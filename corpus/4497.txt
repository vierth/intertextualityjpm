云笈七籖正统道藏三家本一百二十二卷太玄部云笈七籖序学一祀汾阴之岁隶职霜台作句稽之吏越明年秋以鞫狱无状谪掾于宁海冬十月会圣祖天尊降延恩殿而眞宗皇帝亲奉灵仪躬承宝训启绵鸿于帝系濬清发于仙源诞告万邦凝休百世于是天子锐意于至教矣在先时尽以秘阁道书太清宝藴出降于余杭郡俾知郡故枢宻直学士戚纶漕运使今翰林学士陈尧佐选道士沖素大师朱益谦冯德之等专其修较俾成藏而进之然其纲条漶漫部分参差与琼纲玉纬之目舛谬不同岁月坐迁科条未究适纶等上言以承乏委属其绩时故相司徒王钦若总统其事亦误以爲可使之又明年冬就除着作佐郞俾专其事于时尽得所降到道书并续取到苏州旧道藏经本千余卷越州台州旧道藏经本亦各千余卷及朝廷续降到福建等州道书明使摩尼经等与诸道士依三洞纲条四部録略品详科格商较异同以铨次之仅能成藏都卢四千五百六十五卷起千字文天字爲函目终于宫字号得四百六十六字且题曰大宋天宫宝藏距天禧三年春写録成七藏以进之涉道日浅丁时幸深讵期尘土之踪坐忝神仙之軄蛙跳缺甃积迷虷蟹之区蚋泊浮滓但局醯鸡之覆虽年栖暮景而宝重分阴于是精究三乘详观四辅採摭机要属类于文採晨灯虹映之微综玉珮金珰之说泥丸赤子九宫爰系于一方神室婴儿百道皆根于两半至如三奔三景之妙九变十化之精各探其门互称要妙刻舟求劔体貌何殊待兎守株㫖意宁逺因兹探讨遂就编联掇云笈七部之英略宝藴诸子之奥总爲百二十卷事仅万条习之可以阶云汉之游览之可以极天人之际考覈类例尽着指归上以酬眞宗皇帝委遇之恩次以备皇帝陛下乙夜之览下以稗文馆校雠之軄外此而往少畅玄风耳君房谨序云笈七籖正统道藏三家本一百二十二卷太玄部云笈七签卷之一道德部总叙道德老君指归曰太上之象莫高乎道德其次莫大乎神明其次莫大乎太和其次莫崇乎天地其次莫着乎阴阳其次莫明乎大圣夫道德所以可道而不可原也神明所以可存而不可伸也太和所以可体而不可化也天地所以可行而不可宣也阴阳所以可用而不可传也大圣所以可观而不可言也故度之所度者知而数之所数者少知之所知者浅而爲之所爲者薄至衆之衆不可数而至大之大不可度微妙穷理非知之所能测大成之至非爲之所能得天地之间祸乱患咎非事之所能克也故不道之道不德之德政之元也不名之名亡功而功化之根也是故王者有爲而天下有欲去醇而离厚清化而爲浊开人耳目示以声色养以五味说以功德教以仁义导以礼节民如寝觉出于冥室登丘陵而盻八方览参辰而见日月故化可言而德可列功可陈而名可别是以知放流而邪伪作道德壅蔽神明隔絶百残萌生太和消竭天下徨徨迷惑驰骋是非之境失其自然之节情变至化糅于万物悴憔黧黑忧患满腹不安其生不乐其俗丧其天年皆伤暴虐是以君臣相顾而营营父子相念而恋恋兄弟相忧而悽悽民人恐惧而愯身愯身相结死不旋踵爲患祸也父子恋恋兄弟悽悽昏定晨省出辞入面爲夭伤也臣见其君五色无主疾趋力拜翕肩促肘稽首膝行以严其上者爲不相亲也故可道之道道德彰而非自然也可名之名功名显而非素眞也老君指归略例曰夫物之所以生功之所以成必生乎无形形由乎无名无形无名者万物之宗也不温不凉不宫不商听之不可得而闻视之不可得而彰体之不可得而知味之不可得而尝故其爲物也则混成爲象也则无形爲音也则希声爲味也则无呈故能爲品物之宗主包通天地靡使不经也若温也则不能凉矣宫也则不能商矣形必有所分声必有所属故象而形者非大象也音而声者非大音也然则四象不形则大象无以畅五音不声则大音无以至四象形而物无所主焉则大象畅矣五音声而心无所适焉则大音至矣故执大象则天下往用大音则风俗移无形畅天下虽徃徃而不能释也希声至风俗虽移移而不能辩也是故天生五物无物爲用圣行五教不言爲化是以道可道非常道名可名非常名也五物之母不炎不寒不柔不刚五教之母不皦不昧不恩不伤虽古今不同时移俗易此不变也所谓自古及今其名不去者也天不以此则物不生治不以此则功不成故古今通终始同执古可以御今证今可以知古始此所谓常者也无皦昧之状温凉之象故知常曰明也物生功成莫不由乎此故以阅衆甫也夫奔电之疾犹不足以一时周御风之行犹不足以一息期善速在不疾善至在不行故可道之盛未足以官天地有形之极未足以府万物是故叹之者不能尽乎斯美咏之者不能畅乎斯弘名之不能当称之不能既名必有所分称必有所由有分则有不兼有由则有不尽不兼则大殊其眞不尽则不可以名此可演而明也夫道也者取乎万物之所由也玄也者取乎幽冥之所出也深也者取乎探赜而不可究也大也者取乎弥纶而不可极也逺也者取乎缅邈而不可及也微也者取乎幽微而不可睹也然则道玄深大妙逺之言各有其义未尽其极者也然弥纶无极不可名细微妙无形不可名大是以经云字之曰道谓之曰玄而不名也然则言之者失其常名之者离其眞爲之则窒其性执之则失其原矣是以圣人不以言爲主则不违其常不以名爲常则不离其眞不以爲爲事则不败其性不以执爲制则不失其原矣然则老君之文欲辩而诘者则失其㫖也欲名而责者则违其义也故其大归也论太始之原以明自然之性演幽冥之极以定惑罔之迷因而不爲损而不施崇本以息末守母以存子贱夫巧术爲在未有无责于人必求诸已此其大要也而法者尚乎齐同而形以检之名者尚乎定眞而言以正之儒者尚乎全爱而誉以进之墨者尚乎俭啬而智以立之杂者尚乎衆美而总以行之夫形以检物巧伪必生名以定物理恕必失誉以进物争尚必超矫以立物乖违必作杂以行物秽乱必兴斯皆用其子而弃其母物失所载未足守也然致同涂而异至合㫖而趋乖而学者惑其所致迷其所趋观其齐同则谓之法睹其定眞则谓之名察其纯爱则谓之儒鉴其俭啬则谓之墨见其不系则谓之杂随其所鉴而正名焉顺其所好而执意焉故使有纷纭愼错之论殊趋辨析之争盖由斯矣又其爲文也举终以证始本始以尽终开而弗达导而弗牵寻而后既其义推而后尽其理善法事始以首其论明夫会归以终其文故使同趋而感发于事者莫不美其兴言之始因而演焉异㫖而独构者莫不说其会归之徴以爲证焉夫涂虽殊必同其归虑虽百必均其致而举夫归致以明至理故使触类而思者莫不欣其思之所应以爲得其义焉凡物之所以存乃反其形功之所以尅乃反其名夫存者不以存爲存以其不忘亡也安者不以安爲安以其不忘危也故保其存者亡不忘亡者存安其位者危不忘危者安善力举秋毫善听闻雷霆此道之与形反也安者实安而曰非安之所安存者实存而曰非存之所存侯王实尊而曰非尊之所尊皆理之大者也名号生乎形状称谓出乎涉求名号不虚生称谓不虚出故名号则大失其㫖称谓则未尽其极是以谓玄则玄之又玄称道则域中有四大也韩非子主道篇曰道者万物之始是非之纪也是以明君守始以知万物之源治纪以知善败之端故虚静以待令令名自命也令事自定也虚则知实之情静则知动者正有言者自爲名有事者自爲形形名参同君乃无事焉故曰君无见其欲臣将自雕琢君无见其意臣将自表异故曰去好去恶臣乃见素去贤去智臣乃自备故有智而不以虑使万物知其处有行而不以贤观臣下之所因有勇而不以怒使群臣尽其武是故去智而有明去贤而有功去勇而有强群臣守职百官有常因能而使之是谓习常故曰寂乎其无位而处寥乎莫得其所名明君无爲于上群臣悚惧于下明君之道使智者尽其虑而君因以断事故君不穷于智贤者敕其材君因而任之故君不穷于能有功则君有其贤有过则臣任其罪故君不穷于名是故不贤而爲贤者师不智而爲智者正臣有其劳君有其成功此之谓贤主之经也淮南鸿烈曰夫道者覆天载地廓四方拆八极高不可际深不可测包裹天地禀授无形原流泉浡沖而徐盈混混汩汩浊而徐清故植之而塞于天地横之而弥于四海施之无穷而无所朝夕舒之幎于六合卷之不盈于一握约而能张幽而能明弱而能强柔而能刚横四维而含阴阳纮宇宙而章三光甚淖而滒甚纤而微山以之高渊以之深兽以之走鸟以之飞日月以之明星辰以之行麟以之游凤以之翔太古二皇得道之柄立于中央神与化游以抚四方是故能天运地滞轮转而无废水流而不止与万物终始风兴云蒸事无不应雷声雨降并应无穷鬼出电入龙兴鸾集钓旋毂转周而复帀已雕已琢还反于朴无爲爲之而合于道无爲言之而通乎德恬愉无矜而得于和有万不同而便于性神託于秋毫之末而大与宇宙之总其德优天地而合阴阳节四时而调五行呴俞覆育万物群生润于草木浸于金石禽兽硕大毫毛润泽羽翼奋也角觡生也兽胎不殰鸟卵不父无丧子之忧兄无哭弟之哀童子不孤妇人不孀虹蜺不出贼星不行含德之所致夫太上之道生万物而不有成化象而弗宰跂行喙息嬛飞蠕动待而后生莫之知德待之后死莫之能怨得以利者不能誉用而败者不能非收聚畜积而不加富布施禀授而不益贫周旋而不可究纤微而不可勤累之而不高堕之而不平益之而不衆损之而不寡斲之而不薄杀之而不残凿之而不深坟之而不浅惚兮恍兮不可爲象兮恍兮惚兮用不屈兮幽兮冥兮应无形兮邃兮洞兮不虚动兮与柔刚卷舒兮与阴阳俛仰兮葛仙公五千文经序曰老君体自然而然生乎太无之先超乎无因经历天地终始不可称载穷乎无穷极乎无极也与大道而轮化爲天地而立根布气于十方抱道德之至纯浩浩荡荡不可名也焕乎其有文章巍乎其有成功渊乎其不可量堂堂乎爲神明之宗三光持以朗照天地禀之得生干坤运以吐精高而无民贵而无位覆载无穷是故八方诸天普弘大道开关已前复下爲国师代代不休人莫能知之匠成万物而不言我爲玄之德也故衆圣所共宗道尊德贵夫莫之爵而常自然惟老氏乎周时复託神李母剖左腋而生生即皓然号曰老子老子之号因玄而出在天地之先无衰老之期故曰老子世人谓老子当始于周代老子之号始于无数之劫窈窈冥冥眇邈久逺矣周室世衰大道不行西游天下关令尹喜曰大道将隐乎愿爲我着书于是作道德二篇五千文上下经焉老君戒文云老君生玄洪圣堂尔时未有天地日月手无所攀足无所蹑悬身而处不堕不落身着三光之衣照于虚芒如今日月之光也混元皇帝圣纪序曰原夫大道玄菽理极无爲上德沖虚义该衆妙是以精凝眞一非假物以称生形结九空不待有而成体含神太混毓粹幽原恍惚帝先希微至极故能眞融金阙教逸不言惠涣玉京慈光有物二仪持以覆载万品赖以滋荣神冠阴阳功成造化先天地而独立后尘劫而无昧唐开元皇帝道德经序曰昔在元圣强着玄言权舆眞宗启迪来裔遗文诚在精义颇乖撮其指归虽蜀严而犹病摘其章句自河公而或略其余浸微固不足数则我玄元妙㫖岂其将坠朕诚寡薄常感斯文猥承有后之庆恐失无爲之理每因清宴辄叩玄关随所意得遂爲笺注岂成一家之说但备遗阙之文今兹絶笔是询于衆公卿臣庶道释二门有能超予类于卜商鍼疾同于左氏渴于纳善朕所虚怀苟副斯言必加厚赏且如谀臣自圣幸非此流悬巿相矜亦云小道既其不讳咸可直言勿爲来者所嗤以重朕之不德唐异筠玄纲论道篇曰道者何也虚无之系造化之根神明之本天地之元其大无外其微无内浩旷无端杳冥无际至幽靡察而大明垂光至静无心而品物有方混漠无形菽寥无声万象以之生五行以之成生者无极成者有亏生生成成今古不移此之谓道也德者何也天地所禀阴阳所资经以五行纬以四时牧之以君训之以师幽明动植咸畅其冝泽流无穷群生不知谢其功惠加无极百姓不知赖其力此之谓德也然则通而生之谓之道道固无名焉畜而成之谓之德德固无称焉尝试论之天地人物仙灵鬼神非道无以生非德无以成生者不知其始成者不见其终探奥索隐孰窥其宗入有之末出无之先莫究其朕谓之自然自然者道德之常天地之纲也又曰道德者天地之祖天地者万物之父帝王者三才之主然则道德天地帝王一也而有今古浇淳之异尧桀理乱之殊者何哉夫道德无兴衰人伦有否泰古今无变易情性有推迁故运将泰乎则至阳眞精降而爲主贤良辅而姦邪伏矣时将否乎则太阴纯精昇而爲主姦邪弼而贤良隐矣天地之道阴阳有数故理乱之殊也所以古淳而今浇者亦犹人幼愚而长慧也婴儿未孩则上古之含纯粹也渐有所辩则中古之尚仁义也成童可学则下古之崇礼智也壮齿多欲则季世之竞浮伪也变化之理世俗之宜故有浇淳之异也覈其所以原其所由子以习教而性移人以随时而朴散虽然父不可不教于子君不可不理于人教子所于义方理人在于道德义方失则师友不可训也道德丧则礼乐不能理也虽加以刑罚益以鞭楚难制于姦人贼子矣是以示童儿以无诳则保于忠信化时俗以纯素则安于天和故非执道德以化人者未闻其至理也唐陆希声道德经传序曰大道隐世教衰天下方大乱当是时天必生圣人圣人忧斯民之不底于治而扶衰救乱之术作周之末世其几矣于是仲尼阐三代之文以扶其衰老氏据三皇之质以救其乱其揆一也盖仲尼之术兴于文文以治情老氏之术本于质质以复性性情之极圣人所不能异文质之变万世所不能一也易曰显诸仁以文爲教之谓也文之爲教其事彰故坦然明白坦然明白则雅言者详矣易曰藏诸用以质爲教之谓也质之爲教其理微故深不可识深不可识则妄作者衆矣夫惟老氏之术道以爲体名以爲用无爲无不爲而格于皇极者也杨朱宗老氏之体失于不及以至于贵身贱物庄周术老氏之用失于太过故务欲絶圣弃智申韩失老氏之名而弊于苛缴刻急王何失老氏之道而流于虚无放诞此六子者皆老氏之罪人也而世因谓老氏之指其归不合于仲尼故訾其名则曰槌提仁义絶灭礼学病其道则曰独任清虚不可以爲治于戏世之迷其来逺矣是使老氏受诬于千载道德不行于当世良有以也且老氏本原天地之始历陈古今之变先明道德次说仁义下陈礼学之失刑政之烦言其驯致而然耳其秉要执本在乎情性之极故其道始于身心形于家国终于天下如此其备也而惑者尚多云云岂不谓厚诬哉昔伏羲氏画八卦象万物穷性命之理顺道德之和老氏亦先天地本阴阳推性命之极原道德之奥此与伏羲同其原也文王观太易九六之动贵刚尚变而要之以中老氏亦察太易七八之正致柔守静而统之以大此与文王通其宗也孔子祖述尧舜宪章文武导斯民以仁义之教老氏亦拟议伏羲弥纶黄帝冒天下以道德之化此与孔子合其权也此三君子者圣人之极也老氏皆变而通之反而合之研至变之机探至精之归斯可谓至神者矣而王弼以爲圣人与道合体老氏未能体道故阮籍谓之上贤亚圣之人盖同于辅嗣岂以老氏经世之迹未足充其所言耶斯不然也于戏圣人之在世也有有迹有无迹故道之不行也或危身历聘以天下爲其忧或藏名飞遯示世故不能累有迹无迹殊途同归斯实道义之门非徒相反而已然则仲尼之所以出老氏之所以处老氏之所以默仲尼之所以语盖屈伸隐显之极也二子安能识之哉司马迁统序衆家以道德爲首可谓知本末矣班固作古今人表乃诎老氏于第三品虽其名可诎而道可贬乎哉于戏老氏之术见弃于当代乆矣斯数子者之由也且仲尼亲见老氏叹其道曰犹龙乎从之问礼诚无间然着在记传后世不能探其意是以异端之说纷然盖迷之者不穷其源故非之者不尽其致噫斯传之不作则老氏之㫖或几乎息矣今故极其致显其微使昭昭然与群圣人意相合有能体其道用其名执古以御今致理如反掌耳自昔言老氏术者独太史公近之爲治少得其道唯汉文耳其他皮傅诡说皆不足取云笈七籖卷之一云笈七籖正统道藏三家本一百二十二卷太玄部云笈七籖卷之二学二混元混洞开辟劫运部混元混元者记事于混沌之前元气之始也元气未形寂寥何有至精感激而眞一生焉元气运行而天地立焉造化施张而万物用焉混沌者厥中惟虚厥外惟无浩浩荡荡不可名也广大之㫖虽典册未穷祕妙之基而玄经可见古今之言天者一十八家爰考否臧互有得失则盖混天仪之述有其言而亡其法矣至如蒙庄逍遥之篇玉仲任论衡之说山海经考其理舍列御寇书其清浊汉武王黄道张衡铜仪周髀之书宣夜之学昕天安天之旨晁崇姚信之流义趣不同师资各异所以虞喜虞耸刘焯葛洪宋有承天梁有祖暅唐朝李淳风皆有述作庐江句股之术释氏俱舍之谭或託寓词或申浮说若夫定两规之分次明二道之运行经纬不差上下无爽者惟浑天法耳葛稚川言浑天之状如鸡子卵中之黄地乘天而中居天乘气而外运三百六十五度四分度之一半出地上半绕地下二十八舍半隐半见此乃符上清之奥旨契玄象之明验矣空洞道君曰元气于眇莽之内幽冥之外生乎空洞空洞之内生乎太无太无变而三气明焉三气混沌生乎太虚而立洞因洞而立无因无而生有因有而立空空无之化虚生自然上气曰始中气曰元下气曰玄玄气所生出乎空元气所生出乎洞始气所生出乎无故一生二二生三三者化生以至九玄从九反一乃入道眞气清成天滓凝成地中气爲和以成于人三气分判万化禀生日月列照五宿焕明上三天生于三气之清处于无上之上极乎无极也混沌太始经云昔二仪未分之时号曰洪源溟涬蒙鸿如鸡子状名曰混沌玄黄无光无象无音无声无宗无祖幽幽冥冥其中有精其精甚眞弥纶无外湛湛空虚于幽原之中而生一气焉化生之后九十九万亿九十九万岁乃化生三气各相去九十九万亿九十九万岁共生无上也自无上生后九十九万亿九十九万岁乃生中二气也中三气也中二气中三气各相去九十九万亿九十九万岁三合成德共成玄老也自玄老生后九十九万亿九十九万岁乃化生下三气也下三气各相去九十九万亿九十九万岁三合成德共成太上也灵宝经曰一气分爲玄元始三气而理三宝三宝皆三气之尊神号生三气三号合生九气九气出乎太空之先隐乎空洞之中无光无象无形无名无色无绪无音无声导运御世开关玄通三色混沌乍存乍亡运推数极三气开光气清高澄积阳成天气结凝滓积滞成地九气列正日月星宿阴阳五行人民品物并受成生天地万化自非三气所育九气所导莫能生也三气爲天地之尊九气爲万物之根故三合成德天地之极也混洞太眞科云混洞之前道气未显于恍莽之中有无形象天尊谓无象可察也后经一劫乃有无名天尊谓有质可睹不可名也又经一劫乃生元始天尊谓有名有质爲万物之初始也极道之宗元挺生乎自然寿无亿之数不始不终永存绵绵消则爲气息则爲人不无不有非色非空居上境爲万天之元居中境爲万化之根居下境爲万帝之尊无名可宗强名曰道劫运上清三天正法经云天圆十二纲地方十二纪天纲运关三百六十轮爲一周地纪推机三百三十轮爲一度天运三千六百周爲阳勃地转三千三百度爲阴蚀天气极于太阴地气穷于太阳故阳激则勃阴否则蚀阴阳勃蚀天地气反天地气反乃谓之小劫小劫交则万帝易位九气改度日月缩运陆地通于九泉水母决于五河大鸟屯于龙门五帝受会于玄都当此之时凶秽灭种善民存焉天运九千九百周爲阳蚀地转九千三百度爲阴勃阳蚀则气穷于太阴阴勃则气极于太阳故阴否则蚀阳激则勃阴阳蚀勃则天地改易天地改易谓之大劫大劫交则天地翻覆河海涌决人沦山没金玉化消六合冥一白尸飘于无涯孤爽悲于洪波大鸟扫秽于灵岳水母受事于九河五龙吐气于北元天马玄辔以徒魔赤鎻伏精于辰门岁星灭王于金罗日月昏翳于三豪之馆五气停晕于九岭之巓龙王鼓华于东井之上河侯受对于九海之下圣君显驾于明霞之馆五帝科简于善恶当此之时万恶絶种鬼魔灭迹八荒四极万不遗一至于天地之会自非高上三天所不能禳自无青箓白简所不能脱也又云天关在天西北之角与斗星相御北斗九星则天关之纲柄玉晨之华盖梵行九天十二辰之气斗纲运关则九天并转天有四候之门九天合三十六候一昼一夜则斗纲运关经一候之门昼夜三十六日则经三十六候都竟则是九天一轮三百六十轮爲九天一周九天一周则六天之气皆还上三天三天改运促会以催其度三千六百周则爲小劫小劫交则九气改正万帝易位民亡鬼灭善好清治六合宁一九千九百周爲大劫终大劫终则九天数尽六天运穷运穷则气激于三五群妖凶横因时而行放毒灭民此皆运穷数极乘机而鼓以至于此也地机在东南之分九泉之下则九河之口吐翕灵机上通天源之淘注傍吞九洞之渊澳以十二时纪推四会之水东回一昼一夜则气盈并凑九河之机昼夜三十三日机转西北回东北张西南翕东南张则溢翕则亏周于四会天源下流通波是爲一转三百三十转爲一度一度则水母促会于龙王河侯受封于三天三千三百度谓之阴否阴否则蚀阴蚀则水涌河决山沦地没九千三百度爲大劫之终阴运之极当此之时九泉涌于洪波水母鼓于龙门山海冥一六合坦然此阴运之充地气之激也又云赤精开皇元年七月七日丙午中时登琳琅之都月之上馆受符于元始天王开金阳玉匮玄和玉女口命出皇民録谱自开皇已前三象明曜以来至于开皇经累亿之劫天地成败非可称载九天丈人于开皇时筭定元元校推劫运白简青箓得道人名记皇民谱録数极唐尧是爲小劫一交其中损益有二十四万人应爲得者自承唐之后数四十六丁亥前后中间甲申之年乃小劫之会人名应定在此之际阳九百六二气离合吉凶交会得过者特爲免哉然甲申之后其中壬辰之初数有九周至庚子之年吉凶候见其道审明当有赤星见于东方白彗干于月门祅子续党于虫口乱群坟尸于越川人啖其种万里絶烟强臣称霸弱主蒙尘其后当有五灵昺瑞义合本根龙精之后续族之君平灭四虏应符者隆龙虎之世三六乃清民无横命柞无危患自承唐之后四十六丁亥是三劫之周又从数五十五丁亥至壬辰癸巳是也则是大劫之周天翻地覆金玉化消人沦山没六合冥一天地之改运非眞所如何惟高上三天白简青箓乃得晏鸿翮而腾翔飞景霄而盼目耳此玄和玉女口命金阳玉匮论天地之成败吉凶之兆也上清八景飞经云大劫之周三道亏盈二气合离理物有期承唐之世阳九放灾剪除兇勃搜採上眞也老君戒文云西向流沙中无量国有巨石高二百丈周旋一千五百里巨石北则有芥子城壁方四十里四面石坛高二十丈飞仙一岁送一芥子着此城中以衣拂巨石令消与平地无别芥子城令满中芥子则时运周劫世转一阶也灵宝斋戒威仪经诀下云石如崑山芥子满四十里中天人罗衣百年一度拂尽此石取芥子一枚譬如一劫之终若是之久谁当悟斯者也又灵宝天地运度经云灵宝自然运度有大阳九大百六也小阳九小百六也三千三百年爲小阳九小百六也九千九百年爲大阳九大百六也夫天自谓之阳九也地亏谓之百六也至金天氏之后甲申之岁是其天地运度否泰所终阳九百六会至时道德方明兇丑顿肆圣君受任于壬辰之年也太上老君开天经盖闻未有天地之间太清之外不可称计虚无之里寂寞无表无天无地无阴无阳无日无月无晶无光无东无西无青无黄无南无北无柔无刚无覆无载无坏无藏无贤无圣无忠无良无去无来无生无亡无前无后无圆无方百亿变化浩浩荡荡无形无象自然空玄穷之难极无量无边无高无下无等无偏无左无右高下自然唯吾老君犹处空玄菽寥之外玄虚之中视之不见听之不闻若言有不见其形若言无万物从之而生八表之外渐渐始分下成微妙以爲世界而有洪元洪元之时亦未有天地虚空未分清浊未判玄虚寂寥之里洪元一治至于万劫洪元既判而有混元混元一治万劫至于百成百成亦八十一万年而有太初太初之时老君从虚空而下爲太初之师口吐开天经一部四十八万卷一卷有四十八万字一字辟方一百里以教太初太初始分别天地清浊剖判溟滓鸿蒙置立形象安坚南北制正东西开闇显明光格四维上下内外表里长短麤细雌雄白黑大小尊卑常如夜行太初得此老君开天之经清浊已分清气上昇爲天浊气下沉爲地三纲既分从此始有天地犹未有日月天欲化物无方可变便乃置生日月在其中下照闇冥太初时虽有日月未有人民渐始初生上取天精下取地精中间和合以成一神名曰人也天地既空三分始有生生之类无形之象各受一气而生或有朴气而生者山石是也动气而生者飞走是也精气而生者人是也万物之中人最爲贵太初一治至于万劫人民之初故曰太初是时唯有天地日月人民都未有识名太初既没而有太始太始之时老君下爲师口吐太始经一部教其太始置立天下九十一劫九十一劫者至于百成百成者亦八十一万年太始者万物之始也故曰太始流转成练素象于中而见气实自变得成阴阳太始既没而有太素太素之时老君下降爲师教示太素以法天下八十一劫至于百成亦八十一万年太素者万物之素故曰太素太初已下太素已来天生甘露地生醴泉人民食之乃得长生死不知葬埋弃尸于逺野名曰上古太素既没而有混沌混沌之时始有山川老君下爲师教示混沌以治天下七十二劫混沌流行成其山川五岳四渎高下尊卑乃其始起也混沌以来始有识名混沌号生二子大者胡臣小者胡灵胡臣死爲山岳神胡灵死爲水神因即名爲五岳四渎山川高下混沌既没而有九宫九宫之时老君下爲师口吐干坤经一部结其九宫识名天地清气爲天浊气爲地从九宫以来天是阳地是阴阳者刚强逺视难睹在天成象日月星辰是也在地成形五岳四渎是也在人成生心肝五脏是也分别名之有异总而名之是一也取三刚名也九宫没后而有元皇元皇之时老君下爲师口吐元皇经一部教元皇治于天下始有皇化通流后代以渐成之元皇之后次有太上皇太上皇之时老君下爲师教示太上皇以治天下太上皇之后而有地皇地皇之后而有人皇人皇之后而有尊庐尊庐之后而有句娄句娄之后而有赫胥赫胥之后而有太连太连已前混沌以来名曰中古尔时天生五炁地生五味人民食之乃得延年太连之后而有伏羲生于一源之始继天而生调习阴阳以定八卦自伏羲已前五经不载书文不达唯有老君从天虚空无亿河沙在太清之外不可称计大道既分天地以来开置皇化转佐天帝通流后世以自记之伏羲之时老君下爲师号曰无化子一名郁华子教示伏羲推旧法演阴阳正八方定八卦作元阳经以教伏羲伏羲已前未有姓字直有其名尔时人民朴直未有五谷伏羲方教以张罗网捕禽兽而食之皆衣毛茹血腥臊臭秽男女无别不相嫉妬冬则穴处夏则巢居伏羲没后而有女娲女娲没后而有神农神农之时老君下爲师号曰大成子作太微经教神农尝百草得五谷与人民播植遂食之以代禽兽之命也神农没后而有燧人燧人时老君下爲师教示燧人鑚木出火续日之光变生爲熟以除腥臊燧人没后而有祝融祝融之时老君下爲师号广寿子教修三纲齐七政三皇修道人皆不病作按摩通精经次有高原高阳高辛三世次有仓颉仲说教书学文三皇之后而有轩辕黄帝黄帝之时老君下爲师号曰力牧子消息阴阳作道戒经道康经黄帝以来始有君臣父子尊卑以别贵贱有殊黄帝之后次有少昊少昊之时老君下爲师号曰随应子作玄藏经尔时昇平嘉禾生醴泉出麒麟至凤凰来景星照少昊之后次有帝颛顼颛顼之时老君下爲师号曰元阳子作微言经颛顼没后而有帝喾帝喾之后而有帝尧帝尧之时老君下爲师号曰务成子作政事经帝尧之后而有帝舜帝舜之时老君下爲师号曰尹寿子作太清经帝舜之后而有夏禹夏禹之时老君下爲师号曰直宁子作德诫经夏禹之后而有殷汤殷汤之后而至周初周初时老君下爲师号曰郭叔子作赤精经老君曰秘化之初吾体虚无经历无穷千变万化先下爲师三皇已前爲神化之本吾后化三皇五帝爲师并及三王皆劝令修善天一地二人三时四音五律六星七风八州九合有四十五子午卯酉中央各有九筭戴九履一左三右七二四爲肩六八爲足中有五龟体成八卦水流归末分八至丑叶落归本分六至亥金刚本强分二至未土王四季分四至已坎怨独走离明数四艮八高掺三从坤位干当城坤与一相逐巽吁天门从干贷一震雷动泽从兊所减辰午酉亥自刑之卦各内其八卦以成余有九筭成易字老君即演行期术曰行期之法自有术先举坎就坤二西南王母东青龙习气发裔地户间巽上四期入中宫筭出中宫昇于干西之大泽华山巓东北之上寅艮间南之炎火离霍山幡然变化北入玄云笈七籖卷之二云笈七籖正统道藏三家本一百二十二卷太玄部云笈七籖卷之三学三道教本始部道教序上古无教教自三皇五帝以来有矣教者告也有言有理有义有授有传言则宣教则告因言而悟教明理理明则忘言既有能教所教必在能师所师是有自然之教神明之教此二教无师资也神明之教义说则有据理则无正眞之教三皇五帝返俗之教训世之教宜分权实且斯五教启乎一眞自然教者元气之前淳朴未散杳冥寂尔颢旷空洞无师说法无资受传无终无始无义无言元气得之而变化神明得之而造作天地得之而覆载日月得之而照临上古之君得之而无爲无爲教之化也神明之教者朴散爲神明夫器莫大于天地权莫大于神明混元气而周运叶至道而裁成整圆清而立天制方浊而爲地溥灵通而化世界眞和气而成人伦阴阳莫测其端倪神鬼不知其情状正眞之教者无上虚皇爲师元始天尊传授洎乎玄粹秘于九天正化敷于代圣天上则天尊演化于三清衆天大弘眞乘开导仙阶人间则伏羲受图轩辕受符高辛受天经夏禹受洛书四圣禀其神灵五老现于河渚故有三坟五典常道之教也返俗之教者玄元大圣皇帝以理国理家灵文眞诀大布人间金简玉章广弘天上欲令天上天下还淳返朴契皇风也训世之教者夫子伤道德衰丧阐仁义之道化乎时俗将礼智而救乱则淳厚之风逺矣噫立教者圣人救世愍物之心也悟教则同圣人心同圣人心则权实双忘言诠俱泯方契不言之理意象固无存焉道教所起寻道家经诰起自三元从本降迹成于五德以三就五乃成八会其八会之字妙气所成八角垂芒凝空云篆太眞按笔玉妃拂筵黄金爲书白玉爲简祕于诸天之上藏于七宝玄台有道即见无道即隐盖是自然天书非关仓颉所作今传灵宝经者则是天眞皇人于峨嵋山授于轩辕黄帝又天眞皇人授帝喾于牧德之台夏禹感降于钟山阖闾窃闚于句曲其后有葛孝先之类郑思逺之徒师资相承蝉联不絶其老君道德经乃是大乘部摄正当三辅之经未入三洞之教今人学多浮浅唯诵道德不识眞经即谓道教起自庄周始乎柱下眷言弱丧深所哀哉蠡酌管闚一至于此何者寻老君生于殷末长目周初託神玄妙玉女处胎八十一载逍遥李树之下剖左腋而生生即皓然号曰老子指树爲氏因姓李焉其相也美眉黄色日月角悬蹈五把十耳有三门鼻有双柱周德下衰世耳交丧平王三十三年十二月二十五日去生西度青牛薄軬紫气浮关遂付道德眞经取关令尹喜由此明道家经诰非唯五千元始天尊实殊老君岂唯年代差异亦有位号不同若爲名三界一者欲界有六天即从度人经太皇黄曾天数满六天是欲界人寿命万岁人在世生不犯身业杀盗邪淫之罪来生即登此天之中无六欲染着故生此天二者色界有十八天即以次取之其天人寿亿万岁若一生之中不犯身业贪嗔之罪得生此天三者无色界天其中人寿命亿劫岁若人一生之中不恶口两舌妄言绮语当来过徃得居此天其中善男子善女人功行满足堪上四天者王母迎之登上四天其三界太虚无上常融天太释玉隆腾胜天龙变梵度天太极平育贾奕天此四天名种民天即三界之上三灾所不及四种民天上有三清境三清之上即是大罗天元始天尊居其中施化敷教道教三洞宗元原夫道家由肇起自无先垂迹应感生乎妙一从乎妙一分爲三元又从三元变成三气又从三气变生三才三才既滋万物斯备其三元者第一混洞太无元第二赤混太无元第三冥寂玄通元从混洞太无元化生天宝君从赤混太无元化生灵宝君从冥寂玄通元化生神宝君大洞之迹别出爲化主治在三清境其三清境者玉清上清太清是也亦名三天其三天者清微天禹余天大赤天是也天宝君治在王清境即清微天也其气始青灵宝君治在上清境即禹余天也其气元黄神宝君治在太清境即大赤天也其气玄白故九天生神章经云此三号虽殊本同一也此三君各爲教主即是三洞之尊神也其三洞者谓洞眞洞玄洞神是也天宝君说十二部经爲洞眞教主灵宝君说十二部经爲洞玄教主神宝君说十二部经爲洞神教主故三洞合成三十六部尊经第一洞眞爲大乘第二洞玄爲中乘第三洞神爲小乘从三洞总成七部者洞眞洞玄洞神太玄太平太清爲辅经太玄辅洞眞太平辅洞玄太清辅洞神三辅合成三十六部正一盟威通贯总成七部故曰三洞尊文七部玄教又从七部汎开三十六部其三十六部者第一本文第二神符第三玉诀第四灵图第五谱録第六戒律第七威仪第八方法第九衆术第十传记第十一赞诵第十二表奏右三洞各十二部合成三十六部其三气者玄元始三气也始气青在清微天元气黄在禹余天玄气白在大赤天故云玄元始三气也又从玄元始变生阴阳和又从阴阳和变生天地人故道德经云道生一一生二三生三三生万物自玄都玉京已下合有三十六天二十八天是三界内八天是三界外其三界内者欲界色界无色界从下六天爲欲界次十八天爲色界次四天爲无色界三界合二十八天其三界胜境身相端严从欲界天已上人寿命长逺皆以黄金荐地白玉爲阶珠玉珍宝自然而有虽复欢乐并不免生死其次三界上四天名爲种民天亦名圣弟子天亦名四梵天此天人断生死三灾之所不能及其次即至三境境别有左右中三宫宫别有仙王仙公仙卿仙伯仙大夫别有一太上老君天师太清境有九仙上清境有九眞玉清境有九圣三九二十七位也其九仙者第一上仙二高仙三大仙四玄仙五天仙六眞仙七神仙八灵仙九至仙眞圣二境其号次第亦以上高太玄天眞神灵至而爲次第最上一天名曰大罗在玄都玉京之上紫微金阙七宝骞树麒麟师子化生其中三世天尊治在其内三界二十八天其次四天其次三境最上大罗合三十六天总是三尊所统故经云三界之上眇眇大罗上无色根云层峨峨唯有元始浩劫之家三代天尊者过去元始天尊见在太上玉皇天尊未来金阙玉晨天尊然太上即是元始天尊弟子从上皇半劫以来元始天尊禅位三代天尊亦有十号第一曰自然二曰无极三曰大道四曰至眞五曰太上六曰道君七曰高皇八曰天尊九曰玉帝十曰陛下左乙混洞东蒙録东海青华小童曰余忝植昔因旷劫贻果曩辰恭承太上嘉命试守青华之宫紫云盖上日月映傍衆仙玉女妙行眞人侍卫左右安乐自然命登不死位毗上君统摄学生之人奉迎太平后圣宫内东殿金房玉格有宝经三百卷玉诀九千篇无数文诰弥劫不穷妙理要方备在此内此内之要左乙爲端簉职所当常用欣欢愿济一切同归道源群生垢滞谅难拯度太上大慈勑余严密随运接引导诱勿休念兹在心不敢暂替既正主学仙簿録领受爲眞之人誓志宣通开奖成美天宝禁重不得轻传传之必是其人先启告太上须有瑞应乃得施行三百宝轴左乙在前思以广救未遇其人学者虽多会眞者少出之惧招泄宝之灾闭之虑延絶道之咎积感淹时斋思累岁上相青童君共寻宝经题目左乙东蒙之録又名三天不死之章又名智慧长生妙诀又名上圣接生宝篇又名源洞续善玉历又名雌一混洞眞文中三品总名簿録检其上品名不死之録又名紫字青文又名青録紫章又名紫书録文又名玉简青符次有中品名长生之箓又名黄箓白简又名玉牒金篇又名玉书金字又名金文玉符次有下品名死籍之録一名丹章玄牒一名黑简朱文一名赤目石记一名勒退幽符知下品録名得进入中品知中品録名即昇上品知识名题尚能进品况乃解了修行者乎灵宝略纪述曰经法元起量世所谓与虚空齐量信不可计劫劫出化非所思议过去有劫名曰龙汉爰生圣人号曰梵气天尊出世以灵宝教化度人无量其法光显大千之界龙汉一运经九万九千九百九十九劫气运终极天沦地崩四海冥合干坤破坏无复光明经一亿劫天地乃开劫名赤明有大圣出世号曰元始天尊以灵宝教化其法兴显具如上说赤明经二劫天地又坏无复光明具更五劫天地乃开太上大道君以开皇元年託胎于西方緑那玉国寄孕于洪氏之胞凝神琼胎之府三千七百年降诞于其国郁察山浮罗之岳丹玄之阿侧名曰器度字上开元及其长乃启悟道眞期心高道坐于枯桑之下精思百日而元始天尊下降授道君灵宝大乘之法十部妙经元始时仍住其国长乐舍中普爲时俗人天开畅大法是时得道之人尘沙非譬元始乃与道君游履十方宣布法縁既毕然后以法委付道君则赐道君太上之号道君即爲广宣经箓传乎万世尔时十方大法布满唯宛利城境法音未周而此土衆生与法有縁在昔帝喾时太上遗三天眞皇赍灵宝五篇眞文以授帝喾奉受供养弥其年稔法箓传乎世帝喾将仙乃封之于钟山钟山在西北弱水之外山高万五千里至夏禹登位乃登名山巡狩度弱水登钟山遂得帝喾所封灵宝眞文于是奉持出世依法修行禹唯自修而已不传于世故禹得大神仙力能凿龙门通四渎功毕川途治导天下又安乃託尸见死其实非死也故智者美其迹眞人知其灵禹未仙之前乃复封之鎭乎北岳及包山洞庭之室距昊王阖闾时王出游包山见一人在中问曰汝是何人答曰我姓山名隐居阖闾曰子在山必有异见者试爲吾取之隐居诺乃入洞庭访游乎地天一千五百里乃至焉见一石城不敢辄入乃于外斋戒三日然后入见其石城门开于室内玉几上有素书一卷文字非常即便拜而奉出呈阖闾阖闾即召群臣共观之但其文篆书不可识乃令人赍之问孔子使者忽然谲诳曰昊王闲居殿堂忽有赤爲衔书来落殿前王不解其意故令请问孔子愀然不答良久乃言曰丘闻童謡云昊王出游观震湖龙威丈人山隐居北上包山入灵墟乃入洞庭窃禹书天帝大文不可舒此文长传百六初若强取出丧国庐若是此书者丘能知之赤乌所衔则丘未闻使者乃自首谢曰实如所言于是孔子曰此是灵宝五符眞文昔夏禹得之于钟山然后封之于洞庭之室使者反白阖闾乃尊事之然其侈性慢易不能遵奉道科而眞文乃飞上天不知所在后其子夫差嗣位乃登劳山复得之奉崇供养自尔相承世世録传至三国时昊主孙权赤乌之年有瑯琊葛玄字孝先孝先乃葛尚书之子尚书名孝儒年八十乃诞玄玄多灵应年十三好慕道德纯粹忠信举孝廉不就弃荣辞禄志尚山水入天台山学道精思遐彻未周一年感通太上遗三圣眞人下降以灵宝经授之其第一眞人自称太上玄一第一眞人郁罗翘其第二眞人自称太上玄一第二眞人光妙音其第三眞人自称太上玄一第三眞人眞定光三眞未降之前太上又命太极眞人徐来勒爲孝先作三洞法师孝先凡所受经二十三卷并语禀请问十卷合三十三卷孝先传郑思逺又传兄太子少傅海安君字孝爰孝爰付子护军悌悌即抱朴子之父抱朴从郑君盟郑君授抱朴于罗浮山去世以付兄子海安君至从孙巢甫以隆安之末传道士任延庆徐灵期等世世録传支流分散孳孕非一此大运之通应根而作者因缘冥会乃神明之意有心君子可以取焉三宝杂经岀化序夫衆先元起资乎本眞本眞清凝嶷然渊静湛体常住无去来相自古及今其名不去无形无名爲万物之宗矣三元经谓之衆生眞父母者也我之所生乃是因縁和会寄胎父母耳衆生灵照本资眞父母而生但以本性旣微未能照见爲尘劳所惑遂便有身有身之患万累生焉是以转轮五道还源靡遂因以本性相资灵照本同皆有智性卒莫反眞圣人兴慈父之悲爱同赤子随宜拯济使之离苦得无爲之乐是以三洞及诸法门随其所好而开今其解脱解脱所由盖缘能悟悟则受行能弃俗法安神无爲得不死术若有智者能爲诸人解畅经㫖使长迷反晓者其福可量乎余未染道服披寻经教求之意绪度脱彷佛辄述三宝出化所由并训解经卷数篇辩诸疑惑以拟有道君子述作而已不敢逺其中道植训乖谬览者详焉天尊老君名号历劫经略老君至开冥贤劫之时託生榑桑太常玉帝天宫以法授榑桑太帝号曰无极太上大道君亦号曰最上至眞正一眞人亦号曰无上虚皇元始天尊在元阳之上则无极上上清微天中高上虚皇道君也于是放身清凉神光明朗照大幽之中尔时盘古眞人因立功德见召于天中盘古乃稽首元始虚皇道君请受灵宝内经三百七十五卷时高上虚皇太上道君则授以三皇内经三十六卷而盘古眞人乃法则斯经运行功用成天立地化造万物下游天地发圆珠之应万六千日月明三辰天元而起遂有五亿五千五百五十亿万重天地焉十方俱行道德之化后天皇氏始兴焉时老君降三玄空天宫以天皇内经十四篇授与天皇以治天下三十六万歳乃白日昇仙上三玄空天宫中天皇氏后而地皇氏兴焉太极老君又授地皇内经十四篇地皇氏得此经以治天下三十六万歳乃白日昇天上素虚玉皇天宫中万帝朝尊地皇仙后人皇氏兴焉太极老君又授人皇内经十四篇人皇得此经以治天下三十六万歳于是白日昇仙上太素虚玉皇天宫受自然之寿由是以后九亿九千九百九十九万歳方至于五帝兴焉五帝各理三万六千歳而五帝氏后逮于中皇天皇君出世而启太上老君太极眞人下降崑崙之山又授以天皇内经十四篇而天皇君得此经以道治世三万六千歳白日登仙上昇太清天中天皇君仙后而地皇君兴焉地皇君出世太上老君太极眞人又下降流纲之山授地皇君地皇内经十四篇而地皇君得此经以道治世三万六千歳白日登仙上昇太极虚皇天中而地皇君仙后而人皇君兴焉人皇君时太极眞人太上老君下降于南霍之山又授以人皇君内经十四篇而人皇君得此经以道治世三万六千歳白日登仙于太极南朱上天宫自中三皇氏后老君经九万九千九百九十万歳又以法授人皇君子孙俾治世修道元始天尊眞人皆降焉后五龙氏兴焉天眞皇人太上老君降下开明之国以灵宝眞文三皇内经各十四篇授五龙氏五龙氏得此经以道治世万二千歳白日登仙尔时甘露降焉苍生则于中化生是后运动阴阳作爲五行四微世欲生死之业于是而起人乃任性混朴茹毛饮血男女无别夏则巢居冬则穴处经于三十六万岁后神人氏兴焉神人氏出生其状神异若盘古眞人而亦号盘古即是无劫苍生万物之所承也以己形状类象分别天地日月星辰阴阳四时五行九宫八卦六甲山川河海不能决定故以天中元景元年七月一日上登太极天王上启元始太上天尊更授神宝三皇内经并灵宝五符经老君下降授神人氏得斯经下世则按经图分昼天地名前劫高上眞人更新开乎造化时事故昧前皇圣人功用所以于此而爲更始但世人相聚只知有此盘古岂明今天前始之初复有盘古者哉所以自斯盘古以道治世万九千九百九十九载白日昇仙上崑崙登太清天中授号曰元始天王则王母学道降人鸟之山而盘古眞人氏仙后伏羲氏兴伏羲氏兴而太极天眞大神以清浊已分元年上启太上老君以天皇内经十四篇并灵宝图道德五千文授伏羲伏羲按经文以道化天下故致别白衆生殊类则以人爲贵方列其男女夫妻父子兄弟氏族则灵宝五千文经之功也伏羲以道治世六千歳白日昇天中号曰天眞景星眞人伏羲氏后而燧人氏兴焉燧人氏兴故玉虚眞人以清浊已分元年上启太上老君下降丹霍之丘以地皇内经十四篇并灵宝五千文道德经授燧人氏燧人氏得斯经造火变生爲熟乃灵宝之功也燧人氏以道经治世六千歳于丹霍之山白日昇仙登于太极左宫号曰玉虚眞人燧人氏后祝融氏兴焉祝融氏兴太上老君以天汉元年下降南岳衡山及蓬莱山以人皇内经灵宝五千文道德经等以授祝融氏观人皇内文则知金玉七宝之所在故范土爲金治石爲铁乃造刀斧锯凿等以利益衆生使不损衆生手爪之用是以祝融氏以道德治天下六千歳白日昇于太极南昌上宫号大行眞人自伏羲燧人各授六百歳传子孙得六千歳祝融氏后而神农氏兴焉神农氏兴而元始太上老君以天景元年下降形马之山以灵宝五篇眞文三皇内经道德经授神农氏所以神农按经文欲爲天下衆生合仙药以济天下万民是时普四天下衆生旣非仙药能济所以方按三皇内经召天上前劫高上父母天中大圣眞人问以先劫造化时事旣决已则负灵宝眞文飞行百卉之山遇其苦则生遇其甘则死所以一日之中百生百死故于农石山谷方备得五谷五辛以还教民种植以代生杀使教谷食于时民旣爲日已久五脏见烂故重按道方爲品类草木石等以爲医方治民疾病造作称尺斗斛货易则驾云轮之车周行天下各随国土所冝无不尽备矣而神农以道天下治二百岁于大室之山白日昇仙上登太皇之天号曰灵宝虚皇眞人传世子孙合五百二十二年后则轩辕氏兴以上皇元年十月五日老君下降于峨嵋之山授黄帝灵宝经五符眞文黄帝登南霍山有朱灵神人以三皇内经授帝是黄帝旣平蚩尤以没方思神妙化用之意不能开解而师广成子按三皇内经召高天大圣眞人前劫造化神仙眞人以九天父母问乎前劫造化功用时事是元始天尊眞仙并降语帝曰尔欲知前劫造化时事者汝可寻太上玄老灵宝君五符眞文经也功用本起莫不从于是经以庄严天地至于万物一切苍生功德是足备出斯经品物名色衆生殊类普陈载焉尔时元始老君爲帝解说所以帝依其解文句深思俯察改致造作城台宫阙房室衣冠教以荣华之色乃制舟车以通水陆陶坏鼎器物以给天下飮食之用又推天文礼乐故百工周奏以助其化皆犹灵宝三等经文之功又至上皇三年七月二十九日壬子天眞皇人下授黄帝六壬式图六甲三元遁甲造式之法法威天下流传子孙也故黄帝以道治世一百二十年于鼎湖山白日昇天上登太极宫号曰中黄眞人云笈七签卷之三云笈七籖正统道藏三家本一百二十二卷太玄部云笈七签卷之四学四道教经法传授部上清源统经目註序上清者宫名也明乎混沌之表焕乎大罗之天灵妙虚结神奇空生高浮澄净以上清爲名乃衆眞之所处大圣之所经也宫有丹青金书玉字上皇宝经皆玄古之道自然之章起于九天之王九玄道君推校本元已历九万亿九千劫上皇典格各不相参道君以中皇元年九月一日于玉天琼房金阙上宫命东华青宫寻俯仰之格拣校古文撰定灵篇集爲宝经传至汉武帝时得经起栢梁台以贮之帝旣爲神眞所降自云得道放情怠懈不从王母至言明年天火烧栢梁台经飞还太空于兹絶迹太元眞人茅君讳盈师西城王君受上清玉佩金珰二景璇玑之道以汉宣帝地节四年三月昇天又玄洲上卿苏君讳林师涓子受上清三一之法以汉神爵二年三月六日登天又周君李君衆仙各有所得并相承经业多不传世汉孝平皇帝元始二年九月戊午西城眞人以上清经三十一卷于阳洛之山授清虚眞人小有天王王褒褒以𣈆成帝之时于汲郡修武县授紫虚元君南岳夫人魏华存华存以咸和九年歳在甲午乘飈轮而昇天去世之日以经付其子道脱又传杨先生讳羲羲生有殊分通灵接眞乃𣈆简文皇帝之师也杨君师事南岳魏夫人受上清大洞眞经三十一卷至𣈆孝武皇帝太元十一年歳在丙戌昇仙许先生者名映丹阳句容人也七世祖许子阿生有阴德福润流洒钟于后嗣子阿六世孙名副仕爲剡县令副有八子其第一子名迈字叔玄小名映改名逺游少好仙道躭心冥肆吐纳和气矫志云汉超迹絶世以𣈆建兴元年歳在癸酉渡江入赤城山中往而不返师南海太守鲍靓太元眞人茅君逺游第五弟名谧仕爲护军长史散骑常侍师太元眞人受上清衆经于宁康元年隐景去世谧有三子其第三子名玉斧长名翙字道翔道德淳莹絶世无伦师杨先生授上清三天正法曲素凤文三十一卷遯迹潜化玉斧子黄民黄民子名豫之以元嘉十二年终剡之白山临去世之时以上清宝经三洞妙文封以玄台印以白银留寄郯县马度生家语之曰今且暂行不久当还勿开此经马氏崇奉累世安康有道士娄化者常憩马氏舍究悉经源苦求开看马氏固执竟不从命结䠇无方是时宋明皇帝崇敬大法招集道士供养后堂娄化乃因后堂道士殳季眞密启之帝即命使逼取至京乃拜礼开之忽有五色紫光洞焕眼前帝惊曰神眞叵触比其年不愈而崩元徽元年马氏即出诉启请其经诏敕听还于是天藏眞书复归马氏兹乃上眞注笔朱简紫书后之凡庶摸而传奉号曰眞迹今记神王所撰宝经卷三十一首篇章目第并指事爲名然天眞之言理奥难寻或名同而事异或理合而字乖灵秘妙隐不与世合幸而见之卒难详辨余宿植缘会游涉法源性好幽㫖躭灵味玄鑚研弥龄始觉髣髴谨以鄙思寻校衆经爲上清目义非敢有裨大乘聊自记而已灵宝经目序元嘉十四年某月日三洞弟子陆修静敬示诸道流相与同法弘修文业讃扬妙化兴世隆福每欣一切遭遇慈泽离彼恶道入此善场道遥长乐何庆如之但至赜宛奥妙义微逺灵匠未遇群滞莫披翘翘渴仰者岂予小子乎旣太虚眇邈玄师难希冝求之于心即理而断也敢竭闇浅先言所怀夫灵宝之文始于龙汉龙汉之前莫之追记延康长劫混沌无期道之隐沦宝经不彰赤明革运灵文兴焉诸天宗奉各有科典一劫之周又复改运遂积五劫迨于开皇已后上皇元年元始下教大法流行衆圣演畅修集杂要以备十部三十六帙引导后学救度天人上皇之后六天运行衆圣幽昇经还大罗自兹以来回絶元法虽高辛招云舆之校大禹获钟山之书老君降眞于天师仙公授文于天台斯皆由勋感太上指成圣业岂非扬芳于世普宣一切也按经言承唐之后四十六丁亥其间先后庚子之年殀子续党于禹口乱群塡尸于越川强臣称霸弱主西播龙精之后续祚之君罢除伪主退翦逆民衆道势讫此经当行推数考实莫不信然期运旣至大法方隆但经始兴未尽显行十部旧目出者三分虽玄藴未倾然法轮已遍于八方自非时交运会孰能若斯之盛哉顷者以来经文纷互似非相乱或是旧目所载或自篇章所见新旧五十五卷学士宗竟鲜有甄别余先未悉亦是求者一人旣加寻览甫悟参差或删破上清或採搏余经或造立序说或回换篇目裨益句章作其符图或以充旧典或别置盟戒文字僻左音韵不属辞趣烦猥义味浅鄙顚倒舛错事无次序考其精伪当由爲猖狂之徒质非挺玄本无寻眞之志而因修窥阅假服道名贪冒受取不顾殃考兴造多端招人宗崇敢以鱼目厠于隋侯之肆辄将散砾託于和氏之门衒诳愚蒙诬誷太玄旣晩学推信弗加澄研遂令精麤糅杂眞伪混行视听者疑惑修味者闷烦上则损辱于灵囿下则耻累于学者进退如此无一可宜徒倾产疲力将以何施夫轻慢之咎旣深毁谤之罪靡赦余少躭玄味志爱经书积累锱铢冀其万一若信有可崇何苟明言坐取风刀乎虑有未悉今条旧目已出并仙公所授事注解意疑者略云尔上清经述述曰寻经之意乃太虚齐量劫劫出化非可筹筭自开皇之后距天汉时范阳桑平王褒字子登以正月一日辞二亲欲寻神仙求不死之道乃入华阴山精思一十八年遂感上圣太极眞人西梁子下降授饭方并服云牙法复五年太极眞人王总眞复降以上清经三十一卷付子登并将子登游五岳观名山备受上法逮乎𣈆武皇帝时任城魏华存字贤安乃魏阳元之女也阳元仕至荣阳宜阳二郡太守散骑常侍冀州刺史其父乃嫁贤安于南阳刘乂字幼彦乂妻时除爲修武县令贤安随焉贤安自少爲女处乎内室性好至道虽未得仙而眞人屡降及其长也女子有夫之义修尚之事有时而废及至儿女成立告诫子曰我愿终寻眞之志于是离群独处不交人事深託隐痾还修曩尚入室百日所期仙灵积思希感尔乃独节应神丹心潜会精苦仰彻天眞遐降于是季冬之月夜半清朗忽闻空中有钟鼓之响茄箫之声音韵嘈𠾱出户望之见从东方虚空而来旍旗郁勃羽盖纷纭光辉幽蔼焕烂太虚他人莫之见也须臾有虎辇玉舆隐轮之车并顿驾来降夫人之静室凡四眞人并年可二十余容貌伟朗天资秀颕同着紫花莲冠飞锦衣裳琼蘂宝带体佩虎文项有圆光手把华旛其一人自称曰我太极眞人安度明也其一人曰我东华大神方诸青童君也其一人曰我榑桑碧海旸谷神王景林眞人也其一人曰我清虚眞人小有仙人王子登也于是夫人匍匐再拜叩头自搏不期今日道君降下唯乞神仙长生度世四人乃坐良久王子登告夫人曰闻子曩日念善展转求生密练眞气魂和体清丹怀逺迈録字上清高契眞人抱信期灵幽感启微潜曜赤城遂金书紫极藏简玉庭故感高晨玄唱齐并是以太帝君勑我今来教授于子神眞之道焉其东华青童君曰此清虚眞人者尔之师也当受业焉其安度明曰子因縁上业积感求道苦心久矣用思至也道今来矣子得之焉其景林眞人曰子勤感累世积念眞灵将积应之所期乃明挺之标会也虚皇早鉴尔之用思太极已注子名于玉札録字紫虚之宫金书东华之阁刻名上清丹文锦籍应爲紫虚元君上眞司命又加名山之号封南岳夫人今视子之质实霄景高焕圆精重照凤骨龙姿脑色宝曜五藏紫络心有羽文形栖晨霞神友灵肆天人之任良不虚矣帝诲王褒相爲盟师故遗太极眞人鉴子之精子其勖哉四眞各有辞致言毕夫人叩头自抟而言曰华存卑贱枯骨之余自处尘垢久染浊秽天地寥邈高下悬隔纵恣五浊翻错臭秽滞塞灵祇沈沦凡俗无冀日月回曜幽宂不谓天尊下交凡肆所以割心断意取同蝼蚓自顾少好神仙贪乐长生心之所诣出于自然志之所期誓以三光而值季世俱忌礼度制青无从脱免良愿不遂今形非顾影体气奥恶久爲垢秽所逼者徒励节无益自入刘门修道日废须者少闲内外乖隔容得斋思谨按道法寻求经方入室之制爲欲静护五藏辟诸疾病耳岂图上愿惟在今日今夕道君并降庆出分外光照幽谷荷戴天眷不胜惶惧此是婢子有幸当得度世唯乞哀矜赐以性命自陈毕东华小童指招而告之曰子少好道眞至诚宻感是故因縁世生胎鍊五神寄慧齐见超度八难气适灵辉挺会眞筭自当爲紫虚之宫上眞司命勤精弥纶太极所旍又加名岳之封位均诸侯然不受闻上道内法晨景玉经者仙道衆妙无縁得成也子其勉哉我后日当更期会于阳洛山中汝勤之矣于是清虚眞人王君乃命侍女华散条李明允等使披云藴开玉笈出太上宝文八素隐书大洞眞经灵书紫文八道紫度炎光石精玉马神眞虎文高仙羽玄等经三十一卷是王君昔于阳洛山遇南极眞人西城王君所授者也今于汲郡修武县中授夫人焉旸谷神王又别授夫人黄庭内景经正一眞人张君又别授治精制鬼法夫人前后所授非但此三十一卷而已其篇卷悉在传中不能一一书之此乃上清经从此而行世也三皇经说三皇经云昔天皇治时以天经一卷授之天皇用而治天下二万八千岁地皇代之上天又以经一卷授之地皇用而治天下二万八千岁人皇代之上天又以经一卷授之人皇用而治天下亦二万八千岁三皇所授经合三卷尔时号爲三坟是也亦名三皇经三皇后又有八帝治各八千岁上天又各以经一卷授之时号爲八索是也此乃三坟八索根本经也如法而言三宝俱起无量之世但以隐显有时自三皇八帝之后其文亦隐至于𣈆武皇帝时有𣈆陵鲍靓官至南海太守少好仙道以𣈆元康二年二月二日登嵩高山入石室清斋忽见古三皇文皆刻石爲字尔时未有师靓乃依法以四百尺绢爲信自盟而受后传葛稚川枝孕相传至于今日三宝行世自然之数心与理契因缘冥符使之然也术曰夫衆生昏惑长迷生死神明蔽瞑不能悟理圣人兴大慈大悲爱若赤子随时化生随宜救抜欲令离苦得无爲之乐但圣道渊邃难可顿悟必须阶渐以发其蒙未显大法先教厨食章书杂法黄赤之道杂化浅近以应遇情信伏能修杂法名爲奉道既能奉道则能舍离魔俗之法渐渐调伏而后教以灵宝旣信灵宝便求爲道士旣爲道士便宜受持一百八十大戒二百四十威仪修行六通能遗六尘四十五念十二上愿十二可从一切法行皆能受持研心宗极洞体道眞洞然玄悟以得神仙从此而修终会无爲当知章厨杂化爲渐导之义虽名奉道未识正理惟体识君子宜裁之焉道教相承次第録谨按云台治中内録言太上老君传授云台正治官图治山灶鼎等得四十一代相承具人名代数如后第一代老君第二代王君第三代章震第四代若士第五代李元君第六代诸仙别传分散世絶系治官气并治名老君念于志学之子再下平盖山授张陵爲云台治火芝火仙之经方术变化长生不死之药登昇云天之道勑陵爲第六代道之外孙而东海小童君爲陵保举师太上老君爲度师度云台治封陵爲天师第七代张申第八代李仲春第九代李少君第十代栾巴第十一代阴长第十二代张景霄第十三代刘冯第十四代刘政第十五代孙博太上老君命李仲甫出神仙之都以法授江南左慈字元放故令继十六代爲师相付第十七代介象第十八代第十九代刘景第二十代东海郭延第二十一代灵寿光第二十二代何述第二十三代罗先期第二十四代甘孝先第二十五代石帆公第二十六代宫户老君念其功修之徒再降庐山勑左元放授施存葛玄令继代爲仙官世祖师传仁人者也第二十七代施存存第二十八代葛玄第二十九代尹思第三十代尹轨第三十一代女仙樊忠和第三十二代女仙李元一第三十三代刘纲纲第三十四代张秦第三十五代王列第三十六代许逊老君勑使三人于天台山令葛玄传郑思逺第三十八代李淳第三十九代李惠举张常存而各分代传授皆称三十九代孙惠举授第四十代李保眞第四十一代林通元玄都九眞盟科九品传经録玄都上品第一篇曰大洞眞经雌一宝经太上素灵大有妙经三奇之章高上玉皇宝篇祕在九天之上大有之宫太玄灵台玉房之中上皇之初旧科经万劫一传三道正明学眞日兴高上科七千年内听得三传侍卫玉童玉女各七千人执香典炅按科传授之法皆对告斋百日分金鉏爲盟给玉童玉女依四极盟科不依科而传罪延七祖幽魂充役吞火食铁负山运石以坟无极之考抱风刀之罚身殁形残长闭地狱万不得仙玄都上品第二篇曰传大洞眞经三十九章于后者誓以上金十两铜二十五斤钮五双金鱼玉龙各一枚青丝一两缠鉏若雌一以上金五两五色锦缯各五十尺香一斤金钮三双太上素灵洞眞玄经上金三两紫纹百尺青缯二十七尺赤丝五两香一斤丹一两上皇以信誓心不得有阙阙则亏科师犯则夺侍经玉童玉女还于本宫不过三年身被风刀考罚自然失经受者不依盟科皆失明形残七祖父母被受酆都之责万劫还生非人之道学者愼之玄都上品第三篇曰凡有金名东华玉字上清得授太霄琅书琼文帝章紫度炎光神玄变经上清变化七十四方九眞中经丹景道精隐地八术解形遯变流景玉经七变舞天经皆九天眞王元始天王太上天帝君中央黄老君受于太空中九玄之内虚无之高章也皆秘在太上灵都之宫紫房三元君主之侍卫玉童玉女皆三千人元始之初经七千劫一传自三道立正之后七千年内听三传七百年中有其人亦听传传皆对斋九十日或九日告盟而授之给玉童玉女依四极盟科若不依科而传罪延七祖父母充责鬼官运蒙山之石坟积夜之河万劫还生非人之道已身被风刀之考自然失经终不得仙传者愼之玄都上品第四篇曰传琼文帝章赍金鱼玉龙青缯三十二尺金鉏三双爲誓紫度炎光五色锦各五十尺上金五两沈香五斤眞朱一斤书刀一口金札七枚绛纹七十尺之誓上清变化七十四方经青缯四十尺上金十两金钮六双好香一斤金鱼玉龙之誓九眞中经旧科落髪爲盟今以白绢九十尺准盟法于九眞之数青丝一斤绛纹二十四尺北晖之誓碧缯二十四尺月华之誓金钮三双元常童子圆变之信丹景道精隐地八术解形遯变流景玉经悉上金十两金鱼玉龙各一枚青缯四十尺紫纹四十尺金钮各三双七变舞天经上金五两眞朱一斤青缯三十二尺之誓信以质心不得有阙阙则违科师以天信投于山栖以救穷乏余以供营经书之具不得他散师犯上科夺玉童玉女减筭夺纪注名度还比酆受者不依科皆丧魂失神风刀之考不出三年自然失经终不得仙玄都上品第五篇曰消魔智慧玉清隐书宝洞飞霄絶亥金章紫凤赤书八景晨图金眞玉光灵书紫文金珰玉珮金根上经三天正法皆太上大道君元始天王金阙帝君之宝章秘在玉清之宫金房紫户之内典卫灵文玉童玉女各三千人元始之初千劫一传自三天立正之后七百年内听得三传百年中有其人听一传给玉童玉女依四极盟科授者对斋九十日或九日而传不依科而传罪延七玄之祖长充鬼役无有解脱已身被风刀之考死充下鬼万不得仙玄都上品第六篇曰传消魔智慧宝洞飞霄絶玄金章赤书八景晨图皆上金十两玉札一枚金鱼玉龙各一枚紫缯四十尺金根经灵书紫文上金五两金简玉札各一枚长一尺六寸广二寸四分金鱼玉龙各一枚紫缯百尺青纹四十尺三天正法青缯三十尺青布四十三尺金环五双以爲密誓上金十两通神之信金眞玉光玉珮金珰玉清隐书皆金鱼玉龙各一枚以爲誓信依科不得有阙阙则师夺玉童玉女注名还度北酆受不依科皆丧魂失神罚以风刀不出三年自然失经万不得仙玄都上品第七篇曰七星移度白羽黑翮飞行羽经飞步天纲蹑行七元太上隐书灵飞六甲皆太上太帝君太极太微天帝君登空之道隐化之章秘在太上琼宫之上紫房之内侍卫玉童玉女皆三千人依科七千年一传三天立正之后改七百年内听得三传若百年中有其人便传便授告斋九十日或三十日给玉童玉女依四极盟科不依科而传罪延七玄之祖长充北酆鬼役十苦八难已身被风刀之考身没幽源万不得仙玄都上品第八篇曰传七星移度青纹三十一尺绛缯七十尺凤纹之罗九十尺金钮一双白羽黑翮飞行羽经上金二两青纹三十二尺以代截髪歃血之誓飞步天纲锦三十尺金鱼玉龙各一枚太上隐书金鱼玉龙之誓灵飞六甲白素六十尺金镮六双青丝六两天科以信质心不得有阙阙则违科师夺玉童玉女除落青簿玉名移还北酆受者不依科亡精丧神罚以风刀不出三年自然失经终不得仙玄都上品第九篇曰方诸文震灵符豁落七元八天隐文流金火铃金神虎符消魔支干夜照神烛八术隐遯紫清玉符五籍洞玄六甲上符五行秘文玄都格诸符凡有六百部太上悉以其文标于旧经之内以爲立用传授盟科悉依经科传授有阙罪同上品有经无符则天魔害人有符无经则思念无感神眞不降科云皆不得单行单行罪亦如之科经及符本同出于自然之气虚无之章故不可得独修也无科修道万不成仙云笈七籖卷之四云笈七籖正统道藏三家本一百二十二卷太玄部云笈七籖卷之五学五经教相承部眞系今道门以经箓授受所自来逺矣其昭彰尤着使搢绅先生不惑者自𣈆兴宁乙丑岁衆眞降授于杨君杨君授许君许君授子玄文玄文付经于马朗景和乙已岁勑取经入华林园明帝登极殳季眞启还私廨简寂陆君南下立崇虚馆眞经尽归于馆按黄素方因縁值经准法奉修亦同师授其陆君之教杨许之冑也陆授孙君孙君授陶君陶君捜摭许令之遗经略尽矣陶授王君王君又从宗道先生得诸胜诀云经法祕典大备于王矣王授潘君潘君授司马君司马君授李君李君至于杨君十三世矣杨许并越汉登眞许令亦终获度世马殳幸会而不业自陆君已降则帝者无不趋其风矣此皆史有明文或遗迹可访又世世从事于斯者其支裔焉且知理而不知神非长生之士也超理入神混合于气无爲而无不爲者我眞宗之道也道无否泰教有通塞塞而通之者存乎其人故予述眞系传其同源分派者録名仙籍不缉于此时贞元乙酉歳七月二十一日于庐山白鹿洞栖眞堂中述𣈆茅山眞人杨君眞人姓杨名羲𣈆咸和五年九月生于句容似昊人洁白美姿容善言笑攻书好学该涉经史性渊懿沉厚幼而通灵与二许早结神明之交思玄荐于相王用爲公府舍人以永和初受中黄制虎豹法六年又就刘璞传灵符君渊沉应感虚抱自得若燥湿之引水火冥默幽欻相袭无眹矣年三十六以兴宁乙丑岁衆眞降授有若上相青童君太虚眞人赤君上宰西城王君太元茅眞人清灵裴眞人桐栢王眞人紫阳周眞人中茅君小茅君范中候荀中候紫元夫人南岳夫人右英夫人紫微夫人九华安妃昭灵夫人中候夫人莫不霓旌暗曳神辔潜竦纷纷属乎烟消沦踪收于俗蹊䜩声金响于君月无旷日岁不虚矣君师魏夫人俪九华而朋于诸眞故安妃云明君受质虚闲秘构玉朗兰渊高流清响金宫必高佐四辅承制圣君主察阴阳之和气爲昊越鬼神之君后二十二年将乘龙驾云白日昇天今若不耐风火之烟可寻劔解作告终之术也眞诰筭以太元十二年丙戌去世弟子许翙先师告翙父穆亦因君偶眞故许氏九人虽道庆自先数至神发如尘鉴凝照挥莹之功并归子君矣雷平山眞人许君眞人许翙字道翔小名玉斧父穆𣈆护军长史眞位上清左卿母陶氏名科斗入易迁宫眞人幼独标挺含眞渊嶷长史器异之郡举上计掾主薄并不赴清秀莹洁糠粃俗务如泉去蒙盈其科而自进居雷平山下师杨君传三天正法曲素凤文后定録眞人授其上道告之曰学道当如穿井井愈深土愈难出若不坚心正行岂得见泉源耶眞人常愿早游洞室不欲久停人间遂诣北洞告终即居方隅山洞方源馆中常去来四年方平台故眞诰云幽人在世时心乐居焉又杨君与长史书亦云不审方隅幽人设座于易迁户中朱眞人化后十六年当度东华受书爲上清仙公上相帝晨二録太和二年丁卯时年二十七岁咸康七年辛丑生自太和三年巳后无复显迹世谱年三十则庚午年去世耆旧传云在此洞石坛上烧香礼拜因而不起明旦视形如生坛今犹存眞诰云从张鎭南受衣解法盖夜于坛上去耳娶建康令黄演女生男黄民乃还家仙人临沮令许君临沮令许仙人名黄民字玄文上清仙公翙之子上清左卿穆之孙以昇平五年辛酉生时掾年二十一仕郡主簿察孝廉石头仓丞南蛮参军临沮令永兴三年京畿纷乱令乃奉经入剡爲马朗所翘朗从父弟牢亦相周给时人咸知许先生得道又父祖皆有名称各加崇敬元嘉六年欲移居钱塘乃封其眞经一厨付朗靖中语此是仙灵之迹非我自来纵有书亦勿与人及至杜道鞫家停少时而终时年六十九眞诰言黄民及伯祖迈姑婆蛾皇伯联与黄民子荣弟孙女琼辉并得度世马朗敬经若君父每有神光灵气见于堂宇朗妻数见有青衣玉女空中去来其家皆保富寿朗忿何道敬窃书泄意乃洋铜灌厨籥勑家人不得复开朗终子洪殳季眞犹共尊尚景和元年娄惠朗讽殳季眞启取季眞善道术爲当时所知及至奉呈于华林园旣见眞迹坏异朱黄焕赫不敢穷览至明帝登祚季眞乃启还私廨陆简寂南下立崇虚馆经亦归于馆何神眞巧运既閟于马又发于殳终授于陆君殳马犹巾几负籍幂之荣而无容入其妙焉宋庐山简寂陆先生先生昊兴懿族陆氏之子讳修静道降元气生而异俗其色怡怡其德熈熈明以启着虚以贯幽少宗儒氏坟索䜟讳靡不总该以爲先天抚化混一精气与眞宰爲徒者载在金编玉字不形于此遂收迹寰中冥搜潜衡态湘曁九嶷罗浮西至巫崃峨嵋如云映松风丽乎山而映乎水功成扣玄感神授灵诀适然自得通交于仙眞之间矣宋元嘉末因巿药京邑文帝味其风而邀之先生不顾及太初难作人心骇疑遂泝江南游嗜匡阜之胜㮣爰构精庐澡雪风波之恩沐浴浩气挹潄元精宋明皇帝袭轩皇淳风欲稽古化俗虚诚致礼至于再三先生固称幽忧之疾鲁莫降眄天子乃退斋筑馆恭肃以迟之不得已而莅焉于是顺风问道妙沃帝心朝野识眞之夫若水奔壑如风应虎其谁能御之先生拨雾开日汰沙引金指方以倒之中人以上皆自盈其分司徒袁粲之流是也既立崇虚馆殳氏所宝经诀并归于我焉初先离山有熊虎猿鸟之属悲鸣拥路出谷而止及天子不豫请事涂炭之斋是夜卿云纷郁圣日乃廖先时洞眞之部眞伪混淆先生刊而正之泾渭乃判故斋戒仪范至于今典式焉桂阳王构逆暴白骨遍野先生具棺榇收而瘗之其阴德密运则无得而称也迨元徽五年春正月谓门人曰吾得还山可整装衆感讶诏㫖末从而有斯说至三月二日乃偃卧解带肤体辉烁目瞳映朗但闻异香芬馥满室而已后三日庐山诸徒共见先生霓旌霭然还止旧宇斯须不知所在相与惊而异之顾命盛以布囊投所在崖谷门人不忍遂奉还庐山时春秋七十二所谓鍊形幽壤腾景太微者矣有诏谥曰简菽先生以故居爲简寂馆宗有道也凡撰记论议百有余篇并行于代门徒得道者孙游岳李果之最着称首后孔德璋与果之书论先生云先生道冠中都化流东国帝王禀其规人灵宗其法而委世潜化游影上玄微言旣絶大法将谢法师禀神定之资居入室之品学悟之美门徒所归宜其整缉遗踪提纲振纪光先师之余化纂妙道之遗风可以导引末俗开晓后途者矣齐兴世馆主孙先生有昊裔子孙名游岳字颖逹东阳人也㓜而恭长而和其静如渊其气如春甄汰九流潜神希微尝步赤松礀缙云堂遂卜终焉之地宋太初中简寂先生至自庐岳云游帝宅先生乃抠衣而趋嗣承奥㫖授三洞并所秘杨眞人许掾手迹因茹术却粒服谷仙丸六十七年颜彩轻润精爽秀洁曁简寂上宾方旋旧室捃摭道机断覈眞假与褚章朱四君交密齐永明二年诏以代师并任主兴世馆于是搜奇之士知袭教有宗若凤萃于桐万禽争赴矣孔德璋刘孝标等争结尘外之好后频谢病归山朝命未许至永明七年五月内以挥神託化沐浴称疾怡然而终门徒弟子数百人唯陶弘景入室焉自恭事六载义贯千祀唯贵知眞故特蒙赏识经法诰诀悉相传授方欲共营转鍊已集药石将就治合事故不遂梁茅山贞白陶先生昊荆牧陶濬七代孙名弘景字通明丹阳秣陵人也母初娠梦日精在怀并二天人降手执金香鑪觉语左右曰当孕男子非凡人也然恐无后及生标异幼而聪识成而博达因读神仙传便有乘云驭龙之志年十七与江斆褚炫刘俟爲宋昇明四友仕齐历数王侍读皆总记室牋疏精丽爲时所重师法及清溪宫成献颂宣㫖褒賛兼欲刻石王俭议之乃止年二十余服道后就兴世馆孙先生谘禀经法精行道要通幽洞微转奉朝请乃拜表解职答诏优勤赐与其厚公𡖖祖之征虏亭供帐之盛咸云自齐以来未有斯事遂入茅山又得杨许眞书遂登巖告静自称华阳隐居书疏亦如此代名特爱松风庭院皆植之每闻其响便欣然爲乐至明帝时欲迎往蒋山恳辞得止然勑命饷赉常爲烦剧乃造三层楼栖止身居其上弟子居中接宾于其下令一小坚传授而已潜光隐耀内修秘宻深诚所诣逺属霞人可谓感而遂通身长七尺八寸爲性圆通谦谨心如明镜遇物斯应少忧戚无疾竞灭喜怒澹哀乐有形于言迹者是显事广物深慕张良之爲人率任轻虚飘飘然有云霞气其所修爲皆自得于心非傍识能及尤长于诠正伪谬地理历筭文不空发成即爲体用造浑天仪转之与天相会其纂眞诰隐诀注老君等书二百余卷至永元二年深託向晦及梁武帝革命议国号未定先生乃引诸谶记梁是应运之符又择郊禅日灵验昭着勑使入山宣㫖酬谢帝旣早与之游自此之后动静必报先生旣得秘诀以爲神丹可成每苦无药帝皆给之又手勑谘迓先生画两牛一牛散放水草之间一牛着金络头有人执绳以杖驱之帝笑曰此人无所求欲效曳尾龟岂有可致之理或时有大事无不前巳奉陈时人谓爲山中宰相以大通初献刀二口一名喜胜二名成胜爲佳宝梁帝金楼子云于隐士重陶贞白于士大夫重周弘正其于义理情转无穷眞一时名士也先生常作诗云夷甫任散诞平叔坐谈空不意昭阳殿化作单于宫其时人士竞谈玄理不习武事侯景之难并如所言大同二年告化时年八十五颜色不变屈伸如常屋中香气积日不散诏赠中散大夫谥贞白先生仍遗舍人监䕶丧马枢得道弟子数十人唯王逺知陆逸沖称上足焉唐茅山昇眞王先生琅琊王逺知陈扬州刺史昙首之子外祖丁超梁驾部郞中其母因梦灵凤有娠又闻腹中啼宝志曰生子当爲神仙宗伯也年七岁日览万言博总群书心冥至道年十五入华阳事贞白先生授三洞法又从宗道先生臧矜传诸祕诀陈主召入重阳殿特加礼敬赏赉资送还茅山先生乃于洞西北岭上结靖室以居研味玄秘大建末靖室中忽有一神人醉卧呕吐先生然香礼候神人曰𡖖是得道之人张法本亦甚有心吾欲并将游天台山石桥广阔可过得彼多散仙人又常降甘露以器盛之服一升可寿得五百岁𡖖能去否先生便随出上东岭就法本至山半忽思未别二三弟子付嘱经书背行三十步回望神人化爲鹤飞去隋𣈆王广鎭杨州王子相柳顾言相续奉请先生旣至斯须而须发白王惧而归之少选复奋王践祚勑崔凤举谘迓帝亲执弟子礼敕城都起玉清玄坛以处之仍令代王越师焉高祖龙潜时先生尝宻告符命秦王与房玄龄微服就谒先生迎谓曰此中有圣人秦王因以实告先生曰方作太平天子愿自爱也秦王诣先生受三洞法及登极将加重位固请归山至贞观九年勑润州于茅山置太平观并度七人降玺书曰朕昔在藩朝早获问道眷言风范无忘寤寐近览来奏请归旧山已有别敕不违高志所令置观用表宿心先生浩气虚怀语黙一致涵照如镜应物无私时有窦德玄先经杨州遇司命使者言其有重禄以九九数当终命德玄求哀于使者云眞人王法主是少室仙伯检録人鬼之任关奏天曹无不即应德玄遂恳祈于先生先生不得已因与请命使者报曰更延十三年至高宗朝德玄爲左相捐馆舍之日言皆如之故举世唿先生爲法主又知已授仙职后谓潘师正曰吾昨见仙格以小时误损一童子吻不得白日昇天署少室仙伯将行在近圣日沐浴加冠衣焚香而寐告化时年一百二十六岁潘师正徐道邈同得祕诀爲入室弟子陈羽王轨次之其余各栖洞府终身无替高宗调露二年赠太中大夫谥曰昇玄先生乃敕青太平观度满四十九人天后嗣圣初又赠金紫光禄大夫改谥昇眞先生明皇天宝中敕李含光于太平观造影堂写眞像用旌仙迹焉中岳体玄潘先生中岳道士前有天师次称潘先生先生名师正赵州赞皇人少丧母庐于墓侧以至孝闻先生眞气内融辉光外发如隋珠荆玉不假于饰而人自宝之隋大业中入道王仙伯尽以隐诀及得符箓相授栖于太室逍遥谷积二十年但嚼松叶饮水而已高宗皇帝每降銮辇亲诣精庐先生身不下堂接手而已及问所须答言松树清泉山中不乏帝与武后共尊敬之留连信宿而返寻敕于所居造崇唐观岭上别起精思院以处之勑置奉天宫令于道遥谷口特开一门号曰仙游门复于苑北面置寻眞门太常奏仙乐又以祈仙望仙翘仙爲曲皆谓先生名焉前后赐诗五百首先生每叹曰大丈夫业道不能灭影云林以烦世主吾之过也遂欲东求蓬莱孤舟入海属帝敦笃斯道祈叹愈加踟蹰山隅辍策未往以永淳元年告化时年八十九帝追望不止赠太中大夫谥曰体玄先生先生神标仙骨雅似隐居夫阶眞韬冥练景游化者其有类乎弟子十八人并皆殊秀然鸾姿凤态眇映云松者有韦法昭司马子微郭崇眞皆禀训瑶庭密受琼室专玉清之业遗下仙之俦矣时陈子昂又作颂王屋山贞一司马先生后周琅琊公司马裔玄孙名承祯字子微河内人也少事体玄先生传其符箓及辟谷导引服饵之术体玄特相赏异谓曰我自简菽传授正法至汝六叶矣先生是后因浪游逺谐于天台山武太后闻其名召至都降手诏讃美及将还勑李峤饯于洛桥之东景云二年睿宗令其兄子承祎就山迎至京入宫中问以阴阳数术先生对曰经云爲道日损损之又损之以至于无爲且目所见者损之尚未能已岂复攻乎异端而增其智虑哉帝曰治身无爲则清高矣治国无爲如何对曰国犹身也老君曰游心于澹合气于漠顺物自然而无私焉而天下理易曰大人与天地合其德是知不言而信不爲而成无爲之㫖理国之道也帝叹曰广成之言何以加此因固辞还山乃赐宝琴一张及霞文帔中朝词人赠诗者百余首开元九年明皇又遗使迎至京帝亲受法箓前后赏赐甚厚十年驾入都先生又请归山帝赋诗于王屋山自选形胜置坛宇以居之先生因上言今五岳之神祠皆是山林之神非正眞之神也五岳皆有洞府各有上清眞人降任其职请别立斋祠帝从其言因置眞君祠其形像制度皆请先生推按道经创爲之焉先生颇善篆隶写三体道德经刊正文字着五千三百八言爲眞本又撰修眞秘旨窥之者得其门矣勑于先生所居置阳台观帝自书额并相续赐赉甚厚至二十三年告化时八十九制赠银青光禄大夫谥曰贞一先生又御制碑文先生门徒甚衆唯李含光焦静眞得其道焉静眞虽禀女质灵识自然因精思间有人导至方丈山遇二仙女谓曰子欲爲眞官可谒东华青童道君受三皇法请名氏则贞一也乃归而诣先生亦欣然授之茅山玄静李先生弘孝威者𣈆陵人家本纯儒州里号贞隐先生避敬宗皇帝讳改爲李氏其子曰含光年十三辞家奉道端视清霄慈向蠧类暗室之中如对君亲时人见之情色皆敛㓜攻篆隶或有称过其父者一闻此义终身不书后事贞一先生云篆宝书倾囊相付既而目之曰眞玉清之客也抱虚无而行功者于道不穷託幽阜而灭迹者于德亦浅承之自逺冝且救人是引后学升堂禀玄训也先生元气不散瑶图虚映逹灵久矣晦辉爲常动非用开静非默闭当吹万之会若得一之初应迹可名常道不可名也孕育至化虚融物心心一变至于学学一变至于道同淑气自来得之不见所以抠衣而进者仰范元和若秋芳之依层巘夏潦之会通川也先生忘情于身而慈于人祯祥屡应视同衆象士庶谘询色受其意常令章坛闭院醮火择薪精微诚敬率皆类此开元末明皇礼请先生而问理化对曰道德君王师也昔汉文行其言仁寿天下次问金鼎对曰道德公也轻举公中私也时见其私圣人存教若求生徇欲乃似系风耳帝加玄静之号以尊之无何固以疾辞东还句曲山勑于其所居造紫阳观以居焉自后天书继至资奉相续及公卿祈请往来无虚月卒使玄门之中转见眞操持慈俭之宝归羲皇之风至矣哉先生之教也所撰仙学传及论三玄异同又着眞经并本草音义皆备载阙遗穷颐精义矣以大历四年冬十一月顾谓入室弟子韦景昭孟湛然曰吾将顺化神气怡然若坐亡长往时年八十七灵云降室芝草丛生执简如常和色不去据眞经斯乃秉化自然仙阶深妙者也景昭授皋洞虚洞虚授李方来皆嗣德不坠时柳识又颂先生云古有强名元精希夷黄帝遗之先生得之纵心而往与一相随眞性所容太元同规日行仙路不语到时人言万龄我见常姿明皇仰止徴就京师紫极徒贵白云不知遐方后学来徃怡怡空有多门眞精自持顺化而去人焉能窥玄科秘诀本有冥期云笈七籖卷之五云笈七籖正统道藏三家本一百二十二卷太玄部云笈七籖卷之六学六三洞经教部三洞道门大论云三洞者洞言通也通玄达妙其统有三故云三洞第一洞眞第二洞玄第三洞神乃三景之玄㫖八会之灵章凤篆龙书金编玉字修服者因兹入悟研习者得以还源故玉经隐注云三洞经符道之纲纪本际经云若有经文具十二部应三洞者是名正法洞眞以不杂爲义洞玄以不滞爲名洞神以不测爲用故洞言通也三洞上下玄义相通洞眞者灵祕不杂故得名眞洞玄者生天立地功用不滞故得名玄洞神者召制鬼神其功不测故得名神此三法皆能通凡入圣同契大乘故得名洞也然三洞所起皆有本迹洞眞之教以教主天宝君爲迹以混洞太无元高上玉皇之气爲本洞玄之教以教主灵宝君爲迹以赤混太无元无上玉虚之气爲本洞神之教以教主神宝君爲迹以冥寂玄通元无上玉虚之气爲本也又云天地是玄义虚是精义神是无累之义此既三洞垂法从仙达圣品级转迁之理也谓修学之人始入仙阶登无累境故初教名洞神神宝其次智渐精胜既进中境故中教名洞玄灵宝旣登上境智用无滞故上教名洞眞天宝也通名宝君者宝是可尊君是群义明爲群生之所尊仰也又洞眞法天宝君住玉清境洞玄法灵宝君住上清境洞神法神宝君住太清境此爲三清妙境乃三洞之根源三宝之所立也今明玉以无杂就体而名玉清也上以上登逐用而名上清也泰以通泰体事故爲太清也又修道之人初登仙域智用通泰渐昇上境终契眞淳故以三境三名示其阶位之始也通名三清者言三清净土无诸染秽其中宫主万绪千端结气凝云因机化现不可穷也又三洞之元本同道气道气惟一应用分三皆以诱俗修仙从凡证道皆渐差别故有三名其经题目洞神即云洞神三皇洞玄即云洞玄灵宝洞眞即杂题诸名或言以教垂文或以色声着体并是难思知用随方立名耳原夫经教所出按业报经应化经并云天尊曰吾以道气化育群方从劫到劫因时立化吾以龙汉元年号无形天尊亦名天宝君化在玉清境说洞眞经十二部以教天中九圣大乘之道也玉纬云洞眞是天宝君所出又云以元始高上玉帝出上清洞眞之经三百卷玉诀九千篇符图七千章秘在九天之上大有之宫后传玉文付上相青童君封于玉华宫元景元年又封一通于西城山中又太帝君命榑桑太帝旸谷神王出独立之诀三十卷上经三百卷行之于世又襄城小童授轩辕黄帝七元六纪飞步天纲之经汉元封元年西王母上元夫人同授汉武帝灵飞六甲上清十二事又太元眞人茅盈受西城王君所传玉佩金珰缠璇之经又玄洲上𡖖苏林眞人受涓子所传三一之法又眞人王褒汉平帝时西城王君所传上清宝经三十一卷𣈆成帝时于汲郡传南岳魏夫人夫人之子传茅山杨羲羲传许迈迈复师南海太守鲍靓受上清诸经迈弟谧谧子玉斧皆受三天正法曲素凤文天尊曰吾以延康元年号无始天尊亦名灵宝君化在上清境说洞玄经十二部以教天中九眞中乘之道也玉纬云洞玄是灵宝君所出高上大圣所传按元始天王告西王母曰太素紫微宫中金格玉书灵宝文眞文篇目十二部妙经合三十六帙又四极盟科云洞玄经万劫一出今封一通于劳盛山昔黄帝于峨嵋山诣天眞皇人请灵宝五芽之经于青城山诣宁封眞君受灵宝龙硚之经又九天眞王降于牧德之台授帝喾灵宝天文帝行之得道遂封秘之于钟山又夏禹于阳明洞天感太上命绣衣使者降授灵宝五符以理水檄召万神后得道爲太极紫庭眞人演出大小劫经中山神咒八威召龙等经今行于世矣时太极眞人徐来勒与三眞人以巳卯年正月降天台山传灵宝经以授葛玄玄传郑思逺思逺以灵宝及三洞诸经付玄从弟少传奚奚付子䕶军悌悌付子洪洪即抱朴子也又于马迹山诣思逺告盟奉受洪又于𣈆建元二年三月三日于罗浮山付弟子安海君望世等后从孙巢甫𣈆隆安元年传道士任延庆徐灵期遂行于世今所传者即黄帝帝喾禹葛玄所受者十二部文未全降世天尊曰吾以赤明之年号梵形天尊亦名神宝君化在太清境说洞神经十二部以教天中九仙小乘之道也玉纬云洞神经是神宝君所出西灵眞人所传此文在小有之天玉府之中序目曰小有三皇文本出大有皆上古三皇所授之书亦诸仙人所授以藏名山昔黄帝东到青丘过风山见紫府眞人受三皇内文又黄卢子西岳公皆受禁虎豹之术眞人介象受乘虎之符八威使者受策虎豹文又鲍靓于𣈆惠帝永康年中于嵩山刘君石室清斋思道忽有刻石三皇天文出于石壁靓以绢四百尺告玄而受后授葛洪又壶公授费长房亦有洞神之文石室所得与今三皇文小异陆修静先生得之传孙游岳游岳传陶隐居其天中十二部经未尽出世今传者是黄帝黄卢子西岳公鲍靓抱朴子所授者也三洞旣降遂有大小中乘初中后法三种分别以教于世夫三洞者盖是一乘之妙㫖三景之玄言了达则上圣可登晓悟则高眞斯陟龙章凤篆显至理之良诠玉简金书引还元之要术故玉经隐注云三洞经符道之纲纪太虚之玄宗上眞之首经矣岂中仙之所闻哉正一经又云三洞妙法兼而该之一乘道也三洞品格八素眞经云太上之道有三上眞之道有七中眞之道有六下眞之道有八今出如左玉清隐书神虎大符金虎眞符右是太上之道行此眞道得爲太上之眞位爲上眞玉皇君也太上郁仪奔日文太上结璘奔月章太上八素奔晨隐书太微帝君飞行天纲上经高上大洞眞经三十九章金阙灵书紫文上经黄老八道九眞中经右上眞之道总而行之其道则爲上清上元眞人太丹隐书朝眞上经玉帝神符三天正法凤眞之文九眞昇玄文三元布经四眞之章太上金策方诸洞房玉字上经六甲灵飞符灵宝秘符三皇内文天文大字青要紫书曲素诀词三五顺行经右中眞之道总而行之则爲上清中道眞人上清九化十变三九素语丹景道精隐地八术天关三图玄皇玉书神州七变七转洞经紫度中方石精玉马水母经绛緑黄道玉目龙书衆文素奏中章五行秘符五帝玉女上元五书右下眞之道总而行之则爲上清下元眞人也元始天王告西王母曰太上紫微宫中金格玉书灵宝眞文篇目有十部妙经合三十六卷是灵宝君所出高上大圣所撰具如灵宝疏释有二十一卷已现于世十五卷未出孟法师云高玄大法师夏禹师仙公所撰十卷及修行要用五卷足爲三十六合爲六卷即今世所行其后分有内教十卷即是昇玄之文亦世所行也按太玄都四极盟科曰洞玄经万劫一出今封一通于太山一通于劳盛山元始天王告西王母云太上紫微金格玉书灵宝眞文十部妙经太上所秘不尽传世王母所得讵已极源五岳所藏亦多不备龟山西室王屋南洞天经备足昔黄帝登峨嵋山诣天眞皇人请受此法驾龙昇玄帝喾之时九天眞王驾九龙之舆降牧德之台授帝喾此法帝后封之于钟山夏禹所感之书出见有异今略序者按眞一自然经云太极眞人夏禹通圣达眞太上命钞出灵宝自然经分别有大小劫品经栖山神咒八威召龙神经云小劫至时必脱大水焉又云徐来勒等三眞以已卯年正月一日日中时于会稽上虞山传仙公葛玄玄字孝先后于天台山传郑思逺竺法兰释道微道微传昊主孙权等仙公昇化令以所得三洞眞经一通传弟子一通藏名山一通付家门子孙与从弟少传奚奚子护军悌悌子洪洪又于马迹山诣思逺盟而授之洪号曰抱朴子抱朴以建元六年三月三日于罗浮山隆安之末传道士任延庆徐灵期之徒相传于世于今不絶玉纬云昔元始天王以开皇元年七月七日丙午中时三天玉童传皇上先生教曰若白简青箓之人自然得乎此法又虚无先生传于唐尧后圣帝君命小有天王撰集宣行青童君云自唐尧之后得上文者乃七千人此飞龙玄昇或沦化潜引不可具记得道者皆藏文五岳经内明三劫化主及开皇劫以此妙经生天立地大圣应于始青之中号元始天尊或太上道君人天化主此如三宝科释今不具详玉经隐注云三皇天文或云洞神或云洞仙或云太上玉策洞仙者明此教法能通行者登太清仙故曰洞仙也玉策者是策进之名亦是扶持之目谓策勤行者扶持使仙也三皇文者洞神第十四云第一天皇文内字字者志也明天使人仰观上文心识觉悟内志习勤外不炫燿第二地皇内记书文文者明也内学志明记正无惑舒以广济縁明至极也第三人皇文文者明也人能俯察地理法地则天定内安外普度无穷同归玄门由学所得此并经释也又称三皇经者谓三皇各受隔世禀行又八帝之经亦是随方爲化犹如灵宝一文五帝分宝即爲五帝文鲍南海序目云上古初以授于三皇名之三皇文也洞神第六又云仙人曰皇文乃是三皇已前鸟迹之始大章者也第三又云皇文帝书皆出自然虚无空中结气成字又云本源无异矣至于三皇各受一部分爲三元三才之道也第十三卷云三元八会自然成文方丈悬空字字各现第十四云得失由人此文不灭圣眞宝之鎭太极宫中也序目云小有三皇文本出大有皆上古三皇所受之书也天皇一卷地皇一卷人皇一卷凡三卷皆上古三皇时所授之书也作字似符文又似篆文又似古书各有字数神宝君所出西灵眞人所撰此文在小有之天玉府之中诸仙人授之以藏诸名山石室皆不具足唯蜀郡蛾嵋山具有此文昔仙人智琼以皇文二卷见义起不能解遂还之王公以帛公精勤所得传之贤达宣行至今大字序说十四篇是天文次第之诀小有经下记所载十一卷推部本经分别仪式合一十四卷今孟先生所録者是其山中所传犹十一卷此二本并行于世抱朴子云昔黄帝东到青丘过风山见紫府先生受三皇内文𣈆时鲍靓学道于嵩高以惠帝永康二年于刘君石室清斋忽有三皇文刊石成字乃依经以四百尺绢告玄而受后亦授葛洪按三皇经序云鲍君所得石室之文与世不同洪或兼受也陆先生时所得初传弟子孙游岳有四卷而已孙后传陶先生先生分析支流稍至十一卷耳即山中所传者是命召咒文云三皇治世各受一卷以理天下有急皆召天地鬼神勑使之号曰三坟后有八帝次三皇而治人各授一卷凡八卷号曰八索八帝之治邪鬼逆窜黄帝述以断邪恶七部并序夫七部者盖乃总道化之教方统玄门之正典包罗群艺综括衆文六综之辩莫阶五时之说非拟睹斯法海靡不成眞涉此慈波咸皆舍伪者也七部者今因正一经次一者洞神部二者洞玄部三者洞眞部四者太清部五者太平部六者太玄部七者正一部前之三部已如三洞义释今释后四言太清者孟法师云大道气之所结清虚体大故曰太清以境目经也今谓此经是从所辅之境得名何者此经旣辅洞神洞境是太清故也亦未必示者此经旣明金丹之术服御之者逺昇太清故言太清也太平者太言极太平谓和平明六合太通爲一正平之气斯行故太平经云今平气行矣平亦是安又云欲复古太平之法先安中气也又云三五气和日月常光明乃爲太平尔雅云明成也此亦可训明言明君治世成济品物爲太平也或有解云三阶正爲太平或有解云景星现曰太平此并一事爲释耳今明此经现世能使六合同风万邦共轨君明物度可谓太平也太玄者孟法师云是太玄都也今爲老君既隐太平之鄕亦未详此是何所必非摄迹还本遣之又遣玄之又玄寄名太玄耶此经名太玄者当是崇玄之致以玄爲太故曰太玄也若言起自玄都不无此义但七部皆尔非独此文也正一者盟威经云正以治邪一以统万又言法文者法以合离文以分理此言衆生离本所以言离故下文云反离还本合眞舍伪由法乃成言统万者总摄一切令得还眞故下文云一切学士觉悟少欲欲少近乎道宗宗道在乎戒也治邪文云衆生根麤去道赊邈大道慈悲立法训治趣令心开两半成一一成无败与常道合眞故曰正一法文也通言部者以部别爲义三部通名太正一独称正者以三部辅于三洞大法故言太正一旣通陈三乘简异邪道故称爲正也四辅第一太清者太一爲宗老君演说建丰经云微妙之旨出于太清天老秘䜟经云生道实妙人不释诚释诚不倦昇太清也九君申明道要云太清中经元始出来出于老君传付元君九皇眞人祖习不絶皆开此君也正一经云太清金液天文地理之经四十六卷此经所明多是金丹之要又着纬候之仪今不详辩按黑録所明即汉安元年太上以此经四十六卷付于天师因此至今也第二太平者三一爲宗老君所说甲部第一云学士习用其书寻得其根根之本宗三一爲主玉纬云太平者六合共行正道之号也今宛利世界九州八十一域摆除六天上间神人详说古道家国安宁长居庆乐丁部第四云欲知吾道大效付贤明道德之君使其按用之立与天地乃响应是其大明效证验也甲部第一又云诵吾书灾害不起此古贤圣所以候得失之文也又云书有三等一曰神道书二曰覈事文三曰浮华记神道书者精一不离实守本根与阴阳合与神同门覈事文者覈事异同疑误不失浮华记者离本已逺错乱不可常用时时可记故名浮华记也又云澄清大乱功高德正故号太平若此法流行即是太平之时故此经云应感而现事已即藏又云圣主爲治谨用兹文凡君在位轻忽斯典然其卷数或有不同今甲乙十部合一百七十卷今世所行按正一经云有太平洞极之经一百四十四卷今此经流亡殆将欲尽此之二经并是盛明治道及证果修因禁忌衆术等也若是一百四十卷洞极经者按正一经此汉安元年太上亲授天师流传兹目若是甲乙十部者按百八十戒云是周𧹞王时老君于蜀郡临卭县授于琅琊干吉尔来又隐近人相传云海嵎山石函内有此经自宋梁以来求者不得或往取之每值风雨暝暗雷电激扬至陈祚开基又屡取不得每至山所风雨如故至宣帝立帝好道术乃命太平周法师讳智响往取此经法师挺素清高良难可序受请至山清斋七日将就取经未展之顷朝云暗野晓雾昏山师拜礼进趋天光开朗乃命从人数十齐心运力前跪取函函遂不得开法师敛气开之乃见此经请还台邑帝乃具礼迎接安于至眞观供养经放大光明倾国人民并皆瞻仰帝命法师于至眞观开敷讲说利安天下时称太平自此以来其文盛矣帝因法师得此经故号法师爲太平法师即臧靖法师之禀业也第三太玄者重玄爲宗老君所说故经云玄玄至道宗然其卷数亦有不同正一经云太玄道经二百七十卷今玉纬所撰止有一百三十五卷又非尽是本经余者不见当时运会未行然此经所明大略以玄爲致故太玄经云无无曰道义极玄玄乐眞人云道德五千文兹境之经也旧云道德经有三卷玉纬云其中经珍秘部入太清亦未详此解按西昇序云列以二篇乃河滨授于汉文又云素书二卷尹喜所受凡得五卷旣说有三时玄靖法师开爲三部宗致道德二卷是先说以道德爲体其致则总以其文内无的对扬之㫖故也西昇次说以无欲爲体故云当持上慧源妙眞一后说旣盛明眞一故以眞一爲体其源流者所授尹生五卷由渐甚多今不更说通诸一部者按正一经云太上亲授天师太玄经有二百七十卷推检是汉安元年七月得是经尔来传世乃至今日但其零落阙遗亦是运还天府耳第四正一者眞一爲宗太上所说正一经天师自云我受于太上老君教以正一新出道法谓之新者物厌故旧盛新新出名异实同学正除邪仍用旧文承先经教无所改造亦教人学仙皆用上古之法王长虑后改易法师故撰传録文名爲正一新出仪故天师云后世男女必改吾法贪财爱色不施散一切汝曹重檐地狱爲家宜各愼之正一经云正一法文一百卷今孟法师録亦一百卷凡爲十帙未知并是此经不耳斯经所明总述三乘之用故此经云正一遍陈三乘王长所撰新出之仪四十卷但未有次第长既随师昇玄于时多承口诀秖録爲卷名未诠次第也其源流者玉纬云昔元始天王以开皇元年七月七日丙午中时使玉童传皇上先生白简青箓之文自然得乎此法虚无先生传于唐尧又后圣帝君命小有天王撰集宣行青童云自尔之后得此文者乃七千人皆飞龙玄昇或沦化潜引不可具记得道者藏文五岳精思积感先得此文此文极妙得之随缘文来或出河洛或戒经方依因结果也汉末有天师张道陵精思西山太上亲降汉安元年五月一日授以三天正法命爲天师又授正一科术要道法文其年七月七日又授正一盟威妙经三业六通之诀重爲三天法师正一眞人按正一经治化品目録云正目经九百三十卷符图七十卷合千卷付天师正一百卷即在其内后会教重自当具显道本尊卑经云眞经要妙其文无双三十六万四千正言无数不离正一演气布化五千爲宗眞精要妙三洞爲最也然此法虽复久逺论其所盛起自汉朝天师既昇天后以此法降与子孙弟子嗣师系师及诸天人一切内外至信者修行传习屡有传道之人今不具载此文因此行矣谨按正一经图科戒品云太清经辅洞神部金丹以下仙业太平经辅洞玄部甲乙十部以下眞业太玄辅洞眞部五千文以下圣业正一法文宗道德崇三洞遍陈三乘太平经云辅者父也今言三太辅三洞者取其事用相资成生观解若父之能生也衆生钝劣闻深教不解更须开说翼成方能显悟即是扶賛之义也十二部夫十二部经者盖是通三乘之妙训贯七部之鸿规寻之者知眞翫之者悟理实出生死之津梁入大道之途径故正一经云三乘所修各十二部夫十二部道义通于三乘今就中乘爲释余例可知十二者第一本文第二神符第三玉诀第四灵图第五谱録第六戒律第七威仪第八方法第九衆术第十记传第十一讃颂第十二表奏言本文者即三元八会之书长行元起之说其例是也紫微夫人云三元八会之书太极高眞所有本者始也根也是经教之始文字之根又爲得理之元万法之本文者分也理也既能分辨二仪又能分别法相旣能理于万事又能表诠至理如木有文亦名爲理也不名眞文者十二义通三乘眞文教主中洞非通义也神符者即龙章凤篆之文灵迹符书之字是也神则不测爲义符以符契爲名谓此灵迹神用无方利益衆生信若符契玉诀者如河上释柱下之文玉诀解金书之例是也玉名无染诀语不疑谓决定了知更无疑染灵图者如含景五帝之像图局三一之形其例是也灵妙也图度也谓度写妙形传流下世谱録者如生神所述三君立本所陈五帝其例是也谱绪也録记也绪记圣人以爲教法亦是绪其元起使物録持也戒律者如六情十恶之例是也戒者解也界也止也能解衆恶之縳能分善恶之界防止诸恶也律者率也直也慄也率计罪愆直而不枉使惧慄也威仪者如斋法典戒请经轨仪之例是也威是俨嶷可畏仪是轨式所宜亦是曲从物宜爲威法也方法者如存三守一制魄拘魂之例是也方者方所法者节度修行治身有方所节度也衆术者如变丹鍊石化形隐景之例是也衆多也术道也爲趣至极之初道也记传者如道君本业皇人往行之例是也记志也传传也谓记至本业传示学人讃颂者如五眞新颂九天旧章之例是也赞以表事颂以歌德故诗云颂者美盛德之形容亦曰偈偈憩也以四字五字爲憩息也表奏者如六斋启愿三会谒请之例是也表明也奏凑也谓表心事上共凑大道通言部者以部类爲义亦以部别爲名谓别其义类以相从也无方释义十二互通从通制别意如前释然十二部内唯本文有通相别相以十二部皆是文字爲得理之本通名爲本文本文犹是经之异名十二部旣通名爲经是通相本文也于通相文内则出一部是五篇眞文有生天立地之能是一切法本爲别相本文也不可言十二部皆是玉诀别出一部是别相玉诀也余部例然又有长行爲偈本称本文者余二乘经望此可知本文是生法之本数自居前既生之后即须扶养故次辩神符八会云篆三元玉字若不谙鍊岂能致益故须玉诀释其理事也衆生暗钝直闻声教不能悟解故立图像助以表明圣功既显若不祖宗物情容言假伪故须其谱録也此之五条生物义定将欲辅成必须鉴戒恶法文弊宜前防止故有戒律既舍俗入道出家簉于师宝须善容仪故次明威仪也又前乃防恶宿罪未除故须修斋轨仪悔已生恶也仪容既善宿根已净须进学方术理期登眞要假道术之妙显平记传论圣习学以次相从也亦是学功旣着名传竹帛故次记传始自生物终乎行成皆可嘉称故次有讃颂又前言诸教多是长行散说今论讃颂即是句偈结辞旣切功满德成故须表申灵府如斋讫言功之例故终乎表奏也又前十一部明出世之行后之表奏祛世间之灾如三元涂炭子午请命之流皆关表也三十六部三乘之中乘各有十二部故合成三十六部也论其相摄者一往大乘具有三十六部中乘具有二十四部小乘唯十二部何者以大得兼小故也又大乘得学小爲遍行也小不得兼学大故止十二中乘可知此逺论界内化门意也再论三洞即是会前三乘入此一乘故三洞大乘唯一耳而又约三洞开三乘者此欲示一乘之内无所不包又云有二经不同一者太玄部老君自然斋仪云经有三条一曰天经天眞所修二曰地经洞天所习三曰人经世间所行三景之法相通而成一曰三乘三乘之用各有十二部交会相通总曰三十六部十二条一曰无爲二曰有爲三曰无爲而有爲四曰有爲而无爲五曰续爱六曰断爱七曰不断不续八曰分叚九曰无断十曰知微十一曰知彰十二曰适用当境而曰十二部隐显兼施则有七十二部今谓此文所出前之三经自可是教后之十二意在行也二者正一所明十二者一者心迹俱无爲二者心无爲迹有爲三者心有爲迹无爲四者舍家处人间五者携家入川泽六者出世与人隔絶七者与世和光同尘八者断欲斯断九者不断而断十者游空中十一者在地下十二者住天上三乘皆有十二故成三十六部也释此文意已在位业义科但此两经名味不同者亦当教义自是一途之说耳太玄所出多据于心正一所明通论心迹但太玄十二中第八一事言分叚考事涉迹又不显十二部经科云笈七籖卷之六云笈七籖正统道藏三家本一百二十二卷太玄部云笈七签卷之七学七三洞经教部本文说三元八会六画之法道门大论曰一者阴阳初分有三元五德八会之气以成飞天之书后撰爲八龙云篆明光之章陆先生解三才谓之三元三元旣立五行咸具以五行爲五位三五和合谓之八会爲衆书之文又有八龙云篆明光之章自然飞玄之气结空成文字方一丈肇于诸天之内生立一切也按眞诰紫微夫人说三元八会之书建文章之祖八龙云篆是根宗所起有书之始也又云八会是三才五行形在旣判之后赤书云灵宝赤书五篇眞文出于元始之先即此而论三元应非三才五德应非五行也此正应是三宝丈人之三气三气自有五德耳故九天生神章云天地万化自非三元所育九气所导莫能生也又曰三气爲天地之尊九气爲万物之根故知此三元在天地未开三才未生之前也宋法师解八会秖是三气五德三元者一曰混洞太无元高上玉皇之气二曰赤混太无元无上玉虚之气三曰冥寂玄通元无上玉虚之气五德者即三元所有三五会即阴阳和阴有少阴太阴阳有少阳太阳就和中之和爲五德也篆者撰也撰集云书谓之云篆此即三元八会之文八龙云篆之章皆是天书三元八会之例是也云篆明光则五符五胜之例是也八会本文凡一千一百九字其篇眞文合六百六十八字是三才之元根生立天地开化人神万物之由故云有天道地道神道人道此之谓也玉诀云修用此法五篇皆分字数各有四条一者主召九天上帝校神仙图箓求仙致眞之法二者主召天宿星宫正天分度保国宁民之道三者摄制酆都六天之气四者勑命水帝制召龙鸟也其诸天内音一天有八字三十二天合二百五十六字论诸天度数期会大圣眞仙名讳位号所治官府台城处所神仙变化昇降品次衆魔种类八鬼生死转轮因縁其十三字是五方元精名号服御求仙鍊神化形白日腾空之法余一百二十二字阙元音解二者演八会爲龙凤之文谓之龙书此下皆玄圣所述以写天文也三者轩辕之时仓颉傍龙凤之势採鸟迹爲古文以代结绳即古体也四者周时史籀变古文爲大篆五者秦时程邈变大篆爲小篆六者秦后盱阳变小篆爲隶书又云汉谓𨽻书曰佐书或言程邈狱中所造出于徒𨽻故以𨽻爲名此即爲六书也云篆又有云篆明光之章爲顺形梵书文别爲六十四种播于三十六天今经书相传皆以𨽻字解天书相杂而行也八体六书六文一曰大篆二曰小篆三曰刻符四曰虫书五曰摹印六曰署书七曰殳书八曰𨽻书王莽时使司徒甄丰校定文字复有六书一曰古文孔子壁中书二曰奇字古文异书三曰篆书四曰佐书即𨽻书五曰缪篆所以摹印六曰爲篆翻言也仓颉始书己应有笔诗云彤管则是笔也而言蒙恬造笔者盖恬爲秦将三世有名制削笔精能独擅名也汉和帝时蔡伦始造纸尔前唯书简牒牒者诠牒语事也简者在简而不繁也但知本是天书金简余地书己下八体六文皆从眞出外学者自更详之又未知何时书于此经在纸作卷今谓劫初己自有笔太眞所书何言无也及以八体六文等耶以天尊造化具一切法也后人承用自有前后耳六文一曰象形日月是也二曰指事上下是也三曰形声河海是也四曰会意武信是也五曰转注考老是也六曰假借令长是也符字一切万物莫不以精气爲用故二仪三景皆以精气行乎其中万物旣有亦以精气行乎其中也是则五行六物莫不有精气者也以道之精气布之简墨会物之精气以却邪伪辅助正眞召会群灵制御生死保持劫运安鎭五方然此符本于结空太眞仰写天文分置方位区别图象符书之异符者通取云物星辰之势书者别析音句铨量之旨图者画取灵变之状然符中有书参似图象书中有图形声并用故有八体六文更相发显八显八显者一曰天书八会是也二曰神书云篆是也三曰地书龙凤之象也四曰内书龟龙鱼鸟所吐者也五曰外书鳞甲毛羽所载也六曰鬼书杂体微昧非人所解者也七曰中夏书草艺云篆是也八曰戎夷书类于昆虫者也此六文八体或今字同古或古字同今符彩交加共成一法合爲一用故同异无定也此依宋法师所说未见正文而三洞经中符有字者如古文尚书中有古字与今同者耳玉字诀太上道君于南丹洞阳上馆爲学士王龙赐说此灵文玉字之诀但未知定是何世所注学者寻之又说诸修行符醮五方思存禳灾等法然正是解诀八会之文而就本文理中复明理如解眞文中更明感通之理定志经又云出思微之义事中复有事如玉诀中复明传经及盟授威仪之事然诸经中凡有解诀皆通谓之玉诀也皇文帝画三皇经云皇文帝书皆出自然虚无空中结气成字无祖无先无穷无极随运隐见绵绵常存天书诸天内音经云忽有天书字方一丈自然见空其上文彩焕烂八角垂芒精光乱眼不可得看天眞皇人曰斯文尊妙不譬于常是故开大有之始而闭天光明以宝其道而尊其文其字宛奥非凡书之体盖贵其妙象而隐其至眞也龙章灵宝经云赤明开图运度自然元始安鎭敷落五篇赤书玉字八威龙文保制劫运使天长存此之龙章也凤文紫凤赤书经云此经旧文藏在太上六合紫房之内有六头师子巨兽夹墻玉童玉女侍卫凤文玉牒金画三元布经皆刻金丹之书盛以自然云锦之囊封以三元宝神之章藏于九天之上大有之宫谓之玉牒金书又云以紫玉爲简生金爲文编以金缕缠以青丝太上太眞科云玉牒金书七宝爲简又名紫简石字本行经云道言昔禅黎世界队王有女字絓音生仍不言年至十四王怪之焉乃弃女于南浮长桑之阿空山之中女行山周帀忽与神人会于丹陵之舍柏林之下神执絓音右手题赤石之上语絓音曰汝虽不能言可忆此也天爲其感愍其疾遗朱宫灵童下教絓音治身之术授其赤书八字絓音于是能言灵宝玉诀经云道告阿丘曾曰汝前生与南极尊神同在禅黎世界于丹陵之舍柏林之下同发道意尔时南极姓皇字度明执汝右手俱题赤石以记姓名南宫即书汝笔迹题于南轩今犹尚在石字亦存汝忆之不丘鲁心悟举目即见南极所主南壁刻书云太甲岁七月一日皇度明王阿丘曾同于丹陵柏林下发愿合二十三字字甚分明题素五符经云五符一通书以南和之缯封以金英之函印以玄都之章付震水洞玄之君仙公请问经云道德上下经及洞眞玄经三皇天文上清衆篇咏等皆是太上所撰而爲文书于南和之缯故曰题素也玉字内音玉字经云天眞皇人曰诸天内音自然玉字字方一丈自然而见空玄之上八角垂芒精光乱眼灵书八会字无正形其趣宛奥难可寻详皆诸天之中大梵隐语结飞玄之气合和五方之音生于元始之上出于空洞之中随运开度普成天地之功天尊命天眞皇人注解其正音使皇道清畅泽被十方皇人不敢违命按笔注解之曰形魂顿丧率我所见聊注其文五合之义其道足以开度天人也和合五方无量之音以成诸天内音故曰五合之义也文生东太平经云文者生于东明于南故天文生东北故书出东北而天见其象虎有文章家在寅龙有文章家在辰文者生于东盛于南是知眞文初出在东北也玉箓玉清隐书有帝简金书玄玉箓籍可以传玄羽玉经也又云自非帝图玉箓者不得闻见上皇玉慧玉清之隐书金玄隐玄之羽经也玉篇衆篇序云元始命太眞按笔玉妃拂筵铸金爲简书玉篇五老掌箓秘于九灵仙都之宫云藴而授葛仙公之经也玉札金根经云太上大道君以大洞眞经付上相青童君掌録于东华青宫使传后圣应爲眞人者此金简玉札出自太上灵都之宫刻玉爲之丹画墨箓太眞科云丹简者乃朱漆之简明火主阳也墨箓者以墨书文明水主阴也人学长生遵之不死故名丹简墨箓秘不妄传玉策天皇手执飞仙玉策人皇手执上皇保命玉策地皇手执元皇定録玉策福连之书三十九章经曰太上有琼羽之门合延爲胎命之王玄一爲三气之尊元老爲上帝之宾并扶兆身神台刊名于福连之简又曰太上金简玉札爲福连之书琅虬琼文飞行羽经云金书玉箓乃琅虬琼文也白银之编金房度命经云太常灵神都宫中有金房度命回年之诀皆铸金爲简刻白银之编紫笔书编也赤书玉诀经云元始赤书五篇眞文置以五帝导以阴阳转轮九天之纽运明五星之光也火鍊眞文本相经曰吾昔赤明元年与高上大圣玉帝于此土中鍊其眞文以火莹发字形尔时眞文火漏余处气生化爲七宝林是以枝叶成紫书金地银镂玉文其中及诸龙禽勐兽一切神虫常食林露眞气入身命皆得长寿三千万劫当终之后皆转化爲飞仙从道不辍亦得正眞无爲之道金壶墨汁字圣纪云浮提国献善书二人乍老乍少隐形则出影闻声则藏形时出金壶四寸上有五龙之检封以青泥壶中有黑汁若淳漆洒木石皆成篆隶科斗之字记造化人伦之始老君撰道经垂十万言皆写以玉牒编以金绳贮以玉函及金壶汁尽浮提二人乃欲刳心沥血以代墨焉琼札玉清隐书金虎符云郁仪赤文招日同舆结璘黄章与月共居上清消魔经启洞门于希林寻灵迹于丹穴发元天之朱匮望上清之琼札玄书既刻于玉章绛名始刊于灵阙四遇三元于玄宫六造五老于灵室紫字八素经云八素眞经玄文生于太空之内见于西龟之山玄圃之上积石之阴八素高玄羽章灵文郁乎洞标紫字焕乎琼林神光流辉于九元金音虚朗于紫天文威焕赫气布紫庭衆眞晏礼称庆上清自然之字玉帝七圣玄记云尔乃回天九霄白简青箓上圣帝君受于九空结飞玄紫气自然之字玄记后学得道之名灵音韵合玉朗禀眞或以字体或以隐音上下四会皆表玄名空生刻书广灵之堂旧文有十万玉言字无正类韵无正音自非上圣莫能意通积七千年而后崑崙之室北洞之源字方一丈文蔚焕烂四合垂芒虚生晻暧若存若亡流光紫气拂其秽黄金治鍊莹其文遂经累劫字体鲜明至上皇元年九月十七日七圣齐灵清斋长宫金青盟天峗誓告灵奉受灵文高上解其曲滞七圣通其妙音记爲回天九霄得道之篇刻以白银之简结以飞青之文藏于云锦之囊封以启命之章付于五老仙都左仙公掌録琼宫也四会成字玉帝七圣玄记云七圣玄记回天上文或以韵合或以支类相参或上下四会以成字音或标其正讳或单复相兼皆出玄古空洞之中高眞撰集以明灵文后学之人若有玄名者得见此文青空捒名四司所保五帝记名也琅简蘂画八素经云西华宫有琅简蘂书当爲眞人者乃得此文石碽三洞珠囊云西王母以上皇元年七月于南浮洞室下教以授清虚眞人王君传于夏禹禹封文于南浮洞室石之中亦有作此硕者故五符云九天灵书犹封于石碽是也今检诸字类无此硕字也玉诀下云五老眞文封题玉亦其例也孔灵符会稽记云会稽山南有宛委山其上有石俗唿爲石篑壁立干云累梯然后至焉昔禹治洪水厥功未就斋于此山发石篑得金简字以知山河体势于是疏导百川各尽其宜也云笈七签卷之七云笈七籖正统道藏三家本一百二十二卷太玄部云笈七签卷之八学八三洞经教部经释释三十九章经大洞眞经云高上虚皇道君而下三十九道君各着经一章故曰三十九章经乃大洞之首也第一章高上虚皇君曰元气生于九天之上名曰辟非辟非之烟下入人之身而爲明梁之气居人五藏之中处乎心华之下此至气之所在长烟之所託能知辟非之由者乃得领祖太无领祖太无者尽体虚玄之大冠道素之标矣益元羽童乃人鼻之神也衆风乱玄人鼻之气也四清抚闲乃鼻下口上之间也当令鼻气恒闲又当数加手按读此篇捻鼻间乃高上之正座天岳之混气气之来也解百结鼻神翩翩列坐緑室緑室者唇上人中之际也是以帝一上景摄烟连衆长契虚运反华自然矣易有者九天之上西北之门名也若旣登易有之门乃得昇帝堂之会然后五涂旣化森罗幽郁音暗太和万唱幽发百混九回还而顺一耳太一隐生之宝人之心也乃明梁之所馆辟非之所栖是故七祖反生道济帝简高上之㫖理于此矣读高上之洞经旣毕乃口祝曰三蓝罗波逮台此九天之祝言高上之内名也夫三蓝罗波逮台者于地上之音曰天命长人常宁也易有者于地上之音曰长台第二章上皇玉虚君曰玄归者于九天之音曰泥丸也天晨金霄帝一雌雄之道天晨爲雌金霄爲雄雄一之神曰晨雌一之神曰霄玉州黄箓者帝之金简也德刃者九天之台名也第三章皇上玉帝君曰玉帝有玄上之幡一名反华之幡皆玉帝之旌旗招仙之号令也以制命九天之阶级徴召四海五岳之神王也九天眞人唿日爲濯耀罗三天眞人唿日爲圆光蔚玉清天中有树似松名曰空青之林得食其华者身爲金光自非妙寻云景而金房不登自非重诵洞章而玉宾弗见也若旣陟其涂则可以窥森然晃朗之门而手掇空青之华也第四章上皇先生紫晨君曰太冥在九天之上谓㝠气逺而絶乎九玄惟读大洞玉经者可以交接其间也故谓洞景寄以神道耳又玉清天中有绮合台下有万津之海其水波涌如连岳焉第五章太微天帝君曰九天眞人唿风爲浮金房在明霞之上九户在琼阙之内此皆太微之所馆天帝之玉宇也第六章三元紫精君曰紫精之天处太无之中三元之气在上景之衢秀朗者玉清天中台名太混者玉清天中殿馆名羽明者上清天人之车名也第七章眞阳元老玄一君曰眞阳者上清之馆名玉皇者虚无之眞人逸宅者眞气之明堂丹玄乃泥丸之所在也若能七转洞经于震灵之上三回帝尊于白气之中则眞人定録而魔王立到则注生籍于玉阙招五老于金台矣太上有琼羽之门合延爲胎命之王玄一爲三气之尊元老爲上帝之宾并扶兆身神台刊名于福连之简也太上金简玉札名爲福连之书第八章上元太素三元君曰太素三元宫中有三华之气生于自然也似芙蓉之晖晨灯者乃玉眞天中明气之光洞照于三元之台也广灵堂者上清之房名兆若能存雌一于夙夜诵洞章以万遍者则太微小童负五图于帝侧绛宫眞人承五符于胎尊合变于三素之气得形于晨灯之光则人无哭兆终身不亡矣第九章上清紫精三素君曰上清紫精天中有树其叶似竹而赤其华似鑑而明其子似李而无核名曰育华之林食其叶而辟饥食其华以不死食其实即飞仙所谓绛树丹实色照五藏者也自非长冥眇思栖神太无而育华之实不可得而食也上清玉房生七宝之云云色七重其气九扇以童子辟非童女宣弥得乘此宝云上入玉清之天也而辟非者太微之内神宣弥者玉清之神女若兆能离合百神间关帝一变化九魂混畅五七者则辟非可赖宣弥可致七度死厄三光所利五老延日以曲照太上三便以相入矣三便者太上金房之名也第十章青灵阳安元君曰青灵者眞人之位号八气者云色之相沓元君者虚皇之司命三华者玉清之房名乃阳安元君之所处也第十一章皇清洞眞道君曰皇清乃上清三仙皇之眞人也洞眞乃上清元老之君也皆俱合生于太无之外俱合死于广汉之上能生能死是以皇清洞眞三帝合生理出于此矣日母者玉清之老母主胞胎于尊神也名曰正荟条兆能知日母之名则胞结自解七祖罪消第十二章高上太素君曰高上皇人常宴紫霄之上玉根者玉清天中山名也乃五老上眞之所治太素眞人拂日月之光于帝一之前太素天中唿日爲眇景也玉门兰宰并是上清宫中门户名也月中树名骞树一名药王凡有八树在月中也得食其叶者爲玉仙玉仙之身洞彻如水精瑠璃焉第十三章皇上四老道中君曰皇上四老眞人在日中无影唿日名爲九曜生常乘明玉之轮转宴于日中也广霞者玉清天中山名乃九日之所出矣日帝之所司也第十四章玉晨太上大道君曰道君保形景于法化之内回眄镜于上清之上解襟带于玉映之室乘八素入于四明之门反日中之神王併月中之高灵矣玉映者玉晨之宫名四明者上清玉帝之南门也第十五章太清大道君曰太清天中有山名浮絶三天神王之所治也彼天人唿日爲太明又有金华楼诸受眞仙玉録者皆在此楼之中第十六章太极大道元景君曰太极有元景之王司摄三天之神仙者也太漠者太清之外也太极眞人唿日爲圆明第十七章皇初紫元君曰皇初紫元之天常有晖晖之光郁郁如薄霞焉乃九日之所出有如一日之照耳六渊者乃元君之宫名寒童者山名也故曰登寒童之岳会六渊之中矣第十八章无英中眞上老君曰无英中眞上老君处上眞之宫领五帝之籍解兆五符于重结化兆五神于胎骨常游紫房明堂之内也第十九章中央黄老君曰中央黄老君三元之眞皇也圆华者黄老之宫名也玉寿者太微天中之山名也皆黄老君之理所第二十章青精上眞内景君曰青精之宫有上华之室室中有自然青气号曰返香之烟逆风闻三千里紫空者内景之山名也青精君常乘羽逸之车携玄景之童登紫空之山入玉室之内也第二十一章太阳九气玉贤元君曰太阳九气者变化三晨之上策驾紫軿于微玄之下微玄者日中之神名曰玉贤天中或唿日爲微玄也开阴太漠者是胎神之所在也胎门旣塞乃滞血之所秽胎门既开而婴神之所栖太漠爲玄重之根开阴爲常生之源若胎开而明洁则帝一之气金也若太漠之内修则五老之宴欢故云开阴太漠长保阳源阳源者犹人之有势也兆能使阳源不倾玄泉不动淡然渊停潭然天静亦回老驻年与灵均气也第二十二章太初九素金华景元君曰太初天中有华景之宫宫有自然九素之气气烟乱生雕云九色入其烟中者易貌居其烟中者百变又有庆液之河号爲吉人之津又有流汩之池池广千里中有玉树饮此流汩之水则五藏明彻面生紫云第二十三章九皇上眞司命君曰九皇上眞者玉虚之元君也四司者天帝之禁宫也晨晖者玉虚司命之宫名也飞霞者玉虚天中之山名逸録者仙皇之符箓也第二十四章天皇上眞玉华三元君曰天皇上眞者是上清眞人之典禁主玉华仙女之母故号曰玉华三元君也乘神徊之车登云飈之宫入流逸之室神徊者是眞人一轮车名九曲下户者是男女之阴地也男曰九曲女曰下户此阴地常生白云之气以薰黄庭之间是得道之候验也第二十五章太一上元禁君曰太一上元君者万仙之司主方岳眞气也主除死籍刻书生简赤气王者日中之上神其名曰将车梁能知赤气王名者不死第二十六章元虚黄房眞晨君曰元虚黄房者是眞晨仙君之所治也玉宫者是得道符籍之所在也九元鎭眞者是九元太帝之名也太帝名鎭字眞兆能知之者不死第二十七章太极主四眞人元君曰太极元君乘凌羽之车结云气以雕华控九龙以齐骤扬威于高上之天转毂于太明之丘鸣钟于朱火之台第二十八章四斗中眞七晨散华君曰玉清天中有散华之台是四斗七晨道君之所治也七晨天中有反生之香气反冲于三宝之山山在四斗之中上有金琅之馆名曰映清夷之宫其中上皇眞人皆项负宝曜体映圆光气合三宝灵洞五藏也洞经所谓香风扇三宝五藏映清夷第二十九章辰中黄景元君曰辰中眞人带迎延之符登太霄之庭飞羽轮于沧浪之台佩玉章之文于太霞之宫第三十章金阙后圣太平李眞天帝上景君曰金阙之中有上景之气气色郁郁晖照十方乃后圣之灵都太平之所会也种年祚于日气之中植三命于月宫之庭五毒絶于沉没解结生于天堂第三十一章太虚后圣无景彭室眞君曰太霞之中有彭彭之室结白气以造构合九云而立宇紫烟重扉神华所聚故号曰彭彭之室而太虚元君之所处焉第三十二章太玄都九气丈人主仙君曰太玄都九气丈人乘晨徊之风登荡滞之山焕郁然之烟入太晖之宫伐胞树于死户养胎气于冥初济五毒于常关定三命于金书第三十三章上清八皇老君曰上清之天在絶霞之外有八皇老君运九天之仙而处上清之宫也乘广琅之车把凤羽之节登华便之山入太老之堂上清眞人唿日月爲太宝九华第三十四章东华方诸宫高晨师玉保仙王曰青童君东华者仙眞之州也在始晖之间高晨玉保王所治也东华眞人唿日爲紫曜明或曰圆珠青童君乘雕玉之軿御圆珠之气登云波之山入东华之堂第三十五章榑桑太帝九老仙皇君曰九老京者山名也在榑桑之际九老仙皇处榑桑之际治九老之京太帝君治榑桑之杪会方丈之台也二道君时乘合羽之车合羽车者云沓之色登榑桑之杪会九老之京出灵户之符召大魔之王矣第三十六章小有玉眞万华先生主图玉君曰小有玉眞天中有万华之宫小有先生主图玉君之所治也此宫之中藏録上帝之宝经玉清之隐书也又有洞观之堂悬在太无之中重泉曲者魔王之阴府也兆既得洞一之道乃拔死于泉曲之籍书仙名于灵羽之録第三十七章玄洲二十九眞伯上帝司禁君曰玄洲有三溺之津非飞仙而莫越也又有羽景之堂在太无之庭又有絶空之宫在五云之中王灵仙母金华仙女常所游也司禁眞伯上帝玉君时乘日月之軿披虎文之裘登重漠之山入宴羽景之堂濯缨帝川之池会仙絶空之宫也第三十八章太无晨中君刊峨嵋山中洞宫玉户太素君曰太无在洞景之表太素在幽玄之上九宫列金门于大素之表丹楼沓七重于大无之庭乃太素三元君所游也第三十九章西元龟山九灵眞仙母青金丹皇君曰崑崙山有九灵之馆又有金丹流云之宫上接璇玑之轮下在太空之中乃王母之所治也西元龟山在崑崙之西太帝玉妃之所在释太上大道君洞眞金玄八景玉箓经释题曰东华上仙名太上八素隐书南华上仙曰大洞眞经西华上仙曰金眞玉光映天洞观玉经北华上仙曰箫条九曜豁落七元上经玉皇中仙曰太上高圣八景玉箓中央黄老君南极元君藏録二经于太素瑶台玄云羽室封以郁林之笈玉清三元之章乃命北寒金台龙华玉女七百人又命白空虞宫西灵玉童七百人侍卫焉𣈆永和十一年岁在乙卯九月一日夜半受经于紫微王夫人凡二万二百三十字其大洞眞经一万字上清高圣太上大道君金玄八景玉箓上清高圣太上大道君者盖二晨之精气庆云之紫烟玉晖辉焕金映流眞结化含秀苞凝玄神寄胎母氏育形爲人讳开天眞字开元母妊三千七百年乃诞于西那天郁察山浮罗岳丹玄之阿于是受书玉虚眺景上清位爲太上高圣玉晨大道君治蘂珠日阙馆七映紫房玉童玉女各三十万人侍卫于是振策七圃杨青建朱腾空舞旍驾景骋飈徘徊八烟盘桓空涂仰簮日华拾落日珠摘绛林之琅实饵玄河之紫蕖偃蹇灵轩领理帝书万神八拜五德把符上眞侍晨天皇抱图乃仰空而言曰子欲爲眞当存日中君驾龙骖凤乘天景云东游桑林遂入帝门若必昇天当思月中夫人驾十飞龙乘我流铃西朝六领遂谐帝堂精根运思上朝玉皇荟荟敷郁仪以蹑景晃晃散结璘以曁霄双皇合辇后天而凋夫大有者九天之紫宫小有者清虚三十六天之首洞于是太上大道君初乘一景之舆驾八素紫云摄希微仓帝名録丰子俱东行诣郁悦那林昌玉台天见玉清紫道虚皇上君受九晖大晨隐符太上大道君次乘二景之舆驾七素绛云摄中㣲赤帝名定无彦俱南行诣高桃厉沖龙罗天见玉清冀日虚皇太上道君受观灵元晨隐符太上大道君次乘三景之舆驾六素红云摄紫微白帝名渠渊石俱西行诣碧空歌饮黎天见玉清昌阳始虚皇高元君受总晨九极隐符太上大道君次乘四景之舆驾五素青云摄玄微黑帝名齐元旋俱北行谐𨚧摩坦娄于医天见玉清七静道生高上虚皇君受沓曜旋根隐符太上大道君次乘五景之舆驾四素黄云摄始微上帝名接空子俱东北行诣扶力盖浮罗天见玉清太明虚皇洞清君受玄景晨光隐符太上大道君次乘六景之舆驾三素緑云摄灵微中帝名秉巨文俱东南行诣具谓耶渠初黙天见玉清始元虚皇太霄君受合晖晨命隐符太上大道君次乘七景之舆驾二素紫云摄宣微下帝名宏肤子俱西南行谐沖容育郁离沙天见玉清七观无生虚皇金灵君受齐晖晨玄隐符太上大道君次乘八景之舆驾一素灵云摄洞㣲眞帝名洄澄摅俱西北行诣单緑察宝轮法天见玉清八观高元虚皇渟景君受高上龙烟隐符太上大道君又乘洞景玉舆驾太霞紫烟玄景之晖摄九微内帝君名申明闲及上皇九玄九天诸眞仙王等俱仰登弥梵罗台霄絶寥丘飞元云根之都玉清上天见玉清紫晖太上玉皇明上大道君受高清太虚无极上道君隐符释太上神州七转七变儛天经神州在天关之北日月回度其南七星轮转其中央昼左回八纬夜右转七经七星运周天光回灵此上皇紫晨受化之庭修七转之法位登于玉清七转七变之道上皇紫晨君受于九天父母修行道成以传玄感清天上皇君皇君以传三天玉童玉童以传紫极眞元君紫极眞元君传天帝君天帝君传南极上元君南极上元君传太㣲天帝君太微天帝君传后圣金阙君后圣金阙君传上相青童君承眞相系皆经万劫一传小有天王后撰一通以封于西城山中得者皆奉迎圣君于上清宫给玉童玉女各二十一人典卫灵文营护有经者身神州玉章凡十四章乃十四帝君洞野之曲百神内名玉天之玄象三晨之精诵其章玉响激朗上元诵之万遍白日昇天释神虎上符消魔智慧经神者灵也灵变无穷阴阳不测名之曰神也虎者威也威震九遐之域神光焕乎上清上者太上祕乎灵都上宫神虎七千备于玉阙因以爲名符者信也太上之信召会群灵消魔者灭鬼也凡有玉简紫名得修上经莫不爲衆邪所乘鬼魔所试兆当讽咏此经则激百阳以生电鼓千阴以吐威六天失气九魔消摧也智者日中之星也慧者冝以生生爲急也故慧字有两生并而共乘一急之象者也诵经五千遍则神智开朗圣慧明发命八景以高登骋神虎以飞昇此大威变之道故以消魔爲名释太上素灵洞玄大有妙经太者大也弥纶而不可极故曰太也上者处乎无穷之表故曰上也是道君之号也素灵者房名也洞者洞天洞地无所不通也玄者幽㝠之所出也大有者宫名也妙者微之极也经者营也弘畅幽极经理神关故谓之经而有玄丹上化三眞元洞之道本与玄气同存元始俱生三精凝化结朗玉章构演三洞之府总御万眞之渊乃秘在九天之上大有妙宫金台玉室素灵之房蓊蔼玄玄之上萧萧始晖之中是时上圣衆帝清斋三月仰禀太冥玄思感于大寂积稔启于上清而受焉因经所藏之处而以爲名释回元九道飞行羽经回元者运星元之纲轮也轮空洞之大辐调四气之长存九道者北斗九星也九星之运观涣五常五行乘之以致度万物禀之以得生皆九道之运也飞行羽经者九天父母太眞丈人同宴景龙之舆息驾无崖之端忽致玄灵瑞降白鸾之车黑翮之凤口衔素章登空步虚经历无穷因名白羽黑翮飞行羽经释九灵太妙龟山元録龟山在天西北角周回四千万里高与玉清连界西王母所封也元録者九虚上眞始生变化大妙之法记爲名録也皆刻书龟山流精紫闾金华琼堂其旨隐奥其音宛妙盖九天书録名题龟山释大有八禀太丹隐画大有宫名也在九天之上八者八节也禀者授节度也太丹南宫名也隐藏也书文也言八节吉辰天上宴会八禀开眞大庆之日其时乃万神集议皆列言大有之宫爲学之士以其日清斋首过即上生于南宫也释七圣玄记回天九霄经七圣者高圣玉帝君高圣太上大道君上圣紫清太素三元君上圣白玉龟台九灵太眞西王母上圣中央黄老君上圣榑桑太帝君后圣金阙帝君也玄记者七圣各逆注得道之人玄名也回天者太上道君携契玉虚紫宾回天倾光上登九层七映朱宫徘徊明霞之上萧条九空之中列七范于仙録刻王名于隐篇九霄九天也一名九空上圣帝君受命于九空结飞气成自然之字玄记后学得道之名灵音韵合玉朗禀眞或以字体或以隐音上下四会皆表玄名释曲素诀辞五行祕符曲者台名也素者八方之素也玄都上有九曲峻嶒凤台皆结自然凤气而成琼房玉室处于九天之上玉京之阳虚生八会交眞之气十折九曲洞达八方上招扶揺之翮傍通八素之灵故以曲素爲名诀者㫖诣也辞者忧乐之曲也结九元正一之气以成忧乐之辞上庆神眞之欢下悲兆民之忧故曰忧乐之辞也五行者金木水火土也秘者藏于上清琼宫也符者文也五色流精凝而成文也混化万眞总御神灵释天关三图七星移度经天关三图者九天之上有关玉台一名天关一名天图一名天开是九天之生门关之枢机也其西五千里则金阙宫东九千里则青华宫上去玉清宫七千里是衆眞之所经神仙之所历学者之所由也七星者斗星也移度者历转也日月回周其境七星历转其关上运九天明皇之气下润流洒梵行诸天高上玉帝出入游宴之道乃学者简録所通之门上相所撰以挟后学有知上帝宫馆之次第上眞所游处克成眞人也释除六天玉文三天正法除者罢也六天者赤虚天泰玄都天清皓天泰玄天泰玄仓天泰清天此六天起自黄帝以来民人互兴杀害不禀自然六天之理于兹而兴太上给以鬼兵使于三代之中驱除恶民而六天临治转自伪辞太上下玉文遂截六天之气更出三天正法割恶救善三天者清微天禹余天大赤天是也释青要紫书金根衆经青要者紫清帝君之别号也紫书者紫笔缮文也金者金简也根者日根也衆经者科集衆经之最要也盖玉帝命高上侍眞总仙君科集宝目採日根之法合爲衆经以紫笔缮文金简爲篇也释石精金光藏景録形经石精者妙铁也石者铁之质精者石之津治之爲劔而发金光金者劔之干光者刃之神藏景者隐身也録形者代身也释太上九赤斑符五帝内眞经太上者是无极大道之号也九赤者乃九元之气也九元者五岳四海也山海色杂目之斑也符者眞文也五岳得之以鎭四海得之以润五帝得之以灵人得之以神仙也云笈七籖卷之八云笈七籖正统道藏三家本一百二十二卷太玄部云笈七籖卷之九学九三洞经教部经释释太霄琅画太霄琅书妙经云九天九王万炁之本宗衆帝之祖先乃九气之精源以天地未凝三晨未明结自然而生于空洞之内溟涬之中历九黄劫而分气各治置立天地日月星辰于是而明万气流演结成道眞元始上皇高上玉虚并生始天之中三十九帝二十四眞遂有宫阙次序之官上皇宝经皆结自然之章以行长生之道不死之方符章玉诀皆起于九天之王传于世代之眞至三五改运九灵应期后圣九玄道君推校本元以历九万亿九千累劫上皇典格多不相参道君以中皇元年九月一日于玉天琼房金阙上宫命东华青宫寻俯仰之格拣校古文撰定灵篇集爲宝经三百卷以付上相青童君使传后学玉名合眞之人释太㣲黄书太㣲黄书八卷素诀乃含于九天玄母结文空胎历岁数劫以成自然之章太皇中岁成洞眞金眞玉光八景飞经元始天王名之八景飞经广生太眞名之八素上经青眞小童名之豁落七元太上道君曰隐书玉诀金章释太上金书祕字金书祕字出乎混洞太无紫气练眞锋芒艳乎日月断诸邪闇飞丝空玄太上有命付诸天君青眞小童奉受修习传太极眞人清虚眞人南岳赤松子刘子先等宝祕尤严得者勿泄释太上上皇民籍定眞玉箓凡欲定心当受上皇民籍定眞玉箓此箓至要爲学之先先能定心仙名乃定仙名者由此箓焉是三天正一先生所佩以定得仙之名传于玉帝三十九眞也青童君请问太上道君曰治心入道科术参罗各云要妙由之有縁未审今之所最要何方爲胜太上答曰胜理虽多其有最者治心之要在乎惭愧动心举目转体安身常懐惭愧不忘须臾心神乃定定则入道此爲最要也青童曰何所惭愧而得入道太上曰心有神识识道可尊尊由无爲而我有爲有爲有累志愿无爲无爲无累不可便及力进苦迟负累稍至爲此渐愧不离心中又当思我禀生生由父母父母鞫养辛苦劬劳而我成长学术不深无奇方异法令父母延年长生不死同得神仙此期未克供养又亏公私愆过父母垂忧思虑不精功行怠退爲此惭愧不离心中又父母爱念令其携诱从师学问智慧通神求得仙圣爲道种人师又劝励方便抑扬善诱善接旣练旣陶而任欲肆心负违师训或将成而罢叛正入邪攻伐师友反道破经罪延尊上祸灭己身灾殃将至不知改悛或不自觉悟以爲眞正苦及方悔悔无所追爲此惭愧不离心中又君王赏德搜贤访美举其宗鄕㧞其萃类爵禄光厚宴集绸缪不能竭力尽忠賛宣圣化贪荣慕势阿谀面从佞媚自进抑絶高明嫉害胜已结对连仇灾凶贼害毒至不知知不能脱误及亲友爲此渐愧不离心中又崇道不忘事亲能孝奉君必忠不负幽显而前身宿障否病相缠公私口舌诽谤横生或鬭讼牢狱非意而及或执勤守愼清直异群君上所憎衆邪所怨或事师敬友徃还身心遭罹凶丑恶鬼恶人交互劫掠慴胁中伤或爲善成恶舍财致怨尽礼爲佞竭诚爲姦或起立馆舍缮写经图堂宇虽立不得常安篇部虽多不得披览公私罣碍风火志失惨疾饥寒不从本忘白日空去素愿未成一失生道方㝠㝠向幽苦烦恼未测还期今欲救之未得要诀爲此惭愧不离心中心中有神不知渐愧则驰竞遑遑无时得定定由惭愧惭愧旣立常在心中心中有惭愧俯仰思道思道不忘须臾则神明定乎内内定则罪去罪去则福来福来则成眞成眞则入道入道由惭愧惭愧则入神也青童曰惭愧在心谨闻命矣请问惭愧在迹其状可闻乎太上曰善哉善哉要尔之问也夫有形则有心有心则有事有事则有迹有迹则有状有状则有言有言则有法有法则有道有道则法可陈矣学士治心惭愧在内惭愧之迹其状在外豫兮若冬涉川犹兮若畏四邻是其状也愼言语惧悀总也节饮食虑贪饕也衣麤而净在素洁也居陋而隐守静笃也恭敬一切避凌辱也不敢爲先免嫉谤也始终贞信潜化导也进止和光密行教也挫锐解纷明道有时也出处变化见神应之缘也各有其法同是惭愧之状也释太上仓元上箓仓元上箓一名太清内文又名玉镜宝章又名金图琼字又名破淹洞符又名玄览宝箓又名人鸟山经又名金生策文又名威武太一扶命玉晨君所修秘于素灵上宫得而奉行能飞能沉能隐能显位爲眞人释太上太素玉箓太素玉箓者玉晨君所修五帝神使秘于素灵上宫大有之房得者飞行太空能隐能藏给玉童玉女各二人密修即验泄露致灾精加谨愼谛忆师官也释太上神虎玉符老君曰神虎玉符太眞九天父母所出太眞丈人以传东海小童九天眞王九天眞王以传太上道君太上道君常所宝秘藏于太陵灵都琼宫玉房之里卫以巨兽捍以毒龙神虎七千备于玉阙也神虎班其匠金虎亘其眞智慧标其干消魔演其源㣲㫖幽邃妙趣难详皆署天魔隐讳或标百神内名诵其章千精骇动咏其篇万祅束形以三天立正之始传付太微天帝君使威制六天斩馘万神摄山召海束缚群灵威魔灭试回转五星符在本经𣈆兴宁三年乙丑岁七月一日桐柏眞人授道士许逺游言至甲申乙亥壬辰癸已岁九月一日七月一日四月八日当有道士着七色法衣手持九曲策杖或在灵坛之所或在人间告乞或咏经诗或作狂歌子若见之勤请其道必授子神虎上符此南岳眞人太上常使其时下在人间察视学者之心也释太上金虎符此符本刻于上清玉简智慧篇中有七万言灵音道妙微旨难详或着天魔隐讳或表万神内名或释幽论凝决于琼音也小有王君抄出此符及威神内文之法以制天地群灵有一百言耳此咒甚秘名曰三天虎书太元上箓受之者先斋七十日赍金虎玉金素金玄罗三十尺以爲金眞之誓盟天地不宣之约依四极明科听使七百年中得传三人符在本经释太上金篇虎符太㣲天帝君以传金阙帝君朱书白素盛以紫锦囊佩之头上以行则制命天地群灵神仙敬伏玉华执巾天丁卫躯山岳稽精加勑威神之祝玉清之章便得斩馘九魔千妖灭形矣此上清禁符不传于世得佩之者飞昇上清释太上玉清神虎内眞隐文太上道君曰李山渊德合七圣爲金阙之主方当参谒十天理命亿兆定中元于玄机制阴阳于不测以齐首㧞眞擢领封河召海断任死生把执天威馘灭六天总罚三官既以说之以智慧又复记之以消魔智慧可以驱神消魔可以灭邪复授之以神虎眞符助之以散秽去患也文辞在本经中释太上三元玉检布经高上三元布经乃上清三天眞书上眞玉检飞空之篇上元检天大箓下元检地玉文中元检仙眞书如是宝篇高上皆刻金丹书贮以自然云锦之囊封以三元宝神之章藏于九天之上大有之宫金台玉室九曲丹房南极上元君主之以上元朱宫玉女七百人侍卫释洞眞太上九眞中经太上九眞中经一名天上飞文一名外国放品一名神州灵章虽有四号故一书耳释洞眞玉晨明镜金华洞房雌一五老宝经一名三元玉晨法一名雌一隐玄经释洞眞中黄老君八道祕言经太虚眞人南岳赤松子曰此经或名九素上书或名太极中眞玉文或名八道金策释洞神祕箓小有经下记曰三皇治世各受一卷以天下有急召天上神地下鬼皆敕使之号曰三坟后有八帝次三皇而治又各受一卷亦以神灵之教治天下上三卷曰三精次三卷曰三变次二卷曰二化凡八卷号曰八索释玄眞文赤书玉诀东方九气青天眞文赤书一名生神宝眞洞玄章一名东山神咒八威策文南方三气丹天眞文赤书一名南云通天宝灵钤一名九天神咒一名赤帝八威策文中央黄天眞文赤书一名宝劫洞清九天灵书一名黄神大咒一名黄帝威灵策文西方七气素天眞文赤书一名金眞宝明洞微篇一名西山神咒一名八威召龙文北方五气玄天眞文赤书一名元神生眞宝洞文一名北山神咒释紫度炎光神玄经紫度炎光神玄经者非紫度炎光有本元乃是神经自生空虚之中凝气成章玄光炎映积七千年其文乃见太微天帝君以紫简结其篇目金简刻书其文仍记爲紫度炎光神玄变经者从玄中变而名焉释胎精中记九天丈人告三天玉童曰九丹上化胎精中记乃生九玄之初结太空自然之气以成宝文二十四眞三十九帝悉所修行一名琼胎灵曜经一名洞眞太丹隐书一名帝君七化变景九形经一名太一二度帝宝五精经释隐地八术隐地八术乃紫清帝君游隐之道玄变之诀旧文乃有八卷变化八方藏形隐影之事释外国放品经外国放品经皆玄古洞空之书自然之章是上眞帝皇以下及学仙得道者莫不受音于太空释四十四方经太上黄素四十四方皆九天之上书八会之隐文也是以太上大道君命上清高仙太极眞人科集品目陈其次序合爲黄素神方四十四首释八素眞经八素眞经乃玄清玉皇之道又有地仙八素经论服王气吐纳之道也又有九素经论召鬼使精行厨检魂魄之事释三九素语三九素语玉精眞诀上相青童君曰三九素语出九帝三眞命咒之辞理气停年开解灵关五藏华鲜释紫凤赤书龙景九文紫凤赤书曰太上闲居峻嶒之台金华九曲之房说龙景九文紫凤赤书释灵飞六甲琼宫五帝灵飞六甲内文一名太上六甲素奏丹符一名五帝内眞通灵之文一名玉精眞诀一名景中之道一名白羽黑翮隐玄上经灵飞左右六十上符并生于九玄之中结清阳之气以成玉文释元始洞玄灵宝赤书五篇眞文五老灵宝五篇眞文元始天书生于空洞之中爲天地之根又云元始赤书五篇眞文上清自然之书九天始玄化空洞之灵章成天立地开张万眞释洞玄智慧大诫经洞玄智慧大诫经元始天尊以开皇元年七月一日于西那玉国郁察山浮罗之岳长桑林中授太上大道君智慧上品大诫法文释洞玄通微定志经天尊曰𡖖并还坐吾欲以思微定志㫖诀告𡖖其要简易得悟不亦快乎二眞曰思微定志爲有经也天尊曰都无文字二眞曰斯徒解壁无底大痴如无文字何从得悟答曰即时一切经书本无文字也今日之言不亦经乎释洞眞黄气阳精三道顺行经藏天偃南极上元君曰吾爱高上顺行三道之要黄气阳精之道喻御灵晖口啜皇华仰餐飞根存七曜于紫庭行三道于金门洞阔狭于渊景明日月之方圆覩朱阶于洞阳入练汤于广寒登七宝于玄圃攀飞梯于灵关回阳精于浮黎採黄气于郁单傍金翅于高木回石景以映颜修御灵图遂感神眞乃三景垂映七精翼轩五灵交带四司结篇西龟定録名题高晨故位登南极上元之君此道高妙非庸夫狭学所可言论今集其所禀粗说高上玉帝口言以标玄虚自然灵文付上相青童君掌録玄宫经万劫之后当授玄记白简青録之人释洞眞玉佩金珰太极金书上经玉佩者九天魂精九天之名曰晨灯一名太上隐玄洞飞宝章金珰者九天魄灵九天之名曰虹映一名上清华盖阴景之内眞释洞玄太极隐注经太上玉经隐注曰上清之高㫖极眞之微辞飞仙之妙经也灵宝经或曰洞玄或云太上昇玄经皆高仙之上品虚无之至眞大道之幽宝也三皇天文或云洞神或云洞仙或云太上玉策此三洞经符上道之纲纪太虚之玄宗上眞之首经矣岂中仙之所闻哉释七经道学七经经者径也由也常也成也径直易行由之得进常通不塞正以治邪转败爲成经纬相会也玄素黄帝容成彭铿巫咸陈赦习学七经演述阴阳生生爲先先仁之志非但七人七人迹多亦号七经天门玉子皆传斯道外儒失道不知道爲儒本儒爲道末本末不知致无长寿之人遂爲淫乱之俗也至于外儒五经备有诗首关雎礼贵婚嫁传嗣之重历代所同无后之罪三千莫大而知男女气数阴阳兴衰闻之疑怪蚩鄙成灾良可痛念智者悟之能归内道救理外儒诗礼传易至于尚书礼乐孝经敛末崇本本孝合乎道习乐同乎德道德弘深仁义备举礼智恒用信不暂亏缘末入本引外还内上学之功于此乎在七经者一曰仁经男女婚嫁恩爱交接生子种人永世无絶二曰礼经旣生当长壮不可恣夫清妇贞内外分别尊卑相敬和而有节三曰信经旣知礼节亲踈相间朝野忠直无相违负四曰义经旣知忠直有与有取罚恶赏善更相成济五曰智经旣知赏罚防有枉滥抑扬通流除邪入正六曰德经治邪保正五德均平无偏无苦常乐长存七曰道经常乐长存腾泰无上上德不德教化立功功成身退权变无穷凡人学道共修七经经有所明各有多少仁经恩多余事皆少少不受称多故立名名爲仁经亦有礼义信智德道六同若斯唯道独多少行均平故号大道一切所宗也云笈七签卷之九云笈七籖正统道藏三家本一百二十二卷太玄部云笈七籖卷之十学十三洞经教部经老君太上虚无自然本起经道者谓太初也太初者道之初也初时爲精其炁赤盛即爲光明名之太阳又曰元阳子丹丹复变化即爲道君故曰道之初藏在太素之中即爲一也太素者人之素也谓赤气初变爲黄气名曰中和中和变爲老君又爲神君故曰黄神来入骨肉形中成爲人也故曰人之素藏在太始之中此即爲二也太始者气之始也谓黄气复变爲白气白气者水之精也名太阴变爲太和君水出白气故曰气之始也此即爲三气也夫三始之相包也气包神神包精故曰白包黄黄包赤赤包三三包一三一混合名曰混沌故老君曰一生二二生三三生万物又曰混沌若鸡子此之谓也夫人形者主包含此三一故曰三生又曰三精又曰三形元包含神神得气乃生能使其形安止其气如此三事当相生成夫道爲三一者谓虚无空空者白也白包无无者黄也黄包赤赤爲虚何爲虚虚者精光明明而无形质譬若日月及火其精明然而无有形质故爲虚何谓无无者炁也炁有形可见无质可得故爲无何谓空空者未有天地山川左顾右视荡荡漭漭无所障碍无有边际但洞白无所见无以闻道自然从其中生譬若琴瑟鼓箫之属以其中空故出声音是以圣人作经诫后贤者欲使守道空虚其心关闭其耳目不复有所念若有所念思想者不能得自然之道也所以者何道未变爲神时无端无绪无心无意都无诸欲澹泊不动不揺及变爲神明神者外其光明多所照见使有心意诸欲因生更乱本眞或曰恩想不能复还反于道便入五道无有休息时何谓五道一道者神上天爲天神二道者神入骨肉形爲人神三道者神入禽兽爲禽兽神四道者神入薜荔薜荔者饿鬼名也五道者神入泥黎泥黎者地狱名也神有罪过入泥黎中考如此五道各有劫寿岁月是以贤者学道当晓知虚无自然守虚无者得自然之道不复上天也常在世间变化见死生爲世人师守神者能练骨肉形爲眞人属天官当飞上天此谓中自然也守气者能含阴阳之气以生毛羽得飞仙道名曰小自然故神有广狭知有浅深明有大小由是言之学道讃诵圣文寻逐明师开解愚冥也夫守道之法当熟读诸经还自思惟我身神本从道生道者清静都无所有乃变爲神明便有光明便生心意出诸智慧智慧者谓五欲六清五欲者谓耳欲声便迷塞不能止目欲色便淫乱发狂鼻欲香便散其精神口欲味便受罪入网罗心欲爱憎便偏邪失正平凡此五欲爲惑乱覆盖六倩者谓形识知痛痒欲得细滑耳闻声心乐之目见色心欲之鼻闻香心逐臭口得味心便喜身得细滑衣被心便利之得所爱心便悦之坐此六情以丧故复名六情丧人神但坐此六清所牵引迷乱淫邪垢浊闇蔽使神明不畅达便有肉人不能识别听视不聪明情志闭塞皆坐此五欲六情之所惑乱受罪展转入五道死生无有休息时以是故当熟自思此意其神本自清净无此清欲但思念此意诸欲便自然断止断止便得垢浊尽索垢浊尽索便爲清净便明见道与道合便能听视无方变化无常人若复不解此意且听吾说譬如此类若镜其师本作镜时极令清明至于人买镜持归不肯䕶之至使令冥无所光照乃复令摩镜师以药摩之乃复正明以明能见人形影人神亦如此神本从道生道者清净故神本自清净而使以清欲迷惑䧟于闇冥其镜冥者药摩之便明人神以欲自蔽冥者亦当以经法自摩诸欲乃得自然断止而复清净乃有所见又若天新雨之水皆扰浊苦收此水置一器中初时水尚浑浊无所照见久久稍自澄清便明明便可于其中照见形影人神以诸欲乱时如此浊水人能断此清欲者如澄清水诸欲断便自然清净澄明明便爲得道当晓知其本者诸欲便自然断其余外道不晓知其本清净而反常相教断情欲夫情欲非有形质也来化无时不效有形之物可得断截使不复生此神情欲思想出生无时不可见知不可预防遏不得断截不效悬悬之绪可得寄絶不效草木可得破碎不效光明可得障蔽不效水泉可得壅遏故神无形唿吸之间丹㳅万封以是故不可得断絶但晓知其本清净无欲自然断止而不晓知其本强欲自断清欲终不能断絶之譬如断树木使不生当掘出其根本根本已出便不复生痴人不晓之而但齐地斫之其根续生如故人不晓情欲之本而强断絶其末如此情欲絶不断也会复生如故外道家不晓人神本清净而反入室强塞耳目断情欲不知情欲本在于心意心意者神也神无形往来无时情欲从念中生出生出无时以无形故不得断絶但当晓知其本自当断止其意不复生爲道当熟明此意若不明知此但自劳伤其精神耳夫爲道既知此情欲当复解知道德经行之法夫道者谓道路也经者谓径路也行者谓行步也德者谓爲善之功德也法者谓有成道经可修读而得道也谓有成道路之径可随而行之夫有德之人念施行诸善行者谓举足从径行乃得大道此欲贤者因经法思念十善施行功德功德已行爲得道譬如举足因成之径行步以前当得大道假令人坚坐在家殊不行步何时得道贤者若不思经法施行功德何能得道乎人爲道但守一不移而不作功德譬若人生在家未尝出入不能见道路也愚者虽守道不作功德亦不能得道也故老君作道经复作德经使忠信者奉行之假令但守道便可得遂圣人但作一言之诀何须并作诸经云耶夫道得三乃成故言三合成德自不满三诸事不成夫三者谓道德人也人爲一当行功德功德爲二功德行乃爲道道爲三如此人入道德三事合乃可得若有人但作功德不晓道而无功德亦不得道也若但有道德而无人人亦不得道也譬若种谷投种上中不得水润何能生乎譬若酿酒有麴有米而无水何犹成酒乎譬若有君臣而无民当何宰牧乎譬若有火有水而无谷食人当何以自活乎譬若有车有马而无人御之何能自随行乎如此譬喻皆得三乃能成道夫道者有三三一爲三一爲三皇爲三神爲三太一三太一谓上太一中太一下太一爲三元其三元各自有三三一如此三三之一爲九一故有九宫从一始到九终九阳气从十月冬至始生黄泉之下到新年六月更终从十月到六月合爲九月阳气便终故阳数九故言九天子午亦数爲道当知此九一之变化始终之上下夫人形体爲一神爲二炁爲三此三三一乃成人又神爲一炁爲二精爲三此三三一乃复成神又天爲一地爲二人爲三此三三一乃复成道德天地之本三一者谓虚爲一虚中有自然已立身也亦道君亦元阳子丹也亦贵人也亦神人也其左方之一者亦天也亦日也亦父也亦阳也亦得也亦师也亦魂也爲人主作政也其右方之一者亦地也亦月也亦母也亦阴也亦形也亦司命鬼爲邪爲魔主爲人作邪恶贤者当晓了此三三一分别善恶邪正觉知此者便能得道夫道当晓知此左右之一善恶之教中央之一正自我身神者即道子也左右之一辅相我爲善恶左方之一日月关告我爲善其功德日日盛强我便爲正道右方之一不能复持邪事反戾我也不能使我爲恶也右方之一日日教告我爲恶事牵引我恶日日深大便系属邪右方之一此爲属邪日与恶通贤者爲道但晓知其道而不作功德便当属邪不能自出于邪部界邪则日日迷乱入便暗冥怒作妄语邪精邪鬼神日来附近人贤者不晓此邪而强爲静闭塞耳目欲断情欲此诸邪鬼便姦乱人又爲人造作邪念前念适灭后念复起如此之间无有解已若有功德之人至于静时便爲左方之一不能持邪事来干乱人也以是言之无功德之人而强爲静欲断情欲则终爲邪所乱情欲不得定也夫自然有三法守太虚无谓高学功德之人解道根元深洞微妙晓知三元九一之变化玄中之玄始祖无中之无极道知其所始见其所终天地人物皆各有形物旣有形故有成败死生精神无形展转变化故无止故曰常在不惑世所闻不迷世所知能知之明览虚无之自然故澹泊无忧喜情欲不能倾所以者何此人但晓解其本故不惑其末但爲与人并有内形耳智慧无穷极此乃爲虚无也亦从学而知之非有素自然也其静守道时当少食正闭耳目还神光明着绛宫絶去诸念不得强有所视思想也久久喘息稍微从是以往不复自觉喘息泊然不自知有身无身从是以往爲得定道之门道者虚也当尔之时神在天上虚无中左顾右视但皓然正白中无所见有状如雨雪时四向树亦白山亦白地亦白一切都白皆无所见所以者何神出天上前向视不复见日月星宿山川河海如此爲复命返道还入虚无也若得是当下视乃见天下诸事便当回心念师言爲道当济度天下但见是念故便止前所见白更冥神便来还形中不如此者神便入道中散形与道合便爲天下骨肉形便跄猝故老君曰知白守黑爲天下式见白者爲见空守黑者发心下视念天下以有之故便冥是谓守黑爲天下式谓神还形中长在天下爲人道师是谓大虚无之自然也夫守中自然之法不能晓知天地人物所从出不能知道之根源变化所由缘不能及不能知虚空之事其所见闻心便疑惑怪之且迥然不知道独坐无能生于自然直受师言告身中道云言当守神者亦当除情欲闭塞耳目还神绛宫下视崑崙山或有教令将神昇崑崙山视其上想见中黄道君始时想见久而见之久久悉见诸神与神语言讲说天上事无复有世俗之念身中骨脑血日变成万神盛强共举身而上天受箓署不得下在人间此谓眞人道也名曰中虚无之自然也夫守小虚无自然之法亦当除去情欲闭塞耳目还神绛宫下视崑崙山和合天地日月阴阳雌雄魂魄之精炁以养眞人以吾身阴阳炁凝精骨润光便生毛羽飞上五山时有奉使按行民间亦不得久止也此谓小虚无自然也夫从此大虚无中虚无小虚无以下便有爲之法不及虚无也夫有爲者谓历藏导引动作诸气飞丹合药吞符跪拜带印禁忌随日时王相醮祭名号精灵使人解占候此谓有爲不能知道何所谓也亦有得仙亦有住年亦有得尸解从此已下便爲鬼道非得长生也夫得大虚无自然之道者不属天但属道君耳便能散形与道合能变化听视无方所在作爲欲得此道者当行道教化作功德奉行经诫平等其心无所贪着无亲无踈一心等之如天如地不得杀生所以者何夫蜎飞蠕动之类道皆形之大虚无象有晓道而杀生者爲害道是以禁之其守中自然者爲守中神尚颇有杀生所以者何神有虚无所以有虚形故有食有杀生祀祭道无有故无祭祀不杀生夫得道者但能已得夫人耳目听有声之声见有形之形不能听视无形无声也所以者何神赤赤者阳阳者离离爲日爲目但能见前不能见后亦不能见头上日者天目也但能照天内不能照天外也亦不能照覆冥之中是以得神道上天者但能以天耳夫道耳目所听视无前无后无覆冥无障蔽洞彻见无数天下事能听无声之声能见无形之形夫作仙道者当故持天耳目听视乃能有所见假令不故持天耳目听视但独见目前事所以者何仙人持骨肉去故夫欲知神何以养象神赤但有光以光爲虚形譬若镜中水中所见景是爲无所有其所治止常在天上爲生君其寿有劫数终不得在人间也其天上寿续尽当复入五道更形生死如故耳或时寿尽取道便灭矣夫眞人者有形景属天爲吏寿岁有万数治天上时时有奉使人间天上寿尽便或上补神人则不入五道中受形生死矣夫守太虚无得自然之道住身天上劫有千数寿尽变化灭神亦尽神续入五道中受形生死如故天神都无死生也但展转在五道耳唯有眹兆常知智神譬如火灭无所复有故取道夫爲道所已神有灭尽者何此皆道人爲不晓知道本空静专心守空便着空使人空灭尽夫守神之人不能知晓道本空静但自信有不信无以故自守神爲守有爲着不还道何以故神展转入五道中无有灭尽时唯有善譬最爲功觉有晓了知道本空静亦不守有亦不守无亦不念实亦不念空遍在三界中间有慈哀之心欲度脱勤苦者不肯入空取道因是乃有功德便自然之道无有寿也亦不复入五道生死亦不灭尽常在久后功满常补道君贤者爲道当熟解此意当知优劣各有所致到贤者学道若知枝末自谓深足不肯复讲问穷究渊深是不知道乃独各自用有所致到深浅微妙不齐等闻仙便唿得道贤者学道譬若上山下视言独是高径住上至顶乃复前有高处住上高顶直复见前有高高处学道亦如此从小师学道得至中师见大师乃知道根元以是言之学不可唿爲足也当努力求明师爲道切若言尔等何不取大道乎而于小道止是闇冥浅近哉夫贤者学道不广闻深见更阅衆师者此人学不足言也夫日月不高所照不逺江海不广不能含纳出名宝学之人譬若陂中鱼游到池四塞之下自谓穷尽天下之水终日终夜不能学大水之鱼交会语言不知外乃有江湖准济河海恒溺之水也譬若深山中有痴人从生至老不行出入无所见闻安知外方人士之学问尊卑差序车马衣服鲜绮甘香乎譬若学经书之人但闻天下九州共一天子云言四边但有夷狄以谓天地界际极尽于此安能知其外复何等有乎学道亦如此从师受道以谓尽于此安能如学道修行书不能记载也夫学仙道自谓爲足定得飞仙上天乃自知道不及眞人也学眞人道亦自谓爲足定得眞人乃自知道不及神人也学神人道亦自谓爲足定得神人乃自知不及大道也学旣得大道之中当复有尊卑者谓知不等也是以言之学学无有极天下神尚后行从君学道何况内政灭神光明变化各有所主有所入各有所致夫爲太虚无之道得无象无声教无恩想都无识念之欲守时亦法教道不得取景梦候效也或时神相见尚不得与神共语言所以者何或有邪神来试人此处无象自然求道不求神也略小取大故可得自然故老君曰有光而不曜谓欲养其光明至于彻视不欲小电曜光精独与一神相见也如此不能悉见天下之事矣云笈七籖卷之十云笈七籖正统道藏三家本一百二十二卷太玄部云笈七籖卷之十一优一三洞经教部经上清黄庭内景经梁丘子注释叙夫万法以人为主人则以心为宗无主则法不生无心则身不立心法多门取用非一有无二体随事应机故有凡圣浅深愚智眞假莫匪心神辩识运用之所由也但天下之道殊涂而同归百虑而一致从麤入妙权实则有二阶脗迹符眞是非同乎一见黄庭内景经者东华之所祕也诚学仙之要妙羽化之根本余襞习未周而观想粗得裁灵万品模拟一形义有四宗㑹明七字指事象谕内外优一一两言绌聦隳体之余任嘘从呬之暇䑛笔摩墨輙贻原筮务成子注叙扶桑大帝君命旸谷神仙王传魏夫人旸谷神王当是大帝之臣授此经之时与青童君俱来夫人初在修武县中也黄庭内景者脾为黄庭命门明堂中部老君居之所以云黄庭内人服锦衣也自脐后三寸皆号黄庭命门故下一云命门中有黄庭元王玄阙大君又云坐当命门犹如头中亦唿为泥丸洞房中也此经以虚无为主故用黄庭标之耳其景者神也其经有十三神皆身中之内景名字又别有老君外景经緫眞云黄庭内外㳙子云黄庭内经外经者皆是也此神名与八景不同又递述有无者盖所施用处异也名服旣殊源本亦别太极太微者品号域也一名太上琴心文琴和也诵之可以和六府宁心神使得神仙此十七字本经所注也一名大帝金书扶桑大帝君官中尽诵此经以金简刻书之故日金书此二十一字本经所注也一名东华玉篇东华者方诸宫名也东海青童君所居也其中玉女仙人皆诵咏之刻玉书之为玉篇此三十三字本经所注夫此二宫之神仙犹诵之者非复以辟邪正谓和神耳但诵万徧毕当得洞经不信此义亦为一滞也当清斋九十日诵之万遍此谓先斋九十日乃就诵之非九十日斋令诵得万遍也诵日数无定限若专此一法日夜自可二十遍若兼以余事者乗闲正可四五遍耳计得十遍亦可依法礼拜若徧限旣毕未能通感者但更精心诵之勿便止也使调和三魂制錬七魄除去三尸安和六府五藏生华色反孩童百病不能伤灾祸不得千万过旣毕自然洞观鬼神内视肠胃得见五藏其时当有黄庭眞人中华玉女教子神仙焉此不死之道也临目外观则鬼神摽形接手内视则藏腑洞别乃得表里无隔栖眞降灵然后禀受玄教施行妙诀也旣曰不死则天地长存复何索乎子有仙相得吾此书吾者应是旸谷神王自称也此文罗列一形之神室处胎神之所在耳于形中诸神乃不都尽而目其室宅亦备穷委宻矣胎神即明堂三老君所谓胎灵大神也此最为黄庭之本恒诵咏之者则神室明正胎眞安宁灵液流通百关朗清血髓充溢肠胃虚盈盈满神明灵也五藏结华耳目聦明朽齿白髪还黒更生所以却邪痾之纷若者谓我巳得魂精六纬之姓名也纷若者犹乱杂也今五藏并胆是为六纬并神魂之精爽矣形充魂精而曰欲死不可得也故曰内景黄庭为不死之道人之死也常在形神相离今形旣恒充则神栖而逸神旣常宁则形全无毁两者相守死何由萌虽曰欲逝其可得乎此道乃未能控景登虚髙宴上清而旣无死患形固神洁内彻身灵外降英圣隐芝大洞于是而至端坐招眞不俟游渉筌蹄之妙岂复踰此受者斋九日或七日或三日然后受之授者为师受者奉焉此师及弟子俱应结斋斋日多少随其身事若履渉世尘宜须积日自洁其山居清整者三日便足也结盟立誓期以勿泄古者盟用玄云之锦九十尺金简凤文之罗四十尺金钮九双以代割发㰱血勿泄之约此物是神郷之竒帛非赤县之所有也今锦可用白绢罗可用青布钮可用金镮亦足以誓信九天制告三官矣诸经中信用金龙玉鱼之例多是寳贵非寒栖能办故许听以世中易得物比之今罗锦异类事絶人工理宜准代犹应选极精洁者绢九丈当使连织镮小细于钮以上金九分作九𩀱于丰俭为适皆奉有经之师散之寒栖违盟负约七祖受考于旸谷河源身为下鬼考于风刀旸谷神仙王口诀此七字本经中所注一人受书得传九人诸经多云七百年传三人此非世上之格今此虽限人数不制年期当是止就一生之身为言也审视形气必慈仁忠信耽玄注眞不毁眞正敬乐神仙者乃可示耳自非其才是为漏泄谨量可授亦诚难也人虽不可常保或始勤而末怠初善而后恶但本性旣能慈仁惠信耽玄乐仙应当无复为过咎矣此六徳则未可全亲故后云宁愼宻之又当先求感应推讯虚灵者乃佳也审可传者亦将得梦以告悟临时之宜亦玄解于心矣宣泄之科旣重传之者良为崄巇有黄庭内经之子宁愼宻之清虚眞人口诀夫内景黄庭经者扶桑太帝君之金书錬眞袐言矣二十六字本经所注案此二篇是说传授科格非扶桑东华金书玉字本文止是二匠授南眞时口诀故并题注言之也读黄庭内景经者常在别室烧香洁净乃执之也凡欲读此经皆当如此施髙座东向烧香沐浴束带舒经于案格之上微其音响吟讽所咏无使辍误辍误之时当依消摩法重却前三十字更读也记其遍数十过则应起拜诸有此经能辟百邪若入山林空闇之地心中震怖者正心向北读内经一过即神静意平如与千人同旅而止邪却则神安故无复疑惧之患能读之万过自见五藏肠胃又见天下鬼神役使在巳内视旣朗则外鉴亦彻玉女尚来降授鬼神何足役使也若困病者心存读之垂死亦愈不能执书故心存读之若不堪首尾周遍但取神名处诵之涓子云灵元是脾神长四寸坐脾上如婴儿着黄衣位为中部明堂老君若体中有疾及饥饱不和适之时但存中部老君之服色便髣髴在脾三唿其名毕咽液七过万病如愿也此即经中所云三唿我名神自通者也大都通忌食六畜及鱼臊肉六畜牛马猪羊鸡犬也鱼臊当谓生臊耳故为禁也忌五辛生葱蒜薤韭葫荽也淹洿之事世间所可为淹秽事者皆冝避之不复曲辩之也若脱履淹洿之者沐浴盥漱烧香于左读经一过百痾除也其余饮食所忌学者本不待言若脱遇淹秽则可以桃竹而解之烧香于左以阳消隂若不如此则当致故气百痾难除矣按经后云入室东向读玉篇而序云北向读内景经一过者此谓却邪折恶时与和神召灵时异也今若依法恒读自可依前所注东向之事也又小君言山世逺受孟先生法暮卧先读黄庭内景经一遍乃眠使人魂魄自制但行此二十一年亦仙矣是为合万过也夕得三四过乃佳北岳蒋夫人云读此经亦使人无病是不死之道也如此暮临卧每烧香东向于寝床而诵之旦夕一过者至二十七年正得万遍耳今云二十一年或是字误若不尔则夕不恒一过也故复云夕三四过乃佳计此十遍毕亦可礼所以云万过亦是取其限义也读不患数患人不能勤耳释题黄庭内景黄者中央之色也庭者四方之中也外指事即天中人中地中内指事即脑中心中脾中故曰黄庭内者心也景者象也外象谕即日月星辰云霞之象内象谕即血肉筋骨藏府之象也心居身内存观一体之象色故曰内景也诵黄庭经诀入室诵黄庭内景玉经当烧香清斋身冠法服入戸北向四拜长跪叩齿二十四通启曰上启髙上万眞玉晨太上大道君臣今当入室诵咏玉经錬神保藏乞胃宫荣华身得乗虚上拜帝庭毕次东向揖四太帝又叩齿十二通启曰上启扶桑太帝旸谷神王臣某甲今入室披咏玉经乞使静室神芝自生玉华寳辉三光洞明万遍胎仙得同帝灵呪毕东向诵经十遍为一过便还北向四拜东向四揖不须复启上清黄庭内景经上清章第一上清紫霞虚皇前太上大道玉晨君上清者三清名也虚皇者紫清太素髙虚洞曜三元道君内号也太上即髙圣太眞玉晨玄皇大道君也理在上清恊晨观蘂珠之房紫霞焕落瑞气交映也闲居蘂珠作七言蘂珠上清境宫阙名也述作此经皆以七言为句也散化五形变万神散化形体变通万神明此经祕妙矣是为黄庭曰内篇眞言叹美又曰内篇也琴心三叠儛胎仙琴和也三叠三丹田谓与诸宫重叠也胎仙即胎灵大神亦曰胎眞居明堂中所谓三老君为黄庭之主以其心和则神恱故儛胎仙也九气映明出霄间九天之气人于人鼻周流脑宫映明上达故曰出霄间九天生神经曰三元育养九气结形神盖童子生紫烟神盖谓眉也童子目神也紫烟即目光气也是曰玉书可精研咏之万过昇三天此经亦曰玉书谓精心研虑诵满万遍即自昇天矣三天者太清上清玉清也千灾以消百病痊不惮虎狼之凶残亦以却老年永延眞经尊重持诵蒙恩灾病自除虎狼不犯衰年转少夀命延长道经曰摄生者毒虫勐兽不搏也此一章初说经之㫖也此经盖是太上弟子所撰记耳犹如孝经礼记称孔子闲居也上有章第二上有魂灵下关元魂魂魄也灵胎灵也魂在肝魄在肺胎灵在脾关元脐也脐为受命之宫则魂魄在上关元居下左为少阳右太隂少阳左目也太隂右目也后有宻戸前生门宻戸肾也肾为藏精宫当宻守之使不躁泄生门命门也出日入月唿吸存谓常存日月于两目使光与身合则通眞矣九眞中经曰夜半生气或鸡鸣时正坐闭气存左目出日右目出月两耳之上为六合髙牎令日月使照一身内彻泥丸下照五藏肠胃之中了了洞见内彻外合一身与日月光共合良乆叩齿九通咽液九过微祝曰太上玄一九皇吐精三五七变洞观窈冥日月垂光下彻神庭使照六合太一黄宁帝君命简金书不倾五老奉符天地同诚使我不死以致眞灵却遏万邪祸害咸平上朝天皇还老返婴太帝有制百神敬听四气所合列宿分四气四时灵气也列宿三景也谓常存元气合于身兼思日月斗星分明焕照乆则通灵紫烟上下三素云三素者紫素白素黄素也常存三元妙气上下在身则形神通感灌漑五华植灵根五华者五方之英华即气也灵根舌本也谓漱咽津液兼吸引五气而服之则灵根永存神府清畅七液洞流冲胪间胪间两眉间谓额也七液者谓四气三元结成灵液流润藏府气冲脑盛也回紫抱黄入丹田丹田上丹田在两眉间却入三寸之宫即上元眞一所居也紫黄者三元灵气也幽室内明照阳门幽室肾也阳门命门也谓存念肾脏令其内明专气保精无使泄散朗照内外兼守命门也此一章先说黄庭宫府所在气液周流上下相通口为章第三口为玉池太和官口中津液为玉液一名醴泉亦名玉浆贮水为池百节调柔五藏和适皆以口为官主也一本有作太和宫于文韵不便也大洞经云心存胃口有一女子婴儿形无衣服正立胃管张口承注魂液仰吸五气当即漱漏口中内外津液满口咽之遣直入玄女口中五过毕叩齿三通微呪曰玉清髙上九天九灵化液在玄下入胃清金和玉映心开神明服食日精金华充盈漱咽灵液灾不干灵液眞气邪不干正体生光华气香兰不食五谷无秽滓也却灭百邪玉錬颜肌肤若氷雪绰约若处子审能修之登广寒广寒北方仙宫之名又云山名亦曰广霞洞眞经云冬至之日月伏于广寒之宫其时育养月魄于广寒之池天人採青华之林条以拂日月光也昼夜不寐乃成眞勤修静定则为眞人雷鸣电激神泯泯泯泯取平声读调神理气魂魄恬愉虽遇震雷而不惊慴又曰雷鸣电激为叩齿存思乃是神用不得言泯泯黄庭章第四黄庭内人服锦衣黄庭内人谓道母黄庭眞人谓道父人身备有之锦衣具五色也即谓五藏之眞气也三庭之中备有之紫华飞裙云气罗十方经云髙上玉皇衣文明飞云之裙即神仙之所服也丹青緑条翠灵柯五色杂气共生枝条仙衣之饰七蕤玉䈁闭两扉外象谕也七窍开阖以谕关䈁用之以道不妄开也蕤䈁之饰存神必闭目故名曰闭两扉也重扇金关宻枢机金取坚刚也故经云善闭者无关楗而不可开言养生者善守精神不妄洩也玄泉幽关髙崔巍玄泉口中之液也一曰玉泉一名醴泉一名玉液一名玉津一名玉浆两眉间为阙庭两贤间为幽关如门之左右象魏中间阙然为道贤在身中故曰幽阙也据肾在诸藏之下而云髙者形状存神即在丹田之上故言髙也三田之中精气微内指事也丹田之中神气变化感应从心非有无不可为象也从麤入妙必其有系故以气言之气以心为主因主立象至精至微不可数求也道机经云天有三光日月星人有三宝三丹田三丹田中气左青右黄上白下黒也娇女窈窕翳霄晖眞诰云娇女耳神名言耳聦朗彻明掩玄晖也重堂焕焕明八威重堂喉咙名也一曰重楼亦曰重环本经云绛宫重楼十二级绛宫心也喉咙在心上故曰重堂喉咙者津液之路流通上下滋荣一体焕明八方八卦之神曰八威也天庭地关列斧斤两眉间为天庭紫微夫人祝曰开通天庭使我长生列斧斤言勇壮灵台盘固永不衰心为灵台言有神灵君之静则守一动则存神体安不衰竭矣中池章第五中池内神服赤珠胆为中池舌下为华池小腹胞为王池亦三池之通名胆部曰龙旂横天掷火铃赤珠者火铃之服丹锦云袍帯虎符丹锦云袍心肺之色在胆之上故曰云袍符命也九眞经云皇老君佩玄龙神虎符带流金之铃并道君之服也横津三寸灵所居内指事也脐在胞上故曰横津脐下三寸为丹田眞人赤子之所居也隐芝翳郁自相扶谓男女之形体也隐翳交合自然之道按内外神芝诀云五藏之液为内芝内芝则隐芝也又云隐奥者也天中章第六天中之岳精谨修天中之岳谓鼻也一名天台消魔经云鼻欲数按其左右令人气平所谓溉灌中岳名书帝録云宅旣清玉帝游面为云宅一名尺宅以眉目鼻口之所居故为宅也修之清通则神仙矣洞神经曰面为尺宅字或作赤泽通利道路无终休太素丹景经曰一面之上常欲两手摩拭之髙下随形不休息则通利耳目鼻口之气脉眉号华盖覆明珠明珠目也九幽日月洞空无五辰行事诀云眉上直入一寸为玉珰紫阙左日右月又玉暦经云太清上有五色华盖九重人身亦有之当存目童如日月之明也宅中有眞常衣丹眞谓心神即赤城童子也亦名眞人亦名赤子亦名子丹心存见之常在目前与心相应衣丹象心气赤色也审能见之无疾患元阳子曰常存心神则无病也赤珠灵裙华蒨粲玄膺之象也外谕也舌下玄膺生死岸内指事也玄膺者通津液之岸也本经云玄膺气管受津府出青入玄二气焕子若遇之昇天汉谓吐纳隂阳二气焕然着明也人能善遇吐纳之理则成天仙矣至道章第七至道不烦决存眞专心则至泥丸百节皆有神神者妙万物而为言因象立名则如下说髪神苍华字太元白与黑谓之苍最居首上故曰太元脑神精根字泥丸丹田之宫黄庭之舍洞房之主隂阳之根泥丸脑之象也眼神明上字英玄目谕日月在首之上故曰明上英玄童子之精色内指事也鼻神玉垄字灵坚隂垄之骨象玉也神气通天出入不竭故曰灵坚耳神空闲字幽田空闲幽静听物则审神之所居故曰田也舌神通命字正伦咽液以舌性命得通正其五味各有伦理齿神崿锋字罗千牙齿坚利如劔崿刀锋摧罗衆物而食之也一面之神宗泥丸脑中丹田百神之主泥丸九眞皆有房大洞经云三元隐化则成三宫三三如九故有三丹田又有三洞房合上元为九宫中有九眞神三九二十七神气相合人当存见之亦谓天皇九魄变戍九气化为九神各居一洞房方圆一寸处此中房有一寸故脑有九宫同服紫衣飞罗裳九眞之服皆象气色飞犹轻也但思一部寿无穷存思九眞不死之道也非各别住俱脑中丹田之中衆神所居列位次坐向外方神绕丹田而外其面以扞不祥八素经云眞有九品向外列位则当上眞上向高眞南向太眞东向神眞西向玄眞北向仙眞东北向天眞东南向灵眞西南向至眞西北向天眞者不视而明不听而聦不言而正不行而从所存在心自相当心存玄眞内外相应心神章第八心神丹元字守灵内象谕也心为藏府之元南方火色栖神之宅故言守灵也肺神皓华字虚成肺为心之华盖皓白也西方金之色肺色白其质轻虚故曰虚成也肝神龙烟字含明肝位木行东方青龙之色也于藏主目日出东方木生火故曰含明翳郁导烟主浊清翳鬰木象也得火而烟生得阳而气生清则目明浊即目暗有别本无此一句肾神玄冥字育婴贤属水故曰玄冥肾精为子故曰育婴也脾神常在字魂停脾中央土位也故曰常在即黄庭之宫也脾磨食消神康力壮故曰魂停胆神龙曜字威明胆色青黄故曰龙曜主于勇捍故曰威明外取东方青龙雷震之象也六腑五藏神体精资系一身废一不可故曰神体精心肝肺肾脾为五藏胆胃大肠小肠膀胱三焦为六府所言府者犹府邑之府取中受物之义故曰府也藏者各是一质共藏于身谓之藏也言三焦者多矣而未的言其所在盖心肝肺三藏之上系管之中为三焦中黄经云肺首为三焦当指其所也又据五方之色脾为黄应为五藏之主而今共以心为主者何也答曰心居藏中其质虚受也夫虚无者神识之体运用之源故徧方而得其主动用而获其神不可以象数言不可以物类取也皆在心内运天经五藏六府各有所司皆有法象同天地顺隂阳自然感摄之道故内运天经也昼夜存之自长生依上五神服色思存不舍不死之道也仙经曰存五藏之气变为五色云常在顶上覆䕃一身日居于前月居于后左青龙右白虎前朱雀后玄武即去邪长生之道也肺部章第九肺部之宫似华盖金宫也肺在五藏之上四垂为宇也下有童子坐玉阙童子名皓华肺形如盖故以下言之玉阙者肾中白气上与肺连也七元之子主调气元阳子曰七元之君负甲持符辟除凶邪而布气七窍主耳目聦明七元七窍之元气也外应中岳鼻齐位中岳者鼻也又为脐也脐为崑崙之山鼻为七气之门位犹主也素锦衣裳黄云带素锦衣裳肺膜之色也黄云带者肺中之黄脉蔓延罗络有象云气喘息唿吸体不快有时而然急存白元和六气白元君主肺宫也大洞经云白元君者居洞房之右是也神仙乆视无灾害邪不干正用之不已形不滞常存此道形气华荣至诚感神之所致也心部章第十心部之宫莲含华火宫也心藏之质象莲华之未开也下有童子丹元家心神丹元字守灵神在心内而云下者据华盖而言主适寒热荣卫和寒热隂阳静躁之义也人当和适以荣卫其身老子经云躁胜寒静胜热清净以为天下正丹锦飞裳披玉罗象心藏之色也有肺之白气象玉罗金铃朱带坐婆娑金铃肉蘂之象朱带血脉之象坐婆娑者言神之安静也九眞经云黄老君带流金之铃仙服也调血理命身不枯心安体和则无病矣外应口舌吐五华心主口舌吐纳五藏之液辨识五行之味故言外应临絶唿之亦登苏人有病厄当存丹元童子朱衣赤冠以救护之也乆乆行之飞太霞常行此道能获飞仙肝部章第十一肝部之中翠重里木宫也肝色苍翠大小相重之象也下有青童神公子肝东方木位主青故曰青童左位为公子公子一名含明上有华盖故曰下主诸关镜聦明始于时主春青阳之本始于窍主目五行之关镜故曰聦明之始青锦披裳佩玉铃青锦肝之色玉铃白脉垂之象也昇玄经云三天玉帝带火玉之珮素灵经云灵耀君衣青锦单裳皆神仙之服也和制魂魄津液平内指事也东春和煦万物生成外应眼目日月清肝位属眼象日月明百痾所钟存无英左为无英肝神在左故存之一本为无英无英者物生之象也同用七日自充盈五藏兼在故言同用七日为一竟一竟一复也故周易曰七日来复是也垂絶念神死复生存念青衣童子形如上说摄魂还魄永无倾太微灵书云毎月三日十三日二十三日夕三魂弃身逰外摄之者当仰眠去枕伸足交手心上瞑目闭气三息叩齿三通存心中有赤气如鸡子从内出于咽中赤气转大覆身变成火以烧身使帀觉体中小热唿三魂名曰爽灵胎光幽精即微呪曰太微玄宫中黄始青内錬三魂胎光安宁神寳玉室与我俱生不得妄动鉴者太灵若欲飞行唯诣上清若有饥渴得饮玄水玉精又毎月朔望晦日七魄流荡交通鬼魅制捡还魄之法当此夕仰眠伸足掌心掩两耳令指相接于项上闭息七遍叩齿七通心存鼻端白气如小豆大须㬰渐大冠身上下九重气忽变成两青龙在两目中两白虎在两鼻孔中皆向外朱鸟在心上向人口苍龟在左足下灵蛇在右足下两玉女着锦衣手把火光当两耳门毕咽液七过唿七魄名曰尸苟伏矢雀隂吞贼非毒除秽臭肺即微呪曰素气九回制魄邪姦天兽守门娇女执关錬魄和柔与我相安不得妄动看察形源若有饥渴听饮月黄日丹肾部章第十二肾部之宫玄阙圆水宫也玄阙圆者肾之形状也玄水色内象谕也中有童子冥上玄肾为下玄其神玄冥字育婴心为上玄上玄幽逺气与肾连故言冥上玄主诸六府九液源五藏六府九液交连百脉通流废一不可六府如上说九液九窍之津液外应两耳百液津肾宫主耳气衰则聋隂阳和合血液流通苍锦云衣舞龙幡苍锦肾色之象也云衣肾膜之象也龙幡青脉之象也九眞经云道君服青锦衣苍华之裙也上致明霞日月烟肾气充足耳目聦明隂阳不衰外象谕也百病千灾急当存元阳子曰寒暑相生男女相形肾中二神常衣青左男戴日右女戴月存想见之则充无灾患者也两部水王对生门肾藏双对故曰两部肾宫水王则化为赤子故曰对生门使人长生昇九天赤子化为眞人而昇九天者谓九气青天其气主生者也脾部章第十三脾部之宫属戊已土宫也戊已中央之辰也中有明童黄裳里明童谓魂停黄裳土之色消谷散气摄牙齿脾为五藏之枢脾磨食消性气乃全齿为罗千故摄牙齿是为太仓两明童太仓肚府此明童谓肚神神名混康坐在金台城九重注念存思神状当然方圆一寸命门中即黄庭之中丹田之所也主调百谷五味香口中滋味脾磨之所致也辟却虚羸无病伤内指事也食消故也外应尺宅气色芳尺宅面也饥饱虚羸形乎面色光华所生以表明亦知虚实黄锦玉衣带虎章脾主中黄谓黄庭眞人服锦衣也玉清隐书云太上道君佩神虎大章也注念三老子轻翔三老谓元老玄老黄老之君也念脾中眞人自然变化子谓受黄庭之学长生髙仙逺死殃庄子曰方生方死方死方生方可方不可方不可方可以此而谈其理均也故长生者不死寂灭者不生不死不生则眞长生不生不死则眞寂灭何死殃之所及也胆部章第十四胆部之宫六府精胆胃大肠小肠膀胱三焦为六府也太平经云积清成精故胆为六府之精也中有童子曜威明又云胆神龙曜字威明勇捍之义也雷电八振扬玉旌八方雷震有威怒之象也玉旌则气之色也龙旂横天掷火铃胆青龙之色旌旂威战之具也火铃者胆边肉珠之象也怒则奋张故言掷也主诸气力摄虎兵胆力牙用主于捍难故摄虎兵外应眼童鼻柱间内指事也心之喜怒形于眉目之间脑发相扶亦俱鲜人之震怒发上冲冠九色锦衣緑华裙青锦东方九气之色也緑华裙胆膜之象佩金带玉龙虎文胆神威明之服饰也能存威明乗庆云内象谕也思存胆神不倦则仙道可致也役使万神朝三元三元道君各处三清之上诸天神仙并朝宗之故也脾长章第十五脾长一尺掩太仓太仓胃也中黄经云胃为太仓君元阳子曰脾正横在胃上也中部老君治明堂脾黄庭之宫也黄老君之所治上应明堂眉间入一寸是也厥字灵元名混康脾磨食消内外相应大肠为胃之子混元而受纳之康安也治人百病消谷粮胃宫荣华则无病伤黄衣紫带龙虎章脾居胃上故曰黄衣也紫带龙虎章胃络之象长精益命赖君王太仓混康为君为王三唿我名神自通存思胃府之神则心虚洞鉴也三老同坐各有朋上元老君居上黄庭宫与泥丸君苍华君青城君及明堂中君臣洞房中父毋及天庭眞人等共为朋也又中玄老君居中黄庭宫与赤城童子丹田君皓华君含明君玄英君丹元眞人等为朋也下黄老君居下黄庭宫与太一君魂停君灵元君太仓君丹田眞人等为朋也常存三老和合百神流通部位营卫无有差失也或精或胎别执方玉暦经云下丹田者人命之根本精神之所藏五气之元也在脐下三寸附着嵴号为赤子府男子以藏精女人以藏胎主和合赤子隂阳之门戸也其丹田中气左青右黄上白下黒桃孩合延生华芒桃孩隂阳神名亦曰伯桃仙经曰命门脐宫中有大君名桃孩字合延衣朱衣巾紫芙蓉冠暮卧存之六甲六丁来侍人也生华芒谓隂阳之气不衰也男女佪九有桃康男女合㑹必存三丹田之法桃康下神名主隂阳之事佪三为九故曰佪九大洞眞经云三元隐化则成三宫三宫中有九神谓上中下三元君太一公子白元无英司命桃康各有宫室故曰有桃康道父道毋对相望隂阳两半成一故曰相望师父师母丹玄郷道为宗师隂阳之主也丹玄郷谓存丹田法也可用存思登虚空学仙之道殊途一㑹归要终合三以为一散一以为三道之要玄妙内篇云兆欲长生三一当明闭塞三关握固停经云口为天关精神机手为人关把盛衰足为地关生命扉又脐下三寸为关元亦曰三关言固精护气不妄施泄含漱金醴吞玉英金醴玉英口中之津液大洞经云服玄根之法心存胃口有一女子婴儿形无衣服正立胃管张口承注魂液仰翕五气当漱漏口中内外津液满口咽之遣入玄女口中五过毕叩齿三通咽液九过也遂至不饥三虫亡洞神诀云上虫白而青中虫白而黄下虫白而黒人死则三虫出为尸鬼各化为物与形为殃击之冲破也其余衆虫皆随尸而亡故学仙者精谨备于五情之气服食药物以去三虫又云上尸彭琚使人好滋味嗜欲痴滞中尸彭质使人贪财寳好喜怒下尸彭矫使人爱衣服耽婬女色亦名三毒心意常和致欣昌道通无碍五岳之云气彭亨五藏之气为五岳之云彭亨流通无拥之称也保灌玉庐以自偿玉庐鼻庐也言三虫旣亡眞气和洽出入玄牝绵绵不絶故曰自偿五形完坚无灾殃五体五藏自然相应故也上覩章第十六上覩三元如连珠三元谓三光之元日月星也非指上中下之三元也落落明景照九隅三光在上而下烛九隅九隅九方也言常存日月洞照一身也五灵夜烛焕八区五灵谓五星也炳焕罗列一身常能存之则与天地同休也子存内皇与我游大道无心有感则应身披凤衣衘虎符仙官之服御也一至不乆昇虚无一者无之称也学道专一与灵同体神仙可致也庄子云人能知一万事毕方寸之中念深藏方寸之中下关元在脐下三寸方圆一寸男子藏精之所言谨闭藏之不方不圆闭牖牎方止圆动不动不静但当杜塞不妄洩也三神还精老方壮还精神于三田则乆寿延年也魂魄内守不争竞魂阳魄隂各得其一故易曰一隂一阳之谓道二神生腹中衘玉珰腹心内明口吐珠玊按五辰行事诀云两眉间直上一寸入一寸为玉珰紫阙窃观文意未应是此也灵注幽阙那得丧存神守一无横夭也琳条万寻可䕃仗外象谕也琳条玉树万寻髙逺象身形同眞则神明之所庇䕃者也三魂自宁帝书命眞道旣成名书帝録灵台章第十七灵台郁蔼望黄野灵台心也谓心专一存见黄庭则黄野也三寸异室有上下三丹田上中下三处各异每室方圆一寸故云三寸今人犹谓心为方寸即一所间关营卫髙玄受三田之间各有关关营卫分部至髙至玄心当受以存念之也洞房紫极灵门戸大洞经云两眉直上却入三分为守寸𩀱田入骨际三分有台阙明堂正深七分左为青房右为紫戸却入一寸为明堂宫左有明童眞君右有明女眞官中有明镜神君却入二寸为洞房左有无英君右有白元君中有黄老君却入三寸为丹田宫亦名泥丸宫左有上元赤子右有帝卿君却入四寸为流珠宫有流珠眞人居之却入五寸为玊帝宫有玉清神毋居之其明堂上一寸为天庭宫上清眞女居之洞房上一寸为极眞宫太极帝妃居之丹田上一寸为玄丹宫中黄太一眞君居之流珠上一寸为太皇宫太上眞君居之故曰灵门戸也是昔太上告我者我者扶桑大帝君自谓也言我道成昔承道君授以黄庭之术也言此道不逺止在丹田故却言是昔也左神公子发神语按大洞经云左有无英此云公子亦牙言耳发神语者用心专一则教之以道右有白元併立处右为学道者之侍者也明堂金匮玉房间皆上元之宫释如下说也上清眞人当吾前上元部神想在天庭之际黄裳子丹气频烦谓中元童子处于赤城频烦气盛不衰竭借问何在两眉端明堂之前内侠日月列宿陈五辰行事诀云太上眞人招五辰于洞房南极元君受传每夜半坐卧心存西方太白星在两眉间直上一寸入一寸为玉珰紫阙左日右月又次存北方辰星在帝郷玄宫在发际下五分直入一寸也又次存东方歳星在洞阙朱台洞阙朱台在目后一寸直入一寸是也又次存南方荧惑星在玉门华房玉门华房在两目眦际直入五分是也又次存中央鎭星在金匮黄室长谷黄室长谷在人中直入二分是也存之缀悬于上毕叩齿五通咽液二十五过微呪曰髙元紫阙中有五神寳曜敷晖放光冲门精气积生化为老人首巾素容緑帔绛裙右带流铃左佩虎眞手把天刚散绛飞晨足蹑华盖吐芒练身三景保守令我得眞养魂制魄乗飈飞仙是其事也内象谕七曜九元冠生门七曜七星配人之七窍九元九辰配人之九窍废一不可故曰生门三关章第十八三关之中精气深九微之内幽且隂谓关元之中男子藏精之所也又据下文口手足为三关又元阳子以明堂洞房丹田为三关并可以义取而存之则成三宫是名太清太素太和三三如九故有三丹田又有三洞房合上三元为九宫中精微故曰九微言九微幽玄而不可见也口为心关精神机言发于情犹枢机也足为地关生命棐言运用己身而生也棐或为扉手为人关把盛衰纵舍由已若得章第十九若得三宫存玄丹三丹田之宫故曰三宫玄丹丹元谓心也存思在心故偏指一所也太一流珠安崑崙太一流珠谓目精洞神经云头为三台君又为崑崙指上丹田也又云脐为太一君亦为崑崙指下丹田也言心存三丹田诸神皎然在目前本经曰子欲不死修崑崙崑崙山名也重中楼阁十二环谓喉咙十二环相重在心上心为绛宫有象楼阁者也自髙自下皆眞人髙下三田十二楼阁皆有眞神文如上说玉堂绛宇尽玄宫绛宫明堂上下相应皆宫室也璇玑玉衡色兰玕喉骨环圆动转之象也兰玕其色也瞻望童子坐盘桓存见赤城童子丹皇眞人坐言其神安静问谁家子在我身言巳有之此人何去入泥丸与上元诸神上下相应洞神经云脑为泥丸宫千千百百自相连神本出于一一生二二生三三生万物变化不离身心一一十十似重山存见万物重叠安坐山象坐形云仪玉华侠耳门云仪玉华鬓发之号言耳居其间经曰发神名苍华凡言华者上敷荥之义犹草木之花赤帝黄老与巳魂赤帝者南方之帝君也黄老者中黄老也魂为阳神魄为隂神隂阳相推故言与我魂太微灵书云人有三魂一曰爽灵二曰胎光三曰幽精常唿念其名则魂安人身也三眞扶胥共房津五斗焕明是七元五斗五星七元北斗也又灵寳经有五方之斗亦为五斗洞房诀云存九元七元者眠起初卧及食毕微呪曰五星开道六合紫房回元隐道豁落七辰生魂者玄父变一成神生魄者玄母化二生身摄吾筋骨者公子为吾精气者白元长生乆视飞仙十天日月飞行六合间天地内为六合存念身中日月星辰森罗万象一如天地戸间了了然也帝郷天中地戸端眉上发际五分直入一寸亦为帝郷又明堂上一寸为天庭天庭即天中也又鼻为上部之地戸心存日月星辰等诸神皆当在其端端谓鼻之上发际之下也面部魂神皆相存内外星神自相应也唿吸章第二十唿吸元气以求仙探飞根採玄晖吞五牙挹九霞服食胎息之道皆谓天地隂阳四时五行之气仙公公子己可前此洞房诀也洞房宫左为无英君一名公子仙公直指黄庭学者言学黄庭仙公复行洞房之诀而存见公子故言在前朱鸟吐缩白石源朱鸟舌象白石齿象吐缩导引津液谓隂阳之气流通不絶故曰源结精育胞化生身本巳之所从来也留胎止精可长生眞诰曰上清眞人口诀夫学仙之人安心养神服食治病使脑宫塡满玄精不倾然后可以存神服气唿吸三景若数行交接漏泄施写者则气秽神亡精灵枯竭虽复玄挺玉箓金书太极者将亦何解于非生乎在昔先师常戒于斯事云学生之人一交接则倾一年之药势二交接则倾二年之药势过此以徃则不止之药都倾于身是以眞仙常愼于此以为生生之大忌也三气右徊九道明三气谓三丹田之气右徊言周流顺绪调和隂阳则四关九窍通流朗彻而无病也正一含华乃充盈存正守一神气华荣故能充满六合乗物而变遥望一心如罗星存见赤城童子居在城中如星之映罗縠金室之下可不倾谓心居肺下肺主金其色白故曰金室常能存之长生不死也延我白首反孩婴内指事也谓童颜不老也琼室章第二十一琼室之中八素集谓上元清眞琼室体骨之象也泥丸夫人当中立经云洞房中有父母母即夫人也亦名道母泥丸洞房上已释长谷玄郷绕郊邑长谷鼻也玄郷肾也郊邑谓五藏六府也言鼻中之气出入下与肾连周绕藏府心居赤城存想内外郭外曰郊故为象谕也六龙散飞难分别言六府之气微妙潜通难可分别当审存之也长生至愼房中急气亡液漏髓脑枯竭虽益以畎浍而泄以尾闾不可不愼也何为死作令神泣房中不愼伤精失明故神泣也忽之祸郷三灵殁祸郷死地三灵三魂也谓爽灵胎光幽精殁亡者也但当吸气録子精唿吸吐纳闭房止精寸田尺宅可治生谓三丹田之宅各方一寸故曰寸田依存丹田之法以治生也经云寸田尺宅彼尺宅谓面也若当决海百渎倾谓房中婬泄不知闭止也叶去树枯失青青象人死无生气气亡液漏非已形仙经云闭房练液不多言不逺唾反是矣专闭御景乃长宁专闭情欲存服日光老子曰善闭者无关楗而不可开又上清紫文灵书有採飞根之法常以日初出东向叩齿九通毕隂呪日魂名日中五帝字曰日魂珠景照韬緑映回霞赤童玄炎飈象祝唿此十六字毕瞑目握固存日中五色流霞来绕一身于是日光流霞俱入口中名曰日华飞根玉胞水母也向日吞霞四十五咽毕又咽液九过也保我泥丸三竒灵泥丸上丹田也大洞经云三元隐化则成三宫一曰太清之中三君二曰三丹田之神三曰符籍之神故曰三竒灵也恬惔闭视内自明谓存思三丹田之法一如上说物物不干泰而平行道眞正邪物不干悫矣匪事老复丁勐兽不据攫鸟不搏老者反壮病者皆强悫矣必然思咏玉书入上清精研内景必获仙道常念章第二十二常念三房相通达三房谓明堂明房丹田之房也与流珠玉帝天庭极眞玄丹泥丸太皇等诸宫左右上下皆相通达洞得视见无内外存思三丹田三三如九合九为一明玄洞彻无有内外也存漱五牙不饥渇灵寳有服御五牙者五行之生气以配五藏元精经云常以立春之日鸡鸣时入室东向礼九拜平坐叩齿九通思存东方安寳华林青灵始老帝君九千万人下降室内郁郁如云以覆已形从口中入直下肝府祝曰九气青天元始上精皇老尊神衣服羽青役御天官焕明歳星散耀流芳陶漑我形上食明霞服引木精固养青牙保鎭朽零肝府充盈玉芝自生延年驻寿色及童婴五气混合天地长并毕引青气九咽止便服东方赤书玉文十二字也神华执巾六丁谒神华者玉历经云太隂玄光玊女道之毋也衣五色朱衣在脾府之上黄云华盖之下六丁者谓六丁隂神玊女也老君六甲符图云丁卯神司马卿玊女足曰之丁丑神赵子玉玉女顺气丁亥神张文通玊女曹漂之丁酉神臧文公玉女得喜丁未神石叔通玉女寄防丁巳神崔巨卿玉女开心之言服錬飞根存漱五牙之道成则役使六丁之神也急守精室勿妄泄精室谓三丹田上下资运而不絶制之在心心即中丹田也缓急之所由眞妄之根本也闭而寳之可长活积精之所致也起自形中初不阔调心使气微妙无形三官近在易隐括谓三丹田眞官近在人身隐括精气常以心为君主者也虚无寂寂空中素外指事也素有二说使形如是不当汚使形轻净如悬缣素于空中也又云身中虚空使如器之练素虚静当然汚谓有其事也九室正虚神明舍九室谓头中九宫之室及人之九窍使上宫荣华九窍眞正则衆神之所止舍也洞神经云天有九星两星隐故称九天地有九宫故称九地人有九窍故称九生言人所由而生也存思百念视节度存念身中百神唿吸上下一如科法文云千千百百似重山皆神象六府修治勿令故按洞神经云六府者谓肺为玉堂宫尚书府心为绛宫元阳府肝为清泠宫兰台府胆为紫微宫无极府肾为幽昌宫太和府脾为中黄宫太素府异于常六府也行自翺翔入天路谓昇仙羽化也云笈七籖卷之十一云笈七籖正统道藏三家本一百二十二卷太玄部云笈七籖卷之十二优二三洞经教部经上清黄庭内景经治生章第二十三治生之道了不烦无为清简约以守志但修洞玄与玊篇谓洞玄灵寳玉篇眞文黄庭也兼行形中八景神玉纬经云五藏有八卦大神宿卫太一八使者主八节日八卦合太一为九宫八卦外有十二楼楼为喉咙也脐中为太一君主人之命也一名中极一名太渊一名崑崙一名特枢主身中万二千神也二十四眞出自然天有二十四眞气人身亦有之又三丹田之所三八二十四眞人皆自然之道气也髙拱无为魂魄安行忘坐忘离形去智清静神见与我言能清能静则心神自见机览无外而与巳言即谓黄庭眞人安在紫房帏幙间紫房帏幙一名绛宫谓赤城中童子所安之处存思神其状如此立坐室外三五玄谓八景及二十四眞神营护人身则三田五藏眞气调柔无灾病也烧香接手玊华前玊华即华盖之前谓眉间天庭也百神之宗元眞人之窟宅从面而存之也共入太室璇玑门洞房经云天有太室玉房云庭中央黄老君之所居也玉房一名紫房一名绛宫通名明堂上有华盖东西宫洞通左右黄庭之内人身具有之如上文说璇玑中枢名髙研恬惔道之园研精恬惔眞气来游内视宻盼尽覩眞入静存思百神森森眞人在巳莫问隣玉历经云老子者天地之魂自然之君常侍道君左右人身备有之也何处逺索求因縁道经曰大道汎𠔃其可左右言不逺也隐影章第二十四隐影藏形与世殊学仙之士含光藏辉灭迹匿端含气养精口如朱肌肤若水虚绰约若处子带执性命守虚无虚静恬惔寂寞无为名入上清死録除得补眞人列象玄名三神之乐由隐居理身无为则神乐理国无事则人安三神三丹田之神也倐欻游遨无遗忧倐欻疾发也下文云驾欻接生宴东蒙或云倐欻龙名也无遗忧谓悬解羽服一整八风驱八风八方之风先驱扫路也羽服仙服也按上清寳文仙人有五色羽衣又飞行羽经云太一眞人衣九色飞云羽章皆神仙之服也控驾三素乗晨霞外指事也三云九霞神仙之所御也金辇正立从王舆元録经云上清九天玄神八圣骖驾九鳯龙车玉舆金辇皆仙人之服器何不登山诵我书书即是黄庭经也郁郁窈窕眞人墟山中幽邃入山何难故踌躇责志不决人间纷纷臭帤如人间世不可君帤弊恶之帛也五行章第二十五五行相推反归一五行谓水火金木土相推者水生木木生火火生土土生金金生水水又生木周而复始又相刻法水刻火火刻金金刻木木刻土土刻水水又刻火周而复始相推之道也反归一者水数也五行之首万物之宗道经云道生一一生二二生三三生万物又易有太极是生两仪太极者一也两仪天地天地生万物又终而归一一者无之称万物之所成终故云归一三五合气九九节玄妙经云三者在天为日月星名曰三光在地为珠玉金名曰三寳在人为耳鼻口名曰三生天地人凡三而各怀五行故曰三五其常精也合三者为九宫夫三五所懹顺衆𩔖也调和万物理化隂阳覆载天地光明四海风雨雷电春秋冬夏寒暑温凉清浊之气诸生之物不得三五不立也故曰天道不逺三五复返三五者天地之枢蔕六合之要㑹也九宫之气节九九八十一为一章云云可用隐地回八术九宫中有隐遁变化之法太上八素奔晨隐书是曰八术又太微八録术云太微中有三君一曰太皇君二曰天皇君三曰黄老君三元之气混成之精出入上清太素之宫能存思之必得长生伏牛幽阙罗品列伏牛肾之象肾为幽阙中黄经云左肾为玄妙君右肾为玄元君罗品列存思见之三明出华生死际天三明日月星人三明耳目口地三明文章华是生死之际际音节也洞房灵象斗日月存三光于洞房洞房明堂巳释于上者也父曰泥丸母雌一一明堂中有君臣洞房中有夫妇丹田中有父母泥丸脑神名道经云知其雄守其雌雌无爲一也三光焕照入子室明白四达能存玄眞万事毕庄子曰通于一万事毕也一身精神不可失常存念之不舍须臾髙奔章第二十六髙奔日月吾上道吾道君也上清紫文吞日气法一名赤丹金精石景水母玉胞经其法常以日初出时东向叩齿九通毕微呪日魂名日中五帝字曰日魂珠景照韬緑映回霞赤童玄炎飊象唿此十六字毕瞑目握固存日中五色流霞来接一身于是日光流霞俱入口中又上清紫书有吞月精之法月初出时西向叩齿十通微呪月魂名月中五夫人字曰月魂暧萧芳艳翳寥婉虚灵兰郁华结翘淳金清莹炅容素摽呪唿此二十四字毕瞑目握固存月中五色精光俱入口中又月光中有黄气大如目童名曰飞黄月华玉胞之精也能修此道则奔日月而神仙矣郁仪结璘善相保郁仪奔日之仙结璘奔月之仙同声相应同气相求故二仙来相保持也乃见玉清虚无老昇三清之上与道合同也可以回颜塡血脑魂魄反婴得成眞人口衔灵芒携五皇口吐五色云气光芒四照与五皇老君同游六合也腰带虎箓佩金珰仙人之服也九眞经云中央黄老君腰佩玄龙神虎符带流金之铃执紫毛之节箓符箓也驾歘接生宴东蒙歘倐歘言乗风气忽发而徃或云歘也龙名也东蒙东海仙境之山也接生长生也与生气相接连欻然而游其处玄元章第二十七玄元上一魂魄錬资一以錬神神錬以合一一之为物叵卒见一者无之称也心恬惔以得之知得之而不可见须得至眞始顾眄守眞志满一自归巳至忌死气诸秽贱凡飞丹錬药服气吞霞等事皆忌见死尸殗秽之事此卫生家之共悉也然至道沖虚本无净秽未获眞正则净秽有殊殊而不齐则是非起于内生死见于外则清净者生之徒浊秽者死之徒故为养生之所忌也六神合集虚中宴六甲六丁六府等诸神俱在身中身中虚空则晏然而安乐不则忧泣矣结珠固精养神根结珠谓咽液先后相次如结珠固精不妄洩神根形躯也夫神之于身犹国之有君君之有人人以君为命君以人为本手相资借以为生主而调养之也玉𥫽金籥常完坚道经云善闭者无关楗不可开籥鎻籥𥫽或为匙也闭口屈舌食胎津屈舌导津液食津而胎仙故曰胎津使我遂錬获飞仙积功勤诚之所致也仙人章第二十八仙人道士非有神修学以得之也积精累气以为眞有本或无此句遂阙注黄童妙音难可闻黄童黄庭眞人一名赤城童子妙音谓黄庭眞人之妙音也玉书绛简赤丹文黄庭经一名太帝金书一名东华玉篇也字曰眞人巾金巾眞人即黄童也金色白在西方主肺肺白在心上故曰巾金巾九眞经曰青帝衣青玉锦衣帔苍华飞裙芙蓉丹冠巾金巾又元阳子曰眞人凭午居子履卯戴酉酉者金也负甲持符开七门老君六甲三部符云甲子神王文卿甲戍神展子江甲申神扈文长甲午神衞上卿甲辰神孟非卿甲寅神明文章存六甲神名则七窍开通无诸疾病火兵符图备灵关赤章斩邪箓皆役使三五火兵又衞灵神呪曰南方丹天三气流光荧星转烛洞照太阳上有赤精开明灵童緫御火兵备守三宫即火兵三五家事也符者八素六神阳精玉胎錬仙隂精飞景黄华中景内化洞神鉴干等诸符也图谓太一混合三五图六甲上下隂阳图六甲玉女通灵图太一眞人图东井沐浴图老君内视图西昇八史图九变含景图赤界等诸图可以守备灵关即三关四关等身中具有之前昻后卑髙下陈列位之形象也执劒百丈舞锦幡神兵幡劒之状十絶盘空扇纷纭空中作气炜晔挥霍火铃冠霄队落烟金精火铃冠彻霄汉部伍队阵状如落烟屯云之势安在黄阙两眉间存思火兵气状俱在天庭天庭一名黄阙两眉间是此非枝叶实是根学仙之本紫清章第二十九紫清上皇大道君亦名玉晨君也太玄太和侠侍端太玄太和眞仙之嘉号也化生万物使我仙道气之功勣也飞昇十天驾玉轮乗欻而徃昼夜七日思勿眠至诚则感子能行此可长存延年神仙之道积功成錬非自然学以致其道也是由精诚亦由专守一如初成道有余内守坚固眞之眞不失节度也虚中恬惔自致神神以虚受百谷章第三十百谷之实土地精草实曰谷隂之类也五味外美邪魔腥非清虚之眞气臭乱神明胎气零胎气谓无味之味自然之正气也服气有胎息之法零犹失也那从反老得还婴言不可得发白反黒齿落更生此一句应在自存神之下超此不类者三魂忽忽魄糜倾忽忽不恬惔糜倾朽败也何不食气太和精进劝服錬之道故能不死入黄宁黄宁黄庭之道成也心典章第三十一心典一体五藏王神以虚受心为栖神之宅故为王也动静念之道徳行谓念丹元童子也夫念为有忘为无念则易心而后语忘则灰心而神全故道徳行清洁善气自明光常念之故坐起吾俱共栋梁神以身为屋宅故云栋梁吾丹元子也昼日曜景暮闭藏庄子云其觉也形开其寐也魂交交闭也通利华精调隂阳谓心神用舍与目相应华精目精也心开则目开心闭则目闭昼阳而暮隂故云调隂阳经历章第三十二经历六合隐卯酉举心之用舍隂阳之所由也昼为经历暮为隐藏六合天地内上下四方卯酉为朝暮幽隐属也两肾之神主延寿肾神玄冥字育婴配属北方主暮夜人能止精则长寿河上公曰肾藏精转降适斗藏初九九阳数也斗北辰也北辰主隂谓阳气下与隂合易曰干元在无首无首藏也知雄守雌可无老守雌则藏九之义也知白见黒急坐守道经云知其雄守其雌知其白守其黒皆藏九之义也肝气章第三十三肝气郁勃清且长肝位东方东方木主春生气之本也清长气色之象罗列六府生三光存想生气徧照五藏六府如日月星辰光曜明朗也心精意专内不倾能知一也上合三焦下玉浆言肝气上则与三焦气合下则为口中之液亦犹隂气上则为云下则为雨雨润万物玉浆润百骸九窍也玄液云行去臭香眞气周流则无灾病治荡髪齿錬五方云行雨施无所不通五方五藏也取津玄膺入明堂咽液之道必自玄膺下入喉咙喉咙一名重楼重楼之下为明堂明堂之下为洞房洞房之下为丹田此中部下漑喉咙神明通身命以津气为主也坐侍华盖游贵京华盖肺也肝在肺之下贵京丹田也飘飖三帝席清凉三帝三丹田中之道君也亦名眞人言肝气飘飖周流三丹田之所也肝气为目精故言席清凉五色云气纷青葱肝气与五藏相杂上为五色云闭目内眄自相望常存念之五藏自见使心诸神还相崇赤城童子与五藏眞人合契同符共相尊敬也七玄英华开命门七窍流通无留滞也通利天道存玄根身为根本百二十年犹可还当急修行时不可失过此守道诚独难去死近矣唯待九转八琼丹九转神丹白日昇天抱朴子九丹论云考览养生之书鸠集乆视之方曽所披渉篇巳千计矣莫不以还丹金液为大要焉又黄帝九鼎神丹经云帝服之而昇仙与天地相毕乗云驾龙出入太清八琼丹砂䧺黄雌黄空青硫黄云母戎盐消石等物是也要复精思存七元虽服神丹兼习黄庭之道七元者谓七星及七窍之眞神也又五帝元君及白元无英君亦为七元道君洞房诀云存七元者其呪曰回元隐遁豁落七辰乃七元也日月之华救老残左目为日右目为月目主肝配东方木行木位春春为生气故云救老残肝气周流终无端庄子曰指穷为薪而火传生得纳养而命续也肺之章第三十四肺之为气三焦起中黄经曰肺首为三焦肺之为气谓气嗽气嗽起自三焦故言三焦起说三焦者多未的其的其实今以五藏之上系管为三焦焦者热也言肝心肺头热之义也视听幽冥候童子童子心神赤城中者元阳子曰闚离而下存童子童子是目童也谓人欲知死生当以手指柱目眦候其目光有光则生无光则死也调理五华精发齿五华五藏之气仙经曰发欲数栉齿欲数叩也三十六咽玉池里口为玉池亦曰华池胆为中池胞为玉泉华池咽液入丹田所谓漑灌灵根也开通百脉血液始身中血液以口为本始也颜色生光金玉泽百节开道齿坚发黒不知白反老还婴存此眞神勿落落专城不堕当忆此宫有座席此宫谓肺宫也座席神之所安中黄经云肺首为三焦玄老君之所居也衆神合㑹转相索衆眞同聚虑有邪精隐藏章第三十五隐藏羽盖看天舍此明脾宫之事脾为丹田黄庭中央戊已土行也上观肝肺如盖如舍也朝拜太阳乐相唿谓魂神与衆仙合㑹也素灵经云太上神仙有太阳君少阳君太虚君浩素君群仙宗道之游乐也明神八威正辟邪八威八灵神也眞诰云北帝杀鬼呪曰七正八灵太上皓兇长颅巨兽手把帝钟素枭三神威劒神王衞法辟邪之道也脾神还归是胃家脾神名常在字魂停脾磨食消胃家之事也中黄经云胃为太仓太仓肚府也躭养灵根不复枯脾为黄庭人命之根本心专养之延年神仙也闭塞命门保玉都元阳子曰命门者下丹田精气出入之处也养童下籥护其主主身也身为玉都神聚其所犹都邑也万神方胙寿有余昨报也万神以养见报故寿有余也是谓脾建在中宫脾主中宫土徳五藏六腑神明主以脾为主上合天门入明堂存五藏六腑之气上合天门天门在两眉间即天庭是也眉入一寸为明堂守雌存䧺顶三光道经云知其䧺守其雌雌牝柔弱也三光日月星也外方内圆神在中外方内圆明堂之象也通利血脉五藏丰神恬心静骨青筋赤髓如霜百脉九窍皆悉眞正脾救七窍去不祥脾磨食消耳目聦明日月列布设隂阳日阳月隂日男月女两神相㑹化玉英男女隂阳自然之津液也淡然无味天人粮神虽合㑹当味无味子丹进馔肴正黄馔气也子丹眞人进丹田之眞气脾为中黄脾磨食消也乃曰琅膏及玉霜津液精气之色象也太上隐环八素琼谓绛宫重楼十二环即喉咙也中有八素之琼液也漑益八液肾受精咽液流下入肾官化为玉精也伏于太隂见我形太隂洞房谓覩琼液之形象也扬风三玄出始青扬风感风化也隂阳二气与和气为三三生万物生物微妙故曰三玄出始青言万物生而青色也太平经曰积清成青也恍惚之间至清灵隂阳生气至微至妙坐于飈台见赤生调畅之气化为赤子赤子眞人也飈台阆风台神仙之游集也逸域熈眞养华荣物外眞气自然养生内盼沉黙錬五形内观形体神气长存三气徘徊得神明三丹田之气也隐龙遁芝云琅英仙经云肝胆为青龙故曰隐龙五藏九孔八脉为内芝故曰遁芝云琅英脾气之津液可以充饥使万灵服气道成役使鬼神上盖玄玄下虎章神仙之服御也元録经云仙人有玄羽之盖神虎玉章也沐浴章第三十六沐浴盛洁弃肥薰盛古净字肥鱼肉薰五辛入室东向诵玉篇太帝在东故也约得万徧义自鲜不出身中散髪无欲以长存仙经服九霞必先散发又胎息法仰卧散髪令枕髙二寸五分屈两手大母指握固闭目申两臂去身五寸乃漱满口中津液咽之满三徐徐以鼻内气气入五六息则吐之一唿一吸为一息至十吐气可少频申频申讫复为之满四九为一竟矣寻观文意此散发非专此道也盖散发无为自得之意无外情欲而巳五味皆至正气还合五为一自然之道夷心寂闷勿烦𡨚闷静也寂黙清静道经云其政闷闷其民淳淳过数巳毕体神精专精所致黄华玉女告子情丹田隂神与巳言也眞人旣至使六丁眞人指学者身也至谓精至六丁如上说者也即授隐芝大洞经隐芝谓隐者也以仙人喻芝英十读四拜朝太上玉精眞诀曰东华玉篇者必十读四拜玉篇谓此文先谒太帝后北向太帝在东七元居北故也黄庭内经玉书畅仙道成矣授者曰师受者盟斯文可重故以为盟云锦凤罗金钮缠信誓之物以代割发肌肤全契诚不假出血断髪携手登山㰱液丹受行黄庭道者必重盟而后传金书玉景乃可宣信洽方授传得可授告三官三官天地水也勿令七祖受冥患传非其人殃及先世患读爲还也太上微言致神仙可尊可贵不死之道此眞文一心敬重奉而行之太上黄庭外景经序黄庭经者盖老君之所作也其㫖逺其词微其事肆而隐实可为典要强识其情则生之本也故黄者二仪之正色庭者四方之中庭近取诸身则脾为主逺取诸象而天理自㑹然谷神不死是谓玄牝是以寳其生也后晋有道士好黄庭之术意专书写常求于人闻王右军精于草𨽻而复性爱白鹅遂以数头赠之得乎妙翰且右军能书缮録斯文颇多逸兴自纵而未免脱漏矣后代之人但美其书踪而以为本固未覩于眞规耳余每惜太上圣㫖万世莫测今故纂注以成一卷义分三部理㑹万神冀得圣人之教不泯于当来矣太上黄庭外景经务成子註上部经第一老君闲居作七言老子者天之精魂自然之君造立神仙万世常存作斯七言以示后生解说身形及诸神上谈元一济活一身从头至足皆可得生緫统纲纪形体常平道无二家究备者贤上有黄庭下关元黄庭者目也道之父母供养赤子左为陵阳字英明右为太隂字玄光三合成徳相须而昇后有幽阙前命门肾为幽阙目相连脐为命门三寸日出月入隂阳并唿吸元气养灵根也唿吸庐间入丹田唿之则出吸之则入唿吸元气㑹丹田中丹田中者脐下三寸隂阳戸俗人以生子道人以生身玉池清水灌灵根口为玉池太和宫唾为清水美且鲜唾而咽之雷电鸣舌为灵根常滋荣审能修之可长存昼夜行之去伏尸杀三虫却百邪肌肤充盈正气还邪鬼不从得长生面有光黄庭中人衣朱衣目中小童为夫妇左王父右王母被服衣朱游宴与合㑹多处丹田里昼夜存思勿懈怠关元茂籥阖两扉冥目内视无所不覩闭口屈舌为食母含咽玉英终身无咎无者气也齿为茂舌为籥幽阙侠之髙巍巍道有三元恣意所从下部幽阙玄泉之常中部幽阙两肾为𩀱上部幽阙两耳相望金门玉戸上与天通娇女弹筝盛厉宫商丹田之中精气微丹田者一室也与明堂对精气微妙难可尽分故曰微矣玉池清水上生肥口中唾也亭动口舌白唾积聚状若肥焉漱而咽之可得遂生灵根坚固老不衰舌为灵根制御四方调和五味去臭取香啄齿咽气化为饮浆中池有士服赤朱喉中若京为元士中和之下阙分理朱光衣服神为友横下三寸神所居明堂之宫方圆三寸神所居正在目中央眉为华盖五色青葱中外相距重闭之中气当出外气当入当此之时门三关二气相距天道自然也神庐之中当修治教子去鼻中毛神道徃来则为庐宅昼夜绵绵无休息也玄膺气管受精府喉中之央则为玄膺元气下行起动由之故曰受府也急固子精以自持守精勿去也宅中有士常衣绛面为尺宅眞人官处其中央被服赤朱光耀灿然赤如绛子能见之可不病欲令世人深知道眞覩斯神功终身不病也横理长尺约其上脾长一尺约太仓上中部明堂老君昼所游止也子能守之可无恙守脾神老君所舍深知知其意可无恙也唿吸庐间以自偿闭塞三关屈指握固唿吸元气皆㑹头中降于口中含而咽之则不饥渴逐去三尸心意子保完坚身受庆人人有道不能守之保道之家身形常平上覩三光状如连珠落落象石心中独喜故以自庆方寸之中谨盖藏不方不圆目也闭戸塞牖中元不有守之守之得道之半精神还归老复壮精神欲去常如飞云上精不泄下精不脱魂魄内守如年壮时也心结幽阙流下竟耳为心听结连幽阙鼻闻香则䕃强心达志通则流下竟也养子玉树令可杖身为玉树常令强壮隂为玉茎转相和唱还精𥙷脑可得不病长乐无忧在也至道不烦无旁午大道自然不烦不虑照察荡荡则人本根至道难得而易行焉灵台通天临中野头为髙台肠为广野元气通天玄母来下养我已也方寸之中间关下目央之中玉华际大如鸡子黄在外下入口中生五味昼夜行之可不旣也玉房之中神门戸玉房一名洞房一名紫房一名绛官一名明堂玉华之下金匮郷神明门戸一之所从者哉旣是公子教我者左为神公子右为白元君养我育我常欲令我得神仙父母供养子丹日月相去三寸间明堂四达法海源三寸三重有前后使以日月归中升洞达四方流于海也眞人子丹当吾前象长一寸两眉端俛仰见之心勿烦三关之中精气深口为心关足为地关手为人关深固灵珠更相结连微妙难知固为深焉子欲不死修崑崙头为崑崙道治其中子午为经卯酉为纬日月照明丹焉游戯百官宿卫也绛宫重楼十二环金楼五城十二周帀丹黄为郭五彩云集绛宫玉堂眞一所从出入也琼室之中五色集璇玑玉衡命立中央五色琅玕极隂反阳营室之中全室也赤神之子中池立喉中之神主池精受符复行传付太仓下有长城玄谷邑肠为长城肠为邑肾为玄谷上应南北也长生要愼房中急房玉房也急而守之共㑹六合六合之中诚难语子欲得道闭规矩也弃捐婬俗专子精贤者畜精愚者畜财捐去衆累一复何求还精𥙷脑润泽髪须寸田尺宅可治生寸田丹田尺宅面也道之经纬不可废忽努力求之必得长生也鸡子长留心安宁大道混成自然子蒙蒙鸿鸿状如鸡子专心一意守之不解长安宁推志游神三竒灵大道游戏琬閴琬閴权刚执志观见道眞三灵侍侧弹琴鼔筝也行闲无事心太平恬惔无欲以道自娱施利不足神明有余则为太平也常存玉房神明达玉房一室也卧于山西知于山东处于幽冥都见无穷内外相须故言明达也时思太仓不饥渴咀嚼太和神注含太仓胃管一神名黄常子税曰黄常子吾有长生之道不食自饱不得妄行留为已使辟谷不饥所当得也役使六丁玉女谒清洁独居便利六丁之地唿其神名字玉女必来谒也闭子精门可长活隂阳交遘此之时精神欲去淫佚淫佚纵情五马不能禁止以手抚弦囊引玉籥闭金门正室堂前神所舍正室之中五色杂璇玑玉衡道所立舍于明堂游绛宫变为眞人丹田也洗心自治无败洿敬重天地逺避嫌疑闭目内视思神徃来不与物杂行不败洿历观五藏视节度五藏六府各有所主修身洁白絶谷勿食饮食太和周而更始故不失节也六府修治洁如素心不妄念口不妄言目不妄视耳不妄听手不妄取足不妄行凡此六行六府之候也故能损之道成徳就洁已如素也虚无自然道之固虚无恍惚道之无自然不存俛仰自覩常守玄素须㬰为早知䧺守雌魂魄不离身也物有自然道不烦自然者天地大神不存不想气自徃来也垂拱无为身体安端殻自守深畅元道不犯天禁身无灾咎永保安也虚无之居在帏间虚无之性乐于清净修和独立与神言语施设帏帐恶闻人声观见玄徳五色徘徊日月照察使以东西三五复反转藏营机也寂寞廓然口不言隐藏华盖归志洞虚寂然广视目覩明珠昧然独息不贪荣誉也修和独立眞人宫太和之宫在明堂垂华盖之下衣朱衣明堂四达知者谁眞人小童衣璨烂欲知吾居处问太微乎恬惔无欲游徳园外如迷惑内怀玉洁恬惔欢乐不贪世俗也清净香洁玉女前弃捐世俗处无人之野焚烧香薰便溺六丁玉女自到径来侍人也修徳明达神之门徳润身富润屋心达志通视见神光重楼绮戸金门玉堂中部经第二作道优游深独居隐身藏形与世絶踰含气养精颜如丹珠也扶养性命守虚无决谢祖先避世隐居司命定録死籍以除攺字易姓坚守虚无也恬惔自乐何思虑恬惔忽然乐道守贫不念不虑至不烦也羽翼已具正扶骨修道行仁骨腾肉轻道成徳就云车来迎玉女扶辕径昇太清非生毛羽也长生乆视乃飞去万世常存与一为友玉女採芝啖之苗食之须㬰立生毛羽上帝征聘飞入沧海五行参差同根蔕五彩腾起或参或差混沌不别共生根蔕三五合气其本一三五十五在中央二友之隐徃来三阳玄徳微妙其状似龙见之独笑勿以语人谁与共之斗日月雌在北极䧺在南宫眞人不逺近在斗中三光洞明天地相望子欲得一问两童抱玉怀珠和子室琭琭如玉连连如珠调和室房随世洗浮子能守一万事毕一为大神天地之根人之本命子能知之万事自毕子自有之持无失人人有一有一不知守素损本根爱财寳贤者得之以为友也即欲不死入金室却入三寸为金室洞房之中当幽关变吾形为眞人眞人所处丹田中出日入月是吾道日出太阳月入太隂回周返覆受符复行天七地三回相守天七地三橐籥缩鼻引地气即工希也故回相守昇降进退合乃乆地气上昇天气下降隂阳列布合于绛宫或进或退正气从容乃得长乆玉石落落是吾寳连珠玉璧落落如石出于太阳气如火烟抟则不得则吾重寳子自有之何不守人自有一不知守之守之者日还一日失之命消也心晓根基养华彩究备道眞深解无极留年却老自守本归根开阖隂阳布色华彩常若少年服天顺地合藏精头为天足为地服食天气灌漑身形合人丹田藏之脑戸天露云雨何草不茂七日之午回相合行道之要七日一合崑崙之上不迷误崑崙头也上与天通禀受元气不迷误九原之山何亭亭心为九原眞人太一处其中也不出戸房知四方中有眞人可使令眞人太一小童子金楼深藏伏不起隐藏九原不可使蔽以紫宫丹城楼金楼玉城丹黄为郭百官宿卫一为上客绛宫玉堂眞人宅舍侠以日月如明珠左日右月合精中央五色混沌昼如明星暮如明珠晃晃煌煌曽不休哉万歳昭昭非有期明珠来下坚当守之长生之符万歳昭然非复有期司命定録死籍已除外本三阳物自来三阳三精也状若冠缨扉玄无主用和为根不唿自来黙黙翻翻内拘三神可长生三神三子拘此三神生道毕也魂欲上天魄入渊暮卧魂上天送日中三足乌鸡鸣忽朦来还其处魄者形也年七十八十魄欲入泉老人愁思形容欲别还魂返魄道自然拘魂制魄不得行人善守自然不用筋力庶几结珠固灵根结珠连珠也入口中含咽其精固灌灵根玉𥫽金籥身完坚玉𥫽齿金籥舌开口屈舌食母之气不传恶言身保完全戴地悬天周干坤人生地道来附已故言戴地玄母在天下养万物不用机素神明微妙非俗所闻常欲令我得神仙迫于干坤不可踰蹶哉象以四时赤如丹四时五行周则更始眞人子丹一化为己被服赤珠状若丹前仰后卑列其门仰髙也前髙后下背子向午右隂生阳离楼门戸选以还丹与玄泉选取也缩引还丹及玄泉之气所谓名上昇泥丸錬治发根须㬰微息其道自然象龟引气致灵根龟以鼻取气极停微息闭口咽之致灵根中有眞人巾金巾金室眞人巾金巾负甲持符开七门甲子也背子向午要带卯酉制御元气受符复行皇天大道君也常窥看七门此非枝叶实是根上皇大道君老子太和常侍左右化生万物非为枝叶昼夜思之可长存常注意思念自覩三光道之至妙近在斗中仙人道士非异有仙人度世非有他神守一坚固上精不泄下精不脱精神内守千歳不死积精所致和专仁育养精气专心一意和气仁义徳合道眞人尽食谷与五味俗人皆啖百谷之寳土地之精五味香连令饱食厨内无眞道遂归黄泉独食太和隂阳气隂气上昇阳气下降合㑹六合之中生五味常自服食天相漑故能不死天相漑饮食太和不死之药食之不解天自漑之诚说五藏各有方五藏象五行六律肠胃方心为国主五藏王身有三百六十神心为主不出戸知天下不下堂知四方受意动静气得行志之所从不可极也清香洁善气自行道自将我神明光座与吾俱息起与吾同衣我饴来食我居不行客常日月三光相保守昼日昭昭夜自守昼日朗然目覩景星暮即徘徊来归我已知阳者明不知阳妄作凶渇可得浆饥自饱饥食自然之气渇饮华池之浆不饥不渴可得长生也经历六府藏卯酉两肾之神最为精左王父右王母二气交错周六府上㑹目中左卯右酉通我精华调隂阳隂阳列布若流星流星七正益精华转阳之隂藏于九阳主阳中乃种其𩔖隂生黍粟阳生荧火二气相得更相包里九在口中也常能行之可不老知䧺守雌其徳不离知白守黒常徳不忒肝之为气修而长肝为青龙肺为白虎上与天通故为长罗列五藏主三光心精意专五内不倾平牀安卧仰观三光上合三焦下玉浆上合三焦者六合中也流布四肢汗玉浆我神魂魄在中央拘魂制魄不得动作俱坐俱起不得行止明堂正在中央精液流泉去臭香精流液出常如源泉暮卧惺寤荡涤口齿去臭取香治髪齿立于玄膺舍明堂明堂之中方圆三寸生道之根大如鸡子黄如橘过历玄膺甜如蜜雷电霹雳徃相闻右酉左卯是吾室午前子后之间中央朝发太一华盖之卿阳气以下在绛宫下部经第三伏于志门候天道志门玄门也候天道守玄白近在子身还自守大道不逺近在身中子自有之无求他清静无为神留止道为贤者施不为愚者作精心定志神明懽也精神上下开分理精神上下恍惚无常求玄中之玄精候天道长生草上知天上俯察地理留年住命白发如墨则长生草七窍已通不知老耳听五音目观玄黄鼻受清气口啖五味不知老也还坐天门候隂阳天门太阳一之门也隂阳雌䧺微妙难覩故坐伺候之下于喉咙神明通喉咙咽也啖食和气则神明乃下降过华盖下清且凉华盖之下五色青葱清灵之渊清且凉入清灵渊见吾形清灵之渊微妙玄通闭目内视则见江海伺候吾形有顷相望如照明镜深井对相视乐无极也期成还年可长生年到四十五十则不住还得其理者日益长乆不能明者徒自苦耳还过华下动肾精华盖之下多隂凉万神合会更相迎引动肾气上布紫宫立于明堂望丹田明堂丹田相去不逺相望见将使诸神开命门一名大神万物之先保使群神救护万民出入命门通利天道存灵根九九八十一首分为二部从头至足元气通流周帀一身灵根坚固守之勿休也隂阳列布若流星三气昇降闭塞三关百脉九孔气候铄铄光晃晃列布皮肤若犇星肝气周还终无端肝为青龙出从吾左肺为白虎住在右神道恍惚无有端绪肺之为气三焦起肺有三叶三焦起一名华盖紫红色上座天门候故道天道䧺门故道本根存本守根乃得长生津液醴泉通六府随鼻上下开两耳闭气缩鼻长乆微息唿吸元气一上一下缩鼻不止开其耳窥视天地存童子上窥天门则覩三光俛视地理见小童子调和精华治髪齿精液华池常以鸡鸣啄齿三十六下漱咽之常以管籥开闭九孔皆上头中治髪齿颜色光泽不复白门戸开张精神布合颜色光润须髪滋荣不复白下于咙喉何落落存候天道要不烦落落如石中心独喜诸神皆㑹相求索大道游戏衆神合㑹交游徘徊太素中下入绛宫紫华色下入绛宫丹城楼金紫帏帐徘徊四隅隐藏华盖观通庐暮隐华盖昼游明堂观望神庐金匮乡也专守心神转相唿心为国主太一宫专心一意向太阳执志清洁衆神喜乐相唿来观我神明辟诸邪一居中央诸神宿衞当此之时仰观神光元阳子丹辟万邪脾神还归依大家脾神朝进明堂暮归其宫故依大家太仓也致于胃管通虚无胃管太仓口也虚无之宫在太𥘉藏养灵根不复枯藏养灵根使渐润调和满口而咽之内不枯燥闭塞命门如玉都关门闭牖以知天道耳玉堂之阳一神之都市知万物之价数也寿传万歳年有余俗人有余财圣人有余年寿命无期脾中之神主中宫中宫戊已主于土府万物蚑行土地之子脾为明堂神治中宫也朝㑹五藏列三光五藏六府神明之主日月朝㑹长㓜有序仰观三光日月斗上合天门合明堂天门开闭出为䧺雌三光所生侠在明堂上圆下方中无不有通利六府调五行安神养已六府通畅邪气却走正气内守五行之精金木水火土为荣金木水火土为王五行相生土为其主万物畴类皆归于土通利血脉汗为浆含气养精血脉丰盈骨濡筋强润滋皮肤汗出若浆修护七窍去不祥同冘异窍各隔东西常当修护神明所依辟却不祥万物自化二神相得化玉英日月之神隂阳之反暮宿明堂化生黄英下流口淡如无味用之不可旣也上禀天气命益长坐常仰头鼻受上清气跨座随阳四肢安宁敬重天禁命益长日月列布张隂阳日月照察万物瞻仰隂阳设张四时调和凡此四行亦在已躯也五藏之主肾最精肾之为气清且香右为王母左为王公左青龙右白虎与天通伏于太隂成吾形太隂小童玄武里赤神之子伏不起转阳之隂成吾形常存太素老小丁出入二窍合黄庭出入二窍两手间黄庭中人主神仙欲得吾处入阙山唿吸虚无见吾形虚无恍惚难悉言唿吸元气环无端欲覩吾形若临渊也强我筋骨血脉盛精气不泄骨髓充满常自壮强血脉平盛行若犇马终身不倦恍惚不见过青灵恍惚中有物青灵中有形恍惚象大道有一莫见其景也坐于庐下见小童神庐之下金匮野顾见眞人小童子何从相求华盖下内息思存神明光闭目内视存在神明见吾光俛仰瞻之青赤白黄出于天门入无闲出于天门见四邻入于无闲覩太玄太玄中有衆妙之门恬惔无欲养华茎闲居静处深固灵珠素捐世俗槯刚就深含养五茎色如桃华服食玄气可遂生外为太玄内为大渊若如流俗合四海源审能服食可得遂生还过七门饮大渊大渊玉浆甘如饴近在吾身子不知何处取之蓬莱溪道我悬膺过青灵太清之渊随时凉青灵之台四逺望悬膺菀降太仓坐于膺间见小童金匮玉神小庐间坐仙道见小童子候吾规中道毕矣问于仙道与竒方仙道谓虚无自然也不行而至举足万里坐在立无竒方不死之药也服食芝草紫华英絶五谷弃饴粮使六丁玉女目来侍人为取芝草金紫华英得乃食之头戴白素足丹田眞人致住常欲令人得神仙昼日头黑至头白如素也足履丹田中也沐浴华池生灵根沐浴华池鍊身丹田之中主润灵根华池玉池三府相得开命门老子太和各为一府共侍道君常开阖命门阳明无端也五味皆至善气还六合之中自生五味演而食之正气并来被髪行之可长存大道万毕被发僵卧鍊身五岳则得长生大道荡荡心勿烦大道荡荡昭然旷然要道不烦烦道不要求于无形吾言毕矣愼勿传吾者中央老君也解说天道从头至足皆可生也勿传非人令道不明愼之愼之太上黄庭外景经推诵黄庭内景经法当入斋堂之时先于戸外叩齿三通闭目想室中有紫云之气郁郁来冠兆身玉童侍左玉女侍右三光寳芝洞暎内外呪曰天朗气清三光洞明金房玉室五芝寳生玄云紫盖来映我形玉童侍女为我致灵九帝齐景三光同軿得乗飞盖昇入紫庭引气三十九咽毕入戸北向四拜长跪叩齿二十四通上启髙上天眞玉晨太上道君某甲今当入室咏诵玉经錬神寳藏乞胃宫华荣身得乗虚上拜帝庭毕还东向揖大帝又叩齿十二通上启扶桑大帝旸谷神王某乙今披咏玉经乞使静室神芝自生玉华寳耀三光洞明万徧胎仙得同帝灵毕即东向诵十徧为一过竟还北向四拜东向揖不须复启也但拜谒如法随诵多少然以十数为限不依法而受经亏损俯仰之格徒劳于神无益于求仙也五犯废功断事十犯身死于风刀之考死为下鬼负石之役万劫还生不人之道当以八节日送金环青缯九尺以奉于有经之师师得此信速録上学弟子郡县郷里姓名年纪生月日时于九尺青缯之上正中于山岳絶巖之侧北向奏名青帝宫叩齿二十四通微呪曰天回道气八道运精三五应期九祚代倾命眞玄寂辅臣帝灵玉札已御今奏青名谨关九府五岳司灵记我所列上闻玉清三年之后来迎某甲微形赐乗八景昇上帝庭毕埋青缯于絶巖之下如此三年有眞人下降一节不一送废功断事不得入仙三节违盟告下三官受考无穷清虚眞人曰凡修黄庭内景玉经应依帝君塡神混化之道读竟礼祝毕正坐向东临目内想身神形色长短大小唿其名字还塡本宫不修此法虽万万徧眞神不守终无感効徒亦损气疲神无益于延命也今故抄经中要节相示耳髪神苍华字太元脑神精根字泥丸眼神明上字英玄鼻神玉垄字灵坚耳神空闲字幽田舌神通命字正纶齿神𡼑锋字罗千右面部七神同衣紫衣飞罗裙并婴儿形思之审正罗列一面各塡其宫毕便叩齿二十四通咽气十二过祝曰灵源散气结气成神分别前后緫统泥丸上下相扶七神敷陈流形遯变爱养华元道引八灵上冲洞门卫驱摄景上昇帝晨毕次思心神丹元字守灵肺神皓华字虚成肝神龙烟字含明肾神玄冥字育婴脾神常在字魂停胆神龙曜字威明右六府眞人处五藏之内六府之宫形若婴儿色如华童思之审正罗列一形叩齿二十四通咽气十二过呪曰五藏六府眞神同归緫御绛宫上下相随金房赤子对处四扉幽房玄阙神室纽机混化生神眞气精微保结丹田与日齐晖得与八景合形昇飞紫微眞人曰昔孟先生诵黄庭修此道八年黄庭眞人降之此妙之极也黄庭祕诀尽于此矣形中之神亦可从朝至暮恒念勿忘不必待诵黄庭经矣云笈七籖卷之十二云笈七籖正统道藏三家本一百二十二卷太玄部云笈七籖卷之十三优三三洞经教部经太清中黄眞经释题中黄眞经者中黄者中天之君也眞者得无爲之身也经者爲大道之径也九仙君譔九仙者天之眞也其位最崇下管八天上极眞位显两仪之成形然大道之人苞裹万景含养天地以慈爱爲百行之源以衆善爲资身之本廓然洞达存不舍之根总察万行无弃絶之智是以出五明殿入中和宫放无极光洞无极景及与黄人论无极之义显分圣教须知无中不无欲悟玄元先了义趣得之者同其生失之者共其死哀体内之莫测病生灵之不悟元气分散随彼行之所生体节分离掩太阴之泉户依余大教必归云路中黄眞人注中黄者九天之尊畲始自人间登于圣路保养和气深藏其精虑中行未成切厉精诚然后用其慈愍剪其痴怒去舍万端百灵潜护永絶爱欲阴神私助然可服灵气固眞一知神仙可学也亦号曰胎藏论夫胎藏论者盖以人类受形于圣路保和于气母阴阳交配随行所成骨肉以精血爲根灵识以元气爲本故有浅深愚智祸福不同此经辨人伦之有形明腹内之修养穷本见末寻苗识根端明五藏然可修身用之以人受之以法守之以功若亏是行徒擅其能亦不可学也胎藏论者盖九仙君兼眞人之所集也眞人常观察元气浩然凝结成质育之以五藏法五行以相应明之以七窍象七曜以昭晰夫人腹内有五行之正气顺之即无疾逆之即爲害头应于夭足应于地天欲得高高即日月明七窍欲得大七窍大者道易成爲心气大骨气大和气大节气大此爲神宅修道易成亦主有寿其识潜萌其神布行夫人受形于胎然布情识之根心识爲最因心运已得无不爲道有存神宅皆以心识爲用即未若无心舍损直上九天爲之大要安魂带魄神足而生魂生于天魄生于地入胎成形诸神居位婴儿在胞善知人事无息无声合于至理旣出胎腹六识潜萌体袭五谷贪恚并生随识所用坐变痴盲故太微灵书有还魂制魄法皆须用心存思若暂有忘舍前功悉弃此书并不载盖爲舍损心识形神相託神形相成口受外味以亡识身受内役以丧情神离形以散坏形离神以去生殊不知皮肉相应筋骨乃成肝合筋其外爪心合脉其外色脾合肉其外唇肺合皮其外毛肾合骨其外髪咸伤筋苦伤骨甘伤肉辛伤气酸伤血玉华灵书云阳爲气阴爲味味归形形归气气归精精食气形食味味伤形气伤精初皆相因后皆相反初相生成后皆尅害谷气盛元气衰即反壮成老常欲得春七十二日省酸增甘以养脾气夏七十二日省苦增辛以养肺气秋七十二日省辛增酸以养肝气冬七十二日省咸增苦以养心气季月末各取十八日省甘增咸以养肾气但依此养生亦可得三百岁矣存神亦得奔于诸天只得爲仙官尔不得列于尊位故圣人曰先除慾以养精后禁食以存命是知食胎气饮灵元不死之道返童还年此盖圣人之所重也且夫一士专志下学而上达一夫有心睹天道之不逺学而无志谓之愚准玄箓云无志之夫万行不成矣不学不知谓之蒙玄元章云三生修道未具志今生方遇中黄祕若能闭得养形章阴神永不夺人志学道修行大忌轻言泄事纵得玉箓金章终不成道凡人遇异书奇术皆天神助应自是人愚慢其神理难成道也无分之人永不相遇矣然三虫未去子践荆榛之田当三虫已亡自达华胥之国玄镜章云华胥国者非近非逺乎非人境所知非车马所到此国方广数万里其国无寒热无虫蛇无恶兽国内人民尽处台殿上通诸天徃来人无少长衣食自然不知烟焰劳计之勤不识耕桑农养之苦所思甘膳随意自生百味珍羞盈满堂殿甘泉涌熘注浪横飞九醖流池自然充溢人饮一盏体生光滑异竹奇花永无凋谢祥禽瑞兽韵合宫商一国人民㸦相崇敬然其国境外有三十里草莽荆榛四面充合上有飞棘罗覆戴重下有蒺䔧宻布其地欲游是国先度此中不顾凡身然可得入少生悔意终不见达凡言三十里荆棘者爲与三尸相持身受虚羸寂寞思食无味等味及三虫亡后身识沖和倩理安畅冥心内境自达胎仙旣入华胥方验是迹洞玄灵界非凡所知显章云路备述胎仙知圣行之根源辨仙官之尊位至于霞衣羽服玉馆天厨盖爲志士显言聊泄天戒非人妄告殃尔明徴准玄元教令科凡是祕宻天箓不可妄开尔当有灭门之祸轻言泄事阴神爲慢易玄科天夺人志虽欲学道多逢难事隔塞也大忌之宻此圣门必登云路三天教云闭言之人与道合神天助其德有其玉骨如此之人修道必成无疑耳愼无传于浅学誓莫示于斯文学道无成谓之浅学妄传此等当有刑祸之殃道教禁科大忌违誓兼获罪无量诫之慢而折神轻言损寿玄格曰与人诤曲直尚减筭寿况泄天章轻文传示彼旣受祸此亦获殃家当横难身备刀光若非志士无得显言夫古士学道心迹无二然可口传勿示文字緫一十八章列成一卷一十八章者爲人有五藏六府外有七窍显应故有十八章不言九窍者同于北斗九星两星不见一卷者万行归之于一此皆事合形神应于运理号曰胎藏中黄经皆以篇目相御文句相继义精于成道言尽于养生行显意直事具文切食气之理备载归天之道以成援笔録章列篇于后内养形神章第一内养形神除嗜欲洞元经云修养之道先除嗜欲内合五神次当絶粒心不动摇六府如烛常修此道形神自足专修静定身如玉夫人心起万端随物所动常令静居不欲与衆混同内絶所思外絶所欲恒依此道元气自足但服元和除五谷世人常以五谷爲肌肤不知五谷坏身之有余今取春三月净理一室着机案设以厚暖牀席案上常焚名香夜半一气初生之时乃静心神当叩齿三十六通以两手握固仰卧暝目候常喘息出时便合口皷满咽气以咽入爲度渐渐咽之若入肚即觉作声以饱爲度饥即更咽但当坦然服之无所畏惧气入后如口觉干即服三两盏胡麻汤此物能润肠养气其汤法取上好苣蕂三大升去皮九蒸九暴又取上好茯苓三两细杵爲末先下苣蕂末煎三两沸次下茯苓末又煎数沸即入少酥蜜渴即饮一两盏兼止思食或四时枸杞汤时饮一两盏亦善咽气自得通畅但觉腹中安和咽气渐当流滑一切汤水尽不要喫自得通妙理但服气攻盘肠粪尽咽气自然如汤水直至脐下初服气小便黄赤勿恠也心胷躁闷亦勿惧但心境不移自合妙理若不絶汤水虽腹肠中滓尽终不得洞晓是非或若要絶水谷只在自看任持亦不量时限逺近亦有一月亦有五十日亦有百日者三丹田自然相次停满一月下丹田满六十日中丹田满九十日上丹田满下丹田气足藏府不饥中丹田气满体无虚羸上丹田凝结容貌充盛三焦平实永无所思神凝体清方鉴是非下丹田满者神气不泄中丹田满者行步超越上丹田满者容色殊絶旣三部充实自然身安道泰乃可栖心圣境袭息胎仙此爲专气之妙门求仙之捷径也若或食或断令人志散奸食诸味难遣谷气此二事者习气之所疾求仙之大病经曰咸美辛酸五藏病津味入牙昏心境致令六府神气浊百骸九窍不灵圣人能坚守禁絶嗜欲诸味者九十日三丹田凝实百日内观五藏三百日鬼恠不藏形阴神不敢欺千日名书帝録形入太微必获寥天得眞箓凡飞鍊上昇爲下天仙官存想无爲气神修三一之道得上天仙官若眞子服胎息成者得寥天昇眞箓千乘万骑迎子当获中天眞尊百日专精食气足谓三丹田气足也凡食气吞霞言是休粮盖非旦夕之功先以德行护身次以除阴贼嗔怒此学道之志也阴贼未息三虫不除或行非教之事不复成矣故大微玄章曰除嗜欲去贪嗔安五藏神足矣食气玄微章第二食气玄微緫五事夫言玄微者皆事理莫达谓之玄妙言五事者但学絶粒即魂魄变改三尸动摇大关之要莫能知夫人内行未成不知诸魔相违谓言道法无效盖不达眞正理也若是先具内行人只服津液由得不饥况于服气乎元气初服力尚微夫服气爲有滓滞至一七二七已来滓秽退出渐觉体内虚弱百节无力但勿爲惧縁元气未达腹胃中所以觉虚弱但咽气使渐通流日胜一日但当坚志守一候下丹田满顿无饥渴假令未达皮肤容色黄瘦亦勿以爲畏后当悦怿矣如不专志兼食行即用气无効也亦爱数败此亦爲不具内行人即如此有爱縁牵心彼自使败要子将心运守之太元经曰凡休粮诸门甚多学道至近须九年以下无成者唯有服气坚守百日禁诸汤水子心不动三尸自除永无败矣只爲学者浮心未定居二疑之端使心神动揺三尸齐起百思旣至心迹难归虽服气易爲退败里诚必不灵矣谷气未除子何别气则难停而易洩夫体服气欲速达五藏除汤药外诸物禁断四十九日谷气自絶若少食诸味即难遣谷气若要用气使内藏分明当服此元气经五十日百物不食闭目内想脾藏中气从心起散至四肢仰卧咒曰中央戊已内藏元气黄色力坚运之可治丹阳莫辞朱阴共议得达四支黄云大超每至五更鸡初鸣时常候莫令参差如此二十七日内见脾藏中气郁郁如黄云透过四支后当使此气灭烛吹火百步外便使之如大风超可以兴黄云闭彼形人无见者若不依五更初及不能坚守或则少一日即无効矣此中黄闭气法或即体弱而心虚或即藏虚而力劣用气未达四肢当有虚弱之患但志之勿爲惧矣大洞经云守之如初成道有余一者上虫居脑宫洞神玄诀上虫居上丹田脑心也其色白而青名彭居使人好嗜慾痴滞学道之人冝禁制之假令不絶五谷常行此心一年之外上尸自终人不知行空絶五谷若不絶贪欲焉得虫终灭也万端齐起揺子心常思饮膳味无穷想起心生若病容学道者不得内行扶身却爲三虫所惑乱也二者中虫住明堂洞神玄诀曰中虫名彭质其色白而黄居中丹田使人贪财好喜怒浊乱眞气使三魂不居七魄流闭洞玄经曰无喜无怒中尸大惧不贪不欲和气常足坐见元阳万神来集遣子魂梦神飞扬或香或美无定方或进或退难守常精神恍惚似猖狂令子坐败食谷粮子若知之道自昌怡然不易其道自成也三者下尸居腹冑下尸其色白而黑居下丹田名彭矫使人爱衣服耽酒好色但学道之人心识内安三尸自死永无败矣令子淡泊常无味若常守淡泊三尸旣亡永无恩虑矣静则心孤多感思挠则心烦怒多起服气未通被三尸虫较力或则多怒或则多悲思或则多嗜滋味使人邪乱失情理子能守之三虫弃太上昇玄经曰食气坚心一月内一虫当死二虫无託人但能服气志守三十日上虫死六十日中虫死九十日下虫死百日心不移即体康神清永永不败若或食或断令人志退则无効也得见五牙九眞气五牙爲五行气生子五藏中九眞者爲九天之道也此五藏成还应九天所以五藏之气名九天也元气成当自别得五行之气驱使无所不通也五牙咸恶章第三五牙咸恶辛酸味若五味不絶五藏灵气不生终不断思欲之想但令水谷除何虑不生五气五气旣生即五倩自畅五藏旣满元气自凝元气旣凝五神自见五神旣见贱恶人间何世累之所能牵也爲有三虫鎭随子尸鬼坐待汝身死何得安然不惊畏三尸之鬼常欲人早终在于人身中求人罪状每至庚申日白于司命若不惊不惧不早修鍊形神制絶五谷使年败气衰形神枯悴纵使志若松筠亦复无成矣一朝命絶悔恨何及劝子将心舍烦事服气人大要者静持心神止舍烦务使三虫动而无效神气行而有征自得五神获安妙理潜达超然自得烟霞志能清能净即自得志潜明超然洞悟烟霞之畅在乎目前烟霞净志章第四烟霞净志通神奥若得水谷气除自然诸脉通晓五藏灵光生纵舍自有深奥故不可测也灵光神气也令子坐知生死道若能制絶诸味百日后无不成矣自得衆灵潜伏生死之路备睹机椷天外阴司之道常知矣蒸筋暴骨达诸关握固潜通开百窍谨案胎息志理经云凡服气五十日后假令未絶水谷气遇日色倩明时景朗曜景正午时当于室宇内净软牀席散髪于枕上握固于两胁之傍然后叩齿七通端心暝目似觉微闷即须用力握固渐渐筋脉徐开灵气潜通于骨肉之间津液汗泽于皮肤之上但当数数运用自得颜色光悦气力兼倍髪如新沐髭若青丝如不解闭气鍊形使用元气行通于毛髪之间自然每度鬓髪跳踯若不得此术虽复休粮长生有同瓦砾草木无精光也百窍关连章第五百窍关连緫有神百窍通于百穴百宂通于百脉眼上二宂通于肝肝脉通于心故心悲则泪发于脸间腭上双穴通于鼻脉鼻脉通于心脉故心悲则鼻酸鼻脉复通于脑脉故脑热则鼻干洞神明藏经云百脉通流百窍相望百关相鎻百节相连故一穴闭则百病生一脉塞则百经乱故服气无疾诸脉常自通畅道人不死胃腹无物停留鉴察吉㐫百神归集于体寒热不近元气调伏于身毒物不干五藏灵神固护狂兽不抟土地常自卫持隐现无难骨肉合于玄化即何虑不通于圣智也由子驱除归我身百关九节皆神宅也藏府无邪气所生即万神归集邪气即谷气是也若正气流行所有疮痕点靥客气自然消灭恬然得达自明眞故得洞鉴昭然足辨邪正之类自明眞道永长存致形神于不死之门昇子身于九天之上长存之道章第六长存之道因专志若不专不志则难通于圣理也返荷三魂知不死气通之后当即自荷形神明不死之路也何物爲冤七七里服气滓尽后絶水谷最切者在四十九日渐渐当百脉洞达返照如烛俗心顿舍五藏恬和若不能坚持前功并弃坚然愼守咸酸味少食诸味难遣谷气咸美辛酸章第七咸美辛酸五藏病津味入牙昏心境但是五味入牙皆通于两眼之宂散霑于百脉之内使谷气坚实藏腹停留若求速达请卓然断絶也致令六腑神气衰百骸九窍不灵圣爲神气不凝于丹田之中灵光不照于藏府之内子能愼守十旬终诸脉洞然若明镜使功满十旬神气自当凝实灵光焕耀如烛无不洞达六腑明神不隐藏与子言语说心境五藏神自见也滞子神功去路难大都谷实偏爲病若谷气不除即不见幽玄至理也谷实精华章第八谷实精华与灵隔缠罗六腑昏诸脉谷气精华化爲涎膜缠罗五藏六腑关节筋脉故不可知但是服气人经五六十日后见肠胃中滓尽将谓更无别物不知谷气精华殊未出也所以有思食虑散之意反使情切心悬不可堪忍亦爲尸鬼所祸也自后但有物如脓如血或若壊脂或若鸡鸭粪此乃谷气欲出有此状也后更三二十日又有异物如涎如膜此则谷实精华之状也若先鲁兼食服气或断或絶经历岁余一旦顿絶还校便成若无此物亦不恠也但无谷气则诸脉洞达反照如烛大洞经云初服气人亦觉肠中滓尽又见所食汤水旋于肠中出谓腹内更无别物不知谷气未出也谷气若尽想更有何所思形神如归豁然安泰情无虑恩寂寞瘦弱等患疾亦何惧退败不进之忧必审而恩之无得退也若能顿絶汤水得三十日已来却退不能坚持即若穿井及埿见水而不取也一何痛也元神不返欲何依子心未达焉能测谷气未除于藏腑之间神气不守于丹田之内故道者昩然无知神功在近也可惜玄宫十二楼那知返作三虫宅若不修鍊形神身上宫室皆爲三虫之窟宅三虫宅居章第九三虫宅居三部里此虫常在三丹田内子能运用何忧死但依圣人之言用心修行何殃累之所及也漂然郁郁常居此元气常引内气周流身中即却复丹田之内也自辩元和九仙气谷气尽即自辨识元气也九仙眞气章第十九仙眞气常自灵三虫已死复安宁由子运动唿吸生居在丹田内荧荧筋骨康强体和平心识怡然自畅情恩逸神高心彩明却闻五味觉膻腥肌肤坚白筋骸清地府除籍天録名坐察阴司役神明内合胎仙道自成胎息眞仙章第十一胎息眞仙食气得却闭眞气成胎息五藏眞气章第十二五藏眞气芝苗英有六府外应六根肝主东方其色青子但闭固千息经青气周流色自成胎息经千息爲内养此气青色当自凝结心主南方其色赤伏之千息赤色出肺主西方其色白服之千息白色极脾主中央其色黄服之千息黄色昌肾主北方其色黑服之千息黑色得驱役万灵自有则乘服彩霞归太极太极眞宫章第十三太极眞宫住碧空绛阙崇台一万重玉楼相行列危峯瑶殿荧光彩翠浓红云紫气常雍容玉壁金梁内玲珑凤舞鸾歌游咏中玉馔金浆意任从九气眞仙位列崇胎息得列九眞上仙九气眞仙章第十四九气眞仙衣锦衣绡谷云裳蝉带垂天冠揺响韵参差九文花履锦星奇却佩霓裳朝太仪十方彩女执旌麾百灵引驾玉童随前有龙幡后虎旗羽服飘飖八气吹更上寥天入太微太微玄宫章第十五太微直上寥天界动静风调鸣竿籁殿阁穹崇何杳隗寿永衣轻人体大九天各各皆相倍是爲因心得自在静理修眞爲圣人九行门空列章戴九行空门章第十六九行空门至眞路大道不与人争怒动息能持勿暂停阴神返照神常助诸行无心是实心因心运得归天去除苟无心是谓眞自随胎息入天门玄元正理内藏身无曲潜形体合眞三部清虚元气固六府翻成百万神六府万神章第十七六府万神恒有常元和净治谷实尽大肠之府主肺堂中有元神内隐藏肾府当明内宫女外应耳宅爲门户膀胱两府合津门气海循环爲要路子当得见内神章终身不泄神常助勿泄天神章第十八勿泄天神子存志凡是天章勿轻示三十三篇世絶知况复中黄秘中祕先礼三眞玉仙使然后精心睹文字违教身罹非命殃子孙受祸当须忌云笈七签卷之十三云笈七籖正统道藏三家本一百二十二卷太玄部云笈七签卷之十四优四三洞经教部经黄庭遁甲縁身经道言昔于蘂珠宫中听黄庭妙义大道琴心灵篇内固变化之道人之受生分灵道气含和阴阳逐恋声色爲滋味所惑爲奢淫所诱亡失正念虚度壮年焉知动静出处当依教修习履历妙行以辅养其神则身安静万灾不干邪魔不挠存念善道逺离恶道徃来出入当唿今日日神姓名字云某送我去来如是唿之乃行其道直日神与人同行神道衆恶不干能却百鬼不逢恶毒又奏表上谒贵人皆书符持怀中三唿直日之神与我同行入疾病家死生家置符于怀中遇阴日右畔阳日左边若入山林避难者三叩齿直唿之神名字并唿甲申神山中鬼魅狼虎之类尽皆迸走若辟除恶神鬼者书六甲六乙符持行并唿甲寅神鬼皆散走若入军阵辟兵即书六丙六丁符并唿其神姓名仍唿甲午神名兵刃不伤若欲辟火者书六壬六癸符并唿其神又唿甲子神姓名字云与我同行即不被烧热若欲避水难者书六戊六巳符并唿甲戌神即免水溺若县官口舌书六庚六辛符并唿其神姓名又唿甲辰神官符口舌悉皆解散已上所言书符带之秘之勿传假令甲子神姓王字文卿王自是姓文卿是字至癸亥他皆倣此从神计八百七人每日有一神当直人能毎日清旦三叩齿诵直日之神名云某君爲直日与我俱行使我所在咸亨利贞又每日三叩齿诵本命神须食之物宜与本命神契尤加福寿更能于本命日与本命神作大福利吉庆尤甚某乞左青龙盂章甲寅右白虎监兵甲申头上朱雀陵光甲午足下玄武执明甲子月爲贵人入中央右此一首常宻念之令熟勿令出声不要佗人知若有县官或有殃害之气军阵险难之处及入佗国未习水土或遇疫病辰日数数存念之或入孝家临尸见丧亦入门一步诵一遍叩齿三下当诵三遍此我法也来日平觉便念四海神名东海神名阿明西海神名祝良南海神名巨乘北海神名禺强四海大神辟百鬼荡㐫灾急急如律令黄庭内景祕要六甲縁身经曰若人卒得疾及痈瘇恶气飞尸百毒恶梦之属便闭气诵甲午至戊戌止留气在上斗中上斗中者在两乳间也闭气闇诵甲午至戊戌十遍然后吐气又诵甲子至戊辰止留气在下斗中下斗中者脐中也亦闇诵十遍然后吐气以治建八尺之质含万有之躯外有四支九窍内有五藏六府各有神主精禀金火气谐水木火则躁而礼金则勇而义躁与勇义与礼阴阳之数也长阴则杀长阳则生生杀之数也故抑躁行礼义则生长勇罢礼义则死外行礼义内安脾胆导养之秘也以忠孝爲先不识其原伤生之道然知其本灵祕之术若能安其神鍊其形摄生得气归正背伪出其恍惚入其玄妙辨补写之理诞延育之方可昇仙矣子龟镜焉道在其中也黄帝敬受灵诀专精行之未逾一纪而神猷先鉴行气使心精步逾玄含灵契理入水不溺入火不焚气运于内神应于外岂非至眞哉谨具五藏玉轴图于后肺藏图治肺当用呬呬爲写吸爲补夫肺者兊之气金之精其色白其象如悬磬其神如白狩肺主魄魄化爲玉童长七寸持杖徃来于肺藏其神多怒者盖发于肺藏也欲安其魄而存其形者则当收思敛欲含仁育义不怒其怒不声其声息其生则含乎太和肺合于大肠上主于鼻故人之肺有风则鼻塞也色枯者肺干也人鼻庠者肺有虫也人之多怖者魄离于肺也人之体生白点者肺微也人之多声者肺强也人之不耐寒者肺劳也好食辛者肺不足也颜色鲜白者肺无他恶也人大肠鸣者肺气壅也夫肺主商肺有疾当用呬呬肺之气也其气义则廖疾久以安神人有怨怒塡塞胷臆者则泗而泄之盖自然之理也向若不呬必致伤败获呬而获生乎故病用呬耳夫人无苦用呬者不祥也夫肺处七宫惊门主信使人方正平直习武先忠则魄安形全也且肺者秋之用事秋三月天地气明肃杀万物雀卧鸡起用安至精公施抑怒改息两相形长秋之道也逆之则伤肺常以七月八月九月望旭旦西面平坐鸣天鼓七饮玉浆三然后瞑目吸兊宫白气入口吞之以补泗之损肺以正白之用以致玉童饯则神安思强气全兆体百邪不能殃之兵刃不能害之延年益寿名飞仙耳盖所谓补写神气安息灵魄之所致哉心藏图治心当用呵呵爲写吸爲补夫心者离之气火之精其色赤其象如莲花其神如朱雀心主神化爲玉女身长八寸持玉英出入于心府也其神躁而无准人之暴急者盖发于心藏也欲安其神而全其形者则全忠履孝辅义安仁止其风静其急息其炽澄其神而全其形则合中和也心合乎小肠主其血脉上于舌人之血壅者心惊也舌不知味者心亏也上智者心有七孔中智五孔下智三孔明达者心有二孔寻常者有一孔愚痴者无孔也多忘者心神离也好食苦者心不足也多悲者心伤也重应者心乱也面青黑者心氷也容色赤者心无他恶也夫心主徴心有疾当用呵呵者心气也理其气体呵能静其心而和其神所以人之心乱者则多呵盖天全之候也人皆爲而不知哉向若不呵当致愼怒者也故心疾用呵除邪气也夫心处九宫惊门主智使人乐善好施恭孝以修仁则心和而形全也且夫心者夏之用事也天地气交万物华结亥寝丑起无厌于养英成实长夏之德也逆之则伤心常以四月五月六月弦朔清旦南面端坐叩金梁九潄玄泉三静思想吸离宫之赤气入口三吞之以补呵之损植其灵府开心穴饵离火濯玉女神平体安衆殃不害金火不能伤治神之灵也肝藏图治肝当用嘘嘘爲写吸爲补夫肝者震之气水之精其色青其象如悬匏肝主魂其神如龙化爲二玉女玉童一青衣一黄衣各长七寸一负龙一持玉浆出入于肝藏也其神好仁人之行惠者盖发于肝也欲安其魂而延其龄者则当泽被刍棘恩覃庶类而后全其生则合乎太清者也肝合于胆上主于目肝盛则目赤又主于筋肝亏则筋急皮枯者肝热也肌肉黑黯者肝风也好食醋味者肝不足也色青者肝盛也手足汗者肝无他恶也毛髪枯者肝伤也夫肝主角故肝有疾者当用嘘嘘者肝之气也其气仁也故除毁痛人之有伤痛者则嘘之以止痛皆自然之验也岂不以爲灵哉此之至理也通玄之道且肝之主春春之用事春三月天地气生万物花叶繁茂人及刍萌顺阳之道也逆之伤肝也伤之则毛骨不荣也常以正月二月三月寅时东向平坐叩齿三通闭气七息吸震宫之青气三吞之补嘘之损以享青帝之祀以致二童之馔木精乘王则肝欢寡忧精之妙也脾藏图治脾当用唿唿爲写吸爲补夫脾者坤之气土之精其色黄状如覆盆脾主意其神如凤化爲玉女长六寸循环于脾藏也其神多嫉妬人之嫉妬盖起于脾藏也土无正形故妬之无准也妇人则妬剧者乘阴气也欲安其神则当去欲寡色少思屏虑长其土德而后全其生也脾合乎太阴脾连胃上主于口消谷之腑如磨之转化生而入熟也食不消者脾不转也食坚硬之物磨之不化也人不欲食讫便卧其脾则侧侧则不转食坚物生食不化则爲宿食之患也故食不调则伤脾脾藏不调则伤质质神俱损则伤人之速故人之不欲食生硬坚涩之物全人之道也人不欲食爲脾中有不化食也多惑者脾识不安也多食者脾虚也食不下者脾塞也无颜色者脾伤也好食甘者脾不足也颜色鲜滑者脾无他恶也夫脾主于中宫土也故脾之有疾当用唿唿者能引脾疾故人之中热者唿之以驱热温之弊也向若不唿则热气拥于内阴气息于外致愼闷之患形何从而安哉夫脾位寄于土宫宫主义也使人宽舒广大屈巳济人以利不争者也且脾之无正形寄王四季随六气助成万物脾育肠胃义之道也不以自专爲德不以物竞爲功长坤之理逆之则伤脾常以四季月末十八日旭旦正坐中宫禁气五息鸣天鼓七吸土官之黄气入口五吞之补唿之损飮玉醴以致神之和以补于脾以佐神气则入山不畏虎狼登险不惧顚蹶者行气之精也肾藏图治肾当用吹吹爲写吸爲补夫肾者阴之精坎之气其色黑其象如圆石其神如白鹿两头化爲玉童长一尺出入于肾藏其神和也人之柔顺者盖发于肾藏也欲安其神则当仁德平广膏润万物长其精顺其志而后全其生形则合乎太清者也肾合于骨上主于齿齿痛者肾伤也又主于耳人之骨痛者肾虚也耳不闻声者肾亏也齿多楚者肾虚也齿黑者肾风也耳痛者肾气壅也腰不伸者肾氷也色黄者肾衰也容色紫光者肾无他恶也骨鸣者肾羸也夫肾主羽人之有疾当用吹吹者肾之气能瘳肾之疾故人之积气冲臆者则强吹也肾气沉滞吹彻则通且肾者冬之用事三月干坤气闭万物伏藏戌寝寅起与玄阴并外阴内阳以养骨齿以治其神逆之则伤肾常以十月十一月十二月面北平坐鸣金梁七饮玉泉三吸玄宫之黑气入口九吞之以补吹之损以符呦鹿之词以致玉童之馔益肾气神和体安则群祅莫害可致长生之道矣胆藏图以前名五藏加胆名六府胆亦受水气与坎同道胆有疾当用嘻嘻爲写吸爲补图刑已附在肝藏夫胆者金之精水之气其色青其象如悬瓠其神龟蛇化爲玉童长一尺戟其手奔驰于胆其神勇人之勇决者盖发于胆藏也欲安其神当息忿寝争与仁辅义其后全生也胆合于膀胱上主于毛髪毛髪枯者胆损也髪燥者胆有风也无惧者胆洪大也颜貌青光者胆无他恶也爪甲干者胆亏也毛焦者胆热也无事泪出者胆劳也好酸者胆不足也夫胆寄于坎宫使人观智慕善併邪去佞絶姦治方直也且胆者生于金金主于武故多勇且抑之大吉夫胆乘阴之气秉金之精故主于杀杀则悲故人之悲者金生于水目中堕泪也夫心主火胆主水火主辛水主苦所以人有弊者即言辛苦故爲水火二气相背则火得水而煎阴阳交争水胜于火故目泪出泪流也苦而出故曰泪夫悲啼号泣其声称苦者爲泪出于胆而以苦爲词也胆水也而主于阴目明也而主于阳阴从阳故从目出常以孟月端居正北思吸玄宫之黑气入口九吞之以补嘻之损以食龟蛇之味饮玉童之浆然后神治体和顚不能犯邪莫之向胆气所致也歧伯曰夫人之受天地之元气生气之来也谓之精精之媾也谓之灵灵之变也谓之神神之化也谓之魂随魂徃来谓之识并精出入谓之魄管主精魄谓之心心有所从谓之情情有所属谓之意意有所指谓之志志有所忆谓之思思而逺慕谓之虑虑而用事谓之智智者乃识见者也盖精神魂魄意志思虑情智见识之所用也抱朴子曰一人之身含天地之象具在身矣则胸脇爲宫室四支爲郊境头圆象天足方象地左目爲日右目爲月髪爲星辰齿爲金玉大肠爲江河小肠爲川渎两乳脐膝爲五岳肝肾脾肺心爲五行故修道者常理之若不修缉必致毁败营卫不通血气不流齿髪不坚五藏不调则倾化随及故至人修其未毁治其无疾也云笈七签卷之十四云笈七籖正统道藏三家本一百二十二卷太玄部云笈七签卷之十五优五三洞经教部经黄帝阴符经叙阴符自黄帝有之盖圣人体天用道之机也经曰得机者万变而愈盛以至于王失机者万变而愈衰以至于亡厥后伊吕得其末分犹足以拯生灵况圣人乎其文简其义玄凡有先圣数家注解互相隐显后学难精虽有所主者若登天无阶耳近代李筌假託妖巫妄爲注述徒参人事殊紊至源不慙窥管之微辄呈酌海之见使小人窃窥自谓得天机也悲哉臣固愚昧尝谓不然朝愿闻道夕死无悔偶于道经藏中得阴符传不知何代人制也词理玄邈如契自然臣遂编之附而入注冀将来之君子不失道㫖黄帝阴符经经曰观天之道执天之行尽矣观自然之道无所观也不观之以目而观故天有五贼见之者昌五贼在乎心施行在乎天宇宙在乎手万化生乎身天性人也人心机也立天之道以定人也天发杀机龙蛇起陆人发杀机天地反覆天人合德万变定基性有巧拙可以伏藏九窍之邪在乎三要可以动静火生于木祸发必尅姦生于国时动必溃知之修鍊谓之圣人天地万物之盗万物人之盗人万物之盗三盗旣冝三才旣安故曰食其时百骸治动其机万化安人知其神而神不知其神所以神也日月有数大小有定圣功生焉神明出焉其盗机也天下莫能见莫能知也君子得之固穷小人得之轻命瞽者善听聋者善视絶利一源用师十倍三返昼夜用师万倍心生于物死于物机在于目天之无恩而大恩生迅雷烈风莫不蠢然至乐性余至静性廉天之至私用之至公擒之制在气生者死之根死者生之根恩生于害害生于恩愚人以天地文理圣我以时物文理哲人以虞愚我以不虞圣人以期其圣我以不期其圣故曰沈水入火自取灭亡自然之道静故天地万物生天地之道浸故阴阳胜阴阳相推而变化顺矣是故圣人知自然之道不可违因而制之至静之道律历所不能契爰有奇器是生万象八卦甲子神机鬼藏阴阳相胜之术昭昭乎进乎象矣天机经叙曰有机而无其人者败有其人而无其道者败故易曰即鹿无虞惟入于林中君子几不如舍徃吝故圣人观其时而用其符应其机而制其事故能运生杀于掌内成功业于天下者也易曰君子藏器于身待时而动是以圣人保之于灵台以观机变卷之则自胜舒之则胜人察之则无形用之则不极易曰阴阳不测之谓神而阴符象之矣故圣人不测之符陶均天下而无所归怨矣夫天爲地主道爲德君故圣人奉地而法天立德而行道举天道而爲经首明地以奉之易曰乃顺承天待时而动是故圣人将欲施爲必先观天道之盈虚后执而行之举事应机则无遗策易曰后天而奉天时昌夫圣人法地而奉天立德而行道居天地道德之间建莫大之功者未有不因五贼而成也五贼者其一贼命其二贼物其三贼时其四贼功其五贼神皇帝王霸权变之道也是以圣人观其机而应之度其时而用之故太公立霸典而灭殷朝行王风而理周室岂不随时应机驱弛五贼者也故圣人立本于皇王之中应机于权霸之内经邦治身五贼者备矣则天下望风而从之竭其性命而无所归其恩怨也乃谓之曰有道之盗无形之兵呜唿寇莫大焉五贼在心擒纵在手治身佐世莫尚于斯经云见之者昌不亦冝乎身术曰夫人心身之主魂之宫魄之府将欲施行五贼者莫尚乎心事有所图必合天道此则宇宙虽广览之只在于掌中万物虽多生杀不离于术内则明天地不足贵以逺以厚而况耳目之前乎机夫杀机者两朝终始之萌万人生死之兆处云雷未泰之日玄黄流血之时故天之爲变也则龙出于田蛇游乎路此爲交战之机故曰龙蛇起陆人之爲变也则春行秋令赏逆罚忠此爲顚堕之机故曰天地反覆天人之机同时而发虽千变万化成败之机定矣藏夫仁者必有勇勇者不必有仁智者能愚愚者不必能智故圣人时通则见其巧而建其功时否则见其拙而昧其迹故孔明序曰太公八十非不遇也盖审其主焉呜唿性命巧拙之时识达行藏之势可以观变察机运用五贼所以然者夫圣人所以深哀逺照动不失机观天料人应时而作故易曰知进退存亡而不失其正者其惟圣人乎静夫九窍者在天爲九星在地爲九州在人爲九窍九窍之气不正故曰受邪受邪则识用偏识用偏则不可发机观变故九窍之急在乎三要太公曰耳目口也夫耳目口者心之佐助也神之门户也智之枢机也人之祸福也故耳无聦不能别其音目无明不能见其机口无度不能施其令夫三要不精上不能治国下不能治家况兵者乎悬人之性命爲国之存亡静动之间不得无事岂可轻而用之人夫火生于木火发而木焚国生于姦姦深则国乱亦犹蚕能作茧茧成则杀其身人能生事事烦则害其命非至圣不能修身鍊行防之于未萌治之于未乱夫十围之木起于拱把百仞之台起于足下治小恶不惧必成大祸鸣唿木不相摩火无由出国无乱政姦无由生有始有终是非不动能知之其惟圣人乎安万物盗天地之精以生成人盗万物之形以御用万物盗人之力以种植彼此相盗各获其冝俱不知爲万物化故能用机者法此三事以道之盗而贼于物物亦知爲盗之道所以然者贵得其时也贵得其机也故曰合其时而食则百骸治应其机而动则万化安乖时失机则祸乱生也神老君曰功成不有爲而不恃此全生立德之本也夫小人者贪其财则以身徇利爱其名则以力争功矜衒神迹而求神名物共嫉之必丧其命欲益招损是不神矣夫君子建大功而不恃防小祸于未萌退己进人推能让物物共戴之故不夺其利自发神智不能争物物共让之不居其后爲损招益是以至神矣故老君曰爲者败之执者失之诚哉言也圣假如千年一圣五百年一贤应日月之数所生而大小之人定矣夫大人出世应明德而建圣功小人当时则废正纲而生祸乱故太公说于西伯知人望而已归周刘琨表于琅琊识天时而未离𣈆陵母自死知明主之必兴括母不诛见赵军之必败故天道人事贤者可以预知佐非其人夷于九族故易曰长子帅师开国成家小人勿用必乱邦也命夫成败之道未形死生之机未发小人能见君子能知则易见而难知见近而知逺也夫见机者则趋时而就利皆不保其天年知机者则原始而要终固必全其性命倍瞽者善听神不离于耳聋者善视心不离于目其爲听也神则专耳其爲视也心则专目耳之与目递爲用师当用之时利絶其一心之所主则无事不精犹有十倍之利何况反覆以此用之三思精诚一计顺时隐显应机行藏以此用师固万倍之胜利物夫人之心无故不动生之与死缘物而然物动则心生物静则心死生死之状其惟物乎目目者神之门神者心之主神之出入莫不游乎目故见机者莫不尚乎目能知机者莫不尚乎心蠧然夫道不爲万物而生春万物感春气而自生秋不爲万物而杀万物感秋气而自杀其爲生也不恃其恩不求其报故其恩大矣其爲杀也不恃其威不求其惧其威大矣凡物取而得之者小不取而得之者大故圣人不取夫君王有道无道则人民治乱之机謌謡或乐或哀则时年丰俭之兆时人不能省察天地乃降徴祥或五云腾起七曜变行皆因国风是以然矣且朱君失德荧惑守心及乎谢愆退之三舍用今俦古皎在目前以彼喻斯岂劳心术故智者悟于人事之初而愚者晦于星象之后矣生老君以无爲有母静爲躁君夫静者元气未分之初形于元气之中故能生天地万物亦犹人弘静其心不桡则能生天下万物也胜胜浸长也天地之道各自浸长天则长阳也地则长阴也阴阳相招一昼一夜递爲君臣更相制胜故曰阴阳相胜夫开国用师必侵天道亦犹金火相交而非交不伏也天且弗违而况于人乎顺易曰刚柔相摩而生变化变化不慝故曰顺也夫人之育身治性尚不可逆时爲之而况经邦佐世之雄哉契至圣之道窈然无爲无爲则无机无机则至静夫律历之妙动则能知体旣虚无莫得施其管术亦犹兵者不失其机不露其衅虽有智士从何制焉象奇器者阴阳之故能生万物亦犹人心能造万事象矣进前象状也八卦六甲鬼神机宻之事刚柔相制之术昭昭乎前列其状矣云笈七签卷之十五云笈七籖正统道藏三家本一百二十二卷太玄部云笈七签卷之十六优六三洞经教部经灵宝洞玄自然九天生神章经天宝君者则大洞之尊神天宝丈人则天宝君之祖气也丈人是混洞太无元高上玉皇之气九万九千九百九十亿万气后至龙汉元年化生天宝君出书时号高上大有玉清宫灵宝君者则洞玄之尊神灵宝丈人则灵宝君之祖气也丈人是赤混太无之气九万九千九百九十九万气后至龙汉开图化生灵宝君经一劫至赤明元年出书度人时号上清玄都玉京七宝紫微宫神宝君者即洞神之尊神神宝丈人则神宝君之祖气也丈人是冥寂玄通元无上玉虚之气九万九千九百九十万气后至赤明元年化生神宝君经二劫至上皇元年出书时号三皇洞神太清太极宫此三号虽年殊号异本同一也分爲玄元始三气而治三宝皆三气之尊神号生三气三号合生九气九气出乎太空之先隐乎空洞之中无光无像无形无名无色无绪无音无声导运御世开辟玄通三色混沌乍存乍亡运推数极三气开光气清高澄积阳成天气结凝滓积滞成地九气列正日月星宿阴阳五行人民品物并受生成天地万化自非三元所育九气所导莫能生也三气爲万物之根故三合成德天地之极也人之受生于胞胎之中三元育养九气结形故九月神布气满能声声尚神具九天称庆太一执符帝君品命主箓勒籍司命定筭五帝监生圣母卫房天神地只三界备守九天司马在庭东向读九天生神宝章九过男则万神唱恭女则万神唱奉男则司命敬诺女则司命敬顺于是而生九天司马不下命章万神不唱恭诺终不生也夫人得还生于人道濯形太阳惊天骇地贵亦难胜天眞地神三界齐临亦不轻也当生之时亦不爲陋也所以能爱其形保其神贵其气固其根终不死坏而得神仙骨肉同飞上登三清是与三气合德九气齐并也但人得生而自不能尊其气贵其形宝其命爱其神自取死坏离其本眞耳九天生神章乃三洞飞玄之气三合成音结成灵文混合百神隐韵内名生气结形自然之章天宝诵之以开天地之光灵宝诵之以开九幽长夜之魂神宝诵之以制万灵太一诵之以具身神帝君诵之以结形九天诵之以生人学士诵之以昇天鬼灵闻之以昇迁凡夫闻之以长存幽魂闻之以开度枯朽闻之以发烟婴孩闻之以能言死骸闻之以还人三宝神奥万品生根故非鬼神所知凡夫所闻也夫学上道希慕神仙及得尸解灭度转轮终归仙道形与神同不相逺离俱入道眞而无此文则胞胎结滞死气固根眞景不守生气无津九户阂塞体不生神徒受一形若寄气而行学得此法可坐致自然三宝尊重九天至眞秘之大有九重金格紫阳玉台自非天地一开其文不出元始禁书非鬼神所闻窃之者风刀万劫魂死无生依科奉法形神同仙三元宫中宿有金名紫字刻书来生应爲三清神仙之人当得此文有其縁会当赍金宝奉师效心依科盟受闭心奉行愼勿轻泄风刀考身修行之法千日长斋不关人事诸尘漏尽夷心默念清心执戒入室东向叩齿九通调声正气诵咏宝章诵之一过声闻九天诵之二过天地设恭诵之三过三界礼房诵之四过天王降仙诵之五过五帝朝眞诵之六过魔王束身诵之七过星宿停关诵之八过幽夜光明诵之九过诸天下临一切神灵莫不卫轩一过彻天胞原宣通二过响地胎结解根三过神礼魂门练仙四过天王降仙魄户闭关五过五帝朝眞藏府清凉六过魔王伏诺胃管生津七过星宿朗明孔窍开聪八过幽夜显光三部八景整具形神九过诸天下临三关五藏六府九宫金楼玉室十二重门紫户玉三万六千关节根原本始一时生神九徧爲一过一过周竟三界举名五帝友别称爲眞人十过通气制御万灵魔王保举列上诸天百过通神坐致自然太一度符元君受生千过通灵坐在立亡仙童玉女役使东西万过道备驰骋龙驾白日登晨元始天尊时静处闲居偃息云宫黄房之内七宝帏中熙夷养素空碧鍊眞耽咀洞惠俯研生神理微太混啸朗九天是时飞天大圣无极神王玉辅上宰四恊侍晨清斋建节侍在侧焉凭琼颜而妙感仰灵眸而开衿窃神章而踊跃餐天音而蒙生敢乘机而悟会冒灵盼而披心于是飞天大圣无极神王前进作礼稽首而言上白天尊贱臣幸会得仰侍灵轩不以短狭叨濯冥津重悟凝玄位登神王緫御生死领括天仙赏监七觉逺览遐方雍观上宰对司侍晨方当乘机应会履九太阳洞理阴符抚掌兆民大运将期数终甲申洪流荡秽㐫灾弥天三官鼓笔料别种人考筭功过善恶当分自赤明以来至上皇元年依元阳玉匮受度者应二十四万人开皇以后数至甲申诸天选叙仙曹空废官僚不充游散职司皆应选人依元阳玉历当于三代更料有心积善建功爲三界所举五帝所保名在上天者取十万人以充其任又当别举一十二万人以充储官如此之例或以宿名玄图或骨像合仙或以灭度因縁转轮或以笃好三宝善功彻天或供养师宝爲三官所称或修斋奉戒功德积感或施散财宝建立道堂或救卹穷乏载度天人或爲三师建功充足天官有名考筭簿録三官相应皆逆注种名上下有别毫分无遗又九幽之府被东华青宫九龙符命使拔九幽玉匮男女死魂宿名有善功德满足应受开度者取三十二万人以充甲申驱除之后开大有之民当此之时生死交会善恶分判得过者眞爲乐哉然三官相切文墨纷纭龙门受会鸟母督仙万圣显驾昼夜无闲功过平等使生死无偏此之昏闹亦臣之忧矣大期旣切触事阙替恒恐一旦受罹公门伏闻天尊造大慈之化垂怜苍生开九天之奥以济兆民明科有禁戒非贱臣所可参闻然大数有期甲申垂终运度促急大法宜行使有心者得于考筭之中闻于法音开示于视听劝化于未悟者也縁兹上陈惧触天颜愿见哀愍赐所未闻于是天尊抚机高亢凝神遐想仰诵洞章啸咏琳琅良乆忽然叹曰上范虚漠理微大幽道达重亥气冠神霄至极难言妙亦难超子旣司帝位受任神王飞天翼于琼阙四宰辅于明轮遐盼极览领综无穷雍和万化抚料苍生今大运启期三五告辰百六应机阳九激扬洪泉鼓波万灾厉天四宫选举以充种民三代昏乱善恶宜分子当劳心兆庶疲于三官兴废之际事须开能今以相委其勉之焉宝书妙重九天灵音施于上圣非鬼神所闻明眞有格四万劫一行今冒禁相付子秘之矣愼勿轻传登命九天司马侍仙玉郞开紫阳玉笈云锦之囊出九天生神玉章四辅别位五老监眞太一命辰玉帝唱盟一依俯仰明眞具典南向长跪以付飞天无极神王法事旣毕诸天复位天尊重告飞天神王此九天之章乃三洞飞玄之气三会成音结成眞文混合百神隐韵内名故太一试观摄生十方领会洞虚启誓丹青自无亿劫因縁宿名帝图不得参见得眄篇目九祖同仙当採择其人应爲仙者七百年中清斋千日赍金缯誓心依盟以传愼之则享祚漏之则祸臻享祚则福延九祖德重山海招祸则考流亿劫痛于毒汤风刀相刑可不愼之焉郁单无量天生神章第一帝眞胞命元元一黄演之气混合空洞气飞爽浮幽寥延康无期劫眇眇离本条苦魂沉九夜乘晨希阳翘大有通玄户郁单降晨霄黄云凝灵府阴阳气象交胞元结长命恶根应化消桃康合精延二帝秀玉飘灌漑胞命门精练神不凋九天命灵章生神神自超元君遏死路司马诵洞謡一唱万眞和九徧诸天朝稽首恭劫年庆此荣旧苗上上禅善无量寿天生神章第二帝眞胎命元洞冥紫户之气无量结紫户气尊天中王开度飞玄爽凝化轮空洞故根离昔爱缘本思旧宗幽夜沦遐劫对尽大运通帝眞始明精号曰字元阳婴儿史伯华结胎守黄房斩根断死户熙颐养婴童禅善导灵气玄哺飞天芳华景秀玉质精练自成容务玄育尚生罗列备明堂太虚感灵会命我生神章一唱动九玄二诵天地通混合自相和九徧成人功大圣庆元吉散华礼太空诸天并欢悦一切稽首恭梵监须延天生神章第三帝眞魂命元长灵明仙之气须延总三云玄元始气分落落大范布华京翠玉尊明梵飞玄景开度长夜魂游爽赴期归气气反故根太帝号阳堂字曰八灵君九关回禄道胎气生上元陵梵度命籍太一辅精延泥丸敷帝席三部八景分魂生摄游气九转自成仙琅琅九天音玉章生万神三遍列正位气叅八辰门玄关遏死户灵鎭津液源应会感灵数明道潜回轮庆此婴儿蜕稽首讃洞文寂然兜术天生神章第四帝眞魄命元砀尸冥演由之气寂然无色宗兜术抗大罗灵化四景分万条翠朱霞游魄不顾反一逝洞群魔神公摄游气飘飘练素华荣秀椿劫期乘运应灵图空洞生神章琼音逸九霞一唱万眞会骞爽合成家九转景灵备郁郁曜玉葩兜术开大有一庆享祚多上圣回帝驾婴儿欻以歌不胜良晨会一切稽首和波罗尼宻不骄乐天生神章第五帝眞藏府命元五仙中灵之气翻翻五帝驾飘飘玄上门游步黄华野回灵骄乐端採集飞空景旧爽多不存太微回黄旗无英命灵旛摄召长夜府开度受生魂公子辅黄宁总録具形神玉章洞幽灵五转天地分气鍊元藏府紫户自生仙数周衆眞会启阳应感繁玉女灌五香圣母庆万年三界并欢乐稽首礼天尊洞元化应声天生神章第六帝眞灵府命元高眞沖融之气应声无色界霄映冠十方回化轮无影冥期趣道场灵驾不待辔朗然生神章空洞谅无崖玄爽亦爲彊练胎反本初长乘飞玄梁蕲畜丧天眞散思候履常斩伐胞树滞心游超上京愿会旣玄玄悟我理兼忘界福九天端交礼地辰良混化归元一高结元始玉稽道俦灵运长谢嚣尘张灵化梵辅天生神章第七帝眞元府命元高仙洞笈之气玄会统无崖混气归梵辅务猷运灵化潜推无寒暑乘数构眞条振袂拂轻羽琼房有妙韵汎登高神所圆轮无停映眞仙森列序上上霄衢邈洞元深万巨秀叶翳翠霞停荫清泠渚遨翫怡五神繁想啸明侣五难缘理去沖心自怡处爽魂随本根亹亹空中处七诵重关开豁滞非神武运通由中发高唱稽首举高虚清明天生神章第八帝眞华府命元眞灵化凝之气清明重霄上合期庆云际玉章散沖心孤景要灵会焕落景霞布神矜靡不迈玉条流逸响从容虚妙话灵音振空洞九玄离幽裔感爽无凝滞去留如解带明识生神章高游无终败玄景曜云衢迹超神方外应感无方圆聊以运四大研心稽首诵衆圣共称快无想无结无爱天生神章第九帝眞神府命元自然玄照之气无结固无情玄玄虚中澄轮化无方序数来亦叵乘谁云无色平峨峨多丘陵冥心纵一徃高期清神徴良遇非年岁劫数安可称浮爽缘故条反胎自有恒灵感洞太虚飞步霄上氷津趣鼓万流潜凝眞神登无爱固无忧高观稽首昇太极眞人颂二首大道虽无心可以有情求伫驾空洞中回盼翳沧流净明三界外萧萧玉京游自无玄挺运谁能悟冥陬落落天汉澄俯仰即虚柔七玄散幽夜反胎顺沉浮冥期苟潜凝阳九无虞忧亲此去来会时复爲淹留外身而身存眞仙会良俦亶亹玄中趣湛湛清汉波代谢若旋环椿水不改柯静心念至眞随运顺离罗感应理常通神适逮自祖淡游初无际繁想洞九霞飞根散玄叶理反非有它常能诵玉章玄音彻霄霞甲申洪灾至控翮王母家永享无终纪岂知年劫多云笈七签卷之十六云笈七籖正统道藏三家本一百二十二卷太玄部云笈七签卷之十七三洞经教部经太上老君内观经老君曰天地搆精阴阳布化万物以生承其宿业分灵道一父母和合人受其生始一月爲胞精血凝也二月爲胎形兆胚也三月阳神爲三魂动以生也四月阴灵爲七魄静鎭形也五月五行分藏以安神也六月六律定腑用滋灵也七月七精开窍通光明也八月八景神具降眞灵也九月宫室罗布以定精也十月气足万象成也元和哺食时不停也太一帝君在头曰泥丸君总衆神也照生识神人之魂也司命处心纳心源也无英居左制三魂也白元居右拘七魄也桃孩住脐保精根也照诸百节生百神也所以周身神不空也元气入鼻灌泥丸也所以神明形固安也运动住止关其心也所以谓生有由然也子内观之历历分也心者禁也一身之主禁制形神使不邪也心则神也变化不测无定形也所以五藏藏五神也魂在肝魄在肺精在肾志在脾神在心所以字殊随处名也心者火也南方太阳之精主火上爲荧惑下应心也色赤三叶如莲花神明依泊从所名也其神也非青非白非赤非黄非大非小非短非长非曲非直非柔非刚非厚非溥非圆非方变化莫测混合阴阳大包天地细入毫芒制之则正放之则狂清净则生浊躁则亡明照八表暗迷一方但能虚寂生道自常永保无爲其身则昌世以无形莫之能名祸福吉㐫悉由之矣所以圣人立君臣明赏罚置官僚制法度正以教人人之难伏惟在于心心若清净则万祸不生所以流浪生死沈沦恶道皆由心也妄想憎爱取舍去来染着聚结渐自缠绕转转系缚不能解脱便至灭亡犹如牛马引重趋泥转增䧟没不能自出遂至于死人亦如之始生之时神源清净湛然无杂旣受纳有形形染六情眼则贪色耳则滞声口则耽味鼻则受馨意怀健羡身欲轻肥从此流浪莫能自悟圣人慈念设法教化使内观巳身澄其心也老君曰谛观此身从虚无中来因缘运会积精聚气乘业降神和合受生法天象地含阴吐阳分错五行以应四时眼爲日月发爲星辰眉爲华盖头爲崑崙布列宫阙安置精神万物之中人称最灵性命合道当保爱之内观其身谁尊之焉而不自贵妄染诸尘不静臭秽浊乱形神孰观物我何踈何亲守道全生爲善保眞世愚役役徒自苦辛老君曰从道受生谓之命自一禀形谓之性所以任物谓之心心有所忆谓之意意之所出谓之志事无不知谓之智智周万物谓之慧动以营身谓之魂静以鎭形谓之魄流行骨肉谓之血保神养气谓之精气清而駃谓之荣气浊而迟谓之卫緫括百骸谓之身衆象备见谓之形块然有阂谓之质状貌可则谓之体大小有分谓之躯衆思不得谓之神莫然应化谓之灵气来入身谓之生神去于身谓之死所以通生谓之道道者有而无形无而有情变化不测通神群生在人之身则爲神明所谓心也所以教人修道则修心也教人修心则修道也道不可见因生以明之生不可常用道以守之若生亡则道废道废则生亡生道合一则长生不死羽化神仙人不能保者以其不内观于心故也内观不遗生道常存老君曰人所以流浪恶道沉沦泽秽縁六情起妄而生六识六识分别系缚憎爱去来取舍染着烦恼与道长隔所以内观六识因起六识从何而起从心识起心从我起我从欲起妄想顚倒而生有识亦曰自然又名无爲本来虚净元无有识有识分别起诸邪见邪见旣兴尽是烦恼展转纒缚流浪生死永失于道老君曰道无生死而形有生死所以言生死者属形不属道也形所以生者由得其道也形所以死者由失其道也人能存生守道则长存不亡也老君曰人常能清净其心则道自来居道自来居则神明存身神明存身则生不亡也人常欲生而不能虚心人常恶死而不能保神亦犹欲贵而不肯用道欲富而不肯求宝欲疾而足不行欲肥而食不饱也老君曰道以心得心以道明心明则道降道降则心通神明之在身犹火之在卮明从火起火自炷存炷因油润油借卮停四者若废明何生焉亦如明缘神照神託心存心由形有形以道全一物不足明何依焉所以谓之神明者眼见耳闻意知身觉分别物理微细悉知由神以明故曰神明也老君曰所以言虚心也遗其实也无心者除其有也定心者令不动也正心者使不邪也清心者使不浊也净心者使不秽也此皆已有今使除也心直者不反覆也心平者无高低也心明者不暗昧也心通者不质碍也此皆本自然也粗言数者余可思也老君曰知道易信道难信道易行道难行道易得道难得道易守道难守道不失身常存也老君曰道也者不可以言传口受而得之当虚心静神道自来也愚者不知乃劳其形苦其心役其志躁其神而道愈逺而神愈悲背道求道怨道不慈老君曰道贵长存保神固根精气不散淳白不分形神合道飞昇崑崙先天以生后天长存出入无间不由其门吹阴煦阳制魄抱魂亿歳眷属千载子孙黄尘四起骑牛眞人金堂玉室送故迎新老君曰内观之道静神定心乱想不起邪妄不侵周身及物闭目思寻表里虚寂神道微深外观万境内察一心了然明静静乱俱息念念相系深根宁极湛然常住窈冥难测忧患永消是非莫识老君曰吾非圣人学而得之故我求道无不受持千经万术唯在心志也洞玄灵宝定观经天尊告左玄眞人曰夫欲修道先能舍事外事都絶无与忤心然后安坐内观心起若觉一念起须除灭务令安静其次虽非的有贪着浮游乱想亦尽灭除昼夜勤行须臾不替唯灭动心不灭照心但凝空心不凝住心不依一法而心常住然则凡心躁竞其次初学息心甚难或息不得蹔停还失去留交战百体流行乆乆精思方乃调熟勿以蹔收不得遂废千生之业少得净已则于行立坐卧之时涉事之处諠閙之所皆作意安有事无事常若无心处静处諠其志唯一若束心太急又则成病气发狂顚是其候也心若不动又须放任寛急得所自恒调适制而不着放而不动处諠无恶涉事无恼者此是眞定不以涉事无恼故求多事不以处諠无恶强来就諠以无事爲眞宅有事爲应迹若水镜之爲鉴则随物而现形善巧方便唯能入定慧发迟速则不由人勿令定中急急求慧急则伤性伤则无慧若定不求慧而慧自生此名眞慧慧而不用实智若愚益资定慧双美无极若定中念想多感衆邪妖精百魅随心应见所见天尊诸仙眞人是其祥也唯令定心之上豁然无覆定心之下旷然无基无所罣碍迥脱尘笼行而乆之自然得道夫得道之人凡有七候一者心得定易觉诸尘漏二者宿疾普销身心轻爽三者项补夭损还年复命四者延数万岁名曰仙人五者鍊形爲气名曰眞人六者鍊气成神名曰神人七者鍊神合道名曰至人其于鉴力随候益明得至道成慧乃圆备若乃久学定心身无一候促龄秽质色谢方空自云慧觉又称成道者求道之理实所未然而说颂曰智起生于境火发生于縁各是眞动性承流失道源起心欲息知心起知更烦了知性本空知则衆妙门老君清净心经老君曰夫道一清一浊一静一动清静爲本浊动爲末故阳清阴浊阳动阴静男清女浊男动女静降本流末而生万物清者浊之源静者动之基人能清静天下贵之人神好清而心扰之人心好静而欲牵之常能遗其欲而心自静澄其心而神自清自然六欲不生三毒消灭而不能者心未澄欲未遗故也能遗之者内观于心心无其心外观于形形无其形逺观于物物无其物三者莫得唯见于空观空亦空空无所空旣无其无无无亦无湛然常寂寂无其寂无寂寂无俱了无矣欲安能生欲旣不生心自静矣心旣自静神即无扰神即无扰常清静矣旣常清静及会其道与眞道会名爲得道虽名得道实无所得旣无所得强名爲得爲化衆生开方便道老君曰道所以能得者其在自心自心得道道不使得得是自得之道不名爲得故言实无所得老君曰道不能得者爲见有心旣见有心则见有身旣见其身则见万物旣见万物则生贪着旣生贪着则生烦恼旣生烦恼则生妄想妄想旣生触情迷惑便归浊海流浪生死受地狱苦永与道隔人常清静则自得道于是而说偈曰天尊妙用常眼前举体动心皆自然息箇动心看动处动处分明无际边边际由来本性空非观心照得虚空自悟因缘无自性翛然直入紫微宫宫中宫外光且明万法圆中一道平清心清镜皎无碍无碍无心心自在平等道平无有异天堂地狱谁安置神旣内寂不亏盈善恶若空何处生只爲凡夫生异见强于地上起纵横纵横遮莫千般苦一一谛观无宰主谛观无主本无宗只箇因縁即会中中间虽会常无会放会无爲任物通若时有人知是经意行住坐卧若能志心念诵深心受持则能灭除无量一切宿障诸恶冤家皆得和合无受苦报邪魔外道道能降伏告诸衆生欲度厄难各巳清净信受奉行云笈七签卷之十七云笈七籖正统道藏三家本一百二十二卷太玄部云笈七签卷之十八优八三洞经教部经老子中经上第一神仙经曰上上太一者道之父也天地之先也乃在九天之上太清之中八冥之外细微之内吾不知其名也元气是耳其神人头鸟身状如雄鸡凤凰五色珠衣玄黄正在兆头上去兆身九尺常在紫云之中华盖之下住兆见之言曰上上太一道君鲁孙小兆王甲洁志好道愿得长生第二神仙经曰无极太上元君者道君也一身九头或化爲九人皆衣五色珠衣冠九德之冠上上太一之子也非其子也元气自然耳正在兆头上紫云之中华盖之下住兆见之言曰皇天上帝太上道君鲁孙小兆王甲好道愿得长生养我育我保我护我毒虫勐兽见我皆蛰伏令某所爲之成所求之得太清鄕虚无里姓朱愚名光字帝鄕乃在太微勾陈之内一星是也号曰天皇太帝耀魄宝兆常念之勿忘也人亦有之常存之眉间通于泥丸气上与天连第三神仙经曰东王父者青阳之元气也万神之先也衣五色珠衣冠三缝一云三锋之冠上有太清云曜五色治于东方下在蓬莱山姓无爲字君鲜一云君解人亦有之在头上顶巓左有王子乔右有赤松子治在左目中戏在头上其精气上爲日名曰伏羲太清郷东明里西王母字偃昌在目爲日月在目爲日右目爲月目中童子字英明王父在左目王母在右目童子在中央两目等也兆欲修眞当念东王父西王母正在头上有三人并立乃合日月精光下念紫房太一绛宫黄庭太渊丹田行其眞气五周施于腹中复行气十二周施于一身中道毕即止朱雀阙门阙门两乳是也左乳曰君阿右乳曰翁仲当两乳下有玉阙天狗天鸡在其上主晨夜鸣吠第四神仙经曰西王母者太阴之元气也姓自然字君思下治崑崙之山金城九重云气五色万丈之巓上治北斗华盖紫房北辰之下人亦有之在人右目之中姓太阴名玄光字偃玉人须得王父王母护之两目乃能行步瞻视聦明别知好丑下流诸神如母念子子亦念母也精气相得万世长存夫人两乳者万神之精气阴阳之津汋也左乳下有日右乳下有月王父王母之宅也上治目中戏于头上止于乳下宿于绛宫紫房此阴阳之气也第五神仙经曰道君者一也皇天上帝中极北辰中央星是也乃在九天之上万丈之巓太渊紫房宫中衣五色之衣冠九德之冠上有太清元气云曜五色华盖九重之下老子太和侍之左右姓制皇氏名上皇德字汉昌人亦有之在紫房宫中华盖之下元贵鄕平乐里姓陵阳字子明身黄色长九分衣五色珠衣冠九德之冠思之长三寸正在紫房宫中华盖之下其妻太阴玄光玉女衣玄黄五色珠衣长九分思之亦长三寸在太素宫中养眞人子丹稍稍盛大自与巳身等也子能存之与之语言即唿子上谒道君道君者一也乘云气珠玉之车骖驾九极之马时乘六龙以御天下子常思之以八节之日及晦朔日日暮夜半时祝曰天灵节荣眞人王甲愿得长生太玄之一守身形五藏君候愿长安宁第六神仙经曰老君者天之魂也自然之君也常侍道君在左方故吾等九人九头君也吾爲上首作王父余人无所作也人亦有之金楼郷小庐里姓皮名子明字蓝蓝衣青衣长九分把芝草持青幡侍道君在左方从仙人仲成子思之长三寸常在巳左方正与己身等也其妻素女衣黄衣长九分思之亦长三寸第七神仙经曰太和者天之魄也自然之君也常侍道君在右方人亦有之爲抬鄕姓角里先生字衣白衣长九分持金剑捧白旛侍道君在右方从仙人曲文子思之亦长三寸起坐行止常在己右其妻青腰玉女衣青衣长九分思之亦长三寸第八神仙经曰泥丸君者脑神也乃生于脑肾根心精之元也华盖郷蓬莱里南极老人泥丸君也字元先衣五色珠衣长九分正在兆头上脑中出见于脑户目前思之长九分亦长三寸兆见之言曰南极老人使某甲长生东西南北入地上天终不死坏迷惑上某甲生籍侍于道君与天地无极第九神仙经曰南极者一也仙人之首出也上上太一也天之侯王太尉公也主诸灾变国祚吉㐫之期上爲荧惑星下治霍山人亦有之在长昊鄕绛宫中元里姓李名尚字鲁子衣绛衣长九分思之亦长三寸在心中其妻玉女也衣白衣长九分思之亦长三寸常思心中有华盖下有人赤帻大冠绛章单衣名曰天侯玉带紫绶金印玄黄子能见之彻视八方千日登仙时候视脑中小童子见之是也第十神仙经曰日月者天之司徒司空公也主司天子人君之罪过使太白辰星下治华阴恒山人亦有之两肾是也左肾男衣皂衣右肾女衣白衣长九分思之亦长三寸爲日月之精虚无之气人之根也在目中故人之目左爲司徒公右爲司空公两肾各有三人凡有六人左爲司命右爲司録左爲司𨽻校尉右爲延尉卿主记人罪过上奏皇天上帝太上道君兆常存之令削去死籍着某长生属太初鄕玄冥里司録六丁玉女字道明皆在神龟上乘紫云气之车骖驾双鲤鱼字太成子玄母道母也在中央身之师也主生养身中诸神在五色云气华盖之下坐戴太白明星明月之珠光曜照一身中常存以八节之夜卧祝曰司命司録六丁玉女削去某甲死籍更着长生玉历第十一神仙经曰中极黄老者眞人之府中斗君也天之侯王主皇后素女宫也人亦有之黄庭眞人道之父母也赤子之所生也己吾身也皇后者太阴玄光玉女道之母也正在脾上中斗中也衣五色珠衣黄云气华盖之下坐主哺养赤子常思两乳下有日月日月中有黄精赤气来入绛宫复来入黄庭紫房中黄精赤气塡满太仓中赤子当胃管中正南面坐飮食黄精赤气即饱矣百病除去万灾不干兆常思存之上爲眞人故曰同出而异名也有注云日月同出异名太素鄕中元里中黄眞人字黄裳子主辟谷令人神明乍小乍大常以鸡鸣食时祝曰黄裳子黄裳子黄庭眞人在于已爲我致药酒松脯粳粮黍臛诸可食飮者令立至祝讫瞑目有顷闭口咽之二七过即饱矣第十二神仙经曰吾者道子之也人亦有之非独吾也正在太仓胃管中正南面坐珠玉床上黄云华盖覆之衣五綵珠衣母在其右上抱而养之父在其左上教而护之故父曰陵阳字子明母曰太阴字玄光玉女巳身爲元阳字子丹眞人字仲黄眞吾之师也常教吾神仙长生之道常侍吾左右休舍太仓在脾中与黄裳子共宿卫吾给事神所当得主致行厨故常思眞人子丹正在太仓胃管中正南面坐食黄精赤气饮服醴泉元阳子丹长九分思之令与巳身等也父母养之乃得神仙常自念已身在胃管中童子服五色彩衣坐珠玉之牀黄云赤气爲帐食黄金玉饵服神丹芝草饮醴泉乘黄云气五色珠玉之车驾十二飞龙二十四白虎三十六朱鸟思之九年乘云去世上谒道君吾之从官凡三万六千神举吾宗族皆得仙道白日昇天常以四时祠吾祖先正月亥日鸡鸣时祠郊庙二月亥日祠社稷风伯两师四月五月申卯日七月八月巳午日十月十一月卯戌日四季月不祠但解洿土公逐去伏尸耳郊在头上脑户中庙在顶后骨之上社在脾左端稷在大肠穷风伯在八门八门者在脐旁五城十二楼也雨师在小肠穷四渎云气出崑崙弱水在胞中诸神食厨在于太仓中以次唿神名召之勿忘也第十三神仙经曰璇玑者北斗君也天之侯王也主制万二千神持人命籍人亦有之在脐中太一君人之侯王也柱天大将军特进侯也主身中万二千神中极鄕璇玑里姓王名阳字灵子冠三缝之冠衣绛章单衣长九分思之亦长三寸其大与自身等也太一君有八使者八卦神也太一在中央主总阅诸神案比定録不得逋亡八使者以八节之日上对太一故脐中名爲太渊都郷之府也常以秋分之日案比筭之斋戒沐浴静卧三日勿出日三唿之三日九唿之常如此诸神不得逋亡名上仙箓定爲眞人故太一不得妄上白事不吉则㐫但八使者耳故以八节日晦朔弦望日右手拊脐二七左手拊心三七祝曰天灵节荣眞人某甲愿得长生太玄眞一守身形五藏诸君侯愿且安宁公兆七遍庶兆二七明日平旦复祝曰太一北极君敬守告诸神常念魂魄安宁无离身形此所谓拘魂制魄者也常以十二月晦日人定时向月建太一于空室中再拜正坐瞑目祝曰五藏之君魂魄诸神乞长生无得离身常与形合同成爲一身男女各三通常以八节日于室中向其王地再拜瞑目祝曰大道鸿滓鸿涬天节之日万兆魂魄皆上诸天眞人身与神合欲得长生独在空室之中不豫死籍数男女各三遍常以十二月晦日宿夜昼朝至平旦于室中向寅地再拜祝曰鸿滓鸿滓受大道之恩太清玄巓愿还去岁之年魂魄保身男女各三通第十四神仙经曰脐者人之命也一名中极一名太渊一名崑崙一名特枢一名五城五城中有五眞人五城者五帝也五城之外有八吏者八卦神也并太一爲九卿八卦之外有十二楼者十二太子十二大夫也并三焦神合爲二十七大夫四支神爲八十一元士故五城眞人主四时上计八神主八节日上计十二大夫主十二月以晦日上计月月不得懈怠即免计上事常当存念留之即长生矣故太一常以晦朔八节日夜半时五城击鼓集召诸神校定功德谋议善恶有録者延命衆神共举无録者终亡司命絶去生籍故常以晦朔八节之日夜欲卧时念上太一中太一下太一五城十二楼眞人祝曰天帝太一君天帝太一君敬存诸神与之相亲司録司命六丁玉女削去某死籍着某生文皆当言长生第十五神仙经曰五城眞人者五方五帝之神名也东方之神名曰句芒子号曰文始洪崖先生东方苍帝东海君也南方之神名曰祝融子号曰赤精成子南方赤帝南海君也西方之神名曰蓐收子号曰夏里黄公西方白帝西海君也北方之神名曰禺强子号曰玄冥子昌北方黑帝北海君也此皆后神也天地人神等耳风伯神名咤君号曰长育雨师神名冯修号曰树德诸神常当存念之令与司命君司録君共削去某死籍旣爲眞人长生矣不与相知存念之即爲疾风暴雨雷电霹雳持子逺去杀子之身埋子深山投子深渊或爲毒气所中衆鬼害人子欲爲道宜致敬之此神能害人王者之治不可不知也中央之神名曰黄裳子号曰黄神彭祖中央黄帝君也与中太一并治度人命爱养善人成就人常侍黄天眞人人亦有之常侍眞人名曰子丹给神所得兆欲志道常思念之即不饥渴长生乆视上爲眞人能致行厨役使鬼神社稷河伯之神名曰冯夷号曰元梁使者第十六神仙经曰八卦天神下游于人间宿卫太一爲八方使者主八节日上计校定吉㐫干神字仲尼号曰伏羲坎神字大鲁子艮神字照光玉震神字小鲁子巽神字大夏候离神字文昌坤神字扬翟王号曰女娲兊神字一世常以八节之日存念之其神皆在脐中令人延年第十七神仙经曰丹田者人之根也精神之所藏也五气之元也赤子之府男子以藏精女子以藏月水主生子合和阴阳之门户也在脐下三寸附着嵴膂两肾根也丹田之中中赤左青右黄上白下黑方圆四寸之中所以在脐下三寸者言法天地人天一地二人三时四故曰四寸法五行故有五色清水鄕敖丘里丹田名藏精宫神姓孔名丘字仲尼传之爲师也兆常以夜半存心之赤气上行至绛宫华盖各右绕之太一入黄庭满太仓养赤子复入太渊忽忽不知所在复念太一气还入丹田中止常念太一玄光道母养眞人子丹正吾身也自兆名也勿忘之第十八神仙经曰大肠小肠爲元梁使者主逐捕邪气三焦关元爲左社右稷主捕奸贼上焦元气上入头中爲宗庙兆身与天地等也天地万物不可犯触也天地之神则知之矣而人身体四支亦不可伤也有痛痒者神亦知之由是言之昭然明矣天不可欺地不可负修身愼行勿令懈怠也兆欲除邪气治百病啄齿二七过祝曰左社右稷元梁使者逐捕灾殃急急如律令五咽一咒三十咽止一日一夜三百六十咽三十日邪气去六十日小病愈百日大病愈三虫皆死三尸走出面目生光与神爲友六祝一止十二爲之一周第十九神仙经曰两肾间名曰大海一名弱水中有神龟唿吸元气流行作爲风雨通气四支无不至者上有九人三三爲位左有韩衆右有范蠡中有太城子左爲司徒公右爲司空公中有太一君左有青腰玉女右有白水素女中有玄光玉女玄光玉女者道元气之母也左有司録右有司命风伯雨师雷电送迎仙人玉女宿卫门户故名曰太渊之宫先正紫房宫太一玄女赤子故玄女常戴太白明星耳着太明之珠光照一身中即延年而不死也第二十神仙经曰胃爲太仓三皇五帝之厨府也房心爲天子之宫诸神皆就太仓中飮食故胃爲太仓日月三道之所行也又爲大海中有神龟神龟上有七星北斗正在中央其龟黄色状如黄金盘左右日月照之故脐下爲地中中有五岳四渎水泉交通崑崙弱水沈沈滉滉玄冥之渊也日月之行故天昼日照于地下万神皆得其明人亦法之昼日下在脐中照于丹田脐中万神皆得其明也夜日在胃中上照于胷中万神行游嬉戏相与言语故令人有梦也天不掩人不备故召其神问善恶吉㐫之事令贤者自愼也夜月在脐中下照于万神昼月在胃中上照胸中万神更相上下无有休息故胃中神十二人谏议大夫名曰黄裳子黄腾子中黄子主傅相太子玄光玉女主取金液神丹芝草玉液松脯诸可飮食者立至矣第二十一神仙经曰兆审欲得神仙当知天地父母赤子处兆汝爲道不可不知此五神名也当自苦耳知之行之坚守之常念之即神仙矣经中俱有但当心解耳旣知其神当须得太一神丹金液乃得神仙耳诸神元气虚无无爲自然爲圣人耳不爲俗人所施也兆不能服神丹金液劳精思念当自苦耳故谓兆汝昼日常念脐中有日赤黄精气光明照于脐中胃中有月白光赤黄精气项满胃中暮卧念日在胃中赤黄精气光明照于胷中月在脐中赤黄白光精气照于脐中以此爲常万世无止第二十二神仙经曰头髪神七人七星精也神字禄之两目神六人日月精也左目字英明右目字玄光头上神三人东王父也脑户中神三人泥丸君也眉间神三人南极老人元光天灵君也两耳神四人阴阳之精也字娇女鼻人中神一人名太一字通庐本天灵也口旁神二人厨宰守神也口中神一人太一君也字丹朱颐下神三人太阴神也颈外神二人玉女君也两手中神二人太阳之精也字魂阴项中神二人字上间也肩背神二人少阴少阳之精也字女爵胷中神二人虎贲神也两乳下日月也日月中有太神各一人王父母也两腋下神二人魂魄兆神也小腹中神二人玉女也两陛内神二人亦玉女也字阴隐两胫神二人金木神也字随孔子两足神二人太阴之精也字柱天力士头髪神字禄之两耳神字娇女两目神字英明玄光鼻孔中神字通庐口神字丹朱肩背神字朱雀一云字女爵两手神字魄阴上元神字威成子中元神字中黄子下元神字明光子一云字命光阴神字穷英两陛神字阴隐两膝神字枢公兆欲卧瞑目从上次三唿之竟乃止其有病痛处即九唿其神令治之百病悉去即爲神仙矣第二十三神仙经曰肺神八人大和君也名曰玉眞宫尚书府也其从官三千六百人乘白云气之车骖驾白虎或乘白龙心神九人太尉公也名曰绛宫太始南极老人元光也其从官三千六百人乘赤云气之车朱雀爲盖丹蛇爲柄骖驾朱雀或乘赤龙肝神七人老子君也名曰明堂宫兰台府也其从官三千六百人乘青云气之车骖驾青龙或乘白鹿胆神五人太一道君也居紫房宫乘五彩玄黄紫盖珠玉云气之车骖驾六飞龙从官三千六百人脾神五人玄光玉女子丹母也乘黄金珠玉云气之车骖驾凤凰或乘黄龙从官三千六百人眞人子丹在上卧胃管中黄云气爲帐珠玉爲牀食黄金玉饵饮醴泉玉液服太一神丹噉玉李芝草存而养之九年成眞矣千乘万骑上谒太上黄道君东谒王父西谒王母南谒老人元光之前眞人得道与天地合元阳子丹者吾也吾道成乃去白日昇天或乘黄金云气珠玉之车骖驾六飞龙辔无极之马从官凡万八千人天师大神使万八千人来下着吾身合三万六千人故能白日昇天也胃神十二人五元之气谏议大夫也脐中神五人太一八人凡十三人合二十五人五行阴阳之神也神龟之上神三人玄女虚无道母也肾神六人司徒司空司命司録司𨽻校尉廷尉卿也乘神龟之车驾六鲤鱼一云白鱼玄白云气之盖丹田神三人人之根也三合成德以应道数也三焦神六人左社右稷风伯雨师雷电霹雳也大肠小肠神二人爲元梁使者虎贲神二人爲力士在朱雀阙门延年益寿爲龄下侍眞人凤凰阁玄谷神五人大将军司马也阴神三人上将军也万神之精也男子字穷英女子字丹城天之神万八千人人之神万八千人都合三万六千人共举一身昇天即神仙矣第二十四神仙经曰东方之神女名曰青腰玉女南方之神女名曰赤圭玉女中央之神女名曰黄素玉女西方之神女名曰白素玉女北方之神女名曰玄光玉女左爲常阳右爲承翼此皆玉女之名也五行之道常以所胜好者爲妻假令今日甲乙木木胜土则甲以巳爲妻故言甲巳乙庚丙辛丁壬戊癸此皆夫妻合会之日也言肝胆木也木帝以中宫戊己素女爲妻他皆效此此二神玉女之来敬而侍之愼无妻也妻之杀人终不得道也兆欲爲道愼勿婬婬即死矣此玉女可使取玉浆致行厨也第二十五神仙经曰太上神字元光太一君其欲得太一之神也非心神也乃天神南极老人元光也下在人心中常以平旦日中甲午日丙午日唿之曰南极老人元光太一君欲愿得太一神丹长生之道因瞑目念心中太一童子衣绛章单衣其色正赤黄如日九十息顿止心中神字光坚中太一中极君也在脾中主养兆身常以鸡鸣食时日西黄昏时辰戌丑未日唿之曰中极光坚太一君欲得眞人神仙黄庭之道因瞑目黙念黄气满太仓胃管中脾上有一黄人五十息顿止心下神字玄谷北极君也玄光道母也常以夜半时甲子丙子戊子庚子壬子日唿之曰北极君玄谷道母愿欲得金液醴泉可饮食者因瞑目念肾间有白气中有神龟龟上有玄女女右有司命左有司録见之唿曰司命司録六丁玉女削去死籍着玉历生録皆当言长生故曰能知三神字可以还命延年此三神者乃天地神道君三元君字也人之先也常念勿忘也三元天之贵神是也第二十六神仙经曰子欲爲道当先历藏皆见其神乃有信有信之积神自告之也先念天灵君天灵君青身白头正在眉间思之三日即见其神念玄膺状正赤生光念咽喉中正白如银环十二重凡三日念遍乃念肺色正白名曰鸿鸿七日念心色正赤名曰呴呴九日念肝色正青名曰蓝蓝三日念胆色正青名曰护护三日念脾色正黄名曰俾俾五日念胃色正黄名曰旦旦五日念肾色正黑名曰㵱㵱三日念脐中太一色赤人名曰玉灵子三日念大肠正白色名曰胴胴一作洞洞七日念小肠色正赤名曰契契九日念丹田色正赤中有赤人名曰藏精三日念玄丈方丈其中有人到住七日念金玉印干燥完坚三日念玄英正黑润泽有光三日念两脾一作陛左右脾内各有一玉女衣绛帔襦青裙正立两陛上三日念两足下各有一人正白三日念爲道竟矣不出静室辞庶俗赴清虚先斋戒节饮食乃依道而思之第二十七神仙经曰子审欲爲道神仙不死当先去三虫下伏尸三日百六十息食气三十通一止九十通一休息日四爲之常以夜半鸡鸣时祝曰东方青牙紫云流霞饮食青牙服食朝华三咽之南方朱丹焕耀徘徊服食朱丹饮以丹池三咽之中央黄气黄庭高仙服食黄气飮之醴泉三咽之西方明石皓灵金质服食明石飮以金液三咽之北方玄滋玄珠润滋服食玄滋飮以玉饴三咽之如此三十日三虫皆死伏尸走去而三神正气自安定伏尸不敢复还兆身中即神仙不死玉字金名乘云而上昇云笈七签卷之十八云笈七籖正统道藏三家本一百二十二卷太玄部云笈七签卷之十九优九三洞经教部经老子中经下第二十八神仙经曰常以六甲之日平旦时拊心祝曰苍林玄龟流水如河炎火周身安能知他道来归巳道来归巳因念肝色正青润泽生光其上高危在左方次念胆色正青圆中黄外青润泽清泫傍生拊心着肝肝覆其巓此道之始也念之旣毕乃唿其神曰肉子蓝蓝与巳爲友留爲巳使某欲得太一神丹服食之令长生勿去某身常在紫房宫中与道合同也因瞑目念日精青气来下着身入鼻孔中念肝色青气与之合于目前来入口中咽之三七而止思行青气周徧一身中九十息止至乙日复存其神唿曰太一紫宫素女与巳爲友留爲巳使欲得太一华符服之至甲寅乙卯之日复存之第二十九神仙经曰常以六丙之日禺中时拊心祝曰朱雀丹液天海地河愿求不死服食天和因瞑目念心色正赤如日在肺叶间乃止念日精赤黄气来在目前入口中咽之三九而止思行赤气周遍一身中百八十息止唿其神曰李尚鲁子与巳爲友留爲巳使愿求太一神丹如金汋可飮食者常在绛宫中与己合同至丁日复存其神唿曰天皇绛宫玉女与巳爲友留爲巳使某甲欲得天皇长生之道至丙午丁巳之日复存之第三十神仙经曰常以六戊之日鸡鸣时日西黄昏时柎心祝曰天道天道愿得不老寿比中黄昇天常早愿延某命与道长乆因瞑目念脾中黄气来上至口中上念天精黄气来在目前入口中咽之三五而止思行黄气周遍一身中百五十息止唿其神曰玄光玉女养子赤子眞人子丹服食元气饮宴醴泉故言一身神有父母凡三人至巳日复存之唿其神曰眞人黄庭玉女与巳爲友留爲巳使某甲欲求眞人黄庭神仙之道至戊辰巳未戊戌巳丑之日复存之第三十一神仙经曰常以六庚之日日哺时拊心祝曰本子本子白云卒起雾合万里愿云来归巳常爲我使反复仙命终而复始因瞑目念肺色正白令白气来止至口中念曰天精白气来下在目前入口中咽之三七而止思行白气周遍一身中百四十息止唿其神曰先生与巳爲友留爲巳使奉持华盖金液玉英常在勿出侍我道君共合爲一身至辛日复存其神曰光黄玉堂青腰玉女与巳爲友留爲巳使欲得彭祖长生不死之药服之至庚申辛酉之日复存之第三十二神仙经曰常以六壬之日夜半时拊心祝曰愿睹天镜玄滋玉池还白使黑常爲婴儿神来归巳五藏相随因瞑目念两肾间白气周行一身中十二遍翕然布散流行四肢乃复念两肾巍隗状如双鲤鱼右黑左赤侠嵴而居炫耀光明相照一身中乃念青天太清元气下在目前入口中咽之一九而止思行太清白元气周遍一身还藏丹田中唿其神曰司録六丁玉女削去某死籍使某甲长生上爲眞人十二太一皆当言生至壬子癸亥之日复存之第三十三神仙经曰所存念五藏神皆毕乃更念玄釐玉英金液恒勿忘也更念玄釐欲其润泽而起行列也别念玉英其中有一人大回倒竖小童子服饰也存之欲令坚强长大自倍也念金液欲令其干燥而缓也如紫谷盛水银也念此尽遍而复存之法十二周精神处之和气自来百病去除寿命与天地期长生无极安知死时第三十四神仙经曰食日之精可以长生缘兹上天上谒道君其法常以月一日二日五日七日九日十一日十三日十五日日初出时被髪向日瞑目念心中有一小童子衣绛衣文彩五色灼灼正赤两手掌中亦正赤以两手掌摩面下至心止十二反爲之念天日精正赤黄气来下在目前存入口中咽之一九以手摩送之拊心祝曰景君元阳与我合德俱养绛宫中小童子须臾复念心下至丹田中止以手摩送之以日託心心得日精巳乃神仙矣第三十五神仙经曰食月之精以养肾根白髪复黑齿落更生巳乃得神仙常以夜半时思肾间白气周行一身中上至脑户下至足心自然之道易致难行常以月十五日向月祝曰月君子光与我合德养我丹田中小童子因瞑目念月白黄精气来下在目前入口中咽之三七而止以手摩送之下至丹田之中丹田中气正赤气中有一人长九分小童子也衣朱衣故丹田中赤外黑左青右黄上白五色气已具但以其月託肾肾得月精乃得陞沈丹田中赤者太阳之精也心火之气也其外黑者太阴之精也肾水之气也其左青者少阳之精也肝木之气也其右黄者中和之精也脾土之气也其上白者如银盘而照覆之者少阴之精也肺金之气也其中有五人即五藏之太子也五行之精神也人须得丹田成乃爲眞人故生子仁者肝之精也礼容者心之精也义慧者肺之精也和乐者肾之精也忠信笃厚者脾之精也辩勇者胆之精也缓和者胆之气衰也盲者肝之气衰也懦者肺之气衰也癫者心之气衰也濡者肾之气衰也不肖喑聋者脾之气衰也其五藏衰者皆自见于巳也忧悲不乐则伤肝伤肝则目瞑头白当思肾心以养之淫乐过度即伤肾伤肾则腰疼痛身沉重大小便脓血思肝肺以养之恚怒则伤心伤心则病狂吐血思肝脾以养之遭患忧难则伤肺伤肺则思脾肾以养之饮食絶饱酒醉过度则伤脾伤脾则思心肺以养之令其子母相养之即病愈疾除第三十六神仙经曰食太极之精乃得长生常以六戊之日时加其辰道士于室中冠带北向再拜曰皇天上帝太上道君鲁孙小兆壬甲好道愿得长生暮夜卧上念北斗太极中央大明星精正黄气来下在兆目前入口中咽之三五而止黄精气塡满太仓黄庭中下至丹田中乃念绛宫中有一赤人紫房宫中有五人太一君在其中老子仙人仲成子在左太和曲文子在右明堂宫中有玄光玉女左有黄裳子右有中黄眞人俱宿卫眞人子丹也乃复下念玉堂三公唿曰司録六丁玉女削去死籍令某甲长生气定乃复念眞人子丹在胃管中祝曰玄光玉女养我眞人子丹服食元气飮宴醴泉以北斗中极託脾脾得斗极之精乃爲眞人第三十七神仙经曰肺爲尚书肝爲兰台心爲太尉公左肾爲司徒公右肾爲司空公脾爲皇后贵人夫人胆爲天子大道君胃爲太仓太子之府也吾之舍也大肠小肠爲元梁使者下元气爲大鸿胪中元气爲八十一元士上元气爲高车使者通神于上皇故肺爲玉堂宫心爲绛宫朱雀阙门肾爲北极幽阙玄武掖门脾爲明堂侍中省阁也胃爲上海日月之所宿也脐爲下海日月更相上下至胃中故太初者元气之始也道也一也心上爲天太始者爲万物之始也山川也地也爲肾太素者人之始也精也脾也土也上亦有三宫两目爲绛官两耳爲玉堂宫鼻口爲明堂宫眉间爲郊山能合三元气以养其眞人小童子则列然彻视矣老君曰万道衆多但存一念子丹耳一道也在紫房宫中者胆也子丹者吾也吾者正巳身也道毕此矣第三十八神仙经曰道士鍊水银消沙液珠玉八石以作神丹服一刀圭飞昇天宫身常食气乃得长生神仙存神食丹乃爲眞人眞人得道上佐上皇治故眞人以水土溟溟浩浩天地溃溃蒙蒙不知所存藏万八千岁乃成天地人故眞人以土作人唿吸饮食从骑伏使令土不得独处人不得独存故言黄土本人之先也眞人去之上昇九天世人无道下入黄泉益土三升子无骨筋故九天丈人有言曰食于天者以身报天上爲眞人食于地者以身报地下爲尸鬼食于人者以身报人骨毛弃捐兆欲爲道勿食飞鸟天之所生杀之数数减子寿年人畜食之可以爲厨宰六畜也避六丁神兽类也勿食丁卯兎也丁丑牛也丁亥猪也丁酉鸡也丁未羊也丁巳蛇也此大禁之六丁神之讳也乘气服丹入室之时无食生物禁食五畜肉五畜肉者马牛羊猪狗也但得食鸡子鱼耳禁食五辛臰恶自死之物愼勿食服丹尚可乘硚禁之第三十九神仙经曰道者吾也上上中极君也兆常以日出时日中时酉时夜半时上念太极中央太黄星其精气来下在兆额上眉间止正赤黄白如日状以意致之下入口中咽之令其气下入绛宫紫房黄庭中咽之三五而止祝曰皇天上帝太上道君鲁孙小兆壬甲好道愿得长生此吾之气也吾从此气生念之万遍无止也令兆长生上爲眞人云车下迎飞昇天宫上谒上帝南极老人元光之前老君曰圣人销珠贤人水玉销珠水玉其道同法销珠者服日之精左目日也水玉者食月之精右目月也被髪正偃卧瞑目常念两目中黄精赤气来下入口中咽之三九而止令人神明彻视八方食肺之精常念肺中白气来上出至咽喉入口中咽之三七而止令人神明身生光泽辟邪致神玉女侍之即长生辟百鬼矣常念身中小童子衣绛衣在心中央中央即神明也时念心中有紫华盖下有一人着赤帻大冠绛单衣衔箭引弩愼然而嗔即能辟兵役使鬼神矣第四十神仙经曰常思顶中紫云出如车盖状如火气文彩五色上与天连以意极布之与天相率下念胃中黄气如橘忽长稍大身形如日念目下元气赤人黄人道气行布四支登高入日中上至绛宫紫房太一祝曰太一北极敬告诸神常令魂魄安宁无离身是谓自然无形者也第四十一神仙经曰鬼箭十二可以辟兵常思心中十二芝茎上与肺连以意挹之名曰鬼箭兆常行之五兵自辟㐫恶自亡以击四夷捐撝电光但间兵楯刀戟金银天神皆助眞也雷公击鼓也太白扬光白帝持弩蚩尤辟兵青龙守门武夷在庭螣蛇玄武主辟㐫殃白兔擣药蟾蜍在傍太一和剂彭祖先当服一刀圭面目生光身出毛羽上谒上皇此道也使诸神气与子合同愼之勿解殆也第四十二神仙经曰常以庚申之日申时被髪西南首申地偃卧纵体瞑目念肺正白润泽光明中有芝草茎大如小指其中空而明下与心相连其中有青赤气上下交通出心入肺之中念之至下晡时止肺者人之天也心者人之日也日气上出如赤丹之精未尝有之时人须得此气以生耳失此气者则死矣名曰自然之道道通神灵矣第四十三神仙经曰常念心中赤气如日内青外黑三合成德以应道数师曰常以平旦念心中正赤如日日中有人着大冠赤帻衣绛单衣兆见之唿曰天皇太一君使长生上爲眞人第四十四神仙经曰还精绛宫之中法常以月一日十五日晦日以日初出时被髪东首向日卧以左手摩两乳间下至心九反而止柑心言曰神乎神还绛宫无离己身神乎安君静处与巳言语如此三乃止师曰每摩两乳间者使气上下道也拊摩其心存小童子此名虚无还精绛宫者月三日爲之也神仙之道也第四十五神仙经曰元阳赤人太一也元阳道君中太一也元阳子丹巳吾身也元阳玄光玉女道之母也元阳皇人太一王也元阳丹田藏精宫也师曰元者气也阳者日也当思心中有日日有赤人着赤帻大冠衣绛单衣次思胆中有太白明星三光耀而相照星上各有一人衣绛朱衣冠九德之冠道君在中央左有老子仲成子右有太和曲文子凡五人是一也次念脾上正黄中有日日中有三人道母玄光玉女在中央左有黄裳子右有中黄直次念胃管中有眞人子丹坐珠玉之状上黄金色云气爲帐玉女小童子侍之次念脐中太一衣五彩朱衣冠三绛之冠左青人右有白人前有赤人后有黑人次念丹田中有赤气赤气中有三人赤人在中央左有青人右有黄人赤气绕之内青外黑上白中黄念此毕卧有所见神气来语人也第四十六神仙经曰常念脾中有黄气升上至口中咽之三五而止即饱矣可以辟谷坐在立亡师曰常思脾中有日日中有黄金匮匮中有书封之以黄玉广三寸字曰威喜精而思之则耶自出兆能见而读之心开目明即时神仙矣第四十七神仙经曰常思念胃中正自如凝脂中有黄气塡满太仓上至口中咽之即饱师日胃者太仓也诸神皆就太仓中饮食中黄金釜金甑玉女小童主给使之故唿曰黄裳子致行厨矣第四十八神仙经曰肾者元气之根也常思肾间白气上昇至头中下至足心十指之端周行一身中十二遍而止手足皆热可以不饥不渴不寒令人不老白髪复黑兆常念行之第四十九神仙经曰常以月朔望日思两肾间白气上顶中下至足心神龟五彩爲甲文若总系上有玄光玉女二公相对坐前有太一后有玄冥司録司命共议死生人精念之三十息止咒曰司録君司命君六丁玉女削去某死籍着上生文此当言长生神龟唿吸吐故纳新恣意所爲白龟之神元气布行四友皆温人须得肾气神龟唿吸乃生耳常以甲子日及壬子日存行之即长生矣第五十神仙经曰常以甲午之日日中时被髪南首偃卧瞑目念脐下三寸丹田中黄其气正赤大如手掌其外黑次其外青脐上有白气覆之肺气也左有青右有黄各大如手掌此三者肝气脾气肺气师曰丹田中赤者太阳气其外黑者太阴气次外青者少阳气三合成德三气守之即长生矣第五十一神仙经曰心爲虚肾爲元虚气以青上爲天元气以宁下爲地入于太渊故虚气生爲唿元气生爲噏心爲日肾爲月脾爲㪷心气下肾气上合即爲一布行四友不休息故心爲血肾爲气合即流行名曰脉脉者魂魄人之容也魂魄以去主人寂寂故伯脉尽即气絶气絶即死矣是以爲道者不可不存其神养其根益其气兆汝弩力弩力将去矣眞人得道万八千岁一会道士得道千岁一会故作中经以遗后世本上皇藏之金匮道人得千金勿传出也第五十二神仙经曰三元之日会合于己亥三元者太一太阴宫气是也三元俱起己亥太一左行岁一辰害气右行四孟岁行一孟太阴右行三歳一辰九年行方四九三十六年三元俱合于亥三合之岁水旱兵饥灾害并起三合之岁阴阳隔并感天动地害气流行昼行则伤谷中有人即疾疫中谷即饥贵兆汝居其间不能自生也可不弩力勉时学道哉当期之世水旱蝗虫五谷饥贵兵革并起人民疾疫道路不通负老提㓜散流他方其父母妻子兄弟哀气内发摧肝絶肠略爲奴婢不知县乡于期乃欲学道岂不晚哉岂不晚哉吾深戒子存神作丹早自防即遭乱世逺去深藏圣主明世道可照而行也故天地之会四十五岁一小贵九十岁一小饥一百八十歳一大贵三百六十岁一大饥五百岁贤者一小千岁圣人一小聚三千六百岁圣人大会万八千岁眞人一小出治三万六千岁至极仙人一出治三百六十万歳天地一大合元气溟滓蒙鸿元形人爲万物不知东西南北人化爲禽兽禽兽化爲人眞人乃在元气之上仙人乃在絶域无崖之际道人隐居可以贵重也第五十三神仙经曰天都京兆合在勾陈之左端号曰安德君主与天太一北君共计说诸神主人魂魄会于南极有録者延寿衆神共举之无録者终矣司命絶去之人魂魄会于北极有功德于人天地万物者子孙富贵寿考鲜明身得封侯复出爲人无德者有三一曰残贼酷虐害逆天地四时二曰咒咀嫉妒淫泆慢易天地神灵三曰不孝不忠盗窃阴贼推埋杀人犯此三者子孙絶灭人生自有三命至娶妇嫁女复定其一命移徙葬埋复定其一命得吉身者寿考子孙富贵得㐫者死子孙贫困屯汝居世间当何着于天地神可畏也故天置日月北斗二十八宿五星主之六甲六丁诸神主行民间兆汝不知汝甚可畏之常复有邪鬼精魅至于家思不祥里社水土公司命门户井灶清溷太阴水渎皆能杀人者兆汝欲却邪辟鬼当被符次服神药符者天地之信也药者人丹也益其气力身轻坚强即邪气官鬼不能中人也即成神仙矣鬼者神之使也鬼见天信即去矣人亦有之京兆舍中极鄕璇玑里夏里黄公字德皇正在脐中央太一是也一名玉灵子衣五彩朱衣总阅黄神常以八月秋分之日案比计常先之一日后之一日正节之日凡三日入室勿出常以鸡鸣时思之平旦兆悦之至日禹中时止爲之三日被发西北向偃卧纵体无令他人见之豫勑家中人无得有声先斋戒沐浴至其日入静室中安心自定先祝之曰鲁孙小兆好道愿得长生今日秋分之日天帝使者夏里黄公来下入吾身中案比总阅诸神不得逋亡皆当来会从上三唿之比爲之日三唿之三日九唿之日中乃止即言曰司録六丁玉女削去某死籍更着某长生神仙玉历急急如律令即日有天帝无极君教自应曰诺下床回向再拜谢天神一身道毕此矣第五十四神仙经曰子欲知眞人仙人何类仙人衣揲衣生毛羽眞人无影衣五彩朱衣其居无常处东春南夏西秋北冬浮游名山崑崙蓬莱大郢九域之上时上谒上谒上皇故眞人得道八千万歳乘珠玉云气之车驾元极之马时乘六飞龙佐上皇治中仙之士中天而上乘云徃来历越海江下仙之士法当尸解晦日朝会拜礼不得解怠当爲神使道非有所异也但有尊卑等故耳故百歳之人黄头髪二百岁之人两颧起三百歳之人万物耳四百岁之人面纵理五百岁之人方瞳子六百岁之人胁助胼七百岁人骨体塡八百歳之人肠爲筋九百岁之人延耳生千歳之人飞上天上谒上皇太一爲仙眞人重瞳子故能彻视八方食芝服丹即不老人万八千岁更爲童子男八女七从此始第五十五神仙经曰子欲制百邪百鬼及老精魁常持符利劔亭水瓮上于中视其形影凡行出入卒逢非常恠物于日月光中视其形影皆可知也以丹书制百邪符置于瓮水上邪鬼见之皆自然消去矣诸精鬼魅龙蛇虎豹六畜狐狸鱼鳖龟飞鸟麏鹿老木皆能爲精物犯人者符刻之斩之付河伯社令常召今日直符使六丁神守之宿卫左文字在八十一首玄图六甲宫四十九眞中亦有珠胎七机华盖清观皆能制百邪此四符者恶秽人不可服也当被服威喜巨胜左契右射太极太清太玄阳章叅天包元气太虚此大道也可常被服无所不防亦无禁忌也上制文曰皇天上帝太上道君鲁孙小兆好道愿得长生所愿从心来自在心也不多言上封文曰皇天上帝太上道君天一太一北斗君日月阴阳君司命君司録君鲁孙小兆王好道愿得长生唯司命司録君削去死籍更着长生玉历仙籍定爲眞人即日除爲太一使者再拜受命上皇道君中黄门子再拜着契封符传当清洁先解过常以西四时除日及八节日以酒脯于东流水上解过南流亦可神仙玄图曰玉历五十五章姓名符信本在上皇金匮玉笈玉笥中封之九重兆得之愼勿妄传子愼之勿受钱之得其人即传之可得神仙吾时时自案行此三篇三篇上下中经也吾常使司命教鬼守汝勿妄增减吾文一字不具吾即知之兆汝愼之愼之如吾言符与下字以丹青之此吾之信也兆汝审欲神仙当先服还丹金液存神即时仙矣上爲眞人兆汝不服神丹金液当自苦耳爲寒温风鬼所系司命不救汝也道神无奈汝何兆爲道温衣适食守虚无爲自然鬼亦不能救杀也年寿终竟自死矣何以言之以其不坚守神故也譬犹万物之生非欲求死但自然老枯藁腐死其人亦如此矣吾以喻汝努力求师吾教八十一弟皆仙其十人布在民间游谷仙吾越度秦项不出爲汉出合于黄世见吾大吉云笈七签卷之十九云笈七籖正统道藏三家本一百二十二卷太玄部云笈七签卷之二十优十三洞经教部经太上飞行九神玉经太上大道君告北极眞公曰吾昔游于北天策驾广寒足践华盖手排九元逸景云宫遨戏北玄逍遥朔阴之馆赏于洞毫之门眄璇玑以召运促劫会以舞轮叹万物之凋衰俯天地而长存乃觉九星之奇妙悟斗魁之至灵也夫九星者寔九天之灵根日月之明梁万品之渊宗也故天有九气则以九星爲其灵纽地有九州则以九星爲其神主人有九孔则以九星爲其命府阴阳九宫则以九星爲其门户五岳四海则以九星爲其渊府五九参列纲维无穷制御天宿回转三辰调理四五致天地得存万品之所宗神仙之所凭夫天无九星则无以爲高清地无九星则无以爲至灵人无九星则九孔不明上帝兼之以通眞神仙凭之以得成五行乘之以致度万物禀之以得生也天清地静则九星焕明天激地否则九星翳昏璇玑召劫度之期天关运五行之气轮空洞之大辐促九天之应会是以神光转灼玄监万生傍行越位以告灾祥天地所以有大运之交百六应符皆九星纬转数终所以阴阳勃蚀二气否激天飜地覆九海冥一金玉化消毫末不失也悉九星之所回璇玑之所促明天地之用玄纲之妙得其中则有空常隐步藏景逃形变化三辰万物立成黑点隐沦二十五名其趣幽微秘不下传上有九辰华君中有九皇夫人魂精魄灵皆九斗之威神吐焕七曜之光流映九天之门洞朗幽虚无毫不彰也其星阳芒则爲流金火铃阴芒则爲豁落七元皆高上之灵策元始之威章也龙飞尺素之诀隐讳口口之中列帛华晨之下羊雁礼天以招眞则玄光曲照于盟场九晨下降于灵宇夫人懽悦于寝席玄斗记名于隐书有知此道存之便足以免大劫之会度洪灾于甲申也修之二七年便得晏鸿翮而腾翔斥紫霄而升晨也此玉清之上道不比上清之中仙也玉清则上清之高眞上清则太清之高神太清则飞仙之高灵凡行玉清之道出则诸天侍轩给玉童玉女各三千人建三七色之节驾紫云飞軿十二琼轮前导凤歌后从玄钩六师启路飞龙翼辕其位准高仙列图玉清行上清之道出则五宿侍卫给玉童玉女各一千五百人建紫毛之节驾飞云丹与前吹凤鸾后奏天钩玄龙启道五帝参轩位准上清左右位𡖖行太清之道出则五帝侍卫给玉童玉女各八百人建五色之节驾龙舆飞烟前啸九凤后吹八鸾白虬启道太极参轩故眞中有高卑玄中有阶次也玉清之道玄逺絶邈不比中眞及飞仙之徒九星上法玄映之道吾昔受之于元始于今七亿万劫经天地成败万品衰灭而其道独存今犹修之于云景之上而不能忘之于时节者意玩此道高妙爱乐夫人接遇也况来生始学飞晏之举而不知幽寻步空之法何由得披重霄之门观天地之始终乎旣无此道与九晨乖域夫人絶游也徒有玄名帝録超卓高腾正可得策驾云龙游眄五岳但不死而已如此望践斗魁旋步华晨腾景玉清当未有期也子方当匡御劫运封掌十天科简玄録理判神仙冝受此法以综万生今出相付子秘而修焉九晨眞人曰行飞步之道先一日沐浴斋净是日于中庭布星图随斗建也北向长跪烧香于玄冥星下叩齿三十六通闭眼存岁星在左脇太白星在右脇荧惑星在头上辰星在脐下鎭星在心次覆衣九星先举左手屈于头上如斗势存阳明星在左手掌中阴精星在左肘上眞人星在左乳上玄冥星当心丹元星在右陛上北极星在右膝头上天关星在右足胚上辅星在脐下弼星在头上毕微咒曰衣天斗戴金巾乘魁纲入斗门朝眞人拜华晨二十八宿覆络我身乘空步虚飞升自然毕咽气九过止次举右手如斗势临头上存阳明还右手掌中阴精星右肘上眞人星在右乳上玄冥星当心上丹元星在左䏶上北极星在左膝头上天关星在左足胚上弼星在左目上辅星在右目上毕微咒曰我乘天纲步九元履斗魁行飞仙得天心万神惧隐形藏景变化万端敢有千试收系斗门扫除不祥正眞明分左焕火铃右辉灵幡威光万里啸命立前玉帝所咒靡不如言毕咽气十六通止次乘斗旋行斗星之外步斗魂魄从天枢星上对阳明次登天璇天机以次周于隐元徃反三过毕于隐元星上歌三洞飞空章而登阳明也第一天枢星则阳明星之魂神也天枢星威而不曜光而不照潜洞太虚围九百二十里对阳明星之西北门其星则号元斗宫魁精玄上眞皇夫人姓明通讳甖玄眞名上精头建飞云华頽之髻余发散至腰衣紫黄青三色之带九铃之绶口恒吐青气之光以注于阳明星上以明星之焕也修飞步之道当思夫人姓讳形像然后咒则魂神澄正明星懽悦天光洞映使魂影俱飞登晨也并足上天枢星上对阳明星左手抚心右手指阳明星叩齿九通咽液九过闭气三息而微呪曰天妃九星凝气结眞七曜缠络号曰玉晨上建华盖下蹑斗魁身乘天机飞步琼轩魂精魄灵与形合仙保元日月天地长存随运变化夫人齐连上昇九天浮景自然毕闭气三息次左足蹑天璇进右足与左足并通气第二天璇星则阴精星之魂神也天璇星景而逺映照而不焕潜洞太虚围五百五十里对阴精星之西门其星则号玄斗宫虚精上玄皇夫人姓玄镜讳郁勃光眞名金归头建飞云华頽之髻余发散至腰衣飞锦罗裙凤文锦帔带灵飞紫绶口恒吐黑气之光以注于阴精星上以明星之晖曜也修飞步之道当思夫人姓讳形像并足上天璇星上对阴精星左手抚心右手指阴精星叩齿九通咽液九过闭气九息而微呪曰北玄皇灵九上开清玉华潜映纬络紫庭今日飞步万道通明魂魄澄正安附我形无使飞翔同升北星上噏玄精饮以玉泉变化九微保命天灵毕闭气三息次进左足蹑天玑星次右足来并通气第三天玑星则眞人星之魄精也天玑星勐而不显晖而不曜潜洞太虚围七百七十里对眞人星之东南门也其星则号上精宫灵妃元皇夫人姓常明讳化云眞名流爓头建晨婴宝冠衣飞云明光锦带六山飞晨之绶口恒吐黄气之精以注眞人星上以明星之曜也修飞步之道当思夫人姓讳形像并足上天机星上对眞人星右手抚心左手指眞人星叩齿九通咽液九过闭气十二息而微呪曰灵妃元皇九星中眞上理玑度总监诸天下试群方游景紫烟是日上吉皇道敷陈润流九外曲洒我身飞行羽步上入帝晨与皇同眉永享劫年毕闭气三息次进左足蹑天权星进右足与左足并通气第四天权星则玄冥星之魄精也天权星微而隐隐而同映潜焕太虚围八百里对玄冥星之东门也其星则号纲极宫上灵神妃华皇夫人姓开生讳运明眞名婴关头建七称之冠衣绯罗凤文之带金眞玉光口恒吐赤气之精以注玄冥星上以明星之焕曜也修飞步之道当思夫人姓讳形像并足上天权星上对玄冥右手抚心左手指玄冥叩齿九通咽液三过闭气三息而微呪曰神妃上灵号曰华皇安鎭华盖北上之宫左侍玉女右卫灵童道引七精九晖之光爲我致眞飞步天纲使我魂魄俱昇帝堂毕闭气三息次进左足蹑玉衡进右足与左足并通气第五玉衡星则丹元星之魂灵也玉衡星大而嘿踊而不焕潜洞太虚围七百二十里对丹元星东北门也其星则号纪明宫北上金盖中皇夫人姓元方讳神武眞名勃头建紫晨飞华之冠衣九色之带神虎玉文口恒吐白气之光以注丹元星上以明星之晖也修飞步之道当思夫人姓讳形像并足上玉衡星上对丹元星右手抚心左手指丹元叩齿三通咽液三过便闭气三息而微呪曰皇华中妃上元所居九斗吐晖精焕八嵎流烟郁勃散灵朱庐使我魄灵天地同符形魂俱昇驾空策虚玉光缠络丹軿紫舆飞行北上参受隐书毕闭气三息次进左足蹑闿阳星进右足与左足并通气第六闿阳星则北极星之魄灵也闿阳星朗而潜照晖而不焕洞微太虚围七百七十里对北极之下开北洞之门也其星则号紫极宫安上晨华元皇夫人姓王元讳根华眞名冥会头建玉晨进贤之冠衣飞青羽带流金火铃口恒吐緑气之精以注北极星上以明星之曜晖也修飞步之道当思夫人姓讳形像并足上闿阳星上对北极星而左手抚心右手指北极叩齿三通咽液五过闭气五息而微呪曰九天上帝黄华之宗运转璇玑总轮八方使我飞步蹑纪天纲反覆交并三五纵横通灵八微羽衣玄黄龙舆玉景飞行太空长享眉寿天地同功毕闭气五息次左足蹑揺光星进右足并通气第七揺光星则天关星之魂太明也揺光星则光转空洞回旋天关也潜焕太虚围九百里上对天关星之南门下对北极星也其星则号运天宫玉华灵皇夫人姓度元讳终会眞名启光头建飞华頽云之髻余发散至腰衣七色夜光云锦之裙九色锦帔九天威灵玉策口恒吐赤气之精注天关星上以明星之大光也修飞步之道当思夫人姓讳形像并足上揺光星上对天关星而左手抚心右手指天关叩齿九通咽液九过闭气三息而微呪曰天地回转七光大明旋轮九气上应玉清中有夫人号曰华灵玄映九外无毫不生是日良吉飞步紫庭使我魂魄安附身形变化空洞出幽入冥天地同轮万劫不倾保仙上元九晨齐精毕闭气七息次左足蹑洞明星进右足并通气第八洞明星则辅星之魂精阳明也洞明星则光回诸天总轮上宿流畅太虚围九百九十里上对辅星西南门也在天关之上梁北极之阳芒也其星则号空眞宫太明常皇夫人姓幽昇讳无韵眞名空变头建飞云华頽之髻余髪散至腰衣飞罗文带九光之绶口恒吐青气之精注于辅星之上以常阳大光也修飞步之道当思夫人姓讳形像并足上洞明星上对辅星而右手抚心左手指辅星叩齿九通咽液九过闭气三息而微呪曰三五飞行天地开张九元回纲合纽上京天眞散灵万道溢昌夫人曲映是日吉良飞步斗魂旋行玉纲头戴华盖足履常阳游戏三清变化万方保仙自然享寿无穷毕闭气十二息次左足蹑隐元星进右足并通气第九隐元星则弼星之魂明空灵也隐元星则隐息华盖之下潜光曜于空洞之中围九百九十里上对弼星之东南门也其星则号元宝宫空玄变灵上皇夫人姓冥通讳万先眞名常阳头建飞云七称玉冠衣青文锦带九光夜烛口恒吐黑气之精注于弼星之上以明焕隐洞之光也修飞步之道当思夫人姓讳形像并足上隐元星上对弼星而左手抚心右手指弼星叩齿十二通咽液一过闭气一息而微呪曰上步天纲飞行羽门出入三生逃身隐沦变化形影千合万分神安气鎭鍊度仙魂举体同飞衣服锦裙流铃交落身佩虎文啸咤五帝策驾景云上造北晨朝谒皇君毕闭气一息止还并足上天枢星上单步徃反三周不须复存思咒说也步斗魂事毕存呪正初登星一过行之尔徃反三过毕还立天枢星上向阳明星而歌诵徘徊游行九晨羽章三篇毕便登纲上阳明星上行飞步也羽章云纲落天纪九斗翠玉虚紫盖重霄岭玄精朗八嵎上有九晨宾吟咏隐与书飞步遨北汉长龄天地居控辔玄羽台飞行九元所洞虚深幽邃云纲乘空举下有採眞士仰照玉晨府三周阳明上九回入洞野高步登帝尊长歌龙飞语玉霄映北朔琼条翠隐柯空生九灵台焕精曜太遐天关运重冥劫会屡经过乘我羽行驾飞步织女河保灵空常化永忘天地多此三章出玉清上宫诸九阳玉童九华玉女皆恒歌诵之于华晨之上以和形魂之交畅启灵眞于幽关也凡修飞步七元行九星之道无此歌章皆不得妄上天纲足蹑玄斗也犯之九星则执子魂魄闭于斗纲之下也令人猖狂失性嗔怒妄兴不出三年无不丧身非道不欲使人得仙而人不能明道渊源耳如此岂可不详而行焉九星则九天之根玉清之明精九魂则九星之明灵人徒知步七星之妙而不知九星魂魄之至灵也非七星不欲运人上斗而人身魂神畏斗星之灵魄不敢随人而腾空也欲修飞步之道宜知斗星之魂魄九皇夫人内名空常之隐诀也而按图修行岂当不得飞登北元上谒华晨者哉但此道高妙玉清宝秘不行中仙鲜有得者知其法则九星内映夫人降席斗魂感悦则共携兆而昇入九元之内宫阳明星天之太尉司政主非上总九天上眞中监五岳飞仙下领后学眞人天地神灵功过轻重莫不𨽻焉星围九百二十里皆瑠璃水精中有玉树青实金翅之鸟栖宿其上自生青精玉芝食之一口寿九万年星有九门有四光芒皆焰照九亿万里中上有青城玉楼据斗眞人号曰太上宫青城玉楼九晨君姓上云讳法婴容字董洞阳揺天槌头建九晨玉冠衣青羽飞裳手执斗中玄图坐玉楼之中有玄名玉録当得知九晨君内讳知者玉晨下映明星玄降修其道飞行太空昇入九门之内也修飞步之道当先于阳明星上右手抚心左手指天东北闭气九息叩齿九通咽液三过闭眼思九晨君姓讳形像留立阳明星上便微祝曰飞天九晨上据玄魁威振八焕司政糺非今日飞步万道通开九眞齐景天转地回鬼谋截颈人逆斩摧三纲所捕逆者将衰神灵侍卫享福巍巍得天之心骨化形飞手攀七纲足践九扉云行雨步上昇太微毕左转阳明星上九回立向鬼门闭气三息转左足蹑阴精进右足并于阴精星上通气阴精星天之上宰主禄位上緫天宿下领万灵及学仙之人诸学道及兆民宿命禄位莫不𨽻焉星围五百五十里亦皆琉璃水精中有玉树黑实金翅之所栖自生玄芝玉饴食之一口得寿五万年星有五门门有四光芒焰照九亿万里中上有五色玉楼攀魁眞人号曰中元宫五色玉楼北上晨君姓育婴讳玄上字昌阳文激明光头建玄精玉冠衣玄羽飞裳手执五色羽节坐玉楼之中若有玄名朱台当得知上晨君内讳知者则北上下映阴精玄降修行其道则飞行太空昇入五门之内也修飞步之道当先于阴精星上左手指本命右手抚心闭气五息叩齿五通咽液五过闭目思北上晨君讳字形像留立阴精星上便微呪曰玄晨北灵五气上精体隐六纪心藏景星日月侠映三光饬形今日元吉步纲紫庭上开天户受福朱灵享祚无极禄位尊荣万愿交覆所向利贞腾飞华盖遨翔玉清上诣北晨九眞齐軿毕左转阴精星上五回向本命上立闭气三通转左足蹑弼星进右足并通气不得蹑眞人星但蹑弼星耳眞人星天之司空主神仙上緫九天高眞中监五岳灵仙下领学道之人眞仙之流莫不𨽻焉星围七百七十里亦皆琉璃水精中有玉树黄实金翅之所栖自生黄精玉芝食之一口得寿三千万岁星有十二门门有四光芒焰照九亿万里中上有黄台玉楼眞人号曰眞元宫中黄台玉楼主仙华晨君姓归㻂讳妙阴光字通度元度凝脂头建飞晨宝冠衣青羽飞裳手执斗中青箓坐玉楼之中若有玄名方诸当得知华晨君内讳知者则华晨下映眞人玄降修行其道则飞行太空昇入十二门之内也修飞步之道皆不得蹑眞人星也当并足弼星上所谓偃息华盖者也北老眞公曰子欲腾身勿干眞人子欲飞行勿枉天纲子欲神仙当拜华晨行道当避眞人星立弼星之上拜眞人朝华晨而求飞空也弼星曰空辅星曰常常者常阳空者隐藏其有讳不得传于人口可于华晨之下羊雁礼天裂素盟而传得此秘讳心存而行之轻泄七祖负考风刀也当于弼星上右手抚心左手指西北闭气九息叩齿九通咽夜九过闭眼思主仙华晨君姓讳形象留立眞人星上便微呪曰太微通眞弼辅华晨吐焕九精结气紫烟飞霞流映光曜十天上理元衡下携神仙今日飞步请礼眞人一求空行二乞隐身三愿上昇北掖四便龙衣羽服锦帔青裙驾乘八景浮游九玄得入天宿与帝同轩毕左回弼星七过向眞人闭气三息转左足蹑玄冥进右足并通气玄冥星天之游击主伐逆上緫九天鬼神中领北帝三官下监万兆伐逆不诸以㐫勃莫不𨽻焉星围八百里亦皆琉璃水精中有玉树赤实金翅之所栖自生丹芝流瑛食之一口得寿八千万年星有三门门有四光芒爓照九亿万里中上有朱台玉楼出斗眞人号曰纽幽宫中朱台玉楼玄上飞盖晨君姓冥枢讳定宣觉字法明度揺天柱头建三华宝晨冠衣丹锦飞裳手执命灵之节坐玉楼之中若有玄名玉格当得飞盖晨君内讳知者则飞盖下映玄冥玄降修行其道则飞行太空上昇入三门之内也修飞步之道当先于玄冥星上右手抚心左手指天闭气九息叩齿三通咽液三过闭眼思飞盖君姓讳形像留立玄冥星上便微呪曰天眞行道步景藏形七元焕落九晨齐并手把天衡足践飞星左辅火甲右御朱兵威振十天流焕上清先戮谋议后伐妖精敢有干正斩以刀刑三纲所制莫不伏听变化徃反适心华庭乘空飞步上造帝灵毕左回三转向天闭气三息转左足践丹元星进右足并通气丹元星天之斗君主命録籍上緫九天谱箓中统鬼神部目下领学眞兆民命籍诸天诸地莫不緫统星围七百二十里亦皆琉璃水精中有赤树白实金翅之所栖自生金精冶鍊之膏食之一口得寿七万年星有七门门有四光芒爓照九亿万里中上有素台金楼蹑纪眞人号曰纲神宫中素台金楼蹑纪眞人金魁七晨君姓上开讳冥通光字朱焕元变五道头建七宝飞天冠衣白锦飞帬手执青元箓籍坐金楼之中若有玄名昆台当得知七晨君内讳知者则七晨下映丹元玄降修行其道则飞行太空上昇入七门之内也修飞步之道当先于丹元星上右手抚心左手指天关闭气七息叩齿三通咽液三过闭眼思七晨君姓讳形像留立丹元上便微祝曰飞行蹑纪上步丹元乘魁落宿唿命斗魂削死勒生青白简分三合成道年命长延亨利眉寿齐生华晨肉飞骨轻驾景乘云仙衣羽服流铃纷纷五色焕燿昇入七门毕回星上七转还向天关闭气七息转左足践北极进右足并通气北极星天之太常主昇进上緫九天眞中统五岳飞仙下领学者之身凡功勤得道转轮阶级悉总之焉星围七百七十里亦皆琉璃水精中有黑树白子金翅之所栖自生玄芝水瑛食之一口寿五万年星有八门门有四光芒爓照九亿万里中上有玄台玉楼步纲眞人号曰纪明宫中玄台玉楼北晨飞华君姓明灵讳长明化字渊洞源昌上元头建飞精华冠衣紫锦飞裳手执九斗玉策坐玉楼之中若有玄名金台当得知飞华君内讳知者则飞华下映北极玄降修行其道则飞行太空上昇八门之内也修飞步之道当先于北极星上右手抚心左手指金门闭气八息叩齿三通咽液三过闭目思飞华君姓讳形像叩齿立北极上便微呪曰天行三五中元回旋飞步华盖御斗乘晨落纪三命徘徊游烟今日元吉上希神仙名书玉简列字紫篇青襦羽服丹帔锦裙八景丹舆运我昇轩位爲仙卿北上之君请求所呪靡不如言毕回星上八转还向西方闭气八过转左足践天关进右足并通气天关星天之上帝主天地机运如四时长养天地否泰劫会莫不𨽻焉星围九百里亦皆琉璃水精中有三华之树五色之实金翅之所栖生自然九味芝膏服之一口身生九色之光得寿九万年星有一门门有九光芒緫运九天之气焰照九亿万里中上有九层玉楼乘龙眞人号曰关会宫九层玉楼緫云九元北盖晨君姓玄枢讳转光字会元终明天徒头建九元宝冠衣九色锦裳手执晖神之章坐玉楼之中若有玄名九天帝图玉箓当得知北盖晨君内讳知者则北盖君下映天关玄降修行其道飞行太虚昇入一门之内也修飞步之道当于天关星上左手抚心右手指地户闭气一息叩齿三通咽液三过闭眼思北盖晨君姓讳形像留立天关星上便微呪曰天元运关地纪转维九灵交度三五相推四七幡宿五帝徘徊承玄步虚上蹑玉机衣斗履斗流铃焕威顺我者吉逆我者衰我行天眞万里廓开身腾苍軿魂昇形飞长离劫会昇入太微毕回星上一转还向地户闭气一息转左足践转星进右足并通气辅星天尊玉帝之星也曰常常者常阳主飞仙上总九天领九地五岳四渎神仙之官悉由之焉星围九百九十里亦皆琉璃水精中有青华之树自有九音之字上有青爲三足鸟生自然琉璃芝瑛食之一口得与玉帝同眞星有八门交通八气门有四光芒爓照九天之上中有紫气玉楼游行三命眞人号曰帝席宫中紫气玉楼帝尊九晨君姓精常讳常无字玄解子空正上开延头建飞精玉冠衣九色衣手执火铃坐玉楼之中若有玄名上清得知帝尊内讳知者则帝尊下映辅星玄降修行其道飞行太空昇入八门之内也修飞步之道当于辅星上右手抚心左手指荧惑星闭气三息叩齿三通咽液三过闭眼思帝尊姓讳形像留立辅星上便微呪曰干坤交覆三命接灵上步天宿飞行九星左把隐书右执羽经拜谒帝尊受帝之名得越华盖腾翔紫庭今日行道万庆交并受福巍巍永享长生身变毛羽飞昇玉清毕回星上三过还向南方闭气三息转左足还践弼星上进右足并通气弼星太帝眞星也曰空空者恒空隐也主变化无方星围九百九十里亦琉璃水精中有三华之树自生九天玉章上有金口之凤口衔火铃中生自然七曜之晖得食晖一口与太帝同眞星有九门交关九天门有四光芒爓照八极之外无央之中也中有玉台紫馆徘徊三阳眞人号曰上尊宫中玉楼紫馆帝眞元晨君姓幽空讳空无先字隐元觉冥阳晖幽寥元头建飞天玉冠衣九天龙衣手执帝章坐紫馆之中若有玄名九天得知帝眞内讳知者则能隐形藏身修行其道则飞昇九门之内也修飞步之道当于弼星上右手抚心左手指北辰星闭气五息叩齿三通咽液七过闭眼思帝眞元晨君姓讳形像却立弼星上便微呪曰道合三微玄虚举眞出常入空逃形天关浮翔八极驾景紫烟飞步九天变化亿千遨戏北盖啸命句陈所求所愿靡不如言长龄天地保年华晨毕回星上五转还向北辰星闭气七息左转两足还并立阳明星上从阳明星单行禹步周回九星徃反九回止皆不须复存呪也毕还弼星上平坐偃息华盖存九晨覆衣如初法闭眼思己身在绛云之内乘天纲飞空上升九天之门随纲转轮九过毕觉身如落空还坐星图之上便以手拭目九过捻两耳门九过而行周天大咒叩齿九通仰西北而呪曰高上九灵皇上华君总仰天宿回度三辰变化四节五行成仙是日行眞普命万神五岳四渎及诸灵山天地水官悉卫我轩太阳激电六阴吐云勐兽驱除万精四奔毒龙食鬼平灭邪源谋我者刑干我者烦乐我者寿愿我者仙我带灵策体佩七元流金火铃焕落我身头戴华盖足蹑景云口衔天精手握天关空常变化千合万分金木水火立成自然飞行禹步徘徊九门出入三清天地长存毕又叩齿三通咽气二七过都止九晨之道毕于此也行九晨之道当以正月七月四月十月四孟月同用上旬五九唯一日也平旦二月八月五月十一月四仲月同用中旬十五十九正中三月九月六月十二月四季月同用下旬二十五二十九夜半此一月六日旬适取其一日一月三过行之一年三十六过以应天关转轮九天之气三百六十度之数也以其日行道皆九天书名得过阳九百六之运身免洪波大劫之灾九年乃得晏飞纲而上步乘空纪而超足也九晨玄冈金简文曰修飞步九晨之道亦当依步天纲之日兼而行之益求飞天之逺玄斗屡鉴也若兼修者当先行九晨而后行步天纲也此二法咒咒爲异原同一法步天纲太微帝君昔授皇清洞眞君步天纲飞地纪据玄斗攀星魁接九眞乘飞龙游三命浮二生固三宝出六害隐六阴入六纪鎭天英守延期存元辅蹑大弼用流丹房上升文昌展转九道位爲九老行之二十年受书爲上清眞人凡人望七星爲近不知步之甚逺道士苟知天纲之可步而不知魂魄不追其身非身之不将魂魄也魂魄畏七星之威不敢追身而上行也故三魂不摄七魄荡散徒以空尸步纲而神不我从实徒劳也子欲步纲澄心虚静不思哀忧不念荣味于是回行三帀登星启祝使魂魄二神俱过灵关豁然纵体奄忽自忘盛洁乃步恒如蹈空一年辟非二年辟兵三年辟死四年地仙千害万邪衆莫敢干自此以徃福庆无端致神使灵骖驾飞龙太极赐芝玉帝给童行二七年爲上清眞人步法勿横行干纲也直画连星之界分曰纲也犯横天纲皆伐断天道大禁也步纲勿蹑眞人星大忌犯此二者皆脱巾叩头谢纲象以布帛爲之长九尺广六尺罗列星位于帛上以青笔爲星丹笔爲纲盛之洁箱每欲施行烧香出之侍书有玉女七人卫星有玉童七人妇人步纲用绛帛太微帝君教授步天纲之经谨案神眞上法先烧香于行事之所闭气七回行斗星之外三匝始于阴精匝于阳明毕乃通气始得足蹑于七星身上步于阳明耳于是向阳明星又闭气而心祝曰阳明大魁玄极文昌使某魂魄俱游天纲祝毕乃左足蹑阳明又进右足蹑阴精心祝曰阴精北极太上璇玑使某魂魄俱过神津次左足蹑北极心祝曰北极天光回适玄辰使某魂魄俱至玄关次右足蹑天关进左足前与并乃通息大祝之一闭息不竟纲者可于丹元星上通息更闭微祝曰金木水火土五行相推七星焕焕天纲最威辅星鎭盛弼星却衰九眞太上太极太微三府玉帝三尊辟非天动地转魂魄相随使我飞仙眞光徘徊名入金房玉门乃开乘龙陟空日月同辉游行上清鸣铃翠衣左蹑流电右御奔雷地上万邪伏死敢追恶心视我使尔斩摧帝命玉女营侍以归魂眞魄神合形升飞倒行法止于天关倒向北极微祝曰太上元辰华盖紫灵北极玉房藏景化精太微玄台九眞玉城愿某飞仙得行云庭反步天纲魂魄俱生乘龙华宫得道之英左佩玉珰右腰金铃虎带龙裙啸摄天兵乘景三素飞登上清祝毕乃闭气举左足蹑北极右足蹑丹元次举左足蹑玄冥前右足与左足并而向眞人之星通息微祝曰太极九精上皇高眞出登元清入隐玄阴育某长某使某好仙玉台忽开金堂八门乞佩书绛龙青裙上佐紫微后圣之君乘十飞龙玄盖景灵列名元图日月同并祝毕因又闭气左足蹑弼星进右足蹑阴精又进左足蹑阳明前右足与左足并乃通息微祝曰天魁正阳斗运低昂前转元机后动灵纲制魄以宁拘魂以康魂魄与身俱行天堂向见金关高上太皇右扶仙母左扶仙公紫翠飞华龙袍虎裳带眞巾玉项生圆光手把神铃腰佩金珰口咏洞眞七变妙章先自虚无生而爲王飞行九道据斗攀纲前从太一后从玄朗告口诀坐在立亡反行至要位爲仙卿五藏自生与天相迎所愿如念所求克昌万邪伏害易地隐藏恶我天伐水灭火丧反行法又闭气右回斗星之外三匝始于阳明匝于阳明通息祝曰高上太眞七耀至尊反行寻生上步天元使某飞仙得入紫门因又闭气左足蹑阳明右足蹑阴精先前右足蹑玄冥左足蹑丹元次右足蹑北极左足蹑天关右足前与并乃通息祝曰七变返旋上行玉宿六纪辅我三纲合步玉帝左眄高上右顾教我乘星腾登玄路乞赐飞仙不死之祚游行上清乘华三素金青翠裙出入九舍北皇见揖南眞见谢名书仙台千变万化得友圣君太平辅佐所愿从心万事成就有恶我者刀刑火墓顺行倒行反行三道都毕乃又举两足俱上阳明星以右手抚心左手指玄冥星闭气三息叩齿三七咽液三九名曰据斗微祝曰阳明太素立辰黄房中有大神左拊上皇右把高眞龙衔翠衣飞锦虎文腰带玉符首戴莲冠出无入虚金眞玉光灵尊巍峨号曰阳明足蹑朱烟口咏洞章赐某隐书见教步纲周行三复据斗自忘使某飞仙超虚浮空名书上清乘玄驾龙意有所之愿乐皆从三尊合德魂魄内通致给神官玉女玉童有恶某者刑之电风奸谋断舌裔之十方祝毕存心中忽然忘身良乆而下据斗之道旣毕又两足俱上阴精星以左手抚心以右手指眞人星闭气三息叩齿三通咽液三过名曰攀魁入太微微祝曰阴精玄素华阙生门中有玉帝北极至尊凤绣华领龙翠碧裙腰虎佩铃扶芝丹冠号曰阴精太上之君授某隐书使步七元攀魁上昇遂游灵关外拘七魄内制三魂魄鍊俗累魂宝胎神魂魄守身与之俱仙飞行上清还气婴颜所向如心万欲无难有恶者形死三官威摄六天役使群神攀魁之道旣毕乃又两足俱上弼星并足向眞人星四拜毕跪闭气四息叩齿四通咽液四过名曰接眞跪微咒曰太极九精上元明眞正机把衡吐纳紫烟金光玉映威照十天摄御三光调阳和阴理元赋气改易故新上治中宿玄关之玄金室玉户北掖四便出驾八景浮游太元龙锦凤衣虎翠飞裙绛旍緑帔紫羽七缘腰带神符首戴扶冠上栖九虚下翔天渊自号玉皇九天极眞哀好道授某隐篇躬登弼魁朝拜灵君乞愿丹书爲生之缘治天三五飞行八玄五藏自生上品飞仙得翼玉帝后圣之位高大夫乘云飞轮所愿皆合衆邪莫干有恶我者暴形破门接眞之道旣毕乃又两足俱上玄冥星以右手抚心以左手指丹元星闭气三息叩齿三七通咽液三过名曰步斗微祝曰洞天神光回隐玄冥气盈太虚去来无形隐天藏地周灌无生忽登天纲上步紫庭北视雷房南顾电城眩惑万变非复故形恍惚流景触手立成欲求藏身得我姓名虚无傲兀九变玄冥坐起六甲谒署六丁赐隐书步斗行星仰见上皇披丹巾青手把灵光腰带玉铃上乞飞仙与天俱生名书太微浮化上清下乞变化藏景録形万事如愿所向皆平有恶我者戮以神兵太极眞经金根上文曰子登玄冥步斗隐形子欲变化当得我名回天动地万物立成步玄冥时及欲隐时当心存此名字步斗之道旣毕乃又两足俱上丹元星以左手抚心以右手指北极星闭气三息叩齿三通咽液三过名曰蹑纪微祝曰太上九台丹元玄纪外管北枢内正天理金阙映外玉庭耀里中有至尊号曰赤子治在丹元绛房之中翠云绣华龙帔虎裳右执皇箓左把魁纲足蹑景云首巾紫冠右佩流铃左带玉珰赐隐书蹑纪游行上乞飞仙乘玄驾龙书名丹台太极玉堂所向所求福禄来迎有恶某者愿爲灭亡给侍神官玉女玉童蹑纪之道旣毕乃又两足俱上北极星以右手抚心以左手指天关星闭气三息叩齿三通咽液三过名曰步纲微祝曰玄上太微北极紫盖下有太眞游翔九外翠华飞裙金铃青带腰佩玉光玄云奄蔼赐隐书上行七气登清戏烟眞人合会乞丐飞仙书名丹室所向如愿无灾无害有恶我者令彼伤败步纲之道旣毕乃又两足俱上天关星以右手抚心左手指天关闭气三息叩齿三通咽液三过名曰乘龙微祝曰太上七极紫微絶辰宝玄金房外有玉门周运九宫调和天关中有尊神号曰紫皇授隐书携乘龙上游九天下飞地元景云丹舆玄华翠裳腰佩龙策头巾虎文包生万物教训飞仙脱死名天地长存乘龙步斗所向受恩有恶我者风刀火然乘龙之道旣毕乃又两足俱上辅星闭气一息叩齿三通咽液一过名曰游行三命旋步天英也微祝曰太极辅星精在紫关养生育命宝守神魂金房再开奉见辅君赐某隐书使某游旋列名圣皇飞仙九天巾金佩眞出入洞门游行三命旣毕乃回行诣弼星两足俱上闭气一息叩齿三通咽液一过名曰徘徊三阳出入三生微祝曰太虚泥丸紫宫天尊玄空眞纽爲帝之先在道玉皇在身泥丸冯感欻生气贯霄元精入明堂强胎益魂朱山再开奉近灵元左採日华右掇月根流火万丈金罗碧裙腰带天骨首戴华冠赐隐书得行天关乞愿飞仙役使万神万向皆会福德如山行事时皆北向执隐书而爲之也亦可案文视星不必暗诵而作也春步七星名曰步三纲夏步七星名曰蹑六纪秋步七星名曰生六害冬步七星名曰登六絶云笈七签卷之二十云笈七籖正统道藏三家本一百二十二卷太玄部云笈七签卷之二十一登一天地部总序天三天正法经曰九天眞王与元始天王俱生始气之先天光未朗郁积未澄溟滓无涯混沌太虚浩汗流冥七十余劫玄景始分九气存焉一气相丢九万九千九百九十岁清气高澄浊气下布九天眞王元始天王禀自然之孕置于九天之号九气玄凝日月星辰于是而明便有九眞之帝上之三眞生于极上清微之天次中三眞生于禹余之天下有三眞生于大赤之天玉京山经曰玉京山冠于八方诸大罗天列世比地之枢上中央矣山有七宝城城有七宝宫官有七宝玄台其山自然生七宝之树一株乃弥覆一天八树弥覆八方大罗天矣即太上无极虚皇大道君之所治也大洞经曰大冥在九天之上盖谓冥气极逺絶乎九玄惟读大洞玉经者可以交接然后玉帝乘丹霄而启道太冥披緑霞而朗焕也元始经云大罗之境无复眞宰惟大梵之气包罗诸天太空之上有自然五霞其色苍黄号曰黄天黄天之上其色青苍号曰苍天苍天之上其色玄空成青号曰青天故颂曰三界之上眇眇大罗上无色根云层峨峨三界宝箓诸天灵书经曰飞步入北清者是三界之上四天帝王北眞天也言此四帝上爲三清玉京之巓应化接引中爲三界四八御运五气帝主下降无象通生天人各爲一天璇玑玉衡三十六帝五斗魁主亦象人脑四象合成故放品经云四天王天在玉清之上九天之巓恒以八节之日命三界四帝周行天下开度道学建斋之人也先师踈云北清天者北斗是也又云北斗之下崑崙上宫故人头首上象崑崙下愚小解将爲是误此去弃贤旣在崑崙山南望将中斗则爲北清未审中斗已北北方北清别在何处今依度人经说东斗主筭西斗记名北斗落死南斗上生中斗大魁总监衆灵此名一天五斗魁主即明中斗已北而有北斗也今又按灵书正经本大经云天尊言此四章并是四天帝王度命妙品四方正土偏得法音其东方品章经云九气青天东华官中青童大君封以青玉宝函之中印以元始九气之章其南方品章经云南方三气丹天朱陵上宫南极上元君封以赤玉宝函之中印以太丹三气之章其西方品章经云西方七气素天西华宫中西王母封以白玉宝函之中印以太素七气之章其北方品章经云北方五气玄天元始北上宫中玉晨大君封以玄玉宝函之中印以太玄五气之章即明东方而称东华南方而称南极西方而称西灵北方而称北眞上即明北眞而处三界之上最上之天四天帝主下通一天四序生化非是一天五斗之位也今按灵书正经并是三界之上四天帝王正名正位未称一天五斗名位今乃独脱北方取中爲上不审更上北眞天也比先所错上下相承古今疑惑皆从此起又寻先师所错本意者言三十二天上下重叠亦爲一天二十八宿即错将中斗而摄北位独脱北方此方以中爲上又中爲上亦复是误言九天初搆上下重叠亦爲一天比地九宫言郁单之天上上气上先立于子而处一宫即明一宫亦爲四梵最上第一天也若将人身以等于天头爲崑崙目爲日月上下相合其义正是若以身观身以天下观天下不及更上头象三界之上四人四天帝主天也又乃不及更上头象三清之上玉京之山大罗天地故大洞隐注经云崑崙山上接九气以爲璇玑之轮在太空之中中斗旣在崑崙山上即大罗天阙亦在玉京山上也生神经云飞仙翼于琼阙四宰辅于明轮旣在三界中斗之上即大罗天关玉京琼阙亦在玉京山上也又明一天三界应位上下重叠比地旣殊取上爲下上下失科四天帝主阙而不述东华南极西灵北眞境界不论何处别立中四天三界图云三十二天四傍并分列四方一重四天积气相承扶揺而上其天独立亦无八方未审此由有何气候若无八方则无比地九宫若无正中则无中斗上无九气下无八方三十五分八景何来人身之中尚有三一三元九宫一体即是帝一太一帝君等神岂云三界而无三元三十六帝若三界正中旣无三一人身三一从何而来比先学者唯见隐注宝诀经云玄阶与扶揺台在东北方癸地名爲玄天也言天阶发起于扶揺台羊角边周仍登梵行入三清也旣睹此经错将三界四天傍并其扶揺台旣在东北方癸地未审三界总在东北方癸地如不以此并是错误注经也今言扶揺者三十六天上下相承中爲天关皆爲中斗璇玑四方二十八宿渐次昇上故言扶揺故云玄阶与扶揺台在东北方玄天也又明上下三十二天皆有七宿璇昇四方亦言四天也今言四天者东方有九气青天南方有三气丹天西方有七气素天北方有五气玄天四方四天故言四天非是天外更别四天也故度人经云旋斗历箕回度五常三十五分总气上元又明三十六天每一天中皆有七宿三十二帝其太皇黄鲁天位居箕宿皆在东初又贾奕天斗宿皆处北末故云旋斗历箕回度五常则明三界三十六天皆有中斗璇枢四方二十八宿各爲一天璇玑玉衡此是二十八宿上下扶揺上通三清上下天关非是别天羊角而上故明三元各主八方天有九气上下九宫合中宫位始名三界也若三界之内三十二天亦列四方四傍并上下天关九宫何在比地九宫亦无次序故明一天三界有异也河图五鍊等经说一天二十八宿四七相并以爲三界二十八天余有四星上在中斗亦将三界四七相并傍上列位以爲玄围而安三界二十八天余上四天上爲四人一处傍并比列位不审一天二十八宿上通三界二十八天上合四人三十二位傍并不同大小有异今言一天比地四天者眞人口诀经云中斗之中五斗位者阳明爲东斗丹元爲南斗阴精爲西斗北极爲北斗天关一星以爲中斗上及玄冥眞人以爲一天三十五分上及上元天帝合爲一天三十六位也言上界四人等位者今按赤书及九天谱等经云三十二天上下相去各有气数上及四梵合爲三界三十六帝不同一天四方傍并也三清图云将以玄元始三气以爲三境三天又以生神经九天乃于三天之下各并着三天又以四方三十六天而取二十七天各于九天之下各并着三天一单三并以爲九天未审九天各生八方上下应会何所分立故大洞经云玄元始三气各生八方而爲二十四帝九宫各生八方而爲七十二宫即明生神九天无有一单三并九气天关上下不应言三洞生化故立三光三乘各三故立九帝九气分化各生三天故爲三境三十六天也若以九天各于三天之下一单三并上下重叠唯有六重之天天若积阴亦任六重天旣积阳即合九重如何九品二等不同上下九宫其天何在故赤书经云天有九分之关转轮三气九度明焉故明三元九天九重是也故道德经云道生一一是元气一是应化元始天尊也于此妙一而生三洞故灵宝五符经云三洞以爲天尊三公天也三生九气九气以爲天尊九𡖖天也又此九气各生三天故立三九二十七位故此二十七位上爲天尊二十七大夫天也欲此二十七位上合九天三元各有一十二位合爲三洞三十六天也此言三清降生三界各于八方以下而生五亿五万五千五百五十五亿等比地无极三界各禀三清皆承此象上下重立是其义也今言傍并者别有一义故洞眞回元九道飞行羽经云三清天中而有三万六千天公𡖖等品并各有官僚公卿大夫侯伯置署如一更相管统降生三界遍备天人皆禀此气各禀至道妙一之分三公九卿二十七大夫八十一元士百二十郡千二百县万二千鄕三万六千亭同禀此气或单或并以爲生神万象之主也非是九天傍次分列也三界图书相传爲错者言三清九气降爲三界一天气余九色又杂也言三清九气各成一天降爲三界上禀本气未经说五色共成故灵宝经云上从大宝初降妙一始生于元元生于玄三生万物莫不相承也又按九天生神及玄门论等经云始生于混沌爲苍色而成郁单无量天下生三天上圣三品之位复次混生于洞洞爲赤色而成上上禅善天下生三天中圣三品之位复次洞生于浩浩爲青色而成梵监须延天下生三天下圣三品之位复次元生于旻旻爲緑色而成寂然兜术天下生三天上眞三品之位复次旻生于景景爲黄色而成不骄乐天下生三天中眞三品之位复次景生于遁遁爲白色而成洞元化应声天下生三天下眞三品之位复次玄生于融融爲紫色而成灵化梵辅天下生三天上仙三品之位复次融生于炎炎爲碧色而成高虚清明天下生三天中仙三品之位复次炎生于演演爲爲色而成无想无结无爱天下生三天下仙三品之位故此九气九色光明上爲三境三十六天也三境降气三界方生各于三清八方已下降生三界五亿等天也故九天谱经云上从梵行太清之天三境九气降爲三界天各一色上禀气生未见五色一时混杂也今所错者亦可知委故诸天内音经云三十二天皆以五合之气而成空洞结而成章者此是五篇眞文生成五方通爲五行合爲五脏混爲二仪四序生化此应五方五合所育也非关九气混爲五色今以五色合爲云气相参盘郁是其错也后四天旧说四梵名爲四民之天今按九天谱经云三界应化三十二天上从梵行太清天中气渐流降始生于混混爲苍色而生二万二千气其色苍气澄凝而成贾奕天即明贾奕天是四民最上初天即明四民非是太清四梵四天王天也今言帝王者统领八方始名帝位不审太虚无上常融天太释玉隆腾胜天龙变梵度天太极平育贾奕等天乃是一天北方五气玄天光同四方比地各爲小八天也故明三界三十二天上下重叠三元品生亦爲一天分别四方各属四正四九列位及其分应上下相临故东方九气青天上爲三界东华天也南方三气丹天上爲三界南极天也西方七气素天上爲三界西灵天也北方五气玄天上爲三界北眞天也五符经云昇爲五云化爲五气又按灵宝经云五篇经文生天立地普植神灵上爲三境之玄根标天地以长存鎭五气于灵馆制劫运于三关即明五篇经文上爲三清之上四天王位中爲三界四天帝主应爲太清梵行四天而爲四八三十二帝八天生主下爲一天二十八宿三十二帝又爲比地各列四方四九列位又爲一天五方净土故按上清经及玄门论等云三界之上而有八清天名三清降气下生三界今按八清天内而有太清天名重明太清梵行之天而生四民贾奕龙变太释常融等四天也故法轮经云超度过三罗八难于是名灭度如脱胞旷朗睹八清也朗明四梵而处三清之下四民三界之巓上爲八清之天三界劫周二十八天已上八清四民等八天终无劫坏故名三界八清天也或云三界之中从此天上自有华光不假日月自然明朗此是讹言妄爲大语各自审明取证即解何者言三清三界凡圣降差有无不同动寂各异慾界六天六慾见生次上色界一十八天在下六天舍欲爱色次中六天渐舍色乐又上六天色心随净次上无色由四轻尘色声香味出于触体渐舍心识有待都忘昇虚入无出生灭境也言三清上境妙化难思九色宝光不假日月无有昼夜亦无去来言三界之内假合成身者洞眞经云天有一气则五气生焉五篇眞文附合生体两半相合以爲生身以身爲宅心爲主人以神爲本神感应生也故明神託五气共合爲识又明神合阴阳以爲魂魄若人六识清净感生六慧六慾烦浊耽入六尘故此生身命终之后魂阳归天魄阴归地自守魄骨以爲尸主生时罪福并以神当神更託生别感诸气四生六趣应感俱然上天下地清浊有异应化三界并感阴阳旣感阴阳宁无日月若是仙家道品自有仙光不假日月神通明朗三界见着色欲染尘二景共滋日月皆有并具昼夜三光齐临二十八宿璇玑不定宿有时转天有劫期上下数交百六运会今按灵宝九天生神经云日月星宿阴阳五行人民品物并受生成则明三界皆有日月也又按玄妙经云于此界外八方世界皆上有罗天重重别置日月五星二十八宿亦与南天下宛利同无异也又按玄门论及大洞经云九天眞人唿日爲濯曜罗三天眞人唿日爲圆光蔚太素天中唿日爲眇景皇上清眞人唿日爲九曜生泰清天中仙人唿日爲太明太极天中唿日爲圆明玉贤天中唿日爲微玄东华眞人唿日爲紫曜明亦名圆珠亦谓始晖亦谓太明亦谓日名郁仪亦谓月名结璘亦生人首上爲眼目故玉京山经云俯仰存太上华景秀丹田左顾提郁仪右眄携结璘普明天人皆有眼目三界日月亦同人目也三界图云其天中心皆有崑崙山又名须弥山也其山高阔傍障四方日月绕山互爲昼夜日在东方于逯境界日正中时光及南方浮利境界以爲日出日在南方于正中时耶尼境界以爲日出西方日正中时光及北方郁单以爲日出日在北方于正中时东方境界以爲日出者今虽四序合宿是同冬夏二至昼夜不等日若绕山四方合停出没旣异则无山隔今以形象难诘或详日出处即有映体东方日中南即渐明南方初出日旣映山其日合如立竖半镜今泰山上而有日观遥望日初出在于地中其状形如横出半镜以望初出非映山也若其日出之处即是须弥其山不高不能映日即知日出在地中也故易证云爻也者效也効也者象也象效于天以爲爻象也故日在地下明夷之卦爲日处夜阳降阴昇也日出地上阳昇阴降也故地上有日𣈆卦是也故在午后日昃之离不鼓缶而歌阴生阳降也言阴阳璇玑昼夜递兴日直绕山证何律吕日若绕山璇玑须停四方度量何爲不等言二月八月昼夜各中余月长短南北互差故月建在子冬至之分日极于南昼短夜长日出于巽日没于坤从左行而至于巽历于夜分西北东方三方天下一十九位分爲五更皆处于夜昼以巳丙午丁未等以爲昼日即明夜统西北东方三方天下皆处于夜唯独南方以爲昼日即明日月非隔山也又月建在午夏至之分日极于北夜短昼长日出于艮日入于干从艮左行而历昼位东南西方一十九位三方天下以爲昼日唯独北方亥壬子癸丑等五辰而处于夜重明日月非隔山也又明夏至之日出没艮干东南西方三方天下一时爲昼冬至之日出没巽坤西北东方三方天下一时爲夜日旣绕山四方互明未审此节日映山不又明夏至之日日出于艮日入于干其崑崙山合近于子日旣逺山不合更逺何故起难爲日映山也其崑崙山向北百千万里则非东方日正中时南方卯地以爲日出也又明月建在子冬至之日日出于巽日没于坤其崑崙山旣是映日即合移就南方在于午分其此土人不是南方即合住在崑崙山北其山旣是天心不移即明日月非映山也又明一年四时行焉与日月合宿以定律吕故一月建寅寅与亥合其神徴明者徴召万物而明月建在卯合宿天魁月建在辰合宿从魁月建在巳合宿传送月建在午合宿小吉月建在未合宿胜先月建在申合宿太一月建在酉合宿天刚月建在戌合宿太冲月建在亥合宿功曹月建在子合宿大吉月建在丑合宿神后十二月建合宿行神璇玑玉衡以定四序四方七宿日夜互更即明一天律吕同则南方律吕也普天旣同四方同天不合山隔也后宣八景三光同兹五篇眞文二象通应具在玉京流光品中问宣经理答申应用也或有胡人摩尼珠说皆託一物百六数期三清八景降气通生西戎即序全无分晓或云言此天是属于地住或云杂报世界故近则不入六慾之天逺则不在三界二十八天之数次上太皇黄鲁天上人者始名慾界最下天也下愚小解因述便答三界之内三元通生元各十二共三十六位一天三界上象俱然四梵八清下通元气旣云地住别号谁天杂报世界何气寄立次上璇玑下摄何方下地杂报上属何天夫言天者在上巓也在上广覆谓之天也在下厚载谓之地也言天上天下上下咸差一天之中上属玄枢一天之上更属上象此天即是太皇黄鲁天中人也言三界之内五种感生虽同一天善恶两种所感杂报命短无上品仙家寿九百万岁五方净土皆定寿年洞室虚宫上下不等诚仙碁暂玩柯烂樵人或二日逢仙则经二百余岁诸仙人寿具显后章唯此下地净秽两别逺明三清上降元气下生三界法象降成眞仙圣位各备修科虽居三界仙道原深故消魔经云三清上境三十六天下备三界三十六帝其三界劫尽被劫火所烧其三洞仙家不觉有火也故明杂报世界善恶同天善者福寿遐年恶者浊辱短促净秽二土咸备一天博地下方亦有上道先标前错一十二条审而观详他义总晓请详图録入道机要次后显章具明前疑四梵三界三十二天太上曰第一慾界六天一曰太皇黄鲁天二曰太明玉完天三曰清明何童天四曰玄胎平育天五曰元明文举天六曰七曜摩夷天右慾界六天有色有慾交接阴阳人民胎生是故举其重因名爲慾界第二色界一十八天七曰虚无越衡天八曰太极蒙翳天九曰赤明和阳天十曰玄明恭华天十一曰曜明宗飘天十二曰竺落皇笳天十三曰虚明堂曜天十四曰观明端静天十五曰玄明恭庆天十六曰太焕极瑶天十七曰元载孔昇天十八曰太安皇崖天十九曰显定极风天二十曰始黄孝芒天二十一曰太黄翁重天二十二曰无思江由天二十三曰上揲阮乐天二十四曰无极昙誓天右色界十八天云其界有色无情慾不交阴阳人民化生但噉香无复便止之患故曰色界第三无色界四天二十五曰皓庭霄度天二十六曰渊通元洞天二十七曰翰宠妙成天二十八曰秀乐禁上天右无色界四天云无复色慾其界人微妙无色想乃有形长数百里而人不自觉唯有眞人能见故曰无色界四梵天元始曰二十九曰常融天三十曰玉隆天三十一曰梵度天三十二曰贾奕天四天之上则爲梵行梵行之上则是上清之天玉京玄都紫微宫也乃太上道君所治眞人所登也自四天之下二十八天分爲三界一天则有一帝王治其中其天人皆是在世受持智慧上品之人从善功所得自然衣食飞行来去道遥欢乐但死生之限不断犹有寿命自有长短下第一天人寿九万岁以次转增之云笈七签卷之二十一云笈七籖正统道藏三家本一百二十二卷太玄部云笈七签卷之二十二登二天地部总说天地五方外国放品隐元内文经云天地五方皆有制御刚柔之色使不得落其地深二十亿万里得润泽润泽下二十亿万里得金粟泽金粟泽下二十亿万里得金刚铁泽金刚铁泽下二十亿万里得水泽水泽下八十亿万里得大风泽大风泽下五百二十亿万里乃纲维天地制使不䧟如今日月星辰爲风所待也学者不知地下之境润色深浅即五帝不过兆身于外国之境也东方弗于岱九万里之外极豪林之墟其国音铭呵罗提之国国地形正员土色如碧脂之鲜无有山阜广狭九十万里其国人形长二丈寿四百岁国有六音之铭是高上始气置于外国胡老之品高上恒吟歌其音以化胡老之人令知外国有不死之教其国人皆行礼而诵其音是得四百岁之寿无有中夭之命上学之士知外国地色恒吟咏六品之音者则致胡老仙官卫兆之身九年自然得游呵罗提之国与胡老交言变化飞空游行东极之境也南方阎浮利三十万里之外极洞阳之野其国音则铭伊沙陁之国国地平博无有高下土色如丹广狭八十一万里其国人形长二丈四尺寿三百六十岁国有六音之铭是高上置于外国越老之品高上恒吟歌其音以化越老之人令知其国有不死之教其国人皆行礼而诵其音是得三百六十歳之寿无有中夭之命学者知外国地色恒吟咏六品之音者则致越老仙官卫兆之身九年自然得游伊沙陁之国与越老交言变化朱宫飞行南阳之境也西方俱耶尼七十万里之外极浩素之垄其国音则铭尼维罗緑那之国国地形多高垄与天西关相接土色白如玉广狭六十八万里其国人形长一丈六尺寿六百歳国有六音之铭是高上置于外国氐老之品高上𢘆吟歌其音以化氐老之人令知其国有不死之教其国人皆行礼诵咏其音是得六百歳之寿无有中夭之命学者知外国地色𢘆吟咏修行则致氐老仙官衞兆之身九年自然得游尼维罗緑那之国与氐老仙官交言能飞行玄虚游戏浩素之垄也北方郁单五十万里之外国极朔阴之庭其国音则铭旬他罗之国国地长流平演土色黑润广狭五十八万里其国人形长一丈二尺寿三百歳国有六音之铭是高上置于外国羌老之品高上𢘆吟歌其音以化羌老之人令知其国有不死之教其国人皆行礼而诵咏其音是得三百歳之寿无有中夭之命学者知外国地色恒吟咏修行则致羌老仙官卫兆之身九年自然得游旬他罗之国与羌老交言飞行玄虚游宴朔阴之庭也上方九天之上清阳虚空之内无色无象无形无影空洞之铭元精青沌自然之国以青气爲世界上极无穷四覆诸天则高上玉皇万圣帝眞受生之根元寿命无量惟劫爲年其空洞之内亦有六音之铭则元始置于眞皇自然之品高上吟歌其音以延群仙令知玄空有无量之眞其国玉皇万圣帝眞皆行礼悉吟咏其音是得无量之寿学者知空洞之色吟咏修行则致三元下降五帝诣房授兆灵音九年则得乘驾浮云上造玉清太空之中也中国直下极大风泽去地五百二十亿万里纲维地源制使不落土色如金之精中国音则铭太和宝眞无量之国中岳崑崙即据其中央诸天之别名上有玄圃七宝珠宫与天交端上眞飞仙之馆中国周回百二十亿万里其国人形长九尺皆学导引之术寿一千二百岁国有六音之铭是高上置于中国之品高上玉皇帝君悉吟咏其音以化中国伧老之人令知其国有不死之教其国人皆修上清之道行礼诵咏是得寿一千二百岁无有横夭之年学者知中国地色吟咏修行则伧老仙官卫兆之身九年自然与伧老交言玄察太空飞行上清九地三十六音诸天内铭九地三十六音以元始同存空灵建号结自然之名表于九玄演流外国三十六音如是天地各有三十六分天则有三十六天王以应三十六国地则有三十六土皇以应三十六天天王典眞土皇主仙爲学不知天之内音则天王不领兆名不知地下之音土皇则不灭兆迹闭不得仙有见其文受其诀音天王玄鉴七圣刻篇西龟定録东华书名土皇灭尸落迹九阴保举上清五灵敬护十界扶迎周流六国平灭群㐫五兵摧伏天魔束形九年乘空飞行上清眞道高妙不得妄宣轻泄宝音七祖充责已身殒亡三涂五苦万劫不原上眞之士愼科而行朝礼诀法诸天王恒以八节及月朔之日游观无崖历戏云房道遥玉清流眄十方于明霞之上𢘆咏诸天内音飞玄之章上庆天眞内懽神衿玉响虚朗琼韵合音当北之日五老浮位九帝临轩四司鉴试五帝卫灵衆眞齐唱万仙礼音三光停晖七元焕明山海静波诸天肃清八素散华四皇拂尘灵风扬香緑霞吐津天元溟滓玉虚含欣朗朗高清之馆渺渺太漠之中洞虚入微周览无穷有得其道与帝结朋勤诵其章位准仙王德同诸天寿齐三光凡学上仙之道志登玉清奉礼帝尊而不知三十六天之音飞玄之章则三十六天王不领兆名徒爲精勤天不降眞四司不敬五帝不迎天魔侵眞终不成仙欲飞行玄虚游晏五岳而不知九地三十六土皇内名则九阴不落兆尸九地不灭兆迹徒劳幽山望飞反沉欲行此道每至八节月朔日沐浴清斋入室烧香朝礼诸天北向叩齿三十六通微咒曰兆志慕神仙八庆之日朝礼天尊上愿腾景乘空落烟飞超玉清洞游诸天中愿变形致五神昇入月门仰啜八骞石景水母玉胞飞根长披朱日与光同存下愿四极授我口言西华侍卫役使金晨携提五老八景同轩上庆交合五愿开陈得如所愿体合自然眞灵下降赐登上仙毕便六拜仰咽六气次西向六拜咽六气次南向六拜咽六气次东向六拜咽六气次西北六拜咽六气次东南六拜咽六气合六方三十六拜朝三十六天毕还北向平坐咏三十六天飞玄之章一遍竟又六拜六咽气都止也此高上朝三十六天上法行之九年天降云舆三光诣房书名玉清刻简青宫四司右列十界敬迎乘空飞行上昇玉晨其法高妙不得妄宣轻泄宝文七祖充责身役鬼官长闭三徒万劫不原高上九玄三十六天内音第一无上元景无色郁单无量天英勃天王姓混第二无形清微天化昇天王姓冯第三无精波罗褥天玄黑天王姓云第四入色水无量亿罗天飞宗天王姓王第五无极洞清上上禅善无量寿天云罗天王姓第六玄微自然上虚禹余天梵咽天王姓罗第七玄清上无那首约诤天玄那天王姓梵第八梵行上清气稽那边净天云携天王姓第九无穷洞虚极上须延天回摩天王姓泽第十玄梵玉虚无精气罗迦净月天云阿天王姓周第十一气玄元达上灵赤天重慕天王姓丹第十二大梵玄无气离惒行如天世毕天王姓周第十三无极上灵玉虚玄洞寂然天家王天王姓津第十四宝梵无色上眞气潘罗玄妙天云持天王姓随第十五飞梵行眞上玄答谩福德天部利天王姓王第十六云梵流精中元近际淳天世良天王姓朱第十七玄上洞极无崖不骄乐天流芬天王姓凝第十八大梵玄青元精答惒近际天元深天王姓阿第十九行梵紫虚上元首带快见天洞干天王姓刘第二十虚梵上清化灵须陁结爱天飞衣天王姓彭第二十一上极无景洞微化应声天玉擕天王姓辉第二十二大梵九玄中元气阿那给道德天天葵天王姓揵第二十三行梵元清下灵气须达天总几天王姓周第二十四极梵洞微九灵气须带阿那天九曲天王姓竺第二十五无名至极洞微梵宝天天王姓精第二十六微梵玄天气带扇给道德天天王姓洛第二十七虚梵天气蝉然识慧天天王姓云第二十八空梵中天绩元伊檀天天王姓朱第二十九太极无崖紫虚洞幽梵迦摩夷天世罗天王姓云第三十緑梵自然识慧入天云九天王姓迦第三十一玄梵大行无景无所念慧天宗提天王姓伊第三十二天云梵上行维先阿檀天正群天王姓仲第三十三无色玄清洞微波梨答惒天天王姓王第三十四洞微玄上梵气阿竭含那天天王姓桓第三十五玄上緑梵灭然天天王姓朱第三十六极色上行梵泥维先若那天天王姓袁三十六天内名生于空洞元气之先文华表见题于崑崙之山高上音其玉文上相集其妙篇禀受太空自然之章上标玄图中统六国三十六音下总九地三十六土皇灵篇洞畅玉慧虚鲜皆天王之游歌空玄之宝章六六韵合四四齐眞九帝分号三十六天万气总𨽻普领群仙上极无崖无色下极洞源洞渊诸爲上眞飞仙不禀玉音则不得游观无崖之天有得其文天王书名刻字紫扎结録玉晨三十六年尅得上登无色之天下洞九地之源上妙之道不传下仙轻泄宝音七祖充责身负刀山三徒五苦万劫不原洞渊九地三十六音内铭第一垒色润地正音土皇姓秦第一垒色润地行音土皇姓黄第一垒色润地游音土皇姓青第一垒色润地梵音土皇姓蜚第二垒刚色地正音土皇姓戊第二垒刚色地行音土皇姓郁第二垒刚色地游音土皇姓玄第二垒刚色地梵音土皇姓长第三垒石脂色泽地正音十皇姓张第三垒石脂色泽地行音土皇姓周第三垒石脂色泽地游音士皇姓朱第三垒石脂色泽地梵音土皇姓庚第四垒润泽地正音土皇姓贾第四垒润泽地行音土皇姓谢第四垒润泽地游音土皇姓巳第四垒润泽地梵音土皇姓行第五垒金粟泽地正音土皇姓华第五垒金粟泽地行音土皇姓黄第五垒金粟泽地游音土皇姓云第五垒金粟泽地梵音土皇姓蒋第六垒金刚铁泽地正音土皇姓李第六垒金刚铁泽地行音土皇姓范第六垒金刚铁泽地游音土皇姓长第六垒金刚铁泽地梵音土皇姓王第七垒水制泽地正音土皇姓唐第七垒水制泽地行音土皇姓昊第七垒水制泽地游音土皇姓汉第七垒水制泽地梵音土皇姓京第八垒大风泽地正音土皇姓葛第八垒大风泽地行音土皇姓华第八垒大风泽地游音土皇姓羊第八垒大风泽地梵音土皇姓周第九垒洞渊无色刚维地气正音土皇姓极第九垒洞渊无色刚维地气行音土皇姓昇第九垒洞渊无色刚维地气游音土皇姓赵第九垒洞渊无色刚维地气梵音土皇姓农右九垒之地极下洞渊洞源纲维天地制使不落上则去第一垒五百二十亿万里下则无穷无境无边无际皆纲维之气如是第九垒土皇以三月一日六月二日九月三日十二月四日一年四过乘五色云舆九色飞龙执中元命神之章从伧老仙官耀天羽骑万二千人上诣波梨答惒天奏九地学道得仙人名言于四天之主凡学上法当以其日日入时入室向太歳黄书白纸上四土皇内音服之叩齿十二通仰存四土皇姓讳悉着玄黄五色之衣头戴九元通天宝冠足着五色师子交交之履执文身保命之符乘黄霞飞舆从五帝玉女三十六人飞行上昇波梨答惒天便呪曰二象回周九精洞灵皇老应符腾虚入清四通八达飞霞紫琼上登金华奉对帝灵记仙元録青宫刻名得道白简封字七灵九垒灭尸东井鍊形三九降眞我道已明得乘飞景上登玉庭毕心拜九拜咽气十二通止行之三十六年得乘黄霞飞軿上昇波梨答惒之天九地九垒直下九重合三十六音三十六土皇上应三十六天中应三十六国如是土皇皆位齐玉皇之号但分气各治上下之别名耳土皇三十六年转号上清之宫袭三十六天之王玉司之官于九垒之下皆举学道得仙之名上奏九天天王爲学不知九垒地音三十六土皇内讳九地不灭兆迹九天丞相不受兆名五岳不降云舆五帝不卫兆身徒明外国之音故不得匡会而昇也故天地人各禀三三之气三合成眞然后得仙也凡知九地之音三十六土皇内讳则九气丈人𢘆以四方五色灵官防卫兆身出入游行登陟五岳则仙官侍送灭魔威试降致神眞九年飞空坐在立亡三十六年上昇太清居世得有此文七玄九祖则爲九气命灵上皇司官奉卫形骸抚慰灵魂蒿里父老丘丞相掾皆爲驱除无复拘闭谪役之患居则在地保安无㐫十二守将营扞八门通眞致神欲富则富欲官则官欲仙则仙欲神则神此道秘妙非可言宣上相青童禀受高上口诀宝篇妄泄灵文七祖充役万劫不原登山住止安居审地吉㐫法若欲登山住止及安居宅审地吉㐫当以戊已之日黄书九地三十六音文白纸上置所居中央以盆覆之三宿开看若有黄色润纸大吉若有青色则下有死灵之尸若有白色则㐫若有赤色者则惊恐若有黑色者则主财宝若有紫色者得神仙都不异则止可三年安过此必折伤东方呵罗第一品铭正音第二品铭正音第三品铭正音第四品铭正音第五品铭正音第六品铭正音东方去中国九十万里外名爲呵罗提之国一名日生国国外有扶桑在碧海之中地一面方万里上有太帝宫太眞王之别治其上生林如桑皆数千丈大者三千围两两同根而生有实赤如桑椹仙人所啖食体作金光色其实皆九千岁一生又有生洲在扶桑外西接蓬莱地面方二千五百里去岸二十三万里上有仙家数万人地无寒暑时节温和多生神仙芝草食之飞空而行扶桑东又有祖洲在东海之中地方五百里去岸七万里上有不死芝草形状似菰苗长三四尺一名养神芝其叶似菰生不丛株食之飞行上清已死之人覆之则生神奇妙药入其国冝知其名存胡老仙官採之于祖洲思其色而服之三年面有流光延寿万年久久自然有仙人赍此神物降送于身也南方伊沙陁国第一品铭正音第二品铭正音第三品铭正音第四品铭正音第五品铭正音第六品铭正音南方去中国八万一千里外名阎浮黎之外极洞阳之野国名伊沙陁之国一名火庭天竺之国国外有长洲一名青丘在南海辰巳地方五千里去四方之岸二十万里则生天树长三千丈大者二千围甚多灵药甘液玉英无所不有其上有民人皆寿三百六十岁又有灵狐之兽大者如犬色如金叫声响四千里威制虎豹万禽得衣其毛寿同天地青丘左则有风山山𢘆震声上有紫府宫天眞神仙玉女所游观又有炎洲在南海中央地方二千里去岸九万里上有风生兽似豹青色大如貍积火连天烧之经月不死毛亦不然斫刺不入以铁钟交鍜其头数千下乃死张口向风须臾复活以石上菖蒲塞其鼻即死取其脑和菊花服之寿同天地又有火林山山中有火光兽大如鼠毛长三四寸或赤或白于是夜半望山上林木及此兽光照如然火取其兽毛作布名之火浣布小污以火烧之即鲜白则伊沙陁国人所衣得此毛仙人降形学者存其国之音思越老仙官三十六年神人当以此兽及本国神奇之物献送于兆也西方尼维罗緑那国第一品铭音曰第二品铭音曰第三品铭音曰第四品铭音曰第五品铭音曰第六品铭音曰西方去中国六万里外名俱耶尼之外极皓素之垄寒穴之野则尼维罗緑那之国一名云胡月支国国人寿六百岁国外则有流洲在西海之南地方三千里去东岸十九万里其上有仙家数万上有山生昆吾之石治石成铁作劔光明照洞如水精割玉如土凤麟洲在海中央地方一千五百里四面有弱水鸿毛所不浮上有仙家数千凤麟爲群上有吉光之兽如狸能作胡语声如梵音与其国人通言兽毛生光奕奕悉仙人所衣得衣其毛寿同天地学者存其国音氐老仙官三十六年当献送昆吾之剑吉光之兽于兆也北方旬他罗国第一品铭音曰第二品铭音曰第三品铭音曰第四品铭音曰第五品铭音曰第六品铭音曰北方去中国五万里外名郁单极朔阴钩陈之庭国名旬他罗之国一名天镜之国国人寿三百岁国外则有玄洲方七千二百里四面是海去岸三十六万里上有太玄都仙伯眞公所治有鸾之鸟如浮气多丘山名爲风山与天西北门连界金堂玉室宫府生金玉紫芝是三天所治其外则有元洲地方三千里去南岸十万里上生五芝玄涧涧水如蜜饮之与天地同年中有三万仙家悉饮此水得仙不死学者存其国音羌老仙官三十六年降献玄涧五芝水也上方元精青沌自然国第一品铭正音第二品铭正音第三品铭正音第四品铭正音第五品铭正音第六品铭正音上方九天之上清阳恢空之内无色无象无形无影空洞之铭元精青沌自然之国一名洞澳清衍之国以青气爲世界上极无穷四覆诸天惟有玉虚紫馆结空洞之烟而虚玄青沌之内也爲学存高上之音则天人授子飞仙之方中央太和宝眞无量国第一品铭正音第二品铭正音第三品铭正音第四品铭正音第五品铭正音第六品铭正音中国四周百二十亿万里下极大风泽五百二十亿万里崑崙处其中央弱水周匝绕山山高平地三万六千里上三角面方长万里形似偃盆中央小狭上广其一角正北千辰星之精名曰阆风台一角正西名曰玄圃台其一角正东名曰崑崙宫一处有积金爲天墉城面方千里城上安金台五所玉楼十二其北户山承渊山并其支辅又有墉城金台玉楼相似如一流精之阙光碧之堂琼华之室紫翠丹房景云烛日朱霞九光西王母之所治上通璇玑元气流布五常玉衡普引九天之澳灌万仙之宗根天地之纽万度之柄矣上生金银之树琼柯丹宝之林垂苏瑚以爲枝结玉精以爲实其树悉刻题三十六国音诸天玉文上栖紫燕凤鸾白雀朱鹗鵾鸡灵鹄赤鸟青鹊下则飞禽游兽与崑崙同生初无死耗但玄文宝经隐书古字有千二百亿万言在玄圃之上积石之阴仙人有九万人皆停散于灵山学者恒诵诸天内音外国三十六音地下九垒之音九年仙人自当降送灵山之神奇三十六年得乘五色云舆上登崑崙之山也云笈七签卷之二十二云笈七籖正统道藏三家本一百二十二卷太玄部云笈七签卷之二十三登三日月星辰部总叙日月黄气阳精三道顺行经曰日阳之精德之长也纵广二千三十里金物水精晕于内流光照于外其中有城郭人民七宝浴池池生青黄赤白莲花人长二丈四尺衣朱衣之服其花同衰同盛日行有五风故制御日月星宿游行皆风梵其纲金门之上日之通门也金门之内有金精冶鍊之池在西关左之分故立春之节日更鍊魂于金门之内耀其光于金门之外四十五日乃止顺行之洞阳宫洞阳宫日之上馆也立夏之日止于洞阳宫吐金冶之精以灌于东井之中沐浴于晨晖收八素之气归广寒之宫也月晖之围纵广二千九百里白银琉璃水精映其内城郭人民与日宫同有七宝浴池八骞之林生乎内人长一丈六尺衣青色之衣常以一日至十六日採白银琉璃鍊于炎光之冶故月度盈则光明比十七日至二十九日于骞林树下採三气之华拂日月之光也秋分之日月宿东井之地上广灵之堂乃沐浴于东井之池以鍊日魂明八朗之芒受阳精日晖吐黄气于玉池诸天人悉採玉树之华以拂日月之光月以黄气灌天人之容故秋分是天人会月之日也老子历藏中经云日月者天地之司徒司空也日姓张名表字长史月姓文名申字子光太丹隐书云紫微夫人姓王讳清蛾字愈音云是西王母第二十四女紫微宫在北溟外羽明野玄垄山山在崑崙之东北紫微说阿母言曰欲存日月气者当知日月景象日圆形而方景月方精而圆象景藏形内精隐象中景赤象黄是爲日月之魂若知其道乃可以吐纳流霞耳三奔録三奔之道当按奔景之神经经中节度晓夕修行不得传及非人如怠慢不专轻泄漏慢之者身受冥责一如经戒奔日日中赤气上皇眞君讳将车梁字高骞奕此位号尊秘经虽无存修之法而云知者不死当宜行事之始心存以知不得辄唿月法亦然奔月月中黄气上黄神母讳曜道支字玉荟条其奔月斋静存思具如日法奔辰木春王火夏王金秋王水冬王皆依历以四立日前夜半爲王之始冬七十二日至分至日前各王十八日分至日之前夜夜半爲王之始有星时可出庭中坐立适意有五星中相见者次当修服之时而出庭中坐胜于立可于庭坛向星敷席施按烧香礼拜讫正坐而爲之若无星之时天阴之夕可于寝室中存修之也星行不必在方面亦随所在向而修行谓五星所在而向之不必依星本方之面犹如木或在西也一夕服五星常令周遍随王月以王星爲先若静斋道士亦可通于室中存五星之眞文方面而并修之不闲筭术不知星之所在又久静长斋者可常于室中依五星本位之方面而存修之也太上玉晨郁仪结璘奔日月图太上隐书中篇曰子欲爲眞当存日君驾龙骖凤乘天景云东游希林遂入帝门精思乃得要道不烦名上清灵列位眞官乃执郁仪文太上隐书中篇又曰子欲昇天当存月夫人驾十飞龙乘我流铃西到六岭遂入帝堂精思乃见上朝天皇乃执结璘章太上玉晨郁仪奔日赤景玉文结璘奔月黄景玉章右奔日月隐道太上上清太极九皇四眞人所宝祕玄灵元君之玉章也自非有金简玉名及緑字东华皆不闻见此二章之篇目矣行之者先清斋百日絶交人事乃可爲之也久久行之上奔日月得给玉童玉女各五十人太上郁仪赤文结璘黄章乃太上玉帝君之灵祕篇也藏之于九天之房丹瑶之台非勤心好眞宿有飞玄天仙之骨録者英得而见闻也闻其篇目皆不可妄言称及犯者受考三官天地不赦初令三百年得宣传一人却后七百年乃复得一人苦神眞宣告有宜授者传之也传授之法皆师友相受以宗玄科也授非其人不遵法度爲泄宣天文也漏慢违誓死爲下鬼乃七祖受考风刀之罪自非同气宁当闭口西玄山洞台中有此二经刻以玉简书以金字及王屋清虚天皆有而不备具唯太玄宫高上台及蓬莱府北室金柱玉壁刻文并备具也中宫仙人泰清诸官并不知此书是何事也峨嵋山北洞中石室户枢刻石书字郁仪引日精结璘致月神得道处上宫位称大夫眞一云帝君眞凡二十字下仙见之甚自不解其意义是何等事也如此仙人自有不见其篇目録者多矣其金液九丹盖小术也皆不得飞行上清欲行此道不必贤愚但地上无此文耳眞官玄法启誓乃传有得而行位爲上眞乃乘八景琼轮游行九晨诣太素宫见太一帝君俱朝元晨故祕言曰子得郁仪结璘乃成上清之眞不修此道不得见三元君太上郁仪日中五帝讳字服色日中青帝讳圆常无字昭龙韬衣青玉锦帔苍华飞羽裙建翠芙蓉晨冠日中赤帝讳丹虚峙字緑虹映衣绛玉锦帔丹华飞羽裙建丹符灵明冠日中白帝讳浩郁将字回金霞衣素玉锦帔白羽飞华裙建浩灵芙华冠日中黑帝讳澄增停字玄緑炎衣玄玉锦帔黑羽飞华裙建玄山芙蓉冠日中黄帝讳寿逸阜字飈晖像衣黄玉锦帔黄羽飞华裙建芙灵紫冠右日中五帝君讳字服色欲行奔日之道当祝识名字存五帝服色在我之左右前后月中夫人魂精内神名暧萧台摽右月魂配五帝次又存祝之能知月魂名终身无灾万害不伤太上藏日月帝君夫人讳字于太素宫有知之者神仙太上结璘月中五帝夫人讳字服色月中青帝夫人讳隐娥珠字芬艳婴衣青华琼锦帔翠龙凤文飞羽裙月中赤帝夫人讳逸寥无字婉筵灵衣丹蘂玉锦帔朱华凤落飞羽裙月中白帝夫人讳灵素兰字郁连华衣白珠四出龙锦帔素羽鸾章飞华帬月中黑帝夫人讳结连翘字淳厉金衣玄琅九道云锦帔黑羽龙文飞华九帬月中黄帝夫人讳清营襟字炅定容衣黄云山文锦帔緑羽凤华绣帬已上五夫人头并頽云三角髻髪垂之至腰右月中五帝夫人讳字服色欲行奔月之道当祝识名字存夫人服色在己之左右前后日中五帝魂精内神名珠景赤童右日魂月魄五帝五夫人次又存祝之能知日魂名终身无疾万灾不犯太上藏日月魂名于紫灵玉宫有知之者通神使灵存奔日月道者任意所便行尔不必尽爲之也欲得静室隐止唯令日月之晖处也若不絶人事与外物相干者不得行此道也夜半常烧香存五帝五夫人名字心祝曰愿与帝君太一五神合景如一于是二十四年亦白日昇天亦不必行奔存之道也常存在我之左右并心祝窃诵勿令耳闻太素眞人受太帝君日月诀法太素眞人曰子存日精五帝君口含太上郁仪文须此道成乃见日中君无此徒劳自烦寃太素眞人曰子存月精五夫人口含太上结璘章须此道成乃见月中夫人无此徒劳自悼伤右二条太素眞人受太帝君诀言太上隐书云存时执之帝君云含之太素眞人教裴君存时含一文执一文并行之也太素眞人传清灵眞人裴君二事太上郁仪结璘之章以致日月之精神上奔日月通天光飞太空之道也皆乘云车羽盖驾命群龙而上昇皇天紫庭也内视中方曰子欲步空当存日月王欲登清灵当存五星宻室宻行不出宇庭此之谓也素奏丹符曰大哉郁仪妙乎结璘非上眞不见非上仙不闻以日月五精之神乘龙步空足蹑景云遂与五帝上入天门有人闻之愼勿妄言去世可出誓金乃传要传弟子有心之人勿道篇目玉童上言泄则被考身终不仙玉女玉童去而弗还书文必失获刑三官子其愼言言爲罪源大方诸宫服日月芒法常存心中有日象大如钱在心中赤色又存日有九芒从心中出喉至齿间而芒回还胃中如此良乆临目存自见心胃中分明乃吐气漱液服液三十九过止一日三爲之行之十八年得道行日中无影恒存日在心中月在泥丸宫夜服月华如服日法存月十芒白色从脑中下入喉芒亦未出齿而回入胃太上玄眞诀服日月法东𡖖司命君曰先师王君昔见授太上明堂玄眞上经清斋休粮存日月在口中昼存日夜存月令大如环日赤色有紫光九芒月黄色有白光十芒存咽服光芒之液常宻行之无数若不修存时令日月还住面明堂中日居左月居右令二景与目瞳气合通也此道以摄运生精理魂神六丁奉侍天兵卫护此上眞道也大都口诀正如此服日子三五七九玄根气法食玄根之气法使人体中清朗神明八聪身有日映面有玉泽眼生明光齿含紫气坚肠华藏长生久视服吸朝液悬粮絶粒道要于金液事妙于水玉所谓吐纳自然之太和御九精之灵气者也夫道之爲用贵自然也德之爲静尊恬愉也摄自然以表眞抱沖漠以不邪者则横犯不生非害自灭此乃三五七九之气可谓要道之㫖也兆卧未起之时存口中有一白气大如鸡子黄鸡黄之外又有五色气五色气宛转自生结溢黄外须臾乃满心口中名曰三五七九日子玄根之气也又存心胃口之中有一女人如婴儿之形无衣服也正立胃管门口号曰九天玄女承注魂液仰噏口中鸡子黄之五色气也常潄满口中内外上下以舌回吸日气五色津液满口吞之存使津液下入玄女之口如此三过毕又叩齿三通微祝曰玉清高上九天九灵治在玄府下入胃清金和玉映先自虚生名曰淳镮字曰艳精鍊魂抱魄心开神明服食日子金华充盈良久都毕以手拭两目二七又以两手相拭极力摩面眉目之间鬓肤之际小热使薰薰然也此太上服三五七九日子玄根之道也服日月气法服日气之法以平旦採日华以夜半存之去面前九寸令方景照我泥丸下及五藏洞彻一形引气入口光色慰明良久乃毕则常得长生矣又法夜半生气时若鸡鸣时正卧闭目存左目中出日右目中出月并径九寸在两耳之上两耳之上名爲六合高窗也令日月使照一身内彻泥丸下照五藏肠胃之中皆觉见了了洞彻内外令一身与日月光合良久毕叩齿九通咽液九过乃微祝曰太上玄一九皇吐精三五七变洞观幽冥日月垂光下彻神庭使照六合太一黄宁帝君命简金书不倾五老奉符天地同诚使我不死以致眞灵却遏万邪祸害灭平上朝天皇还老反婴太帝有制百神敬听毕乃开目名爲日月鍊根三元校魂以制御形神辟诸鬼气之来侵使兆长生不死多存之矣又法又存左目爲日右目爲月共合神庭之中却上入于明堂化生黄英之体下流口中九咽之以哺太一常以生气时存之毕微祝曰日月上精黄水月华太一来饮神光高罗使我长生天地同柯毕五日一行之口中舌上爲神庭存日月旣毕因动舌觉有黄泉如紫金色从舌上出上流却入明堂爲黄英之体也存思之时常闭目施念太一游日服日月法太一常以甲午丙午戊午日日出时下游绛宫合形眞人及兆身绛宫眞人者处心中之丹田中元眞人居其心中也先存思眞人忽然与太一合形又存我入绛宫中忽然复与太一合形于是绛宫之中惟觉有太一之身身形象服如兆体也但令形细眇然似初生孩子之状又存两鼻孔下左有日右有月曰中有黄精赤气月中有赤精黄气精者二明之质色气者日月之烟也二气郁郁来入绛宫绛宫溢满二气复上入洞房中洞房中郁满又下至黄庭中黄庭中者脐下三寸下丹田宫中也二气旣满又入塡溢太仓中二气洞彻郁郁积胃管中存太一上行正当胃管中南向唿召下元丹田黄庭眞人衣黄衣巾黄巾与太一共坐饮食精气二十七咽良久毕存黄庭眞人咒曰日月之华黄赤二精圆光合气上发大明三元飮食太一受灵又存太一与中元眞人还入绛宫黄庭眞人还下丹田太一与我合形还六合宫求月中丹光夫人法求仙之道当以夏至之日夜半入室南向眠坐任意闭眼内思月中丹光夫人姓讳形长八寸分头作頽云之髻着丹锦裙口衔月光入兆身心绛宫之中须臾月光散爲黄气匝绛一形夫人在月中央採空青之林散拂黄气之中口吐阳精赤气以灌兆形从向帀外黄赤二气更相缠绕洞映一身夫人以紫书丹字六音授于兆身便引黄气二十四咽引阳精十二咽止即叩齿二十四通仰呪曰流火万顷洞阳之精阳安之馆三华玉城金仙内映八素四明九曜降气上仙高灵夫人焚香散玉华清丹书紫字结音空清澜池玉润流丽八溟朱光流翳普天鲜荣回晨曲曜映监我形形与朱日同死同生乘空驾虚参御飞骈玉女弼位金童辅灵翠羽轻盖上造帝庭毕咽气二十四过咽液十二过止便服紫书丹字行此道八年夫人授兆丹书眞文月中玉珰令飞昇上造洞阳之宫服日月六气法夫气者神明之器清浊之宗处玄则天清在人则身存夫死生亏盈盖顺乎摄御之间也欲服六气常以向晓寅丑之际因以天时告方面之时也太霞部晖丹阳诞光灵景启晨朱精启时之始也先存日如鸡子在泥丸中毕乃吐出一气存气爲黑色名之尸气次吐二气爲白色名之故气次吐三气存气爲苍色名之死气思其气吐亦良久也凡出三色合吐六气也毕又徐徐引纳黄气四过毕辄咽液三过爲之三毕乃存泥丸中日从目中出当口前令相去九寸临目髣髴如见之覆止乃起坐动揺四体俯仰伸引令关脉调转存咽津佳夜即存月在泥丸中如存日法若存月当以月一日夜至十五日住从十六日至三十日是月气衰损天胎亏缩不可以夜存也此法至妙能行者仙金仙内法金仙内法感降灵轝常以月五日夜半子时存日爲从兆口入住在心中使光照一心一心之内与日同光共相合会赫烱烱赫当觉心暖霞晖映暧良久有验乃宻呪曰太明育精内鍊丹心光晖体合神眞来寻毕咽液九过叩齿九通止到十五日二十五日二十九日复作如前一月之中四度如上便人开明聦察百关解通万神洞彻面有玉光体有金泽行之十五年太一遗宝车来迎上登太霄游宴紫极行之务数不必一月四辰也存思日月法凡入山思日在面前月在脑后凡暮卧思日在面上月在足后赤气在内白气在外凡欲从人各思日月覆身而徃当无所畏向日取嚏法欲得延年洗面精心日出二丈正面向日口吐死气服日后便爲之死气鼻噏日精须鼻得嚏便止是爲气通若不得以补精复胎长生之方也向日正心欲得使心正常以日出三丈取嚏讫仍爲之错手着两肩上左手在上常能行之佳双景翼形隐道鸡鸣时存日月之象在六合之府日左月右闭目极念无得遗脱毕叩齿七通咽液九过而微祝曰太明灵神化度郁青招霞藏晖灌鍊五形宫驾六合七神调平使我飞仙登行上清行之十五年玉皇遣三素云迎兆也食竹笋服日月之精华者欲得常食竹笋者日华之胎也一名大明又欲常食鸿脯者月胎之羽鸟也一名月鹭欲服日月当食此物气感运之太虚眞人曰鸿者羽族之总名也其鹄雁鹅鸥皆曰鸿鹭也古歌曰鸿鹭十年鸟爲肴致天眞五帝衔月华列坐空中宾云笈七签卷之二十三云笈七籖正统道藏三家本一百二十二卷太玄部云笈七签卷之二十四登四日月星辰部总说星玄门宝海经曰阳精爲日阴精爲月分日月之精爲星辰纲者连星也纪者缀星也星形正圆如丸不应似贯珠穿度又不容作铃鼻相缀理宜如破箭竿还相合以成体天地初成无子举翅飞上乃在华盖之下左有北辰右有北斗星辰稍备东西南北稍正星辰共以眞道要养万二千物下及六畜粪土草木皆被服其秘道要德而生长焉北辰星者衆神之本也凡星各有主掌皆系于北辰北辰者北极不动之星也其神正坐玄丹宫名太一君也极之爲言者界也是五方界俱集于中央是最尊居中也中极一名爲天中上极星也是最居天之中东方少阳名爲东极星西方少阴名爲西极星南方太阳名爲南极星中央名爲中和上极上星故最高最尊爲衆星之主也北极星天之太常其神主昇进上总九天中统五岳下领学者北极星围七百七十里中有玄台玉楼眞人号飞华君姓羽灵讳昌元着飞精华冠衣紫锦裳执玉策太极君名北辰主帝制御万神中央星是北极神人坐緑炁之光北斗星者太极之紫盖玄眞之灵床九皇之神席天尊之偃房第一太星精名玄枢神曰阳明第二元星名曰北台神曰阴精第三眞星名曰九极上眞神又曰眞人第四纽星名曰璇根神曰玄冥第五纲星名曰太平神曰丹元第六纪星名曰命机神曰北极第七关星名曰玄阳神曰天关第八帝星名曰高上皇神曰八景虚元君第九尊星号太微玉帝君神曰太素七晨元君斗有魂魄之星回旋在斗外裹缠于斗斗在内也阳明阴精二星之间星斗魂魄魁首也名曰天枢魂神斗次第二星名曰天璇魂神斗次行第三星名曰天机魄精斗次行第四星名曰天权魄精斗次行第五星名曰玉衡魄灵斗次行第六星名曰闿阳魄灵斗次行第七星名曰揺光大明七星去地四十万里围七百二十里皆金精琉璃爲其郭七曜紫晖开其光号爲帝车运于中央临制四方分调阴阳四时五行皆禀之焉北斗君字君时一字充北斗神君本江夏人姓伯名大万挟万二千石左右神人姓雷名机字太阴主天下诸仙人又招摇与玉衡爲轮北斗之星精曜九道光映十天北斗九星七见二隐其第八第九是帝皇太尊精神也汉相国霍光家有典衣奴子名还车忽见二星在斗中光明非常乃拜而还遂得增年六百内辅一星在北斗第三星不可得见见之长生成神圣也外辅一星在北斗第六星下相去一寸许若惊恐厌魅起视之吉黄帝曰以鸡鸣时想北斗七星而天神下不死药益寿不老又以丁亥之日仰存七星使焕明于北方良久阴祝曰召书上清役使万神上登玉庭驾景乘空与天相倾又每立春日东向存北斗来下却盖头柄指于前吉南斗神君字流时南斗字君元南斗君是河东人姓赵名赦先字君迁南斗君坐左右神人姓戴名道字叔生大道君子也东斗主击君西斗主伐君中斗伏逆君紫微宫内神姓柳字君明紫微君字露光夫人姓王讳叔华太微星君字卿元太微内有三皇一曰皇君二曰天皇三曰皇老此即三元之气混沌之眞在太微总领符命也文昌星神君字先常天子司命之符也土官星所主能致山内菓实旦爲猿昼爲猴暮爲死石璇玑星君字处行钩陈水星主之常陈天之虎贲也五车天之五岳能致甘露麒麟三台星天之陛官旦爲龙昼爲蛇暮爲鱼三神者三台之灵也上台神君字显眞上台名虚精主金玉中台神君字章明中台名六淳主禄位中台两星小阔𣈆张华爲司空死其星开下台神君字际生下台名曲生主土田轩辕星天之后妃土官也其神旦爲羊昼爲蟹暮爲鼈洞明星姓幽昇讳幽韵眞人星姓归珩讳妙光字度元天之司空主五岳灵仙五星者是日月之灵根天胎之五藏天地赖以综气日月系之而明东方岁星眞皇君名澄澜字清凝夫人名宝容字飞灵南方荧惑眞皇君姓皓空讳维淳散融夫人讳华凝字玄罗太白眞皇君姓皓空名德摽夫人名颷英字灵恩辰星眞皇君名启咺字积原夫人名玄华字龙蛾鎭星眞皇君名藏睦字耽延夫人名空瑶字飞贤二十八宿爲篱落也织女水官星能致神芝食之寿与天地无极传舍水官星主天符南戒星同北戒水官星旦爲马昼爲鹿暮爲漳天市星天之仓曹神能致明月珠旦爲木昼爲兔暮爲狢平门土官星能致神女倡乐旦爲生木昼爲豕暮爲蛦蝓玄冥星姓冥枢讳定宣觉字法开度眞名执天之游击也主伐逆上总九天鬼神中领北帝三官下监万兆谷土星能致飞鸟来朱雀旦爲鸡昼爲爲暮爲鸢积水星能致四方万物恣其所欲坐在立亡狼星能致天帝君百二十神夫下有其官则上有其星下署置官失则上星爲其乱若露慢三光指斥七曜呵骂风雨欺罔玄灵则致日月薄蚀星宿流飞常以十二月四日候天西北水母星长九丈大三围本末正等见即大水满天下急走奔高山可逃也计然葵丘濮上人也姓辛字文子习星历之数知所富利之术二十八宿甲从官阳神也角星神主之阳神九人姓宾名逺生衣緑玄单衣角星宿主之乙从官阴神也亢星神主之阴神四人姓扶名司马马头赤身衣赤缇单衣带剑亢星神主之丙从官阳神也氐星神主之阳神十三人姓王名师子衣青纱单衣氐星神主之丁从官阴神也房星神主之阴神八人姓洪名寄生衣绛绯单衣房星神主之戊从官阳神也心星神主之心星火也爲工故在东方阳神五人姓女名涂祖牛头人身衣黄单衣带剑心星神主之己从官阴神也尾星神主之阴神十一人姓涂名徐泽兔头人身衣青单衣尾星神主之庚从官阳神也箕星神主之桑木者箕星之精也阳神十一人姓元阙名仲衣飘飖玉纱单衣箕星神主之辛从官阴神也南斗星神主之阴神四人姓阳名多衣青单衣持矛南斗星神主之壬从官阳神也牛星神主之阳神十二人姓柳名将生衣绛玄单衣牛星神主之癸从官阴神也女星神主之阴神姓刁名徐字郁子犬头人身女星神主之寅从官盂神也虚星神主之槐者虚星之精也盂神四人姓木名徐他鼠头人身衣银黑单衣带劔虚星神主之卯从官仲神也危星神主之仲神十一人姓刘名归生衣琼纹单衣带劔危星神主之辰从官季神也营室星神主之营室之内五色杂神营室天子受命之司水官星神主之季神八人姓吕名昇衣黄锦单衣营室星神主之巳从官孟神也东壁星神主之孟神七人姓石名苏和豕头人身衣黑单衣带剑东壁星神主之午从官仲神也奎星神主之仲神六人姓黑名石胜衣丹纱单衣带劔奎星神主之未从官季神也娄星神主之季神十三人姓竺名逺来衣流荧单衣娄星神主之申从官盂神也胃星神主之孟神八人姓冯名谢君衣流黄单衣带劔胃星神主之酉从官仲神也昴星神主之仲神四人姓张名弩小衣緑青单衣昴星神主之戌从官季神也毕星神主之季神姓桑名公孙带劔衣白毛单衣毕星神主之亥从官孟神也觜星神主之孟神十一人姓王名平衣龙青单衣觜星神主之子从官仲神也参星神主之仲神八人姓铜名徐舒衣黄绯单衣带劔参星神主之丑从官季神也井星神主之季神九人名博阳衣黄水单衣带劔能致凤凰玄武东井星神主之震干之长男也鬼星神主之长男神五人姓作名涂于蛇头黑身带劔衣赤野单衣鬼星神主之坎干之中子也柳星神主之中男神四人姓角名石襄羊头人身衣黄韦单衣柳星神主之艮干之少子也七星神主之少子神五人名胜子衣飞霞单衣七星神主之巽坤之长女也张星神主之长女神五人姓李名神子衣赤血单衣张星神主之离坤之中女也翼星神主之中女神十人姓张名奴子衣赭黑单衣带劔翼星神主之兊坤之少女也轸星神主之少女五人姓符离名苏子衣流黄单衣北斗九星职位总主黄老经曰北斗第一天枢星则阳明星之魂神也第二天璇星则阴精星之魂神也第三天机星则眞人星之魄精也第四天权星则玄冥星之魄精也第五玉衡星则丹元星之魄灵也第六闿阳星则北极星之魄灵也第七揺光星则天关星之魂大明也第八洞明星则辅星之魂精阳明也第九隐元星则弼星之魂明空灵也阳明星天之太尉司政主非上总九天上眞中监五岳飞仙下领后学眞之人天地神灵功过轻重莫不𨽻焉阴精星天之上宰主禄位上总天宿下领万灵及学仙之人诸以学道及兆民宿命禄位莫不𨽻焉眞人星天之司空主神仙上总九天高眞中监五岳灵仙下领学道之人眞仙之官莫不𨽻焉玄冥星天之游击主伐逆上总九天鬼神中领北帝三官下监万兆伐逆不臣诸以㐫勃莫不𨽻焉丹元星天之斗君主命録籍上总九天谱録中统鬼神簿目下领学眞兆民命籍诸天诸地莫不总统北极星天之太常主昇进上总九天上眞中统五岳飞仙下领学者之身凡以功勤得转轮阶级悉总之焉天关星天之上帝主天地机运如四时长短天地否泰劫会莫不𨽻焉辅星天尊玉帝之星也曰常者常阳主飞仙上总九天下领九地五岳四渎神仙之官悉由之焉弼星太常眞星也曰空者常空隐也主变化无方河图宝録云第一阳明星天之太尉司正主非上总九天之眞中监五岳飞仙下领后学眞人天地神灵功过轻重围九百二十里有青城玉楼据斗眞人号九晨君姓上灵讳揺天捶冠九晨玉冠衣青羽飞裳执斗玄图坐玉楼中知内讳者玉晨下映飞行太空第二阴精星天之上宰主禄位上总天宿下领万灵及学仙之人围五百五十五里有五色玉楼攀魁眞人号北上晨君姓育婴讳激明光冠玄精玉冠衣玄羽飞裳执五色羽节第三眞人星天之司空主神仙上总九天高眞中监五岳灵仙下领学道之人围七百七十里有黄台玉楼眞人号主仙华神君姓归垪讳度衆踖冠飞晨宝冠衣青羽飞裳执斗中青録第四玄冥星天之游击主伐逆上总九天鬼神中领北帝三官下监万兆围八百里有朱台玉楼步斗眞人号玄上飞盖晨君姓冥枢讳揺天柱冠二华宝晨冠衣丹锦飞裳执九灵之节第五丹元星天之北斗君主命箓籍上总九天诸箓中统鬼神薄目下领学眞兆民命籍诸天诸地莫不总统围七百二十里有素台金楼蹑纪眞人号金魁七晨君姓上开讳变五道冠七宝飞天冠衣白锦飞裳执青元籍第六北极星天之太常主昇进上总九天上眞中统五岳飞仙下领学者阶级围七百七十里有亥台玉楼步刚眞人号北晨飞华君姓明灵讳昌上元冠飞精华冠衣紫锦飞裳执九斗玉策第七天关星天之上帝主天地机运四时长短否泰劫会围九百里有九层玉楼乘龙眞人号总灵九元北盖晨君姓玄枢讳开天徒冠九元宝冠衣九色锦裳执晖神之印第八辅星天尊玉帝之星曰常阳也主飞仙上总九天下领九地五岳四渎神仙之官围九百九十里有紫炁玉楼游行三界眞人号帝尊九晨君姓精常讳空上开正延冠飞精玉冠衣九色凤衣执火铃第九弼星太帝眞人星曰空隐也主变化无方围九百九十里有玉楼紫馆徘徊三阳眞人号帝眞元星君姓幽空讳冥阳晖幽寥冠飞天玉冠衣九天龙衣执帝章兆若诉彼之非明此之是过他之恶申己之善自责而不怨人通理而各祈祐除罪延福告请天之太尉第一玉皇君兆若阴阳学官干禄求位告请天之上宰第二玉皇君兆若学道期仙通神达圣告请天之司空第三玉皇君兆若制服鬼神恶逆诛伐幽显㐫邪告请天之游击第四玉皇君兆若立功建德益筭延年告请天之斗君第五玉皇君兆若屈滞疾厄乞申希免告请天之太常第六玉皇君兆若天地否激炁候不调告请天之上帝第七玉皇君兆若禳却衆灾飞上履下告请天之尊玉帝第八玉皇君兆若变化无方应救一切告请天之太帝第九玉皇君右九皇君九夫人内姓隐讳知之延寿千年常夕夕观之想见皇君夫人形象威光忆其姓讳谛存在心得见第八第九星延寿无穷太上空常飞步録太上大道君曰空常者天地之魂魄阴阳之行用唯斗君名姓别有具列于后诀唯有一诀步刚呪启乞愿由人临时作辞及口启之在其二十八宿名星图具在流珠正经以意详用次南斗君及七宿法老君曰南斗君姓唐名麤字宣道太原人次西斗君及七宿法老君曰西斗君姓刘名起字石婴长安人也次北斗君及七宿法老君曰北斗君姓陈名奉字百万江夏人云云在流珠中右四斗君四人官二十八人皆受志人配使并乞愿皆如心手相应无事切不得妄行却招祸返损人也次司命法老君曰左司命一人也姓韩名思字元信长乐人也司録司伐等属焉左司命有三十六大员官右司命姓张名获邑字子良广阳人也司録司非等属焉右司命亦有三十六大员官天师曰韩张二司命皆是汉高帝之臣也老君曰得左右二司命名可以六甲日蹑地纪步呪如前二十八宿法唯诀各随命配爲司命诀捻之徃徃行之二年便获长生请出灾厄秘妙之法久久精修白日昇举云笈七签卷之二十四云笈七籖正统道藏三家本一百二十二卷太玄部云笈七签卷之二十五登五日月星辰部北极七元紫庭祕诀昊赤爲二年葛仙公受之于太上魏朝时叶先生传之于世太上虚无北帝眞要上通紫庭魁𩲃𩵄䰢魓𩳐魒已上七位用灯七椀于道靖内明点占其明暗即知本位灾厄凡醮用晦朔之日七元经云此日北帝七元眞人下降人间检句罪福凡人每醮求解灾厄即得吉无不利又云本命日及禄命合日相生之日犬鼠不至处刬削草秽净地之上用丑亥未时祭之礼是谓扫地而祭亦可使白茅借之若人能知星名及所食之物所行之处常得吉胜也右件醮时皆须沐浴斋洁以灯列位每星下用卓子一只上安供养物各以茅香水洗过并洒扫庭室乃祀之位北立一纸钱摽则候摽上钱动眞乃降矣必除殃降福也仍不可驻目视眞座凡人但知本属星名即得无灾何况久能醮之祀讫即看风从何方来此是求名之方仍各减少许星粮以一囊可方一寸贮之头戴而行有急难三唿本命星名求其救助及求余事亦唿本命星名醮用清酒名茶净果油饼钱财多少计自于人用单状一纸列其眞位并述所求意一阳明星二阴精星三眞人星四玄冥星五丹元星六北极星七天关星辅星弼星己上并头戴宝冠身披霞帔手执玉简眞人形状醮时存见启祝第八帝星高上玉皇景光君见增三百歳第九尊星太微玉帝神君又云大帝七辰元君见增六百岁已上帝王装束并与北斗相近一云帝在第四星内尊星在第二星内皆是帝王天尊之精神醮时存见常以每月初三二十七日夜窃候之勿令杂人见诚心久之无不见者二星大如七星光皆紫华有异常宿焕然可畏见皆叩头请乞长生飞仙及心告临时旣见之后二帝君当授子眞官矣上台星名虚精求之感帝王之梦及金玉念名求之必应中台星名六淳求官禄盛兴念名求之必得吉遂下台星名曲生求妻妾奴婢念名求之必遂右太微帝君曰欲得延年长生富贵高迁须修此术若久久步之乃设醮者能拔七祖罪累并身灾厄凡有厄患求之自灭若帝王求道寿齐三光千变万化坐在立亡福如山岳爲人重爱修道之者白日昇天三公𡖖相自感帝王爱梦官禄兴盛须是至净人家有此法者辟一切病患及诸不祥昔汉刘景被百万贼军围绕飞矢如雨士卒失色唯景安然无怖散披汗衫步七星纲嘿许设醮即有神人解围贼皆散走此犹是常步醮之法况此秘宻眞诀向来皆眞仙口传之按七元科每一百年乃传一人须有骨録者不可妄传殃及九祖如世人未能步纲但一月两醮自当感应一年辟非横二年辟非厄三年辟死灾四年见眞形千灾万邪莫能侵害永无患矣一阳明星二阴精星三眞人星四玄冥星五丹元星六北极星七天关星醮物料代人白米命绢贴体衣命巾金环玉环盐禄米铜钱豉案表纸笔墨香炉净水案鎭信彩东方南方西方北方中央果子所食李栗桃杏枣梨胡桃干柿净床北壁七元图图用青绢两幅长九尺画之凡醮时烧香了下食都毕退后良久凝神执简躬身相去一丈五尺微呪曰维某年某月某时弟子具衔次云命属某星下稽首再拜次对谨请上闻七元眞君阳明阴精光明焕爀今夜降灵飨兹薄礼暂降净庭赐无畏身魂安宁除死籍注长生所求皆得所作皆成上感帝王下感人情衆人钦爱飞昇紫庭降临醮席稽首再拜次对谨请上闻七元眞君眞人玄冥降净庭飨微醮知丹诚愿昇仙都太阴无名役使万神六甲六丁上感天心下救苍生降临醮席稽首再拜次对谨请上闻七元眞君丹元北极降净域削死名乞道力寿齐三光福庆万亿神人卫身玉女下直降临醮席稽首再拜次对谨请上闻七元眞君天关大神照耀身愿长生得爲帝宾颜如日月四时长春下界垢秽速登上眞左盼郁仪右携结璘玉童爲使玉女爲亲降临醮席稽首再拜次对斗口谨请上闻尊帝二星北极之灵人不鲁见见即长生注臣飞仙勾死名福庆无穷与天齐倾速超仙都游行上清降临醮席稽首再拜次对谨请上闻辅弼眞君一隐一显至眞至神佐相北极环绕紫晨愿施道力成道因上扶天意下度迷津降临醮席稽首再拜次对西坐谨请上闻上台虚精中台六淳下台曲生小沥恳再拜奉迎具薄礼意不轻尽心竭力知丹诚除死籍注长生位在高迁列官天庭心意开廓耳目聦明三魂永久七魄不倾上朝金阙下谒玉京乘驾云龙位作仙𡖖降临醮席稽首再拜都毕退后任眞飨食如有心告临时启闻了宣读单状皆不可高声及杂人知见其天地水三官设三位于斗杓之下其土地直日二分预烧钱供养使关奏却秽矣祭文维某年某月某日某时具州里衔次敢昭告于上天神后北极灵殿七元眞君文谨奏此章冒犯北极轻黩明神倍深战慄之至谨奏又朝夕朝礼亦心念之呪曰谨请上闻七元眞君阳明阴精眞人玄冥丹元北极天关之灵去死籍注长生所求皆得所作皆成衆人钦爱飞昇紫庭次念谨请上闻尊帝二星北极之灵愿早见见即长生福庆无穷与天齐年次念谨请上闻三台至诚虚精六淳曲生之名愿高迁列官天庭心意开爽耳目聦明三魂永久七魄不倾又北斗延生神呪念之安神延寿北斗七元七灵玉名贪狼巨门保长生禄存文曲䕶生魂廉贞武曲卫臣生门破军辅弼保长生除却灾厄絶去邪精落下死籍注上生名脱免三灾拔散九横至眞摄鬼群魔摧倾学道修眞愿早成七元守卫身飞紫庭凡未下牀及临眠时存礼安神度厄之呪皆默念一遍方下足及卧呪曰贪狼之讳阳明之星玉皇尊福亿万衆兵来扶我身巨门之讳阴精之星禄存眞人文曲玄冥廉贞丹元武曲之讳北极之星破军之讳天关之星七星尊神千千万万在吾左右左有青龙名孟章右有白虎名监兵前有朱雀名陵光后有玄武名执明建节持幢负背钟鼓在吾前后左右周匝数千万重急急如律令此法王侯行之夷夏率服民人富昌长生久视与天同光道人修之上昇世人行之延寿秘宻而保勿轻易之北帝七元眞形图带佩之大集福庆北斗第一阳明星君北斗第二阴精星君北斗第三眞人星君北斗第四玄𡨋星君北斗第五丹元星君北斗第六北极星君北斗第七天关星君七童卧斗法凡上学之士服日月之道当修七曜之妙法每以人定之后当于别室烧香北首而卧安身定神弃絶异念专心在灵叩齿二十四通存思七星焕明北方己身卧于七星斗中华盖之下七曜之光流焕紫景之外冠覆于已身在紫景之上七曜之中内外郁冥都无所见良久豁除七曜之光化爲七童若在一星之上第一童子讳枢明第二童子讳曜灵第三童子讳北元第四童子讳宝精第五童子讳丹婴第六童子讳灵清第七童子讳紫映七童子吐七宝之光以哺饴兆身枢明童子吐紫景之光曜灵童子吐琉璃之光宝精童子吐白银之光丹婴童子吐玉精之光灵清童子吐宝珠之光紫映童子吐珊瑚之光七宝之光同入兆身便引气四十九咽止微咒曰金精凝化结元七灵紫曜焕落朱景洞明华盖徘徊轮转寒庭宝光燿燿七燿缠婴玄晖吐兰芳芝流盈夕寝灵馆朝登玉清璇玑运路紫景翼形宴辔云轮策御飞軿游盼八极三道合并咽液七过止起以粟米之粉粉身令匝而卧如此七年身生七宝之光头有紫景华盖𢘆冠兆形得使通灵玉女七人降致灵飞云玄舆来迎兆身上昇北辰此道秘妙上眞所修不行下世若有刻简玄名于未生之前记青録玉文之人当得此道得者尅成上仙爲万仙之师宗也轻泄失明形残七祖充责刀山食火三涂万劫不原学士明愼四极之㫖深宝之焉此七童子即七宝之内精化爲七曜之上眞知其名则不死修其法则神仙泄其讳则失明晨夕存念则恒卫兆身若有灾厄困急之中叩齿七通唿七童之名灾即自消此道止可独知而已怀抱珠玉岂可放于垢尘也明哲秘之太上招五辰于洞房飞仙祕道夜半清静坐卧任意安体静心慢气调神临目内视存西方太白星珰紫阙方辰星在天中帝乡玄宫次存东方岁星在洞阙朱台次存南方荧惑星在玉阙华房次存中央鎭星在金匮黄室长谷存思都讫髣髴令星处其位当觉使五星出光芒放五色烟贯我一身洞彻内外体中如有薰薰星精来入也乃叩齿五通咽液二十五过讫微祝曰高元紫阙中有五神宝曜敷晖放光冲门精化积生变爲老人首巾素冠緑帔绛帬右带流铃左佩虎眞手把天纲散绛飞辰足蹑华盖吐芒鍊身三景保守令我得眞养魂制魄乘飈飞仙毕又咽液三过叩齿三通常行此十五年五老来迎一合俱昇紫虚行之勿令不常也存之勿令不精也行之者忌履秽禁杂处常薰香数沐浴违之者凋败顺之者飞仙昇斗法常以八节日夜半时入室正坐接手定气闭目内视乃存一身冉冉起上飞升北斗魁良久爲之如觉我形已在斗中也极念爲之当觉体中热是眞气合德又存九精三大神名字服色三神与我对坐我心拜精想髣髴遗形眇眇将令恍惚又存思忽然斗中玉妃吐紫烟入我九精阴灵玉清上妃名宻华字邻倩乃咽液八十过叩齿九通举左手以抚心微祝曰太上丹灵玄光飈焕九纬启璇晖气澄散紫晨幽烛七曜蔚粲二景奏明阴阳以判四度运昌云津回灌八节启气上昇九元据斗攀纲奉见三神问我稽留何不昇仙我则稽首畏鬼以前帝乃赫庄口衔日根左破六天右蹶酆山流铃上焕魔首碎分逐我七魄强我三魂藏斗内晖九精在心紫霞洞映飞光万寻和魂制魄六胎修鍊精感变跃玉妃忽见坐当我心俯视仰盻其名宻华厥字邻倩吐纳朱气和平百关身服锦帔凤光鸾裙腰带虎箓龙章玉文手执月华头巾紫冠腾跃太霄驾景盖云书名太素我得飞仙起浮崆峒垂琼太元上造朱房役使万神纪分二度还反婴颜北帝激电南帝火陈东仓启烛赫赫雷震西流双抃鸣音唱钧四举起跃荐我玉眞遂乘八景遨宴九烟毕咽液三十过叩齿九通又祝如前毕起向西北再拜毕开目行之四十年太上迎以琼轮超虚蹑空昇登上清列爲眞人反形婴颜衆神侍轩卧斗凡暮卧先存斗九星在所卧席上前令我头首九极使眞气入于泥丸足蹑尊星心念飞仙令太微制我三魂足蹑帝星心念飞仙令高上拘我七魄左手把北台右手执璇根阴祝星名第一太星精名玄枢愿飞仙乘虚驾浮第二元星精名北台上眞愿某飞仙游行洞牵存星第三眞星精名九极上眞愿某飞仙得治三第四纽星精名璇根愿某玉名列爲飞仙第五纲星精名天平愿飞仙登行上清第六纪星精名命机愿某飞仙名书太微第七关星精名玄阳愿飞仙得使玉童第八帝星精名高上玉皇愿某飞仙得登后圣之堂第九尊星精名太微帝君愿某飞仙得入丹阙玉房乃叩齿三七通咽液三七过阴祝曰九星太精北极眞君益我胎精强我三魂左引日华右拘月津辰中黄景元虚黄眞使我飞仙上登紫晨神虎玉符常守生门万邪伏法受形斗君存洞房所存所祝都毕良久乃存斗星之精忽然入洞房中坐光照一身洞彻五内三关百节皆令赤赫然后阴祝曰洞房元精赤子太尊斗光华盖来照泥丸宝鍊骨血拘魄制魂使某飞仙乘云登辰上朝玉帝太一元君都毕青童君曰月朔存华辰紫盖唯月朔一日一存旦欲起常宻叩齿二七通咽液二七过服阴祝曰天元上斗中有七童上清紫精在兆身中华辰紫盖太素玄宫后圣灵气下入洞房使我飞仙得太极金堂行此十八年必色反婴颜一旦有星之精变成九老之公并俱来下迎兆身白日登晨存二十四星法常以月朔之夕生气之时安卧闭目向上心存二十四星星大一寸如连结之状又存一星之中辄有一人合二十四人人皆如小儿始生之状无衣服也于是二十四星直从天上虚空中来下回绕一身三匝三匝毕以次咽入口凡作二十四咽咽时辄觉吞一星也觉从口内径至脐中脐中名曰受命之宫也又觉星光照一腹内洞彻五藏又存星光化爲二十四眞人并吐黄气如烟以布满腹中郁郁然洞彻内外也良久微呪曰二十四眞人回入黄庭口吐黄气二十四星灌我命门百神受灵使我骨强魂魄安宁五藏受符天地相倾毕名曰眞气入守命门以辟灾祸百鬼之疾令人长生不死奔辰飞登五星法后圣李君奉受八素眞经奔辰隐书施行其法乃致太微天帝下迎五星同舆乘玄华三素北登玉清受书爲上清金阙帝君飞登木星之道岁星员镜木精玄朗东阳之陔星中有九门门中出九锋芒锋芒光垂九百万丈一门辄有一青帝备门奉卫于中央青皇眞君在中央有始阳上眞青皇道君讳澄澜字清凝夫人讳宝容字飞云治在未星之内鎭守九门运青光流锋以照上下之眞欲飞登之法常思见岁星当正心视星以右手拊心而礼之左手掩两目乃九闭炁又叩齿二十七通咽液九过使目闭于手下心唿岁星中眞皇之君君夫人名讳字三过毕曰愿得与始阳青皇眞君君夫人共乘八景碧舆上登太上宫言毕乃暝闭目于手下向星微呪曰天光交和精流东方仰望九门飞霞散锋始阳碧台中有青皇青牙垂晖映照九方郁粲夫人字曰飞云齐服灵锦虎帔虎裙腰带凤符首巾华冠出无入虚遨游太元前策青帝后从千神来见迎接得爲飞眞上登玉清高上之房呪毕去手𥉛目对星服星之光二十七吞存视星九芒使尽来入喉中也都毕又叩齿三通常行之十四年木星中青皇大君奏闻高上玉清官刻太微蘂简定名玉书位爲上清上飞眞人木星有九门门内有九青帝其一帝辄备一门以奉承于中央青皇上眞大君也青皇者东方之上眞始精之尊神也出入玉清与高上爲友也其门内青帝或号青灵之公或号青眞或号青精或号青帝君并受事于中央青皇也行八素之祕道者则致青皇来降巳行五灵之外法者则致青神来授书是故道有深浅致有尊卑天无星之时天阴之夕可于寝室中向东存修而呪也天道微妙玄纲毫分不必对星而行之也有星时可出庭中坐立适意所谓上眞之道登东辰之法不传地仙辈也飞登火星之道火星玄镜丹精映观南轩星有三门门中出三锋芒锋芒光垂三百万丈一门内辄有一赤帝备门奉卫于南眞上皇眞君星中央有丹火朱阳赤皇上眞道君讳维淳字散融夫人讳华瓶字玄罗治在火星内鎭守三门运赤光飞云以覆天下之眞人也欲飞登之法思见荧惑星正心视星以左手拊心而礼之右手掩口乃三闭气又叩齿二十七通咽液九通暝闭两目心唿荧惑眞皇君荧惑夫人讳字三过毕曰愿得与丹火赤皇君君夫人共乘八景丹舆上登玉清宫毕乃向星微呪曰玄象流映丹光南冥仰望三门朱云绛城中有丹皇名曰维淳夫人内照是爲华瓶齐服云霜凤华龙铃腰带虎书首巾飞青出无入玄遨翔五城前导赤帝后从六丁来见招延得眞之名上登玄虚金书玉清呪毕去手勿复掩口故𥉛目视星服星之光二十七吞存令星三芒尽来入喉中都毕又叩齿三通常行之十四年荧惑星中赤皇上眞道君奏闻三元上皇帝刻玄圃琼简定名金书位爲上清上飞眞人荧惑星有三门门内有三赤帝其一帝辄备一门以奉属于中央赤皇君也赤皇者南方之上眞丹官之贵神出入玉清与三元上皇爲友也其星中赤帝君者或号赤灵之公或号赤神或号赤精或号赤帝并受事于中央赤皇上眞大君也行八素之隐书则致赤皇来降巳行五灵之外法则致赤神来授书是以道有隐外文有祕显尔乃招眞有尊卑之差求神有上下之序若无星之时天阴之夕可于寝室南向存之有星可出中庭坐立任意此所谓奔南辰之法不传地仙传之犯泄漏之罪地仙自复有八素经论服五炁吐纳之道也又有九素经论召鬼使精行厨检魂魄之事止陆行名山长生不死而已八素经后有天钩上曲阳歌九章九素经后有凤吹龙啸阴歌八章此是地仙之祕书也今所谓太上奔辰八素行上清之道非地仙之八素也地仙之啸歌以待上清之行游耳飞登金星之道太白星员镜金精焕耀西辰太白星中有七门门中出七锋芒锋芒光垂七百万丈一门内各有一白帝凡有七白帝备门奉卫于西眞上皇道君星中央有太素少阳白帝上眞道君讳寥凌字振寻夫人讳飈英字灵恩治在金星之内鎭守七门运白光飞精以映上元眞人欲飞登之法思见太白星当正心视星以右手拊心而礼之左手掩两鼻孔乃七闭气又叩齿二十七通咽液九过瞑闭两目心存太白眞皇君君夫人讳字三通毕曰愿得与太素少阳君君夫人共乘八景素辇上登玉清宫毕又向星微呪曰七炁艳飞光照西方仰望七门灵阙激锋素晖烛映德标金宗中有少阳号曰白皇夫人灵恩治在玉房齐服皓锦流铃虎章首巾扶晨腰佩金珰出空入虚游步玉刚前导白帝后从六庚来下见迎北登墉宫名书上清得爲眞公咒毕去手勿得掩鼻故瞑两目视星服星之光芒二十七吞存令七芒尽来入喉中都毕又叩齿三通常行之十四年太白星中少阳白皇上眞道君奏闻太帝玉皇宫刻上清金阙定名玉简位爲上清左眞公以综太极太白星有七门门内有七白帝其一帝辄备一门以奉属于中央白皇道君也白皇者西方之上眞太素之尊皇出入玄清与皇初道君爲友也其门内白帝君或号白灵之公或号白神或号白精或号白帝之君并受事于中央白皇上眞大君也行八素之秘妙则致白皇来降巳行五灵之外道则致白神来授书尊卑玄盼故道有渊阶矣若无星之时天阴之夕皆于室中寝处西向存之有星可出庭中坐立任意若静斋道士亦可通于室中存五星之眞方面而并修之也皆上眞之道奔西辰之法不传地仙一夕服五星令常周遍春服星光以东方爲始夏服星光以南方爲始随王月以王星爲先口诀也星行不必在方面亦随星所在向而修行口诀也行事时不欲令人见其所爲当隐辟而爲之也此是太上之隐道所谓隐书者也隐而复隐犹恐鬼神窃看其篇题何可令世之臭骸轻传授者闻此摽迹乎不可以盲瞽愚人殊无所知而令见其道也凡人身中亦有七神七神见之亦爲泄漏不可不深愼也修隐书之道而发泄隐书之名目者旣当受考三官又适足以作祸也毎欲省按皆先屏左右人及鸡犬之生物烧香再拜乃视之也飞登水星之道辰星员镜水精洞映北𡨋辰星中有五门门中出五锋芒锋芒光垂五百万丈一门各有一黑帝凡五黑帝并备一门奉卫于北眞上皇星中央有太玄阴元黑皇道君讳启恒字精源夫人讳玄华字龙娥治在水星之内鎭守五门之中运玄光流明之炁以朗耀北元之庭当爲眞人者欲飞登之法思见水星正心视星以两手拊心拊心毕举两手以掩两耳乃五闭炁又叩齿二十七通咽液九过瞑闭两目心唿辰星眞皇道君君夫人名字三过毕曰愿得与阴元黑皇道君君夫人共乘八景苍舆上登上清上元宫毕又向星微呪曰五炁玄飞光流北方仰望五门苍阙郁繁激芒达观灵映景云中有黑皇厥字精源龙蛾纷蔼俱理玄关齐服苍帔紫锦飞裙腰佩虎符首巾莲冠出凌九虚入响玉津前导黑帝后从六壬来下见迎上登紫房名书太上得爲玉眞呪毕去手勿复掩耳故临目视星服星之光芒二十七过存令五芒尽来入喉中都毕又三叩齿常行之十四年辰星中太玄上皇眞君奏闻高上宫刻琳房玉札定玉清紫文位爲上清眞公辰星有五门门内有五黑帝其一帝辄备一门以奉属于中央玄皇君也玄皇者北方之上眞太玄之尊君出入上虚与紫精道君爲友也其备门黑帝或号爲黑灵之公或号黑神或号爲黑精或号爲黑帝君并受事于中央太玄黑眞上皇君行八素之隐道则致北皇来降巳行五灵之外法则致黑帝君来授书尊卑差序故道有隐显焉若天阴之夕及无星见之时可于室中寝处常修之此高上之秘道奔登北辰之上法也非地仙陆行所得闻者也玉清上清太极太清九宫并各有官寮公卿大夫侯伯署置如一更相管统奉属于上皇宫阙次第等类相似但道品有尊贵德业有昇降飞登土星之道鎭星员镜土精鎭荫黄道鎭星中有四门门中出四锋芒锋芒光垂四百万丈一门各有一黄帝凡四黄帝备门奉卫于鎭星黄眞君也星中央有中黄眞皇道君讳藏睦字贶延夫人讳空瑶字非贤治在鎭星之内鎭鉴四门运黄裳流炁朗映中元照盼学眞者欲飞登之法思见鎭星正心视星以两手拊心拊心毕举左手以掩洞房上乃四闭炁又叩齿二十七通咽液九过暝闭两目心唿鎭星眞皇君君夫人讳字三过毕曰愿得与中央太皇道君君夫人共乘八景黄舆上登上清宫毕又向星微呪曰四炁徘徊合注中元仰望九极傍观四门黄台紫房垂锋射芒灵光郁散天华落盆中有黄皇厥字贶延夫人潜德是爲非贤理和命炁导玄灌元齐服黄裳龙锦虎裙腰佩金符首巾紫冠出凌玄空展光金门前导黄帝六巳卫轩来下见迎上登天关金书太上琅简刻名飞行太空得爲玉𡖖咒毕去手勿复掩洞房上而𥉛两目服星之光二十七遍存令四芒尽来入喉中都毕又三叩齿常行之十四年鎭星中黄上眞皇奏闻太上宫刻霄台碧简定九玄丹文位爲上清眞公下友四极上眞人鎭星中有四门门内有四黄帝其一帝辄备一门以奉属于中央黄眞皇君也中央黄眞上皇者中极之高尊出入太微与皇初道君爲友也或号曰黄灵之公或号黄神或号黄精或号黄帝君并受事于中黄上眞之君也行八素之秘道则致黄眞道君来迎己行五灵之外法则致黄帝来授书矣天阴无星之时皆于寝室施行同存五方也眞人云在室内存星亦不异于见星也勿谓不见星而当废之也此太上之隐道登辰之秘法矣吞服星光芒时当悉存星眞上皇皇夫人乘光中来下入口咽之瞑目髣髴如有其形也此李君口诀𢘆修太上隐法招存五星之上皇者五年之内髣髴形见七年都见与之周行十四年五星一合来下共乘玄华之舆三素紫云前导五帝后从万眞五星擕之共载白日登辰上朝玉清受书爲上清上眞矣云笈七签卷之二十五云笈七籖正统道藏三家本一百二十二卷太玄部云笈七签卷之二十六登六十洲三岛十洲汉武帝旣闻王母说八方巨海之中有祖洲瀛洲玄洲炎洲长洲元洲流洲生洲凤麟洲聚窟洲等十洲并是人迹所希絶处又始知东方朔非世常人是以延之曲室而亲问十洲所在方物之名故书记之方朔云臣学仙者耳非得道之人以国家盛美特招延儒墨于文纲之内抑絶俗之道摈虚诡之迹臣故韬隐逸而赴王庭藏养生而侍朱阙矣亦由尊上好道且复欲倘徉威仪也鲁随师之主履行比至朱陵扶桑之阙溽海冥液之丘纯阳之陵始青之下月宫之间内游七丘中旋十洲践赤县而遨五岳行陂泽而息名山臣自少及今周流六天涉历八极于是矣未若陵灵之子听眞之官上下九天洞视百方北极钩陈而并华盖南翔太丹而栖火夏东之通阳之霞西薄寒穴之野日月所不逮星汉所不与其上无复物其下无复底臣之所识如愧不足以酬广矣祖洲祖洲近在东海之中地方五百里去西岸七万里上有不死之草草形如菰苗长三四尺人死者以草覆之皆当时活也服之令人长生昔秦始皇苑中多枉死者横道有鸟如乌状衔此草覆死人面当起坐而自活也有司闻奏始皇遗使者赍草以问北郭鬼谷先生鬼谷先生云臣尝闻东海祖洲上有不死之草生琼田内或名爲养神芝其叶似菰苗丛生一株可活一人始皇于是慨然言曰可採得之不乃使使者徐福发童男童女各三百人率载楼船等入海寻祖洲遂不返福道士也字君房后亦得道瀛洲瀛洲在东大海中地方四千里大抵是对会稽郡去西岸七十万里上生神芝仙草又有玉石高且千丈出泉如酒味名之爲玉醴泉饮之数升辄醉令人长生洲上多仙家风俗似昊中山川如中国也玄洲玄洲在北海之中戌亥之地地方七千二百里去南岸三十六万里有太玄都仙伯眞公所治多丘山又有风山多风气响雷电对天西北门上多太玄仙官仙官宫室各异饶金石紫芝又是三天所治之处炎洲炎洲在南海中地方二千里去北岸九万里上有风生兽似豹青色大如狸张网取之积薪数车以烧之薪尽而兽不燃灰中而立毛亦不焦斫刺不入打之如皮囊即以铁鎚鍜其头数千下乃死而张口向风须臾复活以石上菖蒲塞其鼻即死取其脑和菊花服之尽十斤得寿五百年又有火林山山中有火光兽大如鼠毛长三四寸或赤或白山可三百里许晦夜尝见此山林乃是此兽光照状如火光相似取其兽毛以缉爲布时人号爲火浣布也国人衣服之若有垢污以灰汁浣之终不洁净唯以火烧两食久振摆之其垢自落洁白如雪亦多仙家居处长洲长洲一名青丘在南海辰巳之地地方五千里去岸二十万里上饶山川又多大树树乃有二千围者一洲之上专是林木故一名青丘天有仙草灵药甘液玉英又有风山山𢘆震声有紫府宫天眞仙女游于此地元洲元洲在北海中地方三千里去南岸十万里上有五芝玄涧涧水如蜜浆饮之长生与天地相毕服此五芝亦得长生不死上多仙家流洲流洲在西海中地方三千里去东岸十九万里上多山川积石名爲昆吾冶其石成铁作劔光明洞照如水精状割玉如泥亦多仙家生洲生洲在东海丑寅之间接蓬莱七十万里地方二千五百里去西岸二十三万里上有仙家数万天气安和芝草常生地无寒暑安养万物亦多山川仙草衆芝一洲之水味如饴酪至良洲者也凤麟洲凤麟洲在西海之中地方一千五百里洲四面弱水绕之鸿毛不浮不可越也洲上多凤麟数万各各爲群又有山川池泽及神药百种亦多仙家煮凤喙及麟角合煎作胶名之爲续弦胶或名连金泥此胶能续弓弩已断之弦连刀劔断折之金更以胶连续之处使力士掣之他处乃断所续之际终无所损也天汉三年帝幸北海祠恒山四月西国王使至献灵胶四两及吉光毛裘武帝受以付外库不知胶裘二物之妙用也以爲西国虽逺而上贡者不奇稽留使者未遣久之武帝幸华林园射虎而弩弦断使者从驾又上胶一分使口濡以续弩弦帝惊曰异物也乃使武士数人共对掣引终日不脱如未续时其胶色青如碧玉吉光毛裘黄色盖神马之类也裘入水数日不濡入火不焦帝于是乃悟厚谢使者而遣去又益思方朔之逺见周穆王时西胡献昆吾刀及夜光常满杯刀长一尺杯受三升刀切玉如切泥杯是白玉之精光明照夜冥夕出杯于中庭以向天比明而水以满杯中汁甘而香美斯实灵人之器秦始至时西胡献切玉刀无复常满杯耳如此胶之所出从凤麟洲来剑之所出从流洲来并是西海中所有也聚窟洲聚窟洲在西海中申未地地方三千里北接崑崙二十六万里去东岸二十四万里上多神仙灵官宫第比门不可胜数及有狮子辟邪凿齿天鹿长牙铜头铁额之兽洲上有大山形似人鸟之象因名之爲人鸟山山专多大树与枫木相类而林芳叶香闻数百里此爲反魂树亦能自作声如群牛吼闻之者皆心振神骇伐其木根置于玉釜中煮取汁更微火煎如黑饧状令可丸之名曰惊精香或名之爲振灵丸或名之爲返生香或名之爲振檀香或名之爲人鸟精或名之爲却死香一种六名斯灵物也香气闻数百里死者在地闻香气乃却活不复亡也以香薰死人更加神验如此之后延和三年武帝幸安定西胡月支国王遣使献香四两大如雀卵黑如桑椹帝以其非中国所有以付外库又献勐兽一头形如五六十日犬子大似狸而色黄命国使以呈帝帝见使者抱之其以羸细秃悴怪其贡之非也问使者此小物可弄何谓勐兽使者对曰夫威加于百禽者不必计之以大小是以神麟故爲巨象之王鸾凤必爲大鹏之宗百足之虫制于螣亦不在于巨细也臣国云此三十万里国有常占东风入律百旬不休青云干吕连月不散者当知中国将有好道之君我王固将贱儒墨而贵道德薄金玉而厚灵物也故搜奇藴贡神香步天林而请勐兽乘毳车而济弱渊策骥足以度飞沙契阔途遥辛苦蹊路于今已十三年矣香神起妖残之死疾勐兽却百邪之魁鬼夫此二物实是养生之要助政平化岂图陛下反不知眞乎是臣国占风之谬矣今日仰鉴天姿亦乃非有道之君也眼多视则淫色口多言则犯难身多动则淫贼心多饰则奢侈未有用此四者而成天下之治也武帝忿然不平又问使者勐兽何方而伏百禽食噉何物膂力何比其所生何鄕耶使者曰勐兽所出或出崑崙或生玄圃或生聚窟或生天露其寿不赀食气饮露解人言语仁惠忠恕当其仁也爱护蠢动不犯虎豹以下当其威也一声叫发千人伏息牛马恐骇惊断絙系武士奄忽失其势力当其神也立兴风云吐嗽雨露百邪迸走蛟龙腾蛇附处于太上之厩役御狮子名曰勐兽盖神化无常能爲大禽之宗主乃攫天之元王辟邪之长兽者也灵香即虽少斯更生之神物也疫病灾死者将能起之乃闻香气者即活也芳又特甚故难歇也于是帝使使者令勐兽发声试听之使者乃指兽命发一声兽舐唇良久忽叫如天大雷声霹雳又两目䃱磹交光精气沖天良久方止帝登时顚蹶掩耳振动不能自止时卫者武士虎贲俱失仗伏地诸内外牛马犬豕之属皆絶绊离系惊骇放荡久许而定帝忌之因以此兽付上林苑令虎食之于是虎闻兽来乃相屈聚积如死虎伏兽入苑径上虎头溺虎口去十步已来顾视虎虎辄闭目帝恨使者言不逊欲收之明日失使者及勐兽所在遗四出寻讨不知所止到后元封元年长安城内病者数千百亡者太半帝试取月支神香烧之于城内其死未三日者皆活芳气经三月不歇于是信知其神物也乃更祕録者复一旦又失之检函封印如初无复香也帝逾懊恨不礼待于使者益贵方朔之遗语自愧求李少君之不勤惭卫叔𡖖之复去向使厚待使者必有所益也沧海岛在北海中地方三千里海四面绕岛各五千里水皆沧色仙人谓之沧海者也岛上专是大山积石有名石象八石石脑石桂英流月黄子石胆之辈百余种皆生于岛服之神仙外别有圆海绕山圆水色正黑谓之溟海无风而洪波百丈不可得徃上有九老丈人九天眞王盖太上眞人之所居唯飞仙能到其处耳三岛崑崙崑崙一号曰崑崙在西海戌地北海之亥地地方一万里去岸十三万里又有弱水周回绕帀山东南接积石圃西北接北户之室东北临大活之井西南至承渊之谷此四角大山实崑崙之支辅也积石圃南头是王母宫王母告周穆王云山去咸阳三十六万里山高平地三万六千里上有三角山方广万里形如偃盆下狭上广故曰崑崙山三角其一角干辰之辉名曰阆风巓其一角正西名玄圃堂其一角正东名崑崙宫其一角有积金爲天墉城面方千里城上安金台五所玉楼十二所其北户山承渊山入有墉城金台玉楼相映如流精之阙光碧之堂琼华之室紫翠丹房景云烛日朱霞九光西王母之所治也眞官仙灵之所宗上通璇玑元气流布五常玉衡理九天而调阴阳品物群生希奇特出皆在于此天人济济不可具记此乃天地之根纽万度之纲柄矣是以太上名山鼎于五方鎭地理也号天柱于珉城象纲轮也诸百川极深水灵居之其阴难到故治无常处非如丘陵而可得论尔乃天地设位物象之宜上圣观方缘形而着尔乃处玄风于西极坐王母于坤鄕昆吾鎭在于流泽扶桑植于碧津离合火精而光兽生于炎野坎总衆阴是以仙都宅于海岛艮位名山蓬山鎭于寅丑巽体元女养巨木于长洲高风鼓于群龙之位畅灵符于瑕丘至妙玄深幽神难尽测眞人隐宅灵仙所在六合之内岂唯数处而已哉此盖举其标末耳臣朔所见不博未能宣通王母及上元夫人圣㫖昔鲁闻之于得道者说此十洲大丘灵阜皆是眞仙隩墟神官所治其余山川万端并无睹者矣其北海外又有钟山在北海之子地隔弱水之北一万九千里高一万三千里上方七千里周旋三万里自生千芝及神草四十余种上有金台玉阙亦元气之所舍天帝君治处也钟山之南有平邪山北有蛟龙山西有郅草山东有东木山四山钟山之枝干也四山高钟山三万里宫城五所如一登四面山下望见钟山耳四面山帝君之城域也又仙人出入道径自一路从平邪山东南入穴中乃至内长生岛中紫石室宫九老仙都治处仙官数万衆记之方丈方丈洲在东海中心西南东北岸正等方丈面各五千里上专是面龙所聚者金玉瑠璃之宫三天司命所治之处群仙若欲昇天者徃来此洲受太上玄生箓仙家数十万琼田芝草课计顷畒如种稻状亦有石泉上有九原丈人宫主领天下水神及龙蛇巨鲸阴精水兽之辈扶桑在东海之东岸一万里复得碧海海广狭浩汗与合东海等大碧水旣不咸苦正作碧色甘香味美扶桑在碧海之中地方万里上有太上帝太眞王父所治处地多林木叶皆如桑又有椹子树长者数千丈径三千余围树两两同根偶生更相依倚是以名扶桑仙人食其椹而一体皆作金色飞翔玄虚其树虽大其叶及椹如中夏桑也但椹希而赤九千岁一生实耳味絶甘香地生紫金丸玉如诸夏之瓦石眞仙官变化万端盖无形有分形爲百身十丈者蓬丘蓬丘蓬莱山是也对东海之东北岸周回五千里北到钟山北阿门外乃天帝君总九天之维贵无比焉山源周回具有四城其中高山当心有似于崑崙也昔禹治洪水旣毕乃乘硚车度弱水而到此山祠上帝于北阿归大功于九天又禹经诸五岳使工刻石识其里数高下其字科斗书非汉人所晓今丈尺里数皆禹时书也不但刻劘五岳诸名山亦然其所刻之处独高耳今书是臣朔所具见其王母所道诸灵薮禹所不履唯书中夏之名山耳臣先师谷希子者太上眞官也昔授臣崑崙钟山蓬莱山及神洲眞形图昔来入汉留以寄所知故人此书又尤重于五岳眞形图矣昔也传受年限正同耳陛下好道思微甄心内向天尊下降并受传宝秘臣朔区区亦何嫌惜而不上所有哉然术家幽事道法隐秘某师云师术泄则事多疑师显则妙理散愿且勿宣臣之言意也武帝欣闻至说明年遂复从受诸眞形图常带之则候八节常朝拜灵书求脱屐焉朔谓滑稽都虚其心故弄万乘傲公侯不可得而师友不可得而喜怒故武帝不能尽至理于此人矣云笈七签卷之二十六云笈七籖正统道藏三家本一百二十二卷太玄部云笈七签卷之二十七登七洞天福地天地宫府图夫道本虚无因恍惚而有物气元冲始乘运化而分形精象玄着列宫阙于清景幽质潜凝开洞府于名山元皇先乎象帝独化卓然眞宰湛尔冥寂感而通焉故得琼简紫文方传代学琅函丹诀下济浮生诚志攸勤则神仙应而可接修鍊克着则龙鹤昇而有期至于天洞区畛高卑乃异眞灵班级上下不同又日月星斗各有诸帝并悬景位式辨奔翔所以披纂经文据立图象方知兆朕庶觌希夷则临目内思驰心有诣端形外谒望景无差乃名曰天地宫府图其天元重叠气象参差山洞崇幽风烟迅逺以兹缣素难具丹青各书之于文撰图经二卷眞经所载者此之略备仙官不言者盖阙而未详十大洞天太上曰十大洞天者处大地名山之间是上天遗群仙统治之所第一王屋山洞周回万里号曰小有清虚之天在洛阳河阳两界去王屋县六十里属西城王君治之第二委羽山洞周回万里号曰大有空明之天在台州黄巖县去县三十里青童君治之第三西城山洞周回三千里号曰太玄总眞之天未详在所登眞隐诀云疑终南太一山是属上宰王君治之第四西玄山洞周回三千里号三元极眞洞天恐非人迹所及莫知其所在第五青城山洞周回二千里名曰宝仙九室之洞天在蜀州青城县属青城丈人治之第六赤城山洞周回三百里名曰上清玉平之洞天在台州唐兴县属玄洲仙伯治之第七罗浮山洞周回五百里名曰朱明辉眞之洞天在循州博罗县属青精先生治之第八句曲山洞周回一百五十里名曰金坛华阳之洞天在润州句容县属紫阳眞人治之第九林屋山洞周回四百里号曰尤神幽虚之洞天在洞庭湖口属北岳眞人治之第十括苍山洞周回三百里号曰成德隐玄之洞天在处州乐安县属北海公涓子治之三十六小洞天太上曰其次三十六小洞天在诸名山之中亦上仙所统治之处也第一霍桐山洞周回三千里名霍林洞天在福州长溪县属仙人王纬玄治之第二东岳太山洞周回一千里名曰蓬玄洞天在兖州干封县属山图公子治之第三南岳衡山洞周回七百里名曰朱陵洞天在衡州衡山县仙人石长生治之第四西岳华山洞周回三百里名曰总仙洞天在华州华阴县眞人惠车子主之第五北岳常山洞周回三千里号曰总玄洞天在恒州常山曲阳县眞人郑子眞治之第六中岳嵩山洞周回三千里名曰司马洞天在东都登封县仙人邓云山治之第七峨嵋山洞周回三百里名曰虚陵洞天在嘉州峨嵋县眞人唐览治之第八庐山洞周回一百八十里名曰洞灵眞天在江州德安县眞人周正时治之第九四明山洞周回一百八十里名曰丹山赤水天在越州上虞县眞人刁道林治之第十会稽山洞周回三百五十里名曰极玄大元天在越州山阴县镜湖中仙人郭华治之第十一太白山洞周回五百里名曰玄德洞天在京兆府长安县连终南山仙人张季连治之第十二西山洞周回三百里名曰天柱宝极玄天在洪州南昌县眞人唐公成治之第十三小潙山洞周回三百里名曰好生玄上天在潭州澧陵县仙人花丘林治之第十四灊山洞周回八十里名曰天柱司玄天在舒州怀宁县仙人稷丘子治之第十五鬼谷山洞周回七十里名曰贵玄司眞天在信州贵溪县眞人崔文子治之第十六武夷山洞周回一百二十里名曰眞昇化玄天在建州建阳县眞人刘少公治之第十七玉笥山洞周回一百二十里名曰太玄法乐天在吉州永新县眞人梁伯鸾主之第十八华盖山洞周回四十里名曰容成大玉天在温州永嘉县仙人羊公修治之第十九盖竹山洞周回八十里名曰长耀宝光天在台州黄巖县属仙人商丘子治之第二十都峤山洞周回一百八十里名曰宝玄洞天在容州普宁县仙人刘根治之第二十一白石山洞周回七十里名曰秀乐长眞天在郁林州南海之南也又云和州含山县是白眞人治之第二十二岣山洞周回四十里名曰玉阙宝圭天在容州北流县属仙人饯眞人治之第二十三九疑山洞周回三千里名曰朝眞太虚天在道州延唐县仙人严眞青治之第二十四洞阳山洞周回一百五十里名曰洞阳隐观天在潭州长沙县刘眞人治之第二十五幕阜山洞周回一百八十里名曰玄眞太元天在鄂州唐年县属陈眞人治之第二十六大酉山洞周回一百里名曰大酉华妙天去辰州七十里尹眞人治之第二十七金庭山洞周回三百里名曰金庭崇妙天在越州剡县属赵仙伯治之第二十八麻姑山洞周回一百五十里名曰丹霞天在抚州南城县属王眞人治之第二十九仙都山洞周回三百里名曰仙都析仙天在处州缙云县属赵眞人治之第三十青田山洞周回四十五里名曰青田大鹤天在处州青田县属傅眞人治之第三十一钟山洞周回一百里名曰朱日太生天在润州上元县属龚眞人治之第三十二良常山洞周回三十里名良常放命洞天在润州句容县属李眞人治之第三十三紫盖山洞周回八十里名紫玄洞照天在荆州常阳县属公羽眞人治之第三十四天目山洞周回一百里名曰天盖涤玄天在杭州余杭县属姜眞人治之第三十五桃源山洞周回七十里名曰白马玄光天在玄洲武陵县属谢眞人治之第三十六金华山洞周回五十里名曰金华洞元天在婺州金华县属戴眞人治之七十二福地太上曰其次七十二福地在大地名山之间上帝命眞人治之其间多得道之所第一地肺山在江宁府句容县界昔陶隐居幽栖之处眞人谢允治之第二盖竹山在衢州仙都县眞人施存治之第三仙磕山在温州梁城县十五里近白溪草巿眞人张重华治之第四东仙源在台州黄巖县属地仙刘奉林治之第五西仙源亦在台州黄巖县峤岭一百二十里属地仙张兆期治之第六南田山在东海东舟船徃来可到属刘眞人治之第七玉熘山在东海近蓬莱岛上多眞仙居之属地仙许迈治之第八清屿山在东海之西与扶桑相接眞人刘子光治之第九郁木洞在玉笥山南是萧子云侍郞隐处至今阴雨犹闻丝竹之音徃徃樵人遇之属地仙赤鲁班主之第十丹霞洞在麻姑山是蔡经眞人得道之处至今雨夜多闻钟磬之声属蔡眞人治之第十一君山在洞庭青草湖中属地仙侯生所治第十二大若巖在温州永嘉县东一百二十里属地仙李方回治之第十三焦源在建州建阳县北是尹眞人隐处第十四灵墟在台州唐兴县北是白云先生隐处第十五沃州在越州剡县南属眞人方明所治之第十六天姥岑在剡县南属眞人魏显仁治之第十七若耶溪在越州会稽县南属眞人山世逺所治之第十八金庭山在庐州巢县别名紫微山属马仙人治之第十九清逺山在广州清逺县属阴眞人治之第二十安山在交州北安期先生隐处属先生治之第二十一马岭山在郴州郭内水东苏耽隐处属眞人力牧主之第二十二鹅羊山在潭州长沙县娄驾先生所隐处第二十三洞眞墟在潭州长沙县西岳眞人韩终所治之处第二十四青玉坛在南岳祝融峰西青乌公治之第二十五光天坛在衡岳西源头凤眞人所治之处第二十六洞灵源在南岳招仙观观西邓先生所隐地也第二十七洞宫山在建州关𨽻鎭五岭里黄山公主之第二十八陶山在温州安国县陶先生鲁隐居此处第二十九三皇井在温州横阳县眞人鲍察所治处第三十烂柯山在衢州信安县王质先生隐处第三十一勒溪在建州建阳县东是孔子遗砚之所第三十二龙虎山在信州贵溪县仙人张巨君主之第三十三灵山在信州上饶县北墨眞人治之第三十四泉源在罗浮山中仙人华子期治之第三十五金精山在虔州虔化县仇季子治之第三十六合皂山在吉州新淦县郭眞人所治处第三十七始丰山在洪州丰城县尹眞人所治之地第三十八逍遥山在洪州南昌县徐眞人治之地第三十九东白源在洪州新吴县东刘仙人所治之地第四十钵池山在楚州王乔得道之处第四十一论山在润州丹徒县是终眞人治之第四十二毛公坛在苏州长洲县属庄仙人修道之所第四十三鸡笼山在和州历阳县属郭眞人治之第四十四桐柏山在唐州桐栢县属李仙君所治之处第四十五平都山在忠州是阴眞君上昇之处第四十六緑萝山在朗州武陵县接桃源界第四十七虎溪山在江州南彭泽县是五柳先生隐处第四十八彰龙山在潭州澧陵县北属臧先生治之第四十九抱福山在连州连山县属范眞人所治处第五十大面山在益州成都县属仙人栢成子治之第五十一元晨山在江州都昌县孙眞人安期生治之第五十二马蹄山在饶州鄱阳县眞人子州所治之处第五十三德山在朗州武陵县仙人张巨君治之第五十四高溪蓝水山在雍州蓝田县并太上所游处第五十五蓝水在西都蓝田县属地仙张兆期所治之处第五十六玉峰在西都京兆县属仙人栢户治之第五十七天柱山在枕州于潜县属地仙王伯元治之第五十八商谷山在商州是四皓仙人隐处第五十九张公洞在常州宜兴县眞人康桑治之第六十司马悔山在台州天台山北是李明仙人所治处第六十一长在山在齐州长山县是毛眞人治之第六十二中条山在河中府虞乡县管是赵仙人治处第六十三茭湖鱼澄洞在西古姚州始皇先生鲁隐此处第六十四绵竹山在汉州绵竹县是琼华夫人治之第六十五泸水在西梁州是仙人安公治之第六十六甘山在黔南是宁眞人治处第六十七𤨆山在汉州是赤须先生治之第六十八金城山在古限戍又云石戍是石眞人所治之处第六十九云山在邵州武刚县属仙人卢生治之第七十北邙山在东都洛阳县属魏眞人治之第七十一卢山在福州连江县属谢眞人治之第七十二东海山在海州东二十五里属王眞人治之云笈七籖卷之二十云笈七籖正统道藏三家本一百二十二卷太玄部云笈七签卷之二十八登八二十八治二十四治谨按张天师二十四治图云太上以汉安二年正月七日中时下二十四治上八治中八治下八治应天二十四气合二十八宿付天师张道陵奉行布化张天师沛国丰县人也讳道陵字辅汉禀性严直经明行修学道有方永平二年汉帝诏书就拜巴郡江州令以延和元年三月十日辛丑诏书拜爲司空封食冀县侯以芝草图经历神仙爲事任採延年药饵金液丹以汉安元年丁丑诏书迁改不拜遂解官入益州部界以其年于蜀郡临卭县渠亭山赤石城中静思精至五月一日夜半时有千乘万骑来下至赤石城前金车羽盖步从龙虎鬼兵不可称数有五人一人自言吾是周时柱下史也一人自言吾是新出太上老君也一人云吾是太上高皇帝中黄眞君也一人言吾是汉师张良子房也一人言吾是佐汉子渊天师外祖也子骨法合道当承老君忠臣之后今授子鬼号传世子孙爲国师抚民无期于是道陵方亲受太上质敕当步纲蹑纪统承三天佐国扶命养育群生整理鬼气传爲国师依其度数开立二十四治十九静庐授以正一盟威之道伐诛邪伪与天下万神分付爲盟悉承正一之道也上皇元年七月七日无上大道老君所立上品治八品诀要掌中伏亏造天地五龙布山岳老君立位治以用化流愚俗学者不得贪竞欲仙道克成可传之与质朴也第一阳平治治在蜀郡彭州九陇县去成都一百八十里道由罗江水两岐山口入水路四十里治道东有龙门拒守神水二栢生其上西南有大泉决水归东治应角宿贵人发之治王始终嗣师天师子也讳衡字灵眞爲人广智志节高亮隐习仙业汉孝灵帝征爲郞中不就以光和二年正月十五日巳巳于山昇仙立治碑一双在门名曰嗣师治也阳平谪仙妻不知其姓名九陇居人张守珪家甚富有茶园在阳平化仙居内每岁召採茶人力百余辈男女佣工杂之园中有一少年赁爲摘茶自言无亲族性甚了慧勤愿守珪怜之以爲义儿又一女子二十余亦无亲族愿爲义儿之妇孝义端恪守珪甚善之一旦山水泛溢市井路絶盐酪既阙守珪甚忧新妇曰此可买耳取钱出门十数步置钱树下以杖扣树得盐酪而归后或有所要但令扣树取之无不得者其夫术亦如此因与邻妇十数人于堋口巿相遇爲买酒一碗与衆妇飮之皆醉而碗中酒不减逺近传说人皆异之守珪请问其术受于何人少年曰我阳平洞中仙人耳因有小过谪于人间不久当去守珪曰洞府大小与人间城阙相类否答曰二十四化各有一大洞或方千里五百三百里其中皆有日月飞精谓之伏神之根下照洞中与世间无异其中皆有仙王仙官仙𡖖辅相佐之如世之职司有得道之人及积功迁神反生之者皆居其中以爲民庶毎年三元大节诸天有上眞下游洞天以观其所理善恶人世死生兴废水旱风雨预关于洞中焉其龙神祠庙血食之司皆爲洞府所统也二十四化之外其青城峨嵋益登慈母繁阳嶓冢亦各有洞天不在十大洞天三十六小洞天之数洞之仙曹如人间郡县聚落耳不可一一详记之也旬日之间忽然夫妇俱去右阳平治山山中有主簿治嗣师治系师治第二鹿堂山治治在汉州绵竹县界北乡去成都三百里上有仙室仙台古人度世之处昔永寿元年太上老君将张天师于此治上与四鎭太岁大将军川庙百鬼共折石爲要皆从正一盟威之道山有松栢五龙仙宂能通船渡持火入宂三日不尽治应亢宿号长发之治王八十年第三鹤鸣神山上治治在其上山与青城天国山相连去成都二百里在蜀郡临卭县界径道三百里世人不知之马底子何丹阳得道处治前三水共成一带神龙居之有四金钉二石金银蚕三斛亦言尹喜主之治应氐宿贱人发之治王六十年神仙传云张天师遇中国纷乱乃入蜀鹤鸣山学道也第四漓沅山治治在彭州九陇县界与鹿堂山治相连其间八十里去成都二百五十里有果松神草服之昇仙又有四龙起骑之门范蠡主之治应房宿庶人发之治王二十年第五葛璝山治治在彭州九陇县界与漓沅山相连去成都县二百三十里去阳平治水口四十八里昔贤于此得道上有松栗山高六百丈治应心宿道人发之治王九十年南康王太尉中书令韦公皋爲成都尹相国张公之爱婿而量深器大举止简傲不狎于俗张公奕世相家德望清贵举族皆轻侮于韦以此见薄亦未之悟也忽梦二神人谓之曰天下诸化领世人名籍吾子名系葛璝禄食全蜀富贵将及何自滞耶勉哉行矣异日当富贵无以葛璝爲忘也由是韦有干禄之志谋于其室家复勉励之以粧奁数十万金资其行计既达秦川属歳饥久雨因知友所聘署陇州军事判官俄而驾出奉天郡守奔难行在皋率土客甲士馈輓军储以申扈卫以功就拜防御使复请赴觐行朝德宗望而器之既平寇难大驾还京以功检校右仆射凤翔节度使恳让乞改西川乃授西川节度与张公交代焉拥师赴任张假道归阙以避其锋既而累年蜀境大穰金帛丰积南诏内附乞爲臣妾威名益重而贡赋不亏朝廷倚注戎蛮慑伏由是请许南诏置习读院入质子学生习诗书礼乐公文翰之美冠于一时南诏得其手笔刻石以荣其国而葛璝之事久已忘矣又梦二神人曰富贵而忘所因其何甚耶公梦觉流汗惊骇久之乃躬诣云林炷香祷福遂命工度木揆日修崇作南宫飞阁四十间巨殿修廊重门邃宇范金刻石知无不爲支九陇租赋于山下阿屯输贮糗粮山积匠石云起自制碑刊于洞门之侧上构层楼拣选僮七十人以供洒扫良田五百畒以瞻斋储在鎭二十余年封至王爵矣即本命丁卯属葛璝化也第六庚除治山去平地三百九十丈在广汉郡绵竹县西去县五里去成都二百八十里上常有仙人来徃可以度厄养性昔张力得道之处山有二石室三龙头淮水遶之治应尾宿当道士发之治王始终第七秦中治主神仙在广汉郡德阳县东九里去成都二百里其山浮昔韩衆于其上得仙前有大水东有道径于汉洛治面有大石铜爲志治应箕宿癫人发之治王始终第八眞多治山在怀安军金堂县去成都一百五十里山有芝草神药得服之令人寿千岁山高二百八十丈前有池水水中神鱼五头昔王方平于此与太上老君相见治应斗宿女人发之治王七十年无极元年十月五日眞正无极太上立治中八品气要诀在掌中第一昌利治山在怀安军金堂县东四十里去成都一百五十里昔蜀郡李八伯初学道处八伯唐公房之师也游行蜀中诸名山常自出戏于成都巿暮宿于青城山上故号爲八伯也其山南有一石室容八十人前有三龙门爲志治应牛宿狂惑人发之治玉五百年第二𨽻上治山季子先生学道飞仙治在广汉郡德阳县东二十里山有二石室有一神井白鹿白鹤白鸠时来飮之有石在治前与绵毋治相连西有赤石溪上有三松爲志山去平地二千九百丈昔中山卫叔卿于此得道治应女宿贫贱人发之治王百年第三涌泉山神治昔广汉马明生学道得仙太上老君至此化形住此治在遂宁郡小汉县界上有泉水治万民病饮之无不差愈传世爲祝水治去成都二百里有悬崖百丈近绵水猴猿百鸟来在其间治应虚宿野人发之治王三十年其山小而高四向有游道第四稠粳治在犍爲郡新津县去成都一百一十里汶山江水经焉山高去平地一千七百丈昔轩辕学道之处也治左右有连冈相续西北有味江水山亦有芝草仙药可养性命治应危宿贵人发之治玉五十年第五北平治在眉州彭山县去成都一百四十里山上有池水纵广二百步中有神芝药草食之与天相久昔越人王子乔得仙治应室宿道师发之治王四十年一名𥐿山治第六本竹治山在蜀州新津县去成都一百二十五里山高一千三百丈上有一水有香林在治陌北有龙宂地道通峨嵋山上有松昔郭子声得道之处也后有林竹西去十五里通鹤鸣山前水中常有神龙游戏治应壁宿龙门吏人发之治王五百年第七蒙秦治山在越隽郡台登县西去城二十里去成都一千四百二十里治与越隽郡隔河水前有小山后有大山高一千丈昔伊尹于此山学道上有芝英金液草服之得度世后有汉中郡赵昇得道于此治应奎宿凡人发之治王九十年第八平盖治山在蜀州新津县去成都八十里前山下有玉人身长一丈三尺昔吴郡崔孝通于此山学道得飞仙山西有大江南有长山北有平川中有龙门治应娄宿阴人发之治王千年无上二年正月七日无爲大道玄眞立下八品治气要诀在掌中第一云台山治在巴西郡阆州苍溪县东二十里上山十八里方得山足去成都一千三百七十里张天师将弟子三百七十人住治上教化二年白日昇天其后一年天师夫人复昇天后三十年赵昇王长复得白日昇天治前有巴西大水山有一树桃三年一花五年一实悬树高七十丈下无底之谷唯赵昇乃自掷取得桃子余者无能取之治应胃宿有人形师人发之治王五十年又云云台治山中有玉女乘白鹤仙人乘白鹿又有仙师来迎天师白日昇天万民尽见之一云此天柱山也在云台治前有立碑处云台治中録曰施存鲁人夫子弟子学大丹之道三百年十鍊不成唯得变化之术后遇张申爲云台治官常悬一壶如五升器大变化爲天地中有日月如世间夜宿其内自号壶天人谓曰壸公因之得道在治中第二浕口治山在汉中郡江阳县去成都二千九百二十里陈安世于此山上学道得仙安世京兆人也汉中水过其前山一名平元山西有长山东有流海帝王所住有青龙门治应昴宿俗人发之治王五百年第三后城山治在汉州什邡县昔㬊子然于此山上学仙得道左有大水后有重山山有神芝服之寿千歳一名黄陵山南有长山北有青龙东有松栢爲志治应毕宿凡人发之治王八十年第四公慕治在汉州什邡县去治一百里昔苏子于此山学道得仙一名北逢仙山南有石坎北有悬流水治应觜宿病人发之治王七十年第五平冈治山在蜀州新津县去成都一百里昔蜀郡人李阿于此山学道得仙白日昇天治应参宿道士发之治王二十年北有三重曹溪南有特山爲志第六主簿山治在卭州蒲江县界去成都一百五十里蜀郡人王兴于此学道得仙一名秋长山南有石室玉堂松栢生其前治应井宿彻人发之治王八十年第七玉局治在成都南门内以汉永寿元年正月七日太上老君乘白鹿张天师乘白鹤来至此坐局脚玉寐即名玉局治也治应鬼宿千丈大人发之治王三世第八北邙山治在东都洛阳县梁水在治左务成子于此得道大黄出东冗泉南流治应柳宿仙圣发之治王六十年玄都律第十六云治者性命魂之所属也五岳名山图云阳平治鹿堂治鹤鸣治治沅治葛璝治庚除治秦中治眞多治右八治是上品并是后汉汉安元年太上老君所立昌利治𨽻上治涌泉治稠粳治北平治本竹治蒙秦治平盖治右八治是中品置如前云云台治浕口治后城治公慕治平冈治主簿治玉局治北邙治右八治是下品置如前云冈氐治白石治钟茂治具山治地图云此四治在京师东北右此四治是张天师所加充前二十四治合成二十八治上应二十八宿平公治公慕治天台治濑鄕治樽领治代元治和里治漓沅治右是天师更加此八治以配八品周布四海鎭国化人也太眞科下卷所说云第一别治有四者第一具山治第二钟茂治第三白石治第四冈氐治右四品在外名别治于内名备治备治足二十八也则与三八别也第二游治有八者第一吉阳治第二平都治第三河逢治第四慈母治第五黄金治第六太华治第七青城治第八峨嵋治右八品是游治也第三配治有八者第一代元治第二樽领治第三濑鄕治第四天台治第五八慕治第六平公治第七利里治第八漓沅治右八品是配治也第四正治二十有四者第一北邙治第二玉局治第三主簿治第四平冈治第五公慕治第六后城治第七浕口治第八云台治右是下品八治也第一平盖治第二蒙秦治第三本竹治第四稠粳治第五北平治第六涌泉治第七𨽻上治第八昌利治右是中品八治也第一眞多治第二秦中治第三庚除治第四葛璝治第五漓沅治第六鹤鸣治第七鹿堂治第八阳平治右是上品八治也第五星宿治二十有八名上治一名内治又名大治又名正治是上皇元年七月七日无上玄老太上大道君所立上中下品二十八宿要诀第一角宿上治无极虚无无形下治阳平山第二亢宿上治无极虚无自然下治鹿堂山第三氐宿上治无极玄元无爲下治鹤鸣山第四房宿上治虚白下治漓沅山第五心宿上治洞白下治葛璝山第六尾宿上治三一下治庚除山第七箕宿上治三元下治秦中山第八斗宿上治三五下治眞多山右上八品无上治第九牛宿上治九天下治昌利山第十女宿上治五城下治𨽻上山第十一虚宿上治元神下治涌泉山第十二危宿上治丹田下治稠粳山第十三室宿上治常先下治北平山第十四璧宿上治金梁下治本竹山第十五奎宿上治六府下治蒙秦山第十六娄宿上治太一君下治平盖山右中八品玄老治之第十七胃宿上治五龙下治云台山第十八昴宿上治随天下治浕口山第十九毕宿上治六丁下治后城山第二十觜宿上治十二辰下治公慕山第二十一参宿上治还身下治平冈山第二十二井宿上治拘神下治主簿山第二十三鬼宿上治无形下治玉局山第二十四柳宿上治聚元下治北邙山右下八品太上治之太上汉安二年正月七日中时二十四治上八中八下八以应二十四气付天师张道陵第二十五星宿上治别形下治冈氐山第二十六张宿上治保气下治白石山第二十七翼宿上治五玉下治钟茂山第二十八轸宿上治金堂下治具山天师所立四治天师以建安元年正月七日出下四治名备治合前二十八宿也星宿治随天立历运设教劫劫有受命爲天师者各各申明济世度人以至太平太平君出更加有司随其才德进位神仙天师以汉安元年七月七日立四治付嗣师以备二十八宿第一冈氐治在兰武山应星宿第二白石治在玄极山应张宿第三具山治在饭阳山应翼宿第四钟茂治在元东山应轸宿系师以太元二年正月七日立八品游治峨嵋治青城治黄金治太华治慈母治河逢治平都治吉阳治系师者嗣师子也讳鲁于阳平山得尸解仙道又立一治名系师治但嗣师治并主簿是天师门下也又立一治今按玄都职治律第九云代元治平都治是巡游治也是知峨嵋治等亦是游治云笈七籖卷之二十八云笈七籖正统道藏三家本一百二十二卷太玄部云笈七籖卷之二十登九禀生受命禀受章混元述禀篇曰夫人生于天地之间禀二气之和冠万物之首居最灵之位緫五行之英参于三才与天地并德岂不贵乎内观经云天地构精阴阳布化人受其生一月爲胞精血凝也二月爲胎形兆胚也三月阳神爲三魂动以生也四月阴灵爲七魄静鎭形也五月五行分五藏以安神也六月六律定六府用滋灵也七月七精开窍通光明也八月八景神具降眞灵也九月宫室罗布以定精也十月气足万象成也元和哺饲时不停也太一居脑緫衆神也司命处心纳生气也桃康住脐保精根也无英居左制三魂也白元居右拘七魄也所以周身神不空也易系辞曰干道成男坤道成女是也因縁经曰人始受身从虚无中来回黄转白构气凝精承天顺地合化阴阳一月爲胞郁单天气下浃身中二月爲胎无量寿天气下浃身中三月魂具须延天气下浃身中四月魄成寂然天气下浃身中五月生藏不骄乐天气下浃身中六月具六府化应声天气下浃身中七月明窍梵辅天气下浃身中八月景附清明天气下浃身中九月神降无爱天气下浃身中天神一万八千身神一万八千共三万六千神气具足十月而生在胞之时三元养育九气布化岁星爲肝太白爲肺鎭星爲脾荧惑爲心辰星爲肾北斗七星开其七窍七星降七童子以卫其身七星之气结爲一星在人头上去顶三尺人爲善者其星光大而明爲恶者其星暗冥而小善积则福至恶积则灾生星光坠灭其身死矣生神章经曰人之受生于胞胎之中三元育养九气结形九月神布气满能声十月神具九天称庆太一执符帝君品命主録勒籍司命定筭五帝监生圣母卫房天地神祇三界备守九天司马在庭东向读生神宝章九过男则万神唱恭女则万神唱奉男则司命敬诺女则司命敬顺于是而生九天司马不下命章万神不唱恭诺终不生也人得还生人道濯形太阳惊天骇地贵亦难称天眞地只三界齐临亦不轻也当生之时亦不爲陋也若能爱其形保其神贵其气固其根终不死坏而得神仙骨肉同飞上登三清与三气合德九气齐并反于此者自取死坏耳可不哀乎眞文经曰人之生也头圆象天足方法地发爲星辰目爲日月眉爲北斗耳爲社稷口爲江河齿爲玉石四肢爲四时五藏法五行与天地合其体与道德齐其生大矣贵矣善保之焉昔天眞皇人于峨嵋山中告黄帝曰一人之身一国之象也胷腹之位犹宫室也四肢之列犹郊境也骨节之分犹百官也神犹君也血犹民也能知治身则知治国矣夫爱其民所以安其国恡其气所以全其身民散则国亡气竭则身死亡不可复存死不可复生至人消未生之患治未病之疾坚守之于无事之前不追之于既逝之后民难养而易散气难保而易失审威德者保其理割嗜欲者保其炁得不勤哉得不成哉太上九丹上化胎精中记九丹上化之文太微帝君受于三天玉童乃上化九转回精凝神解散紫胞结节之根还精补胎灵鎭穷肠内充外逸九窍觧明鍊髓易骨节节纳眞其法高妙秘于九天金房玉室灵都之宫依四极明科万劫一传自无玄名紫简緑字上清不得参闻有犯灵禁伐以神兵密修其道白日飞仙九天丈人告三天玉童曰天地交运二象含眞阴阳降炁上应九玄流丹九转结炁爲精精化成神神变成人故人象天地气法自然自然之气皆九天之精化爲人身舍胎养育九月气盈九天气普十月乃生其结胎受炁有吉有凶有寿有夭有短有长皆禀宿根结气不纯藏胃积滞六府败伤形神不固体不受灵死气入窍何由得存徒知修学不识此源今以相告一形之眞随生解结哺养百神体自生光内府鲜明神安宫宅万炁并仙子其秘之愼勿轻宣凡人受生结九丹上化于胞胎之中法九天之气气满神具便于胞囊之内自识其宿命知有本根转轮因縁九天之气化成其身既睹阳道开广三光而自忘其所生所由之因尔者皆由胞根结滞盘固三关五府不理死气塞门致灵关不发而忘其因縁也若灵眞託化含鍊琼胎暂经紫户运履人道挺秀自然曜景睹灵便腾身九天非复结精受气而爲人也凡人生禀九天之气气凝爲精精化成丹丹变成人结胎含秀法则自然假令七月生则十月胎受波罗答惒天之气十一月生则受梵迦摩夷天之气十二月生则受梵辅天之气正月生则受化应声天之气二月生则受不骄乐天之气三月生则受寂然天之气四月生则受须延天之气五月生则受上上禅善无量寿天之气六月生则受郁单无量天之气凡人从十月结胎至于六月则受九天之气已满至七月合十月则天地气盈受太阳之运而生也凡修学之家仰希神仙当知鍊身于九丹解结于五神引气于本生灭根于三关九鍊十变百节开明断絶胞结乃知本眞既知本眞便成上仙学无此法三宫不聦死气不灭胃不受灵气离神游赤子不欢宫宅空废邪魔入身所以百痾从此而生死不尽命痛乎何言凡阳气赤名曰玄丹阴气黄名曰黄精阴阳交接二气降精化神结胎上应九天九天之气下布丹田与精合凝结会命门要须九过是爲九丹上化下凝以成于人一月受气二月受灵三月含变四月凝精五月体首具六月化成形七月神位布八月九孔明九月天气普乃有音声十月司命勒籍受命而生故人禀九天之气降阴阳之精名曰九丹合成人身既得爲人便应返其本眞通理五藏解散胞根断灭死气自然成仙也解胎十二结法凡人生在胞胎之中皆禀九天之气凝精以自成人也既生而胞中有十二结节盘固五内五内滞閟结不可解节不可灭故人之病由于节滞也人之命絶由于结固也兆能解结于胞中十二结节则求死亦不得也胞上部有四结一结在泥丸中二结在口中三结在颊中四结在目中欲解上部四结当以本命日平旦入室烧香向西北九拜朝九天元父叩齿九通三唿元父讳讫回向东南三拜三唿九天玄母讳还向本命平坐闭眼思元父身长九寸九分着玄黄素灵之绶头戴七称珠玉之帻无极进贤之冠居九天之上太极琼宫玉宝之府丹灵鄕洞元里中乘碧霞飞舆从十二飞龙二十四仙人从西北来下入我身中泥丸之境次思玄母身长六寸六分着青宝神光锦绣霜罗九色之绶头戴紫元玄黄宝冠居九炁无极之上琼林七映丹房玉宝洞元之府九光鄕上清里中乘紫云飞精羽盖从十二凤凰三十六玉女从东南来下入甲身中治面洞房之内思父母化爲青黄二气宛转相沓竟于头面之上毕叩齿九通微呪曰甲受九灵之化结气不纯节滞盘固鎭塞灵门谨以本命上告高晨元父玄母下映我身八景齐晖九天同眞共解上部四结胞根回灵鎭户九孔结仙内胎鍊化九丹凝神变青爲赤二气缠绵寿同三光永享亿年毕咽气八十一过止又思郁单无量天王姓混讳衣九色无缝自然斑文之裘头戴耀精日圆治天无央玄台紫户之内乘九麟琼轮侍玉仙二十四人次思上上禅善无量寿天王姓禊讳衣九色云文之裘头戴晖精月光治天王国朱林七宝琼台乘十二玄龟飞青羽盖从上官太仙玉童三十二人次思须延天王姓滓讳衣九色三法云文之裘头戴天元玉宝明冠治天玉京灵都宫乘九色飞鸿三素飞云从素灵玉女一十四人次思三天眞王共下我身头面之上化爲青紫黄三气混沌如云之沓从口耳鼻孔之中而入直帀一面便仰祝曰三天天王九玄灵仙爲我上解头面之关结化九丹自然降精金门之上交合三眞之云降流我身以成我神荡去死气灭絶胞根灵景鎭固弃诸凶患结结得解节节纳眞玄光流布洞灌幽泉言名九天反胎化仙内充外盈表里成神毕仰咽气九过止又思上部八景神童闭眼存脑神名觉元子字道都形长一寸一分着白锦之衣头戴三梁宝冠髪神名玄文华字道衡形长二寸一分衣玄云锦衣头戴无极进贤之冠皮肤神名通衆仲字道连形长一寸五分衣黄锦飞裙头戴三气宝天冠目神名虚监生字道童形长三寸六分衣五色章衣头戴通天之冠顶髓神名灵谟盖字道周形长五寸衣白锦素裙头戴三梁宝冠膂神名益历辅字道柱形长三寸五分衣白玉柔衣头戴玄元宝冠鼻神名冲龙玉字道微形长二寸五分衣青黄素锦飞裙头戴逺游之冠舌神名始梁峙字道岐形长七寸着绛锦飞裙头戴进贤之冠八景都竟并如婴儿之形一合在面部之上各安其所乃叩齿八通微祝曰上景一部八神合眞结气九丹化成我身千乘万骑如云散烟降帀头面施灵布神上解结节中灭胞根下除固滞通理三关八景翼体与灵同年帝君玄母曲回高晨降我玉华停我落鲜返容朱颜面化金仙变景逐电迳造日门仰咽八气都止便服上化九丹阳灵之符胞中部有四结一结在五藏中二结在太仓中三结在大肠中四结在小肠中兆欲解中部四结以本命之日正午时入室烧香向西北九拜朝元父三唿元父讳转东南三拜朝玄母三唿玄母讳还向行年上平坐叩齿九通闭目思元父身长九寸九分着玄黄素灵之绶头戴七称珠玉之帻无极进贤之冠居九天之上太极琼宫玉宝之府丹灵鄕洞元里中乘碧霞飞舆从十二飞龙二十四仙人从西北来下入某身中五藏之内次又思玄母身长六寸六分着青宝神光锦绣霜罗九色之绶头戴紫元玄黄宝冠居九气无极之上琼林七映丹房玉宝洞元之府九光鄕上清里中乘紫云飞精羽盖从十二凤凰三十六玉女从东南下来入我五藏之中思父母化爲青黄二气混沌如日之圆映照五藏光耀内外便仰祝曰父灵母精二气齐并九丹凝化结胎紫琼禀景太微命统九灵帝君敷神流眞灌生五藏结络六府洞清胃管开聦九窍朗明宿节散灭新胎更荣变景鍊髓冠带九星三晖翼部飞入帝庭毕咽四十五气止又思菽然天王姓津讳衣七色龙文通光之裘头戴阴精夜光治天朱宫琼台之上乘八景飞轮从玉仙十二人次思不骄乐天王姓凝讳𩅺衣九色飞霜云文斑裘头戴青华歳星玄精治天元宫映丹之房九层玉台乘白鹿丹霞之舆从上宫玉仙三十六人次思化应声天王姓耀讳衣九色流光耀云锦裘头戴白光太白精治天琼林上宫朱映之房乘飞凤游霄紫轮从太眞玉仙三十六人思三天眞王共下入我身五藏之内化爲赤白皂三色之炁混沌如云之烟从心孔而入直帀五内便微祝曰九丹凝灵三气结纒玄眞充降内外明鲜太仓开通肠胃结仙断灭节茎散除宿根三合成契九化凝神回精玉胞以成我身九色玄黄流精灌津荡洗积滞内无滓尘华条合秀种植灵根孔孔洞朗节节泠然骨化景飞上昇紫天毕仰咽九气止又思中部八景神童闭目存唿喉神名百流放字道通形长八寸八分着九色章衣戴平天紫晨之冠肺神名素灵生字道平形长八寸一分着白锦飞云之衣头戴九元宝冠心神名焕阳昌字道名形长九寸着绛章单衣头戴玉晨宝天冠肝神名开君童字道青形长七寸衣飞青羽裙头戴三梁之冠胆神名龙德拘字道放形长三寸六分衣青黄緑三色之裙头戴无极进贤之冠左肾神名春元眞字道𡖖形长三寸七分着五色变光之帬头戴逺游之冠右肾神名象地无字道生形长三寸五分衣白锦单衣头戴三气宝光之冠脾神名宝元全字道骞形长七寸三分着黄锦飞裙头戴紫晨之冠八景都竟并如婴儿之形一合在五藏之内各安其所仍叩齿八通仰祝曰中部八景上变九回化精玉胞结气紫微鍊魂固魄万神緫归帝君解结九孔散开玄母降灵节节纳晖内充外盈华光无衰得与八景合辇同飞本命告使如兆所回运我上昇披观灵扉毕仰咽八气止便服胎精鍊神之符胞下部有四结一结在膀胱中二结在阴中三结在后门中四结在两足中兆欲解下部四结以本命日夜半子时生气始入室烧香向西北九拜朝元父三唿元父讳转向东南三拜朝玄母三唿玄母讳还向太岁上平坐叩齿九通闭目思元父身长九寸九分着玄黄素灵之绶头戴七称珠玉之帻无极进贤之冠居九天之上太极琼宫玉宝之府丹灵鄕洞元里中乘碧霞飞舆从十二飞龙二十四仙人从西北来下入身中五藏膀胱之内次思玄母身长六寸六分着青宝神光锦绣霜罗九色之绶头戴紫元玄黄宝冠居九炁无极之上琼林七映丹房玉宝洞元之府九光鄕上清里中乘紫云飞精羽盖从十二凤凰三十六玉女从东南来入我膀胱之内下至两脚即思父母化爲青黄二炁混沌如日圆映照一身光耀内外便仰祝曰阴阳交泰二炁洞明上化玄丹下转黄精含胎变化体无常形帝君监映九孔纳灵十二部结散灭黄庭八景经络胃结紫琼三魂被鍊七魄安宁万神保鎭内外齐平三部八景与我俱生运我飞昇上造玉清毕咽二十四炁止又思梵辅天王姓精讳雾云衣九色流云飞晨之裘头戴流丹绛宝荧星玄精治天南上七映之宫乘流霞丹霄琼舆羽盖从上宫玉仙十二人次思梵摩迦夷天王姓玄讳霐衣九色元凤飞云之裘头戴玄晨辰星流精治天九玄凤城紫琼玉台乘白麟素云飞轮从太华仙童三十二人次思波梨答惒天王姓王讳灵衣九色无缝玄云宝裘头戴无极流黄鎭星飞精治天崚嶒玉京大有妙宫九曲之房乘五色云舆从太玄玉童十二人思三天眞王共下降我身治膀胱之中下至两足化爲紫緑碧三色之炁混沌如云雾从阴中而入流布膀胱后门两足之中内外映照便祝曰三天育胎九气结神上化玄丹下转变仙二象交降以成我身六胃琼秀九府纳眞十二结节各各絶根荡除秽炁五灵敷陈玄母吐精鍊化光觧金仙翼灵玉华结篇记名青宫长保帝晨毕仰咽九炁止又思下部八景神童闭目存唿胃神名同朱育字道展形长七寸衣黄锦飞裙头载平天紫晨之冠穷肠中神名兆滕康字道还形长二寸四分衣绛章单衣头戴三梁之冠大小肠中神名蓬送留字道厨形长二寸一分衣黄绛飞裙头戴玉晨宝天冠胴中神名受亨勃字道灵形长九寸一分衣九色章衣头戴飞晨玉冠胷膈中神名广瑛宅字道仲形长五寸衣白锦飞裙头戴无极进贤之冠两脇神名辟假马字道成形长四寸一分衣赤白二色之裙头戴九元宝冠左阴右阳中神名扶流起字道圭形长二寸三分衣青黄白三色之裙头戴逺游之冠右阴左阳中神名苞表明字道生形长二寸三分衣青黄白三色之帬头戴三梁之冠存八景都毕并如婴儿之状各安所在千乘万骑帀布在我阴中膀胱后门两足之中仍叩齿八通仰祝曰下部八景散神飞仙含元育炁鍊胎紫烟太一元父玄母交缠二精流灌含养内眞帝君定籍司命改年节结已散九孔已鲜魂魄保固緫摄万神与我同昇俱造玉晨毕仰咽液八过止又思道一内神名逮无马字道极生形长二寸五分衣紫文明光锦裙头戴无极进贤之冠在兆脐下丹田之中緫统三部二十四眞叩齿三十六通微祝曰玄上大神緫领无外安鎭幽谷流精紫盖衆眞侍灵三部交卫帝君映席玄母欢泰九元同符司命延迈三晨齐晖与眞结带毕仰咽二十四炁都止便服三关十二结胞胎内符符在本经上部四结固人泥丸落人华容夭人生魂中部四结合凶爲群盘固太仓迅人游魂来妖通姦景梦不专下部四结结人后门遏人九孔断人命根帝君告灵九天玉文消解结节灭诸根源云笈七籖卷之二十九云笈七籖正统道藏三家本一百二十二卷太玄部云笈七籖卷之三十登十禀生受命帝一混合三五立成法夫人者受生于天魂经成于元灵转轮九炁挺生太一开关二道积神幽宫所以玄液七缠流津敷泽日月映其六虚口目运其神气云行雨施德拟天地胞胎内匠五因来具立人之道其如此也五因者是五神也三道者是三眞也夫五神天之魂三眞道之炁九天之胎太一之源日月天之道玄液天之润六虚天之光幽宫天之府神气天之化元灵帝之变凡此言九天者乃混合帝君之变变而化之是谓九宫九宫混变而同一矣若兆欲修己来生当从所生之宗所生之宗谓元父玄母也元父主炁化理帝先玄母主精变结胞胎精气相成如阴阳相生云行雨施兆已道合无名数起三五兆始禀形七九既帀兆体乃成和合三五七九洞眞帝象之先当须营天皇之功九变爲灵功成人体体与神并神去则死神守则生是以三元爲道之始帝君爲道之根太一爲道之变九天爲道之神九宫爲道之宅玄液爲道之津可以照镜三田以致神仙朝适六合夕守泥丸坚执胎精心中常欢学道之子须此爲縁见是经者始可与言存念太一混合帝先雄雌守神灌流浩清常使九天元炁则合九成也夫洞其要也则一体常存津血自生雄鎭命户雌守神室太一无离与天同时故太上隐符曰存其雄守其雌乃天地不能殄也既存之焉则五神守宅五藏生华灵栖绛宫帝鎭泥丸百神坚固胎塞命门久则三一之神夕见太一帝先晨降并见形于子之寝处也子当清洁斋戒断絶外事杜塞邪迳节诸人物罕爲循诣精心在一晨夕循道孜孜不替沐浴五香别静一室烧香左右以期眞炁太一之道尤忌血腥臭臊殗秽之气若泣泪堕落则帝君悲扰哭声发口则太一凝结故九气止而不变三一悲而不摄九炁不变则三一亦结结滞日积生气泄出而故炁运入故炁运入将病将死之始也是以眞人谓哭音爲死絶之声谓泣涕爲漏精之津可不愼避之哉若一见死尸及积日哀哭者则帝君获罪谪于太上太一受考谴于玄虚也将来三年子将亡矣诸不受太一之道者自不得同之于学生也所以至忌尸哭殗秽忧泪之感以爲太一帝君之精思也又不得见死尸自受书之后若见四十九尸者皆不得长生必中道絶命也若见二十四尸者则当蹔过太阴然后超仙以爲死尸之形既眄于两眼尸秽之气亦滞纒于人思所存记于绛宫绛宫所识虽忌犹存宜蹔归身显尸塞思记之眼故也子厚愼之哉见血尸丧殗秽哀哭泣涕皆太一之至忌也若恒斋戒则存易感精诚立会太一鎭命欢欣混合行之一十八年白日昇晨此眞人回老反婴之道也存三一守太一精洞房会帝君则化生九灵于子形中辅子之神明成子之眞仙保子之长生固子之胎魂也白元无英桃君司命太一混合五神捧籍列符五神各有所主混合九变三五洞化于是三宫鎭眞百节受灵帝君宝籍宿命无倾周旋虚烟启通玄精二十四眞忽然化生上开上元下开八冥左朝六甲右使六丁玉华引日太一并形千乘万骑举身登晨白日昇天眞人修是太一之道者皆得三天之举故曰举身登晨白日昇天以鸡鸣时晨登空无皆之中到于三天之上日之正中爲白日鸡之始鸣爲登晨是以存太一混合多用鸡鸣及生气时也九天九宫中有九神是谓天皇九魂变成九气化爲九神各治一宫故曰九宫太清中有太素太和洞房中有明堂绛宫是曰六府上曰天府下曰洞台三五之号其位不同一曰太清之中则三五帝君二曰三一丹田神又五者符籍之神太一公子白元司命桃康君是也合而名爲三五三五各有宫室若三眞安在其宫五神上见帝君帝君左有元老丈人右有玄一老君此则无极之中所谓九君上一则眞一也九君所谓天之魂自然成眞之子也知精存九君深思三眞必能以兆一体周旋三五之中反覆七九之里使天帝之灵魂常治在兆己五神奉籍周而复始必将白日登度何但不死而已高上神霄经曰魂生无中布在九宫道出八极常游绛宫三宫合化是爲紫房紫房所在先由明堂兆能知之当开金门金门洞房内也又曰混而合之出入帝方三五合一必成仙王此谓洞合之时三眞五神之道也帝方太清域也故大洞眞经中篇曰二老在左右方帝魂不可不分三九变其上下太一立其中根五神奉我生籍司命塞我死门九宫合而爲一六合緫而内眞也此言谓分别其宫室混合其变化此道是太上宝行长生根本立人之帝先爲道之元始生府之仙宗帝籍之秘章洞眞之奇妙九宫之要经也九眞中经天上飞文太上曰夫人生结精积气受胎敛血所以凝骨吐津散布流液忽尔而立怳尔而成罔尔而具脱尔而生于是乃九神来入五藏玄生父母唯知生育之始而不觉神适其间也人体有尊神其居无常展转荣输流注元津此神外来内结以立一身非如三魂七魄是积灵受气生于父母者也尊神有九宫名号曰九眞君分化上下转形万道子能修之则出水入火五藏自生长斋隐栖以存其眞此文一名九眞中经一名天上飞文一名外国放品一名神州灵章虽有四号故书一耳第一眞法平旦大神在心内号曰天精君平旦接手于两膝上闭炁瞑目内视存天精君坐在心中使大神口出紫气以绕心外九重毕因叩齿九下咽液九过祝曰天精大君来见心中身披朱衣头巾丹冠左佩神书右带虎文口吐紫华养心凝魂赤藏自生得爲飞仙第二眞法辰时大神分形尽百骨中号曰坚玉君辰时接手两膝上闭气瞑目内视存坚玉君入坐一身诸百骨中使口出白炁吐以绕骨九重毕因叩齿九下咽液九过祝曰坚玉大君来入骨中身披素衣头巾白冠左佩龙书右带金眞口吐白炁固骨凝苏白骨不朽筋亦不泯百节生华使我飞仙第三眞法巳时大神分形尽流入诸精血中号曰元生君巳时接手两膝上闭气瞑目内视存元生君周游一身血脉精液之中使口吐黄气以缠孔脉外九重毕叩齿九下咽液九过祝曰元生大君周灌血躯身披黄衣头巾紫元左佩虎箓右带龙书口吐黄津固血坟虚精盈液溢九灵俱居使我飞仙天地同符第四眞法午时大神在肝中号曰青明君午时接手于两膝上闭炁瞑目内视存青明大君入坐肝内使口吐青炁以绕肝九重毕叩齿九下咽液九过祝曰青明大君来入我肝身披青衣头巾翠冠左佩虎章右带龙文口吐青气养肝导神青藏自生上爲天仙太一䕶精抱魄检魂第五眞法未时大神在脾中号曰养光君未时接手于两膝上闭炁瞑目内视存养光君入坐脾中使口吐緑炁以绕脾九重毕叩齿九下咽液九过祝曰养光大神来入脾中身披緑衣头巾莲冠左佩玉铃右带威神口吐緑华养脾灌魂黄藏自生上爲眞人第六眞法申时大神在肺中号曰白元君申时接手于两膝上闭炁瞑目内视存白元君入坐肺中使口吐五色炁以绕肺九重毕叩齿九下咽液九过祝曰白元大君来坐肺中身披龙衣黄晨华冠左把皇籍右执灵篇左佩玄书右带虎文口吐五气理肺和津白藏自生飞仙紫门第七眞法酉时大神分坐散形在两肾中号曰玄阳君酉时接手于两膝上闭炁𥉛目内视存玄阳君入形并坐两肾中使口吐苍气以绕肾九重毕叩齿九下咽液九过祝曰玄阳大君入坐肾中身披紫衣头巾扶晨左佩龙符右带凤文口吐苍华灌肾灵根黑藏自生身爲飞仙北登玄阙游行天关第八眞法戌亥时大神在胆中号曰合景君戌亥时接手于两膝上闭炁瞑目内视存合景君入坐于胆中使口吐五色炁绕胆九重毕叩齿九下咽液九过祝曰合景大神来坐胆中身披锦衣头戴紫冠左佩神光右带玉眞口吐五气养胆强魂和精宝血理液固身使我上昇得爲飞仙第九眞法子时大神在头洞房之中号曰无英公子时平坐接手于两膝上闭气𥉛目内视存无英君坐在明堂之内洞房之中使口吐紫气绕头九重毕又使吐紫气绕两目内外九重毕又吐紫气绕舌九重毕又使吐紫气绕齿九重毕凡四九三十六绕气使都毕叩齿三十六下咽液三十六过祝曰无英大君三元上神鎭守洞房宫在泥丸黄阙金室化爲九眞龙衣凤帔紫翠青裙手把眞精头巾华冠左佩玉映右带虎文下坐日月口吐紫烟周气齿舌朝漑明辰出丹入虚唿魄召魂凝精坚胎六合长欢上登太微得补眞官右九眞之道毕矣则泥丸鎭塞目童长存五藏自生血脉保津若暂入太阴身经三官者则九眞召魂太一守骸三元护炁太上摄魂骨肉不朽五藏不殒能死能生能阴能阳出虚入无天地俱生是道士精静营形感致九眞之气应也三元飞精以盈虚太一抱我尸而反质微乎微乎深哉深哉闭气使极吐气使微妙出虚入无令其绵绵不自觉也大洞回风混合帝一之法此法当六十日一行之耳皆须本命日用未中已前夜半已后二时随意闭房自静精心内观凝神夷气默然忘身存思念读神名一周令守死关烧香左右令气弥满房室然后施行若身有病痛处皆当指唿其处神使治之也回风混合爲帝一之道以本命之日若不知本命当用甲子日也坐卧任意在所便安心密读神名曰太微小童千景精字会元子一名三衿交一名封帝眞恒守我舌本之下血液之府小童口出赤气绕我一身舌本是死气之门童子严固守之使生血液上凝泥丸泥丸坚明百神方正太一尊神号务犹收字归会昌一名解明一名寄频𢘆守我玉枕之下泥丸后户是死气之门太一严固守之使泥丸入于眞气七世父母受仰玄之更生上籍玉皇重华万宁帝君延凌梵字履昌灵一名七神一名神丈人𢘆守我两眉中间紫户之外宫紫户之外宫是死气之门帝君严固守之使华盖入眉间昇紫房七世父母罪解而福冲上登帝宫左无英公子玄元叔字合符子一名元素君一名神公子𢘆守我左腋之下肝之后户肝之后户是死气之门神公子严固守之使左腋有玉光引神明入眼睛右白元洞阳君郁灵标字玄夷絶一名朱精一名启成恒守我右腋之下肺之后户肺之后户是死气之门白元君严固守之使右府有金光引神明入六气之宫七世反胎生一身登玉房中央司命丈人君理明初字玄度𡖖一名神宗一名神灵华𢘆守我绛宫心房之中四孔之户四孔之户是死气之门司命丈人君严固守之使心中得其眞理绛宫生五色华司命丈人口吐紫云气洞溢我五藏内命门桃君孩道康字合精延一名命王一名胞根𢘆守我脐中之关命门外宫命门外宫是死气之门桃君孩道康严固守之使脐中徘徊黄云盈溢三命生根胞结解泄令我七祖父母无阂累殃宿罪无滞世世度脱上生天帝宫泥丸天帝君上一赤子玄凝天字三元先一名伯无上一名伯史华𢘆守我泥丸中九孔之户九孔之户是死炁之门上一天帝君严固守之使泥丸玉坚金曜映眞体生宝光九孔受灵令我七祖父母世世安宁解脱宿罪共登上清绛宫心丹田宫中一元丹皇君神运珠字子南丹一名生上伯一名央云拘𢘆守我项中之大椎骨首之户骨首之户是死炁之门中一丹皇君神运珠严固守之使百骨受眞气大椎有日光七祖父母获自然之生道登仙南极宫命门下一黄庭元王始明精字元阳昌一名婴儿胎一名伯史原𢘆守我两莞间车轴下户车轴下户是死炁之门黄庭元王严固守之使百血结凝神气不散拔出地户超度八难泥丸九眞名帝昌上皇字先灵元宗𢘆守我口之四际口之四际是死炁之门帝昌上皇严固守之使精气入故气出神光随身放光万丈七世父母罪脱祸除生帝君玉房中胆中八眞名含景君字北台玄精𢘆守我背之中骨之下节中骨之下节是死炁之门含景君严固守之使背骨受生气下节孔常闭邪气不干眞光映形两肾七眞名玄阳君字冥光先生𢘆守我背穷骨地户穷骨地户是死炁之门玄阳君严固守之使地户伏生气穷骨受神液六津调满生根深密肺中六眞名上元素玉君字梁南中童子𢘆守我颈外十二关之梁十二关之梁是死炁之门上元素玉君严固守之使上帝玉华映神间之下玉晨之气入丹元之宫七世父母解散结滞受生太上之鄕脾中五眞名养光君字太昌子𢘆守我喉内极根之户喉内极根之户是死炁之门养光君严固守之使玉光金眞照洞喉根太帝神气来徃三宫之中肝中四眞名青明君字明轮童子𢘆守我胃管之户膏膜之下膏膜之下是死炁之门青明君严固守之使三素之气生华五停之神侍卫出入玉液之津灌泽胃管精血三眞名元生君字黄宁子玄𢘆守我鼻两孔之下源两孔之下源是死炁之门元生君严固守之使精神宣畅于百节血液盈满于千关万灵之气辅䕶太一之魂保身骨节二眞名坚玉君字凝羽珠𢘆守我太仓之府五肠之口五肠之口是死炁之门坚玉君严固守之使黄庭香洁三尸灭絶中元之炁常满帝皇之光郁郁上冲泥丸敷散筋骨心中一眞名天精液君字飞生上英𢘆守我胷中四极之口四极之口是死炁之门天精液君严固守之使五脏生华四关受眞紫液流于胷中绛炁结于百神上昇玉天羽衣虎帬九元之眞男名拘制字三阳𢘆守我左耳之下伏晨之户伏晨之户是死炁之门拘制三阳严固守之使天聦发彻幽谷鲜明眞炁云行徃来泥丸皇一之魂女名上归字帝子𢘆守我右耳之下伏晨之户伏晨之户是死炁之门上归帝子严固守之使幽明之光上朗泥丸太无之音独乐一身玄金云钩流彻太和紫素左元君名翳郁无刀字安来上𢘆守我头面之境使万邪不侵千精灭亡又使紫云冲于泥丸太素坟于鼻孔景云被于口齿玉林聚于髪肤散七世之积尸解七祖之罪仇上生天帝堂反眞更受胎黄素中元君名圆华黄刃字太张上𢘆守我胷腹之境使鬼魔伏制三尸灭形又使黄云散于支体金液充于太仓晨景之晖上华太眞之炁运光七世父母罪解受胎更生南宫白素右元君名启明萧刃字金门上𢘆守我下关之境从小腹至脚底使三积宿秽无滞地尸土鬼沉灭又使明玉之液上陶于阴极神素金炁逆充于两筦髀受九灵之润脚生玄重之云累祖解于冥罪七世散于祸根更生入南宫上晏入帝轩日中司命君名接生守我左手月中桃君名方盈守我右手左目童子名飞云右目童子名晨婴肺部童子名素明皆各守我两目之童子备华盖之上精五神固于五关晖光充于太阳魔气不入百会受灵胎中一元白炁君名务玄子字育尚生太一精魂名玄归子字盛昌凡二神共守我五藏之上结喉之本户结喉之本户是死炁之门二神固密守之使三华之气入帝一之府九明之津生六胎之下七玄散祸七祖解结身登眞堂併列太一结中青炁君名案延昌字合和婴元君精魂名保谷童字明天凡二神共守我五藏之下大胃之上口大胃之上口是死炁之门二神固密守之使金液流帀玉华映魂神饴溢于穷肠帝炁充于九关七祖披释于玄忧受更胎于玄仙上业结解下脱胞根节中黑炁君名斌来生字精上门帝眞精魂名幽台生字灌上生凡二神共守我九肠之口伏源之下伏源之下是死炁之门二神固密守之使太上之炁布散腹内太一之神回行百骨体有玉光面保金泽七祖父母得解𡨋罪累业之先世世解结上生帝房入保飈室胞中黄炁君名祖明车字神无极天帝精魂名理维藏字法珠凡二神共守我小腹之内二孔之本二孔之本是死炁之门二神固密守之使日月之根生于二户之下五帝之炁充于极阴之室精华盈满五液塡溢七祖父母反胎宿封之殃解结上生南宫神仙受炁血中赤炁君名混离子字叔火坚司命精魂名发细子字庆玄凡二神共守我百关之血絶节之下絶节之下是死炁之门二神固密守之使五常之液盈于六府灵润玉泽充于血肉絶节不空地门项塞七祖结散更生南极我得玉仙合道保德上玄元父君名高同生字左回明下玄玄母名叔火王字右回光帝皇太一名重冥空字幽寥无九帝尊神名日明眞字衆帝生太常精魂名杨堂王字八灵天帝九关魂名録回道字絶冥天纪帝魂名照无阿字广神凡七神守我本命之根本命之根胞胎大结常令胞囊玉清开明七祖反胎我命𢘆生三天同符上与日并右我之死门三十九处太上尊神皆已守备之使口衔日光手执月明照我死门使我长生我体常生读大洞眞经金音仰充上入太无庭解结散祸拔脱七祖灵反胎会南宫世世有玉名三涂灭根轮转上清三素老君名牢张上字神生道正一左仙仲成子一名帝宾字四华正一右仙曲文子一名光坚字灵和守我鼻下人中中央玄一老子林灵天字灵时道守我阴茎之端北方黑帝保成曷字北代守我膀胱中西方白帝彰安幸字西华守我阴囊中南方赤帝长来觉字南和守我口舌中东方青帝彤梁际字清平守我五藏外凡五帝二老左右仙备卫本命守我身祖宗解考福祚七玄世世解结散除胞根胎精血光金液玉泉上生南宫以爲帝宾我入八景回驾琼轮仰昇九天白日飞仙帝卿名肇勒精字中玄生一名起非一名常扶绛宫中一名卿中光坚字四化灵一名幽车伯一名董史华黄庭下弼𡖖名縁上明字谷下玄一名奉申伯一名奉光生凡三帝𡖖神卫我入帝一室保我本命于九天録存祝名都毕更闭两目存此百神变成白炁如白烟之状从玄虚中来入我口中郁郁良久觉见白炁下从下部孔中出又从玉茎孔中出又觉白炁从两脚底两手心中并出并冠绕一躯上下手足混合一身与白气同烟上下不相见良久白炁忽复变色成紫云郁郁又从我口中入头中及至五藏之间充满腹内良久紫云又从两足底两掌心大孔玉茎孔中出冠绕一躯郁气上下与紫云相合不相见也须臾存紫云之炁充满左右及一室之内又存见口中出风气之扇紫云之烟紫云之烟乃回转更缠绕忽成一眞人男形也如始生之状长四寸号曰大洞帝一尊君名父宁在字合母精是守死关之衆神徊风混化共成此帝一之尊君也又存此尊君来入我口中舌下又从舌下径上昇紫房六合宫平坐外向尊君左手把兆五符右手把兆五籍尊君口之左边有日光径九分尊君口之右边有月光径一寸尊君口吐回风之炁吹此日月之光日月之光郁郁然或白色或黄色令光炁下入兆五藏六府百节一身之内洞彻朗然内外如白日之状良久忘身忽然事讫乃心祝曰大洞帝一太素尊灵父宁母精二合双成百眞一混一徊始生身结八烟变胎元婴日月宝光洞我躯形太一在上上与帝并泥丸保玉五藏华明长合日月手执洞经位爲仙公晨昇上清三十九章金符羽庭毕此是回风混合帝一之道也万变百化洞眞太一之法极尽于此矣夕夕常存大洞帝一尊君在兆鼻下人中中央白日常存令在口内上齿之外鼻人中皮内上脣之里上齿之外尊神形皆当向外坐立起居在意存之存尊君口中衔日光径九分照明万丈洞明兆身夫一者帝之眞一也一之所变归一者也读洞经时亦存帝一尊君在兆面前以尊神口对兆之口间令相向听我读洞经之音以散七世之结焉帝一尊君名父宁在字合母精日夕常忆之勿忘辟万试灭千患除恶魔致神仙也若兆体中有疾痛不宁处急存帝一尊君令口吐日光白炁薰我痛疾即愈帝一尊君形如始生之男不着衣服身长四寸耳所谓大洞胎始形之眞也本命日常当读大洞眞经三十九章一过能𢘆诵习之大吉也须得万遍大限充毕乃得驾自然之云乘八光之龙千乘万骑白日昇仙矣万遍既毕然后一岁一读之耳上帝云龙脱未来迎者不过七百日中忽在人间卒至便昇天矣兆当坚守雌一混合五神精心回风大会帝尊诵习洞经三十九章于是眞仙之道毕矣云龙之会审矣罪结之根散矣上祖获福命矣兆勤之矣云笈七籖卷之三十云笈七籖正统道藏三家本一百二十二卷太玄部云笈七签卷之三十一仕一禀生受命太㣲帝君太一造形紫元内二十四神回元经太㣲帝君太一造形紫元内神二十四眞人混气变生主仙上精散解胞结释滞关元二十四神所命乃得除脱也兆能修存名字者则治鎭一身保守元精欲解节结之法当先祝之乃得闭关耳此灵并是结气之玄宗成体之具神连道云雾带生烟煴能致玉辇龙骑千万列行同与一体自日登天此太一眞人二十四神存玄元帝君上清乘飈欻之道也常当安身静心正气夷形闭目内视忘体念神烧香盥练存神守眞髣髴三八蔼晖玄英行之十八年太上命太微帝君太一五神化生混灵道君从二十四眞人千乘万骑骋风摄云唿吸流昇白日造天存神之道勿交非类深室避事栖精蹑空心存目想微妙守沖静魂安形则万害不伤百鬼避窜千妖不行消灾散祸福庆不可胜纪先叩齿二十四通毕乃存思脑神名觉元子字道都形长一寸一分色正白发神名玄文华字道衡形长二寸一分色玄皮肤神名通衆仲字道连形长一寸五分色黄目神名虚监生字道童形长三寸六分衣五色项髓神名灵谟盖字道周形长五寸色白素衣膂神名益历辅字道柱形长三寸半白玉素衣鼻神名沖龙玉字道微形长二寸五分青白黄色衣舌神名始梁峙字道歧形长七寸正赤色右一身上部八景神童名字先存之并如婴儿之形髣髴在身各安其所讫乃叩齿八通咽液八过而微祝曰上景八神一合入身帝君玄母五神各陈举形遁化流变适眞千乘万骑俱昇帝晨白元无英道养太宾八灵翼体玉华衔烟恍惚十周径造日门初存思之始先三唿神名字祝讫又三唿神名字令声则出口三部同尔平旦日中夜半三时𢘆存二十四神以次念之祝唿如上法高上宝神明科经说曰叩齿之法左左相叩名曰扣天钟右右相叩名曰搥天磬中央上下相对相叩名曰鸣天鼓若卒遇凶恶不祥当扣天钟三十过若经山辟邪威神大祝当搥天磬若存思念道致眞招灵当鸣天鼓叩齿虽一其实有左右上下也故凶恶而畏天钟之响山神而慑天磬之动招神而肃天鼓之震矣玄音有节希微内感不可以一槩而求不可以偶然而合也千章万事皆当如此叩齿之道演矣钟鼓之音别矣是以道数不可乖错法术不可杂乱乖错则有暗昧之败杂乱则有嚣毁之祸非冥冥之无贯也行冥贯之无序则道之不可成事之不可验良由求眞之途不得也履迹踧之造而多愆于世俗矣扣天钟三十过谓无他祝孤行此以除不祥耳若有所案行随本法叩齿之多少不必须扣三十过也喉神名百流放字道通形长八寸八分九色衣肺神名素灵生字道平形长八寸一分纯白心神名焕阳昌字道明形长九寸色赤肝神名开君童字道青形长六寸色青黄胆神名龙德拘字道放形长三寸六分色青黄緑左肾神名春元眞字道卿形长三寸七分数变白赤青五色无常右肾神名象地无字道生形长三寸五分色白或黑脾神名宝元全字道骞形长七寸三分色正黄右一身中部八景神童名字次存之并如婴儿之形髣髴在身各安其所讫叩齿八通咽液八过而微呪曰中景八神四变九飞练魂正身明景同晖帝君解结胎练四归上通玄母散灵步威得与八神合辇齐扉千乘万骑上登太微胃神名同来育字道展形长七寸色黄穷肠中神名兆滕康字道还形长二寸四分黄赤色大小肠中神名蓬送留字道厨形长二寸一分色赤黄胴中神名受厚勃字道虚形长九寸一分九色衣胷膈神名广瑛宅字道仲形长五寸色白两胁神名辟假马字道成形长四寸一分赤白色左阴左阳神名扶流起字道圭形长二寸三分青黄白色在男存爲左阳在女存爲左阴右阴右阳神名苞表明字道生形长二寸三分青黄白色在男存爲右阳在女存爲右阴右一身下部八景神童名字后存之并如婴儿之形髣髴在身各安其所讫乃叩齿八通咽液八过而微祝曰下景八神散形化灵紫烟郁生含元守精太一元父帝君挺生七爽免籍司命记生魂魄以安五华育明千乘万骑与我同并先造太素北揖上清道一内神名逮无马字道极生形长一寸二分紫色男存曰道一内神女存曰眞元中灵右一神极根之幽神守中之上灵也次又存之如婴儿之状安坐其所讫乃叩齿二十四通咽液二十四过而微祝曰玄上内眞养形侍晨緫纽摄纲九度八旋斗星内朗宫馆九陈帝君合昌九道七咽出液内精和灌衆神五藏生华反老童颜千乘万骑与我昇天上朝太陛高揖玉晨右一身宝名内字化生之精神也不知此名则仙道不成矣若解结之日不先祝此者则结节不解也结节不解必三魂失适上元内丧五老失明帝君乖踈也男存爲童子之神女存爲女子之神俱同一名字也存二十四神当以夜半去枕平卧握固放体气调而微微存思其身神安念帝君令髣髴居位闭目内视之如有不具便当烧香平坐闭目握固两膝上精存衆神祝行如法其平旦日中时存神自平坐而行之勿令有见之者矣皆内视临闭目而存也月一日夜半存神讫又存两目中有白无如鸡子大在面目前须臾变成两明镜径九寸以前后照我一体上二十四神使洞鉴分明良久乃心祝曰大明宝镜分形散花鉴朗元神制却万魔飞行上清披云巾罗役使千灵封山召河毕五日一行之所谓覆校内精检敛五神者也常能行之灾害不生而位登高仙拂童之道使彻见帝君五神之法常以甲子之旬庚午日日中时取清水一升以一铢眞丹投水中搅之左行三七过祝曰玄流朱精生光八明身神衆列并来见形彻视万里中达九灵帝君映童使我上清祝毕东向以洗目二七过𢘆行之者彻视万神祝当微言以水向月建洗目不常东向也济衆经太上道君告普光眞人曰五种烟煴聚而成体会其宿业因而受识轮转其神有其生也因识受染流入恶縁处在昏衢居于闇界荫蔽垢浊魔狱禁形长劫艰辛失于明性由是展转迷波苦海中未有一人求出离者普光又间烟煴之理何处流来闇界明性是谁爲主神之与识何处禀形识神是一爲复二耶是一不合二名是二各明何事爲善作恶不审是谁若神之所爲则神妙无方既曰无方则无过恶识爲恶者识当异神彼此罪罚何容累及何以扶我闻神尊所说道品中善恶两业必由于神以是言之识有何罪臣之愚蒙实所不了伏惟哀愍有以教之则万劫因縁一切咸荷太上道君告普光曰五无相结乃有烟煴触业生形因形能化性理和合是以爲物从识生变神乃爲用识之与神不一不异何以故法同源故体则是识五性相和用则爲神照于境智神若无识何所用智识若无神不能爲理譬犹荇菜而爲和羹五味相和何鲁别异无菜则味不独擅无神则识不爲用是以用神爲智味菜爲羹以此论之何鲁有闇衆生执着是故无明悟则是明明无定处迷则爲闇闇岂殊方深爱爲狱形乃被拘无爱无受亦无所有譬如野外无人之鄕十二时神何鲁有地墻垣既至屋字斯成四方之神以効灵变故其屋宇诸神尽在衆生闇狱亦复如是神之来也不知所从神之去也不知所徃恶业若成狱则爲业罪咎若尽亦不知无且智有大小神有尊卑见神则曰无方一切人应皆圣何以故同不同故普光眞人汝今当知明闇神识尽于此也说眞父母天尊言曰气气相续种种生縁善恶祸福各有命根非天非地亦又非人正由心也心由神也形非我有所以得生者从虚无自然中来因縁寄胎受化而生我受胎父母亦非我始主父母也眞父母不在此父母贵重尊高无上今所生父母我寄备因縁禀受养育之恩故以礼报而称爲父母焉故我受形亦非我形也寄之爲屋宅因之爲营构以舍我也附之以爲形示之以有无故得道者无复有形也及无身神也一身神并一则爲眞身归于始生父母而成道也九眞帝君九阴混合纵景万化隐天诀帝君九阴经曰欲变化分形隐沦八方匿躯藏影入室造冥来致万物招制邪魁者当常斋修帝君九阴之精思也北斗第一星中名太上宫宫中有帝君变隐逃元内妃名太一法怛字幸正扶着黄锦帔丹青飞裙頽云髻第二星中名中元宫宫中有帝君保胎化形内嫔名太一三瓮字罗朱婴着赤锦帔緑羽飞裙頽云髻第三星中名眞元宫宫中有帝君六遁七隐上元丹母名太一虚夷字仲双兆着青锦帔绣羽华飞裙頽云髻第四星中名纽幽宫宫中有帝君匿景藏光中元内妃名太一七烈字横单槃着紫锦帔黄华羽裙頽云髻第五星中名纲神宫宫中有帝君变体易景斗中大女名太一郁书字畴丘兰着朱锦帔紫青飞裙頽云髻第六星中名纪明宫宫中有帝君隐迹散衆斗中中女名太一气精字抱定陵着朱锦帔青绣飞裙頽云髻第七星中名关会宫宫中有帝君分景万形斗中少女名太一郁墨字天凡着朱锦帔青华明羽裙頽云髻第八星中名帝席宫宫中有帝君化日月水火斗中高皇左夫人名太一石启珠字落茂华着紫锦帔绣羽飞丹裙頽云髻第九星中名上尊宫宫中有帝君化金石山河斗中高皇右夫人名太一条字云育玄着緑锦帔翠羽华裙頽云髻右九帝君九星斗中宫隐妃九阴名字若祝说之时但说位号名字耳勿道着衣帔及头髻下也子能知帝君九阴者昇晨上天位爲上清眞人兆在世终身不受哭泣灾殃太阴之神卫从万灵之精拜谒分形散变混合天地此太阴九妃者乃帝君之阴宫神也兆行道解结奉符上籍安魂制魄化生体神道炁延精以求长生而不知帝妃之名字行九阴以混合者亦万不得仙也两眉间却入一寸爲明堂明堂正方一寸帝君太阴九妃常居其中𢘆以月之偶日斋用生炁时烧香入别室坐卧任意瞑目良久存帝君安坐在太极紫房中又存太一五神在六合中又存北斗九星在心中又存太阴九妃在明堂中又存太微童子干景精对立帝君前童子左手把五符右手把五籍又存兆之形立童子后又存太阴九妃从明堂中上入太极紫房中以次横列立兆后又存太一五神从六合中上入太极紫房中以次横列立太阴九妃后都毕于是帝君衆神倏欻一合大变共爲一人一人如婴儿始生之状名曰无常童子字变化左手把九星头戴日口衔月童子以日月九星之光映燻兆一身内外洞彻自觉兆一身通赤如火之炎无复表里表里皆烱烱然也此爲帝君太一九阴混合变化万形也良久毕叩齿二十四通咽液九过乃微祝曰洞天神光回曜紫清玄阴九晨隐沦絶冥斗中夫人三女散形神妃内化万物立成电光雷激玄雾流零九变十化生丹起青太一九女合化混停无常纵遁沦虚馆冥锦帔华袂紫羽飞裙左佩隐符右带虎文衔火戴斗手把絶幡傍麾八风四掣景云逍遥天纲化荡七元蔽伏山河巓回五辰日月塞晖列宿失眞分形作百化躯入千在火爲火入林爲林居水爲水入山爲山所求忽至所召已前倏欻适心盼目立臻千种万物随心所言帝君在形太上玉晨无英同景四文白元永生天地保养我身口有所道随意化迁玉童奉侍玉华执巾神妃献香四眞同轩事事物物皆如我言毕云笈七籖卷之三十一云笈七籖正统道藏三家本一百二十二卷太玄部云笈七籖卷之三十二仕二杂修摄养性延命録夫禀气含灵惟人爲贵人所贵者盖贵于生生者神之本形者神之具神大用则竭形大劳则毙若能游心虚静息虑无爲候元气于子后时导引于闲室摄养无亏兼饵良药则百年耆寿是常分也如恣意以耽声色役智而图富贵得丧萦于怀抱躁挠未能自遣不拘礼度飮食无节如斯之流宁免夭伤之患也余因止观微暇聊复披览养生要集其集乃前彦张湛道林之徒翟平黄山之辈咸是好事英奇志在宝育或鸠集仙经眞人寿考之规或採摭彭祖李聃长龄之术上自农黄已来下及魏𣈆之际但有益于养生乃无损于后患诸本先皆记録今略取要法删弃繁芜类聚篇题号爲养性延命録庶补助于有縁冀凭以济物耳神农经曰食谷者智慧聦明食石者肥泽不老谓炼五石也食芝者延年不死食元气者地不能埋天不能杀是故食药者与天地相弊日月并列老君道经曰谷神不死玄牝之门是谓天地根根绵绵若存老君德经曰出生生之徒十有三死之徒十有三之生动之死地亦十有三人其求生之厚盖闻善摄生者陆行不遇兕虎入军不被甲兵兕无所投其角虎无所措其爪兵无所容其刃夫何故以其无死地焉庄子养生篇曰吾生也有涯而智也无涯以有涯随无涯殆已已而爲智者殆而已矣庄子曰达生之情者不务生之所无以爲达命之情者不务智之所无奈何列子曰少不勤行壮不竞时长而安贫老而寡慾闲心劳形养生之方也列子曰一体之盈虚消息皆通于天地应于万类和之于始和之于终静神灭想生之道也老君妙眞经曰人常失道非道失人人常去生非生去人故养生者愼勿失道爲道者愼勿失生使道与生相守生与道相保黄老经玄示曰天道施化与万物无穷人道施化形神消亡转神施精精竭故衰形本生精精生于神不以精施故能与天合德不与神化故能与道同式玄示曰以形化者尸解之类神与形离二者不俱遂象飞鸟入海爲蛤而随季秋阴阳之气以气化者生可冀也以形化者甚可畏也严君平老君指归曰游心于虚静结志于微妙委虑于无欲归指于无爲故能达生延命与道爲久大有经曰或疑者云始同起于无外终受气于阴阳载形魄于天地资生长于食息而有愚有智有强有弱有寿有夭天耶人解者曰夫形生愚智天也强弱寿夭人也天道自然人道自巳始而胎气充实生而乳食有余长而滋味不足壮而声色有节者强而寿始而胎气虚耗生而乳食不足长而滋味有余壮而声色自放者弱而夭生长全足加之导养年未可量道机曰人生而命有长短者非自然也皆由将身不谨飮食过差淫泆无度忤逆阴阳魂神不守精竭命衰百病萌生故不终其寿河图帝视萌曰侮天时者凶顺天时者吉春夏乐山高处秋冬居卑深藏吉利多福寿考无穷雒书宝予命曰古人治病之方和以醴泉润以元气药不辛不苦甘甜多味常能服之津流五脏系之在肺终身无患孔子家语曰食肉者勇敢而悍类食气者神明而寿食谷者智慧而夭不食者不死而神传曰杂食者百病妖邪所钟所食愈少心愈开年愈益所食愈多心愈塞年愈损焉太史公司马谈曰夫神者生之本形者生之具也神大用则竭形大劳则毙神形早衰欲与天地长久非所闻也故人所以生者神也神之所託者形也神形离别则死死者不可复生离者不可复返故乃圣人重之夫养生之道有都领大归未能具其会者但思每与俗反则闇践胜辙获过半之功矣有心之徒可不察欤小有经曰少思少念少欲少事少语少笑少愁少乐少喜少怒少好少恶行此十二少乃养生之都契也多思则神怠多念则志散多欲则损智多事则形疲多语则气争多笑则伤藏多愁则心慑多乐则意溢多喜则忘错昏乱多怒则百脉不定多好则专迷不治多恶则焦煎无欢此十二多不除丧生之本也无多者几乎眞人大计奢懒者寿悭靳者夭放散劬劳之异也田夫寿膏梁夭嗜慾多少之验也处士少疾游子多患事务繁简之殊也故俗人竞利道士罕营胡昭曰目不欲视不正之色耳不欲听丑秽之言鼻不欲向檀腥之气口不欲尝毒辣之味心不欲谋欺诈之事此辱神损寿又居常而叹息晨夜而吟啸不止来邪也夫常人不得无欲又复不得无事但当和心少念静虑先去乱神犯性之事此则啬神之一术也黄庭经曰玉池清水灌灵根审能修之可长存名曰饮食自然自然者则是华池华池者口中唾也唿吸如法咽之则不饥也老君尹氐内解曰唾者潄爲醴泉聚爲玉浆流爲华池散爲精汋降爲甘露故口爲华池中有醴泉潄而咽之漑藏润身流利百脉化养万神肢节毛髪宗之而生也中经曰静者寿躁者夭静而不能养减寿躁而能养延年然静易御躁难持尽顺养之宜者则静亦可养躁亦可养韩融元长曰酒者五谷之华味之至也亦能损人然美物难将而易过养性所宜愼之邵仲堪曰五谷充肌体而不能益寿百药疗疾延年而不能甘口充肌甘口者俗人之所珍苦口延年者道士之所宝素问曰黄帝问岐伯曰余闻上古之人春秋皆百岁而动作不衰今时之人年始半百动作皆衰者时世异耶将人之失耶岐伯曰上古之人其知道者法则阴阳和于术数饮食有节起居有度不妄动作故能形与神俱尽终其天命寿过百岁今时之人则不然以酒爲浆以妄爲常醉以入房以慾竭其精以好散其眞不知持满不时御神务快其心逆于阴阳治生起居无节无度故半百而衰也老子曰人生大期百年爲限节护之者可至千岁如膏之用小炷与大耳衆人大言而我小语衆人多烦而我少记衆人悸暴而我不怒不以人事累意不修君臣之义淡然无爲神气自满以爲不死之药天下莫我知也无谓幽冥天知人情无谓闇昧神见人形心言小语鬼闻人声犯禁满千地收人形人爲阳善正人报之人爲阴善鬼神报之人爲阳恶正人治之人爲阴恶鬼神治之故天不欺人依以影地不欺人依以响老君曰人修善积德而遇其凶祸者受先人之余殃也犯禁爲恶而遇其福者蒙先人之余福也名医叙病论曰世人不终耆寿咸多夭殁者皆由不自爱惜忿争尽意邀名射利聚毒攻神内伤骨体外乏筋肉血气将无经脉便壅内里空踈惟招衆疾正气日衰邪气日盛矣不异举沧波以注爝火頽华岳而断涓流语其易也甚于兹矣彭祖曰道不在烦但能不思衣不思食不思声不思色不思胜不思负不思失不思得不思荣不思辱心不劳形不极常导引内气胎息尔可得千岁欲长生无限者当服上药仲长统曰荡六情五性有心而不以之思有口而不以之言有体而不以之安安之而能迁乐之而不爱以之图之不知日之益也不知物之易也彭祖老聃庶几不然彼何爲与人者同类而与人者异寿陈纪元方曰百病横夭多由饮食饮食之患过于声色声色可絶之踰年饮食不可废之一日爲益亦多爲患亦切多张湛云凡贵权势者虽不中邪精神内伤身必死亡始富后贫虽不中邪皮焦筋出委痹爲挛权势故疴疹损于形骸动胜寒静胜热能动能静所以长生精气清凈乃与道合庄子曰眞人其寝不梦愼子云书无事者夜不梦张道人年百数十甚翘壮也云养性之道莫久行久坐久卧久听莫强食飮莫大醉莫大愁忧莫大哀思此所谓能中和能中和者必久寿也仙经曰我命在我不在于天但愚人不能知此道爲生命之要所以致百病风邪者皆由恣意极情不知自惜故虚损生也譬如枯朽之木遇风即折将崩之岸值水先頽今若不能服药但知爱精节清亦得一二百年寿也张湛养生集叙曰养生大要一曰啬神二曰爱气三曰养形四曰导引五曰言语六曰飮食七曰房室八曰反俗九曰医药十曰禁忌过此以徃义可略焉青牛道士言人不欲使乐乐人不寿但当莫强爲力所不任举重引强掘地苦作倦而不息以致筋骨疲竭耳然劳苦胜于逸乐也能从朝至暮常有所爲使之不息乃快但觉极当息息复爲之此与导引无异也夫流水不腐户枢不朽者以其劳动数故也饱食不用坐与卧欲得行步务作以散之不尔使人得积聚不消之疾及手足痹蹶面目黧皱必损年寿也皇甫隆问青牛道士大略云体欲常劳食欲常少劳无过极少无过虚去肥浓节咸酸减思虑损喜怒除驰逐愼房室武帝行之有効彭祖曰人受气虽不知方术但养之得理常寿一百二十岁不得此者皆伤之也少复晓道可得二百四十歳复微加药物可得四百八十岁彭祖曰养寿之法但莫伤之而已夫冬温夏凉不失四时之和所以适身也重衣厚褥体不堪苦以致风寒之疾厚味脯腊醉饱厌饫以致聚结之疾美色妖丽嫔妾盈房以致虚损之祸淫声哀音怡心悦耳以致荒耽之惑驰骋游观弋猎原野以致荒狂之失谋得战胜兼弱取乱以致骄逸之败盖圣贤或失其理也然养生之具譬犹水火不可失适反爲害耳彭祖曰人不知道经服药损伤血气不足内理空踈髓脑不实内已先病故爲外物所犯风寒酒色以发之耳若本充实岂有病乎仙人曰罪莫大于淫祸莫大于贪咎莫大于谗此三者祸之车小则危身大则危家若欲延年少病者诫勿施精施精命夭残勿大温消骨髓勿大寒伤肌肉勿咳唾失肌汁勿卒唿惊魂魄勿久泣神悲蹙勿恚怒神不乐勿念内志恍惚能行此道可以长生杂戒忌禳灾析善久视伤血久卧伤气久立伤骨久行伤筋久坐伤肉逺思强健伤人忧恚悲哀伤人喜乐过差伤人忿怒不解伤人汲汲所愿伤人威戚所患伤人寒暖失节伤人阴阳不交伤人凡交须依导引诸术若能避衆伤人事而复晓阴阳之术则是不死之道大乐气飞扬大愁气不通用精令人气力乏多睡令人目盲多唾令人心烦贪美食令人洩痢俗人但知贪于五味不知有元气可饮圣人知五味之毒焉故不贪知元气可服故闭口不言精气息应也唾不咽则气海不润气海不润则津液乏是以服元气飮醴泉乃延年之本也沐浴无常不吉夫妇同浴不吉新沐浴及醉饱逺行归还大疲倦并不可行房室之事生病切愼之丈夫勿头北向卧令人神不安多愁忘勿跂井今古大忌若见十步地墻勿顺墻坐卧被风吹发癫痫疾勿怒目久视日月使目睛失明凡大汗勿脱衣不愼多患偏风半身不遂新沐浴讫不得露头当风不幸得大风剌风疾触寒来勿面临火上成痫起风眩头痛勿跂床悬脚久成血痺足重腰疼凡脚汗勿入水作骨痹亦作遁疾久忍小便脉冷兼成冷痹凡食热物汗出勿盪风发疰头痛令人目澁饶睡凡欲眠勿歌咏不祥眠起勿大语损人气凡飞鸟投人不可食鸟若开口及毛下有疮并不可食之凡热泔洗头冷水濯成头风凡人卧头边勿安火炉令人六神不安冬日温足冻脑春秋脑足俱冻此乃圣人之常法也凡新哭泣讫便食即成气病夜卧勿覆头妇人勿跂灶坐大忌凡唾不用逺逺即成肺病令人手重背疼咳嗽凡人魇勿点灯照定魇死暗唤之即吉亦不可近前及急唤凡人卧勿开口久成病渴并失血色凡旦起勿以冷水开目洗面令人目澁失明饶泪凡行途中触热逢河勿洗面生鸟䵟人睡讫忽觉勿饮水更卧成水痺凡时病新汗解勿飮冷水损人心腹不平复凡空腹不可见闻臭尸气入鼻令人成病凡欲见死尸皆须先飮酒及咬蒜辟毒气凡小儿不用令指月两耳后生疮欲断名月会疮捣虾䗫末傅即差并别余疮并不生凡产妇不可见狐臭人善令产妇着肿凡人卧不用隐䏝下令人六神不安凡卧春夏欲得头向东秋冬头向西有所利益凡丈夫饥欲得坐小便饱则立小便令人无病凡人睡欲得屈膝侧卧益人气力凡卧欲得数转侧语笑欲令至少莫令声高大春欲得瞑卧早起夏秋欲得侵夜卧早起冬欲得早卧晏起皆有所益虽云早起莫在鸡鸣前晏起莫在日出后冬日天地闭阳气藏人不欲作劳出汗发洩阳气损人新沐浴讫勿当风结髻勿以湿髻卧使人患头风眩闷髪秃面肿齿痛耳聋湿衣及汗衣皆不可着久令发疮及患风老君曰正月旦中庭向寅地再拜呪曰年年受大道之恩太清玄门愿还去歳之年男女皆三通自呪常行此道延年仙经秘要常存念心中有气大如鸡子内赤外黄辟衆邪延年也欲却衆邪百鬼常存念爲炎火如斗煌煌光明则百邪不敢干人可入瘟疫之中暮卧常存作赤气在外白气在内以覆身辟衆邪鬼魅老君曰凡人求道勿犯五逆六不祥有犯者凶大小便向西一逆向北二逆向日三逆向月四逆仰视天及星辰五逆夜起裸形一不祥旦起嗔恚二不祥向灶骂詈三不祥以足向火四不祥夫妻画合五不祥怨恚师父六不祥凡人旦起常言善事天与之福凡言奈何歌啸名曰请祸愼勿上牀卧歌凶始卧伏卧床凶饮食伏床凶以匙筋击盘上凶司阴之神在人口左人有阴祸司阴白之于天天则考人魂魄司杀之神在人口右人有恶言司杀白之于司命司命记之罪满即杀二神监口惟向人求非安可不愼言舌者身之兵革善恶由之而生故道家所忌飮玉泉者令人延年除百病玉泉者口中唾也鸡鸣平旦日中晡时黄昏夜半一日一夕凡七漱玉泉饮之每飮辄满口咽之延年髪血之穷齿骨之穷爪筋之穷千过梳发髪不白朝夕啄齿齿不龋爪不数截筋不替人常数欲照镜谓之存形形与神相存此其意也若矜容颜色自爱玩不如勿照凡人常以正月一日二月二日三月三日四月八日五月一日六月二十七日七月十一日八月八日九月二十一日十月十四日十一月十一日十二月三十日但常以此日取枸杞菜煑作汤沐浴令人光泽不病不老月蚀宜救人除殃活万人与天同功可说恶梦默之则使之延命也服气疗病元阳经曰常以鼻内气含而漱满舌料唇齿咽之一日一夜得千咽甚佳当少饮食多则气逆百脉闭百脉闭则气不行气不行则生病玄示曰志者气之帅也气者体之充也善者遂其生恶者丧其形故行气之法少食自节动其形和其气志意专一固守中外上下俱闭神周形骸调畅四溢修守关元满而足实因之而衆邪自出彭祖曰常闭气内息从平旦至日中乃跪坐拭目摩搦身体舐唇咽唾服气数十乃起行言笑其偶有疲倦不安便导引闭气以攻所患必存其身头面九窍五脏四肢至于髪端皆令所在觉其气云行体中起于鼻口下达十指末则澄和眞神不须针药灸刺凡行气欲除百病随所在作念之头痛念头足痛念足和气徃攻之从时至时便自消矣时气中冷可闭气以取汗汗出周身则解矣行气闭气虽是治身之要然当先达解其理趣又宜空虚不可饱满若气有结滞不得空流或致疮疖譬如泉源不可壅遏若食生鱼生菜肥肉及喜怒忧恚不除而以行气令人发上气凡欲学行气皆当以渐刘安曰食生吐死可以长存谓鼻内气爲生也凡人不能服气从朝至暮常习不息徐而舒之但令鼻内口吐所谓吐故纳新也服气经曰道者气也保气则得道得道则长存神者精也保精则神明神明则长生精者血脉之川流守骨之灵神也精去则骨枯骨枯则死矣是以爲道务宝其精从夜半至日中爲生气从日中后至夜半爲死气当以生气时正偃卧瞑目握固闭气不息于心中数至二百乃口吐气出之日增息如此身神具五脏安能闭气至二百五十息华盖明华盖明则耳目聦明举身无病邪不忓人也凡行气以鼻内气以口吐气微而引之名曰长息内气有一吐气有六内气一者谓吸也吐气六者谓吹唿唏呵嘘呬皆出气也凡人之息一唿一吸元有此数欲爲长息吐气之法时寒可吹温可唿委曲治病吹以去热唿以去风唏以去烦呵以下气嘘以散滞呬以解极凡人极者则多嘘呬道家行气多不欲嘘呬嘘呬者长息之心也此男女俱存法法出于仙经行气者先除鼻中毛所谓通神之路若天恶风勐大寒大热时勿取气明医论云疾之所起自生五劳五劳既用二藏先损心肾受邪府脏俱病五劳者一曰志劳二曰思劳三曰心劳四曰忧劳五曰疲劳五劳则生六极一曰气极二曰血极三曰筋极四曰骨极五曰精极六曰髓极六极即爲七伤七伤故变爲七痛七痛爲病令人邪气多正气少忽忽喜怒悲伤不乐飮食不生肌肤颜色无泽髪白枯藁甚者令人得大风偏枯筋缩四肢拘急挛缩百关隔塞羸痩短气腰脚疼痛此由早娶用精过差血气不足极劳之所致也凡病之来不离于五脏事须识相若不识者勿爲之耳心藏病者体有冷热唿吸二气出之肺藏病者胷膈胀满嘘出之牌藏病者体上游风飖飖身痒疼闷唏气出之肝藏病者眼疼愁忧不乐呵气出之已上十二种调气法但常以鼻引气口中吐气当令气声逐字吹唿嘘呵唏呬吐之若患者依此法皆须恭敬用心爲之无有不差此即愈病长生要术也导引按摩导引经云清旦未起啄齿二七闭目握固潄漏唾三咽气寻闭而不息自极极乃徐徐出气满三止便起浪踞鸱顾左右自揺曳不息自极复三便起下床握固不息顿踵三还上一手下一手亦不息自极三又叉手项上左右自了戾不息复三又伸两足及叉手前却自极复三皆当朝暮爲之能数尤善平旦以两掌相摩令热熨眼三过次又以指按目四眦令人目明按经云拘魂门制魄户名曰握固与魂魄安门户也此固精明目留年还魄之法若能终日握之邪气百毒不得入内解云一曰精二曰唾三曰泪四曰涕五曰汗六曰溺皆所以损人也但爲损者有轻重耳人能终日不涕唾随有潄满咽之若𢘆含枣核咽之令人爱气生津液此大要也常每旦啄齿三十六通能至三百弥佳令人齿坚不痛次则以舌潄漏满口中津液咽之三过止次摩指少阳令热以熨目满二七止令人目明每旦初起以两手掩两耳极上下热挼之二七止令人耳不聋次又啄齿漱玉泉三咽缩鼻闭气右手从头上引左耳二七复以左手从头上引右耳二七止令人延年不聋次又引两鬓发举之一七则緫取髪两手向上极势擡上一七令人血气通头不白又法摩手令热以摩面从上至下去邪气令人面上有光彩又法摩手令热摩身体从上至下名曰干浴令人胜风寒时气热头痛百病皆除夜欲卧时常以两手揩摩身体名曰干浴辟风邪峻坐以左手托头仰右手向上尽势托以身并手振动三右托头振动亦三除人睡闷平旦日未出前面向南峻坐两手托䏶尽势振动三令人面有光泽生旦起未梳洗前峻坐以左手握右手于左䏶上前却尽势按左䏶三又以右手握左手于右䏶上前却挼右䏶亦三次又两手向前尽势椎三次又叉两手向胷前以两肘向前尽势三次直引左臂卷曲右臂如挽一斛五斗弓势尽力爲之右手挽弓势亦然次以右手托地左手仰托天尽势右亦然次卷两手向前筑各三七次卷左手尽势向背上握指三右手亦如之疗背䏝臂肘劳气数爲之弥佳平旦便转讫以一长拄杖策腋垂左脚于床前徐峻尽势掣左脚五七回右亦如之疗脚气疼闷腰肾冷气冷痹及膝冷并主之日夕三掣弥佳勿大饱及忍小便掣如不用拄杖但遣所掣脚不着地手扶一物亦得晨夕梳头满一千梳大去头风令人髪不白梳讫以盐花及生麻油搓头顶上弥佳如有神明膏搓之甚佳旦欲梳洗时叩齿一百六十随有津液便咽之讫以水潄口又更以盐末揩齿即含取微酢清浆半小合许熟潄取盐汤吐洗两目讫以冷水洗面不得遗冷水入眼中此法齿得坚凈目明无泪永无𧏾齿平旦洗面时漱口讫咽一两咽冷水令人心明凈去胷臆中热谯国华佗善养性弟子广陵吴普彭城樊阿授术于佗佗尝语普曰人体欲得劳动但不当使极耳人身常揺动则谷气消血脉流通病不生譬犹户枢不朽是也古之仙者及汉时有道士君倩者爲导引之术作猿经鵄顾引挽腰体动诸关节以求难老也吾有一术名曰五禽戏一曰虎二曰鹿三曰熊四曰猿五曰鸟亦以除疾兼利手足以常导引体中不快因起作一禽之戏遣微汗出即止以粉涂身即身体轻便腹中思食吴普行之年九十余耳目聦明牙齿坚完喫食如少壮也虎戏者四肢距地前三掷却二掷长引腰乍却仰天即返距行前却各七过也鹿戏者四肢距地引项反顾左三右二左右伸脚伸缩亦三亦二也熊戏者正仰以两手抱膝下举头左僻地七右亦七蹲地以手左右托地猿戏者攀物自悬伸缩身体上下一七以脚拘物自悬左右七手钩却立按头各七鸟戏者双立手翘一足伸两臂扬眉鼓力右二七坐伸脚手挽足距各七缩伸二臂各七也夫五禽戏法任力爲之以汗出爲度有汗以粉涂身消谷食益除百病能存行之者必得延年又有法安坐未食前自按摩以两手相叉伸臂股导引诸脉胜于汤药正坐仰天唿出饮食醉饱之气立消夏天爲之令人凉矣云笈七籖卷之三十二云笈七籖正统道藏三家本一百二十二卷太玄部云笈七签卷之三十三仕三杂修摄摄养枕中方夫养生缮性其方存于卷者甚衆其或幽㣲秘密疑未悟之心至于澄神内观游玄採眞故非小智所及常思所寻设能及之而志不能守之事不从心术即不验诚由前之误交切而难遣摄卫之道赊逺而易违是以混然同域絶而不思者也稽叔夜悟之大得论之未备所以将来志士览而惧焉今所撰録并在要典事虽隐秘皆易知易爲以补斯阙其学者不违情欲之性而俯仰可从不弃耳目之玩而顾盻可法旨约而用广业少而功多余研覈方书盖亦久矣搜求秘道略无遗余自非至妙至神不入兹録诚信诚効始冠于篇取其弘益以贻后代苟非其道愼勿虚传传非其人殃及三世凡着五章爲一卷与我同志者宝而行之云尔自愼夫天道盈缺人事多屯居处屯危不能自愼而能尅济者天下无之故养性之士不知自愼之方未足与论养生之道也故以自愼爲首焉夫圣人安不忘危𢘆以忧畏爲本营无所畏忌则庶事隳坏经曰人不畏威则大威至矣故以治身者不以忧畏朋友逺之治家者不以忧畏奴仆侮之治国者不以忧畏邻境侵之治天下者不以忧畏道德去之故忧畏者生死之门礼教之主存亡之由祸福之本吉凶之元也是故仕无忧畏则身名不立农无忧畏则稼穑不滋工无忧畏则规矩不设商无忧畏则货殖不广子无忧畏则孝敬不笃父无忧畏则慈爱不着臣无忧畏则勲庸不建君无忧畏则社稷不安养性者失其忧畏则心乱而不治形躁而不宁神散而气越志荡而意昏应生者死应死者亡应成者败应吉者凶其忧畏者其犹水火不可暂忘也人无忧畏子弟爲勍敌妻妾爲寇仇是以太上畏道其次畏物其次畏人其次畏身故忧于身者不拘于人畏于巳者不制于彼愼于小者不惧于大戒于近者不悔于逺能知此者水行蛟龙不得害陆行虎兕不能伤处世谤讟不能加善知此者万事毕矣夫万病横生年命横夭多由饮食之患飮食之患过于声色声色可絶之踰年飮食不可废于一日爲益既广爲患亦深且滋味百品或气势相伐触其禁忌更成沉毒缓者积年而成病急者灾患而卒至也凡夏至后迄秋分勿食肥腻饼臛之属此与酒浆果瓜相妨或当时不觉即病入秋节变生多诸暴下皆由涉夏取冷太过饮食不节故也而或者以病至之日便爲得病之初不知其所由来者渐矣欲知自愼者当去之于微也夫养性者当少思少念少欲少事少语少笑少愁少乐少喜少怒少好少恶行此十二少者养生之都契也多思则神殆多念则志散多欲则损智多事则形劳多语则气争多笑则伤藏多愁则心慑多乐则意溢多喜则忘错昏乱多怒则百脉不定多好则专迷不理多恶则憔悴无欢此十二多不除丧生之本也唯无多无少几乎道也故处士少疾游子多患繁简之殊也是故田夫寿膏粱夭嗜欲多少之验也故俗人竞利道士罕营夫常人不可无欲又复不可无事但约私心约狂念靖躬损思则渐渐自息耳封君达云体欲常劳食欲常少劳勿过极少勿过虚𢘆去肥浓节咸酸减思虑捐喜怒除驰逐愼房室春夏施泻秋冬闭藏又鱼脍生肉诸腥冷之物此多损人速宜断之弥大善也心常念善不欲谋欺诈恶事此大辱神损寿也彭祖曰重衣厚褥体不堪苦以致风寒之疾甘味脯腊醉饱餍饫以致疝结之病美色妖丽以致虚损之祸淫声哀音怡心悦耳以致荒耽之惑驰骋游观弋猎原野以致发狂之迷谋得战胜取乱兼弱以致骄逸之败斯盖圣人戒其失理可不思以自朂也夫养性之道勿久行久坐久听久视不强食不强饮亦不可忧思愁哀饥乃食渴乃飮食止行数百步大益人夜勿食若食即行约五里无病损日夕有所营爲不住爲佳不可至疲极不得大安无所爲也故曰流水不腐户枢不蠧以其劳动不息也想尔曰想尔勿与人争曲直当减人筭寿若身不宁反舌塞喉嗽漏咽液无数须臾即愈道人疾闭目内视使心生火以火烧身烧身令尽存之使精神如髣髴疾即愈若有痛处皆存其火烧之秘验仙经禁忌凡甲寅日是尸鬼竞乱精神躁秽之日不得与夫妻同席言语面会必当清凈沐浴不寝警备也凡服药物不欲食蒜石榴猪肝犬肉凡服药勿向北方大忌凡亥子日不可唾减损年寿凡入山之日未至百步先却百步足反登山山精不敢犯人凡求仙必不用见尸又忌三月一日不得与女人同处仙道忌十败一勿好淫二勿爲阴贼凶恶三勿酒醉四勿秽慢不凈五勿食父命本命肉六勿食巳本命肉七勿食一切肉八勿食生五辛九勿杀一切昆虫衆生十勿向北大小便仰视三光仙道十戒勿以八节日行威刑勿以晦朔日怒勿以六甲日食鳞甲之物勿以三月三日食五脏肉百草心勿以四月八日杀伐树木勿以五月五日见血勿以六月六日起土勿以八月四日市附足之物勿以九月九日起牀席勿以八节日杂处学仙杂忌若有崇奉六天及事山川魔神者勿居其室勿飨其馔右已上忌法天人大戒或令三魂相嫉七𩲸流竞或胎神所憎三宫受恶之时也若能奉修则爲仙材不奉修失禁则爲伤败夫阴丹内御房中之术七九朝精吐纳之要六一回丹雄雌之法虽获仙名而上清不以比德虽均至化而太上不以爲高未弘至道岂睹玄闼勿亲经孕妇女时醑华池酣鬯自乐全眞独卧古之养生尤须适意不知秘术讵可怡乎勿抱婴儿仙家大忌夫建志内学养神求仙者常沐浴以致灵气如学道者每事须令密泄一言一事辄减一筭一筭三日也凡咽液者常闭目内视学道者常当别处一室勿与人杂居着凈衣烧香凡书符当北向勿杂用笔砚凡耳中忽闻啼唿及雷声鼓鸣若鼻中闻臭气血腥者并凶兆也即烧香沐浴斋戒守三元帝君求乞救护行阴德爲人所不能爲行人所不能行则自安矣夫喜怒损志哀乐害性荣华惑德阴阳竭精皆学道之人大忌仙法之所疾也夫习眞者都无情慾之惑男女之想也若丹白存于胷中则眞感不应灵女上尊不降阴气所接永不可以修至道吾常恨此赖改之速耳所以眞道不可以对求要言不可以偶听愼之哉导引常以两手摩拭一面上令人有光泽斑皱不生行之五年色如少女摩之令二七而止卧起平气正坐先叉手掩项目向南视上使项与手争爲之三四使人精和血脉流通风气不入行之不病又屈动身体四极反张侧掣宣揺百关爲之各三又卧起先以手内着厚帛拭项中四面及耳后周帀热温温如也顺发摩顶良久摩两手以治面目久久令人目自明邪气不干都毕咽液三十过导内液咽之又欲数按耳左右令无数令耳不聋鼻不塞常以生气时咽液二七过按体所痛处每坐常闭目内视存见五藏六腑久久自得分明了了常以手中指接目近鼻两眦闭气爲之气通乃止周而复始行之周视万里常以手按两眉后小宂中三九过又以手心及指摩两目及颡上又以手旋耳各三十过皆无数时节也毕以手逆乘额上三九过从眉中始乃上行入髪际中常行之勿语其状久而上仙修之时皆勿犯华盖行气凡欲求仙大法有三保精引气服饵凡此三事亦阶浅至深不遇至人不涉勤苦亦不可卒知之也然保精之术列叙百数服饵之方略有千种皆以勤劳不强爲务故行气可以治百病可以去瘟疫可以禁蛇兽可以止疮血可以居水中可以辟饥渴可以延年命其大要者胎息而已胎息者不复以口鼻嘘吸如在胞胎之中则道成矣夫善用气者嘘水水爲逆流嘘火火爲灭炎嘘虎豹虎豹爲之伏匿嘘疮血疮血则止闻有毒虫所中虽不见其人便遥爲嘘呪我手男左女右彼虽百里之外皆愈矣又中毒卒病但吞三九九当作九之气亦登时善也但人性多躁少能安静所以修道难成凡行气之道其法当在密室闭户安牀暖席枕高二寸半正身偃卧瞑目闭气自止于胷隔以鸿毛着鼻上毛不动经三百息耳无所闻目无所见心无所思当以渐除之耳若食生冷五辛鱼肉及喜怒忧恚而引气者非止无益更增气病上气放逆也不能闭之即稍学之初起三息五息七息九息而一舒气更噏之能十二息气是小通也百二十息不舒气是大通也此治身之大要也常以夜半之后生气时闭气以心中数数令耳不闻恐有误乱以手下筹能至于千即去仙不逺矣凡吐气令人多岀少入𢘆以鼻入口吐若天大雾恶风勐寒勿行气但闭之爲要妙也彭祖曰至道不烦但不思念一切则心常不劳又复导引行气胎息眞尔可得千岁更服金丹大药可以毕天不朽清斋休粮存日月在口中昼存日夜存月令大如环日赤色有紫光九芒月黄色有白光十芒存咽服光芒之液常密行之无数若修存之时𢘆令日月还面明堂中日在左月在右令二景与目瞳合气相通也所以倚运生精理利魂神六丁奉侍天兵卫护此眞道也凡夜行及眠卧心有恐者存日月还入明堂中须臾百邪自灭山居𢘆尔凡月五日夜半存日象在心中日从口入使照一身之内与日共光相合会当觉心腹霞光映照毕咽液九遍到十五日二十五日亦如是自得百关通畅面有玉光又男服日象女服月象一日勿废使人聦明朗彻五脏生华守一夫守一之道眉中却行一寸爲明堂二寸爲洞房三寸爲上丹田中丹田者心也下丹田者脐下一寸二分是也一一有服色姓名男子长九分女子长六分昔黄帝到峨嵋山见皇人于玉堂中帝请问眞一之道皇人曰长生飞仙则唯金丹守形却老则独眞一故仙重焉凡诸思存乃有千数以自卫率多烦杂劳人若知守一之道则一切不须也仙师曰凡服金丹大药虽未去世百邪不敢近人若服草木小药饵八石适可除病延年不足以禳外祸或爲百鬼所枉或爲太山横召或爲山神所轻或爲精魁所侵唯有眞一可以一切不畏也太清存神炼气五时七候诀夫身爲神气爲窟宅神气若存身康力健神气若散身乃谢焉若欲存身先安神气即气爲神母神爲气子神气若具长生不死若欲安神须炼元气气在身内神安气海气海充盈心安神定若神气不散身心凝静静至定俱身存年永常住道元自然成圣气通神境神通性慧命注身存合于眞性日月齐龄道成究竟依铭炼气欲学此术先须絶粒安心气海存神丹田摄心凈虑气海若俱自然饱矣专心修者百日小成三年大成初入五时后通七候神灵变化出没自存峭壁千里去住无碍炁若不散即气海充盈神静丹田身心永固自然回颜驻色变体成仙隐显自由通灵百变名曰度世号曰眞人天地齐年日月同寿此法不服气不咽津不辛苦要喫但喫须休即休自在自由无碍五时七候入胎定观耳五时第一时心动多静少思縁万境取舍无常念虑度量犹如野马常人心也第二时心静少动多摄动入心而心散逸难可制伏摄之动策进道之始第三时心动静相半心静似摄未能常静静散相半用心勤策渐见调熟第四时心静多动少摄心渐熟动即摄之专注一境失而遽得第五时心一向纯静有事触亦不动由摄心熟坚固准定矣从此已后处显而入七候任运自得非关作矣七候第一候宿疾并销身轻心畅停心在内神静气安四大适然六情沉寂心安玄竟抱一守中喜悦日新名爲得道第二候超过常限色返童颜形悦心安通灵彻视移居别郡拣地而安邻里之人勿令旧识第三候延年千载名曰僊人游诸名山飞行自在青童侍卫玉女歌扬腾蹑烟霞彩云捧足第四候炼身成气气遶身光名曰眞人存亡自在光明自照昼夜常明游诸洞宫诸仙侍立第五候炼气爲神名曰神人变通自在作用无穷力动干坤移山竭海第六候炼神合色名曰至人神既通灵色形不定对机施化应物现形第七候高超物外逈出常伦大道玉皇共居灵境贤圣集会弘演至眞造化通灵物无不达修行至此方到道源万行休停名曰究竟今时之人学道日浅鲁无一候何得通灵但守愚情保持秽质四时迁运形委色衰体谢归空称爲得道谬矣此胎息定观乃是留神驻形眞元祖师相传至此最初眞人传此术术在口诀凡书在文有德志人方遇此法细详留意必获无疑贤智之人逢斯圣文矣云笈七籖卷之三十三云笈七籖正统道藏三家本一百二十二卷太玄部云笈七签卷之三十四仕四杂修摄太清导引养生经赤松子者神农时两师能随风上下至高辛氐时犹存导引术云导引除百病延年益寿朝起布席东向爲之息极乃止不能息极五通止此自当日日习之久久知益常以两手叉头上挽至地五噏五息止胀气又侧卧左肘肘地极掩左手脑复以右手肘肘地极掩右手脑五息止引筋骨以两手据右膝上至腰胯起头五息止引腰气右手据腰左膝右手极上引复以左手据腰右膝左手极上引皆五息止引心腹气左手据腰右手极上引复以右手据腰左手极上引五息止引腹中气叉手胷胁前左右揺头不息自极止引面耳邪气不复得入两手支腰下左右自揺自极止通血脉两手相叉极左右引肩中气两手相叉反于头上左右自调引肺肝中气两手叉胷前左右极引除皮肤中烦气两手相叉左右举肩引皮肤气正立左右揺两䏶引脚气甯先生导引养生法甯先生者黄帝时人也爲陶正能积火自烧而随烟上下衣裳不灼先生曰夫欲导引行气以除百病令年不老者常心念一以还丹田夫生人者丹救人者还全则延年丹去尸存乃夭所以导引者令人肢体骨节中诸邪气皆去正气存处有能精诚勤习理行之动作言语之间昼夜行之骨节坚强以愈百病若卒得中风病固痹㾼不随耳聋不闻头眩癫疾欬逆上气腰嵴苦痛皆可按图视像于其疾所在行气导引以意排除去之行气者则可补于中导引者则可治于四肢自然之道但能勤行与天地相保解髪东向握固不息一通举手左右导引手掩两耳令发黑不白东向坐不息再通以两手中指口唾之二七相摩拭目令人目明东向坐不息三通手捻鼻两孔治鼻宿息肉愈东向坐不息四通琢齿无数伏前侧坐不息六通愈耳聋目眩还坐不息七通愈胷中痛欬抱两膝自企于地不息八通愈胷以上至头耳目咽鼻疾去枕握固不息企于地不息九通东首令人气上下通彻鼻内气愈羸弱不能从阴阳法大阴雾勿行之虾蟆行气法正坐自动揺臂不息十二通愈劳及水气左右侧卧不息十二通治痰饮不消右有饮病右侧卧左有饮病左侧卧有不消者以气排之日初出日中日入时向日正立不息九通仰头吸日精光九咽之益精百倍若入火垂两臂不息即不伤又法面南方蹲踞以两手从膝中入掌足五指令内曲利腰尻完治淋遗溺愈箕踞交两脚手内并脚中又叉两手极引之愈寐中精气不泄矣两手交叉颐下自极致肺气治暴气欬举右手展左手坐以右脚上掩左脚愈尻完痛举手交颈上相握自极治胁下痛舒左手以右手在下握左手拇指自极舒右手以左手在下握右手拇指自极皆治骨节酸疼掩两脚两手指着足五指上愈腰折不能低若血久瘀爲之愈佳足五指愈腰嵴痛不能反顾颈痛以右手从头上来下又挽下手愈颈不能反顾视坐地掩左手以右手指搭肩挽之倾侧愈腰膝及小便不通龟鳖等气法龟鳖行气以衣覆口鼻不息九通正卧微微鼻出内气愈塞不通反两手据膝上仰头像鳖取气致元气至丹田治腰嵴不知痛手大拇指急捻鼻孔不息即气上行致泥丸脑中令阴阳从数至不倦以左手急捉髪右手还项中所谓血脉气各流其根闭巨阳之气使阴不溢信明皆利阴阳之道也正坐以两手交背后名曰带縳愈不能大便利腹愈虚羸坐地以两手交叉又其下愈阴满以两手捉绳辘轳倒悬令脚反在其上愈头眩风癫以两手牵反着背上挽绳自悬中愈不专精食不得下以一手上牵绳下手自持脚愈尻久痔坐地直舒两脚以两手叉挽两足自极愈肠不能受食吐逆东向坐仰头不息五息五通以舌撩口中沫满二七咽愈口干苦雁行气低头倚臂不息十二通以意排留饮宿食从下部出息愈龙行气低头下视不息十二通愈风疥恶疮热不能入咽可候病者以向阳明仰卧以手摩腹至足以手持引足低臂十二不息十二通愈脚足温痺不任行腰嵴痛以两手着项相叉治毒不愈腹中大气即吐之噏月精法噏月精凡月初出时月中时月入时向月正立不息八通仰头噏月精八咽之令阴气长妇人噏之阴精益盛子道通凡入水举两手臂不息没面向北方箕踞以手挽足五指愈伏免痿尻筋急箕踞以两手从曲脚入据地曲脚加其手举尻其可用行气愈淋沥乳痛举脚交叉项以两手据地举尻持任息极交脚项上愈腹中愁满去三虫利五脏蹲踞以两手举足蹲极横治气冲肿痛寒疾致肾气法蹲踞以两手举足五指低头自极则五脏气緫至治耳不闻目不明久爲之则令人髪白复黑彭祖导引法彭祖者殷大夫历夏至商比年七百常食桂得道导引法云导引除百病延年益寿要术也凡十节五十息五通二百五十息欲爲之常于夜半至鸡鸣平旦爲之禁饱食沐浴一凡解衣被卧伸腰瞑少时五息止引肾气去痟渴利阴阳二挽两足指五息止引腹中气去疝瘕利九窍三仰两足指五息止引腹嵴痺偏枯令人耳聦四两足相向五息止引心肺去欬上气五踵内相向五息止除五络之气利肠胃去风虚今人目明七张脚两足指五息止令人不转筋八仰卧两手牵膝置心上五息止愈腰痛九外转两足十通止治诸劳十解鬓东向坐握固不息一通举手左右导引以手掩两耳以指搯两脉边五通令人目明髪黒不白治头风王子乔遵引法王子乔八神遵引法延年益夀除百病遵引法曰枕当高四寸足相云各五寸半云身各三寸解衣披髪正偃卧勿有所念定意乃以鼻徐内气以口出之各致其藏所竟而复始欲休先极之而止勿强鼻无微而专之长遂推之伏免股胻以省爲贵若存若亡爲之百动腹鸣气有外声足则温成功之士何疾而巳喉咙如白银环一十重击下去得肺肺色白泽前两叶高后两叶毕心击其下上大下锐大率赤如茄华未拆倒悬着肺下也肝又击其下色正青如翁头也六叶魁胃前两叶高后四叶毕胆击其下如緑绨襄脾在中央变抱胃正黄如金铄也肾如两伏鼠梜𣈆直齐肘而居欲得其居高也其色正黒肥肪络之白黒昭然胃如素襄念其屈折右曲无污秽之患肺藏魄心藏神肝藏意肾藏志此名曰神舍神舍修则百脉调邪病无所居矣小肠者长九赤法九州诸欲遵引虚者闭目宝者开目以所苦行气不用第七息止徐徐徃来度二百步所却坐小咽气五六不差复如法引以愈爲効诸有所苦正偃卧被髪如法徐以口内气填腹秽极息欲絶徐以鼻出气数十所虚者禣之宝者泻之闭口温气咽之三十过候腹中转鸣乃止徃来二百步不愈复爲之病在喉中胷中者枕高七寸病在心下者枕高四寸病在脐下者云枕以口出气鼻内气者名曰禣闭口温炁咽之者名曰泻闭气治诸病法欲引头病者仰头欲引腰脚病者仰足十指欲引胷中病者挽足十指引臂病者欲去腹中寒热诸所不快若中寒身热皆闭气张腹欲息者徐以鼻息巳复爲至愈乃止一平从生腰脚两臂履手䘵地口徐吐气以鼻内之除胷中肺中痛咽气令温闭目也二端从生腰以鼻内气闭之自前后摇头各三十除头虚空耗转地闭目摇之三左脇侧卧以口吐气以鼻内之除积聚心下不便四坐生腰徐以鼻内炁以右手持鼻除目昏泪若岀去鼻中息肉耳聋亦除伤寒头痛洗洗皆当以汗出爲度五正偃卧以口徐出气以鼻内之除里急饱食后小咽咽气数十令温若气寒者使人干呕腹痛从鼻内气七十咽即大塡腹内六右胁侧卧以鼻内气以口小吐气数十两手相摩热以摩腹令其气下出之除胁皮肤痛七息止七端坐生腰直上展两臂仰两手掌以鼻内气闭之自极七息名曰蜀王台除脇下积聚八覆卧去枕立两足以鼻内气四四所复以鼻出之极令微气入鼻中勿令鼻知除身中热背痛九端坐生腰举左手仰其掌却右手除两臂背痛结气十端坐两手相叉抱膝闭气鼓腹二七或三七气满即吐候气皆通畅行之十年老有少容十一端坐生腰左右倾侧闭目以鼻内气除头风自极七息止十二若腹中满饮食饱坐生腰以鼻内气数十以便爲故不便复爲之有寒气腹中不安亦行之十三端坐使两手如张弓满射可治四肢烦闷背急每日或时爲之佳十四端坐生腰举右手仰掌以左手承左脇以鼻内气自极七息除胃寒食不变则愈十五端坐生腰举左手仰掌以右手承右脇以鼻内气自极七息除瘀血结气等十六两手却据仰头自以鼻内气因而咽之数十除热身中伤死肌肉等十七正偃卧端展足臂以鼻内气自极七息揺足三十而止除胷足中寒周身痺厥逆嗽十八偃卧屈膝令两膝头内向相对手翻两足生腰以鼻内气自极七息除痺疼热痛两䏶不随十九觉身体昏沈不通畅即导引两手抱头宛转上下名爲开脇二十踞伸右脚两手抱左膝头生腰以鼻内气自极七息除难屈伸拜起䏶中痛瘀痹病二十一踞伸左足两手抱右膝生腰以鼻内气自极七息展左足着外除难屈伸拜起䏶中疼一本云除风目晦耳聋二十二正偃卧直两足两手捻胞所在令赤如油囊里丹除阴下湿小便难頽小腹重不便腹中热但口出气鼻内之数十不须小咽气即腹中不热者七息已温气咽之十所二十三踞两手抱两膝头以鼻内气自极七息除腰痹背痛二十四覆卧傍视两踵生腰以鼻内气自极七息除脚中弦痛转筋脚酸疼二十六偃卧展两䏶两手两踵相向亦鼻内气自极七息除死肌不仁足䏶寒二十七偃卧展两手两䏶左膀两足踵以鼻内气自极七息除胃中食若呕二十八踞生腰以两手引两踵以鼻内气自极七息布两膝头除痺呕逆二十九偃卧展两脚两手仰足指以鼻内气自极七息除腹中弦急切痛三十偃卧左足踵拘右足拇指以鼻内气自极七息除厥疾人脚错踵不拘拇指依文用之三十一偃卧以右足踵拘左足拇指以鼻内气自极七息除周身痹三十二病在左端坐生腰右视目以鼻徐内气极而吐之数十一止所闭目目上入三十三病在心下若积聚端坐生腰向日仰头徐以鼻内气因而咽之三十所而止开目作三十四病在右端坐生腰右视目以鼻徐内气而咽之数十止导引杂说文选江赋云噏翠霞此谓导引服气稍与枕中相类俱用之两手相捉细捩如洗手法两手相叉翻覆向胷前如挽三石弓力左右同两手相重共按髀徐徐捩身以返捶背上十度作拳向后筑十度大坐徧倚如排山如托千斤石上下数度两手抱头宛转䏶上两手据地缩身曲嵴三度两手相叉以脚蹋中立地反抝三举起立以脚前后踏空大坐伸脚以手勾脚指右导引之法深能益人延年与调气相须令血脉通除百病宜好将息勿令至大汗能通伏气行之甚佳又导引法在枕中卷与此导引消息并宜相参作之大佳诸服气要法并忌触杂録如能服之便成眞人忌阴寒雨雾热等邪气不可辄服也危执闭破除此等日亦不可服凡日午已后夜半已前名爲死气不可服也唯酉时气可服爲日近明凈不爲死气加可服耳凡服气取子午卯酉时服是也如冬月子时气不可服也爲寒如夏月午时气不可服爲热仍须以意消息大略若是如腹中大冷取近日气及日午气是如腹中大热服夜半气及平旦气如冬寒即于一小凈室中生炭火煖之服即腹中和如夏极热时取月中气服即凉大冷每欲服气常取体中安隐消息得所如安隐时不住消息耳消息住先舒手展足按捺支节举脚跟向上左右展足长出气三两度心念病处随气出病遂尽矣如服气之时胷中闷微微细吐之闷定则掩口勿尽尽则复吸入凡服气入及出吐皆须微微吹绵不动是其常候也如入气太急勿令自耳闻则惊五神招其损也如出气太急令自耳闻亦然如后腹内热及时节热出入气太急转转增热则盛也如服冷及时寒出入太急令自耳闻亦增冷甚也初入气之时善将息以饱爲度若饱后即左右拓更开托左右捩及蹴空各三度然后咳嗽耳拔发摩面转腰令四肢节皮肉骨髓头面贯彻腹中即空如前服之取饱更不须动作耳自然安泰也神炁养形说混元既分天地得位人与万物各分一气而成形动者禀乎天静者法乎地天地之间最灵者人能养人之形者唯气与神神者妙万物而爲言气者借沖虚以爲用至人之言莫先乎气至人之用莫妙乎神我先生得至人之道见生死之机常味于无味用于无用爲于无爲事于无事知神气可以留形故守虚无以养神气知窈冥可以致信故入窈冥而观至精则天地之间其犹橐籥乎至人之不死其犹谷神乎先生曰虚无之中有物谓之神窈冥之中有物谓之气气者结虚无以成妙故大洞眞人曰三月内视注心一神则灵光化生缠绵五脏其理明矣且气者神之母神者气之子欲致其子先修其母若神不受味于气则气无以通灵子不求食于母则母无以致和道经曰既得其母以知其子既知其子复守其母东华玉书云母繁子长流心安宁此皆谓修眞之要言也加以耳目者神之户道经曰专气致柔能如婴儿乎黄庭经曰仙人道士非有神积精所致和专仁正谓此也后来学者或纳四时五芽之气或服引七宿二景之精握固以象胎形闭气以爲胎息殊乖眞人之妙旨盖是古来之末事如此之徒浊乱元气尤损于形神夫至人以心游于恬恢飮漱于玄泉胎息于无味则神光内照五气生灵自然有紫烟上浮玉彩交映敬传先生之㫖化白爲朱积精成形口衔灵芝降于形中是谓眞仙之术守中抱一抱一勿失与天地齐毕矣将摄保命篇夫人禀二仪之气成四大之形愚智贵贱则别好养贪生不异贫迫者力微而不达富贵者侮傲而难持性愚者未悟于全生识智者或先于名利自非至眞之士何能保养生之理哉其有轻薄之伦亦有矫情冒俗口诵其事行已违之设能行者不踰晦朔即希长寿此亦难矣是以达人知富贵之骄傲故屈迹而下人知名利之败身故割情而去欲知酒色之伤命故量事而撙节知喜怒之损性故豁情以宽心知思虑之销神故损情而内守知语烦之侵气故闭口而忘言知哀乐之损寿故抑之而不有知情欲之窃命故忍之而不爲若加之寒温适时起居有节滋味无爽调息有方积气补于泥丸魂魄守藏和神保气吐故纳新嗜慾无以干其心邪淫不能惑其性此则持身之上品安有不延年者哉云笈七籖卷之三十四云笈七籖正统道藏三家本一百二十二卷太玄部云笈七籖卷之三十五仕五杂修摄明补凡质气碍皆是妄想而所爲并由想効也想成即变化无常舍想则庶事空寂以其取炼力毛孔开流所以须随而补之其补之法还舒脚手而卧息想项上有酥团融流注心周遍四肢又想身卧酥乳池中心以澡沐久爲令人皮肤光泽既取气炼补讫欲起出行体上有汗当须少米粉摩令汗解燥然后始得见风日不然伤人凡数章是一时间所作法耳恐后难晓是以依序别勒成章焉禁忌夫盐能益肾欲能伤肺故须忌之唼之取味欲令人衰故须禁之夫因欲以生因欲以死譬于桃蹊李迳紫蔕红葩遇风而开遇风而落但人以身爲国也神爲君也精爲臣也气爲民也当须衆戴元后本固邦宁君臣康强所以治也夫气化爲精精化爲神神化爲婴儿故男女构精所以化生人形若能蓄精便得自育夫育精爲血脉之泉源骨髓之灵沖五脏伤而筋骨枯即魂魄不守矣特宜愼焉犹恐欲性炽隆陶染难割虽自强抑尚恐梦交当须修习静观以防遏之是谓不死之道还精补脑延龄能益名上仙籍王母内传若能终竟不唾泪者亦可含一枣唼咽津液也方便凡人之心或迷不悟故须方便示以理矣假令童子既获妙术乃趋而出遇搏公子因而问之曰子免于八难乎何以学道对曰何谓八难曰不废道心一难不就明师二难不托闲居三难不舍世务四难不割恩爱五难不弃利欲六难不除喜怒七难不断色欲八难童子曰仆无此累矣公子曰凡人所患皆多以气爲主或有背气脚气疰癖等皆以气爲根今子乃咽气于腹中能不爲病乎童子曰鄙哉言乎良可哀耳夫气起于太极超乎万象之外应清明以出入伫神机以卷舒澄浅碧于高天淡轻红于落日不干云雨不犯尘埃沉清汉而凈漪澜度危弦而蓄哀韵唿吸玄牝之门澡雪希夷之域载营魄修谷神去三尸消百病者此乃清泠调和有道之气故能生成灵命焉至如起于空隙之间因于燥湿之处随腥臊之秽馔逐徭役之奔喘伺宴息之失序俟剂和之乖宜结淟涊而不敬积勃郁而遂留时结啬于胷鬲或烦疼于骨髓久而不消将倾大渐所谓垢浊沉溺之死气也公子曰夫人身匪瓠瓜焉能不食是身即病未或可除故知食爲养身之资身乃有病之聚今子乃去食养身留身除病岂不惑哉童子笑而应之曰善哉或但疑者常抱此疑不疑者因兹而得也故天地因乎而生天地灭而非灭其疑者迷而不悟也但不知耳又不闻乎甘肥者贪欲之本即爲得病之源也调气澄心离二入道者斯仙之常也眞教不二但至仁齐物理合捐躯非谓贤圣系之名实夫百篇之义一乘之典或务理国之伦或究虚寂之相讵返入流之始岂暇汾水之游哉避于穿履去泥伞盖除雨未可得也亦何恠哉公子既闻此言已童子泠然乘风而去莫知所之也化身坐忘法每夜人定后偃卧闭目然后安神定魄忘想长出气三两度仍须左右捩之便起拗腰如前法摄心入脐下作影人长三四寸然后遣影人分身百亿耸头而出屋鑚房而上上至天满法界皆是我身便想中明即自见之既见之便令影人入脐下便大饱其化身到来亦战身动大况似行气法仍须正念凝情于身但用心无不动也故老君曰道以心得之胎息法老君曰人之不死在于胎息矣夜半时日中前自舒展脚手拗脚咳嗽长出气三两度即坐握固摄心脐下作影人长三二寸以鼻长吸引来入口中即闭闭定勿咽之亦勿令出口即于脐下合气作小点子下之米大如下数己尽却还吸引如前初可数得三十二十点子渐可数百及二百后五百若能至数放千点子此小胎息长生却老之术影人分身作影人长三四寸许立影人鼻上令影人取天边元空太和之气从天而下穿屋及头直入四肢百脉无处不彻其气到来觉身战动每一度爲一通须臾即数十通便大饱矣人有大病作之十日万病俱差当下气之时作念之我身本空我神本通心既无碍万物以无障碍何以故得神通故凡一切作法一种即须下之吐气法皆须作蛇喙莫动上颔其吸气之时微叩齿令热服紫霄法坐忘握固游神耸头而出鑚屋直上到彼天边引紫霄而来直下穿屋而从头上入内于腹中常含紫气随神而来向作解心我本未悟之时不知道体今既觉悟法本由来不从他得我知今来得自在者更无别法直作定心心浃定故即得作意见此气衆多而来併聚稠密如赤云拯神上天但作解脱直以心徃天上取亦得即下方万物皆空屋亦空人性与道同此神通久视也至言緫养生篇老君西昇经曰伪道养形眞道养神通此道者能亡能存神能飞形并能移山形爲灰土其何识焉又曰凡人之哀人不如哀身哀身不如爱神爱神不如含神含神不如守身守身长久长存也故神生于形形成于神形不得神不能自生神不得形不能自成形神合同更相生更相成神常爱人人不爱神故絶圣弃智归无爲也雒书宝予命曰古人治病之方和以醴泉润以气药不辛不苦甘甜多味常能服之津流五藏系在心肺终身无患大有经曰或疑者云始同起于无物终受气于阴阳载形魂于天地资生长于食息而有愚有智有强有弱有寿有夭天耶解耶解者曰形生愚智天也强弱寿夭人也天道自然人道自巳始而胎气充实生而乳哺有余长而滋味不足壮而声色有节者强而寿始而胎气虚耗生而乳哺不足长而滋味有余壮而声色自放者弱而夭生长而合度加之以道养年未可量也颍川胡昭字孔明曰常人不得无欲又复不得无事但当和心约念静身损物先去乱神犯性者此啬神之一术耳黄帝中经曰夫禀五常之气有静有躁刚柔之性不可易也静者不可令躁躁者不可令静静者躁者各有其性违之则失其分恣之则害其生故静之弊在不开通躁之弊在不精密治生之道愼其性分因使抑引随宜损益以渐则各得适矣然静者寿躁者夭静而不能养减寿躁而能养延年然静易御躁难持尽愼养之宜者静亦可养躁亦可养也凡贵权势者虽不中邪精神内伤身必死亡始富后贫虽不伤邪皮焦筋出委辟内挛爲病矣夫养性者欲使习以成性性自爲善不习而无不利也性既自善而外百病皆悉不生祸乱不作此养性之大经也善养性者则治未病之病故养性者不但饵药飡霞其在于五常俱全百行周备虽絶药饵足以遐年德行不充纵玉酒金丹未能延寿故老君曰陆行不避虎兕者此则道德之祐也岂假服饵而析遐年哉圣人所以和药者以救无知之人也故不遇道者抱病历年而不修一行缠痾没齿终无悔心此其所以歧和长游彭附永归良有以也嵇康曰养生有五难名利不去爲一难喜怒不除爲二难声色不去爲三难滋味不絶爲四难神虑精散爲五难五者不去虽心希难老口诵至言咀嚼英华唿吸太阳不能回其操不免夭其年五者无于胸中则信顺日济道德日全不析喜而有神不求寿而延年此亦养生之大经也然或服膺仁义无甚泰之累者抑亦亚乎岐伯曰人年四十而养阴气自半也起居衰矣年五十体重耳目不聦明年六十阴痿气大衰九窍不利下虚上实涕泣俱出故曰知之则强不知之则老又曰同出而异名智者察其同愚者察其愚愚者不足智者有余则耳目聦明身体轻强年老复壮壮者益理是以圣人爲无爲事无事乐恬淡无纵欲快志得虚无之守故寿命无穷与天地终此圣人之理身也眞人曰虽当服饵而不知养性之术亦难以长生也养性之道不欲饱食便卧及终日久坐皆损寿也人欲少劳但莫大疲及强所不堪耳人食毕行步踌蹰有所循爲快也故流水不腐户枢不蠧其劳动故也人不可夜食食毕但当行步计使中数里徃来饱食即卧生百病也夫欲快意任怀自谓达识知命不泥异正极情肆力不营持久者闻此言虽风之过耳电之经目不足喻也故身枯于流连之中气絶于绮纨之间而甘心焉亦安可告之以养性哉匪惟不纳反谓妖讹也而望彼信之所谓明镜给于蒙瞽丝竹娱于聋夫者也抱扑子曰一人之身一国之象也胷腹之位犹宫室也四支之列犹郊境也骨节之分犹百官也神犹君也血犹臣也气犹民也故能治民则治国也夫爱其民所以安其国爱其气所以全其身民散国亡气竭人死死者不可生也亡者不可存也是以至人消未起之患治未病之病医之于无事之前不追之于既逝之后民难养而易危气难清而易浊故审威德所以保社稷割嗜欲所以固血气然后眞一存焉三七守焉百害却焉年寿延焉人年五十至于一百美药勿离手善言勿离口乱想勿经心常以深心至诚恭敬于物愼勿诈善以悦于人禁忌篇玉珉山人养生方论云病由口入节宣方也生劳败静养道性也酸咸以时礼医具也补泻以性草经明也性调乎食命延乎药断可知也苽蓼害筋蒜韭伤血生荤损气葱臊炙神理生之烱戒也白蒿芐苗恶实牛蒡苜蓿四物济身之要也退与不退寡之于思虑进与不追在康之常志凡一切五辛皆害于药力又薰人神气凡桃李芸台蒜韭等不宜丈夫妇人亦宜少食渐断凡人年四十已下不宜全食补丸散爲阴气尚未足阳气尚盛之后也特宜愼之就补中有延缓和通者可矣酉后不饮食若冬月夜长及性热少食温软物食讫揺动令消不尔成脚气入春不宜晚脱绵衣令人伤寒霍乱饮食不消头痛冲热汗出不宜洗身潄口令人五藏干少津液卧不用着灯及被覆面兼不用开口冬夏不用枕冷物铁石等令人眼暗抱扑子曰或问所谓之者色欲之间乎答曰亦何独斯哉然长生之要其在房中上士知之可以延年除病其次不以自伐若年尚少壮而知还阴丹以补脑采七益于长谷者不能服药物不失一二百岁但不得仙耳不知其术者古人方之于凌坯之拒盛阳羽堂之中畜火者也又思所以不逮而强思之伤也力所以不胜而强举之伤也深忧重恚伤也悲哀焦悴伤也喜乐过差伤也汲汲所欲伤也戚戚所患伤也久谈言笑伤也寝息失时伤也挽强弓弩伤也沉醉呕吐伤也饱食即卧伤也跳走乏气伤也欢唿哭泣伤也阴阳不交伤也积伤至尽尽亡非道也是以养性之方唾不至逺行不疾步耳不极听目不极视坐不至疲卧不至懻先寒而衣先热而解不欲极饥而食不欲极渴而饮食不过多凡食过多即结积聚饮过多则成痰癖不欲甚劳不欲甚逸不欲甚流汗不欲多唾不欲奔车走马不欲极目逺望不欲多啖生冷不欲飮酒当风卧不欲数沐浴不欲广志逺求不欲规造异巧冬不欲极温夏不欲极凉不欲露星下不欲卧中见肩大寒大热大风大露皆不欲冒之五味不欲偏多故酸多则伤脾苦多则伤肺辛多即伤肝咸多则伤心甜多则伤肾此五行自然之理凡言伤者亦不便觉谓久则损寿耳是以善摄生者卧起有四时之早晩兴居而有至和之常制筋骨有偃仰之方闲邪有吞吐之术流行营卫有补泻之法节宣劳逸有与夺之要忍怒以养阴气抑喜以养阳气然后先将草木以救亏缺服金丹以定不穷养性之道尽于此矣黄帝曰一日之忌夜莫饱食一月之忌暮莫大醉一岁之忌暮莫逺行终身之忌卧莫燃烛行房勿得起恨于人当以自怨仇也一切温食及酒浆临上看不见物形者勿食成卒病若已食腹胀者急以药下之诸热食咸物竟不得饮冷水酢浆水等令人善失声也凡人不得北首而卧卧之勿留灯令魂魄六神不安多愁恐亦不可北向喫食北向尿北向久坐思惟不祥起勿北向唾骂犯魁冈神勿北向冠带勿怒目视日月光令人失明凡大汗勿脱衣得偏风半身不遂冬日温足冻脑春秋足脑俱冻此圣人之常道旦起勿嗔恚旦下牀勿叱唿勿恶言勿举足向火对灶骂勿咨嗟唿奈何声此名请祸特忌之勿坚膝坐而交臂膝上勿令髪覆面皆不祥清旦作善事闻恶事即于所来方唾之吉恶梦旦不用说以含水向东方噀之云恶梦着草木好梦成宝玉即无咎矣凡上牀先脱左足履或逺行乘车马不用回顾顾则神去人凡一切翾飞蠢动不可故杀伤损至于龟蛇此二物有灵异于他族或杀他有灵者或阴精害人深宜愼之勿阴雾中逺行凡行来坐卧常存北斗魁同星在人头上所向皆吉勿食父母兄弟及自本命肉等令人魂魄飞扬家出不孝悌子息凡旦起着衣误翻着者云吉利便着无苦也衣有光当三振之云殃去殃去则无害勿塞井及水沟渎令人目盲向午后阴气起不可沐髪令人心虚饶汗多梦及头风也云笈七籖卷之三十五云笈七籖正统道藏三家本一百二十二卷太玄部云笈七签卷之三十六仕六杂修摄玄鉴导引法抱扑子曰道以爲流水不腐户枢不蠹以其劳动故也若夫絶坑停水则秽臭滋积委木在野则虫蝎太半眞人逺取之于物近取之于身故上天行健而无穷七曜运动而能久小人习劳而湛若君子优游而易伤马不行而脚直车不驾而自朽导引之道务于详和俛仰安徐屈伸有节导引秘经千有余条或以逆却未生之衆病或以攻治已结之笃疾行之有効非空言也今以易见之事若令食而即卧或有不消之疾其剧者发寒热症坚矣饱满之后以之行步小小作务役揺肢体及令人按摩然后以卧即无斯患古语有三疾之言暮食太饱居其一焉暮食既饱便以寝息希不生疾故无寿也诸风病疾尠不在卧中得之卧则百节不动故受邪炁此皆病然可见近魏华佗以五禽之戏教樊阿以代导引食毕行之汗出而已消谷除病阿行之寿百余岁但不知余术故不得大延年一则以调营卫二则以消谷水三则排却风邪四则以长进血炁故老君曰天地之间其犹橐籥乎虚而不屈动而愈出言人导引揺动而人之精神益盛也导引于外而病愈于内亦如针艾攻其荣俞之源而衆患自除于流末也导引一十三条如后第一治短炁结跏趺坐两手相叉置玉枕上以掌向头以额着地五息止第二治大肠中恶气左手按右手指五息右手按左手指亦如之第三治肠中水癖以左手指向天五息以右手指拄地左足伸右足展极伸五息止第四治小肠中恶炁先以左手叉腰右手指指天极五息止右手亦如之第五治腰嵴间闷结跏趺坐以掌相按置左膝上低头至颊右五息外左回左膝上还右膝而转至五帀止右亦如之谓之腰柱第六治肩中恶炁以两手相叉拊左胁举右手肘从乳至头向右转振擿之从右抽上右振五过止第七治头恶炁反手置玉枕上左右揺之极五息止第八治腰嵴病两手叉腰左右揺肩至极五息止第九治胷中以两手叉腰左右曲身极五息止第十治肩中劳疾两手相叉左右擗之低头至膝极五息止第十一治皮肤烦以左右手上振两肩极五息止第十二治肩脾恶注左右如挽弓各五息止第十三治䏝中注炁冷痺起立一足蹋高一足稍下向前后掣之更爲之各二七无病亦常爲之万疾不生按摩法按摩日三遍一月后百病并除行及奔马此是养身之法两手相捉纽綟如洗手法两手浅相叉翻覆向胷两手相叉共按䏶两手相重按䏶徐徐捩身如挽五石弓两手拳向前筑又如拓石以拳却顿此是开胷法大坐斜身偏拓如排山两手抱头宛转䏶上此是抽脑法两手据地缩身曲嵴向上三举以手杖槌嵴上左右同大坐伸脚三用手掣向后左右同立地反拗三举两手拒地回顾此乃虎视法左右同两手急相叉以脚踏地起立以脚前后踏大坐伸脚当手相勾所伸脚着膝上以手按之凡一十八势但老人日能行之三遍者常补益延年续命百病皆除进食眼明轻健不复疲也食气法养生之家有食炁之道夫根植华长之类蚑行蠕动之属莫不仰炁以然何爲能使人饱乎但食之有法道家秘之须其人乃传俗人无縁得之知苟得其道所甚易也非唯絶谷抑亦辟百毒却千邪百姓日用而不知仙经云食炁法从夜半至日中六时爲生炁从日中至夜半六时爲死气唯食生而吐死所谓眞人服六炁也食气絶谷法向六旬六戊从九九至八八七七六六五五而饱或念天苍或思黄帝或春引岁星之炁以肝受之其余四方皆然初爲之颇有小瘦行四旬已上颜色转悦体力渐壮白发更黑落齿更生负重履崄胜于食谷时余见十余人爲之皆七八十岁丁健体轻而耐寒暑有眞验非虚传也善其术者可以攻遗百病消逐邪风及中恶卒急尸注所忤心腹切痛瘟疟溪毒引炁驱之不过五六十通无不即除又行炁久多而断谷最易唯有胎息之法独难所谓胎息者如人未生在胎之中时炁久息也习则能息鼻口炁如已息鼻口炁则可居水底积日矣又治金疮以炁吹之血断痛止又蛇虺毒虫中人皆禁之即愈或十数里便遥治之唿其姓名而呪之男唿我左女唿我右皆愈此所共知孙先生曰旦夕者是阴阳转换之时日旦五更初阳炁至频伸眼开是上生炁名曰阳息而阴消暮日入后阴炁至凛然时坐睡倒时是下生炁至名曰阳消阴息暮日入后天地日月山川江海人畜草木一切万物体中代谢徃来一时休息一进一退如昼夜之更始又如海水之朝夕是天地之道耳面向午展两手于膝上徐按捺肢节口吐浊气鼻引清气凡吐者去故炁引生炁也经云玄牝门天地根绵绵若存用之不勤言鼻是天之门户可以出纳阴阳生死之炁也良久徐徐乃以手左拓右拓上拓下拓前拓后拓瞋目张口叩齿摩眼抱头拔耳挽须挽腰咳嗽发阳振动也双作只作反手爲之然掣足仰展八十九十而止仰下徐徐定心作止息之法见空中元和炁下入鸠尾际渐渐顷如雨晴云入山自皮肉至骨至脑渐渐入腹中四肢五脏皆受其润如流水渗入地地彻即觉达于涌泉腹中有声汩汩然意每存之不得外縁即便觉无炁若彻即手体振动两脚膝跃屈亦令牀有声拉拉然则名一通两通乃至日别得三通觉身体悦怿肤色滋润耳目精明令人养美力健百病皆去行之五年十年长存不忘得满千万通去仙不逺也摄生月令夫摄生大体略有三条所爲吐纳鍊藏胎津驻容其次饵芝术飞伏丹英其三次五谷资衆味终古不易者生生性命必系于兹也气之与药具摽别卷今所撰集用食延生顺时省味者也按扁鹊论曰食能排邪而安藏腑神能爽志以资血气摄生者气正则味顺味顺则神气清神气清则合眞之灵全灵全则五邪百病不能干也故曰水浊鱼瘦气昏人病夫神者生之本本者生之眞大用则神劳大劳则形疲也按彭祖摄生论曰目不视不正之色耳不听不正之声口不尝毒粝之味心不起欺诈之谋此之数种乃亡魂丧精减折筭寿者也按枕中传曰五味者五行之气也应感而成人即因五味而生亦因五味而消按黄帝内传曰食风者灵而延寿食谷者多智而劳神食草者愚痴而足力食肉者鄙勇而多愼服气者长存而得道孙氐传曰五味顺之则相生逆之则相反夫人食愼勿愠怒勿临食上说不祥之事勿吞咽忽遽必须调理安详而后食黄帝内传曰春宜食甘甘走肉多食甘则痰溢皮肤粟起夏宜食辛辛走气多食辛则气躁好蹎秋宜食酸酸走骨多食酸则筋缩骨中疼冬宜食咸咸走血多食咸则血澁口干多食苦则呕逆而齿踈养生传曰凡人虽常服饵不知养生之道必不全其眞也小有经曰才所不胜而强思之伤也力所不任而强举之伤也深忧重喜皆有伤也抱朴子曰一人之身一国之象胷腹之位犹宫室也四肢之列犹郊境也骨节之分犹百官也神犹君也血犹民也养生传曰一日之忌暮勿饱食一月之忌暮勿大醉一岁之忌愼勿逺行永久之忌勿向西北二方大小便露赤也孟春泰孟春是月也天地俱生谓之发阳天地资始万物化生夜卧早起以缓其形使志生生而勿杀予而勿夺君子固密无泄眞气其藏肝木位在东方其星岁正月二月三月其卦震其地青州其书诗其乐瑟其帝灵威仰其神勾芒青龙爲九天白虎爲九地其虫鱼其畜犬其谷麦其果梅其菜韮其味酸其臭腥其色青其声怒其液泣立春木相春分木王立夏木休夏至木废立秋木囚秋分木死立冬木没冬至木胎仲春大壮仲春是月也号厌于日和其志平其心勿极寒勿极热安静神气以法生成勿食黄花菜及陈葅发宿疾动痼气勿食大蒜令人气壅关隔不通勿食蓼子及鸡子滞人气勿食小蒜伤人志性勿食免肉令人神魂不安勿食狐狢肉伤人神是月肾藏气微肝藏正王冝凈膈去痰宜泄皮肤令得微汗以散去冬温伏之气是月六日八日宜沐浴斋戒天祐其福十四日忌逺行水陆亦不可徃九日忌食一切鱼鳖二十日宜修直道季春季春是月也万物发陈天地俱生阳炽阴伏卧起俱早勿发泄大汗以养藏气勿食韮发痼疾损神伤气勿食马肉令人神魂不安勿食麞鹿肉等损气损志是月肝藏气伏心当向王宜益肝补肾以顺其时是月五日忌见一切生血物宜斋戒静念眞籍不营俗务十六日忌逺行水陆俱不可徃二十七日宜沐浴是月火相水死勿犯西北风勿久处湿地必招邪毒勿大汗当风勿露体星宿下以招不祥之事孟夏干孟夏谓之播秀天地始交万物并实夜卧早起思无怒勿泄大汗夏者火也位在南方其藏心其星荧惑时四月五月六月其六月属土大王于此月其地杨州其书礼其乐竽其帝赤熛弩其神祝融朱雀爲九天玄武爲九地其虫凤其畜羊其谷麻其果杏其菜薤其味苦其臭焦其色赤其声唿其液汗立夏火王夏至火相立秋火休秋分火废立冬火囚冬至火死立春火没春分火胎仲夏遘仲夏是月也万物以成天地化生勿以极热勿大汗当风勿曝露星宿皆成恶疾勿食鸡肉生痈疽漏疮勿食蛇蟮等肉食则令人折筭寿神气不安愼勿杀生是月肝脏以病神气不行火气渐壮水力衰弱宜补肾助肺调理胃气以助其时是月八日忌逺行涉水陆并不可徃宜安心静虑沐浴斋戒必得福庆之事是月切忌西北不时之风此是邪气犯之令人四肢不通致百关无力季夏遯季夏是月也法土重浊主养四时万物生荣增咸减甘以资肾藏勿食羊血损人神魂少志健忘勿食生葵必成水癖是月肾藏气㣲脾脏独王宜减肥浓之物宜助肾气益固筋骨切愼贼邪之气六日沐浴斋戒絶其营俗二十四日忌逺行水陆俱不可徃是月不宜起土功威令不行宜避温气勿以沐浴后当风勿专用冷水浸手足愼东来邪风犯之令人手痈缓体重气短四肢无力盂秋否盂秋谓之审天地之气以急正气早起早卧与鸡俱兴使志安宁以缓形收敛神气秋者金也位在西方其星太白时七月八月九月其卦兊其地蔡州其书春秋其乐磬其帝少昊其神蓐收白虎爲九天青龙爲九地其虫虎其畜鸡其谷黍其果桃其菜葱其味辛其臭羶其色白其声哭其液唾立秋金相秋分金王立冬金休冬至金废立春金囚春分金死立夏金没夏至金胎仲秋观仲秋是月也大利平肃安宁志性收敛神气宜增酸减辛以养肝气无令极饱令人壅勿食生蜜多作霍乱勿食鸡肉损人神气勿食生果子令人多疮是月肝藏少气肺藏独王宜助肝气补筋养脾胃是月七日宜屛絶外虑沐浴斋戒吉二十九日忌逺行水陆并不可徃起居以时勿犯贼邪之风勿增肥腥物令人霍乱其正毒之气最不可犯是月析谢求福以除宿𠎝季秋剥季秋是月也草木凋落衆物伏蛰气清风暴爲朗无犯朗风节约生冷以防厉疾勿食诸姜食之成痼疾勿食小蒜伤神损寿魂魄不安勿食蓼子损人志气勿以猪肝和饧同食至冬成嗽病经年不差是月肝藏气微肺金用事宜减辛增酸以益肝气助筋补血以及其时勿食鵶雉等肉损人神气勿食鸡肉令人魂不安魄惊散十八日忌逺行不达其所二十日宜斋戒沐浴凈念必得吉事天佑人福孟冬坤孟冬谓之闭藏水冻地坼早卧晩起必候天晓使至温畅无泄大汗勿犯氷冻温养神气无令邪炁外至冬者水也位在北方其星辰其时十月十一月十二月其卦坎其地分冀州其书周易其乐箫其帝叶光纪其神玄𡨋玄武爲九天朱雀爲九地其虫龟其畜㹠其谷大豆其果栗其菜藿其味咸其臭腐其色黑其声沉其液唾立冬水相冬至水王立春水休春分水废立夏水囚夏至水死立秋水没秋分水胎仲冬复仲冬是月也寒气方盛勿伤氷冻勿以炎火炙腹背无食焙肉宜减咸增苦以助其神气无发蛰藏顺天之道勿食猬肉伤人神魂勿食螺蚌蟹鳖等物损人志气长尸蛊勿食经夏黍米中脯腊食之成水癖疾是月肾藏正王心肺衰宜助肺安神补理脾胃无乖其时是月三日宜斋戒凈念以全神志二十日不宜逺行勿暴温暖切愼东南贼邪之风犯之令人多汗面肿腰嵴强痛四肢不通季冬临季冬是月也天地闭塞阳潜阴施万物伏藏去冻就温勿泄皮肤大汗以助胃气勿甚温煖勿犯大雪勿食猪㹠肉伤人神气勿食霜死之果菜夭人颜色勿食生薤增痰饮疾勿食熊罴肉伤人神魂勿食生椒伤人血脉七日忌逺行水陆并不吉一日宜沐浴是月时藏气微肾藏方王可减咸增苦以养其神冝小宣不欲全补是月衆阳俱息水气独行愼邪风勿伤筋骨勿妄针刺以其血澁津液不行云笈七籖卷之三十六云笈七籖正统道藏三家本一百二十二卷太玄部云笈七签卷之三十七仕七斋戒斋戒叙夫入靖修眞要资斋戒检口愼过其道渐阶南华眞经云颜回问道于孔子孔子曰汝斋戒吾将语汝颜回曰回居贫唯不飮酒不茹辈久矣孔子曰是祭祝之斋非心斋也汝一志无以耳听而以心听无以心听而以气听踈瀹汝心志澡雪汝精神掊击汝智虑我将语汝夫道冥然难言哉将爲汝试言其约略尔混元皇帝圣纪云按诸经斋法略有三种一者设供斋以积德解愆二者节食斋可以和神保寿斯谓祭祝之斋中士所行也三者心斋谓踈瀹其心除嗜慾也澡雪精神去秽累也掊击其智絶思虑也夫无思无虑则专道无嗜无慾则乐道无秽无累则合道既心无二想故曰一志焉盖上士所行也夫斋者齐也齐整三业乃爲齐矣若空守节食既心识未齐又唯存一志则口无贪味谓兹二法表里相资大戒经云夷心静然专想不二过中不味内外清虚是也子虽薄闲节食未解调心故示斋法令其受道而末学之徒敦能虚心一志哉夫鄙乎祭祀之教自谓得心斋之理盖唝嗃怠慢之夫矣虽口谈空寂无解其目是自矜也洞玄灵宝六斋十直道教五戒一者不得杀生二者不得嗜酒三者不得口是心非四者不得偷盗五者不得淫色十善一念孝顺父母二念忠事君师三念慈心万物四念忍性容非五念谏诤蠲恶六念损己救穷七念放生养物种诸果林八念道边舍井种树立桥九念爲人兴利除害教化未悟十念读三宝经律𢘆奉香花供养之具凡人常行此五戒十善𢘆有天人善神卫之永灭灾殃长臻福祐唯在坚志年六斋正月三月五月七月九月十一月月十斋一日八日十四日十五日十八日二十三日二十四日二十八日二十九日中三十日自下中上三太一下日皆天地水三官一切尊神俱下周行天下伺人善恶甲子日本命日六种斋第一道门大论云上清斋有二法一絶群独宴静气遗形清坛肃侣依太眞仪格一心斋谓踈瀹其心澡雪精神第二灵宝斋有六法第一金箓斋救度国王第二黄箓斋救世祖宗第三明眞斋忏悔九幽第四三元斋首谢违犯科戒第五八节斋忏洗宿新之过第六自然斋爲百姓析福第三洞神斋精简爲上絶尘期灵第四太一斋以恭肃爲首第五指教斋以清素爲贵第六涂炭斋以勤苦爲功已上诸斋自古及今登坛告盟启誓玄圣或三日七日九日十五日皆昼夜六时行道转经礼忏仪格甚重除上清絶群独宴静气遗形心斋之外自余皆是爲国王民人学眞道士拔度先祖巳躬谢过禳灾致福之斋此时移代同异不无详略于灵宝斋中爲半景之斋既无宿请亦无言功唯只一时或两时懴悔亦不三时上香步虚礼经并阙或小小斋中三礼叹愿随时去取逐便制仪既非大集心达而已二种斋本相经曰斋有二种一则拯道二则济度拯道者谓发心学道从初至终念念持斋心心不退复有二门一谓志心二谓灭心志心者始终运意行坐动形寂若死灰同于枯木灭诸想念唯一而已灭心者随念随忘神行不系归心于寂直至道场济度者谓回心至道翘想玄眞愿福降无穷灾消未兆又云虔心者唯罄一心丹诚十极烧香礼拜唯求于道舍财者巿诸香油八珍百味营馔供具屈请道士及以凡器归心启告委命至眞内泯六尘外齐万境冥心静虑归神于道克成道果永契无爲救济存亡拔度灾苦随其分力福降不差功德轻重各在时矣十二斋玄门大论一者金箓斋上消天灾保鎭帝王简文亦云兼爲师友二者玉箓斋宗云正爲人民今此本未行于世三者黄箓斋拯拔地狱罪根开度九幽七祖四者上清斋求仙念眞练形隐景五者明眞斋学士自拔亿鲁万祖长夜之魂六者指教斋请福谢罪禳灾救疾七者涂炭斋拔罪谢殃请福度命八者三元斋学士己身悔罪九者八节斋学士谢过求仙十者三皇子午斋辅助帝王保安国界十一者靖斋如千日百日三日七日修眞之用十二者自然斋救度一切存亡自然之中修行时节八节斋凡八节之日是上天八会大庆之日也其日诸天大圣尊神上会灵宝玄都玉京上宫朝庆天眞奉戒持斋游行诵经此日修斋持戒宗奉天文者皆爲五帝所举书名玉历心斋南华眞经曰颜渊问道于孔子孔子曰汝斋戒吾将告汝颜渊曰回贫唯不饮酒不茹荤久矣孔子曰是祭祀之斋非心斋也汝一志无以耳听而以心听无以心听而以气听踈瀹汝心除嗜慾也澡雪汝精神去秽累也掊击其智絶思虑也夫无思无虑则专道无嗜无慾则乐道无秽无累则合道既心无二想故曰一志斋直三天内解经曰夫爲学道莫先乎斋外则不染尘垢内则五藏清虚降眞致神与道合居能修长斋者则道合眞不犯禁戒也故天师遗教爲学不修斋直冥如夜行不持火烛此斋直应是学道之首夫欲启灵告冥建立斋直者宜先散斋不使宿秽臭腥消除肌体清洁无有玷污然后可得入斋不尔徒加洗沐臭秽在肌肤之内汤水亦不能除三元斋品曰建斋之日当输金眞玉光九天之信置于五帝以招神致灵三元斋品曰学法未备即俯仰之格多不合仪金鏁流珠经曰古来唿斋曰社会今改爲斋会太上太眞科经曰消遗世务三业爲修斋存三守一斋爲本基斋者齐也洁也凈也不必六时行道三时讲经昼夜存念忏悔请福干造玄虚更失万一能得一者心摄三业能摄身者端拱不扰能摄口者默识密明能摄心者神与道合如斯爲主成圣眞仙未合此者摄身朝礼离杀盗淫摄口诵经免妄言绮语两舌骂詈摄心存神脱贪恚痴十恶既去十善自来去来至极与道合眞释斋有九食法玄门大论云斋法大略有九一者麤食二者蔬食三者节食四者服精五者服牙六者服光七者服气八者服元气九者胎食麤食者麻麦也蔬食者菜茹也节食者中食也服精者符水及丹英也服牙者五方云芽也服光者日月七元三光也服气者六觉之气太和四方之妙气也服元气者一切所禀三元之气太和之精在乎太虚也胎食者我自所得元精之和爲胞胎之元即清虚降四体之气不复关外也麤食止诸耽嗜蔬食弃诸肥腯节食除烦浊服精其身神体成英带服牙变爲牙服光化爲光服六气化爲六气游乎十方服元气化爲元气与天地合爲体服胎气久爲婴童与道混合爲一也此之变化运运改易不复待舍身而更受身徃来死生也今意方法未必止是食事其或是方药或按摩等事可寻也说杂斋法三元品戒经云正月七日天地水三官检校之日可修斋圣纪云正月七日名举迁赏会斋七月七日名庆生中会斋十月五日名建生大会斋三官考覈功过依日斋戒呈章赏会可析景福明眞科云正月三月五月七月九月十一月一岁六斋月能修斋上三天帝令太一使者除人十苦八道秘言云正月三月四月六月七月八月九月十月十一月此九眞斋月一曰十五日二十九日此月中三斋日正月一日名天腊五月五日名地腊七月七日名道德腊十月一日名民歳腊十二月节日名侯王腊此五腊日并宜修斋并祭祀先祖明眞科云月一日初八日十四日十五日十八日二十三日二十四日二十八日二十九日三十日已上爲十直斋日庚申甲子八节太一八神下司察人过咎修斋太一欢悦庚申日人身中伏尸上天言人罪过本命日受法人身神吏兵上天计人功过三洞奉道科云正旦爲献寿斋七日爲延神斋二月八日爲芳春斋四月八日爲启夏斋五月五日爲续命斋六月六日爲清暑斋七月七日爲迎秋斋八月一日爲逐邪斋九月九日爲延筭斋十月一日爲成福斋十一月十五日爲启福斋十二月腊日爲百福斋二十八日爲迎新斋立春爲建善斋春分爲延福斋立夏爲长善斋夏至爲朱明斋立秋爲遐龄斋秋分爲谢罪斋立冬爲遵善斋冬至爲广庆斋如此等斋各具本经仪格故学道不修斋戒徒劳山林矣夫斋者正以清虚恬静谦卑恭敬战战兢兢如履氷谷若对严君丹诚谦若必析灵应检敕内外无使喧杂行斋之人特忌斩衰孝子新产妇人月信未断及痎疟疮疥废疾等并不得昇斋堂庭坛驱使如愿苦求预斋乞解过咎者任投辞爲其陈忏悔谢不得杂登堂宇应行法事等仍迁令别坐兼忌六畜凡修斋主虔诚斋官整肃至如香灯不备亦曰踈遗启圣祈眞莫先于此香贵在沉水旃檀依上清香珠丸合和不得用甲麝招眞致灵务存精志如寒栖学眞道士修斋单贫不可致者亦宜以少爲信无令顿阙若纯以乳头非道家所用也初登斋靖看焚香气向东南西北直上者五帝依向而至登眞隐诀云香者天眞用兹以通感地祇縁斯以达信非论斋洁析念存思必烧香左右侍香金童必爲招眞达意登眞隐诀云眞人摄日晖以通照役月精以朗幽故然九光之微灯晃八方之尽夜四极明科云立春春分然九灯于庭立夏夏至然八灯立秋秋分然六灯立冬冬至然五灯本命日十二灯自此陈乞谢过析恩用灯于庭法与修诸斋自有灯数于庭讫依记四时向王唯本命向太岁叩齿二十四通呪曰高上太眞万圣帝皇五帝玉司緫仙监眞今日吉辰八节开陈阳罪阴考絶灭九阴于今永始拔释七玄免脱火鄕永离刀山三涂五苦不累我身得同天地长保帝晨五愿八会靡不如言呪毕解巾叩头百二十过当令额向地而已勿令痛竟复巾仰天心念我身今日上享天恩赐反形骸受生飞仙毕仰咽二十四气止如此三年宿𠎝并除身与眞同案诸经斋法略有三种一者设供斋可以积德解愆二者节食斋可以和神保寿斯谓祭祀之斋中士所行也三者心斋谓踈瀹其心除嗜慾也澡雪精神去秽累也掊击其智絶思虑也夫无思无虑则专道无嗜无慾则乐道无秽无累则合道既心无二想故曰一志焉盖上士所行也详矣斋者齐也要以齐整三业乃爲斋矣若空守节食既心识未齐又唯在一志则口无贪味之谓也二法表里相资故大戒经云夷心静嘿专想不二过中不味内外清虚是也子虽薄闲节食未解调心故示兹斋法令其受道而末学之徒孰能虚心一志哉夫鄙乎祭祀之教自谓得心斋之理盖怠慢之夫矣虽口谈寂无解其目是自矜焉易云圣人以此斋戒斋科道士王纂金坛人也居马迹山常以阴功救物仁逮蠧动值𣈆之末中原乱罹饥馑既臻疫疠仍作时有毒瘴损毙者多闾里凋荒死亡枕借纂于静室飞章告玄三夕之中继之以泣至三夜有光如昼照其家庭即有祥风景云纷郁空际俄而异香天乐下集庭中介金执锐之士三十余人罗列如有所候顷之珠幢宝盖霓旆羽节红旌锦旂各二人相对前行即最后又有四青童执花捧香侍女捧桉地铺锦席前立巨屛左右龙虎将军侍从官将兵士二千许人立两面若有备卫焉复有金甲大将军二十六人神王十人次龙虎二君之外班列肃如也须臾笙箫骇空自西北而至五色奇光灼烁艶逸一人佩劒持版而前告纂曰太上道君至矣于是百宝大座自空而下太上道君侍二眞人二天帝在座之左右道君坐五色莲花二眞二帝立侍焉纂拜首迎谒跪伏于地道君曰子慜念生民形于章醮刳心抆血感动幽明地司列名盖化育万物而五行爲之用五行互有相胜各有兴衰代谢椎迁间不容息是以生之不停气气相续亿劫已来未暂辍也得其生者合于纯阳昇天而爲仙得其死者沦于至阴在地而爲鬼鬼物之中自有优劣强弱刚柔善恶与人世无异玉皇天尊虑鬼神之肆横害于人也常命五帝三官检制部御之律令刑章罔不明备而季世之民浇伪者衆淳源既散祅诈萌生不忠于君不孝于家废三纲五常之教自投死地由是六天故气魔鬼之徒与历代已来败军死将聚结爲党伐害生民驾雨乘风因衰伺隙爲种种病中伤甚多亦有不终天年罹其夭枉者寻于社阳宫出神呪经授眞人唐平使其流布以救于物民间有之世人见王翦白起名谓爲虚诞此盖从来将领生爲兵统死爲鬼帅有功者迁爲法官残害者犹居魔属乘五行败气爲瘵爲瘥然以阳威惮之神呪服之自当弭戢矣今以神化神呪二经复授于子按而行之以拯护万民兆庶也即命侍童披九光之韫以神化经及三五大斋诀授之于纂曰勉而勤之阴功尅充眞阶可冀也言讫千乘万骑西北而举昇还上清矣纂案经品斋科行于江表疫毒铺弭生灵乂康自𣈆及兹普蒙其福者不可胜纪焉持斋无上秘要云昔有道士持斋诵经有一凡人爲赁作治厨斋堂道士见其用意至日中持斋因唤与同食食竟爲其说法语此赁人今随吾持斋功德甚大可至明日中时复食勿坏尔斋徒劳无益能如此者将可得免见世穷厄此人稽首受戒而去暮还家其妇一日待婿具以道士戒言喻妇妇甚不解遂致嗔怒赁人不能免其妇意遂坏其斋与妇共食其后命过天使其人主蜀山千岁树精𢘆给其中食其树茂盛暑夏之月有精进贤者三人经过依树而息贤者叹曰此树虽凉日已向中何由得食此人于树中曰当爲贤者供设中食无所爲忧须臾食至贤者共食食竟言曰我觅道道在何所此自然非道也因问树曰不审大神可得暂降形见与某相面否此人于树空中答曰我非能使人得道者也具记姓字处所昔常爲道士劝使持斋爲妇人所坏功德不全致令使我守此树精不能得出天以我昔经斋中食令毎至中给我斋食口不暇食又无縁得迁欲屈贤者爲至我舍道我如此能爲我建三日斋戒我身便得昇天贤者感此人意爲寻其家具以其言语家人如此家人即爲建斋请诸道士烧香诵经三日谢过此人即得飞行昇入云中于景霄之上受书爲散仙人故斋之功德甚重不可不修此人半日持斋死经一日即时出身不拘一年而得爲仙故天计功过明之不亏也夫爲学者可勤持斋戒以期冥感能修之者必获昇腾之举阴阳杂斋日三会日正月七日七月七日十月五日三会日三官考覈功过宜受符箓斋戒呈章以析景福五腊日正月一五月五日月七日十月一日十二月节五腊日常当祠献先亡名爲孝子得福无量余日皆是淫祀通前三元日爲人解日皆可设凈供求福焉明眞科云甲子日夜半时甲戌日黄昏时已上天皇眞官下日甲申日晡时甲午日日中时已上地皇眞官下日甲辰日食时甲寅日平旦时已上人皇眞官下日右其日修斋五岳四渎神君各依方位纠察善恶无不上闻又丁卯日日出时丁丑日鸡鸣时已上天皇眞官下日又丁酉日日入时丁亥日人定时已上地皇眞官下日又丁未日日昳时丁巳日禺中时已上人皇眞官下日其日修斋五岳眞人各遗五神营卫记名仙箓云笈七签卷之三十七云笈七籖正统道藏三家本一百二十二卷太玄部云笈七籖卷之三十八仕八说戒说十戒玉清经本起品云道言昔元始天尊与诸贤圣亿亿万衆处处周旋最后下观弃贤世界有一国王名曰德正直利根辩慧爲衆生故而爲导首遍告国内臣民男女言今得太平天下无事火灾消灭兵刃不起百谷成熟皆由道恩非自然也何以报道罔极之恩唯当倾心尽意恭敬供养造立宫观香花灯烛晨夕礼诵斋戒悔过以求福祐于是天尊命巨灵仙人而告王曰子爲一国之主天下所推凡间之贵不先于此但以正法治化不枉人民亦足功感上天何烦秘要秘要之道卒难可闻然秘要之阶不过慈善慈善之法不违科戒戒有多种人亦多品上品之人身先无犯亦无所持中品之人心有上下观境即变以戒自制不令放逸如此之人或受十戒五戒以自防䕶下品之人恶心万般难可禁制下品之中复有二品上品者身欲奉戒或受一百九十九戒或受观身三百大戒或受千二百威仪之戒以自防保令无越逸下品者身同禽兽虽有人形而无人心纵受其戒终无所益今且受第二中戒十种科禁入道初门诸人闻说欢喜抃蹈悉皆俯伏而奉戒言天尊告曰第一戒者不得违戾父母师长反逆不孝第二戒者不得杀生屠害割截物命第三戒者不得叛逆君王谋害家国第四戒者不得淫乱骨肉姑姨姊妹及佗妇女第五戒者不得毁谤道法轻泄经文第六戒者不得污漫静坛单衣裸露第七戒者不得欺凌孤贫夺人财物第八戒者不得裸露三光厌弃老病第九戒者不得躭酒任性两舌恶口第十戒者不得凶豪自任自作威利右此十戒当终身奉持大戒上品太上洞玄灵宝消魔宝眞安志智慧本愿大戒上品经云太极仙公于天台山静斋念道稽首礼拜请问太极法师徐来勒曰弟子有幸得侍对天尊自闻微言弥纶万劫洞观道源过泰之欢莫有谕也顾玄少好神仙白日飞腾之道必想上圣𢘆以髣髴大经微逺妙赜难通将禀口诀释我冥津洞畅虚漠有无都尽矣近而未究人生宿世因縁本行之由今愿天尊觉所未悟是时太上玄高眞人啸咏步虚洞章欢然含豫辉金颜而言曰子以累劫念道致太极玉名寄慧人中将独步玉京超逸三界巍巍乎太上仙公之任矣故慈心于天人念度于后学也常以外身济物有德而弗名玄都所诠谅不虚矣而谓太极眞人曰卿受太上虚皇道君之教爲其师保亦必尽教以高上大洞之渊赜也岂俟彼多陈乎吾受任忝爲都教之法师至于执卷由子矣太极眞人答曰此童眞之人名刊金简才质清逺景秀太上玄微洞虚故当爲仙公之任弘道大度者也吾忝受教化愧不足爲彼宗匠太上有命何敢不倾韫哉衆妙之统仰赖于法师矣太极眞人又曰夫道无也弥纶无穷子欲寻之近在我身乃复有也因有以入无积念以得妙万物芸芸譬于幻耳皆当归空人身亦然身死神逝喻之如屋屋坏则人不立身败则神不居当制念以定志静身以安神宝气以存精思虑兼忘冥想内视则身神并一身神并一近爲眞身也此实由宿世本行积念累感功济一切德廕万物因縁轮转罪福相对生死相灭贵贱相使贤愚相倾贫富相欺善恶相显其苦无量皆人行愿所得也非道非天非地非人万物所爲矣正由心耳此对既钟亦难脱也弱丧之徒信道者少宿命者多不积善定念修德理身而欲忽德忘身强求外物其可得哉既已不尅莫不伤身矣故有道之士取诸我身无求乎人道言修身其德乃眞斯之谓也夫学道不受大智慧道行本愿上品大戒无縁上仙也子有宿命是以见此经其文隐秘立信効心然后而传不可妄示不信必发异念异念既生彼此获罪是故藏之于无待有应爲仙王者乃告焉是时云龙踊跃诸天散华飞香奏烟山海静波触类窜默鬼魅消亡神魔降伏五苦俱解长离地狱恶者返善信顺受福尔乃命太极侍经仙人刘文静披云韫而授经也太极眞人曰宿世礼奉经师口诵身行布施厄困愿乐三宝君亲忠孝逺慕山水栖憩贤儒虚心有道烧香散华护度一切修道补过信顺宿命静思忍情其行也上可昇仙度世下可轮转富贵生爲人尊容貌伟秀才智清逺爲人之道莫不具足夫居世富贵笑于贫贱今报以贫贱居世好杀今报以伤杀居世轻易笑于丑陋今报以丑陋居世聦明不教于人今报以顽塞居世常康笑于困病今报以滞疾居世不信道笑于经教今报以下愚长与道隔女人居世夺人婿者今报以少寡男子居世诱人妇女今报以鳏独居世发心爲夫妻而后世不得俱生人道死爲鬼魅今报以本念成于邪病自非大法莫有解其宿缠而消此邪病矣夫爲父母兄弟姊妹夫妻君臣师保朋友皆先世所念愿爲因縁展转相生莫不有对者哉故曰倚伏难穷矣唯学仙道士当兼忘因縁絶灭生死同归乎玄以入妙门能知是者始可与言学道之本也若见居家妻子当愿一切早出爱狱摄意奉戒若见飮酒当愿一切制于命门以逺祸乱若见彩女当愿一切守情忍色志慕贤贞若见淫人当愿一切除弃邪念翘心禁戒若见妇人当愿一切忍割浮华乐道自娱若见贞人当愿一切履信正化日入法门若见衆人当愿一切椎仁无争怀道安世若见善人当愿一切时刻存念仰轨眞道若见恶人当愿一切弃凶即吉不犯王法若见贫人当愿一切损身施惠后受大福若见富人当愿一切救济万物世世受禄若见贵人当愿一切承其教㫖悉令典训若见贱人当愿一切勤修匪懈各得所爲若见帝王当愿一切奉仰王道孝如父母若见主相当愿一切受其教制四方归仁若见兵甲当愿一切各念仁心天下让贤若见王子当愿一切日歌太平系国承家若见贤人当愿一切履行其德道爲世宗若见法师当愿一切明解法度得道无爲若见栖山道士当愿一切悉见法门速得昇仙若见教化当愿一切亲受圣教皆爲渊博若见圣人当愿一切尊礼侍见诸国并瞻若见仙人当愿一切眞道悉成飞昇天堂若见城郭当愿一切严整修饰以道爲基若见大国当愿一切归宗慕德若水注海若见小国当愿一切知止虚沖安其所居若见巿朝当愿一切群贤云萃悉弘正道若见静观当愿一切功德巍巍天人得道若见斋戒行香当愿一切道德日新庠序雅正若见诵经当愿一切尽上高座咸闻圣音若见经教当愿一切各各受读礼习普行教化若见楼观当愿一切洞观十方无所隐藏若见高山当愿一切智思无量辅成家国若见栖憩茂林当愿一切安居自在廕庇含识若见好学当愿一切得成师宗养徒敷教若见凈手当愿一切常执经书无时暂辍若见善口当愿一切耽味洞经日新不厌若见动足当愿一切超步三界飞行上清若见静止当愿一切灭景停眞安闲空寂若见饮食当愿一切弃累入凈存得道味若见大藏当愿一切除其灾害施爲福田若见疾病当愿一切以道自安免此苦厄若见死丧当愿一切学道常存济度三徒若见畋猎当愿一切不爲始终入爲无罪若见夷狄当愿一切得生中国不生边地若见少年当愿一切及时学问遂成学名若见老病当愿一切以道摄生不更衰老若见三光当愿一切普明灵曜闇冥即消若见云雨当愿一切惠泽盈溢无所不宜若见素雪当愿一切常居洁白道遥自在若见灵风当愿一切韫怀披散德流遐迩若见凈水当愿一切洗垢清虚平等其心若见名香当愿一切受兹芳凈衆秽肃然若见好华当愿一切乐散诸圣相好具足若见车马当愿一切得道无爲乘风驾龙若见絃歌当愿一切翫经叹法以道娱乐若见福食当愿一切无不饱满世享天厨德流后人如水归海宗庙裔长常居贵盛世与四辈俱生王家若见散施当愿一切祸灭九阴福起十方德如山海莫不兴隆七祖生天子孙贤忠富贵巍巍所欲皆从学道飞仙驾云乘龙道士坐卧常愿我等四大合德同体道眞长存玄都师友自然济度十方天下受恩逍遥无爲洞观妙门礼经祝三首第一首乐法以爲妻爱经如珠玉持戒制六情念道遣所欲淡泊正气停萧然神静嘿天魔并敬护世世受大福第二首郁郁家国盛济济经道兴天人同其愿缥缈入大乘因心立福田靡靡法轮昇七祖生天堂我身白日腾第三首大道洞玄虚有念无不启炼质入仙眞遂成金刚体超度三界难地狱五苦解悉归太上经静念稽首礼太极眞人曰学昇仙之道当立千二百善功终不受报立功三千白日登天皆济人应死之难也施惠其人尤善矣学道当令衆行合法广建福田发大慈之心动静常起道意能如是也吐纳服药佩符读经精进终身不倦岂有不得仙乎人无此德虽服药佩符读经斋戒故终命而不验矣学士明思要言太极眞人曰立三百善功可得长存地仙若一切不全则更从一始而都失前功矣常有其念在于心膂者则是也若导人作善即爲善功也太极眞人曰常念啸咏洞经修行大慈先人后身扬善化恶断絶衆縁灭念守虚心如太玄爲道是求始谓能言神仙之道也太极眞人曰吾昔受太极智慧十善劝助德戒于高上大道虚皇世世宗奉修行大法度人甚易此自然之福也太上以普教天人令各得本愿始入法门长存无爲不受十苦八难罪对罢散地狱休息三官日日宁闲世世荣乐咸脱罗纲后生安泰天性恬然所愿随得其戒如上以传贤信十善劝戒曰劝助礼敬三宝供养法师令人世爲君子贤孝高才荣贵巍巍生爲人尊门族昌炽戒曰劝助治写经书令人世世聦明博闻妙赜𢘆值圣世见诸经教能诵章句戒曰劝助建斋凈治令人世世门户高贵身登天堂飮食自然常居无爲戒曰劝助香油衆供令人世世芳盛香洁光明容貌絶伟天姿高秀戒曰劝助法师法服令人世世闲雅道遥中国不坠边夷男女端正冠冕玉佩称诸身饰戒曰劝助国王父母子民忠孝令人世世多嗣男女贤儒不受诸苦戒曰劝助斋靖读经令人世世不堕地狱即昇天堂礼见衆圣速得返形化生王家在意所欲玩好备足七祖同欢善縁悉备终始荣乐道法转至将得仙道戒曰劝助衆人学经令人世世才智洞达动静威仪常爲人师戒曰劝助一切布施谏诤善事令人世世寿考富乐常无怨恼戒曰劝助一切民人除嫉去欲履行衆善令人世世安乐祸乱不生病者自愈仕宦高迁爲衆所仰莫不吉祐门户清贵天人爱育神魔𢘆护常生福地太极眞人曰人之行恶莫大于嫉杀贪奢骄淫也若此一在心伐尔年命矣挟之以学神仙者不亦悲乎太霄琅书十善十恶十善既行十恶自息息恶行善大慈德成是以上品戒云卹死度生救疾治病施惠穷困割巳济物奉侍师主营建静舍书经校定修斋念道退身让义不争功名宣化愚俗谏诤解恶边道立井植种果林教化童蒙劝人作善施爲可法动静可观教制可轨行常使然十善遍行谓之道士不修善功徒劳山林能信斯㫖勤寻诸戒戒部甚多随縁所得无数诸戒无央科律皆辅一神摄于三业三业者口身心也运动造作善恶无量无量善恶十爲恶端一者妄言二者绮语三者两舌四者骂詈此四口恶返之则善五者贪爱六者窃盗七者姦淫此三者属身八者嫉妒九者恚瞋十者邪痴此三者属心心业最重爲十恶根断絶十恶修十善本实言直语通和讲诵谦让舍财内外贞洁庆讃懽喜敬信三尊备此十善十恶永除思微定志经十戒一者不杀当念衆生二者不淫犯人妇女三者不盗取非义财四者不欺善恶反论五者不醉常思凈行六者宗亲和睦无有非亲七者见人善事心助欢喜八者见人有忧助爲作福九者彼来加我志在不报十者一切未得道我有不恡经云时有十二年少处世间乐日日相就共作好食酣飮嬉戏或复论议持戒之难易天尊以道眼遥见此人前世鲁爲人师而秘恡经典逮诸弟子于道之心亦复犹豫因此微縁犹可度耳于是天尊化作凡人从会中过託之乞食因悉共语诸年少辈复论如初中一人曰我数随兄至安乐山见诸道士悉持十戒肃肃甚佳泪至于死魂神所在亦当不虚但其十戒人持难悉从耳化人曰持此甚易违此甚难诸人问化人曰云何持戒则易不持反难化人曰立身如戒上不畏天子亦不畏鬼神何谓之难违戒之者悉畏之是难也其中一人曰余戒可持惟酒难断所以者何我先服散散者发之日非酒不解是故难耳化人曰散发所须此乃是药将养四大药通可通但勿过量耳一人曰余事即可妄语其难所以者何若有密事在尊长前应爲隐讳而人见问不得欺欺即犯戒是故爲难化人曰事有隐讳而人见问不得欺欺即犯戒是故爲难化人曰事有隐讳理有方便此亦可通但勿善恶返论说其长短耳一人曰余戒即可唯盗戒难小小之间以挂犯目化人曰大事实难小小之间益可愼之而说偈曰何不受盗戒不受盗亦难孰云闇昧中中有记盗官取一年年倍倍倍殊不宽以手捧熔铜烧口煮心肝一朝言此苦终年犹心酸何不受此戒保持必令完我信彼亦信在在无不安安坐招灵人永享长年欢一人曰余戒悉易淫最难断所以尔者我鲁履斯事数随兄中食当中食时自云一日精进无不过理亦谓身后当得此斋戒之福至是夕夜是我所愍辄来狡狯虽苦加抑迮不觉已尔每每如此是知最难化人曰色者是想尔想悉是空何有色邪但先自观身知身无寄便知无色何可不忍且淫欲颇恣如飮咸水飮多渴多唯死而已何有厌足而说偈曰色慾剧于渴小忍差可度何爲进咸水水咸益渴故子能善解渴当飮天甘露甘露香且薰通体皆流布天人寻香降玄趣自然悟熙熙永无爲长保九天祚一人曰余悉可从唯煞难戒所以者何我好噉鸡一食无鸡了自无味数日便瘦化人曰贤者肥爲人患瘦即体轻用肥何爲即说偈曰贤贤戒其煞亦无怀煞想衆生虽微微亦悉乐生长如何害彼命而用以自养自养今一时累汝自然爽长沦三涂中辛苦还复徃善恶各有縁譬如唿有响何不改此行慈心以自奖眞人携手游逍遥云景上说此偈已化人见大威变极道之姿侍从僚属钩天大乐非可目名返于上方诸人悉见喜懽交集并闻要说意解开悟俱登道果妙林经二十七戒元始天尊告诸四衆一切衆生贪着有爲欣生恶死意虽求生由造死业不持戒行假使长寿犹如老树有何殊别若持戒行死补天官昇仙自在人虽有王公之位上至帝皇死皆重罪无益魂神受苦不可堪忍善男子汝等思惟明奉戒行直心行道吾爲汝说天下万物无有长存有死有生有成有败日出则没月满则亏从古至今谁能违返若有道德不生不灭修善者今月亦善今日亦善今时亦善善善积德诸行修足善念护持令入法宝戒曰不得盗窃人物不得妄取人财不得妄言绮语不得因恨杀人不得贪嗔痴狼不得慢老欺人不得呪诅毒心不得骂詈高声不得呰毁谤人不得两舌邪佞不得评人长短不得好言人恶不得毁善自誉不得自骄我慢不得畜毒药人不得投书讃善不得轻慢经教不得毁谤圣文不得恃威凌物不得贪淫好色不得好杀物命不得耽酒迷狂不得杀生淫祀不得烧野山林不得评论师长不得贪惜财贿不得言人阴事老君二十七戒行无爲行柔弱行守雌勿先动此上最三行行无名行清凈行诸善此中最三行行忠孝行知足行椎让此下最三行右九行二篇八十一章集合爲道舍尊卑同科九行备者神仙六行备者寿三行备者增年戒勿费用精神戒勿食含血之物乐其美色戒勿伤王气戒勿贪宝货戒勿忘道戒勿爲妄动戒勿枝形名道戒勿杀生戒贪功名此上九戒戒勿爲耳目鼻口所娱戒常当谦让戒举百事详心勿惚恫戒勿学邪文戒勿资身好衣美食戒勿求名誉戒勿贪高荣强求戒勿轻躁戒勿盈溢此中九戒戒勿与人诤曲直得失避之戒勿爲诸恶戒勿厌贫贱强求富贵戒勿多忌讳戒勿称圣人大名戒勿强梁戒勿祷祠鬼神戒勿自是戒勿乐兵此下九戒右二十七戒二篇共合爲道渊尊卑同行上备者神仙持十八戒备者寿持九戒备者增年不横夭矣云笈七籖卷之三十八云笈七籖正统道藏三家本一百二十二卷太玄部云笈七籖卷之三十九仕九说戒老君说一百八十戒昔周之末𧹞王之时始出太平之道太清之教老君至瑯琊授道与干君干君受道法遂以得道拜爲真人又传太平经一百七十卷甲子十部后帛君笃病从干君授道护病病得除差遂复得道拜爲眞人今瑯琊有木兰树干帛二君所治处也幽王时老君教胡还当入汉中过瑯琊干君得见老君老君谓干君曰吾前授汝助人救命忧念万民拜署男女祭酒广化愚人分布弟子使上感天心下动地祇当令王者欢心而自顷以来吾遥从千万亿里观之诸男女祭酒託老君尊位贪财好色擅色自用更相是非各谓我心正言彼非眞利于供养欲人奉己憎恶同道妬贤嫉才骄恣自大禁止百姓当来从我我道最正彼非萁也皆不当尔故来相语干吉稽首再拜伏地叩头百下唯唯告曰太上从今日已去不知当何由去诸男女祭酒之重罪令祭酒辈空活既蒙道祐可得昇仙寿终之后不入九地下牢之苦非但祭酒复其万民万民无知法则祭酒之罪臣之过咎实在于巳也唯愿太上赦既徃之失署臣脩将来之善耳臣干吉死罪死罪老君曰可正安意定坐吾恐大道浇季万民丧命一二祭酒死入九幽之下不足痛也吾但念万民痛耳汝当善听记録心中当爲后世作法则敕诸男女祭酒令改徃行从今之善老君曰人生虽有寿万年者若不持戒律与老树朽石何异宁一日持戒爲道德之人而死补天官尸解昇仙世人死有重罪无益魂神魂神受罪耳祭酒明奉行之乃曰诸祭酒各明听天下万民无有长存人生有死物成有败日出则没月满则缺从古至今谁能长存者唯道德可久耳今月亦善今日亦善今时亦善诸贤亦善师甲亦善弟子亦善万神备具吏兵皆到今吾以诸贤故念万民之命故授王甲禁戒重律当三遍读之然后说戒曰第一戒不得多畜仆妾第二戒不得淫他妇人第三戒不得盗窃人物第四戒不得杀伤一切物命第五戒不得妄取人一钱已上物第六戒不得妄烧败人一钱已上物第七戒不得以食物掷火中第八戒不得畜猪羊第九戒不得邪求一切人物第十戒不得食大蒜及五辛第十一戒不得作草书与人第十二戒不得多以书相闻第十三戒不得以药落去子第十四戒不得烧野田山林第十五戒不得以金银器食用第十六戒不得求知军国事及占吉凶第十七戒不得妄与兵贼爲亲第十八戒不得妄伐树木第十九戒不得妄摘草花第二十戒不得数见天子官人妄结姻亲第二十一戒不得轻慢弟子邪宠以乱真第二十二戒不得贪惜财物第二十三戒不得妄言绮语隔戾嫉妬第二十四戒不得飮酒食肉第二十五戒不得多积财物侮蔑孤贫第二十六戒不得独食第二十七戒不得贩卖奴婢第二十八戒不得破人婚姻事第二十九戒不得持人长短更相嫌恨第三十戒不得自习妓乐第三十一戒不得言人恶事猜疑百端第三十二戒不得言人阴私第三十三戒不得说人父母本末善恶第三十四戒不得面誉人屏处论人恶第三十五戒不得以秽污之物调戏人第三十六戒不得以毒药投渊池江海中第三十七戒不得独与宗族爲亲第三十八戒不得轻踈佗人之尊长第三十九戒不得自杀第四十戒不得劝人杀第四十一戒不得别离他人家口第四十二戒不得因恨杀人第四十三戒不得投书譛人第四十四戒不得自用第四十五戒不得自贵第四十六戒不得自骄第四十七戒不得妄凿地毁山川第四十八戒不得恶言骂詈第四十九戒不得以足踏六畜第五十戒不得掩人目第五十一戒不得以厌治病第五十二戒不得希望人物第五十三戒不得竭水泽第五十四戒不得评论师长第五十五戒不得裸形露浴第五十六戒不得轻慢经教第五十七戒不得慢老人第五十八戒不得观六畜交阴阳第五十九戒不得调戏于人第六十戒不得持威势凌人第六十一戒不得阿党所亲第六十二戒不得带刀杖第六十三戒不得多作门户别离居处第六十四戒不得起瞋恚第六十五戒不得骂人作奴婢第六十六戒不得立小便第六十七戒不得黥奴婢面第六十八戒不得呪人命死败亡第六十九戒不得快人死败第七十戒不得乱纵行游第七十一戒不得张目视人第七十二戒不得舌吐向天第七十三戒不得横求人物第七十四戒不得强乞扰乱百姓第七十五戒不得爲世俗人赋歛第七十六戒不得爲世俗人作礼头主第七十七戒不得爲人图山立冢宅起屋第七十八戒不得上知星文卜相天时第七十九戒不得渔猎伤煞衆生第八十戒不得淫泆佗妇别离夫妻第八十一戒不得视弟子偏颇视弟子当如其子第八十二戒不得夺人瞑中火第八十三戒不得驰骋世俗吊问死丧宜密哀恤之第八十四戒不得与俗人共相群党更相嘲毁第八十五戒不得败人成功言是巳德第八十六戒不得择好室舍好牀卧息第八十七戒不得訾毁人物以爲恶第八十八戒不得自举巳物以爲好第八十九戒不令惊怕令人恐悸第九十戒不得择人饮食爲好恶说第九十一戒不得爲人徃来恶言第九十二戒不得以县官中伤人民第九十三戒不得预人间论议曲直事第九十四戒不得强取人物以爲恩重第九十五戒不得冬天发掘地中蛰藏虫物第九十六戒不得轻行妄游日月驰骋第九十七戒不得妄上树採巢破夘第九十八戒不得笼罩鸟兽第九十九戒不得穿人家壁窥看人家内妇女第一百戒不得以秽污之物投井中第一百一戒不得塞池井第一百二戒不得欺诬老人第一百三戒不得妄发读人书第一百四戒不得诱枉良人爲奴婢第一百五戒不得积聚财宝以招凶祸第一百六戒不得贪恋居家第一百七戒不得藏埋器物第一百八戒不得破坏见钱第一百九戒不得在平地然火第一百十戒不得施枪棘着道中第一百十一戒不得多言弄口舌第一百十二戒不得以书字之物自投埋于厠前第一百十三戒不得向佗神鬼礼拜第一百十四戒不得多畜世俗占事之书及八神图皆不得习第一百十五戒不得与兵人爲侣第一百十六戒不得便溺生草上及人所食之水中第一百十七戒不得与寡妇亲爱第一百十八戒不得祠祀鬼神以求侥倖第一百十九戒不得爲人多作忌讳第一百二十戒不得自多忌讳第一百二十一戒不得妄轻入江河中浴第一百二十二戒不得妄假举人物以爲礼赂第一百二十三戒不得爲人保任劵契买卖田宅奴婢之事第一百二十四戒不得与淫泆之家更相徃来第一百二十五戒不得炼毒药着器中第一百二十六戒不得作恶厉声常当喜笑第一百二十七戒不得爲人作辞讼知人官事第一百二十八戒不得求密谋之书读之第一百二十九戒不得妄鞭打六畜群衆第一百三十戒不得无故走马驰车第一百三十一戒不得以手团食残啮衆餚第一百三十二戒不得惊鸟兽第一百三十三戒不得向弟子评论人家食饮善恶第一百三十四戒不得妄开决陂湖第一百三十五戒不得自衒治病病家自当来请求乃可徃之第一百三十六戒不得独行行与人俱第一百三十七戒不得爲人谋合私利第一百三十八戒不得广求宝物第一百三十九戒不得带女人入山皆应别岐异室第一百四十戒不得叛本逐末第一百四十一戒常当设供养勿作难易第一百四十二戒常当念清俭法慕清贤鹿食牛饮第一百四十三戒常当愼所投止先行视之勿所惊触第一百四十四戒常当回向正一不得俗事第一百四十五戒常当立大意秉志不得杂犯负违三尊教命第一百四十六戒常当勤避嫌疑不得欺父母罔君师第一百四十七戒常当勤求长生昼夜勿倦不得懈慢第一百四十八戒常当勤避恶处勿贪禄苟荣利第一百四十九戒常当勤服气断谷食爲不死道不得贪于饮食第一百五十戒常当勤避凶人不得弃背朋友第一百五十一戒不得每飮食从一边起及叹咤言其美恶第一百五十二戒每烧香当爲万姓请愿令天下太平不得爲巳第一百五十三戒凡人唿汝爲祭酒汝勿顾畏人自作轻躁爲百姓所不足第一百五十四戒每得人食常当祝愿令主人得福一切饱满第一百五十五戒常时无事不得多聚会人衆飮食狼借第一百五十六戒常时无事不得妄受人礼敬第一百五十七戒若入他处必先问贤人善士当亲依之不得自负第一百五十八戒若入佗处必先间其国所禁忌第一百五十九戒凡入人家必先问人家尊亲名讳第一百六十戒凡至人家不得希望主人飮食第一百六十一戒不得与女人同行第一百六十二戒不得与男女冥室中共语第一百六十三戒凡衣物不得过畜三通第一百六十四戒凡男女不得共坐食饮交手授受第一百六十五戒凡天时灾变水旱不调不得患厌及其评议第一百六十六戒凡居世人并恶多善少不得悒悒道自䕶法第一百六十七戒若人有骂汝汝但听服不得应答第一百六十八戒若人侵谤汝汝但当自启白大道不得忧怖以损精神第一百六十九戒若人以恶向汝汝重以善徃报之不得怨尤第一百七十戒若人有持物与甲而乙不得不得便恨人不与巳第一百七十一戒若人爲巳声誉勿喜爲己毁辱亦不得嗔怒第一百七十二戒若人爲巳杀鸟兽鱼等皆不得食第一百七十三戒若见杀禽畜命者不得食第一百七十四戒凡食物见羶败不得食第一百七十五戒凡不知所从来物不得食第一百七十六戒不得絶断衆生六畜之命第一百七十七戒若能食菜最佳而不得食向王者第一百七十八戒不得言巳能崇贤重圣吾当度汝汝遇眞仙第一百七十九戒若行无居家可投便止宿树木巖石间讽诵一百八十戒文神自营卫汝三重兵贼鬼虎不敢近汝不得少有怠慢第一百八十戒若行戒不犯犯即能悔改徃修来劝人奉受念戒不念恶广度一切五拜神眞成汝清志不得转退老君告弟子曰徃昔诸贤仙圣皆从一百八十戒得道道本无形从师得成道可师度师不可轻弟子稽首再拜受命而退老君说五戒老君曰是五戒者持身法之根善男子善女人愿乐善法受持终身不犯是爲清信得经得法永成道眞于是尹喜闻受既已再拜而问何故有五老君曰五者摄一切恶犹天有五精以摄万灵地有五行以摄群生人有五藏以摄神明戒者防也防其失也失而不防则三涂盈逸天人虚空是故五也尹喜曰大乎戒也何故失也老君曰本得无失而得亦无所失老君曰五戒者在天爲五纬天道失戒则见灾祥在地爲五岳地道失戒则百谷不成在数爲五行五数失戒则水火相薄金木相伤在治爲五帝五帝失戒则祚夭身亡在人爲五脏五脏失戒则性发狂老君曰是五戒于此而顺于彼故煞戒者东方木也受生气尚于长养而人犯煞则肝受其害盗戒者北方水也太阴之精主于闭藏而人爲盗则肾受其殃淫戒者西方金也少阴之质男女贞固而人好淫则肺受其沴酒戒者南方火也太阴之气物以之成而人好酒则心受其毒妄语戒者中央土德而人妄语则脾受其辱五德相资不可亏缺老君曰此五失一则命不成是故不煞者乃至无有煞心不盗者乃至无有邪取不淫者乃至无有邪念不饮酒者乃至无有势立不妄语者乃至无有漏泄如是可谓成也老君曰戒中淫酒能生五恶戒者戒恶也世之男女欢淫罹于骨肉上慢下暴毁灭天德沉醉争讼祸命辱身妄诈欺诳罔有所由六亲相盗非但于他煞害衆生利养身口如此等辈见生受业永坠诸苦备加五恶无有休限如有出者当在边夷短命伤残夫妇丑恶及不贞廉贫穷冻露在处不安如有财畜爲人所夺言说不信人所不亲意虑惛塞衆所慢轻化胡经十二戒老君曰戒之不饮酒常当莫念醉五声味相和混沌乱正气戒之不食肉心当莫念煞含血有形类元气所养活戒之勿骂詈言当禁呪舌骂人爲自骂呪人爲自杀戒之勿欺诈言当有成契欺人爲自欺华词爲负誓戒之勿爲盗见利当莫取所利爲脏罪贪利更相害戒之勿淫泆常当与色絶阴形相感动子命爲夭折戒之勿悭恡有物无过惜富饶当施惠悭贪后受厄戒之勿刚强当可自屈折强者必先摧刚者必先缺戒之勿视听耳目当常闭逺视令精散极听神溃乱戒之勿言语其口常当吸语烦则费炁多言则有失戒之勿恚怒心怼当莫发金木水火土五行更相伐戒之勿淫祀邪鬼能乱眞但当存正念道气自扶身修斋求道当奉十戒第一戒者心不恶妬无生阴贼检口愼过想念在法第二戒者守仁不煞愍济群生慈爱广救润及一切第三戒者守眞让义不淫不盗常行善念损巳济物第四戒者不色不慾心无放荡眞洁守慎行无玷污第五戒者口无恶言言不华绮内外忠直不犯口过第六戒者断酒节行调和气性神不损伤无犯衆恶第七戒者不得𡜍人胜孑争竞功名每事逊让退身度人第八戒者不得评论经教訾毁圣文恭心承法𢘆如对神第九戒者不得鬭乱口舌评详四辈天人咎恨损伤神气第十戒者举动施爲平等一心人和神穆行常使然说戒喻海空智藏经曰譬如有人持漆槃欲渡大海尔时海中有一魔贼即从此人乞索漆槃其人听已思惟念言我今若与必定没死于是答言今者魔贼汝宁煞我漆槃叵得魔贼复言汝若不能全与我者恩惠其半是人犹故心存不与魔贼又言汝若不能惠我半者请愿与我三分之一是人又言宁当俱死终不与槃魔贼又言唯愿大慈哀愍我等施我手宝是人思惟即自念言是我宝者终不与汝魔贼又言若复不能与我宝者我今饥穷衆苦所逼愿当济我如微尘许是人复言然我今日方当渡海不知东西近逺云何若当与汝我今身者大海之难何由得徃又恐中路没水而死恨复何及善男子眞人童子护持禁戒亦如彼人护惜漆槃不与魔贼善男子真人童子如是守䕶微妙凈戒亦复如是魔贼又言汝当信我终不相欺但舍漆槃护持余槃以是因縁令汝安稳得至彼岸其人尔时应自念言我今宁没海中终不毁槃魔贼又言汝若不能毁漆槃者可欲汝毁手上宝珍以是因縁令汝安稳得至彼岸如是其人亦复不毁魔贼又言汝若不能舍手宝亦可舍汝明珠以是因縁令汝安稳得至彼岸尔时其人亦复不舍尔时魔贼思惟良久反面而退于是其人乘漆槃行得到彼岸思惟念言我今行者魔贼来难我执漆槃坚固不舍得到彼岸当由我心牢固不舍如是漆槃手宝明珠足下金铛护持坚固起造成库安着宝槃善男子海空智藏若有衆生䕶持海空㣲妙凈戒坚持牢固亦如其人护持宝槃亦复如是矣云笈七籖卷之三十九云笈七籖正统道藏三家本一百二十二卷太玄部云笈七籖卷之四十仕十说戒说百病老君曰救灾解难不如防之爲易疗疾治病不如备之爲吉今人见背不务防之而务救之不务备之而务药之故有君者不能保社稷有身者不能全寿命是以圣人求福于未兆絶祸于未有盖灾生于稍稍病起于微㣲人以小善爲无益故不肯爲以小恶爲无损故不肯改小善不积大德不成小恶不止以成大罪故摘出其要使知其所生焉乃百病者也喜怒无常是一病忘义取利是一病好色坏德是一病专心系爱是一病憎欲令死是一病纵贪蔽过是一病毁人自誉是一病擅变自可是一病轻口喜言是一病快意逐非是一病以智轻人是一病乘权纵横是一病非人自是是一病侮易孤弱是一病以力胜人是一病威势自愶是一病语欲胜人是一病贷不念偿是一病曲人自直是一病以直伤人是一病恶人自喜是一病喜怒自伐是一病愚人自贤是一病以功自与是一病名人有非是一病以劳自怨是一病以虚爲实是一病喜说人过是一病以富骄人是一病以贵轻人是一病以贫妬富是一病以贱讪贵是一病谗人求媚是一病以德自显是一病败人成功是一病以私乱公是一病好自掩意是一病危人自安是一病阴阳嫉妬是一病激厉旁悖是一病多憎少爱是一病评论是非是一病椎负着人是一病文拒钩钖是一病持人长短是一病假人自信是一病施人望报是一病无施责人是一病与人追悔是一病好自怨诤是一病骂詈虫畜是一病蛊道厌人是一病毁訾高才是一病僧人胜己是一病毒药酖饮是一病心不平等是一病以贤唝嗃是一病追念旧恶是一病不受谏喻是一病内踈外亲是一病投书败人是一病谈愚痴人是一病烦苛轻躁是一病擿捶无理是一病好自作正是一病多疑少信是一病笑顚狂人是一病蹲踞无礼是一病丑言恶语是一病轻易老少是一病恶态丑对是一病了戾自用是一病好喜嗜笑是一病喜禁固人是一病诡谲谀谄是一病嗜得怀诈是一病两舌无信是一病乘酒歌横是一病骂詈风雨是一病恶言好杀是一病教人堕胎是一病干预人事是一病孔宂窥视是一病借不念还是一病负债逃窃是一病背向异辞是一病喜抵捍戾是一病调戏必固是一病故迷误人是一病探巢破卵是一病刳胎剖形是一病水火败伤是一病笑盲聋喑是一病教人嫁娶是一病教人擿捶是一病教人作恶是一病含祸离爱是一病唱祸道非是一病见便欲得是一病强夺人物是一病老君曰能念除此百病则无灾累痛疾自愈济度苦厄子孙蒙祐矣崇百药老君曰古之圣人其于善也无小而不得其于恶也无微而不改而能行之可谓饵药焉所谓百药者体弱性柔是一药行宽心和是一药动静有礼是一药起居有度是一药近德逺色是一药除去欲心是一药推分引义是一药不取非分是一药虽僧犹爱是一药好相申用是一药爲人愿福是一药救祸济难是一药教化愚蔽是一药谏正邪乱是一药戒敕童蒙是一药开导迷误是一药扶接老弱是一药以力助人是一药与穷䘏寡是一药矜贫救厄是一药位高下士是一药语言谦逊是一药恭敬卑微是一药不负宿债是一药愍慰笃信是一药质言端悫是一药椎直引曲是一药不争是非是一药逢侵不鄙是一药受辱不怨是一药推善隐恶是一药椎好取丑是一药推多取少是一药称叹贤良是一药见贤自省是一药不自彰显是一药推功引苦是一药不自伐善是一药不掩人功是一药劳苦不恨是一药懐实信厚是一药覆蔽阴恶是一药富有假乞是一药崇进胜己是一药安贫不怨是一药不自尊大是一药好成人功是一药不好阴私是一药得失自观是一药阴德树恩是一药生不骂詈是一药不评论人是一药好言善语是一药灾病自咎是一药苦不假椎是一药施不望报是一药不骂畜生是一药爲人祝愿是一药心平意等是一药心静意定是一药不念旧恶是一药匡邪弼恶是一药听谏受化是一药不干预人是一药忿怒自制是一药解散思虑是一药尊奉老者是一药闭门恭肃是一药内修孝悌是一药蔽恶扬善是一药清廉守分是一药好饮食人是一药助人执忠是一药救日月蚀是一药逺嫌避疑是一药恬惔宽舒是一药尊奉圣文是一药思神念道是一药宣扬圣化是一药立功不倦是一药尊天敬地是一药拜谒三光是一药恬惔无欲是一药仁顺谦让是一药好生恶杀是一药不多聚财是一药不犯禁忌是一药廉洁忠信是一药不多贪财是一药不烧山木是一药空车助载是一药直谏忠信是一药喜人有德是一药赴与穷乏是一药代老负担是一药除情去爱是一药慈心愍念是一药好称人善是一药因富而施是一药因贵爲惠是一药老君曰此爲百药也人有疾病皆有过恶阴掩不见故应以疾病因縁飮食风寒温气而起由其人犯违于神致魂逝魄丧不在形中体肌空虚精炁不守故风寒恶炁得中之是以圣人虽处幽闇不敢爲非虽居荣禄不敢爲利度形而衣量分而食虽富且贵不敢恣欲虽贫且贱不敢犯非是以外无残暴内无疾痛可不愼之焉初眞十戒天眞言出家超俗皆宿有良契故能独拔常伦若愼终如始精至修练当福延七祖庆流一门所谓九层之台起于累土千里之行始于足下乃至功成德就白日昇天于是乎开度之时宜受初眞之戒其戒有十尔当受之第一戒者不得阴贼潜谋害物利巳当行阴德广济群生第二戒者不得杀害含生以充滋味当行慈惠以及昆虫第三戒者不得淫邪败眞秽慢灵气当守贞操使无缺犯第四戒者不得败人成功离人骨肉当以道助物令九族雍和第五戒者不得谗毁贤良露才扬巳当称人之美善不自伐其功能第六戒者不得飮酒过差食肉违禁当调和气性专务清虚第七戒者不得贪求无厌积财不散当行节俭惠卹贫穷第八戒者不得交游非贤居处秽杂当慕胜巳栖集清虚第九戒者不得不忠不孝不仁不信当尽节君亲椎诚万物第十戒者不得轻忽言笑举动非眞当持重寡词以道德爲务能保此十戒始终无亏则天道祐之神明辅之欲求兇横不可得也若朝爲夕替泄慢正眞自贻其殃无怨咎于高灵也凡初入道之子可不勗之清戒太玄部卷第八老君传授经戒仪注诀云凡受戒及经毕后月晦日半夜不可不斋斋则清戒清戒竟夜诵之百遍千遍限外无数未堪如此者不可减九遍他日斋静行来出入得诵更不必斋时宜谘师访友思而行之不须高声心口相知在人衆中勿发于口审能感通上圣正一法文下卷云凡爲道民便受护身符及三戒进受五戒八戒然后受箓从前未受戒者受箓之后依次受之诵习通利恒存思行持忆不谬忘则不犯科未受箓之时无所唿召受箓已后动静唿神不行戒者唿之不至破戒之人吏兵逺身还上天曹考官便逮致诸厄疾公私灾横轗轲衰否所作不成成功立德舍闇入明施善禳恶以吉除凶要在行戒神即祐之戒有别文精详修习或有不解或有遗忘或有谬误或冒禁故或尊上逼迫或畏死犯之皆是招愆悉名破戒即应忏悔首谢自新也凡违戒者背负鞫言协道信邪杂事佛俗此爲不专中心怀贰愚迷犹豫惑障缠深师三诲之必能改革守一不回召神有効三诲不悛是爲叛道乖逆师尊法应夺箓入佛奉俗及元所事师慈愍之不追咎责怨怼事他弃本逐末虽名奉道实犯正科诸官不得容受积久知悔更立功乞还许依听昇迁矣太玄都中宫女青律戒凡修上清之法不得北向及本命之上二处便溺触忤玉晨秽慢本眞五犯不得入仙也十犯被考左官死入地狱三涂之中万劫还生不人之道凡上学之士受三天正法四明之科佩带真文出入三光及宜卧息不得露头不着巾帽及脱衣露形毁慢身神耻辱眞文令眞灵逺逝空尸独在三犯不得入仙也五犯死入地狱万劫还生不人之道凡上学之士受三天正法四极明科妄入殗秽哭泣悲泪吊问死丧五犯伐功断事不得入仙也十犯死入地狱万劫还生不人之道太上黄素四十四方经戒凡道士存思上法及修学太一事皆禁见死尸血秽之物当以眞朱一铢散入水中因以洗目潄口并洗手足微呪曰三元上道太一䕶形司命公子五神黄宁血尸散灭凶秽沉零七液缠注五脏华生令我仙度长亨利贞凡道士受学长生法不得称死事称死事者则生气变动不居常宅故炁运入魂神离弃是以恶炁游尸陈其间孔矣持病将死之渐也眞一条检经云夫立功德者不得触禁犯忌当与身神相和不可更相尅贼更相尅贼则生灾起祸也夫消灾散祸不得用本命行年如用本命行年贼害汝身金书仙志戒夫学仙之人勿北向便曲仰视三光勿北向理髪解脱衣裳勿北向唾骂犯破毁王破谓岁下辰也王谓王炁之所在也勿怒见日月星辰勿以八节日行威刑勿以月朔日怒恚勿以三月三日食百草心勿以四月八日杀草伐树勿以五月五日见血物勿以六月六日起土勿以七月七日思存恶事勿以八月四日巿履屐附足之物勿以九月九日起牀蓆勿以十月五日罚责人也勿以十一月十一日不沐浴勿以十二月三日不斋烧香念仙也诸如此忌天人大禁三官告察以是爲重罪矣或令人三魂七魄流竞或胎神所憎三官受恶之时也是以恶梦交于丹心妖魅乘其朱阙精液触犯神眞烦恼流变多禁莫识其术子能奉修则爲仙才不奉天禁则爲伤败受法之身不入产妇之户及不见尸者谓异处断隔于来徃则乃朝礼无废不拘日数之限若家无隔异者四十五日外方得朝礼正一法文下卷云协道信邪此爲不专中心怀贰愚迷犹豫是爲叛道乖逆师尊法应夺筭太上黄素四十四方经云凡修太一之事及行上法存神之道愼不可见尸及血秽之物见一尸则一年不得行事又却倾一年之功然此帝一之科常却罚于既徃又进塞于将来若一年三见尸者则罚功断事各三年也若过见二十四尸者皆不得复行太一以求仙也凡修受上法及雌一太一之事者兆身中三魂五神之炁常薰于巾服之中七魄九灵余精常栖于履屐之下是以道士学长生不死不得杂席而寝故衣褐之服不借非巳之炁履屐之物常恶土秽之粪亦不故使杂人犯触以惊三魂凡道士吐纳和炁存神服霞修求长生之事愼不可食五荤之菜及爲酒色之病败也是故古之神人云五荤爲伐藏之斧斤酒色爲丧身之棺椁夫能断斧斤之所伤塞棺椁之死宅者然后可以陟长生之途径渐神仙之蹊路乎凡存修太一之事欲有所礼愿愼不可叩头叩头者则倾九天动千眞神官回覆泥丸倒悬天帝号于上府太一泣于中田数如此者则存念无益三眞弃宫七神漂散玄宅纳凶是爲太一五神之至忌也故古之眞人但心存叩头运精感而行事不因颊颡以析灵也凡修行太一之事眞人之道不得有所礼拜礼拜亦帝君五神之所忌也若有所精思行礼愿之时但心拜而已不形屈也上清大洞戒凡修雌一之法不得哀哭哀哭感则五神号于上府太一泣于中田神丧精亡灵真去身空尸独立复何仙冀哉不得见尸一年不得行事却倾一年之功若一年见三尸者则三年不得行事亦却三年之功见二十四尸子失道矣前文太素亦与此大同小异矣亦不得言称死事恚怒愿己之死言满四十不得爲眞人以爲弃生之罪三年身亡灭矣不得衣五色衣裳敷华好服则眞灵去身淫邪内发驰心猖獗潜逸赤子飞飈长离玄宫破形解骸身死名灭若衣服勿杂色兰布之服可以终日咏诵洞章奚求不得乘云驾龙道遥太极灵宝戒眞仙内科云玄功之人常布衣草履不得荣华之服犯者失道祖父母巳父母同法可拜不同法不得拜叔伯以下不同法亦不得拜犯者身亡父母吉会不得预坐父母兄弟妻子同契虽有骨血之亲皆不得同牀而坐同盘而食其法不同皆爲尸秽犯者失道夫妻不得同室而寝若邪念在心长失道矣自非同盟不得同室而寝自非同契不得同牀而坐同盘而食同衣而服犯者失道凡身荷仙官灵箓不得妄拜妄哀不得妄哭凡于父母国君官长二千石刺史三公皆设敬不得即误礼拜受持八戒斋文刘宋朝陆先生脩静上启元始天尊无极大道感应灵圣一切神明今有善男子善女人等求欲受持八戒清斋一日一夜用以检御身心灭诸三业罪恼者故洞神经第十二云夫斋以齐整身心爲急身心齐整保无乱败起发多端大略有八一者不得杀生以自活二者不得婬慾以爲悦三者不得盗他物以自供给四者不得妄语以爲能五者不得醉酒以恣意六者不得杂卧高广大牀七者不得普习香油以爲华饰八者不得躭着歌舞以作倡伎今日善男子善女人等人若能不犯此之八事则八败无从以起则八成自然而立立久不失则延年保命神通洞达是故斋者受持八戒思眞行道通而无穷显验必速皆如所期也今请受既毕再拜起奉戒而退云笈七籖卷之四十云笈七籖正统道藏三家本一百二十二卷太玄部云笈七籖卷之四十一摄一七签杂法沐浴太上素灵经云太上曰兆之爲道存思大洞眞经每先自清斋沐浴兰汤太上灵宝无量度人上品妙经云道言行道之日皆当香汤沐浴黄箓简文经云奉经威仪登斋诵经当沐浴以精进若神气不清则魂爽奔落紫虚元君内传云夫建志内学养神求仙者常当数沐浴以致灵气玉女降祥不沐浴者故气前来三宫秽污仙公请问经云经洿不以香水洗沐则魂魄奔落爲他鬼所拘録三元品戒曰常以正月十五日七月十五日十月十五日平旦中夜沐浴东向以杓回香汤左转三十二遍闭目思日光在左目上月光在右目上五星缠络头上五云盖体四灵侍卫讫便叩齿三十二通祝曰天澄气清五色高明日月吐晖灌我身形神津内澳香汤鍊形光景洞跃焕映上清气不受尘五府纳灵罪灭三涂祸消九冥恶根断絶福庆自生今日大愿一切告盟身受开度昇入帝庭毕仰咽液三十二通止便洗沐毕冠带衣服又叩齿十二通祝曰五浊以清八景以明今日受鍊罪灭福生长与五帝齐参上灵祝毕便出户入室依法行道夫每经一殗皆须沐浴修眞致灵特宜清凈不则多病侍经眞官计人罪过沐浴香汤用竹叶桃枝柏叶兰香等分内水中煑十数沸布囊泸之去滓加五香用之最精太丹隐书洞眞玄经云五香沐浴者青木香也青木华叶五节五五相结故辟恶气检魂魄制鬼烟致灵迹以其有五五之节所以爲益于人耶此香多生沧浪之东故东方之神人名之爲青木之香焉又云烧青木薰陆安息胶于寝室头首之际者以开通五浊之臭絶止魔邪之炁直上冲天四十里此香之烟也破浊臭之炁开邪秽之雾故天人玉女太一帝皇随香炁而来下憩子之面目间焉烧香夜特亦常存而爲之黄气阳精三道顺行经云上学之士服日月皇华金精飞根黄气之道当以立春之日清朝煮白芷桃皮青木香三种东向沐浴西王母宝神起居玉经云数澡浴要至甲子当沐浴不尔当以几月日旦使人通灵浴不患数患人不能耳荡练尸臭而眞气来入又云太上九变十化易新经曰若履殗秽及诸不凈处当洗澡浴盥解形以除之其法用竹叶十两桃皮削取白四两以清水一斛二斗于釜中煑之令一沸出适寒温以浴形即万殗消除也既以除殗又辟湿痺疮痒之疾且竹虚素而内白桃即却邪而折秽故用此二物以消形中之滓浊也天人下游既返未尝不用此水以自荡也至于世间符水祝漱外舍之近术皆莫比于此方也若浴者盖佳但不用此水以沐耳三皇经云凡斋戒沐浴皆当盥汰五香汤五香汤法用兰香一觔荆花一觔零陵香一觔青木香一觔白檀一觔凡五物切之以水二斛五斗煑取一斛二斗以自洗浴也此汤辟恶除不祥炁降神灵用之以沐并治头风太上七晨素经云每以月一日十五日二十三日一月三取三川之水一斛鸡舌青木香零陵香薰陆香沉香五种各一两擣内水中煑之水沸便出盛器之中安着牀上书通明符着中以浴未解衣先东向叩齿二十四通思头上有七星华盖紫云覆满一室神童散香在左玉女执巾在右毕取水含仰漱左右三通祝曰三光朗照五神澄清天无浮翳地无飞尘沐浴东井受胎返形三练九戒内外齐精玉女执巾玉童散灵体香骨芳上造玉庭长保元吉天地俱并毕脱衣东向先漱口三过次洗手面然后而浴也浴毕转西向阴祝曰浣浊除尘洗秽返新改易故胎永受太眞事讫取符沉着井中天帝君沐浴上法受之元始天王按法修行体香骨芳得爲帝皇传付天帝君修行得流精紫光覆冠帝身天帝君传南极上元君上元君修行得流芳上彻香闻三清传付太微天帝君修行五方自生神芝来会帝房传付上圣金阙君金阙君修行面生玉泽体发奇光传付上相青童君青童君修行香充三清光映十方此之妙道非世所行秘在南极紫房之内有分应仙当得此经按文修行三元紫房体生玉泽面发奇光神聦奇朗究彻无穷能行其道白日登晨外国放品经云沐浴金门冠带神辉学同天人寿极二仪高上合懽万仙緫归正虚结符永无倾危沐浴七事获七福沐浴身心经云沐浴内凈者虚心无垢外凈者身垢尽除存念眞一离诸色染证入无爲进品圣阶诸天纪善调汤之人功德无量天眞皇人复白天尊未审五种香汤获七福因何者爲是何所修行有何胜业愿更开晓天尊答曰五香者一者白芷能去三尸二者桃皮能辟邪气三者柏叶能降眞仙四者零陵能集灵圣五者青木香能消秽召眞此之五香有斯五德七福因者一者上善水二者火薪三者香药四者浴衣五者澡豆六者凈巾七者蜜汤此七福因能成七果一者常生中国爲男子身二者身相具足三者身体光明眼瞳彻视四者髭髪绀青圆光映项五者唇朱口香四十二齿六者两手过膝七者心聦意慧通了三洞经法沐浴吉日正月十日沐浴令人齿坚二月八日沐浴令人轻健三月六日沐浴令人无厄四月四日沐浴令人无讼五月一日沐浴令人身光六月二十七日沐浴令人轻健七月二十五日沐浴令人进道八月二十二日沐浴令人无非祸九月二十日沐浴令人辟兵十月十八日沐浴令人长寿十一月十五日沐浴令人不忧畏十二月十三日沐浴得玉女侍房洞玄眞一五称符上经云黄帝曰天老以小兆未知天炁故受兆灵宝五称符经按东井谶清洁吉日沐浴斋凈受灵宝符正月十日人定时二月八日黄昏时三月六日日入时四月四日日眣时五月一日日中时二十九日已时六月二十七日食时七月二十五日早食时八月二十二日日出时九月二十日鸡三鸣时十月十八日鸡初鸣时十一月十五日过夜半时十二月十三日夜半时此皆当天炁月宿东井时与神仙合会此日兰汤沐浴已也老君河图修身戒云正月十日人定时沐浴除过无极二月八日黄昏时沐浴除过二千三月六日日入时沐浴除过三百四月十三日夜半时沐浴除过二十五月一日日眣时沐浴除过二十六月二十七日日中时沐浴除过六百六十七月七日日中时沐浴除过七百三十八月二十五日人定时沐浴除过七十九月二十日日出时沐浴除过九百六十十月二十八日平旦时沐浴头白返黑寿同仙人除过无极十一月四日鸡鸣时沐浴除过二十三十二月三十日夜半时沐浴除过三千洞玄二十四生图经云天河灌东井石景水母精圆光拂灵曜玄晖莹高明元始披重夜天人逐月生沐浴澜池上龙负长更瓶金童洒香华玉女流五星冠带濯玉津鍊度五仙形体香万神降乘景登高清洞眞太上黄素四十四方经云凡存念上道呪除三尸之时常当採取白芷草根及青木香合以东流水煑取其汁以沐浴于身辟诸血尸恶炁可和香烧之以致神明若无青木香者亦可单用白芷清虚眞人曰每至甲子必当沐浴紫微夫人曰沐浴不欲数者𩲸之性也性违𩲸返是鍊其浊秽𩲸自亡矣眞诰云南岳夫人曰浴不厌数患人不能耳数则荡鍊尸臭而眞炁来入金房度命上经云修度命回年之道每以六癸之日取北泉之水一斛就本命曰取白芷桃皮柏叶各一觔合煮令沸正中而浴临浴之时向本命叩齿九通思玉童三人执巾在左玉女二人擎香在右紫云华盖覆到前后微祝曰天地洞清洗秽除尘鍊化九道返形太眞百关纳灵节节受新清虚监映内外敷陈日吉时良度命回年玉童玉女爲我执巾玄灵紫盖冠带我身使我长生天地同根毕便浴浴讫还入室东首而卧取粉自饰通身令帀仍摩两掌令热拭面二七又微祝曰天朗炁清我身已精尘秽消除九孔受灵使我变易还返童形引骨更生体映玉光面发金容洞神经第十二云上元斋者用云水三斛青木香四两眞檀七两玄参二两四种合煑一沸清澄适寒温先沐后浴此难办者用桃皮竹叶剉之水一二斛随多少煮一沸令有香气人人作浴内外同用之辟恶除不祥沐浴室令香凈勿近圊溷勿逼井灶勿侵堂坛勿用秽地故厠牢狱尸柩堂居皆不可用栉沐浴道书云凡道士理髪将髻及沐头将散发之时先叩齿七通乃祝曰太帝散华玄归大神今日元吉理髪沐尘辟恶除患长生神仙毕乃髻之竟又叩齿七通都毕此名爲太帝散华理髪内法令人终年不病耳目聦明头脑不痛凡道士浴身及洗手面之时先临水叩齿三通乃祝曰四大开朗天地爲常玄水澡秽辟除不祥双童守门七灵安房云津鍊灌万炁混康内外利贞保兹黄裳祝毕又叩齿三通乃洗手面此名爲澡秽除凶七房祝法常能行之者使人神明血净辟诸凶气解秽夫神气清虚眞灵所守身心混浊邪气害人入靖思眞要须清洁不履衆恶吉祥止焉道士女官受法已后特忌殗秽诸不宜者不在履限玄都律曰民家淹洿不过晦朔不得入治哭亦三日秽三年之丧未满百日并不得书符奏章朝眞入靖违者夺筭一纪太极法师曰道士女官先无淹秽哭亦不淹唯须佩箓者身或被县官系闭出后香汤沐浴解淹秽三日已后始得入靖夫淹忌临尸入产妇室及丧家斋食产家三日并满月及见丧车灵堂六畜生产抱婴儿胎秽哭泣不得言死亡事及不祥事午前忌之不得见血肉死禽兽寝卧栉髪饮食便曲并不得向北便曲不得视三光餐十二辰肉鱼臊五辛并忌若妇人有经通不得近亦不得与同房寝卧并造醮食及近道场如梦洩亦须解秽若见死柩丧车速存火从自己心中直出徃烧之赫然死柩丧车并爲灰烬便想烈风吹之又闭目内视令火自焚举体洁白见秽气消灭即解矣又存一眞人头戴箓中九凤眞官口中含水喷洒秽亦消解乃朱书解秽符书时三叩齿称合明天帝日闭气书之置水中以刀子左搅水三帀想见北斗星在水中祝曰百淹之鬼速走万里不走斩死西方白童子急急如律令则含水喷洒秽气都散岁除日不浴元日不沐寻常五日一浴十日一沐朝礼朝眞仪云每月一日十五日三元日庚申甲寅甲子八节三会本命等日并须朝礼若与戊辰戊戌天父天母杀害日常日杀同者即不可爲之凡朝礼先一日以桃汤澡浴如法并不得食葱薤韭蒜乳酪等至其日更洁衣服执香炉至靖户外叩齿三通微祝曰守靖玉女四明功曹今欲朝礼愿通达上闻便开门先进左足至香案前置罏案上执简平立临目叩齿三通存思玉童玉女在香案左右即长跪三捻香讫起平立又微偻身发罏祝曰太上玄元五灵老君当召功曹使者左右龙虎君捧香使者三气正神急上关启三天太上玄元道君今正尔烧香朝眞愿得九天正眞生气降身中令臣所启速达迳御太清紫微宫眞玄元大道君毕起存心若至金阙前再拜讫又长跪叩齿二十四通祝曰正一盟威弟子稽首归身归神归命太清玄元无极大道太上老君太上丈人天帝君天帝丈人九老仙都君九炁丈人百千万重道炁千二百官君太清玉陛下幸资夙庆得奉道眞窃不自揆辄希长生誓已立功修德乞愿赦积生已来至于今日所犯元恶重罪咸赐荡除许臣自新补复前咎令九祖父母幽魂苦爽皆下拔九幽上昇天衢令修道克合诚精削除死籍注上玄箓阖门之内共保元吉生成之惠实在于此叩头便谨启讫又再拜便于礼处伏地以简叩头搏颊讫复罏祝曰香官使者左右龙虎君捧香使者三气正神当令朝眞之所自然降金丹玉芝之英百灵衆眞交会在此香火案前令臣修道克合至眞阖门受福天下蒙恩仙童玉女侍卫香烟传奏所启径御至眞帝前烧太素眞人隐朝礼愿上仙法受大洞上诀施行雌一读太丹隐玄五晨金华经者常月密朝太素三元君以正月十日二月九日三月八日四月七日五月六日六月五日七月四日八月三日九月二日十月十一日十一月十二日十二月十三日夜于寝静之室烧香北向心存三君再拜讫坐卧任意稽首心祝曰谨启太上大道高虚玉晨太素紫宫三元帝君中央黄老无英白元玉皇大帝五老高眞太极皇精玄皇玉君某是大洞三景弟子谨以吉日之夜天关九开之间上闻太上太素三元玉皇眞君前乞得长生世上寿无亿年时乘黄晨緑盖龙辕上诣紫庭役使万神侍卫四明太素帝君毕常当行之勿令人知也此太极眞人隐朝三元夜礼愿之道也昔常安季仲子不知他道又亦不施行太丹之事三元之法唯偶得此隐朝之道按行之三十年得乘云驾欻昇入玄洲仙人王履氷赵双成范叔友管平阿李明延安生之辈皆得此道而昇崑崙之房或在神洲或在三玄宫也朝极㫖曰步纲毕正身入斗魁中东向视岁星象在肝中太岁元神木公九元阳华玄气尽来入身㫖曰祝毕叩齿九通曰正身入斗魁中南向视荧惑星象在心中再拜跪心祝曰南上元神火阳四光仲离丹水来入丹房㫖曰祝毕叩齿九通毕起出㫖曰秋㫖曰正身入斗魁中西向视太白星象在肺中再拜跪心祝曰西上太玄金精七通玉元二帝气回胎脑㫖曰祝毕叩齿九通毕起出旨曰冬㫖曰正身入斗魁中北向视辰星象在肾中再拜跪心祝曰北玄紫辰金车水元龙胎化灵来入一身㫖曰祝毕叩齿九通毕㫖曰向眞人星存鎭星象在脾中再拜跪心祝曰太极九眞流康阴根飞一却盖来入泥丸㫖曰祝毕叩齿九通毕行之十四年七星之精下化成神人并乘流零八景丹玄斑云俱来诣子拜子仙官授子眞符道成皆登上清昇太微宫朝玉晨君正月四日二月八日三月十五日四月八日五月九日六月六日七月七日八月八日九月九日十月五日十一月三日十二月十二日太上大道玉晨君常以此日中登玉霄琳房四眄天下有志节逺游之心者子至其日平旦日出时北向再拜亦可于中静自陈本怀所愿曰粪土小兆男某谨上启太上玉晨玄皇大道君以思眞愿仙归心奉朝伏希眄鉴矜允诚请原赦某历劫之殃考一生之罪咎学道修身克蒙感遂长生度世登侍霄房毕嚥液三十过朝青童君东海青童君常以丁卯日登方诸东华台四望子以此日常可向日再拜日出行之粪土小兆男生姓名谨上启九微太眞玉明青保王金阙上相大司命高晨师东海玉明青华小童道君某以尘浊罪秽愿乐清虚乞霑所望仰蒙济拔所以幽明考谴并希赦荡业预仙阶侍谒灵景可因此以服日精隐朝胎元法学生之法不可泣泪及多唾泄此皆爲损液漏津使喉脑大竭是以眞人道士常吐纳嚥沫以和六液常以本命之日向其方面叩齿三通心存再拜而微祝曰太一鎭生三炁合眞室胎上景母玄父元生我五藏摄我精神下灌玉液上朝泥丸夕鍊七魄朝和三魂右命玉华左啸金晨令我神仙役灵使神常保利津飞行十天祝毕又心拜四方叩齿三通此名爲太山上呪生隐朝胎元之道常能行之令人魂魄保守长生神仙朝礼九天魂魄帝君求仙上法常以月三日九日十六日平旦向日九拜九揖亦可心拜仰头叩齿二十四通微祝曰天魂九缠上帝尊神太阳日精金门变仙小兆敢奏微言今日上告八愿开陈请施礼愿仰希玄恩苍龙朱凤策辔紫轩五云交荫六炁扇尘高上曲眄三元降眞二景缠络我道欣欣心朗耳聪目明色鲜体轻骨昇面发华颜羽服生形飞造帝晨毕仰天引日精四十五嚥止行此三年目明彻视洞睹无穷面有金容体生玉津九年能行身外无影飞空玄虚也若天阴无日于密室心存行之亦感于自然也又以月五日十五日二十五日此三日皆以人定时向月九拜九揖亦可心拜仰头向月叩齿十六通祝曰魂精魄灵九天同生石景水母太阴朗明徘徊月宫治鍊金庭二景合原上吉时清八会交带我愿克成愿光愿容愿鲜愿荣愿神愿仙飞行上清毕仰引月精四十五嚥止魂精帝君即九天司命部九天之魂精下统后学筭命也帝君鎭在日门金庭之内魄灵帝君即九天丞相主九天之魄灵下统后学之録籍也鎭在月宫琳琅之都凡修上道旦夕坐起卧息常当存念日在头上月在口中魂精帝君在泥丸魄灵帝君在明堂心存目想常使彷佛将其踰年眞形见也青白分也九年能乘空飞行上登晨灯之馆游宴虹映之山也朝太素三元君正月九日二月八日三月七日四月六日五月五日六月四日七月三日八月二日九月一日十月十日十一月十一日十二月十二日夜用子时左右于寝静北向六再拜讫起跪谨启太上大道高圣玉晨太素紫宫八灵三元君中央黄老君无英白元太帝五老高眞上仙太极皇精三皇玉君大洞三景弟子某谨以吉日之夜天关九开之门上闻太上玉皇眞君乞得长生世上寿无亿年时乘黄晨龙辕上诣紫庭役使万神侍卫四明毕勿令人知太素三元君女子也德凝虚无神高太上教制天眞领理万炁三元君乃一女子耳积感琼琅虚生霄晨结烟散景道陵玉眞夫三元君之出游也则日月倾曜烈烛拔根八风扬波飈荡幽源连晖九万高霄儛晨绛霞郁敷黄云九缠于是五老启途太帝扶轩西皇秉节东华扬旛九天爲之顚徊太无爲之起烟幽炁隐蔼八景连尘顾眄罗于无上俯仰周于百圆大哉高皇是曰太素三元君夜在密室常存三元君来在室中心拜心语如是不替则所向如愿万事克和此爲眞人致神仙之要法也太素三元君服紫炁浮云锦帔九色龙锦羽裙建宝琅扶晨羽冠腰流金火铃虎符龙书而坐空中焉膝下常有緑丹青三素之云炁郁然冠其形也太素三元君常咏曰太无连玉清三曜洞高明八素回晨风散云蔼飞灵圆轮掷崆峒金映冠天精玉华结五老紫烟运霄軿乘炁荡玄房委顺扶所经金姿曜九霞玉质跃寒庭幽童回孩眄老艾还返婴帝一固泥丸九眞保黄宁视眄万劫外齐此九天倾若存念之时当讽此咏之作云是玉清上宫之唱以和于形魂之炁也若存三元君者首作頽云三角髻余髪散垂至腰中髻上乃冠扶晨冠耳子存感致若亦将见之于紫房及左右也此者之间当有太素玉女三宝眞人来降于子矣欲行此道常当别寝独处不杂他人每事亦尔非唯此一事而已云笈七籖卷之四十一云笈七籖正统道藏三家本一百二十二卷太玄部云笈七籖卷之四十二摄二存思存大洞眞经三十九眞法太微小童读高上虚皇君道经当思太微小童干景精眞气赤色焕焕从兆泥丸中入下布兆身舌本之下血液之府毕微祝曰眞气下流充幽关鎭神固精塞死源经慧朗通万神爲我致眞命长存拔度七祖返胎仙毕引赤气三嚥止便读玉经毕又祝曰天有大隐生之灵宝称曰明梁上之气守我絶塞之下户更受生牢门之外乃又召益元之羽童列于緑室之轩使解七祖百结随风离根配天迁基达变入玄玉清隐文又祝曰元气非本生五涂承灵出雌雄寄神化森罗邃幽郁玉音响太和万唱元中发仙庭回九变百混同得一易有合虚中俱入帝堂室毕此高上祝秘文泄之七祖充责太一尊神读上皇玉虚君道经当思太一尊神务犹收眞气紫色烂烂从兆泥丸中入下布兆玉枕之下泥丸之后户毕微祝曰太一保命固神定生爲我上招帝眞之气下布紫户之庭玉经仰彻九元朗明七祖同欢俱昇上清毕引紫气三嚥止便读玉经毕又祝曰兆身常死关结胎害百神百神解胎结披散胞内根七世入帝室一体合神仙神仙会玉堂七祖生南宫併带理明初同席孩道康万眞守身形是日藏初明帝一回雌雄保鎭百神门闭塞万邪户受事九宫间典禁召司命三日朝泥丸帝君读皇上玉帝君道经当思帝君延陵梵眞气紫光郁郁从兆泥丸中入下布两眉中间紫户之外宫毕微祝曰帝君度符籍正气召万神上招玉眞充气布两眉间混一生帝景三素成我仙飈粲乘龙盖迳昇高上轩毕引紫气三咽止便读玉经毕又祝曰扶晨始晖生紫云映玄阿焕洞圆光蔚晃朗濯耀罗眇眇灵景元森洒空清华九天馆玉宾金房唱霄歌贤哉对帝宾役召伯幽车七祖解胞根世世爲仙家玉清隐文又祝曰丹皇运珠守鎭死门上一赤子玄帝凝天一名伯无上亦爲三元先扶我养我使我登云轮常坐上清轩七玄爲仙君无英公子读上皇先生紫晨君道经当思左无英公子玄元叔眞气玉光奕奕从兆泥丸中入下布兆左腋之下肝之后户毕微祝曰无英神眞生紫皇三气混合成宫商招引眞气鎭膀胱运流三丹会洞房爲我致仙变丹容飞昇云馆入金墉毕引玉光三咽止便读玉经毕又祝曰神安气洞上与天通越出地户过度天门隐息四维七星散分飞行阴房日月植根守金藏玉制御万神仙王何人我已成眞隐存雌雄玄洞四鄕结中青气号爲延昌字曰和婴理命年长玄归固内庆玄牢张我日成眞飞仙云京白元洞阳君读太微天帝君道经当思右白元洞阳君眞气金光耀耀从兆泥丸中入下布兆右腋之下肺之后户毕微祝曰洞阳郁灵标魂生金光焕焕气中精招眞固神令长生拔出幽根返胎婴骖晨御气昇玉清毕引金光三咽止便读玉经毕又微祝曰洞阳郁灵标守体死门开户出三尸虫受入九眞源解胞散滞血百节生正神七祖灭尸祸拔殖后叶患黑气斌来生斫断胞死根世世受道德后获帝仙𡖖帝仙是何人明明七叶孙乃祖入丹都併坐精上门司命丈人读三元紫精君道经当思中央司命丈人君眞气紫云之色爓烂从兆泥丸中入下布兆绛宫心房之中毕微祝曰司命定年丈人保仙度名于南宫上奏帝君前世世爲仙王拔出七叶根福报无穷已皆着玉经言毕引紫云气三咽止便读玉经毕又祝曰会元三襟交携领回胎婴承光守下关务玄待月明于是混离固籥明车受成福延七世祸散玄生守景六合陵梵七灵共生亿千欻昇玉庭婴儿徘徊羽衣命仙吉济万万福布千千骨有玉映血承琼泉生乐天地日月同年玉清隐文又祝曰福布七玄前罪灭三涂中灵吹九晨杪纳气大帝宫五仙携太一併位重冥空遂隐上清室羽明帝一房桃孩君读眞阳元老玄一君道经当思命门桃孩君道康眞气黄云之色从兆泥丸中入下布兆脐中命门之外毕祝曰眞灵正神号曰桃君混合生宫守护命门通仙致气齐景宝云七祖同生受福高晨毕引黄云之气三咽止便读玉经毕又微祝曰五岳眞人定録四宾司録促到䕶籍理民起非握节云拘执旛香风八披恶魔絶烟并来对帝万万称臣度我生籍名迁玉门扶冀五老愼护披尘玉清隐文又祝曰太上时非子一曰合精延是爲命门王可以召万神万神即时到合会琼羽门使令散祸祸絶福连上寝玉堂世受名仙上一赤子读上元太素三元君道经当思泥丸天帝上一赤子眞气如宝光从兆泥丸中入下布泥丸九孔之户毕微祝曰上元赤子号上眞飞云羽衣耀紫烟上招明景对帝宾宝光奕奕映我身身生毛羽昇九天毕引宝光三咽止便读玉经毕又祝曰童子景精有神有威合象三形九道相推衣服朱丹步正参差出入上元太极内阶知我者长生存我者不衰人无哭兆恃赖辟非欲知吾处密问太微太微玉帝三圣徘徊侠我左右一合俱飞混洞六府日月齐晖玉清隐文又祝曰九道转对五老各宁洞阳衔籍号曰郁灵七世父母反胎更生累业积罪罪灭福生上入帝堂受书丹明常与伯史原徘徊三界庭巾金佩羽宝曜圆形玉轮北回役御朱兵中一丹皇君读上清紫眞精三素君道经当思绛宫中一元丹皇君眞气日光之色从兆泥丸中入下布项中大椎骨首之户毕微祝曰中一眞君号曰运珠上招日光灌我形躯三眞宝曜固命玉符寿亿万年永无终休身生羽服飞昇天衢毕引日光三咽止便读玉经毕又祝曰天有九魂不可不分道有三眞不可去身帝一变景万化以臻流珠停晖紫霞踊烟七度回路三光映眞太一精符相与爲亲司命衔月嘘我重唇五老衔日吸我三便太上道君与我缠绵上造天阶携把太眞黄庭元王读青灵阳安元君道经当思命门下一黄庭元王眞气月光之色从我汎丸中入下布两筦间车轴下户毕微祝曰下一眞元王号曰始明精三皇把符命金契度仙庭上招景中气气布冠我形羽车曜云罗令我飞上清毕引月光三咽止便读玉经毕又祝曰五脏百结生此万疾玄一林虚开关解结结絶病散精神盈溢福气充明祸翳倾竭仙心日臻死道月絶混化九君合符帝一七神奉符公子入室九眞帝昌君读皇清洞眞道君道经当思泥丸九眞帝昌君上皇眞气青光万丈从兆泥丸中入下布口之四际毕微祝曰九眞始生生于上元号爲先灵三景各分上招玄晖布流四门鎭神保仙拔度七玄骖景乘浮朝拜三元毕引青气三咽止便读玉经毕又祝曰七气离罗太混黄宁六甲辅魂内注六丁三眞入胃液流大明五符上皇泥丸常生九星下映日同母軿游眄八极回盖双婴上到紫房被巾羽青七祖父母各得返生八眞含景君读高上太素君道经当思胆中八眞含景君眞气黄云之色从兆泥丸中入下布兆背中骨节之府毕微祝曰八眞结神神生九天号曰北台君常在三合间招眞洞明气下流布我身身生紫晖与帝结亲携契五老太仙缠绵毕引黄气三咽止便读玉经毕又祝曰生生得帝心各会重户内紫房混五神魂魄恒宝贵七关受仙辉五脏充玉气俱过水火天披建四和蔚上归皇一子与兆魂相对七眞玄阳君读皇上四老道中君道经当思左肾七眞玄阳君右肾七眞玄阴君眞气黑云之色从兆泥丸中入下布兆背穷骨地户中毕微祝曰七眞生帝景八气运常宁上招日中童圆珠映我形回风混幽府归妙大洞经拔出地户难超凌逸九天毕引黑气三咽止便读玉经毕又祝曰太一郁书上登洞房六合三宾司命神公手执録籍驾景乘龙左回灵曜右扇神风峨峨隐珠芬艶婴蒙浩观太无濯练五通澄魂羽幽练魄空洞招兆百神月帝之功七祖顺生景福昌隆回我老艾还复玄童上对神霄金光十方飞飈玉轮弹金鸣钟六眞元素君读玉晨太上大道君道经当思肺中六眞上元素玉君眞气白云之色从兆泥丸中入下布兆颈外十二关梁之中毕微祝曰六眞奕奕白光央央回帝之景上入丹鄕招眞下流灌我玉霜羽裙纷纷衣我仙裳越过水火飞登神京毕引白气三咽止便读玉经毕又祝曰九合三离紫房散分五老正严帝一保神司命奏籍奉行三元胞树断落血尸絶根返胎朱火回气泥丸我合九清大温百神身登玉房同軿金仙逍遥太素徘徊三天重华列简累支流玄世爲道伯大福缠绵上寝玉清下息命门五脏秀华顶负日魂长保劫龄后天常全五眞养光君读太清大道君道经当思脾中五眞养光君眞气如玉光金眞之色从兆泥丸中入下布兆喉内极根之户毕微祝曰五眞散灵布气九玄金光曜晖玉气吐津万神并畅熙怡我身圆光奏命籍太一勒九天降致八景舆策龙驾紫烟混合三帝室保我亿劫年毕引玉光金眞之气三咽便读玉经毕又祝曰晨登九景台夕入神霄门太一神夫子或曰三来左执兆符籍右携洞阳君定生会紫房五神更混分混分逸帝堂七祖絶死根五毒气零灭繄津无浮连令我尸血化帝房出金元三涂絶苦树世世获天仙常与景中王积劫保元元四眞清明君读太极大道元景君道经当思肝中四眞清明君眞气青云之色从兆泥丸之中入下布兆胃皖之户膏膜之下毕微祝曰四眞常生青光华精徘徊秀朗垣沈珍玉景庭携提高上元俯仰要五灵拔解七叶根与我保华婴毕引青炁三咽止便读玉经毕又祝曰帝室温身一道万分是曰帝一白帝皓灵金霞回日重冥幽寥藏神化密把兆五符与天相毕玉晖覆盖无死无疾七祖父母超登丹室胞根八解死符絶灭帝得五元我回三七六府焕爽金书羽札世爲仙眞宝録玄别华繁鲁玄世无曲折三眞元生君读皇初紫虚元君道经当思精血中三眞元生君眞气赤云之色从兆泥丸中入下布兆鼻两孔下源之中毕微祝曰三眞焕光流丹徘徊玄合九景三洞金扉上招朱童五苦廊开死根断落日魂同飞超逸十界上昇玉阶毕引赤气三咽止便读玉经毕又祝曰七气混合帝一回元结滞日散兆命长迁死道闭灭断絶胞根五脏生华六府金鲜帝一保形司命保神五符启屝五籍登仙世爲道王帝师缠绵散香龙窗返华扬烟七携无上八晖九陈流源回液领会六渊名书上清气积寂轩回风脱死帝一相连五通七合俱生上元二眞坚玉君读无英中眞上老君道经当思骨节二眞坚玉君眞气碧云之色从兆泥丸中入下布兆太仓五肠之口毕微祝曰二眞固神郁勃三关回金合玉坚备泥丸上通帝气布流金门混化启明合我仙魂七祖同飞灭絶胞根世保道德永享欣欣毕引碧云之气三咽止便读玉经毕又祝曰魂生无中布在九重道出三极常游绛宫三宫合化是爲紫房紫房所在先由明堂明堂之内守神桃康风云郁郁既清且凉塞闭欲孔割破恋根其圣曰𠾳其眞曰窟兆能知之乃开金门金门左右忽见高贤左曰父宁右曰精延此是景中伯与尔登玉晨父宁母精世世爲仙万条重华皆受帝恩一眞天精君读中央黄老君道经当思心中一眞天精君眞气绛云之色从兆泥丸中入下布兆胷中四极之口毕微祝曰一眞鎭心緫领百神百神常生会我绛轩上招玉气六液沈珍赤景启灵拔我七根超逸三涂上昇南仙毕引绛气三咽止便读玉经毕又祝曰帝一回风化合桃康流生起福上溢玉堂混而合之出入帝房三五合一必成仙君七玄父母灭尸散怨万劫千年皆登上仙曲节伏扈广敷郁申守我形者司命丈人帝君公子深固泥丸太微玉华羽服扬幡魂魄长相抱百骨皆满神神王生津上超越度死门遂友高仙子把持玉清宾九元之眞读青精上眞内景君道经当思九元之眞拘制眞气五色云气从兆泥丸中入下布兆左耳之下伏晨之户毕微祝曰九天之精天关开窗八景合气上通金房三元帝室返老生翁玉华灌漑练改艾容飞霄紫舆运我昇空毕引五色云气三咽止便读玉经毕又祝曰太微小童常在帝前其名景精其姓曰干合形太一被服朱丹五符命籍把持玉案帝君所临主通诸神混合太一司命丈人固保灵户五脏会分帝仙守宅凶种灭根三气郁敷八回五烟我得昇霄驾龙明轩皇一之魂读太阳九气玉贤元君道经当思皇一之魂上归眞气玄云之色从兆泥丸中入下布兆右耳之下伏晨之户微祝曰皇一上眞洞生丹房朱映兰曜发溢明光太元之音朗彻九空玄金独落振响琅琅上招玉景恊我神堂策虚昇飞游宴玉京毕引玄云之气三咽止便读玉经毕又祝曰九宫一合化形帝晨上昇紫房命眞召仙会济魂魄领括百神七玄康乐拔苦破根死烟灭气福禄充轩兆登太霄驾景控云月中五帝挟日精轮郁将逸阜飈景同迁紫素左元君读太初九素金华景元君道经当思紫素左元君翳郁无刃眞气景云之色从兆泥丸中入下布兆头面之境毕微祝曰翳郁生眞眞景生空灵光星星紫气融融上致流津下布我宫身生水火体变玉光飞仙羽盖昇入神公受书玉经成我仙宗毕引景云之气三咽止便读玉经毕又祝曰庆元吉津流汨西田太帝携手命召高仙拔散浊秽断絶死根上一天帝号玄凝天曜明六合凈寂泥丸是爲百无上使兆保长安列图玉皇併襟帝晨五府生华六液龙源渊清太素郁霞金津万仙来朝五岳启陈玄愆沈散天福奏烟彫梁守命户长来护死门上生玉房受位金仙天之玉堂常接帝贤九天之中宴眄劫年黄素中元君读九皇上眞司命君道经当思黄素中元君圆华黄刃眞气晨景之晖上华从兆泥丸中入下布兆胷腹之境毕微祝曰九天上景化生华晖晃晔太空曜眞紫微上致中黄百神降回散根离苦八难豁开七祖同昇福庆巍巍使我神仙八景齐飞毕引景晖之气三咽止便读玉经毕又祝曰太帝精魂阳堂八灵披散死气混合衆生帝一承图三元会明九眞安安七神宁宁超越滞节过度鬼兵上昇帝晨眄乐玉庭玄母定録五府开清胞根没种血污殄平七祖父母起福三清无英明夫掌我仙经广神安气緑回絶冥闭藏死关太混一生长寝羽台上固神五老室受録上清阙保德七元日上上登玉霄下下合帝一白素右元君读天皇上眞玉华三元君道经当思白素右元君启明萧刃眞气月中之华从兆泥丸中入下布兆下关小腹至脚毕微祝曰白素启明九天同生高虚素辔浮景玉清回眞典仙流洒八溟通幽达微朗曜华精使我内彻五孔开明神公来游我道克成毕引月华之气三咽止便读玉经毕又祝曰魂生九气气变成神五老缠会太一化仙二十四眞回形帝先九曲下户鎭生白云黄庭六府含养命根胎结胞树种栽死山一得拘制永断灭源符籍清明金映玉轩长爲德伯世得道恩昇登日月遂友帝仙日中司命读太一上元禁君道经当思日中司命接生眞气三华之气从兆泥丸中入下布兆左手之户毕微祝曰四大乘天天元来归三华吐曜司命景飞爲我招仙七祖散开上登太虚日月同晖毕引三华之气三咽止便读玉经毕又祝曰太一务犹收传司北帝司玄一老子握节徃来元素把符白元守雌焕然神光明披霞昇帝墉列坐震灵席混合五日房白气育上生青君案延昌左携精上门右抱合和婴我生日月华友宾赤气王八景照泥丸朗然洞房中婴儿爲赤子混离生玉容五道秀金华位爲上清公七祖断玄滞身得乘神风徘徊三清上和乐返婴童月中桃君读元虚黄房眞晨君道经当思月中桃君方盈眞气月晖之色从兆泥丸中入下布兆右手之户毕微祝曰元虚黄房内月中号方盈左宴朱颜台右携仙皇庭宴景三秀房结我神始生同飞入玄玄七祖返华婴毕引月晖之气三咽止便读玉经毕又祝曰九元鎭眞五帝缠绵日月中王与兆爲亲大混三五离落魄魂百节金映玉液回神五府生华白气运烟充溢三清紫房宝津上开仙户下塞死门令我羽简玉帝之前七祖父母返生南轩虎符摄魔龙旌命神太一金书招东三官除灭死籍刊名王眞保生太上日月同年左目童子读太极主四眞人元君道经当思左目童子飞云眞气日之华光从兆泥丸中入下布兆左目之中毕微祝曰四极太灵元君精映日华充溢童明光光二景相照通我明梁三丹启眞我道闭张毛羽罗裙飞上玉京毕引华光三咽止便读玉经毕又祝曰我乘混合气缠固九眞丘养光太昌子骈罗凝羽珠九尊衆帝生洞景回须臾七祖结解散秽积忽已除世世生福昌玄祖获仙书身昇太霞宫控龙宴玉虚上朝上清皇见侍幸正扶右目童子读四斗中眞人七晨散华君道经当思右目童子晨婴眞气月之华光从兆泥丸中入下布兆右目之中毕微祝曰七晨飞华华散三元混合成眞上招月魂爲我降灵启我仙门七祖同飞上朝帝君毕引月之华光三咽止便读玉经毕又祝曰三素牢张上老君神生道固我魄逸游保兆六合脑忧苦没曲门死气闭地下身爲帝一君併襟乐六府镜心丹玄房熙气泥丸野体曜金晖羽録召眞白气重郁百神死鲜长与日月符籍缠绵世保道德永爲天仙菽寂内注遂昇帝晨肺部童子读辰中黄景元君道经当思肺部童子素明眞气五关晖光从兆泥丸中入下布兆肺部华盖之门上通两目之童毕微祝曰童子素明黄云九缠沧台飞轮三神恊眞号曰玄上景列位高皇宾緫摄命百神携我入紫烟毕引晖光三咽止便读玉经毕又祝曰二老在左右帝魂不可分三九变其上下太一立其中根五神奉我生籍司命塞我死门九宫合而爲一六合緫而内眞世获仙书福庆缠绵五老对席日月爲亲太一来迎上昇帝晨七祖滞血皆爲拔根返胎南宫受生帝轩兆宴玉堂同襟帝轮世世列图羽服扬幡子孙保昌庆及后玄长爲仙伯役使万神胎中白气君读金阙后圣太平李眞天帝上景君道经当思胎中一元白气君务玄子太一精魂玄归子二神眞气三华之色从兆泥丸中入下布兆五脏结喉之本讫微祝曰金阙焕玉清白气映丹霞明光郁金铃五色吐三华流津宴寝堂结我始生牙玉符召百神金威微万魔保此亿劫年仙道明凶邪毕引三华之气三咽止便读玉经毕又祝曰天生八气回合帝鄕五神奉符司命扶将拔断死籍盪秽幽冥七世解结福延玉庭血积沈没三素焕清兆昇天堂与帝合灵世得仙契所愿必成种年日中植命月庭返胎童蒙回爲孩婴生与天同寿与日并结中青气君读太虚后圣元景彭室眞君道经当思结中青气君案延昌元君精魂保谷童二神眞气气如玉华从兆泥丸中入下布兆五脏大胃上口毕微祝曰离合九灵二眞幽密太虚重天上携太一雌雄混合同仙妙室上变九仙下解胎结七祖庆欣五苦解脱使我飞腾灵化本质毕引玉华三咽止便读玉经毕又祝曰种福九天外拔尸地门下七玄解滞积断树除忧苦返胎朱火宫更生九玄户眞气日日臻祸害日日除兆昇三清室乘飈上景庭命与月母俱年随日帝生累玄保仙籍回老更童婴福昇六合内受图永常生节中黑气君读太玄都九气丈人主仙君道经当思节中黑气君斌来生帝眞精魂幽台生二神眞气玉光之色从兆泥丸中入下布兆九肠之口伏源之下毕微祝曰太玄何寥寥黑气生上灵帝眞洞明景九气合神庐变化十方领倏欻肇明初万眞练我仙百关自清居七玄断胞树九鲁昇福堂上招景中子与我登飞舆毕引玉光三咽止便读玉经毕又祝曰帝魂照无阿常鎭兆生门伏尸灭落保魂宁神玄母回光奉帝玉仙右命太一乃及兆身北宴上清列爲玉宾颜生日华年合月烟长跻金房晨景爲邻除忧伏胃门拔苦三涂中福积丹玄内庆充泥丸房百神混帝一大变流回风返兆朽艾形改貌爲婴童世世入仙堂玄玄登羽宫大劫虽屡倾与日方增崇胎胞中黄气君读上清八景老君道经当思胞中黄气君祖明车天帝精魂理维藏二神眞气黄云之色从兆泥丸中入下布兆小肠二孔之本毕微祝曰上清曜玄台八景乘天纪黄气恊神眞精魂对帝子太一度命籍五符固不死携仙带晨晖回风返形始拔苦出七祖同欢九玄里毕引黄云三咽止便读玉经毕又祝曰白云合神景乘素会太微上朝帝一室解带皇一阶启明金门中三阳召上归昇我身内神覆盖大明威大宝九华光映兆形招云混眞散香要灵含景月中返胎受生年停曜景命遂无倾身爲仙王保此上清世受眞书玄华玉庭血中赤气君读东华方诸宫高晨师玉保王青童君道经当思血中赤气君混离子司命精魂发纽子二神眞气如赤云之色从兆泥丸中入下布兆百关絶节之下毕微祝曰晨晖焕东霞丹景映高清二眞协神宗落落七华生五老飞帝席太一保童婴锦云曜幽夜朗朗开重冥七祖勒符籍南极受胎灵高晨眄云舆运我昇飞軿拔解亿世基欢我万劫程毕引赤云气三咽止便读玉经毕又祝曰五道混回七门始分南和建节白帝彰形灵标理魄会昌护神奉符登霄寝息玉轩定録琼札世爲天仙三涂塞絶除伐胞根死气沈零祸轮无连福臻重枝庆会华玄名书玉堂内世爲道德门上玄元父玄母读扶桑大帝九老仙皇君道经当思上玄元父高同生下玄玄母叔火王帝皇太一重𡨋空九帝尊神日明眞太帝精魂阳堂玉天帝九关魂録回道天纪帝魂照元阿七神眞气混合莲花之形从兆泥丸中入下布兆本命之根胞胎大结之中毕微祝曰元父玄母七眞齐气神公大帝九老并位爲我固生拔度十界日月同符九帝合契坐命天魔万灵来拜浮景三举上震杖保亿世毕引莲花之气三咽止便读玉经毕又祝曰太玄聚晖映冠扶晨大帝变景须臾混分入兆五府坚我玉根双軿太一合羽扬轮与兆上昇回转金门年日德昌体宝金仙世世昌盛眞符流连玄玄累叶名书灵轩羽籍紫庭飞香奏烟福逮百枝庆溢帝门三素老君读小有玉眞万华先生主图玉君道经当思三素老君牢张上正一左仙仲成子正一右仙曲文子三神眞气混合黄白玄三色之云从兆泥丸中入下布兆鼻下人中微祝曰玉眞生帝景万华乘云发三老辅二仙共鎭死户窟神映七华生朽骨蒙更蜕起逸三界庭五苦咸解脱得入九天表上朗高朱日毕引三色之炁三咽止便读玉经毕又祝曰命门合精六混七分太一把籍司命理神帝一固形无英守魂太回紫房奉符帝君胞树伐灭断絶血根七玄更起沈景生烟兆得上昇化合帝晨身映日月命与天连重华累晖咸会上尊世书灵羽紫録内宣乘景三素北宴高元号曰仙王上清眞人中央玄一老子读玄洲二十九眞伯上帝司禁君道经当思中央玄一老子林灵天眞气黄云之色布兆阴茎之端北方黑帝保成曷眞气玄云之色布兆膀胱之中西方白帝彰安幸眞气素云之色布兆阴囊之中南方赤帝长来觉眞气绛云之色布兆口舌之中东方青帝雕梁际眞气青云之色布兆五脏内五帝眞气从兆泥丸中之下布兆一身毕微祝曰五帝明眞辅仙玄伯上帝景晖吐灵敷席翳翳神曜徘徊重寞羽景保録太一命籍五气緫魂三精固魄金仙练容停年返白拔出幽根日月同宅毕引五色气五咽止便读玉经毕又祝曰上宝月九眞日义变玉室唿吸紫微大混帝一八烟丛生百灵明威九魂离合三光同晖天皇在元紫烟霏霏五神奉图始命不亏变入九宫被服朱衣腰佩虎章流云绣帔帷帐瓓玕五色徘徊日月照察侠以东西神庭内醴以除渴饥三五复反转藏营机周流太一生均两仪玉清隐文又祝曰太一变六合五神哺泥丸七积灭三涂血尸塞下关三衿对五眞拔斫胞树根丈人号神宗同心元素君天皇入太清五老奉符文世世登羽宫重华日中轩元王始明精固我本命门保弼运録气归上谷下玄冥景映形神朝跻太上轮日月併玉铃年随二景分丹书玉堂内位爲天上君左携羽台子右提金颜仙帝𡖖读太元晨中君刊峨眉山中洞宫玉户太素君道经当思帝𡖖肇勒精绛宫中一辅卿中光坚黄庭下弼卿归上明三眞之气温合青白黄三色之云从兆泥丸中入下布兆身三宫本命帝室毕微祝曰三眞生太无玉户映晨霞太素洞元虚丹灵森朱阿回神九重府内唱发琼华关纳百津液停年三秀柯我身腾玉清七祖离幽都长保不终劫万一承仙家毕引三色云气三咽止便读玉经毕又祝曰帝一混九玄太素五华精宝羽宴玉堂八风扇太明高上乘元景凌梵履昌灵七化紫房下九温五帝清体生六色曜金映流神形感濯元气内金书玉皇庭玉清隐文又祝曰灵云始分白气郁素混会九玄三五流布帝一解形起登霄路太一唿吸五华坚固司命主日中白元司日暮日中静心心中妙悟夕隐泥丸百神宣布二宫可以长生心脑可以长度帝一眞君读西元龟山九灵眞仙母青金丹皇道君道经当思大洞帝一尊君父宁在眞气五色紫云之烟从兆泥丸中入下布一形之内散气九孔之中毕微祝曰九灵通妙化金仙混扶桑帝一变百神合灵西丹皇上爲胎仙母下号称神宗曜景絶云杪萧萧紫微宫爲我执命籍保眞三素房妙景空中降练我返婴蒙七根絶苦哀逸起九福堂毕引紫云三咽止便读玉经毕又祝曰太上洞明飞景九天结精凝神司命温合散形亿分千乘火甲万骑扬幡俱与太一上造帝庭仙伯元起徘徊仲成曲文一合我气再合我神三合我魄四合我魂五合我精六合我身我身六合洞灵启眞八景灵驾三素浮轮我与帝一俱昇玉晨重华累枝混合天仙身有道籍世有生根金简羽符名刊日轩所愿即从天禄诜诜所向如心万福盈门常存太上帝一泥丸雌雄混化百灵缠绵读经万遍云驾来迎携宴五帝日月九君号爲仙公上清眞人大洞消魔神慧内祝隐文存诸眞法九天上文出自高上口诀解滞散原大洞眞经三十九章理极于此上则引致高灵之霞映下则灭于万魔之凶诵之一遍开明幽关三十九户纳受玉津死气沉塞百神内欢百神既畅则声达九玄气朗紫霄响叩玉晨五帝束带万灵朝轩生生来归七祖昇迁身致羽童驾景乘云飞行玉清位齐紫宾此高玄之妙道玉清之秘篇皆授金名玉字高仙眞人七百年中有合此质听得一传后圣曰得受大洞眞经三十九章修行之日当先行大洞之仪格诵玉清隐祝之文又存百神内名外则遏于万试内则塞于死关如此一遍便得一日一夜单诵三十九章不烦徧徧依旧行其仪轨也若是日又登斋诵经者当便按旧过行之云笈七籖卷之四十二云笈七籖正统道藏三家本一百二十二卷太玄部云笈七籖卷之四十三摄三存思存思三洞法常以旦思洞天日中思洞地夜半思洞渊亦可日中顿思三眞存思之法次入室东向叩齿三十二通先瞑目思素灵宫清微府中青气赤气相沓郁郁来下入兆身中泥丸上宫便咽九气次思兰台府中赤黄二气相沓如先来下入兆身绛宫之中便咽九气次思皇堂府中白黑二气相沓如先来下入兆身脐下丹田宫中便咽九气咽三洞气毕便仰祝曰天地混沌渊源三精元始结化五气混生变化玄元灌注身形服御流霞昇入紫庭北帝落死东华记名洞达幽微与帝合并毕又叩齿九通思元洞元明元曜延灵耀元君玄混以阳霞朱明之符授与我身次思洞天生官衣服讳字如上法并从素灵宫清微府中下以次入兆泥丸宫中毕仰祝曰洞天上元监御九玄緫统三炁混生丹田披洞幽关出入无间魂魄宝耀缠络华觧飞云降室游宴紫天齐保天地长享亿年思洞天毕转向南思洞地洞眞大荧惑星大洞元生太灵机皇君景化以通明四洞九元之符以授我身次思洞地生官衣服讳字如上法并从素灵宫兰台府下入兆身绛宫中便仰祝曰洞地中元緫领飞仙华冠宝耀腰青建巾授我灵符通眞致神洞思幽微受帝秘言解胞散结九孔朗然七祖咸脱上昇南轩云舆下降白日昇晨思洞地毕转向北思洞渊洞玄太白子留金城耀耀元精元导太仙君讳浩田以启通明天宝符以授兆身次思洞渊生官衣服讳字如上法并从素灵宫皇堂府下入兆身脐下丹田宫中便仰呪曰洞渊幽关上参三元玄气郁勃飞霞紫云流黄五色华晨宝符服御启明与天长存乘空驾灵游宴玉晨携堤景皇结友眞仙思洞渊毕还东向叩齿九通咽气九过三洞毕矣子能行之眞神见形玉女可使玉童见灵三元下降以丹舆緑軿来迎兆身上昇太清惟在宝秘愼勿轻传老君存思图十八篇师曰修身济物要在存思存思不精漫澜无感感应由精精必有见见妙如图识解超进神气坚明业行无倦兼济可期期于有证证之显验逆知吉凶以善消恶一切所观观其妙色色相爲先都境山林城宫台殿尊卑君神仙次第得道圣衆自然玉姿英伟奇特与我爲俦圆光如日有炎如烟周绕我体如同金刚文不尽意犹待诀言言妙罕传文精希现现传果验劫载一人一人明难非爲无果勿谓不易而息遵求求之能笃随渐昇登虽未具足征涉便到胜途出俗居道居道化俗涅而不缁故号居士一曰道士士即事也习事超伦谓之大觉觉者取微昧图证验得鸟之罗在其一目如左像元阙存道宝第一师曰宝者自然元一无祖无先常存无灭济度无穷应感爲三终始一也不一由人人有亿兆心兆亿行大品有三上中下才悟或迟速速之与迟必宗三宝一曰道宝二曰经宝三曰师宝师宝者得道人爲我师也经宝者自然妙文师所传也道宝者无形之形即太上是窅冥中精应感縁时成数分形散体不可思议议而思之得不可得得不可得竟何所得得道眞也眞也者得之不死不生生死应化不损不劳保此贵重故号道宝存思之时皆应临目常见太上在高座上老子在左元君在右又见经在西方师在东面次见十天光仪侍卫文武伎乐各从方来朝礼太上先存见斋堂爲太玄都玉京山七宝城宫台宝盖师子之座座上莲花以爲茵籍牀前师子蹲踞相向香官伎乐参然罗列存经宝第二见道宝竟仍存玄台之里在于太上之西有七宝庄严光明帐座座有玉案案有宝经绛绡之巾火铃之室宛籍緼函鎭履经上玉童玉女侍卫香灯三十六部道德爲宗太玄侍官其形如左存师宝第三见经宝竟仍存玄台之里在于太上之东有七宝庄严明光帐座座上有玄中大法师即是高上老君妙相不可具图应感变化无定无定之定定在心得心得有由由阶渐悟悟发之初先睹玉貌素髪玄冠黄裳皂帔凭几振彿爲物祛尘凝神释滞以正治邪仙眞侍侧左右肃然人天相交其形如左存十方天尊第四见三尊竟仍存十方天尊相随以次同诣玄台朝礼太上严整威仪爲一切轨则北方无极太上道德天尊东方无极太上道德天尊南方无极太上道德天尊西方无极太上道德天尊东北方无极太上道德天尊东南方无极太上道德天尊西南方无极太上道德天西北方无极太上道德天上方无极太上道德天尊下方无极太上道德天尊右十人其形如左授道德经存三宫第五授道德经师北向置经于案上弟子伏左师执经弟子擎法信师叩齿三十六通心存三宫泥丸绛宫丹田三一出千乘万骑营卫于经其形如左朝朝于户外存四明等第六朝朝于户外呪存见四明功曹一人通眞使者一人传言玉童二人侍静玉女二人右六人其形如左凡神官位号各以明义虽皆道应感化不同前后高卑各随才识识悟縁渐故诸官互陈或申通宣传或侍卫开导学者所求各从其愿三元妙气气妙本一一本居宗三元化接三之宗一四主𡨋明明之者知道知道者见妙见妙由明资于神识职有典掌緫名爲曹曹有绩効皆名爲功功曹接导开闇睹明故曰四明凡夫蒙愚凭道乞照修行法事先关功曹次及通眞使者玉童玉女达道正神能致生气生气即妙一之本入身则延年不死超三界之上居三元宫中正一合德八方和明功职所关故号四上右虎左龙仁义严明仁以辅善义以止恶恶消善积由于知眞眞无复杂杂弗能变故称素女洁白靡污夜闇无明兼须童朗上玄少女演元始之气同学者入黄宫之中中极正宗高尊所处信诚感通所启必允黄房八窗义依此例夕入于户存四上等第七夕入常于户外呪存见四上功曹一人龙虎使者二人侍静素女一人开明童子一人上玄少女一人右六人其形如左入堂存三师第八入堂先思见经师次思见籍师次思见度师右三条各见所在之方也存五脏五岳五星五帝金映五色圆光第九存三师竟次思见五脏五岳五星五帝右四条备卫身中金映盖一体体作五色从肺后出项有圆光如日象右三条在身中照明十方凡存思之时皆闭目内视人体多神必以五脏爲主主各料其事事各得其成成正则一而不二不二则隐显无邪则衆如可见见则与圣符同同圣即可弘积学自然感会是以朝夕存思不可懈怠存者何也敦也轮也思者何也司也嗣也勿以轻躁失本学以重厚得宗得宗则轮转无滞轮转无滞则存而不亡不亡由于司察善恶善恶在乎嗜慾偏颇嗜慾偏颇者爱憎回遑徃返生死劳苦未停未停之停停善不着善之善归宗未能至至宗无者资于念念相续继念嗣存无有入于无间无爲而无不爲号曰微妙玄通和光挫锐济度无穷是故爲学之基以存思爲首存思之功以五脏爲盛脏者何也藏也潜神隐智不炫耀也智显慾动动慾日耀耀之则败隐之则成光而不耀智静神凝除慾中凈如玉山内明得斯时理久视长生也第一见肺红白色七叶四长三短接喉咙下第二见心如芙蕖未开又似悬赤油囊长三寸在前第三见肝苍紫色五叶三长二短九寸在心第四见肾苍色如覆双漆盃长五寸侠胁两膂着嵴第五见牌黄苍色长一尺二寸中有一尺曲㩉太仓胃上牌坐朝存思第十坐朝者端坐而修礼也凡有公事私碍或在非类之间不得束躬止当展敬但自安坐不使人知香火非嫌乃可爲之人见致笑亦不可阙将护彼意勿增他愆初夕向晓依时修之白日启请亦宜平坐坐则如常勿革形色惟令异人不能觉知人觉而喜乃可化之觉而嗤鄙訾毁正眞设其招殃又坏子业古之学道爲巳今之学道爲人爲人苟以悦人不顾心非爲巳者存心是则不顾迹违违亦申心致感迷速强欲伏衆有迹无心非惟徒劳乃更获罪学眞之士各加思宜宜贵会时时贵善合合而非善此时勿会会必兼济济物及身善善相得舍恶昇仙乃谓爲会会恶致败名滥殊若出处所遭遭时二病一者滞心二者执迹执迹者宜以心法化之滞心者宜以迹法引导导迹弗偏化心遣执二病豁除上圣之道就矣凡行经山水积日舟车舟车之中山水之际步涉登陟舍住相须疲倦止息皆依时存礼隐显随宜存思精审自然忘劳魔邪恶人不敢挠近当诵经行戒以善兴居兴居无善破戒违经虽复存礼终不覩眞嫉鬼妬神凶人恶物更相冲犯烦恼生灾坐卧无宁急存久行行之检身心存口诵解了无疑以定三业三业旣定衆灾自消人鬼敬伏拥护去来出入动静必保贞吉凡行者亦存想尔注三业在盟威经后凡存思者急宜忆之故标出如左上最三行行无爲行柔弱行守雌勿先动中最三行行无名行清静行诸善下最三行行无欲行知止足行推让一者不杀二者不盗三者不淫此三一者不妄言二者不绮语三者不两舌四者不恶口一者不嫉妬二者不瞋恚三者不邪疑右九行三业十事存念惊恐人思相干皆速思之危即安也卧朝存思第十一卧之爲法勿正仰如尸当侧傍检体莫恣纵四肢不可高枕三寸许耳香药爲枕无用恶木冷漯秽臭冲犯泥丸虽行途权假常宜防之卧起呪愿善念存心心存朝澧时不可阙阙碍公私后皆忏悔也朝出户存玉女第十二玉女者是自然妙气应感成形形质明凈清皎如玉隐而有润显又无邪学者存眞阶渐昇进进退在形出入在道道气玄妙纤毫必应应引以次从卑至尊故白日则玉女守宫夕夜则少女通事济度危难登道场也夕出户存少女第十三夕出户呪曰少女通灵右一人其形如左斋存云气兵马第十四朝夕出入存神礼师志与朝仪同凡行道时所存清旦先思青云之气帀满斋堂中青龙师子备守前后正中思赤云之气帀满斋堂朱雀凤凰悲鸣左右入思黄云之气帀满斋堂黄龙黄驎备守四方人定思白云之气帀满斋堂白虎骐驎备守内外白夜半思玄云之气帀满斋堂灵龟螣蛇备守上下向晓思紫云之气帀满斋堂辟邪师子备守隐显凡师思云气各从方来青云出上见从其方稍出渐成蓊郁氤氲充溢堂宇然后思巳身中藏气又出与云色采合气同明凈香洁覆庇家门宫城山水小大毕周神官灵兽齐整参罗前后左右四方内外上下隐显六时转隆神灵普遍也上讲座存三色三一魂魄第十五上讲时先存三色次存三一行道有六时上讲但三时食后上哺人定三时入斋堂捻香礼三拜巡回依坐竟有衆者法师以板击席仍放板膝前同临目握固存头气青两手气赤两足气白三气绕身其形如左初登高座先存礼三尊第十六讲义及读经先静竟登起向太上座三过上香却后数尺礼三尊三拜又仍存经师籍师度师各礼一拜合六拜乃登高座其形如左登高座侍卫第十七登高座安坐歛板当心鸣鼓三十通咽液三十六过临日见左青龙右白虎前朱雀后玄武足下八卦神龟三十六师子伏前头巾七星五脏生五气罗文覆身上三一侍经各千乘万骑仙童玉女卫之其形如左万遍竟云驾至第十八能读五千文万遍太上云驾下迎万遍毕未去者一月三读之须云驾至便昇仙其形如左思修九宫法守寸在两眉头入三分明堂宫极眞宫洞房宫流珠宫玉帝宫守寸紫户大神名平静字法王青房大神名正心字初方三唿其名字祝曰紫户青房有二大神手把流铃身生风云侠卫眞道不听外前使我思感通利灵关出入贞利上登九门即见九眞太上之尊明堂宫左有明童眞君讳玄阳字少青右有明女眞官讳微音字少元中有明镜君讳照精字四明三君共治明堂宫并着緑锦衣腰带四玉铃口衔玉镜镜铃并赤玉并如婴儿之状三唿三君名字叩齿九通则千妖伏息洞房宫左有无英公子右有白元君中有黄老魂三眞共治洞房宫中此飞眞之道在金华经中丹田泥丸宫左上元赤子名玄凝天字三元先右帝𡖖君名肇勒精字中玄生二人共治丹田宫此守三元眞一地眞之要路昇空乘龙车之道也流珠宫有流珠眞神居之又有日月中女子名缠旋字密眞别有流珠经此太极公𡖖司命之道玉帝宫有玉清神母居之又有紫素黄素白素三素元君居之上清神母姓廉名衔字荒彦长九寸九分着黄衣素灵之绶头戴七称珠玉之髻冠无极进贤冠居无上之上太极珠宫中七宫府五灵鄕玄元里下治兆身玉帝宫中天庭宫有上清眞女居之眞女姓厥名回字粥类长六寸六分着青宝神光锦绣霜罗九色之绶头戴玉宝飞云之髻冠玄黄进贤之冠居无上之上太上崑崙太幽宫中明堂府九光鄕大化里下冶兆身天庭宫中极眞宫有太极帝妃居之太极帝妃姓玄名灵生字伯元长七寸七分着玄罗五色凤文之绶头戴七宝玄云之髻冠无极进贤之冠居无景之上太清极玄宫中玉房府三丹鄕丹元里下治兆身极眞宫中太皇宫有太上君后居之太上君后姓迁名含孩字合延生长三寸三分着七宝飞精玄光云锦霜罗九色之绶头戴九玄玉精頽云之髻冠玄黄无极三宝玉冠居太清九玄之洞无极眞宫中丹精府灵光鄕玄玄里下治兆身太皇宫中四官雌眞一之道高于雄眞一素灵所秘是天元始生之阴宫号帝妃也叩齿十六通祝曰太清阴神号曰女灵变景九玄乘眞隐冥日言天朗告斋上清心念目瞩洞鉴神形还守宫宅玉华芳盈五色变化流黄紫青运致飞霞上造帝庭毕叩齿三十六过止玄丹宫有中黄太一眞君居之太一眞君厥讳规英字化玄貌如婴孩坐在金牀玉帐之中着紫緑锦衣腰带流火之铃铃赤色光声闻于十万里左手把北斗七星之柄右手把北辰之纲乃存北极辰星中有紫气满宫溢出身外身与紫气混合爲一又存日从天上下入玄丹宫紫气中央次存中黄太一眞君从北极紫气中下入兆玄丹宫日中央坐口吐紫气满玄丹宫中又存己身上入玄丹宫中对中黄太一眞君坐因心起再拜膝前问道求神仙长生之意因存口吞紫气四十过又存北斗七星中有一赤气大如弦下入巳玄丹宫中又存太一眞君与兆俱乘日入赤气道中上诣北斗魁中寝卧良久行之十八年后使玉童玉女祝曰太上眞皇中黄紫君厥讳规英字曰化玄金牀玉帐紫绣锦裙腰带火铃斩邪灭奸手把星晶项生日眞正坐吐气使我咽吞与我共语同晏玄丹鍊灌七魄和柔三魂神灵奉卫使我飞仙五脏自生还白童颜受书上清司命帝官所愿所欲百福惟新头中诸眞神上治九天之上下治头中泥丸人身中百神皆与天灵通同久存唿之则载人昇天也帝君讳逄陵梵字履昌灵一名七灵一名神丈人居太极紫房中爲身中百神之主帝君上治玉清天紫房宫下治人头紫房宫中太一名务猷收字归会昌一名鲜明一名寄频左无英公子名玄充叔字合符子一名元素君一名神公子洞右白元洞阳君名郁灵标字玄夷絶一名朱精一名启成中央司命丈人君名理明初字玄度𡖖一名神宗一名灵华六合洞房宫司命桃君名孩道康字合精延一名命王一名胞根帝君主变太一主生司命无英主精白元主魂魄桃康主神灵人有五籍五符禀之帝君五神执之各主其一间关本命除死籍上生名常存五神各捧一青玉案上有我五符五籍符长一寸广五分籍长五分广一寸存司命君左手把白玉简右手执鲁青笔爲我削除死録白简黑书爲我上生録白简青书存符籍上有我州县鄕里姓名年如干青文緑字分明了了五神各捧案擎符籍从六合宫中上入紫房宫中对帝君前以呈帝君帝君即命左玄一老子名林虚夫右三素老君牢张上正一左仙人仲成子正一右仙人曲文子賷兆符籍上诣玉清太素太上三元上清高玄诸君九天宫思九宫五神法九天九宫中有九神谓天皇九魂变成九气化爲九神各治一宫故曰九宫太清中有太素太和洞房中有明堂绛宫是曰六府上曰天府下曰洞台三五之号其位不同一曰太清之中则三五帝君二曰三一丹田神又五者符籍之神太一公子白元司命桃君是也合而名爲三五三五各有宫室若三眞各安在其宫五神上见帝君帝君左有元老丈人右有玄一老君此则无极之中所谓九宫上一则眞一也九君所谓天之魂自然成眞子也以爲兆神者也若兆知精存九君深思三眞必能以兆一体周旋三五之中反覆七九之里使天帝之灵魂常治兆巳五神奉籍周而复始必将白日登度何但不死而已哉存元成皇老法以月二日三日夜半安卧闭目存思太极中皇帝君次思左有元成老子衣青衣冠五华白冠左手持金液浆右手持白幡并在太极之中有九名一曰太清二曰太极三曰太㣲四曰紫房五曰玄台六曰帝堂七曰天府八曰黄宫九曰玉京玄都要而言之从人顶上直下一寸爲太极宫太极宫方一寸耳在六合宫之上六合太一之神居焉从两眉间却入一寸爲明堂却入二寸爲洞房却入三寸爲丹田其明堂之北洞房之南两眉间之上一寸爲六合宫宫方一寸存三眞毕又存我魂一人如我之状上入太极宫二老因授青芝金液浆见与以次存食芝而饮浆青芝似莲华浆似美酒耳饮食都毕已乃再拜帝君之前而言曰今日清吉帝君在庭赐以神芝金液玉浆二老度籍太一奉章长生乆视寿命未央又存帝君答曰幸哉奉时月二日三复来毕因以取服名受帝之药存思太极之时皆当从两眉间入焉两眉间爲泥丸之玉门名曰守寸黄阙紫房矣存帝君法常以本命日或正月一日或以六戌日正中时冠带入室北向再拜呪曰高皇帝君太上玉晨皇天元老无上大道鲁孙愿帝君长安兆身紫房宫中其夜人定时入密室正卧冥目上向存念北斗太极中央大明星精耀正黄光气来下在兆目前引入口中咽三十七过止存使黄精和气塡满太仓黄庭中下丹田下至阴室地户周行帀体悉令毕至乃又念紫房宫中有五人欻象成五帝天皇帝君正在中央太一来上当跪帝前奉兆命籍司命立后除兆死録存削去死録死録黑简白书也生録白简青书也存见白玉之简鲁青之笔司命进授此白简青笔于帝君帝君伏南向而书之曰郡某鄕里字乞玉简记年长生上玄所向如愿爲眞爲仙天下见者皆曰眞人太一司命保护甲身永养日月寿百万年又心存籍简一枚令长一寸阔五分耳思念昼字极令了了又次存太一公子白元司命桃君五人从六合宫上入紫房中各奉书玉案案上各有一符符各有青緑色以呈帝君帝君以次取符付向者共化之四帝其一帝名曰彫梁际字青平其一帝名曰长来觉字南和其一帝名曰彰安辛字西华其一帝名目保成曷字北伐存此四帝并共读五符读五符毕因授与兆兆得符即跪帝君前以次服之毕又存思四帝从虚空中上昇三天临去各告兆曰子能常存我名字者则辟万害长生不死我太上之子三元之内眞度汝命籍五符入形故以永存天地以致仙灵也若春月则存青平帝以青液之醴盛以青玉碗一升见与服之服之毕四帝俱上昇天也夏月存南和帝四时仿此也存玄一老子法又存帝君之左有玄一老子服紫衣建龙冠又存帝君之右有三素老君服锦衣建虎冠夫龙虎冠象如世间逺游冠而有龙虎之文章也玄一老子名林虚夫字灵时道三素老君名牢张上字神生道二老并从正一仙人在后其左仙人仲成子一名帝宾字四华其右仙人曲文子一名光坚字灵和服色衣冠亦如二老之状存司命法又存司命下至六合中诣太一宫司命合形太一太一复上请帝君度兆符籍太一启帝君曰符籍已度司命合形四帝赐醴高上记生乞得书名出録以付二老君于是帝君忽于怀中出兆命籍付左老子又于怀中出兆五符付右老君二老授符籍而言于帝君曰生録已定长存世上帝符五行上记太素宫于是二老命二正一仙人仲成子曲文子赍某甲命籍五符上诣玉清太素太上三元上清高玄诸君九天宫宣令帝度生籍使得神仙号曰眞贤二老有命皆使记焉于是二人赍兆符籍宣于九天良久都毕又存司命太一分形各爲一人共游行太清检御一体百神上下旣帀各还其宫名此爲百神混合本命帝君大变之道五帝定録之时二老定生之会也云笈七签卷之四十三云笈七籖正统道藏三家本一百二十二卷太玄部云笈七籖卷之四十四摄四存思太一帝君太丹隠书夫学道而无太一犹视瞻之无两眼存念而无太一犹胷腹之失五脏御神而无太一犹起行之无四支立身而无太一犹尸殭而无气矣是爲此经开通万神生成魂津千涂百径太一而立人焉若学无师者徒自烦劳也今别复撰此经之波流钞出其外际未陈幽妙靡该秘唱者名爲太一别诀如有可寻以悟始涉未令顿开深源者也自使别诀微行于学者涉麤迹以自觉焉至于幽玄内构合奇万津流会眞神混合灵府炜烨于神景之变发曜于造化之外焕如圆曜寂如太无郁起而空洞结云凝思而千年继夜可谓微乎深哉太一之变也皆理竭于此经事悉于洞玄者矣夫人者受生于天魂结成于元灵转轮九气挺命太一开关三道积神幽宫所以玄液七缠流津敷泽日月映其六虚口目运其神器云行雨施德拟天地胞胎内一五因来具立人之道其如此也故五因者是五神也故三道是三眞也夫五神天之魂也三眞天之道也九气天之胎太一天之源日月天之眼玄液天之润六虚天之光幽宫天之府神器天之化元灵帝之变凡此言九气者乃混合帝君之变变而化九是谓九宫九宫混变而同一矣兆欲修己求生当从所生之宗所生之宗谓元父玄母也元父主气化理帝先玄母主精变结胞胎精气相成如阴阳相生云行雨施兆已道合无名数起三五兆始禀形七九旣帀兆体乃成和合三五七九洞冥象帝之先当须帝营天皇之功九变爲灵功成人体体与神并神去则死神守则生是以三元爲道之始帝君爲道之根太一爲道之变九天爲道之神九宫爲道之宅玄液爲道之津修之三年可以照镜三田以致神仙朝适六合夕守泥丸坚执胎精使心常勤后学之子须此爲縁见是经者始可与言九气陶注太一运神矣旣得爲人人亦象矣自无太一灵简三元金名司命隐符五老紫籍虽受天气而生皆不得闻见至道矣子无又玄宫紫札上皇宝名太一玉箓东华隐图三元铭神大帝参魂者虽受天之性旣得暂闻至道矣亦不能修爲爲不能乆乆而不固固而不专专而不能洞也适可隐存五岳登行常生之涂耳不得八景超霄浮烟控晖飞腾虚羽踊跃太无矣子又无琼台羽札流云五校太一金阁五皇隐箓后圣七符空山石函丹台素章玄皇玉行天母胞图太上圆名保眞秀景光练神驱之録者皆不得见洞眞玄经睹帝一之变又不得闻消魔神智慧之咏又不得闻太上隐书八素之辞又不得闻大洞眞经三十九章金眞玉光豁落七元也存三守一精思洞房会帝君则化生九灵于子形中辅子之神明成子之仙眞保子之长生固子之胎魂也白元无英桃康司命太一混合五神捧籍列符五神各有所主混合九变三五化形于是三宫鎭眞百节受灵帝君宝籍宿命无倾九天九宫中有九神是谓天皇九魂变成九气化爲九神各治一宫故曰九宫太清中有太素太和洞房中有明堂绛宫是曰六府上曰天府下曰洞台三五之号其位不同一曰太清之中则三五帝君二曰三一丹田神又五者符籍之神太一公子白元司命桃康君是也合而名爲三五三五各有宫室若三眞各安其宫五神上见帝君左有元老丈人右有玄一老君此则无极之中所谓九君上一则眞一也九君所谓天之魂自然成眞子也以爲兆神者也若兆之精存九君深思三眞必能以兆一体周旋三五之中返覆七九之里使天帝之灵魂常治在兆己五神奉籍周而复始必将白日登晨何但不死而已哉帝君混化周旋三五太一万结成七九其数合二十四也天有二十四气气之上化也变而则成眞人眞人亦禀之故体有二十四神神有千乘万骑云行八极之中子若思存念之愼勿忘可以辟死求生上超十方于是神安气洞上与天通越出地户过度天门隐息四维七星散分飞行云房日月殖根守金藏玉制御万神仙王何人我已成其眞矣此隐存之道也并有经诀在上皇中极宝景篇中子旣有之不得妄传必须歃誓审人乃宣夜半生气时若鸡鸣时正卧闭目微气存左目中出日右目中出月并径九寸在两目耳之上名爲六合高窗也日月使照一身内彻泥丸下照五脏肠胃之中皆觉见了了洞彻内外令一身与日月光共合良久毕叩齿九通咽液九过乃微祝曰太上玄一九星吐精三五七变洞观幽冥日月神光下彻神庭侠照六合太一黄宁帝君命简金书不倾五老奉符天地同诚使我不死以致眞灵却遏万邪祸灭消平上朝天皇还老返婴太帝有制百鬼敬听呪毕乃开目名爲日月练根三光校魂以制御百神辟诸鬼气之来侵使兆长生不死夕夕存之矣又存左目爲日右目爲月共合神庭之中却上入明堂之中化生黄英之醴下流口中九咽之以哺太一常以生气时存之毕微祝曰日月上精黄水月华太一来饮神光高罗使我长生天地同柯毕五日一行之口中舌上爲神庭存日月旣毕因动舌觉有黄泉如紫金色从舌上出上流却入明堂之中名爲黄英之醴也存思之时当闭目絶念常以月朔之夕生气之时安卧闭目向上心存二十四星星大一寸如相连结之状又存一星中辄有一人合二十四人如小儿始生之状无衣服也于是二十四星直从天上虚空中来下回绕一身外三帀毕次以咽之入口中凡作二十四咽咽时辄觉吞一星也觉从口中径至脐中名曰受命之宫也又觉星光照一腹内洞彻五脏又存星光化爲二十四眞人并吐黄气如烟以布满脐中郁郁然洞彻内外也良久微呪曰二十四眞回入黄庭口吐黄气二十四星灌我命门百神受灵使我骨强魂魄安宁五脏受符天地相倾毕名曰眞气入守命门以辟灾祸百鬼之疾令人长生不死太元混合以象一灵虚生之子以爲上帝君又居泥丸之帝以爲三一之尊帝尊帝者是虚生之子也是谓三帝焉太一受生于空洞变化乎八方立景于三帝之间流会乎万神之领天地之尊皆须太一而自运也灵帝无太一则玄灵不回气尊帝无太一则三一不居其宫域故太一之神併五神以通用上合体于二帝帝之爲高犹天皇帝君者也尊形九魂魄生三五合会结成帝君将帝生也受玄中上气三五离合之所挺焉是以帝生于无极之表空成之中是于太清之域治在玉清气紫微宫光耀五色华盖九重前洞泥丸后开幽门下临六合上连紫云百灵宿卫飞阁交通玉殿朱陛内有金房中有太眞号曰天皇凭虚而生处无极之中衣五色珠衣冠九德晨冠制御天地时乘飞龙六辔超虚九道自通此自然之精气衆眞之帝君兆常思而诵之可以爲仙王太极之中有九名一曰太清二曰太极三曰太微四曰紫房五曰玄台六曰帝堂七曰天府八曰黄宫九曰玉京玄都要而言之从人顶上直下一寸爲太极宫宫方一寸耳在六合宫之上六合宫太一之神居焉六合宫在明堂之北洞房之南两眉之间上一寸也帝君主变太一主生司命主命无英主精白元主魂魄桃康主神灵人有五籍五符禀之帝君五神执之各主其一间关本命除死上生而无太一之事者万不生也太一者胞胎之精变化之主魂魄生于胎神命气出于胞府变合帝君混化爲人故太一之神生之神生之母帝君之尊生之父太一名务犹收字归会昌又一名解明一名寄频此三元洞玄内宝经之眞名字外诀杂钞云云之名皆非实非眞也今此名字甚不可告人自知之者长生不死辟却万祸能致神灵玉女来降巳矣夕夕当存太一在巳身中六合宫或存太一在兆左右座卧背向无所不在也皆以生气时存之毕呪曰太一之精起于太清魂魄受化形影爲灵摄御百神拘制三阳帝君玄烟合眞会昌内安精气外攘灾殃却除死籍延命永长衣服老少变易无常治在六合周旋绛宫下达洞门上到玄鄕混合三五游息天京唿引日月变化雄雌摄兆符籍胞胎之囊死生之命太一扶将存太一与兆形正同衣服亦同也是以兆之身常当斋洁而修盛以求会景于太一也衣服中物一不得假借于不同气者诸如此类皆当愼之子旣不能服食去谷精思研眞矣当节诸臊秽腥血杂食荤辛之菜一爲禁絶若能如是以愈矣可以庶生命之长矣右无英公子者结精固神之主三元上气之神结精由于天精精生归于三气矣故无英公子常摄精神之符命也名玄充叔字合符子又一名元素君一名神公子常在玉房上清之内夕夕存思之毕呪曰太上玉眞皇精相连三元英气太玄紫辰九霄挺明五华生烟黄阙金室中有大神握固流铃首建华冠紫盖回飈龙衣虎文貌状婴儿四灵洞均出丹入虚合形帝君唿阴召阳天道有眞名曰玄元叔号爲无英君周流九道散化五常摄精生我与道长存右白元君者或曰洞房君也主摄魂魄之气检御灵液之神故魂魄生于九灵之宫神液运于三气之眞是以御之者号曰白元洞阳君摄持魂魄之符命焉白元君名郁灵标字玄夷絶又一名朱精一名启成治在玉堂上清之内夕夕存思毕呪曰太上神精高清九宫三气结变正当神门龙衣虎带扶命还魂腰佩玉书黄晨华冠把籍持符唿吸混分名曰郁灵号曰白元与我俱游上到阳关周旋九清六合之中固养精液泥丸上元百神扶将各鎭宝宫检御旣毕还安黄房中央司命君者或曰制命丈人主生年之本命摄寿夭之简札太一变魂而符列司命混合而对魂帝君司命之神主典年寿魁柄长短之期是以混合太一以符籍而由之故称丈人焉名理明初字玄度𡖖一名神宗一名灵华白日治幽极宫通御阴房出入神庐两门中夕治在玄室地户之中幽宫之下六合宫之上一界中耳阴房者是鼻之两孔中也司命出入当由鼻孔不两眉间也夕在玄室爲玉茎之中地户亦爲阴囊中也若女子存之令在阴门之内北极中夕夕存思焉存毕呪曰皇一之魂化成九名混合三眞变景帝庭幽极玄户中有天灵周旋七运百神合成摄筹把筭司命之精龙衣虎裙冠巾七星常在我己安存我形号爲丈人名曰理明上通符命使我长生三元六府万关条平摄御灵气与兆合并龙轮徘徊共登太清齐光日月幽幽冥冥刻命青緑天地俱倾命门桃君者摄禀气之命此始气之君也还精归神变白化青合规挺矩生立肇冥天地之资元阴阳之灵宗金门玉关房户之宝并制命于桃君之气也故太一还景帝君合魂还景者俱混洞以万变合魂者化精液而生也精变之始由桃君而唱以别男女之兆焉桃君名孩道康字合精延一名命王一名胞根白日治在金门五城中是爲脐中命门下丹田之宫也夕治在六合中太一之右焉夕夕存思毕乃呪曰玄元结精虚气合烟胞胎之结阴阳之亲太上三气下入兆身百节受灵万神各陈混沌爲一名爲桃君形如始生晖晖冲天衣服五色华彩凤文手执神符合帝之魂腰带虎书赤巾丹冠金牀玉榻正当命门口吸精气强我骨筋右有神女手把朱幡左有玉童书记帝言阳气左行混变未分阴气右回流形七旋上诣泥丸常游九宫出入幽门摄练魂魄六府之间领録万神与我俱仙右三五浑合化生五神之法此五神者禀五气之大灵符玄命之宗也上生虚无下结一身身中之生须五神以起居焉兆当夕夕存思而祝之焉若不能闇讽可白日按文而吟之不必夜半要生气时耳夫三魂生于五神三眞出于五灵谓此道爲混合三五之法焉行之者长生不死名此道日察明堂历神紫宫生化三五朝胎上元者也虽已得仙者亦当行之者长生也存思之时坐卧任意若座者得向本命爲佳若不能顿思五神者可以先次存二神后存三神周帀复始先后太一始也鎭神养生内思飞仙上法太微天帝君鎭神内思解脱散结固魂凝魄混合化玄修眞之道开通六府五宫受灵咽气思眞芝芳自生胃管结络神澄体清玉辇立至白日登晨常当清斋沐浴烧香入室夷心弃累遗尘豁然无滞注念不眠然后眞形可睹游神可还每以平旦东向平座临目内存形色朗然唿其正讳还鎭本宫叩齿三十六通乃存发神名苍华字太元形长二寸一分脑神名精根字泥丸形长一寸一分眼神名明上字英玄形长三寸鼻神名玉垄字灵坚形长二寸五分耳神名空闲字幽田形长三寸一分舌神名通命字正伦形长七寸齿神名崿锋字罗千形长一寸五分面部七神同衣飞罗裙并婴儿之形存之审正罗列一面各鎭其宫毕便叩齿二十四通咽气十二过祝曰灵源散气结气成神分别前后緫统泥丸上下相扶七神敷陈流形遁变变养华元导引八灵上冲洞门卫躯摄景上昇帝晨毕次思心神名丹元字守灵形长九寸肺神名皓华字虚成形长八寸肝神名龙烟字舍明形长七寸肾神名玄冥字育婴形长三寸六分脾神名常在字魂庭形长七寸三分胆神名龙曜字威明形长三寸六分六府眞神同着丹锦飞裙处五脏之内六府之宫形若婴儿色如华童存之审正罗列一形从朝至暮思念勿忘叩齿二十四过祝曰五脏六腑眞神同归緫御绛宫上下相随金房赤子对处四屝幽房玄阙神堂纽机混化生神眞气精微保鍊丹田与日齐晖得与八景合形昇飞毕次思精血三眞名无生君字黄宁子玄鎭我两乳之下源骨节二眞名坚玉君字凝羽珠鎭我太仓之府五肠之口心中一眞名天精液君字飞生上英鎭我胷中四极之口九元之眞男名拘制字三阳鎭我左耳伏晨之户皇一之魂女名上归字帝子鎭我右耳伏晨之户紫素左元君名翳郁无刃字安来上鎭我头面之境黄素中元君名圆华黄字太张上鎭我胷脇之境白素右元君名启明萧刃字金门上鎭我下关之境日中司命名接生鎭我左手中月中桃君名方盈鎭我右手中胎中一元白气君名务玄子字育尚生太一精魂名玄归子字盛昌二神鎭我五脏之上结喉之本结中青气君名案延昌字合和婴儿元君精魂名保谷童字明夫二神鎭我五脏之下大胃之上节中黑气君名斌来生字精上门帝眞精魂名幽台生字灌上生二神鎭我九肠之口伏源之下胞中黄气君名祖明车字神无极天帝精魂名理维藏字法珠二神鎭我小腹之内二孔之本血中赤气君名混杂子字叔保坚司命精魂名发纽子字庆玄二神鎭我百关之血絶节之下上玄元父君名高同生字左回明下玄元母名叔火王字右回光帝皇太一名重冥空字幽寥无九帝尊名日明眞字衆帝生太帝精魂名阳堂王字八灵君九关魂名緑回道字絶冥天纪帝魂名照无阿字广神七神鎭我本命之根塞我死路之门存祝衆眞从头至脐无不朗然便使金液流帀玉华映魂灵给溢于穷肠帝气充于九关七祖披释于三涂受更胎于南宫鎭存神于一身布眞气以固年毕叩齿三十九通祝曰气生于无结生阳神阳气外贡阴气内成二象番错交结元灵内眞鎭卫九孔受生保魂固魄万神安停保我三关华芝充盈与我同昇俱造玉清毕咽气三十九过以鎭三十九户气泽帀润流布一身若能弃累不拘世尘静心夷意朗睹虚房眄想内视鎭神固魂絶死气于九户鎭生宫于上关回帀存祝如面共言昼夜三年眞神见形皓华反根朽齿牙生五脏结络内补充盈役召六甲驱策六丁室致九霄之宾神降二素之軿神飞形举白日登晨右上眞之神宝名内字而鎭在人身之内运于九天之气固人六府机关万积化生皆由于神神鎭则生神游则亡勤心积感则能举人身形上昇玄宫求仙之道不知形神内名又不知坟死户长生岂可冀乎夫修此道不得冒履淹秽食五辛酒肉之属触忤正气神则去矣人知丰肴以甘口爵禄以荣身而不知甘口之食是伤神命之斧奢丽是消眞之源故神人爱幽寂而栖身不显形于风尘者也修生之家且可愼乎三九素语玉精眞诀存思法诀文曰九天丈人三天玉童同时传太帝君天帝君天帝君传太微天帝君太帝君以传南极上元君天帝君以传西王母太微天帝君以传金阙圣君金阙圣君以传上相青童君青童君传西城王君使付后学应爲眞人者承眞相统气系皇篇至王君已经七千余劫王君后封灵文于王屋山西宂玉室之内有素灵之官侍香典文其道秘妙不行于世若有玄名得遇此文万仙来朝天官卫身勤行苦思白日昇晨凡受上清道经三宝妙章步虚昇玄之道而不先释五脏开理幽关万气不固眞灵不欣徒劳勤事万不得仙今撰玉诀上帝妙言以传后学秘而奉眞愼勿轻传殃灭子身每至本命之日沐浴入室东向叩齿九通冥目思东方青帝少阳九灵眞人讳拘上生身长九寸头戴九元之冠衣单青飞裙手执青精玉板乘青云飞舆从青袿玉女十二人从天清阳宫中来下以青云冠覆我身思九灵眞人乘云气入我身中安鎭肝内便三唿少阳九灵眞人拘上生賷青芝玉精补养我身便三味口三咽止仰呪曰苍元浩灵少阳先生九气还肝使我魂宁幽府结华藏内鲜明练容固体返白爲青化内发景登昇紫庭敢有犯试摧以流铃上帝玉録太清记名毕引气九咽止正南向冥目叩齿三通思南方赤帝太阳南极眞人讳融上生身长三寸头戴进贤之冠衣绛章之衣手执朱玉之板乘赤云飞舆从赤袿玉女十二人从天兰台宫中来下以丹云冠覆我身思太阳南极眞人乘云气入我身中安鎭心内便三唿太阳南极眞人融上生赍丹芝玉精补养我身便三味口三咽止仰呪曰赤庭绛云上有高眞三气归心是我丹元腾我凈躬遥奏以闻心固神静九灵闭关金眞内映紫烟结云太微緑字书名神仙飞行上清朝谒帝庭毕引气三咽止正西向冥目叩齿七通思西方白帝少阴素灵眞人讳辱明子身长七寸头戴玉宝玄冠衣素锦之衣手执素玉之板乘白云飞舆从素灵玉女十二人从天皇宫来下以素云冠覆我身思素灵眞人乘云气入我身中安鎭肺内便三唿少阴素灵眞人辱明子赍白芝玉精补养我身便三味口三咽止仰呪曰素元洞虚天眞神庐七气守肺与神同居保练玉藏含华玉芝澄诚明石游御玄虚白玉金字九帝眞书使我飞仙死名落除游洞三清适意所如毕引气七咽止正北向冥目叩齿五通思北方黑帝太阴玄灵眞人讳冥玄默身长五寸头戴玄冠衣玄云之衣手执玄精玉版乘玄云飞舆从太玄玉女十二人从天玄阴玉虚宫中下以玄云冠覆我身思太阴玄灵眞人乘云气入我身中安鎭肾内便三唿太阴玄灵眞人冥玄默赍玄芝玉精补养我身便三味口三咽止仰呪曰玄元北极太上灵玑五气卫肾龟玉参差宝华结络胃藏朗开神名玉台年同二仪上皇大帝峙然不迷役使六甲以致八威参龙驾浮超然昇飞吐纳神芝历劫不衰毕引气五咽止正向本命之上冥目叩齿十二通思中央黄帝緫元三灵眞人讳原华身长一寸二分头戴黄晨玉冠衣黄锦飞裙手执黄精玉版乘黄霞飞舆从中央黄帝玉女十二人从天玉房宫中下以黄云冠覆我身思三灵眞人乘黄云入我身中安鎭脾内便三唿緫元三灵眞人原华赍黄精玉芝补养我身便三味口三咽止仰呪曰黄元中帝本命之神一气侍牌使我得眞五脏生华结络紫晨变景练容保命长延后物而倾千神来臣老君玄録名书神仙长生乆视与天同存毕引气十二咽止还东向冥目叩齿三十六通思五气玉清高皇上宝眞人讳太虚身长三寸头戴玉晨之冠衣五色无缝单衣左手捧日精右手执月光鎭我上府泥丸官中唿上宝眞人太虚赍五气流精陶灌我身便五味口五咽止仰呪曰高上眞皇五帝太灵保我泥丸玄映五形三光朗耀日月洞明飞云流霞陶注玉精练容保魄神魂自生千变万化昇入紫庭毕引气五咽止五方命呪毕摩两掌拭面目如此五年面发金容五内华生五脏保气神仙道成三宫感畅眞灵见形乘空驾虚白日昇天惟在密修愼勿轻传紫书存思元父玄母诀紫书诀言修行上眞之道当以三月九月十二月三日十五日二十五日一年三月月有三日三过行之此月是九天元父受化之月日是游宴九天上宫值合之时也每至其日沐浴清斋于隐寂之地不关人事正中时向东北之上仰天思九天元父姓名身长九寸九分着玄黄素灵之绶头戴七称珠玉之帻冠无极进贤之冠居九天之上太极琼宫玉宝之府丹灵鄕洞元里中时乘碧云飞舆从十二飞龙二十四仙人白鹄侍轮游于虚玄之上存思分明令如对颜便九拜于元父三过阴唤元父甲今有言乞与上昇奉侍帝灵辄叩齿九通仰祝曰高上帝尊元始大神含眞胤气形秀紫天乘云驾浮落景八烟回轮曲降道廕我身得乘霄景奉侍灵辕今日八会上愿开陈所向所启莫不如言长享元吉与帝同存毕仰咽九气止如此元父感悦帝尊欣喜即命领仙注子金名九年精思克遗琼舆下迎子身白日飞昇上造帝庭此道高妙非下世凡学所可参闻自无金名玄图録字上清莫得知见若于机会遇得宝篇皆宿挺合仙但当宝録密而奉行轻说非眞罪延七祖父母长闭地狱万劫不原身没鬼宫万不得仙紫书诀言凡修上眞之道当以二月七月十月五日十六日二十九日一年三月月有三日此月是九天玄母合化始生之月日是天元合庆变雌天德之日也至其日沐浴清斋别室寂处不关人事夜半露出中庭西南向仰天思九天玄母姓名身长六寸六分着青宝神光锦绣霜罗九色之绶头戴紫元玄黄宝冠居九气无极之上琼林七映之宫玉宝洞元之府九光鄕上清里中时乘紫云飞精羽盖从十二凤凰三十六玉女白凤侍轮游于太清之上无崖之中存思分明朗然对前便九拜于玄母三过阴唤玄母甲秽质贪眞仰慕上清乞与眄接得侍玉灵叩齿九通仰祝曰三合五离混化二元气凝成神神变合魂胎养九天保固生门阴精玄降陶灌形源练质染气受化自然今日何日玄母开陈八愿九会上获天眞景向参微得启玉晨骨腾肉飞乘虚络烟上造紫辕长辅帝臣毕仰咽气九过止如此玄母含畅帝妃喜欢天眞下降得见灵颜即命青宫注上玉名九年精思帝遣玉女乘云下迎上昇玉清侍卫玄宫此道高妙非世所闻若有金名标侍帝简得见此文皆宿挺合仙克得飞昇游宴九天也愼勿轻洩身没三官七祖被考长闭河源凡行此道当精心苦念目瞻灵颜仰希玄降以要飞仙不得污秽上干太眞身被禁闭万不得仙若天阴无日亦可于静室行事但使心目相应口向相和神无不感道无不降学无不成道降神附飞行太空也紫书存思九天眞女法紫书诀言凡修上眞之道常以九月九日七月七日三月三日此日是九天眞女合庆玉宫游宴霄庭敷陈纳灵之日至其日五香沐浴清斋隐处别室不交人事夜半露出烧香北向仰思九天眞女讳字身长七寸七分着七色耀玄罗袿明光九色紫锦飞裙头戴玄黄七称进贤之冠居上上紫琼宫玉景台七映府金光鄕无爲里中时乘紫霞飞盖緑軿丹舆从上宫玉女三十六人手把神芝五色华幡御飞凤白鸾游于九玄之上青天之崖思毕心拜眞女四拜叩齿二十四通仰祝曰天眞回庆游宴紫天敷陈纳灵合运无间上御玉宫下眄兆臣八会开张九愿同缠思微立感上窥神眞流精陶注玉华降身万庆无量长种福田毕仰引气二十四咽止如此眞女感悦神妃含欢上列玉帝奉兆玉名记书东华参篇玉清也修之九年面发金容体映玉光神妃交接身对灵眞克乘飞盖游宴紫庭此法高妙世所不行若有金名书字紫简得见秘文骨挺应仙宝而密修计日成仙轻泄非眞罚以神兵长役幽泉七祖受累万劫不原云笈七籖卷之四十四云笈七籖正统道藏三家本一百二十二卷太玄部云笈七籖卷之四十五摄五秘要诀法修眞㫖要序事第一道者虚无之至眞也术者变化之玄伎也道无形因术以济人人有灵因修而会道人能学道则变化自然道之要者深简而易知也术之秘者唯符与气药也符者三光之灵文天眞之信也气者阴阳之太和万物之灵爽也药者五行之华英天地之精液也妙于一事则无不应矣性情第二夫生我者道禀我者神而寿夭去留不由于巳何也以性动而爲情情反于道故爲化机所运不能自持也将超迹存亡之域栖心自得之郷者道可以爲师神可以爲友何谓其然乎夫道与神无爲而气自化无虑而物自成入于品汇之中出于生死之表故君子黜嗜慾隳聪明视无色听无声恬惔纯粹体和神清希夷忘身乃合至眞所谓返我之宗复与道同与道同者造化不能移鬼神不能知而况于人乎盖传受之者多不能叩师㫖晓玄奥滥参经法不会修行之由不知避忌动静进退取舍之端致于俯仰触于正眞虽然立功功不足以补过学仙之士须探幽赜玄制遏情性性常静之情无桡之情性平和方可以学道矣明正一箓第三箓者戒録情性止塞愆非制断恶根发生道业从凡入圣自始及终先从戒箓然后登眞夫事悉两存则理无不通箓者亦云箓三天妙气十方神仙灵官名号与奉道之人修行经云生无道位死爲下鬼若高人俗士有希道之心未能舍荣禄初门不可顿受可受三五阶若修奉有功然更迁受上古眞人寻按经箓唯受一二阶修行便登上眞多受不会至理师又不明修行之由于身未能有益道在用心眞而又正修行契合于道其应如神也正一箓流传緫二十四阶今略云一二阶以明正一之由正一三五百五十将军箓有两阶每一阶分爲七十五将军上阶云上仙下阶云上灵是人身中三仪正神也正一三五温沌元命眞人箓正一法中王也正则不邪一则不二制伏邪伪悉归正道温沌者我初生亦如天地温沌之初也元命者有身之元命也知道修其元命可爲眞人也此元命之理稍长事难具载临坛受度师合明示弟子令识元命之由矣万法悉有内外及两存外以天中指事者正一盟威处乎星汉斗宫之中若内以指事者以身中三丹田爲三气正神变化有千二百形影万二千精光经云得三气之所生能知六数之所因即阳气化爲龙车阴气化爲玉女腾转无方轮舞空玄之上又气之所在随神所生焉神在则气盛神去则气迁气者则二十四神之正气气亦成神神亦成气散之爲云雾合之爲形影出爲乱入爲眞上结三元下生万物静用爲我身动用爲我神故知道成动用悉在我身修鍊之人阴气日消阳气日隆旣无阴气自然上昇吴天师曰九天之上无阴也九地之下无阳也避忌第四正一箓云弟子遇大风雨时皆不可朝眞醮请当黙坐烧香爲眞灵不降候晴爲之受道之家或遭疾病唯思愆悔过不得怨咎神明可晨夕虔心焚香礼念陈列章表乞赎过尤无不应也道士行法爲人治病所受信物分于寒栖之人次充功德之用若私用非道则治病不验罪考难解殃流子孙凡人诣师受道入靖启事弟子皆应三叩头搏颊再拜受讫三日谢恩若师在逺处入靖室面向师所在方至心再拜焚修香火不得用灶中灰火天师门下科令云灶灰火爲伏龙屎故宜忌耳经大丧一年殗期丧四十日殗限内不得入靖朝眞限满沐浴然可朝眞犯者考病十日凡人入靖朝礼启事言词章表欲得质而不繁约而不华上眞圣聪不在繁词凡欲入靖朝眞具衣褐执简当心定神存思然后闭气入靖经云闭口入靖百神畏惮功曹使者龙虎君各可见与语谓能精心久久行之登眞戒忌云未见无功受赏而保安有罪不罚而永全兆心自然之感犹影响之相应又曰夫学道者第一欲得广行阴德慈向万物救人危难度人苦厄轻财重道施恩布德最爲上善遵戒避忌第一戒贪第二戒杀第三戒慾守此实学者之坚梯登眞之枢要苟不依承是求没溺之渐矣又云婬爲十败之首可不愼乎殗秽忌第五科目忌临尸产妇丧家斋醮食栉沐饭食便曲不欲向北及不得见三光妇人月经不得造斋食近道场不得见诸畜产丧车灵堂等解秽场方第六竹叶十两桃白皮四两右以水二斗煎取一两沸适寒温先飮一盏次澡浴兼以水摩髪秽自散也眞诰曰旣除殗秽又避湿痹疮且竹清素而内虚桃即折邪而辟秽故用此二物以消形中之滓浊见尸及丧车速存火从己心中出徃烧之令火赫然与尸柩等并爲灰烬便想烈风吹之又闭目内视令火自焚举体洁白见秽气自灭忽于街衢道中见诸秽尤要此法也凡书符叩齿三通三度称合明天帝日闭口闭气书之置水椀中以刀子左搅水三帀想北斗七星在水中呪曰北斗七星之精降临此水中百殗之鬼速去万里如不去者斩死付西方白童子急急如律令呪讫即含水喷洒秽气都散当喷之时存正一眞官朱衣头戴箓中九凤之冠口中含水喷洒秽亦自解沐浴洗面常用此呪三呵水即呪曰四大开明天地爲常玄水澡秽辟除不祥双童守门七灵安房云津鍊濯万气混康内外利贞保滋黄裳急急如律令旦夕烧香第七每日卯酉二时烧香三捻香三叩齿若不执简即拱手微退冥目视香烟微祝曰玉华散景九炁含烟香云密罗上冲九天侍香金童传言玉女上闻帝前令某长生世爲神仙所向所启咸乞如言毕叩齿心礼四拜亦云眞礼四拜旦夕卫灵神呪第八毎朝及临卧之际焚香向王长跪叩齿三十二通诵卫灵神呪一遍其呪在别卷朝眞仪第九毎月一日十五日三元日庚申日甲子日本命日三会日八节日右此日并须朝礼若其日遇值戊辰戊戌戊寅即不须朝眞道家忌此日辰凡入靖朝礼预先一日不食五辛酥乳酪能常断尤佳若未能常断但修行日愼勿食之可以桃竹汤沐浴至其日五更以洁凈衣服执简香炉至靖户叩齿三通微祝曰四明功曹通眞使者传言玉女侍靖玉女爲我通达道室正神上元生炁入臣身中今日朝眞愿爲通达皆使上闻讫便开门先进右足次进左足至香案前置炉案上执简临目叩齿三通存思玉女童在香案左右即上香讫起执简当心平立微偻身发炉呪曰太上玄元五灵老君当召功曹使者左右龙虎使者捧香使者三气正神急上关启三天玄元无上道君臣今正尔入靖烧香朝眞愿得九天正眞生气降入臣身中令臣所启速达迳御太清紫微君玄元大道君几前毕再拜长跪存思太上道君着九色云霞之帔戴九德之冠左玄眞人在左右玄眞人在右龙虎君玉童玉女并在左右天师在西位四面功曹使者青云之气满堂所存并坐紫云座座如云之昇毕退身再拜又长跪叩齿二十四通启曰正一盟威弟子某稽首归身归神归命太清玄元无上三天无极大道太上老君太上丈人天帝君天帝丈人九老仙都君九气丈人百千万重道炁千二百官君太清玉陛下臣某幸资宿庆得奉道眞窃不自揆辄希长生誓将克巳立功改过修德伏乞原赦积生已来至于今日所犯元恶重罪咸赐荡除许新补复前咎令九祖父母幽魂苦爽皆拔九幽上昇天衢令臣修道允合至诚请削死籍注上玄箓阖门之内共保元吉生成之惠实在于此叩头谨启再拜又长跪曰蒙师资受道荷佩法箓虽未明眞理志愿神仙长生度世自顷已来轗轲病疾注连沈滞即日上请虚素天精君一人赤衣兵士十万人在天柱宫以制鬼灭祸遏却六天之气令百病除愈仰荷大道生育之恩稽首再拜叩头又长跪曰自顷已来轗轲不宁梦想不眞魂魄不守上请收神上明君一人官将一百二十人主爲治之令心安神定与道合同再拜又长跪曰身常有疾病四大昏沉有疾言之虑恐一旦沉没泉壤上请天官阳祑君一人官将百二十人左右吏兵一百二十人爲某治之开生门益寿命当请南上君一人官将一百二十人在仓廪宫爲延年长生不死仰荷大道生成之恩诚惶诚恐稽首再拜又长跪曰自居止此已来梦想不安及有凶强故气之鬼不忌太上道法每来逼近身中若不早请天官将吏削除日月深逺恐爲灾祸今谨上请召仙君一人官将一百二十人乞制灭凶危故气之鬼使眞气降流室宇清凈妖邪斥却耳目聪明仰荷大道罔极之恩诚惶诚恐稽首再拜复罏呪曰香官使者左右龙虎君捧香使者三气正神当令朝眞之所自然生金液丹碧芝英百灵衆眞交会在此香火案前令臣修道克合至眞阖门受福天下蒙恩仙童玉女侍卫香烟传臣所奏径至帝前再拜便出勿回顾入靖预约家人勿令嚣喧毕须寂然已上五等朝仪及魏夫人传嵩岳吴天师亦常用此仪也入靖法第十眞诰云上清眞人冯延寿诀曰凡人入靖烧香皆当对席心拜叩齿阴祝随意所陈唯使精专必获灵感正心平气故使人陈启通达上闻也烧香时勿反顾顾则忤眞致邪外应又清虚眞人曰每入靖当以水潄口洗秽气出靖漱口以闭三宫故气出靖户之时亦不得反顾顾则忤眞克致不诚入靖户不得与外人言语及不得脚蹋门限敕禁至重烧香法第十一太上教曰夫烧香不得以口啮香灵禁至重登眞隐诀曰夫朝奏之时先烈火丰香使一举便到了不宜绵绵翳翳存思诀第十二天师烧香仪曰入靖烧香常存左青龙右白虎前朱雀后玄武陆先生思神诀曰常存罏左金童右玉女侍香烟也李氏仪曰存香火中有五色烟也玄都入治律曰呈章朝眞存五方气及功曹使者吏兵左右分位森然如相临对侍左右前后天师墨教篇曰入靖烧香皆目想髣髴若见形仪不可以空静寥然无音响趋拜而退也叩齿诀第十三九眞高上宝书神明经曰叩齿之法左相叩名曰打天钟右相叩名曰搥天磬中央上下相叩名曰鸣天鼓若卒遇凶恶不祥当打天钟三十六遍若经凶恶辟邪威神大呪当搥天磬三十六遍若存思念道致眞招灵当鸣天鼓当以正中四齿相叩闭口缓颊使声虚而深响也临目诀第十四临目目欲闭而不闭欲开而不开令幽显相关存注审谛今人入靖及呈章可依此法稽首诀第十五登眞隐诀曰稽首者先一拜额至地乃再拜按先一拜而世相承不见至于再拜犹不肯全何况能先别一拜以行稽首今或因坐仍额至地稽首首至地如因坐地非稽首也再拜诀第十六夫再拜者两拜是也别起更坐勿因拜便坐也拜坐止一拜全非再拜也诚惶诚恐诀第十七夫诚惶诚恐者即握简低身戢地两过捧简长跪当心少时复下戢地又两过止若言顿首者便以头顿也陶隐居曰道虽心存亦须形恭口宣词列进退足蹈并使应机赴会动静得宜内以冲神外以恊礼已上出登眞隐诀明二人同奉第十八太玄都云高人俗士居家或有妻室志有希道之心心游道德之乡者宜夫妻同修若不同修皆相贼害以一人不知故见一人修行心有相阻遂成相贼可同奉朝修入靖之日男官立左女官立右一人启奏二人虔心同时再拜女人至朝眞日身有秽亦宜止之但有同奉心即可合于玄感耳本命日第十九夫本命日可转度人经一两过即魂神澄正万气长存不经苦恼身有光明三界侍卫五帝司迎功满德就名书上清本命日早朝焚香向本命位叩齿三通心存再拜而微祝曰太一鎭生三气合眞室胎上景母玄父元生我五藏摄我精神下灌玉液上朝泥丸夕练七魄朝和三魂右命玉华左啸金晨令我神仙役灵使神常保利贞飞行十天毕叩齿三通咽液三过心礼四拜此名太上祝生隐朝胎元之道常能行之令人魂魄保守长生神仙此法不用入靖室可坐所但少静无人即爲之出眞诰第三入室对席第二十凡人入室焚香皆当对席心礼叩齿阴祝适意所陈唯使专精必获灵感制三尸日第二十一凡甲寅庚申之日是三尸鬼竞乱精神之日也不可与夫妻同室寝食可愼之甲寅日可割指甲甲午日可割脚甲此日三尸游处故以割除以制尸魄也常存识巳形第二十二凡人常存识巳之形极使髣髴对我前存我面上常有日月洞照一形使日在左月在右去面九寸日紫色光芒赤光九芒也月黄色光芒白光十芒也存了叩齿三通微祝曰元胎上眞双景二玄右抱七魄左拘三魂令我神明与形常存毕叩齿三通咽液七过名爲帝君録形拘魂制魄之道黄庭经云摄魂还魄永无倾也眞诰曰夫得道者常恨不早闻道失道者常恨不早精勤何谓精耶专笃其事何谓勤耶恭缮其业旣加之以检愼守之以取感者则去眞近矣尔其营之勿怠也眞诰目性躁暴者一身之贼病心闲逸者求道之坚梯也遂之者眞去改之者道来每事触类当柔迟而尽精洁之理如此几乎道近也紫阳眞人言沐浴不数魄之性也违魄反是鍊眞浊秽尸魄自去也寝卧时祝第二十三凡人卧牀常令高则地气不及鬼吹不干鬼气侵人常因地气而逆上耳人卧室宇当令洁盛洁盛盛则受灵气不盛则受故气故气之乱人室宇者所爲不成所依不立一身亦尔当数沐浴洁凈眞诰云世人有知酆都六天宫名者则百鬼不敢害欲卧时常先向北祝之三遍微其音也祝曰吾是太上弟子下统六天六天之宫是吾所部不但所部乃太上之所主吾知六天门名是故长生敢有犯者太上斩汝形第一宫名纣絶阴天宫以次东行第二宫名泰杀谅事宗天宫第三宫名明辰耐犯武城天宫第四宫名恬照罪炁天宫第五宫名宗灵七非天宫第六宫名敢司连宛屡天宫毕叩齿六下仍卧辟诸鬼邪之气如此凡三过也此法亦出酆都记北帝祝法北帝神祝之法若非制鬼神常持者可微微而诵自然除秽恶灭三尸消故气鬼魁邪精永不敢近久久持之北帝每差天丁侍卫若制伏用事乃可高声诵持法面北叩齿三十六通存五神诵持四言一叩齿祝曰天蓬天蓬九元杀童五丁都司高刁北公七政八灵太上浩凶长颅巨兽手把帝钟素枭二神严驾夔龙威劒神王斩邪灭踪紫气乘天丹霞赫冲吞魔食鬼横身饮风苍舌緑齿四目老翁天丁力士威南御兇天驺激戾威北衔锋三十万兵卫我九重辟尸千里去却不祥敢有小鬼欲来见状䦆天大斧斩鬼五形炎帝烈血北斗然骨四明破骸天猷灭类神刀一下万鬼自溃急急如太上帝君律令毕皆四言一叩齿以爲节也若冥夜白日得祝爲常祝也鬼有三被此祝者眼晴盲烂而身灭矣此上神祝皆斩鬼之司名北帝秘其道若世人得此法常能行之乃不死之道也男女大小皆得行之此所谓北帝神呪杀鬼之法鬼常畏闻困病行之立愈叩齿当临目存见五脏五脏具五神自然在身酆都中秘此呪法令密耳不可泄非其人也此呪出上清部登眞隐诀眞诰中并有正一部中及法事要诀皆有其文道教灵验记亦録上古及近世修持有効者甚多略而言之服日月光芒第二十四服日月光芒大方诸宫青童君常治处其上人皆天仙高眞太极公𡖖司命在所也有服日月光芒法虽以得道爲眞犹故服之凡存心中有日象大如钱在心中赤色有光芒从心中上出喉至齿间即不出却回还胃中如此良久临目存见心中胃中分明乃吐气讫嚥液三十九过止一日三爲之日出时食时日中时行之一年除疾五年身有光彩十八年得道日中行无影辟百邪千灾之气常存日在心月在泥丸中书服日夜服月服月法存月十芒白色从脑中下入喉芒亦至齿而嚥入胃一云常存月一日至十五日已前服十五日已后不服月减光芒损天炁故言止也又此方诸眞人法出大智慧经中篇常能用之保见太平南极夫人所告行此日在心月在泥丸之道谓省易得㫖须勤行无令废絶也除身中三尸百疾千恶乃鍊魂制魄之道也日月常照形即鬼无藏形青童君云故常行之吾即其人也今告子子脱可密示有心者耳行此道亦不妨行宝书所以服日月法兼行有益也仙人一日一夕行千事不觉劳倦勤道之至生不可失右出西城王君告孟先生诀第二十五山世逺受孟先生法暮卧先读黄庭内景经一过乃眠使人魂魄自然制鍊常行此法二十八年亦仙矣是合万遍夕得三四过乃佳北岳蒋夫人云读此经年限未满亦且使人无病是不死之道也已上出眞诰第三恶梦吉梦祝第二十六太素眞人教始学者辟恶梦法若数遇恶梦者一曰魄妖二曰心试三曰尸贼此乃厌消之方也若梦觉以左手捻人中二七过叩齿二七通微祝曰大洞眞玄长练三魂第一魂速守七魄第二魂速守泥丸第三魂受心节度速启太素三元君向遇不祥之梦是七魄游尸来恊邪源急召桃康䕶命上告帝君五老九眞各守体门黄阙神师紫户将军把钺握铃消灭恶精返凶成吉生死无縁毕若又卧必获吉应而造爲恶梦之气则受闭于三关之下也三年之后唯神感应乃有梦者皆有将来之明审也无复恶梦不洋之想若夜有善梦吉应如梦而心中自以爲佳则吉感也卧觉当摩目二七过而祝曰太上高精三帝丹灵绛宫明彻吉感告情三元柔魄天皇受经所向谐合飞仙上清常与玉眞俱会紫庭已上出太丹隐书山源者是鼻下人中之左侧在鼻下尖谷中也暮常嚥液三九过急以左手第二第三指按三九下常爲之令人致灵彻视杜遏万邪之道也旦亦宣爲之按了密呪曰开通天庭使我长生彻视万里魂魄返婴灭鬼却魔来致千灵上昇太上与日合并得补眞人列象玄名明耳目诀第二十七眞诰日求道要先令目明耳聪爲事主也且耳目是寻眞之梯级综灵之门户得失系之而立存亡须之而辩也今抄经相示可施用之道日常以手按两眉后小宂中三九过又以手心及指摩两目顾上以手旋耳行三十过唯令数无时节也毕辄以手逆乘额三九过从眉中始乃以入髪际中仍须嚥液多少无数如此常行耳目清明二年可夜书眉后小宂爲上元六合之府化生眼晖和莹精光长映彻瞳保鍊目神是眞人坐起之上道也青牛道士存日月诀第二十八青牛道士口诀暮卧存日在额上月在脐下上辟千鬼万邪致玉童玉女来降万祸伏走甚秘验此即封君达也沈羲曰服神药勿向北方大忌亥子日不得唾损精失气减折年命也栾巴口诀第二十九栾巴口诀行经山野及诸灵庙恶神之门存口中有眞人字赤灵丈人侍以玉女二人一女名华正一女名摄精丈人着赤罗袍玉女二人上下黄衣所存毕乃叱咤曰庙中鬼神速来使百邪诣赤灵丈人受斩死衆邪却走千里此是三天前驱使者赤灵丈人捕鬼之法也服食忌第三十女仙程伟妻曰服食灵药勿食血物使三尸不得去干肉可耳凤纲诀曰道士有疾内视心使生火以烧身及疾处存之要精如彷佛疾即愈凡痛处加其火必验也云笈七籖卷之四十五云笈七籖正统道藏三家本一百二十二卷太玄部云笈七签卷之四十六摄六祕要诀法黄素内法第一凡精诚密向耽味玄眞清斋苦志感慕神仙忽自遇此三品之经而不师受者其人皆玄会宿感列籍帝鄕眞人密授应得此经其人异挺以标世功依太上黄素四十四方听得隐盟玄誓神科也当以甲子之日清斋入室夜半生气之时眠坐任意临目髣髴叩齿二十四通心拜四方毕而微祝曰太上九灵三素元精仙都大神四极三清昔奉法化遇会上经玄师冥逺靡览眞形乞山隐盟誓以神明玉童侍卫玉华扶生八愿九合妙慧通灵愿神愿仙飞行上清祝毕又叩齿二十四通嚥液十过心拜经前因此而寝亦可起坐诵经必有吉感常能行之三年之中得爲经帅成其眞人大夫之任矣此是黄素内法不烦复经营师及歃血之盟也眞人虽已受经亦常行之八朝三元内礼隐法第二凡爲道士受三眞品经雌一洞玄隐玄羽章者当勤慕上契感会神明精心斋凈专道固生孜孜不替味景玄清若此人者必获上仙依太上黄素四十四方得行八朝三元内礼隐法当以甲寅丙寅戊申庚申丁巳己巳癸亥乙亥之日平旦入室烧香左右临目髣髴叩齿二十四通心拜四方微祝曰太上太灵三素元精谨以吉日内朝眞经神童玉女散香虚庭使我神仙天地相倾祝毕疾闭两目使内外冥合不相闻见又叩齿三七通嚥液三过开目都毕也此名爲八朝三元内礼隐法常能行之令人通灵彻视精应三元眞会妙感陟降太玄侍经玉女奏子求生神仙不死天地相倾诸未受经者行之三年得爲经师灵瑞吉祥内除罪籍第三凡修受大洞眞经雌一奇文者皆当别寝一室不交人物常置经于朹格洁凈之处旦夕烧香礼拜陈愿人间内除罪籍常以月三日七日二十一日侍经玉女乃奏人罪过于三元与太一帝君共详子之云爲是其日也当入室烧香叩齿三七通冥目微祝曰太上神方大洞眞经昔以有幸遭遇神明启荫七图受会三清若有阴罪帝君散灵二象开明上帝合形令我飞仙神眞长生祝毕又叩齿二七通心拜四方开目都毕常当行之者则三元密感帝君赦过诸有奏子之罪者皆不见用也三元隐谢解秽内法第四凡道士存思上法及修学太一之事皆禁见死尸血秽之物若兆见之者得听三元隐谢解秽内法当以朱砂一铢散内水中因以洗目漱口并洗手足毕入室正寝交手心上叩齿二七通心拜四方乃微祝曰三元上道太一䕶形司命公子五神黄宁血尸散灭凶秽沈零七液灌注五藏华生令我神仙长亨利贞祝毕因疾闭两目并气自持使内外冥合不相闻见良久觉身中小热爲候竟又叩齿七下嚥液三过都毕诵此三元隐谢解秽之内法也大帝开结经法第五凡道士修受上法欲有所看省诵读经文发箧之时皆当烧香左右心拜经前叩齿三通乃微祝曰玉帝上法上闻三清吉日斋戒敢开神经万试隐伏所向皆成玉童侍卫玉华散馨上告三元与我长生祝毕开经然后乃得诵读之此名爲大帝开经之法令玉女玉童侍守烧香启降神灵上闻九天祝太一帝君法第六凡道士受学洞经修行太一之事不得宣洩太一帝君之名字以语于不同志之人泄则犯太玄阴考兆三犯之者则五神废宅不得复爲仙矣过三以徃死爲下鬼已无仙冀凡道士受经以后常晨夕存祝太一帝君之名字先叩齿三通微祝曰凌梵履昌七灵丈人太一务猷五神黄宁上昇九天与帝共并乞愿飞仙七祖胎婴解愆释罪上登玉清毕又啄齿七通嚥液三过此爲存神释罪请帝求仙也行之七年则神明感会帝君喜欢玄母注生五神常存七祖罪释受胎南仙长生不死白日昇晨愼忌法第七凡修太一之事及行上法存神之道愼不可见尸及血秽之物见一死尸则一年不得行事又却倾一年之功然此帝一之科常却罚于旣徃又进塞于将来若一年三见尸者则罚功断事各三年也若遇见二十四尸者皆不得复修太一求仙也帝君捕神祝第八凡道士独宿山林而多爲山精恶鬼所犯试者当叩齿二七通闭气呪曰吾昨被帝君召摄领眞元令我封掌此五岳摧割酆山山精万灵受事俱会帝前七神所引三元司眞若有小妖即时枭残山精泽尉速来奉迎神师口命上闻三清一如大洞之法不得稽停呪毕又叩齿三七通此爲帝君捕神祝伐山精百鬼法诸山神地祇房祠正气之神闻此之呪皆来执鞭奉迎神兵侍卫若与万人同宿矣遏邪大祝第九大洞眞经高上内章遏邪大祝上法曰每当经危险之路鬼庙之间意有疑难之处心有微忌者乃当返舌内向喉嚥液三过毕以左手第二第三指捻两鼻孔下人中之本鼻中鬲孔之内际也三十六过即手急按勿举指计数也鼻中鬲之际名曰山源一名鬼井一名神池一名邪根一名魂台也捻毕因叩齿七通毕又进手心以掩鼻于是临目乃呪曰朱鸟凌天神威内张山源四鎭鬼井逃亡神池吐气邪根伏藏魂台四明琼房玲琅玉眞巍峨坐鎭明堂手挥紫霞头建晨光执咏洞经三十九章中有辟邪龙虎截岳斩岗勐狩奔牛衔刀吞枪揭山玃天神雀毒龙六头吐火啖鬼之王电猪雷父掣星流横枭嗑駮灼逆风横行天禽罗阵皆在我傍吐火万丈以除不祥群精启道封落山郷千神百灵併首叩颡泽尉捧罏爲我烧香所在所经万神奉迎毕又叩齿三通乃开目徐去左手按山源则鬼井闭门手薄神池则邪根散发手临魂台则眞神守阙于是感激灵根天兽来卫千精震伏莫干我眞此自然之理忽尔而然也鼻下山源是我一身之灵津眞邪之通府背眞者所以生邪气爲眞者所以遏万邪在我运摄之尔故吉凶兆焉三天正法祝魔神第十凡道士隐迹山林精思感灵或读洞经发响之时多爲北帝大魔来试败兆每至昏夜当叩齿三十六通毕乃呪曰北帝大魔王受事帝君前泉曲之鬼四明酆山千祅混形九首同身神虎放毒馘灭雷霆神公吐呪所戮无亲太微有命摄録山川鸣铃交掷流焕九天风火征伐神锋十陈兇试伏灭万精枭残祅毒敢起受闭三关请依洞法莫不如言呪毕又叩齿三十六通此名爲三天正法呪魔神方常能行之则神兵侍卫山川摄精千妖受闭万试不干思三台猒恶法第十一上台右三台内讳知者衆恶悉除诸善备至凡于静房端坐思三台覆头次思两肾气从胷中出与三台相连久久思毕二七啄齿二鼻微微内气闭口满便嚥之嚥毕乃呪曰节节荣荣愿乞长生太玄三台常覆我形出入行来万神携营步之五年仙骨自成步之七年令药皆精步之十年上昇天庭急急如律令步台日正月三日二月二日五月五日九月九日十月二十六日帝一烧香祝第十二凡修行洞法及太一帝一之事者常至黄昏时入室烧香心拜经前因叩齿二七通乃微呪曰太一帝尊帝一玄经五云散景郁彻三清玉童玉女烧香侍灵上愿开陈与我合形使我神仙长亨利贞呪毕又叩齿二七通此名爲帝一烧香开陈上愿与灵合形之道也常能尔者则玉华侍卫神灵辅眞郁散香云上彻九天将来三年则玉童玉女都见于子矣魂胎受馨祝第十三凡道士入室斋戒之时临食当以左手持筯琢枓三过乃微呪曰二玄上道四极清泠太一帝君百神黄宁受粮三宫灌漑脾灵上响太和餐味五馨魂胎之命七液流停百关通和五脏华明双星合景飞行上清食毕又啄齿三通此名爲魂胎受馨百神飨粮之道常能行之令人神明气和魂魄安宁群恶除试常保利津理髪祝第十四凡道士理髪及沐头将散发之时先啄齿七通乃微呪曰太帝散华玄归大神今日吉日理髪沐尘辟恶除病长生神仙呪毕乃髻髻竟叩齿一通都毕此名爲太帝散华理发内法令人终年不病耳目聦明头脑不痛理髪常向本命旣栉发之始而阴呪曰太帝散灵五老返神泥丸玄华保精长存左拘隐月右引日根六合清鍊百神受恩毕行之使人头脑不痛太极緑华经曰理发欲向土地旣栉之始而微呪曰泥丸玄华保精长存左爲隐月右爲日根六合清鍊百神受恩毕嚥液三过能行之使髪不落而日生当数易栉栉之取多而不使痛亦可令侍者栉取多也于是血脉不滞髣根常坚大帝隐祝第十五凡道士入室烧香有所修愿皆先啄齿三通乃微呪曰玉华散景九炁含烟香云密罗径冲九天侍香玉女上闻帝前令我长生世爲神仙所向所愿莫不如言祝毕心拜精念亦适意所陈矣此名大帝隐祝散香九天降灵寝室愿会神仙也猒恶梦呪第十六若人梦寤不眞魄恊百气以校其心欲伺我神之间伏也每遇恶梦但北向启太上大道君具言其状不过四五则自消絶也青童君口诀曰夜遇恶梦非好觉当即返枕而呪曰太灵玉女侍眞卫魂六宫金童来守生门化恶返善上书三元使我长生乘景驾云毕嚥液七过叩齿七通而更卧如此四五亦自都絶也此呪亦返恶梦而更吉祥也挥神内呪第十七凡道士行来独宿山林庙座之间或有魔精恶鬼之地当先啄齿三十六通闭气微呪曰太帝阳元四罗幽关千妖万毒敢当吾前巨兽重吻刳腹屠肝神公使者守卫营蕃黄衣帅兵斩伐妖魂馘灭千魔摧落凶姦絶种灭类取令枭残玉帝上命清荡三元呪毕又叩齿三十六通此名爲太帝挥神内呪塞灭万魔之法常能诵之则神兵见卫万鬼受事千妖死伏太帝寝神灭鬼除凶呪第十八凡道士临眠解衣之时先啄齿三通立而呪曰受命太帝上昇九宫百神安位列侍神公魂魄和鍊五藏华丰百醴玄注七液虚充火铃交焕灭鬼除凶上愿神仙常生无穷呪毕又叩齿三通脱衣而卧此名爲太帝寝神灭鬼除凶之法令人精明不病魂魄常存数有吉感又灭鬼除恶呪第十九本命之日及有心震之地闭关精思叩齿三通安气唿吸正身北向而心存微祝曰罗勒那朝方奈阏鍊班目勃队惮汉巨蛇赫察白鼠丹利大魔眞馥广敷虚灵峙霄緫揽吉凶发洞畅幽儛眄衆品领括繁条百方千涂莫不豁寥天地齐度孰云能彫澡秽除凶七房祝法第二十凡道士沐身及洗手之时先临水啄齿三通乃微祝曰四大开朗天地爲常玄水澡秽辟除不祥双皇守门七灵安房云津炼灌万气混康内外利贞保兹黄裳呪毕又叩齿三通乃洗沐手面此名爲澡秽除凶七房呪法常能行之者使人神明血凈解诸凶炁除六天隐呪第二十一凡道士夜行之时及有所畏恐震之地叩齿二七通乃呪曰吾是小有眞王三天师君昔受太上神方杀邪之文夜行游尸七恶妖魂九鬼共贼千魔成群赫柏图兵巨兽罗千挥割万妖当我者残龙烽七烛逐邪无闲玉帝神呪挥劒东西灭凶除邪万鬼即悬三天正法皆如我言呪毕又叩齿二七通此名爲三天正法除六天之隐呪也鬼有被此呪者皆目盲脚残自然死灭矣凡行来有恐之处但按如此不必须夜行事也常能诵之则万魔伏试千妖灭形太帝制魂伐尸神呪第二十二凡道士祝灭三尸之法常以月晦朔之日及甲寅庚寅庚申之日兆身中七魄游尸诸血尸之鬼上天白人罪过自还中伤于身或游走他鄕召唿外鬼恊进爲妖贼是以恶梦交于寝魂疴眚缠于神室人所以恶梦疾病者皆七魄游尸之所爲也至其日常当沐浴凈服烧香入室精思勤恳不营他事以夜半生炁时或黄昏时正寝东首按手心上先叩齿三七通乃微呪曰七灵八神八愿四陈上告灵命中皇双眞録魂鍊魄塞灭邪精血鬼游尸秽滞长泯利我生关闭我死门若有眞命听对帝前使我长生劫龄常存太帝之法敢告三元毕又叩齿三七通嚥液十过都毕此名爲太帝制魂伐尸神呪之法也血尸七恶被此呪者皆得灭于死尸之下魂明魄柔受化于三宫之中辟恶除病令人神明不死常能诵之则终身不被魇昧凡存念上道呪除三尸之时常当採取白芷草根及青木香合以东流水煑取其汁以沐浴于身辟诸血尸恶气亦常可和香烧之以致神明若无青木香香亦可单用白芷凢庚申甲寅之日是血鬼游尸直合之日也天炁交合七魄竞乱淫秽混眞邪津流焕明法动精七神飈散每至其日当清斋别处不杂他席愼不可与夫妻相见及同床而寝又不可争竞财色所行非道之方也每当烧香感炁修行之时消呪之法亦可诵经混神若思洞房帝一之事唯使精眞以爲意也太帝辟梦神呪第二十三凡道士忽得不祥之梦或梦与人鬭争或相收録者此亦七魄游尸所爲也或导将外鬼来入本宅或三魂散翳五神战勃或被束缚不得来还故使恶梦非祥将有祸败之渐也卧觉之时即正寝上向接手心上叩齿三七通毕微呪曰九天上帝四门八灵七房二玄三素元精太一桃康上诣三清速告帝君摄命黄宁速召七魄校实神庭若有不祥七尸鬼兵从唿双眞流烛鍊形太微大神斩伐邪精三魂和柔血尸沈零神归絶宅触向利贞使我神仙长保劫龄呪毕又啄齿二七通嚥液十过此名爲太帝神呪辟梦除凶之法能行之者则三魂和鍊七魄受制神明气正尸秽散灭而向所呪之鬼即已受考于地狱矣经三呪之后自非灵感吉应不复梦于非常也三元八节朝隐祝第二十四凡道士礼愿神明精思上法行诸隐呪之时皆当烧香心拜密呪而已勿使得耳闻之也若欲呪伐六天灭诸凶鬼者乃可小发声耳亦不得絶大高响使傍人闻解之也若读诵之时乃任意耳凡八节之日皆三天仙灵朝宴礼会之日也兆修行礼愿朝礼之时皆当斋用此日至于朔望朝礼非上法也凡是其日欲行礼愿陈祝之时当先叩齿七通心拜四方乃微祝曰上清玉帝三素元君太上高灵仙都大神今日吉日八愿开陈上愿飞霄长生神仙中愿天地合景风云下愿五藏与我长存次愿七祖释罪脱愆又愿帝君斫伐胞根六愿世世智慧开全七愿灭鬼馘斩六天八愿降灵彻听东西上愿一合莫不如言愿神愿仙上朝三元祝毕又拜如初亦适意所陈求解脱七祖之愆及首巳之罪状一续于行事之后也此名爲三元八节朝隐祝上愿神仙之要法也行之三年七祖父母及巳之罪都解释矣然后玉华降卫感会神明八愿开陈必获灵仙之要契杂法第二十五凡行来畏恐常鸣天钟于左齿三十六通先闭气左嘘之叱叱五通常行之辟精邪恶物不祥之气常夜寝临欲眠时以手抚心叩齿三通闭目微呪曰太灵九宫太一守房百神参位魂魄和同长生不死塞灭邪凶呪毕而寝此名爲九宫隐呪寝魂之法常能行之使人魂魄安宁常保吉祥凡传授上法之时有经之师当先求感应然后传之乃入室烧香密愿神明即心拜经前微呪曰太上元君仙都大神今日吉日八愿开陈欲传某上法敢告灵元未知可否须应乃宣祝毕便寝必获灵应子自知其善否之心审可授之方也凡经师授经之法先心拜四方以感神明爲宗师之主余乃执经起立仰天而祝告誓神灵以爲玄科之约当说受经者之姓名并启天神陈受经之品目爲之科条名策告誓合丽文传讳而陈之祝毕弟子再拜跪受毕又再拜此眞人告神之盟内法不必尽存割血爲敢漏之约也凡经师传授之时皆当依如上法清斋别处不交人事先启告神明求请密感即乃传之若眞应横错所感非祥者此皆天灵显报不使传也若弟子不顺神明违而传之依黄素之科受子冥考七祖魂魄长闭地狱身亦将亡仙安所冀凡存修太一之事欲有所礼愿不可叩头叩头者则倾九天动千眞神官回覆泥丸倒悬天帝号于上府太一泣于中田数如此者则存念无益三眞弃宫七神漂散玄宅纳凶是爲太上五神之至忌也故古之眞人但心存叩头运精感而行事不因颊颡以祈灵也凡修行太一之事眞人道士不得有所礼拜亦帝君五神之所忌也若有所精思行礼愿之时但心拜而已不形屈也自不修受上法者不得同于外学之夫矣凡道士登斋入室忽有灵感妙应当有吉祥之梦皆道之欲成兆当勤修苦志感慕上会如是不替则眞灵玉女将憩子之寝矣卧觉之时当正身上向叩齿三七通闭目微呪曰上一赤子丹皇运珠太一帝尊凝天伯无七灵上感五神归游灵童玉女豁落双符七星同昇上登晨丘呪毕又叩齿三七通嚥液三过开目都毕此名爲太一留神感会仙贤之呪也如此者三年则九天诸神及太玄玉女将降卫于兆身凡道士入室斋戒有存修而数有不祥之物及奇怪血光诸鬼精恶气来恐试人者兆当行北帝呪鬼杀邪神方先叩齿三十六通乃呪之曰二象回倾玄一之旌七灵护命上诣三清双皇驱除赫柏罗兵三十万人侍卫神营巨兽百丈吐威摄精挥劒逐邪馘落魔灵神伯所呪千妖灭形呪毕又叩齿三十六通此名爲北帝呪鬼杀邪神方诸神灵正气闻此之呪皆来奉卫于子而向不祥之气得即死灭矣云笈七籖卷之四十六云笈七籖正统道藏三家本一百二十二卷太玄部云笈七籖卷之四十七摄七祕要诀法部安魂魄呪纣絶标帝晨谅事构重阿炎如霄中烟㪍若景耀华武城带神锋恬照吞青阿阊阖临丹井云门郁嵯峨七非通奇盖连宛亦敷魔六天横北道此是鬼神家急急如律令着衣呪旦起叩齿着衣呪曰左青童玄灵右青童玉英冠带我身辅祐我形百邪奔散鬼贼摧精敢有犯我天地灭形急急如律令栉髪呪凡欲栉髪先叩齿三通呪曰上清朱雀不得动作勿离吾身勿受邪恶六丁七星邪魔分形敢有当我北帝不停急急如律令毕闭目存想发神苍华字太元如婴儿之形在己发上然后解栉之当令三五百遍爲佳然经中唯须一千五百遍毕成髻两手握固于膝上闭目微呪曰泥丸玄华保精长存左爲隐月右爲日根六合清炼百神受恩急急如律令三洞奉道科曰凡梳头先洗手面然后梳之皆不得使人见增寿八百二十又凡梳头髪及爪皆埋之勿投水火正尔抛掷一则敬父母之遗体二则有鸟曰鹠夜入人家取其爪髪则伤魂若能勤行增筭六百二十讫即入靖或殿堂朝礼便于寝卧之处焚香左右叩齿二十四通存思如图下床蹑履之际三称大吉得所愿微言言不可使人闻却当存斗星在头上斗合于顶指于前闲和其心使虚静恬然心动必思立功济物也将卧之际焚香东面长跪叩齿三十六通诵卫灵神呪曰东方九气青天明星大神焕照东方洞映九门转烛扬光扫秽除氛开明童子备卫我轩收魔束妖上对帝君奉承正道赤书玉文九天符命摄龙驿传普天安鎭我得飞仙南方丹天三气流光荧星转烛洞照太阳上有赤精开明灵童緫御火兵备守三宫斩邪束妖剪截魔王北帝所承风火入冲流铃交焕靡有不从正道流行我享上功保天长存亿劫无终西方七炁之天太白流精光耀金门洞朗太冥中有素皇号曰帝灵保神安鎭卫我身形断絶邪源王道正明宫殿整肃三景齐并道合自然飞昇紫庭灵宝符命普惠万生功加一切天地咸宁北方玄天五气徘徊辰星焕烂光耀太微黑灵尊神飞玄羽衣备卫五门检精捕非敢有干试豁落斩摧玉符所告神眞八威邪门闭塞正道明开映照我身三光同辉策空驾浮举形仙飞中央黄中理气緫统玄眞鎭星吐辉流焕九天开光童子一十二人元气阳精焰上朱烟洞照天下及得我身百邪摧落杀鬼万千中山神呪普天使然五灵安鎭身飞上仙此呪摄五方五星眞气入人五脏中每经恐畏之处及欲卧时面向东正立拱手叩齿三十六通诵之一徧欲卧时又存斗星依前横在头洗手面神呪凡道士浴身及洗手面时先临水叩齿三通呪曰四大开朗天地爲常玄水澡秽辟除不洋双皇守门七眞卫房灵津灌练万气混康内外利贞保兹黄裳毕又叩齿三通乃洗手面浴身此名澡秽除凶七房呪法常能行之目明血凈辟诸凶气耳鸣祝道士闻耳鸣祝凡闻耳鸣者错手掩耳祝曰赤子在宫九眞在房请听神命示察不祥太一流光以灭万凶以手指捻耳门一七过毕当觉面热即佳候也若觉头颈间索索寒者恶气入也当急卧临目存玄丹宫太一眞人以流火之铃焕而掷之令恶气即出身外光亦随之在后炯炯然以照己身良久平复矣审耳鸣吉凶法凡耳中忽闻滩水雷电鼓鸣声者是身中劳损心藏极不能味眞注生而淫放丧乱使六府失摄魂哀魄号盖将结疾致死亡之兆矣是以泥丸流纵九宫失常悲忧错乱鸣鼓乱行将欲写其居馆以弃一身也闻之者当精念不怠还专其心若罪未深者自听改也所以耳鸣者神亡之故也耳中忽闻金声玉音者眞气入道欲成也忽闻絃歌之声者六丁玉女来卫子道也当隐静专修所行勤至之心愈弥强也眞人因是遂有形见之渐也自非尔师且勿言于他人也耳中闻箫角之音吉贵象至也闻号唿之声者凶败之象也闻恶气者必有殗秽之事急更沐浴烧香扫除寝室此是帝君戒劝于人也若闻血气者及无故见聚血者兵凶也急遁人间急守三元帝君求救自藏斋三月祸方止也此皆是帝君先告人吉凶以令惧畏戒其祸耳夫见凶恶当行阴德营施惠救爲人所不能爲免乎必死之兆也子勖之勿犯守常而已修道得眞天差玉女来䕶也于人有记记即道者鼻头以玉爲记也其鼻上如黍米一颗白如玉也未食呪凡道士临于盛馔皆正心存一目想一先饮食然后兆乃食食之毕心微呪曰百谷入胃与神合气坟补血液尸邪亡坠飞登金阙长生天地役使六丁灵童奉卫眞气来前邪气逺退道士三时食饭呪琼浆玉液北帝降来王母亲示玉童捧盃五脏受正眞之气双眸朗耀一顾百神变作尘埃敢有当我太上灭摧急急如律令斋见不祥之物解法道士斋入室有不祥之物者常行北帝呪南向叩齿三十六下呪曰二象回倾玄一之精七灵护命上诣三清双皇驱除赫奕罗兵三十万人侍卫神营巨兽百万威摄千精挥劒逐邪馘落魔灵神伯所呪千祅灭形毕又叩齿三十六通行道见死尸法紫书诀云凡上学之士游行忽见死尸秽物气干身者兆当行二十四步止北向叩齿九通男尸思玉童三人女尸思玉女七人来请兆身玉谷之中皇芝素水以灌死尸之上斯须存死人尸化成生人便阴呪曰巳枯复荣巳灭复生得生上天更禀太灵九天之劫反复胎婴秽累荡灭白尸返生以手拭目二七过止如此秽气即解死人更受化后爲灵人兆遇二十四过行鍊呪毕功满得加名标上清二十四年克昇素虚轮飞行九玄也道士旣见死尸上经解殗法凡道士见死尸血秽之物当以朱砂一铢散内水中以洗目潄口洗手足毕入室正寝交手心上叩齿二十四通呪曰三元上道太一护形司命公子五神黄宁血尸散灭秽炁流零七液缠注五脏华生令我神仙长亨利贞毕闭目逆气良久觉热爲候竟又叩齿二七通咽液三七过此三元解秽内法练祝死尸法紫书诀云凡修上清之道兆身父母伯叔兄弟于世上死亡兆身未得絶迹故在人中身履死殗者三日当取清水一盆眞朱一两投水中兆于中庭南向临水上叩齿九通呪曰气化成神尸变入玄三化五练昇入九天九天之劫更度甲身甲身更化得爲眞人男尸思玉童三人女尸思玉女七人盆盛水以灌死人取水自洗手面仰天喷噀又阴呪曰天气已清人化已生得生上天九变受形五苦三涂断落死名超度穷魂还向帝庭如此亡人更受化生于九天之上九年得昇玉清之宫其法妙于大洞度七祖之法玉帝所秘不传非眞有金名帝图録字紫文得见此文勿轻施用妄传于人七祖父母长闭鬼官三涂五苦万劫不原四极明科七百年有眞者听传修行呪诅诀夫身者神之宅神者身之器若不安宅以全道修身以养神则精气爲物游魂爲变以成万类宜常拘呪矣故须存乎守一神器研精道心则衆神备矣邪气去矣太上宝神经曰每日早起平坐东向王或春夏东南秋冬西北任所宜先以两手摩拭面目次将两手第二第三指于眼下横手摩三七遍次将左手中指从眉逆拓上至发际三七遍此名爲手朝三元次将两手二指三指各摩眼后靥中三七遍此名爲眞人荣莹府又将左手第二第三指入鼻孔中摩三七过名爲开山源又将两手捋耳毕叩齿三十六通微祝曰太上四明九门发精耳目玄彻通眞达灵天中之台流气调平骄女云仪眼瞳英明华聪晃朗百度眇清保和上元徘徊九成五脏植根耳目自生天台郁素梁柱不倾七魄澡鍊三魂安宁赤子携景遥与我并有敢掩我耳目太上当摧以流铃万凶消灭所愿必成日月守门心藏五星眞皇所呪群向敬听修天眞旦暮咽液三九过以手举急按天眞各三九过按而呪曰开通天庭使我长生彻视万里魂魄返婴灭鬼却魔来致千灵上昇太上与日合并得补眞人列象玄名此道令人致灵彻视杜遏万哀如此亦可以次按亦可一时俱按行呪之道士被天魔所试即诵拂魔呪先存思头上圆光如日左朱凤右玄武紫霞之盖光明身形仙童玉女执五色之节从三界万神前啸九凤后鸣八鸾白帝启道太极参轩叩左齿三十六通叩右齿二十四通叩天鼓十二通微呪曰罗天毒兽备巨四门吞流割胆山丑万群张喉玃天勐卫高声毒龙奋爪金头横吞威兵巨万受符接山六天不恂合玉成群妖魔波洋秽气纷纷謡歌空洞礼帝障云水鬼贾形当人生门神王所告无幽不闻上摄六气下检河源五岳四渎善恶速分万万千千来对我前五帝校録有功者原凶魔千群束形帝君敢不从命所诛无蠲屠割刳腹斩首灭根北镬渍汤南陵火焚金眞録气流铃捕魂妖爽无遗极尽形元身佩天书宣行正文涤荡九气清明三元玄举天眞上合自然莫有干试改动上闻引气十二咽止玉帝卫灵呪鬼上法玉帝呪曰九天有命上告玉清促召千眞俱会帝庭太一下观双皇翼形监察万邪理气摄生若有不祥干试神明清帝之道整敕神兵七神秉钺天锋右征挥劒前驱焕掷火铃檄命甲驺武卒天丁风火齐战伐邪狡精上威六天下摄魔灵旣威旣摄万凶灭形神戈电扫姦祅无生仙皇秉节有命敢停拒节违令是诛汝形各惊各愼保兹皇宁九天告命万神敬听急急如律令若夜恐怖梦想魔鬼试人干犯眞气欲病者急念此呪心存至道求请于帝乃向北叩齿三十六通闭气密念前呪呪毕又叩齿三十六通咽液十过于是百恶魔邪伏灭七神缠绵太一监摄万灵卫眞亦可日日诵卧寝念之以塞百邪也治急病法凡受三五法在存识三天眞名三师眞名有急灾困病三大唤天名密唿三师名即灾病皆消上清微天眞名中禹余天眞名下大赤天眞名右三天眞名也左无上眞名右玄老眞名中央太上眞名右三师名反舌塞喉法凡守一者身神常安若体中不宁当反舌塞喉嗽漏醴泉满口嚥之讫又如前嚥液无数觉宁乃止止而未宁重复爲之须臾之间不宁之痾即应廓散自然除也当时有効觉体中寛软都平便以逍遥复常太极衆眞太虚眞人南岳赤君妙行眞人莫不修此以成圣眞矣金仙内法金仙内法感降灵舆常以月五日夜半子时存日乌从兆口入住在心中使光照一心一心之内与日同光共相合会赫赫炯炯当觉心暖霞晖映暧良久有验乃密祝曰大明育精内练丹心光晖合映神眞来寻毕咽液九过叩齿九通止到十五日二十五日二十九日复作如前一月之中四度如上使人开明聪察百关解通万神洞彻面有玉光体有金泽行之十五年太一遗宝车来迎上登太霄游宴紫极行之务欲数不必一月四辰也云笈七籖卷之四十七云笈七籖正统道藏三家本一百二十二卷太玄部云笈七籖卷之四十八摄八祕要诀法老君明照法叙事老君曰金水内景以阴发阳能爲此道分身散形以一爲万立成六军千亿里外唿吸徃还乘云履水出入无间天神地祇邪鬼老鬽隐蔽之类皆可见也审其精思逆见方来子能守之爲仙王也老君曰欲行明镜勿入丧家产乳之中精澄万虑沐浴五香当飮兰桂之液无食荤辛之物絶弃腥臊无近妇人于密靖之地幽室之中不闻车马之声金鼓之音鸟兽嚾噪乃可爲之此道之忌莫甚于惊一徃不复反一败不复成也当其时心不欲复有所存耳不欲复有所听注心正目彷彿想念至精不怠乃可成矣老君曰当得明镜九寸无令面有偏缺毁渍疵瑕务欲清明周正不失人容色者善昔我先师以尺二寸镜前后左右一焉名曰四规行此道者甚难速成易得惊败惊则有大殃少能成也又容成皆以一尺镜一枚正置其前亦见以神而不能长生也商子云以九寸镜各一枚侠其左右名曰日月亦以延年矣若欲分身散形坐在立亡上昇黄庭长生不死役使百灵入水入火入金入石入木入土飞行在意者当用吾四规之道若但欲逆知吉凶日月即用此矣老君曰立规之法皆去己一尺五寸令与眉齐各垂紫青线下有华水务令平也昼夜不闭目以得爲効不可闭目者恐当闭目之时神明忽见而不即见之或失神以去或卒开目见之不渐致惊惧而败也老君曰四规之道必见尊神非上士至眞勿以此示之吾道至密世无其人宁见道门老君曰欲行四规者皆令去巳一尺五寸高三尺老君曰东规当见仙二人冠丹纚之冠面貌狭小耳高其头身皆生黑毛见之勿惊老君曰西规当见西王母玉女侍之老君曰南规当见中和无极元君一身十一头冠自然之冠衣赤色老君曰北规当见天皇君十三头衣冠之色如其时也老君曰或见一人衣黄衣冠黄冠白须者即延寿君也少者受命君也老君曰或见一人赤衣赤帻年少者禀命君也老者司命君也老君曰或见二人羽衣黄色玄冠察行君也老君曰或见三人羽衣赤色青冠听响君也老君曰或见一人大冠朱衣执笔扎者司过君也老君曰或见一人黄衣冠掩面者增年君也老君曰或见二人赤裳者视形君也老君曰或见玉女青衣者名曰惠精玉女老君曰或见玉女黑衣者名曰太玄玉女老君曰或见玉女赤衣者名曰赤圭玉女老君曰或见玉女黄衣者名曰常阳玉女老君曰或见童子三人青衣紫下裳俱来者一名常在一名絶洞一名五德老君曰或见九玉女衣服五綵俱来者一名上一名虎一名扶一名灵阙一名孔林一名凭一名住一名多一名元老君曰或见一人目下径三寸黄衣青下裳者同目君也老君曰或见婴儿长二三尺向人笑者是九都童子也老君曰或见童子长五六尺立而笑其左上有自然盖者日中童子也右上有自然盖者月中童子也老君曰或见人头鸟身五色玄黄者上上太一君道父也老君曰或见九人皆衣青而白首者无极太元君也老君曰或见一人长六尺五寸冠角冠白衣赤领或虎文凤章者姓李名耳字伯阳见之常以平旦老君曰或见一人长六尺七寸冠重华冠白衣青褖者名李舕字伯阳见之常以日出时老君曰或见一人长六尺九寸冠重华冠五色衣者名李字伯光见之常以食时老君曰或见一人长七尺二寸冠辟邪冠衣罗袿形像龙蛇者名李石字孟公见之常在禺中老君曰或见一人长七尺三寸冠飞龙冠衣朱衣者名李重泉字子文见之常以日中老君曰或见一人长七尺五寸冠三杰冠朱玉衣者名李定字元阳见之常以日昳老君曰或见一人长八尺冠皮毛冠衣黑衣者名李元字伯始见之常以日哺老君曰或见一人长一尺五寸冠自然冠衣龙蛇者名李愿字元生见之常以日入老君曰或见一人长九尺五寸冠自然冠衣青紫者名李德字伯文见之常以黄昏老君曰凡爲明镜之道上士爲之七日中士一旬下士一月成矣老君曰紫青爲里合之九寸规者一尺二寸镜也老君曰上士爲之先见己形次见宅中鬼神次见天神也老君曰见神或见有一身不能见之多不过六神七神来也但熟视规中物熟所见即见神也亦勿语亦勿拜急自定无惊恐老君曰爲此道者春无伐木夏无水灌灭火四季之月无握土秋无铄金冬无遏水抒井老君曰爲此道者春无食肝夏无食心四季之月无食脾秋无食肺冬无食肾五脏神怒则令人不明不寿老君曰爲此道者长不怠七日得者七十日一施之必如初日见也老君曰此道可以还年却老也老君曰见神之后更施之可问以长生之要则具以告人耳老君曰爲此四规之道旣成可握一规之道施之不复用四也老君曰幽阙二童齐着緑帻上入北极下入玄宫以镜其事老君曰爲此道常当上朱鸟高三尺下玄武高五尺左青龙高九尺右白虎高七尺又当履日月耳老君曰不唯巳也又当令朱鸟衔九寸镜玄武背员尺二镜青龙衔日白虎衔月巳形象龙蛇须能分形坐见四海之外乃止者眞物来也老君曰夜则以烛灯麻油爲火大善老君曰欲理病人及入大山恐山神及百鬼试人者以一规着户上一器盛华水着下用刀劒横水上以刃外向百鬼不敢前老鬽直入户者亦不得过水即死血在水中祕之勿示俗人老君曰欲辟五兵百邪者以三寸规一枚铸圆天符着其背怀之阴日右阳日左入大衆所以爲胜人人皆畏之吾道祕矣誓法某州某县某鄕某里某宫观道士某以老君四规明镜要诀授学者某州某县某鄕某里某人以白绢四十尺米一㪷薪一束盐五升爲盟某不得不告要言兆若不奉行身入黄泉一同先师科律盟誓专勤一志某与兆共画一爲信三年有功乃得传不得传非其人身谢天地水三官永不得仙及不得有背本之言明照法照镜欲见形之法当小开户居暗向明暂闭目思想见面形初时若殊无所见中宿之后渐渐洞逺自见面目巾帻心中了然开明平旦及日入此时最好若日盛明当小开户在灼灼中窥镜无所见也若火下照镜当以火自逺勿得逼近火欲开目照镜自视形体当在灼灼明中无若若欲闭目思见面形当居阁向明然后形耳照镜大要当安卧思想精诚未卧之间使身体条条须臾之顷当有赤黄从额上出照耀一室中于是彷彿恍恍如觉如卧便自见面形在光中对共相视如顷即便消灭卧觉之后辄复照镜欲卧思之如前法当夕夕自见也或卧觉两面相对见或己形两人相併坐或卧寐之间见好神童玉女年十五六好衣服头额正见辄再拜或耳边闻语声天下吉凶万事皆预知之或在壁东见壁西或暮卧梦照镜或还光内视五脏当以申始明镜君官属将吏百二十人住开阳宫主人两目童子童子精光相视见景知吉凶明镜有三童九女侍之三童长六尺九女长五尺三童九女青腰青衣当闻紫衣内子青衣素女白衣皇女黄衣帐上衣缃道女黄衣女婴衣红鲁女衣绛宝照法夜半存神讫又存两目中有白气如鸡子大在面目前须臾变成两明镜径九寸以前后照我一体上二十四神使洞鉴分明良久乃心祝曰大明宝镜分形散化鉴朗元神制御万魔飞行上清披云巾罗役使千灵封山召河毕常能行之灾害不生而位登仙摩照法昔有摩镜道士游行民间赁爲百姓摩镜镜无大小财责六七钱耳不以他物摩也唯以药涂而拭之而镜光明不常有好事袁仲阳者知其有道乃要留使宿爲好设主人礼乃拜而请问之道士告仲阳曰明镜之道可以分形变化以一爲万又能令人聪明逆知方来之事又令人与天上诸眞相见行其道德法则天上诸神仙皆来至道士自见巳身则长生不老逺成少童又道士入山山精老魅多来试之或作人形故道士在石室之中常当悬明镜九寸于背后以辟衆恶又百鬼老物虽能变形而不能使镜中形影变也见其形在镜中则便消亡退走不敢爲害也是以道士有摩镜之药药方出于帛子方用钖四两烧釜勐下火令釜正赤与火同色乃内钖末又胡粉三两合内其中以生白杨刻作人令长一尺广二寸厚一寸其后柄长短在人耳以此搅之手无消息尽此人七寸又复内眞丹四两胡粉一两复搅之人余二寸内摩照钖四两搅令相得欲用时末如胡豆以唾和之得膒脂爲善又以如米大者于前齿上嘘之复以唾傅彿其上以自拂之即明如日月欲作药先斋戒七日乃爲之作清静密室勿令人见之也其火欲勐秘之勿妄传非其人拂童法拂童之道彻见二十四神之法常以甲子旬庚午日日中时取清水一升以一铢眞丹搅之左行三七过微祝曰玄元水精生光八明身神衆列并来见形彻视万里中达九灵祝毕向东以左手洒目二七过神枕法叙曰昔太山下老翁者失其名字汉武东巡见老翁锄于道背上有白光高数尺帝怪而问之有道术否老翁对曰臣昔年八十五时衰老垂死头白齿落有道士者教臣服枣饮水絶谷并作神枕法中有三十二物其三十二物中二十四物善以当二十四气其八物毒以应八风臣行之转少白髪返黑堕齿复生日行三百里臣今年一百八十矣不能弃世入山顾恋孙子复还食谷又已二十余年犹得神枕之力徃不复老武帝视老翁颜状当如五十许人验问其邻皆云信然帝乃从受其方作枕而不能随其絶谷飮水也方用五月五日七月七日取山林柏以爲枕长一尺二寸高四寸空中容一斗二升以柏心赤者爲盖厚二分盖致之令密又当使可开闭也又鑚盖上爲三行行四十孔凡一百二十孔令容粟米大其用药芎穷当归白芷辛荑杜衡白术藁本木兰蜀椒桂干姜防风人参桔梗白薇荆实肉蓰蓉飞廉柏实薏苡子款冬花白蘅秦椒麋芜爲头附子藜芦皂荚菵草石半夏细辛右三十二物各一两皆㕮咀以毒药上安之满枕中用布囊以衣枕百日面有光泽一年体中所疾及有风疾一一皆愈差而身尽香四年白髪变黑齿落更生耳目聦明神方验秘不传非其人也藁本是老芎穷母也武帝以问东方朔答云昔女廉以此方传玉青玉青以传广成子广成子以传黄帝近者谷城道士淳于公枕此药枕耳百余岁而头髪不白夫病之来皆从阳脉起今枕药枕风邪不得侵人矣又虽以布囊衣枕犹当复以帏囊重包之须欲卧枕时乃脱去之耳诏赐老翁疋帛老翁不受曰之于君犹子之于父也子知道以上之于父义不受赏又臣非卖道者以陛下好善故进此耳帝止而更赐以诸药神杖法神杖用九节向阳竹取择具别有法凡用之斋戒沐浴焚香再拜讫叩齿三十六通思五帝直符吏各一人衣随方色有五色之光流焕杖上五帝玉女各一人合卫杖左右微祝曰太上之仙元始上精开天张地甘竹通灵直符守吏部御神兵五色流焕朱衣金铃辅翼上眞出幽入冥招天天恭摄地地迎指鬼鬼灭妖魔束形灵符神杖威制百方与我俱灭与我俱生万劫之后以代我形景爲吾解神昇上清承符告命靡不敬听毕引五方气二十咽止以杖指天天神设礼以杖指地地只司迎以杖指东北万鬼束形帝君明灯内观求仙上法南极上元君授于帝君帝君居朗玄之宫金房紫户之内明玄灯以自映通霞光于照窗念太眞于五形披三愿于帝房灵上降以紫盖元皇给以金童自然号我位緫掌于玄宫太品生乎始妙道在微芒今以相告子勤奉焉告南极上元君曰子学神眞之道处灵宫之上琼房之内而不知明灯以自映通玄光于五脏五脏之内罔得明矣形体之神因得归也子若能暮明灯于本命朝明灯于行年常明灯于太岁上三处愿念即体澄气眞光明内照万神朗清元君奉受法度施行三年即致夜光童子二十四人玄光自然而明不须明灯而通光也然此上眞之妙法亦不传于下世若其金名玉字玄格者得吾此道行之九年身体光明彻视万里朗观自然夜光童子降子之房授以眞书白日登晨法曰常明灯于所住静室本命之上暮入室向灯长跪叩齿十二通祝曰玄光映太阴八达且朗明澄神曲室里仰彻曜上清五晖发朗台玉芝自然生洞照通太眞万神监我形削灭九阴气记上东华名保我无终劫体与日月并拔度七玄荣明光启玉皇上受内观经天降飞霄辇腾空御緑軿得谒太皇馆进拜玉皇庭毕再拜向本命仰头咽液七过止又常明灯于行年之上朝灯叩齿十二通呪曰明灯照行年散光焕八方婴婴色象澄内观朗空洞披释朗神衿子与玉眞通仰高宗上道渺邈无行踪思得玄云降整辔御飞龙却我百年期还返婴儿容赐我西华女给我金晨童侍香履年命稽首玉帝房神泰道亦畅欢适香烟中整心注太玄精感洞虚无室招神霄降冥目瞩仙公拔过七祖难度形还南宫毕再拜向灯嚥气二七过止常于太岁上明灯以通神礼愿以求眞满三年则玄光内映神眞下降授子不死之方当时自有感应也当朝夕烧香叩齿十二通向灯祝曰灯火映太眞明光彻玄虚披朗无上道心注玉帝庐洞达空洞内神睹形自舒积感致灵降心恬理潜居朝礼太帝堂夕诵金眞书逍遥玄都里万歳返婴孩天符紫霄霞帝给玄琼誉浮游五岳巓适一得所如七祖免三涂福庆有盈余毕再拜咽液二七过止若能常于三处明灯不灭七玄九祖即得去离十苦上昇南仙一身神明澄正目视万里耳聪逺听心智逆知未然神眞来降夜光童子当教子求仙之道九年如此灵光自表通于里也按天庭法天庭是两眉之间眉之角也凹山源是鼻下人中之本侧在鼻下小入谷中也处华庭在两眉之下旦中暮向其方平坐临目嚥液三九急以手阴按之三九按而祝曰开通天庭使我长生彻视万里魂魄返婴灭鬼却魔来致千灵上昇太上与日合并得补眞人列象玄名此爲常人致灵彻视杜遏万邪之道也服雾法常以平旦于寝静之中坐卧任己先闭目内视彷彿如见五脏毕因口唿出气二十四过临目爲之使目见五色之气相绕缠在面上郁然因又口内此五色气五十过毕嚥唾六十过乃微祝曰太霞发晖灵霞四迁结气宛屈五色洞天神烟合启金石华眞蔼郁紫空鍊形保全出景藏幽五灵化分合明扇虚时乘六云和摄我身上昇九天毕又叩齿七通咽液七过乃开目事讫此道神妙又神洲玄都多有得此术者尔可行此法耶久行之常乘云雾而游云笈七籖卷之四十八云笈七籖正统道藏三家本一百二十二卷太玄部云笈七籖卷之四十九摄九祕要诀法三一守一太上智慧消魔眞经云一无形象无欲无爲求之难得守之易失失由识闇不能进明贪欲滞心致招衰老得喜失愼致招疾病迷着不改致招死殁衰患及老三一所延治救保全惟先守一非一不救非一不成守一恬惔夷心寂寞损欲折嗔返迷入正廓然无爲与一爲一此乃上上之人先身积德所致也中中已上先善未积积而未极皆由渐昇当存三元谛识神炁状貌出入有无生鎭三宫三尸必落尸毒旣去炼暗成明智慧神通长生不死眞圣神仙随因受果太平经云何以爲初思守一也一者数之始也一者道之生也元气所起也天之纲纪也又五符经云知一者无一之不知也不知一者无一能知也一者至贵无偶之号也上清三天君列纪经云柏成欻生请问云房之道三眞之诀二玉皇曰三眞者兆一身之帝君百神之内始眞也若使辅弼审正三皇内宁太一保胎五老扶精一居丹田司命护生一居绛宫紫气灌形一居洞房三炁合明于是变化离合与眞洞灵明堂云宫紫户玉门黄阙金室丹城朱窗皆帝一之内宅三眞之宝室也于是云房一景混合神人上通崑崙下临清渊云盖嵯峨竹林葱蒨七灵回转五色缠绵层楼万重三气成烟玉阙虚静七门幽深金扉玉柜符籍五篇公子内伏外牵白元浑一成形唿阳招阴上帝司命各保所生微哉难言非仙不传三一诀昇玄经曰仙人窦子明问云向闻法师咨请眞一太一未闻三一之诀当复云何旣爲一而复言三爲一有三耶爲三有一耶昔虽奉行未能晓了愿爲究尽使后来末学得知眞要法师曰三一者正一而已三处授名故名三一所以一名三一者一此而三彼也虽三常一故名三一三一者向道初门未入眞境得见一分未能舍三全一是未离三虽未离三少能见一故名三一分言三不离一故名三一子明曰此一者何所有也答曰无所有而有问曰无所有而有何名爲有答曰以无爲有又问无何而有答曰得无爲有又问得而无爲者何所义答曰形声虚伪故又问何爲虚伪答曰不住故又问云何不住答曰速变异故又问虽速变异非无所有旣云变异果是有物可变安得云无邪答曰向曰变异者亦不言都无如虚空故但言一切皆有伪非眞生者必死有者必无成者必坏盛者必衰少者必老向有今无寒暑推变恍惚无常也玄门大论三一诀夫三一者盖乃智照无方神功不测恍兮爲像金容玉质之姿窈兮有精混一会三之致因爲观境则开衆妙之门果用成德乃极重玄之道道经云三者不可致诘故混而爲一洞神经三环诀云精神炁也释名云三一者精神炁混三爲一也精者虚妙智照之功神者无方絶累之用气者方所形相之法也亦曰希微夷希踈也微细也夷平也夷即是精希即是神微即是气精言夷者以知万境均爲一照也神言希者以神于无方虽遍得之甚踈也气言微者以气于妙本义有非粗也精对眼者眼故见明义同也耳对神者耳空故闻无义同也鼻对气触于体义相扶也孟法师云言三言一不四不二者以言言一即成三也今谓明义各自有宜少多非爲定准如六通四达岂止三耶若教之所兴无乖此说然三义虽异不可定分亦一体虽同不容定混混亦不混故义别成三分不定分故体混爲一混三爲一三则不三分一爲三一则不一不三而三不一而一斯则三是不三之三一是不一之一不三之三非直非三亦非非三不一之一非止非一亦非非一此合重玄之致也出体之义略有四家一者大孟法师解云三一之法以妙有爲体有而未形故谓爲妙在理以动故言爲一引经言道生一又云布气生长裁成靡素兼三爲用即一爲本今不同此果法若起故非未形之妙经云生岂是常在之本二者宋法师解云有緫有别緫体三一即精神气也别体者精有三智谓道实权神有三宫谓上中下气有三别谓玄元始今谓此判三一之殊非定三一之体三者徐素法师云是妙极之理大智慧源圆神不测布气生长裁成靡素兼三爲义即一爲体此解虽胜语犹混通未的示体如极理之与大智此即是境智之名慧源之与裁成即是本迹之目故未尽爲定也四者玄靖法师解云夫妙一之本絶乎言相非质非空且应且寂今观此释则以圆智爲体以圆智非本非迹能本能迹不质不空而质而空故也今依此解更详斯意者旣非本非迹非一非三而一而三非一之一三一旣圆亦非本之本非迹之迹迹圆者明迹不离本故虽迹而本本不离迹故虽本而迹虽本而迹故非迹不迹虽迹而本故非本不本本迹皆圆故同以三一爲体也三一圆者非直精圆神气亦圆何者精之絶累即是神精之妙体即是气神之智即是精气之智即是精气之絶累即是神也斯则体用圆一义共圆三圆三之三三不乖一圆一之一一不离三一不离三故虽一而三三不乖一故虽三而一虽三而一故非一不一亦虽一而三故非三不三三一旣圆故同以精智爲体三义并圆而取精者名殊胜也义有九条用有五迹义九条者三一各三合成九义精有三正实权也神有三空洞无也气有三始元玄也精三者具如境智科解神三者无是豁然之名洞是通同之目空是虚容之理也气三者正一经云太无变化三气明焉黄气爲玄白气爲元青气爲始也论其相生者正智生实智实智生权智无生于洞洞生于空空生于始始生于元元生于玄也然自一之三从三至九千应万变同归本一不殊而殊殊而不殊也用五迹者洞神经云大道无极极乎自然变化无极其中要妙三五八九三者精神气也五者精有二君精气也神有二君神炁也精有二君赤气名曰太阳化爲元阳子丹变爲道君是二君也神有二君赤气变黄名曰中和变爲老子又爲黄神是二君也气有一君黄气变白名曰太阳变爲太和是一君也以五当法体义不分二分三一之变有此五君以三就五爲八三内有一成九也斯亦一途应用示此五身然化迹多端尘沙莫辩孟法师云用则分三本则常一今解论其正意体一义三本迹而言四句变九四句者一者本一迹三二者本三迹一三者本迹俱三四者本迹俱一本一迹三者妙本圆一分应开三迹一本三者应气爲一本体俱三第三第四两句者望前两句不知本迹不殊故同三同一其义具显前章也九变者三一之化号精神气精神气中又各相生三三相续遂爲九变故从一之九从九反一上元眞书云一曰源一二曰元一三曰太一四曰玄一五曰眞一六曰雌一七曰雄一八曰三一九曰正一源者至道之根衆妙之本元者衆善之长万法之先也太者极大之名包含爲德玄者不滞爲用妙絶高虚也眞者去假除惑即色皆空也雌者安静柔和观空照实也雄者刚动能化方便善权也三者精神气也正者治邪灭恶去暗就明也此明至道垂迹有此九条摄会归本同爲一致故三天正法云从九返一乃入道眞辩教曰第一出衆经不同孟法师云涉学所宗三一爲本故七部九结皆有图术今列如左第一洞眞三一第二洞玄三一第三洞神三一第四皇人三一第五太清三一第六太平三一第七太玄三一第八正一三一第九自然三一合有九经所明三一并治三宫其条守体仪具如彼经所辩然洞神所出三一之变亦云精神气虚无空等具如彼经第十三卷所明也今三一者神气精希微夷虚无空所以知此爲三一者以其明义圆极故也昔正一三一等是以其明义浅迹故也昇玄经太上告道陵云汝昔所行名爲眞一道者是则阴阳之妙道服御之至术耳非吾所问眞一此昔教也下文云汝以堪受吾至眞平等要诀无上妙经乃至第四辩不一之一此之教也其外六经所辩三一旣不彰言辩空而但爲气观之境可属于昔故涓子修上清仅得地仙而已若言三气三色并是界外之事三洞三一本意皆爲入空此则摄属于今也能伦圣教本不有无何鲁今昔故可九经所辩皆不有无并非今昔但逐物情不了滞教爲昔物情若悟晓教成今也更二义徃分今昔一就大小乘分二就因果义分大小乘分凡有三义一约定有分二约偏并分三约待絶分定有者昔小乘以三一爲定境义极于有今大乘以三一爲智慧义在于空何者昔小乘入定则舍于有故在空之时无复三一也今大乘爲观群色是空故虽于空不失三一也故洞神经释守三一云知守虚无空者爲大乘也守神鍊形爲中乘守气含和爲小乘也二偏并者昔小乘学偏今大乘能并小乘舍色入空故不能并大乘即色辩空故能并也三待絶者昔因三一以入于无得无之时谓爲眞一此之无一犹对于有之无是爲挟二故爲待也今之三一即体非有亦复非无非有非无故无所挟旣无所挟故爲絶也二就因果义分亦有三义一约近逺别二约方便究竟别三约常无常别一约近逺者昔以三爲气观果则近极三有今以一爲神观果则逺极道场故极果圆智成今三一义如前也二约方便究竟者昔开方便果极三界今开究竟故果极常一故昇玄经云是爲究竟究竟者功业成罪行毕则常一也三约常无常者昔三有之果爲灾所成故是无常今一常之果嶷然不动故爲常也金阙帝君五斗三元眞一经口诀涓子受之东海青童君至春分日夜半时起坐东向冥目存身中三宫三一三𡖖及我合七人我在中央也俱乘紫气之烟共登北斗阳明星阳明星者北斗之东神也于是存入星中共坐吞紫气三十过行之乆乆自见阳明星东元太上宫宫中有青玄小童授子眞光也周君口诀云存七眞人并北斗七星而共登阳明雁行我居中央也巾七星者以魁覆头杓柄前指也我存吞紫气三十过而嚥之也又思三一三𡖖并同吞之也吞毕更存七眞人縁向从紫气空中来下还兆三宫中良乆心祝曰三尊上眞太玄高神阳明主春万童开门丹元主夏朱紫含烟阴精主秋天威六陈北极主冬万邪塞姧五土乘王戊己天关所指皆灭所向莫干炼我七魄和我三魂生我五藏使我得眞登飞上清浮景七元长生顺徃啸吟千神毕亦可眠存之四节共此一呪尔夏至之日夜半时起坐南向冥目存我身中三宫三一三𡖖及我合七人我在中央也俱乘紫气之烟共登北斗丹元星丹元星者北斗之南神也于是存入星中共坐吞紫炁三十过行乆乆之自见丹元星南极太上宫宫中有朱阳灵妃授子绛书宝衣也秋分日夜半时起坐西向冥目存我身中三宫三一三𡖖及我合七人我在中央也俱乘紫炁之烟共登北斗阴精星阴精星者北斗之西神也于是存入星中共坐吞紫炁三十过行乆乆之自见阴精星西元太上宫宫中有白素少女授子玉章虎书也冬至之日夜半时起坐北向冥目存我身中三宫三一三𡖖及我合七人我在中央也俱乘紫炁之烟共登北斗北极星北极星者北斗之北神也于是存入星中共坐吞紫炁三十过行乆乆之自见北极元星北元太上宫宫中有玄精眞人授子金书祕字三五顺行六月一日或十五日令与秋分夏至日相避也夜半时坐西南向冥目存身中三宫三一三𡖖及我合七人我居中央也俱乘绛紫青黄四炁之烟共登北斗天关星天关星者北斗之中神也于是存入星中共坐并临目各吞四色气各十过先吞绛气以次行之乆乆自见天关星中元太上宫宫中有太上威眞人授子灭魔符䦆邪钺黄衣兵箓八节日各守八目耳以节日夜半爲始余唯存在三宫中安坐而已极精想使有至彷髴耳守五斗眞一经口诀道士志学山林隐静久遁岫室逺迹人间爲之者益精而神速至也或多不知推筭度分数作历日也如不知历日之道则二十四气八节之日不可得知又复不能年年出入世间寻问求写亦是学人之疑也今谨按北帝自然之经云法用正月三日当立春二月十五日当春分四月一日当立夏五月十六日当夏至七月七日当立秋八月二十二日当秋分十月五日当立冬十一月十一日当冬至节山林道士当用此法若晓外历日之八节自宜按之历八节盖璇玑之正度万眞灵仙神明朝宴之日也北帝自然发月数之中日二景气相随之日亦大吉时也宜以修道建思併而论之吾从唯一外国以月一日爲建二日爲除以次数之今穷山无历日此乃可用匈奴国以正月一日爲甲寅朔六甲周而复始正月小二月大三月小四月大五月小六月大七月小八月大九月小十月大十一月小十二月大若穷景深林外迹名絶者亦当按此可也毎至建日或月一日平旦存三一从己三宫中出坐巳前乃心起再拜若如见之髣髴在目心呪曰天尊三帝守我命门出游虚中六气互分养我五神正我三魂五藏自生长生飞仙毕又存从虚中还三宫良乆咽液三十过十过爲良夜当见三一及三𡖖也或梦见白鸟白鹄白虎金玉之物皆三一之化景示象也如此守之勿殆则相见之象也对面之渐也每至除日夜半时密起北向仰视北斗七星之内象见三一从辅星中下来入巳三宫中毕还寝精思存之髣髴似见乃微呪曰太上天辅三帝所游三𡖖扶持与眞合俱下入我身安寂坐无吐精灌形魂魄和濡使我飞仙云车行浮毕嚥液二十七过月取一除日尔每至开日夜半时起坐东向去巾亦可散髪更梳栉结之结令通良乆毕祝曰上元三眞眞中婴儿散髪开烟上通天台泥丸坚凝与天同时使我飞仙交行洞台毕咽液十九过毕乃巾而寝精思存三一三𡖖各安其宫帝与𡖖相对而坐存三一唿气宫中三十过己存时亦自唿气三十过也唿者开口吐气之谓也其时亦当觉一体热则和神凝魂之验也存三一皆当临两目内视神宫也存一之道使太上三素气见三宫中三素者紫青绛三沓色炁也紫在上也则存守三一在其中目想见北极紫房玉宫使天官序列思我将在帝前对坐所乞所求乃心拜焉太上是上清之帝极贵者也北极紫房帝之房耳亦存巳三一与帝谕飞眞生生之道凡临盛馔皆正心存一目想一先飮食然后兆乃食之也常如此则邪气逺退眞气来前饮食毕心祝曰百谷入胃与神合气坟补血液尸邪亡坠长生天地飞登金阙役使六丁灵童奉卫守一之法以甲午甲辰甲寅日夜半扫除静寝之庭方圆一丈布席烧香北向再拜亦可心拜而已因仰视北斗七星使紫炁从斗中出入兆身中三宫之内北向接手两膝上心存三一三𡖖与兆俱乘紫气上登太极太极北极星也存令忘身失体恍焉如昇天之状如此则仙道近矣仙人谓之大静也阴雨可于寝床上爲之亦可预作坛于盛处使方圆一丈篱四面使高数尺至日常当修之此大静之道也守一之法道当伺月初出时向月再拜毕心祝曰太阴玄精明月夫人初生流光照我三宫神仙上飞高游八方所向所愿皆与福会守一之道常存七星覆头上柄指前如此百邪之不干凶气之灭亡要诀也守一人忌食五辛猪犬肉履产妇家甲子日思存又忌大醉及诸殗臭皆避而愼之遗之勿疑矣又勿抱婴儿大不可耳不与人共衣履同床席而存一也思眞静神念道招灵皆欲别处非徒此事而已后圣金阙帝君昔受三元眞一经太极帝君眞符五斗眞一经太一帝君宝章凡此四诀以传仙人涓子涓子钓河川获鲤鱼剖得青玉函发视获二符二经法是也此太上内隐法地眞之上道亦得朝宴上清游盼太极飞遨崆峒寝息崑崙矣云笈七籖卷之四十九云笈七籖正统道藏三家本一百二十二卷太玄部云笈七签卷之五十摄十祕要诀法三一九宫法夫三一者乃一身之灵宗百神之命根津液之山源魂精之玉室是以胃池体方以受物脑宫员虚而适眞万毛植立千孔生烟德备天地混同太玄故名曰泥丸泥丸者形躯之上神所居也兆唯知吞炁咽津鸣齿纳液不知此所因者乃泥丸之末流脑家之边枝尔今将告子三一之诀上眞之妙法也闭口奉修愼勿宣传负违盟誓身没鬼宫考延七祖长闭河源两眉间却入一寸爲明堂宫却入二寸爲洞房却入三寸爲丹田丹田直上辟方一寸爲玄丹脑精泥丸魂宫也明堂宫左有明童眞君右有明女眞官中有明镜神君明童眞君讳玄阳字少青明女眞官讳微阴字少元明镜神君讳招精字四明此三君共治明堂宫并着緑锦衣腰锦裙带四玉铃口衔玉镜镜铃并如赤玉也头如婴儿形亦如之对坐俱向外面或相向也此明堂之道也若道士恐畏存三神使鸣玉铃声闻太极使口吐玉镜赤光令万丈存之俱毕因三唿三君名字叩齿九通则千妖伏息万鬼灭形也若道士饥渴亦存三君并口吐赤炁使灌巳口中因吸而咽之须臾而饱也若道士夜行暗不见路又存三君使口出火光照前须臾路自朗明也若行凶处厄难之中有刀兵之地急存三君使鸣玉铃精而想之敌人自然心骇意慑不复生害心也若道士欲求延年不死及疾病临困求救而生者当正心安寝存明堂三君并向外长跪口吐赤炁使光贯我身令帀我口傍咽赤炁无数当闭目微咽之也须臾赤炁绕身都变成火火因烧身与火共作一体内外洞光良乆乃止名曰日月鍊形死而更生者也又暮卧常当爲之则必长生不死也又数存咽赤炁使人颜色返少色如童女此不死之道明堂之要诀毕也旦起皆咽唾三十过以手拭面摩目以爲常存唾色作赤津液洞房中有三眞左爲无英公子右爲白元君中爲黄老君三人共治洞房中此爲飞眞之道别自有经事在金华经中丹田宫有上元眞一帝君帝君之𡖖合三人共治丹田宫守三元眞一之道是也此眞地之要路控乘龙车之经也天眞多官位乐欲爲地眞人地眞人隐遁于官位不劳损于朝宴故从容任适随时而游坐七舆以造步四炁也至于天眞虽差阶小异俱一眞矣地眞人亦各安其所之不愿爲云中官也流珠宫有泥丸太一眞人在丹田后却入一寸爲流珠宫流珠眞神自别有经司命之所行也其道妙大发誓用珠帛结盟乃能付之此经三百年一传满五授止不得复出此太极公𡖖司命之道也玄丹宫在丹田之上正方一寸紫房緑室朱烟满内其中有泥丸太一眞君治玄丹之宫太一眞君貎如婴儿始生之状坐在金牀玉帐之中着紫绣锦衣腰带流火之铃流火之铃者无质而赤光动之声闻十万里盖上清中太一眞人之宝铃也左手把北斗七星之柄右手把北辰之纲北辰者北极不动之星谓之爲辰纲也正坐玄丹宫向外左右无侍者所以名之爲太一眞君也旦夕守诸三一讫独后乃末存之末存之者先造其轻后行其重也夫头有九宫请先说之两眉间上其里有黄阙紫户绛台青房共构立守寸之中左右耳守寸左面有绛台右面有黄阙其九宫眞人出入皆从黄阙绛台中间爲道故以道之左右置台阙者以伺非常之炁伺迎眞人徃来也紫户大神名平静字法王青房大神名正心字初方形并如婴孩各服衣如其方房户之神手执流金火铃守寸者却入三分名爲守寸也暮卧及旦存思之时先存二大神髣髴存见仍唿其神名字毕微呪曰紫户青房有二大神手把流铃身生风云侠卫眞道不听外前使我思感达利灵关出入利贞上登九门即见九眞太上之尊祝毕乃可存思三一洞房九眞诸要道也守寸二大神唯听九宫中眞官在九宫内者出入耳目上帝信命及玉童灵眞徃来诸帝轩二大神听以进其余非眞此一大神皆不听进也此中黄太一法度也于是赤子帝君乃命两耳神娇女云仪使引进之故人觉耳鸣者外使入也云仪时扣謦钟以闻九宫使知外人来入令警备也磬钟者是今耳鸣之声音也其闻之者错手掩耳而祝曰赤子在宫九眞在房请听神命永察不祥太一流铃以灭万殃祝毕以手拍耳门二七遍毕当觉面热即佳候也若觉头项颈间索索寒者恶气入也当急卧临目内存玄丹宫太一眞君以流火之铃焕而掷之恶气即出身外火光亦随之在后炯炯然以照己一身良久平复也其明堂洞房丹田流珠四宫之经皆神仙爲眞人之道传于世其玄丹宫经亦眞仙司命之要言四宫之领宗矣此一经须太极帝君告可与乃与之也亦时出授尔凡合五宫之道行乎世上有眞名者遭值之矣自非骨相挺命不闻此言也又有玉帝宫王清神母居之又有天庭宫上清眞女居之又有极眞宫太极帝妃居之又有太皇宫太上君后居之此四宫皆雌眞一也道高于雄眞一也并有宝经以传已成眞人者未得成眞非所闻也雌眞一之要亦自不授之矣太上所以出极八景入骖琼轩玉女三千侍眞扶辕灵妃侠唱神后执巾者寔守雌一之道用以高会玄晨也此太上之宗根虚皇之所传也此四宫人皆有之但不修此道者宫中空耳夫不尽修于九宫九宫者宫中亦空尔非但雌家而已至于丹田宫中常有帝君守寸常有大神不复问之须修乃见在宫中尔修之者神仙不修者以寿死矣雌雄一神者男女并可兼修之无不在也唯决精苦之至乃获益矣守玄丹太一眞君之道暮夕静寝去诸思念卧坐任意先存北极辰星紫炁来入巳玄丹宫中须臾满宫溢出耳外使帀身通洞内外与紫炁合体毕又存日来入玄丹宫中日满宫内在紫炁中央望视如暗中视火珠之状毕乃存上清中黄太一眞君从北极紫炁中来下入玄丹宫日中坐君讳规英字化玄衣貌色服如上又存巳一身忽然昇上入玄丹宫日中在太一眞君前对坐服色任意因心起再拜稽首膝前问道求神仙长生随意言之因存乃吞紫炁三十过次咽液三十过毕又存北斗七星内有一赤炁大如弦径下直入玄丹宫中于是太一眞君及巳俱乘日入行赤炁道中直上诣北斗魁中寝息良乆自因此寝也亦即有眞应十四年行之则与太一同游俱到七元纲也十八年诣上清宫受书佩符役使玉童玉女各十八人一夕一存之唯数而已勿令脱夕亦可专修此道不必须守三一也兼之益精致感速尔月一日三日七日十一日十五日夜半之时存玄丹宫太一眞君正坐向外口吐青炁下入我口中我随咽之凡五十过毕乃咽液五十过毕微祝曰太一眞皇中皇紫君厥讳规英字曰化玄金床玉帐绣帔锦裙腰带火铃斩邪灭姧手把星精项生日眞正坐吐炁使我咽吞与我共语同宴玄丹鍊灌七魄和柔三魂神灵奉卫使我飞仙五脏自生还白童颜受书上清司命帝君所愿所欲百福唯新又存巳上入宫中在太一前寝息因以取眠亦当梦感妙应矣日爲此而数精至即相见之阶渐也四宫雌一内神宝名玉诀凡学上眞之道而不知雌眞之一内名亦万不得仙也学者受师口诀然后奉行每以正旦月朔太岁本生之日入室东向思存玉清神母姓廉名衔字荒彦长九寸九分着玄黄素灵之绶头戴七称珠玉之髻冠无极进贤之冠居无上之上太极珠宫七宝府五灵郷玄元里下治兆身玉帝宫中上清眞女姓厥名回字粥类长六寸六分着青宝神光锦绣霜罗九色之绶头戴玉宝飞云之髻冠玄黄进贤之冠居无上之上崑崙太幽中宫明堂府九光鄕大化里下治兆身天庭宫中太极帝妃姓玄名虚生字伯无长七寸七分着玄罗流光五色凤文之绶头戴七宝玄云之髻冠无极进贤之冠居元景之上太清极玄宫中玉房府三丹鄕丹元里下治兆身极眞宫中太上君后姓迁名含孩字合延生长三寸三分着七宝飞精玄光云锦霜罗九色之绶头戴九玄玉精頽云之髻冠玄黄无极三宝玉冠居太清九玄之洞无极眞宫丹精府云光鄕玄玄里下治兆身太皇宫中行玄丹之道守三一之诀当常存四宫雌眞一之神衣服形影名讳郷居所在此宝经之上篇以传见成眞人者始学不得参问其要素灵所秘不行于世凡受上眞之法三宝神经虽通灵究幽不知雌眞一之法亦万无成矣故太上标其重禁格于轻洩不载于纸墨有者宜审实内心然后受焉每以正旦月朔及太岁本生日沐浴清斋烧香入室东向存思四宫雌眞一之神鄕居姓名服色长短如上法毕当叩齿十六通祝曰太阴眞神号曰女灵含景九玄乘眞隐冥日吉天朗告斋上清心念目瞩洞鉴神形还守宫宅玉华芳盈五色变化流黄紫青运致飞霞上造帝庭毕咽气三十六过止如此则九年面生玉华金眞映光神见躯形与兆共言子旣见神心知而已愼勿妄传也此四宫雌眞一之神是天元始生之阴官受号帝妃也始其元气未立五政未开光景未通气极虚无无上无下无外无内无左无右无前无后太上之元精玄始之妙眞虚极之先结气而凝混化万物天地得存皆由于四眞也能有至心存思者千龄不知老九天之中万神同寿也金阙帝君三元眞一经诀涓子受之东海青童君太上曰眞人所以贵一爲眞者上一而已一之所契太无感化一之变通天地冥合是以上一爲一身之天帝中一爲绛宫之丹皇下一爲黄庭之元王并监统身中二十四炁炁以受生生立一身上应太微二十四眞眞炁徊和品汇成形玄神混分紫房杳冥夫气者结虚烟而成神也神者托三一以自生也变化者三一之所造得化者皆由神之自隐混黄相成得玄之极故三一元君各有眞炁眞炁结成自爲千乘万骑云车羽盖常以内入紫宫以登玉清列録元图化胞保胎三一养身得爲眞人飞行九霄受事高上所以一之所济者乃生乎天地非但行飞蠕动小事而已子若能守之弥固则精应感畅精应感畅则三元可见三元可见则白气郁变白气郁变则混分自生混分自生则千乘万骑忽然至矣于是羽盖可御云车可乘白日昇天上造太微实三一之玄功精感之所会也太微中有二十四气混黄杂聚结炁变化有时忽尔而分觉然而生也化炁中有二十四眞人结虚生成不由胞胎皆三一帝皇之神炁所以致分道变化托玄立景矣旣能守身中三一则天上太微中三一帝皇之眞君而降见于外与子面言矣身中复有二十四眞人亦身精光爽炁所分化而变万化若云车来迎合炁晨景以登太微二十四眞人俱与身中神明合宴于温黄之中共景于紫房之内託形炁于千涂回老艾以返婴改死籍于北酆寿长存乎帝鄕出入玉清寝止太微又兼行帝一太一五神及三五七九之事兼行之者一神之感易致也紫房须守一爲根本守一须守紫房爲华盖故三一三素相须也而紫房六合相待也虽其居不同而致一之用俱济也子善思而存之则三一之事毕矣若单得受一道者则三元不备但注心于一亦可长生不死得入太清而已不得游宴太极北登上清之宫也上一眞帝之极也中一眞皇之至也下一眞王之妙也天皇得极故上成皇极地皇得至故上成正一人皇得妙故上成衆妙之君三皇体眞以守一故一无藏形仙人寻眞以求一故三一俱明一无藏形其眞极也三一俱明得一而明已其眞旣极三一旣明得一而生也夫眞守一者当令心寂神凝体专求感所以百念不寻精意不散但三月内视注心一神则灵光化生缠绵五脏若其注念不散专炁致和由朴之至也得一之速也若华伪僣起竞心乱生故一不卒见神不即应非不卒见即应由存之者不专思之者不审是故积年之功罔有髣髴也若能心济逺感纵心无劳亦必三月之精思与一温合者也太上告曰三元者九天之玉眞太上之正道也胎根之所生六合之所存故正一大道以出眞帝正道玄眞以生大神离合五化万化忽成三元解变则一之所生也故变气布结神得以灵衆眞归一而玄功成焉此正道之宗祖元气之根始也散之于无则白气沓合养之于形则长生永久夫三一之法观道备于三元其道奇妙緫括灵篇天人仙皇握宝神经第一之诀大洞眞经三十九章第二之诀雌一合变大有妙经第三之诀洞眞玄经三五七九号太上素灵是故上一帝君宝洞眞经中一丹皇宝雌一大有妙经下元一王宝太上素灵洞玄大有妙经此之三文眞道之至精一神之玉章并是天眞之禁诀也高上之秘篇兆守三一得吾三经即能乘云上昇太清洞观无穷游宴紫庭微哉深矣难可文宣守一所生三一见矣旣见三一可求此经当必授守三一之法皇天上清金阙帝君眞书之首篇衆眞之妙诀子而守一一亦守子子而见一一亦见子一须身而立身须一而生子身进退千端万事常当念一饮食念一喜乐念一哀戚念一疾病念一危难念一履水火念一乘车马念一有急念一人之念一举止瞩目念亦多矣思念必专不专无冀矣患人有志不固固不能久知一名字而不能守守不能坚志志不能苦思念无极多有夸心不能常守故三一去则正气离失失正气者故气前故气前死日近也俗人学道多寻浮华不信眞一爲贵初有其志后必变败由用志不一邪气来入故也守一之戒戒于不专专复乆乆不不能精精不能固固而不常则三一去矣爲空宅尔空宅无主其身安乆矣太上告曰气结爲精精感爲神神化爲婴儿婴儿上爲眞人眞人昇爲赤子此一眞之也天有三玄谓日月星也亦爲三精是用长生人有三宝三丹田也亦爲三眞是用永存灵宝经曰天精地眞六宝常存此之谓也两眉间上却入一寸爲明堂却入二寸爲洞房却入三寸爲丹田泥丸宫却入者却就项后之背向也丹田泥丸宫正四方面各一寸紫气冲天外映照九万里北斗七星以魁爲盖以杓柄前指外向也变化大小飞形恍惚在意存之上元赤子居中在斗盖之下赤子讳凝天字元先位爲泥丸天帝君其右有帝𡖖一人坐相对是齿舌脑之精神化而生也上入爲帝𡖖君讳肇精字玄生此二人共治泥丸中并着赤绣华衣貌如婴孩始生之形天帝君执上清神虎符帝𡖖执大洞眞经坐俱外向或相向也内以鎭守泥丸面目齿舌两耳鼻发之境外以振威六天万鬼凶恶魔也三魂七魄五日一来朝而受事焉心爲中丹田号爲绛宫鎭心之中央正四方面各一寸朱烟参天外映照三万里变化恍惚在意存之中元眞人居其中讳神珠字子丹位爲绛宫丹皇君其右辅皇𡖖一人是五脏精神之结化也入绛宫爲辅𡖖讳光坚字四灵此二人共治绛宫中并着朱锦衣貎如婴儿始生之形丹皇君左手把太清经辅𡖖君执大有妙经八景章坐俱外向或相向也内则鎭守筋骨五脏血肉之境外以震折万邪之不祥养炁安神长生乆视飞仙太霄三魂七魄三日一来朝而受事焉脐下三寸号命门丹田宫下元婴儿居其宫四方各一寸白气冲天外映照七万里变化大小飞形恍惚在意存之下元婴儿讳胎精字元阳位爲黄庭元王其右有宝鎭弼𡖖一人是津气津液之神结烟昇化也入在丹田宫弼𡖖讳归明字谷玄此二人共治丹田下元宫并着黄绣罗衣貌如婴孩始生之状黄庭元王左手把太白星右手执玉晨金眞经弼𡖖执太上素灵经九庭生景符坐俱向外或相向也内以鎭守四胎津血肠胃膀胱之府外以消灾散祸辟却万邪三魂七魄一日三来朝而受事于王矣守一之法立春之日夜半之时正坐东向服气九过咽液三十五过毕乃存北斗七星冉冉来下我顶上却向天以杓柄正向前指东也存阴精眞人二星亲泊头顶上阳明玄冥二星却在上也阳明阴精二星在后面玄冥眞人在前面于是髣髴存念位定又思三一之尊君忽见变生共出在斗魁之中须臾三𡖖君复坐如三尊须臾见六人俱登玄冥纲行东去达天关而止俱向我口又存见上元手扶上𡖖中元手扶中𡖖下元手扶下𡖖也我乃咽气一通良乆上元二人从气中来入我口上昇还泥丸宫次咽气一通良乆中元二人从气中来入我口中归绛宫次咽气一通良久下元二人从气中来入我口中咽入下丹田中存天关星令去口七尺星在口前三元入我三宫中都毕乃精念眞一各安所在坐卧思之在心心有所愿事事心启之所求者亦心启求之存思唯令静寂苦寝室内昼日亦可存思立春存三一东向如立冬精思立夏存三一南向如立春精思立秋存三一西向如立夏精思立冬存三一北向如立秋精思存思三一各安其宫毕乃微祝曰五方命斗神致七星三尊凝化上招紫灵六神徘徊三宫丹城玄通大帝下洞黄宁天眞保卫召引六丁神仙同浮乘烟三清四体坚鍊五脏自生云笈七籖卷之五十云笈七籖正统道藏三家本一百二十二卷太玄部云笈七籖卷之五十一职一祕要诀法八道命籍八道命籍一名八间一名八达又名八解缠绵释结谢罪延福妙经太素三元君受于自然之章封于太上灵都紫房之内金章玉华三百人侍卫典香东海小童四极眞人西城王君封于峨嵋之山西室之中万劫一传有玄名帝简紫字青宫玉藏之人千年之内听得三传上学之子不得此文虚困山林终不得道所谓八道者日月四时八节所行也日行赤道月行黄道黄赤二道阴阳之所恒行至于立春春分日月行青道二立夏夏至日月行赤道二立秋秋分日月行白道二立冬冬至日月行黑道二此八道也日月行八道之日各有变化翾飞蠕动含炁之流草木飞沉随縁感应改故易新轻者或更重重者或更轻善恶回换炁象之运自然而然上学眞人因变行化习吉除凶进善黜恶申明弃暗入正治邪练伪成眞厉思登圣其法高妙兹道玄通故曰八达至极无穷矣一道命籍立春清朝北望有紫緑白云者是太上三元君三素飞云也正存之叩头搏颊各九心礼四拜再密呪曰鲁孙名今日幸遇三元君出行愿得长生侍给轮毂余所言随人意也某病乞差某厄乞度某灾乞消某事乞果三见云轝白日昇仙不须复存思千百所施爲行此必有仙録是故谓之八道命籍也二道命籍春分夜半子时东北望有玄青黄云是太微天帝君三素云也存思密呪皆如上法三道命籍立夏清旦北望有紫青黄云者是太极上眞君三元内宫眞人三素云也存思密呪皆如上法四道命籍夏至清旦南望有赤白青云者是扶桑大帝君三素云也存礼密呪皆如上法五道命籍立秋清旦正西望有白赤紫云者是太素眞人天皇白帝君三素云也存礼密呪皆如上法六道命籍秋分清旦南望有素赤黄云者是南极眞人上皇赤帝三素云也存礼密呪皆如上法七道命籍立冬清旦西南望有緑紫青云者是上清眞人帝君皇祖三素云也存礼密呪皆如上法八道命籍冬至清旦正东望有朱碧黄云者是太霄玉妃太虚上眞人三素云也存礼密呪皆如上法右八道命籍之日月未至一二日先沐浴烧香以待至日依时出望一食顷还室阴雨则不望非其日忽见此云礼呪如上三倍胜于其日也凡先身今身前世今世罪结不除谩谢不的原恕赊迟功行难进魔试不知多致退落衰老易至求昇难期一去长夜幽苦未央上学之士悟此惊心誓志仰慕感玄彻灵能得命籍的断罪根解释恶结滋长善源群邪不敢干得眞必速谛念密修即有验矣八道祕言闲心静室寥朗虚眞逸想妙观腾跃玄人苟诚感上会精悟辉晨亦将得见丹景之炁三素飞云八舆朱辇紫霞琼轮上清凈眄徊辔三元高皇秉节灵童攀辕太素拥盖南极临轩于是冥光外映蒙蔚龙颜象烛太虚流逸七观也子能见之则白日昇晨不烦凝霜濯华玄映金丹也一道秘言曰以八节日清朝北望有紫緑白云者是爲三元君三素飞云也其时三元君乘八轮之誉上诣天帝子候见之当再拜自陈乞得侍给轮毂之祝矣三见元君辇者则白日昇仙二道秘言曰以八节日夜半东北望有玄青黄云者是爲太微天帝君三素云也其时太微天帝君乘八景之轝上诣高上玉皇也四见天帝之誉者则白日有龙誉见迎而昇天也三道祕言曰以甲子上旬戊辰己巳之日清旦西北望有紫青黄云者是爲太极眞君眞人三素云也其时太极眞君太极眞人乘玄景緑轝上诣紫微宫九见太极誉者则白日昇仙四道秘言曰以甲戌上旬戊寅巳卯之日清旦东北望有赤白青云者是爲扶桑大帝君三素云也其时扶桑公大帝君乘光明八道之辇上诣太微宫七见之者则白日有云龙见迎而昇天也五道祕言曰以甲申上旬戊子巳丑之日清旦正西望见白赤紫云者是爲太素上眞白帝君三素云也其时太素上眞人白帝君乘翛条玉辇上诣玉天玄皇高眞也十四过见之则白日昇仙六道秘言曰以甲午上旬戊戌巳亥之日清旦正南望有素赤黄云者是爲南极上眞赤帝君三素云也是时南极上眞赤帝君乘绛琳碧辇上诣阆风台十过见之则白日昇仙七道秘言曰以甲辰上旬戊申巳酉之日清旦西南望见緑紫青云者是爲上清眞人三素云也其时上清眞人乘玄景八光丹辇上诣高上九天帝君四见之者则太一来迎白日昇仙八道祕言曰以甲寅上旬戊午己未之日清旦正东望有朱碧黄云者是爲太虚上眞人三素云也其时太虚上眞人乘徘徊玉辇上诣太微天帝君十五见之者则白日昇仙右八道祕言见者当再拜自陈如上法三素云各自有色色气上下相沓积如所次说也假令八节日见三元三素云者则紫云在上緑云次之白云在下共相沓也子谨视之上旬者谓甲子之日初入月上十日之内有甲子日是也非其时日而见此云者亦当拜祝则三倍于其日见也他日効于甲子矣行九眞司八道之事者则天人卫护眞皇守其命骨矣夫非有仙名玉籍者亦不能遇此经见之者皆玄书宿名应爲仙人故也七百年内听得三传施行此道者勿令人犯其履屐弄其巾褐也七魄变成龙虎守人地关伏于屐履之下三魂化成灵光之云映其巾中若有犯之者则心震意惕惕然自失所以神亏魂散精光翳滞也常愼之侍书有玉童玉女各七人言白有经者之功过摄万邪之不祥若子视文皆烧香于左右面也传授之时对斋四日立誓委盟爲不漏不宣之约须得其人然后乃可付耳违科负盟七祖父母受拷于玄都地狱身死下鬼如四极明科太虚眞人南岳赤松子曰此经或名九素上书或名太极中眞玉文或名八道金策按四极明科受书皆立誓约盟不传洩以代歃血割髪之信验也其受九眞太上眞文𧵥白素九十尺其受八道祕言黄老隐法𧵥素丝八两其受太上鎭生五藏云腴之法𧵥金纵容珠二枚以爲闭密藏之誓若有违盟洩露如神州四极法𣈆永和七年岁在辛亥十月四日丁巳夜受刘君九眞中经八道秘言斋盟如法太上曲素五行祕符太上告后圣金阙帝君曰元气分判天地开张阴阳贯位三五成官玄置六甲化生五行金木水火土緫御中元以炁相生混合成眞后学求仙不知道源徒劳存思损疲形神积涉无感望道泯泯夫欲寻本当归其根失根求生万不得全今欲抄集上皇玉文出以相告子择贤而传其法宝秘望不在言可依明科承而奉焉太上五行秘文与天地同生混仙万眞緫御神灵天无五行则三光不明地无五行则山崩岳倾人无五行则身朽零故五行混合相须而生若有志心当寻眞名旣受其法天地同根唿魂招魄保命役神修之九年克登上仙夫受曲素诀辞学上眞之道当知五行父母眞君内讳存以招魂召以制魄魂魄长存眞神緫归宫宅备守形身便得反于自知若此克遂游宴玉清与炁合眞矣凡修此道当以甲乙之日入室烧香东向存思甲父乙母二眞之神父讳青婴冠九玄碧宝玄冠衣翠羽章衣手执青精保命秘符母讳浩先头作頽云之髻着飞青锦裙手执化生丹霞符二人以玄符授我身便叩齿九通呪曰眞君父母化生二灵三五反眞与元合冥外摄游魂内固魄精长居宫宅无离我形长与三元同保玉清毕服符又叩齿九通嚥液三过止修此九年洞睹无穷彻视逺闻逆知吉凶丙丁之日入室烧香南向存思丙父丁母二眞之神父讳枢户冠朱阳通天宝冠衣绛章之衣手执朱明保身长存秘符母讳纳灵头作飞云之髻衣丹罗飞裙手执中原黄精祕符来授我身便三唿二眞内讳呪曰阴阳变化二景生眞玉灵反魂拘魄鎭神三五混合无离我身得保日月三景齐晨毕服符又叩齿九通嚥炁三过止修此八年眞灵降见云誉来迎戊巳之日入室烧香向西南存思戊父已母二眞之神父讳长御冠黄华三宝玄冠衣黄章单衣手执中元度命秘符母讳来生头生二角頽云髻着黄锦飞裙手执金兕自然秘符来授我身便三唿二眞内讳呪曰中元玄纪摄御四方化生五炁温合帝房拘魂御魄与形合同长保天地历劫无穷服符毕又叩齿九通嚥液三过止修此十二年彻见八方身化金光乘虚太空庚辛之日入室烧香西向存思庚父辛母二眞之神父讳启明冠九元碧宝玄冠衣素羽衣手执素灵召神保命秘符母讳德神头作飞云之髻衣素锦飞裙手执玄阴生形上化祕符来授我身便三唿二眞内讳呪曰金精玄注结炁九灵流眞混合灌养身形使我魂魄安鎭黄宁饥食三元渴飮玉精乘虚驾浮游宴紫庭仍服符毕又叩齿九通嚥炁三过止修此六年得驾景霄晨出入紫房壬癸之日入室烧香北向存思壬父癸母二眞之神父讳朔灵冠玄晨之冠衣皂纨单衣手执通灵长命秘符母讳法劳头作頽云髻衣玄锦飞裙手执飞仙腾化秘符来授我身便三唿二眞内讳祝曰上有九元化生阴阳五行参差金刚反强三晨宝耀冠我衣裳五色流黄天关开张上昇玉清出入帝房乃服符毕又叩齿九通嚥炁九过止修行五年洞视无涯逆知吉凶乘虚驾浮上昇霄晨玉珮金铛上灵元年正月一日六元合庆甲子直辰元始天王与太帝君共乘碧霞流飈紫辇上登九玄之崖无色之端徘徊洞天逍遥极元流眄纵体适意浮轮有青鸟来翔口衔紫书集于玉轩奉受记文目玉珮金铛大极金书玄眞洞飞二景宝经二君以金青盟天禀受上眞铸金爲简刻书灵文使龟母按笔太一拂筵盛以云锦之囊祕于郁森之笈封以玉清三元之章付仙都老公侍仙羽郞藏太素瑶台玄云羽室玉珮者九天魂精九天之上名晨灯一曰太上隐玄洞飞宝章处于玉清之馆太霄之中结青阳之炁灵照九天青光沌沌洞照三元之台色如青玉形如月圆内有空玄玉台紫殿则魂精帝君处在中央太霄隐书云玉珮玄台南轩之文经曰欲求长生宜先取诸身月华月精日霞日精左回玉珮右把金铛二景缠绵双神安康上行太极下造十方坚存玄眞宝固灵根玄谷华婴灌映沉珍漱月咀日以入天门金铛仰注玉珮执关青白分明适我泥丸宝液闭精鍊柔身形三君备卫丹绛之裙珠绣华帔飞锦青裙带月衔日首建紫冠安坐明堂阴以七元黄庭戊己塞鎭邪源恭司二子无英白元桃康三老当我生门通彻五府十二之纶吐纳六宫魂魄欢欣却此百痾辟热除寒二景缠络万神内欢有明其文飞昇南轩把金铛玉珮八景玄光九天同灵玄母齐房阴哺阳导明色觧容位刻丹室名题帝宫三周九度与运混同此玉珮宝文太极玄眞之经也能修之者皆飞行太虚逸放九清自简结録东华书名西王母令刻书此于崑崙之山玄圃之室自非清虚之质不得窥参夫欲腾九清宴南轩回玉珮于明堂引金铛于泥丸降魂眞于晨灯招飞景于帝君凡行此道常以暮卧两手抚心闭目在景存玉珮青阳之气光色沌沌如月之圆灵映兆身洞达一形魂精帝君姓开明形长九寸头建紫冠披珠绣华披衣飞锦青裙带月衔日乘御青鸟在青光之中下降兆身安鎭泥丸兆当叩齿九通嚥液二十七过阴呪曰玄元太灵九天魂精晨灯朗映结炁光青号曰玉珮洞耀太明带月衔日建符执铃华光流焕普天郁冥乘空控翮丹辕紫軿先晏三元回降我形鎭在泥丸下流黄庭检魂束魄万鬼安宁五藏结络九宂华荣八景腾飞昇入玉清毕以手相摩令热拭目二七过嚥炁三过止便卧如此则魂安魄宁万神鎭宫内固灵气外塞邪源八景变化鍊眞变仙行之九年尅能洞睹幽冥逆究未然坐在立亡与神对颜一十八年道成眞降飞行上清学无此法则三魂不守七魄不宁三尸飞翔九虫奔惊攻伐形内来邪通精神炁散游体不洁清徒劳咽液损炁丧灵有得此道克成长生宝愼密修命胡可倾金铛者九天魄灵九天之上名曰虹映一曰上清华盖阴景之内眞处上清之馆太霄之中结白烟之炁灵映九天白光奕奕洞观上清色如白云形如玉山上有琼材之宫则魄灵帝君所处太霄隐书金铛之经于玄台北轩之内文曰欲求飞仙当鍊魄灵魄灵魂精九天俱生二景缠绵双神洞明右回金铛左旋玉铃流光紫虚耀眞上清飞行太极下造八冥坚存玄眞保固华婴日月交漑玄谷益盈玉珮金铛青白分明鎭我明堂魂安魄宁是谓华盖九天帝灵紫绣珠帔飞罗丹裙带日衔月首建华精安坐明堂阴以七星上降陵梵务猷黄宁三老帝尊固我长生通彻胃管六府五庭虹映缠络万神卫形有得其文飞昇上清此金铛宝文上清阴景之内眞能修之者皆上步霄霞遨游太极寝宴九空游行紫虚也西王母令刻书此文于崑崙山积石之阴自无玄图帝简録字丹台此文不可得而披也夫欲腾景九霞之上运身上清之中回金铛于泥丸引玉珮于明堂降华盖于虹映招飞景于帝君者常以鸡鸣天光未分之时叩齿二十四通思金铛白云之气光色奕奕如玉山映灵兆身洞达一形魄灵帝君姓晖讳𨴤元形长九寸头建华冠披紫绣珠帔飞罗丹裙带日衔月乘白翮之鸾在白光之中下降兆身入明堂之中便引炁二十四嚥阴呪曰九天魄灵元始上眞虹映峨峨白光玉山号曰金铛天帝之神带日衔月迅辔白鸾上宴玉清出入三元回降我形安鎭灵关拘魂御魄万神自欢五内生华灵秀玉颜策云飞行上昇帝晨毕摩两掌令热拭额二七过捻两目后二七过嚥液二七过止此则金铛下映帝君安鎭万神緫归身生光明行之九年之内飞行上清矣又当以月一日及甲子太岁本命之日清斋入室白书九天魄灵太霄阴符于青纸上夜半向东方叩齿二十四通诵金铛之经一遍存金铛白气之光当奕奕洞明如玉山灵映兆身洞帀一形兆引白光二十四嚥止服太霄阴符微呪曰玄阴七云九天魄精玉山奕奕虹映上清金铛玉珮与天同生二景缠绵下降我形列奏丹台刻书紫名得乘飞舆流黄郁冥飞空腾虚昇入洞庭上享无极与天齐灵毕摩两掌拭额三九过手接目外眦一七过又嚥气三七过止黄衣童华阳诸洞记曰黄衣童者即玉珮金珰之官耳凡坐上常有一人共坐昉昲者即太极眞人也时或徃来盖受行玉珮金铛经者自然致太极眞人耳唁云服九灵日月之华得降我太极之家此之谓也凡修太霄之道存回金珰玉珮之法当兼日月之精以炼五胎之神招日中五帝月中五夫人二景玄映下降我形使面有玉泽体发奇光内外洞朗心聦目明于是玉珮可挹金珰可旋也魂魄帝尊将憩子之房晨灯虹映之光将可立昇也流金火铃流金火铃以太上大道君游宴之圆光上激九天之威下灭六天之凶玄光灵映道君之项流照八极四十万里三天立正之初罢除六天之始以传太微天帝君神文藏于琼宫玉房之内灵光自明焕赫上清飞龙毒兽翼其侧紫云玄晖盖其巓玉华之女金眞之童各三百人典卫灵文散香虚庭积七千年化生五符光彻八方因有五方营卫之官太微天帝君以传金阙后圣道君后圣道君以付上相青童君使授诸爲眞人者佩游上清学眞之夫而无流金火铃项生圆光皆不得上登三光若有金骨玉质玄名青宫得受此文佩之而行诸天诸地四海五岳率天衆圣仙官莫不稽首来迎凈光骇动所制不轻三元立遗玉女玉童三十六人侍卫其身佩之九年得乘八景玉誉飞行太空流金火铃者九星之精一名圆光太上之威幸生于九天之先结气成文光明焕赫彻照十方悬精垂映太上之项积七千年化生五铃神符玄降太微天帝君威摄八极天之魔神布之霞庭率天以下莫不緫统太上大道君宝秘此道告下普天主司眞仙纠察轻洩有眞仙之才得佩此符不依玄科而轻付非眞秽慢灵文皆七祖受殃考及先师同充鬼官以紫缯二尺二寸朱书戴之头上若有金名玉骨得佩此文皆宿命应仙佩符之身出入游行恒当存想巳身项上有圆光映照四十万里之外九年之中勤心念眞清斋笃志克得眞灵下降圆光自明乘空而行坐在立亡五铃登空虚保仙上符流金火铃内存振威大祝修佩流金火铃出入逺近经履危险冦病之中戹害之下当存眞光以自卫开道万里之路发行之始正向其方叩左齿二七通咽炁三十六过思所在之处形象山林草木人民禽兽神灵分明朗然皆来朝拜我身思北斗七星覆我头上仍存我左目爲奔星右目爲迅电其光焕赫奔星九万里外所见之道路随光开通山林草木人民屋宅兵寇鬼炁尽令消灭无复孑遗四道豁然因祝曰前开后闭天平地昂神公出游四道开张当令天地通我桥梁前后左右洞达八方我左掷奔星右迅电光流火万里何妖敢当太一将送万神来迎有所之向靡不吉良乘云驾虚上昇太空毕引二目之精各还其宫左取七炁右取七炁嚥之毕如此可以冒险涉艰攻鬼伐兵炁无不应应响荡然其法至妙不得妄传口口相授而已明愼之焉五帝流铃五符威制极天之魔召摄五方神灵上应五晨参落七元下应人身九孔七明周天竟地靡有不关无幽不测无细不鉴有符则光见掷符则振威子若佩之口受师言若在人间遇恶鬼之地当作振威大祝北向闭炁十二息思五方炁覆冠一身内外晻冥覩无所见因叩齿三十六通嚥五方炁方各三嚥炁徐尽入兆身存我两目童子光如流星焕落五方便祝曰天元七精五帝流铃焕掷电光如天奔星光耀十方照鬼眞形有何小妖当我生门太上有命诛戮无亲屠肝刳腹絶鬼灭精千千皆摧万万皆倾神威吐祝摄録无停便咽炁三十六过止如此一祝则五方神官皆保甲命卒摄録所在有灵之炁束缚诣庭三祝则鬼王灭种苦入五岳周游山川冒险履峻皆当未及其处五步叩左齿三十六通若之东岳便存东方青帝希林珠官属九千人卫我前后左右以青霞之炁覆冠我身若之南岳当存赤帝丹玄子官属八千人卫我前后以绛云之炁覆冠我身若之西岳当存西方白帝少皓灵官属六千人卫我前后以素霞之炁覆冠我身若之北岳当存黑帝玄冥皓官属五千人卫我前后以皂云之炁覆冠我身若之中岳当思黄帝执中元官属万二千人卫我前后以黄云之炁覆冠我身毕祝曰干元耀灵七星玄精五斗华盖绕络我形五色飞霞混合交并身佩七元流金火铃焕掷无方极天郁冥五帝神官驱策天兵爲我摄制山川土地千鬼万灵皆来束首自送眞形前诛后戮所捕无停毕如此一祝天魔灭迹万鬼来朝游行五岳履涉山川无复试观之患五岳仙官自奉送五芝玉英来给子身若在军寇之中悬白刃之下厄难之处当叩右齿十二通存七星覆我玄光洞映周匝一体存肝爲木星出在左肺爲太白星出在右心爲荧惑星出在前肾爲辰星出在后脾爲鎭星出在胷上令五星精炁缠绕前后我身居斗魁之中五星之下又思五帝神官卫我左右祝曰天爲我屋地爲我床五岳山河爲我桥梁玄斗元精爲我衣裳藏身七元之内流火之鄕度我者太一务猷过我者白元无英灾不能干兵不能伤当令我身上诣金阙九老之京毕如此在屈厄之中垂终之命便得解脱矣云笈七籖卷之五十一云笈七籖正统道藏三家本一百二十二卷太玄部云笈七籖卷之五十二职二杂要图诀法九眞行事诀三月三日五月五日以东流水沐浴烧香于左右毕向王气再拜心祝曰太上高眞九灵之精使某飞仙登于紫庭沐浴华池身神澄清精通太虚五脏自生第一眞法平旦按手两膝上闭气瞑目内视存天精君着朱衣巾丹冠坐在心中口出紫炁以遶心外九重因叩齿九通咽液九过祝曰天精大君来见心中身披朱衣头巾丹冠左佩神符右带虎文口吐紫华养心凝神赤藏自生得爲飞仙第二眞辰时按手如法存坚玉君着素衣巾白冠入坐诸骨中口出白气以绕骨九重乃叩齿九通嚥液九过祝曰坚玉大君来入骨中身披素衣头巾白冠左佩龙书右带金眞口吐白气固骨凝筋白骨不朽筋亦不泯百节生华使我飞仙第三眞巳时按手如法存元生君着黄衣巾紫冠周旋血脉津液之中口吐黄气缠薰孔脉之外九重乃叩齿九通咽液九过祝曰元生大君周灌血枢身披黄衣头巾紫芙左佩虎箓右带龙书口吐黄津固血坟虚精盈液溢九灵俱居使我飞仙天地同符第四眞午时按手如法存青明君着青衣巾翠冠坐肝内口吐青气绕肝九重乃叩齿九通咽液九过祝曰青明大君来入我肝身披青衣头巾翠冠左佩虎章右带龙文口吐青气养肝导神青藏自生上爲天仙太一护精抱魄捡魂第五眞未时按手如法存养光君着緑衣巾莲冠坐脾中口吐緑气绕脾九重乃叩齿九通嚥液九过祝曰养光大神来入脾中身披緑衣头巾莲冠左佩玉铃右带威神口吐緑华养脾灌魂薰藏自生上爲眞人第六眞申时按手如法存白元君着龙衣巾黄晨华冠坐肺中口吐五色气绕肺九重乃叩齿九通咽液九过祝曰白元大君来坐肺中身披龙衣黄晨华冠左佩玄书右带虎文口吐五气理肺和津白藏自生飞仙紫门第七眞酉时按手如法存玄阳君着紫衣巾芙蓉冠化形并入两肾中口吐苍气绕肾九重乃叩齿九通咽液九过祝曰玄阳大君入坐肾中身披紫衣头巾芙晨左佩龙符右带凤文口吐苍华灌肾灵根黑藏自生身爲飞仙北登玄阙游行大关第八眞戌亥时按手如法存含景君着锦衣巾紫冠坐胆中口吐五色气绕胆九重乃叩齿九通咽液九过祝曰含景大神来坐胆中身披锦衣头戴紫冠左佩神光右带玉眞口吐五气养胆强魂和精实血理液固身使我上昇得爲飞仙第九眞子时按手如法存无英君着龙凤衣巾紫华冠坐洞房中口吐紫色气绕头九重又吐紫气绕两目内外九重又吐紫气绕舌九重又吐紫气绕齿九重乃叩齿三十六通咽液三十六过祝曰天昌祖君帝皇元神鎭守紫房宫在泥丸黄阙金室混爲九眞龙衣凤帔紫华青縁手把黄符头巾华冠左佩金瑛右带虎文下坐日月口吐紫烟周气齿舌朝漑眼辰出丹入灵唿魄召魂凝精坚胎六合长惧上登太微列补仙宫凡行九眞之道四十年五脏自生上登上清若长静山林可日日行之也昇玄行事诀一日三日五日禺中若夜半入室北向正坐按手定气临目存北斗九星忽来入头泥丸中偃魁向上杓指前魁中有鬼神名奇劒字灵纲着紫羽帔丹锦裳巾芙蓉冠手把流铃坐向外良久乃咽液五十过叩齿九通以左手第三指捻两眉中央微祝曰太上紫晖九通之尊华盖七落回曜万晨动御高灵静和景云阴阳流灌三气中分游济无外焕朗衆天令月启辰来登泥丸元精结感化爲大神名曰奇劒厥字灵纲正坐斗中游我明堂凤羽紫帔虎锦丹裳左带玉珮右腰金珰手把流铃头巾神光吐气漑精泥丸以康魂魄凝和植华柱梁使我飞仙超虚蹑空上造上清策虎命龙北朝玉帝琼林上宫西竭太素稽首三元更按手咽液三十过叩齿九通又祝乃起北向再拜次西向再拜七日九日十三日禺中若夜半入室北向正坐按手定气临目存北斗七星来下入心绛宫中魁在下向外杓指上魁中有神名旋度字素康着绛羽帔龙带虎裳巾芙晨冠项有圆光坐向外良久乃咽液五十过叩齿九通以右手第二指微捻心祝曰太上紫眞九气中灵包括万度璇玑焕明飞霞流曜晖烛玉清玄盖衆辰阴阳判成四和交降七纬顺生肇月吉辰来映心庭飞光落景中元充盈六府启开华液泯平魂魄制炼得眞之精感至触变亿化立成忽见大神正坐安房整气朝津百节开通攀斗据魁眄邈百方其名旋度厥字素康绛羽华帔龙带虎裳身充宝曜项负圆光首巾飞晨芙冠低昻使我飞仙超浮太空上造紫阙北朝玉皇役使万神衆灵奉迎心上生华庆云永昌凤箫泠冷鸾吹锵锵更按手咽液三十过叩齿九通又祝乃起南面再拜十五日十九日二十三日禺中若夜半入室北向正坐按手定气临目存北斗九星来入脐下丹田中魁在下向外杓指上魁中有神名抗萌字流郁着黄羽帔龙衣虎带巾緑芙冠坐向外良久乃咽液六十过叩齿九通以左手第三指捻鼻人中祝曰太上紫皇焕朗中枢九玮炳霭光透太霞万灵仰鎭千神植牙七度用明九烟芬葩制阳表顺执阴以和其晖启阵玄根物罗肇月惟吉观映脐内紫气发霄飞光纵坠炼我魂魄华精萦蔚忽见大神上宫灵贵名曰抗萌厥字流郁正坐脐中乘斗九气吐纳云液平血理胃黄凤羽帔龙衣虎带手启日根头巾緑芙腰流火铃焕电映无使我飞仙超空蹑浮上造玉房携带霄虚役使万神天地同休更按手嚥液三十过叩齿九通又祝乃起向本命再拜八节日夜半入室北向正坐按手定气闭目内视存身冉冉起上飞昇斗魁中又存向三神名字服色貌如婴儿并与我同坐我心拜之又存斗中玉妃名密华字璘蒨披锦帔凤光鸾裙巾紫芙蓉冠在我前坐口吐紫烟入我心中良久嚥液八十过叩齿九通左手抚心微祝曰太上丹灵玄光飈焕九绛启璇晖气澄散晨幽朗烛七曜蔚灿二景奏明阴阳以判四度用昌云津回灌八节气启上昇九元据斗攀纲奉见三晨问我稽留何不昇仙我即稽首畏思已前帝乃赫庄口衔日根左破六天右蹙酆山流铃上焕万魔碎分遂和我魄强我三魂藏斗内曜九精在心紫霞洞映飞光万寻和魄制魂六胎调炼感精变跃玉妃忽见坐当我心俯视仰眄其名密华厥字璘蒨吐纳朱气和平百关身服锦帔凤光鸾裙腰带虎録龙章玉文手执月华头巾紫冠腾跃太霄驾景盖天书名太素我得飞仙超浮崆峒乘琼太元上造朱房役使万神纪均二度遂返婴颜北帝漑电南帝火陈东苍启烛赫赫雷震西流双抃鸣音唱钧四举超跃荐我玉眞遂乘八景遨宴九烟更按手咽液三十过叩齿九通更祝乃起向西北再拜毕登上清苦长静山林可日日行之方诸洞房行事诀暮卧平枕偃卧小举左手垂右手正心阴祝曰第一太星精名玄枢愿某飞仙乘虚驾浮第二元星精名北胎愿某飞仙游行洞台下第三眞星精名极上眞愿某飞仙得治三第四纽星精名璇根愿某飞仙列爲玉名第五纲星精名天平愿某飞仙登行上清第六纪星精名命机愿某飞仙名书太微第七关星精名玄阳愿某飞仙得使玉童第八帝星精名高上玉皇愿飞仙登后圣之堂第九尊星精名太微帝君愿某飞仙得入丹瑶玉房九祝毕更分明审存如斗形安卧其中乃叩齿三七通阴祝曰九星太精北极眞君益我精胎强我三魂左引日华右拘月精辰中黄景元虚黄眞使我飞仙上登紫烟神气玉符当守生门万邪伏法受形斗君又存斗星分精别爲小斗形从斗户入洞房中杓左右魁中有黄老君魂衣黄华绣衣坐在中央巳魂如巳服色坐在右相对赤子衣赤绣华衣坐在左使斗星精光照彻五内百节皆令赤光赫然祝曰洞房元精赤子太尊斗光华盖来照泥丸宝鍊骨血制魄拘魂使某飞仙乘云登晨上朝玉帝太上元君若月旦存之者当兼思北辰六星起眞纽星间右列又思华盖二十二星以十一星爲纲连眞星右列小曲起以十一星爲盖前近关星曲荫后对纲星旦欲起先叩齿二七通嚥液二七过阴祝曰天元上一斗中七童上清紫精在兆身中华衣紫盖太素玄宫后圣灵气下入洞房使我飞仙行太极金堂凡行洞房道七年除死籍上生名刻方诸府十八年九精来下云车见迎白日登晨常以月三日二十七日夜窃候北斗魁中第八帝星高上玉皇神八景灵元君第九尊星太微玉帝君神太素七晨元君此星紫光焕焕甚大见者各随见之名唿之再拜叩头请乞愼勿传之道之所秘也五神行事诀鸡鸣时向东平坐临目存青炁从日中来忽入头泥丸中泥丸中有两青烟复各从目中出变成二童子如婴儿上下青衣左目名飞灵在我左右目名晨婴在我右各吐青炁灌绕我身洞彻内外极念良久叩齿九通嚥液九过微祝曰东方上灵日炁焕青旦入泥丸鍊脑保形左变右化得道之名使我上朝太素紫清午时向日平坐临目握固存日中有两赤气来各入手掩中变成赤童如婴儿上下赤衣左手名按生在我左手中右手名方盈在我右手中各吐赤炁灌入我口中极念良久叩齿咽液各九过微祝曰太阳正眞赤云运烟玉灵化生与我相亲按生方盈日中之神理仙护形延命亿千举体合景昇爲高仙晡时向日平坐临目存日中有两白气来入两足跖心中变成二白龙一名飈精在我左二名欻亭在我右各吐白烟入我两鼻孔中遥达胇胇中有一童子如婴儿上下白衣名素明子从鼻孔中出在我右立口吐白烟郁我面上极念良久叩齿咽液各七过微祝曰玉皇飈欻二龙降晨入我两足化生一身素明童子左回右旋和摄眞气养育五神负我上奔太素宝仙二十四神行事诀平旦平坐闭目内视握固两膝上叩齿二十四通存乎脑神觉元子字道都髪神玄文华字道衡皮肤神通衆仲字道连目神监生字道童项神灵谟盖字道周膂神益历辅字道柱鼻神冲龙玉字道微耳神名梁峙字道岐凡五过存唿各安其所乃叩齿八通嚥液八过微祝曰上景八神一合入身举形遁化流变适眞千乘万骑俱昇帝晨八灵翼体玉华卫身恍惚十周迳造日门又存唿神三过止次存唿喉神百流放字道通长肺神素灵生字道平长心神焕阳昌字道明肝神开君童字道清胆神龙德拘字道放左肾神春元直字道𡖖右肾神象他无字道玉脾神名宝元全字道骞凡三过各安其所乃叩齿九通嚥液八过微祝曰中景八神九变九飞炼魂正身明景同晖得与八神合辇齐威千乘万骑上登太微又存唿神三过止次存唿胃神同来育字道展穷肠中神兆滕康字道还大小肠中神蓬送留字道厨胴中神受厚勃字道虚胷膈神广英宅字道仲两胁神臂假马字道成阴左卵神扶流起字道圭阴右卵神苞表明字道凡三过各安其所乃叩齿八通咽液八过微祝曰下景八神散景化灵紫烟郁生含元守精魂魄以安眞气以宁千乘万骑与我同并先造太素北揖上清又存唿神三过止次存唿道一内神遁无马字道极生凡三过令安坐心中乃叩齿三十通嚥液二十四过微祝曰玄上内眞养形侍晨緫纽摄纲九度八旋出液内精和灌衆神五脏生华返老童颜千乘万骑与我昇天上朝太阶高揖玉神又存唿神三过止日中夜半亦更存如上法若人中夜半存者当去枕平卧握固放体而存之若月一日六日十一日十六日二十一日二十六日夜半存神讫又存两目中有白气如鸡子在目前须臾变成两明镜径九寸以前后照我一体并上二十四神洞鉴分明良久心祝曰大明宝镜分形散化鉴朗元神制御万魔飞行上清帔云巾罗役使千灵封山召河常以庚午日日中取清水一斗眞丹一铢投水中向月建左行三七过搅之祝曰玄流朱精生光八明身神衆列并来见形彻视万里中达九灵东向洗目二七过乆行之得见二十四神五辰行事诀夜半清静坐卧任意临目视存太白星在玉珰紫阙次存辰星在天中帝𡖖玄宫次存荧惑星在玉门华房次存岁星在洞阙朱台次存鎭星在金匮黄室长谷入二分星缀悬于上良久令五星出光芒五色烟薰绕一身洞彻内外五色各随其星之色乃叩齿五通嚥液二十五过微祝曰高元紫阙中有五神宝曜敷晖放光衡门精化积生变爲老人首巾紫容緑帔绛裙右带流铃左佩虎眞手把天纲散绛飞晨足蹑华盖吐芒鍊身三景保守令我得眞养魂制魄乘飇飞仙嚥液三过叩齿三通若别有所愿于祝后续言之凡此五处各方一寸星如弹丸居中照洞面体鸡鸣时存日月象在六合府中日在左月在右光明洞形叩齿七通嚥液九过祝曰大明灵神九度郁青招霞藏晖灌鍊五形宫驾六合七神调平使我飞仙登行上清右一条南极夫人受于太上高眞名双景翼形隐道行右五辰二十四神事凡五诀回元行事诀丁卯日夜半于寝床平坐北向按手临目叩齿七通乃仰存七星焕明北方良乆微祝曰第一太星玄枢阳明天枢魂神上玄君七过愿得除世以来下逮身阳罪阴过皆令消除所向如愿万事合心飞步七星与天相倾名刊斗晨延纪亿千存阳明星从斗飞入口光芒回散径在心中内外光彻微祝曰第二元星北极阴精天旋魂神上玉君七过愿得除某七世以来下逮某身阴罪阳过皆令消除六气盈满四神用虚飞行七元名刊玉书上登紫清乘玄驾无出入利正与天同符存阴精星从斗来飞入口径在肺中鉴洞内外丁亥日夜半微祝曰第三眞星北极上眞人天机魄精上素君愿得除某七祖以来下逮某身生罪死过积恶私匿犯违天地三官者皆得消灭目明彻视鉴洞幽无飞行七元名书上清役使万神上登玉庭驾景乘空与天相倾存眞人星来飞入口径在肝中乃北向再拜嚥液九过亦可心拜丁酉日夜半如上法微祝曰第四纽星璇根玄冥天权魄精上虚君七过愿得除某七世以来下逮某身无恩无德不仁不孝阴恶之罪数千万计皆令消灭服食纳精日以进益飞登七元録刊太玄上列玉皇乘欻九天役使神灵日月同新存玄冥星飞来入口径在脾中咽液二七过丁未日夜半如上法微祝曰第五纲星天平丹元玉衡魄灵上君玄皇愿得除七世以来下逮某身内外秽罪表里沈过数千万亿记在幽关者皆令消除当令体充气盈黄鎭胃庭中上刻太素景紫宫右侍玉女左侍玉童日月同晖位爲眞王存丹元星来飞入口径在胃中咽液二九过丁已日夜半如上法微祝曰第六纪星命机北极闿阳魂灵上丹皇虚君愿得除七世以来下逮身所犯所行贼恶罪过奸逆乱妄列记帝宫皆令消灭百痾康愈体气利正名书仙台刻金上清役使万神飞行大明存北极星来飞入口径在肾中咽液二七过月晦日夜半后未鸡鸣于寝床东向平坐按手叩齿七通仰存七星焕明于北方良久微祝曰第七关星玄阳天关瑶光太明上皇道君愿得除某七世以来暗昧匿罪五罪五形身中之神数千万亿纪在北帝鬼官者皆令消灭当令其神精八达坐在立亡耳听絶音目生紫光刊玉太素洞览鬼形名书帝轩命均二明飞行七元寝宴紫庭存天关星来飞入目曈中通映两眼内外自照存见五藏分明六甲夜半于寝床坐卧首向任意握固闭气定神良久叩齿九通存北斗九星焕明于顶上令光芒相映祝曰第八帝星高上玉皇神八景灵元君第九尊星太微玉帝君神太素七神元君九过愿得除某九世祖父母以来下逮某身诸丘山水源大小罪过名上死籍者阴匿贼恶伏奸藏欺事有亿万列在鬼帝酆山上死罪条列之愆记在北上九元太极眞人黑簿者乞九天元太上帝尊王玄君皆令罪事消除飞行七道上登玉清洞游太无乘景晨生北宴八素与日相倾緫朝眞妃摄御万灵存帝尊二星来飞入泥丸中洞照五脏内外通生紫光咽液三九过若六甲六丁日与月右回元事凡八诀五帝杂修行乘龙图五脏神名肝东方青其人姓爲娄氏字君明衣青衣心南方赤其人姓爲张氏字巨明衣赤衣肺西方白其人姓爲文氏字元明衣白衣肾北方黑其人姓爲玄氏字子眞衣黑衣脾爲中央戊巳土黄其人姓爲己氏字元巳衣黄衣知吾者生不知吾者死肝神名爲青龙字𦷢龙子方心神名爲豪丘字陵阳子明肺神名爲方长宜字子元肾神名爲双以字林子脾神名爲黄庭字飞黄子肝痛思东方青帝君治之不差思身中所出将军悉治之心痛思南方赤帝君治之肺痛思西方白帝君治之肾痛思北方黑帝君治之脾痛思中央黄帝君治之东方甲乙者木气起于肝其气青中有神人姓爲娄氏字君明衣羽衣戴绣冠帻南方丙丁者火气起于心其气赤中有神人姓爲张氏字巨明衣绛衣戴绣冠帻带龙头纽鎭鎁刃常治太清之中腰带紫绶能与天皇语西方庚辛者金气起于肺其气白中有神人姓爲文氏字元明衣白衣戴绣冠帻北方壬癸者水气起于肾其气黑中有神人姓爲玄氏字子眞衣黑衣戴绣冠帻中央戊巳者上气起于脾其气黄中有神人姓爲巳氏字元巳衣黄衣戴绣冠帻胆爲长命宫中有神人姓爲吴氏字元仙衣黄衣持北斗此五内之神四面供养之拘魂録魄来附小臣某甲身右此五脏神先当静思之次以上静文吏兵守宅次之云笈七籖卷之五十二云笈七籖正统道藏三家本一百二十二卷太玄部云笈七籖卷之五十三职三杂祕要诀法太上隐书八景飞经八法九天丈人受太空灵都金眞玉光元始天王名之八景飞经广生太空名之八素上经青眞小童名之豁落七元九天太上大道君名曰素书玉诀金章同出于九玄之先目其上篇而四时名焉其道高妙衆经之尊凡行此道不得冒殗入秽触死生之污犯此之禁眞灵高逝返止上宫施召不至返误兆身子得此法愼此爲先法曰立春之日三素元君上诣天皇大帝游宴之时元景行道受仙之日也兆修金眞玉光八景飞经之法当以其日沐浴斋戒清朝入室烧香行礼施按招灵致其摄魔之符置于四方兆于中央东北向叩齿十二通仰思紫緑白三色之云东北而回便心念微言三素元君乞回神驾下降我身右列我名赐我神仙毕还思东方青微上府始阳宫中元景司空司録道君姓葛讳太兕献形长七寸八分身着玄黄之绶头冠七色曜天玉冠足蹑五色之履手执威神之策乘八舆之轮飞龟玄云之车骖驾青龙从太和仙童二十三人下治兆身泥丸宫中乃微祝曰元景大神玄道回精上节告始万炁混生九微上化回降我形保固元宫监緫帝灵招眞制魔我道威明上致太和玉芝充盈通神彻视洞睹三清得乘飞景俱昇帝庭毕仰嚥八炁止此元景之道行之八年则三素之云八舆飞轮迎兆之身上昇帝晨所谓八道元景招灵秘言不传非仙之士春分之日太微天帝君上诣高上玉皇游宴之时始景行道受仙之日也至其日如上法夜半东向叩齿九通仰思亥青黄三色之云东北而回便心念微言太微天帝君乞回神驾下降我身上我帝简赐我神仙毕还思东方青阳上府玄微宫中始景老子大道君姓讳幽宛形长九寸身着紫青之绶头戴九色通天宝冠足蹑九色之履手执命神之章从太阳仙童三十六人乘八景之舆青云之车骖驾苍龙下治兆身明堂宫中乃微祝曰始景上元招灵致眞承气命节法典帝先回精玄盖上宴玉晨回灵下降鎭固我身保精鍊气五华结觧紫气流映洞得御神骖乘飞景上宴琼轩毕仰咽九炁止此始景之道行之八年则玄景飞轮来迎兆身上昇太清八道始景秘言勿传非仙之人立夏之日太极上眞三元眞人上诣紫微宫游宴之时玄景行道受仙之日也至其日如上法清旦东南向叩齿九通仰思紫青黄三色之云西北回便心念微言太极上眞三元眞人乞回神驾下降我房书我玉名使我神仙毕还思东南少阳上府太微宫玄景玉光无极道君姓王讳无英形长八寸八分身着丹锦之绶头戴无极进贤玉冠足蹑九色之履手执招灵之章乘玄景緑舆五色云车骖驾凤凰从灵飞仙童三十九人下治兆身洞房宫中乃微祝曰玄景上灵骖宴八气造宴九玄翱翔无外回眞下降解我宿滞廕以飞云覆以紫盖得乘八景上昇霄际毕仰嚥八气止此玄景之道行之八年则紫青黄三色之云玄景緑舆来迎兆身上昇太清玄景八道秘言勿传非仙之人夏至之日扶桑公太帝君上诣太微宫游宴之时灵景行道受仙之日也至其日如上法清旦南向叩齿八通仰思赤白青三色之云东南而回便心念微言扶桑大帝君乞回神光下降兆身记名东华得乘飞烟毕还南向思太阳上府紫微宫中灵景太尉元先道君姓玄讳伯史形长八寸八分身着绛锦丹绶头戴平天耀精玉冠足蹑九色之履手执制魔之章乘光明八道之舆赤云气之车骖驾凤凰从丹灵上宫从玉童三十六人下治兆身中元丹田宫中乃微祝曰灵景启灵乘气旋回迅驾八道光明吐威下降我房映我丹辉摄魔御神万灵悉摧使我洞幽与景齐飞毕仰咽八气止此灵景之道行之八年则致光明八道之舆来迎兆身上昇太清灵景八道秘言勿传非仙之人立秋之日太素上眞白帝君上诣玉天玄皇高眞游宴之时元景行道受仙之日也至其日如上法清旦西南向叩齿十二通仰思赤白紫三色之云正西而回便心念微言太素眞人乞回神光下降我身奏名玉天得爲眞人毕思西南少阴上府灵微阳宫之中元景太淡天道君姓黄讳运珠形长七寸八分着玄黄素绶头戴七宝进贤之冠足蹑九色之履手执命神之策乘翛条玉辇五彩朱盖紫云之车骖驾六龙从黄素上宫仙童二十四人下治兆身丹田宫中乃微祝曰元景上眞八道玄景上治黄母下治兆身徘徊神辇流映紫清历运御气三元焕明制神摄魔我道洞精长保上景飞仙长生毕仰嚥七气止此元景之道行之八年则致翛条玉辇来迎兆身上昇太清元景八道秘言勿传非仙之人秋分之日南极上眞赤帝君上诣阆风台九灵夫人游宴之时明景行道受仙之日也至其日如上法清旦西向叩齿十二通仰思青黄赤三色之云西南而回便心念微言南极上眞上皇赤帝君乞回神光下眄我房赐书玉简上奏九灵得乘飞景昇入无形毕思正西太阴上府精思兊宫中明晨太和道君姓浩讳仁义形长六寸八分身着白文素灵之绶头戴无极玉宝天冠足蹑九色之履手执度命保生玉章乘绛琳碧辇白云之车骖驾白虎从素灵上宫玉童二十四人下治兆身华盖宫中乃微祝曰明景道宗緫统九天匡络紫霄迅御八烟回停玉辇下降兆身启以光明授以金眞豁落招灵身无稽延得乘飞景上宴霄晨毕仰嚥七气止此明景之道行之八年则致绛琳碧舆来迎兆身上昇太清明景八道秘言勿传非仙之人立冬之日上清眞人帝君皇祖上诣高上九天玉帝子游宴之时洞景行道受仙之日也至其日如上法清旦西北向叩齿九通仰思緑紫青三色之云西南而回便心念微言上清眞人帝君皇祖乞回神驾下降兆房赐书玉名上奏上清得乘飞景昇入无形毕思西北阴晖上府清微宫中洞景司録太阳道君姓某讳元辅形长五寸八分身着玄黄之绶头戴九玄飞景玉冠足蹑五色之履手执摄杀之律乘玄景八光丹辇紫云之车骖驾玄武从太玄仙童二十四人下治兆身仓命宫中乃微祝曰洞景帝尊玄灵阴神乘霞御龙骖驾飞烟上游玉清下治太玄回降紫辇来入我身得乘八景位同眞人毕仰嚥五气止此洞景之道行之八年则致玄景八光丹辇下迎兆身上昇太清洞景八道祕言勿传非仙之士冬至之日太霄玉妃太灵上眞人诣太皇宫太微天帝君游宴之时清景行道受仙之日也至其日如上法清旦正北向叩齿十二通仰思朱碧黄三色之云东北而回便心念微言太霄玉妃太灵眞人乞回神驾下降我房赐书玉名奏上太霄得爲眞人游宴上宫毕思北方阴精上府道微宫中谏议玄和道君姓王讳阴精形长五寸八分身着玄云五色之绶头戴玄晨宝冠足蹑五色师子之履手执招灵之策乘徘徊玉辇锦云珠玉之车骖驾玄凤黑翮从太玄上宫仙童二十六人下治兆身玄谷宫中乃微祝曰清景素眞元始洞灵受化九元含气朱婴徘徊玉辇逍遥紫清转轮八节纬度天经削我死録保命南生得乘飞景接辔緑軿毕仰嚥五气止此清景之道行之八年致徘徊玉辇下迎兆身上昇太清清景八道祕言勿传非仙之人行八景飞经八道祕诀上皇玉帝告命诸天十方衆圣五岳灵仙敬护兆身降致玄舆飞辇得与眞人同昇上清眞皇守兆之命太一防兆之身出入游行无有凶横之祸若有仙名玉籍列图紫宫幽冥亦不以此经启悟兆心兆得此经即东华注簿位同眞人唯保唯秘不可轻宣妄洩秘言死灭兆门太上丹景道精隐地八术隐地八化玄眞之术一曰藏形匿影二曰乘虚御空三曰隐沦飞霄四曰出有入无五曰飞灵八方六曰解形遁变七曰回晨转玄八曰隐景儛天此乃上清金台玉室秘房妙术藏之玉笈封以金章侍以玉童卫以玉女各八百人太上玉晨高圣君受之于九玄七千年乃传太极眞人东华大神方诸青童扶桑旸谷神王清虚眞人告盟于上清裂金以誓身有其文者则隐沦八方有修其术则乘虚驾空口口相授不得妄传子不示父臣不奉君唯在刻字金简书名玉篇轻洩秘文殃乃七玄身爲下鬼充塞河源按如神眞祕而奉焉第一藏形匿影之术当以立春之日平旦入室向东北角上坐思紫云郁郁从东北角上艮宫中下覆满一室晻冥内外良久紫云化爲九色之兽如麟之状在我眼前因叩齿三十六通而微祝曰回元变影晩晖幽兰覆我紫墻藏我金城与气混合莫显我形毕便九嚥止闭目云气豁除便服灵飞玉符修之一年形常隐空有难之日立艮宫之上取本命上土撮以自障按如立春之日祝思之气自覆人不见焉第二乘虚御空之术当以春分之日正中入室东向冥目思碧色之云郁郁如飞轮从东方震宫中下覆满一室内外晻冥良乆青气化爲苍龙在我左耳一缠绕我身因叩齿三十六通而微祝曰腾玄御气轮转八宫坐则同人起则入室覆我碧霄卫我神龙映显我形通幽洞冥吞嚥九灵永得无穷毕便九嚥气止开目服符修之二年乘虚驾空有难之日立于震宫上取行年上土撮以自障按如春分之祝思气自覆人视如气第三隐沦飞霄之术当以立夏之日正中入室东南向冥目思赤云如烟之状从东南巽宫中来覆满一室内外晻冥良久赤气化爲玄兔在兆胷腹之上因叩齿三十六通而微祝曰玄免灵飞启告三晨披除嚣翳通我清津景登云举气降紫烟万灵稽首皆伏我前毕便九嚥气止开目服符修之三年隐沦飞霄有难之日立于巽宫左取十四气以自覆则与气同行第四出有入无之术当以夏至之日正中入室南向冥目思赤气蓊郁从南方离宫中来覆满一室内外晻冥良久赤云化爲凤凰在我头上因叩齿三十六通而微祝曰赤霞映玄气液流通九道之变化爲凤凰授我眞符赐我玉浆出自天门入自离宫招致云軿驾虚乘光毕便九咽气止开目服符修之四年能出入无穷有难之日立于离宫左取九气毕便开目服符又九咽气止撮取月建上土以自障按如立夏之祝思赤气自覆则身爲火光第五飞灵八方之术当以立秋之日晡时入室西南向冥目内思白气郁郁如天之雾从西南上坤官中来覆满一室内外晻冥良乆白气化爲麒麟对在我前因叩齿三十六通而微祝曰仰注玄精吞嚥黄华身生飞羽轻举登霞游宴八宫万万不俎毕便九咽气止开目服符修之五年能昇八方有难之日立于坤宫上仰嚥三十六气左取今日辰上土以自障按如立秋之祝思白气以自覆则身化爲雾露人不见也第六解形遁变之法当以秋分之日哺时入室西向冥目内思白云从西方兊宫中来覆满一室内外晻冥良久白气化爲白虎常在我右边因叩齿三十六通而微祝曰解形遁变追飞蹑浮先谒玉皇退之八嵎分身爲万适意如求俄倾之变八宫已周毕便九咽气止开目服符修之六年形化影变纵横八方任意所之有难之日当立兊宫之中思火气来烧我身仰嚥气九过取丙上土以自障祝如上法则人莫之见也第七回晨转玄之术当以立冬之日子时入室西北向冥目内思黑云从西北方上干宫中来覆满一室内外晻冥良久黑云化爲螣蛇在我左足下因叩齿三十六通而微祝曰太微九玄化爲螣蛇回轮五星运转七机上宴玄宫八景同晖吞精嚥气永无终衰毕便九嚥气止开目服符修之七年能回转五晨出入无间有难之日当立干宫之中思黑云来覆我身仰嚥三十五气取天门上土以自障其身祝如立冬之日则人不见之第八隐景儛天之术当以冬至之日子时入室北向内思黑气叠沓相覆从北方坎宫中来下覆满一室内外暗冥良久黑气化爲玄龟在我右足下因叩齿三十六通而微祝曰八道隐方藏地儛天逃以六阴显身玉轮骖龙御烟上造帝晨毕便九嚥气止开目服符修之八年则登玉清宫有难之日立在坎宫之上思黑云覆身仰嚥三十五气取地户上土以自障祝如冬至之文则人不见逃也太清玉霞紫映观上法常以本生上旬之日沐浴清斋凈服平旦入室以内观开明玉符清华之水便向洗眼并潄荡口腹令内外清虚口无余味腹无余熏眼无余视体无余尘恬淡静默唯道是身然后还南向平坐瞑目内思紫气出兆头顶之上勃勃冲天气冠己身内外郁冥便引紫气仰嚥三十九过觉气嚥三十九过气嚥入兆口腹之中咽讫开眼朗然豁除便叩齿三通仰祝曰上清流霞晖眞吉旦紫云映灵扬精交焕内住金门玉户受观宝神和藏魂魄无散明皇九眞八道流羡攀云招灵灵降乐汉洞彻幽元三晨齐宴游腾玉堂上拜帝馆毕仰嚥三过止本生上旬之日若甲子旬生以甲寅日爲上旬他皆仿此也紫书诀云修上清玉霞紫映内观之道常以月生一日取西流水三升盛之以铜器亦佳以眞珠一两内着水中名曰金精石景水母王胎之瑛露于中庭至月十五日正中日精玄映于石景水母日象焕明水母之中东向流霞开明洞观玉符投内石景水母中转南向叩齿十六通仰唿曰日魂珠景照韬緑映丹霞赤童玄炎飈象凡十六字毕闭眼思日中五色流霞下冠兆身洞焕一形存见日中有一仙人形长八寸头戴朱阳赤冠衣绛锦丹裙下在兆身头顶之上曰引日中赤丹金精石景水母之瑛以灌漑兆形便临所盛水中映日光而微祝曰耀罗丹阳元景敷陈赤罏大明九气齐眞三五运精二象交缠玉胞石体鍊故返新流霞玄注水母凝神和魂柔魄内外同烟仰餐丹华口掇日根灵芝盈溢面发金仙与气同躯与日同存乘景飞空上造帝晨毕仰向日十六嚥止取石景水母之瑛向日洗目并沐浴形躯余水放之西流行此九年面有金容内外洞彻与日同光飞行玄虚上造日间此道高妙不传下世轻洩宝文罚以鬼兵身役鬼官七祖获殃存玄白法胎精中景黑白内法常以旦旦坐卧任意在泥丸中有黑气存心中有白气存脐中有黄气三气俱生如云以覆身初存气如小豆渐大冲天三气缠绕身共成一混因变成火火又烧身通明洞彻内外如一旦行之至日中乃止于是服气一百二十都毕行之三十年遁形隐身日行五百里三素云法夜卧又云坐起可行之不必夜也要当以生气时先闭目东向以手大指后掌左右按拭目就耳门使两手俱交会于项后三九过存目中各有紫青绛三色并出目前此是内按三素云以灌目童子也先存色云仍各出目前凝郁良乆按拭之于按中阴祝曰眼童三云两目眞君英明注精开通精神大玄云仪灵验篇篇保我双关启彻九门百节映响朝液泥丸身昇玉宫列爲眞君毕因嚥液五十过存液入行之一年则耳聪目明乆爲之彻视千里罗映神灵听之于絶响也又法返胎按摩经云常以阳日月一日爲阳每阳日之旦夜之卧觉旦将起急闭目向本命之方以两手掌相摩切令小热各左右拭按两目笼耳门令两掌交会于项中九过又存两目中各有紫赤黄三色云炁各下入两耳中良乆阴祝曰眼童三云明目眞君映明注精开通帝神太玄云仪玉灵敷篇保我双关启彻九门百节应响回液泥丸身昇玉宫列爲上眞祝毕嚥液三过毕乃开目坐起常行之不如旦暮也行之三年耳目聦明云笈七籖卷之五十三云笈七籖正统道藏三家本一百二十二卷太玄部云笈七籖卷之五十四职四魂神说魂魄正一眞人居鹤鸣山洞告赵昇曰夫人身有三魂一名胎光太清阳和之气也一名爽灵阴气之变也一名幽精阴气之杂也若阴气制阳则人心不清凈阴杂之气则人心昏暗神气阙少肾气不续脾胃五脉不通四大疾病系体大期将至焉旦夕常爲尸卧之形将其奄忽而谢得不伤哉夫人常欲得清阳气不爲三魂所制则神气清爽五行不拘百邪不侵疾病不萦长生可学赵昇稽首再拜叩头伏问何以制御得阴杂之气使清和之气降矣昇欲谨敬行之导接生灵牢固朽败之徒免幽魂所侵逼矣眞人曰复坐告汝夫人身最贵天地委形三元眞气之所戴若合三气百神而不至于死夫三魂者第一魂胎光属之于天常欲得人清凈欲与生人延益寿筭絶秽乱之想久居人身中则生道备矣第二魂爽灵属之于五行常欲人机谋万物揺役百神多生祸福灾衰刑害之事第三魂幽精属之于地常欲人好色嗜慾秽乱昏暗耽着睡眠爽灵欲人生机生机则心劳心劳则役百神役百神则气散气散则太清一气不居人将丧矣幽精欲人合杂合杂则厚于色慾厚于色慾则精华竭精华竭则名生黑簿鬼録罪着死将至矣夫人重色欲必昏邪秽乱不避三光四明雷霆神察爲四司所録五帝所责延累九玄七祖父母长居幽途荣禄长生不可睹矣赵昇惊起请始其源状则得尸败之徒见乎全生之道正一眞人曰胎光本生始清元君圣母之宫每降正月七日爽灵本生于太一之宫降于七月七日幽精生于太极阴宫降于十月五日皆以本降之日上诣本宫受事送人善恶谓之三魂会日此日是本会之日亦更小攅会三日胎光以甲子日上爽灵以庚申日上幽精以本命日上言人善恶灾难非祸若三魂不相制御归本宫各言人清凈不生恶状则魂常不离人左右神气雄壮百神随从所爲无不从其善愿幽蔼絶对四司莫能书其罪状灾害阴邪疾病不敢辄近其形体吾爲汝备述谨而行之眞道立见正一眞人曰夫修道摄生常以清旦日未出时叩齿三唿三魂三遍夜欲卧亦三唿呪曰胎光延生爽灵益禄幽精絶死急急如律令每日如此魂不离人左右飞灾横祸恶鬼㐫神不能爲害游梦变恠杜絶房寝每于此前上三日下三日隔宿洁凈恭肃清斋三日沐浴拜章言功谢罪着善即爽灵幽精不能强制眞一元气道可易求正一眞人告约赵昇曰行之勿得不常存之勿得不精常精者道人之志也正一眞人告赵昇曰夫人身有三魂谓之三命一主命一主财禄一主灾衰一常居本属宫宿一居地府五岳中一居水府以本命之日一魂归降人身唯七魄常居不散若至本命日一魂归降检行生人与魄合察衰败壮健若三魂循环不絶则生人安稳无病其日可清凈身心不酒不色着新衣焚香习善至本命日若欲睡则睡少时魂与魄合即去若其日淫醉昏乱魂归去身三步取合不得秽气冲射魂遂去而不归如三度魂归不合魄即去身神毙矣魄者阴也常欲得魂不归魂若不归魄即与鬼通连魂欲人生魄欲人死魂悲魄笑曰归无我舍五鬼侵室三魂絶而不归即魄与五鬼爲徒令人逰梦恠恶谓之游魂身无主矣令人行事昏乱躭睡好眠灾患折磨求添续不可得也一年六旬魂六度归身中制御阴魄令不与阴邪通好百神交会形体灾难不侵若六旬不返魄得其便与阴鬼谋人将亡矣毎本命日一魂从本宿降下二魂虽非巡次其日亦随从母魂有本司官吏四人都十二人其日本生父母亦与魂降当须以钱财酒脯一十二分取本命时祭之后本司不与魄爲留难及时降下福莫能尽常爲之长生之门王眞人曰吾闻先师眞人之言夫混沌元始本一气化散三万六千神气者皆流约爲其数夫天地神气新旧交续岂有数而限之百川因气而不絶天地因气而长久维斗得之而不穷绵绵接续而生焉圣人指一气爲归交接降约令人不死而凡约者不知苟取其死天地昼夜一周三万六千炁候交接不愆则日月贞明风云不昧泽及四时万物资生若气候愆时不相接续数有阙少上下不应即雷霆震怒日月失道星宿失位愆阳水涝万物失生人身法天象地每日一周时肾气上至脾胃昼夜三万六千喘息不絶上下相应通流经络传漑五脏滋泽荣卫即人轻健精明强记无病学道易成若三炁五炁十炁不续即人病传于经络令人壮热飮食不下魂魄惊怖神气错乱一藏容受即病得其土地分野疗之不及则人困矣是以修眞之人採新安故添续不絶即神气常坚精华不散则人不衰不老病疾不侵鬼神畏惧五灵鎭守精气充塞外制百邪阴毒之气气旣精锐禁无不伏言其神气壮锐摧伏五兵如勐大将军故以神气爲将军也拘三魂法月三日十三日二十三日夕是此时也三魂不定爽灵浮游胎光放形幽精扰唤其爽灵胎光幽精三君是三魂之神名也其夕皆弃身游遨飈逝本室或爲他魂外鬼所见留制或爲魅物所得收録或不得还返离形放质或犯于外魂二气共战皆躁竞赤子使爲他念去来无形心非意闷道士皆当拘而制之使无游逸矣拘留之法当安眠向上下枕伸足交手仰上冥目闭气三息叩齿三通存身中赤气如鸡子从内仰上出于目中出外赤气转火烧身使帀一身令其内外洞彻有如燃炭之状都毕矣其时当觉身中小热乃叩齿三通毕即存三魂名字胎光爽灵幽精三神急住因微祝曰太微玄宫幽黄始青内炼三魂胎光安宁神宝玉室与我俱生不得妄动鉴者太灵若欲飞行唯得诣太极上清若欲饥渴唯得飮徊水玉精制七魄法月朔月望月晦之夕是此时也七魄流荡逰走秽浊或交通血食徃鬼来魁或与死尸相关入或淫赤子聚奸伐宅或言人之罪诣三官河伯或变爲魍魉使人魇魅或将鬼入唿邪杀质诸残病生人皆魄之罪乐人之死皆魄之性欲人之败皆魄之病道士当制而厉之陈而变之御而正之摄而威之其第一魄名尸狗其第二魄名伏失其第三魄名雀阴其第四魄名吞贼其第五魄名非毒其第六魄名除秽其第七魄名臭肺此皆七魄之名也身中之浊鬼也制检之法当正卧去枕伸足两手搓掌心次掩两耳指端相接交于顶中闭息七通存鼻端白气如小豆须臾渐大以冠身九重下至两足上至头上旣毕于是白气忽又变成天兽使两青龙在两目中两白虎在两鼻孔中皆向外在心上向人口苍龟在左足下灵蛇在右足下两耳中有玉女着玄锦衣当耳门两手各把火光良乆都毕又嚥液七过叩齿七通唿七魄名毕乃祝曰素气九回制魄邪奸天兽守门娇女执关七魄和柔与我相安不得妄动看察形源若汝饥渴听飮月黄日丹于是七魄内闭相守受制若常行之则魄浊下消返善合形上和三宫与元合景一人身有三元宫神命门有玄关大君及三魂之神合有七神皆在形中欲令人长生仁慈大吉之君也此七魄亦受生于一身而与身爲攻伐之贼故当制之道士徒知求仙之方而不知制魄之道亦不免于徒劳也其三元宫所在其上元宫泥丸中也其神赤子字元先一名帝𡖖其中元宫绛房中心是也其神眞人字子丹一名光坚其下元丹田宫脐下三寸是也其神婴儿字元阳子一名谷玄此三一之神矣欲拘制魂魄之时皆先阴唿其名存三神皆玉色金光存婴儿之貌中上二元皆赤衣下元衣黄头如婴儿始生之状也对日存三魂法太虚眞人曰先师教以五建之日日出三四丈许正立以心对日存三魂神与日光俱入心中良乆闭气三息嚥液三过祝曰太阳散晖垂光紫青来入我魂照我五形却鬼试心使心平正内彻九气外通胎命飞仙上清玉箓以定呪毕以手拭目二七叩齿二七都毕此法使人三魂凝明丹心方正万邪藏术心试不行眞要道也常当行之者以五建日向日辄令嚏若不得嚏以软物向日引导鼻中亦可嚏也嚏即祝曰天光来进六胎上通三魂守神七魄不亡承日鸣嚏与日神同飞仙上清位爲眞公祝毕拭目二七是内精上交日光三魂发明于内使人心开神解百精流转于内府也若非五建日可不须尔也以五建之日北向五再拜心唿上眞皇君夫人名字三过毕叩齿五通毕解巾长跪谨启五星日月上皇高皇道君夫人玉清太上上清上皇上帝大道圣君几前因自陈七祖父母以下及一身千罪万过上世以来乞愿得解脱三官告下天帝使罪名离释削除黑籍乞愿得与五星之眞俱奔华晨上登上清交行玉门朝礼九天魂魄求仙上法常以月三日九日十六日平旦向日九拜九揖亦可心拜仰头叩齿二十四通祝曰天魂九缠上帝尊神太阳日精金门变仙小兆敢奏微言今日上吉八愿开陈请施礼愿仰希玄恩苍龙朱凤策辔紫轩五云交荫六气扇尘高上曲眄三光降眞二景缠络我道欣欣心朗耳聦目明色鲜体轻骨昇面发华颜羽服生形飞造帝晨祝毕仰天引日精四十五咽止行此三年目明彻视洞覩无穷面有金容体生玉津九年能行身外无影飞空玄灵也若天阴无日于密室心存心行亦感于自然也又以月五日十五日二十五日此三日皆人定向月九拜九揖亦可心拜仰向月叩齿十六通祝曰魂精魄灵九天同生石景水母太阴朗明徘徊月宫冶炼金庭二景合原上吉时清八会交带我愿克成愿光愿容愿鲜愿荣愿神愿仙飞行上清祝毕仰引月精四十五嚥止魂精法魂精帝君即九天司命部九天之魂下统后学筭命也帝君鎭在日门金庭之内魄灵帝君即九天丞相九天之魄灵下统后学之録籍也鎭在月宫琳琅之都凡修上道旦夕坐起卧息常当存念日在头上月在口中魂精帝君在泥丸魄灵帝君在明堂心存目想常使彷彿然行之逾年眞形见矣青白分也九年能乘空飞行上登晨灯之馆游宴虹映之山也上清飞步七星魂魄法太素眞人口诀曰北斗第一星天枢魂神第二星天璇魂神第三星天机魂精第四星天权魄精第五星玉衡魄灵第六星闿阳魄精第七星瑶光大明右七星魂魄之名号曰七元之灵明步星魂魄行星之上皆心存之此名曰飞仙飞仙步斗魂魄三匝毕于是向阳明星上又闭气而心祝曰阳明大魁祝毕第一左足蹑阳明星第二又进右足蹑阴精星祝毕第三次左足蹑玄冥星祝毕第四次右足蹑丹元星祝毕第五次左足蹑北极星祝毕第六次右足併蹑闿阳星祝毕次左足併蹑瑶光星乃通息大祝曰金木水火土五行相推七星焕焕天纲最威辅星鎭盛弼星扶衰九眞太上太极太微三府玉帝三尊辟非天动地转魂魄相随使我飞仙眞光徘徊名入金房玉门乃开乘龙陟空日月同辉游行太清鸣铃翠衣左蹑流电右御奔星地上万邪伏死敢追恶心视我使尔斩摧帝命玉女劳侍以归魂眞魄神合形昇飞毕云笈七籖卷之五十四云笈七籖正统道藏三家本一百二十二卷太玄部云笈七签卷之五十五职五魂神思神诀夫道者有形之父母也寂然不动至虚无也感而遂通至神明也视之不见无形容也听之不闻无音声也故无形无名言象莫能得也有情有信变化有以生也生之来神气聚也身之有阴阳结也两仪以分万象以成也天地回薄日月以明也莫不由至道神用而元一以灵且人爲物灵貌爲事眞智虑纯白耳目澄清外周六气内运五行形自寂寞神生窅冥然则至道无形应生元气谓之一也一之所剖分爲三也三者清浊和结爲天地人也亦曰三元上中下也在天爲三光日月星也在地爲三宝金玉珠也在人爲三生耳目心也在道爲三气玄元始也又爲三天清微禹余大赤也复爲三境玉清上清太清也又曰清气上浮爲天浊气下凝爲地和气中结爲人夫天阳地阴阴阳变化而成五行谓木火金水土也亦曰五气谓九三七五一也在天爲五星谓岁荧白辰鎭也在地爲五岳谓岱衡华恒嵩也在人爲五脏谓肝心肺肾脾也又爲五色青赤白黑黄也又爲五音角徴商羽宫也又爲五味酸苦辛咸甘也又爲五德仁义礼智信也緫之爲三五行导布化生成万物也各有神明即天地之至用也而天以之动地以之静人以之生皆赖其神明也天有五亿五万五千五百五十五重天天皆有天尊太上天帝天师也地有三十六重地地皆有土皇将军金刚神王灵官也人有三宫五神三魂七魄也天地各有神仙吏兵不可称计且神明变化皎在目前愚者莫知隐显无方运转难识辅物立象灵用在焉故天得一以清地得一以宁神得一以灵谷得一以盈是也日者天之魂月者地之魄谓之神明人则左目爲日右目爲月目者神明之堂也故神明所托依于日月隐于阴阳且日出于卯阳也月出于酉阴也三变成德日初变于卯其数六以五乘之五六三十也中变于辰其数五五五二十五终变于巳其数四四五二十也故上仙七十五将军阳神也月初变于酉其数六五六三十也中变于戍其数五五五二十五也后变于亥其数四四五二十也故上灵七十五将军阴神也三元五德合数爲八各有上仙上灵阴阳二官合爲一千二百也三元各八爲三千六百也而阴阳皆五合爲三万六千也其万八千阳阳爲外景爲外神也其万八千阴阴爲内景爲内神也而内由外发阴以阳明所以一身有一万八千神曰本分神也一万八千神曰影照神也无阳也阴不能成无阴也阳不能生是以阴以阳成阳以阴生亦内由外明外由内清清明相得而后生成也所谓神明者由神故明也故三光在天而万物彰百神在已而五气昌其耳目适用气力体康是其神也天宝之以致浮地秘之以致安五岳享之而安鎭一人则之而太平人身上部八景以应于天下部八景以应于地中部八景以应于空三部八景七十二神景皆有五三万六千与天地合有一十万八千自此以徃虽神不极由斯数矣则三洞诸经神仙将吏侍奉灵官高下品格未有不因兹始也旣知其数当识其方旣识其方须知表里表里旣见阴阳审焉内外不同左右亦别而象分五色位列四方男女可以阴阳求文武可以刚柔取凡诸存念身爲之主身有三魂七魄三元五眞一神百神三万六千神皆在于心也心正则神正心邪则神邪邪之与正由悟不悟悟则入正迷则归邪悟者由得其门迷者由失其路则沉沦黑夜处至暗冥室学道之士宜详究之始乎数息历藏终乎常住湛寂诫在尔心矣存身神法面东坐叩齿三十六通每九下一咽液而祝曰玉清高上九天九灵化爲玄玄下入胃清金和玉映心开神明服食日精金华充盈便嚥液想喉中有赤身童子仰头开口承液下入胃中毕又存四神想肺中童子着白衣冠口吐白气于右变作白虎次想肝中童子着青衣冠口吐青气于左变作青龙次想心中童子着赤衣冠口吐赤气于前化爲朱雀次想肾中童子着黑衣冠口吐黑气于后化爲玄武祝曰青龙孟章甲寅白虎监兵甲申朱雀陵光甲午玄武执明甲子四兽前后围遶勿令外邪来干急急如律令次存心肺气作圆光宝盖盖头讫次握固冥目念勑身祝曰谨敕身中五体眞官五脏六腑九宫十二宫室四肢五体筋骨髓脑肌肤血脉孔窍荣卫一百八十关房三百六十骨节一千二百形影一万二千精光三万六千神气左三魂幽精爽灵胎光各守本宫右七魄卫从尸狗伏矢雀阴吞贼非毒除秽臭肺青龙扶迎白虎扶送朱雀导前持幡幢玄武从后司钟鼓身不受邪肝不受病肺不受奸肾不受甘脾不受化胆不受怖胃不受秽心不受触神气汾溢吏兵神将侍卫侧立急急如律令次叩齿五通念五脏神名先存肺神着白衣冠在肺肺神皓华字虚成次存心神着赤衣冠在心中心神丹元字守灵次存肝神着青衣冠在肝中肝神龙烟字含明次存胆神龙曜字威明次存脾神常在字魂庭次存肾神玄冥字育婴又瞑目内视五脏分明了见肝中童子着青衣冠口吐青气从左脇出化爲青龙次存肺中童子着白衣冠口吐白气从右脇出化爲白虎次存心中童子着朱衣冠口吐赤气从心中出化爲朱雀次存两肾中童子着黑衣冠坐两肾上口吐黑气从肾中出化爲玄武次存头巾七星下坐青黄自三色云上七星在头下有金光盖顶一身并作黄金色面是金容次存肺中白气右出绕顶有圆光左右日月在眼前洞焕一室吏兵玉女执节持幢捧香献花遍满前后心常念飞仙同昇金阙帝前永爲帝臣受生天魂法夫人受生于天魂经成于元灵转轮于九气挺命于太一阙开三道积神幽宫所生玄液七缠流津敷泽日月映其六虚口耳运其神气云行雨施德拟天地胞胎内帀五因来具立人之道其如此也故五因者是五神也三道者是三眞也天尊言曰气气相续种种生縁善恶祸福各有命根非天非地亦又非人正由心也心则神也形非我有我所以得生者从虚无自然中来因縁寄胎受化而生我受胎父母亦非始生主父母也眞父母贵重尊高无上今所生父母以我寄备因縁禀受育养之恩故以礼报而称爲父母焉故我受形亦非我形也寄之爲屋宅因之爲营以舍我也附之以爲形示之以有无故得道者无复有形也及无身神一也身并一则爲眞身归于始生父母而成道也凡人不知存神动止任意意愚事僻神散形枯仙眞圣人守神无替常存自身名在左契志学之士当知人身之中自有三万六千神左三魂右七魄阴阳配合共辅护识神五行相王之君周卫体内一千二百形影一万二千精光备守体外日日存之时时相续念念不忘长生不死不能常存八节勿替能念身神康强无病病三唿之常卫子身欲卧之时左手抚心右手抚脐各二七阴祝曰欲具身神从头起经历四肢至躁子祝竟存之委悉乃眠必得吉梦髣髴见神若有罪过应致灾厄神来语人或示形象倚托物类使人思惟自解意趣吉凶善恶了然知之避祸就福所向谐也三魂第一胎光第二爽灵第三幽精精神精神者君臣也重精也精转爲神神生于明神智之泉入室思赤子法老子曰吾道生于惚恍而无形视之不可见听之不可闻随之不见其后迎之不见其首包含于天地之表还入于毫毛之里分之爲日月阴阳含之爲夫妇演布于八卦干坤爲头首胞胎转相生变化有前后处任爲十月结定神备有虚无把録籍司命徃奉寿阳精爲室宅包形立相待阴阳相感漑开闭藏其里清转上爲头精凝成童子璇玑与玉衡鼻爲其梁柱合观于八极两半共爲友合精于子午藏形于卯酉明堂开四仲洞房在其后丹田着后宫自口王父母丙午拜眞人丁巳伏命受戊寅衔丹録光曜所藏止精明合且离出规还入矩钩明照神后徃来有配偶皇制有其阶自然如云雨阳出眞人阴学之爲师父栖宿有常处正在洞房里三五运返覆甲癸邀辰巳子午都集会吾道自索子邀之于南极眞人自告子安之令审谛枯木不烦扰乙壬于寅卯午申亦相须丙辛于亥酉未戌邀中野吾道已见矣忽然无所有丁庚子与午戊巳卯与酉失候不相睹吾道去万里周旋天地间伤命还害子观吾阴与阳交精相哺乳此谓养赤子勿失其时矣甲癸邀辰已注云子丑者谓甲癸日也时加于辰加巳加子加丑也到此时道未养巳常当念之矣乙壬之日时加寅加卯加午加申也当复俟之勿失其候矣丙辛之日时加亥加酉加未加戌也爲老公见之勿惊也道之化见矣丁庚之日时加子加午也戊巳之日时加卯加酉也失此四仲之日候而不相睹吾道去万里愼之老子曰爲吾道者当先安牝牡牝牡者肾也肾门元气也元气气常下行元常上昇元者赤气者白元上到心中心中当动动即元下矣老子曰元者安雌雄雌雄者心也一名明堂得元因共养合成赤子赤子自然也念令上昇昇于眞人眞人者宿卫之臣赤子到则因安心定意泊然安意洞房中矣老子曰赤子到因还意于洞房洞房者两目间有眞人不衣而到住下视赤子赤子到眞人乃立眞人所以到住何也欲令赤子得昇耳赤子昇眞人复赤子不昇眞人不复不复早已老子曰夫赤子初欲昇时也形似丹蛇其光照人忽然到着人面若炬火声矣此即赤子到矣老子曰夫赤子之欲昇时形似丹蛇安意如故须臾当忽然不见矣老子曰丹蛇者日之精也日精作火形来着人欲来着人人心动人心动即赤子不得昇遂令后难致难致则冥冥絶矣老子曰丹蛇来到心不惊不恐者当与眞人共语时目中忽然见正黄浩浩而无形兆身体因变化见西王母乘凤凰之车后驾六赤龙车前三朱雀见之忽惊也有顷忽然去矣老子曰当见西王母到时但恍惚而已虽乗凤凰之车者忽然恍去矣前三朱雀后六赤龙亦然也老子曰当见西王母之时与人语愼勿答也不答当复有所告问于人愼勿答不答恚怒勿恐怖也恚不止眞人自代子与语毕自去矣老子曰西王母去后大道来见矣当大道见时身形乃旷然昭浩而无形兆上见日月星宿若有若无当有天师与眞人来见倡乐万端愼勿视也仙人玉女愼勿观也龙虎禽兽愼勿惊也老子曰此倡乐天师仙人玉女禽兽皆非眞也但自子形中五脏六腑都精神耳非眞道也老子曰天师眞人来见子之时安心定意善与人语言吾见子信告子道张罗其纲具见子矣老子曰参乘戊子入室百日神明相睹乃止精神通洞举足万里精之毕熟少食爲有斋戒洗心沐浴往来急疾状若风雨老子曰人头者道之所往来解止处也号阴阳阴阳者两目也阴阳者道一之臣人也道之所尊器也主调御两目精光者故曰两半成一也一正在明堂中两半所处也阳精光于子午收明于卯酉子午者洞房也卯酉者明堂也亦方圆一寸正在两眉间明堂却入一寸名洞房亦方圆一寸又却入一寸名丹田此三者道之徃来变化常处也云笈七签卷之五十五云笈七籖正统道藏三家本一百二十二卷太玄部云笈七签卷之五十六职六诸家气法元气论混沌之先太无空焉混沌之始太和寄焉寂兮寥兮无适无莫三一合元六一合气都无形象窈窈冥冥是爲太易元气未形渐谓太初元气始萌次谓太始形气始端又谓太素形气有质复谓太极质变有气气未分形结胚象卵气圆形备谓之太一元气先清昇上爲天元气后浊降下爲地太无虚空之道已生焉道旣无生自然之本不可名宣乃知自然者道之父母气之根本也夫自然本一大道本一元气本一一者眞正至元纯阳一气与太无合体与大道同心自然同性则可以无始无终无形无象清浊一体混沌之未质故莫可纪其穷极洎乎元气蒙鸿萌牙兹始遂分天地肇立干坤启阴感阳分布元气乃孕中和是爲人矣首生盘古垂死化身气成风云声爲雷霆左眼爲日右眼爲月四肢五体爲四极五岳血液爲江河筋脉爲地里肌肉爲田土髪髭爲星辰皮毛爲草木齿骨爲金石精髓爲珠玉汗流爲雨泽身之诸虫因风所感化爲黎甿以天之生称曰苍生以其首黑谓之黔首亦曰黔黎其下品者名爲苍头今人自名称黑头虫也或爲腂虫盖盘古之后三皇之前皆腂形焉三王之代然乃裁革结莎巢橹营窟多食草木之实啖鸟兽之肉饮血茹毛蠢然无闷旣兴燔黍擗豚坯饮窊樽蒉桴土鼓火化之利丝麻之益范金合土大壮宫室重门击柝户牖庖厨以炮以烹以煑以炙养生送死以事鬼神自太无太古至于是世不可备纪爰从伏羲迄于今日凡四千余载其中生死变化才成人伦爲君爲臣爲父爲子兴亡损益进退成败前儒志之后儒承之结结纷纷不可一时殚论也且天地溟津之后人起出盘古遗体散爲天经地纬天文地理五罗二曜黄赤交道五岳百川白黑昼夜产生万物亭育万汇其爲羽毛麟介各三百六十之数凡一千八百类人爲脾虫之长预其一焉人与物类皆禀一元之气而得生成生成长养最尊最贵者莫过人之气也澡叨预一腂忝窃三才渔猎百家披寻万古备论元气尽述本根委质自然归心大道求诸精义纂集玄谭记诸眞经永传来哲达士遇者愼勿轻生以日以时勤鍊勤行鹤栖华髪无至噬脐同好受之常爲宝耳论曰元气无号化生有名元气同包化生异类同包无象乃一气而称元异居有形立万名而认表故无名天地之始有名万物之母常无欲以观其妙常有欲以观其徼徼爲表妙爲里里乃基也表乃始也始可名父妙可名母此则道也名可名也两者同出而异名同谓之道异谓之玄玄之又玄衆妙之门又曰有物混成先天地生寂兮寥兮独立不改周行不殆可以爲天下母吾不知其名字之曰道乃自然所生旣有大道道生阴阳阴阳生天地天地生父母父母生我身夫情性形命禀自元气性则同包命则异类性不可离于元气命随类而化生是知道德仁义礼此五者不可斯须暂离可离者非道德仁义礼也道则信也故尊于中宫曰黄帝之道德则智也故尊于北方曰黑帝之德仁则人也故尊于东方曰青帝之仁义则时也故尊于西方曰白帝之义礼则法也故尊于南方曰赤帝之礼然三皇称曰大道五帝称曰常道此两者同出异名元气本一化生有万万须得一乃遂生成万若失一立归死地故一不可失也一谓太一太一分而爲天地天地谓二仪二仪分而立三才三才谓人也故曰才成人备人分四时四时分五行五行分六律六律分七政七政分八风八风分九气从一至九阳之数也从二至八阴之数也九九八十一阳九太终之极数八八六十四阴六太终之极数也一含五气是爲同包一化万物是谓异类也旣分而爲三爲万然不可暂离一气五气者随命成性逐物意移染风习俗所以变化无穷不唯万数故曰游魂爲变只如武都耆男化爲女江氏祖母化爲鼋黑胎氏猪而变人蒯武安人而变虎斯游魂之验也夫一含五气软气爲水水数一也温气爲火火数二也柔气爲木木数三也刚气爲金金数四也风气爲土土数五也五气未形三才未分二仪未立谓之混沌亦谓混元亦谓元块如卵五气混一一旣分元列爲五气气出有象故曰气象张衡灵宪浑天仪云夫覆载之根莫先于元气灵曜之本分气成元象昔者先王步天路用定灵轨寻诸本元先准之于浑体是爲正仪是爲立度而后皇极有所建也旋运有所稽也是爲经天纬地之根本也圣人本无心因兹以生心心生于物死于物机在心目天地万机成败兴亡得失去留莫不由于心目也死者阴也生者阳也阴阳之中生道之术而不知修行之路常游生死之迳故墨翟悲丝杨朱泣岐盖以此也夫太素之前幽清玄静寂寞冥默不可爲象厥中惟虚厥外惟无如是者永久焉斯谓溟涬盖乃道之根旣建方有太素始萌萌而未兆一气同色混沌不分故曰有物混成然虽成其气未可得而形也其迟速之数未可得而化也如是者又永久焉斯谓厖鸿盖乃道之干也于是元气剖判刚柔始分阴阳构精清浊异位天成于外地定于内天体于阳也象乎道干以有物成体以圆规覆育以动而始生地体于阴也象乎道根以无名成质以方矩载诞以静而终死所谓天成地平矣旣动以行施静以含化郁气构精时育庶类斯谓天元盖乃道之实也夫在天成象在地成形天有九位地有九域天有三辰地有山川有象可効有形可度情性万殊旁通感着自然相生莫之能纪纪纲经纬今略言之四方八极地之维也径二亿三万二千五百一十七里南北则知减千里东西则广增千里自地至天半于人极地中深亦如之通四度之乃是混元之大数也天道左行有反于物则天人气左盈右缩天以阳而回转地以阴而停轮是以天致其动禀气舒光地致其静永施候明天以顺动不失其光则四序顺节寒暑不忒地以顺静不失其体则万物荣华生死有礼故品物成形天地用顺夫至大莫若天至厚莫若地至多莫若水至空莫若土至华莫若木至实莫若金至无莫若火至明莫若于日月至昏莫若于暗虚夫地有山岳川谷井泉江河洞湖池沼陂泽沟壑以宣吐其气也天有列宿星辰三百四十八座亦天之精气所结成凝莹以爲星也星者体生于地精成于天列居错峙各有所属斯谓悬象矣夫日月径周七百里三十六分之一其中地广二百里三十二分之一日者阳精之宗积精成象象成爲禽金鸡火鸟也皆曰三足表阳之类其数奇月者阴精之宗积精而成象象成爲兽玉兔瞻蜍也皆四足表阴之类其数偶是故奇偶之数阴阳之气不失光明实由元气之所生也夫人之受天地元气始因父精母血阴阳会合上下和顺分神减气忘身遗体然后我性随降我命记生绵绵十月之中蠢蠢三时之内人变然后解胎求生求生之时四日之中善慧聦明者如在王室受诸快乐释然而生如从天降下子母平善无诸痛苦亲属欢喜邻里相庆凶恶悖戾者如在狴牢受诸苦毒二命各争痛苦难忍亲族忧惶邻里惊惧凡在世人受孕日数数则一定善恶两分爲人子者安可悖乱五逆哉今生子满三十日即相庆贺谓之满月皆以此而习爲俗矣气足形圆百神俱备如二仪分三才体地法天负阴抱阳喻瓜熟蒂落啐啄同时旣而产生爲赤子焉夫至人含怀道德冲泊情性抱一守虚澹寂无事体合虚空意栖胎息故曰合德之厚比于赤子赤子之心与至人同心内爲道德之所保外爲神明之所护比若慈母之于赤子也夫赤子以全和爲心圣人以全德爲心外无分别之意内无害物之心赤子以全和故能拳手执握自能牢固所谓骨弱筋柔而握固未知牝牡之合而峻作精之至终日号而不嗄和之至执牢实者其由元气充壮致骨弱筋柔未知阴阳配合而含气之源动作者由精气纯粹之所然也阴爲雌牝阳爲雄牡峻谓气命之源气命之源则元气之根本也言赤子心无情欲意无辨认虽有峻作且不被外欲牵挽终无畎浍尾闾之虞其气眞精徃还泝流自然自在任运任眞而已故曰精之至也终日号啼而声不嘶嚘者亦纯和之至也故曰和之至也嗄者声物之破也赤子以元气内充眞精存固全和之至乃不破散也上清洞眞品云人之生也禀天地之元气爲神爲形受元一之气爲液爲精天气减耗神将散也地气减耗形将病也元气减耗命将竭也故帝一回风之道泝流百脉上补泥丸下壮元气脑实则神金神全则气全气全则形全形全则百关调于内八邪消于外元气实则髓凝爲骨肠化爲筋其由纯粹眞精元神元气不离身形故能长生矣秦少齐议黄帝难经云男子生于寅寅爲木阳也女子生于申申爲金阴也元气起于子乃人命之所生于此也男从子左行三十女从子右行二十俱至于巳爲夫妻怀妊受胎气于此也男从巳左行十至寅女从巳右行十至申俱爲十月受气气足形圆寅申乃男女所生于此也从寅左行三十至未未谓小吉男行年所至也从申右行二十至丑丑谓大吉女行年所至也然乃许男婚而女娉矣如是永久焉则元气无所复精气无所散故致长生也夫天地元气旣起于子之位属水水之卦爲坎主北方恒岳冀州之分野人之元气亦同于天地在人之身生于肾也人之元气得自然寂静之妙抱清虚玄妙之体玄之又玄妙之又妙是谓衆妙之门乃元气玄妙之路也故玄妙曰神神之灵者曰道道生自然之体故能长生生命之根元气是矣夫肾者神之室神若无室神乃不安室若无神人岂能健室旣固矣乃神安居则变凡成圣神自通灵神乃爱生而室不能固致使神不得安居室屋于是空废遂投于死地矣若人自以其妙于运动勤于修进令内清外静絶诸染污则大壮营室神魂安居神之与祇恒爲营卫身之与神两相爱护所谓身得道神亦得道身得仙神亦得仙身神相须穷于无穷也夫元气者乃生气之源则肾间动气是也此五脏六腑之本十二经脉之根唿吸之门三焦之源一名守邪之神圣人喻引树爲证也此气是人之根本根本若絶则脏腑筋脉如枝叶根朽枝枯亦以明矣问何谓肾间动气答曰右肾谓之命门命门之气动出其间间由中也动由生也乃元气之系也精神之舍也以命门有眞精之神善能固守守御之至邪气不得妄入故名守邪之神矣若不守邪邪遂得入入即人当死也人所以得全生命者以元气属阳阳爲荣以血脉属阴阴爲卫荣卫常流所以常生也亦曰荣卫荣卫即荣华气脉如树木芳荣也荣卫脏腑爱护神气得以经营保于生路又云清者爲荣浊者爲卫荣行脉中卫行脉外昼行于身夜行于藏一百刻五十周至平旦大会两手寸关尺阴阳相贯常流如循其环终始不絶絶则人死流即人生故当运用调理爱惜保重使荣卫周流神气不竭可与天地同寿矣夫混沌分后有天地水三元之气生成人伦长养万物人亦法之号爲三焦三丹田以养身形以生神气有三位而无正藏寄在一身主司三务上焦法天元号上丹田也其分野自胃口之上心下鬲已上至泥丸上丹田之位受天元阳炁治于亶中亶中宂在胷主温于皮肤肌肉之间若雾露之漑焉中焦法地元号中丹田也其分野自心下鬲至脐中丹田之位受地元阴炁治于胃管胃管宂在心下主腐谷熟水变化胃中水谷之味出血以营脏腑身形如地气之蒸焉下焦法水元号下丹田也其分野自脐中下膀胱囊及漏泉下丹田之位受水元阳气治于气海在脐下一寸府于气街者气之道路也三焦都是行气之主故府于气街街乃四通八达之大道也下焦主运行气血流通经脉聚神集精动静阴阳如水流就湿浇注以时云气上腾降而雨焉仙经云我命在我保精受气寿无极也又云无劳尔形无揺尔精归心静黙可以长生生命之根本决在此道虽能唿吸导引修福修业习学万法得服大药而不知元气之道者如树但有繁枝茂叶而无根荄岂能久活耶若以长夜声色之乐嗜欲之欢非不厚矣卒逢夭逝之悲永捐泉壠之痛是则爲薄亦已甚矣若以积年终日勤苦修鍊受延龄之方依玉经之法遵火食之禁知元气之㫖拘魂制魄留胎止精此非不薄矣卒逢长久之寿永住云霄之境是则爲厚亦已甚矣故性命之限诚有极也嗜欲之情固无穷也以有极之性命逐无穷之嗜欲亦自毙之甚矣夫土能浊河不能浊海风能拔树不能拔山嗜欲之能乱小人不能动君子夫何故哉君子乃处士也小人乃游子也须知性分有极生涯难保若不示之以枢机传之以要道宣之以心髓授之以精华则片言旷代一经皓首不可得闻道矣夫道者何所谓焉道即元气也元气者命卒也命卒者惟中之术也以存道爲法化精爲妙使气流行运无阻滞是故流水不腐户枢不蠧若知玄之又玄男女同修夫妇俱仙斯谓妙道仙经云一阴一阳谓之道三元二合谓之丹泝流补脑谓之还精化爲气谓之转一转一易一益每转延一纪之寿九转延一百八岁西王母云唿吸太和保守自然先荣其气气爲生源所爲易益之道益者益精也易者易形也能益能易名上仙籍不益不易不离死厄行此道者谓常思灵宝灵者神也宝者精也但常爱气惜精握固闭口吞气吞液液化爲精精化爲气气化爲神神复化爲液液复化爲精精复化爲气气复化爲神如是七返七还九转九易旣益精矣即易形焉此易非是其死乃是生易其形变老爲少变少爲童变童爲婴儿变婴儿爲赤子即爲眞人矣至此道成谓之胎息修行不倦神精充溢元气壮实脑旣已凝骨亦换矣仙经云阴阳之道精液爲宝谨而守之后天而老又云子欲长生当由所生之门游处得中进退得所动静以法去留以度可延命而愈疾矣又云以金理金是谓眞金以人理人是谓眞人人常失道非道失人人常去生非生去人要常养神勿失生道长使道与生相保神与生相守则形神俱久矣王母云夫人理气如龙理水气归自然神归虚无精归泥丸水出高源上入天河下入黄泉横流百川终归四海气之与水循环天地流注人身轮转无穷运行无极人能治之与天地齐其经日月同其明矣古诜记云人之元气乃神魂之餚馔故曰子丹进餚馔正黄是以神服元气形食五味气清即神爽气浊即神病故常谓勾修鍊气常令气清所谓鍊神鍊魂却鬼制魄使形神俱安夫魂降于天谓之神魄本于地谓之鬼鬼即属阴神即属阳所以炼魂神服元气千万不死身得昇天食五味祝淫鬼千万皆死形没于地夫魂飞于天魄沉于泉水火分解各归本元生则同体死则相悬飞沉各异禀之自然何哉如一条之木以火燔之烟即飞上灰即下沉亦是自然而然也九皇上经曰始青之下月与日两半同昇合成一出彼玉池入金室大如弹丸黄如橘中有佳味甜如蜜子能得之愼勿失注云交梨火枣生在人体中其大如弹丸其黄如橘其味甚甜其甜如蜜不逺不近在于心室心室者神之舍气之宅精之主魂之魄玉池者口中舌上所出之液液与神气一合谓两半合一也太清诰云许逺游与王羲之书曰夫交黎火枣者是飞腾之药也君侯能剪除荆棘去人我泯是非则二树生君心中矣亦能叶茂枝繁开花结实君若得食一枝可以运景万里此则阴丹矣但能养精神调元气吞津液液精内固乃生荣华喻树根壮叶茂开花结实胞孕佳味异殊常品心中种种乃形神也阴阳乃日月雨泽善风和露润沃漑灌也气运息调荣枝叶也性清心悦开花也固精留胎结实也津液流畅佳味甜也古仙誓重传付于口今以翰墨宣授宜付奇人矣道林云此道亦谓玉醴金浆法玉醴金浆乃是服鍊口中津液也一曰精二曰泪三曰唾四曰涕五曰汗六曰溺人之一身有此六液同一元气而分配五脏六腑九窍四肢也知术者常能岁终不泄所谓数交而不失出便作独卧之仙人也常能终日不唾恒含而嚥之令人精气常存津液常留面目有光老子节解云唾者溢爲醴泉聚流爲华池府散爲津液降爲甘露潄而嚥之漑藏润身通宣百脉化养万神支节毛发坚固长春此所谓金浆也可以养神明补元气矣若乃清玉爲醴鍊金爲浆化其本体柔而不刚色莹氷雪气夺馨香饮之一盃寿与天长此所谓外金浆也可以固形体坚脏腑矣又常使身不妄出汗汗是神之信元调而运动微汗者适致也乃勿冲冷风若极劳形盗失精汗者霡霂不止大困神形固当缓形徐行劳而不极坐卧勿及疲倦行立坐卧常能消息从容导引按摩消息令人起坐轻健意思畅逸又常伺候大小二事无使强关抑忍又勿使失度或澁或寒或滑多皆伤气害生爲祸甚速此所谓知进退存亡圣人之道也夫圣凡所共宝贵者命也贤愚所共爱惜者身也是故圣人以道德仁义谦慈恭俭天文人事预垂瑞兆以示君子也礼乐征伐法律刑典鬼神卜筮梦觉警象以示小人也夫养生之要先诫其外后愼其内内外寂静此谓善入无爲也欲求无爲先当避害何者逺嫌疑逺小人逺苟得逺行止愼口食愼舌利愼处闹愼力鬭常思过失改而从善又能通天文通地理通人事通鬼神通时机通术数是则与圣齐功与天同德矣夫术数者莫过修神淘炼眞气使年延疾愈外禳邪恶清凈心身使祸害不干道德论曰大中之象莫高乎道德次莫大乎神明次莫广乎太和次莫崇乎天地次莫着乎阴阳次莫明乎圣功夫道德可道不可原神明可生不可伸太和可体不可化天可行不可宣阴阳可用不可得圣功可观不可言是知可道非自然也可明非素眞也夫修无爲入眞道者先须保道气于体中息元气于藏内然后辅之以药物助之以百行则能内愈万病外安万神内气归元外邪自却却灾害于外神道德于内内外相济保守身命岂不善乎老子云功成名遂身退天之道又云功成事遂百姓谓我自然又云修之于身其德乃眞修之天下其德乃普以身观身以天下观天下吾何以知天下之然哉以此夫何故教天子则爲事法天教诸侯则以政理国教用兵则不敢爲主教利器则不可示人教处世则和光同尘教出家则道与俗反教养性则谷神不死教体命则善寿不亡教修身则全神具炁教修心则虚心守道教见前则常善救物教冥报则神不伤人所谓事少理长由人备授其得也者则骨节坚强颜色悦泽老而还少不衰不朽长存世间长生久视寒温风湿不能伤鬼神精魅不敢犯五兵百虫不敢害忧悲喜怒不爲累常以六经训俗方士授术此其眞得道要矣眞人云圣人知元气起于子生于肾胞于巳胎于午故存于心息于火养于未土生于申金沐浴于酉冠带于戌土官荣于亥帝王于子水衰于土丑病于木寅死于震卯墓于巽辰墓即葬也葬者藏也归者终也元气元始于水归终于风藏风于土是谓归魂焉是知土藏其风风藏其土土藏其水水藏其土土藏其火火藏其土土藏其木木藏其土土藏其金金藏其土木所以墓在未土金所以墓在丑土土能藏木金水火而土自亦归于土故墓亦在辰土是谓还元返本归根复命之道老子云夫物芸芸各归其根归根曰静静曰复命复命曰常知常曰明是谓知常道之理会可道之事即知明白之路达坦平之涯故曰知其白守其黑爲天下式知常容容乃公公乃王王乃天天乃道道乃久是谓公道盗之公道盗之天地万物无不通容阴符经云三盗旣宜三才旣安故曰食其时百骸理动其机万化安眞人云知此道者即识眞水眞火眞铅眞汞眞龙眞虎眞牙眞车眞金眞石眞木眞土眞丹眞药眞神眞气眞物眞精眞客眞主旣皆认得其眞然乃依师用师依道用道依术用术依法用法修之炼之淘之汰之研之精之调之习之仙人所以目八字妙门一元眞法谓之虚心实腹饥气渴津八字是也诀云常能虚寂一心善亦不贮岂况一尘秽恶所谓静心守一除欲止乱衆垢除万事毕恒使腹中饱实所谓腹中无滓秽但有眞精元气淘汰修炼不辍自然开花结实矣饥即吞气渴即嚥津不饥不渴即调习使周流通畅不滞不隔蠢蠢陶陶滔滔乐乐不知天地大小不知日月回转可以八百一十年爲一大运耳夫修炼法者言调和神气使周流不竭絶于肾肾乃命门故曰命术也神气不竭则身形长生炼骨化形游于帝庭位爲眞人以养元气男女俱存经颂云道以精爲宝宝持宜密祕施人则生人留己则生己生已永度世名籍存仙位人生则䧟身身退功成遂结婴尚未可何况空废弃弃捐不觉多衰老而命坠天地有阴阳元气人所贵贵之合于道但当愼无贵夫能养其元绵绵服其气转转还其精冲融妙其粹夫能服元气者不可与饵一叶一花一草一木灵芝金石之精滞砂砾之滓秽同日同年而语哉老子云精者血脉之川源守骨之灵神故重之以爲宝气者肌肉之云气固形之眞物故重之以爲生人之一身法象一国神爲君精爲臣气爲民民有德可爲尊君有道可以永久有天下是以能养气有功可化爲精养精有德可化爲神养神有道可化爲一身永久有其生三一诀云修炼元气眞神三一存至者即精化爲神神化爲婴儿婴儿化爲眞人眞人化爲赤子赤子乃眞一也一乃帝君也能统一身主三万六千神帝若在身三万六千神无不在也故能举其身游帝庭天老十干经云食气之道气爲至宝一岁至肌肤充荣二岁至机关和良三岁至骨节坚强四岁至髓脑塡塞天有四时气应四岁食气守一功备四年则神与形通形能通神如日明焉不视而见形不听而闻声不行而能至不见而知之所谓形一神千得称爲仙形一神万得称婴儿形一神万八千得称眞人形一神三万六千得称赤子即眞一帝君矣与日月长生天地齐龄道之成矣夫元气有一用则有二用阳气则能飞行自在朝太清而游五岳用阴气即能住世长寿适太阳而游洞宂是谓元气一性阴阳二体一能生二二能生三三生万物万物若不得元气分阴阳之用即万物无由得生化成长故神无元气即不灵道无元气即不生元气无阴阳即不形形须有气气须有阴阳阴阳须有精精须有神神须有道道须有术术须有法法须有心心须有一一须有眞眞须有至至无至虚至清至凈至妙至明至至相续亲亲相授授须其人非道勿与人能学道是谓眞学学诸外事是谓淫学亦谓邪道夫学道谓之内学内学则身内心之事名三丹田三元气一丹三神一气分六气阳则终九阴则终六阳九百六天地之极亦人之极至此谓之还元返本夫云极者元气内藏尽无出入之息兼爲有窍作出入息处亦皆并无出入之息此名得道谓之至无也眞经曰修炼元气至无出入息是落籍逃丁之士不爲太阴所管三官不録万灵潜卫矣夫称混元者气也周天之物名之混元混元之气者本由风也风力最大能载持天地三才五行天地三才五行不能大其风风气俱同一体而能开花拆柳结实成果莫不由其四气八风也夫修心是三一之根炼气是荣道之树有心有气如留树留根根即心也存心即存气存气即存一一即道也存道即緫存三万六千神而緫息万机緫息万机即无不爲而无不爲即至丹见矣服至丹者与天地齐年何谓至丹至丹即丹田眞神眞一帝君存身爲主衆神存体元气不散意絶淫荡气遵禀其神禁束其故气至无出入之息能胎息者命无倾矣谓形留气住神运自然罗公逺三岑歌云树衰培土阳衰气补含育元气愼莫失度注云无情莫若木木至衰朽即尘土培之尚得再荣又见以嫩枝接续老树亦得长生却爲芳嫩用意推理阳衰气补固亦宜尔衰阳以元气补而不失取其元气津液返于身中即颜复童矣何况纯全正气未散元和纯一遇之修炼其功百倍切忌自巳元气流奔也眞人云夫修炼常须去鼻孔中毛宣降五脏六腑谷滓秽浊洗漱口齿沐浴身体诫过分酒忌非适色遇饮食先捧献明堂前心存祭祀三丹田九一帝眞三万六千神君恒一其意专调和神气本末来去常令息勺如此坚守精气得固即学节气节气时先闭口黙察外息从鼻中入以意预料入息三分而节其一分令住入讫即料出息三分而节其一分凡出入各节一分如此不得断絶夫节气之妙要自巳意中与鼻相共一则节之其气乃便自止惊气之出入人不节之其气乃亦自专出入若解节之即不敢自专出入是谓节之由人不由气也夫气与神复以道爲主道由心心由意即知意爲道主意亦可谓之神也大约神使其气以意爲妙鼻失出口亦劳闭之舌柱齿觉小闷闷即微微放之三分留一却复闭之如上所说当节气令耳无闻目无见心无思周而复始调习之气未调和常放少许出意度气和即如法节之若意能一日节之然如常息者其气即永固不假放节但勤用功即气自永息不从口鼻出入一一自然从皮肤毛孔流散如风云在山泽天地自然自在仙经云元气调伏常常服之不絶不竭自不从口鼻出修炼百日已来耳目自然不闻见也修炼之人切不得乱食凡味即令元气奔突又不能清凈其心不依教法唯贪财色嗜慾妒嫉恣食辛秽怀毒抱恶不敬仙法但务偷窃违负背逆爲凶者三官书过北阴召魂未死之间精神亡失忘前忘后如騃如痴醉乱昏迷横遭殃祸延于九祖形谢九泉此盖失道负神明矣眞人曰夫道者无义而无恩子不见阴符经云天之无恩而大恩生天之至私用之至公禽之制在气生者死之根死者生之根恩生于害害生于恩故天与道不私于人乃万物而言恩人与万物自有感仰之心归恩于天道不恃其功至公至私与物不怀其曲直洪纤一体贵贱同途弃爱惜于坦然絶去留于用意是以顺天时者见生逆天意者见杀杀非以私生非以公但随人物逆顺自然而致其生杀也故曰无义而无恩夫道可及者虽仇雠而必化道不可及者虽父母而终不可言盖夙分有无一一出于天籍且非一夕一朝而得偶会生所化者曰死死所化者曰生生死之根反复爲常盖善于生者不爲死之行不善于生者爲死之行得死之行爲其死爲生之行得其生故得生者莫不由于气气所以能化于生则生化于死则死故曰禽之制在气者唯以气感不以力爲气感自于虚无而能制于万有至于天地日月星宿云雷并赖气之所转运使不失坠落巍巍乎荡荡乎无始终安其所动乐其所静是谓道气自然若以身之禽制在气者实由乎心不能禽制者亦心也夫居于尘世唯利与名于中能不谄不偷无贼无害于物不伤和气每怀亭育之心斯近仁焉不贪不争无是无非斯亦近乎道焉非内非外宝而持之自有阴灵书其福祐灾害逺去祸横难侵自感上天下察益筭延龄大道之元兹爲始也夫惠及人物曰恩侵毁人物曰害行恩则福生行害则祸至莫忌对镜求象从感生疑罔类之中狂痴之鬼乱则难宁六寸倾动百神斯须之间本则亡矣诚深诫之寿元气诀云天地自倾我命自然黄帝求玄珠使离一不获罔象乃获者玄珠气也离娄目罔象心也元无者道体虚无自然乃无爲也无爲者乃心不动也不动也者内心不超外境不入内外安静则神定气和神定气和则元气自至元气自至则五脏通润五脏通润则百脉流行百脉流行则津液上应而不思五味饥渴永絶三田道成则体满藏实童颜长春矣夫元气修炼气化爲血血化爲髓一年易气二年易血三年易脉四年易肉五年易髓六年易筋七年易骨八年易髪九年易形从此延数万岁名曰仙人九年是炼气爲形名曰眞人又炼形爲气气炼爲神名曰至人仙经云神常爱人人不爱神神常爱者籍身以养灵也人若造凶作恶即䧟坏身身旣毁败神乃去人神去人死得不惊哉所谓不知常妄作凶也黄帝求道于皇人皇人问所得者凡一千二百事乃谓曰子所得皆末事也又曰子欲长生三一当明夫三一者乃上皇黄箓之首篇也能知之者万祸不干夫长生之术莫过乎服元气胎息内固灵液金丹之上药所以禽虫蛰藏以不食而全盖是息待其元气也节气功成即学咽气但合口作意微力如嚥食一般嚥液咽气皆如嚥食存想入肾入命门宂循嵴流上泝入脑宫又漑脐下至五星五脏相逢内外相应各各有元气管系连带若论元气流行无处不到若一身内外疾病之处以意存金木水火土五色相刻相生以意注之无不立愈又有妙诀虽云呵呬唿吹嘘唏一六之气不及冷暖二气以愈百病夫节气从容稍久含气候暖而咽之谓之暖气可愈虚冷若才节气气满便咽谓之冷气可愈虚热临时皆以意度而行又或有病但以呵呵十至三十知其应验酒毒食毒俱从呵气并出若人能专心服元气更须专念于一存而祝之可与日月同明矣夫天得一以清天即泥丸有双田宫紫宫亦曰脑宫宫有三焉丹田洞房明堂乃上一神所居也其名赤子帝𡖖元先常存念之即耳聪目明鼻通脑实矣地得一以宁地即脐中气海亦有丹田洞房明堂三宫下三一神所居也其名婴儿元阳谷玄存念之永久即口不乏津腹实心寂不乱不惑自通神灵矣神得一以灵即心主于神心爲帝王主神气变化感应从心非有非无非空非色从粗入细从凡入圣心爲绛宫亦有丹田洞房明堂三宫三一神所居也其名眞人子丹光坚存念不絶即帝一不离身心身心安宁遇白刃来逼但当念一一来救人必得免难道不虚言其三丹曰其神九人皆身长三寸并衣朱衣朱冠帻朱履坐金床玉榻机桉金炉常依形象存而念之一之夫元命者元气也有身之命非气不生以道固其元以术固其命即身形神气永长存矣我命之神即三丹困之三一神也其形影精光气色凡三万六千神皆臣于帝一一分二谓阳气化爲元龙阴气化爲玉女诀云气之所在神随所生神在气即还神去气即散若能存念其神以守元气气亦成神神亦成气修之至此气合则爲影精光气色气散则爲云雾风雨出即爲乱入即爲眞上结三元下结万物静用爲我身动用爲我神形神感应在乎运用神气变化在乎存念三元经云上元神名曰元中元神名还丹下元神名子安亦须如三一九神专存念之凡出入行住坐起所遇皆然精意专念玄之又玄道之极秘矣云笈七签卷之五十六云笈七籖正统道藏三家本一百二十二卷太玄部云笈七签卷之五十七职七诸家气法服气精义论天台白云撰夫气者道之几微也几而动之微而用之乃生一焉故混元全乎太易夫一者道之冲凝也冲而化之凝而造之乃生二焉故天地分乎太极是以形体立焉万物与之同禀精神着焉万物与之齐受在物之形唯人爲正在象之精唯人爲灵并干坤居三才之位合阴阳当五行之秀故能通玄降圣鍊质登仙隐景入虚无之心至妙得登仙之法所学多途至妙之至其归一揆或消飞丹液药効升腾或斋戒存修功成羽化然金石之药候资费而难求习学之功弥岁年而易逺若乃爲之速効专之克成与虚无合其道与神灵合其德者其唯气乎黄帝曰食谷者知而夭食气者神而寿不食者不死眞人曰夫可乆于其道者养生也常可与久游者纳气也气全则生存然后能养志养志则合眞然后能乆登生气之域可不勤之哉是知吸引晨霞餐潄风露养精源于五脏导荣卫于百关旣祛疾以安形复延和而享寿闭视听以胎息返衰朽以童颜逺取于天近取于己心闲自适体逸无爲欣邈矣于百年全浩然于一室就轻举之诸术寘清虚之雅致欤若兼眞之业鍊化之功则伫云轺而促期驰羽驾而憎逺矣服气之经颇览多本或散在诸部或未畅其宗观之者以不广致疑习之者以不究无効今故纂类篇目详精源流庶蟪蛄之兼济岂龟龙之独善耳凡九篇如后五牙论第一夫形之所全者本于脏腑也神之所安者质于精气也虽禀形于五神已具其象而体衰气耗乃致凋败故须纳云牙而漑液吸霞景以孕灵荣卫保其纯和容貌驻其朽谢加以乆习成妙积感通神与五老而齐昇并九眞而列位经文所载以视津途修学所遵自宜详覈服眞五牙法每以清旦密呪曰经文不云牙之法其道密秘不可轻言凡服气皆先行五牙以通五脏然后依常法乃佳东方青色入通于肝开窍于目在形爲脉南方赤色入通于心开窍于舌在形爲血中央黄色入通于脾开窍于口在形爲肉西方白色入通于肺开窍于鼻在形爲皮北方黑色入通于肾开窍于耳在形爲骨又肺爲五脏之华盖第一肺居心上对胷有六叶色如缟暎红肺脉出于少高心居肺下肝上对鸠尾下一寸色如缟暎绛心脉出于中冲肝在心下小近后右四叶左三叶色如缟映绀肝脉出于大敦脾正掩脐上近前横覆于胃色如缟暎黄脾脉出于隐白左肾右肾前对脐搏着腰嵴色如缟映紫左爲正肾以配五脏右爲命门男以藏精女以系胞肾脉出爲涌泉之中凡服五牙之气者皆宜思入其脏使其液宣通各依所主旣可以周流形体亦可以攻疗疾病令服青牙者思气入肝中见青气氲氲青液融融分明良久乃见足大敦之气循服而至会于脉中流散诸脉上通于自然次服诸方仍宜以丑后澡潄冠服入别室焚香坐向其方静虑澄心注想而爲之服气论第二夫气者胎之元也形之本也胎旣诞矣而元精已散形旣动矣而本质渐弊是故须纳气以凝精保气以炼形精满而神全形休而命延元本旣实可以固存耳观夫万物未有有气而无形者未有有形而无气者摄生之子可不专气而致柔乎太清行气符欲服气断谷先书向王吞之七日吞一三七日止合符三枚皆烧五香左右凡欲服气者皆宜先疗身疹疾使脏腑宣通肢体安和纵无旧疹亦须服药去疾飮量体冷热服一两剂写汤以通泄肠胃去其积滞吐泻方在后将息平复讫乃清斋百日敦洁操志其间所食渐去酸咸减絶滋味得服茯苓蒸曝胡麻等药预断谷爲佳服气之始亦不得顿絶其药食宜日日减药宜渐渐加气气液流通体藏安稳乃可絶诸药食仍须兼膏饵消润之药助之勿食坚澁滓滞冷滑之物乆乆自觉肠胃虚全无复饥渴消息进退以意自量不可具于此述宜于春秋二时月初三日后八日前取其一吉日爲始先服太清行气符计至其日令吞三符讫于静室东向得早朝景爲佳于东壁开一窗令日中光正对卧面此室之东勿令他障隔以子时之后先解发梳头数百下便散发于后矣如东向正坐澄心定思叩齿导引又安坐定息乃西首而卧牀须厚暖所覆适温自得稍暖爲佳腰脚已下左右宜暖其枕宜令低下与背高下平使头颈顺身平直解身中衣带令阔展两手离身三寸仍握固两脚相去五六寸且徐吐气息令调然后想之东方初曜之气共日光合丹于流晖引此景而来至于面前乃以鼻微引吸而嚥之嚥之三乃入肺中小开唇徐徐吐气入气有缓急宜在任性调息必不得顿引至极则气麤麤则致损又引嚥之三若气息长加至五六嚥得七尤佳如此以觉肺间大满爲度且停咽乃闭气存肺中之气随两肩入臂至手握中入存下入于胃至两肾中随髀至两脚心中觉皮肉间习习如虫行爲度讫任微喘息少时待喘息调依法引导送之觉手足润温和调畅爲度此后不复须存在肺直引气入大肠小肠中鸣转通流脐下爲度应如此以肠中饱满乃止则坚两膝急握固闭气鼓腹九度就鼓中仍存其气散入诸体闭之欲极徐徐吐之愼勿长若气急稍稍并引而吐之若觉腹中阔此一极则止如腹犹满急便闭气鼓之讫舒脚以手摩面将胷心而下数十度并摩腹绕脐手十数度展脚趾向上反偃数度乃放手纵体忘心遗形良乆待气息关节调平讫乃超若有汗以粉摩拭头面颈项平坐稍动揺关节体和如常可起动其中随时消息触类多方旣不云烦述善以意调适之又服气所以必令停于肺上入于胃至于肾者何肺藏气气之本也诸气属于肺夫气通于肺又肺者藏之长也爲诸藏之华盖唿吸之津源爲传送之官治节出焉又魄门爲五脏之使爲四藏之主通于十二经脉周而复始故爲五脏使也故令气停于肺而后流行焉胃者五脏六腑之海也水谷皆入于胃六腑之大主也五脏六腑皆禀于胃五味入胃各走其家以养五气是以五脏六腑之气皆出于胃变见于气口故也肾者生气之源五脏六腑之本十二经脉之根左爲正肾右爲命门故令气致于肾以益于其精液天食人以五气地食人以五味五气入于鼻藏于心肺五味入于口藏于肠胃味有所藏以五气和而生津液气液相感此虽只论肺肾其气亦自然流通诸脏故曰唿出心与肺吸入肾与肝唿吸之间脾受其味也唿吸之理乃神气之要故太上问曰人命在几间或对曰在唿吸之间太上曰善哉可谓爲道矣凡眼气皆取子后午前者鸡鸣至平旦天之阴阴中之阳也平旦至日中天之阳阳中之阳也日中至黄昏天之阳阳中之阴也黄昏至鸡鸣天之阴阴中之阴也人亦如是又春气行于经络夏气行于肌肉秋气行于皮肤冬气行于骨髓又正月二月天气始方地气始发人气在肝三月四月天气正方地气正发人气在脾五月六月天气盛地气高人气在头七月八月阴气始杀人气在肺九月十月阴气氷地气始闭人气在心十一月十二月氷复地气合人气在肾至四时之月宜各依气之所行兼存而爲之凡服气皆取天景明澄之时爲好若恒风雨晦雾之时皆不可引吸外气但入密室闭服内气加以诸药也凡服气断谷者一旬之时精气弱微颜色萎黄二旬之时动作瞑眩肢节怅恨大便苦难小便赤黄或时下痢前刚后溏三旬之时身体消瘦重难以行四旬之时颜色渐悦心独安康五旬之时五脏调和精气内养六旬之时体复如故机关调畅七旬之时心恶喧烦志愿高翔八旬之时恬淡寂寞信明术方九旬之时荣华润泽声音洪彰十旬之时正气皆至其効极昌修之不止年命延长三年之后瘢痕灭除颜色有光六年髓塡肠化爲筋预知存亡经历九年役使鬼神玉女侍傍脑实胁胼不可复伤号曰眞人也五灵心丹章行之年当东方长生章一气和大和得一道皆太和乃无不和玄理同玄际右诵九十遍气不调存诵之便调南方不饥章不以意思意亦本求无思意而不以思是法如是持右诵三十遍饥时存诵之便饱中央不热章诸食气结气非诸乆定结气归诸本气随取当随泄右诵一百二十遍热时存诵之便凉西方不寒章修理志离志积修不符离志而不修志巳业无巳知右诵七十遍寒时存诵之便煖北方不渇章莫将心縁心还莫住絶縁心存莫存心眞则守眞渊右诵五十遍渴时存诵之便不渇所主寒热等本文如此然放五脏之义乃有所乖唯渇诵北方章是谓今爲魂神不宁诵东方章寒诵西方章饥诵南方章渴诵北方章热诵中央章亦可以五脏行之以义消息爲之诵旣不论早晩然以子午前爲佳诵玉方数毕即诵大道讃一遍大道无形因物爲名干坤万品秀气乃成旣受新质惟人抱灵五行三才秋杀春生四九宝偈除诵守精修奉太和不亏不盈嚼之无味嗅之无馨察之无色和之无声坐卧无所行走无程游历太空湛尔黄庭动而不去住而不宁无营无作无视无听非聚非散非离非并非巨非细非重非轻非黄非白非赤非青道高黄老晓朗其情太上要章封密金城子得闻之命合眞星此五灵章旣可通五脏气每宜通诵之仍各存藏位其文有苦寒热饥渴者始可别诵章尔当面向其方坐闭目澄神闭口心诵仍动舌触料口中令津液生微微引气而嚥之各入其藏中此法专行应至虚惙兼以符水药味则不致羸顿矣服六戊气法气旦先从甲子旬起向辰地舌料上下齿取津液周旋三至而一嚥止次向寅次向子次向戌次向申次向午又法起甲子日匝一旬恒向戊辰咽气甲戌日则向戊寅余旬依爲之此六戊法亦是一家之义以戊气入于脾爲仓廪之本故也此眞不饥若通益诸体则不逮余法矣服三五七九气法徐徐以鼻微引气内之三以口吐死气久久便三气次后引五气以口一吐死气久久便五气次引七气以口一吐死气乆乆便七气次引九气以口一吐死气乆乆便九气因三五七九而并引之以鼻二十四气内之以口一吐死气久久便二十四气咽逆报之法因从九数下到三复顺引之咽可九九八十一嚥气而一吐之以爲节也此法以入气多吐气少爲妙若不作此限数渐增入则意于常数之耳死气者是四时五行休死之气存而吐之自余节度仍依常法养五脏五行气法春以六丙之日时加巳食气百二十致于心令心胜肺无令肺伤肝此养肝之气也夏以六戊之日时加未食气百二十以助脾令脾胜肾则肾不伤于心也季夏以六庚之日时加申食气百二十以助肺令肺胜肝则肝不伤于脾也秋以六壬之日时加亥食气百二十以助肾令肾胜心则心不伤于肺也冬以六甲之日时加寅食气百二十以助肝令肝胜脾则脾不伤于肾也右此法是五行食气之要明时各有九凡一千八十食气各以养藏周而复始不相刻精心爲之导引论第三夫肢体关节本资于动用经脉荣卫实理于宣通今旣闲居乃无运役事须导引以致和畅户枢不蠹其义信然人之血气精神者所以奉生而周其性命也脉经者所以行血气也故荣气者所以通津血强筋骨利关窍也卫气者所以温肌肉充皮肤肥腠理司开阖也又浮气之循于经者爲卫气其精气之行于经者爲荣气阴阳相随内外相贯如环之无端也又头者精明之腑背者胷之腑腰者肾之腑膝者筋之腑髓者骨之腑又诸骨皆属于目诸髓皆属于脑诸筋皆属于节诸血皆属于心诸气皆属于肺此四肢八环之朝夕也是知五劳之损动静所爲五禽之导揺动其关然人之形体上下相承气之源流升降有叙比日见诸导引文多无次第今所法者实有宗㫖其五体平和者依常数爲之若一处有所偏疾者则于其处加数用力行之凡导引当以丑后卯前天气清和日爲之先解髪散梳四际上达顶三百六十五过散髪于后或宽作髻亦得烧香面向东平坐握固闭目思神叩齿三百六十过乃纵体平气依次爲之先闭气以两手五指交又反掌向前极引臂拒托之良久即举手反掌向上极臂即低左手力举右肘令左肘臂按着后项左手向下力牵之仍亚向左开右腋努脇爲之低右举左亦如之即低手钩项举两肘偃胷仰头向后令头与手前后竞力爲之即低手钩项摆肘𦀫身向左向右即放手两膝上微吐气通息又从初爲之三度符水论第四夫符文者云篆明章神灵之书字也书有所象故神气存焉文字显焉有所生故服用朱焉夫水者气之津潜阳之润也有形之类莫不资焉故水爲气母水洁则气清气爲形本气和则形泰虽身之荣卫自有内液而腹之脏腑亦假外滋即可以通肠胃爲益津气又可以导符灵助祝术今撰诸符水之法以备所用可按而爲之焉符在本经服药论第五夫五脏通荣卫之气六腑资水谷之味今旣服气则脏气之有余又旣絶谷则腑味之不足素问曰谷不入半日则气衰一日则气少故须诸药以代于谷使气味兼致脏腑而全也清阳爲天浊阴爲地清阳出上窍浊阴出下窍清阳发腠理浊阴走五脏清阳实四肢浊阴实六腑清阳爲气浊阴爲味味归形形归气气归精精食气形食味气爲阳味爲阴阴胜则阳病阳胜则阴病和气以通之味以实之通之则不惫实之则不羸矣今以草木之药性味于脏腑所宜爲安脏丸理气膏其先无病疹脏腑平和者可常服此丸膏并茯苓巨胜等丹服之药若脏有疾者则以所宜者增损之服如先有痼疾及别得余患者当别医攻疗则非此之所愈也其上清方药各依本经禀受者自宜遵服安和脏腑丸方茯苓桂心甘草人参柏子仁薯蓣麦门冬天门冬右捣筛爲散白蜜和爲丸丸如梧桐子大每服三十丸日再服以药飮下之松叶枸杞等诸药可爲饮也滋润气液膏方天门冬煎黄精煎地黄煎术煎茯苓桂心薯蓣泽泻甘草右并捣以密绢筛令极细内诸煎中又内熟巨胜杏仁屑三升白蜜二升搅令稠重汤煑搅勿令住手令如膏便调强爲佳冷凝捣数千杵密器贮固之少出充服每早晨以一丸如李核大含消嚥之日再三此药宜八月九月合至三月已来服之若三月二月中更煑一度令稠硬则经夏不复坏愼忌论第六夫气之爲理也纳而难固吐而易竭难固须保而使全易竭须惜而勿泄眞人曰学道常如忆朝餐未有不得之者惜气常如惜面未有不全之者又曰若使惜气常如一身之先急吾少见于枯悴矣其于接言笑务宜省约运动唿叫特须调缓触类爱愼方免所损矣夫人之爲性也与天地合体阴阳混气皮肤骨体脏腑荣卫唿吸进退寒暑变异莫不均乎二仪应乎五行也是知天地否泰阴阳乱焉脏腑不调经脉之候病焉因外所中者百病起于风也因内所致者百病生于气也故曰恬憺虚寂眞气居之精神内守病从何来信哉是言故须知形神之性而全之辨内外之疾畏而愼之素问曰天有宿度地有经水人有经脉天地和则经水安静寒则经水凝冱暑则经水沸溢卒风暴起则经水波涌而陇起或虚邪因而入客亦由水之得风也天温日明则人血淖液而卫气扬天寒日阴则人血凝冱而卫气沉血气者喜温而恶寒寒则冱而不能流温则喜而去之苍天之气清静则志意治从之则阳气固贼邪不能容此因时之孕也月始生则人血气始精卫气始行月郭满则血气实肌肉坚月郭空则肌肉减经络虚卫气去形独居是以因天时而调血气者也若此时犯冒虚邪则以身之虚而逢天之虚两虚相感其超至骨入则伤五脏故曰天忌不可不知也八正者所以候八风虚邪以时至者也八正之虚邪避之如矢射愼勿犯之假令冬至之日风从南来爲贼伤也谓从虚之鄕来乃能病人也他节仿此阳气者一日而主外平旦人气生日中阳气隆日西阳气虚气门乃闭是故暮而收拒无扰筋骨无见雾露反此三时形乃困薄乆视伤血乆卧伤气久立伤骨久行伤筋乆坐伤肉是谓五劳所伤也忧愁思虑则伤心形寒饮冷则伤肺恚怒气逆上而不下则伤肝飮食劳倦则伤脾乆坐湿地强力入水则伤肾人有五气喜怒忧悲恐也怒则气上喜即气缓悲则气消恐则气下寒即气聚热则气泄忧则气乱劳则气耗思则气结喜怒不节寒暑过度气乃不固五味所入苦入心辛入肺酸入肝甘入脾醎入肾阴之生本在五味是故味过于酸则肝气以津肺气乃絶味过于醎则骨气劳短肌气折味过于苦则心气喘满色黑肾气不卫味过于甘则脾气濡骨气乃厚味过于辛则筋脉沮弛精神乃央是故谨和五味则骨正筋柔气血以流凑理以密如是则气骨以精谨道如法长天有命多食咸则脉凝冱而变色多食苦则皮藁而毛拔多食辛则筋急而爪枯多食酸则肉胝䐢而唇揭多食甘则骨痛而髪落此五味之所伤也此论饮食之五味而药性亦有五味服饵丸散特宜愼之服气之人不宜食辛味何者辛走气气病无食辛也五脏论第七夫生之成形也必资之于五脏形或有废而脏不可阙神之爲性也必禀于五脏性或有异而气不可亏是天有五星进退成其经纬地有五岳静鎭安其方位气有五行混化弘其埏埴人有五脏生养处其精神故乃心藏神肺藏气肝藏血脾藏肉肾藏志志通内连骨体而成身形矣又心者生之本神之处也肺者气之本魄之处也肝者罢极之本魂之处也脾者仓廪之本荣之处也肾者封藏之本精之处也至于九窍施爲四肢动用骨肉坚实经脉宣行莫不禀源于五脏分流于百体顺寒暑以延和保精气而享寿且心爲诸脏之主主明则运用宣通有心之子安可不悟其神之理邪脏有要害不可不察肝生于左肺生于右心部于表肾位于里脾爲之使胃爲之市心爲之汗肺爲之涕肝爲之泪脾爲之涎肾爲之唾是谓五液心爲噫肺爲咳肝爲语脾爲笑肾爲嚏天气通于肺地气通于肝雷气通于心谷气通于脾雨气通于肾五脏各有所合心之合于脉也其荣色也肺之合于皮也其荣毛也肝之合于筋也其荣爪也脾之合于肉也其荣唇也肾之合于骨也其荣发也五脏各有腑脏爲阳腑爲阴五脏者藏精神而不泻也故满而不能实六腑者受水谷而不留故实而不能满则小肠爲心之腑大肠爲肺之腑胆爲肝之腑胃爲脾之腑膀胱爲肾之腑六腑者各有其应小肠者脉其应也大肠者皮其应也胆者筋其应也胃者肉其应也三焦膀胱者腠理毫毛其应也十二脏之相使者心者君主之官神明出焉肺者相傅之官治节出焉肝者将军之官谋虑出焉胆者忠正之官决断出焉膻中者臣使之官喜乐出焉胷中上焦之门户也脾胃者仓廪之官也五味出焉大肠者传导之官也变化出焉小肠者受盛之官也化物出焉肾者作强之官也伎巧出焉三焦者决渎之官也水道出焉膀胱者州郡之官也津液藏焉化气则能此焉凡出十二官不得相失也故主明则下安和以此养生则寿没世不殆主暗十二官危使道闭塞而不通形乃大伤以此养生则殆也服气疗病论第八夫气之爲功也广矣妙矣故天气下降则寒暑有四时之变地气上腾则风云有八方之异兼二仪而爲一体者緫形气于其人是能存之爲家则神灵俨然用之于禁则功効着矣况以我之心使我之气适我之体攻我之疾何徃而不愈焉习服闲居则易爲存使诸有疾痛皆可按而疗之凡欲疗疾皆可以日出后天气和静面向日在室中亦向日存爲之平坐瞑目握固叩齿九通存日赤晖紫芒乃长引吸而咽之存入所患之脏腑若非脏腑之疾是谓肢体筋骨者亦宜先存入所主之脏也闭极又引凡得九咽觉其脏中有气乃存其气攻于所苦之处闭极微微吐气其息稍定更咽而攻之觉疾处温暖汗出爲佳若在四肢应可导引者则先导引其处已后攻之纵是体上亦宜按念令其气通若在头中当散髪梳头皮数百下左右揺头数十过乃吸气讫以两手指于项上急攀之以头向上力拒之仍存气向上入脑于顶髪诸孔冲出散去一极讫放手通气更爲之以觉头颈汗出痛处宽畅爲候若病在脏腑者仰卧吸引存入其处得五六咽则一度闭息攻之皆以意消息其病或乆来痼疾并有症块坚积者则非气之所能愈终亦觉积宽平也兼药同疗亦无所妨乃于药性易効尔虽用气攻病虽攻其处肤腠散出然兼依明堂图取其所疗之宂而相引去之佳旣知其宂宜依十二月各用其律管急按宂上相而出之则心存有所主气行有所适矣黄钟十一月律也管长九寸空中围九分诸管并同大吕十二月律也管长八寸太簇正月律也管长七寸强夹钟二月律也管长七寸强姑洗三月律也管长七寸强仲吕四月律也管长六寸强蕤宾五月律也管长六寸强林钟六月律也管长六寸强夷则七月律也管长五寸强南吕八月律也管长五寸强无射九月律也管长四寸强应钟十月律也管长四寸强皆取山阳之竹孔圆者其节生枝不堪用手臂不援虽云手臂诸有疾处亦可爲之先以一手徐徐按摩所疾之处良乆毕乃瞑目内视视见五脏咽液三过叩齿三通正心微祝曰太上四玄五华六庭三魂七魄天关地精神符荣卫天胎上明四肢百神九节万灵受箓玉晨刊书玉城玉女待身玉童护命永齐二景飞仙上清长与日月年俱后倾超腾昇仙得整太平流风结痾注鬼五飞魍魉冢讼二气徘徊陵我四肢干我盛衰太山天丁龙虎曜威斩鬼不祥㐫邪即摧考注匿讼百毒隐非使我复常日月同晖考注见犯北辰收摧如有干试干明上威常以生气时咽液二七过按体所痛处向王而祝曰左玄右玄二神合眞左黄右黄六华相当风气恶疾伏匿四方玉液流泽上下宣通内遣水火外辟不祥长生飞仙身常休强毕又嚥液二七过又当急按所痛处三十一过常如此则无疾也病候论第九夫生之爲命也资乎形神气之所和也本乎脏腑形神贞頥则生全而享寿脏腑清休则气泰而无病然且禀精结胎之初各因四时之异诞形立性之本罕备五常之节故躁扰多端嗜慾增结或积痾于受生之始或致疾于役身之时是故喜怒忧伤自内而作疾也寒暑饮食自外而成病也强壮之岁唯知犯触衰谢之年又乖修养阴阳互昇形气相违诸疹旣生厥后多状况乎服气之者谷餚已断形体渐羸精气未全神魂不畅或旧疹因之以发动新兆致之以虚邪须知所由宜详所疗今粗具可辨之状以代问医则其气攻之术希同勿药虚实之形其何以生自气血以并阴阳相倾气乱于卫血流于经血气离居一实一虚血并于阴气并于阳故爲惊狂血并于阳气并于阴乃爲炅中血并于上气并于下烦惋善怒血并于下气并于上乱而善忘阳虚则外寒阴虚则内热阳盛则内寒阴盛则外热五脏之道皆出于经遂行血气血气不和百病乃变化血而生气有余则腹胀餐泄不厥天之邪气感则害五脏水击之寒温感则害六腑也地之湿气感则害皮肉筋脉也又邪之生也或生于阴或生于阳生于阳者得之风雨寒暑生于阴者得之饮食居处阴阳喜怒阳者天气也主外阴者地气也主内阳道实阴道虚故犯贼风虚邪者阳受之飮食不可不节起居不时者阳受之则入六腑阴受之则入五脏入六腑则身热不卧上爲喘唿入五脏则塡满闭塞下爲餐泄乆爲肠癖故喉主天气咽主地气阳受风气阴受湿气阴气从足上行至头而下行循臂至指端阳气从手上行至头而下行至足故曰阳病者上行极而下行阴病者下行极而上行伤于风者上先受之伤于湿者下先受之头者精明之腑头惫视深精则夺矣背者胷之腑也背曲肩随胷将壤矣腰者肾之腑也转揺不能肾将惫矣膝者筋之腑也屈伸不得则屦跗筋将惫矣髓者骨之腑也不能乆立行则掉慄骨将惫矣肺热病者右颊赤心热病者颜先赤肝热病者左颊赤脾热病者鼻赤肾热病者頥赤病虽未发见其色者所宜疗之故曰疗未病之病肺热病者色白而毛藁心热病者色赤而络脉溢肝热病者色苍而密枯脾热病者色黄而肉濡肾热病者色黑而齿枯肝主春足厥阴少阳主治其日甲乙肝苦逆急食咸以缓之又曰肝病欲散急食苦以泻之禁当风肝恶风也心主夏手少阴太阳主治其日丙丁心苦缓急食咸以收之又曰心病欲濡急食咸以濡之用酸补之甘泻之禁温衣热食心恶热也脾主长夏足太阴阳明主治其日戊巳脾苦湿急食苦以渗之又曰脾病欲缓急食甘以缓之用苦补之辛泻之禁湿食饱食湿地濡衣脾恶湿也肺主秋手太阴阳明主治其日庚辛肺苦气上逆急食咸以泄之又曰肺病欲收急食甘以收之咸泻之禁寒衣飮冷肺恶寒也肾主冬足少阴太阳主治其日壬癸肾苦渗急食辛以润之腠理致液气通又曰肾病欲急食苦以坚之用辛补之酸泻之悴煖无热食温衣肾恶渗之辛走气气病无食辛甘走肉肉病无食甘咸走血血病无食咸酸走筋筋病无食酸是谓五禁勿多食也肺病者喘咳逆气肩背痛汗出尻阴股膝腨胻足背痛虚则少气不能报自耳聋嗌干矣心病者胷中痛胁肢满肋下痛膺背肩脾间两臂内痛虚则胷腹大胁下与腰相引而痛肝病者两胁下痛引入小腹令人喜怒虚则恐如人将捕之气逆则头痛耳聋颊肿脾病者身重肌肉萎足不收行喜挈脚下痛虚则腹胀肠鸣泄食不化肾病者肠大体重喘咳汗出恶风虚则胷中痛也肺风之状多汗恶风时欲咳嗽喘气昼日善暮则甚诊在眉上其色白心风之状恶风焦絶喜怒诊在口其色赤肝风之状恶风喜悲微苍嗌干喜怒诊在目下其色青脾风之状多汗恶风身体怠堕四肢不通微黄不嗜食诊在鼻上其色黄胃风之状多汗恶风食饮不下隔塞不通腹善满失衣则胀食寒则泄诊在形瘦而腹大首风之状其头痛面多汗恶风先当风一日病其头痛不可出至其风止则小愈矣云笈七签卷之五十七云笈七籖正统道藏三家本一百二十二卷太玄部云笈七签卷之五十八职八诸家气法胎息精微论身不衰老内食太和元气爲首清凈自錬委身放体志无念虑安定脏腑洞极太和长生久视潜气不动意如流水行之不休得道眞矣每日入凈室守玄元玄元谓存玄门玄中有玄是我命命中有命是我形形中有形是我精精中有精是我气气中有气是我神神中有神是我自然德以形爲车道以气爲马魂以精爲根魄以目爲户形劳则德散气越则道叛精销魂损目勤魄微是以静形爱气全精宝视道德凝密魂魄固守所以含道不言得气之眞肌肤润泽得道之根手足流汗精气充溢不饥不渴龟龙胎息绵绵长存用之不勤饮于玄泉登于太清还年返婴道之自然至道不逺近在巳身用心精微命乃延永夫道者或传服五牙八方四时日月星辰等气思自顶而入鼻而出虽古经所载爲之者少见成遂亦非食谷者所致行致耳是以服气者多不得其诀要徒精勤矣旣得其门复悟其诀即在精勤不懈矣凡胎息服气从夜半后服内气七嚥每一嚥旣调气六七息即更嚥之每嚥如水流过坎声是气通也直下气海中凝结腹中充满如含胎之状气从有胎中息气成即清气凝爲胎浊气而出胎成即万疾自遗渐通仙灵今之学其气长也或得古方或授自非道皆闭口缩鼻但贵息长而不知藏拥闭畜损正气殊非自然之息但烦劳形神无所裨益凡服气之时即须关节通胃海开纳元气固纳毕即关节还闭徐徐鼻出纳外气自然内外不离胎中气亦不岀但潜屈指数息从十至百数从一百至二百三百此爲小通即耳目聪明百病皆愈若抑塞口鼻拟习胎息殊无此理也口鼻气旣不通即畜损脏腑有何益哉凡饵内气者用力寡而见功多惟在安神静虑不烦不扰则气道踈畅关节开通内含元和终日不散肤体润泽手足汗出长生之道诀在此矣从夜半后服七嚥即闭气但内气不出鼻口常徐徐出纳外气内气都不相杂至五更又服七嚥平旦又服七嚥都二十一嚥止若休粮者即不限此数肚空即嚥内气嚥内气常满自无饥渴初似小难久久习惯自然内外之气不相混杂也渐渐关节开通也毛髪踈畅气自来徃亦不假鼻中徐徐通外气也胎息之妙穷于此也茅山贤者服内气诀侧卧右胁着地微缩两足着头向南面东两手握固傍其頥闭取内气极力开喉嚥之如此七嚥一吐气又调息令出入气勾准前又嚥都四十嚥乃起坐炼之坚膝坐两手相又抱膝闭气鼓腹二七或三七气满即吐更调息特不得令喘麤调讫又闭气二七或三七一吐气使腹调适乃休或汗出头足皆热此气遍也即当饱满三关百节宣通畅适行之十年登仙老容返少夫旧经皆存想恐爲烦劳却使心意难行服气本于胎息但无思念自合元化之功久久行之当自知其妙矣仆游蒙山遇此贤者年可五十已下其精神清朗颇异于俗因问云贞观已前游此山不道姓名自称老夫仆遂殷勤拜之蒙授此诀行之颇甚弘益妙哉妙哉凡欲得道不死肠中无屎欲得长生五脏精明故黄庭经云何不食气太和精故能不死入黄宁阴符云积火可以焚五毒五毒则五味五味尽可以长生西王母谓武帝曰能益能易名上仙籍不益不易不离死厄所谓益易者能益精易形也常法能爱精握固闭气吞液则气化爲血血化爲精精化爲液液化爲骨常行之不倦精神充满爲之一年易气二年易骸三年易血四年易肉五年易筋六年易髓七年易骨八年易髪九年易形十年道成位居眞人变化自由即灵官玉女而侍焉胎息根㫖要诀古修胎息者寻其所着皆未达于玄门据其文字所陈悉皆互有得失或云无气是胎闭气不喘是息各执一门未有所趣迷误后学疑惑益滋而修生之人性命已殆足可悲哉余今所得实爲简易将来学人保而深惜夫云服气即胎息之妙用也切在分析内外气及在脏腑之气统一身之所生不可得而知也此气须日日生之凡麤气在荣卫之中爲喘鸣之气气本麤者命促气本细者命长衆气在脏腑之内爲运动之气此两者并非修服之气其胎息者是天地阴阳二气初结精之气气结而爲形形旣成立则精气光凝爲双瞳子双瞳子者即父之精气号爲纯阳之精故能鉴视万物又受母之阴气而成玄牝者即口鼻也是知形爲受气之本气爲成形之根则此二气爲形之根蒂者也根蒂旣成则能随母唿吸绵绵十月胎体成而生故修养者効之夫云复其根本此胎息之要也古皆云气海者爲气之根本此说非也爲不知其所止是以复之无益古仙皆口口相受非着于文字之中盖欲贻其同志所谓根本者正对脐第十九椎两嵴相夹嵴中空处膀胱下近嵴是也名曰命蔕亦曰命门亦曰命根亦曰精室男子以藏精女子以月水此则长生气之根本也今之所复其根本修其所生斯则形中母子何不守之夫气爲母而神爲子气则精液也气无形质随精液以上下但先立形则因形而住气爲其母而子不舍母则依母而住神气住形中故能住世长生久视故修生之人常令神与气合子母相守自然玄牝无出入息也庄周云眞人息以踵言其息深深也老子经云深根固蒂是爲复命此乃命门元气根本之㫖也将来君子勿得轻泄耳胎息杂诀一经云但徐徐引气出纳则元气亦不出也胎息者然内外之气不杂此名胎息然用功之人闭固内气讫亦鼻中微微通气徃来便令不至咽喉而返气则逆满上冲不可抑塞如此即徐徐放令通畅候气调即复闭之切在徐徐鼻中出入勿令至喉极力抑忍爲之须臾忽然自得调畅内外泰矣到此即千息亦不倦矣又胎息之妙切在无思无虑体合自然心如死灰形如枯木即百脉畅关节通矣若忧虑百端起灭相继欲求至道徒费艰勤终无成功此道至微至妙出尘之士方可爲之未离名利之间徒劳介意一经云嚥气满讫便闭气存想意如流水前波已去后浪续超凡胎息用功后关节开通毛髪通畅即依此但鼻中微微引气相从四肢百脉孔出徃而不返也后气续到但引之而不吐也切在于徐徐虽云引而不吐所引亦不入于喉中微微而散如此内气亦不下流散矣尹眞人服元气术夫人身中之元气常从口鼻而出今制之令不出便满丹田丹田满即不饥渴不饥渴盖神人矣是故人之始胎不饮不啄不饮不啄故无出入息即元气复元气复即长生之道机也所以然者谓气在丹田中诸脏不隔周流和布无所不通以其外不入内不出全元气守眞一是谓内眞之胎息也始生之后则饮食飮食之后即腑脏实腑脏实即诸脏相隔诸脏相隔即丹田气亡其本也居乎脏腑之上行乎心胷之中数寸徃来安得长久是以未终其分已有枯首蹇足藁形丧气之患所以至人有已见乎故复其气还其本使得延年长生者也夫服元气先须澄其心令无思无爲恬澹而已故知絶粒者乃长生之径路服气者爲不死之妙门深信不疑力行无倦经曰绵绵若存用之不勤术曰因其出息任以自然而出未至半口鼻俱关徐徐而已气即上行即举首以声嚥之矣仰息左覆息右以气送通下胃气转下流至丹田又从容如初咽下咽下余息息即丹田不隔丹田不隔即入四肢以意运行即流布矣大底气息不欲出于玄牝但令通流须出皆须调适不得麤喘也若隔气未达丹田虽欲强爲终难致矣是以初服者皆多防满但资少食必在勤行勤心行即气自流转自然之功着矣所谓飮自然以御世朝神以入微始乎三五成乎七九若斯道者岂虚语哉谓气入腹中皆三处有隔初学之者先觉胃中防满噫气不休但少食爲之即觉通于生脏后自觉到丹田然始觉气周行身中身中调畅即神明自然致矣故须居于静处尅意行之功业若成所在可也如其妄动气即难行初作之时先覆仰凡一日一夜限取四时四时不亏即气息相接气息相接即丹田实丹田实即任意行之中间停歇亦得其四时谓寅午戌子时也用仰势法低枕卧缩两肩两膝伸两手着两肋用覆势法以腹着床以被搘胷手足并伸其仰嚥即令气从左下覆嚥令气从右下嚥气之时皆令作声有津液来亦须别嚥乃须出息气之若用入息即生风随入不可不愼之嚥气中间即别任意休息待心喘俱定然后乃可复爲之初用气时必须安稳坦然无事气则流通若心有所拘即窒塞不流注也愼无疑虑亦勿畏其败失亦勿虑其不成但谋进取勤勤之功稍稍之効自然至诚感神神明自至矣夫服气断谷不得思食未能自静切须捺之若渴或热即煑薛荔汤飮之即定汤中着少生姜或煎姜蜜汤亦得如觉心中满闷即咬嚼些甘草桂心五味子等并妙但服气不失其节即气自盈满纵出入行人事或对宾客语言谈话种种运爲百无妨废及成之后更不服气气亦自足穷神极理妙不可言须食即食须休即休复食复气唯意所在每日饮少许酒引气切愼果子五辛邪蒿葫荽芸姜椿等此物深乱人气愼勿食之如能至心三七日中可以内视五脏历历在目神清形静行之七日其効验也已自知之更须专精二十日来不食即腹中尽腹中尽之后喫一两杯煑菜苜蓿芥菘蔓菁及枸杞叶葵等并着少苏油酱醋取味食之勿着米麪所欲腹中谷气尽耳更四五日除菜喫汁又三数日后即緫停之可三十日即自见矣所谓不寒不热不渴不饥修行至此世爲神人即吾道成矣服元气法服元气于气海气海者是受气之初传形之始当脐下三寸是也婴儿诞育时惟脐带与母胞相连其带空中如管则传气之所形从此渐凝结也人欲长生必修其本树欲滋荣必固其根人不知根本外求修助万无一成气海者与肾相连属壬癸水水归于海故名气海气以水爲母水爲阴阴不能独生成必以阳相配心属南方丙丁火是盛阳之主旣知气海以心守之阳旣下临阴即上报是以化爲云雾蒸薰百骸九窍无所不达亦能爲津液如甘雨以润草木正气流行他气自匿用久转微意思则久矣初用与已成不得同年而语凡气困者身皆有疾沉结在内或医药不能疗尤须精诚併去外想闭气于气海以手于脐下候之气应之候冲容如喘如触或鸣或痛如掣如物动于掌下亦须静候之兼以目下注是阳气照阴阴气腾上又能爲津液也如此久久鼻中喘息都无出入只觉气海中时动用耳初用意时须平卧去枕小努气海便得满腹作意勿令至心肺至即心闷妨塞即不能下照下照是心守海也良久元气遍身无处不暖每关节难通若至腰关尤难过之当稍以气闭努之三两间突然便过过后即气常至腰踵庄子云息之以踵是也已后筋骨常欲动用每动有声是气到无拥常能如此长生道也窃用其道不授口诀反受其病凡欲鼓腹不在入气是要诀欲过腰关当侧卧缩两脚兼拳两手偃腰极努如此即不觉通也不然终成闭塞若能常用不絶虽在衆中密爲之用心令熟外事不扰尤爲佳也若膈上并头面间有疾处即上攻之寻常即下至踵及气海中微微用之息自消矣久候液当满口如逆喫物下消用之随尽每用气后必须微调息使散若不散他日爲疮肿终不爲佳须先以意在疾处攻击之徐徐用意攻击令散疾差已后即不得注令留滞当遗通遍身微微如雾露是其常也收散俱归海中闭目爲想开目爲存存则不专乃着着则气滞觉应则止谓之常觉觉而味谓之滞候应专静谓之守流液满口谓之报报与应一也朝飮少酒暮食少麪不可多之胎息口诀序曰在胎爲婴初生曰孩婴儿在腹中口含泥土喘息不通以脐嚥气养育形兆故得成全则知脐爲命门凡婴孩或有初生尚活少顷辄不收者但以煖水浸脐带向腹将三五过即苏乃知脐爲命门信然不谬修道者欲求胎息先须知胎息之根源按而行之喘息如婴儿在腹中故名胎息矣乃知返本还元却老归婴良有由矣绵绵不闲胎仙之道成焉故先序经纪体用兼明备矣凡欲胎息先须于静室中勿令人入正身端坐以左脚搭右脚上解缓衣带徐徐按捺肢节两手握固于两腿上即吐纳三五过令无结滞涤虑清闲虚心实腹左右徐徐揺身令脏叶舒展讫还徐徐放着实即鸣天鼓三十六过漱满华池然后存头戴朱雀脚履玄武左肩有青龙右肩有白虎然后想眉间一寸爲明堂却入二寸爲洞房却入三寸爲丹田宫宫中有神人长二寸戴青冠披朱褐执绛简次存中丹田中有神人亦披朱褐次存下丹田中有神人亦披朱褐次存五脏从心起遍存五脏六腑存五脏中各出本方气及三丹田中素云合爲一气于头后出焕焕分光九色上腾可长三丈余想身在其中此时即口鼻俱闭心存气海中胎气出入喘息只在脐中如气急即鼻中细细放通息候气平还依前用心存之以汗出爲一通亦不限过数如体热闷即心存气遍身出如饭甑中气此名满息乆乆行之入玄菽中出妙默中再咽洞观形中五脏六腑及大小腹胃受一二升如黄土色脾长一尺二寸在胃上前后摩动不停停则不和饭食不消如饭食不消即是不摩矣当须闭气以手摩腹一百下即自然转摩矣次存心心如红莲花未开下垂长三寸上有九窍二窍在后正面有黑毛茎长二寸半次存肺肺似白莲花开五叶下垂上有白脉膜在心上覆心次存肝肝在心后七叶紫苍色上有黄脉膜从左边第三叶下胆在此也其胆色青黄长二寸半次存肾肾状如覆杯黑色却着嵴去脐三寸上小下大左爲上右爲下遍观一形三十六位乃三百六十骨节皆有筋缠骨青白如玉色筋色黄白髓若氷雪有三百六十宂宂宂之中皆有鲜血如江河池潭也及见左脚中指第二节是血液上源其中涌出通流一形一夜绕身三万六千帀至右脚中指第二节则化尽所以人若睡必须侧卧拳跼阴魄全也亦觉即须展两脚及两手令气通遍浑身阳气布也若如此修行即与经所言动息善时之义合矣久久行之口鼻俱无喘息如婴儿在胎以脐通气故谓之胎息矣绵绵不间经三十年以绳勒项不令通气亦不喘息喘息常在脐中水底坐经得十日五日亦可矣以独行此事功効如前苦觅得眞更须修道此事乃是一门不可不作也云笈七签卷之五十八云笈七籖正统道藏三家本一百二十二卷太玄部云笈七签卷之五十九职九诸家气法延陵君修养大略仙眞经云夫人临终而始惜身罪定而思迁善病成方切于药天网已挂胡可逭耶故贤人上士惜未危之命惧未萌之祸理未至之病也修眞之品有三上年中年下年上年者二十三十也中年者四十五十也下年者六十七十也上年者早悟大道识达玄微体壮骨坚筋全肉满从容履道无不成功中年者悟道已晩筋肉骨髓各有其半处在进退如日中功下年者骨髓筋脉十有二三犹可补修如日暮功矣八十已上者罪位已定无可救之法脑竭髓尽万关干枯神谢气亡尸行鬼步先贤上士知风烛之倏忽用摄志褫情舍荣弃俗奉身归道不与物伤道气也气者身之根也鱼离水必死人失道岂存是以保生者务修于气爱气者务保于精精气两存是名保眞也人有三丹田上元中元下元是也上元丹田脑也亦名泥丸中元丹田心也亦名绛宫下元丹田气海也亦名精门三元之中各有一神精者身之根根者气之位精全则气全精泄则气泄气泄则神乘而去之唯精与气须全黄庭经云长生至愼房中急何爲死作灵神泣但当吸气録子精寸田尺宅可治生若当决海百渎倾叶去树枯失青青故先觉至于道者莫不因爱气保精而能全也夫服气本名胎息胎息者如婴儿在腹中十个月不食而能长养成就爲新受正气无思无念汎然凝寂受元气变化关节脏腑皆自然而成岂有傅保之流饥渴之备耶及出母腹即吸纳外气而有啼哭之声即干湿饥饱似有所念即失元气人能依婴儿在母腹中自服内气握固守一是名曰胎息法华经云须行住坐卧身心不乱者亦言炁主心心邪则气邪心正则炁正今人所举手动足喜怒哀乐莫不由心心之动息莫不是炁炁感意意从心心和则炁全炁全则身全炁灭则神灭神灭则爲委土矣故医家先诊脉者则候五脏四时之气察诸病源始寻方药人但能察得气候口鼻取舍斯须不忘自然五脏和而脉调气顺也夫人与天地合体阴阳混气皮肤骨髓脏腑及荣卫唿吸进退寒暑变异莫不均乎二仪应乎五行也是知天地否泰阴阳之异气乱焉脏腑不调经脉之候病焉因外所中者百病起于风因内所致者起于气爲百病故曰恬憺虚无眞炁从之精神内守病从安来信哉是故须知形神之理养而全之审内外之病愼而修之岐伯高曰食气者则灵而寿延食谷者多智而限命凡服气者何求也以其功至则气化爲血血化爲精精化爲髓一年易气二年易血三年易脉四年易肉五年易髓六年易筋七年易骨八年易髪九年易形即三万六千于身化爲眞仙号爲眞人矣是以意在玄微理生可测修眞之人又有三等任时分理其状不一上等之士本性虚闲用志清雅发言合道履行无瑕如此之人有前代之资以石投水无所比之也中等之人或身居荣録或地势高逺或巨叶厚姻或有名有望迟疑进退倏忽虚捐闻道即寤寐不安思名则终朝不息两心交战胜者即全逡巡之间十失六七矣中等已降二时旣过蹉跎暮年筋力衰微心神已丧虽食厚禄白日将倾追念噬脐方即正路此时若能精心励志尚可救其一二焉此皆先贤所悲表示于后幸察根柢生实信心赤松子服气经序序曰天道悠长万品不齐人生爲贵阴阳同阶天道坦坦修之不迷世何颛愚相随徘徊生不及踵性命殒頽存亡相感哭泣悲哀何不服气与仙同栖经曰福莫尚生祸莫大死子欲长生肠中当清长生不死肠中无滓生则昇仙死化爲鬼仙昇太清死归土底是以食谷者智食炁者神故曰休粮絶食爲生道阴阳还精爲重宝能常行之永寿考何爲恣欲自使老千金送葬无亿兆悲唿哭泣自懊恼岂若无爲服气好修之不释昇天浩然小人居世狂愚急急求荣爱宝贪名好色疲劳精神破散气力虽获富贵凶命居侧命若朝露间不容息不能知之服气不食爲道也神仙絶谷食气经经曰夫欲学道神仙食气之法常以春二月三月九日十八日二十七日若甲辰乙巳丙辰丁巳王相成满日可行气也夫欲行气起精室于山林之中隐静之处必近甘泉东流之水向阳之地沐浴兰汤以丹书玉房爲丹田方一寸精念玉房内视中丹田内炁致之于下丹田又先去鼻中毛偃卧两足相去五寸两臂去身亦五寸瞑目握固蒲蒻爲枕高三寸若胷中有病枕高七寸病在脐下可去枕旣行气不复食生菜五辛及荤也诸欲絶谷行气法食日减一口十日后可不食二日三日腹中或悁悁若饥取好枣九枚苦方寸术饼九枚食之一日一夜不过此也不念食者勿噉也饮水日可五胜亦可三胜勿絶也口中恒含枣核令人爱气且生津液故也经曰道者炁也爱气则得道得道则长生精者神也宝精则神明神明则长久行气一名鍊气其法正强卧徐漱醴泉嚥之以鼻微微内炁徐引之莫令大极满入五息已一息因可吐也一息屈指数之至九十息若身大烦满者可频伸频伸讫复行之满四九三百六十息爲一竟爲之久久衆病自除吐气旣还欲吸之时先复小吐微微徃来如是再三更鼻引之不尔者令人气逆凡内气则气上昇吐气则下流久自觉气周于身中若行气未定意中疲倦便鍊气以九十息爲一节三九二百七十息爲一竟行气令胓胓满藏无令气大出闭气于内九十息一嚥嚥含未足者复满九十息三九自足莫顿数也当念气使随髪际上竟及流四肢自然下至三星是经曰行气常以月一日至十五日念气从手十指出十六日尽三十日念气从足十指出久之自觉气通手足行之不止身日轻强气脉柔和荣卫肢节长生之道在于行气灵龟所以长存服气故也诸行气之后或还欲食者初饮米汁粥日增一口渐加之十日之后可食淖饭勿致饱也经曰行气之法初爲之时多不和调令人欬逆四肢或冷旣行之久日自益也四九三百六十息身如委衣骨节皆解久久乃觉气行体中经营周身濡润形体洗涤皮肤五脏六腑皆悉充满百病除去凡初行气之时先安其身而和其体若气与竞争身不安者且止和乃行之气至则形安形安则鼻息调和鼻息调和则清气来至清气来至则自觉形热自觉形热则频汗出旦勿便起在安徐养之务欲其久诸行气皆无令意中有忿怒愁忧忿怒愁忧则气乱气乱则逆思一则正气来至正气来至则口中甘香口中甘香则津液多生而鼻息微长鼻息微长则五脏安五脏安则气各顺理如法爲长生久寿行之法以鼻微微引气内之以口吐之此爲长息内气有一吸也吐气有六唿也吹也嘻也呵也嘘也咽也凡人之息一唿一吸无过此数行道之法时寒可吹时温可唿吹以去热唿以去风呵以去烦嘻以下气嘘以散滞咽以解极夫人之极率多嘘咽嘘咽者长息之忌也道家行气之所恶也太无先生服气法夫形之所恃者气也气之所依者形也气全即形全气竭即形毙是以摄生之士莫不炼形养气以保其生未有有形而无气者即气之与形相须而成岂不皎然余慕至道备寻经诀自行气守眞向三十余载所闻所见殊未惬心大历中偶罗浮山王公自北岳而返倚策高邮依然相顾余奇之异人延之与语果然方外有道之君子也哀余恳至见授吐纳皆一二理身之要道也心思罔极非言词所能尽每云道之要法不在经书悉传口诀其二景五牙六戊诸服气皆爲外气外气刚劲非从中之事未冝服也至如内气已正是曰胎息身中自有非假外求不得明师口诀徒爲劳苦终无所成今所撰録皆承师之㫖要以申明之谅非愚蒙所自裁王公常谓余曰老君云我命在我不在天地又曰吾与天地分一气而自理焉天地焉能死吾斯眞言要诀也修奉之士宜三复之参承诱训敢不佩服有偶得此诀者愼勿轻传无或泄露以致其殃耳修眞服气法每日常卧摄心絶想闭气握固鼻引口吐无令耳闻唯是细微满即闭使足心汗出一至二数至百已上闭极微吐之引少气还闭热即呵之冷即吹之能至千数即不须粮食亦不须药时饮一盏酒或水通肠耳数至五千则随处出入有功当自知也则有入水卧功矣夫服食养生贵其有常眞气旣降方有通感岂有纵心嗜慾而望灵仙羽化必无此事也但仙人至士功行未满尚不能致况凡俗人乎但信老人言勤行之即当自知矣墨子闭气行气法老子曰长生之道唯在行气养神吐故纳新出玄入玄唿吸生门其身神不使去人即长生也玄者有上下谓鼻中口阴也鼻口阴亦谓之生门矣老子曰生不再来故遵之以道道者气之宝宝气则得道得道即长生矣神者精也宝精则神明神明则长生气行之则爲道也精存之则爲宝也行气名鍊气一名长息其法正偃卧握固漱口嚥之三日行气鼻但纳气口但出气徐缩鼻引之且莫极满极满者难还初爲之时入五息已一息可吐也每口吐气欲止辄一嚥之乃复鼻内气不尔者或令频凡内气则气上昇吐气则气下流自觉周身也行气常以月一曰尽十五日念令气从手十指出十六日尽月晦念气从足十指出若行之能久自觉气从手足通则能闭气不息便长生矣凡欲行气先安其身而和其气无与意争若不安和且止和乃爲之常守勿倦也气至则形安形安则鼻息鼻息则调和调和则清气来至清气来至则自觉自觉则形热形热则汗出且勿使起则安养气务欲其久当去忿怒愁忧忿怒愁忧止则气不乱气不乱则正气来至正气来至则口内无唾而鼻息微长鼻息微长则五脏安五脏安则气各顺其理百病退去飮食甘美视听聪明形体轻强可长生矣夜半至日中爲生气从日中至夜半爲死气当以生气时正偃卧冥目握固闭气息于心中数至二百乃口吐出之日增数如此身神具五脏安能闭气数至二百五十即绛宫神守泥丸常满丹田数至三百华盖明目耳聪举身无病邪不复干玉女使令司命着生籍矣太清王老口传服气法此卷口诀并杨府脱空王老所传授其脱空王老时人莫知年岁但见隐见自若或示死于此即生于彼屡于人间蝉蜕转脱故时人谓之脱空王老也多游杨府自言姓王亦不知何处人耳每逢志士即传此诀云秘妙方若传非其人自招其咎此卷并学有次第志人口诀非初学法也爲当学人初兼食服以此屡言食物且食气秘妙切资断食使谷气併絶但能精修此法知腾陟道不逺耳凡人肠中三处有隔即心有隔初学服气者皆觉心下胃中满但少食久作之自觉通下生藏下有隔即觉肠中满久而作之自觉到脐下丹田中然后始觉气周行身中游行犹自未入鸠中后觉鸠中气出即能与人治病也初学时必须安身闲处定气澄心细意行之久而不已气入肠中即于行住坐卧一切处不妨胃中气未下入肠中来即不得作难成初服气皆须因入息时即住其息少时似闭满其息出时三分可二分出还住少时嚥之嚥已又作至腹中满休必须日夜四时作爲初学人气未入丹田还易散意欲得气入丹田未间纵不服气亦气不散四时者朝暮子午时是也心里满但不服气咬少许甘草桂亦得其满即散丹田未满亦不到满也元气下时自然有少闷也秘之勿妄传非其人也昙鸾法师服气法初宽坐伸两手置膝上解衣带放纵肢体念法性平等生死不二经半食顷闭目举舌奉腭徐徐长吐气一息二息傍人闻气出入声初麤渐细十余息后乃得自闻声凡觉有痛痒处便想从中而出但觉有异渐渐长吐气从细至麤十息后还如初或问曰初调气何意从麤而渐细将罢何意从细而入麤鸾答曰凡行动视盼飮食行坐言语是麤凡睡寤后复如前系念如虎衔子莫急莫缓不问寒温室中先凈所住使心不乱静其腠耳又曰四大不调何以察之当于唇口察之冷爲风增热爲火增滑爲水增澁爲地增不冷不热不澁不滑爲调和又声爲风增动爲喘增痒爲热增涎爲水增不声不喘不痒不涎爲调和又心烦爲热结忧悸爲喘结志荡爲水结不烦不乱不悸不荡爲调和四大不调有二或外或内寒热饥虚饱饫疲劳爲外起名利喜怒声色滋味念虑爲内起凡气节量一任自然绵绵若存用之不勤而已但能不以生爲生乃贤于养生也达磨大师住世留形内眞妙用诀吾昔于西国授得住世留形胎息妙师名宝冠传吾秘诀问曰今欲东游震旦及诸国土弘传心地密法其诸国土人多遇寒暑爲灾患所伤例皆死丧意欲拟向此土弘传心法愿求留形不爲灾患疫疾所侵长能住世留形不死不知得以否师云得又问曰云如何即得师云夫所生之本始胎息即是神与精气相合凝结能变化爲形者即是爲受之本本气是人有之根气因神而生形因气而成形不得气无因得成气不得形无因爲主原其所禀之时伏母脐下混沌三月玄牝具焉玄牝旣立犹如瓜花闇注母气终于此也在胎之日母唿即唿母吸即吸绵绵十月气足形圆神备识全遂解胎而生矣悲夫母唯知贪悦其子不知自损其躯母旣伤残只爲分形减气爲子之因其子生于十月情见于外变婴孩子指頥能笑者先圣垂义以爲失道而后德即人丧朴之本议此其世人不知母养其子子成母自衰矣故知我释迦文佛令孝敬父母及报养育乳哺之恩谓此故也嗟乎世人不知于道意逐外縁不知胎息之术住世留形之本如有后学者但能心不縁境住在本源意不散流守于内息神不外役免于劳伤人知心即念气之主气即形之根形即气之宅神形之具令人相因而立若一事有失即不合于至理何能久立焉但凡夫之人年二十口好滋味心怀喜怒目眩五色耳耽五音身贪欲乐意逐外縁役智运神间不容息如此之流则昼夜未鲁暂息原朴之根荡然而尽令以形凋气散命絶形枯魂被恶业所牵宅舍因而无主故知心静即神悦神悦即福生福满即道增圆明益智明妙旣通心有照用即能用而无用故圣人知外用而无益所以返本还源令以握胎息之机即长生不死其理昭然故论云形中之子母云何长守智者能守寿命得长久即知神爲气子气爲神母神行神住即气行气住心能主气识凭气住若要长生神气相合主心不动念无来无去不出不入湛然常住但于此修行合眞道路勤行之莫极言数玄牝之门长生之户若能双行慈悲甘露外施救物人天福祚不思外物不视外色不听外声不耽外慾不嗜外味常令心神魂魄意识长生神气相合循环脏腑之内御唿吸应上下久久修习即神气自明神气旣明即可照彻五脏五脏气和即可使神气通于四肢故圣人三日内视专注于一心神充化之绵绵存之久而不断可通流五脏四肢斯言可推而得理也但凡俗之人神与气各别如此之流不可称令若不知子母相守气虽唿吸于内神常劳役于外遂使神常秽浊而神不清神旣不清即元和之气渐散而不能相守也道人常用之而不知根本以形神爲主若人不知守于内而守于外自然令宅舍虚危渐见衰坏矣况非道之人劳神役思无一息神气注于气海之中而欲望其长生岂不逺乎若知神气之所生者即心之主者即修于一了然可见矣苦不知气之所生任运唿吸役役寻文者唯得通调于气理于五脏六腑及能消化饮食五谷而已焉能返魂还魄塡血益脑者哉则凡人唿吸与圣人殊凡人息气出入于咽喉圣人息神气常在气海气海即元气之根本也所居之处也即脐下合太仓亦爲子宫爲气海即子母相合道人能守之绵绵不絶此是返本还源归本生之处而坚住凝结不化不散此即皆其义也不败神识多静即自然长生留形住世要妙之眞诀也师曰若住自然之息神御气即鼻无出息令爲眞胎息也凡夫之人二境相覩之后即情慾动情慾动即精气悉下降于茎端而下洩之皆爲情慾所引制御不得遂有畎浍之忧衰丧其本也项子食气法项子曰人能清凈安和自然者十月通矣或一年或二年通或三年乃通其不能通者不能得道适可长生寿老延年也又曰人之才能静于三军之中虎狼之间有千人之才能静室家之中有百人之才能静于市道旁有十人之才静于山泽之中有倍人之才此凡器之人终不知也凡此多者则能清凈静者能断情慾断情慾者则能絶房室絶房室则能休粮休粮则能保爱气能保爱气则德应自然德应自然则十月通矣十月通者谓上士也中士或三年而通下士才薄九年乃成其才倍人皆不能通闻之不信语之无益此则土人行尸矣所谓经言下士闻道大笑之者也常以清旦鼻内气嚥之经行勿休口口吐之所谓食生吐死可以长生从夜半至日中爲生气日中后至子时前爲死气常以生气正生时仰眠瞑目闭口屈十指置握固不絶息于心中数至二百乃以口吐气出之增息如此则身神具生五脏安矣张果先生服气法每日常偃卧摄心絶想闭气握固鼻引口吐无令耳闻唯是细微满即闭使足心汗出一至二数至百已上闭极微引少气还闭热呵冷吹能至一二千即不用粮食不须药物时饮一两盏好酒或水通肠耳数至五千则随处出入有功当自知也则可入水卧矣夫服食养生贵其有常眞气旣降方有通感岂有纵心嗜慾而望灵仙羽化必无此事也且仙人功行未满尚不可致而况凡俗乎但信老人语勤行之则当自知凡气不通冷热迟疾耳极迟极热极疾极冷皆非道也申天师服气要诀取半夜之后五更已来睡觉后以水漱口仰卧伸手足徐徐吐气一二十度候谷气消尽心静定后即闭气忘情将心在脐下丹田气海之中寂然不动则咽气三两度便闭气使心送向丹田中渐觉气作声下入气海中幽幽然是气行之候也良乆待气行讫又开口吐气徐徐又闭口而咽之如是三二十度皆依前法觉气饱即冥心忘情清息万虑久久习之觉口中津液甘香食即有味是其候也凡欲行此道先须忘身忘本守元抱一兀然久之澄定而入玄妙之要在于此也王眞人气诀每四更后五更初当处静室居一床叠双足面东端坐先作导引以左手握固右手虎口台首并仰尽力后却以右手握固左手虎口复如之讫即交手掌向外三引讫又左右手搘頥三交手搭头左转三右转三左展拓空三右展拓空三当面虚拓地三背手虚拓空三此爲导引法导引竟然后自思神又前思太阳后思太阴左存青龙右存白虎思头戴朱雀足履玄武又存想七政配合五脏所谓肺魁肝𩲃心𩵄脾䰢胆魓左肾𩳐右肾魒当想眞君降其本脏仍须密念七过次想二十八宿周遍形体以辅七政依此法数之先从左手腕起角左肘亢左肩氏房右胯心右膝尾右足躁箕却从右手腕超斗右肘牛右肩女虚自心至左胯危左膝室左足踝壁又却从右足以踝起奎右膝娄右胯胃至心昴自心至左肩毕左肘觜左手腕参又却从左足踝超井左膝鬼左胯柳至心星自心至右肩张右肘翼右手腕轸又自左手腕超角宿至右手腕帀轸宿凡一十三处存想象一年之有闰计两度交互数之一十二处皆存两心一处独存四宿都计二十八宿凡存想五脏六腑三魂七𩲸四神七政二十八讫即吐出衆杂死浊之气然后闭口从鼻左孔纳其生清之气内想冥目想此气绵绵下至丹田方周流通传汩汩作声气满即再吐出切不得令自己耳闻如此十过止此即王眞人法也大威仪先生玄素眞人要用气诀凡用气法先须左右导引令骨节开通筋柔体弱然后正身端坐吐纳三过使无结滞静虑忘形令气平息良久徐徐先以口吐浊气鼻引清气凡此六七过此名调气调气毕即口鼻俱闭虚含令气满口即鼓口十五过已上更佳如嚥一大口水入腹中直以心存至气海中良久更依前法咽之但以腹饱爲度亦不限过数然后虚心实腹闭口以手左右摩腹上令气流行即鼻中细细放通息勿令喘麤恐失中和然后正身仰卧四平着床枕枕高低与身平两手握固展手离身四五寸两脚亦相去四五寸然后鼻中息收即口鼻俱心存气行遍身此名运气如有病即心存气偏注病处如气急即鼻中细细放通息口不开候气息平还依前法闭之揺动两足指及手指并骨节以汗出爲度此名气通即徐徐收身侧卧拳两脚先左边着地经十息即转右边着地亦十息此名补损依此法服经一月后行立坐卧时但腹空即鼓咽之不限时节如喫饭了即喫空饭一两口和水嚥下此名洗五脏即以清水熟漱口虚心实腹令脏腑叶舒展咽之令五脏不停五味气讫即以口先吐浊气鼻引清气不限多少尽须放之如下洩一浊气出还鍊一口和气补之若寻常喫饭饮茶此皆外气入当须入口便合口口旣合所入外气即于鼻中出也鼻中却入气即是清气也常须合口喫饭不令口中有气入入即是死气凡人言语口中气出必须却于鼻中入此常行吐纳也行住坐卧常须揺动脚指此名常令气得下流常行此事动静念之如节候不精忽有外气入腹即觉微痛可以摩腹一百下气即下泄也气或上必不得出抑之使下此名理顺忌破气物及生冷黏腻等物不宜喫动气冷物如依此法不阙常行九年功成履空如履实履水如履地王说山人服气新诀子夏曰食气者神明而寿黄庭经云玉池清水灌灵根审能修之可长存释氏止观其有用气疗疾法是知气之与液递相通润也古经法皆有时节行之今议食气不复以时节也液则时时助气使调滑也所论食气皆内气也嚥之代食耳液者嚥之代浆耳上食新气下泄旧气使推陈而纳新也嚥气不必饱满下泄不必常出但得无臭即自平定嚥气不必常嚥但气清则腹内自平夫然不须嚥矣初学之时觉饥即食食时不觉饥即由气矣若食常以一嚥两嚥压之则食易消食渐消如嚥数至食消气自调若觉腹中气小妨即或行或卧东转西侧以意想驱逐之使下若未下不得急性忙迫但以意从容之不久自泄也食气时若欲上噫但任意出必不得抑之也欲下出任下出必不得祕之在细意自审也消息盈虚久而自得其妙矣宜行步兼小导引引亦不得频爲之世间诸事皆自细意斟酌之有诸疾则絶粒三数日轻则一日两日更轻即絶一顿亦得若疾在上驱之在下以意想下驱之若在四肢及左右侧并以想驱逐之则愈矣大都不得闭气若闭气即疾生所食物冝润畅寒暑皆适冝也瘴疟时但絶粒数日静居则差矣嵩山李奉时服气法每欲服气如婴儿吮乳气息似闷即嚥之依前吮嚥大闷即放令口出甚须微细每嚥使心送之至脐下有病亦使心送至病处当服之时第一须闭目专意握固新欲服之安神气然后爲之先须导引令四体舒缓然爲之卧服勿枕枕舒手足安定如病重气甚闷频蹙上至极仍便握固咽气气行声从耳中出即得矣秘之秘之此爲内气无问早晩晴明阴晦须服即服大都得晴明时大精若服外气即有生气知之十年服之五日不服即无益矣每日五更午时服第一服了须摄鍊兼以手按之勿令心腹下硬云笈七签卷之五十九云笈七籖正统道藏三家本一百二十二卷太玄部云笈七签卷之六十职十诸家气法中山玉柜服气经録神诚戒序第一昔大黄帝君会羣仙于崆峒山问道于广成子曰夫人养生全眞游观于天庭间止息于洞房中得与衆圣齐群驻童颜而不败者则何法最宝广成子曰夫人以元气爲本本化爲精精变爲形形虽好生欲能竭之故欲不可纵纵之则生亏制之则生盈盈者精满气盛百神备足夫有死必有生有生必形亏亏盈盛衰物之常理合爲形质洞房玉户紫宫泥丸丹田以处泊百神守卫六灵潜䕶云肝藏魂肺藏魄脾藏志心藏神肾藏精此皆百神六灵之主也宜防浊乱轻躁动作违之不守自致败伤而已保其玄关守其要路旣食百谷则邪魔生三虫聚贯穿五脏环凿六腑使丹田不华实津液不流注血脉不通行精髓不凝住胎魂不守宫阴魄不闭户令人眈五味长贪欲衰形神老皮髪若不却粒絶味禁嗜诫色则尸虫全而生身神必死灭若三虫弭尸鬼失䰟𩲸养精髓固形神保天地者非气术而不可倚矣且我大仙以气术爲先元炁是本道以太和爲宗沖元是本及吾归之于妙寂之于玄化之于无用之于自然自然轻举昇于玄玄出入无间其道恬焉与道通灵当有何患夫上清所崇中仙以丹术爲本下仙以药术爲首量此二者夫何以久皆以勤形劳神饵金服石动费货泉失于归寂盖不得自然之理乖于眞道矣昔大隗翁曰生吾有身忧吾勤劳念吾饥渴触情纵欲过患斯起遂亏于玄化之道也于是大黄帝君谨心神观想元气乃感太一眞君持玄元内景气诀妙经一篇授之帝君迩后降中岳复会群仙宣是妙经因名中山玉柜服神炁经夫太一眞君是北极太和元炁之神神通变化自北极紫微宫经过于天地间滋育万物在天则五象明焉在地则草木生焉居人则神识灵焉在鉴则五行察在化则四运变听之不闻视之不见搏之不得无状而与万物作状故谓之玄谓之象所患无不应所眞无不证所专无不用所精无不动是知道以眞正爲玄关专精爲要路倚于此者则无所不通也碧巖惑经曰夫欲服气服元气爲本以归寂爲玄妙若不得此门及不知玄关要路则终不能成就功德也仙道絶粒爲宗絶粒之门服气爲本服炁之理斋戒爲先当持斋戒然拣好日晏静一室安置床席若不先斋则不得神炁内助若不存想则神气不内补夫欲修行要当别置一室好土香泥泥饰明宻高敞床褥厚暖衾枕新洁不得使杂人秽污辄到其中其中地须锄深二尺筛去滓砾除诸秽物更添好土筑捣平实更罗细土拍踏令紧旣得稳便勤须洒扫务其清凈室中唯安书机经柜每一度焚香念玄元无上天尊又念太一眞君太一眞君有五诫诚心依之克获神应一者不得与女人语笑同处致尸鬼惑乱精神二者勿食一切杂薰腻五辛留滞冷滑之物若食之令三尸浊触五神三者勿入一切秽恶处所夫吊死问病至人不爲杀戮决罚惊魂大怒大怖精神飞散就中死尸道家大忌秽也或误冲见当以桃皮竹叶汤浴讫入室平卧存想心家火遍身焚烧身都炯然使之如昼然后闭气咽新气驱逐腹内秽气攻下泄务令出尽当自如故四者勿与一切衆人争于是非忿诤鬭竞及抱小儿减人筭寿损志伤神五者勿得欺罔一切事阴神不助常愼言语节度行止勿对北旋溺犯太一紫微殃罚非细若有违此五戒于二七日间眠梦之内自有惊觉觉悟于人务人修善其事秘密无事勿泄于人服气絶粒第二要当用双日及本命日预前更沐浴于室内焚香机上上安净水一碗设衾枕其诀例曰卧至夜半起坐鸣天鼓三十六过静心神爲元气和此炁子时生发于心藏间上贯泥丸丹田眉间却行三寸是上丹田宫周转于身如紫云气又想太一眞君如婴儿左手持玉诀右手执灵符游于紫云气间然后平枕正卧絶一切浮想浮想若不除则心神炁当闭不行絶想止念旣定然待出息尽便闭玄牝气鼓满牙齿勿得相近欲嚥之时齿牙微相近仍须收息缩气弽腹嚥下以嚥得爲度嚥得饱以爲期亦无时限此法与诸家嚥气不同若不收息缩气取弽嚥下则不入大腹中又不入食脉中夫喉咙中嚥入之气自有三道一入肠胃中脉二入五脏中脉三入食脉若不依前法缩气弽腹但空嚥得其炁只得独入肠中不入食脉即无所成益也若直下入腹中入肠胃縁腹中多阻隔致令上冲下泄食退其肠四肢渐似无力体内不免虚羸纵喫汤飮饵服诸药并亦不免口干舌澁若但依此法候气满口食久畜取弽腹嚥下自当分入食脉及五脏内息以此爲部契假令元气未达肠中其食脉已先强满与食无异辄无虚羸神妙无比若不依此一日纵三五十度嚥气其腹内未免欠乏常有所思于食即不可见其効矣要坐服亦得须依前法以炁息畜嚥入嚥入之时仍须低头取势咽下嚥下即当时分入脏肠及食脉中但解用气食脉当时强满满即自然饱足如未鲁学者亦不过三数日便见次第若嚥物不得纵嚥不入于食脉及心意妄思即是夙生无分矣诸门嚥气皆先入肠中冲排滓秽经三五七日后方达食脉纵达食脉且神劳力倦思食之意未能全絶假令坚守数日之间尚多腹中久之若遇此法但持四十九日自然絶思飮食纵有百味佳餚都不採览神功若此无以加焉切在藏秘勿示见人者也凡春夏秋冬并不假暖气日久自悟诸理了然若要汤药杏仁姜蜜及好蜀茶无妨力未圆可以调助唯姜不得多着性能坏物善夺人志普有通服豉汤此则未达深理豉且本性太冷久淹尘秽只辟面毒及解伤寒大约伤坏藏府正倾元气特宜忌之前云收息者当低头纳气炁入都亦无声攻排滓秽务令速退肠中滞食纳得元炁自然常饱此是气与神合行之至也三日后亦不择行住坐卧爲之緫得亦不假致气但咽强自下人亦不知自觉体理踈通四肢过于常健如此七日神炁自足不假久鍊功夫亦不要每日存想自此一百日三尸自除忽尔一日神自内现但食气五十日谷气方尽便可絶诸汤药其食出时当有五色物出如似脓血此物旣尽诸府通达内视藏胃如昼所见若得至此切不得慢泄于人一旦神功通悟亦不得辄怀恠异尤须秘之勿申于外自然之功外姦亦所不入在阳不燋託阴不腐一切质碍无不穿贯不危不殆若谷气未尽即不到通地如鲁经受法之后得遇此术神气内辅灵响外应自然自在无所拘束要食亦得不食亦得食亦无损絶亦无伤再食再服不拣月日不论行住坐卧处处緫得若不食多时要得食者可依前受法讫即食若食多时要得絶者亦可受法讫更依术爲之取以大成诸絶爲定夫至道无二守之必成但不错功自然玄秘世间吉凶善恶无不晓达上至天府下至阴司一切神灵皆得使役所有疾病见无不理所有异物见无不识颜如童女光彩射人行速如风所去无滞一年之外自入玄门玄门者谓入胎息胎息羽化功第三夫修胎息于密室中厚设床枕焚上好名香兼请一至友爲伴縁初学人乍通玄路见种种事善恶境界鬼神形容自涉恠疑心生妄乱必恐闭息不固事须要假相伴以安其意切在清净心神使寂然不动可正施手足平枕仰卧待出息尽欻然闭之更勿令出当得攻面流下四肢浑身稍热处处自得絶喘絶息乃遗至下筹记泄息数不过五百息内景自现若却还口鼻中当微微放出功至千息其効的然当易换骨肉鍊髓如霜即合于大元通于天府上清事固不可裁其功元力固不可明其德神仙之法固不可宣其言道之术固不可示其要所以虽言胎息不说羽化者良由此也若依此术修鍊胎息得成而羽化亦成就自有五神相伴不假至友此则不言之功功已成矣此中山玉柜服神气经非至人至行不可妄传岂唯罪业一身抑亦殃累七祖切宜诫愼勿示非人论曰气功妙篇气术之道数略同专其精通则世一二且诸门嚥气或功繁语闇理叙多端若嚥非候时则心力多倦若无时吐纳食退气微若坐想存神志羸气惫纵使宣明口势吐纳开张皆须日久月深倦于赊阔假令元气初得通于经脉即经体尚虚若元气未达经脉之间即脏腑不免绵惙致其转思食道因此弥留辩其理者则勤苦而进轮昧其趣者则懈怠而退辙实由不通元路未契玄关斋禁不齐于内神制度有亏于外法余今所録至秘至神是得自然之本原洞了道术之根蒂后代学者宜自勉欤圣正规法第四夫先圣先眞之道术通载则理合于幽微若不逢立启之门难达其玄牝若获斯诀可决成功功满德圆无所不可上以昇九天下以游五岳若居于尘世者可以理百病可以消衆毒可以鉴吉凶可以察善恶可以超垂死可以救临危可以役神灵可以辟刀兵可以却寒热可以离世苦若居于山谷者可以登悬崄可以昇虚空可以涉江波可以隐形踪可以降毒蛇可以伏勐兽可以游九府可以栖三岫进可以飞九天退可以沉九泉永除饥渴度絶缠绵隐化无滞盈亏自然免三涂五苦之难削黑簿丹籍之名名书金简之科功记玉皇之历此玄元之圣力上眞之秘㫖功成之后不思而自成不唿而自至言通雅正语合幽微至道无爲了然緫会一至于此吾道成焉论曰夫达士悟道常畏于身故吾有大患爲吾有身故有其患患在毁伤形体莫若寄寓神精譬于器中安物物假器而居之畏器之破坏物乃不得安居形体若也消亡精神于何处安泊神畏身死物忌器破若乃小心护惜专意保持身器两存神物何虑但以麤心大胆弃掷坠扑色欲劳形纵性费力炁因兹而破坏身自此而毁伤形如燋谷枯木不可复生其牙叶纵遇阳和之春长爲阴冥下鬼毕于朽腐可谓愍嗟虽位极人臣皆行尸走骨矣夫玄元得之于自然广成受之于上仙黄帝修之于内景余今遇之于中天此遇此经微妙不可思议述服气之神功渐通达于胎息之道若成羽化之期自至便能昇于天府名纪玉书位爲大仙阶齐圣列将来学人见此中山玉柜服神炁经安心修行请勿有疑必然之理通于神明幸宜保敬勿负余信㓜眞先生服内元气诀法进取诀凡欲服气先须高燥净空之处室不在宽务在絶风隟常床须厚软脚稍令高衾被适寒温令冬稍暖尤佳枕高二寸余令与背平每至半夜后生气时或五更睡之初觉先吹出腹中浊恶之炁一九下止若要细而言之则亦不在五更但天炁调和腹中空则爲之先闭目叩齿三十六通以警身神毕以手指捻目大小眦兼按鼻左右旋耳及摩面目爲眞人起居之法更随时少爲导引以宣畅关节乃以舌柱上腭料口中外津液候满口则嚥之令下入胃存胃神承之如此三止是谓潄咽灵液灌漑五脏面乃生光此之去就大体略同便兀然放神使心如枯木空身若委衣内视返听万累都遗然后淘之每事皆闭目握固唯临散气之时则展指也夫握固所以闭关防而却精邪初服气之人气道未通则不得握固待至百日或半年觉气通畅掌中汗出则可握固黄庭经云闭塞三关握固停潄嚥金醴吞玉英遂至不食三虫亡久服自然得兴昌淘气诀诀曰凡人五脏亦各有正气夜卧闭息觉后欲服气先须转令宿食消故气得出然后始得调服其法闭目握固仰卧倚两拳于乳间坚两膝举背及尻间闭气则鼓气海中气使自内向外轮而转之呵而出之一九或二九止是曰淘气毕则调之调气法诀曰鼻爲天门口爲地户则鼻纳之口宜吐之不得有误误则气逆气逆则生疾吐纳之际尤宜愼之亦不使自耳闻调之或五或七至九令平和也是曰调气毕则咽之夜睡则闭之不可口吐之也嚥气诀诀曰服内气之妙在乎嚥气世人嚥外气以爲内炁不能分别何以谈哉纳吐之士宜审而爲之无或错误耳夫人皆禀天地之元气而生身身中自分元气而理每咽及吐纳则内气与外气相应自然气海中气随吐而上直至喉中但喉吐极之际则辄闭口连鼓而嚥之令郁然有声汩汩然从男左女右而下纳二十四节如水沥沥分明闻之也如此则内气与外气相顾皎然而别也以意送之以手摩之令速入气海气海脐下三寸是也亦谓之下丹田初服气人上焦未通以手摩之则令速下若流通不摩亦得一闭口三连嚥止干嚥号曰云行一湿口嚥取口中津嚥谓之雨施初服气之人炁未流行每一嚥则旋行之不可遽至三连嚥也候气通畅然渐渐加之直至于小成也一年后始可流通三年功成乃可恣服新服气之人炁旣未通嚥或未下须一嚥以爲候但自郁然有声汩汩而下直入气海行气诀法曰下丹田近后二宂通嵴脉上达泥丸泥丸脑宫津名也每三连咽即速存下丹田所得内元炁以意送之令入二宂因想见两条白炁夹嵴双引直入泥丸薰蒸诸宫森然遍下毛发面部头项两臂及巨手指一时而下入胷至中丹田中丹田心宫神也灌五脏却历入下丹田至三星遍经䏶膝胫躁下达涌泉涌泉足心是也所谓分一气而理鼓之以雷霆润之以风雨之状也只如天有泉源非雷霆腾鼓无以润万物若不回荡浊恶之气则令人有不安旣有津液非漱嚥之不堪漑灌五脏发其光彩终不能还精补脑非交合则不能泝而上之嚥服内气非吐纳则不能引而用之是知回荡之道运用之理所以法天则地想身中浊恶结滞邪气瘀血被正荣气荡涤皆从手足指端出去谓之散气则展手指不须握固如此一度则是一通通则无疾则复调之以如使手使手复难鼓咽如前闭炁鼓咽至三十六息谓之小成若未絶粒但至此常须少食务令腹中旷然虚净无门坐卧但腹空则咽之一日通夕至十度自然三百六十嚥矣若久服炁息顿三百六十嚥亦谓之小成一千二百嚥谓之大成谓之大胎息但闭炁数至一千二百息亦是大成然后胎不结然不能鍊形易质纵得长生同枯木无精光又有鍊气闭气委气布气并诸诀法具列于文同志详焉鍊气诀诀曰服气鍊形稍暇入室脱衣散发仰卧展手勿握固梳头令通垂席上布之则调气嚥之嚥讫便闭气候极乃冥心絶想任气所之通理闷即吐之喘息即调之候气平又錬之如此十遍即止新服气之人未通有暇渐加一至十候通渐加至二十至五十即令遍身汗出如有此状是其効也安心和气且卧勿起冲风乃却老延年之良术尔但津液清爽时爲之尔气惛乱欲睡愼勿爲也常勤行之四肢烦闷不畅亦爲之不必每日旦要独清爽时爲之十日五日黄庭经云千灾已消百病痊不惮虎狼之凶残亦以却老年永延委气诀诀曰夫委气之法体气和平也身神调畅无问行住坐卧皆可爲之但依门户调气或伸于床或兀然而坐无神无识寂寂沉沉使心同太空因而调闭或十气二十气皆通须任气不得与意相争良久气当从百毛孔中出不复口吐也纵有十分无二也复调能数至千二百息已上弥佳行住坐卧亦可爲之如此勤行百关开通颜色光泽气清长如新沐浴之人但有不和则爲之亦当清泰也黄庭经云高拱无爲魂魄安清凈神见与我言闭气诀诀曰忽有修养乖宜偶生疾患宜速于密室依服气法布手足讫则调气嚥之念所苦之处闭气以意想注以意攻之气极则吐之讫复嚥气相继依前攻之气急则止气调复攻之或二十至五十攻觉所苦处汗出通润即止如未损即每日夜半或五更昼日频作以意攻之病在头面手足但有疾之处则攻之无不愈者是知心之所使气甚于使手有如神助功力难比也布气诀诀曰凡欲布气与人疗病先须依前人五脏所患之处取方面之炁布入前人身中令病者面其方息心静虑此与炁布炁讫便令嚥气鬼贼自逃邪气永絶六炁诀诀曰六气者嘘呵咽吹唿嘻是也气各属一脏余一气属三焦咽属肺肺主鼻有寒热不和及劳极依咽吐纳兼理皮肤疮疥有此疾则依状理之立愈也呵属心心主舌口干舌澁气不通及语邪气呵以去之大热大开口小热小开口呵若须作意是宜理之唿属脾脾主中宫如微热不和腹胃胀满气闷不泄以唿字炁理之吹属肾肾主耳腰肚冷阳道衰以吹字炁理之嘻属三焦三焦不和嘻以治之气虽各有所治但五脏三焦冷热劳极风邪不调都属于心心主呵呵所治诸疾皆愈不必六气也嘘属肝肝主目赤肿昏眩等皆以嘘治之调气液诀诀曰人食五味五味各归一藏每藏各有浊气同出于口又六气三焦之气皆凑此门衆秽併投合成浊气每睡觉薰薰气从口而出自不堪闻审而察之以知其候凡口中焦干口苦舌澁乳颊无津或咽唾喉中痛不能食是热极状也即须大张口呵之每嚥必须依门户出之十呵二十呵即鸣天鼓或七或九以舌下撩华池而嚥津复嚥令热气退止但候口中清水甘泉生即是热退五脏凉也若口中津液冷淡无味或呵过多心头汪汪然食饮无味不受水则是冷状也即当吹以温之如温热法伺候口美心调温即止黄庭经云玉池清水灌灵根审能修之可长存又云潄嚥灵液灾不干饮食调䕶诀诀曰服气之后所食须有次第可食之物有益不可食之物必有损损宜永断益乃恒服每日平旦食少许淡水粥或胡麻粥甚益人治脾气令人足津液日中淡面馎饦及饼并佳祇不得承热食之勃乱正气也煑葱薤羹可佳饭必粳米大麦面益人服气之人经四时甚宜服食之此等物不必日日食之任随临时之意欲食之鹿肉作白脯食之佳如是斋戒即不得食也三十六禽神直日其象鸟并不可食枣栗之徒兼䭔饼亦得食也作可餧愼勿饱饱则伤心气尤难行凡热面萝卜羹切忌切忌咸酸辛物宜渐渐节之每食毕即须呵出口中食毒浊气永无患矣服气之人肠胃虚净生冷醋滑粘腻陈硬腐败难消之物不用食若偶然食此等之物一口所在处必当微痛愼之但食软物乃合宜也每食先三五嚥气而喫食令作主兼吞三五粒生椒佳也食毕更吞三粒下走引气此物能消食引气向下通三焦利五脏趁浊秽消宿食助正气也宜长久服之能辟寒冱暑湿明目生髪治气功力不可具述备在太清经中服椒别有方服候有气下则泄之愼而勿留留则恐爲疾每空腹随性飮一两盃清酒甚佳冬温夏冷助正气排遗诸邪其功不细戒在多多则惛醉醉则伤神损寿若遇尊贵不获已即宜饮放即呵三五口饮并即大开口十数下以遣出麴蘖之毒调治之常时饮一二升徐徐饮之亦不中酒兼不失食味亦不退乃如故矣不用冲生产死亡并六畜一切秽恶不洁之气并不宜及门况近之耶甚不宜正气如不意卒逢以前诸秽恶速闭气上风闭目速过便求一两盃酒以荡涤之觉气入腹不安即须调气过出浊气即却咽下更纳新气以意送之当以手摩之则便含椒及饮一两盃酒令散矣如不肯散即不须过理逼任出无苦此则上焦拥故终须调气理之使和平也而食油腻辛味甚犯正气切意省之尚知向犯者使勿忤也亦有服气一年通气二年通气实三年功成元气凝实纵有触犯无能爲患日服千咽不足爲多返老还童渐从此矣气化爲津津化爲血血化爲精精化爲髓髓化爲筋一年易气二年易血三年易脉四年易肉五年易髓六年易筋七年易骨八年易髪九年易形即三万六千眞神皆在身中化爲仙童号曰眞人矣勤修不倦怠则关节相连五脏牢固黄庭经云千千百百自相连一一十十似重山是内气不出外气不入寒暑不侵刀兵不害昇腾变化素同三光也休粮诀诀曰凡欲休粮但依前勤修三年之后正气流通髓实骨满百神守位三尸遁逃如此渐不欲闻五味之气常思不食欲絶则絶不爲难也但觉腹空即须嚥气无问早晩何论限约久久自知节候无烦其言何用药物大抵服药之人多不能服气终日区区但以药物爲务身形不得精实固爲未得亦非上士用心也黄庭经云百谷之实土地精五味外美邪魔腥臭乱神明胎气零那从返老却还婴何不食气太和精故能不死入黄宁此之谓也愼守诀诀曰世上之人多嗜慾伤生伐命今古共焉不早自防追悔何及夫人临终方始惜其身命罪定而后思善事病成方求其药天网已发何可救之故贤哲上士惜未絶之命防未祸之祸理未病之病遂拂衣人寰摄心归道道者气也气者心之主精者命之根爱精重气然后身心保之矣黄庭经云方寸之中谨盖藏精神还老复丁壮养子王树令如杖急固子精以自偿又曰长生至愼房中急何谓死作令神泣若当决海百渎倾叶去树枯失青青夫长生久视未有不爱精保气能致之阴丹内御之道世莫得知虽务于气而不解絶情慾亦未免殃矣故曰人自失道非道失人人常去生非生去人修养君子自保省尔服气胎息诀诀曰精者气也气者道也先叩齿三十六通右转头一匝如龟引颈其胎息上至咽喉即嚥之如此三遍方闭口以舌内外摩料取津满口漱流昂头嚥之上补泥丸泥丸即昂头是也下润五脏老子曰甘雨润万物胎津润五脏昼夜不寐乃成眞人上致神仙下益寿考在身所有疾苦想气送至所苦处即愈眞气逐浊气上冲下泄觉神清爽则气自沖和故圣人有言夫人在气中气在人中人不离气气不离人人借气而生因失气而死死生之理尽在气也但调得其气求死不得则每夜半及五更展两脚握固展手去身五寸其枕不得过二寸闭目依前法嚥之梳洗讫以煖一盃酒饮之益胎息润六府引气开百关昔峨眉山仙人幽秘法此不可言也老君曰灵芝玉英并在其腹名山大泽取药服之与道甚乖吾道甚易但能行之早起展两脚喘息勾以两手叉脑后手前拽头向后拽顿如此三毕两手相叉向前拽前拽三两遍左右掣三二十遍毕嚥津二十遍如觉四体不和即乃舌潄液三二十嚥流却疾去万金不传非其人造次传者殃及三代也胎息经胎从伏气中结气从有胎中息气入身来爲之生神去离形爲之死知神气可以长生固守虚无以养神气神行即气行神住即气住若欲长生神气相注心不动念无来无去不出不入自然常住勤而行之是眞道路云笈七签卷之六十云笈七籖正统道藏三家本一百二十二卷太玄部云笈七签卷之六十一从一诸家气法用气集神诀神集于虚桑榆子曰虚无盖爲象也而安于实实爲精也神心中智者也安而无欲则神王而气和正如此之时一任所之唯乆弥善行之不已体气至安谓之乐天天者虚而知之者乐天则寿身外虚空亦天也身内虚通亦天也习之乆乆乃明生焉虚中生白密自内知之久习弥广而精上合于明明则内发于精如是乃至于道道应于德德之成矣用而爲仁分而爲义精气昼出于首夜栖于腹当自尊其首重其腹色庄于上敬直于中应机无想唯善是与此神气事质合吾一体谓之大顺天实佑之吉无不利凡妙本有所神在心中之虚上通其系气藴肠中之实常宜温养之平居常宜闭目内视气源下丹田也每行一事利于生灵则欣然闭目内视其心谢之若曰吾身之神气明发于吾形使吾达道也如此则天降之吉故天者虚气之灵吾能用之道极于斯矣服五方灵气法诀曰子若亏于仁则青帝非眞子若亏于义则白帝非眞子若亏于礼则赤帝非眞子若亏于信则黄帝非眞子若亏于智则黑帝非眞且夫五气之道体通神眞子不负道违眞即可修用是以道君保而传之于至人以助自然以调元化修之于身而感于天天乃五行顺序地乃五岳安鎭人乃五脏保和神乃五灵运御是故性亏五德凶恶顺焉眞人存用五气法先当勿食荤血之物勿履淹污絶除欲念检身口意三业清凈别造一室沐浴盛洁以立春日鸡鸣时面月建寅方平旦坐调气瞑目叩齿三十六通叩齿欲深而微缓漱咽津液䁝目左右各三握固临目都忘万虑放乎太空无起无絶良乆觉身中通暖当揺动支体任吐浊气即又调息当抱守气海朝太渊北极丹田眞宫稍用力深满其太渊则觉百关气归朝其内也如此数过复冥心太空若东方洞然无有隔碍徐鼻引气使极存见五脏觉东方青帝眞气从肝中周回内外一体念身中三万六千神与青帝眞气合又调息咽液良乆起立再拜事竟如此日日勿阙至惊蛰面卯也尽卯节至清明日面辰存黄气从脾中周回内外洞彻也至立夏日面巳存赤气从心中周回内外也芒种日面午也小暑面未存黄气从脾中周回内外也至立秋日面申存白气从肺中出周回内外也至白露面酉至寒露面戌存黄气从脾中出周回内外也至立冬日面亥存黑气从肾中出周回内外也至大雪面子至小寒日面丑存黄气从脾中出周回内外也此一周年五气备全矣其存想调息次第法用如初说营目叩齿亦如初数不须等级可也至明年立春重习三日或五日七日九日如去年次第爲用以朝其气也其气由心应手当把览三才五行万灵之目也夫掌诀以握固爲緫法所以运魁刚封五岳关三晨捉鬼道揽河源固眞气而幽显备统之也事竟即随息诀遣以散其气凡指诀女人尚右男子即尚左阴阳之体然也大指属土食指火中指木无名指金小指水从根节爲孟中节爲仲头节爲季指甲之目爲五行刀支刀支主杀也斩邪诛逆用之五气旣全当随五类互相制伏无不如意握固法以大指掐四指根人毕鬼道三过随文闭气握之指节具十二辰亦随其相生相克类例用之也诸步纲超于三步九迹是谓禹步其来甚逺而夏禹得之因而传世非禹所以统也夫三元九星三极九宫以应太阳大数其法先举左一跬一步一前一后一阴一阳初与终同步置脚横直互相承如丁字所亦象阴阳之会也踵小虚相及勿使步阔狭失规矩当握固闭气实于大渊宫䁝目自三临目叩齿存神使四灵卫已骑吏罗列前后左右五方五帝兵马如本位北斗覆头上杓在前指其方常背建击破也步九迹竟闭气却退复本迹又进是爲三反即左转身都遗神气纲目直如本意攻患害除遣衆事存用讫却闭目存神调气归息于大渊宫当咽液九过其禁勑符水等请五方五帝眞气如常言眞师曰先习五气一年乃习三步九迹星纲一年无差然后行诸禁法随意尅中如神也能清愼守道乆乆飞仙度世古人眞仙圣王皆得之以佐世治俗但世传不眞妄生穿凿唯按此行之乃见其验先师云三步九迹如旣济卦得星纲眞诀又须条习五帝之气及握固掌诀始合其冝是以通彻眞原也若但受持符图宝箓不得师传修用之门终不获灵验一如箓文不尔且谓尊奉供养而已爲之善縁用资来业者梯级尔五厨经气法闻易曰精义入神以致用也利用安身以崇德也富哉言乎富哉言乎是知义必精然后可以入神致用致用必利然后可以安身崇德义不精而云致用用不利而云安身身不安而云知道者未之有也然则冲用者生化之主也精气爲物谓之委和漠然无间有与立矣则天地大德不曰生乎全其形生者在乎少私寡欲抱朴柔和游心于澹合气于漠且清明在躬志气如神嗜欲将至有开必先故圣人垂教以检之广业以持之专气致柔以导其和向晦宴息以窒其欲洗心藏宻穷神知化然后身安而国家可保德用而百姓不知是以自天佑之吉无不利矣伏读此经五章尽修身卫生之要全和含一精义可以入神坐忘遗照安身可以崇德研味滋乆辄爲训注草茅微贱恩霈特深天光不违自忘鄙陋俯伏惭惧徊徨如失臣愔顿首顿首开元二十三年十二月十一日京肃明观道士尹上老子说五厨经充满东方一气和泰和一亦不求无思意而不复思北方莫将心縁心哉还莫住絶縁心在莫存心眞则守眞渊西方修理志离志积修不符离志而不修志业无中央诸食气结气气归诸本气随取当随泄取谷神妙气诀诀曰玄气爲吾篱落元气爲吾屋宅始气爲吾牀席天爲玄气正清从我头上而下入我舍止我肝关川九天从我两曰而出水爲元气正白从我左右脉下入我舍止我肺关川九天从我两鼻孔中而出地爲始气正黄从我左右足下而入我舍止我脾关川九天从我口中而出愿其三气俱来覆被其身周年竟岁永无穷极次舍人身中七十二生气髪爲清城君头爲三台君眉爲八极君两耳爲决明君左目爲玄明君右曰爲元明君鼻爲周天妙户君口爲列元玉户君齿爲八土君舌爲无极君咽爲校尉君喉爲九𡖖君肺爲华盖君胆爲长命君胃爲太仓君大肠爲食母君小肠爲导引君左肾爲玄妙君右肾爲玄元君肠爲越道君三焦爲玄老君两膝爲小车徘徊君两足爲雷电超君愿师子取口中七十二生气常当在师子身中不得妄出次念婴儿眞人赤子三君爲我存泥丸行绛宫守丹田不得妄出婴儿字子元治人丹田中主人长生无爲眞人字子丹治人心中主人万神长生赤子字太上治人头中主人延年益寿制灵不死长生事毕上一在人脑中其神赤子是中一在人心中其神眞人是下一在人脐下一寸三分其神婴儿是凡人久生之道一切由是念之不止即见神矣脑爲紫微宫心爲洞房宫脐下三寸名丹田宫人常念三宫中神气则可长生乆视次念身中五宫六腑五脏肝爲木宫心爲火宫肺爲金宫肾爲水宫脾爲土宫亦爲五脏肝爲左将军府肺爲右将军府心爲前将军府肾爲后将军府脐爲中骑大将军府头爲上将军府内者见外外者知内内五行六腑五脏五行者肝爲木心爲火肺爲金肾爲水脾爲土谓之五行肺爲玉堂宫尚书府心爲绛堂宫元阳府肝爲清冷宫兰台府胆爲紫微宫无极府肾爲幽致宫太和府脾爲中和宫太素府谓之六腑肺藏魄肝藏魂心藏精肾藏意脾藏志谓之五脏五者在天爲五星在地爲五行在物爲五色在天爲五星五星者东方岁星南方荧惑星西方太白星北方辰星中央鎭星在地爲五行者金木水火土在人爲五脏者心脾肝肺肾在物爲五色者赤青白黑黄所以有间色者甲巳爲妻夫以黄入青爲緑丙辛爲妻夫以白入赤爲红丁壬爲妻夫以赤入黑爲紫戊癸爲妻夫以黑入黄爲绀故今有间色者甲爲木乙爲林丙爲火丁爲灰戊爲土巳爲赭庚爲金辛爲矿壬爲水癸爲泥夫木气有所生火气有所长金气有所杀水气有所灭何以明之木气有所生者春三月万萌皆簇地而生故是知木气有所生夏三月万木皆成大故知火气有所长秋三月万物皆死故知金气有所杀冬三月巢虫蛰蚁动皆飞走故知水气有所藏灭夫木气有所生木荣有华而死者何自妻来女归春三月木王甲召乙归得金故亦有所游夏三月有所长土有所生麦中死者何辛爲丙妻金气出辛爲有所杀椹所以先青后赤至熟其黑者何生故先青后黑火生其气赤熟黑者何丁爲壬妻丙召丁归得水气故令黑枣先白至熟而赤者何枣始入七月被金故白熟赤者辛爲丙妻爲庚召辛得归火气故令赤金气有所杀至秋八月荠菱而生者何乙爲庚妻以得木气故有所生乙爲庚妻以青入白爲缥夫五行更爲夫妻者何皆有威制故土欲东游木徃刻之戊嫁巳爲甲妻木欲西游金徃伐之故甲嫁乙爲庚妻金欲南游火徃杀之故庚嫁辛爲丙妻火欲北游水灌而灭之故丙嫁丁爲壬妻水欲南游土徃竭之故壬嫁癸爲戊妻矣夫五行有相刑灭毁或死者何木之穿土不毁火之烧金不灭者何木火者仁阳气好生不杀金之伐木死水之灌火死皆阴气好贪故所刑皆死五行者心爲火行肝爲木行肺爲金行肾爲水行脾爲土行爲五脏法五行肝爲木所以行水而沉者何己爲甲妻得地气令其沉肺爲金行所以得水而浮者何辛爲丙妻得火气故浮脾者土得水正居中央癸爲戊妻夫土者五行之中癸助士故脾得水上不至上下不至下正在中央者何癸爲戊妻夫土者五行之中义说之以合五行意木从亥生盛于卯死于未亥卯爲阴贼不可与百官百事不吉水从申生盛于子死于辰申子爲贪狼不可行用辰日姧未日邪戌日爲正丑日爲公姧邪恶公正辨杂唿神名天公字阳君日字长生月字子光北斗字长史雷公字吾君西王母字文殊太岁字微明大将军字元庄已上男知不兵死女知不产亡入水唿引阴入山唿孟宇入兵唿九光逺行唿天命凡唿之皆免难弩名逺望一名箄威张星之主弓名曲张一名子张五星之主矢名续长一名信徃一名傍徨荧惑星之主刀名脱光一名公详一名大房虚星之主劒名阴阳戟名大将参星之主镶名钩伤一名钩殃鉾名牟一名默唐楯名自障已上有兵革即唿其名所无伤害能福于人大吉良矣中岳郄俭食气法平旦七七四十九咽日出六六三十六咽食时五五二十五咽㬂中四四一十六咽日中九九八十一咽哺时七七四十九咽日入六六三十六咽黄昏五五二十五咽人定四四一十六咽黄庭经曰玉池清水灌灵根子能修之可长存名曰饮食自然华池者口中之唾也唿吸如法咽之即不饥矣初絶谷三日七日小极头眩愼勿怪也满二十一日成矣气力日增欲食可食即息禁阴阳不可妄失精气也食谷乃通老君道经絶谷气第三法曰先合口引气咽之满三百六十已上不得减此咽之欲多多益善能日咽至千益佳咽多而食日减一餐十曰后能不食也后气常入不出意气常饱不食三日腹中悁悁若饥或小便赤黄取好枣九枚或好脯如枣者九枚念食噉一枚若二枚至三枚一昼一夜无过此九也意中不念食者不须噉也常舍枣核受气令口中常行津液嘉十二月服气法正月朝食阳气一百六十暮食阴气二百二月朝食阳气一百八十暮食阴气一百八十三月朝食阳气二百暮食阴气一百六十四月朝食阳气二百二十暮食阴气一百四十五月朝食阳气二百四十暮食阴气一百二十六月朝食阳气二百二十暮食阴气一百四十七月朝食阳气二百暮食阴气一百六十八月朝食阳气一百八十暮食阴气一百八十九月朝食阳气一百六十暮食阴气二百十月朝食阳气一百四十暮食阴气二百二十十一月朝食阳气一百二十暮食阴气二百四十十二月朝食阳气一百四十暮食阴气二百二十夫阳气者鼻取之气也阴气者口取之气也此二气十二月中日日旦暮能不絶者周天一竟又一周天足则与天同龄矣三一服气法夫欲长生三一当明上一在泥丸中中一在绛宫中下一在丹田中人生正在此也夜半至日中爲生气日中至人定爲死气常以生气时强卧瞑目握固闭目闭口不息心数至二百乃口小微吐气出之日增其数数得满二百五十即绛宫守泥丸满丹田成数得满三百则华盖明耳目聦身无疾邪不干司命削去死籍移名南极爲长生闭气之法以鼻微微引内之数满乃口小微吐之小吐即便以鼻小引咽之如此再三可长吐之爲之旣乆闭气数得至千五百则气但从鼻入通行四支不复从口出也自欲通之乃从口出如此不止仙道成矣饥取饱止絶谷长乆服三气法华阳诸洞记云范㓜沖辽西人也受胎光易形之道今来在此常服三气三气之法常存青白赤三气如纵从东方日下来直入口中挹之九十过自饱便止服之十年身中自生三色光气遂得神仙此是高上元君太素内景法旦旦爲之临目施行视日益佳其法鲜而其事验服气杂法祕要口诀天关中爲内气神庐中爲外气凡服气皆取阳时夜半平旦也即东南向静而端坐叩齿三通三漱咽之则两手相摩令掌心热揩拭面目便以大拇指上下揩其肾骨七遍即握固鼓气以满天关调勾爲度闭口而咽之旣努腹讫徐徐出神庐中气其神庐中当修治之鼓努每须相应一鼓一咽一努爲相应也其鼓之咽时天关莫开恐生气入腹而爲疾也夫服气须安神定志徐徐咽之急即心胷中气不散结痛每咽五十服渐加至一百服二百服三百服有他故即二十三十服行住服之并得临时自消息也所贵常行不欲阙日如初服有噫气上即鼓而却咽无使出气忽下部有即泄之不妨每鼓咽气须调和徐缓不欲天关中有声若咽急恐下部气秘令人脱肛愼之如服内气乆而自通通即服无时矣但饥即服之饱即止每鼓咽之际常存思气入五脏流行即从手足心及项三关九窍支节而出忽有疾即思以气攻其病处何疾不愈如要服气休粮即不论咽鼓努多少常令腹满爲度勿令肠擪若饥即时服三五咽以意自调息勿须仰卧即气难下损人心胷凡气相应即腹中有声愚者谓之肠空即有声有声即损人其不然矣此由雷鸣电激陶鍊阴气百关流润眞要深门也夫服气多方若非鼓努之法不爲眞妙或有人未解咽服气未通流便虚其心忘其形虽日効忘必无所成多因困弊也夫鼓努法本服自然元气流利脏腑气旣长存人即不死何假于外思虑吸引外气夫人气尽神亡神去则身谢故知守元气不失胎成皆秘诀所传者幸勿疑夫行气候闲时鼓十咽二十咽含令肠满然后存思行入四支有事之时即一咽一行气手足须着物候气通流必虚心忘形然后烦蒸之气散出四支精华之气凝归气海乆而自然胎成封固支节得雷鸣相应当鼓转其腹令气调畅也夫服气导引先须舒展手足鼓咽即捩身左右精思入骨节行引相应令通不断谓之行气导引又宛转盘回存思气从手足关节散出古经云有行气导引非至道口传罕有知者夫行气导引若饥时服候腹满乃行之若食饱后旋行之苦兼服气导引当候闲时习之非寻常可作也夫服气导引当居静密房室不欲处高屋当风如遇暴风疾雨霑湿冲寒冒热逺来皆须歇息候其体干气和方可爲之若欲四支常瘦即数导引谓肌肤充悦也若能导引服气不失其时则神气常清形容不易暴脂虚肉不生永无诸疾矣世人或谓服气与胎息殊误之深矣胎从气中结气从胎中息乆服则清气凝而爲胎浊气散而出胎成可以入水蹈火世人或依古方或受非道者以祕数之贵其息长不亦谬乎殊不知五脏无常服之气一时闭塞关门岂知是胎中自然之意但烦劳形终无所益时人服气多闭口缩鼻皆抑忍之但须取息长不知反损问曰气外气内二气俱出五脏焉得内外吐纳不同答曰服内气鼓努之时即胃海开纳眞气封固纳讫即还闭徐徐出外气自然有殊夫抑塞口鼻气俱不通不通即蓄损五脏此乃求益而反损也且人健时闭气息即易有疾力微即难制岂不失之极也若服内气用力甚少而功即多当勤行之也问曰夫上士先导引后出入下士先出入后导引何也答曰上士先导引秽气随举动散出下士后导引恐其秽气入支节不散此则学气导引得与不得有殊天师云内气者一吐气有六气道成乃可爲之吐气六者吹唿嘻喣嘘咽皆出气也也时寒可吹以去寒时温可唿以去热嘻以去风喣以去烦又以去下气嘘以散滞呬以解热凡人者则多唿呬道家行气不欲嘘呬长息之忌也悉能六气位爲天仙凡服气毕即思存南方荧惑星爲赤气大如珠入其天关中流入藏腑存身尽爲气每日一遍此其以阳鍊阴去三尸之患又古涓子留口诀令想火鍊身爲炭道者商量火气非自然阳精但恐伤神未可爲也其精者眞人密传至妙精思行之勿疑凡导引服气之时衣带常欲宽若紧急即损气气海闷夏冬寝处饮食常欲温勿食酸咸油腻之物食之损五脏五脏损即神不安猪狗肉生果子尤忌尤忌延陵君鍊气法每服气余暇取一静室无人处散髪脱衣覆被正身仰卧展脚及手勿握固净席一领边垂着地其髪梳以理之令散垂席上即便调气气候得所咽之便闭气尽令闷又冥心无思任气所之气闷即开口放出气新出喘息急即且调气七八气已来急即定又鍊之如此有暇且十鍊之止爲新功恐气未通拥在皮肤反致疾也更有余暇又鍊之即更加五六鍊至二十三十或四十五十并无定限何以爲则如服气功渐成关节通毛孔开炼到二十三十即觉遍身润或汗出如得此状即是功効新鍊得通润则止渐渐汗出即好旦安心稳卧不得早起冲风等如病人得汗良乆将息即可着衣徐徐行步小言爱气省事澄思身轻目明百脉流注四支通畅故黄庭经云千灾已销百病痊不惮虎狼之凶残亦以却老年永延夫鍊气者每夜头及午时任自方便候神情清爽即依前次第迅坐修咽勤勤致之不得堕慢忽有昏闷欲睡即睡不得昏闷欲睡之时强爲即却邪乱其意意邪气乱失正道也如新服未有正气即较昏昏已后亦无昏沉矣夫鍊气者即不得每日行之十日五日有余暇觉不通畅四体烦闷即爲之常日无功不用频也云笈七签卷之六十一云笈七籖正统道藏三家本一百二十二卷太玄部云笈七签卷之六十二从二诸家气法太清王老口传法序此卷口诀并是杨府脱空王老所传授其脱空王老时人莫知年岁但见隐见自若或示死于此即生于彼屡于人间蝉蜕转脱故时人谓之脱空王老也多游杨府自言姓王亦不知何处人耳每逢志士即传此说云秘妙方若传非其人自招其咎此卷并学有次第志人口诀非初学法也爲当学人初兼食服以此屡言食物且食气祕妙切资断食使谷气并絶但能精修此法知腾陟仙道不逺耳说隔结凡人腹中三处有隔一心有隔初学服气者皆觉心下胃中满但少食久作之自觉通下二生藏下有隔即觉肠中满久而觉到脐三下丹田中有隔能固志通之然后始觉气周行身中矣游行身中渐入于鸠后觉鸠中气出即能与人治病也初学诀法初学时必须安身闲处定气澄心细意行之乆而不已气入肠中即于行住坐卧一切处不妨胃中气未下入肠中来即不得顾处作难初服气皆须因入息时即住其息少时似闷满其息出时三分可二分出还住少时咽之咽已又作至肠中满休必须日夜四时作爲初学人气未入丹田还当易散意欲得气入丹田纵不服气亦气不散四时者朝暮子午时是也如觉心满闷但咬少许甘草桂亦得其满闷即散丹田未满亦不至满闷也元气下时自然有少闷秘之勿妄传非其人凡初服气日夜要须四度朝暮二时用仰覆势夜半及日中唯用仰势其仰势用低枕仰卧缩两脚坚两膝伸两手着两肋边即咽气只咽十咽气即满丹田中待一时咽了然后以意运入鸠中其覆势以腹坦床以意搘胷令高手脚并伸着床即咽十咽每咽皆以意运令縁嵴下从熟藏中出说覆仰法每朝暮服气先覆后仰每咽气皆须一下下作声寻声运入丹田中縁嵴下亦须作声若解作声每势只十咽即足如不能作声三十五十咽亦不足要须解作声始得不解作声徒劳耳凡咽气皆喉中深咽不得浅浅即发嗽凡咽气每一回咽中间十息五息亦非事停歇从容任意不解用气咽浅即当时患嗽凡咽气不得和唾咽气须干咽中间有津液来别咽之咽液亦须用出息咽之若用入息恐生风入极须用心也凡初受服气法要诵祝受法了已后平常自用气亦不要诵祝与人疗病当应诵祝服气杂法凡服气四度外或非时腹中觉气少气力不健任意咽多少亦得凡初服气气未固多从熟藏中下泄宜固之勿令下泄以意运令散凡初服气必须心意坦然无疑无畏不忧不惧若有畏惧气即难行凡服气若四体调和必须意思欣乐自足不羡一切余事即日胜一日欢快无极凡服气不得思食坦然无所念始得若然忽思食必须抑捺如不在意抑捺心即邪矣如渴煑薛荔汤汤中着生姜少许更煑一两沸喫一椀其渴即定或姜蜜汤亦得若能自抑捺纵终日对嘉馔亦无所欲凡服气但不失时节丹田常满纵出行人事亦不可废若乆乆行惯纵失一时两时亦无所苦凡服气成者终日不服气气亦自足至妙不可穷尽凡服气得脐下丹田常满叫唤读书终日对人语话气力不少出入行步无惓怠也凡初学服气气未坚亦不可过劳劳即损气仍须时时步行少地令气向下大精凡服气成欲得食即纵食食亦不障气纵饱食咽气气还作声直至脐下一成已后兼食行气亦无妨凡初服气欲行以气推腹中粪令尽且勿食二十余日弥佳若入头即食理不得妙凡服气日别喫少酒亦好如或思食喫少许姜蜜即定仍不得多睡能百种不喫最妙但至诚感神百无所畏凡服气纵体中及心胷间不好亦非他事乆乆行气自可散也凡初服气小便黄赤亦勿恠乆乆自变色如常凡初服气不用喫果子恐腹中不安稳又恐滓秽腹中气难行且欲空却腹藏令气通行但能忍心乆作自觉精神有异四体日日渐胜神清气爽不可比量若久久行气眼中自识善恶视人表知人里能志心学三七日即内视肠胃分明如心不忘久行始通能内视五藏历历使用妙不可言如能坚固行气肌肤不减亦不销瘦若作不如法或无坚固之志即似瘦弱也凡人身中元气常从口鼻中出今制令不出使脐下丹田中常满即不至饥若神识清明求出不得凡服气丹田满如闷即运气令从四肢及顶上出第一勿令从口鼻出若从口鼻出散虽餐百味饮食但得虚肌身受诸病渐入死地凡人飮酒食肉一时虽勇健百病易生瘴疠蛊毒逢即被伤能服元气久而行之诸毒不能伤一切疫病无得染但恐不能坚持如能坚持乆而自知其妙凡初服气气闷多从下洩闷须制勿令洩以意运令散即好凡初服气了或气冲上从口欲出即须咽液送令下咽液勿咽入息恐外气入凡初学服气或太多肠或胀满搅转作声不安稳即须数数以意运气逐却肠中宿粪即好必须数数逐却粪令肚空其气在内即得安稳如未逐粪间仍搅转不安稳任下洩一两下宽快虽下洩失气续更咽添之若洩一下即咽一下添之若两下或至三下四下还须计数添之意者常令丹田气饱足爲佳凡服气周遍不须闭气想但依平常以意运之如饥抑捺却自定渴即任饮水蜜浆薛荔饮无妨如有气冲上即咽令下能咽气咽唾送之令下亦得凡满闷只从心胷间即冲上耳凡服气宜日服椒三两服每一合椒凈治择去目及蒂以酒水薛荔饮菜汁送之令下益气及推肠中恶物此是蒙山四祕辨肠转数法凡仰咽气入子肠运入鸠中覆咽气运令从熟藏中出凡人有熟藏生藏行之一月日气始入盘屈肠中作小声绕肠转鸣如是凡人盘屈肠转数多者爲上圣人十二转已下或十转九转七五三两转者是贱人肠麤而短聦而无智粗属聦长属智候得肠长爲上如肠短更细不是类也凡人肠长者气易固肠短者气难固凡初服气肠中搅转作声即须右胁着床以右手搘头以左手牵左脚令屈直身及直右脚咽气令咽入右脚中出肠中即可乆行气每下作声声绕盘屈处作声皆自记得屈数其声流转幽幽隐隐然小声即是流通好也人肠中又有四縁又有节次有二十四次乆行气每气下即觉有节次次数亦自记得凡元气与外气不相杂若咽生气须臾即从下洩出去不得停肠中凡肠贤士大肠十二节小肠二十四节上士大肠九节中士大肠七节其气每至节经过皆自觉至节须用气即过其洗肠多飮浆服气十事凡服气緫有十事所谓心爲神气肝爲禁气肺爲杀气脾爲道气肾爲元气并阳气阴气和气外服气内服气名爲十事今时正咽者只是内服气一事耳至如外服气者譬如别人在别处患左脚肿痛禁之自引外气运入巳左脚中彼人即自差所谓遥禁法以此而论妙不可解凡若运气得应头脑中即头脑中热气上运气向脚亦如此若先运阳气即觉脚冷然后始热应何故如此縁阳气排阴气出所以如此先运阴气亦阳气先出脚如火热然后始脚冷他皆仿此若能运气入头中始免面瘦已上九条服气轨则即须得知已取其精妙乆而自佳腹中食尽后并不过三七日即自得其要兼食行之事似迟至于腹中谷气四十日始应得尽亦有更出者待舍后自看若有脓血黑物黄物等出即是谷气尽也如斯物未出即不能令气遍身周行体中岁除日夜以净饮食酒獐鹿脯等于无人处铺设四拜诵祝或七遍二七三七徧祝曰无你婆帝无你俱沙谛多写无你归婆僻能持婆莎诃事讫喫诸饮食不尽者致东流水中凡运气十五日已前可令气从头及手出十五日已后从两脚心出常用气时喘息喘息出时出尽即闭气令气极更莫令入即咽之有强壮人作即多有寻常人作即少大都三四下即得坐卧不饥右脇着床卧展右脚缩左脚膝左手攀右膝头可经四五端攀膝头用少力时左脇着地卧又如前少时仰卧手攀两膝即以左右手攀膝用少力余如前三事緫须高枕作之治病等用由者如欲逐食令出即作兼取安稳气极者寻常初仰卧看气与心脾骨齐即休取饱即服气者别服气即弱肚高即胀满大都三下两下取卧者自料量看气出极即闭之勿取入息艮乆即气攻头上度更热即得鼻中喘息从月一日至十五日左畔十六日至月暮右边用此得冷时用热气寒不能寒得热时用冷气热不能热得热时用热法如冷时用冷法依热法不至热即引入息自然冷出息始得作热入息极作热不得左畔肝肝气青左边着青气右边肺肺气白右边着白气气上即孔合气下即孔开乘开咽气自然粪尽常用气时因喘息岀尽即闭气令气热更莫令入即咽之有强壮即多大精三四下即得气出极即闭之勿取入息良乆即气攻头上即诸处热即得鼻中喘息又前言服气喫诸汤药等爲初学人气于三丹田中不住多有反出或两胁胀满以此药散气或言初学人力微服饵助道或言益气道也且初学不可不知久久緫不用爲妙譬如婴儿居胎中湛然不动服何药物有何人言事须服药者未悟其深妙此不可不与商量道耳但如婴儿他皆仿此莫错用心特宜大愼不然入邪也方中有祝后人加之古本无矣王老报书已具寻来问非夫至人岂能致此甚善甚善此可谓元气通流不死之道复何疑哉夫寒热之气者用气则得此事用功毕要在口诀非笔所能传也五通他智者但行之不已三尸自除三尸旣除五通何逺可悬解于心也忌死秽者黄庭内景云玄元眞一魂魄练至忌死气诸秽贱若能避之大好如必不可避之见讫即存心家火气从顶而岀遍烧其身讫即取桃皮四两竹叶一斤以水煑取汤沐浴此亦可以解秽初见之时仍须闭气若涉深水能闭气内息此已得道气扶身鱼龙岂能爲害夫行道之人入水不避蛟龙此之谓也更不假外助今徃徃亲见状若鬼神者夫气通之后则心合正眞而鬼神不能藏形固是常理复何足怪但凝心内照莫取莫说自然降伏诸魔得未鲁得岂在一二所论也夫神仙法者与此法了无有异此法精思静虑安形定息唿吸绵绵神气自若百病不生长存不死所谓身安道隆度世法也神息法神息法者观心遗照动念即差当用心之时气自无滞当用气之时心亦不生两法相须事同唇齿何谓不相应善思念之勿有疑虑夫隐景藏形者当勤修此法使退皮炼骨身合太无则所遇咸适虽山河石壁无有拥遏之者此必然之理右已后口诀并学有次第今口诀非初学人法爲当学人初兼食服以此屡言食物且服气秘妙切资断食使谷气并絶知腾陟不逺也服气问答诀法问云或有心腹不好或痢疾等于气如何答曰但能絶食服气其疾不过数日必愈问云或有心腹不好或有病患或须止痢或须冷或须热亦拟自问得当否故不敢隐今仆实未通愿悉传授答曰生藏在脾上熟藏在脾下近嵴所以覆咽寻声縁嵴从熟藏中下耳凡咽气仰排水覆排食食藏在右水藏在左凡咽气久即自至鸠仆虽当时咽未至鸠头每五更皆须自应鸠健一如见敌耳凡覆想縁嵴下只以意想腹中近嵴寻声不入熟藏中出仍令声从右边下间咽气满下泄不得禁亦非事舍后有脓答曰自肠中先有滞结所爲不须忍觉欲出即放令出肚中即不鸣所云想气使出顶及四肢乆行之即自觉只凭想即是凡咽气只得丹田气拍之彭彭即得纵心头未满亦得如欲心头饱满只是多取气即得如虫行答曰乆自觉更无别法问曰如何得似喫食时一种初学只合如此乆乆即共喫食一种所云运气偏得从顶及四肢出有妨碍不答曰非有妨碍始令出任其自出耳但运遍身即休不假以意令出他气自出如行人事气少即咽亦不须候时攻击病及与人疗病乆行气得通始得如何初学即有所望内视肠中粪尽讫闭目内视即自见肠中粪极难尽从断食二十余日始尽初断食三七日即须别喫一两顿煑菜推宿粪令下如得每顿喫一碗苜蓿芥姜蔓菁菘芜在炼若苦汁着少油酥最好任少着盐酱汁作味勿着米面等且欲肠中谷气尽喫菜可四五日已后即除却菜喫汁又数日然后緫须停每须喫少酒任性肠中空讫即喫一顿酒令吐心胷中痰极精姑婆服气亲行要诀间答法所云食讫今排粪尽若爲用气排粪答云其肠中先来已经荡涤凈讫不食日乆若遇难事要须食讫即用气排之凡生藏在脾上熟藏在脾下可咽气从生藏排下过至熟藏其粪即尽如不用作粪即当时排之其食不变色而出候食出可饮一碗薛荔飮洗涤肠中常令净洁其气即易流行问所云若不须于口鼻出气即闭之不限时节于诸处出息若爲答其闭气内息洗先以略说讫但得谷气尽肠中空闭气令气热更莫令外气入即得鼻中喘息余闭法日乆当自悟问若爲得隔塞开通答凡服气欲得速流通无隔塞会须百物不食即得咽气入子肠一月日始入盘肠其盘肠转数多者爲上圣人十二转已下或十转或九转七转五转三两转者是贱人肠粗而短者聪而无智其气须上即上须下即下须左即左须右即右若爲所云用气自由但行之日久自得通畅小小口诀非笔所宣问云常眼闇如隔数重纱自气入头入眼极明彻若爲答其眼漠漠如隔纱者只爲用气不坚致令如此但能运气入头熘入眼中从胷前过注入肝中即得眼目精明光色异衆问云今服内气与元气循还身内无处不通亦无饥渴兼自通得内气其法不可卒言者何答凡服气欲得循环身中百物不食肠中滓秽旣尽气即易行但能忍心乆作自觉神情有异四体日胜一日肠中旣凈即闭目内视五藏历历分明知其处所讫即可安存此五藏神常自卫护乆行气人眼中别人善恶视人表知人里但日乆行之亦能驱使此五藏神以治人病其内息法用气日久即得多时若兼食饮酒浆等即内息不成其深奥义之处不可卒陈问云其宿有患处作意併气注之不过三日五日必愈答其愈病法肠内及四肢有患处但用气法攻其病处想气偏攻其病即散必请不疑自服气来症痎脚气皆悉除愈初攻病时若痢五色脓亦勿畏之病出之候问云须肥用气即肥须瘦用气若爲答若须瘦即用元气运令入头即甚枯瘁敢问冬月单衣不寒若爲答先运阳气即觉两脚冷极然后始热爲以阳气排阴气从脚而出所以先冷而后热阳气以至遍体燻燻如春月也敢问从八月九月来鼓声动即行冒寒即面项极痒不可忍以手搔随手即隐轸起如风轸脚及胫亦何也答所云秋来患如风轸者此爲正气来入皮肤与谷气竞又爲元气弱排皮肉间风邪未出所致旧云初服气时令服椒粥今请勿服爲上其椒粥能动心起面亦滓秽敢问咽气不已盛夏沸子浑身者何答所云夏日沸子此爲身中有五谷水浆等津液所以得生但空腹服气表里虚踈此疾如何得有敢问忽患痢若爲答其痢元因肠胃内有食而生絶食日乆何得有痢若遇难须食登时逐出亦不令变色亦不至痢如兼食服气悮食非宜之物得痢者则须絶食以气排之其痢即止敢问常腰里气一道向上又一道气向下从开元十八年二月十一日从项一道向脑后至脚从顶一道经面亦至脚何也答此是气欲通彻经脉之候其经脉甚难通彻若能通讫气即无滞敢问语笑哭泣于气若何答喜怒亡魂卒惊亡魄哭泣之事至人不爲但元气及丹田气常足纵终朝读经书亦无疲倦敢问今数面肿何也答其面肿者只爲饮食侵肺痰水上冲气壅不行所以如此其食中尤忌葫荽芸台韭薤菠薐葱蒜此物皆木之精能损脾乱气必不可食敢问夏月热气攻头头里闷若爲去得答此爲丹田气隔塞不通所致宜速併气攻之令前后经脉开通即无所疾敢问从十月十日至今日每初夜卧玉枕连项颈极痒何也答此爲风疾所致但服气日乆风除其疾即愈敢问闭气攻病待十咽小肠烹烹满然后始得闭气攻爲当緫不须咽即闭如何答其用气人常令下丹田气足然后始闭气偏攻病处亦不须数咽数闭敢问盛冬极风雪寒时鼓声动须要入朝若爲咽即能御得此极寒风雪气答但用和气运想使周身而行风雪亦不能爲害敢问咽讫小肠烹烹早晩得吊问哭泣了哽咽得否答其吊死问疾忧恚哭泣道家所忌必不得已而爲之者可登时于一净室处晏坐安心用元气排恶气出尽然后依法服元气使足即服丹田中气气足即运气令入四肢体中敢问今年十月行至灞桥北荡东北寒风登时眼肿面肿一宿始可十一月冬至后行人事至永崇坊荡冷即眼痒以爪甲搔之当时两眼皆肿不知当此若爲禁御得眼之不肿答凡服气人皆居山薮法即易成岂有荡风触寒便致于病只爲头面素多风疾气排未尽风在皮肤所以如此但正气流行得入毛发旧髪换新发生讫此疾若眼肿甚者以气偏注于肝肝受正气即眼目精明亦无肿痒敢问咽十咽五咽即小肠烹烹一食乆拍之声已无矣若爲得终一夕小肠常烹烹答其初用气人令朝暮子午服者爲气微弱不能乆固所以令四时服欲得气相续也但无谷气即正气常存敢问固气不令泄之时用力固爲当以渐固又用力固即小肠微痛并若爲治答凡初用气甚难固其气多从熟藏出但用想固之勿令数泄其小肠微痛者是用气时取气伤多生风入腹故也每觉微痛即泄故气以新气补之即愈也敢问从数年以来常患背痒今年十一月初背痒自定移于两臀痒脚及胫亦痒何也答此是正气初入背间排风邪下之候也排此风邪至两臀令下出尽病自愈敢问从冬至后来每初夜卧时气从顶习习下至脚夜半后先腰脚暖此气渐上至顶何也答此是元气初行可引此气周身而行甚善矣敢问有时两鼻孔里气直上头而满面气行何也答云气直上冲头者此是逆行气之候凡气从后向前行爲顺从前向后行爲逆敢问初夜仰卧即三五咽两手一时热气出如烟须臾浑身连头面至脚通同一家热气络绎行如春月雨晴后瓦上及地上阳气相似连臀连曲秋脚跟皆热气行遍皆从两脚大拇指甲及两脚心下出左手极汗何也答此是和气初行循环经络节气令度日乆行之自通玄妙非纸笔之所陈敢问有时脑连项颈自凉冷气行甚觉好何也答曰此是正气行于心肝之间苦觉伤寒鼻塞眼热白精不明可用此气登时即愈此法亦疗时行黄病疟疾等极効敢问有时口里暖气游飏行即入齿前透过齿后经过六七齿三十余度皆入齿内外行何也答此是气欲入骨先有此候但坚行之勿惧而不服敢问有时玉枕连项颈暖气突突出何也答此爲丹田中食气多拒正气不得环流所致但腹中谷尽即诸法易成必不虑饥渴羸弱等患其法深妙与人疗病腾陟等杂术行之日乆作皆必成诸无疑也王老眞人经后批太上道法遍满万物但所学者百不失一不用功夫则坠落其身将父母遗体埋于太阴骨腐于蝼蚁宁不痛哉一法与万法皆同不须看诸方术徒役使其心但乆用功自到微妙是将载于纸笔只如婴儿居胎中岂解寻诸方术邪前早具述恐道者犹有错失抄诸丹方故再言也然在励身持心诀至微妙矣即是胎息之宗原初学之梯蹬若有看此法不见秘妙之言无由得道故今附此诀于后必不得容易传示非道之流定招殃咎宜大愼之焉云笈七签卷之六十二云笈七籖正统道藏三家本一百二十二卷太玄部云笈七签卷之六十三从三金丹诀玄辨元君辨金虎铅汞造鼎入金祕眞肘后方上篇夫金虎铅汞者不出五行万物生成因阳而结因阴而生阴者道之基阳者盈之始阳不能独立阴不可自生人民万类皆禀一气判二仪从混沌分后因兆立基句屈伸达而生因造化父母成形还本各归其根变化也阴阳相夺法象乃立坎一离二从阴归阳火一水二从阳归阴水二火一前者象后者质如身内修道之眞源重玄义幽闇契眞理双喻铅汞二阴水之二也火性炎上寄方自守火之一也在天地之间配象五行在人身田中心爲火藏在肺下其数一肾爲水藏双居命门其数二足明火一水二爲道之祖悟者修行神仙不难玄珠优游于赤水中胚结成胎还丹亦生于玄一因阳发腾爲流珠足明三五与一天地之至精变化须臾且如内修得一者阴丹气也气能存生外修得一者阳丹丹成服饵功能内固性命外化五金乃知修行不二至药无双天人合道理契自然非阴不生非阳不成还丹交媾不出于水火金木土犹即符应候丹自成矣丹基在一但辨得眞铅眞汞二物眞阴眞阳大道也故託易象药不须斤立三百八十四铢象月两弦上下对望二八十六故立一十六两剩少即不合爻象节符用事也坎离爲药天地爲炉干坤震巽爲运卦生成但以符结阴气变爲白马牙阳气变爲金砂金砂入五内雾散如风雨虽无外一施妙用无极此皆长生出世之方还丹之至道元君三景眞人每至元日会议得道之子有分者感天曹赤帝君敕以金简朱书乃示此诀若内行不眞心生犹豫口是心非终无得理学者但行不二之心道师必当自至以戒后来者也㫖教五行内用诀诀曰辨药并火候法象上清眞经诸仙籍秘録纂要及歌中但遇五行不出数内水一火二木三金四土五土无正位游于四季五行生于土土生于金金生于水水生于木木生于火甲之精结媾万物成形生死归于后土土主黄金主白但看鸡子内黄外白二气相感分判自然岂假外物爲情而反也一北方黑子水金之寄位五行之始道之基黑铅朱砂中自生者牙也日月照曜时足在砂中性白伏火名曰天生铅也二南方赤午火之正数火寄位朱丹丹者南方之异名朱砂铅之父母仰月也三东方青卯木道之本宗阴阳父母万物各禀一气皆同此祖所资负阴抱阳甲之精曰火之本父母日魂也四西方白酉金神水之寄位转北成西卯酉相望金木相克水火交运以成大道阴之精月魄也五中央黄戊巳土华池之寄位黄能制水不流自死土是还丹父母也生死在于父母父者火母者土制伏万物不起各依本父母故曰金鼎土釜故云三五与一不差也诀曰日者积阳之精其数有九在天成象在地成形含和万物布气生灵日之乌黑也色黑象北方壬癸水名曰阳中阴精阳含阴也是以离支丙丁火宫得九之名结气朱英鍊之固形三五与一龙虎来迎古之仙者鍊日之精身归纯阳飞游太清且水银水类而含阳性外阳而内阴阳象黄阴象白是知外赤里白故水银生于朱砂中是汞产于铅也此明阳中有阴不孤阴寡阳也诀曰月者积阴之精而成坎位其数守一阴阳含牙魂魄相应阴阳也如日月之有蟾鸟阴阳两气双白色象西方庚辛金名曰阴中阳精阴含阳也是以坎支壬癸水宫得一之名气结玄英谕人皆因父母传气而成形递相含育自然之道药物象月从阳而受阴胎而含阳精外阴而内阳阴象白阳象黄故外白里黄是以白金生于河车河车者火赤色之名朱砂也故云砂产于金此明阴中有阳不孤阳寡阴也诀曰朱铅二物入炉合销烁取其精添入丹魂之中用立干其圣如神故得称姹女者铅也砂者白金也金基黄轻黄誉也诀曰一者丹基水也铅在内二者火基木也符在内五者士基母也金在内修丹不悟眞一之理互说金石爲药又不得节符火候还丹因何而立乎诀曰大丹并非金银铜铁铅钖鲁青雄黄五矾诸杂金石等盖各有毒备诸制伏君臣可治疾并无延驻之功诀曰朱砂得傍门制伏治世疾驻颜无长生之分何也縁不得本父母及爻象失其元气故也诀曰汞者水精之名受含符信曰汞飞起爲流珠故云丹砂流汞父戊己黄金母也诀曰凝流珠爲白金此明白金从一中成形貌也金水道并使以金爲黑铅阴中阳生反老爲少阴之精物极即反已老却少遂之长生故水银生于北方来居火位相交以成大丹诀曰上圣隐秘愚昩自迷设用凡铅黑金汞银爲河车雄黄爲土金银爲母并非至药之源诀曰金爲月精以处阳位汞含离气以应六爻天地之灵孕日月之精否极泰来阴尽阳生皆顺天道而爲也诀曰从月一日受符六气从性成情十六至三十六气从情成性象偃月魄月出没之象诀曰金爲父木爲母震爲长男兊爲少女白者归一之名金者得位之称黑者性含水色铅者同金之类黄者象土牙者主生子者九转之运名河者水之基车者符育之功诀曰世人不悟朱砂者铅之母符者丹之父生死归于后土黄能制水不流自生自死生亦依于土死亦依于土土者火之母也诀曰朱砂是铅之祖还丹之基铅生于朱砂故云汞生于铅砂产于金悟者万无一焉诀曰朱砂阴汞天符运育日月满足自生出曰阳汞此是阳爲君阴爲臣二汞本一物无二诀曰宝丹本乎一物而生自无外入譬如蚌吸月华之气爲珠在腹岂有异类而成诀日太丹有三品上者汞中者丹下者砂悟者归一无二金虎含阴位属西方眞气内藏寄生太阴玄铅而爲至精名曰龙虎卯酉相尅子午相望此是天地阴阳轮轴转运造化也诀曰九转二百七十日每月换鼎至九鼎换之便妙不换亦得受符金性低昂十五金性全灭三十日道穷乃归子坤元受符三物同没于土阳符上腾至于宗庙即下降巽生受符干坤震巽蟠虬上下五行藏伏阴阳燮理徃来天道之用周而复始造金鼎铭后土金鼎生死长七神室明三圆五阴一混沌徘徊天地五里阳阳两头状如鸡子形具莫差黄白在里厚薄均勾六一固济好守午门参同自契诀曰一者五行之始月之阴魄位居坎中药生于阴暗之处时人不知金公之理金者太白之名公者物中之尊唿之曰铅诀曰金入中宫太一大庚成赤鸟守黄乌苍龙伏籍白虎制取本类相聚故曰参同诀曰黑铅入仰月配合爲夫妻阳魂合阴魄两情自和同世人不悟正五金八石是阴之緫数配合运动爲丹者八石者八卦五金者五行火候也诀曰不容之木是甲之父母所以受制于金金孕水安水必存金木孕火制火必假木诀曰铅水者砂中自生之液主阳汞水者砂中抽出之液主阴是铅水制汞水诀曰铅水者符也汞火者砂中抽出之液故云铅火制汞火水合其性火合其形二物在鼎中被眞符制之遂不飞走然气相临吞蚀变化得称大还诀曰丹砂木精得金乃并参铢不偏至圣至灵世人不悟见金视之如土药曰太玄阴符道生阴阳阴阳生五行合爲还丹故名龙虎龙者阳气木也虎者阴气金也诀曰受持二木渐顺汞虽得伏未是大丹且要服食可治世疾延寿守至九转苍狼黄色守三年太元之气足色归北方黑色服之一刀圭金粟之小分长生住世刀圭可制汞一斤成白道守五年服食可三铢长生一铢可点铁水银各一斤成赤道守九年毕法服食可二铢长生住世点水银及五色瓦烁各一斤用药一铢各随本色成宝诀曰太丹守运三年气足以木蜜爲丸麻子大依分两服食奉药跪坐面东向念天眞饵之其丹九粒系之臂后出入徃来奏表上书登坛拜谒人皆钦重或有悖恶逆党生意向人自散或入山林居迥野勐兽毒虫山林物魅摧心伏藏不敢爲害至于交战鬭敌周回待卫五百人不遭弓矢锋刃损伤所在之处土地灵祇悉皆侍卫古今法造神镜及凡铜铁镜用药一粒磨之自然通灵若用一粒书符作法口解召集五岳天仙龙神万灵立至驱策自由世人有疾书一字吞之立愈死七日未坏者内二丸两鼻中返魂却活七日外不得已死者内一丸口中埋之不腐禽兽并同药守九年取四铢和黄土一斤水煑三日成黄金用之不道殃罚七祖身爲下鬼天道秘密容易轻泄见世必招仙官谴谪种种不称意神理同煞顺慎无咎正隐甲法象天符用火并合金造鼎肘后方下篇经曰甲者木火之祖其数三成数九正位生于东方青寄位丙丁万物之师火之父母日之精魂阳之始祖照曜成形名曰魂日者在天爲直符能发泄万物在地爲地符爨熟万物阳气分判故称木精青腰使者阴阳二性契证参同金砂火并三五与一还丹自灵三者木阳精之父母阴汞阳汞并是阳精照曜结媾生成强名金砂天地之至精也丹者阳之阴汞阳反爲臣二也朱砂是谓之火铅五者土主母阴中阳精阴之阳汞阴反爲君一也黑铅是谓之水基九铢阳魂谓之眞水喻居离位阳中阴三炼阴魄谓之黄银喻居坎位阴中阳故号水银水火相交混沌自并克复归一成形无外物故云阴火自会其符理由人消息即合天道圣意上品金丹第一诀曰火铅制火火自灭阴阳进退数七八受气分离在半月三十道穷起复处养育通灵九个月又曰阴阳二汞同一形先后配合自有情用金反应爲神水华池得母由木精直符交运依爻象悟者得之丹自灵化宝服食长生路天地反还三一并行符合天符法象诀曰夫修金丹合符法象大演易道行符初候喻起建子月阳爻动喻生坎位初九潜龙勿用阳气混沌分判冬至后一阳冲过甲子爲上元从子时起始爲一阳生见龙在田爻动惊蛰受阳用事谓之一阳生遇甲爲火之父母故法喻用火便象十一月受阳故从子超阳生于阴暗之中壬癸宫符至建午月阳中阴生符喻同阳全也经曰超计行符子喻斤两爻动初阴太阳火阴奇阳符共信经曰日月玄象五行起伏始数爲一阳生象天地发挥傍通情也惊蛰萌兆并行经曰但取春分昼夜停用符阳爻渐生至大壮法喻从一至十五象春夏火木用事从文入武十六日取秋分昼夜停阴爻渐生至阴盛月尽法喻秋冬金水用事从武入文并喻合更漏一百刻故应天之玄象藏伏没在晦闰合脁朒之数也即天道日月行度无差经曰符从子起亦非火之父母子者阴中一爻之始子喻斤两造化轴辖之緫数是阴阳起伏法喻行符合刻漏分气用符合斤两喻也符动生于辰已至二周半午首分气终于戌亥非子之正位经曰还丹行符法象秖喻天符阴符行度易道合更漏五行四时运转无差二十八宿斗杓诸星位并所主休咎吉凶之兆修丹法象正用不在数用之限行符定用法本火在下古法行符象喻也经曰阴长生翻符在上象冬至夏至阳阴上下故上用符守鼎审依爻象进退斤两然用阴谷子依灰覆借茗烬爲依尤佳但消息皆阳向阴伏藏通如土蜂穴勿令气泄经曰从一至第七日半便象一季以次遇子即加子生坎位故明阴内一阳生法象故从子起渐加爻至立夏夏至象火王母相背十五十六计符共当六十符望前爲阳望后爲阴阴生从十七合十四渐退至立冬冬至五行数尽终三十实数共计合符日用都依六爻上下生成终始数正用符日计都合五行天符六候足爲阴符阳符各守界受气之緫数经曰起伏法象阳符阴符药物并不得逾斤故合大演一周周而复始干坤大理运轴大数又合干策二百一十六坤策百四十四緫喻合天符行度之数即火符自然初候两日半一气三十时二周半至五分气符历十二支五周计六十时行符五日一候足当用五爻十符第二候两日半一气三十时二周半至午分气还历五周计六十时行符至十日两候足当用十爻二十符第三候两日半一气三十时二周半至午分气还历五周计六十时行符至十五日三候足当用十五爻三十符经曰十五日前爲白月阳符火木用事后十五日爲黑月阴符金水用事退符渐计合还九起爻动始数应阳奇阴偶合六四铭同两用二符初爻爲定遇子则加逢阴即退周而复始法象天符建子发泄阳动之始混沌欲分潜龙未见须遇甲爲阳之父母分气属阳道上元始阳动行符震复用事便象初九併用气候以喻孟春每行符巡历十二辰周半终已三十时二日半起午分气又二周半终亥计六十时以象仲春二九象法坤兊气交初候五日第二候阴阳起伏天地初交法喻季春属上九事后遇分气计爻符用翻译但从子至巳午亥毕还复起第三候至初九分气属阴道上元阴生退符巽遘用事便象孟秋渐退候归三十五行数已尽起伏志在用火失在抽添即气候错令若依玄象无亏神灵自契一象不足与瓦砾无殊进退明守期候还丹自成夫修至药须用眞铅汞子母混沌自相扶炋烁应气候金水相并归戊巳交合象婴儿受气于母母隐子胎子藏于金中含孕自然金精石液相反一飞一伏阳推阴证像鸡子黄精在母而隐伏外白里黄河车运转须臾脱胎象萌芽伸屈万类各禀一气而受形然未有功能变化神足作用故立养育感动大丹明喻故用法象方合圣意托易道五金八石六爻生成干坤互用运转正气定五周分午首终亥起子进退加爻藏伏时节乃合天道参同自然须依更漏用火即合符不差但依昼夜停用符每十二辰遇子即如行符一月便象四时或九月或三年或守毕法九祀而终喻大演九周太一君臣人民合局之数丹自灵矣能内固性命外化五金转弄颜色服食多少及变世宝说在辨药龙虎肘后方云笈七签卷之六十三云笈七籖正统道藏三家本一百二十二卷太玄部云笈七签卷之六十四从四金丹诀金华玉女说丹经太极元眞帝君自洞庭陟王屋登天坛周览以极天老相风后侍方明力牧常戒先昌宇从时六玄宫主悉以天衆会于云台观龙轩鹤骑仙仗森列驻于空界时帝命天老乘龙硚诣六玄女修敬六宫主亦各遗仙女乘鹤硚诣帝君修敬事毕甲寅宫主太玄金华玉女登堂不起仙座浮游至于帝前白帝君言仙尊我于天界诸天之中遍礼天王仙眞道衆咸仰圣德玉皇宝箓三洞秘文大道眞经普明法要帝君当知天策降灵位爲仙王子同本师是庆嘉福元眞曰予暗昧至言不知以何法事而同本师玄女曰中黄元君是吾本师太阳元精是吾本服即今太清宫左琼室神丹也是名天地元宝护生丹是以天帝命我策居寅宫号曰金华以旌法域元眞曰予当受玉皇宝箓太阳元精经然知其灵化至明是眞神道而终未达其性太阳元精以何因縁至太一君易名龙虎玄女曰以吾法位足辩道源龙木德也虎金精也丹砂生木铅华出金金华之德帝知之矣子何言哉元眞曰太阳元精爲水银耶爲铅华耶二物合成爲元精耶玄女曰非也我昔于紫微上宫见太上说太阳元精左正之灵与道合并化元之英涉于水以黑见于火而明托体水银之胎而非水银之形五行相生太阳元炁遂伏爲精何者土生金金生水水生木木生火火生土土之精生石石之阴精爲玉石之阳精爲金金道金之精生灵液灵液之精生水银水银之精生丹砂丹砂之精生阳光阳光之精生元炁元炁之精生神明神明爲眞灵眞道其成矣元眞曰何谓阳光玄女曰丹砂之精也夫灵液犹金之血也水银犹金之髓也丹砂犹金之神也太阳元精犹金之父也故阳光是丹砂之精居金火之位而生元炁元炁是金之子也元眞曰何谓生丹砂丹砂爲木精何谓爲元炁予未知之玄女曰其体于运数然也支乘其干纳音相会以从五行分成阴阳者也夫金爲酉酉配金金嫁火逐猪而入鼠宂以生水也故汞色带酉而白体爲子而液子配水水乘牛随虎以入兔穴而生木也故铅生带子而黑体爲卯而凝卯配木爲龙而称父酉配金爲虎而称母夫火能固物而存元炁故服元炁者炁质永固神合元和以通灵也元眞曰元精至矣通灵上药止于是耶尚在妙用乎玄女曰有之昔吾与天衆朝会太一神君闻无上大道演度天人宣说法要其一名金液其二名九转神丹以授衆眞普救世苦元眞曰其理云何玄女曰以筒左味液金成水流注五脏坚滑四支调补百神润泽六腑变易毛骨延久生形其力神速元眞曰金液然矣九转丹其术云何玄女曰烹铅爲砂化砂爲饼化资丑液实爲通汁也以饼归炉收铅爲砂砂而复饼终始数九九阳也九九相乘化之爲砂其不尔者粉白可用是爲九转矣元眞曰旣九转矣复云何哉玄女曰以左味化𥐻以稠爲度以调蚌粉状如块泥圆饼块泥以随器量中安经以饼覆结是爲内盖结而不结难爲制也旣内盖已以泥实之实必筑固勿盈器外上又加盖盖又加固固旣周际昇于炉焉文候以月武候以日日月毕开际候鼎底红日月相乘赤黑乃已赤黑乃已元眞曰法旣度矣复云何哉玄女曰粉三铢一二两两七以两化斤沸如乱星星灭事毕刀圭奔日元眞曰善哉吾道匡矣金华复位未几而六宫宫主及衆眞飞仙冉冉悠悠退杳隐冥遍虚空界奕奕晖晖黄光曜明于震宫之中有赤轮炁中太一神君现于明轮之间云轩羽盖满其光界山川赫日黯无晶光是时太微眞人朝拜于斋坛之下方明力牧天老风后等同时讃礼俄而灵炁霏微于其光中晻暧徘徊遨翔缭绕太一神君与无鞅仙衆深隐玄中帝君臣衆并六宫御女山林道衆数千万人咸生无上道心得不退志玄解録余少抱甚疾专意修养至于金石服饵亦当勤求窃见时之好事者不顾货财大修炉鼎谓河车立成可变土石谓金砂立化可壮筋骨然而徃徃有爲药所误医救莫及何哉岂根源不正欤师法不明欤致终始不相副如此之甚也余因览道书偶见九霄刘泓丹药要诀乃喻俗徒都未窥至道之毫末而妄自夸炫诳诱时人凡所施爲无非自伐之捷迳能无悲乎眞仙之言定不诬矣余久怀滞惑方困于是今故抉其要语书之座隅目之曰玄解録冀观览之时疑挠尽释虽未达金液守身之术当必免毒丹伤命之虞亦天年之幸也如有同我斯志者固愿攻其未悟耳大中九年乙亥岁五月十七日甲子纂辨金石药并去毒诀汉安帝时有刘泓者久学至道弃官入山后至延光元年十一月九霄君来降爲悯道士不知烧丹之正道乃指陈至药之根源分别杂丹之门户并解金石毒守仙丸方传付于泓踈之如后九霄君谓刘泓曰夫学鍊金液还丹并服丹砂硫黄并诸乳石等药世人苦求得之将爲便成至药不得深浅竟学服饵皆觅长生不死者也并不悟金丹并诸石药各有本性怀大毒在其中道士眼之从羲轩已来万不存一未有不死者刘泓再拜稽首问曰何也九霄君曰世人所造金丹服饵皆求长生愚者即劫力以资俗事又欲将至药求点化金银荣其行尸以养仆妾但一起心即是必死之兆至药亦无因而见也准教药无双能公无二用又不知药有至毒造丹成后世人只知余甘制河车磁石引针硫黄干水银将谓制金丹了便无毒矣假如先贤鍊秋石以地霜结爲石能引生汞亦能制金石毒亦能壮金石毒如有服者中路毒发不可禁止必见死矣纵不死亦卒患恶疮此爲先兆也秋石云解毒且见朱砂及粉霜毒并硫黄等被秋石制伏岂能解毒矣先圣遗教世人难知焉知之者眞仙也不知者凡人也泓问曰变化铜铁之药并不堪服何也君曰縁点化药法多用诸矾石消硇之类共结成毒虽能干制水银及化铜铁其用火时候亦与至药不同縁毒成结在其中纵令千销万化毒终不出亦如人有毒心毒在心内必不从外入亦如木中有火火元在内其点化之道本亦在内各受其性色目法作不同炁递相生各怀毒性雄雌消硇杂类相助其火候不展天时地理之法或近或逺者盖不禀天道而成则知古徃仙人不服此药明矣縁有大毒造化之力不足故也泓又问曰点化之药爲有杂石衆毒固不堪眼常闻换头紫粉七返丹砂更无矾硇所杂可以服否君曰此二药世人千百中无一人解作纵能爲之亦不堪服何也且换头紫粉是仙人所合之粉以爲宫室之用縁有硫黄在其中水银入硫黄含大毒岂可服哉又七返丹砂虽燠令伏火本无四象五行筋骨血肉阴阳炁不全如服之令人五脏血干凡人血少即病血尽则死矣泓曰世人修服丹砂颗块不破颜色如故大火烧之不动者服如何君曰凡朱砂凝结之初皆于砂石中成质纵是光明者飞之每斤只得十二两水银其四两即是山泽滓滞之物其滓怀大毒道士若解出滓便相和服之服者则澁人炁脉干人血液岂得有益乎况从古已来道士未经至仙之教皆谓伏火丹砂是死水银妄言金砂入五内有不死之兆甚错矣世人岂不知从前服者未有不死之人唯硫黄独体不入他药犹能去人积冷但不可多服縁是纯阳炁不全耳其他小术固所不论泓问曰何药则堪服可以延驻君曰我仙人所炼至药例皆日魂月魄四炁爲象日魂不离日里月魄不离月中假如至药亦不离从木而生何也木带青以象水银内含其火火爲阳以象朱砂朱砂属离离南方火之位火爲朱砂亦同木中有火矣配木火入中宫之土土能克水火能生土而乃道成如人初生婴孩及长大还爲人父母递换相承本处其一至药根本亦不处二道之无根以心爲根道之无用以四时受炁发生各得其所爲用道因炁而生因炁而死至药服之不死者盖爲不参杂诸味无毒销成汁爲器或方或圆并能赫然通彻书夜光明然始堪服去人昏沉定人神思除邪魅耐寒暑皮肤润泽髭鬓不白返老成少千日可验故服之不死泓又问曰至药有几般君曰眞正之门有三焉一曰神符上仙上丹二曰白雪中仙上丹三曰九转下仙上丹其三般丹出一门而异名各有三一禁法不可轻传于人何谓不可轻传假如神符若无太一宫天一宫成者即名白液终不成器縁以天一宫名其三一不可传白雪若不坚不成氷不入调青不受青炁亦共粉霜毒无别亦如日无乌而不明月无桂而无魄相似縁引凝成坚氷青如磁石引针其三一不可传也九转普青白雪成结即入紫宫用縁以凝四炁纳万象而成质其三一不可传也夫至药若不受四炁混沌岂得号曰龙虎之丹所以我仙人天地之玄化同日月之光如神符白雪修鍊功毕始有上昇之路九转即返老成少颜如处子寿同南山矣其三一之诀不许轻传岂不冝哉刘泓曰三一之㫖玄矣祕矣未知何人即可传授君曰如吾者即可传授夫三一者造化之机关也非独至药有之凡人身中亦皆自备人若能修身中三一者即子母不相离神炁自相守怡怡和煦光照明白子不见至阳之月当昼之景乎风云不去纤罗不动碧空澄彻岂有障翳哉人亦有之若能常调三一不虑不生与碧空之炁相合内外光明虚无同体者亦可昇腾矣世人或有窃闻此道者云是服炁乃鼻吸口吐鼓腮强咽立可致其殒毙亦犹药中错服毒丹不可救矣所以身中三一与至药三一不殊其身中三一亦不可轻传也泓又问曰如有人先服丹砂及乳石硫黄紫粉毒发者如何救解之君曰已服死者不可言也如有后服者只可救之递须相劝道士志造守仙丸救之可存性命假如换头紫粉縁不入凝白雪爲骨骨爲阳及无调青入者即名大毒紫粉人服不看多少逺近如喫杂物触犯不问日月迟晩如发不在医疗例不出三日五日无药可救如硫黄紫粉伏火丹砂及诸乳石若发服守仙丸犹可救之十有二三命在若鲁服诸石药虽未发能防备者服守仙丸尤妙泓又问曰三大丹旣延驻人命无毒知未毕功可以服否君曰神符白雪九转未经太一宫者四象未全不可服如有人误服者忽觉发动不安但急服伏龙肝汁并甘草汤生菉豆汁乃立定少见命终何也縁此三药并无杂类相挠只空火毒乃不至死除三般其余丹砂之流杂物一朝一夕强餐服之如或发动命即危矣刘泓曰守仙丸丹可得闻乎君曰守仙五子丸此法仙家所秘然令择有道之士授之以护其性命今故一一教示并粗举三丹大略尔冝熟思流传以救未悟者无忘吾言吾将徃矣泓乃雨泪稽颡再拜九霄君举手别入云天不见矣刘泓乃于山中刻石书记后有道士见之録出遂传于世至唐开元中通玄先生张果进上此方玄宗大喜秘于禁中通玄兼述三丹之功极备但无修丹之法今不书去繁也守仙五子丸方余甘子覆盆子菟丝子五味子车前子右已上五子各五大两别捣如粉面取二月三月枸杞嫩茎叶捣取汁二大升拌药末令干尽讫后七八月探莲子草取汁一大升亦拌药末令干又取杏仁一大升取好酒研取汁五大升于银器中煎令杏仁无苦味然后下生地黄汁半大升眞酥五两鹿角胶五大两炙捣末都入前汁中略煎过又下五子末一时以柳篦急搅看干湿得所衆手丸之如梧桐子每日酒下三十丸如要加减以意斟之忌猪肉蒜芥萝卜等服之百日先服金石药毒并尽亦益金丹之炁通流于五脏润泽血肉万毒悉除髭鬓如漆返老成少皆因制其阴阳炁两性彼此相备矣祕之通玄先生制五子守仙丸歌以讃其妙歌曰返老成少是还丹不得守仙亦大难愁见鬓斑令却黑一日但服三十丸松竹本自无燄故金液因从火制干五子可定千秋㫖百岁如同一万年阴眞人论三品大丹之灵効亦云五味守仙之草药尚能守生相助如不得上昇旦爲地仙永不死矣爲其制一切丹砂及解诸石毒永不发动又益灵丹之功盛行于荣卫也决定无疑矣阴君之意言五子草药尚能令人不死即神丹之功可知矣今以傍有助于守仙丸故附之于后王屋眞人口授阴丹祕诀灵篇夫阳丹可以上昇阴丹可以驻寿阳丹者还丹也阴丹者还精之术也黄帝问道于广成子曰无劳尔形无揺尔精守此之道可以长生此之谓也混元皇帝道德经云深根固蒂长生乆视之道也河上公注云人以精爲根以炁爲蒂亦此之谓也又曰虚其心实其腹弱其志强其骨强骨之道亦此之谓也黄庭经云日月之华救老残阴阳相合故谓日月之华亦此之谓也黄庭经云耽养灵柯不复枯闭絶命门保玉都命门即精室之下是也玉都即五脏是也无欲即四肢无病根叶俱茂方可长生又天之爲道盖付人愚智之性不付短长之命夫愚智之性者犹木实甘酸也至如润沃则荣干涸则悴荣则长活悴则速顚人之夭寿亦犹此也故道者相传皆曰我命在我不在乎天亦此之谓也又炁序迁转每岁一春至于阴丹田有暄煦故得容颜悦泽耳目聪明心旣泰然不寿何待又道门有庚申守三尸之法此即不然使三尸自销化爲精髓者也古仙经云有十种仙其一曰坚固精色而不休息翕精圆成名之行仙者千万岁亦此之谓也王屋眞人刘守依眞人口诀进上代宗其眞人姓王名长生游诸名山不常厥所臣于王屋山获见故爲之王屋眞人眞人自言东𣈆朝人也一妻姓刘自言太宗朝人也夫妇之颜俱若氷雪探幽索隐每亦相随臣亲伯父名登常学道于北岳恒山事张果先生五十余载凡寿命年一百一十六岁天宝十四载春三月告诸子曰元炁错谬不可久俱我行三山海上以求名药若来期稍迟汝等勿怪遂去而不返其年十一月果有禄山之叛臣家本儒业于道术顷者隐居王屋十有余年每见樵翁未常不敬修行不辍果遇异人即王屋眞人是也固问臣出处亲族乃自言鲁与臣伯父同事张果先生见爱之情更加数等当时臣已朽迈耳目不聪眞人见哀授以此诀迩来诸疾减退虽未返童颜渐觉似于少者诀曰不敢爲主而爲客此一句借道经以说其事也夫先举者乌主后举者焉客主者先施惠于人也客者受施于人也若施于人者则情散精竭受施于人者精固而情专以其纳和炁以助阳夫何患焉然则阳亢爲灾阴盛爲毒灾则自损毒则杀人凡口鼻炁塞是阴之毒炁也愼莫从高自投掷夫阳怒急于施写若自投掷何可制焉尾阊之尤于是乎在也黄庭经云若当决海百渎倾叶去树枯失青青斯之谓矣侧身内想闭诸隟此非有事于阴门而侧身也所爲将闭诸隙先侧其身也隟所谓命门在精室之下接嵴之末黄庭经云耽养灵柯不复枯闭絶命门保玉都此之谓也正展垂壸兼偃嵴垂壶脚根是也侧身又偃其嵴兼展脚根则命门自闭脚根乌垂壶者盖取其时人不悟矣然后安定其心文火爲嘘呵青炁却流散入诸髓养生之急莫甚于此夫如是乃可以有事于阴门有事之法亦常式尔四合五合道乃融合阴阳相合也出入之间或四或五即当精炁渐动诸脉通融之道也是炁之毋也翕精吐炁微将通翕精之道自翕之而上也吐炁之道嘘呵之法是也夫如是即又劳精在亦将患理宜微写以存其真此所谓微将通者也黄庭经云但当翕炁録子精寸田尺宅可治生此谓之矣又自古道者相传云欲得不老运精补脑正在此矣大抵是炁爲精若此即化精爲炁广成子授黄帝之道曰无揺尔精盖用此法也袅袅灵柯不复空灵柯不复空炁充实也徐徐玉垒补前功旣通之后腠理必虚若不补之则成其病彭祖曰阴养阳精命可长生此之谓矣举阴能养阳即知阳亦养阴斯亦明矣然则俱不得腠则害生灵柯玉垒不言可知也补之其道将如何将欲自明故自问之也玄牝之门通且和此补之道也所谓阴阳相合更相补养夫玄爲鼻主入炁牝焉口主出炁出炁与命门入炁相应一出一翕相续不断畅极即止亦无定数诸炁不泄凝结爲精精旣补焉何疾之有销散三尸用此法也夫本来合实虚即虫生莫虫之类也本来合虚实即虫生木蠧之类也三尸在三丹田也三丹田者上丹田脑髓是也中丹田心虚是也下丹田精室是也所以心有窍是合虚也哀恚塞之即生虫也精室脑髓是合实也施泻过度即生虫也若合虚者令虚合实者令实三尸之虫白当消散夫何患焉因之有肌肤悦泽如春花返其童颜是此术也泝流百脉坟血脑向之所务亦已毕矣彼灵柯旣不空矣且冝摩拭手足接搦筋节旣自当精炁流布散入肌骨百关通利其在兹乎泝逆流也故精却上而逆流也夫妇俱仙此得道者夫以阳爲主阴爲客妇以阴爲主阳爲客以客助主主当安矣俱获畅达非仙而何然此乃仙之阶矣至于羽化上昇亦犹此矣欲求此生寿无极阴户初开别消息此二句即真长生乆视之道也夫长生之术如接树焉以命续命者也然则接树之法虽以枝接之至于妙用之要假元炁阳和之力续命之法有同于此夫阴门初开必有血候初正腠理始通阴阳相感此时也者将有孕也夫将成后人之命而续我前命事旣相类理亦昭然唯于此时要在勿泄然自古道者相传皆言施之于人则生子存之于己则生身此之谓矣然此法要尤在春初当万物发生之时故当兴其盛矣凡一感是延十二岁十二岁者天地一周矣频十感而延一百二十岁此举轩辕上昇之道矣云笈七签卷之六十云笈七籖正统道藏三家本一百二十二卷太玄部云笈七签卷之六十五从五金丹诀太清金液神丹经夫玄虚之号旣不知其名而字之曰道道之爲言觉觉犹悟也有一夕之寝者则有一旦之觉矣有大梦然后有大寤觉梦之极其可略言乎恋生谓之弱丧欣死谓之乐无乐无所乐有不足有恋有则甚惑乐无亦未达达观兼忘同归于玄旣曰兼忘又忘其所忘心智泯于有无神精凝于重玄此穷理尽性者之所体也独运陶钧之上潜撝不疾之涂寂然以应万感之求散迹以乘幽明之辙故不可成之于一象微之于一名也皇王之号已不一矣道与尧孔奚所疑哉且教有内外故理有深浅耳求之形体则有鳞身四乳重瞳彩眉之异缙云生而能言坐朝百灵享国征伐则乘云炁而驱虎豹厌世昇遐则御飞龙而落六合顾视赤县之内争让俯仰之事扰扰乎不犹婴儿戏于一庭哉复有悬枕空同之上无虑无思之客顺风而从之相与谈乎营神之道比夫经世治乱之言则有精麤宾实之间髣髴其户牖未究其房奥矣若夫神化之趣要妙之言无理之至理不然之大然已备载于玄宗非一毫之所宣也老子者亦复畅其玄虚纪道者也其神德之状感兴所由所以制经设教纪载异闻弥纶道俗剖判三极先大明逆顺然后荡以兼忘盛称有德然后统之以无待利用出入群生莫见其端百姓日用常善不知所由此其权见于清明而爲万物津梁其道经焉其德经焉推宗明本穷玄极妙緫衆枝于眞根摄万条于一要缅然而不絶光矣而不耀旣洞明于至道又俯弘于世教其爲辞也深而不淡逺而可味磊落高宗恢廓宏致炜寂观三一之乐标镜营六九之位闭炁长息以争三辰之年胎养五物以要灵眞之致冷若惠风之叩琼林焕若晨景之晔宝肆其叙事也广大悉备曲成无遗初若森耸终则希夷陶群象于玄鑪领万殊于一揆其取类也辩而不枝博而不杂若微而显若乖而合恢诡瑰奇于大方幽隔忘异而自纳大哉妙唱可谓神矣言理之极弗可尚也至于金丹之功玄神洞高冥体幽变龙化灵照其含枯絶者反生挹生气者年辽登景汉以凌迈游云岭以逍遥至乃面生玉光体育奇毛吐水漱火无翮而飞分形万变恣意所爲塞江川不异覆籄破山梁不烦斧斤叱咤则云雨翳冥指麾则丛林可移其神难纪其妙叵微大哉灵要不可具述陵后生不达未接高会漂浪无涯遂迄千载神师秉拽拯我险津越自困蒙仰窥玄路坦然无关而不可开非不可开弗能开矣诸弟子密视玄根揽拔其键钥焉弟子赵昇王长乃顾影抚心慨愧交集灵鉴罔极乃遘渊人玄朗内镜卓然先拔鑚研所通殆则上圣之奥侧闻其义辄傍以爲解复率其管窥志诸所见标较高㫖而斟酌之焉金液丹华是天经泰清神仙谅分明当立精诚乃可营玩之不休必长生六一合和相须成黄金鲜光入华池名曰金液生羽衣千变万化无不冝云华龙膏有八威却辟衆精与魑𩳣津入朱儿乃腾飞所有奉词丑未衰受我神言宜见随九老九炁相扶持千年之鸟水人亡用汝求生又所攘太上景电必来降玄气徘徊爲我用委帛檐檐相缱绻使汝画一金玉断弗尊强趋命必陨神言之教勿笑弄受经佩身焉可放乘云豁豁常如梦雄雌之黄养三宫泥丸眞人自溢充绛府赤子驾玄龙丹田君侯常丰隆三神并悦身不穷勿使霜华得上通郁勃九色在釜中玄黄流精隐幽林和合阴阳可飞沉飞则九天沈无深丹华黄轻必成金水银铅钖谓楚皇河上姹女御神龙流珠之英能延年华盖神水乃亿千云液踊跃成雪霜挹而东拜存眞王陵爲山称阳爲丹子含午精明班琏是用月炁日中官明朗烛夜永长安天地争期遂盘桓传汝亲我无祸患不相营济殃乃延冥都书罪自相生先死父母何其冤爲子祸上考不全祭书置废于明宣玄水玉液朱鸟见终日用之故不遍山林石室身自鍊反汝白髪童子嚥太和自然不知老天鼓叩鸣响怀抱天中之山似头脑玉酒竞流可大饱但用挹焉仍寿老千年一剂谓究竟丹文玉盛务从敬见我外㫖已除病何况神经不延命祸入泄门福入密科有天禁不可抑华精菴蔼化仙人连城大璧愈更坚长生由是不用牵子将不信命九渊秘要思之飞青天作六一泥法矾石戎盐卤咸誉石右四物分等烧之二十日止复取左顾牡蛎赤石脂滑石凡七物分等视土釜大小自在令足以泥土釜耳合治万杵讫置铁器中勐下火九日九夜药正赤复治万杵下细筛和以醇酽苦酒合如泥名曰六一泥取两赤土釜随人作多少定其釜大小以六一泥涂两土釜表里皆令厚三分日中暴之十日期令干燥合丹法取水银九斤铅一斤置土釜中勐其火从旦至日下晡水银铅精俱出如黄金名曰玄黄一名飞轻一名飞流取好胡粉铁器中火熬之如金色与玄黄等分和以左味治万杵令如泥更令以涂中上下两釜内外各令厚三分暴之十日期干无令燥拆拆即辄以泥随护之取越丹砂十斤雄黄五斤雌黄五斤合治下筛作之随人多少下可五斤上可百斤内土釜中以六一泥宻涂其际令厚三分暴之十日又擣白瓦屑下细簁又以苦酒雄黄牡蛎一片合捣二万杵令如泥更泥固济上厚三分暴之十日又燥如入火更拆拆半髪者神精去飞若有细拆更以六一泥涂之宻视之先以釜置铁𨭊上令安便以马𡱁烧釜四边去五寸然之九日九夜无马𡱁稻米糠可用又以火附釜九日九夜又当釜下九日九夜又以火拥釜半腹九日九夜凡三十六日药成也寒之一日发视丹砂当飞薯上釜如奔月坠星云绣九色霜流炜烨又如凝霜积雪劒芒翠光玄华八畅罗光纷纭其炁似紫华之见太阳其色似青天之映景云重楼綩綖英采繁宛乃取三年赤雄鸡羽扫取之名曰金液之花若不成者更烧如前法又三十六日合七十二日理无不成要即通火令以时不可冷热不均均则三十六日而成不复重烧之也釜坼则无神服之无益泥之小令出三分乃佳又当勐其火增损之以意矣平旦澡浴薰衣东向再拜心存天眞灵官诸君因长脆服如黍米复渐小豆上士七日登仙下士七十日昇仙愚民无知一年乃仙耳若心至诚谒斋盛理尽容旦服如三刀圭七立飞仙矣但道士恐惧或虑不精便敢自服三刀圭即看神丹烈验初服三刀圭皆暂死半日许乃生如眠觉状也旣生后但复服如前粟米之法知其贤愚之日限也凡已死者未三日以神丹如小豆一粒发口含服立活先以一铢神丹投水银一斤合火即成黄金不可用当再火之金成筒盛丹丹经以绣囊裹之先净洁作苦酒令酽不酽不可用也旣成清澄令得一斛更以器着清凉处封泥宻盖泥器四面使通而半寸许以古称称黄金九两置苦酒中百日可发以和六一泥用之名曰金液也金在醯中过三七日皆软如饵屈伸随人其精液皆入醯中成神炁也百日欲出金先取冷石三两擣爲屑绞三斗冷水徐徐出金清一宿金复如故初发器中取金勿手挠之则金软碎坏若无金者亦可借用若土釜大则醯多不限之一斛也又随醯多少或减损金两数也丹砂雄黄雌黄先捣下重绢筛治令和合着密器中又令器上口如火也又取云母粉二十斤擣下细筛布于地令上见天以穿蚛桑叶十斤布着云母上酉时以清水三斗洒桑叶上即毕冥出丹砂露器于桑叶上发其盖隐彰日欲出还丹砂盖在于室中别以席覆桑叶于地如此七日从甲子斋日始讫辛未日旦于是黄龙云母液尽入丹砂中天雨屋下爲之露丹砂当每谨视䕶或恐虫物秽犯之多反侧丹砂令更见天日讫又治一万杵闭鏁须申时俱内土釜中筒令平正勿手抑之令急急则难飞祭受法祭受之法用好清酒一斗八升千年沈一斤沈香也水人三头鸡头也皆令如法者若用之治取米令凈洁其米或蒸或煑之随意用三盘盘用三杯余内别盘盛座左右烧三香火通共一座令西北向主人斋七日或三日讫施祭祭在子时洁衣服三再拜谨请九天皇王三天眞皇九老仙都君九炁丈人太上眞人虚无丈人眞官太丹玉女天一君王中黄夫人九皇眞神下降某郡鄕里室中因又三再拜三叩头三自搏曰今日吉辰斋志奉迎太上诸君丈人乞停住华辇憩驾须臾因重上香少顷又三再拜良乆而跪以胎生肉人枯骨子孙乆沦愚俗积聚罪考祸咎深重愆过山岳唯乞太上解脱三尸令百戹除解今奉属太上道君永爲神民常思清虚以正秽身思遇因縁得开玄路即日受先师告某金液之经披省妙祭萧然反生乃知天尊灵贵非世尸所陈岂其顽朴可得希闻是不敢轻秘故祀启天神至尊一书委帛一传之誓已备如本科将辄抱佩永年无泄无漏唯愿太上大道诸君丈人当扶某一身使享寿延年所向诣会早得从心神药速办栖遁山林别启告祈高上诸皇以合丹液之英依传授之科敬受师节度言毕又九叩头九自搏令徐徐声才出若不能讽诵本呪文可执卷读之也又重上香酒毕送神起立稽首曰上烦九天眞王又一拜超曰上烦三天眞皇九老仙都君又一拜起曰上烦九气丈人又一拜起曰上烦太上眞人又一拜超曰上烦虚无丈人眞官又一拜起曰上烦太丹玉女又一拜起曰上烦天一君王又一拜起曰上烦中黄夫人又一拜起凡拜祭讫其食不得与俗人食之矣以写经纸墨笔视别着祭左右并启白之曰今以此纸写丹经乞愿常无毁败则祭盘当用生姜各三两着盘上合九两也其余甘果珍肴随心所增损耳亦无从厚也家贫此爲限也明日所不解者当一二口诀求解释之祭时勿令俗人近其房室屏之爲佳无戎盐者河东大盐可用无卤咸者取好清酒微火煎之令如饴饧之坚者然后令与矾石誉石分等而用之此是二物不可得而代之耳且自不及眞物之坚宻也但当小厚其泥也此代是穷极也太清金液神丹阴君歌金液还丹仙华流高飞翱翔登天丘黄赤之物成须臾当得雄雌纷乱殊可以腾变致行厨灵人玉女我爲夫出入无间天同符其精凝霜善沉浮汝其震惊必来游作金液还丹之道其方用大铜筒开孔广三寸半令筒厚四分高九寸二枚其以一枚爲盖盖高五寸也治熟誉石一斤铅丹半斤夫礜石先火烧二十度捣万杵又铁器中勐火九日九夜复万杵下细簁调之以淳苦酒和之如泥涂铜筒裹令上下俱厚四分是第一涂也修之法即复当以雄黄雌黄之精以淳醯和复涂两筒里令厚半分此第二涂也第三次霜雪也其上筒盖亦如下筒法涂之内霜雪不满寸半已药内霜雪中以上筒盖之再用代赭瓦屑如前以涂其会牢涂之无令泄泄则华汋飞去已复涂之宜于阴熇洁处令其大干置于芦苇火马通火中央作铁坚安之筒令去地高三寸糠火亦佳也火前后左右去筒皆三寸不可不审详精占也如是后至十日更近左右前后各二寸如是二十日复便近火去筒一寸如是至三十日左右前后五十日名曰黄金黄金者中神药可以成黄金也如是又火二十日合七十日药成名曰赤金所谓赤金者此中神药可成赤金名曰金液还丹即欲作黄金取还丹一铢置一斤铅中即成眞金矣亦可先内铅于器中光火爲水方内刀圭赤药于其器中临而观之五色飞华紫云乱映蓊郁玄黄若仰看景云之集也名曰紫金道之妙矣其盖上紫霜名曰神丹服食以龙膏泽和之令如大豆大平旦以井华水服之日一丸七十日六丁六甲诸神仙玉女皆来朝之侍左右前后导引服百日恍惚徃来无间出入移时至矣百五十日玉女皆谒侍旦夕爲其侍易形如眞玉之色得变化自在常见按摩致诸行厨宝物也金主爲肌肉还丹爲血脉主致神上下无极出入无间得与日月神相见又旦旦当漱华池玉浆便常饱溢玉浆口中液也玉浆主爲骨髓筋肉益人精炁上昇不劳不倦长生乆视龙膏泽者桑上露着桑叶上平旦绵拭取之煑大干枣取上清汁合驾羊髓分等煎以爲枣膏亦可长服令人塡满有美色铜筩亦可大作向者所作寸数是还丹之一剂耳增损随宜也作枣膏法一剂用三斗大干枣六斗水煑之令枣烂又内三斗水又煑沸合用九斗水绞去滓清澄之令得三斗乃内驾羊髓六斗投汁中微火更煎如饴状无驾羊髓者驾羊膏亦得可用取雄黄雌黄精之法雄黄雌黄各一斤细擣治万杵一筛得所用六一泥故土釜以着其上下合之即取新烧瓦屑合并和泥釜固济无令泄炁暴令燥坼又泥之次以苇薪三日三夕烧釜㡳及左右也盛精华上着如霜雪即成矣若筒大亦可作取釜盖上精霜雪者用之作霜雪之法取鲁青礜石石硫黄戎盐凝水石代赭水银等七分合治万杵不须筛也以淳醯和之令浥浥则淖自适即置土釜中封泥皆如泥神丹土釜法又以代赭白瓦屑涂固济不可令泄也事事如封前者无异以苇火炊其下及左右四日四夜小勐之神华霜雪上着以三岁雄鸡羽扫之名曰霜雪可加丹砂雄黄雌黄三种并与前分等合爲十种也名曰金华凝霜雪如此还丹之道毕矣还丹不先祭作不成又斋三日以清酒五斤白脯一二斤祠灶神矣铜筒用芦苇者是天马极当用苇耳要宜须马通火也苇火自难将视至于烧雄黄雌黄之精及烧霜雪自宜用苇火不与铜筩火同也金华凝精霜正可服使人不死耳非是霜雪不中内薯铜筒中用也霜雪所用鲁青戌盐凝水石皆贵药不可用交代非眞则药不成也泰清金液神丹凡五百七十六字第七字金液凡五百六字还丹凡六十三字郑君曰夫仙人飞沈灵验难论实非凡庸可得闚𨵦自丹经神化者着在实验是故天尊眞人隐祕此道夫眞谛二事不相离愚人返迷故见示之高逺然达者亦奚不以方寸知之故见示其文爲不达者耳其智岂限耶经非有求仙之志固不授也是以太眞夫人犹语马君云与安期相随少久其术可得而传如浅希近求则房户闭坚眞人尚宝惜如此岂是下流所宜与哉阴君缮书数通封付五岳若好道之人能潜身山林精思至味其能乆于其道者神仙自当开发石笈显然而示之自非笃志慕道者于是丹经秘要便永藏峻岫矣马阴二君何但仙人而已至于观察纬度知国存亡审运命之盛衰验未然之必然覆生民之大慈作群方以定物名始接圣齐光玄照万品可谓朗矣可谓神矣弟子昔闻得道眞人传说所言徃徃称叹教其宝练乃异人同辞岂可令清眞之音坠而不书乎故书二君神光见世之言自汉灵以来称说故事附于元纪丹经载之焉诸有道者可揽以进志也云笈七签卷之六十五云笈七籖正统道藏三家本一百二十二卷太玄部云笈七签卷之六十六从六金丹丹论诀㫖心照五篇㫖叙诀第一参同契云诸术甚衆条有万余即知大丹之妙唯铅汞二物爲至药也非用四黄八石若大丹有石药之气入二物中即有大毒凡言死水银固生人即须阴阳之炁水火结成爲大丹服之即长生若用矾石硫黄硇砂等燠伏干爲药服之有大毒乆乆损人硇砂有食钢坏铁之功岂堪服食矾石有杀虎之能此可固爲深诫大凡学者传得一小法即言世人少双将丹与人服之反有夭横之毙深可哀也自后见者生嫌皆言丹石发于疮肿盖此谬惑之徒致谤金丹之功不可凡石乳之类能不食爲妙不可以徇情索强而服之致枉夭者世有之矣宜审省解之药须宣泻喫防葵甘草汤渐出之可服大药也且大丹是天地玄元正眞之炁太皇衆仙之食包四象以成形依干坤而自化结成红紫色变爲丹名曰正阳专阳元阳一名还丹岂凡夫容易而会奉道君子审而保之传付得人道不废矣天生造化用合三才依易象而布封顺阴阳之炁候一年之火终日月之度数而成丹也固可得之古仙皆因此而成仙也长生乆视凡夫闻之抚掌大笑智者一闻悟解大契眞元余实不才故引三圣眞人歌证之金丹论明之更不烦他说夫还丹者被日月运成还其本元却归本丹砂玄色名曰还丹丹有三等一名正阳丹上元也二名专阳丹中还也次名元阳丹本一体而三品并大还之宗也不知此妙不可言修丹术事乎又单以卤水煑伏丹砂独伏水银并不可服何也孤阴无阳也损乆乆人不是正阳之位又有用鲁空煞水银雄雌咸亦不堪服食此互相传受非眞圣之良药何也八石俱有毒金碧经云损去五矾不用八石诀云不用药用五行理之要也明辨章第二夫硫黄三两能制水银一斤故知汞力不如硫黄汞一两之力如牛一头即知硫黄一两制水银五两水银力不如硫黄也眞铅五两能制水银二斤信水银力不如铅也故知阴能伏阳非阳能伏阴此之爲反也夫至道求长生养志不得大丹终无得理忽遇此诀皆多积福方得知此秘文若传非人皆七祖受殃及损子孙凡修大丹不在药味事在五行精究易象明辨节序之运移知日月之度数阴阳相使神仙之要合道之宗辄不可信八石四黄非长生之妙药夫铅汞大丹之根五行之本八石之主金性冷居其阳汞即生于朱中是也石性热居其阴铅中金眞铅也故曰阴阳相合所以阳即是君阴即是臣石浮金沉义之明矣君臣相得浮沉得度药物和合即神仙之要妙也若不知君臣不明本类徒费千金终无得理必知君臣合干坤之要大丹之术自明矣且以铅爲君能引五藏以汞爲臣能煞三贼通于神明光于四海故眞人诀云用铅不用铅五金生于铅中用铅不用铅五金出自铅中此至玄之言也贤者审而知之方知道可成也用铅不用铅铅者五金之精髓七宝之良媒夫大丹味与天地而斋毕五金切忌于铅将何物而制之五金歌曰以黄牙爲根黄牙是何物又欲用何鼎器黄牙不是铅不离铅中作狐刚子问曰用何物而作又曰不用五金八石用何物而生魏生答种禾当用粟非类不可成也若以五金八石爲之即狐兔不乳马鷰雀不生凤何异将胶补釜医病用野葛乎异类不同种安能合体居点金须用金化银须用银黄牙铅里得方知道此亲铅若得眞不失家神铅若不眞其汞不亲白虎是脑黄牙爲根青要使者赤血将军此青汞中有丹砂也非用普青也若人得此术可保重之若泄之当减寿殃子孙阴符云师者言不同道者秘之恐招有咎也夫慕道之人至诚感神晓会其义方知大道难求世人罕会盖是愚迷不见其义虽积览方书一无成者何也由其不遇至人明师一一言之乃措意罔象自爲多有此辈余普于嵩山见司马希夷修大丹喜乃问访之曰火已五月余再请之希夷又秘奈何欲明此道恐此子虚爲累日乆见之不成也希夷又云大道有三般内用一人看遂于铅汞中制伏雄黄也果非大药之妙只是罔象寻文自爲之尔又见李尊师子虚于二味中入硫黄亦言内用一人看此二子并非正解传处悮也余慜而哀之二子根性不纯熟迹不及于眞终无得年且内用一人即看戊巳之鼎此子不了虚而爲之徒经皓首果不遇人非余之过皆道不合人五金歌曰不虑药不圣恐药而不正不怕药不神恐药而不眞若智者晓会此义是正眞通灵眞人也何愁龙虎大丹不成可谓日月在手造化由心眞实不虚之说耳龙虎眞文云虎者眞铅也龙者眞汞也反铅爲黄牙反水银爲眞汞眞铅不枯眞汞不飞即此非世间水银也已出一切尘俗耳马自然歌诀云汞生水银死铅因灵牙是出世爲还丹迷人不能委汞与水银别迷人用之拙若了此眞源可以凡俗隔后之学者固不遇眞师传矣诀曰用铅八两爲阳爲干爲虎又水银八两爲阴爲坤爲龙此二物能变化无铅亦阴也本黑水一也一阴也又一爻阳也水银木三也朱砂爲火火数二火中阴也故药自有阴阳递相制伏爲于至药此二灵物是天地阴阳之正象岂有凡间八石四黄爲丹乎智者详之此太古一切眞仙人云眞境眞母也故言干坤刚柔配合龙虎八两属干八两属坤一两有四分一分有六铢一分应一卦一两应四卦八两有三十二分以应三十二卦坤有八亦应三十二卦合六十四卦道之本也二八共一斤以应六十四卦铢有三百八十四象一年三百六十日古仙观易象合干坤应于节候一年火毕合用天数岂更有四黄八石何以合之干象乎口诀云黄牙一水银二木三火二水一金四土五法象天地在此中矣孤阴亦不可孤阳亦不可诀云白金爲君本黑金精也西方之位太阳之精金碧经云鍊银于铅神物自生灰池炎铄铅沉银浮洁白见宝可造黄金牙又隐言名黄轻又曰黄牙又名秋石西方之位石是兊长之名其性阴阴中阳也是长生之至药牙是万物之初也故号牙縁因白被火变色黄故名黄牙准南王号秋石王阳得之名黄牙太古眞人名还丹至诀言二物至灵而堪爲大丹眞人曰金于铅中九錬受水火炁呈水银于太阳中受炁呈此二物各于阴阳中受炁毕故圣人採之爲大药相和入土器中上下水火昇降功毕千变万化物遇相类相从此龙吟云起虎啸风生道之交感非类不可若以他石药参杂意希化宝举浩劫而无成此二物太古眞人之法千金不可传也金丹之证矣金丹论第三夫丹砂太阴之精本受太阳之正炁因火变白居青帝之首爲汞之名是木生于火自含德而至灵铅本黑精化爲西方庚辛正位是以金生水水生木二物自相匹敌若非至灵至圣何以成丹乎大凡愚人或言岂有饵金丹而长生乆视余常慜而伤之自古眞人圣人皆鍊药致长生盖百千万数人皆知之岂有不信乎皆指秦皇汉武然大丹之灵不救自形之祸昔刘玄穆事魏先生看火一年忘情有疑遂不遇而早夭徐景休懃心积德不怠昏旭师授以药长生而仙今在太白山亦一千余岁此二子疑以不疑咫尺万里得与不得云泥有殊今喻而言之足可信矣且阳春旣发令节已行万物承春之炁花落子孕感炁而实堪人食之此炁非目击自然乎且五谷而可济人之命岂目击而不见之乎况至药灵丹服之而不变骨爲眞人矣自是世人迷忘所计不信不修不遇不爲乃虚度百生沉累多劫足伤乎贪荣显求色慾以名利所系形枯质朽三官夺命被阴司诛罚又何以得长生乎又狡计多非损巳败正夺人物而成自家业又何遇至人传受乎修心静念摄心归道可遇若谤毁先德侵扰无辜又何以闻之也夫五谷尚能滋神养炁是败腐之物犹延人益生岂况神丹而无玄德之功换凡肌脱病质驻颜益命与子论之目击可知耳不欲广陈委细事涉繁词其余妙㫖清虚尽着金简徐君魏先生淳于公此三人各通至术并神仙之流近谢玄冲苏耽二子亦羽化金丹之客人皆知之何言及矣况名山鄽市徃徃有物外之人混俗之间自忘姓宇非志道同好何以知之请审非言勿轻泄侮令子得罪将谤金丹与圣人令子沉千劫之困矣子不闻参同契云金与砂爲主禀和于水银即二物自灵矣又闻不用药用五行即具金木水火土也又不闻白马牙好丹砂酉二八和两家又淮南王鍊秋石黄帝美金华又铅不是凡铅眞铅眞丹砂二物相疋敌伏鍊成一家巡火近九转自然成黄牙又火化白药变花红流汞秋石自相同流珠入体虎吞食不知何处认金公又自古烧丹者难穷铅汞情若人知此理修制自通灵又孤阳不独化单阴独不成本来同二物自有变身明又龙虎相逢遇何时不自顾白液共相吞相吞作夫妇随化成黄牙逐时依后土若得紫河车便是神仙顾又修丹若得诀神用便由人生煞在我手参详定爲眞修丹不得术终岁损心神莫鍊枯铅汞抛功似土尘又天地日月中丹药号金公金公尔是铅本向铅里蒙分明向君说迷者又匆匆点汞安铅里金花约略同此花不是药图自枉抛功此者神仙术何鲁不大通熟念参同契仍依古类同但得眞铅理修持必见终又铅汞合天地修作大还丹丹成牙自见非此实爲难太古眞人说如今得见懽方知神不诳须道将即安中有五彩灵变化伏其般十月脱胎出令人见可观爲报荣华子百年凋与残如何空弃世兀兀道将阑熟说君犹谤词虚理更漫嗟见南山尘积年爲丘山芒芒苦海中生死成波澜自古帝王居至今何足看又白液炉中化黄牙变渐成忆初相见日难看水银形阳极生阴火火衰阳炁并自变紫河车服食堪长生又一个月白液初凝恰如雪两个月如酥渐渐相凝结三个月半含蘂绽垂珠劣四箇月二物抱持如点血五个月飞腾恋毋声呜咽六箇月行到子宫阴炁絶颜色似鹅儿请君分明别七箇月垂阴受炁手足厥八箇月欲成脏腑含凝血九箇月点点成珠长毛发十箇月母子分明欲相别此时母困子体全似见颜容上如雪更向炉中温养之名爲食乳肌肤悦出儿毒炁当依诀药服食此药如儿在母胎精神爽玄分肌骨劝君学者须精微莫枉悠悠抛日月此中玄妙不能说有次第莫亏越但能修得黄牙成变转之功不休歇食长生换白髪有白银救孤拙仁者得之修不阙与道契宿縁深传之得人正在心非道者罪将沉得亦爲灾祸害侵关造化不容易取次不得轻传付君不闻古人有祕词妄有传之殃七祖君须信不在疑贤者通明必得之今日嘱君千万意历历结盟当记之阳初复阴起始炉寄中央戊巳土鼎上下互相凑宝守固之勿令走消息不失看节候有龙有虎相奔骤婴儿寂寂颜初㓜由母养之母肌瘦子成母困长相救阳极干阴极坤干坤四象易之门六十四卦修中尊龙虎相啮自相吞立生定位此中存水火爲媒掬我魂阴阳养我明神昏八节运移寒与温看看渐变黄牙根日月相催母感恩因之结实立眞门千秋万岁生子孙审藏祕愼勿须论此道玄微未可言时人笑道浊昏浑宁可深居市与村莫将妙药示凡人见之谤之言语諠君切记祕而藏之贮金匮长生之术付道人自有天官録名字大还丹宗㫖第四夫言还丹者即神仙服食也自古之天人留此术降下人间传付于后自黄帝得之白日鼎湖昇仙若古徃神仙不一一具言也夫论还丹皆至药而爲之即丹砂之玄珠金汞之灵异有仙自然还丹生太阳背阴向阳之山丹砂皆生南方不生北方地自然还丹自流汞抱金公而孕也有丹砂处皆有铅及银四千三百二十年丹成左雄右雌上有丹砂下有鲁青抱持日月阴阳炁四千三百二十四万三千二百年成上仙天人还丹下界神仙修鍊铅汞一年成取十一月一阳生下火至来年十一月成丹象上界仙人天人圣人取食者还丹此自然还丹是仙人天人圣人取食之今修者象而成之大千之数服之亦长生羽化与天同功问曰何以一年象天生还丹之数答曰上界一日一夜爲人间五年且人间一年十二月三百六十日一月三十日又一日十二时一月三百六十时合一年四千三百二十时象天生自然还丹此亦上界眞仙流传人间有依法度日月精炁四时运移得成服之皆延年上昇上士修眞契理羽化上昇中士服之地仙下士延年长生不死服食之间别有法矣赤松子玄记第五赤松子曰丹砂之精有白有朱含火得白是虎号朱是火丹丹中生汞三者同一体也白虎金象西方之艮含五彩之瑞包八石之异铅是白虎与汞爲匹敌也二物爲之君臣爲天地夫妇爲子毋神也妙之与三黄同不与八石类迥然造化而修制之爲丹也余昔遇道人传授修之合符已至羽化敢歌诀之歌曰神仙妙难测铅汞人不识铅汞天地精阴阳天地力功归于戊巳能生一切食万物用土功土是母之极毋养一切子子亦因毋殖三物自通灵三炁玄元直功在城垣固稀在坚柔识必在于人成由人所心忆心灵药自灵心迷药难测至道至心虚玄中妙难悉智者得宗源他年致云冀梁朝四公诀梁有四公子界外神仙周回八极至于四周千界之上上至于天下入九幽四人云圣人有歌曰铅汞合神功交归太玄㫖金在五行中尽入三才智神仙留至门服食令人异若得眞铅门神仙自然矣云笈七签卷之六十六云笈七籖正统道藏三家本一百二十二卷太玄部云笈七签卷之六十七从七金丹金丹序抱朴子曰予考览养生之书鸠集乆视之方鲁授披涉篇卷以千计矣莫不皆以还丹金液爲大要者焉然则此二事盖仙道之极也服此而不仙则古无仙矣徃者丧乱奔播四出予周旋徐豫荆襄江广数州之间阅见移流道士数百人矣或有素闻其名在云日之表者率皆相似其所知见深浅有无不足以相倾也人各有道书数十卷亦未能悉解之也但写蓄之耳时有知行炁断谷及服诸草木药法所有方书大略皆同理亦无异或有得道机经者以爲至祕乃云是尹喜所撰予告之曰此是魏世军督王图所撰耳非古人也图了不知大药止欲以行气入室求仙作此道机谓道毕于此此复是误人之甚也予问诸道士以神丹金液之事及三皇文召天神地祇之法了无一人知之其夸诞自誉及欺人云已乆寿及言鲁与仙人共游者将太半矣口之与书微有妙说或谓颇闻金丹而今无复有得之者惟上古已度仙人乃当晓之或有得丹方外说不得其眞经或得杂碎丹方便谓丹法尽于此也昔左元放于天柱山中精思而神人授之金丹仙经会汉末荒乱不遑合作而避地来渡江东志欲投名山以修斯道予从祖仙公又从元放授之凡受太清丹经三卷及九鼎丹经一卷予师郑君者则予从祖仙公之弟子也又于从祖受之而家贫无资买药予亲事之洒扫积乆乃于马迹山中立坛盟而受之并具诸口诀诀之不书江东先无此书书出于左元放元放以授余从祖从祖以授郑君郑君以授予故他道士了无知者也然予受之已二十余年矣资无担石讵能爲之但长叹耳有积金盈柜聚钱如山者复不知有如此不死之法就令闻之亦万无一信如何夫歃玉𥹋则知浆茆之薄味睹崑崙则觉丘垤之至卑旣览金丹之道则使人不复视小小方书然大药难卒得辨当须且将御小者以自支持耳然服他药万斛爲能有小益而终不能使人遂长生也故老子之诀言云子不得还丹金液徒自苦耳夫五谷犹能活人人得之则生絶之则死又况于上品之神药其益人岂不万倍于五谷耶夫金丹之爲物烧之愈乆变化愈妙黄金入火百鍊不消埋之终天不朽服此二药鍊人身体故能令人不老不死此盖假求于外物以自坚固有如精之养火而不灭铜青涂脚入水不腐此是借铜之劲以扞其肉也金丹入身中沾治荣卫非但铜青之外传矣世间多不信至道者悠悠皆是然万一时偶好事者而复不值此法不值明师无由闻天下之有斯事也予今略钞金丹之都较以示后之同志好之者后之同志好之者精修之精修之不可守浅近之方而爲之足以度世也遂不遇之者直当息意于无穷之冀耳想见其说必自知出潢潦而浮沧海背萤烛而向日月闻雷电而觉布鼓之陋见巨鲸而知寸介之细也如其喽喽无所先入欲以弊药必规昇腾者何异策蹇驴而欲追迅风棹蓝舟而欲济大川乎又诸小饵丹方甚多然作之有深浅致力势不同虽有优劣转不相及犹一酘之酒不可以方九醖之醇耳然小丹之一者也犹自远胜其草木之上者凡草物烧之即腐而丹砂烧之成水银积变又还成丹砂其去凡药亦远矣故能令人长生神仙独见此理其去俗人一何缅邈之无限乎世人少所识多所怪或不知水银出于丹砂告之终不肯信云丹砂本赤物从何得成此白物又云丹砂是石耳今烧诸石皆成灰而丹砂何得独尔此近易之事犹不可喻其闻仙道大而笑之不亦宜乎上古真人愍将来之可教者爲作方法委曲欲使其脱死亡之祸可谓至言矣然而俗人终不肯信谓爲虚文若是虚文者安得九转九变日数所成皆如方耶真人所以知此者诚不可以肤近思求也予少好方术负步诸门不惮艰险毋有异闻则以爲喜虽见毁笑不以爲戚安知来者而不如今是以着此以示识者岂苟尚奇恠而崇饰空言欲令书行于世信结流俗哉盛阳不能荣枯朽上智不能移下愚书爲晓者传书爲识者贵农夫得彤弓以驱鸟南夷得衮衣以负薪夫不知贵焉可强哉世人饱食终日未必能勤儒墨之业治进德之务但共遨游逍遥以尽年月其所营也非荣则利或飞苍走黄于中原或留连杯觞以羹沸或荒沉丝竹或耽沦绮纨或控弦以疲筋骨或博奕以弃功夫闻至道之言而如醉睹论道之事而昼睡有身不惜动之死地不肯求问养生之法自欲割削之煎熬之憔悴之漉汔之而有道者自宝祕其所知无求于人亦安肯强行语之乎世人之常言咸以长生若可得者古之圣人富贵以当得之而鲜得者是无此道也而不知古之富贵者亦如今之富贵者耳俱不信不求之而皆以目前之所见者爲急亦安能得之耶假令不得决意信命之可延仙之可得亦何惜于试之小効但使得三二百岁不犹愈于凡人之少夭乎天下之事万端而道术尤难明于他事者也何可以中才之心而断世间必无长生之道哉若正以世人皆不信之便爲无则世人智者又何太多乎今若有识道意而犹修求之者讵必便是至愚而皆不及世人耶又或虑于求长生傥其不得恐人笑之以爲暗惑若所忌断万有一失而天下果自有此不死之道者亦当不复爲得之者所笑乎日月有所不能周照人心亦安足孤信哉黄帝九鼎神丹序按黄帝九鼎神丹经曰黄帝服之遂以昇仙又云虽唿吸导引及服草木之药可得延年不免于死也服神丹令人寿无极已与天地相毕乘云驾龙上下太淸黄帝以传玄子戒之曰此道至重必以授贤苟非其人虽积金如山勿以此道告之也受之者以金人金鱼投于东流水中以爲约歃血爲盟无神仙之骨亦不可得见此道也合丹当于名山之中无人之地结伴不得过三人先斋百日沐浴五香致加清洁勿近污秽又不得与俗人徃来又不令不信道者知之谤毁神药药即不成成者举家皆仙不但一身耳世人不合神丹反信草木之药埋之即烂烧之即焦不能自生况人乎九丹者长生之要非凡人所当见闻也兆之蠢蠢惟知贪富贵而已岂有非行尸者乎合时又当祭醮自有图法一卷九转丹名第一丹名丹华当先作玄武用雄黄雌黄矾汞戎盐卤盐礜石牡蛎赤石脂滑石胡粉各数十斤以爲六一泥固济火之三十六日成之服七日仙又以玄黄膏丸此丹置勐火上须臾成黄金又以二百四十铢合水银百斤火之亦成黄金金成者药成也金不成者药不成也更封药而火之日数如前无不成也第二丹名神符服之百日仙也行度水火以此丹涂足下可步行水上服之三尸九虫皆消坏其身中百病皆愈第三丹名神丹服一刀圭百日仙也以与六畜吞之亦不死又能辟五兵服二百日仙人玉女山川鬼神皆来侍见如形第四丹名还丹服一刀圭百日仙也朱鸟凤凰翔覆其上玉女至傍以一刀圭合水银一斤火之立成黄金以此丹涂钱物用之即日皆还以此丹书凡人目上百鬼走避第五丹名饵丹服之三十日仙也鬼神来侍玉女至前第六丹名鍊丹服之十日仙也又以汞合火即成黄金第七丹名柔丹服一刀圭百日仙也以缺盆汗和之服九十日仙也九十老翁亦能有子与金公合火之即成黄金第八丹名伏丹服之百日仙也以此丹如核许带行百鬼避之以丹书门户上万邪衆精不敢前又辟盗贼虎狼第九丹名寒丹服一刀圭即日仙也玉女来侍飞行轻举不用羽翼凡此九丹但此得一丹便仙不在悉作之作之在人所好者耳凡饵九丹欲昇天则昇欲且止人间亦任意皆能出入无间不可得而害矣太清神丹法抱朴子曰太清神丹其法出于元君元君即老子之师也太清观天经有十篇云其上七篇不可教授其下三篇世无足传当沉之三泉之下三篇者是正丹经上中下凡三卷也元君者大神人也能调和阴阳役使风雨骖驾九龙十二白虎天下衆仙皆𨽻焉犹自言本亦学道服丹之所致也非自然也况凡夫乎其经曰上士得道昇爲天官中士得道栖集崑崙下士得道长生世间愚民不信谓爲虚言从朝至暮但作求死之事了不求生而天岂能强生之乎凡人惟知美食好衣声色富贵而能恣心尽欲尽命奄殁之徒愼无以神丹告之令其笑道慢眞益罪也传丹经不得其人即不告若有笃信者可将合成药以分之莫轻以其传之也知此道者或王侯爲神丹旣成不但长生又以作黄金金成取百斤先设大祭祭自有别法一卷不与九鼎祭同也祭当别称名衔各检署具用金斤数礼天二十斤日月五斤北斗八斤太一八斤井五斤灶五斤河伯十二斤社五斤门户合鬼清君各五斤凡八十八斤余一十二斤以好韦囊盛之良日于都市中市盛之处嘿声放弃之径去无复顾凡用百斤外乃得自恣用之耳不先以金礼神必致殃咎又口长生之道不在祭祀事鬼神也在导引与屈伸也昇仙之要在神丹知之不易爲之难也子能作之可长存也近代汉末新野阴君合此太清丹得仙其人本儒生多才思善着诗及丹经讃并序述初学道随本师末列已知识之得仙者四十余人甚分明他作此太清小法难于合九鼎经是白日昇天之上法也当合之日先生华池赤盐艮雪玄白飞符三五神水乃可起火耳九转丹迟速効验一转之丹服之三年仙二转之丹服之二年仙三转之丹服之一年仙四转之丹服之半年仙五转之丹服之百日仙六转之丹服之四十日仙七转之丹服之三十日仙八转之丹服之十日仙九转之丹服之三日仙若取九转之丹内神鼎中夏日之后暴之昇热内朱儿一斤于盖下伏伺之候日精照之须臾翕然俱起煌辉神光五色即化爲还丹取而服之一刀圭即白日昇天又以丹封泥之涂于土釜中糠火烧先文后武其一转至九转迟速各有日数多少以知之耳其转数少其药力未足故服之用日多乃得仙迟也其转数多则药力成故服之用日少而得仙速也九光丹法九光丹与九转丹法大都相似耳作之法当以诸药合火之以转五石五石者丹砂雄黄白矾鲁青磁石也一石辄五转而各成五色五色爲二十五色色各有一两而异器盛之欲起死人未满三日者取青丹一刀圭发其口内之死人立生也欲致行厨取黑丹和水以涂左手其所求如口所道皆至可召天下万物也欲隐形及先知未然方来之事及住年不老服黄丹一刀圭即便长生坐见万里之外吉凶所知皆如在目前也人生宿命盛衰寿夭贵贱贫富皆知之也其法俱在太清经卷中五灵丹法五灵丹一卷凡有五法也用丹砂雄黄雌黄硫黄鲁青矾石磁石戎盐太一余粮亦用六一泥及神室祭醮之合之三十六日成又用五帝符以五色书之亦令人不死但不及太清及九鼎丹耳岷山丹法岷山丹法道士张盖蹹精思于岷山石室中得此方也其法鼓黄铜以作方诸以承取月水以水银覆之致日精火其中长服之不死又取此丹置雄黄铜燧中覆以汞暴之二十日发而治之以井花水服如小豆大百日盲者能视百病即愈髪白还黑齿堕更生五成丹法五成丹亦有九首似九鼎而不及也其要取雄黄烧取其中铜铸以爲器覆之三岁淳苦酒上比百日此器皆生赤乳长数分或有五色琅玕取治而服之亦令人长生又可以和菟掘取克其血以和此丹服之即变化在意也又以朱草和一刀圭服之能乘虚而行之朱草叶如菰生不群长不杂枝干皆赤茎如珊瑚多生名山若石之下刻之汁如血以玉及八石金银投其中立便可丸如泥乆则成水以金投之化爲金浆以玉投之即爲玉体服之皆长生金液法抱朴子曰金液太一所服而仙者也不减九丹矣合之用古秤黄金一斤并用玄明龙膏太一旬守中石氷石紫游女玄水液金化石丹砂封之即成水其经云金液入口则身皆金色老子受之于元君元君曰此道至重百年一出藏之石室合之斋戒百日不得与俗人徃来于名山之侧东流之水上别立精室百日成服一两便仙若未欲去世且作地仙者但斋戒百日若欲昇天皆先断谷一年乃服之若半两则长生不死矣万害百毒不能伤之可畜妻子居官秩在意所欲无所禁也若后昇天者乃斋戒服一两便飞仙矣威喜巨胜法取金液及水银左味合煑之三十日出以黄玉瓯盛以六一泥封置勐火炊之卒时皆化爲丹服如小豆大便仙以此丹一刀圭粉水银一斤又取此丹一斤置火上扇之化爲赤金而流名曰丹以涂刀劒辟兵万里以此丹金爲盘椀飮食俱令人长生以承日月下得神汋如方诸之得水也飮之者不死也以金汋和黄土内六一泥瓯中勐火炊之尽成黄金复以火灼之皆化爲丹服之如小豆大可以入名山大川爲地仙受金液经投金人八两于东流水中歃血爲誓乃告之口诀曰不知本法盗其方而合之终不成也凡人有至信者可以药与之不可轻传其书必两受其殃天神鉴人甚近不可不知耳抱朴子曰九丹成爲仙药之上然合作之所用杂药甚多若四方清通市之可具若九域分隔则其物不可得也又当起火昼夜数十日伺候火力不可令失其适勤苦致难故不及合金液之易也合金液惟金爲难得耳古秤一斤于今秤二斤率不过直三十许万其使用杂药差易具又不起火但以置华池中日数足便成耳都合不用四十万而得一剂可足八仙人也云笈七签卷之六十七云笈七籖正统道藏三家本一百二十二卷太玄部云笈七签卷之六十八从八金丹太上八景四蕊紫浆五珠降生神丹方一首一名三华飞纲丹太上眞人所以广眄衆天豁落紫空晏观七觉朝游万方寔由四液之飞津五珠之丹皇矣遂乘三英以八眄御飞纲以保真分神易景逍遥上清者也兆观琅玕之华则降生之丹立焉旣获九眞之高章而九阴之户启矣长年在于玄览得道存乎精微所宜注神眞气栖心冥几澄五神于紫房镜混合于太微月华合于结璘日晖洞于郁仪灵变朗于九晨把凝液以虚飞玉经唱于朗景焕龙华于扶希眇眇奔乎冥汉天地欻以椎移立变易于圆涂电散疾于震雷居洪渊而不溺践兵刃而不危将塞也则万户键闭欲通也则积滞俱荡沉飞无方随意所宜大哉灵化之丹与帝一九阴齐其光晖服尽一剂后三光而不衰药名口诀第一绛陵朱儿七两也第二丹山日魂四斤第三玄台月华三斤第四青要玉女五斤第五灵华沉腴三斤第六北帝玄珠一斤第七紫陵文侯五两第八东桑童子七两第九白素飞龙八两第十明玉神珠七两第十一五精金羊五两第十二雨华飞英五两第十三流丹白膏九两第十四亭炅独生六两者第十五碧陵文侯五两第十六倒行神骨五两第十七白虎脱齿四两第十八九灵黄童三两第十九陆虚遗生五两舌者佳第二十威文中王六两擣用第二十一沉明合景四两第二十二章阳羽玄四两第二十三緑伏石母五两第二十四中山盈脂七两右二十四味合二十四神之炁和九晨九阴之精凝液结日月之明景也以次别擣从丹砂始令各四千杵药皆用精上鲜明者擣药人当得温愼无多口舌者当先斋戒三十日讫擣药别处盛室洁其衣服沐浴合药可三四人同心齐意隐静而处禁忌之法亦如斋禁例擣药都毕以药安着釜中安药次第之法先内丹砂次内雄黄次内雌黄次内空青末后乃内太一余粮太一余粮在衆药之上也二十四种都毕皆当循次令竟釜中以小柳篦子按令相薄又以水银五斤灌诸药之上都毕又徐徐安上土釜以黄丹泥泥其平际以牡蛎泥泥其外际一寸阴干十日取𤍜拆又上泥之毕又通以牡蛎泥泥其外面上下四边厚六分又应先作六一泥土釜内外作泥法东海左顾牡蛎戎盐黄丹滑石赤石脂蚓蝼黄土凡六物皆令分等擣治下细绢筛和以百日苦酒极酸酽者和毕更擣二万杵六一之泥成以泥雨土釜内外渐渐薄泥日曝令干𤍜使经时稍上泥都毕令釜内外各厚一寸半如此泥釜了作六一泥隐量取足用凡作泥之法皆以苦酒和泥无戎塩者河东大盐塩用又以东海细盐二斤内一斛苦酒中搅之去滓以和六一泥计此爲准作灶屋长四丈南向屋东头爲户屋南向爲纱窗屋中央作灶灶令四方四面开口以大铁𨭊𨭊施四脚以着灶之中央上下相远高下之法以意裁量安隐之所盛药土釜好安着𨭊𨭊上以好糠火于下烧之令去釜一尺许调适视火勿令暴勐足十八日讫更令火去釜下一寸复五日日足更令火齐底二十七日日足更令半下釜之腹三十日日足更令火末下釜之上二寸二十四日日足都毕药成也可复寒之七日而徐发视八景四蘂之华皆悬着上釜以三岁白雄鸡羽扫之盛以金银密器其华当作景云之色五十八种之气流霞玄映紫光郁曜不可名宇名曰八景四蘂五珠降生神丹以二月八月朔平旦向太岁王方再拜以东流水服一两即头有九晨之光面有玉华飞映宝曜洞观天下闭气则立致三素之云舆唾地则化爲日月之光左啸则神仙启首右啸则八景合眞于是腾空上造以诣紫虚出入玉清寝宴神房若药华未尽起者可更合泥固济如前法使密更烧釜腹顿六十日万无不成复寒之七日开发如初右以已鍊麻腴一斛取四蘂华三两合投之以炭火于铜器下微煎之三日药成名曰四蘂紫浆日服一合寿同天地分形爲万乘虚而行所欲随意又以四蘂紫华涂掌及手爪甲以镜细视之则见万里之外物欲觌之事则随心所视而现之亦照见方来之倣像生死盛衰之至运也此丹或名八景丹或名四蘂紫华或名太微紫玉腴或名五珠华丹或名降生晨华或名三华上丹或名太上飞纲或名九晨上丹凡八名也鍊麻腴法鍊麻腴之法用清水五斛麻腴一斛葱薤白各二斤合水腴葱薤四物合煎取一斛止作紫蘂腴当以寂静处发火以木盖盖铜器上勿令腴烟散出鍊腴亦可单服以致延年凡糠火火八景神丹日数旣足勿发复更火之如初日时进火之日法如先都毕寒之七日乃发药烟变成明月珠五枚仰缀着上盖皆里以绛幙送以清水则绛云见覆飞登上清佩此五珠则以映天下与日月景同名此丹五珠绛生以行上清者用一倍火之五珠旣成勿发复更火之日如前火毕又寒之二十二日乃开明月五珠又变成三华飞刚之龙发釜之后便恍惚长大神光采华吐气兴云所谓隐龙者也旣乘之而行以造九晨之宫故高上经曰子乘隐龙与天无穷夫火之倍者计先火一日后火则应二日又后火则应四日又后火则应八日又后火则应十六日每事効此爲数取作虎脑之法用马衔芎䓖一斤细擣爲屑以虎脑六两和此屑爲饼而阴干旣干更擣而科取六两余者投之于东流水中阴干虎脑三年内亦可用也不必新干而必佳也干时以绢囊盛之勿以尘附用薰陆香而胶者先多尘浊当以汤水洗鍊去垢取令光明而无滓者可用取钖十斤于铁镬熬之半日投四蘂紫华一铢合搅须臾成萎蕤金紫金屈伸在人而用之谓初成之时耳投二铢成紫蘂玉投三铢成玄梨緑景玉取八景丹滓擣三万杵日服一丸如小豆大身生玉光寿同九晨体香闻三十里烧一丸如小豆大辟百疾恶气诸鬼不祥而香芳十日不絶取一丸如黍米含之而唾则变化随意任心藏形蔽影从横天下欲止即吞此丸乃息已死未三日服一丸如大豆立活当发口扣齿送以水又以一丸鎭心则魂魄自还而四体温软也取铅十斤于铁器中煎熬投此二丸如鸡子黄合搅须臾成金投三丸即成紫金带一丸则山海之神来朝以一丸涂门户则一家无病辟鬼精日服一丸百日则色如处子三年而面反婴童也以一丸如小豆大投水中龙鱼浮出而水沸以一丸如大豆大投火中而光停一日许上清高圣中黄老君洞眞金玄九阴九阳眞玉经太上郁仪结璘章八景神丹文皆刻于东华仙台不宣于世上自非宿有仙名者不闻见也传授之法皆对斋思神审可付与立盟爲誓约无宣泄其授帝君九阴诀盟用青丝一结以爲盟誓其受太上郁仪文盟用绛纹二十四尺此日晖之誓也其受太上结璘章盟用碧纹二十四尺此月华之誓也其受八景丹经盟金镮三双此无常童子圆变之誓也今用四盟引九晨以爲约指日月以爲信必无宣泄心齐天地也若不崇信誓身爲下鬼七世父母受拷水火摙蒙山之石投积夜之河案经师之授盟物也当施散于寒穷救贫病之急厄拯山川之饿夫营神灵之公用矣若私割以自赡贪婪以爲利者则经师之七祖长受拷于地狱身入风火其痛也哉又弟子经师私心相爱所以见根本也道德旣厚则人鬼无间根本旣亲则魂魄自宁若崇始慢终不常其德者何年命之能长何神仙之可要乎得其领会者始可与言寻道之本末矣九还金丹二章第一章六篇上证品含元章叙夫还丹本九阳之精降受二十四真真水眞火内外包含含化五神五神运气积而爲砂积砂成丹禀积气极乃号紫华红英大还之丹大还丹皆因师师相承传之口诀灵文藏于洞府金简祕在仙都先人恐道絶源演出隐文谜言留传于世遂使后来明俊博採寻幽旷日劬劳终无所悟渐溃沉溺倏忽形腐神消尸魄化爲魔魅深可悲哉然大道所运禀之专精变通之功必归于鍊汞鍊汞要妙备于二章二章之中分爲九品上三品则抽砂出汞鍊汞投金修金合药合于七篇中三品陈五石之金四黄伏制阳金变通下三品和合大丹炉鼎火候成丹证眞之诀俱列于九品二章之中也抽砂出汞品第一大洞鎭眞宝经皆隐祕眞铅眞汞眞汞者则上品光明砂抽出汞转更合内水火之法然名爲眞而光明砂一斤其中含汞十四两抽出汞诀先取筋竹爲筒节密处全留三节开孔如弹丸许中节开小孔子如筋头许而容汞熘下处先铺厚腊纸两重致中节之上次取丹砂细研入于筒中以麻紧缚其筒蒸之一日然后以黄泥包裹之可厚三寸埋入土中令筒与地面平筒四面紧筑莫令漏泄其气便积薪烧其上一复时令火透其筒上节汞即流出于下节之中毫分不折忽火小汞出未尽尚重而犹黑紫依此更烧之令其汞合大数足如红马牙紫灵砂抽汞一同此诀余别诀飞抽者损折积多而筒抽诀最妙然具列于章上品也鍊汞添金出砂品第二凡同类丹砂虽抽出汞未可则添于合金化砂砂终不出七篇犹未周备且投金化砂祕于鍊汞诀其汞则重受内水火气遇本金相投合化而便生砂鍊汞诀取汞一斤石硫黄三两先擣研爲粉致于瓷钵中下着微火续续下汞急手研之令爲青砂后便将入于甆瓶子可受一升以黄土泥紧泥其瓶外厚可二分以盖合之紧密固济致之炉中用炭火一斤于瓶子四面养之三日瓶子四面长须有一斤炭三日后更以文武火烧之可用炭十斤分爲两分每一分上炭五斤烧其瓶子忽有青焰透出即以稀泥急涂之莫令焰出炭尽爲度寒三日开之其汞则化成紫砂分毫无失其紫砂用黑铅一斤于鼎中熔成汁次取紫砂研细投入铅中歇去火急手炒令和爲砂便就鼎中细研盐覆盖可厚二分紧按令实固济武火飞之半日灵汞即出毫分无失然依七篇反数投化合金生砂如第二反其化宝砂篇中用汞则两度用石硫黄烧令成砂两度入黑铅却抽归汞添金化砂第三反英砂用汞则三度烧令抽入第四反出妙砂中用汞汞则四度抽烧第五反化灵砂用汞还五度抽鍊第六反出神砂用汞汞亦须六度烧抽如第七反化出玄真绛霞砂用汞汞一依前七着石硫黄烧成紫砂七度用黑铅抽归灵汞每度烧皆用石硫黄三两却抽归汞则用黑铅一斤转转烧抽火候依前一诀其汞烧抽变鍊则含其内水火之精气亦合七篇之大数自然水火金三光禀气相合会精而化灵证眞也修金合药品第三且阳元之魂遇阴气所感伏形成魄谓之兊金兊金则成见阴质更而含阳精渐令去其滞气灵汞投化转转增光反浊归淸然后正阳之体其修金用药穷眞合无令其灵通于七篇也石盐本禀坤坎之精阴极之气结其成质方而稜如片石光白似颗盐之类味微淡于颗盐功则能伏制阳精销化火石之毒力与石硫黄敌体变鍊功性能发明金精去麤滞飞昇七篇之中假之爲使马牙消亦是阴极之精形若凝石生于蜀川其功亦能制伏阳精消化火石之气独用伏制则力稍微合于石盐阴毒则甚矣北庭砂所禀阴石之气性含阳毒之精功能消败五石之金各遗证于本性能成能败力颇并于硫黄去秽益阳其功甚着本质亦作颗生而浅红色光明通透爲上七篇中用之爲使使引其阳金之精破败阴魄若合于大明砂赤盐硫黄用之其变鍊功则高于造化麒麟碣出于西胡禀之于荧惑之气生于阳石之阴结而成质色如紫铆形若烂石其功亦能添益阳精消阴滞气拘添其鍊亦有大功眞者于火中烧之赤汁涌流火不易本色者是其色眞也石胆所出于嵩岳蒲州禀之灵石异气形如琵琶本性流通精感八石液化五金阳遇之淸归中宫若欲识真涂之铜铁以火烧之色似红金伏制变鍊颇最有功又以铜器盛水投少许入其水中水色清碧数日不异者是眞也持明砂者虽禀阳精从阳所养体如琥珀质似桃胶其性和而能销漉阳金革阴滞质若合硫黄赤盐变鍊其阳精转转增光七篇之中用御正阳之炁复归眞元其功甚矣夫赤盐所出西戎之上味禀自然水土之气结而成质其方水土气本而黄赤其盐亦随气而生号言赤盐味微淡于石盐力则能鍊伏阳精增明吐辉若合硫黄用功能反魂成魄鍊魄增光制伏四黄定质还归戊巳欲辩其元于火中烧汁流红赤凝定转益其色则本元是石硫黄本出波斯南明之境禀纯阳火之精精气结而成质质性通流含其勐毒药品之中号爲将军功能破邪归正反浊还清挺立阳精消阴化魂元眞运转偏假其功铆金遇之精消魄败色微稍青光者力大凝黄色者力次赤黄色者力小合和大丹伏鍊消化须其力大者用之察元气辨其高下然合七篇化金生砂砂渐澄清明威乃证于九丹也中三品陈五石之金品第四夫五石之金各皆禀五神之阴精合于山泽异气结而爲魄铁所禀南方丁阴之精结而成形铁形坚服之伤肺铜所禀东方乙阴之精炁结而成魄铜性戾服之伤肾银所禀西方辛阴之精神炁而爲之质银性戾服之伤肝铅钖俱禀北方壬癸之气钖受壬精铅禀癸气阴终于癸故铅所禀于阴极之精也铅钖性濡滞而多阴毒服之伤心胃金所禀于中宫阴己之魄性本而刚服之伤肠损肌右金之五性例多阴毒久服之即伤肌败骨促寿损命凡世之士本求长生不明五金之性擅意将其铆石之金转转修鍊且其铆石之金皆受五神阴浊之气结而成质质体沉重虽遇四黄能变易其体阴毒之性终不轻飞纵令鍊化爲丹服之亦乃伤于五脏乃其本性也至理殊乖欲服求仙与道弥远四黄制伏品第五四黄者雄雌砒硫其质皆属于中宫戊土之位性各含阳火之毒能败五脏之金若别制伏去其火毒则能成易变转五金之质若能制伏拒火色而不易本元有汗流通即其功能变铜银而化成黄金之质若伏火色变白如轻粉泮液流利者化五金尽成白银而四黄功力各禀本气变化其五金雄黄功能变铁雌黄功能变钖砒黄功能变铜硫黄功能变银化汞且四黄功能反铁爲铜反铜爲银反银爲金转转变化其硫黄功力最高能添阳益精反浊归清此乃是七十二石之将也其四黄遇于赤盐大朋砂石胆则伏质归本不易其色若遇石盐马牙消石胆亦伏于火则变质反而爲白色如轻粉是以大洞宝经郑君修眞内传论其七十二石制伏诀皆须含元胞胎以黄土等分和铅粉及石脑作鼎伏之縁土与四黄类铅又能消火之毒石脑伏石毒其修眞传中诸石变通之诀文理稍烦不能具载且略陈四黄五金伏制之弘规乃列之于品第耳阳金变通品第六阳金者所禀阳之精五神吐符会气託形爲丹砂丹砂而外包八石内含金精金精先禀气于甲受形爲丙出胎见壬结魄成庚增光归戊阴阳昇降各归其类且如铆石五金俱受五神阴之气炁结亦分爲五类之形形质顽狠至性沉滞汞则禀五神阳之灵精会符合爲一体故能轻飞玄化感遇万灵汞本託胎于丹砂位居南方易胎乃爲壬水水则见形于北方降魄成庚庚则西方白金鍊形来甲之东方青金精增于戊戍则中宫黄金也化质归离功成于九以阳金迁变动用化机运质易胎合其五方之体然后受天地革阴阳超于三元脱质归眞号之还丹第二章三篇下三品丹砂叙夫合大丹先须积阳之精反紫金运动变迁化五神消形去质轻化通流假之真水然火功椎演志精九九数终眞水内火黑铅石硫黄是也铅属北方壬癸水硫黄性禀南方丙丁火眞铅者含其元气从铆石烧出未经桮抽鍊之者爲其眞铅也合和品第七取其眞铅一斤反玄眞绛霞砂中紫金十五两二物各别于其锅内消爲汁乃均合一处去火急手炒令爲细沙入硫黄五两三物于钵中熟研之一日然后迁于鼎中运火烧之六转每转添阳罏鼎火候列在于火候品中然大丹先受于天运之于人养育运鍊累积正阳内含水火外含三光五神混蒸或乃轻扬化赫成丹还归南方清澄优游坐紫微堂此亦犹内外火运转感化而成大还丹也罏鼎火候品第八夫大丹罏鼎亦须合其天地人三才五神而造之其鼎须是七反中金二十四两应二十四气内将十六两铸爲圆鼎可受九合八两爲盖十六两爲鼎者合一斤之数受九合则应三元阳极之体盖八两则应八节鼎并盖则爲二十四合其大数然后将其合了紫金砂入于鼎中紧密固济莫令泄阳气则致于罏中造铸诀于甲辰旬中取戊申日于西南申地取净土先垒土爲坛坛高八寸广二尺四寸坛上爲鑪鑪高二尺四寸爲三台象通气上台高九寸爲天关九窍象九星中台高一尺爲人关十二门象十二辰门门皆须具扇下台高五寸爲地关八达象八风其内须径一尺二寸然致鼎于鑪中可悬二寸下爲土台子承之其台子亦高二寸大小令与鼎相当然后运火烧之火候诀夫用火之诀亦象乎阴阳二十四气七十二候五日爲一候三候爲一气二气爲一月七十二候则应二十四气爲十二月十二月爲一周年阴阳运足矣而丹成夫起火之时取十一月甲子日夜半甲子时动火从子门起火五日用炭三两须常有熟炭三两在其鑪中不得增少次开丑门发火五日用炭四两次开寅门下火五日用炭五两次开卯门着火五日用炭六两次开辰门着火五日用炭七两次开已门着火五日用炭八两此六门是阳门火须坚安炭如阳气后发动次至午门着火五日用炭九两次开未门着火五日用炭八两次开申门着火五日用炭七两次开酉门着火五日用炭六两次开戌门着火五日用炭五两次开亥门着火五日用炭四两此六门火须横安炭亦象于阴阳气候从子门起火至亥门周旋十二时门终计用炭七十二两在罏应七十二候之数则成四象十二候六十日两月爲一转则开看之更添石硫黄二两和紫金砂于钵中以玉槌研之半日却入鼎中封闭固济依前每门五日运火烧之运火诀还从甲子日子时于子门起火用炭五两丑门用六两寅门用七两卯门用八两辰门用炭九两巳门用炭十两至午门却退炭归九两未门用炭八两申门用炭七两酉门用炭六两戌门用炭五两亥门用炭四两此第二转运火每门五日爲一候周旋十二门成十二候六十日足计有八十四两炭鑪中增第一转炭十二两应十二节之数则候罏中火歇开看之色如褐土金星璨然而在又添石硫黄二两和砂重研却入鼎固济之又依前运火同遭十二门每门五日爲一候还从子门起火五日用炭七两其炭长须应七两熟炭在罏中不得增少又丑门火五日用炭八两次寅门火五日用炭九两次卯门火五日用炭十两次辰门火五日用炭十一两次巳门火五日用炭十二两次至午门火五日却退炭归十一两次未门火五日用炭至十两次申门火五日退炭至九两次酉门火五日退炭至八两次戌门火五日退炭至七两次终于亥门火五日退炭至六两其十二门皆须依本数着炭周回十二门帀合有一百八两炭在鑪中增于第二转炭二十四两应二十四气之数终十二门六十日足候鼎寒开看色微欲紫又添石硫黄二两出金砂和研令相合则却入鼎中固济之亦依前门门五日火候亦从甲子日夜半甲子时子门起火五日用炭九两则开丑门着火五日用炭十两次开寅门着火五日用炭十一两次开卯门着火五日用炭十二两次开辰门着火五日用炭十三两次开巳门着火五日用炭十四两次至午门却退炭至十三两次至未门火五日退炭至十二两次申门火五日退炭至十一两次酉门火五日退炭至十两次戌门火五日退炭至九两次终亥门火五日退炭至八两此转十二门周回计鑪中有炭一百三十二两又增第三转炭二十四两亦应气候足寒之开看其合砂色渐转金紫光色若星璀璨流辉又添石硫黄二两出金砂于钵中和硫黄熟研却入于鼎中固济令紧密视之上下无罅漏泄然后依前门门运火亦取甲子日子时起火从子门先入炭十一两亦五日次丑门入火五曰用炭十二两次开寅门入火五日用炭十三两次开卯门着火五日用炭十四两次开辰门入火五日用炭十五两次开巳门入火五日用炭十六两次至午门退运火五日用炭却至十五两次至未门入火五日用炭十四两次至申门入火五日用炭十三两次至酉门入火五日用炭十二两次至戌门入火五日用炭十一两次至亥门入火五日用炭十两从子门终于亥门巡十二门周计用炭一百五十六两炭在鑪中旋绕其鼎积运烧之六十口数增于第四转炭二十四两其鑪内鼎四外紫气回绕看之如雾候寒开鼎见金砂色转化爲紫光之丹丹内红星点点似欲轻涌更添石硫黄二两和于钵中熟研半日则却入鼎中封固济然后依气候运武火一转还丹从甲子日甲子时子门起火五日用炭十七两次丑门火五日用炭十八两次寅门火五日用炭十九两次卯门火五日用炭二十两次辰门火五日用炭二十一两次巳门火五日用炭二十二两次午门火五日退炭至二十一两次未门火五日用炭二十两次申门火五日用炭十九两次酉门火五日用炭十八两次戌门火五日用炭十七两次终亥门火五日用炭十六两计从子门运武火终于亥门合有炭二百二十八两在鑪中增于第五转炭七十二两应七十二候足其鑪鼎中紫气连天日月失辉山河震岌乃是丹成之候也歇鑪出鼎于香坛之上寒之然后开看其丹赫然轻飞脱离于质如芙蓉花九层连于鼎盖之上下五日分毫无失其鼎内有滞灰二十四两如紫金色其紫金一丸麻子大亦制伏汞一斤及五石五金尽化爲至宝然则迁其鼎于三洞各鎭其功功合归眞迥然蝉蜕此乃还丹之力其宝伟哉成丹归眞品第九夫仙者有品格眞则一同如七反之丹砂功力甚着服之亦得高仙尚未证其眞仙也縁上有质碍之体未能轻化离于五神犹爲眞水世人所以销铸且九还之丹成飘飘轻化迥脱去质圆光洞焕气耀冲天遇物而化无有碍也千鼓万鞲终不销化而精光转益得服之者当则羽化云飞便爲高上之眞人也故积精而致仙积仙以成真者则超于至阳与天地长乆腾凌云雾宰制万灵役使群仙巍巍高上昇于紫阙乃号曰真人矣然干坤不偷阳精岂减世类沦化惟真长存也云笈七签卷之六十八云笈七籖正统道藏三家本一百二十二卷太玄部云笈七签卷之六十九从九金丹部七返灵砂论予自天元之初从衡岳游于黄龙止于宾馆忽于巖宂之中遇至眞之人授于灵砂要诀告曰吾自得许仙君之后仙君授诀于吴天师天师授于同郡丁眞人今本即眞人所出也假如丹砂之本诀玄理深奥固难卒寻好道之流志慕神仙之者若不究其眞元沈沦于尘俗自上古仙经文皆祕密隐蔽不言不显露于世予常愍然今述爲灵砂七返篇及金丹志诀二章并爲序论矣论曰丹砂者太阳之至精金火之正体也通于八石应二十四气丹者是金感于火名之爲丹汞者是水去于金而名汞丹者受阳精而候足汞则离本质而体不全故丹砂是金火之精结成含玄元澄正之眞气也此是还丹之基本大药之根源德合则万象生焉体离则杳冥难测经曰阳精赫赫得之可以还魂返魄故饵阳精者所以长生服阴魄者死而爲鬼丹砂是阳之正气赤帝之君据于南方火之正位只如丹砂之体数种受气不同惟三种堪爲至药上者光明砂中者白马牙砂下者紫灵砂余有溪砂杂类之砂不中入至药服饵所用光明砂一两服之力敌白马牙砂四两白马牙砂一两服之力敌紫灵砂八两如溪砂土砂之力不可比量也或曰一等是丹砂俱受太阳之精气因何有溪土杂类之砂力有小大者答曰光明砂者受太阳清通澄朗正眞之精气降结而红光耀耀名曰光明砂白马牙砂者受太阴平和明彻柔顺之精气降结而白光璨璨如云母色者名曰白马牙砂紫灵砂者中受山泽之灵气结而成砂而色红紫名曰紫灵砂如溪土杂类之砂俱受浊滞不眞之气结而成砂即混沌无精光也故不中入至药所用且如光明砂一斤伏鍊得十四两伏火鼓得至宝七两白马牙砂一斤伏鍊得十二两伏火鼓得至宝六两紫灵砂一斤伏鍊得十两伏火鼓得至宝六两溪砂土砂杂色之砂一斤伏鍊可得六七两伏火鼓得至宝一二两明知溪土之砂受气不清滞浊参杂高上贤明之士先拣其砂次调火候在意消息而成七返七还且金石之中至灵至圣至明无过于丹砂者也怀袖致之一两尚自辟邪魔况乎伏鍊入于五藏者哉且如七返七还异名同体而返者是丹砂化爲金还者是金归于丹经曰返我乡归我常服之白日朝玉皇或曰七返者是丹砂属火变鍊成金假名爲七返者乎论曰火之成数是七七度变转以应阳九之极体也且七度变转者是丹砂鍊治得伏火也鼓成白银化出砂令伏火鼓成黄花银即是第二返将黄花银化出砂伏火鼓成青金砂即是第三返将青金变化出砂伏火鼓成黄金即是第四返将黄金化出红砂伏火鼓成红金即是第五返将红金还遣化出砂伏火鼓成赤金即是第六返将赤金变化爲砂伏火鼓成紫金至紫金即是第七返灵砂之金而含积阳精真元之气足矣而将紫金变化爲砂运火烧之一周迥然通彻洞耀即成紫金还丹得服之者形神合当轻举且世人多误取石硫黄唿爲太阳之精和汞而烧七返且硫黄受孤阳偏石之气汞又离于元和二物俱偏如何得成正眞之宝切见世人伏鍊衆多终无成者盖縁迷迷相传至于后世予甚哀之只如第一返伏火丹砂服饵一两即去除万病服之二两即髭发玄青服之三两即颜色悦红服之四两即延年益寿第二返砂服之一两即体和神淸返老归童第三返砂服之一两虚夷忘情心合至精第四返砂服之一两即精神明彻通于内外第五返砂服之一两即身光满室水不能溺火不能烧第六返砂服之一两即造化不能移鬼神不能知第七返砂服之一两即超然于九天之上逍遥乎宇宙之间更服九丹即赴金阙列位眞人故知丹砂之力昭然而可观乎自上古高仙或昭其㫖祕其踪皆以隐言深密好道之流志慕轻举者莫究其根源自予得其奥㫖常欲周济爲功大道垂恩咸愿同归玄境遂作灵砂七篇金丹二章并述火候次第药物品数高下列之于后章以授贤明至诚君子得而宝之即福寿无疆轻泄之人殃其九祖亦不可诬言而蔽道愼莫写志用则贤愚可熟鉴而授之矣第一返丹砂篇本经曰丹砂者是万灵之主造化之根神明之本而居清玄緫御万灵动之则离体定之则干成能变化者故号曰青龙若翱翔而爲名谓之朱鸟上品者生辰锦石宂之中而有数色中品者生于交桂亦有数类下品者生于衡邵数种品类皆縁清浊体异真邪不同降气分精感通金石受正气者服之而通玄契眞爲上仙矣受偏气者服之亦得长生留世且上品光明砂者出于辰锦山石之中白牙石牀之上十二枚爲一座生色如未开红莲华光明曜日亦有九枚七枚五枚三枚一枚爲牀座者十二枚九枚者最灵七枚五枚生者其次每一座当中有一大珠可重十余两爲主君四面小者亦重八九两亦有六七两已下者爲臣周绕朝揖中心大者于座四面又有杂砂一二斗回抱其玉座朱牀于其座外杂砂中拣得芙蓉头成夜安红绢中光明通彻者亦入上品又有如马牙成白浮光明者是上品白马牙砂有如云母片白光者是中品白马牙砂圆长似笋生而红紫色者即上品紫灵砂若是白片稜角生青光者是下品紫灵砂如交桂所出但是座生及打石中得者形如芙蓉头而光明者亦入上品如颗粒成三四枚重一斤通明者爲中品片叚成明彻者爲下品如衡邵所出緫是紫砂打破石中得红光者亦是下品之砂如溪砂有颗粒成而通明者伏鍊饵之亦得长生留世未得爲上仙矣如土砂生于土宂之中溪砂养于溪水之内而土石相杂故不中入上药服食使用如座生者是最上品之砂若得其座中心主君砂一枚伏鍊入于五藏则功勋便着名上丹台正气长存超然絶累更服至七返九还自然魄鍊尸灭神怡体清阴气都消则合而轻举永爲上眞之飞仙也故知阳之真精降气而圆光周满无有偏邪但是伏鍊之砂作芙蓉头成而圆光通明者即是上品神仙服饵之药经言丹砂者自然之还丹也世俗莫测其元只如玉座之砂世人緫知之如金座天座是太上紫龙玄华之丹非世俗凡夫之所见知也其玉座则俗流志士积功修鍊服之致仙其金座则宿有仙骨清虚练神隐之巖穴则其神仙採与食之便当羽化昇腾高淸矣其天座则天上天仙眞官而所收採服饵非下仙之药也其玉座砂受得六千年阳灵之清精则化爲金座黄堂中有五枚层层生四面四十五小珠珠周绕金座受一万六千年则化爲天座天座则座碧当中有九枚层层而生四面七十二枚周抱在于飘飘太虚之中常有太一之神护持上元之日眞官下採其山忽开光明照一山如火其天座砂眞官收之其世人不可得而取採也故丹砂之元深祕贤明之士志慕轻举者切须辩其药品高下然可调其火候合其阴阳伏制自然而契于高眞矣阴阳制伏及火候飞伏法经言阳精火也阴精水也阴阳伏制水火相持故知氷炭不同处胜负终有归且丹砂是阳精而须阴制阴制者水石盐马牙消玄英化石是也如玉座光明砂一斤制之用石塩六两黄英化石各二两座外生光明砂一斤可用石塩及马牙消各四两黄英化石各一两白马牙砂一斤用石盐马牙消各二两黄英化石各三分紫灵砂一斤石盐马牙消各二两黄英化石各三分如溪土杂类之砂力小每一斤可用石盐及马牙消各二两制之其所用石塩和黄英化石细研爲粉入锅以文火养一日即鼓成汁后和马牙消重烧令赤先用砂塩鼓成汁后方入前药用之其光明砂大者须打碎如江荳大小然后入于土釜中先下石塩次下马牙消和水文武火昼夜煑三十日不得火絶日满淘澄取砂入于鼎中用阴阳火候飞伏其鼎可受一升且鼎者有五一曰金鼎二曰银鼎三曰铜鼎四曰铁鼎五曰上鼎土鼎者资器是也入砂于鼎中用阴阳火候飞伏之飞伏法诀曰五日爲一候三候爲一气用八气二十四候一百二十日周而砂伏火毕每一候飞伏法五日内四日用坎卦一日用离卦坎卦者水煑四日离卦者阳火飞之一日初起阳火用炭七两坚安鼎下须熟炭七两不得增减每一转后却增炭一两飞之增炭至五转后忽有黑气和汞霜飞出则收霜和鼓了石盐半钱重于钵中以玉槌轻手研之令汞入尽即依前却安鼎中用坎离火候飞伏至十二转后每转加炭二两使入鼓了石盐半分作粉铺安面上合有汞霜可二两来飞出其霜虚光鼎中药色渐欲黄紫收其霜及汞和石盐一钱重于钵中熟研了入鼎依前火候飞伏伏至十八转加炭三两其药色欲赤至二十转后毋转增炭四两只有半两已下汞霜飞出其霜坚硬如青金片黄白光明亦和石盐于钵中研之入鼎飞伏伏至二十四转其砂候足伏火毕矣而色红赤光明可观其砂伏了更须用盐花包之重以黄土泥里紧固济入阳鑪武火白烧之三十日后出砂安淡竹筒中封之入寒泉中深埋三十日然后淘研轻飞者分抽服饵沉重者即鼓成金汁且上品光明砂伏火了其色红赤淘澄下可有金星砂六两光明灿烂中品马牙砂伏火了色红鲜淘澄下有金星砂四两下品紫灵砂伏火了色稍紫赤淘澄下亦有金星砂三两如溪土杂色之砂伏火了色或赤亦无光彩下无金星砂上古高仙皆鍊服其眞丹砂而道成也其上品光明砂者即是眞砂也贤明之者须在意採索其眞精然可合还丹耳且伏火丹砂出寒泉了可便熔鼔令见眞宝镕鼔诀每一两伏火丹砂可用盐花半两置盐花于锅底次入伏砂于锅中候锅及砂与火同赤然后鼓之千下即金汁流注名曰白银而面上黄花漠漠润泽光芒可爱是天地之中至眞之宝也如将服饵分抽取一两作三百六十丸丸用枣肉和之爲丸每日服一两丸欲服此丹砂先须洁斋七日然以晨朝东向䖍心叩请告三清紫微眞君太一真人先师仙官水火之灵愿服此灵砂丹于五内永保形神合于至真呪毕礼拜七拜然后服之凡服丹砂后不得喫臭秽陈积之物及诸生血家属之肉生死之秽尤不可观故经云阳精好洁阴尸好秽常须虚和其志澡雪其形以助阳灵之眞气也自然神怡体清而神仙可俟也第二返宝砂篇本经曰鍊眞合于祕妙鍊妙合于至灵鍊灵合于至神至神者合于至道道合则昇腾玉淸而爲高仙矣且鍊砂而得宝者是至眞之药化宝而生砂者即成立感之灵丹也化宝成丹诀曰将其丹砂中白银四两打作锅子安一通油资瓶子中其瓶中可受一升其宝锅子可瓶子底大小先将此银锅子着北庭砂一两石塩一两麒麟竭一分三物和研以苦酒调如膏涂于锅子四面令干以黄土爲泥包里之可厚一寸二分便于糠火中烧三七日然后白炭武火烧三日去泥取宝锅子安瓶子中入眞汞须是本色丹砂中抽得者同类感其气而转转生砂故上仙眞经祕而不泄者爲此子母之法恐凡愚之心见知也然入眞汞于瓶子中后即着水五合常须添瓶子中至五合莫令增少文火养一七日后令干固济其口便以武火迫之三日而红黄砂涌出于宝锅子之上将其砂又依前添汞常令有汞八两在瓶子中不得增减亦依前用文武火候养迫令生砂出即收之毋四两宝计收砂一斤其宝即枯干焦脆而精尽化爲砂瓶子中每只余二两青黑灰耳将其砂依前篇入药煑三十日后淘取入鼎中还以阳火候飞伏五日爲一候一百日足其砂伏火矣火候加炭两多少一依前篇飞伏五日爲其砂伏了不用着盐包裹烧之便可镕鼓诀得亦依前篇盐爲使引令金汁流注此宝砂一斤修鍊而得十五两伏火鼓得黄花银十三两色黄光浮容体润泽而内外黄名曰黄花银也如将此砂服饵入寒泉出火毒寒泉法入土深埋三十日出后淘研用枣肉爲丸每两亦作三百六十丸每日清晨东向䖍心服一丸服此宝砂丹后自然虑静神清浊气不入而志不扰则渐证于神仙之阶也第三返英砂篇本经曰阳元积习而英气自会于眞精眞精感化而神丹可得耳故曰鍊眞致华眞华通应而化爲金英之玄砂也化宝砂中白金而生英砂诀曰将其宝砂中黄花银四两打作锅子还依前篇作用可瓶子底大小爲之用蒲州石胆一两石盐一两硇砂一两共三物和苦酒研调如膏涂其锅子四面令药尽爲候候干以黄泥爲毬包裹于糠火中烧二七日后用白炭武火烧之一七日去泥出锅子依前安入通油瓶子中入眞汞四两清水五合文火养之二七日后更添汞四两又文火养一七日候干紧固济武火迫之一日其砂涌出于宝锅之上而红黄映彻光耀不可言而乃收砂添汞计取砂可得一斤则数足便将其砂入于鼎中依前篇用火候飞伏亦五日爲一转内二日用坎卦即水煑之三日用离卦即阳火飞之三日初起阳火可用炭七两每一转后即增炭二两至七转后有汞霜飞出可二两来其色黄赫紫光烁烁飞在鼎盖之下收其霜于钵中用蒲州石胆一钱重和苦酒及砂以玉槌轻手熟研之相入后却入鼎中飞伏伏经十八候九十日足其英砂伏火毕分毫无少便可镕铸亦依前篇用塩花引鼓之即宝汁流下而淸英光润名曰青金青金者是阳精渐着从兊见震然坤归离此是阳精变转巡历之终始也如将此英砂服食每两先用余甘子半两生甘草二两煎取汁于白银器中煑二七日后澄取砂入安淡竹青筒中入土深埋三十日后出以枣肉和爲丸每两亦分爲三百六十丸每日淸晨东向叩告三清上圣仙官然后服此英丹后自然嗜欲无婴荤血不入端居凈室而神和体轻与眞人爲俦矣第四返妙砂篇本经曰干体阳曜离精渐明艮雪轻鲜阴魄消化乃是青金精液感汞而生砂英气相因集而爲妙名曰妙化砂妙化砂诀曰将青金四两还打爲锅子用赤塩半两石硫黄半两大鹏砂半两北庭砂一两蒲州石胆一两凡五物和苦酒研爲泥涂其青金锅子四面以炭火炙渐渐逼令药泥尽干爲候一依前篇用黄泥爲毬包裹之以糠火中烧二七日后即白炭武火烧之一七日毕去泥出锅子依前篇安瓶子中入眞汞四两清水五合不得增减养之二七日后更添汞四两又火养经七日后令干固济之以武火迫之一日而妙砂涌出可有四两即收之更添汞四两亦依前文火养之令生砂出即收取计收砂一斤即数足矣其砂入鼎中依前篇用火候飞伏亦五日爲一转内二日用坎卦是水煑三日用离卦则阳火飞之飞伏火候一依英砂篇中用火加增炭数多少经十六候八十日而妙砂伏火毕则金星光璨映彻红耀不可言爲至英至妙之丹砂也如将镕铸亦须用盐花爲使引令金汁流出便成黄金其金凝黄皎洁精彩光耀旣至坤形离精渐见故经曰从阴而返归阳自浊而返归清此则是阳炁变鍊合于眞妙而自然位至神仙也若将服饵每一两先须余甘子半两生甘草一两紫石英一两煎取汁于宝器中煑二七日后亦入淡竹青筒中入寒泉埋之三旬后出以枣肉和爲丸每两分爲三百六十丸每日晨朝向东服一丸自服此妙砂后渐渐精思通彻浊滞之气消革则形神虚白洞合于至真自然超其玉京而会金阙也若志士得其含元鍊眞之诀如神仙之事岂远哉第五返灵砂篇本经曰阳德播功而垂光运动其元精元精流化爲英砂转而入妙妙气变鍊而生万灵故知玄妙玄圣转转而增光感激眞精自然灵化且灵砂者是前妙砂中黄金转感汞而生砂则红光焕赫璨烂金星而绛色清灵乃号爲灵砂者也化灵砂诀曰取砂中黄金八两打作圆鼎可受四合又将二两金爲鼎盖其鼎内先着石硫黄一两赤塩一两北庭大朋各半两共四物和苦酒研如泥涂于鼎内及盖内外调匀药尽候干即以黄土爲泥包里之可厚一寸文火四面养之三七日以不通手爲候三七日后渐以武火迫烧一七日昼夜不令絶火七日满寒之去泥重以甘土泥其鼎外可二分即悬安罏中其鼎下周回令通安火便入眞汞四两于金鼎中着水二合以盖合之火养经七日其鼎下常有熟炭火五两不得增减其鼎中续续添水长须二合不得令干在意消息莫遗失候七日后更添汞四两又依前文火养之七日后令干紧固济其口即武火迫之一日便生红光灵砂可收得五两红砂即须臾入真汞五两于鼎中鼎中常令有炭八两不得多少亦文火养之七日后令干即固济之便武火迫之一日而生砂砂出则收之更添眞汞于鼎中又文火武火养迫令生砂砂出收之此一鼎中计收砂得三十两便止则数足矣其金出砂后精竭而枯脆无光泽之色秤只可重四两以来耳其精华与汞相感结尽化爲灵砂也故经言眞汞者皆是本色丹砂中抽得汞添用之若伏练光明爲药头者即光明砂中汞转转添用如用白马牙砂爲药头取白马牙砂中汞添用变转如将紫砂爲药头者即收紫砂中汞添合如溪土砂中所出汞者名爲杂类气色终不相感且光明砂一斤抽汞可得十四两而光白流利此上品光明砂只含石气二两白马牙砂一斤抽汞得十二两而含石气四两紫灵砂一斤抽汞得十两而含石气六两上色通明一斤抽出汞只可得七两而含石气九两石气者火石之空气也如汞出后可有石胎一两青白灰耳亦于前宝砂篇中略述眞汞之诀而未周细郑重言之所是抽汞用事具列于金丹前章之上品也其黄金鼎中抽收得灵砂三十两数足讫不用阴煑便依前篇用阴阳火候飞伏还五日爲一候内一日用坎卦是水煑一日四日用离卦即阳火飞之四日初起阳火用炭九两每转后增炭二两至五转后每转增炭三两便有五彩金辉霜三两飞出收其霜和砂于钵中着蒲州石胆半分黄𥐻一分和苦酒熟研之半日依前安鼎中用坎离二卦火候飞伏之经十四候七十日足其霜砂伏火毕砂旣伏火金彩光辉色如石榴花精彩璨璨光曜日月一切毒龙蛇神鬼见之潜伏目不敢举可得言至灵哉其砂灵而难鼓铸若欲镕之先于洁凈之处取凈土爲锅鑪絶诸秽杂用盐花和灵砂等入锅鼓之二千鞲始得消镕即金汁流注凝而鲜焕名曰红金红金者是阴魄之气变鍊而尽正阳之精挺立而垂光此是阳灵之眞金也如将服食一依前篇用余甘子生甘草紫石英煎取汁于宝器中煑二七日火候药数多少亦依前篇煑了入安竹筒中固济其口入七深埋三十日出之以枣肉和爲丸毋两丸作三百六十丸丸如麻子大每日清晨洁心东向启告三清上帝君真仙官衆然后叩拜而服之即得心神明达彻视表里身生红光而调合于至眞也第六返神砂篇经曰妙极则灵通灵通则致神神合则道全道全则玄眞降便昇玉清而爲高仙矣且神砂者是九灵构精宝风凝集玄华标结而化爲神砂则焕灿玄黄光辉照灼而名爲神砂者也化神砂诀曰取前灵砂中红金九两铸爲宝鼎可受五合又将三两作宝盖盖之其鼎内亦先着石硫黄一两大朋砂一两赤盐一两北庭砂一两共四物和苦酒熟研如泥涂其鼎内及盖周回令匀尽爲候候干以盖合之着黄土泥包里可厚二分爲则一依前文火养之二七日后即武火迫烧之七日令与火同色赤后令去黄泥重以甘土爲泥泥其鼎外可厚三分即置其鼎于罏中入眞汞六两入鼎中用水三合徐徐添之不得令干文火养七日后更入汞三两文火养之三日候冷又固济封闭令紧密即武火迫经二宿即尽化爲红光神砂收砂又添汞八两依前文火养七日后便武火迫二日亦化爲砂收之又添汞七两亦以文火养之武火迫之令生砂砂出即收又添汞五两亦文火养之武火迫之令出砂收之又添汞三两亦依前法文武火候养迫之计前后收得神砂可三十二两足即止将其砂入石硫黄四两蒲州石胆二两和于钵中熟研半日便入安宝金鼎中阳火飞伏其阳火者纯离卦火候伏之还五日一候初起火用炭九两每一转后加炭二两每转转出砂于钵中熟研之却入鼎飞伏至六转后每转加炭三两如有绛金霜飞出其霜红赫照曜光彩射目收其霜于钵中和砂用蒲州石胆一分和苦酒熟研之半日却入安鼎中用火候飞伏伏经十二转六十日足其神砂伏火毕矣其色赫奕含辉紫光洞彻不可言尔若得溶铸诀一依前灵砂篇法度和盐花鼓之即宝汁流注凝成赤金精光如火故号曰离巳之金者神也其丹砂便可以服饵毋两亦分爲三百六十丸以枣肉和之爲丸服饵诀一依前篇且服此灵宝神丹后自然神灵骨轻身有光明足蹈眞境而爲上仙也第七返玄眞绛霞砂篇本经曰灵宝禀运则感应而神栖归眞积精自然玄霜绛雪腾跃流通流通则爲高眞之灵仙也且玄眞绛霞砂者是神砂中赤金宝鼎养汞而生砂其砂则紫霞红英五彩辉灼乃号爲玄眞绛霞之砂化宝生砂诀曰取前篇神砂中宝金一斤铸作圆鼎可受七合又将宝金五两爲鼎盖其鼎内先须用石硫黄四两赤盐二两北庭砂二两大鹏砂一两共四物以苦酒和研如泥涂其鼎内以药尽爲候候干则盖合之黄土爲泥包裹可厚一寸依前神砂篇文火养之二七日后即武火烧七日寒之去其黄泥重以甘土爲泥泥其鼎外周回可厚二分半即安炉中入眞汞十二两于鼎中着水三合不得置干徐徐添水则以盖合其鼎文火养之七日其鼎上常令通手爲候七日养候干紧固济其口即渐渐武火迫之三日开鼎看之其汞即尽化爲绛霞玄砂也其砂不得收之便更添汞九两亦依前文武火候养迫之日数满开看又尽化爲砂又添汞六两于鼎中固济文武火候迫促之日数足又开看亦化爲砂矣更添汞五两还以七日文火养之后即武火迫之一日而成其砂红紫五彩霞光晃耀在其鼎中可三十二两分毫无失又出其砂于钵中用石硫黄七两以玉槌细研之一日却入于此神砂赤金宝鼎中固济其口令紧用纯阳火候伏之七日爲一转即开之出砂和苦酒一合熟研而却入鼎飞伏七日爲一候初起火用炭十三两每转加炭一两至三转每转加炭二两便有五色轻鲜绛霞霜二两飞出于鼎盖之上连连如麦颗即收之和砂于钵中用蒲州石胆半两苦酒二合熟研却入于鼎中飞伏经七转转转须开看即入石胆苦酒和研方可入鼎中伏之伏经七转四十九日足其砂伏火毕矣便以武火烧之一日可用炭二十斤分爲四座迫烧之然后开之一日开鼎看其玄眞绛霞之砂文彩辉赫杂错霞光洞曜于日月可言至灵哉极阳玄元之砂丹也如镕铸玄眞诀用塩花和鼓引令宝汁流注而凝紫光耀名曰绛霞之紫金也若将服饵即以枣肉和爲丸每两亦分作三百六十丸每日清晨东向服一丸服此丹砂后倏忽则合形而轻举驾飞龙游于十天八极之外岂不优游哉此玄眞丹砂一丸点汞及铅钖铜铁一斤立化成紫磨黄金光泽不可言耳余自神道设教启于玄慈愍在俗之贤明而述爲七篇二章此篇本从大洞宝经中仙君九品幽章隐文鍊眞妙诀所出禁文甚重非贤莫传岂顽愚悖戾行尸秽质之徒见闻耳深可忌之哉恐泄上古仙圣之眞妙也云笈七签卷之六十九云笈七籖正统道藏三家本一百二十二卷太玄部云笈七签卷之七十从十内丹诀法还丹内象金钥匙夫金液还丹并诸经诀者无出古文龙虎上经魏伯阳周易参同契爲还丹经诀之最妙也莫不以铅火爲宗龙虎爲祖诸家经诀中有明铅而不明火者有说虎而不说龙者虽则互有指陈实则殊途归于一理尽一源也丹诀中有太白眞人歌四句少即少矣妙即妙焉实爲直指龙虎之幽微全露汞铅之宗㫖歌曰五行顚倒术龙从火里出五行不顺行虎从水中生此要言二十宇可谓泄天地互用之机分阴阳反覆之道水虎眞汞之本火龙眞铅之门还丹根基于斯尽矣实爲眞祕之言不易之诰也余因撰诸黑铅水虎论红铅火龙诀盖演眞人之微邃开祕诀之循途也名之曰还丹内象金钥匙火龙水虎论庶诱将来用祛未悟者也黑铅水虎论夫黑铅水虎者是天地妙化之根无质而有气也乃玄妙眞一之精爲天地之母阴阳之根日月之宗水火之本五行之祖三才之元万物赖之以生成千灵禀之以舒惨至于高天厚地洞府仙山玄象灵官神仙圣衆风雨晦朔春夏秋冬未有一物不因铅气产出而成变化也故经云天得一以清地得一以宁神得一以灵谷得一以盈万物得一以生又云无名天地之始有名万物之母即是眞一之精圣人异号爲眞铅则天地之根万物之母是也岂可以嘉州诸铅硫黄硇砂青塩白雪雄黄雌黄消石铜铁金银水垢水精凡砂凡汞桑霜楮汁松子柏脂秽污之物白石消石夜霜朝露雪水氷浆其诸矾土杂类之属草木衆名之类已上皆误用不可备载也或问曰其眞铅如何乞爲指的将示未明答曰黑铅者非是常物是玄天神水生于天地之先作衆物之毋此眞一之精元是天地之根能于此精气中产生天地五行万物岂将天地之后所生之杂物唿爲眞铅即误之甚矣縁此精上爲星辰下爲眞铅之精常与太阳和合长养万物所随太阳极远不过二十六度故我先眞圣师採此阴精设其法象诱会太阳之气结爲神丹故经云太阳流珠其性勐烈急而难当若不以方便法象留连取其至精安肯等闲住于杂物之上非我北方正气纯粹之精铸成鼎器运养周生难见龙虎相吞夫妇合体而成神物哉红铅火龙诀夫红铅火龙者是天地妙用发生之气万物因之以生有气而无质故将一年三百六十日蹙于一月三百六十时又于一月三十日三百六十时内朝夕各系一卦又移此六十卦三百六十爻䧟于五日六十时内复象一月也两日半三十时便爲三十日又象一月朝暮各占一卦又系六十卦计三百六十爻复象一年三百六十日也又于两日半三十时内却分十五时应半月一十五日用事复将此半月从一至十五日又䧟于十二辰中自子后至巳前六辰之内系三十卦计一百八十爻便象冬至后到夏至前应半年一百八十日也自十六日至三十日又䧟于六辰之内午后至亥前六辰之中系三十卦计一百八十爻便象夏至后到冬至前应半年一百八十日也春秋二分在时内二分二至于一日十二辰中都合三百六十象一年之气始复至干自遘终坤循十二辰候分震巽甲门子丑午未阴符阳火圆合天符三百三十六度是晦朔阴阳刑德交会天地变化万物生成之数也皆依刻漏运行夺取气候入神鼎中使真铅天地之毋受此运用而产神精易曰干之策三百六十日足阴阳起伏运用一年周星万物之大数也凡一年计三百六十日计四千三百二十时每日朝暮两卦计六十卦每卦六爻合计三百六十爻凡五日爲一周合六十时应一月六十卦用事六十时系卦三百六十爻便应三百六十日一年也假如有一月三百六十时便象一年三百六十日于三百六十时内用六十卦将六十卦气候又䧟于五日六十时内用六十卦时爲一周又象一年复于五日内分两日半计三百六十爻复象一年也又分三十卦一百八十爻移在半月十五日朝暮各一卦计三十卦又将此十五日配在半日六辰之内共分得三十卦一百八十爻便象半年一百八十日也每一辰内于二十四气中分得二气七十二候中分得六候此气候逐子后午前六辰阳火入神室之中各有寒暄气候符证互立变化之功此六辰是冬至巳后夏至已前半年一百八十日运火合天符动静盈缩造化万物之数也圣人蹙于一百八十日节候䧟于半日六辰之中计夺得二千一百六十年正气入于神室中养万灵也午后亥前六辰阴符分得气候节符与己前六辰数时刻并同亦象夏至后冬至巳前一百八十日也所有震巽阴阳进退之符刑德相背圆缺相交出入抽添起伏否泰即少有不同也此是合天符进退周星造化万象生成潜运之数也故先眞到此皆传在口诀至诫轻泄勿使非人知之令窃弄神机妙用也诸经诀云月有火记明六百篇卦爻行于世也今不备録今所云一日一夜内运阴阳符火入鼎中如震复至干六卦爲阳火也自巽遘至坤六卦爲阴符候也一日一夜内合夺得四千三百二十年正气在神室中生产神精也凡一时夺得三百六十年正气一日夜夺得四千三百二十年正气一月夺得一十二万九千六百年正气一年夺得一百五十五万五千二百年正气也故经云人服金液还丹一粒如稻米许三气限满必获上昇三年药成已于身内受得四百六十六万五千六百年正气年寿也如常服食以寿限无量出天地三界之外纯阳眞精之身有生而无死天地阳九否泰动静常数服金丹之人逃出阴阳之外九阳之表故寿年无数也贤达思之此外乃无上至眞之妙道也遇者得无保祕之缄于心口以待贤能者哉凡一月三百六十时一年十二月合四千三百二十时象四千三百二十年内卯酉二卦息符一年内合数共除出六十日两计七百二十时象七百二十年汞内胎符火数实十个月计三千六百年合天符合三百六十度符合参同契六百篇火记也其余出息七百二十年是金沐浴其精之限微哉此法是大丹红铅黑铅龙虎交媾生成干精坤粹真砂纯妙之上道运火之祕诀养赤龙之魂方也先眞圣人心之隐文希夷之妙道也非防闲浅近之事矣故经云即得真铅又须得眞正爲此事也凡运节符火数一一皆依约刻漏昼夜一百刻分四时五行二十四气七十二候不可分毫差矣若使四季不调五纬失度即眞砂眞汞不产龙虎不交故经云纤芥不正悔吝爲贼是也贤达君子反覆思之无意轻动令不合天道则令天地妙用之气凭何节候而成变化生于万象哉阴符经云天有五贼见之者昌知之修鍊谓之圣人也时有习常道者止余东隣闻余斯言忽叩扃而至大咍而谓余曰吾闻昔先圣有言曰死生有命修短在天又西域书云天地及日月时至皆归尽至于劫石有消无存纤芥天地之内万物从起岂有不拘常数而长存哉数尽皆归于空空者无也又闻言人之生如箭射空力尽还坠今子独云饵金液还丹之人寿年无数复云我命在我不在于天者子言得非习偏见有好恶立虚准乎余答曰吁唿此盖鄙俚偏执之谈也岂达古贤通圣论哉且鄙俚偏执之人焉能凿混元征造化之端擘鸿蒙结阴阳之表欤岂将睫目之附近度量寥廓之幽端乎且干坤之气而生成万物诸途而出始因元判受析阴阳有万法焉有万形焉得泉石焉且阳数奇九之数也相须阴阳之气相禅干坤之内故互用之数未有无用之物类也且九地之下无阳精而纯阴浊气也九天之上无阴精而纯阳清气也有修积阴之气者尽弃魂神于无中鍊妙有任定而性寂静故死而爲阴爽之鬼也有纯阳之精者谓存神气而于有中鍊妙全身形而入无形故生无死爲天上神仙也且鬼神者受积阴之气阴鬼之道鬼贵无形故弃阳而鍊阴之气气积即息息即归阴阴即归死有得死者故名寂灭寂者凝静也灭者空无也鬼道贵无形盖任空寂于眞无中鍊妙有爲下土阴中清虚善爽之鬼神非寻常之有也鬼神阴静之中以斯爲妙道有阴中妙门鍊阴中之妙法天上之神仙者受纯阳之精神仙之道贵有形故弃阴而鍊阳阳气积而动动即返阳阳即归生生即得仙不死者故名曰上昇上者轻也飞也仙者昇也举也仙道贵有形盖运气于眞有中鍊妙无爲上天九阳中清真妙灵之神仙即非常之无也神仙于阳动之中以斯爲妙道有阳中之妙门消阴之妙法鍊阳法有大小门非一也积阴之精附地积阳之形奋天天地自然之道非有爲也故易云方以类聚物以群分本乎天者亲上本乎地者亲下各从其类也故修丹者术士鍊纯阳出阳精取而服之变爲纯阳之身是以就天乃从其类也故名之曰上昇九天天上无阴乃纯阳阳涛之境出干坤阴阳之表故寿限无数也真汞无也故不同干坤之内有数之物且上天不有爲药空寂之形不可服丹故阴教无纯阳之神仙与下士定寂之鬼明有优劣非等伦也纯阳之眞无死数积阴之神无生数此眞阴眞阳俱出天地之表故无常数也且天地之间阴阳鍊眞形二门于斯无别理也又问曰阴阳二门鍊眞形之法得非西域瞿昙氏之法邪中华李老君法邪答曰余始只以明天地之间鍊凡爲圣阴阳二门出世之道元不说李老君瞿昙氏之法邪若以二眞造兹之法即二真何多于天地乎此二真皆能盗天地贼阴阳变化之情鍊阴阳纯精之道俱无成数之身故后世立此二眞爲阴阳鍊眞之教且二眞俱曰修道故道之一宇是阴阳二门衆妙之法强名也玄玄善号也故緫之曰道老君瞿昙各得道中之一门尔故皆出阴阳之外俱得无生死之数也又问曰今修道之人存神养气复鍊金液阳丹服食以至爲纯阳之眞修阴寂之人可得服丹乎答曰修阳之人盖存阳魂留暖气故饵丹以助之成纯阳之身修阴寂之人弃阳魂而就阴魄阴寂之形虚而冷不可以受阳丹也若服阳丹即阴形岂可爲纯阴妙化乎即阴寂不凝鍊妙空不生妙有妙有不生空也又问曰阴阳铅汞别有丹药乎答曰阴寂之法易阴之形空中有空有中不有爲乐空寂之形不可服丹故阴教无丹药也此义昭然贤达可见但性理凝寂絶相离言即真爲空妙有而已修阴之人得此言之爲心印过此以徃无别义也又问曰窃闻高僧中有出没自在死生任情接迹见闻不可胜数以载于经论动逾数百今指一二粗立事端且僧佛图澄生死自在着于明史述金液诀形于丹经又僧昙鸾师作气术论行于世皆同道家忽暂亡而起忽蹑空而行阴教之中岂曰无之吾仁之言阳法有上昇阴教归空寂即此二僧皆留形住世隐显自由得非空寂乎吾曰嘻有何难明哉其二子皆内修阳法外修僧形法岂分外貌乎僧玄皆人也同天地间一物耳若外爲僧内修阳法何异于外貌黄冠乎且阴阳之道任情变化岂有偏党乎惟达摩师气诀正是外内不出入凝定空寂中鍊妙有之法便是空寂法中阴眞又问曰今云鍊阳即出九天之上鍊阴即入九地之表将欲并教天下得否答曰不可也治世之道无出于文也斯阴阳二门且出世之道不可治世不可普教于人也问者曰吾偏习治世鬻誉之书不达延生出世之道罔知二主之㫖难通三教之情今旣闻命寔是饱于玄风醉其真羲也吾向来井蛙醯鸡哉乃唯唯而退余所略书阴阳二门鍊眞之至道意者爲上智之人明达而自知无劳论也愚昧无知勉论不及也中智之人心或进退徃徃执言不回多云生死有命富贵在天复云天地及日月时至皆归尽斯言举世鲜有不言者遂便颙颙待死迕眞失正迷于所苦自甘取也即轻薄无知泛滥之徒岂可见天地之心乎天地之用生成乎岂知阴阳互情乎阴阳相盗出没乎余因达还丹有长生无数之辞故少立通论以示同人非淫欲虚诞沽诮于贤达者哉于斯复有向美索乎同心之子幸鉴于斯歌曰大道生吾真阴阳运吾质寄生天地间生死互经历死生终有门二路各分一一门阴静中于中有虚寂修成阴中神此是西胡术别有阳中道道祕在仙籍劲指天地根此根号眞一眞一天地先天地因而辟令人採取精炼爲庚辛石邀取木中龙合之令契密忽然爲夫妻渐生男女出十月男女生却化爲金液金液作神丹饵之天地毕书情告同人何妨留意觅日月疾如风三万六千日还金术三篇陶植撰植尝读金碧潜通经至魏先生云三五与一天地至精研思十霜妙㫖斯在谓一者水数爲五行之始色禀北方包含五彩终之合道理契自然故能生天生地爲牝爲牡然后还日精于月窟结粹华于冲气灵运潜应与眞合同即非人间术士所能窥测窃见今时学者咸谓水银可以爲金丹朱砂可以爲河车殊不知汞生于铅铅产于金旣不辨眞遂假他物譬如缀花以爲子断体以安孕伤残旣迩精气莫全举世作迷途之人漏气非混成之子茫茫志士同归有待或谓古人妄设终无此道愚甚不取也故徴经义爲术上中下以质之同志尔术上篇古之人所以假易象而爲经者谓至道与天地配如太上始分一气爲二仪二仪判然后有三才俾干坤运而品彚贞坎离用而金水并此道之枢也男冠女笄牝牡相得气交体合应变无方此道之用也日月运矣寒暑节矣滋液润泽施化流通此道之验也阴伸阳屈阳用阴潜一徃一来椎移合性道之返也此乃明乎剖一气以法天象地自有合于无爲者矣岂假他物而成之乎今谨按黄白内经神农云知白守黑求死不得白者金精非世间金黑者水银非世间银又龙虎经云若铅外黑内懐金华金华者爲青龙爲黄爲干居木位其数三又曰被褐怀玉外爲狂夫夫玉者爲白虎爲丹砂爲汞爲坤居土位其数五故曰三五即和谐八石调正纲纪三五则土木之位合而言之其数八又曰金爲水母母隐子胎水者金子子藏母胞此言金水自相含孕韫椟于母中须造化而生也又曰长子继父体因母立兆基此言砂产于金汞流爲子以金养子继体而荣道合自然事根至妙不可不思也潜通诀曰玄白生金公巍巍建始初此明丹砂生于铅金碧歌曰赤水流爲汞汞者弄明珰此明汞非外入也自是干坤交媾受气而生欲生不生焕乎其有文章故经云圣人不空生上观显天符天符信也天气降地气应是阴阳交接而流珠下也流珠者亦谓之流汞矣经曰砂流朱汞父戊己黄金母此数者明铅汞合三才应五行而非人间凡物也又参同契曰植禾当以粟覆鸡用其子此明于性性纽乎情情性相依还返自然是爲变化由铅与水银非类不相爲用也且情性旣分眞终始自相因爲干坤矣牝牡也金水也木土也情性也龙虎也虽同出异名须以类合如有差谬不相涉入矣故曰类同者相从事乖不成宝又水以土尅木以土荣相杀相生更爲父母且水银不在五行正位朱砂非龙虎配合故曰杂类不同种安能合体居故古歌云莫坏我铅令我命全莫破我车废我还家又曰铅断河车空所作必无功铅破河车絶所作无处出又五篇曰铅中有金金中有还见宝别宝修心炼形贤人得道又曰宁修铅中金不修金中宝此数者圣人明喻以示后学犹虑不晓故郑重而言之亦知龙虎二事本乎一物者也得其理者谕诸返掌迷其迳者譬彼上天但以世人未悟遂使后学舍返掌之易从上天之难用意逾切去眞逾远纷纭难议眞假相乱或曰用铅耶或曰用水银耶若以水银爲之干坤其可立乎刚柔其可分乎必以杂铅而爲之则金水何由而得生还返何由而得行又焉能变化由其眞欤且古来歌诀唯賛铅之功効不说水银之精妙以二事共成不得不兼而美之乎必以水银爲言但假铅气而成河车何得遗本而逐末乎作者之意旣其如彼后学之见又且如耕石种稻縁木求鱼期于有获难矣又况文字所传者非精妙之至闲诀所受者非至人之遇夫知与不知犹千里之与指掌尔自非眞人曷辨眞理今特与衆人爲论者谓言者不知知者不言又焉知道隐乎言与不言之间哉术中篇凡言水银可以爲金丹者妄人也言朱砂可以驻年者不知道也不知道惑妄人之言去真远矣夫汞者姹女之别名砂者铅中之至宝丹经所谓砂汞者此其眞诀也且铅中有砂汞犹人之有情性情性于人非外物也砂汞生于铅非外类也三一之道修性合情然后可以返魂还元若引外物爲情爲性不可合水银代汞则铅不可亲性不可合三宫其可固乎铅不可亲八石其能妙乎故参同契云结白见宝造黄金此者皆非人间朱砂水银爲之有顷之间当爲白烟矣又焉得解散爲水马齿栏干乎明者省之可以一言而术眞伪耳术士得之则正性不惑正性不惑则爲道日亲而根本自正岂假外名遣妻絶粒丘壑然后希遇哉故再叙情性原其砂汞重解先圣指象立喻之意诲贻于后贤也术下篇经曰白者金精黑者水基水者道抠其数一又曰知白守黑神明自来是知太玄之精爲道根本当其抠纽天地鍜鍊阴阳理契自然功侔造化故定两弦之数以二八合上下得干坤之体也稽六十四卦极天地之数用卦又云爻爻披摘而三百八十四神存乎其中矣干之策二百一十有六坤之策一百四十有四引而伸之触类而长之緫一万二千五百二十所以应万物之数备刚柔之体又天数二十有五地数三十凡天地之数五十有五所以成变化而还返也若积阳爲天聚阴爲地天否地闭神明见焉虽元化一施妙用无极且世以金木水火土合之寒暑衰荣若春夏秋冬日夜相易阳之用也以金生水水生木木生火火生土土生金阴之用也若天地在乎手造化由乎身自凡跻圣名列金薄与黄帝老子爲先后所以顾兹门而无别径也凡我同志庶几于此者要在细求眞诀务以师授不可以谀闻浅说多言或中之义所希企及矣噫今之人不达神明之意未通天地之理按文责实以意推披殊不知古人与其不可传去矣徒议枝叶不得根本迷迷相指讵可复追植林野鲰儒岂曰先觉常给侍长者侧聆斯义以爲砂汞无干坤不可得也龙虎舍金公无自入也或陈梗概以备错悮焉歌曰仙人拍手雪成团黄花欲入紫河难子母一时流作水变化还同九转丹云笈七签卷之七十云笈七籖正统道藏三家本一百二十二卷太玄部云笈七签卷之七十一政一金丹太清丹经要诀余历观远古方书佥云身生羽翼飞行轻举者莫不皆因服丹每咏言斯事未尝不切慕于心但恨神道悬邈云迹踈絶徒望青天莫知昇举始验还丹伏火之术玉醴金液之方淡乎难窥杳焉靡测自非阴德何能感之是以五灵三使之药九光七曜之丹如此之方其道差近此来握翫乆而弥笃虽艰远而必造纵小道而亦求不惮始终之劳讵辞朝夕之倦研穷不已冀有异闻良以天道无私视听因之而启不违其愿不夺其志报施功効其何速欤岂自衒其所能趋利世间之意意在救疾济危也所以撰二三丹诀亲经试鍊毫末之间一无差失并具言述按而行之悉皆成就然人之志所重者性命其危春露其脆秋霜俯仰之间相顾如失荣华贫贱诚爲不住之容忧悲娱乐并是难留之事以此而言深可叹矣余比读诸方故亦不少观其梗槩例多隐祕味之者翻增其惑说之者返益其迷遂使修鍊之流不见成功之处岂其古人妄说耶抑由学道之辈自不能考其㫖趣也余所陈方意于文记间如视掌中一试披寻莫不洞照相知之士通鉴名人有所不同心之取证故列爲三篇耳处士孙思邈撰诸丹目録三品初陈神仙大丹异名三十四种太一玉粉丹太一召䰟丹返魂丹更生丹全生归命丹四神丹太一神精丹神变丹神液丹假使通神丹五灵丹昇霞丹灵化丹三使丹捧香丹太一丹使者丹奔云丹控鹤丹八石丹丽日丹素月丹度厄丹持节丹绛色紫游丹雄黄赤丹赤雪流珠丹红景丹赤曜丹重辉丹红紫相间丹艮雪丹月流光丹水银素霜丹右所陈诸小丹法等虽时所称用然其丹异名未必各知之所以今并列之次陈神仙出世大丹异名十三种黄帝九鼎丹九转丹大还丹小还丹九成丹素子仙童丹九变丹太仙霞丹太和龙胎丹张大夫灵飞丹昇仙丹神龙丹马仙人白日昇天丹右诸大丹等非世人所能知之今复标题其名记斯篇目而终始不可速值也是以其间营横方法并不陈附此其有好事者但知其大略也次陈非世所用诸丹等名有二十种八景丹金华丹玉味消灾丹神光散馥丹凝霜积雪丹奔星住月丹堕月惊心丹金液玉华丹茅君白雪丹白雪赤雪丹红绛垂璧丹七星辟恶丹七曜灵眞丹流石鲜翠丹金辉吐曜丹太清五色丹北帝玄珠丹感灵降眞丹群鬼昇云丹太白精丹右按其方服之神仙旣药物难具营作非易所以但列其名不复陈其法式若好事者宜以广知其名也造六一泥法凡飞金转石唯以六一爲要自远代诸贤销鍊之流莫不咸蔽其事大都相传法者皆用矾石赤石脂左顾牡蛎矾石滑石戎盐卤咸等或妄用蚯蚓粪者以此等药并亦具鍊作之方其方法又各各不同作之例皆不能精了古来名方要术无不备经试鍊就此之中未有不尽其理不见一事近仿佛者余常爲之发愤兴叹不能已矣自谓古人隐祕斯术且诳将来学者又按古方并用矾石用黄土泥烧之经夕即自然成其细粉余遂依法烧之经两三日竟不觉有异谨因闲暇更依古方烧鍊可经十日已来以指微捻乃成烂粉光润可爱亦细腻希奇更取新矾石烧之二十余日到加干石全不一种始知一切方法不可率尔轻试之不依古法即云无验如此者触目皆是又矾有种类不同所出之处各异并州与嵩岳出者爲良自外者不堪入用鍊矾石法凡鍊矾石器以黄土作之其状似竹管可长五六寸阔三四寸以矾二三分其口已上瓦作盖盖之矾石内筒讫别以细沙并黄士等分爲泥泥筒周遍可厚一二分许缓火炙之令干又更泥泥又更炙炙令干热然后入炉烧之但使将息伺候得所必万无一失造烧矾石炉法其炉垒高二尺明阔一尺其下四面各开一小门子拟牵风击火也又时时去积灰一头别一个铁釜大小与药筒相称高可三四寸许即以铁釜置炉中筒于釜上以炭烧之七日明使昼夜火气不絶恰好更不劳多日满取之研极细别以赤石脂麤擣筛相和爲泥作饼子可厚半寸阔四寸曝之令干内于矾石炉中烧之一日更细擣筛极细研之别入生赤石脂细擣筛讫与成鍊者等分相和和讫又以矾石及赤石脂二分和之爲泥稀稠得所搅之令极熟用之泥釜固济一泥以后即一手取药更不得重看其药气永不畏失余用之多遍唯觉善莫能加焉矾石宜取敦煌者轻手擣之以马尾萝下筛之讫置铁铛中以勐火熬令汁尽又擣筛令细每计赤石脂与矾石二分相和讫计所和之粉五两内可加戎盐一两卤咸二两合和亦无妨不着亦得凡作六一泥者只爲固济欲使牢固今只二种药爲泥又加一二种亦损者何烦多种其六一之名乃是古人隐祕之语其六上加一便是爲七以七种药爲泥故云六一也世人不识不知何以名之六一也滑石所出处其石本出东华州今人不究其根本乃用崑崙所出者爲六一泥所谓图北向南于理殊非所允又其石性有数种硬者细细擣之筛研令熟用之益佳左顾牡蛎法左顾牡蛎者意本取其细腻比试向经二三度亦经火鍊而用者亦经不鍊而用者皆无意即知此一味乃是无用之物若更有别法用之爲佳者非余所知也戎盐法戎盐本方亦不的言出处旣不知所出即知出戎盐之地亦不知用何者爲良见人皆云识之实不能知孰是南人所出以南土无有此盐故关中所出者爲是余复陈此愚见亦不知是否识者宣详而用之虽贵之有能然用势亦相似好事君子知之焉卤咸法此物本出同州东北隅去城可七八里生陂泽中其状似河中细颗盐其味苦而不咸本方亦不言出处人用平泽中地有咸炁之处因辩其土白嫩之色者爲是今推其所由于理又全乖错用之无验特爲于此同州所出者若入六一泥用极理粘好今但矾石赤石脂矾石等并依所陈之法细用之则不复须此药矣诸好事者于此更勿犹豫也本方亦云用蚯蚓粪爲泥亦鲁用之乃与常土不异于理殊非所宜凡六一泥所言诸药等其有所用之徒并不能精识其委曲虽时有识者又不闲将用之法求炉火之妙理亦难爲具悉今着条件六一泥者味虽不多用之极善直云固际神胶足得爲上何必要须六一也凡按古方合鍊多不见成者古人但恐文繁所以不能具载其事以此作者遂无一法能就非深知其本末者则孰能照其出处乎造上下釜法右下釜铸铁作之深三寸明阔八寸底厚六分四面各厚四分其唇阔半寸厚三分平稳作之勿令高下之也右上釜作之高一尺明阔八寸厚三分许唯飞雄黄上高五寸以外不平下釜并圆作凡欲有心试鍊者其上下釜并依样作之大都形势更不过此法其间上下釜但能将息用者永无破坏之日余自好道术已来向二十载余种种历试备鲁经涉其中校殊无所不爲之者并无成法资财罄竭不免至于困弊今用此上下釜始离其艰辛其上下釜即须用以六一泥涂之其泥和稀稠得所㯶刷遍涂之日曝令干干后依前涂曝干之可三四遍计厚三分许必无坏时其上釜以泥一二遍亦好不涂亦得今以六一泥涂上下釜者乃久亦何必须土涂釜也糖和乃是旧法用旣无验虽旧何爲若有所不知亦不简于今昔古人贤则贤矣然不废于此事多不能知其理也造灶法右其门高六寸阔五寸以铁爲之其堗勿令向上宜下开之可高三寸半许阔二寸半若向上开者火则微翳向下开之爲佳也用六一泥固际上下釜法右留前所调和泥用小铁匙均厚三分以来涂讫又縁合下釜上轻手按之勿令过度即以六一泥周回遍泥其际干即以文火细细使积渐就干若有拆裂处复以铁匙取泥泥之周悉直至药成以来更不劳再视此法易而且要也太一玉粉丹法朱砂雄黄玉粉右玉粉极硬难擣但以生铁臼擣之以轻踈绢罗之再度即得入用磁石粉十两其性极硬亦依玉粉法治之以水沉取细者用之筛用亦得紫石英白石英银粉空青流艮雪右以打作薄以河东盐合擣研令细绢筛下不尽者依前更着盐研筛以尽爲度即以药末等和以酽醋微湿拌之曝干可十遍余上先以白盐爲借次布药末等讫又以盐覆之即以上下釜相合以六一泥固济以文武火九日九夜寒之一日一夜开看焕彻如寒霜素雪之状又似钟乳垂穗之形五色备具无可比象又更还取药三遍以醋拌如前以白盐末覆借一依前法布之更无别异如此可四五转讫一依鍊金英丹法鍊之讫然后将服其势力不若金英丹二种药并能延人寿命愈疾除此一小有陈丹消毒之者并幽深难解自非妙闲诀法岂造次而可悟也今所陈列一无隐祕冀有雅好之士请于此无惑焉太一三使丹法水银霜朱砂石亭脂雄黄右朱砂等三味别擣讫和布置不异前法还以银霜布诸药上帛覆之合上下釜固济飞之凡用猪负革脂者是老母猪近嵴梁边脂也造紫游丹法朱砂雄黄鲁青石亭脂右别擣研水银十两别研石胆三两别擣筛白石英别熬令沸尽取三两阳起石三两别擣石胆六两别擣筛取东岳者用之矾石五两直尔筛生用之仆消六两别研筛磁石三两别擣筛又朴消三两和诸药余三两用覆诸药上自外者并依前法治理如前醋拌令依法十遍余止其布置飞鍊日数重转一依前无异同也凡承前已来飞鍊诸药等精讫皆须重转三两度然可堪用比见丹无验唯觉毒害者爲转数不多所以无验矣但飞鍊未鲁重转者如此杂石未得丹者气盛在药中不毒何待然圣人设法意在救厄难且世中庸愚情在名利先不闲药理复不究方书或见浅方或闻传说因即孟浪顽心自谓更无比类复有无知之辈视听未弘疾疹旣缠岂与力惜未之于彼又偃仰风神㫖在得物爲未欲愧于容色余亦不欲论之于此然性命之事非轻但杂石稍堪服食实爲非久请有道君子审而详之忽有失理于毫微幸改之从正耳造小还丹法水银石硫黄光明砂犀角末麝香右五味搅和令调以枣肉和爲丸如大麻子许每食后一丸去心忪热风鬼气邪疰虫毒天行瘟疟鎭心益五藏利关节除胀满心痛中恶益颜色明耳目热毒风服五百丸瘟疟服一百丸天行飮下十丸虫毒准上心忪二十丸每食后只可二三丸不可多服垒至如前功能不可具载略而言之余依本草又法石亭脂水银铅黄华金右水银金铅黄等加功细研取大铁瓶莹磨之末硫黄三两先布瓶下爲籍次下前三味讫又布余一两硫黄末爲覆次下盖都毕以六一泥固济火先文后武七日七夜止又寒半日开之其中尽化爲丹焕然晖赫光曜眼目准此丹一两用牛黄麝香各半钱重于洪州土钵中以玉鎚研之极细用枣穰丸如梧子每日食后枣里之食三丸治风顚痫失心鬼魅魍魉等乆服凝骨髓益血脉润肌肤出颜色安魂魄通神仙也造艮雪丹法汞一斤以鍊成十三两钖破以次计之即时合者八两汞六两半钖其中杂药谨録如左吴白矾六两于铛中溶以火熬沸尽使干讫即擣筛爲末用此鍊白矾今时鍊六两秤得五两黄矾四两爲末于铛中熬使干更擣筛爲末太阴玄精二两擣筛爲末朴消二两擣碎熬使水气尽爲末伏龙肝四两爲末取一两和盐及诸药增盐六两擣筛爲末于铛中熬取干初鍊钖三遍讫更熔投好醋中杀钖毒更于铛中溶讫以水银投钖中以铁杖搅使相和置薄掘地作浅坑子以一张纸籍下取写勿流于地上纸上留者水银和银是也仍以好醋喷之使湿即急盖其上次熬盐使干讫取黄矾白矾伏龙肝二两緫和擣勿留于臼中擣之爲末以粗筛度之入少许醋拌勿使湿取二两伏龙肝籍釜下铁匙按之使平实次以盐燥未二匙按使平实次朴消还以匙拨使平实即内药但平拨不须实以匙多少抿使平整即以盆子覆上固济使宻着火三日两夜开药收取如恐不尽所有恶者并铛中药滓緫和于一小盆中取少醋喷之使才润细研之讫以一匙内底盖盐依初飞法固济讫着火两日一夜即开看所有水银并皆尽矣取药即休此药主鎭心安藏除邪瘴恶气疰忤风癫风癎等疾飞药三两转已后可研令极细以枣穰和爲丸丸如麻子大每日服四丸若不觉有异者渐加至六七丸每旦服之不过三二丸其药性微冷若先患冷疾不宜服之治传尸疟瘴疠时气一切热病入口立愈神効若用入面脂治皯𪒟太阴玄精出河东解县界盐池中水採之其色理如玉质无异其形似龟甲以殊黑重者不堪黄明者上也造赤雪流朱丹法右雄黄一斤擣轻纱筛讫以苦酒拌和之令浥浥日干干更拌如此十遍止与白盐末拌和以盐覆借固济一日一夜后以微火炙六一泥令极干渐加火勿须勐更一日一夜即加勐火令其下釜旦暮常须与火同色不得暂时令火微弱如此桡三日三夜止寒之一复时开取上釜药精更微研之下釜余滓亦擣以药精相和饭拌令浥浥依前布置文武火一如前法烧之药成焕然晖赫并作垂珠色丝之状又似结纲张罗之势光彩鲜明耀人目睛见之者不觉心神惊骇惟冝安心若有卒暴之病及垂死欲气絶及已絶者以药细研之可三四麻子大直尔鸡子黄许酒灌之令药入口即扶起头少时即差其口噤不受药者可斡上齿而灌之令药入口以手按之下腹及揺动之使其药气流散须臾即甦治其鬼邪之病小小疟疾入口即愈此药神验不可具说但恨造次无人解鍊用之鍊太阳粉法石亭脂盐花伏龙肝左味右石亭脂破如豆大用盐花和左味煑之七日七夜其脂以布袋盛之悬勿令着铁煑毒性尽出研和前伏龙肝令均入内釜中先布盐花安亭脂尽上还将白盐爲盖了固济之三日三夜文武火依前法鍜讫寒之半日开谨案本草云石亭脂味酸温有毒主治妇人阴蚀疽痔恶血坚筋骨治头秃心腹积聚邪气冷癖在胁呕逆上气脚冷疼弱无力及鼻衂恶疮兼下部漏疮止血杀疥虫治脚气男子阴痿阳道衰弱妇人体冷血气腹内雷鸣但是患冷诸药不能疗者服之不过三五日愈服之法令研粉令极细以饭和爲丸丸如梧桐子大每日空腹服五六丸酒送之若兼余草药爲丸服之益佳也造金丹法黄金错碎爲末水银雄黄雌黄右以前雄雌二味细研如粉乃和之皆于六一土釜中密固济炭火九日九夜煅之寒二日刮取飞精先别作筒用淳左味鈆钗丹作泥涂筒里令极干又以左味飞精如软泥内筒中坚之以铜盖覆上六一固济作铁钩悬筒令底去地二三寸马通火煴之常令筒底微煴六七十日寒之发取药赤如丹即成也更研治以枣穰和丸如小豆大旦以井花水向日服一丸七日玉女来侍二百日行厨至三百日寿与天地齐此方似金液而小异若马通难得用糠火亦得也造铅丹法铅水银右取黍谷二斗蒸之令破蒸熟以醋浆水投谷中密盖五六日令爲醋次用车辙中土筛安柈中搅和似煎饼面取铅销之投泥中拌半即于好铛中更洋铅令销暖汞投一斤铅中待泻凝以绳子系之悬于铛中二七日其精自下醋中收淘洗令凈和朴消消石各一两如飞丹法三遍飞之每转三日收取精以饭和爲丸丸如麻子大每有诸热病者皆治之鍊紫精丹法水银石亭脂已上二味入瓶固济用黄土纸筋爲泥泥瓶子身三遍可厚一大寸已上用瓷盏合瓶子口以六一泥固济之可厚半寸用火三日三夜一日一夜半文一日一夜半武日满出药打碎取新青竹筒盛和醋于筒中又于大釜中重汤煑之三日夜常令鱼目沸日满以冷水淘去醋味曝干一日还内筒中以清水和朴消如前煑一复时出药凈淘曝干擣爲末极细用枣穰和少麝香丸之欲丸时和少酥及用涂手不然即着手丸如梧桐子大毋日食上服之五丸去诸风疾明目补心二斤已上变白功力旣多卒难陈述忌与流珠方同亦用麝香一钱秤之流珠方在后造流珠丹法硫黄一斤铛中以小麻油煑之取黑爲度即用灰汁煑之去油讫即研盐于铛中伏之用六一泥固济铛口以文火经一日两夜又用武火渐加以铛赤爲度去火待寒出药清水淘去盐味取酒七升蜜半升亦云一升蜜一如紫精丹法煑之三日三夜出药淸水淘去酒味曝干擣筛以枣穰丸之更擣五六千杵至万尤佳丸如梧桐子大空心服每日三十丸觉热即减至十五丸长年服者每日只可五丸所有冷风等病无不愈者七返丹砂法汞一大斤安斧瓶子中斧碗合之用六一泥固济讫以文火渐烧数至六七日即武火一日成如此七转堪服其火每转须减损之如不减恐药不佳也造玉泉眼药方右取水精二两末之乳半合和斧瓶中盛之蜜固济勿泄气埋地下百日出之置一灶孔熏之一日开之青白如玉取铅钖成鍊者二斤溶之以此药丸如梧桐子大投中搅之爲眞白矣若眼不见物及赤但不损睛取一丸如黍米大点目毗尤良太山张和煑石法章柳根杏仁酸枣仁槐子右三味先擣槐子以水搅之去滓取汁和前药内不津器中埋舍北阴地入土一尺以土覆之百日发取名曰太一神水取河中青白石如桃李大者五升取北流水九升煑之一沸以神水二合搅之又煑一沸候石熟任意食食之五日后万病愈一年寿命延永乆服白日昇天矣取神水二升渍生铁二斤十日化爲白银矣添离用兊法离兊石以埚洋之先下离次下兊取柳木搅令均次下黄矾一分准前搅之令均泻出成铤取黄土和左味作埚干之即取黄矾硇砂胡同律各一两赤土一升和左味爲泥里之内中三四固之令密火之十余遍以毡拭令黑气尽爲度如难尽取赤盐和左味爲泥里之乱发缠之入火烧之其赤盐作声如是更爲数遍以黑尽爲限然取硇砂作浆牛粪火烧之佳也又法离兊熟铜右合洋成鋋待冷又入火烧之令极热投马通中冷将锤锤之入火烧之又锤令离锭薄如纸剪破如指大取黄矾一升末之同律三分硇砂二分擣爲末取黄土爲泥作埚子埚子盖之讫布离叶于中以前药重重里之宻固埚口于牛粪火中烧之一日一夜常令埚赤以好爲度矣又法离兊对作波斯盐緑赤土胡同律硇砂等分以左味爲泥里之厚三分勐火火之如此五十遍已上即以金牙一两末之以浆水三升煑之从旦至暮时以布里离横木悬之勿使着器任用之又法硇砂紫铆石胆胡同律右以猪脂和爲泥榇埚底洋离出之如朱而光洋了爲薄鋋以赤土十两末之风化灰三两硇砂三两赤盐五两赤石脂五两石盐三两右已上药必须精治之以左味和爲泥可离挺大小布纸上厚一二分裹三鋋寸洋火之以赤烟尽爲度开之以左味洗之准前裹火之以浆洗之三十遍即表里赤光爲梵天宝也伏汞要法夫汞遇火则飞不能使住凡所爲者盖亦多矣若非物制伏不可爲之今以药伏之万不失一爲头赤石脂石盐白盐胡椒雄黄荜拨黄矾石黄硇砂黑盐右擣爲末以左味和爲泥团作锅形以汞置中巾裹之以横木穿之入釜煑以左味三日夜出之入霜钵中还以左味和乌头𥐼砂云母等分研之七日三易药洗之以油盐𥐼砂少许入釜中煑之一日夜任用也素眞用钖去晕法右以取白不限多少打令薄厚似纸方二寸十斤已上始可爲之多则热气相蒸少则不堪取一斧器可物多少令满从下布之一重蒜韮如此重重相次令满器口大小盖之漆固令密埋地中经百日出即成不得欠一日其马通屋下安置日满出之熔一斤和上鍮一两若软加鍮坚加白其蒜取赤皮者佳左味取三年者然可用着少盐一如食法素眞用兊添白铜法白铜钖右令洋之泻酒中出之打破取伏汞一两胡同律二两油脂一升煑令脂尽胡粉色赤即伏火即以前兊体溶之投水中取白黑二矾胡同律𥐼砂白盐各二两合洋之泻安鋋池中成矣若脆不任用即火之令赤投牛脂中十遍即柔矣赤铜去晕法右取熟铜打作叶长三寸阔三寸取牛皮胶煑之如粥以铜叶内中以盐封之内炉中火之令烟尽极赤出冷之于砧上打之黑皮自落如此十遍已上止即以醋浆水煑令极沸烧叶赤内浆中出之以刷刷之于埚中洋之泻灰汁中散爲珠子其色黄白至十遍止不须更泻成兊凡十两可得三两成入梅浆洗之令白也波斯用苦楝子添鍮法乌梅苦楝子硇砂波斯鍮雀粪贺州镴兊右取苦楝子二升熟酒研之新醋二升雀粪半升研之盐一合相和令调取桑木作槽长八寸阔三寸深七寸置前药于槽中熔波斯鍮一斤下少硇砂熟搅之候清泻槽中药汁里冷出之用毡揩洗令凈炙令干明时用之搅药忌铁物也如此十遍洋泻药槽中佳也白兊十两波斯鍮四两鍊钖一两须先镕兊次下波斯鍮次下钖下硇砂搅之泻爲锭甚妙如脆入牛脂中煑柔之色不明以梅浆洗之素眞用鍮要法成鍊波斯鍮兊𥐼砂三豆许大盐三指撮右置埚中相和溶之成熔少时又火之令赤泻着盐水中如此四五遍止即以梅浆洗之六七遍以白爲度入梅浆先烧令赤然后投浆中其浆亦瓷器中火之令热素眞用雄黄要法雄黄雌黄右置猪脂中煑之三百沸即取热铜十两兊三两令洋搅之取黑矾末投中佳也素眞用铁法右取生铁擣碎筛细研十两打钖爲薄如杯形裹上末用擸木爲灰熟研之令光然后入钖杯了重入甘埚中入风炉内火之候铁欲动不动即取勿令絶碎纸里着炉中铁上其铁即沸看钖凝定即安兊添之沸其兊以铁上如不相入即更下勿郞藤其兊铁即和即以铁錍研兊下掠却不净看兊不动即下炉中热灰覆上良乆还将錍抉余热气以竹筋点水沃兊上三两遍止任意用之勿郞藤其茎大如指其子亦堪食稍饴少许生在山中或生平地缠草而生茎上有㓨㓨相对生叶如边雁齿大如指叶叶相对取时勿惊动仍取其根必须阴干勿令日干七月八月子熟赤色其铁取犁头铁白色佳余并不堪用伏雄雌二黄用钖法雄黄钖铛中合镕出之入皮袋中揉使碎入甘埚中火之其甘埚中安药了以盖合之密固入风鑪吹之令埚同火色寒之开其色似金堪入伏火用之佳也二物准数别行造硇砂浆池法硇砂鸟梅左味右以土釜中煎之五分减二堪用造梅浆法梅右以水一升盐半升土釜煑之烧令赤洗之鍊丹合杀鬼丸法朱砂雄黄雌黄黎芦鬼比目桃仁鸟头附子半夏石硫黄巴豆犀角鬼臼麝香白赤术鬼箭蜈蚣野葛牛黄右各二分擣筛爲末以茵草汁合爲丸丸如鸡子大烧一丸百鬼皆卒抱朴子用此药飞三奇丹也鍊矾石伏汞法并州矾石擣爲末以瓜州矾和左味拌之三十遍入釜飞之每二十一日一开更加生矾石三分之一还拌生者飞之生者性利相接即止三十日已上者蝼蚁之状光明可爱百日弥佳右取帛裹之内筒中蒸三日夜末之一两粉制汞一斤若令赤左味煑之令干色紫赤止釜中不上准法烧之以赤瑾上团之入风炉火之百日风化爲灰准矾石三斤用脂一斤铁器中炒之以脂尽爲度汞十斤矾石铁器勐火火之搅令烟入即成然后土团前汞宻封内釜中火之九日夜止任用之能先以脂熟熬后入埚中火之一百日弥胜取铛中熬之加矾石末一度如钖再度如石造白玉法右取大蛤蒱擣爲末细研之取一斤内竹筒中复内消石宻固之内左味中二十日成水后取白石英半斤擣作末投筒中即凝出之好炭火火之令赤即成白玉亦服饵之也造眞珠法右取光明蚌殻削去上皮以醋中煑之令熟出细条之丸作珠大小任意取鲤破腹开内珠置中还随令合蒸之令极熟出珠未蒸前鑚孔以猪毛穿中又取云母以白羊乳煑之数沸出令温以珠着中渍之经宿然后洗令凈成矣又法以鳔胶和蚌屑作珠随意大小鑚孔近草火后炙令干以两塼支一甖置珠瓦上复以一瓦盖上泥塼四边作灶形以草火烧之令赤出之取蚌屑盛筒中四个口内于资器以左味浸之十日即色变珠成造石碌法铜青石黛雌黄柏汁右和合日干入尽用之精妙也造石黛法苏方木右以水二斗煑取八升又石灰二分着中觉之令稠煑令汁尽出讫蓝汁浸之五日成用云笈七签卷之七十一云笈七籖正统道藏三家本一百二十二卷太玄部云笈七签卷之七十二政二内丹大还丹契祕图叙曰大还丹者乃日之魂月之魄二曜精气之所致也本乎南方火位袭化北方壬癸之中历涉五行包含五彩功齐天地难可备书混沌爲先象其元气分判清浊以神爲助八卦相配日月光曜合成大丹所论火候以朔望爲据言药物则铅汞爲先炉鼎华池眞人定位神仙证讃类成十二章以象十二月用晓求眞之士将传志道之人耳混沌华池第一夫华池者玄元始初之气造化天地之象三一之数雄雌而未分清浊浮沉不定处乎潜龙之位故君子守道候时得之者分析有无超凡入圣经云知白守黑神明自来是知玄爲万物母圣人祕之不形文宇口口相传知其诀者爲仙耳青白金黄牙第二言白金黄牙者非金银铜铁铅钖水银朱砂五金八石铆铅之类是干坤媾精太玄流液感气而成且如人之有身皆因父母传气而生非肉所化至药亦然坎男离女情性相依结气而成白金黄牙爲天地之先经云有名万物母时象九二见龙在田如修得之者即仙道俯拾而取之益人颜色坚固骨髓如人食玉如玉之润此之是也白金五行第三夫五行者水生木水银也非世间水银木生火朱砂也非世间朱砂火生土神气化生非世间土土生金白金也非世间金金生水黑水也非世间水金伐木水尅火土王四季终始相因五行相生相尅共成至药若取外金术水火土何得圣人偏賛三五与一之功故知迷者素丝可悲歧路可泣无师执文万无一得求眞之士可不勉力精脩勤志乎四象第四夫四象者乃青龙白虎朱雀玄武也卷内除已注说外余并取冝装青龙者东方甲乙木水银也澄之不清搅之不浊近不可取远不可舍潜藏变化无尽故言龙也白虎者西方庚辛金白金也得眞一之位经云子若得一万事毕淑女之异名五行感化至精之所致也其伏不动故称之爲虎也朱雀者南方丙丁火朱砂也剖液成龙结气成鸟其气腾而爲天其质降而爲地所以爲大丹之本也见火即飞故得朱雀之称也玄武者北方壬癸水黑汞也能柔能刚经云上善若水非铅非钖非衆石之类水乃河车神水生乎天地之先至药不可暂舍能养育万物故称玄武也如志士烧錬丹鼎知此四象者十方天人莫不赡奉古经云四神之丹此是也明铅汞眞伪第五夫言铅汞者离流液爲汞坎结白爲铅世人以黑铅铆鈆夹生银蜜陀僧㘅铅铅黄花黄丹等爲铅此大谬也且铅中有金金中有还丹是知黑水中生白金白金变黄金黄金变紫金紫金含五色名曰大还丹岂不明乎何得更将水银汞以成质之物爲铅经云鸣鹤在阴其子和之又云虎啸龙吟物类相感岂谬言哉且汞爲情铅爲性情性相合曰常道道曰自然诚非外物也幸愿精思其理天不遗于志愿也歌曰鼎鼎不用鼎药药元无药用铅不用铅意向铅中作贤者审思之用铅依前错日月第六夫日月者天地之至精也药中即以坎男爲月离女爲日日中有鸟属阴月中有蟾属阳白金产于河车中即阴中有阳水银生于朱砂中即阳中有阴此二者圣人相传贤人相授宝诀具明非凡常术士所能窥也日月如知日月在乎手造化万灵事无难也访神仙瞻日月之精爲长生之道实可重矣明药色第七青色白色得此白金服者可爲地仙黄色得此黄金服者爲中仙紫色得此紫金服者爲上仙夫药之权舆者玄水生白金白金变黄金黄金变紫金紫金含五色名曰大还丹又古歌曰一物有五彩永作仙人禄按今之修药但以匮盛用火养之永无变化兼不伏火饵之便随大肠而出返丧天年实可悲哉终不可得之也但在精之审之神仙必无所误义理晓然即人粗心不细详得此意与阴丹合义理即不同互有修制唯可久而披寻方可见眞也大还丹之象白虎朱雀玄武青龙大哉无粗不包无细不通若悬象于天则十方天人莫不瞻奉若悬象于地则冤魂得离涂炭若悬象于身则身神并爲飞仙排云控鹤寿杖杀活自由铸镜杀一切魑魅十方神仙以此爲无价珠乃如意神珠也无可无不可勉力修之九还七返第八天九还七返者大而论之一年小而论之一日只如北斗一日一夜一周天天降地腾生化万物从寅至申爲七返子至坤爲九还此则不曰还丹大还丹须得三千六百年气候亦如是以小而明大只如一日有十二时六时阳六时阴阳象春夏阴象秋冬若然者一时象一月一月有三十日三十曰有三百六十时亦象一年即一日十二时象十二年三百六十日象三千六百年还丹之功毕人以十月成身丹以十月脱胎人道相通超凡入圣岂不了然乎择友第九君无友丧国臣无友失忠庶人无友丧家道无友失眞所以玄元与尹喜宿契孔子与渔父合机马明生与阴君闇合青牛与惠远而会同岂非良友者乎且今之求道上至王侯下及庶民万无一得者何皆由不择其友也夫至药由心所感志士应感而归者表天道无所不烛时机未精多生疑虑又失前功爲灵官之所呻何以然奈何王侯心希早成情无专志返疑术人转託所使监守致今凡眼所窥而拟成至药若然者即率土可爲仙耳又古经传授至药先须清斋七日立置坛宇烧名香挂十方缯彩用黄金百两以爲心信投简破券向天设盟方可传授若不然者获贼天机之罪殃及九玄七祖身被天地水三官所诛岂合轻师丧得自从胷襟造次而窥眞圣至药者哉夫人臣得遇此图兼曾受口诀者隐而不献君父信爲老耄是爲不忠之臣不孝之子矣金鼎第十夫言金鼎者上应天下应地中应人民天平地正人民昌泰天歌地盈万物丧害故易云先天而天弗违后先而奉天时可明矣世人所修多用黄金白银铜铁铅钖之类爲鼎此即大谬矣又于诸色鼎内用盐或磁石钖粉或枯铅或黄花曾青石胆之类爲匮焉巧言云天中复有天人饰词也此圣人又何谬若然者黄帝不合铸鼎于荆山其鼎高下尺寸锱铢厚薄十病如后鼎法高一尺二寸重七十二两其数有九内围一尺五寸当有放脚下去地二寸半底厚二寸身厚一寸半深六寸内受三升半盖厚一寸耳高一寸半鼎有十病一忌秋夏铁不精好铸不及时二不悬胎铸三肚大四脚短曲五口大耳小六上下厚薄不勾七沙窍漏气八不润滑九不依尺寸十铁皱有此十病并不宜用造炉第十一夫炉者是鼎之城郭如无城郭爲邪气所侵高象蓬壶横象五岳坛有三层炉有八门十二支月随斗建厚薄尺寸高下一一自有图様莫不开露圣意者乎青华池炉象此炉也高四尺厚六寸内围三尺五寸门周二寸亦有八门也太一炉于坛上高二尺厚六寸内围三尺五寸门高二寸阔半寸十二支周回一寸阔坛随便宣又华池炉高四尺厚六寸八门周回二寸坛随便宜余象图也火候第十二日月凡一斤药有十六两每两有二十四铢一斤有三百八十四铢易有六十四卦每卦六爻六十四卦有三百八十四爻一年有三百六十日有二十四气每月合一两一铢半一絫阴阳之气候从冬至建子日辰起火此年日月大小数至阳生合得多少两分锱铢分毫如爻动时开闭门户相应月随斗建生杀有时不逾月例之如后若仙如线贯珠明者省悟矣开伤门应塞门斗建巳支应亥其月终得阳气一百六上二两时象上九亢龙有悔此时药火盛须宻防护其日积在前月耳开开门应生门斗建午支应子其月一日阴生一两一铢半一絫阳灭亦然至月终阴生三十二两时象初六履霜坚氷繋于金柅明药花凝也小数十八日开休门应杀门斗建未攴应丑其月终阴生六十四两时象六二直方大明药至此欲成白金地道光也小数二十一日开开门应生门斗建申支应寅其月终阴半九十六两时象六三含章可贞智光大也药不动如山岳小数二十四日开伤门应塞门斗建酉支应卯其月终阴生一白二十八两时象六四括囊无咎药至此否泰未定须劳心力未相形即愼之吉也小数二十七日开开门应生门斗建戌攴应辰其月终阴生一百六十两时象六五黄裳元吉此药物文而自美亨之极也小数三十日后日月亦寄此也开休门应杀门斗建亥支应巳时象上六龙战于野其道穷也阴生一百九十二两并阳之数三百八十四两日积在前月至此生药周毕也已上从子月冬至日起火至亥月有三百六十日都计得一百六十四两阴阳气候内外两月沐浴即三千六百年此以小明大大还丹之功毕歌曰圣人夺得造化意手抟日月安炉里微微胜倒天地精攒簇阴阳走神鬼日魂月魄若箇识识者便是眞仙子鍊之饵之千日期身已无阴那得死又歌曰九还七返三五一龙虎相将入神室灰池闭鍊天地间方知大还功已毕干坤不合相违避志士元知在天地十月怀胎母子分贤者何曾更运气此先圣之象莫令凡俗轻闻恐不晓其眞道之情错毁微祕前人暗销福寿神仙考罚折筭夺纪殃及九玄七祖愼之又歌曰不须劳力别求仙碧落云梯在眼前曾効鼎湖延日月岂嗟东海变桑田三清未降苍梧印五帝惊书火候篇深属瑶台珠珮客还丹莫妄与人传坤兊干死惊开离坎景八门休巽震畏杜伤生眞元妙道修丹历验抄草衣洞眞子凝述夫至道眞㫖以凝性鍊形长生爲上所谓凝性者心灵也乃内观不动湛然无爲焉虽云凝心一也乃有二德二德者谓住心空心若凝住心则身境与道同形性俱超此眞得长生不死高眞妙道也若凝空心即性超而身沈此得脱腔尸解之下法也盖住心无心即眞道自会名虚无之身实有之质矣此得性遗形之妙不得鍊形之要名爲淸虚善爽之鬼故经云下仙者即脱腔尸解之法是也凡此二说成道之㫖若得性遗形虽速成然不契道㫖盖上士保生者以爲毙法而不修也凝住心神形气俱得得者寿延万岁名曰仙人又鍊身成炁万年名曰眞人又万年鍊气成神名曰神人又鍊神三千年名曰至人又鍊至人三千年成道人而证高眞之果此道爲上品之眞尔及三万六千年至眞方具然初学凡人习之者如毛成之者如角于是无上法母爲太上道君说元精经令救度好生保命之人盖古有龙虎经㫖天地自然野生还丹者案上经说一千八十年生眞金矿眞金矿一千八十年生眞丹砂眞丹砂一千八十年生眞水银眞水银一千八十年成还丹爲得天地阴阳五行眞气都合四千三百二十年元精结成出名山幽静岩石之间自成成时光照千里上眞仙官降下採之凡学者难得之又无上元精法母愍念修行之人遂令以时代年採虚无之气成眞金眞金成丹砂丹砂成水银合三才爲用以法促捉四千三百二十年阴阳元气就十二个月感应而生成还丹备矣服之便登无上至道白日昇天又古仙得道圣人犹恐初学之士一年之内寒暑侵伤又令将初地圣药成制凡药成灵药生小紫河车天生黄牙爲延驻还丹服饵者定命长生渐可登眞唯未有羽化之大功此并依师口诀及解眞经之要妙不显者今略而显之以凡证圣以外晓内述易鉴难集爲图论将俟好生君子比验立十二图表十二辰位全圣功神明之道阴符经云日月有数大小有定圣功生焉神明出焉此之谓也乃各证注如后三十辐共一毂图第一经曰三十辐共一毂河上公曰古者之车三十辐共一毂毂中有孔故辐共辏之法一月之数也盖以小制大以寡御衆阴符经云日月有数大小有定是也经曰当其无有车之用庄子曰无用之用矣一辐者凡车亦无用也日月要诀三十七宇法曰一爻三爻五爻七爻九爻十一爻十三爻十五爻十七爻二十爻二十三爻二十五爻二十七爻三十爻周而复始四千三百二十年元气生此歌曰时代日月应替年周而复始道自然十月脱胎九转满卯酉二意对相看三万六千神炁足正元在内共成丹驱除邪毒因兹尽服之便上大罗天日火月火法曰今法及元君阴君古嵩子碧通子等行符开落三花在上弦花即符也古法开落三花在下弦法曰律吕者阴阳之位也阳爲律阴爲吕青霞子曰一阳生爲春夏一阴生爲秋冬阴终坤阳终干子丑寅爲春卯辰巳爲夏午未申爲秋酉戌亥爲冬凡此图者日月火镜之妙也若不悟此法象即还丹远矣哉採眞铅汞图第二二炉并浅红色火门并红下黄色铅青内红下红汞青有光中青丹红余取宣夫铅者玄元之泉泉者水之源也人但见泉水流出于石窟之中奔腾莫知泉源自何而至亦如元气生有万物成熟莫见元气从何而来也故道经云微妙玄通深不可识夫惟不可识故强爲之容是无状之状焉夫天轮左旋五星与日月右转火铅象日珠汞象月月行疾一日一夜行十二度日行迟一日一夜行一度月一月一周天日一年一周天凡日月一年十二合成岁生化万物要在十二卦周而复始九还气足铅汞神具而成金丹矣故经云日月有迟疾药性有燥慢此之是也歌曰迟爲日疾爲月何用多罗乱分别眞铅本是火宗精眞汞好飞含赤血男精女血旣相包血生肉兮精产骨全籍良媒与结婚养成赤子方堪悦经云汞者洪元之光万物之宗也汞宗者赤龙也赤龙者即丹砂也非凡丹砂乃太玄流液二千一百六十年元气所成号曰虚无眞丹也六通图第三六者六候一月之法也通者通十二辰知龙虎行藏六合六律六吕产见十二周之要也知阴阳六候昇降诀三日兊越于庚微明八日震坤起戏于上弦暂停十五日干健见满于田享十六日巽损入于辛二十三日艮上离丽于丙下弦三十日坤顺恂䧟于坎革革者隔也夫此日魂月魄若交精万化在天生万象在地生万物在人生万神在药生万灵矣要假三花力四子共相经欲知黄老意祕妙在中庭此言俱说毕学人醒不醒阴阳交映图第四外青中心黄色日月交铅汞合故经曰和其光同其尘是谓玄同又曰复归其明此之谓也古今大同小异配合崔君使天鎭星唿辰星会干坤立两弦生育万物三姓子与崔君法同又元君亦有此法者使此法当日天地元气交立道之本本即丹田也经曰本立而道生此是也诸仙君使荧惑星唿辰星两个七十终三旬元气始交大同不离辰星爲元首埏埴图第五埏者和也埴者土也经曰埏埴以爲器当其无有器之用爲和土爲内外之器内者鼎器也非凡用之器鼎也乃受神汞之鼎器也故阴符经曰爰有奇器是生万象八卦甲子神机鬼藏此之谓也鬼者癸气也无用者乃不用之器焉留精于鼎内成三魂魂者龙龙者木精之神光也按元精经云大道君曰太阳元精是左正之灵与道合并服之身轻而长生又曰火能固物坚存元气服元精者气质永固神合元和以通灵焉元者则眞火之精也炉郭图第六炉郭者外埏埴也如人之城邑居君民也故阴阳万神凭炉郭感应而立圣功而成还丹三极之道备矣鼎白炉红色台青色日月星纲取宜夫北斗随天轮一日一夜一周行八方鼎转八门同游十二神生化万灵二精交感四象相生五行相尅相反万物生矣龙虎还丹万灵具矣留随于鼎内七𩲸𩲸者虎也虎者金精金液之神也故玄女谓太一帝君曰金液金水流注五脏坚滑四肢调养百神润泽六腑变易毛骨延乆生形其力至神足矣神室图第七大九转第一品紫晨室经曰凿户牖以爲室当其无有室之用服上九转丹居上三天服中九转丹居中三天服下九转丹居下三天盖道气神感如然矣中九转第二品紫霞室红色黄緑并生字夫室者非凡室也谓三清神室也经云三清者太清上清玉淸之宫室也谓紫微宫紫霞宫紫晨宫三宫者三丹田也上中下三品也三品者小还中还大还三丹立三宫宫中各三神三三成九宫生三九爲大九转之室小九转之田中九转之宫乃神道所居眞人出入居游之门户覩视之窗牖也皆有八卦大神营卫扶持圣道制恶兴善之境也下九转第三品青眞室内景经曰琼室之中八素杂素者本也八者川也室者青眞之室也琼霞晨微同体异名也夫晓之者即修生修生者必成眞人焉又杂者九天之炁合集之景也周易七十二候图第八周者三周也三三生九周九周者九还也要者三周日周月周年周产七十二候四时八节二十四气二十四气者旦暮一月二气十二月法产足即运育铅汞成还丹之功也七星朱书周易七十二候缠度诀鹖鸟不鸣未济卦斗宿五度虎始交水山蹇卦斗宿五度荔挺出山雷頥卦斗宿六度蚯蚓结中孚卦斗宿五度麋角解山火贲卦斗宿三度水泉动地雷复卦雁北乡水雷屯卦牛宿三度鹊始巢地山谦卦牛宿四度野鸡始雊火泽睽卦女宿十一度半鸡始乳地风昇卦虚宿七度鸷鸟厉疾地泽临卦虚宿三度二十五分半水泽腹坚地泽临卦东风解冻雷山小过卦危宿六度蛰虫始振山水蒙卦危宿四度鱼上氷风雷益卦危宿八度獭祭鱼风山渐卦室宿十二度鸿雁来地天泰卦室宿五度草木萌动地天泰桃始华水天需卦壁宿五度仓庚鸣泽雷随卦壁宿五度鹰化爲鸠火地𣈆卦奎宿九度乙鸟至雷水解卦奎宿八度半雷乃发声雷天大壮卦娄宿二度始电雷天大壮卦桐始华雷地豫卦娄宿十一度田鼠化爲鴽天水讼卦胃宿五度虹始见山风蛊卦胃宿九度半萍始生泽火革卦昂宿二度鸣鸠拂其羽泽天夬卦昂宿九度戴胜降于桑泽天夬卦蝼蝈鸣火山旅卦毕宿十一度蚯蚓出地水师卦毕宿五度王瓜生水地比卦觜宿一度苦菜秀风天小畜卦参宿六度靡草死干卦参宿三度小暑至干卦螳螂生火天大有卦井宿八度始鸣风火家人卦井宿十度反舌无声水风井卦井宿二度鹿角解泽山咸卦井宿一十度蜩始鸣火风鼎卦鬼宿三度半夏生天风姤卦温风至巽卦蟋蟀居壁雷火丰卦柳宿七度鹰始挚风水涣卦柳宿七度腐草化爲萤天泽履卦星宿三度土润溽暑天山遁卦星宿四度大雨时行天山遁卦凉风至雷风常卦张宿十度白露降水泽节卦张宿九度寒蝉鸣天火同人卦翼宿八度鹰乃祭爲山泽损卦翼宿七度天地始肃天地否卦翼宿四度禾乃登天地否卦鸿雁来巽卦轸宿四度乙鸟归泽地萃卦轸宿十度群鸟养羞风天大畜卦轸宿十五度半雷乃收声山火贲卦角宿五度蛰虫坯户风地观卦角宿八度水始涸风地观卦鸿雁来宾雷泽归妹卦亢宿九度雀入大水化爲蛤天雷无妄卦氏宿七度菊有黄花地火明夷卦氏宿九度豺乃祭兽泽水困卦房宿五度草木黄落山地剥卦心宿五度蛰虫咸俯山地剥卦水始氷艮卦尾宿二度地始冻水火旣济卦尾宿八度野鸡入水化爲蜃火雷噬嗑卦尾宿七度虹藏不现泽风大过卦箕宿四度天气上腾地气下降坤卦箕宿六度闭塞而成冬坤卦胞胎证混元图第九在胎成人证在药成神证并金色夫包者爻也爻者五阴之下一阳潜龙建子之初卦也谓一生二二者丑也一者子也子至丑丑即临卦也至寅三阳成胎胎者泰也阴阳二气并和气三也故云一生二二生三三生万物三谓子丑寅发生之气也故胎者泰也在混沌爲天地间在人爲精血气在药爲水火土鼠化牛牛化虎此三象者希夷微也三者混沌出太一经云尔鸡子石英证含光图第十在人证精血成形在药证铅汞成丹鸡者证金也子者证水也金水者铅汞也阴符中男少女之道石者坚汞止止艮卦也谓残金衰木含光之喻也英者暑也清净一物含五色玄英之令象也故引凡而喻此英出蜀岷山及中国华山即白石英是也映日而光生矣瑾瑜证神宝图第十一瑾瑜者五色玉出西海宻山即生还丹之类也以证本色之眞铅矣山海经云瑾瑜之玉爲良黄帝是食是飨乃轩辕服而仙也又经曰五色发作说宝玉之符彩玉子灵符曰应赤如鸡冠黄如蒸栗白如凝脂青如秦碧黑如点漆说此之玉德五气以喻还丹五行金木水火土之象故引爲神宝之证神宝即铅汞也还丹五行功论图第十二还者还其本质丹者赤色之名五者五星五帝五脏五性五经五味五金五气五方五色五岳也五行者亨布也功者通晓之用论之如后西方庚辛金色白五音商卦兊神白虎令主秋五金主银五味主辛气臭腥象伤星太白岳华五脏肺口性主义五经书始数四成数九此白元精服之补肺腑经曰玉堂尚书府制鍊七𩲸益言气增性义可通外五金邪气并害气不能伤滞能间德伏虎金宿不能窥谓金精神帝灵元之益也东方甲乙木色青五音角卦震神青龙令主春五金主铅五味主酸气臭羶象生星岁岳泰五脏肝胆性主仁五经诗始数三成数八青元精服之补目及内二肝胆也经曰肝爲清泠宫兰台府胆爲紫微宫无极府滋三䰟明目令人远视益性仁木气不能淘并害气不能击隔得伏龙木曜无能窥盖因木精神帝灵元之益也北方壬癸水色黑五音羽卦坎神玄武令主冬五金主铁五味咸气臭腐象闭星辰岳常五脏肾外通耳性主智五经易始数一成数六黑元精服之补耳益智神经曰肾爲出故宫太和府固添髓血滋洞听令人性智聦润鍊肌毛髪緑阴邪惧水不能漂溺通太阴而合隐出不游户月辉中无影水曜不能见盖恃水玉铅精紫微帝君灵元之益也南方丙丁火色赤五音徴卦离神朱雀令主夏五金主铜五味主苦气臭焦象盛星荧惑岳衡五脏心通目性主礼经亦礼始数二成数七赤元精服之补心神益阳光补固肌骨化阴滞经云心爲绛宫元阳府内滋此府外滋目威令人性礼眞行不践迹轻腾陵阳是火不能烧是阳毒不能热身与太阳通元而合现化日光类中无影火曜不能察盖恃炎帝灵元之益也中央戊巳土色黄五音宫卦坤神后土令四季五金主黄金味主甘气臭香象含星鎭岳嵩五脏脾通鼻性主信五经主乐始数五成数十黄元精服之补中黄宫太素府脾神益志气滋性信鍊五形和九气加圣惠伏万凶亲五老地岳不能埋闭土曜不能傍窥盖恃五星帝威得灵元之益也夫还丹者极一冲二和三誉四旋五通六达七政八灵九极十具无上之眞道岂不明明可覩其义乎凡人有才貌不可学若遇大丹即变见如意故经云无可无不可皆可矣按参同契太易志图言一象此图含象衆美方得通灵又古经及元君诀并草衣子碧通子变化图皆鍊丹之名或号如意珠天帝得之爲绛宫珠天龙得之爲顶上珠铸劒则伏万邪万凶寿杖则煞活自由以一粒磨凡铜铁镜能别一切精魅魍魉古藏之物昔黄帝宝镜亦是也元君以一粒书符作法尸解及召集五岳灵神立至驱策自由元阳子曰干动而还丹成枯树得再荣人服而长生云游紫府又古先眞曰土石五金悉化成宝枯骨再返朽肉重甦又古嵩子曰服之者日月长而命益延大海竭而神转壮又眞白先生曰服之飞腾于太清之上逍遥于造化之中看海水爲丘陵覩凡半如聚沫此非天地之功实是还丹之力又葛洪曰余学道三十余年览诸经诀数万余卷上古以来高眞上仙无有不以还丹金液爲大要也又元君金液诀曰服一橡斗子立成黄金色身故黄庭经云五行参差同根节又曰三五合气本一八仙歌曰一物含五彩永作仙人禄又三景诀云至药一气不足与瓦砾无殊何以言之盖人五脏元神生命扶身若五脏皆眞则脏腑气和身命昌鍊质存精元气全形固肌肤神明凝现灵性相并永无沈荡之昧矣若五气不和则胜负相刑性超而形堕性旣归空身即沉朽是以强弱奔散阙足欺伤不交沖和终无乆视之道且如凡人身也一脉乖即衆脉乱而患生况五行灵元阙一者乎夫四黄八石五金等非不是天地之精盖縁五气不全孤阴寡阳顽滞之物不拒五行皆无定性故得不可爲至药也可以理病之小药终无长水羽化之用若要长生须服五色铅汞丹砂黄芽之药包含五色五味五行者乃是内明始无而眞有也盖道经曰视之不足见听之不足闻用之不可旣又魏君曰绵绵不断谓之黄芽变化无穷名曰丹砂又云服之一生不死造化汞了留根又青霞子曰汞是砂之精牙是铅之脚但了宗枝用即不错又古经曰金丹留身至道全神万般别法徒劳苦辛然若不遇师传不易措手是故石药损命悔奚及哉学人君子幸请审之眞证㫖略无缪述矣云笈七签卷之七十二云笈七籖正统道藏三家本一百二十二卷太玄部云笈七签卷之七十三政三内丹古龙虎歌四者混沌五行之祖铅爲匡郭周遭祐助青瑶爲使能调风雨白液金花水生龙虎龙虎正龙虎三一昇腾必定规矩赫然还顾星辰透明云中见路诀中思深会者有数百岁之间生死不住仙士传之递相保护哀哉流言更无别故又歌曰生成数极一百八阴气相从自凝结赫然紫色成还丹服饵长生不可说又歌曰丹砂一味更无别子母相生无休歇人世不知费财宝悟者爲之大还诀源眞铭有诀不彰有序不述得之感之可传可说药异名一名土之父二名水之母三名号黄牙四爲七十二石晶又歌曰黄芽天生物子母相汩没子母不相抛毋向子中出和合相假歌玄之又玄在眼前阴中有阳道自全阴阳不离得和合练之服之得神仙又歌曰一名准中成二号大道名採续不断添之自灵又药歌在天爲雾露在地爲泉源数尽阴阳尽得之终不言又歌曰甲子下火当旬候辩得子母仍依旧旬候数足自周旋从此堪爲两分首又药歌一名眞源秋石二名大道精魂还丹採之合宜离尘是眞仙客又歌曰日月非我形阴阳自成质干坤造化中六合皆归一又室歌坛灶爲宫蒙之又蒙一旬方一候一沐又还蒙数足自灵圣干坤处处通金丹金碧潜通诀神室者丹之枢纽衆石父母砂汞别名出阳入阴流曜二方列数三轴法象水火制犹王者武以讨叛文德怀柔土德爲王提劒偃戈以鎭四方坎离数一二南北独爲经故冠七十二名之长刚柔禀自然金火当直事水土相含受雄雌并一体用之有条理变化旣未济终即复更始初九爲期度阳和准早晩周历合天心阳爻毕于巳正阳发丙午自丁终于亥水火列一方守界成寒暑东西表仁义五行变四时如是阴阳之互用顺三一而得其理神室设位变化乎其中神室者上下釜也设位者雌雄配合之宻也变化爲砂汞砂汞者金土二用二用无定位张翼飞虚危徃还性不定上下以爲常独居不改化独处于中宫包囊衆石爲丹祖宗有无相制朱雀炎空紫华耀日砂汞没亡诀不辄造理不虚拟约文申奥叩索神明演爻征卦五行爲讽坎雄金精离雌火光金火自伐水土相尅土王金鄕三物俱德四海辐辏以致太平并由中宫土德黄帝之功也金火者眞也丹术着明莫大乎金火穷微以任化阳动则阴消混沌终一九宝精更相持药有三百八十四铢铢据一斤爲十六两也金精一化青龙受符当斯之时神室鍊其精火金相运推雄阳翠玄水雌阴赩黄金阴阳混交接精液包元气万象凭虚生感化各有类衆丹灵迹长莫不由于是元君始鍊汞神室含洞虚玄白生金公巍巍建始初三五以相守飞精以濡滋玄女演其序戊巳贵天符天符道渐剥难以应玄图故演作丹意干坤不复言丹砂硫汞父戊巳黄金母钟律还二六斗枢建九三赤童戏朱雀变化爲青龙坤初变成震三日月出庚龙虎自相寻坤再变成兊八日月出丁上弦金半斤坤三变成干十五三阳备圆照东方甲金水温太阳赤髓流爲汞汞者弄明珰月盈自含亏十六转将减干初缺成巽平明月见辛干再损成艮二十三下弦下弦水半斤月出于丙南干三变成坤坤乙三十日东北丧其朋月没于乙地坤乙月旣晦土木金将化继坤生震龙干坤括始终如上三十日坤生震兊干干生巽艮坤八卦列布曜运移不失中调火六十日变化自爲证神室有所象鸡子爲形容五岳峙潜洞际会爲枢辖发火初温微亦如爻动时上戴黄金精下负坤元形中和流汞情深合应三才干动运三光坤静含阳气神室用施行金丹然后成可不坚乎鍊化之器包括飞凝开合灵户希夷之府窟造化之泉源阳气发坤日晷南极五星连珠日月合璧金砂依分唿吸相应华盖上临三台下辅统録之司当宻其固火鍊中宫土金入水北方土水金三物变化六十日自然之要先存后亡或火数多分两违则或水不定同处别居刚柔亢行不相涉入非火之咎责谴于土土鎭中宫笼罩四方三光合度以致太平五脏内养四肢调和水涸灭影含曜内明金水相莹润色沉耀调火温水发之俱化道近可求土水独相配翡翠生景云黄赤混其精紫华敷太阳水能生万物圣人独知之金德尚白鍊铅以求黄色焉爲生中宫黄金不飞灼土烟云起后有无互相制上有青龙居两无宗一有灵化妙难窥鍊银于铅神物自生银者金精铅者北灵水者道枢阴阳之始始故生银铅化黄丹寄立五金爲铅外黑色禀北方内有银精披褐怀玉外似狂夫银爲铅子子隐铅中汞者铅子子藏毋胞素眞眇漠似有似无灰池炎灼铅沉银浮洁白见宝可造黄金殻爲金精水环黄液径寸以混三才天地初分混若鸡子圆高中起状似蓬壶关闭微宻神运其中炉灶取象固塞周坚委曲相制以使无虞自然之理神化无方磁石吸铁间隔潜应何况鸡子配合而生金土之德常与汞俱自火记不虚作已下重解前文丹术旣着不可更疑焉故演此诀以辅火记焉庶使学者取象下文云文字郑重说与世人岂不熟思是其义也阴丹愼守诀叙曰世上之人率多嗜欲伤生伐命今古共同然不自防悔将无及仙经曰夫人临终而思迁善病成而方求药天纲已发何可追之故贤哲上士惜未危之命惧未来之祸理未病之病遂拂衣人寰摄心归道道者炁也炁者身之主主者精也精者命之根故爱根重炁然后知几乎生矣黄庭经曰方寸之中谨盖藏三神还精老复壮养子玉树命如杖急固子精以自偿又曰长生至愼房中急何爲死作令神泣若当决海百渎倾叶去树枯失青青长生乆视未有不爱精保炁而能致之也阴丹百御之道世莫得知虽务于炁而不絶欲者亦未免殆哉故曰人常失道非道失人人常去生非生去人修养君子深宜自省也大还心镜寒山子至诀云但悟铅眞药必自神但记汞正药如自圣修之合圣天地同庆得因师传爲道之经所以古之圣人不直言之愚容易托之周易寄之五行合之符契眞仙之理莫若大丹之神欤大凡人间之大丹疑误万端有智者了解用之一神所以祕易成难贵道不可轻也昔三圣遗言着之金简名曰参同契世皆写之悟无一二得其理者未敢造明其事者犹豫因循疑来倏忽而迈荣华闪目金玉萦心财色介怀百年空弃长生之道罕有留心不知爲色欲劳神光阴侵岁以此之故递有多疑或至人述以远近之丹愚者便说秦皇汉武秦皇即口是心非贪情肆欲汉武乃虽慕玄境心在色情何得而长生不死何不言黄帝与上古人乎黄帝传玄女还丹之术言补金汞于丹田后人不诀眞宗误入御女之道岂太上仙女必无对心说传色之心愚者惑之仿于万古其歌诀书在金丹论中者得可明矣余早年慕道幸得传眞克奉仙师亲承㫖教只论铅汞之妙龙虎之眞去四黄之大非损八石之参杂要在铅汞合天地之元纪包日月之精华上冠于干下顺于地緫七十二石统天地精光修鍊成丹服之延驻何不信乎且五谷旣能救命岂可不奉神丹黄精犹服长生勾吻服之必死目击可见眞圣奉之然神丹至宝万人之中得者皆宿契道合久留心志非一朝一旦可致耳然还丹之灵不救自刑之祸圣人慈愍不救宿业之殃此亦在人心弘道㫖又不可信任狂非惑之神术乎今以大丹心镜者明心彼心明丹中至药不惑他物物非其类丹必不灵心非道心修成必祸此深可戒而省巳修性也论大丹唯一阴一阳谓之道即合天机也一金一石谓之丹亦合天地也一金者眞铅中白虎是也一石者丹砂中水银是也陶埴眞人云若用世间水银化白烟此眞言也神符白雪门马眞人曰汞与水银别迷人用之拙即知此言从凡化圣圣不离凡因凡入圣凡中有圣圣中出凡即知水银本在丹砂中出合铅汞成至宝色还本丹丹更不能却归水银即眞汞矣旣至眞汞即从凡入圣可以统领万灵即马眞人云汞与水银别也自后之学者寡学生疑至此矣陶眞人云若言非世间水银又云砂产于金也汞生于铅也此非世间何不审之妙㫖矣自古眞人皆从凡入圣与大丹同契以至上昇而迷者多惑如丹唯一阴一阳龙虎二物铅是水一之名北方河车金生于水金数四水数一共爲五也汞是青龙东方木木生火木数三火数二丹砂火之名二与三共爲五也五土无定位四季立名水与金共五木与火共五故曰三五道还丹道之玄也还丹之妙罕有玄解知之者圣人乎可爲造化在乎心变转自由耳不知眞诀假如念诵眞歌不遇师受终无成理余忆昔年迷谬徒历山川一事不爲虚弃财货忽然指悟如醉醒焉目前可致烟霄足知大道不远盖人祕易爲难恐愚者侮之容易即天官减筭神道夺寿故眞人诫经云世皆延年爲人身命渐被阴境侵之以至阴死也岂阳生之神术乎夫不修行益生损人侵物何长生乎虽遇至人道不相契固不传其非人乎科仪云希长生还丹取成大丹不可不知炉鼎也知炉鼎又不可不知火候也知火候又不可不知心也旣知心又虑多难与宿殃也万一自知又不可妄传授于人也道不传即废传非人即殃故知万妙不得其心也心爲出世之宗丹爲延年之药服之阳宫即阴司落名已后纵棊亦神解上仙此眞圣之言不惑矣余悟古贤眞㫖至参同契金碧经古文龙虎传三圣遗文衆眞歌诀不离眞妙之铅汞乎恐后之有疑未决者更序之于心镜必欲明其大道照曜眞元涤学者凝滞之㫖晓愚者惑诳之说悟而见受可披青云可致朗月当明序而说之知不惑衆者矣太清神丹中经叙元君曰元君者上帝之师也其人大神能调和阴阳驱役风雨进退五星斟酌寒暑骖驾九龙十二白虎天下衆仙𨽻之焉人生死咸由之矣犹言本亦学道服神丹之所致也非自然尔况小兆乎勉力求半勿得懈怠上士得道昇爲仙官中士得道栖集崑崙下士得道长生世间贤者勤之吾不虚言元君曰凡言圣人神人仙人此三人者皆是学而得道者也非天生自然矣但德有优劣官有尊卑故虽神虽圣虽仙犹言人者明其素是人也天神之自然生者则但言神不言神人言神者以光气爲体言人者犹有骨肉也但已得道能隐翳变化不见闻耳凡初得仙者但言仙人若得昇天棊来大神之处则位爲眞人若得补天曹官职乃位爲神人也老子及太一问元君曰凡服神丹而长生者岂神灵候之乎将自药之力也元君曰长生之事功由于丹丹之成由于神神不祐则作丹不成也故将合丹必正身心守善不履罪过神明哀之作丹必成神丹入口寿无已矣云笈七签卷之七十三云笈七籖正统道藏三家本一百二十二卷太玄部云笈七签卷之七十四政四方药太极眞人青精干石䭀饭上仙灵方青精上仙灵方太极法使二千二百岁中得传十人无其人祕之勿泄一日有其人听顿授之十人过限不得复授受之者皆立盟约誓启不宣漏脆有方之师青帛三十尺金镮两双代歃血之信传非其人宣泄宝文身考三官死爲下鬼摙蒙山之石填积夜之河凡受书斋十日授者亦然然后乃得对传之太极眞人曰夫受生炁于五谷者结胎育物必抱谷气之流精也含眞万化亦陶五谷之玄润也若子寄形于父母将因所生而摄其生矣不縁所生之始本而顿废其所因者未尝不枯竭于偏见断年命以雕伤乎当宜因其所由顺其精源凝涤柔和微而散根使荣卫易鍊于日用六府化谷于毫渐也故因谷以断谷者乃卫明之良术縁本以去本者乃摄生之妙迹耶于是扇南烛之东晖招始牙之朱灵五液夷泯关百通盈神乐三宫魂柔魄宁复以晨漱华泉夕饮灵精鸣鼓玉池唿吸玄淸华腴童于规方胃满填乎空青所以千笇一启寿随年荣岁与药进飞步仙庭也服尽一剂者命不复倾五云生身体神气清亦能乆食百关流亭亦能终岁不饥还老反婴遇食即食不食即平眞上仙之妙方断谷之奇灵矣生白粳米一斛五斗更舂治折取一斛二斗得稻名有青者如豫章西山青米吴越青龙稻米是也青米理虚而受药气故当用之盛治勿令鸡犬秽物临见之南烛草木叶五斤燥者用三斤其树是木而叶似草故号南烛草木也一名猴药一名男续一名后卓一名惟那木一名草木之王生嵩高少室抱犊鸡头山名山皆有之非但数处而已江左吴越多其土人名之曰猴叔或染叔粗与其名相仿佛也煑取汁极令淸冷以潚米米释炊之洒护皆用此汁当令饭正作绀青之色乃止预作高格暴令干若不办杂得他药者但作此亦可服日二升勿服血食亦以填胃补髓消灭三虫爲益小迟但当不及衆和者耳亦神仙食也上元宝经曰子食草木之王气与神通子食青烛之津命不复殒此之谓也合药之始当先斋三日乃得爲之尤禁房室秽漫药不行也此上眞之方不同他事山林诸道士但按此而用耳若不办诸杂物及贫者又或无米但单服此叶或擣爲散或以蜜丸服之皆得仙也近易之草而俗人不知知犹不用可不哀哉初欲服者要当先作和者三二剂剂尽无复和乃单行耳先冝填胃关故也有资力者自可常和而服之得効尤速百害灾病不复犯也单以米合犹爲小迟要自愈于胡麻术桂之单行也服之使人童颜聦明延年无病又不令人有忧思之心矣禁食血肉生之物若噉脯不害也若无和而单行者当三蒸三曝极令干旦以清水渍二升或一升再服之如食状亦可水送餐及以叶擣此饭爲屑以和白蜜重擣万杵丸如梧桐子大日再服服五十丸乃佳有愈于干饭之益也其日遇食亦食无苦也如不得食平平耳又常当漱玉池之华以益六液和用空青七两精鲜者先细擣重绢罗之夫空青者虚曜而益眞填胃而明眼强筋而补液增精而童颜上仙品石也若施之以房室则气秽而神亡害杀立验可不愼哉又用丹砂一斤精彻者先细擣绢簁之夫丹砂者朱明而阳焕填骨而益血强志而补脑增气而理肺使人百节通利关枢调和上仙品石也忌血食履殗浊及房室犯之者上气生症积骨枯之病又用伏苓二斤白好而不氷者以水五升煑之三沸焙干而细擣重绢簁之伏苓者通神而致灵和魂而鍊魄明目而益肌厚肠而开心又与南烛二炁相养调荣理卫亦可单以干饭和之尤良禁食酸及猪犬肉忌见血腥犯之者药势不行无益于身单干䭀饭合茯苓擣筛蜜丸如前服之良又用荆木杪软叶华阴干者五两干叶益佳细擣千下重绢簁之荆木叶华通神见鬼精取荆之时勿令鸡犬见也凡合此药者皆冝静宻勿以药名宇以语不同志者所将使人不得不示之耳愼之凡四物擣筛都毕又合内臼中重擣一万杵毕乃以合溲青干饭中善令调市盛以布或绢囊着甑中蒸之微火半日许令釜中水多少如干饭斗数数反侧囊四面令通热市若釜中水竭而饭不市者更以意增水微火也毕出囊饭着高格日中曝之取令极燥当得大甑内囊饭毕以盖宻甑上勿令气泄尘入又曝饭当善分解之勿令相滞令极干历历可耳又和用白蜜二斗清酒一斛右二物皆令精好以蜜投酒中搅之调和毕以薄溲䭀饭于大器中皆令通市浥浥尔乃出日中曝令极干干复内如前凡一斛二斗令作十过溲饭或七八过溲之取令浥浥调市亦务欲薄溲使调而数于日中暴也用酒溲䭀饭都毕乃内囊中复蒸如前毕出干令燥于此亦可擣而丸服如梧桐子大日再服八十丸又和用一斗酒一斗清水若井花水淋沃之极令清彻以南烛叶一斤或二斤渍之或煑之一沸出令汁正作绀青色小令浓也又内白蜜五升或一斗着青汁中搅令匀和毕又以溲䭀饭如前溲令调市日中干之唯欲多溲干也须尽淸汁乃止又輙复蒸毕日中干之极燥青精䭀饭之道都毕矣若釜甑蒸之不相容者亦可分蒸之也合药当用月之上旬于寅卯日别安釜灶也若药历历者但服五合送以饮若药相结谩不解者乃擣宻丸计五物合爲八十丸平旦一服或再初服之始不便絶谷也当减谷以二升半爲限一年后减爲二升三年后减爲一升四年后减爲半升减之以至都尽至于五年令人轻明大验自此以后亦能一日九食亦能终岁不食爲减服䭀饭百害不能伤疾病不能干去诸思念絶灭三尸耳目聪明行步轻腾十年之后青精之神给以使之令坐在立亡能隐化遯变招致风雨一剂辄益筭一千长服不死凶年无谷或穷不能得米者皆单服南烛或和茯苓或以蜜和南烛或杂松栢叶会用相参非但须谷也但当不得名之䭀饭耳皆宜参以吐纳咽液以和荣卫常当如此䭀饭须云牙之用云牙不须䭀饭而行事也若和用古科者日服二合半耳服不患多唯患不可供故二合半以自节限耳初服药不便断谷也此上仙之名方去食之妙道矣太上巨胜腴煑五石英法南岳眞人告曰吾昔有入室弟子仙人赵成子者初受吾鎭生五藏上经乃按而爲之成子后欲还入太阴求改貌化形故自死亡于幽州上谷玄丘中石室之下死后五六年有山行者见白骨在室中露骸冥室又见腹中五藏自生不烂如故五色之华莹然于内彼山行人叹曰昔闻五藏可养以至不朽白骨胷中生华者今覩其人矣此子将有道不修中道被试不过乎因手披之见五藏中各有一白石子鎭生五色华如容状在焉彼人曰使汝五藏所以不朽者必以五石生华故也子已失道可以相与因取而吞之去复四五年而成子之尸当生彼人先服石子以成子当生之旦而五石皆从口中飞出如蝉状隐隐雷声五色洞明径还死尸之藏因此成子改形而起如一宿醉睡之间其人心惧恍惚因病日甚乃至入山寻视死尸所在到石室前方见成子偃据洞啸面有玉光而问之曰子何人哉忽见有五老仙翁披锦带符手秉羽节头建紫冠言于成子曰昔盗吞先生五藏宝石者此人是也言毕彼人面上即生恶癞噤而失言比归达家癞疮亦匝一门大小同时俱死族亦遂灭矣诀曰太极金华眞人以此经文刻于太微帝君紫微宫玄珠玉殿东壁牖上其文曰五石异方津光合形有终而死有始而生万类反本千条归眞气适浮烟血奔流精哀哉兆身飞眞不成何不竭以云草玄波徊以卉体华英会以七白灵蔬和以白素飞龙沐浴平旦正心向东凝精厉魂上帝五公再拜朝灵鎭固五方长生天地出入流通各安其位生华五藏此文乃上清八会龙文大书非世之学者可得悟了者也太素眞人显别书宇受而服之求其释注于太极帝君焉云草玄波者黑巨胜腴也一名玄清卉醴华英者蜜也五光七白灵蔬者薤菜也白素飞龙者白石英也法当种薤菜使五月五日不掘拔者唯就锄壅护治之耳经涉五年中乃取任药名爲五光七白灵蔬取薤白精肥者十斤黑巨胜腴一斛五斗白蜜凝雪者五斗高山玄若絶泉石孔之精水二十六斛白石英精白无有厉𥔲者五枚光好于磨石上砺䕶使正圆如雀卵之小小者好茔治令如珠状勿令有砺石之余迹先清斋一月或六十日令斋日讫于九月九日先筑土起基高二尺作灶屋屋成作好灶口向西屋亦开西户也当得新大铁釜安灶上于九月九日申酉时向灶口跪东向内五石子于釜中于是乃先投一枚于釜中祝曰青帝公石三素元君太一司命玄母理魂固骨鎭肝守养肝神肝上生华使肝永全次又投一枚于釜中祝曰白帝公石太一所憩元父理精玄母鎭肺守养肺神使气不朽肺上生华十万亿岁次又投一枚于釜中祝曰赤帝公石帝君同音玄母理神桃康鎭心守养心神无灰无沉心上生华华茂玉林次投一枚于釜中祝曰黑帝公石太一同筭玄母元父理液混变守养肾神使无坏乱肾上生华常得上愿次又投一枚于釜中祝曰黄帝公石老君同威太一帝君理魂鎭脾守养脾神使无崩頽脾上生华白日上昇投石时皆各闭气五息然后乃投石都毕起向灶五再拜又取薤白五斤好积覆于五石之上毕内蜜灌薤上毕内腴一斛五斗灌蜜上毕乃格度腴入釜深浅高下处所也然后稍入清水使不满釜小许止木盖游覆釜上九月十日平旦发火当取直理之木熇燥好薪不用蠹虫及木皮不净薪也微火煑之才令䧟劣沸而已勿使涌溢大沸大沸则五石消烂当屡发视谓其下火当先视腴格处所若煑水煎竭辄当益水使尽二十六斛水而止又水尽之后更加煎令减先腴二寸格畴量以意斟酌视之都毕成也寒之于釜中下火灰宻盖其釜上五日乃徐取五石平旦向五方各拜拜毕跪以此腴杂以东流水以次服之余水及腴取令送石子入口下喉中耳闻之再服时亦如初投石于釜中时一一按祝而服之也毕又五再拜毕若药煎旣成而视无复石者非有他也直五精伏散隐灵化形故自流逐于云腴之中无所疑也但当日服五合以酒送之神变反质各自鎭养五藏矣自于五藏之内更生成五石也愼不可勐火火勐石精飞去滓浊坏烂云腴熬臭殆不可服御又云腴之味香甘异美强骨补精鎭生五藏守炁凝液长魂养魄眞上药也以好器盛之宻盖其上即日服二合爲始日以爲常若腴蜜煎强者亦可先出服石后加腴更和腴煎取令凝如割肪也人亦有丸服之者三十丸大都丸不如腴服佳也趣复任人所便便则安于体体便则无不佳常能服此腴者乃佳若先腴尽当更合如前内白石英五两鎭釜底一两辄一枚祝说如法但不复砺石使员而重服之耳药成出此石沉东流水中不常熇竭之渊若不欲更此合腴者亦无损于前五石此腴名玄女玉液一名飞龙云腴一名鍊五石之华膏服之十五年内外洞彻寿长天地役使鬼神三年之后眼可夜视眞人云此方愈于鍊八石之饵全胜于玄水云母之玉浆旣服此五石石之喉径宝鎭五藏中辄有一石以守藏孔藏孔之上皆生五色华也若其人或暂适太阴权过三官者肉旣灰烂血沈脉散者而犹五藏自生白骨如玉七魄营侍三魂守宅三元权息大神内闲太一録神司命秉节五老扶华帝君宝质或三十年二十年或十年三年随意而出当生之时即更收血育肉生津结液复质本胎成形濯质乃胜于昔死之容也眞人鍊身于太阴易貌于三官者此之谓也太微天帝君咏曰太阴鍊身形胜服九转丹华容端且严面色合灵云上登太极阙受书爲眞人太上肘后玉经方八篇霞栖子卢道元昔巢居子奉事东海青童君以节苦心寂奉师礼具暑雨祁寒无懈无怠仅二十年乃口授玄法手録圣方曰若求跨鹤昇九霄未易致也若优游干坤之内守颢然之气容色不改心目清朗寿数百年不归可得矣然神仙祕术不可传失其人长安年中巢居子以寒栖子贤人也使沐浴斋戒乃授其事至贞元八年寒栖子以余不揆陋微游放自适所从来者匪世俗之士无声利之交若天与之正性谓不虚授乃传之余以隐栖子文华之士昔登上科忽遗驰鹜息心道门仅六七年其玄法祕术无不得之而至理之要曾似未遇顾余有此遗礼留爱久之而言余知其志士也心忘爵禄遯时称骚雅之什有而若无实而若虚者哉必当羽化云飞岂止龟鹤齐寿宝历乙未岁霞栖子卢道元敬持太上八方细藴玄宝一轴以授隐栖施君敬之哉戒之哉天父地母七精散方第一风后四扇散方第二王君河车方第三龟台王母四童散方第四彭君麋角粉方第五夏姬杏金丹方第六南岳眞人赤松子苟杞煎丸第七青精先生䭀米饭方第八干天父地母七精散方第一竹实三大两地肤子四大两黄精蔓菁子三大两松脂三大两桃胶四大两苣藤五大两五谷之精右方昔黄帝服之上昇后欲传者立坛焚香启告上帝然可授之立盟不泄四十年一传之尔若违誓传之太上夺筭七代受考于水官愼之风后四扇散方第二五灵脂三大两延年益命仙灵皮三大两松脂三大两泽泻三大两术二大两干姜二大两干地黄五大两石菖蒲三大两桂心三大两补虚之不足云母粉四大两右方风后传黄帝黄帝传高丘子高丘子传大茅君大茅君传弟固凡欲传授誓不妄泄若轻授非道之人考延七祖右药十物各如法擣簁仍擣三万杵同鍊过白蜜和擣一二万杵酒服日三十丸王君河车方第三紫河车一具生干地黄八大两牛膝四大两五味子三大两覆盆子四大两巴戟天二大两诃黎勒皮三大两鼓子花二两苦躭二大两泽泻三大两菊花三大两甘草菖蒲三大两干漆三两柏子仁三两茯苓三两云英三两黄精二两苁蓉三两金钗石斛二两远志二大两杏仁四大两苣胜四大两右二十二味共擣散鍊蜜丸如梧桐子大日以酒下三十丸服三剂颜如处子昔王君传苏林子当传立盟歃血不尔违太上之科延灾祖考龟台王母四童散方第四丹砂七两朱砂三两胡麻四大两天门冬四两茯苓五两术三两干黄精五两桃仁四两右八味合簁擣三万杵冬月散服夏月丸之服以蜜丸如梧桐子大志服八年颜如婴童之状肌肤如凝脂昔王母传大茅君大茅君传弟哀立盟契约誓不慢泄泄则太上科之愼欤愼欤彭君麋角粉方第五麋角三两具不限多少解开厚三分长五寸许去心并恶物用米泔浸之夏三日冬十日一换泔约一月已上似欲软即取出入甑中蒸之覆以桑白皮候烂如蒸芋曝干粉之每斤入伏火硫黄一两右方彭君服之寿七百七十九岁后入地肺山去不知所在今人云彭逝谬耳别自有传此方者又有人于鹄鸣山石洞获此方文法皆同不可宣也夏姬杏金丹方第六杏子六斗水研之取一石八斗入铁釜中煑之先以羊脂揩铁釜令三斤脂尽即下杏子汁以糠火煑之四十九日乃取以构子煎丸如大豆日服一丸三两爲一剂夏姬服三剂爲少女后白日上昇此方出于羡门子上经立盟勿泄传者殃及七代愼之愼之又杏金丹方取杏子三斗去其中两仁者作汤才三四沸内杏子汤中便须手摩令皮去熟治之置盆中折之清其汁度得七八斗弃其滓取一石釜置糠火上以羊脂四斤摩釜中令膏脂尽着釜热复摩之令尽四斤脂内汁釜中熬以糠火并蚕砂火火四五日药成其色如金状如小儿哺服如鸡子黄日三服百日父母不能识令人颜色美好南岳眞人赤松子枸杞煎丸第七枸杞根三十斤取皮别着九蒸九曝擣粉取根骨煎之添水可三石后并煎之可如稀饧即入前粉和丸如梧桐子大服之一剂寿加百年北方赤松子以传李八伯立盟不泄如妄传天殃将罚青精先生赧米饭方第八白粱米一石南烛汁浸九蒸九曝干可三斗已上每日服一匙饭下一月后用半匙两月日后可三分之一尽一剂则肠化爲筋风寒不能伤须鬓如青丝颜如氷玉此方若人服之役使六丁天兵卫侍祕之勿传当获神仙切愼妄传太一饵瑰葩云屑神仙上方夫茂实者翘春之明珠也苣胜者玄秋之沉灵也丹枣者盛阳之云芝也茯苓者绛晨之伏胎也五华合烟三气淘精调安六气养魂护神能用得其方位爲天仙老者复壮反婴童颜千害不伤延寿万年三春茂实一斛名曰茂者茂于阳精也故爲药首若三春不得合药者藏茂实于宻器中封泥之须用乃开之到来春不佳者不复用败者勿取注虫茂也此物难藏当素精盛燥器盛之若茂实变成水者当绞去滓以茂水和药也黑巨胜屑三斗先熬令香乃擣爲屑茯苓十斤细擣下簁爲屑白蜜五升干枣一斗大者剥皮去核蒸过擣令相和调清美酒五斗凡六物合搅令和内一釜中微火煎令凝如糖以可丸者乃出着蜜器中更分擣三千杵丸如鸡子中黄大日服三丸夫擣药爲屑皆令极细轻绢筛又内釜中煎之当数搅和之以盖釜上合药欲得别处不欲得人多闻见服此药者六年白发还黑面有童子之色行步如飞身生玉光灾害不伤驾云上昇位爲眞人又说药逐年功効服药一年目明耳聦强志而通神二年愈胜三年瘢靥皆灭四年体休气充五年行步如飞六年白髪还黑面有童婴之色此药补胎益气充精开明上仙方也道士有单服此药而昇度者不可胜数此不比于常方而冝用合饵之灵飞散方传信録余与宪台察史博陵晦叔有遗世保形超蹈山海之契尝共话求学之士探拟赊谬耻营近实虚务遐阔未易凡鄙便冀飞昇谓金丹坐延而仙籍立致夫处心不寘于道练形未异于常齿发不驻颜色随谢是气血内耗而容状外变疾病未脱嗜欲交煎天生速死不及常理区区晨昏多此类也今所爲异必求良方先验容齿与俗流自别知常限不迫方可冀乆视修仙练神淸虚求饵芝玉因约索精要近拯形骸有新闻阅互相晓导晦叔异日谓余曰有客话裴都尉者鹤髪早垂童颜近复访其所饵曰灵飞散之功共知此方在千金第二十八卷晦叔又曰闻勋曹员外郞范阳君彝常与修气道客吴舍人丹讲求此方丹曰千金近略率多不眞定此方本出太清仙经可求正文如法合饵君彝私志亦未卜所获时寓累于故李中书泌之宅暇日偶入小佛室有释籍盈几皆断烂罕全杂委无次轴阅将半忽遇一轴标首完整文墨甚华题曰太清眞经发视乃灵飞散方卷君彝执读欣契诚怀即赍灵文骤告于丹丹焚香顶奉涤手持捧谓君彝曰此眞官曲遗灵应特延纪于仙书足观后学晦叔以余与君彝莫逆分至传信可凭约就咨访便求传写余驱乘诣门问与闻叶因得抄録与晦叔同之又方中味以云粉爲主是岁余授钟陵奏辟而庐阜在封部之内炉峯跳波脉注群壑居人方士皆引湍春云水沐日曝流霜莹雪九珠旋螺宛若天造货于村市资爲衣食常肆所积日取无限此方难要唯兹一物有是行也实天借心谋亦将旁利同志不然何契会如此似先约话余私贮灵感不忘寝兴行商洛数程息豹藏邮舍客有自内乡来者曰有邓掾融摄宰前邑年踰从心之五而姿鬓不老目童不昏理剧接宾与强仕等力问其所得曰常获神方余至邑徴访乃灵飞散所致考其传授乃药力验应云昔岁见唐主簿有道流口付说是灵仙上方欲窥功用可立变鬓髪融有亲客颜鬓已衰将试灵验因求合分服三十日客之容髪顿易前状融半剂之効亦保数十年不改恨其药力未成便阙服饵又远谪穷顇资货多乖今比凡流犹有所异复说在长安日传张裴二驸马皆目变効重符前闻则此方神奇验实相接眼觌口问积爲明徴又孙处士道门上流精穷方要掇此编録固非偶然余与晦叔幸君彝之遇果求而得之约誓心服之以邀効证他日之异续此编书元和七年四月五日高阳齐推书心记实灵飞散方凡欲致万神求昇仙皆先洁斋清己香水灌头沐浴五体益善百日之后乃可致神明欲求仙者当从北岳西岳中岳眞人灵飞散得而服之必得神仙矣眞人曰凡欲求神仙不老长生乆视白髪更黑齿落更生面目悦泽肌肉有光从表覩里者当服灵飞散老君曰此方术之要神仙之道必化之本道士服之神仙不难术士服之游于华山凡夫服之年去更还老翁服之返生童颜老君曰服此药者可以不老十日服之三年不食服之五年可寿二千六百二十四岁我非一人皆得眞道保成神仙云母一栢子仁七两石钟乳七两菊花五两术四两干地黄十二两桂心七两续断七两以九物治下簁讫以生天门冬十九斤擣糜绞取汁以丸此药汁多可和之汁少者溲之着铜器中悬着甑下蒸黍一斛二斗熟出药曝干更治擣之令细簁服一方寸七旦服无毒可多服饵当食十日身轻二十日耳目聦明七十日发白返黑故齿皆去若落去者而得更生取药二七七七以白蜜和之擣二百下止丸如梧桐子可得八十一丸曝令燥讫视丸表里相见如明月珠或似莹火精珠或赤或白此仙人随身常所服药也欲令头发时生者日服此七丸至发生不白不落若入深山不食亦可作此丸日七丸不饥也若头髪不落未白但可服散可寿五六百年不白耳白者如前法已白服药可至一百一十七年乃落耳求道必仙要至神仙髪齿更生如三十时求道服药不头白齿落者老而服之得仙之要齿骨尸解道之下者凡作此灵飞散服之三日力倍五日血脉盛七日身轻十日面目悦泽智虑聦明十五日力作不知极徐行及马二十日力不复当三十五日夜视有光治云母法白盐一斤云母一斤右云母糜勿簁内重布囊中挼挺之水汰塩味尽内绢囊中悬令干即成粉一法以盐汤煑之尽解如泥状挺之爲粉又法云母一斤大盐一斤渍之铜器中三四蒸之一日于臼中擣之爲粉又法用朴消水三升煑治云母一斤取成粉燥舒之向日光看无芒便好有芒勿服服之乆后病杀人冝精治之此本于卢司勋所得正经上传写记经中云擣云母糜后入重布囊中挼挺之令须入皮囊中挼挺大底不如取庐山水硙舂擣者最爲轻细自造恐功不至忽有粗芒者损人愼之服药后禁食鲤鱼能断一切鱼爲上恐刀砧所相染害不轻又禁食血是生肉生干脯之类血羹是熟血却非所忌禁生葱蒜生菲酽醋桃李木瓜酸物并等不冝食又忌流水若江行及溪涧无井处但煎熟食之亦得大麦损云母力亦冝愼之服此药能断薰血兼静修心气得効尤速不得面受故此批上孙处士进养生祕诀云臣遇此方已来将踰三纪顷者但美而悦之疑而未敢措手积年询访屡有好事人曾饵得力遂即服之一如方说但能业之不已功不徒弃也云笈七签卷之七十四云笈七籖正统道藏三家本一百二十二卷太玄部云笈七签卷之七十五政五方药神仙鍊服云母祕诀序本草经玉石部云云母味甘平无毒主身皮死肌中寒热如在车船上除邪气安五脏益精明目下炁坚肌续絶补中疗五劳七伤虚损少炁止利乆服轻身延年悦泽不老耐寒暑志高神仙一名云珠色多赤一名云华五色具一名云英色多青一名云液色多白一名云沙色青黄一名磷石色正白生太山山谷齐云山及琅琊北定山石间二月採本草经云云母上品药味甘无毒生太白山谷齐云山及琅琊北定山石间二月採泽泻爲之使有八种各有名向日视乃别之色黄白而多青者名云英宜春服之令人身轻入水不寒增寿四千年色青黄煌煌而多赤者名云珠宜以夏服之令人身轻耐寒暑增寿三千年色如承云乍白乍黄名云沙季夏服之身轻生光耐风寒增寿二千年色黄白晶晶名云液冝秋服之坚筋骨通经脉增寿一千年色青白多黑名云母宜以冬服之身轻入火不灼增寿五千年多皎然白而明彻者名磷石四时皆服坚筋骨通经脉增寿五千年色晻晻纯黑若有黑文斑斑如铁者名云胆不可服令人患淋发疮色杂黑而厚强肌者是铜铁间杂名地碌不可服伐人命又赤色厚重名阳起石是五云之根别将入药用不可服凡五云之根厚一寸有一千八百年重以土沙埋新盆盖着阴地岁月旣久便自生长又云母五名第一精者名云光第二名云英第三名云珠第四名云母第五名磷石鍊云母法鍊之法先薄擘去沙土亦可先以东流水渍数日乃槌破而擘之讫又以水淘沐百许过极令清乃随迟速用之迟用者当以五月乆茅屋漏水于白瓷器中渍之百日漉出若有水垢不洁更以东流水浴之数过漉令燥其浮浊细者亦别器盛之八月中以新布两人各持一端亦可系竹竿头于山野凈草上拂取朝露绞汁随复拂汁足淹云母乃止不必一朝取足又以渍云母六十日已外便可取用着温暖处勿令寒冻欲爲粉者便漉取令燥作熟皮囊盛急系口手挼捺之从旦至中碎靡靡出以绢筛过余滓更挼捺取尽止若犹不细以指捻看尚见炅炅星文者更于大木盆中以少水溲如泥研之良乆以水淘沐细绢泸漉取余滓更研淘取尽清澄之亦可挼竟旦以纱葛粗筛之乃于白斧燥盆中研之绢漉如法亦善亦可先研以粗绢澄令燥乃用皮囊挼细绢筛之亦可露水渍百日出令燥擣以绢囊于水中漉汁澄干治之凡如此皆成粉唯令极细如面指捻无复光明乃佳若犹嫌不精可以露水煑粉散沸出口悬燥乃更臼擣重绢筛之速用者取洮竟薄擘绢囊盛内汤中出浮寒水中又内汤又浮水中如此十过易水令冷候视软出曝干革囊槌便成粉又法取矾石三斤皮囊盛没汤中令消释乃以云母渍汁中一宿则软如纸更水洮去沫研挼所冝急成粉矾石有微毒特须洮去又法矾石四斤以东流水四斗渍之取汁以黄斧器盛云母十斤烧令赤内汁中又岀更烧使三过止加盐如鸡子大内汁中烧投令汁尽乃止水洮去沫渍澄自碎成粉若不甚细更挼筛之用硝石亦佳又法云母十斤葱白五斤盐三升水淹煑之葱出以水洮去盐味研挼随意则成粉务其精至也又法擣麻母叶汁以渍五云母则糜如泥研成粉麻母生山谷其树如梓样纯白色叶似樗而细折之有白汁山人蒸食之又法露水八升作汤分半洮洗云母二十斤如此再过又取二升作汤内芒硝十斤以云母渍中二十日出绢囊盛悬屋头使见风日令燥以水渍漉皮囊槌之从旦至中乃细绢筛滓复槌令得上好粉五升又法薄擘云母十斤硝石二斤绢囊盛置铜器中酒一升水二升半合炭上煑之沸出囊投寒水中用酒复煑如此十上十下靡靡然于水中槌汁出淸澄成粉此出玉清法又法取成汰云母以地榆灰汁渍一月细泸治碎令熟又以沸汤濯之去灰炁十余过凝干取十斤煑以桂五斤细槌研以水二升半煑之令桂无味乃止去滓取汁以解云母如糜此崔文子法又法苦酒渍云母四十五日出治之水渍搅去酸味凝之单绢袋盛水中挼令汁出澄之此越师法又法以茅屋水三升铜器煑沸同矾石三两掏滓内云母一斤煎五六沸出干治洮爲粉凡鍊治五云惟宜精熟不尔伤脏致疾或于肠中生长不可复治故方家殷勤备说衆仙服云母法中山叔卿栢桂下玉匮素书云母方取云母五色具者细擘之以茅屋熘水惹秋百草上露以渍之百日内革囊槌之绢筛着竹筒中塞口悬甑下白沙一石填其上蒸之一日炁达去之更内黍稻米一石蒸一日炁达又去更内稷稻米一石蒸一日炁达去之乃以白蜜一升和合于铜器中汤上煎令可丸丸如麻子以星宿出时一服三丸日再三十日加如梧子大三丸常以鸡鸣服一丸三十日身轻目明五十日腹中痒七十日三虫去八十日皮肤光九十日入水不溺面白易骨三百日走及奔马一年爲眞人又云年七十已上四百五十日已后乃得仙尧师方回自服云母方取云母粉三斤云滋五升煎之且竭内松脂三升洋又内崖蜜三升合蒸之从旦至暮下寒暑自凝如饵服如弹丸日三服可饮水而食枣七枚乆服腾山越海神仙长生寒暑不侵也又韩衆服云母方云母粉一升大麦屑二升合煑令熟去滓服其汁身光长生亦能度世也赤松子服云母方云母三斤硝石一斤以醇醖酒渍云母三日细破内生竹筒中以硝石俱内复以升半醇醖酒内中火上煎干搅勿住须臾如膏出置板上半日当细成粉平旦以井华水服寸七日一服百日三尸下正黑如泥盛以筒葬之于冢次百日许惆怅不乐过此乃佳二百日还少如童子药尽更合又方葱白蒸擣绞取汁二升桂屑云粉各一斤合内生竹筒中安一石米下蒸之成水曝凝干服之还老如少童云母泽泻爲之使又方云母一斤泽泻二两末天门冬八两茯苓八两右四味和爲散每日清旦服方寸七渐至三七日酒下佳九仙君曰以白露水和露粉服一方寸七日三服一百日光生二百日三虫伏尸下其恶血从鼻出夫人禀性不同受炁亦异或虚或实有热有寒初服时皆有觉触以意消息如觉体中热唇口干燥即须加三两味冷药和粉服之若觉冷即加热药候炁宣通脏腑调适然可单服服时乍少常令不絶初服粉苣胜一升蒸曝干研碎水淘取汁以粳米和汁作粥稀稠得所如人腹内暖用粉一七和服縁粉腻苣胜粥得滑利流向下凡人皆上热下冷然久可依方服之九仙经云云母者千二百种之精七十二气云之英体精而光不爲水毁不爲火焦天地相终日月同耀採云母取山阳面者爲佳也炅先生服云母方薄削生竹筒盛白盐半升木盆盖漆之埋井傍湿地深五尺十余日爲水又内硝石一升化爲水乃内云母粉二斤复漆固口埋之十出与白蜜分等铁器中蒸之凝如饵服或丸如梧子日三服身光耐寒暑玉清服云母法取前方所捶成粉者一斤麦门冬屑半斤白蜜半斤合和内生竹筒蜜盖之蒸三斗粳米下半日许出当如饧状常服弹丸大日三服长生不死惟志服之崔文子服云母方取前地榆灰所渍成粉者用青竹筒各长尺五削去皮盛之令不满五寸以缣掩口悉住甑中细沙壅之竹口出沙上五寸蒸之一日可复悉取置新瓷瓶中缣塞口漆周宻之以春分日内井底秋分日出之先取白蜜一升鍊牛脂二升蜡半斤于铜器中微火煎和合乃内云母又煎可丸止吞如梧子大三丸日三服之三年则不饥渴耐寒暑不畏风湿五年白发却黑形体轻强长服神仙越法师服云母方取前苦酒渍成粉者以生竹汁微火煑之三日三夜已更以清水鍊之干三十日后以葱涕和如糜于瓦器中蒸之半日已出干之和以白蜜服如梧子大三丸日三服神仙度世越女元明服云母方云母粉十斤先取竹汁一斤内器中肉桂半斤勿屑之合盛蒸之五日五夜当水尽爲度出内铜器中眞丹二斤白蜜三斤搅令相得复蒸一日当如饧状盛以竹筒丸之如酸枣大每日服一丸一月服之还年满一岁成童子又法擣葱白华绞取汁二升肉桂屑云母各一斤合内生竹筒中蒸之一石米下成水曝凝干治服一刀圭日三服二十日还年十岁有童子色四十日似婴儿百日入火不热入水不寒又方先以桂屑一升蒸成水乃内蜜云母于中又蒸之成膏服美酒下之一月觉効又方桂十斤削取心得三斤擣筛葱白花四十斤熟擣绞取汁和桂屑内生竹筒中盖实宻口悬蒸黍米五斗熟即化爲水又内云母粉一斤一日复化爲水日服一橡斗日三服二十日貌如童子又方葱涕和桂屑渍之三日绞去滓以和云母粉内于薄竹筒中宻固口内醇苦酒中二十日成水服之一橡斗日三服寿数无极又方葱涕三升桂屑二斤云母屑五斤合擣和内生竹筒中埋阴地入土三尺百二十日尽化爲水服一橡斗日三服服之长生又方葱涕五升桂屑半斤合和铜器蒸之又内云母一斤溲埋地中与地平宻盖三日尽爲水服一勺日三服长生不老又方云母粉一斤白蜜三升内铜器中漆固口埋北垣下三十日出之器中已化成浆水飮之多少自在服二十日身生光三十日风湿不伤百日成童子又方云母五色具者细擘于硝石汤煑沸即投寒水中如是九度止乃以日干之盛铁器中烧之与火同色即出注白蜜中搅之相得如糜乃以绢绞去滓取汁寒凝如膏先食服如弹丸日三服神仙长生老君饵云母方云母粉一斤硝石白者一斤擣筛白蜜三升都合搅如粥内生竹筒中漆固口埋北墻下三十日出之盛铜器中稍稍似水若酒中服二十日身生光三十日露不着身五十日入山辟虎狼水火不能害百日出窈入冥纵横反覆便成仙人又方云母粉一斤虾蟆脂如弹丸白硝石寒水石各如弹丸春内竹筒中牢宻封口埋湿地深四尺九日出以涂手执火不热如热更埋七日乃成可服之服药一升日再服百病除身面润泽二百日与天通达消玉石法取美玉一斤细未之内云母水中十日乃消可服半斤诸石屑内中皆消不但是玉此方祕妙勿传又方云母粉二斤硝石一斤合擣如泥内甖中漆固口湿地埋深三尺亦可悬井中去水三尺十日化爲水服一橡斗日三服稍加之却老还少身形光泽又方云母粉一斤薄削生竹筒盛之朴硝二两置上宻封其口内蚕屎中七日化爲水出凝蒸之填以黄土三夜或至四五日入消更以黄帛三重宻固置阴花池中七日又爲水出曝屋上三日下内五六丈井勿至底十日成饵润泽名云液服一刀圭日三服洞视千里百日长生又方云母粉天门冬屑茯苓屑各三斤合治白蜜丸如梧子大服三七丸稍增至三十丸十日后日再服二十日后日一服欲服云母先须作此法服然后可单服饵凡服云母禁房室履淹秽及食五辛血腥之炁仙人鍊食云母方此方所以不依古方是东海女子卖盐与蒙山隐居遂求隐居得之方云凡服云母粉须者一碗粳米粥稀稠得所着一匙云母粉熟搅和服之仙经云此药多能述之难尽凡欲合药先须祭灶办以种种香华五果酒浆酥蜜油等大须洁凈药成之后百无所忌凡合药必须择神临日案经用除成收开建满日神必来临药何不有神验不得用执破闭之日合药不好服无验不効又欲得春夏合佳或初秋七月亦得八月半已后不得承冷虽成不佳又不用近火亦不用汤渍药大忌其药欲得斧器盛服之佳又云欲玉碗鎚研药益人渍云滋最佳已前并神仙祕法传者勿传非人藏之金匮臣法臧言臣少长寒微早婴疾瘵遂投山谷寻访良医因之服饵绵历年载云云眞人常服云母方擣葱白茎汁二升桂心半斤以葱汁和云母一斤蜜半斤緫内生竹筒中蒸一石米饭中药成爲丸服三十丸日再服之获神仙云母上药爲君主治万病略之如前唯禁血葫荽生鲤鱼脍迎三送七已后任食凡服云母粉老人服之三七日骨髓填满舌声清亮丈夫弥健是药之验也少年服之二七日有验已前虽明服法未明冷热大便祕澁和饮服之如冷大便滑和酒服之良刘鍊师服云母方採得云母礼先以木槌侧打令叶叶开去沙石讫以布袋盛瓮中取东流水浸之每五日一易水浸二十日已来便漉出于大木盆中淘洗以净爲度然即却入布袋盛之内釜中依前法煑一二十日候水减即添之每五日一易釜中旧水第一度易水即除却第二度易水即须澄取云母粉却入袋中煑但候釜中云母捻如面即止还入木盆中淘洗曝干以木杵臼擣爲粉其擣时须纸帐中勿令风尘入擣了即依前法入绢袋摆入瓮盛欲煑云母时先须煑五茄地榆取浓汁以大瓮盛之用此水旋旋添入釜中依前法煑之如无消石亦得校难烂每斤五茄即取二斤地榆触类而长凡择云母须去黑硬及瑕翳者但向日看光明透彻青白者爲上化云母爲水法取葱涕如无涕取葱熟研代之挼取桂心擣爲末消石研之以二味拌云母粉埋向墻阴地一月日并化爲水李夫人云但取葱汁和蜜拌云母化爲水尤胜硝石云硝石损骨如上二法皆应以青皮竹筒中盛之宻固其口也又方云母粉二斤硝石一斤合擣如泥内甖中漆固口埋地深三尺二七日外取悬井中七日化爲水又方云母一斤白蜜三斤合和于铜器中微火煑之令沸以一器覆上漆固之埋北壁下入地三尺四十日化爲水名曰云母浆服法粳米飮下李大夫化云母粉法取云母侧敲重重噼开爲叶便入铜器中煑十数沸令暖炁彻即以滋布缝作夹袋以前件云母入袋中盛之又于盆中泻暖水相和熟挼若得白汁旋旋倾入别盆中又用暖水和挼之候得浓汁即泻入别盆中以云母汁尽爲度即取诸盆中合入一盆又重入裌布袋中重挼过还依前法泻入通油盆中以云母汁尽爲度又取前件云母重入裌绢袋中过依前法挼之候云母汁尽爲度如此两遍入裌绢袋中挼尽汁过其粉始精细都向裌绢袋盛之悬于空处沥水尽即以资钵收之道者鍊云母法云母不得用铁器修砂盆中煑鍊爲上云母一斤白矾四两以研碎百沸汤化爲浆初但矾汁拌云母袋盛蒸七日后更入矾汁渍之一月日并爲粉讫以三重绢囊泸之水飞澄停爲粉讫即以黄溪砂中蒸之七日亦以矾浆拌之成粉云母一斤用白蜜二升鍊蜜澄泸讫入竹筒以漆固口埋入地三尺一月化爲浆如未成浆浊在更埋半月日时寒即一月成也服法每日空腹以井花水二合调云母浆一合服饮少酒无妨忌羊血煑云母法云母五十斤硝石半斤取云母侧打擘成叶讫便入粗布袋中于淸水中摆洗去秽令尽然始入釜中和硝石煑六七日当烂成粉又取五茄皮及葱涕煑云母但得一复时便烂成粉其成粉云母即入绢袋中洗过尤妙眞人服水云母法葱茎取汁桂一斤治下筛云母一斤粉之合盛竹筒中蒸之一石米顷减火使凝令干服方寸七日三服三十日颜如玉服百日入水不溺入火不烧云母有五种色今时人多不能别法当向日看其色详胆视之乃可用耳正阴视之不见其杂色并见如多青者名云英春宜服之五色并见如多白者名云液冝秋服之五色并见多黑者名云母冝冬服之但有异色多者名云沙宜季月服之其色晶晶纯白多者名磷石宜四时服之色如黄而坚者名云精春秋冬夏常服饵之五云母之法或以桂葱玉和之爲水或于铁器中以玄水渍之爲水或以硝石合内竹筒中埋之爲水或以蜜酪爲水或以秋露渍之百日以韦囊盛之爲粉或以无心草汁合饵服之一年则病愈三年老翁化爲童子五年役使鬼神入火不烧入水不溺枳棘不伤与仙人相见又他物埋之则腐火之则焦云母内火中至时不然埋之不腐故能令人长生又云服之十年云母炁常覆之纯黑起者不可服令人淋发疮唯当以饵之皆当以茅屋雨水东流水若露水渍之百日沙汰去士石乃可用耳又方擣葱茎绞取汁二升桂一斤擣下筛云母一斤粉之三物都合成竹筒中蒸之炊一石米顷一日化爲水出凝之曝干治服一方寸七五十日作童子百日入水不溺履氷不寒神仙服云母方取云母五色具者十斤细擘去黑者取精光明凈者八月露时以露粉成务令细熟向日看无芒乃可用也取成粉二升内生竹筒中宻塞其口甑中蒸之又以白沙覆上蒸之一日一夜去沙更装一斛黍米复蒸一日一夜去黍米覆装稻米复蒸一日一夜乃出云母内铜器中加云母一升合和之浮于镬汤上煎之半日云母消尽令可丸丸如小豆大以星宿出时服三丸日三服至十五日后体轻鸡鸣时服三丸复十五日后增四丸日三服十五日后体轻目明五十日后肠化爲筋七十日三虫伏尸尽下八十日身光润九十日入水不溺入火不烧百日后皮肤更生二百日更易筋骨毛髪三百日后行如飞龙走过奔马一岁仙道成矣二十至四十服三百日得仙五十至七十服之三百六十日得仙八十已上服之四百日得神仙矣云母者五石之精天之精气日月之光神仙之药非贤勿传眞人食云母方云母五斤松脂十二斤茯苓十斤附子四十五枚蜜䗶十斤凡五物合擣三万杵细末曝干作三斗淳苦酒内中封令清使得一斗五升不津器盛着衆手搅令相和埋着地中满千日乃出药自成无疑药成时其香三里闻之服之一斤身中三虫伏尸尽下百病皆除服之五斤身中空虚颜色甚好十五时服之六斤身飞行手摩日月服之七斤无所不能出没自在在处随形入道教化群生宻过人间诸有厄难者皆能救脱之领立诸仙兴显大法随所教化此药神祕非贤勿传又方葱涕和桂屑渍三月绞去滓取水和粉内竹筒中筒须削却皮令薄宻内浮醯中爲酿酒瓮二十日成水服之当神不复衰老矣又云母粉一斗大麦二升合煑熟去滓服其汁身即生光长年不老又方桂一十斤削取肉以得三斤擣筛葱白四十斤熟擣布绞取汁桂屑内竹筒中覆盖上宻封口悬蒸五斗黍米下熟爲水内云母粉一斤一日复化爲水日服一盏四十日状貌如童子云浆法云母粉一斤硝石四两朴硝二两白蜜五升右蜜煎令相得和云母粉如煎饼麫以竹筒盛之用盖盖之以泥四边勿令炁洩埋地中一二尺许一百五十日熟服之光泽肌肤颜如童子又方云母粉一大斤泽泻四两蜜五升朴硝四两硝石四两桂心三两右件云母粉等和如煎饼面以竹筒盛之其竹筒去青皮漆固济其口待漆干即埋于井北去井三尺五寸深七八尺用手下土实之埋一百五十日乃出其色凝碧洞彻清明可服之百病立愈乆即长生赤松子见授云母神散方吾见上仙眞人学道游山下戏大海之滨见一丈夫沐浴光白鲜明异常而问之云吾服神散而得身光白鲜如是也因见遗方云日取云母粉清旦以井华水服之方寸七即身生光泽蒸云母法法须东南作灶釜上烧桑柴蒸之九日九夜凡煑云母一斗用盐花二升和之终南卫叔卿栢桂下玉匮中素书服云母粉方右以云粉一斤白蜜一升合于铜器中重汤上煎令可丸丸如麻子以明星出时服三丸鸡鸣服七丸三十日身轻目明五两腹坚七两三虫下八两皮肤光泽九十日入水不濡入火不灼百日易骨二百日走及奔马一年飞行自在便可昇仙云母长生断谷丸方云粉三斤白蜜二升铜器盛汤上煎以淡竹沥三升渐添令尽用篦左右搅之勿令停手以竹沥尽爲度合时须护凈勿令鸡犬妇人见服时先喫一顿好饮食任意食之尽饱明旦空腹即取药一丸如鸡子大向生炁方服渴任飮食淡麫饼枸杞蔓菁苜蓿龙葵等服两剂万病出齿落勿怪不经月必更生平复凡欲食面时皆着三两匙云粉相和作食不觉有别异云浆法云母粉一斤白蜜三斤右和合铜器中火上令沸停冷以内新瓷器中宻封以板覆上乃埋北壁下入地三尺四十日化爲水名云浆先斋戒三十日以王相日平旦取井花水一升云浆一合和饮之日三服身出光泽临云不着降玉女感神仙服云母畏忌法芹菜葫荽猪肉鳝鱼大麻子鲇鱼诸陈臭等味不畏触药但恐损粉力黄衣米醋亦不可喫制粉力难行糠醋稍通喫若但拟求治病补益延年增寿亦不假须断荤茄血肉若修仙道须特愼之爲佳韩藏法师疗病法疗人五劳七伤虚损发汗出以粉粉身手摩之云粉入肉不见乃止加食即汗出并是虚也数数粉摩之欲除肌肤中风能多涂身令人骨腻疗人疳湿癣疮以粉和粳米粥服之差即止疗人金疮以少许内疮中粉和粳米粥两服当差如差永除痕迹下部病五十年不差者日服粉二度二十服永差十余日断五辛葫荽猪肉生冷疗时行疫毒壮热头痛心腹胀满及患黄以粉三两和粥半碗稀稠得所冷暖如人体日三度服之立断疗金石发动头痛身体壮热以粉一七和冷水二合服之日三度即止疗患偏风半身不遂口㖞面捩精神闷乱每日以两七和饮服之以差爲度兼以粉摩身极佳也疗七种风气冷热炁心腹胀满连胷彻背痛无常处胷中逆气以粉一七和酒三合及粥等日三服以差爲度神验疗骨蒸虚热唇口干燥四肢羸瘦不能饮食依前方服粉不过三斤悉皆除愈疗十二种心痛飞尸但依前服之亦愈疗白痢多年不差者用三匕粉和粳米粥服之二七立効忌血食治带下不止服诸药不差者以粉内下部兼依前法服立愈验疗刺风如行针刺如前服并以粉摩身特忌房室五辛等疗虫毒下血不止及三虫痔漏如前服验疗腹中冷食不消将粉摩身并以方寸七好酒冷合和服无不差疗冷及痃癖症瘕者但准前以淸酒服之不过三斤永除曾有人被蛇咬踝上通身肿苦痛甚不得屈伸即以针刺歇其毒炁以粉和酒服三两七兼将粉少许涂所咬处少许时毒汁出即当消歇比见有人因醉乱以刀刺着三处皆深腹漏诸药不能救遂将凝粉三七爲两服服之凝血内散经一食乆即下部血出并鲜血片便无痛苦涣如氷释因知破血有验云笈七签卷之七十五云笈七籖正统道藏三家本一百二十二卷太玄部云笈七签卷之七十六政六方药灵宝还魂丹方夫人生禀于五行拘于五常则爲五味之所贼八风之所攻爰自饮乳至于耄年莫不因风而丧命或多食而过饱或失食而甚饥或饮啜太多或干渴乏水或食咸苦或啜酸辛或畏热当风或恶寒亲火或庭前看月或树下乘凉或刺损肌肤或扑伤肢体或时餐燥药或多啜冷浆或久絶屏帏或日多施泄自此风趋百窍毒聚一支遂使手足不随言词蹇涩或痛贯骨体或痺袭皮肤或痒甚虫螟或顽如铁石或多痰唾健忘好嗔血脉不通肉色干瘦或久安牀枕起坐须臾语澁面虚虽活如死或緫无疾苦卒暴而亡男即气引于风女即风随其血未有不因风而丧命者也世人不能治其风但以药攻其内安有风在五脏六腑之中四肢百脉之间而汤饮之类曷能去乎假令相疾而医用药乖误虽难经素问三世十全欲去沉绵其可得也余乆居太白抱疾数年万药皆施略不能効后有一翁遗余此药服都五粒疾乃全除稽颡叩天求其药法然肯传授誓不轻泄余故録于石置诸灵室后人得之者宜敬之无或轻慢自贻殃咎但依法修鍊何虑不神夫炙药制烧药烧药制煑药煑药制生药生药使煑药煑药使烧药烧药使炙药递互相制递互相使君臣俱具父子固全遂得阴阳各有其绪阳药制阴以引其阴阴药制阳而引其阳此药虽不能致神仙得之者但服一豆许则寿限之内永无疾矣如已患风疾及扑伤肢节十年五年运动不得者但依法服之一粒便効重者不过十粒有人卒亡者但心头未冷取药一粒以醋调一粒摩脐中一千余下当从脐四面渐煖待眼开后热醋下一粒入口即活但是风疾不拘年月深远神验不可具载其功力每丸如芥子大日曝干收之凡疾人不问年月远近先次以红雪或通中散茶下半丸如或风涩甚者即一丸良久以热茶投之令患疾人泻三两行依法泼姜豆汤下一粒当以他人热手更互摩之患处良乆热彻即当觉肉内有物如火走至痛处所苦当时已失矣一二百日及一年内风疾下牀不得者服一粒后当时可行步一如不患人至重者每泻后服药一粒后歇三五日间依前服红雪先泻后服丹药但每日服不过一二粒平复如本打扑损多年者天阴即疼痛动不得者尤验只可一两粒服此药多者疾愈后药力当伏脚心下男左女右但有所苦发心念药随意则至此药神验功効非智能测其法光明砂一两一分阳起石磁毛石紫石英自然铜长理石石亭脂雄黄已上七味各三大两金薄二十四片光明砂研如面以荞麦灰汁煑三日淘取秤雄黄研如面醋煑三日淘取秤石亭脂研如面酒煑三日淘取秤之已上五味各四大分研如面生用远志巴戟天玄参爲蛇仙灵皮已上五味各五大分木香肉豆蔻鹿茸肉桂已上四味各六大分延胡索木胡桐律已上三味各三分石硫黄雄黄朱砂自然铜已上四味同一瓶子入金薄覆借不固口以火炙三日火常去瓶子三寸不得甚热阳起石磁毛石紫石英长理石已上四味同一瓶子内以金薄覆灰埋瓶子一半歇口烧三日第一日火去瓶子二寸第二日火去瓶子一寸第三日火近瓶子至夜鍜通赤无火毒又钟乳十两以玉槌研七日如面即住用熟夹绢袋贮系定头边悬于锅中煑以水二斗煎取一斗内减钟乳水三合研生犀角一千下将此水别收贮候入皂荚仁时同研用又将其余钟乳水煎远志等五味仍加蔓菁子五大分拍碎同煎令水至七升去滓取此药水又煎青木香等四味至四升去滓又取药汁煎半夏度拍破当归味各一大两煎至三升去滓澄净又地黄汁一升无灰酒一升童子小便一升此三味与药汁三升都计六升于净器中文武火养成煎候至一升即下诸般金石药搅勿住手待如稀粥即去火下雄黄等五味生药末熟搅令极勾即下皂荚仁龙脑二分并所研犀角汁同入于乳钵中令壮士研三千下候可丸丸如芥子大不得太大此药功効造化无殊又此药就后分爲三大分如品宇取一口即一分也又加鍊了芒消一大两名爲破棺丹芒消即上好蜀消有锋铓者即得也于铫子内火上鍊令汁尽取爲末入于药中或有暴亡不问疾状但肢体未变者可破棺打齿热醋调下一粒过得咽喉即活十救八九其丸如里荳大余砂并依歌诀还魂丹歌硫雄砂隔铜居上磁起长棑紫作头金上下三中各二第此烧铜炙满三休乳烹四五俱归取一仍须十一修煎到三时还要出地和童酉一时勾去火石归安静室待如肌肉五生稠别盛三合钟间水外边千下转犀修金碧丹砂变金粟子方先作泥毬子泥用黄丹白土瓦末盐醋溲用蜡爲胎不得令有微剿阴干傍边安孔去蜡更烧过即取好光明砂研捣爲末以纸卷灌入了用一大蚯蚓和毬子泥擣泥令烂却固济孔子待干更打一铁镮子安于铁鼎子中安置镕铅汁入鼎中其上可二寸已来即以糠火养长令铅软爲候如此一百二十日加火取出更于地上以火鍜过候冷出之其药如青紫螺子拣取黑末不中用者分药一半以青竹筒贮用牛乳蒸五遍三度换乳乳皮堪疗黔黯取出入地坑子中三宿细研以粟米饭爲丸丸如粟米大年四十日一丸年五十日二丸年六十日三丸其力更别不得多服治一切风延龄驻颜治炁益颜色余者细末于甘锅中用好黄矾一两以砂末上下布盖固济头干了灰火中养四十九日以大火鍜候冷开皆成金粟子取鼠尾一写鍮三两用半分眞庚先于甘锅内溶引鍮乃下三四粒子粟便化爲眞西方也取冝装长用将此去鼎中盛毬了一切火三临时取毬子大小其毬孔大两头向上安在铅鼎之中修羽化河车法光明砂四两拣取如皂荚子大者爪州黄矾半两已上取三年米醋拌细勾如泥将用一一裹其朱砂待干别取上色西方半两打作薄剪作小片子更裹砂子然后取武都上色雄黄一两曾青一两细研以左味煎以胶调将雄青末捏成小饼子将裹前砂待干擣塩醋爲胶泥更裹一重緫了直待干用眞铅爲柜更烧三遍出寒之乃擣筛如法取铅银六两打作合子其合子须相度处口拒深下二寸四分深广上一寸二分即取眞铅铺于合底可二分即排砂如莲子样更以眞铅盖更铺砂重重取尽了即以眞铅盖却取满合却先打银束子束定六一泥固济待干取五斤盐用消石鍊过两度了细擣筛取铁鼎可容得前合稍宽者实其盐擣作䧟合处是爲外柜以盐鎭持了盖却铁筋贯定固济待干掘一地鑪深一尺六寸阔一尺四寸以马通火糠火烧四十九日开鼎以铁筋拨盐柜看银合柜变爲金色即去火取出如未更烧七日取待冷开合剥下黄矾及雄青留着取一粒细研水银二两于铛中微火取药半豆大糁上便干鍜成宝且惜莫用别取光明砂十二两研碎和前伏火砂同研依前用米醋煎溲成团取前内柜细擣筛筑爲柜即取前剥下者雄青细研铺底了安砂团更以盖子上了便着柜未填满依前来固济待干入鼎别泥鑪着草灰半斤火养一百二十日以大火鍜出罏取药如前当成上色西方也此名第二转紫金河车若要服食出毒入寒泉一月日却以乳蒸用楮汁丸丸如粟米大延龄治万病每日服只可一丸若志心尽一两寿年五甲子神祕不得偶然轻泄传非道之人受其殃考神室河车方别取光明砂一斤细研以左味拌取一瓷鼎子可贮得药者将拌砂筑成柜将伏了砂细研醋调泥柜内干了着汞八两以二两火入罏养一百二十日成紫金即将投名山不宜用告上玄书名仙籍也其神室收取要用时坐于灰中着汞六两用二两火养一复时成眞上色西方也参同契外丹亦云龙虎之诀即金华黄芽之品祕九转鍊铅法取铅十斤汞一斤以器微火熔之用铁匙掠取其黑皮直令尽每一遍倾在地上复器中溶之凡如此九遍讫即下汞即用勐火熬作青砂色如不散即糠醋洒之即变爲青砂矣更于一铁器中盛醋倾砂醋中讫用铁匙研令熟又醋烹添取铅黄于瓦上令干取黄牛粪汁并小大麦面亦得和所熬青砂作团如鸡子大或作饼日曝干一本云阴干于燎鑪火上鞲袋吹取铅精名铅丹其性濡更着器熬令至熟其色尽赤又出醋中研令熟至澄着瓦上使干于器中熬令熟紫色又别以一器取好酒一升下赤盐二两和投器中相得即取紫色丹一时写着酒中待冷出之此即名九还铅丸爲丹名曰九转紫铅丹也金丹法硫黄山池石盐二两伏火北亭汁三两右三味药并同相和令勾便取铁合用米醋研上好香墨浓涂铁合内三遍候干便入此三味药于合内以文火逼合令热候药化爲汁出尽北亭阴炁住火候凝冷便用硝石四两细研如粉入于合足内实按了以粘纸封定合足候干方入于鼎内用法泥固济其法泥用雁门代赭如鸡冠色左顾牡蛎赤石脂等三味各细擣如粉入伏火北亭汁匀和入臼内杵一千以来方用固济相合并足周回唯务紧宻爲妙合鼎上用铁关关定切在紧宻候阴干便取铅三斤于铫子内铅化作汁用小铁杓子抄于合足四面候勾遍又更消熔熔铅汁渐渐灌于鼎内直至鼎满合上二寸以来便选成合日夜半子时起火初六两日加一两至六十日满足后药鼎冷定用小铁凿子凿去黑铅开合取药眞如金色便入于乳钵内研细如粉伏火北亭法北亭砂三两以黄蜡一分半作一团子以纸里炒风化石灰一斗用一磁罐先将一半风化灰入于罐内实筑内剜一坑子放北亭于内上又将一半风化灰盖准前实筑初用火三斤以来渐渐加火至五七斤三复时足乃起一弄十斤火鍜令通赤火尽候冷取出用生绢袋子盛又掘一地坑子可受五七升满添水候泣尽水安一细磁碗于坑子内上横一杖子悬钓北亭袋子于碗上更用一盆子合盖周回用湿土壅盆子勿透气三复时并化爲水取此水拌调前件二味药化庚粉法上好庚一十两汞五十两贮于一罐内常用火煖将庚烧令赤投于汞内柳篦搅化尽爲度用盐花三斤与金泥同研唯细便入一大铛内匀平上用勘盆子盖铛以泥固济周回令宻慢火鍜之却令汞飞上以汞尽爲度次用煎汤沃盐花候盐味尽爲度其庚粉于盘内日曝干后细研入在药内雄黄八两如鸡冠色者研如粉雌黄八两通明叶子者研如粉戎盐四两研如粉金粉十两右五味药并细研如粉别换鼎合一依前法用米醋浓研香墨勾涂合内还用文火逼合令药作汁一依前法用硝石四两细研如粉安在合足内实按以面粘纸封定合足便固济合盖入于鼎内准前法泥固济合足合上用铁关关定后阴干一依前法先取铅三斤于铫子内镕作汁以杓子抄在合足四面相次更镕铅汁渐渐灌满鼎内至合子上二寸以来一依前法选成合日夜半子时起火火候准前初起六两日加一两至六十日满足候鼎合冷定用铁凿凿去黑铅取合其药当作紫金色每一分于乳钵内细研可制汞一斤立成紫磨黄金此非人世所有是神仙祕授若于助道须知足乎伏药成制汞爲庚法汞一斤药一分于新铁铫子内药置汞上用茶碗子盖固济如法安铫子于火上专听里面滴滴声即将铫子于水内淬底如此十数度其汞已伏研砂如黑铅砂子别入甘锅销鞴当爲紫磨金其于变化不可具载四壁柜朱砂法四壁柜朱砂其法能除风冷温暖骨体悦泽颜色乆服无疾延年益寿针砂一斤硫黄四两朱砂三两白矾四两盐一两右以浓醋一斗五升煑针砂硫黄二味令干以火鍜之待鬼焰出尽后放冷研别入硫黄一两又用醋一斗五升更煑候干依前鍜之鬼焰尽即止放冷以水淘取紫汁去其针砂澄紫汁极清去其水尽阴干即入白矾盐同研内瓷瓶中四面下火鍜之侯瓶内沸定即止待冷出之细研以醋拌爲柜先用药一半入铅桶中筑实即以金薄两重朱砂入柜上又以余柜盖之筑实以四两火养三七日即换入铜桶中宻固济用六两火养三七日足即用十斤火鍜之任火自销寒罏出药朱砂已伏于润湿地薄摊盆合一复时出火毒了细研以枣肉和丸如麻子大每日空腹以温水下五丸以铅作桶可重二斤以铜作桶可重三斤忌羊血云笈七籖正统道藏三家本一百二十二卷太玄部云笈七签卷之七十六云笈七籖正统道藏三家本一百二十二卷太玄部云笈七签卷之七十七政七方药大洞西华玉堂仙母金丹法右用凝白蜜三斗眞丹精明有白华者三斤精云母屑二斤凡三物搅令和合着铜器中盖器上以器着大镬汤中令浮铜器桑木薪微火煎镬令蜜及药皆干于铜器中出器凉之三日又曝燥擣爲散还内铜器中又宻盖器口以器着灶上甑中好桑薪蒸之三十日当以白日竟日火蒸之夜不火蒸也日数足出丹作高格爆燥之又擣三万杵细筛爲散又内铜器中盖器上如初时法着大镬汤中浮煑铜器三日三夜讫都毕名曰仙母金丹一名西王母停年止白飞丹也凉之三日爆燥更擣三万杵筛细爲散以凝白蜜丸如小豆大平旦服二十丸日常服之者长生不死面有少容如女子若读大洞眞经而服此丹者万遍旣毕立乘云昇天不得复住止世间观戏于风尘中也其不诵大洞经者而服此丹便得长游于世上矣服此丹无所禁食食饮之冝任意耳常在人间周旋俗中人不觉也所谓眞仙混合隐化八方矣先斋三十九日以七月七日日中时合此丹也鎭魂固魄飞腾七十四方灵丸云母四两雄黄四两眞瑰四两硝石四两玄参四两槐子中仁四两龙骨五两猪零四两青丘霜四两虎杖花四两鸡舌香二两青木香二两沉香二两薰陆香四两詹糠二两戎盐三两空青八两丹砂八两石兊黛四两白石英二两太阳婴童羽衣二两太阴精上素华二两桃华四两比结阴精流华一升二合当结炁凝精素华丹一升二合神华阴精流珠一升二合当合二十七种上二十四种法二十四神三种应以三元之精炁上应九晨结魄凝魂五色硫黄化形变景无有常方故人服之神鎭气安当以三月建日合药五月壬日服丸始合以次从云母起各别擣三千杵匝桃华合二十四种合七万二千杵毕各置一拌中未得擣药仍告斋三十日讫事令童女侍香皆令少口愼言好性善行肉香骨芳之人置药于二十四拌中露着中庭三宿勿令鸡犬外人见之不使闻哭泣之声露毕以次内药着釜中第一内云母次内雄黄后内桃华内二十四种都毕皆当以次序相覆令竟釜中以北结阴精流华一升二合次内结炁凝精素华丹一升二合次内神华阴精流珠一升二合毕以清稷一㪷二升沃药即以上釜盖之令上下四面四边内外宻厚七分故以云母在下其炁冲上桃华在上其色冠下故有次第也当先作六一泥泥土釜二枚用东海左顾牡蛎戎盐赤石脂黄丹滑石蚓蝼黄土六分皆等合治擣细筛和以百日米醋和毕捣令匀以合成六一泥也泥两土釜内外渐渐薄泥日曝令燥燥则再上内外令厚二寸半都毕仍作灶南向安𨭊孤着灶中央釜底令去地一尺二寸米糠烧之九日九夕令火去釜九寸九日九夕进火令近六寸又九日九夕令火至底三寸合三九二十七日毕寒之三日发开视药起飞精仰着上釜神药成若不起更泥如初又进火如先二十七日寒之三日无不成也取三岁雄鸡羽扫取之仰着上釜神药则名飞丹紫笔华流精有百变之色玄光映焕七十四方服之一铢身生流光七十四色左唾则三魂童子立见右唾则七魄化生七形之童衣飞罗羽裙神舆玉辇立到于前盛之金柈精凝釜底则爲玉胎琼液之膏和以白蜜更合于臼中东向擣之令七万杵一铢爲一丸丸毕宻器封之露着中庭三日三夕毕清朝服一丸令三日服三丸即能乘空步虚出有入无令至七日合服七丸即自能浮景霄霞身生五色五岳神官五万人卫从身形东向服九丸则致青霞緑軿青龙控辔青阳玉童九十人青腰玉女九十人东岳仙官九千人来迎兆身南向服八丸则致绛霞云軿赤龙控辔绛宫玉童八十人太一赤圭玉女八十人南岳仙官八千人来迎兆身西向服六丸则致素霞玉舆六龙控辔耀灵玉童六十人素灵玉女六十人西岳仙官六千人来迎兆身北向服五丸则致皂霞飞辇玄龙控辔太极玉童五十人太玄玉女五十人北岳仙官五千人来迎兆身向戊巳之上服三丸则致黄霞玉舆十二飞龙控辔中央黄机玉童十二人黄素玉女十二人中岳仙官一千二百人来迎兆身服五丸即致五岳仙官奉玉扎凤章请兆之身上诣九官金阙之下受署眞仙之号可谓灵丸之妙大哉乎凡诸变化七十四种金银宝玉赤树绛实立生水火有妙于琅玕八景四蘂绛生神丹之用不能一二具处特略其大化之微尔凡欲游戏五岳周流八极不拘仙官之劳意惮典局之类未欲昇天者自可不须服五方之丸但常服三丸七丸之数固魂鎭魄飞腾七十四方遨游五岳寿同三光余可依五方之数耳若服五方之丸便爲五岳之司五岳之司便有局任不得适意也南岳眞人郑披云传授五行七味丸方上皇保命固精丹诀用药味配阴阳精气五行之精君臣相佐固精保命养气安神调理五脏补养六腑虚败自充衰朽复润血脉壮盛筋骨长坚发白重黑胎髪却生功効如神録不可尽丹药非道无以延其寿道非药何以养其身道药相扶何虑不痊其沉痼自㓜年好学经方陟岭穿崖登云渡谷寻师访道仅二十余年暮齿五旬衰劣尤甚苦心旣久但渴至玄遂到南岳灵巖山得遇志士授传某此术盟誓丁宁与修合之门服药之法忌鸡犬秽恶腥膻荤血莫非洁凈处精专心修制遂修合依方服之经三月已来顿觉精神有异五脏之内调畅得安气力之间自然强壮又服经半剂其効不可名状如年三十之人服一剂如十五童子奇哉灵药具方如后硫黄二两白龙骨二两安息香半两栢子仁二两兎丝子二两五味子二两肉苁蓉二两右件七味药其香用胡桃人隔杵别擣其余并擣罗爲末和合以魁罡日用枣肉爲丸如小豆粒大每日空心无灰酒下三十丸忌鸡猪鱼蒜欲修合服药之时须用丙寅丙午日或蜜日所合和以火命人面东合之忌孝子师僧妇人鸡犬皆不得见服药日王相方净洁房内经半年后若近房色常泄谷炁即精气永固不泄也神効不可具九眞中经四鎭丸太一神仙生五脏填六腑养七窍和九关鍊三魂曜二童保一身长生万岁四鎭丸方太一禹余粮四两眞当归一两薰陆香一两人参二两鸡舌香一两凡五种以禹余粮爲主四物从之先内禹余粮擣一百杵次内四物合和爲散丹砂四大两甘草一两青木香一两干地黄一两詹糖香一两凡五种以丹砂爲主四物从之先内砂擣一百杵次内四物爲散茯苓四大两白术一两干姜一两防风一两云母粉一两凡五种以茯苓爲主四物从之先内茯苓擣一百杵次内四物成散麦门冬四两干枣膏一两附子一两胡麻一两龙骨一两凡四鎭神丸合二十种药令精上者其五物爲一部皆令成散先取禹余粮部擣三千杵次入丹砂部捣四千杵次内茯苓部擣五千杵次内麦门冬部擣六千杵又内白蜜四升擣七千杵又内白蜡十二两擣八千杵更下鍊蜜令可丸若刚硬更下蜜令柔复擣三万杵药成丸如鸡子中黄许大分爲细丸而服之以正月九月十一月上建日合之满日起服之百日中筹量服五丸当先一日不食后日平旦乃服服毕然后乃饮食如故千日之后二百日中服七丸二千日之后三百日中服二十丸三千日之后四百日中服三十丸计爲率鎭神守中与天地相毕此药万年不败若常服此药一切不同服杂药饵之辈若欲合此药先禁戒七日永不得入房室无令鸡犬小儿妇人见修合之时当烧香设一神席于东面爲太一帝君太一君太一上元君坐位心常存唿呪之服药时当亦心存之以向月王此所谓四大以鎭四神除百病令人不老远视万里之外白发却黑齿落重生面目悦泽皮理生光服之一年宿疾皆除二年易息三年易气四年易脉五年易体六年易筋七年易骨八年易齿九年易形十年役使鬼神威御虎狼毒物不敢近黄帝四扇散方松脂泽泻干姜干地黄云母桂心术石上菖蒲右八味精治令等分合擣四万杵盛以宻器勿令女人六畜诸污殗等见旦以酒服三方寸七亦可以水服亦可蜜丸如大豆许二十丸至三十丸此黄帝受风后四扇神方却老还少之道者也我昔受于高丘先生令以相传耳王母四童散方胡麻四大两天门冬四两白茯苓五两术三两干黄精五两右六味精治先熬胡麻后入诸药擣三万杵细罗爲散每日平旦以酒服三钱暮再服冝渐加之亦可水服如丸即鍊蜜和之更擣万杵丸如梧桐子大自二十丸加至四十丸帝女玄霜掌上録一名帝女玄霜二名琼浆三名玉液四名地母乳五名甘露浆六名九转阴丹七名醍醐酥自古神仙虽饵金丹无不修此阴丹者且如黑铅属水其数一一生二二生三三能生万物岂不因阴阳乎夫大丹者是阴阳龙虎及至修鍊了号爲正阳如此即孤阳也旣孤阳不可立身须假阴丹而相负以爲梯航也其数随阳数用九也若论津润五脏灌注华盖上添泥丸下补精元大药不得玄霜服乆而难见其功大丹出于契中阴元玄霜出自祕録所以术士难知也今具着修阴丹白雪玄霜法取上好黑铅一生者二斤汞半斤先于铫子中拨泻令细絶灰便将汞投在铅中熟搅铅作埚子大小临时用瓷瓶子一口表里通油者便取上好醋五升贮在瓶内即于稳便房内明凈处室向阳者下手作假阳极之时当合道气也便安瓶子于土坑内其口与地平将铅埚安瓶口上更以纸三四重纸上又安瓷碗盖之若是阳极之时七日一度取出其埚上如垂雪倒悬见风良久自硬扫取后其瓶内醋损即须换如此重重取至一斤霜即于瓷碗内入甜浆水用柳木槌杀研渐渐入浆水如面煳末在碗四面安在饭甑中蒸蒸了又研以清水淘澄干又用清水杀研末在碗上土甑内又蒸研淘准此法五度入饭甑四度入土甑蒸之其土甑蒸时碗口上别用一口碗合之如此九转足即须用熟绢袋盛以清水于银器中摆过后一复时用却去清水以绵盖器口日内晒干扫下又用柳木槌研了其色始如春雪亦如面勃其味甜澹甘美捻在口中冷如春氷若有人修得者以蜜丸如梧桐子大日服五丸至一岁万病不侵经夏不渴但洗头生油调涂顶须臾至脚心自冷神功难述若引大还丹返老爲少盖由津液行也孙氏歌曰玄白霜玄白霜龙虎君中立爲长万物不从阴所生即问孤阳何处养萤火丸方刘子南者汉冠军将军武威太守也从道士尸公受务成子萤火丸辟病除百鬼虎狼蚖蛇师子蜂虿诸毒及五兵白刃贼盗凶害其方用雄黄雌黄各二两萤火鬼箭蒺藜各一两铁槌柄烧令焦黑鍜鑪中灰羖羊角各一分九物各如粉面以鸡子黄并丹雄鸡冠血丸如杏仁大作三角绛囊盛五丸带左臂上从军者系腰中居家悬户上辟盗贼诸毒刘子南合而佩之永平十二年行武威北卒遇虏大战败绩士衆奔溃独爲寇所围失下如雨未至子南马数尺矢辄堕地终不能中伤虏以爲神人也乃解围而去子南以神方教其子及弟兄爲军者皆未尝被伤俱得其验传世宝之及汉末青牛道士封君达以传安定皇甫隆隆授魏武帝乃稍传于人间一名冠军丸亦名武威丸今载在千金翼中所称也黄帝受黄轻四物仙方一曰鸿光二曰千秋三曰万岁四曰慈墨实右件杵罗爲末以白松脂和擣爲丸如梧桐子大每日空心温酒下三十丸服七年効可寿千岁乆服之与天帝相守帝恭拜之眞人驻年藕华方右一物七月七日採藕华七分八月八日採藕根八分九月九日採藕实九分採合道毕矣服方寸七授南阳刘长生长生居清渊泽中北界长生服药七十余年不壮不老长服神仙藕实一名水丹芝一名加实一名芡实一名莲华一名芙蓉其叶名荷其小根名芊大根名藕其初根名菱与鸡头爲阴阳以八月上戊日取莲实九月上戊日取鸡头实十月上午日取藕各等分阴干百日治之正月上寅日旦井华水服一方寸匕日四五后饭服之百日止主补中益气力养神不饥除百病乆服轻身延年不老神仙鸡头实一名鴈实一名天门精一名天禹一名曜味甘治湿痺腰嵴膝病补益气强志耳目聪明乆服身轻不饥神仙也老君益寿散方天门冬五两白术四两防风一两去芦头熟地黄二两细辛三分干姜一两桔梗一两天雄半两桂心半两远志一两肉苁蓉一两泽泻一两石斛半两柏实半两云母粉半两石韦半两杜仲半两牛膝半两白茯苓半两菖蒲半两五味子半两蛇牀子半两甘菊花半两山茱萸半两附子一两半炮裂右件药擣罗爲散平旦酒服三钱冬月日三服夏平旦一服春秋平旦日暮各一服药后十日知効二十日所苦觉灭三十日气力盛四十日诸病除六十日身轻如飞七十日面光泽八十日神通九十日精神非常一百日已上不复老也若能断房长生矣骊山老母絶谷麦饭术黑豆五斗大麻子一斗五升青州枣一斗右件黑豆净水淘过蒸一遍曝干去皮又蒸一遍又曝令干麻子以水浸去皮共枣同入甑中蒸熟取出去枣核三味一处烂擣又再蒸一遍团爲拳大又再蒸之从初夜至夜半令香熟便去火以物宻盖之经宿曝干擣罗爲末任性喫以饱爲度遇渴得喫新汲水麻子汤柏汤第一服七日三百日不饥第二服四日约二千日不饥若人依法服之故得神仙若是奇人服即得长生甚是殊妙切不可乱传若食犯之损人如要食即以葵子爲末煎汤服之其药即转下如金色此药之灵验也文始先生絶谷方雄黄半两禹余粮一两麦门冬一两半白矾一两云母粉一两右件药擣罗爲末鍊蜜和擣一千杵丸如梧桐子大欲服药先作牛羊肉羹稻米饭饱食明旦服三十丸以井华水下之可一月不饥矣太清飞仙法方曰当取松脂茯苓各一十二斤先次水渍茯苓一七日朝朝换水满日曝干以醇酒二斗又渍茯苓七日出曝令干月食一斤欲不食即取松脂鍊去苦臭汁以火温之内茯苓中治合和以白蜜三物合服之月各一斤百日身轻二百日寒热去三百日风头眗目去四百日五劳七伤去五百日腹中寒癖飮癖炁去六百日颜色驻七百日面䵟去八百日黑发生九百日炙癜灭千日两目明二千日颜色易三千日行无迹四千日诸痕灭五千日夜视光六千日肌肉易七千日皮脉藏八千日精神彊九千日童子薄万日形自康二万日神明通三万日白日无影四万日坐在立亡日服食愼勿忘但过万日仍纵横变名易姓昇天耳太白星官洗眼方嘉州刺史张评士中年已来夫妇俱患瞽疾求方术之士不能致退居别墅杜门自责唯擣醮星辰以祈所祐岁乆家业渐虚精诚不退元和七年壬辰八月十七日有书生诣门请谒家人曰主公夫妇抱疾不接宾客乆矣书生曰吾虽是书生亦医术人闻使君有疾故此来尔家人入白评士欣然曰乆疾不接宾客客旣有方药愿垂相惠书生曰但一见使君自有良药评士闻之扶疾相见谓使君曰此疾不假药饵明日请丁夫十人锹钎之属爲开一井眼当自然立愈评士如其言而备焉书生即选胜地自晨穿一井至夕见水令评士斋洁焚香志心取水洗之评士眼疾顿胜轻即时明凈平复如初即其数年之疾一旦豁然夫妇感而谢之厚遗金帛书生辞曰焉用金帛爲吾非世间人太白星官也以子抱疾数年不忘于道精心擣醮上感星辰五帝星君使我降授此术以祛子重疾答子修奉之心金帛之遗非吾所要也因留此法今传教世人以救疾苦用增阴德其法曰子午之年五月酉戌日十一月卯辰日丑未之年六月戌亥日十二月辰巳日寅申之年七月亥子日正月巳午日卯酉之年八月子丑日二月午未日辰戌之年三月寅丑日九月未申日巳亥之年十月申酉日四月寅卯日取其方位年月日时即爲福地浚井及泉必有良効评士再拜受之言讫书生昇天而去此乃精诚通感之应也张少眞鍊丸转铅精法青铅二斤右置一仰月铁釜量大小着铅用勐火炒之候洋讫彻底勾搅之须臾自成青砂但匀搅不停变尽即止欲便成铅黄花者即将青砂勐火不歇搅之久之即成铅黄花乃取青砂于盆中少少益苦酒渐添研之苦酒即用糠醋不全用酽者澄泸细好讫于火上爆干须臾微微火逼之取爲汁流浆入左味团之磁粉入左味也不得此法团鼓之不成铅曝干即入铸道铁锅内上下用双皮袋勐火鼓之其青砂须臾即变爲铅从铸道流出下着一铁器盛取以尽爲度其色明白名铅孙八返九转成紫色凡一斤铅九转耗折十五两得一两强名曰金公丹一曰紫河车一曰金狗子一曰九转铅精可用之矣茯苓麨方茯苓三大斤二小两剉右以水六大升先下甘草煑取三升漉出去滓澄弃浊者又入白蜜三大升牛乳九大升和茯苓煎尽及热出挼令散择去赤膜又更熟挼令如麨阴令干日三四服之初服二方寸七稍稍加之任性大忌松菜米酢春秋合不须着乳临时着乳下云笈七签卷之七十七云笈七籖正统道藏三家本一百二十二卷太玄部云笈七签卷之七十八政八方药三品頥神保命神丹方叙若夫胤者五行之秀气二仪之纯精津液流形体分三品之别刚柔爲用功标百鍊之奇故能匿锐燕图白霓翘而贯日潜芒丰匣紫霭发而冲星在物之灵莫斯爲最虽表名于兊域实取効于离方是以上古圣人历尝诸味甘而无毒可以养神遂变柔成刚从麤入妙或作规而写圆璧或爲矩而象方诸鉴同明月之辉藏于习坎之地金水相合自表生成之数玄台吸引用召太阳之精因其自然而生故即体之名爲胤麦合姿于酉德爲酒热而且宣枣成气于震宫爲药温而又润以斯相和合而服之再饵晨哺一无所忌可以坚实骨髓嬴体变而成刚可以悦泽肌肤衰容反而爲少至于男女之道房室之间姬媵数百取御之仪俄顷亦具辟鬼除邪蠲疴去疾风劳虚悸之辈挛躄疽癞之徒饵一剂而便廖匝三周而并愈复本质于平素如旧姿而有佳倚震柱而不惊当离牖而宁惧若能依八节顺四时採百物之初生合衆药而爲长或干或湿爲散爲丸适寒暑以调和随道引而消息一服之后万事都捐心若死灰形同藁木滓秽日去清虚日来通幽洞冥驱神役鬼纯浆不觉其浊絶粮不觉其饥肠渐化而爲筋髓渐化而爲骨体生羽翼身若虚空驾鹤乘龙将烟霞而回鹜长生久视与穹壤而相侔斯则天仙之上品也若也不救物表取足人间初服之日闭情无逸一二三年微用节宣八九十岁方始任使耳目唯有聪察神彩弥加精明颜与日而俱新智将年而共远力则拔山扛鼎倒曳九牛诵则一日万言五行俱下蠲途靡乏任意所爲偃仰六合之中高视数百年外虽未能观东海以成桑田诣西母而摘桃实抑亦优游自在其地仙之亚欤语曰上药养命中药养性下药去病緫三者以爲言唯此可以备矣岂与夫种石齐偶功効相侔肤体才未充虚发彻已通中外可得同年而语哉但代人迷于摄养自致危脆苟徇目前不图乆远以爲寿有定极非关药饵所资自然者饮鸩羽宁得斯须吞乌喙行爲丘死旣能促之使短岂不能延之使长信彼而不信此斯爲惑也不亦愚乎且食铁之兽得其麤犷犹能勐健有异毛族况人爲之取其精粹取其轻淸而无殊特之姿不获延长之寿未之有也余以胤丹之妙功用无比故申述旧方更爲新题庶有识君子知此评之不虚也其有余小功能并合和节度随时附出并论之于后大唐开耀二年岁次壬午正月乙未朔十五日己酉苏游撰上品頥神保命篇第一论胤功能第一论曰凡铁胤丹体性沉缓若欲纯服获验多迟盖由脏腑先虚故也若本充实宁有是乎麤药服之其効必速何也如兔丝子之得清酒若鸢尾之佐黄故以草药先导之冀相宣发也又草性速发而易歇铁性迟効而长乆是以服药之人蹔饵便获验者此皆药力非关铁功也铁性沉缓服者初未即効谓言药无功中道而絶此盖同于弃井劳而无益者焉故三品方中皆兼草木以相宣佐耳是以本经云上中药并堪久服今制三品兼而用之若姬后之获太公济巨川而须舟楫者矣铁丹虽与金丹同类而长服者终无发动之期所以不言解疗之法喻如俗间食器盛铁爲之未尝闻有患铁之人以此而论用堪久服至如硫黄云母乳石之徒有爲汤酒服之或作丸散饵者而服之者旣衆发之者犹多莫不寝膳乖常背穿脑裂夏则重裘热酒未解其战冬则处泉寒食宁释其温少服犹弊于斯多饵翻令寿夭事皆目击今古共知以此而论讵堪乆服若欲方之铁胤岂可同日而语哉故本方云铁主坚肌奈痛明目鎭心实髓充肤安魂定魄热风虚损惊悸癫癎如斯等疾悉皆除愈能久服者令人体气壮勇一人当百志意刚决心力无敌每一见闻终身不忘延年长寿絶粒休粮鬓发常黑已白更变又有五劳七伤八风十二痺莫不能愈服满千日行及奔马又按本草经云铁味辛甘平而无毒熟铁铁精稍温久服微热生铁铁浆微冷冷热虽殊俱至明目鎭心安魂定魄实五脏坚肌肤除心烦去黑子疗热风皮肤中气风癫癎惊悸恍惚恶疮瘑疽疥痒胷膈中气塞不能化食诸下部恶病阴𤻊脱肚蛲虫五痔皆悉主之别録云铁屑烧之投酒中饮主贼风风疰又云以铁团烧赤投盐醋中青布里之熨腋下多时除胡臰及汗气又铁浆及鍜家磨铁汁澄清飮之令妇人断产又以刚铁合半夏汤能疗气噎反胃等疾又仙方古録有铁丹旣非常药人怯不能服又以铁化爲水飮之鎭心强记除风去热又有服铁末法终不逮此又按古今经方唯金玉不可辄服令人心肠焦烂有毒故也唯银铁二种乃堪久服无毒故也常有人服胤具一年之中少觉异常二年中间气力益徤三年之后十倍加常自兹已棊渐更健壮口鼻之中气息冲逸遍饵诸药皆不能过至于房帷特苦强盛行坐之间茎不委歇若去此弊可依别方又近代有增损此方加诸胡药云益心力不强阳道余观其方多用胡椒毕拨苏蜜干姜荜澄茄等緫十余味和胤丹服寻其药性热而且补又兼下气宁有不强阳道乎应是矫俗之人故述斯诈以惑凡庶矣嗟乎莫不由贵远贱近之所致也余制开性闭情方药旣中华不俟边城频经试验今故出之拟昭学道之贤不传矫俗之子凡此功効实珍奇异合和等法列之如左造胤丹法第二凡欲合铁胤神丹者必先辩诸铁性择其善者乃爲之古方多以雅州百丈建州东瞿爲上陵州都卢爲次并州五生爲下又牂牁及广郴二州所出并不烦灌鍊即堪打用此即自然刚也又嘉陵荣资四州所出功力与广桞相似而灌刚之时要须百丈者相参乃堪服用又蕲州及忠渝等州所出并力薄不堪用而硖州所出与当阳连接故亦其次矣遍常用并不如荆州当阳者最佳自古以来楚金等一其性劲快服者必俊快江汉英灵山水之应也铁者感山水气以成其形而服之者必当俊徤又说者云辽左军中有刀千口用斩贼并甲俱断诸刀相刻皆不逮之或问其故云是当阳铁造衆并奇异咸共惜之以此而论其俊如是今之合鍊用此爲佳又灌刚之时必须栎栗等炭余皆不堪用调停火色唯须善别生熟失宜即不任用其方曰刚铁一百斤右取前件铁打作镜中央开孔容指许状似璧形面径五寸已上一尺已下厚三分许两面刮削令极平凈亦有打作方铗长七寸阔四寸厚三分上微开孔尽此百斤作镜毕次作神水法调和腑脏盐一升玄台引铁磁石十两清凈花水一升半右以花泉和盐搅令消次内引铁末毕以此神水噀镜两面令湿穿于长铁着上片片相去三分许先埋瓮于地中爲架架上重重安之以瓦盆合瓮口毕盆上覆土可厚一尺许每日盐水洒上令湿满一百五十日发之其面有胤如铁衣之状以刚刀刮取作紫赤色于铁钵内以玉槌和清酒研之唯须极细毕更添酒泛取浮者倾置别器中澄取淀曝干更和酒研泛澄如上法再三爲之毕即堪服用所有麤者更研令细准前泛取以尽爲度其埋瓮处勿使妇人小儿鸡犬污物犯之玄台引铁一斤和噀镜面令浓自外如前又一法瓮底穿作一小孔瓮下掘地作一小沟内常使有水流不得露风日如是百日即成有胤多前若急须之五十日亦得又云明日欲埋瓮今夜须宿斋净心当埋之时勿令妇人小儿鸡犬疾病人见之又以成满除日爲之复得福德建王盛洁等地埋之最佳开性闭情方第三论曰余以至道幽玄求之者寡纵有好生君子而鲜能终卒者莫不由染习尚存情欲仍在致使南宫朱火鍊质靡期北府黑编刊名何日病斯等事披览经方自制开性闭情絶诸淫思频经试用心若死灰则于入道之贤神安志定摄生之士髓实命延因是衆疾自疗群妖歛迹恒饵不絶仙路可昇故爲之方岂不务也胤丹三十二分萱草根二十四分女贞实二十四分龙葵子二十四分切青木香二十四分苦参十八分白瓜子十分干蒲桃二十八分菰首二十分寄生实十八分杜苦根十二分莲子三十二分右十二味合治如法凈室中淸洁童子擣筛之诸子有脂润者共处擣如膏令细乃和散更擣令极细调若春月合者以樱桃实汁和丸非此时者以大麻子汁煎爲稀面煳以丸之如梧桐子大一服二十丸日二服以酒若蜜汤姜饮等下之忌五辛血味陈臭之物其二胤丹十二分薤白一握槐子三合萱草根八分菰首三分甘草六分韮子五合薏苡人六分右八味合治如法于凈室中令童子擣筛和以白蜜丸如梧桐子大以枣汤服二十五丸日再服渐加至六十丸爲恒忌猪肉蒜鱼面血羹五辛陈臭物四主保神守中安魂定魄可以去俗长服神仙方胤丹一百二十分茯神八十一分人参三十六分赤箭十分去心麦门冬二十四分牛膝三十二分右六味以枣膏若白蜜和丸如梧桐子大若酒服十二丸日二服加至二十四丸止四时常服满千日则肠化爲筋色如童子发白更黑齿落再生力敌十人经三千日行五百里走及奔马能役使鬼神满七千日形体骨髓皆易更受新者五岳朝拜青腰玉女皆来侍卫满万日白日昇天上谒太上玉宸君拜爲仙公寿与天地相毕忌大醋陈臭物及遇死丧孝家合药时勿使小儿妇人鸡大残疾不足人见之五主留年还白坚实骨髓神通延命长服方胤丹一百二十分茯苓三十二分蓍目实八十一分牛膝七十二分桂心二十四分天门冬三十二分右六味以枣膏若白蜜和丸梧桐子大若饮酒酒服十二丸日二服加至二十四丸止四时不絶若宿有风病者加防风三十二分有气者加橘皮二十八分心腹满胀者加枳殻二十四分炙皮肤枯干者加栢子人三十二分无心力加远志二十四分去心梦泄精者加白龙骨二十四分若精涩者加桑寄生二十四分有冷者加干姜二十八分有热者加干地黄二十八分服经一月皮肤内风并尽满百日筋脉中风并尽满一年体中风并尽满二年髓中风并尽服千日五脏六腑中风并尽满三千日形体皆易疮瘢緫灭白发并变齿落更生颜如十五六童子日日聪慧渐渐自污俗间神鬼皆悉见之能役使六丁玉女身轻如风日夜见物力能负重经涉山川妖邪恶魅不敢近之诸山林神皆来谒见深宜祕之忌如前法六主鎭精神补髓肉坚如铁气力壮勇一人当百长服方胤丹一百二十分干地黄八十一分兔丝子七十二分茯苓二十四分徐长卿三十二分巴戟天七十二分右六味蜜和丸如梧桐子大若饮酒酒服二十四丸日再服日加二丸至三十二丸爲𢘆服百日雄气大至语声寥亮行步如风经得一年万病消除筋髓充实力敌百人帷房之间夕能御百亦不疲倦面皮光悦色如华英通幽洞冥监照一切制伏鬼神莫不从心疫气流行身终不染服经十年轻举云霄纵赏三清遨游五岳棊来圆峤出入方诸仙圣同居永辞生死有効不得语大洩药功能仙家大忌故古人服药要入名山大薮良有以也愼之七主开心益智胤粉一百二十分菖蒲八十一分远志三十二分人参四十九分龟甲二十四分署预二十四分龙骨一十二分右七味蜜和丸如梧桐子大酒服二十四丸日三服别加二丸满三十二丸爲恒服得百日心神开悟二百日耳目聪明三百日问一知十满三年夜视有光日诵万言一览无忘长生乆视状若神明忌羊血饧陈臭物八主无草药和丹服者单饵防万病方胤丹三百六十分右件以枣膏倍之和爲丸研令相入丸和麻子大一服七丸酒服或井花水皆任意服旦朝日晚两时服之渐加至二十丸爲恒服经百日腰肾实三百日五脏皆实满千日骨髓坚强夕御百女终无所倦若生男女聪慧如神颜色光华若黄子满三千日日行三百里力举千斤身重三百六十斤树径尺者拗拉折之能万日必证神仙虽然要不如和上品药三五种味服之佳其验速耳九延命澄神论论曰凡上品药养命安神将服之人须持上法若能眞心奉道苦节求仙如是修行神仙可冀若不求仙出俗取乐人间自服之后一年断欲要令药力成就骨髓坚充因此百病消除眞气来入身神旣具藏腑端严表里清澄魂魄雄盛内与道合外以辟邪所有功能一如经说若未能顿絶躭淫世华百曰以来徴用宣泄此之意况以理可知如不能慎徒服无益斯可谓扬汤止沸不如离薪也故说云鸡雏养蚕续不供口此之谓也至于坐卧居处极须淸浄衣物衆具并宜香洁鞋履杂物不用借人恐杂气相乱正气不居则魂魄散越多诸梦想则神识不澄神识不澄则志诚不定志诚不定则情怀燥扰情怀燥扰则有始无终有始无终则于服饵养生有能终卒者鲜矣若居处清浄衣香严洁药物精新怀形一定服饵不辍志存长年不杂交游唯知内视依方禁戒受气宝精如是十年则诸仙毕至青腰丞冀咸侍卫之六甲直符任其驰使十二守士应答俱臻八使天官随怀即感若能阶此巳证神仙何拘于长者焉其荤辛血属仙家大忌乃至凶秽之处亦勿履之若正疗病蹔时所不论耳三品服饵丸散任情随时取宜亦无恒唯消息节度触类引之上品养生道尽于此也中品和形养性篇第二十主头面诸疾可以和形长服留颜还白方胤丹三十六分槐子十九分夜千十二分牛膝二十四分防风十二分右五味蜜丸如梧桐子大一服二十丸日二服别加二丸以三十丸爲恒服得百日縁身头面所有诸疾悉皆除愈服得周年白髪緫变色如童子身轻目明能满千日见诸鬼神夜视有光忌诸肉陈臭物十一主心腹诸疾可以和形长服驻年还白方胤丹三十六分蜚廉十二分人参十一分白术十二分茯苓二十分右五味蜜丸如梧桐子大一服二十丸日二服别加二丸至三十丸爲恒服得百日縁身心腹所有诸疾悉皆除愈服得周年白发更黑颜如十五女子日可四五顿食定心神能满千日役使山精忌桃李大醋陈臭等物十二主四肢诸疾可以和形长服反颜还白方胤丹三十二分山茱萸十八分牛膝十二分石龙芮十二分杜仲十二分右五味蜜丸如梧桐子大一服二十丸日二服别加二丸至三十丸爲𢘆服得百日縁身四肢所有诸疾皆悉除愈服得一年腰脚轻利阳道不衰白髪更黑耳目聪明能满千日尸虫并死四大舒缓调和关节去诸头寒多生男女忌恶鱼肉陈臭物十三主胷诸疾可以和形长服更还白方胤丹三十六分白芷六分防风十二分细辛六分牛膝二十分甘草十八分右六味蜜丸如梧桐子大一服二十丸日再服别加二丸至三十丸爲常服得百日縁身胷背所有诸疾皆悉除愈服得一年耳目聦明口气香洁肉色肥泽眼目头面轻利风邪并除九窍通爽五藏安和去诸烦满忌生菜陈臭菘菜等物十四主人福薄少媚令人爱念好容色延年方胤丹七十二分麦门冬三十二分万岁二十四分牛膝二十四分蓍实二十四分独揺草二十四分右六味蜜丸如梧桐子大一服二十丸日二服服加二丸至三十二丸爲恒服得百日皮肤光悦二百日面如十五六童子三百日媚好具足见者皆爱神彩纵逸不可名之有所好求莫不依允忌五辛鱼肉陈臭生菜等物十五主利关节四肢九窍通百脉令人能食轻身长生方胤丹八十四分天门冬四十二分苦参二十四分白术二十四分青木香十二分兎丝子十二分桂心二十四分甘草十二分茯苓二十四分牛膝二十四分右十味蜜丸如梧桐子大一服十五丸日再服服加二丸至二十四丸止欲得阴大而坚加巴戟天二十四分肉苁蓉二十四分欲得小便滑利者加泽泻二十一分多风者加防风三十分多头风加芎䓖二十四分山茱萸二十四分薯预二十分若内伤絶者加鹿角胶二十八分炙续断二十分热者加干地黄二十四分忌桃李蒜菜陈臭鲤鱼醋等物十六主安神强记方胤丹八十一分防风三十四分远志二十四分天门冬二十一分菖蒲二十四分人参二十四分茯苓二十四分通草十二分右八味蜜丸如梧桐子大服二十丸日再服加二丸至二十八丸止服得三百日旧日之事皆緫记之六百日平生习学者悉记俨然九百日诵万言终身不忘志气虚豁声音柔和所有热风皆悉除愈身神具腑脏安服九年聪慧若神颜色充美终身不惙及获神仙忌羊肉饧鲤鱼大醋陈臭五辛等物十七主心虚恐怖惊忪不定方定日合之胤丹八十一分茯苓四十九分卷柏三十一分龙齿十二分研人参十二分右五味蜜丸如梧桐子大一服十二丸日再服日加二丸至二十四丸止服得百日恐怖即定服二百日迅雷不惊临危不惧神安志定延命无穷肌肉充华颜如童子终身不絶効验若神忌大醋猪肉陈臭等物十八主辟邪鬼魅山精魍魉等方胤丹四十九分苏合香三十分青木香二十四分安息香二十四分麝香十二分生犀角二十四分羚羊角十二分白木香二十四分右八味以枣膏丸如小豆大一服七丸日再服不过七日邪鬼病皆瘥亦可七丸合爲一丸烧于香火上薰病人隐处若鼻孔中吸噎日夕各一度薰香即差若山行野宿烧之则群妖敛迹不能近若欲召眞神烧之则仙官并至玉女卫形若能乆服满百日衣汗皆香千日所卧牀枕吐气言语香气远闻非说可尽一云迎风而立香闻三十里乆乆百邪不干群妖速殄万日道成白日昇仙役使鬼神拯济无极长生久视与天地齐备忌五辛生鱼肉生菜桃李及陈臭等物十九主荒年絶谷不饥去俗方胤丹一百二十分白术三十六分天花葚三十分天门冬九十一分眞苏合二十四分茯苓三十九分松栢十二分鍊蜡四十九分青木香二十四分干地黄三十六分大豆黄四十九分松根白皮二十二分右十二味爲散好鍊酥三斤入鼎爲丸如弹子大日服五丸久久不饥渴飮冷水及醇酒爲佳身轻目明力作不倦可以入山徃险亦无所殆乆乆服者神仙也其辟邪魅毒虫蛇虺皆不敢近亦甚省睡至梦相见如晨事识与神通乆乆谙知幽冥间事当宻之忌血味生菜鲤鱼大饭陈臭若絶谷者则都不食余物二十养性宜食论论曰凡中品药性爲宗至于服饵皆须导引相助能兼上法尤益其性房帷之间月惟一泄年五十已上四十日一交此于药饵过无妨损但爲药力未成骨髓须实所以制之是三年一发可御百女然铁有鉴形之明鬼神惧触其锋精魅媿彰其质所以妖邪魍魉终身免之然三年始服一剂剂即百斤计有千余日也此非药力将成精灵自卫其功効一如方述四时消息临时制宜所论服日皆依下注当服之时须食牛羊獐鹿雉兔鸡鸭鹅酒面之属以助药势大说如是自外依常中间亦有禀受盛衰不同强弱不等或一年药力乃盛或数年始効此并受性不同气侯有异未可怪也若修行上道不顾妻孥可行上品闭情眞法此则强身益智永絶骄滛朱室紫房何能远矣子自服胤丹来向欲周岁中间获验非笔能申惟恨过之失期晩也今故具述广宣流布有道君子知我志焉下品疗疾蠲痾篇第三二十一主心风虚弱健忘心家诸病方以上胤丹三十二分茯苓二十四分远志十二分人参十二分右四味蜜丸如梧桐子大一服十二丸日再服加二丸至二十四丸止服尽更合病差仍停忌大醋陈臭等物二十二主脾风虚不能食脾家诸病方胤丹三十六分白术二十四分甘草十二分岂蔻十三分去皮右四味蜜丸如梧桐子大一服十五丸日再服加至二十丸爲恒忌桃李蒜菜生冷难消之物二十三主肺风虚兼嗽或气上肺家诸疾方胤丹三十六分天门冬二十四分五味子十四分紫苏子五合右四味蜜丸如梧桐子大一服十五丸日再服渐加至二十一丸爲恒忌鲤鱼生臭大酢咸等物二十四主肾风虚腰痛肾家诸疾方胤丹三十六分杜仲二十四分牛膝二十四分鹿角胶十八分右四味蜜丸如梧桐子大一服二十丸日再服渐加至三十丸爲恒忌生菜生鱼二十五主肝风虚目暗肝家诸病方胤丹三十六分车前子二十四分槐子十八分决明子十八分右四味蜜丸一服十丸渐加至三十丸爲𢘆忌五辛热毒物二十六主五劳七伤八风十二痹乏气少力弱房方胤丹八十一分肉苁蓉三十九分白胶二十四分炙防风二十四分蛇床仁十二分兔丝子十八分署预十二分茯苓十二分五味子十八分杜仲十八分桂心十二分牛膝二十四分右十二味蜜丸一服二十五丸日再服渐加至三十丸爲恒忌大醋生菜陈臭等物二十七主房帷间衰弱方胤丹八十一分巴戟天皮二十四分兔丝子二十四分蛇床仁二十四分右四味雀卵和丸一服二十丸用鸡子和亦得渐加至三十丸忌如前法二十八主宿食不消心腹冷痛胀满虚鸣不能食方胤丹十八分当归十二分干姜二十分白术十二分姜黄十分甘草十分厚朴十分吴茱萸十分右八味蜜丸一服二十丸日再服渐加至三十丸爲𢘆忌同前法二十九主心腹积症痩腹大方胤丹十二分鳖甲十分蝉甲十分炙牛膝十分大黄十分附子八分防葵八分桑耳十分右八味蜜丸一服十丸日二服久疾根者即差忌如前法三十主五尸九注骨蒸传尸复连灭门方胤丹二十四分獭肝二具炙安息香十分苏合香十分鬼督邮十一分白术十分青木香八分右七味丸散任意每服七丸日再服散即服一钱七忌如前法三十一主疥癞痈疽手足挛躄鼻柱断坏者方胤丹一百二十八分天门冬八十分蛇脯三十六分茯苓三十六分眞木兰皮三十分苦参八十一分栀子仁十四分白术二十八分苍耳子二十分干地黄二十四分牛膝二十四分枳殻二十分右十二味蜜丸一服三十六丸日二服服之百日巳外周年以来所患无不愈者如极重不过千日一差之后色胜于未病前忌法同前三十二主消渴中昼夜飮水乃至一石不能食方胤丹四十分苦参三十二分知母二十八分栝蒌三十二分黄连三十八分麦门冬二十四分右六味生地黄汁及竹沥和丸如梧桐子大衆手爲丸曝干以荆根汁服三十丸日再服加至四十丸忌如前法三十三主痢下黄赤水若鲜血无时度方胤丹十二分茯苓十八分黄连二十四分黄苓二十四分黄糵十八分龙骨十二分犀角十二分右七味筛饮服方寸七日再渐加至三七爲度忌如前法三十四主冷痢下浓血下部疼痛小腹胀满方胤丹十二分干姜二十四分吴茱萸二十四分黄连二十分厚朴二十分炙荳蔻二十分白术十二分赤石脂十八分右八味下筛饮服方寸七日再服渐加至二七疾愈当止忌如前法三十五主小儿惊癎壮热发作有时方胤丹二十八分龙齿十二分牛黄十三分茯苓六分人参八分蚺蛇胆八分麦门冬八分甘草六分炙右八味下筛以牛乳和五钱匕服之日再尽此一剂但惊癎除差亦终身不染时气永定心力开聪明强记不忘亦不患温气无辜等疾忌如前法三十六主目闇眼中三十六疾方胤丹八十一分荠子四十九分车前子七十二分决明子三十二分槐子二十二分右五味擣末以麦门冬汁煎溲爲丸每食后服二十丸日再服尽更合能满千日夜视有光乆乆能跳赴深谷身轻目明心神清朗忌五辛酒肉陈臭等物三十七主耳聋耳中三十六疾方胤丹八十一分磁石三十八分菖蒲十八分通草十八分玄参十八分右五味以葱涕溲爲丸一服二十八丸日再服满千日则闻百步中人语声事周万日则神与物通有所警诫皆闻语忌如前法三十八主鼻塞鼻中三十六疾方胤丹八十一分通草三十二分细辛二十八分干姜三十八分炮蒲黄十二分右五味以生地黄汁煎溲爲丸一服二十八丸日再服满千日闻百步内香周万日人闻药物则知善恶三十九主口舌青黑口内三十六疾方胤丹八十一分黄连七十二分升麻三十二分檀𢘆二十八分天门冬二十八分右五味以砂糖和丸一服二十八丸日再服满千日唇如朱丹面色赤白肌肉润悦滑腻异常与人谈论见者欢喜功能不可具言忌如前法四十主身体麤皮肤甲错多诸瘢疥身中三十六疾方胤丹八十一分千秋七十二分干地黄七十二分人参三十分麦门冬七十二分右五味以酥蜜和爲丸一服三十二丸日再服满千日则体生光白行步纵阔举止生情多有逸能周万日则颜如十五女子无问人鬼见者欣爱所爲善事莫不从心四十一主心虚悸战慄多汗心中三十六疾方胤丹八十二分人参七十二分茯苓三十二分高良姜八十分赤石脂二十八分右五味以麦门冬汁煎和爲丸一服三十二丸日再服满百日所患皆愈周千日则问一知十闻雷声亦不惊悚神安志定万日备通触目之事见则自悟若多以菖蒲代高良姜可以常服四十二主阴㿗疝气等方胤丹四十分蒺藜子十二分桃仁四十分狸阴一具海藻二十四分右五味蜜丸如梧桐子大酒服二十丸日再服讫任意忌殗秽百日外无忌四十三主少小脱肛或因虚冷者主之方胤丹三十分卷栢十二分肉蓰蓉十分兎丝子十分右四味蜜丸如梧桐子大酒服二十丸再服无忌又兼胤丹传舡上三五度差四十四主虚劳五痔方胤丹三十分兎丝子十二分覆盆子十二分五味子十二分牛膝二十分干地黄二十分当归十二分桂心十二分右八味蜜丸酒服满百日即差服旣更合之忌行房生菜陈臭物四十五蠲痾禁忌论论曰下品疗病蹔服纵延时日不过数剂一差己后能乆服之非惟疗病神仙亦可冀也胤丹之体特忌猪肉酒醉变吐无所不至于余食并无妨废前知三品所论者爲兼草药所以须然大凡论饵之法伤愼犹好旣不损药势得益弥速其陈秽之物凡人亦不宜多食惟令昏浊精神乱忤眞气眞气旣乱邪气反入由是百病竞生死亡无日而况求延年乎而况求神仙乎摄生之士可不勖哉此之教识略举纲目服饵之法触类而长凡正服药病未全疗必不得近房一犯损十日药再犯百日三犯毕剂力絶乃更生余病何论于奋疾乎有病君子深须达之子自服饵以来今将二十余载其间禁忌节度乃至犯诫违方善恶备经今具述服饵之士宜知之得者愼重而勿祕阴德济人其功大矣胤丹二十八分人参十分石斛六分兎丝子六分苟杞子六分牛膝六分茯苓六分桂心四分远志六分署预六分肉蓰蓉六分蛇床子四分右十二味依常法服胤丹四分人参二两茯苓二两远志二两署预二两五味子二两杜仲二两甘草二两兎丝子二两牛膝二两续断二两当归二两枣膏八两麦门冬二两巴戟天二两肉蓰蓉三两右十六味准上日再服服二十丸渐加三十丸爲𢘆古铁胤粉方夫金玉之药停置积乆终无自坏以其自然生因其自生故名爲胤凡断割万病非胤不克理药化金铁不成劲利坚健旣刚旣快或光辉烛地或销镕变化邪精惧其鉴形鬼神畏其刚利夫人但贵玉石药不知铁胤强筋骨益气力使心健人勇身体轻利疗五劳七伤补腰脚不足尤疗虚损反白变黑延年益寿补精塡髓起阴发阳增长业命无三五妇则不可辄服功効极多难可具记其法取精刚蒸铁打作片如笏形两面磨砻使浄作三四十枚以水浄拭即侧着瓮中放箦上盖头泥之置阴润处百日开取尽生胤也以竹篦刮取其丹色赤黄于瓮钵中玉研筛三遍以酒浸三日少浑即转泻别器中轻细飞过者随酒取淀着下者弃之其随酒者又澄一日更倾者酒取下胤淀日曝干枣肉爲丸如梧桐子大初服十五丸日再服渐加至三十丸用所澄酒服益佳百无所忌后代名医造铁胤粉右取蒸刚铁一百斤任意大小打作叶厚三分许两面刮削平浄如镜长短方圆任意作讫取白盐一合磁石毛一两磁石亦得水一合半和盐搅令消内磁石末更若多亦准此爲数以此盐水潠即侧着瓮中令盖口其瓮先盛酱者佳新者不堪盖讫埋瓮于北阴地下使不见日盖瓮上可一尺许每日以盐水洒之一如前法云笈七签卷之七十八云笈七籖正统道藏三家本一百二十二卷太玄部云笈七签卷之七十九政九符图五岳眞形图序五岳眞形者山水之象也盘曲回转陵阜形势高下参差长短卷舒波流似于旧笔锋芒畅乎岭崿云林玄黄有书字之状是以天眞道君下观规矩拟纵趣向因如字之韵而随形而名山焉子有东岳眞形令人神安命延存身长乆入山履川百芝自聚子有南岳眞形五瘟不加辟除火光谋恶我者反还自伤子有中岳眞形所向唯利致财巨亿愿愿克合不劳身力子有西岳眞形消辟五兵入阵刀刃不伤山川名神尊奉伺迎子有北岳眞形入水却灾百毒灭伏役使蛟龙长享福禄子尽有五岳眞形横天纵地弥纶四方见我欢悦人神攸同黄帝征师诸侯与蚩尤战于涿鹿之野遂檎之诸侯咸宗轩辕爲天子代神农氏是爲黄帝天下有不顺者从而征之破山通道未尝宁居东至于海登太山及岱宗西至崆峒登鸡头南至于江登熊湘北遂獯鬻登符釜山而邑于涿鹿之阿迁徙徃来无有常处察四岳并有佐命之山而南岳独孤峙无辅乃章词三天太上道君命霍山潜山爲储君奏可帝乃自造山躬写形像连五图之后又命拜青城爲丈人署庐山爲使者形皆以次相续此道始于黄帝耳东岳太山君领群神五千九百人主治死生百鬼之主帅也血食庙杞所宗者也世俗所奉鬼祠邪精之神而死者皆归泰山受罪考焉诸得佩五岳眞形入经山林及太山诸山百川神皆出境迎拜子也泰山君服青袍戴苍碧七称之冠佩通阳太平之印乘青龙从群官来迎子南岳衡山君领仙七万七百人诸入南岳所部山山神皆出迎南岳君服朱光之袍九丹日精之冠佩夜光天眞之印乘赤龙从群官来迎子中岳嵩高君领仙官玉女三万人道士入其中岳所部名灵皆来迎拜中岳君服黄素之袍戴黄玉太乙之冠佩神宗阳和之印乘黄龙从群官而来迎子中岳五土之主子善敬之太上常用三天眞人有德望者以居之西岳华山君领仙官玉女四千一百人道士入其所部之山川神并来迎华山君服白素之袍戴太初九流之冠佩开天通眞之印乘白龙而来迎子北岳𢘆山君领仙人玉女七千人道士入其所部之山川神皆来迎北岳君服玄流之袍戴太眞冥灵之冠佩长津悟眞之印乘黑龙而来迎子青城丈人黄帝所命也主地仙人是五岳之上司以緫群官也丈人领仙官万人道士入山者见丈人服朱光之袍戴盖天之冠佩三庭之印乘科车从衆灵而来迎子庐山使者黄帝所命秩比御史主緫仙官之位盖五岳之监司道士入其山者使者服朱绯之袍戴平华之冠佩三天眞形之印而来迎子亦乘科车霍山南岳储君黄帝所命衡岳之副主也领灵官三万人上调和气下拯黎民阅校衆仙制命水神是峻险之府而诸灵之所顺也道士入其境储君服青锦之袍戴启明之冠佩道君之玉策而来迎子或乘科车或驾龙虎潜山储君黄帝所命爲衡岳储贰时参政事今职似辅佐者也道士入其山者潜山君服紫光绣衣戴参灵之冠佩朱宫之印乘赤龙之车而来迎子诸佐命山君并辅弼岳君预于位政道士入其山佐命服朱袍戴仙华之冠佩太上眞形之章而来迎子所乘无常东方朔言古书五岳眞形首目者乃是神农前世太上八会群方飞天之书法始于鸟迹之先代也自不得仙人译注显出终不可知也凡道士欲佩图进取山象及书古文卷毕以此题外面五岳眞形神仙图记神仙图曰一切感到妙应备周或天或人或山或水或飞或沉或文或质皆是眞精之信有字緫号爲符符验证感皆由善功功无妄应其路莫因因悟立功其符必现现而未得兼者由功行未充方应修戒积精存神常想眞形受符佩服妙气入身智慧通达达士通人勤宻遵崇消灾厌恶精则有徴徴则神降所愿必谐是以三五传用至今但后人善少得之偏颇或时遇侦㫖诀不明明之者希希故爲贵贵不可妄得得不可妄行臣择君而奏君卜臣而传传奏非人两受灾害下未达者上行之宜奏未通者下修之宜潜宻则各保元吉谐和则俱享利贞君臣父子男女师朋更相晓喻疑则勿行了然无惑正信同心上下和睦必通神明玉帛钟鼓礼乐外形三牲百味嗜慾之事日损之教止杀之科明者惊悟不复曲言今録古迹记时不因风移俗易三牲可停观妙之徒勿拘文以翳理縁本取悟必守源以究流源一生二二爲父母不可忘常当存念老君中经曰东王父者清阳之气也万神之先治东方下在蓬莱山姓无爲字君解人亦有之在头顶精气爲日在左目中名伏戏字偃昌西王母者太阴之气也姓自然字君思下治崑崙之金城九重云气五色万丈之巅上直北斗华盖紫房北辰之下人亦有之在右目中姓太阴名玄光字偃玉人须得王父母两目中䕶之乃能行步视瞻聪明别知好丑下流诸神如母念子子亦念母精明相得万世常存人之两乳万神精气阴阳之凑液左乳下有日右乳下有月王父母之宅上治目中游戏头上止于乳下宿于绛宫此阴阳之气人欲长生神仙务和阴阳之气气中有神神验有符符次于神神爲符本本是谁乎太一父母也太一祖宗源本之主父爲东帝母爲西君应感赴救随念而来来无所从而来去无所至而去衆生大感都应有方寓崑莱并立宫殿大会集乎大岳位居五岳之端符信之始始于此方元气周回北斗分下天地交泰父母转居人能得者混合玄黄驱使六甲正定五行常以歳暮三元之朝诸王之辰拜讯父母练符建德上乘玄元制化一切赏罚分明始气荡涤正之以符常起王初受符施行应当拜者皆回向日晷五岳眞形神仙图记并出太玄眞人汉初有司马季主师事太玄仙女委羽石室大有宫中有诸妙法五岳备焉谘受五岳以奏孝文帝帝不能勤行又教贾谊谊未练习粗谙本源文帝受釐坐于宣室釐因问鬼神事谊具道之帝曰吾乆不见贾生自以爲过之今不及也虽有此言犹斥远谊谊旣失志法遂不行后孝武好道少君荐之王母感降图文宣明不能专修俄复散逸季主同学道士季守及西门君惠图谶兼精知刘季当爲天子光武中兴诣上此科帝务未遑信用踈略建武七年乃徴道士郭宪代张堪爲光禄勋从驾南郊委以祭事遍醮五岳行戒立功后不能从兹法又絶至桓帝时仲甫卖筭辽刀城巿上以供酒脯爲百姓祈福外人斋礼即皆设之远近歌恩昏朝所忌李公嘉遁左生微行葛孝先爲孙权修之多诸効验李方回爲𣈆武修之亦有休徴世尘难荡善始少终元帝过江鲍太玄频奏王丞相雅重之鲍爲广州长史南海太守化行丹天传授葛洪洪传滕叔叔传乐玄眞条流稍广约在至诚修行唯宻也王母授汉武帝眞形图西王母旣降汉宫武帝见王母巾器中有一卷书盛以紫锦之囊帝问此书是仙灵方也不审其目可得瞻盼否王母出以示之曰此五岳眞形图也昨青城诸仙就吾请求今当过以付之乃三天太上所出文祕禁重岂汝秽质所宜佩乎今且与汝灵光生经可以通神劝志也帝叩头请求不已王母曰上皇清虚元年三天太上道君下观六合瞻海河之长短察丘山之高卑名立天柱安于地理植五岳而拟诸鎭辅贵昆陵以舍灵仙尊蓬丘以馆眞人安水神乎极阴之源栖大帝乎扶桑之墟于是方丈之阜爲理命之室沧浪海岛养九老之堂祖瀛玄炎长元流生凤麟聚窟各爲洲名并在沧流大海玄津之中水则碧黑俱流波则震荡群精诸仙玉女聚乎沧溟其名难测其实分明乃因山源之规矩覩河岳之盘曲陵回阜转山高陇长周旋逶迤形似书字是故因象制名定实之号画形祕于玄台而出爲灵眞之信诸仙佩之皆如传章道士执之经行山川百神群灵尊奉亲迎汝虽不正然数诣山泽扣求之志不忘于道欣子有心今以相与当深奉愼如事君父泄失凡人必致祸考也夫人语帝曰阿母今以琼笈妙韫发紫台之文赐汝八会之书五岳眞形可谓至珍且贵上帝之玄观矣子自非受命合神弗见此文矣今虽得其眞形覩其妙理而无五帝六甲左右灵飞之符太阴六丁通眞遂灵玉女之録太阳六戊招神天光策精之书左一混洞东蒙之文右庚素昭摄杀之律壬癸六遯隐地八术丙丁入火九赤斑符六辛入金致黄水月华之法六已石精金光藏影化形子午卯酉八禀十决六灵威仪丑辰未戌地直曲素诀辞长生紫书三五顺行寅已申亥紫度炎光内现中方凡关此十二事者当何以召山灵朝地神摄万精驱百鬼来虎豹役蛟龙乎子所谓适知其一未见其他帝下席叩头曰彻下土浊民不诚清眞今日闻道是生命遇会圣母今当赐与眞形修以度世夫人方今告彻应须六甲六丁六戊致灵之术旣蒙启发弘益无量唯愿告诲济臣饥渴使已枯之木蒙灵阳之润焦火之草幸甘雨之漑不敢多陈帝启陈不已王母又告夫人曰适眞形宝文灵官所贵此子守求不已誓以必得故亏科禁将以与之然五帝六甲通眞招神此术眇邈必须精洁至诚逮非流浊所宜施行吾今旣赐彻以眞形夫人当爱之矣吾当亿与夫人共登玄陇羽野及曜眞之山视童子王子就吾所请太上隐书吾以三九祕言不可传泄于中仙夫人时亦有言见守助子童之至矣吾旣难违来意不独执惜至于今日之事有以相似后来朱陵食灵瓜味甚好忆此久而已七千岁矣夫人旣已告彻篇目十二事毕当匠而成之何縁令主人稽首谢某乙流血邪夫人曰环不苟惜向不持来耳此是太虚群文眞人赤童所出传之旣自有男女之别耳又且宣得道者恐彻下才未应用此耳王母色不平乃曰天禁漏泄犯违明科传必其人授必知眞者夫人何向下才而说灵飞之篇目乎妄说则泄说而不传是爲衒天道此禁乃重于传耶别勑三官司直推夫人之轻泄也吾五岳眞形文乃太上天皇所出其文宝妙而爲天仙之信岂复下授于刘彻也直以彻孜孜之心数请川岳勤修斋戒以求仙之应志在度世不遭明师故吾等有下眄之耳至于教仙之术不复限惜而传夫人但有致灵之方能独执之乎吾今所以授彻眞形文者非谓其必能得道欲使其精神有验求仙之不惑可以诱进向化之徒又欲令悠悠者知天地间有此灵眞之事足以却不信之狂夫耳吾意在此也子性气淫暴眼时不红何能得成眞仙浮空参差乎勤而行之适可庶于不死乎明科云非长生难也闻道难非闻道难也行之难非行之难也终之难良匠能与人规矩不能使人巧也必何足隐之耶夫人曰谨受命矣但环蒙倒景君无常先生二君传灵文约以四千年一传女授女男授男太上科禁以表于昭生之符矣环以来并贤大女郞抱简凡六十八女子固不可授男也顷见浮广山青眞小童受六甲灵飞于太微中元君凡十二事与环所授者同青眞是环入火弟子所受六甲未闻别受于人彼男官也今正勑取之将以授彻也先所以告其篇目者亦是愍其有心将欲坚其专气令且广求他日与之亦欲与男授男承科而行使勤而方获令知天眞之珍贵耳非徒苟执衒泄天道矣愿不罪焉阿母眞形之贵愍于勤志亦以授之可谓大不冝矣王母笑曰亦可恕乎夫人即命侍女纪离容但到浮广山勑青眞小童出若左右六甲灵飞致神之方十二事当以授刘彻也须臾侍女还捧八色玉笈凤文之韫以出六甲之文曰弟子柯昌言向奉使绛河摄南眞七源君检校群龙勐兽事毕过门授教承阿母相邀诣刘彻家不意天灵至尊下降于浊臭不审起居此来何如侍女纪离容至云尊欲得金书祕字六甲灵飞左右策精之文十二事欲授刘彻封一通付信且彻虽有心实非仙才讵宜以此传泄于行尸乎昌近在帝处见有上言之者甚衆云山鬼哭于藂林孤魂号于絶域兴师而族有功妄兵劳而纵白骨奢扰黔首淫酷自恣罪己彰于太上怨已见于天气嚣言玄闻必不得度世也值尊见勑不敢有违耳王母笑曰言此子者诚多然帝亦不必椎也夫好道慕仙者精神志念斋戒思愆辄除过一百尅己反善奉敬眞神存眞守一行此一月辄除过一千彻念道累年齐亦勤矣累祷名山愿求度脱校计功过殆巳相掩但自今已去勤修志诚奉上元夫人之言不宜复奢淫暴虐使万兆劳残怨魂穷鬼破掘之诉流血之尸忘功赏之辞耳夫人乃下席起立手执八色玉笈凤文之韫仰天向帝而呪曰九天浩洞太上耀灵神照玄微清虚朗明清虚者妙守气者生至念道臻寂感眞神役神形辱安精年荣授彻灵飞及此六丁左右招神天光荣精可以步虚可以隐形长生乆视还白留青我传有四万之寿彻传在四十之龄违犯泄漏祸必族倾反是天眞必沉幽冥示其福祸敢告刘彻师主是青眞小童太上中黄道君之司直元始十天王入室弟子也姓名陵阳字庇华形有婴孩之貌仙宫以青眞小童爲号其爲器也玉朗洞照圣同万变玄镜幽览才爲眞俊游于浮广椎此始运馆于玄圃治仙职分子在师君尔从所愿不存所授命必倾沦言毕夫人一一手指所愿用节文以示帝焉凡十二事都毕又告帝曰夫五帝者五方之眞精六甲者六位之通灵佩而尊之可致长生此书上帝封于玄景之台子其宝祕焉王母曰此三天太上之所撰藏于紫陵之台隐以灵坛之房封以华琳之函韫以兰简之帛约之以紫罗之索印之以太帝之玺受之者四十年传一人如无其人八十年可顿受二人得道者四百年一传得仙者四千年一传得眞者四万年一传得昇太上者四十万年一传传非其人谓之泄天道得人不传是爲蔽天宝非限妄传是谓轻天老受而不敬是谓慢天藻泄蔽轻慢四者取死之刀斧延祸之车乘也泄者身死于道路受土形而骸裂蔽者盲聋于来世命雕枉而卒殁轻则祸终于父母诣玄部而受罚慢则曝终而堕恶生弃疾于后世皆道之科禁故以相戒不可不愼也王母因授以王岳眞形图帝拜受之五岳眞形图法弟子葛洪曰夫至道无形机妙难论神仙之事诚非小丑所宜縁寻然世人不覩其门皆谓之无旣见眞验复肯以语人是以清浊乖体香臭絶伦若道士得祕圣之书皆当吐于一人口者则灵眞之文将坠于独见何縁得存流于百代乎洪谓传授当必得其人岂可都蔽邪自江东都无有此书若郑君复祕而不出则斯文永翳也音曾以此白郑君曰道书人皆有之始三皇天文大字及灵书至妙修勤求慕时忽闻见五岳眞形在目録之首吴越之人无有得传将斯文之不出文贵而不授乎不审先生有此书与不傥令鱼目之珠映于九阳之光洿丘瓦石暂眄南和之肆若遂仰胆天眞则洪心坚愈深郑君曰此书吾似有之传授禁重不可妄泄传非其人罪咎必至凡道士辈虽心希清正而行多不备不备则有虑祸诣急令致祸之书而爲刀锯乎是以先流得之者又不敢轻以授人便自都絶正如此耳卿极有心必能通玄畅昧是故相告且勿宣之吾先此书受于青牛先生自吾受图以来未传一人依仙科当付一人乃得絶身弃迹耳世上波波不可复停行当以此文与卿后复是一年许七月闲夜见唿告曰吾方当去可具素写图洪乃斋戒祭受今施用节度皆出于郑君也郑君说青牛先生仙人封君达本陇西人也初服黄连五十余年入鸟鼠山中服鍊水银百余年还乡里年如三十者常乘青牛故号青牛道士行闻有疾殆死者识与不识便以腰间竹管中药与服之或爲下针应手皆愈世多得其验効都不以姓字语人人通识乘青牛爲名耳人间复二百余年入玄丘山中不知所在青牛先生言人家有五岳眞形一岳各遗五神来卫䕶图书所居山川近者山泽神又常遗侍官防身凶逆欲见伤害皆反受其殃辟除五兵五瘟可带履锋刃又司人之奸秽言人之不正不正者祸身奸秽者祸门是以宜深忌愼人有带此文及执持以履山林者其山地源灵主皆出境拜迎尊贵图信鬼神犹执卑降之礼何况凡人而可慢堕哉郑君言在家一岁辄一祭图令人居家富昌宦身升隆行来诣合凶祸远逆求欲得愿长生延年若山林独处可亏祭也所以然者山林幽寂栖心无邪又非酒炙所出唯当恭而已矣家居混杂有妇女鸡大尘秽生于部界堕慢出自言语或污浊神炁产乳堂宇是故斋祭灵图爲谢灾属以月建斋三日又须夜半之时出庭中或宻室中西向勿令人见祭用白米粿脯二十五斤清酒一斛以十杯酒着一桉上无桉新布巾上亦可燔两鑪香大例祭余酒以别甖盛座左随杯奠粿花脯余脯着柈盛座右取可食菜覆祭上令花脯在菜下有果尤良安施旣毕主人立而不拜因以朱书章纸着桉上图着桉后席上若别有所道当令声载出口祭食须讫也祭毕即于祭所室中烧章文烟尽取灰以杂水汤中令举家各取少多喷澡面目手足令人目明无患辟兵却鬼去尸安神若家富财丰而歇尽珍宝欲置腆于神明益善也亦如祠山川务厚耳古人祭多用大牢或少牢饭粿之物殆崇厚者也其传授祭用粿花脯五斤酒二斗凡祭胙唯得与同志人若大祭馔多得分一家饮食之耳食胙者除灾辟祸禳诸恶气祭五岳文以好纸朱书之请五岳储佐等君年月岁在某日子男生州郡县鄕里年若干岁谨依道明科告斋请五岳君霍潜储君青城丈人庐山使者诸佐命八山神君东岳泰山君罗浮括苍佐命南岳衡山君黄帝所命霍山潜山储君中岳嵩高山君少室武当佐命西岳华山君地肺女几佐命北岳𢘆山君河逢抱犊佐命太岳衆官君千山百川诸墟陵眞仙地主源泽丘阜大神有泰清三天玄録飞精称下土者皆登游降于某郡县鄕里村中斋盛处某昔以某年月日受先师眞像如千年按九都千明之科九炁丈人昭生之符五岳君共遣二十五神千山百源皆遣侍官营卫图书防捍身身生长浊世动多违离才非通眞识浅术薄未得远避风尘游适林岫抱持灵图污染秽气文禁深重惧以抵触谨告虔斋祠诚照至心当令某长生久视所向无前凶害藏匿金石爲开精光神炁常在身中愿欲如意昌盛隆丰谋议者反死毁谤者反伤令此二十五神千灵侍官长守某身拥䕶灵文日月代序当复以闻某居在郡县鄕里中因九光使者威明大夫谨请祭文如此细书如道家章状其所书山神郡县鄕村上叙年月姓字当如常法自从后应所道斟酌出入随意耳此是岁祭仪若祭酒祭者兼建道家之治位郑君云神飨下是太上道君致神符仙人祕鲁女生所出以付封先生者昔黄帝游观六合后造神灵见东中西北四岳并有佐命之山唯衡山峙立无辅乃与昌宇力牧方明等章词三天太上使霍山潜山爲南岳储君拜青城山爲丈人署庐山爲使者令緫衡岳以鼎鎭举德眞而爲主储君者衡山之副君也吴越人或谓霍山爲岳其实非正也授图祭文某以胎生肉人白骨子孙耽酒嚣恶流浊世务运遇有幸得奉大化涤荡秽俗许以更始修心愼违希企灵眞夙夜驰竞不敢宁舍昔以某年月日岁在某处受先师甲乙眞形按九都千明之科许得传授谨按道法当付良宻今有同志道士某郡县鄕里男生年如干岁小心勤翼必能宣启灵化敷正神炁即以今年月誓书授其眞图委缯告盟禁以不泄天亲同心常相爱䕶不得弃元崇末要荣希利其五八大约祸福所期量己审人任之处焉谨斋祭以符唯即一列上受图祭文某胎生肉人枯骨子孙生长浊世染乱罪考宿行积咎祸高丘陵天启其哀得闻圣化心开改迹好生乐道仰慕灵感思求眞应庶蒙清荡以延性命常舍秽率善愿爲种民鑚求遐年当须天启登山履川亦赖灵助注心道门不敢携贰并仰贡方物自辅信诚以今即日受五岳眞形藏戢一已与之终始五八有期永无中泄传授相亲爱护同炁蠲齐荣辱天科所祐不敢慢惰抵犯禁纲遵受法诀付之于心谨清斋告祭以爲其始唯即一列上三天章奏太上除某三尸登书生録刻题玉札缄之绛府五方灵岳各遗五神千百山川时差侍官营守图永防护某身使长生永存寿延亿千晋鲍靓施用法靓按黄帝九籥玉匮内眞玄文此书是三天太上撰次所出曾闻之于先达也言西王母紫兰宫室通画此象在诸宫墉玉女仙人服衣皆以此形画之昔遗中黄太一以此图下授名山隐逸有仙録者结约五八之年而传也自无运命之遇莫见其篇目矣如鲁女生山中受之皆此也仙人玄道士佩此类文入山林川泽所经诸灵神皆出郊境奉迎焉然五岳各有所部东方之山则属东岳其西岳南岳北岳亦同唯平地江河淮水及中央之山陵皆统之中岳之部也诸入山採八石石象石脑流丹珠飞节黄子石髓桂英芝草诸神药自无五岳佩之此仙物终不可得也欲佩之法以青爲缯或用白爲缯或盛以紫囊或带之头上或带之心前或肘后山无大小皆有灵神神来见形自称某山某甲来迎拜也是太上眞人以爲竹使策文五岳卫此图书如今世人二监司之章节状所以丘山之神而来拜谒也受付之法限之四十年一传歃血委誓而约人有此文在家者五岳君各遗五神来奉卫图文所居山川源泽诸灵各遣侍人营护子耳他人憎嫉谋议口舌凶逆贼害及官系子者五岳所卫二十五神及山川侍官即白所居之部岳君岳君即使鬼物反害彼人自中也奉之者不可不凈身清神若行邪乱慢不尊所受忽贱灵信轻侮宗末者祸至灭家不可不愼入山无其眞形则衆精坏人採药不得眞形则群灵蔽之爲道士不得眞形则魂炁不定三尸乱干术士不得此文皆不成但就有此文以佩身乃是弥纶衆神横行天地在家则神人奉卫入山则群灵奉迎採药服芝草则眞仙营护结疫涉害则妖灾自灭尔乃虚徃实来眞验祸福将有道者其祕而尊焉汉元封元年西王母授孝武皇帝云笈七签卷之七十九云笈七籖正统道藏三家本一百二十二卷太玄部云笈七签卷之八十存一符图洞玄灵宝三部八景二十四住图大运告期赤明开光三景朗焕五劫始分元始天尊与十方大圣至眞尊神无极太上大道君飞天神人玄和玉女无鞅之衆同坐南浮洞阳上馆栢陵舍中清淡空泊素语自然灵音十合妙唱开眞诸天欢乐日月停轮星宿默度九天徊关河海静波山岳吞烟龙麟踊跃人神欢焉是时太上无极道君稽首作礼上白天尊今日侍坐太漠开昏无极世界一切见明法音遐振泽被十方过泰因縁劫劫化生转轮圣位任居緫眞方当玄御部判六天考劫理运料度种民推筭长夜检实三官役劳任重懽威难言敢附灵风回响披心前与元始天王俱于长桑碧林园中闻天尊并告大圣尊神云洞玄天文灵宝玉奥有三部八景神二十四图上应二十四眞中部二十四炁下鎭二十四生灵章璀璨妙絶空洞覩之者九天书名金简记録生死得仙来运当促三五伤丧万兆短命流洩八难风刀痛体五苦备婴沦于长夜不覩三光无知受封任运死生抚之生化痛感人神今大慈道行惠泽普隆伏愿天尊有以哀矜冀发玄科教所未闻使未见者见未成者成福流一切亿劫恩而蒙训授辄当承神鼓风因流阳波清荡三界肃检衆魔部正六天馘斩群邪安国育民使阴阳宁明化旣兴道畅太虚矣于是天尊仰而含笑有青黄赤三色之气从口中而出光明彻照十方内外无幽无隐一切晓明金书紫字玉文丹章文綵焕烂在三炁之中三部八景神二十四眞各从千乘万骑在空玄之上辅卫灵文诸天日月流洒华光衆津交灌飞香八缠万圣称庆一时礼眞天尊告曰今生一切懽乐难譬倾心露藴情无遗隐当依玄科七宝鎭灵黄金爲坛授子神眞之道道尊法重四万劫一行下世度人祕则眞降泄则祸臻今己相告明识之焉太上道君欣喜惶惧唯北向而立叉手听命天尊登命九光太眞十方飞天侍经玉郞披九光玉藴出金书紫字玉文丹章三部八景二十四图盛以白玉立空之案九色之巾云精空结飞文锦盖悬覆经上诸天大圣无极天尊飞天神王三天眞人同时监盟烧香散花诵咏灵章旋行宫城绕经三周一依旧典俯仰之格自然威仪付度道君法事粗毕三景复位衆眞退席是明赤明天中是男是女莫不范德归心信向皆得度世上皇元年九月二日后圣李君出游西河历观八方值元始天王乘八景玉舆驾九色玄龙三素飞云导从群仙手把华幡师子白鹤啸歌邕邕浮空而来同会西河之上李君稽首请问天王昔蒙训授天书玉字二十四图虽得其文未究妙章虽有图赞而无其像修之菴蔼妙理难详今遇天尊喜庆难言愿垂成就极其道眞于是天王口吐洞玄内观玉符以授于君使清斋千日五香薰体东向服符子形神备见自当洞达诸疑顿了李君稽首奉承教㫖具依天仪长斋千日东向服符三部八景神并见口吐金书玉字二十四图空中而明文彩光鲜洞彻无穷罗缕自然是时即命主图上仙而画图焉金书紫字玉文丹章于此成音自南极上元九光太眞王夫人东西二华南北眞公五岳神仙清灵眞人所受眞文并是后圣所画图像而各系之焉眞人沐浴东井图上部第一眞气颂天河灌东井石景水母精圆光拂灵曜玄晖莹高明元始披重夜天人逐月生沐浴兰池上龙负长庚瓶金童洒香华玉女流五星冠带濯玉津练度五仙形体香万神降乘景登高清神仙五岳眞形图上部第二眞气颂妙哉元始道五灵敷眞文上开龙汉劫焕烂三景分十部飞天书安鎭五帝神灵岳承玄宫郁勃吐宝云上有不死炁殖牙练五仙玉芝玄中奥体洁自生薰精思高灵降交游上帝君通灵决精八史图上部第三眞气颂三景吐灵华晃朗八门开中有智慧神被服飞天衣八史通灵气玉符洞精微宝云映玉字巨兽振天威焕烂八会宫纷纷灵人飞思精招眞气五符生光辉八景策玉舆上登入紫微神仙六甲通灵图上部第四眞气颂灵宫飞天女六眞宴常阳抱日负明月仰摄三晨光通灵究幽微洞观朗十方招致自然厨五芝六府昌变化练万神分形改正容乘虚步玄都高奔入空洞时降金霄人解衿三素房携契策飞盖逍遥昇玉京神仙九宫紫房图上部第五眞气颂紫房映高清宫室互相扶香烟绕日月飞天翳太虚至眞大圣衆萧条咏羽书开度诸天劫尘沙始一周九气固灵运长保天地居精思安能远紫宫生我躯元始太清图上部第六眞气颂太清无边际青气郁紫微灵风迅七宝琳树何萋萋紫凤鸣长条龙麟交横驰太上观十方诸天整法衣旋行绕宫城三周长夜开若能思灵气自得乘景飞神仙眞道混成图上部第七眞气颂荡荡元始初混沌气未分三色无中化回合霭庆云幽冥生眞景焕落敷灵文豁朗长夜府植立天地根自然妙眞气淳淳气常存运通九天界开度诸天门神仙西昇宝箓图上部第八眞气颂乘运迅灵气驾景昇西宫之造玉那国万乘来相从神魔稽首伏天王并归降分金范正法世恭道德王故施正眞气别号度一方是时有道世称曰福德堂灵宝神仙图曰上部八眞神图以洞天元始之气化生自然八景上眞在人身中致上元生气精心内思八眞见形千乘万骑运致景云载人上昇玉符第一景聪明神名觉元子字道都色白一景玉符上元洞天炁部一景神第二景发神名玄父华字道衡色玄二景玉符上元洞天炁部二景神第三景皮肤神名通衆仲字道连色黄三景玉符上元洞天炁部三景神第四景目神名灵监生字道童五色四景玉符上元洞天炁部四景神第五景项髓神名灵谟盖字道周色白五景玉符上元洞天炁部五景神第六景膂神名益历辅字道柱白玉色六景玉符上元洞天炁部六景神第七景鼻神名仲龙玉字道微青黄白三色七景玉符上元洞天炁部七景神第八景舌神名始梁峙字道岐色赤八景玉符上元洞天炁部八景神神仙图曰八景神眞玉符上元洞天自然之气以部上部八景鎭在人身上元宫中服之八年八景见形爲已通达幽微之事洞观自然坐在立亡降致天仙千乘万骑云舆羽盖白日登晨神仙通微灵化图中部第一眞气颂大道妙无像运气凝高眞结空自然生灵化表三神朝引五星精中噏日中津夕食黄月华寝卧练五仙变景随空化倏欻立自然神仙蹑灵九天图中部第二眞气颂萧萧九天气清澄自高玄庆云翳重虚金阙承紫烟中有太极宫道君罗大千青林弥衆梵十方并飞天南陵福德堂四座皆须宾散华庆我愿逍遥无波津神仙九变图中部第三眞气颂妙化因空感专思通至灵上食九天气导引五云精三日练万神一日九变形脱身游九域游戏三界庭乘景望太素灵风扇緑軿飞烟绕十絶黄旛召万灵诸天降羽仪郁郁入上清神仙常存图中部第四眞气颂默念招幽眞专静神自归漏尽外应消正气自夷微积感妙眞降六府生光辉玄会空相和万物应向回八景浮云盖焕落迅羽仪载我大梵外逍遥乘空飞神仙守一养身图中部第五眞气颂导引九天气摩手熨身形遏断邪魔迳莹饰练光明凤翔通眞气龙超制万灵辰旦衆眞会养身觉神生恬惔还守一静思正气停神备景自飞高昇入上清神仙守神舍景图中部第六眞气颂泥丸置魄营中元抱一宫丹田三灵府混合生神王二关统九天唿吸日月光五星奥玄滋流演六胃充静思万气归神安形亦芳三部八景眞携我入太空长居天地劫无始永无终神仙寂嘿养精守志图中部第七眞气颂清朝餐五星专思守泥丸正中咽日光默念绛府薰黄昏导月精奥灌丹田君三眞生一景变化形自分一见万神归摄气景高奔上登日月宫出入观八门龙汉无终劫妙哉灵宝文芝英玉女图中部第八眞气颂飘飘散灵气芝英随风回诸天洒香华日月灌灵晖玉女擎金盘粲粲乘空飞仰思眞颜降咽芝五神开导引光明彻万劫体不衰灵宝神仙图曰中部八景神图以元始灵宝洞玄之气化生自然中部八景在人身中中元宫致中元生气精思八年八眞见形千乘万骑运致神仙羽盖飞行太空中眞一景喉神名百流放字道通九色洞玄中元一景眞符部一景神中眞二景心神名焕阳昌字道明色赤洞玄中元二景眞符部二景神中眞三景肝神名开君童字道青色青洞玄中元三景眞符部三景神中眞四景肺神名素灵生字道平色白洞玄中元四景眞符部四景神中眞五景胆神名龙德拘字道放色青黄緑洞玄中元五景眞符部五景神中眞六景左肾神名春元眞字道卿五色衣洞玄中元六景眞符部六景神中眞七景右肾神名象他元字道主白黑色洞玄中元七景眞符部七景神中眞八景脾神名宝无全字道骞正黄色洞玄中元八景眞符部八景神神仙图曰灵宝洞玄中元八景眞符以部中部八景神眞鎭在人身中元宫中服之八年中元八景见形爲已通灵达神洞观八方神芝玉浆五气云牙身中光明神仙乘骑飞行太空神仙六阴玉女图下部第一眞气颂灵飞秀太微玉女翠朱琼窈窕飞空出飘飘乘空生玄妙自然气六阴安常形遐念希良会仰眄降六丁携景金房内嬿婉娉精神玄感自相求岂期形与名变化因款发应向神自灵神仙九元导仙图下部第二眞气颂玉清辉玄都十圣回紫微神仙披云出纷纷流羽衣香华随风散十天乘空飞丹霄映轻盖日月灌灵晖仰思妙眞降神感因心归神仙导引图下部第三眞气颂郁郁五云芝玄晖吐玉光凝津洞灵府徘徊日月宫五色理高眞流津灌十方吸吸不觉疲飞天并金容导引餐灵气玄哺六胃充精思易致感安坐覩空洞神仙洞中皇宝图下部第四眞气颂澄气理太玄萧萧群眞居下治诸名山洞房清且虚五色焕日月列号衆仙厨上统紫微宫緫録天宝书中有守一士精思待洞开五老监魔试心端情自灰身度水火宫名入九天庐苦哉有衿人遂得乘景舆神仙变化隐侧图下部第五眞气颂变化空无中五行兆身形洞思自然气金木水火精土爲隐侧府六戊合景庭玉女变衣裳老壮应响生细入毫氂里大包山岳灵种殖通神草身与八史并万化随所欲逍遥可娱情神仙採芝开山图下部第六眞气颂灵岳郁嵯峨翠阜凌景霄五芝秀玄岭仙草茂霜条上有採芝人被服乘羽飈灵洞万劫开一焕诸天交得妙安觉淹尘沙如一朝神仙明镜图下部第七眞气颂妙铁生威光流焕照八冥洞彻方圆内通眞别鬼精自然观重阴照耀诸天形伏魔致神仙变化入紫庭神仙无极太一图下部第八眞气颂焕烂帝一眞身生龙凤文威光动九天焰照天囿圆上御诸天气緫爲万仙君巍巍至道宗落落大范门灵宝神仙图曰下部八眞神图以元始灵宝洞玄之气化生自然下部八景在人身中下元宫中致下元生气精思八年下元八眞使千乘万骑运致神仙羽盖载人俱昇七宝林中下眞一景胃神名同未育字道展黄色洞神下元一景灵符部一景神下眞二景穷肠神名兆腾康字道还黄赤色洞神下元二景灵符部二景神下眞三景大小肠神名逢送留字道厨赤黄色洞神下元三景灵符部三景神下眞四景胴中神名受厚勃字道虚九色洞神下元四景灵符部四景神下眞五景胷膈神名广映宅字道仲白色洞神下元五景灵符部五景神下眞六景两胁神名辟假马超字道成赤白色洞神下元六景灵符部六景神下眞七景左阳神名扶流起字道圭青黄白色洞神下元七景灵符部七景神下眞八景右阴神名包表明字道生青黄白色洞神下元八景灵符部八景神神仙图曰灵宝洞神下元八景灵符以部下部八景神眞鎭在人身下元宫中服之八年下元八景见形爲人养精补气鍊髓凝眞身生光泽八景云舆载人飞行玉清七宝神仙图緫三八部眞气颂萧萧三清上凝眞大罗天琼林翠玄台日月焕灵轩飞天梵緑气驾景乘紫烟郁郁披云出纷纷灵宝仙逍遥七宝林五色焕金银振响衆眞会灵歌庆万神精思三八景超步登霄门五称符二十四眞图案五称符上经云子欲求道法先沐浴臭秽当得东井图子欲定五帝役山精当得五岳图子欲通神灵洗先诀八精当得八史眞形图子欲通吾行厨当得六甲通灵图子欲存吾身致天神当得九宫紫房图子欲奉道法当得太清图子欲奉顺道当得混成图子欲通道机当得西昇宝箓图子欲通变化当得灵化图子欲蹑大道当得九天图子欲脱身形当得九变图子欲隐存身守神当得常存图子欲定身心守身神宝当得含景图子欲恬淡守一以存身当得养身图子欲寂默养其志当得精诚守志图子欲清静洁白致芝英当得芝英玉女图子欲娉六丁当得六阴玉女图子欲致仙箓当得九元导仙图子欲食道气当得导引图子欲治道术当得洞中皇宝图子欲爲变化当得隐侧图子欲临鑪定九丹金液当得太一图子欲登五岳求神仙芝药当得採芝开山图子欲保神形别邪精魔魅当得明镜图凡二十四眞图天之灵宝也子能得之必得长生萧萧高仙飞步太清也元览人鸟山形图太上曰无数诸天各有人鸟之山有人之象有鸟之形峯巖峻极不可胜言玄台宝殿尊神所居林涧鸟狩木石香花芝草衆药不死之液又难具陈陈之无益于学学者自应精寻得一知万了然究知教须题名是故标文妙气结字圣匠写之以传上学不泄中人妙气之字即是山容其表异相其蹄殊姿皆是妙气化爲成焉玄达之思闭目见之周览旣毕行乆有徴妙气旣降肉身能飞乆鍊得妙肉去妙充其翔似鸟出游三界之外其神眞人入宴三清之中緫号人鸟学者游山縁山至道永保常存自非至精勿妄叩也人鸟山形图太上曰人鸟山之形质是天地人之生根元气之所因妙化之所用圣眞求其域仙灵仰其神敬而事之存而念之受而带之精而行之和而宻之无致懈怠三气调均生身赤子爲道种民在世行化入山研方出处自在魔不敢当于是朝致五岳使役八溟从三天之君佩日月之精知之不死习之永生谛之合智究之同神其山之上元始天王所居其山之下衆圣眞仙所处其山之气生五色之水名反魂流液成脂名震檀之香西王母初学道诣元始天王三千年道成德就应还崑崙之山临去辞元始天王共刻铭人鸟山上虚空之中制作文字字方一丈悬在无中以接后学于今存焉九老仙都君九炁丈人图画山形佩之于肘天帝写空中之书以附人鸟之体百年一出以传眞人道士有此山形及书文备者便得仙度世游宴崑崙能读此书万遍修行不负文言天帝君即遣使云车羽盖来迎不须服御丹液无劳导引屈伸精之不休自获昇天矣太上曰凡能清斋三月别于静室修行仙人当降自以文字语人受之宻遵速得成眞道士佩之役使万神正月有甲子二月有壬申三月有戊子一年之中唯取三日祭醮山形于金镜之上相传口诀之事愼勿妄泄书文若年中无此三日或有而邂逅趣得甲子一年三醮也醮时皆斋清严禁断明月之夜露出中庭不须坛纂不可他知宻自洒扫凈席南向兆敷别席向北施礼先以明镜九寸面者置座中央紫纹复伞以罩座上紫锦囊巾覆借山图正安镜中清酒三碗置图之前香脯枣果圆施镜外酌酒半碗潄口捻香即位闭目叩齿三通存思依常鸣鼓发炉亦如常法又三捻香临目见太上大道十方天尊元始眞王人鸟山元气生神大帝君云驾罗列布满空中同来向座良乆仍宻称名位姓名奉请太上大道十方天尊元始眞王人爲山元气生神大帝君一切诸灵官今日吉时良散荐芬芳表献至诚仰希垂降等稽首礼拜起又三招酒长跪称位姓名上启太上大道君十方天尊元始眞王人鸟山元气生神大帝君一切神明叨恩得见今日奉对尊神喜惧交集唯愿大慈开度当使臣妾学道得道求仙得仙神通自在永保长存小丑贱不敢多陈不胜踊跃屏营谨稽首礼拜三招三启都毕三捻香启起倚送神称位姓名上启太上大道十方天尊元始眞王人鸟山元气生神太帝君一切灵官縁恩上请纡回云仪神驾已整还昇三清恋慕俯仰屏营唯愿大慈流布洪恩得道谒见王宫后宜有请仰希重降稽首礼拜讫起复炉复炉毕东一碗酒泻浸四周毕依次敛之也同志者还房进胙不得妄与非法之人夫妻接待皆同此法不同不得交会此禁至重明各愼之清斋千日丹书山形于薄纸上方三寸至五寸玉池之泉向王吞服一服长生不死二服神仙飞行三服昇登尊位与道合同清斋起图佩之三年晨夕诵文吉日修事愼终如始一千日限足游行山泽威制五岳三河四海八溟九地一切神灵奉迎拜谒功德流布五年七年不过九年超登三清矣云笈七签卷之八十云笈七籖正统道藏三家本一百二十二卷太玄部云笈七签卷之八十一存二庚申部上清元始谱録太眞玉诀三尸三恶门第一门名色慾门一名上尸道一名天徒界第二门名爱慾门一名中尸道一名人徒界第三门名贪慾门一名下尸道一名地徒界此三恶之门一名三尸之道一名三徒之界常居人身中塞人三关之口断人三命之根遏人学仙之路抑人飞腾之魂爲学之本而不落尸于三道之上去慾于三界之门眞何由降道何由成夫学上法宜遣诸慾灭落尸根道自然成克得飞腾上昇三清三尸五道门第一门名色累苦心门一曰太山地狱苦道第二门名爱累苦神门一曰风刀苦道第三门名贪累苦形门一曰摙山负石苦道第四门名华竞苦精门一曰作江河苦道第五门名身累苦魂门一名吞火食炭镬汤苦道此五苦五道之门常居于人身系人命根遏人招眞之路断人修仙之门爲学之本而不解形于五道之上灭迹于五苦之下衆累不断沉沦罪门何由得脱腾身遯变流景玉光也夫欲上学当先断诸累絶灭苦道眞自然降神仙自然成克得变形游宴诸天落上尸之道当青书上玄灭慾斩尸变景流光玉符着头上当于色慾之门北向衔刀请一杯清水面临水上师于弟子后叩齿九通呪曰上尸青慾自号彭倨变化九种鸟头蛇躯混沌无心或沉或浮贪慾滋美华色自居走作魂魄司人过咎断人命根气散神游放浪三宫小虫无劬眞人甲乙佩箓带符色欲已断死路已除元始有命请斩尸头三台监形速出无留灭根絶种勿使遗余甲乙练眞三宫清虚五帝监映太一定书北元沐浴冠带行畴飞度天界流景玉舆遯变上清乘空遨游毕取所衔刀师以绕弟子头结九过下所卷玉符埋于色慾门下以杯水灌上行此之道上尸即灭色慾自除身过天徒之界形魂无复苦恼之患太眞上道愼勿轻传以次进中门而落中尸落中尸当黄书中元灭慾斩尸变景流光玉符着心前于爱慾中门向王捉刀向腹请一杯清水着前师于后叩齿十二通呪曰中尸彭质号曰中黄爱欲自居依腹逃藏沉浮变化形无常方执人魂魄走作三宫赤子驰竞使人发狂慾性丧神罪由小虫眞人甲乙上帝已徴身佩玉符丹文金章列名元图三慾已忘元始符命斩灭尸形断根絶种勿得飞扬甲乙受练五符休粮眞仙安鎭藏内生光五帝监映太一列行中元沐浴冠带衣裳解形遯变流景玉光飞昇上清食息太空长保自然天地无穷毕以次进下门而落下尸落下尸当白书下元灭慾斩尸变景流光玉符着两脚上于下贪慾门向南横刀于两足上请一杯清水着足下师于后叩齿三通而呪曰下尸彭矫贪慾自荣白色混沌体无常形依人两足訅动人情言白得失走作魂灵三宫扰乱赤子不宁贪慾小虫贾备幽冥眞人甲乙三鍊已清慾门断塞不受邪精元始急令三台临庭速出无隐及汝弟兄九种子孙一时斩形五帝度眞太一记名下元沐浴冠带羽青玄度三界上饮元精解形遯变流景上清飞玄步虚三界齐明毕三界旣度便度五苦之道解形遯变飞度五道之法当作新衣一通巾履并新于第一色累苦心门上黑书解形遯变灭度地狱流景玉符置两足下北向平立师叩齿五通呪曰解形遯变落尸五难三慾已清神津内灌脱故鍊新体香气兰玉符灭迹地无拘挛飞度天界超凌云端魔王保眞气合自然七祖同昇飞步天门五帝监映万神咸关毕脱中解结埋符于两足下脱履而去次进爱慾苦神门于爱慾苦神门上白书解形遯变灭度风刀流景玉符置两足下西向平立师叩齿九通呪曰云行飞步遯变玉光解形脱迹散髪翱翔人界无拘乘虚空行天魔已保五道开通越度风刀形昇上宫毕埋符两足下去之勿顾论庚申存童子去玄灵诀颍阳经曰童子者心神也衆神之主玄灵惑人耳目鼻口身意玄灵者三尸六甲神同游内外其神咸有色象触物皆欲令人重车马玄黄声利飮食多有求欲不知止足行妨身辱也先鍜鍊其心使欲者不欲令不欲者欲观欲如道志道如欲大底苦于色味其色味者情欲之府丧乱之原不得求言亦勿求有至道人云欲者不欲不欲者欲此语无不如在至人乃消息之消一百刻息一百刻息减消加稽古之道也肇启一门就万欲中窥离一门知至至之知终终之动用消息必齅其迹审自詶难专气致柔每寻一刻皆以谦道而寻之觉昏沈睡生寻理不出乃凝然内省大丈夫恳责其心节慕圣贤兴谕洗零故经云少则得多则惑天道恶盈神道託灵知心惟微达理至静积习有常自成广大贞一会道之谓也常思徃者来者今者之事动无二过常于欲者擘不欲之欲于心尤苦当如割截肌肤叩物悬解乃可超生死之门浴澄凈之境研之不止声参太极大无不包细无不入以息情欲节滋味清五脏通神明至眞久寿之要道制六欲神法舌者荣辱之机祸害之阃乱六神各主其欲断欲断识于理咸宜用平若併平之则弱尘生矣是以对境先从欲制一门当豫断之肈启一门消之于未形息之于未乱令心壮于欲黄庭曰负甲持符开七门备豫之谓也夫性者本乎心清者本乎性清动则性乱性乱则心荒心荒则移神伐性亡无日矣故对物识交之际于中不有情欲启妙一门复其生源本无流动神用澹泊喘息安徐令魂魄和通意虑精宻生若物应心揺动乱而惑我我乃息机深敬介如石焉不可转也久当委顺遗形言忘理析言忘理析故积其弱以爲强舍其美而自康矣如觉物去情余进退未决宜息心谦下洁诚责己超然离欲气静安神候心见欲如朽木虚空是欲者不欲正寻理之时万绪躁心乘念飞越昏机内应眞兴不彰爲尔心神传习成妄浊气薰灼世业坚深正用决邪邪神恋欲谓玄灵也交战于内而致斯也若不誓心惕虑反伪还眞乃随欲居心是滋泄慢又言念玄灵欲我懈怠当建志弘愿苦节安贞如谋必成如战必克仁而能武正以杀情大丈夫天地同心清宁无事常自激励若对严君肃然一门谦以养德烦结都尽欲境不生是不欲者欲也斯乃静胜欲消诸难将解恒退藏于宻焉夫能解难释险黄庭曰经历六腑藏卯酉转阳之阴藏于九常能行之不知老其此之谓乎凡心者公平之司非亲于欲而踈于道玄灵习之然矣欲心躁滑道性深微不自执爲任其浮动情之所变物莫能全人有心识不觉变动得非潜愼玄灵之运哉宜加恳倒也至人哀其迷方示其生理见于不见知于不知感通神明是谓道用言之者甚衆行之者罕及实志之不至耳且亡丧犹影响履眞岂独远哉其三尸者託阴气以爲灵感私欲而致用邪藴脏腑变生乱习世相组织流落贪昏非天机清明至叹沉浊者不能易其心矣观我生无无能彰有色爲空影欲是影宾欲生则三尸生欲灭则三尸灭古人云欲者不欲不欲者欲反覆自明之谓也去尸成道之速者先外制声色名利内平喜怒爱恶退心自察彻底眞无动静能知身世不碍宛其见情类殉物而死圣人兴悲于物兼济爲心者以此苦心零于情卓然虚静尸乃无处潜留则遯迹而逝常思正道朗然不寐尸亦无再宅于心仍心私言曰所欲者玄灵之欲不欲者玄灵不欲也严心王而使之零故君子存而不忘亡理而不忘乱身安而国家可保也神定而性命可全也若荒怠不敬冒于寝寐贪于飮食尸乃千变万化随欲而归令人世患日深多愚早亡道玄灵飞去心神凝定则五方秀气入于灵台滋于童子经曰惚兮恍兮其中有象恍兮惚兮其中有物惟恍惟惚而童子生焉黄庭经曰窥离去声天地有童子夫天地者阴阳列位也童子者人神至精也非精无以崇其圣非荡无以长其愚是故圣人修之以眞行之以勤若能克己励志不出三年道成矣乃心中有白气拂拂然生光明久习弥广六甲存童子去玄灵法又有甲子日辰其人年月命筭日减被玄灵伐命至夜半起坐端策私诵玄灵名彭倨彭质彭矫七遍无令耳闻也依守清凈法动用消息之宜继昼不睡六甲庚申日守之亦耳黄庭曰昼夜不寐乃成眞此之谓也颍阳书下篇略例容治脾肾舌术甲子旬右旬内日辰及年月日命筭日结舌正言闭目思神依经肇启一门欲者不欲不欲者欲即于灵根却味保气静意全眞其旬正五方秀气应律于心而玄灵自化矣其道闭精尤急宜啄齿咽液令灵根坚固若人依法守之心乃清零其神日生故经云藏养灵根不复枯闭塞命门如玉都曰容成公曰凡人两肾有日月命门左男戴日右女戴月虚无相生寒暑相成男女相形中有二神皆衣青子能见之可长生昼敬玄光夜履眞迹乆视道也治鼻口喉咙术甲戌旬右旬依肇启一门于神庐用平香臭治中毛专气寡言养精飮液消气管口吐浊鼻引清绵绵若存如此玄灵不复入人脑则上元清静矣故经曰神庐之中当修治玄膺气管受精符急固子精以自持人生而静天之性也天假其生地成其形天地造化有爲物性清者能乆浊者多咎则知本乎天眞可谓至人亲于地利曷足爲贵形有三关之号鼻与天通用之不穷余可知也治肺心耳术甲申旬右句依肇启一门于灵台不妄是非不妄察听除色去味吐纳宽舒斯乃干坤合气之所谓玉堂灵台也必在内视无形反听无声则其神各守司舍故经曰六腑五脏神体精皆在心内运天经昼夜存之自长生闭守三关勿令邪气得入玄灵无所施其巧洗五脏有节度修六腑令洁清不求道而道自至不求有而有自来不出三年坐见万里之外豫观成败辩天下笔数如响之应声也治两眉间脑舌中神术甲午旬右旬依肇启一门于三丹田收视养心精诚自保屏其寝梦节其言语饮食静于关润于舌二府相得命门自开明堂者正室也眞一常游其间一气含三周流变化未始有极故经曰明堂四达法海员眞人子丹当我前固守一门于三灵不求道令道自见三灵者三丹田也眉间入三寸爲上丹田心爲绛官中丹田脐下三寸爲下丹田守爲精神不散合三以爲一也所思则存不思则亡攻之不止通天合道天人玉女六甲诸神自于左右而与人言玄灵灭矣治肝目身中阳气术甲辰旬玄灵多游兰台寸田阳气之内令人喜怒忘魂沉迷思寝恐惧懈怠鄙恡矜夸也右旬依肇启一门于身中莫敢懈怠端心黙念含垢黜聪令魂魄太平志气不慑息喜怒哀慼节五味色音前修鍊心关童子清凈则玄灵不能爲崇也左目爲日王父治其中右目爲月王母治其中人能守之与天地相保日月齐明外本三阳自去内阳三神自生故经曰魂欲还天魄欲入渊还魂返魄道自然此之谓也治两手足术甲寅旬右旬依肇启一门于四关握固思手不妄持足不妄行严策其心动用清静玄灵不复得安便飞去故经云口爲天关精神机足爲地关生命扉手爲人关把盛衰关门杜蘥阖两扉丹田之中精气微三尸中经太上三尸中经曰人之生也皆寄形于父母胞胎饱味于五谷精气是以人之腹中各有三尸九虫爲人大害常以庚申之日上告天帝以记人之造罪分毫録奏欲絶人生籍减人禄命令人速死死后魂昇于天魄入于地唯三尸游走名之曰鬼四时八节企其祭祀祭祀旣不精即爲祸患万病竞作伐人性命上尸名彭倨在人头中伐人上分令人眼暗发落口臭面皱齿落中尸名彭质在人腹中伐人五脏少气多忘令人好作恶事噉食物命或作梦寐倒乱下尸名彭矫在人足中令人下关搔扰五情勇动淫邪不能自禁此尸形状似小儿或似马形皆有毛长二寸在人身中人旣死矣遂出作鬼如人生时形象衣服长短无异此三尸九虫种类群多蛔虫长四寸五寸或八寸此虫贯心人死白虫长一寸相生甚多长者五寸躁人五脏多即杀人兼令人贪食烦满腓虫令人多咳嗽胃虫令人吐呕不喜膈虫令人多涕唾赤虫令人肠鸣虚胀蜣虫令人动止劳剧则生恶疮顚痴痈疖疽瘘癣疥癎癞种种动作人身中不必尽有亦有少者其中有十等就中妇人最多也其虫凶恶好污人新衣极患学道欲调去之即可矣凡至庚申日兼夜不卧守之若晓体疲少伏牀数觉莫令睡熟此尸即不得上告天帝又太上律科云庚申日北帝开诸罪门通诸鬼神诉讼群魔併集以司天下兆人及诸异类善恶之业随其功过多少赏劳谪过毫分不遗经曰三守庚申即三尸振恐七守庚申三尸长絶乃精神安定体室长存五神恬静不复搔扰不迷不惑不乱不淫瞋怒平息眞灵卫佐与天地相毕每夜临卧之时叩齿三七以左手抚心上唿三尸名使不敢爲害耳去三尸符法符太上曰三尸九虫能爲万病病人夜梦战鬭皆此虫也可以用桃板爲符书三道埋于门闑下即止矣每以庚申日书带之庚子日吞之三尸自去矣常以六庚日书姓名安元命箓此符消九虫当以六庚日常以白薄纸竹纸书服之每庚皆如之唯庚申书之不限多少从庚申日早朝服一枚次庚午日吞一枚值六庚勿失虫皆不贯五脏人身无病也勑符呪曰日出东方赫赫堂堂某服神符符卫四方神符入腹换胃荡肠百病除愈骨体康强千鬼万邪无有敢当知符爲神知道爲眞吾服此符九虫离身摄録万毒上昇眞人急急如律令云笈七签卷之八十一云笈七签卷之八十二存三云笈七签卷之八十二存三庚申部三尸篇洞章曰太上三气化爲神符号曰三元无量洞章制命六甲运使五行率离还合却死来生消除三鬼涤荡五神五神一曰五尸三鬼一曰三虫虫尸互名参神乱鬼三尸上尸中尸下尸也五尸青尸赤尸黄尸白尸黑尸神祝曰三尸五尸俱入黄泉吾昇清天保长生乐史世世居天王神仙守庚申法常以庚申日彻夕不眠下尸交对斩死不还复庚申日彻夕不眠中尸交对斩死不还复庚申日彻夕不眠上尸交对斩死不还三尸皆尽司命削去死籍着长生録上与天人游庚申夜祝尸虫法常以庚申夜中平坐叩齿七下击额唿彭倨次叩齿七下抚心唿彭质又叩齿七下扪腰唿彭矫先两手心书太上祝曰吾受太上灵符五岳神符左手持印右手持戟日月入怀浊气出清气入三尸彭倨出彭质出彭矫出急急如律令用甲子日除三尸法常以甲子日夜半时披髪东向坐唿腹中伏尸名字第一之名盖东第二之名彭侯第三之名虾蟆一唿其名以右手抚心三过尸当应人便不复去言人过也又云男用左手女用右手抚心留伏尸即尸不离人上言其过人但能勤行气闭气者身中神亦自安尔久之消尸六甲除三尸法法曰清心扫除中庭正向北用一案三杯罗列案上以井华水着中甲子日夜半时披发置后三拜跪称臣自某州郡县鄕里曾孙某甲奉请北极三台君斗中眞人请以三杯水除去三尸令某修道得神仙因饮三杯水先从东起飮时祝曰日月君水除我头尸次飮中央祝曰眞人水除我腹中尸次飮西杯祝曰日月君水除我足尸毕称臣三拜左回还牀卧当应梦见人辞谢去者止不尔未去未去者后甲子日当又如此勿忘除三尸法常以鸡鸣时潄取醴泉咽之三而止徐徐定气勿与人言语祝去伏尸方以正月五日七月七日取商陆根细切以玄水渍之三日阴干可治爲末服方寸七玄水服下日三服百日伏尸尽下出如人状醮埋之祝曰伏尸当属地我当属天无复相召即去随故道无还顾常先食服之禁一切血肉辛菜物厌尸虫法眞人曰江南多白芷草掘取根细擣末以沐浴用之此香乃三尸所憎者又方三月三日取桃叶一云桃根擣取汁七升以大醋一升同煎令得五六分先食顿服之隔宿无食即尸虫俱下上仙去三尸法丹砂淳大酢纯漆右合和令相得于微火煎之令干稠可丸之如麻子大日再服从三丸渐加至二十一丸经四十日百病自愈三尸自出服之百日肌肤坚固千日令人长生不死与天地相保不能俱言后当自知下三尸方贯衆五分白藜芦十二分蜀漆三分芜荑五分石蚕五分厚朴三分狼牙子四分雷丸六分彊蚕四分右九味物熬令黄合擣筛之鍊蜜丸如梧桐子大以粉浆服五丸日三服之渐加至十丸十二日症聚下六十日百病愈服之先从小起若女人如斋戒恭谨者亦可服之仙人下三虫伏尸方茯苓十斤商陆根削去上皮但取下白者五斤清酒麦麴各五斤并炊酿之酒置盆中封之二十日药成挤之但淳大豆熬之作末如饴状合丸如大弹丸日服三丸十日以去稍益如鸡子黄上尸者百日中尸六十日下尸四十日当烂出上尸如手中尸如足下尸如鸡子上尸黑中尸青下尸白此三尸与人俱生常欲令人死至晦朔日上天白人罪过每至其日当拘制七魄及守庚申夕于是三尸不能得动矣是庚申夕人梦与他诤鬭者是魂与尸魄鬼鬭夫魂常欲令人身安故静魄常欲令人恍惚盖欲人早死故欲攻夺此之谓也凡道士医师但知按方治身而不知伏尸所在上尸好宝货千亿中尸好五味下尸好色若不下之但自欺耳去之即不复饥心神静念可得延生眞人贵其道道士尊其药贤者乐其法愚俗笑其事所以言人死爲尸骸者乃是三虫之号位也当服当陆散者乃自除去三尸不必酒酿而服之也槐子亦善能服气者不用此术又眞气是青牙五方之精道士服之二十一日三虫走出矣神仙去三尸法眞人去三尸延年反白之方宜服浮水玄云之髓此自然能生千岁一变百岁一化先变后化药之精英也故可服之而得长生也丹光之母者松脂也浮水之髓者茯苓也能伏鬼神却死更生松脂流入地中千年变爲茯苓茯苓千年化爲琥珀琥珀千年变爲丹光丹光之色赫然照人丹光千年变爲蜚节芝蜚节芝千年变爲浮水之髓浮水之髓千年变爲夜光夜光千年变爲金精金精千年化爲流星流星千年化爲石胆石胆千年化爲金刚金刚千年化爲木威喜夫金入火不耗入水益生夫松脂变化盖无常形故能沉沦无方上昇太清此飞仙之法勿传其非人方曰当取茯苓松脂各十二斤以水渍松脂七日朝阳去水以淳酒二斗与茯苓合渍之日暴令干月食一斤欲不食用练松脂去苦臭以火温之内茯苓中治合和以白蜜三物合服之月各一斤百日身轻二百日寒热去三百日风头眴目去四百日五劳七伤去五百日腹中寒癖饮症气去六百日颜色住七百日面䵟除八百日黑髪生九百日炎瘢灭千日两目明二千日颜色易三千日行无迹四千日诸痕灭五千日夜视有光六千日肌肉易七千日皮脉藏八千日精神强九千日童子薄万日形自康二万日神明通三万日白日彰四万日太一迎五万日坐在立亡日三食愼勿忘但过万日仍自纵横变名易姓升天游岳皆可耳神仙去三虫杀伏尸方凡二方章陆根味酸有毒主胷中邪气涂臃肿杀精物鍊五脏散水气根如人形者神生故墟田间三月八月採章陆一名夜唿一名荡根一名当陆一名苋陆一名长根一名商陆草一名神陆一名白华一名逐邪一名天草一名逐阴之精此神草也去三虫杀伏尸去面䵟黑益智不忘男女五劳七伤妇人乳产余病带下结赤白皆愈右用麴十斤米三斗加天门冬成末一斗酿酒渍章陆六日便斋服五日食减二十日谷絶肠肥容气充茂诸虫皆去耳目聪明瘢痕皆灭以月宿与鬼日加丁时取商陆服如枣日三道士常种此药草于静室之园使人道神令人不老长生去三虫治百病毒不能伤矣又方取当陆根四十斤削去麤皮细切之以水八斗于东向灶煎之令减半去滓更煎之令可丸服如梧桐子大丸蜜作之勿令人见又一方章陆根三十斤正月二月九月十月十一月十二月採取过此不中用取章陆根凈洗麤切长二寸许勿令中风也绢囊尽盛悬屋北六十日阴燥爲末以方寸七水服旦先食服十日见鬼六十日使鬼取金银宝物作屋舍随意所欲八十日见千里百日身飞行登风履云肠化爲筋久服成仙矣除去三尸九虫法先生曰夫三尸之鬼变化无方或见厉鬼或假人形虽千袄万怪即黠而不神不悟人言语不能鉴其情欲修法事愼无发扬心或黙语鬼闻人声旣闻人声即爲祸害厌暴崇戾其忧百端审察灾源急宜详解逆爲人之备无令寝溼故诀称用建日修法破日服符及造药术欲爲消去即其尸鬼亦常忌此日也兼虑人用月晦庚日开执之日故于此日能迷沦人意俾耽眠睡造作梦寐顚倒非常或縁人性之所畏恶辄变此物恐怖多端或于眠中唤人名字或假吏卒收録执缚或託人父母兄弟责詈于巳或梦妻子困病死丧使人慞惶悲哀哭泣或梦冢墓狼籍尸骸或若乘危爲其迫塞或若大来咋啮或见牛马奔冲徃来号吠仓卒抵踏或鸟豕之形千状或虫蛇之物万端或顚倒其巾冠或讦扬人过恶比皆其所爲也可先期一二日间收心敛意以道自处庶几行法而去之耳仙经云凡服仙药先去三尸其方如左附子芜荑干漆右三物筛擣爲散常以空腹酒服一七日再服七日而上尸去九日中尸去十二日下尸去后当痢于盆中即见三尸虫状以绵里之葬东流水中微哭之呪曰汝死属地我得昇天别道而归更勿反顾之经三日后或自于日中大哭烦恼恍惚勿自讶之后当爽朗爲道人耳刘根眞人下三尸法眞人曰欲求长生先去三尸三尸去则志意定志意定则嗜欲除乃以神方五篇见授云伏尸常以月望晦朔日上天白人罪过故司命夺人筭使人不寿欲去之法用此方蜀狗嵴干枣芜荑右药并皆依法事持杵罗爲散以清水服一合日再服七日上尸去九日中尸去十二日下尸去其形似人以绵帛裹之埋于东流水呪曰子死属地我当昇天易道而归勿复回顾三日之中当恍惚后乃佳耳神仙古方传授所来朱璜者广阳人也少病毒瘕就睢山下事道士阮丘丘怜之言卿除腹中三尸眞人之业可度教也璜曰病愈当爲君作客三十年不敢自违丘因与璜七物药日服九丸百日病下如肝脾者数升乃愈后数十日肥徤心意日更开朗乃与老君黄庭经令读之告曰日三过通之能思其意当度世丘遂与璜俱入浮阳山玉女祠且八十年复归故处白髪尽黑须更长三尺余过家食止数年复去至武帝末犹存焉沈文泰者九嶷人也得红线神丹去土符还年益命之道服之有効徃崑崙留安息二十余年以传李文渊曰土符不去服药行道无益也文渊遂受秘要后亦昇仙今以竹根汁煑丹及黄白去三尸法出此二人矣游稚川记僧契虚姓李其父开元中爲御史契虚㓜好浮屠氏年二十髠髪衣褐居长安中佛舍及明皇幸蜀羯胡䧟两京契虚乃入太白山食栢叶絶粒遇道士乔君清瘦高古发鬓皎白谓契虚曰师神骨孤秀后当寓游仙都契虚谦谢之乔君曰异日师于商山备食物于逆旅有桻子必犒而餽焉或有问师所求但言愿游稚川当有桻子导师去矣及禄山破上皇还京天下息兵契虚即于商山旅舍备食膳遇桻子而餽焉近数月餽桻子数百人食毕辄去无问者契虚怠爲乔君见欺将归长安忽遇一桻子年甚少问契虚所诣答曰愿游稚川积有年矣桻子惊曰稚川仙府也安得至乎契虚曰㓜而好道曾遇至人劝游稚川但不知其路耳桻子曰与我偕行可以到也于是与之俱至蓝田上理行俱登玉山涉危崄踰巖巘十八余里至洞宂水自洞侧而出桻子与契虚运石塡水三日而水絶俱至洞中昏晦不可辨遥见一门在十数里外望门而去旣出洞外风日恬炅山水清丽凡行百余里登一高山攒峯回拔石径危峻契虚眩惑不敢前去桻子曰仙都近矣无自退也挈其手而登旣至山顶缅然平坦下视山峯川源杳不可辩又行百余里入一洞中又数十里及出洞见积水无穷中有危径才横尺余长亘百里桻子引之蹑石而去颇加悚慄不敢顾视即至一山下有巨木烟景繁茂高数十寻桻子遂登而长啸久之风生林杪俄有巨索自山顶悬竹橐而下桻子与契虚入竹橐中闭目危坐势如腾飞举巨絙引之即及山顶城邑宫阙玑玉交映在云物之外桻子指而语曰此稚川也与契虚俱诣其所仙童百辈罗列有一大仙谓桻子曰此僧爲何而来桻子曰此僧愿游稚川久矣故挈而至一殿中见冠冕大仙貌甚伟据玉几而坐侍卫环列呵禁极严桻子命契虚拜谒且曰此稚川眞君也旣拜召升阶问曰尔絶三彭之仇乎契虚不能对眞君曰此未知道不可留此即命桻子引登翠华亭见亘空丹槛云矗内一人袒而寐髪长数十尺凝腻黯黑洞莹人心目又命契虚拜曰此扬外郞因隋室奔乱入山得道非其瞬目乃彻视之彻视者寓目人世耳拜请忽寤而开目光若日月之朗焉又见一人卧石壁之下桻子曰此乙友君名润亦得道人也旣而桻子承眞君之教引契虚归人间凡所涉历皆是来时所经之路契虚问桻子曰眞君问三彭之事我所未了何答曰三彭者三尸之姓也常居人身中伺人之过欲令人死每以庚申日条列人罪目奏于上天学仙之士不去三尸无由得道徒苦无益也旣及平地在泰川矣亦不知桻子所之契虚自此居太白山未尝言稚川之事贞元中徙居华山荣阳郑绅吴兴沈聿自京出关值契厘见契虚絶粒不置庖爨郑异其不食访其所遇因话其事郑甚奇之自关东却回诣其舍契虚已遁去不知所之郑君述稚川记耳梦三尸说道书曰言人身中有三尸虫居三丹田好惑人性欲得早亡每至庚申日上谗于帝请降灾祸于人故人多夭枉祸厄修鍊者用术及药以去之则年长不死有广羊人宋彦华家于濮上好儒文及术伎因于道者处受术及药百计求去三尸忽一夕梦三人古冠服而立堂合之内彦华问曰君何人乎答曰吾即是君身中三彭也欲辞子故来相告耳彦华梦中责之曰吾受生于天天赋有命命有短长必自悉矣闻君好居吾身中谗贼幻惑恼乱吾神使邪夭祸厄则喜而去吾何负于君辈哉今吾师道术以杀汝汝不速去必遭楚苦三尸曰子能听我言将以辨吾非罪而以辞子可欤彦华曰何也答曰吾之族阴阳之精也上系太虚自无入有凡人有生质则上帝乃颁吾兄弟赋于人中主其魂魄护其性而保其中也盖人中及壮则百绪之爲贪财食溺邪淫矫诈欺诬姧狡佞妄外示正直内趋僻违不孝友不慈惠抑民掠财逞形恃势潜窥阴计自丰其家喜利忌贤轻贫叶富昼夜役使兄弟甚劳苦哉吾之疲倦且録其尤以害之得速死冀吾有暇耳不如是何得适哉今子若好道不必去吾兄弟子但修中正抛荣去味远世弃欲息役沉光涤清三宫凝定九府日月内烛星斗高临则吾兄弟优游清闲虽千万岁与子周旋宾护外物吾无劳役又何敢怠况谗贼乎今子且爱荣好奢恋世情命矫谋财色旣而返逐于我我今去矣若上彭去则子言语倒错耳窒目暗容貌滋味无复畅也中彭去则子规谋失筭治官乖政荣业壮图文词术艺无复适也下彭去则子风月荡絶驰骋艰难坐立无复强也子孙废灭魂魄飘沉如此则子返爲行尸非人也夫人之处世赖我兄弟以爲精识思虑子不修中正保元气而诬我以罪岂非戾乎言讫揖彦华将去彦华梦中牵其袂而留之曰自古皆有死民无财不活今吾不能保其眞矣子且爲我留居共子谋财不复反覆矣三彭倏然跃入其鼻怳而惊乃寤自后但以积财爲业不复更言道术溟洪先生曰吾闻大道虚无无一物可辩自无入有盖赋形也人禀中正不可自邪也中正则天地合其神岂小虫能害乎三彭诚有灵者岂能制天地乎亦信人自不端阴役其内则更有小于三彭者固能致祸矣是其说可深信欤宋氏多金能转货尝余财所慕道艺今尽掷矣与予话梦故书以传之笑其惑也如此云笈七签卷之八十二云笈七籖正统道藏三家本一百二十二卷太玄部云笈七签卷之八十三存四庚申部中山玉柜经服气消三虫诀昔大黄帝君会群臣于崆峒山问道于广成子曰夫人养生全眞游观于天庭间止息于洞房中得与衆圣齐群驻童颜而不败者则何法最宝广成子曰夫人以元气爲本本化爲精精变爲形形虽好生欲能竭之故欲不可纵纵之则生亏制之则生盈盈者精满气盛百神备足夫有死必有生有生必形亏亏盈盛衰物之常理夫人体内有百关九节一合爲形质洞房玉户紫宫泥丸丹田以处泊保其玄关守其要路道旣食百谷则邪魔生三虫聚一贯穿五脏环凿六腑使丹田不华实津液不流注血脉不通行精髓不凝住胎魂不守宫阴魄不闭户令人眈五味长贪欲形老神衰皮皱髪落若不却粒絶味禁嗜戒色则尸虫全而生身必死若灭三虫弭尸鬼安魂魄养精髓固形神保天地者非气术而不可倚矣且我大仙以气术爲先元气是本是以太和爲宗沖元是本及吾归之于妙寂之于玄化之于无用之于自然自然轻举昇于玄玄出入无间其道恬焉与道通灵当有何患夫上仙以元气爲宗中仙以丹术爲本下仙以药术爲首量此三者夫何以乆皆以勤劳神饵金服石动费货泉失于归寂盖不得自然之理乖于眞道矣昔大隗翁曰生吾有身忧吾动劳念吾饥渴触情纵欲过患斯起遂亏于玄化之道也于是太黄帝君谨心神观想元气乃感太一眞君持玄元内景气诀妙经一篇授之帝君帝君尔后降中岳复会群仙宣是妙经因名中山玉柜服神气经夫太一眞君者是北极太和元气之神神通变化自北极紫微宫经过于天地间滋育万物在天则五象明焉在地则草木生焉居人则神识灵焉在鉴则五行察焉在北则四运变焉听之不闻视之不见搏之不得无形无状而与万物作状故谓之玄谓之象所感无不应所眞无不证所专无不用所精无不动是知道以眞正爲玄关专精爲要路倚于此者无所不通也经曰夫欲服气服元气爲本以归寂爲玄妙若不得此门及不知玄关要路则终不能成就功德也夫求仙道絶粒爲宗絶粒之门服气爲本服气之理斋戒爲先当持斋戒然拣好日晏静一室安置牀荐若不先斋则不得神气内助若不存想则神气不得内补夫欲修行要当别置一室好土香泥泥饰明宻高敞牀褥厚暖衾枕新洁不得使杂人秽污辄到其中其中地须深锄深二尺筛去滓砾除诸秽物更添好土筑擣平实更罗细土拍踏令紧旣得平稳勤须洒扫务其清净室中唯安书机经柜每一度焚香念玄元无上天尊又念太一眞君太一眞君有五诫诚心依之尅获神应一者不得与女人语笑同处致尸鬼惑乱精神二者勿食一切荤腻五辛留滞冷滑之物若食之令三尸浊触五神三者勿入一切秽恶处所夫吊死问病至人爲杀戮决罚惊魂大怒大怖精神飞散就中死尸道人或俱冲见当以桃皮竹叶汤浴讫入室平卧存想心家火遍身焚烧身都炯然使之如尽然后闭气咽新气驱逐腹内秽气使攻下泄务令出尽当自如故四者勿与一切衆人争于是非忿诤鬭竞及抱小儿减人筭寿损志伤神五者勿得欺誷一切事阴神不助常愼言语节度行止勿对北旋溺犯太一紫微殃罚非细若有违此五戒于二七日间眠梦之内自有惊觉觉悟于人务人修善其事祕宻勿泄于人说三尸眞人云上尸名彭倨好宝物中尸名彭质好五味下尸名彭矫好色慾三尸之爲物常居人脾至修法之夜即宜右覆卧则脾不得动脾不得动则三尸不得作恐耳亦乃一助也是夕心中祝言曰三尸九虫我已知你所能也若眠中闻唤误应者即当起正坐叩齿十二通心中祝曰吾知汝是三尸九虫耳但知行正意役使梦中勿与相应对也常先预思忆勑戒之亦无能变化矣说三尸所居法上尸彭倨居人头上在泥丸宫中一名田宫却入眉后三寸自有宫殿楼阁中尸彭质居人心后却入三寸三分居其间名曰中泥丸一名中丹田自有宫殿楼阁下尸彭矫居人下丹田亦名下泥丸在人小腹去脐下三寸却入腹三寸七分自有宫殿楼阁候三尸法若忽梦起屋舍篱障者是腹中尸虫共相依止若梦与女人交通者其尸虫会也重者皆成病若服丹砂有功者当梦大火烧其屋宇服诸药有应者当梦父母丧亡妻子被杀或是姊妹兄弟之属或女人或冢墓破坏失去棺椁及被五刑死者此是尸虫皆将消灭候也赵先生口诀祝尸虫法赵先生口诀曰欲祭三尸九虫法常以月建之日夜半之时宻出中庭正立东向平体正气叩齿三十通讫举头小仰即复下头小俛因嚥液二十过又向前仰两手二七过前后仰缓手爲之窃祝曰南昌君五人官将百二十人爲除三虫伏尸将某周游天下过度灾厄讫徐徐左回还卧行之三年尸虫消灭若月中有重建者亦重爲之修此法欲斋戒独住不欲杂错人衆务令寂静勿使知之及六畜鸟兽并不闻声爲此法易行无恍惚之患又法先生曰欲除尸虫之法春月择甲乙夜视岁星所在朝之再拜正心窃祝曰愿东方明星君扶我魂接我魄使我寿如松栢生年万岁生不落愿爲甲除身中三尸九虫尽走消灭常择洁静频行之爲善此仁德乐生君木也木尅土所以土尸去妙诀祕之又法先生口诀去三尸九虫法常以月晦日日出昕昕时东向日所出处禹步三祝曰诺睪月中有虫兔虾䗫日中有虫三足爲水中有虫蛇与鱼土中有虫蛾蝼蛄腹中有虫蚘白从凡三祝止之祕而勿传东方氏制三尸法常以庚申日存头中有太上老君泥丸眞人二人并共坐上着远游冠服玄袍坐于冥光帐中下视口目耳鼻清涤神气谓之上一拘面部之魂次存心中有太一太帝绛宫眞人二人并共坐上着九阳冠服丹南逸景之袍坐于朱陵帐中下视四体清波肝肺胆肾皆令凈洁如五色玉谓之中一拘四肢之部精次存脐内有太黄老君黄庭眞人二人并共坐上着十灵之冠服黄罗之袍坐于黄锦帐中下视脾腹之下孔窍令分明如白素谓之下一拘制骸魄于是三尸无从得动矣紫微宫降太上去三尸法夫人身并有三尸九虫人之生也皆寄形于父母胞胎五谷精气是以人腹中尽有尸虫爲人之大害常以庚申日夜上告天帝记人罪过絶人生籍欲令速死魂昇于苍天魄入于黄泉唯有虫尸独在地上游走曰鬼或四时八节三牲祭祀不精辄与人作祸害心痛疰忤伐人性命上尸彭倨在人头中伐人眼目令人好作恶噉食衆生或口臭齿落中尸彭质在人腹中伐人五藏少气多忘令人好作恶噉食衆生或作恶梦惊恐不安下尸彭矫在人足令人下关搔扰五情踊动不能自禁若尸爲神则害子是故复疰不絶又云上尸彭倨名青服中尸彭质名白服下尸彭矫名赤口此三尸状如小儿或似马形状皆有须髪毛长三四寸人旣死遂出作鬼耳如人生时形象衣服长短亲人见之谓是亡人还家实非亡人灵也身中三尸九虫种类群多夫学道修长生者若不先灭三尸九虫徒烦服药断谷求长生不死不可得也后人谓先圣经方虚谬乃未究害之所由也此上圣之至训眞人之祕言宜可勖哉制之法每至庚申日夕不眠以守之令不得诉天帝罪满五百条其人必死三守庚申三尸振伏七守庚申三尸长絶太玄镬汤煑而死矣尔乃精神安定五脏恬和不复搔扰太虚眞人消三尸法眞人曰常以春甲寅日夏丙午日秋庚申日冬壬子日瞑卧时先擣朱砂雄黄雌黄三物等分细擣以绵里之使如枣大临卧时塞两耳中此消三尸鍊七魄之道也明日日中时以东流水沐浴毕更整饰牀席易着衣物浣故者更履屐先除澡之都毕又扫洒于寝牀下通令所住一室净洁平安枕卧向上闭气握固良乆微呪曰天道有常改易故新上帝吉日沐浴爲眞三气消尸朱黄安魂宝鍊七魄与我相亲此道是消鍊尸秽之上法改眞易形之要诀也四时唯各取一日爲之思念道诫去三尸法老君遗诫教子防躯外如空城里如丹朱外常不足内实有余保道五脏勿得发舒行正念道常覆子躯思道念道坐致行厨思道念道常以道俱内怀金宝外常如无保神爱气万邪不拘长生在巳三尸自去百病九虫皆自消除身过千灾仙人邻居五行紫文除尸虫法凡三法五行紫文曰常用朔望之日日中时临目西向存两目中出青气心中出赤气脐中出黄气于是三气相绕合爲一以冠身尽见外洞彻如光之状良乆乃叩齿四十通毕而咽液此谓鍊形之道除尸虫之法久行之佳也又法常以七月十六日去手爪甲烧作灰服之即自灭消九虫下三尸又法凡寅日去手爪甲午日去足爪甲名之斩三尸存心中赤气去三尸法经曰常念心中出赤气上行通喉咙以意闭之于泥丸爲之不止三尸自去长生乆视司命刻名着不死之紫箓也云笈七签卷之八十三云笈七籖正统道藏三家本一百二十二卷太玄部云笈七签卷之八十四存五尸解太极眞人石精金光藏景録形经说上宰緫眞西城王君昔受之于紫阳公施行道成后以付弟子茅盈以传南岳夫人使授学道者当爲眞人释石精金光藏景録形法夫石者铁之质精者石之津金者劒之干光者刃之神藏玄飈乱景録四宝之形挥割百魔映彩五星观焕七元激烈火兵者矣轩辕有桥山之葬所以劒舄在焉玉子有渤海之冢劒鸣空椁王乔有京陵之墓而劒飞沖霄斯实眞验九玄精应太虚神方之灵致威劒之妙化也诸以劒尸解者以劒代身五百年之后此劒皆自然还其处也幽响无间恍惚难寻不可得言矣不可得书矣爲之者见之者唯当应之于心耳轩辕自採首山铜以铸鼎虎豹百禽爲之视火参罏鼎成而轩辕疾崩葬桥山五百年后山崩空室无尸唯宝劒赤舄在焉一旦又失所在也一说云黄帝丹成乘龙上天群臣攀慕葬劒舄于桥山后五百年山崩空室唯劒又失所在玉子者帝喾也曾诣钟山获九化十变经以隐遯日月游行星辰后一旦疾崩营冢在渤海山夏中衰时有发玉子墓者室中无所有唯见一劒在北寝上自作龙鸣虎皞人遂无敢近者后亦失所在也旣发墓时亦当在五百年之间也王子乔墓在京陵战国时复有发其墓者唯见一劒在室人适欲取视而劒忽然飞入天中也案神劒代身五百年后劒自归其处当是灵人使故有崩发者令劒得出而上飞沖天乎尸解叙夫尸解之道如爲小妙旣令希者情阻闻者不及以一死鎭其路亦无所复论唯彭铿游山凤纲市朝四皓假首以素八公变形万化亦吾所不愿矣自有方诸刻名应得尸解之仙者或禀受使然或志行替败或学寻浅狭或情向頽住此自希尚所及正以分得之非向所论诸君衍门子辈旣饱上药而故爲尸解者也吾昔受先师尸解上方委化之道虽不得获用常所依依今向尘埃四会交兵激合三官驱除疾贤害道言神仙者致疴寻溼利者富贵志道求生者亦何爲波波于风火之中束带以入乎牢市者哉今宻出尸解之方可各以传示弟子应得爲眞人者用之潜遯足以远凶恶施之而逝可以尽子孙之近恋隐之而游可以登名山也若夫道数兼备方术斯明役使百鬼招召衆灵坐在立亡分气散形虽处三军而飈锋不能兵虽行凶危而灾疠弗能干虽入市朝而百害不能生者可无复施尸化之迁耳夫此之解者率多是不汲汲于龙轮乐安栖于山林者矣又叙眞诰曰吞琅玕之华而营丘墓者衍门子高丘子洪崖先生是也衍门子墓在渔阳潞县高丘子墓在河中闻喜县洪崖先生墓在武威姑臧县此三郡并云上古死人之空冢也而不知高丘子尸解入六景山后服金液之水又受琅玕华丹于中山复託死乃入玄洲受书爲中岳眞人衍门子今在蒙山大洞黄金之庭受书爲中元仙卿洪崖先生今爲青城眞人也潄龙胎而决死饮琼浆而叩棺者王西城及赵伯玄刘子先是也服金丹而告终者臧延甫张子房墨翟子是也挹九转而尸臰服刀圭而虫流者司马季主宁仲君燕昭王王子𣈆是也夫尸解託死者正欲断以死生之情示民有终始之限耳岂肯腐骸太阴以肉饷蝼蚁者哉直欲遏违世之夫塞兆民之源望也造劒尸解法眞人用宝劒以尸解者蝉化之上品也当自斋戒百日乃使鍜人用七月有庚申日八月有辛酉日作精利劒使长三尺九寸广一寸四分厚三分半以杪九寸爲左右刃处其柄任长短取适也头可安録环也唯使长三尺九寸耳録镮者镂刻劒镮也镮左右面刻之作刃字面有九刃字也镮背上刻作已字作九已字也深刻之字刻皆从刀背而下顺刃也顺镮而刻之也诸刻处欲得以金银厠填之益分明佳也劒身中有刻象在后镮中央复有坚起如小半镮者名之曰伏基内镮刻左面爲日字刻右面爲月字先又圆刻日月之外爲郭也所谓伏日月之光基五百年还出以挥五岳入以藏无间下以制九阴上以承玄冥卫足以逐邪魔威足以鉴七精仰以映録五气俯以代身化形矣欲知劒之左右内外以劒正指南使劒背在上使劒刃在下也于是乃以东面爲右西面爲左东爲内面西爲外面所谓回巅黄赤纵到五行步斗含阴斩电割风者也斗谓七星阴谓六丁之神也劒杪九寸有两刃处并刻两刃中嵴上内外面各作三丁字从两刃头始作丁字分以三寸爲一丁字字顺向劒杪此劒恒置所卧牀上枕栉被褥之间使常不离身以自卫也旣足以逐辟邪魔又可以照映五形尔乃神药题之即得遯景潜冥九此劒尺度长短广狭厚薄刻镂文字乃太极四眞人灵劒之模范也或谓曰分景或曰挥神刀但当论铤质有利钝耳上人皆陶昆吾之石冶西流之金铸而作之准其成范也此之上质非世人所得但取精铁按而作之亦足以流景逸眞隐灵化形药旣陈矣将不待西吾之质乃成其妙也凡铁亦皆可用也所存在于范质而已夫虎狼恶兽闻麟唱而窜宂百鸟群游听凤鸣而絶响麟角岂锐于虎狼之爪牙哉凤声岂勐于鵰鹗之玃乎所贵在于灵音神气道妙发焕德爲群物之轨眞爲至空之柄足以鎭万精之眩惑威千凶之用矣奚必须昆吾之金割玉之铤耶王子乔劒乃凡下之铁耳黄帝今所带劒是桥山中尸解劒也若是者复非西昆之流金也尸解次第事迹法度若欲且遯潜名山栖身高岫或欲随时观化逍遥林泽或欲断儿子之情令始终道毕外割亲悲内遏希尚不愿眞官隐浪自足者当修劒尸解之道以曲晨飞精书劒左右面先逆自託疾然后当抱劒而卧又以津和飞精作丸如大豆于是吞之又津和作一丸如小豆以口含縁拭之于劒镮宻唿劒名字祝曰良非子干今以曲晨飞精相哺以汝代身使形无洩露我当潜隐汝暂入墓五百年后来寻我路今请别矣愼勿相误上登太极言功八素祝毕因闭目咽气九十息毕开目忽见太一以天马来迎于寝卧之前于是上马顾见所抱劒已变成我之死尸在彼中也临时当易着太一迎服留故衣巾以覆劒也乃乘马蹑虚任意所适或可改名易姓还反故鄕无所忌难矣劒成死尸与眞不异又有臭气又乃生虫旣劒入棺即复劒形不复爲尸形也天马者吉光腾黄之兽也太极眞人命太一使者赍马执控并迎以宝衣恍惚而来不知所以然也马去之时虽衆医侍疾子孙满侧而我易服束劒流景变迹徒相卫比肩对目而不觉我之云爲也所谓化遯三辰巅徊日精唿吸万变非复故形者也宝衣无缝衣也劒字子干名良非若未用劒之时眠卧常祝唿劒名字曰良非子干神金挥灵使役百精令我长生万邪不害天地相倾当宻祝于劒镮之中上马时以藏景録形灵丸二枚着劒青囊中结空囊口着被中良久已复变成向者囊中劒也二三年间乃忽然自失之耳此曲晨飞精一名七阳日精之华盖琅玕之并例矣此丹复能流遁散形分景藏毫四海不能容其体粟米固能缠其外者也隐回七度昏蔽三光实其妙矣其用他药得尸解非是用灵丸之化者皆不得返故鄕返故乡则爲三官执之也有死而更生者有头断已死乃从一旁出者有死毕未殓而失尸骸者有人形犹存而无复骨者有衣在而形去者有发脱而失形者白日去谓之上尸解夜半去谓之下尸解向晓暮之际而去者谓之地下主者此皆迹兆不灭爲人所疑虽获隐遁令世志未厌又不得返旋故鄕游栖靡定深所恨恨意在于此此自是太清尸解之法那得比太极之化遯乎高卑絶轨良有由也太极眞人诫太极眞人诫夫传受此虽年多者所谓道初起耳上古之世平当全其限中古世衰渐可半之下古世乱三分之一乃可传授不但此法而巳长生大道亦然若必是其人亦复不限下古谓金马之世也事在太极眞人诫中尸解神杖法赤书玉诀云当取灵山阳向之竹令长七尺有节作神杖使上下通直甘竹乃佳书黑帝符着下第二节中白帝符第三节中次黄帝符第四节中次赤帝符第五节中次青帝符第六节中空上一节以通天空下一节以立地蜡封上节穿中印以元始之章又蜡封下节穿中而印以五帝之章绛文作韬长短大小足容杖卧息坐起常以自随行来可脱杖衣隐以出入每当别着凈处以杖指天天神设礼以杖指地地祇伺迎以杖指东北万鬼束形乘杖行来及所施用当叩齿三十六通思五帝直符吏各一人衣随方色有五色之光流焕杖上五帝玉女各一人合共卫杖左右微祝曰太阳之山元始上精开天张地甘竹通灵直符守吏部御神兵五色流焕朱火金铃辅翼上眞出入幽冥召天天恭摄地地迎指鬼鬼灭妖魔束形灵符神杖威制百方与我俱灭与我俱生万劫之后以代我形影爲吾解神昇上清承符告命靡不敬听毕引五方炁各五咽合二十五咽止行此道九年精谨不慢神眞见形杖则载人空行若欲尸解杖则代形倏欻之间已成眞人朝拜以本命八节日当烧香左右朝拜此杖则神灵感降道则成矣水解辛玄子辛玄子字延期陇西定谷人好道行度秦川长梁溺死西王母酆都北帝愍之勑三官摄取骸还魄复得成人度命南宫今正差领东海侯补禁元中郞将爲吴越鬼神之司叚季正道迹灵仙记云代郡叚季正隐士也晩从司马季主学道渡秦川溺水而死盖水解也今在委羽山中王进贤王进贤者琅瑘王衍之女也遭石勒略共侍女名六出赴黄河自誓不受辱即投河中时遇嵩山女仙韩西华出游见而愍焉抚接二人救而度之外示沉没内实宻济矣西华即将入嵩高山授以道要今在华阳易迁宫中矣六出本姓田渔阳人浚仪令田讽孙也年可二十二三体貌端正善有志节故能与进贤同赴于河又田讽曾有阴德行善福及六出故亦得仙也云笈七签卷之八十四云笈七籖正统道藏三家本一百二十二卷太玄部云笈七签卷之八十五存六尸解太极眞人飞仙宝劒上经叙夫尸解者尸形之化也本眞之鍊蜕也躯质遯变也五属之隐适也虽是仙品之下第而其禀受所承未必轻也或未欲昇天而高栖名山或崇明世教令生死道絶欲断子孙之近恋盖神仙爲难矣或欲长观世化惮仙官之劬劳也妙道一备高下任适固不可用明死生以制其定格也所谓隐回三光白日陆沉者也又云以録形灵丸涂火炭则他人见形而烧死谓之火解以一丸和水而饮之抱木而卧则他人见已伤死于空室中谓之兵解凡百纵任即不得还故邑也当变姓名易容貌尔昔有人作此法入林虑山积三年而复还家也夫修下尸解者皆不得反望故鄕此谓上解之道名配紫简三官不得复闚其间隙岂妄以死加之也戎胡授舜十转紫金丹叙集灵经云昔舜移平阳而欲出都于蒲坂路逢北戎之胡以柱形而触舜舜曰异人哉而左右执胡而咨之舜曰是老胡矣命释之左右舍胡令去胡曰余以柱故而得见于汝君不柱而不见于余者何逐不肯去左右以状闻舜曰致之左右不肯进谓左右曰天子鄙我也以命命所继于汝君也然余非汝君不目致致由于汝君君之至致余余自致哉遂卧爲本土之歌左右以状而告于君君曰致而不来者慢于余致也就人之国慢人之本者谅有以也遂命驾回之于胡所仍卧不起舜就而请之曰客抗于主主无于主之礼请客据客礼朕就主事焉胡曰礼也何如而遗余之生也余不知礼而生余之长也不约而长生而不知礼而天生之长而不知礼而天长之生长天之道也礼者忠信薄也今爲天子不知所生而孜孜于礼说恶能达生而体也舜闻而咤曰胡岂圣人欤朕当受教遂礼之胡乃授舜十转紫金丹方遂南巡于九疑尸解而不返太一守尸夫解化之道其有万途或隐遁林泉或周游异域或亲逢圣匠或会遇眞灵或授箓而记他生或交带而传仙诀或坐死空谷或立化幽巖或髻髪但存或衣结不解乃至水火荡鍊经千载而复生兵杖伤残断四肢而犹活一足不化五脏生华若赵成子之类皆名着紫府籍在丹台是得三官太一守尸而不泯也太一守尸而号务犹收字归会昌一名解萌一名寄频盖专主性命也景霄眞人高圣帝君告景霄眞人曰欲刻名玄纪回天九霄解形之法当以五月五日上合之时沐浴清斋正中入室烧香北向九拜朝礼玉天毕北向叩齿十二通思斋室之内中有丹云焕烂于一室之内存五老仙伯在丹云之中披飞青之帔冠通天玉冠手执青文之録思领仙玉郞着云锦之袍冠七宝玉冠手执白银之简思见二眞爲我记名于白简之上结録于青文之编以我简録付监眞使者定録左仙上刺九天帝王七圣凡下简録定名五老仙伯领仙玉郞化入我身绛宫之中便祝曰朱明南丹庆合上阳天元交会六愿内昌九圣七眞齐灵琼堂上刺玄简结録西宫刻书正音眀达四通丹云回霄来降我房飞羽仪卫翼翼光光左策朱凤右挺游龙六辔同举超登华堂五老携契四极齐双长保玄晖日月同光毕又七拜礼七圣咽七气止行此七年则玄纪得道之名于上宫九霄回映昇入无形太玄阴生符灵宝太玄阴生之符夏禹文命受之于钟山眞人其祭醮服佩皆有法在本经太极眞人遗带散眞人曰凡尸解者皆寄一物而后去或刀或劒或竹或杖及水火兵刃之解旣得脱去即不得回恋故鄕及父母妻子之爱也惟此散化即当解之涂于衣带之上紧结而系之闭息作法而去颇易于他尔方药如后水金丹砂庚铅黄土右共细研之取九阴神水调匀涂衣带上紧结之当自脱去但见其尸卧于牀篑尔轩辕黄帝黄帝者号曰轩辕能劾百神朝而使之弱而能言圣而预知知物之纪自以爲云师有龙形自择亡日与群臣辞至于卒还葬桥山山崩柩空无尸唯劒舄在焉仙书云黄帝採首山之铜铸鼎荆山下鼎成有龙垂胡髯下迎帝乃昇天群臣百僚悉持龙髯从帝而昇攀帝弓及龙髯拔而弓坠群臣不得从仰望帝而悲号故世以其处爲鼎湖名其弓乌号焉赞曰神圣渊玄邈哉帝皇暂莅万物冠名百王化周六合数通无方假葬桥山超昇昊苍宁封火解宁封者黄帝时人也世传爲黄帝陶正有人过之爲其掌火能出五色烟乆则以教封子封子积火自烧而随烟气上下视其灰烬犹有其骨时人共葬于甯北山中故谓之宁封赞曰奇矣封子妙禀自然铄质洪罏畅气五烟遗骨寒烬寄坟宁山人覩其迹恶识其玄玉子玉子者姓章名震南郡人也少学衆经周幽王徴之不出乃叹曰人生世间去生转远去死转近矣而但贪富贵不知养性命尽气絶则死位爲王侯金玉如山何益形爲灰土乎独有神仙度世可以无穷尔乃师桑子具受衆术乃别造一家之法着道书百有余篇其术以务魁爲主而精于五行之意演其微妙以养性治病消灾散祸能起飘风发屋折木作雷雨云雾能以草芥瓦石爲六畜龙虎立便成行分形爲数百千人能涉江海含水喷之皆成珠玉遂亦不变也或时闭气不息举之不起椎之不动屈之不曲申之不直百日数十日乃复起与弟子行各丸泥爲马与之皆令闭目须臾皆成大马乘之一日行千里又能吐气五色起数百丈飞鸟过指之即坠临渊投符召鱼鳖即皆上岸又能使诸弟子举眼即见千里上物亦能久矣其务魁时以器盛水着两魁之间吹而嘘之上直有赤光辉辉起一二丈以此水治百病病在内者饮之在外者澡之皆便立愈后入崆峒山合丹服之佯死尸解而去王子乔王子乔者周灵王太子𣈆也好吹笙作凤鸣游伊洛之间道人浮丘公接以上嵩高山三十余年后求之于山上见桓良曰告我家七月七日待我于缑氏山头至时果乘白鹤驻山头望之不得到举手谢时人数日而去亦立祠于缑氏山下及嵩高首焉赞曰妙哉王子神游气爽笙歌伊洛拟音凤响浮丘感应接手俱上挥策青崖假翰独徃清平吉清平吉沛国人也汉高皇帝时卫平也至光武时容色不老后尸解去百余年复还鄕里数日间又尸解而去司马季主司马季主者楚人也卜于长安市文帝时贾谊宋忠爲中大夫曰吾闻圣人不在朝廷或游鄽肆试徃观之焉见季主闲坐弟子侍而论阴阳之纪二人曰望先生之状听先生之辞世未尝见也尊官高位贤者所处何举之卑何行之污季主笑曰观大夫类有道术何言之陋今蛮夷不服四时不和徒趑趄而言相引以势相延以利贤者乃何羞尔夫内无饥寒之累外无劫夺之忧处上而人敬居下而无害君子之道也卜之爲业所谓上德不德也凤凰不与燕雀同群公等琐琐何足知长者乎二人忽尔自失后相谓曰道高者安势高者危卜而不审不见夺糈爲人主计而不审身无所处宋忠抵罪贾谊感鹏梁孝王坠马吐血而死季主入委羽山大有宫中师西灵子都受石精金光藏景化形之道临去之际留枕席以代形粗似如其眞身不异也家人乃葬之于蜀昇盘山之南诸葛亮爲其碑赞云玄漠大寂混合阴阳天地交泮万类滋彰先生理着分别柔刚鬼神以观六度显明季主得道后常读玉经服明丹之华挹扶晨之辉颜如少女须三尺黑如墨有子二人男名法育女名济华乃俱在委羽山并读三十九章鲍叔阳鲍叔阳者广宁人也少好养生服桂屑后与司马季主俱在委羽山师西灵子都太玄仙女得尸解之道徐弯徐弯者吴郡海盐人也少有道术能收束邪精钱塘杜氏女患邪弯爲作术召魅即见丈夫着白𢂿葛单衣入门弯一叱之即成白龟一旦爲群从兄弟数人登石崎山斫春柴日暮弯不返明旦寻觅见弯在山上腋挟镰倚树而不动或向前抱唯有空殻董仲君董仲君者临淮人也少行气鍊形年百余岁不老常见诬系狱佯死臭烂生虫狱家举出而后复生尸解而去龙述龙述不知何许人也于金山得神芝实如梧桐治而服之日二刀圭服二年得仙尸解而去王方平王远者字方平东海人也举孝廉除郞中稍加至中散大夫博学五经兼明天文图谶河洛之要逆知天下盛衰之期九州吉凶如握已成汉孝桓帝闻之连徴不出使郡国逼载以诣京师低头闭口不肯答诏乃题宫门扇四百余字皆记方来帝恶之使人削之外字适去内字复见墨皆彻入材里方平无复子孙鄕里人累世传事之同郡故太尉公陈耽爲方平架道室旦夕朝拜之但乞福愿不从学道也方平在耽家三十余年耽家无疾病死丧奴婢皆安然六畜繁息田蚕万倍仕宦高迁后语躭云吾期运当去不得复停明日日中当发至时方平死眈知其化去不敢下着地但悲啼叹息曰先生舍我去我将何怙具棺器烧香就牀着衣至三日三夜忽然失其所在衣带不解如蛇蜕也方平去后百余日躭薨或谓耽得方平之道他去或谓方平知躭将终故委眈去也方平东入括苍山过吴住胥门蔡经家栾巴兵解栾巴者蜀郡人也好道不修俗事太守诣与相见屈爲功曹待以师友之礼尝谓巴曰闻功曹有神术可使见否巴曰唯唯即平坐却入壁中去冉冉如云气状须臾失巴而闻壁外作虎声而虎走还功曹宅乃巴尔后入朝爲尚书正旦大会而巴后至而颇有酒态酒至又不飮即西南噀之有司奏巴大不恭诏以问巴巴顿首曰臣鄕里以臣能治鬼护人爲臣立生庙今旦耆老皆令臣饮不得即委之是以颇有酒态适来又观臣本郡大火故噀酒爲雨以灭之诏原复坐即令驿书问成都果信云正旦日雨自东北来而有酒气后爲事而诛即兵解也女眞赵素台赵素台者汉幽州刺史赵熙之女也熙少有善行济穷困救王惠等族诛有阴德数十事熙得身诣朱陵儿子得遁化游洞天素台在易迁宫中已四百年不肯移去自谓天下无复乐于此处也数微服游行盻山泽以自足也女眞程伟妻汉期门郞程伟妻者能神通变化伟当从出而无衣甚愁之妻即爲致两缣无故至前伟好作黄白连时不成妻乃出其囊中以少药投其所以煎水银须臾成银欲从求方终不可得云伟骨未应得之逼不得已妻尸解而去刘㦎刘㦎者不知何许人也长大多须垂手下膝乆住武当山去襄阳五百里旦发夕至不见有所修爲颇以药术救治百姓能劳而不倦用药多自採识草石乃穷于药性雍州刺史刘道产忌其臂长于襄阳録送文帝每旦槛车载徃蒋山採药暮还廷尉㦎后以两短卷书与狱吏吏不敢取㦎焚之一夜失㦎关钥如故门吏行夜得㦎送还廷尉㦎语狱吏云官寻杀我殡后勿钉棺也旣被杀后数日文帝疑其言使开棺不见尸有竹杖云张玄宾张玄宾者定襄人也曾举茂才始师西河苏公受服术行洞房白元之事后遇樊子明于少室山授以遁变隐景之道昔在天柱山今来华阳内爲理禁伯主诸水雨官玄宾善谈空无无者大有之宅小有所以生焉积小有以养小无见大有以本大无有有亦无无焉无无亦有有焉所以我目都不见物物亦不见无寄有以成无寄无以得无于是无则无宅也太空亦宅无矣我未生时天下皆无无也其所论端据如此桐栢诸灵仙亦不能折之自云昔于蓬莱遇宋晨生论无粗得其意也王嘉兵解王嘉字子年陇西安阳人也久在于东阳谷口携弟子登崖宂处御六气守三一冬夏不改其服颜色日少符坚累徴不就坚寻大举南征以弟融爲大将军遣人问嘉嘉曰金坚火强仍乘使者马正衣冠徐徐东行数百步而策马驰反脱衣服弃冠履而归下马踞牀而不言坚又不解更遗人问世祚如何嘉曰未央坚欣然以爲吉徴明年岁在癸未坚大败于寿春遂亡秦国是殃在未年也以秦居西爲金𣈆都南爲火火能铄金也嘉寻移嵩高山姚苌定长安问嘉朕应九五不嘉曰略得之苌大怒曰得当云得何略之有遂斩之及二弟子苌先使人陇右逢嘉将两弟子计已千余里正是诛嘉日也嘉使书与苌苌令发嘉及二弟子棺并无尸各有竹杖一枝苌寻亡阴君传鲍靓尸解法鲍靓字太玄陈留人也少有宻鉴洞于幽元沉心冥思人莫知之按洞天记云靓及妹并是先身七世祖李湛张泸者俱杜陵北鄕人同在渭桥爲客舍积行阴德好道希生故福逮于靓等使易世变鍊改氏更生合爲天伦根冑虽异德荫者同靓学明经术纬候师左元放受中部法及三皇五岳劾召之要行之神验得能役使鬼神封山制魔𣈆大兴元年靓暂徃江东于蒋山北道见一人年可十六七许好颜色俱行数里此人徐徐动足靓奔马才及已渐远因问曰相观行步似有道者此人曰吾仙人阴长生太上使到赤城君有心故得见我尔靓即下马拜问寒温未及有所陈阴君曰此地复十年当交兵流血计至苏峻乱足十年君慕道乆矣吾相当得度世尔仙法老得仙者尸解爲上上尸解用刀下尸解用竹木皆以神丹染笔书太上太玄阴生符于刀刃左右须臾便灭所书者面目死于牀上矣其眞身遁去勿复还家家人谓刀是其人也用竹木如刀之法阴君乃传靓此道又与靓论𣈆室修短之期皆美一爲十广十爲百以表元帝託云推步所知不言见阴君所说是阴君戒其然矣折象折象字伯式广汉人也少好黄老之业后师东平先生虞叔雅亦得道者也笃尚养生玄默无言家世丰财以爲多藏厚亡无益散千金以赈贫苦或谏之象曰昔窦子文有言我之施物乃逃祸非避时也知者咸服焉自刻亡日尸解如蛇蜕而去吴勐吴勐字世云豫章人也性至孝小儿时在父母膝下殊无憍慢色夜寝在父母边未曾离也夏月多蚊虻不揺扇有同寝人见勐在不患蚊虻问其故勐云恐蚊虻去我及父母尔得道后登庐山与三弟子越三石梁至一处高堂多珍玩不可识弟子乃窃取一物欲以示世人还见向经梁化小如指须臾昼昏勐知弟子有过失使送还方得度后太尉庾亮迎勐至武昌便归自言筭讫未至家五十里亡殡后疑化弟子开棺无尸左慈左慈字元放庐江人也少明五经兼通星纬见汉祚之将尽天下向乱乃叹曰值此衰运官高者危财多者死当世荣华不足贪矣乃学道术尤明六甲能役使鬼神坐致行厨精思于天柱山中得石室内九丹金液经能变化万端不可胜纪曹公闻召取关一室中使人守视断谷日与二升水期年乃出之颜色如故曹公乃欲窥杀之慈知之乃求乞骸骨曹公曰何忽尔慈曰知君欲杀故乞去尔曹公曰固无此意君欲高尚其志亦当不久相留乃爲设饮慈曰今将分旷愿乞分杯饮酒公曰善是时天寒温酒酒尚冷慈解劒以搅酒须臾劒都尽如人磨墨之状初曹公问慈求分杯饮酒谓慈将使公先饮以余酒与慈拔簪以昼杯酒酒即中断其间相去一寸许慈即饮其半送与公公不喜未即爲饮慈乞饮尽之以杯掷屋栋杯便悬着栋动揺似飞鸟之俯仰若欲落而复不落举坐莫不属目杯良乆乃堕地诸人乃视杯已失慈所在寻还问所常住处曹公欲杀之知慈足以免死乃勑外收慈慈走入群羊中而奄忽失之后有人见慈住处乃徃白公公又遣人收之得慈慈非不能隐故令世人知其神尔于是受执入狱狱吏欲拷诘户中有一慈户外有一慈不知当拷何者曹公闻而恶使将军引出市杀之须臾有七慈相似如一官收得六慈失一慈有顷六慈皆失于是奏上乃令闭四市门而索之或不识慈问慈何如人曰一目眇着葛巾青单衣见有此人便收之正尔视之一市数万人皆眇一目葛巾青单衣无非慈者竟不知所收曹公令捕得逐人便斩后数日见慈便斩头断以白曹公公大喜言果左慈头也就而视之一束苑尔还视其尸亦失所在人有从荆州来见慈在荆州矣王延王延字子玄扶风始平人也九岁从师西魏大统三年丁已入道依贞懿先生陈君宝炽时年十八居于楼观与眞人李顺兴特相友善又师华山眞人焦旷共止石室中餐松饮泉絶粒幽处后周武帝钦其高道遗使访之焦君谓曰世道陵夷伫师拯援可应诏出以弘大法吾自此逝矣延来至都下乆之请还西岳居云台观周武诏修所居观宇以山高无土运取爲劳延默告玄眞愿有灵贶忽于观侧若间涌土取之不竭又山上无油延置一瓮爲贮灯油之器一夕自满累岁燃灯用之不减旣居山顶杜絶人寰每有人来宾客将至即有二青鸟先来报之其鸟如乌常飞左右延每登仙掌莲峯摄衣前行如履平地常有勐兽驯卫所止其三洞玄奥眞经玉书皆焦君所留俾后传于世周武以沙门邪滥大革其讹玄教之中亦令澄汰而素重于延仰其道德又召至京探其道要乃诏云台观精选道士八人与延共弘玄㫖又勑置通道观令延校三洞经图缄藏于观内延作珠囊七卷凡经传踈论八千三十卷奏贮于通道观藏由是玄教光兴朝廷以大象纪号至隋文禅位置玄都观以延爲观主又以开皇爲号六年丙午诏以宝车迎延于大兴殿帝洁斋请益受智慧大戒于时丹凤来仪飞止坛殿诏以延爲道门威仪之制自延始也苏威杨素皆北面执弟子之礼仁寿四年告门人曰吾欲归止西岳但恐帝未悉耳是年九月委化于玄都观体柔香洁俨然如生白鹤群飞彩雾徊合异香之气闻于远近炀帝初即宝位闻之尤加叹异赐物百叚钱二十万设三千人斋送还西岳所至之处奇香异云连属不散入圹之日但空棺而已得解化之妙焉王叟王叟寓居冀氏县四十余年不知其所来状貌七十余矣常以针割理疾无不効者鄕里传其所用针砭异于常医有患邪疾者以刃开其喉取一物如蝘蜒头足并具独少尾而已叟曰此物形状足则人必死矣幸去之速也疾即愈有背转急痛如束缚者以刃割其背数寸去两腋下筋各截尺余其疾遂已或问针割者皆不言觉有割之痛而疾立除矣如此得効者历年不可胜纪忽谓人曰余明年夏初将有所适不可复住矣及期无疾而卒邻里之间但闻香气累月及瘗葬之时棺轻若无物皆以爲尸解仙矣云笈七签卷之八十五云笈七籖正统道藏三家本一百二十二卷太玄部云笈七签卷之八十六存七尸解洞生太帝君鎭生五脏诀太极金华眞人以此经文刻于太微帝君紫微宫玄珠玉殿东壁牖上其文曰五石异方津光合形有终而死有始而生万类反本千条归眞气适浮烟血奔流精哀哉兆身非眞不成何不竭以云草玄波徊以卉醴华英会以七白灵蔬和以白素飞龙沐浴平旦正心向东凝精厉魂上帝五公再拜朝灵鎭固五方长生天地出入流通各安其位生华五脏此文乃上清八会交龙大书非世之学者可得悟了者也太素眞人显别书字受而服之求其释注于太极帝君焉云草玄波者黑巨胜腴也一名玄清卉醴华英者蜜也五光七白灵蔬者薤菜也白素飞龙者石英也法当种薤菜使五月五日不掘拔唯就锄壅䕶治之耳经涉五年中乃取佳药名爲五光七白灵蔬择取薤白精肥者十斤黑巨胜腴一斛五斗白蜜凝雪者五斗高玄巖絶泉石孔之精水三十六斛白石英精白无有厉者五枚光好于磨石上砺䕶使正圆如雀卵之小小者好莹治令如珠状勿令有砺石之余迹先清斋一百六十日令斋日讫于九月九日先筑土起基高二尺作灶屋屋成作好灶以灶口向西屋亦用西户当得新大铁釜安灶上是九月九日申酉时向灶口跪东向内五石子于釜中于是乃先投一枚于釜中祝曰青帝公石三素元君太一司命玄母理魂固骨鎭肝守养肝神肝上生华使肝永全次又投一枚于釜中祝曰白帝公石太一所憩元父理精玄母鎭肺守养肺神使无朽废肺上生华千万亿岁次又投一枚于釜中祝曰赤帝公石帝君同音玄母理神桃康鎭心守养心神无灰无沉心上生华华茂玉林次又投一枚于釜中祝曰黑帝公石太一同筭玄母元父理液混变守养肾神使无坏乱肾上生华常得上愿次又投一枚于釜中祝曰黄帝公石老君同威太一帝君理魂鎭脾守养脾神使无崩頽脾上生华白日上昇投石时各闭气五息然后乃投石都毕起向灶五再拜又取薤白五斤好者覆于五石之上毕内蜜灌薤上毕内腴一斛五斗灌蜜上毕乃格度腴入釜深浅高下处所也然后稍入清水使不满釜少许止木盖游覆釜上九月十日平旦发火当以直理之木熇燥好薪不用蠧虫及木皮之不凈薪火煑之才令槛劣沸而已勿使涌溢大沸当屡发视其下火当先视腴格处所若煑水煎竭辄当益水所尽三十六斛水而止又水尽之后更加煎令减先腴二寸格畴量以意斟酌视之都毕成也寒之于釜中去下火灰宻盖其釜上五日乃徐取五石平旦向五方各拜拜毕跪以此腴杂以东流水以次服之余水及腴取令送石子入口下喉中耳闻之时亦如初投石于釜中时一一按祝而服之也毕又五拜再毕若药煎旣成而视无复石者非有他也直由五精伏散化形故自流逐于云腴之中无所疑也但当日服五合以酒飮送神变反质各自鎭养五脏之内更生成五石也愼不可勐火火勐石精飞去滓浊坏烂云腴熬臭不可服御又云腴之味香甘异美强骨补精鎭生五脏守元凝液长魂魄眞上药也以好器盛之宻盖其上即日服二合爲始日以爲常若腴蜜煎强者亦可先出服石后加腴更和腴煎取令凝如割肪也人亦有丸服之者日三十丸大都丸不如腴服佳也趣后任人所便则安于体体便则无不佳常能服此腴者石乃住若先腴尽当更合如前用白石英五两鎭釜底二两辄一投祝说如法但不复砺石圆而重服之耳药成出此石沉东流水中不常熇竭之渊若不欲更合此腴者亦无损于前五石此腴名玄水玉液一名飞龙云腴一名鍊五石之华膏服之十五年内外洞彻长生天地役使鬼神三年之后眼可夜视眞人云此方愈于鍊八石之饵全胜于玄水云母之玉浆旣服此五石五石入喉径宝鎭五脏一脏中辄有一石以守脏孔脏孔之上皆生五色华也太阴鍊形眞诰曰若人之死暂适太阴权过三官者肉旣灰烂血沉脉散而犹五脏自生白骨如玉七魄荣卫三魂守宅三元护息大神内闭或三十年二十年随意所出当生之时即便收血育肉生津成液质本胎成易形濯貌乃胜于未死之容也眞人鍊形于太阴易貌于三官者此之谓也太微天帝咏曰太阴鍊身形胜服九转丹形容端且严面色合灵云而能登太极金阙爲眞人又云赵成子死后五六年樵人入华山中见之盖得鍊形于太阴之道矣水火荡鍊尸形本行经云北方洞阴朔单郁絶五灵玄老君者本姓浩字敷眀盖玄黄之胤太清之冑先于元福弃贤世界始青天中年至十二性好幽寂心翫山水远于家中或去十日时复一还时天下大荒人民饿死一国殆尽敷明于地镜山下遇一顷巨胜身自採取饷惠穷乏日得数过救度垂死数千余口随取随生三年不讫他人徃觅即莫知其处是时辛苦形体顦顇不暇营身救于百姓遂致疲顿死于山下九天书其功德金格记其玉名度其魂神于朱陵之宫帝遗金翅大鸟常敷两翼以覆其尸七百年中形体不灰至水劫改运洪灾滔天水捧其尸漂于无涯水过之后敷明尸落贝冑耶渠初默天郁单之国北垄玄丘四十年中又经山火火行燌烧尸形尸于火中受炼而起化生成人五色之云覆盖其上火尚勐盛敷明嗽唾成洪雨大水以灭火势敷明虽已得道轗轲备经水火艰辛亦爲理尽至开明元年于北垄玄丘改姓黑节讳灵会元始乃钖灵会洞阴朔单郁絶五灵玄老君号阴阳六甲鍊形质法正一眞人曰鍊质者何其状有三夫修长生之道皆须明晓生气接续衰厄每甲子六十日爲一甲人间有六十甲爲阴甲天上有六十甲爲阳甲每十日一甲尽半夜天上降阳甲十日续阴甲阴阳不孤生气相续即人无病若十日一甲尽半夜阳甲不降即人病生爲邪所入六壬经曰甲已之日半夜生甲子六十日皆尽周而复始六十年爲一大期旬修行正一朝请生气无邪所乱至六十年即更延请六十年至一百二十年稍异于前縁眞气积实气与神合所爲尅获从一百二十年更延至三甲子一百八十年直至五六三百年阴阳三万六千神气集不散得爲尸解昼死而暮生肉身周行五岳七十四方一一受事讫即得白日腾翥飞行无待皆正一之道或有効修正一功满成就洗涤玄祖黑簿除名露影阳鍊虽功成道着先未知道之时积罪殃结毁破肌肤损伤骨脉成就之后得蝉蜕留皮换骨隐迹巖宂养骨髓滋皮肉千日方朝五岳受事与前等同功也或有积虋幽结代不流善百邪必集饮啖贪淫损伤五脏暮方晓知勤修正人虽成就名入仙民之籍然质殒尸重道期将至质不能佳即太阴君降体中五脏六腑三百六十阴神侍卫闇消肌肉露骨留五脏百神守卫或经一年二年或十年随先福深浅方降太医博士再肥骨肉徐徐如旧反生再起体如玉人或世事巖宂隐养形质经千日方游太阴水帝受事讫得爲水府掾吏居四海名山爲封柱官积功成就迁効五岳官吏即渐徐见眞仙之道修九眞中道上清九眞中经内诀云夫人修身中九眞之道身未昇登翳景示俗暂入太阴身经三官三官不得摄也则九眞召魂太一守骸三元护气太上摄魂骨肉不朽五脏不陨能死能生能阴能阳出虚入无天地俱生是道士精静营形感致九眞之气应也三元飞精以盈虚太一抱尸而反质微乎深哉九眞名字多此不具録之略钞出在道例第九名数品中又常存九眞神常所居育乃在此房紫明之北观生续精防守玄谷出入命室遨游洞阙时入中宫上通太无太一守魂寝息幽庭化形濯景眞诰第七云受学化形浊景易气十二年气摄神魂十五年神束藏魄三十年棺中骨还附神气四十年平复如生人还游人间五十年位补仙官六十年得居广寒之台百年得入昆瀛之宫地下主者太微金简玉字经云尸解地下主者按四极眞科一百四十年乃得补眞官于是始得飞华盖驾群龙登太极游九宫也夫至忠至孝之人旣终皆受书爲地下主者一百四十年乃得受下仙之教授以大道从此渐进得补仙官又一百四十年听一试进也至孝者能感激于鬼神使百鸟山兽驯其坟埏也至忠者能公抱直心精贯白日或剖藏杀身以激其君者也比干今在戎山李善今在少室有此得变鍊者甚多略举二人爲标耳夫有上圣之德旣终皆受三官书爲地下主者一千年乃转补三官之五帝或爲东西南北明公以治鬼神复一千四百年乃得游行太清爲九宫之中仙也夫有萧邈之才有絶衆之望养其浩然不营荣贵者旣终受三官书爲善爽之鬼四百年乃得爲地下主者从此以进以三百年爲一阶夫有至廉至贞之才者旣终受书爲三官清爽之鬼二百八十年乃得爲地下主者从此以渐进补仙官以二百八十年爲一阶也先世有功在三官流远后嗣或易世鍊化改氏更生者此七世阴德根叶相及也旣终当遗脚一骨以归三官余骨随身而迁也男留左骨女留右骨皆受书爲地下主者二百八十年乃得进受地仙之道矣临终之日视其形如生人尸不强直足指不青手皮不皱者谓之先有德行自然得尸解者也右此五条皆积行获仙不学而得但阶级之难造道用年岁耳要自得度名方诸不复承受于三官之号令矣诸有英雄之才弥罗四海诛暴整乱拓平九州建号帝王臣妾四海者旣终受书爲三官四辅或爲五帝上相或爲四明公宾友以助治百鬼综理死生此等自奉属于三官永无进仙之冀坐杀伐积恶害生尤多故也秦始皇今爲北帝上相刘季今爲南明公宾友有其人甚多略示于标的耳齐桓公今爲三官都禁郞主死生之简録𣈆文公今爲水官司命其楚严公赵简子之徒数百人今犹息于三官之府未见任也此等名位自是三官之宾耳无豫眞仙家事矣甯先生十眞记曰甯先生者古之神仙在黄帝之前常游四海之外昆丘之下有兰沙之地去中都万里其沙随步随没不知浅深非得道之士莫能涉之沙如细尘风吹成雾泛泛而起有石蓝之花轻而坚劲一枝千花千年一开随风靡靡名曰青蓝花灼烁可玩又有鱼鳖龙蛇飞于尘雾中先生因玩蓝花常游其地又食飞鱼而死卧沙百余年蹶然而起形容复故乃作游海诗曰青蓝灼灼千载舒百龄暂死食飞鱼灵寿光神仙传第十云灵寿光者扶风人也年七十余乃得未英丸方合而服之年如二十许建安元年已年二百二十岁后死于江陵胡罔家殡埋百余日人见之在小黄寄书与罔罔得书掘视之棺中空无所有钉亦不脱唯故履存焉赵成子南岳夫人告曰吾昔有入室弟子仙人赵成子者初受吾鎭生五脏上经乃案爲之成子后欲还入太阴求改貌化形故自死亡于幽州上谷玄丘中石室之下死后五六年有山行者见白骨在室中露骸冥室又见腹中五脏自生不烂如故五色之华莹然于内彼山行人叹曰昔闻五脏可养以至不朽白骨中生花者覩其人矣此子将有道不修行乎将中道被试不过乎因手披之见五脏中各有一白石子鎭生五色华如容状在焉彼人曰使汝五脏所以不朽必以五石生华故也子已失道可以相与因取而吞之去复四五年而成子之尸当生彼人先服石子以成子当生之旦而五石皆从口中飞出如蝉状隐隐雷声五色洞明径还死尸之藏因此成子改形而起如一宿醉睡之间其人心惧忽因病日甚乃至入山寻视死尸所在到石室前方见成子偃据洞啸面有玉光而问之曰子何人哉忽见有五老仙公披锦带符手秉羽节头建紫冠言于成子曰昔盗吞先生五脏宝石者此人是也言毕彼人面上即生恶癞噤而失言比归达家癞疮已匝一门大小同时俱死族亦遂灭矣许玉斧眞诰第十许长史第三男名岁字道翔小名玉斧㓜有珪璋标挺清秀莹洁糠粃尘务居雷平山下修业精勤常愿早游洞室不欲乆停人世遂诣北洞以梁太和五年于茅山旧宅年三十而告终即居方隅山洞方源馆中常去来四平方台后爲上清仙公张鲁眞诰云张鎭南在北洞北石坛上烧香礼拜因伏而不起遂乃夜解明旦视形如生此坛今犹存历然也许道育许黄民女道育宋孝建元年甲午岁于埭山亡世谓之许大娘卧尸石上尸坏不殡常有香气也亦出道学传第二卷范豺范豺字子恭巴西阆中人也宋元嘉中有名香数十斛细擣煑以作汤朝用汤自浴正中汤尽不复闻声侍者入看见豺还着故时布衣披帽坐而无复气江夏王令殡殓而不下棺盖四日尸不臭送还葬于新亭豺亡时年四十九肤貌颜色犹如初刘凝之爲豺作传书置道书部不传于世乔顺乔顺字仲产扶风茂陵人也少好黄老隐山修道年七十不肯娶妻絶交接之道心不染可欲之地一旦归家自言死日其时果死世人以爲知命旣葬之后有见顺于炖煌者前世传之皆以爲昇仙故诀録曰仲产知道遁化神仙七十不娶毕命幽山云笈七签卷之八十六云笈七籖正统道藏三家本一百二十二卷太玄部云笈七签卷之八十七存八诸眞要略太清神仙衆经要略抱朴子初受业于从祖玄其览悟超至包纶身神以爲奇伟所达也精旷之流佥亦归属乃分居浙阳之山旣而患门人学者有徴衆之惑复追玄于宜都问曰夫晷以度徴人以貌兆若巫咸之星经度无遗筭季咸之神占貌无失揣列子之三顾而季咸陋其术滔天之襄陵而巫咸空其籍谓圣人天道不可得而测之欤谓二咸之虚诡而妄经术欤天道圣人故以远矣今之即事人有求度于洪者衆矣始进之貌俛视谨精沉肃弥笃若志至而不可加者及服道暂年学宗未淹而毁随已兴沮徒愆结蕞尔隐居二三之衆貌非一子之类然而不可得而详又何况子长驱世利驰竞生荣阴机宻巧广群术衆以感其君而可辨哉此洪所乱也乱所寔洪圣人其无病诸乎玄曰巫咸之准玄度季咸之辨血机并得之于数分亦圣习之一途未可以侮而欺也夫人精神之蒸生非气无以兆其形气之结形非性无以成其体故形长而烦性滋深年茂而浊欲愈甚也是以圣人之垂道清凈以洁精神除烦以混元一故能囊括玄和照明无障而习洁有诣否除烦有深浅致使神裕有远近叡能有彼此陵阳所以善啜霞于朝阳而不能袭冯夷于涛驾者也夫学穷尽于数分者未必通于心明通于心明者未必陶于气表陶于气表者未必至于虚寂之眞表也而责巫氏之暗洪灾季占之迷灵貌谓圣人之乱处物不其固矣夫天地以元气而着成圣人以性鍊而陶眞元气有浑烦浑烦在剖判之前剖判然后有象列象列然后有晷度晷度在数见之内洪灾生于浑烦之运故洪灾不可以数见审也性鍊有苞玄苞玄在蒸生之外蒸生然后有形色形色然后有血机血机在观揣之内灵貌生于苞玄之运故灵貌不可以观揣得也是以至人不责鉴于备途知其神分之有巨细学鍊之有高卑也昔者吾尝学于陶先生与邯郸太子王休长延闾子甘元淑弘农张伯英青牛子封君达河南卜文先陈留成仲式等俱受五气端玄经数子并以学达昇玄而吾以滞昧浊质弗通味㫖然所志略犹可得而言夫人禀生之有眞伪神分之有巨细皆五气之所流也是以至人莫不精乎五气之学以鉴神分之源师导者莫不明乎五气之本以弘眞玄之教王者莫不通乎五气之性以阐天地之和贯于五气之用大矣哉夫五气者阴阳之中五常之气也夫人生天地之间其形骸五脏之气一象天地五行四时之赋也天以五行爲五常人以五行爲五脏天以木府仁其温爲春以主生生之常温精上结爲岁星以照开笃之表人以木爲肝其识爲慈以爲温恭喜悦之脏其脏精上形爲口以任启泄之司象天之有春德以生其吐舒发叙之意也天以火府礼其炎爲夏以主茂盛之常明灵上临爲日以宣曜明之道炎精上结爲荧惑之星以表察司之禁人以火爲心其识爲哲以爲鉴达之脏其脏精上形爲目以任光视之司象天之有夏有日以生其明胜长大之意也天以土府信其厚爲地主王季夏统维四方以主产施安给之常厚精上给爲鎭星以照公靖之表人以土爲脾其识爲公正之脏其脏精上形爲舌以任审味弘当之司象天之有土德以生其受宜辩重之意天以金府义其凉爲秋以主威裁万物之常凉精上结爲太白之星以照断肃杀之表人以金爲肺其识爲气威之脏其脏精上形爲鼻以任勐决臭馨之司象天之有秋德以生其威亮敷简之意天以水府智其寒爲冬以主保实澄严之常义灵上临爲月以宣晦皇賛玄之道寒精上结爲辰星以表法愼之禁人以水爲肾其识爲领以爲禽兽沉惊之脏其脏精上形爲耳以主听採闻鉴之司象天之有冬有月以生其谦承纳之意人之有五脏温凉寒燠犹天之有四时也人之有耳目犹天之有日月也人之有精神犹天之有太帝也精神居乎心脾之中肺肝之间犹太帝处四守之内也精神以胆爲御坐犹太帝之居紫微宫也以心爲御庭犹太帝以太微爲御庭也以脾爲内室犹太帝以轩辕爲内舍也以肝爲咸池以肺爲天河以肾爲司阙犹太帝之有四守也紫微执计而先左故精神据胆而守肝是以人生莫不以温恭慈喜爲先治也精神以气爲乘舆以行爲五识犹太帝以运爲术行以周乎天也夫气之在人亮清而爲严气激浊而爲咶声揺延而爲音咶放舒而爲唿音平辩而爲言唿怒鼓而爲詈言深爲语语深爲谈谈深爲论论深爲议议深爲骂骂深爲詈詈深爲谤谤深爲诽诽深爲讟气整沖至精神笃之爲志气循准常精神守之爲性气会机指精神适之爲情气宻隐模精神运之爲意气合里遇精神澄之爲怀气因事结精神系之爲忧气美偶触精神降之爲勇气耸驰御精神崇之爲愿气仁垂注精神钟之爲念念深爲矜矜深爲愍愍深爲慈慈深爲悲悲深爲啼啼深爲号皆肝府之气起也夫肝者精神首运之路也故婴儿之生坠借而先啼肝气激也未知偶识于人寤寐怡然而独笑肝气浮也未知有揺于人抠支躁然而独揺肝气烦也多恐惊而无当捍之威善直一而无繁顽之欲皆精神未及周御于肺脾心肾四脏之气也夫魂魄者精神所首左枕爲魂精神所体右据爲魄故肝藏魂魂动爲恐肺藏魄魄动爲惧魂震爲惊魄震爲怖故婴儿之所以多恐惊者精神之所在肝也及其长有怯勇者胆虚爲怯胆实爲勇胆附乎肝生而怯胆附乎肺生而勇刚捍而生胆附乎肺柔泽而生胆附乎肝人怯积习御捍变而成勇者胆气渐而增也人怯醉酒恚乱奋而成勇者胆气胀而满也醉而喜怒悲唿交错不至其常者五脏之气浮而乱也精神御气于肝气清而爲温恭慈仁深念之远其体恭而安其视治而正气浮而爲喜适感会之悦气烦而爲戏欢笑剧之极气激而爲啼号哀泣之至由是有乐极则悲悲极则乐亦复爲忧恐憷惕愧慙之时皆肝府之气激动之中因事周环惧忧之所生也精神御气于脾气清而爲公正弘畅吟咏闲远之思其貌则和而舒其视则平而亮气浮而爲轻委于物不虑之误气烦而爲宽慢骄纵豪诞忽忘之失气激而爲矜扰怨恚嫌恨忿怼距塞之违精神御气于心气清而爲鉴达周物之敏其容是有决速之精气浮而爲虚华矜妄轻谈龃龉诋诃是非之论气烦而爲耽爱美着奢华矜诞尅好胜人之傲其视则高而眇其与人对则以貌忽人有萧然无偶之状举动不自胜守气激而爲脱轻飈躁之烈精神御气于肺气清而爲貌威色尊不可狎之颜气浮而爲轻冶貌列高深失准有不常之色气烦而爲凌侮莫顾之畜气激而爲勃怒振勇惊急之害精神御气于肾气清而爲谦俭约谨之节气浮而爲妄欲讳匿悔恼之弊气烦而爲贪吝嗜欲聚敛无厌之鄙气激而爲沖忌阴邪谋逆之毒夫人之生气未尝不烦烦者气积之大恒也遇静则清气有生遇动则浮气益起遇发则烦气益盛遇触则激气益迅气有流谢故气烦则怠怠必弊弊而多过者触触而激激必竭竭则衰衰则精神散矣散则絶絶则形体朽矣竭遇骄极风厉入之则暴卒而僵衰极气尽则老毙而终此人生之所以死也温恭慈喜之变变而爲谄柔而爲曲恭而爲媚其俯仰之谨色色则虚而俛措俛措则婉而卑其容貌有不安之候公正之变变而自专无惮翘陆肆固之骄其措则好讦人之行以爲已正之验也貌威之变变而爲侮忽凌诞之慢𡜍嫉矜害其道掩善其目则嵎而冗其色则颜而懔其与言则不称忧人之徴也鉴达之变变而爲巧佞机诡谗毁之姦其言则易而若眞其宣则浮而振亮其目晴候膝则揺易而窃速有不治守之动其操则不能乆居重定也谦俭之变变而爲宻毒阴违之武亦爲残虐僣逆之姧其视则下而郁其直则巧而严其意则旷而戾其与居则有愤噫遽奋之効也是五变之俗皆化利之所由也是以圣人之和天地达民有五气之变故不以意利而化之也夫上好逸豫爱民有由恭阿顺之巧厚之以利则民竞谄柔色顺之媚以求之故邪伪化惑之俗兴而木行笃直之气失矣失积则咎气有余缩之差世犯岁星之忌灾则有温毒之疫民负司命之禁殃则有项痛烦殒夺寿促命之死咎气流注蒸产而相生爲谄谀遗衅之烬上好宽委爱民有径执偏专之守厚之以利则民竞肆固矜夸之见以求之故狠轶忿戾化乱之俗兴而土行公利之气失矣失积则地有舒泄秽结乱积风雷反震动之故世犯鎭星之忌灾则有悸气蒸毒之疫民负司危之禁咎气流注蒸产而相生爲骄逸恣情遗衅之烬上好烦品爱民有降若风迈之貌厚之以利则民竞魁岸豪杰争第妄进之奸以求之故相凌践蔑忽祸化流亡之俗兴而金行信质之气失矣失积则时有雪霜愆节之侵世犯太白之忌灾则有气痛之疫民负司契之禁殃则有疠竭气断及兵凶震杀夺寿促命之死咎气流注蒸产而相生爲侮慢相仇遗衅之烬上好慧敏爱民有文辨彩艶之巧厚之以利则民竞机饰浮诡流尚之伪以求之故佞爲俺听化暗之俗兴而火行哲明之气失矣失积则日有病无光勃蚀之促世犯荧惑之忌灾则有暑毒之疫民负司顺之禁殃则有鬼魅忤痛心闷殒絶慌恼及狂逆妄图不道之觊夺寿促命之死咎气流注蒸产而相生爲奢华佞害窥觎遗衅之烬上好严厉爱民有敢断尅决之巧厚之以利则民竞怀毒逞其害烈之能以求之故空患阴图祸背化逆之俗兴而水行义守之气失矣失积则月有魇亏魄伤迟速不常之度世犯辰星之忌灾则有阴毒之疫民负司録之禁殃则有残痼滞瘠暴僵及盗贼狱戮夺寿迫促残命之死咎气流注蒸产而相生爲凶淫禁虐遗衅之烬化失五常之气世运五常之灾民沈五促之烬皆荣辱争夺耻怨仇侮嫉𡜍之所生也夫民之生性莫非气烦气烦则嗜欲生焉原夫嗜欲之本势不逾乎口实五味体充衣暖男女偶适之间而已矣五德之后无故以珍食华服重嫔嫱之选利害炫耀长而茂之爲无厌之盛也于是乎利害生荣辱荣辱生喜怒喜怒生是非是非生赏罚赏罚者化末之季秽者也听讼者天下之祸弊者也赏罚听讼非所以断嗜欲之茂也古先之爲者盖自尊其势而爲之者也夫嗜欲之茂好利而恶害喜荣而忿辱夫其常性爲五烬之源岂有厌乎极巳哉故其向荣也靡知足其喜故其触辱也莫知已其忿当其所争也奋劒振锐冒严䧟凶不违矢刃之屠不顾性命之没父子兄弟不暇相格故胡可以介介乎是非绳墨而欲以裁之哉胡可以未来乎赏罚之准令而能以遏之哉乱民五清之气成民五烬之殃皆由王者使五烬之士治五烬之民不自知已有五烬之固其知拯民有五烬之难乎秖相激戾而生其衅怨此不达之咎也故虽昧旦不忘徒苦心而无成星言夙驾徒劳役而无济夫道德之运世也不眩民以烦利则民无所驰其姧求不促民以烦辱则民无所忿其耻怨姦求耻怨弗行则嗜欲自简嗜欲自简则民俗定一民俗定一则太平淳朴雍和淑豫之深至矣太平之民不自知在太平之世所以雍和淑豫然也恶识夫荣辱争夺耻怨仇侮嫉𡜍之措哉若夫崑㠠之南而西北东北诸域之俗不传此东南赤县之名教遗策而其民弗知有甲兵攻伐之乱而其世弗知有相暴杀逆之祸精保性常而大仙大贤慈净之神出焉由兹言之何琐琐乎庸尔准令故事之有乎夫烬士之执政也势傍典刑隆崇矜据明其权柄识其寒暑欲以擅秉而惩违忤富贵而制苍生弗觉夫鄙哉流末参差人情转易已滑其在始立意之顽而成其固弊仇衆溃逆之败也积代相习岂悟之哉是以烬士不可以任之者也爲其将则祸大矣任之道学清净之衆则道学丧矣任之王者朝廷之列则王者亡矣覩其血机观其举候岂离乎五变之气乎圣人之麤教耳易可以审何乱之有哉惜乎而固奚其甚哉是以至人之所以潜栖山谷者岂好爲遁世之名乎盖不欲以五烬之俗滑其五清之气也五烬之俗莫不以声势相倾而乱其清气者也触其契色逆其声音欲无忿憾溃中之气者难矣事有蹇违以巳求人欲无卑侧媚悦之巧者希矣遇有势居人求于巳欲无骄凌豪御之张者鲜矣此三者皆五烬殃气有生之常也与之糅俗望无乱清气其可得乎是以道士不可得与其杂处而狎之者也九灵上宝经云夫五情者阴阳五府之神气形于人者也故学仙者必隐靖山林洁修五清欲清净而精至以会眞玄神应是以温恭慈悦之气藏于肝木府之所赋也司命所守也其治肝洁常以正月十日斋治少阳令人肝气生至二月八日定少阳应春风至三月六日治阳明定春风至于四月四日于甘泉东流水之北岸东面向朝阳之地晨早沐浴兰汤使身意清凈香火向日礼祈无上正眞大道太眞太宝内内及左太禁上师之神上宫左诸司顿首稽首三百数然后靖跪以手捧心至诚定息静念木府之眞灵閴无他思其禁不得有求于世利妄爲不柔之温妄爲不诚之恭妄爲不实之慈妄爲不哀之悦其修洁摄息有定则肝气眞而无虚春温不睦之眚不能得侵其实气体节休和干力强利首无暴痛之疾司命之神奉之青龙护之青气绕之青液调之东岳之精随之山谷之神卫之若独处林岭则百兽依仁有自驯之验狼虎归慈有息勐之徴其修洁有积则青帝之芝及黑玉之芝见于所行止之前得而服之昇仙三千岁而息羸其洁深大至着极于木府则神弟视崑崙之东少阳之域慈净之仙其神变能爲洪海之溢涸能爲天地之倒易能爲琼宫玉字满乎天地之见木府少阳之神性也哲明敏见之气藏于心火府之所赋也司愼之所守也其治心洁则常以四月四日斋定阳明受夏气至五月一日应阳调气至于六月二十七日常以日中沐浴兰汤使身意清净香火南面向日礼祈无上正眞大道太眞太宝内内及太阳太觉之神上宫都司顿首稽首三百数然后靖跪捧心至诚定息静念火府之眞灵阒无他思其禁不得有规于世利妄爲不道之哲妄爲不顺之明妄爲不眞之敏妄爲不正之见其修洁摄息有定则心气眞而无烦夏暑不睦之眚不能得侵其实气其意明澄朗慧用道微妙鉴彻眞性目无昧睡之疾司愼之神奉之赤龙护之赤气绕之赤液调之南岳之精随之山谷之神卫之则鸿鹤鸾凤之鸟应而归之其修洁有积则赤帝之芝及青玉之芝见于所行止之前得而服之昇仙九千岁而息羸其洁深大至着极于火府则神弟视崑崙之南太阳之域太觉之仙其神变能爲项佩日曜能爲光照四海而震揺诸域能爲飞腾所诣无碍之至火府太阳之神性也公正弘重之气藏于脾土府之所赋也尸蜃之所守也其治脾洁则常以六月二十七日斋定太阳受秋气至于七月二十七日昳时沐浴兰汤使身意清凈香火向日礼祈无上正眞大道太眞太宝内内及上宫太均之神宫内诸司顿首稽首三百数然后靖跪捧心至诚定息静念土府之眞灵閴无他思其禁不得交扰于世事妄爲求名不体之公妄爲矫图不淳之正妄爲纵堕昏忘之弘妄爲专固不泰之重其修洁摄息有定则脾气眞而无怠衷豫安静而无愦荡塞闷体沉不收肿疽之病季暑不睦之眚不能侵其实气志意益沖而无厌免之痾舌味药物而无不进之滋蜃尸之神奉之黄龙护之黄气绕之黄液调之中岳之精随之四方群臣卫之万鬼归之其修洁有积则黄帝之芝及赤玉之芝见于所行止之前得而服之昇仙二万岁而息羸其洁深大至着极于土府则神弟视崑崙之顶太和之仙其神贵常寂不贵变动之见土府大均之神性也尊严威仪之气藏于肺金府之所赋也司契之所守也其治肺洁常以七月二十七日斋治人利气至八月三日定少阴令人受生气至九月二十七日治厥阴令人受刚气常以日晡沐浴兰汤使身意清凈香火向日礼祈无上正眞大道太眞太宝内内及右太禁收土之神宫右诸司顿首稽首三百数然后靖跪捧心至诚定息静念金府之眞灵閴无他思其禁不得有御于世趣妄爲骄逸抗戾之尊妄爲怀害之严妄爲侮忽之威妄爲淫饰之仪其修洁摄息有定则肺气眞而无倦秋冷不睦之眚不能得侵其实气则喘引和亮胷中无竭寒断气之毒司契之神奉之白龙䕶之白气浇之白液调之西岳之精随之山泽之神卫之津梁之精侍之虎狼依之爲之驱用修洁有积则白帝之芝及黄玉之芝见所行止之前得而服之昇仙七千岁而息羸其洁深大至着极于金府则神弟视崐崘之西少成之域成道之仙其神变能爲偃月之照能爲行水而足不濡行地若水而地不坚能爲身上身下漂出水火之变金府少阴成道之神性也谦俭妙宻之气藏于肾水府之所赋也司録之所守也其治肾洁则常以十月十八日斋治厥阴受冬气至十一月十五日治太阴定五脏气至十二月十三日通太阳受肾气至于正月十日皆以夜半沐浴兰汤使身意清凈北面向阴香火礼祈无上正眞大道太眞太宝内内及沆澄当作瀣字太阴之神宫后诸司顿首稽首三百数然后靖跪捧心至诚定息静念水府之眞灵阂无他思其禁不得有驰于世务妄爲倾邪之谦妄爲失其常守及贪欲无厌之俭妄爲倾毒阴匿谓人不觉之妙妄爲潜谋姧私之宻其修洁摄息有定则肾气眞而无损冬寒不睦之眚不能得侵其实炁则行步劲速进退坚强腰窍玉房及膀胱股胫无疼滞之疾其修洁有积则司録之神奉之黑龙护之黑气绕之黑液调之北岳之精随之太阴之神卫之灵葵归之其居水滨则蛟龙鱼鳖依之其修洁有积则黑帝之芝及白玉之芝见所行止之前得而服之昇仙一万岁而息羸其洁深大至着极于水府则神弟视崐崙之北玄都之域太豫玉膏之仙其神变能爲晦天之变能爲他方远膳之馈能以大爲小以小爲大以有爲无以无爲有之变水府沆瀣之神性也凡学道不能精立至洁于所行则五府之神未嘉祐之而以服气及进服药物药精饵术丹石之小法多爲所败矣设小有効不踰五百年之力耳其术多退溺而无成也夫殖至洁之气于五府其精不泯及蒸人道莫不于九元之清而生之者也莫不常爲仙爲神爲圣矣其斋法沐浴清净所以常于正月十日二月八日三月六日四月四日五月一日六月十七日七月二十七日八月三日九月二十日十月十八日十一月十五日十二月十三日者以道气数之此日皆天帝游东井之日也是以行道辄当于此日更起新意爲沐浴清凈之始倍加谨敬之笃也其服气法摄五情之息渐能有定然后常以二月三日九日十八日二十七日若甲寅乙已丁已甲子丁卯王相成满日于山林隐靖之处近东流水醴泉向阳之地地气阳而调也沐浴兰汤以丹书玉房爲田字方一寸玉房在脐下三寸精念玉房令气致于丹田去鼻中毛正偃卧两足相去五寸两臂去身各五寸合目握固如婴儿之拳是用蒲蒻爲枕高可三寸若胷中有病可高五寸若病在脐下可去枕旣服气不复得食生菜及生果硬物服气时食日减一口十日后可不食二三日腹中或涓涓若饥选好肥干枣上术煎微得食之一日一夜不过此不念食者勿有进噉其饮水一日一夜可五升而已其太一醪醴亦可一日一夜五升勿絶口中常含枣核者令人受气且生津液故也如此则胷中上下气胀肠胃致令得空虚空虚则和气通焉五神宗而助之则昇仙矣孔子家语云食气者神明而寿食谷者智慧而夭不食者不死而神杂食者百疾妖邪之所钟焉是以食愈少者心愈开而延年益寿食愈多者心愈塞而年愈夺也翟炜释周传论云悠悠九天茫茫万寓气之所蒸产之所烦品物丛生迭相大小扰扰营营爲利害所缠有生之爲乎其犹尘粉之一毫暂浮于污池之内有国之所域其犹芥石之一片孤寓于大衍之中是以庄周称四海之于天下犹垒空之在大泽有国之于四海犹焍米之在大仓其中一世之是非芥石之利害焉足以经于旷然之念哉是以至人之所以轻天下细万物也岂措心于矫亢之观乎直以世利无以干其胷怀荣华无以亵其顾盼将在子靖气洁精其贵存眞而已矣云笈七签卷之八十七云笈七籖正统道藏三家本一百二十二卷太玄部云笈七签卷之八十八存九仙籍㫖诀道生㫖钟陵郡之西山有洪崖坛焉坛侧有栖眞子杨君知余有道诣予请述道生之宗㫖余曰子不听西昇经云人徒知天地万物而不知生之所由又曰吾与天地分一气而治自守根本非効衆人是知修道之士若不知生之所由道之根本则茫茫然罔测道之来矣欲求长生先修所生之本子能晓耶杨生曰未悟予告曰欲晓则速具誓戒杨君再拜具词曰某才器琐微行能幽晦将荤血爲滋味以艳容爲欢娱罪根旣深神彩益浊岂三魂之宁谧被五贼之战争以恍惚而畅怀极其喜乐俄悼亡而感物过甚悲伤振荡命门坏堕元气虚羸渐逼岂异尸居枯稿欲来何难骨立盐梅销铄寒暑煎熬旣非金石之身须示风霜之鬓大患拟作微躯岂安实爲聋瞽之徒岂觉幽玄之理步步就死兀兀不知人间或有道高河上术入壶中霓服羽衣一游而缩其地脉珠幢玉节一举而登其天门变瓦砾于金丹改容仪于玉液造化由己修行在心鱼纵涸而重波骨虽枯而再肉伏以小子蝼蚁之命纤芥之躯昏浊无知败亡有日忽神凿其窍天启其心善达玄关志求道要慕眞仙而汲汲如饥渴中肠陋浮世之悠悠若烟埃满眼欲冀希夷之质长含橐籥之间摆去尘机冥搜眞朴推无形于恍惚见有物而萌芽至此时则万象空揺寸诚不挠敢匍匐恳请誓戒深词存归太上之清坛靖想虚皇之宝座仙童握节侍女焚香旣得事之证明岂将心而犹豫疑悮氷泮端倪流荷重德而便顶丘山感深恩而已铭肝膈若非人妄泄得士不传则触景罪殃动足受祸指陈白日契约丹诚无任惊魂泣血之至予即告之曰子旣诚恳如是予当语子生生所由人之根本者男精女血旣凝有道自然而生爲水一点今膀胱之水是其余也水中有气郁郁然未有所着欻然感天地纯阳眞精之华入于气而相依凭气遂养之是谓之神神之甚微虽得水气养之浇漑惧气强而见迫若水之浇漑物之甲拆又不可以浸之浸之则其甲即死矣仍于水中纯阳眞精之华生爲二肾也二者以应阴阳之数遂隔水擎捧其神与气乃得炁与肾神之灵是谓气爲母神爲子道干旣育万物成体子母旣长不可同处须放其子之造化成其窟宅然母亦安矣神又须物引而离其母乃借水之两点气如肾之数神以阳光守而凝之然又虑水之盛兼五行不足无以成物而假士来尅其水虑土尅其水尽又假木来尅其土虑木尅其土尽又假金来尅其木虑金尅其木尽又假火来尅其金火若尅其金尽即内以水救之是谓转相生转相制成物是谓人之眼眼者与天地合体五行足矣所以眼当中黑水也次黄土也次青木也次白金也次赤火也其事明也五色旣成阳神乃寄光于其上是谓神光焉眼之位属肝者縁光明如日日出东方肝在东方而属木故肝藏得而管之黄庭经云肝神龙烟字含明注云日出东方故曰含眀神者纯阳也势长飞动如天之日月而转动也其眼渐上昇须照烛其外爲神之枢机而神则合居其内而主其中神专盻其眼渐渐不觉已离其母若眼者只要引神而离其母后居外与神相应不可附其眼则依前不成造化矣其气母虽离其子终须养其子成长安稳若中途而废则彼此不能安矣即须假木来生火是爲心焉使心而盛其神心之内空方寸乃受神而居其神曰灵也故谓心爲灵台神是阳也心爲火焉故神得而居其内盖水流湿火就燥之义道书曰心爲神之都是也所以心灵于诸藏者縁神之故非心独能灵焉若无神之在内则与诸脏何异但縁心属阳之故势多飞动因兹便乃不得停尔目但确然而定其神则心亦不动矣盖须修道习熟不然者大难不揺动其心耳其次肝肺脾六腑五体九窍毛发之类皆神得而造化焉盖取眼之规则耳即眼爲五脏之苗也如此三九二百七十日则应阳之数极人之体备具矣然神自离其母后更不复到本来凝结之处盖人渐被五味沉之而不清泠神虽同用炁虽同行终不解却相养却相成但相反尔今以子母相离本者盖縁未有窟宅诸体尚阙所以事须相离而各造化及其彼此安稳更不相吊省岂有子母得爲顺序哉今言心爲气马但意到则气到今人或偶使气到诸处则不解到根本从来相合处耳修道之士不可不留意焉脾去肾近者若眼中黑与赤远矣足可明之其神虽都于心亦寄位于精中养其体润其性保其骨髓使其坚强人之寿考神亦得乆安于人体中矣凡人临危险而毛髪寒坚者是神恐伤其窟宅尔若人之暴横而死者元气犹强而未弱还元返本不得或爲匿鬼而凭陵于人盖元神不病器用不销耗使其然也则春秋云匹夫匹妇强死瑰魄凭依于人是焉于强死中其神或渐耗未尽却被炁盛将去爲人则分明记得前生事也则鲍靓记井羊祜识环之类大约记得前生事者也童子暴横而死精气未散使其然尔所言精者积津气而成若动揺而出则神不安爲滑而决泄减耗神之用也精之旣竭神亦耗尽微微然渐与初来相类然心气旣壮水气又盛人体坚强五味薄铄则气与神不相当旣而无恋求住不得欻然而去归空却成旧时眞精之英华附之于天所言泄性不灭是也则礼记云骨肉化爲土魂气归于天元神如主千神如臣元神旣去千神无主国之空耳所以谓心爲帝王水气旣无阳气管摄亦便散也二物旣去则人体倾去谓死即无所知也举世人皆爲好道修道不知道是何物而修耶凡人好酒必知是麴米所作凡人好色必知是西施洛甫凡人好财必知是金玉宝货耳且押韵从东字起首至于法字数万皆着切脚人尽能辨认之唯至道一字则懵然不会或云虚无自然修心行善竟不能知其㫖也旣不知之则向伺门而修哉殊不知道水也在人身曰气也所以云道生一盖水藏也一阴一阳谓之道盖水火也一阳旣去一阴亦散是不成道也人须死矣夫天地生于道盖浮世界耳是谓道去则人死水干则鱼终所以阴气爲母者是内阴之根本非外阴邪之气也所说阳神者是纯阳之精英是元神也非五脏诸体之神也元神能生其三魂七魄及诸体之神尔黄庭经云肾神玄冥字育婴注曰肾精爲子故曰育婴二肾之中男爲精门女爲子宫精门旣开肾气亦泄不独内阳而散内阴亦竭所以肾爲阴之都心爲阳之都凡生化先从阴而入阳是万物从湿而生也盖精亦从肾中而出其子亦从肾中而成是不离肾脏耳大约心之元神俱借其体而共治之三魂亦助成尔但专爲害者乃七魄三尸句外阴邪之气而贼身徃徃神气多不敌则人死矣人死则三尸七魄畅焉夫元神君也尸魄之类亦臣耳若狡蠧之臣乱其国而迫其君也若修养其气壮其神则七魄三尸终不能胜寿自长生耳夫不疾暴死者盖脉偶然蹶涩不到一脏其脏旣弱遂爲五行递相尅至于火尽阳脉絶则神去人自死矣盖脉蹶澁不行而阻之亦中有伤败使其然也昔扁鹊治虢太子病云所谓尸蹶也以阳脉下坠阴脉上争会闭气而不达上有絶阳之脉下有破阴之经絶阳之气色气管于脉故形浊如死状夫阳入支兰脏蹶者生阴入支兰脏蹶者死此数事者皆五脏之中时时暴作者也良工取之拙者疑殆信有之矣于戏目营万象心虚异端神被牵驱身无管摄则室家无主国邑倾頽固其冝矣主人不修舍宇而外经营则舍宇日有危坏矣夫人若知神之所主子母运行则修身了达之门可见矣若无所主但任唿吸喉中主通理脏腑消化谷气而已终不能还阴返阳塡补血脑又衆人之唿吸与眞人之唿吸殊矣南华眞经云衆人之息以喉眞人之息以踵注云从根本中来又云其息深深此其义也岂容易哉若但信其自唿吸未有得道哉夫一唿一吸不得神宰则不全其唿吸耳眞人曰若神能御气则鼻不失息斯言至矣又能咽其津以意送之至气海中则直灌其灵根矣吁今之人不会神与体彼此是非邪人能筭尽万物而不能筭其神与体何感而相成但记三岁之后事而三岁已前昧无所知也若到筭归其尽处即自见神与体元气配合之根由则了然无二物知神与眞气同体假名则一存一想归其眞矣此所谓深根固蒂夫复气者复于本生之处如周易复卦云一阳生五阴之下若还丹之义非伏与服也其义明矣天爲受气之始气是有形之根气不得形无因而立形不得气无因而成二物相资乃能混合圣人知外用之无益所以还元返本握固胎息洞明于内调理于中取合元和之大朴不死之福庭夫神和则可以照彻于五脏气和则可以使用于四胑道经云三月内视注一心守一神则神光化生缠绵五脏凡人劳神役役无一息驻于形中而希长生不亦远乎若能胎息道成精气有主则使男子茎中无壅精妇人脐下不结婴万化之用莫先乎气至人之用莫妙乎神虚无之中有物谓之神窈冥之中有精谓之气吁其神与气来旣恍惚去无眹兆其来也则难其去也甚易是以圣人悲痛而惜之于戏世人何容易而驱其气也不知形者不可与言气不知炁者不可与言神知神者则资道矣易曰精炁爲物游魂爲变变易不节人不长生所以王母有金珰玉珮之道轩辕行内视返本之术不可不信之吁万物有终而天地长久人民有死眞人长生乃俱阴阳交感之气矣人能守其阴阳阴阳亦能守人矣天地不死而人自死化腐于其间哉夫崩墻毁堞土能填之老木衰果以枝接之破车漏船木能捕之折鼎穿釜铁能固之人遇衰老返神活之皆上仙成败之言不可不知也夫阳丹可以上昇阴丹可以轻举阳丹即大还之丹阴丹即是内修返本之理黄帝问道于广成子广成子曰无劳尔形无揺尔精少思寡欲可得长生夫道之最要以精爲根以炁爲蒂经云躭养灵柯不复枯夫含眞之道御养之术诀之在口不传之于牋翰也但能寂然不动感而遂通泯灭万虑乆乆习熟用晦而明必得道矣养生辨疑诀栖一炁无方与时消息万物生死共气盛衰处自然之间而皆不知所以然而然其所禀习在覆载之下有形者先须知其本知其本则末无不通修道者先须正其源正其源则流无不应若弃其本而外求背其源以邪究虽躐尽百家学穷诸子徒广虚论之功终无摄养之効得者观之实爲自悟耳今历观世间好道之流不可胜数虽知恬淡以自守全不知恬淡之中有妙用矣虽知虚无以爲理全不知虚无之中而无不爲矣若不知虚无恬淡妙用之理徒委志于寂默之间妄作于形神之外是谓无益之用非摄生之鸿渐也且神由形住形以神留神苟外迁形亦难保抑又服饵草木金石以固其形而不知草木金石之性不究四时顺逆之仪久而服之反伤和气远不出中年之内疾害俱生使夫轻薄之流皆谓系风捕影不可得也翻以学者爲不肖以眞隐爲诡道不亦伤哉或人以此事而讥余曰吾闻学道可致长生吾自童年至于暮齿见学道之人巳千数矣服气絶粒者驱役考召者清凈无欲者修仙鍊行者如斯之流未有闻其不死者也身殁幽壤之下徒以尸解爲名推此而论之盖得者犹灵骨耳非可学而得之余闻斯论不觉心愍然于内神恍惚于外沉吟之间乃太息而应之曰观子向来所说实亦鄙之甚矣迷之尤矣今世人学凡间之事犹有成与不成岂况妙本玄深昏昏默默胡可造次而得之且大道无亲感之即应苟云灵骨无乃踈乎然夫服气絶粒者道家之所尚人苟得之皆有不食轻举之効便自言肠胃无滓立致云霓形体获轻坐希鸾鹤採饵者复以毛女爲凭唿吸者又引灵龟作证曾不知眞炁暗减胎精内枯犹执滞理于松筠守迷端于翰墨良可嗟矣宁不怪乎至于驱役考召之流盖是道中之法事研讨至精穷其眞诰诚爲身外之虚名妄矣且元和之气非时长而有之未有此形天地之间已有之矣经曰先天地而生即元气矣此身有者父母交合施其元气元气者眞精矣何以明之精留于身则身生精施于人则生人移此精气结彼元气彼旣成于形此则受损耳内景经云长生至愼房中急此在乎妙用之道元气结之爲精矣身中之精元气之本能使气一溯精移之上元下元之中又採新气旬日还爲精矣如彼釜熟其物则出之更添新者回还无穷天地不足爲乆寿矣上元充满百节自实老者反丁丁者反婴斯得上元下元我能经络运度宽勐是则审修我宫神仙必得不修我宫死之必尅人在气如鱼在水沉浮东西莫不由己修鍊经时百节尽畅炅若阳春乆乃自知若有不通及疾病之处注意中元发火以焚之乃自通通则愈矣心爲绛宫绛宫者赤色犹火也存心炎火亘乎一身非特爲气道流通抑亦销其邪也凡欲行气之前但焚之一度经曰广成子积火焚五毒五毒五味矣五谷五味不焚之必能壅遏气道焚之或久令人烦热存之才通即须行气行气之法但泯思虑任神庐微微元气自然遍体夫炁者百节毛孔皆自有之能以意行之是贤臣化百姓矣何以明炁之在身但以一丈之竹通其节以扃一头口向中吹之气忽然达于筒中自有元气相撑而出人身中亦犹此筒思虑旣絶元气遍身遍身之后兀然而定其取定之术具载下元篇中审而行之万不失一矣下元歌契眞之道飘飖易动不动中如有寄那知有无可超忽去住玄机此其义此篇调下元之诀契眞之要甚不难人自强难飘飖犹闲暇矣能闲暇其身澄心絶想三元俱通仙则近矣动不动者玄珠矣谓存下元之中作一珠可弹丸许大焰焰然如动又不动动中寄者注意于下丹田之中有炁海使炁细细于海绕珠四合炁入足动中寄有其珍珠矣中元注下元之珠元炁乃定定则外炁不入内气不出兀然与天地同和命无涯矣天地自倾我长自然矣黄帝于赤水求玄珠赤水则赤血矣如玄珠在于气中求此珠珠得必生故使罔象则无思无虑冥然之后乃自得此珠矣欲知超忽飞昇之道切在去机机去身存机住身死无机胷中纯白自处得失之要此其义矣后序沖和子云余少学道长乃尤益天下名山靡不寻览跻危蹑险敢惮乎劳意有殊观不远千里乙未岁步青城之燕谷幽邃百里松萝上蔽于天偶逐樵人步入石窟窟内有眞人云姓李氏不知何许人也垂发过腰姿容氷雪余再拜之怡怡如矣良久问从何而来余因述诚素愿处机履之傍天幸见録俄经四十三载忽授三元之术如诀修之俾昼作夜一纪之后徃徃自飞玄之又玄难于数载受之者可三十一年传传非其人灾罚可见行此道者五辛陈臭并宜损之损之在渐不宜顿矣一年之后气道充实自不食矣其大要在乎泯机机絶则炁不召而至不谋而成躬自行之一一神効今爲注解庶无后迷高尚之徒幸祕斯诀矣云笈七签卷之八十八云笈七籖正统道藏三家本一百二十二卷太玄部云笈七签卷之八十九存十诸眞语论经告安非告曰冲风繁激将不能伐君之正性絶飈勃郁焉能回巳之清淳尔乃空沖自吟虚心待神营摄百絶栖澄至眞当使忧累靡干于玄宅哀念莫挠于绛津太上曰高才英秀惟酒是耽麴蘖薰心性情顚倒破坏十善兴隆十恶四达旣荒六通亦塞天尊曰一切衆生乆习顚倒心想杂乱随逐诸尘舍一取一无暂休止犹如猿猴游于林泽跳踯奔趋不可禁止是诸凡夫心性亦尔游五欲林在六根泽纵逸腾跃不可拘制又曰人情难制犹如风中坚幡飘飘不止或思作伪以邀名誉定志经云人旣受纳有形形染六情六情一染动之弊秽惑于所有昧于所无世务因縁以此而发招引罪垢历世弥积轮回于三界漂浪而忘返流转于五道长沦而弗悟婴痾抱痛不能自和驰神惶悸惟罪是履太上曰天之道利而不害圣人之道爲而不争故与时争之者昌与人争之者亡是以有兵甲而无所陈之以其不争夫不祥者人之所不争垢辱者人之所不欲能受人所不欲则足矣妙眞经曰视过其目明不居听过其耳精泄漏爱过其心神出去常于欲事汲汲据爲利动者惕惕惧结连党友以自助者非眞也又曰罪莫大于淫祸莫大于贪咎莫大于僭此三者祸之车也小则亡身大则残家道言吉凶祸福窈冥中来其灾祸也非富贵者请而可避其荣盛也非贫贱者欲而可得盖修福则善应爲恶则祸来天尊曰气不可极数难可穷死而复生幽而复明天地运转如车之轮人之不灭如影随形故难终也妙林经曰夫有爲生死衆生漂浪如虚中云如空中色如谷中响如水中月如鑑中象如热中炎如电中火如聋中听如盲中视如哑中言如二头鹤如三足鸡如龟中毛如兎中角如是无明贪着爱见生死之本亦复如是必竟皆空不可论说譬如灯灭不可寻求生死本空亦复如是如大勐火如四毒蛇不可亲近生死之法亦复如是天尊告圣行眞士曰若复有人于诸法中生有见心舍于秽上求三清乐舍衆生身求眞道相欲断烦恼而入无爲求离诸见乃得寂灭如是等相我说此人名大邪见譬愚人畏于大地而欲走避所至之处不离大地衆生亦耳畏生死身疾舍三界有心厌离所得之身不离生死如是衆生未能见法求眞道相深实可哀眞道相者名爲不作无起无灭非有非无非常非断非大非小非色非心体如此名爲修习眞道正行又告圣行眞士曰世间衆生无明重暗眞道在身莫能覩见譬如愚人东西驰走求觅空色而不能知即色是空一切世间亦复如是心性驰走欲求眞道不知身心即是眞道又宝瑞降之有千善则后代神眞有二千善则爲圣眞仙将吏有三千善则爲圣眞仙曹掾有四千善则爲天下师圣眞仙主统有五千善则爲圣眞仙魁师有六千善则爲圣眞仙卿大夫有七千善则爲圣眞仙公王有八千善则爲圣眞仙皇帝有九千善则爲元始五帝君有万善则爲太上玉皇帝元君曰万善之基亦在三业十善相生至于万善行善益筭行恶夺筭赏善罚恶各有职司报应之理毫分无失长生之本惟善爲基也专精养神不爲物杂谓之清反神服气安而不动谓之静忘念以定志修身以安神宝气以存精思虑兼忘冥想内视则身神并一身神并一则近眞矣道曰凡人遇我以祸者我当以福徃是故福气常至此害之气重徙还在于彼此道者之行也徐来勒问曰何谓兼忘高玄眞人曰一切凡夫从烟煴之际起愚痴染着诸有虽积功勤不能无滞故使备定除其有滞有滞虽凈犹滞于空空有双凈故曰兼忘是故名初入正观之相盟威经云道无不在在师爲师在经爲经不离中也宝玄经云裁制偏邪同归中正能返流末还至本源源即道也道无形状假言象以爲津旣言沖用用实无物三皇经曰天下无常岂有坚固者故急当厌远之求索自然以脱身耳又曰万物无有常成者皆不乆完三光永明天地常昭然黄老玄示经曰道者不可以言传欲使学者述书以相授然可得闻也夫善述事者必通其言善言词者必通其意其意若通道可得也夫天地之初知其无眹也入于虚无者知其有实也故云其以成法其初始终也是以圣人见有书即知其本无书也闻其言即知其出无言也见书知言闻言知意知意即知道也知道即知其可以书传也故眞人以神听听可尊也圣人以身教教可珍也太上告王母曰夫人受天地之气生气之来也谓之精精之媾也谓之灵灵之变化之谓神神之化也之谓魂随魂徃来之谓识随魂出入之谓魄主管精魄之谓心心有所从之谓情情有所属之谓意意有所措之谓志志有所忆之谓思思而远慕之谓虑虑而用事之谓智智者尽此诸见者也夫性者静也气者动也动静如一内外和顺非至人安能措心于此哉术藏于内随务应变法设于外适时御民民用其道而不知其数者术也悬教设令以示民者法也变万物而见其象术化万民而不见其形故天以气爲灵王以术爲神四等智慧观身经云夫道者要在行合冥科积善内足然后始涉大道之境界若自不能皆爲徒劳于风尘耳无益生命之修短也道在我不由彼惟慈惟爱惟善惟忍能行此四等乃与道爲邻耳老君戒经云恶人者胎于醨薄之精形于刍狗之类魂微魄盛尸毒满腹人面虫心体性狼敌嫉妒蛆蛎常怀阴贼坏成作败言则噭噭自遇如玉遇人如土阳推鬼黠不计殃咎昔有一人不念居业专行偷盗入大臣家此人夜作狗形旣到其家值其大建功德吾时见此偷徒作狗形吾即叱之令长作狗使常啣巨石还此大臣家积以爲山盟威经云溼犯内外逼掠非偶翻覆阴阳公私戚属烝通奸狡异类妖交本行经云昔有国王元庆放心于爱欲之门值劫运终寄胎于洪氏之胞上天以其先身好色故转爲女子遂其先好也太平经云何谓爲多言然一言而致大凶是爲上多言人也一言而致辱是爲中多言人也一言而见穷是爲下多言人也夫古今圣贤也出文辞满天地之间尚苦其少有不及者故灾害不絶后生贤圣复重言之天下以爲法不敢厌其言也故言而除害者常苦其少是以善言无多恶言无少故古之圣人将言也皆思之圣心出而成经置爲人法愚者出言爲身灾害还以自伤眞诰曰夫百思缠胷寒热破神营此官务当此风尘口言吉凶之会身扉得失之门衆忧若是万虑若此虽有眞心固不爲笃抱道不行握宝不用而自然望头不白者亦希闻也在官无事夷眞内鍊纷错不秽其聦明争竞不交于心胷此道之在官也太清中经云愼无卖吾以求宝也愼无传吾非其人也愼无闭吾絶其学也传吾学者昌闭塞吾学者虽独行之必遇天殃传吾道者当法则天地江河淮海法则天地者何等不生何等不成法则江河淮海者何水不流何川不行西昇经云欲者凶害之根也气者天地之元也莫知其根莫识其元是故圣人欲入气以辅其身洞神诫身保命篇云黄帝曰圣人保命之最莫上于身心利害身心岂过于善恶善恶所起本于心心法不住攀縁是用所縁者名曰境界能縁者名之曰心故万品所起莫过于心萌于心者名曰行业行业所操名曰善恶故纵欲爲恶息贪爲善善者能爲济俗出尘之益恶者必作败德染秽之资故圣人知无形而用者心也形不自运者身也然心不託于身则不能显班借用身不借于民则亡灭不起故身心体异而理符致用万善而趋一故能表里爲用动静相持身无独徃爲心所使心法不凈惟欲攀縁身量无涯纳行不息故心爲凡圣之根身爲苦乐之聚圣人知患生于心愆必由巳是以清心除患洁志消愆凡俗之流其即不然肆情纵欲不知欲出于心侮慢矜奢不知慢生于己情骋愚暴不顾其身故以祸难所阶由之不识危亡自此日用不知故圣逹愍愚而垂教也云笈七签卷之八十九云笈七籖正统道藏三家本一百二十二卷太玄部云笈七签卷之九十存十一七部语要连珠神静而心和心和而形全神躁则心荡心荡则形伤将全其形先在理神故恬和养神则自安于内清虚栖心则不诱于外也七窍者精神之户牖也志气者五脏之使候也耳目诱于声色鼻口悦于芳味肌体之于安适其情一也则精神驰鹜而不守志气縻于趣舍则五脏滔荡而不安嗜欲连绵于外心腑壅塞于内曼衍于荒淫之波留连于是非之境而不败德伤生者盖亦寡矣人之禀气必有情性性之所感者情也情之所安者慾也情出于性而情违性欲由于情而欲害情情之伤性性之妨情犹烟氷之与水火也烟生于火而烟郁火氷生于水而氷遏水故烟微而火盛氷泮而水通性贞则情销情炽则性灭夫明者刳情以遣累约欲以守贞食足以充虚接气衣足以盖形御寒美丽之华不以滑性哀乐之感不以乱神处于止足之泉立于无害之岸此全性之道也海蚌未剖则明珠不显崑竹未断则凤音不彰情性未鍊则神明不发譬诸金木金性包水木性藏火故鍊金则水出鑚木而火生人能务学鑚鍊其性则才慧发矣吴竿质劲非筈羽而不美越劒性利非淬砺而不铦人性怀慧非积学而不成人不涉学犹心之聋盲不知远近祈明师以放心术性之蔽也奕秋通国之善奕也当奕之思有吹笙过者乍而听之则奕败矣非奕道暴败情有暂闇笙滑之也𨽻首天下之善筭也有鸣鸿过者弯弧掇之将发未发之间问以三五则不知也非三五难筭意有暴昧鸿乱之也奕秋之奕𨽻首之筭穷微尽数非有差也然而心在笙鸿而奕败筭挠者是心不专一游情外务也瞽无目而耳不可以察专于听也鳖无耳而目不可以闻专于视也瞽鳖之微而听察聦明审者用心一也善者行之不可斯须离可离非善也人之须善犹首之须冠足之待履首不加冠是越类也行不蹑履是夷民也今处显而修善在隐而爲非是清旦冠履而昏夜倮跣也蘧瑗不以昏行变节颜回不以夜浴改容句践拘于石室君臣之礼不替冀缺耕于垧野夫妇之敬不亏斯皆愼乎隐微枕善而居不以视之不见而移其心听之不闻而变其情故居室如见宾入虚如有人昧暗之事未有幽而不显昏惑而行未有隐而不彰修操于明行勃于幽以爲人不知也若人不知则鬼神知之鬼神已知之而云不知是盗钟掩耳之智也若身常居善则内无忧虑外无畏惧独立不惭影独寝不媿衾上可以接神明下可以固人伦德被幽明庆祥臻集仁爱附人坚于金石金石可销而仁爱不离则太王居邠而人随之也水性冝冷而有华阳温泉犹曰水冷冷者多也火性冝热而有萧丘寒焰犹曰火热热者多也迅风扬波高下相临山隆谷洼差以寻常较而望之犹曰水平举大体也智者作法愚者制焉贤者更礼不肖者拘焉拘礼之人不足以言专制法之士不足以论理若握一世之法以传百世之人犹以一衣拟寒暑一药治㾹瘕也若载一时之礼以诽无穷之俗是刻舟而求劒守株而待兔故制法者爲理之所由而非所以爲治也拘礼者成化之所宗而非所以成化也成化之宗在于随时爲治之本在于因世未有不因世而欲治不随时而成化也言以译理理爲言本名以订实实爲名源有理无言则理不可明有实无名则实不可辩理由言明而言非理也实由名辩而名非实也故明者论言以寻理不遗理而着言执名以责实不弃实而存名是乃言理兼通名实俱正灵气谓之神休气谓之鬼烦气谓之虫豸杂气谓之禽兽姦气谓之精邪气之浊者愚痴凶虐气之刚者高严壮健气之柔者仁慈敦笃所以君子行正气小人行邪气万善之要者道德孝慈功能也万恶之要者反道背德凶逆贼杀也若乃强然之善者天亦福之自然之善者即可知也若乃强然之恶者天亦祸之自然之恶者即可知也但有爲小善者勿爲无福爲小恶者勿爲无祸小善者如九层之台起于累土千里之行起于足下爲一善以至于万善一一而皆有福应旣万善功满乃爲九天大帝爲小恶者如积小以成大从微至着爲一恶以至于万恶一一而皆有祸应旣万恶业满乃爲薜荔狱囚衆永无原放之期也形者气之聚也气虚则形羸神者精之成也精虚则神悴形者人也爲万物之最灵神者生也是天地之大德最灵者是万物之首大德者爲天地之宗万物以停育爲先天地以清凈是务故君子养其形而爱其神敬其身而重其生莫不禀于自然从于自在不过劳其形不妄役其神形者生之具神者生之本形不得神不能自生神不得形不能自成形神更相生更相成形神合同可以长乆形者神之舍也神之主也主人安静神即居之主人躁动神即去之神之无形难以自固形之无神难以自驻若是形神相亲则表里俱济夫人只知养形不知养神不知爱神只知爱身殊不知形者载神之车也神去即人死车败则马奔自然之至理也若乃养其身爱其神自合于至眞除其好去其躁自合于大道则有神有余而形不足者亦有形有余而神不足者神有余者贵也形有余者贱也假如石韫玉而山辉水有珠而川媚乃知形有神而遂灵神有灵而乃圣是以庖牺女娲神农夏后蛇身人面牛头虎足虽非有人之状而有大圣之德也阴阳粹灵胎化而成乃成乃生乃性乃情所以性者阳也情者阴也性者静也情者动也性有愚智情有利欲性者仁义礼智信也情者喜怒哀惧好恶欲也夫清凈恬和人之性也恩宠爱恶人之情也凡人不能爱其性不能恶其情不知浊乱躁竞多伤其性悲哀离别多伤其情故圣人云顺物者物亦顺之逆物者物亦逆之不失物之性情乃自然性情之道者也理好憎之情则爱弗近也和喜怒之性则怨弗犯也故喜怒乱气嗜欲伤性性之相近习以之远如水性欲清泥沙污之人性欲平嗜欲害之与性相害不可两立一起一废不可俱兴故圣人损慾而从其性也性同者相善情同者相成扶其情者害其神爲其贤者困其性若是无其能者无所求也无其能者唯圣人耳夫生死之道弘之在人生死常也确乎在天但禀以自然则生死之道无可而无不可也或未生而已死或已死而重生或不可以生而生或不可以死而死或可以死而不死或可以生而不生或有生而不如无生或惜死而所以致死是以致死之地则生致生之地则死或爲知而不可以死或爲时而不可以生或云劳我以生生者好物也不可恶其生或云休我以死死者恶物也不可好其死凡人心非不好其生不能全其生非不恶其死不能远其死草木反者带甲而生鸟兽驯者守节而死经冬之草覆而不死在廪之粟积而不生一漑之苗死必在后有蠹之木死必在前卵生者轻清生必在前胎生者重浊生必在后草生在英木生在心及草木之死也乃英心而无异鸟生乃在天兽生乃在地及鸟兽之死也乃天地以同归晴空之中有蠓蚋者因雨而生见阳而死朽壤之上有菌芝者生于朝死于夜则知生者死之根死者生之根天之道利而不害圣人之道爲而不争故与时争者昌与人争者亡是以虽有甲兵无所陈之者以其不争也夫不祥者人所不争垢辱者人所不欲能受人所不欲者则足矣得人之所不争者则宁矣制生杀者天也顺性命者人也非逆天者勿杀也非逆人者勿伐也故王法当杀而不杀纵天贼当活而不活杀天德爲政如是使后世攸长君子之立身以玄德爲父以神明爲母清凈爲师太和爲友爲虎爲龙与天地同终爲玄爲黙与道穷极非时不动非和不言图难爲易治之于根本絶之于末也爲善者自赏造恶者自刑故不争无不胜不言无不应者也尚争贵武威势流行名盖天下残委忠信伐纪灭理与善爲怨与鬼爲仇与恶爲友饮食重味多积珍宝此爲扬祸之人危亡之大数故名在青云之上身居黄泉之下矣执道德之要固存亡之机无爲事主无爲事师寂若无人至于无爲定安危之始明去就之理是可全身去危离咎终不起殆也口舌者祸患之宫危亡之府语言者大命之所属刑祸之所部也言出患入言失身亡故圣入当言而惧发言而忧常如临危履氷以大居小以富居贫处盛卑之谷游大贱之渊微爲之本寡爲之根恐惧爲之宅忧畏爲之门福者祸之先利者害之源治者乱之本存者亡之根上德之君质而不文不视不听而抱其玄无心无意若未生焉执守虚无而因自然原道德之意揆天地之情祸莫大于死福莫大于生是以有名之名丧我之橐无名之名养我之宅有货之货丧我之贼无货之货养我之福罪莫大于淫祸莫大于贪咎莫大于僭此三者祸之车小则危身大则残家天下有富贵者三贵莫大于无罪乐莫大于无忧富莫大于知足知足之爲足天道之禄不知足之爲止害乃及已五色重而天下爽珠玉贵而天下劳币帛通而天下倾是故五色者䧟目之锥五音者塞耳之锥五味者截舌之斧言者万神之机关非言无以序形非言无以畅声非言无以序眞非言无以化人言者瞩玄覩之像非言何以序人言声而相须形响而共俱大德者受天下之大恶大仁者受天下之大辱能受天下之大恶故能食天下之尊禄能受天下之大辱故能爲天下之独贵奔想飞驰迅于游鸟荒动滞固给若两绞胶附素踈坏之若流慾风速发色火亦然婴发勐虎恶光莫当欲之气移不滑其族放散无常解目染着累色至玄亦不有足钓鱼不饵网而不缯戈而不缴钺而不煞虽爲柯锋而心不施有道者处之有德者居之虎兕措爪而无所虑鬼神同群而无所惧玃鸟鹦鸽不相畏恐狸犬兎鼠不相避忤故君子自处不群不党不曜不动不利不害常守静不移故成君子也任重唯重其重必累居藏不藏其藏必涌好淫与溼其淫唯昏好帛与帛终亡乃止凌谋不生摄亦俱然故摄心者若仰中着止意者若以盗凌昼夜憷憷忧道不行是以道人忧道不忧贫忧行不忧身处恶不坏居秽不尘在弱不诤临亭不望期谓志业之行可独修之道者是故不行而知不取而取故曰取其味甘焉和而谓养其药善焉衆和乃医其疾徒焉先后乃所其佃作焉日足获矣故累足成步着备成德接下举高敷德以正截他不修勤于三道三道讫备通天达道是故太初降于太始太始降于太素崇正匠者其万备也钟鼓鸣乎非手不声水中有像非质不映川谷有神不唿不返朴中有器非匠不崇子有长质非功不苗故道加一切从气满太虚随前降对有之以有无之以无道德圆入不拘一切衆生假明而见其物假声以听其音非谓听见之所能因前而有之故道人修于假明之明习于假声之声故能听见而不可彰体于未言之言知于未声之声故辩言而可极是故眞人所爲处异所造者返何以故盖知天道无亲唯与善人养蚕贵叶功乃就之养神贵道眞乃可登贵本尚末上下通达敬根重枝天道可爲存母得子可保终始珍道保身大道可因守黙不移故能广载执直不曲故能道长本法无也质眞若渝抱一化元存元以通其道守本以致其子故善道者吉审巳者达察过者泰忖短者思齐贤哲贪高进务先活是以眞人常以守一逊过攘而无臂动而不揺高而不贵故能常贵饰兵者不祥之器严观者无厌之至假使战胜何益乎命是以有道者贵于廉无道者贵于贪国贪则民病好兵则民残民残者无道之极也去不修之道故能长生絶自圣之力故能无极祛外来之知故能发大慧之慧任自然之德故能合大德之德是以进可进之进去可发之发以斯之业故能果耳质眞者德着德者眞积行者达和气者圣不行而知不见而明故曰他心力也是以道人行于不足故能有足处下不让故能成高夫欲兴太山之功要须宽居乃得成高爲太极之道要须广德乃能达道故眞人自卑下细以致标远金处鑛砾性同内殊两人同名形性心别狼彘贪侣所求趣异故安危心殊所类各别水之无味万用崇之土之无气广载生物故无味爲味无气爲气故成气味处下居德能爲不失累丝至疋累土至山累业至圣累灵至眞故万里之涉累足乃达云海中漂明行自悦敦朴易匠是盈是显沖而不厌和而不嗄正道易兴而人反是气盈于内弥耀于外周流表里津及百节六甲错形流灌丹元敷道广成无极太康少而不老昏而不耄或先于人或游太极无形无色非品而利成之不居故能大成伴豕而爲群徒游天下伴羔而爲党交行野路去留无趣生死无在愚恶侣行通于天圣无隐无伏皆至神眀故眞人治身不淫不弊絶荒闲原鍊神守一赤子安宁保国常道也禾穑邪外非种同茂青苗共逸无可分别银鍮镴钖同室而藏遗不识任意之流无可分别唯有审顾之士乃可了耳是以眞人审匠投身而无有悮顾比学士而师事之何以故非其审者氷汤同爨莫有全之审己择交而无漏败其日莫宵长明不殆其月莫亏长登景曜刼运到灭坠会而没是以道人託而不乆功而不处自容自受正气不离道成四生广育万物性入万类因人成器明行者器贪饵者絶是以道生一德生二人生三故天生万物以人爲贵人能知贵可以成器若不知贵杂生其精识斯理者大通无极夫眞人者不爲而功高不拔而德集声而不答动而不揺五彩加形不以曜其目五甘入口不以爽其味故心流速于飞电驰想急于风云是故折心不在严刑絶味不在五甘故去而不爲天道阶津矣万崄之途因路而达珠罗之服因针而成故学道君子非路而同趣异居而同心是以道不同不相爲谋非其同行之路殊而心见异故以非同之同也石利伤腰铁利伤身宝利伤命心利伤性夫惟伤者善或竞兹异厉必申故割利去伤道必附将举下取中气必充养无阶之期大愿果常积在元气而布和大康无英公子善举朱场由除烦结累心道梁会我无边是乃无伤眞人散玉华以却秽金仙散日精以拂尘八素虚映以讃灵三元命仙以运冥明气九回神精八缠若能夷遐心于牀室思神颜于自然招灵景之幽华荣朽老以长存云笈七签卷之九十云笈七籖正统道藏三家本一百二十二卷太玄部云笈七签卷之九十一以一七部名数要记九守守和第一老君曰天地未形窅窅冥冥浑而爲一自然清澄凝浊爲地清微爲天离爲四时分爲阴阳精气爲人烦气爲虫刚柔相成万物乃生精神本乎天骨骼根乎地精神入其门骨骼反其根我尚何存故圣人法天顺地不拘于俗不诱于人以天爲父以地爲母阴阳爲纲四时爲纪天静以清地定以宁万物失者死顺者生故静寞者神明之宅也虚无者道之所居也夫精神所受于天也而骨骼所禀于地也故曰一生二二生三三生万物万物负阴而抱阳沖气以爲和故贵在守和守神第二老君曰人之受天地变化而生也一月而膏二月而胞三月而胚四月而胎五月而筋六月而骨七月而成八月而动九月而躁十月而生形体以成五脏乃形肺主鼻肾主耳心主舌肝主眼外爲表中爲里头之圆以法天足之方以象地天有四时五行九星三百六十日人有四支五脏九窍三百六十节天有风雨寒暑而人有兴居喜怒胆爲云肺爲气脾爲风肾爲电肝爲雷以与天地相比类而人之心爲主耳目者日月也血气者风雨也日月失其行薄蚀无光风雨非其时毁折生灾五星失其度郡受其殃天地之道至阔且大尚犹节其章光爱其神明人之耳目何能久劳而不息人之精神何能驰骋而不乏是故圣人内守而不失守气第三夫血气者人之华也五脏者人之精也血气专乎内而不越外则胷腹充而嗜欲寡嗜欲寡即耳目精而视听明五脏能属于心而无离即气意胜而行不僻精神盛而气不散以听无不闻以视无不见以爲无不成患祸无由入邪气不能袭故所求多者所得少所见大者所知小夫孔窍者精神之户牖也气意者五脏之使候也故耳目淫于声色则五脏揺动而不定血气淫荡而不休精神驰骋而不守祸福之至虽如丘山无由识之矣故圣人爱而弗越诚使其耳目清明玄达无所诱慕气意虚无和静而少嗜慾五脏便利精神内守形体不越即观乎徃世之外来事之内祸福之间何足见也故其出弥远者其知弥少以言精神之不可使外淫也故五色乱目使目不眀五音入耳使耳不聪五味乱口使口厉爽趋舍滑心使性飞飏故嗜欲使人之气衰杀好憎使人之心劳倦疾至即志气日耗也夫人所以不能终其天年者以其生生之谓也夫唯无以生爲者即所以长得生也天地运而相通万物緫而爲一能知一即无一之不知也不能知一即无一之能知也吾处天下亦爲一物而物亦物也物之与物何以相物欲生不可事也憎死不可辞也贱之不可憎也贵之不可喜也自其资而宁之弗敢极也敢极即失至乐矣老君曰所谓圣人者因时而安其位当世而乐其业夫哀乐者德之邪也好憎者心之累也喜怒者道之过也故其生也天行其死也物化静即与阴合德动即与阳同波故心者形之主也神者心之宝也形劳而不休即蹙精用而不已即竭是故圣人尊之弗敢越以无应有必究其理以虚受实必穷其节恬愉虚静以终其命无所踈无所亲抱德养和以顺于天与道爲际与德爲邻不爲福始不爲祸先死生无变于巳故曰至人即神以求无不得也即神以爲无不成也守仁第四老君曰轻天下即神无累细万物即心不惑齐死生即意不慑同变化即明不眩夫至人倚不立之柱行无关之途禀不端之府学不死之师无徃而不遂无至而不通屈伸俯仰抱命而行宛转祸福利害不足以患心夫爲义者可迫以仁而不可劫以兵可止以义而不可悬以利君子义死不可以富贵留故爲仁义者不可以死亡恐也况于无爲者乎无爲即无累无累之人以天下爲量夫上观至人之论源道德之意以考世俗之行乃足薄也守简第五老君曰尊势厚利人之所贪也比之身即贱故圣人食足以充虚接气衣足以盖形蔽寒适情辞余不贪多积清目不视静耳不听闭口不言委心不虑弃聪明反泰一休精神去知故无好无憎是爲大通除秽去累莫若未始出其宗何爲而不成故知养生之和者即不可悬以利通乎外内之府者不可诱以势无外之外至大无内之内至贵能知大贵何徃而不遂也守易第六老君曰古之道者理情性治心术养以和持以适乐道而忘贱安德而忘贫性有弗欲而不拘心有弗乐而不有无益于情者不以累德不便于性者不以滑和纵身肆意度制可以爲天下仪量腹而食度形而衣容身而游适情而行余天下而弗有委万物而弗利岂爲贵贱贫富失其性命哉若然可谓能体道矣守清第七老君曰人所受形于天者耳目之于声色也口鼻之于芳臭也肌肤之于寒温也其情一也或以死或以生或爲君子或爲小人其所以爲制者异也神者知之源也神清即知明知者心之府也知公即心平人莫鉴于流水而鉴于澄水者以其清且凈也故神清意平乃能制物之情故用者必假之于弗用也夫鉴明者尘垢弗污染也神清者嗜欲弗躭着也故心有所至神旣然之反之于虚即消烁灭息矣此圣人之游也故治天下者必达性命之情而后可已老君曰夫所谓圣人者适情而已量腹而食度形而衣节乎巳而贪污之心无由生故能有天下者必无以天下爲者也能有名誉者必不以趋行求者也诚达乎性命之情仁义自付若夫神无所奄心无所载通同修达澹然无事势利不能诱也声色不能淫也辩者不能说也知者不能动也勇者不能恐也此乃眞人之道也夫生生者不死化物者不化不达乎此虽知统天地明照日月辩解连环泽润金石犹无益于天下故圣人不失所守老君曰静漠恬淡所以养生也和愉虚无所以处德也外不乱内即性得其宜静不动和即得安其位养生以安世抱德以终年可谓能体道矣若然者血脉无郁墐五脏无积气祸福弗能挠滑毁誉弗能尘累非有其世孰能济焉有其人不待时身犹不能脱又况无道乎夫目察秋毫之末者耳不闻雷霆之声耳调玉石之音者目不见太山之峻故小有所志者必大有所忘今万物之来擢拔吾性倦苦吾情精若泉源虽欲勿衰其可得耶今盆水清之终日不能见尘暖浊之不过一挠即不能见方圆之象精神难清而易浊犹盆水也老君曰上圣法天其次尚贤其下任臣任臣者危亡之道也尚贤者疑惑之源也法天者治天地之道虚静爲主虚无不受静无不待知虚静之道乃能终始故圣人以静爲治以动爲乱故曰勿惑勿撄万物将自清勿惊勿骇万物将自理谓之天道守盈第八老君曰天子公侯以天下一国爲家以万物爲稽怀天下之有万物之多即气实而志骄大者用兵侵伐小者居傲凌下用心奢广譬犹飘风暴雨不可长久是以圣人以道损之执一无爲不损沖气见小守柔退而无爲法于江海江海弗爲百川自归故能成其大圣人弗强万兆自归故能成其王爲天下牝故能不死人自爱故能成其贵万乘之势以万物爲功名权任至重不可以自轻自轻则功名不成天之道大以小成多以少生故圣人以道莅天下柔弱微妙者见小也俭啬损缺者见少也见小故能成其大见少故能成其美也天之道抑高举下损有余奉不足江海处地之不足故天下归之奉之圣人卑谦清凈辞让者见下也虚心无爲者见不足也见下者故能致其高见不足者故能成其贤跂者不立矜者不长强梁者死满溢者亡飘风骤雨不终日小谷不能须臾盈飘风骤雨行强梁之气故不能久而灭小谷处强梁之地故不得不夺是以圣人执雌牝去此奢泰不敢行强梁之气执雌牝故能立其雄不敢奢泰故能长久也老君曰天道极即盈盈即损日月是也故圣人保沖气不敢自满日进以牝功德不衰天道自然也人之情性皆好高而恶下好得而恶亡好利而恶病好尊而恶卑贱衆人爲之故弗能成执之故弗能得是以圣人法天弗爲而成不执即得与人同情而异道故能长久故三皇五帝有戒之器命曰侑巵其沖即正其盈即覆夫物盛即衰日中则移月满则亏乐终而悲是故聪明俊智守以愚多闻博辩守以俭武勇骁力守以畏贵富广大守以狭德施天下守以让此五者先王之所以守天下也服此道者不欲盈夫唯不盈是以能弊不新成守弱第九老君曰圣人与阴俱闭与阳俱开能至于无乐也即无不乐也即至乐极矣是以内乐外不乐以乐内者也故有以自乐也即至贵乎天下所以然者因天下而爲天下也天下之要不在于彼而在于我不在于人而在于身身得即万物备矣故达于心术之论者即嗜欲好憎外矣是故无所喜无所怒无所乐无所苦万物玄同无非无是故士有一定之论女有不易之行不待势而尊不须财而富不须力而强不利财货不贪势名不以贵爲安不以贱爲危形神气志各居其宜夫形者生之舍也气者生之元也神者生之制也一失其位即三者伤矣故以神爲主者形从而利以形爲制者神从而害贪骄多欲之人冥乎势利诱慕乎名位几以过人之智立高于世即精神日耗以远久溼而不还形闭口距即无由入矣是以时有盲妄之患夫精神气志者静而日充以壮躁而日耗以老是故圣人持养其神和弱其气平夷其形而与道沈浮如此则万物之化无不偶也百事之变无不应也老君曰所谓眞人者性合乎道者也故有若无实若虚治其内不知其外明白入素无爲而复朴体性抱神以游天地之间芒然彷徉尘埃之外逍遥无事之业机械知巧弗载于心审于无假不与物迁见事之化而守其宗心意专于内通远归于一居不知所爲行不知所之弗学而知弗视而见弗爲而成弗治而辨感而应迫而动不得已而用如光之不耀如景之不炎以道爲循有待而然廓然而虚清静而无爲以死生爲一化以万异爲一方有精而弗使有神而弗行守大浑之朴立至精之中其寝不梦其知不萌其动无形其静无体存而若亡生而若死出入无间役使鬼神所以能假乎道者也使神阳达而不失于充日夜无阴而与物爲春即是合而生时于心者也故形有靡而神未尝化以不化应化千变万化千变万转而未始有极化者复归于无形者也不化者与天地俱生者也故生者未尝其生化者未尝其化此眞人之游也纯粹素朴之道矣十三虚无老君曰生从十三虚无清静微寡柔弱卑顿时和啬一曰遗形忘体恬然若无谓之虚二曰损心弃意废伪去欲谓之无三曰专精积神不与物杂谓之清四曰反神服气安而不动谓之静五曰深居闲处功名不显谓之微六曰去妻离子独与道游谓之寡七曰唿吸中和滑泽细微谓之柔八曰缓形从体以奉百事谓之弱九曰憎恶尊荣安贫乐辱谓之卑十曰遁盈逃满衣食麤踈谓之损十一曰静作随阳应变却邪谓之时十二曰不饥不渴不寒不暑不喜不怒不哀不乐不疾不迟谓之和十三曰爱视爱听爱言爱虑坚固不费精神内守谓之啬七报眞人曰负阴抱阳因縁各异舍死得生果报不同爲善善至爲恶恶来如影随形毫分无谬善恶多端福报难数大而言之其标有七一者先身施功布德救度一切今身所行与先不异必得化生福堂超过八难受人之庆天报自然二者先身好学志合神仙崇奉玄科敬信灵文念善改恶立行入眞今身所行与先不异得接帝皇名书紫简上昇玉晨三者先身乐道不惮苦寒随师执役唯劳爲先饥渴务効不生怨言今身所行与先不异得策飞軿游宴五岳秉虚落烟四者先身贞洁不淫不奸不贪不欲见色无欢心如死灰执固道源今身所行与先不异得报灵人超度三涂五苦不经五者先身施善愿天普隆同得昇度去离八难衆身不过巳身不安割巳之服以拯穷寒捐粮饷鸟遗物空山今身所行与先不异四司称善感彻玉皇书名紫简礼补上仙六者先身忠孝恭奉尊亲崇敬胜巳宗礼师君腹目相和如同一身心无嫉妒口无轻言内外齐并动止合眞今身所行与先不异得受灵人不经三涂超过八难善善相注福福相资七者生世不良怀恶抱奸攻伐师尊訾毁圣文不崇灵章疑二天眞外形浮好假求华荣口是心非行负道源窃盗经书不盟而宣洩露祕诀流放非眞今身所行与先不异违科犯忌身入罪源七祖横罹责及穷魂身死负掠食火践山三涂五苦万劫不原楚挞幽夜痛切其身夫欲修学熟寻此文改恶行善速登神仙七伤眞人曰学贵六合宜愼七伤第一之伤带眞行伪溼色丧神魂液泄漏精光枯干气散魄零骨空形振神泣穷府上闻天关眞仙远逝则与凡尘结因土府同符岂复得仙第二之伤外形在道皮好念眞而心抱阴贼凶恶内臻愿人破败嫉贤妒能口美心逆面欢内嗔形论得失妄造罪原毁慢同学攻伐师友三官所记标爲恶门仙眞高逝邪魔攻身走作形景飞散体神故令枉横极其恶源考满形灰灭巳九泉图有玄名岂保自然第三之伤飮酒洞醉损气丧灵五府攻溃万神振惊魂魄飞散内外朽零本室空索赤子悲鸣眞仙高逝邪魔入形如此之学徒损精诚虽有玄记空失玉名神昇上宫身灰幽冥恍惚求延年焉久停第四之伤行不引物责人宗匠心忽口形骂詈无常嗔喜失节性乖不恒气激神散内眞飞扬魄离魂游九孔尘埃五府奔丧皆由性之不纯行之不祥眞仙高逝外痾入形如此之学将欲何蒙虽有玄图不兔斯殃望仙日悠地里日长第五之伤或玄图表见得受宝经或运遇灵师启授神文而不依科盟形洩天眞未经九年投刺名山使青宫有録金阙结篇便传于人流散世间轻眞泄宝考结巳身图有玄名反累七玄仙道高逝身死幽泉长充鬼责万劫不原第六之伤身履殗秽灵关失光五神飞散赤子骞扬邪魔来攻内外交丧如此之学望成反伤眞仙高逝空景独沦于溷浊仙胡可冀第七之伤啖食六畜之肉杀害足口之美臭气充于脏腑伐生形于非巳眞气扰于灵门游神骇于赤子魂魄游于宫宅浊滞缠于口齿仙眞高登于玉清巳身沉顿于地里图有玄名帝简亦不免于不死高圣帝君曰爲学之本当以七伤爲急旣得瞻眄洞门披覩玉篇不犯七伤之禁将坐待灵降白日昇晨如外勤存学内不遗于七伤者此将望成而反败期生而反亡希吉而反凶求飞而反沈灵仙游于高清五神散于八荒赤子号泣于中宅游魂悲鸣于玄宫故仙相有成败上学有七伤笃尚之士熟精其眞诸有神挺应图琼胎紫虚名题东华得见七伤检文自无此神挺灵篇不可得妄披宝文不可得而看得见此文皆玄质合仙九年修得尅得飞行玄虚上昇玉清也云笈七签之九十一云笈七籖正统道藏三家本一百二十二卷太玄部云笈七签卷之九十二以二仙籍语论要记衆眞语録安妃告曰冲风繁激将不能伐君之正性絶飈勃郁焉能回己之清淳尔乃空中自吟虚心待神营摄百絶栖澄至眞当使忧累靡干于玄宅哀念莫挠于绛津太上曰高才英秀惟酒是躭麴糵薰心性情顚倒破坏十善兴隆十恶四达旣荒六通亦塞天尊曰一切衆生久习顚倒心想杂乱随逐诸尘舍一取一无暂休止犹如猿猴游于林泽跳踯奔趋不可禁止是诸凡夫心性亦尔游五欲林在六根泽纵逸腾跃不可拘制又曰人情难制犹如风中坚幡飘飘不止或思作伪以邀名誉定志经云人旣受纳有形形染六情六情一染动之弊秽惑于所有昧于所无因务因縁以此而发招引罪垢历世弥积轮回于三界漂浪而忘反流转于五道长沦而弗悟婴抱痛毒不能自知驰神惶悸惟罪是履太上曰天之道利而不害圣人之道爲而不争故与时争之者昌与人争之者凶是以兵甲而无所陈之以其不争夫不祥者人之所不争垢辱者人之所不欲能受人所不欲则足矣得人所不争则宁矣妙眞经曰视过其目明不居听过其耳精洩漏爱过其心神出去牵过于利动惕惧结连党友以自助者此非眞也又曰罪莫大于溼祸莫大于贪咎莫大于僣此三者祸之车也小则亡身大则残家道言吉凶祸福窈寞中来其灾祸也非富贵者请而可避其荣盛也非贫贱者欲而可得盖修福则善应爲恶则祸来天尊曰气不可极数难可穷死而复生幽而复明天地运转如车之轮人之不灭如影随形故难终也妙林经天尊曰夫有爲生死衆生漂浪如虚中云如空中色如谷中响如水中月如鉴中象如热中炎如电中火如聋中听如盲中视如哑中言如二头鹤如三足鸡如龟中毛如兔中角如是无明贪着爱见生死之本亦复如是必竟皆空不可论说辟如灯灭不可寻求生死本空亦复如是如大勐火如四毒蛇不可亲近生死之法亦复如是天尊告圣行眞士曰若复有人于诸法中生有见心舍于秽土求三清乐舍衆生身求眞道相欲断烦恼而入无爲求利诸见乃得寂灭如是等相我说此人名大邪见譬如愚人畏于大地而欲走避所至之处不离大地衆生亦耳畏生死身疾舍三界有心厌离所得之身不离生死如是衆生未能见法求眞道相深实可哀眞道相者名爲不作无起无灭非有非无非常非断非大非小非色非心能体如此名爲修习眞道正行又告圣行眞士曰世间衆生无明重暗眞道在身莫能覩见譬及愚人东西驰走求觅空色而不能知即色是空一切世间亦复如是心性驰走欲求眞道不知身心即是眞道又如愚人但见竹木而不知火舍木求火四散奔走一切世间亦复如是舍身求道不知道在身中尔又如愚人舍形求影黙声求响而不知形是影根声爲响本以是当知世间邪见烦恼炽盛犹荆棘林如蒺藜园不可亲近我今宣示汝等令知将来三清不离烦恼令知大道不在他方但观身心修习正道自然解脱天尊告遍通眞士曰一切衆生心法如生云何一切衆生心法如生一切衆生本有生邪若有生者生从伺有一切衆生本无生邪若无生者见有生身汝衆今见身有耶见身无耶遍通答言我等今衆见身是无何以故前色灭己后色生故天尊曰心法亦尔非有非无念念生灭前心灭故不爲后因后心生故不爲前果是故我言一切衆生心法如生遍通又问曰一切衆生心法如生生法见生生法如心心可见耶天尊答曰心法可见欲见心法还如见生生无方所欲见心法亦无方所遍通又问心法如生俱无方所云何安慰令得安乐天尊答言身可安耶遍通曰身法念念不可安慰天尊曰心法亦然不可安慰遍通又问旣不可安云何向言安慰其心令得乐耶天尊答曰爲见有身故令安慰旣安慰已知心非有亦复非无名得眞心故得安乐保圣纂要曰情者魂之使性者魄之吏情生于阴以起造性生于阳以治理阳仁阴贪故情有利欲性有仁和精多则魂魄强气少则情性弱情性爲嗜欲乱之由素丝染于五色也又曰人之情性爲利欲之所败如氷雪之曝日草木之沾霜皆不移时而消坏矣氷雪以不消爲体而盛暑移其眞草木以不凋爲质而大寒夺其性人有久视之命而嗜欲灭其寿若能导引尽理则长生罔极又曰神者魂也降之于天鬼者魄也经之于地是以神能服气形能食味气清则神爽形劳则魄浊服气者绵绵而不死身飞于天食味者混混而殂形归于地理之自然也仙经曰有者因无而生形者须神而立故有爲无之宫形乃神之宅莫不全宅以安主修身以养神若气散归空游魂爲变火之于烛烛靡则火不居水之于堤堤坏则水不存魂劳神散气竭命终矣又曰人常失道非道失人人常去生非生去人养神者愼勿失道爲道者愼勿失生道与生相守神与气相保形神俱久矣圣母元君曰功术之祕者惟符药与气也符者三光之灵文天眞之信也药者五行之英华池之精液也气者阴阳之和万物之灵爽也此三者致道之机要求仙之所宝也又曰凡人有一千恶者后代祅逆二千恶者爲奴厮三千恶者六疾孤穷四千恶者恶病流徙五千恶者爲五狱鬼六千恶者爲二十八狱囚七千恶者爲诸方地狱徒八千恶者堕寒氷狱九千恶者入无边底狱一万恶者堕薜荔狱万恶之基起于三业一一相生以至于万恶堕薜荔狱者永无原期渺渺终天无由济拔得不痛哉夫人觉有一恶急宜改而不犯者去道近矣若爲魔邪所干者当洗心责巳悔过自修即可反恶爲善矣人有一善则心定神安有十善则气力强壮有百善则宝瑞降之有千善则后代神眞有二千善则爲圣眞仙将吏有三千善则爲圣眞仙曹掾有四千善则爲天下师圣眞仙主统有五千善则爲圣眞仙魁师有六千善则爲圣眞仙卿大夫有七千善则爲圣眞仙公王有八千善则爲圣眞仙皇帝有九千善则爲元始五帝君有万善则爲太上玉皇帝元君曰万善之基亦在三业十善相生至千万善行善益筭行恶夺筭赏善罚恶各有职司报应之理毫分不失长生之本惟善爲基也又曰专精养神不爲物杂谓之清反神服气安而不动谓之静制念以定志静身以安神保气以存精思虑兼忘冥想内视则身神并一身神并一则近眞矣道曰凡人遇我以祸者我当以福徃是故福之气常至此害之气重徙还在于彼此学道者之行也徐来勒问曰何谓兼忘高玄眞人曰一切凡夫从气氤氲际而起愚痴染着诸有虽积功勤不能无滞故使备定除其有滞有滞虽凈犹滞于空空有双凈故曰兼忘是故名初入正观之相明威经云道无不在在师爲师在经爲经不离中矣宝玄经云裁制偏邪同归中正能返本流末还至本源源即道也道无形状假言象以爲津旣言沖用用实无物三皇经曰天下无常岂有坚固者故急当厌远之求索自然以脱身耳又曰万物无有常成者皆不久完三光明冥天地常照然黄老玄示经曰道者不可以言传欲使学者述书以相授然可得闻也夫善述事者必通其言善言词者必通其意其意若通道可得也夫天地之初知其无眹也入于虚无者知其有实也故云其以成法其初始终也是以圣人见有书即知本无书也闻其言即知其本无言也见书知言闻言知意知意即知道也知道即知其可以口言不可以书传也故眞人以神听听可尊也圣人以身教教可珍也太上告王母曰夫人受天地之气生气之来也谓之精精之搆也谓之灵灵之变也之谓神神之化也之谓魂随魂徃来之谓识随魂出入之谓魄主管精魄之谓心心有所从之谓情情有所属之谓意意有所指之谓志志有所忆之谓思思而远慕之谓虑虑而用事之谓智智者尽此诸见者也夫性者静也气者动也动静一如内外和顺非至人安能措心于此哉术藏于内随务应变法设于外适时御民民用其道而不知其数者术也悬教设令以示民者法也气变万物而不见其象术化万民而不见其形故天以气爲灵王以术爲神四等智慧观身经云夫道者要在行合冥科积善内足然后始涉大道之境界若自不能尔皆爲徒劳于风尘耳无益生命之修短也道在我不由彼惟慈惟爱惟善惟忍能行此四等乃与道爲邻耳老君戒经云恶人者胎于醨薄之精形于刍狗之类魂微魄盛尸毒腹满人面虫心体性狼狼嫉妬蛆蛎常怀阴贼坏成作败言则噭嘅自遇如玉遇人如土阳推鬼黠不计殃咎昔有一人不念居业专行偷盗入大臣家此人夜作狗形旣到其家值其大功德吾时见此偷徃作狗形吾即叱之令长作狗使常衔巨石还此大臣家积以爲山明威经云淫犯内外逼掠非偶翻覆阴阳公私戚属相通奸狡异类祅交本行经云昔有国王元庆放心于爱欲之门值劫运终寄胎于洪氏之胞上天以其先身好色故转爲女子遂其先好也太平经云何谓爲多言然一言而致大凶是爲上多言人也一言而致辱是爲中多言人也一言而见穷是爲下多言人也夫古今圣贤也出言文辞满天地之间尚苦其少有不及者故灾害不絶后生贤圣复重言之天下以爲法不敢厌其言也故言而除害者常苦其少是以善言无多恶言无少故古之圣人将言也皆思之圣心出而成经置爲人法愚者出言爲身灾害还以自伤眞诰曰夫百思缠胷寒热破神营此官务当此风尘口言吉凶之会身扇得失之门衆忧若是万虑若此虽有眞心固不爲笃抱道不行握宝不用而自然望头不白者亦希闻也在官无事夷眞内炼纷错不秽其聪明争竞不交于心胷者此道士之在官也太清中经云愼无卖吾以求宝也愼无传吾非其人也愼无闭吾絶其学也传吾学者昌闭塞吾学者虽独行之必遇天殃传吾道者当法则天地江河淮海法则天地者何等不生何等不成法则江河淮海者何水不流何川不行西昇经云欲者凶害之根也无者天地之元也莫知其根莫识其元是故圣人去欲入无以辅其身洞神诫身保命篇云黄帝曰圣人保命之最莫尚于身心利害身心岂过于善恶善恶所起本于心心法不住攀縁是用所縁者名曰境界能縁者名曰之心故万品所起万过于心萌于心者名曰行业行业所操名曰善恶故纵欲爲恶息贪爲善善者能爲济俗出尘之益恶者必作败德染秽之资故圣人知无形而用者心也形不自运者身也然心不记于身则不能显班备用身不借于心则亡灭不起故身心体异而理符致用万善而趣一故能表里爲用动静相持身无独徃爲心所使心法不静惟欲攀縁身量无涯纳行不息故心爲凡圣之根身爲苦乐之聚圣人知患生于心愆必由己是以清心除患洁志消愆凡俗之流其即不然肆情纵欲不知欲出于心侮慢矜奢不知慢生于己惟骋愚暴不顾其身故以祸难所阶由之不识危亡自此日用不知故圣达愍愚而垂教也云笈七签卷之九十二云笈七籖正统道藏三家本一百二十二卷太玄部云笈七签卷之九十三以三仙籍语论要记神仙可学论洪范响用五福其一曰寿延命至于期頥皇天犹以爲景福之最况神仙度世永无穷乎然则长生大庆无等伦以俦拟当代之人忽而不尚何哉尝试论之中智已下逮于庶民与飞走蛸翘同其自生自死昧识所不及闻道则相与笑之中智已上爲名教所捡区区于三纲五常不暇闻道而若存若亡能挺然竦身而不使常清汨没专以修炼爲务者千万人中或一人而已又行之者宻得之者隐故举俗罕爲其方悲夫昔桑矫问于涓子曰自古有死复云有仙如之何涓子曰两有耳夫言两有者爲理无不存理无不存则神仙可学也嵇公言神仙特受异气禀之自然若积学所能致此未必尽其端矣有不因修学而致者禀受异气也有必待学而后成者功业充也有学而不得者初勤中惰诚不终也三者各有其㫖不可以一贯椎之人生天地之中殊于衆类明矣感则应激则通所以耿恭援刀平陆泉涌李广发矢伏石飮羽精诚在于斯须击犹土石应若影响况丹恳久着眞君岂不爲之潜运乎潜运则不死之阶立致矣孰爲眞君则太上也爲神明宗极独在于窅冥之先高居紫微之上阴骘兆庶诗称上帝临汝书曰天监孔明福善祸淫不差毫末而迷悟之子焉测其源日用不知背本向末故远于仙道者有七焉近于仙道亦有七焉当世之士未能窥妙门洞幽赜雷同以泯灭爲眞实生成爲假幻但所取者性所爲者形甘之死地乃爲常理殊不知干坤爲易之韫干坤毁则无以见易形气者爲性之府形气败则性无所存性无所存于我何有远于仙道一也其次谓仙必有限竟归沦坠之弊彼昏于智察则信诬誷讵知块然之有起自寥然之无积虚而生神神用而孕气气凝而渐着累着而成形形立神居乃爲人矣故任其流遁则死反其宗源则仙所以招眞以鍊形形清则合于气含道以鍊气气清则合于神体与道冥谓之得道道固无极仙岂有穷乎举世大迷终于不悟远于仙道二也其次强以存亡爲一体谬以前识爲悟眞形骸以败散爲期营魄以更生爲用乃厌见有之质惟谋将来之身安知入造化之洪罏任阴阳之鼓铸游魂迁革别守他器神归异族识昧先形犹鸟化爲鱼鱼化爲鸟各从所适两不相通形变尚莫之知何况死而再造诚可哀者而人不哀远于仙道三也其次以轩冕爲得意功名爲不朽悦色躭声丰衣厚味自谓封植爲长策贻后昆爲远图焉知盛必衰高必危得必丧成必亏守此用爲深固置清虚于度外肯以恬智交养中和率性通眞爲意乎远于仙道四也其次强盛之时爲情爱所役斑白之后有希生之心虽修学始萌而伤残未补靡蠲积习之性空务皮肤之好窃慕道之名乖契眞之实不除死籍未载玄箓岁月荏苒大期奄至及将殂谢而怨咎神明远于仙道五也其次闻大丹可以羽化服食可以延龄遂汲汲于鑪火孜孜于草木财屡空于八石药难効于三关不知金液待诀于灵人芝英必资于道气莫究其本务之于末竟无所就谓古人欺我远于仙道六也其次身栖道流心溺尘境动违科禁静无修习外招清凈之誉内蓄奸回之谋人乃可欺神不可誷远于仙道七也若乃性躭玄虚情寡嗜好不知荣华之可贵非强力以自高不见淫僻之可欲非闲邪以自正体至仁含至静超迹尘滓栖眞物表想道结襟以无爲爲事近于仙道一也其次希高敦古尅意尚行知荣华爲浮寄忽之而不顾知声色能伐性捐之而不取剪阴贼树阴德惩忿欲齐毁誉处林岭修清眞近于仙道二也其次身居禄位之场心游道德之鄕奉上以忠临下以义于己薄于人厚仁慈恭和弘施博爱外混嚣浊内含澄清潜行宻修好生恶死近于仙道三也其次萧洒荜门乐贫甘贱抱经济之器泛若无洞古今之学旷若虚爵之不从禄之不受确乎以方外爲尚恬乎以摄生爲务近于仙道四也其次禀明颖之姿怀秀拔之节奋忘机之旅当锐巧之师所攻无敌一战而胜然后静以安身和以保神精以致眞近于仙道五也其次追悔旣徃洗心自新虽失之于壮齿冀收之于晚节以功补过过落而功全以正易邪邪忘而正在轗轲不能移其操喧哗不能乱其情唯精惟微积以诚着近于仙道六也其次至忠至孝至贞至廉案眞诰之言不待修学而自得比干剖心而不死惠风溺水而复生伯夷叔齐曾参孝己人见其没道之使存如此之流咸入仙格谓之隐景潜化死而不忘此例自然近于仙道七也放彼七远取此七近谓之拔䧟区出溺涂碎祸车登福舆始可与涉神仙之津矣于是识元命之所在知正气之所由虚凝澹泊恰其性吐故纳新和其神高虚保定之良药匡补之使表里兼济形神俱超虽未昇腾吾必谓之挥翼于丹霄之上矣夫道无爲无形有情有性故曰人能思道道亦思人道不负人人负于道渊哉言乎世情谓道体玄虚则贵无而贱有人资器质则取有而遗无庸知有自无而生无因有而眀有无混同然后爲至故空寂玄寥大道无象之象也两仪三辰大道有象之象也若但以虚极爲妙不应以吐纳元气流阴阳生天地运日月也故有以无爲用无以有爲资是以覆载长存眞圣不灭故爲生者天地之大德也所以见宇宙之广万物之殷爲吾存也若烟散灰灭何异于天倾地沦彼徒昭昭非我所有故曰死者天人之荼毒孰能黜彼荼毒拂衣絶尘独与道邻道岂远乎将斯至矣夫至虚韫妙待感而灵犹金石含响待击而鸣故豁方寸以契虚虚则静凭至静以积感感则通通则宇宙泰定天光发明形性相资未始有极且人之禀形模范天地五脏六腑百关四肢皆神明所居各有主守存之则有废之则无有则生无则死故去其死取其生若乃讽太帝之金书研洞眞之玉章集帝一于绛宫列三元于紫房吸二曜之华景登七元之灵纲道备功全则不必琅玕大还而高举矣此皆自凡而爲仙自仙而爲眞眞与道合谓之神人神人能存能亡能晦能光出化机之表入太漠之鄕无心而朗鉴无翼而翶翔嬉明霞之馆宴羽景之堂欢齐浩劫而无疆寿同太虚而不可量此道布在金简安可轻宣其宻奥哉好学之士宜启玉检以探其祕焉又儒墨所宗忠孝慈爱仙家所尚则庆及王侯福荐祖考祚流子孙其三者孰爲大于戏古初不得而详羲轩已来广成赤松令威安期之徒何代不有远则载于竹帛近则接于见闻古今得者皎皎如彼神仙可学炳炳如此凡百君子胡不勉之哉道性论天尊告善才言善男子我欲海空修习因者即是道性道性无生无灭无生灭故即是海空海空之空无因无果无因果故以破烦恼以是因縁名爲修习善才又言如是所说道性之性无生无灭衆生道性爲悉共有各各有之若共者一人得入海空藏时一切衆生亦应俱入譬如怨雠或千或百若一人可和千百则千百亦和一人相怨道性亦尔一人时和一切衆生道性不一不二究竟平等犹如虚空一切衆生同共有之天尊告曰善男子深山有宝名曰上胜人若取之则成富有衆生道性亦复如是善才又言如所说上胜宝者是一是多若一者一人得已则应有尽山空宝尽云何而言一切衆生修持凈戒得入一乘海空智藏若是多者云何而言是海空者非一切法衆生道性亦如是耶天尊答曰善男子譬如一路或大或小一切衆生悉于中行无障碍故道性衆生亦复如是善男子譬如宝珠唯有一门虽有人多经游出入曾无逼怎亦无人能破坏宝珠而赍持去道性衆生亦复如是善男子譬如桥梁随诸行人或重或轻以是桥梁无有增减衆生道性亦复如是又譬如盐味置于诸物乃至水中皆悉咸物物不名盐盐不名物乃至水中亦复如是名字虽变性不失偏五味之中皆悉咸味若有飮水盐味甚逼实不见盐于水中衆生道性亦复如是维遍五道长短异身而道性常一不异三相论海空智藏经云三相者所谓有相非有相非无相若照此相则得入于智慧之源夫观三相舛越不同自有衆生从有相观入至无相自有衆生从无相观入至有相自有衆生神意定然非彼二相而得观见有无之相善男子若有衆生作人学人常运其心从有观无而树意言我见万物今虽现有必归于无当知一切尽是虚无非有实事无湛然慧无观空慧无应用慧当知此人是爲断见虽似智慧而乖其宗善男子若复有人常运其心从无观有而树意言即此世中皆从无生向本无此而今有之有何縁生必因于无是知无中皆悉有有以有有故一切无无当知此人是爲狭见虽以智慧而失其宗善男子若复有人常运其心从非有非无中观于有无而树意言即世衆生悉皆非有亦复非无所以尔者若言有者则终归无若言无者今见则有若必尔者则爲不定不定业故不得出生人天果报当知六道形有则有形灭则无若作此观是谓成见非谓智慧如此三见失智慧本善男子若复有人观于三者作如此心曰我观一切无即是寂寥不能生物豁然不动不能感应善男子譬如大山善能兴云生雨如此等从有出有决定当知无无不出又复观于即有形质即此形质是有象有离此形质无处名有又复观于非有非无善男子譬如风声声响遍彻如此等例风质非无质不可得若言实有又非碍着响亦如是应知此例非有非无若有学人作此观者亦皆失于智慧之本善男子复有人观于三相作四种意妙无妙有麤无麤有明此四意自然能见非有非无何谓妙无即是道性以何因縁道性之理自爲妙无以渊寂故以应感故若以住于渊寂之地观于诸有则见无相若以住于感应之地观于诸有则见有相善男子若言道性命爲无有中有应感若言道性令爲有者而实寂泊以是当知道性之有非世间有道性之无是谓妙无何等因縁观于妙有即是应感法身之端巖茂发起超絶三有虽有其质不同凡有以是因縁谓爲妙有善男子以何因縁观于麤无麤无即无无感无应空处寂漠豁然而已谓爲麤无善男子以何因縁观于麤有若麤有者即是质碍以碍着故谓爲麤有善男子若能善知遍此四意分别体相当知此人已得知非有非无以何因縁而得知之即寻道性义理得之若有学人习观三相了此四意则爲入于智慧宝城游智慧室坐智慧床餐智慧食是得智慧机相之本眞相论曜明眞人稽首问天尊曰不审世间眞相爲一相耶天尊告言曜明眞士今当问子子之所见爲法见耶耀明答曰世间眞相有法见耶有相见耶天尊答曰告言眞相世间本无差别衆生所见未能通达但观其相未能见法是故分别世间眞相其相不同今以慧眼观世间相即相是眞能了眞相名爲见法以是之故不坏世间而得眞相曜明又曰不坏世间而得眞相未审世间何以爲相而言不坏即是眞相天尊曰世间相者即是无明贪着爱见瞋恚愚痴等诸烦恼是世间相若人能知烦恼性空本无贪爱无明永静无法可断以是当知不断烦恼而得眞相无相无断无得无明无法无断无得名断烦恼无断名得眞相以是当知不断烦恼而得眞相如向所说是有二种一者相见二者法见法见之人言得眞相相见之人言得烦恼以是当知法见之人常得妙本故得眞相相见之人常观麤迹故得烦恼若人能知烦恼性空未曾有法从迹观本名得法见阴阳五行论阴潜阳内阳伏阴中阴得阳蒸故能上昇阳得阴制故能下降阳蒸阴以息气阴凝阳以澄精日月昇降干坤交泰而万化成焉阴阳自少至老而分爲五行少阳成木老阳成火少阴成金老阴成水参而和之而成夫妇火性炎蒸木性劲直金性坚刚水性润滋土性和柔故木以发之火以化之水以滋之土以和之金以劲之故得品物成焉五胜者皆以生我爲利尅彼爲用利用相乘故有成败经云五行相尅万物悉可全云动静者终始之道聚散者化生之门也阳其动乎阴其处乎动以生之静以息之淳阳不生淳阴不成阴阳更用昼夜相资昼日行阳夜月行阴阳养于阴阴发于阳而明生焉阳和气者发于春王于夏收于秋藏于冬九地之下反有阳九天之上反有阴故十一月卦辞云复见其天地之心乎阳在下也阳伏地内潜静之时故见天心其在人也肾藏于阳脑潜于阴及其老也和气不足阴阳将散则阳上昇阴下降故脑热而肾冷肾无阳气则脚无力脑无阴气则眼目不明故阴阳不交万物不成纯阳亢极则日月无光草木以之焦枯纯阴滞畜则霖雨淫霔水淹以之漂荡故阴阳相磨天地相荡震而爲雷击而爲电鼓而爲风结而爲雹蒸而爲云雾液而爲雨露凝而爲霜雪和气爲民人偏气爲禽兽杂气爲草木烦气爲虫鱼云笈七签卷之九十三云笈七籖正统道藏三家本一百二十二卷太玄部云笈七签卷之九十四以四仙籍语论要记坐忘论夫人之所贵者生也生之所贵者道也人之有道如鱼之有水涸辙之鱼犹希升水弱丧之俗无心造道恶生死之苦爱生死之业重道德之名轻道德之行喜色味爲得志鄙恬素爲穷辱竭难得之货市来生之福纵易染之情丧今身之道自云智巧如梦如迷生来死去循环万劫审惟倒置何甚如之故妙眞经云人常失道非道失人人常去生非生去道故养生者愼勿失道爲道者愼勿失生使道与生相守生与道相保二者不相离然后乃长久言长久者得道之质也经云生者天之大德也地之大乐也人之大福也道人致之非命禄也又西昇经云我命在我不属于天由此言之修短在己得非天与失非人夺扪心苦晩时不少留所恨朝菌之年已过知命归道之要犹未精通爲惜寸阴速如景烛勉寻经㫖事简理直其事易行与心病相应者约着安心坐忌之法略成七条修道阶次兼其枢翼以编叙之信敬夫信者道之根敬者德之蒂根深则道可长蒂固则德可茂然则璧耀连城之彩卞和致刖言开保国之効伍子从诛斯乃形器着而心绪迷理事萌而情思忽况至道超于色味眞性隔于可欲而能闻希微以悬信听罔象而不惑者哉如人有闻坐忌之法信是修道之要敬仰尊重决定无疑者加之勤行得道必矣故庄周云隳肢体黜聪明离形去智同于大通是谓坐忘夫坐忘者何所不忘哉内不觉其一身外不知乎宇宙与道冥一万虑皆遗故庄子云同于大通此则言浅而意深惑者闻而不信怀宝求宝其如之何故经云信不足有不信谓信道之心不足者乃有不信之祸及之何道之可望乎断縁断縁者谓断有爲俗事之縁也弃事则形不劳无爲则心自安恬简日就尘累日薄迹弥远俗心弥近道至神至圣孰不由此乎故经云塞其兊闭其门终身不勤或显德露能来人保己或遗问庆吊以事徃还或假修隐逸情希昇进或酒食邀致以望后恩斯乃巧藴机心以干时利旣非顺道深妨正业凡此之类皆应絶之故经云开其兊济其事终身不救我但不唱彼自不和彼虽有唱我不和之旧縁渐断新縁莫结醴交势合自致日踈无事安闲方可修道故庄子云不将不迎爲无交俗之情故也又云无爲名尸无爲谋府无爲事任无爲知主若事有不可废者不得已而行之勿遂生爱系心爲业收心夫心者一身之主百神之帅静则生慧动则成昏欣迷幻境之中唯言寔是甘宴有爲之内谁悟虚非心识顚痴良由所托之地且卜邻而居犹从改操择交而友尚能致益况身离生死之境心居至道之中安不舍彼乎能不得此乎所以学道之初要须安坐收心离境住无所有不着一物自入虚无心乃合道故经云至道之中寂无所有神用无方心体亦然源其心体以道爲本但爲心神被染蒙蔽渐深流浪日久遂与道隔今若能凈除心垢开释神本名曰修道无复流浪与道冥合安在道中名曰归根守根不离名曰静定静定日久病消命复复而又续自得知常知则无所不明常则永无变灭出离生死寔由于此是故法道安心贵无所着故经云夫物芸芸各归其根归根曰静静曰复命复命曰常知常曰明若执心住空还是有所非谓无所凡住有所则自令人心劳气发旣不合理又反成疾但心不着物又得不动此是眞定正基用此爲定心气调和久益轻爽以此爲验则邪正可知若心起皆灭不简是非永断知觉入于盲定若任心所起一无收制则与凡人元来不别若唯断善恶心无指归肆意浮游待自定者徒自误耳若遍行诸事言心无染者于言甚美于行甚非眞学之流特宜戒此今则息乱而不灭照守静而不着空行之有常自得眞见如有时事或法有要疑者且任思量令事得济所疑复悟此亦生慧正根事讫则止实莫多思多思则以知害恬爲子伤本虽骋一时之俊终亏万代之业若烦邪乱想随觉则除若闻毁誉之名善恶等事皆即拨去莫将心受若心受之即心满心满则道无所居所有闻见如不闻见则是非美恶不入于心心不受外名曰虚心心不逐外名曰安心心安而虚则道自来止故经云人能虚心无爲非欲于道道自归之内心旣无所着外行亦无所爲非静非秽故毁誉无从生非智非愚故利害无由至实则顺中爲常权可与时消息苟免诸累是其智也若非时非事役思强爲者自云不着终非眞觉何邪心法如眼也纤毫入眼眼则不安小事关心心必动乱旣有动病难入定门是故修道之要急在除病病若不除终不得定又如良田荆棘未诛虽下种子嘉苗不成爱见思虑是心荆棘若不除翦定慧不生或身居富贵或学备经史言则慈俭行乃贪残辩足以饰非势足以威物得则名己过必尤人此病最深虽学无益所以然者爲自是故然此心由来依境未惯独立乍无所託难以自安纵得暂安还复散乱随起随制务令不动久久调熟自得安闲无问昼夜行立坐卧及应事之时常须作意安之若心得定但须安养莫有恼触少得定分则堪自乐渐渐驯狎唯觉清远平生所重已嫌弊漏况因定生慧深达眞假乎牛马家畜也放纵不收犹自生鲠不受驾御鹰鹯野鸟也被人系绊终日在手自然调熟况心之放逸纵任不收唯益麤踈何能观妙故经云虽有拱璧以先驷马不如坐进此道夫法之妙者其在能行不在能言行之则此言爲当不行则此言爲妄又时人所学贵难贱易若深论法惟广说虚无思虑所不达行用所无阶者则叹不可思议而下风尽礼如其信言不美指事陈情闻则心解言则可行者此实不可思议而人不信故经云吾言甚易知甚易行天下莫能知莫能行夫唯不知是以不吾知也或有言火不热灯不照闇称爲妙义夫火以热爲用灯以照爲功今则盛言火不热未尝一时废火空言灯不照闇必须终夜然灯言行相违理实无取此只破相之言而人反以爲深元之妙虽则惠子之宏辩庄生以爲不堪肤受之流谁能科简至学之士庶不留心或曰夫爲大道者在物而心不染处动而神不乱无事而不爲无时而不寂今犹避事而取静离动而之定劳于控制乃有动静二心滞于住守是成取舍两病不觉其所执仍自谓道之阶要何其谬耶述曰緫物而称大道物之谓道在物而不染处事而不乱眞爲大矣实爲妙矣然谓吾子之鉴有所未明何则徒见贝锦之辉焕未晓始抽于素丝才闻鸣鹤之沖天讵识先资于鷇食蔽日之干起于毫末神凝之圣积习而成今徒学语其圣德而不知圣之所以德可谓见卯而求时夜见弹而求鸮炙何其造次哉故经云玄德深矣远矣与物反矣然后乃至大顺简事夫人之生也必营于事物事物称万不独委于一人巢林一枝鸟见遗于丛苇飮河满腹兽不恡于洪波外求诸物内明诸己知生之有分不务分之所无识事之有当不任非当之事事非当则伤于智力务过分则毙于形神身且不安何情及道是以修道之人要须断简事物知其闲要较量轻重识其去取非要非重皆应絶之犹人食有酒肉衣有罗绮身有名位财有金玉此并情欲之余好非益生之良药衆皆徇之自致亡败静而思之何迷之甚故庄子云达生之情者不务生之所无以爲生之所无蔬食弊衣足延性命岂待酒食罗绮然后爲生哉是故于生无要用者并须去之于生虽用有余者亦须舍之财有害气积则伤人虽少犹累而况多乎今以随侯之珠弹千仞之雀人犹笑之况弃道德忽性命而从非要以自促伐者乎夫以名位比于道德则名位假而贱道德眞而贵能知贵贱应须去取不以名害身不以位易道故庄子云行名失巳非士也西昇经云抱元守一至度神仙子未能守但坐荣官若不简择触事皆爲则身劳智昏修道事阙若处事安闲在物无累者自属证成之人若实未成而言无累者诚自诳耳眞观夫观者智士之先鉴能人之善察究傥来之祸福详动静之吉凶得见机前因之造适深祈卫定功务全生自始之末行无遗累理不违此故谓之眞观然则一餐一寝居爲损益之源一言一行堪成祸福之本虽则巧持其末不如拙戒其本观本知末又非躁竞之情是故收心简事日损有爲体静心闲方能观见眞理故经云常无欲以观其妙然于修道之身必资衣食事有不可废物有不可弃者当须虚襟而受之明目而当之勿以爲妨心生烦躁若见事爲事而烦躁者心病己动何名安心夫人事衣食者我之船舫我欲渡海事资船舫渡海若讫理自不留何因未渡先欲废船衣食虚幻实不足营爲欲出离虚幻故求衣食虽有营求之事莫生得失之心则有事无事心常安泰与物同求而不同贪与物同得而不同积不贪故无忧不积故无失迹每同人心常异俗此实行之宗要可力爲之前虽断简病有难除者且依法观之若色病重者当观染色都由想耳想若不生终无色事若知色想外空色心内妄妄心空想谁爲色主经云色者全是想耳想悉是空何有色耶又思祅妍美色甚于狐魅狐魅惑人令人厌患身虽致死不入恶道爲厌患故永离邪淫妖艶惑人令人爱着乃至身死留恋弥深爲邪念故死堕地狱永夫人道福路长乖故经云今世发心爲夫妻死后不得俱生人道所以者何爲邪念故又观色若定是美何故鱼见深入鸟见高飞仙人以爲秽浊贤士喻之刀斧一生之命七日不食便至于死百年无色翻免夭伤故知色者非身心之切要适爲性命之雠贼何乃系恋自取销毁若见他人爲恶心生嫌恶者犹如见人自杀己身引项承取他刃以自害命他自爲恶不遗伐当何故引取他恶以爲己病又见爲恶者若可嫌见爲善者亦须恶夫何故同障道故若苦贫者则审观之谁与我贫天地平等覆载无私我今贫苦非天地也父母生子欲令富贵我今贫贱非由父母人及鬼神自救无暇何能有力将贫与我进退寻察无所从来乃知我业也乃知天命也业由我造命由天赋业命之有犹影响之逐形声旣不可逃又不可怨唯有智者因而善之乐天知命不觉贫之可苦故庄子云业入而不可舍爲自业故贫病来入不可舍止经云天地不能改其操阴阳不能回其业由此言之故知眞命非假物也有何怨焉又如勇士逢贼无所畏惧挥劒当前群寇皆溃功勋一立荣禄终身今有贫病恼害我者则寇贼也我有正心则勇士也用智观察则挥劒也恼累消除则战胜也湛然常乐则荣禄也凡有苦事来迫我心不作此观而生忧恼者如人逢贼不立功勋弃甲背军以受逃亡之罪去乐就苦何可愍焉若病者当观此病由有我身我若无身患无所托故经云及吾无身吾有何患次观于心亦无眞宰内外求觅无能受者所有计念从妄心生若枯体灰心则万病俱泯若恶死者应念我身是神之舍身今老病气力衰微如屋朽坏不堪居止自须舍离别处求安身死神逝亦复如是若恋生恶死拒违变化则神识错乱自失正业以此托生受气之际不感清秀多逢浊辱盖下愚贪鄙寔此之由是故当生不悦顺死无恶者一爲生死理齐二爲后身成业若贪爱万境一爱一病一肢有疾犹令举体不安而况一心万疾身欲长生岂可得乎凡有爱恶皆是妄生积妄不除何以见道是故心舍诸欲住无所有除情正信然后返观旧所痴爱自生厌薄若以合境之心观境终身不觉有恶如将离境之心观境方能了见是非譬如醒人能知醉者爲恶如其自醉不觉他非故经云吾本弃俗厌离人间又云耳目声色爲子留愆鼻口所喜香味是怨老君厌世弃俗犹见香味爲怨嗜欲之流焉知鲍肆爲臭哉泰定夫定者尽俗之极地致道之初基习静之成功持安之毕事形如藁木心若死灰无感无求寂泊之至无心于定而无所不定故曰泰定庄子云宇泰定者发乎天光宇则心也天光则慧也心爲道之器宇虚静至极则道居而慧生慧出本性非适今有故曰天光但以贪爱浊乱遂至昏迷澡雪柔挺复归纯静本眞神识稍稍自明非谓今时别生他慧慧旣生已宝而怀之勿爲多知以伤于定非生慧之难慧而不用爲难自古忘形者衆忘名者寡慧而不用是忘名者也天下希及之是故爲难贵能不骄富能不奢爲无俗过故得长守富贵定而不动慧而不用德而不恃爲无道过故得深证常道故庄子云知道易勿言难知而不言所以之天知而言之所以之人古之人天而不人慧能知道非得道也人知得慧之利未知得道之益因慧以明至理纵辩以感物情与心徇事触类而长自云处动而心常寂焉知寂者寂以待物乎此行此言俱非泰定智虽出衆弥不近道本期逐鹿获兔而归所得盖微良由局小故庄子云古之修道者以恬养智智生而无以知爲也谓之以智养恬智与恬交相养而和理出其性恬智则定慧也和理则道德也有智不用以安其恬养而久之自成道德然论此定因爲而得成或因观利而见害惧祸而息心或因损舍涤除积习心熟同归于定咸若自然疾雷破山而不惊白刃交前而无惧视名利如过隙知生死若溃痈故知用志不分乃凝神也心之虚妙不可思也夫心之爲物即体非有随用非无不驰而速不召而至怒则玄石饮羽怨则朱夏殒霜纵恶则九幽匪遥积善则三清何远忽来忽棊动寂不能名时可时否蓍龟莫能测其爲调御岂鹿马比其难乎太上老君运常善以救人昇灵台而演妙略二乘之因果广万有之自然渐之以日损顿之以不学喻则张弓凿户法则挫锐解纷修之有途习以成性黜聦隳体嗒焉坐忘不动于寂几微入照履殊方者了义无日由斯道者观妙可期力少功多要矣妙矣得道夫道者神异之物灵而有性虚而无象随迎莫测影响莫求不知所以不然而然之通生无匮谓之道至圣得之于古妙法传之于今循名究理全然有实上士纯信克己勤行空心谷神唯道来集道有至力染易形神形随道通与神爲一形神合一谓之神人神性虚融体无变灭形与之同故无生死隐则形同于神显则神同于形所以蹈水火而无害对日月而无影存亡在己出入无间身爲滓质犹至虚妙况其灵智益深益远乎故灵宝经云身神共一则爲眞身又西昇经云形神合同故能长久然虚心之道力有深浅深则兼被于形浅则唯及其心被形者则神人也及心者但得慧觉而已身不免谢何则慧是心用用多则体劳初得小慧悦而多辩神气散洩无灵润身生致早终道故难备经云尸解此之谓也是故大人含光藏晖以期全备凝神宝气学道无心神与道合谓之得道故经云同于道者道亦得之又云古之所以贵此道者何不日求以得有罪以免耶山有玉草木因之不凋人懐道形体得之永固资薰日久变质同神练神入微与道冥一散一身爲万法混万法爲一身智照无边形超有际緫色空以爲用合造化以爲功眞应无方信惟道德故西昇经云与天同心而无知与道同身而无体然后大道盛矣而言盛者谓证得其极又云神不出身与道同久且身与道同则无时而不存心与道同则无法而不通耳则道耳无声而不闻眼则道眼无色而不见六根洞达良由于此至论玄教爲利深广循文究理尝试言之夫上清隐秘精修在感假神丹以炼质智识爲之洞忘道德开宗勤信唯一藴虚心以涤累形骸得之絶影方便善巧俱会道源心体相资理踰车室从外因内异軏同归该通奥赜议默无逮二者之妙故非孔释之所能邻其余不知盖是常耳云笈七签卷之九十四云笈七籖正统道藏三家本一百二十二卷太玄部云笈七签卷之九十五以五仙籍语论要记法性虚妄妙林经云天尊告度命眞士曰所谓安乐皆从心生心性本空云何修行知诸法空乃名安乐譬如愁人心意昏乱烦毒热闷于此人前设诸幻术木男木女木牛木马罗列施张作诸戏术愁者见之如生平牛马相息诸烦愦心意泰然我今亦尔一切衆生虚妄愁毒未能安乐是故我说修诸功德无量无边及诸棊生不思议土若知虚妄本无所有一切衆生举足行步诸所作爲悉不思议若知清静自在无碍心所求愿恣意充足若有修善当得棊生三清妙土如此方便止彼虚妄而实未曾有彼三清常乐境界之所希望若欲速得三清宝城常乐凈土当以大乘无上慧心观我身相从无量劫因何法生旣知无因乃知我以无我故是我身常在三清常乐凈土道性因縁海空智藏作礼问言天尊我今思念万兆造化之由云何一切诸法各有道性从因縁生以是因縁应有缚耶应无缚耶是五阴耶是六尘耶天尊答曰譬如衆生临欲终时如日之没临欲没时山陵堆阜影见东移理无西没衆生业果亦复如是此五阴灭彼五阴生譬如灯明暗灭灯灭暗生譬如泥瓶泥与瓶合泥灭瓶成而是泥相终不名瓶瓶虽非泥不余处来以泥因縁而生是瓶五阴生灭亦复如是有烦恼故名爲系缚无烦恼故名爲解脱譬如眼根开时见色闭时无见烦恼系缚合散生灭更无别法衆生五阴亦复如是本性淳善天尊告最胜童子当知夫一切六道四生业性始有识神皆悉淳善唯一不杂与道同体依道而行行住起卧语默饮食皆合眞理如鱼在水始生之初便习江湖不假教令亦如玉质本白黛色本青火性本热水性本冷不关习学理本自然一切衆生识神亦复如是禀乎自然自应道性无有差异云何而生种种恶縁地狱饿鬼畜生等报当知皆是六根所引所以六根六浊六情六染是四大结能生种种善恶业因增长三途种种知恼能断无始以来一切善本又眞人决理礼白天尊旣言一切衆生有神识初淳善不杂行必合规动应眞理进退俯仰行住起卧莫有失节一一诸法皆合道宗无有差异若如此者衆生所见及与所闻动止所爲云何得染麤秽之事天尊曰譬如氷寒之堂淳以氷冻而爲梁柱床席屛帏莫非氷结就此中间云何得火云何得热烦恼之患一切衆生识神之初亦复如是本旣爲善所习复善云何获种种果报又复天尊譬如百和之香共在一箧之内芬芳流溢无有一家臭秽之气识神之初亦复如是本旣香洁滓秽无方又复天尊譬如日光炅发明照于其中间了无暗黑识神之初亦复如是本旣晓了冥昧云何犹复并用我今有疑世间不容于善法中生无量恶唯愿大德爲我解说令诸衆会悉皆洗然离诸疑滞尔时天尊安详答言决理眞人如斯切问不可思议汝等已曾亲近无量无边一切眞人供养无量无边一切天尊通达大智晓了无碍故能发此微妙之言我当爲汝具实解说汝等谛听勿生疲怠决理大眞夫人心法不可全以譬喻如氷冻琉璃香等所以尔者如此物等皆爲静法其安谥不能变易是以其体不能生他以静因故物不能入此譬爲异若喻日者是义或同所以尔者日不恒明不恒正有时薄蚀有时昃隐心法亦尔迁动不定染滞所驱贪着利己所招尔有爲无爲法尔时天尊告海空智藏言汝勿邪疑执有着相以寻至眞无上之道宁可得乎眞士当知一切诸法有爲性相悉皆灭坏无有常住所以者何三界之所行诸法是知因衆生心力衆生之性念念生灭有爲之法亦复皆尔念念生灭即其生时己是灭相即其实时便生空相有不常故故谓爲空无爲之法不可毁灭不可测量若有感应则随事显若无感应湛然恒存以是当知继有爲者则有灭相有灭相故是谓爲空无所继者则无毁坏无毁坏故是谓爲有汝当思惟善加分别一切妙法本源所在观四大相上眞童子曰观诸衆生四大之相何大是我如空中云如热时火如电中光如水中月如幻如化如镜中像如空中响包想行识悉皆如是衆生心相不可思议非是二乘之所能了大哀天尊衆生之相亦复如是不来不去非有非无非内非外来无所从去无所至而常流转妄受若皆以衆生无始以来染着我故增长恶根受大烦恼无有穷尽衆生之相烟煴之温神本澄清湛然无杂一切法本从中而有以是因縁一切衆生善恶诸业唯一心作更无余法是故衆生不来不去不有不无同等虚空无分别相大哀天尊我观衆生相法如是色身烦恼海空智藏白天尊言大哀天尊云何凡夫不见烦恼于烦恼中当有身耶过去世中身本有耶未来见在是身有耶是身无耶若有身者即是色耶即非色耶身属他耶不属他耶非属他耶非不属他耶有命无身耶无命有身耶有身有命耶无身无命耶身之与命俱有常耶俱无常耶常无常耶非常非无常耶尔时天尊安心含笑答海空言善哉善哉善男子一切凡夫有身无身烦恼之身何以故烦恼身者囊里脓血障于道性是故衆生不悟烦恼有眞道性眞道之性不在内耶不在外耶不在中间亦不有耶亦不无耶非过去耶非见在耶非未来耶非色心耶非自他耶非有命耶非无命耶非有身耶非无身耶非有常耶非无常耶尔时海空稽首作礼白天尊言如是所说非有身耶非无身耶云何烦恼障于道性道性之身从父母耶从微尘耶从幻化耶从自然耶从虚空耶从变易耶从善生耶从恶生耶从畜生耶从地狱耶从天上耶若从父母生道性者云何父母是烦恼耶非烦恼耶若是烦恼云何能生眞道性者若是眞生眞性应常云何眞性从烦恼生若从烦恼烦恼之障或堕于地狱道性之生亦堕地狱若是不堕云何道性从烦恼生若无烦恼云何烦恼障于道性以是义故唯愿慈尊垂哀愍说时衆颙颙欲有所闻尔时天尊发微妙音答海空言善男子言道性者无性之性非有法性非无法性道性之生亦有亦无善男子言道性者非有身生非无身生非非无有非非有无亦有身生亦无身生善男子云何烦恼障于道性言道性者即烦恼生非烦恼生亦是烦恼生是烦恼亦非烦恼云何障于道性善男子譬如黑云障于日光之光不生不灭不去不来不有不无道性之生亦复如是善男子道性之生非父母生是父母生何以故若父母生父母生己生无所生无生之生譬如花果花生无果果生无花道性之生亦复如是道性云何从父母生善男子云何道性从微尘生言道性者是微尘生非微尘生是幻化生非幻化生是自然生非自然生是虚空生非虚空生是变易生非变易生是善因生非善因生是恶因生非恶因生是畜生生非畜生生是地狱生非地狱生是天上生非天上生以是因縁无生之生生生无生非无法生非有法生若如是者生相不生若是无者无生不无不无不有是爲道性道性之生生之所生生生不生善男子向难云若从父母生道性者云何父母是烦恼耶善男子今当爲说道性者从父母生善男子譬如莲花从淤泥生之生亦不是泥亦不非泥道性之生亦复如是亦是父母亦非父母善男子譬如人寄屋生屋非有人道性之生亦复如是如木寄生随木而生生非木种道性之生亦复如是生于烦恼非烦恼云道性犹如虚空相不可得以是当知非烦恼本亦非衆生亦非非衆生善男子一切衆生若非父母因縁而生不识因縁妄造诸恶生分别想不信经典不爱衆生任命死生无复极已以是因縁分别善恶不摄六情生种种爱诽谤一乘海空宝藏闻说不闻听说不听起种种念以是因縁或得癞病或得聋盲或受畜生牛马猪犬或受人形六根不具虽有人形而无情智筏喻海空智藏经云昔有国王以四虎令人养食瞻视卧起摩洗虎令曰若令一虎生瞋恚者我依律法当斩汝命尔时其人闻王教令心大怖畏惶惶无所于是思惟舍虎而走尔时大王闻人已走即遣少刚拔刀随之其人回顾见后少刚即便疾走是时少刚以恶方便即藏持刀宻遣一人假爲亲善而语之言汝可来还其人不信即入空城而自匿旣入城中视诸精舍悉空无人旣不见人即便坐卧闻空中声咄哉男子此城空旷无有人居今夜当有四百贼来汝设遇者命不安金汝当云何而得免之尔时其人益增恐怖复舍而去路碍河水漂流无有船舫心又愁烦即取种种草木爲筏复更思惟我必住此当爲勐虎之所危害若渡此河筏不可依当没水死终不爲彼虎所伤害即推草筏置之水中身倚其上还动手足截流而去当到彼岸安隐如故心大欢喜病说天尊告善种王曰我说病者即是烦恼烦恼旣空病法亦空病法旣空身法亦空何以故烦恼身者如幻梦故以是因縁以空爲空善种又言地水火风四大之中何大是身答云烦恼身者非地大生不离地大水火风大亦复如是一切衆生烦恼身者从四大起以之爲病是故眞士随之爲病于是善种得闻说已即起作礼讃叹一乘海空智藏是我大师爲我辈说言病诸行无常身法无我不说海空厌离于身说身有苦不说常乐玄都主京教导三乘爲诸衆生作大桥梁度生死海于空城中託身有疾哀彼衆生令识宿世亿劫中苦当念饶益一切衆生修弘福田念于衆生勿令忧恼劝助衆生勤行进道作大医王疗治衆生一切病根慰喻衆生以疾而卧尔时海空智藏告善种王汝等勿疑我身疾者而言无疾今我疾者皆前世因妄相顚倒诸烦恼生无有实法惟之爲疾所以者何四大合故假名爲身四大无主身亦无着今我疾者皆由身起是故于身不应生着善种王旣知病本即除我想及烦恼想当灭法想汝等大王应作是念但以衆法合成此身我身之身唯起灭法此法身者各不相知起时不言我起汝灭灭时不言我灭汝起我念衆生亦复如是善种大王汝等当知应作是念此法身者亦是顚倒是我身者即是大患汝等应当厌离此身云何爲离我所离我所者即离二法离二法者不念内外诸法平等云何平等我等常乐清静内外无我我亦清静此二法者悉皆空空以何爲空但以名字名字故空如此二法无决定性得是平等无有余病唯有空病空病亦空了空病故是我有病今我病者无受而受说身无常法相不灭而取证信故设有身普念衆生发大慈心说一乘藏调伏我身亦当调伏一切衆生除种种病今我说病爲断衆生攀縁病本诸根若尽是我无病善种大王若有一人有疾而卧汝等应当作如是念诸法无我我身无常若空非我虽身有疾在生死中化度一切而不厌倦是名方便汝等又复念于我身身不离身是病是身悲新悲故是惠方便设身有病而寂寞故莫知方便善种大王若有衆生有疾而卧不作是念不调伏心不厌离身而贪求爱如是人者是愚人法当知是人不离生死地狱若有一人有疾而卧念想法法若空无我是我身疾在生死中而不生死无生死故生死无我我于生死亦无污行住于常乐亦不常乐不寂静故是海空行如是之行永离生死烦恼域中虽有我身不依身心虽在三界不坏法性虽行于空亦无空想又告善根长者大王我身虽病爲诸衆生有疾而卧虽行无相爲彼衆生而现受作虽行无动爲彼衆生而作动相种种演说虽行一乘海空智藏爲彼衆生而遍现微尘之身虽行智慧转大法轮爲彼衆生无明暗室现大道光照彼烦恼俱发善心行一乘行说是语已善种大王及诸群臣八千余人皆发善心求道二患天尊告度命眞士曰修身求道具有二患一者由有恶患二者见有身故如是二患道之大病是故衆生若欲求道当以大乘无上慧心观我身相旣了无身三业自凈修六度行行四等心是名随顺方便引接譬喻如行客隔碍汤谷欲到彼岸无因得过假借舟航以济沉溺旣至彼岸向之舟航无所用之六度四行亦复如是爲诸衆生未能体了无生道岸是故假借六度安慰其心令得调伏即了无身得致道地六度诸行无所复用度命又言大德天尊所说譬喻要妙深远一切衆生修衆行以求度世旣得度已无所复行如是一切成眞得道无所行邪旣无所行应失大悲云何大道于衆生常行四弘以度衆苦天尊答曰度命眞士天尊大圣济生度苦无彼此故无爱憎故无成坏故无得失故譬如桥梁无心度物不拣凈秽是人非人牛马骡驴皆悉通过天尊大圣无心大度亦复如是虽度衆生无彼此相无爱憎相无成坏相无得失相犹如大海容纳百川无增无灭无秽无凈无心简择梦喻虚妄天尊谓正见童子曰十方天尊出现于世爲欲断诸衆生虚妄说此妙经深邃之法诸衆生各得凈慧明了法性无所障翳知诸法空本无虚妄虚妄旣空心性清静乃知十方一切天尊无出没相以是之故十方天尊出现于世得大利益一切衆生皆得正见泰然安乐譬如夜梦见诸毒蛇开利牙齿近来逼身拟作吞噬心神惶惧东西驰走叫声烈天迷闷躃地床边觉人唿之曰咄哉睡梦如斯叫耶而其梦人忽然睡觉申舒手足乃知梦见虚妄非眞心意正定泰然安乐一切衆生同在三界无明巨室诸所爲作皆悉梦幻无有眞实天尊大圣说此大乘微妙经典觉悟一切令得正见散花喻眞藏经云天尊在灵解山散本微花其华飘飖遍满法界非青非白非赤非黑非长非短非大非小非广非狭入于细微离诸色像华中有自然之果其果圆凈具一切味非一切味具一切声非一切声具一切色非一切色具一切香非一切香具一切触非一切触具一切法非一切法具一切智非一切智其果名具慈甘泉得此泉味自然饱满无饥无渴姿容端正妙丽希有到灵解山不生不灭湛然常住证无生果尔时衆中有一童子名曰善达从坐而起上白天尊不审本微之华中有自然之果散满法界尽诸微尘无大不覆无小不入爲赤爲白爲青爲黑爲长爲短爲大爲小爲广爲狭爲见爲闻爲来爲去爲天爲地如是华果浩溥周普遍成法界不可思议不审一切衆生同禀一华云何诸縁各有差别善恶不同生死之业苦乐殊形返覆徃还受生各异或生边夷或生中国或生奴婢或生人王或生贫贱或生富贵或生跛躄或生具足或生愚痴或生智慧或生悭贪或生布施或生好杀或生慈悲或生五逆或生孝顺或生受苦或生受乐或生聋盲或生聦哲或生禽虫或生鱼鳖如此业报种种不同唯愿慈悲分别解释天尊告善达童子曰一切法生皆从一本微华种种相好衆生迷惑不自觉知于实相中横生顚倒法成受苦见惩自生不孝慈爱远离失本求末冥冥不晓长处暗中无有解脱慈慜种种济度显法因由衆中疑惑不了业縁诸法空寂毕竟无我推问东方生物有边崖不南方显照有极源不西方衰杀有情变不北方冥昧有穷通不色声香味触有色声香味触不贪嗔痴缚有贪嗔痴缚不善恶行业可修不也大师所显推问诸法行业并无所得云何差别苦乐不同天尊曰诸法幻生幻生幻灭诸法幻灭幻灭幻生如是幻相生灭幻无生灭幻相去来幻无去来幻相贪痴幻无贪痴幻相取舍幻无取舍幻相烦恼幻无烦恼幻相恩爱幻无恩爱幻相差别幻无差别幻相一切衆生业縁端正生灭无幻来去无幻贪痴无幻取舍无幻烦恼无幻恩爱无幻差别无幻如是空寂究竟道场善达闻之忽然觉悟论种子天尊告曜明眞人曰向问言譬如种子种子不坏牙茎枝叶花实等法从何而生吾今问子种子坏邪牙实生邪种子若坏坏则无因无因有果斯无是处牙生种坏坏则不生坏爲生因亦非有是当知种子牙茎枝叶花实非生非坏非因非果非不因果烦恼眞相亦复如是非前非后非一非异非不一异又语曜明汝爲种子坏乃牙生今又问种子牙坏时生耶未坏生耶坏后生耶若壊时生者以坏爲生生则不生生则坏者以生爲坏坏则不坏云何种坏而得生牙譬如荫壤身则不生无荫有身理则不然以是当知种子旣坏牙则不生无种有牙理亦不然是故我言坏则不生若有说坏生者与坏同体云何得生譬如一身诸根同体云何头坏而得足生理则不然以是当知种子坏时牙则不生生坏同体理亦不然是故我言坏时不生坏后生者生灭相离云何爲因譬如种已先灭灭即无牙云何牙后从败种生以是当知坏后不生坏已牙生理亦不然是故我言种子坏后牙亦不生又语曜明种坏牙生生坏一耶生坏异耶生坏一者坏相相违云何同体灭则不生云何生坏生坏异者异则非因非因生果理则不然譬如虚空非兔角因虚空非因生兔角果理则不然以是当知异亦不生云何不生又语曜明未坏生者则种子体中未变未变牙生则无因无因有果无种有耶理则不然犹如无形影则不生形若未生有影生者当知此影不从形生譬如麻子未坏油则不生以是当知未坏不生云何有生又语曜明坏后生者彼种已灭灭则无因灭后生牙始生生则非果彼种灭已有牙生者理则不然犹如无乳酪则不生若无彼乳而有此酪是则酪有不从乳生以是当知坏后不生云何有生检求生相毕竟永灭不可得故是故无生眞假昇玄经子明问曰旣无所有以何爲有道陵答曰以无所有而名爲有又问何名所义答曰形声虚伪故又问何爲虚伪答曰乃不住故又问云何不住答曰速变异故又问虽速变异非无所有也旣已变异果是有物可变安得云无答曰向变异者亦不言都无如虚空耶但言一切所有皆爲非眞生者必死有者必无成者必坏盛者必衰少壮必老向有今无寒暑推移恍惚无常父母兄弟妻子室家朋友交游富贵强盛豪势欣乐未盈几时豁然分散死亡别絶老病衰耗诤讼忿恨失心丧志诸如此者忧恼万端皆爲虚幻无一眞实惟贤人道士知此非眞是虚伪法思惟分别得其眞性冲漠淡泊守一安神深解世间无所有故即亦俗法守道念眞安神无爲得不死之术昇仙度世到长寿宫是名得无所得又曰有性常假无性常无虽有二名求之则一是则一体而有二名又曰有无二名生于伪物形见曰有亡形曰无相因而然并非眞实空法天尊告遍通眞人曰空不可说我今说空虚空旣空我说亦空以是当知世间虚妄本无所有我说世间不堕虚妄何以故虚妄本无所有我说世间不堕虚妄何以故虚妄性空我说虚妄说妄亦空是故我说不虚妄遍通白言大德天尊所说世间一切皆空随顺衆生有何利益天尊答曰遍通眞士爲化引故得出离故入空门故灭诸见故了无相故明无作故一切诸行毕竟寂灭永不复生旣不生灭常住不动是故我今以大悲心随顺世间令诸衆生得此大利云笈七签卷之九十五云笈七籖正统道藏三家本一百二十二卷太玄部云笈七签卷之九十六以六讃颂歌太微天帝君讃大有妙经颂一章丹晖映云庭紫烟光玉林焕烂七宝花璀璨瑶灵音宫商自相和妙灵开人衿玄唱种福田广度无界心天帝君讃大有妙经颂一章玄化本无迹有迹生道宗遨游九天际息驾六领宫道畅虚漠内灵歌发太空形感至寂庭思咏希微通太帝君讃大有妙经颂一章翳翳元化初渺渺晨霞散太寂空玄上寥朗二仪判凝精抱空胎结化孕灵观含眞頥神内倏欻启冥旦始悟忧促龄运交反天汉老君本生经颂一章衆生之本际寂然无起灭弱丧迷其根自与眞源别妄作善恶縁祸福报无絶欲得苦海倾当使爱河竭守一固专柔持此无疵缺正智通群有妙慧摧诸结万行混同归三乘泯殊辙眞静离尘垢清凉无恼热太上智慧佪玄经颂一章灵仙乘庆霄驾龙蹑玄波洽眞表嘉祥濯足八天河福应不我期故能释天罗道德冠三界地网亦以过感遇灵眞会凈慧经莲华太上智慧经讃一章学仙絶华念念念相因积去来乱我神神躁靡不历灭念停虚闲萧萧入空寂请经若饥渴持志如金石保子飞玄路五灵度符籍本愿大戒经颂一章学仙行爲急奉戒制情心虚夷正气居仙圣自相寻若不信法言胡爲栖山林玉皇授欻生大洞三十九章与登龙台歌二章飈飈三霞领佪刚七元盖八景入太元飞洒九天外琼扉生景云灵烟絶幽蔼西宫咏洞玄清唱扶桑际守雌森峯间玄吟五老会欻生有心哉与尔结中带其一匏河振沧茫天津鼓万流八风驾神霄缅缅虚中游咏洞神明唱音爲汝玄投欻生必至行肘伏尘中趋可爲苦心哉当告尔所求其二西王母授紫度炎光神变经颂三篇啸歌九玄台崖岭凝凄端心理六觉畅目弃尘滓氛流霞耀金室虚堂散重玄积感致灵降形单道亦分倏欻盼万劫岂觉周亿椿其一秀圃蔚神阶朱扉琼林庭流风鼓空洞玉籁乘虚鸣紫烟缠曲户丹晖映緑軿飞旗欝玄盖羽节耀紫清登景九霄际遨游戏凤城顾爱幽境子一乐同朝生其二腾辔控朗晖宴景洞野外流浪寻灵人合形庆霄际手披朱岛户朗若神冲泰金阙郁嵯峨清景无尘秽解衿玄阆台适我良愿会脱屣三涂难保炼固年迈其三灵宝眞一自然太上玄一眞人颂一章衆妙出洞眞焕烂曜太清奉者号仙人体无永长生逍遥戏玄虚宫殿罗无形蒨粲七宝林晃朗日月精龙鳞交横驰凤凰翔悲鸣太上治紫台衆眞诵洞经捻香稽首礼旋行遶宫城三周归高座道王爲应声人主弘至道天下普安宁太上弘道颂一章太上玄虚宗弘道尊其经俯仰已得仙历劫无数龄巍巍太眞德寂寂因无生霄景结空构乘虚自然征日月光炳灼安和乐未央方诸宫东华上房灵妃歌曲一章紫桂植瑶园朱华声悽悽月宫生蘂渊日中有琼池左拔员灵曜右掣丹霞晖流金焕绛庭八景絶烟回緑盖浮明朗控节命太微凤精童华颜琳腴充长饥控晨挹太素乘欻翔玉墀吐纳六虚气玉嫔挹巾随弹徴南云扇香风鼓锦披叩商百兽舞六天摄神威倏欻亿万桩龄纪郁巍巍小鲜未烹鼎言我巖下悲青童大君常吟咏一章欲植灭度根当拔生死栽沉吟堕九泉但坐惜形骸太虚眞人常吟咏一章观神载形时亦如车从马车败马奔亡牵连一时假哀世俱识此但是惜风火种罪天纲上受毒地狱下西城眞人王君常吟咏一章形爲渡神舟泊岸当别去形非神常宅神非形常载徘徊生死轮但苦心犹豫小有眞人王君常吟咏一章失道从死津三魂迷生道生生日已逺死死日已早悲哉苦痛客根华已顚倒起就零落尘焉知反枯老已上四首诗去月秋分日瑶台大会四君吟此言以和玄钩广韶之絃声右英夫人说此郭四朝常乘小船游戏塘中叩船而歌四首清池带灵岫长林郁青葱玄岛翔幽野悟言出从容鼓檝乘神波稽首希晨风未获解脱期逍遥丘林中其一浪神九陔外研道遂全眞戢此灵凤羽藏我华龙鳞高举方寸物万吹皆垢尘顾哀朝生蟪孰尽汝车轮其二逰空落非飈灵步无形方圆景焕明霞九凤唱朝阳挥翮扇天津晻蔼庆云翔遂造太微宇挹此金棃浆逍遥玄陔表不存亦不亡其三驾欻舞神霄披霞带九日高皇齐龙轮遂造北华室神虎洞琼林风云合成一开阖幽冥其四保命仙君告许虎牙杜广平常喜歌一章淳景翳广林暧日东霞昇晨风儛六烟勃郁八道腾五岳何必秀名山亦足陵矫首蹑洞阜栖心潜中兴吐纳胎精气玄白谁能胜西王母宴汉武帝上元夫人弹云林之璈歌步虚之曲一章昔涉玄眞道腾步登太霞负笈造天关借问太上家忽过紫微垣眞人列如麻渌景清飈起云盖映朱葩兰宫敞珠扇碧空启琼沙丹台结空构暐晔生光华飞凤踶瞢峙烛龙倚逶蛇玉胎来绛芝九色纷相拏挹景练仙骸万劫方童牙谁有寿前终扶桑不爲查西王母又命侍女田四妃答歌一章晨登太灵宫挹此八玉兰夕入玄元阙採蘂拨琅玕濯足匏瓜河织女立津盘吐纳挹景云味之当一餐紫微何济济琼轮服朱丹旦发汗漫府暮宿句陈垣去之道不同且各体所安二仪复犹存奚疑亿万桩莫与世人说行尸言此难王母赠魏夫人歌一章夫人旣白日昇晨在王屋山时九微元君龟山王母三元夫人双礼珠紫阳左仙石路成太极高仙伯延盖公子西成眞人王方平太虚眞人南岳赤松子桐栢眞人王子乔等并降夫人小有清虚上宫绛房之中时夫人与王君爲宾主焉设琼酥緑酒金觞四奏各命侍女陈曲成之钩于是王母击节而歌驾我八景舆欻然入玉清龙裙拂霄汉虎旂摄朱兵逍遥玄津际万流无暂停哀此去留会劫尽天地倾当尽无中景不死亦无生体彼自然道寂观合太冥南岳挺眞翰玉映曜颕精有任靡期事虚心自受灵嘉会绛河内相与乐未央双礼珠弹云璈而答歌一章玉清出九天神馆飞霞外霄台焕崖蛾灵夏秀蔚翳五云兴翠华八风扇緑气仰吟消魔咏俯研智与慧万眞启晨景唱期绛房会挺颕德音子神映乃拂沛天岳凌空构洞台深幽邃逰海悟井隘履眞觉世秽舞轮宴重空筌鱼自然废回我大桩罗长谢朝生世高仙盼逰洞灵之曲一章玉皇又命欻生入隐室见上清元君龟山君于是二眞乃各命侍女王延贤于广运等弹云林琅玕之嗷侍女安德音范四珠击昆明之筑侍女左抱容韩能宾吹凤鸾之箫侍女赵运子李庆玉拊流金之石侍女辛白鹄郑辟方燕婉来田双连等四人合歌玉室焕东霞紫辇浮绛晨华台何盼目北宴飞天元清凈太无中眇眇蹑景迁吟咏大洞章唱此三九篇曲寝大漠内神王方寸间菽室思灵晖何事苦山林须臾变衰翁回爲孩中颜四眞人降魏夫人歌共五章四眞人降魏夫人静室教神眞之道授黄庭等经因设酒餚四眞吟唱太极眞人先命北寒玉女宋联消弹九气之璈方诸青童又命东华玉女燕景珠击西盈之钟扶桑赐谷神王又命云林玉女贾屈庭吹凤唳之箫清虚眞人又命飞玄玉女鲜于灵金拊九合玉节于是太极眞人发飞空之歌一章丹明焕上清八风鼓太霞回我神霄辇遂造玉岭阿咄嗟天地外九围皆吾家上採日中精下饮黄月华灵观空无中鹏路无间邪顾见魏贤安浊气伤尔和勤研玄中思道成更相过方诸青童歌一章太霞扇晨晖九气无常形玄辔飞霄外八景乘高清手把玉皇袂携我晨中生盼观七曜房朗朗亦冥冥超哉魏氏子有心复有情玄挺自嘉会金书东华名贤安宻所研相期旸谷汧次扶桑神王歌一章晨启太帝室超越匏瓜水碧海飞翠波连岑赤岳峙浮轮云涛际九龙同辔起虎旗郁霞津灵风翻然理华存久乐道遂致高神拟拔徙三縁外感会乃方始相期阳洛宫道成携魏子次清虚眞人歌二章驾欻控清虚徘徊西华馆琼林旣神杪虎旂逐烟散慧风振丹旍明烛朗八焕解襟庸房里神铃鸣蒨粲栖景若林柯九絃玄中弹遗我积世忧释此千年叹怡盼无极已终夜复待旦其一紫霞儛玄空神风无纲领欻然满八区祝尔豁虚静八窗无常朗有冥亦有炅洞观三丹田寂寂生形景凝神挺相遇云姿卓铄整愧无郢石运盖彼自然颕勤宻摄生道泄替结灾眚灵期自有时携袂乃俱上其二人间可哀之曲一章太子文学陆鸿渐撰武夷山记云武夷君地官也相传每于八月十五日大会村人于武夷山上置幔亭化虹桥通山下村人旣棊是日太极玉皇太姥魏眞人武夷君三座空中告唿村人爲曾孙汝等若男若女唿坐乃命鼓师张安凌槌鼓赵元胡拍副鼓刘小禽坎苓鼓曾少童摆兆鼓高知满振嘈鼓高子春持短鼓管师鲍公希吹横笛板师何凤儿抚节板次命絃师董娇娘弹筌篌谢英妃抚掌离吕阿香戛圆腹管师黄次姑噪悲慄秀琰鸣洞萧小娥运居巢金师罗妙容挥撩铫乃命行酒须臾酒至云酒无谢又命行酒乃令歌师彭令昭唱人间可哀之曲其词曰天上人间会合踈稀日落西山兮夕鸟归飞百年一饷兮志与愿违天宫咫尺兮恨不相随巴謡一章并序秦始皇三十一年九月庚子茅盈高祖蒙于华山之中乘云驾鹤白日昇天先是时有巴謡歌曰神仙得者茅初成驾龙上昇入太清时下玄洲戏赤城继世而棊在我盈帝若学之臈嘉平杨羲眞人梦蓬莱仙公洛广休召四人各赋诗一章石安庆先作诗一章灵山造太霞坚巖絶霄峯紫烟散神州乘飈驾白龙相携四宾人东朝桑林公广休年虽前壮气何蒙蒙实未下路让推年以相崇次张诱世作诗一章北逰太漠外来登蓬莱阙紫云构灵宫香烟何郁郁美哉洛广休久在论道位罗骈眞人座齐观白龙迈离式四人用何时共解带有怀披襟友欣欣高晨会次许玉斧作诗一章逰观奇山巘漱濯沧流清遥覩蓬莱间屹屹沖霄冥五芝被绛嵒四阶植琳琼纷纷灵华散晃晃焕神庭从容七觉外任我摄天生自足方寸里何用白龙荣次丁玮宁作诗一章玄山构沧浪金房映灵轩洛公挺奇尚从容有无间形沈北寒宇三神接九天同寮相率棊推我高胜年弱冠石庆安未肯崇尊贤嘲笑蓬莱公唿此广休前明公将何以却此少年翰昊王夫差书一章天文五符云仙人乐修门于劳盛山上刻石作五符文玄津流绛波崑碧映琅山朝日控晨辉荟艳何婉蜓逰云落太阳飈景凌三天灵宝曜九虚幽明钟山间夏禹登八窗散气响金兰因枝振玉条緑波讨洪源扶质立灵干垂叶以结繁渺邈龙凤迹焕烂九天翰仰挹三辰精保身永长安俯漱五华液还复反童颜腾神温凉宫岂知热与寒千秋似清旦万岁犹日半鼓翼空洞上要我灵宝官棼棼五帝驾俱会景漠端相问饥与渴玄泉饶流丹永仙方寸内八遐无易难顾闻朱门臭当涂中有难铭碣劳巖阴宂岫可稽盘辛玄子诗三首玄子字延期陇西定谷人也汉明帝时谏议大夫上洛云中赵国三郡太守辛隐之子也玄子少好至道遵奉法戒先世殃流享年不永没命于长津西王母见我苦行酆都北帝愍我道心告敕司命传檄三官摄取形骸还魂复眞使我頥胎位爲灵神近得度名南宫定策朱陵藏精待时方列爲仙而太帝令见差领东海侯氏更生又选补禁元中郞将昊越鬼神之司故来相从今赠诗三篇以叙推情之至也畴昔入冥乡顺驾应灵招神随空无散气与庆云消形非明玉质玄匠安能雕蹀足吟幽唱仰手翫鸣条林室有逸欢絶此轩外交遗景附圆曜嘉音何寥寥其一寂通寄兴感玄气摄动音高轮虽参差万刃故来寻萧萧研道子合神契灵襟委顺浪世化心摽窈窕林同期埋外逰相与静东岑其二命驾广酆阿逸迹幽冥鄕空中自有物有中亦无常悟言有无际相与会濠梁目击玄解了鬼神理自忘其三云笈七签卷之九十六云笈七籖正统道藏三家本一百二十二卷太玄部云笈七签卷之九十七以七歌诗太微玄清左夫人歌一首太微玄清左夫人太微之上眞也𣈆兴宁三年乙丑十二月十七日与太元眞人衆眞降于句曲金坛眞人杨义之室吟北淳宫中歌词曰郁蔼非眞墟太元爲我馆玄公岂有坏萦蒙孤所难落凤控紫霞矫辔登晨巘寂寂无濠涯晖晖空中观隐芝秀凤丘逡巡瑶林畔龙胎婴尔形八琼回素旦琅华繁玉宫结葩凌巖灿鹏扇絶亿岭拊翮扶霄翰西庭命长歌云璈弃虚弹八风缠緑宇丛烟豁然散灵童掷流金火微启辞案三元折腰舞紫皇挥袂讃朗朗扇景辉晔晔长庚焕超軿耸明刃下眄使我惋顾哀地仙辈何爲栖林涧灵凤歌一首并序本行经云西方卫罗国王有女字曰丑瑛与凤共处于是灵凤常以羽翼扇女十二年中女忽有胎王意而怪之因斩凤头埋着长林丘中女后生女名曰皇妃叹而歌曰杳杳灵凤绵绵长归悠悠我思永与愿违万劫无期何时来飞于是王所杀之凤郁然而生抱女俱飞迳入云中去女仙张丽英石鼓歌一首金精山记云汉时张芒女名丽英面有奇光不照镜但对白纨扇如鉴焉长沙王昊苪闻其异质领兵自来娉女时年十五闻芮来乃登此山仰卧披髪覆于石鼓之下人谓之死芒妻及苪使人棊视忽见紫云郁起遂失女所在得所留歌一首在石鼓之上歌曰石鼓石鼓悲哉下土自我来观民生实苦哀哉世事悠悠我意我意不可辱兮王威不可夺余志有鸾有凤自歌自舞凌云历汉逺絶尘罗世人之子其如我何暂来期会运棊即乖父兮母兮无伤我怀汉初童謡歌一首汉初有四五小儿戏于路中一儿歌曰着青裙入天门揖金母拜木公时人皆莫知之唯张子房知之乃棊拜焉曰此乃东王公之玉童也言仙人得道昇天当揖金母而拜木公也自非沖虚登眞之子莫知其津矣萼緑华赠羊权诗三首萼緑华者仙女也年二十许上下青衣颜色絶整以𣈆穆帝昇平三年己未十一月十日夜降于羊权家自云是南山人不知何山也自此一月辄六过其家权字道舆即𣈆简文帝黄门郞羊欣之祖也权及欣皆潜修道要耽亥味眞緑华云我本姓扬又云是九嶷山中得道女罗郁也宿命时曾爲其师母毒杀乳妇玄洲以先罪未灭故暂谪降臭浊以偿其过赠权诗一篇并火澣布手巾一条金玉条脱各一枚条脱似指环而大异常精好谓权曰愼无泄我下降之事泄之则彼此获罪因曰修道之士视锦绣如弊帛视爵位如过客视金玉如瓦砾无思无虑无事无爲行人所不能行学人所不能学勤人所不能勤得人所不能得何者世人行嗜欲我行介独世人学俗务我学恬漠世人勤声利我勤内行世人得老死我得长生故我今已九百岁矣授权尸解药亦隐影化形而去今在湘东山中緑华初降赠诗曰神岳排霄起飞峯郁千寻寥笼灵谷虚琼林蔚萧森羊生标美秀弱冠流清音栖情庄惠津超形象魏林扬彩朱门中内外迈俗心其一我与夫子族源冑同渊池宏宗分上业于今各异枝兰金因好着三益方觉弥其二静寻欣斯会雅综弥龄祀谁云幽鉴难得之方寸里翘想樊笼外俱爲山巖士无令腾虚翰中随惊风起迁化虽由人藩羊未易拟所期岂朝华岁暮于吾子其三九华安妃赠杨司命诗二首九华安妃者𣈆兴宁三年乙丑六月二十五日夜与紫微王夫人降金坛扬羲家妃着云锦裙上丹下青文彩光鲜腰中有緑绣带系十余小铃铃作青黄色更相参间左带玉珮亦如世间珮但几小耳衣服儵儵有光照眠室内如日中映视云母形也云髪髦鬓整顿絶伦顶中作髻余髪垂下至腰指着金环白珠约臂年可十三四许左右有二侍女一着青衣带青章囊手持一锦囊长一尺二寸盛书书当十许卷以白玉检检囊口检上刻字云玉清神虎内眞紫元丹章其一侍女着青衣捧白箱以绛带束络之白箱似象牙形侍女年可十七八许整饰非常妃及侍者颜容莹朗鲜彻如玉五香芬馥如烧香婴气也初来入户在紫微夫人后行夫人启之始乃见告曰今日有贵客来于是杨君起立紫微曰可不须起但当共坐自相向作礼耳于是就坐相礼毕紫微曰此即上眞元君金台李夫人之少子也太虚元君昔遗诣龟山学上清道道成受太上书署爲紫清上宫九华眞妃也赐姓安名郁嫔字虚箫紫微问杨君世曾见有此人否答曰灵眞高秀无以爲喻妃手中先握三枚枣色如干枣而形长大亦不作枣味食之无核味似梨而妃夫人扬君各食一枚妃问君年几答三十六庚寅岁九月生妃曰君师南眞夫人司命秉权道高妙备寔德之宗也闻君德音甚久不期今日契冥运之会君答以沈湎下俗尘染其质高卑云邈无縁禀敬猥亏灵降欣踊罔极唯蒙启训以祛其闇济其兀兀夙夜所愿也妃曰君今语不得有谦饰之词谦饰殊非事宜良久命杨染笔爲诗毕妃取视之曰今以相赠以宣丹心若意中有不解者自可微访耳诗曰云阙坚空上琼台竦郁罗紫宫乘緑景灵观蔼嵯峨琅轩朱房内上德焕绛霞俯潄灵瓶津仰掇碧㮏花濯足玉天池鼓枻牵牛河遂策景云驾落龙辔玄阿振衣尘滓际褰裳步浊波愿爲山泽结刚柔顺以和相携双清内上眞道不邪紫微会良谋唱纳享福多其一驾欻发西华无待有待间或眄五岳夆或濯天河津释轮寻虚舟所在皆缠绵芥子忽万顷中有崑崙山小大固无殊逺近同一縁彼作有待来我作无待亲其二中候王夫人诗四首东华夫人紫清内传妃领东宫中候眞夫人亦爲紫微之姊理在沧浪云林宫𣈆兴宁三年乙丑降金坛扬羲之家云灵王有子三十八人子𣈆太子也师事嵩岳浮丘公白日昇天中候名观香字衆爱是宋姬子于子𣈆爲别生妹子𣈆兄弟五人妹二人凡七人得道弟眉寿即观香同母兄也是夕裴清灵眞人王桐柏眞人昭灵李夫人紫微王夫人右英王夫人南岳魏夫人同降中候所受修眞之道与定録同㖟曰凤巢高木素衣衫然履顺思贞凝心虚玄五公石腴彼体所便急宜服之可以少颜三八令明次行玄眞解驾偃息可诵洞篇琼刃应数精心高栖隐嘿沈闲正气不亏木散除疾是汝所宜次服䭀饭兼谷勿违益髓除患肌肤充肥然后登山咏洞讲微寅兽白齿亦能见机遂得不死过度壬辰偃息盛木玩执周书太极植简金名西华与服可否自应灵符理契同神原厥洞相求衆眞爲诗中候吟曰龙旗舞太虚飞轮五岳阿所在皆逍遥有感兴冥歌无待喻有待相遇故得和沧浪奚足辽玄井不爲多郁絶寻步间俱会四海罗岂若絶明外三劫方一过其一八涂会无宗乘运观嚣罗化浮尘中际解衿有道家眄烟忽未倾携眞造灵呵虚景磐琼轩玄钩作凤歌适路无轨滞神音儛云波齐德秀玉景何用世间多其二但观夷天眞去累纵衆情体寂废机驷崇有则摄生焉得齐物子委运任所经其三登軿发东华扇飇儛太玄飞辔腾九万八落亦已均暂眄山水际窈窕灵岳间同风自齐气道合理亦然龙芝永遐龄内观摄天眞东岑可长静何爲物所缠其四方丈台昭灵李夫人诗三首方丈台东宫昭灵李夫人者即北元中玄道君李庆宾之女太保玉郞李灵飞之妹也以汤时得道白日昇天受书爲东宫昭灵夫人治方丈台第十三朱馆中东𣈆哀帝兴宁三年乙丑八月二十二日夜降于眞人杨羲之家夫人着紫锦衣带神虎符握流金铃年可十三四许有两侍女年可二十一二名隐晖皆青绫衣捧白玉箱二枚青带络之题曰太上帝章一曰太上玉文夫人带青色绶如世人带章囊状隐章当长五丈许三四尺与上元夫人紫微夫人右英夫人诸眞同降临去作诗曰云墉带天构七气焕神凭琼扉启晨鸣九音绛枢中紫霞与朱门香烟生緑窗四驾舞虎旗青軿掷玄空华盖随云列落凤控六龙策景五岳阿三素眄君房适闻噪秽气万浊污我胷臭物薰精神嚣尘互相沖明玉皆璀烂何独盛得躬高揖苦不早坐地自生虫其年九月三日复降又歌曰纵酒观群慧倏欻四落周不觉所以然实非有待逰相遇皆欢乐不遇亦不忧纵影玄空中两会自然畴十二月一日夜南岳夫人又吟寄许玉斧诗曰飞轮高晨台控辔玄垄隅手携紫皇袂倏忽八风驱玉华翼緑帏青裾扇翠裙冠轩焕崔嵬珮玲带月珠薄入风尘中塞鼻逃当除臭腥凋我气百阿令心徂何不飈然起萧萧步太虚南极王夫人授杨羲诗三首南极王夫人王母第四女也名林字容眞一号南极紫元夫人或号南极元君理太丹宫受书爲金阙圣君上保司命汉平帝时降于阳洛山石室之中授清虚眞人小有天王王褒字子登太上宝文等经三十一卷夫人年可十六七许着锦帔青羽裙左佩虎书右带挥灵形貌眞正天姿晻蔼乘羽宝之车驾以九龙女骑九千居渤阳丹海长万山中主教当爲眞人者𣈆兴宁三年乙丑降眞人杨羲之家与眞人同会因吟授羲曰控飈扇太虚八景飞高清仰浮紫晨外俯看絶落溟玄心空同间上下弗流停无待两际中有待无所管体无则能死体有则摄生东宾会高唱二待何足争其一命驾玉锦轮儛辔仰徘徊朝逰朱火宫夕宴夜光池浮景清霞杪八龙正参差我作无待逰有待辄见随高会佳人寝二待互是非有无非有定待待各自归其二是岁六月二十三日夜南极夫人又吟㖟杨君曰林振须类感云郁待龙吟玄数自相求触节皆有音飞軿出西华緫辔忽来寻八遐非无娱同咏理自钦悼此四维内百忧常在心俱逰北寒台神风开尔襟其三紫微王夫人诗一十七首紫微夫人名青娥字愈音王母第二十女也昔降授太上宝神经与裴玄仁裴得道拜清灵眞人𣈆兴宁三年乙丑六月降杨羲之家时与太元眞人桐栢眞人右英夫人南岳夫人同降言夫人位爲紫微宫左夫人鎭羽野玄陇之山上宫主教当成眞人者是夕眞人会右英夫人歌修眞之事夫人答歌曰乘飈遡九天息驾三秀岭有待徘徊盼无待固当静沧浪奚足劳孰若越玄井又吟曰龟阙郁巍巍墉台落月珠列坐九灵房叩璈吟太无玉箫和我神金醴释我忧又吟曰宴酣东华内陈钩千百声青君唿我起折腰希林庭羽帔扇翠晖玉佩何铿零俱指高晨殿相期象中冥又叙玄陇之逰吟曰超举步绛霄飞飈北垄庭神华映仙台圆曜随风倾启晖挹丹元扉景餐月精交袂云林宇浩轸还童婴萧萧寄无宅是非岂能营世网自扰竞安可语养牛九月六日夕云林又降命杨君染笔喻作吟曰解轮太霞上敛辔造紫丘手把八天气纵身空中浮一眄造化纲再视索高畴道要旣已是可以解千忧求眞得良友不去复何求吟此令示许长史穆及郗方回又吟曰紫空朗玄景玄宫带绛河济济上清房灵台焕嵯峨八舆造朱池羽盖倾霄柯震风回三晨金铃散玉华七辔降九陔宴眄不必家借问求道子何事坐尘波岂能栖东秀养眞收太和亦令示许与郗十月十八日又与衆降命杨君书曰左把玉华盖飞景蹑七元三晨焕紫辉竦眄抚明眞变踊期须臾四面皆已神灵发无涯际勤思上清文何事坐横途令尔感不专阴痾失玄机不觉年岁分徐谓杨君曰夫令勤者勤其事耽其玄微耳愼者亦触类而作也学道之难不可书矣有耻鄙之心者于道亦辽乎灌秉然后可贵耳贤者之举自更始尔今且当内忘也因吟曰玄清眇眇观落景出东淳愿得絶尘友萧萧罕世管吟此再三又曰灵人隐玄峯眞人韬云来玄唱非无期妙应自有待岂期虚空寂至韵固常在携襟登羽宫同宴广寒裹借问朋人谁所存惟玉女吟竟曰卓云虚之骏抗翮于崆峒之上斯人也岂不长挹南面求谢千乘乎二月三十日吟一章曰褰裳济渌河遂见扶桑公高会太林墟赏宴玄华宫信道苟淳笃何不栖东峯四月十四日又作七章词曰控景始挥津飞飈登上清云台郁峨峨阊阖秀玉城晨风鼓丹霞朱烟洒金庭緑叶灿玄峯紫芝巖下生庆云缠丹炉炼玉飞八琼宴眄广寒宫万椿愈童婴龙旗启灵电旗音斤虎旗徴朱兵高眞回九曜洞观均潜明谁能步幽道寻我无穷龄其一翳蔼紫微馆郁台散景飈鸾唱华盖间凤钩导龙轺八狼携绛旌素虎吹角箫云勃写灵宫来适尘中嚣解辔佳人所同气自相招寻宗须臾顷万龄乃一朝椿期会足衰劫棊岂足辽眞眞乃相目莫令心徂抄虚刀挥至空鄙滞五神愁其二朝启东晨晖飞軿越沧溟山波振青涯八风扇玄烟回眄易迁房有怀眞感人三金可逰盘东岑宜永甄纷纷当途中孰能步生津其三飘飖八霞岭徘徊飞晨盖紫軿腾太虚晒眄九虚外玉箫激景云灵烟絶幽蔼高仙宴太眞清唱无洭际去来山岳庭何事有待迈其四神玉曜灵津七元焕神扉虚迁方寸里一跃登太微妙音乘和唱高会亦有矶齐此天人眄恊彼晨景飞緫辔六合外宁有倾与危其五薄宴尘飈岭代谢緑还归奚识灵劫期顾眄令人悲其六云草廕玄方仰感旋曜精诜诜繁茂萌重德必克昌其七云笈七签卷之九十七云笈七籖正统道藏三家本一百二十二卷太玄部云笈七签卷之九十八以八诗賛辞太眞夫人赠马明生诗二首太眞夫人者王母之小女也年可十六七名婉罗字勃遂事玄都太眞有子名三天太上府司直緫糺天曹之遗此地上之卿佐年少好委官逰逸虚废事任有司奏劾以不亲局察降主东岳退眞王之编司鬼神之帅五百年一代其职夫人因来视之励其后使修守政事以补其过道过临淄值县小吏和君贤爲贼所伤当时殆死夫人见而愍之问其何伤乃尔君贤以实对夫人曰汝所伤乃重刃关于肺五脏泄漏血凝绛府气激肠外此将死之急也不可复生如何君贤知是神人叩头求哀乞赐救护夫人于肘后筒中出药一丸大如小豆即令服之登时而愈血絶疮合无复惨痛君贤再拜跪曰贫家不足以谢不知何以奉答思施唯当自展驽力以报所受耳夫人曰汝必欲谢我意亦可佳可见随去否君贤乃易姓名自号马明生随夫人执役夫人还入东岳岱宗山峭壁石室之中上下悬絶重巖深隐去地千余丈石室中有金牀玉几珍物奇玮乃人迹所不能至处也明生初但欲学金疮方旣见其神仙来棊乃知有不死之道旦夕供给扫洒不敢懈倦夫人亦以鬼怪虎狼眩惑衆变试之明生神情澄正终不恐惧又使明生他行别宿因以好女于卧息之间调戏亲接之明生心坚志静固无邪念夫人或行去十日五日还或一月二十日还见有仙人宾客乘龙麟驾虎豹棊来或有拜谒者眞仙弥日盈坐客到辄令明生出外别室或立致精细厨食肴果非常香酒奇浆不觉而至不可目名或唿明生坐与之同饮食又闻空中有琴瑟之音歌声宛妙夫人亦时自弹琴瑟有一弦五音并奏高朗响激闻于数里衆鸟皆爲集于岫室之间徘徊飞翔驱之不去逮天人之乐自然之妙也夫人栖止常与明生同石室中而异榻耳若幽寂之所都唯二人或行去亦不道所棊之处但见常有一白龙来迎夫人即着云光绣袍乘白龙而去其袍专是明月珠缀着衣缝带玉珮戴金华太玄之冠亦不见有从者旣还即龙自去不知所在石室玉牀之上有紫锦被褥绯罗之帐中有服玩之物瑰金函奁玄黄罗列非世所有不能一一知其名也两卷素书上题曰九天太上道经明生亦竟不敢发舒视其文也唯供给洒扫守巖室而已至于服玩亦不敢窃闚之亦不敢有所请问如此五年愈加勤肃辄不怠惰夫人谓之曰汝可谓眞可教也必能得道者也以子俗人而恭仰灵气终莫之废虽欲求死亦焉可得乎因以姓字本未告之曰我久在人间今奉君王命又被太上召不复得停念汝专谨故相语欲教汝长生之方延年之术而我所授服以太和自然龙胎之醴适可授三天眞人不可以教始学之者固非汝所得闻矣纵或闻之亦必不能用之持身也有安期先生晓金液丹法其方秘要是元君太一之道白日昇天者矣安期明日来吾将以汝付嘱之焉相随稍久其术必传明日安期先生至乘骄麟着朱衣戴逺逰冠带玉珮及虎头鞶囊视之可年二十许洁白严整从六七仙人皆执节奉卫见夫人甚揖敬称下官须臾厨膳至飮宴半日许夫人语明生曰吾不复得停汝随此君去勿忧念也我亦时时当棊视汝因以五言诗二篇赠之可以相存明生流涕而辞乃随安期先生受九丹之道诗曰暂舍墉城内命驾岱山阿仰胆太清阙云楼郁嵯蛾虚中有眞人来棊何纷葩炼形保自然俯仰挹太和朝朝九天王夕馆还西华流精可飞腾吐纳养青牙至药非金石风生自然歌上下凌景霄羽衣何婆娑五岳非妾室玄都是我家下看荣竞子笃似蛙与蟆眄顾尘浊中忧患自祖罗苟未悟妙㫖安事于琢磨祸凑由道洩宻愼福臻多其一昔生崑陵宫共讲天年延金液虽可遐未若太和仙仰登冥仙台虚想咏灵人忽遇扶桑王九老仙都眞驾骖紫虬辇灵颜一何鲜启我寻长涂邀我自然津告以鸿飞术授以玉胎篇琼膏凝玄气素女爲我陈俯挹琳凤腴仰上飘三天云纲立尔步五岳可暂旋玄都安足逺蓬莱在脚间传受相亲爱结友爲天人替即逰刑对祸必无愚贤秘则享无倾泄则躯命顚其二云林右英夫人㖟杨眞人许长史诗二十六首云林右英夫人名媚兰字申林王母第十三女也受书爲云林宫右英夫人治沧浪山𣈆兴宁三年乙丑七月三日东岳上卿司命诸眞同降于杨君因㖟书曰弱丧润瀁笃灵未尽倚伏异因云梯未抗虽有怀于进趋犹未渊于至理矣君才实天工以清澜凝浪于高韵志栖神乎太玄期紫庭而步空矣有心洞于飞滞柔翰蔚乎冥契也动合规矩等圆殊方静和眞味吐纳兴音可谓纵诞德挺良爲钦然矣然秽思不豁鄙恡内固淫念不斩灵池未澄将未得相与论内外之期况二景之交耳夫失机者贵在能改相释有情今无妨矣虽暂弭群听故克和也前途悠邈此比非一漏绪多端当恒戢宻苟情有愆散得随事失悟言微矣将何以遏之将何以遗之清响散空神风洒林身超冥衢志咏灵音仁侯其人也守眞一勤笃者一年使头不白而秃髪再生苟内忧子孙外综王事朋友之交耳目广用声气杂役此亦无益矣又述玉斧修道之事因喻以薛季和七试不过乃长里先生薛公之弟爲淫泆失位然性好箫音凤响长里乞之于太上使其生因言肇阿阴德可以及于许侯玉斧也又云闻北风则悲覩启曜怀泰思骏騄以慕骋嘉柔顺以变郁世人之心曷尝不尔此则其本鄕之风气首丘之内感也苟能信之君其谐矣如其壅宏秉欲丹绛不畅灵人携手而空返高友歛袂而回晏神气不眄其宅寂通不鼓其目自命矣夫故可悲耶夫得道者以其排却衆累直面而进于是百度自静衆务云散该其优者不足爲劳披于艰者可以表心正月中必有龟山客来贤者之举复宜详之自古及今死生有津显默异会藏棊灭智与世同之者皆得道之行也若夫琼丹一御九华三飞云液晨酣流黄徘徊仰咽金浆咀嚼玉筳者立便控景登空玄昇太微也自世事乖玄斯业未就当暂履太阴潜生冥鄕外身弃质养胎虚宅陶气絶籥受精玄漠故改容于三阴之馆童颜于九练之户然后知神仙爲奇死而不亡去来之事理之深也夫垂荫万畒者必出峻极之岭滔天振岑者必发板桐之源洪哉积阴德之贤有似邠人也逸驎逍遥大荒之表故无羁络之忧灵羽振翅玄圃之峯以违罗絙之患人之修道岂猒乎藏身之宻匿迹之深也旦寻飞絶影之足不能骋逸于吕梁凌波浪泉之舟不得陟峻于太行此才之异也繁林翳荟则羽族云华玄泉浩瀚则鳞群竞赴此在德之茂也爲道者实爲勤苦者必得之矣学道者当在专道任眞情无散念拨奢侈保沖白寂焉如宻有所覩熙焉如潜有所得专如临深谷战如履薄氷此得道之门耳而未得道之室也所谓学道甚难而甚易若其探玄耽味保和天眞注神栖灵耽研六腑惜气杜清无视无听此学道之易也若其不能行此数者所以爲难也况山岳气扰则禽兽号于林川渎结滞则龙蛇惨于泽此自然象也苟趣舍理乖则次万之用不同也非静顺无以要谦非虚栖无以冥会思之无邪则无祸害矣在冥其心而斥其累澄其源而清其流也若南起而北骋心念而口违捐荠苨而茄荼哂九成而悦比鄙我知其无识和音之听鉴也因告𣈆简文帝宜以麝香一具于颈间辟水注及恶梦学道在积功累善太虚眞人常云人有衆过而不自悔罪归其身如川赴海日益深广矣有恶知非悔过从善亦得道也夫人遇我以恶者以善对之遇我以祸者以福对之善常在己矣恶人害善人如常仰天而唾唾不污天还自污身逆风扬尘尘不污彼还污其己道不可毁祸必灭已又饭凡人百不如饭一善人饭善人千不如饭一寒栖学道之人此高眞之祕言太上之要戒也财色之于身也譬如小儿舐刀刃之蜜蜜不足以美口而有截舌之忧戒之哉爱欲之大莫大于色其罪无外其恶无救得不戒邪学道在阴德施惠解救也用志莫大于守身奉道其福甚大其生甚固夫人㖟诗曰驾欻遨八虚回宴东华房阿母延轩观朗啸蹑灵风我爲有待来故乃越沧浪其一腾跃云景辕浮观霞上空霄軿纵横舞紫盖托灵方朱烟缠旍旄羽帔扇香风雷号勐兽玃电吟奋玄龙钧籁昆庭响金筑唱神钟採芝沧浪阿掇华八淳峯朱颜日以新劫棊方婴童养形静东岑七神自相通风尘有忧哀陨我白鬓公长冥遗遐叹恨不早逸踪其二停驾望舒移回轮返沧浪未覩若人逰偶想安得康良因候青春以叙中怀忘其三控景浮紫烟八景观汾流羽童捧琼浆玉华饯琳腴相期白水涯扬我萎蕤珠其四沧房焕东霞紫造浮绛晨双德秉道宗作鎭眞伯藩八台可盼目北看乃飞元清凈云中视眇眇蹑景迁吐纳洞岭秀藏晖隐东山久安人事上日也无虚闲岂若易翁质反此孩中颜其五晨阙太霞构玉室起霄清领略三奇观浮景翔絶冥丹华空中有金映育挺精八风鼓锦披碧树曜四灵华盖荫兰晖紫辔策緑軿结信通神交触类率天诚何事外象感须覩瑶玉琼其六三景秀郁玄霄映朗八方丹云浮高宸逍遥任灵风鼓翼乘素飈竦眄琼台中緑盖入恊晨青軿掷空同右揖东林帝上朝太虚皇玉宾剖凤脑璈酣飞叶浆云钧回曲寝千音何琅琅锦旍召勐兽华幡正低昂香母折腰唱紫烟排楝梁緫辔高清阙解驾佳人房昔运挺未兆灵化顺气翔心眇玄涯感年随积桩崇形垢甘臭味动静失沧浪我友实不尔荣辱昨已忘其七绛景浮玄晨紫轩乘烟征仰超緑关内俯眄朱火城东霞启广晖神光焕七灵翳映汎三烛流任自齐冥风缠空洞宇香音触节生手携织女儛併衿匏瓜庭左徊青羽旗华盖随云倾宴寝九度表是非不我营抱眞栖太寂金姿日愈婴岂似愆秽中惨惨无聊生其八四旌曜明空朱轩飞灵丘玉盖廕七景鼔冀霄上浮九音朗紫空玉嗷洞太无宴咏三晨宫唱啸唿我俦不觉春已来岂知二景流佳人虽兼忘而未放百忧长林眞可静巖中自多娱其九北登玄眞阙携手结高罗香烟散八景玄风鼓绛波仰超踉园津俯眄霄陵阿玉箫云上奏凤鸣动九遐乘气浮太空曷爲蹑山阿金节命羽灵徴兵折万魔齐挹二晨晖千春方婴牙丧眞投竞室不解可奈何其十仰眄太霞宫金阁曜紫清华房映太素四轩皆朱琼掷轮空洞津緫辔儛緑軿玉华飞云盖西妃运锦旍翻然尘浊涯儵欻佳人庭宿感应眞降所招已在冥乘风奏霄晨共酣丹林罂公侯徒眇眇安知眞人灵其十一清晨挹绛霞緫气霄上逰徊軿蹑曲波遂覩世人忧辞㫖蔚然起不散三秀嵎何若巡玄鄕抚嗷爲尔娱君心安有际我愿有中无其十二辔景登霄晨逰宴沧浪宫綵云绕丹霞灵蔼散八空上眞吟琼室高仙歌琳房九凤唱朱籁虚节错羽钟交栖金庭内结我冥中朋俱挹玉醴津倏忽已婴童云何当路蹲愆痾随日崇其十三晨逰太素宫控軿观玉河夕宴郁絶宇朝采圆景华弹嗷北寒台七灵晖紫霞济济高仙举纷纷尘中罗盘桓嚣蔼内愆累不当多其十四驾气骋云軿晨登大淳丘绛津连岑振清波鼓浚流步空观九纬八纲皆己逰暂宴三金秀来观建志俦勤懈不相掩是以积百忧其十五凌波越沧浪忽然造金山四顾终日逰罕我云中人其十六紫阙构虚上玄馆沖絶飈琳琅敷灵囿华生结琼瑶骋軿沧浪津八风激云韶披羽扇北翳握节鸣金箫凤籁和千钟西童歌晨朝心豁虚无外神襟何朗寥回舞太空岭六气运重幽我途岂能寻使尔终不雕其十七玄波振沧涛洪津鼔万流驾景眄六虚思与佳人逰妙唱不我对清音谁可投云中骋琼轮何爲尘中趋其十八松柏生玄岭郁爲寒林桀繁葩盛严氷未肯惧白雪乱世幽重岫巡生道常洁飞此逸辔轮投彼遐人辙公侯可去来何爲不能絶其十九清凈愿东山廕景栖灵宂愔愔闲庭虚翳荟青林宻圆曜映南轩朱风扇幽室拱袂闲房内相期启妙术寥朗逺想玄萧条神心逸其二十纵心空洞津竦辔策朱軿佳人来何迟道德何时成其二十一寓言必可用不用是无清焉得驾欻迹寻此空中灵微音良有㫖当用愼勿轻事应神机会保尔见太平其二十二辔景落沧浪腾跃青海津绛烟乱太阳羽盖倾九天云舆浮空同倏忽沧浪间来寻眞中友相携侍帝晨玉子恊明德齐首招玉贤下眄八河宫上寝希林巓潄此紫琼腴方知秽途辛佳人将安在勤之乃得亲其二十三绛阙排广霄披丹登景房紫旗振云霞羽晨儛八风停盖濯碧谿採秀月支峯咀嚼三灵华吐吸九神芒桩数无絶纪恊日积童蒙携袂明眞馆仰期无上皇北钩唱羽人玉玄粲贤衆云何波浪宇得失爲我钟引领嚣庭内开心拟秽沖习适荣辱域罕蹑希林宫一静安足苦试去视沧浪其二十四世珍芬馥交道宗玄霄会振衣寻眞畴回轩风尘际良德映玄晖颕拔粲华蔚宻言多偿福沖静尚眞贵恒当二象顺携手同襟带何爲人事间日焉生患害其二十五有心许斧子言当採五芝芝草不必得汝亦不能来汝来当可得芝草与汝食其十二六太极眞人智慧经賛六首学仙絶华念念念相因积去来乱我神神躁靡不历灭念停虚闲萧萧入空寂请经若饥渴持志如金石保子飞玄路五灵度符籍其一济我六度行故能解三罗清斋礼太素吐纳养云牙逍遥金阙内玉京爲余家自然生七宝人人坐莲华仰嚼玄都㮏俯含空洞苽容颜曜十日奚计年劫多法鼓会天仙鸣钟徴大魔其二灵风扇香花灿烂开繁襟太眞抚云璈衆仙弹灵琴雅歌三天上散慧玉华林七祖昇福堂由此步玄音前世德未足斯经邈难寻信道情不尽图飞乃反沈太上无爲道弘之在兆心其三学道由丹信奉师如至亲揖景偶清虚孜孜随日新衆人未得度终不度我身大愿有重报玄德毕信然阴恶罪至深对来若转轮其四学道甚亦苦晨夕建福田种德由植树根深果亦繁子能眈玄尚飘尔昇清天修是无爲道当与善结縁太上弘至道经书智慧篇拔苦由大才超俗以得眞灵资世所奇烨若渊中莲其五人行各有本皆由宿世功立德务及时发愿莫不从善恶俱待对倚伏理难穷贤士奉法言道德在兼忘解是大智慧上爲太极公宝盖连玉舆命驾御九龙金华擎洞经捧香悉仙童啸歌彻玄都鸣玉叩琼钟其六云笈七签卷之九十八云笈七籖正统道藏三家本一百二十二卷太玄部云笈七签卷之九十九以九賛诗词昊子来写眞賛一首诗二首费玄眞者成都双流县兴唐观道士也大中末有道士自称昊子止观中淹留岁余养气絶粒时亦饮酒其爲志也泛然自适无所营爲忽谓玄眞曰吾欲爲师写眞可乎玄眞笑曰夫欲写眞先须自写昊子如其言引镜濡毫自写其貌下笔惟肖顷刻而毕复自爲賛兼诗二章留遗玄眞爲賛及诗未尝抒思賛曰不才昊子知命任眞志尚玄素心乐清贫涉历群山翛然一身学未明道形惟保神山水爲家形影爲邻布裘草带鹿冠纱巾饵松饮泉经蜀过秦大道杳冥吾师何人瞩念下土思彼上宾旷然无己罔象惟亲诗曰终日草堂间清风常棊还耳无尘事扰心有翫云闲对酒惟思月餐松不厌山时时吟内景自合驻童颜其一此生此物当生涯白石青松便是家对月卧云如野鹿时时买酒醉烟霞其二寂尔孤逰翛然独立飮木兰之坠露衣鸟兽之落毛不求利于人间絶卖名于天下此山居之道士也题罢振衣理策而去莫知所在焉仙人贻白永年诗一首白桩夫字永年湖南衡岳人也少有高趣习神仙之道三元八节以诣岳中诸观助焚修朝谒之礼问玄经参眞之义颇爲高尚之所叹异至于负薪汲水勤苦寻师不以爲替因得丹书飞步覈邪之术修之二十年由以济俗救民惩祅祛疾赖其力者衆矣巢寇犯阙大驾西巡海内干戈纪纲凌紊酋豪犷暴者所在自树置不遵法度永年必约正道以戒教之从者多矣时境内有豪师亡其姓名尝爲其子娶妇吉日之前一辰忽有一少年骑从十余辈不知所从来径造其厅事箕踞诟之曰我先欲娉某氏汝何爲夺之衆虽惊骇莫敢酬对因使其徒取缠绛羔雁青钱束帛备物之数以还之而欲迫其女衆疑其鬼物豪师无以拒之选迅足者百余里召永年诘明将至少年初无惧色良久自谓曰白尊师果来矣乃泫然流涕跳跃上屋号唿数声而灭所致之物皆在永年乃散之以遗贫病者因显以逆顺理谕豪师豪师知非乃散释堡聚祛解兵卫复爲编民廉使州将嘉其事湘衡间贤不肖者皆美师之德仰师之教焉一日有樵人扣户曰西峯巖中有仙人会话师可造之永年疑其山水之祅也睨其目睛以辨邪正方摄衣将行樵者曰师功行已着系仙籍何邪之敢干然毫釐之差勿爲恨也言毕由他径去师策杖寻之至即暝矣但见崖壁有光因熟视之有诗焉翰墨犹湿其诗曰清秋无所事乘雾出逼天凭伏樵人语相期白永年读讫即空壁无字光亦止矣李公佐仙仆诗一首李公佐举进士后爲钟陵从事有仆夫自布衣执役勤瘁昼夕恭谨迨三十年公佐不知其异人也一旦告去留诗一章其诗曰我有衣中珠不嫌衣上尘我有长生理不厌有生身江南神仙窟吾当混其眞不嫌市井喧来救世间人苏子迹已棊颛蒙事可亲公佐字颛蒙莫言东海变天地有长春自是而去出门不知所之邻里见仆距跃凌空而去摅浩然泛虚舟辞遗栾浑之诗二首栾先生者名清字浑之好道术与东海徐戡字玄贞爲方外之友同逰江南泊舟于渚雨霁微风闻上流有清啸之声乃相与上流望之见二人共乘一舟不刺不棹顺风沿流栾移舟迎之见二客舟中有笔砚莲叶及酒器二莲叶上各有文字因并舟问之二客不对栾先生坚诘之笑持莲叶以遗焉曰熟读此明日当便知我无烦问也一叶题曰摅浩然其诗曰行时云作伴坐即酒爲侣腹以元化充衣将云霞补纣虐与尧仁可惜皆朽腐一叶题云泛虚舟其诗曰楫棹无所假超然信萍查朝浮旭日辉夕荫清月华营营功业人朽骨成泥沙有顷遗浑之酒一卮甚馨香饮讫别去浑之纵棹追之杳不可及须臾风涛忽起二人惊伏舟中良久方定失莲叶之所在栾大醉日暮及渔人家至夜半栾转侧啼叫良久吐数斗物徐生疾起举烛视之乃其五脏烂黑皆在于地先生欢然而起拊掌而歌曰得饮摅公酒复登摅公舟便得神体清超遥旷无忧歌毕复长啸和之清响激越非昔所习数月栾谓徐曰吾醉遗所佩九寸镜今端午将及议欲重铸宜买酒收直以备资费开箧取药屑二升和水十石自寅及午便成酒载于舟中沿岸沽之不知所适徐玄贞与旅人朱仿熟于江表相遇玄贞维舟登岸与仿展叙未竟风雨暴至及霁徐生与舟复失所在其后有人于庐山悬巖中见醉人抱樽而卧识者疑是徐生以其素好酒焉时贞元十四年也灵响词五首并序道德经云视之不见听之不闻搏之不得详乎老君之㫖趋盖喻以衆庶之俗民非修生之道民也尹眞人节解经云内观者覩神光不可谓之不明返听者闻神声不可谓之无音握固者精神备体不可谓之无形凡在道中之民当须视不见之形听不闻之声搏不得之名三者皆得谓之道民矣余慕道年久修持没功夙夜自思如负芒棘尝因暇日窃览三清经云夫修炼之士当须入静三关淘炼神气补续年命大静三百日中静二百日小静一百日愚虽不敏情颇激切神道扶持遂发至恳且试以小静即开成三年戊午岁起正月一日闭户自修不交人事尅期百日方出静堂虽五谷併絶而五气长修幸免瘦羸不知饥渴未逾月而神光照目百灵集耳精爽不昩此三者皆应则知仙经秘典言不虚设也人不修即不知旣不知则信彼前后学咸谓神仙之教尽爲诳诞之辞今古相蒙未始有极小兆忝爲前得者故发言爲词以正将来之惑因剏五篇篇之四句贻诸同好用纪玄深其词曰此响非俗响心知是灵仙不曾离耳里高下如秋蝉其一入夜声则励在昼声则微神灵斥衆恶与我作风威其二妙响无住时昼夜常轮回那是偶然事上界特使来其三何以辨灵应事须得梯媒自从灵响降如有眞人来其四存念长在心展转无停音可怜清爽夜静听秋蝉吟其五衆仙步虚词五首飘飘上云路黯黯入长霄星宫日去逺光阴劫数遥仰德金颜隐倾想伫神飈愿得映霞轸焚香稽首朝其一玄风转飞盖紫气泛仙车浮空不待驾倏忽昇虚无徘徊哀下界顾眄愍群诸三元眞化毕翛然入太虚其二万气浮空上千光合太微霄间望华盖虚里眄霞衣眞仪入云路圆曜逐风飞愿得三元会金容乘运归其三吉光腾紫气霄路逸丹天幡飏香风转盖动超浮烟道中还复道玄中己复玄眞光不识际大道竟无形法轮常自转希音不可听空闲待三宝虚中闻洞经七变逰魂反万气驻頽龄其四香风飘羽盖逰气转飈车泠泠上云路窈窈入长虚顾愍埃尘子应运演灵书妙果诣今日冥契自然符其五青童天君常吟一首欲植灭度根当拔生死栽沉吟堕九泉但坐惜形骸南岳夫人作与许长吏一首灵谷秀澜萦藏身栖巖京披褐均衮龙带素齐玉鸣形盘幽辽里掷神太霞庭霄上有陛贤空中有眞声仰我曲晨飞案此緑轩軿下观八度内俯叹风尘萦解脱遗波浪登此眇眇身忧竟三津竭奔驰割尔龄南岳夫人作一首玄感妙象外和声自相招云书郁紫晨兰风扇緑轺上眞宴琼台邈爲地仙标所期贵逺迈故能秀頽翘翫彼八素翰道成初六辽人事胡可豫使尔形气消云笈七签卷之九十九云笈七籖正统道藏三家本一百二十二卷太玄部云笈七签卷之一百以十纪眞宗皇帝御制先天纪叙盖闻幽通造化是谓神功胥洎范围斯云圣迹若乃六合无外亿世相因仰之若日星遵之若绳墨上宾之御黙賛于高旻长发之祥隆兴于丕绪故当遹追盛烈昭示群伦广五典之阙疑爲六经之首冠者也思文圣祖肇初生民时属洪荒政方朴略储精曾宙下抚于八纮应运中央茂宣于三统先觉以化庶汇緫己以御衆灵涿鹿观兵济人而定难梁峯纪号奉天而告成顺拜峒山所以尊乎沖妙轻举冶谷所以登乎紫清俗畏其神民习其教九国承于世祀三代继于大宗宜乎竹帛之文纪丕功而罔尽车书之域仰遗迹而咸周岂止唐尧之恊和万邦姬文之本支百世庖牺之始画八卦高辛之正是五行者哉顾以眇躬绍兹宝历元符之降宝荷于鸿仁眞驭之临获闻于谆诲知开先之有自怀积累之无疆由是宝绶以奉徽称栋宇以新原庙夙夜之意靡舍于归尊卿士之心弥思乎顺美枢宻使检校太尉同平章事王钦若枢机恊賛文史博通仰钖羡于元都徇追崇于凉德覃精䌷素尽铨鲁壁之编率励铅黄感正𣈆河之误以至琅函琼藴竹简芸签逺访名山近观藏室群分类聚索隐造微纉集成书盖无乎遗论封章来上尤见乎资忠庶谐永世之期求乃冠篇之作庆基绍祚思祖德之垂鸿惇史扬辉表孙谋之继志虽有惭于丽薄盖聊叙乎徽音式制佳名用标缃里题曰先天纪冀夫恢隆世表丕显天宗龙门补艺之言常传其实録阙里昇堂之士莫得而措辞云尔轩辕本纪轩辕黄帝姓公孙有熊国君少典之次子也其母西乔氏女名附宝瞑见大电光绕北斗枢星照于郊野附宝感之而有娠以枢星降又名曰天枢怀之二十四月生轩辕于寿丘地名在鲁东门之外帝生而神灵㓜而徇齐疾弱而能言长而敦敏成而聪明龙颜日角河目隆颡苍色大肩始学于大项长于姬水帝年十五心虑无所不通乃受国于有熊袭封君之地以制作轩冕乃号轩辕以土德王曰黄帝得奢龙辨乎东方得祝融辨乎南方得火封辨乎西方酉之半也得后土辨乎北方帝娶西陵氏于大梁曰螺祖爲元妃生二子玄嚣昌意初喜天下之戴己也养正娱命自取安而顺之爲鸿黄之代以一民也时人未使而自化未赏而民劝其心愉而不伪其事素而不饰谓之太清之始也耕者不侵畔渔者不争岸抵市不预价市不闭鄙商旅之人相让以财外户不闭是谓大同帝里天下十五年之后忧念黎庶之不理竭聪明进智力以营百姓具修德也考其功德而务其法教时元妃西陵氏始养蚕爲丝乃有天老五圣以佐理化帝取伏牺氏之卦象法而用之据神农所重六十四卦之义帝乃作八卦之说谓之八索求其重卦之义也时有臣曹胡造衣臣伯余造裳臣于则造履帝因之作冠冕始代毛革之弊所谓黄帝垂衣裳而天下理也帝因以别尊卑令男女异处而居取法干坤天尊地卑之义帝见浮叶方爲舟即有共鼓化狄三臣助作舟檝所谓刳木爲舟剡木爲檝也以取诸涣涣散也物大通也所以济不通也帝又观转蓬之象以作车时有神马出生泽中因名泽马一曰吉光又曰吉良出大封国文马缟身朱鬛乘之寿千岁以圣人爲政应而出又有腾黄神兽其色黄状如狐背上有两角龙翼出日本国寿二千岁黄帝得而乘之遂周旋六合所谓乘八翼之龙逰天下也故迁徙棊来无常帝始教人乘马有臣胲作服牛以用之世本云所谓服牛乘马引重致逺以取诸随得随所宜也有臣黄雍父始作舂所谓断木爲杵掘地爲臼以济万人取诸小过也小过者过而通也帝作灶以着经始令铸釜造甑乃蒸饭而烹粥以易茹毛饮血之弊有臣挥始作弓臣夷牟作矢所谓弦木爲弧剡木爲矢也弧失之利以威天下取诸睽睽乖也制不顺也帝始作屋筑宫室以避寒暑燥湿谓之宫室言处于中也所谓上栋下宇以待风雨取诸大壮大者壮也帝又令筑城邑以居之始改巢居宂处之弊又重门击柝以待暴客以取诸豫备不虞也又易古之衣薪葬以棺椁以取诸大过也帝服斋于中宫于洛水上坐玄扈石室与容光等观忽有大鸟衔图置于帝前帝再拜受之是鸟状如鹤而鸡头鸾喙龟颈龙形骈翼鱼尾体备五色三文成字首文曰愼德背文曰信义膺文曰仁智天老曰是鸟麟前鹿后蛇颈背有龙文足履正尾系武有九苞一曰包命二心合度三耳聪达四舌屈伸五采色备六冠鉅锐钩七金目鲜明八音激扬九腹大一名鸥其雄曰凤其雌曰凰高五六尺朝鸣曰登晨昼鸣曰上祥夕鸣曰归昌昏鸣曰固常夜鸣曰保长皆应律吕见则天下安宁黄帝曰是鸟遇乱则去居九夷矣出于东方君子之国又出丹宂之山有臣沮颂苍颉观鸟迹以作文字此文字之始也黄帝修德义天下大理乃召天老谓之曰吾梦两龙挺白图出于河以授予敢问于子天老对曰此河图洛书将出之状天其授帝乎试斋戒观之黄帝乃斋于中宫衣黄服戴黄冕驾黄龙之乘载交龙之旂与天老五圣逰于河洛之间求梦未得帝遂沉璧于河乃大雾三日又至翠嫣之泉有大鲈鱼于河中泝流而至杀三牲以醮之即甚雨七日七夜有黄龙负图而出于河黄帝谓天老五圣曰子见河中者乎天老五圣乃前跪授之其图五色毕具白图兰叶而朱文以授黄帝乃舒视之名曰緑错图令侍臣写之以示天下黄帝曰此谓河图书是岁之秋也帝旣得龙凤之图书苍颉之文即制文章始代结绳之政以作书契盖取诸夬夬决也决断万事于是黄帝定百物之名作八卦之说谓之八索一号帝鸿氏一号归藏氏乃名所制曰归藏书此易之始也黄帝垂衣裳之后作龙衮之服昼日月星辰于衣上以象天故有龙衮之颂帝纳女节爲妃其后女节见大星如虹下临华渚女节感而接之生少皞帝又纳丑女号嫫母使训宫人而有淑德奏六德之颂又纳费修氏爲夫人是时庶民甘其食美其服乐其俗安其居无羡欲之心邻国相望鸡犬之音相闻至老而不相棊来无求故也所谓黄帝理天下便民心谓之至埋之代是时风不鸣条谓之天下之喜风也雨不破块谓十日一小雨应天下文十五日一大雨以叶运也以嘉禾爲粮谓大禾也其穗异常以醴泉爲浆谓泉水味美如酒可以养老也以五芝爲芳谓有异草生于圃则芝英紫芝金芝黑芝五芝草生皆神仙上药时有水物洋涌山车满野于是德感上天故有黄星之祥谓之异星形状似月助月爲光名曰景星又有赤方气与青方气相连赤方中有二星青方中有一星凡三星又有异草生于庭月一日生一叶至十五日生十五叶至十六日一叶落至三十日落尽若小月即一荚厌而不落谓之蓂荚以明于月也亦曰历荚帝因铸镜以象之爲十五面神镜宝镜也于时大挠能探五行之情占北斗衡所指乃作甲乙十干以名日立子丑十二辰以名月以鸟兽配爲十二辰属之以成六旬谓造甲子也黄帝观伏牺之三画成卦八卦合成二十四气即作纪历以定年也帝敬大挠以爲师因每方配三辰立孟仲季自是有阴阳之法焉黄帝闻之乃服黄衣带黄绅首黄冠斋于中宫即有凤凰蔽日而至帝乃降阶东面再拜稽首曰天降丕祐敢不承命凤乃止帝东园集于梧桐又巢于阿阁非竹实不食非醴泉不飮其飮也则自鸣舞音如笙箫帝即使伶伦棊大夏之西阮榆之谿崑崙之阴嶰谷采钟龙之竹取其窍厚均者断两节间三寸七分吹之爲黄钟之音以本至理之代天地之风气所谓黄帝能理日月之行调阴阳之气爲十二律吕雄雌各六也时有女娲之后容成氏善知音律始造律历元起辛卯又推冬至日在之星南斗后星也又问天老得天元日月星辰之书天文刻漏之书以纪时有臣𨽻首善算法始作数着筭术焉臣伶伦作权量黄帝得蚩尤始明乎天文帝又获宝鼎乃迎日推策于是顺天地之纪旁罗日月星辰作盖天仪测玄象推分星度以二十八宿爲十二次角亢爲寿星之次房心爲大火之次箕斗爲析木之次牛女爲星纪之次虚危爲玄枵之次室壁爲诹觜之次奎娄爲降娄之次昴毕爲大梁之次觜参爲实沉之次井鬼爲鹑首之次星张爲朱火之次冀轸爲鹑尾之次立中外之星作占日月之书此始爲观象之法也皆自河图而演之又使羲和占日常仪占月鬼臾区占星帝作占候之法占日之书以明休咎焉黄帝有茂德感眞人来逰玉池至德所致也有瑞兽在囿玄枵之兽也尚书中候云麋身牛尾狼蹄一角角端有肉示不伤物也音中黄钟文章彬彬然牝曰麒牡曰麟生于火逰于土春鸣曰归禾夏鸣曰扶㓜秋冬鸣曰养信帝又得微虫蛄蝼有大如羊者大如牛者虫名螾大如虹者应土德之王也有兽名𧏮如师子食虎而循常近人或来入室人畏而患之帝乃上奏于天徙之北荒帝以景云之瑞庆云之祥即以云纪官官以云爲名故有缙云之官于是设官分职以云命官春爲青云官夏爲缙云官秋爲白云官冬爲黑云官帝以云爲师也是时炎帝之裔姜姓者也缙云者帝之祥云其云非云非烟非红非紫又以帝炼丹于婺州缙云之堂有此祥云也帝置四史官令泹诵苍颉𨽻首孔甲居其职主图籍也掌又令苍颉主人仪孔甲始作盘盂以代凹尊坯饮之朴着盘盂篇盘盂之诫也帝作巾几之法以着经黄帝书中通理黄帝史谓之坟坟大也有臣史王始造昼又济南人公玉带上黄帝明堂图有复道上有楼从西南入此楼之始也帝依图制之曰合宫可以观其行也乃立明堂之议以观于贤也时有仙伯出于岐山下号岐伯善说草木之药性味爲大医帝请主方药帝乃修神农所尝百草性味以理疾者作内外经又有雷公述炮炙方定药性之善恶扁鹊俞附二臣定脉经疗万姓所疾帝与扁鹊论脉法撰脉书上下经帝问岐伯脉法又制素问等书及内经帝问少俞鍼注乃制鍼经明堂图炎之法此鍼药之始也黄帝理天下始以中方之色称号初居有熊之国曰有熊帝不好战争当神农之八代榆冈始衰诸侯相侵以黄帝称中方故四方僭号亦各以方色称越佥共谋之边城日骇黄帝乃罢台榭之役省靡丽之财周戎士筑营垒帝问于首阳山令采首山之金始铸刀造弩有于东海流波山得奇兽状如牛苍身无角一足能出入水吐水则生风雨光如日月其音如雷名曰夔牛帝令杀之以其皮冒之以爲鼓以击之声闻五百里帝令军人吹角爲龙鸣此鼓角之始也于是又令作蹴踘之戏以练武士黄帝云日中必熭操刀必割狂屈坚闻之曰黄帝知言也帝有天下之二十有二年忽有蚩尤氏不恭帝命诸侯中彊暴者也兄弟八十人并兽身人语铜头铁额不食五谷啗沙吞石不用帝命作五虐之刑以害黎庶于葛卢山发金作冶制爲铠甲及劒造立兵仗刀戟大弩等威震天下不顺帝命帝欲伐之徴诸侯一十五旬未尅敌思念贤哲以辅佐将征不义乃梦见大风吹天下尘垢又梦一人执千钩之弩驱羊数万群觉而思曰风号令执政者也垢去土解化清者也天下当有姓风名后者夫千钧之弩冀力能逺者也驱羊万群是牧人爲善者也岂有姓力名牧者乎帝作此二梦及前数梦龙神之验即作梦之书令依二梦求其人得风后于海隅得力牧于大泽即举风后以理民初爲侍中后登爲相力牧以爲将此将相之始也以大鸿爲佐理于是顺天下之纪幽明之数生死之说是谓帝之谋臣也帝问张若谋敌之事张若曰不如力牧能于推步之术着兵法十三卷可用之乃习其干戈以征弗享始制三公之职以象三台天象有三台星风后配上台天老配中台五圣配下台黄帝于是取合己者四人谓之四面而理时获宝鼎迎日推策又得风胡爲将作五牙旗及烽火战攻之具着兵法五篇又以神皇爲将帝之夫人费修之子爲太子好张罗及弓矢以大将谓之抚军大元帅爲王前敌张若力牧爲行军左右别乘以容光爲大司马统六师兼掌邦国之九法又置左右大监监于万国臣龙纡者有勇有义亦爲将帝之行也以师兵爲营卫乃与榆冈合谋共击蚩尤帝以玉爲兵帝服黄冕驾象车交六龙大丙太一爲御载交龙之旂张五牙綵旂引之以定方位东方青牙旗余各依方色帝之行也常有五色云气状金枝玉叶止于帝上如葩华之象帝因令作华盖黄帝即与蚩尤大战于涿鹿之野地在上谷郡南有涿鹿城帝未尅敌蚩尤作百里大雾弥三日帝之军人皆迷惑乃令风后法斗机作指南车以别四方公之尔帝乃战未胜归太山之阿惨然而寐梦见西王母遗道人披玄狐之衣以符受帝曰太一在前天一在后得之者胜战则尅矣帝觉而思之未悉其意即召风后告之后曰此天应也战必尅矣置坛祈之帝依以设坛稽首再拜果得符广三寸长一尺青色以血爲文即佩之仰天叹所未捷以精思之感天大雾冥冥三日三夜天降一妇人人首鸟身帝见稽首再拜而伏妇人曰吾玄女也有疑问之帝曰蚩尤暴人残物小子欲万战万胜也玄女教帝三宫祕略五音权谋阴阳之术玄女传阴符经三百言帝观之十旬讨伏蚩尤授帝灵宝五符眞文及兵信符帝服佩之灭蚩尤又令风后演河图法而爲式用之创十八局名曰遁甲以推主客胜负之术黄帝又着十六神历推太一六壬等法又述六甲阴阳之道作胜负握机之图及法要诀黄帝兵法三卷河图出军诀称黄帝得王母兵符又有出军大帅年命立成各一卷太一兵历一卷黄帝出军新用诀一十二卷黄帝夏氏占兵气六卷黄帝十八阵图二卷黄帝问玄女之法三卷风后孤虚诀二十卷务成子玄兵灾异占十四卷鬼臾区兵法三卷图一卷黄帝于是纳五音之策以审攻战之事复率诸侯再伐蚩尤于冀州蚩尤率魑魅魍魉请风伯雨师从天大风而来命应龙蓄水以攻黄帝黄帝请风伯雨师及天下女祅以止雨于东荒之地北隅诸山黎土羌兵驱应龙以处南极杀蚩尤与夸父不得复上故其下旱所居皆不雨蚩尤乃败于顾泉遂杀之于中冀其地因名絶辔之野旣擒杀蚩尤乃迁其庶类善者于邹屠之郷其恶者以木械之帝令画蚩尤之形于旗上以厌邪魅名蚩尤旗杀蚩尤于黎山之丘东掷械于大荒之中宋山之上其械后化爲枫木之林木之林蚩尤之桎梏所化也所杀蚩尤身首异处帝闵之令葬其首冢于寿张其肩膂冢在山阳其髀冢在鉅鹿收得蚩尤兵书行军秘术一卷蚩尤兵法二卷黄帝都于涿鹿城黄帝又与榆冈争天下榆冈恃神农帝之后故争之黄帝始以雕鹖鹰鹯一云隼之羽爲旗帜以熊罴躯虎爲前驱战于坂泉之野三战而后尅之帝又北逐獯鬻之戎诸侯有不从者帝皆率而征之凡五十二战天下大定帝以伐叛之功始令岐伯作车乐鼓吹谓之箫铙歌以爲军之警卫㭎鼓曲灵夔吼鵰鹗争石坠崖壮士怒玄云朱鹭等曲所以扬武德也谓之凯歌于是诸侯咸尊轩辕爲天子帝以己酉岁立承神农之后火生土帝以土德称王天下号黄帝位居中央临制四方帝破山通道未尝宁居令风后负寿书伯常荷劒旦出流沙夕归阴浦行万里而一息反涿鹿之阿帝又试百神而朝之帝问风后予欲知河所泄对曰河凡有五皆始于崑崙之墟黄河出于崑崙山东南脚下即其一也余四河说在于东方朔十洲记帝令坚亥步自东极至于西极得五亿十选九千八百八步一南北二亿三万一千三百里二亿二十万坚亥左手把筭右手指青丘北东尽泰逺西穷邠国东西得二万八千里南北得二万六千里黄帝始昼野分州令百郡大臣授德教者先列珪玉于兰蒲席上使舂杂宝爲屑以沉榆之胶和之爲泥以分土别尊卑之位与华戎之异文出封惮记帝旁行天下得百里之国者万区今之县邑者也所谓首出庶物万国咸宁有青乌子能相地理帝问之以制经帝又问地老说五方之利害时有瑞草生帝庭名屈轶佞人入则指之是以佞人不敢进时外国有以神兽来进名獬豸如鹿一角置于朝不直之臣兽即触之帝问食何物对曰春夏处水泽秋冬处松竹此兽两目似熊容成子有道知律者女娲之后初爲黄帝造律历元起辛卯至此时造笙以象凤鸣素女于广都来教帝以鼓五十絃瑟黄帝损之爲二十五絃其瑟长七尺二寸伏羲置琴女娲和之黄帝之琴名号钟作清角之弄帝始制七情行十义之教七情者喜怒哀乐惧恶欲七情也十义者君仁臣忠父慈子孝兄良弟悌夫义妇听长惠㓜顺十义也帝制礼作乐之始也黄帝书说东海有度索山或曰度朔山譌唿也山有神荼郁垒神能御凶鬼爲百姓除患制驱傩之礼以象之帝以容成子爲乐师帝作云门大卷咸池之乐乃张乐于洞庭之野北门成曰其奏也阴阳以之和日月以之明和风俗也黄帝将会神灵于西山之上乃驾象车六交龙毕方并辖蚩尤居前风伯进扫雨师洒道凤凰覆上乃到山大合鬼神帝以号钟之琴奏清角之音谓崑崙山之灵封致丰大之祭以诏后代斯封禅之礼也于时崑崙山北玉山之神人也西王母太阴之精天帝之女也人身虎首豹尾蓬头戴胜颢然白首善啸石城金台而宂居坐于少广之山有三青鸟常取食此神人西王母也慕黄帝之德乘白鹿来献白玉环又有神人自南来乘白鹿献鬯帝德至地秬鬯乃出黄帝习乐以舞衆神又感玄鹤二八翔舞左右帝于西山尝木果味如李状如棠华赤无核因名沙棠食之御水不溺帝立台于沃人国西王母之山名轩辕台帝乃休于冥伯之丘崑崙之墟帝逰华胥国此国神仙国也帝棊天毒国居之因名轩辕国帝又西至穷山女子国北又复逰逸于崑崙宫赤水北及南望还归而遗其玄珠使明目人离娄求之不得使罔象求而得之后爲蒙氏之女奇相氏窃其玄珠沉海去爲神帝巡狩东至海登桓山于海滨得白泽神兽能言达于万物之情因问天下鬼神之事自古精气爲物逰魂爲变者凡万一千五百二十种白泽言之帝令以图写之以示天下帝乃作祝邪之文以祝之帝周逰行时元妃螺祖死于道帝祭之以爲祖神令次妃嫫母监护于道以时祭之因以嫫母爲方相氏黄帝以天下大定符瑞并臻乃登封太山禅于亭亭山又禅于几几山勒功于乔岳作下时以祭炎帝以观天文察地理驾宫室制衣服候气律造百工之德故天授舆服斧钺华盖羽仪天神之丘黄帝着轩舆之铭帝以事周毕即推律定姓纪钟甄声帝之四妃生二十五子得姓者十二人一云十三人姬酉祈巳滕箴任苟僖诘旋依黄帝九子各封一国元妃螺祖生二子玄嚣昌意并不居帝位玄嚣得道爲北方水神昌意娶蜀山氏之女生颛顼居帝位即黄帝嫡孙也号高阳氏挚字青阳即帝位号金天氏黄帝之小子也少昊后有子七人颛顼时以其一子有德业高阳帝赐姓曼氏余不闻黄帝以天下旣理物用具备乃寻眞访隐问道求仙冀获长生久视所谓先理代而后登仙者也时有甯子爲陶正有神人过教火法出五色烟能随之上下道成仙去棊流沙之所食飞鱼暂死二百岁更生作沙头颂曰青蕖灼烁千载舒万龄暂死饵飞鱼有务光子者身长八尺七寸神仙者也有赤蒋子舆不食五谷啗百花而长年有容成公善补导之术守生养气谷神不死能使白髪复黑齿落复生黄帝慕其道乃造五城十二楼以候神人即访道逰华山首山东之太山时致怪物而与神仙通接神人于蓬莱回乃接万灵于明庭京兆仲山甘泉寒门谷口黄帝于是祭天圆丘将求至道即师事九元子以地皇元年正月上寅日斋于首山复周逰以访眞道令方明爲御昌宇骖乘张若谬扅道焉昆阍滑稽从车而至襄城之野七圣俱迷见牧马童子黄帝问曰爲天下若何小童曰理天下何异牧马去其害马而已黄帝称天师而退至于圜丘其国有不死树食其子与叶人皆不死有丹峦之泉饮之而寿有巨蛇害人黄帝以雄黄却逐之其蛇留一时而反帝令三子习服之皆寿三百岁北到洪隄上具茨山见大隗君又见黄盖童子受神芝图七十二卷适中岱见黄子中受九茄之方一登崆峒山见广成子问至道广成子不答帝退捐天下筑特室借白茅间居三月方棊再问修身之道乃授以自然经一卷黄帝舍帝王之尊托猳豚之文登鸡山陟王屋山开石函发玉笈得九鼎神丹注诀南至江登熊湘山天台山受金液神丹东到青丘山见紫府先生受三皇内文大字以劾召万神南至五芝玄涧登圜壠荫建木观百灵所登降采若干之芝饮丹峦之水南至青城山礼谒中黄丈人乃间登云台山见甯先生受龙硚经问眞一之道皇人曰子旣居海内复欲求长生不死不亦贪乎频相反覆而复受道即中黄眞人黄帝拜谢讫东过庐山爲使者以次青城丈人也庐山使者秩比御史主緫仙官之道是五岳监司也又封潜山君爲九天司命主生死之録黄帝以四岳皆有佐命之山而南岳孤特无辅乃章词三天太上道君命霍山爲储君命潜山爲衡岳之副以成之时参政事以辅佐之帝乃造山躬写形象以爲五岳眞形之图黄帝棊练石于缙云堂于地练丹时有非红非紫之云见是曰缙云因名缙云山帝藏兵法胜负之图六甲阴阳之书于苗山黄帝合符瑞于釜山得不死之道奉事太一元君受要记修道养生之法于玄女素女受房中之术能御三百女玄女授帝如意神方即藏之崆峒山帝精推步之术于山稽力牧着体诊之诀于岐伯雷公讲占候于风后先生救伤残缀金冶之事故能秘要穷尽道眞也黄帝得玄女授阴符经义能内合天机外合人事帝所理天下南及交趾北至幽陵西至流沙东及蟠木帝欲弃天下曰吾闻在宥天下不闻理天下我劳天下久矣将息驾于玄圃以返吾眞矣崑崙山上有玄圃也黄帝修兴封惮礼毕採首山之铜将铸九鼎于荆山之下以象太一于雍州是鼎神质文精也知吉知凶知存知亡能轻能重能息能行不灼而沸不汲自满中生五味眞神物也黄帝炼九鼎丹服之逮至炼丹成后以法传于玄子此道至重盟以诫之帝以中经所纪藏于九嶷山东号委羽承以文玉覆以盘石其书金简玉字黄帝之遗谶也帝又以所佩灵宝五符眞文书金简一通封于钟山一通藏于宛委之山帝尝以金铸器皆有名题上古之字也以记年月或有祠也时有薰风至神人集成猒代之志即留冠劒珮舄于鼎湖极峻处崑台之上立馆其下崑崙山之轩辕台也时有马师皇善医马有通神之妙思有龙下于庭伏地张口闭目师皇视之曰此龙病求我医也师皇乃引鍼于龙口上下以牛乳煎甘草灌之龙病愈师皇乘此龙仙去黄帝闻之自择日卜云还宅昇仙之日得戊午果有龙来垂胡髯下迎黄帝乃乘龙与友人无爲子及臣僚等从上七十二人同去小臣不得上者将龙髯拔坠髯及帝之弓小臣抱其弓与龙髯而号泣弓因曰乌号铸鼎之地后曰鼎湖其后有臣左彻削木爲黄帝象率诸侯朝奉之臣僚追慕靡所措思或取几杖立庙而祭或取衣冠置墓而守是以有乔山之冡黄帝曾逰处皆有祠五百年后乔山墓崩惟劒与赤舄在焉一旦亦失黄帝居代緫百一十一年在位一百年自上仙后昇天爲太一君其神爲轩辕之宿在南宫黄龙之体象后来享之列爲五帝之中方君也以配天黄帝土德居中央之位以主四方以鎭星配爲子名枢纽之神爲佐配享于黄帝帝之子昌意居弱水昌意弟少昊帝妃女节所生也帝之女溺于东海化爲鸟名精卫常衔西山木石以堙东海少昊名挚字青阳即帝位号金天氏黄帝之子也颛顼高阳氏黄帝之孙也各有圣德在位七十八年终母蜀山氏所生都商丘濮阳禺强黄帝之胤不居帝位与颛顼俱得道居北方爲水神帝喾高辛氏黄帝之孙帝喾高辛神灵自言其名都偃师在位七十年寿一百五岁帝尧陶唐氏黄帝之玄孙也姓伊祁名放勋兴于定陶以唐侯爲帝都于平阳郡在𣈆州在位九十八年一百一十八岁舜有虞氏黄帝八代孙禹爲玄孙也按遁甲开山图曰禹得道仙人也古有大禹女娲十九代孙大禹寿三百六十岁入九嶷山仙飞去后三千六百岁尧理天下洪水旣甚人民垫溺大禹念之乃化生于石纽山泉女狄暮汲水得石子如珠爱而吞之有娠十四月生子及长能知泉源代父鲧理洪水三年功成尧帝知其功如古大禹知水源乃赐号禹推之是黄帝玄孙无疑也殷汤黄帝七十代孙帝子孙各得姓于事帝推律定姓者十二少昊有子姓曼颛顼姬姓以黄帝居尧姓伊祁舜姓姚禹姓姒汤姓子又张邓轩路黄寇宋郦白薛虞资伊祁申屠黄公託拔黄帝有九子各封一国緫三十三氏出黄帝之后黄帝相承凡一千二百五十年自黄帝己酉岁至今云笈七签卷之一百云笈七籖正统道藏三家本一百二十二卷太玄部云笈七签卷之一百一甘一纪元始天王纪元始天王禀天自然之胤结形未沌之霞託体虚生之胎生乎空洞之际时玄景未分天光冥逺浩漫太虚积七千余劫天朗气清二晖缠络玄云紫盖映其首六气之电冀其眞夜生自明神光烛室散形灵馥之烟栖心霄霞之境练容洞波之滨独秉灵符之节抗御玄降之章内气玄崖潜想幽穷忽焉逍遥流盼忘旋琼轮玉舆碧辇玄龙飞精流霭耀电虚宫东逰碧水豪林之境上憩青霞九曲之房进登金阙受号玉清紫虚高上元皇太上大道君受金简玉札使奏名东华方诸青宫于时受命緫统亿津玄降玉华之女金晨之童各三千人飞龙毒兽巨虬千寻攫天奋爪备卫玉阙天威焕赫陈于广庭飞青羽盖流紫凤章金眞玉光豁落七元神虎上符流金火铃结编元皇位在玉清掌括上皇高帝之眞太上道君纪洞玄本行经云太上道君者于西那天郁察山浮罗之岳坐七宝骞木之下清斋空山静思神眞合庆冥枢萧朗自然拥观万化俯和衆生是时十方大圣至眞尊神诣座烧香稽首道前上白道君不审灵宝出法从何劫而来至于今日凡几度人爲尽如是复有转轮天尊是何劫生值遇眞文得今太上之任致是得度何独如之巍巍德宗高不可胜愿垂赐告本行因縁解说要言开悟后生道言天元轮转随劫改运一成一败一死一生灭而不絶幽而复明灵宝出法随世度人自元始开光至于赤明元年经九千九百亿万劫度人有如尘沙之衆不可胜量赤明之前于眇莽之中劫劫出化非可思议赤明已后至上皇元年宗范大法得度者衆终天说之亦当不尽今爲可粗明眞正之纲维标得道者之遐迹尔今聊以开示于后来领会于灵文之妙我濯紫晨之流芳盖皇上之冑胤我随劫死生世世不絶常与灵宝相值同出经七百亿劫中会青帝劫终九气改运于是託胎于洪氏之胞凝神于琼胎之府积三千七百年至赤明开运岁在甲子诞于扶刀盖天西那玉国浮罗之岳复与灵宝同出度人元始天尊以我因縁之勋钖我太上之号封郁悦那林昌玉台天帝君位登高圣治玄都玉京实由我身尊承大法灵宝眞文世世不絶广度天人慈心于万劫溥济于衆生功德之大勋名缮于亿劫之中致今报爲诸天所宗焉上清高圣太上玉晨大道君纪洞眞大洞眞经云上清高圣太上大道君者盖二晨之精气九庆之紫烟玉晖焕耀金映流眞结化含秀苞凝玄神寄胎母氏育形爲人讳字上开元母妊三千七百年乃诞于西那天郁察山浮罗岳丹玄之阿于是受箓紫皇受书玉虚眺景上清位司高仙爲高圣太上玉晨大道君治蘂珠日阙馆七映紫房玉童玉女各三十万人侍卫于是振策七圃扬青九霄腾空儛旌驾景驰飈徘徊八烟盘桓空涂仰簪日华俯拾月珠摘绛林之琅实饵玄河之紫蕖偃蹇灵轩领理帝书万神入拜五德把符上眞侍晨天皇抱图乃仰空言曰子欲爲眞当存日中君驾龙骖凤乘天景云东逰桑林遂入帝门若必昇天当思月中夫人驾十飞龙乘我流铃西朝六岭遂诣帝堂精根运思上朝玉皇荟荟敷郁仪以蹑景晃晃散结璘以曁霄双皇合辇后天而凋夫大有者九天之紫宫小有者清虚三十六天之首洞于是高圣太上大道君初乘一景之舆驾八素紫云摄希微苍帝名録丰子俱东行诣郁悦那林昌玉台天见玉清紫道虚皇上君受九晖大晨隐符太上大道君次乘二景之舆驾七素绛云摄中微赤帝名定无彦俱南行诣高桃厉沖龙罗天见玉清翼日虚皇太上道君受观灵元晨隐符太上大道君次乘三景之舆驾六素红云摄太微白帝名渠渊石俱西行诣碧落空歌余黎天见玉清昌阳始虚皇高元君受緫晨九极隐符太上大道君次乘四景之舆驾五素青云摄玄微黑帝名齐元旋俱北行诣叩摩坦娄于翳天见玉清七静导生高上虚皇君受沓曜旋根隐符太上大道君次乘五景之舆驾四素黄云摄始微上帝名接空子俱东北行诣扶刀盖华浮罗天见玉清大明虚皇洞清君受玄景晨平隐符太上大道君次乘六景之舆驾三素緑云摄灵微中帝名秉巨文俱东南行诣贝谓耶蕖初默天见玉清始元虚皇太霄君受合晖晨命隐符太上大道君次乘七景之舆驾二素紫云摄宣微下帝君名宏肤子俱西南行诣沖容育郁离沙天见玉清七观无生虚皇金灵君受齐晖晨玄隐符太上大道君次乘八景之舆驾一素灵云摄洞微眞帝名呬澄摅俱西北行诣单緑察宝轮法天见玉清八观高元虚皇渟景君受高上龙烟隐符太上大道君又乘洞景玉舆驾太霞紫烟玄景之晖摄九微内帝君名申名闲及上皇九玄九天诸眞仙王等俱仰登弥梵罗台霄絶寥丘飞元云根之都玉清上天见玉清紫晖太上玉皇明上大道君受高清太虚无极上道君隐符三天君列纪上清眞人緫仙大司马长生法师主三天君姓栢成讳欻生字芝高乃中皇时人岁在东维之际诞于北水中山栢林之下夫名爲欻生者以母感日华而怀孕年九岁求长生之道至十四与西归公子巨灵伯尹俱师事黄谷先生黄谷先生者能爲不死修静无爲不营他术含精内观凝神空漠思眞安炁以致不死后五百年遇金仙石公甯氏先生晃夜童子三人受胎精中记化胞内经养神上法解结之要又登太帝沧浪山洞台中双玉穴酣紫明芝液遇上清万石先生授以乘飞驾虚八气景龙之硚反胎守白越度之法又广成子授以丹青玉炉炼云根柔金刚之经又授以飞烟发霜沉雪浮日朱之法又遇始元童子丰车小童受虚皇帝箓仙忌眞戒化一成万解形之法后遇玉清文始东王金晖仙公号曰玉皇二道君告以胎闭静息内保百神开洞云房坚守三眞之事后复诣二玉皇君问云房之道三眞之诀二玉皇君曰三眞者兆一身之帝君百神之始眞也若使辅弼审正三皇内宁太一保胎五老扶精一居丹田司命护生一居绛宫紫气灌形一居洞房三素合明于是变化离合与眞同灵明堂云宫紫户玉门黄阙金室丹城朱窗皆帝一之内宅三眞之宝室也于是云房一景混合神人上通崑崙下临清渊云盖嵯峨林竹葱芊七灵回转七门幽深金扉玉匮符籍五篇公子内伏外牵白元混一成形唿阳召阴上帝司命各保所生微哉难言非仙不传又问唿阳召阴出入无方之法气出神变之道二玉皇曰唿阳者三气之所出入也召阴者六丁之所徃来也若得三气之所生能知六丁之所因者则阳气化爲龙车阴气变爲玉女则腾转无方轮舞空玄之上也夫气之所在神随所生焉神在则气成神去则气零气者即二十四神之正气是爲二十四气也气能成神神亦成气散之爲云雾合而爲形影出之爲仙化入之爲眞一上结三元下结万物静爲兆身动爲兆神是以常混合二十四神变化三五之眞人混成正一合爲帝君即兆本神也夫人受生于天魂结成于元灵天魂生之根元灵生之胎流会太一达观三道神积玉宫液溢玄府津流地户泽憩洞房日月焕于霄晖五神混于元父元父主气化散帝极玄母主精变会幽元是以司命奉符固形扶神公子内守桃康保魂左携无英右引白元云行雨施万关流布也后二玉皇授欻生大洞眞经三十九章回风混合帝一之道断环割青盟誓而传得爲上清眞人位曰緫仙大司马长生法师主三天君理太玄都阆风玉台緫司学道之仙籍主括三天之人神万仙受事于玉台五帝北朝于灵轩矣青灵始老君纪洞玄本行经云东方安宝华林青灵始老帝君者徃在白气御运于金劫之中暂生郁悦金映云台那林之天西娄无量玉国浩明玄岳厥名元庆于此天中大建功德初无懈心勋名仰彻朱陵火宫书其姓名记于赤简仙道垂成而值国多綵女元庆遂以寄世散想灵魔举其浊目朱宫辍其仙名一退遂经三劫中值火劫改运元庆又受气寄胎于洪氏之胞上天以其先身好色故转爲女子朱灵元年岁在丙午诞于丹童龙罗卫天洞明玉国丹霍之阿改姓洪讳那台年十四敬好道法心愿神仙常市香膏然灯照暝大作功德诸天所称名标上清南极上灵紫虚元君託作佣人下世教化见那台贞洁好尚至法回驾于丹霍之阿授那台灵宝赤书南方眞文一篇于是那台励志殊勤自谓一生作于女子处于幽房无由得道因斋持戒思念愿得转身爲男丹心遐彻遂致感通上眞下降元始天尊时于琅碧之溪扶瑶之丘坐长林枯桑之下衆眞侍坐是日那台见五色紫光曲照斋堂于是心悟疑是不常仍出登墻四望忽见东方桑林之下华光赫奕非可胜名去那台所住数百里中隔碍旸谷沧海之口心怀踊跃无由得徃因叉手遥礼称名那台先縁不厚致作女身发心愿乐志期神仙高道法妙不可得攀日夕思念冀得灭度转形爲男历年无感常恐生死不得遂通弥龄之运有于今日天河隔碍无由披陈今当投身碧海没命于天冀我形魂早得轮转更建功德万劫之中冀见道眞言讫便从墻上投身掷空命赴沧海极渊之中纷然无落即爲水帝神王以五色飞龙捧接女身俄顷之间已于悬中得化形爲男子乘龙策虚飞至道前于是元始即命仙都钖加帝号于火劫受命辅于灵宝青帝玉篇七百年中火劫数极青气运行随元灭度以开光元年于弥梵罗台霄絶寥丘飞元云根之都沧霞九云之墟元始又钖安宝华林青灵始老帝君号丹灵眞老君纪洞玄本行经云南方梵宝昌阳丹灵眞老君者本姓郑字仁安大炎之胤生于禅黎世界赤明天中生有三气之云缠其身朱鸟鼓翮覆其形三日能言便知宿命年及十二面有金容玉颜便弃世离俗逺逰山林于寒灵洞宫遇玄和先生授仁安灵宝赤书五气玄天黑帝眞文一篇智慧上品十戒而去仁安于是奉戒而长斋大作功德珍宝布施以拯诸乏割口饴鸟功名彻天因于西那国遇天洪灾大水滔天万姓流漂仁安于洪波之上泛舟诵戒书黑帝眞文以投水中水爲开道百顷之地鸟兽獐鹿虎豹狮子皆徃依亲悉得无他是时国王百口登楼而漂没叹不能得度仁安见王垂没乃浮舟而徃以所佩眞文授与国王王敬而奉之水劫即退翕然得过王旣得免眞文于是即飞去入云中莫知所在仁安失去眞文退仙一阶运应灭度託命告终死于北戎之阿暴露灵尸三十余年形体不灰光色鲜明无异生时在于北戎长林之下时国王逰猎放火烧山四面火匝去其灵尸之间百步之内火不得然獐鹿虎豹莫不依亲王怪而徃见灵尸之上有三色之光云雾郁冥鸟兽匝绕王乃伐薪围尸放火焚烧于时尸放火中郁起成人坐青烟之上指拈虚无五色焕烂左右侍者仙童玉女三百余人肃然而至凡是禽兽依亲之者并在火中皆得过度仁安以赤明二年岁在丙午于𨚧摩坦娄于翳天中洞寥之岳改姓洞浮讳曰极炎受钖南单梵宝昌阳丹灵眞老帝号丹灵老君也中央黄老君纪洞眞九眞中经云中央黄老君者太上太微天帝君之弟子也以混皇二年始生焉年七岁乃知长生之要天仙之法仍眇纶上思钦纳眞玄萧条灵想栖心神源解脱于文蔚之罗披素于空任之肆于是太上授九眞之诀八道秘言施修道成受书爲太极眞人金门皓灵皇老君纪洞玄本行经云西方七宝金门皓灵皇老君者本乃灵凤之子也灵凤以呵罗天中降生于卫罗天堂世界卫罗国王取而蓄之王有长女字曰配瑛意甚怜爱常与共戏于是灵凤常以两翼扇女面后十二年中女忽有胎经涉三月王意怪之因斩凤头埋着长林丘中女后生女堕地能言曰我是凤子位应天妃王即名曰皇妃生得三日有群凤来贺玄哺玉霜洪泉曲水八鍊芝瑛年八岁执心肃操超拔俗伦常朝则谒日暮则揖月于重宫之内王设厨膳物不味口天作大雪一年不解雪深十丈鸟兽饿死王女思亿灵凤徃之逰好驾而临之长林丘中歌曰杳杳灵凤绵绵长归悠悠我思永与愿违万劫无期何时来飞于是王所杀凤郁然而生抱女俱飞径入云中王女今于景霄之上受书爲南极上元君常乘九色之凤此女前生万劫已奉灵宝致灵凤降形得封南极元君之号皇妃功德遐彻天眞感降以上元之年岁在庚申七月七日中时元始天尊会于卫罗玉国凤麟之丘坐骞华之下衆眞侍坐是时皇妃所住室内忽有日象如镜之圆空悬眼前皇妃映见天眞大神普在镜中长林之下一室光明于是自登通阳之台遥望西方见凤生丘上紫云郁勃神光炜焕非可得名去皇妃所住五百步许逼以女根处在宫内无由得徃须臾忽有神凤来翔集于台上皇妃白凤言曰西方有道心愿无縁不审神凤可得暂驾见致与不于是凤即敷翮使坐翮上举之径至道前元始天尊指以金台王母即汝师也便可施礼皇妃叩头上启惟愿衆尊特垂哀矜则枯骸更生言毕金母封以西灵玉妃之号即命九光灵童披霜罗之藴出灵宝赤书白帝眞文一篇以授皇妃受号三百年中仍值青劫改运皇妃方复寄胎于李氏之胞三年于西那玉国金垄幽谷李树之下而生化身爲男子改姓上金讳日昌至开光元年岁在上甲元始天尊钖西方七宝金门皓灵皇老君号五灵玄老君纪洞玄本行经云北方洞阴朔单郁絶五灵玄老君者本姓浩字敷明盖玄皇之胤太清之冑生于元福弃贤世界始青天中年十二性好幽寂心翫山水逺于家中或去十日时复一还时天下灾荒人民饿殍一国殆尽敷明于地境山下遇一顷巨胜身自採取饷系穷乏日得数过救度垂死数千余口随取随生三年不讫他人徃觅莫知其处是时辛苦形体憔悴不暇营身遂致疲顿死于山下九天书其功德金格记其玉名度其魂神于朱陵之宫后帝遗金翅大鸟常敷两翼以覆其尸七百年中尸形不灰至水劫改运水泛尸漂于无崖之渊水过而后敷明尸泊贝渭邪源初黙天郁单之国北垄玄丘四十年中又经山火盛行梵烧尸形于火中受炼而起化成眞人五色之云覆盖其上至开明元年于北垄玄丘改姓节讳灵会元始天王钖灵会洞阴朔单郁絶五灵玄老君号云笈七签卷之一百一云笈七籖正统道藏三家本一百二十二卷太玄部云笈七签卷之一百二甘二纪混元皇帝圣纪太上老君者温元皇帝也乃生于无始起于无因爲万道之先元气之祖也盖无光无象无音无声无宗无绪幽幽冥冥其中有精其精甚眞弥纶无外故称大道焉夫道者自然之极尊也于幽无之中而生空洞焉空洞者眞一也眞一者不有不无也从此一气化生后九十九万亿九十九万岁乃化生上三气三气各相去九十九万亿九十九万岁三合成德共生无上也自无上生后九十九万亿九十九万岁乃化生中三气三气各相去九十九万亿九十九万岁三合成德共生玄老也自玄老生后九十九万亿九十九万岁乃化生下三气三气各相去九十九万亿九十九万岁三合成德共生太上也自太上生后复八十一万亿八十一万岁乃生一气一气生后复八十一万亿八十一万岁乃生前三气三气各相去八十一万亿八十一万岁三合成德共生老君焉老君生后八十一万亿八十一万岁化生一气一气生后八十一万亿八十一万岁化生后三气三气又化生玄妙玉女玉女生后八十一万亿八十一万岁三气混沌凝结变化五色玄黄大如弹丸入玄妙口中玄妙因吞之八十一年乃从左腋而生生而白首故号爲老子老子者老君也此即道之身也元气之祖宗天地之根本也夫大道玄妙出于自然生于无生先于无先挺于空洞陶育干坤号曰无上正眞之道神奇微逺不可得名故曰吾生于无形之先超乎太初之前长乎太始之端行乎太素之元浮逰幽虚出入杳冥观混沌之未判视清浊之未分盼仿佛之兴光胆响罔之眇然窥惚恍之容象覩鸿洞之无边步宇宙之旷野历品物之族群惟吾生之卓兮独立而无伦消则爲气息则爲人矣老君者乃元气道眞造化自然者也强爲之容则老子也以虚无爲道自然爲性也夫莫能使之然莫能使之不然亦不知其所以然不知其所以不然故曰自然而然者也至若以地爲舆操天爲盖驰鹜旷荡翱翔八外不足比其大也穷幽极微至纤无际析毫剖釐刃铗锋锐不足言其细也丝竹八音箫韶九成宫商调畅律吕和平不足言其声也玄黄焕烂丹青熻煜焜煌炜晔丽靡华饰不足言其色也皦耀熠烁神明恍惚风流电逰霆振响逸不足言其疾也结根九泉沉峤八海水凝数泽渊淳岳峙不足言其止也阴阳不测变化无伦飘遥太素师虚友眞不足言其神也光烛玄昧洞鉴无形仰观太极俯察幽冥不足言其明也影离响絶云销雾除鑚氷求火探巢捕鱼不足言其无也涤宇宙之尘秽扫云汉于天衢下坑宏而无底上寥廓而无隅包六合而造域跨八维以爲区不足言其虚也然则道固无形夫何爲名故乃託虚寄无假道以言之言之不足以尽意故归之自然自然者理之极乃道之常也故衆圣所共尊道尊德贵夫莫之爵而常自然惟老氏乎老君者乃元生之至精兆形之至灵也昔于虚空之中结气凝眞强爲之容体大无边相好衆备自然之尊上无所攀下无所蹑悬身而处不頽不落着光明之衣照虚空之中如含日月之光也或在云华之上身如金色面放五明自然化出神王力士青龙白兽麒麟师子列于前后或坐千叶莲花光明如日头建七曜冠衣晨精服披九色离罗帔项负圆光或乘八景玉舆驾五色神龙建流霄皇天丹节廕九光鹤盖神丁执麾从九万飞仙师子启涂凤凰翼轩或乘玉衡之车金刚之轮骖驾九龙三素飞云宝盖洞耀流焕太无烧香散华浮空而来伎乐骇虚难可称焉或坐宝堂大殿光明七宝之帐朱华罗网垂覆其上仙眞列侍神丁卫轩幡幢旌节骑乘满空或金容玉姿黄裳绣帔凭几振拂爲物祛尘或玄冠素服白马朱鬃仙童夹侍神光洞玄夫妙相不可具图学上道之子宜识眞形眞形不测但存此足以感会也夫学不知其本如婴儿之失母能知其母又知其子旣知其子复守其母母者何也无中之有也是道也至眞也宗极也一切所崇也随感而应应有着微微则妙象恍惚乍存乍亡屈者资之得伸暗者向之获明迷者归之果定故神明之君应着之时形像相好动静有则以正理邪周徧无滞救度无穷故称爲圣或君或臣或师或友依縁相逢逢此应者皆由精心感道道气通感是故随机适品矣夫大道处于无形无形非凡所见应感以形妙相随时而出或玉姿金体爰及肉身或飞或步或尊或卑或山或岱或夷或夏不可测量随感麤妙应巳则藏或来无所从去无所至洞有洞无周徧一切悟者即心得道迷者触向乖眞能崇识老君尊而敬之则得正眞道矣论曰夫道不可见见而非也道不可闻闻而非也盖示理教俱空寂而不动也而道亦能使未见者见未闻者闻此明境智相发感而遂通也然通寂虽殊其至一焉故曰道常无爲而无不爲以此论之盖由人心者也夫心之念道凡有二种一念法身七十二相八十一好具足微妙三界特尊二念眞身犹如虚空圆满清凈不生不灭若于此相未能明审须凭图像系録其心当铸紫金写此眞形泥水铜綵称力所爲殿堂帐座幡华灯烛随心供养如事眞身想念丹成功德齐等若能洞观非身之身图像眞形理亦无二是以敬像随心获福报之轻重惟在其心念念增进自然成道所谓人能念道道亦念人即此之谓也太微天帝君纪紫度炎光神玄变经云太微天帝君生于始青之端九曜神灵之胤玄气未凝之始结流芳之胄而法形焉连光映灵紫云曜电玄烟流霭丹晖缠络妙觉潜启仍採纳上契条畅纯和吐纳冥津遂降灵生之胎哺兼洪泉曲芝行年二七金容内发玉华外映洞慧神聪朗覩虚玄编掌帝号其所任乎澄流九霄之霞飞眺洞清之源明机览于极玄领综运于亿津积感加于冥会妙启发于自然是以得御紫度炎光回神飞霄登空之法修行内应上登玉清高上之尊道备以付中央黄老君焉青要帝君纪洞眞青要紫书金根衆经云青要帝君者九阳元皇玉帝之弟子也以中皇元年岁在东维天始告晖君育于玄丘王国无崖之天琼林七宝之下溟蒙九域之滨法化应图三日启晨厥姓尧讳字伯开仍有九龙翼君侧七色琼凤廕君身神麟含芝以哺玄天女吐精以灌眞玉童掷华以却秽神妃散香以攘尘含漱胎息法秀自然年冠二六面发金容体生灵符容与顺化应运浮沉栖心明霞之境遨逰玉图之墟执抗元皇之策落景九域之丘逍遥流盼遂经万劫方还清斋云房之间以紫云爲屋青霞爲城黄金爲殿白玉爲牀五气交结高台连壹玉陛文阶凤阙四张金童侍侧玉华执巾天仙罗卫五千余人九阳元皇玉帝君时乘碧霞九凤飞舆琼轮羽盖从桑林千眞万乘亿骑飞行侍仙三十六人宴景霄庭来降于君与君共登九老仙都之京九曲之房命西台龟母开云凤之藴紫锦之囊出紫书眞诀玉篇已受于君君修行道备位登玉清太上大道君授君飞云羽盖流紫凤章金眞玉光豁落七元金神虎符流金火铃青玉玺九色无缝之章单青羽裙飞行上清于是纵景万变回转五晨策虚召月摄日扬轮洞化离合与眞同灵解形遯变儵欻亿千上登三元朝谒玉宫逰览无崖匡落九天出入洞门携契玉仙仰禀高上元始太眞应气顺命位掌帝晨纵统万道无仙不关下摄十天山灵河源五岳四海莫不上𨽻于君者也緫眞主録纪洞眞变化七十四方经云上清緫眞主録南极长生司命君姓王讳改生字易度乃太虚元年岁洛西番孟商启运朱明谢迁天元冥遯三晖翳昏晨风迅虚六日明焉君诞于东林广昌之城长乐之鄕行年十四弃世离俗心慕神仙遇紫府华先生授阴阳补养削死修生三五变炼七九复神道御中和胎息之方行其术寿至四百年登玄溪之涧隐巖之房诣屠先生受金丹炼云芝之根桑金刚之经飞烟起霜沉雪之方招霞咽精之道服御七年与日合景行经神州空洞之山遇太一眞人戴先生受帝君九炼之方中天玉宝元灵元老君纪洞玄本行经云中天玉宝元灵元老君者本姓𤨆字信然盖洞元之胤中和之冑生于善忍世界青元天中流生之丘受生一劫黙然不语混沌无心食气爲粮天地未光无常童子于无色之国授信然灵宝赤书赤帝眞文一篇于是而言是时惟修一身初不开张广度天人善功未充运应更灭于青元天中命终流生之州灵体絶丘之下经一百余年死而不灰常有黄气覆盖其上至水劫流行天下溟然灵骸四面涌土连天遏云水道信然应化郁然而起更生成人改姓通班讳曰元氏水过之后天地开光三象玄曜七元高明元始天尊以开光元年岁在巳丑于高桃厉沖龙罗天反魂林中钖元氏玉宝元灵元老君号赤明天帝纪洞玄本行经云昔禅黎世界队王有女字絓音生乃不言年至十四王怪之乃弃女于南浮长桑之阿空山之中女乏粮食常仰日咽气引月服精自然充饱体不疲损常行山中周匝巖洞忽与神人会于丹陵之舍栢林之下执絓音右手题赤石之上语絓音曰汝虽不能言可忆此也絓音私心自悼受生不幸口不能言弃在穷山誓心自愿得还人中当作功德无有爱惜百劫之后冀与愿会天爲其感遗朱宫灵童下教絓音理身之术受赤书八字之音于是能言絓音晨夕朝礼天文道眞旣降逆知吉凶役使百灵坐命十方于山而出还于王国时天下大旱人民焦燎王大惧怖祈请神明絓音徃白王言常闻山中有女不言能感于天王识之乎王于是悟识是王女乃迎女还宫见女能言王见愧颜女显其道爲王仰啸天降洪雨注水至丈于是化形隐景而去仍更寄形王氏之胞运未应转方又受生还爲女身父字以福庆名曰阿丘曾年及人礼乃发大慈之心布施穷乏独寝一处不杂于物然灯烧香长斋幽室丹诚感积道爲之降以开光元年十方大圣尊神妙行眞人会南圃丹霍之阿三元洞室青华林中衆眞侍坐香华妓乐五千余衆眞文奕奕光明洞达映朗内外云景炜烁如星中之月去阿丘曾所住舍数十里中丘曾时年十六见舍光明内外朗照疑似不常乃出南向望见道眞丘曾欢喜叉手作礼逼称名曰丘曾今遭幸会身覩天尊非分之庆莫知所陈归命十方天中之天惟蒙玄鉴赐以诫言万劫灭度冀得飞仙魔见丘曾心发大愿力过魔界因化作五帝老人徃告丘曾云我受十方尊神使命来语汝曰灵宝法兴五道方行每欲使人仁爱慈孝恭奉尊长敬承二亲如闻汝父当娉汝身已相许和受人之言父母之命不可不从宜先从之人道旣备余可投身违父之教仙无由成女答魔言我前生不幸夙无因縁功德未充致作女身晨夕尅励誓在一心用意坚固应于自然生由父母命归十天诚违父教不如君言魔见丘曾执心昺正于是便退丘曾自云道旣高邈无縁得畅乃聚柴发火焚烧身形冀形骸得成飞尘随风自举得至道前于是火然丘曾投身纷然无着身如蹈空俄顷之间已见丘曾化成男子立在道前元始天尊师命南极尊神爲丘曾之师授丘曾十戒灵宝眞丈元始天尊又告南极尊神曰丘曾前生万劫已奉灵宝功德未备致寄生转轮至于今日化生人中见吾出法即得化形当更度人九万九千乃得至眞大神爲洞阳赤明天帝南极尊神纪洞玄本行经云南极尊神者本姓皇字度明乃阎浮黎国宛王之女也生于禅黎世界赤明天中生乃当贵父爲国王女居宫内金牀玉榻七色宝帐明月双珠光照内外王给妓女数千人国中珍宝无有所乏常欲布散大建功德志极山水访及神仙逼限宫禁津路无縁志操不乐心自愁煎王意怜愍慰谕百端问女意故女终不言泪落如雨切无一欢王加其妓乐日日作唱度明闻乐常如不闻独在一处清净焚香长斋持戒日中乃餐王知其意乃于宫中爲踊土作山山高百丈种植竹林山上作台名曰寻眞玉台度明弃于宫殿登台栖身遮遏道径人不得通单影独宿一十二年积感昊苍天帝君遣朱宫玉女二十四人乘云驾凤下迎度明当去之夕天起大风雨雷电激扬地舍旋转惊动一国王大振惧莫知所从天晓分光失去山台不见其女天帝迎度明于阳丘之岳丹陵上舍相林之中朱凤侍卫神龙翼轩玉童玉女三百余人于后大劫数交天地易位度明应在弃落之例南上感其丹至朱宫书其紫名化其形骸于无始之胞一劫而生得爲男身于南丹洞阳上馆明珠七色宝林赤帝梵宝昌阳丹灵眞老君钖度明以南极上眞之号云笈七签卷之一百二云笈七籖正统道藏三家本一百二十二卷太玄部云笈七签卷之一百三甘三传宋眞宗御制翊圣保德眞君传序盖闻天心降顾邦家所以会昌灵命丕昭神道所以恊賛考载籍之攸记固今古而同符矧复吾宗在于战国基绪方始精感寔繁或山低而见形或帝所而恊梦其来巳乆斯谓不诬乃有接三统而开基将隆景业冠百神而储佑茂显明徴奠条梅之名区号龟玉之奥主见之于翊圣保德眞君矣太祖肇膺元历观德而无言太宗低绍睿图顺期而前告若夫述玉晨之宝睠序斗极之仙阶告国命之延洪示眞科之祕赜洪威显洽屏乎物魅神姦谆诲博临扬乎天祺民祉由是灵坛爰峙徽称斯崇钦奉于芬馨仰祈于先觉固惟九域咸被底绥岂止三秦独增忻戴暨兹冲眇缵乃基扃仰嘉话之在人瞻至神之佑世由是载稽茂典恭益尊名以爲上帝之恒符文考之眞应安可黙而无述故当垂之不刊爰诏辅臣俾诠灵训询求斯至编帙旋成想风烈而昭然思音徽而可觌诚足镂之金板祕于兰台披封奏归美之心愿裁于序引属乙夜观文之暇聊志于岁时题曰翊圣保德眞君传云尔翊圣保德眞君传推忠恊谋同德守正佐理功臣枢宻使开府仪同三司行吏部尚书同中书门下平章事上柱国太原郡公王钦若编集建隆之初凤翔府盩厔县民张守眞因逰终南山忽闻空中有召之者声甚清彻守眞惊惧四顾无所见黙行悚听约数里又闻语云汝若先行吾即在后如是者数日守眞莫能测旣还其家又闻于室中曰吾受命降灵汝何爲顽梗如此不听吾言吾若不爲宋朝大事当已粉碎汝矣守眞方异之而且惧因曰未审是何星辰如此临降守眞性本愚戆且昧神祗愿勿凭陵必无事奉乃曰吾是高天大圣玉帝辅臣授命卫时乘龙降世但以非正眞之士无以奉吾教汝有异骨不类常流汝可䖍心奉吾道训也守眞曰窃闻在男曰巫在女曰觋守眞虽处凡庸耻爲兹类又曰吾上天之神非鬼魅也五岳四渎吾能役使汝若回心入道勤奉香火当令汝应大国之徴命受眞主之恩遇岂同巫觋之辈耶守眞曰神人旣若此教导敢不䖍事乃设酒肉之馔以祀焉又闻言曰吾神人也汝何爲以腥秽渎我以汝未晓不欲罪汝此去但以香茶及素食鲜果爲供吾虽不食歆汝之意也守眞稽首而谢又曰吾爲汝天上之师汝别有人间之师但访高士以求度焉守眞乃礼古楼观先生梁筌爲师度爲道士遂于所居之侧择隙地出家则于北帝宫内立殿以事神旦暮崇奉颇极精至神谓之曰观汝虔心称吾教导贞洁之士可以驱邪吾先将诲汝劒法俾汝爲民除妖后当令汝结坛俾汝爲国祈福守眞再拜曰守眞本实凡庸粗怀愚直当縁夙生奉事乃致今获归依愿以至心永奉灵德坛仪劒法恭俟灵训眞君曰劒法有三但以刚铁锻爲利刃吾目一视便可用也有疾之人俾汝挥击邪气销铄其人无损或地低作孽水族生妖分野爲灾国家轸虑当以上劒治之或山泽之怪飞走之雄震骇闾阎侵毒黎庶当以中劒治之或魑魅之徒夔魖之辈挟邪暴物作崇害人当以下劒治之守眞曰三劒之法己闻命矣结坛之仪伏俟指教眞君曰结坛之法有九上三坛则爲国家设之其上曰顺天兴国坛凡星位三千六百爲普天大醮旌旗鑑劒弓矢法物罗列次序开建门户具有仪范其中曰延祚保生坛凡星位二千四百爲周天大醮法物仪范降上坛一等其下曰祈谷福时坛凡星位一千二百爲罗天大醮法物仪范降中坛一等傥非时祷祀不及备此三坛亦当精洁词章鲜异花果扣鼓集神恳祷而告去地九尺焚香以奏亦可感应也中三坛则爲臣寮设之其上曰黄箓延寿坛凡星位六百四十其中曰黄箓臻庆坛凡星位四百九十其下曰黄箓去邪坛凡星位三百六十此三坛所用法物仪范各有差降下三坛则爲士庶设之其上曰续命坛凡星位二百四十其中曰集福坛凡星位一百二十其下曰却灾坛凡星位八十一所用仪范量有等差此九坛之外别有应物坛或六十四位或四十九位或二十四位法物所须各以差降士民之类可量力而爲之如臣庶上爲帝王祈祐当作祈谷福时坛凡一千二百位或爲父母师尊禳灾祈福当爲醮设坛随仪增益也守眞拜而受之自尔多有徴验不能备纪干德中太宗皇帝方在𣈆邸颇闻灵应乃遣近侍赍信币香烛就宫致醮使者斋戒焚香告曰𣈆王久钦灵异欲备俸缗增修殿宇仍表乞勑赐宫名眞君曰吾将来运值太平君宋朝第二主修上清太平宫建十二座堂殿俨三界中星辰自有时日不可容易而言但爲吾启大王言此宫观上天已定增建年月也今犹未可使者归以闻太宗惊异而止太祖皇帝素闻之未甚信异遣使赍香烛青词就宫致擣召守眞诣阙备询其事守眞具言之且曰非精诚恳至不能降其神仍以上圣降灵事迹闻奏太祖召小黄门长啸于侧谓守眞曰神人之言若此乎守眞曰陛下傥谓臣妖妄乞赐按验戮臣于市勿以斯言亵黩上圣诏守眞止于建隆观翌日遣内臣王继恩就观设醮移时未有所闻继恩再拜虔告须臾眞君降言曰吾乃高天大圣玉帝辅臣盖遵符命降卫宋朝杜稷来定遐长基业固非山林魑魅之类也今乃使小儿唿啸以比吾言斯爲不可汝但说与官家言上天宫阙已成玉鏁开𣈆王有仁心𣈆王有仁心凡百余言继恩惶惧不敢隐具録以奏因复面言神音历历闻者兢悚太祖黙然异之时开宝九年十月十九日之夕也翌日太祖升遐太宗嗣位寻召守眞于琼林苑爲周天大醮作延祚保生坛醮罢眞君降言于内臣王继恩曰吾有言汝当爲吾奏之曰建隆元年奉帝言乘龙下降卫人君扫除妖孽犹闲事纵横整顿立干坤国祚已兴长安泰兆民乐业保天眞八方効贡来稽首万灵振伏自称臣亲王祝寿须焚祷递相䖍洁向君亲吾有捷疾一百万诸位灵官万垓人若行忠孝吾加福若行悖逆必诛身赏罚行之旣平等天无氛秽地无尘爱民治国胜前代万年基业永长新继恩録之于简翌日以闻太宗览之惊异稽首谢曰国家之幸宗庙之庆䖍荷上圣赐此格言命缄藏于内殿寻遣内供奉官王守节起居舍人王龟从就终南山下筑宫方卜地于终南鎭眞君忽降言于龟从等曰此地乃修建上帝宫阙之地不可易也于是乃定凡三年宫成中正之位列四大殿前则玉皇通明殿次紫微殿次七元殿次眞君所御殿东庑之外有天蓬九曜东斗天地水三官四殿西庑之外有眞武十二元神西斗天曹四殿又有灵官堂南斗阁并列星宿诸神之像坚钟经二楼斋道堂室靡不完备建碑以纪其事题曰上清太平宫一如眞君预言之制命常参官一人监宫择道士焚修每岁三元及诞节上本命日并遣中使致醮祀神之夕上望拜焉岁或水旱或国家将举事率致祷焉初宫成眞君忽降言谓王龟从等曰汝奉诏修宫勤则至矣然何爲不开日月华门不画八小殿壁阶墀甓甃亦未严备惟求速成以冀恩宠然上天亦不掩尔功亦不赦尔罪守节龟从颇切惊惧然己奏讫役不及增备惟稽首祈谢及至阙皆获增秩赐白金千两旣而守节染疾而亡龟从殁于兵刃此乃不掩功不赦罪之戒明矣太平兴国初太宗皇帝亲征太原眞君忽降言于守眞曰官家已临汾𣈆非乆尅复城池汝当令监官内臣等设醮以谢胜捷于上帝守眞等曰国家大事乞俟捷音眞君曰上天已定胜负也踰旬而王师告捷监宫等以闻帝遣内臣卢文寿赍内库香药御署词章诣宫陈醮以谢上帝是夕眞君降言曰官家设此大醮上帝与诸天皆喜国祚延远过于有唐矣至六年守眞以干明节诣阙朝贺召见因面奏曰圣眞下降俯爲昌朝乞降诏加号以答灵贶上允其奏寻下诏曰太平宫神受命上穹降灵下土苾芬致荐肸蠁有徴大庇斯民屡垂丕贶宜加美号以答神休其封神爲翊圣将军诏命至宫守眞焚香以告眞君忽降言曰汝当上问官家所言翊圣者翊于何圣守眞数日疑惧不敢答复言曰汝但驰奏官家不罪汝守眞遂具章以闻太宗览之召近臣谓之曰玉帝辅臣所辅翊者上帝也当以此意报守眞令启白也旣而内臣传命到宫守眞诣殿焚香以告眞君曰此意是也七年守眞复诣阙朝贺眞君忽降言曰吾有言汝当闻于官家曰大道兴隆阴谋灭诸天衆圣皆欣悦宋朝杜稷甚延年太平景运初兴发君上端心显明哲爱民治国常须切万年基业永长新金枝玉叶无休歇守眞得之到阙以闻诏赐守眞紫衣号崇元大师自后每遣使醮告眞君或有言守眞皆宻以闻至道初忽降言谓守眞曰吾建隆之初奉上帝命下降卫时今基业已成杜稷方永承平之世将继有明君吾已有期却归天上汝等不复闻吾言矣傥国家祈祷但严洁焚香北面告吾虽不降言当授福卫䕶宗杜又曰汝遇吾下降至今三十五年勤亦多矣上帝已有符命授汝爲五士之主此限满日升汝仙官汝亦不久住也自是不复降言明年闰七月十六日守眞谓门人等曰吾巳领符命今将去矣言讫而化旣而圣上嗣位崇奉之典率遵旧式洎受元符封泰山建玉清昭应宫于宫中宝符阁之西北隅作凝命殿殿后爲凝命阁以奉眞君大中祥符七年诏曰诞敷宝命仰荷于至神昭报殊徴虔增于懿号盖爲邦之大典庇民之深㫖也而况翊宣元化式表衆灵司阴骘于含生播明威于福地当王基肇启固降治而已彰洎文考纉承复先期而斯应由是亟营珍馆备荐徽章蒙介福于无垠佐鸿图于累盛顾惟眇质绍抚绵区属典礼之交修实祺祥之沓委缅怀幽賛罔怠钦崇是用益以丕称奉之茂则式达至精之恳庶伸祗答之文期克享于夤恭永保宁于品汇爰颁成命俯告宰司深体予怀共宣其事翊圣将军宜加号曰翊圣保德眞君自眞君之降世也或时有所㖟人即传録而岐雍之间有物魅妖怪爲害之极者皆投诚致告则守眞祈祷奉教而徃靡不祛殄凡所灵验不可胜纪今録其传闻者云守眞常朝礼至玉皇大殿覩其题曰通明殿不晓其㫖因焚香告曰通明之理窃所未谕敢祈眞教眞君曰上帝在无上三天爲诸天之尊万象群仙无不臣者常陞金殿殿之光明照于帝身身之光明照于金殿光明通彻无所不照故爲通明殿诸天帝君万灵侍卫仙衆梵佛悉来朝谒仰视其殿惟见大光明中上帝俨然仙班旣退光明徧彻诸天焉有王叟者年七十余少事戎帅老而退居终南鎭胆气雄杰谈五代时事历历可听每闻妖怪诞妄之事则扼腕切齿自眞君之始降未甚信向洎目覩灵异欣然归仰自后常日二时赴宫焚香伏拜虽风雨霜雪未尝暂旷一日忽告守眞启殿门瞻礼焚香且泣曰老夫本怀刚气㓜事军门不信邪魔常守正直百生有幸得遇上眞今巳衰耗大期将至所愿归全之后得在左右以备驱使爲万足矣眞君降言而许之未几叟无疾而终逾旬守眞忽于眞君殿前闻空中有唿其名者曰我铁轮将军也汝何以略不见録守眞仰而问曰眞君左右有四将军常侍殿中守眞常所䖍事未知铁轮将军是何星辰名位空中又曰我即王叟也曾有至愿乞侍左右今蒙收録使掌铁轮位在四将军之下汝今后或有醮祭勿忘吾名也眞君尝谓守眞曰吾每巡逰周天有诸位灵官捷疾吏兵数逾百万彗孛妖沴知吾骑从所至皆屏迹远避岳鎭海渎可以麾召而世之物魅邪怪岂足数耶吾念汝正直付汝劒法俾汝爲民救患禳灾汝宜精勤无或懈怠积功立名加惠及物上天所鉴当録汝名若慢道轻教不守虚寂自有阴责矣吾若一怒万物立爲埃尘汝其可当乎然汝每有责罚乃吾小将军怒汝不专谨尔汝自宜致恭于彼汝所兴念彼各预知不可欺心贻汝祸患守眞尝一日从容焚香䖍诚问曰守眞覩释氏之教言天上天下无如佛者未知三清之上品位何若愿赐眞语以蠲蒙滞眞君降言曰佛即西方得道之圣人也在三清之中别有梵天居之于上帝则如世之九卿奉天子也守眞曰其教流演颇盛于世又何理也眞君曰教流中夏帝之念也随世盛衰亦帝之念也守眞曰道释经典并垂于世未审崇奉何者即获其福眞君曰太上道德经大无不包细无不纳修身炼行治家治国世人若悟其指归达其妙用造次于是信奉而行岂惟增福谅无所不至矣释氏之四十二章经制心治性去贪远祸垂慈训诫证以千恶亦一贯于道矣奉之求福固亦无涯至于周公孔子皆列僊品而五经六籍治世之法治民之术尽在此矣世虽讽诵多不依从若口诵而心随心随而事应仁义信行礼智之道常存于怀岂惟正其人事长生乆视之理亦何远矣守眞又尝启请云终南山中赤谷神祠者近乡之人多所祈祀屠牛击豕以爲飨馔酒乐喧沸民氓鼓舞若斯之事其获佑乎眞君曰终南山寔名山福地人凡境圣今古皆然兴妖致邪杀命祈福以兹俟福斯亦远矣旣而草窃潜匿其下捕贼者积薪焚之祠宇煨烬寂无灵异建隆末长安进士刘颃颇有文学出于流辈尝诣宫再拜祷曰顽欲知将来位秩高卑愿赐灵语眞君降言曰天赋汝文性不赋汝禄位汝若学道退闲当犹延永若妄求进身虑促汝寿筭也颃闻之不悦而退后三岁果无成而卒雍熙中华山希夷先生陈搏卒于张超谷石室中世多传其羽化守眞朝礼之次因焚香启告曰华山陈搏近卒时人谓之尸解未审其人功行证仙阶乎敢希上眞略赐指谕眞君降言曰抟之炼气养神颇得其要然及物之功未至但有所主掌尔端拱中知凤翔府比部郞中高凝祐尝就宫致礼旣去眞君忽降言于监官李铸曰高凝祐行亏忠信死非乆矣铸窃志之俄而凝祐秩满还京爲三司判官铸闻之乃复焚香启告曰高凝祐今爲此职又何福耶眞君降言曰死将至矣数月而凝祐卒吏部尚书宋白干德中家于盩厔有弟显小字曰岐哥年十余岁爲狐魅所惑号唿无度举动失常忽力敌数夫家人莫能制医砭之辈至者必遭凌扑白因斋心遣所亲诣宫致祷恳求卫䕶眞君降言曰汝去吾当令守眞徃彼守眞受教而徃方至其家坐于客馆而岐哥己觉慞惶失次家人遽出迎拜守眞具问之因厉声唿其名须臾岐哥捽其首从中唯唯而出至守眞前战汗悚息守眞呵责移时鬼乃露形叩头伏罪守眞以术戮之应手而毙岐哥仆地良乆而苏即获平愈眞君尝忽谓守眞曰山下李靖庙中有狐鬼数十盘泊于彼本方地神适有驰报虑其爲妖害民汝可速徃逐之守眞禀命仗劒而去须臾坐于庙前震唿数四俄而狐鬼数十悉出徧列于前惶惑惊悸守眞乃责之曰此上眞下降之地汝辈岂宜杂处今未欲戮汝可速返林莽无以血污我灵劒鬼等相顾狼狈匍匐而散守眞自徃至还曾不移时寓宫道士王德渊问其所适守眞具道之德渊曰自此至彼徃复二十里何其速耶守眞曰我离庙时以劒挥下庭树低枝在地可验也德渊俟晓跃马而观焉果于庙前闻腥秽之气不可近得断枝而还始再拜称异时又有妖狐数百在邠州城中颇爲怪异守眞闻之因焚香致告具道其事愿奉教徃彼除之眞君降言曰此狐妖辈尝于长安南山中化形爲菩萨之状诱彼居民舍财爲寺其间回心归善亦十有八九上帝以此故授其符命俾爲邠州土地亦有限数俟其岁满当自远去无能爲害汝不必徃也开宝中凤翔府民陈英美家有山魈爲怪投掷瓦砾日盈其庭时放烟焰欲焚其舍财物耗散亲族愁苦召术士禳禁命僧徒课诵皆不能止乃移居远遁亦蹑踪而至英美计无所出因斋戒持香躬诣宫庭精虔以告眞君降言谓守眞曰汝今速受吾命令徃爲除守眞再拜负劒跃马再宿而至其家而掷瓦之声喧嚣如故观者塡隘皆曰此道士必不能去此怪守眞乃盥涤严洁整衣引劒而入其怪忽然而止是夕爲坛于庭中守眞噀劒立其上厉声徐唿曰山魈鬼何在乎傥爲妖未巳当出与吾较胜不然则当去万里之外释汝之罪如是移时悄无影响自是其家安肃乃随守眞诣宫陈醮以谢焉又长安富民杨氏家有鬼物爲怪掷瓦纵火一日万变聚族忧惶莫可宁处时有术士李捉鬼者尤善符禁杨氏召之方及其门若爲物所系匍匐而起俄复顚陨如是者三遂狼狈而走杨氏复召僧衆爲道场诵经作梵呗以祛之俄又若有物攫其道具或投于屋或弃于井群僧惶惧而去乃至捣衣砧石亦自空中腾起三三两两相逐而落中庭遇物凌触而物无所损如是之怪尤衆不可具纪杨氏素闻眞君之灵乃躬持香烛等驰赴焚祷具言其怪且求驱殄眞君降言曰汝当速归吾令守眞继徃也守眞寻再拜而徃其家士民观者塡隘其户守眞易衣整冠呪水挥劒行于四隅其怪即寂然无声守眞谓杨氏曰此妖伏矣请爲醮以祛之向夕结坛焚章礼毕而去一城之衆稽首称叹守眞旣归杨氏随诣宫中陈醮以谢又富民刘文璨者忽爲狐鬼所惑心神恍惚动止不宁市中逢道流语之曰子面有妖气必爲邪物所着眞君下降可虔心祷之必愈斯疾文璨乃自赍香烛晨夕驰赴中路爲鬼物所追或爲僧尼妇女或爲商贾万端诱惑不进文璨旣迷且惑复遇道流于路具告其故道流曰是皆鬼物也汝宜迳徃无或退志爲羣妖所害文璨心悟不数日奔迫至宫洁斋恳至百拜殿下眞君降言曰知汝远来吾今令守眞爲汝除邪是夕守眞立文璨于庭中守眞仗劒噀水呵叱数四文璨懵然踣于地移时而起曰适先生呵叱之际见数人若神将者各檎二鬼而去文璨惶骇不觉顚仆今神思清爽如酣醉之始醒也百拜而去自眞君之临降官吏民庶不远千里或驰诚遥祷或斋戒朝拜以祈眞㖟时有所闻大抵多随其性习加以训勖人臣依于忠人子依于孝清淳者示之格言贪酷者警以要道词甚平易颇叶音韵然获闻之者至寡今据其所传録之如左干德中骊山白鹿观道士冯洞元朝礼之次焚香虔告曰洞元讲孔子之书依老氏之教积有年矣而修身炼行未得眞㫖幸逢上眞敢求一言眞君降言曰到境始知安形忘灵物闲眞空须照达幽微即大还动观无障碍希夷合自然功成神莫测变化可沖天去住由自巳三官赦旧愆命曹除罪簿六丁奏上天衆生要修道须知无上源洞元百拜虔谢而去开宝中侍御史路沖奉诏知凤翔府就宫礼请守眞就府署中陈醮祈降是夕洁斋致祷曰沖身居职守阻拜眞仪辄以苹藻虔祈降鉴乞赐眞语以导蒙昧眞君降言曰尽力事君以爲忠臣浊财勿顾邪事莫闻整雪刑狱救疗人民动合王道终爲吉人积愆累咎必有沉沦衆生本无形之性配有形之躯旷劫以来不能自悟自有无极世界不夜之乡混合太虚杳冥同理又曰六合干坤内衆生多不会造业向前行如盲蓦江海如将智慧观自越千重海沖再拜録而奉之左补阙王龟从一日斋心诣宫焚香恳祷曰凡庸贱类衅咎无涯幸逢上眞愿赐灵诲如何修身以获遐寿眞君降言曰劝汝修鍊莫如精勤精勤不怠上圣皆闻太平降世用武兴文无文则不正用武则益君食禄利勿违王命行吉善但守淸贫淸贫者响合天地浊富者像火投氷投氷者火縁渐灭积恶者自贯其身自贯者殃及七祖地府下痛害及亲吾悬千尺之索提钓有縁之人道之尊德之贵大道能生一切物衆生头象天足象地中心空然合眞理凿户牖以爲室房室之中有一物亦无形亦无影杳杳冥冥人不识若能识者得长生阳在天阴在地二气同和诚有谓空中造化乃自然自然之中生万类天不高地不卑大道混合虚无理学道衆生审欲闻此是修行崇妙门开宝中丞相沈伦尝连绵卧疾虔心遣使诣宫陈醮致告曰伦浊秽之质病恼所侵如何修行得免兹患敢期圣语以导愚蒙眞君降言曰灵物不病形躯自安形躯有病返照而看来人録之归致于伦伦捧览之惊喜曰吾得之矣寻而疾愈复遣人诣宫醮谢道士王德渊因逰终南山寓止宫中勤奉香火好养生而性褊多所恚怒忽一日眞君降言谓之曰汝学道修眞先当调习其性以顺天和忘诸有爲勿耗心识融怡凝湛道乃可见复戒之曰莫管内莫管外来徃眞灵无罣碍所居安乐是汝家各自勤行莫相待莫相待先达之人无滞碍眞空妙乐有天堂与圣相同灭诸罪又曰妙理须行到周旋皆合道举措见眞空眞空无烦恼混合太虚中自有无声乐地罏天灶间皆同凡圣道常将智慧观可向今生了德渊曰上感眞君降言教示不晓前篇内与圣相同灭诸罪愿垂诲谕眞君曰汝若除烦入静鍊心修眞积累其功数盈之后泥丸百节元神灵通而自同于圣天堂妙乐无所不至岂更有诸罪也故言与圣相同灭诸罪太平兴国中驾部员外郞李铸尝知凤翔府备覩灵应俄复奉诏监宫凡十余年志颇严洁眞君前后降语仅十余篇其所録者数首一曰建隆之初方禀希夷上帝命吾衆圣皆知乘龙下降列宿相随五岳受命主张地低潜扶杜稷宻佐明时吾要李铸知吾降期不得轻泄免漏天机又曰与吾独异佐国与吾以道理民与吾慈善理家与吾不飮自醉醒时理民醉时理神此语是延年益寿之法吾劝府主记取又曰爲官求理在贞明智慧俱通临事清观天行道合阴德食君爵禄常若惊爲吾洗心复换骨背凡入圣奔长生天宫快乐胜凡世不夜之乡挂一名又曰府主累世爲人生中国与吾清直莫行斜曲与吾积善累功与吾辅佐明主与吾洗雪黎民与吾挂心刑狱上帝若知名天官也尅取舍住世转流之财但修取有形之像获随身之功得无量之福与吾不得因循不奈时光迅速灵官赏汝功勋天曹与汝添福若一一依吾圣言必得延年益寿又曰年登七十余住世不久居饶君寿百岁问汝得几秋地府直须怕冥司难请求有功无惊惧积罪必遭诛子孙难替代早觉莫痴愚又曰有縁无縁福业相牵有縁福至无縁业缠三业大罪信根不圆若遵吾语如倚太山又曰听吾之语必延年亦将康健保安然至诚不退修眞理今生若在玉皇前又曰爲汝䖍心星辰下降来驾于玄风去乘于法雨开盲愚之耳目回积恶之人心尽归投于正路因汝醮告上玄恶人尽来归敬此汝之功也吾已与汝闻于上帝俾汝获福也汝宜清者重清白者重白明者重明勿初勤末怠中路变异回清爲浊回善爲恶设灵官奏闻上帝若知有误于吾也又七月十日夜眞君降言汝忠勤奉国惠爱临民更要用心勿违吾诫未遇吾之前所作诸恶吾与汝并销除也遇吾之后况无诸业左右已録汝功也更须晨夕与吾积其善功勿得怠惰吾圣言也又曰但行王事洗雪冤沉常差灵官䕶助汝也或有诸事常行平正依吾圣言况是太平君治化诸事前程汝但莫忧又曰托托莫忧烦军府自然安每事依王道从他天下传又曰爲主䖍诚拜上玄宋朝杜稷保长安不乆太平天下乐一家受福鎭如山又曰爲主合䖍诚将心助太平天宫系其职每事更宜精衆圣皆知汝举措直须惊一朝功满后永住看三清又曰生前莫乱忧巳后亦无愁主判阳间事凡人得几秋但依圣言着长生上天求铸每受一篇未尝不晨夕讽诵焉又尝谓铸曰汝年及八十别无修鍊之功未免掩形升魂亦当有所主掌尔铸再拜曰此生得遇上眞下降屡受祕语他日傥获主掌愿与守眞同列眞君曰人间官职守眞不及汝天上名位汝不及守眞也但心归眞正升仙阶亦有时矣淳化中西京留守中书令赵普尝遣使备礼致醮虔祈愿闻休咎眞君降言曰赵普扶持杜稷甚有功勋上帝所知赐汝福寿然以大妨小幽府亦有冤对当启诵眞经告祈天地首忏前非吾亦与汝达于上帝庶解兹咎汝官职寿数己有限矣其使録之而去普跪读感涕因焚香谢过复遣人诣宫设醮给事中参知政事贾黄中尝遣人投诚致祷以祈圣诲眞君降言曰圣主命臣臣之事君道佐当代心依古人善恶无隐姦邪必闻君臣合道可立功勋又曰爱民用心赏罚平等但依吾语合家保安殿中丞张卓尝乞圣言眞君曰大道养汝性阴阳生汝身爲吾勤行道爲吾勤修眞公廉常用意忧恤在乎民遇时佐明主清浊上帝闻浊富终不久清贫爲天人莫教人道富从他人笑贫自有眞家富淸高不愧贫又曰形凡性不凡爲国显清廉家积千余口有罪自家担又曰但服阳和气天灶再熏蒸地鑪别有用道德日日新延年积福应眞空若至清虚无有妙理度脱有縁人道士周务本尝诣宫奏词一通乞降眞语眞君降言曰汝有词言慕上天其如心意隔关山仙宫不远如指掌内外工夫全未圆阴官察録无谴过免坠酆都数百年依吾所语合吾道要复三清应不难张守眞子元济常斋戒诣宫眞君降言曰汝父守眞遭逢于吾故令子孙受福汝岂不闻信州龙虎山张道陵至今子孙不絶亦逄于上圣得道之后应及后世汝亦于吾有縁直须在家孝于父母食禄忠于帝王立身扬名岂非好事又诲之曰无事莫街行勤学必立名扬名在天下道廕有长生又曰爲过自家知善恶日相随分明违天道问汝阿谁痴淳化中眞君降言示守眞曰当今显圣明修德动三淸上天归正道四海息交兵八方钦睿圣五谷尽收成劝君须修德上帝赐长生又曰关西贼寇縁应时数官家须指挥招捉使臣莫杀平人官家修德之际正贼须剪灭又尝降言诫辅道士曰千人心不同万人心皆错举意不相通与圣难相约眞君又尝降言诫官吏等曰每存忠信齐其天文武班行自有贤爲主万年定基业常忧黎庶恐饥寒长行德行合其道烧香虔祝告虚玄但愿国安君长乆齐心辅佐太平年又尝降言诫朝臣等曰擎天之柱着功勋包罗大海佐明君文王治世及尧日辅弼干坤在忠臣爲主直须行决烈死生齐却戴皇恩常行吉善合其德愼终如始莫忧身进翊圣保德眞君事迹表钦若言闻高穹睠命元圣膺期必有至神聿彰幽賛谟训标于保乂雅颂载于监观考古今之宜符见天人之交感钦若诚庆诚抃顿首顿首伏以灵源钖羡炎德嗣兴景祚有开丕徴允赫帷玉晨之元辅奉金阙之明威降精爽不贰之民显阴阳莫测之造佐大邦之启运告神宗之绍图兆自几先耸乎闻听繇是增隆靖馆茂荐徽称鉅典崇严纯禧响答乃至搢绅卿士横目蒸黎稽首以瞻睟容洗心以伫灵诰随其性之远近视其器之浅深时亦戒以徽音警其蒙惑谆谆之诲咸洞其隐微蚩蚩之氓潜识其眞正或魑魅爲孽夏鼎之所未刊或膏肓致妖秦医之所难究亦复俯聆䖍恳遥授指踪眞教猥临羣邪必殄窈冥之象旣炳于人寰飈欻之逰亟还于霄极永载苾芬之纪潜施睠祐之祥凡厥祕言悉存旧録将伸伦次以示方来敢谓微臣猥承明诏齐心仰诵盥手兢持莫究渊冲粗伸䌷绎窃念上眞之茂躅实爲昭代之明徴岂夫庸琐之材辄敢形容其事伏望皇帝陛下垂旒注览援翰摛文赐名以纪芳蕤作序以冠篇首式彰夤奉永耀洪休无任赡天望圣战汗屏营之至其所録成眞君事迹三卷谨随表上进以闻诚惶诚惧顿首顿首谨言批答省表具之夫妙道爲大本于若沖至神无方昭乎善应惟玉虚之元辅冠琼简之眞阶幽賛裁成亶彰阴骘当艺祖之受命降福壤而炳灵逮文考之绍休告帝期而前兆式申美报肇建殊庭奉禳禬之严科介苍黔之丕祉若乃夷微委鉴肸蠁攸凭示谆诲以惟勤昭明威而叵测恍兮之应犹响泠然之驭亟旋自朕慕承夤加崇奉俨睟仪于恭馆荐嘉号于元都念祕诰之具存表格思之攸盛期于综缉以耀休徴卿任寇枢衡道熙邦采雅资博洽庶就编联而能䌷缃帙以惟精封缥囊而来上恳求制序复冀命名再循浅昩之辞曷叙直聪之烈勉从勤请良积腼慙嘉尚之怀寤兴无舍所请宣依云笈七签卷之一百三云笈七籖正统道藏三家本一百二十二卷太玄部云笈七签卷之一百四甘四传玄洲上卿苏君传周季通集先师姓苏讳林字子玄濮阳曲水人也少禀异操独逸无伦访眞之志与日弥笃常负担至赵师琴高先生时年二十一受炼气益命之道琴高初爲周康王门下舍人以内行补精术及丹法能水逰飞行时已九百岁唯不死而已飞仙也后乘赤鲤入水或出入人间而林托景丹霄志不终此后改师华山仙人仇先生仇先生者汤王时木匠也服胎食之法还神守魂之事大得其益先生曰子眞人也当学眞道我迹不足蹑矣乃致林于涓子涓子者眞人也旣见之遂授以眞诀告林曰欲作地上眞人必先服食药物除去三尸杀灭谷虫三尸者一名青古伐人眼是故目暗面皱口臭齿落由是青古之气穿凿泥丸也二名白姑伐人五脏是故心耄气少喜忘荒闷由白姑贯穿六府之液也三名血尸伐人胃管是故肠轮烦满骨枯肉燋志意不开所思不固失食则饥悲愁感叹精诚昏怠神爽杂错由血尸流噬魂胎之关也若不去三尸而服药者谷食虽断虫犹不死也徒絶五味虽勤吐纳亦无益者盖其虫生而求人不死不可得也是故服食不辟于死生由青古白姑血尸三鬼不去所致尔虽复断谷人体重滞奄奄淡闷又所梦非眞顚倒翻错邪淫不除由虫在内揺动五神故也凡欲求眞当先服制虫丸制虫丸者一名初神去本丸也欲作眞人当先服制仙丸制仙丸者太上八琼飞精之丹也夫求长生不死仙眞之初罔不先服制虫丸以除尸虫建长生之根矣若人腹中有虫宁得仙乎形中饶鬼安得眞乎其虫凶恶速人之死故当除之涓子后告林曰我被帝召上补中黄四司大夫领北海公去世无复日也后林诣涓子寝静之室得书一幅以遗林也其文曰五斗三一太帝所祕精思二十年三一相见授子书矣但有三一长生不灭况复守之乎能存三一名刊玉札况与三一相见乎加存洞房爲上清公加知三元爲五帝君后圣金阙帝君所以乘景迅雷周行十天寔由洞房三元眞一之道吾饵术精三百年服气五百年精思六百年守三一三百年守洞房六百年守玄丹五百年中间复周逰名山看望八海回翔五岳休息洞室乐林草之垂条与鸟兽之相激川渎吐精丘陵蓊郁万物之秀寒暑之节弋钓长流遨逰玄濑静心山岫念眞养气唿召六丁玉女见卫展转六合无所羁束守形思眞二千八百余年寔乐中仙不求闻达今卒被召上补天位徘徊世泽惆怅絶气吾其去矣请从此别子勤勖之相望飈室也林省书流涕徬徨拜空涓师之迹于是絶迹矣夫玄丹者泥丸之神也其法出太上素灵诀守三一爲地眞守洞房爲眞人守玄丹爲太微官也林谨奉法术施行道成周观天下逰睠名山分形散影寝息丹陵卖履市巷丑形试眞得意而栖遯化不伦时人莫能识也以汉元帝神爵二年三月六日告季通曰我昨被玄洲召爲眞命上卿领太极中候大夫与汝别比明旦有云车羽盖骖龙驾虎侍从数千人迎林即日登天冉冉西北而去良乆云气覆之遂絶林未去之时先是太极遣使者下拜爲中岳眞人后又太上遣王郞下拜爲五岳地眞人宫在丹陵予见先师得道爲仙巳三被拜授而乃登昇盖洪德高妙玄韵宿感灵化虚源神澄八方龙昇凤逐飞步眞门隐显津梁观试风尘其道神矣其法珍矣非纸札麤意所能述宣今聊撰本师之标略尔将来有道之士以逰目也太和眞人传太和眞人尹轨字公度太原人也乃文始先生之从弟少学天文兼通谶纬来事先生因教服黄精花及授诸道经凡百余篇皆蒙口诀先生登眞之后即与隐士杜沖等同于先生宅修学时年二十八絶粒行气专修上法太上哀之赐任太和眞人仍下统仙寮于杜阳宫时复出逰带神丹十余筒周历天下济护有縁或炼金银以赈贫穷或行丹药以救危厄求哀之人咸得其福利焉或上朝玉京校一切行业善恶报应宿命之期或论天地日月星辰运度赊促之分或逰宴诸天参校神仙图箓品位部御之方或论童眞始仙威仪俯仰之格或临诸地领察兆人建功立行斋请之福或监度学道男女经方药饵之道或逰百山千川检阅神司鬼神考録罪福之目或论风雨雷电水旱丰俭之事焉吾所逰行或爲道士或爲儒生或爲童愚或爲长老不可以一涂限也或与羣眞衆仙骖龙驭凤策空驾虚云驰电迈出有入无分形散影处处逰集或巡五岳之洞适十洲之宫出八荒之域入九幽之府或酌碧海之津挹玄丘之云採丹华于阆苑掇绛寔于玉圃故上清琼文帝章曰太和眞人与太华眞人三天长生君南极緫司禁君西台中候北帝中眞九灵王子太灵仙妃赤精玉童玄谷先生南岳赤松子中山王乔紫阳眞人西城王君中黄先生赵伯玄山仲宗等同修行三眞宝经上法皆面发金容项负圆光乘虚登霄逰宴紫庭变化万方适意翶翔啸命立到徴召万灵摄制羣魔决断生死驾霄乘烟出入帝庭焉元阳子者仙人也生于北极之端育于虚无之中与天地浮沉随日月周回被服自然含刚怀柔优逰乎太漠之外踟蹰乎中岳之上观和气之布施察万物之经纪览纬度之差序图盛衰之终始乃遇老君哀愍元阳遣经一卷名曰黄庭乃太素之始元阴阳之至道分理之眞要养神之诀文上古之人行得其眞中古以来不得其要传授谬误亦从来乆也本黄老作此经令学者皆得神仙然黄老己来英儒之士多爲注解不得黄老之本㫖失其要说于是元阳怃然退思採黄老之妙谶粗爲其注不能究尽道意深远至通犹可爲学之徒使微悟之尔有得黄庭经者老子也史记或云黄者黄帝老者老子今亦谓太上经爲正也太极眞人传太极眞人杜沖字玄逸镐京人也以周昭王丁巳年闻文始先生登眞乃于兹灵宅栖玄学道于时幽人逸士自远而来者有五人焉并沈默虚远方雅高素道术相忘共弘不伐之则也后穆王闻之爲修观建祠置沖爲道士焉将以气均巢许德爲物范故天子礼之而不臣诸侯敬之而不爵盖以其弘修道业故也沖闲居幽室吟咏道德常摄䕶气液吐纳光华经二十余载幽感眞人展先生降于寝静侍者二人捧碧玉函立于左右沖乃拜首求哀蒙授九华丹方一函谓沖曰老君与尹先生于东海八淳山召太帝集羣眞天下山川洞室仙人不远而至时有地司保举子之勤劳老君勑我付尔仙经也沖依按合服而身生玉映五脏坚润裁容气息又感眞人李君授以太上素灵洞玄大有妙经沖复修之甚得其验遂乃解胞释结保命凝眞领摄群神洞观衆妙焉穆王亲崇道教以祈神仙共策遗风之骏日驰千里中到崑崙山昇玄圃之宫西诣龟山谒王母于青琳之室东逰碧海展敬丈人採若木之华北适玄垄南迈长离同挹绛山之髓驱策虎豹役使百灵通冥达幽莫测其涯年一百二十余以懿王已亥岁上淸元君遣仙官下迎授书爲太极眞人下任王屋山仙王矣太清眞人传太清眞人宋伦字德玄洛阳人也以厉王甲辰岁入道于是凝心寝景抱一沖和不交人事日诵五千文数遍服黄精白术积二十余年乃宻感老君项负圆明面放金光披九色离罗之帔建七映晖晨之冠有仙童六人负眞执箓伦匍匐乞哀乃告伦曰吾有景中之道通眞之经生乎三元之始出乎九玄之庭五德合庆六气凝精分眞散景保遐固龄子能修之立致云軿出有入无彻幽洞冥三光并耀二气齐灵变化适意飞昇上清伦拜受之乃开藴出灵飞六甲素奏丹符以付于伦伦得经修之乃自然通感常有玉童六人更递侍之察物如神言无不验能望巖申步凌波涉险不由津路或化爲𪋛鹿或托作鸠鸽翶翔原陆试人之心年九十余以景王时受书爲太清眞人下司中岳神仙之録焉论曰按楼观仙师传及楼观本记并云昔周康王闻尹先生有神仙大度之志乃拜爲大夫并赐嘉名因号此宅爲楼观焉次昭王时大夫遇老君因遂得道其次穆王乃钦尚遗尘爲建祠修观召幽逸之人置爲道士自尔相承于今不絶故楼观碑云楼观者昔周康王大夫关令尹喜所立也以其结草爲楼因即爲号又云周穆王西逰秦文东猎并枉驾回轮亲崇道教始皇建庙于楼南汉武立宫于观北𣈆宋谒板于今尚存秦汉庙户相继不絶由是论之乃验老君西度关在于昭王之时信矣或云幽厉平敬之时西度者此由后人不见老君本纪妄爲穿凿者也幽王时孔子时有见老君者斯并化胡之后复还中夏幽演之时也或云老君西出散关者按张天师述老君本纪云老子幽演讫乃与文始先生逰此赤城上虞山过女几鸡头天柱太白山秦昭襄王闻之于西麓下爲修城邑今散关中其故墟犹在是也谓曾于此过乃昇于崑崙山故此旧墟尚称尹喜城老停驿等名尔以此详之则癸丑年复非度此散关明矣或云史记无文事同虚妄者至如九天九垒川源土俗徧于六合犹有不书况其一区一第辄能备载焉若编以史爲实録者则天下谱牒图书谶纬经论并爲虚诞岂独此一观一传而巳哉盖验之在实其来乆矣周宣王时郊闻採薪之人行歌曰巾金巾入天门唿长精歙玄泉鸣天鼓养泥丸时人莫能知之惟老君曰此活国中人其语祕矣斯皆修习无上正眞之道也太元眞人东岳上卿司命眞君传眞人姓茅讳盈字叔申咸阳南关人也姬冑分根氏族于茅积德累仁祚流百世诞纵明贤继踵相承高祖父讳蒙字初成深识玄远察览兴亡知周之衰不仕诸侯乃师于北郭北阿鬼谷先生遂隐遁华山盘桓灵峯逍遥幽岫静念神仙高抗萧寥絶尘人间也盈曾祖父讳偃字泰能蒙之第四子也仕秦昭王之世位爲舍人稍迁车骑校尉长平恭侯毗弼霸正有功业于时焉盈祖父讳嘉字正伦仕秦庄王爲广信侯始皇即位嘉辅帝室当庄襄王时也秦地渐以并巴蜀汉中宛郢置南郡矣北收上郡以东爲河东太原上党东至荣阳灭二周置三川郡以吕不韦爲丞相号文信侯以嘉爲德信侯使招置宾客㳺士欲并天下始皇六年韩魏赵卫楚共击秦取寿陵始皇使嘉将兵攻之有功焉卫迫东都嘉又尅讨皆平之始皇壮嘉志节赐金五千斤二十五年秦大兴兵使嘉攻燕辽东得燕王而还又遣嘉定荆江南地皆降是年置会稽郡嘉将兵于会稽而亡始皇哀其忠因以相国礼葬之于长安龙首山西南嘉有六子并知名于时始皇皆官爵承先并各赐姓其第六子讳祚字彦英不仕不学志愿农巷即盈之父也祚有三子长子讳盈字叔申次子讳固字季伟小子讳哀字思和盈少秉异操天才颕烁矫志萧抗行迈远逸不营闻达不交非类独味清虚恬心玄漠盈时年十八遂弃家委亲入于恒山读老子道德经及周易传採取山术而饵服之潜景絶崖素挺灵岫仰希标玄与世永违始皇三十年九月庚子盈高祖父蒙于华山之中乘云驾龙白日昇天先是时其邑謡曰神仙得者茅初成驾龙上昇入太清时下玄洲戏赤城继世而徃在我盈帝若学之腊嘉平始皇闻謡歌而问其故父老具对曰此仙人之謡劝帝求长生之事于是始皇忻然乃有寻仙之志因改腊曰嘉平盈于恒山积六年思念至道诚感宻应寝兴妙论通于神梦髣髴见太玄玉女把玉札而携之曰西城有王君得眞道可爲君师子奚不寻而受教乎心豁灵畅启徒内爽觉悟流光之腾晔自谓巳得之于千载矣明辰植晖东盼霄迈登岭陟峻径到西城斋戒三月沐浴向望遂超榛冒险稽首灵域卒见王君后二十年从王君西至龟山见王母盈乃叩头再拜自陈于王母曰盈小丑贱生枯骨之余敢以不肖之躯而慕龙凤之年欲以朝菌之质窃求积朔之期虽仰远流莫以知济津涂坚塞所要无寄常恐一旦死于鑚放之难取笑于世俗之夫是以昔日负笈幽林贪师所生遂遇王君哀盈丹苦见授治身之要服气之法于是静斋深室造行其事师重见告以盈身非玉石而无主于恒气非四时常生于内正当率御出入唿吸中适和液得修形神靡错感应思积则魂魄不滞理合其分气甄其适乃可形精不枯宅不可废也若使精神疲于徃反津液劳于出入则形当日凋神亦枯落岁减其始月亏其昔矣宜便妙访求其长易之益西王母曰子心至矣吾昔先师元始天王及皇天扶桑太帝君见遗以要言汝愿闻之邪于是口告盈以玉珮金珰之道太极玄眞之经盈拜受所言稽首而立又告盈曰夫金珰者上清之华盖阴景之内眞玉珮者太上之隐玄洞飞之宝章得其道者皆上陟霄霞登遨太极寝晏高空㳺行紫虚也向说元始天王太帝君言是太霄二景隐书玉珮金珰之文章也又有阴阳二景内眞符与本文相随太上法惟令授诸司命子玉札玄挺録字刊金黄映内曜素书上清似当爲上卿之君司命之任矣此道后别当付于子也然不先闻明堂玄眞之道亦无由得太霄隐书也盈于是辞师乃归带索混俗亦不矫于世自说入恒山北谷学儒俗之业时年四十九也盈父母尚存父见大怒爲子不孝不亲供善寻逐妖妄流走四方吾当喻汝爲不生之子也欲杖罚之盈长跪谢曰盈受命应当得道道法世事两不相济虽违远供养无旦夕之益能使家门平安父母老寿盈已受圣师符箓见营助者以天丁之兵见侍卫者以仙童玉女今道已成不可打击恐三官考察非小故也父外信礼度未该内修道德玄域意有未释故验盈情状俾衆不惑于是操杖向盈适欲举杖杖即摧折成数十叚叚皆飞扬如弓矢之发中壁壁穿中柱柱䧟父悟不凡嗔意乃止盈曰向所启正虑如此邂逅中人则有所伤故耳至汉宣帝时二弟俱贵哀爲五官大夫西河太守固爲执金吾并当之官乡里相送者数百人时盈亦在座谓宾曰吾虽不作二千石亦有仙灵之职矣来年四月三日当之官能如今日之集会不衆许之至期日盈门前数顷地忽自平治无复寸芥皆青缣幄屋屋下铺数重白毡容数百人坐远近翕赫相语来者塞道客乃有数倍于送弟时衆宾并集尔乃大作主人不见使人但见金槃玉杯自至人前奇餚异果不可名字酒又美好又有妓乐丝竹金石声动天地香麝之芳达于数里飮食随益六百余人莫不醉饱明日迎官来至文官则朱衣素带数百人武官则甲兵牙旗器杖曜日盈与家人及亲族辞决而语宗室子弟曰夫眞仙道隐贵在迹翳不应表光曲饰动耀视听吾所以不得黙遁藏景潜举空同者盖欲以此道诱劝二弟之追慕也亦何但固衷之返迷耶天下有心者尽当注向神仙之冀获尔言讫遂归句曲邦人因改句曲爲茅君之山时二弟在官闻盈玄迹眇迈白日神仙乘飞步虚越波凌津灵官奉从着于民口节盖旌旗光耀天下始乃信仙化可学神灵可致然后明松乔不虚鼎湖实有于是并各弃官还家以日仄之年方修盈糟粕遗事不得口诀未爲补益乃相与共叹而相谓曰家兄得道非他人也曷不徃从亲禀问宻诀而留此按云云方书以规度世乎纵徃而不达兄之神仙终不使吾等死于非所也遂共弃家扶舆自载以寻斯举以汉元帝永光五年三月六日渡江求兄于东山遂与相见悲忻流涕告二弟曰悟何晩矣二弟跪曰固哀顽下不达道德愿赐长生济弟元元盈曰卿已老矣欲难可补复纵得眞诀适可成地上仙耳其上清昇霄大术非老夫所学今且当渐阶其易行以自支住于是并教二弟服青牙始生咽气液之道以住血断补焦枯摄筋骨之益亦停年不死之法也因以长斋三年授以上道使存明堂玄眞之气以摄运生精理和魂神三年之内竭诚精思神光乃见于是六丁奉侍天兵卫护盈又各赐九转还丹一剂并神方一首各拜而服之仙道成矣后授紫素之书各百字以付固衷固衷拜受其时亦有执仪者以启正之紫素文曰太上有命天载眞书言咸阳茅固家于南关厥字季伟受名当仙位爲定録兼统地眞使保举有道年命相关勤恭所莅四极法令宫馆洞台治丹阳句曲之山固其勖之动静察闻又曰盈固弟哀挺业该清虽晚反正思微彻诚断馘六天才颕标明今屈司三官保命建名緫括岱宗领死记生位爲地仙九宫之英劝教童蒙开道方成教训女官授诸妙灵莅治百鬼典崇校精开察水源江海流倾封掌金谷藏録玉浆监植龙芝洞草夜光治于良常之山带北洞之口鎭阴宫之门也使者授书讫而去至汉平帝元寿二年八月己酉五帝各乘方面色车从羣官来下受太帝之命授盈爲司命东卿上眞君文以紫玉爲板黄金刻之其文曰惟盈虚挺远朗幽耽妙玄爰自童蒙散发北山静心林泽积思求神登峻履谷艰寻师门掷形絶崿投躯万津丹诚率徃肆其天然遂造明匠乃授灵篇剪发祝脆残首截身带索自乐不耻饥寒所适惟道所保以眞情昭上帝感激太玄今敬授盈位爲太元眞人领东岳上卿司命神君君平心正格秉操金石丹心矫衆栖神高映故报盈以玉钺緑旌八威之策使盈征伐源泽折冲万神君寒冻林谷味玄仰眞思激穷岫启心精诚今故报盈以紫髦之节藕敷华冠使盈招驱万灵封山召云君弃家独徃离亲乐仙契阔险巇冬袒山川今故报盈绣羽紫帔丹青飞羣使盈从容霄阶携命玉眞君步骤深薮足履危仞心耽志尚曾不愆惮今故报盈以斑龙之舆素虎之軿盈浮晏太空飞轮帝庭君披榛併景寒凌霜雪心求明眞不战不慄今故报盈以曲晨宝盖琼帏緑室使盈逰盼九宫静神温宻君逺秀遁荣无疲于心潜形幽岳静思万林今故报盈以流金火铃双珠月明可以上闻太极通音上清君贞心高静淫累不经素挺浩映内外坦平今故报盈以锦旌绣幡白羽玄竿可以唿召六阴玉女侍轩君慈向触物阴德万生蠢动之毛皆念经营今故报盈以凤鸾之箫金钟玉磬可以和神虚馆乐眞舞灵君饥渴养神艰辛求眞万物不能致其惑千邪不能毁其淳今故赐盈紫琳之腴玉浆金甖可以寿同三光刻简丹琼也盈标领清玄紫玮八映心晖重离神曜太霞实眞人之长者故以太元爲号君九德旣备感积太微天人虚白不期同归今酬九事以报徃怀盈心神方朗四灵所栖丹神启焕秉直不回正任全固监无照微今屈宰上卿緫括东岳又加司命之任以领録图籍给玉童玉女各四十人以出入太微受事太极也治宫赤城玉洞之府盈其涖之动静以闻于是盈与二弟决别而与王君俱去到赤城玉洞之府道次诸山川神灵有司迎启引者将以千万矣临去告二弟曰吾今去矣便有局任不得复数相徃来旦夕相见要当一年再过来于此山三月十八日十二月二日期要吾师及南岳太虚赤眞人逰盼于二弟之处也将可记识之及有好道者待我于是乎吾自当料理之以相教训未悟于是季伟思和遂留治此山洞内立宫结构于外将道着万物流润苍生德加鸟兽各获其情神验祸福罪恶必明内法旣融外教坦平尔乃风雨以时五禾成熟疾疠不起暴害不行父老謌曰茅山连金陵江湖㨿下流三神乘白鹄各治一山头召雨灌旱稻陆田苗亦桑妻子咸保室使我无百忧白鹄翔青天何时复来逰云笈七签卷之一百四云笈七籖正统道藏三家本一百二十二卷太玄部云笈七签卷之一百五甘五传清灵眞人裴君传清灵眞人裴君字玄仁右扶风夏阳人也以汉孝文帝二年君始生焉爲人清明颜仪整素善于言笑目有精光垂臂下膝声气高彻唿如钟鸣家奉佛道年十余岁昼夜不寐精思读经尝于四月八日与冯翊赵康子上党皓季成共载诣佛图时天阴雨忽有贱人着故布单衣巾黄巾诣君车后索载君礼而问之不答君下车以载之康子季成并大怒呵问何等人而上吾车乎君乃陈谕遂听俱载君自徒行在后颜无变色寄载人自若亦不以爲慙也将至佛图乃曰吾家近在此乃下车奄然失之佛图中道人支子元者亦颇知道宿旧人传之云已年一百七十岁见君而欢曰吾从少至老见人多矣而未尝见如子者乃延君入曲室之中幽静之房大设丰馔飮食旣毕将君更移隐处唿之共坐乃谓曰吾善相人莫如尔者子目中珠子正似北斗瑶光星自背已下象如河魁旣有贵爵又当神仙天下志愿子宝享焉然津梁未启七气未淳不见妙事亦无縁而成也因以所修祕术宻以告君道人曰此长生内术世莫得知吾昔逰焦山及鼈祖之阿遇仙人蒋先生者乃赤将子舆也以神诀五首授吾奉而行之于今一百七年矣气力轻壮不觉衰老但行之不勤多失眞志不能去世故虽延年不得神仙也犹是行之多违精思不至之罪也今以教子子祕而愼传之第一思存五星以体象五灵存之法常于宻室以夜半后生气之时服挹五方之气于寝牀上平坐向月建所在先叩齿九通咽液三十过毕存想五星使北方辰星在头上东方岁星在左西方太白星在右南方荧惑星在膝中间中央鎭星在心中久久行之出入远行常思不忘无所不却万祸所不能干也后当奄见五老人则是五星精神也若见者当问以飞仙之道五神共扶人身形白日昇天第二初以甲子上旬直开除之日爲始以生气之时夜半之后勿以大醉大饱身体不精皆生疾病也当精思远念于是男女可行长生之道其法要祕非贤勿传使男女并取生气含养精血此非外法专採阴益阳也若行之如法则气液云行精醴凝和不期老少之皆返童矣凡入靖先须忘形忘物然后叩齿七通而呪曰白元金精五华敷生中央黄老君和魂摄精皇上太精凝液骨灵无上太眞六气内缠上精玄老还神补脑使我合会炼胎守宝祝毕男子守肾固精炼炁从夹嵴遡上泥丸号曰还元女子守心养神炼火不动以两乳炁下肾夹嵴上行亦到泥丸号曰化眞养之丹扃百日通灵若乆乆行之自然成眞长生住世不死之道也第三用五行紫文以除三尸常用朔望之日曰中时临目南向临目者当闭而不闭也心存两目中出青气心中出赤气脐中出黄气于是三气相绕合爲一气以贯一身须臾内外洞彻如火光之状良乆乃叩齿十四通咽液十四过毕此炼形之道除尸虫之法也乆而行之体有五香之气目明耳聪长生不死第四名曰阴德致神仙之道其文曰常以甲子日沐浴竟甲子上旬日当烧香于所止牀之左右乆乆行之天仙玉女下降也又一法当养白犬白鸡犬名曰白灵鸡名曰白精诸八节日及行入五岳乃登名山诸有神仙之所在处宻放鸡大于其间去勿回顾天眞仙官当与子芝英灵草矣又一法作素奏使长一尺二寸丹书其文曰某郡县乡里某欲得长生登仙度世飞行上淸眞人至神五岳羣灵三官九府乞除罪名书奏毕以青丝系金镮一双合以缠奏再拜北向置奏石上因以火烧成灰乃藏镮于宻石间而去勿反顾无镮可用条脱一双以代镮古人名爲纵容珠子也愼与多口嫉妬之人道之非但无益乃更致祸如此十过天上五帝三官九府更相属勑除人罪过着名生録刊定仙籍入山求芝草灵药所欲皆得山神玉女自来营卫狼虎百害不敢犯近神灵祐助常欲使人得道开人心意恶鬼老魅不敢试人行此道易成而无患若道士不知此术入山必多不利数爲鬼物所试在人间则多轗轲疾病财物不昌所愿不从若能行此道长生神仙第五太极眞人常以立春之日日中时会诸仙人于太极宫刻玉简记仙名常以其夕夜半时正北向仰视北极再拜顿首陈乞己罪多少之数求解释之意毕复再拜乃止至春分之日日中时崑崙瑶台太素眞人会诸仙官校定眞经至立夏之日日中时上清五帝会诸仙人于紫微宫见四眞人论求道者之功过至夏至之日日中时天上三官会于司命河侯校定万民罪福增年减筭至立秋之日日中时五岳诸眞人诣中央黄老君于黄房云庭山会仙官于日中定天下神图灵药至秋分之日日中时上皇大帝乃登玉清灵阙太微之观会太上三老君北极诸眞公八海大神五岳尊灵仙官万万共集议定天下万兆之罪福学道之勤懈一一条列副之司命至立冬之日日中时阳台眞人会诸仙官玉女定新得道始入仙録之人至冬至之日日中时天眞衆仙诸方诸东华大宫见东海青童君刻定衆仙籍金书内字常以八节日夜半日中谢七世祖父母及身中罪过罪过自除也久行之神仙不死夫秋分日者太上神眞观试万仙自非眞正者不可轻用其日谢罪也眞人仙官以八节日日中时共会集三日乃解欲修道者当先斋戒勿失之也又一法每至八节日常当行入五岳若神仙眞人所栖名山之处也每于深僻隐巖之中宻烧香乞愿况曰玄上九灵太眞高神使某长生所欲从心百福如愿寿如灵山谨以节日登巖请生毕因散香于左右勿顾而返常能行此必长生神仙所欲如心玉女诣房衆灵卫身也若或有栖遁冥契而不获登山者寄心启愿精意向眞亦与身诣名山者无异每事决在心诚宻畅求眞坚正乃获之也此赤将子舆五首隐诀内道要事毕矣君乃再拜而奉要言还归精思行之常处隐室不棣名好乃服食茯苓饵卉醴华腴积十一年夜视有光常能不息从旦至中年二十三本郡所命爲功曹君不应命寻又州辟主簿转别驾举秀才诣长安拜博士高第转尚书选曹郞御史中丞散骑常侍侍中出爲北军中候以伐匈奴有功封濉阳侯后迁冀州刺史别驾刘安之时年四十五初迎君爲主簿后转别驾亦知仙道飮食黄精积二十余年身轻面有华光数与君俱斋静室中以正月上旬君沐浴斋于静室至三月奄有仙人乘白鹿从玉童玉女各七人从天中来下在庭中他人莫之见君拜顿首乞请一言仙人曰我南岳眞人赤松子也闻子好道故来相过君何所修行乎君长跪自陈所奉行凡百二十事松子曰勤存五灵别当授子眞道奄然而去君于是乃求解去官自称笃疾欲诣太上请命遂弃官委家逃逰名山寻此微妙别驾刘安之从焉君时年四十五帝累徴召一不应命逼之不己君乃北逰到阳浴山以避人间之网罗也遂入石室北洞中学道精思无所不至安之不能久处山中时复出于人间君于后将云子去乃登太华山入西洞玄石室里积二十二年奄见五老人皆巾来诣君再拜顿首乞请神诀乃出神芝见赐一老人巾青巾着青衣柱青杖带通光阳霞之符乃东方岁星之大神也以青华之芝见赐出青书一卷是紫微始青道经也又一老人巾苍巾着苍衣柱苍杖带郁眞箫凤之符乃北方辰星之大神也以苍华之芝见赐出苍元上箓北斗眞经中命四旋经四卷见授又一老人巾白巾着白衣柱白杖带皓灵扶希之符乃西方太白星之大神也以白华之芝见赐出太素玉箓宝玄眞经三卷见授又一老人巾赤巾着赤衣柱赤杖带四明朱碧之符乃南方荧惑星之大神也以丹华之芝见赐出龙胎太和丹经二卷见授又一老人巾黄巾着黄衣柱黄杖带中元八维玉门之符乃中央鎭星之大神也以黄华之芝见赐出四气上枢太元黄书八卷见授乃五星之精天之大神也君再拜服此神芝读神经十旬之间视见万里之外能日步千里能隐能彰役使鬼神乃逰行天下东到青丘遇谷希子青帝君授以青精日水飮食青芝还到太山遇司命君授以上皇金箓乃西到流沙滨白水岸遇太素眞人乘龙云軿建紫晨巾以紫羽爲盖仗七色之节侍从神童玉女各二百许人在白水沙洲空山之上方逰观金城鸣玉钟舞华幢望在空山之上徃而不至君乃身投长渊浮白水冒洪波越沙岸崄巇沈溺遂登空山见而拜焉顿头稽颡乞请眞诀太素眞人笑曰危乎济哉子今日始当得之矣因口教服二景飞华上奔日月之法又授太上隐书告君曰此足以爲眞矣遂留空山上修二景引日法诵隐书积十一年太素眞人曰子道已成矣因以景云龙舆见载羽盖华宝之仪诣太素宫见上清三元君君当尔之时亦不知在何处也三元君治太素宫诸仙童玉女侍者有千余人以黄金爲屋青玉爲牀君旣诣金阙再拜稽首三元君以玉玺金眞见赐玉女二十四人玉童三十二人见侍乃乘飞云中辇复北逰诣太极宫见太极四眞人四眞人见授神虎符流金火铃乃诣太微宫受书爲清灵眞人治青灵宫佩三华宝衣乘飞龙景舆仗青旂玉钺七色之节逰行上清九宫西玄者葛衍山之别名葛衍有三山相连西爲西玄东爲郁絶根山中央名葛衍山三山有三府名曰三宫西玄山爲清灵宫葛衍山爲紫阳宫郁絶根山爲极眞宫三山缠固万三千里高二千七百里下有洞庭潜行地中通玄洲崑崙府也西玄山下有洞台方圆千里金城九重有玉堂兰室东西宫殿中有四百二十眞人处焉其树则绛碧草则芝英其鸟兽则麒麟凤凰距崑崙七万里其间有高晖山上有洞光如日葛衍西玄郁絶根三山也道人支子元受蒋先生入室精思存五灵之神光服气之法常以夜半之时静室独处平坐向东暝目阴呪曰苍无皓灵少阳先生九气还肝使我魂宁上帝玉箓名上太清毕因闭气九息咽液九过叩齿九通次南向暝目阴呪曰赤庭绛云上有高眞三气归心是我丹元太微緑字书名神仙毕因闭气三息咽液三过叩齿三通次西向暝目阴呪曰素元洞虚天眞神庐七气守肺与神同居白玉金字九帝之书使我飞仙死名已除毕因闭气七息咽液七过叩齿七通次向生年之本命处暝目阴呪曰黄元中帝本命之神一气侍脾使我得眞老君玄箓书名神仙长生久视与命永存毕因闭气一息咽液一过叩齿一通次北向暝目阴呪曰玄元北极太上之机五气卫肾龟玉参差神名玉札年同二仪役使六甲以致八威毕因闭气五息咽液五过叩齿五通尔乃存五方之气都毕又咽液九过北向再拜阴呪曰谨白太上太极四眞君请存五方五灵神使某相见得语言毕乃精思此一法存五灵先服气阴祝之道与出中庭存法等耳此法乃迳要不烦又于静思易也裴君后重更授传如此于静室祝时亦先存五灵在体中使备然后服气尔庭中之法所修烦多难行又于致神之验不胜于静室之速也后出要言祕之勿传庭中之法以劝于始学使不懈怠尔笃而言之室中爲要法支子元受蒋先生第五首之诀以八节之日存思陈巳立身已来罪过多少之数输诚自状已上希天皇诸眞开写之祐克身归善以求长生神仙者也盖秋分之节者气处清灵太和之正日也衆眞诸仙是其日皆听讼焉又地上刺姦吏部境域诸仙官并纠奏所在道士之功过及万民有罪应死生者也仙忌眞记曰子欲昇天愼秋分罪无大小皆上闻以罪求仙仙甚难是故学道爲心寒此是朱火丹陵仲阳先生之要言矣秋分气调日和中顺天地者也夫火炎之气摧于凋落之势玄水包津胎于金生之府乃太阳光转少阳藏养天地于是所以定刚柔之际合二象之序焕成流明乃别阴阳三元寔八节之标日求道之要梯矣每至其日日中之时上皇太帝君玉尊陛下乃登广寒上清灵宅太空之阙丹城紫台长锦玉楼群眞集于太微之观上关九天之眞皇中要太上三老君北极诸眞及八海大神下命五岳名山诸得道者尊灵万万并会于阳寥之殿共集议定天下万民之罪福记学道求仙者之勤踈议犯过日月修行善恶刑罚之科生死之状各随其所属部境根源条例副之司命书之皇録罪福纤芥刻于丹城之籍伏匿之犯恶阴德之细切者无不一二缕而知之者也其夕夜半当出中庭北向脱巾再拜长跪上启太上北极天帝太帝君因宻自陈己立身已来犯罪多少之状乞得赦贳从今自后改徃修来之言言之必使信誓于丹心盟于天地不敢复犯恶之行也其中言在意陈之也毕云愿太上皇帝削其罪名移书三官使神仙之録某厠玉札长生乆视通眞达灵毕又叩齿四下再拜而还静室深自刻责并存念三元中神令上启太上如此者三名上仙籍罪咎除灭也三元泥丸绛宫丹田三神也存令三元三神上启天尊求恩赦助已自陈令必上闻也三启秋分生籍乃定死名乃除此一法出经命青图是长生祕法矣俗人虽存道未离人间甚多罪咎犯之者非一恐未便可施用秋分首过之法也入山林中远去人事萧然独处不犯万物者乃可爲之旣有反善之词誓有改行之言言已闻于高上之听愼不可复使犯恶远生之事也重犯罪十过天地弗救身死爲验非可复改补者矣以此求道无所复索也养生者有如水火之交尔得其益则白日昇天犯戒律则身没三泉也又此日独重于七节赵伯玄所谓生死门户者也三九素语曰秋判之日尊卑尽会生死之日也古人以秋分之日爲秋判之日也所以尔者秋分之日乃会九天八地衆眞人神上皇至尊三日三夕共定万民之命所聚议者咸多而神尊并集故也诸八节日会天地诸眞官先后及节凡三日三夕而各还所司此是支公之口诀又别此一事不离七节之条例也候夜神童金根经曰八节之日求仙极会天命衆眞皆当集对未节一日万灵诣阙节日日中尊毕入谒节后一日罪福分别三日三夕天事乃毕子其愼罪务爲功德名可上眞列编太极吾不试言知者深宻急宜谢过祕而愼泄此亦支公所告出以传示裴君太素眞人教裴君二事爲眞人之法曰旦视日初出之时临目闭气十息因又咽日光十过当存令日光霞使入口中即而吞之毕仍存青帝君从日光中来在我之左次存赤帝君从日光中来在我之右次存白帝君从日光中来在我之背次存黑帝君从日光中来在我之左手上次存黄帝君从日光中来在我之右手上五帝都来乃又存阳燧绛云之车驾九龙从日光中来到我之前仍与五君共载而奔日也裴君止于空山之上修行精思一年之中髣髴形象二年之中五帝俱乘日形见在左右三年之中终日而言语笑乐五年之中五帝日君遂与裴君骖乘飞龙之车东到日窟之天东蒙长丘大桑之宫八极之城登明眞之台坐希琳之殿授裴君以挥神之章九有之符食青精日𥹋饮云碧玄腴于是与五帝日君日日而逰此所谓奔日之道也日中亦有五帝一曰日君太上隐书中篇曰子欲爲眞当存日君驾龙骖凤乘天景云东逰希琳遂入帝门精思仍得要道不烦名上清灵列位眞官乃执郁仪文第二事爲眞人之法日夕视月临目闭气九息因又咽月光九过当存月光使入口中即而吞之毕仍存青帝夫人从月光中来在我之左次又存赤帝夫人从月光中来在我之右次又存白帝夫人从月光中来在我之背次又存黑帝夫人从月光中来在我左手上次又存黄帝夫人从月光中来在我右手上五帝夫人都来乃又存流铃飞云之车驾十龙从月光中来到我之前仍存五夫人共载而奔月也裴君止于空山之上修行精思一年之中髣髴姿容二年之中五夫人遂俱乘月形见在君左右三年之中并共笑乐言语五年之中五帝月夫人遂与君共乘飞龙之车西到六岭之门八络之丘恊晨之宫八景之城登七灵之台坐太和之殿授裴君流星夜光之章十明之符食黄琬紫津之𥹋飮月华云膏于是与五夫人夕夕共逰此所谓奔月之道矣月中亦有五帝夫人外经云日君月夫人者是少有髣髴也太上隐书中篇曰子欲昇天当存月夫人驾十飞龙乘我流铃西到六岭遂入帝堂精思乃见上朝天皇乃执结璘章裴君白日精思对日存日中五帝君夜则精思对月存月中五夫人五年之中日月精神并到共乘飞龙上逰太玄始学则五灵形见授书赐芝终成则日月五帝君五夫人骖辔清虚乘云太丹朝谒三元稽首金阙乃获玉玺金眞威制群神役使玉女玉童北朝四眞人受书爲眞佩神虎之符以制严六天授流金之铃以命召衆精仗青旄之节以周流九宫皆由精思微妙幽感天心是以灵降扶身上昇帝庭尔道士行之者则是耳不必以巳仙人也若处宻室及日月不见时但心中存而思之可也不待见日月要见视之爲至佳惟精思心尽无所不通此言要也临目者令目当闭而不闭之间也少令得见日月之光景宻而行之勿令人知虽杂人同室而止有宻其思者比肩仍自不觉每事尽当尔不但此一条而已求生养命在于心三丹田三寸之间耳是以龙变蝉蜕皆以一致而成也八素经曰仙者心学心诚则成仙道者内求内宻则道来荣者外求口发则贵至财者动心心寂则富集诸寂动异用而所攻者一守之在役用之机也太素眞人曰爲眞不知道者亦复多耳要于乘光扬景腾云昇虚并日月之精逰九天之表餐霞饮玄唿吸太和乃不可不爲此奇道此道亦易成而速得也衆眞有不知此道者见吾乘云而携日月五帝五夫人莫不敬亲而求请问之也吾亦复未示之也内视中方曰子欲步空常当存日月子欲登清冷当存五星宻室宻行不出字庭此之谓也夫守道者及学道求仙者修行至精皆可爲之爲之旣得便成昇天仙人也此道不必眞人而当独行之也子有眞骨眞性而宻行之必能舍章守愼不妄传泄故以相教耳黄老祕言曰子得郁仪结璘乃成上清之眞子得大洞眞经乃能飞行上清无此三文不得见三元君要道尽此仙子加勤中仙都无知此道者此道相传惟口诀耳能知此道不问贤愚皆乘云昇天役使鬼神群仙立盟爲约不得妄宣泄则灭门口诀者黄老祕言是也裴君受命留在空山之上精思存修二事五年之中得见日月之精五帝夫人读隐书及九有十明之符积十一年太素眞人来告曰子成眞矣因钖以龙车给以羽盖并日月之逰精参五帝之同乘诣太素宫见上清三元君受玉玺金眞给玉女二十四人玉童三十二人北逰诣太极宫及太微宫位爲清灵眞人太素眞人曰子存日精五帝君口含太上郁仪文须此道成乃见日中君无此徒劳自烦冤太素眞人曰子存月精五帝月夫人口含太上结璘章须此道成乃见月中夫人无此徒劳自悼伤右二条太素眞人受太帝君诀言太上隐书云存时执之帝君云含之太素眞人教裴君存时含一文执一文并行之太上隐书曰欲行此道不必愚贤但地上无此文耳眞官玄法启誓乃传金丹之信道乃备焉青帛之盟道乃可宣有得而行位爲眞人乃乘步景云晏羽旂琼轮逰行九天上诣太极宫谒高皇上元君裴君乃先宻受太上郁仪文太上结璘章二书然后斋戒而得存日月之精尔有仙名骨録者乃得见此二书见之者仙爲之者眞郁仪结磷经及大洞眞经乃太极四眞人之所祕上清天皇之所珍贵也西玄山下洞台中有此书刻以玉简书以金字及王屋清虚洞中亦见有郁仪结璘之篇目尔而不尽备具惟大玄宫高上台及蓬莱府北室金柱玉壁刻文并备具也精心存念昼夜爲之十一年而成尔与修洞经者大都等尔夫此二文是洞经之祖宗素灵经之园囿尔凡诸下仙莫有闻郁仪之篇目结磷之宻㫖者得其道皆速成而无试也又致神之验是爲迳疾得其要道者但速于大洞之祕妙尔非有仙名者皆不得闻此书闻见此书而敢妄以语一人者即灭侍眞官玉女玉童各十人自然使天火灾而失之语二人已上不可得以学仙也按泄洞经之科条即已有轻重之异减损侍眞便十倍于大洞地上骨録有相之道人而有此书者皆爲师主男称监灵大夫女称执明大夫男称左女称右素奏丹符曰大哉郁仪妙行结璘非上眞不见非上仙不闻以致日月五精之神乘龙步空足蹑景云遂与五帝上入天门有之闻之愼忽妄言去世可出誓金乃传要付弟子有心之者勿道篇目玉童上言泄则被考身终不仙玉童玉女去而不还书文必失获刑三官子其愼之言爲罪先峨嵋山北洞中石室户枢刻石书字曰郁仪引日精结磷致月神得道爲上官位称大夫眞凡二十字下仙读此不解其意仙人自有不见其篇目者多矣其金液九丹盖小术也皆不得飞行上清大洞眞经有泄之者按玄中科即减一纪玉童玉女各减一人三泄之身死不得复成仙人太上郁仪文结璘章有泄之者减玉童玉女各十人天火烧屋书从火中失而还上天也再泄身刑死不复生学道终不成仙也泄言妄说篇目并受考于三官师有当因縁去世之日或归反阴涂絶迹藏变之时要当有所授若无其人乃自随身受之者皆青金丹缕之脆爲誓天地不泄宣之盟约乃得出之师随事上闻而有奏署日月也不从科条皆爲妄泄大洞眞经乃中央黄老君之宝书非至眞上士有玉名之者莫见篇章条目也眞仙亦有不闻此书者矣初限令一百年乃得一出传可成而不得妄说篇目太上郁仪结璘文章以致于日月之精神上奔日月通天光飞太空之道也皆乘云车羽盖驾命羣龙而上昇皇天紫庭也大洞眞经以致于朝灵之道招神成眞人之法也乘云驾龙腾跃玄虚衣绣羽佩金眞玉光道遥太霞上昇九霄矣此二书天帝之祕涂微妙哉太素眞人犹隐其篇目但漫云二事者是祕讳之甚也况世人而令知其甲乙乎有相遇而得之者至诚好事仍可爲之别有事㫖故不一二裴君所受眞书篇目列之于左支子元神诀五首蒋先生所祕用青帝君授紫微始青道经一卷苍帝君授苍元上箓北斗眞经中命四旋经四卷白帝君授太素玉箓宝玄经三卷赤帝君授龙胎太和丹经二卷黄帝君授四气上枢太元黄书八卷青帝君授通光阳霞之符苍帝君授郁眞箫凤之符白帝君授皓灵扶希之符赤帝君授四明朱碧之符黄帝君授中元八维玉门之符右十书于太华山西洞玄石室受谷希子青帝君授青精日水青华芝上皇金箓太素眞人授太上郁仪文太素眞人授太上结璘文太素眞人授太上隐书上清三元君授玉玺金眞四眞人授神虎符流金火铃日中五帝君授挥神之章九有之符青精日𥹋云碧玄腴月中五帝夫人授流星夜光章十明之符黄琬紫津之𥹋月华云膏右裴君所受衆书符之目裴君授支子元服茯苓法焦山蒋先生所传茯苓五斤盛治去外皮乃擣下细簁以渍白蜜三斗中盛之以铜器若耐热曰瓦器以此器着大釜中着水裁半于所盛药器腹微火烧釜令水沸煑药器数反侧药令相和合良久蜜销竭煎岀着铁臼中擣三万杵令可丸但服三十丸如梧桐子大百日百病除二百日可夜书二年使鬼神四年玉女侍卫十年夜视有光能隐能彰长生乆视服此一年百害不能伤疾病不复干色反婴儿肌肤充悦白发再黑眼有流光合药斋三日煑之于宻盛处勿令妇人鸡犬见及秽漫之也五斤茯苓三斗白蜜爲一剂当作木盖盖之煑药器上勿露也煑之时反侧药熟乃开之耳火以好薪炭不可用不成樵辈以煑之也当用意伺候料视恒以爲意欲并合多少在意药成预作丸盛之以宻器可经于千岁不败裴君受支子元服胡麻法蒋先生于黄金鼈祖山中授支公也胡麻三斗肥者黄黑无拘在可择之使精洁于微火上熬令香气极令燥细擣以爲散令没没尔勿下簁白蜜三斗以胡麻散渍会蜜中搅令相和使调帀安器着釜水中乃煑如前煑茯苓法也伺候令煎竭可擣乃出擣之三万杵如桐子大旦服三十丸尽一剂肠化爲筋不知寒热面反童颜役使衆灵蒋先生惟服此二方先生已凌烟化升唿吸立至出入无间舆乘羣龙上朝帝眞位爲仙宗者也当簸择胡麻令精此二方与世方书小异裴君所祕者验而有实也云体先不虚损及年少之时当服茯苓若出三十者当服胡麻蒋先生云此二方是大有之要法长生神仙之祕宝宝玄经云茯苓治少胡麻治老合以斋戒服以朝蚤卉醴华腴火精水宝和以爲一还精归宝此之谓也卉醴华腴蜜也火精茯苓也水宝胡麻也裴君以年少时所用故服茯苓二方同耳皆长生不死必仙之奇方也若大有资力者亦可合二物倍用蜜共煎擣以爲丸乃佳亦并治老少矣茯苓胡麻不必别作之也此二方蒋先生乃各在一处授支公不顿之也是以焦山而茯苓方传鼈祖而胡麻方出明道祕之文乃不可得一尽其根源也至于支公授裴君亦乃顿倒囊笈之奥言肆倾玄眞之祕涂将以逆鉴察天録必当巳知应爲仙眞乎云笈七签卷之一百五云笈七籖正统道藏三家本一百二十二卷太玄部云笈七签卷之一百六甘六传清虚眞人王君内传华存师清虚眞人王君讳褒字子登范阳襄平人也安国侯七世之孙君以汉元帝建昭三年九月二十七日诞焉洪基大业世籍贵盛君父讳楷以德行懿美比州所称举茂才除议郞转中垒大夫上党太守黄门侍郞侍中左将军鴈门太守楷正色彤管坦诚献替纳言推谟披衿拔领率职莅民政以礼成舍刑宽赋不肃而敬天子贤之迁殿上三老使宾皇太子讲春秋尚书论语礼易恢恢仁长循循善诱微言旣甄搢绅乘其范大义已陈百王格其淮迁光禄大夫谥曰文侯夫人司马迁之孙淑愼沈博德配母仪盖以清源高流圆颕远映灵根散条芳华朗曜是用忠孝启于上叶善诱彰于文德世载英旄斯人有焉君体六和之妙炁挺天然之嘉质含岳秀以植韵秉灵符而标贵晖灼焕于三晨峻逸超于玄风少读五经傍看百子综筭象纬通探阴阳及风炁律吕靡有不览也父爲娉永相孔光女娶妇在室以和人伦而君凝形淳观明德独徃高期眞全絶不内盼峨峨焉若望庆云之沓轸浩浩焉似汎沧溟之无极神栖万物之岭炁迈霄汉之津鸿渐邓林展翮东园将藏凤羽以翳于南风匿龙华以沈于幽源是乃夜光潜跃映耀于难掩遂名沸絶圃声驰京夏四府交辟君即闲夜之感喟然悲叹曰人间尘蔼趣竞得失利害相攻有踰鹓鶵之视老燕矣遂决志辞亲入华山中九年契阔备至精感昊穹神映幽人体期冥灵心唱至眞尔一日夜半忽闻林泽中有人马之声箫鼓之音须臾之间渐近此山仰而望之见千骑万乘浮虚空而至神人乘三素云辇手把虎符朱钺启途握节执旄曲晨倾荫锦旍蔽虚神人暂停驾而言曰吾太极眞人西梁子文也闻子好道劬劳山林未该眞要诚可愍也勤企长生实爲至矣君乃驰诣轮毂之下叩头自搏而言曰褒以肉人愚顽庸贱体染风尘恣躁乱性然少好生道莫知以度眞人曰夫学道无师无縁自解我太极眞人神仙之司主试校学者领举正眞尔子玄録上清金书东华名编清虚位登小有必当掌括宝籍爲天王之任尔但注心四景勤慕上业道自成也后隐阳洛山中感南极夫人西城眞人并降南极夫人乃指西城曰君当爲王子登之师子登亦佳弟子也良乆西城眞人长叹而谓君曰夫学道者谅不可以仓卒期求生者不可以立尔综故冥术栖于玄元而高偕太妙凌重霄以累抗矣夫道虽无形其实有焉妙虽昧昧其实坦然子当勤求其无然后见其至有子广延诸妙然后究其坦大得有则有生得妙则年全也子求生虽笃而未见其涯慕道虽勤而未启其门殆犹沿涌波以索鸟巢寻长木而访渊鳞尔是故子心疲于导引而朱宫爲之丧溃肺弊于理炁故神华爲之凋落肝劳于视盼而魂精爲之辽索脾竭于守神而丹田爲之阂滞肾困于经纬而津液爲之不泽胆锐于趣竞故四肢爲之乱作五脏相攻六腑顚覆三焦滞而不泻八关絶而无续赖䭀饭以劲汝身恃丹青以固汝内尔正可却衰白之凋折犹不免必死之期会徒有万年之寿岂足贵乎西城眞人遂以即日授君太上宝文八素隐书大洞眞经灵书八道紫度炎光石精玉马神眞虎文高仙羽玄凡三十一卷依科立盟结誓而付乃将君观玄洲须臾而至四面大海悬涛千丈洲上宫阙朱阁楼观琼室瑶房不可称记西城眞人曰此僊都之府太上丈人处之乃将君入紫桂宫见丈人着流霞羽袍冠芙蓉之冠腰带神光手把火铃侍女数百龙虎卫阶太上丈人与西城眞人相礼而已相携共坐君时侍侧焉太上丈人曰彼所谓王子登乎学道遭逢良师将得之矣西城眞人笑因命君拜拜毕太上丈人使坐北向丈人乃设厨膳唿吸立具灵肴千种丹醴湛溢燔烟震檀飞节玄香陈钧天之大乐击金璈于七芒崆峒启音彻朗天丘于是龙腾云崖飞凤鸣啸山阜洪鲸涌波凌涛云起太虚风生广辽灵歌九眞雅吟空无玉华作唱西妃折腰尔乃衆仙挥袂万神迁延羽童拊节庆云缠绵于是太上丈人会二十九眞人皆玄洲之太眞公也其第一眞人自称主仙道君指君而向西城眞人言曰彼悠悠者将西城之室客上宰之宾友耶视此子心眸澄邈神渟形凝圆晨不焕六景发华殆眞人之美者小有之贤王也未彼果何人哉于是西城眞人笑而答曰道君今何清音之不妙曲间之陋碎哉请粗陈其归要焉盖夫圣匠剖太混之一朴分爲亿万之体发大藴之一包散爲无穷之物是故立三光唿天而置晷仪封区域唿地而制五服制漏刻以分日夜正四时以财岁月五位以正方面山川以定险阻城郭以自居焉兵械以自卫焉旌旗舆服以自表用九谷以自养凡此之类象玄乎天而形存乎地日月有幽明之分寒暑有生杀之炁震雷有出入之期风雨有动静之节类炁浮乎上而衆精流乎下废兴之数治乱之运贤愚之质善恶之性刚柔之炁寿夭之命贵贱之位尊卑之班吉凶之徴穷达之期普陈矣性发乎天而命成乎人也故立之者天而行之者道受焉性合神同混而爲一流通并行不可细得分别也于是主仙道君命侍女范运华赵峻珠王抱台等发琼笈披緑藴出上清隐书龙文八灵眞经二卷授子登又以云碧阳水晨飞丹腴二升赐君君拜服之眞人遂将君还西城九年道成绐飞飈之车东行渡启明沧海登广桑山入始晖庭诣太帝君稽首再拜太帝授以龙景九文紫凤赤书上清神图八道玉箓次南行渡渤海丹海登长离山诣南极紫元夫人一号南极元君授以九道回玄太丹緑书又诣赤台童子华盖上公授以五云夜光云琅水霜南极夫人曰昔日之言岂负举哉君稽首谢恩辞退次西行渡庾丘巨海沉羽之津登丽农山诣紫盖晨夫人景眞三皇道君授以玉道緑字回曜太眞隐书次北逰渡彫柔玄海济飮龙上河匏瓜津登广野山诣高上虚皇大道玉君会其出逰驾日月之晨乘紫始之光郁蔼黄素之云勃蔚八景之曜飞眞万亿不可称数君再拜道侧唱者曰闻君乃诣上清玉晨帝君玄清六微元君二君授以宝洞飞霄絶玄金章及赐太极隐书龙明珠绛和云芝君拜而飮之即身金色项映圆光七曜散华流焕映形又退登阆风之野玄圃之宫诣中皇玉帝受解形遯变流景玉经乃越郁絶济弱河西诣龟台谒九灵太眞上清夫人退更清斋三月受三华宝曜琼文琅书灵晖上箓七晨素经退又清斋三年浮浩汗之河登白空虞山山周回三万里逰行翌日趋诣紫清太素琼阙即太素三元上道君所治焉处丹灵白玉宫飞映絶曜紫霞落焕七光交陈结于云宇之上奇丽玄黄不可名字仙童玉女侍右天尊盖无数也君旣至稽首再拜诣琼阙之下乆时太素三元上道君乃使绣衣命者西林藻授君金眞玉光流金火铃豁落七元八景飞晨又使清眞左夫人郭灵盖右阳玉华仲飞姬赍神策玉玺授君以爲太素清虚眞人领小有天王三元四司右保上公治王屋山洞天之中给玉童玉女各三百人主领上清玉章太素宝玄太极上品九天灵文六合祕籍山海妙经悉主之焉又緫括洞内明景三宝得乘虎旂龙辇金盖琼轮八景飞舆出入上清受事太素寝宴太极也后归西城清斋三月授书爲太素清虚眞人矣紫阳眞人周君内传紫阳眞人姓周讳义山字季通汝阴人也汉丞相勃七世之孙以冠族播流世居贵宦祖父玄元凤元年爲青州刺史父祕爲范阳令时君始生焉父后积秩累迁官至陈留刺史君时年十六随从在郡始读孝经论语周易爲人沉重少言笑喜怒不形于色好独坐静处不结名好然精思微宻所存必感常以平旦之后日出之前正东向立潄口咽液服炁百数向日再拜旦旦如此爲之经年父怪而问之所行何等君长跪对曰义山中心好日光长景之晖是以拜之尔至月朔旦之日輙逰市及闾阎陋巷之中见穷乏饥饿之人解衣与之时时上登名山喟然悲叹或入石室中欢然独笑时陈留大儒名士闻君盛德体性沉美咸修诣焉君辄称疾不见宾客汉侍中蔡咸陈留高士亦颇知道闻君德行数徃诣君辄解疾不欲见之父乃大怪怒责之督切使出见之旣不得已遂出相见咸大发淸谈及论神仙之道变化之事君乃凝默内闭敛神虚静颔而和之一不答也是岁大旱斗米千钱路多饥莩君乃倾财竭家以济其困阴行之人亦不知是君之慈施也对万物如临赤子斯积善德仁爱之施矣后遇陈留黄泰告君曰闻君好道阴德流行用思微妙诚感于我是以相诣吾是中岳仙人须林字子玄也本卫人灵公末年生少好道德受学于岑先生见授炼身消灾之道术后又遇仇公公乃见教以服炁之法还神守魂之事吾行之甚验大得其益子少知还阳精髓不泄又知导引服炁吞景咽浆不复须阴丹内术补胎之益也然犹三虫未坏三尸未死故导引服炁不得其理可先服制虫细丸以杀谷虫虫有三名一名青古二名白姑三名血尸谓之三虫三虫在内令人心烦满意志不开所思不固失食则饥悲愁感动精志不至仍以饮食不节断也虽复断谷人体重滞奄奄淡闷所梦非眞顚倒翻错邪俗不除皆由此虫在内揺动五藏故也杀虫之方如后附子麻子地黄六两术茱萸根桂云芝英凡七种先取菖蒲根煑浓作酒使清淳重美一斗半以七种药㕮咀内器中渍之亦可不用㕮咀三宿乃出曝之令燥又取前酒汁渍之三宿又出曝之须酒尽乃止曝令燥内铁臼中擣之下细簁令成粉取白蜜和之令可丸以平旦东向初服二丸如小豆渐益一丸乃可至十余丸也治腹内絃实上炁心胷结塞益肌肤令体轻有光华尽一剂则虫死虫死则三尸枯三尸枯则自然落矣亦可数作不限一剂也然后合四鎭丸加曾青黄精各一两以断谷毕若导引服炁不得其理可先服食衆草药巨胜茯苓术桂天门冬黄连地黄大黄桃糛及皮任择焉虽服此药以得其力不得九转神丹金液之道不能飞仙矣爲可延年益寿亦辟其死也君按次爲之服食术五年身生光泽彻视内见五脏乃就仙人求飞仙要诀仙人曰药有数种仙有数品有乘云驾龙白日升天与太极眞人爲友拜爲仙宫之主其位可司眞公定元公太生公及中黄大夫九气丈人仙都公此皆上仙也或爲仙卿大夫上仙之次也逰行五岳或造太清役使鬼神中仙也或受封一山緫领鬼神或逰翔小有群集清虚之宫中仙之次也若食谷不死日中无影下仙也或白日尸解过死太阴然后乃仙下仙之次也我受涓子祕要是中仙耳子名上金书当爲眞人我之道非子非眞人所学也今以守三之一法灵妙小有之书二百事传子石菌朱柯若干芝与子服之吾道毕矣子可远索师也君再拜受教退而服神芝五年目视千里外日行五百里遂巡行名山寻索仙人闻蒙山栾先生能读龙硚经遂徃寻之遇衍门子于是授以龙硚经及三皇内文退登王屋山遇赵佗子受芝图十六首及五行祕符又遇黄先生受黄素神方五帝六甲左右灵飞之书四十四诀退登磻冡山遇上卫君受太素传左乙混洞东蒙之録右庾素文摄杀之律退登嵩高山遇中央黄老君合会仙人在其上太室洞门之内君顿头再拜乞长生度世黄老君曰子存洞房之内见白元君耶君对曰实存洞房尝见白元君黄老君曰子道未足矣未见无英君也且复逰行受诸要诀当以上眞道经授子矣见白元君下仙之事可寿三千年见无英君乃爲眞也可寿一万年矣君再拜受教而退逰行天下名山大泽西登白空山遇沙野帛先生受太清上经退登峨嵋山入空洞金府遇甯先生受太丹阴书八禀十诀退登岷山遇阴先生受九赤班符退登岐山遇臧延甫受忧乐曲素诀辞乃登梁山遇淮南子成受天关三图乃退登牛首山遇张子房受太清眞经乃退登九嶷山遇李伯阳受李氏幽经乃逰登钟山遇高丘子受金丹方二十七首乃登鹤鸣山遇阳安君受金液丹经九鼎神丹图乃登勐山遇青精先生受黄素传乃登陆浑山潜入伊水洞室遇李子耳受隐地八术乃登戎山遇赵伯玄受三元素语乃登阳洛山遇㓜阳君受青要紫书三五顺行乃登霍山遇司命君受经命青图上皇民籍乃登乌鼠山遇墨翟子受紫度炎光内视图中经乃登曜名山遇太帝候夜神童受金根之经乃登委羽山遇司马季主受石精金光藏景化形乃登大庭山遇刘子先受七变神法乃登都广建木遇谷希子受黄炁之法太空之术阳精三道之要乃登桐栢山遇王乔受素奏丹符乃登太华山遇南岳赤松子受上元眞君书乃登太冥山遇九老仙都君受黄水月华四眞法乃登合黎山遇皇人受八素眞经太上隐书乃登景山遇黄台万毕先生受九眞中经乃登玄垄羽山遇玉童十人九炁丈人得白羽紫盖服黄水月华法乃到桑林登扶广山遇青眞小童君受金书祕字乃退南行朱火登丹陵山遇龚仲阳受仙忌眞记乃西逰登空山见无英君而退洞房中无英君处其左白元君处其右黄老君处其中无英君服金精朱碧玉绫之袍光赤朝霞流景耀天要太上灵炁之章佩九帝祛邪之策戴翠上紫灵之冠盖太玄丹灵上元赤子之祖父也左连青宫之炁炁灌万神乃未有天地先自虚空而生矣白元君服丹玉之锦云罗重袍白光内朱流景参天垂晖映神玄黄彻虚要太上灵精之章佩玄元摄魔之策戴招龙皂冠盖玉房云庭上元赤子之父右夹皓青之室朝运生者也中央黄老君是太极四眞王之师老矣上摄九天中逰崑崙黄阙来其外紫户在其内下与二君入洞房圆三寸威仪具焉夫至思神见得爲眞人若见白元君得爲下眞寿三千岁若见无英得爲中眞寿万岁若见黄老与天相倾上爲眞人列名金台君旣诣之乃再拜顿首乞与上眞要诀黄老君曰可还视子洞房中君乃冥目内视良乆果见洞房之中有二神人无英白元君也被服状如在空山中者黄老君笑言曰微乎深哉子用意思之精也此白日升天之道子还登常山授子上眞之道君乃还常山石室中斋戒念道复积九十余年中白元君无英君黄老君遂使受之大洞眞经三十九篇有玉童二十一人玉女二十一人皆侍直烧香昼夜习之积十一年遂乘云驾龙白日升天上诣太微宫受书爲紫阳眞人佩黄旄之节八威之策带流金之铃服自然之衣食玉醴之𥹋飮金液之浆治葛衍山金庭铜城所谓紫阳宫也紫阳有八眞人君处其右一日三登崑崙一朝太微帝君以磻冢爲紫阳别宫所谓洞庭潜宫也磻冡山有洞穴潜行通王屋淸虚小有天亦潜通阆风也马明生眞人传马明生者齐国临淄人也本姓和字君宝少爲县吏捕贼爲贼所伤遇太眞夫人适东岳见而悯之当时殆死良久忽见一女子年可十六七服奇丽姿容絶世行步其傍问君宝曰汝何伤血也君宝以实对夫人曰汝所伤乃重刃关于肺五脏泄漏血凝绛府炁激肠外此将死之急也不可复生如何君宝知是神人叩头求哀乞赐救护夫人于肘后筒中出药一丸大如小豆即令服之登时而愈血絶疮合无复惨痛君宝再拜跪曰家财不足以谢不知何以奉答恩施惟当自展驽力以报所受尔夫人曰汝必欲以谢我意亦可佳可见随去否君宝乃易名姓自号马明生随夫人执役夫人入东岳岱宗山峭壁石室之中上下悬絶重巖深隐去地千余丈石室中有金牀玉几珍物奇玮乃人迹所不能至处也明生初但欲学金疮方旣见其神仙来徃乃知有不死之道旦夕供给扫洒不敢懈倦夫人亦以鬼怪狼虎眩惑衆变试之明生神情澄正终不恐惧又使明生他行别宿因以好女于卧息之间调戏令接之明生心坚志静固无邪念夫人或行去十日五日还或一月二十日辄见有仙人宾客乘龙驾凤徃来或有拜谒者眞仙弥日盈座客到辄令明生出外别室或立致精细厨食肴果非常香酒奇浆不觉而至不可目名或唿明生坐与之同饮食又闻空中有琴瑟之音歌声宛妙夫人亦时自弹琴瑟有一弦五音并奏高玄响激闻于数里衆鸟皆爲集于岫室之间徘徊飞翔驱之不去盖天人之乐自然之妙音也夫人栖止常与明生同石室中而异榻尔幽寂之所都惟二人或行去亦不道所徃之处但见常有一白龙来迎夫人即着云光绣袍乘白龙而去袍上专是明月珠缀着衣缝带玉佩戴金华太玄之冠亦不见有从者旣还即龙自去不知所在石室玉牀之上有紫锦被褥绯罗之帐中有服玩之物瑰金凾英玄黄罗列非世所有不能一一知其名也有两卷素书上题曰九天太上道经明生亦竟不敢发舒视其文也惟供给扫洒守巖室而巳至于玩服亦不敢窃窥之亦不敢有所请问如此五年愈加勤肃辄不怠惰夫人叹而谓之曰汝可谓眞可教也必能得道者也以子俗人而不淫不慢恭仰灵炁而莫之废虽欲求死亦焉可得乎因以姓字本末告之曰我名婉罗字勃遂事玄都太眞有子爲三天太上府都官司直緫纠天曹事官秩比人间卿佐也年少数委官逰逸虚废事任有司奏劾降主东岳退眞王之编司鬼神之师五百年一代其职因来视之励其后使修守政事以补其过我乆在人间今奉君王命又被太上召不复得停念汝专谨故以相语欲教汝长生之方延年之术而我所受服以太和自然龙胎之体适可授三天眞人不可以教始学之者固非汝所得闻矣纵或闻之亦必不能用以持身也有安期先生晓金液丹法其方祕要便可立用是九君太一之道白日升天者矣安期明日来吾将以汝付嘱之焉相随稍久其术必传明日安期先生至乘駮骈着绯衣戴远逰冠带玉珮及虎头鞶囊视之可年二十许洁白严整从六七僊人皆执节奉卫见夫人揖之甚谨称下官须臾设酒果厨膳飮宴半日许夫人语明生曰吾不复得停汝随此君去勿忧念也我亦时时当徃视汝因以五言诗二篇赠之可以相存明生流涕而辞乃随先生受九丹之道诗曰其一暂舍墉城内命驾岱山阿仰瞻太淸阙云楼郁嵯峨虚中有眞人来徃何纷葩鍊形保自然俯仰食太和朝朝九天王夕馆还西华流精可飞腾吐纳养青牙至药非金石风生自然歌上下凌景霄羽衣何娑婆五岳非妾室玄都是我家下看荣竞子笃似蛙与蟆顾盼尘浊中忧患自相罗苟未悟妙㫖安事于琢磨祸凑由道泄宻愼福臻多其二昔生崑陵宫共讲天年延金液虽可遐未若太和僊仰登冥灵台虚想咏灵人忽遇扶桑王九老仙都眞驾骖紫虬辇灵颜一何鲜启我寻长途邀我自然津告以鸿飞术受以玉胎篇琼膏凝玄炁素女爲我陈俯挹琳凤腴仰上飘三天云纲立尔步五岳可暂还玄都安足远蓬莱山脚间传授相亲爱结友爲天人替即逰刑对祸必无愚贤祕则享无倾泄则躯身顚明生乃随安期先生负笈西之女几北到圆丘南至秦庐潜及青城九嶷周逰天下二十年中勤苦备尝安期乃曰子眞有仙骨何专恭之甚耶吾所不及也遂授以太清金液神丹方而告之曰子若未欲升天但先服半剂与明生相别而去明生乃入华阴山依方合金丹饵之半剂得仙而与俗人无异人莫识其非凡汉灵帝时惟太傅胡广知其有道尝访明生以国祚大期问之明生初不对后亦告焉无不验者后人怪其不老遂复服金丹半剂白日昇天临去着诗三首以示将来汉光和三年也诗曰其一太和何乆长人命将不永噏如朝露晞奄忽睡觉顷生生世所悟伤生由莫静我将寻眞人澄神挹容景盘桓崑陵宫玄都可驰骋涓子牵我逰太眞来见省朝朝王母前夕归钟岳岭仰採琼瑶葩俯潄琳琅井千龄犹一刻万纪如电顷其二天地自有常人命最险毳年若惊弦发时犹轻矢逝虽有灼灼姿玉爲尘土秽林草无秋耀緑叶岂终岁惜此繁茂摧哀彼寒霜厉有存理必亡有兴故有废眞官戏玄津与物无凝滞神沖紫霄内形栖山水际对虚忘有怀逰目记容裔风尘将何来眞道故可大其三浊涂谅爲叹世乐岂足预振褐扫尘遐飘飘独远举寥寥巖岳际萧萧纵万虑灵眞与我逰落景乘鸿御朝乘云轮来夕驾扶揺去嗷嘈天地中嚣声安得附阴眞君传阴长生者新野人汉和帝永元八年三月巳丑立皇后阴氏即长生之曾孙也少处富贵之门而不好荣位潜居隐身专务道术末闻有马明生得度世之道乃以入诸名山求之到南阳太和山中得与相见乃执奴仆之役亲运履舄之劳明生不教以度世之法但旦夕与之高谈荣华当世之事治生园圃之业十余年长生未尝懈怠同时有共事明生者十二人皆怨恚归去独长生礼敬弥肃而明生数因言语得失之际屡骂之长生乃和颜悦心奉谢不及如此积二十年后清闲之日明生问其所欲长生跽曰惟乞生尔今以粪草之身委质天匠不敢有所汲汲惮于迟速也明生哀其语乃告之曰子眞是能得道者也乃将长生入青城山中煑黄土爲金以示之立坛歃血即日以太清金液神丹授之欲别去长生乃叩头陈谢暂留仙驾拜辞曰弟子少长豪乐希执卑逊尅身励己若临氷谷不能弘道讃德宣畅妙味徒尸素壁立而老耄及之是以心存生契舍世寻眞天赐嘉会有幸遭遇自执箕箒二十二年心力莫植常惧毁替筋力弱蒲簿微効靡骋恩养不酬夙夜感慨告以更生顿受灵方是将灰之质蒙延续之年炎林燋草惠膏泽之霑若絶炁以其苏息瞽闇开其视听感荷殊戴非陋词所谢昔太岁庚辰闻先生与南岳眞人洪崖君云成公瀛洲仙女数人共坐论传授当委绢之誓教授有交带之盟应祭九老仙都九炁丈人诸君祷祠受之大药必行不祭而受爲之不成弟子预在曲室尝侍帷侧亦具闻诸仙起末得道之言说昔受丹节度矣先生今日见谕不复陈此或非先生所授之不尽将恐是弟子困穷尔马明生慰谕之曰非有不尽汝性耽玄味专炁而和灵官幽鉴以相察矣不复烦委爲俗人之信耳于是长生入武当山石室中合丹又服半剂不即升天而大作黄金数万斤以布施天下穷乏不问识与不识周行天下与妻息相随举门皆寿后委之入平都山白日升天临去着书九篇云上古仙者多矣不可具记而论但汉兴已来高士得仙者四十五人迨予爲六矣二十人见尸解去余者白日升天焉弟子丹阳葛洪字稚川日尝闻谚言有云不夜行则不知道上有夜行人今不得仙者亦安知天下山林间宻自有学道得仙者耶阴君已服神药虽未升天然方以严丽同声相应便自与仙人相寻求闻见故知此近世诸仙人之数尔而俗人谓爲不然巳所不闻则谓之无有不亦悲哉夫草泽闲士以隐逸得志经籍自娱不耀文彩不扬名声不修求友不营闻达犹不能识之又况仙人亦何急令朝菌之徒知其所云爲哉阴眞君自叙惟汉延光元年新野山之子受仙君神丹要诀道成去世副之名山如有得者列爲眞人行乎去来何爲俗间不死之道要在神丹行炁导引俛仰屈伸服食草木可得小道不能永度于世以至天仙子欲闻道此是要言积学所致不爲有神上士爲之勉力加勤下愚大笑以爲不然能知神丹乆视长存吴勐眞人传吴勐字世云豫章人也性至孝小儿时在父母膝下无骄慢色后得道海昏上僚路有大蛇时或断道以炁吸吞行人行旅爲絶勐与弟子徃除蛇害蛇乃入藏深穴勐勑南昌杜公追蛇蛇头高数丈勐踏蛇尾沿背而以足按头弟子斫杀之勐云此蛇是蜀精蛇死则杜毅灭矣果如言将军王敦迎勐道过宫亭庙神具官僚迎勐勐曰汝神王已尽不宜乆居非据我不相问也神乃去至蜀见敦时多疫病勐标浦水百步饮者皆愈日中请水者将千人敦恶之于座收勐奄然失去大相检覆勐恐坐者多乃徐步于万人之中还船天地冥合乘风迅逝一宿至家弟子见两龙负船眼如瓮大勐云敦践人君之位命终此稔其年敦死后太尉庾亮迎勐至武昌便归自言筭尽未至家五十里亡殡后疑化弟子开棺不见其尸许逊眞人传许逊字敬之南昌人也少以射猎爲业一旦入山射鹿鹿胎从弩箭疮中出堕地鹿母䑛其子未竟而死逊怆然感悟折弩而归闻豫章有孝道之士吴勐学道能通灵达圣叹我縁薄未得识之于是旦夕遥礼拜勐乆而弥勤巳鉴其心勐升仙去时语其子云吾去后东南方有人姓许名逊应来吊汝汝当重看之可以眞符授也至时逊果来吊其子以父命将眞符传逊奉修眞感有愈于勐许迈眞人传许迈字叔玄小名映丹阳句容人也世爲冑族冠冕相承映緫角好道潜志幽契曾从郭璞筮卦遇大壮之大有上六爻发璞谓映曰君元吉自天宜学轻举之道初师鲍靓受中部之法及三皇天文一旦辞家徃而不返东入临安县山中散发去累改名远逰服术黄精渐得其益注心希微日夜无间数年之中宻感玄虚太元眞人定録茅君降授上法遂善于胎息内观步斗隐逸每一感通将超越云汉后移临海赤山遇王世龙赵道玄传太初映因师世龙受解束反行之道服玉液朝脑精三年之中面有童颜临应得道三官都禁遣典柄侯周鲂主非使者严白虎出丹简罪簿各执一通诘映诸愆如其无答便当执也赖得龚㓜节李开林相助映甚怖惧强长啸叱咤而答曰大道无亲唯善是与天地无私随德乃矜是以坂泉流血无违龙髯之举三苗丹野涿鹿绛草岂妨大圣灵化高通上达耶吾七世祖许子阿者积仁藴德阴加鸟兽遇凶荒疫疠之年百遗一口子阿散财拯救自营方药已死之命悬于子阿手得济者四百八人德坠我等应得仙者五人皆録字青宫岂是尔辈所可豫乎言毕会司命君遣中候李遵握铃而至鲂等笑而走即得度名东宫爲地仙中品映第五弟谥小名穆官至䕶军长史散骑侍郞年七十二舍世寻仙能通灵降眞先经患满腹中结寒小便不利遇西王母第二十七女号曰紫微夫人谓穆曰此病冢讼之所致家又有怨鬼爲害可服术自得豁然除去紫微夫人因作服术叙以传穆依方修合服十旬都愈眼明耳聪容貌日少司命君授以飞步之道告穆曰渊奇体道解幽达精虚中授物桑德顺贞寛慈博採闻道必行道遥飞步启诚坦平策龙上超浮烟三清寔眞仙之师友乃长里之先生必当封牧钟邑守伯仙京传佐上德列书绛名穆第二子虎牙耀颕玄根列景眞图诸天仙人咸谓爲寅兽白齿定録君所告服药事多隐语志诸姓名曰凤栖乔木素衣炳然履顺思贞凝心虚玄五公石腴彼体所便急宜服之可以少颜三八合明次行玄眞解驾偃息可识洞篇琼刃应数适心高玄栖隐默沉正炁不衰木散除疾是汝所宜次服䭀饭兼谷勿违益髓除患肌肤充肥然后登山咏洞讲微寅兽白齿尔能见机遂得不死过度壬辰偃息盛木玩报周书太极殖简金书西华学服可否自应灵符理契同归神洞相求穆第三子玉斧含眞渊嶷少有徽誉司徒辟掾不就隐居茅山师杨羲受三天正法曲素凤文后定録君授其上道告玉斧曰斧欲学道当如穿井井形愈深土愈难运出若不坚其心正其行岂得见泉源耶又曰夫学道当专注精无散念拨奢侈保沖泊寂焉如宻有所覩熙焉若潜有所得始得道之门也犹未入道之室也所谓知道爲易学道爲难者也若乃幽寂沉味保和天眞耽正六府无视无听此乃道之易也即是不能爲之者所以爲难矣许侯研之哉斧子莹之哉年二十八超然登仙映于东山与穆书曰吾自寄神炁收景东林沐浴明丘乖我同生每东瞻沧流叹逝之迅西盼云崖哀兴内发髣髴故乡郁何垒垒将欲返身归涂但矫足自抑尔于是静心一思逸凭灵虚登巖崎岖引领仰玄眞志飞上逰空竦眞始觉形非我质遂忘躯逐神矣浪心飈外世务永絶足乐幽林外难一塞建志不倦精诚无废遂遇明师见授奇术请讲新妙玉音洞宻吐纳平颜鍊形保骨沖炁夷泯无复内外也但恨吾遭良师之太晚返滞性之不早吾得道之状艰辛情事定録眞君以当说之矣崇赖成覆救济之功天地不能踰也闻弟远造上法偶眞重幽心观灵无炁陶太素登七关之巍峨味三辰以积迁虚落霄表映朗九玄此道高妙非吾徒所闻也亦由下挺禀浅未由望也然高行者常戒在危殆得趣者常险乎将失祸福之萌于斯而用道亲于勤神归精感丹心待眞招之须臾若念虑百端恊以营道虽骋百年亦无冀也三官急难吾昔闻之在前七考之福旣已播之于后因运乘易不亦速耶几成而败自己而作试枝千端因邪而生矣尔想善功苦心劳形勤立功德万物芸芸亦何益哉斧子萧萧其可羡也各不自悟当造此事斧独何人享其高乎师友之结得失所宗託景希眞在于此举也吾方栖神空岫廕形深林採汧谷之幽芝掇丹草以成眞矣昔约道成当还脆信虽未通彻粗有髣髴亦欲暂偃洞野看望坟茔不期而徃冀暂见弟因縁简略临书增怀映报杨羲眞人传杨羲者不知何许人也仕𣈆简文帝爲舍人朝隐唯要人莫能识少好道服食精思遂能进灵接眞屡降玄人茅君定録安九华等授其道要西城王君又教服日月之精及思泥丸绛宫鍊魂制魄灭三尸之法玄淸眞人谓羲曰夫爲道当如射箭箭直徃不顾乃造堋的操志入山惟徃勿疑乃获至眞羲恭受勤行得仙简文后师羲得道鲍靓眞人传鲍靓字太玄陈留人也少有宻鉴洞于幽元深心冥肆人莫之知按洞天记云靓及妹并是先身七世祖李湛张虑者俱杜陵北乡人同在渭桥爲客舍居积行阴德好道希生故福逮于靓等使易世变鍊改氏更生合爲天伦根冑虽异德廕并同靓学明经术纬候师左元放受中部法及三皇五岳劾召之要行之神验能役使鬼神封山制魔𣈆太兴元年靓暂徃江东于蒋山北道见一人年可十六七许好颜色俱行数里其人徐徐动足靓奔马不及巳渐而逺因问曰相观行步必有道者其人曰吾仙人阴长生也太上使到赤城君有心故得见我尔靓即下马拜问寒温未及有所陈阴君曰此地复十年当交兵流血计至苏峻乱足十年也君慕道久矣吾相见当得度尔仙法考得仙者尸解爲妙上尸解用刀下尸解用竹木皆以神丹染笔书太上太玄阴生符于刀刃左右须臾便灭所书者而目死于牀上矣其眞身遁去勿复还家家人谓刀是其人也用竹木如刀之法阴君乃传靓此道又与靓论𣈆室修短之期皆演一爲十广十爲百以表元帝託云推步所知不言见阴君所说是阴君戒其然矣云笈七签卷之一百六云笈七籖正统道藏三家本一百二十二卷太玄部云笈七签卷之一百七甘七传录陶先生小传先生讳弘景丹阳人也㓜标异操聪明多识五经子史皆悉详究善书得古今法不肯婚宦以资营未立且薄逰下位爲宜都王侍读年二十余便稍就服食遵行道要所得符文妙法并是眞人遗迹于是业行渐进乃拂衣止于茅山焉观其神仪明秀盼睐有光形细长项耳间娇矫显然异衆矣华阳隐居先生本起録永明十年太岁巳卯谢詹事瀹先从吴兴还闻先生巳辞世入山甚怀嗟赏于路中仍爲前传虽未能究洽而粗举大纲有似王右军作许先生传翊从叔隐居先生讳弘景字通明丹阳人也宅在白杨巷南冈之东宋初土断仍割秣陵县西乡之桐下里至今居之陶氏本冀州平阳人帝尧陶唐之苗裔也尧治冀州平阳故因居焉汉兴有陶舍爲高祖右司马子青擢位至丞相十三世祖超汉末渡江始居丹阳七世祖濬交州刺史璜之弟仕吴爲鎭南将军封句容侯食邑二千户与孙皓俱降𣈆拜议郞散骑常侍尚书六世祖谟濬第三子永嘉中爲东海王越司马领屯军随王出许昌因败仍复过江爲大将军王敦参军敦爲丞相转军谘祭酒后随敦南下而情惧祸及乃启分属籍禁锢积年晚起爲车骑丞相参军不就昇平四年卒始别葬白石山之岭赡湖北高祖毗有理识器干高奇以文被黜不肯逰宦州郡辟命并不就后板授南安正佐亦不起元兴三年卒曾祖兴公多才艺叵营产殖举郡功曹察孝廉除广𣈆县令义熙二年卒祖隆身长七尺五寸美姿状有气力便鞍马善骑射好学读书善写兼解药性常行拯救爲务行参徴南中郞军事侍从宋孝武伐逆有功封𣈆安侯除正佐固辞颜峻恃宠就求宅以益佛寺弗与因辞官见谮削爵徙广州后被恩除南海酉平县令后监新会郡大明五年卒于彼父讳贞宝字国重司徒建安王刘休仁辟爲侍郞迁南台侍御史除江下孝昌相亦闲骑射善藁𨽻书家贫以写经爲业一纸直价四十书体以羊欣萧思话法深解药术博涉子史好文章美风仪凡逰从与萧思话王钊刘秉周旋多爲诸贵胜所赏遇元徽四年冬御使肤庭通邻国之好甚得雅称昇平元年还都具撰逰历记并诗数千字及所造文章等刘秉索看仍值石头事亡失无复别本不得传世建元三年于县亡背丧还葬旧墓母东海郝夫人讳智湛精心佛法及终有异焉先是贞宝携家随萧之郢州孝建二年萧亡其年九月母觉有娠仍梦见一小青龙忽从身中出直东向而昇天遂视之不见尾旣觉宻语比丘尼云弟子必当生男儿应出非凡人而恐无后尼问其故以所梦答尼云将出家又答审尔亦是所愿时年二十五其冬仍随萧部伍还都住东府射堂前参佐廨中以孝建三年太岁丙申四月三十日甲戌夜半先生诞焉是年乃闰三月明日朔旦便是夏至母即沐浴而起了无余患先生四五岁便好书今犹有六岁时书已方幅成就九岁十岁读礼记尚书周易春秋杂书等颇以属文爲意年十一爲司徒左长史王钊子昊博士十三父贻宅席卷随吏部尚书刘秉之淮南郡十五归都寓憩中外徐冑舍后仍立别宅从此不复还旧庐十七乃冠常随刘秉尹之丹阳郡得给帐下食出入乘厩马秉第二男俣少知名时爲司徒祭酒俣雅好文籍与先生日夜搜寻未尝不共味而食同车而逰俣与江斆褚炫等俱爲顺帝四友故最以才学得名俣作宋德颂连珠七警当世称絶俣旣亡后文章皆零落先生欲爲纂集竟不能得是岁昇明元年冬先生年二十二随刘丹阳入石头城就袁粲建事先生与韩贲糜淡同掌文檄及事败城溃即得奔出俣及第侅爲沙门以逃爲人所获建康狱死人莫敢视先生躬自收殡瘗葬查硎旧墓营理都毕自此弃世寻山而止值宋齐之际物情未安旣结刘宗常怀忧惕父乃因纪僧眞求事高帝于新亭即蒙帐内驱使二年正月沈攸之平从还东府公仍遣使侍弟五息曅六息暠侍读兼助公间管记事先生时年二十三除巴陵王侍郞明年侍从高祖登极还台住殿内除太尉豫章王侍郞先生云革运之际颇有微勤何处不容三两阶级遂不拜又明年随安成王出鎭石头次岁夏丁孝昌府君忧上郢奉迎冬还都安厝世祖即位以振武将军起侍宜都王侍读齐世侍读任皆緫知记室手笔事选须有文才者先生于吉凶内外仪礼表章爰及牋踈启牒莫不絶衆数王书佐典书皆承授以爲淮格诸侍读多有慙惮颇致谗嫉先生亦任之不以介意年二十八服阕召拜左卫殿中将军颇郁时望先生惊亦不解所以即告庾道敏论诸屈滞庾爲面启武帝帝云先帝昔亲命此官卿不知耶其何辞之庾告先生先生喟然叹曰昔不受豫章王侍郞于今五年翻爲此职驿马非骥騄犹欲固辞庾切言之云太元已来此官皆用名家裴松之从此转员外郞但问人才若官何所枉君恐爲尔误我事庾于时正被委任緫知诸王府事先生不获巳而拜矣年二十九清溪宫新成帝宴乐之先生拜表献颂又有伏曼容亦上赋于是勑遣中书省舍人刘系宣㫖褒賛并勑豫旧宫金石会于时上意欲刻此颂于石碑王俭沮议而止时献赋者五人惟以先生爲最将欲迁擢会母忧去职寻授振武将军起特赐酒食省禄随宜都王赴京帝欲幸武进宫先生复作颂颂成而车驾事废不复得奏云此颂体制爽絶倍胜旧格三年还都方除奉朝请拜竟怏怏与从兄书云昔仕宦应以体中打断必期四十左右作尚书郞出爲浙东一好名县粗得山水便投簪高迈宿昔之志谓言指掌今年三十六矣方作奉朝请此头颅可知矣不如早去无自劳辱明年五月遂拜表解职求託巖林青云之志于斯始矣是岁永明十一年壬申岁也先生初隐不欲辞省出仍脱朝服挂神虎门鹿巾径出东亭巳约语左右曰勿令人知尔乃徃与王晏语别晏云主上性至严治不许人作高奇事脱致忤㫖坐贻罪咎便恐违卿此志讵可作先生嘿思良乆答云余本徇志非爲名若有此虑奚爲所宜于是即不诣省直上表陈诚诏赐帛十疋烛二十铤又别勑月给上茯苓五斤白蜜二斗以供服饵先生旣遂命理舳东下衆宾并饯于徴虏亭举酒挥袂皆云江东比来未有此事乃见今日尔于是止于句容之句曲山先生云此山是金坛洞宫周回百五十里名曰华阳之天有三茅司命之府故名曰茅山所以自称华阳隐居亦犹士安之玄晏稚川之抱朴凡絓人间书踈皆以此号代名先善稽古训诂七经大义备解而不好立义异于先儒议论惟着纸不甚口谈尤好五行阴阳风角炁候太一遁甲星历筭数山川地里方国所产及医方香药分剂虫鸟草木考校名类莫不该悉善𨽻书不类常式别作一家骨体劲媚琴棋骑射亦皆领括常言心中恒如明镜触形遇物不觉有滞碍爲人少忧慼无嫉竞淡哀乐夷喜怒时有形于言迹者云皆是欲显事厉物了无欢愠于胷襟先生以甲子乙丑丙寅三年之中就兴世馆主东阳孙逰岳咨禀道家符图经法虽相承皆是眞本而经历模写意所未惬者于是更愽访远近以正之戊辰年始徃茅山便得杨许手书眞迹欣然感激至庚午年又启假东行浙越处处寻求灵异至会稽大洪山谒居士娄慧明又到余姚太平山谒居士杜京产又到始宁山谒法师钟义山又到始丰天台山谒诸僧标及诸处宿旧道士并得眞人遗迹十余卷逰历山水二百余日乃还爰及东阳长山吴兴天目山于潜临海安固诸名山无不毕践身本轻捷登陟无艰赡卹寒栖拯救危急救疗疾恙朝夕无倦其别有阴恩宻惠人莫得知之虽惜人书随误治定在人间制述甚多了不存録谨条先生所撰记世道书名目如左学苑十秩百卷孝经论语集注并自立意共一秩礼序共一卷注尚书毛诗序共一卷老子内外集注四卷三国志讃述一卷抱朴子注二十卷世语阙字二卷续临川康王世说二卷太公孙吴书略注二卷古今州郡记三卷帝王年历五卷眞仪集三卷玉匮记三卷说七曜新旧术二卷占筮略要一卷风雨水旱饥疫占要一卷筭数艺术杂事一卷举百事吉凶历一卷本草经注七卷肘后百一方三卷効验施用药方五卷登眞隐诀三秩眞诰一秩七卷记一卷此一合丹药诸法式节度一卷集金丹药白要方一卷服云母诸石药消化三十六水法一卷服草木杂药法一卷断谷祕方一卷灵方祕奥一卷消除三尸诸要法一卷撰集服炁导引法一卷集人间诸却灾患法一卷又作浑天象高三尺许地居中央天转而地不动二十八宿度数七曜行道昏明中星见伏早晩以机转之悉与天相会云此修道所须非但史官家用又欲因流水作自然漏刻使十二时轮转循环不须守视而患山涧水易生苔垢参差不定是故未立先生形细身长七尺二寸腰止围二尺六寸薄皮肤露筋骨青白色长头面踈眉目鼻小而平直长额耸耳左耳内轮有大黑志如豆耳两孔里各有十余大毛出外二三寸方頥秃鬓露颡少须发右肩上有一紫志如两钱大右股内有数十细黑子多作七星形起正方如铁枪脚眼中常见有异光象左右各类未尝言其状闻人说小来本神仪端洁十五巳上弥爲美茂每出路人多叹羡虽冬月行常执扇自障年二十九时于石头城忽得病不知人事而不服药不饮食经七日乃豁然自差说多有所覩见事从此容色瘦瘁言音亦跌宕阐缓遂至今不得复常音响本清正大小称形言词率易无姿制行步举动翩翩轻利颜仪和明不严毅小大见之皆乐悦附而自令人畏服门徒胥附承奉低肃有如宫庭小来与人有隔数岁便不与人共瓯筯饮食及长逰处宿息常自然安置性不嘲调世中戏谑一切不爲爲人强精魂夜行独宿无所疑畏一生不识魇入山以来巾褐未尝离体梁茅山贞白先生传吴荆牧陶濬七代孙名弘景字通明丹阳秣陵人也初娠母梦日精在怀并二天人降执香炉觉语左右曰当孕男子非凡人亦恐无后及生标异㓜而聪识成而博达因读神仙传便有乘云驭龙之志年十七与江斆褚炫刘俣爲宋昇明四友仕齐历数王侍读皆緫记室牋踈精丽爲时所重师法及清溪宫成献颂宣㫖褒賛无欲刻石王俭议异乃止年二十余服道后就兴世馆孙先生谘禀经法精行道要殆通幽洞微转奉朝请乃拜表解职答诏优叹赐与甚厚公卿祖之徴虏亭供帐甚盛咸云自齐巳来未有斯事遂入茅山又得杨许眞书遂登巖造静自称华阳隐居书踈亦如此代名特爱松风庭院皆植每闻其响便欣然爲乐至明帝欲迎徃蒋山恳辞得止然勑命饷赉恒爲烦剧乃造三层楼先生居其上弟子居中接宾于其下令一小坚传度而已潜光隐曜内修祕宻深诚所诣远属霞人可谓感而遂通者也身长七尺八寸爲性圆通谦谨心如明镜遇物斯应少忧戚无嫉竞灭喜怒澹哀乐或有形于言迹者是显事厉物深慕张良之爲人率任轻虚飘飘然恒有云间器其所修爲皆自得于心非傍识能及尤长于铨正伪谬地理历筭文不空发成即爲体造浑天仪转之与天相会其纂眞诰隐诀注老子等书二百余卷至永元二年深託向晦及梁武帝革命议国号未定先生乃引诸谶记梁是应运之符又择郊禅日灵验昭着勑使入山宣㫖酬谢帝旣早与之逰自此之后动静必报先生旣得祕诀以爲神丹可成恒苦无药帝皆给之又手勑咨迓先生画两牛一牛散放于水草之间二牛着金笼头有人执绳以杖驱之帝笑曰此人无所求欲効曳尾龟岂有可致之理时有大事无不前巳奏陈时人谓爲山中宰相以大通初献刀二一名善胜二名成胜爲佳宝梁帝金楼子云于隐士重陶贞白士大夫重周弘正其于义理精博无穷亦一时名士也先生常作诗云夷甫任散诞平叔坐谈空不言朝阳殿化作单于宫其时人事竞谈玄理不习武事侯景之难并如所言大同二年告化时年八十五颜色不变屈伸如常屋中香气积日不散诏赠中散大夫谥曰贞白先生仍遣舍人监护丧事监弟子数十人唯王远知陆逸沖称上足焉云笈七签卷之一百七云笈七籖正统道藏三家本一百二十二卷太玄部云笈七签卷之一百八甘八列仙传赤松子赤松子者神农时雨师服水玉以教神农能入火自烧至崑崙山上常止西王母石室中随风雨上下炎帝少女追之亦得仙俱去至高辛时复爲雨师今之雨师本是焉甯封子甯封子者黄帝时人也世传爲黄帝陶正有人遇之爲其掌火能出五色烟久则以教封子封子积火自烧而随烟炁上下视其灰烬犹有其骨时人共葬于宁北山中故谓之宁封子焉马师皇马师皇者黄帝时马医也知马形气死生之诊理之辄愈后有龙下向之垂耳张口师皇曰此龙有病知我能理乃鍼其唇下口中以甘草汤飮之而愈后数有疾龙出其陂告而治之一旦龙负而去赤将子舆赤将子舆者黄帝时人不食五谷而噉百草花至尧时爲木工能随风雨上下时于市中货缴亦谓之缴父偓佺偓佺者槐山採药父也好食松实形体生毛长数寸两目更方能飞行逐走马以松子遗尧尧不暇服也松者简松也时人受服者皆至二三百岁焉容成公容成公者自称黄帝之师见周穆王能善补导之事取精于玄牝其要谷神不死守生养精炁者发白复黑齿堕更生事与老子同亦云老子师方回方回尧时隐人也尧聘以爲闾士鍊食云母粉亦与人民之有病者隐于五柞山中夏启末爲宫士爲人所劫闭之室中从求道回化而得去更以方回印封其户时人言得回一圆泥涂门户终不可开涓子涓子齐人好饵术接食其精至三百年乃见于齐着天地人经四十八篇后钓于荷泽得鲤腹中有符隐于宕山能制风雨受伯阳丸僊法淮南王安少得其文不能解其㫖也其琴心三篇有条理焉啸父啸父冀州人少在西周市上补履数十年人不知也后奇其不老好事者造求其术不能得唯梁母得其作火法临上三亮山与梁母别列数十火而昇天西邑多奉祀之焉师门师门者啸父弟子也亦能使火食桃李葩爲夏孔甲龙师孔甲不能顺其心意杀而埋之野外一旦风雨迎之讫则山木皆焚孔甲祀而祷之还而道死务光务光夏时人耳长七寸好琴服蒲韭根汤伐桀因光而谋光曰非吾事也汤曰孰可曰吾不知也汤曰伊尹何如曰强力忍垢吾不知也汤旣克桀以天下让于光曰智者谋之武者遂之仁者居之古之道也吾子胡不遂之请相吾子光辞曰废上非义也杀人非仁也人犯其难我享其利非廉也吾闻非义不受其禄无道之世不践其位况于尊我我不忍也遂负石自沈蓼水巳而自匿后四百余岁至武丁时复见武丁欲以爲相不从武丁以舆迎而从逼不以礼遂投河浮山后逰尚父山仇生仇生者不知何许人汤时爲木正三十余年而更壮皆知其寿人也咸共师奉之其人云常食松脂在尸乡北山上自作石室至周武王幸其室祠之邛䟽卭䟽者周封史也能行炁鍊形煑石髓而服之谓之石钟乳至数百年徃来入太室山中有卧石牀枕焉马丹马丹者𣈆狄人也当文侯时爲大夫至献公时复爲幕正献公灭狄杀恭太子丹去至赵宣子时乘安车入𣈆都候诸大夫灵公欲仕之逼不以礼有迅风发屋丹入回风中而去北方人尊而祠之陆通陆通者云楚狂接舆也好养生食橐卢木实及芜菁子逰诸名山在蜀峨嵋山上人世世见之历数百年也葛由葛由者羌人也周成王时好刻木羊卖之一旦骑羊而入蜀蜀中王侯贵人追之上绥山绥山在峨嵋山西南高无极也随之者不复还皆得仙道故里谚曰若得绥山一桃虽不得仙亦足以豪山下立祠数十处也琴高琴高赵人能鼓琴爲宋康王舍人行涓彭之术浮逰冀州涿郡间二百余年后辞入涿水取龙子与诸弟子期期日皆斋洁待于水傍设祀果乘赤鲤来坐祠中且有万人观之留一月复入水去寇先生寇先生者宋人也钓鱼爲业居睢水傍百余年得鱼或放或卖或食常着冠带好种荔食其葩实焉宋景公问其道不告即杀之数十年踞宋城门鼓琴数十日而去宋人家家奉祀焉安期生安期生者琅琊阜乡人卖药于东海边时人皆言千岁翁秦始皇东逰请见与语三日三夜赐金璧度数千万出于阜乡亭皆置去留书以赤玉舄一绩爲报曰后千年求我于蓬莱下始皇即遣使者徐市庐生等数百人入海未至蓬莱山辄逢风波而还立祠阜乡亭海边数十处也桂父桂父者象林人也时黑而时白时黄而时赤南海人见而尊事之常服桂及葵以龟脑和之千丸用十斤桂累世见之今荆州之南尚有桂丸焉瑕丘仲瑕丘仲宁人也卖药于宁百余年人以爲寿而因地动舍坏仲及里中数十家屋临水皆败仲死民或取仲尸弃水中收其药卖之仲被裘而从诣之取药弃仲者惧叩头求哀仲曰非恨汝使人知我尔吾去矣后爲夫余胡王驿使复来至宁北方谓之谪仙人酒客酒客梁市上酒家人也作酒常美售日得万钱有过而逐之主人酒常酢败贫穷梁市中贾人多以女妻而迎之或去或来后百余岁来爲梁丞使民益种芋莱三年当大饥果如其言梁民不死后五年解印绶去莫知所终焉任光任光上蔡人善饵丹卖于都里间积八十九年乃知是故时任光也称说如故后数十年间顷后长老识之赵简子聘与俱归常在栢梯山上三世不知所在𣈆人常服其丹矣祝鸡翁祝鸡翁洛人居尸乡北山下养鸡百余年鸡皆有名字千余头暮栖树上昼放散之欲引唿名即种别而至卖鸡及子得千余万輙置钱去之吴作养鱼池后昇吴山白鹤孔雀数百常止其傍矣朱仲朱仲会稽人常于市上贩珠高后时下书募三寸珠仲读书笑曰眞值汝矣赍三寸珠诣阙上书珠好过度即赐五百金鲁元公主复私以七百金从仲求珠仲献四寸珠送至阙即去下书会稽徴聘不知所在景帝时复来献三寸珠数十枚辄去不知所之云脩羊公脩羊公魏人华阴山石室中有悬石榻卧其上石尽穿䧟略不动时取黄精食之后以道于景帝礼之使止王邸中数岁道不可得有诏问公何日发语未讫牀上化爲白石羊题其脇曰脩羊公谢天子后置石羊于通灵台上羊后复去不知所在稷丘君稷丘君者太山下道士武帝时以道术受赏赐发白再黑齿落更生后罢去上东巡太山君乃冠章甫衣黄衣拥琴来迎拜武帝曰陛下勿上必伤足指及数里左足指果折上讳之但祠而还爲君立祠复百户使承奉之崔文子崔文子太山人世好黄老事居潜山下后作黄老丸成石父祠卖药都市自言三百岁后有疫炁民死者万计长吏告之请救文拥朱旛系黄散以循民间飮散者即愈所愈计万后去蜀卖黄药故世宝崔文赤丸散实近于神焉赤须子赤须子酆人也酆中传世见之云秦穆公主鱼吏也数言酆界灾害水旱十不失一臣向迎而师之从受业以长好食松实天门冬石脂齿落更生发白还黑服霞絶粒后徃吴山下十余年莫知所之犊子犊子邺人也少在黑山採松子茯苓饵而服之且数百年时壮时老时美时丑乃知是仙人也常过酤酒于阳都家都女者眉生而连耳细而长衆以爲异皆言此天人也会犊子牵一黄犊来过都女悦之遂相奉侍都女随犊子出取桃李一宿而返皆连兜甘美邑中随伺逐之出门共牵犊耳而走不能追也旦复在市中数十年乃去见磻山下冬卖桃李也骑龙鸣骑龙鸣者浑亭人年二十于池中求得龙子状如守宫者十余头养食结草庐而守之龙长大稍稍去后五十余年水坏其庐而去一旦骑龙来至浑亭下语云我冯伯昌孙也此间人不去五百里必当死不信之者以爲妖言至八月果水至死者万计主柱主柱不知何所人与道士共上宕山言此有丹砂可得数万斤宕长吏知而上山封之砂流出飞如火乃听柱取爲邑令章君明饵砂三年得神砂飞雪服之五年能飞行与柱俱去矣鹿皮翁鹿皮翁菑川人也少爲府小吏工木精巧举手能成器械岑山上有神泉人不能至小吏白府君请木工斤斧三十人作转轮悬阁意思横生数十日梯道四间成上其巓作祠舍留止其傍絶其二间以自固食芝草饮神泉且七十年菑水来三下唿宗族家室得六十余人令上山半水尽漂一郡没者万计小吏乃辞遣宗家令下山着鹿皮衣遂去复上阁后百余年下卖药于市昌容昌容常山道人自称汤王女食蓬蔂根徃来上下见之者二百余年颜色如二十许人能致紫草货与染家得钱以遗孤寡历世而然奉祠者万计也溪父溪父南郡甗人居山间有仙人常止其家从买瓜教之鍊瓜子与桂附枳实共藏而对分食之二十余年能飞走昇山入水后百余年絶居山顶唿溪下父老与道生时事也山图山图陇西人少好乘马马踏之折脚山中道人教以雌黄当归羌活独活苦参散服之一岁而不嗜食病愈身轻追道士问之自言五岳使之名山採药能随吾使汝不死山图追随之六十余年一旦归来行母服于家期年复去莫知所之谷春谷春栎阳人成帝时爲郞疫死而尸不冷家发丧行服犹不敢下钉三年更着冠帻坐县门上邑中人大惊家人迎之不肯归发棺有衣无尸留门上三宿去之长安止横门上人知追迎之复去之太白山立祠于山上时来至其祠中止宿焉阴生阴生长安渭桥下乞儿常止于市中乞市人厌苦以粪洒之旋复见身中衣不污如故长吏知之试收系着桎梏而续在市中乞又试欲杀之乃去洒者之家室自坏杀十余人故长安謡曰见乞儿与美酒以免破屋之咎子主子主者楚语而细音不知何所人也诣江都王自言宁先生雇我作客三百年不得作直以爲狂人也问先生所在云在龙眉山上王遣吏将上龙眉山巅见宁先生毛身广耳被发鼓琴主见之叩头吏致王命先生曰此主吾比舍九世孙且念汝家当暴死女子三人勿预吾事语竟犬风发吏走下山比归宫中相杀三人王遣三牲立祠焉陶安公陶安公六安铸冶师数行火火一旦散上行紫色冲天安公伏治下求哀须臾朱雀止冶上曰安公安公冶与天通七月七日迎汝赤龙至期赤龙到大雨而公骑之东南上一城邑数万人衆共送视之皆与辞决也赤斧赤斧者巴戎人爲碧鸡祠主簿能作水澒炼丹与硝石服之三十年反如童子毛发生皆赤后数十年上华山取禹余粮饵卖之于苍梧滇江间累世传见之手掌中有赤斧焉唿子先唿子先汉中阙下卜师老寿百余岁临去唿酒家老妪曰急装当与妪共应中陵王夜有仙人持二茅狗来至唿子先子先持一与酒家妪得而骑之乃龙也上华阴山常于山上大唿言子先酒家母在此矣负局先生负局先生不知何许人语似燕代间人常负磨镜局循吴市中衒磨镜一钱因磨之輙问主人得无有疾苦者辄出紫丸药以贻之得莫不愈如此数十年后大疫病家至户到与药活者万计不取一钱吴人乃知其眞人也后上吴山絶崖头悬药下与人将欲去时语下人曰吾还蓬莱山爲汝曹下神水崖头一旦有水白色流从石间来下服之多愈疾立祠十余处阮丘阮丘睢山上道士衣裘披发耳长七寸口中无齿日行四百里于山中种蓊薤百余年人不知时下卖药广阳人朱璜有毒瘕疾丘与七物药服之而去三尸后与璜俱入浮阳山朱璜发明之乃知是神人也地动山崩道絶豫戒于人世共禀奉祠之陵阳子眀陵阳子明铚鄕人好钓鱼于旋溪获得白龙子明惧解钓拜而放之后得白鱼腹中有书教子明服食之法子明遂上黄山採五石脂沸水而服之三年龙来迎去止陵阳山上百余年山去地千余丈大唿下人令上山半所言谿中子安当来问子明钓车在否后二十余年子安死人取葬着山中有黄鹤来栖其冢边树上鸣唿子安邗子邗子自言蜀人好放犬知相犬犬走入山穴邗子随入十余宿行度数百里上出山头上有台殿宫府青松森然仙吏侍卫甚严见故妇主洗鱼与邗符一函使还与成都令乔君君发函有鱼子也着池中养之一年皆爲龙邗复送符还山上犬色更赤有长翰常随邗徃来百余年遂留止山上时下来护其宗族蜀人立祠于穴口常有鼓吹传唿声西南数十里共奉祠焉木羽木羽鉅鹿南和平鄕人母贫贱主助产尝探产妇儿生便开目视母大笑母怖惧夜梦见大冠赤帻守儿言此司命君也当报汝恩使汝子木羽得仙母阴信识之后母生儿字爲木羽所採儿生年十五夜有车马来迎去遂过母家唿木羽爲我御来遂俱去后二十余年鹳雀旦旦以衔二尺鱼着母户上母匿不道而卖其鱼三十年乃发云母至百年乃终玄俗玄俗称河间人服巴英卖药都市七丸一钱善治百病河间王患瘕买药服之下蛇十余头问药意俗曰王瘕乃六世余殃下堕情非王之所招王尝放乳鹿麟母也仁心感天故遭俗尔王家老舍人自言父世见俗俗之身无影王乃唿着日中看实无影王以女娉之俗夜亡去后人见于常山下云笈七签卷之一百八云笈七籖正统道藏三家本一百二十二卷太玄部云笈七签卷之一百九甘九神仙传广成子广成子者古之仙人也居崆峒之山石室之中黄帝闻而造焉曰敢问至道之要广成子曰尔治天下云不待族而雨木不待黄而落奚足以语至道哉黄帝退而闲居三月复徃见之膝行而前再拜请问治身之道答曰至道之精杳杳冥冥无视无听抱神以静形将自正必静必清无劳尔形无揺尔精乃可长生愼内闭外多知爲败我守其一而处其和故千二百年而未尝衰老得吾道者上爲皇失吾道者下爲土予将去汝入无穷之间逰无极之野与日月齐光与天地爲常人其尽死而我独存焉若士若士者古之仙人也莫知其姓名燕人卢敖者以秦时逰乎北海经乎太阴入乎玄阙至于蒙谷之山而见若士焉其爲人也深目而玄准鸢肩而脩颈丰上而杀下欣欣然方迎风而儛顾见卢敖因遯逃乎碑下卢仍而视之方踡龟殻而食蟹蛤卢敖乃与之语曰唯以敖焉背羣离党穷观六合之外㓜而好逰长生而不渝周行四极唯此极之未窥今覩夫子于此殆可与敖爲友乎若士淡然而笑曰嘻子中州之民不宜远而至此此犹光乎日月而载乎列星比乎不名之地犹㝔奥也昔我南逰乎𣶈沵之野北息乎沉嘿之乡西穷窈冥之室东贯鸿洞之光其下无地其上无天视焉无见听焉无闻其外犹有沃沃之汜其行一举而千万余里吾犹未之能究也今子逰始至于此乃语穷观岂不陋哉然子处矣吾与汗漫期于九陔之上不可以久驻乃举臂竦身遂入云中卢敖仰而视之不见乃止恍惚若有所丧也敖曰吾比夫子也犹黄鹄之与壤虫也终日行不离咫尺而自以爲之远不亦悲哉沈文泰沈文泰者九嶷人也得红泉神丹去土符还年益命之道服之有効欲之崑崙留安息二千余年以传李文渊曰土符不去服药行道无益也文渊遂受祕要后亦昇仙今以竹根汁煑丹及黄白去三尸法出此二人矣皇初平皇初平者丹溪人也年十五家使牧羊有道士见其良谨将至金华山石室之中四十余年翛然下复念家其兄初起行索初平历年不得后见市中有一道士善易而问之曰吾弟牧羊失之四十余年不知存亡之在愿君与占之道士曰昔见金华山中有一皇初平非君弟乎初起闻之惊喜即随道士去求弟果得相见悲喜语毕兄问初平曰牧羊何在答曰近在山东初起徃视之杳无所见但有白石垒垒复谓弟曰山东无羊也初平曰羊在耳兄自不见兄与初平偕徃寻之初平言叱叱羊起于是白石皆起成羊数万头兄曰我弟独得神仙道如此可学否弟曰唯唯好道便得耳初起于是便舍妻儿留就初平共服松栢茯苓至万曰坐在立亡日中无影颜有童子之色乃俱还鄕里亲戚死方略尽乃复还去临行以方教南伯逢易姓爲赤松子也初起改字爲鲁班初平改字爲松子其后服此药成仙者其有数十人沈建沈建者丹阳人也世爲长吏而建独好道不肯仕宦学导引服食之术还年却老之法又能理病病无轻困见建者愈奉之者数千家每远行寄奴侍三五人驴一头羊数十口各与药一丸谓主人曰但累屋舍不烦饮食也便辞去主人大怪之云此君所寄奴畜十五余曰并不留寸资当如何建去之后主人饮食奴侍奴闻食气皆吐逆不视又以草与驴羊亦避去不食更欲抵触人主人乃惊异之后百余日而奴侍身体光泽异于食时驴羊俱肥沈建三年乃返各复以一丸药与奴侍驴羊乃还饮食如故建遂断谷不食能举身飞行或去或还如此三百余年乃絶迹不知所在也华子期华子期者淮南人也师角里先生受山隐灵宝方一曰伊洛飞龟秩二曰白禹正机三曰平衡按合服之日以还少一日能行五百里能举千斤一岁十易皮后乃得仙去魏伯阳魏伯阳者吴人也高门之子而性好道术不肯仕宦闲居养性时人莫知其所从来谓之治民养身而已入山作神丹将三弟子知两弟子心不尽诚丹成乃诫之曰金丹虽成当先试之饲于白犬犬即能飞者人可服之若犬死者即不可服也伯阳入山时将一白犬自随又丹转数未足和合未至自有毒丹毒丹服之皆暂死伯阳故便以毒丹与白犬食之犬即死伯阳乃复问诸弟子曰作丹恐不成今成而与犬食犬又死恐是未得神明之意服之恐复如犬爲之奈何弟子曰先生当服之否伯阳曰吾背违世路委家入山不得仙道吾亦耻复归死之与生吾当服之耳伯阳便服丹丹入口即死弟子相顾谓曰所以作丹者欲求长生耳而服之即死当奈此何惟一弟子曰师非凡人也服丹而死得无有意邪又服之丹入口复死余二弟子乃相谓曰作丹求长生耳今服丹即死当用此何爲若不服此自可得数十年在世间活也遂不服乃共出山欲爲伯阳及死弟子求棺木殡具二人去后伯阳即起将服丹弟子姓虞及白犬而去逢入山伐薪人作手书与鄕里人寄谢二弟子弟子见书始大懊恼伯阳作参同契五相类凡二卷其说如似解释周易其实假借爻象以论作丹之意而儒者不知神仙之事多作阴阳注之殊失其奥㫖矣沈羲沈羲者吴郡人也学道于蜀中但能消灾除病救济百姓不知服食药物功德感天天神识之羲与妻贾氏共载诣子妇卓孔家还道逢白鹿车一乘青龙车一乘白虎车一乘从骑数十人皆朱衣仗矛带劒辉赫满道问羲曰君是道士沈羲否羲愕然不知何等答曰是也何以问之骑曰羲有功于民心不忘道从生以来履行无过受命不长寿将尽矣黄老命遣仙官下来迎之侍郞簿延白鹿车是也度世君司马生青龙车是也送迎使者徐福白虎车是也须臾有三仙人着羽衣持节以白玉板青玉界丹玉字授羲羲不能读遂载昇天尔时道间耕锄人皆共见之不知何等须臾大雾雾解失其所在但见羲所乘车牛在田中食苗或有识是羲车牛以语羲家弟子数百人恐是邪魅将羲入山谷间乃分布于百里之内求之不得后四百余年求还乡里推求得数十世孙名怀怀喜曰闻先人相传有祖仙人仙人今来留数十日说初上天时云不见天帝但见老君老君东向坐左右敕羲不得谢但嘿坐而已宫殿郁郁有如云气五色玄黄不可名字侍从数百多女少男庭中有珠玉之树衆芝丛生龙虎辟邪逰戏其间但闻琅琅如铜铁声不可知测四壁习习有符书着之老君身形长一丈被发文衣身体有光须臾数变玉女持金案玉盃盛药赐羲曰此是神丹饮者不死夫妻各得一刀圭吿言饮毕拜而不谢服药后赐枣二枚大如鸡子脯五寸遣羲去曰汝还民间治百姓之疾病者若欲来上界书此符悬之竿杪吾当迎汝乃以一符及仙方一首赐羲义奄忽如睡己在地上今多得符者矣李八百李八百者蜀人也莫知其名历世见之时人计之已八百岁因名云李八百或隐山林或居鄽市知唐公房有志而不遇明师欲教授之乃先徃试之爲公房作佣客公房乃不知仙人也八百驱使任意过于他人公房甚爱之后八百诈爲病困劣欲卒公房乃命医合药费用数十万钱不以爲损忧念之意形于颜色八百又转作恶疮周遍身体溃烂臭浊不可近也公房乃流涕曰汝爲吾家勤苦历年而得笃疾吾甚要汝得愈无所吝惜而今正尔当奈汝何八百曰吾疮可愈须得人舐之公房令三婢舐之八百又曰婢舐不能使疾愈若得君舐应愈耳公房即自舐之八百言君舐复不能使吾愈若得君妻舐之当差公房乃复使妻舐之八百曰吾疮己差欲得三十斛㫖酒以沐浴乃当都愈耳公房即爲具酒三十斛至于器中浴疮即愈体如凝脂亦无余痕乃吿公房曰吾是仙人子有志心故来相试子定可教也今眞相授度世之诀矣使公房夫妻及舐疮三婢以其浴余酒澡洗即皆更少颜色美悦以丹经一卷授公房入云台山中合作丹丹成乃服之仙去也李阿李阿者蜀人也传世见之不老如故常乞食于成都市所得随多少与贫穷者夜去朝还市人莫知其所宿有古强者疑阿是异人常亲事之试随阿还所宿乃去青城山中强后欲复随阿去然未知道恐有虎狼私持其父大刀阿见而怒强曰汝随我行那畏虎也取强刀以击石刀折败强窃忧刀折至旦复出阿问强曰汝忧刀败耶曰实愁父怒阿即取刀以左右击地刀复如故以还强强逐阿还成都未至道逢人犇车阿以脚置车下轹其骨皆折阿即死强守视之须臾阿起以手抑脚而复如常强时年十八见阿如五十许人至强年八十余而阿犹如故语人言被崑崙召当去遂不复还王远王远者字方平东海人也举孝廉除郞中稍加至中散大夫博学五经兼明天文图谶河洛之要逆知天下盛衰之期九州吉凶之事汉孝桓帝闻之连徴不出使郡国逼载以诣京师低头闭口不肯答诏乃题宫门扇四百余字皆纪方来帝恶之使人削之外字适去内字复见墨皆彻入木里方平无复子孙鄕里人累世传事之同郡故太尉公陈耽爲方平架道室旦夕朝拜之但乞福愿从学道也方平在耽家三十余年耽家无疾病死丧奴婢皆安然六畜繁息田蚕万倍仕宦高迁后语耽云吾期运当去不得复停眀日日中当发至时方平死耽知其化去不敢下着地但悲啼叹息曰先生舍我去我将何怙具棺器烧香就牀上衣装至三日三夜忽然失其所在衣带不解如蛇蜕也方平去后百余日耽薨或谓耽得方平之道化去或谓方平知耽将终故委耽去也方平东入括苍山过吴住胥门蔡经家蔡经蔡经者小民耳而骨相当得仙方平知之故徃其家谓经曰汝生命应得度世故来取汝补官僚然汝少不知道今气少肉多不得上天去当作尸解须臾如从狗窦中过耳告以要言乃委经去经后忽身体发热如火欲得水灌举家汲水灌之如沃燋状如此三日中消耗骨尽乃入室以被自覆忽然失其所在视其被中有皮头足俱存如蝉蜕也去后十余年忽还家去时已老还更少壮头发皆黑语家云七月七日王君当来过到其日可作数百斛饮以供从官乃去到其日家假借瓮器作饮数百斛罗列覆置庭中至其日方平果来未至经家一时间但闻金鼓箫管人马之声比近皆惊不知何等及至经举家皆见之方平着远逰之冠朱衣虎头鞶囊五色之绶带劒黄色少鬓长短中人也乘羽盖之车驾五龙龙各异色前后麾节旌旗导从威仪如大将军岀也有十二队五百士皆以蜡宻封其口鼓吹皆乘麟从天上来下悬集不从人道行也旣至从官皆不复知所在唯尚见方平身坐须臾引见经父兄因遣人与麻姑相问亦莫知麻姑是何神也言王方平敬报久不行民间今来在此想姑能暂来语否有顷信还但闻其语不见所使人也答言麻姑再拜但不相见忽已五百余年尊卑有序修敬无阶思念久烦承来在彼故当躬到而先彼诏当按行蓬莱今便暂徃如是当还便亲觐愿未即去耳如此两时间麻姑来也来时亦先闻人马之声旣至从官当半于方平也麻姑至察经亦举家见之是好女子年可十八许于顶中作髻余发散垂之至腰其衣有文章而非锦绮光丝耀日不可得名字皆世所无有也入拜方平方平爲起立坐定各进行厨皆金盘玉杯餚膳多是诸华而香气达于内外擘脯而行之如行栢灸云是麟脯也麻姑自说接待以来见东海三爲桑田向到蓬莱水乃浅于徃者会将略半也岂时复爲陵陆乎方平笑曰圣人皆言海中复行扬尘也麻姑欲见蔡经母及经妇弟妇新产数十日麻姑望见乃知之曰噫且止勿前索少许米来便以掷之视以堕地皆成眞珠方平笑曰麻姑故作少年戏也吾老矣不喜复作此狡狯变化也方平语经家人曰吾欲赐汝辈酒此酒乃出天厨其味淳醲非俗人所宜饮之或能烂人肠胃今当以水添之汝辈勿怪也乃以水一斗合酒一升搅之以赐经家人人饮一升许皆醉良久酒尽方平语左右曰不足复还取也以一贯钱与余杭姥相闻求酤酒须臾信还得一油囊酒五斗许信传余杭姥答言恐地上酒不中尊饮耳又麻姑手爪不似人形皆似鸟爪蔡经心言背大痒时得此爪以爬背当佳也方平巳知经心中所言即使人牵经鞭之曰麻姑神人也汝忽谓其爪可爬背何也但见鞭着经背亦不见有人持鞭者方平吿经曰吾鞭不可妄得也经家比舍有姓陈者失其名字尝罢尉闻经家有神人乃诣门叩头求乞拜见于是方平引前与语此人便乞得随从驱使比于察经方平曰君且起向日立方平从后视之言噫君心邪不正于经不可教以仙道也当授君地上主者之职临去以一符并一传着小箱中以与陈尉告言此不能令君度世能令君延寿本寿自出百岁也可以禳灾治病病者命未终及无罪过者君以符到其家便愈矣若有邪鬼血食作祸崇者君使带此符以敕社吏当收送其鬼君心中当亦知其轻重临时以意治之陈尉以此符治病有効事之者数百家寿一百一十岁而死死后子孙行其符不复効方平去后经家所作数百斛酒饮在庭中者皆尽亦不见人饮之也经父母私问经曰王君常在何处经答言常治崑崙徃来罗浮山括苍山此三山上皆有宫室如一王君常平天曹事一日之中与天上相连反覆者数十过地上五岳生死之事皆先来关王君王君出或不尽将百官唯乘一黄麟将十数人每常见山林在下去地数百丈所到则山海之神皆来奉迎拜谒也或有干道白言者后数十年经复暂归省家方平有书与陈尉眞书书字廓落大而不楷先是人无知方平名远者起此乃知之陈尉家于今世世存録王君手书及其符传小箱也涉正涉正者字玄眞巴东人也说秦始皇时事了了似及见也汉末从数十弟子入吴而正常闭目虽行犹不开也弟子随之数十年莫有见其开目者有一弟子固请之正乃爲开目目开时有音如霹雳而光如电照于室宇弟子皆不觉顿伏良久乃能起正已复还闭目正道成莫见其所服食施行而授诸弟子皆以行炁房室及服石脑小丹云李八百唿正爲四百岁儿孙博孙博者河东人也有清才能属文着诗百篇诵经数十万言晩乃学道治墨子之术能使草木金石皆爲火光照曜数十里中亦能令身成火口中吐火指火树生草即焦枯更指之即复故亦能使三军之衆各成一聚火有藏人亡奴在军中者累日求之不得博语奴主曰吾爲卿烧其营舍奴必走出卿但当谛伺捉取之于是博以一赤丸掷军中须臾火起张天奴果走出而得之博乃更以一青丸掷火火即灭所燔屋舍百物向巳焦然者皆悉复故博每作火有所烧他人虽以水灌之终不可灭须博自止之乃止耳行大水中不但己身不霑乃能使从巳者数百人皆不霑又能将人于水上布席坐饮食作乐使衆人舞于水上不没不濡终日尽欢其病疾者就博自治亦无所云爲直指之言愈即愈又山间石壁及地上磐石博乃入其中去初故见背及两耳出石间良久乃没又能吞刀劒数十枚及从壁中出入如有孔穴也引镜爲刀屈刀爲镜可积时不改须博指之乃复故形耳后入林泸山中合神丹仙去矣玉子玉子者姓章名震南郡人也少学衆经周幽王徴之不出乃叹曰人生世间去生转远去死转近矣而但贪富贵不知养性命尽炁絶则死位爲王侯金玉如山何益形爲灰土乎独有神仙度世可以无穷耳乃师桑子具受衆术乃别造一家之法着道书百有余篇其术以务魁爲主而精于五行之意演其微妙以养性治病消灾散祸能起飘风发屋折木作雷雨云雾能以草芥瓦石爲六畜龙虎立便成行分形爲数百千人能步涉江海含水喷之皆成珠玉遂亦不变也或时闭气不息举之不起推之不动屈之不曲申之不直百日数十日乃复起与弟子行各丸泥爲马与之皆令闭目须臾皆成大马乘之一日行千里又能吐炁五色起数百丈飞鸟过指之即堕地临渊投符召鱼鼈即皆上岸又能使诸弟子举眼即见千里之物亦不能久也其务魁时以器盛水着两魁之间吹而嘘之水上直有赤光辉辉起一二丈以此水治百病病在内者饮之病在外者澡之皆便立愈后入崆峒山合丹白日昇天天门子天门子者姓王名刚尤明补养之要故其经曰阳生立于寅纯木之精阴生立于申纯金之精夫以木投金无徃不伤故阴能疲阳也阴人着脂粉者法金之白也是以眞人道士莫不留心注意精其微妙审其盛衰我行青龙彼行白虎取彼朱雀前我玄武不死之道也又阴人之情有急于阳而外自收抑不肯请阳者明金不爲木屈也阳性炁刚躁志节踈略至于逰宴声炁和柔言辞卑下明木之畏于金也天门子旣行此道年二百八十岁犹有童女之色乃服珠緼得仙入玄洲中去南极子南极子者姓柳名融能含粉成鸡子吐之数十枚煑而啖之与鸡子无异黄中皆余有少许粉如指端者取杯呪之即成龟煑之可食肠脏皆具而杯成龟殻煑取肉则殻还成杯矣取水呪之即成美酒饮之醉人举手即成大树人或折其细枝以刺屋间连日犹在以渐萎坏与眞木无异也服云霜丹得仙去矣黄卢子黄卢子者姓葛名越甚能治病千里寄姓名与治之皆愈不必见病人身也善炁禁之道禁虎狼百虫皆不得动飞鸟不得去水爲逆流一里年二百八十岁力举千钧行及走马头上常有五色炁高丈余天下大旱时能到渊中召龙出催促使昇天使作雨数数如此一旦与亲故别乘龙而去遂不复还矣张道陵张道陵字辅汉沛国丰人也本大儒生博综五经晚乃计此无益于年命遂学长生之道弟子千余人其九鼎大要惟付王长后得赵升七试皆过第一试升初到门不通使骂辱之四十余日露霜不去第二试遣升于草中守稻驱兽暮遣美女诈言远行过寄宿与升接牀明日又称脚痛未去遂留数日颇以姿容调升升终不失正第三试升行路上忽见遗金四十余饼升趋过不取不视第四试升入山伐薪三虎交搏之持其衣服但不伤升不恐怖颜色自若谓虎曰我道士也少不履非故远千里来事师求长生之道汝何以尔岂非山鬼使汝来试也汝不须尔虎乃去第五试升使于市买十余疋物巳估直而物主诬言未得直升即舍去不与争讼解其衣服卖之于他交更买而归亦不说之第六试遣升守别田谷有一人来乞食衣不蔽形面目尘垢身体疮脓臭恶可僧升爲之动容即解衣衣之以私粮爲食又以私米遗之第七试陵将诸弟子登云台山絶巖之上有桃树大如臂生石壁下临不测之谷去上一二丈桃树大有实陵告诸弟子有能得此桃者当付以道要于时伏而窥之三百许人皆战慄却退汗流不敢久临其上还谢不能得唯升一人曰神之所护何险之有圣师在此终不使吾死于谷中矣师有教者是此桃有可得之理乃从上自掷正得桃树上足不蹉跌取桃满怀而石壁峭峻无所攀縁不能得还于是一一掷上桃得二百枚陵乃赐诸弟子各一枚余二枚陵食一留一以待升于是陵乃临谷伸手引升衆人皆见陵臂不加长如掇一二尺物忽然引手升已得还仍以向余一桃与升食毕陵曰赵升犹以正心自投桃上足不蹉跌吾今欲试自投当得桃否衆人皆谏言不可唯赵升王长不言陵遂自投不得桃上不知陵所在四方则皆连天下则无底徃无道路莫不惊咄唯升长二人嘿然无声良久乃相谓曰师则父也师自投于不测之谷吾等何心自安乃俱自掷谷中正堕陵前见陵坐局脚玉牀斗帐中见升长笑曰吾知汝二人当来也乃止谷中授二人道要栾巴栾巴者蜀郡人也好道不修俗事太守诣与相见屈爲功曹待以师友之礼尝谓巴曰闻功曹有神术可使见否巴曰唯唯即平坐却入壁中去冉冉如云气状须臾失巴而闻壁外作虎声而虎走还功曹宅乃巴耳后入朝爲尚书正旦大会而巴后至而颇有醉态酒至又不饮即西南噀之有司奏巴大不恭诏以问巴巴顿首曰臣鄕里以臣能治鬼护人爲臣立生庙今旦耆老皆入臣庙不得即委之是以颇有酒态适来又观臣本郡大火故噀酒爲雨以灭之诏原复坐即令驿马书问成都果信云正旦日大火雨自东北来灭之而有酒气焉淮南王八公淮南王刘安高皇帝之孙好儒学方技作内书二十一篇又着鸿宝万毕三卷论变化之道有八公徃诣之门吏自以意难问之曰王上欲得延年却期长生不老之道中欲得博物洽闻精义入微之大儒下欲得勇敢武力扛鼎暴虎横行之壮士今先生皆耆矣自无驻衰之术贲育之气也岂能究三坟五典八索九丘钩深致远穷理尽性乎三者并乏不敢相通公笑曰闻王钦贤好士吐握不倦苟有一介莫不毕至古人贵九九之学养鸣吠之士诚欲市马者以致骐驎师郭生以招群彦吾等虽鄙不合所求故远致身欲一见王就令无益亦不作损云何限之逆见嫌择若王必见少年则谓之有道见垂白则谓之庸人恐非发石取玉探渊索珠之谓也薄吾等老谨以少矣言毕八公化爲十五童子露髻青鬓色如桃花于是门吏惊悚驰以白王王闻之不及履即徒跣出迎以登思仙之台张锦绮之帷设象牙之牀燔百和之香进金玉之机穿弟子之履北面拱手而言曰安以凡材少好道德羁锁世业沉沦流俗不能遗类贞薮山林然夙夜饥渴思愿神明沐浴垢秽精诚浮薄抱情不畅邈若云泥不图厚幸道君降屈是安禄命当蒙拔擢喜惧屏营不知所措唯乞道君哀而教之则螟蛉假翼去地飞矣八公便以成老人矣告王曰虽复浅识具备先学知王好道故来相从不知意何所欲吾一人能坐致风雨立起云雾画地爲江河撮土爲山岳一人能崩高塞渊牧虎豹致龙蛇役神鬼一人能分形易貌坐在立亡隐蔽六军白日尽暝一人能乘虚步空起海陵烟出入无间唿吸千里一人能入火不燋入水不湿刃之不伤射之不中冬冻不寒夏暑不汗一人能千变万化恣意所爲禽兽草木立成转徙万物陵岳移行宫室一人能防灾度厄辟却衆害延年益寿长生久视一人能煎泥成金鍜铅爲银水鍊八石飞腾琉珠乘龙驾云浮逰太清在王所欲安于是旦夕朝拜身进酒果先乞试之变化风雨云雾无不有効遂受丹经及三十六水银等方云笈七签卷之一百九云笈七籖正统道藏三家本一百二十二卷太玄部云笈七签卷之一百一十甘十洞仙传元君元君者合服九鼎神丹得道着经九卷九元子九元子者鍊紫金合神丹登仙其经曰庚辛经长桑公子长桑公子者常散发行歌曰巾金巾入天门唿长精吸玄泉鸣天鼓养丹田柱下史闻之曰彼长桑公子所歌之词得服五星守洞房之道也龚仲阳龚仲阳者受嵩山少童步六纪之法上黄先生上黄先生者修步斗之道得隐形法蒲先生蒲先生者常乘白鹿採芝草于茅山茅蒙茅蒙字初成咸阳南关人也即东卿司命君盈之高祖入华山修道后乘云驾龙白日昇天先是其邑歌曰神仙得者茅初成驾龙上昇入太清时下玄洲戏赤城继世而徃在我盈帝若学之腊嘉平秦始皇闻之因改腊曰嘉平常生子常生子者常漱水成玉屑服之以昇天长存子长存子者学道成爲玄洲仙伯蔡琼蔡琼字伯瑶师老子受太玄阳生符还丹方合服得道白日昇天常以阳生符活己死之人但骸骨存者以符投之即起张穆子张穆子者修太极上元年纪以昇仙后以此法授龚叔进王文卿尹子房皆得道童子先生童子先生者于狄山学道修浴契铃经得仙九源丈人九源丈人者爲方丈宫主领天下水神及阴精水兽蛟鲸之类谷希子谷希子者学道得仙爲太上眞官东方朔师之受阆风钟山蓬莱及神州眞形图王仲高王仲高常在淮南市行卜父老传云比世见之伍被言于淮南王安安欣然迎之谓安曰黄帝吾父之长子也昔师朱襄君受长生之诀即以传安阳生阳生者住少室西金门山山有金罂浆服之得道西门君惠西门君者少好道明诸谶纬以开山图授秦始皇而不能用玄都先生玄都先生者授仙人黑玉天地铃经行而得道黄列子黄列子者尝逰猎九江射中五色神鹿逐迹寻穴遇神芝服而得风仙公孙卿公孙卿者学道于东梁甫山一云滋液山山宫中有合成仙药得服之人立仙日月之神并在宫中合药时颂曰玉女断分剂蟾蜍主和擣一丸练人形二丸颜容好蔡长孺蔡长孺者蜀郡人夫妻共服十精丸体气充盈年九十生一男名度世一百五十岁复生一男名无极年三百歳视之如少童延明子嵩延明子高者服麋角得仙崔野子崔野子者服术以度世灵子眞灵子眞者服桃胶得仙宛丘先生宛丘先生者服制命丸得道至汤之末世已千余岁以方传弟子姜若春服之三百年视之如十五童子彭祖师之受其方三首马荣马荣者住梁国谷城中两眼赤烂瞳子不见物而能明察洞视北方多病癞鄕里不容者辄来投荣荣爲治之悉差荣云患脚常乘鹿车行无远近不见人牛推引而车自至或一日赴数十处请而各有一荣凡与人语自称厄子作牵三诗类乎谶纬孝建二年三月初作书与两国人别至十六日中时果卒任敦任敦慱昌人也少在罗浮山学道后居茅山南洞修步斗之道及洞玄五符能役鬼召神隐身分形玄居山舍虎狼不敢犯敬玄子敬玄子修行中部之道存道守三一常歌曰遥望崑崙山下有三顷田借问田者谁赤子字元先上生乌灵木双阙侠两边日月互相照神路带中间採药三微岭饮漱华池泉遨逰十二楼偃蹇步中原意欲观绛官正值子丹眠金楼凭玉几华盖与相连顾见双使者博着太行山长谷何峥嵘齐城相接邻纵我飞龙辔忽临无极渊黄精生泉底芝草披岐川我欲将黄精流丹在眼前徘徊饮流丹羽翼奋迅鲜意犹未策外子乔提臂牵所经信自险所贵得神仙帛举帛举字子高尝入山採薪见二白鹄飞下石上即成两仙人共语云顷合阴丹成就河北王母索九劒酒服之至良子高闻仙人言就访王母者得九劒酒还告仙人乞阴丹服之即翻然昇虚治于云中掌云雨之任徐道季徐道季少住鹄鸣山后遇眞人谓曰夫学道当巾天青咏大历跖双白徊二赤此五神道之祕事也其语隐也大历者三皇文是也道季修行得道赵叔期赵叔期不知何许人学道于王屋山中遇卜者谓叔期曰欲入天门修三关存朱衣正崑崙叔期请其要道因以素书一卷与之是胎精中记拜受之后得道毛伯道毛伯道刘道恭谢稚坚张兆期皆后汉时人也同于王屋山学道三十余年共合神丹成伯道先服即死次道恭服之又死稚坚兆期不敢服弃药而归未出山忽见伯道道恭各乘白鹿在山上仙人执节以从之二人悲愕悔谢道恭授以服茯苓方二人后亦度世庄伯微庄伯微者少好道不知求道之方惟以日入时正西北向闭目握固想崑崙山积三十年后见崑崙山人授以金液方合服得道刘道伟刘道伟少入嶓冢山学道积十二年遇仙人试之将一大石约重万斤以一白发悬之使道伟卧其下颜色无异心安体悦又十二年遂赐以神丹服之昇天匡俗匡俗字子希少以孝悌着称召聘不起至心学眞逰诸名山至覆笥山见山上有湖周回数里多生灵草异物不可识其傍有石井泉通湖中又有石鴈至春秋时皆能群飞复有小石笥中有玉牒多记名山福地及得道人姓名后服食得道卢耽卢耽者少学道得仙后复仕爲州治中每时乘空归家到晓则反州尝元会期会在列时耽后至回翔阁前欲下次爲威仪以箒掷耽得一只履坠地耽由是飞去范豺范豺者巴西阆中人也乆住支江百里洲修太平无爲之道临目嘘漱项有五色光起冬夏惟单布衣而桓温时头已斑白至宋元嘉中状貌不变其占吉凶虽万里外事皆如指掌或问先生是谪仙邪云东方朔乃黠我我小儿时数与之狡狯又云我见周武王伐纣洛城头战前歌后舞宋文帝召见豺答诏称我或称吾元兇初爲太子豺从东宫过指宫门曰此中有博劳鸟奈何养贼不知文帝恶之勑豺自尽江夏王使埋于新亭赤岸冈文帝令发其棺看柩无尸乃悔之越明年豺弟子陈忠夜起忽见光明如昼而见豺入门就榻坐又一老翁后至豺起迎之忠问是谁豺笑而不答须臾俱出门豺问忠比复还东鄕善护我宅即百里洲也傅先生傅先生者学道于焦山中精思七年遇太极眞人与之木鑚使以穿一石盘厚五尺许戒云石盘穿仙可得也于是昼夜鑚之积四十七年鑚尽石穿仙人来曰立志若期宁有不得道者即授以金液还丹服之度世石坦石坦字洪孙渤海人也逰赵魏诸名山得道能分身同时诣十余家各家有一坦所言各异郑思远郑思远少爲书生善律历候纬晩师葛孝先受正一法文三皇内文五岳眞形图太清金液经洞玄五符入庐江马迹山居仁及鸟兽所住山虎生二子山下人格得虎母虎父惊逸虎子未能得食思远见之将还山舍养饲虎父寻还又依思远后思远每出行乘骑虎父二虎子负经书衣药以从时于永康横江桥逢相识许隐且暖药酒虎即拾柴然火隐患齿痛从思远求虎须欲及热插齿间得愈思远爲拔之虎伏不动郭志生郭志生字通明朱提郡人𣈆元帝时云巳四百岁见之如五十许人有短卷书满两箧中常负之多止爲场张绩家每叹曰兵荒方生毒流生民将以沟渎爲棺材苍蝇爲孝子必然之期可爲痛心后二年孙恩妖乱冬夏杀害及饿死者十不遗一忽谓绩曰应亡爲吾备粗材器殡不须钉材亦不须埋但送山巖中以石鎭材上后少日而死绩谨依斯教经数日绩亲人自富阳还见志生骑白鹿山中行作书与绩介琰介琰者不知何许人也师白羊公受玄白之道能变化隐形常随师入东海暂过吴爲先主礼之先主爲琰起静室一日之中数过遣人问起居琰或爲童子或爲老翁无所食啖不受饷遗先主欲学其术琰以帝多内御遂不传道法先主大怒敕縳琰着车甲辕引弩射之弩发而绳索独存不知琰所之耳徐福徐福字君房不知何许人也秦始皇时大苑中多枉死者横道数有鸟如乌状衔草覆死人面皆登时活有司奏闻始皇使使者赍此草以问北郭鬼谷先生先生云是东海中祖洲上不死之草生琼田中一名养神芝其叶似菰生不丛一株可活一人始皇于是乃谓可索得因访求精诚道士徐福发童男童女各五百人率楼船等入海寻祖洲不返不知所在逮沈羲得道黄老遣福爲使者乘白虎车度世君司马生乘龙车侍郞簿延乘白鹿车俱来迎车子侯车子侯者扶风人也汉武帝爱其清凈稍迁其位至侍中一朝语家云我今补仙官此春应去至夏中当暂还还少时复去如其言武帝思之乃作歌曰嘉幽兰兮延秀蕈妖媱兮中溏华斐斐兮丽景风徘徊兮流芳皇天兮无慧至人逝兮仙鄕天路远兮无期不觉涕下兮霑裳苏耽苏耽者桂杨人也少以至孝着称母食欲得鱼羹耽出湘州市买去家一千四百里俄顷便返耽叔父爲州吏于市见耽因书还家家人大惊耽后白母曰耽受命应仙违远供养作两大柜留家中若欲须食扣小柜欲得钱帛扣大柜是所须皆立至鄕里共怪其独如此白官遣吏检柜无物而耽母用之如故先耽将去时云今年大疫死者略半家此井水饮之无恙果如所言合门元吉母年百余岁终闻山上有人哭声服除乃止百姓爲之立祠矣张巨君张巨君者不知何许人也许季山得病不愈清斋祭太山请命昼夜析诉忽有神人来问曰汝是何人何事苦告幽冥天使我问汝可以实对季山曰仆是汝南平舆许季山抱疾三年不知罪之所在故到灵山请决死生神人曰我是仙人张巨君吾有易道可以射知汝祸崇所从季山因再拜请曰幸蒙神仙回降愿垂吿示巨君爲筮卦遇震之恒初九六二六三有变巨君曰汝是无状之人病安得愈乎季山曰愿爲发之巨君曰汝曾将客东行爲父报仇于道杀客内空井中大石盖其上此人上诉天府以此病谪汝也季山曰实有此罪巨君曰何故尔耶季山曰父有爲人所搏耻蒙此以终身时与客报之未至客欲告怨主所以害之巨君曰冥理难欺汝勤自首吾还山爲请命季山渐愈巨君传季山筮诀遂善于易占但不知求巨君度世之方惜哉冯伯达冯伯达者豫章建昌人世奉孝道精进济物道民陈辞得㫖与戴矜生相似又是同时人也元嘉中伯达下都后寄戴鄕人还南行至梅根阻风连日伯达谓船主曰欲得速至家但安眠愼勿开眼其夜闻舫下刺树杪而不危抗窃有窥者见两龙侠梁翼船迅若电逝未晓到舍伯达寻入庐山不返韩越韩越者南陵冠军人也心慕神仙形类狂愚随师长斋诵咏口不辍响常着屐行无远近入山或百日五十日辄还家人问越未尝实对后鄕人斫枯木作弓于大阳山絶崖石室中见越与六七仙人读经越后山中还于峦村暴亡家迎觉棺轻疑非眞尸发看唯竹杖耳宋大明中越鄕人爲台将北使于青州南门遇越容貌更少共语移时访亲表存亡悲欣凝然越云吾妇患嗽未差今因与卿散一里令温酒顿服之台将还都番下具传越言而越妇服散嗽即愈郭璞郭璞字景纯河东人也王敦欲反使之占梦曰吾昨梦在石头外江中扶犁耕卿占之璞曰大江扶犁耕耕亦自不成反亦无所成敦怒谓璞曰卿自占命尽何时璞曰下官命尽今日敦令诛璞璞谓伍伯曰吾年十三时于栅塘脱袍与汝言吾命应在汝手中汝可用吾刀伍伯感昔深惠衔涕行法殡后三日南州市人见璞货其平生服饰与相识共语敦闻之不信使开棺无尸璞得尸解之道今爲水仙伯戴孟戴孟字成子武威人也汉武帝时爲殿中将军本姓燕名济字仲微得道后改姓名入华阴山授祕法于清灵眞人裴君得玉佩金珰经石精金光符仙人郭子华张季连赵叔达山世远常与之逰处郭文举郭文举河内轵人少爱山水常逰名山观华阴石室洛阳䧟入吴居大辟山停木于树苫覆而止时勐兽爲暴文举居之十余年无患丞相王导使迎至京师朝士咸共观之文举頽然箕踞旁若无人周顗问曰勐兽害人先生独不畏邪文举曰吾无害兽之心故兽不害人周顗庾亮桓温刘恢共叹文举虽无贤人之才而有贤人之德咸和元年恳求还山导不许复少日遁入临安白土山明年苏峻作乱时人谓文举逆知故去也有老子经二卷緼盛悬屋未尝见读之山外人徐凯师事文举受箓箓上将军吏兵并见形于凯使役之今凯见社灶神戒凯曰不可有房室不复爲卿使凯后娶曁氏女诸神即隐唯余箓吏二人不复从命语凯云汝违师约天曹巳摄吏兵留我等守太上箓不复可使文举亡如蝉蜕山下人爲之立碑文举书箬叶上着金雄诗金雌记后人于其所住牀席下得之次第寻看谶纬相似乃传于世姚光姚光者不知何许人也得神丹之道能分散形影坐在立亡火之不焦刀之不伤吴主身临试之积荻数千束令光坐荻千束旅裹十余重火焚之烟焰翳日观者盈都咸谓光爲煨烬矣火息后见光从灰中振衣而起神容晏如也手把一卷书吴主读不能解后不知所之徐弯徐弯者吴郡海盐人也少有道炁能收束邪精钱塘人杜氏女患邪弯召魅即见丈夫着白侠葛单衣入门弯一叱即成白龟一旦与群从兄弟数人登石崎山斫春柴日暮弯不返明旦寻觅见弯在山上腋挟镰倚而不动或乃抱弯唯有空殻丁令威丁令威者辽东人也少随师学得仙道分身任意所欲尝蹔归化爲白鹤集郡城门华表柱头言曰我是丁令威去家千岁今来归城郭如旧人民非何不学仙离冢累夫左元放爲羊令威爲鹤斯并一时之迹耳非永爲羊鹤也辽东诸丁谱载令威汉初学道得仙矣王嘉王嘉字子年陇西安阳人也乆在于东阳谷口携弟子登崖穴处御六炁守三一冬夏不改其服颜色日少符坚累徴不就坚寻大举南征以弟融爲大将军遣人问嘉曰金坚火强仍乘使者马衣冠徐徐东行数百步因堕其衣裳奔马而还踞牀而不言坚又不解更遣人问世祚云何嘉曰未央坚欣然以爲吉徴明年歳在癸未坚大败于寿春遂亡秦国是殃在未年也以秦居西爲金𣈆都南爲火火能铄金也嘉寻移嵩高山姚苌定长安问嘉朕应九五不嘉曰略当得苌大怒曰小道士答朕不恭有司奏诛嘉及二弟子苌先使人陇右逢嘉将两弟子计已千余里正是诛日嘉使书与苌苌令发嘉及二弟子棺并无尸各有竹杖一枚苌寻亡寇谦之寇谦之者不知何许人也弱年好道入东岳岱宗山精苦累年一旦得眞人分以成丹白日昇天谦之符章救治百姓神验于今北方犹行其道者多焉董㓜董㓜者海陵人也兄弟三人㓜最小早丧父㓜母偏念其多病不能治家年十八谓母曰㓜病困不可卒愈徒累二兄终不得活欲依道门洒扫以度一世母许之㓜在师家恭谨勤修长斋笃学未尝暂怠遂洞明道术年四十一夜有眞人降授㓜水行不溺之道以一马鞭与㓜令㓜以鞭水行于水上如行平地𣈆义熙中㓜还家辞母云㓜已得道不复留人间今还与家别母曰当应徃何处去复几时可还㓜曰应徃峨嵋山更受业未有归期中表鄕邻共送㓜至区阳西江见㓜鞭水而行渐渐而远顾谓二兄曰世世传道业矣刘㦎刘㦎者不知何许人也长大多须垂手下膝乆住武当山去襄阳五百里旦发夕至不见有所修爲颇以药术救治百姓能劳而不倦用药多自採所识草石乃穷于药性雍州刺史刘道产忌其臂长于襄阳録送文帝每旦槛车载将徃山採药暮还廷尉㦎后以两短卷书与狱吏吏不敢取㦎焚之一夜失㦎关钥如故阊阖门吏行夜得㦎送廷尉㦎语狱吏云官寻杀我殡后勿钉棺也后果被杀死数日文帝疑此言使开棺不见尸但有竹杖耳王质王质者东阳人也入山伐木遇见石室中有数童子围碁歌笑质聊置斧柯观之童子以一物如枣核与质令含咽其汁便不觉饥渴童子云汝来已乆可还质取斧柯烂已尽质便归家计巳数百年云笈七签卷之一百一十云笈七籖正统道藏三家本一百二十二卷太玄部云笈七签卷之一百一十一棠一洞仙传干吉于吉者乡瑘人也其父祖世有道术不杀生命吉精苦有踰于昔人常逰于曲阳流水上得神书百余卷皆赤界白素青首朱目号曰太平青箓书孙策平江东进袭会稽见士民皆唿吉爲于郞事之如神策招吉爲客在军中将士多疫病请吉水歕漱辄差策将兵数万人欲迎献帝讨曹公使吉占风色每有神验将士咸崇仰吉且先拜吉后朝策见将士多在吉所因怒曰吾不如于君耶乃收吉责数吉曰天久旱水道不通君不同人忧安坐船中作鬼态束吾将士败吾部曲今当相除即缚吉暴使请雨若能感天今日中大雨者当相原不尔加诛俄而云兴雨霔至中漂没将士共贺吉策遂杀之将士涕泣收葬明旦徃视失尸策大怆恨从此常见吉在其前后策寻爲许贡伏客所伤照镜见吉在镜中因掊镜大叫胷创裂而死世中犹有事于君道者昌季昌季者不知何许人也入山担柴崖崩堕山下尚有微气妇来见之涕泣哀恸仙人尹伊闻之怆然谓妇曰吾是仙人能治汝婿即以角煎赐之并付其方药尽未差可随合作也能长服之令人神仙妇以药治季即愈季合药服之千日忽然飞昇妇流涕追之顾谓妇曰道与世殊卿善自爱敬妇慨然复合药服之三年便复飞去至蓬莱山见季季曰知卿当来尔王子乔王子乔者河东人也汉明帝时爲尚书郞出爲叶县令汉法畿内长吏节朔还朝毎见子乔先生至不见有车马迹而怪之明帝宻使星官占候辄见双凫从东南飞来乃罗得一只履时人异之杜契杜契字广平京兆人也建安初渡江依孙策后孙权用爲立信校尉黄武二年起学道师介琰受黄白术乆乆能隐形遁迹后居茅山之东时与弟子採伐货易山场市里而人不能知之数入洞中得仙范㓜沖范㓜沖者辽西人也受太素胎化易形之道常旦旦存青白赤三炁各如綖从东方日下直入口中挹之九十过自饱便止行之十年得道其法约其事验太素祕道也青谷先生青谷先生者不知何许人也常修行九息服气之道后合炉火大丹服之得道一旦天降刘文饶于寝室授其杖解法得入太华山文饶名宽弘农人也仕后汉位至司徒太尉视民如赤子怒不形颜口无疾言好行阴德拯寒困万民悦而附之如父母焉夏馥夏馥者不知何许人也少好道常服术和云母后入吴山遇赤须先生传之要法又遇桐栢眞人授之黄水云浆法行之得道馥少时被公府辟书致于桑树乃去当时咸服其高迈刘讽刘讽字伟惠颍川人也师季主服日月精华得道后归鄕里託形杖履而去展上公展上公者不知何许人也学道于伏龙地乃植李弥满所住之山上公得道今爲九宫右保司其常白诸仙人云昔在华阳下食白李美忆之未乆忽巳三千歳矣郭四朝后来住其处又种五果上公云此地善可种柰所谓福鄕之柰可以除灾疠周太宾周太宾巴陵侯姜叔茂者并不知何许人也学道在句曲山种五果五菜货之以市丹砂今姜巴地多韭薤即其种耶二人并得仙叔茂曾作书与太极官僚云昔学道于鬼谷得道于少室养翮于华阳待举于逸域时乘飙车宴于句曲太宾善鼓琴昔挥独絃乃弹而八音和以教麋长生孙广田即登也二人后皆得道尔郭四朝郭四朝者燕人也秦时得道来句曲山南所住处作塘遏涧水令深基墌垣墻今犹有可识处四朝乘小船逰戏其中每扣船而歌其一曰清池带云岫长林郁青葱玄鸟翔幽野悟言出从容鼓檝扬神波稽首乘晨风未获解脱期逍遥丘林中其二曰浪神九陔外研道遂全眞戢此灵凤羽藏我华龙鳞高举方寸物万吹皆垢尘顾哀朝生辈孰尽汝车轮其三曰逰空落飞飙虚步无形方圆景焕明霞九凤唱朝阳挥翮扇天津菴蔼庆云翔遂造太微户挹此金梨浆逍遥玄陔表不存亦不亡其四曰驾欻舞神霄披霞带九日高皇齐龙轮遂造九华室神虎洞琼林香风合成一开阖幽冥户灵变玄迹灭张玄宾张玄宾者定襄人也曾举茂才始师西河蓟公受服术行洞房白元之事后遇樊子眀于少室山授以遁变隐景之道昔在天柱山今来华阳内爲理禁伯主诸水雨官玄宾善谈空无无者大有之宅小有所以生焉积小有以养小无见大有以本大无有有亦无焉无无亦有焉所以我目都不见物物亦不见无寄有以成无寄无以得无于是无则无宅也太空亦宅无矣我未生时天下皆无无也桐栢诸灵仙亦不能折之自云曾于蓬莱遇宋晨生论无粗得其意也赵威伯赵威伯者东郡人也少好道受业于邯郸张先生挹日月之景服九云眀镜之华得道来入华阳内爲保命丞河图云吴楚多有得见太平者常语人云此论不虚此验不乆其所存眀镜非世间常法又善啸声若冲风之击长林衆鸟之群鸣须臾归云四集零雨其蒙乐长治乐长治者不知何许人也仕汉桓帝至中书侍郞后师中岳李先生受步七元法修之得道杜昺杜昺字叔恭吴国钱塘人也年七八岁与时辈北郭戏有父老召昺曰此童子有不凡之相惜吾已老不及见之昺早孤事后母至孝有闻鄕郡三礼命仕不就叹曰方当人鬼殽乱非正一之炁无以鎭之于是师余杭陈文子受治爲正一弟子救治有効百姓咸附焉后夜中有神人降云我张鎭南也汝应传吾道法故来相授诸祕要方阳平治昺每入静烧香能见百姓三五世祸福说之了然章书符水应手即验远近道俗归化如云十年之内操米户数万𣈆太傅谢安时爲吴兴太守见黄白光以问昺昺曰君先世有阴德于物庆流后嗣君当位极人臣尚书令陆纳世世临终而并患侵淫疮纳时年始出三十忽得此疮昺爲奏章云令君大戹得过授纳灵飞散方纳服之云年可至七十大司马桓温北伐问以捷不昺云公明年三月专征当挫其锋温至坊头石门不开水涸粮尽爲鲜卑所摄谓弟子桃叶云恨不从杜先生言遂至此败符坚未至寿春车骑将军谢玄领兵伐坚问以胜负昺云我不可徃徃必无功彼不可来来必覆败是将军効命之秋也坚果散败卢竦自称先生常从弟子三百余人昺以白桓温竦恊东治老木之精衒惑百姓比当逼揬宫阙然后乃死耳咸安中竦夜半从男女数百人直入宫称海西复位一时间官军诛剿温方叹伏后桓沖欲引昺息该爲从事昺辞曰吾儿孙并短命不欲令进仕至曾玄孙方得吾福耳昺曰吾去世后当以假吾法以破大道者亦是小驱除也与黄巾相似少时消灭素书此言函封付妻冯氏若有灾异可开示子姪勤修德自守隆安中瑯瑘孙泰以妖惑䧟咎及祸延者衆昺忽弥日聚集纵乐无度勑书吏崇桃生市凶具令家作衣衾云吾至三月二十六日中当行体寻小恶至期于寝不觉尸柔炁洁诸道民弟子爲之立碑谥曰明师矣扈谦扈谦者魏郡人也性纵诞不耻恶衣食好饮酒不择精粗常吟曰风从牖中入酒在杯中揺手握四十九灵光在上照巍峨藂蓍下独向冥理笑又曰进不登龙门退不求名位无以消天日常作巍峨醉精于易占常在建康后巷许新妇店前筮一卦一百钱日限钱五百止次卦千钱不爲也谦母住尚方门外路西有养女三四人自料理谦日日送钱三百供养母余钱二百谦以饮酒乞与贫寒𣈆海西旦出见赤蛇盘于御牀俄尔失蛇诏谦筮卦易林曰𣈆室有盘石之固陛下有出宫之象海西曰可消伏不谦曰后年应有大将北征失利以三万人逆之于寿春北此灾可消明年秋桓温北讨败绩咎豫州刺史袁眞不爲后援诛眞还鎭石头废海西立简文温妾产息玄至艰难谦筮曰公第西北六间马敞坏竟便产是男儿声炁雄烈当震动四海温赐谦钱三十万谦云谦用筮钱常患不尽且家无容钱处请还公库温不听许氏以空槛借谦贮钱俄而夫人复送钱三十万谦从得温钱后日筮三卦以供养母以温钱饮酒求能酣客不问识与不识群聚极饮于是远近嗜饮客随谦者衆许氏常以贤人礼待谦不计求酒之多少谦后断不复诣许氏寻觅经年忽于谯沟遇谦曰家中欲得槛用先令随还家取先所寄钱谦笑曰三年饮酒数千斗唯四十者才足相补正余一百半许有耳大夫不复足顾矣吾以瓜刻壁记之写筭便知也许氏试依自言筭不差一文谦后母夜亡谦旦还云因縁尽矣而去不知所之数日许氏家人于落星路边见谦卧地始谓其醉捉手牵引唯空衣无尸也朱库朱库者不知何许人也久服石春辟谷符水不饥不渴强丁不老库忽云应得仙克日发与亲旧别云当有迎者单衣白韐须臾有两黄鹤下中庭库便度世中庭仍有三黄鹤相随飞向东郭外成三黄衣道士携手东行因鄕人附书与家家人看尸唯有空殻者姜伯眞姜怕眞者不知何许人也少好道在勐山採药忽值仙人使伯眞平立日中背后观之其心不正仙人曰勤学之至而不知心不正爲失因教之服石脑石脑色斑柔软形如小石处所皆有乆服身热而不渴后遂得仙繁阳子服之亦得道云笈七签卷之一百一十一云笈七籖正统道藏三家本一百二十二卷太玄部云笈七签卷之一百一十二棠二神仙感遇传吉宗老吉宗老者豫章道士也巡逰名山访师涉学而未有所得大中二年戊辰于舒州村观遇一道士弊衣冒风雪甚急忽见其来投观中与之道室而宿即暝无灯烛雪又甚忽见室内有光自隙而窥之见无灯烛而明唯以小胡芦中出衾被帷幄裀褥器用陈设服翫无所不有宗老知其异扣门谒之道士不应而寝光亦寻灭宗老乃坐其门外一夕守之冀天晓之后聊得一见及晓推其门己失所在宗老刳心责巳周逰天下以访求焉叶迁韶叶迁韶者信州人也㓜年樵採避雨于大树下忽见雷公爲树枝所夹奋飞不得树枝雷霹后却合迁韶爲取石揳开枝间然后得去仍愧谢之曰约来日却至此可也如其言明日复至树下雷公亦来以墨篆一卷与之曰此行之可以致雷雨祛疾苦立功救人也我兄弟五人要雷声唤雷大雷二必即相应然雷五姓刚躁无危急之事不可唤之自是行符致雨咸有殊効尝于吉州市中醉太守擒而责之欲加凌辱迁韶于阶下大唿雷王一声时中旱日光勐炽便震霹一声人皆顚沛太守下阶礼接之请爲致雨信宿大霔雨泽遂足因爲远近所传逰滑州时方乆雨黄河泛官吏被水爲劳忘其寝食迁韶以铁札长二尺作一符立于河岸之上水涌溢堆阜之形而沿河流下不敢出其符外人免垫溺于今传之人有疾请符不择笔墨书而授之皆得其効多在江浙间周逰好啗荤腥不修道行后不知所之于满川于满川者是成都乐官也其所居邻里阙水有一老叟常担水以供数家久矣忽三月三日满川于学射山通眞观看蚕市见卖水老人与之语云居在侧近相引蚕市看讫即邀满川过其家入桤竹径历渠壍可十里许即见门宇殿阁人物喧阗有像设图绘若宫观焉引至犬厨中人亦甚衆失老叟所在问人乃葛璝化厨中尔云来日蚕市方营设大斋顷刻之间已三日矣卖水老叟自此亦不复来进士王叡进士王叡渔经猎史之士也孜孜矻矻穷古人之所未穷得先儒之所未得着炙毂子三十卷六经得失史册差谬未有不鍼其膏而药其肓矣所有二种之篇释喻之说则古人高识洞鉴之士有所不逮焉嗜酒自娱不拘于俗酣畅之外必切磋义府研覈词枢亦犹刘阑之诟诮古人矣然其咀吸风露唿嚼岚霞因亦成疹积年苦冷而莫能愈逰燕中道逢樱杖棕笠者鹤貌高古异诸其侪名曰希道笑谓之曰少年有三惑之累耶何苦瘠若斯辞以不然道曰疾可愈也予虽释仵有炉鼎之功何疾不除也叡委质以师之斋于漳水之滨三日而授其诀曰木精天魂金液地魄坎离运行宽勐无成金木有数秦𣈆合宜近効六旬远期三载尔歌曰魄微入魂牝牡结阳呴阴滋神鬼灭千歌万赞皆未决古徃今来抛日月受而制焉饵之周星疹且瘳矣乃隐晦自处佯狂混时年八十殕于彭山道中识者瘗之无几又在成都市常寓止乐温县时挚兽结尾爲害尤甚叡醉宿草莽露身林野无所惮焉斯亦蝉蜕得道之流也王从玘王从玘者宦官也蜀王初节制卭蜀黎雅爲永平军从玘爲监军判官自是收克成都罢鎭爲郡从玘栖寓蜀中十余年食贫好善不常厥居于卭市有老叟睨而视之曰将有大厄滨于死所探怀袖中小瓢以丹砂十四粒与之曰饵此旬日而髯生勿爲怪也可以免难矣服之三五日髯果生焉月余诏诛宦官从玘亦在其数人或劝其循去答曰君父之命岂可逃乎俛首赴絷太守哀而上请蜀王特乞宥之视其状貌无复宦官矣令狐绚令狐绚者余杭太守纁之子也雅尚玄微不务名宦于开化私院自创静室三日五日即一度开室焚香终日乃出时有神仙降之奇烟异香毎见闻于庭宇因言入静之时有青童引入至天中高山之上朝谒老君见册命张天师爲元中大法师以代尹眞人之任初尹与三天论功于太上之前太上曰群胡扰于中原蚕食华夏不能戢之尹眞人之过也再立二十四化分别人鬼泽及生灵道陵之功也此二者各宜登台冥思取验于大道可即勑尹眞登一莲华宝台端寂而坐顷之万景昏曀又命道陵亦登此台旣坐良乆则奇彩异光种种变化天人交畅矣自是以道陵代尹爲元中法师焉乙未年闻令狐之说丁酉年于西川蒙阳见张道士云天师降授道法远近敬而事之因聆其天师降教之事云天师进位近爲元中法师与令狐所说符契论功登台之事一无异者焉玄功杳冥难可详验聊以纪其异也李筌李筌号达观子居少室山好神仙之道常历名山博採方术至嵩山虎口巖得黄帝阴符本经素书朱漆轴缄以玉匣题云大魏眞君二年七月七日上清道士寇谦之藏诸名山用传同好其本糜烂筌抄读数千遍意不晓其义理因入秦至骊山下逢一老母髽髻当顶余发半垂弊衣扶杖状貌甚异路傍见遗火烧树因自言曰火生于木祸发必尅筌惊而问之曰此黄帝阴符老母何得而言之母曰吾受此符已三元六周甲子矣少年从何而得之笙稽首再拜具吿所得母曰少年颧骨贯于生门命轮齐于日角血脑未减心影不偏贤而好法神勇而乐智眞是吾弟子也然四十五当有大厄因出丹书符一道贯于杖端令筌跪而吞之曰天地相保于是坐于石上与筌说阴符之义曰阴符凡三百言一百言演道一百言演法一百言演术上有神仙抱一之道中有富国安民之法下有强兵战胜之术皆内出心机外合人事观其精徴黄庭八景不足以爲玄察其至要经传子史不足以爲文任其巧智孙吴韩白不足以爲奇非有道之士不可使闻之故至人用之得其道君子用之得其术常人用之得其殃识分不同也如传同好必清斋而授之有本者爲师无本者爲弟子也不得以富贵爲重贫贱爲轻违者夺纪二十本命日诵七遍益心机加年寿每年七月七日写一本藏于名山石巖中得加筭乆之母曰日已晡矣吾有麦饭相与爲食袖中出一瓠令筌谷中取水旣满矣瓠忽重百余斤力不能制而沉泉及还已失母所在但留麦饭数升而已筌食之自此絶粒开元中爲江陵节度副使御史中丞筌有将略作太白阴经十卷又着中台志十卷时爲李林甫所排位不大显意入名山访道后不知其所也刘彦广刘彦广者金陵礀壁仓人也尝爲浙西衙职事节度使唐若山若山好道与其弟若水皆遇神仙授以道要开元中明皇宠异之杖节鎭浙西逾年而弃位泛海遗表于船舫内监军使以事上闻诏若水于江岭仙山访之不知所适彦广十年后奉使扬州于鱼行遇若山担鱼货之若山召彦广至其家门巷陋隘蒿径荒梗露草霑渍才通人行入门渐平布砖花卉台榭繁华之饰迨非世有命生设食闻其尚负官钱家内穷罄悯之形于容色旣而令于所止店中备生铁及炭是夕唐诣其店置炭铁烈火而去谓之曰汝后世子孙合于仙山遇道不宜复居小职但贞隐丘园可也此金三分之一以支官中债其二丰产资家力勿食珍羞以增尔禄勿衣绮绣以增尔福阴功及物济人之急道之所重也度人上品五千文妙经行而勤之焉彦广得金如其言偿官债营家业于礀壁世世八九十其孙松年入道天台焉宋文才宋文才者眉州彭山县人也文才初与鄕里数人逰峨眉山已及絶顶偶遗其所赍巾履步求之去伴稍远见一老人引之徐行皆广陌平原奇花珍木数百步乃到宫阙玉砌琼堂云楼霞馆非世人所覩老人引登萼台顾望群峯棋列于地有道士奕棋青童採药清渠濑石灵鹤翔空文才惊骇问老人曰此爲何处也答曰名山小洞有三十六天此峨眉洞天眞仙所居第二十三天也揖坐之际有人连唿文才之名老人曰同侣相求不可久住他年复来可也命侍童引至门外与同侣相见回顾失仙宫所在同侣曰相失己半月矣每日来求今日乃得相见尔文才具述所遇之异焉刘景彭城刘景因逰金华山寻眞访道行及山半觉景物异常山川秀茂见崇门高阁势出云表入门左右池沼澄澈嘉树垂条棋布行列披蔓柔弱其实如梨馨香触鼻景顾望无人因掇撷其实于怀袖中未暇啗食俄有犬子数辈驰出吠之竞欲搏噬景乃仓惶支梧四顾无瓦石可投採怀中所摘之果以掷之果尽而犬亦去也回顾前之宫宇但林谷榛莽而己时僧休与刘景友善常话其事迹者也蓬球蓬球字伯坚北海人也𣈆太始中入贝丘西玉女山中伐木忽觉异香球迎风寻之此山廓然自开宫殿盘郁楼台博敞球入门窥之见五株玉树复稍前有四仙女弹棋于堂上见球俱惊起谓曰蓬君何故得来球曰寻香而至焉言讫复弹棊如初有一小者登楼弹琴戏曰元晖何谓独昇楼球于树下立饥以舌舐叶上垂露俄有一女乘鹤而至曰玉华汝等何故有此俗人王母即令王方平按行诸仙室可令速去球惧出门回头忽然不见及还家已是建平中矣旧居闾舍皆爲墟墓因复周逰名山访道不返王可交王可交者苏州崑山人也本农畒之夫素不知道年数岁眼有五色光起夜则愈甚冥室之中可以鉴物或人谓其所亲曰此疾也光尽即丧其目矣父母愚召庸医以灸之光乃絶矣咸通十年十一月可交自市还家于河上见大舫一艘络以金綵饰以珠翠张乐而逰可交立而观之舫舣于岸中有一青童引之登舫见十余人峨冠羽服衣文斑驳云霞山水之状各执乐器一人唱言曰王三叔欲与汝相见亦不知何许人也傍一人言曰好仙骨爲火所损未可与酒但不食十年方可得道耳以栗子一枚与之令食可交食一半留一半在手中遂奏乐饮酒童子复引之上岸忽如梦中足才及地己坠于天台山瀑布之巖下顷刻之间水陆千里台州刺史袁从疑其诈妄移牒验其鄕里自失可交之日洎到天台之时已三十日矣可交自此不食颜状鲜莹袁以羽褐授之使居紫极宫越州廉察御史大夫王讽奏曰始以神逰天上之箫韶一曲俄如梦觉人间之甲子三旬虽云十载爲期终恐一朝飞去诏曰神仙之迹具载缣缃灵异可称忽详听鉴定非凡骨况在名山今古不殊蓬瀛何远委本道切加安卹遂其栖隐于是任其逰息数年犹在江表间陈简陈简者婺州金华县小吏也早入县未启关踌躇以候忽逢道流其行甚急睨简不觉随之行三五里所及一宫观殿宇森竦旁倚大山引之至一室内有机案笔墨之属以黄素书一卷纸十余幅授之曰以汝有书性爲我书之发褾视之皆古篆文素不识篆字亦未尝攻学心甚难之道流已去无推让之所试案本书之甚易半日已毕道流以一杯汤与之曰此金华神液不可妄得饮之者寿无限穷味甚甘美因劳谢而遣之曰世难即复来此金华洞天也出门恍如梦觉已三日矣还家习篆书遒劲异常而不复饮食太守鲜梓方将受箓颇异其事以爲神仙嘉应判县状曰方传祕箓有此嘉祥旣彰悟道之阶允叶登眞之兆寻复入金华山去亦时还郡中金庭客金庭客咸通中自剡溪金庭路由林岭间将抵明州行三二十里忽迷失旧路匆匆而行日已将暮莫知栖息之所因遇一道士荷锄问津焉道士曰此去人家稍远无寓宿之所不嫌弊陋宿于吾庐可也引及其家则林径幽邃山谷沖寂旣憩庑下久之烹野蔬药苗食之顷有扣其门者童子报云隐云观请来日斋即晓道士去约童子曰善祗奉客客因问隐云观置来几年去此观远近答曰自古有此观去此五百里常隐云中世人不见故以爲名客惊曰五百甚远尊师何时当还答曰尊师徃来亦顷刻耳俄而道士复归欲留客乆住客方有鄕关之念恳辞而出乃遣童子示其旧路行三二里失向来所在及问岁月已三四年矣寻即复徃再访其踪无能知其处所矣裴沈裴沈仕爲同州司马云其再从伯自洛徃郑州日晩道左闻人呻吟下马披蒿莱寻之见一病鹤垂翼俛咮翅上疮坏无毛异其有声恻然哀之忽有白衣老人曳杖而至谓曰郞君年少岂解哀此鹤耶若得人血一涂必能飞矣裴颇知道性甚高逸遽曰某请刺此臂血不难老人曰君此志甚佳然须三世人是其血方可中用郎君前生非人唯洛中胡芦生三世人矣郞君此行非有急切岂能却至洛爲求胡芦生耶裴沈然而返洛中访胡芦生裴沈具陈其事拜而析之生无难色取一石合子大如两指以针刺臂滴如乳下满合以授裴曰无多言也及鹤处老人喜曰固是信士乃以血尽涂鹤疮上言与之结縁旣而谓裴曰我所居去此不远可少留也裴觉非常人以丈人唿之随行数里至庄竹落草舍庭庑狼籍裴渴甚求茗老人指一土龛曰中有少浆可就饮之裴视龛中有杏核一扇大如笠中有浆其色正白乃力举饮之味如杏酪不复饥渴裴拜老人愿爲仆老人曰君世间微禄不可乆住君贤叔眞有所得吾与之友出入逰处君自不知今有一信凭君达之因里一幞物大如羹盎戒无窃开共视鹤疮并已生毛矣又谓裴曰君向饮浆当哭九族但戒酒色耳裴还洛中将窃开其幞四角各有赤蛇出头乃止其叔开之有物如干大麦饭因食之入王屋山不知所终裴寿至九十岁也权同休权同休元和中举进士下第逰江湖间遇病贫窘有村夫赁雇已一年矣秀才疾中思甘豆汤令其市甘草雇者但具汤火意不爲市疑其怠惰而未暇诘之忽见折小树枝盈握搓之近火巳成甘草又取麤沙挼之爲豆汤成与眞无异秀才大异之疾稍愈谓雇者曰余贫病多时旣愈将他适欲市少酒肉会村中父老丐少路粮无以办之雇者乃斫一枯桑树成数筐札聚于盘上以水洒之悉成牛肉汲水数缾爲酒会村中父老皆至醉饱获束缣三十缗秀才方惭谢雇者曰某遭遇道者遇亦甚矣今请爲仆役以师事焉雇者曰余少有失谪爲凡贱合役于秀才自有限日勿请变常且卒其事秀才虽诺之每所唿指常蹙蹙不安雇者乃辞去因爲说脩短穷达之数且言万物无不可化者唯淤泥中朱筯及发頽药力不能化因去不知所之曹桥潘尊师杭州曹桥福业观有潘尊师者其家赡足处襟大度延接宾客行功济人一旦有少年容状踈俊异于常人诣观吿潘曰某远聆尊师德义拯人急难甚欲求託师院后竹径中苑斋内寄止两月以避厄难可乎或垂见许勿以负累爲忧勿以食馔爲虑只请酒二升可支六十日矣潘虽不测其来闻欲逃难欣然许之少年遂匿于茅斋中亦无人追访之亦不饮不食六十日旣满再拜谢焉从容问潘曰尊师曾佩授符箓乎潘云所受已及洞玄中盟矣但未敢参进上法耳少年曰师之所受品位已高然某曾受正一九州社令箓一阶以冒奉传以申报答耳即焚香于天尊前传社令名字及灵官将吏随所唿召兵士骑乘应时皆至旣毕令之曰传授之后随逐尊师营卫召命与今无异由是兵士方隐又谓潘曰可于中堂垒牀爲坛设案机焚香恭坐九州内外吉凶之事靡不知也但勿以荤血爲犯苟或违之冥必有谴若精洁守愼可致长生神仙矣言讫隐去不知所之潘即设榻隐几坐于中堂须臾四海之内事无巨细一一知之如是旬日爲灵官传报颇甚諠聒潘勃然曰我闲人也四远之事何须知之严约灵官不使传报答曰职司不宜旷阙所报益多约之不已潘乃食肉啗蒜以却之三五日所报之声渐远灵官不复至以亡一夕少年来曰吾轻传眞诀已罹谴责师犯污眞灵罪当冥考念以前来相容之恩不可坐观沦䧟别授一术广行阴功救人疾苦用赎前过不尔当堕于幽狱矣潘自啗荤食之后自知已失及闻斯说忧惧异常少年乃取米屑和之爲人形长四五寸置于壁窦中又授玉子符两道戒潘曰民有疾苦厄难来求救者当问粉人以知灾崇源本然以吾符救之勿取缗钱务在积功赎过耳勤行不替十年后我当复来自是潘以朱篆救人祛灾蠲疾赴之者如市十余年少年复至淹留踰月多话诸天方外之事然后别去岁余潘乃无疾而终疑其得尸解之道也卢钧相国卢钧进士射策爲尚书郞以疾求出爲均州刺史到郡疾稍加羸瘠而不耐见人常于郡后山斋养性独处左右接侍亦皆远去非公召莫敢前也忽有一人衣饰故弊踰垣而入公诘之云姓王问其所自云山中来公笑而谓之曰即王山人也此来何以相教王曰公之高贵位极人臣而寿不永灾运方染由是有沉绵之疾故相救耳山斋无水公欲召人力取汤茶之属王止之以腰巾蘸于井中解丹一粒捩腰巾之水以丹与之因约曰此后五日疾当康愈倍常复三年当有大厄劝立阴功救人悯物爲意此时当再来相遇在夏之初也自是卢公疾愈旬日平复明年解印还京署盐铁判官夏四月于务本东门道左忽见山人寻至卢宅会而言曰君今年第二限终爲灾极重以君在郡去年雪冤狱活三人之命灾已息矣只此月内三五日小不康已困无忧也翌日山人令使二仆持钱十千于狗嵴坡分施贫病而已自后复去云二十三年五月五日午时可令一道士于万山顶候此时君节制汉上当有丹华相授勿愆期也自是公扬历任清切便蕃贵盛而后出鎭汉南之明年巳二十三年矣及期命道士牛知微五月五日午时登万山之顶山人在焉以金丹二粒使知微吞之谓曰子有道气而无阴功未契道品勤更宜修也以金丹十粒授于公曰当享上寿无怠修鍊世限旣毕伫还蓬宫矣与知微揖别忽不复见其后知微年八十余状貌常如三十许卢公年仅九十耳日聪明气力不衰旣终之后异香盈室王子芝王子芝字仙苗自云河南缑氏人常逰京洛闻耆老云五十年来见之状貌常如四十许莫知其甲子也好养气而嗜酒故蒲帅瑯瑘公重盈作鎭之初年仙苗届于紫极宫王令待之甚厚又闻其嗜酒日以二榼饷之间日仙苗因出遇一樵者荷檐于宫门貌非常也意甚异焉因市其薪厚偿厥价樵者得金亦不让而去子芝令人蹑其后以问之樵者径趋酒肆尽饮酒以归他日复来谓子芝曰是酒佳即佳矣然殊不及解县石氏之醖也予适自彼来恨向者无侣不果尽于斟酌子芝因降阶执手与之拥炉析于樵者曰石氏若醪可致不樵者颔之因丹笔书符一置于火上烟未絶有小竖立于所樵者勑之曰尔领尊师之仆挈此二榼第徃石家取酒吾待与尊师一醉时旣昏夜门已扃禁小竖谓芝仆曰可闭目因搭其头人与酒壶偕出自门隙巳及解县买酒而还因与子芝共倾焉其甘醇郁烈非世所俦中宵樵者谓子芝曰子巳醉矣予召一客伴子饮可乎子芝曰可复书朱符置火上瞬息闻异香满室有一人甚堂堂美鬓眉紫袍秉简揖坐樵曰坐引满而巡二壶且竭樵者烧一铁筯以焌紫衣者云子可去时东方明矣遂各执别樵者因谓子芝曰识向来人否少顷可造河渎庙覩之子芝送樵者讫因过庙所覩夜来共饮者廼神耳铁筋之验宛然赵均郞中时在幕府自验此事弘文馆校书郞苏税亦寓于中条甚熟踪迹其后子芝再遇樵仙别传修鍊之诀且爲地仙矣郑又玄郑又玄者名家子居长安中其小与邻舍闾丘氏子偕学于师氏又玄性憍率自以门望清贵而闾丘子寒贱徃徃戏而骂之曰尔非类而与吾偕学吾虽不语尔宁不愧于心乎闾丘默有惭色岁余乃死又十年又玄明经上第补蜀州参军旣至官郡守命假尉唐兴有同舍仇生者大贾之子年始冠其家资产万计日与又玄宴逰又玄累受仇生金钱之赂然以仇生非士族未尝以礼貌接之一日又玄置酒高会而仇生不得预及酒阑友谓又玄曰仇生与子同舍子会宴而仇生不预岂其罪邪又玄慙而召仇旣至又玄以巵饮之生辞不能引满固辞又玄怒骂曰尔市井之甿徒知锥刀何僭居官秩耶且吾与尔爲伍尔己幸矣又何敢辞酒乎因振衣起仇生慙耻而退弃官闭门月余病卒明年又玄官罢侨居蒙阳而常好黄老之道闻蜀山有吴道士又玄高其风徃而诣之愿爲门弟子留之且十年未禀有所授又玄稍惰辞之而还其后因入长安褒城逆旅有一童子十余岁貌秀而慧又玄与语机辩万变又玄深奇之童子谓又玄曰我与君故人有年矣省之乎又玄曰忘之矣童子曰吾生闾丘氏居长安中与子偕学而子以我爲非类骂辱我又爲仇氏子作尉唐兴与子同舍受我厚赂而谓我爲市井之甿何吾子骄傲之甚也子以衣缨之家而凌侮于物非道也哉我太清眞人也上帝以尔有道气使我生于人间与汝爲友将授汝神仙之诀而汝轻果高傲终不得其道吁可悲哉言讫忽不复见又玄旣悟其罪而意以慙怍而卒矣虬须客虬须客道兄者不知名氏炀帝末司空杨素留守长安帝幸江都素持权骄贵蔑视物情卫公李靖时檐簦谒之因得素侍立红拂妓姓张第一知素危亡不久弃素而奔靖靖与同出西京将适太原税辔于灵石店与虬须相值乃中形人也赤须而虬破衫蹇卫而来投布囊于地取枕欹卧看张妓理发委地立梳于牀靖见虬须视之甚怒未决时时侧目张熟观其面妓一手握发一手映身揺视靖令勿怒急梳头毕敛衽前问其姓卧者曰张妓曰妾亦姓张合是妹遽拜之问第几云第三又曰妹第几曰最长喜曰今日幸得逢一妹妓遂唿靖曰李郞且来拜三兄靖遂拜之环坐割肉爲食客以余肉饲驴笑曰李郞贫士何以致异人且话其由客曰然则何之曰避地太原复命酒共饮又曰尝知太原之异人乎靖曰州将之子年可十八姓李客曰似则似矣然须见之李郞能致予一见否靖言余友人刘文静与之甚狎必可致也客曰望气者俾吾访之遂约其日相候于汾阳桥及期果至靖话于文静曰吾有善相者欲见郞君请迎之文静素奇其人方议匡辅遽致酒迎之俱见太宗不衫不履褐衣裘而来神气扬扬邈与常异客见之默然居末坐气丧心死饮数杯招靖谓曰此眞天子也靖以告刘益喜贺旣出虬须曰吾见之十得八九也然亦须令道兄见之又约靖与妹于京中马行东酒楼下旣至登楼见虬须与一道流对饮因环坐爲约与道兄同至太原道与刘文静对碁须靖俱会文皇亦来精彩惊人长揖而坐神清气爽满坐风生顾眄炜如也道兄一见惨然下棋子曰此局输矣于此失局奇哉救无路矣知复奚言罢奕旣出谓虬须曰此世非公世界也他方可矣勉之勿以爲念同入京虬须命其妇妹与李郞相见其妇亦天人也虬须纱巾褐裘挟弹而至相与入中堂陈乐欢饮女乐三十余人非王侯之家所有也殆若洞天之会旣而舁二十牀以绣帊盖之去其帊曰此乃文簿钥匙耳皆珍宝货泉之数併以充赠吾本欲中华求事或龙战三五年以此爲轻费今旣有主亦复何爲太原李氏眞英主也三五年内即当太平李郞一妹善辅賛之非一妹不能賛明主勉之哉此去十年后东南数千里外有异是吾得事之秋也闻之可潜以酒相贺因唿家僮百余人出拜曰李郞一妹是尔主也言讫与妻戎装乘马而去道兄亦不知所之靖得此事力以助文皇缔大业贞观中东南夷奏有海贼以船千艘兵十余万入扶余国杀其主自立爲王国内以定静靖知虬须成功归吿其妻乃沥酒东南而贺焉故知眞人之兴乃天受也岂庸庸之徒可以造次思乱者哉崔希眞会稽崔希眞严冬之日有负薪老叟立门外雪中崔凌晨见之有伤悯之色揖问之叟去笠与语顾其状貌不常乃问其姓氏云某姓葛第三崔延坐崔曰雪寒旣甚作大麦汤饼可乎叟曰大麦四时炁足食之益人勿以豉不利中府崔然之自促令备馔时崔张绢欲召画工爲图连阻沍寒画工未至张绢倚于壁叟取几上笔墨画一株枯松一採药道士一鹿随之落笔迅逸画踪高古殆非人世所有食毕致谢而去崔异其事宝以自随因逰淮海遇鉴古图画者使閲之鉴者曰此稚川之子葛三郞画也崔咸通初入长安于灞桥遇鬻蔬者状貌与叟相类因问非葛三郞乎蔬者笑曰非也葛三郞是𣈆代葛稚川之子人间安得识之负蔬而去不知所之越僧怀一越僧怀一居云门寺咸通中凌晨欲上殿燃香忽见一道流相顾而语曰有一奇境事能徃逰乎怀一许诺相与入山花木繁茂水石幽胜或连峯槩天长松夹道或琼楼蔽日层城倚空所见之异不可殚述乆之觉饥道流已知矣谓曰此有仙桃千岁一实可以疗饥以一桃授之大如二升器奇香珍味非世所有食讫复行或凌波不濡或腾虚不碍或矫身云末或振袂空中或仰视日月下窥星汉如是复归还旧居已周岁矣怀一自此不食周逰人间与父母话其事因入道历诣仙山更寻灵胜去而不复返王廓布衣王廓咸通中自荆渚随船将遇洞庭风甚泊舟君山下与数人出岸寻山径登山而行忽闻酒香问诸同行皆曰无良乆香愈甚路侧崖间见有洞穴廓心疑焉遂入穴中行十余步平石上有洼穴中有酒掬而饮之味极醇美饮可半斗余陶然似醉坐歇洼穴之侧稍醒乃归舟中话于同侣衆人争徃求之无复所见自此充悦无疾渐厌五谷乃入名山学道去后看仙经云君山有天酒饮之昇仙廓之所遇者乃此酒也杨大夫杨大夫者宦官也亡其名年十八岁爲冥官所摄无疾而死经宿乃苏云旣到阴冥间有廨署官属与世无异阴官案牍示之见其名字历历然云年寿十八而亦无言请託旁有一人爲其请乞愿许再生词意极切乆之而冥官见许即令还其人送杨数百步将别杨媿谢之知再生之恩何以爲报问其所欲其人曰或遗鸣砂弓即相报也因以大铜钱一百余与杨俄然而觉平复无苦自是求访鸣砂弓亦莫能致或作小宫阙屋宇焚而报之如是者数矣杨颇留心鑪鼎志在丹石能制反魂丹有疰悮暴死者研丹一粒拗开其口灌之即活尝救数人有阉官夏侯者杨与丹五粒以服之旣而以爲冥官追去责问之次白云曾服杨大夫丹一粒耳冥官旣置还夏侯得丹之効旣苏尽服四粒岁余又见黄衣者追捕之云非是冥曹乃泰山追之耳夏侯随去至高山之下有宫阙焉及其门见二道士问其平生所履一一对答徐启曰某曾服杨大夫丹五粒矣道士遽令却回夏侯拜谢曰某是得神丹之力延续年命愿改名延年可乎道士许之后即因改名延年矣杨自审丹之灵効常以救人其子暄因自畿邑归京未明行二十余里歇于大庄之上忽闻庄中有惊諠哭泣之声问其故主人之子暴亡暄解衣带中取丹一粒令研而灌之良乆亦活杨物产瞻足早解所任纵意闲放唯以金石爲务未尝有疾年九十七而终晩年遇人携一弓问其名云鸣砂弓也于角面之内中有走砂杨买而焚之以报见救之者见其反魂丹方云是救者授之自宻修制故无能得其术者矣薛逢河东薛逢咸通中爲绵州刺史岁余梦入洞府见餚馔甚多而不覩人物亦不敢食之乃出门有人谓曰此天仓也明日话于宾友或曰州界昌明县有天仓洞中有自然饮食徃徃逰云水者得而食之即使道士孙灵讽与亲吏访之入洞可十余里犹须执炬十里外渐明朗又三五里豁然与人世无异崖室极广可容千人其下平整有石牀罗列牀上有饮食名品极多皆新食软美甘香灵讽拜而食之又割开三五所请以奉于薛公爲信及赍出洞门形状宛然皆化爲石矣洞中左右有散面溲面堆盐积豉不知纪极又行一二里溪水迅急旣阔且深隔溪见山川居第历然不敢渡而止近崖坡中有履迹徃来皆长二三尺才如有人行处薛公闻之叹异灵胜而莫穷其所以也余按地理志云少室山有自然五谷甘果神芝仙药周太子𣈆学道上仙有九千年资粮留于少室山山在蒿山西十七里从东角上四十里下又上十里得上定思十里中有大石门爲中定思自至崖头下有石室中有水多白石英室内有自然经书自然饮食与此无异矣天台山东有洞入十余里有居人市肆多卖饮食干符中有逰僧入洞经历市中饥甚闻食香买蒸饼啗之同行一僧服炁不食旣饱行十余里出洞门己在登州吴平县界所食之僧俄变爲石以此言之王列石髓张华龙膏得食之者亦须累积阴功天挺仙骨可上登仙品若常人啗之必化爲石矣蜀氏蜀氏遇𣈆氏饥辈三五人挟木弓竹矢入白鹿山捕猎以自给因值群鹿骇走分路格之一人见鹿入两崖间才通人过随而逐之行十余步但见城市栉比闾井繁盛了不见鹿徐行市中因问人曰此何处也答曰此小成都耳非常人可到子不宜乆住遂出穴宻志归路以告太守刘悛悛使人随徃失其旧所矣庾仲沖雍荆记曰武陵西阳县南数里有孤山巖石峭拔上有葱自成畦壠拜而乞之辄自拔食之甚美山顶有池鱼鼈至七月七日皆出而逰半巖室中有书数千卷昔道士所遗经也元嘉中有蛮人入此山射鹿入石穴中蛮人逐之穴傍有梯因上即豁然开朗别有天日行数十步桑果蔚然阡陌平直行人甚多蛮人惊遽而出旋削树记路却结伴寻之无复处所顾野王云天地之内名山之中神异窟宅非止一处则桃源天台皆其类也僧悟玄僧悟玄不知何许人也虽寓迹缁褐而潜心求道自三江五岭黔楚诸名山无不逰历每遇洞府必造之焉入峨嵋山闻有七十二洞自雷洞之外诸崖石室邃穴之间无所遗焉偶歇于巨木之下乆之有老叟自下而上相挹而坐问其所诣悟玄具述寻访名山灵洞之事叟曰名山大川皆有洞穴不知名字不可辄入访须得洞庭记岳渎经审其所属定其名字的其里数必是神仙所居与经记相合然后可逰耳不然有风雷洞鬼神洞地狱洞龙蛇洞误入其中害及性命求益反损深可戒也悟玄惊骇乆之谢其所教因问曰今峨嵋洞天定可逰否叟曰神仙之事吾不敢多言但谒洞主自可问耳悟玄又问洞主爲谁叟曰洞主姓张今在嘉州市门屠肉爲事中年而肥者是也语讫别去悟玄复至市门求之张生在焉以前事告之张曰无多言也命其妻烹肉与悟玄爲馔以肉三器与之悟玄辞以不食肉乆矣张曰逰山须得炁力不至饥乏然后可行若不食此无由得到矣勉之再三悟玄亦心自计度恐是神仙所试不敢拒命食尽二器厌饫弥甚张亦劝之固不能食矣食讫求去张俯地拾一瓦子以授之曰入山至其峯下值某洞门有长松下有回溪上有峭壁此天眞皇人所居之洞也以瓦扣之三二十声门开则入每遇门即扣之则神仙之境可到矣依教入山果得洞与所指无异以瓦扣之良乆峭壁中开洞内高广平稳可通车马两面皆青石莹洁时有悬泉流渠夹路左右凡行十余里又值一门扣之复开大而平阔徃徃见天花夹道所窥见花卉之异人物徃来之盛多是名姝丽人仙童玉女时有仙官道士部伍车骑憧憧不絶又遇一门扣之弥切瓦片碎尽门竟不开乆之闻震霆之音疑是山石摧䧟惶惧而出奔走三五十步巳在洞门之外无复来时景趣矣复访洞主巳经月余屠肆宛然而张生已死十许日矣自此志栖名山誓求度世复入峨眉不知所之矣费冠卿费冠卿者池州人也进士擢第将归故鄕别相国郑余庆公素与秋浦刘令友善喜费之行託以寓书焉手札盈幅缄授费戒之曰刘令乆在名场所以不登甲乙之选者以其褊率不拘于时舍高科而就此官可善遇之也费固请公略批行止于书末贵其因所慰荐稍垂青眼公然之发函批数行复缄之如初费至秋浦先投刺于刘刘閲刺委诸案上略不顾眄费悚立俟命久之而无报疑其不可干也即以相国书授阍者刘发缄览毕慢骂曰郑某老汉用此书何爲擘而弃之费愈惧排闼而入趋拜于前刘忽悯然顾之揖坐与语日巳暮矣刘促令排店费曰日已昏黑或得逆旅之舍巳不及矣乞于厅庑之下席地一宵明日却诣店所即自解囊装舒毡席于地刘即拂衣而入良乆出曰此非延宾之所有一阁子可以憩息仆乘于外可也即令左右引仆夫卫子分给下处刘引费挈毡席入厅后对堂小阁子中旣而闭门锁系甚严费莫知所以据榻而息是夕月明于门窍中窥其外悄然无声见刘令自操篲畚扫除堂之内外庭庑阶壁靡不周悉费异其事危坐屛息不寐而伺焉将及二更忽有异香之气非常人世所有良乆刘执版恭立于庭似有所候香气弥甚即见云冠紫衣仙人长八九尺数十人拥从而至刘再拜稽首此仙人直诣堂中刘立侍其侧俄有筵席罗列餚馔奇果香溢阁中费闻之已觉神清气爽须臾奏乐饮酒命刘令布席于地亦侍饮焉乐之音调非世间之曲仙人忽问曰得郑某信否对曰得信甚安顷之又问得郑书否对曰费冠卿先辈在长安中来得书笑曰费冠卿且喜及第也今在此耶对曰在仙人曰吾未合与之相见且与一杯酒但向道早修行即得相见矣即命刘酌一杯酒送阁子中费冠卿窥见刘自呷酒了即于阶下取盆中水投之费疑而未饮仙人忽下阶与徒从乘云而去刘拜辞呜咽仙人戒曰尔见郑某但令修行即得相见也旣去即诣阁中见酒犹在惊曰此酒万劫不可一遇何不饮也费力争得一两呷刘即与冠卿爲修道之友卜居九华山以左拾遗徴竟不起郑相国寻以去世刘费颇祕其事不知所降是何仙也郑南海紫逻任叟郑南海爲牧梁宋其表弟进士刘生寓居汝州有紫逻山即神仙灵境也刘以寓居力困欲之梁宋求救因行诸药肆中旣坐有樵叟倚担于壁亦坐焉主人连叱之曰此有官客何忽唐突刘敛衽而起谓主人曰某闲人也樵叟所来必有所求或要药物有急难所请不可令去恳揖叟令坐问其所要叟曰请一幅纸及笔砚耳刘即取肆中纸笔以授之叟挥毫自若书毕以授于刘书曰承欲徃梁宋梁宋灾方重旦夕爲人讼承欲访郑生郑生将有厄即爲千里客兼亦变衫色紫逻樵叟任某书呈刘览惊异笔势遒逸超逾常伦看读之际失叟所在月余郑爲人所讼黜官千里之外皆如其言刘即于紫逻葺居物色求访不复见叟世宝其书巢寇犯阙方失其所在也云笈七签卷之一百一十二云笈七籖正统道藏三家本一百二十二卷太玄部云笈七签卷之一百一十三上传任生任生者隐居嵩山读书志性专静常夜闻异香忽于帘外有谓生曰某以冥数合与君偶故来耳生意其异物坚拒不纳其女子开帘而入年可二十余凝态艳质世莫之见有双鬟青衣左右翼侍夜渐乆顾谓侍者曰郞君书籍中取一幅纸兼笔砚来乃作赠诗一首曰我名籍上清谪居逰五岳以君无俗累来劝神仙学又曰某后三日当来言毕而去书生览诗见笔札秀丽尤疑其妖异三日果来生志弥坚女子曰妾非山精木魅名列上清数运冥合暂谪人间自求匹偶以君闲澹愿侍巾箱不止于延福消祸亦冀贵而且寿今反自执迷亦薄命所致又赠一篇曰葛洪亦有妇王母亦有夫神仙尽灵匹君子意何如书生不对面墻而已女子重赠一篇曰阮郞迷不悟何要申情素明日海山春彩舟却归去嗟叹良乆出门东行数十步闪闪渐上空中去地百余丈犹隐隐见于云间以三篇示于人皆知其神仙矣痛生之不遇也数月生得疾见二黄衣人手持牒来追曰子命已尽遂被引去行十余里忽见幢节幡盖迤逦不絶有女子乘翠辇侍卫数十人二黄衣与生辟易隐于墻下女子望见旣至问曰何人黄衣具言女子笑曰是嵩山读书薄命汉谓黄衣把牒来曰公数尽矣今旣相遇不能无情索笔判牒更与三年生再拜之二使者曰此三素元君仙官朂贵旣有命旣须回使者送至旧居见身卧于牀上使者从后推之乃苏嗟恨累日后三年果卒罗公远罗公远八月十五日夜侍明皇于宫中翫月公远曰陛下莫要月宫中看否帝唯之乃以拄杖向空掷之化爲大桥桥道如银与明皇昇桥行若十数里精光夺目寒气侵人遂至大城公远曰此月宫也见仙女数百皆素练霓衣舞于广庭上问其曲名曰霓裳羽衣也乃宻记其声调旋爲冷气所逼遂复蹑银桥回返顾银桥随步而灭明日召乐工依其调作霓裳羽衣曲遂行于世明皇欲传隐形之术公远祕而不说上怒乃选善射者十人伏于壁召公远与语衆矢俱发公远致毙上令瘗于宫内月余中使自蜀回奏事讫云臣至骆谷见罗公远令附起居专于成都望车驾上大惊问其行李如何曰跣足携鞋一只乃令开棺视之唯见一草鞋在棺有箭孔十数安禄山犯阙明皇幸蜀有称维厶延来谒召之即不见思其意维厶延盖公远字也上悔恨叹息累日罗方远罗方远江夏人也刺史春致设观者如市有白衣人长丈余质貌甚异门卫者皆怪俄有一小儿傍过叱曰汝何故离本所惊怖官司其人摄衣而走官吏执小儿至宴所具白刺史问甚姓对曰姓罗名方远自㓜好道适见守江龙入州看设某叱令回刺史不信曰尔何诞妄若诚有龙即令我见本形方远曰请试之乃于江滨作小坑深阔一丈去岸八九尺引江水注之刺史与寮佐郡人皆徃注视逡巡有白鱼可长五六寸随水入坑腾跃渐大有青烟如练起须臾黑气满空雷电赩赫风雨驰骤乆之乃息见龙于江心身与云气相连素光满水食顷方灭刺史具表以进方远时明皇方留意神仙即日召见上与张果老叶法善弈棋次二人见之大笑曰村儿有何解乃各执棋子数枚谓方远曰此有物曰空手及开手果无所有悉在方远处上大惊异自后累试其术如神李师稷会昌元年李师稷中丞爲浙东观察使有商客遭风飘不知所止月余至大山瑞云覆绕奇花异树尽非人间所覩山侧有人迎问安得至此客具以吿乃令移舟于岸旣登岸乃云须谒天师遂引至一处若大宫观旣入见一道士眉鬓俱白侍卫十余人坐大殿令上与语曰汝中国人也兹地有縁方得一到此即蓬莱山也乃令左右引于宫内逰观玉台翠树光彩夺目院宇数十皆有号至一院扃鎻严固窥之衆花满亭堂有几褥焚香阶下客问之此院谁何答曰此是白乐天院乐天在中国未来耳乃潜记之遂辞归数旬至越具白廉使李公尽録以报白公公己脱烟埃投弃轩冕与居昧昧者固不闻也安知非谪仙哉袁滋袁相名滋未达时居复郢间复州青溪山秀丽无比袁公因晴登临此山行数里迳渐幽小阻絶无踪有人儒服市药爲业结庐山之下袁公与语甚相狎因留宿其舍袁公曰此境山泉奇异当爲灵仙之所都府儒生曰有道士五六人盖物外之士也数日一来莫知其所居处与之虽熟不肯细言袁公曰某可来相谒否曰彼其恶人然颇好酒足下但求美醖一榼或得见也袁公辞归后得美酒挈而徃历数宿五人果来布裘纱帽藜杖草履相见遂通寒暄大笑乃相与临清涧据石濯足戏调儒生爲列席致酒五人顾酒甚欢曰何处得此物来且各三五盏儒生曰非某所能致有客携来顾谒仙兄乃引袁公出历拜五人相顾失色悔饮其酒兼怒儒生曰公不合以外人相扰儒生曰此人诚志复是士流许之从容亦何伤也意遂渐解见袁公谦恭特甚乃时与笑语目袁生曰坐袁生再拜就席少顷酒酣乃视袁公相谓曰此人似西华坐禅僧良久云眞是便屈指计之曰此僧去来四十七年矣问袁公之岁适四十七抚掌曰须求官职福禄已至遂与袁公握手言别过洞逾岭扪萝跳跃翩翩如飞倏忽不见袁公后乃登第果拜相领西蜀节制王水部大历中有水部王员外者笃好道术虽居朝列有布衣方乐之士日与逰从一日有道侣数人在厅王君方与谈谐会除厠裴老携秽路侧宻近厅所王君妻令左右止之因附耳于壁听道侣言窃笑不已王君仆使皆怪之少顷裴老佣事毕王君将如厠遇于户外裴老敛衣似有白事曰员外甚好道王君惊曰老人安得知莫有所解否对曰某曾留心知员外酷似好道然无所遇适来厅上数人大是凡流但眩惑员外希酒食而巳王君异之其妻骂之曰君身爲朝客乃与秽夫交结遣人逐之裴老笑请去王君邀从容曰老人请后日相访王君斋沐凈室裴老布袍曳杖而至有隐逸之风王君坐话茶酒更进裴老曰员外非眞好道乃是爱药术试鑪火可验取一铁合重二斤分爲两片致于火中须臾色赤裴老解布衫角药两丸小于麋粟捻碎于合上复以火烧之食顷裴老曰成矣令王君仆使壮者以火筯持之掷于地逡巡成金色如鸡冠王君降礼再拜而谢之裴老曰此一两敌常金三两然员外亦不用留将施贫乏遂辞去曰从此亦无复来矣王君曰愿至仙伯高第申起居容进否裴老曰可兰陵西坊大菜园后相寻遂别王君乃易服徃果见小门叩之有苍头出曰莫是王员外否遂引入堂宇甚新净裴老道服相迎侍女十余人皆有殊色茶酒果实甚珍服用辉焕迨晚王君吿去裴老送出门旬日再去其第已爲他所质裴老亦不知所在崔生进士崔生常逰青山解鞍放驴无仆御驴逸而走驰之不能及约行十里至一洞口时巳曛黑驴即奔入崔生悚惧不敢前进力固疲矣遂寝巖下至晓洞中微明乃入十余里望见巖壑间有金城绛阙而被甲执兵者守卫之崔生知是仙境乃吿曰某尘俗之士顾谒仙翁守吏趋报顷之召入见一人居殿服羽衣身可丈余侍女数百与崔生趋拜使坐与语忻然留宿酒味珍香异果罗列谓崔生曰此非人世府也驴追益走者余之奉邀也盖一女子愿事于君此亦冥数前定耳生再拜谢遂以女妻之数日令左右取青合中药两丸与生服之但觉脏腑清莹摩体若蝉蜕莹然婴儿之貌每朔望与崔生乘鹤而上朝蘂宫月余崔生曰某血属在人间请归一决非有所恋也仙公戒之曰崔郞不得淹留遂与符一通急有患祸此可隐形愼不可逰宫禁临别又与一符曰甚急即开乃命取一驴付之崔生到京都试徃人家皆不见因入内会劒南进太眞锦绣乃窃其珍者上曰计无贼至此必爲妖取之遂令罗公远作法以朱字照之寝殿户后果得崔生崔生具写本末上不信令笞死崔生乃出仙翁临行之符照公远与持执者当时絶倒良久方起启上曰此人已居上界不可杀也纵杀之臣等即受祸亦非国之福上乃赦之犹疑其事不实遣数百人具兵服兼术士送至洞口复见金城绛阙仙翁御殿侍从森然出唿曰崔郞不取吾语几至顚毁崔生拜讫遂昇洞门所送者欲随之仙翁以杖画地成川阔数丈崔生妻掷一领巾化爲五色绛桥令崔生踏过桥随步即灭旣至洞口崔生谓送人曰事只如此可以归须臾云雾四合咫尺不见唯闻鸾鹤箫籁之声遥望云山而去上方知其神仙也黄尊师茅山黄尊师法箓甚高尝于山前修观起天尊殿置讲求资曰有数千人时讲衆初合忽有一人排门大唿貌甚粗黑言词鄙陋腰插驴鞭如随商客者骂道士奴时正热诱衆何事自不向深山学修道业何敢妄语黄师不测之即辍讲逊词谢之衆人悉畏不敢抵忤良乆词色稍和曰如是聚集岂不是要修堂殿耶都用几钱尊师曰要五千贯其人曰可尽辇破铁釜及杂铁来黄师疑是异人遂遽令于观内诸处收拾约得铁八百斤其人乃掘地爲鑪以火销之探怀中取一胡芦泻出两丸药以物搅之少顷去火已成银曰此合钱万贯若修观计用有余请施贫乏如所获无多且罢之黄师与徒衆皆敬谢问其所欲笑出门去不知所之后十余年黄师奉诏入京忽于市街西见插驴鞭者肩绊小复子随骑驴老人行全无茅山气色黄欲趋揖乃拨手指乘驴者复连叩头黄但搕礼而已老人发尽白视之如十四五女子也卢杞卢相名杞少时甚贫与市妪麻婆者于东都废宅税舍以居麻婆亦孑然卢公常以疾卧月余麻婆悯之常来爲作粥食卢病愈多谢之后累日向晩自外归见金犊车子立麻婆户外卢且惊异宻候之见一女子年十四五眞神仙人明日潜访麻婆曰郎君莫要作婚姻否如是则爲请求之卢曰某贫贱安敢輙有此意麻曰亦何妨旣夜麻婆曰事谐矣请郞君清斋三日会于城东废观旣至见古树荒草乆无人居逡巡雷电震曜风雨暴至化爲楼台金鑪玉帐景物华丽俄有辎軿降空即所见女子也与卢相见曰某奉上帝命遣人间自求匹偶郞君有仙相故遣麻婆传意㫖更七日清斋当再奉见女子唿麻婆付药两丸须臾雷电黑云女子忽失所在古树荒草苍然如旧麻婆与卢遂归又清斋七日䦆地种药适已蔓生未移刻二胡芦生于蔓上渐大如两斛瓮许麻婆以刀刳其中及七日之期与卢公各处其一仍令卢公具油衣三领风云忽起腾上碧霄耳中唯闻波涛之声迤逦东去又谓卢公曰莫寒否令着油衣如氷雪中行复令着至三重即甚温暖谓麻婆曰此去洛阳多少婆曰巳八万里良巳胡芦止息遂见楼台皆以水晶爲墻垣被甲仗者数人麻婆引卢公入见女子居殿侍从女数百人命卢公坐具酒馔麻婆屛息立于诸卫之下女子谓卢公曰郞君合得三事取一事可者言之若欲长留此宫寿与天毕次爲地仙常居人间时得至此下爲中国宰相如何卢生曰在此实爲上愿女子喜曰此水晶宫也某爲太阴夫人仙格巳高郞君便当白日昇天须执志坚一不得改移以致相累也仍须启上帝乃索青纸爲写素当庭拜奏少顷闻东北喧然声云帝使至太阴夫人与诸仙趋降俄有幢节香幡引朱衣少年立于阶下朱衣宣帝命公得太阴夫人状云卢杞欲住水晶宫如何卢公无言夫人但令疾应又无言夫人及左右大惧驰入取鲛绡五疋以赂使者欲其稽缓食顷间又问卢杞欲求水晶宫住否欲地仙否欲人间宰相否卢公大唿曰欲得人间宰相朱衣趋去太阴夫人失色令麻婆速领回遂入胡芦依前闻风雨之声至地遂到旧居尘榻俨然时巳中夜胡芦与麻婆俱不见矣杞后果爲相卢李二生昔有卢李二生隐居太白山读书兼习吐纳导引一旦李生吿归曰某不能甘于寒苦且浪迹江湖决别而去后李生爲桔子园吏隐欺折官钱数千贯羁縻不得他去贫悴曰甚偶过扬州阿师桥逢见一人草履麻衣视之乃卢生也昔号二舅李生与之语哀其衣弊卢生大骂曰我贫贱何耻公不外物投身凡冗之所又有积负且撄囚拘尚何面目以相见乎李生原谢二舅笑曰居所不远翌日驰马奉迎至旦果有一仆御骏足而来云二舅邀郞君旣去马疾如风出城之南行数十里路侧有朱门斜开二舅出星冠霞帔容貌光泽侍女数十人与桥下仪质全别邀李生中堂宴馔名花异木疑在仙府又累出药品悉皆珍奇旣夕引李生坐北亭置酒曰适命得佐酒者颇善筌篌须臾红烛引一女子至容貌极丽新声甚嘉李生视箜篌上有朱书十字云天际识归舟云间辨江树罢酒二舅曰莫愿作婚姻否此人名家质貌兼美李生曰某安敢及此二舅许爲成之又曰公所负官钱几何曰二千贯乃与一拄杖曰将此于波斯店内取钱可从此学道无自秽身䧟罪也迨晩仆人复御前马至二舅令李生去送出门洎归颇疑讶爲神仙矣即以拄杖诣波斯店其辈见杖曰何以得之依语付钱遂得免絷而去旣惊且异乃再徃卢二舅所居将谢之即荒草原地而已怅望而归其年徃汴州行军陆长源以女嫁之旣见颇类卢二舅北亭见者复解箜篌仍有朱字视之果见天际之句也李生具说扬州城南庐二舅亭中筵宴之事女曰某少年兄弟戏书之句尝梦见云仙官追如公所言也李生叹讶之甚后竟不能得遇李石唐相李石未达时颇好道尝逰嵩山荒草中间有人呻吟声视之乃病鹤鹤乃人语曰某巳爲仙厄运所钟爲樵者见伤一足将折须得人血数合方能愈也君有仙骨故以相託李公解衣即欲刺血鹤曰世间人少公且非纯人乃拔一眼睫曰持徃东都但映照之即知矣李公中路自视乃马首也至洛阳所遇颇衆悉非全人或犬彘驴马首偶于桥上见一老翁骑驴以睫照之乃人也李公敬揖具言病鹤之事老翁忻然下驴宣臂刺血李公以小瓶盛之持徃鹤所濡其伤处裂衣封裹鹤谢曰公即爲明皇时宰相后当轻举相见非遥愼勿堕志李公拜之鹤沖天而去李主簿近有选人李主簿者新婚东出关过华岳庙将妻入谒金天王妻拜未终气絶而倒唯心上微暖舁归客邸驰马诣华阴县求医术之人县宰曰叶仙师善术奉诏投龙回去此一驿公可疾徃迎之李公单骑驰去约十五余里遇之李公下马伏地流涕敬拜具言其事仙师曰何等妖魅乃敢及此遂与李公先行谓从者曰鞍驮速驱来持朱钵及笔至舍巳闻哭声仙师入见曰事急矣且将墨笔及纸来遂书一符焚香以水噀之符北飞走声如飘风良乆无应仙师怒又书一符其声如雷顷之亦无验少时鞍驮到取朱笔令李公左右煑少许薄粥以候其起乃以朱书一符喷水叱咤之声如霹雳须臾口鼻有气眼开良乆能言问其状曰某初拜时金天王曰好夫人第二拜云留取遣左右扶归院适已三日亲宝大集闻敲门门者走报王曰何不逐却乃第一符也逡巡门外闹甚门者数人细言于王王曰且发遣是第二符也俄有赤龙飞入王扼喉才能出声曰放去某遂有人送出第三符也李公罄囊以谢之是知灵庙女子不得入也卢常师祕书少监卢常师进士擢第性恬淡不乐轩冕世利蔑然无留意因弃官之东洛谓所亲曰果与浙西鱼尚书故旧旬日当谒去又曰某前身是僧坐禅处犹在会稽亦拟自访遗迹家人亦怪其将远行而不备舟檝不旬日而卒裴令公裴令公少时有术士云命属北斗廉贞星将军宜每以清酒名果敬祭当得冥助也裴公自此未尝懈怠及爲相机务繁迫乃遗始志心或不足未始言于人诸子亦不知在京有道者来宿于裴公第中夜谓曰相公昔年尊奉天神何故中道而止崇护不已亦有感于相公裴公心知其廉贞不知灵应后爲太原节度使家人染疾召女巫视之有弹胡琴巫顚而倒之良乆蹶然而起曰请见相公廉贞将军遣某传语何大无情都不相知也将军怒甚相公何不敬谢之裴公大惊女巫曰当择良日斋洁于静院焚香设酒果将军亦欲示见于相公别日裴公沐浴具朝服立于阶前东南奠酒再拜见神披金甲持朱戈身长三丈余南向而立裴公惊悚流汗俯伏于地不敢动少顷即不见问左右皆曰无之自是裴公尊奉有踰厥初云笈七签卷之一百一十三上云笈七籖正统道藏三家本一百二十二卷太玄部云笈七签卷之一百一十三下棠四传续仙传序古今神仙举世知之然飞腾隐化俗难可覩先贤有言曰人间得仙之人且千不闻其一况史书不载神仙之事故多不传于世详其史意以君臣父子理乱忠孝之道激励终古也若敦尚虚无自然之迹则人无所拘制矣史记言三神山在海中仙人居金银宫阙不死之药生其上人有欲徃者则风引舟而去终莫能到斯亦激励拘制之意也大哉神仙之事灵异罕测述云初之修也守一鍊气拘谨法度孜孜辛勤恐失于纤微及其成也千变万化混迹人间或藏山林或逰城市其飞昇者多徃海上诸山积功已高便爲仙官卑者犹爲仙民何者十洲间动有仙家数十万耕植芝田课计顷畒如种稻焉是有仙官分理仙民及人间仙凡也其隐化者如蝉蜕留皮换骨鍊气养形质于巖洞然后飞昇成于眞仙信非虚矣汾生而慕道常媿积习及长逰历宦途周逰寰宇凡接高尚所说或览传记兼复闻见皆铭于心而书于牍又以国史不书事散于野矧当中和兵火之后坟籍犹阙讵有秉笔记而述作者处世斯乆人渐稀传惜哉他时寂无遗声今故编録其事分爲三卷冀资好事君子学道之人谭柄用显眞仙者哉朝请郞前行溧水县令兼监察御史赐绯鱼袋沈汾撰玄眞子玄眞子姓张名志和会稽山阴人也博学能文进士擢第善画饮酒三斗不醉守眞养气卧雪不寒入水不濡天下山水皆所逰览鲁公颜眞卿与之友善眞卿爲湖州刺史与门客会饮乃唱和爲渔父词其首唱即志和之词曰西塞山边白鸟飞桃花流水鳜鱼肥青箬笠緑蓑衣斜风细雨不须归眞卿与陆鸿渐徐士衡李成矩共唱和二十五首递相夸赏而志和命丹青剪素写景夹词须臾成五本花木禽鱼山水景像奇絶踪迹今古无伦而眞卿与诸宝客传玩叹伏不已其后眞卿东逰平望驿志和酒酣爲水戏铺席于水上独坐饮酌啸咏其席来去迟速如刺舟声复有云鹤随覆其上眞卿亲宾参佐观者莫不惊异寻于水上撝手以谢眞卿上昇而去今犹有传宝其画在人间者蓝采和蓝采和不知何许人也常衣破蓝衫六銙黑木腰带阔三寸余一脚着靴一脚跣行夏则衫内加絮冬则卧于雪中气出如蒸每行歌于城市乞索持大拍板长三尺余常醉踏歌老少皆随看之机捷谐谑人问应声答之笑皆絶倒似狂非狂行则振鞋踏歌云踏踏謌蓝采和世界能几何红颜一春树流年一掷梭古人混混去不返今人纷纷来更多朝骑鸾凤到碧落暮见桑田生白波长景明辉在空际金银宫阙高嵯峨歌词多率尔而作皆神仙意人莫之测但以钱与之绳穿拖行或散失亦不回顾或见贫人即与之或与酒家周逰天下人有爲儿童时见者及斑白见之颜状如故后踏歌濠梁间于酒楼上乘醉有云鹤笙箫声忽然轻举于云中掷下靴衫腰带拍板冉冉而去其靴衫等旋亦失亡朱孺子朱孺子永嘉安固人也㓜而师道士王玄眞居大箬巖勤苦事于玄眞深慕仙道常登山岭採黄精服饵历十余年一日就溪濯蔬见岸侧二小花犬孺子异之乃寻逐入枸杞丛下归吿玄眞讶之遂与孺子俱徃伺之复见二犬戏跃逼之又入枸杞下玄眞与孺子共寻掘乃得二枸杞根形状如花犬坚若石洗洁归以煑之而孺子益薪看火三日昼夜不离灶侧试尝汁味取喫不已及见根烂以吿玄眞共取食之俄顷孺子忽飞昇在前峯上玄眞惊异久之孺子谢别玄眞昇云而去到今俗唿其峯爲童子峯玄眞后饵其根尽不知其年寿亦隐于巖之西陶山有採捕者时或见之王老王老坊州宜君县人也居于村野颇好道爱客务行阴德爲意其妻亦同心不倦一日有繿缕道士造其门王老与妻俱迎礼之居月余间日与王老玄谈盃酌甚相欢洽俄患恶疮徧身王老乃求医药看疗益加勤切而疮日甚迨将逾年道士曰此不烦以凡药相疗但得数斛酒浸之自愈于是王老爲精洁酿酒及熟道士言以大瓮盛酒吾自加药浸之遂脱衣入瓮三日方出鬓发俱黑而颜复少年肌若凝脂王老阖家视之惊异道士谓王老曰此酒可饮能令人飞昇上天王老信之初瓮酒五斛余及窥三二斗在尔清冷香美异于常酒时方与二人持麦次遂共饮皆大醉道士亦饮云上天去否王老曰愿随师所适于是祥风忽起綵云如蒸屋舍草树全家人物鸡犬一时飞去空中犹闻打麦声数村人共观望惊叹惟猫鼠弃而不去风定其赁持麦二人乃遗在别村树下后亦不食皆得长年今宜君县西三十里有昇仙鄕存焉侯道华侯道华自言峨嵋山来泊于河中永乐观若风狂人衆道士皆轻易之而道华能斤斧观舍有所损悉自修葺登危历险人所难及处皆到又爲事贱劣有客来不问道俗凡庶悉爲担水汲汤濯足浣衣又淘溷灌园辛苦备历以资于衆衆益贱之驱叱甚于仆𨽻而道华愈忻然又常好子史手不释卷一览必诵之于口衆或问之要此何爲答曰上天无愚懵仙人衆咸笑之经十余年殿梁上或有神光人每见之相传云开元年中有刘天师尝鍊丹成试犬犬死而人不敢服藏之于殿梁皆谓妄言忽暴风雨殿微损道华乃登梁复见光于梁上䧟中凿起木得一合三重内有小金合子有丹遂吞之掷下其合吞丹讫遽无变动谓之虚诳忽一日入市醉归其观前素有松树偃盖甚爲胜景道华乃着木履上树悉斫去松枝群道士屡止之不可但斫曰他日碍我上昇处衆人常爲风狂怒之且甚适永乐县令至其公人观见斫松深讶之衆具白于县官于是责辱之道华亦忻然后七日道华晨起沐浴装饰焚香曰我当有仙使来相迎但望空拜不巳衆犹未信须臾人言见观前松上有云鹤盘旋笙箫响亮道华忽飞在松顶坐乆之衆甚惊忙永乐县官吏道俗奔驰瞻礼其责辱道华县官叩搕流血道华撝手以谢道俗云我受玉皇诏授仙台郞知上清宫善信院今去矣俄顷云中仙衆作乐幡幢隐隐凌云而去马自然马湘字自然杭州盐官人也世爲县之小吏而湘独好经史攻文学乃随道士天下遍逰后归江南而常醉于湖州堕霅溪经日而出衣不湿坐于水上而来言适爲项王相召饮酒欲醉方返溪滨观者如云酒气犹冲人状若风狂路人多随看之又时复以拳入鼻及出拳鼻如故又指溪水令逆流食顷指桞树随溪水走来去指桥令断复续后逰常州遇马植出相任常州刺史素闻湘名乃邀相见迎礼甚异之植问道兄幸同宗姓欲爲兄弟冀师道术可乎湘曰相公何望曰扶风湘戏曰相公扶风马湘则马风牛但且相知无徴同姓意言与植风马牛不相及也然植留之郡斋益敬之或饮会次植请见小术乃于席上以瓷器盛土种瓜须臾引蔓生花结实取食衆宾皆称香美异于常瓜又于遍身及袜上摸钱所出不知多少掷之皆青铜钱撮投井中唿之一一飞出人有以取者顷复失之又植言此城中鼠极多湘书一符令人帖于南壁下以筯击盘长啸鼠成群而来走就符下俯伏湘乃唿鼠有一大者近阶前湘曰汝毛虫微物天与粒食何得穿穴屋宇昼夜挠于相公且以慈悯爲心未能杀汝宜便率衆离此大鼠乃回群鼠前皆叩头谢罪遂作队莫知其数出城门去自此城内便絶鼠后南逰越州经洞巖禅院僧三数百人方斋而湘与婺州永康县牧马巖道士王知微弟子王延叟同行僧见湘知微到踞而食略无揖者但使以饭湘不食促知微延叟速食而起僧斋未毕及出门又促速行到诸曁县南店中约去禅院七十余里深夜闻寻道士声主人遽应此有三人问者极喜请于主人愿见道士及入乃二僧见湘但礼拜哀鸣曰禅僧不识道者昨失迎奉致贻责怒三数百僧到今下牀不得某二僧是主事且不坐所以得来固乞舍之湘惟睡而不对知微延叟但笑之僧愈哀乞湘起曰此后无以轻慢人爲意回去入门僧辈当能下牀僧回果如其言湘翌日又南行时方春见一家好菘菜求之不得仍闻恶言命延叟取纸笔知微言求菜见阻诚无讼理况在道门讵宜施之湘笑曰我非讼者也作小戏尔于是延叟捧纸笔湘画一白鹭鸶以水喷之飞入菜畦中啄菜其主人赶起又飞下再三湘又画一狷子走赶捉白鹭鸶共践其菜碎尽不已其主人见道士戏笑求菜致此虑复爲他术即来哀求湘曰非求乞菜也故相戏尔于是唿鹭及狷皆飞走投入湘怀中视菜如故悉无所损又南逰霍桐山入长溪县界夜投旅店宿舍小而行旅已多主人戏言无宿处道士能壁上睡即相容已逼日暮知微延叟曰祗能舍宿争会壁睡湘曰尔但俗旅中睡我坐可到明衆皆睡而湘跃身梁上一脚挂梁倒睡适主人夜起烛火照见大惊异湘曰梁上犹能壁上何难而入壁乆之不出主人析谢移时请知微延叟入家内凈处方出及旦主人留连忽失所在知微延叟前行数里寻求巳在路傍自霍桐回永康县东天宝观驻泊观前有大枯松湘指之曰此松已三千年余即化爲石自后果化爲石忽大风雷震石倒山侧作数截杨发自广州节度责授婺州刺史发性尚奇异知之乃徙两截就郡斋致之龙兴寺九松院各高六七尺径三尺余其石松皮鳞皴今犹存焉或有吿疾者湘无药但以竹杖打病处腹内及身上百病以竹杖指之口吹杖头如雷鸣便愈有患腰駞脚曲持拄杖而来者亦以杖打之令放拄杖应手便伸展时有以财帛与湘阻让不免留之复散与贫人所逰行之处或宫观巖洞多题诗句其登杭州秦望山诗曰太一初分何处寻空留历数变人心九天日月移朝夕万里山川换古今风动水光吞远峤雨添岚气没高林秦皇谩作驱山计沧海茫茫转更深后归故鄕省兄适兄远出嫂姪喜归湘吿曰我与兄共此宅今归要分我惟爱东园尔嫂姪异之小叔乆离家归来兄犹未见面何言分地骨肉之情必不忍如此驻留三日嫂姪讶之不食但饮酒而待兄不归及夜遽卒明日兄归问妻子具以实对兄感恸乃曰弟学道多年非归要分宅是归託化于我以絶思望耳乃棺殓之其夕棺輷然有声一家惊异乃葬于东园时大中十年也明年东川奏劒州梓桐县道士马自然白日上昇湘于东川谓人曰我盐官人也新羽化于浙西今又爲玉皇所诏于此上昇以其事奏之遂勑浙西道杭州覆之发冢视棺乃一竹杖而已邬通微邬通微不知何许人也爲道士神气清爽静默虚夷或吟或醉多逰于洪州名山见之多年或十数年不见则颜状益少于当时如此识者不测其服鍊丹药逰行定止后于酒楼乘醉飞昇而去许碏许碏自称高阳人也少爲进士累举不第晚学道于王屋山周逰五岳名山洞府后从峨嵋山经两京复自荆襄汴宋抵江淮茅山天台四明仙都委羽武夷霍桐罗浮无不遍历到处皆于悬崖峭壁人不及处题云许碏自峨嵋寻偃月子到此观笔踪者莫不叹其神异竟莫详偃月子也后多逰庐山尝醉吟曰阆苑花前是醉乡淊翻王母九霞觞群仙拍手嫌轻薄谪向人间作酒狂好事者诘之曰我天仙也方在崑崙就宴失仪见谪人皆笑之以爲风狂后当春景插花满头把花作舞上酒楼醉歌昇云而去金可记金可记新罗人也宾贡进士性沉静好道不尚华侈或服气鍊形自以爲乐博学强记属文清丽美姿容举动言谈迥有中华之风俄擢第不仕隐于终南山子午谷葺居怀退逸之趣手植奇花异果极多常焚香静坐若有念思又诵道德及诸仙经不辍后三年思归本国航海而去复来衣道服却入终南务行阴德人有所求无阻者精勤爲事人不可偕也大中十一年十二月上表言臣奉玉皇诏爲英文台侍郞明年二月十五日当上昇时宣宗颇以爲异遣中使徴入内固辞不就又求见玉皇诏辞以爲别仙所掌不留人间遂赐宫女四人香药金彩又遣中使二人专看待然可记独房静室宫女中使多不接近每夜闻室内常有人谈笑声中使窃窥但见仙官仙女各坐龙凤之上俨然相对复有侍卫非少而宫女中使不敢辄惊二月十五日春景妍媚花卉烂熳果有五云唳鹤翔鸾白鹄笙箫金石羽盖琼轮幡幢满空迎之昇天而去朝列士庶观者填溢山谷莫不瞻礼叹异焉宋玄白宋玄白不知何许人也爲道士身长七尺余眉目如画端美肥白言谈秀丽人见皆爱之颇有道术夏则衣绵冬则单衣卧于雪中去身一丈余周匝气出如蒸而雪不凝又指灯即灭指人若隙风所吹飕飕然指庭间花草䬃䬃而动多逰名山自茅山出润州希玄观入括苍洞辟谷服气或时食彘肉五斤以蒜虀一盆撮喫毕即饮酒二斗用一白梅人有求得其一片蒜食之者言不作蒜气味如异香终日在齿舌间香不歇得食之者颇多而毕身无病寿皆八九十玄白到处住则以金帛求置二三美妾行则舍之人皆以爲得补脑还元之术又逰越州适大旱方暴尫乐龙以析雨涉旬亢阳愈甚玄白见之以爲凡所析雨须候天命非上奏无以致之乃于所止观焚香上祝经夕大霔雨吿足越人大神异之复到信州又逢天旱析祷有道士知玄白能致雨州人乃请之遽作术飞钉钉城隍神双目刺史韦德邻怪其贮妇女复钉城隍神此妖怪也将加责辱使健步辈欲向之手脚皆不能动悉自仆倒枷杖亦自摧折玄白笑谓德邻曰使君忏忤刘根欲诛罚祖祢也德邻方惧析谢须臾礼而遣之其灵屡施不可备録后于抚州南城县白日上昇而去贺自眞贺自眞莫究其所来也爲道士居嵩山有文学爲事高古常焚修精勤年少人亦不知其甲子然道俗相传见之多年矣皆不甚爲异一日云鹤满空声乐清亮自眞忽飞昇而去时有处士陈陶在东都见洛城人观望瞻礼惊叹不已乃爲诗曰子𣈆鸾飞古洛川金桃再熟贺郞仙三清乐奏嵩丘下五色云屯御苑前朱顶舞翻迎绛节青鬟歌对驻香軿谁能白昼相悲泣太极光阴几万年酆去奢酆去奢衢州龙丘人也家住于九峯山下少入道逰学道术精思忘疲年三十余便居处州松阳县安和观其观即叶静能故鄕学道之所而观北五里有卯山高五十余丈相传云汉张天师及叶静能皆居此山修道去奢慕前事登其山结菴以居后观中道士相率山下居人爲构屋及造堂殿设老君张天师像及叶静能眞影朝夕焚修朝礼山东南有一方石阔二丈余平若砥盖天然也去奢常坐其上拱默静想一旦感神人谓之曰张天师有斩邪劒二口并瓶贮丹在此石下可以取之去奢谢神人曰此石天设非人力可加自惟荒谬守眞而已託兹山栖获安久蒙圣佑丹之与劒讵可辄取神人曰但勤修无怠劒丹自可立致后三年神人乃以劒丹送于去奢劒乃张天师七星劒丹以石匣藏之一瓶贮之倾药有斗余如麻子红色光明去奢自服及施人有疾皆愈时丽水县人华造因中和年荒乱之后拥土人据巖险浙东连帅具以上闻朝廷议欲息兵乃授造以刺史而造凶险闻去奢神与劒丹乃以兵围其山取去奢并劒丹到州夺其劒丹而囚锁去奢于空室中时方炎暑一月日不与之水造爲去奢已毙矣及开室见神色俨然颜状红白愈于来时造惊异乃却送去奢归山劒丹留之一夜风雷飞鸣失所去奢闻劒却归石下尔后居山十五年余每言常见龙虎异鸟行于庭际安和观道士多寓山顶烧奏见龙虎鸟迹咸惊异之去奢不食多年或人秽触其山春冬则勐兽来惊秋夏则毒蛇所螫去奢又言每雷雨只在山半常见云龙雷公电姥神鬼甚衆或到此相见咸有礼焉又寄宿道士夜闻去奢所居静室若与人谈话窃窥之惟闻异香满室及环珮声或见有戴远逰冠绛服螺髻垂发碧绡衣男女四人对坐侍从皆玉童玉女光明照身复有神人远立于侧而道士皆不敢惊但虔敬而已一日去奢告道士曰恐当离此山去不长相见也后数日有綵云鸾鹄声乐满空徘徊山顶后有軿舆幡幢灵官驾龙鹿皆五色亦骑鸾凤迎去奢昇天而去山下道俗观望者甚衆孙思邈孙思邈京兆华原人也七歳就学日诵千言及长好谈庄老百家之说周宣帝时以王室多事隐于太白山学道鍊气养形求度世之术洞晓天文推步精究医药审察声色常藴仁慈凡所举动务行阴德济物爲功偶出路行见牧牛童子杀小蛇已伤血出思邈求其童脱衣赎而救之以药封裹放于草内复月余出行见一白衣少年仆马甚壮下马拜思邈谢以言曰小弟蒙道者所救思邈闻之不以爲意少年复拜思邈请以别马载之偕行如飞到一城郭花木正春景色和媚门庭焕赫人物繁杂俨若王者之居少年延思邈入见一端正美貌袷帽绛衣侍从甚衆欣喜相接谢思邈曰深思道者故遣儿子相迎前者小儿独出忽爲愚人所伤赖脱衣赎救获全其命此中血属非少共感再生之恩今得面道者荣幸足矣俄顷延入若宫闱内见中年女子领一青衣小儿出再三拜谢思邈曰此儿痴騃爲人伤损赖救免害思邈省记尝救青蛇即讶此何所也又见左右皆阉人宫妓唿袷帽君王唿女子爲妃后心异之潜问于左右曰此泾阳水府也王者乃命宾寮设酒馔妓乐以宴思邈辞以辟谷服气惟饮酒尔留连三日问其欲对曰山居乐道思眞鍊神目虽所窥心固无欲乃以轻绡珠金赠行思邈坚辞不受曰道者不以此爲意耶何以相报乃命其子取龙宫药方三十首与先生此眞道者可以济世救人俄复命仆马送先生归山旣归深自爲异历试诸方皆若神効后着千金方三十卷散龙宫方在其内又以声色诊人之疾着脉经一卷大行于世隋文帝辅政徴爲国子博士不就尝谓人曰过此五十年当有圣人出吾方助之以济生人至唐太宗时召诣京师讶其容貌甚少曰故知有道者诚可尊重羡门之徒岂虚言哉将授以爵位固辞不受高宗初拜谏议大夫复固辞时年九十余视听不衰范阳卢照邻有时名而染恶疾嗟禀受之不同昧遐夭之殊致问于思邈曰名医愈疾其道如何对曰吾闻善言天者必质于人善言人者必本于天夫天有四时五行寒暑迭代其转运也和而爲雨怒而爲风凝而爲霜雪张而爲虹蜺天地之常数也人有四肢五脏一觉一寐唿吸吐纳动而爲徃来流而爲荣卫彰而爲气色发而爲音声此人之常数也阳用其精阴用其形天人之所同也及其失也蒸则生热否则生寒结而爲疣赘䧟而爲癕疽奔而爲喘息竭此而爲焦枯诊发乎面变动乎形推此以及天地则亦如彼故五纬盈缩星辰失度日月错行彗孛流飞此天地之疾疹也寒暑不时此天地之蒸否也石立土涌此天地之疣赘也山崩地䧟此天地之癕疽也奔风暴雨此天地之喘乏也雨泽不时川源涸竭此天地之焦枯也良医遵之以药石救之以针剂圣人和之以道德辅之以人事故人有可愈之疾天地有可销之灾又曰胆欲大而心欲小智欲圆而行欲方诗曰如临深渊如履薄氷谓小心也赳起武夫公侯干城谓大胆也不爲利回不爲义疾行之方也见机而作不俟终日智之圆也其文学也颕出其道术也不可胜纪高宗后无何制授承务郞致之尚药局不就永徴三年二月十五日晨起沐浴俨其衣冠端拱以坐谓子孙曰我爲世人所逼隐于洞府修鍊将昇无何之鄕臣于金阙不能应召徃来俄而气絶遗令薄葬不设盟器牲牢之奠月余颜色不变举尸入棺如空衣焉巳尸解矣张果张果隐于恒州条山徃来汾𣈆间时人传有长生祕术耆老云爲儿童时人见之自言数百岁矣唐太宗高宗徴之不起则天召之出山佯死于妒女庙前时方炎暑须臾臭烂生虫于是则天信其死矣后有人于恒州山中复见之开元二十三年明皇诏通事舍人裴晤驰驿于恒州迎之果对晤气絶而死晤乃焚香宣天子求道之意俄顷渐苏晤不敢逼驰还奏之乃命中书舍人徐峤通事舍人卢重玄赍玺书迎果果随峤到东京于集贤院安置肩舆入宫备加礼敬公卿皆徃拜谒问以方外之事皆诡对每云余是尧时丙子年人时人莫能测也又云尧时爲侍中善于胎息累日不食时进美酒及三黄丸明皇留之内殿赐之酒辞以小臣饮不过二升有一弟子可饮一斗明皇闻之喜令召之俄顷一小道士自殿檐飞下年可十六七美姿容㫖趣雅澹谒见上言辞清爽礼貌臻备明皇命坐果曰弟子常侍立于侧不可赐坐眀皇愈喜赐酒饮及一斗不醉果辞曰不可更赐过度必有所失致龙颜一笑尔明皇又逼赐之酒忽从顶涌出冠子扑落地化爲榼明皇及嫔御皆惊笑视之失道士矣但金榼在地覆之榼贮一斗验之乃集贤院中榼也累试仙术不可穷纪乃下诏曰恒州张果先生逰方之外者也迹先高尚心入窅冥是混光尘应召城阙莫知甲子之数且谓羲皇上人问以道枢尽会宗极今则将行朝礼爰昇宠命可银青光禄大夫号通玄先生果累陈老病乞归恒州赐绢三百疋随从弟子二人给驿肩舁到恒州弟子一人放回一人相随入山天宝初明皇又遣徴诏果闻之示卒弟子葬之后发之但空棺而已许宣平许宣平新安歙人也睿宗景云年中隐于城阳山南坞结庵以居不知其服饵但见不食颜若四十许人轻健行疾奔马时或负薪以卖薪檐常挂一花瓢及曲竹杖每醉行腾腾以归吟曰负薪朝出卖沽酒日西归时人莫问我穿云入翠微迩来三十余年或施人危急或救人疾苦城市之人多访之不见但览庵壁题诗云隐居三十载筑室南山巓静夜翫明月闲朝饮碧泉樵人歌壠上谷鸟戏巖前乐矣不知老都忘甲子年好事者多诵其诗有抵长安者于驿路洛阳同华间传舍是处题之天宝中李白自翰林出东逰经传舍览诗吟之叹曰此仙人诗也诘之于人得宣平之实白于是逰及新安涉溪登山累访之不得乃题诗于庵壁曰我吟传舍诗来访仙人居烟岭迷高迹云林隔太虚窥庭但萧索倚杖空踌蹰应化辽天鹤归当千载余宣平归庵见壁诗又吟曰一池荷叶衣无尽两畒黄精食有余又被人来寻讨着移庵不免更深居其庵后爲野火烧之莫知宣平踪迹后百余载至咸通十二年郡人许明恕家有婢当逐伴入山採樵一日独于南山中见一人坐石上方食桃甚大问婢曰汝许明恕家人也婢曰是其人曰我即明恕之祖宣平也婢言曰常闻家内说祖翁得仙多年无由寻访宣平谓婢曰汝归爲我向明恕道我在此山中与汝一桃食之不得将出山内虎狼甚多山神惜此桃婢乃食之甚美顷之而尽遣婢随樵人归家言之婢归觉檐樵轻健到家具言入山逢祖翁宣平其眀恕嗔婢将上祖之名牵唿取杖打之其婢随杖身起不知所之后有人入山内逢见婢童颜轻健身衣树皮行疾如风遂入昇林木而去刘商刘商彭城人也家于长安好学强记攻文有胡笳十八拍颇行于世儿童妇女悉诵之进士擢第历台省爲郞中性耽道术逢道士即师资之鍊丹服炁靡不勤切每叹光景甚促筋骸渐衰朝驰暮止但自劳苦浮荣世宦何益于己古贤皆堕官以求道多得度世幸毕婚嫁不爲俗累岂劣于许远逰哉是以託病免官入道逰及广陵于城街逢一道士卖药聚玩颇衆人言多有灵効衆中见商目之甚相异乃罢药携手登楼以酒爲欢道士所谈自秦汉历代事皆如目视商颇爲异即师敬之复言神仙道术不可得也及暮商归侨止道士下楼闪然不见商益讶之翌日又于街市访之道士仍卖药见商愈喜复挈上酒楼剧谈欢醉出一小药囊赠商并戏吟曰无事到扬州相携上酒楼药囊爲赠别千载更何求商记词得囊暮乃别去后商寻之不复见也商乃开囊视重重纸裹一胡芦得九粒药如麻子依道士口诀吞之顿觉神爽不饥身轻飘然过江逰茅山乆之复徃宜兴张公洞当春之时爱罨画溪之景乃入胡父诸葺居隐于山中近樵者犹见之曰我刘郞中也莫知所止盖巳爲地仙矣刘𥋋刘𥋋小字宜哥兄瞻也𥋋家贫好道常有道士经其居见𥋋异之问知道否曰知然𥋋性饶俗气业应未凈遽可强学道士曰能相师乎𥋋曰何敢于是师事之随道士入罗浮山𥋋与瞻俱读书𥋋山栖求道无巾裹鬃角布衣事道士爲文而瞻性慕荣达𥋋谓瞻曰鄙必不第则逸于山野尔得第则劳于尘俗竟不及于鄙也然愼于富贵四十年当有验曰神仙遐远难求秦皇汉武非不区区也廊庙咫尺易致马周张嘉贞可以继踵矣自后𥋋愈精思于道乃隐于罗浮山瞻进士登科屡历清显及昇辅相颇着燮调之称俄谪南行次广州潮台泊舟江滨忽有鬃角布衣少年冲暴雨而来衣履不湿欲见瞻左右皆讶乃语之但言宜哥来也以白瞻问形状具以对瞻惊叹乃迎而见之𥋋颜貌可二十来许瞻已皤然衰朽爲逐臣悲喜不胜𥋋复勉之与尔爲兄弟手足所痛曩日之言今四十年矣瞻益感叹谓𥋋曰可复修之否𥋋曰兄身邀荣宠职和阴阳用心动静能无损乎自非弟奈何况巳昇天仙讵能救尔今惟来相别非来相救也于是同舟行别话平生隔阔一夕失𥋋所在今罗浮山中时有见者瞻乃南行殁于贬所矣罗万象罗万象不知何许人有文学明天文洞精于易节操奇特惟布衣逰行天下居王屋山乆之后逰罗浮山叹曰此朱明洞天昔葛稚川曾栖此以鍊丹今虽无邓岳相留聊自驻泊尔于是爱石楼之景乃于山下结庵以居常饵黄精服炁数十年或出逰曾城泉山布水下採药及入福广城市卖药饮酒来徃无定或一食则十数人之食或不食则莫知岁月光悦轻健日行三四百里缓行奔马莫及后却归石楼庵竟不复出隐于山中矣司马承贞司马承贞字子徴博学能文攻篆迥爲一体号曰金剪刀书隐于天台山玉霄峯自号白云子有服饵之术唐则天累诏之不起睿宗深尚道教屡加尊异承贞方赴召睿宗问阴阳术数之事承贞对曰老君经云损之又损以至于无爲且心目所见知每损之尚未能巳岂复攻乎异端而增智虑哉睿宗曰理身无爲则清高矣理国无爲如之何对曰国犹身也庄子云逰心于澹合气于漠顺于自然乃无私焉而天下理易曰圣人者与天地合其德是知天不言而信不爲而成无爲之㫖理国之要也睿宗深赏异留之欲加宠位固辞不可吿归山乃赐宝琴花帔以遣之公卿多赋诗以送常侍徐彦伯撮其美者三十余篇爲制序名曰白云记见传于世时卢藏用早隐于终南山后登朝居要官见承贞将还天台藏用指终南谓之曰此中大有佳处何必天台承贞徐对曰以仆所观乃仕宦之捷径尔藏用有惭色明皇在宥天下深好道术徴诏承贞到京留于内殿颇加礼敬问以延年度世之事承贞隐而微言明皇亦传而祕之故人莫得知也由是明皇理国四十五年虽禄山犯阙銮舆狩蜀及爲上皇回又七年方始晏驾虽由天数岂非道力之助延长耶初明皇登封泰山回问承贞五岳何神主之对曰岳者山之巨鎭而能出雷雨潜诸神仙国之望者爲之然山林神也亦有仙官主之于是诏五岳于山顶别置仙官庙自承贞始也又蜀女眞谢自然泛海将诣蓬莱求师船爲风飘到一山见道士指言天台山司马承贞名在丹台身居赤城此眞良师也蓬莱隔弱水三十万里非舟檝可行非飞仙无以到自然乃回求承贞受度后白日上昇而去承贞居山修眞勤苦年一百余岁童颜轻徤若三十许人有弟子七十余人一旦告弟子曰吾自玉霄峰东望蓬莱常有眞灵降驾今爲东海青童君东华君所召必须去人间俄顷气絶若蝉蜕巳解化矣弟子葬其衣冠焉闾丘方远闾丘方远字大方舒州宿松人也幼而辩慧年十六精通诗书学易于庐山陈元𥆐二十九问犬丹于香林左元泽泽奇之后师事于仙都山隐眞巖刘处靖学修眞出世之术三十四受法箓于天台山玉霄宫叶藏质眞文祕诀尽以付授而方远守一行气之暇笃好子史群书每披卷必一览之不遗于心常自言葛稚川陶贞白吾之师友也铨太平经爲三十篇备尽枢要其声名愈播于江淮间唐景祐二年钱塘彭城王钱镠深慕方远道德礼谒于余杭大涤洞筑室宇以安之列行业以表之昭宗累徴之方远以天文推寻秦地将欲荆榛唐祚必当革易侔之园绮不出山林竟不赴召乃降诏褒异就颁命服俾耀玄风赐号妙有大师玄同先生阐扬圣化启发蒙昧眞灵事迹显闻吴楚由是从而学者若正一眞人之在蜀赵昇王长亦混于门下弟子二百余人会稽夏隐言谯国戴隐虞荥阳郑隐瑶吴郡陆隐周广陵盛隐林武都章隐芝皆传道要而昇堂奥者也广平程紫霄应召于秦宫新安聂师道行教于吴国安定胡谦光鲁国孔宗鲁十人皆受思眞鍊神之妙㫖其余逰于圣迹藏于名山不复得而记矣天复二年二月十四日沐浴焚香端拱而坐俟亭午而化颜色怡畅屈伸自遂异香芬馥三日不散弟子以从俗葬举以就棺但空衣而尸解矣葬于大涤洞之傍白鹿山后有道俗于仙都山及庐山累见之自言我舍大涤洞归隐灊山天柱源也聂师道聂师道字通微新安歙人也性聪淳直言行谦谨养亲以孝闻深爲鄕里所敬少师事道士于方外即德诲之从兄也德诲自省郞出牧新安之二年方外从之荆南书记早舍妻子入道学养气修眞之术周逰五岳名山到新安德诲乃于郡之东山选胜地构室宇以居之目爲问政山房而师道事之辛勤十余年传法箓修眞之要后出逰续溪山自言尝览内传见服松脂法乃与道侣上百丈山採松脂崖石回耸百丈遂以名之其四望高千余仞夜宿于崖顶松下天清月朗忽闻仙乐起自东南紫云上遥遥而来迟缓过于石金山石金与百丈其高相等虽平地隔三十里山顶相望咫尺间乃闻仙乐到彼辍少时敲小鼓三通复奏乐金石笙箫丝匏响亮击鼓而拍莫审其曲调声揭而清特异人间之乐自三更及鸡鸣而止后问于山下人是夜皆闻之其同侣叹曰方採灵药遽闻仙乐岂非有感此亦君得道之嘉兆矣其后逰行归南岳礼玉清及光天二坛后泊招仙观入洞灵源时当春景闻蔡眞人旧隐处不远有花木甚异採樵者时或见蔡眞人在其间师道喜之乃辟谷七日晨起独趋山中渐行见花有异香不觉日晩忽到大溪傍见一樵人临水坐于沙上师道骤欲亲近之乃负薪将下溪回顾师道却驻樵檐问独此何徃应之曰学道寻仙深心所切闻蔡眞人隐此山愿一礼谒耳樵人曰蔡君所居极深人不可到师道曰攀萝登崖巳及于此有山通行岂惮远近樵人又曰日将暮矣且行过此山东有人家可宿师道欲随樵人去樵人遽入水甚浅及师道入水极深而急不敢涉樵人曰尔五十年后方过得此溪目送樵人步水面而去不见乃回山东行十余里遥望见草舍三间有篱落鸡大渐近见一人青白色似农者年可三十独居见师道到甚讶师道深山自行忽曰家累俱出何爲主人又问师道此来何之应曰寻蔡眞人居主人曰路上见一樵人否曰见主人曰此蔡道者适过也师道闻之礼祝曰凡愚见仙圣不识亦命也已逼夜山林深黑投宿无地又问曰从何来具以发迹新安寻眞之由以对乃许入其舍复指师道令近火炉边牀上坐曰山中偶食尽求之未归师道曰絶粮多时却不以食爲念见火侧有汤鼎复有数个黄瓷合主人曰合内物皆堪喫任意取之乃揭一合是茶主人以汤泼及喫气味颇异于常荼复思茶更揭之合不可开遍揭诸合皆不能开师道心讶不似村人家而不敢言主人别屋睡日高不起又无火烛睡中曰此孤寂之处忽病无以相待前村人家甚多可以徃彼师道便行数里不见人家悉是崖险乃回巳迷向宿之处复行约三十余里即逢见一老人欣喜邀于石上坐问入山之意具以前事对之老人曰蔡君父子俱隐于此山昨夜所宿之处即其子也又曰尔道气甚浓仙骨未就入山饥渴何能却回俄折草一茎与师道形如姜苗而长尺余嚼之味甘美复令取泉水喫次举头已失老人所在师道悲叹不巳而觉食茶草之后气力轻徤愈于来时却欲沿山路寻宿处其路已爲棘蔓蔽塞前去不通却回招仙观衆道士忽见师道惊异曰此观地虽灵岳侧近虫兽甚多人罕能独行何忽去月余日实乆忧望师道曰昨日方去始经一宿具言见樵人及宿处又逢老人道士皆叹曰吾辈虽同居此观徒爲学道知有蔡眞人无縁一见吾子夙有仙分已见蔡君父子其老人者昔闻彭眞人亦隐此山岂非彭君乎子一入见遽逢三仙人一日一宿人间月余矣其实积习之命也师道深自叹异驻招仙观修鍊逾年后以亲老思归却回问政山每入诸山拾薪斸药或逢虎豹见师道垂耳揺尾俯伏于地师道以手抚而唿之乃起随行或以薪药附于背上负之送归而去昔郭文泰之居大涤洞伏虎亦如之歙之近山颇有勐兽而不爲人之害者自师道之感也其亲时问师道逰学所益具陈其事亲闻之而喜曰汝以孝养我以道资我亦幸爲汝母矣此盖宿庆之及也后又出逰复思徃南岳九嶷山早闻梅眞人萧侍郞皆隐玉笥山时人多见之梅即汉南昌尉福也箫即子云字景乔梁之公子自东阳太守避侯景之乱全家入山二人俱得道于此师道且止玉笥清虚观思慕梅萧三逰郁木坑或冀一见坚心以去山行极深忽见一人布衣乌纱帽颜若五十许人师道礼敬问之初自称行者问师道何徃乃以寻梅萧爲答行者曰闻尔精勤慕道遍访名山情亦非易欲见二君行者可以相引尔宿业甚凈已应玉籍有名虽未便飞昇当亦度世尔行者又曰我谢修通也恐尔未识故以自言本居南岳与彭蔡同隐巳三百年知尔常逰洞灵源我适爲东华君命主玉笥山林地仙兼掌清虚观境土社令尔与我素有道縁是时相见然梅萧日中爲小有天王所召恐未便还非可俟也师道于是虔拜曰凡世肉人谬採大道凝神注想以朝继夕未知要妙若浮于海讵识其涯不期今日获见道君实百生之幸也修通曰丹心恳苦深可悯哉尔世事未了且当送尔出山路徃我所止随行数里忽见草舍两间甚新洁有牀席小铛然火煎汤俨若书生所居而无人修通命师道入坐于木兔上修通自坐白石鹿牀上俄有一𩭤角童以汤一碗与师道呷之神气爽然又指令架上自袖取书一卷修通曰此素书也但习之无怠当得眞㫖师道意欲求住师学未之启言而修通已知曰尔有亲垂老虽有兄能养若欲更南逰此未可言住我弟子紫芝在九嶷山若徃彼见之爲我传语兼出素书示之得尽其㫖矣或不见但投素书于毛如溪上洞中仍题石壁记我传语之意紫芝当自授尔要道言讫乃发遣师道回俄不见修通已在郁木坑师道入清虚观矣衆道士惊曰一去七日而返何之也师道具以对之有道士二人欣跃乞与师道共入郁木坑到旧处巖石草树历历宛然但失其草舍竟日怅望而回师道得素书文字可识皆说龟山王母理化衆仙祕要眞诀也他仙习此当得昇天世人授之迹参洞府其间有疑义不可究也后到南岳九嶷山湘眞观月余寻问紫芝踪迹咸言毛如溪有一隐士莫知姓名人或见者师道累入山寻之不见乃如修通之言投书题石壁后常梦神人称紫芝教之以释凝滞意乃醒然经岁余复还问政居二十余年每焚修即以二蔡彭谢眞形画像瞻礼仍自以管幅编异传于道俗其后吴太祖霸江淮间闻师道名迹冀其道德护于军庶继发召止及广陵建玄元宫以居之毎昇坛析恩祷福水旱无不应致天地感动烟云呈祥是以人情咸依道化境若华胥俗皆可封虽古今异时寔大帝之介君也乃降褒美爲逍遥犬师问政先生以显国之师也弟子邹德匡王处讷杨匡翌汪用眞程守朴曾景霄王可儒崔繟然杜崇眞邓启遐吴知古皆得妙理传上清法散于诸州府袭眞风而行教朝廷皆命以紫衣光其玄门有秦吴荆齐燕梁闽蜀之士咸来逾纪勤苦奉事师道常谓之曰我无道术何以远来若此弟子皆曰昔张君居蜀天下之人悉徃师之随其所修各授以道要焉群弟子执奴仆之役久而不去者方得成仙今悉是枯骨子孙日逼朽腐思避短景希度长生愿无却恳切也然师道以仁慈接衆言不阻违随其性识指以道要若乆行雾露余润渍衣近罗沉檀轻香袭体由是居广陵三十余年有弟子五百余人而师道胎息巳乆鍊丹有成一旦告弟子曰适爲黑帻朱衣一符吏吿我爲仙官所召必须去矣顷之异香满室云鹄近庭若眞灵所集爽然言别而化弟子殓之棺忽有声视之若蝉蜕尸解矣后数日人自豫章来见之领一𩭤角童随行道俗多识之咸问何爲远逰曰离南岳多年今暂徃尔所在多泊旧逰宫观而去半年后有人自长沙来亦如豫章所见复言衡阳路见归洞灵源去樵人言五十年后过此溪适足验矣详其由来是二蔡彭谢之俦侣也隐化而徃絶世思望神仙皆然矣殷文祥殷七七名文祥又名道筌常自称七七俗多唿之不知何所人也逰行天下人言乆见之不测其年寿面光白若四十许人到处或易其姓名不定曾于泾州卖药时灵台蕃汉疫疠俱甚得药入曰即愈皆谓之神圣得钱即施之于人而常醉于城市间周宝于长安识之寻爲泾原节度迎之礼重慕之道术还元之事及宝移鎭浙西数年后七七忽到复卖药宝闻之惊喜遽召之师敬益甚每醉自歌曰解醖须臾酒能开顷刻花琴弹碧玉调炉鍊白朱砂宝尝试之悉有验其于种瓜钓鱼若葛仙公术也鹄林寺杜鹃花高丈余每春末花烂熳僧传言贞元年中有外国僧自天台钵盂中以药养其根来种之自后构饰花院鎻闭人或窥见女子红裳艶丽逰于树下有辄採花折枝者必爲所崇俗传女子花神也所以人共保惜故繁艶异于常花其花欲开探报分数节度使宾寮官属继日赏翫其后一城士女四方之人无不以酒乐逰从连春入夏自旦及昏闾里之间殆于废业宝一日谓七七曰鹄林之花天下奇絶尝闻能开非时之花此可开否七七曰可也宝曰今重九将近能副此日否七七诺之乃前三日徃鹄林寺宿焉中夜女子来谓七七曰道者欲开此花耶七七乃问何人深夜到此女子曰妾爲上玄所命下司此花在人间巳逾百年非乆即归阆苑去今与道者共开之非道者无以感妾于是女子倏然不见来日晨起寺僧或讶花渐拆蘂及九日烂熳如春乃以闻宝一城士庶异之逰赏复如春夏间数日花俄不见亦无落花在地后七七偶到官僚家适值会宾次主与宾趋而迎之有佐酒倡优共轻侮之七七乃白主人欲以二栗爲令可乎咸喜谓必有戏术资于欢笑乃以栗巡行嗅者皆闻异香惊叹惟佐酒笑七七者二人嗅之化作石缀于鼻掣不落但言秽气不可堪二人共起狂舞花钿委地相次悲啼粉黛交下优伶辈一时辞舞鼓乐自作声颇合节奏曲止而舞不巳一席之人笑皆絶倒乆之主人析谢于七七有顷石自鼻落复爲栗传之皆有异香及花钿粉黛悉如旧略无所损咸敬事之又七七酌水爲酒削木爲脯使人退行止船即住唿鸟自随唾鱼即活撮土画地状山川形势折茆聚蚁变城市人物有人曾经行处见之言历历皆似但小狭尔凡诸术不可胜纪后二年薛玄刘浩作乱宝南奔杭州而宝緫戎爲政刑或无辜前上饶牧陈全裕经其境之以祸尽赤其族宝八十三筋力尤壮女妓百数盖得七七之术后爲无辜及全裕作厉一旦忽殂七七刘浩军变之时甘露寺爲衆推落北崖谓堕江死矣其后人见在江西十余年卖药入蜀莫知所止其鹄林花兵火焚树失根株信归阆苑矣谭峭谭峭字景昇国子司业洙之子㓜而聪明及长颇涉经史强记问无不知属文清丽洙训以进士爲业而峭不然迥好黄老诸子及周穆汉武茅君列仙内传靡不精究一旦告父出逰终南山父以南山近京都许之自经终南太白太行王屋嵩华泰岳迤逦逰历名山不复归宁父驰书责之复谢曰茅君昔爲人子亦辞父学仙今峭慕之冀其有益父母以其坚心求道岂以世事拘之乃听其所从而峭师于嵩山道士十余年得辟谷养气之术惟以酒爲乐常醉腾腾周逰无所不之夏则服乌裘冬则緑布衫或卧于风雨雪霜中经日人爲巳毙视之气出筭筭然父常念之每遣家僮寻访春冬必寄之衣及钱帛捧之且喜复书遽遣家僮乃厚遗之才去便以父所寄衣出街路见贫寒者与之及寄于酒家一无所留人或问之何爲如此曰何能看得盗之所窃必累于人不衣不食固无忧也常欣欣然或谓风狂每行吟曰线作长江扇作天靸鞋抛向海东边蓬莱信道无多路只在谭生柱杖前尔后居南岳鍊丹成服之入水不濡入火不灼亦能隐化复入青城而去杜昇杜昇字可云自言京兆杜陵人也莫测其年寿不食常饮酒三斗不醉颜甚悦泽若三十许人裹大方巾破帽冬夏常着緑布衫而言谈甚高颇有文学人有与换新巾衫必受之旧者坚不脱得新者出门逢人便与常逰城市门醉行能沙书好于水碗及盆内以沙书龙字浮而左右转或叱之则飞起高丈余隐隐若云雾作小龙形唿之复下水中不就人求钱人自以钱与之召人穿檐行少顷之间得钱甚多便散与贫人及酒家如此到处日日爲之人皆不厌以钱与之疑以术惑于衆也冬则卧于雪中三两日人以爲僵毙矣或拨看之徐起抖擞雪而行犹若醺酣气出如夏醉睡醒也杜孺休邠国公琮之子也爲苏州牧或闻可云在城市极喜乃延入州拜之唿爲道翁宾客僚属皆讶之孺休曰先君出鎭西川日与此道翁深相喜重常来去书斋中时孺休才年十余岁今五十余岁别道翁四十年而装饰颜貌一如当时乃留之郡斋咨以道术可云曰但以政化及人慈爱爲意况今多事尤在保身未能脱屣世尘委家林野宜远于兵伤道术讵可问也时郡人以钱帛与之阻让不可出城便散与人孺休敬之愈甚可云或与孺休宾僚聚饮有唱和者而可云出口成章属章深远多神仙㫖趣人无以缀之后军乱孺休果爲兵伤而死可云人见亦被伤杀顷之但有旧衫一领作三四叚斫破痕在地后数日人多见过松江浙江经杭越衢信入江西市醉吟沙书如故又一年人于湖南见之问苏州事历历话而笑复言曾居南岳即当去矣详而究之是得隐形解化之道人莫可知也羊愔羊愔太山人也以世禄官家于缙云明经擢第解褐喜州夹江县尉罢归缙云兄忻爲台州乐安令愔幽栖括苍山性惟沉静薄于世荣志尚逍遥常慕道术一旦妻暴亡曰庄生皷盆迥爲达者今乐矣葬之不亦宜乎男且有业女巳有归永无累也后逰阮郞亭崖上去地十余丈有篆书刻石字极大世传言阮肇题诗所成使匠人錾石摸搭验之乃唐李阳氷常爲缙云令逰此亭题诗曰阮客身何在仙云洞口横人间不到处今日此中行愔于亭侧与缙云观道士数人花时饮酒日午忽仆地若毙气息犹暖乃舁还家七日方醒鄕里之人与道士俱徃问之愔曰初爲一人青帻绛服自称灵英邀入洞府中见楼观宏丽鸾鹄徘徊天清景暖异于人间须臾一石穴中有物飞出状如簦青色柄长灵英指之曰此青灵芝也可食之得仙愔觉饥方甚取坐于石上食之味甘美俄而都尽灵英曰尔夙有仙分今日遽得见仙官乃引见仙官戴远逰冠霞帔三人文武侍从极多灵英谓愔曰一人小有天王君一人华阳大茅君一人隐玄天佐命君愔历拜之咸曰有仙骨未能飞昇犹宜地上修鍊俄而灵英送出乃括苍洞西门也愔方悟此身后不喜谷气但饮水三升日食百合一盏身轻骨节皆动抖擞如竹片及拍板声又多言语吟咏若与人谈话昼夜不巳时或以纸三二百幅书之顷刻皆遍文字人莫识之愔读之悉是文章道侣好事者依口録之实亦清辞丽句多神仙瀛洲阆苑之意如此经年清瘦轻健有不信者谓之妖物所魅及二年渐肥白不喜食百合惟饮水饮酒三年鬓发如漆面有童颜行步轻健似飞饮酒三斗不醉衣布褐后南行入委羽山人莫得见云笈七签卷之一百一十三下云笈七籖正统道藏三家本一百二十二卷太玄部云笈七签卷之一百一十四棠五传墉城集仙録叙墉城集仙録者纪古今女子得道昇仙之事也夫去俗登仙超凡证道驻隙马风灯之景享庄椿蟾桂之龄变泡沫之姿同金石之固长生度世代有其人绵历劫年编载经诰玄图祕箓灿然可观神仙得道之踪或品昇上圣或秩预高眞或统御诸天或主司列岳或骑箕浮汉或隐月奔晨或朝宴九清或徊翔八极开皇已徃劫运之前三洞宝书多所详述洎九皇三古之后服牛乘马已还皆辍天府而下拯生灵由仙曹而暂司宰制垂法立教秉国佐时儒籍史臣备显其事至有韬光混迹驾景登晨或功着巖林朔烟霞而轻举或身离嚣浊控鸾鹤以沖虚或躬賛帝王或乐居甿俗阴功克就玄德昇闻使鸡犬以俱飞拔庭除而共举光于简册无世无之昔秦大夫阮苍汉校尉刘向继有述作行于世间次有洞冥书神仙传道学传集仙传续神仙传后仙传洞仙传上眞记编次纪録不啻十家又名山福地之篇括地山海之说搜神博物之记仙方药品之文旁引姓名别书事迹接于闻见讵可胜言则神仙之事焕乎无隐矣常俗之流或言神仙者必俟身形委谢魂识成眞而后谓之神仙非是骨肉昇翥此盖愚瞽未达之甚也何者眞经云得道去世或隐或显证道虽一修习或殊故云神仙之道百数非一途所限非一法所拘也或爲眞人之友或爲天帝之宾倏忽而龙驾来迎参差而云骈遐迈者则谷希长里青光赤松之例是也或受书禀箓阴景鍊形灵肉再生前功尅懋者则五老上帝四极眞王之例是也或精诚不易试难不移目注崑丘心朝大帝而得道者黄观韦道微傅君之例是也况复大洞七变八禀三图胎精斑符隐芝曲素玉精金液黄水祕符赤树青英环刚绛实白羽皇象九转八琼服之而化凤化龙饵之而爲金爲玉复有金珰玉珮之诀三皇八景之文华丹素奏之灵神虎金眞之要飞行之羽超虚蹑空流金之光摄神制逆翺翔则翠羽玄翮控御则飞盖曲晨七十四方之所修靡亏毫发三十七色之所授渐备羽仪至或降九钖以腾凌践七试而贞介资师祕诀证自我心历象不能易其坚雷霆不能骇其听富贵不能惑其志声色不能诱其衷此则我命在我长生自致故古今得者讵可殚论南眞云功满三千白日升天弘道无已自致不死此之谓也夫神仙之上者云车羽盖形神俱飞其次牝谷幽林隐景潜化其次解形託象蛇蜕蝉飞然而沖天者爲优尸解者爲劣又有积功未备累德未彰或至孝至忠至贞至烈或心不忘道功未及人寒栖独鍊于巳身善行不加于幽显者太上以其有志太极以其推诚限尽而终魂神受福者得爲善爽之鬼地司不制鬼録不书逍遥福鄕逸乐遂志年充数足得爲鬼仙然后昇阴景之中居王者之秩积功累德亦入仙阶矣如此则善不徒施仙固可学功无巨细行无洪纤在立功而不休爲善而不倦也修习之士得不勗哉又一阴一阳道之妙用裁成品物孕育群形生生不停新新相续是以天覆地载清浊同其功日照月临昼夜齐其用假彼二象成我三才故木公主于震方金母尊于兊泽男眞女仙之位所治昭然观夫诰籍之中图传所述混同载録未有解张今按上清七部之经存注修行之事日月五星之内空常飞步之篇元父玄母以兼行阳号阴名而具着纂彼衆说集爲一家女仙以金母爲尊金母以墉城爲治编记古今女仙得道事实目爲墉城集仙録上经曰男子得道位极于眞君女子得道位极于元君此传以金母爲主元君次之凡十卷矣广成先生杜光庭撰西王母传下仙道西王母者九灵太妙龟山金母也一号太灵九光龟台金母亦号曰金母元君乃西华之至妙洞阴之极尊在昔道气凝寂湛体无爲将欲启廸玄功生化万物先以东华至眞之气化而生木公焉木公生于碧海之上苍灵之墟以主阳和之气理于东方亦号曰王公焉又以西华至妙之气化而生金母焉金母生于神洲伊川厥姓缑氏生而飞翔以主阴灵之气理于西方亦号王母皆挺质太无毓神玄奥于西方眇莽之中分大道纯精之气结气成形与东王木公共理二气而育养天地陶钧万物矣体柔顺之本爲极阴之元位配西方母养群品天上天下三界十方女子之登仙得道者咸所𨽻焉所居宫阙在龟山之春山西那之都崑崙玄圃阆风之苑有金城千重玉楼十二琼华之阙光碧之堂九层玄台紫翠丹房左带瑶池右环翠水其山之下弱水九重洪涛万丈非飙车羽轮不可到也所谓玉阙墍天緑台承霄青琳之宇朱紫之房连琳彩帐明月四朗戴华胜佩灵章左侍仙女右侍羽童宝盖沓映羽旂廕庭轩砌之下植以白环之树丹刚之林空青万条瑶榦千寻无风而神籁自韵琅然皆九奏八会之音也神洲在崑崙之东南故尔雅云西王母日下是矣又云王母蓬发戴胜虎齿善啸者此乃王母之使金方白虎之神非王母之眞形也元始天王授以万天元统龟山九光之箓使制召万灵统括眞圣监盟证信緫诸天之羽仪天尊上圣朝宴之会考校之所王母皆临映焉上清宝经三洞玉书凡所授度咸所关预也昔黄帝讨蚩尤之暴威所未禁而蚩尤幻化多方徴风召雨吹烟喷雾师衆大迷帝归息太山之阿昏然忧寐王母遣使披玄狐之裘以符授帝曰太一在前天一在后得之者胜战则克矣符广三寸长一尺青莹如玉丹血爲丈佩符旣毕王母乃命一妇人人首鸟身谓帝曰我九天玄女也授帝以三宫五意阴阳之略太一遁甲六壬步斗之术阴符之机灵宝五符五胜之文遂尅蚩尤于中冀剪神农之后诛榆冈于坂泉而天下大定都于上谷之涿鹿又数年王母遣使白虎之神乘白虎集帝之庭授以地图其后虞舜摄位王母遣使授舜白玉环又授益地图遂广黄帝之九州爲十有二州王母又遣使献舜皇琯吹之以和八风尚书帝验期曰王母之国在西荒之野昔茅盈字叔申王褒字子登张道陵字辅汉洎九圣七眞凡得受书者皆朝王母于昆陵之阙焉时叔申道陵侍太上道君乘九盖之车控飞虬之轩越积石之峯济弱流之津渡白水凌黑波顾眄倏忽谒王母于阙下子登清斋三月王母授以琼华宝曜七辰素经茅君从西城王君诣白玉龟台朝谒王母求乞长生之道曰盈不肖之躯慕龙凤之年欲以朝菌之脆求积朔之期王母愍其勤志吿之曰吾昔师元始天王及皇天搏桑帝君授我以玉珮金珰二景缠练之道上行太极下造十方漑月咀日以入天门名曰玄眞之经今以授尔宜勤修焉因勑西城王君一一解释以授焉又授宝书四童散方洎周穆王满命八骏与七萃之士骅骝赤骥蹈骊山子之乘驾以飞軿之轮栢夭导车造父爲右风驰电逝三千里越剖闾无凫之乡犀玉玄池之野吉日甲子鼋鼍鱼龟爲梁以济弱水而昇崑崙玄圃阆风之野而宾于王母穆天子持白珪重锦以爲王母之寿謌白云之謡刻石纪迹于弇山之上而还中土矣世之昇天之仙凡有九品第一上仙号九天眞王第二次仙号三天眞皇第三号太上眞人第四号飞天眞人第五号灵仙第六号眞人第七号灵人第八号飞仙第九号仙人凡此品次不可差越然其昇天之时先拜木公后谒金母受事旣讫方得昇九天入三清拜太上觐奉元始天尊耳故汉初有四五小儿戏于路中一儿謌曰着青裙入天门揖金母拜木公时人皆莫知之唯张子房知之乃徃拜焉曰此乃东王公之玉童也仙人得道昇天当揖金母而拜木公也自非沖虚登眞之子莫知其津矣汉孝武皇帝彻好长生之道以元封元年登嵩高之岳筑寻眞之台斋戒精思四月戊辰王母使墉城玉女王子登来语帝曰闻子欲轻四海之禄迂万乘之贵以求长生眞乎勤哉七月七日吾当暂来也帝问东方朔审其神应乃清斋百日焚香宫中夜二唱之后白云起于西南郁郁而至径趣宫庭渐近则云霞九色箫鼓震空龙凤人马之衆乘麟驾鹿之卫科车天马霓旂羽幢千乘万骑光耀宫阙大仙从官森罗亿衆皆长丈余旣至从官不知所在王母乘紫云之辇驾九色斑龙带天眞之策佩金刚灵玺黄锦之服文彩鲜明金光奕奕腰分景色之劒结飞云大绶头上华髻戴太眞晨缨之冠蹑方琼凤文之履可年二十许天姿奄蔼灵颜絶世眞灵人也下车扶侍二女登牀东向而坐帝拜跪问寒温侍立良久唿帝使坐设以天厨芳华百果紫芝萎蘂纷若瑱摞精珍异常非世所有帝不能名也又命侍女取桃玉盘盛七枚大如鸲子四以与帝母自食三帝食桃辄收其核母问何爲帝曰欲种之耳母曰此桃三千岁一实中国土地薄种之不生如何于是王母命侍女王子登弹八珍之璈董双成吹云和之笙石公子击昆庭之玉许飞琼鼓震灵之簧婉凌华拊吾陵之石范成君拍洞阴之磬叚安香作九天之钧法婴歌玄灵之曲衆声激朗清音骇空歌毕帝下席叩头以问长生之道王母曰汝能贱荣乐卑耽虚味道自复佳耳然汝性姿体欲淫乱过甚杀伐非法奢侈姿性夫侈者裂身之车也淫者破身之斧也杀者响对奢者心烂积欲则神陨聚秽则命断以子蕞尔之身而宅残形之贼盈尺之材乃攻之者百刃欲以解脱三尸全身永乆不可得也有似无翅之鷃愿鼓天池朝生之菌而乐春秋者哉若能荡此衆乱拨秽易意保神气于绛府闭淫宫而不开静奢侈于寂室爱衆生而不危守慈务施鍊气惜精傥有若斯之事岂无髣佛耶若不尔者譬如抱石而济长河耳帝跪受王母之诫曰彻不才沉沦流俗承禅先业遂羁世累刑政乖谬罪积丘山今日之后请事斯语矣王母曰夫养性之道理身之要汝固知矣但在勤行不怠也我师元始天王昔于严霄之台授我要言曰欲长生者先取诸身坚守三一保灵根玄谷华体灌沉珍漑长清精入天门金室宛转在中关青白分明适泥丸养液闭精具身神三宫备卫存绛宫黄庭戊己无流源彻通五脏十二纶吐纳六府魂魄欣却此百病辟热寒保精留命永长存此所谓唿吸太和保守自然眞要道者也凡人爲之皆必长生亦可役使鬼神逰戏五岳但不得飞空腾虚而巳汝能爲之足可度世也夫学仙者未有不由此而始也至若太上灵药上帝奇物地下阴生重云妙草皆神仙之药也得上品者后天而老乃太上之所服非中仙之所宝其中品者有得服之后天之逝乃天眞之所服非下仙之所逮其次药有九丹金液紫华虹英太清九转五云之浆玄霜绛雪腾跃三黄东瀛白香玄洲飞生八石千芝威喜九光西流石胆东沧青钱高丘余粮积石琼田太虚还丹盛以金兰长光绛草云童飞千有得服之白日升天此飞仙之所服非地仙之所闻其下药有松栢之膏山姜沉精菊花泽泻苟杞茯苓菖蒲门冬巨胜黄精灵飞赤板桃胶木英升麻续断威蕤黄连如此下药略举其端草类繁多名数有千子得服之可以延年虽不能长享无期上昇青天亦可以身生光泽返老童颜役使群鬼得爲地仙求入道者要先凭此阶渐而能致远胜也若能唿吸御精保固神气精不脱则永乆气长存则不死不用药石之费又无营索之劳取之于身耳百姓日用而不知此故爲上品自然之要也且夫一人之身天付之以神地付之以形道付之以气气存则生气去即死万物草木亦皆如之身以道爲本岂可不养神固气以全尔形也形神俱全上圣所贵形灭神逝岂不痛哉一失此身万劫不复子其宝焉我之所言乃我师元始天王所授之词也即勑玉女李庆孙书出之以付于帝汝善修之焉王母命驾将去帝下席叩头请留王母即命侍女召上元夫人同降帝宫良乆上元夫人至复坐设天厨乆之王母命夫人出八会之书五岳眞形五帝六甲灵飞之符凡十二事云此书天上四万劫一传若在人间四十年可授有道之士王母乃命侍女宋灵宾开云锦之囊取一策以授帝王母执书起立以付帝王母呪曰天高地卑五岳鎭形元眞激气太泽玄精天回九道六和长平太上八会飞天之成眞仙节信由兹通灵泄坠灭腐宝归长龄彻其愼之敢告刘生况毕帝拜授之王母曰夫始学道受符者宜别祭川岳诸眞灵洁斋而佩之焉四十年后若将传付汝之所有董仲君李少君可校之尔况爲帝王可勤祭川岳以安国家授简眞灵以祐黎庶也言讫与上元夫人命车言去从官互集将欲登天因笑指方朔曰此我邻家小儿性多滑稽曾三来偷桃矣昔爲太山仙官因沉湎于玉酒失部御之和谪佐于汝非流俗之夫也其后武帝不能用王母之戒爲酒色所惑杀伐不休徴辽东击朝鲜通西南夷筑台榭兴土木海内愁怨自此失道幸回中临东海三祠王母不复降焉所受之书置于栢梁台上爲天火所焚李少君解形而去东方朔飞翥不还巫蛊事起帝愈悔恨元始二年崩于五柞宫葬于茂陵其后茂陵所藏道书五十余卷盛以金箱一旦出于抱犊山中又玉箱玉杖出于扶风市验茂陵宛然如故而箱杖出于人间此亦得託形尸解之验也又大茅君盈南治句曲之山元寿二年八月巳酉南岳眞人赤君西城王君方诸青童并从王母降于茅盈之室顷之天皇大帝遣绣衣使者泠广子期赐盈神玺玉策太微帝君遣三天左宫御史管飐条赐盈八龙锦舆紫羽华衣太上大道君遣恊晨大夫石叔门赐盈金虎眞符流金之铃金阙圣君命太极眞人使正一上玄玉郞王忠鲍丘等赐盈以四节燕胎流明神芝四使者授讫使盈食芝佩玺服衣正冠带符握铃而立四使者告盈曰食四节隐芝者位爲眞卿食金阙玉芝者位爲司命食流明金英者位爲司禄食长曜双飞者位爲眞伯食夜光洞草者緫主左右御史之任子尽食之矣寿齐天地位爲司命授东岳上卿统吴越之神仙综江左之山源矣言毕使者俱去五帝君各以方面车服降于其庭传大帝之命赐盈紫玉之版黄金刻书九钖之文拜盈爲东岳上卿司命眞君太元眞人授事讫俱去王母及盈师西城王君爲盈设天厨酣宴歌玄灵之曲宴罢王母携王君及盈省顾盈之二弟各授道要王母命上元夫人授茅固衷太霄隐书丹景道精等四部宝经王母执太霄隐书命侍女张灵子执交信之盟以授于盈固及衷事讫西王母昇天而去其后紫虚元君魏华存夫人清斋于阳洛隐元之台西王母与金阙圣君降于台中乘八景舆同诣清虚上宫传玉清隐书四卷以授华存是时三元夫人冯双礼紫阳左仙公石路成太极高仙怕延盖公子西城眞人王方平太虚眞人南岳赤松子桐栢眞人王子乔等三十余眞各歌太极阴歌阳歌之曲母爲之歌曰驾我八景舆欻然入玉清龙旌拂霄上虎旗摄朱兵逍遥玄津际万流无暂停哀此去留会劫尽天地倾当寻无中景不死亦不生体彼自然道寂观合太冥南岳挺眞干玉映辉颕精在任靡其事虚心自受灵嘉会绛河曲相与乐未央歌毕三元夫人答歌亦竟王母及三元夫人紫阳左仙公太极仙伯清虚王君乃携南岳魏华存同去东南行俱诣天台霍山过句曲之金坛宴太元茅眞人于华阳洞天留华存于霍山洞宫玉宇之下衆眞皆从王母昇还龟台矣太眞金母师匠万品校领群眞圣位尊高緫録幽显至若边洞玄躬朝而受道谢自然景侍而登仙故洞玄及自然传谓金母师即王母也玄经所证事迹盖多此未备録矣九天玄女传九天玄女者黄帝之师圣母元君弟子也黄帝在昔爲有熊之国君佐神农之孙榆冈旣衰诸侯相伐干戈相寻各据方色自称五行之号太皡之后自爲青帝榆冈神农之后自号赤帝共工之后自号白帝葛天氏之后自号黑帝帝起有熊之墟自号黄帝帝乃恭巳下士侧身修德在位二十一年而蚩尤肆孽弟兄八十一人兽身人语铜头铁额噉砂吞石不食五谷作五虎之形以害黎庶铸兵于葛炉之山不用帝命帝欲征之博求贤能以爲己助得风后于海隅得力牧于大泽以大鸿爲佐天老爲师置三公以象三台风后爲上台天老爲中台五圣爲下台始获宝鼎不爨而熟迎日推策以封胡爲将以夫人费修之子爲太子用张若隰朋力牧容光龙行仓颉容成大挠奢龙衆臣以爲辅翼战蚩尤于涿鹿帝师不胜蚩尤作大雾三日内外皆迷风后法斗机作大车以杓指南以正四方帝用忧愤斋于太山之下王母遣使披玄狐之裘以符授帝曰精思告天必有太上之应居数日大雾冥冥书晦玄女降焉乘丹凤御景云服九色彩翠之衣集于帝前帝再拜受命玄女曰吾以太上之教有疑可问也帝稽首曰蚩尤暴横毒害蒸黎四海嗷嗷莫保性命欲万战万胜之术与人除害可乎玄女即授帝六甲六壬兵信之符灵宝五符策使鬼神之书制祅通灵五明之印五阴五阳遁甲之式太一十精四神胜负握机之图五岳河图策精之诀九光玉节十絶灵幡命魔之劒霞冠火珮龙戟霓旂翠辇緑軿虬骖虎骑千花之盖八鸾之舆羽籥玄竿虹旌玉钺神仙之物五龙之印九明之珠九天之节以爲兵信五色之幡以辨五方帝遂复率诸侯再战蚩尤驱魑魅杂袄以爲阵雨师风伯以爲卫应龙蓄水以攻于帝帝尽制之遂灭蚩尤于絶辔之野中冀之鄕冢分其四肢以葬之由是榆冈拒命又诛之于版泉之野北逐獯鬻大定四方步四极凡二万八千里乃铸鼎立九州置九行九德之臣以观天地祠万灵无法设教然后採首山之铜铸鼎于荆山之下黄龙下迎帝乘龙昇天皆由玄女之所授符策图局也云笈七签卷之一百一十四云笈七籖正统道藏三家本一百二十二卷太玄部云笈七签卷之一百一十五棠六传梁母梁母者盱眙人也孀居无子舍逆旅于平原亭客来投憩咸若还家不异住客还钱多少未尝有言客住经月亦无所厌麤衣粝食之外所得施诸贫病曾有少年住经月举动异于常人临去云我是东海小童母亦不知小童何人也宋元徽四年丙辰马耳山道士徐道盛暂至蒙阴于蜂城西遇一青羊车车自住见一小童子唤云徐道士前来道盛行进去车三步许止又见二童子年十二三许齐着黄衣绛里头上角髻容服端正世无比也车中人遣一童子传语云我是平原客舍梁母也今被太上召还应过蓬莱寻子乔经太山检考召意欲相见果得子来灵辔飘飘玄岗险巇津驿有限日程三千侍对在近我心忧劳便当乘烟三清此三子见送玄都因汝爲我谢东方清信士女太平在近十有余一好相开度过此无忧危也举手谢去云太平相见驰车腾逰极目而没道盛还逆旅访之正是梁母度世日相见也鲍姑鲍姑者南海太守鲍靓之女𣈆散骑常侍葛洪之妻也靓字太玄陈留人也少有宻鉴洞于幽元沉心冥肆人莫知之靓及妹并先世累积阴德福逮于靓故皆得道姑及小妹并登仙品靓学通经纬后师左元放受中部法及三皇五岳劾召之要行之神验能役使鬼神封山制魔东𣈆元帝大兴元年戊寅靓于蒋山遇眞人阴长生授刀解之术累徴至黄门侍郞求出爲南海太守以姑适葛稚川稚川自散骑常侍爲鍊丹砂求爲句漏县令太玄在南海小女及笄无病暴卒太玄时对宾客略无悲悼葬于罗浮山容色若生人皆谓爲尸解靓还丹阳卒葬于石子岗后遇苏峻乱发棺无尸但有大刀而己贼欲取刀闻冢左右兵马之声顾之惊骇中间其刀訇然有声若雷震之音衆贼奔走贼平之后收刀别复葬之靓与妹亦得尸解之道姑与稚川相次登仙孙寒华孙寒华者吴人孙奚之女也师杜契受玄白之要颜容日少周旋吴越诸山十余年乃得仙道而去李奚子李奚子者𣈆东平太守李忠祖母也不知姓氏忠祖父贞节丘园性多慈悯以阴德爲事奚子每与一志务于救人大雪寒冻路积稻及谷于园庭恐禽鸟饿死其用心如此今得道而居华阳洞宫中也韩西华韩西华者不知何许人也慈爱于物常行阴功至于蛸翘微命皆爱而护之学道得仙今在嵩山洞天之中窦琼英窦琼英者窦武之妹也其七代祖名峙常以葬枯骨爲事以活死爲心故祚及琼英令行女仙在易迁宫中刘春龙刘春龙郭叔香并不知何许人也以其先世有阴德故皆得遁化练景入华阳易迁宫中刘春龙窦琼英韩太华李奚子并天姿严丽仪冠骇衆才识伟铄皆得爲眀晨侍郞以居洞中侍郞之任以良才举之不限男女也赵素台赵素台者汉幽州刺史赵熙之女也熙少有善行常济穷困救王惠等族殊有阴德数十年熙得身诣朱陵儿子得逰洞天素台在易迁宫中已四百年不肯移去自谓天下无复乐于此处也数微服逰行眄山泽以自足易迁夫人者乃其品也傅礼和傅礼和者北地傅建之女也举家奉佛礼和常日日洒扫佛前每发愿云独慕仙道常服五星精身生光华得道仙去善爲空洞之歌歌则禽鸟翔舞而集飞聚其前以听之此乃至诚所感而获道也黄景华黄景华者汉司空黄琼之女也景华少好仙道常宻修至要后师韩君授其岷山丹方服之得入易迁宫位爲恊晨夫人领九宫诸神女亦緫教授之张微子张微子者汉昭帝大匠张庆之女不知何郡人也微子少好道因得尸解去在太元司命华阳舍眞台师东华玉妃受服雾气之道云雾是山泽水火之华金石盈气久服之能散形入空与云雾合体微子修之得其仙道也丁淑英丁淑英者不知何许人也有救穷之阴德度赵阜之急难上感皇人授其道要今爲朱陵嫔数逰三清司命亦令听政也王法进王法进者劒州临津县人也孩孺之时自然好道家近古观虽无道士居之其嬉戏未尝轻侮于尊像见必敛手致敬若有凛惧焉十余岁有女官自劒州历外邑过其家父母以其慕道託女官以保护之与授正一延生箓名曰法进而专勤香火护持斋戒亦茹栢絶粒时有感降是岁三川饥歉斛㪷翔贵死者十有五六多採山芋野葛充饥忽有二青童降于其庭宣上帝之命曰以汝宿禀仙骨归心精诚不忘于道今以青童召汝受事于玉京也法进即随青童腾身凌虚径达太帝之所命以玉杯霞浆赐之饮讫帝谓之曰人禀五行之大体天地之和气得爲人形复生中土甚不易也而天运四时之气地禀五行之秀生五谷百果以养于人而人不知天地养育之恩轻弃五谷厌舍丝麻使耕农之夫纺织之妇身勤而不得饱力竭而不免寒徒施其劳曾不爱惜斯固神明所责天地不祐也近者地司岳渎日有奏言人厌贱米麦不贵衣食之本我巳勑太华之府收五谷之神令所种不成下民饥饿因示责罚以惩其心世愚悠悠曾未觉悟旋奉太上所勑以大道好生不可因彼恶民以害衆善虽天地神明罪之愚民亦不知过之所起因无忏请首原之路虚受其苦耳汝当爲无上侍童入侍天府今且令汝下于世吿谕下民使其悔罪宝爱桑蚕贵敬农事惜五谷百果知大道之养人厚地之育物宗奉正道崇事神明至于水火之用不可厌弃衣食之养俭己约身皆能行此明戒天地爱之神明䕶之风雨顺调家国安泰此乃增益汝之阴功也即命侍女披琅笈珠韫出灵宝清斋吿谢天地法一卷付之传行于世曰世人可相率幽山高静之处置斋悔谢一年之内春秋两爲春则析于年丰秋则谢于道力如此则宿罪可除谷父蚕母之神爲置丰衍也龙虎之年复当召汝矣命青童送还其家已三箇月也所受之书即今灵宝清斋吿谢天地之法是也其法简易与灵宝自然斋大率相类但人间行之立成征効苟或几席器物小有轻慢浊污者营奉之人少有不公心者即飘风骤雨坏其坛筵迅霆吼雷毁其器用自是三川梁汉之人岁皆崇事虽愚朴之士狂暴之夫罔不战慄兢戒肃恭擎跽知奉其法焉或螟蝗旱潦害稼伤农之处衆诚有率勉于修奉之处炷香吿玄旦夕响应必臻其祐与不虔不信之徒立可较其徴验矣巴南谓之清斋蜀土谓之天功斋盖一揆矣法进以天宝十一年壬辰岁云鹤迎之而昇天此乃亦符龙虎之运神人之言矣王氏王氏者中书舍人谢良弼之妻也东𣈆右军逸少之后会稽人也良弼进士擢第爲浙东从事而婚焉旣而抱疾沉痼历年未愈良弼赴阙竟不果行而加绵笃时吴筠天师逰四明天台兰亭禹穴驻策山阴王氏之族谒而求救爲禁水吞符信宿即愈王氏感道力救护乃诣天师受箓精修焚香寂念独处静室志希晨飞因絶粒嚥气神和体轻时有奇香异云临映居第髣髴眞降宻接灵仙而人不知也忽谓其女曰吾昔之所疾将仅十年赖天师救之而续已尽之命悟道旣晩修奉未精宿考过徃忏之未尽吾平生以俗态之疾颇怀妒𡜍今犹心闭藏黑未通于道当须阴景鍊形洗心易藏二十年后方得蝉蜕耳吾死勿用棺器可作栢木帐致尸于野中时委人检校也是夕而卒家人所殡如其言凡事俭约置其园林间偃然如寐亦无变改二十年有盗发殡弃其形于地隆冬之月帐侧忽闻雷震之声举家惊异驰行看之及举其尸则身轻如空殻肌肤爪发无不具备右胁上有折痕长尺余即再收瘗爲南岳夫人尝言得道者上品白日升天形骨俱飞上补眞官次者蜕如蛇蝉亦形骨腾举肉质登天皆爲天仙不居山岳矣良弼亦执弟子之礼躬侍天师仍与天师立传详载其事迹矣花姑花姑者女道士黄灵微也年八十而有少容貌如婴孺道行高洁世人号爲花姑蹀履徐行奔马不及不知何许人也自唐初来徃江浙湖岭间名山灵洞无所不造经涉之处或宿于林野即有神灵卫之人或有不正之念欲凌侮者立致顚沛远近畏而敬之奉事之如神明矣闻南岳魏夫人平昔渡江修道有坛靖在临川郡临汝水西石井山有仙坛遂访求之岁月且乆榛芜沦翳时人莫得知之以则天长寿二年壬辰冬十月诣洪都西山谒道士胡超而问焉超字拔俗能通神明即爲指南郭六里许有乌龟原古有石龟每犯田苗被人击其首折则其处也姑访之见龟之左右坛迹宛然立处当坛中矣于其下得尊像油瓮锥刀灯盏之类因葺而兴之复梦夫人指九曲池于坛南访而获之砖砌尚在景云中睿宗皇帝使道士叶善信将绣像幡花来修法事仍于坛西建洞灵观度女道士七人住持洎明皇醮祭析祷不絶每有风雨或闻箫管之声凡是礼谒必须严洁不尔有虵虎惊吼之异时有云物如乌群飞垂带直下坛上倏忽西出如向井山前后非一而巳花姑盻蠁灵通宻有所吿曰井山古迹汝须崇修俄闻异香从西来姑累得嘉兆躬申葺理行宿洞口闻钟磬之音虽荒梗多时若有人接导寓宿林莽怡然甚安达眀入山果遇坛殿余址遂立屋宇闻步虚仙梵之响环坛数里有樵採不精洁者必有怪异之惊有野象中箭来投花姑姑爲拔之其后每斋前则衔莲藕以献姑开元九年辛酉岁姑欲昇化谓其弟子曰吾仙程所促不可乆住吾身化之后勿钉吾棺只以绛纱罩覆棺上而已明日无疾而终肌肤香洁形气温暖异香满于庭堂之内弟子依所命棺不钉以绛纱覆之而巳忽闻雷震击纱上有孔大如鸡子棺中唯有被覆木简屋上穿处可通人座中奠瓜数日生蔓结实如桃者二焉每至忌辰即风云郁勃直入室内眀皇闻而骇之使复其事明日使道士蔡伟编入后仙传开元二十八年庚辰三月乙酉勑道士赍龙璧来醮忽有白鹿自坛东出至姑冢间而灭即花姑葬空棺木简之处又有五色仙蛾集于坛上刺史张景佚以爲圣德所感立碑颂述天宝八载已丑以魏夫人上昇之所度女道士二人常修香火大历三年戊申鲁郡开国公颜眞卿爲抚州刺史旧迹荒毁阙人住持召仙台观道士谭仙巖道士黄道进二七人住洞灵观又以高行女道士黎琼仙七人居仙坛院颜公述仙坛碑而自书之以纪其事迹焉徐仙姑徐仙姑者隋朝仆射徐之才女也不知师奉何人已数百歳状貌常如二十四五岁矣善禁呪之术独逰海内三江五岳天台四明罗浮括苍名山胜赏无不周徧多宿巖麓林窟之中亦寓止僧院忽爲豪僧数辈微词巧言姑辄骂之群僧激怒欲以刃制之词色愈㪍姑笑曰我女子也而能弃家云水不避蛟龙虎狼岂惧汝鼠辈乎即解衣而卧遽撤其烛僧辈喜以爲得志也明日姑理策出山诸僧一夕皆僵立尸坐若被拘缚口禁不能言姑去数里僧乃如故来徃江表吴人见之四十余年矣颜色如旧其行若飞所至之处畏而敬之若神明矣无敢以非正之意戏侮者咸通初谓赡县白鹤观道士蒉云陶曰我先君仕历周隋以方术闻名阴功及物今亦得道故我爲福所及亦延年长生耳以此详之即实之才之女也缑仙姑缑仙姑者长沙人也入道居衡山年八十余容色甚少于岳之下魏夫人仙坛精修香火十余年孑然无侣坛侧多虎狼常人逰者须结侣执兵器方敢入仙姑深隐其间曾无所畏数年后有一青鸟形如鸠鸽红顶长尾飞来所居自语曰我南岳夫人使也以姑修道精苦独栖穷林命我爲伴耳他日又言西王母姓缑乃姑之圣祖也闻姑修道勤至将有眞官降而授道但时未至耳宜勉于修励也毎有人逰山必青鸟豫说其姓字及其日一一皆验又曰河南缑氏王母修道之处故鄕之山也又一日青鸟飞来曰今夕有暴客无害勿以爲怖也其夕果十余僧来魏夫人仙坛乃是一片巨石方可丈余其下宛然浮寄他石之上或一人以手推之则揺动人多则屹然而住是夜群僧持火杖刀将害仙姑入其室姑在牀上而僧不见旣出门即推坏仙坛轰然有声山震谷裂谓已顚坠矣而终不能动僧相率奔去及明有至远村者分散九僧爲虎噬杀一僧推坛之时不同其恶免爲虎害夫人仙坛俨然无损姑亦无恙岁余青鸟语姑迁居仙所因徙居湖南鸟亦随之而他人未尝会其语相国文昭郑公畋自承㫖学士左迁梧州牧师事于姑姑谓文昭公曰此后四海多难人间不可久居吾将卜隐九疑矣一旦遂去广陵茶姥广陵茶姥者不知姓氏鄕里常如七十岁人而轻健有力耳聪日明头发鬒黑𣈆元南渡之后耆旧相传见之百余年颜状不改每持一器茗徃市鬻之市人争买自旦至暮所卖极多而器中茶常如新熟而未尝减少人多异之州吏以冒法系之于狱姥乃持所卖茗器自牖中飞去云笈七签卷之一百一十五云笈七籖正统道藏三家本一百二十二卷太玄部云笈七签卷之一百一十六棠七传南溟夫人南溟夫人者居南海之中不知品秩之等降盖神仙得道者也有元彻柳实二人同志访道于衡山结庐栖遁岁余相与适南至广州合浦县登舟将越海而济南抵交阯维舟岸侧适村人享神箫鼓喧奏舟人水工至于仆使皆徃观焉唯二子在舟中俄尔飓风断缆漂舟入海莫知所之几覆没者二三矣忽泊一孤岛风浪亦定二子登岸极目于岛上见白玉天尊像莹然在石室之内前有金炉香烬而竟无人二子周览怅望见一巨兽出于波中若有所察良久而没俄尔紫云涌于海面弥漫三四里中有大莲花高百余尺叶叶旋舒内有帐幄绮绣错杂虹桥阔数十尺直抵岛上有侍女捧香于天尊像前炷香未已二子哀叩之以求救拔愿示归路侍女讶曰何遽至此耶以事白之侍女曰少顷南溟夫人与玉虚尊师约子可求而请之也侍女未去有一道士乘彩云白鹿而至二子哀泣以告之道士曰可随此女谒南溟夫人也二子受教随侍女登桥至帐前再拜稽首以漂汎之由述其姓字夫人命坐尊师亦至环坐奏乐顷之进馔尊师曰二客求人间馔以享之馔毕尊师以丹篆一卷授夫人夫人拜受讫尊师告去谓二子曰有道气无忧归路也合有灵药相赠子分未合当自有师吾不当爲子之师也他日相见矣二子拜辞尊师乘鹿而去顷有武夫长十余丈金甲执劒进曰奉使天吴清道不谨法当显戮今巳行刑遂趋而没夫人即命侍女示二子归路曰从百花桥去赠以玉壶曰前程有事可叩此壶也遂辞夫人登桥而去桥长且广栏干上皆异花二子花间窥见千虬万龙互相缴结而爲桥矣见向之巨兽已身首异处浮于波间二子问所送使者斩兽之由答曰爲不知二客故也使者谓二客曰我不当爲使送子盖有深意欲奉託也衣带间解琥珀合子与之中有物隐隐然若蜘蛛形谓二子曰我辈水仙也顷与番禺少年情好之至有一子三岁合弃之夫人令与南岳郞君爲子矣中间回雁峯使者有事于水府吾寄与子所弄玉环与之而爲使者隐却颇以爲怅望二客持此合子于回雁峯庙中投之若得玉环爲送岳庙吾子亦当有答愼勿开启二子受而怀之又问玉虚尊师云子自有师谁也曰南岳太极先生耳自当遇之须臾桥尽与使者相别已达合浦之岸问其时代己十二年矣于是将还衡山中途馁甚试叩玉壶则珍味至二子一食不复饥渴及还妻已谢世家人曰郞君溺海十余年矣自此二子益有厌俗之志无复名宦之心乃登衡岳投合子于回雁峯庙瞬息之间有黑龙长数丈激风喷电折木拨屋霹雳一声庙宇立碎战栗之际空中有人以玉环授之二子得环送于岳庙及归有黄衣少年持二金合以酬二子曰南岳郞君持此还魂膏以报君也家有毙者虽一甲子犹可涂顶而活旣受之而失其使二子遂以膏涂活其妻后因大雪见一樵叟负重凌寒二子哀其老以酒饮之忽见其檐上有太极字遂礼而爲师曰吾得神仙之道列名太极矣太上勑我来度子耳因见玉壶曰此吾贮玉液之壶亡来数十甲子甚喜再见遂以玉壶献之二子随太极先生入朱陵宫祝融峯历逰诸仙府与妻俱得昇天之道边洞玄边洞玄者范阳人女也㓜而高洁敏慧仁慈好善见微物之命有危急者必俯而救之救未获之间忘其饥渴每霜雪凝冱鸟雀饥栖必求米谷粒食以散餵之岁月旣深鸟雀望而识之或飞鸣前导或翔舞后随年十五白其父母愿得入道修身絶粒养气父母怜其仁慈且孝未许之也旣笄誓以不嫁奉养甘㫖数年丁父母忧毁瘠不食几至灭性服阕诣郡中女官请爲道士终鲜兄弟子无近亲性巧慧能机杼衆女官怜而敬之纺织勤勤昼夜不懈每有所得市胡麻茯苓人参香火之外多贮五谷之类人或问之旣不食累年而贮米麦何也岂非永夜凌晨有饥渴之念耶笑而不答然每朝于后庭散米谷以饷禽鸟于宇内以饷鼠积岁如之曾无怠色一观之内女官之家机织爲务自洞玄居后未尝有鼠害于物人皆传之以爲阴德及物之应也性亦好服饵或有投以丹药授以丸散必于天尊堂中焚香供养讫而后服之徃徃爲药所苦呕逆吐痢至于疲剧亦无所怨叹疾才已则吞服如常其同道惜之委曲指喻丁宁挥解而至信之心确不移也苟遇岁饥分所贮米麦以济于人者亦多矣一旦有老叟负布囊入观卖药衆因问之所卖者何药也叟曰大还丹饵服之者长生神仙白日昇天闻之皆以爲笑叟面目䵟黑形容枯藁行步伛偻声才出曰衆笑谓之曰旣还丹可致不死长生昇天何憔悴若此而不自恤邪叟曰吾此丹初熟合度人立功度人未满求仙者难得吾不能自服便飞昇沖天耳衆问曰举世之人皆愿长生不死延年益寿人尽有心何言求仙者难得也叟曰人皆有心好道而不能修行能好道复能修行精神不退勤乆其事不被声色所诱名利所惑奢华所乱是非所牵初心不变如金如石者难也百千万人无一人矣何谓好道也问曰贵爲天子富有四海有金丹之药何不献之令得长生永寿也叟曰天上犬圣眞人高眞上仙与北斗七元君轮降人间以爲天子期满之日归昇上天何假服丹而得道也又问曰旣尽知之今天子是何仙也曰朱阳太一南宫眞人耳问答之敏事异于人发言如流人不可测逡巡暴风雷雨递相顾视惊悸异常衆人稍稍散去叟问衆曰此有女道士好行阴德絶粒多年者何在因指其院以示之叟入院不扣问径至洞玄之前曰此有还丹大药远来相救能服之邪洞玄惊喜延坐问药须几钱叟曰所直不多五十万金耳洞玄曰此穷窘多年殊无此钱何以致药耶叟曰勿忧子自㓜及今四十年矣三十年积聚五谷饷饲禽虫以此计之不啻药价也即开囊示之药丸青黑色大如梧桐子者二三斗令于药囊中自探之洞玄以意于药囊中取得三丸叟曰此丹服之易肠换血十五日后方得昇天此乃中品之药也又于衣裾内解一合子大如钱出少许药如桃胶状亦似桃香叟自于井中汲水调此桃胶令吞丸药叟喜曰汝之至诚感激太上有命使我召汝旣服二药无复易肠换血之事即宜处台阁之上接眞会仙勿复居臭浊之室七日即可以昇天当有天衣天乐自来迎矣须臾雨霁叟不知所之衆女官奔诣洞玄之房问其得药否具以吿之或嗤其怪诞或叹其遭遇相顾惊骇由是郡衆之人有知者亦先驰徃观之于是洞玄吿人曰我不欲居此愿登于门楼之上顾眄之际楼犹扃鏁洞玄吿人曰我不于此语犹未终巳腾身在楼上矣异香流溢奇云散漫一郡之内观者如堵太守僚吏远近之人皆礼谒焉洞玄吿衆曰中元日早必昇天可来相别也衆乃致斋大会七月十五日辰时天乐满空紫云蓊郁萦绕观楼衆人见洞玄昇天音乐导从幡旌罗列直南而去午时云物方散矣太守衆官具以奏闻是日辰已间大唐明皇居便殿忽闻异香纷郁紫炁充庭有青童四人导一女道士年可十六七进曰妾是幽州女道士边洞玄也今日得道昇天来以辞陛下言讫冉冉而去乃诏问所部奏函亦驲骑驰至与此符合勑其观爲登仙观楼曰紫云楼以旌其事是岁皇妹玉眞公主咸请入道进其封邑及实封由是上好神仙之事弥更勤笃焉仍勑校书郞王端敬之爲碑以纪其神仙之盛事者也黄观福黄观福者雅州百丈县民之女也自㓜不食荤血好清凈家贫无香取栢叶栢子焚之毎凝然静坐无所营爲经日不以爲倦或食栢叶饮水自给不嗜五谷父母怜之听其率性任意旣笄欲嫁之忽谓父母曰门首水中极有异物常时多与父母说奇事先兆徃徃信验闻之固以爲然随徃看水果汹涌不息乃自投水中良乆不出父母捞摝得一木像天尊古昔所制金彩巳驳状貌与女无异水即澄清如旧无复他物便以木像置于路侧号泣惊异而归其母时来视之忆念不巳忽有彩云仙乐导卫甚多与女伴三人下其庭中谓父母曰女本上清仙人也有小过谪在人间年限旣毕复归上天无至忧念也同来三人一是玉皇侍女一是大帝侍晨女一是上清侍女姓黄名观福此去不复来矣今年此地疾疫死者甚多以金遗父母使移家益州以避凶岁即留金数饼昇天而去父母如其言移家蜀郡其岁疫毒黎民雅地尤甚十丧三四即麟德年也今俗唿爲黄冠佛盖以不识天尊像仍是相传语讹以黄观福爲黄冠佛也阳平治阳平治谪仙妻不知其名九陇居人张守珪家甚富有茶园在阳平化仙居山内每岁召採茶人力百余辈男女佣工者杂之园中有一少年赁爲摘茶自言无亲族性甚了慧勤愿守珪怜之以爲义儿又一女年二十余亦无亲族愿爲义儿之妇孝义端恪守珪甚善之一旦山水汎溢市井路絶盐酪旣阙守珪甚忧新妇曰此可买耳取钱出门十数步置钱树下以杖扣树得盐酪而归后或有所要但令扣树取之无不得者其夫术亦如此因与邻妇十数人于㻚曰市相遇爲买酒一盌与衆妇饮之皆醉而碗中酒不减远近传说人皆异之守珪请问其术受于何人少年曰我阳平洞中仙人耳因有小过谪于人间不久当去守珪曰洞府大小与人间城阙相类否答曰二十四化各有一大洞或方千里五百三百里其中皆有日月飞精谓之伏神之根下照洞中与世间无异其中皆有仙王仙卿仙官辅相佐之如世之职司有得道之人及积功迁神反生之者皆居其中以爲民庶每年三元大节诸天各有上眞下逰洞天以观其所理善恶人世死生兴废水旱风雨预关于洞中焉其龙神祠庙血食之司皆爲洞府所统也二十四化之外其青城峨嵋益登慈母繁阳嶓冢皆亦有洞不在十大洞天三十六小洞天之数洞之仙曹如人间郡县聚落耳不可一一详记之也旬日之间忽夫妇俱去神姑神姑者卢眉娘是也后魏北祖帝师卢景祚之后生而眉长且緑因以爲名永贞元年南海太守以其奇巧而神异贡于京卢眉娘㓜而慧晤能以一丝析爲三缕染彩于堂中结爲伞盖五重其中有十洲三岛天人玉女台殿麟凤之像而外列执幢捧节仙童不啻千数其阔一丈秤之无三数两自煎灵香膏傅之则虬硬不断顺宗皇帝叹其巧妙二宫内谓之神姑入内时方年十四每日但食胡麻饭三二合至元和中宪宗皇帝嘉其聪慧因赐金凤环以束其腕乆之不愿在宫掖乃度爲女道士放归南海赐号曰逍遥数年不食常有神人降会一旦羽化香气满室将葬举棺觉轻撤其盖唯旧履而已徃徃人见乘紫云于海上罗浮李象先作卢逍遥传苏鹗载其事于杜阳编中焉王奉仙王奉仙者宣州当涂县民家之女也家贫父母以纺绩自给而奉仙年十三四因田中饷饭忽见少年女十余人与之嬉戏久之散去他日复见如初自是每到田中饷饭即聚戏爲常矣月余诸女夜会其家竟夕言笑达晓方散或携奇果或设珍馔非世所有其房宇湫陋来衆虽多不以爲窄父母闻其言笑疑焉伺而察之复无所见又疑妖魅所惑诘之甚切必託他词以对自是诸女不复夜降常昼日徃来或引其远逰凌空泛回无所不到至暮乃返仍不饮不食日加殊异一日将夕母氏见其自庭际竹杪坠身于地母益爲忧恳间其故遂以所遇之事言之父母竟未谕其本末诸女剪奉仙之发前露眉后垂至肩自此数年发竟不长不食岁余肌肤丰莹洁若氷雪螓首蛴领皓质明眸貌若天人智辩明晤江左之人谓之观音焉咸通末相国杜公审权鎭金陵令狐公绹鎭维扬延请供养声溢江表其后秦彦请留于江都展师敬之礼高士主父怀杲正直倜傥疑以爲邪诣而问之奉仙欣然加敬话道累日主父问所论之理颇合玄要何复有观音之目耶奉仙曰其所遇者道也所得者仙也嗤俗之徒加我以观音之号耳然顷岁杜公搜于蓬茅之下欲贡于宫掖之内适以断发免未容归侍膝下遂虐留寺中闾巷不知腾口虚誉至有擎香捧烛施宝投金嚣然经年莫知窜免而今日遂其修养不拘闭于后庭者亦是眞仙冥祐断发齐领之明効也得不自以爲慰喜耳且名之与道两者无滞庄生云人以我爲牛而我爲牛人以我爲马而我爲马忘形体眞者不以名爲累也故亦不鄙人尔且某所见之女年可十八九容貌异常着云霞锦绣大袖之衣执持者仙花灵草吟咏者仙经洞章所话乃神仙长生度世之事随其所行逍遥迅速不知其倦所到天宫仙阙金楼玉堂脩廊广庭芝田云圃神禽天兽珍木灵芳非世间所覩过星汉之上不知几千万里朝谒天尊天尊处广殿之中羽卫森列吿奉仙曰汝寄生人世五十年后当还此勑左右以玉浆一杯见赐饮毕戒曰百谷之实草木之果食之杀人夭汝年寿特宜絶之是以不食二十年矣夫天尊行化天上教人以道延人以生主宰万物覆育周徧如世人之父也释迦行化世上劝人止恶诱人求福如世人之母也仲尼儒典行于人间示以五常训以百行如世人之兄也世之婴儿但识其母不知有兄父之尊故常常之徒知道者稀尊儒者寡不足怪也且所见天上之人男子则云冠羽服或丱髻青襟女子则金翘翠宝或三鬟双角手执玉笏项负圆光飞行乘空变化莫测亦有龙麟鸾鹤之骑羽幢虹节之仗如人间帝王耳了不见有菩萨佛僧之像也因出其所供养图绘甚多率是天人帝王道君飞仙之状亦无僧佛之容焉自咸通迄光启四十年间逰淮浙之宛陵所至之处观者云集其警俗也常以忠孝贞正之道清凈俭约之言修身宻行之要故远近赡敬凡金宝货委之于前所施亿万皆弃之去而未尝顾也虽三淮沸浪四野腾烟栖止自若曾不爲患其有拥衆威悍如孙儒赵宏毕师铎欲以不正逼之白刃愶之及覩其神貌不觉折腰屈膝伸弟子之礼后与二女弟俱入道居洞庭山光启初迁余杭界千顷山山下之人爲棣华宇以居之岁余无疾而化年四十八有云鹤异香之瑞果符五十年之言矣况其不食三十年童颜雪肌常若处子非金丹玉液之効岂能与于此哉又徃徃神逰天界端坐逾月或下察地府冥关之事坐见八极多与有道者言之世人不知以爲坐忘耳乃南极元君及东陵圣母之俦侣者乎薛玄同薛氏者河中少尹冯徽之妻也道号玄同适冯徽二十年乃言素志託疾独处誓焚香念道持黄庭经日三两遍又十三年夜有青衣玉女二人降其室内将至有光如月照其庭庑香风飒然时当初秋残暑方甚而清凉虚爽飒若洞中二女告曰紫虚元君主领南方下教之籍命诸眞大仙于四海之外六合之内名山大川有志慕长生心冥眞道者必降而教之玄同善功爲地司累奏简在紫虚之府况闻女子立志元君尤嘉其用心即日将亲降于此如是凡五夕焚香严盛以候元君咸通十五年甲午七月十四日元君与侍女群眞二十七人降于其室玄同拜迎于门元君憩坐良乆示以黄庭眞神存修之㫖赐九华之丹一粒使八年后吞之当遣玉女飊车迎汝于嵩岳矣言讫散去玄同自是冥心静神徃徃不食虽眞仙降眄光景烛空灵风异香云璈钧乐奏于其室冯徽亦不知也徽以玄同别室修道邈不可亲愚𡜍之怀常加毁笑每获东陵之疑矣洎广明庚子之岁大寇犯阙衣缨奔窜所在偷安冯与玄同寓迹于常州𣈆陵存注不辍益用虔恭中和元年十月舟行至直渎曰欲抵别墅亲邻女伴数人乘流之际忽见河滨有朱紫官吏及戈甲武士立而序列若候玄同舟檝之至也四境多虞所在寇盗舟人见之惊骇不进玄同曰无惧也即移舟及之官吏皆拜玄同指挥曰未也犹在春中私第去无速也其官吏遂各散去而同舟者虽见莫究其由明年壬寅二月玄同沐浴饵紫虚所赐之丹二仙女宻降其室促嵩高之行是月十四日示以有疾一夕终于私第有仙鹤三十六只翔集室宇之上玄同形质柔煖状若生人额中炅然白光一点良乆化爲紫气沐浴之际玄发重生立长数尺十五日夜云彩满室忽闻雷电震霹之声棺盖飞起在庭中失尸所在空衣衾而已异香云鹤浃旬不去浙西节度使相国周宝奏曰伏闻赵夫人登遐之日玉貌如生陶先生厌世之时异香不絶同其羽化録在仙经岂谓明时复覩斯事伏以冯徽妻薛氏早抛尘俗久息玄门神仙祕宻之书能採奥㫖女子铅华之事不挠沖襟非絶粒茹芝守眞见素履圣世无爲之化穷玄元守一之规不然者安得方念鼓盆灵禽叠降正悲鸾镜玄发重生雷电显祥云霞表异天迥而但闻丝竹棺空而唯有衣衾谪来暂住人间仙去却归天上事传千古美称一时虽属郡之休祯乃国朝之盛事臣忝分优寄辄具奏闻干冒天廷无任战越喜贺之至是岁二月十五日奏于成都行在勑曰惟天法道着在仙经上德勤修玄功是致览兹申奏颇叶殊祥同魏氏之登仙比花姑之降世光乎郡县焕我国朝宜付史官编于简册仍委本道以上供钱于其住处修金箓道场以答上玄用伸虔感者时驻跸成都之三年也云笈七签卷之一百一十六云笈七籖正统道藏三家本一百二十二卷太玄部云笈七签卷之一百一十七棠八道教灵验记宫观眞宗皇帝御制叙夫妙道本于混成至神彰于不测经诰所以宣契象宫观所以宅威灵符箓所以备眞科斋词所以达精恳验徴应之非一明肸蠁之无差诚觉悟于苍黔而彰亶于善恶也朕顾惟寡昧获纂隆平荷祉福之咸臻务斋盟而匪懈思扬妙理普示群生因览杜光庭所集道教灵验记二十卷其事显而要其指实而详今昔所闻盈编而有次殊尤之迹开卷以斯存冀永流传俾列方版庶资训范克畅淳风直叙厥由题于篇首云尔广成先生序道之爲用也无言无爲道之爲体也有情有信无爲则任物自化有信则应用随机自化则冥乎至眞随机则彰乎立教经曰善者吾善之不善者吾亦善之此明太上浑其心而等观赤子也书曰不独亲其亲天下皆亲不独子其子天下皆子此明圣人体其道而慈育苍生也恶不可肆善不可沮当赏罚以评之经曰人之不善何弃之有故立天子置三公此圣人教民舍恶从善也又曰爲恶于明显者人得而诛之爲恶于幽闇者鬼得而诛之又曰爲善者善气至爲恶者恶气至此太上垂惩劝之㫖也书曰惟上帝不常作善降之百祥作不善降之百殃此圣人法天道祸淫福善之戒也由是论之罪福报应犹响答影随不差毫末岂独李释言其事哉抑儒术书之固亦乆矣宣王之梦杜伯𣈆侯之梦大厉恭世子之非罪浑良夫之无辜化豕之报齐侯结草之酬魏氏良宵之殂驷带郑玄之捽刘兰之笔不遗良史攸载足可以爲罪福之鉴戒善恶之准绳者也况积善有余福积恶有余殃幽则有鬼神明则有刑宪斯亦劝善惩恶至矣大道不宰太上好生固无责于刍狗而示其报应直以法字像设有所主张眞文灵科有所拱卫苟或侵侮必䧟罪尤故历代巳来彰验多矣成纪李齐之道门集验记十卷始平苏怀楚玄门灵验记十卷俱行于世今访诸耆旧採之见闻作道教灵验记凡二十卷庶广愼微之㫖以匡崇善之阶直而不文聊记其事饶州开元观神运殿阁过湖验饶州开元观旧在湖水之北去郭二里巨殿层楼回轩广厦枕湖有水阁松径有虚亭松竹森踈花木秀茂郡人避暑寻春爲一州胜赏之所其后道流旣少廊庑摧损唯上清阁大殿斋堂三门皆在里中民庶多葬于观地中坛殿之外尽爲墟墓矣大中二年郡中夜闻千万人声如风雷之响及明见开元殿阁门堂四十余间移在湖水之南平地之内其所布列形势远近殿阁相去与旧不殊太守上闻请易其名额以旌神异诏㫖依旧爲开元观只改上清阁爲神运阁别命崇修远近归心争舍美利遂加缮葺观殿鼎新记云所移之地途超二里水越一湖出自神功事资圣感是也洋州冯行袭毁素灵宫验洋州素灵宫云汉武帝爲素灵夫人降眞内殿于太白之前爲筑宫宇即其地也年代浸远遗址仅存我唐高祖旣至长安受隋恭帝禅是岁梦素衣神人云我太白之主也居素灵台以荒毁爲吿诏访其地特创台殿命爲素灵宫开元中傅天师曾奉诏斋醮于其上德宗幸梁洋欲驾幸其地又加营饰由是材石之功最爲宏壮冯行袭自金州遥统洋州武定军命其子守之欲毁素灵屋宇以修公署工人揭瓦皆有毒蛇居于霤中莫知其数竟无所措手以事白焉冯子怒使吏焚之曳薪炷火而雷电大震风雨緫至群吏奔骇数辈死之灵迹岿然无敢犯者文铢台二僧击救苦天尊像验文铢者长安人也父母令于别业读书爲庄前堆阜之上置书堂焉而性本踈诞不乐文字但与邻里少年弹射飞鸟捕格野兽以爲戏乐至于筌笱之具罻罗之属弋网兽罩弓矢槌刃靡不置之数年之间杀获不可胜记忽有道士见之谓曰子之头何遽变也铢惊而问之乃引于台下令其窥井照之自见其人形而兽头矣欲求道士悔谢更令熟视井中顷刻之间身形不改而头已百变或鸟或兽或蛇或鱼铢见之异常忧惧道士曰万物营营各贪其生至于飞动皆重其命尔反天道而杀之当有此报耳毎变一头则受一生终尔所杀之数一一偿之积月累日计其寿限自此之后尔身则死乃历生异类之中报所杀之命百千万年未有还复人身之日铢号泣求救愿焚弋猎之具以谢前愆洗心改悔不敢更犯道士见其诚至乃谓之曰我奉太上之勑历救衆生之苦名曰救苦眞人尔有昔縁早合遇道此若不救沦䧟无期乃以道士衣与之令其终身修道阴功救世广济物命方免前罪道士即踊身而起去地数丈立于金莲花上左执琼椀右执柳枝金冠凤履身逾三丈通身有五色之光上连天表照曜一川逡巡乃隐文铢乃焚罗网之具披道士天衣于其处立殿制所见之像昼夜精勤焚香忏罪居十余年又感眞仙授以药诀令逰行海内救人疾苦后乃得道而去其俗所居处相传号曰文铢台而救苦天尊之像犹在忽有僧数人逰行见之曰旣是文铢圣迹何得有道士功德固知道士无良侵我古迹已多年矣因拔得大木唯二僧共击天尊像手折耳伤口鼻亦坏力击其项未能致损用力甚困二僧少歇看天尊所伤之处并巳如旧唯二僧口耳鼻项痛楚极甚及看其手亦巳折矣匍匐号叫告于衆人自述其事良乆而死毫州太清宫老君挫贼验毫州眞源县太清宫圣祖老君降生之宅也历殷周至唐而九井三桧宛然常在武德中枯桧再生天宝年再置宫宇其古迹自汉宣汉桓增修营葺魏太武隋文帝别授规模边韶薛道衡爲碑以纪其事唐高祖太宗高宗中宗睿宗明皇六圣御容列侍于老君左右两宫二观古桧千余树屋宇七百余间有兵士五百人鎭卫宫所咸通中庞勋据徐州十道徴师招讨长围将合庞勋恐力不支乆遂领徒三千余人径来欲夺宫所据爲营垒是日避难士庶千余家咸在宫内见黑气自九井中出良乆昏曀一川老君空中应现庞勋徒党迷失道路自相蹂践蕲水桥断尽溺死水中逡巡开霁贼党无孑遗矣广明中黄巢将领徒伴欲焚其宫亦有黑雾遍川迷失行路又有草贼遍地自欲凌毁太清宫迷路乃徃毫州城下因围逼州城攻打弥急刺史潘稠望宫焚香以希神力救护顷之黑雾自宫中而来周绕城外腥风毒气闻者顿仆宻雪交至寒冻异常死者十有五六初攻城之时有神鸦无数衔接贼箭投于城中贼辈巳加惊异旣而城内朗晏城外风雪贼人惧此神力解围而去寻亦散灭潘稠奏云自大寇犯阙之后群凶诛殄巳来大小寇逆前后一十八度欲犯太清宫或迷失道途或龙神示见终挫兇计宫城晏然所庇护居人不知其数请移眞源县就宫安置勑㫖恐移县就宫必多秽渎县依旧所宜准万年例昇爲赤县仍降青词修斋告盟周眞人居上经堂基验周眞人名太玄陶隐居弟子也年二十一而得道先于隐居证位其所居即今紫阳观处茅岭之前平陆爽垲实爲福地堂侧一片地稍高如旧屋基而无砖甓踪迹太玄于其上植花木时见有人高冠褒衣或三或二亦有介金之士明月静夜立于其中家有小儿名小豆才五六岁逰戏其上逡巡有人送置庭中如是者数四而无伤损一旦问陶君说此祥异陶曰𣈆朝许君旧宅乃上经堂基正当其地速作静室爲焚香之所不可亵渎也太玄因问上经所安之地何神明如此耶陶曰三洞宝经所在之地万灵侍卫百神朝揖岂可不尊之耶太玄曰眞经已去其地乆虚而犹眞灵卫之耶陶曰上经所安之地地祗守之七百年法宇之地千年正一所安之地善神护之三百年经法虽去年限未满所以然耳太玄遂作静室每旦夕香灯而不敢于此室朝拜存修恐法位高卑有眞凡之隔尔魏夫人坛十僧来毁九遭虎噬验魏夫人坛在南岳中峯之前巨石之上是一片大石方可丈余其形方稳下圆上平浮寄他石之上尝试一人推之似能转动人多即屹然而定相传以爲灵异徃徃神仙幽人逰憩其上奇雰灵气弥覆其顶忽有衲僧十余人秉炬挟杖夜至坛所欲害缑仙姑入其居处仙姑在牀上而僧不见乃出诣坛所推坏夫人坛轰然有声若已顚坠回烛照之元不能动知其灵异奔迸遁去及明有至远村者大都不过走十余里十人同志九人爲虎噬杀一人推坛之时不同其恶遂免虎害乃以其事白于村鄕之人远近惊异焉严譔掘洪州铁柱验洪州铁柱神仙许眞君所铸也𣈆朝豫章有巨蛟长蛇水兽肆害于人许君与其师吴君得正一斩邪三五飞步之术制御万精自潭州井中奋劒逐蛟出于此井君出谓吴君曰此井之下蛟螭所穴若不鎭之每三百年一度爲民之害后来复何人制之役鬼神运铁数百万斤铸于井中溢于井外数尺屹若柱焉于井之下布巨索八条以鏁地脉自是钟陵之境无妖惑之事无垫溺之灾誓之曰后人坏我柱者城池渰没江波泛溢人皆知之固不敢犯或有渔人敲柱上铁用坠其网所损颇甚近亦官中禁之严譔节制江西信诽毁之词使人掘铁柱将欲碎之迅霆大击江波遽溢掘未二三尺城池震动内外惊惧譔方信之焚香吿谢而止柱侧道院爲其所毁近亦再修矣王峯吴行鲁毁掘成都龙兴观验成都龙兴观即后周至眞观也基址广袤四面通街大殿讲堂王华宫碑碣皆在有王峯者事颍川王于小蛮坊创置私第以基地卑湿乃使力役者斸观门土墻及广掘观地取土数千车筑基址土木未毕巳数口凋亡一旦自衙归宅于其门外见二黄衣人曰爲观中取土事要有对勘应答之间下马而卒其观内有钟楼曰灵响台有门楼宏壮制度精巧节度使吴行鲁奏移门楼于天王寺拆其钟楼遗踪胜赏併爲毁荡矣顷年驾在蜀明道大师尹嗣玄云行鲁之吏因疾入冥数日复活言见行鲁爲鬼吏所驱般运龙兴材木铁鏁系械昼夜不休木才积垛又却飞去如是摙运不知何年当得息尔欲求子孙爲立观门赎其罪子孙贫窘固不及尔刘将军取东明观土修宅验刘将军者𨽻职右神策军居近东明观大修第宅于观内取土筑基脱墼计数千车功用旣毕刘忽得疾沉绵旬日稍较忽如风狂于其阶庭之中攫土穴地指爪流血而终不已骨肉扶救之似稍歇定又须匍匐穴土似有驱迫之者时闻爲物捶击痛楚之声但流泪呜咽而已问之竟无所答日又沉困垂命巫医殚术略无徴应偶召瞽者筮云求道法救之刘素不信道未尝有道士过其家妻子旣切因诣金仙观请符理之置符于牀前又焚数道和水饮之刘乃言曰我以无知犯暴道法取东明观土修筑私舍地司已奏天曹罚令运土填陪不知车数计我独力般运三二百年恐未可足稍或迟怠冥官考责鞭挞极严卒无解免之日言讫呜咽号叫若有所诉一家闻之俱爲嗟痛其妻子就东明大殿上焚香析乞续买凈土五千车填送所穿坑处设斋吿谢求赐宽赦疾乃稍定一旦又自言曰天符有勑穿掘观土修筑私家虽已陪填尚未塞责有十二年禄命并宜削夺所连累子孙即可原赦是夕遂死余按道科凡故意凌毁大道及福地灵坛殃流三世今刘生以陪眞首谢罪止一身得不爲戒尔南康王梦二神人吿以将富贵验南康王太尉中书令韦公皋爲成都尹相国张公之爱婿而量深器大举止简傲不狎于俗张家奕世相家德望清贵张族皆轻侮于韦以此见薄亦未之悟也忽梦二神人谓之曰天下诸化领世人名籍吾子名系葛璝禄食全蜀富贵将及何自滞耶勉哉行矣异日当富贵无以葛璝爲忘也由是韦有干禄之志谋于其室室家复勉励之以粧奁数十万金资其行计旣达秦川属岁饥久雨因知友所聘署陇州军事判官俄而驾出奉天郡守奔难行在臯率土客甲士馈輓军储以申扈卫以功就拜防御使复请赴觐行朝德宗望而器之旣平寇难大驾还京以功检校右仆射凤翔节度使恳让乞改西川乃授西川节度与张公交代焉拥师赴任张假道归阙以避其锋旣而累年蜀境大穰金帛丰积南诏内附乞爲臣妾威名益重而贡赋不亏朝廷倚注戎蛮慑伙由是请许南诏置习读院入质子学生习诗书礼乐公文翰之美冠于一时南诏得其手笔刻石以荣其国而葛璝之事乆已忘矣又梦二神人曰富贵而忘所因其何甚耶公梦觉流汗惊骇久之乃躬诣云林炷香祷福遂命工度木揆日修崇作南宫飞阁四十间巨殿脩廊重门邃宇范金刻石知无不爲支九陇租赋于山下列屯输贮糗粮山积匠石云趋自制碑刊于洞门之侧上构层楼僰僮七十人以供洒扫良田五百畒以赡斋储在鎭二十余年封以王爵矣即本命丁卯属葛璝化也果州开元观工匠同梦得材木验果州开元观接郡城颇爲爽垲以形胜之美选立观额虽州使旋具结奏而制置之内犹阙大殿州司差工匠及道流将泝嘉陵江于利州上逰採买材木临行道流工匠同梦有人云朱凤潭中有木可以足用如此者三因聚议曰梦兆如斯必有大商货木沿江而至可踌躇三五日以伺之或免远适颇以爲便一匠曰吾于朱凤山下江中寻之莫有商筏已到来否即徃山下寻求潭水澄澈忽见潭底有木因使善沉者钩求得梓木千叚构成三尊殿钟楼经阁三门廊宇咸得周足又市塼甃坛内有黄赤色者疑其火力未足弃而不用信宿皆化爲金起观之费过于丰资殿宇旣成将塑尊像又于白鹤山观掘地得铁数万斤铸三尊铁像仅高二丈今谓之圣像远近析祷立有徴验起观道流何氏家世代丰足今爲胄族焉至今负贩之徒锥刀求利者每以三日五日必诣圣像前焚香析祐或阙而不精信者即贸易无利货鬻不售焉北都潜丘台崔相国应梦修观验北都潜丘台有古观焉像设精严楼台宏丽地形显敞迥出于都城之中制创多年乆无崇葺风号雨渍日以倾摧相国崔公彦昭常梦野步寻幽至古台之下翘首仰望其上有紫气氤氲祥光四照无登蹑之路良乆复聆天乐笳箫之音寻访之意弥切但四隅陡絶咫尺万里忽前有金桥如梯层级宽博遂攀梯而上中路三四级板阙栏摧跻登不得即见巨手金色引指而接之公握指未定己登台上矣徘徊四顾唯古殿欲摧荒坛芜没叹嗟数四复到天尊之前认金桥乃座前之桥耳金手乃天尊之手耳不复闻天乐之声亦絶紫气之像因言曰岂天尊有所付嘱耶何变化如此也天尊忽言曰子即居此地无忘摧残也俄而惊觉旬日授北都留守到鎭期月恍恍然似有所失似有所疑因命驾纵逰用摅其志闻潜丘台不远造而观焉唯古殿摧残深草堙翳乃瞻拜天尊见仪像侍卫宛若曾所逰覩徐视座前金桥在焉栏折板断矣复睨金臂及指皆醒然顿寤即前之所梦也施俸金募工役革故之弊鼎新其宇惟殿屋且乆随其古制增修而已其余垣墻廊宇坛庭门房图缋丹雘赭垩金翠靡不毕备焉缔构之功香花之献郁爲一时之盛也相国刘瞻梦天尊言再居相位验相国刘公瞻南迁交趾道过江陵旣登扁舟将欲解缆回首道左见像设甚严而朽殿倾圮问其名即眞符玉芝观也入门昇阶拜手潜祝是夕舟中梦青童前导登大山之上松径连延崖巘奇秀芳芝幽草好鸟灵花灿然在目行一里许见元始天尊坐宝花座上瞻仰粹容乃玉芝殿中天尊也拜祝曰某得罪圣朝窜逐且远非敢怨望但析生还尔天尊曰尔之青简列于方诸矣何忧于世难乎再居相位而后得道自此斋一旬戒三日则蛮陬瘴海魑魅之鄕无所惮矣辰未已午与子爲期也自是刘公南征至湖岭间所在藩方劳问相继旋得金帛寓信于荆帅特创天尊殿斋厅廊宇选精介焚修之士以居之于是再征入掌钧轴洎厌俗弃世果符梦中之言岁辰亦无爽矣李蔚相国应梦天尊修观验李相国蔚拥旄汴州兼太清宫使每翘心玄关思眞念道一夕梦野步郊外丛箔间见奇光五色中有天尊像顶光半缺手握玉芝状如白莲花而圆茎条细芝有八秀历历详记注于心目翌日因送宾出郊顾见有道像暴露问其所即玉芝观也相国异之回镳而礼谒莎莠盈庭萧蒿蔽路披榛而后进所覩尊像与梦同焉虽不握玉芝而名与梦叶遂广加崇饰焉巨殿森沉飞甍烜赫斋宫讲肆月牖霜坛前阚通街雄临郛郭爲藩方之壮观焉噫开元皇帝尊祖奉先耽玄味道精诚上彻祯贶下通得眞符于灵峯产玉芝于内殿因勑大鎭重地置观以眞符玉芝爲名封太白山爲灵应公改华阳爲眞符县上瑞已彰于昔日嘉徴复显于兹辰所以相国名臣皆符吉梦夷门渚宫之完葺自非大道应灵其孰能与于此乎郑相国还愿修宁州眞宁观验宁州眞宁县通圣观即开元皇帝梦二十七眞得刻石眞像之所置也岁祀寖深旋已摧毁边徼素寡道流缮修之事因已旷絶矣相国司空郑公畋登龙之年偶尝逰礼赋诗三十韵以纪其故实亦冥祝曰异日官达必冀增修洎入掌丝纶尊居钧轴枢机少暇前愿都忘一夕梦逰洞府之中群仙赏玩奏钧天广乐以恣嬉逰俄而幢节羽卫自天而下使者一人降曰太上有命徴还上清于是群仙或控鸣鹤或驾飞龙腾跃而去相国亦欲振袂骞飞一仙人回首笑曰还毕眞宁之愿然后可此来尔旣觉省忆眞宁修观之事乃辍鼎食之资爲缔构之费邠帅李尚书偘命都校以董其事十旬而灵观鼎新矣相国尝话斯梦以爲洞天者罗川之洞也群仙者二十七眞也惊其忽忘懋此巨功信大道之明徴矣叚相国报愿修忠州仙都观验忠州丰都县平都山仙都观前汉眞人王方平后汉眞人阴长生得道昇天之所芜没旣乆基址仅存𣈆代高先生首爲崇太元中姚泓再加缮饰其后梁隋共葺国朝继修华阁翔虚丹檐照日黔荆蜀梓元戎重臣或弭棹登临必命修葺相国邹平叚文昌旅寓之年邅回崃内时因登眺炷香稽首祝于二眞曰苟使官达粗脱栖迟必有严饰之报自是不十岁拥旄江陵视事之初巳注念及此俄梦二眞仙若平生宻友引公登江渚之山及顶乃阴君洞门矣二眞亦不复见翌日施一月俸钱修观宇一月俸爲常住本钱常俾缮完以答灵贶楼观赤光示人以避难验楼观者周康王大夫尹喜宅也在京兆盩厔县神就鄕闻仙里居终南之阴观内有周穆王秦始皇汉武帝所置殿宇及秦始皇墨迹尹喜灵井老君支革树昇天台𣈆宋谒板秦汉铭记历代存焉大唐将受命义师起于河东观内有赤光属天者六七夜广明庚子寇犯长安观中有光如义宁之岁近车驾幸凤翔盩厔将䧟观中复有光景之异由是避难士庶多投观中灵迹岿然人莫敢犯高祖时赐号爲宗圣观焉云笈七签卷之一百一十七云笈七籖正统道藏三家本一百二十二卷太玄部云笈七签卷之一百一十八棠九道教灵验记尊像见木文天尊见像验木文天尊者开元七年蜀州新津县新兴尼寺四月八日设大斋聚食之次有一道流后至就衆中坐衆人轻侮之不与设斋斋毕道流起入佛殿中良久不出人皆异之争入殿寻求无复踪迹忽见道流隐形在殿柱中隐隐分明以刀斧削之益加精好其像于殿柱中自然而见高三尺五寸以来云冠霞衣左手执手炉右手炷香于烟上冠中有鸟如鸳鸯形足下方头履履下莲花花后荷叶上有神龟之形左肘后有云片连焰光中有青龙之首右肩之前有虎形回顾于左此外周身光焰如太一天尊眉髯鬓发细于图画自外绕身有云叶天花一十二处头光之上有大花如盖以廕其身长史张敬忠具以上闻勑内官林昭隐就川迎取像柱令作宝舆好好立安至京进于内殿上躬亲礼谒三日大斋讫令卫尉寺于东明观陈设宣送天尊就观安置大开道场许臣庶瞻礼仍令两街大宫观每处作道场七日是时僧等上表抗论云寺中示现必是维摩诘之像非关道门所有上令宣示曰朕观像柱之异是天尊之冠非维摩诘巾也僧等旣惭于妄奏乃雇有力之士使于东明观道场中窃之旣供养数日人心怠倦力士夜于道场中抱取像柱以绢绳系缚负之而出观院之外历街坊极远约十余坊力疲而坐歇须臾旣晓只在道场之前衆遂擒之讯其所以乃西明寺僧召募三十人令其窃取像柱具事宻奏明皇不令寻究收像柱于大内其后榻写绢本宣赐诸道及宰臣焉汉州什邡县水浮铁像天尊验汉州什邡县铁像天尊高丈二三俗谓之乌金像元在金堂崃中崖壁之下大水石摧像仍露现或浮于水上出五六尺其侧即昌利化也道衆焚香备幡花迎引寻却沉隐不见稍晴又泛泛而出昌利三迎之皆不可致明年夏大水泛滥乃溯流至什邡县兴道观后水脉甚小不知其所来之由邑人迎引上岸初只百人引拽已及平地欲置于大殿之中数百人挽之竟不能动因立讲堂以盖之至今频经乱离虽堂宇尽焚此像不损青城丈人眞君赐钱验青城山丈人观眞君像冠盖天之冠着朱光之袍佩三亭之印以主五岳威制万神开元中明皇感梦乃夹纻制像送于山中自天国祠宇移观于今所盖取春秋祭山去县稍近以天国太深故也数十年金冠之色宛如新制有村人无知以赋税所迫徴促鞭箠一夕走投观中斋三数钱神香于眞君烧香吿以官税所切累遭杖责乞眞君头冠卖以充税因睡忽梦见眞君谓之曰我头上冠非是纯金乃金薄耳卖无所直汝或得金亦爲官中所责损汝性命其祸不小山门庙前有十千钱碑傍木叶下可以取之官税之外资汝家产此人礼敬致谢出山得钱租税旣毕家亦渐富自是每月送香油观中至今眞君头冠低俯向前传云令此人看验冠非纯金所以然矣云顶山铁像天尊高三四尺亦是则天朝蒙阳匠人廖元立所铸其山本是仙居观有两处洞门及卢照璘碑近无道士住持爲僧徒所夺爲寺碑及洞穴亦已掩蔽摧损唯天尊一躯每有僧徒创意欲毁之立有祸患捶击不坏锤鍜不伤僧徒託言山神有灵掩闭天尊之验远近莫能知之廖元立初铸天尊之时有紫云如城其上吐五色以捧于日衆共瞻礼忽有灵鹤数只引一大鸟翼广丈余通身赤色其形如凤衆鹤绕炉盘旋嘹唳相应大鸟飞势迅疾径入炉中衆方惊异即有火焰高三五十丈其声如雷逦迤属天迸散流溢直遍山上衆人奔骇但闻异香之气弥日方歇旣铸成天尊仪相奇妙四方祷请立蒙福祐灵验如此岂常凡之意可以毁伤哉金州洵阳县望仙观天尊理讼验金州洵阳县望仙观天尊古迹所造极多灵应县境之人有论讼难理之事公私攘窃之徒但焚香披陈即有响答有隐情诬蔽者即夜有神人诣门唤之遽令对会被唤者见宫阙官署在大殿之后别有楼阁十余间两廊下列曹吏鞠勘一如人间官府矣故有匿情狡蠧朋党姦恶者亦见送于狱中送狱者于此即死对会者但具情状即复放还由是境内畏威各洗心改过而爲善矣其邑中失走猫犬巨细论讼陈状于殿壁之上动盈百幅矣至今常然张仁表念太一救苦天尊验左街道士张仁表辩博多才应内殿讲论逗机响答抗敌折冲莫能当之也而所履浮诞未尝有由衷之言及于侪友险躁诡妄人多薄之因疾作逾月医不能効梦爲司命所摄步卒骑吏就所居以捕之亦如世上之擒寇捕姦尔窜匿无所縻束将去历荒径旷原皆荆棘之地牵顿舁曳其速如飞衣罣丛刺肉碎芒棘苦不可堪行可三十余里遥见黑城上有烟焰渐近视之乃铁城也拥关卫门守陴抗敌皆兽头人身辫蛇臂蛇之士或四口八目或十臂九头齿若霜雪牙如锋劒眞世之所画地狱状也入门则珠宫琼堂玉楼金殿非常目所覩顿异于冥关之中行四五里一无所覩徐问所驱捕者此何处也与门外所见不同或答曰此太一天尊宫尔过此方到本司仁表闻太一之名忽记得平常讲说之处多劝人念太一救苦天尊今此乃天尊之宫何可不念即高声念太一救苦天尊十余声牵顿者皆笑曰临渴穿井事同噬脐胡可得也旣闻衆笑不阻其念更唱十余声其调哀楚其音悲切亦泪下沾衣如是忽有赤光照其左右牵顿者一时舍去独在光明之中顾眄四方即山川明媚云物闲暇顷之天尊与侍从千余人现其前矣仁表礼谒悲咽叩搏稽颡述平生之过愿乞忏悔天尊坐五色莲花之座垂足二小莲花中其下有五色狮子九头共捧其座口吐火焰绕天尊之身于火焰中别有九色神光周身及顶光焰锋铓外射如千万枪劒之形覆七宝之盖后有骞木宝花照曜八极眞人力士金刚神王玉女玉童充塞侍卫阴阳太一四十六神自领队从亦侍左右云车羽盖遍满空中天尊谓仁表曰人之在生大愼三业十恶三业之中口过尤甚一人妄说万人妄行妄说之人首当其罪汝之三业罪无不爲吾不救䕶永沦幽苦汝寿命己尽不当复还今赦汝七年诱化于世以吾此像广示于人开引进之门爲趣善之要勉宜行之即使童子引还疾已瘳矣数日后以巳之财帛于肃明观画天尊之像东洛关外畿辅之间传写其本遍令开悟仁表因出城于春明门外见蒿棘之中如曾行之处视棘刺之末有所罥挂衣线紫缕及棘上微有血痕果是所追之夕经行其路七年而终李邵画太一天尊验李邵者爲葭萌县令云其妻亡已八九年素不在京国忽因参选入京就于三洞观侧客邸之中偶见其家亡婢自邻居而出熟视之果其婢小玉也以名唿之敛衽而至问其故即云某随娘子在此巳歳余矣暂出买物逡巡即回回即与报娘子矣邵待之食顷方至买果实茶饼之属奔驰还家良久延邵相见所居两间自有庭除少许旣见叙存没之事或泣或悲而频令小玉看时节乆之小玉报云来矣颜色惨悴语声哽咽揖邵请去邵未出门有一少年张盖而入邵忽遽避之小玉即引于帘后且立其妻出迎少年拜亦不顾掷盖于地化爲大镬水满火起烟焰蓬勃少时即沸少年去犬帽即牛头神人也持义立于镬前以叉其妻抛于镬中号叫痛楚不乆即烂骨肉分张寻亦火灭以叉挑其骨排于庭中张盖而去其妻身亦复旧苏而徐起泣谓邵曰平生罪业合受三年今已一年余矣每日如此痛苦难言邵见其变化苦楚亦深悲叹问妻曰今旣相见所须何物莫要作功德救拔否妻曰适令小玉相邀全无功德相託尔此处邻里有受苦者画太一天尊一身便得免罪知之数月无託人处今得君来将有离苦之望矣邵即于三洞观中访太一天尊之像殿上有古本剥落厚以金帛召工画之亦就观设斋表祝只三日内事事周毕躬自检校无暇到妻所居功德旣了方得徃报见其所止已空屋尔留託邻母深荷太一功德已得解脱徃生矣昨日辰巳间与小玉俱去也邵每劝人作太一天尊像其福报可以立待矣杨师谟修观享寿验合州庆林观多年摧朽殿宇不修穿漏尤甚雨滴太上尊容刺史杨师谟梦太上示现而左目有泪痕乃巡谒诸观朝礼功德至庆林方验尊像左目前漏滴之痕宛若垂泪因刬薙荒芜恢张制度创两殿二楼里门邃宇壮丽华盛冠絶一时旣毕复梦太上谓之曰子以崇葺之功上简玄府当流化十郡矣其后师谟累典符竹日深渥恩凡一十一郡享寿九十焉吕细修观仙人来徃验益州唐隆县大通观𣈆义熙元年乙巳置周末摧残仅存基址武德中邑人吕细因过其地遇一道士乘青驴自天而下于观基之内盘回指画良久昇天吕细与范仲良同受其教即日共出金帛特造观宇有紫微阁高八十余尺尤爲宏壮太尉南康王韦臯再加修饰其侧有市城观在县西南八里有石像天尊一十三身高一丈三尺每至斋月吉辰钟或自鸣夜有神灯昼有仙人来徃远近共知焉黑髭老君召代宗逰十洲三岛验黑髭老君在京左街务本坊光天观东圣祖院夹纻所作功用精能相好周圆常作所不可及日月角隆起身长丈五六余左右侍立玉童玉女十二人眞人八身金刚力士神王各四身两壁画金甲神王各八人天乐一部老君黑髭山水帔黄金九凤冠凭机而坐帐幄严备不知所置年月亦不知所制之由代宗皇帝常梦爲二青童所召混元圣祖命皇帝从逰四海之外梦中随二童至老君所帝着绛纱衣平天冠执圭立于老君之后逰十洲三岛六合四方海岳山川无不备到历历记之队从仪卫一无遗忘旣觉命画工图之宣示京师求访其像于光天观所验部仗人物与所梦同焉勑塑御容乘五色云立从老君之后选高德道士七人焚修住持内库及度支别给服用斋厨刻石以纪其瑞焉玉局化玉像老君应梦验玉局化玉像老君天宝中观前江内徃徃夜中有光从水而出高七八尺上赤下白其末如烟衆人瞻之以爲有宝器之物捞摝求访又无所见明皇幸蜀梦有圣祖眞容在江水之内果有人见神光于光处得玉像老君以进高余一尺天姿莹洁其相圆明殆非人工所制驾回留鎭太清宫其光见处号爲圣容垻亦是玉女垻金砂泉古迹连接矣玉像老君自近年以来不知所在自然石文老君降雨验阆州石壁自然石文老君像中书舍人高元裕责授阆州刺史是岁大旱元裕祷析山川祠庙无不周诣忽于玉台观前瞻望山东丛林之上见有异气披榛径徃果有嵌窦悬泉在峭巖之曲乔木之下有石壁奇文自然老君之状前有玉童裒袖捧炉双髻高竦后有神王之形恭若听命元裕焚香叩祈以崇葺爲请雨还未及州甘雨大霔联绵两夕远近告足乃翦薙芜翳创爲斋宫立碑以纪其事于悬泉之下堰爲方塘引水注爲流杯小池植花木松竹遽成胜赏光启年大驾还京光庭奏置玄元观宠诏褒允至今郡中水旱析祝灵验益彰矣赖处士预言老君降生作㓜主验赖处士者江湖人也在杨公玄默门馆爲客十余年矣不知其道术所习杨公每尽礼敬之若师友焉多在宅内少有见者杨公时爲左军有小判官数人有王有梁王则辩博聪明人多致敬必谓其有非常之位也梁则谦默谨静愼重寡言人多踈之必谓其不肖也唯使宅军将成君常与梁稍狎赖处士忽于宅门与成语曰致身之道先须识贵人颇识之乎成曰某愚暗何以能辨愿山丈教之处士曰梁大夫贵人也此后当主枢机重务吾子立身领旄节须在其手善依託焉王大夫虽聪颕如此寿且不永将殁于他鄕此后宗社不宁天下荒乱兵戈竞起祚历甚危太上老君自降王宫作㓜主以扶此难社稷可以存尔梁大夫主机务吾子领藩方皆在㓜主之手可自保爱尔吾自此不复留也数日处士辞杨公而去成异其言礼敬于梁交结甚固俄而杨公罢权位王有罪窜于南方死于道路其言愈验咸通十四年秋梁爲内枢宻成爲军使僖宗即位三日对军日色初出微照阶砌圣上起更衣未坐梁公醒然忆悟赖处士之说因临阶与成话之左军韩公颇异其私语诘之再三梁与成以实白之韩以少主初立中外未安闻此言极爲慰喜自是成持节沧州皆如赖处士之说中原纷扰祸乱积年社稷晏安宫城再复驻跸数年圣德如一僖宗中兴之力也贾湘严奉老君验贾湘累世好道崇奉香灯𨽻职计司家颇富赡然其修奉勤至人所不及有一幅老君像帧持以自随所至之处虽一日一夕亦设焚香之位应感之効不可殚述黄巢旣䧟长安大驾西幸湘摙金帛挈骨肉自东渭桥出道路剽掠之人不知纪极其一家百余人行李无所惊惧遂于龙角山下葺居避难衣冠及远近道流皆投其家各与拯给请道流转道德度人经不啻万卷有群贼忽围其家湘入告老君乃出与语贼投刃于地罗拜其前湘问其故默而不答拜亦不巳湘舍而入门群贼犹拜唯称罪过湘哀之持缯帛使人与之慰勉移时稍稍而去一无所取自此外户不扃人无敢犯或问群恶有何所见而反拜之曰我见贾湘常侍左右神兵极多皆长数丈呀口瞪目似欲吞噬不觉亡魂丧胆唯恐不得命耳时旣修宫阙车驾将还湘于老君前请进退之兆忽见香炉边有粟苗甚茂上有两穗如风所动粟穗西指乃破产移家归京永兴里寻其旧第巳隳拆有小舍一二十间权爲栖止三月驾归京师方薙草构宇于基址之下得银六千两家产益赡五载乱离力未尝阙乃其严奉精专太上垂祐使之然也沈莹供养老君验吴兴沈莹宿奉至道常供养老君于越州剡县市中有居第时草寇裘甫起自农畒聚集凶徒奔突县邑素无武备官吏奔骇甫因据有县城诏徴陈许郑滑淮浙徐呬之军以讨之八道天军围城以攻之海内久无兵戈居人不识征战师至之日皆潜窜村落莹仓惶鏁其外门而逸士马旣至莹误鏁小童一人在舍中却回将开门则营幕施列不敢窥犯而去其后或胜或败兵势不常市肆半被焚爇或逆徒所据或家军所收十余月日方至诛殄罢兵之后莹所居六七间扃鐍如常篱垣完备及开鐍小童安然问其故云门闭之后有一童子青衣年可十三四云老君令与其嬉戏良乆引去一大宅内得饮食果实餐啗了却与童子爲伴逰戏如半日顷即闻老君令其添香才炷香了即闻开门之声莹入门时香烟未歇问其斗战火烛邻里焚烧惊怕之事一无所闻是则十月战争比邻灼热如同顷刻殊不觉知列肆併焚其家独在非大圣神通之力孰能及于此乎莹亦自此栖心玄门探眞慕道将有长徃之志寻离鄕邑莫知所之只领此童而去姚鹄修老君殿验台州刺史姚鹄因逰天台山天台观命于讲堂后凿崖伐木创老君殿焉将平基址于巨石下得石函方可三尺发之中有小石函得丹砂三两玉简一枚长九寸阔二寸厚五六分上有文曰海水竭台山缺皇家宝祚无休歇具以上闻勑曰上天降祉厚地呈祥爰有白简之灵书出于玄元之宝殿告国祚廷洪之兆示坤珍启迪之符惟此休徴实爲上瑞宣付史馆颁示万方乃咸通十三年壬辰之岁也鹄塑老君像而山中士石相浑求访极难梦青童告之曰殿东丈余所有土如垩可以用之求而果得塑太上之容侍卫凡八九身土无余矣旣成天仪粲然睟容伊穆月玄日角若载诞于涡川双柱三门疑表灵于相野洎洁斋以賛之则景气融空奇光炜烁似间笙磬丝竹之音咸以爲休瑞昔桐栢初构天尊之堂有云五色浮霭其上三井有异云气入堂复出者三书于国史以纪符应清河崔尚碑文详焉此圣祖殿亦自有记杨闹儿奉事老君验成都杨闹儿父母崇道常奉事老君精勤不怠闹儿在军伍中于金堂把截爲敌人擒虏徃南山寨中不被伤杀昼夜常念老君愿再见父母忽梦老君赐云一朵令童子引之送于平地童子曰可以归矣及觉已出山寨因得还家到家之日父母爲其作百日斋矣云笈七签卷之一百一十八云笈七籖正统道藏三家本一百二十二卷太玄部云笈七签卷之一百一十九棠十道教灵验记昭成观壁画天师验昭成观壁画天师歳月旣深彩粉昏剥在通廊之下未尝有香灯之荐颁政坊内居人姓李患痁逾年医不能愈日以羸瘠待时而已忽梦一道流长八九尺来至其前以大袖布衣拂其面目之上顿觉清凉谓之曰自此差矣勿复忧也于是醒然疾愈稍能饮食洎晚策杖行绕其家不觉爲倦但觉所梦道流犹在其前遽欲入昭成观家人虑其困惫亦颇多止之不听入观于天师眞前瞻眎良乆曰即所梦也拜礼数四乃命夹纻塑人刘处士塑天师眞改葺堂宇旦夕供养人所析祷福祥立应其所塑夹纻眞于夹纻内画罗隔布肉色缝绛綵爲五脏肠胃喉咙十二结十二环与舌本相应脏内填五色香各依五脏两数当心置水银镜一一精至与常塑不同其塑中土形移在天长观金彩严饰亦皆灵验彭城刘存希天师灵验云自㓜以来于唐兴观瞻礼天师发心图写供养因得绢本出入护持虽祗命远行奉使南北未尝一日阙香火之荐黄巢犯阙时在内署苍惶之际随驾不及唯卷天师帧捧持而行同伍三十余人皆爲掳捉或被杀伤独于衆中得免将入南山夜深村落行次遇避难人偶语而闻妻在其间因得同徃洋州大巖山深处结草寓居况素无骨肉唯夫妇而已旣免支离决志林谷不复有名宦之望野麋山鹿性已成矣山下居人以其曰食不多时亦助其粮储馈其盐酪此外拾栢子焚香礼敬天师而已无何旧交宋开府入掌枢务知其在洋山之中强之使出钖以朱绂加以品位固辞不获黾勉从焉又驾出石门因便奔窜投莎城山中自匿数月有军士搜山谷不得安居夫妇弃缯帛之衣夜行四十余里出及平陆遥见马军十余骑两面交至已擒掳行人数辈存希夫妇惊恐而立马军过其侧似若不见由是得免后数年奉使西川携天师帧而至余亦传写其本存希深山穷谷虎狼之中军士纷扰白刃之下心常坦然若与数人居忧惧之际隐隐然若侍立在天师之侧亦有感降之事祕而不言陵州天师井填欠数盐课验陵州天师井本传云天师经行山中有十二玉女来谒天师愿奉箕帚天师知其地下阴神也谓之曰汝等何以爲献将观汝心厚薄选而纳焉玉女各持一玉环径皆数寸天师曰所献一般不可并纳吾化此十二环令作一环投之入地有得之者即纳之焉遂合十二环爲一大环径余一尺投于地中随即深䧟已成井矣玉女皆脱衣入井以採玉环竟不能得天师取其衣藏石匮中玉女至今只在井内今陵州盐井直下五百七十尺透两重大石方及咸水每年一度淘洗其中须歌唱喧聒然后入井不然必见玉女裸居井中见者多所不利井旣深不可数入或絙索断损皮囊坠落唯于天师前炷香良乆玉女自与挂之依旧不失顷年井属东川有张常侍主其盐务于事稍怠盐课不登欠数千斤交替之后縻留填纳未得解去替人素亦崇道因与虔告天师云张填所欠之盐家资已尽空此留滞益恐困穷于三五日内愿借神力增加所出爲其填纳与张俱拜析诉恳切自每日所煎水数四十五函如常而盐数羡溢五六日内填之果足此后一如旧数无复增减矣十二玉女戌亥二人在天唯十人在井所煎盐至戌亥时亦歇天师初以兹地荒梗无人安居山川亦贫不可耕植化盐井以救穷民民聚居井傍户口日衆遂置州统之以天师名故曰陵州天师誓曰我所化井以养贫民若官夺其利千年外井当䧟矣今诸井皆有天师玉女之像焉李环梦遇天师吿授陵州刺史验李环咸通中爲王府长史以勋贵之族不惯食贫居闲力阙郁郁不得志中夜而寐梦入深山穷谷栈阁萦折流水潺湲如此者不知其几千百里又见阛阓杂沓城闉爽垲飞字横楼摩霄槪日不知其几千万家纵神逰目熙熙自得又出郊甸涉冈源荒榛茂草小松巨木间以果林厠以筠篠山岭危峭或迂或平山回途尽抵一小郡茅栋纵横隘路欹侧傍有公署署内白气属天其大如屋中有悲歌号唿之声见一青童引环即路蹑危磴步石梯入门甚峻门内古树芳草若古观宇焉环素崇玄教颇爲慰悦俄而昇殿见像设尊仪笑而谓之曰尔来耶吾待尔乆矣入天门漱玄泉古人所修也注丹田存白元上士所修也混而合之子其行之阴功及人阴德济物千百之家待子而字之勉哉勉哉明年之春环再拜稽首受其言而觉是冬频诉于宰执复希入用乃授陵州刺史之任是时经历山川郡邑神思𢠵恍皆如常所经行素未入蜀莫可知其由也至郡乃谒天师昇阶及门至于殿所覩其眞像侍卫屋宇布列醒然而悟乃叶其所梦矣乃以俸金修天师之堂加以丹癯立爲铭碑志其白气属天乃盐井之所也悲歌之声乃转车之人也而内修之诀环未得之矣谢贞精意圬墁遇天师授符验谢贞者临卭工人也善圬墁而用意精确鹄鸣化天师修道老君感降之所顶上有上清古宫相传云天师时所制岁月甚多而结构如旧但瓦破壁坏而已贞赁工爲修泥之贞精研尽意墁饰周宻有道流引二从者观其功用神彩异常身逾九尺自门而入谓贞曰山中难值修葺颇媿用心以手画地作一符使贞再三审记之曰此后有疾者虽千里之外行符必効勿多取钱但可资家给终身衣食而贞具记符行之极効大获金帛家业殷丰鹄鸣诸山无天师眞像陵州井中所塑又非世代子孙所传之眞贞忽于青城山遇崃中贾客修斋有天师小帧供养乃是授符应现之眞尔道士刘方瀛依天师劒法治疾验天台道士刘方瀛师事老君精修介洁早佩毕道法箓常以丹篆救人与同志弋阳县令刘刿按天师劒法以五月五日就弋阳葛溪鍊钢造劒勑符禁水疾者登时即愈尝于黄巖县修斋勑坛以救疫毒有见鬼巫者潜徃视之见鬼神数千奔北溃散如大阵崩败一县之疫数日而愈咸通末方瀛无疾而终戒其门人使与劒俱葬莫敢违之干符中和间台州帅刘文下裨将李生领徒发其墓欲以取劒见其尸柔软容色不变如醉卧而已顾眎其劒哮吼有声群党惊惧卒不敢取李生命瘗之而去不独劒之有灵刘方瀛亦阴景鍊形得道之流也西王母塑像救疾验玉局化西王母塑像多年顷因观宇烧焚廊屋頽坏而仪像不损人称其灵居人范彦通忽患风癞疮痍旣甚眉须渐落因入观于王母前发愿但所疾较损即竭力修装是夕梦一玉女手执花盘以衣袖拂其身曰王母令我救汝疾即愈矣数日之间所疾渐退疮肿皆息眉须复生遂造纱窗装金彩通檐两楹严洁修奉每月自送香灯近年方稍不见观中三将军亦古之所塑观因南诏焚烧屋宇摧尽而三将军塑像不坏起观之日再于其上立堂宇居人阎士林卧疾月余迨将不救梦三将军以戟挥其身上穿一物去状如黑犬自此疾愈乃舍衣物制纱窗重加彩缋矣归州黄魔神崃水救船验归州黄魔神因相国李吉甫自忠州除替五月下崃至崃水之中波涛极甚忽有神人涌于水上爲其扶船三面六手丑眸朱发袒而虓诹风涛遽息李公祝而谢曰是何灵神拯危救难神曰我是黄魔神也旣而归州驻船旬月选地立宇于紫极宫作黄魔堂言是黄天魔王横天檐力之神也刻石纪焉相国萧遘自拾遣左迁崃内徴还京师崃水泛涨舟船将没亦见其神捧船以救之复命修饰加其粉缋严其室宇刻石爲志亦列于次焉青城丈人同葛璝化灵官示现验青城丈人眞君太和六年壬子节度使賛皇李公德裕差军将蔡举二人就山修斋便令访寻草药蔡举于六时巖下忽有劲风自谷中出因见二神人行虚空中一人在前长丈余着大袖衣平冠一人居后着青衣大袖捧一帙书举惊悸问曰何鬼神也前一人答曰我是竹枝老又指其后人曰此是璝之璪我有宻语两纸可一一记之録与尚书今年西蜀合有水灾以修斋之故我回后山一峯堰水向东梓州当秋大水即其应也于是授以宻语述李公吉凶未兆之事蔡举一一记之归常道观録于纸上果得两纸依神人之言封题送李公书写旣毕併亦遗忘矣是年八月东川水深数丈西蜀无害李公历问官寮及道流解隐语不得李公曰竹枝老丈人也此当是丈人眞君耳璝之璪者本命属葛璝化亦恐是化中灵官特此示见以彰灵应也罗眞人降雨助金验罗眞人即神仙罗公远也于蒙阳罗江坝接九陇什邡之界在漓沅化后今相传号罗仙范仙宅修道于青城之南今号罗家山明皇朝出入帝宫辅导圣德自有内传至今隐见于堋口什邡杨村蒙阳新繁新都畿服之内人多见之不常厥状或爲老妪或爲丐食之人每风雨愆期田农旷废则必见焉疑其仙品之中主司风雨水旱之事也杨村居人衆以旱暵将祷于洛口后城李氷祠庙热甚憩于路隔树阴之下忽有老妪歇而问曰衆人欲何徃也以析雨事答之妪曰要雨须求罗眞人其余鬼神不可致也言讫不见衆知妪即罗眞人也于是见处焚香以吿焉俄而风起云布微雨巳至衆乃还家是夕数十里内甘雨告足乃于其所置天宫塑像焉诸乡未得雨处传闻此说以音乐香花就新宫析请迎就本村别设坛场创宫室雨亦立应如是什邡绵竹七八县界眞人之宫处处皆有请祷析福无不徴効忽爲乞士于堋口江畔谓人曰此将大水漂损居人信我者迁居以避之不旬日矣有疑其异者即移卜高处以避水灾其不信者安然而处五六日暴水大至漂坏庐舍损溺户民十有三四焉居人以爲信立殿塑像以祠之金银行人杨初在重围之内配纳赡军钱七百余千货鬻家资未支其半初事母以孝每爲供军司追促必託以他出恐母爲忧尝于山观得眞人像帧一幅香灯严奉已数年矣至是眞人託爲常人诣其肆中问以所纳官钱以何准备具以困窘言之此人令市生铁备炭火明日复来燃炭垒铁投之一夕而去临行谓之曰我罗公远也在青城山中以尔孝不违亲心不忘道以此金相助支官钱之外可以肥家复引初徃山中时令归觐初亦得丹药以奉其亲发白还青老能返壮矣嘉州开元观飞天神王像捍贼验嘉州开元观后周所创本名弘明观隋大业中方制大殿于殿西头塑飞天神王像坐高二丈余坐二鬼之上初修观道士吕元璪数夕梦神人在山顶其形接天或白日髣髴如见郡人有好道者时亦见之或通梦寐遂商议塑此形像本有十身初制其一而隋末多事中原沸腾不果徧就像之灵应郡人所知矣疾瘵之家析祷必验其下二鬼青黑者徃徃见于人家太和中相国杜元颕鎭成都壃场不修关戍失守爲南诏侵轶木源川路境上夷人导诱蛮蜑分三道而来掩我不备将取嘉州去州四十余里寇乃大惊奔溃而去州境稍安方设备御有擒得夷人觇侯者大寇及境何惊而去云三路蛮寇本欲径取嘉州谓州中无备去州四十里忽旗帜遍山兵士罗立不知其数有三五人犬将军金甲持斧长三二丈声如雷霆立二鬼之上麾诸山兵士齐爲拒捍自量力不可敌惊奔而去是日蛮中主军酋帅死者三人蛮国之法行军有死伤及粪秽旋即瘗藏不令露见由是不知酋帅瘗埋之所时衆闻之皆言飞天神王兵示现以全州境自是析福祷愿迨无虚日又尝有人下崃之时曾诣飞天求乞保护至瞿唐水方泛溢波涛甚恶同䑸三船一已损失二皆危惧忽见神人立于岸上如飞天之形使二大鬼入水扶船鬼亦长丈余船乃安定风涛亦止惊迫之际莫知所自徐而思之乃飞天所坐二鬼救其船耳一赤一青形与所塑无异成都干元观在蚕市创制多年顷因用军焚毁都尽三门之下旧有东华南极西灵北眞四天神王依华清宫朝元阁様塑于外门之下并金甲天衣门旣隳坏而神王无损风雨飘渍亦无所伤邑人相传颇爲灵应时蜀王旣尅川蜀移军收彭州围州乆矣因暂还成都方当暑月参从将吏所在取便而行大将杜克修先至神王之所见衆人聚观塑像问其故云塑神皆动克修以器盛水致神手中果揺动而水溢出顷之蜀主至复祝而试焉曰若即尅彭州更观揺动之应良乆而振动数四不逾月而尅州城歼殄大敌乃施金币命本邑创制堂宇以崇饰之楚王赵匡凝北帝祥应楚王赵匡凝鎭襄州也州郭旧有北帝堂岁乆芜毁在营垒中一旦楚王寝室之上有物如曳戟皮革之声瓦皆震动潜起眎之见黑气一道自北帝旧基之所至板屋上楚王异之宻加庆祝将欲兴创堂宇以答祥应诘明眎事之际先尝选将校五十人俾徃营田日给以衣装农器指挥教命一无应者楚王疑有异图拘而讯之得其构孽之状咸勦戮焉王乃谓人曰北帝灵验信有徴矣中夜有云气之异诘朝乃姦慝彰明若非玄功告示几有不测之祸遂缔饰堂庑崇严像貌俾谒之士主其香灯阖境瞻祷累获符应矣李昌遐诵消灾经验李昌遐者后汉兖州刺史之后也生而奉道常诵太上灵宝昇玄消灾护命经而禀性柔弱每爲衆流之所侵虐忽因昼寝梦坐烟霞之境四顾而望熊罴虎豹围绕周匝莫知所措不觉伤叹何警戒之甚邪谓积善之无验于时空中有一道士唿其名而语之曰吾即救苦眞人也汝勿惊骇吾奉太上符命与诸神将宻卫于汝且汝常念者经云流通读诵则有飞天神王破邪金刚护法灵童救苦眞人金精勐兽各百亿万衆俱侍卫是经昌遐旣觉豁然大悟因知自前侵虐我者未有无祸患殃咎盖诵经之所验也崔昼诵度人经验崔昼者汉汶阳侯仲牟之后尝谒白云先生学修身之术先生曰汝富贵之子何思淡泊崔子避席而对曰以财赈人财有数而人无厌矣以爵赏人爵旣崇而人或骄矣如何示我以道将以普济生灵先生曰吾道之内有度人经在汝可诵之崔昼乃作礼承受至诚诵之厥后有使者驰一缄遗崔公曰子之先君令吾持此谢汝言讫使者忽然不见于是启缄熟眎果备认得先君亲札云感汝念诵度人经功德之力累世之祖尽得生天自后崔书一家至今念诵姚元崇女精志焚修老君授经验开元宰相姚元崇昔出官爲冯翊太守有一女名长寿年七岁不茹荤不饮酒父母常令于玄元像前焚香点灯忽昼寝梦见老君有二侍童二神将夹侍左右侍童语长寿曰尔之焚修精志可随口授汝九天生神经一章云云王道珂诵天蓬呪验王道珂成都双流县南笆居住当僖宗幸蜀之时常以卜筮符术爲业行坐常诵天蓬呪每入双流市货符卜得钱须喫酒至醉方归其郭门外有白马将军庙晓夕有人析赛长垂帘帘内徃徃有光及闻吹口之声以此妖异人皆竞信所下酒食忽忽不见愚民畏惧无有辄敢正视者道珂因喫酒回归入庙朗诵神呪则庙堂之上悄悄然傍人眎之无不惊骇道珂异日晨鸡初叫忽随村人担蒜趁市夜行至庙前忽然倒地苍惶之间见野狐数头眼如火炬御拽入庙堂阶之下闻堂上有人呵责曰你何得恃酒入我庙内念呪惊动我眷属道珂心中默持天蓬神呪逡巡却苏盖縁其时与擎蒜同行神兵远其秽臭而不卫其身遂被妖狐擒伏洎擎蒜人抛去道珂心中想念神呪即妖狐便致害不得旣苏息之后遂归家沐浴清洁却来庙内大诟而责曰我是太上弟子不独只解持天蓬呪常诵道经经云天得一以清地得一以宁神得一以灵尔若是神明只合助道行化何以恶闻神呪我知非白马明神狐狸精怪傍附神祠幻惑生灵今日我决定于此止泊持呪爲民除害遂志心朗念神呪至夜不歇庙堂之上寂然无声亦无光透帘幕唯闻自扑呻吟之声至明唿唤邻近居人眎之唯见老野狐五头皆头破血流满地巳毙自后寂无妖异竟絶祭祀庙宇荒废是知凡持此呪勿得食蒜至甚触秽天蓬将军是北帝上将制服一切鬼神岂止诛灭狐狸小小妖怪矣王清远诵神呪经验王清远世居北邙山下唐咸通年时多疫疾清远身虽在俗常服气行药诵神呪经自称是缑山眞人远孙是时天子蒙尘入蜀兵火不息疫疠大行连州匝县饥荒病患衆矣清远佩受神呪经箓每行符药救人多不受钱只要少香油供养经箓乡人迎请医疗日夕喧阗清远有表弟一人爲僧名法超亦持大悲轮行祕字𡜍清远之医道大亨忽一日冒夜来投宿止潜以瓶盛狗血倾于清远道堂内至二更已来忽闻空中有兵甲之声顷闻法超于床上如有人挽拽叫譀唯言乞命清远命灯照之但见以头自顿地头面血流至平明不息须臾之间但见两脚直下如人拖拽奔窜入缑水江内浮尸水上阖市巨击无不惊叹是知神呪眞经实有神将吏兵守护岂容嫉妒庸僧将秽恶之物犯冒所谓爲不善于幽暗之中神得而诛之清远龚气持经阴功济物寿一百七岁辞世之夕阖境皆闻异香仙药斯亦证道之渐阶矣忠州平都山仙都观取太平经验忠州平都山仙都观阴眞人鎭山太平经武德中刺史独孤晟取经欲进舟行半日有二龙一青一白横江鼓波船不得进舟人惊惧复泝流还郡晟即命所由垫江路陆行进经时山川之中久无挚兽至是蛇虎当道经使恐惧将经却回晟即脩黄箓道场拜表上告然后取经以进在内道场供养绵历岁年开元中供奉道士司马秀准诏祭醮名山开函取经但空函而已诃诘道衆疑是观司隐藏法侣惊惧无词披雪遂焚香吿眞述武德中经巳将去今诏㫖搜访无经上进仰忧谴责时景气晴朗野絶尘埃忽阴云覆殿迅雷震击俄而檐宇溢霁经在案上异香盈空祥烟纷霭复得昔日所取之经以进会昌中赐紫道士郭重光晏玄寿复赍诏醮山取经石函之中经复如旧至今鎭观者犹是此经不知何年归还耳天台玉霄宫叶尊师符治狂邪验天台山玉霄宫叶尊师修养之暇亦以符术救人婺州居人叶氏其富亿计忽中狂瞽之疾积年不瘳数月沉顿后乃叫号悲笑裸露奔走力敌数人初以绢索縻絷之俄而絶绊出通衢犯公署不可枝梧官以富室之子不能加罪频有所犯亦约束其家严爲守卫加持禳制饭僧析福祠神鬼召巫觋靡所不作莫能致効其家素不信道偶有人谓之令诣天台请玉霄宫叶尊师符可祛此疾不然莫知其可也乃备缯帛器皿入山请符尊师谓使者曰此符到家疾当愈矣无以器帛爲用尽归之使者未至三日疾者方作断絙投石举家闭户以拒之折关枝棂力不可御如此狂勐非人所遏怱怱遽敛容自归其室盥洗巾栉束带鞹足执板罄折于门内道左其色怡然一家忻喜争问其故笑而不答但言天使即来饮食都忘夕不暇寝孜孜焉企踵翘足延颈望风汗流浃背不敢爲倦如此二日三夕使者持符而至入门迎拜懽唿踊跃前导得符服之瞑然食顷疾已瘳矣由是躬诣山门厚施金帛助修宫宇一家脩道置靖室道堂旦夕焚脩焉初玉霄赐二符一已吞之一帖房门之上叶之女使窃酒饮之呕于符下叶见一神人介金执劒长可三四寸从符中出去焚香拜谢而不见其归数日亲戚家女使近患风魔疾尚未甚困来叶房之前立且未定忽叫一声叶见符中将军如前之形挥劒加女使头上问其故云适有神人以劒于头上斩下一物坠于衣领中令二三女仆捧持验有蛇头如指断在衣领中血犹滴焉风魔之疾自此亦愈贾琼受童子箓验成都贾琼年三岁其母因看蚕市三月三日过龙兴观门衆齐受箓遂诣观受童子箓一阶十余年后因女兄有疾母爲请处士吴太玄爲入冥看检致疾之由仍看弟兄年命凶吉经宿太玄还言疾在江渎求之即差籍中不见有贾琼之名父母愈忧复请太玄看之时太玄每与人入冥检事必鏁于一屋中安寝而徃不复人惊唿候其自醒唤人开门乃开之历历说冥中之事有如目击言必信验或两宿然后回尔旣再徃检琼名字云年三岁时三月三日于龙兴观受正一箓巳名系天府不属地司籍中不见名字于天曹黄簿之内检得其名尹言念阴符经验尹言者修德坊居与明道大师尹嗣玄爲宗姓之弟常崇道慕善孜孜不倦因诣嗣玄受阴符经至诚念爲其常少记性愿得心神聪爽受之数年念逾万遍稍觉心力开悟因本命日斋洁焚香念三十遍忽了忆前生之事姓张名处厚在延寿坊居家有巨业儿女皆存记其小字年几一一明了与其家说之乃徃寻访述张生死年月形色情性无所差异张之儿女闻之呜咽感认言其今之状貌与昔不殊但性较舒缓尔自是两家契爲骨肉黄寇犯阙之前其二家皆在赵业受正一箓验赵业定州人开成中爲𣈆安县令因疾暴卒手足柔软心上微暖三日乃苏云初爲冥官所追牵拽甚急问其所以但云爲欠债抵讳事自思身心无此罪犯必恐误追行三五十里过一山岭上有宫阙崇丽人物甚多有一青衣童子前来问云汝非道士赵太玄乎某答云𣈆安县令赵业尔童子笑曰岂得便忘却耶又一童子续来云太一令唤赵太玄追事人一时散去即与童子到宫阙中不见太一但见一道流云汝六岁时爲有疾受正一八阶法箓名爲太玄岂得流于俗官併忘此事耶太一有命便令放还却须佩箓修眞行功及物居官理务勿贪渎货财轻人性命言讫不见所疾已苏遂于思依山参受法箓累置坛场广崇功德复以法名太玄矣僧法成窃改道经验僧法成姓陈不知何许人立性拘执束于本教而矫饰多端因逰庐山至简寂观不遇道流而堂殿经厨素不关钥遂取道经看之将三十四卷徃灵溪观栖止诳云某在僧中本意好道欲于此驻泊转读道经兼欲长发入道人皆善其所言又取观中经百余卷日夕披览每三五日一度下山化粮人闻其所说施与甚多粮盐所须计月不阙乃改换道经题目立佛经名字改天尊爲佛言眞人爲菩萨罗汉对答词理亦多换易涂抹剪破计一百六十余卷忽山下有人请斋兼欲求丐纸笔借观奴一人同去行三二里见军吏队仗诃道甚严谓是刺史逰山法成与奴下道于林中回避良乆见旗帜驻队有大官立马于道中促唤地界令捉僧法成来法成与奴闻之未暇奔窜力士数人就林中擒去奴随看之官人责曰大道经教圣人之言关汝何事辄敢改易决痛杖一百令其依旧修写填纳观中填了报来别有处分即于道中决杖百下仆于地上疮血徧身队仗寻亦不见奴走报观中差人看验微有喘息而已扶舁入山数日方较遂出所改换经本呈衆道流法成本有衣钵寄在江州寺中取来货卖更求乞纸笔经年修写经足送还本观烧香恳谢欲愿入道道流以其无赖无人许之是夜呌唿数声如被殴击耳鼻血流而死矣僧行端辄改五厨经验僧行端性颇狂谲因看道门五厨经只有五首呪偈遂改添题巨云佛说三停厨经以五呪爲五如来所说经末复加转读功効之词增加文句不啻一纸五厨经属太清部明皇朝谏议大夫肃明观主尹愔注云盖五神之祕言五脏之眞气持之百遍则五气自和可以不食其经第一呪云一气和太和得一道皆泰和乃无不和玄理同玄际开元中天师赵仙甫爲踈皆以习气和神爲指行端旁附此说即云读诵百二十遍可以呪水饮之令人不食名爲三停厨经词理鄙浅与尹赵注踈殊不相近改经旣了已写五六本传于他人于窗下写经之际忽有神人长八九尺仗劒而来谓之曰太上眞经历代所宝何得轻肆庸愚辄爲改易奋劒斩之以手拒劒伤落数指同居僧二人共见其事惊爲哀乞神人曰如此无良也解惜命促令追收写换然后奏听勑㫖行端与同居僧散寻所行之本只得一半余本已被僧将出关别写元本经十本烧香忏谢所改添本香上焚之神人复见曰訾毁圣文追收不获不宜免死逡巡顿仆而卒其所改经至今徃徃传行诸处览观其义自可晓焉崔公辅取宝经不还验崔公辅明经及第历官至雅州刺史至官一年忽觉精神恍惚多悲恚狷急徃徃忽忘举家异之一旦无疾而终心上犹暖三日再苏亦即平复谓其寮佐曰昨爲冥使赍帖见追随行三五十里甚爲困惫至城阙入门数重追者引到曹署之门立于屏外逡巡有官人着绯执版至屏迎之先拜公辅惊曰某爲帖所追乃罪人也官人见迎致拜深所不安官人曰使君固应忘之矣某是华阴县押司録事巨简使君初官曾获伏事庭庑近奉天符得酆都掾地司所奏使君任酆都县令之日于仙都观中取眞人阴君宝经四卷至今不还天符令追生魂勘责使君一魂日夕在此对会恐使君不知故欲面见具此谘述以报徃日之恩耳使君颇觉近日忿怒悲愁精神遗忘否此是生魂被执系故也于是引至厅中良乆言曰此有茶饭不可与使君食食之不得复归人间矣但修一状请置黄箓道场懴悔所犯兼请送经却归本山即生魂释放矣因本司检使君年禄逺近逡巡有吏执案云崔公辅自此犹有三任刺史二十三年寿言讫公辅留手状官人差吏送还乃于成都及雅州紫极宫忠州仙都山三处修黄箓道场赍送经还本观公辅平复如常其后历官年寿皆如所说此事是开成年中任雅州刺史也刘载之诵天蓬呪验彭城刘载之儒家子修辞学外常事北极香火不懈多寓京师少而神气怯懦每惊魇徃徃不悟尝遇苏门道士刘大观授以天蓬神呪令持诵千遍载之勤而行焉絶荤腥专香火逆旅之中亦拳拳修尚自是无复魇悸矣寇䧟长安在宣杨里爲寇所虏力役劳苦之事素非其所能稍或迟舒必承之以劒性命忧迫在乎顷刻而宻诵神呪以求其祐是夕有一人如军士之饰谓之曰劳役之事吾爲子免之此有径路可以脱祸可相随而行也载之疑爲寇所试辞焉此人引其手若腾跃于空中良乆覆地是夕月光如书但见山川参差泉声流激已在巨石之上惊异之际有村童前引入洞府中宫阙深严层城焕丽金楼玉堂奇禽珍木周还数十里有谒者平冠褒袖云太帝君令于宾宇憩息俄赐酒馔仙果二仙官与之宴饮载之问太帝君所主何国某未曾朝拜忽奉恩勑深所忧惧仙官曰太帝是北斗之中紫微上宫玄卿太帝君也上理斗极下统酆都阴境帝君乃太帝之所部天蓬上将即太帝之元帅也吾子冥心北元尊奉神呪而值此危难将䧟锋镝太帝阅籍当在驱除之伍仰轸圣虑已奏章太上述勤瘁之心延寿三纪使还于故里尔顷之得朝谒太帝叩颡谢恩于阙下命二童送之食顷已逹泗州其友人谢良奏事行朝具话其事载之今犹在江表是则太帝之昭鉴天蓬之威神不遗毫分之善也姚生持黄庭经验姚生者华原人也㓜而好道持黄庭经光启中僖宗再幸陈仓逺近惊扰姚爲贼所迫夜走堕枯井中伤足求出未得乃旁有窨穴匿于其中昼夜念经因不饥渴足疾亦愈时襄土旣平大驾归阙鄕里人户稍复有逰军夜宿井侧见井中有光拯而出之具述经灵验遂爲道士居华原西界观中焉云笈七签卷之一百一十九云笈七籖正统道藏三家本一百二十二卷太玄部云笈七签卷之一百二十棠十道教灵验记处州青田县清溪观古钟自归验处州青田县清溪观古有铜钟因袁晁乱后失其所在有墨书青田字人或记焉其后温州岛屿山下水中舟人时闻钟声幽咽不逺一旦有人忽见水中一物如半钟之形侧露水上盪桨视之旣近即覆矣露其一半认其模范之迹蒲牢之形乃钟也以物触之沉于水中矣与人语其异好事者乘舟看之天气晴霁亦时一见州寺僧结彩舫具幡花致斋迎之或经宿水上道场礼忏而请或得见之寻又沉去道门亦备幡花舟舫香火迎之见而不得清溪道士时亦在迎钟衆中稽首祝之曰此州观寺皆自有钟唯清溪观无钟多年极是阙事逺地不办香花丹心而已钟若有灵愿泝流自徃某旬日即归于观前溪中奉候衆闻其说皆笑之十余日道士归青田钟已在观前潭中矣焚香迎之泛泛就岸重千余斤数人挽拽悬挂若百许斤尔日后时亦飞去旬日却回今以大锁系之不复去矣其上墨书青田字乆在水中宛然不灭井邑老人详认其字乃观中旧钟也青城山宗玄观铜钟不能损验青城山宗玄观古迹铜钟三千余斤隐花文飞仙幢节之状工甚精好刘辟据成都取管内铜像大钟铸兵器及钱此钟差县人挽拽下山磨其上隐起花文欲尽频以巨石捶击终不能损拽至江干将入竹筏力敌万斤竟亦不动县状申辟辟异之令送山中三二十人牵送上山才若一二百斤尔旣复悬挂时或击之立致云雨至今见在温江县太平观铸钟道士得道验温江县太平观有任尊师者于市中每日户乞一钱铸钟万斤数年钟成尊师年已八十余矣作大斋表讃扣钟数百下辞决而去即大历年中也其后刘潼仆射拥旄西川观寺钟上皆镌刻陁罗尼呪至是任尊师复归领巧工于呪边刻云观家铜钟不合妄刻佛呪别立誓词数句而人见任状貌益少壮于当时信是得道者眉州故彭山市观大钟伤寺匠验眉州故彭山市观有大钟重千斤观去州二十余里每扣钟之时声应州郭顷年僧辈诳陈文状云观无道士钟在草中当用运之时官无正理遂移于州寺悬挂上钟之时折匠人之足人以爲灵验寺当州门扣击之声不闻州内群僧别铸大钟此钟不还本观卖与嘉州寺中下楼之时伤其二匠断足折腰入船出岸皆有伤损聋俗不以爲灵验至今流俗未还良可惜也浴爰赤木古钟水洗疮验爰赤木古钟开元中所进云赤木庄在玉山之下时闻地中隐隐然有钟声寻求莫能致一旦赤木患疮疾且甚医不能祛梦一青童曰得浴钟水洗之即愈赤木就近观寺中以水洗钟用器盛之归以洗疮微加痛剧乃令人于常闻钟声处听之果闻钟在地下掘数尺而得形上有坐师子爲鼻鼻下平阔其顶圆大围三尺余六七寸顿小如腰鼓形向下复大奇文隐镂万状千名迨非镕范所作旣得以水浴去泥士取其水洗疮即日痊愈夜有光影时或自鸣爲邻里所异不敢藏隐奉表进焉勑赐景龙观黄巢前此钟犹在宝应中盩厔县居人耕地亦得古钟百余斤上有伏虎形爲鼻自鼻以下顿大数寸而小杀之如是再杀三成共高一尺八九寸徧身天花云叶工用殊妙比赤木所得圆厚而重旣得夜夜有光或飞于空中声韵清越亦表上进诏送玄眞观乆之取留内殿渝州南平县道昌观古钟奇巧验渝州南平县道昌观有古钟焉以二狮子对立捧花座蛟螭爲鼻蛟尾分绕狮之足盘于钟上钟形再杀三成如盩厔古钟之状于其杀处细花文五条当中一条黄色明净累累若珠贯焉次珠条之外作花片之状屈曲相萦又外一重云叶缠绕踪迹奇巧工甚周细若非人工此外周身有花不可细记云是湘东王送与隐居陶贞白近因乱离钟已遗失黔南盐井古钟多年无毁蚀验黔南盐井中因摧损修筑得一古钟长三四尺中细而实如腰鼓瓦腔之状两头圆厚扣之皆有声奇音响亮与常钟异在盐井多年益加光腻无毁蚀之势时有金色精明异常节度使僖公留鎭府库焉天台山玉霄宫古钟僧偷而卒验天台山玉霄宫古钟高二尺重百余斤制度浑厚形如铎上有三十六乳隐起之文亦甚精妙相传云夏禹所铸或云是越王乐器顷年于空中夜夜飞鸣人皆闻之忽堕于禹庙内藏之府库绵历七八十年累有名僧求请欲彰其异而皆嫌间不与咸通中左常侍李绾爲浙东观察使请玉霄峯叶尊师修斋受箓于使宅立坛出此钟以击之旣而水部员外柳韬白上京得老君夹纻像高三四尺圣相奇妙乃重装修作盝顶宝帐以白金香鸭香龟数事送于玉霄亦便留箓坛内供养斋毕李乃命宾爲钟铭具以岁日刻于钟上并老君像皆送山中所刻之处灿然金色禹迹寺僧频求此钟不得旣知镌勒铭篆已送天台计无所出乃扬言曰天台所得古钟乃眞金也匠人所刻之末是数两金况于钟乎又有香鸭器皿计其所直多矣因有衲僧与不道辈十余人夜入玉霄宫伏于版阁之下中夜踰栏干而上于道场中取香鸭香龟金龙道具实于囊中縻钟于背出门群唿而去尊师知之不许徒弟追之僧等约行三十余里憩一大树下良乆天明只在阁柱之侧衆小师徃视之背钟者已僵死矣其余徒党痴懵凝然不辨人物钟及金帛一无所失尊师呪水洒之良乆僧亦稍醒群贼乃苏发愿立誓乞不闻于官乃尽释之扶舁病僧而去僧至山下乃卒开州龙兴观钟雪冤验开州龙兴观钟七八千斤未有钟楼悬于殿上而已相传云州中有𣀮之徒遗失之物诤讼不决之事沉滞抑屈之情焚香扣钟立有明効至有囚徒刑狱推鞠不得其实者即入款请击钟便可分雪明白余顷驻泊观中忽见官吏押领囚徒来于钟前焚香告誓援槌将击之际有人抑止之更令取款如是数四都不击钟论讼已得其理矣因问其故云累有公案不决者请击此钟击钟之后旬日之内诬誷冤抑于人者必暴病而死情有相党事有连累者一年之中无孑遗矣有理被抑之人宛然无苦由是刑狱大小无敢有欺以钟爲准的也云安白鹤观钟亦类于此逺近传焉施州清江郡开元观钟见梦验施州清江郡开元观有钟焉其形絶古用麟爲鼻以系于簴状若悬匏扣之初则清音纤逺俄而震然响闻数里然不知何代之器也初有郡民牧牛于郡南田间忽闻有异声自地中发民与牧童数辈闻之皆惊走辟易其后民热病旬余梦一丈夫衣青襦告之曰汝迁我于开元观民亦不悟其㫖又到田间再闻其声如前而宻志其地即以事白于郡守郡守封君怒曰此民昏妄辄以不急之事工我耶叱去之是夕民又梦青襦者曰吾委迹于地下有年矣汝不速出者必有大咎民大惧及晓与其子皆徃凿其地深丈余得此钟色青如所梦丈夫色也遂再白郡守置于开元观是日辰时不击自鸣震响极逺郡人俱异而叹之郡守以其事上闻明皇诏编于国史复命宰臣李林甫写其奏以颁示天下矣洪州逰惟观钟州官强取入寺验洪州逰惟观有二钟一是观司特勑所铸一是许眞君修行钟历代传之在眞君殿稍小于观钟尔节度使严譔创置节制威令风行素重缁徒长老增修其院长老欲取许眞君钟严令官吏取而授之道士皆不敢论其曲直取钟之日雷风震击是时大设斋筵费用极广风雨暴至曾不施张顷刻水溢数尺及扣其钟如击土木并无音响长老谓严曰此州道士例多妖法必是禁钟使无声尔严怒捕诸道士所在禁系责其邪幻将加重法官吏畏威无敢谏者严忽沉然思寐梦见许眞君与二从者来至其前谓严曰无知无道彊取我钟又加法于道士若不送钟还观礼谢大道令侍者断其头来即见授劒于侍者严惊觉汗流而侍者持劒髣髴在其前遽释诸道士送钟还观自诣逰惟焚香致谢回顾见持劒侍者谓之曰汝爲不道加害于人上帝所责断头之事恐将不免言讫而去不乆已开江事败断鞅而死天师劒愈疾验天师劒五所铸状若生铜五节连环之柄上有隐起符文星辰日月之象重八十一两尝用诛制鬼神降剪兇丑昇天之日留劒及都功印传于子孙誓曰我一世有子一人传于印劒及都功箓唯此非子孙不传于世顶上有朱发十数茎以表奇相于今二十一世矣其劒时有异光或闻吟吼乍存乍亡颇彰灵应至十六世天师好以慈惠及人忧轸于物以神劒灵効每有疾苦者多借令供养即所疾旋祛邻家夜产性命危切亦以此劒借之旣至产家有神光如烛闪然照一室之中堕地而折经数十年十八世孙惠钦性温和守谦退与物无竞俗机世务泛然不经其心人有所言虽谲诈者亦皆信用略无疑虑一旦有人挈布囊入云锦山仙居观周行廊庑之下瞻礼功德云解磨镜钉铰门人令其缀焊小铜锁子师见之问曰我有折劒焊缀得乎此人请劒看之云可矣请别扫一室须炭数斤反扃其门以巨石爲碪炽炭锤击声闻于外门人皆股慄心战忧此劒碎于其手师殊不爲虑顷之锤鍜声絶工人执劒以呈果完缀如旧所焊之处微有黑痕如丝发尔师以钱半千酬之此人得钱媿谢致于老君前负囊而去出门数步寻失所有识者疑是天师化现降于人间自续其劒不然何得重新若此而锤击不伤完复如故张让黄神印救疾验张让家于桂州客逰湘鄂间因得心疾初则迷忘在途忘行在室忘坐惑于昏晓迷其东西累月之后复多狂怒诟责鬼神凌突于人至于裸露驰聘不知避忌履水火冒锋刃不爲忧患时亦烧灼害之伤割及之道士袁归眞新刻黄神越章印醮祭方毕试爲焚香依法以印印之印心及背让正狂走执而印焉昏然而睡归眞知印之効也复染丹炷香再印其心倏然疾愈有物如鹘从其口中飞去数丈之外坠于地上衆徃视之乃大蝙蝠耳背上印字宛然让乃平复如旧归眞持此印所在救疾大获灵验范希越天蓬印祈雨验范希越成都人也事北帝修奉之术雕天蓬印以行之祭醮严洁逾于常法广明庚子岁三月不雨五月愈望人心燋然谷稼将废愿于万岁池试行神印爲生灵祈雨于是诣至眞观致斋是日庚辰以戌时投印池中阴风遽起云物周布亥时大雨达晓及辰大雷迅电惊震数四至巳少霁乃得归府昇迁桥水渐及马腹罗城四江平岸流溢螟蝗之属淹渍皆死自是有年矣驾驻成都上知其道术召对问以逆寇诛锄宫城尅复之事命持印于内殿奏醮积雨之中云霁月朗是夕梦神人示以诛寇复城之兆上大悦授太常寺奉礼郞累迁主客员外郞卫尉少卿钖以朱绂黄巢捷至果符圣梦之㫖特加宠异自言初居煑胶巷印篆初成而蛮寇凌突居人奔散藏印于堂屋瓦中蛮去之后四邻焚烬其所居独在疑印之灵也越州上虞县钟时鸣地中验越州上虞县郛郭间有隙地数畒时闻钟鸣地中咸通年县令夏侯颇倾心崇道以县邑无观买其地创造观宇掘地获古钟百余斤上有文字曰正观是冬赐额以降诞节祝寿所奏赐名延庆观焉王谦据蜀隋文帝黄箓斋克平验隋文帝开皇之初干戈不施寰海克定唯王谦后周旧臣勋名素重畏惮隋祖恐祸及身遂据三蜀以图变帝出师征之频战不克兵士多病死者相枕乃于内殿修黄箓道场祈天请祐三日夜梦神人降曰帝王上承天命下顺人心天人合符然后有国今陛下革周立隋天所命也一方之力何以敌于四海之力乎帝曰克蜀吊民盖不获已但主帅疾疫以此爲忧尔神人曰疾疫者北人不堪瘴毒所以多病坛中法水可救亿兆况偏师乎即见神人取坛中禁水向西南噀之曰雨至即愈无烦圣虑也子日进军必当克蜀旬日军中奏某夜雷雨洒营垒之上三军疾者皆苏无复疾疫矣其后王谦传首三蜀底宁果是子日也青城丈人授黄帝龙硚并降雨验青城山黄帝诣龙硚眞人宁先生受龙硚经得御飞云之道乃封先生爲五岳丈人戴盖天之冠着朱光之袍佩三庭之印爲五岳之上司与潜山司命庐山使者爲三司之尊勑五岳神一月再朝虚中洒水以代晷漏其后历代帝王虽置祠斋祭未再加封号僖宗皇帝中和元年辛丑七月十五日诏内臣袁易简刺史王兹县令崔正规与朕诣山修醮封爲五岳丈人希夷眞君是时县境亢旱苗谷将燋封醮之夜龙吟于观侧溪中风雨大至枯苗再茂县境乃丰以事上闻编于国史矣天师叶法善设醮摄魅验天师叶法善括州人也三世爲道士皆有神术摄养登眞之事法善符箓尤能劾役鬼神显庆中高宗征入内道场恩礼优异时驾幸东都法善于陵空观作大坛设大醮城中士女咸徃观之俄有数十人奔投火中衆皆大惊救之而免亦无伤损法善曰此人皆有魅病爲吾法所摄及问之果然尽爲劾之其病皆愈法善自高宗中宗则天睿宗明皇五朝来徃名山累召入内先天二年拜鸿胪卿越国公赠其父歙州刺史焉范阳卢蔚醮本命验范阳卢蔚弱冠举进士有日者言其年寿不永常宜醮本命以增年禄蔚素崇香火勤于修醮未尝辍焉年二十五寝疾于东都逾月益困忽梦爲亲友所招出门乘马其行极速疑爲冥司所摄有一人乘马奔来所在留滞必爲撝解遮救言㫖恳切及到所司此人又恳爲请託因得却还部署行里有如亲吏焉所还道中见兵士数千初颇疑惧此人曰此皆他日郞君所主兵士也将至所居自后垣乘虚而入径及庭中有门旗麾锵武器之属此人曰他日当用之瘗于两阶之下将别去蔚曰素未相识何忧勤之甚也答曰某乃本命神尔郞君爲冥官所召大限欲及某已于天司奏陈必及中寿疾亦就痊无以爲忧也蔚媿谢而去疾亦寻愈其后策名金紫亦享中年除宿州刺史角桥都知兵马指挥使不到任死以其瘗武器门旗故也崔图修黄箓斋救毋生天验崔图者坊州中都人好逰猎驰马于野中猎次马忽不行鞭箠数下亦不进图怒下马欲射之马作人言曰吾是汝之毋也不得相害曾窃取汝三十千钱私与小女爲嫁资不告于汝吾死冥司罚吾与汝爲马八年今限已毕吾将死矣图闻之举身自扑迷闷良乆悲告毋曰儿之不孝致令我毋见受如斯罪马亦流泪曰吾爲马身报汝未了更罚与汝爲瞽目之婢仍复喑哑图闻之号哭言曰如何免得此罪业毋曰吾闻罪障重者须作黄箓道场忏悔即得免苦言讫而死图收葬其马焚射猎之具请道流修黄箓道场三日三夜至第三夜图闻扣门之声甚急出看乃是其毋还现本形立于门外谓其夫妇曰人生世间愿作善业勿爲恶事冥司报应一一分明毋用子钱尚被责罚如此况他人非己之物岂可偷盗乎吾受此罪苦痛万般不可言说赖汝夫妇爲吾修无上黄箓宝斋功德一切吾乘此功德已得生天故来相别于是乘虚而去图自此知罪福必应大道可依夫妇诣王屋山同志修道矣赫连宠修黄箓斋解父冤验赫连宠者灵州定逺县人也父悰领军于边上杀降兵一千余人武德二年八月死于边上冥司论对受诸罪苦宠緫不知宠爲灵州押衙贞观八年奉使入京因与友人逰终南山行至炭谷口有道士杨景通结庐修行三百余岁宠醉歇庐前谓景通曰吾饥有何所食景通素不饮食笑而不对宠令左右取火焚其庐室景通曰汝父屈杀生民见受罪地府不能修善救父更害于吾宠曰何以知之景通曰汝坐于此吾与汝唤令汝见之言讫书一符掷于空中逡巡有黑云至于庐前云中有二十余鬼领一人枷杻锁械来景通前曰汝子不孝不能救汝宠见之果父悰也悲泣谓父曰何故受苦如斯父曰吾杀降兵被他冤讼于地狱下受诸罪苦汝何故更毁眞人令吾转转罪重宠乃匍匐悲泣忏悔谢过乞舍巳身之罪救亡父之魂景通曰汝要免父之罪修黄箓道场可以救拔必得汝父生天免此罪报逡巡父被诸鬼领去宠乃礼谢景通入城于三洞观设黄箓道场七日七夜至第五日见父乘云气而来谓宠曰吾奉天符乘黄箓功德已生天堂凡是所杀冤魂皆已託生人世唐献修黄箓斋毋得生天验唐献者蔡州平舆县人也年二十三隋大业四年授导江县尉宠狎侍婢春红不亲官务公事数阙兼患风劳乆未痊瘥毋曰我儿狂踈疾病皆嬖婢所致也毋令货此婢婢告于献献恨毋拟货其婢与婢爲计遂鸩其毋毋死月余献亦暴死三日心暖家人不敢便葬忽即起活曰我有大罪毒毋之过也冥司令我生受罪报自是每夜有二鬼使领夜叉数人舁大镬于堂中良乆火起汤沸夜又叉献于镬汤之中痛楚号叫至五更方息如此三年万般舍施功德终不能免忽有卖药道士献问其方术道士曰衆生罪业重大无过黄箓道场祈告天地三日三夜烧香散花悬诸旛盖歌讃礼愿忏悔拔罪救度亡魂解除冤对最爲胜妙之法尔献遂请道士置黄箓道场三日之后鬼使夜叉不复更至身心安愈无复忧患忽见黄衣使者一人曰昨奉天符以修斋之力毋生天堂汝大逆之罪亦已原赦唯罪婢春红令疮疥三年尔自此春红果患三年方愈献弃家于𣈆州羊角山请爲道士志修道矣李承嗣解妻儿冤修黄箓斋验李承嗣者鄂州唐年人也家富巨万而娶妻貎丑有子年十岁仍患腰脚承嗣常恶之乃娶小妇四人终日伎乐忽因酒醉小妇佞言与丑妻一百千钱令其离异妻欲诣官讼之因此方免承嗣遂与小妻爲计夜饮之次以毒药杀其丑妻及儿葬后旬日以来每至午时即见二乌来啄承嗣心痛不可忍驱之不去迷闷于地乆而方定如此一年万法不能救青城道士罗公逺逰淮呬间承嗣请命至家问禳救方术公逺曰冤魂所爲皆上告天帝奉天符来报人间方术不能免之只有修黄箓道场拜表奏天可解斯罪尔承嗣遂修黄箓道场三日三夜二日之后乌鸟不复来其妻与儿现于梦中曰汝枉杀我毋子二人併命毒药我上诉于天帝许报汝冤今以黄箓善功太上降勑我已生天受诸福报与汝永解冤结留一玉合子可收之觉后于寝室中得玉合子一枚承嗣舍于鄂州开元观大修道门功德塑尊像葺理观宇以报道恩矣吴韬修黄箓斋却兵验吴韬者汴州开封人也家富爲魏大将军领兵三万泝江入蜀至戎州值蜀将关羽緫师五万拒之与韬水陆大战韬素好道常持黄帝阴符经是日阵败吿天曰吾闻持阴符者危急之日有阴灵助之丧败如此愿赐救护言讫有二白衣谓韬曰汝自入崃纵意杀人幽魂咨怨致此亡败韬曰危旣如此何以免之二神人曰汝速爲冤魂吿天发愿请修黄箓大斋拔赎亡者如此当免失利韬如其言即爲发愿关羽亦已收军韬收合败卒直至夷陵屯集乃修黄箓道场三日前二神人复见谓之曰冤魂并已託生诸方汝亦沾此余福神兵宻卫必得大胜愼勿杀人夫天地生万物一草一叶尚欲其生长成遂况人命至重上应星辰岂可非理致杀恣汝胷襟也古今名将不及三世者爲其心计阴谋杀人利己虽立功爲国亦须道在其间善分逆顺不枉物命使功过显明即必征伐有功神明祐助今蜀不乆坐见败亡矣旬月关羽兵至收夷陵交兵之次风雷震击大雨忽至羽兵溃散韬开门纳降得蜀兵三千擒其裨将关羽领兵却回自兹蜀亦削弱矣公孙璞修黄箓斋忏悔宿冤验公孙璞者雍州高陵人也武德二年爲华州司马年四十余沉湎酒肉荒淫财色常令家童渔钓弋猎恣杀物命甘其口腹忽梦千余人持刀劒弓矢入其家擒璞杀之璞流汗惊惧因成疮疾遍身有疮皆有口及舌日夜楚痛求死不得璞表兄华阴令贾宣古见其所疾惊曰未尝见有此疮当是杀生太多宿业所致然也华山道士姚得一多记神方可使人一徃求问也璞依教令其长子到华山具述所疾涕泣求救得一曰此疾是杀生害命衆冤所爲可修黄箓大斋忏悔宿冤疾异可愈尔其子以此告璞便于所居修黄箓道场七日至第五日璞梦青童二人引至一处门阙宏丽有如府署良乆天上有黄光如日直照地司其门大开即见鱼鼈鸟兽猪羊牛马奇形异状者千百头从门中出乘此黄光旋化爲人飞空而去逡巡化尽青童曰此是汝之所杀冤魂今天符旣下乘功德力託生爲人汝罪已除疮疾亦愈旬日之间璞乃平复遂入华山礼谢姚尊师看览云泉恋慕幽境直至日晩得一曰山中无食可以延留长者若住宿宵必恐仆从饥馁此有径路可以还家取一卷仙经掷之展于崖上化爲一桥二青龙负之放五色光其明如画送璞与仆从此而去须臾到家明日差人入山致谢已失得一所在璞全家修道居于华阳山焉云笈七签卷之一百二十云笈七籖正统道藏三家本一百二十二卷太玄部云笈七签卷之一百二十一棠十二道教灵验记胡尊师修清斋验胡尊师名宗自称曰居梓州紫极宫尝㳂江入崃道中遇神人授眞仙之道辩愽该赡文而多能斋醮之事未尝不冥心涤虑以祈感通梓之连帅皆贤相重德慕下尽皆时英硕才如周相国李义山毕加敬致礼其志亦泊如也洎解化东蜀显迹涪陵方知其蛇蝉之蜕得道延永尔梓益褒阆间自王法进受清斋之诀俗以农蚕所务每岁祈谷必相率而修焉至有白衣之夫缁服之侣徃徃冒科禁而蒇事者固以爲常矣有郡人刘崧幕师之道德请于别地以致斋焉师谓之曰夫啸俦侣命侪友者犹须正席拂筵整笾洗爵恭敬以成礼严恪以致事或惧其诮让责其不勤况感降天眞祷求福祐岂可陡然而买罪乎俗之怠惰有自来矣子可训勖于衆必精必虔乃可爲尔崧承命誓衆洁已率先而撰香花备坛墠师然后徃犹叮咛戒诲旣昇坛展礼思神之际有黑云暴起旋飈入座拔其二柱飘其竹席投其鎗釜于千步之外而后卒事而融风熈熈祥气亘野师诘所投之物其二柱尝阁于豕圈之上竹席尝蔽于产妇之室鎗釜尝爨于缞绖之家其不投者皆物之洁矣师曰器用不洁神明恶之况尔之心乎心苟有疵行苟有玷虽百牢陈于席九韶奏于庭适足以渎神明延大祸尔人之修心必使乎言行相脗内外坦然明不媿于人幽不惭于鬼吾知其可尔反于是者岂言行之足徴哉士君子里巷之人闻师之言各革恶趣善矣崔玄亮修黄箓斋验崔公玄亮奕叶崇道虽登龙射鹄金印银章践鸳鹭之庭列珪组之贵参玄趋道之志未尝怠也宝历初除湖州刺史二年乙巳于紫极宫修黄箓道场有鹤三百六十五只翔集坛所紫云蓬勃祥风虚徐与之俱自西北而至其一只朱顶皎白无复玄翮者栖于虚皇台上自辰及酉而去杭州刺史白居易闻其风而悦之作吴兴鹤讃曰有鸟有鸟从西北来丹顶火缀白翎雪开辽水一去缑山不回噫吴兴郡孰爲来哉宝历之初三元四斋当白昼下与紫云偕三百六十拂坛徘徊上昭玄贶下属仙才谁其尸之太守姓崔崔公常持黄庭度人道德诸经未尝旷矣其后以感通之至弥加笃励去世之时入靖室黄庭无疾而化将葬棺轻若空衣焉武冐人醮水验武昌人寓居蜀之青城其邑每岁修竹笿之堰以堤川防水赋税之户轮供其役武昌是岁籍在修堰之内邑吏第名分地以授之自冬始功讫岁而毕所受之地当洄水之穴新有漩注基址不立虽运石以塞之负土以实之一夕之后已复深矣主吏疑其龙神所爲也求陀罗尼幢三四尺投于其中侵䧟弥甚昼勤夕劳不离其所诸家有绪而独未定其址颇以爲忧乃备祷醮之礼撰词以告焉其大㫖曰国以人爲本人以食爲先人依神以安宁神依人而变化蜀之田畴旣广租赋是资所修堤堰二百余里或少有怠废则垫溺爲灾岁苟不登则饥寒緫至人或失所神何依焉况复漂䧟爲忧沦胥是惧有一于此则粢盛不供椒浆莫给春祈秋报何所望于疲民哉当使封畛克完浸淫息患地租天赋无旷于循常东作西成尅彰于幽賛矣如是洁其器用丰其礼物扫地而醮焉是夕梦衆人纷纭檐囊荷橐襁婴携孺若迁于他所明日投石以实之水乃退涸遽成其堰八月之后方复摧䧟濬爲洄潭焉徐翥爲父修黄箓斋验高平徐翥涟水人也因官迁于青州货殖殷赡有子三人其二癃残小者项有肉枷人见所共惊畏翥初锐意求官骄佚自任下辇成宴言行事随欣欣然有凌云霄之志见二子之疾未甚介意及覩肉枷之异悒悒不乐道遽丧矣因逰东海山观中与道士话其事道士曰三子之疾非巳之过非子之罪盖宿业所钟尔道门所谓宿业非是疾者前生之业乃先人之罪殃流后裔也君家先世当有酷于刑法暴于捶楚爲官不恤牢狱不矜囚徒意生法外残毒害物遂使子孙受其报尔翥泫然流涕曰实然先父爲官当则天之朝世乱谗胜诛锄李氏诸王屠害宗室朝廷德望必设法以䧟之残刑以毒之诛勦考掠不胜其毒者䧟于狴牢死于系械故不可胜纪如武懿宗来俊臣周利贞李义府之徒恩渥隆异回天转日天下畏之以矜恕慈惠者爲懦夫以彊愎忍酷者爲能吏仁悯道息贞正事隳势使然也先父虽位卑威薄时称能官累案大狱宁无枉抑今日之报信而有徴将祛此罪涤此冤奈何道士曰拔先世之考当修灵宝解厄斋救存殁之苦当修黄箓斋勿恡金宝一遵天科竭财向善孜孜不倦可以谢其罪尔翥还家大修黄箓道场三日第二日夜时方响晦中夜闻门外车马人物之声甚衆出门视之则白光如昼天兵千余人官吏数百罗列门外若有所候良乆黑气郁勃直北而来中有三人枷鏁械缚鬼神数十人领之列于官吏天兵之前一人即翥父玄之也俄而黄赤光一道自西北来照地上草木屋宇人物之形皆若金色异香盈空光中神仙一人青童十余人二力士执节前引其左一人武弁朱衣执金策去地三丈许衆官拜迎神仙俯揖武弁者称太上之勑读金札曰徐玄之侮法害人宜加考谪以其子精修黄箓功简上玄即宜赦宥同恶延逮并爲原除于是神仙复去官吏皆隐即见其父素服麻衣谓翥曰吾不知罪福但恣胷襟法外害人乆被冤诉考责已十八年同官属吏皆均其罪犹有十二年殃苦报讫方履恶道痛苦之状不可具言赖汝归向法门精修此福太上降赦前罪併除冤讼之人先已解脱延累之罪自此亦销吾得生天去矣勤于香火以报道恩乃飞空而去翥之三子旬月之间残病者完复肉项亦销更修黄箓斋十坛广爲存殁仍令小子于山观入道永奉香灯翥终身高闲不窥禄利常持诵眞经时亦鍊气絶粒张郃妻陪钱纳天曹库验成都张郃妻死三年忽还家下语曰圣驾在蜀之时西川进军在兴平定国寨以订黄巢其时邻家冯老父子二人差赴军前去时留寄物直三十千在某处冯父子殁阵不回物已寻破用却近忽于冥中论理某被追魂魄对会经今六年近奉天曹断下云自是殁阵不归非关巨蠧故用令陪钱三十贯即得解免縁腊月二十五日已后百司交替又须停住经年其钱须是二十五日已前就玉局化北帝天曹库子送纳一张纸作一贯其余库子门司本案一一别送与人间无异光化三年腊月二十三日就北帝院奏前件钱讫是夕妻梦中吿谢而去又成都县押司録事姓冯死十余年其姪爲冥司误追到县冯怒所追吏放其姪自县后门仓院路而还见路两畔有舍六十余间云是天曹库收贮玉局化所奏钱苏州盐铁院招商官修神呪道场验苏州盐鐡院招商官姓王其家巨富货殖丰积而疾苦沉痼逾年不痊斋供像设巫医符呪靡不周诣莫能蠲除玉芝观道士陈道明专勤清斋拜章累有徴验而招商素不崇道闻之蔑如也攻理所疾费货财万计矣日以羸俟时而已其亲友劝勉俾请陈道明章醮祈禳不获已而召焉道明爲于其家修神呪道场疾方绵笃不保旦夕促以启坛当禁坛之际疾士冥然家眷亲友相顾失色禁坛旣毕道明持劒水诣房内外喷水除秽疾士曰请尊师就此喷水可否道明就卧内喷之忽然起坐稽首顶礼曰深谢神功我疾有瘳矣乃求衣命机隐坐而喜曰一生错用心不知有大道今日方荷天兵之力也徐与亲友妻子言曰我初困顿絶甚谓今夕死矣尊师开道场之时都不醒悟但闻空中有言大帝下降领天兵讨逆如是即黄光如日照灼逺近即见千乘万骑天兵神将围绕此宅鬼物邪怪并已擒缚去矣方见大帝太一乘七宝车对行前引侍卫仪仗如人间帝王忽令召某至太一前令神以水喷面清凉彻心无复痛楚但气稍羸即云元始下降乃见大帝太一对望迎拜队仗倍于前百倍多矣元始天尊有光一道下照某身今则气力亦似胜任矣速备盥洗自要临拜坛前亲友尚恐其未任劝俟来日恳要盥漱更衣扶杖而立良乆舍杖而行便于拜跪数四家人扶策挥手拒之因坐观法事素若无疾饮食气力逡巡如常自是三日斋坛炷香虔对略无暂替乃独修创玉芝观讲堂大殿三门通廊斋厨道院前及官河开街广四十余步土木之用像设之制牀机器皿服玩庖厨凡计钱数百万二年之内毕周备焉自兹气爽神清智识明敏乃乞解所职养道闲居相国杜豳公修黄箓斋免阎罗王验相国杜豳公㓜履显荣历居大任名藩重鎭皆再领之年九十余薨于荆渚是夕中使杨鲁周自五岭使回止于传舍一更之后风势可惧敲磕击触若兵甲之声人人股慄莫知所以鲁周驲骑所倦寻亦成寐四衢之内师旅充斥不通人行问其故皆曰迎阎罗王今夜四更去又问王是何人曰此州大将官高年长者是旣觉召驿吏问之时公不愈半月矣官高年长首冠衆人疑其必有薨变是夕四更果去世矣鲁周话此事于侪友间自是京师亦有知者明年春女妓间有暴殒而苏传公之命云我今居阎罗之任要作十坛黄箓道场以希退免令送钱二百万图幕各二百事于开元观古栢院诣沖眞大师胡紫阳严修斋法斋毕前传命之妓复暴殒如初云我已奉上帝之命爲他国之王免冥官之任矣言罪福之报信如影响不可不戒也凡修黄箓道场表奏上帝上帝降命无所不可南康王韦皋修黄箓道场验太尉中书令南康王韦皋节制成都于万里桥隔江创置新南市发掘坟墓开拓通街水之南岸人逾万户郑闭楼阁连属宏丽爲一时之盛然每至昏瞑则人多惊悸投砾掷石鬼哭呜咽其丧失坟壠平刬墟墓无所吿诉故俗谓之虚耗焉居旣不安市亦不甚完葺韦公知之请道流置黄箓道场精伸忏谢至第三日鬼哭之声顿息居人亦安韦公梦神人曰所营南市开发坟冢使幽鬼之类失其所居丧其骸骨相与悲怨几爲分野之灾赖黄箓之功爲其迁拔上帝勑穷魂三万余辈皆乘此福託生诸方居人自此安矣勿复爲忧也公深异之自制黄箓记立于眞符观李约妻要黄箓道场验李约者咸通十二年爲诸卫小将军妻王氏死已逾年忽一日还家约勒大小干当家事言语历历一如平生初一家甚惊及旬月后亦已爲常矣约罢官二年力甚困阙频入中书见宰相求官未有成命妻忽谓约曰人间命官须得天符先下然后受官近见阴司文字五月二十五日方得符下必受黄州刺史可用二十三日更入中书投状也约如其言二十三日入中书求官时相侍中路严𢚘甚强正早闻其妻还魂之事又闻二十五日必除刺史适会其日路公知即因会话之际已与诸厅有约云李约祅妄之言固不可听某已断意不与除官矣至二十五日路公知即黄州刺史有阙路迟疑多时未欲注拟忽下笔与署黄州刺史亦緫不知勑下之后方复醒悟乃叹曰此天道也岂人力可争乎约将赴任妻亦随之发日及上官日皆其妻所择到任旬月妻谓约曰我人间世限尽与君生死之决所以未去者爲天司与一主持处日限未即赴任又以平生过咎未得原免今居官之际可爲作少功德也约问要何功德妻曰请修黄箓道场三日约素不好道意甚疑之问何故须修黄箓道场曰天上地下一切神明无幽无显无小无大皆属道法所制如人间万国遵奉帝王尔黄箓斋者济拔存亡消解冤结懴谢罪犯召命神明无所不可上吿天地拜表陈词如世间表奏帝王即降明勑上天有命万神奉行天符下时先有黄光如日出之象照地狱中一切苦恼俱得停歇救济拔赎功德极速故须修黄箓道场爲急矣约问曰佛家功德甚有福利何得不言妻曰佛门功德不从上帝所命不得天符指挥只似世间人情请託嘱致而已神鬼无所遵禀得力极迟虽云来世他生亦恐难得其効约闻之乃备法物置黄箓道场三日三夜其儿女复爲毋氏于紫极宫别修一坛亦三日三夜斋时妻于坛前设位奉香观听法事旣毕谓约曰此官二十九个月即当除替授金吾小将军但勤心奉公济恤贫弱矜悯孤独踈薄财货重人性命哀矜刑狱崇奉大道清静身心勿食珍鲜勿衣华美即爲上矣勿以乆贫而贪财帛人生各有定分勉之思之此去授一职任足以自安无以眷属爲念也长子后宰昌明亦在道鄕中子一尉不足荣显小子当令入道以奉香火十年之内四海多事善自保焉言讫不复影响约更焚香虔请竟无言矣后三子及约官任皆如其所言卢贲修黄箓道场验卢贲者邠州三水人也𣈆永和二年爲道州司法参军性强毒凡推诘刑狱鞭笞捶楚人不胜酷死者甚衆忽一日厅前地裂有二鬼舁一大镬置于庭中发火煎之水已沸涌数人上厅擒贲投入镬中煎煑楚痛呌唤半日余乃擎出于地上诸鬼乃去醒后浑身犹如火色官吏共见如此半年每日受苦无方救拔罗浮山道士孟知微因逰州境贲延请到家吿以斯苦知微曰此乃枉害良善魂吿于天乃受斯报急修黄箓道场得天符放救冤魂生天此罪方免遂请道士修黄箓道场三日礼谢至第三日梦三十余人有鬼吏引之谓贲曰国之刑律自有常科讯狱详刑哀矜而勿喜赏宜从重所以示恩也罚宜从轻所以示仁也忧人之情惜人之命常兢兢而愼之岂可肆汝心胷法外加罚苦毒捶楚害及于人非罪而死者其魂告天幽冥不能制鬼神不能拒上帝有命许其雪冤所以汝受其苦今黄箓懴谢救彼冤魂魂旣生天冤即解矣此三十余人各执莲花乘云气从道场之侧翩翩上天自此镬汤永息贲遂舍官入峨嵋山修道矣樊令言修北帝道场诛狐魅验樊令言者汴州人也庄在外县因晩归庄仆从行迟其马骏疾不觉独行三二十里道傍见一少女悲泣驻马问之覩其祆艳迟回不去遂与此女同入道侧数里之间到其居处屋宇宏丽侍从繁奢如公郡之家矣是夕女之毋约与令言爲婚留连饮宴亲宾皆集不觉已三日矣恳欲还庄毋亦令从者车檐侍女数人使其女随徃庄所燕婉欢乐弥日移时令言日以瘦削因而成疾未及牀枕体弱气衰唯荒诞是务不接宾友恶见于人时多恚怒心神恍惚偶自庄还家数里下马频频憩息于店中遇一道士自言是终南圭峯杜太明熟眎令言谓之曰子之邪气贯心祆疾已作百脉奔散五脏虚劳若不救理死亡无日矣吾之山童善于杂术子可遽还与此童偕徃可宻室之中作北帝道场今夕当有其効勿爲惊怛如此即性命可全形骸可保矣令言异其说奉其教素亦贮疑径与此童还庄中扫洒宻室备香火案几其妇望而怒之曰信邪妄之言行非正之事祸由自投非我本所知也洎晚有十余人将鹰犬弋猎之具从空中而下径入堂内杀其妇及女仆凡七八人旣死皆化爲狐矣令言惊惧投宻室中不见童子但留朱字一行曰太上命北帝鹰犬军诛樊令言家害人狐魅之鬼如符命自此令言所疾日痊心力日益神气充溢年八十犹如少童则天时爲东台御史鲜于甫爲解冤修黄箓道场验鲜于甫者邓州南阳人也属隋朝丧乱年三十七胆勇多计率庄户一百余人初即自卫鄕里寻乃攻劫近封汝郢荆襄之间大爲劫夺杀害户口侵掠行人至武德初甫忽患双手痛疹如被烧煑三日一烂疾状异常万药千医了不能救舍数百千钱作诸功德亦无所应乃入京寻医至蓝田与道士同店止宿因话所疾道士曰此冤横杀人业报使然也急诣宫观修黄箓道场可以济拔耳遂还家置黄箓道场三日三夜手不复痛平复如常有十余人或朱或紫或官或庶去坛百余步于东北隅髣髴而现使人致谢于甫甫徃见之欣然款晤曰君昔以无辜杀我实抱沉冤上诉于天乞报其酷皇天降命得以相雠君忽值神仙示以至道依玄经圣典开黄箓道场奏表九天垂恩大宥非止我等之身君之九祖亦同得生天矣斋功重大圣力显明所有冤对自此永解十华眞人奉太上命下校善功但当修福勿复念恶也甫舍钱三千余贯广修宫观补葺尊像施及贫病救厄济危于邓州修观立碑具纪灵验之事窦德玄爲天符专追求奏章免验都水使者窦德玄贞观中奉诏于淮浙名山检括眞经于汴河上逢一使者脚痛途步甚爲艰难欲託船后谓从者曰某逺道行役脚疾忽甚官程有限又难驻留欲寄船后聊歇三五十里不知可否从者白于德玄德玄亦以窗中窥见深有哀悯之心因令船后安泊日给茶饭直过淮口将息已较欲辞德玄出船方问其行止曰某太山使者非世间人也奉天符徃扬州追窦都水耳闻之极惊请天符一看如人间符牒不敢开之因问曰某都水使者窦德玄也旣是专追何须待到扬州耶使者曰某不识其人但据文字行耳所到之处下天符之后当处土地同共追收未到之间固不合妄洩于天机也旣君是都水与牒中事同数日存卹之恩理须奉报欲免此难可径诣扬州王逺知仙伯拜章求请即未下天符待上章了必有勑命尔此外不可禳之也德玄至扬州主客参迎才毕便诣王仙伯具述性命之急恳乞拜章仙伯曰退迹自修不营章表旣有冥数之急敢不奉爲也乃与自写章拜之是夕使者复来白章已达矣太上有勑更延三十年位爲左相其后年寿官秩皆如其言矣马敬宣爲妻修黄箓道场验马敬宣者怀州武陟人也开元六年春授司农寺丞移家入京妻亡有二男一女亦皆㓜小后妻姓谢前室儿女多被抑挫衣食不足鞭楚异常敬宣皆不得知因夜作煎饼前室女方七岁饥甚窃而食之谢氏候敬宣不在以热火筯刺其手掌不经旬日女乃致死数日谢亦无疾而卒心上微暖三日却活敬宣问其所见之事曰汝前妻诉我爲火筯之事冥司罚我生受烂足之报今乃双足痛苦不可堪忍敬宣遂看之足已烂矣脓血横流痛楚极甚敬宣初不知火筯刺女手之事及是闻之甚加痛恨谢之所病三年求死不得医药弥甚广作功德亦无济益敬宣于永穆观烧香女冠杜子霞颇有高行因以此事问之子霞曰解冤释结除宿报之灾唯黄箓道场可以忏拔冤魂生天疾病自损过此不知也遂于景龙观修黄箓斋七日七夜谢梦前妻及亡女曰以功德故舍汝大冤天符下临不得乆住今则受福于天堂去矣足疾遂愈敬宣夫妇常修斋戒归心妙门矣秦万受斗尺欺人罪修黄箓斋验秦万者庐州巢县人也家富开米面綵帛之肆常用长尺大斗以买短尺小斗以卖虽良友劝之终不改悔元和四年五月身死冥司考责了罚爲大蛇身长丈余无目在山林中被诸小虫日夜噆食疼痛苦楚无休歇时託梦与其子具说此苦云汝明日于南山二十里林间看我与少水喫广造功德其子梦觉语之一家悲叹坐以待旦及明径至城南林中果见大蛇无目被衆虫噆食鳞甲血流异常腥秽一家见之号泣以水于盆饮之饮水欣喜举身蟠屈若有所吿其子广求救䕶历问于人紫极宫道士霍太清曰可修黄箓道场三日忏悔必可济拔其子即于宫中修斋三日三夜至第二日见一大蛇在道场中香案之下与林中蛇大小无异忽复不见是夜妻梦见万着白衣坐紫云中谓其妻曰深媿修此道场已蒙天符释放前罪併尽今便生天上更可舍三千贯钱大修道门功德以救贫病自此子孙不得轻秤小斗短尺狭度欺于平人受无眼衆毒之报此事显然如影随形尔非黄箓大斋忏拔上达天宫太上有勑天符放赦此罪万劫不可卒除吾有金装割爪刀子留以爲验梦觉果得此刀乃是棺中随殓之物信知生天非谬斋毕却徃林中不复见大蛇矣乃施刀子入紫极宫大修宫宇立碑标载其事杜鹏举父毋修南斗延生醮验京兆杜鹏举相国鸿渐之兄也其父年长无子历祷神祇乃生鹏举二三岁间终年多疾十岁犹尫劣怯懦父毋常以爲忧太白山道士过其家说阴阳休咎之事因以鹏举甲子问之道士曰此子年寿不过十八岁父毋大惊曰年长无子唯此一儿将以绍续祭祀如其不永杜氏之鬼神将有若敖之馁乎相眎洒涕请其禳䕶之法道士曰我有司命延生之术但勤而行之三年之外不独保此一儿更当有兴门族居大位者父毋拜而请之因授以醮南斗延生之诀使五月五日依法祈醮然后毎日所食别设一分若待宾客虽常馔亦可设之如是一年当有嘉应父毋勤奉无阙致醮之夕有物如流星坠席中一年之外忽有青衣吏二人过憩其门留连与语吏曰主人每日常馔亦设位致飨何所求也具以前事白之吏曰司命知君竭诚明年复当有一子此之二子皆保眉寿其名有一边着鸟向下悬鍼者当居重任必爲相国所食自此无烦致享明年果有此子兄弟俱充盛无疾自是兄名鹏举终安州都督弟名鸿渐爲国相西川节度使并寿逾九十终身无疾云笈七签卷之一百二十一云笈七籖正统道藏三家本一百二十二卷太玄部云笈七签卷之一百二十二棠十三道教灵验记衢州东华观监斋隐欺常住验衢州东华观物产殷赡财用丰美主持纲领多恣隐欺有监斋一人其过尤重不知祸福不信神明或闻罪福报应谓之虚诞常曰道士用常住物如子孙用父毋物耳何罪之有以此故教诲所不及矣辩于饰非给于应对人有文过者率引之以爲语端如俗中之说徐六侯白耳旣死数年一旦道侣三五人纵步园林逰春肆目坐石借草之际观中牛十余头饮龁于坐侧一人偶曰监斋常能排斥罪善不信报对量其积过莫在群牛中否衆方言笑一牛直诣衆前驱之不去试以监斋唿之跪而两泪每唿名必随应焉道侣愍之爲拜章修斋谢过迁拔二日夜寓梦致谢言宿过已赦径得徃生矣三夕而牛毙婺州开元观蒙刺史复常住验婺州开元却倚小坡形势高爽元置之地四面通街其后居人所侵基地渐狭大殿之后便逼居人私舍亦有州司势要占地造宅道士明知其事未尝敢言主观道士梦天上官吏三五十人自空而下集于殿前即唤此道士问观地疆界答云某后生晩长自主观来低据见在而已据老人所言此观元置爲御容四面通街以防水火今去街极逺尽隔人家官人点头曰实然又见一人云是地司所说亦同有朱衣吏一人进曰此事不烦躬亲说说但处分刺史温璋即时忽见令人徃传处分言讫昇空而去明日刺史忽入观行脚登尊殿上顾望问道流此观形势布置不合隘窄如此何得侧近便有户人居住道流逡巡未敢低对温郞中曰固应难说即令悬榜发遣居人四面以官街爲界併还常住所侵占地者据侵住年月限一月日内陪纳租地钱随间数徴地租约数百千充版筑垣墻修饰屋宇六十余日观复旧制温夜梦青童降曰汝有政理常住之功赐节鎭三任若渎货杀人得其一矣亦如其言杭州余杭上清观道流隐欺常住验杭州余杭上清观田畆沃壤常住丰实主持道流每减尅隐欺以私于巳虽教门钤辖官中举明必广费金帛以请託于局吏贿货旣行多覆藏其罪掩蔽其恶由是州吏县曹相知罔冒积弊乆矣殿宇摧残香灯寝絶逰客经过略无投足之所有识者爲之寒心嫉恶者有爲之扼腕固有日矣会昌中人家併产儿女五六辈皆形骸不具瘖聋瞽躄数岁有白尊师自金华山至驻留旬日住持道流因话其事尊师促令召之旣至愍然曰汝何得作此重业犯负大道致兹考责邪谓观中诸道流曰此奴婢辈皆是此观前辈道流隐欺常住恣爲罪业不唯秖受此报方欲更履诸苦未有解免之期即次第唿其昔日姓名一一问之数辈亦以晓悟先身之罪啼号呜咽闷絶于地尊师令其家各备香油爲之焚香忏谢求乞赦宥常住亦爲办斋食供养如是三日尊师冥心静定经宿方起曰太上有明科常住法物供养三宝传于无穷之世固不可輙有隐盗侵欺之者罪及七世生受荼毒死履诸苦或爲贱人畜类以偿昔债虽三元八节天地肆赦此罪不在可赦之例吾以愍物之故适爲昌禁上干天府此辈已得止此一报即生身得于善处矣三旬之后相次有应此后主持者当明爲鉴戒勿履此辙也月余瘖瞽聋者相续而死惟躄者足稍能履十余年后平复如常白尊师言此奴罪名稍轻即当赦免此奴免之日诸辈皆释其幽牢也果如其言以此奴平复能行爲冥中赦宥之期尔李赏斫龙州牛心山古观松栢验龙州牛心山古观即大唐逺祖陇西李龙迁梁武陵王萧纪理益州使迁筑城于此所居旣没葬于山侧乡里立祠号李古人庙武德中改爲观其后武氏篡国潜欲革命勑凿断山脉其岗断处水色变赤其腥如血天宝末明皇幸蜀驾入劒门有老人苏坦迎驾奏曰龙州牛心山国之祖墓因李古人名遂爲州名古老相传皆有灵应陛下今日蒙尘之祸乃则天掘凿所致请御衣一袭藏于山脉断处修筑复旧山必有声如此则克复两京回銮有日矣明皇异其言即命内使赍御衣国信祭山修筑刺史苏邈准诏以近山四鄕百姓放明年租税併功修填还使如旧山果有声如牛呴焉明年诛禄山复宫阙至德二年十月二十八日诏曰江油旧壤境带灵山自狩巴梁屡昭感应眷兹郡邑合有增崇可昇龙州爲都督府赐号应灵郡长庆四年中使张士谦王元宥刺史蔚迟锐修之宝历元年三月内使阎文清又赍诏祈醮僖宗朝宗子李特立复以前事上奏请修观及庙置金箓道场乃授特立龙州録事参军与内使高品王彦忠就山修饰委东川节度使杨师立选高法道士袁道常等开黄箓道场醮山祈福山亦有牛呴之声明年诛黄巢复京邑灵应复如初中和三年诏昇江油爲望县其后东川修造将李赏尝过山观见贞松古栢皆可材用因修立廨署苟图其功不奉使司指挥径徃望林採伐山临江浒便于运载所斫材木摙运未半日夜常有神人诟责之赏历历闻所诟之声莫知禳谢之路旣而以脏贿发露爲衆所怒今相国琅瑘公斩之于都市蜀州新津县平盖化被盗毁伐验蜀州新津县平盖化即第十六化也神仙崔孝通得道之所眞像存焉化有玉人长一丈见则天下太平殿左有玉女泉水深三四尺饮之愈疾化之上当山之半有榑木树径六七尺居人常闻其下有考楚号叫之声莫知所以大顺元年丁未山下居人何六者性本凶悍不惧罪福因值干戈化中无道流栖止乃毁拆屋宇採伐林木爲樵薪以货之固有日矣一旦诣山前僧舍中求水浆以救其渴乏僧素与相识闻其声哀切出门眎之见其仰面反手如被拘缚喉口喘急流涕于口问其所疾答曰我爲毁平盖化屋宇斫伐树木今有黄衣使者追捉系缚将徃榑木树下地狱中考问去渴乏旣甚乞少水相救耳以水与之良乆径去死于榑木之下鄕里共所知焉又有人取水泉侧古迹雕塑二玉女以爲奇玩传于人间旣无玉女之像泉畔小舍亦被人毁拆近化居人见擒取盗玉女人生魂入化中其人遂风癞焉嘉州开元观门扉爲马栈验嘉州开元观在层岗之上下眺城邑俯眎江山二水萦回衆峯环抱颇爲郡中之胜旧有高阁临崖崇楼切汉制度宏巧逺近称之乆旷葺修楼已摧坏官收其材用之余者爲马厩焉有古制门扉坚朽不蠹亦置于木栈之旁旣而夜夜有光烱然可鉴以其爲怪弃而不用及迁于紫极宫玄元殿内有小赤蛇蟠缀门棂之上累日不去虽衆人聚观以物驱斥宛然犹在涉旬之外不知所之尔成都景云观三将军堂柱础验成都景云观旧在新北市内节度使崔公安潜置新市迁于大西门之北观有三将军堂此颇灵应旣毁撤之后唯柱础一枚穿掘不得置手足于其上热愈于火逡巡应心侧近居人有犯触者立有祥应至今犹存成都卜肆支机石验成都卜肆支机石即海客携来自天河所得织女令问严君平者也君平卜肆即今成都小西门之北福感寺南严眞观是也有严君通仙井图经谓之严仙井及支机石存焉太尉炖煌公好奇尚异多得古物命工人所取支机一片欲爲器用以表奇异工人镌刻之际忽若风瞀坠于石侧如此者三公知其灵物不复敢取至今所刻之迹在焉复令人穿掘其下则风雷震惊咫尺昏曀遂不敢犯成都玉局化洞门石室验成都玉局化洞门石室昔老君降现之时玉座局脚从地而涌老君昇座传道旣去之后座隐地中䧟而成穴遂爲深洞与青城第五洞天相连天师以爲玉局上应鬼宿不宜开穴通气将不利分野乃刻石以闭之因爲石室高六七尺广一步中镂玄元之像焉节度使长史章仇兼琼开元中遍修观宇崇显灵迹欲开洞门使人究其深浅发石室之际晴景雷震大风拔木因不敢犯汉州金堂县三元观辙迹验汉州金堂县大厅前有双辙迹与三元观殿前相连入昌利江际而絶无洼䧟之状与平地一般但隐隐然土色稍异昼眎之其迹似黑夜眎之其色似白月中看之亦带黑色屈曲行势逺近相合雨霁即先干雪即先消此最爲异绵历岁年虽锄斸践蹂其迹常在顷因离乱主兵者斩人于其厅前微污其迹所污之处微不相续尔青城山天仓峯侧地中亦有此迹䧟地四五寸阔一尺虽年岁更移其迹依旧缙云仙都山温州仙巖山皆有辙迹或辗石上或在平地与此辙迹灵应无异矣玉局化九海神龙验玉局化九海神龙会稽山处士孙立画也干符庚子年九月庚辰辰时下笔巳时已毕蟠拏蹴缩者七十三尺壁广一丈八尺许喷云鼓波颇爲奇状燕国公刘景宣因梦神龙降于玉局遂画其像颕川王陈公敬瑄浚并于其前逺近居人时有祷祈者率言有应一旦川境亢旱有一健步者恃酒卧于龙前井栏之上慢骂曰天旱如此用汝何爲以大石击画龙之脚其痕尚在旣还家足疾忽甚痛不可忍使人焚香吿谢竟不能解于是数日而殂青城絶顶上清宫天池验青城絶顶上清宫有天池焉距宫之下东南十步深三尺广亦如之水常深尺许滞雨不加积旱不减每春逰山致斋者多则一二百人少或三五十人饮用其水亦无涸竭经夏霖霔无人汲水水亦不溢或人所污秽立致竭焉顷因逰礼有府中健步一人随余登山令以椀汲水误投足于其间顷刻即涸数月经雨竟亦无水余宿于上清宫焚香祈谢一夕复旧矣昔黄帝命宁君爲五岳丈人岳神一月再朝虚中洒水以代刻漏阳时则飒然而下阴时即无昼夜凡六时洒水故号六时水焉其所出处在天仓巨巖之前宗玄观之南三师坛侧其下有明皇御容碑水所落处侧石爲六角池阔三四尺以贮之焉上无泉源亦无流注应时悬降势若暴雨人或炷香执炉祝而引之自东自西随香而洒可移数步之内干符己亥年观未兴修水常如旧忽有飞赴寺僧窃据明皇眞碑舍中拟侵占灵境创爲佛院其水遂絶半岁余僧爲飞石所惊蛇虺所扰奔出山外县令崔正规秋醮入山闻乡闾所说芟薙其下焚香以请水乃复降至今不絶葛璝化丁东水验葛聩化周回巖峦左右嵌穴地灵境秀逈絶诸山故有二十四峯八十一洞焉观下有磎泉深在谷底汲之非便此宫之西过崖磴十五步巨石之下有丁东水出于崖腹滴入洼石窍中积雨不加乆旱不竭人或污之立致枯涸中和年刺史安金山准诏投龙郡县参从者三百余人忽有污触其水者顷刻乃竭安公与道流颇爲忧惧夜至泉所拜手焚香叩祈良乆涓涓而滴虽从骑之衆食之充足每年三月三日蚕市之辰衆逾万人宿止山内饮食之外水常有余金堂县冐利化玄元观九井验金堂县昌利化玄元观南院玄元殿前有九井焉平陆之上才深一二尺或方或圆大者五六尺小者三二尺相去各数步泉脉相通而水色皆异其味甘香盖醴泉之属也无水旱增减之变常涵岸不溢蜀王订东川之年岐陇之师赴援乘锐深入来届金堂江侧江水泛涨雷雨异常遂不克济师惊而遁时以盛暑探骑十余人入昌利化见井而喜系马解衣将赴泉以浴忽大井中有马绊蛇腾涌而出首如白虎大若车轴嘘气喷毒势欲噬人骑卒见之奔迸而去又每岁三月三日蚕市之辰逺近之人祈乞嗣息必于井中探得石者爲男瓦砾爲女古今之所効验焉仙都山阴君洞验仙都山阴君将欲昇天谓门人刘玄逺曰此山孤峙势若龙蟠其首东向必当吐云送我言讫有五色云从地涌出乘云昇天出云之处呀成洞穴水旱祈祷立有感通大历九年七月十五日邑人宇文万年女人阿仵等一十五人以元节之辰奉香花于洞门礼拜忽见洞中波涛涌溢出一金手一玉手其大如扇良乆乃隐水波亦不复见长庆元年江陵人傅缃闻洞中雷吼之声咸通初道士王芳芝闻洞中声如群鸟飞异香纷郁徧于山顶鄕人常占于岁鹤翔必致于年丰鹿鸣必致于岁歉不栖凡鸟每有二乌广明辛丑岁刺吏陈侊修置道场有祥云天乐之应甘露泫于丛林宠诏褒美中和甲辰年赐紫大德曹用言准诏斋醮有卿云瑞雪之祥时旣毕黄箓道场未撤门纂有神人见曰灵山斋醮必命神低主张某即近庙之神差卫坛靖斋功旣毕门纂未移某不敢辄还本庙道衆闻其言覩其异遽坼门纂其神见形媿谢而去兹山灵应今古昭彰传于衆多非可备述嘉州东观尹眞人石函验嘉州东十余里有东观在群山中石壁四拥殿有石函长三尺其上錾鸟兽花卉文理纤妙邻于鬼工缄鏁极固泯然于毫缕之隙相傅云是尹喜眞人石函也眞人昇天之时以石函付门第子约之曰此函中有符箓愼不可开犯之必有大祸郡人逺近咸所敬之大历中清河崔公爲太守惟刚果自恃闻有眞人石函笑谓官属曰辛坦平之诈见矣即诣观眎函使破其鏁道士白曰眞人有遗教启吾函者必有大祸幸君侯无犯仙官之约崔怒曰尹喜死且千年安得独有函在促命破鏁而坚不可动即以巨索系函鼻以数牛拽之鞭驱半日石函乃开但有符箓数十轴黄素爲幅丹书其文炳然如新矣崔观毕谓道士曰吾向者谓函中有奇宝故开而阅之今但符箓而已于是令缄鏁如旧崔旣归郡是夜暴卒三日而苏官吏将佐且谒且贺崔谓其衆曰吾甚大愚未尝知神仙之事无何开关尹眞人石函果有紫衣冥吏直至寝门曰我冥吏也奉命召君君不可拒拒则祸益大矣始闻甚惧不觉随吏俱去出郡城五十余里至一官署其冥官即故相吕公諲也谓吾曰子无何开尹眞人石函乎今奉上帝命削君之禄寿果如何哉即召吏案吾名籍吏曰崔公有官五任有寿十五年今奉上帝命削五任官削十三年寿独有二年在矣于是听崔还生崔与吕公友善泣告吕公曰某之罪固不可逃上帝之责固非三赦所及矣过自巳招甘心受责知复何言然故人何以爲救乎公曰折寿削官不可逃矣吾爲足下致一年假职优其禄廪用副吾子之託耳崔拜谢即爲吏所导还郡廨中见其身卧于榻妻子环而哭之使者命崔俯眎其尸魂神翕然相合即苏焉问其家已三日矣本郡以白廉使崔即治装尽室之成都具以事告节制崔宁署摄副使月给俸钱二十万果二年而卒矣九嶷山女仙鲁妙典石盆铁臼验九嶷山鲁妙典仙女得道之所妙典居山修道自山门渐迁就高深岑寂之地每居作一麓牀踪迹皆在妙典初居山北无爲观中去何侯宅舜坛三二里后居第一麓牀已在山上去舜坛五里其居所有古镜一面阔三尺次作第二麓牀又直北上山三十里中有石盆可广三尺长四尺自有神水雨不加溢旱不减耗饮之不竭又有铁臼重二百五十斤延唐县令王翱令人强取药臼行未及县王翶家举二十余口两三日中相次俱死药臼今在潭州麓山寺中寺中有犯者辄病极有灵验眞宗皇帝御制天童护命妙经序夫妙本难穷至眞善应可道而非常道无爲而靡不爲是以琼简瑶函爰敷宝训云章凤篆咸演秘文标示明科形容造化所以宣扬博利佽助洪钧爲善教之筌蹄道舍灵之耳目朕获膺元命茂育群黎冀广眞诠潜资庶品以天童护命经者太清宻语金阙眞符素有前徴播于别箓其或洗心诚诵结念奉持固可却疠蠲邪臻和致寿类羲图之立象幽賛神明同夏鼎之除祅不逢魑魅愈凶灾于六极集戬谷于百祥因模写以颁行乃标题而叙列所期寰海共乐生成云耳太上天童经灵验録益州西门内石笋街百姓李万寿者年五十余景福元年壬子岁三月中值乱城门尽闭家道罄竭亲属二十余口悉皆沦没万寿一身穷悴其月城开之后遂徃汉州投託亲知行至新都县觉日色犹早乃更前去殆至昏黑无处止息遥见西山之下隔桥似有人居茅斋四向园林森耸万寿至门扣扉良乆一女子出年才及笄忽见万寿甚惊问曰君是何人因何至此万寿曰欲徃汉州至此抵夜愿寄一宿希不艰阻女子曰君宜速去此不可住万寿再三恳吿乃曰縁妾夫婿非人也万寿坚问其故乃曰妾夫即行病鬼王也啖食生人莫知其数妾即新都县蓝淀行内王万回家女也偶然被摄至此无由归得万寿曰某至此山路险恶去亦死住亦死愿得一处藏匿必可免难当爲娘子通报本家令知在此女子良乆欣然遂引万寿入大饔中以物蒙之万寿旣喜又惧不敢喘息但志心宻诵太上天童护命经四更以来忽闻大风拔树走石飞砂俄见鞍马铿訇旗队震耀入于堂内须臾而风止俄又闻鼾睡之声雷吼达于屋外夜未晓女子潜至瓮间语万寿曰我王与群鬼睡矣然王问妾云适来忽见宅四面金刚力士遍满空中紫云之内白鹤仙童罗列前后吾遂急归复遇一老翁四目部领兵使三十余万逐吾至大铁围山吾奔迸窜避直候兵散崎岖至此今大困乏岂是有术人至此否妾但答云此无人也君必有祕术邪爲妾言之万寿曰某无所能适但至心宻诵天童护命经耳女子曰君试诵之我愿闻也万寿遂宻宻历诵经一遍女子稽首跪听移时讃叹乃曰岂非此经灵验否言讫复入室内忽寂然无物但有空房四向寻觅絶无影响但闻香风飒飒觉在土穴中仰见天色皎然遂奔至瓮所惊告万寿同寻香气而出天色渐晓方知身在大古墓中相顾悚惧万寿遂引女子至新都县寻其本家父毋聚族悲喜问其事由逺近人民传说惊叹以钱十万庄一所赠万寿即于严眞观入道其女子之父王万回即于万寿处傅受天童经于玉皇覩中入道云笈七签卷之一百二十二