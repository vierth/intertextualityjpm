联灯会要X卍XXX联灯会要目次卷第一序毗婆尸佛尸弃佛毗舍浮佛拘留孙佛拘那含牟尼佛迦叶佛释迦牟尼佛竺干应化贤圣西天祖师初祖摩诃大迦叶二祖阿难陀三祖商那和修四祖优婆毱多五祖提多迦六祖弥遮迦七祖婆须密八祖佛陀难提九祖伏䭾密多十祖脇尊者卷第二十一祖富那夜奢十二祖马鸣十三祖迦毗摩罗十四祖龙树十五祖迦提婆十六祖罗睺罗十七祖僧迦难提十八祖耶舍多十九祖鸠摩罗多二十祖阇夜多二十一祖婆修盘头二十二祖摩拏罗X二十三祖鹤勒那二十四祖师子二十五祖婆舍斯多二十六祖不如密多二十七祖般若多罗二十八祖菩提达磨东土祖师二祖慧可大师三祖僧璨大师四祖道信大师五祖弘忍大师六祖慧能大师四祖道信大师旁出法嗣一人牛头第一世金陵牛头法融禅师牛头第二世金陵牛头法融禅师法嗣一人金陵牛头智巖禅师牛头三世四世无机缘不载牛头第五世金陵牛头法威禅师法嗣三人润州鹤林玄素禅师宣州安国玄挺禅师舒州天柱崇慧禅师牛头第六世金陵牛头慧忠禅师法嗣一人天台佛窟巖惟则禅师润州鹤林玄素禅师法嗣一人杭州径山道钦禅师牛头第七世X天台佛窟巖惟则禅师法嗣一人天台云居智禅师杭州径山道钦禅师法嗣一人杭州鹊巢道林禅师卷第三五祖弘忍禅师旁出法嗣三人北宗神秀大师嵩山慧安国师袁州蒙山道明大师五祖旁出第二世北宗神秀大师法嗣二人嵩山普寂禅师兖州降魔藏禅师嵩山慧安国师法嗣二人嵩山破灶堕禅师嵩山元珪禅师五祖旁出第三世嵩山普寂禅师法嗣一人终南山惟政禅师五祖旁出第四世益州无相禅师法嗣一人益州保唐无住禅师六祖慧能禅师法嗣一十五人西天崛多三藏韶州法海禅师永嘉真觉禅师司空山本净禅师婺州玄策禅师荷泽神会禅师X信州智常禅师寿州智通禅师洪州法达禅师江西志彻禅师吉州志诚禅师广州志通禅师西京光宅慧忠国师卷第四六祖慧能大师法嗣南岳怀让禅师南岳第二世南岳怀让禅师法嗣江西马祖道一禅师南岳第三世江西马祖一禅师法嗣池州南泉普愿禅师洪州百丈怀海禅师庐州归宗智常禅师明州大梅海常禅师杭州盐官齐安国师京兆章敬怀恽禅师幽州盘山宝积禅师婺州五洩灵默禅师蒲州麻谷宝彻禅师卷第五南岳下第六世江西马祖道一禅师法嗣分阳大达无业国师䖍州西堂智藏禅师越州大珠慧海禅师信州鹅湖大义禅师池州杉山智贤禅师澧州茗溪道行禅师抚州石巩慧藏禅师袁州南源道明禅师X鼎州中邑洪恩禅师洛京佛光如满禅师潭州三角山总禅师伊阙伏牛自在禅师湖南东寺如会禅师池州鲁祖宝云禅师定州栢巖明哲禅师京兆兴善惟宽禅师洪州百丈惟政禅师洪州泐潭法会禅师洪州泐潭常兴禅师毗陵芙蓉大毓禅师潭州华林善觉禅师袁州杨岐甄叔禅师南巖西园昙藏禅师郢州大阳山伊禅师江西北兰山让禅师唐州紫玉道通禅师磁州马头神照禅师五台山邓隐峰禅师潭州龙山和尚潭州秀溪和尚镇州金牛和尚韶州乳源和尚洛京黑㵎和尚京兆兴平和尚温州佛㠗和尚齐峰和尚古寺和尚乌臼和尚石臼和尚松山和尚本谿和尚石林和尚浮盃和尚洞安和尚百灵和尚蒙溪和尚水潦和尚打地和尚利山和尚亮公座主则公首座卷第六南岳下第三世X江西马祖道一禅师法嗣下襄州庞蕴居士南岳下第四世池州南泉普愿禅师法嗣一十一人赵州观音从谂禅师衢州子湖利踪禅师终南山云际禅师荆州白马昙照禅师湖南长沙景岑禅师邓州香严义端禅师池州灵鹫闲禅师鄂州茱萸禅师日子和尚陆亘大夫甘贽行者卷第七南岳下第四世洪州百丈怀海禅师法嗣一十三人潭州大伪灵祐禅师筠州黄蘗希运禅师广州和安通禅师杭州大慈寰中禅师天台平田普岸禅师筠州五峯常观禅师潭州石霜性空禅师福州长庆大安禅师福州古灵神赞禅师洪州东山慧禅师江州龙云台禅师京兆府卫国道禅师清田和尚庐山归宗智常禅师法嗣四人福州芙蓉灵训禅师汉南高亭禅师新罗大茅禅师五台智通禅师明州大梅法常禅师法嗣X天龙和尚秀州盐官齐安国师法嗣关南道常禅师京兆府章敬怀恽禅师法嗣三人金州操禅师朗州古堤和尚福州龟山智真禅师幽州盘山宝积禅师法嗣镇州普化和尚蒲州麻谷宝彻禅师法嗣寿州良遂座主䖍州西堂智藏禅师法嗣䖍州处微禅师湖南东寺如会禅师法嗣吉州薯山慧超禅师荆州永嘉灵湍禅师法嗣三人湖南上林戒灵禅师湖南祇林和尚秘魔巖和尚南岳下第五世赵州观音从谂禅师法嗣六人杨州光孝慧觉禅师陇州国清奉禅师婺州新建禅师洪州严阳尊者杭州多福和尚益州西穆和尚衢州子湖利踪禅师法嗣三人日容远禅师紫桐和尚X漳州浮石和尚卷第八南岳下第五世长沙景岑禅师法嗣一人明州雪窦常通禅师鄂州茱萸禅师法嗣一人石梯和尚潭州大沩灵禅师法嗣一十一人袁州仰山惠寂禅师邓州香严智闲禅师杭州径山洪諲禅师福州双峯禅师福州九峰慈慧禅师徐州定山神英禅师襄州延庆法端禅师益州应天和尚元康和尚京兆米和尚常侍王公敬筠州黄蘗希运禅师法嗣上四人睦州陈尊宿福州乌石灵观禅师杭州千顷楚南禅师相国裴公休卷第九南岳下第五世筠州黄蘗希运禅师法嗣下镇州临济义玄禅师卷第十南岳下第五世福州长庆大安禅师法嗣六人X益州大随法真禅师韶州灵树如敏禅师福州寿山师解禅师福州灵云志勤禅师台州浮江和尚南台郑十三娘子筠州高安大愚禅师法嗣一人筠州末山尼了然禅师襄州关南道常禅师法嗣二人襄州关南道吾禅师漳州罗汉和尚福州先双峯禅师法嗣一人福州双古禅师南岳下第六世杨州光孝慧觉禅师法嗣一人道巘禅师袁州仰山慧寂禅师法嗣四人袁州仰山南塔涌禅师晋州霍山景通禅师袁州仰山东塔和尚邓州佛巖晖禅师睦州陈尊宿法嗣一人睦州陈操尚书镇州临济义玄禅师法嗣一十八人镇州保寿沼禅师镇州三圣慧然禅师魏府大觉禅师魏府兴化存奖禅师鄂州灌溪志闲禅师幽州谈空和尚定州崔禅禅师镇州万岁和尚襄州历村和尚沧州米仓和尚克符道者桐峯庵主X虎谿庵主覆盆庵主杉洋庵主云山庵主定上座奯上座卷第十一南岳下第七世袁州仰山西塔穆禅师法嗣二人吉州资福如宝禅师鸽湖和尚袁州仰山南塔光涌禅师法嗣二人郢州芭蕉慧清禅师越州清化全怤禅师镇州保寿禅师法嗣二人汝州西院思明禅师镇州后保寿禅师镇州三圣慧然禅师法嗣二人镇州大悲和尚缁州水陆和尚魏府大觉禅师法嗣四人庐州澄心旻德禅师汝州南院和尚庐州大觉禅师荆州竹园山禅师魏府兴化存奖禅师法嗣三人汝州南院颙禅师太行山禅房克宾禅师守廓侍者幽州谈空和尚法嗣一人池州鲁祖教禅师涿州克符道者法嗣一人际上座南岳下第八世X郢州芭蕉慧清禅师法嗣三人郢州兴阳清让禅师汝州芭蕉继彻禅师天彭词殻禅师汝州南院思明禅师法嗣一人郢州兴阳归静禅师汝州南院颙禅师法嗣二人汝州风穴延沼禅师汝州颕桥安禅师南岳下第九世汝州风穴延沼禅师法嗣二人汝州首山省念禅师汝州广慧真禅师南岳下第十世前安州首山省念禅师法嗣上一人汾阳善昭禅师卷第十二南岳下第十世前汝州首山省念禅师法嗣下九人汝州叶县归省禅师襄州石门聪禅师汝州广慧元琏禅师潭州神鼎鸿諲禅师并州承天嵩禅师汝州首山志禅师隋州智门罕禅师汝州仁王评禅师襄州鹿门慧昭山主南岳下第十一世汾阳善昭禅师法嗣上三人潭州兴化楚圆禅师筠州大愚守芝禅师X滁州瑯瑘慧觉禅师卷第十三南岳下第十一世汾阳善昭禅师法嗣下四人舒州法华全举禅师蕲州龙华晓愚禅师湖州天圣浩泰禅师南岳芭蕉谷泉庵主汝州叶县归省禅师法嗣二人舒州浮山法远禅师汝州宝应法昭禅师襄州石门慈照聦禅师法嗣五人大乘遵禅师润州达观昙颕禅师襄州石门了同禅师处州仁寿嗣珍禅师都尉李公遵勗汝州广慧元琏禅师法嗣一人侍郎杨公亿南岳下第十二世潭州兴化楚圆禅师法嗣上二人洪州黄龙慧南禅师袁州杨岐方会禅师卷第十四南岳下第十二世潭州兴化楚圆禅师法嗣下三人洪州翠巖可真禅师洪州大宁宽禅师潭州道吾悟真禅师筠州大愚守芝禅师法嗣一人潭州云峯文悦禅师X滁州琅瑘慧觉禅师法嗣二人越州姜山方禅师苏州定慧信禅师南岳下第十三世洪州黄龙慧南禅师法嗣上八人洪州黄龙祖心禅师洪州宝峯克文禅师潭州云盖守智禅师湖州报本元禅师洪州宝峯洪英禅师南岳福严慈感禅师筠州黄檗胜禅师洪州云居元祐禅师卷第十五南岳下第十三世洪州黄龙慧南禅师法嗣下四人蕲州开元琦禅师吉州隆庆闲禅师金陵保宁玑禅师江州东林常总禅师袁州杨岐方会禅师法嗣二人舒州白云守端禅师建康保宁仁勇禅师洪州翠巖可真禅师法嗣一人潭州大伪慕喆禅师潭州云峰文悦禅师法嗣一人桂州崇寿齐晓禅师南岳下第十四世洪州黄龙祖心禅师法嗣四人洪州黄龙悟新禅师洪州黄龙惟清净师洪州宝峰善清禅师鄂州黄龙明禅师X洪州宝峯克文禅师法嗣五人洪州宝峯文准禅师东京法云佛照杲禅师洪州兜率从悦禅师衢州超化静禅师南岳上封慧和禅师卷第十六南岳下第十四世南康军云居元祐禅师法嗣三人洪州罗汉系南禅师泉州南峯永程禅师鄂州子凌山自瑜禅师江州东林常总禅师法嗣一人庐州开先广鑑英禅师潭州大伪怀秀禅师法嗣一人南岳南台允恭禅师舒州白云守端禅师法嗣二人蕲州五祖法演禅师潭州云盖智本禅师南岳下第十五世前洪州黄龙悟新禅师法嗣一人吉州禾山方禅师前洪州黄龙惟清禅师法嗣二人东京天宁守卓禅师福州鼓山本才禅师前洪州兜率从悦禅师法嗣一人丞相张商英前蕲州五祖法演禅师法嗣四人X成都昭觉克勤禅师建康蒋山慧懃禅师舒州龙门清远禅师潭州开福道宁禅师潭州云盖智本禅师法嗣一人潭州承天自承禅师东京智海平禅师法嗣一人东京净因继成禅师南岳下第十六世东京天宁府卓禅师法嗣一人湖州道场良范禅师福州鼓山本才禅师法嗣二人福州普贤元素禅师泉州法石祖珍禅师成都昭觉克勤禅师法嗣上一人潭州大伪法泰禅师卷第十七南岳下第十六世成都府昭觉克勤禅师法嗣下四人临安府径山宗杲禅师明州育王端裕禅师平江府虎丘隆禅师台州护国景元禅师建康府蒋山慧懃禅师法嗣一人韶州南华炳禅师舒州龙门清远禅师法嗣三人福州鼓山士珪禅师饶州荐福道行禅师抚州白杨法顺禅师潭州开福道宁禅师法嗣一人X潭州大沩善果禅师南岳下第十七世前潭州大伪法泰禅师法嗣二人鼎州灵巖仲安禅师潭州芙蓉清旦禅师临安府径山宗杲禅师法嗣上五人福州西禅鼎需禅师福州龟山弥光禅师福州东禅思岳禅师福州西禅守净禅师建州开善道谦禅师卷第十八南岳下第十七世临安府径山宗杲禅师法嗣下九人江州东林道颜禅师饶州荐福道本禅师潭州大伪法宝禅师明州阿育王光禅师福州雪峯蕴闻禅师建宁府竹原元庵主平江资寿妙总禅师温州净居尼妙道禅师侍郎张公九成明州阿育王山端裕禅师法嗣二人湖州道场法全禅师临安府净慈师一禅师平江府虎丘隆禅师法嗣一人明州天童昙华禅师台州护国景元禅师法嗣一人台州国清行机禅师饶州荐福道行禅师法嗣一人泉州法石惠光禅师X南岳下第十八世前福州西禅鼎需禅师法嗣三人温州龙翔南雅禅师福州天王志清禅师南劒州劒门安分庵主福州东禅思岳禅师法嗣一人福州鼓山宗逮禅师福州西禅府净禅师法嗣一人福州干元宗颕禅师前湖州道场法全禅师法嗣一人常州华藏有权禅师明州天童昙华禅师法嗣一人明州天童咸杰禅师卷第十九韶州六祖慧能禅师法嗣一人吉州青原行思禅师青原下第二世吉州青原行思禅师法嗣一人南岳石头希迁禅师青原下第三世南岳石头希迁禅师法嗣一十人荆州天皇道悟禅师澧州药山惟俨禅师邓州丹霞天然禅师潭州长髭旷禅师潭州大川和尚潮州大颠和尚汾州石楼和尚凤翔府佛陀逊禅师X潭州招提慧朗禅师丁行者青原下第四世前荆州天皇道悟禅师法嗣一人澧州龙潭崇信禅师前澧州药山惟俨禅师法嗣六人澄州道吾宗智禅师潭州云巖昙晟禅师秀州舡子德诚禅师宣州椑树慧省禅师高沙弥朗州刺史李翱前邓州丹霞天然禅师法嗣三人京兆翠微无学禅师吉州孝义性空禅师米仓和尚前潭州长髭旷禅师法嗣一人潭州石室善导禅师前潭州大川和尚法嗣一人僊天和尚卷第二十青原下第四世潮州大颠和尚法嗣四人漳州三平义忠禅师马颊山本空和尚本生和尚侍郎文公韩愈青原下第五世沣州龙潭崇信禅师法嗣二人鼎州德山宣鑑禅师洪州宝峰和尚潭州道吾宗智禅师法嗣三人X潭州石霜庆诸禅师潭州渐源仲兴禅师禄青和尚潭州云巖昙晟禅师法嗣四人筠州洞山良价禅师潭州神山僧密禅师𣵠州杏山鉴洪禅师幽溪和尚卷第二十一青原下第五世秀州华亭舡子德诚禅师法嗣一人澧州夹山善会禅师京兆府翠微无学禅师法嗣五人舒州投子大同禅师湖州道场如讷禅师鄂州清平令遵禅师枣山光仁禅师建州白云约禅师吉州性空禅师法嗣一人歙州茂源和尚青原下第六世鼎州德山宣鉴禅师法嗣上二人鄂州巖头全豁禅师福州雪峯义存禅师卷第二十二青原下第六世鼎州德山宣鉴禅师法嗣下三人泉州瓦棺和尚襄州高亭简禅师洪州感潭资国和尚潭州石霜庆诸禅师法嗣八人X筠州九峯道䖍禅师台州涌泉景欣禅师潭州云盖志元禅师福州覆舡荐禅师潭州大光居诲禅师凤翔府石柱和尚潭州文殊禅师秀才张公拙筠州洞山良价禅师法嗣上一十一人抚州曹山本寂禅师洪州云居道膺禅师潭州龙牙居遁禅师襄州洞山师虔禅师抚州踈山羗仁禅师澧州钦山文䆳禅师京兆华严休静禅师筠州白水本仁禅师益州北院通禅师洛京白马遁儒禅师明州天童感启禅师卷第二十三青原下第六世筠州洞山良价禅师法嗣下四人越州干峯和尚筠州九峯普满禅师蚬子和尚幽栖和尚澧州夹山善会禅师法嗣四人澧州洛浦元安禅师袁州盘龙可文禅师抚州黄山月轮禅师洛京韶山寰普禅师舒州投子大同禅师法嗣三人福州牛头微禅师安州九嵕山和尚东京观音巖俊禅师青原下第七世鄂州巖头全豁禅师法嗣三人X福州罗山道闲禅师台州瑞巖师彦禅师怀州玄泉彦禅师福州雪峯义存禅师法嗣上一人福州玄沙师备禅师卷第二十四青原下第七世福州雪峯义存禅师法嗣下一十七人韶州云门文偃禅师福州长庆慧稜禅师福州安国明真禅师漳州保福从展禅师杭州龙𠕋德怤禅师福州长生皎然禅师福州鼓山神晏禅师明州翠巖令参禅师泉州卧龙道溥禅师越州越山师鼐禅师安州白兆志圆禅师南岳金轮可观禅师漳州报恩怀岳禅师漳州隆寿绍卿禅师杭州龙华灵照禅师洛京南院和尚太原孚上座卷第二十五青原下第七世筠州九峯道虔禅师法嗣三人洪州同安常察禅师吉州禾山澄源禅师新罗清院和尚潭州云盖志安禅师嗣一人新罗卧龙和尚潭州大光居诲禅师嗣一人X潭州伏龙和尚台州涌泉景欣禅师法嗣一人台州六通绍禅师潭州云盖志元禅师法嗣一人潭州云盖志罕禅师抚州曹山本寂禅师嗣五人抚州金峯从志禅师处州广利容禅师襄州鹿门处真禅师衡州育王弘通禅师抚州曹山惠霞禅师洪州云居道膺禅师法嗣八人杭州佛日和尚苏州永光真禅师洪州同安丕禅师洪州云居怀岳禅师歙州朱溪谦禅师池州嵆山章禅师洪州云居简禅师庐山归宗怀恽禅师筠州九峯普满禅师法嗣一人洪州同安威禅师潭州龙牙居遁禅师法嗣二人潭州报慈岐禅师襄州含珠审哲禅师襄州洞山师虔禅师法嗣二人襄州凤凰山献蕴禅师襄州万铜山广德禅师抚州踈山羗仁禅师法嗣四人筠州黄蘗慧禅师韶州护国净困禅师洛京长水归仁禅师抚州大安省禅师筠州高安白水本仁禅师法嗣一人X杭州瑞龙幻璋禅师澧州洛浦元安禅师法嗣二人凤翔青峰传楚禅师蕲州乌牙彦宾禅师袁州盘龙可文禅师法嗣一人袁州木平善道禅师抚州黄山月轮禅师法嗣一人郢州桐泉和尚青原下第八世福州罗山道闲禅师法嗣五人婺州明招德谦禅师吉州清平惟旷禅师婺州金柱义昭禅师吉州匡山和尚西川慧和尚怀州桐泉彦禅师法嗣一人鄂州黄龙诲玑禅师卷第二十六青原下第八世福州玄沙师备禅师法嗣七人漳州罗汉桂琛禅师福州安国惠球禅师婺州金华国泰禅师福州螺峯冲奥禅师泉州睡龙禅师天台云峯光绪禅师天台国清师净上座韶州云门文偃禅师法嗣一十九人韶州白云祥禅师岳州巴陵颢鉴禅师隋州智门师宽禅师襄州洞山守初禅师X韶州双峰敬钦禅师蕲州北禅寂禅师朗州德山圆明禅师隋州双泉郁禅师郢州临溪竟脱禅师潞府妙胜臻禅师益州香林澄远禅师韶州云门法球禅师潭州南台道遵禅师南岳般若启柔禅师信州鹅湖云震禅师庐州天王徽禅师深明二上座饶州荐福古禅师福州长庆慧稜禅师法嗣九人泉州招庆道匡禅师福州慈云光云禅师婺州报恩宝资禅师襄州鹫岭明远禅师福州石佛静禅师福州僊天守玭禅师杭州倾心法瑫禅师新罗龟山和尚太傅王公延彬漳州保福从展禅师法嗣二人泉州招庆省僜禅师漳州报恩熙禅师福州鼓山神晏国师法嗣三人金陵净德慧悟禅师福州鼓山智岳禅师建州白云时作禅师明州翠巖令参禅师法嗣一人杭州龙𠕋子兴禅师泉州卧龙道溥禅师法嗣一人漳州保福清豁禅师洪州云居怀岳禅师法嗣一人杨州风化令崇禅师X安州白兆志圆禅师法嗣三人朗州大龙智洪禅师襄州白马行霭禅师晋州兴化师晋禅师洪州同安丕禅师法嗣一人洪州同安志禅师韶州护国净果禅师法嗣一人颕州荐福思禅师青原下第九世婺州明招德谦禅师法嗣一人处州报恩契从禅师鄂州黄龙诲玑禅师法嗣二人枣树和尚嘉州黑水和尚漳州罗汉桂琛禅师法嗣五人金陵清凉文益禅师襄州青溪洪琎禅师抚州龙济绍修山主金陵清凉休复禅师衡岳南台守安禅师卷第二十七青原下第九世潭州延寿慧轮禅师法嗣一人卢山归宗道诠禅师韶州白云祥禅师法嗣二人连州保峯和尚韶州日华和尚吉州巴陵颢鉴禅师法嗣一人泐潭灵澄散圣X隋州智门师宽禅师法嗣七人江陵福昌惟善禅师蕲州五祖师戒禅师蕲州四祖諲禅师蕲州广教怀志禅师舒州龙门永禅师唐州天目契满禅师鄂州建福智通禅师襄州洞山守初禅师法嗣三人岳州干明睦禅师邓州广济通禅师荆南府开福德贤禅师朗州德山密禅师法嗣四人南岳南台勤禅师鼎州文殊应真禅师鼎州德山慧晏禅师鼎州文殊宽禅师隋州双泉郁禅师法嗣一人鼎州德山慧远禅师江陵府奉先深禅师法嗣一人天台莲华峯祥公庵主郢州林溪敬脱禅师法嗣一人西劒州凤凰智广禅师路府妙胜臻禅师法嗣一人潭州大沩承禅师益州香林澄远禅师法嗣一人隋州智门光祚禅师洪州同安志禅师法嗣一人鼎州梁山缘观禅师韶州舜峯韶禅师法嗣一人X磁州桃园曦朗禅师青原下第十世金陵清凉大法眼文益禅师法嗣一十三人天台山德韶国师金陵清凉泰钦禅师金陵报恩玄则禅师金陵报恩玄觉禅师杭州报恩慧明禅师漳州罗汉守仁禅师金陵钟山义章禅师金陵报恩文遂禅师杭州永明道潜禅师庐山归宗慧超禅师庐山栖贤慧圆禅师洪州百丈恒禅师杭州灵隐清耸禅师襄州清溪洪琎禅师法嗣一人相州天平从漪禅师蕲州五祖师戒禅师法嗣三人洪州泐潭怀澄禅师筠州洞山自宝禅师复州北塔思广禅师潭州福严良雅禅师法嗣一人潭州北禅智贤禅师鼎州文殊应真禅师法嗣一人筠州洞山晓聦禅师朗州德山慧远禅师法嗣一人庐山归宗善暹禅师隋州智门光祚禅师法嗣三人明州雪窦重显禅师鼎州彰法灯泗禅师潭州云盖继鹏禅师X鼎州梁山缘观禅师法嗣一人郢州太阳警延禅师卷第二十八青原下第十一世天台德韶禅师法嗣八人杭州永明延寿禅师温州僊巖安禅师杭州五云志逢禅师广州光圣师护禅师杭州龙华慧居禅师温州瑞鹿本先禅师温州鴈荡愿齐禅师杭州兴教洪寿禅师金陵清凉泰钦禅师法嗣一人洪州云居齐禅师洪州百丈恒禅师法嗣一人庐山栖贤澄諟禅师洪州云居清钖禅师法嗣一人天台般若从进禅师庐山归宗义柔禅师法嗣一人明州天童新禅师庐山长安延规禅师法嗣一人潭州云盖用清禅师洪州泐潭澄散圣法嗣二人明州育王怀琏禅师婺州承天惟简禅师复州北塔思广禅师法嗣一人荆门军玉泉承浩禅师潭州北禅智贤禅师法嗣一人X洪州法昌倚遇禅师筠州洞山晓聦禅师法嗣一人洪州云居晓舜禅师庐山归宗善暹禅师法嗣一人洪州云居了元禅师明州雪窦重显禅师法嗣四人越州天衣义怀禅师泉州承天传宗禅师舒州投子宗禅师越州天衣在禅师郢州大阳警延禅师法嗣四人郢州兴阳剖禅师舒州投子义青禅师惠州罗浮如禅师西川云顶山鹏禅师青原下第十二世庐山栖贤澄諟禅师法嗣一人湖州西余体柔禅师洪州云居晓舜禅师法嗣二人建康蒋山法泉禅师处州慈云居慧禅师越州天衣义怀禅师法嗣六人东京法云法秀禅师杭州佛日智才禅师东京慧林宗本禅师台州瑞巖子鸿禅师真州长庐体明禅师苏州净慧可证禅师舒州投子义青禅师法嗣二人东京净因道楷禅师西京少林恩禅师卷第二十九青原下第十三世X东京法云法秀禅师法嗣一人澧州香积用旻禅师东京慧林宗本禅师法嗣三人杭州净慈善本禅师福州太平恩禅师秀州本觉法真禅师北京天钵重元禅师法嗣一人西京圣善真悟禅师东京净恩楷禅师法嗣二人邓州丹霞淳禅师东京净因法成禅师青原下第十四世杭州净慈善本禅师法嗣一人福州雪峯思慧禅师邓州丹霞淳禅师法嗣一人明州天童正觉禅师青原下第十五世福州雪峯思慧禅师法嗣一人杭州净慈道昌禅师明州天童正觉禅师法嗣一人临安府净慈慧晖禅师应化贤圣亡名尊宿卷第三十傅大士心王铭志公和尚十二时歌志公和尚十四科三祖璨大师信心铭X真觉大师证道歌石头和尚参同契石头和尚草庵歌僧亡名息心铭赵州和尚十二时歌罗汉琛和尚明道颂同安察禅师十玄谈法眼禅师三界惟心颂澄观国师答皇太子心要鼎州普安和尚颂联灯会要目次楚人鬻照乘之殊于郑寘之薰桂之椟饰以翡翠缀以玫瑰郑人悦其外之泽也不吝千金争市其椟珠则还之呜唿今之鶵僧承言滞句其类是欤自七佛以还初无一字示人传灯广灯暨前修一时机缘虽言满宇宙圣谛第一义盖未之见也况有所谓第二句哉年祀浸辽乌焉成马密室呫嗫以打之遶为机辩以凤林楂为全提末派渺弥直指之宗胥而为名相之学椟则为我有矣摩尼宝珠其将安在真懒明老入木庵之室而操戈逐之深疾夫曲曲弯弯緜緜密密廼罔罗衲僧巴鼻下刃于顶𩕳上着着有出身X之路者目以联灯会要锓板流通将使鏖战沙场者射人先射马擒贼先擒王然后󳬓弓仆鼓坐底太平老负之心盖亦切矣千里诒书谒余以序余闻东寺只索一颗明珠仰山当下倾一栲栳今观此书尽泄天地之宝又何止倾一拷栳也探骊颔者其毋遭神龙之寤哉虽然自颠迄末有一转语未彻根源毕竟誵讹在底处呈似大方之家必能辩出淳熈已酉三月初吉淡齐李泳序联灯录乃晦翁和尚居江心潜光室时全提机要开凿人天编集联类而成此书始唱道于泉之崇福耆衲檀信力请刊行逮迁鄮峯遂以板寘旃檀林岁壬申思忠在寂窗老叔侍下多举录中机缘激励乃曰此录去取简而不繁未几板为灰炉深为叹惜仆仆旋闽越二十年复来湖上搜寻故本就大报国锓梓工费二千余缗实文雅藏主相其成也敬以此录仍旧归育王寂窓塔下凡一之无穷俾灯联𦦨续晦而复明庶有补于宗教云耳时至元辛卯佛成道日松江淀山比丘思忠拜书X达磨西来不立文字直指人心见性成佛只要当人具决定志有大力量不思前筭后直下一刀两段到顶到底无第二见无第二人便与从上佛祖无异无别自曹谿而下得其传者千有余数凡垂一言半句如同电拂眨得眼来新罗国里设有方便如国家兵器不得巳而用之道箇抽钉拔楔解粘去缚早是项上着枷脚下着杻了也其余合作么生即得近年巳来据师位者不本宗由枝词蔓说对句押韵簇锦攒花谩人自谩不知其几学者不辨邪正递相㳂袭与之俱化从上不传之旨绝无闻矣余淳熈癸卯坐夏永嘉之中川因阅传灯广灯前辈当代诸大老录採摭其具彻向上巴鼻可以关凿人天眼目者六百余家提唱机缘问答语句拈提古今得其要妙者各逐本人章次收录离为三十卷命曰联灯会要唯临济云门二宗自汾阳昭雪窦显而下罕得其录今所编者十之二三续灯所载似无取焉当伺同志集而补之庶几后学得见前辈典刑存焉尔然前所谓不立文字直指人心见性成佛此一络索得非文字语言乎若作文字语言会未具衲僧眼在不作文字语言会亦未具衲僧眼在毕竟如何英俊道流试请从头定当看时淳熈十年解制后五日偃谿真懒子悔明书于潜光室X联灯会要卷第一住泉州崇福禅寺嗣祖比丘悟明集过去庄严劫第九百九十八尊毗婆尸佛偈曰身从无相中受生犹如幻出诸形像幻人心识本来无罪福皆空无所住长阿含经云人寿八万岁佛剎利种姓拘利若父名槃头母名槃头婆提居槃头婆城坐波波罗树下成最正觉说法三会度人三十四万八千上足二一名骞茶一名提舍执事无忧子方膺过去庄严劫第九百九十九尊尸弃佛偈曰起诸善业本是幻造诸恶业亦是幻身如聚沫心如风幻出无根无实相长阿含经云人寿七万岁佛剎利种姓拘利若父名明相母名光耀居光相城坐分陀利树下成最正觉说法三会度人二十五万上足二一名阿毗净一名三婆婆执事忍行子无量X过去庄严劫第一千尊毗舍浮佛偈曰假借四大以为身心本无生因境有前境若无心亦无罪福如幻起亦灭长阿含经云人寿六万岁佛剎利种姓拘利若父名善灯母名称戒居无踰城坐婆婆树下成最正觉说法二会度人一十三万上足二一名扶游一名郁多罗执事寂光子妙觉见在贤劫第一尊拘留孙佛偈曰见身无实是佛见了心如幻是佛了了得身心本性空斯人与佛何殊别长阿含经云人寿四万岁佛婆罗门种姓迦叶父名记得母名善枝居安和城坐尸利沙树下成最正觉说法一会度人四万上足二一名萨尼一名毗楼执事善觉子上胜见在贤劫第二尊拘那含牟尼佛偈曰佛不见身知是佛若实有知别无佛智者能知罪性空坦然不怖于生死长阿含经云人寿三万岁佛婆罗门种姓迦叶父名大德母名善胜居清净城坐乌暂婆罗门树下成最正觉说法一会度人三万上足二一名舒槃那一名郁多楼执事安和子导师X见在贤劫第三尊迦叶佛偈曰一切众生性清净从本无生无可灭即此身心是幻生幻化之中无罪福长阿含经云人寿二万岁佛婆罗门种姓迦叶父名梵德母名财主居波罗奈城坐尼拘律树下成最正觉说法一会度人二万上足二一名提舍一名婆罗婆执事善友子进军见在贤刼第四尊释迦牟尼佛偈曰幻化无因亦无生皆即自然见如是诸化无非自化生幻化无生无所畏谨桉佛本行经云姓剎帝利父净饭王毋摩耶于无量劫护持禁戒梵行清净命终之后正念往生兜率陀天应其补处名曰护明智慧满足天寿四千岁为诸天说法教化显示法相天寿既尽遂即下生托孕摩耶夫人十月满足当春之时摩耶夫人游岚毗尼园至波罗叉树下即举右手攀其树枝菩萨从母右脇而降又桉普耀经云佛初生剎利王家放大智光明照十方法界地涌金莲华自然捧双足东西及南北各行于七步分手指天地作大师子吼上下及四维无能尊我者即周昭王二十四年甲寅岁四月八日也至四十二年二月八日游四门踰城出家历试邪法摧伏外道至穆王三年癸未二月八日明星现X时成道为憍陈如五人转四谛法轮而证道果住世说法四十九年后告上首迦叶云吾以清净法眼涅槃妙心实相无相微妙正法分付于汝汝当护持并勑阿难副贰传化无令断绝仍说偈云法本法无法无法法亦法今付无法时法法何曾法复告迦叶云吾将金缕僧伽梨衣传付于汝转授补处至慈氏佛出世勿令朽坏即于熈连河侧娑罗树间右脇累足泊然而寂实穆王五十二年壬申二月十五日也后一千一十七年教流东土即从汉永平十年戊辰岁也世尊初生下一手指天一手指地周行七步目顾四方云天上天下唯我独尊云门云我当时若见一棒打杀与狗子喫贵图天下太平琅瑘觉云可谓将此深心奉尘剎是则名为报佛恩云峰悦云云门虽有定乱之谋且无出身之路妙喜颂云老汉才生便着忙周行七步似颠狂赚他无院痴男女开眼堂堂入镬汤世尊一日陞座大众才集定文殊白槌云谛观法王法法王法如是雪窦颂云列圣丛中作者知法王法令不如斯会中若有仙陀客何必文殊下一槌世尊因文殊至诸佛集处值诸佛各还本处唯有一女人近彼佛座入于三昧文殊白佛何此女人得近X佛座而我不得佛告文殊汝但觉此女令从三昧起汝自问之文殊遶女人三匝鸣指三下乃托至梵天尽其神力而不能出世尊云假使百千文殊亦出此女人定不得下方过四十二恒河沙国土有罔明菩萨能出此女人定须臾罔明从地涌出作礼世尊世尊勑罔明出女人定罔明于女人前鸣指一下女子从定而起五云云不唯文殊不能出此女子定但恐世尊也出此定不得只如教意怎生体解夹山龄云若具奔流度刃底眼非但见这一队汉败阙乃至河沙佛祖出来也被他觑破其或青黄不辨邪正不分只管覔女子出定玄沙道底世尊因自恣日文殊三处度夏迦叶欲白槌摈出才举槌乃见百千万亿文殊迦叶尽其神力槌不能举世尊遂问迦叶汝欲摈那箇文殊叶无对世尊因灵山会上有五百比丘得四禅定具五神通未得法忍以宿命智通各各自见过去杀父害母及诸重罪心内怀疑于甚深法不能证入于是文殊承佛神力手握利劒持逼如来世尊谓文殊云住住不应作逆勿得害吾吾必被害为善被害文殊从本以来无有我人但以内心见有我人内心起时吾必被害即名为害于是五百比丘自悟本心如梦如幻于梦幻中无有我人乃至能生所生父母于是五百比丘同声赞叹云文殊大智士深达法源底自手握利X劒持逼如来身如劒佛亦尔一相无有二无相无所为是中云何杀世尊因文殊忽起佛见法见被世尊神力摄向二铁围山世尊一日见文殊在门外立乃云文殊文殊何不入门来文殊云我不见一法在门外何以教我入门来玄觉征云为复是门内语门外语大沩喆云吾不如汝世尊将诸圣众往第六天说大集经勑他方此土人间天上一切狞恶鬼神悉皆集会受佛付嘱拥护正法设有不赴者四天门王飞热铁轮追之令集既集会巳无有不顺佛勑者各发弘誓拥护正法唯有一魔王谓世尊云瞿昙我待一切众生成佛尽众生界空无有众生名字我乃发菩提心天衣怀云临危不变真大丈夫诸仁者作么生着得一转语与黄面瞿昙出气寻常神通妙用智慧辨才总用不着尽阎浮大地无不爱佛到这里何者是佛何者是魔还有人辨得么良久云欲识魔么开眼见明欲识佛么合眼见暗魔之与佛以柱杖子一时穿却鼻孔妙喜代云几乎错唤儞作魔王世尊因普眼菩萨欲见普贤不能得见乃至三度入定徧观三千大千世界觅普贤不能得见却来白佛佛云汝但于静三味中起一念便见普贤普眼于是X才起一念便见普贤向空中乘六牙白象云居舜云作么生会云居道普眼推倒世尊世尊推倒普眼儞道普贤在甚么处世尊一日陞座大众集定迦叶白槌云世尊说法竟世尊便下座世尊在灵山会上拈花示众众皆默然唯迦叶破颜微笑世尊云吾有正法眼藏涅槃妙心实相无相微妙法门不立文字教外别传付嘱摩诃迦叶妙喜颂云拈起一枝花风流出当家若言付心法天下事如麻世尊昔至多子塔前命摩诃迦叶分座以僧伽梨围之乃告云吾有正法眼藏密付于汝汝当护持传付将来无令断绝世尊一日陞座默然而坐阿难白槌云请世尊说法世尊云会中有二比丘犯律行我故不说法阿难以他心通观是比丘遂乃遣出世尊复默然阿难白世尊是二比丘巳遣出何不说法世尊云吾誓不为声闻二乘人说法便下座世尊同阿难行次见一古佛塔世尊作礼阿难云是甚么人塔世尊云是过去诸佛塔阿难云过去诸佛是甚么人弟子世尊云是吾弟子难云应当如是世尊一日食时将至勑阿难汝当入城持钵阿难应诺世尊云汝既持铢当依过去七佛仪式阿难遂问如何是过去七佛仪式世尊召阿难阿难应诺世尊X云持钵去世尊因地布发掩泥献花于燃灯佛燃灯见布发处遂约退众乃指地云此一方地宜建一梵剎众中有一贤子长者持标于指处插云建梵剎巳竟时诸天散花赞叹云庶子有大智矣世尊九十日在忉利天宫为母说法及辞天界而下时四众八部俱往空界奉迎有莲花色比丘尼作念云我是尼身必居大僧后不若用神力变作转轮圣王千子围绕最初见佛果满其愿世尊才见便呵云莲华色比丘尼何得越大僧见吾汝虽见吾色身且不见吾法身须菩提在岩中宴坐却见吾法身世尊因五通仙人问云世尊有六通我有五通如何是那一通世尊召云五通仙人通应诺世尊云那一通汝问我雪窦云老胡元不知那一通却因邪打正云峯悦云大小瞿昙被外道勘破了也有傍不肯底么出来我要问儞如何是那一通保宁勇颂云无量劫来曾未遇如何不动到其中莫言佛法无多子最苦瞿昙那一通世尊因长爪梵志索论义预约云我义若堕我自斩首以谢世尊云汝义以何为宗志云我义以一切不受为宗世尊云是见受否志拂袖而去行至中路有省乃谓弟子云吾当回去斩首以谢世尊弟子云人天众前幸当得胜何以斩首志云我宁于有智人前X斩首不于无智人前得胜乃叹云我义两处负堕是见若受负门处麤是见不受负门处细一切人天二乘皆不知我义堕处唯有世尊诸大菩萨知我义堕回至世尊前云我义两处负堕故当斩首以谢世尊云我法中无如是事汝当回心向道于是同五百徒众一时投佛出家证阿罗汉天衣怀颂云是见若受破家门是见不受与谁论匾担蓦折两头脱一毫头上现干坤世尊因比丘问我于佛法中见处即有证处未是世尊当何所示佛云比丘某甲当何所示是汝所问世尊因耆婆善别音响同至冢间见五髑髅世尊敲一髑髅问云此生何道云生人道又敲一云此生何道云生天道又敲一云此生何道耆婆罔措世尊因黑齿梵志运神力以左右手擎合欢梧桐花两株来供养佛佛召仙人志应诺佛云放下着志放下左手花佛又召仙人放下着志放下左手花佛又召仙人放下着志云我今空手而立更放下箇甚么佛云吾非教汝放舍其花汝当放舍外六尘内六识中六根一时放舍至无可舍处是汝免生死处志放言下悟无生法忍世尊因调达谤佛生身陷地狱佛勑阿难传问云汝在地狱中安否达云我虽在地狱如三禅天乐佛又勑问汝还求出否达云我待世尊来即出阿难云佛是三界大师岂有入地狱分达云佛既无入地狱分X我岂有出地狱分翠巖真云亲言出亲口世尊因异学问诸法是常耶世尊不对又问诸法是无常耶世尊亦不对异学云世尊具一切智何不对我世尊云汝之所问皆为戏论世尊一日以随色摩尼珠问五方天王云此珠作何色天王互说异色世尊藏其珠却举手问此珠作何色天王云佛手中无珠色从何有世尊叹云汝何迷倒之甚吾将世珠示之便强说有青黄赤白吾将真珠示之便总不知时五方天王闻语悉悟道世尊因波斯匿王问圣义谛中还有世俗谛否若言其有智不应一若言其无智不应二一二之义其义云何世尊云大王汝于过去龙光佛法中曾问此义我今无说汝亦无闻无说无闻是名一义二义翠巖真云波斯匿王善问不善答世尊善答不善问一人理上偏枯一人事上偏枯翠巖当时若见点一把火照看黄面老子面皮厚多少世尊坐次见二人舁猪子过乃问这箇是甚么其人云世尊具一切智猪子也不识世尊云也要问过大阳延云不因世尊问泊乎忘却世尊因干闼婆王献乐其时山河大地尽作琴声迦叶起舜王问迦叶岂不是阿罗汉诸漏巳尽何更有余习佛云实无余习莫谤法也王又抚琴三遍迦叶亦三度作舞王云迦叶作舞岂不是佛云实不曾作X舞王云世尊何得妄语佛云不妄语汝抚琴山河大地草木尽作琴声岂不是王云是佛云迦叶亦复如是实不曾作舞王乃信受修山主问澄源禅师干闼婆王奏乐直得须弥岌峇海水腾波迦叶作舞作么生会源云迦叶过去世曾作乐人来习气未除修云须弥岌峇海水腾波又作么生源休去法眼代云正是习气世地因外道问昨日说何法云说定法外道云今日说何法云说不定法外道云昨日说定法今日何故说不定法云昨日定今日不定大沩喆云非公境界世尊因外道问云不问有言不问无言世尊据坐外道赞叹云世尊大慈大悲开我迷云令我得入作礼而去阿难白佛云外道有何所证而言得入世尊云如世良马见鞭影而行翠巖芝云大小世尊被外道当面搽煳只如外道云令我得入要且不曾梦见既不曾梦见为甚么悟去翠巖真云六合九有缁黄青紫一一交参咸言良久据坐不对要且不是又举诸方拈了复云于戏假如鹙子满慈运智摛词驰神作用何益之有雪窦云邪正不分过由鞭影妙喜云邪正两分正由鞭影天衣怀颂云双锋覆护两俱摧迷云从此豁然X开收得劫初铃子后轻轻一振动云雷世尊因七贤女游尸陀林一女指尸云尸在这里人在甚么处一女云作么作么诸姉谛观各各契悟感帝释散花云惟愿圣姉有何所须我当终身供给女云我家四事七珍悉皆具足唯要三般物一要无根树子一株二要无阴阳地一片三要呌不响底山谷一所帝释云一切所须我悉有之若此三般物我实无得女云汝若无此争能济人帝释罔措同往白佛佛言憍尸迦我诸弟子诸大阿罗汉悉皆不解此义唯有诸大菩萨乃解此义世尊成道后在逝多林树下跏趺而坐有二商人以五百乘车经过林畔有二车牛不行商人怪讶山神报云林中有圣人成道逾四十九日未食汝当供养商人入林果见一人端坐不动遂问云为是梵王耶帝释耶山神耶河神耶世尊微笑举袈裟示之商人作礼陈供养世尊一日于涅槃会上以手摩胷告大众云汝等善观吾紫摩金色之身瞻仰取足勿令后悔若谓吾灭度非吾弟子若谓吾不灭度亦非吾弟子时百万亿众悉皆悟道云峯悦云然则膏肓之门不足以发药云峯今日且作死马医汝等诸人皮下还有血么世尊临入涅槃文殊请佛再转法轮世尊咄云文殊吾四十九年住世未甞说一字汝请吾再转法轮是X吾曾转法轮耶世尊巳入涅槃迦叶后至世尊乃于椁中露双趺示之迦叶作礼请如来以三昧火而自阇维即时金棺从七宝床升举绕拘尸罗城七迊却还本处化火光三昧而自焚之竺干诸大贤圣文殊大士一日令善财採药云是药者採将来善财徧採无不是药却来白云无不是者文殊云是药者採将来善财拈一枝草度与文殊文殊提起示众云此药能杀人亦能活人大沩喆云善财能採文殊善用非但𥨊疾毗耶直饶尽大地人抱必死之疾到文殊所教伊箇箇脱体而去何故解用不须霜刃劒延龄何必九还丹文殊大士谓善住意天子言汝今若能违背诸佛毁谤法僧吾即同汝如是梵行天子言大士今何故复如是语大士言天子如汝意者以何为佛天子言如如法界我言是佛大士言汝意云何如如法界可染着乎天子言弗也大士言以是义故我如是说汝今若能毁背佛法吾将同汝如是梵行文殊问菴提遮女云生以何为义女云生以不生生为生义文殊云如何是生以不生生为生义女云若能明知地水火风四缘未甞自得有所和合而能随其所宜以为生义文殊又问死以何为义女云死以X不死死为死义文殊云如何是死以不死死为死义女云若能明知地水火风四缘未甞自得有所离散而能随其所宜以为死义天亲菩萨从弥勒内宫下无着问经云人间四百年彼天为一昼夜弥勒于一时中成就五百亿天子证无生法忍未审说甚么法天亲云只说这箇法只是梵音清雅令乐闻天衣怀云弥勒巳是错说天亲巳是错传山僧今日将错就错与儞诸人注破良久云谛听谛听向下文长付在来日利益菩萨白燃灯佛我欲得阿耨菩提唯愿世尊教示我令速成菩提佛言利益汝观此法何者是法是汝所问天竺有一上首菩萨作一乞士入城乞食次时有比丘恒伽谓乞士言汝从何来云我从真实中来又问何谓真实云寂灭故名真实又问寂灭相中有所求耶无所求耶云无所求又问无所求者何用求耶云无所求中吾欲求之又问无所求中何用求耶答有所求者一切皆空得者亦空着者亦空实者亦空求者亦空语者亦空问者亦空寂灭涅槃一切虗空界分亦复皆空吾为如是空法而求真实维摩会上三十二菩萨各说不二法门文殊云我于一切法无言无说无示无识离诸问答是为菩萨入不二法门文殊又问维摩维摩默然文殊叹云乃至X无有语言文字是菩萨真入不二法门保福展云大小维摩被文殊一坐直至如今起不得雪窦云维摩道甚么又云勘破了也琅瑘觉云文殊赞善也是杓卜听虗声维摩默然汝等诸人不得钻龟打瓦维摩因须菩提持钵到门取钵满盛香饭谓尊者云若能于法等者于食亦等乃至入诸邪见不到彼岸住于八难不得无难同于烦恼离清净法汝得无诤三昧一切众生亦得是定其施汝者不名福田供养汝者堕三恶道为与众魔同一手作诸劳侣汝与众魔及诸尘劳等无有异于一切众生而有怨心谤于佛毁于法不入众数终不得灭度汝若如是乃可取食须菩提闻此语忙然不知以何答置钵欲去须菩提说法帝释雨花须菩提乃问此花从天得耶从地得耶从人得耶帝释皆云弗也须菩提云从何而得帝释举起手菩提云如是如是须菩提在巖间宴坐诸天雨花赞叹尊者云空中赞叹者复是何人天云我是梵天敬重尊者善说般若尊者云我于般若未甞说一字汝云何赞叹天云如是尊者无说我乃无闻无说无闻是真说般若雪窦云避喧求静处世未有其方在巖间宴坐也被这一队汉搽煳更有这老汉把不定问空中雨花赞叹复是何人早败阙了也我重尊者善说般若恶水蓦头泼又云我于般若未甞X说一字草里汉尊者无说我乃无闻识甚好恶总似这般汉何处有今日复召大众云雪窦幸是无事人儞来这里覔甚么以拄杖一时趂下舍利弗问天女汝何不转却女身云我从十二年求女人相了不可得当何所转即时天女以神通力变舍利弗作天女乃化身如舍利弗却问舍利弗汝何不转却女身舍利弗言我今不知何轮而变为女身舍利弗因入城遥见月上女出城舍利弗心口思惟此姉见佛不知得忍否我试问之才近前便问甚么处去女云如舍利弗与么去弗云我方入城汝当出城云何言如舍利弗与么去女云诸佛弟子当依何住舍利弗云诸佛弟子当依大涅槃而住女云诸佛弟子既依大涅槃而住我如舍利弗与么去舍利弗问须菩提梦中说六波罗密与觉时同异须菩提言此义深远吾不能说会中有弥勒大士汝往彼问雪窦云当时若不放过随后与一札谁名弥勒谁是弥勒者便见冰消瓦解富楼那问佛清净本然云何忽生山河大地瑯瑘觉云山僧即不然清净本然云何忽生山河大地荐福信云先行不到末后太过首楞严云吾不见时何不见吾不见之处若见不见自然非彼不见之相若不见吾不见之地自然非物云何非汝X雪窦颂云全象全牛翳不殊从来作者共名模如今要见黄头老剎剎尘尘在半途宾头卢尊者因阿育王问承闻尊者亲见佛来是否尊者以手䇿起眉云会么云不会者云阿耨达池龙王曾请佛斋吾是时预其数翠巖真云且道甚么处见直饶雪天漂渺湖光淡荡且莫说梦大沩喆云无忧王虽饭三万大阿罗汉要且不识宾头卢当时待他䇿起眉毛云会么便与作礼非唯识宾头卢亦乃同参古佛善财因毗目仙人执其手善财自见其身往十方佛剎微尘数诸佛所乃至经不可说不可说微尘数劫时仙人放手善财即见自身还在本处善财参五十三员善知识末后到弥勒阁前见楼阁门闭瞻仰赞叹见弥勒从别处来善财作礼云愿楼阁门开令我得入寻时弥勒至善财前弹指一声楼阁门开善财入巳阁门即闭见百千万亿楼阁一一楼阁内有一弥勒领诸眷属并一善财而立其前善财因无着问我欲见文殊何者即是财云汝发一念心清净即是无着云我发一念心清净为甚么不见财云是真见文殊善住天子白文殊云可共往如来所咨决未受亦同此时如法问难文殊云儞莫分别取着如来天子云如来今在何所令我莫着文殊云只在目前天子云X若如是者我何不见文殊云汝若一切不见是名真见如来天子云若见在前云何戒我莫取着如来文殊云汝今见前何有天子云有虗空界文殊云如来者虗空界是虗空界即是如来此中无有一物可分别者殃崛摩罗因持钵至一长者家值妇人产难子母未分者云瞿昙弟子汝为至圣当有何法能免产难殃崛语长者云我乍入道未知此法待我回问世尊却来相报及返白佛佛告殃崛汝速去报言我自从贤圣法来未曾杀生殃崛往告妇人闻之当下分免妙喜颂云华阴山前百尺井中有寒泉彻骨冷谁家女子来照影不照其余照斜领月氏国王闻罽宾国有一尊者曰祇夜多有大名称即与群臣往彼国礼见问法修敬毕请尊者为开演尊者云大王时来好道今去亦如来时紧那罗王奏无生乐供养佛乃勑有情无情俱随王去若有一物不随王去即去佛处不得无厌足王入大寂定乃勑有情无情皆顺于王若有一物不顺于王即入大寂定不得障蔽魔王领诸眷属一千年随金刚齐菩萨覔起处不得忽一日得见乃问云汝当依何而住我一千年覔汝起处不得齐云我不依有住而住不依无住而住如是而住法眼云障蔽魔王不见金刚齐即且从只如金X刚齐还见障蔽魔王么城东有一老母与佛同生而不欲见佛每见佛来即便回避虽然如此回顾东西总皆是佛遂以手掩其面十指掌中亦总是佛菴婆提遮女问文殊云明知生是不生之义为甚么被生死之所流转文殊云其力未充有一聚落毒龙所居时五百尊者往彼降之不得有一异方尊者弹指一声其龙即降瑯瑘觉云若据教乘自有科判山僧即不然只这弹指也不消得虽然如是且莫困鱼止箔钝鸟栖芦西天祖师初祖摩诃大迦叶分座传衣世尊示灭结集法藏斥出阿难未尽诸漏阿难遂于毕钵巖前磐陀石上坐至中夜得证道果即现神通透石而入迦叶后付法眼而说偈云法法本来法无法无非法何于一法中有法有不法有外道问如何是我我祖云覔我者是汝我外道云这箇是我我师我何在祖云汝问我覔祖踏泥次有沙弥问尊者何得自为祖云我若不为谁为我为法眼云我当时若见拽来踏泥二祖阿难尊者祖一日白佛云今日入城见一奇特事佛云见何奇特事祖云入城时见一攒乐人X作舞出城总见无常佛云我昨日入城亦见一奇特事祖云未审见何奇特事佛云我入城时见一攒乐人作舞出城时亦见一攒乐人作舞祖问迦叶云师兄世尊传金襕袈裟外别传箇甚么迦叶召阿难祖应诺迦叶云倒却门前剎竿着汾阳昭云不问那知翠巖芝云千年无影树今时没底靴祖大事既办诣常水河化为金地集诸圣众顾得道弟子商那和修付正法眼说偈云本来付有法付了言无法各各须自悟悟了无无法三祖商那和修尊者问优婆毱多云汝年几耶云我年十七祖云汝身十七耶性十七耶云师发巳白为发白耶心白耶祖云但发白非心白尔云我身十七非性十七祖知是法器后付法眼而说偈云非法亦非心无心亦无法说是心法时是法非心法四祖优婆毱多尊者祖访一比丘尼才入门便触撒钵盂尼云佛在日六群比丘甚是麤行数来我舍尚不如此尊者绍继祖位人得与么麤行汾阳昭代云巳知错误祖说法度人筹盈石室有长者子曰众香投祖出家祖问汝心出家耶身出家耶云我自出家非为身心祖云不为身心复谁出家云夫出家者无我我故心不生灭心不生灭即是常道故诸佛亦常心无形相其体亦然祖云汝当大悟心自通达即为剃度易名X提多迦遂付法眼而说偈云心自本来心本心非有法有法有本心非心非本法五祖提多迦尊者有弥遮迦者见师慈相即悟宿因乃弃仙术而求圣果请问祖云我于仙道更无进趣唯守虗静不达至理祖云佛言修仙敬学小道似绳牵汝可自知之若弃小流顿归大海当证无生弥遮迦闻语豁然契悟后付法眼而说偈云通达本法心无法无非法悟了同未悟无悟亦无法六祖弥遮迦尊者道化北天有婆须蜜者手提酒器逆问祖云师何方来欲往何所祖云从自心来欲往无所云师识我手中物否祖云此是触器而负净者云还识我否祖云我即不识识即非我汝当称名吾后示汝本因云我姓波罗堕名婆须密祖云佛记汝当绍祖位即与剃度顿悟宿因后付法眼而说偈云无心无可说说得不名法若了心非心始解心心法七祖婆须蜜尊者游行诸国说法度人有一智者自称佛陀难提谓祖云我欲与师论义祖云义即不论论即不义若拟论义终非义论难提即悟本心投祖出家后付法眼而说偈云心同虗空界示等虗空法证得虗空时无是无非法八祖佛陀难提尊者智慧滔渊捷辩无碍有伏䭾密多者作礼问云父母非我亲谁是最亲者诸佛非我道谁是最道者祖云汝言与心亲父母非可比X汝行与道合诸佛心即是外求有相佛与汝不相似欲识汝本心非合亦非离伏䭾闻是偈顿悟佛理祖与剃度后付法眼而说偈云虗空无内外心法亦如是若了虗空故是达真如理九祖伏䭾密多尊者生来五十年唯坐一床口不曾言足不曾履闻偈悟道传法度生有难生者投师出家长坐不卧通达法性祖付法眼而说偈云真理本无名因名显真理受得真真法非真亦非伪十祖脇尊者处胎六十年神珠梦应诞生之日满室光明出家得道至一林中有富那夜奢者恭敬合掌而立祖前祖问汝从何来云我心非往祖云汝住何处云我心非止祖云汝不定耶云诸佛亦然祖云汝非诸佛云诸佛亦非祖知是法器即与剃度付法说偈云真体自然真因真说有理领得真真法无行亦无止联灯会要卷第一联灯会要X卍XXX联灯会要卷第二住泉列祟福禅寺嗣祖比丘悟明集西天祖师十一祖富那夜奢尊者诣波罗奈国有马鸣大X士迎祖作礼问云我欲识佛何者即是祖云汝欲识佛不识者是云佛既不识焉知是乎祖云既不识佛焉知不是云此是锯义祖云彼是木义祖复问锯义者何云与师平出马鸣却问木义者何祖云汝被我解马鸣豁然大悟后付法眼而说偈云迷悟如隐显明暗不相离今付隐显法非一亦非二十二祖马鸣尊者得法之后于华氏国有迦毗摩罗者三千眷属有大神力祖问云汝尽神力变化若为云我化巨海极为小事祖云汝化性海得否云何谓性海我未甞知祖云性海者山河大地皆依建立三昧六通由兹发现迦毗摩罗闻是语巳契自本心与三千徒投祖出家后付法眼而说偈云隐显即本法明暗元不二今付了悟法非取亦非离十三祖迦毗摩罗尊者本习外道归心佛乘游西印度至一深山有龙树尊者出迎问祖云深山孤寂虵蟒所居大德至尊何枉神足祖云吾非至尊来访贤者龙树默念云此师得决定性明道眼否是大圣继真乘否祖云汝虽心语吾巳意知但办出家何虑吾之不圣龙树悔谢祖与剃度后付法眼而说偈云非隐非显法说是真实际悟此隐显法非愚亦非智十四祖龙树尊者具大知见无所不通游西印度彼国人多信福业闻尊者为说妙法各相谓言人之福业世间第一徒言佛性谁能覩之祖云汝欲见X佛性先须除我慢彼众云佛性大小祖云非大非小非广非狭无福无报不死不生彼闻理胜悉回初心悟无生忍有迦那提婆者谒祖祖知是智人先令侍者盛满钵水置于座前彼以一针进而投之忻然契会后付法眼而说偈云为明隐显法方说解脱理于法心不证无瞋亦无喜十五祖迦那提婆尊者愽识辨慧名闻诸国后游巴连弗城闻诸外道欲障佛法计之巳久祖执长幡入彼众中彼云汝何不前祖云汝何不后彼云汝似贼人祖云汝似良人云汝解何法祖云汝百不会云我欲得佛祖云我酌然得佛云汝不合得祖云元道我得汝实不得云汝既不得云何言得祖云汝有我故所以不得我无我故我自当得彼既词屈乃问云汝名何等祖云我名迦那提婆彼众中有上首罗睺罗多闻语悔过心即开悟祖付法眼而说偈云本对传法人为说解脱理于法实无证无终亦无始十六祖罗睺罗多尊者得法之后随处利生至室罗筏城金水河源见僧伽难提入定祖俟之七日方从定起祖问之云汝身定耶心定耶云身心俱定祖云身心俱定有何出入云虽有出入不失定相如金在井如金出井世相去来金体常寂祖云若金在井若金出井金无动静何有出入云言金动静何物出入言金出入金非动静祖云若金在井出者何金若金出井在者何物云金若出井在者非金金若在X井出者非物祖云此义不然云彼理非着祖云此义当堕云彼义不成祖云彼义不成我义成矣云我义虽成法非我故祖云我义巳成我无我故云我无我故复成何义祖云我无我故故成汝义云仁者师谁得是无我祖云我师迦那提婆证是无我僧伽难提以偈赞曰稽首提婆师而出于仁者仁者无我故我欲师仁者祖答以偈云我巳无我故汝须见我我汝若师我故知我非我我难提当下豁然即求剃度后付法眼而说偈云于法实无证不取亦不离法非有无相内外云何起十七祖僧伽难提尊者宝庄严王之子也因到山舍见一童子手提圆鑑直造祖前祖问汝几岁耶云我今百岁祖云汝年尚幼何言百岁非其理也云我不会理正百岁尔祖云汝善机耶云佛言若人生百岁不善诸佛机未若生一日而得决了之祖云汝手中物当何所表云诸佛大圆鑑内外无瑕翳两人同得见心眼皆相似遂投祖出家名伽耶舍多俾令给侍一日风吹殿角铃鸣祖问风鸣耶铃鸣耶云非风铃鸣我心鸣耳祖云心复谁乎云俱寂静故祖云善哉善哉继吾道者非子而谁即付法眼而说偈云心地本无生因地从缘起缘种不相妨华果亦复尔十八祖伽耶舍多尊者得法之后徧游诸国至大月氏国见一婆罗门舍祖将入门舍主鸠摩罗多问是何徒众祖云是佛徒众彼闻佛名心神悚然即X闭其户祖良久敲门彼云此舍无人祖云答无者谁彼闻语异开门延接投诚出家后付法眼而说偈云有种有心地因缘能发萌于缘不相碍当生生不生十九祖鸠摩罗多尊者为自在天继祖时至降生人间得法之后至中天竺国有阇夜多者问云我家素向三宝常萦疾苦隣舍旃陀所作如意彼何幸而我何辜祖云何足疑乎且善恶之报有三时焉凡人但见仁夭暴寿逆吉义凶便谓无因果虗罪福殊不知影响相随毫釐靡忒纵百千劫亦不磨灭时阇夜多得闻是语顿释所疑复告之云汝巳信三业而未明业从惑生惑因识有识依不觉不觉依心心本清净无生灭无造作无报应无胜负寂寂然灵灵然汝若入此法门可与诸佛同矣一切善恶有为无为皆如梦幻彼于言下顿悟无生后付法眼说偈云性上本无生为对求人说于法既无得何怀决不决二十祖阇夜多尊者祖于罗阅城广兴佛事敷演顿教法门彼有学众唯尚辩论有上首名婆修盘头一食不卧六时礼佛清净无欲为众所尊祖欲度之问彼众云此徧行头陀勤修梵行可得佛乎彼众云我师精进如是何故不得祖云汝师与道远矣设行苦行经于尘劫皆虗妄之本彼众云尊者蕴何德业而讥我师祖云我不求道亦不颠倒我不一食亦不杂食我不知足亦不贪欲心无所希名之曰道时徧行闻是语巳发无漏智祖须臾却问云适吾对众X挫仁者得无恼乎云我责躬悔过以来闻诸恶言如风如响况今获饮无上甘露返生热恼耶惟愿大士诲以妙道祖云汝久植德本当继吾宗后付法眼而说偈云言下合无生同于法界性若能如是解通达理事竟二十一祖婆修盘头尊者在胎遇记必为世灯生长苦行而证道果至那提国国王有子摩拏罗投祖出家得大神力顿悟心宗当绍祖位即付法眼而说偈云泡幻同无碍如何不了悟达法在其中非今亦非古二十二祖摩拏罗尊者舍王宫乐出家证道往月氏国有鹤勒那者问云龙子何聦鹤众何惑祖告其宿因心即开悟复云我今当修何业令此鹤众转得人身祖云佛有无上法宝展转相传今付于汝广度有情鹤众因此而得解脱后付法眼而说偈云心随万境转转处实能幽随流认得性无喜亦无忧二十三祖鹤勒那尊者生时天花散彩地布金钱收养王宫广现神变后至中印度有师子比丘问云我欲求道当何用心祖云汝欲求道无所用心云既无用心谁作佛事祖云汝若用心即非功德汝若无作即是佛事经云我所作功德而无我所故师子闻之顿入佛慧祖付法眼而说偈云认得心地时可说不思议了了无可得得时不说知二十四祖师子尊者祖至罽宾国问禅定达磨X达云仁者习定当何来此既至于此胡云习定云我虽来此心亦不乱定随人习岂在处所祖云仁者既来其定亦至既无处所岂在人习云定习人故非人习定我虽来此其定常习祖云人非习定定习人故当自来时其定谁习云如净明珠内外无翳定若通达必当如此祖云定若通达一似明珠今见仁者非珠之徒云珠既明彻内外悉定我心不乱犹若此净祖云其珠无内外仁者何能定秽物不动摇此定不是净彼闻此语心地朗然祖一日遇一长者引其子而问云此子名婆舍斯多当生便拳左手今虽长大而未能舒愿尊者示其宿因祖熟视之即索云可还我珠童子遽开拳奉珠众皆惊异祖云吾前报为僧赴西海龙王斋受衬珠付此童子婆舍斯多今还吾珠理固然矣长者舍其子出家得度祖将偿宿债预付心法而说偈云正说知见时知见即是心当心即知见知见即于今罽宾有二外道学诸幻术伪为释子盗入王宫事迹既败罽宾王怒破毁伽蓝仍自秉劒谓祖云师得蕴空否祖云巳得蕴空云离生死否祖云巳离生死云可施我头祖云身非我有岂况于头王即挥刃白乳涌丈余王之右臂寻亦堕地七日而终玄沙云大小师子尊者头也不会作得主雪窦云作家君王天然有在二十五祖婆舍斯多尊者母梦神劒觉而有孕X既诞遇师子尊者显发宿因密传心印适南天竺国中印度国王名迦胜设礼供养有外道号无我为王敬重深嫉祖来乃于王前谓祖云我与默论不假言说祖云孰知胜负云不争胜负但取其义祖云汝以何为义云以无心为义祖云汝既无心安得其义云我说无心当名非义祖云汝说无心当名非义我说非心当义非名云当义非名谁能辩义祖云汝名非义此名何名云为辩非义是名无名祖云名既非名义亦非义辩者是谁当辩何物如是往返五十九翻外道杜口信伏芭蕉云譬如象马𢤱戾难调加诸楚毒至于彻骨方乃调伏大阳延云蚌鹬相持死在渔人之手妙喜云尊者何用繁词待他道请师默论不假言说便云义堕了也祖因南天竺国太子不如密多投祖出家祖云汝求出家当为何事云我求出家当为佛事祖叹云太子智慧天至必诸圣降迹即垂纳受削发具戒付法眼藏而说偈云圣人说知见当境无非是我今悟真性无道亦无理二十六祖不如密多尊者舍太子位传法度生至东印度有婆罗门子街巷游行初无定止祖问之云汝行何速云师行何缓祖云汝今何姓云与师同姓祖云汝忆往事否云我念远劫与师同居祖云共为何事云师演摩诃般若我转甚深修多罗祖云今X日所谈深契宿因汝乃大势至菩萨也即度出家名般若多罗后付法眼而说偈云真性心地藏无头亦无尾应缘而化物方便唿为智二十七祖般若多罗尊者既得法巳适南印度香志国王崇奉佛乘尊重供养于祖施以无价宝珠王有三子祖以所受珠问三王子云此珠圆明有能及否第一第二王子皆云此珠七宝中尊固无逾矣第三王子菩提多罗云此是世宝未足为上于诸宝中法宝为上此是世光未足为上于诸光中智光为上此是世明未足为上于诸明中心明为上此珠光明不能自照要假智光而辩于此既辩此巳即知是珠既知是珠即明其宝若明其宝宝不自宝若辩其珠珠不自珠要假智珠以辩世珠宝不自宝要假智宝以明法宝然则师有其道其宝自现众生有道心宝亦然尊者叹其辩慧无能及矣祖复问于诸物中何物无相云于诸物中不起无相祖云于诸物中何物最高云于诸物中人我最高祖云于诸物中何物最大云于诸物中法性最大祖知是法器因受出家具戒付正法眼而说偈云心地生诸种因事复生理果满菩提圆花开世界起妙喜云说得道理好归依佛法僧二十八祖菩提达磨南天竺国王第三子也因珠辩义众所惊伏本国有二师一名佛大胜一名佛大光号二甘露门大胜之徒分为六宗一曰有相二X曰无相三曰定慧四曰戒行五曰无得六曰寂静各封巳解传化多众祖问有相宗云一切诸法何名实相众中有上首名萨婆罗答云于诸相中不互诸相是名实相祖云一切诸相而不互者若名实相当何定耶云于诸相中实无有定若定诸相何名为实祖云诸相不定便名实相汝今不定当何得之云我言不定不说诸相当说诸相其义亦然祖云汝言不定当为实相定不定故即非实相云定既不定即非实相知我非故不定不变祖云汝今不变何名实相巳变巳往其义亦然云不变当在在不在故故变实相以定其义祖云实相不变变即非实于有无中何名实相萨婆罗心知师玄解潜达以手指空云此是世间有相亦能空故当知此身得似此否祖云若解实相即见非相若了非相其色亦然当于色中不失色体于非相中不碍有故若如是解此名实相彼众闻巳心意朗然祖问无相宗云汝言无相当何证之彼众有波罗提者答云我明无相心不现故祖云汝心不现当何明之云我明无相心不取舍当于明时亦无当者祖云于诸有无心不取舍又无当者诸明无故彼云入佛三昧尚无所得何况无相而欲知之祖云相既不知谁云有无尚无所得何名三昧云我说不证证无所证非三昧故我说三昧祖云非三昧者何当名之汝既不证非证何证波罗提闻祖辩析即悟本心X祖问定慧宗云汝学定慧为一为二彼众有婆兰陀答云我此定慧非一非二祖云既非一二何名定慧云在定非定处慧非慧一即非一二亦非二祖云当一不一当二不二既非定慧约何定慧云不一不二定慧能知非定非慧亦复然矣祖云慧非定故然何知哉不一不二谁定谁慧婆兰陀闻巳心疑顿释祖问戒行宗云何者名戒云何名行当此戒行为一为二彼众有贤者答云一二二一皆彼所生依教无染名为戒行祖云汝言依教即是有染一二俱破何言依教此二违背不及于行内外非明何名为戒云我有内外彼巳知竟既得通达便是戒行若说违背俱是俱非言及清净即戒即行祖云俱是俱非何名清净既得通故何谈内外贤者闻之即自惭伏祖问无得宗云汝云无得无得何得既无所得亦无得得彼众有宝静者答云我说无得非无得得当说得得无得是得祖云既得不得得亦非得既云得得得得何得云见得非得非得是得若见不得名为得得祖云得既非得得得无得既无所得当何所得宝静闻之顿除疑网祖问寂静宗云何名寂静于诸法中谁静谁寂彼有导者答云此心不动是名为寂于法无染名之为静祖云本心不动要假寂静本来寂故何用寂静云诸法本空以空空故于彼空空故名寂静祖云空空巳空诸法亦尔寂静无相何静何寂彼导者闻祖指诲X豁然开悟既而六众咸归化被南天度无量众于是祖念缘熟行化时至俗姪异见王具大舟实以众宝送至海壖祖汎重溟三周寒暑达于南海抵广州实梁普通八年七月二十一日也剌史萧昂延接具表奏武帝帝遣使诏十月一日到金陵帝问朕自即位而来造寺写经度僧不可胜数有何功德祖云并无功德帝云何得无功德祖云此但人天小果如影随形虽有非实帝云如何是真功德祖云净智妙圆体自空寂如是功德不可以世求帝问如何是圣谛第一义祖云廓然无圣帝云对朕者谁祖云不识帝不领旨祖于是月十九日潜渡江北十一月二十二日届于洛阳当后魏孝明太和十年也寓止嵩山少林终日面壁而坐人谓之壁观婆罗门有僧神光者来参礼莫闻诲励光自惟曰古人求道敲骨取髓剌血济饥布发掩泥投崖饲虎古尚如此我又何人其年十二月初九日夜天大雪光立庭下迟明雪积过膝师悯而问之曰汝立雪中当何所求光垂泪云愿和尚开甘露门广度群品祖云诸佛无上妙道旷劫精勤能行难行能忍难忍岂以小德小智轻心慢心欲继真乘徒劳勤苦光闻祖语潜取利刀自断左臂置于祖前祖知是法器乃云诸佛求道为法忘躯汝今断臂吾前求亦可在遂与易名曰慧可仍与说法告之曰汝但外息诸缘内心无喘心如墻壁乃可入道慧可种种说心说性曾未契理忽一日契悟走告祖X云我巳息诸缘耳祖云莫成断灭否可云不断灭祖云以何为验可云了了常知故言之不可及祖云此是诸佛所传心体更勿疑也祖有安心法门云迷时人逐法解时法逐人解时识摄色迷时色摄识但有心分别计较自心现量者悉皆是梦若识心寂灭无一动念处是名正觉问云何自心现量答见一切法有有不自有自心计作有见一切法无无不自无自心计作无乃至一切法亦如是并是自心计作有自心计作无又若人造一切罪自见巳之法王即得解脱若从事上得解者气力壮从事中见法者即处处不失念从文字解者气力弱即事即法者深从汝种种运为跳踉颠蹶悉不出法界若以法界入法界即是痴人凡有施为皆不出法界心何以故心体是法界故问世间人种种学问云何不得道答由见巳故所以不得道巳者我也至人逢苦不忧遇乐不喜由不见巳故所以不知苦乐由亡巳故得至虗无巳尚自亡更有何物而不亡也问诸法既空阿谁修道答有阿谁须修道若无阿谁即不须修道阿谁者亦我也若无我者逢物不生是非是者我自是而物非是也非者我自非而物非非也即心无心是为通达佛道即物不起见是名达道逢物直达知其本源此人慧眼开智者任物不任巳即无取舍违顺愚人任巳不任物即有取舍违顺不见一物名为见道不行一物名为行道即一切处无处X即作处无作处无作法即见佛若见相时即一切处见鬼取相故堕地狱观法故得解脱若见忆想分别即受镬汤炉炭等事现见生死相若见法界性即涅槃性无忆想分别即是法界性心非色故非有用而不废故非无又用而常空故非有空而常用故非无期城大守杨衒之竭诚参扣乞示宗旨师说偈云亦不覩恶而生嫌亦不观善而劝措亦不舍智而近愚亦不抛迷而就悟达大道兮过量通佛心兮出度不与凡圣同躔超然名之曰祖祖将西返乃命门人云时将至矣汝等各言所得道副云如我所见不执文字不离文字而为道用祖云汝得吾皮尼总持云我之所解如庆喜见阿閦佛国一见更不再见祖云汝得吾肉道育云四大本空五阴非有而我见处实无一法可当情祖云汝得吾骨慧可礼三拜依位而立祖云汝得吾髓天衣怀云祖师与么说话无计较中飜成计较无途辙中却成途辙若教伊踏着德山临济门下免见九年冷坐被人唤作壁观胡僧直饶如是也未免殃及儿孙大阳延云且道更有一人出来得箇甚么乃云不得不得翠岩芝云二祖被他当面搽煳莫道髓皮也不曾摸着因甚却绍祖位祖顾慧可而告之云昔如来以正法眼分付摩诃大迦叶展转付嘱而至于我我今付汝汝当护持并授X汝袈裟以为法信各有所表可云请师指陈祖云内传法印以契证心外付袈裟以定宗旨后二百年止而不传法周沙界明道者多行道者少说理者多通理者少潜符密证千万有余听吾偈云吾本来兹土传法救迷情一花开五叶结果自然成祖于后魏太和十九年丙辰岁十月初五日端坐而逝十二月二十八日葬熊耳山后三年宋云使西域归遇祖于葱岭手携只履飘飘独行云问师今何往祖云西天去又谓云曰汝主巳厌世云茫然东迈暨复命明帝巳登遐矣孝庄即位云具表奏其事旨令发圹惟空棺只履存焉东土祖师二祖慧可大师师问达磨诸佛法印可得闻乎磨云诸佛法印不从人得师云我心未宁乞师安心磨云将心来与汝安师沉吟须臾云覔心了不可得磨云与汝安心竟芭蕉云金刚与泥人揩背白云端颂云终始覔心不可得寥寥不见少林人满庭旧雪重知泠鼻孔依前搭上唇师适北齐有一居士年逾四十诣前作礼云弟子身缠风恙请师忏罪师云将罪来与汝忏士良久云覔罪性了不可得师云与汝忏罪竟宜依佛法僧住居士云今见和尚巳知是僧何名佛法师云是心是佛是心是法佛法不二僧宝亦然居士云今日始知罪X性不在内不在外不在中间如其心然佛法无二也师深器之瑯瑘云犹欠作云何梵在师即授出家剃落易名僧璨付法说偈云本来缘有地因地种花生本来无有种花亦不曾生后于开皇十三年癸丑三月十六日示寂寿一百七岁三祖僧璨大师因沙弥道信来作礼云愿和尚乞与解脱法门师云谁缚汝云无人缚师云何更求解脱乎信于言下大悟服勤九载后付法眼而说偈云花种虽因地从地种花生若无人下种花地尽无生师于隋炀帝大业二年丙寅十月十五日为四众宣演法要讫于大树下合掌立终塔于本山四祖道信禅师河内司马氏子也师问三祖如何是古佛心祖云汝今是甚么心师云我今无心祖云汝既无心诸佛岂有耶师言下顿息疑情自兹摄心无𥧌脇不至席者六十年一日于蕲州黄梅县逢一童子骨相奇秀异乎常童师问之云子何姓云姓即有不是常姓师云是何姓云是佛性师云汝无姓耶云姓空故师默器之即受出家落发俾令给侍后付法眼而说偈云花种有生地因地花生生大缘与信合当生生不生师于高宗永徽辛亥岁九月四日安坐示寂寿七十二塔于本山X五祖弘忍大师蕲州黄梅人无父从母姓周氏得法之后居破头山有居士卢惠能来参师问汝自何来云岭南师云欲求何事云唯求作佛师云岭南人无佛性若为得佛云人有南北佛性岂然祖默异之乃呵云着槽厂去能入碓坊腰石舂米供众师将付法命门人呈偈见性者付焉有上首神秀大师作一偈书于廊壁间云身是菩提树心如明镜台时时勤拂拭莫遣惹尘埃师叹云若依此修行亦得胜果众皆诵之能闻乃问云诵者是何章句同学具述其事能云美则美矣了则未了同学呵云庸流何知发此狂言能云若不信愿以一偈和之同学相顾而笑能至深夜自执烛倩一童子于秀偈之侧书一偈云菩提本无树明镜亦非台本来无一物何处惹尘埃师知是能作心巳默之乃谓众云此偈亦未见性深夜潜召能入室嘱之云吾以无上微妙正法并所传袈裟用付于汝善自护持传付将来无令断绝听吾偈云有情来下种因地果还生无情既无种无性亦无生能跪受衣法云法既受巳衣付何人师云达磨初来人未之信故传衣以明得法之实今信心巳熟衣乃诤端止于汝身不复传也师付法后又四载上元二年告众云吾今事毕时可行矣遂安坐而寂俗寿七十有四塔于黄梅之东山六祖惠能大师辛州卢氏子得法之后晦迹于南海法性寺偶风飏剎幡有二僧对论一云风动一X云幡动往复曾未契理师云不是风动不是幡动仁者心动二僧悚然雪峯云祖师龙头虵尾好与二十棒太原孚侍立不觉咬齿峯云我恁么道也好与二十棒巴陵鉴云祖师道不是风动不是幡动既不是风幡向甚么处着有人与祖师作主出来与巴陵相见雪窦云风动幡动既是风幡向甚么处着有人与巴陵作主出来与雪窦相见保宁勇颂云荡荡一条官驿路晨昏曾不禁人行浑家不是不进步无柰当门荆棘生示众云诸善知识汝等各各静心听吾说法汝等诸人自心是佛更莫狐疑外无一物而能建立皆是本心生万种法故经云心生种种法生心灭种种法灭若欲成就种智须达一相三昧一行三昧若于一切处而不住相彼相中不生憎爱亦不取舍不念利益成坏等事安闲恬静虗融澹薄此名一相三昧若于一切处行住坐卧纯一直心不动道场真成净土名一行三昧若人具二三昧如地有种能含藏长养成就其实一相一行亦复如是我今说法犹如时雨溥润大地汝等佛性譬如种子遇兹沾洽悉皆发生承吾旨者决获菩提依吾行者定证妙果示众云吾有一物无头无尾无名无字无背无面诸人还识么时荷泽神会出云是诸法之本源乃神会之佛性师打一棒云这饶舌沙弥我唤作一物尚不X中岂况本源佛性此子向后设有把茆盖头也只成得箇知解宗徒法眼云古人受记人终是不错如今立知解为宗即荷泽也唐中宗遣内侍薛简诏祖祖辞疾不赴简云京师禅德皆云欲得会道必须坐禅习定若不因禅定而得解脱者未之有也未审如何师云道由心悟岂在坐也经云若见如来若坐若卧是行邪道何故无所从来亦无所去若无生灭是如来清净禅诸法空寂是如来清净坐究竟无证岂况坐耶简云弟子回京主上必问愿和尚指示心要传奏圣人及京城道学者譬如一灯然百千灯冥者皆明明明无尽师云道无明暗明暗是代谢之义明明无尽亦是有尽简云明论智慧暗况烦恼修道之人傥不以智慧照破烦恼无始生死凭何出离师云若以智慧照破烦恼者此是二乘见解羊鹿等机上智大根悉不如是简云如何是大乘见解师云明与无明凡夫见二智者了达其性无二无二之性即是实性实性者处凡愚而不减在贤圣而不增住烦恼而不乱居禅定而不寂不断不常不来不去不在中间及其内外不生不灭性相如如常住不迁名之曰道简云师说不生不灭何异外道师云外道所说不生不灭将灭止生以生显灭灭犹不灭生说无生我说不生不灭者本自无生今亦无灭所以不同外道欲知心要但一切善恶都X莫思量自然得入清净心体湛然常寂妙用恒沙简蒙指教豁然大悟礼辞还阙奏师语诏赐袈裟绢帛宝钵以谢僧问黄梅意旨甚么人得师云会佛法人得僧云和尚得否师云我不得僧云和尚为甚么不得师云我不会佛法师于先天元年告众云吾受忍大师衣法今为汝说汝等性根纯熟决定不疑堪任大事听吾偈云心地含诸种溥雨悉皆萌顿悟花情巳菩提果自成复云其法无二其心亦然其道清净亦无诸相汝等慎勿观静及空其心此心本净无可取舍各自努力师于先天二年七月一日谓门人云吾欲归辛州汝等速理舟楫时大众哀慕乞师且住师云诸佛出现犹示涅槃有来必去理固常然吾此形骸归必有所众云师从此去早晚却回师云叶落归根来时无口法云秀云非但来时无口去时亦无鼻孔众复问师之法眼何人传授师云有道者得无心者通遂归辛州国恩寺沐浴跏趺顺寂即其年八月三日也俗寿七十六归塔于韶州宝林勑谥大鑑禅师四祖道信大师旁出法嗣金陵牛头山法融禅师四祖远观气象躬自寻访见师端坐自若祖问儞在此作甚么师云观心祖云观者何人心是何物师不能加答祖于宴坐石上书一佛字师悚然不敢坐祖问只这里别有住处师X云后有小菴子遂引祖至菴前唯有虎狼异兽祖以手指作怕势师云犹有这箇在祖云这箇是甚么师于言下有省乃稽首请说真要祖云夫百千法门同归方寸河沙妙德总在心源一切戒门定门慧门神通变化悉自具足不离汝心一切烦恼业障本来空寂一切因果皆如梦幻无三界可出无菩提可求人与非人性相平等大道虗旷绝思绝虑如是之法今汝巳得更无少欠与佛何殊更无别法汝但任心自在莫作观行亦莫澄心莫起贪嗔莫怀愁虑荡荡无碍任意纵横不作诸善不作诸恶行住坐卧触目遇缘总是佛之妙用快乐无忧故名为佛师云心既具足何者是佛何者是心祖云非心不问佛问佛非不心师云既不作观行于境起时如何对治祖云境缘无好丑好丑起于心心若不强名妄情从何起妄情既不起真心任徧知汝但随心自在无复对治即名常住法身无有变异吾授璨大师顿教法门今付于汝后有五人绍汝玄化邑宰萧元善问恰恰用心时若为安稳好师云恰恰用心时恰恰无心用曲谈名相劳直说无烦重无心恰恰用常用恰恰无欲识无心处不与有心殊牛头第二世金陵牛头山法融禅师法嗣金陵牛头智岩禅师曲阿华氏子初为隋郎将累有战功后乞出家入舒州皖公山从宝月禅师为X弟子甞在谷中入定山水瀑涨师怡然不动其水自退有昔同军者二人访师既相见谓师云郎将狂邪何为住此师云我狂欲惺君狂正发嗜色淫声贪荣冒宠流转生死何由自出二人感悟而去师后谒融禅师发明大事融谓师云吾授信大师真诀所得俱忘设有一法过于涅槃吾说亦如梦幻夫一尘飞而翳天一芥堕而覆地汝今巳过此见吾复何云牛头三世四世无机缘牛头第五世金陵牛头法威禅师法嗣润州鹤林玄素禅师本郡延陵马氏子有僧敲门师云谁僧云是僧师云莫道是僧佛来也不着僧云为甚么不着师云无栖泊处鼓山永云鹤林只解把定封疆不能随高就下山僧即不然方丈门八字打开了也僧来佛来了无𦊱碍何故如此家无小使不成君子宣州安国玄挺禅师初参五祖忍禅师侍立次有讲华严僧问五祖真性缘起其义云何祖默然师遽云大德正兴一念问时是真性缘起其僧言下大悟妙喜云未兴一念问时不可无缘起也时有僧云未兴一念问时唤甚么作缘起妙喜云我也只要儞恁么道僧问南宗自何而立师云正宗无南北X舒州天柱山崇慧禅师彭州陈氏子僧问达磨未来此土还有佛法也无师云未来即且致即今事作么生云某甲不会乞师指示师云万古长空一朝风月又云会么云不会师云自巳分上作么生干他达磨来与未来作么生他家大似卖卜汉相似见汝不会为汝锥破卦文才生吉凶尽在汝分上一切自看时有僧问如何是解卜底人师云汝才出门时便不中也僧问如何是天柱家风师云时有白云来闭户更无风月四山流问宗门中事请师举唱师云石牛长吼真空外木马嘶时月隐山金陵牛头第六世金陵牛头慧忠禅师法嗣天台佛窟岩惟则禅师京兆孙氏子示众云天地无物也我无物也然未甞无物斯则圣人如影百年如梦孰为生死哉至人以是独照能为万物之主吾知之矣汝知之乎僧问如是那罗延箭师云中的也润州鹤林玄素禅师法嗣杭州径山道钦禅师苏州崑山朱氏子唐代宗诏师至阙下亲加礼敬一日师在大内见帝来乃起立帝云师何以起师云檀越何得向四威仪中见贫道也马大师令人送书到师开缄见一圆相索笔就圆相X中着一点却封回后忠国师闻云钦师犹被马祖惑雪窦云径山被惑且置若呈似忠国师别作箇甚么伎俩免被惑去有老宿云当时坐却便休又有道但与划破若恁么只是不识羞敢谓天下老师各具金刚眼睛广作神通变化还免得么雪窦见处也要诸方共知只这马师画出早自惑了也马大师令智藏问十二时中以何为境师云待汝回去时有信藏云只今便回去师云传语马大师却须问取曹谿崔赵公问弟子今欲出家得否师云出家乃大丈夫事非将相之所能为公于是有省僧问如何是道师云山上有鲤鱼水里有蓬尘问如何是祖师西来意师云汝问不当云如何得当去师云待吾灭后向汝道金陵牛头第七世天台佛窟岩惟则禅师法嗣天台云居智禅师有僧继宗问见性成佛其义云何师云清净之性本来湛然无有动摇不属有无净秽长短取舍体自翛然如是明见乃名见性性即佛佛即性故云见性成佛僧云性既清净不属有无因何有见师云见无所见僧云既无所见何更有见师云见处亦无僧云如是见时是谁之见师云无X有能见者僧云究竟其理如何师云汝知否妄计为有即有能所乃得名迷随见生解便堕生死明见之人即不然终日见而未甞见求其见处体相不可得能所俱绝名为见性僧云此性徧一切处否师云无处不徧僧云凡夫具否师云尚言无处不徧岂有凡夫而不具乎僧云因何诸佛菩萨不被所拘凡夫独萦于苦何曾得徧师云凡夫于染净性中计有能所即堕生死诸佛大士善知清净性中不属有无即能所不立僧云若如是说即有能了不了人师云了尚不可得岂有能了人乎僧云至理如何师云我以要言之汝即应念清净性中无有凡圣亦无了不了人凡之与圣二俱是名若随名生解即堕生死若知假名不实即无有当名者又云此是极究竟处若云我能了彼不能了即是大病见有净秽凡圣亦是大病作无凡圣解又属拨无因果见有清净性可栖止亦是大病作不栖止解亦是大病然清净性中虽无动摇具不坏方便应用及兴慈运悲如是兴运之处即全清净之性可谓见性成佛矣继宗得闻是语踊跃作礼而谢杭州径山道钦禅师法嗣杭州鹊巢道林禅师福州福清翁氏子卜居钱增西湖有宫使会通者因韬光禅师勉令谒师通云弟子素持斋戒不愿为官志慕出家愿和尚受与僧相师云今时为僧鲜能精苦行多浮滥通云本净非X琢磨元明不随照师云汝若了净智妙圆体自空寂即真出家何假外求汝当为在家菩萨施戒俱修如谢灵运之俦也通云然虽如此于事何益傥垂摄受誓遵师教师遂与剃度会通一日取辞师问汝欲何往通云某甲为佛法出家和尚不垂慈诲往诸方学佛法去师云若是佛法老僧此间亦有少许通云如何是和尚此间佛法师于身上拈起布毛吹之通于是有省大沩秀云可惜这僧认地口头声色殊不知自巳光明盖天盖地妙喜云大沩恁么批判也未梦见鸟窠在白侍郎居易守杭谒师问云禅师住处甚危崄师云太守危崄尤甚白云弟子位镇江山何危崄之有师云薪火交煎性识不停得非崄乎又问如何是佛法大意师云诸恶莫作众善奉行白云三岁孩儿也解恁么道师云三藏孩儿虽道得八十老人行不得白遂作礼而谢联灯会要卷第二X联灯会要X卍XXX联灯会要卷第三住泉州崇福禅寺嗣祖比丘悟明集五祖弘忍大师旁出法嗣北宗神秀大师开封尉氏子示众云一切佛法自心本有将心外求舍父逃走嵩山惠安国师荆州枝江卫氏子有僧坦然怀让问如何是祖师西来意师云何不问自巳意云如何是自巳意师云当观密作用云如何是密作用师以目开合示之坦然言下知归让即谒曹谿武后问师甲子多少师云不记后云何得不记师云生死之身其若循环环无起尽焉用记为况此心流注中间无间见沤起灭者乃妄想尔从初识至动相灭时亦只如此何年月日而可记乎后闻加敬师享寿一百二十八袁州蒙山道明禅师鄱阳陈宣帝之裔也因与数十人趂卢行者至大庾岭能见师来掷衣钵于盘石上云此衣表信可力争耶任汝将去师举之如山不动踟蹰悚慄乃云我来求法非为衣也愿行者开示能云不思善不思恶正恁么时阿那箇是明上座本来面目明于言下开悟徧体汗流作礼问云上来密语密意外还更有意旨否能云我今与汝说者即非密也汝若返照自巳面目密却在汝边明云某甲在黄梅随众实未省自巳面目今蒙指授入处如人饮水冷煖自知今行者即某甲师也能云若如是吾X与汝同师黄梅善自护持北宗神秀大师法嗣兖州降魔藏禅师赵郡王氏子也秀问汝名降魔此无山精木怪汝飜作魔耶师云有佛有魔秀云汝若是魔必住不思议境界师云是佛亦空何境界之有嵩山惠安国师法嗣嵩山破灶堕禅师不称名氏山坞有庙甚灵殿中唯破灶一所乡民祭祀不辍师入其庙以拄杖敲灶三下云汝本泥土塼瓦合成灵从何来圣从何起恁么烹宰物命又敲三下灶乃倾堕师云破也堕也破也堕也须臾有一青衣峩冠设拜师前师问汝是何人神云我本此庙灶神久受业报今蒙和尚为说无生法忍得脱此处今生天上特来致谢师云是汝本有之性非吾强言神再拜而没少选侍僧问云某等久侍和尚不蒙示诲灶神得何径旨便得生天师云我只向伊道儞本泥土塼瓦合成别也无道理为他侍僧无语师云会么僧云不会师云本有之性为甚么不会侍僧俱作礼师云破也堕也破也堕也侍僧于此有省后义豊禅师举似安国师安叹云此子会尽物我一如可谓如朗月处空无不见者难究伊语脉僧问如何是大修行底人师云檐枷带锁云如何是大作业底人师云修禅入定云乞师指示师云汝问X我恶恶不从善汝问我善善不从恶良久云会么云不会师云恶人无善念善人无恶心所以道善恶如浮云起灭俱无处其僧言下大悟牛头有僧来师问来自何人法会僧叉手近前绕师一匝而出师云牛头会下不可有此人僧回师上肩叉手而立师云果然果然僧却问应物不由他时如何师云争得不由他僧云恁么则顺正归源去也师云归源何顺僧云若非和尚几错招𠎝师云犹是未见四祖时道理见后道将一句来僧绕绳床一匝而出师云顺正之道今古如然嵩山元珪禅师伊阙李氏子印心于安国师遂卜庐于岳之庞坞一日有异人峩冠袴褶而至从者极多轻步舒徐称谒大师师覩其形貌奇伟非常乃谕之曰善来仁者胡为而至彼云师宁识我耶师云吾观佛与众生等吾一目之岂分别耶彼云我岳神也能生死于人安得一目我哉师云吾本不生汝安能死吾视身与空等视吾与汝等汝能坏空与汝乎苟能坏空与汝则吾不生不灭也汝尚不能如是又焉能生死吾耶神稽首云我亦聪明正直于余神讵知师有广大之智辩乎愿受以正戒令我度世师云汝既乞戒即既戒也所以者何戒外无戒又何戒哉神云此理也吾闻茫昧止求师戒我身为弟子师即为张座秉炉正几云付汝五戒若能奉持即应云能不能则云否神云谨授教师云汝能不婬乎云我亦X娶也师云非谓此也谓无罗欲也云能师云汝能不盗乎云何乏我也焉有盗取哉师云非谓此也谓飨而福淫不恭而祸善也云能师云汝能不杀乎云实司其柄焉曰不杀师云非谓此也谓有滥误疑混也云能师云汝能不妄乎云吾正直焉有妄乎师云非谓此也谓先后不合天心也云能师云汝不遭酒败乎云能师云如上是为佛戒也又言以有心奉持而无心拘执有心为物而无心想身能如是则先天地生而不为精后天地死而不为老终日变化而不为动毕竟寂默而不为休悟此则虽娶非妻也虽飨非取也虽柄非权也虽作非故也虽醉非惛也若能无心于万物则罗欲不为婬福淫祸善不为盗滥误疑混不为杀先后违天不为妄惛荒颠倒不为醉是谓无心也无心则无戒无戒则无心无佛无众生无汝乃无我孰为戒哉神云我神通亚佛师云汝神通十句五能五不能佛则十句七能三不能神悚然避席跪启云可得闻乎师云汝能戾上帝东天行而西七曜乎云不能师云汝能夺地祇融五岳而结四海乎云不能师云是谓五不能也佛能空一切相成万法智而不能即灭定业佛能知群有性穷一劫事而不能化导无缘佛能度无量有情而不能尽众生界是谓三不能也定业亦不坚久无缘亦是一期众生界本无增减且无一人能主其法有主无法是谓无法无法无主是谓无心如我解佛亦无神通也但能以X无心通达一切法尔神云我诚浅昧未闻空义师所受戒我当奉行今愿报慈德效我所能师云吾观身无物观法无常块然更有何欲耶神云师必命我为世间事展我小神功使巳发心初发心未发心不信心必信心五等人目我神踪知有佛有神有能有不能有自然有非自然者师云无为是无为是神云佛亦使神护法师宁隳叛佛耶愿随意垂诲师不得巳而言曰东岩寺之障莽然无树北󳪫有之而背非屏拥汝能移北树于东岭乎神云巳闻命矣然昏夜必有喧动愿师无骇作礼辞去师门送且观之见仪卫逶迤如王者之状岚霭烟霞纷纶间错幢幡环珮凌空隐没焉其夕果有暴风吼雷奔云掣电栋宇摇荡宿鸟声喧师谓众云无怖无怖神与我契矣诘旦和霁则北岩松栝尽移东岭森然行植师谓其徒曰吾没后无令外知若为口实人将妖我五祖旁出第三世嵩山普寂禅师法嗣终南山惟政禅师平原周氏子因唐文宗好嗜蛤蜊㳂海官吏递进亦劳一日御馔中有擘不张者帝以为异焚香祷之乃开见菩萨形梵相具足即贮以金粟檀香匣覆以美锦赐兴善寺令众僧瞻礼因问群臣此何祥也或言太一山有惟政禅师深明佛法乞诏问之帝诏师问其事师云臣闻物无虗应此乃启陛下信心耳故契经云应以此身得度者即现X此身而为说法帝云菩萨身巳现且未闻说法师云陛下覩此为常耶非常耶为信耶非信耶帝云希奇之事朕深信焉师云陛下巳闻说法竟皇情大悦得未曾有遂勑天下寺舍各立观音像五祖旁出第四世益州无相禅师法嗣益州保唐无住禅师唐相国杜鸿渐问弟子闻金和尚说无忆无念莫妄三句法门是否师云然公云此三句是一是三师云无忆名戒无念名定莫妄名慧一心不生具戒定慧非一非三也公云后妄字莫是从心之亡乎师云从女者是也公云有据否师云法句经云若起精进心是妄非精进若能心不妄精进无有涯公闻疑情盪然公又问师还以三句示人否师云初心学人还令息念澄停识浪水清影现悟无念体寂灭现前无念亦不立也于时庭树鵶鸣公问云师闻否师云闻鵶去巳公又问师闻否师云闻公云鵶去无声云何言闻师乃普告大众云佛世难值正法难闻各各谛听开无有闻非关闻性本来不生云何有灭有声之时是声尘自生无声之时是声尘自灭而此闻性不随声生不随声灭悟此闻性即免声尘之所转当知闻无生灭闻无去来公与僚属大众作礼又问云何不生云何不灭云何解脱师云见境心不起名不生不生即不灭既无生灭即不被前尘所缚当处解脱公云X何为识心见性师云一切学道人随念流浪盖为不识真心真心者念生亦不顺生念灭亦不依寂不来不去不定不乱不取不舍不沉不浮无为无相活鱍鱍平常自在此心体毕竟不可得无可知觉触目皆如无非见性也六祖惠能禅师法嗣西天崛多三藏天竺人也得法之后游五台遇一僧结庵静坐师问汝孤坐何为云观静师云观者何人静者何物僧作礼问此理如何师云何不自观自静僧茫然师云汝出谁门云神秀大师师云我西天异道最下种不堕此见兀然空坐于道何益僧乃问云师所师者何人师云我师六祖汝何不往曹溪决其真要其僧礼谢寻往曹谿韶州法海禅师曲江人也师问六祖云即心即佛愿垂指谕祖云前念不生即心后念不续即佛成一切相即心离一切相即佛吾若具说穷劫不尽听吾偈云即心名惠即佛乃定定惠等持意中清净悟此法门由汝习性用本无生双修是正师于言下大悟以偈赞曰即心元是佛不悟而自屈我知定惠因双修离诸物温州永嘉真觉大师本郡戴氏子少习经论深造阃域因看维摩经发明心地偶玄䇿禅师相访与师剧谈出言暗合诸祖䇿惊云仁者得法师谁耶师云我听方等经论各有师承后于维摩经悟佛心宗X未有证明者䇿云威音王巳前即得威音王巳后无师自悟尽是天然外道师云愿仁者为我证据策云我言轻曹溪有六祖大师四方云集并是受法者率师同往曹溪师到曹溪绕绳床三匝振钖一下卓然而立祖云夫沙门者具三千威仪八万细行大德何方而来生大我慢师云生死事大无常迅速祖云何不体取无生了无速乎师云体即无生了本无速祖云如是如是师遂具威仪作礼须臾告辞祖云返太速乎师云本自非动岂有速耶祖云谁知非动师云仁者强生分别祖云子甚得无生之意师云无生岂有意耶祖云无意谁当分别师云分别亦非意祖云善哉善哉少留一宿雪窦举至生大我慢处便喝乃云当时若下得这一喝免见龙头虵尾又举至卓然而立处代祖师云未到曹溪时与汝三十棒了也司空山本净禅师绛别张氏子僧问如何是道师云无心是道云道因心有何得言无心是道师云道本无名因心名道心名若有道不虗然穷心既无道凭何立二俱虗妄总是假名云见有身心是道巳否师云山僧身心本来是道云适言无心是道今又言身心本来是道岂不相违耶师云无心是道心泯道无心道一如故言无心是道身心本来是道道亦本是身心身心本既是无道亦穷源何有僧云观禅X师形质甚小却会此理师云大德只见山僧相不见山僧无相见相者是大德所见经云凡所有相皆是虗妄若见诸相非相即见其道若以相为实穷劫不能见道云诸师于相上说无相师云净名云四大无主身亦无我无我所见与道相应大德若以四大有主是我若有我见穷劫不会道也示以偈云四大无主复如水遇曲逢直无彼此净秽两处不生心壅决何曾有二意触境但似水无心在世纵横有何事志明禅师问若言无心是道瓦砾无心亦应是道又云身心本来是道四生十类皆有身心亦应是道师云大德若作见闻觉知解会与道悬殊即是求见闻觉知者非是求道经云无眼耳鼻舌身意六根尚无见闻觉知从何而立穷本不有何处存心焉得不同草木瓦砾志明杜口师复示以偈云见闻觉知无障碍声香味触常三昧如鸟空中只么飞无取无舍无憎爱若于应处本无心方得名为观自在有真禅师问道既无心佛有心否佛之与道是一是二师云不一不二云佛度众生为有心故道不度人为无心故何得无二师云若言佛度众生道无度者此是大德妄生二见如山僧即不然佛是虗名道亦妄立二俱不实总是假名一假之中如何分二云佛之与道从是假名当立名时是谁为立若有三者云何言无师云佛之与道因心而立推穷立心心亦是无心既是无即悟二俱不实知如梦幻即悟本空强X立佛道二名此是二乘人见解乃说无修无证偈云见道方修道不见复何修道性如虗空虗空何所修徧观修道者拨火覔浮沤但看弄傀儡线断一时休法空禅师问佛之与道俱是假名十二分教亦应不实何以从前尊宿皆言修道师云错会经意道本无修大德强修道本无作大德强作道本无事强生多事道本无知于中强知如此见解与道相违从前尊宿不应如是自是大德不会请思之复示以偈云道体本无修不修自合道若起修道心此人不会道弃却一真性却入閙浩浩若逢达道人第一莫向道婺州玄䇿禅师金华人也游方届于河朔闻智隍禅师谒五祖自谓巳得正受庵居长坐积二十年师知其所得未真造庵问云汝在此作甚么云入定师云汝言入定为有心入耶无心入耶若无心入者一切无情草木瓦石应合得定若有心入者一切有情含识之流亦应得定隍云我正入定时不见有有无之心师云不见有有无之心即是常定何有出入若有出入即非大定隍无对良久问云师嗣谁耶师云我师曹溪六祖隍云六祖以何为禅定师云我师所说妙湛圆寂体用如如五阴本空六尘非有不出不入不定不乱禅性无住离住禅寂禅性无生离生禅想心如虗空亦无虗空之量隍闻是说经往曹溪谒六祖祖问仁者何来隍具述前缘祖叹云诚如䇿所言祖闵其远来遂垂开决于是大悟二十年所得X心都无影响其夜河北士庶闻空中有声云隍禅师今日得道复归河北开化四众实师之力也荷泽神会禅师襄阳高氏子也师谒六祖祖问知识远来艰辛还将得本来么若有本即合识主试道看师云以无住为本见即是主祖云这沙弥争合取次语话便打师即服勤给侍师访青原思思问甚处来师云曹溪来思云曹溪意旨如何师振身而立思云犹带瓦砾在师云和尚莫有真金与人么思云设有汝向甚么处着翠岩芝云真金瓦砾错下名言如今唤作甚么师一日乡信报父母俱亡师入僧堂白槌云父母俱丧请大众念摩诃般若波罗密多大众拟念师遽白槌云劳烦大众即散去僧问无念法还具有无否师云不言有无云恁么时作么生师云亦无恁么时犹如明镜若不对像终不见像若见无物乃是真见信州智常禅师本州贵溪人也谒六祖祖问甚么处来欲求何事云学人近往白峯山礼大通禅师蒙示见性成佛之义未决狐疑伏望和尚慈悲指示祖云彼有何言句汝试举看吾为汝证明常云某甲到彼凡经三月不蒙开示为法切故独造方丈作礼请问如何是某甲本心本性彼云汝见虗空否某甲云见彼云汝见虗空有相皃否某甲云虗空无形有何相貌彼云汝之本性犹如虗空观自性了无一物X可见是名正见了无一物可知是名真知无有青黄长短但见本源清净觉体圆明即名见性成佛亦名极乐世界亦名如来知见学人虽闻此说犹未决了乞和尚指诲令无凝滞祖云彼之所示犹存见知令汝不了吾今示汝一偈云不见一法存无见大似浮云遮日面不知一法守空知还如太虗生闪电此之知见瞥然兴错认何曾解方便汝今一念自知非自巳灵光常显现常闻偈心意豁然述偈云无端起知见着相求菩提情存一念悟宁越昔时迷自性觉源体随照枉迁流不入祖师室茫然趣两头寿州智通禅师本郡安丰人也看楞伽经千余徧而不会三身四智礼六祖求解其义祖云三身者清净法身汝之性也圆满报身汝之智也千百亿化身汝之行也若离本性别说三身即名有身无智若悟三身无有自性即名四智菩提听吾偈曰自性具三身发明成四智不离见闻缘超然登十地吾今为汝说谛信本无疑莫学驰求者终日说菩提通云四智之义可得闻乎祖云既会三身便明四智何更问耶若离三身别谈四智此名有智无身也即此有智还成无智复说偈云大圆镜智性清净平等性智心无病妙观察智见非功成所作智同圆镜五八六七果因转但用名言无实性若于转处不留情繁兴永处那伽定通礼谢以偈赞云三身元我体四智本心明身智融无碍应物任随形起修皆妄动守住匪真X精妙旨因师说终忘染污名洪州法达禅师师礼六祖头不至地祖呵云礼不投地何如不礼汝心中必有一物蕴习何事耶云某甲念法华经巳及三千部祖云汝若念至万部得其经意不以为胜则与吾偕行汝今负此事业都不知过听吾偈曰体本折慢幢头奚不至地有我罪即生亡功福无比祖又问汝名甚么云名法达祖云汝名法达何曾达法复说偈曰汝今名法达勤诵未休歇空诵但循声明心号菩萨汝今有缘故吾今为汝说但信佛无言莲花从口发师闻偈悔过云而今而后当谦恭一切惟愿和尚大慈略说经中义理祖云汝念此经以何为宗师云学人愚钝但依文诵念岂知宗趣祖云汝试为吾诵一徧吾当为汝解说师即高声念至方便品祖云止止此经元来以因缘出世为宗纵有多种譬喻亦无越于此何者因缘惟一大事一大事即佛知见也汝慎勿错解经意见他道开示悟入自是佛之知见我辈无分若作此解乃是谤经毁佛也彼既是佛巳具知见何用更开汝今当信佛知见者只汝自心更无别体盖为一切众生自蔽光明贪爱尘境外缘内扰甘受驱驰便劳他从三昧起种种苦口劝令寝息莫向外求与佛无二故云开佛知见汝但劳劳执念谓为功课者何异𤛆牛爱尾也师云若然者但得解义不劳诵经耶祖云经有何过岂障汝念只为迷悟在人损益由汝听吾偈云心X迷法华转心悟转法华诵久不明巳与义作雠家无念念即正有念念成邪有无俱不计长御白牛车师闻偈再启云经云诸大声闻乃至菩萨皆尽思度量尚不能测于佛智今令凡夫但悟本心便名佛之知见自非上根未免疑谤又经说三车大牛之车与白牛车如何区别愿和尚再垂开示祖云经意分明汝自迷背诸三乘人不能测佛智者患在度量也饶伊尽思共推转加悬远佛本为凡夫说不为佛说此理若不肯信者从他退席殊不知坐却白牛车更于门外覔三车况经文明向汝道无二亦无三汝何不省三车是假为昔时故一乘是实为今时故只教儞去假归实皈实之后实亦无名应知所有珍财尽属于汝由汝受用更不作父想亦不作子想亦无用想是名持法华经从劫至劫手不释卷从昼至夜无不念时也师蒙启发踊跃欢喜以偈赞曰经诵三千部曹溪一句亡未明出世旨宁歇累生狂羊鹿牛权设初中后善扬谁知火宅内元是法中王祖云汝今后方可名为念经僧也江西志彻禅师名行昌少任侠自南北分化二宗主虽亡彼此而徒侣竟起爱憎北宗门人自立秀为第六祖而忌能大师传衣为天下闻祖预知其事即置金十两于方丈时行昌受北宗门人所嘱怀刃入祖室将欲加害祖伸颈而就行昌挥刃者三都无所损祖云正剑不邪邪剑不正只负汝金不负汝命X行昌惊仆久而方苏哀求悔过即愿出家祖遂与金云汝且去恐徒众翻害于汝他日可易形而来吾当摄受行昌禀旨宵遁投僧出家具戒精进一日忆祖之言远来礼觐祖云吾久念汝汝来何晚云昨蒙和尚舍罪今虽出家苦行终难报于深恩其唯传法度生乎弟子曾覧涅槃经未晓常无常义乞和尚慈悲略为解说祖云无常者即佛性也有常者即善恶一切诸法分别心也云和尚所说大违经文祖云吾传佛心宗安敢违于佛经云经说佛性是常和尚却言无常善恶诸法乃至菩提心皆是无常和尚却言是常此即相违令学人转加疑惑祖云涅槃经吾昔听尼无尽藏诵一徧便为讲说无一字一义不合经文乃至为汝终无二说云学人识量浅昧愿和尚委曲开示祖云汝知否佛性若常更说甚么善恶诸法乃至穷劫无有一人发菩提心者故吾说无常正是佛说真常之道也又一切诸法若无常者即物物皆有自性容受生死而真常有不徧之处故吾说常者正佛说真无常义也佛此为凡夫外道执于邪常诸二乘人于常计无常共成八倒故于涅槃了义教中破彼偏见而显说真常真乐真我真净汝今依言背义以断灭无常及确定死常而错会佛之圆妙最后微言纵覧千徧有何所益行昌忽如醉醒乃说偈曰因守无常心佛说有常性不知方便者如春池拾砾我今不施功佛性而见前非师相授与我亦无所得祖X云汝今彻也宜名志彻礼谢而去吉州志诚禅师本州太和人也初参神秀秀之徒讥能大师不识一字有何所长秀云他得无师智深悟上乘吾不如也五祖亲付衣法岂徒然哉吾恨不能远去亲近虗受国恩汝等诸人无滞于此可往曹溪质疑他日皈来还为吾说师闻此语辞往曹溪随众参请不言来处祖告众云今有盗法之人潜在此会师出作礼具陈其事祖云汝师若为示徒云常指教大众令住心观静长坐不卧祖云住心观静是病非禅长坐拘身于理何益听吾偈云生来坐不卧死去卧不坐元是臭骨头何为立功过师云未审大师以何法示人祖云吾若言有法与人即为诳汝但且随方解缚假名三昧听吾偈曰一切无心自性戒一切无碍自性惠不增不退自金刚身去身来本三昧师闻偈悔谢呈偈云五蕴幻身幻何究竟回趣真如法还不净祖然之寻还玉泉广州志通禅师南海人也初参六祖问云学人自出家览涅槃经仅十余载未明大意愿和尚垂诲祖云汝何处未了云诸行无常是生灭法生灭灭巳寂灭为乐于此疑惑祖云汝作么生疑云一切众生皆有二身谓色身法身也色身无常有生有灭法身有常无知无觉经云生灭灭巳寂灭为乐者未审何身寂灭何身受乐若色身者色身灭时四大分散全然是苦苦不可言乐若法身寂灭即同草木瓦石谁X当受乐又法性是生灭之体五蕴是生灭之用一体五用生灭是常生则从体起用灭则摄用皈体若听更生则有情之类不断不灭若不听更生则永皈寂灭同于无情之物如是则一切诸法被涅槃之所禁伏尚不得生何乐之有祖云汝是释子何习外道断常邪见而议最上乘法据汝所解色身外别有法身离生灭求于寂灭又推涅槃常乐言有身受者斯乃报吝生死耽着世乐汝今当知佛为一切迷人认五蕴和合为自体相分别一切法为外尘相好生恶死念念迁流不知梦幻虗假枉受轮回以常乐涅槃飜为苦相终日驰求佛悯此故乃示涅柈真乐剎那无有生相剎那无有灭相更无生灭可灭是则寂灭现前当现前时亦无现前之量乃谓常乐此乐无有受者无不受者岂有一体五用之名何况更言涅柈禁伏诸法令永不生斯乃谤佛毁法听吾偈曰无上大涅槃圆明常寂照凡愚谓之死外道执为断诸求二乘人目以为无作尽属情所计六十二见本妄立虗假名何为真实义唯有过量人通达无取舍以知五蕴法及以蕴中我外见众色像一一音声相平等如梦幻不起圣凡见不作涅槃解二边三际断常应诸根用而不起用想分别一切法不起分别想劫火烧海底风鼓山相击真常寂灭乐涅柈相如是吾今强言说令汝舍邪见汝勿随言解许汝知少分师闻偈踊跃作礼而退X西京光宅惠忠国师越州诸暨冉氏子初参六祖而顿悟心宗也示众云禅宗学者应遵佛语一乘了义契自心源不了义者互不相许如师子身中虫夫为人师若涉名利别开异端则自他何益如世大匠斤斧不伤其手香象所负非驴所堪示众云青萝夤缘直上寒松之顶白云淡泞出没太虗之中万法本闲而人自閙黄龙南举了云閙箇甚么咄雪窦云国师走入露柱里去也见么见么良久云出头便死师问僧何方而来云南方来师云南方有何知识云知识颇多师云如何示徒云彼方知识直下示人即心是佛佛是觉义汝今悉具见闻觉知之性此性善能扬眉瞬目去来动静徧于身中挃头头知挃脚脚知故名正徧知离此之外更无别佛此身即有生灭心性无始以来未曾生灭生灭者如龙换骨如虵脱皮如人出故宅身是无常其性常也南方所说大约如此师云若然者与彼先尼外道无有差别彼云我此身此性能知痛痒身坏之时神则出去如舍被烧舍主出去舍即无常舍主即常矣审如此者邪正莫辨孰为是乎吾比游方多见此色近尤盛矣聚却三五百众目视云汉云是南方宗旨把他坛经改换添糅鄙谈削除圣意惑乱后徒岂成言教苦哉吾宗丧矣若以见闻觉知是佛性者净名不应云法离见闻X觉知若行见闻觉知是则见闻觉知非求法也僧又问法华了义开佛知见此复若为师云他云开佛知见尚不言菩萨二乘岂经众生痴倒便同佛之知见耶僧又问阿那箇是佛心师云墻壁瓦砾是云与经文大相违也涅槃云离墻壁无情之物故名佛性今云是佛心未审心之与性为别不别师云迷则别悟则不别云经云佛性是常心是无常今云不别何也师云汝但依语而不依义譬如寒月水结为氷及至暖时氷释为水众生迷时结性成心悟时释心成性若执无情无佛性者经不应言三界惟心宛是汝自违吾不违也问无情既有心性还解说法否师云他炽然常说无有间歇云某甲为甚么不闻师云汝自不闻云谁人得闻师云诸圣得闻云众生应无分耶师云我为众生说不为诸圣说云某甲聋瞽不闻无情说法师应合闻师云我亦不闻云师既不闻争知无情解说法师云赖我不闻我若得闻汝即不闻我所说法云众生得闻否师云众生若闻即非众生云无情说法有何典据师云不见华严云剎说众生说三世一切说众生是有情乎云师但说无情有佛性有情复若为师云无情尚尔况有情耶若然者前举南方知识云见闻觉知是佛性应不当判同外道师云不道他无佛性外道岂无佛性耶但缘见错于一法中而生二见故非也云若俱有佛性且杀有情即结X业互酬害无情不闻有报师云有情是正报计我我所而怀结恨即有罪报无情是依报无结恨心是以不言有报云教中但见有情作佛不见无情受记且贤劫千佛孰是无情耶师云如皇太子未受位时唯一身耳受位之后国土尽属于王宁有国土别受位耶今但有情受记作佛之时十方国土悉是遮那佛身那得更有无情受记耶云一切众生尽居佛身之上便利污秽佛身穿凿践踏佛身岂无罪耶师云众生全体是佛欲谁为罪云经云佛身无罣碍今以有为质碍之物而作佛身岂不乖于圣旨师云大品经云不可离有为说无为汝信色是空否云佛之诚言那敢不信师云色既是空宁有𦊱碍云众生佛性既同只用一佛修行一切众生应时解脱今既不尔同义安在师云汝岂不见华严六相义云同中有异异中有同成坏总别类例皆然众主与佛虽同一性不妨各各自修自得未见他食我饱云有几知识示学人云但自识性了无常到时抛却殻漏子一边着灵台智性迥然而去名为解脱此复若为师云前巳说了犹是二乘外道之量二乘厌离生死欣乐涅槃外道亦云吾有大患为吾有身乃趣乎冥谛须陀洹人八万劫余三果人六四二万劫辟支佛一万劫住无定中外道亦八万劫住非非想中二乘劫满犹能回心向道外道还即轮回云佛性为一种为别师云不得一种云何也师云或有全不生灭或半生灭半不X生灭云孰为此解师云我此间佛性全不生灭南方佛性半生半灭半不生灭云如何区别师云此则身心一如身外无余所以全不生灭汝南方身是无常神性是常所以半生半灭半不生灭云和尚色身岂得便同法身不生不灭耶师云汝何得入于邪道云学人早晚入邪道师云汝不见金刚经云色见声求皆行邪道今汝所见不其然乎云某甲曾读大小乘教亦见其道不生不灭中道正性之处亦见有说此阴灭彼阴生身有代谢而神识不灭之文那得尽拨同外道断常二见师云汝学出世无上正真之道为学世间生灭断常二见耶汝不见肇公云谭真则逆俗顺俗则违真违真故迷性而莫返逆俗故言淡而无味中流之人如存若亡下士抚掌而不顾汝今欲学下士笑于大道乎云师亦言即心是佛南方知识亦言即心是佛那有异同师不应自是而非他师云或名异体同或名同体异因兹滥矣只如菩提涅槃真如佛性名异体同真心妄心佛智世智名同体异缘南方错将妄心言是真心认贼为子有取世智称为佛智犹如鱼目而乱明珠不可雷同事须甄别云若为离得此过师云汝但子细返观阴入界处一一推穷有纤毫可得否云子细观之不见有一物可得师云汝坏身心相耶云身心性离有何可坏师云身心外还更有物否云身心无外宁更有物耶师云汝坏世间相耶云世间相即无相那用更坏师云若然X者师离过矣师问南泉甚处来云江西师云还将得马师真来否泉云只这是师云背后底𦗚泉休去长庆稜云大似不知保福展云洎不到和尚此间丹霞访师值师睡次霞问侍者耽源云国师在否源云在只是不见客霞云太深远生源云莫道上座佛眼也覰不见霞云龙生龙子凤生凤儿师睡起源举前话师打二十棒趂出霞闻乃云不谬为南阳国师也丹霞又一日来才展坐具师云不用不用霞退后三步师云如是如是霞进前三步师云不是不是霞绕禅床一匝而出师云去圣时遥人多懈怠三十年后讨箇师僧也难得大沩喆云丹霞可谓怀藏至宝遇智者乃增辉国师鸿门大启陟者须是其人如今还有为丹霞作主者么出来与大沩相见有么良久云不是龙门客切忌遭点额西堂藏禅师为马祖驰书至师问汝师说甚么法藏从西过东立师云只这箇更别有藏从东过西立师云这箇是马大师底仁者作么生藏云早箇呈似和尚了也保福展云西堂埋没马大师不少麻谷到来振钖一下卓然而立师云汝既如是何用X见吾谷又振钖一下师叱云野狐精出去雪窦云洎不到此师一日唤侍者者应诺如是三唤侍者三应师云将谓吾辜负汝谁知汝辜负吾赵州云如人暗中书字字虽不成文彩巳彰雪窦便喝投子云抑逼人作么雪窦云垛根汉玄沙云却是侍者会雪窦云停囚长智云门云作么生是国师辜负侍者处若会得也是无端雪窦云元来不会云门云作么生是侍者辜负国师处粉骨碎身未足酬雪窦云无端无端法眼云且去别时来雪窦云谩我不得兴化云一盲引众盲雪窦云端的瞎有人问雪窦便打也要诸方检责雪窦颂云师资会遇意非轻无事相将草里行负汝负吾人莫问任从天下竞头争翠岩真颂云侍者何曾唤不回国师干地起风雷当时若也相逢着九转还丹化作灰有大耳三藏得他心通肃宗请师试验之三藏才见师便作礼立于右师问汝得他心通那藏云不敢师问汝道老僧即今在甚么处藏云和尚是一国之师何得去西川看竞渡师良久复问汝道老僧即今在甚么处藏云和尚是一国之师何得去天津桥上看弄胡狲师良久复问汝道老僧即今在甚么处藏罔措师叱云这野狐精他心通在甚么处藏无对X玄沙云儞道前两度曾见么仰山云前两度是涉境后入自受用三昧所以不见也僧问赵州大耳三藏第三度不见国师未审国师在甚么处州云在三藏鼻孔里僧后问玄沙既在鼻孔里为甚么不见沙云只为太近白云端云国师若在三藏鼻吼里有甚难见殊不知国师在三藏眼睛里师问紫璘供奉大德所蕴何业云讲青龙疏师云是金刚经否云是师云经文最初两字唤作甚么字云如是师云是甚么明招代云昔日灵山今日亲见师问供奉佛是甚么义云是觉义师云佛曾迷否云不曾迷师云用觉作么奉无对供奉云请禅师立义某甲破某甲立义禅师破先请禅师立义师云立义了也云是甚么义师云果然不见供奉无对师云非公境界师问供奉甚么处来云城南来师云城南草作何色云作黄色师却问童子童子亦云作黄色师云只这童子亦可帘前赐紫对御谈玄供奉欲註思忆经师问大凡註经须会佛意始得云若不会佛意争解註得师令侍者盛一盆水来着七粒米于水中上横一只筯乃问这箇是甚么义奉无对师云老僧意尚不会岂况佛意又争能註得经师问座主讲甚么经云唯识论师云三界惟心万法X唯识作么生会主无对师指帘云这箇是甚么法云色法师云大师帘前赐紫对御谈玄五戒也不持座主问宗门中传持何事师云座主传持何事云三经五论师云总是师子儿主作礼出去师召云座主主应诺师云是甚么主无对佛鑑懃云是则是师子儿只是爪牙未备爪牙若备何处更有国师也百法座主问禅宗毕竟将何为真实师良久主再问师云大德不唯讲经论兼有佛法眼目主作礼出去师召云大德主回首师云莫错认定盘星肃宗皇帝问如何是十身调御师云檀越踏毗卢顶上行帝云此意如何师云莫认自巳清净法身肃宗问师百年后所需何物师云与老僧作箇无缝塔帝云就师请塔样师良久云会么帝云不会师云吾有付法弟子耽源却谙此事请诏问之后代宗问耽源源以偈答云湘之南谭之北中有黄金充一国无影树下合同船琉璃殿上无知识雪窦云肃宗不会且置耽源还会么只消箇请师塔样尽西天此土诸位祖师遭此一问不免将南作北有傍不肯底出来我要问汝那箇是无缝塔五祖演云闲言语肃宗同师到宫前师指石师子云请陛下下取一转语宗云朕下不得请师下师云山僧罪过后耽源问师皇帝还会么师云皇帝且置子作么生会X玄沙云大小国师被侍者勘破虞军容问师住白崖山如何修行师唤童子来以手摩其顶云惺惺直言惺惺历历直言历历向后莫受人谩保福展云国师着一问直得脚忙手乱西京光宅慧忠国师法嗣吉州耽源应真禅师师问国师百年后有人问极则事如何国师云幸自可怜生须要箇护身符子作甚么师在泐潭见百丈推车师问车在这里牛在甚么处丈乃斫额师乃拭目麻谷问十二面观音岂不是圣师云是谷打师一掴师云知儞不到这境界师为国师侍者国师一日法堂坐次师入来国师垂下一足师便出去须臾却来国师云适来意作么生师云向阿谁说国师云即今问汝师云甚么处见某甲国师休去联灯会要卷第三X联灯会要X卍XXX联灯会要卷第四住泉州崇福禅寺嗣祖比丘悟明集六祖慧能大师法嗣潭州南岳怀让禅师金州杜氏子少习毗尼藏一日自叹云夫出家者为无为法以报佛恩以此拘身于道何益遂同坦然禅师谒嵩山安国师复往曹谿参六祖祖问甚处来师云嵩山来祖云甚么物恁么来师云说似一物即不中祖云还假修证否师云修证即不无污染即不得祖云即此不污染是诸佛之护念汝既如是吾亦如是西天般若多罗谶汝向后出一马驹踏杀天下人去在病在汝心不须速说师后居南岳般若台时道一住传法寺日唯坐禅师往问曰大德坐禅图箇甚么云图作佛师一日将塼于道一庵前磨一怪而问曰作甚么师云磨作镜一云磨塼岂得成镜师云磨塼既不成镜坐禅岂得成佛一云如何即是师云如牛驾车车若不行打车即是打牛即是一无对师又问汝学坐禅为学坐佛若学坐禅禅非坐卧若学坐佛佛非定相于无住相不应取舍汝若坐佛即是杀佛若执坐相非达其理道一于言下开悟如饮醍醐作礼请问如何用心即合无相三昧师云汝学心地法门如下种子我说法要譬彼天泽汝缘合故当见其道一云道非色相云何能见师云心地法眼能见乎道无相三昧亦复然矣一云有成坏否师云若以成坏而见道者非也听吾X偈云心地含诸种遇泽悉皆萌三昧花无相何坏复何成师有弟子六人师各印可云汝等六人同证吾身各契一体一人得吾眉善威仪一人得吾眼善顾眄一人得吾耳善听理一人得吾鼻善知气一人得吾舌善谈说一人得吾心善古今又云一切诸法皆从心生心无所生法无所住若达心地所作无碍非遇上根宜慎辞哉僧问如镜铸像像成后未审光向甚么处去师云如大德为童子时相貌何在云只如像成后为甚么不鑑照师云虽然不鑑照瞒他一点也不得马大师阐化江西师云道一在江西总不寄箇消息来遣一僧去嘱之云汝去待他上堂次但出问云作么生看伊道甚么记将来其僧依教出问云作么生一云自从胡乱后三十年不曾少盐酱僧回举似师师然之妙喜颂云见得分明识得亲举来犹自涉途程直饶不犯毫芒者也是拈䭔䑛指人南岳第二世南岳怀让禅师法嗣江西马祖道一禅师汉州什邡马氏子也示众云汝等诸人各信自心是佛达磨大师从南天竺国来至中华传上乘一心之法令汝开悟又引楞X伽以印众生心地恐汝颠倒不自信此一心之法各各有之故楞伽经以佛语心为宗无门为法门夫求法者应无所求心外无别佛佛外无别心不取善不舍恶净秽两边俱不依怙达法性空念念不可得无自性故三界惟心森罗及万象一法之所印凡所见色皆是见心心不自心因色故有汝但随时言说即事即理都无滞碍菩提道果亦复如是于心所生即名为色知色空故生即不生若了此意乃可随时着衣喫饭长养圣胎任运过时更有何事汝授吾教听吾偈曰心地随时说菩提亦只宁事理俱无碍当生即不生僧问如何是修道师云道不属修若言修得修成还坏即同声闻若言不修即同凡夫僧云作何见解即得达道师云自性本来具足但于善恶事中不滞唤作修道人取善舍恶观空人定即属造作更若向外驰求转疎转远但尽三界心量一念妄心即是三界生死根本但无一念即除生死根本即得法王无上珍宝无量劫来凡夫妄想謟曲邪伪我慢贡高合为一体故经云但以众法合为此身起时唯法起灭时唯法灭此法起时不言我起灭时不言我灭前念后念念念不相待念念寂灭唤作海印三昧摄一切法如百千异流同归大海都名海水住于一味即摄众味住于大海即混诸流如人在大海中浴则用一切水所以声闻悟迷凡夫迷悟声闻不知圣心本无地X位因果阶级心量妄想修因证果住于空定八万劫二万劫虽即巳悟悟巳还迷诸菩萨观如地狱苦沉空滞寂不见佛性若是上根众生忽尔遇善知识指示言下悟去更不历于阶级地位顿悟本性故经云凡夫有返复心而声闻无也对迷说悟本既无迷悟亦不立一切众生从无量劫来不出法性三昧长在法性三昧中着衣喫饭言谈祇对六根运用一切施为尽是法性不解返源随名定相迷情妄起造种种业若能一念返照全体圣心汝等诸人各达自心莫记吾语纵饶说得河沙道理其心亦不增总说不得其心亦不减说得亦是汝心说不得亦是汝心乃至分身放光现十八变不如还我死灰来淋过死灰无力喻声闻妄修因证果未淋死灰有力喻菩萨道业纯熟诸恶不染若说如来权教三藏河沙劫说不尽犹如钩鎻亦不断绝若悟圣心总无余事珍重僧问离四句绝百非请师直指某甲西来意师云我今日劳倦不能为汝说得问取智藏去僧问智藏藏云汝何不问和尚云和尚教来问上座藏云我今日头痛不能为汝说得问取海兄去僧问海海云我到这里却不会僧举似师师云藏头白海头黑大沩喆云这僧恁么问马师恁么答离四句绝百非智藏海兄都不知会么不见道马驹踏杀天下人有僧来作四划上一划长下三划短云不得道一划X长三划短离四句绝百非请师答话师划一划云不得道一划长三划短答汝了也邓隐峰辞师问甚处去云南岳石头处去师云石头路滑峰云竿木随身逢场作戏峯到石头绕绳床一匝振钖一下云是何宗旨头云苍天苍天峯无语回举似师师云汝更去见伊道苍天苍天汝便嘘两声峰又去依前问头遂嘘两声峰又无语回举似师师云我向汝道石头路滑师有小师耽源行脚归于师前作一圆相于中立地师云汝莫欲作佛么云某甲不会揑目师云吾不如汝雪窦云然则勐虎不食伏肉争奈来言不豊诸人要识耽源么只是箇藏身露影汉保宁勇代马祖云对面谩我不少师见僧来划一圆相云入也打不入也打僧才入师便打僧云和尚打某甲不得师靠却拄杖休去雪窦云二俱不了和尚打某甲不得靠却拄杖拟议不来噼嵴便棒师翫月次南泉百丈西堂侍立师问正恁么时如何堂云正好供养丈云正好修行泉拂袖而去师云经归藏禅归海唯有普愿独超物外翠巖真云神鼎叔祖云只为老婆心切翠巖即不然垂万里钩驻千里乌骓布幔天网収冲浪巨鳞有么有则冲浪来相见如无且归巖下待X月明僧问和尚为甚么说即心是佛师云为止儿啼云儿啼止时如何师云非心非佛云除此二种人来时如何指示师云向伊道不是物庞居士问如水无筋骨能胜万斛舟此理如何师云我这里无水亦无舟说甚么筋骨南岳第三世江西马祖道一禅师法嗣池州南泉普愿禅师郑州王氏子也示众云然灯佛道了也若心所思出生诸法虗假皆不实何故心尚无有云何出生诸法犹如形影分别虗空如人取声安置箧中亦如吹网欲令气满故老宿云不是心不是佛不是物且教儞兄弟行履据说十地菩萨住首楞严三昧得诸佛祕密法藏自然得一切禅定解脱神通妙用至一切世界普现色身或示现成等正觉转大法轮入般涅槃使无量入一毛孔演一句经无量劫其义不尽教化无量亿千众生得无生法忍尚唤作所知愚极微细所知愚与道全乖大难大难示众云唤作如如早是变了也今时师僧须向异类中行归宗云虽行畜生行不得畜生报师云孟八郎汉又恁么去德山密云南泉中毒了也琅瑘觉云遇水喫水遇草喫草焉知畜生行X示众云诸和尚子王老师十八上便解作活计如今莫有解作活计底么出来共汝商量良久顾视大众云也须是箇人始得珍重示众云文殊普贤昨夜三更相打每人与三十棒趂出院了也赵州出众云和尚棒教谁喫师云王老师过在甚么处州便作礼云门代云深领和尚慈悲某甲归衣钵下得箇安乐又代云为众除害示众云王老师卖身去也还有人买么时有僧出众云某甲买师云不作贵不作贱儞作么生买僧无对赵州云来年与和尚作领布衫卧龙球云和尚属某甲雪窦云虽然作家竞买要且不解轮机且道南泉还肯么雪窦也拟酬箇价直教南泉进且无路退亦无门良久云别处容和尚不得示众云王老师自小养一头水牯牛拟向溪东牧不免食他国王水草拟向溪西牧不免食他国王水草不如随分纳些些总不见得云门云且道牛内纳牛外纳直饶伊说得纳处分明我更问儞觅牛在大沩喆云云门只会索牛不会穿他鼻孔示众云江西马大师说即心即佛王老师不恁么不是心不是佛不是物恁么道还有过也无时赵州出作礼师便下座X妙喜颂云倒腹倾肠说向君不知何故尚沉吟如今便好勐提取付与世间无事人后有僧问赵州上座礼拜了去意作么生州云儞去问取和尚僧问师师云他却领得老僧意示众云道非物外物外非道赵州出问如何是物外道师便打州捉住云和尚莫打某甲巳后错打人去在师掷下棒云龙虵易辨衲子难瞒师同鲁祖归宗杉山喫茶次祖提起盏子云世界未成时便有这箇师云今时只识这箇且不识世界宗云是师云师兄莫同此见么宗提起盏子云向世界未成时道得么师作掌势宗以面作受掌势师同归宗麻谷去礼觐忠国师路次师于地上画一圆相云道得即去道不得即不去宗于圆相中坐谷作女人拜师云恁么则不去也宗云是甚么心行于是却回翠巖芝云当时若见各与一棒贵图天下太平佛印元云归宗麻谷气宇如王落在南泉圈里当时见他画圆相拂袖便行直饶南泉有神通也较三千里师与鲁祖杉山归宗辞马祖各谋住庵中路分袂次师插下拄杖云道得也被这箇碍道不得也被这箇碍宗拽拄杖便打云也只是这箇王老师说甚么碍不碍鲁祖云只此一句大播天下宗云还有不播底么祖云有宗云作么生是不播底祖作掌势X师与杉山向火次师云不用指东划西本分事直下道将来杉以火筯插向炉内师云直饶如是犹较王老师一线道又问赵州州划一圆相于相中着一点师云直饶恁么犹较王老师一线道师问神山甚么处来山云打罗来师云手打脚打山无对师云汝问我山理前问师云分明记取举似明眼人师寄书与茱萸云理随事变宽廓非外事得理融寂寥非内僧问茱萸如何是宽廓非外茱萸云问一答百也无妨云如何是寂寥非内萸云覩对声色不是好手又问赵州州作喫饭势僧进后语州作拭口势又问长沙岑岑瞪目视之僧进后语岑闭目示之僧举似师师云此三人不谬为吾弟子师一日闭却方丈门将灰围却门外云有人道得即开门众祗对多不契赵州云苍天苍天师便开门赵州问和尚百年后向甚么处去师云山下作一头水牯牛去州云谢师指示师云昨夜三更月到窓师为马大师作忌斋问僧云且道马大师还来么众无对洞山云待有伴即来师云此子虽后生甚堪雕琢洞山云和尚且莫压良为贱师刈茆茨有僧问南泉路向甚么处去师竖起鎌云我这鎌子是三十文买僧云我不问这箇南泉路向甚么处去师云我用得最快师问维那今日普请作甚么那云拽磨师云磨即从X儞拽不得动着中心树子维那无语师拈毬子问僧那箇何似这箇云不似师云甚么处见那箇便道不似云若问某见处请和尚放下手中物师云许儞具只眼师因两堂争猫儿师遂提起猫儿云大众道得即不斩道不得即斩众无语师遂斩之雪窦颂云两堂俱是杜禅和拨动烟尘不奈何赖得南泉能举令一刀两段任偏颇少顷赵州从外来师举似州州脱屦安头上出去师云子若在即救得猫儿翠巖芝云大小赵州只可自救雪窦颂云公案圆来问赵州长安城里任闲游草鞋头戴无人会归到家山即便休师住庵时有一僧来师云某甲上山作务斋时上座做饭喫了却送一分来其僧斋时做饭喫了将家具一时打破就床而卧师伺不来遂归见僧偃卧师亦去身边卧僧便起去师云得恁么灵利师住后云我往前住庵时有箇灵利道者直至如今不见翠巖芝云两箇汉即不到村后不到店师入园见一僧抛瓦砾打之僧回首师跷一足僧无语师归僧随后请益云和尚适来抛瓦砾打某甲岂不是警觉某甲师云跷一足又作么生僧无对师问僧夜来好风云夜来好风师云吹折门前一株松僧云吹折门前一株松又问一僧云夜来好风云X是甚么风师云吹折门前一株松云是甚么松师云一得一失翠巖真云众中商量有云前头据实祗对所以云得后头不合云是甚么风所以言失只知车书混同泥玉一所不知道之根源理之深浅要会么路逢劒客须呈劒不是诗人不献诗有一庵主人谓之曰南泉近日出世何不去礼拜主云非但南泉直饶千佛出兴亦不去师闻令赵州往勘之州才见庵主便作礼主不顾州从西过东从东过西而立主亦不顾州云草贼大败拽下帘子便行举似师师云我从来疑着这汉雪窦云大小南泉赵州被箇担板汉勘破师一日下庄庄主预备迎奉师云老僧居常出入不曾与人知何得预办如此主云昨夜土地神报师云王老师修行无力被鬼神觑见侍者便问大善知识为甚么被鬼神觑见师云土地前更下一分饭着达观颕云南泉被这僧一问不免向鬼窟里作活计师翫月次僧云几时得似这箇师云王老师二十年前也曾恁么来云即今又作么生师便归方丈有僧问讯罢叉手而立师云太俗生僧合掌师云太僧生僧无语僧问牛头未见四祖时为甚么百鸟㘅花献师云为渠步步踏佛阶梯云见后为甚么不衔花献师云直X饶不来犹较王老师一线道僧问即心是佛又不得非心非佛又不得师意如何师云儞但即心是佛便了更说甚么得与不得只如儞喫了饭东廊上西廊下不可总问人得与不得师问良钦空劫中还有佛否云有师云是阿谁云良钦师云居何国土钦无对师问僧不思善不思恶总不思时还我本来面目来僧云无容止可露洞山云还曾将示人么僧问师居丈室将何指南师云昨夜三更失却牛天明起来失却火师问座主讲甚么经云弥勒下生经师云弥勒几时下生云见在天宫未来师云天上无弥勒地下无弥勒洞山举问云居居云天上无弥勒地下无弥勒未审谁与安名洞山被问直得绳床震动乃云吾在云巖问老人直得火炉震动今日被子问直得通身汗流有座主辞师问甚么处去云山下去师云第一不得谤王老师云争敢师喷啑云是多少主无对僧问百尺竿头如何进步师云更进一步复问盐官官云百尺竿头用进作么僧不肯拂袖而出官便打承天宗云若参南泉须进一步若参盐官须退一步明眼底辨取X陆亘大夫问师肇法师也甚奇怪解道天地与我同根万物与我一体师指庭前花云大夫时人见此一株花如梦相似师与大夫见人双陆大夫拈起骰子问恁么不恁么但信彩时如何师拈起骰子便掷云臭骨头一十八大夫问弟子家中有片石或时坐或时卧如今拟镌作佛得么师云得大夫云莫不得么师云不得大夫问师大悲菩萨用许多手眼作甚么师云如国家用大夫作甚么大夫谓师云弟子亦薄会佛法师云大夫十二时中作么生夫云寸丝不挂师云犹是阶下汉复云不见道有道君王不纳有智之臣大夫归宣城治所师问大夫去彼将何治民夫云以智慧治民师云恁么则彼地生灵尽遭涂炭去也夫无对洪州百丈怀海禅师福州长乐人也师参马大师为侍者檀越每送斋饭来师才揭用盘盖马大师拈起一片胡饼示众云是甚么每日如此师经三年方有省师侍马大师游山次忽见野鸭飞过祖问是甚么师云野鸭子祖云甚么处去也师云飞过去也祖搊师鼻头师负痛失声云阿耶耶阿耶耶祖云又道飞过去也师于此契悟浃背汗流却归侍者寮哀哀大哭同事问汝忆父母耶师云无云被人骂耶师云无云X儞哭作甚么师云我鼻孔被大师搊得痛不可彻同事云有甚因缘不相契师云汝问取和尚去同事问马大师云海侍者有何因缘不契在寮中哭告和尚为某甲说大师云是伊会也汝自问取他同事归寮云和尚道汝会也教我自问汝师乃呵呵大笑同事云适来哭如今为甚却笑师云适来哭如今笑同事罔然妙喜颂云有时笑兮有时哭悲喜交参暗催促此理如何说向人断絃须是鸾胶续马大师次日陞堂众才集师出卷却席祖便下座归方丈却问师我适来上堂未曾说话儞为甚么卷却席师云某甲昨日被和尚搊得鼻头痛祖云汝昨日向甚么处留心师云鼻头今日又不痛也祖云汝深得今日事师作礼而退雪窦云当时若见出来卷却席噼嵴与他一踏令坐者倒者皆起不得且要后人别有生涯免见递相钝置岂不是箇英灵汉白云端出马祖语云我钝置犹可汝钝置太杀黄龙心云马祖陞堂百丈卷席后人不善来风尽道不留眹迹殊不知桃花浪里正好张帆七里滩头更堪垂钓杨杰次公颂云野鸭飞鼻头裂卷簟更来呈丑拙直饶独坐大雄峰也是天边第二月师再参马大师侍立次大师目顾绳床角拂子师云X即此用离此用祖云汝向后开两片皮将何为人师取拂子竖起祖云即此用离此用师挂拂子旧处祖震威一喝师直得三日耳聋汾州云悟去便休说甚么三日耳聋石门聦云若不三日耳聋何得悟去汾州闻云我恁么道较他石门半月程雪窦云奇怪诸禅德如今列其派者多究其源者少总道百丈于喝下大悟还端的也无然刁刀相似鱼鲁参差若是明眼汉瞒他一点不得只如马大师道儞他后开两片皮将何为人百丈竖起拂子为复是如虫御木为复是啐啄同时诸人要会三日耳聋么大冶精金应无变色东林总云当言不避截舌当炉不避火迸佛法岂可曲顺人情东林今日向骊龙窟里争珠去也百丈不无他三日耳聋汾州石门争免二俱瞎汉这三箇还曾悟去也无良久云祖嬭不了殃及儿孙汾阳昭颂云每因无事侍师前师指绳床角上悬举放却归旧位立分明一喝至今传示众云併却咽喉唇吻速道将来沩山出众云某甲道不得请和尚道师云不辞与汝道恐巳后丧我儿孙五峰云和尚也须併却师云无人处斫额望汝云巖云和尚有也未师云丧我儿孙师一日上堂众才集师拈拄杖一时打散复召大众众回首师云是甚么X师参次有一老人随众听法众人退老人亦退忽一日不退师问面前立者何人老人云某甲非人也过去迦叶佛时曾住此山因学人问大修行人还落因果也无某甲对云不落因果五百生堕野狐身今请和尚代一转语遂理前问师云不昧因果老人言下大悟作礼云某甲巳脱野狐身住在山后乞依亡僧事例师令维那白槌云食罢送亡僧众皆怪讶云又无人迁化何得送亡僧食罢师领众至山后巖下以拄杖挑出一死狐依法火葬师至晚上堂举前因缘黄檗出众问云古人错对一转语五百生堕狐身转转不错合作箇甚么师云近前来与汝道蘗近前与师一掌师拍手笑云将谓胡须赤更有赤须胡司马头陀举问沩山山撼门扇三下陀云太麤生沩云佛法不是这箇道理沩山举问仰山仰云黄蘗常用此机沩云天生得从人得仰云亦是禀受师承亦是自性宗通沩云如是如是真净文颂云不落藏逢不昧分要伊从此脱狐身相逢尽道休官去林下何曾见一人大沩喆颂云大冶洪炉烹佛烹祖规模镕尽识者罔措僧问如何是大乘顿悟法门师云汝等先歇诸缘休息万事善与不善世出世间一切诸法莫记忆莫缘念放舍身心令其自在心如木石无所辨别心无所行心地若空慧日自现如云开日出相似俱歇一切X攀缘贪嗔爱取垢净情尽对五欲八风不被见闻觉知所缚不被诸境所惑自然具足神通妙用是解脱人对一切境心无静乱不摄不散透一切声色无有滞碍名为道人但不被一切善恶垢净有为世间福智拘系即名为佛慧是非好恶是理非理诸知见总尽不被系缚处心自在名初发心菩萨便登佛地一切诸法本不自空不自言色亦不言是非垢净亦无心系缚人但人自虗妄计着作若干种解起若干种知见若垢净心尽不住系缚不住解脱无一切有为无为解平等心量处于生死其心自在毕竟不与虗幻尘劳蕴界生死诸入和合逈然无寄一切不拘去留无碍往来生死如门开相似若遇种种苦乐不称意事心无退屈不念名闻衣食不贪一切功德利益不为世法之所滞心虽亲受苦乐不干于怀麤食接命补衣御寒暑兀兀如愚如聋相似稍有相亲分于生死中广学知解求福求智于理无益却被解境风飘却归生死海里佛是无求人求之即乖理是无求理求之即失若取于无求复同于有求此法无实无虗若能一生心如木石相似不为阴界五欲八风之所漂溺即生死因断去住自由不为一切有为因果所缚他时还与无缚身同利物以无缚心应一切心以无缚慧解一切缚亦能应病与药僧云如今受戒身口清净巳具诸善得解脱否答少分解脱未得心解脱未得一切解脱云如何是心解脱答不求佛不X求知解垢净情尽亦不守此无求为是亦不住尽处亦不畏地狱缚不受天堂乐一切法不拘始名为解脱无碍即身心及一切皆名解脱汝莫言有少分戒善将谓便了有恒沙无漏戒定慧门都未涉一毫在努力勐作早与莫待耳聋眼暗头白面皱老若及身眼中流泪心里慞惶未有去处到恁么时整理手脚不得也纵有福智多闻都不相救为心眼未开唯缘念诸境不知返照复不见佛道一生所有恶业悉现在前或欣或怖六道五蕴尽见严好舍宅舟舡车轝光明显赫为纵自心贪爱所见悉变为好境随见重处受生都无自由分龙畜良贱亦总未定问如何得自由答如今对五欲八风情无取舍垢净俱忘如日月在空不缘而照心如木石亦如香象截流而过更无滞碍此人天堂地狱所不能摄也师云读经看教语言皆须宛转归就自巳俱是一切言教只明如今觉性自巳俱不被一切有无诸法境转是导师能照破一切有无境法是金刚即有自由独立分若不能恁么得纵令诵得十二韦陀经只成增上慢却是谤佛不是修行读经看教若准世间是好善事若向明理人边数此是壅塞人十地之人脱不去流入生死河但不用求覔知解语义句知解属贪贪变成病只如今但离一切有无诸法透过三句外自然与佛无差既自是佛何虑佛不解语只恐不是佛被有无诸法转不得自由是以理未立先被福X智载去如贱使贵不知于理先立后有福智临时作得主捉土为金变海水为酥酪破须弥为微尘于一义作无量义于无量义作一义云巖问和尚每日区区为阿谁师云有一人要巖云何不教伊自作师云渠无家活智藏问师老兄向后作么生师以手卷舒两边示之藏云更作么生师以指点空三下师谓众曰我要一人去传语西堂阿谁去得五峰出云某甲去得师云儞作么生传语峰云待见西堂即道师云道甚么峰云却来说似和尚师因普请锄地有一僧闻鼓鸣抛下锄头呵呵大笑便归师云俊哉俊哉此是观音入理之门遂唤其僧问汝适来见箇甚么道理云适来肚里饥闻鼓声喫饭去师乃大笑有一僧哭上法堂师云作甚么云父母俱丧请师选日师云明日与汝一时埋却僧问抱璞投师请师一决师云昨夜南山虎咬大虫云不谬真诠为甚么不垂方便师云掩耳偷铃汉云不得中郎鑑还同野舍薪师便打僧云苍天苍天师云得与么多口云罕遇知音拂袖便出师云百丈今日输却一半至晚侍者问和尚被这僧不肯了便休师便打者云苍天苍天师云罕遇知音者作礼师云一状领过佛鑑云百丈老人独坐大雄峰咳唾生风寰宇X之中谁敢覰着被侍者揑着脚跟直得两手分付虽然如此养子方知父慈僧问依经解义三世佛冤离经一字如同魔说师云固守动用三世佛冤此外别求则同魔说僧问如何是奇特事师云独坐大雄峯僧作礼师便打雪窦颂云祖域交驰天马驹化门舒卷不同途电光石火存机变堪笑人来捋虎须卢山归宗智常禅师示众云从上古德不是无知解他高上之士不同常流今时不能自成自立虗度时光诸子莫错用心无人替汝亦无汝用心处莫就佗觅从前只是依他作解发言皆滞光不透脱只为目前有物示众云吾今欲说禅诸子总近前大众进前师云汝听观音行善应诸方所僧问如何是观音行师弹指云还闻么云僧闻师云这一队汉来这里觅甚么以棒趂下大笑归方丈师与南泉相别煎茶次泉问从前与师兄商量言句彼此巳知向后有人问毕竟作么生师云这一片田地好卓庵泉云卓庵且致毕竟事作么生师踢飜茶铫泉云师兄喫茶了某甲未喫茶师云作此语话滴水也难消泉休去云巖来参师见便作弯弓势嵓良久作拔剑势师云大迟生X师刬草次有座主来参偶一条虵过师以锄断之主云久响归宗元来只是箇麤行沙门师顾座主云儞麤我麤主问如何是麤师竖起锄头云如何是细师作断虵势云与么则依而行之师云依而行之且置儞甚么处见我斩虵主无对雪峰问德山古人斩虵意旨如何山便打峰便走山召云布衲子峯回首山云他时悟去方知老汉彻底老婆心雪窦云归宗只会慎初不能护末德山颇能据令未明斩虵乃云大众看雪灶今日斩三五条拈拄杖打散大众师普请取菜次师划一圆相围却一株菜众皆下语不契师意师遂拔却菜拈拄杖打趂云这一队汉无一箇有智慧僧问如何是玄旨师云无人能会云向者如何师云有向即乖云不向者如何师云谁求玄旨僧无语师云去无儞用心处云岂无方便令学人得入师云观音妙智力能救世间苦云如何是观音妙智力师敲鼎盖三下云还闻么云闻师云我何不闻僧无诸师拈棒趂下师因小师大愚辞师问甚处去云诸方学五味禅去师云诸方有五味禅我这里有一味禅为甚不学云如何是和尚一味禅师噼口便打愚当下大悟乃云嗄我会也我会也师急索云道道愚拟开口师又打即时趂出X雪窦云以强凌弱有甚么难我这里有一味禅为甚不学但向道収待伊拈起有般无眼汉只管喫吽吽雪窦门下谁敢师泥壁次白舍人来师问君子儒小人儒云君子儒师打泥盘一下白便过泥师接泥便用良久问莫是俊快底白侍郎么白云不敢师云只有过泥分李渤剌史问教中道须弥纳芥子渤即不疑芥子纳须弥莫是妄谈否师云人传使君读万卷书是否云然师云摩顶至踵如椰子大万卷书向甚么处着李俛首而巳李问一大藏教明甚么边事师举拳示之云会么云不会师云饱学措大拳头也不识云某甲实不会师云遇人即途中受用不遇人即世谛流布明州大梅法常禅师襄阳郑氏予问马大师如何是佛马大师云即心是佛师于言下大悟后于梅子真旧隐而卜居焉盐官有一僧採拄杖迷路到师庵乃问和尚住此山多少时师云只见四山青又黄云出山路向甚么处去师云随流去僧回举似盐官官云我在江西时曾见此一僧自后不知消息莫是他否遣僧招之师答以偈云摧残枯木倚寒林几度逢春不变心樵客遇之犹不顾郢人那得苦追寻马大师遣僧问师云和尚见马大师得箇甚么便住此山师云马大师向我道即心是佛我便向这里住X僧云马大师近日佛法又别也师云作么生别僧云又道非心非佛师云这老汉惑乱人未有了日任他非心非佛我这里只管即心即佛僧回举似马大师大师云梅子熟也庞居士闻之欲验师真实特往勘之才见便问久响大梅未审梅子熟也未师云儞向甚么处下口士云百杂碎师伸手云还我核子来士无语示众云汝等各自回心达本莫逐其末但得其本其末自至若欲识本唯了自心此心元是一切世间出世间法根本故心生则种种法生心灭则种种法灭心且不附一切善恶而生万法本自如如有僧从马大师处来才相见便绕师行一匝提起坐具云正恁么时宾主俱不立师云不立者是谁僧又绕师一匝师云我今为汝保任此事终不虗也僧作礼师云吽吽犹欠主人礼在僧云非但某甲诸佛亦然师云吽吽犹欠客礼在僧掩耳而出师唤维那云好好安排着这僧从马大师处来定山与夹山同行言话次定山云生死中无佛即无生死夹山云生死中有佛即不迷生死是非不巳二人上山求决亲疎才人事罢夹山举前话问云不知那箇较亲师云一亲一疎山复问那箇亲师云且去明日来夹山明日又问师云亲者不问问者不亲夹山住后云我当时在大梅失却一只眼雪窦云夹山毕竟不知当时换得一只眼大梅X老汉当时闻举以棒一时趂出非唯划断两人葛藤亦乃为天下宗匠新罗僧来师问甚处人云欲通来处恐招和尚怪责师云不可无来处也云新罗师云又争怪得儞僧作礼师云是与不是知与不知也只是新罗国里人有僧号饶舌昭作礼问如何是大梅主师敲绳床示之昭云恁么则声色一如去也师云一如又一如箇甚么昭云某甲今日方始豁然师云如许多时甚么处去昭云今日全承和尚威光师云下去得也僧问和尚初到马大师处从甚么言句中得入师顾视少顷云会么云不会师云须是合他始得云如何得合他去师云须是踪迹绝去方可合他云既是踪迹绝去何须更合师云当处具足不假用心是踪迹绝处心意识无我是合他处云合他后如何师云不假本来面目云恁么则意识全真无外物去也师云意识若真自无外物更欲问谁僧作礼师乃云虽内外无生而照用不歇所以道无我无造作无受者善恶之业亦不忘所以千圣共同心意识亦同行住坐卧本无前后但物物无心去是名般若波罗蜜多僧问如何是祖师西来意师云西来无意盐官云一箇棺木两箇死汉玄沙云盐官是作家雪窦云三箇也有僧问如何是佛法大意师云蒲花柳絮竹针麻线师临示寂时示众云来莫可抑去莫可追从容间闻X鼯鼠声师云即此物非他物善自护持吾当逝矣雪窦云这汉生前莽卤死后颟顸即此物非他物是何物还有分付处也无有般汉不能截断脚跟只管道贪程太速杭州盐官斋安国师海门郡李氏子也示众云虗空为鼓须弥为槌甚么人打得众无对南泉云王老师不打这破鼓法眼云王老师不打雪窦云打者甚多听者极少且道谁是解打者莫谤盐官好南泉道王老师不打这破鼓法眼道王老师不打两箇既不奈何一箇更是𢣾㦬又云王老师不打还肯得诸方也无自代云千年田八百主师一日唤侍者将犀牛扇子来者云破也师云扇子既破还我犀牛儿来投子云不辞将出恐头角不全雪窦云我要不全底头角石霜代云若还和尚即无也雪窦云犀牛儿犹在保福代云和尚年尊别请人好雪窦云可惜劳而无功资福代作圆相于中书牛字雪窦云适来何不将出遂拈云若要清风再复头角重生请诸禅客下一转语乃问扇子既破还我犀牛儿来时有僧出云大众参堂去师喝云抛钩钓鲲鲸钓得箇虾䗫云居舜云侍者当时若见道扇子既破还我犀牛儿来便向他道巳飏在榼𣜂堆头了也X京兆府章敬怀恽禅师泉州同安谢氏子也示众云至理亡言时人不悉强习他事以为功能不知自性元非尘境是箇微妙大解脱门所有鑑觉不染不碍如是光明未曾休废曩劫至今固无变易犹如日轮远近斯照虽及众色不与一切和合灵烛妙明非假煅炼为不了故取于物像但如揑目妄起空花徒自疲劳枉经尘劫若能返照无第二人举措施为不亏实相麻谷来绕师三匝振钖一下卓然而立师云是是谷到南泉亦如是泉云不是不是谷云章敬道是和尚因甚道不是泉云章敬即是是汝不是此是风力所转终成败坏大沩喆云章敬道是落在麻谷彀中南泉道不是亦落在麻谷彀中大伪即不然忽有人持钖绕绳床三匝振钖一下卓然而立但向他道未到这里与儞三十棒了也百丈和尚遣一僧来嘱之云儞去待伊上堂即出展坐具礼拜了将伊一只鞋以袖拂却上尘倒覆向下其僧一依指教师云老僧罪过师有小师游方归师问汝离吾此间多少时耶云自离和尚将及八载师云辨得箇甚么事小师于地上划一圆相师云只这箇更有在小师划破圆相便作礼师云不是不是僧问四大五蕴身中那箇是本来佛性师召僧僧应X诺师良久云汝无佛性僧问心法双忘指归何处师云郢人无污徒劳运斤幽州盘山宝积禅师在马大师会下一日出街持钵忽见一客人买肉谓屠者曰精底割一斤来屠者放下刀叉手云长史那箇不是精底师于此有省后一日见人舁丧歌郎振铃云红轮决定沉西去未委魂灵往那方幕下孝子哭云哀哀师即大悟踊跃而归马祖印其所证示众云心若无事万法不生意绝玄微纤尘何立道本无体因道而立名道本无名因名而得号若言即心即佛今时未入玄微若言非心非佛犹是指踪极则向上一路千圣不传学者劳形如猿捉影琅瑘觉云上来讲赞无限良因示众云夫大道无中复谁先后长空绝迹何用称量空既如斯道复何说示众云夫心月孤圆光吞万象光非照境境亦非存光境俱忘复是何物禅客譬如掷劒挥空莫论及之不及斯乃空轮绝迹剑刃无亏若能如是心心无知全心即佛全佛即人人佛无异始为道矣示众云禅客可中学道似地擎山不知山之孤峻如石含玉不知玉之无瑕若能如是是真出家故导师云法本不相碍三际亦复然无为无事人犹是金鎻难所以灵源独耀道绝无生大智非名真空无迹真如凡圣皆是梦言佛及众生并为增语直须自看无X人替代示众云三界无法何处求心四大本空佛依何住璇机不动寂尔亡言觌面相呈更无余事师临示寂时谓众云还有人邈得吾真么众皆写呈不契师意普化出云某甲邈得师云试呈似老僧看化打筋斗而出师云这厮儿向后甚处掣风颠去保福展云普化掣颠不少盘山丑拙尤多婺州五洩山灵默禅师毗陵宣氏子师问石头一言相契即住一言不契即去头据坐师拂袖便行头召云阇梨师回首头云从生至老只是这箇回头转脑作甚么师忽然契悟遂拗折拄杖洞山云当时不是五洩先师也大难承当虽然如是犹涉途在翠巖芝云石头据坐五洩回首石头召他却成多事云峰悦云大小石头坐不定把不住似这般担板汉放去便休又唤回被伊搽煳一上道我向这里有箇悟处驴年梦见么蒲州麻谷宝彻禅师师与丹霞游山见水中鱼以手指示丹霞霞云天然天然师休去至来日又问丹霞昨日意作么生霞放身作卧势师云苍天苍天师问临济大悲千手眼那箇是正眼济云大悲千手眼作么生是正眼速道速道师拽济下绳床却坐济起云不审师拟议济便喝拽下绳床却坐师出去达观颕云诸禅德二尊宿如此且道怎生今时X人总道照用同时照甚么盌一切人只解自骑马去捉贼自持刀去杀贼此二人便能骑贼马捉贼夺贼锵杀贼虽然如是临济虽是得便宜却是落便宜师与南泉二三人去谒径山路逢一婆子乃问径山路向甚么处去婆云蓦直去师云前头水深还过得么云不湿脚又问上岸稻得与么好下岸稻得与么怯云总被螃蠏喫了也师云禾好香婆云没气息又问婆住在甚处云只在这里三人至店婆煎茶一瓶携盏三只乃云和尚有神通者即喫茶三人相顾间婆云看老朽自逞神通去也拈盏倾茶便行师坐帐内以手巾盖却头披云和尚来见便作哭声良久出去法堂上绕绳床一匝却入来拨开帐见师去却手巾而坐披云云死中得活万中无一师下牀作抽坐具势云把住云前死后活儞还甘么师云甘即甚甘阿师堪作甚么云推师向一边云知道前言不副后语师使扇次僧问风性常动无处不周和尚为甚么却使扇师云儞只知风性常动且不知无处不周云作么生是无处不周底道理师却摇扇僧作礼师云无用处师僧着得一万箇有甚么益师问僧甚处来僧云不审师再问僧珍重师下绳床搊住云这箇师僧问着便作佛法祇对云大似无眼师放手云放汝命通汝气僧作礼师复搊住僧掣肘X便行师云休将三岁竹拟比万年松师问僧甚处来云漳州师云彼中瘴气近日如何云极盛师云阇梨因甚却无事云某甲是冬月过师云何处得盛石巩云语即是理即未是联灯会要卷第四联灯会要X卍XXX联灯会要卷第五住泉州崇福禅寺嗣祖比丘悟明集南岳下第六世江西马祖道一禅师法嗣汾阳大达无业国师商州上洛杜氏子初参马大师问三乘教理粗亦研穷甞闻禅宗即心是佛实未明了乞和尚慈悲指示大师云只儞不了底心是更无别物迷即众生悟即是佛如拳作掌如掌作拳师言下领旨师问马祖如何是祖师西来意祖云大德正閙在且去别时来师才出祖召云大德师回首祖云是甚么师豁然大悟便作礼祖云这钝汉礼拜作么师住后学者扣问多答云莫妄想院主问和尚平日答对只云莫妄想这回休得也师召院主主应喏师X云这回休得也自后凡有扣问俱云这回休得也僧问十二分教流于此土得道果者非止一二云何祖师东化别唱玄宗直指人心见性成佛岂得世尊说法有所未尽只如上代诸德高僧并学贯九流洞明三藏生肇融叡尽其神异间生岂得不知佛法远近某甲庸昧愿师指示师云诸佛不曾出世亦无一法与人但随病施方遂有十二分教如将蜜果换苦葫芦淘汝业根俱无实事神通变化及百千三昧门化彼天魔外道福智二严为破执有滞空之见若不会道及祖师来意论甚么生肇融叡如今天下解禅解道如河沙数说佛说心有百千万亿纤尘不去未免轮回丝念不忘尽须沉坠如斯之类尚不能自识业果妄言自利利他自谓上流并他先德但言触目无非佛事举足皆是道场原其所习不如一箇五戒十善凡夫观其发言嫌他二乘十地菩萨且醍醐上味为世所珍遇斯等人飜成毒药南山尚自不许唿为大乘学语之流争锋唇舌之间鼓论不形之事并他先德诚实苦哉只如野逸高士尚解枕石漱流弃其利禄亦有安国理民之谋征而不赴况我禅宗途路且别看佗古德道人得意之后茆茨石室向折脚铛子里煑饭喫三十二十年名利不干怀财宝不为念大忘人世隐迹巖丛君王命之不来诸侯请而不赴岂同我辈贪名爱利汩没世途如短贩人有少希求而忘大果十地诸圣岂不通佛理可不如一箇博X地凡夫实无此理他说法如云如雨犹被佛呵云见性如隔罗縠只为情存圣量解在果因未能逾越圣情过诸影迹先贤古德硕学高人愽达古今洞明教网盖为识学诠文水乳辨难不明至理念静求真嗟乎得人身者如爪甲上土失人身者如大地土良可伤哉设有悟理之者有一知一解不知是悟中之则入理之门便为永出世利巡山傍㵎轻忽上流致使心漏不尽理地不明到老无成虗延岁月且聦明不能敌业干慧未免苦轮假使才并马鸣智齐龙树只是一生两生不失人身根思宿静闻之即解如彼生公何足为羡与道全乖共兄弟论实不论虗只这口食身衣尽是欺贤罔圣求得将来他心慧眼观之如喫脓血一般总须偿他始得阿那箇有道果自然招得他信施来不受者学般若菩萨不得自谩如氷凌上行似劒刃上走临终之时一毫凡圣情量不尽纤尘思念未忘随念受生轻重五阴向驴胎马腹里託质泥犂镬汤里煑煠一徧了从前记持忆想见解智慧一时失却依前再为蝼蚁从头又作蚊䖟虽是善因而遭恶果且图甚么兄弟只为贪欲成性二十五有向脚跟下系着无成辨之期祖师观此土众生有大乘根性唯传心印指示迷情得之者即不拣凡之与圣愚之与智且多虗不如少实大丈夫儿如今直下便休歇去顿息万机越生死流逈出常格灵光独耀物累不拘巍巍堂堂三界独步何必身长丈六紫X摩金辉项佩圆光广长舌相以色见我是行邪道设有眷属庄严不求自得山河大地不碍眼光得大总持一闻千悟都不希求一飡之直汝等诸人傥不如是祖师来至此土非常有损有益有益者百千人中捞摝一箇半箇堪为法器有损者如前巳明从他依三乘教法修行不妨却得四果三贤有进修之分所以先德云了即业障本来空未了应须还宿债师临示寂时示众云汝等见闻觉知之性与太虗同寿不生不灭一切境界本自空寂无一法可得迷者不了即为境惑流转无穷汝等诸人当知心性本自有之非因造作犹如金刚不可破坏一切诸法如影如响无有实者故经云唯此一事实余二则非真若了一切俱空无一物可当情便是诸佛用心处汝等勤而行之言讫而寂虔州西堂智藏禅师本郡廖氏子师因普请次云因果历然争奈何争奈何时有僧出以手托地师云作甚么云相救相救师召云大众这箇师僧犹较些子僧拂袖便出师云师子身中虫自食师子肉僧问有问有答即且置无问无答时如何师云怕烂却那百丈云从来疑着老兄僧问丈云请和尚道文云一合相不可得后有僧问长庆庆云相逢尽道休官去林下何曾见一人师在路次逢天使使留师斋偶见驴鸣使召师师举头使指驴师却指使使无对X保福展云西堂因斋庆赞法眼别但作驴鸣有俗官问有天堂地狱否师云有云有佛法僧宝否师云有更有多问皆答云有官人云和尚莫错否师云汝曾见甚么人来云某甲曾参径山和尚来师云径山尚汝道甚么云凡有所问皆答云无师云汝有妻子否云有师云径山和尚有否云径山古佛和尚莫谤他好师云径山和尚道无即得李翱问僧马大师有何言句僧云或说即心即佛或说非心非佛翱云总过言边着翱却问师师召李翱李应诺师云鼓角动也越州大珠慧海禅师建州朱氏子初谒马祖祖问甚处来师云越州大云来祖云来求何事师云求佛法祖云我这里一物也无求甚么佛法自家宝藏不顾抛家散走作么师云阿那箇是某甲宝藏祖云只今问我者是汝宝藏一切具足受用自在更无欠少不假外求师于言下大悟识自本心不由他觉踊跃作礼而谢示众云诸人幸自好箇无事人苦死造作要担枷落狱作么每日至夜奔波道我参禅学道解会佛法如此转没交涉也只是逐声色走有甚歇时贫道闻江西和尚道汝自家宝藏一切具足使用自在不假外求我从此一时休去自巳家财随身受用可谓快活无一法可取无一法可舍不见一法生灭相不见一法去来相徧十方界无一微尘许不是自家宝藏但X自子细观察自心一体三宝常自现前无可疑虑莫寻思莫求覔心性本来清净故华严经云一切法不生一切法不灭若能如是解诸佛常现前又净名云观身实相观佛亦然若不随声色动念不逐相貌生解自然无事去莫久立珍重大众久而不散师云诸人何故在此不去贫道巳对面相呈还肯休么有何事可疑莫错用心枉费气力若有疑情一任诸人恣意早问时有僧出问如何是佛如何是法如何是僧如何是一体三宝师云心是佛不用将佛求佛心是法不用将法求法佛法无二和合为僧即是一体三宝心佛与众生是三无差别身口意清净名为佛出世三业不清净名为佛灭度喻如瞋时无喜喜时无嗔唯是一心实无二体本智法尔无漏现前如蛇化龙不改其鳞众生回心作佛不改其面性本清净不待修成有证有修即同增上慢者真空无滞应用无穷无始无终利根顿悟用无等等即是阿耨菩提心无形相即是微妙色身无相即是实相法身性相体空即是虗空无边身万行庄严即是功德法身此法身者即是万化之本随处立名智用无尽名无尽藏能生万法名本法藏具一切智名智慧藏万法归如名如来藏经云如来者即诸法如义又云世间一切生灭法无有一法不归如也维摩座主问经云彼外道六师等是汝之师因其出家汝师所堕汝亦随堕其施汝者不名福田供养汝X者堕三恶道谤于佛毁于法不入众数终不得灭度汝若如是乃可取食今请禅师明为解说师云迷循六根号为六师心外求佛名为外道有物可施不名福田生心受供堕三恶道汝若能谤于佛者是不着佛求毁于法者是不着法求不入众数者是不着僧求终不得灭度者是智用现前若有如是解者便得法喜禅悦之食有座主问般若经云度九类众生皆入无余涅槃又云实无众生得灭度者此两段经文如何通会前后人说皆云实度众生而不取众生相常疑未决请师为说师云九类众生一身具足随造随成是故无明为卵生烦恼包褁为胎生爱水浸润为湿生忽起烦恼为化生悟即是佛迷号众生菩萨只以念念心为众生若了念念心体俱空名为度众生也智者于自本际上度于未形未形既空即知实无众生得灭度者有法师问拟伸一问师还答否师云寒潭月影任意撮摩问如何是佛师云清谈对面非佛而谁云师说何法拟度何人师云我未甞有一法度人云禅师家浑如此师却问大德说何法度人云讲金刚经师云讲得几座云二十余座师云此经是谁说僧抗声云禅师相弄岂不知是佛说耶师云若言如来有所说即为谤佛是人不解我所说义若言不是佛说又成谤经请大德说看僧无对师云若以色见我以音声X求我是人行邪道不能见如来大德且道阿那箇是如来云某甲到此却迷去师云从来未悟说甚么却迷云请禅师说师云汝讲二十余座却不识如来僧作礼云愿垂开示师云如来者即诸法如义何得忘却僧云是是师云是亦未是在云经文分明那得未是师云大德如否云如师云木石如否云如师云大德如同木石如否云无二师云大德与木石何别僧无对乃叹云此上人者难为酬对师问座主讲甚么经云三昧经师提起拄杖云这箇是三昧不是三昧主无对师云老僧住持事繁不能打得儞信州鹅湖大义禅师衢州江山徐氏子唐宪宗诏入内论义有法师问欲界无禅禅居色界此土凭何而立名禅师云法师只知欲界无禅不知禅界无欲云如何是禅师以手点空法师无对宪宗云法师讲无限经论只这一点便不奈何师问诸硕德行住坐卧以何为道有对云知者是师云不可以智知不可以识识何谓知者是有云无分别者是师云善能分别诸法相于第一义而不动安得无分别者是有云四禅八定是师云佛身无为不堕诸数安得四禅八定是于是举众杜口妙喜云相骂饶儞接觜相唾饶儞泼水顺宗问何者是佛师云不离陛下所问帝默契池州杉山智坚禅师与归宗南泉路次逢虎各X从边过了泉问归宗适来见虎似箇甚么宗云似箇猫儿复问师师云似箇狗子师却问南泉泉云似箇大虫师普请择蕨次南泉拈起一茎蕨云这箇大好供养师云非但这箇百味珍羞他亦不顾泉云虽然如是箇箇须是甞过始得师斋次南泉収生饭云生聻师云无生泉云无生犹是末泉行数步师召云长老泉云作甚么师云莫道是末好僧问如何是本来身师云举世无相似沣州茗溪道行禅师示众云吾有大病非世所医后僧问曹山承古有言吾有大病非世所医未审唤作甚么病曹云攒簇不得底病云一切众生还有也无曹云人人尽有云和尚还有也无曹云正覔起处不得云一切众生为甚么不病曹云众生若病即非众生云未审诸佛还有此病也无曹云有云既有为甚么不病曹云为伊惺惺抚州石巩慧藏禅师本为猎人趂鹿从马祖庵前过乃问还见我鹿么祖云汝是何人云射猎人祖云汝一箭射几箇云一箭射一箇祖云汝不善射云和尚善射否祖云善射云一箭射几箇祖云一箭射一群云彼此生命何用射他一群祖云既知如是何不自射云若教某甲自射直是无下手处祖云这汉旷劫无明烦恼今日顿歇师掷下弓箭投祖出家X法灯云且道作么生是一箭射一群底道理直是三千大千世界生命也不消一箭师自后凡有僧来以弓架箭示之一日三平来师唤云看箭平拨开胸云此是杀人箭活人箭又作么生师扣弓弦三下平便作礼师云三十年架一张弓两只箭只射得半箇圣人遂拗折弓箭平后谒大颠举前话颠云既是活人箭为甚么向弓絃上辨平无语颠云三十年后要人举此话也难得师在厨下作务祖问作甚么云牧牛祖云作么生牧云一回入草去蓦鼻拽将来祖云子真牧牛也师问西堂汝解捉虗空么堂云解捉师云汝作么生捉堂以手撮虗空师云汝不解捉堂云师兄作么生师把西堂鼻头便拽堂作痛声云大杀拽人鼻孔直欲脱去师云直须恁么捉始得袁州南源道明禅师示众云快人一言快马一鞭有事何不出头来无事各自珍重僧问如何是一言师吐舌云待我有广长舌相即向儞道洞山来才上法堂师便云巳相见了也洞便下去明日却上问昨日巳蒙和尚慈悲不知甚处是相见处师云心心无间断流入于性海洞云洎合放过遂辞去师云多学佛法广作利益山云多学佛法即不问如何广作利益师云一物莫违鼎州中邑洪恩禅师仰山来谢戒师于绳床上以手拍口云和和山从西过东师又以手拍口云和X和山从东过西却于中间而立然后谢戒师云甚么处得此三昧来山云曹溪脱印子学来师云汝道曹溪用此三昧接谁山云一宿觉山却问和尚甚处得此三昧师云我于马大师处得此三昧仰山问如何得见性去师云譬如一室有六窻内有一猕猴外有猕猴从东边唤狌狌猕猴即应如是六窻俱唤俱应山作礼云适来蒙和尚譬喻无不了知更有一事只如内猕猴瞌睡外猕猴欲相见时如何师下绳床捉山手作舞云狌狌我与汝相见了也崇寿稠云有人定得此道理么若定不得只是箇弄精魂手脚佛性义在甚么处灵巖安云灵巖有箇猕猴六根杜绝一念不生拽不向前推不向后且作么生唤若唤得应许儞具只眼若唤不应也许儞具只眼洛京佛光如满禅师唐顺宗问佛从何方来灭向何方去既言常住世佛今在何处师云佛从无为来灭向无为去法身等虗空常在无心处有念归无念有住归无住来为众生来去为众生去清净真如海湛然体常住智者善思惟更莫生疑虑帝又问佛向王宫生灭向双林灭住世四十九又言无法说山河及大地天地及日月时至皆归尽谁言不生灭疑情犹若斯智者善分别师云佛体本无为迷情妄分别法身等虗空未曾有生灭有缘佛出世无缘佛入灭处处化众生犹如水中月非常亦非断非生亦非X灭生亦未甞生灭亦未甞灭了见无心处自然无法说潭州三角山总印禅师示众云若论此事眨上眉毛早是蹉过了也麻谷出众云眨上眉毛即不问如何是此事师云蹉过了也谷便掀倒绳床师便打雪窦云两箇汉有头无尾眉毛未曾眨上说甚么此事蹉过寻有僧问眉毛为甚么不眨上宝便打示众云凡说法须用应时应节时有僧问四黄四赤时如何师云三月杖头挑云为甚么满肚贮气师云争柰一条绳何云如何得出气去师云直待皮穿伊阙伏牛自在禅师吴兴李氏子为马祖驰书上忠国师国师问马大师如何示徒云即心是佛国师云是甚么语话又问更有甚么言句云非心非佛或云不是心不是佛国师云犹较些子师却问未审和尚此间如何示徒国师云三点如流水曲似刈禾鎌雪窦向犹较些子处便喝又向曲似刈禾鎌处云是甚么语话也好与一拶见之不取千载难忘示众云即心即佛是无病求药非心非佛是药病相治僧问如何是脱洒一句师云伏牛山下古今传湖南东寺如会禅师始兴曲江人也示众云心不是佛智不是道劒去久矣尔方刻舟X师问仰山甚处人山云广南人师云我闻广南有镇海明珠是否云是师云此珠如何云白月即隐黑月即现云将得来否云将得来师云何不呈似老僧云某甲昨到沩山被索此珠直得无言可对无理可伸师云真师子儿善能哮吼譬如蟭螟虫向蚊子眼睫上作窠于十字街头大叫云土旷人稀相逢者少仰山来师云巳相见了也不用上来山云恁么相见莫不当么师便归方丈闭却门仰山举似沩山沩云子是甚么心行仰山云若不恁么争识得伊承天宗云仰山识得东寺强说道理即不可设使沩山亲去也未得与东寺相见师同崔相国入佛殿见雀儿于佛头上抛粪乃问一切众生皆有佛性是否师云是崔云既有为甚么却向佛头上抛粪师云他终不去鹞子头上抛池州鲁祖宝云禅师寻常才见僧来便面壁南泉闻乃云我寻常向师僧道向佛未出世时会取尚不得一箇半箇他恁么驴年去罗山闲云陈老师当时若见背上与五火抄何故为伊会放不会収玄沙云我当时若见也与五火抄翠巖芝云何劳如此若有僧来见甚么知时好又云我即不然未具胞胎时不得会会得打折汝腰妙喜云鲁祖不得南泉洎乎觑破壁洞山来作礼侍立少顷而出却再入来师云只恁么X只恁么所以如此洞云大有人不肯师云作么取儞口辨洞山乃侍奉数月僧问如何是双林树师云有相身中无相身云如何是无相身师云金香炉下铁崑崙僧问如何是不言言师云儞口在甚么处云某甲无口师云寻常将甚么喫饭僧无对洞山云他又不饥喫甚么饭雪窦云好噼嵴棒这汉开口了合不得合口了开不得定州柏巖明哲禅师洞山与密师伯到师问二上座甚处来洞云湖南来师云观察使姓甚么洞云不得姓师云名甚么云不得名师云还理事也无云自有廓幕在师云还出入也无洞云不出入师云岂不出入洞拂袖而出师次日侵晨入堂召二上座二人便出师云昨日老僧对上座一转语不称意一夜不安今请上座别转语若惬老僧意便开粥相伴过夏洞云请和尚问师云不出入洞云太尊贵生师乃开粥同过夏师见药山看经师云老和尚莫猱人好山置问经云日头早晚师云正午也山云犹有文彩在师云某甲无亦无山云老兄好聪明师云某甲只恁么和尚作么生山云跛跛挈挈百丑千拙且恁么过时京兆府兴善惟宽禅师衢州信安祝氏子僧问道在何处师云只在目前云我何不见师云汝有我故所以不见云我有我故所以不见未审和尚还见X也无师云有汝有我展转不见云无汝无我还见也无师云无汝无我阿谁求见僧问狗子还有佛性也无师云有云和尚还有也无师云无云一切众生皆有佛性和尚为甚么却无师云我非一切众生云既非众生莫是佛否师云不是佛云究竟是何物师云亦不是物云可见可思否师云思之不及议之不得故云不可思议洪州百丈惟政禅师一日谓众云汝等为我开田我为汝说大义僧开田了云请和尚说大义师展开两手白云端云百丈说大义止于此当时再参马祖底向甚么处去也若言更有未免为虵𦘕足且作么生得知百丈老人立地处客来无茶点苛汤备礼仪师问南泉从上知识还有不为人说底法么泉云有师云作么生是不为人说底法泉云不是心不是佛不是物师云恁么则说了也泉云某甲只恁么和尚又作么生师云我又不是善知识争知有说不说泉云某甲不会师云我太煞为汝说了也大沩喆云百丈只知瞻前不知顾后待他道某甲不会但云我更不会非唯与南泉为师为匠亦乃与天下人为师为匠洪州泐潭法会禅师师问马大师如何是祖师西来意大师云低声复召师近前来师近前大师打X一掌云六耳不同谋且去明日来师明日再问大师云待老汉上堂时出来与汝证明师于此有省洪州泐潭常兴禅师师因行食与庞居士士接食师缩手云生心受施净名早诃去此一机居士还甘否士云当时善现岂不作家师云干他甚么事士云食到口边被人夺却师便下食士云不消一句子居士问马大师着实为人处还分付师么师云我尚不见他作么生知他着实处士云只此见解也无讨处师云居士也不得一向言说士云一向言说师又失宗若作两向三向师还开得口么师云直是开口不得可谓实也士抚掌而去南泉来见师面壁而坐泉抚师背一下师云阿谁泉云普愿师云如何泉云也寻常师云汝何多事妙喜云也要验过潭州华林善觉禅师常持钖夜出林麓一振钖一称观音号夹山问远闻和尚念观音是否师云然山云骑却头时如何师云出头从儞骑不出头骑箇甚么山无对有僧来方展坐具师云缓缓云和尚见箇甚么师云可惜许磕破钟楼其僧从此悟入裴休相国问师还有侍者否师云有一两箇即是不可见客裴云在甚处师唤云大空小空俄二虎从庵后而出裴惊悸师语二虎云有客且去虎咆哮而去裴问作何行业感得如斯师良久云会么裴云不会X师云山僧常念观音袁州杨歧甄叔禅师示众云群灵一源假名为佛体竭形消而不灭金流朴散而常存性海无风金波自涌灵源绝兆万象齐照体斯理者不言而徧历河沙不用而功益玄化如何背觉返合尘劳于阴界中妄自囚执禅月问如何是祖师西来意师提起数珠月罔措师云会么云不会师云某甲参见石头来月云和尚见石头得何意旨师指底前鹿云会么云不会师云渠侬得自由南岳西园昙藏禅师因自烧浴次僧问和尚不使沙弥童行何得自烧师抚掌三下后僧举似曹山山云一等是箇拍手抚掌就中西园奇怪俱胝一指头禅盖谓承当处不谛当僧云西园抚掌岂不是奴儿婢子边事山云是僧云向上还有事也无山云有僧云如何是向上事山叱云这奴儿婢子郢州大阳伊禅师因到石林林云近日有一般禅师指教人了取目前事作箇为人还会文彩未彰时也无师云拟向这里置一问不知可否林云答汝巳了莫道可否师云还识得目前也无林云是目前作么生识师云不免遭人捡点林云谁师云某甲林便喝师退步而立林云汝只解瞻前且不解顾后师云雪上更加霜林云彼此无便宜江西北兰让禅师师因胡唐亮长老问承闻师X兄𦘕得先师真暂借瞻礼师拨胷示之亮便作礼师云莫礼莫礼亮云师兄莫错某甲不礼师兄师云儞礼先师真那云因甚教某甲莫礼师云何曾错唐州紫玉山道通禅师庐江何氏子因于頔相公问佛法至理乞师一言师云相公若问须去其情理于云便请师云但问将来于云如何是佛师召云于頔于应诺师云更莫别求药山闻乃云噫可惜于家箇汉生埋向紫玉山中公闻即躬往药山山见乃问闻相公在紫玉山中大作佛事是否公云不敢某甲闻和尚道可惜于家箇汉生埋向紫玉山中今日特来乞师指示山云有疑但问公云如何是佛山召于頔于应诺山云是甚么于于此有省招庆共罗山举次庆云一等是道药山甚是奇特云泥有隔罗云也不得草草当时赖是于頔可中草窠里拨着箇焦尾大虫何处有药山也庆云作么生罗云还知于頔是煅了精金么于公一日问如何是黑风吹其船舫漂堕罗剎鬼国师云于頔客作汉问恁么事作么于失色师指云这箇便是黑风漂堕罗剎鬼国于作礼而谢磁州马头峰神藏禅师示众云知而无知不是无知而说无知南泉云恁么依师道始得一半黄蘗云不是南泉剥他话要圆前话五台邓隐峰禅师邵武邓氏子幼若不慧父母X听其出家初参马祖复来往石头两次不捷后问石头云如何得合道去头云我亦不合道师云毕竟如何头云汝被这箇得多少时耶师无对后印心马大师焉师在石头会中石头刬草次师在左侧而立头飞刬向师面前刬一株草师云和尚只刬得这箇不会刬得那箇头提起刬子师夺刬子作刬草势头云子只刬得那箇且不会刬得这箇师休去师在马祖会中一日推车次马大师展脚路坐师云请师収足祖云巳展不缩师云巳进不退乃推车辗损大师足祖归法堂执斧子云适来辗损老僧足底出来师便出祖前引颈祖乃置斧师到南泉泉指净瓶问师净瓶是境瓶中有水不得动着境与老僧将水来师拈净瓶向南泉面前便泻泉休去归宗诚云邓隐峰奇怪要且乱泻师到沩山山闻即具威仪下堂见师师见来便作倒势山便归方丈师便发去少顷山问侍者师叔在否者云巳去了也山云有甚言语云无言语山云莫道无语其声如雷师在襄州破威仪堂只着衬衣于砧槌边立拈起槌云道得即不打众默然师便打一下法眼云邓隐峰奇怪也甚奇怪要且打不着又云其时一众出自偶然X翠巖芝云此语有勘破处且道勘破阿谁师曾烧杀一僧一日现身云还我命来师云儞还死也未云巳死师云汝既巳死索命者谁当下不见师将须寂问众云诸方迁化吾甞见之还有立化者也无众云有之师云还有倒立者否众云未甞有之师之倒立而终亭亭然其衣顺体舁之不动师有妹为尼见之咄云老兄在日不循法律死亦荧惑于人以手推之偾然而踣遂就阇维収舍利建塔潭州龙山和尚问僧甚处来云老宿处来师云有何言句云说即千句万句不说即一字也无师云恁么则蝇子放卵也僧作礼师便打洞山与密师伯到来师问此山无路阇梨向甚么处来洞山云无路且置和尚从何而入师云我不曾云水洞山云和尚住此山多少时师云春秋不涉洞山云和尚先住此山先住师云不知洞山云为甚么不知师云我不从人天来洞云和尚得箇甚么便住此山师云我见两箇泥牛鬪入海直至如今无消息便住此山因作偈云三间茅屋从来住一道神光万境闲莫把是非来辨我浮生穿凿不相干潭州秀溪和尚因谷山问声色纯真如何是道师云乱道作么山从西过东立师云若不恁么即祸生山从东过西立师下绳床才行三两步山把住云声色纯真又作么生师与一掌山云三十年后要一箇下茶也无师云要谷山老汉作甚么山呵呵大笑X镇州金牛和尚师凡喫饭时舁饭桶到堂前作舞云菩萨子喫饭来乃抚掌呵呵大笑长庆稜云大似因斋庆赞雪窦云金牛不是好心雪窦颂云白云影里笑呵呵两手持来付与他若是金毛师子子三千里外见誵讹后有僧问大光长庆道因斋庆赞意旨如何光作舞僧礼拜光云见箇甚么便礼拜僧作舞光云野狐精雪窦颂云前箭犹轻后箭深谁云黄叶似黄金曹溪波浪如相似无限平人被陆沈韶州乳源和尚示众云西来的意也不易举唱时有僧出师噼嵴便打云如今是甚么时节出头来便归方丈承天宗云宗乘也不易扶竖这两箇汉扶不起我道这僧若不出头棒须是乳源自喫西禅需云这老汉虽然不惜身命入泥入水其奈瞎却天下人眼仰山作沙弥时念经师咄云这沙弥念经恰似哭山云和尚作么生师顾视之山云若如此何异于哭洛京黑㵎和尚僧问如何是密室师云截耳卧街云如何是密室中人师云换手槌胸京兆兴平和尚洞山来作礼师云莫礼老朽山云礼非老朽师云非老朽不受礼山云他亦不止X洞山问如何是古佛心师云即汝心是山云犹是某甲疑处师云若恁么即问取木人去洞云某甲有一句子不借诸圣口师云试道看山云不是某甲洞山辞师问甚么处去山云㳂流无定止师云法身㳂流报身㳂流山云总不作此解师乃抚掌保福展云洞山别是一家复召云覔得几人温州佛屿和尚师见僧来以拄杖卓地云前佛也恁么后佛也恁么僧云正恁么时作么生师作圆相示之僧作女人拜师便打僧问如何是异类师敲盌云花奴花奴喫饭来斋峰和尚庞居士来师云俗人频频入僧寺讨箇甚么士顾视左右云谁恁么道师便喝士云在这里师云莫是当阳道么士云背后底聻师回首云看看士云草贼大败师休去居士问此去峯顶有几里师云甚么处去来士云可杀峻硬不敢问着师云是多少士云一二三师云四五六士云何不道七师云才道七便有八士云得也得也师云一任添取士便喝师亦喝师与居士并行士前行一步云我强如师一步师云无背向老翁要争先在士云苦中苦未是此一句师云怕公不甘士云我若不甘齐峯堪作甚么师云若有棒在手打也不解倦士便打师一掴云不多好师方拈棒士把住云这贼今日一场败阙师笑云是我拙是公巧士抚掌云平交平交X古寺和尚丹霞来次日侵晨粥熟行者只盛一盌与师又盛一盌自喫不顾丹霞霞遂自去盛粥喫行者云五更侵早起更有夜行人霞问师如何不教训这行者得与么无礼师云净地上不要点污人家男女霞云洎不问过乌臼和尚有玄绍二上座来参师问二禅伯发足甚处云江西师拈棒便打玄云久响和尚有此机要师云儞既不会第二箇近前来绍拟议师亦打云同坑无异土参堂去雪窦云宗师眼目须是恁么如金翅擘海直取龙吞有般汉眼目未辨东西拄杖不知颠倒只管说照用同时人境俱夺大沩喆云乌臼大似巨灵逞擘大华之威苍龙展拏珠之势直得干坤失色乃拈拄杖云诸人还识乌臼么若也识去横按镆鎁寰中独据若也未识棒头有眼明如日卓拄杖一下妙喜颂云烈焰不容蚊蚋泊大海那能宿死尸任是三头并六臂望风无不竖降旗石臼和尚马祖问师甚处来师云乌臼来祖云有何言句师云几人于此茫然祖云茫然即且置悄然一句作么生师近前三步祖云我有七棒寄打乌臼你还甘么师云和尚先喫某甲后甘松山和尚与庞居士坐次师拈起尺子云居士还见么士云见师云见箇甚么云松山师云不得道X着云争得不道师抛下尺子士云有头无尾得人憎师云不是这老子还道不及云不及甚么处师云有头无尾处云强中得弱即得弱中得强即无师把住云这老汉就中无话处师与居士喫茶次士拈起槖子云人人尽有分因甚么道不得师云只为人人有分所以道不得云阿兄为甚么道得师云不可无言去也士云酌然酌然师便喫茶士云阿兄喫茶何不揖客师云谁士云庞公师云何须再揖后丹霞闻举乃云若不是松山洎被箇老翁作乱一上士闻令人传语丹霞云何不会取未举槖时事师一日扶杖行次士见便问手中是甚么师云年迈阙伊一步不得士云虽然年迈壮力犹存师打士一棒士云放却手中杖子别有箇问讯来师抛下杖子士云这老汉前言不副后语师便喝士云苍天中更添冤苦本谿和尚居士问丹霞打侍者意作么生师云大老翁犹见人长短在云我与师同参方敢借问师云若恁么从头举来共儞商量士云大老翁不可说人是非师云念公年老公云罪过罪过师问居士达磨西来第一句作么生道士云谁记得师云可谓无记性士云旧日事不可东道西说师云即今事作么生士云一辞不措师云有智人前说添他多少光彩士云阿师眼能大师云须是恁么始得X为绝眹之说士云眼里着一物不得师云日正盛难为举目士云穿过髑髅去在师弹指云谁辨得伊士云这汉有甚么奇特师便归方丈师坐次居士来师才顾视士以拄杖划一圆相师近前踏却士云与么不与么师亦划一圆相士亦近前踏却师云与么不与么士抛下杖而立师云来时有杖去时无士云幸自圆成何劳目视师抚掌云奇哉一无所得士拈棒便行师云看路看路石林和尚问居士云有箇借问莫惜言句士云请举来师云元来惜言句在士云这箇问讯不觉落他便宜师乃掩耳士云作家作家师见居士来遂举起拂子云不落丹霞机试道看士夺拂子竖起拳师云正是丹霞机士云与我不落看师云丹霞患哑庞公患聋士云恰是恰是师不对士云向道偶尔师亦不对师下茶与居士士拟接师缩手云何似生士云有口道不得师云须是恁么始得士拂袖而出云也大无端师云识得庞公了也士回首师云也大无端士无语师云儞也解无语浮柸和尚凌行婆问尽力道不得底句分付阿谁师云浮柸无剩语婆云未到浮柸不妨疑着师云别有长处不妨拈出婆敛手哭云苍天中更添冤苦师无语婆云语不知偏正理不知倒邪为人即祸生后有僧举似南泉泉云苦哉苦哉浮柸被这老婆折X挫一上婆闻笑云王老师犹少机关在时有澄一禅客问婆云南泉为甚么少机关在婆哭云可悲可痛一罔措婆云会么一合掌而立婆云伎死禅和如麻似粟后澄一举似赵州州云我若见这臭老婆问教他口哑一云和尚作么生问他州便打一云为甚么却打某甲州云儞这伎死禅和不打更待何时婆闻乃云赵州合喫婆手中棒州闻乃哭云可悲可痛婆闻乃云赵州眼光烁破四天下州闻令人问婆云如何是赵州眼婆竖起拳僧举似赵州州作颂寄之云当机觌面提觌面当机疾报汝凌行婆哭声何得失婆答颂云哭声师巳晓巳晓复谁知当时摩竭国几丧目前机洞安和尚问僧近离甚处云东川师云双㵎孤松烟清月白那箇是上座主人公云始届洞安便遭此问师云记劒刻舟破珠求影岂不是阇梨境界僧却问那箇是洞安正主师云途中驹子不胜骅󳬑僧作礼师云胡人打令舞拍全无百灵和尚路逢庞居士乃问南岳得力句曾举似人么士云曾举来师云举似阿谁士指胷云庞公师云直是妙德空生也赞之不及士却问师得力句举似阿谁师戴笠子便行士云善为道路师更不回首师问居士道得道不得俱未免儞且道未免箇甚么士瞬目视之师云奇特更无如此也士云师错许人X师云谁不恁么士珍重而去师一日把住居士云今人道古人道居士作么生道士打师一掌师云不得道着士云道必有过师云还我一掌来士近前云儞试下手看师拂袖便行蒙溪和尚问僧甚处来云定州来师云定州近日有甚奇特事云某甲到彼只闻盐贵米贱别无奇特事师云我这里也只是麤茶淡饭别无奇特事儞来这里覔甚么云某甲不会乞师慈悲师云赖儞不会儞若会我即输儞一半道理首座却问适来为甚么道输他一半道理师云赖得儞举老僧洎合忘却座云请和尚说师云儞却忘前失后我又忘后失前座方去师唤回云恰不得举着近日师僧只说盐贵米贱并不将佛法为事忽然频频举着丧却儞性命也不难师见僧来便喝僧云好箇来由师云犹要棒喫在僧珍重便出师云得能自在洪州水潦和尚问马大师如何是祖师西来意大师栏胷与一踏踏倒当下大悟起来抚掌大笑云也大奇也大奇百千法门无量妙义只向一毫头上识得根源去便作礼蒋山泉云忽然瞥地更是好笑西禅需云大小水潦喫人踢踏了却道我悟悟甚么屎及乎起来更不识羞道向一毫头上识得根源去且莫揑目生花住后告众云自从一X喫马师踏直至如今笑不休且道笑箇甚么打地和尚江西领旨自晦其名凡学者扣问师唯打地一下一日被僧预藏其棒然后设问师回头寻棒不见遽云若在这里洎着一棒一日有僧问师门人云和尚凡有所问唯打地一下意旨如何门人于灶下拈一片柴掷于釜中妙喜云养子不及父家门一世衰利山和尚僧问众色归空空归何所师云舌头不出口云为甚么不出口师云内外一如故洪州西山亮公座主蜀人也马祖问师承闻座主大讲得经论是否师云不敢祖云将甚么讲师云将心讲祖云心如工伎儿意如和伎者争解讲得经师抗声云心既讲不得莫是虗空讲得么祖云却是虗空讲得师拂袖而出祖召云座主师回首祖云是甚么师于言下大悟遂作礼祖云钝根阿师礼拜作么师自此隐于西山则公首座蜀人也因号则川与庞居士摘茶次士问法界不容身师还见我否师云不是老僧洎答公话士云有问有答也是寻常师不对士云莫怪适来容易师亦不对士喝云这无礼仪汉待我一一举似明眼人去在师抛下茶篮便归雪窦云则川只解把定封疆不能同生同死当时与他捋下幞头谁敢唤作庞居士师坐次居士来云只知端居丈室不觉僧到参时师X垂下一足士出行三两步却回师乃収足士云可谓自由自在师云我是主士云阿师只知有主不知有客师唤侍者点茶来士作舞而出师问居士记得初见石头时道理么士云犹得阿师举在师云情知久参事慢士云则川老耄不啻庞公师云二彼同时又争几许士云庞公鲜健且胜阿师师云不是胜我只是欠儞一箇幞头士拈下幞头云恰与阿师相似师大笑而巳联灯会要卷第五联灯会要X卍XXX联灯会要卷第六住泉州崇福禅寺嗣祖比丘悟明集南岳下第三世江西马祖道一禅师法嗣襄州庞蕴居士衡州衡阳人也士问石头不与万法为侣者是甚么人头以手掩士口士于此有省后问马大师大师云待汝一口吸尽西江水即向汝道士于言下大悟乃述偈云十方同聚会箇箇学无为此是选佛场心空及第归石头问居士子自见吾后日用事作么生士云若问日用事直是无开口处头云知子恁么方始问士呈X一喝云日用事无别唯吾自偶谐头头非取舍处处勿张乖朱紫谁为号丘山绝点埃神通并妙用运水及般柴石头然之居士问马大师云不昧本来人请师高着眼马祖直下覰士云一种没絃琴唯师弹得妙马祖直上觑士作礼祖便归方丈士随后入云弄巧成拙云峰悦云且道宾家弄巧成拙主家弄巧成拙还有人拣得出么若拣得出三十棒一棒也不较若拣不出来年更有新条在恼乱春风卒未休居士见丹霞来士不语亦不起霞提起拂子士拈起槌子霞云只恁么别更有在士云此回见师不似于前霞云不妨减人声价士云本来要折倒儞一上霞云与么则哑却天然口去士云哑却汝口犹闲累我亦哑却霞掷下拂子便行士召云然阇梨然阇梨霞不顾士云不唯患哑兼亦患聋居士访丹霞于霞前立少时便出去霞不顾士却来坐霞却来士前立少时便归方丈士云汝出我入未有事在霞云大老翁出出入入有甚了期士云略无些子慈悲霞云引得箇汉到这田地士云把甚么引霞拈起居士幞头云恰似一箇师僧士拈幞头安霞头上云恰似一箇俗人霞应喏三声士云犹有些子气息在霞抛下幞头云大似箇乌纱巾士亦应诺三声霞云昔时气息争解忘得居士弹指三下云动天X动地居士见丹霞霞作走势士云犹是抛身势作么生是嚬呻势霞便坐士近前以拄杖划箇七字霞于下画箇一字士云因七见一见一忘七霞便起去士云更坐少时犹有第二句在霞云向这里着语得么士遂哭出去居士见大同济禅师乃提起摝篱召云大同济不应士云石头一宗到师瓦解氷消济云不得居士酌然如是士抛下摝篱云宁知不直一文钱济云虽然不直一文钱欠他又争得士作舞而出济提起摝篱召云居士士回首济亦作舞而去士抚掌云归去来归去来居士辞药山山命十人禅客相送及门首士指空中雪云好雪片片不落别处有全禅客云落在甚么处士与一掌全云居士也不得草草士云汝恁么称禅客阎老子未放儞在全云居士作么生士又与一掌云眼见如盲口说似哑居士见僧缘化遂将一钱谓之云不辜信施试道看若道得即舍僧无对士云汝问我待我与汝道僧蹑前问士云少人听又云会么僧云不会士云是谁不会居士因入讲肆随喜金刚经至无我无人处士问既无我又无人谁讲谁听座主无对却问居士意作么生士示一偈云无我复无人作么有疎亲劝君休历X座不似直求真金刚般若性外绝一点尘我闻并信受总是假名陈居士谓女子灵照云古人道明明百草头明明祖师意照云老老大大作这箇语话士云儞又作么生照云明明百草头明明祖师意士笑而巳居士卖摝篱下桥喫扑照一见亦去身边倒士云作甚么照云见爷喫𠑘故来相扶士便起去居士一日自语云难难十硕油麻树上摊庞婆应声云易易百草头边祖师意灵照云也不难也不易饥来喫饭困来睡居士有偈云心如境亦如无实亦无虗有亦不管无亦不拘不是贤圣了事凡夫易复易即此五蕴有真智十方法男一乘同无相光中岂有二若舍烦恼人菩提不知何方是佛地又云有男不婚有女不嫁大家团栾头共说无生话居士将顺世令灵照视日及午即报照须臾报云日巳中而有蚀也士出观照即登父座合掌而逝士入见笑云我女锋捷矣又延七日州牧于頔问疾居士告之云但愿空诸所有慎勿实诸所无好住世间皆如影响言讫枕公膝而逝南岳下第四世池州南泉普愿禅师法嗣赵州观音从谂禅师曹州郝氏子初谒南泉值泉偃息次泉问近离甚处师云瑞像泉云还见瑞像X么师云瑞像即不见只见卧如来泉遂起问儞是有主沙弥无主沙弥师云有主泉云那箇是儞主师云孟春犹寒伏惟和尚尊体起居万福泉唤维那云此沙弥别处安排着师问南泉如何是道云平常心是道师云还假趣向也无泉云拟向即乖师云不拟争知是道泉云道不属知不属不知知是妄觉不知是无记若真达不拟之道犹如太虗廓然荡豁岂可强是非耶师于言下顿领深旨南泉垂语云今时人须向异类中行始得师便问异即不问如何是类泉以两手托地师近前一踏踏倒却向涅槃堂叫云悔悔泉令侍者问汝悔箇甚么师云悔不更与两踏师在井楼上打水见南泉从下过师抱楼柱悬双脚云相救相救泉以手敲扶梯云一二三四五师遂下楼具威仪上方丈作礼云适来谢和尚相救师问南泉离四句绝百非请师道泉下座归方丈师云这老汉寻常口吧吧地今日被我一问直得无言可对无理可伸侍者云莫道和尚无语好师打侍者一掴云这一掴合是王老师喫师问南泉明头合暗头合泉便归方丈师归堂云老和尚被我一问直得无言可对无理可伸首座云莫道和尚无语自是上座不会师打首座一掌云这一掌合是堂头老汉喫X五祖戒云正贼走了逻踪人喫棒又云南泉当断不断返招其乱南泉见浴头烧浴乃云记取来请水牯牛浴头应诺至晚上方丈云请水牯牛浴泉云还将得绳索来么头无对泉举似师师云某甲有语泉蹑前问师近前蓦鼻便拽泉云是则是太麤生师在南泉作炉头一日闭却僧堂门烧满屋烟叫云救火救火大众俱来师云道得即开门众无对泉将鎻匙牕间度与师师便开门师到百丈丈问近离甚处师云南泉丈云有何言句师云未得之人直须悄然去丈便喝师作怕势丈云大好悄然师作舞而退瑯瑘觉云赵州老人向师子窟中换得爪牙师到黄蘗蘗见来闭却方丈门师于法堂上叫云救火救火蘗开门拦胷扭住云道道师云贼过后张弓雪窦云直是好笑笑须三十年忽有箇衲僧问雪窦笑箇甚么笑贼过后张弓师到云居居云老老大大何不覔箇住处师云甚么处是某甲住处居云山前有箇古寺基师云和尚自住取好后到茱萸萸云老老大大何不覔箇住处师云甚么处是某甲住处萸云老老大大住处也不知师云三十年弄马骑今日被驴扑大沩喆云云居茱萸为人如为巳争柰赵州不X入绻缋然虽如是不得雪霜力焉知松栢操师到茱萸将拄杖于法堂上从西过东从东过西茱萸云作甚么师云探水萸云我这里一滴也无探箇甚么师靠却拄杖便去瑯瑘觉云世乱奴欺主时衰鬼弄人师一日又到茱萸才上法堂萸云看箭师亦云看箭萸云过师云中雪窦云二俱作家盖是茱萸赵州二俱不作家箭锋不相拄直饶齐发齐中也只是箇射垛汉师访道吾吾见来着豹皮裩把桔撩棒于三门外等候才见师来便高声唱喏而立师云小心祗候着吾又唱喏一声而去师到保寿寿见来便背面而坐师展坐具寿便起归方丈师收坐具便下去保福展云保寿忘头失尾赵州平地喫交师访一庵主问云有么有么主竖起拳师云水浅不是泊舡处又访一庵主云有么有么主亦竖起拳师云能纵能夺能杀能活便作礼云居舜云赵州当时甚生意气虽然如是要且鼻孔在二庵主手里教忠光云赵州气宇如王向二庵面前永消瓦解有一老宿问师近离甚处师云滑州宿云几程到师云一跶到宿云好箇捷疾鬼师云万福大王宿云参堂去师云诺诺X师欲游五台有老宿作偈相留云何处青山不道场何须䇿杖礼清凉云中纵有金毛现正眼看来非吉祥师云作么生是正眼宿无对示众云金佛不度炉木佛不度火泥佛不度水真佛内里坐菩提涅槃真如佛性尽是帖体衣服亦名烦恼不问即无烦恼且实际理地甚么处着一心不生万法无咎汝但究理而坐二三十年若不会截取老僧头去梦幻空花徒劳把捉心若不异万法一如既不从外得更拘执箇甚么如羊相似乱拾物安口里老僧见药山和尚道有人问着便教合取口老僧亦教合取口取我是垢不取我是净一似猎狗相似专欲喫物佛性义在甚处这里千人万人尽是覔佛汉子覔一箇道人无若与空王为弟子莫教心病最难医未有世界早有此性世界坏时此性不坏自从一见老僧后更不是别人只是箇主人公这箇更用向外覔作么正恁么时莫转头换脑若转头换脑即失却去也时有僧问承闻和尚有言世界坏时此性不坏如何是此性师云四大五蕴云此犹是坏底如何是此性师云四大五蕴法眼云是一箇是两箇是坏是不坏且作么生会试断看示众云此事的的没量大人出这里不得老僧到沩山见僧问如何是祖师西来意山云与我过床子来若是宗师须以本分事接人始得时有僧问如何是X祖师西来意师云庭前栢树子僧云和尚莫将境示人师云我不将境示人僧云如何是祖师西来意州云庭前栢树子五祖戒云和尚何以将别人物作自巳受用示众云兄弟莫久立有事商量无事向衣钵下穷理好老僧行脚时除二时粥饭是杂用心余外更无别用心处若不如此出家大远在示众云儞若一生不离丛林不语十年五载无人唤儞作哑汉巳后佛也不奈儞何示众云兄弟若从南方来者即与下载若从北方来者即与上载所以道近上人问道即失道近下人问道即得道兄弟正人说邪法邪法悉皆正邪人说正法正法悉皆邪诸方难见易识我这里易见难识示众云此事如明珠在掌胡来胡现汉来汉现老僧将一枝草作丈六金身将丈六金身作一枝草佛即是烦恼烦恼即是佛示众云才有是非纷然失心还有答话分也无后僧举似洛浦浦扣齿又举似云居居云何必僧回举似师师云南方大有人丧身失命僧云请和尚举师才举僧指傍僧云这僧作恁么语话师便休去示众云至道无难唯嫌拣择才有语言是拣择是明白老僧不在明白里是汝诸人还护惜也无僧云和尚既不在明白里护惜箇甚么师云我亦不知云和尚既不知为甚么道不在明白里师云问事即得礼X拜了退师小参示众云今夜答话去也有会问者出来时有僧才出礼拜师云抛塼引玉引得箇墼子后法眼问觉铁觜先师意作么生觉云如国家拜将乃问甚人去得或云某甲去得复云汝去不得眼云我会也雪窦云灵利汉闻举便知落处然虽如是放过觉铁觜夫宗师语不虗发出来必是作家因甚么抛塼引墼诸禅德要识赵州么从前汗马无人识只要重论盖代功师垂语云佛之一字吾不喜闻又云不识玄旨徒劳念静僧问如何是玄旨师云壁上挂钱财师垂语云我向行脚到南方时火炉头有箇无宾主话直至如今无人举着师一日于雪中倒叫云相救相救时有一僧却去师边卧师便起去翠巖芝云这僧在赵州绻里还有人出得么师因侍者报云大王来师起身鞠躬云万福大王者云未到在师云又道来也黄龙南云头头漏泄罕遇仙陀侍者只解报客不知身在帝乡赵州入草求人不觉浑身泥水师与文远论义鬪劣不鬪胜胜者输胡饼远云请和尚立义师云我是一头驴远云某甲是驴胄师云我是驴粪远云某甲是粪中虫师云儞在彼作甚么远云在彼过夏师云把将胡饼来X师闻沙弥喝参乃向侍者道教伊去者才教去沙弥便珍重师谓傍僧云沙弥得入门侍者在门外云居钖云甚么处是沙弥得入门侍者在门外处这里会得便见赵州有僧辞师问甚么处去云诸方学佛法去师云有佛处不得住无佛处急走过三千里外逢人不得错举僧云恁么则不去也师云摘杨花摘杨花师座下有二僧相推不肯作第一座主事白师师云总教作第二座主事云第一座教谁作师云装香着云装香了也师云戒香定香慧香解脱香有僧辞往雪峰师云雪峰忽问汝和尚有何言句作么生祗对云某甲道不得请和尚道师云冬即言寒夏即言热又云忽更问汝毕竟事作么生汝又如何僧又云道不得师云但道某甲亲从赵州来不是传语汉其僧到雪峰峰问甚处来云赵州峰云有何言句僧举前话峰云须是我赵州始得玄沙云大小赵州败阙也不知师问僧发足甚处云雪峰师云有何言句云寻常道尽大地是沙门一只眼儞等诸人向甚么处疴师云上座若回寄箇锹子去雪窦云这僧既不从雪峰来可惜赵州锹子琅瑘觉云众中有云寄锹子去埋却赵州若道寄钵盂去便道盛粥饭用狂解梦见作么商量不是僧繇手徒说学丹青X师见僧扫地遂问与么扫还得净洁也无僧云转扫转多师云岂无拨尘者僧云谁是拨尘者师顾视云会么僧云不会师云问取云居去僧问云居居云这瞎汉师指火问僧云这箇是火儞不得唤作火僧无对师筴火示之云会么云不会师云此去舒州有投子和尚汝往问之必为汝说其僧到投子子问甚处来云赵州子云有何言句僧举前话子云儞作么生会云某甲不会乞师指示子下绳床行三两步却问云会么云不会僧回举似师师云投子恁么不较多也师与文远行次师云这里好作箇巡铺远于路傍立伸手云把将公验来师打远一掴远云公验分明过师一日在东司见文远过蓦召云文远远应诺师云东司上不可与汝说佛法师在僧堂后逢一僧师问云大众向甚么处去云普请去师袖中取刀度与僧云老僧住持事繁请上座为我斫倒却乃引颈向前其僧便走师扫地次僧问大善知识为甚么却有尘师云外来底云既是清净伽蓝为甚么有尘师云又一点也师问新到曾到此间否云曾到师云喫茶去又问一僧僧云不曾到师云喫茶去院主问为甚曾到此间喫茶去不曾到此间也喫茶去师召院主主应诺师云喫茶去保福展云赵州惯得其便后镜清举问僧云X作么生僧便出去清云邯郸学唐步雪窦云这僧不是邯郸人为甚却学唐步若辨得出与儞茶喫僧写真呈师师云且道似老僧不似老僧若似即打杀老僧若不似即烧却僧无对师问僧甚处来云南方来师云还知有赵州关么云须知有不涉关者师云这贩私盐贼僧问至道无难唯嫌拣择如何是不拣择师云天上天下唯我独尊云此犹是拣择师云田库奴甚么处是拣择僧问至道无难唯嫌拣择和尚如何为人师云何不引尽此语云某甲只念得到这里师云只这至道无难唯嫌拣择师问僧曾看法华经么云曾看来师云衲衣在空闲假名阿练若诳惑世间人作么生会僧拟议师云儞披衲衣来么僧云披来师云莫惑我僧云如何得不惑去师云莫取我语师问座主讲甚么经云涅槃经师云问大德一段义得么主云问甚么义师以脚踢空吹一吹云是甚么义主云经中无此义师云脱空谩语汉此是五百力士揭石义有老宿代云和尚谩某甲谩大众雪窦云和尚惯得其便僧问狗子还有佛性也无师云无X五祖演颂云赵州露刃劒寒霜光焰焰更拟问如何分身作两段妙喜颂云有问狗佛性赵州答云无言下灭胡族犹为不丈夫僧云上至诸佛下及蝼蚁皆有佛性狗子为甚么却无师云为伊有业识在真净文颂云言有业识在谁云意不深海枯终见底人死不知心僧问昼生兜率夜降阎浮于中摩尼为甚么不现师云道甚么僧再问师云毗婆尸佛早留心直至如今不得妙僧问学人乍入丛林乞师指示师云喫粥了也未云喫粥了师云洗钵盂去其僧言下大悟云门云且道有指示无指示若言有赵州向伊道甚么若言无这僧因甚悟去雪窦云我不似云门为虵尽足直言向儞道问者如虫御木答者偶尔成文然虽与么瞎却衲僧眼作么生免得此过诸仁者要会么还儞赵州喫粥了也未拈却这僧喫粥了雪窦与儞拄杖子归堂雪峯悦云云门恁么道大似为虵𦘕足黄门栽须云峯则不然这僧于此悟去入地狱如箭射妙喜云云门云峰更数百生为善知识也未梦见洗钵盂话在又云诸方瞎长老往往尽作洗钵话会僧问二龙争珠谁是得者师云老僧只管看X雪窦云看即不无争则不得且道扶这僧扶赵州师问僧甚处来云南方师云佛法尽在南方汝来这里作甚么云佛法岂有南北师云饶汝从雪峰云居来也只是箇担版汉僧问言诠不到处请师直道师云老僧耳背多时僧绕绳床一匝云请师直道师亦绕绳床一迊云百千诸佛皆从此门而入僧云如何是百千三昧门师便打僧问如何是佛法大意师云猫儿是一百五十文买云我不问猫儿如何是佛法大意师云这槖子是大王送来云谢师答话师云作家师僧天然有在僧问如何是佛师云殿里底云殿里底岂不是泥龛塑像师云是云如何是佛师云殿里底僧问久响赵州石桥到来只见略彴师云汝只见略彴且不见石桥云如何是石桥师云度驴度马雪窦颂孤危不立道方高入海还须钓巨鳌堪笑同时灌谿老解言噼箭亦徒劳僧问如何是玄中玄师云汝玄来多少时了也云玄来久矣师云汝若不遇老僧几被玄杀僧问如何是祖师西来意师敲床脚示之僧云莫只这是么师云若是便脱取去僧问如何是赵州师云东门西门南门北门雪窦颂云句里呈机噼面来烁迦罗眼绝纤埃X东西南北门相对无限轮鎚击不开有官人问和尚还入地狱也无师云老僧末上入云既是大善知识为甚么却入地狱师云我若不入教阿谁教化儞真定帅王公来师坐而问云会么王云不会师云自小持斋今巳老见人无力下绳床后军将来师却下绳床侍者问和尚见大王不下绳床军将来为甚么却下绳床师云非汝所知上等人来绳床上接中等人来下绳床接下等人来三门外接师问婆子甚么处去云偷赵州笋去师云忽遇赵州时如何婆便掌师便休雪窦云好掌更下两掌也无勘处婆子问云和尚住在甚处师云赵州东院西婆无语师归寺问僧儞道使那箇西字或云东西字或云栖泊字师云汝总作得盐铁判官僧云师意如何师云为汝总识字台山下有婆子凡有僧问台山路向甚么处去便云蓦直去僧才行婆云好箇师僧又恁么去每每如斯僧举似师师云待我与汝勘过明日便去亦如是问婆亦如是答师归谓众云婆子我为汝勘破了也玄觉征云前来也恁么问答后来也恁么问答且那里是赵州勘破婆子处又云非唯被赵州勘破亦破这僧勘破瑯瑘觉云大小赵州去这婆子手中丧身失命虽然如是错会者多X大沩喆颂云丛林老作世无俦凛凛威风四百州一击铁关成粉碎恩大难将雨露酬僧问万法归一一归何处师云我在青州作一领布衫重七斤问四山相逼时如何师云无路是赵州问初生孩子还具六识也无师云急水上打毬子问如何是毗卢顶相师云老僧不曾眼花承闻和尚亲见南泉是否师云镇州出大萝卜头问十二时中如何用心师云汝被十二时使老僧使得十二时问澄澄绝点时如何师云这里不着客作汉问如何是赵州一句师云老僧半句也无问道人相见时如何师云呈漆器师将示寂寄拂子与真定帅王公谓僧云若问何处得来但道老僧平生用不尽底师于唐干宁四年十一月二日右脇而寂寿一百二十衢州子湖利踪禅师澶州周氏子示众云诸法荡荡何绊何拘汝等于中自生难易心源一统绵亘十方上上根人自然明白不见南泉道如斯痴钝世且还稀历历分明有无不是只少箇丈夫之志致见如斯疲劳汝今欲得易会么自古及今未甞有箇凡夫圣人出现汝前亦无一箇善语恶语到汝分上为甚么如此故为善善无形为恶恶无相既巳无我将甚么为善恶立那箇是凡圣汝还信否还保任否有甚么回避处恰似日中逃影相似还逃得么今之既尔古之亦然今古齐时汝还讳得么佛法玄妙了得X者自相策发无为小缘妨于大事汝不见道宁可终身立法谁能一旦忘缘仁者要径会禅么各归衣钵下看取示众云祖师西来也只是箇冬寒夏热夜暗昼明只为儞徒无意立意无事立事无内外强作内外无东西谩说东西所以奢摩不能明了以至根境不能自由时有僧问如何得不被根境惑去师云儞试点惑底境出来看云某甲不见师云汝既不见惑境何来僧作礼师云又见妄想去也示众云幸自可怜生苦死向人前讨些子声色唇吻作么我且问儞声色两字作么生讨得还会么我道声色如泡为复为儞说破为复为儞讨声色试商量看莫生容易若了根源终非他物譬如圆镜男来男现女来女现乃至僧俗青黄山河万法随其色相一镜传辉不可是镜有多般但能映物而露仁者还识得镜也未若不识镜尽被男女青黄山河等类碍汝光明有甚么出气处若识镜去乃至青黄男女大地山河有想无想四足多足胎卵情生天堂地狱咸于一镜中悉得其分剂长短劫数若色若空并能了知更非他物汝岂不闻诸法如义光阴迅速莫谩悠悠大事因缘决须了取示众云仁者还知子湖亲切相为么行时但行坐时但坐乃至喫茶喫饭种种施为有甚么相隐处仁者信取无别强为只是汝今无疑作疑无事生事于自X心源却生颠倒譬如百千澄清大海弃之唯认些子浮沤目为全潮亦如认些子萤光作于日焰还生惭耻么诸圣得道得果数如恒沙汝今却作箇下劣凡夫着恰莫因循师于三门下立一牌牌上题云子湖有狗上取人头中取人心下取人足拟议即丧身失命僧问如何是子湖狗师云嗥嗥临济下有二僧来才揭帘师便喝云看狗僧回首师便归方丈雪窦云我当时若见先与他斫却牌然后入寺待这汉云看狗与他放出箇焦尾大虫如今诸人要见么日势稍晚归堂刘铁磨来师问莫是刘铁磨么云不敢师云左转右转云和尚莫颠倒师便打师与胜光锄园次师亚󰑁回顾光云事即不无拟心即差光云如何是事师拦胷与一踏光于此大悟师一夜于半夜时在后架叫云贼贼众皆惊起有一僧被师搊住云捉得也捉得也僧云不是某甲师云是即是只是儞不肯承当师有偈云三十年来住子湖二时斋粥气力麤无事上山行一转试问时人会也无终南山云际师祖禅师师问南泉云摩尼珠人不识如来藏里亲収得如何是藏泉云王老师与儞往来者是师云不往来者聻泉云亦是又问如何是X珠泉召云师祖师应诺泉云去汝不会我意师于此悟入雪窦向往来处着语云草里汉向亦是藏处着语云雪上加霜又向如何是珠处别云崄百尺竿头作伎俩不是好手这里着得只眼宾主互换便能深入虎穴或不恁么纵饶师祖悟去也是龙头蛇尾荆州白马昙照禅师常云快活快活临顺寂时叫云苦苦又云阎老子来取我也院主问和尚当时被节度使抛向水中神色不变如今何得如此师提起枕子云汝道当时是如今是主无对师投枕而终湖南长沙景岑禅师示众云我若一向举扬宗教法堂前草深一丈我事不获巳所以向诸人道尽十方世界是沙门一只眼尽十方世界是沙门全身尽十方世界是自巳光明尽十方世界在自巳光明里尽十方世界无有一人不是自巳我寻常向儞诸人道三世诸佛共尽法界众生是摩诃般若光光未发时诸人向甚么处委悉光未发时尚无佛无众生消息何处得山河国土来僧问如何是沙门眼师云长长出不得僧拟议师云成佛成祖出不得六道轮回出不得僧云未审出箇甚么不得师云昼见日夜见星僧云不会师云妙高山色青又青师遣僧问同参会禅师云和尚见南泉后如何会不对僧云和尚未见南泉巳前作么生会云不可更别X有也僧回举似师师示以偈云百尺竿头坐底人虽然得入未为真百尺竿头须进步十方世界现全身时有僧问百尺竿头如何进步师云澧州山朗州水僧云不会师云四海五湖皇化里华严座主问虗空为是定有为是定无师云言有亦得言无亦得虗空有时但是假有虗空无时但是假无僧云如和尚所说有何教文师云大德岂不闻首楞严经云十方虗空生汝心内犹如片云点太清里岂不是虗空生时但生假名又云汝等一人发真归源十方虗空悉皆消殒岂不是虗空灭时但灭假名老僧所以道有是假有无是假无僧问如何是文殊师云墻壁瓦砾是云如何是观音师云音声语言是云如何是普贤师云众生心是云如何是佛师云众生色身是云河沙诸佛体皆同何故有种种名字师云从眼根返源名为文殊从耳根返源名为观音从心根返源名为普贤文殊是佛妙观察智观音是佛无缘大慈普贤是佛无为妙行三圣是佛之妙用佛是三圣之真体用则有河沙假名体则总名一薄伽梵师与仰山翫月次仰云人人尽有这箇只是用不得师云恰是倩儞用去仰云儞作么生用被师拦胸一踏踏倒山起来云儞直下似箇大虫保福展云人人尽道岺大虫奇特须知仰山有陷虎之机琅瑘觉云李陵虽好手争免陷番X身师游山归至门首首座问和尚甚处去来师云游山来云到甚么处来师云始随芳草去又逐落花回云大似春意师云也胜秋露滴芙渠秀上座问南泉迁化向甚么处去师云石头作沙弥时参见六祖来云我不问石头作沙弥时参见六祖来南泉迁化向甚么处去师云教伊寻思去云和尚只有千尺寒松且无抽条石笋师不对僧云谢师答话师亦不对秀举似三圣圣云若实恁么犹胜临济七步虽然如是待我亲验过始得遂造问承闻和尚答南泉迁化话可谓光前绝后今古罕闻师亦不对皓月供奉问师古德云了即业障本来空未了应须还宿债只如师子尊者二祖大师为甚么却还宿债师云大德不识本来空奉云如何是本来空师云业障是奉云如何是业障师云本来空是奉无语师示以偈云假有元非有假灭亦非无涅槃偿债义一性更无殊僧问如何是陀罗尼师指绳床左边云这箇师僧却诵得又问别有人诵得否师指绳床右边云这箇师僧亦诵得云某甲为甚不闻师云大德岂不见道真诵无响真听无闻云恁么则音声不入法界性也师云离色求观非正见离声求听是邪闻僧问如何是平常心师云要眠即眠要坐即坐云学人不会师云热即取凉寒即向火X僧问如何是向上一路师云一口针三尺线云如何领会师云益州布杨州绢僧问如何是上上人行李处师云如死人眼云上上人相见时如何师云如死人手僧问南泉迁化向甚么处去师云东家作驴西家作马云此意如何师云要骑便骑要下便下僧问三世诸佛不知有狸奴白牯却知有既是三世诸佛为甚么不知有师云未入鹿苑时犹较些子云狸奴白牯为甚么却知有师云争怪得伊僧问如何转得山河大地归自巳去师云如何转得自巳归山河大地去云不会师云湖南城里好养民米贱柴多足四隣僧问色即是空空即是色此理如何师示以偈云碍处非墻壁通处没虗空若能如是会心色本来同有秀才看千佛名经乃问百千诸佛只闻其名未审居何国土师云黄鹤楼崔颢题后秀才曾题否云不曾题师云无事题取一篇好黄龙新颂云黄鹤楼前法战时百千诸佛竖降旗渠无国土居何处赢得多才一首诗竺尚书问蚯蚓斩为两段两头俱动未审佛性在阿那头师云莫妄想竺云争柰动何师云会即风火未散竺又一日谒师师召云尚书竺应诺师云不是尚书本命元辰竺云不可离却即今祗对底有第二主人X公也师云唤尚书作至尊得么竺云恁么则总不祗对和尚莫是弟子主人公么师云非但祗对不祗对时从无始劫来如箇生死根本示以偈云学道之人不识真只为从前认识神无量劫来生死本痴人唤作本来人邓州香严义端禅师示众云佛是尘法亦是尘终日驰求有甚么休歇但时中事不挂情情不挂物无善可取无恶可弃莫被他笼罩着始是学处示众云语是谤默是诳语默向上有事在老僧口门窄不能为儞说得僧问正因为甚么无事师云我不曾停留又云假饶重重剥得净尽无停留暂时施设亦是方便接人若是那边事无有是处池州灵鹫闲禅师示众云是汝诸人本分事若教老僧道即与虵𦘕足此是顿教诸上座时有僧问与虵𦘕足即不问如何是本分事师云汝试道看僧拟进语师云𦘕足作么鄂州茱萸禅师金轮可观和尚问如何是道师云莫向虗空里钉橛观云虗空是橛师便打观把住云和尚莫打某甲巳后错打人去在师便归方丈云门云矢上加尖僧云和尚适来恁么道那门云鎚钟谢响得箇虾䗫雪窦云若要此话大行直须喫棒了趂出师问僧甚处来云闽中来师云闽中尊宿爱举胡来X胡现汉来汉现是否僧拟开口师打一掌僧云欲透龙门却遭点额师云燕金塞海蝃蚋摇山僧抚掌大笑出去师云疥狗不愿生天却笑云中白鹤师见僧来以手一划僧便出去师云这僧来不通名去不通姓僧转身亦以手一划师云这僧名又不识姓又不知僧云且道某甲姓箇甚么师云苦哉波斯喫胡椒僧拂袖而出师云作家师僧天然有在僧问如何是沙门行师云行即不无若觉即乖其僧举似洞山山云何不进语云是甚么行其僧复来进语师云是佛行是佛行僧回举似洞山山云幽州犹似可最苦是新罗僧却问洞山如何是沙门行山云头长三尺颈短二寸日子和尚亚谿来师作起势谿云这山鬼精犹见我在师云罪过罪过适来失祗对谿拟进语师叱之谿云大阵前不妨难御师云是是云不是不是赵州云可怜两箇汉不识转身句陆亘大夫问南泉弟子从六合来彼中还有身么泉云分明记取举似作家陆云和尚不可思议到处世界成就泉云适来总是大夫分上事大夫问南泉弟子家中于瓶内养得只鹅今来长大出瓶不得如今不得毁瓶亦不得损鹅和尚作么生出得泉召大夫陆应诺泉云出也南泉迁化大夫往弔慰院主问大夫何不哭先师陆云道得即哭主无对X池州甘贽行者因巖头在家过夏一日把针次甘于头前立头举针作札势甘归欲着衣服礼谢妻云作甚么甘云莫说妻云有甚事也要大家知甘举前话妻云从此三十年后一度饮水一度咽女子云还知尽大地人性命被豁上座针头上札将去么甘往南泉设粥请南泉念诵泉白槌云为狸奴白牯念摩诃般若波罗蜜多甘拂袖而出泉粥罢问典座行者在甚么处座云当时便去了也泉云打破锅子着药山化主来甘问甚么处来云药山甘云还将得药来么云行者有甚么病甘欣然施银一百两复云山中有人此物却回主归纳疏山怪问子归何速主云问佛法相当得银一百两即举前话山云急送还他汝着贼了也主即送还甘云山中有人也添一百两施之同安云早知行者恁么问终不道药山来甘又到南泉设粥时黄蘗为第一座甘云请施财蘗云财法二施等无差别甘舁钱出去须臾复云请施财蘗复云财法二施等无差别甘更行钱翠巖真云甘贽行者黠儿落节黄蘗施财何曾梦见妙喜云一等是随邪逐恶这云居罗汉较些子雪峯来甘闭却门云请和尚入峰隔篱掷过袈裟甘便开门X甘问僧甚处来云沩山来甘云有僧问如何是祖师西来意山竖起拂子上座作么生会云借色明心附物显理甘云上座且归沩山好联灯会要卷第六联灯会要X卍XXX联灯会要卷第七住泉州崇福禅寺嗣祖比丘悟明集南岳下第四世洪州百丈山怀海禅师法嗣潭州大沩灵祐禅师福州长谿赵氏子侍立百丈夜深丈云看炉中有火也无师拨云无丈躬至炉边深拨得少火夹起示之云儞道无这箇𦗚师于此大悟作礼呈其所解丈云此乃暂时岐路耳经云欲识佛性义当观时节因缘时节若至其理自彰便知巳物不从外得祖师云悟了同未悟无心亦无法只是无虗妄凡圣等心本来心法元自备足汝今既尔善自护持师一日侍百丈行次丈云还将得火来么师云将得来丈云在甚么处师拈一茎柴吹三吹度与丈丈云如虫御木妙喜云百丈若无后语洎被典座谩X师在百丈充典座丈选沩山主人命师往时华林为首座乃云某甲沗居第一座而不得往典座却往百丈令首座与师对众下语出格者行遂拈净瓶置地上云不得唤作净瓶汝唤作甚么首座云不可唤作木𣔻也丈却问师师踢倒净瓶而去丈笑云首座输却山子也因命师行师上堂良久僧出云请和尚为众说法师云我为汝得彻困也僧便作礼雪峰云古人得恁么老婆心切玄沙云山头老汉蹉过古人事峰后问玄沙甚么处是老僧蹉过处沙云大小沩山被这僧一问直得百杂碎峯骇然示众云夫道人之心质直无伪无背无面无诈妄心行一切时中视听寻常更无委曲亦不闭眼塞耳但情不附物即得从上诸圣只是说浊边过患若无如许多恶觉情见想习之事譬如秋水澄渟清净无为淡泞无碍唤他作道人亦名无事人时有僧问顿悟之人更有修否师云若真悟得本他自知时修与不修是两头语如今初心虽从缘得一念顿悟自理犹有无始旷劫习气未能顿尽须教渠净除现业流识即是修也不道别有法教渠修行趣向从闻入理闻理深妙心自圆明不居惑地纵有百千妙义抑扬当时此乃得坐披衣自解作活计以要言之实际理地不受一尘万行门中不舍一法若也单刀直入则圣X凡情尽体露真常理事不二即如如佛示众云如许多人只得大机不得大用仰山以此语问山下一庵主云和尚恁么道意旨如何主云儞更举看仰拟再举被庵主一踏踏倒仰归举似师师呵呵大笑示众云老僧百年后向山下作一头水牯牛去左脇书五字云沩山僧某甲当恁么时若唤作沩山僧某甲又是水牯牛若唤作水牯牛又是沩山僧某甲且道毕竟唤作甚么仰山出作礼而退云居膺云师无异号南塔勇云一千五百人善知识只道得一半保宁勇云和尚一等是入泥入水芭蕉彻颂云不道沩山不道牛一身两号实难酬离却两头应须道如何道得出常流示众云仲冬严寒年年事晷运推移事若何仰山近前叉手而立师云我也知汝答这话不得却顾香严严云某甲偏答得这话师蹑前问严亦近前叉手而立师云赖遇寂子不会示众云一切众生无佛性盐官示众云一切众生有佛性后盐官有二僧探师宗旨闻师说法莫测其涯意生轻慢一日二僧在中庭坐见仰山来遂劝云师兄切须勤学佛法不得容易仰作圆相托呈却抛向后复伸手就二僧索二僧茫然不知所措仰乃劝云直须勤学佛法不得容易珍重便去二僧却返盐官X将行三十里一人忽有省乃自叹云沩山云一切众生无佛性酌然是无却回沩山一人行数里因渡水忽有省亦自叹云沩山道一切众生无佛性酌然是有他恁么道了亦返沩山师一日谓众云汝等诸人各呈所解看时有志和上座出作礼师云不思善不思恶正恁么时还我志和上座本来面目和云正恁么时是某甲放身命处师云子莫落空么和云若有空可落何曾放得身命师云儞到这里何不问和云到这里亦不见有和尚可问师云汝福薄扶吾宗不起师问仰山甚处来云田中来师云禾好刈也未云好刈也师云作青色作黄色作不青不黄色云和尚背后是甚么师云子还见么仰拈起禾穗云和尚何曾问这箇师云此是鹅王择乳师问仰山寂子速道莫入阴界仰云某甲信亦不立师云汝信了不立未信不立仰云只是某甲更信阿难师云若恁么即是定性声闻仰云佛亦不见师坐次仰山从方丈前过师云若是百丈先师子须喫痛棒始得云今日事作么生师云合取两片皮有分云此恩难报师云非子不才老僧年迈云今日亲见百丈师翁师云子向甚句中见云不道见只是无别师云始终作家师摘茶次谓仰山云终日摘茶只闻子声不见子形仰撼茶树师云子只得其用不得其体云未审和尚X如何师良久仰云和尚只得其体不得其用师云放子三十棒首山念云夫为宗师须具择法眼始得当时不是沩山便见扶篱摸壁琅瑘觉云若不是沩山洎合打破蔡州师坐次仰山香严侍立师云今时总恁么者少不与么者多严从西过东仰从东过西师云这箇因缘三十年后掷地作金声仰云须是和尚提唱始得严云今日亦不少师云合取狗口师问仰山即今事且置自古事作么生仰叉手近前师云犹是即今事自古事作么生仰叉手退后而立师云你屈我我屈你师问仰山近日宗门令嗣作么生云大有人疑着师云寂子又作么生云某甲只管困来合眼倦即坐禅所以未曾说着师云到这田地也难得云据某甲见处着此一句亦不得师云子为一人也不得云自古圣人尽皆如此师云大有人笑你恁么祗对云解笑某甲是某甲同参师云出头作么生仰遶绳床一匝师云裂破古今师谓仰山云有俗弟子将三束绢来与我赎钟子与世人植福云俗弟子有绢与和尚赎钟和尚将何酬他师以杖敲床三下云我将这箇酬他仰云若是这箇用作甚么师又敲三下云汝嫌这箇作甚么仰云某不嫌这箇只是大家底师云你既知是大家底何X得更就我覔物酬他云只怪和尚把大家底行人事师云汝不见达磨大师从西天来亦将此物行人事汝诸人尽是受他信物者师睡次仰山来师便面壁仰云某甲是和尚弟子不用形迹师作起势仰便出去师召云寂子仰回首师云听老僧说箇梦仰作听势师云为我原看仰取一盆水并手巾来师洗面了才坐香严进来师云我与寂子适来作一上神通不同小小严云某甲虽在下面一一得知师云你试说看严点一椀茶来师叹云二子神通过于鹙子目连师与仰山行次师指枯树云前头是甚么仰云枯树子师却问耘田翁翁亦云枯树子师云这翁子他后安有五百众师问仰山妙净明心汝作么生会云山河大地日月星辰师云汝只得其事云和尚适来问甚么师云妙净明心仰云唤作事得么师云如是如是师索门人呈语云声色外与吾相见幽州鉴弘长老云不辞出来那箇人无眼师云此语不正仰山出云见取不见底师云细如米末冷如氷霜仰第二次云声色外谁求相见师云只滞声色如方木榻地第三次云非声色师云汝解不真第四次云如两镜相照于中无像师云此语正也我是汝不是早立像了也仰云某甲精神昏昧拙于祗对未审和尚在百丈师公处如何呈语师云我于先师处呈语云如百千明X镜鑑像光光相涉剎剎尘尘各不相借仰山礼谢仰山问百千万境一时来作么生师云青不是黄长不是短诸法各住本位非干我事仰便作礼师坐收足次指脚谓仰山云十二时中承他负载不可辜他仰云昔日给孤园内也只说这箇师云未在更道仰云寒时与他韈着也不为分外仰山问和尚百年后有人问先师法道如何传嗣师云一粥一饭云前人不肯又作么生师云作家师僧仰遂作礼师云向后错举即不可师见仰山来以手揑拳相交示之仰作女人拜师云如是如是师坐次仰山香严侍立师云过去未来与现在佛佛佛同宣人人得箇解脱之路云如何是人人解脱之路师顾香严云寂子借问何不对他严云若问过去未来并现在某甲却有箇祗对师云汝作么生祇对严珍重便出师却问仰山他恁么祗对还契子意么师云不契惠寂意师云子又作么生仰亦珍重便出师呵呵大笑云如水乳合师问仰山涅槃经四十二卷多少佛说多少魔说仰云总是魔说师云巳后无人奈子何仰云某甲只是一期之事行履在甚么处师云只贵子眼正不说子行履处师问仰山天寒人寒云大家在这里师云何不直说云适来也不曲X师见仰山香严作饼次师云百丈先师亲得这箇道理仰顾香严云谁人答得此话师云有一人答得仰云谁师指水牯牛云道道仰取草一束严取水一桶来放牛前牛才喫师云与么与么不与么不与么二人俱作礼师云或时明或时暗师问道吾甚处来吾云看病来师云有几人病吾云有病底有不病底师云不病底莫是智头陀么吾云病与不病总不干他事速道速道师云道得也与他没交涉师问云巖闻汝右药山是否云是师云如何是药山大人相巖云涅槃后有师云如何是涅槃后有巖云水洒不着巖却问师未审百丈大人相如何师云巍巍堂堂炜炜煌煌声前非声色后非色蚊子上铁牛无汝下觜处师问云巖菩提以何为座云以无为为座巖却问师师云以诸法空为座又问道吾吾云坐也听他坐卧也听他卧有一人不坐不卧速道速道师休去师举如意复作此相云有人道得便得此如意道道时有僧出云此如意本不是和尚底师云得而无用有一僧云设与某甲亦无着处师泥壁次李军容具公裳直至师背后端简而立师回首见侧泥盘作接泥势李转笏作进泥势师掷下泥盘与军容归方丈后巖头闻得云噫佛法淡薄大小沩山泥壁也X不了师唤院主主应诺师云我唤院主你来作甚么院主无对师坐法堂库头打木鱼火头掷下火抄拊掌呵呵大笑师云众中也有恁么人遂唤来问儞作么生头云某甲不喫粥肚饥所以欢喜师乃点头东使云当时沩山会里无此人卧龙云当时沩山会里有此人刘铁磨来师云老牸牛汝来也磨云来日台山大会斋师还去也无师放身便卧磨便出去雪窦颂云曾骑铁马入重城勑下传闻六国清犹握金鞭问归客夜深谁共御街行僧问如何是道师云无心是道云某甲不会师云会取那不会底云如何是不会底师云只是儞不是别人师复云今时人但直下会取不会底正是汝心正是汝佛若向外得一知一解将为禅道且没交涉名运粪入不名运粪出污汝心田所以云不是道僧问如何是祖师西来意师竖起拂子后有僧到王常侍处举前话王云彼中兄弟如何商量僧云借色明心附物显理王云不是这箇道理上座快归沩山去某甲寄一封书与和尚僧得书驰上师师开书见一圆相相中书日字师云谁知千里外有箇知音仰山侍立乃云虽然如是也只是箇俗汉师云子又作么生仰作圆相于中书日字以脚抹却师乃大笑X僧问从上诸圣直至如今意旨如何师云目前是甚么物僧云莫只这便是么师云阿那箇云适来祇对者师云儞拟那箇去莫生事筠州黄檗希运禅师福州人也师初到洛京行乞吟添钵声有一妪出棘扉间云太无厌生师云汝犹未施责我无厌何耶妪笑而掩扉师异之进而与语多所发药须臾辞去妪告之曰可往南昌见马大师去师至南昌大师巳迁寂闻塔于石门遂往瞻礼时大智禅师庐于塔傍师序其远来之意愿闻平日得力句百丈乃举我再参马大师侍立次大师顾绳床角拂子我问即此用离此用大师云汝他后开两片皮将何为人我取拂子竖起大师云即此用离此用我挂拂子旧处被大师震威一喝我直得三日耳聋师闻是语不觉吐舌丈云子巳后莫承嗣马大师去否师云不然今日因师举得见马祖大机之用且不识马祖若嗣马祖巳后丧我儿孙丈云见与师齐减师半德子甚有超师之作百丈问师甚处来师云大雄山下採菌子来丈云还见大虫么师作大虫声丈拈斧作斫势师与丈一掌丈吟吟而笑即归上堂云大雄山下有一大虫汝等诸人也须好看百丈老汉今日亲遭一口后沩山举问仰山仰云和尚作么生沩云百丈当时合与一斧斫杀因甚到如此仰云不然沩云子又作么生仰云百丈只会骑虎头不解把X虎尾沩云子有崄崖之句师普请开田次丈问运阇梨开田不易师云随众作务丈云有烦道用师云争敢辞劳丈云开得多少田师将󰑁筑地三下丈便喝师掩耳而去师问百丈从上宗乘如何指示于人丈据坐师云后代儿孙将何传授丈云我将谓儞是箇人便起去云峯悦云百丈老人怜儿不觉丑虽然如是尽法无民南泉问师如许大身材戴箇些儿大笠子师云三千大千世界总在里许泉云王老师聻师戴笠便行师在南泉为首座一日捧钵向泉位上坐泉入堂见乃问长老甚年中行道师云威音王巳前泉云犹是王老师儿孙在下去师便过第二位坐泉休去沩山云欺敌者亡仰山云不然须知黄蘗有陷虎之机沩山云子见处得恁么长雪窦云王老师只见锥头利我当时若作南泉待他道威音王巳前即便于第二位坐令黄蘗一生起不得虽然如是也须救取南泉云峰悦云丛林中多有商量或云黄蘗有陷虎之机南泉有杀虎之威若作与么说话诚实苦哉殊不知这老贼有年无德喫饭坐处也不依本分若是云峰门下说甚么威音王巳前王老师更大直须喫棒了趂出南泉问师定慧等学明见佛性此理如何师云十二X时中不依倚一物始得泉云莫是长老见处么师云不敢泉云浆水钱且置草鞋钱教甚么人还师休去沩山问仰山云莫是黄蘗搆他南泉不得么仰云不然须知黄蘗有陷虎之机沩山云子见处得恁么长保福展云若无沩仰埋没他黄蘗五祖戒云仰山大似为虵𦘕足南泉问师黄金为城白银为壁是甚么人居止处师云圣人居止处泉云更有一人居何国土师近前叉手而立泉云道不得何不请王老师道师云更有一人居何国土泉云可惜许南泉问师甚么处去师云择菜去泉云将甚么择师竖起刀子泉云汝只解作宾不解作主师以刀子点三下示众云汝等诸人尽是噇酒糟汉恁么行脚何处有今日还知大唐国里无禅师么时有僧出云只如诸方匡徒领众又作么生师云不道无禅只是无师沩山问仰山黄蘗意作么生仰云鹅王择乳素非鸭类沩云此实难辨五祖戒出僧语云谢和尚说得道理好石门聪云黄蘗垂示不妨奇特才被布衲拶着失却一只眼翠巖真云诸方商量便道黄蘗坐却这僧又道黄蘗被这僧出来直得分析不下何谓也上蓝輙生拟议雾豹泽毛未甞下食庭禽养勇终待惊人师上堂大众才集师拈拄杖一时打散复召大众众X回首师云月似弯弓少雨多风禾山方云黄蘗和尚恨不两手分付检点将来大似为虵𦘕足师一日揑拳谓众云天下老和尚总在这里我若放一线道从汝七纵八横若不放过不消一揑时有僧问放一线道时如何师云七纵八横云若不放过时如何师云普师闻大愚辞归宗宗问甚么处去云诸方学五味禅去宗云诸方有五味禅我这里只有一味禅愚遂问如何是和尚一味禅宗便打愚于此大悟乃云嗄我会也我会也宗急索云道道愚拟开口宗又打即时趂出师谓众云马祖接八十余员善知识动着疴辘辘地唯有归宗较些子牛头横说竖说未知有向上关捩子有此眼脑方辨得邪正宗党若不如是但知念言念语𡎺向皮袋里称我会禅会道还替得生死么轻忽老宿入地狱如箭射我才见儞入门来便识得儞了也急须努力师左盐官殿上礼拜次时大中帝为沙弥问师不着佛求不着法求不着僧求长老当何所求师云不着佛求不着法求不着僧求常礼如是事弥云用礼何为师与一掌弥云太麤生师云这里是甚么所在说麤说细随后又掌雪窦颂云凛凛孤风不自夸端居寰海定龙虵大中天子曾轻触三度亲遭弄爪牙X一日六人新到相看五人作礼一人提起坐具作一圆相师云我闻有一只猎狗甚恶云寻羚羊声来师云羚羊无声到儞寻云寻羚羊迹来师云羚羊无迹到汝寻云寻羚羊踪来师云羚羊无踪到儞寻云恁么则死羚羊也师休去次日陞堂云昨日寻羚羊僧出来其僧便出师云昨日公案老僧休去作么生僧无语师云将谓是本色衲子元来是义学沙门拈拄杖即时打出雪窦云只如声响踪迹既无猎狗向甚么处寻逐莫是绝音响踪迹处见黄檗么诸禅德要明陷虎之机也须是本分衲子广州和安通禅师师礼佛次有禅者问师礼底是甚么师云佛禅者指像云这箇是甚么师罔措至夜具威仪礼问禅者云今日伏蒙垂问意旨如何禅者云座主几夏耶师云十夏禅者云还曾出家也未师转茫然禅者云若不会百夏奚为遂邀师同谒马大师大师巳示寂后印心于百丈禅师仰山作沙弥时师召云寂子与我拈床子来仰持至师云却送旧处着复问寂子床那边是甚么云无物师云这边暂云无物师又召云寂子山应诺师云去杭州大慈寰中禅师蒲坂卢氏子也示众云山僧不会答话只是识病时有僧出师便归方丈雪窦云大凡扶竖宗乘须辨箇得失且大慈识病不答话有僧出便归方丈雪窦识病不答话X有僧出噼嵴便棒诸方识病不答话有僧出必然别有长处敢有一箇动着大唐天子只三人示众云说得一丈不如行取一尺说得一尺不如行取一寸洞山云说取行不得底行取说不得底云居云行时无说路说时无行路不行不说时合行甚么路洛浦云行说俱到则本事无行说俱不到则本事在赵州问般若以何为体师云般若以何为体州呵呵大笑师明日见赵州扫地师却问般若以何为体州置扫帚拊掌呵呵大笑师便归方丈雪窦云前来也笑后来也笑笑中有刀大沩喆云才见呵呵大笑便与一掌明日又问待渠笑又与一掌大慈若下得这两掌赵州若不对他可谓生铁铸就风吹不入底汉师住庵时南泉问如何是庵中主师云苍天苍天泉云苍天即且置如何是庵中主师云会即便会休口喃喃泉休去有僧辞师问甚么处去云江西师云将取老僧去得么云非但和尚更有过如和尚者亦不将去师休去汾阳昭云知汝力微天台平田普岸禅师示众云神光不昧万古徽猷入此门来莫存知解示众云大道虗旷常一真心善恶勿思神清物表随X缘饮啄更复何为师访茂源源起迎师师把住云开口即失合口即丧去此二途请师别道源以手掩鼻师放开云一步较易两步较难源云着甚死急师云若非是师不免诸方捡点临济访师到路口先逢一㛐在田使牛济问㛐云平田路向甚么处去㛐打牛一棒云这畜生到处走到此路也不识济又云我问儞平田路向甚么处去㛐云这畜生五岁也尚使不得济心语云欲观前人先观所使便有抽钉拔楔之意及见师师便问儞还曾见我㛐也未济云巳収下了也师遂问近离甚处济云江西黄檗师云情知儞见作家来济云特来礼拜和尚师云巳相见了也师云宾主之礼合施三拜师云既是宾主之礼礼拜着师见僧来拈拄杖便打僧约住拄杖师云适来造次僧夺棒便打师云作家作家僧作礼师把住云却是阇梨造次僧呵呵大笑拂袖而去师云草贼大败筠州五峯常观禅师问僧甚么处去云五台山去师竖一指云若见文殊了却来这里与汝相见僧无对师问僧还见牛么云见师云见左角见右角僧无对师代云见无左右有僧辞师云汝去诸方莫道老僧在这里云某甲不道和尚在这里师云汝道老僧在甚么处僧竖一指X师云早是谤老僧也潭州石霜性空禅师僧问如何是祖师西来意师云如人在千尺井中不假寸绳如何出得此人若出得此人即答汝西来意僧云湖南畅和尚亦为人东语西话时仰山在左右师召云沙弥拽出这死尸着仰山举问耽源源咄云痴汉谁在井中后问沩山如何出得井中人沩召慧寂仰应诺沩云出了也仰上住后云我当时在耽源处得名沩山处得地福州长庆大安禅师本州陈氏子问百丈学人欲识佛何者是佛丈云大似骑牛覔牛师云识后如何丈云如人骑牛到家师云如何保任丈云如牧牛人执杖视之不令犯人苗稼师于言下领旨后因同参祐禅师创居大沩师往躬耕助道祐归寂师继踵住持后归闽川开山长庆而终老焉示众云汝等诸人总来就安覔箇甚么若欲作佛汝自是佛而却傍家走怱怱如渴鹿逐阳𦦨何时得相应去阿儞若欲作佛但无如许多颠倒攀缘妄想恶觉垢欲不净众生之心只汝便是初心正觉佛更向何处别讨所以安住沩山三十年喫沩山饭疴沩山屎不参沩山禅只看一头水牯牛若落路入草便牵出若犯人苗稼即便鞭挞调伏既久可怜生受人言语而今变作箇露地白牛常在面前终日逈逈地趂亦不去也示众云汝等诸人各有无价大宝从眼门放光照山X河大地从耳门放光领採一切善恶音响六门昼夜常放光明亦名放光三昧汝自不识取隐在四大身中内外扶持不敢倾侧如人负重担从独木桥上过亦不教失脚且道是甚么物恁么扶持便得如是汝若覔毫发即不见故志公云内外追寻覔总无境上施为浑大有示众云有句无句如藤倚树疎山闻之径造沩山值师泥壁次便问有句无句如藤倚树岂不是和尚道师云是疎云忽遇树倒藤枯时如何师放下泥盘呵呵大笑便归方丈疎山随后启云某甲四千里卖却布单特为此因缘来和尚何得相弄师唤侍者云将钱还伊去遂嘱云向后有独眼龙为汝点破在疎山后到明招举前话招云大沩可谓头正尾正只是不遇知音疎山却问树倒藤枯时如何招云更使沩山笑转新疎山因而有省乃云沩山元来笑里有刀遂遥望沩山作礼妙喜颂云若将此语定纲宗辜负明招独眼龙笑里忽分泥水路方知千里共同风雪峯寄一木其状若虵于背上题云本自天然不假雕琢师接得云本色住山人且无刀斧痕僧问大用现前不存轨则时如何师云汝用得但用僧脱䏝绕师三匝师云向上何不道取僧拟开口师遂打云这野狐精出去福州古灵神赞禅师本州人也受业大中寺有X法眷三人同出游方唯师参百丈发明心地后归受业侍立其师师云汝等游方得何事业第一人云某甲自辞和尚在外读书粗能着文第二人云某甲自辞和尚在外听得三本经论师出云某甲自辞和尚在外一如未游方时其师咄云这愚痴大师兄能着文小师兄能通经论汝却云一如未游方时辱我何多今后只在厨下执役其师一日澡浴命师去垢师抚其背云好所佛殿只是无佛其师咄云这风颠汉得与么无礼师云虽然无佛也解放光其师疑其语又一日看经次有蝇子钻牕师云世界如许广阔钻他故纸驴年去遂作颂云空门不肯出投牕也大痴百年钻故纸何日出头时其师置经问云汝行脚遇何人吾前后见汝发言异常无乃得上人法耶当为我说师云某甲蒙百丈和尚指箇歇处今欲报慈德耳其师致斋命师说法师陞座举唱百丈门风云灵光洞耀逈脱根尘体露真常不拘文字心性无染本自圆成但离妄缘即如如佛其师言下感悟乃云何期垂老得闻极则事师临迁化时告众云汝等诸人还识无声三昧么众云不识师云汝等静听莫别思量众皆侧聆师巳示寂洪州东山慧禅师游山次僧指岩问云此巖还有主也无师云有云是甚么人师云三家村里汉师同大于南用三人在茶堂内一僧近前合掌云不审南用云我既不纳汝汝亦不见我不审阿谁僧无X语师云不得平白地恁么问他用云大于亦无语那于把住其僧云是儞恁么累我亦然遂与一掴用笑云朗月与青天师复问大于侍者金刚正定一切皆然秋去冬来且作么生者云不妨和尚借问师云即今即得去后作么生云谁敢问着某甲师云大于还得么云犹要别人检点在师云辅弼宗师不废光彩侍者作礼师有小师行脚归师云儞离吾在外几年耶云十年师云不用指东划西直道将来云对和尚不敢谩语师喝云这打野榸汉江州龙云台禅师僧问如何是祖师西来意师云昨夜栏中失却牛京兆府卫国道禅师师问僧甚处来云河南来师云黄河水清也未僧无对沩山代云小小狐儿要过但过用疑甚么清田和尚与瑫上座点茶次师敲禅床三下瑫亦敲三下师云老僧敲有箇善巧上座敲有何道理瑫云某甲敲有箇方便和尚敲作么生师举起盏子瑫云善知识眼应须恁么煎茶子瑫却问和尚适来举盏子意作么生师云不可更别有也庐山归宗智常禅师法嗣福州芙蓉灵训禅师师问归宗如何是佛宗云我向儞道儞还信否师云和尚诚言安敢不信宗云即汝便是师云如何保任宗云一翳在眼空花乱坠X师于言下顿领深旨师辞归宗宗问甚处去师云入岭去宗云子在此多年束装了来为子说一上佛法及师束装了却去问讯宗云时寒途中善为师访同参实性大师大师陞堂以右手拈拄杖靠左边良久云此事若不是芙蓉师兄大难委悉便下座黄龙南云实性用不得便休劫将佛法以为人情千载之下与人作笑端且道利害在甚么处汉南高亭禅师夹山有一僧来作礼师便打僧云特来礼拜何得打某甲又作礼师又打其僧回举似夹山山云汝还会么云不会山云赖汝不会汝若会即夹山口哑新罗大茆和尚示众云欲识诸佛向无明心内识取欲识常住不凋性向万物迁变处识取僧问如何是大茆境师云不露锋云为甚么不露锋师云无当者五台山智通禅师师谒归宗忽一夜呌云我悟也我悟也明日归宗上堂问昨夜大悟底僧出来师便出宗云汝见甚么道理便言大悟师云师姑元是女人做宗骇之师临示寂时有偈示众云举手攀南斗回身倚北辰出头天外看谁是我般人明州大梅法常禅师法嗣杭州天龙和尚示众云大众莫待老僧上来便X上来下去便下去各有华严性海具足功德无碍光明各各参取僧问如何出得三界去师云汝即今在甚么处秀州盐官齐安国师法嗣襄州关南道常禅师僧问如何是祖师西来意师拈起拄杖云会么云不会师便打出京兆府章敬怀恽禅师法嗣金州操禅师因请米胡斋不排位米到展坐具作礼师下绳床米便就师位而坐师却席地而坐斋罢米去侍者却问和尚受一切人钦仰今日坐位被人夺却师云三日后若来即受救若不来即救不得三日后果来云前日遭贼朗州古堤和尚仰山来参师云去汝无佛性山叉手近前三步应诺而巳师云子甚么处得此三昧山云从耽源处得名沩山处得地师云莫是沩山的子么山云世谛即不无佛法即不敢山却问和尚从甚么处得此三昧师云我从章敬得此三昧山叹云不可思议来者难为凑泊福州龟山智真禅师谒章敬敬问自何而至师云至无所至来无所来敬默许之后入室益臻玄奥示众云动容瞬目无出当人一念净心本来是佛幽州盘山宝积禅师法嗣镇州普化和尚师见人无高下皆振铃一声时号普化和尚或将铃就人耳边振或拊人背有回首X者师便伸手云乞我一文钱师寻常入市振铃云明头来明头打暗头来暗头打四方八面来旋风打虗空来连架打临济令侍者拦胷搊住云总不恁么来时如何师托开云明日大悲院里有斋者回举似临济济云我从来疑着这汉师同临济赴一施主斋济云毛吞巨海芥纳须弥为复是神通妙用为复是法尔如然师乃踢倒饭床济云太麤生师云这里是甚么所在说麤说细济休去明日又同赴一家斋济云今日供养何似昨日师又踢倒饭床济云太麤生师云瞎汉佛法说甚么麤细济不觉吐舌雪窦云两箇老贼喫饭也不了好与三十棒棒虽行且阿那箇是正贼临济一日同河阳木塔三人在僧堂地炉内坐正说师每日在街市掣风掣颠知他是凡是圣师忽入堂济问云儞是凡是圣师云儞道我是凡是圣济便喝师指河阳木塔云河阳新妇子木塔老婆禅临济小厮儿却具一只眼济云这贼师云贼贼便出去师在临济堂前喫生菜济云这汉大似一头驴师便作驴鸣济唤直岁云细抹草料着师云少室人不识金陵又再来临济一只眼到处为人开赵州云何不与他本分草料着师于阛阓中振铃云覔箇去处不可得被道吾把住云儞拟去甚么处师云汝从甚么处来吾无语师掣X肘便行师一日见马道使喝道师亦喝道又作相扑势马道令人打五棒师云似则似是则不是师将入灭徧问人覔直裰人皆送与师俱不受临济令人买棺木一具师归来济云我与儞做直裰了也师笑云临济厮儿饶舌遂擎棺遶街呌云临济与我做直裰了也我往东门迁化去市人相率送之师云今日不合青乌明日南门迁化去市人亦随之师又云今日未吉明日西门迁化去人皆不信随者稍稀师第四日擎棺出北门外自入棺中债路行人钉之市人相报环观只闻空中铃声渐远揭棺视之乃全身脱去也蒲州麻谷宝彻禅师法嗣寿州良遂座主初谒麻谷谷见来荷锄入园锄草去师随到锄草处谷不顾便归方丈闭却门师明日又去谷又闭却门师遂敲门谷云谁师云良遂才称名忽然契悟乃云和尚莫谩良遂良遂若不来见和尚洎被经论赚过一生及归讲肆开演其略云诸人知处良遂尽知良遂知处诸人不知云门云便有逆水之波如今得入是顺水之意亦唤作双放时节又云麻谷问阿谁他道莫谩良遂不是识破麻谷相见时节若不来礼拜和尚洎被经论赚过一生亦知有赚人处又云作么生是良遂知处X䖍州西堂智藏禅师法嗣䖍州处微禅师僧问三乘十二分教体理得妙与祖意是同是别师云须向六句外鑑不得随他声色转云如何是六句师云语底默底不语不默底总是总不是汝合作么生僧无对师问仰山汝名甚么山云惠寂师云那箇是慧那箇是寂山云只在目前师云犹有前后在山云和尚见箇甚么师云喫茶去湖南东寺如会禅师法嗣吉州薯山慧超禅师洞山来师问汝巳住一方又来这里作么洞云无奈疑何所以来见和尚师召良价价应诺师云是甚么洞无语师云好箇佛只是无光𦦨荆州永泰灵湍禅师法嗣湖南上林戒灵禅师师参大沩沩问大德作么来师云介冑全具沩云卸却了来相见师云卸却了也沩咄云贼尚未打卸作甚么后参永泰方喻厥旨湖南祇林和尚每叱文殊普贤为精魅手提木劒自谓降魔才见僧来便云魔来也以木劒乱挥潜入方丈如是十二年置劒无言僧向十二年前为甚么降魔师云贼不打贫儿家云十二年后为甚么不降魔师云贼不打贫儿家五台秘魔巖和尚常提一杈才见僧来提起杈云甚么魔魅教汝出家甚么魔魅教汝行脚道得也X杈下死道不得也杈下死速道速道法眼代云乞命乞命玄觉代云老儿家放下杈子得也五祖戒云山僧当时若见夺劫杈来蓦项杈倒点把火照看面皮厚多少南岳下第五世赵州观音从谂禅师法嗣杨州光孝慧觉禅师师一日见露柱合掌云不审世尊僧云和尚是露柱师云啼得血流无用处不如缄口过残春师到崇寿法眼问近离甚处师云赵州眼云承闻赵州有栢树子话是否师云无法眼云往来皆谓僧问如何是祖师西来意州云庭前栢树子上座何得言无师云先师实无此语和尚莫谤先师好师问宋齐丘还会道么宋云若是道也着不得师云是有着不得是无着不得宋云总不恁么师云着不得底𦗚宋无对张居士问奈老何师云年多少士云八十也师云可谓老也士云毕竟如何师云直至千岁也未在或人问某甲平生杀牛还有罪也无师云无或人云何得无罪师云杀一箇还一箇陇州国清奉禅师问牛头未见四祖时为甚么百鸟衔花献师云陜府人送钱财与铁牛云见后为甚么不衔花献师云木马投明行八百僧问祖意教意是同是别师云雨滋三草秀春风不X褁头问如何是出家人师云铜头铁额鸟觜鹿身问如何是佛法大意师云释迦是牛头狱卒祖师是马面阿傍问如何是祖师西来意师云东壁打西壁婺州新建禅师一生不畜沙弥童行有座主问和尚年尊何不讨箇小师侍奉师云若有眼暗耳聋口哑底为我讨一箇来主无对杭州多福和尚僧问如何是多福一丛竹师云一茎两茎斜僧云不会师云三茎四茎曲益州西穆和尚师召侍者者应诺师云更深夜静共伊商量有俗士举手云和尚是一头驴师云老僧被儞骑士无语去后三日却来云某甲前日着贼了也师拈棒打出衢州子湖利踪禅师法嗣日容远禅师奯上座来师拊掌三下云勐虎当轩谁是敌者奯云俊鹞冲天阿谁捉得师云彼此难当奯云且休未要断这公案师拈拄杖作舞归方丈奯无语师云死却这汉也紫桐和尚僧问如何是紫桐境师云儞眼里着得沙么云大好紫桐境也不识师云老僧不讳此事其僧出去师下绳床擒住云今日好箇公案老僧未得分文入手云赖遇某甲是僧师云祸不单行漳州浮石和尚示众云山僧开箇卜铺能断人贫富定人生死时有僧出问离却贫富生死不落五X行请师直道师云金木水火土联灯会要卷第七联灯会要X卍XXX联灯会要卷第八住泉州崇福禅寺嗣祖比丘悟明集长沙景岑禅师法嗣明州雪窦常通禅师僧问如何是密室师云不通风云如何是室中人师云诸圣求覩不见僧作礼师云千圣不能思万圣不能议干坤坏不坏虗空包不包一切无比伦三世唱不起鄂州茱萸禅师法嗣石梯和尚师见侍者托钵上堂乃唤云侍者者应诺师云甚处去云上堂斋去师云我岂不知儞上堂斋去云除此外别道箇甚么即得师云我只问儞本分事云和尚若问本分事某甲实是上堂斋去云汝不谬为吾侍者有一暂到来师前立少顷便出去师云有甚么辨白处僧再来立良久师云辨得也辨得也云辨得后如何师云埋却得也云苍天苍天师云适来却恁么如今还不当僧便出去潭州大沩灵祐禅师法嗣X袁州仰山慧寂禅师韶州怀化叶氏子也初谒大沩沩问儞是有主沙弥无主沙弥师云有主沙弥沩云主在甚么处师从西过东立沩异之沩山问师承闻子在百丈先师处问一答十问十答百是否师云不敢沩云佛法向上道取一句师拟开口沩便喝如是三问三度拟对三度遭喝师垂泪云先师道儞须遇人始得今日便是遇人也遂发心牧牛三年一日沩入山见师在磐石上坐禅沩以拄杖点师背云寂子道得也未师云虽道不得要且不借别人口沩云寂子会也沩山谓师云汝须自回光返照别人不知汝解处汝试将实解献老僧看师云若教某甲自看到这里无圆位亦无一物一解得献和尚沩云无圆位处元是汝作解处未离心境在师云既无圆位何处有法把何物作境沩云适来是汝作恁么解是否师云是沩云若恁么是具足心境法未脱我所心在元来有解献我何得言无许儞信位显人位隐在师问沩山如何是真佛住处山云以思无思之妙返思灵𦦨之无穷思尽还源性相常住理事不二真佛如如师于言下大悟师在沩山牧牛时踢天泰上座问百亿毛头百亿师子现作么生师骑牛便归次日侍立沩山举前话方了却见泰上座来师云便是这箇上座沩遂问百亿毛头百亿师子现岂不是上座道泰云是师云正当X现时毛前现毛后现泰云现时不说前后沩山大笑师云师子腰折也师看牛沩山问此中还有菩萨也无师云有沩云儞见那箇是试指出看师云和尚拟那箇不是试指出看沩休去沩山问师忽有人问儞作么生祇对师云东寺师叔若在慧寂不到寂寞沩云放儞一箇不祇对罪师云生之与杀只在一言沩云不辜汝见别有人不肯师云阿谁沩指露柱云这箇师云道甚么沩亦云道甚么师云白鼠推迁银台不变师问沩山大用现前请师辨白沩下座归方丈师随后入沩云子适来问甚么师再举沩云还记得吾答否师云记得沩云试举看师便出去沩云错师云香严师弟来莫道某甲无语师侍立沩山忽闻鸟鸣沩云伊说事却径师云不可向别人道沩云何故师云为伊说事太直沩云多少法门寂子一时推下师云推下事作么生沩敲禅床三下沩山餧鵶生饭回头见师乃云今日为伊大上堂一上师云某甲随例得闻沩云闻底事作么生师云鵶作鵶鸣鹊作鹊噪沩云争奈声色何师云和尚适来道甚么沩云我只道为伊大上堂一上师云为甚么唤作声色沩云虽然如此验过又何妨师云大事因缘作么生验沩竖起拳师云终是指东划西沩云子X适来问甚么师云大事因缘沩云为甚么唤作指东划西师云为着声色故某甲所以问沩云并未晓了此事师云如何得晓了去沩云寂子声色老僧东西师云一月千江体不分沩云应须与么始得师云如金与金终无异色岂有异名沩云作么生是无异名底道理师云瓶盘钗钏契盂盆沩云寂子说禅如师子吼惊杀狐狼野犴之属师扫地次沩山云尘非扫得空不自生如何是尘非扫得师以帚扫地一下沩云作么生是空不自生师以手指自身又指沩山山云尘非扫得空不自生离此二途又作么生师又扫地一下以手指自身复指沩山师夏罢问讯沩山山云一夏不见上来在下面作何所务师云某甲在下锄得一片畬下得一箩种沩云子今夏也不空过师却问沩山和尚今夏作得箇甚么沩云日中一食夜后一寝师云和尚今夏也不空过道了不觉吐舌沩云寂子何得自伤巳命师住东平沩山寄镜子一面并书至师陞堂受书毕提起镜子示众云大众且道是沩山镜是东平镜若道是东平镜又是沩山寄来若道是沩山镜又在东平手里若道得即留取若道不得即扑破去也如是三说众皆无对师遂扑破西禅净颂云比谓拈来伸一问如何举众尽茫然不因一扑百杂碎定作人间丑妇冤X沩山问尽大地众生业识忙忙无本可据子作么生知他有之与无师云惠寂有验处时有僧从面前过师召云上座僧回首师云和尚这箇便是业识忙忙无本可据沩云此是师子一滴乳迸散六斛驴乳沩山问师甚么处来师云田中来沩云田中有多少人师插下锹子叉手而立沩云今日南山大有人刈茆师拽锹便行玄沙云我若见即踏倒锹雪窦云诸方咸谓插锹话奇特大似随邪逐恶据雪窦见处仰山被沩山一问直得草绳自缚去死十分沩山与师行次指田云这一丘田那头高这头低师云却是这头高那头低沩云汝若不信向田中央立看两头师云不必中间立亦莫住两头沩云若如是着水看水能平物师云水亦无定但高处高平低处低平沩休去师问沩山和尚去后有人问法道如何传嗣向他道甚么沩云一粥一饭师云前人不肯又作么生沩云作家师僧仰作礼沩云向后错举即不可师在沩山牧牛见一僧上寺不久便下师问何不且住僧云只为因缘不契所以下山师云有何因缘请举看僧云和尚问某甲名甚么某甲云归真和尚云真归何在某甲无对师云上座却回向和尚道某甲道得也待他问儞乍么生道但云耳里眼里鼻里其僧回一如所教沩云脱空妄语汉此是五百人善知X识语师到巖头头举拂子师展坐具头拈拂子置背后师将坐具搭肩上便出头云我不重儞放只重儞収师问东寺借一路过那边得么寺云大凡沙门不可只一路也别更有么师良久寺却问师借一路过那边得么师云大凡沙门不可只一路也别更有么寺云只有此师云大唐天子决定姓金示众云汝等诸人各自回光返照莫记吾言汝自无始劫来背明投暗妄想根深卒难顿拔所以假设方便夺汝麤识如将黄叶止小儿啼有甚么是处亦如人将百种货物与金宝作一铺货卖秪拟轻重来机所以道石头是真金铺我这里是杂货铺有人来覔鼠屎我亦拈与他来覔真金我亦拈与他时有僧问鼠屎即不要请和尚真金师云啮镞拟开口驴年亦不会示众云我若索唤即有交易若不索唤即无交易我若说禅宗身边要一人相伴亦无岂况有五百七百众我若东说西说便争头向前採拾如将空拳诳謼小儿都无实义我今分明向汝说圣边事且莫将心凑泊但向自巳性海如实而修不要三明六通何以故此是圣末边事如今且要识心达本但得其本不愁其末他时后日自具去在若未得本纵饶将情学他亦不得汝岂不见沩山和尚道凡圣情尽体露真常事理不二即如如佛X师指雪师子谓众云还有过得此色者么众无对云门云便好与推倒雪窦云云门只解推倒不解扶起僧问禅宗顿悟毕竟入门的意如何师云祖宗门下上根利智一闻千悟得大总持若是根微智劣若不安禅静虑到这里总须茫然云还别有方便也无师云别有别无令汝心不安且如汝是甚么处人云幽州人师云汝还思彼处否云常思师云彼处楼台林苑人马骈阗汝返思思底还有许多般也无云某甲到这里一切不见师云汝解犹在境信位即是人位师不是据汝所解只得一玄得坐披衣向后自看僧作体而谢师在沩山与天性上座语话次性云好雨师云好在甚处性无语师却云好雨性云好在甚处师指雨示之性无对师云何得大智而默盐官会中有数僧到沩山心不肯伏一日普请西庄担禾师同至岭头歇师拈禾担向数僧前行一匝云有么有么数人无对师云赚杀人担禾便去石霜有二僧到沩山云此间无一人会禅师因普请搬柴次拈一橛柴问云还道得么二俱无对师云莫道无一人会禅好师归谓沩山云今日二禅客被慧寂勘破沩云子作么生勘师举前话沩云子今日又被吾勘破云居钖云甚么处是沩山勘破仰山处X庞居士问久响仰山到来为甚么却覆师竖起拂子士云恰是师云是仰是覆士打露柱一下云虽然无人见也要露柱证明师掷下拂子云若到诸方一任举似师问僧甚处来云幽州师云我恰要幽州信幽州米作么价云某甲无端从他市上过踏折他桥梁保宁勇代仰山云放儞三十棒师梦往弥勒所安第二座有一尊者白槌云今日当第二座说法师起白槌云摩诃衍法离四句绝百非谛听谛听大沩秀云依文解义即不无忽然弥勒会中有箇作者才见伊道摩诃衍法便云合取两片皮非唯止绝仰山寐语亦免后人梦中说梦师问僧近离甚处云庐山师云曾到五老峰么云不曾到师云阇梨不曾游山云门云此语皆因慈悲之故有落草之谈黄龙心云云门仰山只有受璧之心且无割城之意殊不知被这僧一时领过黄龙今日更作死马医乃拈拂子度与僧僧拟接龙便打大沩喆云仰山可谓光前绝后云门虽然提纲宗要钳键天下衲僧争奈无风起浪诸人还识这僧么亲从庐山来师住观音时出牓云看经次不许问事后有一僧潜至师背后立地师回首见遂卷却经以目视之云会X么僧云不会师云汝巳后会去在后僧举似巖头头云我将谓这老汉被故纸埋却元来犹在师问僧近离甚处云向南师拈起拄杖云彼中还说这箇么云不说师云不说这箇还说那箇么云不说师召大德僧应诺师云参堂去师复召僧僧应诺师云近前来僧近前师便打云门云仰山若无后语争识得人一日有一异僧垂空而来作礼而立师问近离甚处云早晨离西天师云何太迟生云游山翫水师云神通妙用即不无尊者佛法须是老僧始得云特来东土礼文殊却遇小释迦遂出西天贝多叶与师作礼腾空而去东林总云诸方商量如麻似粟尽道碧眼胡儿来无踪去无迹直是光前绝后若不是仰山也难为纵夺殊不知腾空而来腾空而去一生只在虗空里作活计大小仰山被他两杓恶水浇了也当时集云峰下自有正令何不施行大众且道作么生是正令皷山永云仰山被这僧热瞒若是箇汉待他道早晨离西天脚跟下痛与三十师坐次有一僧来作礼师不顾僧问师还识字否师云随分僧右旋一匝云是甚么字师于地上书十字酬之僧又左旋一匝云是甚么字师添十字作卍字X僧作圆相以两手托如修罗擎日月势云是甚么字师作圆相围却卍字僧作楼至势师云如是如是此是诸佛之所护念汝既如是吾亦如是善自护持其僧作礼腾空而去有一道者见后五日遂问师师云汝还见么者云某甲见出门腾空而去师云此是西天罗汉来探吾道也者云某甲虽覩种种三昧不辨其理师云吾以义为汝解释此是八种三昧是觉海变为义海其体亦然此义合有因有果即时异时总别不离隐身三昧也师见僧来乃于地上𦘕半月相示之僧却添作满月相后以手抹之师却展手作索势其僧拂袖便出师便休师坐次有僧来云不审叉手东边而立以目视师师垂下一足僧从东过西而立师又垂一足僧向中间立师取两足僧作礼师云老僧自住来二十年不曾打着一箇人遂下绳床打一棒其僧腾空而去师共一僧语话傍有僧云语底是文殊默底是维摩师云不语不默底莫是上座么僧默然师云何不现神通看云不辞现神通恐和尚取入教去师云鑑汝来处未有教外底眼师见僧来竖起拂子僧便喝师云老僧过在甚么处僧云和尚不合将境示人师便打僧问见色便见心绳床是色请和尚离却色指学人心师云那箇是绳床试指出来看僧无语X玄觉云忽被伊指绳床又作么生僧云请师道觉拊掌三下僧问法身还会说法也无师云我说不得别有一人说得云说得底人在甚么处师推出枕子沩山闻乃云寂子用劒刃上事妙喜云沩山真是怜儿不觉丑仰山推出枕子巳是漏逗更着箇名字唤作劒刃上事误他学语之流便恁么承虗接响流通将去妙喜虽似借水献花要且理无曲断即今莫有傍不甘底么出来我要问儞推出枕子还当得法身说法也无天童华云二老于唱教门中足可称尊衲僧门下总是喫棒底汉僧问和尚还识字否师云随分僧𦘕圆相以手托呈师以衣袖拂之僧又作半月相托呈师以两手作背抛势僧以目视之师即低头僧绕仰一匝师便打僧便出去韦宙相公就沩山请伽陀山云觌面相呈犹是钝汉岂况形于纸笔耶韦乃就师请师于纸上𦘕一圆相下面註云思而知落第二头不思而知落第三首陆侍御同师入僧堂问如许多师僧为复是喫粥飰僧为复是参禅僧师云亦不是喫粥飰僧亦不是参禅僧陆云在此作甚么师云侍御自问取他师向陆郎中承闻郎中看经得悟是否陆云弟子因看涅槃经有云不断烦恼而入涅槃得箇安乐处师X竖起拂子云只如这箇作么生入陆云入之一字也不用得师云入之一字不为郎中陆便起去法灯云入之一字为甚么人又云郎中且莫烦恼雪窦于举拂子处别云拂子到某甲手里也又别后语云我将谓儞是箇俗汉邓州香严智闲禅师青州人也初参百丈性识聪敏了无省动百丈迁化后造沩山山问我闻汝在百丈先师处问一答十问十答百此是汝聪明灵利意解识想生死根本父母未生时试道一句来看师茫然不能加答遂归寮将平日看过底文字从头检寻无一句可将酬对乃自叹云𦘕饼不可充饥屡上堂头告沩山为说山云我若说似儞儞巳后骂我去在我说底是我底终不干儞事师遂将平昔所畜文字以火爇却云此生不学佛法也且作箇长行粥饭僧免役心神乃泣辞沩山直过南阳忠国师遗迹遂憩止草庵一日芟除草木因抛瓦砾击竹作声忽然省悟遽归沐浴望沩山作礼叹云和尚大慈恩踰父母当时若为我说破何有今日之事乃述偈云一击忘所知更不自修治动容扬古路不堕悄然机处处无踪迹声色外威仪诸方达道者咸言上上机沩山闻得云此子彻也时仰山侍立乃云此是心机意识着述得成待惠寂亲自勘过始得仰山后见师问云和尚赞叹师兄发明大事儞试说看师举前颂仰云此是宿习记持而成若有正悟更别说看师又作一X偈云去年贫未是贫今年贫始是贫去年贫尚有卓锥之地今年贫锥也无仰云如来禅许师兄会祖师禅未梦见在师又作一偈云我有一机瞬目视伊若人不会别唤沙弥仰师报沩山云且喜香严师兄会祖师禅也师开堂日沩山令人送书并拄杖到师接了云苍天苍天僧问和尚为甚如此师云只为冬行春令示众云道由悟达不在语言况是密密堂堂曾无间隔不劳心意暂借回光日用全功迷徒自背示众云如人上树口衔树枝脚不踏树手不攀枝树下忽有问如何是祖师西来意不对又违他所问若对他又丧身失命当恁么时作么生即得时有虎头上座出众云上树即不问未上树请和尚道师乃呵呵大笑雪窦云树上道即易树下道即难老僧上树也致将一问来妙喜云吞了栗棘蓬透了金刚圈见这般说话也是泗州人见大圣保宁勇颂云曲说多方老古锥那堪枝上更生枝好如良马窥鞭影逐块且非师子儿僧问不慕诸圣不重巳灵时如何师云万机休罢千圣不携踈山时在众作呕声云是何言欤师问谁众云师叔师云不肯老僧那山出众云是师云师叔莫道得么云道得师云试道看山云若教某甲道须还师资礼始得师下座让坐作礼蹑前问山云万机休X罢犹有物在千圣不携亦从人得师云请师叔道山云肯重不得全师云肯又肯箇甚么重又重阿谁山云肯则肯他诸圣重则重自巳灵师云饶汝恁么也须倒疴三十年设有住处近山无柴烧近水无水喫分明记取后住疎山果如师记得疾经二十七年方愈自云香严师兄记我三十年倒疴犹少三年在每食罢以手扶而吐之以应前记山后问道怤长老肯重不得全作么生会怤云全归肯重踈山云不得全又作么生怤云箇中无肯路山云方惬病僧意僧问如何是道师云枯木里龙吟云如何是道中人师云髑髅里眼睛其僧后问石霜如何是枯木里龙吟霜云犹带喜在云如何是髑髅里眼睛霜云犹带识在又问曹山如何是枯木里龙吟山云血脉不断云如何是髑髅里眼睛山云干不尽云未审还有得闻者么云尽大地未有一人不闻云未审龙吟是何章句山云不知是何章句闻者俱丧遂作偈云枯木龙吟真见道髑髅无识眼初明喜识尽时消息尽当人那辨浊中清师问僧甚处来云沩山来师云有何言句云有僧问如何是祖师西来意山竖起拂子师云彼中兄弟如何商量云彼中商量道即色明心附物显理师云会即便会着甚死急云师意如何师亦竖起拂子杭州径山洪諲禅师吴兴吴氏子佛日长老来师问承闻长老独化一方何以荐游峰顶云朗月当X空挂氷霜不自寒师云莫便是长老家风么云峭峙万重关于中含宝月师云此犹是文言作么生是长老家风云今日赖遇佛日佛日却问师隐密全真时人知有道不得太省无辜时人知有道得于此二途犹是时人昇降处未审长老亲道自道如何道师云我家道处无箇道日云如来路上无私曲更请玄音和一场师云任儞二轮更互照碧潭云外不相关日云为报白头无限客此回年少莫归乡师云老少同伦无向背我家玄路勿参差日云一言定天下四句为谁留师云儞言有三四我道其中一也无因有偈云东西不相顾南北为谁留汝言有三四我道一也无僧问掩息如灰时如何师云犹是时人功干云干后如何师云耕人田不种云毕竟如何师云禾熟不临场僧问如何是长师云千圣不能量云如何是短师云蟭螟眼里着不满僧不肯后举似石霜霜云只谓太近实头僧却问霜霜云不屈曲僧进后语霜云双陆盆中不喝彩福州双峰禅师仰山问师弟近日见处如何师云据某甲见处实无一法可当情仰云汝解犹在境师云某甲只恁么师兄又如何仰云汝岂无能知无一法可当情者沩山闻云寂子一句疑杀天下人福州九峰慈慧禅师师因沩山上堂云汝等诸X人只得大机不得大用师抽身便出沩山召云更不回顾山云此子堪为法器保福展云依稀似曲失后忘前滁州定山神英禅师椑树问不落数量请师道师提起数珠云是落不落树云圆珠三窍时人知有请师圆前话师便打树拂袖而出师云三十年后槌胷大哭去在树住后示众云我三十年前被定山热瞒一上不同小小雪窦云定山用即用争奈崄椑树知即知要且未具择法眼试请辨看师见首座洗衣乃问作甚么座提起衣师云洗底是甚么座云福州使铁钱师唤维那移下挂搭着襄州延庆法端禅师僧问蚯蚓斩为两段两头俱动未审佛性在那头师展两手洞山别云问底在阿那头益州应天和尚僧问如何是和尚佛性师云汝唤甚么作佛性云恁么则和尚无佛性也师高声呌云快活快活元康和尚访玉楼楼见师来便収足坐师云得恁么威仪周足楼云汝适来见箇甚么师云无端被人领过楼云直须恁么始为真见师云苦哉赚却几人来楼便起身师云见即见巳动即不动楼云尽力道不出定也师拊掌三下南泉云天下人断这两箇汉是非不得若断得X出即与他同参京兆米和尚师令僧问仰山今时人还假悟也无仰云悟即不无争奈落在第二头师深肯之僧问自古上贤还达真正理也无师云达云只如真正理作么生达师云当时霍光卖假银城与单于契书是甚么人做僧云某甲直得杜口无言师云平地教人作保师问僧近离甚处云药山师云药山老子近日如何云大似一片顽石师云得与么郑重云无儞提掇处师云非但药山米胡亦如是僧近前顾视师云看看顽石动也其僧便出去雪窦云米胡也纵夺可观争奈死而不弔襄州常侍王公敬公治事次米胡来王举笔示之米云还判得虗空么王掷下笔入宅更不相见米置疑明日凭华严置茶筵米亦窜身屏间严问常侍昨日米和尚有何言句便不相见王云师子咬人韩獹趂块米闻是语遽出朗笑云我会也我会也王云会即不无试请道看米云请常侍举王拈起一只筯米云这野狐精王云这汉彻也大沩喆云米胡只得一橛常侍看楼打楼若是大沩待他掷下笔但云我从来疑着汝常侍同临济入僧堂乃问这一堂师僧还看经也无云不看经王云还习禅也无云不习禅王云经又不看禅又不习在这里作甚么济云总教伊成佛作祖X去王云金屑虽贵落眼成瞖济云我将谓儞是箇俗汉镜清代云比来抛塼引玉大沩喆云王常侍可谓儒门君子禅门良匠若非智鑑精明争得是非颕脱常侍问僧一切众生还有佛性也无云有王指壁间𦘕狗云这箇聻僧无对王云看咬着筠州黄蘗希运禅师法嗣睦州陈尊宿本郡人得旨断际初居筠州米山后住睦州观音常百余众知道不偶世舍众居开元寺房织蒲鞋养其母挹世高蹈为时所慕凡应接来者机辨峭绝无容竚思指临济参黄蘗接云门嗣雪峰皆师之力也示众云我见百丈和尚不识好恶上堂大众才集以拄杖一时打下复召大众众回首丈云是甚么师云有甚共语处黄蘗亦然复召大众众回首蘗云月似弯弓少雨多风师云犹较些子雪窦云说甚么犹较些子直是未在雪窦众集一时打下便休或有箇无孔铁鎚为众竭力善能担荷可以笼罩古今干坤把断蓦拈拄杖云放过一着示众云汝等诸人还得箇人头处也未若未得箇入头处须得箇入头处若得箇入头处不得辜负老僧时有僧出作礼云终不敢辜负和尚师云早是孤负X我了也云峯悦云古人恁么道和身放倒了也汝等诸人还相委悉么若相委悉辜负睦州若未委悉雪峯亦遭连累示众云裂开也在我捏聚也在我时有僧问是何是裂开师云三九二十七菩提涅槃真如解脱即心即佛我且与么道汝又作么生僧云某甲不恁么师云盏子落地楪子成七片云峰悦云相骂饶你接觜相唾饶汝泼水师云明明向儞道尚自不会岂况盖覆将来时有僧出作礼云某甲终不敢辜负和尚师云早是辞负我了也妙喜云葛藤得也未师云我在此住持未曾见箇无事人到来汝等何不近前时有僧近前师云维那不在自领去三门外与儞三十棒云某甲过在甚么处师云枷上更着杻西峰长老来置茶果次师问今夏在甚么处安居峰云兰溪师云多少众云七十余人师云时中将何示徒峰拈起柑子师云着甚死急师问武陵长老了即毛吞巨海始知大地一微尘作么生陵云和尚问阿谁师云问长老陵云何不领话师云我不领话儞不领话雪窦云堕也堕也复云这葛藤老汉好与划断蓦拈拄杖云甚么处去也X师问僧近离甚处僧便喝师云老僧被儞一喝僧又喝师云三喝四喝后作么生僧无语师便打云这掠虗汉师有时唤僧云大德僧回首师云担板汉雪窦云睦州只具一只眼唤既回头因甚却成担板黄龙心云雪窦亦只具一只眼这僧唤便回头因甚不成担板师问僧近离甚处云浏阳师云彼中老宿祗对佛法大意道甚么云徧地无行路师云老宿实有此语那云实有师拈拄杖打云这念言语汉师问僧近离甚处云仰山师云五戒也不持云甚么处是某甲妄语处师云这里不着沙弥师问僧近离甚处云那边札师云老僧屈云和尚知即得师云檐枷过状噼嵴便打云峰悦云睦州何用繁辞那边札噼嵴便棒师问僧近离甚处云河北师云河北有箇赵州和尚曾到彼中么云某甲近离彼中师云有何言句僧举喫茶话师云惭愧却问儞道赵州意作么生云只是一期方便师云苦哉赵州被儞一杓屎泼了也便打师却问沙弥儞作么生会弥作礼师亦打其僧往问沙弥和尚适来打儞作甚么弥云若不是我和尚终不打我雪窦云这僧克由尀耐将一杓屎泼他二员古佛诸上座若能辨得非唯与赵睦二州雪屈亦X乃雪窦与天下老和尚无过若辨不得到处泼人卒未了在师见僧来便云现成公案放儞三十棒云某甲如是师云寺门外金刚为甚么竖起拳僧云金刚尚乃如是师便打云门云睦州正恁么时天下人披枷带鎻师见僧行胡饼乃问行甚么云胡饼师云这俗汉云门来敲门师云阿谁门云文偃师开门拦胷搊住云道道门拟议师便推出云秦时𨍏辂钻师问僧甚处来云天台师云见说石桥成两截是否云和尚甚处得这消息来师云将谓是华顶峰前客元来只是平田村里人师问僧正闻汝讲得唯识论是否云小年曾读文字来师拈胡饼擘作两片云儞作么生正无语师云儞唤作胡饼不唤作胡饼云不可不唤作胡饼师问沙弥儞唤作甚么云胡饼师云儞也讲得唯识论吴尚书至门见师便问三门俱开弟子从何门入师召尚书书应诺师云从信门入有秀才会二十四家书师以拄杖空中点一点云会么云不会师云又道会二十四家书永字八法也不识黄龙南云睦州一点直在威音王巳前及乎八法论书却被俗人勘破若是黄龙即不然孔门弟子无人识碧眼胡僧笑点头X僧问高揖释迦不拜弥勒时如何师云昨日有人恁么问趂出去了也云和尚恐某甲不实师云拄杖不在苕菷柄聊与三十雪窦云睦州只有受璧之心且无割城之意僧问门前金刚托即干坤大地不托即丝发不逢时如何师云吽吽我不曾见此问先跳三千倒退八百儞合作么生僧云诺师云先责一纸罪状好便打其僧拟去师唤云来来我共儞葛藤托即干坤大地儞且道洞庭水深多少云不曾量度师云洞庭湖又作么生云只为今时师云这葛藤尚不会便打僧问以字不成八字不是是何章句师弹指一声云会么云不会师云上来讲赞无限良因虾䗫𨁝跳上天蚯蚓蓦过东海僧问如何是向上一路师云要道有甚么难云请和尚道师云初三十一中九下七问以一重去一重即不问不以一重去一重时如何师云昨日㘽茄子今日种冬瓜问如何是展演之言师云量才补职云如何是不展演之言师云伏惟尚飨问一气还转得一大藏教也无师云有甚饥几罗䭔子快下将来福州乌石灵观禅师居常掩扄人罕见之一日雪峰来敲门师才开门峰搊住问云是凡是圣师唾云这野狐精托开又闭却门峯云也只要识得老兄雪峰一日又来敲门师问阿谁峯云凤凰儿师云作甚么云㗖老观师开门搊住云道道峯拟议师便托X开掩却门峰住后示众云我当时若入得老观问儞这一队噇酒糟汉向甚么处摸索有老宿云雪峰徒有此语当时入不得如今也入不得明招代峯才见开门便云动即丧又代老观云俊哉俊哉雪窦云这辜恩负德汉有甚么交涉当时入不得岂是教儞入今既摸索不着累他雪峰俱在老观门下曹山问如何是毗卢师法身主师云不道曹举似洞山山云好箇话头只欠进语曹云进甚么语洞云何不问为甚么不道曹复去进是语师云若言我不道即哑却我口若言我道即秃却我舌曹山举似洞山山深肯之师引面次有新到相看师引面示之僧便去师晚间问首座今日新到在甚么处首座云当时便去了也师云是即是即得一橛雪窦云老观大似失钱遭罪翠巖芝云彼此出家儿师问懒安此一片地堪着箇甚么安云好着箇无相佛师云好一片地被和尚放不净污了也僧问如何是佛师出舌示之僧作礼师云汝见箇甚么便礼拜云谢和尚出舌相示师云老僧近日舌上生疮杭州千顷楚南禅师南闽张氏子示众云诸子设使解得三世佛教如瓶注水及得百千三昧不如X一念修无漏道免被人天因果系缚僧问无漏道如何修师云未有阇梨时体取云未有某甲时教阿谁体师云体者亦无相国裴公休公守宣州时指𦘕壁高僧问僧云形仪可观高僧在甚么处僧无对公云此间莫有禅僧么时黄蘗运禅师客寺中僧云有一客僧颇似禅者公请来理前问运召裴休公应诺运云在甚么处公于言下大悟公一日捧一尊佛于黄蘗前䠒云请师安名蘗召云裴休公应诺蘗云与汝安名竟公作礼而谢公着传心偈云心不可传以契为传心不可见以无为见契亦无契无亦无无化城不住迷额有珠珠是强名城岂有形即心即佛佛即无生直下便是勿求勿营使佛覔佛倍费功程随法生解即落魔界凡圣不分乃离见闻无心似镜与物无竞无念似空无物不容三乘外法历劫希逢若能如是是出世雄联灯会要卷第八X联灯会要X卍XXX联灯会要卷第九住泉州崇福禅寺嗣祖比丘悟明集南岳下第五世筠州黄蘗希运禅师法嗣下镇州临济义玄禅师曹州南华邢氏子初参黄檗凡三年行业纯一时陈睦州为首座叹曰此子虽后生与众有异一日问师云上座在此多少时师云三年座云还曾参问也无师云不曾座云何不请问堂头和尚佛法师云不知问箇甚么座云汝但去问如何是佛法的的大意师依教上堂头请问声未绝檗拈棒便打师罔措下来座问儞问话作么生师云某甲问声未绝和尚便打某甲不会座云儞更去问如是三问三遭痛棒乃泣辞首座云幸蒙慈悲令去问讯和尚三度发问三遭痛棒自恨障缘不领深旨今且辞首座下山座云汝去须辞和尚了行师作礼而退首座潜告黄檗云问话底后生甚是如法若辞和尚时可方便提诲他时异日成一株大树与天下人作廕凉去在师辞黄檗檗云不要别处去向高安滩头大愚处去必为汝说师到大愚大愚问甚处来师云黄檗来愚云有何言句师云某甲三度问如何是佛法的的大意三度遭棒未审有过无过愚云黄檗恁么老婆心为汝得彻困更来这里问有过无过师于言下大悟不觉失声云恶元来黄檗佛法无多子大愚搊住云这尿床鬼子适来问有过无过如今X却道黄檗佛法与多子汝见箇甚么道理速道速道师于大愚肋下筑三拳愚托开云汝师黄檗非干我事师辞大愚却归黄檗檗问这汉来来去去有甚了期师云只为老婆心切便人事毕侍立其傍檗问甚么处来师云昨蒙慈悲令见大愚来檗云有何言句师举前话檗云这老汉饶舌作么生得他来待痛与一顿师云说甚么待他来即今便喫道了便打黄檗一掌檗吟吟而笑云这风颠汉来这里捋虎须师便喝檗召侍者云引这风颠汉参堂去沩山问仰山临济得大愚力得黄檗力仰云非但骑虎头亦解把虎尾白云端颂云一拳拳倒黄鹤楼一踢踢飜鹦鹉洲有意气时添意气不风流处也风流师㘽松次黄檗云深山里㘽许多作甚么师云一与山门作境致二与后人作标牓道了将䦆打地一下檗云虽然如是子巳喫吾二十棒了也师又打地一下云嘘嘘檗云吾宗到汝大兴于世沩山问仰山黄檗当时只嘱临济一人别更有在仰云有只是年代深远不欲举似和尚沩云虽然如是吾亦要知但举看仰云一人指南吴越令行遇大风即止师普请锄地次黄檗后至师问讯了按䦆而立檗云儞困那师云才󰑁地何言困檗拈拄杖便打师接住便推倒黄檗檗唤云维那拽起我来维那云和尚争X容得这风颠汉檗才起却与维那一掌师将䦆䦆地云诸方火葬我这里活埋沩山问仰山黄檗与临济此时意作么生仰云正贼走了逻踪人喫棒大沩喆云黄檗推倒维那扶起火葬活埋清风未巳师因黄檗入厨见饭头拣米乃问作甚么云拣米檗云一日喫多少云二硕伍㪷檗云莫太多么云犹恐少在檗便打饭头举似师师云待我为汝勘过这老汉即往侍立檗举前话师云饭头不会请和尚代一转语师便问莫太多么檗云何不道来日更喫一顿师云说甚么来日即今便喫道了便打檗一掌檗云这风颠汉又来这里捋虎须师便喝乃出去沩山云养子方知父慈仰山云大似勾贼破家师半夏间上问讯黄檗见檗看经师云我将谓儞是箇人元来只是箇淹黑豆底老和尚住数日辞去檗云汝破夏来不终谓了去师云某甲暂来礼拜和尚檗便打趂令出师行数里却回终夏师辞黄檗云甚么处去师云不是河南便是河北蘖便打师约住棒与檗一掌檗呵呵大笑唤侍者将先师禅版拂子来师唤侍者将火来檗云子但将去巳后坐却天下人舌头沩山举问仰山临济莫辜负他黄檗也无仰云不然沩云子作么生仰云知恩方解报恩沩云X从上来莫有报恩事么仰云有只是年代深远不欲举似和尚沩云虽然如是吾也要知子但举看仰云如楞严会上阿难赞佛云将此深心奉尘剎是则名为报佛恩岂不是报恩之事沩云如是如是见与师齐减师半德智过于师方堪传授师侍立德山次山云今日困师云老汉寐语作么山便打师便掀倒绳床雪窦云二员作者具啐啄同时眼有啐啄同时用雪窦拟向饥鹰爪下夺肉饿虎口里争飡敢谓德山临济二俱瞎汉有人辨得天下横行云峰悦云奇怪诸禅德看此二员作家一拶一捺略露风规大似把手上高山虽然如是未免傍观者哂且道谁是傍观者喝一喝师到三峰平和尚处平问发足甚处云黄檗平云有何言句师云金牛昨夜遭涂炭直至如今不见踪平云秋风吹玉管那箇是知音师云直透万重关不住青霄外平云此语太高生师云龙生金凤子冲破碧琉璃平云且坐喫茶师到襄州华严严见来横按拄杖作瞌睡势师云莫瞌睡严云作家禅客宛尔不同师云侍者点茶来与和尚喫严唤维那第三位安排着师到凤林林云有事相借问得么师云何得剜肉作疮林云海月澄无影游鱼逐浪迷师云海月既无影X游鱼何得迷林云观风知浪起翫水野帆飘师云孤蟾独耀江山静长啸一声天地秋林云任将三才辉天地一句临机试道看师云路逢劒客须呈劒不是诗人不献诗林休去师乃有颂云大道绝同各自西东石火莫及电光罔通沩山问仰山临济道石火莫及电光罔通从上诸圣以何为人仰云和尚作么生沩云但有言说都无实义仰云不然沩云子又作么生仰云官不容针私通车马沩云如是如是师到金牛牛见来横按拄杖当门据坐师以手敲杖三下却归堂中第一位坐牛下来见乃问夫宾主相见各有礼仪上座从何而来太无礼生师云老和尚道甚么牛拟开口师便打牛作倒势师又打牛云今日不着便沩山问仰山此二尊宿还有胜负也无仰云胜则总胜负则总负师因径山有五百众少人参请每日绕佛殿前大树行道念观音接人山与黄檗是同参寄书来具言其事檗令师往乃问儞到彼作么生师云某甲自有方便师到径山装腰直上法堂径山才举头师便喝山拟开口师拂袖便行寻有僧问径山适来这僧有甚言句便喝和尚山云这僧从黄檗来儞要知自去问取他是时五百众太半分散师到龙光便问不展机锋如何得胜光据坐师云大X善知识岂无方便光瞪目云嗄师拍手云大众看这老汉今日败阙便行师往凤林路逢一婆子问师甚么处去师云凤林去婆云恰值凤林不在师云甚么处去婆便行师召婆婆回首师便行示众云夫为法者不避丧身失命我二十年在黄檗先师处三度问佛法的的大意三度赐棒如蒿枝拂着相似如今更思得一顿喫谁为下手时有僧出云某甲下手师拈棒度与僧僧拟接师便打示众云赤肉团上有一无位真人常在汝诸人面门出入未证据者看看时有僧问如何是无位真人师下绳床搊住云道道僧拟议师托开云无位真人是甚么干屎橛便归方丈雪峰云临济大似白拈贼琅瑘觉云临济可谓氷凌上度过九鞠劒刃上拾得全身雪窦云夫善窃者鬼神不知既被雪峰覰破临济不是好手复召大众云雪窦今日换儞诸人眼睛了也儞若不信各归寮舍自摸索看妙喜颂云脑后见腮村僧大开眼了作梦虽然趂得老鼠一棒打破油瓮示众云但有来者不亏欠伊总识得伊来处与么来者恰似失却不与么来者无绳自缚一切时中莫乱斟酌会与不会都来是错分明与么道一任天下人贬剥X示众云一人在孤峰顶上无出身路一人在十字街头亦无向背且道那箇在前那箇在后不作维摩诘不作傅大士示众云有一人论劫在途中不离家舍有一人离家舍不在途中那箇合受人天供养妙喜云贼身巳露师上堂有僧出作礼师便喝僧云老和尚莫探头好师云儞道落在甚么处僧便喝又一僧问如何是佛法大意师便喝僧作礼师云儞道好喝也无僧云草贼大败师云过在甚么处僧云再犯不容师云大众要会临济宾主句问取堂中二首座便下座师见普化乃云我在南方驰书到沩山时知儞先在此住待我来及我来得汝佐赞我今欲建立黄檗宗旨汝切须为我成褫普化珍重下去克符后至师亦如是道符亦珍重下去三日后普化却上问讯云和尚前日道甚么师拈棒便打下又三日克符亦上问讯乃问和尚前日打普化作甚么师亦拈棒打下至晚上堂云有时夺人不夺境有时夺境不夺人有时人境俱夺有时人境俱不夺时有僧问如何是夺人不夺境师云煦日发生铺地锦孾儿垂发白头丝云如何是夺境不夺人师云王令巳行天下徧将军塞外绝烟尘云如何是人境两俱夺师云并汾绝信独处一方云如何是人境俱不夺师云王登宝殿野老讴歌普化与克符俱出作礼师便归方丈X示众云今时学佛法者且要求真正见解若得真正见解生死不染去住自由不要求殊胜殊胜自至道流只如自古先德皆有出人底路如山僧指示人处秪要儞不受人惑要用便用更莫迟疑如今学者不得病在甚处病在不自信处儞若自信不及即便忙忙地循一切境转被他万境回换不得自由儞若能歇得念念驰求心便与祖佛不别儞欲识祖佛么秪儞面前听法底是学人信不及便向外驰求设求得者皆是文字胜相终不得他活祖意莫错诸禅德此时不遇万劫千生轮回三界循好恶境掇去驴牛肚里生道流约山僧见处与释迦不别每日多般用处欠少甚么六道神光未曾间歇若能如是见得秪是一生无事人大德三界无安犹如火宅此不是儞久停住处无常杀鬼一剎那间不拣贵贱老少儞要与祖佛不别但莫外求儞一念心上清净光是儞屋里法身佛儞一念心上无分别光是儞屋里报身佛儞一念心上无差别光是儞屋里化身佛此三种身是儞即今目前听法底人祇为不向外驰求有此功用据经论家取此三种身为极则约山僧见处不然此三种身是名言亦是三种衣古人云身依义立土据体论法性身法性土明知是光影大德儞且识取弄光影底人是诸佛之本源一切处是道流归舍处是儞四大色身不解说法听法脾胃肝胆不解说法听法虗空不解说法听法是甚么解说法听法是儞目X前历历底没一箇形段是这箇解说法听法如是见得便与祖佛不别但一切时中更莫间断触目皆是秪为情生智隔想变体殊所以轮回三界受种种苦若约山僧见处无不甚深无不解脱道流心法无形通贯十方在眼曰见在耳曰闻在鼻嗅香在舌谈论在手执捉在足运奔本是一精明分为六和合一心既无随处解脱山僧与么说意在甚么处秪为道流一切驰求心不能歇上他古人闲机境道流取山僧见处坐断报化佛头十地满心如客作儿等妙二觉担枷带鎻汉罗汉辟支犹如厕秽菩提涅槃如系驴橛何以如此祇为道流不达三祇劫空所以有此障碍若是真正道人终不如是但自随缘消旧业任运着衣裳要行即行要坐即坐无一念心希求佛果缘何如此古人云若欲作业求佛佛是生死大兆大德时光可惜祗拟傍家波波地学佛学法认名认句求佛求祖求善知识意度莫错道流儞只有一箇父母更求何物儞自返照看古人云演若达多失劫头求心歇处即无事大德且要平常莫作模样有一般不识好恶秃奴便即见神见鬼指东划西好晴好雨如是之流尽须抵债向阎老前吞热铁丸有日在好人家男女被这一般野狐精魅所着便即揑怪瞎屡生索饭钱有日在示众云道流切要求取真正见解向天下横行免被这一般精魅惑乱无事是贵人但莫造作祇是平常X儞才拟心早是错了也且莫求佛佛是名句儞还识驰求底么三世十方佛祖出来也祇为求法如今参学道流也只为求法得法始了未得依前轮回五道云何是法法者是心法心法无形通贯十方目前现用人信不及便乃认名认句向文字中求其意度与佛法天地悬殊道流山僧说法说甚么法说心地法便能入凡入圣入净入秽入真入俗要且是不儞真俗凡圣能与一切真俗凡圣安着名字真俗凡圣与此人安着名字不得道流把得便用更莫安排方契玄旨山僧说法与天下人别只如有箇文殊普贤出来目前各现一身问法才道谘和尚我早辨了也老僧稳坐更有道流来相见时我尽辨了也何以如此只为我见处别外不取凡圣内不住根本见彻本法更不疑谬示众云佛法无用功处祇是平常无事着衣喫饭疴屎送尿困来即卧愚人笑我智乃知焉古人云向外作功夫总是痴狂汉儞且随处作主立处皆真一切境缘回换不得纵有从来习气五无间业皆为解脱大海今时学者总不识法犹如触草羊逢着物安在口里奴郎不辨宾主不分如是之流邪心入道閙处即入不得名为真出家人正是真俗家人夫出家者须辨得平常真正见解辨佛辨魔辨真辨伪辨凡辨圣若如是辨得名真出家若魔佛不辨正是出一家入一家唤作造业众生未得名为真出家只如今有X一箇佛魔同体不分如水乳合若是明眼道流魔佛俱打儞若爱圣憎凡生死海里浮沉未有了日僧问如何是佛魔师云儞一念心疑处是佛魔儞若达得万法无生心如幻化更无一尘一法处处清净即无佛魔佛魔是染净二境约山僧见处无佛无众生无古无今得者便得不历时节无修无证无得无失一切时中更无别法设有一法过此者我说如梦如化山僧所说是道流见今目前孤明历历地听法者此人处处不滞通彻十方三界自在入一切差别境不能回换一剎那间透入法界逢佛说佛逢祖说祖逢罗汉说罗汉逢饿鬼说饿鬼向一切处游履国土教化众生未曾离一念随处清净光透十方万法一如道流大丈夫儿今日方知本来无事只为儞信不及念念驰求舍头覔头自不能歇如圆顿菩萨入法界现身向净土中厌凡欣圣如此之流取舍未忘染净心在如禅宗见解又且不然直是现今更无时节山僧说处皆是一期药病相治总无实法若如是见得是真出家日消万两黄金道流莫取次被诸方老师印破面门道我解禅解道辩似悬河皆是造地狱业若是真正学道人不见世间过切急要求真正见解若达真心悟性圆明方始了毕僧问如何是真正见解师云汝但一切入凡入圣入染入净入诸佛国土入弥勒楼阁入毗卢遮那法界处处皆现国土成住怀空佛出于世转大法轮入无X余涅槃不见有去来相貌求其生死了不可得便入无生法界处处游履国土入华藏世界尽见诸法空相皆无实法唯有听法无依道人是诸佛之母所以佛从无依生若悟无依佛亦无得若如是见得是真正见解学人不了为执名句被他凡圣名碍所以障其道眼不得分明秪如十二分教皆是表显之说学者不会便向表显名句上生解皆是依倚落在因果未免三界生死你若欲得生死去住脱着自由即今识取听法底人无形无相无根无本无住处活鱍鱍地应是万种施设用处祇是无处所以覔着转远求之转乖号之为秘密道流儞莫认着箇梦幻伴子迟晚中间便归无常儞向此世界中覔箇甚么物作解脱覔取一口饭喫补毳过时且要寻访知识莫因循逐乐虗生浪死光阴可惜念念无常麤则被地水火风细则被生住异灭四相所逼道流今时且要识取四种无相境免被境摆扑僧问如何是四种无相境师云儞一念心疑被此碍儞一念心爱被水溺儞一念心瞋被火烧儞一念心喜被风飘若能如是辨得不被境转处处用境东涌西没南涌北没中涌边没边涌中没履水如地履地如水缘何如此为达四大如梦如幻故道流秪今听法者不是儞四大能用儞四大若能如是见得便乃去住自由约山僧见处勿嫌底法儞若爱圣圣是空名有一般学人向五台求文殊早错了也五台无文X殊儞欲识文殊么祇儞目前用处始终不异处处不疑此箇是活文殊儞一念心无差别光处处总是普贤儞一念心自由自在随处解脱此是观音三昧法互为主伴出则一时出一即三三即一必是解得始好看教示众云如今学道人且要自信莫向外覔总上他闲尘境都不辨邪正祇如有佛有祖皆是教迹中事有人拈起一句子语或隐显中出便即疑生照天照地傍家寻问也大茫然大丈夫莫祇恁么论主论贼论是论非论色论财闲话过日山僧此间不论僧俗但有来者尽识得伊任伊向甚处出来但有声名文句皆是梦幻却见乘境底人是诸佛之玄旨佛境不能自称我是佛境还是这箇无依道人乘境出来若有人出来问我求佛我即应清净境出若有人问我菩萨我即应慈悲境出有人问我菩提我即应净妙境出有人问我涅槃我即应寂静境出境即万般差别人即不别所以应物现形如水中月道流儞若欲得如法直须是大丈夫儿始得若萎萎随随地即不得也夫如㽄嗄之器不堪贮醍醐如大器者直要不受人惑随处作主立处皆真但有来者皆不得受儞一念心疑即魔入心府如菩萨疑时生死魔得其便但须息念更莫外求物来即照儞但信现今用底一箇事也无儞一念心生三界随缘被境分为六尘儞如今应用处欠少甚么一剎那间便入净入秽入弥勒X楼阁入三眼国土处处游履唯见空名僧问如何是三眼国土师云我共儞入净妙国土中着清净衣说法身佛又入无差别国土中着无差别衣说报身佛又入解脱国土中着光明衣说化身佛此三眼国土皆是依变约经论家取法身为根本报化二身为用山僧见处法身即不会说法所以古人云身依义立土据体论法性身法性土明知是建立之法依通国土空拳黄叶用诳小儿藜蒺菱剌枯骨上覔甚么汁心外无法内亦不可得求甚么物儞诸方言道有修有证莫错设有修证者皆是生死业儞言六度万行齐修我见皆是造业求佛求法即是造地狱业求菩萨亦是造业看经看教亦是造业佛与祖师是无事人所以有漏有为无漏无为为清净业有一般瞎秃子饱喫饭了坐禅观行把捉念漏不令放起厌喧求静是外道法祖师云儞若住心观静举心外照摄心内澄凝心入定如是之流皆是造作是儞如今与么听法底人作么生拟修他证他庄严他渠且不是修底物不是庄严底物若教他庄严一切物即庄严得儞且莫错道流儞取这一般老师口里语为是真道是善知识不思议我是凡夫心不敢测度他老宿瞎屡生儞一生只作这箇见解辜负这一双眼冷噤噤地如冻凌上驴驹相似我不敢毁善知识怕生口业道流夫大善知识始敢毁佛毁祖是非天下排斥三藏教骂辱诸小儿向逆顺中覔人所以X我于十二年中求一箇业性如芥子许不可得恰似新妇子禅师便即怕趂出院不与饭喫不安不乐自古先辈到处人不信被递出始知是贵若到处人尽肯堪作甚么所以师子一吼野犴脑裂道流诸方说有道可修有法可证儞说证何法修何道儞今用处欠少甚么物修补何处后生小阿师不会便即信这般野狐精魅许他说事系缚他人言道理行相应护惜三业始得成佛如此说者如春细雨古人云路逢达道人第一莫向道所以道若人修道道不行万般邪境竞头生智劒出来无一物明头未显暗头明所以古人云平常心是道大德覔甚么物现今目前听法无依道人历历地分明未曾欠少儞若欲得与祖佛不别但如是见不用疑误儞心心不异名之活祖心若有异则性与相别心不异故即性与相不别问如何是心心不异处师云儞拟问早异了也性相各分道流莫错世出世诸法皆无自性亦无生性但有空名名字亦空儞只么认他闲名为实大错了也设有皆是依变之境有箇菩提依涅槃依解脱依三身依境智依菩萨依佛依儞向依变国土中覔甚么物乃至三乘十二分教皆是拭不净故纸佛是幻化身祖是老比丘儞还是娘生巳否儞若求佛即被佛魔摄儞若求祖即被祖魔缚儞若有求皆苦不如无事有一般秃比丘向学人道佛是究竟于三大阿僧秪劫修行果满方始成道道流儞若道佛是究竟缘X甚么八十年后向拘尸罗城双林树间侧卧而死去佛今何在明知与我生死不别儞言三十二相八十种好是佛转轮圣王应是如来明知是幻化古人云如来举身相为顺世间情恐人生断见权且立虗名假名三十二八十也虗声有身非觉体无相乃真形儞道佛有六通是不可思议一切诸天神仙阿修罗大力鬼亦有神通应是佛否道流莫错祇如阿修罗与天帝释战战败领八万四千眷属入藕丝孔中藏莫是圣否如山僧所举皆是业通依通夫如佛六通者不然入色界不被色惑入声界不被声惑入香界不被香惑入味界不被味惑入触界不被触惑入法界不被法惑所以达六种色声香味触法皆是空相不能系缚此无依道人虽是五蕴漏质便是地行神仙道流真佛无形真法无相儞秖么幻化头上作摸作样设求得者皆是野狐精魅并不是真佛是外道见解夫如真学道人并不取佛不取菩萨罗汉不取三界殊胜逈然独脱不与物拘干坤倒覆我更不疑十方诸佛现前无一念心喜三涂地狱顿现无一念念怖缘何如此我见诸法空相变即有不变即无三界唯心万法唯识所以梦幻空花何劳把捉唯有道流目前现今听法底人入火不烧入水不溺入三涂地狱如游园观入饿鬼畜生而不受报缘何如此无嫌底法儞若爱圣憎凡生死海里沉浮烦恼由心故有无心烦恼何拘不劳分别取相自然得道须臾儞X拟傍冗几豕波波地学得于三祇劫中终归生死不如无事向丛林中牀角头交脚坐道流如诸方有学人来主客相见了便有一句子语辨前头善知识被学人拈出箇机权语路向善知识口角头撺过看儞识不识儞若识得是境把得便抛向坑子里学人便即寻常然后便索善知识语依前夺之学人云上智哉是大善知识即云儞大不识好恶如善知识把出箇境块子向学人面前弄前人辨得下下作主不受境惑善知识即现半身学人便喝善知识又入一切差别语路中摆扑学人云不识好恶老秃奴善知识叹云真正道流如诸方善知识不辨邪正学人来问菩提涅槃三身境智瞎老师便与他解说被他学人骂着便把棒打他言无礼度自是儞善知识无眼不得瞋他有一般不识好恶秃奴即指东划西好晴好雨好灯笼露柱儞看眉毛有几茎这箇具机缘学人不会便即心狂如是之流总是野狐精魅魍魉被他好学人嗌嗌微笑言瞎老秃奴惑乱他天下人道流出家儿且要学道祇如山僧往日曾向毗尼中留心亦曾于经论寻讨后方知是济世药方表显之说遂乃一时抛却即访道参禅后遇大善知识方乃道眼分明始识得天下老和尚知其邪正不是娘生下便会还是体究练磨一朝自省道流儞欲得如法见解但莫受人惑向里向外逢着便杀逢佛杀佛逢祖杀祖逢罗汉杀罗汉逢父母杀父母逢亲眷杀亲眷始得解X脱不与物拘透脱自在如诸方学道流未有不依物出来底山僧向此间从头地打手上出来手上打口里出来口里打眼里出来眼里打未有箇独脱出来底皆是上他古人闲机境山僧无一法与人只是治病解缚儞诸方道流试不依物出来我要共儞商量十年五载并无一人皆是依草附叶竹木精灵野狐精魅向一切粪块上乱咬瞎汉枉消他十方信施道我是出家儿作如是见解向儞道无佛无法无修无证秖与么傍家拟求甚么物瞎汉头上安头是儞欠少甚么道流是儞目前用底与祖佛不别祇么不信便向外求莫错向外无法内亦不可得儞取山僧口里语不如休歇无事去巳起者莫续未起者不要放起便胜儞十年行脚约山僧见处无如许多般祇是平常着衣喫饭无事过时儞诸方来者皆是有心求佛求法求解脱求出离三界痴人儞要出离三界甚么处去佛祖是赏系底名句儞欲识三界么不离儞今听法底心地儞一念心贪是欲界儞一念心瞋是色界儞一念心痴是无色界是儞屋里家具子三界不自道我是三界还是道人目前灵灵地照烛万般酌度世界底人与三界安名大德四大色身是无常乃至脾胃肝胆发毛爪齿唯见诸法空相儞一念心歇得处唤作菩提树儞一念心不能歇得处唤作无明树无明无住处无明无始终儞若念念心歇不得便上他无明树便入六道四生披毛带角儞若歇得X便是清净身界儞一念不生便是上菩提树三界神通变化意生化身法喜禅悦身光自照思衣罗绮千重思食百味具足更无横病菩提无住处是故无得者道流大丈夫汉更疑箇甚么目前用处更是阿谁把得便用莫着名字号为玄旨与么见得勿嫌底法古人云心随万境转转处实能幽随流认得性无喜亦无忧道流如禅宗见解死活循然参学之人大须子细如主客相见便有言论往来或应物现形或全体作用或把机权喜怒或现半身或乘师子或乘象王如真正学人便喝先拈出箇胶盆子善知识不辨是境便上他境上作摸作样学人便喝前人不肯放此是膏肓之病不堪医唤作客看主或是善知识不拈出物随学人问处即夺学人被夺抵死不放此是主看客或有学人应一箇清净境出善知识前善知识辨得是境把得抛向坑里学人言大好善知识即云咄哉不识好恶学人便礼拜此唤作主看主或有学人披枷带鎻出善知识前善知识更与安一重枷鎻学人欢喜彼此不辨唿为客看客大德山僧如是所举皆是辨魔拣异知其邪正道流实情大难佛法幽玄解得可可地山僧竟日为他说破学者总不在意千徧万徧脚底踏过黑没焌地无一箇形叚历历狐明学人信不及便向名句上生解年登半百只管傍家负死尸担却担子天下走索草鞋钱有日在大德山僧说向外无法学人不会便即向里作解便即X倚壁坐舌拄上腭湛然不动取此为是祖门佛法也大错是儞若取不动清净境为是儞即认他无明为郎主古人云湛湛黑暗深坑实可怖畏此之是也所以动者是风大不动者是地大动与不动俱无自性若向动处捉他他向不动处立若向不动处捉他他向动处立譬如潜泉鱼皷波而自跃大德动与不动是二种境还是无依道人用动用不动如诸方学人来山僧此间作三种断如中下根器来我便夺其境而不除其法或中上根器来我便境法俱夺如上上根器来我便境法人俱不夺如有出格道人来山僧此间便全体作用不历根器大德到这里学人着力处不通风石火电光即过了也学人若眼目定动即没交涉拟心即差动念即乖有人解者不离目前大德儞担钵囊屎担子傍家走求佛求法只今与么驰求底儞还识渠么活拨拨地祇是没根株拥不聚拨不散求着即转远不求还在目前灵音属耳若人不信徒劳百年道流一剎那间便入华藏世界入毗卢遮那国土入解脱国土入神通国土入清净国土入法界入秽入净入凡入圣入饿鬼畜生处处讨覔寻皆不见有生有死唯有空名幻化空花不劳把捉得失是非一时放却道流山僧佛法的的从麻谷和尚丹霞和尚道一和尚庐山拽石头和尚一路行徧天下无人信得尽皆起谤如道一和尚用处纯一无杂学人三百五百尽皆不见他意如庐山和尚自在真X正逆顺用处学人不测涯际悉皆茫然如丹霞和尚翫珠隐显学人来者皆悉被骂如麻谷用处苦如黄檗近皆不得如石巩用处向箭头上覔人来者皆惧如山僧今日用处真正成坏翫弄神变入一切境随处无事境不能换但有来求者我便出看渠渠不识我我便着数般衣学人生解一向入我言句苦哉瞎秃子无眼人把我着底衣认青黄赤白我脱却入清净境中学人一见便生欣欲我又脱却学人失心茫然狂走言我无衣我即向渠道儞识我着衣底人么忽尔回头认我了也大德儞莫认衣衣不能动人能着衣有箇清净衣有箇无生衣菩提衣涅槃衣有祖衣有佛衣大德但有声名文句皆悉是衣变从脐轮气海中鼓激牙齿敲磕成其句义明知是幻化大德外发声语业内表心所法以思有念皆悉是衣祇么认他着底衣为实解纵经尘劫只是衣通三界循环轮回生死不如无事相逢不相识共语不知名今时学人不得盖为认名字为解大䇿子上抄死老汉子语三重五重复子褁不教人见道是玄旨以为保重大错瞎屡生儞向枯骨上覔甚么汁有一般不识好恶向教乘中取意度商量成于句义如把屎块子口里含了吐过与别人犹如俗人打传口令相似一生虗过也道我出家被他问着佛法便即杜口无辞眼似漆突口如匾担如此之类逢弥勒出世移至他方世界寄地狱受苦大德儞波波地往诸方覔甚么物X踏儞脚板阔无佛可求无道可成无法可传外求有相佛与汝不相似欲识汝本心非合亦非离道流真佛无形真道无体真法无相三法混融和合一处既辨不得唤作忙忙业识众生僧问如何是真佛真法真道乞垂开示师云佛者心清净是法者心光明是道者处处无碍净光是三即一皆是空名而无实有如真正道人念念心不间断自达磨大师从西土来只是覔箇不受人惑底人后遇二祖一言便了始知从前虗用工夫山僧今日见处与祖佛不别若第一句中荐得与祖佛为师若第二句中荐得与人天为师若第三句中荐得自救不了僧问如何是西来意师云若有意自救不了云既无意二祖如何得法师云得者是不得云如何是不得底意师云为儞向一切处驰求心不能歇所以祖师云咄哉丈夫将头覔头儞言下便自回光返照更不别求知身心与祖佛不别当下无事方名得法大德山僧今日事不获巳话度说出许多不才净儞且莫错据我见处实无许多般道理要用便用不用便休祇如诸方说六度万行以为佛法我道是庄严门佛事门非是佛法乃至持斋持戒擎油不㴸道眼不明尽须抵倩索饭钱有日在何故如此入道不通理复身还信施长者八十一其树不生耳乃至孤峯独宿一食卯斋长坐不卧六时行道皆是造业底人乃至X头目髓脑国城妻子象马七珍尽皆舍施如是等见皆是苦身心故还招苦果不如无事纯一无杂乃至十地满心菩萨皆求此道流踪迹了不可得所以诸天欢喜地神捧足十方诸佛无不称叹缘何如此为今听法道人用处无踪迹僧问大通智胜佛十劫坐道场佛法不现前不得成佛道未审此意如何乞师指示师云大通者是自巳于处处达其万法无性无相名为大通智胜者于一切处不疑不得一法名为智胜也佛者心清净光明透彻法界得名为佛十劫坐道场者十波罗蜜是佛法不现前者佛本不生法本不灭云何更有现前不得成佛道者佛不应更作佛古人云佛常在世间而不染世间法道流儞欲得作佛莫随万物心生种种法生心灭种种法灭一心不生万法无咎世出世间无佛无法亦不现前亦不曾失设有者皆是名言章句接引小儿施设药病表显名句且名句不自名句还是儞目前昭昭灵灵鑑觉闻知照烛底安一切名句大德造五无间业方得解脱僧问如何是五无间业师云杀父杀母出佛身血破和合僧焚烧经像等此是五无间业云如何是父师云无明是父儞一念心求起灭处不可得如响应空随处无事名为杀父云如何是母师云贪爱为母儞一念心入欲界中求其贪爱唯见诸法空相处处无着名为害母云如何是出佛身血师云儞向清净法X界中无一念心生解便处处黑暗是出佛身血云如何是破和合僧师云儞一念心正达烦恼结使如空无所依是破和合僧云如何是焚烧经像师云见因缘空心空法空一念决定断逈然无事便是焚烧经像大德若如是达得免被伊凡圣名碍儞一念心祇向空拳指上生实解根境法中虗揑怪自轻而退屈言我是凡夫他是圣人秃屡生有甚死急披他师子皮却作野犴鸣大丈夫汉不作丈夫气息自家屋里物不肯信祇么向外覔上他古人闲名句倚阴慱阳不能特达逢境便缘逢尘便执触处惑起自无准定道流莫取山僧说处何故说无凭据一期间图画虗空如彩𦘕像等喻道流莫将佛为究竟我见犹如厕孔菩萨罗汉尽是枷鎻縳人底物所以文殊仗劒杀于瞿昙鸯崛持刀害于释氏道流无佛可得乃至三乘五性圆顿教迹皆是一期药病相治并无实法设有皆是相似表显路布文字差排且如是说道流有一般秃子便向里许着功拟求出世之法错了也若人求佛是人失佛若人求道是人失道若人求祖是人失祖大众莫错我且不取儞解经论我亦不取儞国王大臣我亦不取儞辩似悬河我亦不取儞聪明智慧唯要儞真正见解道流设解得百本经论不如一箇无事底阿师儞解得即轻灭他人胜负修罗人我无明长地狱业如善星比丘解十二分教生身陷地狱大地不容不如无事休歇去饥来喫饭困来合X眼愚人笑我智乃知焉道流莫向文字中求心动疲劳吸冷气无益不如一念缘起无生超出三乘权学菩萨大德莫因循过日山僧往日未有见处时黑漫漫地光阴空过腹热心忙奔波访道后还得力始到今日共道流如是话度劝诸道流莫为衣食看世界易过善知识难逢如优昙花时一现耳儞诸方闻道有箇临济老汉出来便拟问难教语不得被山僧全体作用学人空开得眼口总动不得懵然不知以何答我我向伊道龙象蹴踏非驴所堪儞诸处只指胷点肋道我解禅解道三箇两箇到这里不奈何咄哉儞将这箇身心到处簸两片皮诳謼阎闾喫铁棒有日在非出家儿尽向阿修罗界摄夫如至理之道非诤论而可求激扬铿鎗以摧外道至于佛祖相承更无别意设有言教落在化仪三乘五性人天因果如圆顿之教又且不然童子善财皆不求过大德莫错用心譬如大海不停死尸祇么担却拟天下走自起见障以碍于心日上无云丽天普照眼中无翳空里无花道流你欲得如法但莫生疑展即弥纶法界収即丝发不立历历孤明未曾欠少眼不见耳不闻唤作甚么物古人云说似一物则不中儞但自家看更有甚么说亦无尽各自努力珍重赵州行脚时见师值师洗脚次州便问如何是祖师西来意师云恰值老僧洗脚州近前作听势师云更要第二杓恶水泼在州便下去X师闻德山示众云道道道得也三十棒道不得也三十棒时洛浦作侍者师令洛浦去嘱之云汝去若见渠恁么道便问既是道得为甚么也三十棒他若打儞便接住拄杖推一推浦如所教山果行棒被浦推倒山起便归方丈浦回举似师师云我从来疑着这汉虽然如是儞还见德山么浦拟议师便打麻谷来才敷坐具便问十二面观音阿那箇是正面师下绳床以一手収坐具以一手搊住云十二面观音甚么处去也谷转身拟坐绳床师拈棒便打谷接却棒与师相捉归方丈师会下两堂首座一日举头相顾各下一喝僧举问师还有宾主也无师云宾主历然师问院主甚么处来云州中粜黄米来师以拄杖划一划云还粜得这箇么主便喝师便打须臾典座来师举前话座云院主不会和尚意师云儞作么生会座作礼师亦打黄龙南云院主下喝不可放过典座礼拜放过不可临济令行归宗放过三十年后有人说破师会下有同学二人相问离却中下二机请兄道一句子一人云拟问即失一人云恁么则礼拜老兄去也前人云贼师闻得陞堂云要会临济宾主句问取堂中二禅客便下座师应机多用喝学徒多学之师一日问僧汝总学我喝我且问儞有一人从东廊出一人从西廊出两人X齐喝一声这里分得宾主儞作么生分若分不得巳后不得学老僧喝师陞座次有僧出师便喝僧亦喝师便打翠巖芝云临济也麤心好彩是这僧若是今时衲僧且作么生出得师问僧甚处来僧便喝师揖坐僧拟议师便打师见僧来竖起拂子僧作礼师便打翠巖芝云这僧有理难伸死而不弔且作么生会如今作么生与这僧出气师见僧来竖起拂子僧不顾师亦打云门举三段了云只宜老汉师拈胡饼示洛浦云万种千般不离这箇其理不二浦云如何是不二之理师又拈饼示之浦云恁么则万种千般也师云疴屎见解浦云罗公照镜师问僧甚处来云定州师拈棒僧拟议师便打僧不肯师云巳后遇明眼人去在僧后见三圣才举前话圣拈棒僧拟议圣便打有僧来问礼拜则是不礼拜则是师便喝僧作礼师云这贼僧亦云这贼便出去师云莫道无事好首座侍立师回顾云还有过也无座云有师云宾家有过主家有过座云二俱有过师云过在甚么处座便出去师云莫道无事好有僧来师展两手僧无语师云会么云不会师云完圝擘不破与儞两文钱X师临迁化时示众云吾去后汝等诸人不得灭却吾正法眼藏三圣出云谁敢灭却和尚正法眼藏师云巳后有人问儞向伊道甚么圣便喝师云谁知吾正法眼藏向这瞎驴边灭却圣作礼师示以偈云㳂流不止问如何真照无边说似他离相离名人不委吹毛用了急还磨言讫端坐而寂咸通八年丁亥孟陬月十日全身塔于大名府西北隅勑谥慧照禅师联灯会要卷第九沩山问仰山黄檗只嘱临济一人别更有在仰山云有只是年代深远不欲举似和尚沩山云但举看吾亦要知仰山云一人指南吴越令行遇大风而止丛林皆以风穴沼禅师当是记或者曰考其年代风穴夜襄州华严作维那时兴廓侍者同夏即朋辈也廓尚及见德山沼虽不见临济巳致身丛林久矣安得年代深远乎又云吴越令行遇大风而止皆无所谓此记盖预谶妙喜也妙喜为临济十二世孙可谓年代深远先住吴之径山后住越之阿育王可谓吴越令行也然贤圣谶记故不可得而知宗门既无利害闻诸羣议谩笔卷末智者审其疑似焉X联灯会要X卍XXX联灯会要卷第十住泉州崇福禅寺嗣祖比丘悟明集南岳下第五世福州长庆大安禅师法嗣益州大隋法真禅师示众云夫上代诸德莫非求实不自瞒昧岂比飞蛾赴火自伤自坏他明白了彼生死轮廻枸障不得所以识不能识智不能知不闻道释迦掩室净名杜口须菩提无说而说释梵绝听而听此事大难大难示众云此性本来清净具足万德但以染净二缘而有差别故诸圣悟之一向净用而成觉道凡夫迷之一向染用而溺轮廻其体不二故般若经云无二无二分无别无断故示众云夫沙门释子见有如无始得向一切时中与凡圣等与解脱等方有少许出家分若不如此大难大难师问僧甚么处去云西山住庵去师云我向东山唤儞儞还来得么云不然师云汝住庵未得在师问僧甚么处去云峨嵋礼拜普贤去师举起拂子云文殊普贤总在这里僧作圆相抛向背后便作礼师召侍者取贴茶与这僧保福展云若无后语笑杀衲僧雪窦云杀人刀活人劒具眼者辨取师烧畬次忽见一条虵师以杖挑向火中云咄这箇X形骸犹自不放舍儞向这里死如暗得灯时有僧问正恁么时还有罪也无师云石虎呌时山谷响木人吼处铁牛惊有婆令人送钱请师转藏经师下绳床转一匝云传语婆婆转藏巳竟其人归举似婆婆云比来请转全藏如何只转半藏玄觉征云甚么处是转半藏处且道婆具甚么眼僧问劫火洞然大千俱坏未审这箇坏不坏师云坏僧云恁么则随他去也师云随他去雪窦颂云劫火光中立问端衲僧犹滞两头关可怜一句随他语万里区区独往还僧指龟问云一切众生皮褁骨这箇为甚么骨褁皮师拈草鞋置龟背僧无语僧问如何是大人相师云肚上不帖膀云如何是和尚家风师云赤土画簸箕云此意如何师云簸箕有脣米跳不出僧问如何是大隋一面事师云东西南北妙喜云且道是答这僧话不答这僧话师将示寂上堂众集师以口作患风势告众云还有医得老僧口者么僧众送药以至俗士闻之亦送药师俱不受七日后师自掴口令正乃云如许多时鼓两片皮至今无人医得即端坐告终韶州灵树如敏禅师闽人也僧问如何是和尚X家风师云千年田八百主云此意如何师云郎当屋舍少人修云是甚么得恁么难会师云火官头上风车子有一尼送瓷钵与师师托起问这箇出在甚么处尼云定州师乃扑破尼无语保福展代云欺敌者亡福州寿山师解禅师师到洞山山问生缘甚处师云闽中山云父母名甚么师云被和尚一问直得忘前失后山休去示众云诸上座幸有真实言语相劝各自体悉凡圣情尽体露真常汝但一时卸却从前虗妄攀缘尘垢心如虗空相似他时后日合识些子好恶闽帅问师年多少师云与虗空同年帅云虗空年多少师云与寿山同年福州灵云志勤禅师本郡长谿人也参长庆大安禅师复游雪峰玄沙之门偶一日见桃花豁然契悟作颂云三十年来寻劒客几回叶落又抽枝自从一见桃花后直至如今更不疑举似大安安云从缘入者永无退失汝善护持妙喜颂云尽说见桃花悟道此理不知还是无茫茫宇宙人无数几箇男儿是丈夫后举似玄沙沙云谛当甚谛当敢保老兄未彻在后有僧问长庆云玄沙意旨如何庆云将谓胡须赤更有赤须胡X五祖演云说甚么谛当更参三十年雪峰问古人云前三三后三三意旨如何师云水中鱼山上鸟云毕竟作么生师云高可射兮深可钓师问僧甚处去云雪峰去师云我有一信寄雪峰得么云便请师脱只履抛向面前僧便去既到雪峰峰问甚处来云灵云来峰云和尚安否云有信寄和尚道了脱履抛向雪峰前峰休去大沩秀云雪峰既不辨他来信端的这僧又只依模𦘕样钝置他灵云忽然当时道我有一信寄雪峰他云便请灵云只据坐这僧又若为吐露不可大丈夫汉为人驰达一词不措长生问混沌未分时如何师云露柱怀胎云分后如何师云如片云点太清云未审太清还受点也无师不对云恁么则含生不来也师亦不对云直得纯清绝点时如何师云犹是真常流注云如何是真常流注师云似镜常明云未审向上还有事也无师云有云如何是向上事师云打破镜来与儞相见僧问佛未出世时如何师竖起拂子云出世后如何师亦竖起拂子僧不肯僧后到雪峰举前话峰云儞作么生云某甲不肯峰云儞问我待我为汝道僧理前问峰竖起拂子僧进后语峰放下拂子僧作礼峰便打僧到玄沙举前话沙云儞作么生僧云某甲不会沙云我与汝说譬如人卖一片园四至结契了也中心有箇树子犹属老僧在X大沩喆云这僧一张弓两只箭拟拨乱天下至玄沙面前一箇伎俩也施设不得何故鹤有九皐难翥翼马无千里谩追风僧问君王出阵时如何师云春明门外不问长安云如何得觐天子去师云盲鹤下清池鱼从脚底过僧问摩尼珠不随众色未审作甚么色师云白色云恁么则随众色也师云赵璧本无瑕相如诳秦主僧问君王出阵时如何师云郭璞葬熊耳云意旨如何师云坐看白衣天云当今何在师云莫触龙颜僧问如何是祖师西来意师云井底种林擒僧云不会师云今年桃李贵一颗直千金浮江和尚雪峰和尚领众到问师即今有二百众寄此过夏得么师拈拄杖划一划云着不得即道峰休去福州南台郑十三娘子年十二随师姑谒懒安才作礼安便问师姑在甚么处住云南台江边住安便喝出又问背后老婆甚么处住十三娘敛手近前而立安再问十三娘云早箇呈似和尚了也安云去十三娘下到法堂师姑问十三娘云儞寻常道我会禅口如劒相似今日被大师问着无言可对十三娘云苦哉苦哉作这箇眼目也敢道我行脚脱取衲衣来与十三娘着后到罗山举前话了云只如十三娘恁么祗对还得平稳也无山云也不得无过十三娘云过在甚么处山叱之十三娘云锦上更铺花X保福与甘长老相访遂问承闻十三娘参见大沩是否十三娘云是福云大沩迁化向甚么处去十三娘下绳床而立甘长老云闲时说禅口似悬河何不道取十三娘云鼓这两片皮堪作甚么甘云儞别作么生十三娘云合取狗口筠别高安大愚禅师法嗣筠州末山尼了然禅师灌溪游方时到山乃云若相当即住不然即推倒绳床师令侍者问上座游山来为佛法来云为佛法来师即鸣鼓陞堂闲上参师问今日离何处云路口师云何不盖却闲无对便作礼问如何是末山师云不露顶云如何是末山主师云非男女等相闲喝云何不变去师云不是神不是鬼变箇甚么随后便打闲于是伏膺依附三年师问僧太褴缕生僧云虽然如此且是师子儿师云既是师子儿为甚么被文殊骑僧无对僧问如何是古佛心师云世界倾坏僧云为甚么世界倾坏师云宁无我身襄州关南道常禅师法嗣襄州关南道吾禅师甞经村墅闻巫者乐神云识神无师忽有省后参常禅师印其所解复游德山之门凡上堂戴莲华笠披襕执简击皷吹笛口称鲁三郎有时云打动关南鼓唱起德山歌僧问如何是祖师西来意师以简挹云诺漳州罗汉和尚师问常禅师如何是大道之源X常与一拳遂有省乃为歌曰咸通七年初参道到处逢言不识言心里疑团若栲栳三春不乐止林泉忽遇法王毡上坐便陈疑悃向师前师从毡上那伽起袒䏝当胷打一拳骇散疑团獦狙落举头看见日初圆从兹蹬蹬而碣碣直至如今常快活只闻肚里饱膨脝更不东西去持钵妙喜云可惜好一拳分付不着人福别先双峰禅师法嗣福州双峰古禅师师到石霜只随众而巳并不参请有白石霜云古待者见双峰得箇入处师后辞石霜霜将拂子相送出门霜召师师回首霜云拟着即差是着即乖不拟不是亦莫作箇会除非知有余莫能知作么生师应诺诺师住后僧问当时石霜恁么道未审意作么生云只教我莫是非着南岳下第六世杨州光孝慧觉禅师法嗣道巘禅师庐州刘氏子示众云弥勒朝入伽蓝暮成正觉乃说偈云三界上下法我说皆是心离于诸心法更无有可得看他恁么道也太杀惺惺若比吾徒犹是钝汉所以一念见道三世情尽如印印泥更无前后诸子生死事大快须荐取莫作等闲业识忙忙盖为迷巳逐物世尊临入涅槃文殊请转法轮世尊咄云吾住世四十九年不曾说一字汝请吾再转法轮是吾曾转法轮耶然今时丛林建立箇主宾X问答事不获巳盖为初心尔僧问如何是佛法大意师云今日三月三云学人不会师云止止不须说我法妙难思袁州仰山慧寂禅师法嗣袁州仰山南塔光涌禅师示众云汝等诸人若是箇汉从娘肚里疴出来便作师子吼解好么僧问文殊是七佛之师文殊还有师否师云遇缘即有云如何是文殊师师竖起拂子僧云莫只这便是否师放下拂子晋州霍山景通禅师自称大禅佛初见仰山翘一足云西天二十八祖亦如是唐土六祖亦如是和尚亦如是景通亦如是仰山下绳床打四藤条雪窦云藤条未到折因甚么只打四下须是箇斩钉截铁汉始得师到霍山自云集云峰下四藤条天下大禅佛参霍山唤维那打钟着师便走师闻秘魔巖和尚凡见僧来便提起木杈云是甚么魔魅教汝出家是甚么魔魅教汝行脚道得也杈下死道不得也杈下死师往访之才见不礼拜便撺入怀中秘魔拊其背三下师拍手云师兄三千里外赚我来师兄三千里外赚我来僧问如何是佛师便打僧亦打师云儞打我有道理我打儞无道理僧无语师连棒打出俗行者问如何是佛法大意师便设拜者云和尚何X得礼拜俗人师云汝不闻道尊重弟子师化缘将毕先备薪于郊野徧辞檀越及日中执烛登薪上以笠置顶后作圆光相手执拄杖作降魔杵势立终于红焰中袁州仰山东塔和尚僧问如何是君王劒师云落缆不釆功云用者如何师云不落时人手僧问法王与君王相见时如何师云两掌无私云见后如何师云中间绝像邓州佛巖晖禅师僧问昔年有疾今又中毒请师医师云二宜汤僧问如何是佛向上事师云螺髻子睦州陈尊宿法嗣睦州陈操尚书公同众官登楼见数僧行来诸官人云来者总是行脚僧公云不是官人云争知不是公云待与勘过僧及楼前公召云上座僧皆举首公云不信道大沩喆云陈尚书可谓手持仲尼日月腰背毗卢金印非唯儒士惊慑亦乃衲僧罔措不见道当机如电拂方免病栖芦皷山永云这僧有理难伸死而不弔尚书按劒当门谁敢正眼覰着公问僧有事相借问得么僧云合取狗口公自掴口云某甲罪过僧云知过必改公云就上座覔取口喫饭得么僧无对X公与僧斋次拈起胡饼问僧江西湖南还有这箇么僧云尚书适来喫箇甚么公云槌钟谢响公一日斋僧自行胡饼僧展手接公却缩手僧无语公云果然果然公一日斋僧自行食次云请上座施食僧云三德六味公云错僧无对镇州临济义玄禅师法嗣镇州保寿沼禅师胡钉铰来参师问莫是胡钉铰么胡云不敢师云还钉得虗空么胡云请和尚打破将来师便打胡不肯师云向后有多口阿师为汝点破在胡后见赵州州问莫是胡钉铰么胡云不敢州云还钉得虗空么胡云请和尚打破将来州云且钉这一缝胡于言下有省遂举保寿行棒因缘问州未审某甲过在甚么处州云我与么与他保寿千里万里雪窦云我要打这三箇汉一打赵州不合瞎却胡钉铰眼二打保寿不能塞断赵州口三打胡钉铰不合放过保寿蓦拈拄杖云更有一箇大众一时走散师击绳床一下大沩喆云可惜赵州放过待他道某甲过在甚么处噼嵴便棒非但承他保寿威光亦乃与丛林为龟鑑鼓山永云保寿虽具打破虗空底钳鎚未免犯锋伤手胡公末后悟去谁知眼尚𥉌眵师问僧甚么来云西山来师云还见猕猴么云见师X云作箇甚么伎俩云见某甲一箇伎俩也作不得师便打师问僧近离甚处云崔禅师云还将得崔禅喝来么云不将得来师云恁么则不从崔禅来僧便喝师拈棒僧拟议师便打僧来问讯师云百千诸佛不出此方丈内僧云只如古人道大千沙界海中沤未审方丈向甚么处着师云千圣见在云阿谁证明师掷下拂子僧从西过东立师便打僧云若不久参焉知端的师云三十年后此话大行僧问万境来侵时如何师云莫管他僧作礼师云不得动着动着打折儞驴腰僧问如何是祖师西来意师云面黑眼睛白云万里无片云时如何师云青天也须喫棒云未审过在甚么处师便打镇州三圣慧然禅师参德山才展坐具山云不用展炊巾这里无残羹馊饭师云赖遇无设有向甚么处着山便打师接住棒推山向绳床上山呵呵大笑师哭云苍天苍天便出去师到德山时踢天泰为首座问师行脚人须具本色公验作么生是上座本色公验师云嗄座再问师打一坐具云这桶漆前后触忤多少贤良座便人事师问雪峰透网金鳞未审以何为食峰云待汝出得网来即向汝道师云一千五百人善知识话头也不X识峰云老僧住持事繁雪窦云可惜放过好与三十棒这棒一棒也不较直是罕遇作家承天宗云布缦天网须是雪峰深入虎宂还他三圣众中有般汉商量便道雪峰在网内三圣在网外苦哉苦哉深屈古人若非此二员作家不能天下横行大沩喆云三圣可谓龙门万仞惯曾作客雪峰大似孟甞门启岂惧高宾师因雪峰见猕猴云这猕猴各背一面古镜师云历劫无名何以彰为古镜峯云瑕生也师云一千五百人善知识话头也不识峰云老僧住持事繁雪窦云好与三十棒此棒放过也好免见将错就错仰山问师汝名甚么师云慧寂山云慧寂是我师云我名慧然山呵呵大笑妙喜云两箇藏身露影汉殊不顾傍观者雪窦颂云双收双放若为宗骑虎由来要绝功笑罢不知何处去只应千古动悲风师在仰山不安下涅槃堂将息有官人来见仰山山问官居何位官人云推官山竖起拂子云还推得这箇么官人无语山令大众下语俱不契山令侍者请师下语师云但道和尚今日有事在山又令问有甚么事师云再犯不容师辞仰山山将拂子相送师云某甲自有师在山云X谁师云临济和尚山云慧寂罪过遂留两日备茶筵相送师到香严严问甚处来师云临济来严云还将得临济劒来么师以坐具蓦口便摵严休去示众云我逢人则出出则不为人兴化云我逢人则不出出则便为人真净文云这两箇老古锥窃得临济些子活计各自分疆列界气冲宇宙使明眼衲僧只得好笑诸禅德且道笑箇甚么还知落处么若知一任七颠八倒若不知且向三圣兴化葛藤里咬嚼师问僧近离甚处僧便喝师亦喝僧又喝师亦喝僧云行棒即瞎随后又喝师拈棒僧转身作受势师云下坡不走快便难逢便打僧云这贼便出去师抛下棒次有僧问适来争容得这僧师云是伊曾见先师来僧问如何是祖师西来意师云臭肉来蝇兴化奖云山僧即不然破驴嵴上足苍蝇魏府大觉禅师师见临济济竖起拂子师便展坐具济掷下拂子师便收坐具参堂去其时众议莫是和尚亲故又不礼拜又不喫棒济闻令侍者唤师来师至临济云师僧道儞来又不礼拜又不喫棒莫是长老亲故师便珍重下去师临示寂时谓众云我有一只箭要付与人时有僧X出云请和尚箭师云汝唤甚么作箭僧便喝师便打遂归方丈唤其僧来问汝适来会么云不会师又打数下掷却拄杖云巳后遇明眼人分明举似即告终魏府兴化存奖禅师初谒临济济令师充侍者济问新到甚处来云銮城济云有事相借问得么云新戒不会济云打破大唐国覔箇不会人难得参堂去师问适来新到是成褫伊那济云我谁管儞成褫不成褫师云和尚只会将死雀就地弹不解将一转语盖覆却济云儞又作么生师云请和尚作新到济遂云新戒不会师云却是老僧罪过济云儞语藏锋师拟议济便打至晚济谓师云我今日问新到是将死雀就地弹就窠里打及儞出得语又喝起向青云里打师云草贼大败济又打师后到三圣圣请充第一座常谓人曰我向南方行脚一遭拄杖头不曾拨着一箇会佛法底儞在这里作甚么三圣闻乃问师儞具甚么眼师便喝三圣云须是儞始得师休去大觉闻乃云作么生得风吹入大觉门来师后到大觉觉请师充院主一日唤云院主我闻儞道向南方行脚一遭拄杖头不曾拨着一箇会佛法底儞具甚么眼师便喝觉拈棒师拟议觉便打师又喝觉又打明日师从法堂下过觉唤云院主我直下不疑儞昨日两喝儞试说看师云某甲在三圣处学得底业次总被师兄折倒了也与某甲箇安乐法门觉云这瞎汉来这里纳败阙卸下衲衣痛X打一顿师于棒下见得临济先师在黄蘗处喫棒底道理师开堂日示众云此一炷香本为三圣师兄三圣为我太孤便合承嗣大觉大觉为我太賖我于三圣处会得宾主句若不遇大觉师兄洎乎误却我平生我于大觉处喫棒见得临济先师在黄檗处喫棒底道理此一炷香供养我临济先师示众云今日不问如何若何便请单刀直入兴化与儞证明时有旻德长老出作礼起便喝师亦喝德又喝师又喝德作礼归众师云适来若是别人三十棒一棒也不较何故为他旻德长老会一喝不作一喝用瑯瑘觉云且道那一喝不作一喝用兴化若无后语疑杀天下人虽然如是晓者还稀教忠光云兴化与旻德各出一只手要发明临济正法眼藏殊不知临济一宗扫土而尽且道利害在甚么处具眼者辨取师谓众云我闻长廊下也喝后架也喝诸子莫盲喝乱喝直饶儞喝得兴化上三十三天却扑下来一点气也无待兴化苏省起来欵欵地向儞道未在何故我未曾向紫罗帐里撒真珠与儞诸人在虗空里胡喝乱喝作甚么师入堂见首座乃云我见儞了也座便喝师打露柱一下便出去首座随后上方丈云适来触忤和尚便X作礼师就地打一棒座无语师见同参来才上法堂师便喝僧亦喝行三两步师又喝僧亦喝须臾近前师拈棒僧又喝师云儞看这瞎汉犹作主在僧拟议师便打直打下法堂时有僧问这僧有甚触忤和尚处师云是伊适来也有权也有实也有照也有用及乎我将手向伊面前横两遭便去不得似这般瞎汉不打更待何时同光帝问师朕收中原获一宝未有人酬价师云略借陛下宝看帝以手引幞头脚示之师云君王之宝谁敢酬价帝大悦雪窦云至尊所得只可傍观若非兴化作家往往高价酬却黄龙心云兴化一期见机而作争奈埋没他一朝天子当时但向伊道蚌蛤之珠收得也无用处教他向后别有生涯免见递相钝置如今若有人问又作么生酬价师召僧僧应诺师云点即不到又召一僧僧应诺师云到即不点僧问四方八面来时如何师云打中间底僧作礼师云兴化今日赴箇村斋中路遇一阵卒风暴雨却去古庙里避得过开善谦云兴化七事随身八面受敌不妨是箇老作家及乎两阵交锋却走入鬼窟里去忽有人问开善只向他道四方八面来一时打待他礼拜落嵴便棒云无儞回避处X师因骑马伤脚扶木柺遶院行问僧汝等还识老僧么僧云争得不识和尚师云疠脚法师说得行不得复至法堂令维那声钟上堂众集师云还识老僧么众无对师掷下柺子端然而逝鄂州灌溪志闲禅师师谒临济济一日蓦胷擒住师便云领领济托开云且放儞一顿师住后示众云我见临济无言说直至如今饱不休皷山永云乞儿见小利示众云十方无壁落四面亦无门露倮倮赤洒洒没可把便下座僧问久响灌溪到来只见沤麻池师云儞只见沤麻池且不见灌溪云如何是灌溪师云噼箭急玄沙云更学三十年也未会禅僧问如何是祖师西来意师云钵里盛饭桶里盛羹云学人不会师云饥即飡困即休师临示寂时问侍者坐化者谁云僧伽师云立化者谁云僧会师即行七步垂手而终幽州谈空和尚保寿问师除却中下二根人来师兄作么生师云汝适来举早错了也寿云师兄也不得无过师云汝与我作师兄寿侧掌云这老贼有尼欲开堂师云儞有五障不得开堂尼云龙女成佛有几障师云龙女现十八变儞试变看尼云不是野狐精变箇甚么师便打镇州牧主闻云和尚拄杖折那将此见解拟欲X为人翠巖芝云且道尼具甚么眼只担得箇断贯索且作么生会定州崔禅禅师拈拄杖示众云出来打出来打时有僧出云崔禅𦗚师掷下拄杖便归方丈归宗一云作么生道得一转语救取崔禅法灯云和尚且自救取是肯他不肯他五祖戒云便与推倒绳床镇州万岁和尚师访保寿寿不起师便展坐具寿下绳床师便坐却绳床寿便归方丈闭却门师坐不起主事云和尚闭却门了请库下喫茶师便归寿明日却去复礼师亦坐不起寿展坐具师亦下绳床寿便坐却绳床师亦归方丈闭却门寿于侍者寮取灰围却方丈门三道便去师开门见乃云我不恁么他却恁么襄州历村和尚师煎茶次僧问如何是祖师西来意师拈起茶盏示之云莫只这便是么师掷盏向火中僧无语僧问如何是观其音声而得解脱师以火筯敲柴头云汝还闻么云闻师云谁不解脱沧州米仓和尚州牧请师与保寿入厅供养令人传语云请二人长老谈论佛法寿云请师兄答话师便喝寿云某甲尚未借问何得便喝师云犹嫌少在寿却与一喝𣵠州克符道者因僧问临济如何是夺人不夺X境济云煦日发生铺地锦孾儿垂发白如丝师颂云夺人不夺境缘自带誵讹拟欲求玄旨思量返责么骊珠光灿烂蟾桂影婆娑觌体无差互还应滞网罗僧问如何是夺境不夺人济云王令巳行天下徧将军塞外绝烟尘师颂云夺境不夺人寻言何处真问禅禅是妄究理理非亲日照寒光澹山摇翠色新直饶玄会得也是眼中尘僧问如何是人境两但夺济云并汾绝信独处一方师颂云人境两俱夺从来正令行不论佛与祖那说圣凡情拟把吹毛劒还如值木盲进前求妙会特地斩精灵僧问如何是人境俱不夺济云王登宝殿野老讴謌师颂云人境俱不夺思量意不偏主宾言不异问答理俱全踏破澄潭月穿开碧落天不能明妙用沦没在无缘僧问如何是宾中宾师云倚门傍户犹如醉出言吐气不惭惶云如何是宾中主师云口念弥陀双拄杖目瞽瞳人不出头云如何是主中宾师云高提祖印当机用利物应须语带悲云如何是主中主师云横按镆鎁全正令太平寰宇斩痴顽云既是太平寰宇为甚么却斩痴顽师云不许夜行刚把火直须当道与人看X桐峰和尚僧问庵主住此忽遇大虫来又作么生师作大虫吼僧作怕势师大笑僧云这贼师云争柰我何雪窦云是即是两箇恶贼只解耳偷铃师见僧蓦把住呌云杀人杀人僧托开云叫唤作么师云谁僧便喝师便打僧出外云且待且待师呵呵大笑师问一老人云住在甚处老人不语师云善能对机老人拈一枝草示师师便喝老人作礼师便归庵老人云与么疑杀天下人去在虎谿庵主僧来相看师不顾僧云知道庵主有此一机师弹指一下僧云是何宗旨师便打僧云知道今日落人便宜师云犹要棒喫在师见僧入门师便喝僧默然师便打僧却喝师云好箇草贼僧问和尚住此庵多少年师云只见春生夏长总不记得云大好不记得师云儞道多少年云春生夏长聻师云閙市里虎覆盆庵主有僧从山下哭上师闭却门僧于门上𦘕一圆相门外立地师从庵后出却于山下哭上僧便喝云犹作这箇去就在师搥胷云可惜先师一场埋没僧云苦苦师云庵主今日被人瞒也杉洋庵王师问僧甚处来云江西师竖起痒和子云江西还有这箇么僧托膝闭目师云东家厮儿X却向西家使唤云有口不烦宾主说师云适来患聋如今患哑僧云买铁得金一场富贵师云客作无功未免逃避僧便打师云自累犹可莫累老僧僧回作礼师云若不恁么巳后丧我儿孙僧问庵主得箇甚么便住此山师云也欲通箇来由又恐遭人检点云又争免得师便喝云恰是师便打僧大笑而出师云今日大败今日大败僧问庵主忽遇境界当前如何支遣师喝云这妖怪云今日被迷一上不同小小师云赖是深山无人见云知即得师呵呵大笑云山和尚师问僧甚处来云西京师云还将得西京主人书来么云不敢妄通消息师云作家师僧天然有在云残羹馊饭谁人肯喫师云独有上座不喫那僧作吐势师召侍者云扶出这病僧着僧便出去师见僧来便起身僧便出去师云得恁么灵利僧便喝云作这箇眼目法嗣临济也大屈在师云且望阇梨善传僧回首师便喝云作这箇眼目错判诸方名言随后便打定上座师问临济如何是佛法的的大意济下绳床擒住师拟议济与一拳便托开师竚思傍僧云定上座何不礼拜师方作礼忽然大悟雪窦颂云断际全机继后踪持来何必在从容巨灵擡手无多子分破华山千万重X师在镇州回到桥上歇有三人座主一人问如何是禅河深处须穷到底师擒住其僧拟抛向桥下去时二座主连忙救云休休不合触忤上座且望慈悲师云若不看这两箇座主面从他穷到底师路次逢巖头雪峰钦山三人巖头问甚处来师云临济来头云和尚万福否师云顺世也巖头叹云某甲三人薄福特去礼见和尚又巳归寂未审有何言句请上座举一两则师云临济一日示众云赤肉团上有一无位真人在汝等面门出入未证据者看看时有僧出问如何是无位真人临济下绳床拦胷搊住云道道其僧拟议济托开云无位真人是甚么干屎橛巖头闻举不觉吐舌钦山云何不道非无位真人被师噼胷搊住云无位真人与非无位真人相去多少速道速道钦山直得面青面黄语不得巖头雪峯劝云这新戒不合触忤上座且望慈悲师云若不看这两箇老汉面𡎺杀这尿床鬼子奯上座师到百丈丈云有事相借问得么师云幸自非言何须譗𧫡丈云収得安南又忧塞北师擘开胷云与么不与么丈云要且难搆师云知即得仰山云若有人知此二人落处不妨奇特若辨不得大似日中逃影师到德山山下绳床作抽坐具势师云这箇且致忽遇心境一如底人来向伊道甚么即得不被诸方检责山云犹较昔日三步别作箇主人公来师便喝山X不语师云塞却这老野孤咽喉沩山云奯上座虽是得便宜争奈掩耳偷铃联灯会要卷第十灵云见懒安传灯收为祐公嗣按祐录云师大中七年正月九日迁化懒安继踵住持未几安归闽川闽帅创寺延安亦以大沩命之复开山长庆两寺仅二十年灵云悟道有偈雪峰激赏之玄沙云待某甲勘过始得故知在雪峰住院之后其见安公明矣雪峰行脚时巳不及见临济灵云悟道时去祐公二十余年后人不分前大沩后大沩好事者于沩山作桃花洞旌表其得道之徽美盖不本其源由耳今移为懒安嗣魏府大觉禅师见临济传灯收与黄檗嗣统要收为临济嗣据兴化拈香云我于三圣处会得宾主句若不遇大觉师兄洎乎误却我平生故知大觉与兴化同出师门今依统要为正X联灯会要X卍XXX联灯会要卷第十一住泉州崇福禅寺嗣祖比丘悟明集南岳下第七世袁州仰山西塔穆禅师法嗣吉州资福如宝禅师僧问古人拈槌竖拂意旨如何师云古人与么那僧云拈槌竖拂又作么生师便喝出云门云古人是甚么眼目僧云和尚与么驴年去门却召僧云来来僧近前门以拂子蓦口打示众云隔江见资福剎竽便回去脚跟下好与三十棒岂况过江来时有僧出师便云不堪共语僧问如何是一尘入正受师作入定势云如何是诸尘三昧起师云汝问阿谁云门云这阿师话堕也不知前头早是葛藤后头又道儞问阿谁陈操尚书来师𦘕一圆相陈云弟子与么来早是不着便更𦘕圆相师便归方丈闭却门雪窦云陈操尚书只具一只眼大沩喆云资福虽是本分炉韛争奈陈操是煅了精金诸人要识资福么等闲掷下钓惊动碧潭龙鸽湖和尚师开堂日资福令人送袜样与之师书火字封还福开封见皱眉久不语鹿苑和尚𦘕一圆相福云拘尸那国亲行此令袁州仰山南塔光涌禅师法嗣X郢州芭蕉慧清禅师新罗人也示众云如人行次忽遇前面万丈悬崖背后野火来逼两边荆棘丛林若也向前则堕坑落堑若也退后则野火烧身若转侧又被荆棘林碍当恁么时作么生免得若也免得合有出身之路若免不得堕身死汉示众云儞有拄杖子我与儞拄杖子儞无拄杖子我夺却儞拄杖子师谓众云我十八上到仰山见南塔上堂云汝等诸人若是箇汉从娘肚里疴出来便作师子吼解好么我于言下歇得身心便住五载僧问如何是提婆宗师云赤幡在左问贼来须打客来须看忽遇客贼俱来时如何师云屋里有緉破草鞋云只如破草鞋还堪受用也无师云汝若将去前凶后不吉问佛未出兴时如何师云千年茄子根云出兴后如何师云金刚努出眼问如何是佛师云胸题卍字背负圆光越州清化全怤禅师苏州崑山人也僧问如何是佛师云华表柱上木鸖飞问路逢达道人不将语默对未审将甚么对师云眼里瞳人吹呌子问和尚年多少师云始见去年九月九如今又见秋叶黄僧云恁么则无数去也师云问取黄叶僧云毕竟如何师云六只骰子满盘红问亡僧迁化向甚么处去师云长江无间断聚沫任风吹镇州保寿禅师法嗣X汝州西院思明禅师僧问踏破化城时如何师云不斩死汉僧云斩师云不斩僧又云斩师便打僧连道十声斩师连打十棒趂出师云这箇师僧将赤肉抵他干棒有甚么死急次有僧云某甲启和尚适来问话僧在大觉处来两人同参在这里见解总与么和尚须是趂出此二人若不趂出恐委悉和尚法道巳后难得承嗣道声未绝师便打即时趂出僧问学人有一问在和尚处时如何师云设有也斩为三段僧作礼师便休会下有一僧次见问话僧云和尚道即太杀道即是未了在问话僧拽其僧到法堂云这僧不肯和尚师问上座不肯老僧那云某甲不曾觉事亦不曾说师一时喝下其僧归堂又云说甚么道即太杀道直是未了在问话僧又拽其僧来投师师云上座是不肯老僧那僧云和尚莫信这僧今日见伊两度风发师拈棒一时打下师未住时闻汝州南院出世元是同参特去相访才人事了云某甲启和尚无可作人事自从许州来収得江西剃刀一柄上和尚院云汝从许州来因甚却収得江西剃刀师于南院手上掐一掐院唿侍者云収师以衣袖拂一拂便行院云阿剌剌阿剌剌大沩喆云西院収得江西剃刀无处施呈直遇同参方始拈出如今还有収得者么试呈似老僧看如无寻常用箇甚么镇州第二世保寿禅师先保寿问师父母未生X前还我本来面目来师立至深夜下语不契翌日辞去先保寿云汝何往师云昨日蒙和尚设问某甲不契往南方参知识去寿云南方禁夏不禁冬我此间禁冬不禁夏汝且作街坊过夏若是佛法阛阓之中浩浩红尘常说正法师不敢违一日街头见两人交争挥一拳云儞得恁么无面目师当下大悟走见先保寿未及出语寿便云儞会也不用说先保寿临迁化时嘱三圣为师开堂师开堂日三圣推出一僧师便打圣云与么为人瞎却镇州一城人眼去在师掷下拄杖便归方丈雪窦云保寿三圣虽发明临济正法眼藏要且只解无佛处称尊当时这僧若是箇汉才被推出便掀倒绳床直饶保寿全机也较三千里五祖戒别保寿云千钧之弩不为鼷鼠而发机云峰悦云临济一宗扫土而尽因甚么却到这里蓦拈拄杖云甚么处去也大沩喆云保寿大似寰中天子勑正行三圣恰如塞外将军令正举还有不惜性命者么出来与老僧相见要断不平之事良久云横按镆鎁全正令太平寰宇斩痴顽妙喜颂云提起须弥第一鎚电光石火大迟迟象王行处狐踪绝子咆哮百兽危镇州三圣慧然禅师法嗣镇州大悲和尚僧问除上去下请师道师云我X开口即错僧云恁么则真学人师也师云今日向弟子手中死缁州水陆和尚僧问如何是学人用心处师云用心即错云不起一念时如何师云没用处汉问如何是最初一句师便喝问蓦路相逢时如何师拦胷与一托魏府大觉禅师法嗣庐州澄心旻德禅师师问兴化学人有一问在和尚处时如何化拍绳床左角师便喝化拍绳床右角师又喝便归众化云旻德较却兴化三十棒虽然如是是他旻德会若小可衲僧一棒也较不得僧问如何是澄心师云我不作这活计云未审作甚么活计师便喝僧云大好不作这活计师便打汝州南院和尚僧问匹马单鎗时如何师云待我上山斫棒庐州大觉禅师僧问牛头未见四祖时为什么百鸟衔花师云有恁么畜生无所知云见后为什么不衔花师师无恁么畜生有所知荆南府竹园山禅师僧问久响和尚会禅是否师云是僧云苍天苍天师以手掩僧口云低声低声僧打师一掌师托开云也是山僧招得僧拂袖而出师笑云早知如是悔不如是魏府兴化存奖禅师法嗣汝州南院颙禅师示众云赤肉团上壁立千仞X时有僧出问赤肉团上壁立千仞岂不是和尚语师云是僧便掀倒绳床师云儞看这瞎汉乱做僧拟议师便打趂出院示众云诸方只具啐啄同时眼不具啐啄同时用有僧便问如何是啐啄同时用师云作家不啐啄啐啄同时失云此未是学人问处师云儞问处作么生僧云失师便打僧不肯翠巖芝云运筹帏幄决胜千里南院虽则全机受敌其柰土旷人稀大沩喆云南院高提祖师纵夺当机这僧善能勍敌争奈力极计穷如今还有本色衲僧么出来与大沩相见不图鼓舞扬声贵要宗风不坠有么有么如无大沩今日大似索战无功其僧后到云门会下闻二僧举此话一人云当时南院棒折那其僧忽然契悟遂回省觐师巳圆寂乃谒风穴穴一见便认得乃问上座莫是当时先师会中问啐啄同时话底僧么云是穴云儞当时作么生会云某甲当时如在灯影里行相似穴云儞会也瑯瑘觉云只解竖降旗不解夺劒戟翠巖真出风穴语云当时待他拟祗对坐具噼口摵天封成云风穴当时待他拟祗对便与本分草料会么真金曾百炼入火转鲜明师问僧近离甚处云襄州师云来化甚么云特来礼X拜和尚师云恰遇宝应不在僧便喝师云向儞道不在又喝作么僧又喝师拈棒僧拟议师便打僧礼拜师云这棒本分是儞打我我且打儞要这话行瞎汉参堂去僧问从上诸圣向甚么处去师云不上天堂即入地狱云和尚又作么生师云还知宝应老汉落处么僧拟议师以拂子蓦口打复云近前来僧近前师云令合是汝行又打一拂子雪窦云令既自行且拂子不知来处雪窦道箇瞎且要雪上加霜黄龙心云白珪之玷犹尚可磨病在膏肓亦宜救疗这僧令既在手为甚么不行过在甚么处妙喜云权衡临济三要三玄须是南院始得雪窦因甚么道拂子不知来处妙喜亦道箇瞎且图两得相见有僧来参乃云败也败也师遂引杖向其僧前僧无语师连打数棒云峰悦云这僧顶上有光不知脚下有漆且作么生会直饶儞十字纵横朝打三千暮打八百师问园头匏子开花也未头云开花巳久师云还着子也无云昨夜遭霜了师云大众喫箇甚么园头拟议师便打僧问如何是佛法大意师便喝僧云和尚莫探头好师又喝僧作礼师云放过即不可便打又僧问如何是佛法大意师亦喝僧作礼师云今日两员俱是作X家禅客与宝应老称提临济正法眼藏若要一喝下辨宾主问取二禅客师问僧名甚么云普参师云忽遇屎橛时又作么生僧云不审师便打师问僧近离甚处云长水师云东流西流僧云总不恁么师云作么生僧便珍重师便打师一日把住一僧云作么作么僧无语师云三十年弄马骑僧问如何是佛法大意师云无量大病源云请师医师云世医拱手僧问古殿重兴时如何师云明堂瓦插檐云恁么则庄严毕备去也师云斩草虵头落僧问如何是无缝塔师云七花八裂云如何是塔中人师云头不梳面不洗僧问祖意教意是同是别师云黄尚书李仆射太行山禅房克宾禅师兴化一日谓师云儞不久为唱道之师师云不入这保社化云儞会了不入不会不入师云总不恁么化便打复云克宾维那法战不胜罚钱五贯设饡饭一堂至明日斋时化白槌云克宾维那法战不胜不得喫饭即便出院雪窦云克宾要承嗣兴化罚钱出院且置却须索取这一顿棒始得且问诸人棒既喫了且作么生索得雪窦要断不平之事今日与克宾雪屈以拄杖一时打散黄龙南云克宾失钱遭X罪有理难伸兴化以刚决柔未足光也大沩喆云兴化令虽行大似以势欺人克宾一期输机争柰千古声光不坠且道利害在甚么处若不沙场经久战扬天犪皷丧红尘资寿尼妙总云重赏之下必有勇夫真净文颂云丈夫当断不自断兴化为人彻底汉巳后从教眼自开棒了罚钱趂出院守廓侍者师一日自语云从上诸圣向甚么处去德山闻云作么作么师云勑点飞龙马跛鼈出头来山休去明日浴出郭过茶与山山抚师背云昨日公案作么生师云这老汉今日方瞥地雪窦云然则真金百炼要须本分钳鎚德山既以巳妨人这僧还同受屈拈拄杖划一划云适来公案且置从上诸圣向甚么处去大众拟议师一时趂出黄龙南云德山持聋作哑虽然暗得便宜廓公掩耳偷铃争奈傍观者哂大沩喆云若不登龙门焉知沧海深直饶浪激千寻争奈龙王不顾师因华严示众云今日赐卿无畏若是临济德山高亭大愚鸟窠舡子儿孙不用如何若何便请单刀直入华严为汝证据师出作礼起便喝严亦喝师又喝严又喝师作礼起云大众看这老汉一场败阙又喝一喝拍手归众华严归方丈时风穴作维那上去问讯严云尀耐浙客守廓今日把老僧搊㔢一上如今X集众打一顿趂出院穴云趂他迟了也和尚云便请单刀直入自是和尚言过他是临济儿孙本分与么作用严方息怒穴下来与师具言其事师云儞着甚来由劝这老汉我未问巳前早要棒喫得我话行如今不打搭却我这话不行穴云此话巳行也师到鹿门一日在后架见楚和尚与数僧道话次鹿门下来问云儞终日披披搭搭作甚么楚云和尚见某甲披披搭搭那门便喝楚亦喝两家休去师云诸上座儞看这两箇瞎汉随后便喝门归方丈令侍者请师上来云老僧适来与楚阇梨宾主相见有甚败阙处师云转见病深门云老僧自见兴化来便会也师云和尚到兴化时某甲作侍者记得恁么时语门云请举看师遂举兴化问甚处来和尚云五台来化云还见文殊么和尚便喝化云我问儞还见文殊么又恶发作甚么和尚又喝化不语和尚作礼而去至明日教某甲唤和尚待问和尚和尚早去了也化乃上堂云儞看这汉担得一条断贯索向南方去也巳后也道曾见兴化来师云今日公案恰似与么时底门云兴化当时为甚无语师云知和尚不会宾主句所以不语明日待与持论和尚早巳去了也鹿门次日特为煎茶晚参告众云夫参学龙象直须子细入室决择不可容易逴得箇语便以为极则道我灵剎只如山僧当时见兴化时认得箇动转底见人道一喝两喝便休以为佛法也今日被明眼人覰破却成X一场笑具图箇甚么只为我慢无明不能回转亲近上流赖得明眼道人不惜身命对众出来为鹿门老汉证据实谓此恩难报何故兴化云直饶儞喝得兴化上三十三天却扑下来一点气也无欵欵地待我苏息起来向儞道未在何故如此兴化未曾向紫罗帐里撒真珠与儞诸人在干虗空里胡喝乱喝作甚么真谓药石之言道流难信如今直须明辨取岂不庆快平生参学事毕𣵠州克符道者法嗣际上座师在洛京因朱行军斋僧入堂行香顾视上下云直下是直下是随行随道口不暂住至师面前师问直下是箇甚么朱便喝师云行军幸是佛法中人又恶发作甚么朱云儞作恶发即不得师便喝朱云钩在不疑之地师又喝朱斋罢请师说话僧录云上启行军适来争容得这僧与么无礼朱云若儞诸人喝时下官有劒在僧录云某甲一队紫布袋不会须是南禅长老始得师云若是南禅长老未梦见在郢州芭蕉慧清禅师法嗣郢州兴阳清让禅师僧问大通智胜佛十劫坐道场佛法不现前不得成佛道此意如何师云其问甚谛当僧云既是坐道场为甚么不得成佛道师云为伊不成佛汝州芭蕉继彻禅师师谒风穴穴云作么生是X正法眼师云泥弹子穴奇之后参芭蕉闻上堂有云两口一无舌即是吾宗旨师豁然大悟示众云昔日如来于波罗奈国梵王请转法轮如来不巳而巳有屈宗风随机逗教遂有三乘名字流转于天上人间至今光扬不坠若据祖宗门下天地悬殊上上根机顿超不异作么生是混融一句还有人道得么若也道得有参学眼若道不得天宽地窄示众云眼中无翳空里无花水长舡高泥多佛大莫将问来我也无答会么问在答处答在问处古曲偈云芭蕉的旨不挂唇齿木童唱和石人侧耳天彭词殻禅师示众云正令提纲犹是揑窠造伪佛法祗对特地谩蓦上流问着即参差答着即交互大德拟向甚么处下口虽然如是事无一向权柄在手纵夺临时有疑请问僧问如何是第一义师云群山穿海去滴水下巖来汝州西院思明禅师法嗣郢州兴阳归静禅师师问西院拟问不问时如何院便打师良久院云儞若唤作棒则眉须堕落师于言下有省保福展云虽然如是儞眉毛有几茎汝州南院颙禅师法嗣汝州风穴延沼禅师余杭刘氏子初见南院才跨门院便云入问须辨主师云端的请师分院左拊其膝师便喝院右拊其膝师又喝院云左边一拍且X从右边一拍作么生师云瞎院拈棒师指住云不要盲枷瞎棒夺棒打和尚去莫言不道院靠却拄杖云今日被黄面浙子钝置师云大似持钵不得诈道不饥院问子曾到此间么师云是何言欤院云好好相借问师云也不得放过便作礼院揖云且坐喫茶茶罢院复问汝与从游者谁那师云与廓侍者在襄州华严同夏院云情知儞见作家来复问渠向儞道甚么师云教某甲一向作主院云这瞎汉来这里纳败阙便打师遂伏膺弟子之列南院一日问师南方一棒作么生商量师云作奇特商量师却问未审和尚此间一棒作么生商量院横按拄杖云棒下无生忍临机不见师师于言下大彻玄旨示众云大凡参学眼目直须临机大用现前勿自拘于小节设使言前荐得犹是滞殻迷封句下精通未免触途狂见劝汝诸人应是向来依他学解明昧两岐凡圣二途与儞一时扫却直教箇箇如师子儿咤沙地哮吼一声壁立千仞谁敢正眼覰着覰着即瞎却渠眼示众云先师道欲得亲切莫将问来问会么问在答处答在问处虽然如是有时问不在答处答不在问处儞若拟议老僧在儞脚底示众云若立一尘家国兴盛野老颦蹙不立一尘家国丧亡野老安贴于此明得阇梨无分全是老僧于X此不明老僧即是阇梨阇梨与老僧亦能悟却天下人亦能迷却天下人要识阇梨么左边拍一拍云这里是要识老僧么右边拍一拍云这里是云门云这里即易那里即难雪窦颂云野老从教不展眉且图家国立雄基谋臣勐将今何在万里清风只自知示众云若是上上之流各有证据者略赴箇程限未证据者各自英雄当处发生随处灭尽如爆龟纹爆即成兆不爆成钝欲爆不爆直下便揑示众云若据中下止啼之义若论祖令便是碧眼胡僧出头来也须乞命若是尽令而行便须倩人看院时有僧问尽令而行时如何师云儞拟散众那僧拟议师便打示众云三千劒客耻见庄周赤眉排肩得无讹谬他时豹变后五日看珍重郢州牧请就衙内陞座云祖师心印状似铁牛之机去即印住住即印破只如不去不住印即是不印即是时有庐陂长老出问某甲有铁牛之机请师不搭印师云惯钓鲲鲸澄巨浸却嗟蛙步𩥇泥沙陂竚思师便喝云长老何不进语陂拟议师打一拂子云还记得话头么试举看陂拟开口师又打一拂子牧主云佛法元来与王法一般师云太守见箇甚么牧云当断不断返招其乱师便下座雪窦颂云擒得卢陂跨铁牛三玄戈甲未轻酬X楚王城畔朝宗水喝下曾令却倒流师问怀本上座有事相借问得么本云不可惜口去师云不惜口即道本拟议师便打又问第二人莫道得么云道甚么师亦打又问第三人云三人同行必有我师作么生是师云见参礼次师亦打云过这边立复云将头不勐带累三军瞎汉参堂去本至来日上堂头请益云某甲夜来有甚么过便蒙赐棒师云要会么左边拍一拍云这里是祖意右边拍一拍云这里是教意还么会本不肯后到颕桥安铁胡处举前话安云要会风穴道这里是祖意教意么非唯儞不会直饶白非老口赤赫地教他举也举不得僧问语默涉离微如何通不犯师云常忆江南三月里鹧鸪啼处百花香雪窦云曾有僧问我对他道噼腹剜心又且如何复云因风吹火别是一家伤鳖怒龟必应有主僧问宝塔元无缝金门即日开时如何师云智积佐来空合掌天王捧出不知音云如何是塔中人师云萎花风扫去香水雨飘来瑯瑘觉云风穴若无后语大以纪信诈降僧问如何是第一句师云三要印开朱点窄未容拟议主宾分便喝僧云如何是第二句师云妙解不容无着问讴和争赴两头机又云未问巳前错僧云如何是第三句师云但看棚头弄傀儡抽牵全在里头X人又云明破即不堪僧问如何是宾中主师云入市双瞳瞽云如何是主中宾师云回銮两曜新云如何是宾中宾师云攒眉看白云云如何是主中主师云磨砻三尺劒待斩不平人云如何是佛师云杖林山下竹筋鞭僧问古镜未磨时如何师云天魔胆落云磨后如何师云轩辕无道僧问如何是佛师云如何不是佛云未晓玄言乞师再指师云家住海门东扶桑最先照僧问古曲无音韵如何和得齐师云木鸡啼子夜蒭狗吠天明问九夏赏劳请师言荐师云一把香蒭拈未下六环金钖响摇空问如何是广慧劒师云不斩死汉问素面相呈时如何师云拈却盖面帛问百了千当时如何师云不许夜行投明须到问如何是佛师云嘶风木马缘无绊背角泥牛痛下鞭汝州颕桥安禅师师向火次有钟司徒问三界焚烧如何出得师以香匙拨火召云司徒司徒钟于是有省南岳下第九世汝州风穴延沼禅师法嗣汝州首山省念禅师莱州狄氏子生平业法华经因号念法华一日侍立风穴次穴顾师垂泪云不幸临济之道至吾将坠于地耳师云观此一众岂无人耶穴云聦敏者多见性者少师云如某者如何穴X云吾虽望子之久犹恐担着此经不能放下师云此亦可事愿闻其要于是风穴上堂举世尊以青莲目顾视迦叶正恁么时且道说箇甚么若言不说而说又埋没先圣且道说箇甚么师拂袖而退穴掷下拄杖归方丈侍者遂问念法华为甚么拂袖而去穴云念法华会也师后与真园头同上侍立次穴问作么生是世尊不说说真云鹁鸠树头啼意在麻畬里穴云儞作许多痴福作什么何不体究言句复问师师云动容扬古道不堕悄然机穴顾真云汝何不看念法华下语于是声动丛林示众云佛法付嘱国王大臣有力檀那令灯灯相续不断至于今日大众且道续箇甚么良久云须是迦叶师兄始得时有僧出问灵山一会何异今日师云堕坑落堑僧云为甚么如此师云瞎问如何是和尚家风师云一言截断千江口万仞峯前始得玄云如何是佛法大意师云楚王城畔汝水东流示众云诸上座不得盲喝乱喝这里寻常向儞道宾则始终宾主则始终主宾无二宾主无二主若有二宾二主只是两箇瞎汉所以道我若立时汝须坐我若坐时汝须立坐则共儞坐立则共儞立虽然如此到这里急着眼始得若也眼孔定动则千里万里何故如此如隔窻看马骑相似拟议则没交涉诸上座既然于此留心直须子细不得掠虗好他日异时赚却儞在诸人若也有事近前无事珍重X师问僧恁么来者是甚么人云问者是谁师云老僧僧便喝师云向儞道是老僧又恶发作么僧又喝师云恰遇棒不在手僧云草贼大败师云今日又似得便宜又似落便宜僧问菩萨未成佛时如何师云众生云成佛后如何师云众生众生僧问鱼皷未鸣时如何师云看天不见天云鸣后如何师云觑地不见地僧问一毫未发时如何师云路逢穿耳客云发后如何师云不用更迟疑僧问万机丧尽时如何师云死水不藏龙云动转后如何师云是碧眼胡僧笑默头僧问如何是佛师云新妇骑驴阿家牵问二龙争珠谁是得者师云得者失汝州广慧真禅师风穴问师会昌沙汰时护法善神向甚么处去师云常在阛阓中要且无人见风穴云汝彻也妙喜云汝道风穴自彻也未僧问如何是广慧境师云小寺前头资福后云如何是和尚家风师云杴爬䦆子南岳下第十世汝州首山省念禅师法嗣汾阳善昭禅师初谒首山遇上堂师出问马祖陞堂百丈卷席意旨如何山云龙袖拂开全体现师X云师意如何山云象王行处绝狐踪师于言下大悟提起坐具云万古碧潭空界月再三捞摝始应知便作礼时叶县省和尚作首座参退问师昭兄儞适来见箇甚么道理便恁么道师云正是善昭放身舍命处省便休示众云凡一句语须具三玄门每一玄门须具三要路有玄有要有昭有用或先照后用或先用后照或照用同时或照用不同时或先照后用且要共儞商量或先用后照也须是箇人始得或照用同时儞又作么生当抵或照用不同时儞又作么生凑泊示众云汾阳门下有西河师子当门据坐但有来者即便咬杀作何方便入得汾阳门见得汾阳人若见得汾阳人堪与佛祖为师若见不得尽是立地死汉如今还有入得门底么快须入取免得辜负平生不是龙门客切忌遭点额示众云汾阳有三诀衲僧难辨别更拟问如何拄杖蓦头掣时有僧问如何是三诀师便打示众云若是按劒手汾阳不奈何还识得剑么与儞註破寰中无当者海内独横行示众云夫说法者须具十智同真若不具十智同真邪正不辨缁素不分不能与人天为眼目决断是非如鸟飞空而折翼如箭射的而断弦弦断故射的不中翼折故空不可飞弦壮翼牢空的俱彻作么生是十智同真与诸上座点出一同一质二同大事三总X同参四同真智五同徧普六同具足七同得失八同生杀九同音吼十同得入又与甚么人同得入与谁同音吼作么生同生杀甚物同得失阿那箇同具足是甚么同徧普何人同真智孰能总同参那箇同大事何物同一质莫有点得出底么点得出底不恪慈悲点不出底未有参学眼在切须辨取要识是非面目见在妙喜云汾汤末后若无箇面目见在一场败阙虽然如是丧我儿孙喝一喝云众云千说万说不如自见分明当下超凡入圣不被众魔惑乱唤作大事巳辨但有来者到儞面前一箇伎俩也用不得所以赵州云老僧只管看这里不是箇择法眼释尊唤作妙明真性不假庄严会取免得妄认缘尘虗过时光示众云诸方老宿事不获巳东语西话汝等诸人谓合恁么地广陈辞说各竞聚头不眠不睡道我参寻你拟向那里参古人云向外作功夫总是痴狂汉快须信取不用久立示众云倒却须弥涸竭大海鱼龙变化禽鸟飞鸣忙忙者逼塞虗空正当恁么时佛出头来也贬向他方世界且道还有修行分也无与我点出来看有么有么时有僧出才作礼师便打云我早无端入荒草儞更来平地上掘坑彼此相埋没作甚么道来道来僧无语X师拈拄杖示众云识得拄杖子行脚事毕云峯悦举罢拈起拄杖云这箇是拄杖子那箇是行脚事复云楖𣗖横檐不顾人直入千峰万峰去三角云识得柱杖子入地狱如箭射大沩喆举罢拈起拄杖云这箇是拄杖那箇是行脚事直饶向这里见得于衲僧门下只是箇脱白沙弥若也不识且向三家村里东卜西卜忽然卜着也不定智海逸举汾阳三角语罢云二老一出一入半合半开犹是干戈相待山僧即不然识得拄杖子𦘕月冷光在指云秋片移僧问如何是学人着力处师云嘉州打大像云如何是学人转身处师云陜府灌铁牛云如何是学人亲切处师云西河弄师子师云若人会得此三句巳辨三要三玄切须荐取不是等闲又与大众颂出三玄三要事难分得意忘言道易亲一句明明该万象重阳九日菊花新僧问如何是接初机句师云汝是行脚僧云如何是辨衲僧句师云西方日出卯云如何是正令行句师云千里持来呈旧面云如何是定干坤句师云北俱卢州长粳米食者无贪亦无瞋师复云将此四句语验天下衲僧大愚芝云子细思量将此四句语被天下衲僧勘破X僧问如何是宾中宾师云合掌庵前问世尊云如何是宾中主师云对面无俦侣云如何是主中宾师云陈云横海上拔劒搅龙门云如何是主中主师云三头六臂擎天地忿怒那咤扑帝钟僧问心地未宁时如何师云谁乱儞云争奈这箇何师云自作自受问学人未悟时如何师云谁言未悟云悟后如何师云莫诈明头问如何是祖师西来意师云青绢扇子足风凉联灯会要卷第十一联灯会要X卍XXX联灯会要卷第十二住泉州崇福禅寺嗣祖比丘悟明集南狱下第十世前汝州首山省念禅师法嗣汝州叶县归省禅师首山举竹篦问师云唤作竹篦即触不唤作竹篦即背合唤作甚么即得师于言下大悟遂掣竹篦拗作两截掷于阶下却云是甚么首山云瞎师便作礼妙喜颂云背触非遮护明明直举扬吹毛虽不动徧地是刀鎗示众云夫行脚禅流直须着忖参学须具参学眼见X地须得见地句方始有相亲分始得不被诸境惑亦不落于恶道毕竟如何委悉有时意到句不到如盲摸象各说异端有时句到意不到妄认前尘分别影事有时意句俱到打破干坤界光明照十方有时意句俱不到无目之人纵横走忽然不觉落深坑示众云宗师血脉或凡或圣龙树马鸣天堂地狱镬汤炉炭牛头狱卒森罗万象日月星辰他方此界有情无情以手画一画云俱入此宗此宗门中亦能杀人亦能活人杀人须是杀人刀活人须是活人句作么生是杀人刀活人句道得底出来对众道看若道不得即辜负平生示众云达磨西来为传东土直指人心见性成佛独摽万象物外宣扬悟之者纤毫不隔迷之者背觉合尘中下之机也须子细莫虗过时光各各有之况以西来的意教外别传道契一言纵横自在打破髑髅揭却脑盖岂不庆快师问僧日暮投林朝离何处云某甲不僧学禅师云生身入地狱明教宽代云钥匙在和尚手里师问僧近离甚么处僧云襄州师拽童子打一掴便喝出师看病僧僧问四大本空病从何来师云从上座问处来其僧喘气云不问后如何师云撤手卧长空其僧云㖿㖿即便告终X僧问巳事未明以何为验师云閙市里打静槌云意旨如何师云日午点金灯问大阐提人来师还相为也无师云法久成弊云慈悲何在师云年老成魔问宝劒未出匣时如何师云噼口着云出匣后如何师云拈却牙齿问如何是尘中独露身师云塞北千人帐江南万斛舡云恁么则非尘也师云学语之流一札万行问诸余即不问如何是今日施设师云有儞瞎驴汉在云与么则打皷弄琵琶去也师云捺胄放屁声襄州石门慈照聪禅师师在首山因广慧琏问首山学人亲到宝山空手回时如何山云家家门前火把子师闻之言下大悟作颂云我今二十七访道曾寻覔今朝喜得逢要且不相识首山然之示众云上上之机人法俱遣中下之机但除其问犹有法在下下之机据问而行若是出格道人全体作用诸上座尽是出格道人老僧争敢作用示众云十五日巳前诸佛生十五日巳后诸佛灭十五日巳前诸佛生儞不得离我这里若离我这里我有钩子钩儞十五日巳后诸佛灭儞不得住我这里若住我这里我有锥子锥儞且道正当十五日用钩即是用锥即是遂有颂云正当十五日钩锥一时息更拟问如何回头日又出示众云问答须教起倒全龙头蛇尾自欺谩如王秉X劒由王意似镜当台要绝观开口巳经千万里低头思虑万重关指人若也无正眼何啻前程作野干示众云钟鼓才罢宾主巳分大众齐来照用俱了恁么会得继绍古人若会不得实为苦屈莫有会得底么出来对众证据示众云第一句道得石里迸出第二句道得挨拶将来第三句道得自救不了示众举风穴云五白猫儿爪距狞养来堂上绝虫行分明上树安身法切忌遗言许外生师云作么生是许外生底句良久云莫错举示众云拟心即差动念即乖不拟不动正在死水里作活计作么生是衲僧转身处只如古人恁么道还有为人处也无若言为人依言缚杀若言不为人意在甚么处所以道涅槃心易晓差别智难明示众云宝花王座独有慈尊旃檀林中别无异党狐非师子类灯非日月明知有者巳畅平生未知有者直须子细师问直岁清凉堰从儞堰忽遇洪水滔天时堰得么岁云在里头师云与谁同伴岁无语请师代师云透过新罗岁却问忽遇洪水滔天时堰得么师云上拄天下拄地岁云若遇劫火洞然时又作么生师云横出竖没僧入室问正恁么时还有师也无师云灯明连夜照甚处不分明云毕竟事如何师云来日是寒食X僧问古人急水滩头毛毬子意旨如何师云云开日朗云急水滩头连底石意旨如何师云屋破见青天云意旨如何师云通上彻下僧问日往月来迁不觉年衰老还有不老者么师云有云如何是不老者师云虬龙筋力高声呌晚后精灵转更多云如何是学人深深处师云乌龟水里深藏六云未审其中事如何云路上行人莫与知僧问摩腾入汉巳涉繁辞达磨西来请师直指师云冬不寒臈后看问五目莫覩其容二听莫闻其响落声色即是不落声色即是师云问从何来问瞻之在前忽然在后复是何物师云筑着鼻孔问寸丝不挂法网无边为甚么却分迷悟师云两桶一担问心随境转境逐心生心境两忘甚处即是师云待儞悟始得问有情有用无情无用如何是无情无用师云独扇门子尽夜开汝州广慧元琏禅师泉州晋江陈氏子初谒南院念和尚念问近离甚处师云首山念云老僧拄杖不在手师云设在手也不得错打人念云野狐精师云恰是拍一拍便出去师一日侍立次问鱼鼓未鸣时如何念云看天不见天云鸣后如何覰地不见地师于言下有省便作礼念云儞见箇甚么便作礼师云閙市里也有一箇半箇念云儞向南人灵利师便珍重师一日问首山学人亲到宝山空手回时如何念云X家家门前火把子师于此大悟乃云某甲从今更不疑天下老和尚舌头去也念云儞作么生会试说看师云只是地上水堈沙念云儞会也师遂礼拜师到首山山问甚处来云汉上山竖起拳云汉上还有这箇么师云这箇是甚么椀鸣声山云瞎师拍一拍便出去云众云昔日临济会里两堂首座相见顾视各下一喝便休去诸人且道还有宾主也无若道有只是箇瞎汉若道无亦只是箇瞎汉若道不有不无万里崖州若向这里道得也好与三十棒若道不得也好与三十棒衲僧家到这里作么生出得山僧绻缋良久云苦哉虾䗫蚯蚓𨁝跳上三十三天撞着须弥山百杂碎遂拈拄杖云这一队无孔铁鎚速退速退示众云祖令当行人天泯迹若通一线道且与说葛藤何故如此拟议之间早是丧身失命了也山僧不避诸方检责入泥入水为儞诸人莫有会底么出来通箇消息看良久云看看㹅在魔界里作活计遂拈拄杖云速道速道众拟议师喝一喝卓一卓示众云佛法本来无事从上诸圣尽是揑怪强生节目压良为贱埋没儿孙更有云门洞山临济死不惺惺一生受屈老僧这里则不然便是释迦老子出来也贬向他方世界教伊绝迹去何故如此免虑丧我儿孙老僧恁么道汝等诸人作么生会若向这里会得去岂不庆快教伊脱却毛衫作箇洒洒落落地衲X僧去更若不会来年更有新条在恼乱春风卒未休便下座时有僧请益云和尚适来道便是释迦老子出来也须贬向他方世界举未了师云汝若恁么会入地狱如箭射云未审作么生会师便打僧拟议师云会么云不会师云山僧今日不避诸方检责为汝注破将此身心奉尘剎是则名为报佛恩杨亿侍郎到寺值师上堂拈拄杖示众云竖穷三际横亘十方且道帝释梵王向甚么处安身立命杨出众拟祇对师便打杨云某甲未有语在和尚为甚么便打师云侍郎未跨广惠门时早好喫老僧三十棒杨云低声低声师云知即得乃云适来若不是侍郎也大难承当虽然如是三十年后有一箇顶门眼开布衲出来吾宗大盛检点此语去在诸人还知么听取一偈鸟来有语人去无声青青之桂四海知名杨遂问未审临济有何奇特言句过于诸方和尚便为法嗣师云橄榄点茶滋味长刘太保问如何是长老家风师噼面便唾太保作恶云是何一唾师云这里是甚么所在自领出去王比部云长老太保问也不消得如此师云说甚么太保梵王帝释来也教伊绝迹去太保谓比部云此长老实堪珍重师唤侍者将粪箕扫帚来太保与比部礼谢师乃踞座横按拄杖云将军剑下巳定干坤独镇寰中横身三界三印在手纵夺临时拟议之间丧身失命莫有如龙壮士似虎儿郎出来交锋一阵看要X定平生有么有么良久云红旗熠熠子弟悲号以拄杖击绳床一下师坐方丈内有张员外来才入门师便问师子窟中为甚么着野狐精张拟议师便推出掩却门张于土地堂取纸钱一陌挂方丈门便归师开门见乃云须是这汉始得张来日再见师师搊住云昨日公案作么生张拟议师与一掌师问僧儞有拄杖子么云无师云我与儞拄杖子随声便打三人新到相看师问三人同行必有我师阿那箇是师云某甲乍入丛林不会师云儞也罪过我也罪过僧拟讥师云这漆桶且坐喫茶师问座主闻儞讲得三经五论是否云不敢师竖起拄杖云这箇作么生讲主拟议师便打主云何得造次师云这嚼涕唾儿道甚么主无对师云近前来主近前师于地上画一画云这箇经中出论中出主云经论无文所载师云无孔铁鎚参堂去少顷再来人事师问儞是甚处人主云某甲适来礼拜和尚了也师云我这里是甚么所在着儞这汉道了一踏踏倒主起来云我会也我会也师把住云魅汉儞道甚么速道速道主打师一掌师云这瞎汉来这里乱做更道主作礼师云养子不及父家门一世衰潭州神鼎鸿諲禅师襄水人也示众云摩竭陀国亲行此令大众还知落处么一句子该天括地逈X超格外在众圣之前所以五天和不齐梵夹持不来释迦掩室于摩竭净名杜口于毗耶三乘教外一句别传敢问大众作么生是别传底试对众道看递相证明良久云直饶道得亦未称祖师意且道如何称得祖师意诸兄弟直须打辨精神究彻根源到这里不可说菩提涅槃真如解脱向上向下安禅入定造桥梁开义井得么然虽如是不可无言去也山僧当初行脚发足亦无正意参禅学道只欲东京听一两本经论以资平生不期行来行去到汝州襄城县恰遇汝州风起皷上首山见箇老和尚被他噼头一锥直得浃背汗流不觉礼他三拜而今悔之不及大众且道悔箇甚么悔不拽下绳床痛与一顿虽然如是官不容针私通车马示众举僧问首山一毫未发时如何山云路逢穿耳客云发后如何山云不用更迟疑曾有僧问神鼎一毫未发时如何向他道白云岭上云发后如何向伊道㵎下水流若是首山两转语有可咬嚼东看西看若是神鼎这语如喫木札瓦片相似实无滋味直是自见自悟始得会么天高东南地倾西北示众云风不鸣条雨不破块即且止作么生打得箇翻车筋斗到梵天去若有出来作箇伎俩看有么莫教帝释恶发后有僧入室请益某甲当时出来左转一转便归众师云莫教帝释恶发又作么生僧云知恩者少负恩者多师云筑着鼻孔X示众云南泉道我十八上便解作活计赵州道我十八上便会破家散宅师云儞道破家散宅好解作活计好初心底人且取前语久参先德直须破家散宅更有一言万里崖州师行脚时与数耆宿游南岳一僧举论宗乘颇敏会野饭山店中供辨其僧论说不巳师云三界惟心万法惟识惟识惟心眼声耳色是甚么人语僧云法眼语师云其语云何僧云惟心故根境不相到惟识故声色枞然师云舌味是根境否云是师以筯夹菜置舌上含胡而语云可谓相入耶坐者骇然不能加答师云路途之学终不到家见解入微不名见道参须实参悟须实悟阎罗大王不怕多语僧问如何是接初机句师云山河大地云如何是辨衲僧句师云七棒对十三云如何是正令行句师云不通眨眼云如何是定干坤句师云汝拟作么会僧问诸法未闻时如何师云风萧萧雨飒飒云闻后如何师云领话好云古帆未挂时如何师云到岸也云到后如何师云犹是钝汉问和尚未见先德时如何师云东行西行云见后如何师云横担拄杖问达磨未来时如何师云西天此土云来后如何师云此土西天问宝劒未出匣时如何师云狼烟竟起云出匣后如X何师云天上天下问牛头未见四祖时如何师云天知地知云见后如何师云犹较些子问轮回六道底人毕竟如何师云不愿成佛云为甚么不愿成佛师云佛亦不究竟云请师一言师云昨日犹记得今朝话无门问匹马单鎗时如何师云神鼎打退鼓云毕竟如何师云想儞不是这手脚问如何是清净法身师云灰头土面云为甚么如此师云争怪得山僧云未审向上还有事也无师云有云如何是向上事师云毗卢顶上金冠子问拨尘见佛时如何师云佛亦是尘并州承天嵩禅师师问首山如何是佛法的的大意山云楚王城畔汝水东流师言下大悟遂作三偈一曰得用直须用心意莫定动三岁师子吼十方绝狐种二曰我有真如性如同幕里隐打破六门关显出毗卢印三曰真骨金刚体可夸六尘一拂永无遮廓落世界空为体体上无为真到家首山闻请师喫茶云这三颂是儞作那师云是山云忽有人教儞现三十二相时如何师云某甲不是野狐精山云惜取眉毛好师云和尚落了多少山以竹篦蓦头打云这汉向后乱做去在师辞首山山以拄杖送师师接得有偈云和尚拄杖照破龙象临济家风落在我掌山云莫相带累师打X山一坐具山云果然带累师云今日捉败这老汉山云又似得便宜又似落便宜示众云文殊仗剑五台横行唐明一路把断妖讹三世诸佛未出教乘网底游鱼龙门难渡垂钩四海只钓狞龙格外谈玄为寻知巳若也举扬宗旨须弥直须粉碎若也诸佛说祖海水便须枯竭宝劒挥时毫光万里放一线道通方说话把断咽喉诸人甚处出气示众云第一单鎗甲马第二甲马单鎗第三撒星排阵第四衣锦还乡时有僧问如何是单鎗甲马师云不是金牙作争能射尉迟云如何是甲马单鎗师云金镞马前落娄樊丧胆魂云如何是撒星排阵师云阵云横海上未辨圣明君云如何是衣锦还乡师云四海无消息回奉圣明君师问僧迦叶门前客祇园会里人云特来礼拜师云洎不问过僧便喝师云错僧又喝师云放儞三十棒僧云许和尚具一只眼师云喫棒了听欵师问僧甚处来云潞府师云米作么价云和尚试道看师云不解作客劳烦主人库下喫茶去僧问钝根乐小法不自信作佛作佛后如何师云水里捉麒麟云与么则便登高山去也师云骑牛上三十三天问古人东山西岭青意旨如何师云波斯鼻孔大云恁么则西天迦叶东土我师师云金刚手板阔X问有相即不问如何是无相师云忻州齐和尚云如何会得师云代州鴈门关问临济推倒黄檗为甚么维那喫棒师云正狗不偷油鸡衔灯盏走问古人拈槌竖拂意旨如何师云骑驴不着靴汝州首山志禅师师问首山念和尚德山棒临济喝意旨如何念云汝试道看师便喝念拈棒师指住云莫乱做念掷下棒云龙虵易辨衲子难谩师云草贼大败僧问如何是祖师西来意师云三尺杖子破瓦盆云如何是佛师云桶底脱云从上诸圣有何言句师云如是我闻云某甲不会师云信受奉行隋州智门󳫣禅师因为北塔僧使点茶师乃起自揖僧使近上坐使云鹞子头上岂可安巢师云捧上不成龙随后打一坐具僧使茶罢进前云适来触忤和尚师云江南杜禅客覔甚么第二椀汝州仁王评禅师师问首山如何是佛法大意山便喝师作礼山拈棒师云和尚没世界那山掷下棒云明眼人难设师云草贼大败襄州石门慧昭山主杨亿侍郎寄问云入山不怕虎当路却防人时如何师云君子坦荡荡云如何是石门山云石头大底大小底小云如何是山中人师云横眠倒卧南岳下第十一世X汾阳善昭禅师法嗣潭州兴化楚圆禅师依汾阳经一纪得旨之后固大愚数辈辞汾阳相让不肯作参头汾阳云此行不可以戒臈推听吾偈曰天无头吉州城外起戈矛将军疋马林下过员州城里閙啾啾师遽出班云楚圆何人敢受和尚如此记别即领众作礼汾阳复祝之曰吾在先师处亲证三昧汝今巳得宜行南方大兴吾道即造洞山实禅师席终日面壁宝问达磨九年面壁意旨如何师云空腹高心宝翌日陞堂请师充第一座后开法袁州南源终于本山示众云无明实性即佛性幻化空身即法身诸仁者若也信得去不妨省力可谓善财入弥勒楼阁无边法门悉皆周徧得大无碍悟法无生是谓无生法忍无边剎境自他不隔于毫端十世古今始终不离于当念且问诸人且阿那箇是当念只如诸人无明之性即汝本觉妙明之性盖为不了生死根源执妄为实随妄所转致堕轮回受种种苦若能回光反照自悟本来真性不生不灭故云无明实性即佛性幻化空身即法身只如四大五蕴不净之身即无实义如梦如幻如影如响从无量劫来流浪生死贪爱所使无暂休歇出此入彼积骨如毗富罗山饮乳如四大海水何故为无智慧不能了知五蕴本空都无所实逐妄所生贪欲所拘不能自在所以世尊云诸苦所因贪欲为本若灭贪欲无所依止汝等若能了知幻X身虗假本来空寂诸见不生无我人众生寿者诸法皆如故幻化空身即法身法身觉了无一物唯有听法说法虗玄大道无着真宗故云本源自性天真佛又云五阴浮云空去来三毒水泡虗出没若如是者为度一切苦厄乃至无量无边烦恼知解悉皆清净是为清净法身若到这箇田地便能出此入彼舍身受身地狱天堂此界他方纵横自在任意浮沉应物舒光随机逗教唤作千五亿化身恁么说话可谓无梦说梦和泥合水撒屎撒尿不识好恶乃呵呵大笑云若向衲僧门下十万八千未梦见他汗臭气在虽然如是事无一向但以假名字引导于众生喝一喝示众云马大师即心即佛当人未悟盘山非心非佛只成戏论之谈雪峰辊毬诳諕小儿之作云门顾鉴笑杀傍观少室自伤一场大错德山入门便棒未遇奇人临济入门便喝太杀轻薄黄梅呈颂人我未忘更言祖祖相传递相诽谤到这里须是箇人始得所以道鹰生鹰子鹘生鹘儿然虽如此也是巩县茶瓶乃弹指一下示众云先宝应道第一句荐得堪与佛祖为师第二句荐得堪与人天为师第三句荐得自救不了若是道吾即不然第一句荐得和泥合水第二句荐得无绳自缚第三句荐得四稜着地所以道起也海晏河清行人避路坐也干坤黑暗日月无光汝等诸人何处出气如今还有出气者么有即出来对众出气若X无道吾今日与汝出气去也乃嘘一声示众云宗师者夺贫子之衣珠究达人之见处若不如是尽是和泥合水汉良久云路逢劒客须呈劒不是诗人不献诗喝一喝示众云道吾打皷四大部洲同参拄杖横也挑括干坤大地钵盂转也覆却恒沙世界且问儞等诸人向甚么处安身立命若也知安身立命处北俱卢州喫粥喫饭若也不知长连床上喫粥喫饭卓拄杖一下示众云上来也步步登高下去也通身无碍所以道有时先敲后唱有时先唱后敲有时敲唱同时有时敲唱不同时所以王登宝殿野老讴歌如今还有讴謌者么良久云木人虽举手石女不擡头喝一喝示众云心若无事万法不生意绝玄微纤尘何立向上一路千圣不传学者劳形如猿捉影喝一喝示众云百千法门同归方寸河沙妙义总在心源无三界可出无菩提可求人与非人性相平等既然如是为甚么那咤扑帝钟良久云波斯鼻孔长又长示众云说佛说祖和泥合水向上向下衲僧破草鞋总不恁么无绳自缚且独脱一句作么生道还有人道得么试对众倒道将一句来有么有么良久云冢上更加泥喝一喝师为唐明嵩和尚驰书上杨内翰才通门状便请相见坐次杨问对面不相识千里却同风师云某甲奉院门请杨云真箇谩语师云前月离唐明杨云适来X悔伸一问师云作者杨便喝师云恰是杨又喝师以手面前画一画杨吐舌云龙象师云是何言欤杨唤客司点好茶元来是家里人师云也不消得茶罢杨问如何是圆上座为人底句师云切杨云恁么则长裙新妇拖泥走师云谁得似内翰杨云作家作家师云放儞二十棒杨拍膝云这里是甚么所在师拍手云也不得放过杨呵呵大笑杨问记得唐明和尚初悟底因缘么师云曾见和尚举来杨云请不吝慈悲师云见和尚举有僧问首山如何是佛法大意山云楚王城畔汝水东流杨云只如楚王城畔汝水东流意旨如何师云水上挂灯毬杨云恁么则辜负古人去也师云内翰疑则别参杨云三脚虾蟆跳上天师云一任𨁝跳杨乃大笑师取辞杨云亿有一转语寄上座往唐明处还得么师云明月照见夜行人杨云却不相当去也师云更深犹似可午后始愁人杨云开宝寺前金刚近日为甚么汗出师云知杨云上座临行岂无为人底句师云重叠关山路杨云恁么则随上座去也师嘘一声扬云真师子儿大师子吼师云放去又扶来杨云某甲适来失脚倒地又得家童扶起师云有甚么了期杨呵呵大笑师一日方丈内安一盆水上横一口劒下着一双草鞋横按拄杖而坐见僧入门便指僧拟议师便棒师问僧名甚么僧云海满师云海无增减为甚么却X满云和尚莫谩海满师云南源罪过师问僧近离甚处云云过千山碧师云着忙作甚云鴈去水声凄师便喝僧亦喝师便打僧亦打师云儞这瞎汉本分打出三门外念汝是新到且坐喫茶师问僧行脚人须知有行脚事作么生是行脚事云知师云知底事作么生云山高水深师云念汝远来且坐喫茶僧云诺诺师问显英首座近离甚处云金銮师云夏在甚处云金銮云前夏在甚处云金銮师云先前夏在甚处云和尚何不领话师云我也不能勘得儞教库下供过奴子来勘且点一椀茶与儞湿口师问僧近离甚处僧以手面前一划师云是何言欤僧便喝师云作甚么僧拊掌一下便打师云瞎汉乱做作么以坐具直打出法堂僧问行脚不逢人时如何师云钓丝绞水问如何是佛师云水出高源问达磨未来时如何师云长安夜夜家家月云来后如何师云几处笙歌几处愁问巳事未明以何为验师云玄沙见雪峰云意旨如何师云一生不出岭筠州大愚守芝禅师太原王氏子示众云山僧人微素无德行叨承密谏同僚诸官坚请陞堂上答皇恩国诈永安法轮常转且道法轮作么生转要得会么须弥山上倒飜身却来堂中叠足坐阿呵呵是甚么饭萝里坐却受饿和泥合水与么过上士闻之X熈熙下士闻之肯可子细思量却成口过要会么一六三四二直言四七一桃李火中开黄昏候日出示众云若向言中取则句里明机大似迷头认影若也举唱宗乘恰似寐语一般虽然如是官不容针私通车马放一线道有箇葛藤打绳床一下云三世诸佛尽皆头痛且道诸人还有免得底么若有一人免得无有是处若免不得海印发光竖起拂子云这箇是印那箇是光这箇是光那箇是印掣电之机徒劳竚思会么且僧说梦且道梦见箇甚么南柯十更若更不会听取一颂北斗挂须弥杖头挑日月林泉好商量夏末秋风切示众击拂子云一击响玲珑喧轰宇宙通知音才侧耳项羽过江东恁么会得恰认得驴鞍桥作阿爷下颔示众云德山入门便棒临济入门便喝一棒一喝若双峰而互出宾主未辨恓恓而万里乡关照用双行拟议而千差塞路诸上座到这里凭何话会乃有颂云棒喝齐施早巳賖古今休赞绝周遮二途不涉凭何说南海波斯进象牙示众云沙里无油实可哀翠巖嚼饭餧孾孩他时好恶知端的始觉从前满面灰示众云净名杜口巳涉繁词达磨西来平欺汉地放一线道有箇商量所以李长者云有情之本依智海以为源含识之流总法身而为体诸仁者既是总法X身而为体还知道须弥吞却法身法身吞却须弥么诸仁者朝夕与古佛同参与诸方老和尚同参山僧今日与大众同参且道参箇甚么如是定当得且认得箇着衣喫饭犹去衲僧半月程若定当不得来年更有新条在恼乱春风卒未休示众云大愚相接大雄孙五湖云水竞头奔竞头奔有何门击箭宁知枯木存枯木存一年还曾两度春两度春帐里真珠撒与人撒与人思量也是慕西秦僧问如何是和尚家风师云一言巳出驷马难追问如何是城里佛师云十字街头石幢子问如何是和尚为人一句师云四角六张云意旨如何师云八凹九凸问不落三寸时如何师云干三连坤六段云意旨如何师云切忌盈虗问如何是道师云八斛四㪷云如何是道中人师云煑粥煠饭问宝釰未出匣时如何师云切忌道着云出匣后如何师云天魔胆落滁州瑯瑘慧觉禅师示众云君臣道合犹是法身边事君不见君臣不见臣犹是法身向上事向上向下使汝心不安且作么生是法身良久云任是僧繇手难尽志公真示众云世尊三昧迦叶不知迦叶三昧阿难不知阿难三昧商那和修不知吾有三昧汝亦不知为甚么X不知理合如斯若人会得南北东西若不如是更拟何之示众云与么来者上间安排不与么来者下间挂搭向上人来独自悽悽暗渡江更有一人向甚么处着良久云钓竿斫尽重㘽竹不计功程得便休示众云有句无句如藤倚树树倒藤枯恰好喫棒且道过在甚么处良久云不是僧繇手徒说绘丹青示众举世尊云众生妄认四大为自身相六尘缘影为自心相且问诸仁者在眼曰见在耳曰闻在鼻嗅香在舌知味在手执捉在足运奔亦不唤作众生亦不唤作佛性且道唤作甚么良久云香严含悲泣拄杖仰山扑破沩山镜示众云山僧因看华严金师子章第九由心回转善成门又释云如一尺之镜纳重重之影像若然者道有也得道无也得道非亦得道是亦得虽然如是更须知有拄杖头上一窍若也不会拄杖穿灯笼入佛殿撞着释迦磕倒弥勒露柱抚掌呵呵大笑儞道笑箇甚么卓拄杖一下示众拈起拄杖云山僧有时一棒作箇缦天网打俊鹰俊鹞有时一棒作布丝网捞虾摝蚬有时一棒作金毛师子有时一棒作虾蟆蚓蚯山僧打儞诸人一棒且作么生商量若缁素得出不妨拄杖头上眼开照四天下若也未然从教立在古屏畔待使丹青入𦘕图X示众拈起拄杖云拄杖若是头上安头拄杖不是斩头覔活离此二途犹是无依滞魄透脱一路正是着肉汗衣汝等诸人各具金刚眼睛到这里作么生会若也不会拄杖子透过渤海看看卓一下示众云过去诸佛巳般涅槃好与三十棒现在诸佛转大法轮好与三十棒未来诸佛当出于世好与三十棒诸高德若要报佛深恩当如是学学则从儞诸人不得辜负老僧示众云句中荐得游子返于故乡意中荐得方解事于尊堂若然者须知转身吐气始得若能如是方解百尺竿头进步句中无意意中无句既然如是且作么生吐气若也不会拄杖子为儞吐气去也卓一下示众云主宾互换坐断干坤料简双施谁人举目释迦圣主示灭双林达磨大师真归熊耳瑯瑘门下还有具眼衲僧真正道流么若无应病与药诊候临时示众云汝等诸人在我这里过夏与儞点出五般病一不得向万里无寸草处去二不得孤峰独宿三不得张弓架箭四不得物外安身五不得滞于生杀何故一处有滞自救难为五处若通方名导师汝等诸人若到诸方遇明眼作家与我通箇消息贵得祖风不坠若是常徒即须寝息何故躶形国内夸服饰想君太杀不知时师上堂有僧出打一圆相师便打云道道僧云不道不道师又打僧云三世诸佛不出于此师又打乃云X大众教中道以手指比丘犯波逸提山僧今日入地狱如箭射僧问雪峰三上投子九到洞山为甚么却向德山倒戈卸甲师云人平不语水平不流云石火电光人不顾随机设教有谁知师云地无三寸土人无隔宿恩云雪后始知松栢操事难方见丈夫心师云江南两淅水僧问谈真逆俗顺俗违真离此二途请师举唱师云水里石牛吼木里瑞花香僧云若然者不因观北斗争得见南星师云世乱奴欺主时衰鬼弄人僧问一法若有毗卢堕在凡夫万法若无普贤失其境界正恁么时还许文殊普贤出头也无师云楼头吹𦘕角妄听五更钟云学人未晓乞师再指师云未到长安不肯休云不入洪波里争见弄潮人师云草上班班众者看僧问大事未辨时如何师云金灯连夜照不觉五更钟云大事巳辨时如何师云跣足踏冰雪方知彻骨寒联灯会要卷第十二X联灯会要X卍XXX联灯会要卷第十三住泉州崇福禅寺嗣祖比丘悟明集南岳下第十一世汾阳善昭禅师法嗣舒州法华全举禅师示众云钟鸣皷响鹊噪鵶鸣为汝诸人脱般若讲涅槃了也还信得及么观音势至向诸人面前作大神通若信不及却往他方救苦利生去也示众云拟则垛生招箭不拟则三千里外示众云释迦不出世达磨不西来佛法徧天下谈玄口不开妙喜云作贼人心虗示众云若开口又成增语不开口又成剩语乃云金轮天子勑草舍家风别示众云语渐也返常合道论顿也不留眹迹直饶论其顿返其常也是抑而为之示众云心不是佛智不是道且道是甚么刻舟求剑胶柱调絃师到公安远和尚处远问作么生是伽蓝师云深山藏独虎浅草露群虵远云作么生是伽蓝中人师云青松盖不得黄叶岂能遮远云道甚么师云少年翫尽天边月潦倒扶桑没日头远云一句两句云开月露作么生师云照破佛祖师到大愚芝和尚问古人见桃花意作么生师云曲X不藏直愚云那箇且从这箇作么生师云大街拾得金四邻争得知愚云上座还知么师云路逢劒客须呈剑不是诗人不献诗愚云作家待客师云一条红线两人舁愚云玄沙道谛当甚谛当敢保老兄未彻在又作么生师云海枯终见底人死不知心师到瑯瑘觉和尚问近离甚处师云两浙瑘云舡来陆来师云舡来瑘云舡在甚处师云步下瑘云不涉程途一句作么生道师云杜撰长老如麻似粟拂袖而出瑘问侍者此是甚么人者云举上座瑘云莫是举师叔么先师教我寻见伊遂下旦过问上座莫是举师叔么莫怪适来相触忤师便喝复问长老何时到汾阳瑘云恁时到师云我在浙江早闻儞名元来见解只如此何得名播寰宇瑘云慧觉罪过便作礼僧问牛头未见四祖时为甚么百鸟㘅花师云果熟兼猿重云见后为甚么不㘅花师云林踈鸟不过僧问祖师西来事请师直指陈师云截耳卧街问七星光彩天将晓不犯皇风试道看师云将军马蹄红问如何是佛师云波斯倚夜台蕲州龙华晓愚禅师示众云摩腾入汉巳涉繁词达磨西来不守巳分山僧今日与么道也是为他闲事长无明师到五祖戒和尚问不落唇吻一句作么生道师云老老大大话头也不照顾戒便喝师亦喝戒拈棒师拍手一下便下去戒云阇梨阇梨且住话在师将坐X具搭在肩上直出更不回头湖州天圣浩泰禅师师到琅瑘瑘问埋兵掉鬪未是作家匹马单鎗便请相见师指瑘云将头不勐带累三军瑘打师一坐具师亦打瑘一坐具瑘接住云适来一坐具是山僧令行上座一坐具落在甚么处师云伏惟尚享瑘托开云五更侵早起更有夜行人师云贼过后张弓瑘云且坐喫茶南岳芭蕉谷泉庵主泉州人也受法汾阳放荡湖湘后省同参慈明禅师明问白云横谷口道人何处来师左右顾视云夜来何处火烧分古人坟明云未在更道师作虎声明以坐具便摵师接住推明置绳床上明却作虎声师大笑云我见八十余员善知识只有儞一箇较些子倚遇上座来参礼问云庵主在么师云谁遇云行脚僧师云作甚么云礼拜庵主师云恰值庵主不在遇云儞聻师云向道不在说甚么儞我拽棒趂下山次日再来师又打出遇一日又来问庵主在么师云谁遇云行脚僧揭帘便入师拦胸搊住云我这里狼虎纵横尿床鬼子三回两度来讨甚么遇云人言庵主亲见汾阳来师解衣抖擞云儞道我见汾阳有多少奇特遇云如何是菴中主师云入门须辨取遇云莫只这便是么师云赚杀几多人遇云前言何在师云听事不真唤钟作瓮遇云万法泯时全体现君臣合处正中邪去也师X云驴汉不会便休乱统作么云未审客来将何祇侍师云云门胡饼赵州茶云恁么则谢师供养去也师叱云我这里火种也未有早言谢供养汝州叶县归省禅师法嗣舒州浮山法远禅师郑囿田人王氏子师出世受请示众云看风使帆即不可若教山僧举扬宗旨据令全提三世诸佛尽乃平沈法堂堦前草深一丈虽然如是建化门中事无一向大众普集太守临筵明眼高流何不诘问僧问师唱谁家曲宗风嗣阿谁师云八十翁翁辊绣毬云一句逈然超祖胄三玄戈甲振丛林师云李陵元是汉朝臣问释迦出世地涌金莲和尚说法有何祥瑞师云万愿悉瞻春色异暖风才动雪初晴云学人只如此师意又如何师云野花开古岸樵子夜还謌师云更有问话者么问与不问亦无得失之机何故况此事不在言诠之下乃至三世诸佛出世以森罗万象日月星辰他方此土有情无情以海印三昧一印印定普天匝地更无丝毫透漏虽然如是与衲僧拄杖子天地悬殊何谓衲僧拄杖子缘具杀活别有蹊径我若以此拄杖向上举击便须星辰移位日月无光鸟兽悲鸣鱼龙鎻户若也向下拈提实乃千花竞秀万木迎春风不鸣条雨不破块嘉禾合穗皷腹謌谣傥或不上不下又作么生商量良久云劝君不用镌顽石路上行人口是碑X示众云诸佛出世建立化门不离三身智眼亦如摩醯首罗圆伊三点何故一只眼水泄不通缁素难辨一只眼大地全该十方通畅一只眼高低一顾万类齐瞻虽然如是若是本分衲僧蓦路相逢别具正眼始得所以道三世诸佛不知有狸奴白牯却知有且道知有箇甚么良久云深秋帘幕千家雨落日楼台一笛风示众云欲得鹰俊么仍须四事俱备方显宗师蹊径何谓也一者祖师巴鼻二具金刚眼睛三有师子爪牙四得衲僧杀活拄杖得此四事也纵横变态任运卷舒高耸人天壁立千仞傥不如是守死善道者败军之兆何故棒打石人贵论实事是以到这里得不脩江耿耿大野云凝缘竹凝烟青山鎻翠风云一致水月齐观一句该通巳彰残朽草堂清举了云黄龙今日出世时当末季佛法浇漓不用祖师巴鼻不用金刚眼睛不用师子牙爪不用杀活拄杖只有一枝拂子以为蹊径亦能纵横变态任运卷舒亦能高耸人天壁立千仞有时逢强则弱有时遇贵则贱拈起则羣魔屏迹佛祖潜踪放下则合水和泥圣凡同辙且道拈起好放下好竿头丝线从君弄不犯清波意自殊示众云诸仁者欲得横担拄杖目视云霄直得栖息无门安居无地孤峯崄峻不可延留墟市平原那堪X久住进一步未免踏他王公草地退一步亦是少父丘园且道不进不退又作么生商量拈起拄杖云要会么闲持经卷倚松立笑问客从何处来示众云学须实学见须实见儞若自凭正眼触净有归祖师病关永抛游刃盖谓儞出言吐气亮处不孤暗锋自合承言易坠贵语难该目击道存早伤途辙况复守株待兔杀瓜栖芦淹却迅光卒难缁素所以夹山和尚道直须挥劒若不挥劒渔父栖巢示众云诸兄弟若约本分事说箇甚么即得说佛说祖挑疮抉剌相似说禅说道眼里撒沙一般西天二十八祖天下老和尚出世直饶儞能言解语辩若悬河还的当道得一字也未只如释迦老子四十九年出世建立化门种种因缘种种譬喻善巧方便即不无亦未曾言着一字儞道言着一字成谤他眉须堕落然虽如是儞莫见我恁么道便拨无就空作箇脱洒解会此之理道三世诸佛出世建立化场无不蒙益无一针一草而乖违诸祖连继天下老和尚布化并无虗设开物成务故经云开方便门示真实相所以到这里得失是非颠倒取舍尽归一道不见古人云会得也奇特不会亦相许问从上诸圣传不到处请师道师云番人爱着鵰鼠帽云特地干坤斩新日月师云铁鞭遥指贺兰山问大善知识言无话堕有出人眼如何是出人眼师云黄河九𨸰云恁么则真善知识师云陜府铁牛X问牛头未见四祖时如何师云雨下堦头湿云见后如何师云晴干便无泥问莲花未出水时如何师云焦砖打着连底冻云出水后如何师云洋澜左里无风浪起问金镞惯调曾百战铁鞭多力恨无雠学人上来请师端的随后以衣袖拂一拂师云诛龙之剑岂可挥虵僧乃嘘嘘师云如今大有如君者不到乌江不肯休问如何是诸佛不断命处师云嫰竹抽新笋枯松长老枝云如何是清净法身师云条丝不挂汝州宝应法昭禅师示众云若论此事从古至今未曾有一人举唱得若有一人举唱得尽大地人失却性命如无孔铁鎚相似一时亡锋结舌去犹较些子我若假立主宾动两片皮举指头竖拂子随汝颠倒教汝有箇问处若是明眼人前直是拈掇不出看他鲁祖和尚才见僧来便面壁被他长庆道恁么接人驴年去如今看鲁祖只是箇不识羞汉诸人行脚合自肯重取好僧问如何是法王法师云长三尺云用者如何师云閙市看青天云如何是本来心师云头大尾小云如何见得师云地深三尺余云文殊赞善即不问维摩默然事如何师槌胸三下云向上事如何师云休鬼话襄州石门慈照聪禅师法嗣X大乘遵禅师师问石门古人索火意旨如何门云任他灭师云灭后如何门云初三十一师云正好时节门云见箇甚么道理师云今日好困乃有颂云索火之机实快哉藏锋妙用少人猜要会我师端的旨红炉火尽不添柴润州金山达观昙颖禅师首谒大阳延禅师遂问洞山特设偏正君臣意明何事延云父母未生时事师云如何体会延云夜半正明天晓不露师罔然遂谒石门举前话聪云大阳不道不是只是口门窄满口说未尽老僧即不然师问如何是父母未生时事聪云粪墼子师云如何是夜半正明天晓不露聪云牡丹花下睡猫儿师愈疑骇一日普请聪问今日运薪耶师云然聪云云门问僧人般柴柴般人如何会师无对聪云此事如人学书点画可効者工否者拙盖未能忘法耳当笔忘手当手忘心乃可师于是默契良久云如石头云执事元是迷契理亦非悟聪云汝以为药语为病语师云是药语聪呵云汝以病为药又安可哉师云事如函得盖理如箭直锋妙宁有加者而犹以为病实未喻旨聪云妙至是亦只名理事而祖师意旨意所不能到矧事理能尽乎故世尊云理障碍正见知事障续诸生死师晃如梦觉云如何受用聪云语不离巢道安能出盖缠师叹云才涉唇吻便落意思尽是死门终非活路示众云才涉唇吻便落意思尽是死门俱非活路直X饶透脱犹在沉沦莫教辜负平生虗度此世要得不辜负平生么拈拄杖卓一下云须是莫被拄杖瞒始得看看拄杖子穿过儞诸人髑髅𨁝跳入儞鼻孔里去也卓拄杖一下示众云山僧门庭别巳改诸人辙为文殊拔却眼中榍教普贤休嚼口中铁劝人放开髂虵手与儞斫却系驴橛驻意拟思量喝一喝云揑揑师一日陞堂首座出作礼师云好好问着座低头才问师便云今日不答话便下座归方丈示众云五千教典诸佛常谈八万尘劳众生妙用犹未是金刚眼睛且作么生是金刚眼睛良久云瞎示众云山僧平生好相扑即是无搭对今日且共首座搭对遂卷袈裟下座索首座相扑座才出师云平地喫交便归方丈僧问和尚还念佛也无师云不念云为甚么不念师云污人口都尉李公端愿问人死识归何处师云未知生焉知死李云生则巳知师云生从何来李拟议师揕其胷云只在这里思量箇甚么李云只知贫程不觉蹉路师托开云百年一梦都尉问地狱毕竟是有是无师云诸佛向无中说有眼见空花太尉就有中覔无手搘水月堪笑眼前见牢狱不避心外见天堂欲生殊不知忻怖在心善恶成境太尉但了自心自然无惑李云心如何了师云X善恶都莫思量李云不思量后心归何所师云请都尉归宅观察李公端懿问西方净土如何得到师云即今坐却雕梁𦘕栋却要生西方净土是好假不好真李云佛岂是妄也师云佛不妄自是太尉妄李云某甲争得妄师云若不妄何求西方净土大凡净土者是清净之性西方者日落之处令人作归投处耳知归投处即是西方净土极乐世界也李致谢而退刁景纯学士问佛教于世间何用师云日用少不得刁云作么用师云在眼曰见在耳曰闻刁云干佛甚么事师云若不干佛事将何为见闻刁云自有眼耳在师云雕𦘕一切人佛皆有眼耳只为无佛了不能见闻佛是觉义为有正觉号之为佛若无正见尽是邪解且不用头戴火𦦨脚踏莲华黄卷赤轴为佛教耳襄州石门了同禅师示众云钟未鸣时诸上座便合知时何用上来握节当胷实为沉屈诸人者然虽如是撒沙向诸人眼里去也三世诸佛在诸人鼻孔上转大法轮看看春行冬令处州仁寿嗣珍禅师示众云明明无悟有法则迷日上无云丽天普照眼中无翳空本无花无智人前不得错举僧问如何是和尚家风师云土鸡瓦犬都尉李文和公遵勗公谒石门聪禅师问出家X事聪云昔崔赵公参国一禅师问曰弟子欲出家得否一云出家是大丈夫事非将相之所能为公于言下大悟作颂云学道须是铁汉着手心头便判直趣无上菩提一切是非莫管慈明来谒公问我闻西河有金毛师子是否明云都尉甚处得这消息来公便喝明云野干鸣公又喝明云恰是公拍手呵呵大笑慈明辞公问如何是临行一句明云好自将息公云与么则不异诸方去也明云都尉见处又作么生公云放儞三十棒明云恁么则专为流通去也公便喝复拍手一下明云瞎公云好去明云诺诺公因坚上座辞公问近离上党得屇中都方接麈谈遽回虎钖指云屏之翠峤访雪岭之清流未审此处彼处的的事作么生坚云利劒拂开天地静霜刀才举斗牛寒公云老夫今日耳聩坚云一箭落双鵰公云上座为甚么着靴睡坚以衣袖一拂公低头云今日可谓降伏也坚云香化出僧堂公因肃国大长公主生辰就府命谷隐石灵叶县三大禅师演法末当叶县省禅师省登座拈拄杖就膝拗折掷于地便下座公笑云老作家手段终别省云都尉也不得无过公临终时鬲胃躁热因尼道坚就枕问云都尉众生见劫尽大火所烧时切要照管主人公公云大师与我煎一服药来坚无语公云这师姑药也不会煎得X投枕未安而终汝州广慧元琏禅师法嗣侍郎杨公亿公得汝州未到任先谒广慧琏禅师遂问布鼓当轩击谁是知音者琏云来风深辨公云禅客相逢只弹指也琏云君子可八杨云诺诺琏云今日太赚侍郎杨问只如僧问风穴布皷当轩击谁是知音者穴云藏身不吞炭僧云未审此意如何穴云山雉枉遭伤杨问如何是藏身不吞炭琏云在野何伤杨云山雉枉遭伤意旨如何琏云听事不真有甚么事夜话次琏问侍郎曾见甚么人来杨云亿曾问云居谅监寺两箇大虫相咬时如何谅云一合相亿云某甲只管看未审恁么道还得也无琏云老僧不然杨云请和尚下一转语琏云但请问来杨理前问琏搊杨鼻孔云这畜生更𨁝跳看杨当下知归欣然礼谢道话彻夜次目上任置一百问请琏答琏一一着语送回公谓人云玄沙和尚道大唐国内宗乘中事未曾有一人举唱或有一人举唱尽大地人失却性命如无孔铁鎚一时亡锋结舌去且道是甚道理如今假立箇主宾皷这两片皮竖起指头举起拂子总成颠倒知见顺汝狂意教汝有箇伸问处若是明眼人前怎生拈掇得出只如鲁祖见僧来便面壁长庆道恁么为人驴年去我道鲁祖只是不识羞是他明眼人又争肯儞如今事不获巳顺汝诸人颠倒知见一似结X巾为马捏目生花上祖道箇开佛知见示佛知见悟佛知见入佛知见他恁么道抑下多少威光且诸人分上欠少箇甚么虽然如是我若不恁么汝又向甚么处见我古人云知恩者少且道承甚么人恩力于此不明问取露柱去公又云此事大难释迦老子于三七日中思惟如是事便道我宁不说法疾入于涅槃帝释梵王殷勤三请不得巳而许之始自鹿野苑终于俱尸罗城中间四十九年作大佛事说五乘十二分教如瓶注水末后于灵山会上目顾迦叶谓大众云吾正法眼巳付摩诃大迦叶又云四十九年间未甞说一字是甚么道理于诸人分上着一字脚不得为诸人各各有奇特事在若唤作奇特事早不中了也我道释迦是败军之将迦叶是丧身失命底人汝等诸人作么生会不见道涅槃生死是梦言佛及众生为增语直须恁么会取不要向外驰求若也未明乖张不少公问广慧承和尚有言一切罪业皆因财宝所生劝人踈于财宝而况阎浮提众生以财为命邦国以财聚人教中有财法二施何得劝人疎于财慧云幡竿头上铁龙头公云海坛马子似驴大慧云楚鸡不是丹山凤公云佛灭二千年比丘少惭愧公同李都尉与唐明嵩禅师问答问弥陀演化于西方达磨传心于东土胡来汉现水到渠成五岳镇静以峥嵘百谷朝宗而浩渺一灵之X性托境现形三有之中凭何立命嵩云仙人无妇玉女无夫公云尼剃头不复生子嵩云陜府鉄牛能哮吼嘉州大像念摩诃李云侧跳上山巅嵩云骑牛不着靴广慧琏云进象倒戈汾阳昭云端身裂面破妙喜云月下看弄雪师子问玄沙不出岭保寿不渡河善财参知识五十三员慧远结黑白一十八士雪峰三度上投子智者九旬讲法华这六箇汉为复野干鸣为复师子吼速道速道嵩云水急鱼行澁峰高鸟不栖公云泗洲大圣嵩云士上加泥更一重李云舌上覆金钱嵩云半夜歌乐动谁人得知音广慧琏云謌谣满路人皆望汾阳昭云看壁𦘕人笑妙喜云野犴鸣师子吼问风穴提印南院传衣昭公演化于西河嵩师领徒于并垒南宗之旨北土大兴且道二师承谁恩力嵩云不入莲池浴嬾向雪山游公云清凉山里万菩萨嵩云维摩会中诸圣集李云背负干薪遭野火嵩云口是祸门广惠琏云藏头白海头黑汾阳昭云告天手捺地嘘嘘妙喜云猢狲骑鳖背问忉利透日月之上四禅无风火之灾三交驾铁牛之车临汝握全提之印猕猴有一面古镜狸奴有万里神光直下承当是何人也嵩云朝看东南暮看西X北公云狸奴白牯却知有嵩云淹杀冢头蒿李云月里煑油铛嵩云石人腰带广慧琏云陈蒲鞋周金刚汾阳昭云直裰又逢胡钉铰妙喜云小出大遇问尾一切诸佛尽在里许动则丧身失命覰着两头俱瞎拟议之间千山万水直下会得也是炭库里坐地有不惜眉毛者通箇消息来嵩云百杂碎公云平生不妄语嵩云也要道过李云出穴兔遭罥嵩云东西无滞碍南北得自由广惠琏云振钖下泥犁汾阳昭云穿山透石壁鼻孔血淋淋妙喜云自作自受南岳下第十二世潭州兴化楚圆禅师法嗣洪州黄龙慧南禅师信州玉山章氏子师久依泐潭澄禅师分座接物名振诸方偶同云峰悦禅师游西山夜话云门法道悦云澄公虽是云门之后法道异矣师诘其所以异悦云云门如九转丹砂点铁成金澄公药汞银徒可翫入煅则流去师怒以枕投之明日悦谢过又云云门气宇如王甘死语不乎澄公有法受人死语也死语其能活人乎即背去师挽之云若如是则谁可汝意悦云石霜楚圆手段出诸方子宜见之不可后也师默计之云悦师翠巖使我见石霜于悦何有哉即造石霜闻慈明不事事忽丛林悔欲无行即谒福严贤贤命掌书司俄贤卒郡守X以慈明补之既至目其贬剥诸方件件数为邪解师为之气索遂造其室明云书记领徒游方借使有疑可坐而商略师哀恳愈切明云公学云门禅必善其旨如云放洞山三顿棒是有喫棒分是无喫棒分师云有喫棒分明色庄曰从朝至暮鹊噪鵶鸣皆应喫棒明即端坐受师炷香作礼明复问赵州道台山婆子我为汝勘破了也且阿那里是他勘破婆子处师汗下不能加答明日又诣明㖃骂不巳师云骂岂慈悲法施耶明云儞作骂会那师于言下大悟作颂云杰出丛林是赵州老婆勘破有来由如今四海清如镜行人莫与路为雠呈慈明明颔之自是泐潭旧好绝矣示众云尽令提纲不通凡圣放一线道有箇商量遂拈起拄杖云即今拄杖子竖也十方世界一时竖又横拄杖云即今拄杖子横也十方世界一时横何也不见道极小同大忘绝境界极大同小不见边表遂卓拄杖一下示众云云从龙风从虎五九四十五丛林将为向上关同安不打这破皷为甚么不打守株待兔岂是智人避色逃声何名作者祖不云乎执之失度必入邪路放之自然体无去住示众云有利无利不离行市镇州萝卜头即且置庐陵米价作么生若善其价可谓终日喫饭未曾咬破一粒米苟若不知他时后日有人索上座饭钱在莫X言不道示众云智海无风因觉妄以成凡觉妄元虗即凡心而见佛只恁么休去便道同安无折合随汝颠倒所欲南斗七北斗八示众云拟心即差动念即乖不拟不动土木无殊行脚人须得转身一句遂拈起拂子云这箇是同安拂子汝等诸人作么生转若也转得一为无量无量为一若转不得布袋里老鵶虽活如死示众云江南之地春寒秋热近日巳来滴水滴冻僧问滴水滴冻时如何师云未是衲僧分上事云如何是衲僧分上事师云滴水滴冻复云诸上座且作么生会良久云鸳鸯绣出从君看莫把金针度与人示众云道远乎哉触事而真圣远乎哉体之即神拈起拄杖云道之与圣总在归宗拄杖头上汝等诸人何不识取若也识得十方剎土不行而至百千三昧无作而成若也未识有寒暑兮促君寿有鬼神兮妬君福示众云半夜捉乌鸡惊起梵王睡毗蓝风忽起吹倒须弥山官路无人行私酒多人喫当此之时临济德山开得口张得眼有棒有喝用不得汝等诸人各自寻取祖业契书莫认驴鞍桥作阿爷下颔示众云说妙谈玄乃太平之姦贼行棒行喝为乱世之英雄英雄姦贼棒喝玄妙皆为长物黄檗门下总用不着且道黄檗门下寻常用箇甚么咄X示众云轻轻踏步恐人知语笑分明更是谁智者只此勐提取莫待天明失却鸡示众举永嘉道游江海涉山川寻师访道为参禅自从认得曹谿路了知生死不相关诸上座那箇是游底江海那箇是涉底山川那箇是寻底师那箇是访底道那箇是参底禅若向湖南两浙庐山衡岳云门临济而寻师访道洞山法眼而参禅是向外求名为外道若以毗卢自性为海般若寂灭智为禅名为内求若向外求走杀儞若住于五蕴内求缚杀儞是故禅者非内非外非有非无非实非虗不见道内见外见俱错佛道魔道俱恶瞥然与么去兮月藏西山更寻声逐色兮何处名邈以拂子击绳床示众云有一人朝看华严暮看般若昼夜精勤无有暂暇有一人不参禅不论义把箇破席日里睡于此二人同到黄龙一人有为一人无为安下那箇即是良久云功德天黑暗女有智主人二俱不受示众云心王不妄动六国一时通罢拈三尺劒休弄一张弓示众举大珠和尚道身口意清净是名佛出世身口意不净是名佛灭度也好箇消息古人一期方便与儞诸人讨箇入路既得箇入路又须得箇出路登山须到顶入海须到底登山不到顶不知宇宙之宽广入海不到底不知沧溟之浅深既知宽广又知浅深一踏踏翻四大海一掴掴倒须弥山撒手到家人不X识雀噪鵶鸣柏树间僧问无为无事人犹是金鎻难未审过在甚么处师云一字入公门九牛拽不出云学人未晓乞师方便师云大庾岭头笑却成哭问大用现前请师辨白师云摘却儞眉毛倾出儞脑髓脚跟下道将一句来云镆鎁举起蛟龙失色师云作么生僧以手面前一划云争奈这箇何师云三十年后讨箇师僧也难得僧便喝师云好一喝未有主在僧作礼师云当断不断返招其乱僧问一不去二不住请师道师云高祖殿前樊哙怒云与么则今日得遇和尚也师云仰面看天不见天云若然者学人礼谢师云更待何时袁州杨歧方会禅师本州宜春冷氏子师在筠州九峰受请拈法衣示众云会么若也不会今日无端走入水牯牛队里去也还知么筠阳九岫萍实杨歧遂陞座时有僧出师云渔翁未掷钓跃鳞冲浪来僧便喝师云不信道僧抚掌归众师云消得龙王多少风僧问师唱谁家曲宗风嗣阿谁师云有马骑马无马步行云少年长老足有机筹师云念汝年老放儞三十棒问如何是佛师云三脚驴子弄蹄行云莫只这便是么师云湖南长老师云更有问话者么试出来相见杨歧今日性命在儞诸人手里一任横拖倒拽为甚么如此大丈夫儿须是当众决择莫背地里似X水底按葫芦相似当众引验即便面赤有么有么出来决择看如无杨歧今日失利便下座九峰勤和尚把住师云今日喜得箇同参师云作么生是同参底事勤云九峰牵犁杨歧拽把师云正恁么时杨歧在前九峰在前勤拟议师托开云将谓同参元来不是示众云雾鎻长空风生大野百草树木作大师子吼演说摩诃般若三世诸佛在诸人脚跟下转大法轮若也会去功不浪施若也不会莫道杨歧山势崄前头更有最高峰示众云不见一法是大过患拈起拄杖云穿过释迦老子鼻孔作么生道得脱身一句向水不洗水处道将一句来良久云向道莫行山下路果然猿呌断肠声示众以手拍绳床云只箇心心心是佛十方世界最灵物释迦老子说梦三世诸佛说梦天下老和尚说梦且问诸人还僧作梦么若也作梦向半夜里道将一句来良久云人间纵有真消息偷向杨歧说梦看示众云景色乍晴物情舒畅举步也千身弥勒动用也随处释迦文殊普贤总在这里众中有不受人瞒底便道云盖和麸粜面然虽如是布袋里盛锥子示众云杨岐无准的种田博饭喫说梦老瞿昙何处覔踪迹示众云踏着秤鎚硬似铁哑子得梦向谁说须弥顶上浪滔天大洋海里遭火爇X示众云一即一切一切即一拈拄杖划一划云山河大地天下老和尚百杂碎作么生是儞诸人鼻孔良久云劒为不平离宝匣药因救病出金瓶慈明忌辰设斋众才集师至真前以两手揑拳安头上以坐具划一划打一圆相便烧香退身三步作女人拜首座云休揑怪师云首座作么生座云休揑怪师云兔子喫牛嬭第二座近前打一圆相便烧香退身三步作女人拜师近前作听势座拟议师打一掌云这漆桶也乱做龙兴孜老迁化僧至下遗书师问世尊入灭椁示双趺和尚归真有何相示僧无语师槌胸一下云苍天苍天三人暂到相看师问三人同行必有一智提起坐具云参头上座唤这箇作甚么云坐具师云真箇那云是师复云唤作甚么云坐具师顾视左右云参头却具眼又问第二人欲行千里一步为初如何是最初一句云到和尚这里争敢出手师以手划一划僧云了师展两手僧拟议师云了又问第三人近离甚处云南源师云杨歧今日被上座勘破且坐喫茶七人新到相见师问阵势既圆作家战将何不出来与杨歧相见僧以坐具便打师云作家僧又打师云一坐具两坐具作么生僧拟议师背面而立僧又打师云儞道杨歧话头落在甚么处僧指面前云在这里师云三十年后遇明眼人不得错举且坐喫茶X师问僧秋色依依朝离何处云去冬在上蓝师云不涉程途一句作么生云两重公案师云谢上座答话僧便喝师云那里学得这虗头来云明眼尊宿难瞒师云恁么则杨歧随上座去也僧拟议师云念汝乡人在此放儞三十棒师问僧云深路僻高步何来云天无四壁师云踏破多少草鞋僧便喝师云一喝两喝又作么生云儞看这老和尚师云拄杖不在且坐喫茶联灯会要卷第十三南狱芭蕉谷泉庵主见汾阳昭禅师后省同参慈明禅师问答有云我见八十余员知识只有儞较些子后人见有此语宗派图尽列为慈明嗣非也今収汾阳下联灯会要X卍XXX联灯会要卷第十四住泉州崇福禅寺嗣祖比丘悟明集南岳下第十二世潭州兴化楚圆禅师法嗣下洪州翠巖可真禅师福州长谿人也师参慈明因之金銮同善侍者坐夏善乃慈明高弟道吾真杨X歧会皆推伏之师自负亲见慈明天下无可意者善与语知其未彻笑之一日山行真举论锋发善拈一片瓦砾置盘石上云若向这里下得一转语许儞亲见慈明真左右视拟对之善叱云竚思停机情识未透何曾梦见真自愧悚即还石霜慈明见来叱云本色行脚人必知时节有甚急事夏未了早巳至此师云被善兄毒心终碍塞人故来见和尚慈明遽问如何是佛法大意师云无云生岭上有月落波心明嗔目喝云头白齿豁犹作这箇见解如何脱离生死师不敢仰视泪交颐久之遂问未审如何是佛法大意明云无云生岭上有月落波心师于言下大悟师爽气逸出机辨迅捷丛林惮之后出世翠巖示众云众生为解碍菩萨未离觉拈拄杖云拄杖子是碍那箇是觉若也会去解碍为碍而不自在若也不会归源性无二方便有多门示众云不见一法是大过患山河大地日月星辰色空明暗不是一法拈起拄杖云凡夫见拄杖唤作拄杖声闻人见拄杖认得箇顽空拨无拄杖菩萨人见拄杖岂曾挂着齿牙饥来喫饭困来打睡寒来向火热则取凉不见道一切智智清净恁么说话笑破土地口示众举僧问巴陵如何是道陵云明眼人落井又问宝应应云五凤楼前又问首山山云脚下深三尺师云此三转语一转语壁立千仞一转语陆地行舡一X转语宾主交参众中莫有拣得出者么出来道看如无且行罗汉慈破结贼故行菩萨慈安众生故行如来慈得如相故示众云临阵抗敌不惧生死者将军之勇也入山不惧虎兕者猎夫之勇也入水不避蛟龙者渔父之勇也作么生是衲僧之勇拈起拄杖云这箇是拄杖子拈得把得动得三千大千世界一时摇动若拈不得把不得动不得文殊自文殊解脱自解脱师住上蓝时有国愽问百丈华和尚云既是百丈为甚么却矮小华云今日好天晴愽不肯请师代语愽理前问师云须弥南畔把手同行愽竚思却云未审意旨如何师云蚊子上铁牛愽云请和尚为某甲说师云请去却妻子来老僧为汝说愽云只如长老还行得也无师云老僧每日上蓝寺送客行百十遭洪州大宁宽禅师示众云佛法无事人自迷源佛祖出来大家整顿故有教流沙界道播四方尽皆舍短从长穷究本性本性若达一切皆空信手拈来千般受用且道恁么说话还合得祖宗门下事么良久云啼得血流无用处不如缄口过残春示众云少林妙诀祖佛家风应用随机卷舒自在如拳作掌开合有时似水成沤起灭无定动静俱显语默全彰万用自然不劳心力到这里唤作顺水放船是人去得逆风把拖谁是知音良久云弄潮须是弄潮人X示众云高而不危满而不溢在凡凡不舍居圣圣难逃十方都一照大地绝纤毫且道是甚么喝一喝示众拈拄杖云前佛性命后佛纪纲总在这里如今用去也为云为雨为瑞为祥利人利天出生入死他方世界出没卷舒若也通身是口说不能尽通身是眼照不能穷一念相应剎那万劫示众云无念为宗无住为本真空为体妙有为用所以道尽大地是真空徧法界是妙有且道是甚么人用得四时运转日月长明法本不迁道无方所随缘自在逐物昇沉此土他方入凡入圣虽然如此且道入乡随俗一句作么生道良久云西天梵语此土唐言示众云从上来事非从佛得不就祖求丈夫禀性本自天真动止合仪去来无着如鱼在水任性浮沉似鸟飞空俱无罣碍如斯说话谁是知音良久云一气不言含有象万灵何处谢无私僧问教中道始知众生本来成佛为甚么却有烦恼菩提师云甘草甜黄连苦云却成两箇去也师云儞不妨会得好问既是一真法界为甚么却有千差万别师云根深叶茂云未审还出得这箇也无师云弄巧成拙问如何是露地白牛师以火筯插火炉上云会么云不会师云头不欠尾不剩问作止任灭教中四病后学之流如何趣向师云巧X匠运斤斧斫木不抨绳问丹霞烧木佛院主为甚么眉须堕落师云贼不打贫儿家师在同安僧问既是同安为甚么却病僧化去师云布施不如还却债问法无取舍为甚么递相传授师云传授无取舍问饮光正见为甚么见拈华却微笑师云忍俊不禁问天下禅和为甚么出这箇不得师云往往如斯潭州道吾悟真禅师示众云古今日月依旧山河若明得去十方薄伽梵一路涅槃门若明不得谤斯经故获罪如是示众云古人道认着依前还不是实难会土宿颔下须髭多波斯眼深鼻孔大甚奇怪欻然透过新罗界示众举僧问首山如何是佛山云新妇骑驴阿家牵师云手提巴鼻脚踏尾仰面看天听流水天明送出路傍边夜静还归茆屋里示众举洞山云五台山上云蒸饭佛殿堦前狗尿天剎竿头上煎䭔子三箇猢狲夜簸钱师云老汉即不然三面狸奴脚踏月两头白牯手拏烟戴冠碧兔立庭柏脱殻乌龟飞上天老僧葛藤尽被诸人觑破了也洞山老人甚是奇特虽然如是只行得三步四步且不过七跳八跳且道誵讹在甚么处老僧今日不惜眉毛一时布施良久云丁宁损君德无言真有功任从沧海变终不为君通示众云狮子儿哮吼龙马驹𨁝跳古佛镜中明三山X孤月皎乃作舞下座师问僧有一事相借问只是不得打老僧僧云着甚来由师提起坐具云争奈这箇何云莫乱做师便打僧又云莫乱做师又打云且坐喫茶僧云适来道着甚来由和尚因甚打某甲师云儞适来甚么处去来僧无语师搥胷一下师问僧甚处来云堂中来师云圣僧道甚么僧近前不审师云东家作驴西家作马云过在甚么处师云万里崖州师不安僧问和尚近日尊位如何师云粥饭头不了事僧无语师鸣指一下僧问如何是第一玄师云释尊光射阿难肩云如何是第二玄师云孤轮众象攒云如何是第三玄师云泣向枯桑泪涟涟云如何是第一要师云最好精麤照云如何是第二要师云闪电干坤光晃耀云如何是第三要师云路夹青松老僧问凝然便会时如何师云老鼠尾上带研搥筠州大愚守芝禅师法嗣潭州云峰文悦禅师南昌徐氏子初造大愚闻示众有云大家相聚喫茎虀若唤作一茎虀入地狱如箭射便下座无他语师大骇夜造方丈芝问来何所求师云求心法芝云法轮未转食轮先转后生趂色力徤何不为众乞食我忍饥不暇何暇为儞说禅乎师不敢违未几芝移翠巖师纳疏罢复过翠巖求X指示芝云佛法未到烂却雪寒宜为众乞炭师亦奉命能事罢复造方丈芝云堂司阙人今以烦汝师受之不乐恨芝不去心一日后架脩桶桶󳫪忽散自架堕落师忽然开悟顿见芝用处急走方丈芝见来笑云且喜大事了毕师再拜不及吐一辞服勤八年后出世翠巖时首座领众出迎问云德山宗乘即不问如何是临济大用师云儞甚处去来座拟议师便掌座拟对师喝云领众归去自是一众畏服示众云莫有作家禅客本分衲僧何妨出来共相证据有么布袋里盛锥子不出头来是好手大凡扶竖宗乘亦须是箇人始得若未有奔流度刃石火电光底手眼不劳拈出不见临济与德山坐次山云今日困济云老汉寐语作么山拈棒济便掀倒绳床师云奇怪诸禅德看此二员作家一拶一捺略露风规大似把手上高山虽然如是未免傍观者哂且道谁是傍观者喝一喝击绳床一下示众云佛法至理非竞辩而求击扬铿锵以摧异学诸祖之道岂其然乎所以一大藏教不能自诠十方诸佛不能提唱辉腾今古逈绝见知圆满十虗宁有方所只为情生知隔想变体殊虽终日行而不自觉是以劳他先圣回首尘劳曲开方便方便即有还有证明得者么若也证明得便能随机利物应化无方出没卷舒人间天上虽然如是即不得向衲僧门下过何故笑破他口X示众云过去诸佛巳灭未来诸佛未生正当今日佛法委在翠巖放行则随机利物把住则瓦解氷消且道把住好放行好良久云咄这野狐精击绳床一下示众云汝等诸人与么上来大似剌头入胶盆与么下去也似平地喫交直饶不来不去朝打三千暮打八百示众云道远乎哉触事而真圣远乎哉体之则神所以娑婆世界以音声为佛事香积世界以香饭为佛事翠巖这里只于出入息内供养承事过现未来尘沙诸佛无一空过者过现未来尘沙诸佛是翠巖侍者无一不到如一不到三十拄杖诸上座还会么将此深心奉尘剎是则名为报佛恩示众云有情之本依智海以为源含识之流总法身而为体只为情生智隔想变体殊达本情忘知心体合诸禅德会么古佛与露柱相交佛殿与灯笼鬪额若也不会单重交拆小参举百丈岁夜示众云儞这一队后生经律论固是不知入众参禅禅又不会臈月三十日且作么生折合去师云酌然诸禅德去圣时遥人心澹泊看却今时丛林更是不得所在之处或聚徒三百五百浩浩地只以饭食丰浓寮舍稳便为旺化中间孜孜为道者无一人设有十箇五箇走上走下半青半黄会即总道我会各各自谓握灵虵之宝孰肯知非及乎挨拶鞭逼将来直是万中无一苦哉苦哉所谓般若X丛林岁岁凋无明荒草年年长就中今时后生才入众来便自端然拱手爱他别人供养到处菜不择一茎柴不般一束十指不沾水百事不干怀虽则一期快意争奈三涂累身岂不见教中道宁以热铁缠身不受信心人衣宁以洋铜灌口不受信心人食上座若也是去直饶变大地作黄金搅长河为酥酪供养上座未为分外若也未是至于滴水寸丝便须披毛戴角牵犁拽杷偿他始得不见祖师道入道不通理复身还信施此是决定底事终不虗也诸上座光阴可惜时不待人莫待一期眼光落地缁田无一篑之功铁围陷百刑之痛莫言不道僧问万法归一一归何所师云黄河九𨸰云恁么则今古无间断也师云可怜沙塞鴈呜咽与春期问如何是第一句师云垂手过膝云如何是第二句师云万里崖州云如何是第三句师云粪箕扫帚问巅山巖崖甚有佛法也无师云有云如何是巅山巖崖佛法师云猢狲倒上树问达磨未来时如何师云流沙浪阔云来后如何师云熊耳山高俗士问如何是佛师云着衣喫饭量家道云恁么则退身三步叉手当胷去也师云醉后添柸不如无滁州琅瑘慧觉禅师法嗣越州姜山方禅师示众云不是道得道不得诸方尽把为奇特寒山烧火满头灰笑骂丰干这老贼X示众云穿云不渡水渡水不穿云干坤把定不把定虗空放行不放行横三竖四乍离乍合将长补短即不无汝诸人饭是米做一句子要且难道良久云私事不得官酬僧问奔流度刃疾𦦨过风未审姜山门下还许借借也无师云天寒日短夜更长云锦帐绣鸳鸯行人难得见师云髑髅里面气冲天僧云和尚师云鸡头凤尾云诸方泥里洗姜山𦘕将来师云姜山今日为客且望阇梨善传然虽如是不得放过拍绳床一下僧问如何是一尘入正受师云虵衔老鼠尾云如何是诸尘三昧起师云鳖咬钓鱼竿云恁么则东西不辨南北不分去也师云堂前一椀夜明灯帘外数茎清瘦竹僧问佛未出世时如何师云不识酒望子云出世后如何师云钓鱼舡上赠三槌问莲花未出水时如何师云穿针嫌眼小云出水后如何师云尽日展愁眉云如何是不动尊师云单着布杉穿市过云学人未晓师云骑驴踏破洞庭波问透过三级浪专听一声雷师云伸手不见掌云还许学人进向也无师云踏地告虗空云雷门之下布鼓难鸣师云八花毬子上不用绣红旗云三十年后此话大行师便打苏州定慧海印信禅师示众云摩竭掩室计较未成毗耶杜词伎俩俱尽一棒一喝未称衲僧举拂X扬眉残羹馊饭诸仁者山僧与么说话为他闲事长无明且道不伤物义一句作么生道良久云常爱岭南深臈里雪中初绽一枝梅示众云若识般若即被般若缚若不识般若亦被般若缚识与不识拈放一边如何是般若体良久云参堂去示众云有时一喝壁立千仞有时一喝四稜蹋地喝一喝云且道落在甚么处儞若辨得也好与一喝师问僧忠国师无情说法南方尊宿如何商量云诸方皆云六根互用师云无眼耳鼻舌身意将甚么互用僧拟议师噼嵴便棒问如何是平常无生句师云三脚虾蟆吞巨鳌云如何是妙玄无私句师云白云覆青山云如何是体明无尽句师云须弥顶上浪滔天云三句外还有向上事也无师云有如何是向上事师云南岳天台问如何是第一句师云那咤忿怒云如何是第二句师云衲僧罔措云如何是第三句师云西天此土南岳下第十三世洪州黄龙慧南禅师法嗣洪州黄龙祖心禅师南雄始兴邬氏子初谒云峯悦禅师孤硬难入终不契机告悦将去悦云必往依黄檗南禅师师依南四年不大发明辞南再上云峯会悦谢世即憩止石霜因阅传灯至僧问多福如何是多福一丛竹福云一茎两茎斜云不会福云三X茎四茎曲师于此开悟彻见二师用处径回黄檗方展坐具南云子巳入吾室矣师踊跃云大事本来如是和尚何得教人看话百计搜寻南云若不教儞如此究寻到无心处自见自肯即吾埋没汝也示众云知幻即离不作方便离幻即觉亦无渐次释迦老子千门万户一时击开灵利汉才闻举着撩起便行更若踟蹰君往西秦我之东鲁示众云有句无句如藤倚树且任诸方点头及乎树倒藤枯上无冲天之计下无入地之谋灵利汉这里着得只眼便见七纵八横乃举拂子云太阳溢目万里不挂片云若是覆盆之下又争怪得老僧示众把拂子击绳床云一尘才起大地全収诸人耳在一声中一声徧在诸人耳若是摩霄俊鹘便合乘时止泺困鱼徒劳激浪示众云不与万法为侣即是无诤三昧便恁么去争奈絃急则声促若能向紫罗帐里撒真珠未必善因而招恶果示众云碍处非墻壁通处没虗空若能如是会心色本来同竖起拂子云拂子是色那箇是心灵利汉才闻举着隔墻见角早知是牛若更拟议思量白云千里万里示众云若也单明自巳不悟目前此人有眼无足若悟目前不明自巳此人有足无眼据此二人十二时中常有一物蕴在胷中物既在胸不安之相常在目X前既在目前触途成滞且作么生得平稳去祖不云乎执之失度必入邪路放之自然体无去住示众云愚人除境不忘心智者忘心不除境不知心境本如如触目遇缘无障碍举拂子云看看拂子走过西天却来新罗国里知我者谓我拖泥带水不知我者赢得一场怪诞示众云良工未出玉石不分巧冶无人金沙混杂还有无师自悟底汉么出来辨别看乃举拂子云且道是金是沙良久云见之不取思之千里示众云敲空作响谁是知音击木无声徒劳侧耳不是目前法莫生种种心起灭不相知箇中无背面象王行处狐兔绝踪水月现时风云自异到这里干坤収不得宇宙不知名千圣立下风谁敢当头道诸仁者应是从前活计所作施为会与不会一时扫却不如䇿杖归山去长啸一声烟雾深示众云玄道者不可以设功得圣智者不可以有心知真谛者不可以存我会至功者不可以营事为古人一期应病与药则不可若是大丈夫汉出则经济天下不出则卷而怀之儞若一向声和响顺我则排斥诸方儞若示现酒肆婬坊我则孤峰独宿且道甚处是黄龙为人眼夏倚公与师剧谈肇论论会万物为自巳情与无情共一体时有狗子卧香卓下师拈压尺击狗又击香卓云狗子有情即去香卓无情自住情与无情如何X得成一体公不能加答师云才入思惟便成剩法何曾会万物为自巳哉洪州宝峰真净克文禅师陜府郑氏子坐夏大沩闻僧举云门话云佛法如水中月是否门云清波无透路师豁然契悟遂造积翠见南禅师南问甚处来师云大沩来南云恰值老僧不在师云甚么处去南云天台普请南岳游山师云恁么则学人得自在去也南云脚下鞋甚处得来师云庐山七百五十文唱来南云何曾得自在师指鞋云何甞不自在南骇之师开堂日上首白槌云法筵龙象众当观第一义师召大众云当须自观若此观者名为正观若他观者名为邪观邪正未分有疑请问僧问列祖陞堂贤侯坚请向上宗乘愿闻举唱师云六六三十六进云常忆江南三月里鹧鸪啼处百花香师云好箇消息进云今日郎中承此问退身三拜谢师恩师云深师乃云问话且止秪知问佛问法殊不知佛法来处且道从甚么处来乃垂下一足云昔日黄龙亲行此令十方诸佛无敢违者诸代祖师一切圣贤无敢越者无量法门一切妙义天下老和尚舌头始终一印无敢异者无异即且止印在甚么处还见么若见非僧非俗无党无偏一一分付若也不见而我自収遂収足喝一喝云兵随印转将逐符行佛手驴脚生缘老好痛与三十棒如今会中莫有不甘者么若有不X妨奇特若无新长老谩儞诸人去也故我大觉世尊昔日于摩竭陀国十二月八日明星现时豁然悟道大地有情一时成佛今有释子沙门克文于东震旦国筠阳城中六月十三日赫日现时又悟箇甚么以拂子划一画云我不敢轻于汝等汝等皆当作佛上堂僧问如何是佛师呵呵大笑进云何笑之有师云我笑儞随语生解云偶然失利师喝云不得礼拜僧便归众师复云随语生解师乃云还更有问话者么良久云三十年弄马骑却被驴扑抚膝云直得须弥岌嶪海水腾波三十三天一时退位十八地狱尽乃停酸见么若这里见得释迦拱手弥勒攒眉文殊普贤与伊作侍者若也不见看我七纵八横且向葛藤里荐取阿呵呵诸高德且道我笑箇甚么噫我笑昔日云门临济德山巖头萤火之光蚊蚋之解一人道我呵佛骂祖一人道我得末后句一人道黄檗佛法无多子一人道大觉世尊初生下时一手指天一手指地云天上天下唯我独尊我当时若见一棒打杀与狗子喫似这一队掠虗汉总只一期无佛处称尊若是如今一时唤来与伊生按过自余之辈放过即不可岂不闻僧问干峰十方薄伽梵一路涅槃门未审路头在甚么处干峰以拄杖划一划云在这里只如干峰恁么道曾梦见也未若是老僧即不然十方薄伽梵一路涅槃门未审路头在甚么处噼嵴便棒却问他路头在甚么处待X伊拟开口热喝出去更有云门折脚老比丘不分缁素不辨邪正拈扇子云扇子𨁝跳上三十三天筑着帝释鼻孔东海鲤鱼打一棒雨似盆倾似这般和泥合水汉粪扫推头埋却十箇五箇有甚么过阿呵呵乐不乐足不足如今幸对山青水绿年来是事一时休信任身心懒拘束大众休瞌睡示众云天地与我同根万物与我一体脚头脚底横三竖四北俱卢州火发烧着帝释眉毛东海龙王忍痛不禁轰一箇霹雳直得倾湫倒岳云暗长空十字街头瘳胡子醉中惊觉起来抚掌呵呵大笑云筠阳城中近来少贼蓦拈拄杖云贼贼示众云佛法不须人情诸方长老大开口了道我会禅会道且道伊会也未无端向屎坑里坐瞒神諕鬼似遮般底打杀百千万箇与狗子喫有甚么过又有一般禅和子大开着眼被伊狐媚殊不自知蓦头着屎浇亦不厌恶大众彼此丈夫争受与么自巳合作么生示众云狮子不食鵰残快鹰不打死兔放出临济大龙抽却云门一顾遂拈起拄杖云云行雨施三草二木示众云洞山门下要行便行要坐便坐钵盂里疴屎净瓶里吐唾执法修行如牛拽磨示众云洞山门下有时和泥合水有时壁立千仞儞诸方拟向和泥合水处见洞山洞山且不在和泥合X水处拟向壁立千仞处见洞山洞山且不在壁仞千仞处拟向一切处见洞山洞山且不在一切处儞拟不要见洞山鼻索又在洞山手里拟瞌睡也把鼻索一掣只见眼孔定动又不相识也不要儞识洞山但识得自巳也得示众云汾阳莫妄想俱胝竖指头古今佛法事到此一时休休休却忆赵州勘婆子不风流处也风流拈拄杖云为众竭力示众云佛法两字直是难得人有底不信自巳佛事唯凭少许古人影响相似般若所知境界定相法门动即背觉合尘黏将去脱不得或学者来如印印泥递相印受不唯自悞亦乃悞他洞山门下无佛法与人只有一口劒但有来者一一斩断使伊性命不存见闻俱泯却向父母未生前与伊相见见伊才向前便为斩断然则钢刀虽利不斩无罪之人莫有无罪底么也好与三十棒示众举三圣问雪峰透网金鳞未审以何为食峰云待汝出得网来向汝道圣云一千五百人善知识话头也不识师云俊哉俊哉快活快活恰似一只鹞子莫惊着报宁即不然透网金鳞未审以何为食待汝出得网来向汝道待佗道一千五百人善知识话头也不识但拽拄杖打出三门外复云也好快活恰似一只虎莫动着诸禅德且道报宁快活何似三圣快活莫有快活底汉出来定当看良久喝一喝云把手X拽不住示众举雪峰云南山有一条鳖鼻虵汝等诸人出入切须好看师云雪峰无大人相然则虵无头不行长庆恰似箇新妇儿怕阿家相似便道堂中今日大有人丧身失命云门拈拄杖撺向面前作怕势为蛇𦘕足玄沙云用南山作么道我见处亲切不免在窠窟里更无一人有些子天然气槩报宁门下莫有天然气槩底么不敢望儞别悬慧日独振玄风且向古人鹘臭布衫上知些气息也难得示众云头陀石被莓苔褁掷笔峰遭薜茘缠罗汉院里一年度三箇行者归宗寺里参退喫茶示众云是日巳过命亦随减如少水鱼斯有何乐唯二乘禅定寂灭为乐是为真乐学般若菩萨法喜禅悦为乐是为真乐三世诸佛慈悲喜舍四无量心为乐是为真乐石霜普会云休去歇去冷湫湫地去是谓二乘寂灭之乐云门云一切知通无障碍拈起扇子云释迦老子来也是谓法喜禅悦之乐德山棒临济喝是三世诸佛慈悲喜舍之乐除此三种乐不为乐也且道归宗一众在三种内三种外良久云今日庄主设钻饭俵衬钱参退僧堂内普请喫茶去喝一喝师问僧了也未云未了师云儞喫粥了也未云了师云又道未了复云门外甚么声云雨声师云又道未了复云面前是甚么云屏风师云又道未了复云还X会么云不会师云听取一颂随缘事事了日用何欠少一切但寻常自然不颠倒僧问学人一面琴不是凡间木今日捧上来请师弹一曲师云大众侧耳云得闻于未闻去也师云是何指法僧提起坐具师云哀哉哀哉儞命何太短云且喜没交涉师云不是知音云不如归去来兮葱岭有人忆师云何得忘却焦桐云在这里师云放下着师有法界三观六颂一曰色空无碍如意自在万象森罗影现中外出没去来他方此界心印廓然融通广大二曰理事无碍如意自在倒把须弥卓向纤芥清净法身圆满土块一点镜灯十方海会三曰事事无碍如意自在不动道场十方世界东涌西没千差万怪火里蝍蟟吞却螃蠏四曰事事无碍如意自在手把猪头口诵净戒趂出婬坊未还酒债十字街头解开布袋五曰事事无碍如意自在拈起一毛重重法界一念徧入无边剎海只在目前或显或晦六曰事事不知空色谁会理事既休铁舡下海石火电光咄哉不快横按镆鎁魔军胆碎潭州云盖守智禅师劒州龙津陈氏子示众云紧峭离水靴踏破湖湘月手把铁蒺䔧打破龙虎穴飜身倒上树始见无生灭却笑老瞿昙弹指超弥勒示众云不离当处常湛然覔即知君不可见虽然先圣恁么道且作箇模子搭却若也出不得只抱得古人底若也出得方有少分相应云盖即不然骑骏马X绕须弥过山寻蚁迹能有几人知示众举赵州问僧甚处去云摘茶去州云闲师云道着不着何处摸索背后龙鳞面前驴脚飜身筋斗孤云野鹤阿呵呵示众云唯一坚密身一切尘中现云盖今日千山郁茂鸟兽嘶鸣百花竞发万卉抽枝尽是诸佛箇箇真如汝等诸人游山翫水直须急着眼睛莫被伊瞒湖州报本元禅师潮州倪氏子初谒黄龙示以三关语一日坐下板輙引手返覆视之云宁以道理而言以佛手知吾家揭阳而复问生缘何处乎久而顿释其疑示众云击大法鼓演大法义未击鼓巳前文殊大士向诸人眉毛眼睫上出没卷舒作大佛事及乎击动法鼓观音菩萨又向诸人耳上转大法轮诸人还闻么直饶见得闻得巳是不着便若也真箇不知自是无枝叶莫怨太阳春示众云白云消散红日东昇仰面看天低头觑地东西南北一任观光达磨眼睛斗量不尽演若何曾认影善财不往南方衲僧鼻孔辽天到此一时穿却示众云般若无知无所不知作么生说箇无知底道理若谓杜绝视听何异断见外道其或忘知遗照正是背境凡夫诸人还知么释迦老子终日向灯笼露柱随有道有随无道无虽不即于有无亦不离于有无如斯语话钝置祖师明眼衲僧输他冷笑且道笑X箇甚么喝一喝僧问未离兜率巳降王宫未出母胎度人巳毕今日意作么生师云守株待兔枉费精神云不因入水争见长人师云未问巳前犹较些子僧问黑白未分时如何师云天高地厚云分后如何师云日暖月凉云便恁么去时如何师云须弥山倒卓洪州宝峰洪英禅师邵武陈氏子因读李长者十明论豁然开悟夜经行闻二僧举黄龙佛手驴脚因缘师异之就问南公今何所寓僧云筠州黄蘗师黎明径造黄檗南一见与语自以为不及也示众云若论此事直是难以商量何也况古佛心印状似铁牛之机拟欲进前丧身失命更乃退后瓦解永消直饶不进不退犹是红锦袄子臭肉汗衫贴体粘身难为透脱诸禅德到这里纵饶明去不露锋铓眹兆又是灵龟曳尾鼠咬枯髅若向饮光门下天地悬殊且道饮光门下一句作么生道良久云海月夜来笼石室山云时复润禅衣示众云石门𡾟崄铁关牢举目重重万仞高无角铁牛冲得破毗卢海内作波涛大众且道不涉波涛一句作么生道良久云一句不遑无着问迄今犹作野盘僧示众云先圣道江月照松风吹永夜清霄何所为佛性戒珠心地印雾露云霞体上衣诸禅德虽然如是X道可谓伤盐伤醋若是山僧即不然江月照松风吹永夜清霄何所为牧童岭上一声笛惊起群鵶遶树飞示众云祖师道一切众生性清净从本无生无可灭即此身心是幻生幻化之中无罪福大众先圣恁么道不妨奇特柰缘衲僧门下检点将来也是食饱伤心坐久腰痛示众云阿呵呵是甚么昨夜蟾光独自坐屈指从头数故人飜忆当年破灶堕破灶堕是甚么眨上眉毛早蹉过拍禅床一下上堂有僧出礼拜起垂下袈裟角云脱衣卸甲时如何师云喜得狼烟息弓梢壁上悬僧揽上袈裟云重整衣甲时如何师云不到乌江畔知君未肯休僧便喝师云惊杀我僧拍一拍师云也是死中得活僧作礼师云将谓是収燕破赵之才元来是贩私盐贼僧问逢场作戏时如何师云红炉抛出铁乌龟南岳福严慈感禅师梓州杜氏子示众云掷钵峰前春风浩浩湘江水里白浪滔滔是法无私显露动着不然而然解后指南不遇只管鼻孔辽天南泉头头垂示大颠寂尔无言毗耶长启一室谁人敢共齐肩咄以拂子击绳床示众云古佛心只如今若不会苦沉吟秋雨微微秋风飒飒乍此乍彼若为酬答沙岸芦花青黄交杂禅者何依良久云札X筠州黄檗胜禅师梓州中江罗氏子示众云罗汉书字仰山白槌禾山打鼓清平踏泥四人一向婆母不知漏洩真机虽然漏洩真机要且后人不知选佛须是英灵汉敌胜还他狮子儿示众云寂兮寥兮蟾蜍皎皎下空谷宽兮廓兮曦光赫赫流四海曹谿路上勦绝人行多子塔前骈阗如市直饶这里荐得倜傥分明未是衲僧活计大丈夫汉须是向黑暗狱中敲枷打鎻饿鬼队里放火夺浆推倒慈氏楼拆却空王殿灵苗瑞草和根拔满地从教荆棘生洪州云居元祐禅师信州上饶王氏子示众云参学之士须得悟由发明心地若悟法身主尽大地草木归依佛法僧若悟毗卢师虗空世界归依佛法僧且道唤甚么作法身主毗卢师要得直下会么眼睛里放光现瑞耳窍里转大法轮结夏示众云无相光中有一无位真人出没三界轮转五道不舍十恶业不堕五阴身不舍烦恼障不证涅槃心不增毁禁不敬持戒不经冬不过夏诸人还知去处么良久云九旬阳焰里五分法身圆示众云过去诸如来更不再勘现在诸菩萨放过即不可未来参学人谩他一点不得所以教中道若人欲了知三世一切佛应观法界性一切惟心造虽然如是罗汉门下正是金屑落眼示众举僧问赵州如何是祖师西来意州云庭前栢X树子云和尚莫将境示人州云我不将境示人云如何是祖师西来意州云庭前栢树子师云奇哉古圣垂一言半句可谓截断圣凡门户直示弥勒眼睛今昔无坠众中异解多途商量非一埋没宗旨错判名言谓青青翠竹尽是真如郁郁黄花无非般若或谓山河草木物物皆是真心显现何独庭前栢树子乎尘毛瓦砾但是一法界中重重无尽理事圆融或谓庭前栢树子才举直下荐取敌体全真拟议之间早落魔境须是当人作用临机相见或棒或喝或擎起拳头衣袖一拂这箇眼目如石火电光相似或谓庭前栢树子更有甚么事赵州直下为人实头说话饥来喫饭困来打睡动转施为尽是自家受用如斯见解似粟如麻皆是天魔种族外道邪宗但取识情分别用心取舍强作知见口耳相传诳惑于人贵图名利是何业种玷渎祖风何不游方徧历求善知识决择身心略似箇衲僧古来自有宗门师范我佛心宗梵释诸天拱手敬信三贤十圣罔测其由乃举拂子云若向这里悟去山河大地与汝同参复顾视左右云道林争敢压良为贱僧问如龟藏六时如何师云文彩巳彰云争奈处处无踪迹师云一任拖泥带水云便恁么去时如何师云果然联灯会要卷第十四X联灯会要X卍XXX联灯会要卷第十五住泉州崇福禅寺嗣祖比丘悟明集南岳下第十三世洪州黄龙慧南禅师法嗣蕲州开元琦禅师示众云虗空无内外事理有短长顺则成菩提逆则成烦恼灯笼常瞌睡露柱亦懊恼大道在目前更于何处讨以拂子击绳床示众云四面亦无门十方无碧落头髼松耳卓朔箇箇男儿大丈夫何得无绳而自缚且道透脱一句又作么生良久云踏破草鞋赤脚走僧问须弥纳芥子即不问微尘里转大法轮时如何师云一步进一步云恁么则朝到西天暮归唐土师云作客不如归家云久响道风请师相见师云云月是同谿山各异吉州隆庆闲禅师福州古田卓氏子侍立黄龙龙问向后得坐披衣如何为人师云遇方则方遇圆则圆龙云恁么说话尚挂人脣齿在师云某甲只恁么和尚作么生龙云近前来向儞道师抚掌云三十年用底今日捉败南呵呵大笑云一等是精灵师拂袖而出龙问人人尽有生缘上座生缘甚处师云早辰喫白X粥而今肚里饥龙云我手何似佛手师云月下拨琵琶龙云我脚何似驴脚师云鹭鹚立雪非同色龙问𢤱𢤱松松两人共一椀汝作么生会师云百杂碎龙云尽大地是箇须弥山撮来安掌中又作么生师云两重公案龙云这里且待儞胡言汉语若到同安作么生过得师云同安也须到这田地始得龙云忽然指面前火炉云这箇是黑漆火炉那箇是香卓甚么处是不到处师云某甲面前且容和尚与么说话若是别人笑和尚去在龙乃拍一拍师便喝示众云抛轻负重脱珍御服着弊垢衣笑破衲僧口虽然如是灵龟未兆之际萠芽未发巳前若有人道得可谓无师智自然智若道不得便乃举古举今尽是灭胡种族且向上一路千圣不传学者劳形如猿捉影诸仁者但自回光无第二着举措施为不亏实相噫与么说话若遇明眼高流跳下绳床拽翻地下烂搥一顿喝骂云为甚么向人天众前谤佛谤祖也许伊具半只眼如今恁么递相钝置有甚么了期喝一喝云且莫错笑人好金陵保宁玑禅师福州福清林氏子示众云道源不远性海非遥但向巳求莫从他覔古人与么说话大似认奴作郎指鹿为马若是翠巖即不然也不向巳求亦不从他覔何故双眉本来自横鼻孔本来自直直饶说得天花乱坠顽石点头筭来多虗不如少实且道如何是少实底事良久云冬瓜长儱侗瓠X子曲弯弯示众云若论此事直饶掴倒须弥踏翻大海犹是有作思惟从有心起所以道心生种种法生心灭种种法灭若约衲僧本分底事天地悬殊示众云广寻文义镜里求形息念观空水中捉月单传心印特地多端德山临济枉用工夫石巩子湖飜成特地若是翠巖总不恁么但自随缘饮啄一切寻常深遁白云甘为无学之者敢问诸人翠巖毕竟将何报答四恩三有良久云愁人莫向愁人说说向愁人愁杀人示众云言前荐得有辱宗风句下明机辜负自巳一言相契早是多端特地商量生死根本说迷说悟犹是好肉剜疮一切平常尽落天魔外道总不恁么又且如何竖起拂子云若也识得翠巖功不浪施若也未然谁知远烟浪别有好思量以拂子击绳床示众云巢知风冗知雨甜瓜彻蔕甜苦瓠连根苦竖起拂子云惟有这箇无滋无味亘今亘古有时退水藏鳞有时兴云致雨诸人到此也须缁素分明不得莾莾卤卤如今若要知端的只在目前须荐取示众云德山棒临济喝残羹馊饭休拈掇直饶穷尽玄微筭来未是家活竖起拂子云争似翠巖这箇能生能杀放行也天高地阔把住也不露毫末把住放行即且致即今事作么生良久云茫茫宇宙人无数几箇男儿是丈夫X袁州杨岐方会禅师法嗣舒州白云守端禅师衡阳周氏子首谒杨岐岐问上座乡里甚处师云衡州岐云落发师为谁师云茶陵郁和尚岐云吾闻其过桥遭攧有省作偈甚佳能记之否师云记得岐云试举看师举云我有神珠一颗久被尘劳关鎻今朝尘尽光生照破山河万朵岐大笑而去师愕然通夕不𥧌翌日入室咨决其事时方岁旦岐云汝见昨日作夜胡者乎师云见岐云汝一筹不及他师云何谓也岐云渠却爱人笑汝却怕人笑师于言下大悟示众云善言言者言所不能言善迹迹者迹所不能迹每日开口动舌无非是言作么生说箇言所不能言唤作言即便是迹作么生说箇迹所不能迹到这里一大藏教一字用不着到这里一大藏教字字用得着为甚么先用不着又却用得着且道誵讹在甚么处不见道千峰势到岳边止万派声归海上消自古自今向其间钻仰者如稻麻竹苇端的透彻者百千中无一二若果然透得十二时中不妨庆快应机接物利乐有情尽干坤星辰日月尽大地草木丛林都作一箇出入游戏之场古者道玉转珠回祖佛言精通犹是污心田老卢只解长舂米何得黄梅万古传山僧在庵中亦有示众云直下虽然没许般透如未尽活还难海门昨夜狂风起无限波涛一扫干恁么地先与人开却路然后两手掇向人前灵利底不X用丝毫气力便提得去还有么若提不去敢问诸人十二时中应用施为分别贤愚是是非非是箇甚么示众云古者道上士闻道勤而行之中士闻道如存若亡下士闻道大笑之大众若约衲僧门下却许他大笑者有些些骨气何谓如此众眼难瞒示众云佛身充满于法界普现一切羣生前随缘赴感靡不周而常处此菩提座作么生说箇随缘赴感底道理于一弹指顷尽大地含生根机一时周足未甞动着一毫头唤作随缘赴感而常处此座只如山僧此者受法华请将次与大众相别宿松县里开堂且道还离此座也无若离则世谛流布若不离作么生见得箇不离底道理莫是无边剎境自他不隔于毫端十世古今始终不离于当念么莫是一切无心一时自徧么若恁么正是掉棒打月到这里直须悟始得悟后更须遇人始得儞道既悟了便休何必更须遇人悟了遇人底当垂手方便之时着着有出身之路不瞎却学人眼若只悟得干萝卜头不唯瞎却学者眼兼自巳动便犯锋伤手儞看我杨岐先师问慈明师翁幽鸟语喃喃辞云入乱峰时如何答云我行荒草里儞又入深村进云官不容针更借一问师翁便喝进云好喝师翁又喝先师亦喝师翁连喝两喝先师作礼归众大众须知悟了遇人底向十字街头与人相逢却在千峰顶上握手千峰顶上相逢却在十字街头握手山僧曾有颂云他人住处我不住X他人行处我不行不是与人难共住大都缁素要分明山僧此者临行解开布袋头撒在诸人面前了也有眼底莫错怪好示众云昔日灵山会上世尊拈花迦叶微笑世尊道吾有正法眼藏分付摩诃大迦叶流传无令断绝至于今日若是正法眼藏释迦老子自无分将甚么分付将甚么流传诸人分上各各自有正法眼藏每日起来是是非非分南道北种种施为正是正法眼藏之光影此眼开时干坤大地日月星辰森罗万象只在目前不见有毫𨤲之相此眼未开时尽在诸人眼睛里巳开者不在此限未开者山僧为诸人开此正法眼藏看竖起两指云看看若也见得事同一家其或未然不免重说偈言诸人法眼藏千圣莫能当为君通一线光辉满大唐须弥走入海六月降严霜法华虽恁么无句得商量既满口说了为甚么却道无句得商量喝一喝云分身两处看示众云如我按指海印发光拈起拄杖云山河大地水鸟树林情与无情尽向拄杖头上作大师子吼演说摩诃大般若且道天台南岳说箇甚么法门南岳说洞上五位修行君臣父子各得其宜莫守寒巖异草青坐着白云宗不妙天台说临济三玄三要四料简一喝分宾主照用一时行要会箇中意日午打三更庐山出来道儞两箇汉正在葛藤窠里不见道欲得不招无间业莫谤如来正法轮此三箇见解若上X衲僧秤子秤一箇重八两一箇重半斤一箇不直半分钱但愿春风齐着力一时吹入我门来示众云释迦老子有四弘誓愿烦恼无边誓愿断法门无边誓愿学众生无边誓愿度无上菩提誓愿成法华亦有四弘誓愿饥来要喫饭寒来要添衣困来伸脚睡热处要风吹示众云日消万两黄金法华门下不着直饶不直半分文正入得法华门未陞得法华堂未入得法华室且道甚么人陞得法华堂入得法华室聻眼有三角头峭五岳示众举玄沙因误服药徧身红烂僧问如何是坚固法身沙云脓滴滴地后来怀和尚颂云滴滴通身是烂脓钓鱼船上显家风时人只看丝纶上不见芦花对蓼红亦有人问法华如何是清净法身只答他道屎臭薰天又云莲花叶上化生儿且道与古人是同是别法华亦有一颂云屎臭薰天亦偶然法华争敢为君宣鼻中若有通天窍一任横行不着穿示众云有时碓觜生花有时佛面百丑李公醉倒街头自是张公喫酒灯笼皱断眉头露柱呵呵拍手示众云未透者须教伊识巳透者须共伊行尽大地是沙门一只眼教阿谁识实际理地不受一尘向甚么处行所以道他人住处我不住他人行处我不行不是与人难共住大都缁素要分明少处减些子多处添些子为甚么少处更减多处更添神仙秘诀父X子不传示众云若端的得一回汗出来便向一茎草上现琼楼玉殿若未端的得一回汗出来纵有琼楼玉殿却被一茎草盖却作么生得汗出去自有一双穷相手不曾容易舞三台示众云古人留下一言半句未透者撞着铁壁相似忽然一日覰透方知自巳是铁壁如今作么生透良久云铁壁铁壁示众云明明知道只是这箇为甚么透不过只谓见人开口时便唤作言句见人闭口时便唤作良久默然又道动转施为开言吐气尽十方世界内无不是自巳所以堕在途中隐隐犹怀旧日嫌不见云门道闻声悟道见色明心举手云观世音菩萨将钱买胡饼放下手元来却是馒头不见山僧住法华时道无业禅师云一毫头凡圣情念未尽未免入驴胎马腹里去直饶一毫头凡圣情念顿尽亦未免入驴胎马腹里去瞎汉但恁么参僧问智不到处切忌道着道着时如何师云风吹日炙云恁么则无处容身去也师云碓󳪤磨磨云官不容针私通车马师云可贵可贱僧弹指一下师云恰是僧吐舌师云家贫犹自可路贫愁杀人僧呵呵大笑师云放过一着僧问龙门未透时如何师云不是这箇调云透后如何师云不是这箇调僧拟议师云买卖不当价X建康府保宁仁勇禅师明州竺氏子少习天台教后更衣谒雪窦显禅师显熟视之呵曰殃祥座主师气不平发愤下山望雪窦山大展坐具礼三拜誓曰我此生行脚参禅名不过如雪窦誓不归乡即谒杨岐发明心地岐殁从同参守端禅师游研极玄奥后出世两住保宁而终老焉示众云佛祖正令凡圣俱忘机智难明心境双绝所以佛祖到这里尽皆亡锋结舌设有一言半句皆是为虵𦘕足落草之谈分外之说实际理中本无如是事何谓如此要诸人回头瞥地去不逐言语去返本还源去不涉岐路去踏破化城去截断两头去归家稳坐去诸人何不向佛未出世时荐取祖师未来时荐取父母未生时荐取秪如父母未生时且道自家本命元辰作甚么面目还委悉么良久云团圝古镜无纤翳试请回头一照看示众云夜夜抱佛眠朝朝还共起起坐镇相随语默同居止分毫不相离如身影相似欲识佛去处只这语声是师云大众傅大士此之一颂古今不坠一切人向此瞥地者亦多错会者不少玄沙云大小傅大士只认得箇昭昭灵灵洞山聪和尚云且道衲僧家日里还曾睡也无此二尊宿两转语谁言世上无仙客须信壶中别有天保宁亦有一颂要眠时即眠要起时即起水洗面皮光啜茶湿却觜大海红尘生平地波澜起呵呵阿呵呵啰哩哩啰哩X示众云古人底今人用今人底古人为古今无背面今古几人知㖿呜伊一九与二九相逢不出手示众举占德云文殊门入者墻壁瓦砾为汝发机观音门入者虾蟆蚯蚓为汝发机普贤门入者不动步徧十方大众东西南北四围上下筑着磕着不觉不知过在甚么处良久云红粉易粧端正女无钱难作好儿郎示众云风鸣条雨破块晓来枕上莺声碎虾蟆蚯蚓一时鸣妙德空生都不会都不会三箇成群四箇作队窈窈窕窕飘飘飖飖向南北东西折得梨花李花一佩两佩示众云释迦老子四十九年说法不曾道着一字优婆毱多丈室盈筹不曾度得一人达磨不居少室六祖不住曹谿谁为后昆谁为先觉既然如是彼自无疮勿伤之也拍膝顾众云且喜天下太平示众云大方无外大圆无内无内无外圣凡普会瓦砾生光须弥粉碎无量法门百千三昧拈起拄杖云总在这里会么苏噜苏噜悉哩悉哩娑诃示众云真相无形示形显相千怪万状自此而彰喜则满面光生怒则双眉𨺗竖非凡非圣或是或非人不可量天莫能测直下搆得未称丈夫唤不回头且莫错怪示众云许由洗耳徒卖弄于清高巢父饮牛谩夸张于意气太公垂钩终是有心范蠡泛湖焉能绝迹直X得君臣道合海晏河清风不鸣条雨不破块争似三月野花随处发九秋黄叶满空飞狂歌向碧洞之前大醉于玉壶之里拍手大笑云还知么昨日是季秋霜冷今朝是孟冬渐寒示众云释迦掩室于摩竭巳泄天机净名杜口于毗耶特地饶舌少林九年面壁老不歇心永嘉一宿曹溪徒夸英俊乃召大众云只如保宁恁么道还有过也无复云路逢劒客须呈劒不是诗人不献诗师陞座有僧作礼起以手向怀中作取物呈似势师左顾僧起立作献势师右顾僧伸手作接物复安怀内势师以手直下指僧拟议师云只有这箇更无那箇僧以手划一划师云果然僧归众师呵呵大笑复一僧出作礼起画一圆相师以左手抛向后僧又画一圆相师以右手抛向后僧归众师云更有甚么僧无语师拍膝云龙头虵尾僧云贼过后张弓师乃嘘嘘僧问如何是保宁境师云主山头倒卓云如何是境中人师云鼻孔无半边云如何是佛法大意师云镬汤无冷处洪州翠巖可真禅师法嗣潭州大沩慕喆禅师抚州临川闻氏子示众云月生一大地茫茫谁受屈月生二东西南北没巴鼻月生三善财特地向南参所以道放行也怛萨舒光把住也泥沙匿曜且道放行是把住是良久云圆伊X三点水万物自尖新示众云阿剌剌是甚么翻思当年破灶堕杖子忽击着方知辜负我以拄杖击香台一下云堕堕示众云古佛道昔于波罗奈转四谛法轮堕坑落堑今复转最妙无上大法轮土上更加泥如今还有不历堦梯独超方外者么良久云出头天外看谁是箇中人示众云扪空追响劳汝精神梦觉觉非复有何事德山老人在汝诸人眉毛眼睫上诸人还觉么若也觉去梦觉觉非若也未觉扪空追响终无了期直饶向这里倜傥分明犹是梯山入贡还有独超方外者么良久云且莫诈明头示众云白云澹泞水注沧溟万法本闲复有何事所以道也有权也有实也有照也有用诸人到这里如何履践良久云但有路可上更高人也行示众云日出卯用处不须生善巧拈起拄杖云拄杖子𨁝跳上三十三天惊起帝释为念摩诃般若一切智智清净无二无二分无别无断故且道作么生是正义良久云智不到处切忌道着卓拄杖下座示众拈起拄杖云一尘才起大地全收卓一下云妙喜世界百杂碎且道无动如来即今在甚么处若人识得可谓不动步而登妙觉若也未识向诸人眉毛眼睫里涅槃去也又卓一下示众拈起拄杖云智海拄杖或作金刚王宝劒或作X踞地师子或作探竿影草或不作拄杖用诸人还相委悉么若也委悉去如龙得水似虎靠山出没卷舒纵横应用如未相委大似日中逃影僧问赵州庭栢意旨如何师云夜来风色紧孤客巳先寒云先师无此语又作么生师云行人始知苦云十载走红尘今朝独露身师云雪上加霜问如何是城里佛师云万人丛里不插标云如何是村里佛师云泥猪疥狗云如何是山里佛师云绝人往还云如何是教外别传底一句师云飜译不出问大通知胜佛十劫坐道场为甚么不得成佛道师云苦杀人问牛头未见四祖时如何师云寒毛卓竖云见后如何师云额头汗出潭州云峰文悦禅师法嗣桂州崇寿齐晓禅师示众云触目不会道犹较些子运足焉知路错下名言诸仁者山僧今日将错就错汝等诸人见有眼闻有耳嗅有鼻味有舌因甚么却不会良久云武帝求仙不得仙王乔端坐却昇天咄僧问大众云臻合谈何事师云波斯入閙市云恁么则草偃风行去也师云万里望乡关问如何是佛师云着衣喫饭云退身三步叉手当胷去也师云醉后添柸南岳下第十三世X洪州黄龙祖心禅师法嗣洪州黄龙悟新禅师韶州曲江王氏子初谒心禅师谈辩无所抵捂心云若之伎止是耶是如说食讵能饱人师窘无以进从容云某甲巳弓折箭尽愿和尚慈悲指箇安乐处心云一尘飞而翳天一芥堕而覆地安乐处正忌上座许多骨董直须死却无量劫来全心始得师趋出一日默坐下板会知事捶行者闻杖声忽然大悟奋起忘纳其屦趋方丈见心乃自谕云天下人总是学得底悟新是悟得底心云选佛甲科何可得也示众云过去诸佛兴慈运悲也是头上安头现在诸佛列行布伍恰似斩头覔活未来诸佛分权显实也好与三十棒且道过在甚么处良久云欲得不招无间业莫谤如来正法轮示众云钻金石者难为功摧枯朽者易为力其力易者报不坚其功难者果必定不坚必定还是生灭且道不落生灭一句作么生道自小持斋今巳老见人无力下绳床示众云清珠下于浊水浊水不得不清念佛投于乱心乱心不得不佛佛既不乱浊水自清浊水既清功归何所良久云几度黑风翻大海未曾闻道钓舟倾示众云心外无法而法可明法外无心而心可通可通可明心法全宗全其宗则法法皆宗全其心则心心无心心既无心直造其源则现大身而满虗空中X现小身而纤尘不立作么生是纤尘不立良久云一点水墨两处成龙示众云达磨心宗传至今日涓滴不漏丝发不移既丝发不移作么生传宝印当风妙重重锦缝开示众云凡夫非是圣人圣人非是凡夫凡夫即是圣人圣人即是凡夫直得圣凡情尽须知有转身一路若能转得入水不溺入火不烧若转不得有寒暑兮促君寿有鬼神兮妬君福病起示众举拂子云看看拂子病死心病拂子安死心安拂子穿过死心死心穿过拂子当恁么时唤作拂子又是死心唤作死心又是拂子毕竟唤作甚么良久云莫把是非来辨我浮生穿凿不相干示众云说不得处作么生举举不得处作么生会会不得处作么生明若也明得三关一镞一镞三关若也未明且作么生定夺良久云夏月赤𩨘骨栗冬月盖被眠僧问虗玄大道无着真宗不涉言诠请师速道师云草深多野鹿云学人不会师云巖高獬豸稀僧作礼师云不得动着动着打折儞腰僧问如何是四大毒虵师云地水火风云如何是地火水风师云四大毒虵云学人未晓乞师方便师云一大既尔四大同正言王公问甞闻三缘和合而生又闻即死即生何故有夺胎而生者某甲甚疑之师云如正言作漕使X随所住处即居其位还疑否王云不疑师云复何疑也正言于言下领解洪州黄龙惟清禅师本郡武宁陈氏子印心于晦堂每谓人曰今之学者未脱死生病在甚处病在偷心未死耳然非其罪为师者之罪也如汉高帝绐韩信而杀之信虽云死其心果死乎古之学者言下脱生死效在甚么处在偷心巳死然非学者自能尔实为师者钳鎚妙密也如梁武帝御大殿见侯景不动声气而景之心巳枯竭无余矣诸方所说非不美丽要之如赵昌𦘕花花虽逼真而非真花也示众云三世诸佛不知有恩无重报狸奴白牯却知有功不浪施明大用晓全机踪迹处不思议归去好无人知冲开碧落松千尺截断红尘水一溪示众云一叶落天下秋全机能放亦能收金波影落千江里玉露垂珠百草头无眹兆有来由法身真箇閙啾啾既是法身且道閙箇甚么良久云从来不堕玄中旨今日那言转处幽示众云鼓声才动大众云臻无限天机一时漏泄不辜正眼便合归堂更待繁词沉埋宗旨纵谓释迦不出世四十九年说达磨不西来少林有妙诀修山主也似万里望乡关又道若人识祖佛当处便超越直饶恁么悟入亲切去更有转身一路勘过了打以拂子击绳床洪州宝峰善清禅师南雄保昌何氏子初谒大X沩喆禅师无所省动后谒黄龙心心示以风幡话久而不契一日心问师风幡话子作么生会师云逈无入处乞师方便心云子见猫儿捕鼠乎目睛不瞬四足踞地诸根顺向首尾一直拟无不中子诚能如是心无异缘六根自静默然而究万无失一也师从是屏去闲缘岁余豁然契悟以偈告心云随随随昔昔昔随随随后无人识夜来明月上高峰元来只是这箇贼心颔之复告之曰得道非难弘道为难弘道犹在巳说法为人难既明之后在力行之大凡宗师说法一句中具三玄一玄中具三要子入处真实得坐披衣向后自看自然七通八达去师复依止七年即辞徧访丛林后出世黄龙终于泐潭也示众云诸佛出世善巧多门祖师西来不立文字得无所得传无所传唯是一心更无别法设有三乘十二分教尽是应病施方病有千差药兴万种虽然种种方便种种言词种种譬喻曲为中下之机黄叶止啼都无实义若是上根上智一闻千悟得大总持不假言诠岂容知解端然成道若能如是信解如是修证如是悟入可谓大丈夫成就大丈夫事既能成就大丈夫事便能明了目前生死是有是无是真是妄既能了知生死真妄返观世出世间所有之法皆如梦幻不见古人道幻人说法幻人听由来两箇总无情说时无说从君说听处无听一任听听既无听说又无说无说无听是名一理二义于此明得行住坐X卧无非大事现前俯仰折旋更无少剩于此未明但得五湖风浪静任他霄外太阳晖示众云色心不二彼我无差竖起拂子云若唤作拂子入地狱如箭不唤作拂子有眼如盲直饶透脱两头也是黑牛卧死水示众云心无自性全物而彰物无自体全心而现举起拂子云拂子全体现去变作天大将军巡历四天下有道学无道学有守节无守节一时奏与天帝释如今回在黄龙手里诸人不得唤作是不得唤作非且道唤作甚么三头六臂擎天地忿怒那咤扑帝钟示众云释迦巳灭弥勒未生正当今日佛法委付阿谁举起拂子云看看于人善者拂子善应于人恶者拂子恶应善恶俱忘拂子作么生应千年历日虽无用犯着须教总灭门示众云湛水无波沤从风激风停沤灭水静涵虗正当恁么时设有燕金塞海蝃蚋摇山赪尾金鳞优游自适如今莫有辨浮沉识深浅垂纶掷钓者么有即出来相见如无且归巖下去同看月圆时僧问牛头未见四祖时如何师云京三卞四云见后如何师云灰头土面云毕竟如何师云一场𢣾㦬僧问如何是活句师云死中得云如何是死句师云活中得云如何是不死不活句师云京三卞四鄂州黄龙智明禅师示众云南北一诀斩钉截铁切忌思量飜成途辙X师一日上堂众才集师云不可更开眼说梦去也示众云向上一路衲僧罔措求妙求玄邯郸学步僧问世尊出世魔界倾颓和尚开堂有何祥瑞师云一夜落花雨满城流水香师同胡巡检到公安二圣胡问达磨对梁武帝云廓然无圣公安为甚么却有二圣师云一点水墨两处成龙洪州宝峰克文禅师法嗣洪州宝峯文准禅师蜀人也初谒真净文禅师文问近离甚处师云大仰文云夏在甚处师云大沩文云甚处人事师云兴元府文展手云我手何似佛手师罔措文云适来祗对一一灵明一一天真及乎道箇我手何似佛手便成窒碍且道病在甚处师云某甲不会文云一切见成更教谁会师当下释然示众云大道纵横触事现成云开日出水渌山青拈拄杖卓一下云云门大师来也说道观音菩萨将钱买胡饼放下手元来却是馒头大众云门只见锥头利不见凿头方宝峰即不然掷下拄杖云勿于中路事空王䇿杖还须达本乡昨日有人从淮南来不得福建信却道嘉州大像吞却陜府铁牛喝一喝云是甚说话笑倒云居土地示众云祖师关棙子幽隐少人知不是悟心者如何举似伊喝一喝云是何言欤若一向恁么达磨一宗扫土而尽所以大觉世尊初悟此事便开方便门示X真实相普令南北东西四维上下郭大李二邓四张三同明斯事云巖今日不免傚古去也击拂子云方便门开也作么生是真实相良久云十八十九痴人夜走示众云同异成坏总别三四五六七八欲要随流入流无过先会此法拈拄杖卓一下云此法非思量分别之所能解若也分别落在众生境界且道不分别不思量是箇甚么掷下拄杖云妙湛总持不动尊首楞严王世希有示众云札久雨不晴直得五老峰头黑云叆叇洞庭湖里白浪滔滔云门大师忍俊不禁向佛殿里烧香三门头合掌祷祝呪愿愿黄梅石女生儿子母团圆少室无角铁牛当甘水草喝一喝云有甚交涉东京法云佛照杲禅师徧历诸方后谒真净因读祖师偈云心同虗空界示等虗空法证得虗空时无是无非法于是豁然大悟有百法座主云禅家流多爱脱空师造前问承闻座主讲得百法论是否主云不敢师云昨日雨今日晴是甚么法中収主无对师便打云莫道禅家流多爱脱空好主恚曰和尚且道昨日雨今日晴是甚么法中收师云四十二时分不相应法中收主屈服作礼而谢僧问有问云门如何是透法身句门云北斗里藏身意旨如何师云赤心片片云若是学人即不然师云X汝又作么生云昨夜擡头看北斗依稀却似点糖糕师云但念水草余无所知僧问达磨西来传箇甚么师云周秦汉魏洪州兜率从悦禅师虔州熊氏子师在道吾作首座领数衲谒云盖知和尚智与语未数句尽知所蕴乃笑曰观首座气质不凡柰何出言吐气如醉人耶师面热汗下云愿和尚不吝慈悲复与语锥札之茫然遂求入室智云曾见法昌遇和尚否师云曾看他录自了可巳不愿见之智云曾见洞山文和尚否师云关西子没头脑拖一条布裙作尿臭气有甚长处智云儞但向尿臭气处参取师依教即谒洞山深领奥旨复谒智智云见关西子后大事如何师云若不得和尚指示洎乎蹉过一生遂礼谢师复谒真净后出世鹿苑有清素者久参慈明寓居一室未始与人交师因食蜜渍茘枝偶素过门师唿云此老人乡果也可同食之素云自先师亡后不得此食久矣师云先师为谁素云慈明也某忝执侍十三年耳师乃疑骇曰十三年堪忍执侍之役非得其道而何遂馈以余果稍稍亲之素问师所见者何人云洞山文素云文见何人师云黄龙南素云南匾头见先师不久后来法道大振如此师益疑骇遂袖香诣素作礼素起避之曰吾以福薄先师受记不许为人师益恭素乃云怜子之诚违先师之记子平生所得试语我师具通所见素云可矣能入佛而不能入X魔也师云何谓也素云岂不见古人云末后一句始到牢关如是累月素乃印可仍戒之曰文示子者皆正知见然子离文太早不能尽其妙吾今为子点破使子受用得大自在他日切勿嗣吾也师后嗣真净示众云溪上桃花烂熳春倚笻闲看笑灵云抽枝抽叶寻常事有悟无疑亦强分诸禅客既疑悟之强分何玄旨而可定哉但得凡情净尽自然圣解都忘如此则何是非而有之何得失而论之何动静而取之何彼此而分之到这里直得妙体虗明纵横妙用都无拣择好丑双行还有承当得底么若承当得兜率与儞拄杖子向天下横行若也未然不免自受用去也良久云拨落叶看苍藓色卓穿氷放野泉声卓拄杖下座示众云无法亦无心无取复何舍要真尽属真在假全归假平地上行舡虗空里走马九年面壁人有口还如哑参示众云诸禅客维摩既为众生病引得文殊领众来各入玄门谈不二只消一默尽空回到这里直饶七佛之师智慧纵横辩才无碍也须稽首赞叹始得既然如是且道毗耶老汉当此之时向甚么处去也良久云千寻碧海风澄后万里青天月满时示众云兜率虽无定度不踏圣贤旧路有时捩转双睛几箇眉毛卓竖喝一喝师设三问以待学者其一云拨草瞻风只图见性即X今上人性在甚么处二云识得自性方脱生死眼光落地时作么生脱三云脱得生死便知去处四大分时向什么处去衢州超化静禅师示众云声前认得巳涉廉纤句下承当犹为钝汉电光石火尚在迟疑一点不来横尸万里良久云有甚用处喝一喝南岳上封慧和禅师示众云未陞猊座巳前尽大地人成佛巳毕更有何法可说更有何生可利况菩提烦恼本自寂然生死涅槃犹如春梦门庭施设诳謼小儿方便门开罗纹结角于衲僧面前皆为幻惑且道衲僧有甚长处拈起拄杖云孤根自有擎天势不比寻常曲页枝联灯会要卷第十五联灯会要X卍XXX联灯会要卷第十六住泉州崇福禅寺嗣祖比丘悟明集南岳下第十四世南康军云居元祐禅师法嗣洪州罗汉系南禅师汀州张氏子示众云红霞穿碧落白鹭点沧州不是寒山子时临古渡头骑骏马骤高楼万里银河辊玉毬别明真解脱拨火覔浮X沤示众云禅不禅道不道三寸舌头胡乱扫昨夜日轮飘桂花今朝月窟出芝草阿呵呵万两黄金无处讨一句绝思量诸法不相到示众云大智如愚大巧若拙勿谓今朝中秋令节八极同风千潭共月三十年后芦花照雪与么悟去脑门百裂示众云𩖼𩖼篱边菊正黄妙谈西祖意琅琅不知谁解闻斯语堪为宗门立纪纲便见罗汉拂子展大神通化作文殊普贤观音势至穿过诸人髑髅若也尽知来处可谓于出入息中供养恒沙诸佛若也不知分付德山临济拂子击一击示众云诸佛不出世达磨不西来祖师心印状似铁牛之机所以印空也日月沉辉干坤黯黑印水也蹙浪惊涛鱼龙丧命印泥也大地氷消圣凡绝路若是那一印谁敢正眼覰着争奈诸方起模𦘕样若到罗汉门下直教粉碎泉州南峰永程禅师示众云始自鸡峰续𦦨少室流芳大布慈云宏开慧日教分三藏直指一心或全提而棒喝齐施或纵夺而宾主互设或金刚按劒或狮子飜身或照用雷奔或机锋电掣无非剪除邪妄开廓玄微直下明宗到真实地诸仁者到此方许一线道与儞商量苟或未然尽是依师作解无有是处X鄂州子凌山自瑜禅师示众云祖师关棙子都不在言诠若更重宣说特地隔西天僧问如何是佛法大意师云好事不如无江州东林常总禅师法嗣庐州开先广鑑英禅师桂州永福毛氏子示众云谈玄说妙譬如𦘕饼充饥入圣超凡大似飞蛾赴火一向无事败种焦芽更若驰求水中捉月以拂子一拂云适来许多见解拂却了也作么生是诸人透脱一句良久云铁牛不喫栏边草直向须弥顶上眠以拂子击绳床示众云有一人说得一丈一寸也行不得有一人行得一丈一寸也说不得有一人说得行得有一人说不得行不得此四人中要覔一人为师明眼衲僧试请拣看僧问如何是道师云良田万顷僧云不会师云春不耕秋无望潭州大沩怀秀禅师法嗣南岳南台允恭禅师示众云稀逢难遇正是此时何谓释迦巳灭弥勒未生拈起拂子云正当今日佛法尽在山僧拂子头上放行把住一切临时放行则风行草偃瓦砾生光拾得寒山点头抚掌把住则水泄不通真金失色德山临济饮气吞声当恁么时放行即是把住即是良久云后五日看舒州白云守端禅师法嗣X蕲州五祖法演禅师蜀人也首谒圆照本禅师古今因缘会尽唯不会僧问兴化四方八面来时如何化云打中间底僧作礼化云我昨日赴箇村斋中途遇一阵卒风暴雨却向古庙里避得过诸益本本云此是临济下因缘须是问他家儿孙始得师遂谒浮山远禅师请益前话远云我有箇譬喻说似儞儞一似箇三家村里卖柴汉子把箇匾担向十字街头立地问人中书堂今日商量甚么事师默计云若如此大故未在远一日语师云吾老矣白云端炉鞴不可失也师唯诺即访白云端端一见乃云川藞䕢儞来也一日请问南泉摩尼珠语端叱之师领悟汗下被体作投机颂云山前一片闲田地叉手丁宁问祖翁几度卖来还自买为怜松竹引清风端首肯之示众举德山小参云今夜不答话问话者三十棒众中举者甚多会者不少且道向甚么处见德山有不顾性命者试出来道看若无山僧为大众与德山老人相见去也待德山道今夜不答话问话者三十棒但向伊道某甲话也不问棒也不喫儞道还契他德山老人么到这里须是箇汉始得某甲游方十有余年海上参寻见数人尊宿自为了当及到浮山会里直是开口不得后到白云门下咬破一箇铁酸豏直得百味具足且道豏子一句作么生道乃云花发鸡冠媚早秋谁人能染紫丝头有时风动频相倚似向堦前鬪不休X示众举祖师道吾本来兹土传法救迷情一花开五叶结果自然成达磨大师信脚来信口道后代儿孙多成计较要会开花结果处么郑州梨青州枣万物无过出处好示众举古人云我若向儞道即秃却我舌我若不向儞道即哑却我口且道还有为人处也无四面有时拟为儞吞却又被当门齿碍拟为儞吐却又为咽喉小且道还有为人处也无乃云四面从来柳下惠示众云真如凡圣皆是梦言佛及众生并为增语忽有人出来道盘山老聻但向伊道不因紫陌花开早争得黄莺下柳条若更道四面老聻自云诺惺惺着示众云一向恁么去道绝人荒一向恁么来辜负先圣去此二途佛祖不能近设使与白云同生同死亦未称平生何故凤凰不是凡间鸟不得梧桐誓不栖示众云十方诸佛六代祖师天下善知识皆同这箇舌头若识得这箇舌头始会大脱空便道山河大地是佛草木丛林是佛若未识得这箇舌头只成小脱空自谩去明朝后日大有事在太平恁么说话还有实头处也无自云有如何是实头处归堂喫茶去示众云山僧昨日入城见一棚傀儡不免迎前看或见端严奇特或见丑陋不堪动转行坐青黄赤白一一见了子细看时元来青布幔里有人山僧忍俊不禁乃问长史高姓他道老和尚看便休问甚么姓大众山僧被他一句直得无言可对无理可伸还有人X为山僧道得么昨日那里落节今日这里拔本示众云白云不会说禅三门开在两边有人动着关捩两片东扇西扇示众云佛祖生冤家悟道染泥土无为无事人声色如聋瞽且道如何即是恁么也不得不恁么也不得恁么不恁么总不得忽有箇汉出来道恁么也得不恁么也得恁么不恁么总得即向伊道我也知儞向鬼窟里作活计示众举德山和尚因僧问从上诸圣以何法示人山云我宗无语句亦无一法与人雪峰从此有省后有僧问雪峰云和尚见德山得箇甚么便休去峯云我当时空手去空手归白云今日说向透未过者有箇人从东京来问伊甚处来他却道苏州来问伊苏州事如何伊道一切寻常虽然如是谩白云不过何故只为语音各别毕竟如何苏州菱邵伯藕示众云说佛说法拈槌竖拂白云万里德山入门便棒临济入门便喝白云万里然后恁么也不得不恁么也不得恁么不恁么总不得也则白云万里忽有箇出来道长老儞恁么道也则白云万里这箇说话唤作矮子看戏随人上下三十年后一场好笑且道笑箇甚么笑白云万里示众云汝等诸人见老和尚鼓动唇吻竖起拂子便作胜解及乎山禽聚集牛动尾巴却将作等闲殊不知檐声不断前旬雨电影还连后夜雷X示众云陆亘大夫问南泉弟子家中有片石也曾坐也曾卧如今拟䥴作佛去得么泉云得陆云莫不得么泉云不得师云夫为善知识须明决择为甚么他人道得也道得他人道不得也道不得还知南泉落处么白云不惜眉毛与儞注破得又是谁道来不得又是谁道来儞若更不会老僧今日为儞作箇样子乃举手云将三界二十八天作箇佛头金轮水际作箇佛脚四大部洲作箇佛身虽然作此佛儿子了儞诸人又向那里安身立命大众还会也未老僧作第二箇样子去也将东弗于逮作箇佛南瞻部洲作箇佛西瞿耶尼作箇佛北郁单越作箇佛草不丛林是佛蠢动含灵是佛既恁么又唤甚么作众生还会也未不如东弗于逮还他东弗于逮南瞻部洲还他南瞻部洲西瞿耶尼还他西瞿耶尼北郁单越还他北郁单越草木丛林还他草木丛林蠢动含灵还他蠢动含灵所以道是法住法位世间相常住既然恁么又唤甚么作佛忽有箇汉出来道白云休𥧌语大众记取这一转问牛头未见四祖时如何师云头上戴累垂云见后如何师云青布遮前云未见四祖时为甚么百鸟衔花师云富与贵是人之所欲云见后为甚么不衔花师云贫与贱是人之所恶问如何是夺人不夺境师云秋风吹渭水落叶满长安云如何是夺境不夺人师云路上逢人半是僧云X如何是人境两俱夺师云高空有月千门照大道无人独自行云如何是人境俱不夺师云少妇棹孤舟歌声逐水流问如何是先照后用师云王言如丝云如何是先用后照师云其出如纶云如何是照用同时师云举起轩辕鑑蚩尤顿失威云如何是照用不同时师云金将火试问如何是临济下事师云五逆闻雷云如何是云门下事师云红旗闪烁云如何是沩仰下事师云断碑横古路云如何是曹洞下事师云驰书不到家僧作礼师云何不问法眼下事云留与和尚师云巡人犯夜问如何是白云一滴水师云打碓打磨云饮者如何师云教儞无着面处问百尺竿头如何进步师云快走始得僧问如何是佛师云肥从口入问祖意教意是同是别师云人贫智短马瘦毛长潭州云盖智本禅师筠州郭氏子拈拄杖示众云牙如劒树面如铁眼放电光光不歇手把蒺䔧一万斤等闲敲落天边月卓拄杖一下示众云去者鼻孔辽天来者脚蹈实地且道祖师意向甚么处着良久云长恨春归无覔处不知流入此中来示众云满口道不出句句甚分明满眼覰不见山山X叠乱青皷声犹不会那况是钟声喝一喝僧问人人有面古镜如何是学人古镜师云打破来向儞道云打破了也师云胡地冬抽笋问如何是咬人师子师云五老峰前云这箇岂会咬得师云今日拾得性命问古人云说取行不得底行取说不得底且如行不得底作么生说师云口在脚下云说不得底作么生行师云蹈着舌头南岳下第十五世洪州黄龙悟新禅师法嗣吉州禾山方禅师示众云先用后照要验作家先照后用不存影迹照用同时壁立千仞照用不同时根尘可鑑古人以此四转语验天下衲僧若非具真正眼目亲切悟明者难为凑洎今日分明为诸人拈出了也还委悉么若委悉去可谓不动丝毫顿超觉地其或未然切须子细示众举起拂子云看看只这箇在临济则照用齐行在云门则事理俱备在曹洞则偏正叶通在沩仰则暗机圆合在法眼则何止唯心然五家宗派门庭施设则不无直饶辨得倜傥分明去犹是光影边事若要抵敌死生则霄壤有隔且道超越死生一句又作么生道良久云洎合错下注脚洪州黄龙惟清禅师法嗣东京天宁守卓禅师泉州庄氏子示众云大凡X普会众前出来鼓扬此事也须是箇本分衲僧方可函盖相投当机勦绝才有誵讹便为离隔而况机轮转处佛眼犹迷祖令行时凡情那测故德山棒下知轻重者关窍俱通临济喝中辨宾主者皮肤脱落如王宝劒孰敢当锋所以道言之者失其真知之者返其愚有之者乖其性无之者伤其躯病既多途药还异状若不深穷阃域直造根源水乳何分精麤莫辨致使广大威德枉受驱驰本智不生识情为咎当须明悟理则昭然示众云了法非法则法法真如知心非心则心心玄寂玄寂则应用洹沙真如则隐显无间既是隐显作么生无间良久云早知灯是火饭熟也多时示众云平高就下勾贼破家截铁斩钉狐狸恋窟总不恁么合作么生所以道万仞崖头亲撒手须是其人只如香积国中持钵一句作么生道良久云切忌风吹别调中示众云释迦掩室过犯弥天毗耶杜词自救不了如何如何口门太小僧问如何是主中宾师云不许夜行投明须到云如何是宾中主师云长安虽乐不是久居云如何是宾中宾师云人无远虑必有近忧云如何是主中主师云当断不断返招其乱福州鼓山佛心才禅师住干元开堂示众云百千三昧门无量福德藏放行也如开武库错落交辉X把住也似雪覆芦花通身莫辨使见之者撩起便行闻之者单刀直入箇箇具顶门正眼人人悬肘后灵符扫佛祖见知作丛林殃害忆得宝寿开堂日三圣推出一僧宝寿便打三圣云与么为人瞎却镇州一城人眼去在且如干元今日开堂或有僧出来山僧亦打不唯此话大行且要开却福州一城人眼去何也劒为不平离宝匣药因救病出金瓶示众云三千劒客独许庄周百万凤毛点头自肯若也两头坐断中间不留只是打净洁毬子未知向上一窍若也随波逐浪带水拖泥辜负巳灵未具顶门正眼总不恁么又作么生良久云不入惊人浪难寻称意鱼示众云达磨未来东土巳前人人怀媚水之珠箇箇抱荆山之璞可谓壁立千仞及乎二祖礼却三拜之后一一南询诸友北礼文殊好不丈夫或有一箇半箇不求诸圣不重巳灵疋马单鎗投虗置刃不妨庆快平生如今有么自是不归归便得五湖烟境有谁争示众云拨尘见佛眼翳花生掷地金声贤者不贵直得牢笼不肯住唿唤不回头正好喫痛棒毕竟如何闲持经卷倚松立笑问客从何处来示众云宗乘提唱妙绝名言一句该通干坤函盖直似首罗正眼竖亚面门又如员伊三点横该法界乃卓拄杖云向这一点下明得出身犹可易脱体道应X难又卓拄杖云向第二点下明得纵横三界外隐映十方身又卓拄杖云向第三点明得鱼龙锁户佛祖潜踪不然放过一着随分有春色一枝三四花示众云即心即佛眼中着屑非心非佛虗空钉橛不是心不是佛不是物遂以拂子击绳床云为君击碎精灵窟北斗南星位不殊一一观方随兆出掷下拂子云打鼓普请看示众大道无中复谁先后僧堂里圣僧尽日与诸人说法长廊上露柱与诸人觌体谈玄何须更来这里热谩山僧不如休去歇去好良久云道泰不传天子令时清休唱太平歌上堂衲僧家四事随身三玄被体当机不犯如珠走盘须是杀人刀活人劒活人劒下死人纵横杀人刀头活人无数杀活自在収放纵横还有出格翻身底么不是渠侬多意气他家曾蹈上头关上堂宝劒不失虗舟不刻朝游罗浮暮归檀特若谓本光之地理合如然正是坐井观天持蠡酌海若谓言发非声色前不物非唯迷宗亦乃失旨宗明旨的又作么生好把鸳鸯重绣出从它人竞覔金针洪州兜率从悦禅师法嗣丞相无尽居士张公商英公年十九应举入京师经由向家向预梦人报云明日接相公凌晨公至劳问曲折后以女妻之因入僧寺见藏经梵夹齐整怫然曰吾孔圣之教不如胡人之书人所仰重夜坐X书院研墨吮笔凭纸长吟向氏唿曰官人夜深何不睡去公以前意语之正此着无佛论向曰既是无佛何论之有当须着有佛论始得公疑其言遂巳之后访一同列见佛龛前经卷乃问此何书也同列云维摩诘所说经也公信手开卷阅到此病非地大亦不离地大处叹曰胡人之语亦能尔耶遂问此经几卷云三卷因借归尽读向氏问看者何书公云维摩诘所说经向云可熟读此经然后着无佛论也公异其言由是深信佛乘留心祖道后为江西漕徧参祖席复谒东林总总诘其所见与巳符合乃印可之后按部分宁诸禅迓之兜率居其末公一一致敬罢次及兜率闻其聪明过人遂问闻公善文章是否悦大笑云运使失却一只眼从悦临济九世孙对运使论文章政如运使对从悦论禅也公意不平遂问此去玉溪几里云三十里公云兜率聻云五里夜宿兜率悦先一夜梦日轮昇天被悦以手抟取因语首座曰日论者运转之义闻张运使非久此来吾当深锥痛札若肯回头则吾门幸事公与悦语至更深论及宗门事悦云闻东林印可运使未审运使于佛祖言教有少疑否公云有悦云疑何等语公云香严独脚颂德山托钵话悦云此既有疑其余安得无耶只如巖头云末后句是有耶是无耶公云有悦大笑归方丈闭却门公睡不稳至五更下床触翻蹈床忽然契悟作颂云皷寂钟沉托钵回巖头一拶语如雷果然只得X三年活莫是遭他受记来遂扣方丈门云某巳捉得贼也悦云赃物在甚处公无语悦云且去来日相见公翌日以前颂呈悦悦云参禅只为命根不断依语生解如是之说公巳深悟然至极微细处使人不觉不知堕在区宇后作颂印之云等闲行处步步皆如虽居声色宁滞有无一心靡异万法非殊休分体用莫择精麤临机不碍应物无拘是非情尽凡圣皆除谁得谁失何亲何疎拈头作尾指实为虗翻身魔界转脚邪途了非逆顺不犯工夫佛日杲谒公为湛堂求塔铭才相见公便问祗恁么着草鞋远来杲云数千里特来见相公公遂问年多少杲云二十八公云水牯牛年多少杲云两箇公云甚么处学得这虗头来杲云今日亲见相公公云念汝远来且坐喫茶茶罢公问公远来有何事杲趋前云泐潭和尚示寂茶毗眼睛牙齿数珠不坏舍利无数山中耆宿皆欲得相公大手笔作塔铭激励后学得得远来冒渎钧听公云今有一问若道得即做塔铭遂问闻准老眼睛不坏是否杲云是公云我不问这箇眼睛杲云相公问甚么眼睛公云金刚眼睛杲云若是金刚眼睛在相公笔头上公云恁么则老夫为他点出光明令他照天照地去也杲进谢云先师多幸谢相公做塔铭公唯唯而笑公谓佛日云余阅雪窦拈古至百丈再参马祖因缘云大冶精金应无变色投卷叹曰审如是岂得有临X济今日耶遂作一颂云马师一喝大雄峰深入髑髅三日聋黄檗闻之惊吐舌江西从此立宗风后平禅师致书云去夏读临济宗派乃知居士得大机大用且求颂本余作颂寄之云吐舌耳聋师巳哓槌胷只得哭苍天盘山会里翻筋斗到此方知普化颠诸方往往以余聪明愽记少知余者公自江西法窟来必辨优劣试为老夫言之佛日云居士见处与真净死心符合公云何谓也佛日遂举真净颂云客情步步随人转有大威光不能现突然一喝双耳聋那咤眼开黄蘗面死心拈云云巖要问雪窦既是大冶精金应无变色为甚却三日耳聋诸人要知么从前汗马无人识只要重论盖代功公抚凡云不因公语争见真净死心用处若非二大老难显雪窦马师尔蕲州五祖法演禅师法嗣成都府昭觉克勤禅师蜀人也出崃初谒北乌牙方禅师得照觉平实之旨复谒大沩喆后谒五祖入室平生知解全用不着乃谓祖移换人出不逊语忿然而去祖云待儞着一顿热病打时方思量我在师到金山染伤寒几不起遂以平日见处试之无得力者追绎五祖之言乃自誓云我病稍间即归五祖寻归五祖祖一见而喜曰汝来耶即日参堂令入侍者寮方半月偶陈提刑者解印还蜀过山问道祖问提刑曾读小艶诗否诗中有两句颇相近频唿小玉元无事只要檀郎认得声提刑应诺祖云且子细师X适从外来侍立次问祖云和尚举小艶诗提刑还会否祖云他只认得声师云只要檀郎认得声他既认得声为甚么不是祖云如何是祖师西来意庭前栢树子聻师忽然大悟趋出见鸡飞上襕干鼓翅而鸣师自谓曰此岂不是声即袖香入室通所悟祖云佛祖大事非小根小器所能造诣吾助汝喜遂徧谓山中耆宿云我侍者参得禅也师同佛鑑佛眼侍五祖于亭上夜坐归方丈灯巳灭祖暗中云各人下一转语鑑云彩凤舞丹霄眼云铁虵横古路师云看脚下祖云灭吾宗者克勤尔师开堂日示众云一向月视云霄壁立千仞则辜负诸圣一向拖泥带水土面灰头则埋没巳灵而今恁么也得不恁么也得且要正眼流通还委悉么直饶高步毗卢顶不禀释迦文婢视声闻奴唿菩萨底来也须亡锋结舌自余故是出头不得所以道三世诸佛只言自知历代祖师全提不起一大藏教诠註不及明眼衲僧自救不了若据本分草料犹是节外生枝且不涉化门一句作么生道阵云横海上拔劒搅龙门示众云通身是眼见不及通身是耳听不彻通身是口说不着通身是心鑑不出直饶尽大地明得无丝毫透漏犹在半途据令全提如何展演域中日月纵横挂一亘晴空万古春示众云国无定乱之劒四海晏清门无白泽之图全X家吉庆若道有承恩力正是土上加泥更或削迹吞声亦乃持南作北到这里纵横十字未免誵讹据位投机犹较些子且作么生是据位底句寒山逢拾得抚掌笑呵呵示众云一言截断千圣消声一劒当头横尸万里所以道有时句到意不到有时意到句不到句能刬意意能刬句意句交驰衲僧巴鼻若能恁么转去青天也须喫棒且道凭箇甚么可怜无限弄潮人毕竟还落潮中死示众云一尘入正受尽大地冷湫湫诸尘三昧起徧十方閙浩浩分身百亿未足为多端坐虗堂未甞言静到这里卷舒收放擒纵杀活以金刚王宝劒截断疑情将衲僧巴鼻脱生死关坐断要津不通凡圣千人万人牢笼不住百千境界转变不得始能为如来使普现色身且道正当恁么时如何日用无回互当机有浅深示众云万仞崖头撒手要须其人千钧之弩发机岂为鼷鼠云门睦州当面蹉过德山临济诳謼闾阎自余立境立机作窠作窟故是灭胡种族且独脱一句作么生道万缘迁变浑闲事五月山房冷似冰僧问一大藏教阿那箇是头师云如是我闻云此是阿难底如何是和尚底师云老僧用得甚快建康府蒋山慧懃禅师师参五祖因同圆悟语话次举东寺问仰山镇海明珠因缘至无理可伸处X圆悟征云既云取得逮索此珠又道无言可对无理可伸师不能加答明日谓悟云昨日公案我有语也悟云试举看师云东寺只索一颗明珠仰山当下倾出一栲栳悟深肯之乃告之曰老兄更宜亲近老和尚去师一日造方丈未及语被祖㖃骂𢣾㦬而退归寮闭门而睡恨祖不巳悟巳密知即往扣门召云懃兄师云谁悟云我也师即开门悟问儞见老和尚如何师云我本不去被儞赚累我遭这老汉垢骂悟呵呵大笑云儞记得前日下底语么师云是甚么语悟云儞又道东寺只索一颗明珠仰山倾出一栲栳师当下释然悟遂领师同上方丈祖才见遽云懃兄且喜大事了毕示众云至道无难唯嫌拣择桃花红李花白谁道融融只一色燕子语黄莺鸣谁道关关只一声不识祖师阙捩子空认山河作眼睛示众云十五日巳前事锦上铺花十五日巳后事如大海一沤发正当十五日大似一尺之镜照千里之像虽则真空绝迹其柰海印发光任他露柱开花说甚佛面百丑何故到头霜夜月任运落前谿示众举僧问赵州如何是不迁义州以手作流水势其僧有省又僧问法眼不取于相如如不动如何不取于相见于如如不动眼云日出东方夜落西其僧亦有省若也于此见得方知道旋岚偃岳本来常静江河竞注元自不流其或未然不免更为饶舌天左X旋地右转古往今来经几徧金乌飞玉兔走才方出海门又落青山后江河波渺渺淮济浪悠悠直入沧溟昼夜流遂高声喝云还见如如不动么舒州龙门清远禅师蜀之临卭李氏子年十四舍家受具依毗尼究其说因诵法华经至是法非思量分别之所能解持以问讲师讲师莫能答师叹曰义学名相非所以了生死大事遂卷衣南游径造舒之太平演禅师席室中酬酢水乳相合凡七年洞造阃域后出世舒之万寿迁龙门后主和之褒禅也示众云始自只履西归卷衣南迈空闻消息流落人间古往今来递相敬授大似一人传虗万人传实山僧病多谙药性年老变成精不是刻剥古人免见互相埋没诸人应是从前觉触往日见知从人边请益得来语言中举时中的出入游戏即不无究竟真实大事万不可得但能情忘理丧计尽途穷无施设处用心正是作工夫处山僧寻常只道喫茶去今日也道喫茶云会尽诸方五味禅何似山僧喫茶去示众云总记不得天花满裓纵有千言不如一默示众云只宜说一句有人会得去犹较些子或若无人会得山僧却成妄语思量来不如且休各自大家堂中喫茶自由自在免见异日他时被人觑破何也将军自有嘉声在不得封侯也是闲示众云虑而解思而知孤灯难并太阳晖不是心不是佛为君扫荡精灵窟摩天鹞子入云飞千里万里X只一突阿剌剌示众云千说万说不如亲面一见纵不说亦自分明王子宝刀喻众盲摸象喻禅学中隔江招手事望州亭相见事逈绝无人处事深山巖崖处事此皆亲面而见之不在说也僧问道远乎哉触事而真如何是道师云顶上八尺五云未审此理如何师云方圆七八寸云向上一路还许学人会也无师云不论向上向下却许儞会潭州开福道宁禅师示众云全提正令匝地风生把定要津孰分优劣三玄料简未辨衲僧五位君臣殊乖道体平实无事诳謼闾阎入理深谈粘皮带骨何故纤毫不动空劫巳前数量难该凭何话会诸禅德还委悉么几回抛向众人前千眼大悲看不见示众云秋日耀长空秋江浸虗碧嗟伤门外人处处寻弥勒蓦路忽擡头相逢不相识诸禅德既是相逢为甚么却不相识剪尽霜前竹临溪不化龙示众云灵山会上早是周遮良马窥鞭岂为英俊巖间宴坐天帝雨花无说无闻藏身露影少林面壁计较未成立雪断肱辜他衲子黄梅呈颂胜负偏枯半夜传衣谩人不少从上来事合作么生岂假人天众前鼓舌摇脣竞锐争锋互立宾主问答交参检点将来弥天罪犯虽然恁么不因紫陌花开早争得黄鸎下柳条示众云摩竭正令未免崎岖少室垂慈早伤风骨腰X囊挈钖辜负平生炼行灰心递相钝置争似春雨晴春山青白云三片五片黄鸟一声两声千眼大悲看不足王维妙手𦘕难成直饶便恁么犹是涉途程诸禅德不涉途程一句作么生良久云人从陈州来不得东京信潭州云盖智本禅师法嗣潭州承天自承禅师示众云不是心不是佛不是物打绳床云与君打破精灵窟簸土扬尘无处寻千山万山空突屼复拍绳床云归堂去示众云五更残月落天哓白云飞分明目前事不是目前机既是目前事为甚么不是目前机良久云欲言言不及林下好商量东京智海平禅师法嗣东京净因继成禅师示众云正法眼藏头头漏泄真机涅槃妙心处处一时成现若向言中取则句外寻求巧覔见知强生分别大似迷头认影缘木求鱼颠倒一生永无休歇直须回光返照亲近明师识取自巳家乡便是当人活计迷悟心歇取舍情忘万别千差不离这箇苟或未然清风月下守株人凉兔渐遥芳草缘示众云狭路相逢且莫疑电光石火巳迟迟若教直下三心彻只在如今一饷时到这里直使问来答去火迸星飞互换主宾照用得失波翻岳立玉转珠回衲僧面前了无交涉岂不见拈花鹫岭独许饮光问X疾毗耶谁当金粟那知微笑巳成途辙纵使默然未免风波要须格外相逢始解就中颕契还会么一曲寥寥动今古洛阳三十六峰西示众云五蕴山头一段空同门出入不相逢无量劫来赁屋住到头不识主人公若也识得正是认奴作郎若也不识作么生免得古人恁么道当初只谓茆长短烧却元来地不平示众云举不顾即差互拟思量何劫悟大众枯桑知天风是顾不顾海水知天寒是思不思且唤甚么作悟底道理兔角杖头挑法界龟毛拂子舞三台示众云鼻里音声耳里香眼中咸淡舌玄黄意能觉触身分别氷室如春九夏凉如斯见得方知男子身中入定时女子身中从定出葵花随日转犀纹翫月生香枫化老人螟𧕅成蜾蠃若也不知苦哉佛陀耶许儞具只眼示众云一念心清净佛居魔王殿一念恶心生魔王居佛殿怀禅师云但恁么信去唤作脚踏实地而行终无别法亦无别道理老僧恁么举了只恐儞诸人见兔放鹰刻舟求劒何故功德天黑暗女有智主人二俱不受示众举汾阳拈拄杖示众云三世诸佛在这里为汝诸人无孔窍遂走向山僧拄杖里去强生节目师云汾阳与么示徒大似担雪填井傍若无人山僧今日为汝诸人出气拈起拄杖云三世诸佛不敢强生节X目却从山僧拄杖里走出向诸人道我不敢轻于汝等汝等皆当作佛说是语巳翻筋斗向拘尸罗城里去也掷下拄杖云若到诸方分明举似师同圆悟法真慈受并十大法师斋于陈太尉良弼府第时徽宗私幸观其法会大师鲁公亦预焉适善华严对众问诸禅云我佛设教自小乘至于圆顿扫除空有独证真常然后万德庄严方名为佛禅宗一喝转凡成圣与诸经论似相违背今一喝若能入五教而为正说若不能入是为邪说诸禅顾师师云如法师所问不足三大禅师所答净因小长老可以使法师无惑乃召善善应诺师云法师所谓愚法小乘者乃有义也大乘始教者乃无义也大乘中教者不有不空义也大乘顿教者即有即空义也一乘圆顿者乃空而不有有而不空义也如我一喝非唯能入五教至方百工伎艺诸子百家皆悉能入师乃喝一喝云还闻么善云闻师云汝既闻此一喝是有能入小乘教须臾又问善还闻么善云不闻师云汝既不闻适来一喝是无能入大乘始教师又顾善而问曰我初一喝汝既道有喝久声消汝复道无道无则元初实有道有则如今实无既乃不有不无能入大乘中教又云我有一喝之时非有是有因无故有我无一喝之时非无是无因有故无即有即无能入大乘顿教又云我有一喝不作一喝用有无不及情解两忘道有之时纤尘不立道无之时横徧十方即此X一喝入百千万亿喝百千万亿喝入此一喝是为圆教也善不觉身起于座再拜师前师复语之曰非唯一喝为然乃至语默动静一切时一切处一切事一切物契理契机周徧无余于是四众欢喜闻所未闻南岳下第十六世东京天宁守卓禅师法嗣湖州道场良范禅师泉州晋江蔡氏子示众云尘劫来事尽在如今空劫那边全归日用触处成现觌体无私人人单提祖印箇箇独用全机到这里直饶有通天作略竭世枢机只是枝上生枝蔓上生蔓于本分事上了无交涉是故诸佛出世罕遇其人西祖东来乘虗接响一大藏教诳謼闾阎明眼衲僧自救不了且作么生话会作么生承当作么生展演作么生提唱还有向这里挨得身着得脚显大丈夫作略底么出来相见如无且放过一着示众云青眸一瞬金色知归授手而来如王宝劒如今开张门户各说异端可谓古路坦而荆棘生法眼明而还自翳辜负先圣埋没巳灵且道不埋没不辜负正法眼藏如何吐露还有吐露得底么出来吐露看如无担取诗书归旧隐野花啼鸟一般春示众云未离兜率巳降王宫未出母胎度人巳毕犹较些子及乎周行七步目顾四方一手指天一手指地道天上天下唯我独尊特地一场败阙后来云门老汉出来要一棒打杀与狗子喫贵图天下太平未X救得一半而今莫有全救得底么出来大展作略看若向这里展得去释迦云门性命总在上座手里福州鼓山本才禅师法嗣福州普贤元素禅师建州人也示众云拈花微笑犹乖量外之机断臂安心何异捉月之见设使万机休罢千圣不携还同待兔守株未是通方达士明眼汉没窠臼高高处观之不足低低处平之有余神光照彻大千万有全归掌握大机大用草偃风行全暗全明超情离见所以道神光不昧万古徽猷入此门来莫存知解知解既泯真智现前八字打开分明显示竖起拂子云还见么于斯见得言语路绝取舍情忘了非生佛未分岂是威音那畔权实俱备照用双行流出自巳胷襟要且不从人得既不从人得正当今日祝严圣寿一句作么生道良久云四海浪平龙睡稳万年松在祝融峯示众云兵随印转三千里外绝烟尘将逐符行二六时中净躶躶不用铁旗铁鼓自然草偃风行何须七纵七擒直得无思不服所谓大丈夫秉慧劒般若锋兮金刚燄非但能摧外道心早曾落却天魔胆正恁么时且道主将是甚么人喝一喝示众云南泉道我十八上便解作活计囊无系蚁之丝厨乏聚绳之糁赵州道我十八上便解破家散宅南头卖贱北头卖贵捡点将来好与三十棒且放过一着何故曾为宕子偏怜客自爱贪盃惜醉人X示众提起拄杖云敲空作响罕遇知音复击绳床云击木无声稀逢鉴者莫向情中卜度休于事上情量纵饶划断两头未是到家时节且道作么生是到家时节良久云清风巳逐和风去朱夏还随暑气回示众云未开口时先分付拟思量处隔千山莫言佛法无多子未透玄关也大难只如玄关作么生透喝一喝示众云一叶落天下秋正是时人升降处一尘起大地収衲僧向甚么处着眼若向这里着得一只眼如珠走盘不拨自转脱或未然十字街头吹尺八酸酒冷茶愁杀人泉州法石祖珍禅师莆田林氏子示众云大道只在目前要且目前难覩欲识大道真体不离声色言语卓拄杖云这箇是声竖起拄杖云这箇是色唤甚么作大道真体直饶向这里见得也是郑州出曹门示众云向上一路千圣不传卓拄杖云恁么明得十万八千毕竟如何桃红李白蔷薇紫问着春风总不知示众云寻牛须访迹学道贵无心迹在牛还在无心道易寻竖起拂子云这箇是迹牛在甚么处直饶见得头角分明鼻孔也在岳林手里僧问投子绕绳床一匝便为推藏竟此理如何师云𦘕龙看头𦘕虵看尾云未审甚处是投子转藏处师X云箭穿红日影须是射鵰人进云婆子云比来请转全藏为甚却转半藏此意如何师云人无远虑必有近忧云未审甚处是转半藏处师云不是知音者徒劳话岁寒成都府昭觉圆悟克勤禅师法嗣潭州大沩法泰禅师蜀人也示众云祖师道欲得现前莫存顺逆释迦老子是甚么破草鞋一大藏教是拭不净底故纸达磨九年面壁瞌睡未惺汝等诸人皮下无血眼里无筋更来这里覔甚么椀各请归堂示众云止止不须说我法妙难思释迦老子无端向净地上放疴诸增上慢者闻必不敬信彼彼丈夫儿诸人向甚么处见释迦老子若也见得入得德山门未入得德山室且德山室如何入良久云三十年后示众云开口有时非开口有时是麤言及细语皆归第一义释迦老子盌鸣声达磨西来屎臭气唯有山前水牯牛身放毫光照天地示众云法不尔而尔暗去明来道不然而然雷奔雨骤直得千江竞注万壑争流山头白浪滔天平地人鱼共处莫问稻芽增长如今头上漫漫虽然水到渠成争柰过犹不及幸而云収雨散浪息波停杲日当空万家同庆且大功不宰一句作么生道野老不知尧舜力冬冬打鼓祭江神示众云宝剑拈来便用岂有迟疑眉毛剔起便行更X无回互一切处腾今焕古一切处截断罗笼不犯锋铓亦非顾鑑独超物外则且置万机丧尽时如何八月秋何处热示众云闻声悟道未免着水耳中见色明心亦是撒沙眼里直得纤毫无障碍空有等空平下绝巳躬上无攀仰孤逈逈绝情尘峭魏魏离分别犹是那边事且这边事又作么生休恋寒潭无影树且看六月雪花飞示众云动则影现觉则氷生不动不觉土木无殊衲僧家到这里须有转身一路始得若也转得分三成六唱九作十纳须弥于芥中掷大千于方外若转不得守他山鬼窟不免是精灵示众云达得人空法空未称祖佛家风体得全用全照亦非衲僧要妙直须打破牢关识取向上一窍如何是向上一窍春寒料峭冻杀年少示众云涅槃无异路方便有多门拈起拄杖云看看山僧拄杖子一口吸尽西江水东海鲤鱼𨁝跳上三十三天帝释忿怒把须弥山一掴粉碎坚牢地神合掌赞叹云谛观法王法法王法如是以拄杖击绳床示众云德山入门便棒平地生堆监济入门便喝无风起浪俱胝只竖一指未免颟顸雪峰辊出三毬小儿戏剧到这里总用不着争如六月三伏甘雨普滋水足东皐禾青南畆农夫鼓腹樵者高歌古佛家风俨然如在于斯会得共乐昇平脱或未然只知事逐X眼前过不觉老从头上来联灯会要卷第十六联灯会要X卍XXX联灯会要卷第十七住泉州崇福禅寺嗣祖比丘悟明集南岳下第十六世成都府昭觉克勤禅禅法嗣下临安府径山宗杲禅师宣州奚氏子初谒宝峰准禅师于道染指次谒圆悟勤禅师因上堂闻举僧问云门如何是诸佛出身处门云东山水上行勤云有问天宁如何是诸佛出身处只向他道薰风自南来殿角生微凉师于言下忽然前后际断虽然动相不生却坐在净躶躶处勤曰也不易儞得到这田地不惜死了不能得活不疑言句是为大病不见道悬崖撒手自肯承当绝后再甦欺君不得须信有这箇道理每室中诘以有句无句如藤倚树之语师才开口勤便云不是不是经半年奈何不下遂请益勤云闻和尚当年曾问五祖此话未审五祖道甚么勤笑而不答师云和尚须当众问今说又何妨勤云我问有句无句如藤倚树意旨如何祖云描也描不成𦘕也𦘕不就我问树倒藤枯时如何祖云相随来也师X当下释然曰我会也勤遂举数因缘诘之师酬对如太平时得路便行了无凝滞勤每对人赏之曰杲非一生两生为善知识来自是名动丛林勤着正宗记委师极重绍兴初入闽庵居得其法者不可一二数诸方屡举俱却之后应张丞相魏公浚径山之命开堂日僧问人天普集选佛场开祖令当行如何举唱师云钝鸟逆风飞云徧界且无寻覔处介明一点座中圆师云人间无水不朝东复有僧竞出师约住云假使大地尽末为尘一一尘有一口一一口具无碍广长舌相一一舌相出无量差别音声一一音声发无量差别言词一一言词有无量差别妙义如上尘数衲僧各各具如是口如是舌如是音声如是言词如是妙义同时致百千问难问问各别不消长老咳嗽一声一时答了乘时于其中间作无量无边广大佛事一一佛事周徧法界所谓一毛现神变一切佛同说经于无量劫不得其边际便恁么去閙热门庭即得正眼观来正是业识忙忙无本可据祖师门下一点也用不着况复勾章棘句展弄词锋非唯埋没从上宗乘亦乃笑破衲僧鼻孔所以道毫釐系念三涂业因瞥尔情生万劫羁鎻圣名凡号尽是虗声殊相劣形皆为幻色汝欲求之得无累乎及其厌之又成大患看他先圣恁么告报如国家兵器岂得巳而用之本分事上亦无这箇消息山僧今日如斯举唱大似无梦说梦好肉剜疮检点将来合喫拄杖只今X莫有下得毒手者么若有堪报不报之恩共助无为之化如无倒行此令去也蓦拈拄杖云横按镆鎁全正令太平寰宇斩痴顽卓拄杖喝一喝示众云水底泥牛嚼生铁憍梵钵提咬着舌海神怒把珊瑚鞭须弥山王痛不彻示众云颠倒想生生死续颠倒想灭生死绝生死绝处涅槃空涅槃空处眼中屑涅槃既空唤甚么作眼中屑白云乍可来青嶂明月难教下碧天示众云心生法灭性起情忘这里悟去揑怪有甚么难举起拂子云看看观音弥勒普贤文殊尽向径山拂子头上聚头打葛藤去若也放开从教口劳舌沸若也把住不消一击以拂子击绳床示众云摩竭提国犹在半途少室峰前全无巴鼻谈玄说妙好肉剜疮举古明今抛沙撒土争似饥飡渴饮闲坐困眠从教四序推移都不干预我事虽然如是也须实到这箇田地始得只如实到这箇田地底如何亲近喝一喝云炙疮瘢上更着艾炷去也示众云我宗无语句实无一法与人早是通身浸在屎窖里了也那堪踏步向前如之若何问向上向下三玄三要银盌里盛雪北斗里藏身意旨如何岂不是屎窖边更掘屎窖虽然如是若于屎窖中知些气臭方知三世诸佛历代祖师天下老和尚古往今来一切善知识尽在屎窖里转大法轮其或未然切忌向屎窖里作活计X示众问答罢乃云问得亦好不问更亲何故声前一路千圣不传学者劳形如猿捉影可中有箇英灵汉恁么不恁么聊闻举着剔起便行犹在葛藤窠里直得内无所证外无所修似地擎山如石含玉亦未是衲僧放身命处敢问大众作么生是衲僧放身命处若也知得尘尘念念皆无空阙折旋俯仰尽在其中正恁么时毕竟是谁家风月还委悉么千圣不知何处去倚天长劒逼人寒师垂语云我这里无法与人只是据欵结案恰如儞将箇琉璃瓶子来护惜似箇甚么我一见便与儞打破了儞又将箇摩尼珠来我又与儞夺了待儞只恁么来我又和儞两手截了所以临济和尚道逢佛杀佛逢祖杀祖逢罗汉杀罗汉既称善知识为甚么却要杀人去且道是甚么道理师垂语云儞若会去过他方世界又他方世界更他方世界乃至不可说不可说微尘数香水海华藏世界外与汝这里不别更尽未来际不可说不可说劫外亦与儞这里不别师举南院问风穴南方一棒作么生商量穴云作奇特商量穴却问和尚此间一棒作么生商量院横按拄杖云棒下无生忍临机不见师师云风穴当时好大展坐具礼他三拜不然与他掀倒绳床乃回顾冲密云儞道风穴当时礼拜是掀倒绳床是密云草贼大败师云儞退这瞎汉便打X举睦州凡见僧来便云见成公案放儞三十棒云峰悦云作贼人心虗师云又添得一箇道了问冲密云儞道我恁么道还有过也无密云作贼人心虗师云三箇也有师举僧问大龙色身败坏如何是坚固法身龙云山花开似锦㵎水湛如蓝作么生会僧云不会师指拜席云见么云见师云又道不会复云太近也因甚么不会僧罔措师云只为分明极飜令所得迟师室中问僧巖头才跨德山门便问是凡是圣山便喝头便作礼意作么生僧云好箇消息师云那里是好处僧便喝师云儞这一喝未有主在出去师问僧不是心不是佛不是物儞作么生僧云领师云领儞屋里七代先灵僧便喝师云适来领如今喝干他不是心不是佛不是物甚么事僧无语师便打师问僧路逢达道人不将语默对时如何僧珍重便行师呵呵大笑次一僧来师云我适来问这僧路逢达道人不将语默对时如何他珍重便行儞道他会不会僧拟问讯师便打出师问僧不与万法为侣者是甚么人云无面目汉师云适来有箇师僧如此道打出去也僧拟议师便打师问僧马大师道自从胡乱后三十年不曾少盐酱意作么生云随家丰俭师云好箇随家丰俭只是儞不会僧拟议师便喝出师问僧香严上树话儞作么生僧云好对春风唱鹧X鸪师云虎头上座道树上即不问未上树请和尚道又作么生僧云适来向和尚道了也师云好对春风唱鹧鸪是树上语树下语僧无对师便打师问僧道不用修但莫污染如何是不污染底道僧云某甲不敢道师云汝为甚么不敢道僧云恐污染师叫行者将粪箕扫帚来僧忙然师便打出师见僧才入门便云不是不是出去僧便出师云没量大人被语脉转却又一僧入门师亦云不是不是出去僧却近前师云向儞道不是更来覔箇甚么便打出复有一僧入门云适来二僧不会和尚意师低头嘘一声僧罔措师打云却是儞会老僧意师问僧一切智智清净无二无二分无别无断故儞作么生会云一切智智清净无二无二分无别无断故某甲只恁么会师高声云抱取猫儿来僧无语师便喝出师问僧我前日有一问在儞处儞先前日答我了也只今因甚么瞌睡僧云如是如是师云道甚么僧云不是不是师连打两棒云一棒打儞如是一棒打儞不是师见僧才入门便云儞不会出去僧便出又一僧来师亦云儞不会出去僧亦出复有一僧来师云适来两箇上座一人解収不解放一人解放不解収儞还辨得出么云一状领过师云领过后如何僧拍手一下便出去师云三十年后悟去在X师见僧入门便云释迦老子来也僧近前师云元来不是便打次一僧来师亦云释迦老子来也僧问讯便行师云恰似真箇师问僧香严上树话儞作么生僧撒手便行师云儞拟那里去那僧无语师便打师问侍者许多人入室几人道得着几人道不着者云某甲只管看师展手云我手何似佛手者云天寒且请和尚通袖便行师打一棒云且道是赏儞是罸儞僧请益不知某甲死向甚么处去师云儞即今是生耶死耶僧云生也不道死也不道师云儞做得渐源奴僧拟议师便打出又一僧来师云适来这僧纳一场败阙儞还知么僧云知师亦打出僧请益夹山境话声未绝师便喝僧忙然师云儞问甚么僧拟举师连打喝出僧请益某甲参禅不得病在甚么处师云病在这里云某甲为甚么参不得师云开眼尿床汉我打儞去明州阿育王山端裕禅师绍兴府钱氏子也示众云一法若有重重铁壁银山万法若无处处沉空滞寂巳眼若正见剌亦除一法不堕缘尘万法本无𦊱碍山是山水是水俗是俗僧是僧不异不同直饶恁么犹是闭门造车未是出门合辙更须知有顶王一着作么生明今古团栾无缝罅大力那罗擘不开示众云行时绝行迹说时无说纵行说若到则垛生X招箭行说未明则神锋划断就使说无渗漏行不迷方犹滞殻漏在若是大鹏金翅奋迅百千由旬十影神驹驰骤四方八极不取次㗖啄不随处埋身且总不依倚还有履践分也无剎剎尘尘是要津示众举南泉道老僧十八上便解作活计赵州道我十八上便解破家散宅还会么作活计底始解破家散宅破家散宅底始解作活计假使黄金为城白银为壁禅悦为食解义为浆本色衲子不肯回顾何也岂不见道明眼汉没窠臼纵饶万里空寥寥正好一槌俱摵碎且道不落进修一句作么生道良久云樗蒲若识本面釆尽教骰子满盘红击拂子一下示众云未恁么时一句子超释迦越弥勒及乎明破不直半分文何也只为见惯若裁方就圆如虎头带角龙背插翼为瑞为祥若平榻榻地睡来合眼饭来开口且道裁方就圆即是平榻榻即是还辨得出么直饶辨得也是盌脱丘示众云尽大地是沙门眼尽大地是自巳光为甚么东弗于逮打鼓西瞿耶尼不闻南赡部州点灯北郁单越黑暗直饶向箇里道得十全犹是光影活计以拂子摵云百杂碎作么生是出身一路若果不见随路摘杨花示众云一鎚便成不是性懆汉一跃千里不是汗血驹锋铓不露无孔铁鎚八面玲珑多虗少实直须肘后悬夜明符顶门具金刚眼彻头彻尾生杀交驰任X他魔佛现前便好利刀截却且道据箇甚么便如此要知么玉覇轻提海岳昏平江府虎丘隆禅师示众云豁开户牖万里不挂片云杲日腾空四顾清风满座湖光浩渺野色澄明万象森罗全彰海印直得头头妙用物物真机心境一如纤尘不立正恁么时万机休罢千圣不携坐断毗卢顶不禀释迦文婢视声闻奴唿菩萨德山临济直得目瞪口呿有棒有喝一点也用不得且道忽遇其中人来时如何话会倾盖相逢元故旧何妨来喫赵州茶示众云目前无法万象森然意在目前突出难辨不是目前法触处逢渠非耳目之所到不离见闻觉知虽然如是也须是踏着他向上关棙子始得所以道罗笼不肯住唿唤不回头佛祖不安排至今无处所如是则不劳敛念楼阁门开寸步不移百城俱到蓦拈拄杖划一划云路逢死虵莫打杀无底篮子盛将归示众云光非照境境亦非存光境俱忘复是何物百草头上罢却干戈则且置忽若嘉州大像倒骑陜府铁牛把须弥山一掴百杂碎新罗国里走马南赡部洲说禅又作么生五台山上云蒸饭佛殿堦前狗尿天剎竿头上煎鎚子三箇猢狲夜簸钱示众云凡有展托尽落今时不展不托堕坑落堑直饶风吹不入水洒不着捡点将来自救不了岂不见X道直似寒潭月影静夜钟声随扣击以无亏触波澜而不散犹是生死岸头事拈拄杖划一划云划断古人多年葛藤点头石不觉抚掌大笑且道笑箇甚么脑后见腮莫与往来台州护国景元禅师温州乐清张氏子师谒圆悟于蒋山因二僧阅死心录有云既迷时须得箇悟既悟须识悟中迷迷悟双忘却从无言处建立一切法师心非之拂袖而起行数步忽然冥契走告圆悟悟印其所解后辞悟悟问向去有人问儞作么生师抚傍僧背云和尚问儞何不祇对悟大笑后开法处州南明终于本山示众云释迦不会道达磨不会禅列祖无机关衲僧没巴鼻是则是作么生承当若向这里承当得去佛法世法打成一片十二时中不移易一丝毫其或未然莫守寒巖异草青坐着白云宗不妙示众举拂子云大众还见么击碎银山铁壁掀飜虎穴魔宫截断佛祖机关拂尽诸方路布直得德山却步临济吞声天下衲僧不敢喘气纵饶睦州亲自入门顶宁顶也还一札且道连云节角在甚么处还知么若到诸方切忌错举示众云野犴鸣狮子吼开得眼张得口动南星蹉北斗大众还知落处么金刚堦下蹲神龟火里走僧问如何是临济宗师云杀人活人不眨眼云如何是云门宗师云顶门三眼曜干坤云如何是沩仰宗X师云推不向前约不向后云如何是法眼宗师云箭锋相敌不相饶云如何是曹洞宗师云手执夜明符几箇知天晓建康蒋山佛鑑慧懃禅师法嗣韶州南华知炳禅师蜀人也久随佛鑑尽得其奥妙初住舒之天平终于本山上堂云释迦不曾出世亦无一法示人达磨不在少林二祖何甞得髓以至诸方老宿天下宗师或棒喝纵横或言词缜密各各开张义路建立门风大似𦘕饼充饥蒸沙作饭纵经尘劫徒自疲劳诸人幸是无事人輙不可造次承当容易领解金屑虽贵落眼成翳南华今日早是犯锋伤手了也还有别机宜识休咎底么直饶便领解得去也是不唧𠺕汉毕竟如何即是若具烁迦罗眼者三千里外见誵讹上堂云诸法不自生亦不从他生不共不无因是故说无生无生之法性本自空众生横计流转生死是以从上佛祖出兴于世击大法皷演大法义欲令众生脱彼妄情背尘合觉若也顿除妄宰空不生花渐竭爱源金无重鑛如今法皷巳击卓拄杖一下云大义巳演还有委悉底么本自无疮勿伤之也上堂云十五日巳前事三世诸佛说不到十五日巳后事一大藏教诠不及正当十五日犹如倚天长劒谁敢当锋峭壁悬崖那容措足直得心无所缘目无所覩耳无所听口无所言犹未得一片在到这里如X何即是逢人且说三分话未可全抛一片心上堂云即心即佛认奴作郎非心非佛斩头覔活总不恁么困鱼止泺病鸟栖芦别有机关避得风雷重遭霹雳且道太平为人在甚么处若也知得唤盐闻咸喫醋闻酸若也不知布袋里老鵶虽活如死上堂云日日说时时举似地擎山争几许陇西鹦鹉得人怜大都只为能言语休思惟带伴侣智者聊闻勐提取更有一般也大奇猫儿偏解捉老鼠上堂云泡幻同无碍如何不了悟达法在其中非今亦非古诸人者四大五蕴是泡幻见闻觉知是泡幻十二处十八界二十五有山河大地有情器世间无不是泡幻那箇是无碍若也见得方知道终日忙忙那事无妨苟或未然易寻溪上路难覔洞中天上堂云五目莫覩其容二听绝闻其响古人恁么道殊不知语之不全旨之有缺五目莫覩其容举起拂子云有眼者尽见争得不覩其容二听绝闻其响复击禅床云有耳者尽闻争得不闻其响不闻不见何异盲聋既闻既见凭何旨的不触波澜招庆月动人云雨鼓山雷下座上堂云迷不自迷对悟立迷悟不自悟因迷说悟所以悟为迷之体迷为悟之用迷悟两无从箇中无别共无别共拨不动祖师不将来鼻孔千斤重舒州龙门清远禅师法嗣福州鼓山士珪禅师西蜀人也示众云一向恁X么去底人唤不回头脚跟下巳喫三十棒了也一向恁么来底人把捉不住顶门上更与一锥新天宁因病识病所以用榍出榍须是恁么人始得还委悉么劒为不平离宝匣药因救病出金瓶示众云明明无悟有法则迷诸人向这里立不得诸人向这里住不得若立即差若住即瞎须是意不停玄句不停意用不停机三者既明一切处不用管带自然现前一切处不用照顾自然明白虽然如是须知有向上事始得遂召大众云如何是向上事乃云久雨不晴喝一喝示众云用机锋守痴兀依理智住玄默坐在窠窟里纵饶不用机锋不守痴兀不依理智不住玄默也未出得窠窟在诸人作么生出得窠窟去良久云修罗捧日遮天面忿怒那咤扑帝钟喝一喝示众云释迦弥勒犹是他奴临济德山是何草芥向上一路荆棘成林更欲翻身堕崖落壍总不动着当处活埋生机临时却成乱统与儞诸人一时拈了也恁么也不得不恁么也不得恁么不恁么总不得作么生良久云穿耳胡僧葱岭上朝来蹈雪马蹄轻示众云真实本有之事不可妄求见成难信之宗终无所得爰自雪山付嘱鸡足授衣昼渡重溟夜航一苇皆缘上祖不了殃及儿孙汝等诸人各各如初心出家如初心行脚直须自重莫受人谩异时足下烟生也怪天宁不得X饶州荐福道行禅师括苍叶氏子示众云佛说三乘十二分教顿渐偏圆痴人面前不得说梦祖师西来直指人心见性成佛临济三玄洞山五位痴人面前不得说梦山僧恁么道还免诸方检责也无所以古人道石人机似汝也解唱巴歌汝若似石人雪曲也须和还有和得底么若有唤来与老僧洗脚示众云通身是口说得一半通身是眼用得一橛用不到处说有余说不到处用无尽所似道当用无说当说无用用说同时用说不同时诸人若也拟议老僧在儞脚底示众云会即便会玉本无瑕若言不会碓觜生花试问九年面壁何如大会拈花南明恁么商确也是顺风撒沙示众云学道人第一不得行理路若行理路走杀儞学道人第一不得行意路若行意路缚杀儞走杀则天上人间缚杀则三愿六臂不走不缚垛根阿师随处负堕且道过在甚么处儞若捡点得出许儞具通方眼示众举玑和尚开僧禅以何为义众下语俱不契理僧请益玑玑代云以谤为义大众三世诸佛是谤西天二十八祖是谤唐土六祖是谤天下老和尚是谤诸人是谤山僧是谤于中还有不谤者也无谈玄说妙河沙数争似双峰谤得亲示众云释迦掩室于摩竭正令不从拗曲作直净名X杜口于毗耶东家厮儿却在西家使唤须菩提唱无说而显道一人传虗释梵绝听而雨花万人传实斯皆理为神御故口以之而默草里出头来岂曰无辩辩所不能言也讶郎当汉又恁么去也僧问如何是和尚为人一句师云门前石塔子抚州白杨仙林禅寺法顺禅师绵州魏城文氏子依止佛眼数年偶佛眼普说举傅大士心王铭云水中盐味色里胶青决定是有不见其形师于言下有省次日入室眼问云真佛住在何处师云住在不定处眼云既是真佛为甚么不定师云若定即非真佛也眼颔之自是日臻堂奥名动丛林示众云诸仁者山僧从来不识好恶向儞诸人道究此一段大事因缘巳是将恶水浇在儞诸人头上了也见儞不晓也事不获巳更举拂擎拳有不识好恶底衲僧便蹈步向前以语句吟哦举头拂子殊不知与儞自巳了无交涉儞何不向道理未成意路未行巳前道得一句子稳密密地莫快活仙林肠肚么非但日消万两黄金仙林长老以身为床座教上人说法度生未为分外示众云鸡啼晓月狗吠枯桩只可默会难入思量看不见处动地放光说不到处天地玄黄抚城尺六状纸元来出在清江大众分明话出人难见昨夜三更月到窓示众云我此坚密身一切尘中见具相三十二岂可X容方便老鼠入禾仓乌狗上佛殿夜月带重轮晓云拖素练形容满世间少有人看见若也见凡圣悟迷成一片示众云见闻觉知之性明暗色空之缘是众生根本之光明乃诸佛离念之境界迷此号为凡夫证此谓之先觉大众吾无见满目青山成一片金乌飞上碧霄来芳草岸头花影转正当恁么时如何说箇无见底道理于斯存见非吾眷属毕竟如何说箇无见底道理具择法眼者试请辨看示众云粥后一觉睡斋时一钵饭此外绝驰求道业自成辨只如打睡喫饭却如何说箇道业成辨底道理此是仙林成就诸人打睡喫饭底因缘儞若于斯领览得去打睡时光明射四天下喫飰时光明射四天下乃至一动一静一语一默悉皆光明射四天下脱或未然且莫错会仙林语好示众云水洗溪边石风吹古殿幡于斯知落处何必在灵山潭州开福道宁禅师法嗣潭州大沩善果禅师信州人也示众云大凡参学之士须参活句莫参死句活句下明得可以权衡佛祖显正摧邪覆育群生赈济孤露若于死句下明得依草附木埋没宗风自救不可且如何是活句莫是路逢死虵莫打杀无底篮子盛将归么莫是陜府铁牛吞却嘉州大像么莫是怀州牛喫禾益州马腹X胀么莫是天台普请南岳上堂么莫是不露锋骨句未举先分付么若如此总是死句且如何是活句卓拄杖云有情有理俱三段一道神光射斗牛示众云心生法亦生心灭法亦灭心法两俱忘乌龟唤作鳖诸禅德道得也未若道得道林与儞拄杖子其或未然归堂喫茶去僧问久响月庵及乎到来庵又不见月又不现师云老僧罪过僧作礼师云作家作家南岳下第十七世前潭州大沩法泰禅师法嗣鼎州灵巖仲安禅师蜀人也示众云参禅不究渊源触途尽为留碍所以守其静默澄寂虗闲堕在毒海以弱胜强自是非他立人我见量处偏枯忽若能杀不能活能活不能杀则被物流转忽若杀活齐致优劣不分照不搆用用不离窠此乃学处不玄尽为流俗到这里须知有杀中透脱活处藏机佛不可知祖莫能测所以古人道有时先照后用且要共儞商量有时先用后照儞须是箇汉始得有时照用同时儞又作么生抵当有时照用不同时又向甚么处凑泊还知么穿杨箭里惊人句不是临时学得来师为佛性和尚往蒋山圆悟和尚处通法嗣书悟于法堂上接书问千里持来不辱宗风公案见成如何通信师云觌面相呈更无回互悟云此是德山底作么生是山座底师云岂有第二人悟云背后底聻师X便通书悟云作家禅客师云分付蒋山师到僧堂前捧书问讯首座座问玄沙白纸此自何来师呈起书云见么座引手接书师缩却书云久默斯要不务速说今日拜呈幸希一览座便喝师云作家座又喝师遂打一书座拟接师云未明三八九不免自沉吟座无语师又打一书云接时圆悟同佛眼在法堂前见悟云打我首座死了也眼云官马厮踢有甚凭据师闻应声云甚么官马厮踢正是龙象蹴踏悟唤师来云我五百众中首座儞为甚打他师云和尚也好喫一顿始得悟顾佛眼吐舌眼云未在眼却问师空手把锄头步行骑水牛人从桥上过桥流水不流儞作么生会师曲躬云如上所供并皆诣实眼笑云元来是屋里人师至五祖自和尚处通书自问书里说甚么事师云文彩巳彰自云毕竟说箇甚么师云当阳挥宝劒自云近前来这里不识数字师云莫诈败自顾侍者云这箇是那里师僧者云此首座曾在和尚座下去自云怪得与么骨头师云曾被和尚钝置来自将书于香炉上薰云南无三满䭾没多南师近前弹指而巳潭州芙蓉清旦禅师蓬州仪巄严氏子谒德山泰禅师闻上堂举赵州云台山婆子巳为汝勘破了也意在甚么处良久云就树摘将黄叶去入山推出白云来师于言下释然翌日入室泰问前百丈不落因果因甚堕野狐后百丈不昧因果因甚脱野狐师X云好与一坑埋却泰复征诘着着脱颖语皆不凡后又因看华严经有云破尘出经卷师当下心境消融圣凡情尽不觉手舞足蹈者终日泰举立僧名动一时示众云至真绝相非相无以显真至理忘言非言无以明道所以理随事变遇缘即宗事得理融随机应物如云出岫似谷传声要须物我双忘自然圆机普应然后离名绝相声色纯真但尽凡情别无圣解示众云见色明心堕坑落壍闻声悟道辜负平生直饶声色纯真尘尘入妙坐在光影里未为究竟直须万机休罢千圣不携撒手那边跳出窠臼到这里亦无人亦无佛大千沙界海中沤一切圣贤如电拂且道释迦老子向甚么处出头良久云放过一着示众云夜夜抱佛眠朝朝还共起起坐镇相随语默同居止分毫不相离如身影相似欲识佛去处只这语声是众中不晓古人意便认业识以为心性如乘破舡以渡大海如将𦘕饼以饱饥肠无有是处须知我此门庭深固幽远无人能到若有到者终日同门出入各不相知终日共箇舌头各不相识同中有异异中有同同异不相知步步无前后若能如是即色即心即人即佛山花开似锦徧界不曾藏㵎水湛如蓝通身无影像直饶恁么堕在死水中且转身一句作么生道龙向洞中啣雨出凤从花里带香归示众云一叶落天下秋一尘举大地収智者聊闻勐X提取莫待须臾失却头且道是那箇一尘明眼汉没窠臼才闻举着拈来便用不拨一尘粪扫堆头现丈六金身不拨一境向蟭螟眼里开张世界隐在一尘中使天下人不见踪迹向一尘中移身换步换却天下人眼睛所以道灵锋宝劒常露现前有时出就佛祖不存文殊普贤也须贬向铁围山下有时入就风清月白狸奴白牯直入莲花座间且不出不入时如何施设良久云吽洎乎打破蔡州示众云说佛说祖正如好肉剜疮举古举今犹是残羮馊饭一闻便悟巳落第二头一举便行早是不着便须知箇事如天普盖似地普擎师子游行不求伴侣力士伸臂不借他力佛祖拈掇不起衲僧愿见无门迷悟双忘圣凡路绝且道从上诸圣以何法示人咄莫妄想僧问至道无难唯嫌拣择时如何师云河水从源浊临安府径山宗杲禅师法嗣福州西禅鼎需禅师本州长乐林氏子本老儒业旬休日入僧寺见遗教经戏看数扳忽然有省遂辞亲祝发一钖湖湘凡丛林有声者例造参扣法无异味如水乳合眼空诸方无可意者遂归桑梓结茅于羗峰绝顶不畜童仆唯一绳床客至席地而巳不下山者三年大乘佛心才禅师屡邀不出后修书责之曰夫出家儿既得安乐处宜弘通大法以报佛恩厌喧求静独善其身者岂智人达士乎力挽之既出X首众大乘甞问学者即心即佛因缘时妙喜庵于洋屿师之友弥光与师书云庵主手段与诸方别可来少款如何师笑而不答光以计邀师饭师往赴之才及门会妙喜为诸徒入室师随喜焉妙喜问僧问处祖如何是佛祖云即心是佛作么生师下语妙喜㖃之曰儞见解如此敢妄为人师耶鸣鼓普说揭其平生珍重得力处排为邪解师泪交颐不敢仰视默计曰我之所得既为所排西来不传之旨岂止于是耶遂归心弟子之列一日妙喜问师内不放出外不放入正恁么时如何师拟开口妙喜拈竹篦噼嵴连打三下师于此大悟戾声云和尚巳多了也妙喜又打一下师作礼妙喜笑云汝今日方知道吾不汝欺也遂印以偈云顶门竖亚摩醯眼肘后邪悬夺命符瞎却眼卸却符赵州东壁挂葫芦于是名动丛林示众云句中意意中句须弥耸于巨川句刬意意刬句烈士发乎狂失任待牙如劒树口似血盆徒逞辞锋虗张意气所以净名杜口早涉繁词摩竭掩关巳扬家丑自余瓦棺老汉巖头大师向羗峰顶上拏风皷浪翫弄神变脚跟下好与三十且道过在甚么处良久云机关不是韩光作莫把胷襟当等闲示众云奔流度刃未是作家疾𦦨过风犹为钝汉所以蹙指悟道重益疮疣击竹忘知一场矒𥋾纵饶伎俩俱尽气息全无点检将来直是未在向上一路千圣不传学者劳形如猿捉影既是不传达磨一宗因X甚到于今日喝一喝云切忘认驴鞍桥作阿爷下颔示众云太虗挂劒用显吾宗按坐神威如何近傍纵具回天转地电卷星驰底手段要且不堪勍敌而今莫有别休咎者么便请出来相见如其稍迟涉回一鎚直教粉碎喝一喝示众云承言易坠滞句转迷坐却舌头别须有眼假饶知有不是俊流攒眉却回未为性懆翻然一掷腾过太虗只这威稜谁敢覰着汝才目顾他位脚踏他门尽是影响不真狐狸恋屈一鎚粉碎未称平生不见道欲知此事直须挥劒若不挥劒渔父栖巢正恁么时如何即是良久云将此深心奉尘剎是则名为报佛恩至节示众云二十五日巳前群阴消伏泥龙闭户二十五日巳后一阳来复铁树开花正当二十五日尘中醉客骑驴骑马前街后街迎相庆贺物外闲人衲帔蒙头围炉打坐风萧萧雨萧萧冷湫湫谁管儞张先生李道士胡达磨示众云横按镆鎁虗张意气穿开䥫壁徒费精神直饶不动神锋坐致太平尧舜之君犹有化在福州龟山弥光禅师本州人也徧历丛林后谒妙喜平生所得五技而穷凡半年无启口处一日入室妙喜问喫粥了也洗钵盂了也烧香行道了也去却药忌道将一句来师云裂破妙喜色庄云又来这里说禅那师于言下大悟徧体汗下遂作礼妙喜以X偈印之云龟毛拈得笑咍咍一击万重关锁开庆快平生是今日孰云千里赚吾来师亦作投机颂云轻轻一拶怒雷吼惊起法身藏北斗洪波浩渺浪滔天拈得鼻孔失却口后开法泉之教忠终于本山示众云雨霁云収巖峦耸翠风和日暖殿阁生春梁间乳燕语关关原上夭桃红灼灼最好是灵云一见自谓平生不疑玄沙闻来便道深谈实相二老汉具顶门眼有肘后符检点将来未免寻声逐色且道透脱一句又作么生还委悉么乍雨乍晴寒食节半明半暗禁烟天示众云月生一一言勘破维摩诘月生二百草头边恣游戏月生三白牯狸奴解放憨放行则锦上添花把住则真金失色敢问大众把住好放行好良久云深秋帘幕千家雨落日楼台一笛风示众云有句无句如藤倚树师云放憨作么及乎树倒藤枯句归何处情知儞诸人卒讨头鼻不着为甚如此只为分明极翻令所得迟示众拈起拄杖卓一卓喝一喝云不是坐来频劝酒自从别后见君稀示众云梦幻空花何劳把捉得失是非一时放却遂掷下拂子云山僧今日巳是放下了也汝等诸人又作么生遂唤侍者云収取拂子僧问见与师齐减师半德见过于师方堪传授只如见与师齐为甚么却减师半德师云我不可参云门X禅不得云见过于师方堪传授未审传箇甚么师云莫谤他好福州东禅思岳禅师本州人也示众云哑却我口直须要道塞却儞耳切忌蹉过昨日有人从天台来却道泗洲大圣在洪州打坐十字街头卖行货是甚么断跟草鞋尖檐席帽师问僧甚处来云黄檗来师云黄檗有何言句云某甲到这里一时忘却师云上座岂不是黄檗来云是师云又道忘却僧拟议师便喝出师问僧道人相见时如何云更无余事师云赵州道呈漆器又作么生僧便喝师云儞道无余事又喝作么僧拟议师便打云莫道无余事好福州西禅守净禅师示众云未到云门不免岐路波咤前不至村后不至店及乎到来又须透出始得若不透出坐在里许前面毒虵成群背后勐虎无数头上火是迸散脚下劒戟森然而今一众尽在里许眉毛相似眼孔一般谁是透出者谁是透不出者明眼高人试为云门指出贵图一夏在此亦不虗过傥或不尔还我九十日饭钱来示众云善鬬者不顾其首善战者必获其功其功既获坐致太平太平既致高枕无忧罢拈三尺劒休弄一张弓归马于华山之阳放牛于桃林之野风以时而雨以时渔父歌而樵人舞虽然如是尧舜之君犹有化在争似干坤収不得尧舜不知名浑家不管兴X亡事偏爱和云占洞庭示众云闭却口时时说截却舌无间歇无间歇最奇绝最奇绝眼中屑既是奇绝为甚么却成眼中屑了了了时无可了玄玄玄处亦须呵示众举教中道佛灭度后其为善知识者总是见佛来后来归宗和尚道其为善知识者不可容易所覩善知识者亦不可轻慢师云归宗恁么道恰似新妇怕阿家未免随他舌头转殊不知其为善知识者只是箇瞎汉所覩善知识者如宿世冤冗几豕便好剜却眼睛掀却脑盖虽然如是未足酬恩建宁府开善道谦禅师本府人也初之京师谒圆悟禅师无所省发后随妙喜庵居泉南妙喜领径山师亦侍行未几令师往长沙通紫嵓居士张丞相书师自谓我参禅二十年无入头处更作此行决定荒废意欲无行友人宗元者叱曰不可在路便参禅不得也去吾与汝俱往师不得巳而行在路泣谓元曰我一生参禅殊无得力处今又途路奔波如何得相应去元告之曰儞但将诸方参得底悟得底圆悟妙喜为儞说得底都不要理会途中可替底事我尽替儞只有五件事替儞不得儞须自家知当师云五件者何事愿闻其要元云着衣饭喫疴屎送尿驼箇死尸路上行师于言下领旨不觉手舞足蹈元复告之曰儞这回方可通紫巖书汝可前进吾当归矣元即皈径山师到长沙留半载秦国太夫人日常看经X因问师云径山和尚寻常如何教人参禅师云和尚令人屏去杂事唯看僧问赵州狗子还有佛性也无州云无又僧问云门如何是佛门云干屎橛但一切时一切处频频提撕看以悟为则国太欲辨此事宜辍看经专一体究始得国太依教未及月余俄有省发作偈云逐日看经文如逢旧识人勿言频有碍一举一回新师告回及径山妙喜䇿杖门待一见而喜曰建州子儞这回别也于是日益玄奥后出世玄沙迁建宁开善而终老焉示众云祖师门下本分提纲任是明眼衲僧到此罔知所措假使十方剎海尘沙如来同时出现现无量神通光明发无穷辨才智慧总用一点不着直得心机泯绝凡圣无踪如万仞壁立悬崖一切人无凑泊处便恁么去尽法无民到这里事不获巳通一线道故先圣谓之脱珍御服着弊垢衣回首尘劳曲开方便所以达磨大师从西土来抑下无限威光向少林面壁九年守株待兔更有箇神光座主不识好恶立雪齐腰自断左臂达磨乃问儞立雪断臂当为何事光云某甲心未宁乞师安心达磨云将心来与汝安光良久云覔心了不可得达磨云与汝安心竟哑好钝置杀人当时何不捩转面皮教这老汉一场懡㦬可惜放过直至如今令人扼腕后来又问汝自见吾得箇甚么光礼拜依位而立便搽煳他道汝得吾髓转见不堪自此一人传虗万人传实唤作传法救迷X情一例堕他野狐窟里更无一箇轩昂特立不受人谩独脱底大丈夫只今莫有恁么人么有则出来对人天众前分明吐露一任飞当激电夺鼓搀旗也要为舟为梁为龟为鑑庶不辜檀越今日请山僧出世而山僧亦不虗出来施设彼此利益岂不快哉有么有么如无且看拄杖子逞神通去也蓦拈拄杖卓一下云莫怪从前多意气他家曾踏上头关示众云竺土大僊心东西密相付如何是密付底心良久云八月秋何处热示众云德山入门便棒大似傍若无人临济入门便喝也是干气胀俱胝一生只竖箇指头虾跳何曾出得斗雪峰辊毬禾山打鼓祕魔擎杈道吾作舞尽是小儿戏剧自余之辈故是热大不紧且毕竟如何花须连夜发莫待晓风吹示众云拟则丧动则乖不拟不动又似箇无孔铁鎚有甚么提掇处到这里须是咬猪狗底手脚儞不见临济侍立德山山云今日困济云这老汉寐语作么山拟拈棒济便掀倒绳床儞看他两箇老作家等闲荡荡地锋铓不露忽然触着便如草窠里大虫突然地谁敢近着近着则丧身失命所以道据虎头収虎尾第一句下明宗旨敢问大众且道虎头作么生据虎尾作么生収把甚么为第一句以何为宗旨作家汉不要囊藏试对众吐露看如无山僧自道去也蓦拈拄杖卓一下云峰头有眼明如日要识真金火里X看示众云壁立千仞三世诸佛措足无门是则是太杀不近人情放一线道十方剎海放光动地是则是争柰和泥合水须知通一线道处壁立千仞壁立千仞处通一线道横拈倒用正按傍提电激雷奔崖颓石裂是则是犹落化门到这里壁立千仞也没交涉通一线道也没交涉不近人情和泥合水总没交涉只这没交涉也则没交涉是则是又无佛法道理若也出得这四路头管取干坤独步且独步一句作么生道莫怪从前多意气他家曾蹈上头关示众云说佛说法诳惑盲聋论性论心自投陷穽行棒行喝倚势欺人瞬目扬眉野狐精魅总不与么大似扬声止响别有奇特也是望空启告毕竟如何白云尽处是青山行人更在青山外结夏示众云把住世界不漏丝毫坐断要津岂通凡圣开诸佛出世说法度人天雨四花地摇六震当甚么热盌鸣声见天下宗师大机大用电卷风旋云行雨施如梦相似说甚么安居禁足结制护生谨守蜡人无绳自缚料掉没交涉直饶到此境界方唤作衲僧平常行履处未是宗门向上事且作么生是宗门向上事欲言言不及林下好商量联灯会要卷第十七X联灯会要X卍XXX联灯会要卷第十八住泉州崇福禅寺嗣祖比丘悟明集南岳下第十七世临安府住山宗杲禅师法嗣下江州东林道颜禅师蜀人也久参圆悟一日商确古今师每当仁不让悟喝云儞参禅不求正悟只管信口乱道作么师不觉汗下归堂坐禅彻夜不寐忽然勐省不觉失笑次日复见圆悟议论锋发略无疑滞悟即点头师云昨日亦如此祗对和尚为甚么不肯今日亦如是又却点头悟叱曰痴汉儞昨日杂妄想心也师作礼云元来释迦老子无神通也师待圆悟游山见园头烧粪烟起悟问烟从甚处起师云从粪堆头起悟休去悟归寂师复依妙喜彻证阃域首众径山名徧丛林示众云祖师巴鼻列圣钳鎚驱耕夫牛夺饥人食耽耽虎视凛凛全威如商君法如孙武令有死无犯除非久战沙场嗅土知机望风决胜识进退存亡者聊通一线若是巳眼未开以虾为目者只了趂队喫饭无自由分如今莫有当阳定夺底衲僧么山僧性命尽在诸人手里示众云法无定相理绝去来道无古今体离生灭若X离生灭去来趣向法道何异缘木求鱼捕风系影诸人欲识道法根源便是生死根本还委悉么河里失钱河里摝示众云一尘才举大地全収新罗国里打铁火星飞烧着云门脚指头则且置眉毛在眼上为甚么不见众中多口阿师被这一问便须亡锋结舌直饶云门见得亦须口似磉盘或有问卍庵又且如何良久云理合如是示众云向上一窍八面玲珑觌面一机全身担荷是则金鍮难掩非则玉石俱楚拟议不来银山粉碎总不恁么又且如何是非不挂娘生口自有傍人话短长示众云万物始于生生生者无生变化非于始始始者无始然则无生无始物之性也万物有性情古今有死生死故因于生生故因于情情积不休生死流注是以如来出世演万行之因花祖师西来喝一乘之妙法根性勐利灵觉独存底坐断报化佛头以虾为目借人鼻孔出气底未免生死海里头出头没是故名为可怜悯者示众云圆通门户八字打开若是从门入得不堪共语须是入得无门之门方可坐登堂奥所以道过去诸如来斯门巳成就现在诸菩萨今各入圆明未来参学人当依如是法从上诸圣幸有如此广大门风不能继绍甘自鄙弃穿窬墻壁好不丈夫敢问大众X无门之门作么生入良久云非唯观世音我亦从中证示众云牀窄先卧粥稀后坐热即取凉寒即向火拾得哭寒山笑莫道无事好示众云法无定相遇物斯形事无固必功成不宰有时风高寥廓不可得而亲疎有时屈巳伸他不可得而翫狎恁么则易不恁么则难世法佛法俱成戏论须知老僧不在这里且道在甚么处披蓑侧立千峰上引水浇蔬五老前僧问如何是佛师云志公和尚云某甲问佛和尚为甚么答志公和尚师云志公不是闲和尚云如何是法师云黄绢幼妇外甥虀臼云意旨如何师云绝妙好辞云如何是僧师云钓鱼舡上谢三郎云如何不直说云玄沙和尚云向上还更有事也无师云王乔诈仙得仙僧呵呵大笑师乃扣齿僧问香严上树话意旨如何师云描不成𦘕不就云李陵虽好手争免陷番身师云甚么处去来饶州荐福道本禅师江州人也示众云高揖释迦不拜弥勒者与三十拄杖何故为他只会步步登高不会从空放下东家牵犁西家拽把者与三十拄杖何故为他只会从空放下不会步步登高山僧恁么道还有过也无众中莫有检点得出者么若检点得出须弥南畔把手共行若检点不出布袋里老鵶虽活如死X示众举肇法师道诸法无异者不可续凫截鹤移岳盈壑然后为无异者哉师云僧堂穿过厨库佛殿走出三门拽占波共新罗鬪额云门扇子𨁝跳上三十三天𡎺着帝释鼻孔东海鲤鱼打一棒雨似盆倾且道是异无异良久云用尽自巳心笑破他人口示众云千峰顶上一句子十字街头不知十字街头若知便是千峰顶上十字街头一句子千峰顶上莫测千峰顶上若测便是十字街头恁么也得不恁么也得恁么不恁么总得然后种田博饭拽把牵犁混俗和光拖泥带水正当恁么时且道到家一句作么生道良久云一堂风冷淡千古意分明示众云当头坐断未解转身蹈步向前脚跟蹉过直下漆桶子脱去马簸箕三十年不少盐酱是甚热盌鸣声老赵州十八上便解破家散宅徒为戏论虽然如是不因一事不长一智示众云善言言者言所不能言言既无言终日言而未甞言善迹迹者迹所不能迹迹既无迹终日迹而未甞迹譬如虗空体非群象而不碍诸相发挥日出之时明徧天下而虗空未甞明日没之时暗徧天下而虗空未甞暗如今忽有箇不受人谩底闻恁么说话忍俊不禁出来掀倒绳床喝散大众向三千里外侧足威音那畔摇头视佛祖如万世仇雠闻禅道似千锥札耳岂不是有些衲僧气息虽然如是要且只入得祖师门未入得祖师室在敢问大众且道祖师X室毕竟作么生入还委悉么白云乍可来青嶂明月难教下碧天潭州大沩法宝禅师福州人也示众云一句语具三玄门一玄门具三要路有玄有要孰得知八臂那咤擎铁柱击拂子云是玄门是要路若缁素得出许儞具衲僧正眼其或未然却为诸人指出玉兔挨开碧海门金乌飞上珊瑚树示众举肇法师道言之者失其真知之者返其愚有之者乖其性无之者伤其躯大众古人一期方便大似把髺投衙抱赃呌屈衲僧门下千山万水且道衲僧有甚长处举头天外看谁是箇中人示众云丫角女子雪满头毗卢顶上倒骑牛寒山拾得呵呵笑不风流处也风流虽然如是且道拾得寒山笑箇甚么拈起拄杖云还见么一片月生海几家人上楼明州阿育王佛照德光禅师临江军彭氏子志学之年依本郡南山光化寺吉禅师落发一日入室吉问不是心不是佛不是物是甚么师罔措遂致疑通夕不寐次日诣方丈请益昨日蒙和尚垂问既不是心又不是佛又不是物毕竟是甚么望和尚慈悲指示吉震威一喝云这沙弥更要我与儞下注脚在拈棒噼嵴打出师于是有省后谒月庵果应庵华百丈震终不自肯适妙喜领育王四海英材鳞集师亦与焉妙喜室中问师唤作竹篦则触不唤作竹篦则X背不得下语不得无语师拟对妙喜便棒师豁然大悟从前所得瓦解氷消示众云临济三遭痛棒大愚言下知归兴化于大觉棒头明得黄檗意旨若作棒会入地狱如箭射若不作棒会入地狱如箭射众中商量尽道赤心片片恩大难酬总是识情卜度未出阴界且如临济悟去是得黄檗力是得大愚力若也见得许儞顶门眼正肘后符灵其或未然鸿福更为诸人通箇消息丈夫气宇冲牛斗一蹈鸿门两扇开示众举金刚经云三世诸佛及诸佛阿耨多罗三藐三菩提法皆从此经出错认定盘星德山入门便棒临济入门便喝着甚死急天下老和尚拈鎚竖拂瞬目扬眉自屎不知臭浮山冷地覰着这一队汉败阙不少诸人若也知去许他鼻孔辽天若也未知且莫云居罗汉示众举僧问灵树如何是祖师西来意树据坐树举似云门云如何得一转语镌上碑去门云不难遂代云师后来白云端师翁颂云师之一字太巍巍独向寰中定是非毕竟水须朝海去到头云定覔山归山僧即不然师之一字见还难直下须教透祖关纵使顶门开正眼前头更有万重山示众云七手八脚三头两面耳听不闻眼覰不见苦乐逆顺打成一片且道是甚么路逢死虵莫打杀无底篮子盛将归X示众云闻声悟道落二落三见色明心错七错八生机一路犹在半途且道透金刚圈吞栗棘蓬底是甚么人披󳪝侧立千峰上引水浇蔬五老前僧问浩浩尘中如何辨主师云巾峰顶上塔心尖福州雪峰崇圣普慈蕴闻禅师洪州沈氏子久依妙喜发明心要后出世信州怀玉迁福州幽巖雪峯被旨住临安双径再乞归老于本山示众云大丈夫事不要回头转脑拟议则丧身失命乡关万里到这里象王行处狐兔潜踪师子嚬呻野干脑裂释迦弥勒犹是他奴文殊普贤权为小使临机应变不失其宜放去也春花似锦海晏河清収来也衲僧祸害佛祖冤雠敢问诸人总不恁么落在什么处竖起拂子云天人群生类皆承此恩力示众云拈花微笑饭里着砂少室传心脑门中箭行棒行喝大胆麤心举古举今虾䗫涎唾修禅入定活殡深埋如斯举唱哂者还多具眼衲僧一拨便转虽然如是事无一向案不空行又道杀人须是杀人刀活人须是活人劒杀人刀则不问作么生是活人劒喝一喝下座示众云旃檀丛林旃檀围绕师子丛林师子围绕虎狼丛林虎狼围绕荆棘丛林荆棘围绕大众四种丛林合向那一种丛林安居好若也明得九十日内管取箇箇成佛作祖其或未然般若丛林岁岁凋无明荒草年年长X建宁府竹原庵主宗元本府连氏子久随妙喜得旨之后径归桑梓结茆韬晦诸方屡请不出终于是庵示众云达磨西来巳成多事二祖安心一生受屈后来乘虗接响将谓多少禅道佛法尽是迷头狂怖殊不知古圣曲垂方便事出急家今时满口道随意说如之若何尽是染污兄弟不知却谓是好点头嚥唾若真实全体作用却理会不得盖谓不曾证悟不遇真善知识向心意识里卜度自谓百了千当苦哉可惜许皮下还有血么老僧只是箇喫饭疴屎底老和尚无一法与人儞才入门便知儞端的若是箇中人如上将军出阵不顾危亡得失决胜千里把从上佛祖蹈向脚跟下一突突出嗄天下人不奈儞何然后更须知有向上一窍子若透顶透底方得自由自在若只得箇入头处使宝惜坐在胜妙境界中堪作甚么大丈夫汉一等是踏破草鞋须是大彻大悟方能出生入死如其毫发不透则十万八千古人云转凡成圣易转圣成凡难如今凡圣难易总不得动着但一切时中着精彩看忽然撞着无面目汉老僧罪过弥天达磨二祖隐身无地师垂语云诸方为人抽钉拔榍解粘去缚我这里为人添钉添榍加绳加缚送向深潭里侍地自理会师垂语云参禅须是透彻这一着子始得悟了大法不明者固有之大法虽明脚跟下红线子不断者比X比皆是诸方闻恁么道尽骂老僧云既是大法明了又安得脚跟下红线子也怪他不得为渠欠这一解尽教他疑着师垂语云这一些子恰如撞着杀人汉相似儞若不杀了他他便杀了儞师垂语云楞严经有十种魔界如今尽大地人参禅更高也出他不得时有僧云和尚落在第几界师云和儞在里许僧云某甲不入这保社师云驴汉儞拟那里去那平江府资寿尼妙总禅师师徧参诸大老后谒妙喜于径山因上堂闻举石头云恁么也不得不恁么也不得恁么不恁么总不得因缘时冯楫侍郎在座下忽有省趋方丈告妙喜曰和尚适来举石头话楫会也妙喜曰侍郎作么生会冯云恁么也不得苏噜娑婆诃不恁么也不得㗭哩娑婆诃恁么不恁么总不得苏噜㗭哩娑婆诃须臾师至妙喜举侍郎语似师师笑云郭象註庄子有识者谓庄子註郭象妙喜点之次日入室妙喜问古德既不出门因甚却在庄上喫油糍师云和尚放妙总过即道妙喜云我放儞过试道看师云妙总亦放和尚过妙喜云争奈油糍何师便喝遂出去作投机颂云蓦然摸着鼻头伎俩氷消瓦解达磨何必西来二祖枉礼三拜更问如何若何一队草贼大败后出世平江资寿示众云宗乘一唱三藏绝诠祖令当行十方坐断二X乘闻之怖走十地到此犹疑若是俊流未言而喻设使用移星换斗底手段施搀旗夺皷底机关犹是空拳岂有实义向上一路千圣不传学者劳形如猿捉影灵山付嘱俯徇时机演唱三乘各随根噐始于鹿野苑转四谛法轮度百千万众山僧今日与此界他方乃祖乃佛山河大地草木丛林见前四众各转大法轮交光相罗如宝丝网若一草一木不转法轮则不得名为转大法轮所以道于一毫端现宝王剎坐微尘里转大法轮乘时于其中间作无量无边广大佛事一一佛事周徧法界一为无量无量为一小中现大大中现小不动步游普贤楼阁不反闻入观音普门情与无情性相平等不是神通妙用亦非法尔如然于此倜傥分明皇恩佛恩一时报足且道如何是报恩一句天高群象正海阔百川朝示众云若也孤峯顶上目视云汉则辜负先圣若也披毛带角土面灰头又埋没巳灵于斯二途诚难去取若也全提正令如倚天长剑凛凛神威恁么也不得不恁么也不得若放一线道合水和泥则恁么也得不恁么也得便能向虎穴魔宫安身立命街头市尾入草求人驱耕夫牛夺饥人食不为分外若是听不出声见不超色未免望崖而退所以道直似秋潭月影静夜钟声随扣击以无亏触波澜而不散犹是生死岸头事到这里直须上无攀仰下绝巳躬人人常光现前箇箇壁立千仞还委悉么鹤有九臯难翥X翼马无千里谩追风示众云若论此事如按太阿拟之则犯锋伤手如大火聚近之则燎却面门若是同声相应同气相求则举一明三目机铢两如奔流度刃似疾焰过风聊闻举着踢起便行可以起临济宗可以持摩竭令点着不来白云万里所以道悬崖撒手自肯承当绝后再甦欺君不得非常之旨人焉廋哉我恁么告报犹涉化门且道不涉化门一句又作么生毕竟水须朝海去到头云定覔山归问如何是夺人不夺境师云野花开满路徧地自清香云如何是夺境不夺人师云茫茫宇宙人无数那箇男儿是丈夫云如何是人境俱不夺师云处处绿杨堪系马家家门底透长安云如何是人境两俱夺师云雪覆芦花舟横断岸温州净居妙道禅师延平黄氏子也徧参尊宿后谒妙喜因妙喜室中问不是心不是佛不是物是什么师立门外闻之豁然大悟妙喜印具所解后开法延平福兴后终于本山僧问言无展事语不投机时如何师云未疴巳前堕坑落壍乃云问话且止直饶有倾湫之辩倒岳之机衲僧门下一点也用不着且佛未出世时一事全无我祖西来便有许多建立列剎相望碁布名山以至今日累及儿孙遂使山僧于人天大众前无风起浪向第二义门通箇消息语默该不尽底弥亘大方言X诠说不及处徧周沙界通身是眼觌面当机电卷星驰如何凑泊有时一喝生杀全威有时一喝佛祖莫辨有时一喝八面受敌有时一喝自救不了且道那一喝是生杀全威那一喝是佛祖莫辨那一喝是八面受敌那一喝是自救不了若向这里荐得堪报不报之恩脱或未然山僧无梦说梦去也拈起拂子云还见么若见被见剌所障击禅床云还闻么若闻被声尘所惑直饶离见绝闻正是二乘小果跳出一步盖色骑声全放全収主宾互换所以道欲知佛性义当观时节因缘敢问诸人即今是什么时节荡荡仁风扶圣化熈熈和气助昇平示众云若论本分相见不必高陞此座然法不孤起仗境方生即今权衡在手应变临时擒纵卷舒得大自在有时孤峯顶上把断要津恁么也不得不恁么也不得有时閙市门头放开一线恁么也得不恁么也得便能搅长河为酥酪变大地作黄金拈一枝草作丈六金身将丈六金身作一枝草把定则三玄戈甲五位正偏竖拂拈槌默然良久石火电光总用不着又况勾章棘句展露言锋簇锦攒花只益戏论所以道穷诸玄辩若一毫致于太虗竭世枢机似一滴投于巨壑况是人人具足各各圆成履地顶天眼横鼻直春行万卉月映千波无欠无余何思何虑如斯举唱犹涉支离且与大众赴箇时节卓拄杖云还会么千尺鲸喷洪浪飞一声雷震清颷起X示众云禅非意想立意乖宗道绝功勋建功失旨闻清声外句莫向意中求转照用机关柄佛祖钳键有佛处互为宾主无佛处风飒飒地心宁意泰响顺声和似恁么人且道向什么处安着良久云披簑侧笠千峯外引水浇蔬五老前示众云眨上眉毛蹉过大似开眼尿床现成公案放行正是黠儿落节恁么不恁么总不得曳尾灵龟不是心不是佛不是物虗空钉橛离得许多闲门破户犹是死水藏龙倾湫倒岳一句又作么生巨灵擡手无多子分破华山千万重侍郎张公九成字子韶盐官人也初谒灵隐明禅师扣其旨要明云公年盛气豪正欲唾手取功名何暇死生大事乎公云先儒甞云死生亦大矣世出世间之法初无有二前辈超达之士曾何儒释之异哉师既主盟大法为事安用峻拒耶请至于再明嘉其诚示以栢树子话久无所契即谒善权清禅师遂问甞闻此事人人具足箇箇圆成是否清云然公云既如是某甲为甚无箇入处清袖中出数珠示之云此是谁底公竚思清复藏诸袖云若是儞底便拈取去才涉思惟便不是也公于是领旨公复谒胡文定公问治心修巳之道胡云公但熟读孟子将他言仁义处类作一处看一日如厕因思恻隐之心乃仁之端忽闻蛙鸣豁然有省不觉自举云如何是祖师西来意庭前栢树子不觉大笑汗下被X体遂作颂云春天月下一声蛙撞破干坤共一家正恁么时谁会得岭头脚痛有玄沙公访规首座才相见便问承闻学录因蛙鸣有箇入处是否公云那里得这消息来规云现成公案讳作甚么公召云首座火发也规云滑头作甚么公云烧到首座脚下也规云将谓儞有长处元来只如此规一日同公坐于围炉规蓦拈起香匙云学录不得唤作香匙毕竟唤作甚么公掣却香匙踢倒汤瓶而出规坐灰火中笑云幸自好向火引得这汉无礼公一日诣明静庵尚禅师营供尚还其金及相见尚展两手公以手拨之尚批其颊公骤步而前尚云张学录谤般若公云九成见处只如此和尚有何方便尚示以即心即佛因缘公作颂云尀耐人间一老兵巧拈粪块惑平人百般计解都呈尽却作妖狐现本身尚一日谓公云天下无禅师且如马祖陞堂百丈卷席谁会得耶公云有甚难会尚云公作么生公云但举来尚才举公遽踢倒香卓尚厉声云张学录杀人公回顾傍僧云汝作么生僧无语公打僧一掌却顾尚云祖嬭不了殃及儿孙尚乃大笑公魁多士后再谒尚尚举浮山语云饶儞入得汾阳室未可望浮山门公作么生公叱侍僧云何不祗对僧罔措公打僧一掌云虾蟆窟里果没蛟龙公因读妙喜赞云黑漆麤竹篦佛来也一棒公掩卷X叹云今日方知佛法有人在且以语尚尚云此老将一条竹篦坐在径山顶上谁敢近傍公云儞去也须喫棒始得尚仰首云如何打得我公云这钝根阿师从朝至暮喫他棒了自不知痛痒大笑而起公谒妙喜不遇妙喜报谒公私第但寒温而巳妙喜归谓参徒云张侍郎不假师承有箇自得处学徒云闻相见未甞说着箇禅字何以知之妙喜云要我眼作甚么公一日复谒妙喜论格物之旨妙喜云公只知有格物不知有物格公沉吟须臾云师岂无方便耶妙喜哂之公云还有样子否妙喜云不见小说载唐时有与安禄山谋叛者其人先为阆守有𦘕像在焉明皇幸蜀见之大怒令侍臣以劒击像首其人在陜西忽然首堕公闻之顿领厥旨遂作偈云子韶格物昙晦物格欲识一贯两箇五百公一日问妙喜前辈既得了何故理会临济四料简作甚妙喜云也不得公乃嫚语妙喜云余甞以此问圆悟先师政与公无少异然公所见只可入佛不可入魔可不从料简中去耶公由是默究得法自在妙喜一日访公公云九成每于梦中必诵论孟师以谓如何妙喜云岂不见圆觉经云由寂静故十方世界诸如来心于中显现如镜中像公拊几云奇哉非老师莫闻此论公作黄龙三关颂云我手何似佛手天下衲僧无口X纵饶撩起便行也是鬼窟里走我脚何似驴脚又被𥻿胶粘着翻身直上兜率天巳自遭他老鼠药人人有箇生缘铁围山下几千年三灾烧到四禅天者汉犹自在傍边明州阿育王山端裕禅师法嗣湖州道场法全禅师示众云第一句佛祖不存第二句称提佛祖第三句与佛祖把手共行此三句如摩醯首罗三目非纵非横不并不别照破本有灵机着着元无虗弃方知赵州道有佛处不得住无佛处急走过三千里外逢人不得错举透过差别语言不落一切音响横抛竖掷示大威光发大机施大用使一切人脱笼头卸角䭾随时应变或杀或活或収或放总在当人全身出没得到恁么田地方知从上佛祖握阃外威权提验人巴鼻敢问大众作么生辨仙林验人底句大启洪炉烹佛祖狐狸煅作王麒麟示众云一尘起大地収释迦老子为甚么于三七日中思惟如是事一花开徧界春达磨大师为甚么九年面壁若人道得収足句可以坐致太平示众云欲得现前莫存顺逆卓拄杖云三祖大师变作马面夜叉向东弗于逮西瞿耶尼南瞻部洲北郁单越却来山僧手里首身元来只是一条黑漆拄杖还见么直饶见得入地狱如箭射卓拄杖一下临安府净慈师一禅师婺州人也示众云冻云欲雪未雪普贤象驾峥嵘岭梅半合半开少室风光X漏泄便恁么去犹是半提作么生是全提底事无智人前莫说打儞头破百裂示众云师子教儿迷子诀拟前跳掷早翻身罗纹结角交锋处鹘眼临时失却踪祖师门户八字打开便请横身直入有么若无一上座不免为虵𦘕足去也拈拄杖划一划云三世诸佛六代祖师天下老和尚山河大地草木丛林情与无情百杂碎莫有知恩者么若无举鼎拔山力千里乌骓不易骑平江府虎丘隆禅师法嗣明州天童昙华禅师示众云风行草偃水到渠成正令当行十方坐断若也向上论去语默不及处棒喝未施前总是依草附木汉事不获巳且作死马医所以道随处作主遇缘即宗法随法行法幢随处建立展临济三玄戈甲会洞山五位君臣敲唱双行杀活自在拈一茎草穿天下衲僧鼻孔布缦天网打冲浪锦麟是则是便恁么去达磨一宗扫土而尽蓦拈拄杖划一划云劒为不平离宝匣药因救病出金瓶卓拄杖一下示众云良工未出玉石不分巧冶无人金沙混杂纵使无师自悟向天童门下正好朝打三千暮打八百蓦拈拄杖云唤作拄杖玉石不分不唤作拄杖金沙混杂其间一箇半箇善别端由管取平丹丹霄苟或未然卓拄杖云急着眼看示众云参禅人切忌错用心悟明见性是错用心成X佛作祖是错用心看经讲教是错用心行住坐卧是错用心喫粥喫饭是错用心疴屎送尿是错用心一动一静一往一来是错用心更有一处错用心归宗不敢与诸人说破何故一字入公门九牛车不出台州护国景元禅师法嗣台州国清行机禅师本州人也示众云衲僧拄杖子不用则巳用则如鸩鸟落水鱼鳖皆死正按傍提风飒飒地独步大方杀活在我所以道千人排门不如一人拔关若一人拔关千人万人得到安乐田地还知么鸳鸯绣出从君看不把金针度与人示众云观色即空成大智故不住生死观空即色成大悲故不证涅槃生死不住涅槃不证汉地不収秦地不管且道在甚么处安身立命莫是昭昭于心目之间而相不可覩晃晃于色尘之内而理不可分么莫是起坐镇相随语默同居止么若恁么总是髑髅前敲瞌须知过量人自有过量用且作么生是过量用北斗藏身虽有语出群消息少人知示众云古佛出世成人者少祖师西来败巳者多三乘十二分教玄言妙语尽是铙钩搭索向佛祖提撕不到处提格外机向佛祖开口不得处说无义语教他有殊胜功行者寸步不移不妨七纵八横教他有微妙语言者一词不措不妨炽然常说隐静平高就下未免拈占波与新罗鬪额所以道恁么也得不恁么也得有时恁么中不恁么有时不恁么中却恁么X有时教伊扬眉瞬目有时不教伊扬眉瞬目有时教伊扬眉瞬目者是有时教伊掦眉瞬目者不是杀人刀活人劒总在里许忽有箇衲子出来道和尚恁么说话且喜没交涉也怪他不得何故我王库内无如是刀饶州荐福道行禅师法嗣泉州法石惠光禅师建宁府陆氏子师因旧住相访师问顷年有一则公案与儞商量不下如今作么生云未入门时举似和尚了也师云这里又作么生云不可头上安头师以手划一划云这里且置儞为甚么踏断天台石桥僧无语师云脱空妄语汉出去师问僧上来曾撞见释迦老子么祖见师云在甚么处僧问讯而立师云且莫认贼为子僧云将错就错师云救儞不得南岳下第十八世福州西禅鼎需禅师法嗣温州龙翔南雅禅师示众云万机不到切忌垛根一句全提有何巴鼻直饶透出威音那畔犹落今时且不落今时一句又作么生良久云红白花开桃李春示众云百尺竿头进步脚跟下五色线犹存寒灰枯木一念万年坐在鬼窟里总不与么未有转身一路毕竟如何举头天外看谁是箇中人X示众云瑞峰顶上栖凤亭边一杯淡粥相衣百衲蒙头打坐二祖礼三拜依位而立巳是周遮达磨老臊胡分尽髓皮一场狼借其余之辈何足道哉栢堂恁么道还免诸方检责也无拍绳床云洎合停囚长智示众云大机贵直截大用贵顿发纵有啮镞机一鎚须打杀何故我王库内无如是刀示众云昨日閙浩浩今朝静悄悄閙中之事静中参静中之事閙中了拈起拄杖云拄杖子是静閙双举是汝诸人作么生了若也了得儞有拄杖子我与儞拄杖子儞无拄杖子我夺却儞拄杖子芭蕉鼻孔落在诸人手里若了不得芭蕉在汝诸人脚底示众云紫蕨伸拳笋破梢杨花飞尽绿阴交分明西祖单传句黄栗留鸣燕语巢这里见得谛信得及若约诸方决定明牕下安排龙翔门下直是一槌槌杀何故不是与人难共住大都缁素要分明福州天王志清禅师示众云鸡足峰前徒劳话会曹溪路上逈绝商量纵有穷天玄辩竭世枢机浑用一点不着若也一击便透一举双明不在扬眉瞬目亦非竚思停机方可捋勐虎须拈毒蛇尾放身舍命入水入泥南北东西纵横自在一一七穿八穴明明绝虑忘言如是则论劫在途中不离家舍论劫在家舍不离途中且道只今在家舍在途中会么玉殿半开金鎻澁夜深谁见紫微君示众云奔流度刃未是作家疾焰过风犹为钝汉所X以曹溪竖拂笑杀衲僧雪峯辊毬飜成儿戏指南一路智者知疏末后一机要津把断若是具向上眼底脚未跨门撩起便行犹是刺头入胶盆离此之余大似猢狲戴纸帽总不恁么又且如何良久云将此深心奉尘剎是则名为报佛恩示众云师子教儿迷子诀拟前跳掷早翻身罗纹结角交锋处鹘眼临时失却踪这般说话不是弄滑头逞俊快须是伎俩尽得失忘应时如风应机如电虽然如是未是达人分上事作么生是达人分上事寒鹰未举首俊鹞巳沖天示众云玄道者不可以设功得圣智者不可以有心知真谛者不可以存我会至功者不可以营事求古人恁么说话只见锥头利不见凿头方通方君子有时恁么有时不恁么有时恁么者是有时恁么者不是诸人还委悉么直饶见彻一切法无是无不是无非无不非直下是非两忘犹是隔靴抓痒更向句里呈机言中辨的劒去久矣尔方刻舟山僧恁么道还有为人处也无虗空粉碎无依倚不委蟠桃几度春示众竖起拂子云只这箇天不能盖地不能载徧界徧空成团成块到这里三世诸佛向甚么处摸索六代祖师向甚么处持提天下衲僧向甚么处名邈除非自得自证便乃敲唱双行虽然如是未是衲僧行履处作么生是衲僧行履处是非海里横身入豺虎丛中纵步行X南劒州劒门庵安分庵主福州永福林氏子早岁于道微有省发处性疎散绍兴初妙喜领径山师往求挂搭妙喜恐其扰众却之师入城于稠人中忽闻喝道者云侍郎来师豁然大悟作颂云几年箇事挂胸怀问尽诸方眼不开肝胆这回俱揭尽一声江上侍郎来遂徧历江湖径归洋屿依止懒庵需禅师日臻玄奥一日取辞需送以偈云江头风急浪花飞南北相逢不展眉独有分禅英俊手等闲夺得锦标归后住本庵示众云这一片田地汝等诸人且道天地未分巳前在甚么处直下彻去巳是钝置分上座不少了也更若拟议思量何啻白云万里蓦拈拄杖打散大众示众云斩草壶山顶不是有为功亦非无为法蓦拈拄杖划一划云谁敢正眼覰着若也望崖而退者辜负平生任是聪明辩慧种种神通到这里用一点不着直饶儞是箇铁汉向佛祖头顶上行正是门外客入得山僧门者打折儞脚搥折儞腰莫言不道为甚如此黄金自有黄金价终不和沙卖与人示众云上至诸佛下及众生性命总在山僧手里捡点将来有没量罪过山僧亦有没量罪过还有捡点得出者么卓拄杖云冤有头债有主复东西顾视云自出洞来无敌手得饶人处且饶人示众云十五日巳前天上有星皆拱北十五日巳后人间无水不朝东巳前巳后总拈却到处乡谈各不X同遂以手屈指云一二三四五六七八九十十一十二十三十四复召云诸兄弟且道今日是几良久云本店买卖分文不赊福州东禅思岳禅师法嗣福州鼓山宗逮禅师本州人也初参东禅密契微旨复谒妙喜臻极阃奥后开法终于本山示众云泻悬河之辩未免葛藤设陷虎之机翻成窠臼纵使谈空说有举古论今意句交驰主宾互换正是无风起浪好肉剜疮建化门中不妨施设若欲全提正令把断要津斡旋佛祖枢机提掇衲僧巴鼻须是顶门眼正肘后符灵绝类离伦超宗越格始得虽然如是犹是宗门极则只如祝圣开堂一句作么生道帝基盘礴三千界睿筭廷鸿亿万春示众举云门大师云平地上死人无数透得荆棘林者是好手遂拈拄杖云大众若唤作拄杖子正是平地上死人若不唤作拄杖未透荆棘林在毕竟如何良久云冬不寒腊后看卓拄杖下座示众云德山棒临济喝拈放一边秘魔扠石巩箭不须拈出三世诸佛历代祖师横说竖说是甚么热盌鸣声诸人到这里又且如何良久云鼓山今日失利下座示众云世尊道应如是知如是见如是信解不生法相遂召大众云玉本无瑕却有瑕X福州西禅守净禅师法嗣福州干元宗颕禅师本州闽清人也示众拈拄杖卓一下云性懆汉只消一鎚遂靠却拄杖云刢利人不劳再举而今莫有刢利底么良久云比拟张麟兔亦不遇示众云谁人无心谁心无佛佛常在人人常逐物竖起拂子云茗唤这箇作拂子未免为物所转若不唤这箇作拂子亦未免为物所转毕竟如何辨明良久云鸳鸯绣出从君看莫把金针度与人示众云摩腾入汉巳涉繁词达磨西来自彰瑕颣山僧与么道巳是罪过弥天示众云若论此事是着即差非着即错不是不非如蚁循环如蚕作蠒到箇里直须挥劒设或不然清风月下守株人凉兔渐遥芳草绿僧问最初说法不知有末后句末后说法不知有最初句最初句即不问如何是末后句师云痛领此问云与么则谩他一点不得也师云早被谩了僧问如何是正知正见师云猫儿狗子云也只具一只眼师云半只也无湖州道场法全禅师法嗣常州华藏有权禅师临安府人也师开堂示众云拈花微笑埋没平人面壁九年外扬家丑自此一人传虗万人传实致使后代儿孙承虗接响今日既是逃避不得不免将错就错指空话空扇子𨁝跳上X三十三天筑着帝释鼻孔东海鲤鱼打一棒雨似盆倾是名初转法轮开演第一义谛于斯明得灵山一会俨在目前无古无今非别非异若也未明更将一句无私语旁赞皇图亿万春结夏示众云今朝结却布袋口明眼衲僧休乱走心行灭处解翻身喷啑也成师子吼旃檀林任驰骤剔起眉毛顶上生剜肉成疮露家丑示众云久雨不晴今日晴檐头雨滴许谁听髑髅忽破闻机尽见色闻声总现成拈拄杖击绳床云此是声色双举闻见历然且那箇是现成底会么浙人不相色胡人不相鼻明州天童昙华禅师法嗣明州天童咸杰禅师福州人也徧扣诸方后依华禅师华问如何是正法眼师云破砂盆华颔之一日取辞华送以偈末句有云吾有末后句归来要汝遵华领天童命师充第一座师后开法衢之乌巨终于本山示众云以榍出榍翻成途辙以心传心其病转深达磨大师不会当头句却向少林面壁九年后代儿孙承虗接响扬眉瞬目行棒行喝尽是黄叶止啼乌巨到这里直得上天无路入地无门咬定牙关且与诸人和泥合水卓拄杖云不是一番寒彻骨争得梅花扑鼻香X示众云动絃别曲叶落知秋举一明三目机铢两如王秉劒杀活临时犹是无风匝匝之波向上别有一路千圣把手共行合入犁泥地狱正当与么时合作么生江南两浙春寒秋热示众云尽干坤大地唤作一句子担枷带鎻不唤作一句子业识忙忙两头俱透脱净倮倮赤洒洒没可把达磨一宗扫土而尽所以云门大师道尽干坤大地无纤毫过患犹是转句不见一法始是半提更须知有全提底时节大小云门劒去久矣方乃刻舟联灯会要卷第十八联灯会要X卍XXX联灯会要卷第十九住泉州崇福禅寺嗣祖比丘悟明集韶州六祖慧能禅师法嗣吉州青原行思禅师本郡安城刘氏子师问六祖云当何所务即得不落阶级祖云儞曾作什么来师云圣谛亦不为祖云落何阶级师云圣谛尚不为何阶级之有祖云如是如是善自护持石头来参师问甚处来云曹溪来师竖起拂子云曹溪还有这箇么云非但曹溪西天亦无师云子莫曾到西天否云若到即有也师云未在更道云和尚也X须道取一半莫全靠某甲师云不辞向儞道恐巳后无人承当师令迁驰书往南岳让和尚处师谓迁云达书了回来与汝箇鈯斧子住山去迁到南岳未通书便问不求诸圣不重巳灵时如何让云子问太高生何不向下问迁云宁可永劫沈沦不求诸圣解脱让休去迁回师问书达否云信亦不通书亦不达去时蒙许鈯斧子即今便请师垂下一足迁便作礼寻归南岳玄沙云大小石头被大慧靠倒至今起不得翠巖芝云思和尚垂足石头礼拜要且不得他斧子且道后来用箇甚么黄龙南云石头虽善驰达不辱宗风其柰逞俊太过不知落节既是落节回来因甚得斧子雪窦云大小大慧不能据令僧问如何是祖师西来意师云又恁么去也僧问和尚近日有何言句乞示一两则师召云近前来僧近前师云分明记取僧问如何是佛法大意师云庐陵米作么价青原下第二世吉州青原行思禅师法嗣南岳石头希迁禅师高安陈氏子师参六祖祖将示寂师问和尚百年后希迁当依附何人祖云寻思去祖顺世师每静坐寂若忘生第一座问云汝师巳逝空坐何为师云我禀遗戒故寻思尔第一座云X汝有师兄行思和尚住吉州青原师言甚直汝自迷耳师闻是语礼辞祖龛直诣吉州青原见思思问子自何来师云曹溪思云将得甚么来师云未到曹溪亦不失思云若恁么用去曹溪作么师云若不到曹溪争知不失师却问曹溪还识和尚么思云汝今还识吾么师云识又争能识得思云众角虽多一麟足矣师因青原云有人道岭南有消息师云有人不云云原云若恁么大藏小藏从何而出师云尽从这里去青原然之师问青原和尚自离曹溪甚么年到此住思云我即知儞早晚离曹溪师云某甲不从曹溪来思云我亦知汝来处师云和尚幸是大人且莫造次示众云我之法门先佛传授不论禅定精进惟达佛之知见即心即佛心佛众生菩提烦恼名异体一汝等当知自巳心灵体离断常性非垢净湛然圆满凡圣齐同应用无方离心意识三界六道惟自心现水月镜像岂有生灭汝能知之无所不备师垂语云言语动用没交涉药山出云直得非言语动用亦没交涉师云我这里针札不入山云我这里如石上栽花大颠问古人云道有道无二俱是谤请和尚除师云我这里一物也无除箇甚么师却问颠併却咽喉唇吻道将来颠云无这箇师云若与么汝即得入门X师问僧甚处来云江西来师云还具马大师么僧云见师指一橛柴云马大师何似这箇僧罔措回举似马大师大师云汝见橛柴大小云没量大大师云汝甚有力僧云何故大师云汝从南岳负一橛柴来岂不是有力耶僧问如何是解脱师云谁缚汝云无人缚师云谁求解脱问如何是净土师云谁垢汝问如何是涅槃师云谁将生死与汝问如何是禅师云碌塼云如何是道师云木头问如何是祖师西来意师云问取露柱云某甲不会师云我更不会青原下第三世南岳石头希迁禅师法嗣荆州天皇道悟禅师婺州东阳张氏子师问石头离却定慧以何法示人头云我这里无奴婢离箇甚么师云如何明得头云汝还撮得虗空么师云恁么则不从今日去也头云未审汝早晚从那边来师云某甲不是那边人头云我早知汝来处师云和尚何得赃诬于人头云汝身现在师云虽然如是毕竟将何示于后人头云汝道谁是后人师于言下契悟前所得心罄殚其迹师临示寂时大众问疾师蓦召典座近前云会么云不会师拈枕掷于地即便告终澧州药山惟俨禅师绛州韩氏子精持律行愽通经论一日自叹云大丈夫当离法自净谁能屑屑X事细行耶直造石头问三乘十二分教某甲粗知甞闻南方直指人心见性成佛实未明了伏望和尚慈悲指示头云恁么也不得不恁么也不得恁么不恁么总不得汝作么生师竚思头云子因缘不在此江西马大师处去必为子说师造江西复理前问马大师云我有时教伊扬眉瞬目有时不教伊扬眉瞬目有时教伊扬眉瞬目者是有时教伊扬眉瞬目者不是山于言下顿悟便作礼马大师云子见箇甚么道理便礼拜师云某甲在石头时如蚊子上铁牛相似马大师云汝既如是宜善护持法云秀云石头好箇无孔铁鎚大似分付不着人药山向江西悟去争奈平地喫交有甚么扶䇿处具眼者辨看马大师一日问师子近日见处如何师云皮肤脱落尽唯有真实在马云子之所得可谓恊于心体布于四肢既然如是宜将三条篾束取肚皮随处住山去师云某甲又是何人敢言住山师云不然未有长行而不住未有长住而不行欲益无所益欲为无所为宜作舟航无久住此师即礼辞复返石头师坐次石头问师作甚么师云一物不为头云恁么则闲坐也师云若闲坐则为也头云汝道不为又不为箇甚么师云千圣亦不识头以偈赞云从来共住不知名任运相将只么行自古上贤犹不识造次凡流岂可明X示众云祖师只教汝保护若贪嗔痴起来切须防禁莫教振触是儞欲知枯木石头却须担荷实无枝叶可得虽然如此更宜自看不得绝却言语我今为汝说这箇语显那无语底他那箇本来无耳目等貌时有僧问云何有六趣师云我此要轮虽在其中元来不染问不了身中烦恼时如何师云烦恼作何相状我且要儞考看有一般底只向纸背上记持言语多被经论惑我不曾看经论䇿子汝只为迷事走失自家不定所以便有生死心未学得一言半句一经一论便说与么菩提涅槃世摄不摄若如此解只是生死若不被此得失系缚便无生死汝见律师说甚尼萨耆突吉罗最是生死本虽然与么穷生死且不可得上至诸佛下至蝼蚁尽有此长短好恶大小不同若也不从外来何处有闲汉掘地狱待儞欲识地狱道只今镬汤煎煑者是欲识饿鬼道只今多虗少实不令人信者是欲识畜生道见今不识仁义不辨亲疎者是岂须披毛带角斩割倒悬欲识人天只今清净威仪持瓶挈钵者是切须保任免堕诸趣第一不得弃这箇这箇不是易得须向高高山顶立深深海底行此处行不易方有少分相应如今出头来尽是多事人覔箇痴钝汉不可得莫只记䇿子中言语以为自巳见知见他不解者便生轻慢此辈尽是阐提外道此心直不中切须审悉与么道犹是三界边事莫在衲衣下空过到这里更微细在莫作等闲须知X珍重师久不上堂院主白云大众久思和尚示诲师云打钟着院主打钟大众才集师便下座归方丈院主随后问和尚许为大众说话为甚一词不措师云经有经师论有论师又争怪得老僧瑯瑘觉云药山下座不妨疑着及乎院主拶着失却一只眼翠巖芝云院主怪药山不为说话可谓悞他三军师晚参云我有一句子待特牛生儿即向汝道时有僧出云特牛生儿也只是和尚不道师唤侍者将灯来其僧便抽身归众洞山云这僧会即会只是不肯礼拜法灯云生底是牯牛儿牸牛儿代云双生师寻常不许人看经一日将经自看僧问和尚寻常不许人看经为甚么却自看师云我只要遮眼云某甲学和尚看得么师云儞若看牛皮也须穿长庆稜云眼有何过师与道吾云巖游山见两株树一荣一枯师问云巖枯者是荣者是云荣者是师云与么则酌然一切处光明灿烂去又问道吾吾云枯者是师云与么则酌然一切处放教枯淡去少顷高沙弥来师又问高高云枯者从他自枯荣者从他自荣师回顾云巖道吾云不是不是保宁勇颂云抹粉搽坯复裹头尽由行主线牵X抽鼓颦打破曲吹彻収拾大家归去休师谓云巖云与我唤沙弥来巖云唤他来作甚么师云我有箇折脚铛子要他提上挈下岩云恁么则某甲共和尚每人出一只手大沩喆云药山不得云巖折脚铛子几成废器师一日提笠子出云巖指问用这箇作甚么师云有处用岩云风雨来时作么生师云盖覆着岩云还受盖覆也无师云虽然如是要且无遗漏一日斋时院主报云打钟也请和尚上堂去师云汝与我擎钵盂去主云和尚无手来多少时也师云汝只是枉披袈裟汉主云某甲只恁么和尚又作么生师云我无这箇眷属师坐次僧问兀兀地思量箇甚么师云思量箇不思量底云不思量底又如何思量师云非思量遵布衲作殿主俗佛次师问儞只浴得这箇还浴得那箇么遵云把将那箇来长庆稜云邪法难扶黄龙南云此二尊宿一出一入未见输赢三十年后不得错举师于手中书佛字问道吾云是甚么字吾云佛字师云多口阿师师问僧甚处来云南泉师云在彼多少时云粗经冬夏师云恁么则三十年后成一头水牯牛去也云某甲虽在彼中且不曾上他食堂师云儞口欱南风那云和尚莫错自有把匙筯人在X师问僧甚处来云湖南来师云洞庭水满也未云未师云许多时雨水为甚么未满云巖代云湛湛地道吾云满也师问僧年多少云七十二师云是七十二那云是师便打曹山云前箭犹似可后箭射人深僧问如何免得此棒曹云王勑既行诸侯避道师问饭头儞在这里得多少时云三年也师云我总不识儞其僧不契愤然而去僧问学人有疑请师决师云待晚间来为汝决晚参众集师云今日要决疑僧何在僧便出师下座搊住云大众这僧有疑便托开归方丈翠巖芝云药山与么决疑土上更加泥虽然如是这僧也不得辜负药山僧问巳事未明乞师指示师良久云吾为汝道亦不难只宜于言下便见去犹较些子若更思量却成吾罪过不如各自合取口免相累及僧问平田浅草麈鹿成羣如何射得麈中主师云看箭僧放身便倒师唤侍者云拖出这僧着僧便走师云弄泥团汉有甚么限僧问如何是道中至宝师云莫謟曲云不謟曲时如何师云倾国莫换僧问劳人拟归乡时如何师云汝父母徧身红烂在荆棘林中汝归何所云若恁么即不归也师云汝却X须归去汝若归去我示汝箇休粮方子云便请师云二时上堂不得咬破一粒米僧问祖师未来时还有祖师意也无师云有云既有祖师又来作么师云只谓有所以来师临示寂时呌云法堂倒法堂倒众皆持物撑拄师举手云子不会我意即告终邓州丹霞天然禅师初习儒业入长安应举遇一禅者问仁者何往师云选官去禅者云选官何如选佛师云选佛当何所诣禅者云江西马大师是选佛之场仁者可往师径造江西才见马大师便以两手托幞头脚马顾视之云吾非汝师南岳石头处去师复造石头亦以前意投之头云着槽厂去师乃服勤三年石头一日告众云来日刬佛殿前草次日大众各备锹䦆刬草师独以水洗头胡跪石头前头微笑与落发又为说戒师掩耳而去师再谒马祖未参礼便入僧堂骑却圣僧项而坐众皆愕然报马大师大师入堂见即笑云我子天然师跳下作礼云谢师安名因名天然马祖问甚处来师云石头来祖云石头路滑还跶倒汝么师云若跶倒即不来也师经过一寺值天寒师取殿中木佛烧火向院主忽见呵云何得烧我木佛师以拄杖拨灰云吾烧取舍利院主云木佛何有舍利师云既无舍利更请两尊X再取烧之院主自后眉发堕落师问僧甚处来云山下来师云喫饭了也未云喫饭了师云将饭与汝喫底人还具眼么僧无对长庆问保福将饭与人喫报恩有分为甚么不具眼福云施者受者二俱瞎汉庆云尽其机来还成瞎否福云道我瞎得么师访庞居士至门首相见师问居士在否士云饥不择食师云庞老在否士云苍天苍天便入宅去师云苍天苍天便回去师问居士昨日相见何似今日士云如法举昨日底来作箇宗眼师云只如宗眼还着得庞公么士云我在儞眼里师云我眼窄何处安身士云是眼何窄是身何安师休去士云更道取一句便得此话圆师不对士云就中这一句无人道得师与居士行次见一泓水士以手指水云得与么也还辨不出师云酌然是辨不出士戽水二掬泼师师云莫与么莫与么士云须与么须与么师却戽水三掬泼士士云正与么时堪作甚么师云无外物士云得便宜者少师不对士云谁是落便宜者师访居士门逢女子灵照提篮洗菜师问居士在否照放下菜篮敛手而立师再问照提篮便行师遂回山须臾居士归照举前话士云丹霞在否照云巳去也士云赤土涂牛嬭大沩喆云大小丹霞被居士女子勘破X师路次逢一翁与一童子师问翁住在甚处翁云上是天下是地师云忽遇天崩地陷又作么生翁云苍天苍天童子嘘一声师云非父不生其子翁与童子入山而去潭州长髭旷禅师师谒石头头云甚处来师云岭南来头云大庾岭头一铺功德成就也未师云成就久矣只欠点眼在头云莫要点眼么师云便请头垂下一足师便作礼头云儞见箇甚么道理便礼拜师云如红炉上一点雪相似雪窦云无限功德有甚点处南华昺云唤作一铺功德巳是强名石头垂下一足长髭云如洪炉上一点雪转见漏逗虽然如是劒阁路虽崄夜行人更多师陞座次庞居士来众集定士出云各请自检好师便提唱士却于绳床右立时有僧问不触主人公请师答话师云还识庞公么云不识士搊住其僧云苦哉苦哉僧无语士便托开师少顷问居士适来这僧还喫拄杖么士云待伊甘始得师云居士只见锥头利不见凿头方士云和尚恁么说话某甲即得外人闻之要且不妨师云不好箇甚么士云阿师只见凿头方不见锥头利师廓下行见僧问讯师云步步是汝证明处还知么僧云不知师云汝若知我堪作甚么僧作礼师云我不堪汝却好X师一日见僧来蓦擒住云狮子儿野犴属僧以手作拨眉势师云虽然如此犹欠哮吼在僧擒住师云偏要行此一机师与一掴僧放手拍三下师云若见同风汝还甘与么否云终不由别人师作拨眉势僧云犹欠哮吼在师云料想不由别人有僧来绕绳床一匝卓然而立师云若是石头法席一点也用不着僧又行一匝师云却是恁么时不易道得箇来处僧便出去师唤云上座僧不顾师云这汉犹少教诏在僧却回首云有一人不从人得不受教诏不落阶级师还许么师云逢之不逢逢必有事僧退身三步师却绕绳床一匝僧云不唯宗眼分明亦乃师承有据师打三棒师问僧甚处来云九华控石庵师云庵主是甚么人云马祖下尊宿云名甚么云不委他名师云他不委儞儞不委他云尊宿眼在甚么处师云若是庵主亲来也须喫棒云赖遇和尚放某甲过师云百年后讨箇师僧也难得雪窦云是则是二俱作家且不解收虎尾只解据虎头若是德山令行并须瓦解师问李行婆忆得在绛州时事么婆云非师不委师云多虗少实在婆云有甚讳处师云念汝是女人放儞拄杖婆云某甲终不见尊宿过师云老僧过在甚么处婆云和尚既无过婆岂有过师云无过底人作么生婆竖起拳云与么不与么总成颠倒师云实无X讳处潭州大川和尚问僧甚处来云江陵来师云几时发足僧提起坐具师云谢子远来下去僧绕绳床一匝便出师云若不恁么焉知眼目端的僧抚掌一下云苦杀人洎合错判诸方师云甚得禅宗道理后僧举似丹霞霞云大川法道即得我这里即不然云和尚此间作么生霞云犹较大川三步在僧作礼霞云错判诸方者多洞山云若不是丹霞也难分玉石潮州大颠和尚初谒石头头问阿那箇是汝心师云见言语者是头便喝出经旬日师诣方丈请问前话云前者既不是除此外何者是心头云除却扬眉瞬目将心来师云无心可得将来头云元来有心何得言无无心尽同谤师于言下有省示众云夫学道人须识自家本心将心相示方可见道多见时辈只认扬眉动目一语一默蓦头印可以为心要此实未了吾今为汝诸人分明说出各须听受但除却一切妄运想念见量即汝真心此心与尘境及守认寂默时全无交涉即心是佛不假修治何以故应机随照泠泠自用穷其用处了不可得唤作妙用乃是本心大须护持不可容易水空和尚来师把住坐具云不用通时暄亦不用通来处空云拟欲恁么又恐人情不足师放手云还足也未空提起坐具云若通时暄又恐迷来处师云暂X时相见也无妨师将痒和廊下行逢一僧问讯师以痒和蓦口打云会么云不会师云大颠老野狐不曾辜负人侍郎韩愈文公问师春秋多少师提起数珠云会么愈云不会师云昼夜一百八愈罔措归宅怏怏不乐夫人问侍郎情思不怿复有何事愈举前话夫人云何不进语云昼夜一百八意旨如何愈明日凌晨复去及门逢首座座云侍郎入寺何早愈云特去堂头通话座云有何因缘愈举前话座云侍郎怎生会愈云昼夜一百八意旨如何座扣齿三下复至方丈进前语师亦扣齿三下愈云信知佛法一般师云有箇甚么道理愈云适来门首问首座亦如是师唤首座问适来祇对侍郎佛法是否座云是师便打即时趂出保宁勇颂云一步才行两步移门前惊起凤凰儿栖踪不在梧桐树羣鸟东西空绕枝汾州石楼和尚僧问未识本来性乞师方便师云石楼无耳朵僧云某甲自知非师云老僧还有过僧云和尚过在甚么处师云过在汝非处僧作礼师便打师问僧近离甚处云汉国师云汉国天子还重佛法也无僧云苦哉赖遇问着某甲问着别人即祸生师云何也僧云人尚不见有何佛法可重师云阇梨受戒多少时也僧云二十夏师云大好不见人便打X雪窦云这僧棒即喫了要且去不再来石楼令虽行争柰无风起浪凤翔府佛陀逊禅师因米胡领众来相看师便拽转绳床面壁而坐米于背后立少时却回客位师云是即是若不验过巳后遭人贬剥却令侍者去请米胡才上来拽转绳床便坐师绕绳床一匝便归方丈胡拽飜绳床领众出去师访庞居士士云忆得在母胎时有一则语今日举似阿师第一不得作道理主持师云犹是隔生也士云向道不得作道理主持师云惊人之句争得不怕士云如师见解可谓惊人师云不作道理却成道理士云不但隔一生两生师云粥饭僧一任检责师见居士来便闭却门云多知老翁莫与相见士云独坐独语过在阿谁师便开门被士搊住云是儞多知是我多知师云多知且置闭门开门卷之与舒相去几何士云只此一问气急杀人师不对士云弄巧成拙潭州招提慧朗禅师师谒马大师大师问汝来何求师云求佛知见大师云佛无知见知见乃魔尔汝自何来云南岳来大师云汝从南岳来未见曹溪心要汝速归彼不宜他往师即归石头问石头如何是佛头云汝无佛性师云蠢动含灵又作么生头云蠢动含灵却有师云某甲为甚么却无头云为汝不肯承当师于言下悟入后凡有学者扣X问师皆云去汝无佛性丁行者访性空空打一棒云瞎却汝本来眼也丁云非但今日古人亦行此令空云谁向汝道古今丁拂袖便出空云青天白日有迷路人丁云莫要指示么空便打丁云莫瞎却人眼好空云瞎却俗人眼有甚么过青原下第四世荆州天皇道悟禅师法嗣澧州龙潭崇信禅师本渚宫卖饼家子未详姓氏师家日令师送十饼上天皇皇受毕每留一饼与之云我惠汝以廕子孙师忽自念云饼我持去何返遗我岂别有旨耶请问皇皇云是汝持来复汝何咎师言下领旨因投出家皇云汝昔崇福善今信吾言可名崇信师问天皇某甲自到来不蒙和尚指示心要皇云自汝到来吾未甞不指示汝心要师云何处是指示某甲心要处皇云汝擎茶来吾为汝接汝行食来吾为汝受汝和南时吾便低首何处不指示汝心要师竚思皇云见即直下便见拟思即差师当下开悟乃问云如何保任皇云任性逍遥随缘放旷但尽凡心别无圣解师问天皇从上来相承底事如何皇云不是明汝来处不得师云这箇眼目几人具得皇云浅草易为长芦X前澧州药山惟俨禅师法嗣潭州道吾宗知禅师豫章海昏张氏子初见药山山问甚处来师云游山来山云不离此室速道将来师云山上乌儿白似雪水里游鱼闲不彻师因药山示众云我有一句子未曾向人说师云相随来也僧请问药山一句子如何说山云非言说师云早说了也师见南泉泉问阇梨名甚么师云宗智泉云智不到处作么生宗师云切忌道着泉云酌然道着即头角生三日后师与云巖在后架把针泉见乃问前日道智不到处切忌道着道着即头角生合作么生行履师便抽身入僧堂泉便去师却来坐巖问师弟适来何不祗对和尚师云汝得恁么灵利巖罔措却去问南泉云适来因缘智头陀何不祗对和尚泉云他却是异类中行巖云如何是异类中行泉云不见道智不到处切忌道着道着即头角生直须向异类中行始得师知巖不荐默计云此人因缘不在这里却同归药山山见二人回乃问巖汝到甚么处去来巖云到南泉山云有何言句巖举前话山云子作么生会巖无对山大笑巖问如何是异类中行山云我今日困别时来巖云某甲特为此事归来山云且去巖便出师在方丈外闻巖不荐不觉咬得指头血出师却下来问巖云师兄去问和尚那因缘作么生巖云和尚不为某甲说师便低头X施主施裩南泉提起示众云法身具四大有人道得与汝一腰裩师出云性地非空空非性地此是地大三大亦然泉云与汝一腰裩云巖问师兄冗几豕风作么生师云教汝指点着堪作甚么云无这箇来多少时也师云牙根犹带生澁在云巖不安师问离却殻漏子向甚处相见云向不生不灭处相见师云何不道非不生不灭处亦不求相见师见云巖修鞋乃问作甚么云将败坏补败坏师云何不道即败坏非败坏云巖问大悲菩萨用许多手眼作甚么师云如人背手摸枕子巖云我会也我会也师云儞作么生会巖云徧身是手眼师云道也太杀道只道得八成巖云师兄又作么生师云通身手眼石霜问百年后有人问极则事向他道甚么师唤河弥弥应诺师云添净瓶水着师良久却问石霜适来问甚么霜拟再举师便起去师指佛桑花问僧这箇何似那箇云直得寒毛卓竖师云毕竟如何云道吾门下师云十里大王僧问无神通菩萨为甚么足迹难寻师云同道者方知亡和尚还知么师云不知云为甚么不知师云去汝不会我语僧问万里无云未是本来天如何是本来天师云今日好晒麦X潭州云巖昙晟禅师钟陵海昌王氏子师初参百丈凡二十年无省发后谒药山山问甚处来师云百丈来山云有何言句师云有时示众云我有一句子百味具足山云咸即咸味淡即淡味不咸不淡是常味作么生是百味具足底句师无对山笑云争柰目前生死何师云目前无生死山云二十年在百丈俗气也不除药山一日又问海兄更说甚么法师云有时道三句外会取六句外省去山云且喜没交涉又问更说甚么法云有时上堂众才集拈拄杖打下复召大众众回首丈云是甚么山云何不早恁么道师于此大悟妙喜云悟去即不无争柰未出葛藤窠药山问师儞未到百丈时曾到甚么处师云曾到广南山云见说广南城东门外有一片石被州主移去是否师云非但州主盍国人来亦移不动药山问师闻儞解弄师子是否师云是山云弄得几出师云弄得六出山云我亦解弄师云和尚弄得几出山云弄得一出师云一即六六即一师到沩山山问承闻长老在药山弄师子是否师云是沩云长弄还有置时师云要弄即弄要置便置沩云置时师子在甚么处师云置也置也师问一尼云儞爷在否云在师云年多少云六十八师云儞有箇爷不年六十八汝还知否云莫便是恁么来者么师云犹是儿孙在X洞山云直是不恁么来者亦是儿孙师谓众云有一箇人家儿子问着无有道不得底洞山云他屋里有多少典籍师云一字也无道云争得与么多知师云日夜不曾眠洞云问一件事还得否师云道得即不道师煎茶次道吾问煎与阿谁师云有一人要吾云何不教伊自煎师云幸有某甲在师问石霜甚处来云沩山来师云在彼多少时云粗经冬夏师云与么则成山长去也霜云虽在彼中却不知师云他家亦非知非识道吾闻云得恁么无佛法身心师扫地次道吾云太区区生师云须知有不区区者吾云恁么则有第二月去也师竖起扫帚云这箇是第几月吾休去玄沙云正是第二月长庆云被他倒转扫帚拦面摵又作么生沙休去罗山云噫两箇汉不识好恶云巖箇汉缚手脚死来多少时也云门云奴见婢殷勤裴大夫问僧只如供养佛佛还喫否僧云如大夫祭家神大夫举似师师代云有几味饭食但一时下将来师却问神山一时下来后作么生山云合取钵盂师然之秀州华亭船子德诚禅师节操高邈度量不羣与道吾云巖得法于药山山顺寂后三人同议各卜X深山隐居去道吾须臾云适来所议甚惬鄙怀莫辜负先师否师良久云予率性疎野唯好山水乐情自遣他无所能也若遇灵利座主指一箇来或堪雕琢付受平日所得以报先师之恩三人于是分袂师即泛小舟于华亭时人唿为船子和尚后道吾至京口指夹山见师问答言下大悟山礼辞师遂覆舡而逝有官人问如何是和尚日用事师竖起桡子云会么云不会师云棹拨清波金鳞罕遇因示颂云三十年来坐钓台钓头往往得黄能金鳞不遇空劳力收取丝纶归去来千尺丝纶直下垂一波才动万波随夜静水寒鱼不食满舡空载月明归雪窦云这汉劳而无功忽若云门道一句合头语万劫系驴橛又作么生免得此过良久云莫谓水寒鱼不食如今载得月明归三十年来海上游水清鱼现不吞钩钓竿斫尽重栽竹不计功程得便休宣州椑树慧省禅师师问洞山儞来作甚么山云亲近和尚师云若是亲近用动两片皮作么山无对曹山闻举乃云一子亲得师问定山云不落数量请师道山提起数珠云是落不落师云圆珠三窍人人有请师圆前话山便打师X便走山云三十年后槌胷大哭去在师后开堂示众云老僧三十年前被定山热瞒一上不同小小师睡次道吾来见乃牵被盖之师云作甚么吾云盖覆师云坐底是卧底是吾云不在这两头师云争柰盖覆何吾云莫乱道僧问如何是佛师云猫儿上露柱云不会师云问取露柱去高沙弥初见药山山问甚处来师云南岳来山云甚处去师云江陵受戒去山云受戒图箇甚么师云图免生死山云有一人不受戒亦无生死可免汝还知么师云恁么则佛戒何用山云这沙弥犹挂唇齿在师因是契自本心更不受戒药山谓道吾云适来有箇沙弥却有些子气息吾云未可全信待与勘过始得至晚上堂召云早来沙弥在甚么处师出众山问我闻长安甚閙汝还知么师云我国晏然山云汝从人得看经得请益得师云亦不从人得不从看经得不从请益得山云有人不看经不请益为甚么不得师云不道他不得自是他不肯承当山顾道吾云巖云不信道这跛脚沙弥却有些子气息药山一日自打鼓师捧钵作舞上堂山掷下槌云是第几和师云第二和山云如何是第一和师就桶舀一杓饭便行师辞药山去住庵山问生死事大何不受戒去师云X知是般事便休唤甚么作戒山咄云这饶舌沙弥入来近处住菴庶几时复相见师住菴后一日雨中来山云儞来也师云是山云可杀湿师云不打这鼓笛云巖云皮也无打甚么皷道吾云皷也无打甚么皮山云今日大好曲调朗州剌史李翱一日肃庄客礼直造药山前山看经略不相顾李云见面不如闻名拂袖便出山召尚书李应诺山云何得贵耳贱目李遂作礼问云如何是道山以手指天复指净瓶云会么李云不会山云云在青天水在瓶李礼谢赠诗云鍊得身形似鹤形千株松下两函经我来问道无余事云在青天水在瓶李问药山如何是戒定慧山云我这里无这闲家具李莫测其旨山云太守欲保任此事直须向高高山顶立深深海底行闺合中物舍不得便为渗漏邓州丹霞天然禅师法嗣京兆府翠微无学禅师问丹霞如何是佛霞云幸自可怜生须要执巾帚作么师退身三步霞云错师进前三步霞云错师跷一足旋身一转而出霞云得即得辜负诸佛师龙牙问自到和尚法席每上堂不蒙一言示诲意在于何师云嫌箇甚么后问洞山山云争怪得老僧后有僧问法眼眼云祖师来也雪窦云两箇老汉被这僧穿却唯有法眼与他X同参若是雪窦门下喫棒了趂出师在法堂上行投子进前作礼问西来密旨和尚如何指示于人师顾视少顷子云乞师垂示师云更要第二杓恶水那子作礼师云莫垛却子云时至根苗自生僧问二祖初见达磨有何所得师云汝今见吾复何所得吉州孝义性空和尚僧来参师展手示之僧近前复退后师云父母俱丧略不惨颜僧呵呵大笑师云与阇梨举哀其僧打筋斗而出师云苍天苍天师见僧来乃问与么下去还有佛法道理也无僧云某甲结舌有分师云老僧又作么生僧云素非好手师仰身合掌僧亦合掌师抚掌三下僧拂袖而出师云乌不前兔不后几人于此忙然走只有阇梨达本源结舌何曾着空有米仓和尚有僧来绕师三匝敲绳床一下云不见主人公终不参众去师云情识甚么处去来云果然不在师打一拄杖云几落情识僧呵呵大笑师云村草步头逢着一箇半箇有甚共语处僧云且参堂去潭州长髭旷禅师法嗣潭州石室善道和尚侍石头游山次头云与我斫却前头树子碍我师云不将刀来头袖中取刀倒度与师师云何不过那头来头云汝用那头作么师X于此有省杏山问承闻行者游五台还见文殊么师云见山云道甚么师云道儞生身父母在深草里杏无对师与仰山翫月次山问尖时圆相向甚么处去圆时尖相向甚么处去师云尖时圆相在圆时尖相隐师每见僧来拈起拄杖子云三世诸佛尽由这箇对者皆不契长沙闻得云我若见只令放下拄杖别通箇消息来三圣将此语去祇对被师识破是长沙语杏山闻三圣失机亲到石室才见便问行者不易贫道难消师云开心盌子盛将来无缝盘子合将去说甚么难消杏山休去潭州大川和尚法嗣僊天和尚有新罗僧来参才展坐具师捉住云未离本国时道取一句僧无语师便推出云问伊一句便道两句披云和尚来才入方丈师便问未见东越老人时如何为物云云只见云生碧嶂焉知月落寒潭师云只与么也难得云云莫是未见东越老人时消息么师便喝云展两手师云错怪人底有甚么限云掩耳出去师云死却这汉平生也洛平来师问甚处来云南溪师云将得南溪消息来么云消即巳消息即未息师云最苦是未息云且道未息箇甚么师云一回见面千载忘名平拂袖便行师云弄死虵手有甚么限X有僧来拟作礼师云野狐儿见箇甚么便礼拜僧云老秃奴见甚么便恁么道师云苦哉苦哉僊天今日忘前失后云要且得时终不补失师云争不如此僧云谁甘师呵呵大笑云远之远矣僧四顾而出有僧来才展坐具师云这里会得早是辜负平生云不向这里会又作么生师云不向这里会更向甚么处会便打出有僧来才展坐具师云不用通时暄还我文彩未生时道理来云某甲有口哑却即闲苦死覔箇臈月扇子作么师拈棒作打势僧捉住云还我未拈棒时道理来师云随我者随之南北不随我者死住东西云随与不随即且置请和尚指出东西南北师便打联灯会要X卍XXX联灯会要卷第二十住泉州崇福禅寺嗣祖比丘悟明集青原下第四世潮州大颠和尚法嗣漳州三平义忠禅师福州杨氏子师谒大颠问不用指东划西请师直指颠云幽州江口石人蹲师云犹是指东划西颠云若是凤凰儿不向篱边讨师作礼颠云若不得后语前话也难圆X师问侍者姓甚么者云与和尚同姓师云儞道我姓甚么者云问头何在师云几时曾问儞者云姓者谁师云念汝初机放儞三十棒师陞座次有道士出从东过西有僧出从西过东师云道士却有见处师僧未在道士作礼云谢师接引师便打僧作礼云乞师指示师亦打乃谓众云此两件公案且作么生断还有断得底么如是三问众无对师云既无人断得老僧为断去也掷下拄杖便归方丈大沩喆云若不是三平洎乎作道理断却不见石巩道三十年一张弓两只箭只射得半箇圣人果然马颊山本空和尚示众云只这施为动转还合得本来祖翁么若合得十二时中无虗弃底道理若合不得喫茶说话往往唤作茶话去僧问如何免得不成茶话去师云儞还识得口也未云如何是口师云两片皮也不识云如何是本来祖翁师云大众前不得牵爷恃娘云大众欣然去也师云儞试点大众性看僧作礼师云汝往往道一性一切性去僧欲进语师云辜负平生行脚眼本生和尚拈拄杖示众云我若拈起汝便向未拈起时作道理我若不拈起儞便向拈起时作主宰且道老僧为人在甚么处有僧出云不敢妄生节目师云也知阇梨不分外云高高处平之有余低低处X观之不足师云节目上更生节目僧无语师云掩鼻偷香空招罪犯雪窦云这僧善能切瑳争柰弓折箭尽虽然如是且本生是作家宗师拈起也天回地转应须拱手归降放下也草偃风行必合全身远害还见本生为人处也无复拈起拄杖云太平本是将军致不许将军见太平师问僧甚处来云太原来师云那边风景如何云与此间不别师云且道此间风景如何云和尚与某甲不同师云踏破施主草鞋当为何事僧无对师云即古即今出箇问处且难乃至老僧亦出不得侍郎文公韩愈公镇潮州暇日谒大颠问弟子军州事多省要处乞师一言颠据坐公罔措时三平义忠禅师侍立乃敲绳床三下颠回顾云作么忠云先以定动后以智拔公作礼云和尚门风高峻弟子于侍者边得箇入处三平迁化众请公作丧主公将手巾一条盖一面砂锣上横一口劒直到龛前放下云还有人道得么若道得某甲即作丧主若道不得某甲即不作丧主其时一众无对公踢飜砂锣哭云苍天苍天先师远矣罗山闲到三平读碑见载其事乃云噫大奇大奇三平门下六百来人总被箇俗汉吞却也陈老师当时若在未放他过在时有僧问只如侍郎与么上来未审作么生祇对罗山云我当时X若在只将七尺布巾盖却头横亚一柄灵刃刀以手握起孝幕当门而坐看韩家箇汉要作丧主也未得要不作丧主也未得进之须有理退之须有理公问僧承闻讲得肇论是否云不敢公云肇有四不迁是否云是公将茶盏扑破云这箇是迁不迁僧无对汾阳昭代云识得侍郎公因唐宪宗迎佛骨入大内供养夜放光明次日早朝羣臣皆贺陛下圣德圣感唯公不贺上宣问羣臣皆贺卿何独不贺公奏云臣曾看佛书佛光非青黄赤白等相此是神龙卫护之光上问如何是佛光公无对因以罪出雪窦代云陛下高垂天鑑青原下第五世澧州龙潭崇信禅师法嗣鼎州德山宣鑑禅师劒南周氏子师在蜀业金刚经因号周金刚甞谓同学云一毛吞海海性无亏纤芥投锋锋利不动学与无学唯我知焉后闻南方禅席颇盛师气不平谓同列曰出家儿千劫学佛威仪万劫学佛细行尚不得成佛南方魔子敢言直指人心见性成佛我当楼其窟穴灭其种族以报佛恩遂担青龙疏抄出蜀及中路遇一卖饼婆子师放下疏抄问婆云买饼点心婆敛手云上座担者何文字X师云青龙疏抄婆云讲何经师云金刚经婆云婆有一问上座若道得即舍饼充点心师云便请婆云经中道过去心不可得见在心不可得未来心不可得上座鼎鼎是点那箇心师无对径造龙潭才相见便问久响龙潭及乎到来潭又不见龙又不现潭云子亲到龙潭师作礼而退雪窦云将错就错云峯悦云大小德山向虀瓮里淹杀黄龙心云雪窦与么不知德山将错就错龙潭将错就错识休咎底衲僧必知去处未过关者亦宜辨白还相委悉么纵饶栽种得不是栋梁材师因侍立龙潭抵夜潭云夜深子何不下去师即珍重揭帘而出见外面黑却回云外面黑潭点纸灯度与师师拟接潭便吹灭师于此大悟便作礼潭云子见箇甚么道理师云某甲从今日去不疑天下老和尚舌头次日龙潭陞堂云可中有箇汉牙如劒树口似血盆一棒打不回头他时异日向孤峯顶上立吾道去在师取疏抄于法堂前将一炬火提起云穷诸玄辩若一毫置于太虗竭世枢机似一滴投于巨壑将疏抄便烧于是取辞师到沩山挟复子于法堂从西过东从东过西顾视方丈沩山不顾师云无无便出去师至门首却云也不得草草却具威仪再入相见才跨门提起坐具召云和尚沩山拟取拂子师便喝拂袖而出X沩山至晚问首座今日新到在甚么处座云当时背却法堂着草鞋出去了也沩云还识此人么云不识沩云此子巳后向孤峯顶上盘结草庵呵佛骂祖去在五祖戒云德山作贼人心虗沩山贼过后张弓妙喜云二尊宿恁么相见每人失却一只眼示众云于巳无事则勿妄求妄求而得亦非得也汝但无事于心无心于事则虗而灵空而妙若毫端许言之本末者皆为自欺何故毫𨤲系念三涂业因瞥尔情生万劫羁鎻圣名凡号尽是虗声殊相劣形皆为幻色汝欲求之得无累乎及其厌之又成大患终而无益小参示众云今夜不答话问话者三十棒时有僧出作礼师便打僧云某甲话也未问为甚便打师云儞是甚处人云新罗人师云未跨船舷时好与三十棒法眼云大小德山话作两橛德山密云大小德山龙头虵尾雪窦云二尊宿虽善裁长补短舍重从轻要见德山老汉亦未可在何故殊不知德山握阃外之威权有当断不断不招其乱底劒子诸人要识新罗僧么只是撞着露柱底瞎汉大沩喆云德山大似清平世界锃甲磨鎗这僧不惜性命身挨白刃示众云问则有过不问犹乖时有僧出作礼师便打僧云某甲话也未问为甚便打师云待儞开口堪作X甚么示众云诸子从朝至暮有甚么事莫要逞驴唇马觜问德山老汉么我且不怕儞未审诸子有何疑虑近来末法时代多有鬼神群队傍家走言我是禅师未审学得多少禅道说似老汉来儞诸方老秃奴教儞修行作佛傍家行脚成得几箇佛也儞若无可学又走作甚么若有学者儞将取学得底来呈似老僧看一句不相当须喫痛棒始得儞被他诸方老秃奴魔魅着便道我是修行人打硬作模作样恰似得道底人面孔莫取次用心万劫千生轮回三界皆为有心何故心生则种种法生若能一念不生则永脱生死不被生死缠缚要行即行要坐即坐更有甚么事仁者我见儞诸人到处发心向老秃奴会下学佛法荷负不惜身命皆被钉却诸子眼睛断诸子命根三二百箇婬女相似道我王化建立法幢为后人开眼目自救得么仁者如此说修行岂不闻道老胡经三大阿僧祇劫修行即今何在八十年后死去与儞何别诸子莫狂劝儞不如休歇去无事去儞瞥起一念便是魔家眷属破戒俗人儞见德山出世十箇五箇拟聚头来难问教结舌无言儞是偻儸儿今何不出来破布袋里盛锥子不出头是好手我要问儞实底莫错仁者波波地傍家走道我解禅解道点胸点肋称杨称郑到这里须尽吐却始得无事儞但外不着声色内无能所知解体无凡圣更学甚么设学得百千X妙义只是箇喫疮疣鬼总是精魅我这里虗空道有且不是有道无且不是无言凡不凡言圣不圣一切处安着他不得与儞万法为师这箇老汉不敢谤他所以老胡吐出许多方便涕唾教儞无事去莫向外求儞更不肯欲得採集殊胜言句蕴在胷襟巧说言辞以舌头取办高着布裙贵图人知道我是禅师要出头处若作如此见解打那鬼骨臀入拔舌地狱有日在到处覔人道我是祖师门下客被他问着本分事口似木揬便却与他说菩提涅槃真如解脱广引三藏言教是禅是道诳他闾阎有甚么交涉谤我先祖德山老汉见处即不然这里佛也无祖也无达磨是老臊胡十地菩萨是担屎汉等妙二觉是破戒凡夫菩提涅槃是系驴橛十二分教是鬼神簿拭疮疣纸四果三贤初心十地是守古冢鬼自救得也无佛是老胡屎橛仁者莫错身披疮疣衣学甚么事饱喫了饭说真如涅槃皮下还有血么须是箇丈夫始得儞莫爱圣圣是空名向三界十方世间若有一尘一法可得与儞执取生解保任贵重者尽落天魔外道是有学得底亦是依草附木精魅野狐诸子老汉此间无一法与儞诸子作解会自巳亦不会禅老汉亦不是善知识百无所解只是箇疴屎送尿乞食乞衣更有甚么事德山老汉劝儞不如无事去早休歇去莫学颠狂每人担箇死尸浩浩地走到处向老秃奴口里爱他涕唾喫便道我是入三昧修蕴积行长养X圣胎愿成佛果如斯等辈德山老汉见似毒箭入心花针乱眼辜负先圣带累我宗图他道我是出家儿如此消他十方施主水也消不得莫筭道敢向他国王地上行父母不供甘旨岂为无罪莫错用心阎罗王征儞草鞋钱有日在穿儞鼻孔系着橛上偿他宿债莫言不道是儞诸人大似有福遇着德山出世与儞解却绳索脱却笼头卸却角䭾作箇好人去三界六道收摄儞不得更无别法是箇𤇅赫虗空无碍自在不是儞庄严得底物从佛从祖皆传此法而得出离一大藏教只是整顿儞今时人诸子莫向别处求覔乃至达磨小碧眼胡僧到此来也只是教儞无事去教儞莫造作着衣喫饭疴屎送尿更无生死可怖亦无涅槃可得无菩提可证只是寻常一箇无事人第一莫拱手作禅师覔箇出头处巧作言语魔魅后生欲得人唤作长老自巳分上都无交涉徒知心识浩浩地日夜揑怪不休称杨称郑我是江西马大师宗徒德山老汉且不是儞羣队人我见石头和尚不识好恶老汉所以骂他诸子儞莫着声色名言句义境致机关道理善恶凡圣取舍攀缘染净明暗有无诸念可中与么得方是箇无事人佛亦不如儞祖亦不如儞仁者莫走蹈儞脚板阔去别无禅道可学若有学得者即是二头三首外道见解亦无神通变现可得汝道神通是圣诸天龙神五通神仙外道修罗亦有神通应可是佛也孤峰独宿一食卯斋长坐不X卧六时礼念疑他生死老胡有言诸行无常是生灭法若言入定凝神静虑得者尼干子等诸外道师亦入得八万劫大定莫是佛否明知邪见精魅仁者老胡不是圣佛是老胡屎橛且要仁者辨取好恶莫着人我免被诸圣橛菩提橛解脱殊胜名言妙义没溺系缚汝何故一念妄心不尽即是生死相续仁者时不待人莫因循过日时光可惜老汉不图儞田厍奴荷负若肯即信取若不肯每人有箇屎钵担取去老汉亦不求儞诸方大有老秃奴取一方处所说禅说道儞急去学取抄取我此间终无一法与儞诸人仁者问取学取以为知解老汉不能入拔舌地狱若有一尘一法示诸人说言有佛有法有三界可出者皆是野狐精魅诸人者欲得识么只是箇虗空尚无纤尘可得处处清净光明洞达表里莹彻无欲无依无栖泊处有甚么事老汉从生至死只是箇老比丘虽在三界生而无垢染欲得出离何处去设有去处亦是笼槛魔得其便仁者莫用身心无可得只要一切时中莫用他声色应是从前行履处一时放却顿脱羁鎻永离盖缠一念不生即前后际断无思无念无一法可当情仁者作么生拟下口觜儞多知解还曾识渠面孔么出家儿乃至十地满心菩萨覔他踪迹不得所以诸天欢喜地神捧足十方诸佛赞叹魔王啼哭何以故缘此虗空活鱍鱍地无根株无住处若到这里眼目定动即没交涉仁者莫求佛佛是大杀X人贼赚多少人入婬魔坑莫求文殊普贤是田厍奴何惜许一箇堂堂大丈夫儿喫他毒药了便拟作禅师面孔见神见鬼向后狂乱傍家走觅师婆打瓦卜去被无知老秃奴便即与卜道教儞礼祖师鬼佛鬼菩提涅槃鬼是小婬女子不会便问如何是祖师西来意这老秃奴便打绳床作境致竖起拂子云好晴好雨好灯笼巧述言辞强生节目言有玄路鸟道展手若取如是说如将宝器贮于不净如将人粪作旃檀香仁者彼既丈夫我亦尔怯弱于谁竟日就他诸方老秃奴口觜接涕唾喫了无惭无愧苦哉苦哉狂却子去因果分明水牯牛牵犂拽把眼睛突出气力不登大棒打儞嵴劫佛衣食道我修行了也若不明大理饶儞去佛肚里过来只是箇能行底屎橛不曾遇着好人便即认得六根门头光影向口里说取露布是隐言妙句光彩尖新争奈儞自家无分仁者是别人涕唾更有一辈三三两两聚头商量甚么处无事好经冬过夏快说禅道有知解会义理仁者总作如此见解覔便宜岂有如此道理入地狱有日在莫道不向诸子说到处菜不择一茎柴不搬一束一朝福尽只是喫草去虗消信施滥称参学更作禅师摸样无益于人自巳分上十二时中行履处心常附物见人只欲妖媚掉尾子指东语西眼里口边果然不见只欲将相似语勘当解处老汉与儞诸人何别郎君子莫取一期眼下口快喫他毒药了似贪婬女人X不持斋戒瞎秃奴羣羊僧颠却他人入地狱仁者莫取次看䇿子寻句义覔胜负一递一口何时休歇老汉相劝不是恶事切须自带眼目辨取清浊是佛语是魔语莫受人惑所以殊胜名言皆是老胡一期方便施设切须休歇去莫倚一物领他言语作解会拣择亲踈浮虗诈伪记他闲言长语皆是比量仁者老汉只恐诸子堕坑落壍作薄福业事持脣觜得少为足向静处立不肯进前自惑诸境乱走他又由巡万法盖为不信虗空本来无事增减他不得儞诸人好似老鸱身在虗空心在粪堆头只覔死物喫诸子莫道德山老汉不曾入丛林商量高声骂取无人情不怕业只为诸子不守分驰骋四方傍他门户恰似女姑鬼传言送语依事作解心迹不忘自犹不立常负死尸担枷带鎻五百一千里来到德山面前八字立地如欠伊禅道相似和尚须为我说指示我老汉全体作用大棒铠这田厍奴骂贼屎孔面不识好恶到我这里恰似遇澧州人喫鱼羮烂臛一顿且图儞放下重担去却枷鎻作箇好人去还肯么若肯即住不肯一任脱去珍重雪峰问古人斩虵意旨如何师便打峰便走师召云布衲峰回首师云他后悟去方知老汉彻底老婆心师见僧来闭却门僧敲门师问阿谁云师子儿师开门僧作礼师蓦项骑云这畜生甚处去来有僧来相看作相扑势师云与么无礼合喫山僧手X中棒僧拂袖便行师云饶儞如是也只得一半僧转身便喝师便打云须是我打儞始得僧云诸方有明眼人在师云天然有眼僧擘开眼云猫便出师云黄河三千年一度清僧问路逢达道人不将语默对未审将甚么对师云只恁么僧良久师云汝更问看僧拟再问师便喝出妙喜云不妨好一喝只是下得太迟僧问如何是菩提师云出去莫向这里疴问如何是佛师云佛是西天老比丘师因疾僧问还有不病者么师云有云如何是不病者师云阿耶耶阿耶耶师临示寂时示众云扪空追响劳汝精神梦觉觉非复有何事言讫端然而寂时咸通六年乙酉十二月三日也寿八十六臈六十五塔于本山洪州宝峰和尚师问巖头与么与么作么生会头云不与么不与么又作么生会师云是平实语头云腰带无钩师云作么生头云上腰不得师云是平实语有僧从巖头来师竖起拂子云落在此机底人未具眼在僧拟进前师云恰落在此机僧回举似巖头头云我若见夺却拂子看他作么生师闻乃云我竖起拂子从他夺总不将物来儞又作么生头闻乃云无星秤子有甚么辨处师见僧念经从方丈前过师云满口道尽只是不具X眼僧以手指师云道道师掌身边沙弥云眼在甚么处僧跷一足云与么与么师云长江下钓无饵也吞僧便喝云这老和尚无故涂煳人师云咬人师子不露牙僧作咬势师云大裁帽子别处戴师问僧其中事即易道不落其中事始终难道僧云某甲在路时便知有此一问师云更二十年行脚也不较多云莫不契和尚意么师云苦瓜那堪待客师问僧古人有一条路接初机晚进汝还知么云请师指出师云恁么则阇梨知了也云头上更安头师云老僧不合问云问又何妨师云我这里不曾容人乱道出去潭州道吾宗智禅师法嗣潭州石霜庆诸禅师庐陵陈氏子师到沩山作米头筛米次山云施主物莫抛撒师云不抛撒沩于地上拾得一粒米示师云汝道不抛撒这箇从甚么处得来师默然沩云莫轻这一粒百千粒尽从这一粒生师云未审这一粒从甚么处生沩山呵呵大笑归方丈至晚上堂云大众米里有虫师问道吾如何是触目菩提吾唤沙弥弥应诺吾云添净瓶水着吾却问汝适来问甚么师拟举吾便起去师于此密契道吾谓师云我疾作将欲去世心中有物久而为患谁为我除师云心物俱非除之益患吾贤之示众云一代时教是整顿儞时人手脚凡有其由皆X落今时直至法身非身犹是教家极则我辈沙门全无肯路若分即差不分即坐着泥水僧问咫尺之间为甚么不覩师颜师云我道徧界不曾藏僧后问雪峯徧界不曾藏意旨如何峯云甚么处不是石霜僧回举似师师云这老汉有甚么死急玄沙云山头老汉蹉过也洞山云笑杀土地瑯瑘觉云雪峰虽有利人之心且无出人之眼石霜虽有出人之眼未知有向上一窍僧问先师一片灵骨黄金色击作钟声未审甚么处去也师召僧僧应诺师云儞不会我语去有僧辞师问舡去陆去云遇舡即舡遇陆即陆师云我道半途稍难僧无对云门代云三十年后此话大行又云临行之句永劫不忘僧问三千里外远闻石霜有箇不顾是否师云是云且如万象历然是顾不顾师云我道不惊众云不惊众是不与万象合如何是不顾师云徧界不曾藏雪窦云谁是不顾者裴相公来师拈起裴笏问在天子手中为珪在官人手中为笏在老僧手中且道唤作甚么裴无对师乃留下笏子雪窦代云弄巧成拙保宁勇代云只恐和尚用不着师问侍者道吾云莫弃这边着那边儞作么生会者X云一依和尚所会师云作么生是我会处者从西过东而立师云儞正是弃这边着那边僧问如何是祖师西来意师扣齿示之僧不契师迁化后其僧问九峰先师扣齿意旨如何峯云宁可截舌不犯国讳僧问云盖盖云我与先师有甚冤雠僧问一毫穿众穴时如何师云直须万年去云万年后如何师云登科任儞登科拔萃任儞拔萃其僧后问径山諲諲云光靴任儞光靴结褁任儞结褁潭州渐源仲兴禅师师为道吾作侍者一日过茶与吾吾接得拈起盏子云是斜是正师叉手近前视之吾云斜则总斜正则总正师云某甲不恁么吾云子作么生师夺盏子提起云是斜是正吾云汝不谬为吾侍者师侍道吾到一家吊慰次师抚棺云生耶死耶吾云生也不道死也不道师云为甚么不道吾云不道不道归至中路师云和尚快与某甲道若不道打和尚去吾云打即任打道即不道师便打吾归寺谓师云汝宜离此恐知事知于汝不便大沩秀云大凡言论须有转身之谋道吾既喫他痛棒且渐源具甚么眼师辞道吾去一村院凡经三年一日闻童子念经云应以比丘身得度者即现比丘身师忽然大悟遂焚香作礼云信知先师之言终不虗发自是我不会错怪先师也X师后造石霜霜问向来打先师因缘还会也未师云却请和尚道霜云不见道生也不道死也不道师遂通所得作礼而退云居元云石霜着甚死急唤惺千箇渐源有甚用处当初待他举了以棒打出非唯作天下宗师亦乃与道吾雪屈师一日荷锹子于法堂上从西过东从东过西霜问作甚么师云覔先师灵骨霜云洪波浩渺白浪滔天覔甚么先师灵骨师云正好着力霜云这里针札不入着甚么力师荷锹便出太原孚云先师灵骨犹在保宁勇颂云终日挨门复倚楼几回明镜照梳头自从事却潘郎后也会人前不识羞师在纸帐中坐有僧来拨开帐云不审师视之良久云会么云不会师云七佛巳前事为甚么不会后僧举似石霜霜云如人善射箭不虗发师一日卷帘在方丈内坐宝盖和尚来见乃下却帘子归客位师令侍者传语云长老远来不易犹隔津在盖打侍者一掌者云不得打某甲自有堂头和尚在盖云为有堂头和尚所以打儞者举似师师云犹隔津在禄青和尚僧问不落道吾机请师道师云庭前红苋树生叶不生花僧无语师云会么云不会师云正是道吾机为甚么不会僧作礼师便打云须是老X僧打儞始得有僧来师以目视之僧云是箇机关于某甲分上用不着师弹指三下僧绕绳床一迊依位而立师云参堂去僧才出去师便喝僧以目视之师云酌然是用不着潭州云巖昙晟禅师法嗣筠州洞山良价禅师会稽俞氏子七岁依律师出家一日律师为师授般若心经至无眼耳鼻舌身意处师顾律师上下又自扪其身云和尚亦有眼耳鼻舌身意某甲亦有眼耳鼻舌身意佛何得言无其师惊云吾非汝师汝巳后当荷大乘法去遂亲送师入五洩山出家师初谒忠国师问如何是古佛心忠云墻壁瓦砾是师云墻壁瓦砾岂不是无情忠云是师云无情还会说法也无忠云常说炽然说无间歇师云甚么人得闻忠云诸圣得闻师云师还闻否忠云我不闻师云和尚既不闻争知无情会说法忠云赖我不闻我若闻即齐于诸圣汝即不闻我说法师云恁么则众生无分也忠云我为众生说不为诸圣说师云众生闻后如何忠云即非众生师云无情说法该何典教忠云酌然言不干典非君子之所谈岂不是华严云剎说众生说三世一时说师不契师后到沩山山问承闻价阇梨曾问忠国师无情说法是否师云是沩云试举看师举了沩云我这里也有些子只是罕遇其X人师云便请沩以拂子点一点师云请和尚为某甲说沩云父母所生口终不为子说师云此间莫有同年慕道者么沩云此去澧陵县侧石室有云嵓道人若能拨草瞻风必为子之所重师辞沩山直造云嵓请益前话嵓云不见弥陀经云水鸟树林悉皆念佛念法师因有省作偈云也大奇也大奇无情说法不思议若将耳听终难会眼处闻声方得知师问云巖某甲有余习未尽巖云汝曾作甚么来师云圣谛亦不为巖云还得欢喜地也未师云欢喜即不无如粪堆头拾得一颗明珠师问云巖百年后忽有人问还邈得和尚真如何祇对巖云但道只这是师沉吟巖云价阇梨承当箇事大须审细师无语巖便打后因过水覩影方得顿悟作偈云切忌从他覔迢迢与我疎我今独自往处处得逢渠渠今正是我我今不是渠应须恁么会方得契如如师因供养云巖真僧问先师道只这是莫便是么师云是云意旨如何师云当初洎错会先师意云未审先师还知有也无师云若不知有争解恁么道若知有争肯恁么道师辞京兆兴善平禅师平问甚处去师云㳂流无定止平云法身㳂流报身㳂流师云总不作此解平乃抚掌示众云秋初夏末东去西去直须向万里无寸草处X去始得又云只如无寸草处作么生去后有僧举似石霜霜云出门便是草师闻乃云大唐国里能有几人大阳延云如今直道不出门亦草漫漫地且道合向甚么处行履良久云莫守寒巖异草青坐着白云宗不妙妙喜云师子一滴乳迸散十斛驴乳示众云有一人在千人万人中不背一人不向一人儞道此人具何面目云居膺出云某甲参堂去师垂语云须知有佛向上事时有僧出问如何是佛向上事师云非佛云门云名不得状不得所以言非师夜参不点灯有僧问话退师唤侍者点灯来召其僧僧出来师云将取三两粉与这上座其僧拂袖而退因而有省乃罄衣钵设斋得三年后辞师师云善为时雪峰侍立乃问这僧辞去几时却来师云他只知一去不解再来其僧归衣钵下坐化须臾报师师云虽然如此犹较老僧三生在师与泰首座喫果子次师问有一物上拄天下拄地黑如漆常在动用中动用中収不得儞道过在甚么处泰云过在动用中师便喝掇却果卓五祖戒云来朝更献楚王看大沩喆云还知洞山落处么若也不知往往作是非得失会去山僧道这果子莫道泰首座不X得喫设使尽大地人来亦不得正眼觑着云盖本云洞山虽有打破虗空底钳鎚且无补缀底针线待伊道过在动用中但道请首座喫果子泰首座若是箇汉喫了也须吐出开善谦云洞山倚势欺人真如随风倒柂忽有人问山僧道过在甚么处拈果子便喫何故下坡不走快便难逢师在泐潭因初首座示众云也大奇也大奇佛界道界不思议师出云佛界道界即不问且如说佛界道界是甚么人只请一言初良久师云何不急道初云争即不得师云道也未曾道说甚么争即不得初无语师云佛之与道只是名字何不引教初云教道甚么师云得意忘言初云犹将教意向心头作病在师云说佛界道界病大小初明日忽迁寂时号师为问杀首座价师与云居渡水次问水深多少居云不湿师云麤人居云和尚作么生师云不干有一病僧在延寿堂要见师师遂去僧问和尚何不救取人家男女师云汝是甚么人家男女云某甲是大阐提人家男女师良久僧云四山相逼时如何师云老僧亦从人屋檐下过云回互不回互师云不回互云教某甲向甚么处去师云粟畬里去僧嘘一声云珍重便坐脱师以拄杖敲头三下云汝只解恁么去不解恁么来X师因普请次巡寮见一僧师问儞何不赴普请云某甲不安师云儞寻常安时又何曾去僧无对师问僧名甚么云某甲师云阿那箇是儞主人公云见祗对次师云苦哉苦哉今时人例皆如此只认得驴前马后底将谓自巳佛法平沉因兹是也客中认主尚未分明如何辨得主中主僧便问如何是主中主师云阇梨自道取云某甲道得只是客中主如何是主中主师云与么道即易相续也大难乃示偈云嗟见今时学道流千千万万认门头还似入京朝圣主只到潼关即便休僧问时时勤拂拭莫遣惹尘埃为甚么不得他衣钵师云直饶道本来无一物也未合得他衣钵云甚么人合得师云不入门者云只如不入门者还得也无师云虽然如此不得不与他师复云直道本来无一物亦未合得他衣钵这里合下得甚么语有一僧下九十六转语不惬师意末后一转始相契师云何不早恁么道有一僧密听只不闻末后一转语请益其僧僧不肯说如是三年执侍巾瓶一日因疾僧云某甲请举前话不蒙慈悲善取不得恶取去遂将刀向前云上座若不为某甲举即杀上座去僧悚然云阇梨且待我为汝举乃云直饶将来也无着处其僧忻然礼谢雪窦云他既不受是眼将来底必应是瞎还见祖师衣钵么若于此入门便乃两手分付非但X大庾岭头一人提不起设使盍国人来且款款将去翠巖芝云不得他衣钵即与古佛同参且道参阿谁师于扇上书佛字云巖见即书不字又改作非字雪峰见一时除却师问僧甚处来云游山来师云还到顶么云到师云顶上有人么云无人师云儞不曾到顶云若不到顶争知无人师云阇梨何不且住云某甲住即不辞西天有人不肯僧问三身中阿那身说法师云吾常于此切僧后问曹山洞山道吾甞于此切意旨如何曹云要头便斫将去又问雪峯峯以拄杖噼口拄云我也曾到洞山来承天宗云一转语海晏河清一转语风高月冷一转语骑贼马赶贼试请辨看忽有箇衲僧出来道总不恁么也许他具只眼僧问寒暑到来时如何回避师云何不向无寒暑处去云如何是无寒暑处师云寒时寒杀阇梨热时热杀阇梨雪窦颂云垂手还同万仞崖正偏何必在安排瑠璃古殿照明日忍俊韩獹空上堦师问僧世间甚么物最苦僧云地狱最苦师云不然衣线下不明大事始是苦有官人云某甲欲註三祖信心铭师云才有是非纷X然失心作么生註官人无对保宁勇代云今日得上座证明师将示寂遣沙弥去传语云居他若问汝和尚有何言句但道云居路欲绝也汝须远立恐他打儞沙弥依教语未终被云居打一棒沙弥无语师临示寂时告众云吾有闲名在世谁为我除有沙弥出云请和尚法号师云吾闲名巳谢师于咸通十年三月一日剃沐端然坐逝大众号恸移时师忽开眼云夫出家之人心不附物是真修行劳生息死于悲何有乃令主事辨愚痴斋一中盖责其恋情也至八日方坐逝寿六十三臈四十二塔于本山潭州神山僧密禅师师与洞山行次忽见白鹿走过师云俊哉洞云作么生师云大似白衣拜相洞云老老大大作这箇语话师云儞又作么生洞云积代簪缨暂时落魄师与洞山过水洞云莫错下脚师云若错即过不得也洞云不错底事作么生师云共长老过水师与洞山行次洞指路傍院云里面有人说心说性师云是谁洞云被师伯一问直得去死十分师云说心说性者谁洞云死中得活师把针次洞山问作甚么师云把针洞云把针事作么生师云针针相似洞云三十年同行作这箇语话岂有与么工夫师云长老作么生洞山云大地火发底道理X师与洞山锄茶园洞掷下锄头云我今日困一点气力也无师云若无气力争会与么道洞云儞将谓有气力底是那师休去𣵠州杏山鉴洪禅师临济问如问是露地白牛师云吽吽济云哑却杏山口师云长老作么生济云这畜生师便休幽溪和尚僧问大用现前不存轨则时如何师绕绳床一匝而坐僧拟进语师与一踏僧归位而立师云汝恁么我不恁么汝不恁么我却恁么僧再进语师又与一踏云三十年后吾道大行联灯会要卷第二十联灯会要X卍XXX联灯会要卷第二十一住泉州崇福禅寺嗣祖比丘悟明集青原下第五世秀州华亭船子德诚禅师法嗣澧州夹山善会禅师广州岘亭廖氏子初住京中竹林寺上堂有僧问如何是法身师云法身无相进云如何是法眼师云法眼无瑕道吾时客座下闻是语不觉失笑师才下座即请吾喫茶问某甲适来祗对这僧话必有不是处致令上座失笑望上X座不吝慈悲吾云和尚一等是出世未有师在师云某甲甚处不是望为说破吾云某甲终不说可参华亭船子诚和尚去师云此人如何吾云此人上无片瓦遮头下无卓锥之地若去宜易其服师乃散众易服径造华亭诚见师来便问大德住甚么寺师云似则不住住则不似诚云不似又不似箇甚么师云不是目前法诚云甚处学得来师云非耳目之所到诚云一句合头语万劫系驴橛诚又问垂丝千尺意在深潭离钩三寸子何不道师拟开口诚拈桡子臂嵴打落水中师才上船诚急索云道道师拟开口诚又打师豁然大悟乃点头三下诚云竿头丝线从君弄不犯清波意自殊师遂问抛纶掷钓师意如何诚云丝悬渌水浮定有无之意师云语带玄而无路舌头谈而不谈诚云钓尽江波金鳞始遇师乃掩耳诚云如是如是即嘱师云向去直须藏身处没踪迹没踪迹处莫藏身吾二十年在药山只明斯事汝今既得他后不得住城隍聚落但向深山里䦆头边覔取一箇半箇接续无令断绝师即辞行频频回顾诚唤云阇梨阇梨师回首诚竖起桡子云汝将谓别有那乃覆舡入水而逝师后出世夹山示众云不知天晓悟不由师龙门跃鳞不堕渔人之手但意不寄私缘舌不亲玄旨正好知音此名俱生话若向玄旨疑去赚杀阇梨困鱼止泺钝鸟栖芦云水非阇梨阇梨非云水老僧于云水而得自在阇梨X又作么生示众云金乌玉兔交互争辉坐却日头天地黑暗上脣与下脣从来不相识明明向君道莫令眼顾着何也日月未足为明天地未足为大空中不运斤巧匠不遗踪见性不留佛悟道不存师寻常老僧道目覩瞿昙犹如黄叶一大藏教是老僧坐具祖师玄旨是破草鞋阇梨宁可赤脚不着最好示众云古人重怀中之金千尺氷雪遇日即消万劫疑情一句顿晓不堕沙门手不度六门事闻中生解意下丹青浮云不关山滴水锋铓尚犯他影饶君解唱婆娑曲终归不晓影人踪驷马奔腾从阇梨立响这里老僧没踪示众云眼不挂户意不停玄直得灵草不生犹是五天之位珠光月魄不是出头时座上无老僧目前无阇梨示众云动则影现离舌三寸须有眼始得坐却舌头别生见解露柱檐楹滴滴碎珠之影乘舟者迷登机者失子有跨户之谈老僧有室中之意明月寄空碧潭无分一句合头语万劫系驴橛或句到意不到或意到句不到或意句俱不到或意句俱到冥应万机龙现即乖言下无迹句里出头言下立人言下无迹阇梨玄旨是老僧舌头老僧玄旨是阇梨舌头坐却舌头别生见解他参活意不参死意溢目不登扬眉自晓X示众云闻中生解意下丹青目下即美久蕴成病青山与白云从来不相到机梭不挂丝头事文彩踪横意自珠嘉祥一路智者知疏瑞草无根贤者不贵示众云明不越户穴不栖巢目不顾他位里脚不踏他位里六户不掩四衢无踪学不停午意不立玄千劫眼不惜舌头底万劫舌头不顾眼中明俊机不假锋铓事到这里有箇甚么事阇梨竿头丝线从君弄不犯清波意自殊示众云忽有人问老僧报道百草头上罢却平生事根株亦不留老僧当位坐坐处不停囚阇梨殿上识得天子屋里识得主人公有甚用处须向閙市门头识取天子百草头上荐取老僧方是偻儸汉金乌不挂风云影水鸟那能度九天明月夜藏钩不知落谁手示众云老僧于古路头置箇选场若是孤进者即放过若是其中人即别有一路目前无法意在目前不是目前法非耳目之所到天无因地无果日月只运转虗空里假使碧潭清似镜终教明月下来难胡曲从君唱秦筝夜里弹闻清声外意与他不相干阇梨龙无龙句他不随本形骏马不露风骨老僧甞云天无动照之功地无立机之用明月不关天地事阇梨错向水中求九五从他天子贵金乌西谢也须愁空户不拘关鎻意风云不涉两头人示众云我二十年住此山未甞举着宗门中事一日X有僧问承闻和尚有言二十年住此山未甞举着宗门中事是否师云是僧掀倒禅床师休去至明日普请掘一坑令侍者唤昨日问话僧来僧便出师云老僧二十年只说无义语今请上座打杀老僧埋向坑中便请上座若不打杀老僧上座自着打杀埋此坑中始得其僧归堂束装潜去师会下有一僧到石霜才入门便云不审霜云不必僧云恁么则珍重又到巖头云不审头嘘两声僧云恁么则珍重才回步头云虽是后生亦能管带其僧回举似师师次日陞堂唤云昨日从石霜巖头归底阿师出来如法举着僧出举前话毕师云大众还会么若无人道老僧不惜两茎眉毛道去也乃云石霜虽有杀人刀且无活人劒巖头亦有杀人刀亦有活人劒妙喜云痴人面前不得说梦西蜀有一座主举华严问白马一尘含法界无边时如何马云如车二轮如鸟两翼主云将谓禅门别有奇特元来不出教乘乃回本地后闻师盛化遣小师持前话问师师云雕沙无镂玉之谈结草乖道人之思小师回举似其师其师赞叹云将谓禅门与教意不殊元来有奇特事师有小师行脚闻师道声振远乃回省觐云和尚有如此奇特事何不向某甲说师云汝蒸饭吾着火汝行益吾展钵甚么处是辜负儞么小师从此开悟X师问僧甚处来云洞山来师云有何言句云寻常许人三路学玄路鸟道展手师云实有此语那云然师云轨持千里钞林下道人悲师问虎头上座甚处来云湖南师云曾到石霜么云要路经过争得不到承闻石霜有毬子话是否云和尚也须急着眼始得师云作么生是毬子云跳不出师云作么生是毬杖云勿手足师云老僧未曾与阇梨相识出去雪窦云亲见这僧从石霜来因甚么道不相识师次日陞堂召云昨日新到还在么虎头应诺师云目前无法意在目前不是目前法非耳目之所到头云今日虽同要且不是师云片月虽明非关天地头云莫𡱰沸便作掀禅床势师云且缓缓亏着上座甚么处头竖起拳云目前还着得这箇么师云作家作家头又作掀绳床势师云大众看这一员战将若是门庭建立山僧不如他若据入理深谈犹较山僧一级地僧问如何是目前无法师云夜月流辉澄潭无影僧作掀禅床势师云上座又作么生僧云目前无法了不可得师云大众看这一员战将僧问拨尘见佛时如何师云欲知此事直须挥劒若不挥劒渔父捿巢僧后问石霜霜云渠无国土甚处逢渠僧回举似师师云门庭施设即不无夹山入理深谈犹较石霜百步X僧问如何是相似句师云荷叶团团团似镜菱角尖尖尖似锥复云还会么云不会师云风吹柳絮毛毬走雨打梨花蛱蝶飞僧问如何是道师云太阳谥目万里不挂片云云如何体会师云清清之水游鱼自迷僧问如何识得家中至宝师云忙中争得作闲人问拟伸一问师还许也无师云四海无鱼徒劳下钓问如何是一老一不老师云青山元不动㵎水镇长流手执夜明符几箇知天晓问如何是沙门行师云动则影现觉则氷生京兆府翠微无学禅师法嗣舒州投子大同禅师本州怀宁刘氏子初参翠微问如何是祖师西来意微顾视之师拟进语微云更要第二杓恶水那师从此识通三昧示众云诸人来这里覔新鲜语句簇锦攒花图口里有可道我老儿气力稍劣口吻迟钝亦无闲言长语到汝汝若问我我随汝答对也无玄妙可及于汝亦不教汝垛跟终不说向上向下有佛有法有凡有圣亦不存坐系缚汝诸人变现千般总是汝生解自担带将来自作自受这里无可与汝不敢诳謼汝无表无里可得说似诸人还知么时有僧问表里不収时如何师云汝拟向这里倒跟那示众云儞诸人口似刀子镊子相似有甚么当处虽然如此莫逞俊道有不潦底打儞在莫言不道X示众云人人总道投子实头忽若下山三步外有人问儞投子实头事儞作么生祇对师一日庵前指石问雪峰云三世诸佛总在里许峯云须知有不在里许者师云不快漆桶师一日同雪峯游龙眠路有两条峯云那箇是龙眠路师以拄杖指之峯云东去西去师云不快漆桶雪峰问师此间还有人参也无师将󰑁头抛向面前峯云恁么则当处掘去也师云不快漆桶雪峯问一鎚便成时如何师云不是性懆汉峯云不假一鎚时如何师云不快漆桶雪窦云然则一期折剉雪峰且投子是作家炉韛我当时若作雪峰待投子道不是性懆汉只向伊道钳鎚在我手里诸上座合与投子着得箇甚么语若能道得便乃性懆平生光掦宗眼若也颟顸顶上一鎚莫言不道师在桐城县因赵州问莫是投子庵主么师云茶盐钱布施我来州先归庵见师自携油归州云久响投子到来只见箇卖油翁师云儞只见卖油翁且不见投子州云如何是投子师提起瓶云油油赵州问死中得活时如何师云不许夜行投明须到州云我早喉白儞更喉黑巨荣禅客来参师云老僧未曾有一言半句挂诸方唇齿何用见老僧荣云到这里不施三拜要且不甘师云出家儿得与么无碑记荣绕绳床一匝而出师X云有眼无耳垛六月火边坐雪窦云也不得放过才转便擒住是谁不甘若跳得出不妨是一员禅客大沩喆云这僧虽则惯战沙场争柰投子善能折剉何故真金不入炉中煅争得光华彻底鲜僧问如何是十身调御师下绳床立又问凡圣相去多少师亦下绳床立雪窦云此公案诸人无不委知若恁么举天下衲僧尽成念话杜家雪窦莫有长处也无试为大众举看凡圣相去多少投子下绳床立如何是十身调御投子下绳床立且道与前来举底是同是别若道一般许上座具一只眼若道别有奇特也许上座具一只眼更开一线道凡圣相去多少请上座下一转语如何是十身调御请上座答一转话非但参见投子亦乃知雪窦长处若总道下绳床立惜取眉毛好僧问一切声是佛声是否师云是云和尚莫𡱰沸盌鸣声师便打又问麤言及细语皆归第一义是否师云是云唤和尚作一头驴得么师便打僧问不断烦恼而入涅槃时如何师作色云这箇师僧好发业杀人西堂藏云家家观世音国清机云或有问山僧不断烦恼而入涅槃时如何噼面便掌何故见之不取思之千里X僧问依稀似半月彷彿若三星干坤収不得师于何处明师云道甚么云想师只有湛水之波且无滔天之浪师云闲言语雪窦云投子古佛不可道不知若检点将来直是天地悬隔才问和声便打僧问诸佛出世为一大事因缘和尚出世当为何事师云尹司空今日为老僧开堂有婆子上山云婆家中失却牛请师一卜师召婆婆应诺师云牛在问金鸡未鸣时如何师云无这箇音响云鸣后如何师云各自知时问月未圆时如何师云吞却三箇四箇云圆后如何师云吐却七箇八箇问达磨未来时如何师云徧天徧地云来后如何师云盖覆不得问如何是无情说法师云莫恶口问师子是兽中之王为甚么被六尘吞师云不作大无人我问抱璞投师请师雕琢师云不是栋梁材问一大藏教还有奇特事也无师云演出一大藏教问和尚住此山有何境界师云丫角女子白头丝问和尚甲子多少师云春风了又春风湖州道场山如讷禅师僧问如何得闻性不随缘师云汝听看僧作礼师云聋人也唱胡家曲好恶高低自不闻云闻性宛然也师云石从空里立火向X水中焚鄂州清平令遵禅师师问翠微如何是祖师西来意微云待无人处为汝说师良久云无人也请和尚说微引师入竹园师又云无人也请和尚说微指竹云这一竿得与么长那一竿得与么短师遂领旨后住清平谓众云先师入泥入水相为自是我不识好恶僧问如何是大乘师云井索云如何是小乘师云钱索云如何是有漏师云爪篱云如何是无漏师云木杓云觌面相呈时如何师云分付与典座僧问如何是禅师云猢狲上树尾连颠枣山光仁禅师示众云不辜负平生眼目致箇问来有么时有僧出作礼师云负我且从大众何也便归方丈后有僧请益云和尚陞座云负我且从大众何也意旨如何师云斋时有饭与儞喫夜间有床与儞睡一向煎迫我作甚么僧作礼师云苦苦云乞师指示师垂下足云舒缩一任老僧建州白云约禅师韶国师来师问甚处来云江北来师云舡来陆来云舡来师云还逢见鱼鳖么云往往逢之师云逢时如何韶咄云缩头去师乃大笑吉州性空和尚法嗣歙州茂源和尚平田来师起身田把住云开口即失闭口即丧正恁么时请和尚道师以手掩耳田放手云一步易两步难师云有甚么死急田云若非X是师不免诸方捡点青原下第六世鼎州德山宣鉴禅师法嗣鄂州巖头全豁禅师泉州柯氏子初谒德山执坐具上法堂瞻视山云作么师便喝山云老僧过在甚么处师云两重公案便下参堂山云好箇阿师稍似箇行脚僧师来日却上问讯德山云莫是昨日新到么云是山云甚么处学得这虗头来师云某甲终不敢自瞒山云他后不得辜负老僧师一日上问讯脚才跨门便问是凡是圣山便喝师便作礼洞山闻乃云若不是豁公也大难承当师云洞山老汉不识好恶错下名言殊不知我当时一手擡一手搦雪窦云然则德山门下草偃风行要且不能塞断天下人口当时才礼拜噼嵴便棒非唯勦绝洞山亦乃把断豁老还会么将军自有嘉声在不得封侯也是闲教忠光云还知三大老落处么德山和身放倒洞山带水拖泥若非巖头具通方眼争显功高汗马且作么生是一手擡一手搦处杀人刀活人劒师同雪峰钦山辞德山山问甚么处去师云暂辞和尚下山去山云子他后作么生师云不忘和尚也山云子凭何有此语师云不见道智与师齐减师半德智过于师方堪传授山云如是如是善自护持X示众云夫大统宗纲中事须识句若不识句难作箇话会甚么是句百不思时唤作正句亦云居顶亦云得住亦云历历亦云惺惺亦云的的亦云佛未生时亦云得地亦云与么时将与么时等破一切是非才与么便不与么便转辘辘地若也看不过才被人剌着眼盵瞪地恰似杀不死底羊相似不见古人道沉昏不好须转得始得触着便转才与么便不与么是句亦刬非句亦刬自然转辘辘地自然目前露倮倮地饱齁齁地不解却不解咬不见道却物为上逐物为下瞥起微情早落地上若是咬猪狗眼赫赤若有人问如何是禅向伊道合取屎孔着却有些子气息便知深浅硬纠纠地汝识取这箇狸奴面孔与么时不要故垛伊不要称量伊于中有一般汉撞着物不解转剌着疴辘辘地这般底槌杀百千万箇亦无罪过若是本色底拨着便上咬人火急却似剌猬子相似未触着时自弄毛羽可怜生才有人拨着便嗔斗㖃地有甚么近处若也未得与么荡荡地唤作依句修行有则便须等破与么时一物不存信知从来学得一切言句隘在胷中有甚么用处不是道辟观辟句外不放入内不放出截断两头自然光烯烯地不与一物作对便是无诤三昧兄弟若欲得易会但向根本明取欲出不出便须转一口咬断后不用寻伊去住底远近但放却自然露倮倮地不用思搭着昏昏地才有所重便成窠臼古人唤作贴体衣病最难X治是我向前行脚时参着一两处尊宿只教日夜管带坐得骨臀生胝口里水漉漉地初向然灯佛肚里黑漆漆地道我坐禅守取与么时犹有欲在不见道无依无欲便是能仁古人道置毒药安乳中乃至醍醐亦能杀人这箇不是汝习学得底这箇不是汝去住底不是汝色里底莫错认门头户口赚汝臈月三十日赤閧閧地无益当莫造作揑怪但知着衣喫饭疴屎送尿随分遣时莫乱统诈称道者有一片衣不敢将出晒恐人见失却道者名图人赞叹作与么不中心行兄弟亦不要信他绳床上老榾檛疴辘地地将谓好诳謼人别作地狱着汝在信知古风大好不见道有即是无无即是有与么送出来便知深浅这箇是古格于中有一般汉信彩吐出来有甚么碑记但知唤作禅道但知唤作一句子软嫰嫰地真是无孔铁鎚聚得一万箇有甚么用处若是有筋骨底不用多诸处行脚也须带眼始得莫被人谩不见道依法生解犹落魔界夫唱教须一一从自巳胸襟间吐得出来与人为榜样今时还有与么汉么第一切须识取左右句这箇是出头处识取去底识取住底这箇是两头句亦是左右句亦唤作是非句才生便咬自然无事兄弟见与么说还会么莫终日閧閧地亦无了期欲得易会但知于声色前不被万境惑乱自然露倮倮地自然无事送向声色前荡荡地舍似一团火相似触着便烧更有甚么事不见道非是尘不X侵自是我无心时热珍重示众云吾甞究涅槃经七八年于中有一两段义颇似衲僧说话又云休休时有僧出作礼云请和尚为众举师遂云吾教意如∴字三点第一向东方下一点点开诸菩萨眼第二向西方下一点点诸菩萨命根第三向上方下一点点开诸菩萨顶门此是经中第一段义又云吾教意如摩醯首罗擘开面门竖亚一只眼此是第二段义又云吾教意如涂毒鼓击一声远近闻者俱丧此是第三段义时有僧出问如何是涂毒鼓师以手按膝亚身云韩信临朝底师问僧甚处来云西京来师云黄巢过后还収得劒么云収得师引颈近前云㘞僧云师头落也师呵呵大笑僧后到雪峰峰问甚处来云岩头来峯云有何言句僧举前话峯打三十棒趂出大沩喆云这僧黄巢过后曾收劒却向巖头处施设乃至雪峯面前锋铓不露何故为他巖头大笑一声直得天地陡暗四方绝唱若不得雪峰几乎陆沉不见道杀人刀活人劒师因沙汰遂于鄂州湖边作渡子两岸各挂一板有人过渡打板一声师云阿谁或云要过那边去师乃舞棹迎之一日有一婆子抱一孩儿来问师呈桡舞棹则不问且道婆婆手中儿甚处得来师便打婆云婆生七子六箇不遇知音只这一箇也不消得遂抛向水中X德山谓师云我这里有二僧住菴多时汝去看他怎生师将一斧去见二人在庵内坐师提起斧云道得也一斧道不得也一斧二人殊不顾师掷下父云作家作家归举似德山山云儞道他如何师云洞山门下不道全无德山门下未梦见在师与雪峯坐次钦山将水一盌致地云水清月现峰云水清月不现师赐飜水而去观音会下有僧来以手左右各作一圆相中央作一圆相欲成未成师以手一拨僧无对师便喝出僧便出师却唤回问汝岂不是洪州观音来云是师云只如适来左边圆相作么生云是有句师云左边圆相作么生云是无句师云中央圆相聻云是不有不无句师云只如吾与么又作么生云如刀划水师便打即时趂出师见疎山来遂洋洋而睡山近前而立师不顾山拍绳床一下师回顾云作甚么山云和尚且瞌睡便出去师呵呵大笑云三十年弄马骑今日被驴扑临济有僧放大言云我若见与他拔却髭一日到来作礼欲起未起师将衲衣角蓦面一拂僧无语泣泪而去有僧辞师问甚么处去云入岭礼拜雪峰去师云雪峯若问巖头如何但向他道近日在湖边住只将三文买箇捞波子捞虾摝蚬且恁么过时僧到雪峰峯问甚处来云巖头来峯云有何言句僧举前话峯云X穷鬼子得与么快活问三界竞起时如何师云坐却着僧云未审师意如何师云移取庐山来即向儞道问如何是佛法大意师云小鱼吞大鱼问浩浩尘中如何辨主师云铜砂罗里满盛油问路逢勐虎时如何师云拶问无师还有出身路也无师云声前古毳烂问利劒斩天下谁是当头者师云暗僧拟进语师云钝汉福州雪峰义存禅师泉州曾氏子师出岭首谒盐官自后三到投子九上洞山因缘不契后参德山遂问宗乘中事学人还有分也无山和声便棒师当下如桶底脱相似山复语之云我宗无语句亦无一法与人巖头闻云德山一条嵴梁硬以铁虽然如是于唱教门中犹较些子保福问招庆只如巖头出世有何言句过于德山便恁么道庆云汝不见巖头道如人学射久久方中福云中后如何庆云展阇梨莫不识痛痒好福云和尚非唯举话庆云展阇梨是甚么心行明招云大小招庆错下名言师在洞山作饭头淘米次山问淘沙去米淘米去沙师云沙米一时去洞云大众喫箇甚么师覆却米盆山云据子因缘合在德山瑯瑘觉云雪峯恁么去大似抛却甜桃树㳂山X摘醋梨洞山问师甚处来师云天台洞山云还见智者么师云义存喫铁棒有分洞山问师甚处来师云斫槽来洞山云几斧斫成师云一斧斫成洞云犹是这边事那边事作么生师云直得无下手处洞云犹是这边事那边事作么生师休去汾阳昭代云某甲早是困也师辞洞山山问子向甚么处去师云归岭去山云当时从甚路出师云飞猿岭出山云今从甚路去师云飞猿岭去山云有一人不从飞猿岭去子还证么师云不识山云为甚么不识师云他无面目山云子既不识争知无面目师无对瑯瑘觉云心麤者失师在德山作饭头一日饭迟师晒饭巾次见德山托钵至法堂前师云这老汉钟未鸣皷未响托钵向甚么处去山便归方丈师举似巖头头云大小德山不会末后句山闻令侍者唤巖头来山问汝不肯老僧那头密启其意山休去明日陞堂果与寻常不同头至僧堂前抚掌大笑云且喜得堂头老汉会末后句他后天下人不柰伊何虽然如是也只得三年后三年果迁化明招代德山云咄咄没处去没处去雪窦云曾闻说箇独眼龙元来只具一只眼殊X不知德山是箇无齿大虫若不是巖头识破争得昨日与今日不同诸人要会末后句么只许老胡知不许老胡会大沩喆云巖头大似高崖石裂直得百里走兽潜踪若非德山度量深明争得非昨日与今日不同师同巖头钦山三人辞德山同到澧州钦山先住师与巖头一日到鳌山店阻雪师一向坐禅巖头唯打睡师云师兄师兄且起来头云作甚么师云今生不着便共文邃箇汉行脚到处被他带累师兄如今又只管打睡头喝云噇眠去每日恰似七村里土地他时后日魔魅人家男女去在师点胷云某甲这里未稳在不敢自瞒头云我将谓儞他后向孤峯顶上盘结草庵呵佛骂祖去在犹作这箇语话峯云某甲实未稳在头云若实如此据汝见处一一通来是处与儞证明不是处与儞刬却师云某甲初到盐官闻举色空义得箇入处头云此去三十年切忌举着师云又因洞山过水悟道颂有箇省处头云若恁么自救也不了师云某甲因问德山从上宗乘中事学人还有分也无山打一棒云道甚么我当下如桶底脱相似被巖头震威一喝云岂不闻道从门入者不是家珍师云如何即是头云他后若欲播扬大教须一一从自巳胸襟流出将来与我盖天盖地去师于言下大悟跳下床作礼云师兄今日始是鳌山成道师兄今日始是鳌山成道X教忠光云只如岩头道一一从自巳胷襟流出且道云峯前三次悟若从自巳胷襟流出又道未稳在若不从自巳胷襟流出又从甚么处得来莫有断得出者么若断得出不唯雪峰鳌山成道尽大地有情齐成正觉若断不出说甚么鳌山成道直饶少室传心也未梦见在示众云南山有一条鼈鼻虵汝等诸人切须好看时长庆出云今日堂中大有人丧身失命云门以拄杖撺向面前作怕势僧举似玄沙沙云须是稜兄始得然虽如是我即不然僧云和尚作么生沙云用南山作么真净云奇哉善知出处非父不生其子蓦拈拄杖召大众云南山鼈鼻虵却在这里掷下拄杖云拟即丧身失命示众云望州亭与汝相见了也乌石岭与汝相见了也僧堂前与汝相见了也后保福问鹅湖僧堂前即且致望州亭乌石岭甚么处相见来鹅湖骤步归方丈保福便入僧堂雪窦云二老是则是只知雪峯放行不知雪峰把定忽有箇衲僧出来问未审雪窦作么生岂不是别机宜识休咎底汉还有望州亭乌石岭底么良久云担板禅和如麻似粟示众云尽大地撮来如粟米粒大抛向面前漆桶不会打鼓普请看X长庆稜问云门雪峰与么道还有出头不得处么门云有稜云作么生门云不可总作野狐精见解又云狼籍不少云峰悦云匹上不足我更与儞葛藤蓦拈拄杖云还见雪峯么咄王令稍严不许搀行夺市大沩喆云我更为诸人土上加泥乃拈杖云看看雪峰老人向诸人面前放疴咄为甚么屎臭气也不知雪窦颂云牛头没马头回曹溪镜里绝纤埃打鼓看来君不见百花春到为谁开示众云我这里如一面古镜相似胡来胡现汉来汉现时有僧出问忽遇明镜来时如何师云胡汉俱隐玄沙云我即不然时有僧问忽遇明镜来时如何沙云百杂碎明招云当与么时莫道胡汉俱隐别作么生道沙云破招云丧也示众云尽大地是箇解脱门把手拽伊不肯入时有僧出云和尚怪某甲不得一僧云用入作么师便打雪窦云三箇中有一箇受救在忽若总不辨明平地有甚数示众云三世诸佛是草里汉三经五论是系驴橛八十卷华严是村草步头博饭喫底言语十二分教是虾蟆口里事还知么所以道如今千百人中若有一人大肯去我作驴驼物供养他有甚么罪过示众云三世诸佛向这里出头不得一大藏教着一字不得天下老和尚向这里百杂碎还知么诸人若X实明白得去免被人惑设有言句亦不他疑自巳若未明白却不得掠虗枉度时光莫只管向诸方老师颔腮下记得一言半句将谓自巳胷襟大错兄弟我道只这三寸能杀人能活人我寻常向师僧道是甚么他便口喃喃地如此等辈驴年解承当得么且问儞诸和尚子诸方老宿还与阇梨说事么还曾指示阇梨么还曾共阇梨商量么大须体悉审实看示众良久云便与么承当得去好省心力所以道三世诸佛不能唱十二分教不能诠如今嚼涕唾儿争能会得我寻常向师僧道是甚么更近前来覔答话驴年会得么我事不获巳向儞恁么道巳是平欺儞了也又向儞道未入门时早共儞商量了也亦是老婆心省力处不肯承当但知踏步向前覔言覔句向儞道尽大地是箇解脱门总不肯入只管乱走逢人便问佛问祖还识羞么甘自受屈若实未得箇悟入莫当等闲直须悟入始得不可虗度时光着些精彩好达磨西来以心传心不立文字且作么生是汝诸人心不可乱统了便休巳眼未明何处消得许多妄想时中无儞安身处便乃见凡是圣有僧俗男女高低胜劣大地面前吵吵地铺沙相似未曾一念暂返神光流浪生死尽劫不息大须惭愧各自努力示众云临河渴死人无数饭箩边受饿人如恒河沙非但一箇半箇兄弟若也根思迟回却须勤着精彩莫只这边经冬那边过夏収拾些子涕唾便当平生X事了但拟抄取记取尽是识学依通这般底我唤作虾蟆衣下客亦唤作黑牛卧死水汝还会么示众云若论此事如一片田地相似一任诸人耕种无有不承此恩力者玄沙云且作么生是一片田地师云看沙云是即是某甲不恁么师云儞作么生沙云只是人人底师垂语云此事得与么尊贵得与么绵密僧云某甲自到山经数载可闻和尚与么示徒师云我巳前虽无如今巳有莫有妨阂也无僧云不敢此是和尚不得巳而巳师一日于僧堂前坐拈起拄杖云这箇为中下根人时有僧问忽遇上上根人来时如何师拈起拄杖云门云我不似雪峰打破狼籍僧便问未审和尚如何师便打师参次有一僧珍重便出师云总似这箇僧省我多少心力玄沙云和尚恁么为人瞎却闽中一城人眼去在师云儞又作么生沙云便好与三十棒师云巳后无人奈子何师一日陞堂众集定师辊出木毯玄沙遂捉来安旧处着白云端云此箇时节众人皆言子父共作一大事如此见解还梦见也未白云今日布施大众乃云浓研香墨深蘸紫毫师晚参次却向中庭卧太原孚上座云五州管内只X有这老和尚较些子师便起去师一日于僧堂内闭却门烧火乃呌云救火救火玄沙将一片柴从牕檽内抛入师便开门师领徒南游时黄涅槃预知搘䇿出迎抵苏溪邂逅师问近离甚处云辟支巖师云巖中还有主么槃以竹杖敲师簥师遂出簥相见槃云曾郎万福师展丈夫礼槃作女人拜师云莫是女人么槃又设两拜遂以竹䇿划地右绕师簥三匝师云某甲是三界内人儞是三界外人宜前去某甲后来槃即先回师遂至止囊山憩数日槃供待随行徒众一无所阙师送南际长老出门遂作女人拜际歛手应诺师以手斫额便归师到国清拈钵盂问座主云道得即与儞钵盂主云此是化佛边事师云儞作座主奴也未得在云某甲不会师云儞问我与儞道主方作礼师一踏踏倒主举似云门云某甲得七年方见门云儞七年方见那主云是门云更七年始得雪窦云草贼败也玄沙问某甲如今大用去和尚作么生师将三木毬一时辊出沙作斫牌势师云儞亲在灵山来方得如此沙云也即是自家底有一僧在山下卓庵多年不剃头畜一长柄杓就溪取水有问如何是祖师西来意僧提起杓云溪深杓柄长师闻之云也甚奇怪一日袖剃刀同侍者访之X才见便问道得即不剃汝头僧便洗头跪师前师便与剃却一日有两僧来师以手托庵门放身出云是甚么僧亦云是甚么师低头归庵僧后辞去师问甚么处去云湖南去师云我有箇同行在彼住巖头附汝一信去师致书云某甲信上师兄一自鳌山成道后迄至于今饱不休同参某甲信上师兄僧到巖头头问甚处来云岭南来头云曾到雪峰么云近离彼中雪峰有书上和尚头看书了却问和尚有何言句僧举前话头云他道甚么云他无语低头归庵头云噫我当初悔不向伊道末后句若向伊道天下人不奈雪老何僧至夏末请益前话头云何不早问僧云不敢容易头云雪峰虽与我同条生不与我同条死要识末后句只这是大沩喆云大小雪峰巖头被这僧勘破雪窦颂云末后句为君说明暗双双底时节同条生也共相知不同条死还殊绝还殊绝黄头碧眼须辨别南北东西归去来夜深同看千巖雪师问僧见说大德曾为天使来是否云不敢师云争解与么来云仰慕道德岂惮关山师云汝犹醉在出去僧便出师却召云大德僧回首师云是甚么僧亦云是甚么师云这漆桶僧无语师回顾镜清云好箇师僧却向漆桶里着到清云和尚岂不是据款结案X师云也是我寻常用底复云忽若唤回道是甚么被他道这漆桶又作么生清云成何道理师云我与么及伊汝又道据款结案他与么及我汝又道成何道理一等是与么时节其间何故有得有不得清云不见道醍醐上味为世所珍遇斯等人飜成毒药雪窦云看他父子相投言气相合若知者谓粉骨碎身此恩难报不知者谓扶高抑下临危悚人毒药醍醐千载龟鑑还会么这漆桶师因僧作礼师打五棒僧云某甲有甚么过师又打五棒雪窦云我不曾与人葛藤前五棒日照天临后五棒云腾致雨儞若辨得也好与五棒有僧礼辞师问甚处去云礼拜径山去师云径山忽问儞此间佛法如何汝作么生祇对云待问即道师便打却回顾镜清云这僧过在甚么处便喫棒清云问得径山彻困也师云径山在浙中因甚么问得彻困清云不见道远问近对师休去师唤僧僧应诺师云近前来僧近前师云去云门举问僧儞作么生道得叉手句儞若道得叉手句即见雪峯师问僧甚处来云浙中来师云舡来陆来云二途俱不涉师云争得到这里云有甚么隔碍师打趂出僧过十年后再来师问甚处来云湖南来师云湖南与此间相去多少云不隔师竖起拂子云还隔这箇么X若隔即不到也师又打趂出僧住后凡见人便骂有同行闻得特去相访乃问老兄到雪峯有何言句不是骂之不巳僧遂举前话被同行㖃骂乃与说破其僧悲泣常夜间焚香遥礼悔过师问僧近离甚处云覆舡师云生死海未渡为甚么覆却舡僧无对雪窦代云久响雪峯待这老汉拟议拂袖便行僧后举似覆舡舡云何不道渠无生死僧再去进此语师云此不是儞语云覆舡语师云我有二十棒寄打覆舡二十棒老僧自喫不干阇梨事雪窦着语云能区能别能杀能活若也辨得天下横行师问僧甚处去云识得即知去处师云儞是了事人乱走作么云和尚莫搽污人好师云我即不搽污儞古人吹布毛作么生与我说来看云残羹馊饭巳有人喫了师休去云门别前语云筑着便作屎臭气又代后语云将谓是钻天鹞子元来是死水里虾蟆雪窦出雪峰云一死更不再活师问僧名甚么云玄机师云日织多少云寸丝不挂师云参堂去僧才行三五步师云袈裟落地也僧回首师便打云大好寸丝不挂师见僧召云近前来僧近前师云甚处去云普请去师云去X云门云此是随语识人师问僧甚处来云江西师云江西与此间相去多少云不遥师竖起拂子云还隔这箇么云若隔即遥也师便打出师问僧甚处来云慧日师云来时日出也未云若日出即融却雪峯师休去师问僧近离甚处云沩山师云沩山有何言句云某甲曾问如何是祖师西来意山踞坐师云汝肯他否云不肯师云沩山古佛子速去礼拜忏悔有僧举似玄沙沙云山头老汉蹉过也不知僧云未审和尚尊意如何沙云大小沩山被这僧一问直得百杂碎僧问声闻人见性如夜见月菩萨人见性如昼见日未审和尚见性如何师打三棒其僧后问巖头头打三掌雪窦云应病与药且与三下若也据令而行合打多少僧问古㵎寒泉时如何师云瞪目不见底云饮者如何师云不从口入僧后举以赵州州云既不从口入不可从鼻孔里入僧却理前问州云苦僧进后语州云死师闻遥望作礼云赵州古佛从此不答话雪窦云众中商量总云雪峰不出这僧问头所以赵州不肯如斯话会深屈古人雪窦即不然斩钉截铁本分宗师就下平高难为作者天衣怀云诸仁者作么生会不答话底道理赞X叹赵州即不无还知赵州片玉瑕生么若人检点得出相如不诳于秦主僧问牧童能歌能舞时如何师下绳床作舞玄沙云这老汉脚跟未点地在师云子又作么生玄沙乃抚掌三下僧问乞师指示师云是甚么僧于言下大悟云门云雪峰向伊道甚么僧与师造龛子了白云和尚龛子成也师云舁将来堂前着僧舁来师才见便问大众道得第一句即留取如是再问有僧出云某甲咨和尚师便喝云莫𡱰沸便将龛子烧却联灯会要卷二十一余干道初客建康蒋山邂逅泉州一老僧有巖头录因阅之见其问僧甚处去僧云入岭礼拜雪峯去巖头云雪峰若问儞巖头如何但向他道巖头近日在湖边住只将三文买箇捞波子捞虾摝蚬且恁么过时因问老僧余阅巖头录他本尽作老婆此云捞波何也渠笑云老婆误也巖头雪峯皆乡人吾乡以捞虾竹具曰捞波也乡人至今如是唿之后人讹听作老婆字教人一向作禅会巖头录他本作买箇妻子雪峯录作买箇老婆后来真净举了云我只将一文X钱娶箇黑妻子所谓字经三写乌焉成马于宗门虽无利害不可不知雪峰空禅师颂有云三文捞波年代深化成老婆黑而丑盖方语有所不知不足怪也如福州谚曰打野堆者成堆打閧也今明招录中作打野榸后来圆悟碧巖集中解云野榸乃山上烧不过底火柴头可与老婆一状领过也联灯会要X卍XXX联灯会要卷第二十二住泉州崇福禅寺嗣祖比丘悟明集青原下第六世鼎州德山宣鉴禅师法嗣下泉州瓦棺和尚师在德山为侍者德山斫木欲山将一盌水度与师师接得喫却山云会么师云不会山又将一盌水度与师师接得又喫却山云会么师云不会山云何不成褫取那不会底师云不会又成褫箇甚么山云大似箇铁橛师住后雪峰相访茶话次峯问当年在德山斫木因缘作么生师云先师当时肯我峯云和尚离先师太早其时面前有一椀水峰云将水来师度与峯峯接得便泼却云门云莫压良为贱襄州高亭简禅师师初见德山在江岸坐即隔X江问讯山以扇子招之师忽然契悟横趍而过更不渡江遂返高亭住持洪州大宁感潭资国和尚白兆来问家内停丧请师慰问师云苦痛苍天兆云死却父耶死却母耶师便打出师凡遇僧来多以拄杖打趂潭州石霜庆诸禅师法嗣筠州九峰道虔禅师福州刘氏子师为石霜侍者霜迁化众请第一座继踵师云须会先师意始得座云先师有甚么意师云先师道休去歇去一念万年去寒灰枯木去古庙香炉去冷湫湫地去如一条白练去作么生座云明一色边事师云元来不会先师意座云儞不肯我那装香事座乃焚香云我若不会先师意香烟起处即脱去不得果随香烟脱去师抚其背云坐脱立亡即不无首座先师意未梦见在南华昺云透生死关高超世表秉杀活劒独踞寰中若非智眼洞明未免扶篱摸壁要会么春兰与秋菊各一时荣僧问无间中人行甚么行师云畜生行云畜生复行甚么行师云无间行云此犹是长生路上人师云须知有不共命者云不共甚么命师云长生气不常师复云还识命么欲知命流泉是命湛寂是身千波竞起是文殊境界一亘晴空是普贤床榻其次借一句子是指月于中事是话月从上宗门中事如节度使信旗相似且如诸方先德未建立许多名目指陈巳X前兄弟约甚么体格商量到这里不假三寸试道看不假耳根试釆听看不假眼根试辨白看所以道声前抛不出句后不藏形尽干坤都卢是汝诸人本体向甚么处着眼耳鼻舌若向意根下图度作解尽未来际未有了日所以洞山和尚道拟将心意学玄宗状似西行却向东珍重僧问承师有言诸圣间出只是传语底人是否师云是云世尊一手指天一手指地云天下天下唯我独尊为甚么唤作传语底人师云只为他一手指天一手指地所以唤作传语人僧问如何是自巳师云更问阿谁云便恁么承当时如何师云须弥上不可戴须弥僧问一笔丹青为甚么邈志公真不得师云僧繇却许志公僧云为甚么繇却许志公师云乌龟稽首须弥柱台州涌泉景欣禅师示众云若是应世傍借尽是千差门头事善恶二念未生时是法身体才生属报身报属化一化千化我道尽处为身空处为座万行为衣只唤作三世因圆果满是菩提成立处直得白衣拜相善财龙女屠儿广额抛刀便行乃是一乘圆顿犹是时人净土亦云一生补处直得无方绝所物物不拘亦是佛地愚若是渠争肯坐着方所我道出不随应入不居空内证见寂即落守蕴外证明空即落明蕴有见落常无见落断不有不无即落中道X若不知有此事尽被人天带将去切须在意莫作等闲示众云我四十年在这里尚自有走作汝等诸人莫开大口见解人多行解人万中无一箇半箇见解言语总要知通若识不尽敢道轮回去在为何如此盖为识漏未尽汝但尽却今时即得成立亦唤作立中功转功就他去亦唤作就中功亲他去我所以道亲人不得度渠不度亲人恁么譬喻尚不会荐得浑崙底但管取信乱动舌头不见洞山道相续也大难汝须知有此事若不知有此事啼哭有日在雪峰相访及去师门送峰入轿了师云这箇四人舁那箇几人舁峰涌身起云道甚么师再问峯云行行他不会师云知即知即是道不得强德二禅客路次见师骑牛禅客云头角甚分明争奈骑者不识师骤牛而去二禅客憩于树下煎茶师回来下牛相问讯与坐喫茶师问近离甚处云那边师云那边事作么生僧提起茶盏师云犹是这边事那边事作么生二人无对师云莫道骑者不识好潭州云盖志元禅师师问云居某甲不奈何时如何居云只为工夫不到师不礼拜而退后问石霜霜云非但阇梨老僧亦不柰何云和尚因甚么不奈何霜云我若奈何便拈却儞不奈何师乃作礼求入室师因僧问石霜万户俱闭即不问百户俱开时如何X霜云堂中事作么生僧云无人接得渠霜云道也太杀道只道得八成师闻乃礼请石霜为道霜不道师抱石霜从方丈后去复作礼不住云请和尚为某甲道若不道须打和尚去霜云得在师复设拜霜云无人识得渠师于言下有省翠巖云先行不到末后太过妙喜云一对无孔铁鎚就中一箇最重有道正奏闻马王乞与师论义马王请师至具说其事师茶罢就大王借一口劒乃握劒问道正儞本教道恍恍惚惚其中有物是何物杳杳冥冥其中有精是何精道得即不斩道不得即斩道正作礼谢过师谓大王曰还识此人否云识师云是谁云道正师云不是其道若正合对得臣只是箇无主孤魂因斯道门不复纷纭福州覆舡荐禅师道吾问久响和尚会禅是否师云苍天苍天吾近前掩却师口云低声低声师与一掌吾云苍天苍天师近前把住云得与么无礼吾却与师一掌师云老僧罪过吾拂袖便行师呵呵大笑云早知如是悔不如是师见僧来作起身势僧便出去师云阇梨且容人事僧回身作抽坐具势师却归方丈僧云苍天苍天师云龙头虵尾僧叉手近前而立师云败将投主不存性命僧问钩锥不到处请师道师良久僧云掣电之机徒X劳竚思师云出格一句儞试道看僧近前三步却退后师云此是出格句即今事作么生僧以衣袖一拂便出师云也是天津桥上汉僧问如何是师子子师云善能哮吼僧抚掌云好手好手师云青天白日却被鬼迷僧作掀绳床势师便打僧云驴事未去马事到来师云酌然是作家僧拂袖而去师云将瓯盛水拟比大洋潭州大光居诲禅师师依石霜凡十年霜问国家每年放举人及第朝门还得拜也无师云有一人不求进霜云凭何师云他不为名霜云除却今日别更有时也无师云渠亦不道今日者是示众云一代时教只是整理今时人手脚直饶剥尽到底只成得箇了事人不可将当衲衣下事所以四十九年明不尽标不起到这里合作么生若更忉忉恐成负累僧问达磨还是祖否师云不是祖云不是祖又来作箇甚么师云为儞不荐祖云荐后如何师云方知不是祖凤翔府石柱和尚师谒洞山因山垂语云有四种人一人说过佛祖一步行不得一人行过佛祖一句说不得一人说得行得一人说不得行不得且道那箇是其人师出众云一人说过佛祖一步行不得只是无舌不许行一人行过佛祖一句说不得只是无足不许说一人说得行得正是函盖相应一人说X不得行不得者如断命而求活此是石女儿担枷带鎻洞山云阇梨自巳又作么生师云该通分上卓卓宁彰洞山云只如海上明公秀又作么生师云幻人相逢抚掌呵呵潭州文殊禅师僧问僧繇为甚么邈志公真不得师云非但僧繇志公亦邈不得云志公为甚么邈不得师云彩绘不将来云和尚还邈得也无师云我亦邈不得云和尚为甚么邈不得师云渠不以苟我颜色教我作么生邈秀才张公拙往石霜访禅月齐巳太布衲石霜相接公但略相顾而巳即与三人终日剧谈公忽问三人中何不推一人作长老禅月知公轻于霜乃云公宜谒堂头和尚此是肉身菩萨堂中五百学徒胜某甲者二百五十人公遂钦奉即造方丈参礼霜问秀才何姓公云姓张名拙霜云覔巧了不可得拙自何来公言下有省乃述偈云光明寂照徧河沙凡圣含灵共我家一念不生全体现六根才动被云遮断除烦恼重增病趣向真如亦是邪随顺世缘无罣碍涅槃生死是空华筠州洞山良价禅师法嗣抚州曹山本寂禅师泉州莆田张氏子谒洞山山问师名甚么师云本寂云何不向上道师云不道云为甚么不道师云不名本寂洞山器之师辞洞山山问甚处去师云不变异处去洞云不变X异处岂有去耶师云去亦不变异示众云诸方尽把格则何不与他道一转语教伊不疑去云门便问密密处为甚么不知有师云只为密密所以不知有门云此人如何亲近师云莫向密密处亲近门云不向密密处亲近时如何师云始解亲近门云诺诺妙喜云浊油更着湿灯心示众云莫行心处路不挂本来衣何须更恁么切忌未生时师闻钟声乃云阿耶耶阿耶耶僧云和尚作甚么师云打着我心五祖戒云作贼人心虗云门问如何是沙门行师云喫常住苗稼者是门云便恁么去时如何师云汝还畜得么门云畜得师云汝作么生畜门云着衣喫饭有甚么难师云何不道披毛带角门便作礼镜清问清虗之理毕竟无身时如何师云理即如是事作么生云如理如事师云谩曹山一人即得争柰诸圣眼何云若无诸圣眼争鑑得箇不恁么师云官不容针私通车马大沩喆云曹山虽善切瑳琢磨其奈镜清玉本无瑕要会么不经敏手终成废器僧清锐问某甲孤贫乞师赈济师召锐阇梨锐应诺师云清源白家三盏酒喫了犹道未沾唇X师问强德二上座菩萨在定闻香象渡河出甚么经云涅槃经师云定前闻定后闻云和尚流也师云道也太杀道只道得一半云和尚又作么生师云滩下接取师问僧甚处来云扫地来师云佛前扫佛后扫云前后一时扫师云与我过袈裟来僧问抱璞投师请师雕琢师云不雕琢云为甚么不雕琢师云须知曹山好手僧问学人通身是病请师医师云不医云为甚么不医师云教儞求生不得求死不得僧问子归就父为甚么父全不顾师云理合如是云父子之恩何在师云始成父子之恩云如何是父子之恩师云刀斧斫不开僧问世间甚么物最贵师云死猫儿最贵云为甚么死猫儿却贵师云无人着价僧问如何是师子师云众兽近不得云如何是师子儿师云能吞父母云既是众兽近不得为甚么却被儿吞师云若哮吼祖父母俱尽云只如祖父母还尽也无师云尽云尽后如何师云全身归父云前来为甚么道父母俱尽师云不见道王子能成一国事枯木上更糁些子花僧问乘教有言大海不宿死尸如何是海师云包含万有云为甚么不宿死尸师云绝气息者不着云既是包含万有为甚么绝气息者不着师云万有非其X功绝气息者有其德云未审向上还有事也无师云有云如何是向上事师云道有道无即得争奈龙王按劒何僧问幻本何真师云幻本元真云当幻何显师云即幻即显云恁么则始终不离于幻也师云觅幻相了不可得僧问日未出时如何师云三十年前曹山也曾恁么来云日出后如何师云犹较曹山半月程僧问国内按劒者谁师云曹山云拟杀何人师云但有一切总杀云忽遇所生父母又作么生师云拣甚么云争奈自巳何师云谁人奈我何云和尚何不自杀师云无下手处僧问如何是无刃劒师云非淬炼所成云用者如何师云逢者皆丧云不逢者如何师云亦须头落云既不逢为甚么亦头落师云不见道能尽一切云尽后如何师云方知有此劒僧问古人有言尽大地唯有此人未审是甚么人师云不可有第二月去也云如何是第二月师云也要老兄定当云作么生是第一月师云崄问雪覆千山为甚么孤峯不白师云须知有异中异云如何是异中异师云不堕诸山色僧问即心即佛即不问如何是非心非佛师云兔角不用无牛角不用有僧问十二时中如何保任师云如经蛊毒之乡水也不得沾他一滴问一牛饮水五X马不嘶时如何师云曹山解忌口洪州云居道膺禅师幽州玉田壬氏子谒洞山山问汝名甚么师云道膺洞云向上更道师云若向上道即不名道膺洞云与吾在云巖时祗对无异也师乃服勤席下洞山问师甚处来师云踏山来洞云阿那箇山堪住师云阿那箇山不堪住洞山云恁么则国内总被子占却也师云不然洞云恁么则子得箇入路师云无路洞云若无路争得与老僧相见师云若有路即与和尚隔生也洞云子巳后千人万人把不住师问洞山如何是祖师西来意洞云阇梨他后有把茆盖头有人问儞作么生师云道膺罪过师刬草偶刬杀蚯蚓洞山指问这箇聻师云他不死洞云二祖往邺都又作么生师不对住后僧问和尚在洞山刬蚯蚓洞山问师岂不是无语师云当时有语只是无人听洞山问师吾闻思大在倭国作国王是否师云若是思大佛亦不作况国王乎洞然之洞山问大阐提人杀父杀母出佛身血破和合僧如是种种孝养何在师云始能孝养自此洞山推之为室中领袖示众云得者不轻微明者不贱用识者不咨嗟解者无厌恶从天降下则贫寒从地涌出则富贵门里出身易身里出门难动则埋身千丈不动则当处生苗X一言逈脱独拔当时言语不要多多即无用处示众云了无所有得无所图言无所恃行无所依心无所托即得无过在众如无众无众如在众岂不是无娆其德超于万类脱一切羁鎻千人万人得尚道不当自巳古人云体取那边事却来这边行履那边有甚么事这边又作么生行履所以道有也莫将来无也莫将去见在底是谁家事示众云汝等直饶学得佛法边事早是错用心了也不见古人道讲得天花落地顽石点头尚不干自巳事自余是甚么闲拟将有限身心向无限中用有甚么交涉如将方木逗圆孔多少誵讹若无恁么事饶汝攒花簇锦亦无用处未离情识在须向这里及尽方得无过方有出身路若有一毫发去不尽即被尘累岂况更多差之毫釐过犯山岳不见古人道学处不玄尽是流俗闺合中物舍不得俱为渗漏併尽一切事始得无过头头上了物物上通只唤作了事人终不唤作尊贵将知尊贵一路自别所以古人道犹如双镜光光相对光明相照更无亏盈岂不是一般犹唤作影像边事如日出照于世间明朗是一半那一半唤作甚么如今人未认得光影门头户底麤浅底事将作屋里事又争得示众云汝等发言吐气须有来由莫当等闲凡问箇事也须识好恶莫学相似语所以寻常道莫怪不相似恐同学太多去第一莫将来将来不相似八十翁X翁入场屋真诚不是小儿戏一言若差乡关万里敲骨打髓须有来由言语如钳铗钩鎻相续不断始得头头上明物物上显方是得妙知有底终是不取次十度发言九度休去为甚如此恐无利益他得底人如臈月扇口生白醭去不是强为任运如此要明恁么事须是恁么人若是恁么人何愁恁么事示众举古人云地狱未是苦衲衣下不明大事始是苦汝等既在这行流十分去九不较多了更着些心力便是上座不枉平生行脚眼不辜负丛林古人道欲得保任此事须向高高峰顶立深深海底行方有些子气息若大事未办且须履践玄途示众云若有一毫许去不尽即被尘累岂况更多不见寻常道昇天底事对众掉却十成底事对众去却掷地作金声不须回头顾着自余有甚么用处所以道智人不向言中取得人不向说中求不是异于常徒息一切万累道暂时不在途路便有来由非但恶眷属善眷属也觅他不得甚处去通身去归家去省觐去脱诸有门去绝牢笼去脱崄难异常徒示众云老僧二十年前住三峯庵时有魏府兴化长老来问权借一问以为影草时如何老僧当时机思迟钝道不得为伊致得箇话头奇特不敢辜负伊他云想和尚答这话不得不如礼拜了退如今思量当时不消道箇何必后遣化主到魏府兴化化问和尚住三峰庵时老僧问伊话对不得如今道得也未主X举前话化云云居二十年只道得箇何必兴化即不然争如箇道不必三圣云云居二十年道得底犹较兴化半月程示众云如人将三贯钱买得一只猎狗只解寻得有踪迹多气息底忽遇羚羊挂角时气息也无僧问羚羊未挂角时如何师云六六三十六云挂角后如何师云六六三十六僧作礼师云会么云不会师云岂不见道绝踪迹僧举似赵州州云云居师兄犹在僧却问羚羊未挂角时如何州云九九八十一云挂角后如何州云九九八十一师问雪峰门外雪消也未峯云一片也无消箇甚么师自云消也保福展云要且无雪上加霜有一僧在旁看经师问念底是甚么经云维摩经师云我不问儞维摩经念底是甚么其僧言下有省师令侍者送袴与住菴道者者云自有娘生袴竟不受师又令侍者去问娘未生时着箇甚么者无对后迁化烧得舍利持以似师师云直饶出得八斛四㪷不如当初下取一转语好保宁勇向无语处代僧举脚示之僧问如何是诸佛师师喝云这田厍奴僧作礼师云儞作么生会僧作舞出去师云㳂台般乞儿僧问山河大地从何而有师云从妄想有云与某甲想出一铤金作么师休去僧不肯X云门云巳是葛藤不能折合待伊道与某甲想出一铤金得么拈拄杖噼嵴便打僧问如何是一法师云如何是万法云未审如何领会师云一法是儞本心万法是儞本性且道心与性是一是二僧作礼师示以颂云一法诸法宗万法一法通惟心惟汝性不说异兼同僧问有人衣锦入来见和尚后为甚么寸丝不挂师云直作瑠璃殿上行扑倒也须粉碎问香积之饭甚么人作喫师云须知得喫之人入口也须挑出荆南节度使成尚书与大将送供入山问世尊有密语迦叶不覆藏如何是世尊有密语师召尚书书应诺师云会么云不会师云汝若不会世尊有密语汝若会去迦叶不覆藏法灯云且道唤底是密语应底是密语若也总是即不密也且道作么生是密语时有僧问如何是世尊有密语灯云何曾得密来东林总云怪哉弘觉二十年羚羊挂角绝迹亡踪及乎被尚书一拶直作带水拖泥作人笑怪法灯也是日午点金灯夜半泼墨汀东林即不然如何是密语却向伊道甚处不密且道恁么还有过也无良久云更不用别人师临示寂时问侍者今日是几者云初三师云三十年后但道只这是乃端然告寂潭州龙牙居遁禅师师问翠微学人自到法席X不蒙一法示诲意在于何微云嫌甚么又谒德山理前问山亦云嫌甚么师不肯后见洞山理前问洞山云争怪作老僧师问翠微如何是祖师西来意微云与我过禅板来师度禅板与微微接得便打师云打即任打要且无祖师意又问临济济云与我过蒲团来师度蒲团与济济接得便打师云打即任打要且无祖师意师住后有僧问和尚当时问二尊宿祖师意未审二尊宿还明也无师云明则明巳要且无祖师意石门总云龙牙无人挨着犹较些子才被箇布衲挨着失却一只眼雪窦云临济翠微只解放不解収我若作龙牙待伊索禅板蒲团拈得噼胷便掷师问德山学人仗劒取师头时如何山近前引颈云㘞师云头落也山呵呵大笑师后举似洞山山云德山道甚么师云他无语山云无语且致将德山落底头来呈似老僧看师于是有省遂焚香遥礼忏谢后有僧举似德山山云洞山老人不识好恶这汉死来多少时了也救得有甚用处保福展云龙牙只知进前不知失步翠巖芝云龙牙当断不断如今作么生断师问洞山如何是祖师西来意山云待洞水逆流时即向汝道师于言下契悟示众云夫参学人须透过佛祖始得新丰和尚云佛X教祖教如生冤家始有参学分若透不过即被佛祖谩时有僧问佛祖还有谩人之心也无师云汝道江湖还有碍人之意也无又云江湖虽无碍人之意为时人过不得江湖成碍人去不得道江湖不碍人佛祖虽无谩人之心为时人透不得佛祖成谩人去不得道佛祖不谩人若透得佛祖过此人过却佛祖始体得佛祖意方与向上人同若未透得过但学佛求祖万劫无有出期僧问如何得不被佛祖谩去师云道者直须自悟始得僧问师子返掷时如何师云返掷且止儞道还怕文殊么云非但文殊佛亦不怕师云争奈被文殊骑何云文殊骑者不是师子师云返掷事作么生僧云应用无亏师云正是文殊骑者返掷事作么生僧无语僧问二鼠侵藤时如何师云须有隐身处始得云如何是隐身处师云还见文殊么僧问如何是祖师西来意师云待石乌龟解语时即向儞道云石乌龟语也师云向儞道甚么僧问十二时中如何用力师云如无手人行拳大沩秀云是即是又教人入阴界中作活计十二时中如何用力如有手人行拳又且如何僧问古人得箇甚么便休去师云如贼入空屋问大庾岭头提不起时如何师云六祖为甚么将得去襄州洞山师䖍禅师洞山问师近离甚处师云武陵山云武陵法道何似此间师云胡地冬抽笋山X云别甑炊香饭供养此人师便出山云此子巳后千人万人把不住皷山永云恁么祇对滴水难消因甚别甑炊香饭示众云祖师门下鸟道玄微功穷皆转不究难明汝等诸人直须离心意识参出圣凡路学方可保任若不如是非吾子息妙喜云饶汝离心意识参得透出圣凡路学得成也是雪峰道底师凡有新到来须令担泥三担有一僧不肯乃问云三转内即不问三转外事如何师云铁轮天子寰中勑僧无语师便打趂出院大沩秀云夫欲君臣道合应须水乳和同这僧既抗节朝堂不觉丧身失命当时见道铁轮天子寰中勑将坐具便揖待伊拟议噼面便摵僧问昔年疾苦中又毒诸师医师云金鎞刮破脑顶上灌醍醐云恁么则谢师医去也师便打僧问学人径往时如何师云死虵当大路劝子莫当头云当头者如何师云丧子命根云不当头者如何师云亦无回避处云正恁么时如何师云失却也云未审向甚么处去师云草深无覔处云和尚也须隄防始得师抚掌云一等是毒药抚州疎山羗仁禅师吉州新淦人初往东林听习叹曰寻行数墨语不如默舍巳求人假不如真即X卷衣游方初谒沩山见示众云行脚高士直须向声色里睡眠声色里坐卧师出问如何是不落声色句沩山竖起拂子师云此犹是落声色句沩山便归方丈师不契便辞香严严云何不且住师云某甲与和尚无缘严云有何因缘不契试举看师举前话严云某甲有箇语师云道甚么严云言发非声色前不物师云元来此中有人乃嘱严云儞向后有住处某甲却来相见遂去沩山问香严云问声色话底矮阇梨在么严云巳去了也沩云曾举向子么严云某甲亦曾有语对他来沩云试举看严云言发非声色前不物沩云他道甚么严云他深肯沩云我将谓他有长处元来只在这里此子向后设有住处近山无柴烧近水无水喫师到福州西禅遇上堂师出问法身之理理绝玄微不夺是非之境犹是法身边事如何是法身向上事禅举起拂子师云此犹是法身边事禅云如何是法身向上事师进前夺拂子折折掷向地上便归众禅云龙虵易辨衲子难谩示众云老僧咸通年巳前会得法身边事咸通年巳后会得法身向上事云门问承闻和尚咸通年巳前会得法身边事咸通年巳后会得法身向上事是否师云是门云如何是法身边事师云枯桩门云如何是法身向上事师云非枯桩门云还许学人说道理也无师云许门云枯桩岂不是明法身边事师云是X门云非枯桩岂不是明法身向上事师云是门云法身还该一切也无师云作么生不该门指净瓶云还该这箇么师云阇梨莫向净瓶边会问便作礼上方岳云疎山总是战争収拾得却因歌舞破除休云门舌上有龙泉妙喜云云门礼拜不是好心师到夹山问承闻和尚有言目前无法意在目前如何是目前法山云山月流辉澄潭无影师作掀绳床势山云阇梨又作么生师云目前无法了不可得山云大众看这一员战将师因知事为造寿塔毕来白师师云将多少钱与匠人云一切在和尚师云为将三文与匠人为将两文与匠人为将一文与匠人若道得与吾亲造塔知事无对罗山闲禅师时在大岭住菴其僧到大岭闲问甚处来云疎山闲云有何言句僧举前话闲云还有人道得么云未有人道得闲云汝却归去举似疎山道大岭云若将三文与匠人和尚此生决定不得塔若将两文与匠人和尚与匠人共出一只手若将一文与匠人带累匠人眉须堕落僧回举似师师具威仪望大岭作礼叹云将谓无人大岭有古佛放光射到此间却语僧云儞去向大岭道犹如﨟月莲花僧持此语举似闲闲云早是龟毛长数丈浮山远云疎山以锥栽地大岭用刀剜空虽然二老错下锥刀今时人亦难搆赴何故后语中X有稍有杀虽然如是河里失钱何里摝师问僧甚处来云雪峰来师云我巳前到时是事不足如今足也未云如今足也师云粥足饭足僧无对洞山代云粥足饭足僧问牛头未见四祖时如何师云鱼隐深潭必招钓客云见后如何师云瞥然浑浊水白鹭卒难寻僧问久负不逢时如何师云饶汝雄信解拈鎗犹较秦王一百步云正恁么时如何师云将军不上便桥金牙徒劳拈筈师甞握木虵僧问和尚手中是甚么师云曹家女云如何是和尚家风师云尺五头巾云如何是尺五头巾师云圆中取不得僧问如何是冬来意师云京师出大黄问百匝千重是何人境界师云在搓芒绳缚鬼子澧州钦山文䆳禅师福州人也同巖头雪峰见德山师问德山天皇也恁么道龙潭也恁么道未审和尚作么生道山云儞试举天皇龙潭底看师拟议山便打师下延寿堂云是即是打我太杀巖头云若恁么他后不得道见德山来雪窦云诸禅客钦山致箇问端甚是奇特争奈龙头虵尾汝试举天皇龙潭底看坐具便摵大丈夫汉捋虎须也是本分他既不能德山令行一半令若全行雪峰巖头总是涅槃堂里汉五祖戒云德山只解打死钦山不解打活钦山X大沩喆云德山门下草偃风行待问未审和尚作么生道噼嵴便棒且道德山是大沩是师游方时同雪峰巖头憩一店上喫茶师云不会转身吐气者不得茶喫头云若恁么我今日定不得茶喫峯云某甲亦然师云这两箇老汉话头也不识头云甚么处去来师云布袋里老鵶虽活如死头退后云看看师云豁公且致存公作么生峰作一圆相师云不得不问头笑云太远生师云有口不得茶喫者多师与巖头雪峰坐次洞山行茶来师乃闭目洞云甚么处去也师云入定洞云定本无门从何而入有一老宿云大有人恁么会雪窦代云当时但指巖头雪峰云与这两箇瞌睡汉茶喫巖头住庵师访之问云师兄在此二时斋粥如何头云每日受张四郎宅供养极是难消师云师兄受他供养他时异日去他家作男作女头以手揑拳安头上师云恁么则向顶𩕳上生去也头便喝师云何如生取文邃去好头又喝云我见儞三二十年鼓两片皮直至如今犹作这箇去就便喝出时张四郎却同师归宅师垂泪云三十年同行有佛法不向文䆳道至半夜又去敲门云师兄师兄有佛法不向文䆳道且乞慈悲头遂开门为说细大法门方得安乐再回澧州住也示众横按拄杖顾视大众云有么有么如无钦山唱X菩萨蛮去也啰啰哩哩便下座示众伸起手云开即为掌五指参差复握拳云握即为拳必无高下还有商量分也无时有僧出竖起拳师云汝只是箇无开合汉雪窦云我即不然竖起拳云握即为拳有高有下复开云开即成掌无党无偏且道放开为人好把定为人好开也造车握也合辙若谓闭门造车出门合辙我也知儞向鬼窟里作活计良禅客问一镞破三阙时如何师云放出关中主看云恁么则知过必改师云更待何时云好箭放不着所在便出去师云且来阇梨良回首师把住云一镞破三关即且致试与钦山发箭看良拟议师打七棒云且听这汉疑三十年同安察云良公虽能发箭要且未中的有僧问未审如何得中的去安云关中主是甚么人僧举似钦山山云良公若解与么也免得钦山口虽然如是同安不是好心亦须看始得师到浴下见僧踏水车次放却来问讯师云幸自转辘辘地何须却恁么僧云不恁么又争得师云若恁么钦山眼在甚么处云作么生是和尚眼师以手作拨眉势僧云和尚又得与么师云是是为我与么便不得与么僧无对师云索战无功一场气闷良久云会么云不会师云钦山为儞担一半德山侍者来才作礼师把住云还甘钦山与么也无X云某甲却悔久住德山今日无言可对师放却云一任儞祇对者拨开胷云且听某甲通气一上师云德山门下即得这里用不着云久响钦山不通人情师云累他德山眼目参堂去僧问十二时中如何接人师云我若接人即与儞一般云某甲特来和尚也须吐露师云汝若特来我须吐露云便请师便打僧无语师云守株待兔枉用心神京兆府华严休静禅师师问洞山学人未见理路未免情识山云儞还见理路也未云无理路山云甚处得情识来云学人实问山云若与么须向万里无寸草处立云无寸草处还许立也无洞云直须恁么去师在洛浦作维那普请白槌云上间般柴下间锄地首座云圣僧作甚么师云当堂不正坐不赴两头机僧问既是长老为甚么却后生师云三岁国家龙凤子百年堦下老朝臣云王子未登九五时如何师云贪游六宅戏不觉国内倾云正登九五时如何师云朱帘齐卷上四相集朝仪云登九五后如何师云金箱排玉印御辇四方归僧问大悟底人为甚么却迷师云破镜不重照落花难上枝筠州高安白水本仁禅师示众云寻常不欲向声前句后鼓弄人家男女何故且声不是声色不是X色时有僧问如何是声不是声师云唤作色得么云如何是色不是色师云唤作声得么僧作礼师云且道为汝说答汝话若人辨得有箇入处雪窦云既非声前句后且作么生入示众云眼里着沙不得耳里着水不得时有僧问如何是眼里着沙不得师云应真无比云如何是耳里着水不得师云白净无垢师问镜清时寒不易道者清云不敢师云还有卧单也无清云设有也无展底工夫师云直饶道者滴水氷生亦不干他事清云滴水氷生事分相涉师云是清云此人意作么生师云此人不落意清云不落意此人𦗚师云高高山顶无可与道者㗖啄僧问文殊与普贤万法悉同源文殊普贤即不问如何是同源底法师云却须问取文殊普贤僧云如何是文殊普贤师云一钓便上僧问如何是不迁义师云落花随流水明月上孤峰益州北院通禅师师辞洞山山问甚处去师云入岭去山云飞猿岭峻好看师沈吟山云通阇梨何不入岭去师于此有省更不入岭师在夹山见示众云坐断主人公不落第二见师出众云须知有一人不合伴山云犹落第二见师便掀倒绳床山云老兄作么生师云待某甲舌头烂即向和尚道师问夹山目前无法意在目前不是目前法非耳目X之所到岂不是和尚语山云是师便掀倒绳床叉手而立夹山起来打一棒便下去法眼云是伊掀倒绳床了何不下去须待夹山起来打一棒了去意在甚么处僧问二龙争珠谁是得者师云得者失云不失时如何师云还我珠来问如何是祖师西来意师云壁上𦘕枯松蜂来争採蘂洛京白马遁儒禅师师问僧名甚么云覔箇名了不可得师云自是老僧不识好恶云几人于此忘言师云酌然是作家云须是和尚眼始得师云阇梨聻僧拂袖而出师召云阇梨阇梨僧回首师云苦屈之辞不妨难吐明州天童咸启禅师僧问学人卓卓上来请师的的师云我这里一疴便了有甚么卓卓的的云和尚与么答话更买草鞋行脚始得师唤其僧近前僧近前师云只如老僧恁么祇对过在甚么处僧无语师便打师问伏龙甚处来云伏龙来师云还伏得龙么云不曾伏这畜生师云喫茶去联灯会要卷第二十二X联灯会要X卍XXX联灯会要卷第二十三住泉州崇福禅寺嗣祖比丘悟明集青原下第六世筠州洞山良价禅师法嗣下越州干峰和尚示众云法身有三种病二种光须一一透得始解归家稳坐须知更有照用同时向上一窍云门出众云庵内人为甚么不知庵外事师呵呵大笑门云犹是学人疑处师云子是甚么心行门云也要和尚相委师云若恁么始得稳坐门云诺诺雪窦云若明得褒贬句未必善因而招恶果示众云举一不得举二放过一着落在第二云门出众云昨日有人从天台来却往径山去师云来日不得普请雪窦云云门只解一手擡不能一手搦还有共相着力者么试露牙爪看大沩喆云干峰善唱云门善拍唱拍相随风清古格还有知音者么一堂风冷淡千古意分明僧问十方薄伽梵一路涅槃门未审路头在甚么处师拈拄杖划一划云在这里僧后请益云门门拈起扇子云扇子𨁝跳上三十三天筑着帝释鼻孔东海鲤鱼打一棒雨似盆倾会么黄龙南云干峯一期指路曲为初机云门乃通其变使后人不倦汝等须穷二老之意莫逐二X老之言得意则返正道以归家寻言则荡邪途而转远大沩喆云干峯被这僧勘破大沩秀云干峯老汉被这僧一问直得脚忙手乱教忠光云云门跛脚阿师泥水不辨菽麦不分悬羊头卖狗肉神出鬼没争柰伊何还知干峰落处么掷下拄杖云切忌向这里垛跟妙喜颂云撦破云门一柄扇拗折干峰一条杖二三千处管絃楼四五百条花柳巷师问僧甚处来云天台师云见说石桥成两截是否云和尚甚处得这消息来师云将谓是华顶峰前客元来只是平田村里人筠州九峰普满禅师示众云常住法身不生不灭有僧问既不生不灭为甚么六道轮回师云为有心故云以何方便当证法身师云以虗空心合虗空理云证后如何师云任从三界转徒听四生奔复云会么云不会师云礼拜着师问僧近离甚处云闽中师云远涉不易云不难动步便到师云有不动步者么云有师云争得到这里僧无对师云赚杀一船人拈拄杖即时趂下僧问对境心不动时如何师云汝无大人力云如何是大人力师云对境心不动云适来为甚么道汝无大人力师云在舍只言为客易临渊方觉取鱼难僧问古人道真因妄立从妄显真是否师云是云如何是真师云不杂食云如何是妄师云起倒攀缘云X去此二途如何合得圆常师云不敬功德天谁怕黑暗女僧问如何是不迁义师云东生明月西落金乌云非师不委师云理当即行僧作礼师便打云仁义道中礼拜何咎师云来处不明须行严令僧问九峰一路古今咸知向上宗乘请师提唱师竖起拂子僧云大众侧聆愿垂方便师云清波不覩鱼龙现迅浪风高下底钩云若不久参那知今日师云人生无定止像没镜中圆僧问如何是把定干坤眼师云把定在里许云干坤眼何在师云正是干坤眼云还照烛也无师云不借三光势云既不借三光势凭何照烛唤作干坤眼师云若不恁么髑髅前见鬼无数僧问人人尽言请益师将何极济师云儞道巨岳还曾乏寸土么云四海参寻当为何事师云演若迷头心自狂云还有不狂者也无师云有云如何是不狂者师云突晓途中眼不开僧问如何是道师云见通车马云如何是道中人师便打僧作礼师便喝僧问如何是不迁义师云深夜众星皆拱北庭前花发满堦红云如何领会师云出去僧问如何是不坏身师云正是云学人不会请师直指师云适来曲多少僧问眼不到色尘时如何师指香台云面前是甚么X云请师子细师云不妨遭检点僧问如何是祖师西来意师云更问阿谁云恁么则学人全体是也师云须弥顶上戴须弥蚬子和尚混俗闽川居无定所日㳂江岸採拾虾蚬充腹夜宿东山白马庙纸钱中华严休静禅师欲决师真伪一夜潜入纸钱中深夜师归静蓦栏胷搊住云如何是祖师西来意师云神前酒台盘台州幽栖和尚镜清问如何是少父师云无标的清云无标的以为少父耶师云有甚么过清云只如少父又作么生师云道者是甚么心行僧问如何是佛师云汝不信是众生云某甲深信师云若作圣解即堕群邪师因僧为造寿塔毕师即领众看塔即入塔内端坐云一客不烦两主人便告寂众僧竞唤云和尚许多年在世不可便即恁么去遂舁归主事办斋了师复上堂告众云不得唤作是不得唤作非汝唤作甚么时有僧出问承和尚有言不得唤作是不得唤作非未审唤作甚么师便珍重告寂澧州夹山善会禅师法嗣澧州洛浦元安禅师凤翔府麟游谈氏子师在临济为侍者济问从上来一人行棒一人行喝阿那箇亲师云总不亲济云亲处作么生师便喝临济便打一日有座主相看临济问讲何经论主云某甲荒虗X粗习百法论济云有一人于三乘十二分教明得有一人于三乘十二分教明不得是同是别主云明得即同明不得即别师遽云座主这里是甚么所在说同说别济回顾师云儞又作么生师便喝济送座主回问师适来是汝喝老僧那师云是济便打济每对众赏之曰临济门下一只圣箭谁敢当锋师辞临济济拈拄杖画一画云过得这箇便去师便喝济便打师作礼去后临济上堂云临济门下有一赤梢鲤鱼摇头摆尾向南方去不知向谁家虀瓮里淹杀师到澧州夹山于案山顶上卓庵山讶之修书令侍者招之师接书坐却又展手就侍者索者无语师便打云归去分明举似和尚者归举似夹山山云他若开书三日后必来若不开书此人救不得山乃令人密伺其出庵即焚之三日后果来随后焚其庵或告之曰庵中火发师不回顾直诣夹山不礼拜端身而立山云鸡栖凤巢非其同类出去师云自远趍风乞师一接山云目前无阇梨座上无老僧师便喝山云住住且莫草草怱怱云月是同谿山各异坐断天下人舌头即不无阇梨争教无舌人解语师伫思山便打师即投诚入室兴化奖云但知作佛愁甚么众生五祖戒出洛浦语云更说道理看便出去雪窦云这汉可悲可痛钝致他临济他既云月是同我即谿X山各异说甚么无舌人解语坐具噼口便摵夹山若是箇知方汉必然明窗下安排师问夹山佛魔不到处如何体会山云烛明千里像闇室老僧迷又问朝阳巳昇夜月如何不现山云龙啣宝珠游鱼不顾师于言下大悟夹山将示寂垂语云石头一枝看看即灭矣师云不然山云何也师云自有青山在山云苟或如是即吾道不灭矣示众云末后一句始到牢关把断要津不通凡圣寻常向诸人道任从天下乐欣欣我独不肯欲知上流之士不将佛法见解贴在额头上何故如龟负图自取丧身之兆凤萦金网趣云汉以何期直须旨外明宗莫向言中取则是以石人机似汝也解唱巴歌汝若似石人雪曲也须和指南一路智者知疏示众云学道先须识得自巳宗旨方可临机免失只如锋铓未兆巳前都无是箇非箇瞥尔暂起见闻便有张三李四胡来汉去四姓杂居不亲而亲是非互起致使玄关固闭识鏁难开疑网罗笼智刀劣剪若不当阳晓示迷子何以知归欲得大用现前但可顿忘诸见诸见若尽昏雾不生大智洞然更非他物今之学人触途成滞盖为听不出声见不超色假饶併当门头净洁自巳未得通明还同不了若也单明自巳法眼未明此人只具一只眼所以是非欣厌贯系不得脱折自由谓之深可愍伤各自努力X示众云孙宾収铺去也有卜者出来时有僧出云请和尚一卜师云汝家爷死僧无语法眼代抚掌三下师问僧近离甚处云荆南师云有一人恁么去汝还逢么云不逢师云为甚么不逢云若逢则头须粉碎师云阇梨三寸甚密云门在江西见其僧问云还有此语否云是门云洛浦倒退三千里庞居士来设拜起云孟夏毒热孟冬薄寒师云莫错士云庞公年老师云何不寒时道寒热时道热士云患聋作么师云放儞三十棒士云哑却我口塞却儞眼有故人问倐忽数年何处逃难师云只在阛阓中云何不向无人处去师云无人处去有何难云且如阛阓中如何逃避师云虽在阛阓中要且无人识故人罔措复问西天二十八祖至此土人传一人且如彼此不垂曲者如何师云野老门前不话朝堂之事云合谈何事师云未逢别者终不开拳云有人不从朝堂来相逢时还话否师云量外之机徒劳目击故人无对僧问一毫吞尽巨海于中更复何言师云家有白泽之图必无如是之怪保福别云家无白泽之图必无如是之怪问如何是主中宾师云逢人长问路足下镇长迷云如何是宾主双举师云枯树无横枝鸟来无措足X问众手淘金谁是得者师云拳中旧宝不假披沙云恁么则展手不逢也师云莫将鹤唳拟当莺啼问学人拟归乡时如何师云家破人亡子归何处云恁么则不归去也师云庭前残雪日轮消室内红尘遣谁扫问如何是祖师西来意师以拂子击绳床云会么云不会师云天上忽雷惊宇宙井底虾蟆不举头问拨乱干坤底人来师还接否师竖起拂子僧云恁么则今日得遇明君去也师云依稀似曲才堪听又被风吹别调中问万仞崖头须进步如何免得丧于身师云须弥系藕丝云是何境界师云剎竿头上仰莲心云澄澄湛湛去也师云须弥顶上再翻身云恁么则竞竞切切也师云空随媒鸽走虗丧网罗身云如何得不随去师云鹦鹉瓶项小拟透望天飞问二王当筵龙虵未辨救难之心谁人最切师云踏开鸿门者云谁知今古不觉虗随师云只贪香饵身滞网罗云饶君古镜当轩犹被野狐精魅师云山僧今日大战无功僧作虎声师便打僧随棒便倒师云棒打不死汉有甚么限僧拂袖出去师云腊狗不向床下死问法身无为不堕诸数是否师云惜取眉毛好云如何免得斯咎师云泥龟任儞千年终不解随云鹤云任是孙宾也遭贬剥师云无鼻孔牛有甚御处僧以X手托地作牛吼师云这畜生僧便喝师云掩尾露牙终非好手问无问无答请师答话师云儞不是丁姚云谢师答话师云中九下七问如何是祖师西来意师云飒飒当轩竹经霜不自寒僧拟议师云只闻风击响知是几千竿问枯尽荒田独立事如何师云鹭倚雪巢犹可辨乌投漆立事难分师临顺寂时告众云吾非明即后也今有事问汝等若道这箇是即头上安头若道这箇不是即斩头覔活第一座云青山不举足日下不挑灯师云如今是甚么时节作这箇语话有彦从上座出云离此二途请和尚不问师云未在更道云彦从道不尽师云我不管汝尽不尽云彦从无侍者祗对和尚师至深夜令侍者唤彦从来方丈问云儞今日祗对老僧甚有道理据汝合体得先师意先师道目前无法意在目前不是目前法非耳目之所到且道那句是主若择得出分付钵袋子云彦从不会师云汝合会但道看云彦从实不会师喝出乃云苦苦次日午前有僧举前话问师师云慈舟不棹清波上劒崃徒劳放木鹅即便告寂袁州盘龙可文禅师僧问亡僧迁化向甚么处去师云石牛㳂江路日里夜明灯问如何是佛师云痴儿舍父逃X抚州黄山月轮禅师夹山问师名甚么师云月轮山𦘕一圆相云何似这箇师云和尚与么说话诸方大有人不肯山云子又作么生师云还见月轮么山云子恁么说话大有人不肯诸方夹山问师甚处人师云闽中人山云还识老僧么师云和尚还识某甲么山云不然子且还老僧草鞋钱老僧然后还子庐陵米价师云与么则不识和尚未审庐陵米作么价山云子善能哮吼示众云祖师西来特唱此事自是诸人不荐向外驰求投赤水以寻珠就荆山而覔玉所以道从门入者不是家珍认影迷头岂非大错僧问如何是道师云石牛频吐三春雾木马嘶声满道途问如何得见本来面目师云不劳悬石镜天晓自鸡鸣洛京韶山寰普禅师因遵布衲到山下相见遵问韶山路向甚么处去师以手指云乌那青黯黯处去遵近前把住云久响韶山莫便是否师云是即是阇梨有甚么事遵云拟伸一问师还答否师云想君不是金牙作争解弯弓射尉迟遵云凤凰直入烟霄去谁怕林间野雀儿师云当轩布鼓从君击试展家风似老僧遵云一句逈超千圣外松萝不与月轮齐师云饶君透出威音外犹较韶山半月程遵云未审过在甚么处师云倜傥之词时人知有遵云与么则真玉泥中异不拨万机尘师云鲁般门下徒施巧妙X遵云某甲只恁么和尚又如何师云玉女夜抛梭织锦于西舍遵云莫便是和尚家风也无师云耕夫制玉漏不是行家作遵云北犹是文谈作么生是和尚家风师云横身当宇宙谁是出头人复云阇梨有冲天之气老僧有入地之谋阇梨横吞巨海老僧背负须弥阇梨按劒上来老僧亚鎗相待向上一路速道速道遵云明镜当台请师一鑑师云不鑑遵云为甚么不鑑师云浅水无鱼徒劳下钓遵无语师便打师问白头因云莫是多口白头因么云不敢师云有多少口因云徧身是师云大小二事向甚么处疴云韶山口里师云有韶山口即且从无韶山口向甚么处疴因无语师便打云门代云这话堕阿师放儞三十棒又云将谓是师子儿又云韶山今日瓦解氷消雪窦别云从来疑着韶山僧问是非不到处还有句也无师云有云是甚么句师云一片孤云不露丑问如何是一切相师云鸟飞霄汉白山远色深青云恁么则一切相去也师云情知儞乱会舒州投子大同禅师法嗣福州牛头微禅师示众云三世诸佛用一点伎俩不着天下老师口似匾担诸人作么生大不容易除非知有余莫能知僧问如何是和尚家风师云山畬粟米饭野菜淡黄X虀云忽遇上客来时又作么生师云喫则从君喫不喫任东西安州九嵕山和尚僧问如何是佛师云只汝是问久响九嵕山到来只见一嵕师云儞只见一嵕且不见九嵕云如何是九嵕师云水急浪花麤东京观音巖俊禅师师到投子子问昨夜宿何处师云不动道场子云既言不动争得到这里师云到此岂是动耶子奇之青原下第七世鄂州巖头全豁禅师法嗣福州罗山道闲禅师本州长谿陈氏子师谒石霜问起灭不停时如何霜云直须寒灰枯木去一念万年去函盖干坤去纯清绝点去师不契复谒巖头理前问头喝云是谁起减师于此大悟师初入院上堂才揽衣欲坐即云珍重便下座良久却回云未识底近前来时有僧才出作礼师云也大苦僧拜起云某甲咨和尚师便喝出僧问如何是奇特一句师云道甚么良久云若是上士脚才跨门便委得若也觌面相呈犹是钝汉口喃喃地不消一䦆会么不是禅不是道不是佛不是法是甚么灵锋宝劒常露现前亦能杀人亦能活人若也操持一任操持若也出场定当须是箇汉始得机机相副法法无根互为宾主虽然如此切忌承当何故儞若野犴鸣我即师子吼我若野犴鸣儞亦师子吼儞若师子吼X我亦师子吼临时布取意句有主宰所以道意中句句中意意中不停句句中不停意意句不同伦合作么生会意能刬句句能刬意意句交驰是为可畏意句不明事圣不通只是箇无孔铁鎚古人唤作流俗阿师似这般底如稻麻竹𥯤有甚么用处比箇门中须是箇汉眼卓朔地点着便转辘辘地岂是儞清浊可羡凡圣能诠有恁么汉上士相逢如击石火似爆龟纹迅速如风捷辩如电快着精彩一人半人事褫言句动逾万亿低头学禅卒不可得所以道恁么则易不恁么则难亦云恁么则难不恁么则易诸人作么生大须细意兄弟夫行脚也须带眼莫被这般底罩却教儞直须冥然去须得绵绵去苦哉被这般底无辜枷着有甚么出期这箇如水上葫芦子有人按得么常露现前滔滔地自由自在未甞有一法解盖得伊未甞有一法解等得伊拨着便露触着便转辘辘地盖声盖色展即周流无滞常露现前岂是兀兀底出则无无不是入则箇箇归源声前逈逈地岂堕有无所以道声前一句非圣不传未曾亲近如隔大千声前一思大家具知这箇作么生会寻常道声前有路从汝洞明句后不来犹亏一半纤毫不尽如隔铁围奇特相逢将何诘对大凡唱教须会目前生死意句杀活方可襃扬杀人刀活人劒上古之机锋亦是今时之枢要摧魔破执不得不无直露直诠须知巳有的能破的大用无亏圆通现前魔难措手若也X未得如此一切四威仪中合作么生明显还见伊面孔么这里寻常道面前一思常时无间诸人还得恁么也无若实未明且须自立露倮倮地不与万法为隣一切法盖伊不得所以古人道目前无法意在目前不是目前法非耳目之所到第一须得本智现前本地风光常露倮倮地自由自在出入无滞方可违时乃至龙神擎花无路外道潜觑不见有踪不是泯形实去兄弟透顶透底始得莫只这边那边逴得些言句到处插语指东划西举古举今这般底槌杀一万箇有甚么过明朝后日锢鏴人家男女打汝鬼骨臀有日在知么宗门深奥酌度胷襟麤飡易饱细食难饥根本差殊良由自错虗劳一报空腹高心过在阿谁食人言语拣择是非只占巳长终无是处无事珍重师侍巖头游山次忽唤云和尚头云作么师近前作礼云和尚岂不是三十年前在洞山又不肯洞山头云是师云和尚岂不是法嗣德山又不肯德山头云是师云不肯德山即不问且如洞山有甚么亏阙头良久云洞山好佛只是无光师便作礼保福会中有一僧来作礼云保福传语和尚秋间入府朝觐大王致四十箇问头问大师忽若一句不相当莫言不道师呵呵大笑云陈老师入福建道洪唐桥头下一硬寨未见一箇毛头星现汝向从展道陈老师无许多问头只有一口劒劒下有分身之意亦X有出身之路稍若不明直须成末但与么传语僧回举似保福福云我当时也只是谑伊至秋朝觐师特为辨茶筵相请福不赴却向僧云我当时曾有谑语恐大师问着僧回举似师师云汝更去向他道勐虎终不食伏肉僧再去请福遂来师不言其事师任禾山与清贵上座说话次贵云天下无第一人大小沩山输他道吾师云有甚么语输他贵云石霜辞沩山作礼起沩山云有句无句如藤倚树子意如何霜无对却到道吾吾问甚处来霜云沩山来吾云有何言句霜举前话吾云汝为我看庵待我与汝报雠去吾往沩山值山泥壁次忽回首见道吾在背后山云智头陀因何到此吾云某甲不为别事来闻和尚问诸道者有句无句如藤倚树还是也无沩云是吾云且如树倒藤枯时如何沩山掷下泥盘呵呵大笑被吾捺向泥中山总不管贵举了云这箇岂不是沩山输他道吾师云三十年后有把茆盖头切忌举着此话贵不肯却与道吾作主被师擒下地云白大众各请停喧某甲今日与贵上座直为大沩雪屈话且须侧聆贵云知也知也便作礼师云何不早恁么道儞还识道吾么只是馆驿里本色撮马粪汉无轸上座问巖头道洞山好佛只是无光未审洞山有何亏阙便道无光师召无轸轸应诺师云酌然好佛只是无光轸云大师为甚么拨某甲话师云甚么处是拨儞话处快道快道轸无对师打三十棒趂出X院轸后举似招庆庆得一夏骂詈夏末自来问师此事师即分明举似庆庆作礼忏悔云洎合错怪大师师发泉州化主临岐问化主太傅忽问大师十二时中将何示徒儞作么生祗对主无语师云但道骑虎头取虎尾第一句下明宗旨师又问渠忽进语云此犹是菩萨有言教菩萨无言教又作么生主又无语师又代云敌露机锋如同电拂师住大岭有僧辞往疎山师云我有一信寄与疎山将么云便请师以手挃头上却展云还柰何么僧无对僧后到疎山堂内举次一僧云还会么众无对僧云天下人不柰大岭何师在禾山送同行矩长老出门次师以拄杖撺向面前矩无对师云石牛栏古路一马勿双驹有僧举似疎山疎山云石牛栏古路一马生三寅招庆问师有问巖头尘中如何辨主头云铜沙锣里满盛油意作么生师召大师师应诺师云猕猴入道场僧后问明招招云箭穿红日影招庆问岩头和尚道恁么恁么不恁么不恁么意作么生师召大师庆应诺师云双明亦双暗庆作礼而去三日后却来问前日蒙大师垂慈只为看不破师云尽情向儞道了也庆云大师是把火行师云若恁么据儞疑处问来庆云如何是双明复双暗师云同生亦同死庆乃礼谢而去后有僧问长庆同生亦同死时如何庆云彼此合取狗口僧云大师収取口喫X饭其僧却问师同生不同死时如何师云如牛无角云同生亦同死时如何师云如虎带角师临顺寂时上堂良久展开左手知事罔测遂令师僧退后师又展开右手知事又指令西边师僧退后师乃云欲报佛恩无过守志欲报王恩无过流通大教去也呵呵大笑奄然而逝台州瑞巖师彦禅师福州许氏子问巖头如何是本常理头云动也师云动时如何头云不是本常理师沉思头云肯则未脱根尘不肯则永沉生死师于言下顿悟师到夹山山问甚处来师云卧龙来山云来时龙起也未师近前以目顾视山山云炙疮瘢上更着艾燋师云和尚又苦如此作么山休去大沩喆云瑞巖虽然威狞厇愬争奈夹山水清不容师问夹山与么即易不与么即难与么与么即惺惺不与么不与么即居空界与么不与么请师速道山云老僧谩阇梨去也师便喝云这老和尚是甚么时节便出去后有僧举似巖头头云苦哉将我一枝佛法与么流将去师寻常自唤主人公复自应云诺复云惺惺着他后莫受人谩后有僧举似玄沙沙云一等是弄精魂甚奇怪复云何不且住彼中云巳迁化了沙云如今还唤得应么僧无对X怀州玄泉彦禅师僧问如何是佛师云张家三箇儿僧云不会师云孟仲季福州雪峰义存禅师法嗣上福州玄沙师备禅师本州谢氏子初谒雪峰后欲徧历诸方参寻知识携囊出岭筑着脚指头流血痛楚忽然勐省曰是身非有痛自何来即回雪峰峰问那箇是备头陀师云终不敢诳于人峰一日召云备头陀何不徧参去师云达磨不来东土二祖不往西天峰然之后阅楞严发明心地由是应机敏捷与修多罗冥契峰每征诘当仁不让峰云备头陀其再来人也实雪峰门下角立者师侍雪峰行次峰指面前地云这一片田地好造箇无缝塔师云高多少峰上下顾视师云人天福报即不无和尚灵山受记未梦见在峰云儞作么生师云七尺八尺琅瑘觉云国清才子贵家富小儿娇雪峰指火炉云三世诸佛在火焰里转大法轮师云近日王令稍严峰云作么生师云不许搀行夺市云门云火焰为三世诸佛说法三世诸佛立地听黄龙新云雪峰云门交互争辉薪尽火灭向甚么处听莫恋白云深处坐切忌寒灰煨杀人雪峰谓师云有箇南际长老问着无有答不得者一日令访师师问古人道此事唯我能知长老作么生X际云须知有不求知者师云山头老汉喫许多辛苦作么师上山问讯雪峰时太原孚主俗峰云我此间有箇老鼠今在浴下师云待与和尚勘过师到浴下见孚打水师召云新到相看孚云巳相见了也师云甚么劫中曾相见来孚云莫瞌睡师上方丈谓雪峰云巳勘破了也峰云子作么生勘师举前话峰云汝着贼了也雪窦别云这贼败也妙喜云又勘破一箇师侍立雪峰有二僧从堦下过峰云此二人堪为种草师云某甲不与么峯云子又作么生师云便好与二十棒师因雪峰云世界阔一丈古镜阔一丈世界阔一尺古镜阔一尺师指火炉云且道火炉阔多少峰云如古镜阔师云这老汉脚跟未点地在东使问僧为复古镜致火炉与么阔火炉致古镜与么大云门云馊饭泥茶炉保宁勇别雪峰云若不是吾洎被子惑雪峰到来谓师云近日有僧来礼拜我我打伊一棒僧回首我向伊道是甚么渠便有箇会处师云和尚莫错保持人也须是某甲勘验始得师后上雪峰果见其僧师问山中和尚见兄来打一棒云是甚么是否云是师拂袖而去峰问师那僧如何师云那僧荒也峰云何处荒师云四边荒倮倮地X师遣僧驰书上雪峰峰开缄唯见三番白纸乃呈似大众云会么良久云不见道君子千里同风僧回举似师师云山头老汉蹉过也不知五祖戒云将谓胡须赤黄龙南云雪峰不道无长处既被玄沙识破直至如今雪不出海师信云智与师齐减师半德智过于师方堪传授要且欠一着在开善谦云玄沙白纸争柰文彩巳彰雪峰既曰千里同风何故不知蹉过不见道养子莫教大大了作家贼雪峰迁化师作丧主三朝集众煎茶师于灵前拈起一只盏云先师在日即且从汝道如今作么生道若道得即先师无过若道不得即过在先师还有人道得么如是三问众无对师扑破盏子归寺后问中塔作么生会塔云先师有甚么过师便面壁塔便出去师召塔塔回首师云儞作么生会塔面壁师休去示众云佛道闲旷无有程途无门解脱之门无意道人之意不在三际故不可昇沉建立乖真非属造化动则起生死之本静则沉昏醉之乡动静双泯即落空亡动静双收则颟顸佛性直须对尘对境如枯木寒灰但临时应用不失其宜镜照诸像不乱光辉鸟飞空中不杂空色所以十方无影像三界绝行踪不堕往来机不住中间意钟中无鼓响鼓中无钟声钟鼓不相交句句无前后如壮士展臂不借他力师子X游行不求伴侣九霄绝翳何在穿通一段光明未曾昏昧若到这里体寂寂常的的日赫焰无边表圆觉空中不动摇吞烁干坤逈然照夫出世者元无出入名相无体道本如如法尔天真不同修证只要虗闲不昧作用不涉尘泥箇中纤毫道不尽即为魔王眷属句前句后是学人难处所以一句当天八万门永绝生死直饶得似秋潭月影静夜钟声随扣击以无亏触波澜而不散犹是生死岸头事道人行处如火销氷终不却成氷箭既离絃无返回势所以牢笼不肯住唿唤不回头古圣不安排至今无处所若到这里步步登玄不属邪正识不能识智不能知动便失宗觉即迷旨二乘胆战十地魂惊语路处绝心行处灭直得释迦掩室于摩竭净名杜口于毗耶须菩提唱无说而显道释梵绝听而雨花若与么现前更疑何事没栖泊处离去来今限约不得心思路绝不因庄严本来真净动用语笑随处明了更无欠少今时人不悟箇中道理妄自涉事涉尘处处染着头头系绊纵悟则尘境纷纭名相不实便拟凝心歛念摄事归空闭目藏睛终有念起旋旋破除细想才生即便遏捺如此见解即是落空亡底外道魂不散底死人溟溟漠漠无觉无知塞耳偷铃徒自欺诳这里分别则不然也不是隈门傍户句句现前不得商量不涉文墨本绝尘境本无位次权名箇出家儿毕竟无踪迹真如凡圣地狱天堂只是疗狂子之方虗空尚无X改变大道岂有昇沉悟则纵横不离本际若到这里凡圣也无立处若向句中作意则没溺杀学人若向外驰求又落魔界如如向上没可安排恰似焰炉不藏蚊蚋此理本来平坦何用刬除动转扬眉是真解脱道不强为意度建立乖真若到这里纤毫不受措意则差便乃千圣出头来安排一字不得久立示众云夫古佛真宗常随物现堂堂应用处处流辉隐显坦然高低尽照是以沙门上士道眼唯先契本明心方为竟究森罗万像一体同源廓尔无边谁论有滞尘劫中事都在目前时人旷隔年深致乖殊体迷心认物久背真宗执有滞空不遇良朋善友只自于私作解纵有商量浑成意度及至寻穷理地不辨正邪况平生自巳未甞捞摝若乃先贤古德便自知时克巳推功菴巖石室古德云情存圣量犹落法尘已见未忘还成渗漏不可道持斋持戒长坐不卧住意观空凝神入定便当去也有甚么交涉西天外道入得八万劫大定凝神寂静闭目藏睛灰心灭智劫数满后不免轮廻盖为道眼不明生死根源不破夫出家儿即不然不可同他外道也莫非真实明达具大见知能与诸佛同彻寂照忘知虗含万像如今甚么处不是汝甚么处不分明甚么处不露现何不与么会去若无这箇田地时中争柰诸般渗漏何总成虗妄阿那箇便是平生得力处如实未有发明却须在急时中忘飡失寝似救头燃如丧身命冥心自救X放舍闲缘歇却心识方有少分相亲若不如是明朝后日尽被识情带将去有甚么自由分如今却不如他无情之物敷唱分明土木石头说法非常真实只是少人能听若闻此说始可商量且道无情说底法作么生商量试道看不可道无言无说也无视无听也不可道无问而自说称叹所行道不见善财童子参五十三人知识末后见弥勒弹指之顷得入门才入门后其门自闭于楼阁中覩百千诸佛过去舍身受身所参底五十三人善智识化境于楼阁中一时俱现为其证明善财疑心顿息大凡三条椽下具这箇真实发明即可商量便向四生六道中同于诸佛净土更惧何生死且阿谁知他一切诸法都无实体至于灵山会上迦叶亲闻犹如话月古德云善恶都莫思量还如指月乃至三乘行位解脱菩萨涅槃圣德圣果并如空花兔角不见道却来观世间犹如梦中事有为心法不可相依日久年深全无利益只为违真弃本厌离凡情折心圣道作此见知不出他限量抛他五阴不去不见道诸行无常是生灭法儞只拟向前争能明得可中彻去方得知之若未究得当知尽是虗头世间难信之法具大根器方能明达今生若彻去万劫亦然古德云直向今生须了却谁能永劫受余殃珍重示众云夫为宗匠大不容易我恁么方便助汝尚不能搆得若纯举宗乘汝又向甚么处措足所以灵山X百万众唯有迦叶亲闻汝道迦叶亲闻底事作么生不可道世尊不说说迦叶不闻闻便当得去且如道吾有正法眼藏分付摩诃大迦叶我道犹如话月曹溪竖拂犹如指月所以道大唐国里宗乘中事未甞有一人举唱设有一人举唱尽大地人失却性命如无孔铁鎚一时亡锋结舌赖遇我不惜身命随汝颠倒方有箇伸问处若不恁么汝又向甚么处相见示众云世尊道吾有正法眼藏付嘱摩诃大迦叶犹如话月曹溪竖拂犹如指月时鼓山出众云月聻师云这阿师就我覔月雪窦云玄沙鼓山如排百万大阵只抛瓦砾相击或有衲僧辨得当知正法眼藏分付有在师上堂众集拈拄杖打下却回顾侍者云我今日作得一解崄入地狱如箭射者云喜得和尚再复人身翠巖芝云大小玄沙前不搆村后不至店且作么生道得出身一路示众云诸方尽道接物利生忽遇三种病人来且作么生接患盲者拈槌竖拂他又不见患聋者语言三昧他亦不知患哑者教伊说又说不得且作么生接若接不得佛法无灵验时地藏出云某甲有眼有耳和尚作么生接师云惭愧便归方丈后有僧请益云门门云汝礼拜着僧拜起门以拄杖桎之其僧退后门云汝不是患盲复唤僧近前来僧近前门云汝不是患聋又云会么云X不会门云汝不是患哑其僧于此有省雪窦举了便喝云这盲聋瘖哑汉若不是云门驴年去如今有底拈鎚竖拂他又不管教伊近前他又不来还会么他又不应诸方还奈何得么雪窦若不柰何儞这一队驴汉又堪作甚么以拄杖一时趂散龙门远颂云玄沙三种病人有理不在高声引得香严老子却来树上悬身示众云我与释迦老子同参时有僧出问未审参见甚么人师云钓鱼船上谢三郎师上堂闻燕子声乃云深谈实相善说法要便下座寻有僧请益云某甲不会师云去无人信汝师一日云我寻常道亡僧面前正是触目菩提万里神光顶后相若搆得不妨出得阴界天龙为师侍者随师游山见虎龙云前面是虎师云是汝虎至晚侍立次龙问今日见虎未审和尚尊意如何师云娑婆世界有四种重障若人透得许儞出阴界雪窦云要与人天为师面前端的是虎保宁勇颂云勐虎当途独振威爪牙真箇利如锥可怜不觉亡身者碎骨拾来良可悲师问镜清云我不见一法为大过患汝道不见甚么法清指露柱云莫是不见这箇法么师云浙中清水白米从汝喫佛法未梦见在X雪窦云大小镜清被玄沙热谩我当时若见但向道灵山受记也未到如此保宁勇代镜清拍手呵呵大笑师一日云深山巖崖千年万年人迹不到处还有佛法也无若道有唤甚么作佛法若道无佛法却有不到处长庆稜来师云去却药忌作么生道稜云放憨作么师云雪峰山象子拾食却来这里雀儿放粪师访三斗庵主才相见主云莫怪住庵年深无坐具师云人人尽有庵主为甚么却无主云且坐喫茶师云元来有在师见鼓山来作圆相示之山云人人出这箇不得师云情知儞向驴胎马腹里作活计山云和尚又作么生师云人人出这箇不得山云和尚与么道却得某甲为甚么不得师云我得汝不得师与地藏说话夜深师云侍者关隔子门了汝作么生出得藏云唤甚么作门法灯别云和尚莫欲歇去雪窦别珍重便行有声明三藏到王大王请师试验师将铜火筯敲铁火炉问是甚么声云铜铁声师云大王莫受外国人谩雪窦别云大王宜加敬信又别三藏云莫谩外国人法灯代却是和尚谩大王X师入众时光侍者云师叔若学得禅某甲打铁舡下海去师住后令人驰书问光云打得铁船也未法灯代请和尚下船师谓大普玄通云汝在彼住莫诳惑人家男女通云某甲开箇供养门争敢作与么事师云事难通云某实是难师云甚么处是难处云为伊不肯承当师便归方丈师与泉守在室中说话有沙弥揭帘欲入见却退步出去师云那沙弥好与三十棒守云恁么则某甲罪过师云佛法不是这箇道理韦监军云曹山和尚甚奇怪师乃问抚州取曹山多少韦指傍僧云上座曾到曹山么僧云曾到韦云抚州取曹山多少僧云一百二十里韦云与么则上座不曾到曹山韦却起礼拜师云监军却须拜此僧他却具惭愧承天宗云这僧可悲可痛直饶玄沙具金刚眼睛蹉过韦监军了也监军问占波国人语稍难会何况五天梵语还有人辨得么师拈起槖子云识得这箇即辨得雪窦云玄沙何用繁辞又云适来道甚么师坐次指面前一点白问侍僧云还见么云见如是三问僧亦三应师云儞也见我也见为甚么不会师问僧甚处来云德山来师云近日有何言句云和尚一日大众集定拈拄杖甚向面前便归方丈闭却X门师云赚举了也云甚么处是赚举处师云更举看僧又举师云不违种草僧问承师有言尽十方世界是一颗明珠学人为甚么不会师云尽十方世界是一颗明珠用会作么雪窦云诸方即得我这里不得慈云隆云这般说话唤作嚼饭餧孾儿把手更与杖若也不会须是扣巳而参直须真实不可信口掠虗徒自虗生浪死僧问是甚么得恁么难见师云只为太近法眼云也无可得近直下是上座师到泉州莆田县百戏迎之次日问小唐长老昨日许多喧闹向甚么处去也小唐提起袈裟角师云料掉没交涉法灯别云今日更是好笑镜清问学人乍入丛林乞师指箇入路师云汝闻偃溪水声么云闻师云从这里入一日有三人新到来师自去打普请鼓三下却归方丈新到具威仪了亦去打普请鼓三下却入僧堂久住僧白师云新到轻欺和尚师云打钟集众勘过大众既集新到不来师令侍者去唤才至法堂新到却拍侍者背一下云和尚唤儞侍者至师傍新到便归堂久住僧问和尚何不勘他师云我与汝勘了也师因误服药徧身红烂僧问如何是坚固法身师云脓滴滴地X天衣怀颂云涸滴通身是烂脓钓鱼舡上显家风时人只看丝纶上不见芦花对蓼红师因雪峰垂语云饭箩边坐饿死汉临河渴死汉师云饭萝里坐饿死汉水里没头浸渴死汉云门云通身是饭通身是水妙喜举三人语了喝云多觜阿师可杀忍俊不禁通身是饭通身是水那里得这消息来联灯会要X卍XXX联灯会要卷第二十四住泉州崇福禅师嗣祖比丘悟明集青原下第七世福州雪峰义存禅师法嗣下韶州云门文偃禅师苏州嘉兴人也初参睦州发明心要后谒雪峰值峰上堂次师犯众出熟视云项上三百斤铁枷何不卸却峰云因甚到与么师以手拭目趋出峰奇之自是入室益臻玄奥示众云我事不获巳向儞诸人道直下无事早是相埋没了也更拟踏步向前寻言逐句求覔解会千差万别广设问难赢得一场口滑去道转远有甚休歇时此事若在言句上三乘十二分教岂是无言句因甚么更道教外别传若从学解机智得者只如十地X圣人说法如云如雨犹被呵责见性如隔罗糓以此故知一切有心天地悬隔虽然如此若是得底人道火何曾口着烧终日说事不曾动着口脣终日着衣未曾挂着一缕纟系终日喫饭未曾咬破一粒米此犹是门庭之说须实得恁么始得若向衲僧门下句里呈机徒劳竚思直饶一句下承当得犹是瞌睡汉示众云学人簇簇地商量箇甚么举一句语教汝直下承当去早是撒屎在汝头上了直饶捻一毫头尽大地一时明得巳是剜肉作疮虽然如此也须实到这箇田地始得若未得如此切不可掠虗退步向自巳脚跟下推寻看是甚么道理实无丝发与儞作解会各各当人一段大事一切现前更不烦汝一毫头气力便与祖佛无别自是诸人起得许多头角担钵囊子千乡万里受屈且儞诸人有甚么不足处大丈夫汉阿谁无分直下承当得巳是不着便不可受人欺谩取人处分才见老和尚动口便好将特石蓦口塞恰似屎上蝇子相似鬪咂将去三箇五箇聚头商量苦屈兄弟古德一期为儞诸人不柰何所以方便垂一言半句通汝入路知是般事捻放一边自家着些精彩岂不是有相亲分快与快与时不待人出息不保入息更有甚么身心别处闲用切须在急示众云我看诸人二三机中尚不能搆得空披衲衣何益儞还会么我为儞註破久后到诸方若见老宿举一指竖一拂子云是禅是道拽拄杖打破头便行X若不如此尽落天魔眷属坏灭吾宗汝若实不会且向葛藤社里看我寻常向儞道微尘剎土中三世诸佛西天二十八祖唐土六祖尽在拄杖头上说法神通变化声应十方一任纵横儞还会么若不会且莫掠虗虽然如此且谛当实见也未直饶到此田地也未梦见衲僧沙弥在三家村里不逢一人蓦拈拄杖划一划云总从这里出去也示众云儞诸人无端来这里覔甚么老僧只是喫饭疴屎别解作甚么儞诸方行脚参禅问道我且问儞诸方参得底事作么生试举看謼儞屋里老爷得么向老汉骨臀后覔得些子㖒唾嚼将以为自巳便谓我解禅解道饶儞念得一大藏教拟作么生去古人事不获巳见儞乱走向儞道菩提涅槃是埋没儞是钉橛系却儞又见儞不会向儞道非菩提涅槃知是般事早是不着便了也又更覔他注解这般底灭胡种族从上来总似儞何处有今日也示众云从上来是甚么事如今抑不得巳且向诸人道尽大地有甚么物与儞诸人为缘为对若有针锋许与儞为隔碍与我拈将来唤甚么作佛唤甚么作祖唤甚么作山河大地日月星辰将甚么为四大五蕴我与么道唤作三家村里老婆说话忽然遇着本色行脚汉闻与么道把脚拽向堦下有甚么罪过虽然如是据箇甚么道理便与么莫趂口快向这里乱道须是箇汉始得忽然被老汉脚跟下寻着没去处X打折儞脚莫言不道示众云诸和尚莫妄想天是天地是地山是山水是水僧是僧俗是俗良久云与我拈将案山来时有僧问学人见山是山水是水时如何师云三门为甚么骑佛殿从这里过僧云与么则不妄想去也师云还我话头来示众云儞若不相当且覔箇入头处微尘诸佛在儞舌头上三藏圣教在儞脚跟底不如无事去好还有人悟得么出来对众道看示众拈拄杖指面前云干坤大地微尘诸佛总在这里争佛法胜负还有人谏得么若无人谏得待老僧与儞谏看时有僧出云请和尚谏师云这野狐精师拈拄杖示众云凡夫谓之有二乘谓之无缘觉谓之幻有菩萨当体即空衲僧家见拄杖但唤作拄杖行但行坐但坐不得动着师拈拄杖示众云拄杖子化为龙吞却干坤了也山河大地甚处得来师有颂云不露风骨句未语先分付进步口喃喃知君大罔措示众云诸方老宿尽道声色外有一段事似这般语话三间法堂里独自妄想未曾梦见我本师宗旨作么生消得他信施﨟月三十日各偿他始得乃𨁝跳云儞诸人各自努力师垂语云灯笼是儞自巳把钵盂噇饭饭不是儞自X巳时有僧问饭是自巳时如何师云这野狐精三家村里汉复云来来不是儞道饭是自巳云是师云驴年梦见三家村里汉妙喜云用尽自巳心笑破他人口师举三平颂云只此见闻非见闻师云唤甚么作见闻无余声色可呈君师云有甚么口头声色箇中若了全无事师云有甚么事体用何妨分不分师云语是体体是语复拈拄杖云拄杖是体灯笼是用是分不分不见道一切智智清净师有时云大用现前不存轨则时有僧便问如何是大用现前师拈起拄杖高声云释迦老子来也师举志公云如我身空法亦空千品万类悉皆同师云儞立不见立行不见行四大五蕴不可得何处见有山河大地来是汝每日把钵盂噇饭唤甚么作饭何处更有一粒米来师有时云要识祖师么以拄杖指云祖师在儞头上𨁝跳要识祖师眼睛么在儞脚跟下又云这箇是祭鬼神茶饭然虽如此鬼神也无厌足妙喜云不见道留惑润生时有僧在傍咳嗽一声妙喜云老僧恁么道有甚么过僧拟议妙喜便打师有时云若说菩提涅槃是烧枫香供养儞若说佛祖是烧黄熟香供养儞若说超佛越祖之谈是烧饼香供养儞归依佛法僧下去X师有时拈起拂子云这里得箇入处揑怪也日本国里说禅三十三天有箇人出来唤云吽吽特舍儿担枷过状师有时云直得干坤大地无纤毫过患犹是转句不见一法始是半提须知更有全提底时节师云有三种人一人因说得悟一人因唤得悟一人闻举便回去儞道便回去意作么生复云也好与三十棒师一日云尽十方世界干坤大地天下老和尚以拄杖一划云百杂碎雪窦云是即是要且未有出身之路如今拄杖在雪窦手里复横按云东西南北甚处得来师一日云三乘十二分教达磨西来放过即不可若不妨过不消一喝师一日云闻声悟道见色明心作么生是闻声悟道见色明心乃云观世音菩萨将钱买胡饼放不手云元来却是馒头师一日云真空不坏有真空不异色僧问作么生是真空师云还闻钟声么云此是钟声师云驴年梦见么师有时云平地上死人无数过得荆棘林者是好手有僧云与么则堂中第一座有长处也师云苏噜苏噜师有时云光不透脱有两般病一切处不明面前有X物是一又透得一切法空隐隐地似有箇物相似亦是光不透脱又法身亦有两种病得到法身为法执不忘巳见犹存坐在法身边是一直饶透得法身去放过即不可子细捡点来有甚气息亦是病妙喜云不用作禅会不用作道会不用作向上商量此是云门老汉据实而论我恁么道有没量罪过汝若捡点得出许儞具择法眼若捡点不出且向云门葛藤里参师甞举马大师云一切语言是提婆宗以这箇为主乃云好语只是无人问时有僧问如何是提婆宗师云西天九十六种汝是最下种雪窦云赤幡被这僧夺却了也师举临济三句问塔主云只如塔中和尚得第几句主无对师云儞问我主便问师云不快即道主云作么生是不快即道师云一不成二不是师问卧龙明巳底人还见有巳么龙云不见有巳始明得巳师又问长连床上学得底是第几机龙云第二机师云作么生是第一机龙云紧峭草鞋妙喜云骑贼马赶贼队借婆帔子拜婆年僧举灌溪语问师十方无壁落四面亦无门净倮倮赤洒洒没可把作么生师云与么道即易也大难出僧云上座不肯他与么道那师云适来是儞恁么举那云是师云驴年梦见灌溪么云某甲话在师云我问儞十方无壁落四面亦无门净倮倮赤洒洒没可X把儞道大梵天王与帝释商量甚么事云岂于他事师喝云逐队喫饭汉师到天童童问儞还定当得么师云和尚道甚么童云不会即目前包裹师云会即目前包裹师因鹅湖上堂有云莫道未了底人长时浮逼逼地设使了得底人明明知得有去处尚乃浮逼逼地师下堂举问首座适来和尚示众意作么生座云浮逼逼地师云首座久在此住头白齿黄作这箇语话座云上座又作么生师云要道即得见即便见若不见且莫乱道座云只如堂头道浮逼逼地又作么生师云头上着枷脚下着杻座云与么则无佛法也师云此是文殊普贤大人境界大沩喆云大凡拨草瞻风须是其人云门可谓青天霹雳旱地震雷直得魂虑变慑不见道惊群须是英灵汉敌胜还他师子儿师在浙中蕴和尚会中喫茶次蕴垂语云见闻觉知是法法离见闻觉知作么生时有僧云见定如今目前一切见闻觉知是法法亦不可得师遂拍手一下蕴举头师云犹欠一着在蕴云我到这里却不会啗口王长老举菩萨手中幡问师作么生师云儞是无礼汉啗口王云作么生无礼师云是儞外道奴也作不得师问首座儞道干坤大地与儞自巳是同是别座云同师云一切物命蛾𧋪蚁子与儞自巳是同是别座云同师云儞为甚么干戈相待X师云游到江西陈操尚书请喫饭陈问三乘教典即不问儒书更不在言作么生是行脚事师云曾问几人来陈云即今问上座师云即今且致作么生是教意陈云黄卷赤轴师云这箇是语言文字作么生是教意陈云口欲谈而词丧心欲缘而虑忘师云口欲谈而词丧为对有言心欲缘而虑忘为对妄想作么生是教意陈无对师云见说尚书看法华经是否云是师云经中道治世语言资生产业皆与实相不相违背且道非非想天有几人退位陈又无对师云尚书且莫草草十经五论师僧抛却入丛林十年二十年尚不奈何尚书又争会得陈作礼云某甲罪过师问直岁甚处来云割茆来师云割得几箇祖师岁云三百箇师云朝三千暮八百东家杓柄长西家杓柄短又作么生岁无语师便打师问僧光明寂照徧河沙岂不是张拙秀才语僧云是师云语堕了也妙喜云驴拣湿处尿大沩果颂云万丈龙门势倚空悬崖撒手辨鱼龙时人只看丝纶上不见芦花对蓼红师问僧甚处人云新罗人师云将甚么过海云草贼大败师云为甚么在我手里云恰是师云一任𨁝跳雪窦云云门老汉龙头虵尾放过这汉为甚么在我手里恰是臂嵴便棒师问僧近离甚处云西禅师云西禅有何言句僧展X两手师与一掌僧云某甲话在师却展两手僧无语师又打师到库下见一僧乃问作甚么云设供师云儞是甚处人云某处人师唤典座与这僧设却供大沩喆云云门一期慈悲却成多事当时便回去免见挂后人唇齿良久云若不登楼望焉知沧海深师问僧甚处来云江西师云江西一队老汉寐语住也未僧无语后举似法眼眼云大小云门被这僧勘破师问僧近离甚处云南岳师云我不曾与人葛藤近前来僧近前师云去僧问如何是法身向上事师云向上与儞道即不难作么生是法身云请和尚鑑师云鑑即且致作么生是法身云与么与么师云这箇是长连床上学得底我且问儞法身还喫饭么僧无对雪窦云将成九仞之山不进一篑之土过在甚么处梁家庵主云云门直得入泥入水有一僧罢经论来参师问云未到云门时恰似初生月及乎到来曲弯弯地师云是儞道那云是师云甚好我问汝作么生是初生月僧斫额作望月势师云儞如此巳后失却目去在僧经旬却来师云儞还会也未云未会师云儞问我僧便问如何是初生月师云曲弯弯地僧罔措后果失目X瑯瑘觉云且道佛法有灵验么如今若有问瑯瑘如何是初生月向道经堂前打板声白云端云这僧失却目云门和鼻孔不见虽然如是家住州西师问僧甚处来云礼塔来师云谑我云某甲实礼塔来师云五戒也不持汾州云彼此相钝置僧问十方薄伽梵即不问如何是一路涅槃门师云我道不得云和尚为甚么道不得师云儞举话即得雪窦云浅水无鱼徒劳下钓僧问秋初夏末前程忽有人问作么生祗对师云大众退后僧云未审过在甚么处师云还我九十日饭钱来大沩喆云这僧贪程太速致使云门随索饭钱如今还有识云门者么良久云不是弄潮人休入洪波里僧问佛法如水中月是否师云清波无透路云和尚从何而得师云再问复何来云便与么去时如何师云重叠关山路僧问如何是云门一曲师云臈月二十五云唱者如何师云且缓缓僧问如何是法身师云六不收雪窦颂云一二三四五六碧眼胡僧数不足少林谩道付神光卷衣又说归天竺天竺茫茫何X处寻夜来却对乳峰宿问如何是透法身句师云北斗里藏身白云端颂云五陵公子游花惯未第贫儒自古多冷地看他人富贵等闲不柰幞头何僧问不起一念还有过也无师云须弥山保宁勇颂云万仞峯头立大乖须臾眨眼落悬崖通身不损毫毛者天上人间安敢埋问如何是道师云透出一字云透出后如何师云千里同风问如何是清净法身师云花药栏云便恁么去时如何师云金毛师子问如何是尘尘三昧师云钵里饭桶里水问一言道尽时如何师云裂破问如何是超佛越祖之谈师云胡饼问如何是佛法大意师云面南看北斗问如何是佛师云干屎橛问一切智通无障碍时如何师云扫地泼水相公来福州长庆慧稜禅师杭州盐官孙氏子初参灵云问如何是佛法大意云云驴事未去马事到来师往返看二十年无省动后谒雪峯忽一日卷帘豁然大悟述偈云也大差也大差卷起帘来见天下有人问我解何宗拈起拂子蓦口打雪峯谓玄沙云此子彻也沙云未可此是意识着述待与勘过始得至晚师上问讯峯问师备头陀不肯儞若实有正悟对众举来看师复作偈云万象之中独露身唯人自肯乃X方亲昔时谬向途中覔今日看来火里氷峯顾玄沙云不可也是意识着述示众云净洁打叠了也却近前问我覔我噼嵴与儞一棒有一棒到汝汝须生惭愧无一棒到汝汝又向甚么处会雪窦云我即不然净洁打叠了也直须近前就我覔我臂嵴与儞一棒有一棒到儞儞须受屈无一棒到儞与儞平出但恁么会示众云撞着道伴交肩过一生参学事毕雪窦云是即是针不札风不入有甚么用处示众云总似今日老胡有望保福展云总似今日老胡绝望师拈拄杖云众云识得这箇一生参学事毕云门云识得这箇为甚么不肯住灵巖安云恁么住者丧我儿孙恁么去者寒灰发焰然虽如是都未得勦绝在拈起拄杖云识得这箇遂卓一下云敲出凤凰五色髓击碎骊龙明月珠师同保福鼓山三人游山福指雪峰旧院云教中道妙高峯顶莫只这里便是么师云是即是可惜许鼓山云若不是孙公便见髑髅徧野雪窦云今日共这汉游山图箇甚么复云百千年后不道全无只是少又颂云妙峰孤顶草离离拈得分明付与谁不X是孙公辨端的髑髅徧野几人知师一日陞堂大众集定师拽出一僧云大众礼拜这僧着又云且道这僧有甚长处却教大众礼拜他众无对卧龙举僧问曹山维摩默然文殊赞善未审还称得维摩意也无曹云儞还缚得虗空么云恁么则不称维摩意也曹云他又争肯云毕竟有何所归曹云若有所归即同彼二公也云和尚作么生曹云待汝患维摩病始得卧龙举了师云我虽不见曹山敢与曹山作箇话主龙愕然云这老和尚近日颠倒作么山头老汉以维摩默然话休歇了多少人他却道与曹山作箇话主师咄云这尿床鬼子不会便休乱统作么僧问羚羊未挂角时如何师云草里汉云挂角后如何师云乱叫唤云毕竟如何师云驴事未去马事到来师问僧甚处来云鼓山师云鼓山有不跨石门句有人问儞作么生道云昨夜宿报慈师云噼嵴便棒儞又作么生云和尚若行此棒不虗受人天供养师云洎乎放过僧问众手淘金谁是得者师云有伎俩者得云学人还得也无师云大远在雪窦代这僧当时便喝复云有伎俩者得一手分付有伎俩者不得两手分付学人还得也无X苍天苍天闽帅夫人练师崔氏遣使送衣物至云练师令就大师请取回信师云传语练师领取回信师次日入府练师云昨日谢大师回信师云却请昨日回信看练师展两手帅云练师与么呈信还惬大师意么师云犹较些子云未审大师意旨如何师良久帅云不可思议大师佛法深远福州安国明真大师师问僧得之于心伊兰作旃檀之树失之于旨甘露乃蒺䔧之园我要箇语具得失两意僧竖起拳云不可唤作拳头师云只为唤作拳头雪窦云无绳自缚汉拳头也不识雪峯一日拦胸扭住师云尽大地是箇解脱门把手拽伊不肯入师云和尚怪某甲不得峯云虽然如此争柰背后许多师僧何漳州保福从展禅师福州陈氏子示众云此事如击石火似闪电光搆得搆不得未免丧身失命有僧问未审搆得底人还免丧身失命也无师云适来且致阇梨还搆得么僧云若搆不得未免大众笑怪师云作家作家云是甚么心行师云一杓屎栏面泼也不知臭雪窦云保福有生擒虎兕底牙爪这僧也不易相敌虽然如是且放过保福一着只如雪窦与大众还免诸方检责也无若免不得平地上死X人无数其中有得活底么遂拈拄杖云来也来也师问长庆盘山道光境俱忘复是何物洞山道光境未忘复是何物据二老总未得勦绝在作么生得勦绝去庆良久师云情知儞向鬼窟里作活计庆云儞作么生师云两手扶犁水过膝雪窦云俱忘未忘总由我保福因甚道未得勦绝酌然能有几箇诸人又作么生道免得长庆在鬼窟里良久云柳絮随风自西自东师一日云如今有人从佛殿后过便知是李四张三有人从佛殿前过为甚么不见且道佛法利害在甚么处僧云为伊有一分麤境所以不见师便喝复自云若是佛殿即不见云不是佛殿还见么师云不是佛殿见箇甚么师因僧侍立师云儞得恁么麤心云甚处是某甲麤心处师拈一块土度与僧云抛向门前着僧抛了却来云甚处是某甲麤心处师云我见儞筑着磕着所以道儞麤心雪窦云然则这僧被热瞒争柰真不掩伪曲不藏直雪窦将今视古于理不甘儞这一队漠忽僧堂里来寮舍里去筑着磕着儞亦不知近来麤心转盛我若放过便见诸方检责乃卓拄杖下座长生卓菴师往相访茶话次生云有僧问某甲如何X是祖师西来意某甲竖起拂子不知得不得师云我争敢道得不得有箇问有人赞咲此事如虎带角有人轻贱此事分文不直一等是与么事为甚赞毁不同生云适来出自偶尔有一老宿云毁又争得有一老宿云惜取眉毛太原孚云若无智眼鸡辨得失雪窦都别云若非和尚证明拂子一生无用师病中问僧我与儞相识年深有何名方妙药相救云药方甚有闻和尚不解忌口雪窦别云只恐难为和尚师问饭头镬阔多少云和尚试量看师作量势僧云和尚莫瞒人好师云却是儞瞒我师问僧儞作甚么业得与么长云和尚短多少师蹲身作短势僧云和尚莫瞒人好师云却是儞瞒我师问僧儞名甚么云咸泽师云忽遇枯涸时如何云谁是枯涸者师云我是僧云和尚莫瞒人好师云却是儞瞒我师问僧殿里是甚么佛僧云和尚试定当看师云释迦佛僧云和尚莫瞒人好师云却是儞瞒我师见一僧拈拄杖打其头僧作忍痛声师云那箇为甚么不痛僧无对玄觉代三贪行拄杖师因尼来参师云阿谁侍者云觉师姑师云既是觉师姑用来作么尼云仁义道中即不无师自别云和X尚是甚么心行师见僧数钱乃展手云乞我一钱云和尚因何到恁么地师云我到恁么地云若到恁么地将取一钱去师云汝为何到恁么地师问僧甚处来云江西观音师云还见观音么云见师云左边见右边见僧云见时不历左右法眼别云如和尚见师令侍者屈崇寿长老云但独自来莫带侍者来寿云不许带来争解离得师云太煞恩爱寿无语僧问如来禅即不问如何是祖师禅师以手拨云香严道底拈向一边着僧无语师却问明招云道者道取招云请大师举师便举招云更有第二下铁鎚来和尚又将箇甚么当抵始得师休去僧问师雪峰平生有何言句得似羚羊挂角时师云我不可作雪峰弟子不得雪窦云一千五百箇衲子保福较些子杭州龙册顺德怤禅师师问雪峰只如古德岂不是以心传心峰云兼不立文字语句师云只如不立文字语句未审如何传授峰良久师便作礼峰云更问我一转岂不好师云就和尚请一转问头峰云只恁么为别有商量师云和尚恁么即得峯云汝又作么生师云辜负杀人师在雪峰普请次峰举沩山云见色便见心还有过也无师云古人为甚么事峰云虽然如此我要共儞X商量师云若恁么不知某甲䦆地去好示众云有舟无楫亦不得有楫无舟亦不得舟揖俱备亦不得亦不得亦不得诸人作么生示众云一人到亦不得一人不到亦不得二人俱到亦不得亦不得亦不得诸人作么生此是妙中之妙拂尽青霄通霄不碍师一日于僧堂前自打钟云玄沙道底玄沙道底时有僧问玄沙道甚么师𦘕一圆相僧云若不久参争知与么师云还我草鞋钱来雪窦云洎被打破蔡州师普请锄草次浴头请师浴师不顾如是三请师举䦆作打势头便走师召云来来头面首师云向后遇作家分明举似僧后见保福举前话未了福以手掩僧口僧复举似师师云饶伊与么也未作家师问灵云行脚大事乞师指南云云浙中米作么价师云若不是某甲洎作米价会师问风穴近离甚处云自离东来师云还过小江也无云大舸独飘空小江无可济师云镜水秦山鸟飞不渡子莫道听遗言云沧溟尚怯艨䑳势列汉飞帆渡五湖师竖起拄杖子云争柰这箇何云这箇是甚么师云果然不识云出没卷舒与师同用师云杓卜听虗声熟睡饶噡语云泽广藏山理能伏豹师云舍罪恕𠎝速须出去云出去即得便出到法堂上却云行脚人因缘未尽善不可便休再上方丈见师坐次X穴问讯云某甲适来輙呈騃见曰月渎尊颜伏承和尚慈悲未赐罪责师云适来言从东来岂不是翠巖来云雪窦亲栖宝盖东师云不逐忘羊狂解息却来这里念篇章云路逢劒客须呈劒不是诗人不献诗师云诗速秘却略借劒看云枭首甑人携劒去师云不独触风化亦自显颟顸云若不触风化争明古佛心师云何名古佛心云再许允容师今何有师云东来衲子菽麦不分云只闻不巳而巳何得抑巳而巳师云巨浪涌千寻澄波不离水云一句截流万机寖削便作礼师云东来衲子俊哉俊哉师问僧近离甚处云三峰师云夏在甚处云五峰师云放儞三十棒云某甲过在甚么处师云为儞出一丛林入一丛林琅瑘觉云割菜鎌子师问僧近离甚处云石桥师云本分事作么生云近离石桥师云我岂不知儞近离石桥本分事作么生云和尚何不领话师便打僧云某甲话在师云儞但喫棒我要这话行雪窦云然则倚势欺人争柰事不孤起这僧若能慎初护末棒须是镜清自喫师问僧门外甚么声云雨滴声师云众生颠倒迷巳逐物云和尚作么生师云洎不迷巳云洎不迷巳意作么生师云出身犹可易脱体道应难黄龙心云说易说难转见迷巳要不迷巳如今X唤作甚么声师问僧门外甚么声云虵咬虾蟆声师云将谓众生苦更有苦众生师住庵时有一行者徐徐近前取拂子竖起云某甲决定唤这箇作拂子庵主唤作甚么师云不可更分名立字也者掷下拂子云着甚死急明招代云敢死喘气僧问学人未达其源乞师方便师云是甚么源云其源师云若是其源争受方便雪窦云死水里浸杀有甚用处侍者随后问适来是成褫伊那师云无云不成褫伊那师云无云和尚尊意如何师云一点水墨两处成龙雪窦云犹较些子雪窦不是减镜清威光要与这僧相见是甚么源其源三十年后与儞三十棒僧问学人啐请师啄师云还得活也无云若不活遭人怪笑师云也是草里汉雪窦云衲僧有此奇特事若有一人半人互相平展古圣也不虗出来一回僧问声前绝妙请师指归师云许由不洗耳云为甚么如此师云犹系脚在云某甲只如此师意又如何师云无端夜来鴈惊起后池秋僧问新年头还有佛法也无师云有云如何是新年X头佛法师云元正启祚万物咸新云谢师答话师云镜清今日失利福州长生皎然禅师师因雪峰普请次峰自负一束藤路逢一僧便抛下僧拟取被峰一踏踏倒乃谓师云今日踏得这僧快生师云和尚须替这僧入涅槃堂始得峯休去雪窦云长生大似东家人死西家人助哀也好与一踏白云端云雪峰外面赢得五百家中失却一贯有僧问雪峰如何是第一句峯良久僧举似师师云此是第二句峰闻令僧同师如何是第一句师云苍天苍天雪峰问师光境俱亡复是何物师云放某甲过有箇商量峰云我放儞过儞作么生商量师云某甲亦放和尚过峰深肯之玄沙问我观如来前际不来后际不去今亦无住长老作么生师云放某甲过有箇道处沙云我放儞过儞作么生道师默然沙云谁委师云和尚不委那沙云情知儞向鬼窟里作活计僧问从上宗乘如何举唱师云不可为阇梨荒却长生山也福州鼓山神晏禅师久依雪峰峰知其缘熟一日蓦拦胷扭住云是甚么师当下释然契悟但举手摇拽而巳峰云子作道理耶师云何道理之有峰抚X而印之示众云诸和尚尽道向诸方参学未审参箇甚么学箇甚么还有参得者也无有即出来对众验看诸和尚为复参禅参道参佛参法参毗卢师法身主参佛向上事涅槃后句若实参此得无大妄唤作望上心不息与诸和尚了无交涉示众云大事未办宗脉不通切忌记持言句意识里作活计不见道意为贼识为浪尽被漂沉没溺去无自由分诸和尚必若大事未办不如休去歇去身心纯静去好时中莫驻着事却易得露这箇是事不得巳相劝之言古人唤作死马医若是箇汉向他与么道如同𥧌语一般且诸人分上作么生十二分教还用得一字么诸方老宿语还用得一句么若十二分教是兄弟在阿那箇教里若诸方老宿语当得兄弟在阿那句中所以道十二分教唱不得圣凡摄不得古今流不得言教该不得与么说话为刺头入在教门里且与伊折开若有箇汉总未通达箇消息向伊与么道被伊蓦口掴𡱰沸作么不可怪得他也兄弟大须甄别莫吉凶不辨有辨得者出来对众验看时寒久立示众云若是灵利底撩着便休去似这般底千里万里去也有甚么救处进前退后纳箇如何醉人相似有甚么衲僧气息既然如是且宗门中事作么生诸和尚这里也须是箇汉始得大不容易兄弟鼓山不X惜口业向汝诸人道不假记一字亦不用一功亦不用眨眼亦不用呵气大坐着便绍却去诸和尚且道绍甚么为复绍佛绍祖绍禅绍道绍佛向上事涅槃后句若绍此句得为大妄唤作望上心不息与诸兄弟了无交涉于诸人分上作么生绍普请验看是甚么为复是凡是圣是毗卢师法身主在甚么处居住甚么年中有渠方圆阔狭长短大小试道看还有丝发大物解盖覆得么还有丝发许间隔么向阿那里抄向阿那里写诸和尚与么显露与么聊要何不直下承当取又更剌头入他言句里意识中学有甚么交涉不见道意为贼识为浪走作驰求终无歇分若自不具眼就人拣辨卷子里抄䇿子里写假饶百千万句龙宫海藏一时吞纳尽是他人不干自巳事亦唤作识学依通犹如水母借虾为目无自由分亦如盲者辨色依他语故实不能辨色之正相若是学经律论自有人在所以鼓山寻常道经有经师律有律师论有论师有函有号有部有秩白日明䆫夜附灯烛自有人传持在禅师作么生还有人道得么试出来道看时有僧问如何是目前显露底机师云道甚么僧再问师喝出去示众云诸和尚大凡行脚须识辨宗风莫只是寻言逐句无有了期雪峰和尚道三世诸佛不能唱十二分教载不起所以鼓山道有一人与么来总未曾通这箇消息向伊与么道被伊把黄泥蓦口塞还怪得X他也无恐人乱塞人口所以道鼓山有不跨石门句作么生道这里须是其人莫乱道时有僧问如何是不跨底事师拈拂子蓦口打云还会么云不会师咄云汝不是这手脚示众云实不敢欺兄弟亦不敢昧兄弟然且没人辨得有僧问从上宗乘如何举唱师便打僧作礼拟再问师云老兄不是这手脚示众云鼓山门下不得咳嗽时有僧咳𠻳一声师云作甚么僧云伤寒师云伤寒即得示众云若论此事如一口劒相似时有僧问和尚是死尸学人是死尸如何是劒师云拖出这死尸僧应诺归衣钵下束装便行师至晚问首座问话僧在否座云当时便去也师云好与三十棒云居齐云鼓山拄杖是赏伊罚伊具眼者试商量看雪窦云诸方老宿总道鼓山失却一只眼殊不知重赏之下必有勇夫然虽如是若子细捡点来未免一时埋却师问僧直下犹难会寻言转见賖若论佛与祖特地隔天涯儞作么生会僧无语后举问侍者云某甲不会请侍者代一转语侍者云和尚与么道犹隔天涯在僧举似师师唤侍者来问儞为新到代语是否云是师便打趂出院有一僧制得雪峰实录云师因上堂良久顾视大众云是甚么师问雪峰只有此语为当别更有在僧云X别更有师云案圆也下山去师因囷山同上雪峯囷山云与和尚鬪行师云输也明州翠巖令参禅师示众云一夏巳来为兄弟东语西话看我眉毛在么长庆云生也云门云关保福云作贼人心虗翠巖芝云为众竭力祸出私门僧问还丹一粒点铁成金至理一言转凡成圣学人上来请师一点师云不点云为甚么不点师云恐汝落在凡圣云乞师至理师唤侍者点茶来僧问古人拈槌竖拂意旨如何师云邪法难扶问僧繇为甚么写志公真不得师云作么生折合问崄恶道中以何事为津梁师云药山再三叮嘱泉州卧龙道溥禅师示众云莫道空山无祇待便归方丈僧问初心后学乍入丛林方便门中乞师指示师敲门枋示之云向上还更有事也无师云有云如何是向上事师再敲门枋越州越山师鼐禅师初谒雪峰于道染指后因闽主请于清风楼上斋坐久举头忽见日光豁然大悟作偈云清风楼上赴官斋此日平生眼豁开方信普通年远事不从忽岭带将来僧问如何是佛身师云儞问那箇佛身云释迦佛身师云舌覆三千界师临顺寂时示偈云眼光随色尽耳识逐声消还源X无别旨今日与明朝安州白兆山志圆禅师僧问如何是佛法大意师云苦云如何是道师云普玄则问如何是学人自巳师云丙丁童子来求火南岳金轮可观禅师师谒雪峰峰召云近前来师近前峰与一踏师即冥契住后示众云自从一喫雪峰踏直至如今眼不开不知是何境界漳州报恩怀岳禅师僧问十二时中如何行履师云动即死云不动时如何师云犹是守古冢鬼僧问如何是学人出身处师云有甚么缠缚汝云争柰出不得何师云过在阿谁漳州隆寿绍乡禅师师侍雪峰行次见风吹芋叶动峰指示之师云某甲甚生怕怖峰云是儞屋里事怕箇甚么师于此有省杭州龙华灵照禅师师指半月问溥上座那一片甚么处去也溥云莫妄想师云失却一片了也溥无对洛京南院和尚有一儒士博覧古今唿为张百会一日谒师师问莫是张百会么云不敢师以手空中画一昼云会么张云不会师云一尚不会甚么处得百会来太原孚上座初名座主在杨州光孝讲涅槃经有一禅者阻雪在寺因往随喜讲至三因佛性三德法身广谈法身妙理禅者失笑孚讲罢请禅者喫茶X问某甲素志狭劣依文解义适蒙见笑有不到处伏望见教禅者云实笑座主不识法身师云如此解说何处不是云请座主更说一徧师云法身之理犹若太虗竖穷三际横亘十方弥纶八极包括二义随缘赴感靡不周徧禅者云不道座主说得不是只是说得法身量边事实未识法身在师云既然如是禅者当为我说云座主还信否师云焉敢不信云若如是座主暂辍讲旬日于室内端坐静卢収心摄念善恶诸缘一时放却师一依所教从初夜至五更闻鼓角声忽然契悟走扣禅者门禅者问云谁师云某甲禅者咄云教儞传持大教代佛宣扬夜来为甚么醉酒卧街师云禅德自来讲经将生身父母鼻孔扭揑从今向去更不敢如是禅者云且去明日来相见师即罢讲徧谒诸方师初到雪峰才上法堂顾视雪峰便下去见知事雪窦云一千五百人善知识被孚老一觑便高竖降旗明日却上方丈作礼云昨日触忤和尚峰云知是般事便休雪窦云果然后有僧问云门作么生是触忤处门便打雪窦云打得百千万亿箇有甚么用处直须尽大地人喫棒方可扶竖雪峰且道孚上座具甚么眼X雪峰一日指日示师师摇手而去峰云儞不肯老僧那师云和尚摇头某甲摆尾甚么处是不肯和尚处峰云到别处也须讳却雪峰问师见说临济有三句是否师云是峰云如何是第一句师举目视之峰云此是第二句如何是第一句师叉手而退峯深器之晏国师问父母未生前鼻孔在甚么处师云老兄先道晏云如今生也鼻孔在甚么处师不肯晏却问汝作么生师云将扇子来晏与扇再征之师默致晏乃欧师一拳师因雪峰门送晏国师住鼓山回至法堂峰云一只圣箭射入九重城里去也师云和尚是伊未在峯云渠是彻底人师云若不信待某甲去勘过遂趂至中路便问师兄向甚么处去晏云九重城里去师云忽遇三军围绕时如何晏云他家自有通霄路师云恁么则离宫失殿去也晏云何处不称尊师拂袖而归峯问如何师云好一只圣箭折却了也遂举前话峰云奴奴渠语在师云这老汉毕竟有乡情在大沩喆云此话丛林商量不少或云才问甚么处去这里便好打是圣箭折处或云忽遇三军围绕时如何亦好打是圣箭折处如斯理论非唯瞒他亦乃自瞒会么相如夺得连城璧秦主安然致太平保福签瓜次见师乃问道得即与汝瓜喫师云把将X来福度一片与师师接得便去雪窦云虽是死虵解弄也活且道谁是好手者试请辨看师到投子子问久响太原孚上座莫便是么师作掌势子云也是老僧招得师便出子云且听诸方断看师回首子便打玄沙云莫是投子招得么僧问如何是触目菩提师踢狗子作声走僧罔措师云小狗子不消一踢师在雪峰有大声誉后归杨州陈尚书留在宅供养一日谓尚书云来日讲一徧大涅槃经报答尚书书次日致斋煎茶毕师遂陞座良久挥尺一下云如是我闻乃召尚书书应诺师云一时佛在乃脱去联灯会要卷第二十四联灯会要X卍XXX联灯会要卷第二十五住泉州崇福禅寺嗣祖比丘悟明集青原下第七世筠州九峰道虔禅师法嗣洪州同安常察禅师示众云洪音不剖其理不彰设使不言且道是分不分时有僧出云不分师云X若不是阇梨老僧不晓云同安风釆瓦解氷消师云养由弓矢不射田蜗僧作礼师云将谓是便宜示众云寅晡饮啄无处藏身儞道有此道理么时有僧出云和尚作么生师打一拂子僧云扑手征人徒夸好手师云握鞭侧帽岂是阇梨云今古之道何处藏身师云阇梨作么生僧珍重便出师云未在示众云青霄鸟道登者即迷碧海无波动犯风影今时学者也似敲空覔响击石求声火中求水水里覔火山僧有一曲即不然何也五天唱不起汉地和不成欲晓其中事铁牛水上行幻人看音乐石女夜鸣机若能如是作许君解无为有言玄妙用无语句中明满目不干生死事逈然那肯挂风云直须头头超祖意句句越无生方可言了物物不沉空明明三界内独脱万机前所以道俊鸟不栖林活龙不滞水孤鸾那有伴师子不同群凤飞无影树象径绝狐踪言须有骨格句句透玄关万象不能藏森罗何障碍譬如手向长空任儞开合师一日云喜鹊鸣寒桧心印是渠传时有僧云何别师云众中有人在云同安门下道绝人荒师云胡人饮乳返怪良医僧云休休师云老鹤入枯池不见鱼踪迹师翫月次乃云奇哉星明月朗足可观瞻不异道乎僧问如何是道师云汝试道看云彼自无疮勿伤之也师云负笈公文莫闲弓矢X有僧来绕绳床一匝振钖一下云凡圣不到处请师道师鸣指一下僧云奇哉同安吓得忘前失后师云阇梨发足甚处僧便珍重师云五湖衲子一钖禅人未到同安不妨疑着僧云近见不如远闻师云贪他一杯酒失却满舡鱼师问僧善恶不思心体自现古人还有理也无云莫便是古人深意么师云胡人饮乳返怪良医僧作礼而出师云若到诸方莫道参见同安来师问僧甚处来云五台师云还见文殊么僧展两手师云展手颇多文殊谁覩云气急杀人师云不覩云中鴈焉知沙塞寒云远趍方丈乞师一言师云孙宾门下徒话钻龟云名不浪施师云喫茶去僧珍重师云虽得一场荣刖却一双足师问僧甚处来云江西师云江西法道与此间如何云和尚赖遇问着某甲问着别人即祸生师云老僧适来造次云某甲不是婴儿徒用止啼黄叶师云恕鼈伤龟杀活由我僧又问久造玄微如何洞晓师云老僧耳背分明问将来云快鹞不打篱边之雀师云暗中临镜谁辨妍始云向上机关如何洞晓师云何必云休休师云始解乘舟便欲劒水师问僧近篱甚处云太原师云太原近日法道如何云只见云随日出水逐波生不知太原法道如何师云儞岂不是离太原云苦苦师云不覩海云色微觉旱雷声云以金易鍮憎真爱假师便归方文僧拂袖X便出师云横抱婴儿拟彰皇简僧问万法归真真归何所师云龙门无宿客龟鹤自成仙云作么生是龙门无宿客底道理师云烂斧只因碁少局亡羊那得失长途云久响和尚师云负笈公文不胜交战僧问学人未晓时机乞师指示师云参差松竹烟凝薄重叠峰峦月上迟僧拟进语师云劒甲未施贼身巳露云何也师云精阳不剪霜前竹水墨徒夸海上龙僧绕绳床一匝大笑而出师云闭目食蜗牛一场酸澁苦有座主问三乘十二分教某甲粗知未审和尚说何法示人师云我说一乘法云如何是一乘法师云几般云色出峯顶一样泉声落槛前云某甲不问此事如何是一乘法师云阇梨英贤老僧蒙昧对众试道看云某甲何咎师云只见锥头利不见凿头方吉州禾山澄源无殷禅师垂语云习学谓之闻绝学谓之隣过此二者谓之真过僧问如何是真过师云解打鼓云如何是真谛师云解打鼓又问即心即佛即不问如何是非心非佛师云解打鼓云如何是向上事师云解打鼓云万法齐兴时如何师云解打鼓僧问如何是古佛心师云世界崩坏僧云为甚么世界崩坏师云宁无我身新罗清院和尚僧问奔马争毬谁是得者师云X谁是不得者云恁么则不争去也师云直得不争犹有过在云如何免得此过师云要且不曾失云不失处如何煅炼师云两手捧不起潭州云盖志安禅师法嗣新罗卧龙和尚僧问如何是大人相师云紫罗帐里不垂手云为甚么不垂手师云不尊贵问十二时中如何用心师云胡狲喫毛虫潭州大光居诲禅师法嗣潭州伏龙禅师僧问宾主未分时如何师云双陆盘中不喝彩云分后如何师云骰子不曾拈云搅长河为酥酪变大地作黄金时如何师云臂长衫袖短云随缘认得时如何师云雪里牡丹花问如何是祖师西来意师云竺国不传无字印支那谩说过流沙台州涌泉景欣禅师法嗣台州六通绍禅师涌泉问甚处来师云烧畬来泉云火后事作么生师云铁虵钻不入僧问南山有一条毒虵如何近得师云非但阇梨千圣亦近不得问父母未生时未审那人何处立师云卦兆未形孙宾失筭问如何是大千顶师云不与众峯齐潭州云盖志元禅师法嗣潭州云盖志罕禅师僧问如何是须弥顶上浪滔天师云文殊正作閙在问如何是正位中事师云X不向机前展大悲问如何是那边人师云峯前不露影句后覔无踪抚州曹山本寂禅师法嗣抚州金峯从志禅师示众云事存函盖合理应箭锋拄莫有人道得么若有人道得金峰分半院与他住时有僧出作礼师云相见易得好共住难为人便下座示众云我若举来又恐遭人唇吻若不举来又恐遭人怪笑于其中间如何则是时有僧才出师便归方丈至晚有僧请益云和尚今日垂语有僧出为甚么不答他师云大似失钱遭罪师拈枕子谓僧云一切人唤作枕子金峰道不是云未审和尚唤作甚么师拈起枕子僧云恁么则依而行之师云儞唤作甚么云枕子师云落在金峯窠里师因僧侍立师云我有一则因缘举似儞第一不得乱会云请和尚举师竖起拂子僧良久师云知道阇梨乱会僧东西顾视师云雪上更加霜有僧问讯师把住云我有一则因缘举似儞僧作听势师与一掌僧云为甚么打某甲师云儞但喫掌我要这话行开善谦云可惜许金峯好一则因缘被这僧榻却若要话行这一掌须是金峯自喫始得师喫胡饼次拈起一片从上座板头转一匝大众见一一合掌师云假饶十分擡起手也只得一半晚间X有僧请益云今日和尚行胡饼见众僧合掌却云假饶十分擡起手也只得一半请和尚全道师以手作拈饼势云会么云不会师云金峯也只道得一半师见僧来师云不用通时暄第一句道将来云孟春犹寒伏惟和尚尊候万福师云犹有这箇在云不可要人检点师云谁僧指自身师云不妨遭人检点师问僧发足何处云赵州师云赵州法嗣何人云南泉师云儞何曾离赵州云未审和尚尊意如何师云赵州实嗣南泉僧至晚请益云今日蒙和尚慈悲某甲未会乞和尚指示师云若到诸方莫道后语是金峯底云为甚如此师云恐辱他赵州师见僧来便起身僧便出去师云恰共昨日师僧见解一般僧回首云昨日师僧道甚么师云恰与么僧云知道金峯有眼师云金峯且致儞今日何处喫饭云道着即不中师云与么则无来处也云老婆心堪作甚么师云金峯问僧不曾弱他就中阇梨无话处云岂是分外师云小慈妨大慈师见僧来竖起拂子云此是大人分上事儞试通箇消息来看云某甲不欲谩和尚师云孝养人也还希有云莫是大人分上事么师云老僧不欲谩阇梨云到这里也不易辨白师云酌然酌然僧作礼师云发足何处云只这里师云不唯自谩兼谩老僧师问僧还知金峯一句子么云知来久矣师云儞作么生僧便喝云金峯一句子今日百杂碎师云稍曾X问人就中阇梨门风孤峻云不可要人捡点师云真鍮不博金师问僧甚处来云东国来师云作么生过得金峯关云某甲行止分明师云试呈似老僧看僧展两手师云金峰关从来无人过得云和尚过得么师云波斯喫胡椒师见骈道者来遂擎起经作揽衣势以目视之骈提起坐具以目视师师云一切人道儞会禅骈云和尚作么生师云草贼大败僧问不落凡圣机请师别道师云金峯眼不小云恁么则一拨良琴顿清君主去也师云别道又争得云为物之言作么生师云顿清君主云不是金峰也大难师云量筹汉席周下还轮云若不承言恐遭惑乱师云承甚么言云何劳再举师云哑子趂舡顽嚣不少僧休去僧问是身无知如土木瓦石此意如何师下绳床扭僧耳垛僧负痛作声师云今日捉着箇无知汉僧作礼而去师召云阇梨僧回首师云若到堂中不得举着云何故师云大有人笑金峯老婆心僧问金杯满酌时如何师云金峯不胜酩酊处州广利容禅师师见僧来竖起拂子云贞溪老汉还具眼么云某甲不取见人过师云老僧死在阇梨手里僧以手指胷便出去师云阇梨参见先师来至晚请喫茶了僧拈起盏子云这箇是诸佛出世X边事作么生是未出世边事师以手拨却盏子云到阇梨死在老僧手里云五里牌在郭门外师云无故惑乱师僧僧遂起谢茶师云特谢阇梨相访襄州鹿门处真禅师师问韶国师近离甚处云谷隐夜宿庞居士巖师云五眼之中那箇是正眼韶云久响鹿门师云这一片田地干甚儞事韶云话头何在僧问如何是和尚家风师云有盐无醋问如何是道人师云口似鼻孔云客来将何祇对师云柴门草户谢汝经过云如何是禅师云鸾凤入鸡笼云如何是道师云藕丝牵大象云劫坏时此箇还坏也无师云临崖看浒眼特地一场愁云如何是和尚转身处师云昨夜三更失却枕子衡州阿育王弘通禅师示众云释迦老子四十九年说不尽底句今日不避羞耻为诸人说却良久云珍重僧问心法双忘时如何师云三脚虾蟆背大象云如何是祖师西来意云壁边有鼠耳抚州曹山惠霞禅师僧问佛未出世时如何师云曹山不如云出世后如何师云不如曹山云四山相逼时如何师云曹山在里许云还求出也无师云若在里许即求出师问僧可杀热僧云未审向甚么处回避师云镬汤炉炭里回避云只如镬汤炉炭里作么生回避师云X众苦不能到洪州云居道膺禅师法嗣杭州佛日和尚初游天台甞谓人曰有人夺得我机者即我师也次谒云居便问二龙争珠谁是得者居云卸却业身来相见师云业身巳卸膺云珠在甚么处师无对即投诚入室师到夹山见维那那云此间不着后生师云暂来礼拜和尚维那白山山许相见师未陞阶山便问甚处来师云云居云即今在甚么处师云在夹山顶𩕳上山云老僧行年在坎五鬼临身师欲上阶山云三道宝阶从何而上师云三道宝阶曲为今时便上作礼山问阇梨与谁同行师云木上座山云何不来见老僧师云和尚见他有分山云在甚么处师云堂中山同师下到堂中山问在甚么处师取拄杖掷于山前山云莫从天台得么师云非五岳之所生山云莫从须弥得么师云月宫亦不逢山云莫从人得么师云自巳尚如冤家从人得堪作甚么山云冷灰里一粒豆爆乃唤维那明窻下安排着次日夹山入堂问昨日新到在甚么处师出应诺山云子未到云居时在甚么处师云天台国清山云我闻天台有潺潺之水渌渌之波谢子远来子意如何师云久居巖谷不挂松萝山云此犹是春意秋意作么生师良久山云看君只是撑舡客终归不是弄潮人X一日大众普请次维那令师送茶师云某甲为佛法来不为送茶来那云和尚教上座送师云和尚尊命即得乃携茶去作务处撼盏作声夹山回顾师云酽茶三五盌意在䦆头边山云瓶有倾茶势篮中几箇瓯师云瓶有倾茶势篮中无一瓯便倾茶行时大众一时举目师云大众鹤望请师一言山云路逢死虵莫打杀无底篮子盛将归师云手执夜明符几箇知天晓山云大众有人也归去来归去来苏州永光真禅师示众云言锋若差乡关万里直须悬崖撒手自肯承当绝后再甦欺君不得非常之旨人焉廋哉僧问道无横径立处皆危如何得不被横径所侵师拈拄杖噼口拄洪州同安丕禅师师看经次有僧来参师以衫袖盖却头僧作弔慰势师放下衫袖提起经云会么僧却将衫袖盖却头师云苍天苍天师问僧甚处来云湖南来师云还知同安这里风云体道花槛璇玑么云知师云非公境界僧便喝师云短贩樵人徒夸书劒僧拟进语师云劒甲未施贼身巳败僧问如何是和尚家风师云金鸡抱子归霄汉玉兔怀胎入紫微僧云忽遇客来将何祗待师云金果早朝猿摘去玉花晚后凤衔来僧问如何是同安一箭师云脑后看取云将来不相X似不将来时如何师云向甚么处着洪州云居怀岳禅师僧问明镜当台时如何师云不鑑照云为甚么不鑑照师云胡来胡现汉来汉现云大好不鑑照师便打歙州朱溪谦禅师韶国师到闻犬咬灵鼠声遂问是甚么声师云犬咬灵鼠声韶云既是灵鼠为甚么被犬咬师云咬杀也韶云好箇犬师便打韶云莫打某甲话在师休去池州嵆山章禅师师在投子作柴头投子一日送茶与师乃云森罗万象总在里许师泼却茶云森罗万象在甚么处子云可惜一盌茶洪州云居简禅师范阳人也久依云居膺禅师居第一座膺将顺寂主事问谁堪继嗣膺云堂中简主事未喻旨谓之拣选与众佥议举第二座为化主备礼先请第一座必若谦让即坚请第二座师既密承膺记略不辞逊自持道具入方丈主事不惬素志罔循规式师察其情弃院下山其夜山神号泣诘旦主事大众奔至麦庄悔过哀请归院众闻山神连声云和尚来也和尚来也问维摩岂不是金粟如来师云是云为甚么却预释迦会下听法师云他无人我问如何是和尚家风师云随处得自在问如何是朱顶王菩萨师云儞问这赤头汉作甚么问路逢勐虎时如何师云千人万人不逢偏儞便逢X问孤峯独宿时如何师云闲却七间僧堂谁教儞孤峯独宿庐山归宗怀恽禅师僧问截水停轮时如何师云磨不转妙喜云恩大难酬僧问无佛无众生时如何师云甚么人如此问水清鱼现时如何师云把将一箇来问学人未到处请师说师云汝未到甚么处筠州九峯普满禅师法嗣洪州同安威禅师师问僧眼界无光如何得见僧云北斗东转南斗西移师云夫子入太庙云恁么则同安门下道绝人荒去也师云横抱婴儿拟彰皇简僧问牛头未见四祖时如何师云路边神树子见者尽擎拳僧云见后如何师云室内无灵床浑家不着孝师游山次大众相随师云阶前翠竹砌下黄花古人谓真如般若同安即不然僧云古人也好和尚师云不贪香饵味可谓碧潭龙云诸方眼目不怪陶潜师云阇梨闭目中秋坐劫笑月无光云阶前翠竹砌下黄花又作么生师云安南未伏塞北难降僧作礼师云名称普闻僧问祖意教意是同是别师云玉兔不曾知晓意金乌那肯夜头明X潭州龙牙居遁禅师法嗣潭州报慈屿禅师僧问承古有言情生智隔想变体殊只如情未生时如何师云隔云情既未生隔箇甚么师云这梢郎子未遇人在瑯瑘觉云报慈不妨入泥入水据衲僧门下远之远矣天衣怀颂云报慈一隔衲僧命脉欲识一贯两箇五百师赞龙牙真云日出连山月圆当户不是无身不欲全露龙牙一日在纸帐内坐僧问不是无身不欲全露请师全露龙牙拨开帐子云还见么云不见龙牙云不将眼来师闻乃云龙牙只道得一半云门谓僧曰举来我与儞道僧举了门云我不妨与儞道僧问心眼相见时如何师云向儞道甚么云如何是实见处师云丝发不隔云与么则见也师云南泉甚好去处问如何是西来意师云昨夜三更送过江问临机便用时如何师云海东有果树头心问和尚年多少师云秋来黄叶落春至便开花襄州含珠山审哲禅师问僧有亦不是无亦不是不有不无亦不是汝本来名甚么云巳具名了师云具名即不无毕竟名甚么僧云只这是师云且喜没交涉僧问学人道不得处请师道师云别日来与汝道僧X云即今为与么不道师云覔箇领话人不可得师问僧张黄李赵不是汝本来姓汝本来姓箇甚么云与和尚同姓师云同姓即且从汝本来姓箇甚么云待汉水逆流时即向和尚道师云只今为甚么不道云汉水逆流也未师休去师因檀越请堂中首座开堂主事报师师云是即是欠悟在首座闻得束装而去师拈拄杖随后打出襄州洞山师虔禅师法嗣襄州凤凰山石门献蕴禅师师问青林从上诸圣学人还有分也无林据坐师良久林云会么师云不会林云无子用心处师于言下大悟住后凡有扣问多云好大哥然后答话时人唿为大哥和尚师在青林作园头林问今日作甚么师云种菜林云徧界是佛身子向甚么处种师云金锄才动土灵苗在处生林次日入园召蕴阇梨师应诺林云剩㘽无影树留与后人看师云若是无影树又岂受㘽林云不受㘽子还见他枝叶么师云不曾见林云既不曾见争知不受㘽师云只为不见所以道不受㘽林云如是如是云众云瑠璃殿上光辉之日日无私七宝山中晃耀之头头有据泥牛运步木马嘶鸣野老讴謌樵人舞袖太阳路上古曲玄音林下相逢复有何事马王自青林请师过夹山王出远迎遂问如何是祖X师西来意师云好大哥御驾六龙千古秀玉阶排仗出金门僧问月生云际时如何师云三箇孩儿抱花皷好大哥莫来拦我毬门路问如何是祖师西来意师云好大哥玉印不离天子手金箱岂许外人知问如何是和尚家风师云骑骏马骤高楼铁鞭指出胡人路问不落机关请师别道师云湛月迅机无可比君今曾问几人来云只今问和尚师云好大哥云绽不须藏九尾恕君残寿速归丘襄州万铜山广德禅师僧问尽大地是箇死尸向甚么处葬师云北邙山下千丘万丘抚州疎山羗仁禅师法嗣筠州黄蘗慧禅师师谒疎山正值坐法堂参次师先顾视大众然后设问云剎那便去时如何山云逼塞虗空儞作么生去师云逼塞虗空不如不去山休去师下至僧堂前首座谓师云适观上座祗对和尚语甚奇特师云此乃率尔实自偶然敢望慈悲开示愚迷座云一剎那间还有拟议也无师言下有省隋州护国净果守澄禅师同演化大师在湖南报慈值慈陞堂次演化出问如何是真如佛性慈云谁无化不契请益师师云汝但问来化理前问师云谁有化于言下契悟乃云首座或在众或住持某甲誓终身相助后化亦继师住护国僧问诸佛不到处是甚么人行履师云耽耳髼头驴X面兽顋问如何是祖师西来意师云一人传虗万人传实问百了千当时如何师云阶下汉问鹤立枯松时如何师云地下底一场𢣾㦬问会昌沙汰时护法善神向甚么处去师云三门外两箇一场𢣾㦬问滴水滴冻时如何师云日出后一场𢣾㦬洛京长水归仁禅师僧问如何是祖师西来意师云仰面独扬眉回头自拍手云如何是和尚家风师云骑牛戴席帽渡水着靴衫问如何是灵泉活计师云东壁打西壁抚州大安山省禅师僧问失路迷人请师直指师云三门前去问离四句绝百非请师道师云我王库内无如是刀问重重关锁信息不通时如何师云争得到这里云到后如何师云彼中事作么生问如何是真中真师云十字街头泥佛子筠州高安白水本仁禅师法嗣杭州瑞龙幻璋禅师示众云老僧顷年游历江外岭南荆湖但有知识丛林无不参问盖为今日与诸人聚会要知箇去处然诸方终无异说只教当人歇却狂心休从他覔但随方任真亦无真可任随时受用亦无时可用设使垂慈苦口且不可唿昼作夜更饶善巧多方终不能指东为西脱或能尔自是神通作怪非干我事若是学语之流不自省巳知非真欲向空里採花波中捉月还着得心力么汝今各宜X退思忽然省去始知瑞龙老汉事不获巳迂回太甚还肯么澧州洛浦元安禅师法嗣凤翔府青峰传楚禅师师斋次问北院云先师道信手拈来草师兄作么生院拈起一只筯师云汝恁么又何曾梦见先师院云汝恁么会又何曾梦见先师白水问师我闻洛浦有生机一路是否师云是水云止却生机熟路上道将一句来师云生机上死人无数熟路上不着活汉水云此是洛浦底上座分上又作么生师云非但洛浦夹山亦不柰何水云夹山为甚么不柰何师云不见道生机一路蕲州乌牙彦宾禅师僧问未作人身己前作箇甚么来师云三脚石牛波上走一枝瑞气月前分问匹马单鎗直入时如何师云饶汝雄信解拈鎗犹较秦王一百步问久战沙场为甚么功名不就师云双鵰随手落李广不当名问百步穿杨中的者谁师云将军不上便桥金牙徒劳拈筈袁州蟠龙可文禅师法嗣袁州木平善导禅师问洛浦如何是一沤未发巳前事浦云移舟谙水势举棹别波澜师不肯复问蟠龙龙云移舟不别水举棹即迷源师从此悟入云峰悦云木平若于洛浦言下悟去犹较些子可惜许向蟠龙死水里淹杀后有问如何是木X平对云不劳斤斧师云果然只在这里诸禅德大凡发足超方也须甄别邪正识辨真伪带些眼筋始得然虽如此也是贼过后张弓僧问如何是木平一句师云逼塞虗空僧云逼塞虗空意旨如何师便打李王问如何是木平师云不劳斤斧王云为甚么不劳斤斧师云向道木平僧问亡僧迁化向甚么处去师云石牛㳂古路日里夜明灯师凡有僧来参先令担泥三檐有偈云南山路侧东山低新到莫辞三檐泥嗟汝在途经日久明明不晓却成迷抚州黄山月轮禅师法嗣郢州桐泉和尚黄山问师天门一合十方无路若有道得摆手出漳江师云蛰户未开龙无龙句山云是汝恁么道那师云是即直言是不是即直言不是山云摆手出漳江青原下第八世福州罗山道闲禅师法嗣婺州明招德谦禅师师自受罗山印记之后出于流辈机锋颕捷无敢当者示众云全锋敌胜罕遇知音同死同生万中无一寻言逐句其数河沙举古举今灭胡种族向上一路啐啄犹乖儒士相逢握鞭回首沙门所见诚实苦哉抛X却真金随群撮土报诸稚子莫谩波波解得他玄犹兼瓦砾不如一掷腾过太虗只这灵锋阿谁敢近任君来箭方称丈夫拟欲吞声不消一䦆示众云太处挂劒用显吾宗选佛场中还有虎狼禅客么出生入死一任施展看若也覰地覔针切忌乱呈蒙袋槌折儞腰莫言不道示众云干劒轮顶飞大宝光虎眼锋前豁开宗要有何俊鹞不避死生眨上眉毛与吾相见有僧才出师便云可惜许示众云半夜明星当午现愚夫犹待晓鸡鸣便下座上堂良久云这里风头稍硬不是儞诸人安身立命处且归暖处商量便归方丈大众随后上方丈方立定师云才到暖处便乃瞌睡拈拄杖一时趂下师到福田众请上堂才就座有僧出云某甲咨和尚师便喝出却云莫有英灵底么一任擎展选佛选祖今正是时所以道惊群须是英灵汉敌胜还他师子儿选佛若无如是眼假饶千载又何为师一日谒胜光才跨门光方垂足师云伎俩巳尽拂袖而出师到鼓山廨院喫饿山见便问这浙子总不来鼓山师云某甲自从入岭便患风不得礼觐大师山行数步回顾师云还有风也无师略展两足山云元来是会禅师云和尚幸是大人不得造次山云儞不肯皷山待上来与儞三十棒师云喫棒自有人X清八路拈仰山插锹话问师古人意在插锹处在叉手处师召清上座清应诺师云还梦见仰山么清云不要上座下语只要商量师云若要商量堂头自有五百人老师在师在招庆普请般泥庆将拄杖当路坐问一僧云上窟泥下窟泥云上窟泥庆打一棒又问一僧僧云下窟泥庆亦打一棒却问师师放下泥叉手云请和尚鑑庆休去妙喜云噼嵴与一棒看他如何折合师在招庆殿上指壁𦘕问僧是甚么神云护法善神师云会昌沙汰时甚么处去僧无语师令僧问演侍者演云儞甚么劫中遭此难来僧举似师师云直饶演上座他后有一千众有甚么用处僧请师别语师云甚么处去也师在法云插火从食堂前过遇数兄弟一人云此是众僧火盗向甚么处去师转火插云上座分上有多少在里许僧无语师云这一队汉今夜总须冻杀师在智者为首座寻常不受净水院主瞋云上座不识触净为甚么不受净水师跳下床拈起净瓶云这箇是触是净主无语师扑破净瓶师在王太傅宅迎木佛傅问忽遇丹霞时作么生师蓦头撮起云也要分付着人双巖欲卸院与师请师喫茶云有一问问上座若道得即卸院与上座遂举金刚经云一切诸佛及诸佛X阿耨多罗三貌三菩提皆从此经出且道此经是何人说师云说与不说拈放一边和尚决定唤甚么作此经巖无语师却举经云一切贤圣皆以无为法而有差别一切贤圣皆以无为为极则凭何有差别只如差别是过底语不是过底语若是过一切贤圣皆是过若不是过决定唤甚么作差别巖又无语师云噫雪峰道底师到坦长老处坦云夫参学人一人所在也须到半人所在也须到师问一人所在即不问如何是半人所在坦无对后却令小师问师汝欲识半人么只是箇弄泥团汉师会下有一僧去住庵一年后却来礼拜师云古人道三日不相见莫作旧时看乃拨开胸云儞道我这里有几茎盖胆毛僧无语师云儞甚时离庵云今早师云来时折脚铛子分付阿谁又无语师遂喝出师访保宁中路相逢师云兄是道伴中人遂以手点鼻云这箇碍塞我不可彻与我拈却少时得么宁云和尚有来多少时也师云噫洎赚我踏破一双草鞋便回国泰代云非但某甲诸佛亦不奈何师云因甚么以巳妨人师问国泰古人道俱胝只念三行呪便得名超一切人作么生与他拈却三行呪便得名超一切人泰竖起一指师云不因今日争识得瓜州客草堂清云明招只识得瓜州客且不识国泰直X饶识得国泰也未梦见俱胝老在师卧疾国泰深和尚来相访才入方丈师便云阿耶耶阿耶耶深师叔救取老僧深云和尚有甚救处师举头一覰云咦眼子乌㖀㖀地依前只是旧时深上座乃转身面壁更不相见师疾愈访国泰泰领众门接师指金刚云这两箇汉在这里作甚么泰作金刚势师云殿里黄面老子笑儞在僧问师子未出窟时如何师云俊鹞趂不及云出窟后如何师云万里正纷纷云欲出未出时如何师云崄云向去时如何师云贬吉州清平惟旷禅师示众云不动神情便有输赢之意还有么出来看时有僧才出师云不是作家出去僧问如何是第一句师云要头便斫将去婺州金柱义昭禅师新到来师以手揭帘作除帽势僧拟进前师云赚杀人师示众有颂云虎头带角人难措石火电光须密布假饶烈士荐应难懵底那能解回互吉州匡山和尚示众云匡山路匡山路岩崖崄峻人难措游人拟议隔千山一句分明超佛祖西川慧禅师罗山问甚处来师云远离西蜀近发开元却近前云即今事作么生山揖云且坐喫茶师拟议山云秋气稍暖出去师下法堂自叹云我在峨嵋山下拾得一只蓬蒿箭拟拨乱天下今日到福X建道陈老师寨里弓折箭尽去也休休罗山次日陞座师出问豁开户牖当轩者谁山便喝师无语山云羽毛未俻翼梢未全且去师谒胜光光坐次师直造身边叉手而立光云甚么处来师云犹待答话在便下去光遂拈拄杖拂子下僧堂前见师提起拂子问师儞唤这箇作甚么师云敢死喘气光便低头归方丈怀州玄泉彦禅师法嗣岳州黄龙诲玑禅师清河张氏子僧问如何是君王劒师云不伤万类云佩者如何师云血溅梵天云大好不伤万类师便打僧问毛吞巨海芥纳须弥不是学人本分事如何是学人本分事师云封了合盘市里揭问如何是大疑底人师云对座盘中弓落盏云如何是不疑底人师云再座盘中弓落盏问风恬浪静时如何师云百尺竿头五两垂联灯会要卷第二十五X联灯会要X卍XXX联灯会要卷第二十六住泉州崇福禅寺嗣祖比丘悟明集青原下第八世福州玄沙师备禅师法嗣漳州罗汉桂琛禅师常山李氏子玄沙问三界惟心子作么生师指倚子云和尚唤这箇作甚么沙云倚子师云和尚不会三界惟心沙云我唤这箇作竹木儞唤作甚么师云某甲亦唤作竹木沙云尽大地覔箇会佛法人了不可得师因中塔侍立玄沙次沙打一棒云就名就体塔无对沙问师师云这汉着一棒不知来处师作玄沙忌请报恩药石恩见灵位无真遂问还有真么师以手揖云看恩云元来无真师云大似不相识师与长庆保福入州见牡丹障子福云好一朵牡丹花庆云莫眼花师云可惜一朵花玄觉云三尊宿语还有亲踈也无只如罗汉与么道落在甚么处保福有僧来师问彼中如何示徒僧云和尚一日示众云塞却儞眼教儞覰不见塞却儞耳教儞听不闻坐却儞意根教儞分别不得师云我问儞我不塞儞眼儞见箇甚么不塞儞耳儞闻箇甚么不坐儞意根儞作么生分别僧于言下有省师晚参次忽闻皷角声乃云罗汉三日一参王太尉X二时相助师问僧甚处来云𥘿州师云将得甚么物来云不将得物来师云儞为甚么对众谩语僧无对师却问𥘿州岂不是出鹦鹉云鹦鹉出陇西师云也不较多师问招庆僧云儞在招庆有甚么异闻底事试举看云不敢错举师云真实底事作么生云和尚因甚么如此师云儞话堕也师问僧甚处来云报恩来师云何不且在彼中云僧家不定师云既是僧家为甚么不定僧无对玄觉代云谢和尚顾问师问僧甚处来云南方师云南方知识有何言句示徒云彼中道金屑虽贵眼里着不得师云我道须弥在儞眼里翠巖芝云且道地藏还免得这僧么师见僧来竖起拂子僧作礼师云见箇甚么便作礼云谢和尚指示师便打却云见我竖起拂子便道谢和尚指示每日见我扫床扫地为甚么不道谢指示师插田次见僧乃问甚处来云南方师云南方近日佛法如何云商量浩浩地师云争如我这里种田抟饭喫云争柰三界何师云儞唤甚么作三界僧有省大沩喆云清贫长乐浊富多忧僧问以字不成八字不是是甚么字师云汝不识此字那云不识师云看取註脚僧问如何是和尚一句师云我若向儞说却成两句X福州安国惠球禅师泉州莆田人也师问玄沙如何是第一月沙云用汝箇月作么师言下大悟示众云我此间粥饭因缘为兄弟提唱终是不常如今欲得省要却是山河大地举明其事却常亦能究竟若从文殊门入者一切草木瓦砾助汝发机若从观音门入者一切虾蟆蚯蚓助汝发机若从普贤门入者不动步而到我以此三门方便示汝如将一只折筯搅彼大海令彼鱼龙知水为命会么若无智眼审而谛之任儞百般巧妙不为究竟琅瑘觉云虽是善因而招恶果示众云诸人若要商量向髑髅后通取箇消息来共相商量这里不曾遮障人光明师问了院主先师道尽十方世界是箇真实人体儞还见僧堂么主云和尚莫眼花师云先师迁化肉犹暧在僧问诸佛还有师也无师云有云如何是诸佛师师云一切人识不得僧问如何是大庾岭头事师云料汝承当不下云重多少师云这般底论劫不柰何婺州金华国泰瑫禅师示众云不离当处咸是妙明真心所以玄沙和尚道我会最后句出世少人知争如国泰有末头一句时有僧问如何是末头一句师云阇梨向太迟便归方丈福州螺峰冲奥禅师僧问牛头未见四祖时如X何师云德重鬼神钦云见后如何师云通身圣莫测乃云人人具足人人成见争怪得老僧珍重泉州睡龙禅师拈拄杖谓众云三十年住山得他气力僧云和尚得他甚么气力师云过山过岭东拄西拄便拄归方丈天台云峯光绪禅师示众云但以众生日用而不知譬如三千大千世界日月星辰江河淮海一切含灵从一毛孔入一毛孔毛孔不小世界不大其中众生不觉不知若要易会上座日用亦复不知僧问日里僧䭾像夜里像䭾僧未审此意如何师云阇梨岂不是茶堂里来天台国清师静上座师谒玄沙遇上堂云汝诸人但能一生如丧考妣吾保汝究得彻去师遂问只如教中道不得以所知心测度如来无上知见又作么生沙云汝道究得彻底所知心还测度得及么师于此信入有问弟子每当静坐心念纷飞未明摄伏之方愿垂指诲师云如或安坐心念纷飞却将纷飞之心以究纷飞之处究之无处则纷飞之念何存反究究心则能究之心安在能照之智本空所缘之境亦寂寂而非寂者盖无能寂之人也照而非照者盖无所照之境也境智俱寂心虑安然外不寻枝内不住定二涂俱泯一性怡然此乃还源之要道也韶州云门文偃禅师法嗣X韶州白云祥禅师示众云诸人会么但向街头市尾屠儿魁脍地狱镬汤处会取若恁么会堪与人天为师为匠若向衲僧门下天地悬殊更有一般底只向长连床上作好人去儞道此两般人那箇有长处无事珍重师问僧不坏假名而谈实相作么生云这箇是倚子师以手拨云与我将鞋袋来僧无语师云这虗头汉云门闻乃云须是我祥兄始得岳州巴陵颢鉴禅师云门举雪峯云开却门达磨来也意作么生师云筑着和尚鼻孔门云阿修罗王恶发将须弥山一掴𨁝跳上梵天帝释为甚么却去日本国里藏身师云莫恁么心行好门云汝道筑着鼻孔又作么生师休去师问僧为佛法来游山来云清平世界说甚么佛法师云好箇无事底禅客云早是多事也师云上座去年在此过夏了云不曾师云恁么则先来不相识下去师将拂子与僧僧云本来清净用拂子作么师云既知清净切莫忘却梁山观别云也须拂却僧问祖意教意是同是别师云鸡寒上树鸭寒下水问如何是提婆宗师云银盌里盛雪问如何是道师云明眼人落井问如何是吹毛劒师云珊瑚枝枝撑着月X隋州智门师宽禅师师游山回首座出松门接座云游山𡾟崄不易师拈起拄杖云全得这箇力座夺拄杖抛向一边师放身便倒大众进前扶起师拈拄杖一时趂散却回顾首座云向道全得这箇力黄龙南云明教虽然会倒会起不觉弄巧成拙师访白兆兆云老僧有箇木鱼颂师云请举看兆云伏惟烂木一橛佛与众生不别若以杖子击着直得圣凡路绝师云此颂有成褫无成褫兆云无成褫师云佛与众生不别聻左右救云有成褫师云直得圣凡路绝聻当时白兆一众失色五祖戒和尚来参师问诸方言教即不问不涉泥水一句道将来戒云话堕也师云拖泥带水汉戒云和尚幸是大人师云秃丁子参堂去师一日举拂子云我这箇为中下之机僧云忽遇上上人来时如何师云打皷为三军僧问新年头还有佛法也无师云无僧云日日是好日年年是好年为甚么却无师云张公喫酒李公醉云老老大大龙头虵尾师云明教今日失利襄州洞山守初禅师师谒云门门问近离甚处师云查渡门云夏在甚处师云湖南报慈门云几时离彼师云八月二十五门云放子三顿棒师次日上去问讯云昨日蒙和尚放三顿棒未审某甲过在甚么处门云饭袋子江西湖南便恁么商量师于言下大悟遂云某甲他时异日向无人烟处卓箇庵子不X畜一粒米不种一茎茉接待十方往来尽与他出却钉拔却楔拈却炙脂帽脱却鹘臭衫教伊洒洒落落地作箇衲僧去岂不快哉云门云儞身如椰子大开得许大口雪窦云云门气宇如王拶着便氷消瓦解当时若据令而行儿孙也未到断绝白云端云大小云门被洞山一问直得额头汗出口里胶生示众生楚山北畔汉水南江击法皷而会禅徒举宗风而明祖意若以扬眉瞬目举指竖拂罄欬咳嗽是厨中拭钵帛道甚么会也无是衲僧破草鞋这瞎汉这漆桶是箇弄精魂鬼总与么总不与么是东司头厕筹子以此称提从上来事尽是邪魔所作谤大乘灭胡种与儞天地悬殊且道衲僧据箇甚么道理出来对众道看折脚铛子各出一只手贵要宗乘不断亦表丛林有人有么若无洞山不惜眉毛打葛藤去也葛藤之事只在目前万象森罗干坤大地百千诸佛日月星辰地狱三涂起心动念每日经历皆是诸德自巳何不向这里体当寻覔看蓦然覰得倜傥分明不虗行脚也自得箇安乐田地洞山此语且作死马医若据明眼衲僧将草鞋蓦口𡎺还怪得他也无怪即不怪儞道凭箇甚么捉得将来脚跟下推寻毫末参差槌折儞腰莫麤心好示众云明机自昧息虑迷源万法同尘语默难显不是情中法莫生种种心离此章句别有商量且道离X却作么生商量还有委悉者么明明地拣破明明地显示明明地举唱明明地歌咏更无囊藏被盖纯说干爆爆地禅若是灵利汉才闻举着便合眼卓朔地知箇落处岂不是自家具眼其柰罕遇其人盖缘洞山这里言无味食无味法无味无味之句塞断人口兄弟到这里难为凑泊若向这里覰得分明天下尊宿到与不到彻与不彻总被儞验破何故智有邪正道有真伪多只是心机意识认得箇门头屋后底学得路布葛藤一堆一担蕴在胷襟道我会禅会道还梦见禅道也未唤作打底不遇作家到老只成骨董待到明朝后日蓦札地踏着正脉省前所行履处方始羞见本命元辰示众云举唱宗乘阐扬大教须得法眼精明方能鑑辨缁素切缘真妄一源水乳同器到此难分洞山寻常以心中眼观身外相观之又观乃辨真伪若不如是何名善知识夫善知识者驱耕夫之牛夺饥人之食方名善知识即今天下那箇是真善知识诸人参得几箇善知识来也不是等闲直须是参教彻覰教透千圣莫能证明方显丈夫儿不见释迦老子明星现时豁然大悟与大地众生同时成佛无前后际岂不畅哉虽然如是若遇明眼衲僧也好噼嵴棒示众云言无展事语不投机承言者丧滞句者迷还得么儞衲僧分上事到这里须具择法眼始得只如洞山恁么道也有一场过且道过在甚么处X示众云语中有语名为死句语中无语名为活句诸禅德作么生是活句到这里实难得人若也不动一尘不拨一境见事便道答话长老下口不得东西南北莫知多少要得去离泥水活人眼目举唱宗风激扬大事不道全无其柰还少即缘未达其源落在第八魔界中识得箇不名不物无是无非头头物物无不具足道我得安乐田地更不求余凡有扣击问难便敲床竖拂更不惜便施便设便行便用向恶水坑里头出头没弄箇无尾猢狲臈月三十日鼓也打破了猢狲又走却了手忙脚乱一无所成悔将何及儞若是箇衲僧乍可冻杀饿杀终不着他鹘臭布衫示众云洞山这里寻常方丈内不似诸方一箇上来一箇下去啾啾唧唧地衷私说底佛法禅道尽是向儞兄弟面前满口道满口说满口拈提满口栾拣无儞左遮右掩处一时和底翻出诸德作么生委悉试对众道看譬如太末虫处处泊得不能泊于火𦦨之上被他诸方老秃奴甜唇美舌说作配当道这箇是禅这箇是道这箇是菩提涅槃这箇是真如解脱被丈二钉八尺榍榍在眼里不知不觉乍到洞山这里不知是何说话会得么直饶会得真如涅槃菩提解脱毫末无差被他条绳子于脚跟下系却不得出离若是灵利衲僧一咬咬断作箇脱洒衲僧岂不快哉若三咬两咬不断准前打入骨董社里有甚么出头时洞山不获巳傍地为儞着力珍重X师问僧甚处来云汝州师云此去多少云八百里师云踏破几緉草鞋云三緉师云甚处得钱买云打笠子师云参堂去僧应诺去问赤水求珠犹是人间之宝和云唱出固非格外之谈未审今日将何示人师云夜闻祭鬼鼓朝听上滩歌问言超象表青霄外出语幽玄事若何师云岸上行人声有韵舡中渔父和不齐云幽玄事若何师云钩长线短问如何是佛师云麻三斤问才生便死时如何师云钟馗解舞十八拍问如何是古佛心师云巢知风穴知雨问莲华未出水时如何师云汉水正东流云出后如何师云楚山头倒卓问如何是衲僧本分事师云云褁楚山头决定多风雨问衲僧得一时如何师云五九四十五太阳来入户问佛法禅道是同是别师云头不梳面不洗问德山入门便棒临济入门便喝未审和尚意旨如何师云尖㪷量不尽韶州双峰竞钦禅师益州人也示众云进一步则迷理退一步即失事饶汝一向兀然去又同无情时有僧问如何得不同无情去师云动转施为云如何得不迷理失事去师云进一步退一步僧作礼师云向来有人恁么会老僧不肯伊云请和尚直指师便打出僧问如何是法王劒师云铅刀徒逞不若龙泉云用X者如何师云藏锋犹不许露刃更何堪蕲州北禅寂禅师师拈拄杖示众云过去未来现在三世诸佛微尘菩萨一时在拄杖头上转大法轮尽向诸人鼻孔里过还见么若见与我拈将来若不见大似立地死汉良久云风恬浪静不如归堂师问僧甚处来云黄州师云在甚么寺云资福师云福将何资僧云两重公案师云争柰在北禅手里云在手里即収取师便打僧不甘师随后趂出雪窦云奇怪宛有超师之作还知这僧么只解瞻前不能顾后若在雪窦手里棒折也未放在朗州德山圆明密禅师示众云灵山会上付嘱相传十方诸佛出现于世唤作建立道场转大法轮如斯之法只在如今若于祖宗门下天地悬殊上上之流何不启问时有僧出师便云去去西天路迢迢十万余问灵山一会意旨如何师云当时妄想直至如今云如何是最初一句师云三生六十劫云大悟底人还有过也无师云铁山横在路师乃云坐断日头天地黯黑茫茫者匝地普天当此之时佛祖出头来也好与三十棒虽然如是官不容针私通车马示众云十方诸佛出世了无一法与人只是治病解缚但有来者尽是依草附木竹木精灵所以从头地棒待有箇独脱底出来别有商量众中还有么时有僧出作礼师便下座示众云一人在须弥顶上一人在千尺井中又无绳X索亦无梯橙日月照不到要与此人相见且作么生得相见若相见了朝打三千暮打八百良久云直饶恁么会得埋没宗乘不恁么会得辜负平生据汝诸人论甚么劫数示众云与么来者现成公案不与么来者垛生招箭总不与么来者徐六担板迅速锋铓犹是钝汉万里无云青天犹在示众举临济示众云恁么来者恰似失却不恁么来者无绳自缚十二时中莫乱斟珪会与不会都卢是错分明与么道一任天下人贬剥师云古镜阔一丈屋梁长三尺是汝钵盂饙子阔多少示众云但参活句莫参死句活句下荐得永劫无滞一尘一佛国一叶一释迦是死句扬眉瞬目举指竖拂是死句山河大地更无誵讹是死句时有僧问如何是活句师云波斯仰面看云恁么则不谬去也师便打示众云俱胝和尚凡有扣问只竖一指寒则普天普地寒热则普天普地热雪窦复云森罗万象彻下孤危大地山河通上崄绝甚么处得一指头禅来僧问牛头未见四祖时如何师云秋来黄叶落云见后如何师云春来草自青问达磨未来时如何师云千年松倒挂云来后如何师云金刚努起拳X问羚羊未挂角时如何师云猎屎狗云挂角后如何师云猎屎狗问明星现时便成正觉时如何师云曲为今时云倜傥无差时如何师云系驴橛云过在甚么处师云自屎不觉臭云和尚与么道即得师云蜣蜋推粪毬问一物不将来时如何师云猢狲系露拄问无踪无迹是甚么人行履处师云偷牛贼隋州双泉郁禅师僧问如何是第一句师云回头终不顾云如何是第二句师云未语先分付云如何是第三句师云连根犹带苦示众云初祖不虗传二祖不虗受彼彼大丈夫因甚么到恁么地便下座郢州林溪敬脱禅师僧问如何是法身师云四海五湖宾问如何是本来人师云风吹满面尘问牛头未见四祖时如何师云富贵多宾客云见后如何师云贫穷绝往还问如何是佛师云十字街头云如何是法师云三家村里云佛之与法是一是二师云露柱渡三江犹怀感恨长潞府妙胜臻禅师僧问金粟如来为甚么却降释迦会里师云香山南雪山北云南瞻部洲事又作么生师云黄河水急浪花麤云如何是向上一路师云一条济水贯新罗益州香林澄远禅师汉州绵竹上官氏子示众X云诸上座本来只是箇无事人不造作不攀缘无所得一念相应不受后有不见病恼逼迫四大本空五阴虗假起心动念有少疑虑尽属魔民皆落妄想若得实地逆须皆通实际理地无法当情凡有施设不滞前尘物物当体都无所得本来解脱不假功成故云一切法常住且无儞加减处尽十方法界一尘一剎头头并是一真实人体皆是受用门庭若离此外别有何见并是揑目生花三头二首外道邪魔鬼神群队且不编入本姓与儞自巳了无交涉师在众时普请锄茶次一僧唤云看俗家火发师云那里失火僧云儞不见那师云不见僧云这瞎汉是时一众皆谓远上座败阙后智门宽和尚闻云须是我远兄始得僧问北斗里藏身意旨如何师云月似弯弓少雨多风问如何是室内一盌灯师云三人证龟成鼈问如何是衲衣下事师云臈月火烧山问鱼游陆地时如何师云发言必有后救云却下碧潭时如何师云头重尾轻问但有言句尽是宾如何是主师云长安城里云如何领会师云千家万家师临示寂时示众云老僧四十年来不能打得成一片言讫告寂韶州云门法球禅师示众云一法如是诸法亦然万别千差不离方寸诸禅德若能如是尽十方世X界一时拈来向诸人眼睫上百千诸佛向眼睫上转大法轮各各涌身向虗空现十八变为三世诸佛说法诸人还见么若道不见可惜父母祈生眼若道见且作甚么面目试对众道看良久云买卖不当价拊掌一下潭州南台道遵禅师示众云从上宗乘合作么生提纲合作么生言论将佛法两字当得么虽然如是细不通风大通车马若约理化门中一言启口振动干坤山河大地海晏河清三世诸佛说法现前若也分明古佛殿前同登彼岸僧问牛头未见四祖时如何师云着衣喫饭云见后如何师云钵盂挂壁上南岳般若启柔禅师上堂闻板声乃云善哉三下板知识尽来参既善知时节吾今不再三僧问西天以蜡人为验此土以何为验师云新罗人草鞋信州鹅湖云震禅师僧问如何是佛师云阇梨不是云如何是鹅湖家风师云客是主人相师云恁么则谢师周旋去也师云难下陈蕃之榻庐州天王徽禅师僧问如何是一大藏教师云高座不曾登云登后如何师云三段不同今当第一向下文长付在来日东家篱西家壁自巳分上合作么生僧无对师便打僧问如何是从天降下师云风雨顺时云如何是从X地涌出师云稻麻竹𥯤深明二上座因闻僧问法眼如何是色法眼竖起拂子或云鸡冠花或云贴肉汗衫二师特特远访遂问承闻和尚有三种色语是否眼云是深云鹞子过新罗便归众时李后主在座下不肯乃白法眼寡人来日为致茶筵请此二人重新问话明日茶筵罢备綵一箱劒一口谓二师曰上座问话若问得是奉赏杂綵若问不是只赐一劒法眼既陞座深复出问今日奉勑问话师还许也无眼云许深云鹞子过新罗捧綵便行大众一时散去时法灯作维那乃鸣钟集众僧堂前勘二师众既集法灯问承闻二上座久在云门有甚奇特因缘举一两则来商量看深云古人道白鹭下田千点雪黄莺上树一枝花维那作么生商量灯拟议深打一坐具便归众二上座到淮河见人牵网有鱼从网透出深云明兄俊哉一似箇衲僧明云虽然如此争如当初不撞入网罗好深云明兄儞欠悟在明至中夜方省饶州荐福古禅师师望云门百余岁因阅其录发明巳见即为之嗣示众云三世诸佛仰望不及天下祖师结舌有分知有者善自保任未知有者不休何待示众云劒去远矣尔方刻舟便下座示众举百丈恒和尚有时上堂众才集便云喫茶去有时众才集便云珍重有时众才集便云歇便下座X往往多用此时节因缘后自作一颂颂此三转因缘云百丈有三诀喫茶珍重歇直下便承当敢保君未彻大众只如恒和尚作此一颂且道见处如何还知得失么据他三度上堂时恰似箇好人后来作此一颂恰似面上雕两行字若是通人达士举起便知后学初机难为拣辨老僧与儞从头註出百丈有三诀贼身巳露喫茶珍重歇赃物出来直下便承当敢保君未彻大似抱赃判事虽然如此诸仁者若具择法眼方能证明如或邪正未分可谓颟顸佛性更须愽问贤良可惜虗生浪死福州长庆慧稜禅师法嗣泉州招庆道匡禅师潮州人也示众云声前荐得辜负平生句后投机殊乖道体且道从来合作么生示众云招庆今日与诸人一时道却还知落处么有僧出云大众一时散去还称师意也无师云好与三十拄杖僧作礼师云虽有盲龟之意且无晓月之程时有僧问如何是晓月之程师云此是盲龟之意云如何是沙门行师云非行不行云如何是祖师西来意师云蚊子上铁牛师在长庆作桶头常与众僧语话一日长庆入寮见乃问儞终日口唠唠地作甚么师云一日不作一日不食庆云与么则磨弓错箭去也师云专待尉迟来庆云尉迟来时如何师云教伊筋骨徧地眼睛突出X庆便出去僧问如何是佛法大意师云七颠八倒问如何是招庆家风师云清贫长乐浊富多忧福州报慈光云禅师闽王问报慈与神泉相去远近师云若说远近不如亲到师问大王日应千差是甚么心王云甚么处得心来师云岂有无心者王云那边事作么生师云请向那边问王云大师谩别人即得师休去示众云瘥病之药不假驴䭾若据如今各自归堂好师问僧甚处来云卧龙师云在彼多少时云经冬过夏师云龙门无宿客因甚么在彼许多时云师子窟中无异兽师云汝试作师子吼看云若作师子吼即无和尚去师云念汝新到放汝三十棒雪窦云奇怪诸禅德若平展则两不相伤若据令则彼此俱崄还检点得出么婺州报恩宝资禅师僧问波腾鼎沸起必全真未审古人意旨如何师叱之僧云恁么则造次也师云儞话堕也又云我话亦堕汝作么生僧无对师令侍者取西桥水灌东边莲盆侍者灌了师云灌何处者云东边莲盆师顾旁僧云是真实是妄语襄州鹫岭明远禅师长庆问师汝名甚么师云明远庆云那边事作么生师云明远退两步庆云儞无端退两步作么师无语庆代云若不退两步争知明远师于是喻旨X僧问无一法当前应用无差时如何师以手卓火其僧有省福州石佛静禅师示众云素面相呈犹兼脂粉纵离忝过犹有负𠎝诸人作么生体悉福州僊天守玭禅师僧问十二时中常在底人还消得人天供养也无师云消不得云为甚么消不得师云为伊常在云只如不常在底人还消得么师云驴年杭州倾心法瑫禅师示众良久云大众不待一句语便归堂去还有绍继宗风分也无若有人酬得这里与诸人为怪笑若无人酬得诸人与这里为怪笑僧问承古有言不断烦恼而入涅槃此意如何师云又是发人业云如何得不发人业去师云汝话堕也新罗龟山和尚师举裴相国问僧看甚么经云无言童子经裴云有几卷云两卷裴云既是无言为甚有经两卷僧无对师代云若论无言非唯两卷大传王公延彬因入佛殿指钵盂问殿主这箇是甚么钵主云药师钵公云只闻有降龙钵主云待有龙即降公云忽遇拏云攫雾来时又作么生云他亦不顾公云话堕也玄沙云尽儞神力走向甚么处去保福展云皈依佛法僧云门云他日生天莫辜负老僧王与长庆语话次庆举雪峰见僧来竖起拂子僧便X出去庆云若据此僧合唤回与一顿棒公云和尚是甚么心行庆云洎合放过公到招庆煎茶次时朗上座与明招把铫忽翻却茶铫公见乃问茶炉下是甚么朗云捧炉神公云既是捧炉神为甚么飜却茶铫朗云事官千日失在一朝公拂袖而出招云朗上座喫却招庆饭了却向江外打野榸朗云儞又作么生招云非人得其便雪窦云当时但踏倒茶炉大沩喆云王太傅大似相如夺璧怒发冲冠明招也是忍俊不禁难逢快便大沩若作朗上座当时见问但呵呵大笑何故见之不取千载难忘漳州保福从展禅师法嗣泉州招庆省僜禅师同保福入佛殿覩佛像福举手问师佛与么意作么生师云和尚也是横身福云一橛我自取师云和尚不唯横身福然之漳州报恩熈禅师为保福往王太傅宅下书王问漳南和尚近日还为人么师云若道为人即屈着和尚若道不为人又屈着太傅王云何不道取一句待铁牛能啮草木马解含烟师云某甲惜口喫饭王良久又问驴来马来师云驴马不同途王云争得到这里师云谢太尉领话福州皷山神晏国师法嗣金陵净德慧悟禅师福州人也僧问如何是大道师云我无小径云如何是小径师云我不知有大X道福州鼓山智岳禅师本州人也初游方至鄂州黄龙遂问久响黄龙到来只见赤斑虵龙云汝只见赤斑虵且不识黄龙师云如何是黄龙龙云滔滔地师云忽遇金翅鸟来又作么生龙云性命难存师云恁么则被他吞却也龙云谢子供养师不契寻回受业礼觐国师发明奥旨建州白云智作禅师因皷山上堂召大众众皆回眸山披襟示之师忽有省鼓山一日问南泉唤院主意作么生师叉手端容而立山莞然奇之示众云还有人向宗乘中致得一问来么待山僧向宗乘中答时有僧出作礼师便归方丈明州翠巖令参禅师法嗣杭州龙𠕋子兴禅师僧问正位中还有成佛否师云谁是众生云恁么则成佛去也师云还我正位来云如何是正位师云汝是众生僧问如何是无价珍师云卞和空抱璞云忽遇楚王还进也无师云刖足始知非泉州卧龙道溥禅师法嗣漳州保福清豁禅师福州永泰人也卧龙问师豁阇梨见何尊宿来师云某甲谒大章得箇信入处龙遂陞座众集龙召豁阇梨出来烧香对众说悟处老僧为汝证明师出烧香云香巳烧了悟卧不悟龙X深肯之僧问家贫遭劫时如何师云不能尽底去云为甚么不能尽底去师云贼是家亲云既是家亲为甚么飜成家贼师云内既无应外亦不能为云忽然捉败功归何处师云赏亦未曾闻云恁么则劳而无功去也师云功则不无成而不处云为甚么不处师云不见道太平本是将军致不许将军见太平妙喜云丝来线去弄精魂洪州云居怀岳禅师法嗣扬州风化令崇禅师僧问如何是敌国一局碁师云下将来问一棒打破虗空时如何师云把将一片来安州白兆志圆禅师法嗣朗州大龙智洪禅师僧问如何是佛师云即汝是云如何领会师云更嫌钵盂无柄那襄州白马行霭禅师僧问如何是清净法身师云井底虾蟆吞却月云如何是白马正眼师云面南看北斗晋州兴化师普禅师僧问盈龙宫溢海藏真诠即不问如何是教外别传底事师云眼里耳里鼻里云莫只这便是么师云是甚么僧便喝师便打师问僧近离甚处云下寨师云还逢着贼也无云今日捉下师云放儞三十棒洪州同安丕禅师法嗣X洪州同安志禅师僧问一机不到如何举唱师云徧处不逢玄中不失问凡有言句尽落今时学人上来请师直指师云目前不现句后不迷云向上事如何师云逈然不换标的即乖青原下第九世婺州明招德谦禅师法嗣处州报恩契从禅师示众云烈士锋前还有俊鹰俊鹞么放一箇出来看时有僧出师云着精彩僧拟议师云甚么处去也问师子未出窟时如何师云锋铓难击云出窟后如何师云藏身无路云欲出未出时如何师云命若悬丝云向去事如何师云拶鄂州黄龙诲玑禅师法嗣枣树和尚僧问讯次师问儞见阿谁了便不审云见师不问讯礼式不全师云却是辜负老僧僧举似首座座云和尚近日可谓为人切师闻乃打首座七棒座云某甲恁么道未有过在乱打作么师云喫了我多少盐醋又打七棒有僧辞师问若到诸方有人问儞老僧法道作么生对他云待他问即道师云何处有无口底佛云只这也还难师竖起拂子云还见么僧云何处有无眼底佛师云只这也还难僧绕绳床一迊而出师云善能祗对僧便喝师云老僧不识子云用识作么师敲绳床三下师问僧发足甚处云闽中师云俊哉云谢师指示师X云屈哉僧作礼师云我与么道落在甚么处僧无对师云彼自无疮勿伤之也师问僧未到这里时在甚么处安身立命僧叉手近前师亦近前相并而立僧云某甲未到此时和尚与谁并立师指背后云莫是伊么僧无语师云不独自谩兼谩老僧僧作礼师云正是自谩嘉州黑水和尚问黄龙雪覆芦花时如何龙云勐烈师云不勐烈龙又云勐烈师又云不勐烈龙便打师因而有省漳州罗汉桂琛禅师法嗣金陵清凉法眼文益禅师余杭鲁氏子参长庆不大发明后同景修法琎三人欲出岭经过地藏阻雪少憩藏即琛禅师也琛问此行何之师云行脚去琛云作么生是行脚事师云不知藏云不知最亲切又同三人举肇论至天地与我同根处琛云山河大地与儞自巳是同是别师云同琛竖起两指熟视之云两箇即便起去师须臾启行琛门送之问云上座寻常说三界惟心万法惟识乃指庭下片石云且道此石在心内在心外师云在心内琛云行脚人着甚来由安片石在心头耶师窘无以对即放包依席下求决择近一月余日呈见解说道理藏语之曰佛法不恁么师云某甲词穷理绝也藏云若论佛法一切见成师于言下大悟后出世抚州崇寿长庆会下有子昭首座平昔与师商确古今心中愤X愤一日领众远诣抚州责问于师师举众出迎特加礼待主宾位上各挂拂子茶罢昭忽变色问云长老开堂的嗣何人师云地藏昭云何太辜长庆先师某甲同在座下商确古今曾无间隔因何却嗣地藏师云某甲不会长庆一则因缘昭云何不问来师云长庆道万象之中独露身作么生昭竖起拂子师叱云首座此是当年学得底别作么生昭无对师云只如万象之中独露身是拨万象不拨万象昭云不拨师云两箇参随连声救云拨万象师云万象之中独露身聻昭等𢣾㦬而退师指住云首座杀父杀母犹通忏悔谤大般若诚难忏悔昭竟不能对于是参师发明巳见更不开堂示众云出家儿但随时及节便得寒即寒热即热欲识佛性义当观时节因缘古今方便不少石头初看肇论至会万物为巳者其惟圣人乎则曰圣人无巳靡所不巳乃作参同契首言竺土大僊心无过此语也中间亦是寻常说话夫欲会万物为自巳去盖尽大地无有一法可见巳而又嘱云光阴莫虗度所以告汝辈但随时及节便得若也移时失候却虗度光阴于非色中作色解即是移时失候且道色作非色解还当得么若恁么会便是没交涉正是痴狂两头走有甚用处但守分过时好示众云古人道我立地待儞搆去山僧如今坐地待儞搆去还有道理也无那箇亲那箇踈试断看X示众云尽十方世界皎皎地无一丝头若有一丝头即是一丝头法灯云若有一丝头不是一丝头师指橙子云识得橙子周匝有余云门云识得橙子天地悬殊天衣怀云识得橙子梌楠木做圆通秀云识得橙子四脚着地其间一出一没半合半开有得有失有亲有疎具眼禅人一任检点妙喜云识得橙子好剃头洗脚师问修山主毫釐有差天地悬隔兄作么生修云毫釐有差天地悬隔师云恁么会又争得修云某甲只恁么和尚作么生师云毫𨤲有差天地悬隔修作礼保宁代修山主云恁么会又争得又颂云石城亲切问同参不话东西便指南明暗两条来去路依稀屈曲在烟岚师拈香匙问悟空云兄不得唤作香匙毕竟唤作甚么空云香匙师不肯悟空后二十余日方省师问僧甚处来云泗州礼拜大圣来师云大圣今年出塔否云出师却问傍僧儞道这僧曾到泗洲么一日有二僧来参师以手指帘二僧齐去卷师云一得一失师开井泉眼不通问僧泉眼不通被沙塞道眼不通被甚么碍僧无对师代云被眼碍子方上座自长庆来师问长庆道万象之中独露身X作么生方举起拂子师云恁么会又争得云师意如何师云儞唤甚么作万象云古人不拨万象师云万象之中独露身说甚么拨与不拨方豁然有省师指竹问僧还见么云见师云竹来眼里眼到竹边云总不恁么师休去师问百法座主云百法是体用双陈明门是能所兼举座主是能法座是所作么生说箇兼举底道理主无对雪窦别云和尚分半院与某甲始得僧问如何是尘劫来事师云尽在于今杨次公颂云尘劫来事尽在于今祖师不会面壁沉吟襄州青溪洪琎禅师师在地藏居第一座因二僧礼拜地藏和尚藏云俱错僧无对下堂请益修山主修云儞自巍巍堂堂却礼拜拟问别人岂不是错耶师闻之不肯修乃问未审上座作么生师云汝自迷暗焉可为人修愤然上方丈请益地藏藏指库下云典座入库头去也修乃有省师问修山主明知生是不生之理为甚么为生死之所流修云笋毕竟成竹去如今作篾使得么师云汝向后自悟去在修云某甲所见只如此上座作么生师云这箇是监院房那箇是典座房修乃作礼僧问众旨摸象各说异端忽遇明眼人又作么生师云汝但举似诸方X抚州龙济绍修山主师同法眼悟空三人到地藏阻雪附炉次藏问山河大地与上座自巳是同是别眼云别藏竖起两指师云同藏亦竖起两指便起去师罔措遂投诚入室师问地藏古人道万象之中独露身意旨如何藏云汝道拨万象不拨万象师云不拨藏云两箇师骇然沉思却问未审古人拨万象不拨万象藏云儞唤甚么作万象师于言下领旨示众云具足凡夫法凡夫不知具足圣人法圣人不会圣人若会即是凡夫凡夫若知即是圣人此语具一理二义若人辨得不妨于佛法中有箇入路若辨不得莫道不疑示众云声色不到处病在见闻言诠不及处过在唇舌僧云离却声色请和尚道师云声色里问将来师问僧甚处来云翠岩师云有何言句云寻常道出门逢弥勒入门见释迦师云恁么道又争得云和尚作么生师云出门逢阿谁入门见甚么僧言下有省天衣怀云虽得一场荣刖却一双足且道落在宾家分上主家分上若定当得出忧则共戚乐则同劝山僧即不然出门则吴山楚水入门则佛殿行廊或有箇衲僧出来问师意如何也许伊具一只眼僧问师子返掷时如何师云儞还怕文殊么云非但文殊佛来亦不顾师云争柰披文殊骑何云文殊骑X者不是师子师云返掷事作么生云应用无亏师云正是文殊骑师子僧问劫火洞然大千俱坏未审这箇坏不坏师云不坏云为甚么不坏师云为同大千问毫𨤲不隔为甚么覰之不见师云作家弄影汉问古镜未磨时如何师云照天照地云磨后如何师云黑似漆师有颂云欲识解脱道诸法不相到眼耳绝见闻声色閙浩浩又云诸佛不出世四十九年说祖师不西来少林有妙诀又云万法是心光诸缘唯性晓本无迷悟人只要今日了金陵清凉休复悟空禅师师凡三度入岭偶值地藏不安师一日侍立床前乃启地藏云某甲与和尚因缘背此来又值和尚不安地藏起身拈拄杖卓向面前云这箇也不背师于此有省示众云古圣才生下便周行七步目顾四方云天上天下唯我独尊便有这箇方便奇特只如诸上座生下时有箇甚么奇特试举看若道无是对面讳却若道有作么生通得箇消息来还会么诸上座幸自有奇特事因甚么不知去问如何是佛师云汝是众生问如何是髑目菩提师云问取髑髅后人问如何是诸佛本源师云儞唤甚么作诸佛南岳南台守安禅师僧问寂寂无依时如何师X云寂寂底聻师有偈云南台静坐一炉香终日凝然万虑忘不是息心除妄想都缘无事好思量资寿尼妙总云可惜南台向死水里浸杀当初若见与他一拶令渠别有生涯联灯会要卷第二十六联灯会要X卍XXX联灯会要卷第二十七住泉州崇福禅寺嗣祖比丘悟明集青原下第九世潭州延寿惠轮禅师法嗣庐山归宗道诠禅师僧问承闻和尚亲见延寿来是否师云山前麦熟也未僧问九峰山中还有佛法也无师云有如何是九峰山中佛法师云石头大底大小底小韶州白云祥禅师法嗣连州保峰和尚示众云看天看地新罗国里和南不审日销万两黄金虽然如是犹欠少在示众云尽十方世界是箇木罗汉幡竿头上道将一句来师问僧甚处来僧云大容来师云大容近日作么生僧云合得一瓮酱师唤沙弥将一盌水来与这僧照X影师见僧从法堂阶下过师敲绳床作声僧云若是这箇不消拈出师喜近前诘之僧无说师便打韶州月华和尚有一老宿上法堂东西顾视云好箇法堂要且无主师召云且坐喫茶老宿问玄中最的犹是龟毛兔角不向二谛中修如何密用师云侧老宿云与么则抝折拄杖割断草鞋去也师云细而详之吉州巴陵颢鉴禅师法嗣泐潭灵澄散圣知门宽问师甚处来师云水清月现宽云好好借问师云褊衫不染皂宽云喫茶去宽一日又问到来数日且喜安乐师云菠菱好煑羮宽云儞作这箇去就那师云王字不着点宽拊掌大笑隋州智门师宽禅师法嗣江陵福昌惟善禅师示众拈拄杖一划云尽干坤大地微尘诸佛总在福昌这里说佛说法诸禅德若也会得出来与汝证据若也不会花须连夜发莫待晓风吹师问僧近离甚处云大别师云在彼多少时云三年师云水牯牛便甚么人作对云不曾触他一粒米师云二时喫箇甚么僧无语师便打有僧来𦘕一圆相师便喝云野狐精僧作掷势以脚拶之者三师云蒿箭子僧作礼师便打X师问僧近离甚处云安州师云甚么物恁么来云请师辨看师云驴前马后汉僧便喝师云驴前马后汉又恶发作么僧又喝师便打僧无语师喝云这瞎驴打杀一万箇有甚么罪过参堂去有僧自号映达磨才入方丈门提起坐具云展则徧周沙界不展则宾主不分展即是不展即是师云平地喫交了也映云明眼宗师果然有在师便打映云夺拄杖打和尚去莫言不道师云棺木里撑眼且坐喫茶茶罢映前白云适来容易触忤和尚师云两重公案罪不重科便喝出师问僧近离甚处云承天师云不涉程途道将一句来僧便喝师便打僧拈坐具作摵势师笑云丧车后抛药袋师问僧近离甚处云远离两浙近发鼎州师云夏在甚处云德山师云武陵溪上道将一句来僧无语师自代云水到渠成师问僧甚处来云复州师云甚么物恁么来云请和尚辨看师云礼拜着僧云诺师云自领去三门外与儞三十棒师问超山主名甚么云与和尚同名师云回互不回互云不回互师便打师问俗士年多少云四十四师云减一添一是多少士无对师便打叉自代云适来犹记得僧问祖意教意是同是别师云巢知风穴知雨问如X何是佛法大意师云东方甲乙木蕲州五祖师戒禅师智门问师暑往寒来即不问林下相逢事若何师云五凤楼前听玉漏云争柰主山高按山低师云须弥顶上击金钟示众云大迦叶击金钟于须弥顶上普震大千阿难陀集总持于毕钵岩前曲垂奥旨今则大教东流法传西祖观机应响接物随缘有解问者一任施呈时有僧出作礼师云切忌龙门点破额示众云涅槃含四德唯我契真常拈拄杖云岂不是四德作么生是真常诸人还会么儞若不会祖峰布施儞诸人乃云拄杖子穿过真常真常穿过四德会么祖峰解开布袋一时倾出了也儞诸人有会底也无出来说看祖峰与儞证明若说不得敲落儞鼻孔拽脱儞眉毛以拄杖击香台下座示众拈拄杖云弥勒先锋释迦殿后总在祖峰拄杖头上儞诸人还见么又道我观法王法法王法如是会么会即出来道看若也不会伏惟尚飨以拄杖击香台师问僧近离甚处云东京师云还见天子也无云常年一度出金明池师云有礼可恕无礼难容出去僧问截铁镆鎁犹是钝囓镞当锋事若何师云儞试用看云恁么则献上汉高王也师云儞见箇甚么道理云苦痛深师云头在我手里一任𨁝跳僧问如何是佛师云鼻孔长三尺云不会师云真不X掩伪曲不藏直问如何是道师云点云点后如何师云荆三卞四蕲州四祖諲禅师示众云尽干坤大地三世诸佛天下老和尚今日被山僧坐断无儞出头处设有出头得也只是箇竹木精灵虽然如是未免担枷判事僧问如何是祖师西来意师云一人传虗万人传实蕲州广教怀志禅师示众云举令提纲群魔屏迹全提祖印坐断十方正恁么时老胡出来也须乞命众中若是作家略希英鉴僧问如何是佛法大意师云儞记来多少时云学人不会师云言犹在耳舒州龙门永禅师示众云诸佛言诠止啼为义祖师心印莫可论之向上一路谁敢措足直下会得巳是不着便僧问祖祖相传未审传箇甚么师云德山拄杖僧云恁么则师得其妙也师便打僧问如何是龙门路师云崄云为甚么如此师云点额却回来唐州天目契满禅师示众云迦叶亲传如来密印达磨西来多虗少实若论此事权且认奴作郎说佛说祖剜肉作疮直下单明未是衲僧活计作么生是衲僧活计何不出来对众证据时有僧出作礼师云若是仙陀客更不待扬眉僧应诺师云金刚路两X两三三鄂州建福智通禅师示众云直饶一句下倜傥分明去早是不着便遭他点污了也衲僧家合作么生便下座僧问如何是透法身句师云鹦鹉恋西秦襄州洞山守初禅师法嗣岳州干明睦禅师师问洞山停机罢赏时如何山云水底弄傀儡师云谁是看翫者山云停机罢赏者师云恁么则知音不和也山云知音底事作么生师云大尽三十日山云未在更道师云某甲合喫和尚手中痛棒山休去僧问昔日灵山记今朝嗣阿谁师云楚山突屼汉水东流云恁么则洞山的嗣也师云听事不真唤钟作瓮邓州广济通禅师僧问如何是佛法大意师云黑漆崑崙牵白象云和尚莫谩后学好师云好心不得好报荆南府开福德贤禅师示众云不用思而知不用虑而解知解俱泯合谈何事良久云一叶落天下秋僧问如何是衲僧活计师云耳里种田朗州德山密禅师法嗣南岳南台勤禅师示众云南岳山里寒不似别处寒寒则树结银条草铺碎玉江河冻定四海成氷X虗空结合鸟道不通云布长郊龙鱼鎻户当恁么时命若悬丝作么生道若道得即红日连天若道不得冥冥长夜僧问如何是祖师西来意师云一寸龟毛重七斤鼎州文殊应真禅师示众云直钩钓骊龙曲钩钓虾蟆蚯蚓还有龙么良久云劳而无功僧问宝劒未出匣时如何师云在甚么处云出匣后如何师云臂长衫袖短鼎州德山绍晏禅师示众云一尘才起大地全収一毛头上师子全身一尘才起大地全収须弥山重多少斤两一毛头上师子全身大海水有几许滴沥有人道得与汝拄杖子天下横行若道不得须弥山盖却儞头大海水溺却汝身僧问如何是祖师西来意师云桃源水绕白云亭鼎州文殊宽禅师示众云直教儞闻一句一时决了巳是不着便遭他点污合作么生僧问如何是文殊为人一句师云粗识好恶云古人卷席意旨如何师云汝自不知时僧问如何是云门透法身句师云惜取眉毛云为甚么如此师云非汝境界隋州双泉郁禅师法嗣鼎州德山慧远禅师开堂示众云无量法门悉巳具足然虽如此且须委悉始得其余方便昔时圣人互出乃曰传灯尔后贤者差肩故云继祖是以心X心相传法法相印且作么生传作么生印举起拂子云此乃人天同证若如是也递相证明其或未晓之徒请垂下问僧问如何是祖师西来意师云铁门路崄示众云夫出家之人生死事大直须究取生灭之法既于剎那剎那之际犹如电转电转之法无有所寄诸法生灭灭巳会么会即便会不会即生死根本江陵府奉先深禅师法嗣天台莲华峰祥公庵主师拈拄杖示众云古人到这里为甚么不肯住众无对师自云为他途路不得力复云毕竟如何又自云楖𣗖横担不顾人直人千峰万峰去示众云若论此事最是急切切须明取始得若也明得时中免被拘系便能随处安闲亦不要将心捺伏自然合他古辙去若学处分剂便须路布箇道理以为佛法几时得休歇去上座却请与么相委好郢州林溪敬脱禅师法嗣西劒州凤凰山智广禅师示众云朝朝相似日日一般更有新奇也拈不出以至诸圣出来且不敢诳于上座因甚如此盖为上座是行脚人如今与上座在这里聚集少时早是欺屈诸人了也更若停腾是非锋起不如且歇僧问如何是和尚此间佛法师云东壁打西壁潞府妙胜臻禅师法嗣X潭州大沩承禅师僧问梁皇为甚么不识达磨师云彼此丈夫问九年面壁意旨如何师云一人传虗万人传实益州香林澄远禅师法嗣隋州智门光祚禅师示众云汝等诸人横担拄杖出一丛林入一丛林儞道丛林有几种或有旃檀丛林旃檀围绕或有荆棘丛林荆棘围绕或有荆棘丛林旃檀围绕或有旃檀丛林荆棘围绕只如四种丛林是汝诸人在阿那箇丛林里安身立命若无安身立命处虗踏破草鞋阎罗王征儞草鞋钱有日在示众云三两日来好雨可谓滂沱凡夫见水是水天人见水是瑠璃龙鱼见水是窟宅饿鬼见水是火儞衲僧家唤作甚么儞若唤作水又同凡夫见若唤作瑠璃又同诸天见若唤作窟宅又同龙鱼见若唤作火又同饿鬼见是儞寻常还作么生所以道若是得底人道火不烧口道水不溺身儞每日喫饭还少得一粒么古人云终日着衣喫饭未曾咬着一粒米未曾挂着一缕丝虽然如此又须实到这里始得若未到这田地且莫掠虗示众云雪峰辊毬罗汉书字归安斩虵大隋烧畬且道明甚么边事还有人明得么试道看若明不得所以道斩虵须是斩虵手烧畬须是烧畬人瞥起情尘生妄见眼底无筋一世贫示众云数日来好雨且道从甚么处来若道从天降X且阿那箇是天若道从地出唤甚么作地若更不会所以道天地之前径时人莫强移箇中生解会眼上更安锥示众云赫日里我人云雾里慈悲霜雪里假褐雹子里藏身还藏身得么若藏不得却被雹子打破髑髅示众云南泉道自小养一头水牯牛拟向溪东放不免食他国王水草拟向溪西放不免食他国王水草不免随分纳些些他总不见得所以云门大师道平地上死人无数过得荆棘林者是好手直饶儞截断凡圣及尽有无也只是老鼠入饭瓮未知有向上一窍在时有僧问如何是向上一窍师便打云我早是将一块屎蓦口抹了儞更来洨我手作么僧问莲华未出水时如何师云莲华云出水后如何师云荷叶雪窦颂云莲华荷叶报君知出水何如未出时江北江南问王老一狐疑了一狐疑问如何是般若体师云蚌含明月云如何是般若用师云兔子怀胎雪窦云非唯把定世界亦乃安贴邦家若也善能参详便请丹霄独步又颂云一片虗凝绝谓情人天从此见空生蚌含玄兔深深意曾与丛林作战争僧问如何是佛师云踏破草鞋赤脚走云如何是佛向上事师云拄杖头上挑日月X雪窦云千兵易得一将难求僧问金刚眼中着得箇甚么师云一把沙云为甚么如此师云非公境界僧问国师三唤侍者意旨如何师云怜儿不觉丑云国师辜负侍者意旨如何师云美食不中饱人飡侍者辜负国师意旨如何师云粉骨碎身未足报僧问如何是透法身句师云胡狲系露柱问曹溪路上还有俗谈也无师云六祖是卢行者问一切智智清净还有地狱也无师云阎罗王是鬼做洪州同安志禅师法嗣鼎州梁山缘观禅师示众云垂丝千尺意在深潭一句横空白云自异孤舟独掉不犯清波海上横行不逢明鉴示众云停机罢赏匿迹潜踪竹户茆堂眠云卧月青松碧㵎枕石漱流道不属修无心自悟谈玄唱道莫非云水高人鸟道无踪乃是道人行履谈玄则不挂脣吻履践则鬼神难覔悟之则剎那成佛迷之则永劫生死有疑即决不可守株待兔抱拙守愚潦倒无成空延岁月师与端长老坐话次有僧问二尊不并化因甚么两人居方丈师云一亦非僧问家贼难防时如何师云识得后不为冤云识得后时如何师云贬向无生国里云莫是他安身立命处也无师云死水不藏龙云如何是活水龙师云兴X云不吐雾云忽遇兴云致雨时如何师下绳床把住云莫教湿却老僧袈裟角僧问如何是从上来传底事师云渡水胡僧无膝袴背駞梵夹不持经问如何是西来意师云葱岭不传唐土信胡人谩说太平歌师示众有偈云赫日犹亏半乌沉未得圆若会箇中意牛头尾上安韶州舜峰韶禅师法嗣磁州桃园曦朗禅师示众云若是唱道门风权且强名若论祖宗提纲难为开口所以先圣道向上一路千圣不传学者劳形如猿捉影诸禅德且作么生商量得与先圣齐去众中莫有作家底么便请离却前非单刀直入时有僧出作礼师云真师子儿问灵山一会何异今日师云当时妄想此日犹存青原下第十世金陵清凉法眼禅师法嗣天台德韶国师师处州龙泉县陈氐子问龙牙云天不能盖地不能载时如何牙云道者合如是凡经十七次问牙云若为汝说汝巳后骂我去师后住天台通玄峰因澡浴忽省前话遂具威仪焚香遥礼龙牙云当时若为我说今日决定骂他妙喜云只今也不少师问踈山百匝千重是何人境界山云左搓芒绳缚鬼子师云不落古今请师说山云不说师云为甚么X不说山云箇中不辨有无师云师今善说山骇之师参五十三员善知识后谒法眼但随众而巳一日有僧问法眼如何是曹源一滴水眼云是曹源一滴水僧罔措师在座侧豁然开悟凝滞氷释示众云真空不二万德无言正当明时如王宝劒所以如来于一切处成等正觉于刀山劒树上成等正觉于镬汤炉炭里成等正觉于棒下成等正觉所以一动一静一去一来一生一灭未曾有纤毫异相未曾有纤毫别相更无毫釐丝发许作见闻心识解会何故储仁者诚谓是非路绝妙性天机所以道汝生我亦生汝杀我亦杀生杀轮王机交驰如电掣示众云古圣方便犹如何沙祖师道非风幡动仁者心动斯乃无上心印法门我辈是祖师门下客合作么生莫是风幡不动汝心妄动么莫是不拨风幡就风幡道取么莫是动处是甚么么有云附物明心有云色即是空有云非风幡动应须妙会如此解会与祖师有何交涉既不许如是会诸上座便合知悉这里悟去何法而不明百千诸佛方便一时洞了若不如此设经尘劫只自劳神无有是处示众云佛法现成一切具足圆同太虗无欠无余若能如是且谁欠谁剩谁是谁非谁会谁不会所以道东去也是上座西去也是上座南去也是上座北去也是上座上座因甚么得成东西南北去若会得自然见闻觉知路绝一切诸法现前何故如此为法身X无相触物皆形般若无知对缘而照一时彻底会去好师住通玄峰有偈云通玄峰顶不是人间心外无法满目青山法眼闻得乃云只此一偈可以起吾宗妙喜云灭却法眼一宗只缘此一偈僧问名假法假人空法空向去诸缘请师直指师云谢此一问云不覩王居壮焉知天子尊师云贪观天上月失却手中桡僧问敲打虗空鸣觳觳石人木人齐应诺六月降雪落纷纷此是如来大圆觉如何是敲打虗空底师云崑崙儿着铁袴打一棒行一步僧云恁么则石人木人齐应诺也师云儞还闻么僧问诸法寂灭相不可以言宣和尚如何为人师云若到诸方更举一徧云恁么则绝于言句去也师云梦里惺惺问如何是古佛心师云此问不弱云如何是绝渗漏底句师云口似鼻孔问三世诸佛为甚么不知有师云却是儞知有云狸奴白牯为甚么却知有师云儞甚么处见三世诸佛问净慧宝印和尚亲传未审今日一会分付何人师云冬冬鼓一头打两头鸣金陵清凉泰钦禅师开堂日示众云某甲本欲居山藏拙养病过时柰缘先师有未了底公案出来X与他了却时有僧出问如何是先师未了底公案师便打云祖祢不了殃及儿孙僧云过在甚么处师云过在我殃及儞翠巖芝云为众竭力祸出私门云峰悦云这老汉一斯与夺也似绝后光前及乎拶着又却龙头虵尾如今莫有为清凉作主底么李国主问先师有甚未了底公案师云见分析次师问僧近离甚处云庐山师拈起香匝云庐山还有这箇么僧无对僧问百骸俱溃散一物镇长灵未审百骸一物相去多少师云百骸一物一物百骸雪窦别云吾不如汝金陵报恩玄则禅师法眼问师曾见甚么人来师云曾见青峰和尚来眼云有何言句师云某甲曾问如何是学人自巳峯云丙丁童子来求火眼云好语只恐儞错会儞试说来看师云丙丁属火将火求火如将自巳而求自巳眼云与么会又争得师云某甲只恁么和尚尊意如何眼云儞问来待我与儞道师理前问眼云丙子童子来求火师言下大悟师开堂日李王与法眼在会有僧问龙吟雾起虎啸风生学人知是出世边事到这里为甚么不会师云会取好僧举头看师又看法眼便抽身入众眼与李王失色眼归方丈令侍者唤其僧至眼问上座适来X问底语许儞具眼人天众前何不礼拜盖覆却便摵一坐具其僧三日后吐光而终僧问宗门中玄要乞师一言师云汝行脚来多少时也僧云不曾逢伴侣师云少瞌睡问如何是不迁义师云江河竞注日月旋流金陵报恩玄觉禅师闻鸠子鸣问僧是甚么声云󳬊鸠声师云欲得不招无间业莫谤如来正法轮杭州报恩慧明禅师问僧近离甚处云都城师云上座离却都城到此山都城少上座此山剩上座剩则心外有法少则心法不周说得道理则住不会则去僧无对师举雪峰塔铭问僧从缘有者始终而成坏非从缘有者历劫而长坚坚之与坏即且置雪峰只今在甚么处僧无对法眼代云只今是成是坏漳州罗汉守仁禅师示众云报恩这里不曾与人拣话今日与上座拣一两则还愿乐么诸上座鹤胫自长凫胫自短甘草甜黄连苦恁么拣辨还惬雅意么诸上座莫道血脉不通泥水有隔好且莫错会珍重师问僧甚处来云福州师云䟦涉如许多山岭那箇是上座自巳云某甲亲离福州师云只恁么别更有商量云更作么生商量师云汝话堕也僧问如何是祖师西来意师云唤甚么作祖师西来X意云恁么则无西来意也师云由儞口头道金陵钟山义章禅师示众云道远乎哉触事而真圣远乎哉体之则神我寻常示汝何不向衣钵下坐地直下参取须要上来讨箇甚么欲得省要么但向僧堂里三门下察舍里参取好还有会处也未若有会处试说看僧问如何是祖师西来意师云不东不西金陵报恩文遂禅师师问僧甚处来云曹山师云几程到此云七程到师云行许多山林溪㵎何者是汝自巳云总是师云众生颠倒认物为巳云如何是学人自巳师云总是杭州永明道潜禅师法眼问律中道隔壁闻钗钏声即名破戒见观金银合杂朱紫骈阗是破戒是不破戒师云好箇入路示众云佛法显然因甚么不会去欲会佛法问取张三李四欲会世法参取古佛丛林珍重僧问牛头未见四祖时如何师云看东看西云见后如何师云南看看北问如何是慧日祥光师云此去报恩不远云恁么则亲蒙照烛去也师云且喜没交涉僧问至理无言假言诠而显道如何是显道底言师云切忌拣择云如何是不拣择师云元帅大王太保令公佛鑑勤云大好不拣择X僧问祖师西来未审传箇甚么师云传箇䇿子云恁么则心外有法去也师云心内无法庐山归宗慧超禅师师问法眼如何是佛眼云汝是慧超师于言下大悟雪窦颂云江国春风吹不起鹧鸪啼在深花里三级浪高鱼化龙痴人犹戽夜塘水僧问如何是佛师云我向汝道即别有也庐山捿贤慧圆禅师示众云出得僧堂门见五老峰一生参学事毕何用更到这里虽然如此也劳上座一转洪州百丈恒禅师师问法眼外道问佛不问有言不问无言叙语未终眼云住住儞拟向世尊良久处会那师于此大悟示众云诸上座适来从僧堂里出来脚未跨门限便回去巳是重说偈言了也更来这里不可重重下切脚也古人云参他不如自参所以道森罗万象是善财之宗师业惑尘劳乃普贤之境界若恁么参得即与善财同参若不肯与么参却归堂向火参胜热婆罗门珍重师或时上堂众才集师便云喫茶去或时众才集便云珍重或时众才集便云歇后有颂云百丈有三诀喫茶珍重歇直下便承当敢保君未彻僧问承古有言于无异法中而说诸法如何是无异底法师云鹤胫长凫胫短云如何体会师云有甚么X可体会僧问祖师西来直指人心见性成佛未审此理如何师云不用更如何云学人不会乞师慈悲师云灵利人难得僧问学人乍入丛林诸事不会时如何师云吾助汝喜问一物不将来时如何师云却请将取去问学人欲作佛时如何师云汝许多时作甚么来杭州灵隐清耸禅师示众云十方诸佛常在汝前还见么若言见将心见将眼见所以道一切法不生一切法不灭若能如是解诸佛常现前又曰见色便见心且唤甚么作心山河大地万象森罗青黄亦白男女等相是心不是心若是心为甚么却成物象去若不是心又道见色便见心还会么只为迷此而成颠倒种种不同于无同异中强生同异若能直下承当顿豁本心皎然无一物可作见闻若离心别求解脱者古人唤作迷波讨源卒难晓悟襄州清溪洪琎禅师法嗣襄州天平从漪禅师师到西院居常自言莫道会佛法今时覔箇举话人也无西院闻之一日遥见师遂召云从漪师举头院云错师行三两步院又云错师近前院云适来这两错是西院错上座错师云是从漪错院又云错错师无语院云且在这里过夏待共上座商量这两错师当下便行住后告众云我当初行脚时被业风吹到汝州思明长老处被他连X下两错更留我过夏待共我商量这两错我不道那时错发足南方去时早知道错了也首山云据天平作与么解会也未梦见西院在何故话在蕲州五祖师戒禅师法嗣洪州泐潭怀澄禅师僧问如何是佛师云文不加点问不与万法为侣者是甚么人师云观世音菩萨问如何是佛法大意师云文殊自文殊解脱自解脱筠州洞山自宝禅师示众云总恁么风恬浪静那里得来忽遇洪波浩渺白浪滔天当恁么时覔箇水手也难得众中莫有把柂者也无众无对师云赚杀一舡人问如何是佛师云腰长脚短复州北塔思广禅师问如何是衲僧变通事师云东涌西没云通变后如何师云地肥茄子嫰问如何是和尚家风师云左手书右字云学人不会师云欧头柳脚潭州福严良雅禅师法嗣潭州北禅智贤禅师岁夜小参示众云年穷岁尽无可与诸人分岁且烹箇露地白牛炊黍米饭向骨拙火唱村田乐何故免见倚他门户傍他墻刚被时人唤作郎便下座至深夜维那来问讯云县里有公人到勾和尚师云作甚么那云道和尚宰牛不纳X皮角师捋头帽掷地云这箇不是那就地拾得便行师跳下绳床拦胷搊住叫云贼贼那将帽子覆师顶云天寒且还和尚帽子时法昌为侍者师顾法昌云这箇公案作么生昌云潭州纸贵一状领过僧问如何是佛师云匙挑不上鼎州文殊应真禅师法嗣筠州洞山晓聪禅师韶州曲江林氏子示众云相见不扬眉君东我亦西红霞穿碧落白日绕须弥示众云井底生红尘高峰起白浪石女生石儿龟毛寸寸长若欲学菩提但看此模样送化主示众云住持之事劳他十方高人且实际理地不受一尘佛事门中不舍一法盖为清众之故所以忘劳尽大地作箇胡饼天下人尽得喫唯有深沙神不得喫怒发将蒺䔧棒打一棒瓦解氷消僧问德山入门便棒犹是起模𦘕样临济入门便喝未免揑目生花离此二途未审洞山如何为人师云天晴久无雨近日有云腾云他日若有人问洞山宗旨教学人如何举似师云园蔬枯藁甚担水泼菠菱云师唱谁家曲宗风嗣阿谁师云竹钖挑擎千界月钵盂盛贮五天云云古圣说不到处请师举师云寒星明月夜寂寂万家门僧问无根树子向甚么处㘽师云千年常住一朝僧云如何是离声色句师云南瞻部洲北郁单越云恁么则学人知恩不昧去也师云四海水深多少X僧问如何是佛师云理长即就问祖师西来当为何事师云几人被渠谩问国师三唤侍者意旨如何师云年老心孤云既是泗洲大圣为甚么在扬州出现师云君子爱财取之有道朗州德山慧远师云法嗣庐山归宗善暹禅师临江军人也示众云一若是二即非东西南北少人知休话指天并指地青天白云徒尔为以拄杖系绳床下座僧问达磨未来时如何师云清贫长乐云来后如何师云浊富多忧问年穷岁尽时如何师云依旧孟春犹寒云更深夜静时如何师云老鼠入灯笼隋州智门光祚禅师法嗣明州雪窦重显禅师遂州李氏子问智门不起一念云何有过门召师近前师才近前门以拂子蓦口打师拟开口门又打师豁然开悟师开堂日普观大众云人天普集合发明箇甚么事焉可互分宾主驰骋问答便当宗乘去广大门风威德自在辉腾今古杷定干坤千圣只言自知五乘莫能建立所以声前悟旨犹迷顾鉴之端言下知宗尚昧识情之表诸人要知真实相为但以上无攀仰下绝巳躬自然常光现前箇箇壁立千仞还辨明得也无未辨辨取未明明取既辨明得能截生死流同居佛祖位妙圆超悟正在此时堪报不报之恩以助无为之化X示众云形兴未质名起未名形名既兆游气乱清拈起拄杖云大众拄杖子是形名双举还有过也无有即水底月无即形名兆若也究得实谓恩大难酬示众云一问一答总未有事在直饶干坤大地草木丛林尽为衲僧异口同音各置百千问难不消长老弹指一下并乃高低普应前后无差旷佛祖之妙灵廓人天之幽迹如是则何假觉城东际五众咸居古佛庙前此时参毕示众云田地稳密底佛祖不敢近为甚么擡脚不起神通游戏底鬼神不能测为甚么下脚不得直饶十字纵横朝打三千暮打八百示众云春山叠乱青春水漾虗碧寥寥天地间独立望何极便下座却顾侍者云适来有人看方丈么者云有师云作贼人心虗示众云国无定乱之劒四海晏清也不是分外还有梯山入贡者么示众云十方无碧落四面亦无门古人向甚么处见客或若道得接手句许儞天上天下示众云上士相见一言半句如击石火瞥尔便过应非即言定旨滞句迷源从上宗乘合作么生议论直得三世诸佛不能自宣六代祖师全提不起一大藏教诠註不及所以棒头取证喝下承当意句交驰还同流浪其有通方作者共相证明示众云立宾立主剜肉作疮举古举今抛沙撤土直X下无事正是无孔铁鎚别有机关合入无间地狱明眼衲子应须自看师问大龙语底默底不是非语非默底更非总是总不是拈却大用现前时人知有大龙如何龙云子有如是见解那师云这老汉今日瓦解氷消至晚龙问师那里是老僧瓦解氷消处师云转见不堪拂袖便出龙云尀耐尀耐师不顾后举似福严雅雅云何不与他本分草料师云和尚更买草鞋行脚始得一日五人新到相看师云洞庭绝顶无行路不假梯航试道看云特来礼拜和尚师云湛水停舟徒劳运济僧无语师云过这边来其僧齐过师云将头不勐带累三军参堂去师问僧名甚么云宗雅师云雅即不问如何是宗僧无对师云且限三日其僧频来下语师不诺僧云和尚作么生师云儞何不问僧拟问师连打数棒一日六人新到相看师问参头夫为上将须是七事随身两刃交锋作么生云久响和尚有此一着师云一着放过还我草鞋钱来僧便喝师便打僧约住棒与师一掌师云未到翠峰时与儞三十棒了也僧无语师云且过一边着却问第二僧副将作么生僧茫然师云一状领过喫茶了师把住参头云适来公案这里只恁么堂中作么生举僧拟议师打一坐具便推出一日六人新到相见师问还有作家禅客么参头云X和尚道甚么师云点即不到僧拟议师便喝僧无语师云龙头虵尾汉复问第二僧僧指参头云和尚问儞何不祇对师与一掌僧无语复指第三僧其僧茫然师云一状领过师问僧甚处人僧提起坐具师云虾跳不出斗僧云𨁝跳师便打僧云更𨁝跳师又打僧便走师唤回僧作礼云触忤和尚师云我要这话行儞又走作么僧云巳徧天下了也师又打五棒僧云有诸方在师云儞只管喫棒师又唤第二人近前僧近前师云儞是甚处人云鼎州师云败也云青天白日师云两重公案云恰是师以拄杖指云儞拟𨁝跳那僧议拟师亦打五棒参头云这僧与某甲喫棒不同师云一时近前来僧珍重便走师随后与一拄杖师问僧近离甚处云和尚道甚么师云我问儞近离甚处僧退身而立师云克由尀耐不言来处将拄杖来僧云某甲近离奉川师云打野榸汉何不早恁么道复问第二人云儞也一处来云某甲近离大梅师云两段不同好与三十棒且放过师问聪道者云久参事作么生聪云青天白日师云乱走作甚么聪便喝师云喫棒得也聦拟举手师打一坐具云儞看这瞎汉乱做师问僧近离甚处云天台师云还见智者么云见师云为甚么在我脚底僧无语师云脱空妄语汉师问僧近离甚处云温州师云还识永嘉大师么云X是乡人师云与儞隔海在云酌然师云面赤不如语直僧无语师嘘一声师在大沩为知客李殿院来问云知客是长老乡人那师云不敢李云且在这里不得乱走师云本为行脚李云行脚当为何事师云看乱走底李大笑僧问只在目前为甚么再三不覩师云截耳卧街云黑豆未生芽时如何师云餧驴餧马云生芽后如何师云透水透沙僧问牛头未见四祖时如何师云恰恁么云见后如何师云三生六十劫僧问如何是雪窦境师云天无四壁云如何是境中人师云月在中峰鼎州彰法灯泗禅师僧问如何是佛法大意师云多少人摸索不着云忽然摸着时如何师云堪作甚么潭州云盖继鹏禅师初谒双泉雅禅师雅令充侍者示以芭蕉拄杖话经久无省发一日雅向火次师侍立雅忽问拄杖子话试举来与子商量师拟举雅拈火筯便摵师豁然大悟白云端颂云与夺双行验正邪才争拄杖便亡家蓦然铁棒如风至失却从前眼里花示众云高不在绝顶富不在福严乐不在天宫苦不在地狱良久云相识满天下知心能几人僧问如何是佛法大意师云舌头无骨X鼎州梁山缘观禅师法嗣郢州太阳明安警延禅师师问梁山如何是无相道场梁指观音云此是吴处士𦘕师拟进语梁急索云这箇是有相底那箇是无相底师于言下大悟作礼叉手而立梁云何不道取一句师云道即不辞恐上纸墨梁山呵呵大笑云此语巳后上碑去在示众云诸禅德须明平常无生句妙玄无私句体明无尽句第一句通一路第二句无宾主第三句兼带去一句道得师子嚬呻二句道得师子返掷三句道得师子踞地纵也周徧十方擒也一时坐断正恁么时作么生通得箇消息大众证明若通不得来朝更献楚王看时有僧出问如何是平常无生句师云白云覆青山青山顶不露云如何是妙玄无私句师云宝殿无人不侍立不种梧桐免凤来云如何是体明无尽句师云手指空时天地转回途石马出纱笼问如何是师子嚬呻师云终无回顾意争肯落平常云如何是师子返掷师云周旋往返全归父繁兴大用体无亏云如何是师子踞地师云逈绝去来机古今无变异示众云莫行心处路莫坐无处功有无二俱离廓然天地空所以南泉道大家在这里喫茎菜若更覔一茎菜入地狱如箭射且道是甚么语话示众云文殊隐显于人间普贤出没于众中儞若一念通明向文殊门里发机儞若通前叶后超方不弱X向普贤门里出身如今上来下去头上脚下是箇甚么上来也我辨儞下去也儞辨我句里明宗即易宗中辨的则难句里明宗为儞恁么来宗中辨的儞诸人试通箇消息看大家证明有么乃云老僧今日一场醉酒示众云一句子拈起也满目生光放下也寒云收谷且道不拈不放唤作甚么洪波浩渺白浪滔天杲日当空森罗俱显若向言中取则句里明机也似迷头认影若也宗乘举唱石人拊掌且道石人明甚么边事乃云露柱怀胎犹未可铁牛生处不难通示众云放一线道纵横可否不放一线道大难大难所以睦州和尚道放一线道也由睦州不放一线道也由睦州僧问如何是放一线道州云量才补职如何是不放一线道州云万里崖州虽然如是各在门底施设建立宗乘大开径路大阳寻常道握拳展手为访知音展则当处出生握则随处灭尽恁么告报犹尚不会岂况言中宛转句里藏锋觌面无私徒伸意欵一句当轩三门头合掌两廊下行道中庭里作舞后门底摇头更有针锋上师子作么生道儞若委悉去放一线道若也宗乘举唱老僧口门窄示众云廓然去肯重去无所得心去平等心去离彼我心去然后方可稳坐所以古德道牵牛向水东去也不免官家傜税牵牛向水西去也不免官家傜税不如随分纳些些免被他家捞扰作么生是随分纳X些些底道理但截断两头圣凡情尽体露真常事理不二即如如佛若能如是法法无依平等大道万有不系随处碌碌地更有何事师问聪上座近离甚处聪云襄州师云作么生是不隔底句聦云和尚住持不易师云且坐喫茶聪便参堂去侍者遂问暂到祇对住持不易和尚为甚么教且坐喫茶师云我献他新罗附子他酬我舶上茴香儞去问他有语在侍者问聪适来祇对和尚住持不易意旨如何聪云真鍮不博金师问僧甚处来云洪山师云先师在么云在师云在即不无请渠出来我要相见僧云聻师云这箇犹是侍者僧无对师云喫茶去师问侍者有一人徧身红烂在荆棘林中周匝火围如何近附救得此人者云六根不具七识不全师云教伊出来我要与伊相见者云只今别无左右祇对师云官不容针僧问云门透法身句意旨如何师云儞记来多少时云深承和尚指示师云更不再拨联灯会要卷第二十七X联灯会要X卍XXX联灯会要卷第二十八住泉州崇福禅寺嗣祖比丘悟明集青原下第十一世天台德韶禅师法嗣杭州永明延寿智觉禅师初住雪窦示众云雪窦这里迅瀑千寻不停纤粟奇巖万仞无立足处汝等诸人向甚么处进步师问僧曾到此间么云曾到又问一僧僧云不曾到师云一得一失少顷侍者问未审那箇得那箇失师云儞曾识这僧么云不曾识师云同坑无异土僧问久在永明为甚么不会永明家风师云向不会处会取云不会处又如何会师云牛胎生象子碧海起红尘问如何是大圆镜师云砂盆僧问如何是永明旨师云更添香着僧云谢师指示师云且喜没交涉僧作礼师云听取一偈欲识永明旨门前一池水日照光明生风来波浪起温州僊巖安禅师师因破句读楞严经云知见立知即无明本知见无见斯即涅槃于此悟入即印心于韶国师后毕生如是读或告之曰和尚破句读了也师云此是我悟处姚夔通判问镜清问玄沙学人乍入丛林乞师指箇入路沙云还闻偃溪水声么清云闻沙云从这里入忽若当时道箇不闻又作么生师召云学士姚应诺师云从这里入姚亦有省X杭州五云志逢禅师示众云舍一知识参一知识尽学南游之式样也且问上座只如善财礼拜文殊拟登妙峰山礼德云比丘及到彼所德云何得于别峰相见教意祖意同一方便终无别理彼若明得此亦照然诸上座只今簇着老僧是相见是不相见此处是别峰不是别峰脱或从此省去可谓不辜负老僧亦见德云未甞剎那相舍还信得及么示众云古德为法行脚不惮勤劳如雪峰和尚三度到投子九度上洞山盘桓往返尚求箇入处不得看汝诸人才跨门来便要老僧接引指示说禅说道且汝欲造玄极之道岂是等闲而况此事亦自有时节躁求焉得汝等要知悟时么各自下去堂中静坐直待仰家峰点头时老僧为汝说破时有僧出云仰家峰点头也请和尚说师召大众云且道这僧会不会僧作礼师云今日偶然失鉴广州光圣师护禅师僧问学人作入丛林乞师指示师云汝未入众时我巳指示汝了也云如何领会师云不用领会杭州龙华慧居禅师示众云从上宗乘到此如何举唱只如释迦老子说一代时教如瓶注水古德尚云犹如梦事寐语一般且道古德据箇甚么道理便恁么道还会么大施门开何曾壅塞生凡育圣不隔丝毫言凡则全凡举圣则全圣凡圣不相待箇箇独称尊所以道山河大地长时说法长时放光地水X火风一一如是时有僧出作礼师云好箇问头如法问着僧方进前师云又没交涉了也温州瑞鹿本先禅师示众云吾初见天台言下便荐然千日之内四威仪中似物碍膺如雠同处一日忽然勐省譬如洗面模着鼻孔示众云大凡参学未必学问话是参学未必学拣话是参学未必学代语是参学未必学别语是参学未必学捻破经论中奇特言语是参学未必学捻破诸祖师语言是参学若也如是参学任儞七通八达于佛法中傥无真实见处唤作干慧之徒岂不闻古德道聪明不敌生死干慧未免苦轮诸人若也参学应须真实参学始得真实参学者行时行时参取立时立时参取坐时坐时参取眠时眠时参取语时语时参取默时默时参取一切作务时作务时参取既向如是等时参且道参箇甚么人参箇甚么说到这里自有箇明白处始得若无明白处唤作造次参学则无究了示众云天台教中说文殊观音普贤三门文殊门者一切色观音门者一切声普贤门者不动步而到我道文殊门者不是一切色观音门者不是一切声普贤门者是箇甚么莫道别却天台教说话无事且退示众云幽林鸟叫碧㵎鱼跳云片展张瀑声呜咽儞等还知许多境象示汝入处么若也知得不妨参取好X师有颂云旷大劫来只如是如是同天亦同地同地同天作么形作么形兮无不是温州鴈荡愿齐禅师僧问夜月舒光为甚么碧潭无影师云作家弄影汉僧从西过东立师云不惟弄影无乃怖头杭州兴教洪寿禅师示众云扑落非他物纵横不是尘山河及大地全现王身金陵清凉泰钦禅师法嗣洪州云居齐禅师师在法灯座下充藏主灯一日谓师云今日有僧问如何是祖师西来意老僧对他道不东不西藏主作么生师云不东不西灯云恁么又争得师罔措至晚上方丈请益灯去他家自有儿孙在师于言下顿明厥旨有颂云接物利生绝妙外生终是不肖他家自有儿孙将来用得恰好师问僧甚处来云堂中来师云何得谩语慈受深云这僧是小谩语云居是大谩语僧问如何是佛师云汝是阿谁师临示寂时示众云今日老僧风火相逼特与诸人相见且向甚么处相见向四大五蕴处见耶向六入十二处见耶既是种种处不可见则如今相问者是谁若也见得可谓后学有赖洪州百丈恒禅师法嗣庐山栖贤澄諟禅师示众云佛法无事大家共行大家共止满眼是色满耳是声诸佛妙义于此明X得千里万里僧问如何是佛师云张三李四洪州云居清钖禅师法嗣天台山从进禅师僧问古㵎寒泉时如何师云切忌饮着云饮者如何师云丧却汝性命庐山归宗义柔禅师法嗣明州天童新禅师僧问如何是密用师云何曾得密问心径未通时如何师云甚么物碍汝问求之不得时如何师云用求作么云如何即是师云何曾失却庐山长安延规禅师法嗣潭州云盖用清禅师僧问有一人在万丈井中如何出得师云且喜相见僧云恁么则穿云透日去也师云三十三天事作么生僧无对师云脱空谩语汉洪州泐潭澄禅师法嗣明州阿育王大觉怀琏禅师示众云若论佛法两字是加增之辞廉纤之说诸人向这里承当得尽是二头三首譬如金屑虽贵眼里着不得若是本分衲僧才闻举着一摆摆断不受纤尘独脱自在最为亲的然后便能在天同天在人同人在僧同僧在俗同俗在凡同凡在圣同圣一切处出没自在拘捡他不得名邈他不得何也谓渠能建立一切法要且不是渠渠既无背面第一不用妄与安排但知十二时X中平常饮啄快乐无忧只此相期更无别事所以古人道放旷长如痴元人他家自有通人爱师举拳示众云握拳则五岳倒卓展手则五指参差有时把定佛祖关有时托开千圣宅今日这里相呈且道作何使用拍绳床云向下文长付在来日婺州承天惟兰禅师示众云一刀两段埋没宗风师子飜身拖泥带水直饶坐断十方不通凡圣脚跟下好与三十复州北塔思广禅师法嗣荆门军玉泉承浩禅师示众云山僧在谷隐十年不曾饮谷隐一滴水不曾嚼谷隐一粒米汝若不会来大阳与儞说拈拄杖下座示众云粥稀后坐床窄先卧耳瞶爱高声眼昏宜字大珍重师因僧入室有狗在室中师叱一声狗便出去师云狗却会儞却不会僧问如何是佛师云截却脚跟云如何是法师云掀却脑盖潭州北禅智贤禅师法嗣洪州法昌倚遇禅师北禅问师近离甚处师云福严贤云思大鼻孔长多少师云与和尚当时见底一般贤云汝道我见时长多少师云和尚大似不曾到福严贤云学语之流又问来时马大师安乐否师云安乐贤云向汝道甚么师云教和尚莫乱统贤云X念汝新到不能打得儞师云某甲亦放和尚过茶罢贤问乡里甚处师云漳州贤云三平在彼作甚么师云说禅说道贤云年多少师云与露柱齐年贤云有露柱即且从无露柱年多少师云无露柱一年也不少贤云夜半放乌鸡示众云毗耶杜口倣傚宗乘鹫岭拈花飜成毒药九年面壁钝置先宗半夜传衣欺他后学马祖即心是佛大似待兔守株盘山非心非佛可谓和泥合水如斯之见尽是败祖宗风灭胡种族承虗接响罔圣欺贤后学无辜遭他指註若论此事诸佛不曾出世亦无一法与人达磨不西来二祖不得髓直得皇风荡荡野老讴謌心无所恃行无所依闻禅与道似见冤家说色与心如逢勐虎法昌然后与儞挑野菜舂黍米作和罗饭煑骨董羹饥即食困即眠不由诸位自崇高莫学三乘立功课示众云闻声悟道何异缘木求鱼见色明心大似迷头认影诸仁者不用续凫截鹤移岳盈壑南辰北斗躔度分明日晦月明昇沈自异但请休征罢战端拱无为自然安贴邦家差肩佛祖更若言中辨的句里明机清风月下守株人凉兔渐遥春草绿示众云祖师西来特唱此事只要时人知有如贫子衣珠不从人得千世诸佛只是弄珠底人十地菩萨只是求珠底人汝等正是伶俜乞丐怀宝迷邦灵利汉才闻举着贬上眉毛便知落处若更踏步向前不X如䇿杖归山去长啸一声烟雾深示众云汝若退身千尺我便当处生芽汝若觌面相呈我便藏身露影汝若春池拾砾我便撒下明珠直得水洒不着风吹不入如箇无孔铁鎚相似且道法昌还有为人处也无良久云利刀割肉疮犹合恶语伤人恨不消师垂语云我要一箇不会禅底作国师妙喜云且道是醍醐句是毒药句师与南禅师举程大卿看生缘话师云何不直下与伊勦绝却南云也曾为虵𦘕足来是伊自不瞥地师云和尚如何为他南云咬尽生姜呷尽醋师云流俗阿师又恁么去南云和尚作么生师拈拂子便打南云这老汉也是无人情师与南禅师举昔曾问兴化知有底人向甚么处去化云善财拄杖子我云我不问善财拄杖子知有底人向甚么处去化云或则登山或则渡水我云和尚只解步步登高不解从空放下化云老僧虽则年迈要且不负来机南云和尚作么生师云我当时错怪兴化南云如今知也且道向甚么处去师云儞问阿谁南云佯聋诈哑作甚么师云虽然如是要且不负来机师在双岭受请与英胜二首座相别云三年聚首无事不知检点将来不无渗漏以拄杖画一画云这箇即且止宗门事作么生英云须弥安鼻孔师云恁么X则临崖看浒眼特地一场愁英云深沙努眼睛师云争柰圣凡无异路方便有多门英云钱虵钻不入师云这般汉有甚共语处英云自缘根力浅莫怨大阳春却画一画云宗门事且止这箇事作么生师便掌英云这漳州子莫无去就师云儞这般见解不打更待何时又打英云也是老僧招得英胜二首座到山相访英云和尚寻常爱捡点诸方今日因甚么却来古庙里作活计师云打草只要虵惊英云莫涂煳人好师云儞又剌头入胶盆作甚么英云古人道我见两箇泥牛鬪入海所以住此山未审和尚见箇甚么师云儞他时异日有把茆盖头人或问儞作么生祇对英云山头不如岭尾师云儞且道还当得住山事也无英云使䦆不及拖犂师云还曾梦见古人么英云和尚作么生师展两手英云虾跳不出斗师云休将三寸烛拟比大阳晖英云争柰公案现在师云乱统禅和如麻似粟师将起法堂问英胜二首座云我欲来这里起法堂且道作得箇甚么向当英云贼是小人师云邵武子动着便作屎臭气英云曾经霜雪苦师云明珠自有千金价谁肯林间打雀儿英云大似持钵不得诈道不饥师却指胜云儞且道作得箇甚么向当胜云本来无位次不用强安排师云儞这驴汉向甚么处着胜云一任钻龟打瓦师云也只是箇杜撰巡官英云若是千金宝何须打雀儿师云东家人死西家人助X哀英云路见不平冬夜与感首座喫果子师拈起橘子云这箇滋味何似黄龙感云须待甞过始得师云验人端的处开口便知音云末法禅师多虗少实师拈起槖子云这箇又作么生云须是和尚始得师云一箇槖子早是不柰何感云饶人不是弱汉喆首座来师问山深路僻何烦访及喆云仁义道中不为分外师云将得甚么来喆叉手近前师云只这箇为当别有喆展两手师云前头较些子后头打不着喆云且容某甲人事人事罢师复问近离甚处喆云云居师云峯头事作么生喆云多少人疑着师卓拄杖云弘觉鼻孔何似这箇喆云草贼大败师云这僧话头也不识喆云和尚问甚么师云我问儞弘觉鼻孔喆云又道不识话头师云不谬为翠巖弟子师问僧一切声是佛声是否云是师云为甚么鵶作鵶呜鹊作鹊噪云和尚自生分别师便打又问一僧一切声是佛声是否云不是师云为甚么不是云鵶作鵶鸣鹊作鹊噪师亦打后有僧问前头一僧是且从后头一僧不是因甚也打师打云且听明眼人断看筠州洞山晓聪禅师法嗣南康军云居晓舜禅师自洞山如武昌行乞首谒刘公居士家居士高行为时所敬意所与夺莫不从之师时年少不知其饱参颇易之居士云老汉有X一问上人语相契即开疏如不契即请却还遂问古镜未磨时如何师云黑似漆士云磨后如何师云照天照地居士长揖云若恁么上人且请还洞山拂袖入宅师𢣾㦬即还洞山山问其故师具言其事山云儞问来我与儞道师理前问山云此去汉阳不远师进后语山云黄鹤楼前鹦鹉洲师于言下大悟机锋不可触师开堂日示众云如来至理实难剖露心印玄机那从意解众生无始时来背心取法执事迷流遂有诸佛出兴于世随机设教唤作方便门庭若据衲僧门下一言相契迢迢十万众中莫有通商量底么出来对众吐露谈消息看僧问承和尚有言不谈玄不说妙去此二途如何指示师云虾蟆赶鹞子云全因此问也师云老鼠弄猢狲师乃云问话且止古人道多言复多语由来返相悞山僧今日无端向诸人前败阙一场若是明眼人见笑破他口何谓彼自无疮勿伤之也虽然如是又须实到这箇田地始得示众云德山道与儞脱却笼头卸却角䭾教儞作箇好人去三界不收六道不摄儞诸方学得底岂不是笼头角驮德山棒临济喝岂不是笼头角䭾儞诸人被诸方老骨檛教坏了也学得一堆骨董蕴在胷襟便道我会禅儞皮下还有血么被他热瞒了也大愚今日与么道也是为他闲事长无明示众云古人道不见一法即如来方得名为观自在X且问儞诸人作么生说箇不见一法底道理莫是本来无一法么莫是本来清净么若恁么会未曾梦见在三家村里老婆亦不作如是见解大愚会下莫有说得道理底么试出来对众说看大愚与儞证明有么一言巳出驷马难追示众云闻说佛法两字早是汗我耳目诸人未跨大愚门脚跟下好与三十棒虽然如是今日也是为众竭力示众云横飞雪刃寸草不存大地黯然干坤失色正当与么时佛祖出头来也须入地三尺虽然如是大愚今日向诸人前败阙一场且道甚么处败阙还有人捡点得出么若捡点得出行脚事毕若捡点不得且作纳饭阿师示众云拈起要妙露柱皱眉出格之谈乌龟向火平实无事嚼饭小儿褒贬古今岂能自救诸禅德离此之外作么生商量莫是三年逢一闰九月是重阳么莫是大尽三十日小尽二十九么莫是春来草自青么若作如斯见解大愚门下唤作驴前马后汉示众举夹山道閙市门头识取天子百草头上荐取老僧三崃即不然妇摇机轧轧儿弄口㖞㖞示众云诸方便有弄虵头拨龟尾跳大海劒刃里藏身三崃这里寒天热水洗脚夜间脱袜打睡早朝旋系行缠风吹篱倒唤人夫噼篾缚起僧问言无展事语不投机未是衲僧见处学人上来X师意如何师云水长舡高云如何是衲僧见处师云人无远虑必有近忧问如何是本来心师云拆东篱补西壁庐山归宗善暹禅师法嗣洪州云居佛印元禅师饶州浮梁林氏子师谓众曰云门说法如云如雨绝不许人记录其语见则诟曰汝口不用返记吾语他日异时裨贩我去在今室中对机录皆香林以纸为衣随所闻即书之后世渔猎语言正如吹网欲满非愚即狂也师一日为学徒入室适东坡居士忽到面前师遽云此间无坐榻居士来此作甚么坡云暂借弗印四大为坐榻师云山僧有一问居士若道得即请坐若道不得即输腰下玉带子坡欣然云便请师云居士适来道暂借山僧四大为坐榻只如山僧四大本空五阴非有居士向甚么处坐坡不能加答遂留下玉带师却赠以衲衣坡有偈云百千灯作一灯光尽是恒沙妙法王是故东坡不敢惜借君四大作绳床又曰病骨难堪玉带围钝根犹落箭锋机会当乞食歌姬院夺得云山旧衲衣又曰此带阅人如传舍流传到我亦悠哉锦袍错落犹相衬乞与佯狂老万回明州雪窦重显禅师法嗣越州天衣义怀禅师温州乐清陈氏子示众云未离兜率巳降王宫未出母胎度人巳毕直饶恁么犹落建化门中诸人者若论此事举目则千山万水X思量则天地悬殊直得六根杜绝一念相应正是无孔䥫鎚恁么说话埋没宗风耻他先作初机后学不可徒然先圣幸有第二义门留与后人诸仁者若论第二义门足可话会山僧今日不避讥嫌分明说破大道无偏复谁迷悟诸仁者迷则迷于悟悟则悟于迷迷时力士失额上之珠悟则贫子获衣中之宝谁人不有故圣人云如我观身实相观佛亦然前际不来后际不去今则无住无住之本流出万端森罗眩目全彰古佛家风音声聒耳尽是普贤境界虽然如是笑杀衲僧以拄杖击绳床师受天衣请辞众示众云今日一筵便是祖送将军出塞坐莲华帐劝上马盃乃横按拄杖云虽无七事随身且有折弓钝劒虽不能刜钟截铁争柰古格犹存对诸作者面前焉敢拈出念是旧时光彩乃目顾大众云七星璀璨光透九霄膝上磨砻干坤肃静若也交锋两刀自取其伤若也扫荡烟尘赤眉转盛直得心无异缘口无异说目无异顾不施寸刃建立太平检点将来覊乎化迹何也将军犹在若是明眼衲僧一任贬剥示众云玄黄不真黑白何咎六祖大师道叶落归根来时无口若会此箇说话直入维摩丈室住金色光中见十方世界四圣六凡如观掌中庵摩勒果又见一类众生𥨊生死长夜惛惛睡眠不觉不知作金鸡报晓一声令伊惺悟岂不快哉若能如是方可将此X深心奉尘剎是则名为报佛恩虽然如是古人道笑我者多哂我者少示众云山河无隔碍光明处处透作么生是处处透底光若也不会山僧为儞註脚透儞眼处十方诸佛国土只在香烟上透儞耳处观音菩萨在钟声里礼拜透儞鼻处香积世界熏天炙地透儞舌处醍醐上味翻成毒药透儞身处一棒一条痕透儞意处业识茫茫颠倒妄想如是会得四大五蕴瓦解氷消作么生是父母未生前面目良久云三十年后鼻孔撩天一任骂取示众云鴈过长空影沉寒水鴈无遗踪之意水无沉影之心若能如是方解向异类中行不用续凫截鹤夷岳盈壑放行也百丑千拙収来也挛挛拳拳用之则敢与君王鬬富不用都来不直半分钱参示众云青萝夤缘直上寒松之顶白云淡泞出没太虗之中何似南山起云北山下雨若也会得甜瓜彻蔕甜苦瓠连根苦示众云五蕴山头一段空同门出入不相逢无量劫来赁屋住到头不识主人公有老宿拈云既不识当初问甚么人赁师云恁么拈也大远在何故须知死人路上有活人出身处活人路上死人无数那箇是活人路上死人无数那箇是死人路上活人出身处若也检点得分明拈却炙脂帽子脱却鹘臭布衫示众云日月沉辉干坤黯黑赤肉团上壁立千仞孙X宾门下徒话钻龟朕兆巳萌何劳拟议向威音王佛巳前道得犹在金峯窠里若是具眼衲僧到这里合作么生道示众云无边剎境自他不隔于毫端且道妙喜世界不动如来说甚么法十世古今始终不离于当念只如威音王佛最初一会度多少人若是通方作者试为道看良久云行路难行路难万仞峰前着眼看示众云善能分别诸法相于第一义而不动作么生说箇分别底道理老僧试为分别看四面是山中间是僧堂佛殿厨库三门这里是法堂上是天下是地僧是僧俗是俗作么生说箇第一义若向这里明得去穿取维摩老子鼻孔若也不会且待阿逸多出世师作色空二偈一云色空空色色空空碍却潼关路不通劫火洞然毫末尽青山依旧白云中其二云东西南北十万八千空生罔措火里生莲泉州承天传宗禅师示众云灵山正眼千圣不知少室锋机三乘莫演正当今日委在山僧放开也风行草偃揑聚也地转天回儞等诸人尽是久经阵敌惯战作家幸对人天出来证据示众云始自迦叶垂旨海印分权断臂少林吾宗失旨岂况列位三乘分宗五教则此道滥觞也若论衲僧门下直须千圣情尽万缘不滞始得设使机轮转处又涉多途直饶千眼顿开白云万里示众云大凡举唱宗乘须会目前生杀纵夺临时杀X人刀活人劒此是上古之机锋亦是今时之枢要到这里也须是箇汉始得点着使转拨着便露拟议之间丧身失命以拄杖击绳床示众云锋前一句切忌承当师子翻身急须着眼一刀两段少分相应同死同生万中无一儞诸衲子尽是寻言泥句入海筭沙习学多闻驴年会去若更放过转见不堪拈拄杖一时趂下示众云汝等诸人尽是老弱残兵只是守营把寨底手脚若是上将军便能埋兵布阵把定边疆不顾信旗单刀直入说甚么孟甞门下宾客三千点着不来还归死海僧问如何是诸佛本源师云千江流白月进云如何领会师云三十年后师乃云人天围绕宾主交驰问者若一花一叶以开敷答者似一雨一云而动作如斯相见未称衲僧若论宗乘一札海辩难宣把定干坤要津无路既通一线千圣出兴所以大觉世尊于师子床回紫金山普告大众吾今为汝建大法幢为出世因作将来眼诸人还辨得也无忽若于此辨得当知正法眼藏委在此时便能作大觉王独步三界堪报我佛之恩用助尧天之化示众云诸人者直饶问得知过鹙子辩若满慈也祇是口传心授底葛藤且道从上宗乘合作么生议论若也锋铓未兆之前大朴未分之际荐得犹落化门若向意根下寻思卒摸索不着X僧问如何是般若体师云云笼碧峤云如何是般若用师云月在清池师乃云若是上士脚才跨门便知般若之体便乃觌露锋机如同电拂论禅与道未免轮回举意明宗犹遭曲辙通人分上私限不拘后进初机快须荐取于斯明得许儞把定干坤手擎日月若也未然山僧今日劳而无功示众云宗门深奥合作么生话会若教山僧祖令当行直须倒插干坤飜腾日月人天泯迹佛祖潜踪一切魔王宫殿振裂虽然如此犹涉化门若是作者相见闪电犹迟拟拄言诠宛然流浪示众云千峰影里双㵎声中忽然风雷一击千尺鲸喷祖佛家风急须着眼雄兵百万要定边疆劒客三千到则不点东来衲子吴楚作家点着不来一时擒下示众云闻声悟道犹是听响之流见色明心何异眼中着屑真如佛性要且未出苦源行布圆融大似无绳自缚若是衲僧家喝散白云冲开碧落横身三界独步大方若不如是徒为大夫喝一喝示众云衲僧门下不在多端达士相逢非存目击始知拈槌竖拂眼里撒沙瞬目扬眉犹是钝汉假饶直下明得正是无孔铁鎚拟欲寻思千里万里卓拄杖一下师行脚时为泉州栖隐和尚驰书到京师李驸马宅相看尉问因甚么到京师云专为院门驰书尉云适X来悔伸一问师云驸马惯得其便尉便喝师云放过一着尉云再犯不容师云三十年后有人举在师到风穴穴问近离甚处师云东家穴云且喜没交涉师便喝穴云作家师打一坐具拂袖而出穴云未到风穴与儞三十棒了也瑞光专使驰书上师接书了拈拄杖问参头西祖不传东土信少林谩道付神光书且拈却作么生是瑞光家风使云师叔在上师指云将头不勐带累三军使云和尚幸是大人师云两重公案且放过一着复问第二僧儞在瑞光多少时云和尚着忙作么师云师子窟中无异兽僧无语师打一棒又问第三僧儞为甚么失却本道公验云和尚惯得其便师云一状领过且坐喫茶僧问如何是祖师西来意师云白云抱幽石僧云乞师再垂方便师云千里未是远问如何是道师云虵无头不行云如何是道中人师云行到水穷处坐看云起时问孟常门下劒客三千凤凰门下又且如何师云不许夜行云恁么则学人退身三步师云不是劒客请莫相过问如何是道师云且莫诈明头云如何是道中人师云堕坑落堑问祖意教意是同是别师云胡马嘶北风舒州投子法宗道者僧问如何是道者家风师X云袈裟褁草鞋云意旨如何师云赤脚下桐城越州天衣在禅师示众云摩竭掩室钝鸟栖芦毗耶杜词困鱼止泺少林面壁待兔守株天衣恁么道还有分付处也无良久云他时豹变后五日看僧问祖祖相传传祖印师今得法嗣何人师云人将语试水将杖试郢州大阳警延禅师法嗣郢州兴阳剖禅师师在大阳作园头种瓜延问甜瓜何时熟师云即今熟烂了也延云拣甜底摘来师云与甚么人喫延云不入园者师云未审不入园者还喫也无延云汝还识伊么师云虽然不识不得不与延笑云去师卧疾次延问是身如泡幻泡幻中成辨若无箇泡幻大事无由辨若要大事辨识取箇泡幻作么生师云犹是这边事延云那边事作么生师云匝地红轮秀海底不栽花延笑云乃尔惺惺耶师喝云将谓我忘却示众云西来大道理绝百非句里投机全乖妙旨不巳而巳有屈祖宗岂况忉忉有何所益虽然如是事无一向且于唱教门中通一线道大家商量僧问娑竭出海龙宫震觌面相呈事若何师云金翅鸟王当宇宙箇中谁是出头人云忽遇出头时又作么生师云似鹘提鸠君不信髑髅前验始知真云恁么则叉手当胷退身有分去也师云须弥脚下乌龟X子莫待重遭点额回舒州投子义青禅师青社李氏子谒浮山远禅师经三载远一日问云外道问佛不问有言不问无言世尊默然如何青拟开口远遽以手掩师口师于此大悟遂作礼远云汝妙悟玄机那师云设有妙悟也须吐却时孜侍者在旁云青华巖今日如病得汗师回顾孜云合取狗口汝更忉忉我即便敺远后以大阳直裰皮履付师嘱云代吾续洞上宗风示众云若论此事如鸾凤冲霄不留其迹羚羊挂角那覔其踪金龙不守于寒潭玉兔岂栖于丹影其或主宾若立须威音路外摇头问答言陈仍玄路傍提为唱若能如是犹在半途更乃凝眸不劳相见示众云默沉阴界语落深坑拟着则天地悬殊弃之则千生万劫洪波浩渺白浪滔天镇海明珠在谁收掌良久卓拄杖云百杂碎示众云孤村陋店莫挂瓶盂祖佛玄关横身直过早是苏秦触塞求路难回项主临江何逃困命禅德到这里进则落于天魔退则沉于鬼趣不进不退正在死水中诸仁者作么生得平稳去良久云任从三尺雪难压寸灵松示众云诸佛出世应病施方祖师西来守株待兔直饶全提举唱犹如凿壁偷光设使尽令施行大似空中掷劒何故不见古人道不用求真唯须息见诸仁者且道息箇甚么见良久云灵云不悟桃花旨空使X玄沙暗皱眉示众云若论此事如鱼遁深渊必招钓客玉埋荆谷何逆求人所以刖足楚城烟波渭水盖谓不守平常致见如是此日白云满谷渌水浮烟瑞鸟惊晨山光眩日触事无私有何不可虽然如是更须无手能遮目钓鱼不犯竿慧州罗浮如禅师大阳问师儞甚处人师云益州阳云此去多少师云五千里延云儞与么来还曾踏着么师云不曾踏着阳云汝解腾空那师云不解腾空阳云争得到这里师云步步不迷方随身无辨处阳云汝得超方三昧耶师云圣心不可得三昧岂彰名阳云如是如是汝应信此即本体全彰理事不二善自护持西川云顶鹏禅师僧问如何是大疑底人师云毕钵巖中面面相覰云如何是不疑底人师云如是我闻须弥粉碎僧问祖意教意是同是别师云达磨逢梁武摩腾遇汉明青原下第十二世庐州栖贤澄諟禅师法嗣湖州西余体柔禅师示众云一人把火自烬其身一人抱氷横死于路进前即触途成滞退后即噎气填胸直得上天无路入地无门如今巳不奈何也良久云待得雪消去自然春到来X洪州云居晓舜禅师法嗣建康府蒋山法泉禅师隋州时氏子上堂僧问达磨未来时如何师云月明东岭上云来后如何师云黄河彻底清云祖师面壁意旨如何师云撑天拄地云便恁么去时如何师云落七落八师乃云诸仁者问话得也未相挨相拶进前退后口里喃喃地图箇甚么将谓宗门合有恁么说话诸人败阙终可带累山僧亦无分雪处何故诸人未发问时犹较些子才出头来便没交涉不见摩竭国内土旷人稀少室巖前风高月冷到这里岂假三寸方解辨明所以道诸佛不出世祖师不西来马鸣龙树不敢商量海藏龙宫不能诠註虽然如是若是明眼汉一点也瞒他不得后学初机卒难摸索今日判府侍郎为佛法主山僧得与诸人相见大众如今忽有人问如何是相见底事向他道甚么莫有道得底么出来露箇消息看山僧为汝证明若也未知今日巳是隐藏不得为诸人一时说破乃擘开胷云一时记取示众云要去不得去要住不得住打破大散关脱却娘生袴诸仁者到臈月三十日且道用箇甚么良久云柳絮随风自西自东处州慈云修慧禅师示众云若论此事唯佛与佛乃能知之诸人还知么慈云今日开大智门入总持藏示汝诸人无价珍去诸人还识么拈起拄杖云这箇岂不是无价珍一人有一箇自是诸人不肯承X当若承当去头头应用取舍自由十二时中受用不尽若用不得一任怀宝迷邦向外驰求踏破草鞋虗生浪死卓拄杖一下示众云大众会么五月十五即不问且道葫芦里走马一句作么生道直饶道得也是渴鹿趂阳焰示众云菩提达磨口能招祸圣谛义中梁王勘破归到少林九年壁坐退已让人万无一箇僧问牛头未见四祖时如何师云青山藏不得云见后如何师云明月却相容越州天衣义怀禅师法嗣东京法云圆通法秀禅师秦州陇城辛氏子也通诸经论久习华严一日叹曰吾观善财始见文殊复过百一十城事五十三知识又闻达磨西来老卢南去教外别传无上心印吾岂止方隅滞性相之宗耶因弃所业束装南游径往天衣谒怀禅师怀问曰座主讲甚么经师云粗习华严怀云华严以何为宗师云以法界为宗怀云法界以何为宗师云以心为宗怀云心以何为宗师不能加答怀云毫𨤲有差天地悬隔汝当自看会有省发耳后十七日闻僧举白兆问报慈云情生智隔想变体殊情未生时如何慈云隔师于此大悟直诣方丈陈所证怀喜云前后座主唯汝一人真大法器吾宗异日在汝行矣师遂服勤八年余天衣推为导首后出世舒之四面最后住本山而终老焉X示众举古云见一则瞎汝眼知一则翳汝眼翳生则天上人间瞎却则三头六臂师云既是翳生为甚么天上人间既是瞎却为甚么三头六臂山僧即不然翳生则长连床上伸脚打睡都莫以道为怀瞎却则朝打三千暮打八百且道还有得失也无良久云可知礼也示众云单传心印过犯弥天祖师玄言如何宣说打皷上来成得什么良久云直饶动地雨花争如归堂向火参示众云多能多虑转不相应绝言绝虑无处不通拈起拄杖云直饶向这里见得祖师正好喫山僧拄杖若也棒头取证犹在半途作么生是究竟一句良久云常忆江南三月里鹧鸪啼处百花香示众云道士倒骑驴狲猢系露柱虾䗫跳上天乌龟缩头去栖贤也欲放过又恐不分缁素却被诸方检点蓦拈拄杖云非但诸方便是栖贤拄杖也自不甘击绳床一下示众云少林九年冷坐却被神光觑破如今玉石难分只得麻缠纸里还会么笑我者多哂我者少示众云看风使帆正是随波逐波截断众流未免依前渗漏量才补职宁越短长买帽相头难为恰好直饶上不见天下不见地东西不辨南北不分有甚么用处任是纯钢打就生铁铸成也须额头汗出总不恁么又且如何商量良久云赤心片片谁知得笑杀X黄梅石女儿示众云衲僧家高揖释迦不拜弥勒未为分外只如半偈亡躯一句投火又图箇甚么良久云彼彼住山人何须更说破杭州佛日智才禅师示众云风雨萧骚塞汝耳根落叶交加塞汝眼根香臭丛杂塞汝鼻根冷热甘甜塞汝舌根衣绵温冷塞汝身根颠倒妄想塞汝意根诸禅德直饶儞飜得转也是平地骨堆东京慧林宗本禅师僧问如何是露地白牛师云放出无寻处台州瑞巖子鸿禅师示众云法尔不尔建立乖真堂堂现成雕琢成伪妙圆超悟头上安头顿获法身枷上着杻设若不尔则灵山𦘕饼曹溪指梅过犯弥天放过即不可更有一箇谁检点得出蓦拈拄杖云今日不着便示众云一不守二不向上下四维无等量大洋海里泛铁舡弥须顶上翻鲸浪临济缩却舌头德山阁却拄杖千古万古独巍巍留与人间作榜样真州长芦体明禅师示众顾视左边云师子之状岂免嚬呻复顾视右边云象王之仪宁忘回顾取此逃彼上士奚堪识变知机野狐恋窟到这里须知有凡圣不历处古今不到处且道是甚处人行履良久云丈夫自有冲天气不向如来行处行示众云上士相逢休存目击祖师门下如何受用古X往今来新新无间虽然如是犹在荆棘林中衲僧家须向镬汤炉炭上成等正觉刀山劒树上说法度人方有少分相应良久云茯苓只在松根下用意追寻事转遥苏州净慧可证禅师示众云龙宫海藏尽属葛藤教外别传起摸画样当人分上平地风波到这里如何出得良久云毗婆尸佛早留心直至如今不得妙僧问达磨未来时如何师云天涯地角云来后如何师云四海五湖舒州投子义青禅师法嗣东京净因道楷禅师师问投子佛祖意句如家常茶饭离此之余还别有为人言句也无子云汝道寰中天子勑还假禹汤尧舜也无师拟开口子拈拂子蓦口打云儞发意来时早有二十棒分师于此契悟作礼便行子云且来阇梨师竟不回首子云子到不疑之地耶师掩耳而去师作典座子问厨务勾当不易师云不敢子云煑粥耶蒸饭耶师云人工淘米着火行者煑粥蒸饭子云子作箇甚么师云和尚慈悲放他闲去师侍投子游菜园子度拄杖与师师接得随行子云理合恁么师云与和尚提鞋挈杖也不为分外子云有同行在师云那一人不受教子休去至晚问师早来与子说话未尽师云请和尚举子云卯生日戌生X月师即点灯来子云子上来下去总不空然师云在和尚左右理合如此子云奴儿婢子谁家屋里无师云和尚年尊关他不可子云得恁么殷勤师云报恩有分示众云威音巳前不落诸位然灯之后以心传心诸祖递相继袭掩室摩竭似是而非更于鹿野苑中三转十二行法轮自后声教既传四十九年指喻不下子孙几乎断绝黄面老人末后着忙将青莲目顾视迦叶迦叶微笑便云吾有正法眼藏付嘱于汝金色头陀大似不丈夫取人处分自后西天此土指鹿为马少室黄梅将日作月祖师巳是错传山僧巳是错说今日不免将错就错曲为今时从来向君道直须旨外明宗莫向言中取则石人机似汝也解唱巴歌汝若似石人雪曲也须和直饶唱得韵出青霄和得宫商不犯正是出世边事落在今时且道未出世边事作么生良久云眹兆未生前荐取春风飘摆绿杨垂示众云威音路外千圣不游问答言陈乡关万里设使总不恁么坐在无事界中更若碍眸不劳相见示众云才陞此座巳涉尘劳更乃凝眸自彰瑕玷别传一句勾贼破家不失本宗狐狸恋窟所以真如凡圣皆是梦言佛及众生并为增语到这里回光返照撒手承当未免寒蝉抱枯木泣尽不回头示众云威音那畔水泄不通便是释迦亲来也分疎X不下少室九年伸吐无门若据令而行三界诸佛应须侧立六代祖师只可傍观如今放一线道许儞诸人通箇消息许儞同身共命一气连枝若通不得只知荆玉异那辨楚王心示众拈起拄杖云这里荐得尽是诸佛建立边事直饶儞东涌西没卷舒自在也未梦见七佛巳前消息须知有一人不从人得不受教诏不落阶级若识此人一生参学事毕蓦召大众云更若凝眸不劳相见示众云道本明直不劳修证直饶一句下会得君臣父子五位具足临济三玄三要四句料简云门函盖干坤截断众流随波逐浪会得通同古今倜傥分明尽是古人方便建立落在今时不见黄面老人自解知非掩室摩竭净名杜口有一般汉将为极则黄面老人早是犯锋伤手幸然无事更将腻脂帽子搨向头上自后黄梅聚徒八百选佛场开末后散席自云心空及第便有老卢出云未来无一物便乃密传衣法半夜渡江负重至大庾岭头明上座趂及自云为法而来便云不思善不思恶正恁么时还我明上座本来面目这一场狼借不同小小便是德山临济手脚也打叠不尽更有一般底递相传授举觉商量将为奇特烂嚼细嚥垢污心田且诸祖未建立巳前将甚体格今时只如老汉不会禅不会道百无长处是箇三家村里漠自小出家寺院剃头后乃经游天台庐阜如今年老头白齿黄只是旧时三家村里汉与X诸人何异地上行床上卧钵盂里喫饭后架里盥漱若作佛法商量眉须堕落诸人还会么直饶会得玄玄争似饥飡困歇杨次公问师相别得几年师云七年公云七年参禅来学道来师云不打这鼓笛公云恁么则空游山水百无所能去也师云相别未久善能高鑑公呵呵大笑韩相公来师出接公云禁足不出为甚么却出师云官不容针私通车马西京少林恩禅师示众云若向这里说即心是佛大似头上安头若说非心非佛何异迷头认影赏箇名安箇是立箇非向甚么处见达磨祖师虽然如此放一线道别有商量诸仁者是复谁是非复谁非是非杳绝分明万机于斯明得昼见日夜见星于斯不明有寒暑兮促君寿有鬼神兮妬君福示众云如斯说话谁是知音直饶句一向下千眼顿开端的有几箇是迷锋达磨诸人要识达磨祖师么举手揑空云达磨祖师鼻孔在少林手里若放开去从他此土西天说黄道黑若不放过不消一揑莫有为祖师作主者么出来与少林相见有么良久云果然示众云便恁么休去巳落二三更若忉忉终成异见既到这里又不可弓折箭尽去也且衲僧家远则能照近则能名拈拄杖云穿却德山鼻孔换却临济眼X睛掀翻大海拨转虗空且道三千里外谁是知音于斯明得大似杲日照天苟或未明不免云腾致雨卓拄杖一下僧问久飘客路罕遇知音今日上来请师一接师云有眼无耳垛六月火边坐云顶门不具金刚眼几逐流莺过短篱师云白云千里万里联灯会要卷第二十八联灯会要X卍XXX联灯会要卷第二十九住泉州崇福嗣寺嗣祖比丘悟明集青原下第十三世东京法云法秀禅师法嗣澧州香积用旻禅师示众云夫为宗匠随众提纲应机问答杀活临时心眼精明那容妖怪若也棒头取证喝下承当埋没宗风耻他先作转身一路不在迟疑息不未还同死汉大众直饶到这箇田地犹是语句埋藏未有透脱一路且作么生是透脱一路还有人道得么若无山僧不免为诸人说破良久云玉离荆岫寒光动劒出丰城紫气横东京慧林宗本禅师法嗣杭州净慈善本禅师本州余氏子示众云上士X听法以神中士听法以心下士听法以耳且道更有一人来将甚么听卓拄杖云高也着低也着落落圆音徧寥廓十方内外更无他不用无绳而自缚示众云会么祖师妙旨只在目前惠日峰前云生足下湖湘浪阔逈接遥天晚唱渔舟夜泛蒹葭之月欢游𦘕舫时闻丝竹之音更说闻声悟道见色明心大似抛却甜桃树㳂山摘醋梨福州太平恩禅师示众竖起拳云或时为拳复开云或时为掌若遇衲僧有功者赏遂放下云直是土旷人稀相逢者少示众云衲僧现前三昧释迦老子不会住世四十九年说得天花乱坠争似渴饮饥飡展脚堂中打睡秀州本觉法真禅师示众云本分相见不在如何撩起便行犹为钝汉若也分宾列主俱为念话杜家更乃说妙谈玄不是宗门苗裔山僧恁么道巳是雪上加霜汝等诸人更拟覔甚么以拄杖一时趂下示众云拆半裂三人人道得去一拈七亦要商量正当今日云门道底不要别作么生露得箇消息良久云日月易流北京天钵重元禅师法嗣西京圣善真悟禅师示众云扬声止响不知声是响根弄影逃形不知形为影本以法问法不知法本非法以心传心不知心本无心心本无心知心如幻了法非法知法如梦心法不实莫谩追求梦幻空X花何劳把捉到这里三世诸佛一大藏教祖师言句天下老和尚路布葛藤尽使不着何故太平本是将军致不许将军见太平东京净因楷禅师法嗣东京净因法成禅师示众云知有佛祖向上人方有说话分诸禅德且道那箇是佛祖向上事有箇人家儿子六根不具七识不全是大阐提无佛种性逢佛杀佛逢祖杀祖天堂收不得地狱摄无门大众还识此人么良久云对面不仙陀睡多饶寐语示众云只这箇负累杀人认作空劫时自巳分明头上安头更言落在今时何异霜加雪上直得纯清绝点犹有流注真常纵然转位回机大似日中逃影所以道二由一有一亦莫守一心不生万法无咎喝一喝云是甚热盌鸣声岂不见道文殊起佛见法见贬向二铁围山衲僧起佛见法见列在三条椽下乃举起拂子云拂子夜来起佛见法见且道今朝如何批判系绳床云分付德山临济示众云灵机独耀智鑑洞然瞬目扬眉巳彰痕迹拈槌竖拂岂免阶梯悟之者心超数量语默皆如左放右收都无依赖迷之者头头作解取舍有心纵饶尽得那边未免这边碍着所以道衲僧家说箇解粘去缚拔榍抽钉巳是犯锋伤手更言体之与用正之与偏恰似三家村里教书郎未念得一本太公家教便道文章赛过李白杜甫诸禅德伊家自有同风不要X展他书卷师问僧甚处人云西川师云几时离乡云前年二月师云未离本国一句作么生道云通身是口难为祗对师云犹是离家失业句僧无语师打一拂云枉踏草鞋青原下第十四世杭州净慈善本禅师法嗣福州雪峰思慧禅师杭州余氏子示众云若论此事最尊最胜难解难知是第一义谛是无分别法是智不到处是大总持王是如来顶是祖师印是金刚王宝劒是踞地师子是铁牛机是勐火聚拟向即乖措意即失而我云何能说能示诸人云何能信能解自非上根大器向光未发巳前蓦提得去其孰能与于此哉众中必有饱参禅客在行间立地鼻孔里冷笑肚皮里自语云这话堕阿师大好不说咦师子咬人狂狗趂块却被山僧拄杖子检责云克由尀耐妄意卜庆随语生解放过即不可若也放过曹溪路上生荆棘迦叶门风被陆沉以拄杖击绳床下座示众云一法有形翳汝眼睛眼睛不明世界峥嵘纵使通身眼绽烁破大千十方圆明纯一无杂犹未得勦绝在何故金屑虽贵落眼成翳翳若不消空花仍在直须瞎却诸人眼始解剪除病根从教摸地捞天免人弄光认影过此巳还吾不知也示众云诸佛说法常依真俗二谛唯有祖师门下一X无所依不依内不依外不依中间乃至一切诸佛都无依倚或问或答尽在临时句后声前不留影迹不是禅不是道不是玄不是妙不是真不是俗且道是箇什么良久云毗婆尸佛早留心直至如今不得妙示众云当场问答只在临时不用寻思拈来便用诸禅德不是情中法莫生取舍心而况法无异法句无别句拈起一毫尽大地一时明得一切言句无不该通犹未是衲僧分上事岂不见道击石火闪电光荐得荐不得未免丧身失命且如诸人还免得也无良久云临崖看浒眼特地一场愁邓州丹霞淳禅师法嗣明州天童正觉禅师示众云佛法也无许多般只要诸人一切时中放教身心空索索地条丝不挂廓落无依本地灵明毫发不昧若恁么履践得到自然一切时合一切时应了无纤毫许作儞障碍处便能转十圣向自巳背后方唤作衲僧若也倚他门户取他处分受他茶煳岂不是瞎驴趂大队既然如是毕竟如何自是不归归便得五湖烟景有谁争示众云诸禅德吞尽三世佛底人为甚么开口不得照破四天下底人为甚么合眼不得许多病痛与儞一时拈却了也且作么生得十成通畅去还会么擘开华岳连天秀放出黄河到海清示众云以本际光洗长夜暗以法界智破尘劫疑生灭纷纷而不至真净之家夤缘扰扰而不到圆明之X境任他外变独我中虗步入道寰体亡幻事所以古人道有物先天地无形本寂寥能为万象主不逐四时凋且道是甚么良久云鲸吞海水尽露出珊瑚枝示众云真空不空妙有不有是万化生成之根即二仪造化之母方隅不可定其居劫数不可穷其寿门庭廓净也风色如秋田地虗明也月华如昼达一念之未萌在大功而莫守五路头木马嘶鸣四衢内石牛奔走到处相逢到处渠通身是眼通身手示众云一切色不为眼碍文殊门中发机一切声不为耳魔观音门中透彻一切用不为身拘一切应不为事背便是普贤门中出入夺境也如驴觑井夺人也如井覰驴三千世界百亿身不用安排只这是青原下第十五世福州雪峰思慧禅师法嗣临安府净慈道昌禅师湖州人也示众云了得目前不了生死此人病在生死了得生死不了目前此人病在目前且道目前生死一时了得底人病在甚么处良久云鸳鸯绣出从君看莫把金针度与人示众云只这里荡荡地幸自可怜生因甚么特地碍却只为儞行时有箇行见坐时有箇坐见隐隐犹怀旧日嫌若是覰得透见得彻拨正路头直饶随风倒柂要且徧界不藏且道不受移易一句又作么生无底篮中提得起莫窰村里不须寻示众云灵山会上特地颟顸少室峯前依前𢣾㦬何X山门下覩明不覩暗未免从头筭两箇五百文元来是一贯恁么说话且道于衲僧门下成得甚么边事须知穿耳客不是刻舟人明州天童正觉禅师法嗣临安府净慈慧晖禅师明州人也示众云真机独立卓尔不群觌面无私对扬有准不堕诸缘之后妙超造化之先众生背之而逐浪迷源诸佛证之而截流到岸设使波澄大海风清而未许停舟云散长空月朗而岂容披照当阳显赫大地该通一句全提十方普应黄花翠竹咸彰妙德家风松韵泉声尽证圆通境界直得恁么犹是门庭施设止宿草庵入理深谈犹隔生在所以道任汝头头上了物物上明只唤作了事底人须知有尊贵边事直饶如两镜相照光影互融亦只唤作光影边事更须知有到家时节合作么生人归大国方成器水到沧溟始是波示众云巢知风穴知雨甘草甜黄连苦不须计较作商量五五从来二十五万般施设只如常此是丛林饱参句诸人还委悉么野老不知尧舜力冬冬攂鼓祭江神示众云悬崖撒手自肯承当绝后再甦欺君不得若向这里见得便能全人即境全境即人人境一如十方通彻在一尘而见性即一性以全真有时閙市横身有时寒巖宴坐有时宾中辨主有时主中辨宾有时宾主交参有时主宾互用诸人还相委悉么我是X法中王于法得自在示众云二千年前吾佛世尊拈花示众唯有金色头陀破颜微笑世尊云吾以正法眼藏涅槃妙心分付摩诃大迦叶自后递代以心传心直指人心见性成佛譬如金翅鸟扇开大海直取龙吞拟议不来白云万里唯在一念自肯不落意思不堕情识德山棒临济喝竹韵松声驴鸣犬吠莫不尽是发扬此事自是诸人开眼尿床对面蹉过且道誵讹有甚么处掷下拄杖云三十年后不得错举应化贤圣佛陀波利尊者游五台到忻州见一老人问师甚么处去师云台山礼文殊去老人云大德见文殊还识么尊者无对汾阳云今日庆幸尊者到山下又见一老人问尊者何来云西天来老人云还将得佛顶尊胜经来么者云不将得来老人云空来何益尊者遂回明安云当初下得甚么语得见文殊不回西天乃云但展两手似伊耶舍尊者访远法师远问如何是道师云无人能会云此间有五百听徒其中硕学高流岂无一人会师微笑远复问如何是道师举如意示之云见么远云见师云见箇甚么远云见尊者手中如意师将如意掷于地云还见么远云见师云见箇甚么远云见尊X者手中如意堕地师収起如意云见即不见还见么远罔措师斥云观公见解未出常流何得名喧宇宙乃拂衣上紫霄峰波罗提尊者西天异见王问何者是佛师云见性是佛王云师见性否师云我见佛性王云性在何所师云性在作用王云是何作用我今不见师云今现作用王自不见王云于我有否师云王若作用无有不是王若不用体亦难见王云若当用时几处出现师云若出现时当有其八王云其八出现当为我说师说偈云在胎曰身处世名人在眼曰见在耳曰闻在鼻嗅香在舌谈论在手执捉在足运奔徧现俱该沙界収摄在一微尘识者知是佛性不识者唤作精魂王闻心悟作礼而谢秦䟦陀禅师问生法师讲何经论生云大般若经师云作么生说色空义云众微聚曰色众微无自性曰空师云众微未聚唤作甚么生罔措师又问别讲何经论云大涅槃经师云如何说涅槃之义云涅而不生槃而不灭不生不灭故曰涅槃师云这箇是如来涅槃那箇是法师涅槃云涅槃之义岂有二耶某甲只如此未审禅师如何说涅槃师拈起如意云还见么云见师云见箇甚么云见禅师手中如意师将如意掷于地云见么云见师云见箇甚么云见禅师手中如意堕地师斥云观公见解未出常流何得名喧宇宙拂衣而去其徒怀疑不巳乃追师扣问我师说X色空涅槃不契未审禅师如何说色空义师云不道汝师说得不是汝师只说得果上色空不会说得因中色空其徒云如何是因中色空师云一微空故众微空众微空故一微空一微空中无众微众微空中无一微汾阳代云休葛藤南岳慧思禅师因志公令人传语云何不下山教化众生目视云汉作甚么师云三世诸佛被我一口吞尽何处更有众生可化五祖戒云更说道理看天台智顗禅师在南岳诵法华经至药王品云是真精进是名真法供养如来于是悟法华三昧获旋陀罗尼见灵山一会俨然未散妙喜云如今未获旋陀罗尼者还见灵山一会否若见以何为证若不见是真精进是名真法供养如来只恁么念过却成剩法矣天台丰干禅师因寒山问古镜未磨时如何照烛师云氷壶无影像猿猴探水月云此是不照烛也更请道看师云万德不将来教我道甚么寒山拾得二俱作体而退师欲游五台问寒山拾得云汝共我去游五台便是我同流若不共我去游五台不是我同流山云儞去游五台作甚么师云礼文殊山云儞不是我同流大沩祐禅师作沙弥时往国清受戒寒山预知同拾X得往松门接祐才到二人从路傍跳出作大虫吼三声祐无对山云自从灵山一别迄至于今还记得么祐亦无对拾得拈拄杖云儞唤这箇作甚么祐又无对寒山云休休不用问他自别后巳三生作国王来总忘却了也先净照禅师问楞严大师经中道若能转物即同如来若被物转即名凡夫只如昇元阁作么生转汾阳代云彼此老大金陵志公和尚问一梵僧承闻尊者唤我作屠儿曾见我杀生么云见师云有见见无见见不有不无见若有见见是凡夫见无见见是声闻见不有不无见是外道见未审尊者如何见梵僧云儞有此等见耶汾阳云不枉西来师垂语云终日拈香择火不知身是道场玄沙云终日拈香择火不知真箇道场雪窦云一对无孔铁鎚昭觉勤云终日拈香择火不知拈香择火明州布袋和尚甞立通衢有僧问在这里作甚么师云等箇人来或云来也来也遂怀内取一橘子度与僧僧拟接师缩手云汝不是这箇人僧问如何是祖师西来意师放下布袋叉手而立僧云只这箇别更有在师拈布袋上肩便行师一日见僧在前行师蓦抚其背僧回首师云把将一钱来X师或将布袋并破席一领于通衢往来布袋盛钵盂木履鱼肉菜饭瓦石土木诸般总有或于稠人中打开布袋撒下物云看看又一一拈起问人云这箇唤作甚么婺州善慧大士梁武帝请讲金刚经士才陞座以尺挥桉一下便下座帝愕然志公云陛下还会么帝云不会志公云大士讲经竟白云端云大士与志公被梁皇一状领过雪窦颂云不向双林寄此身却于梁土惹埃尘当时不得志公老也是恓恓去国人大士一日披衲顶冠靸履朝见帝问是僧耶士以手指冠帝云是道耶士以手指靸履帝云是俗耶士以手指衲衣汾阳代云大士多能大士有偈云夜夜抱佛眠朝朝还共起起坐镇相随语默同居止纤毫不相离如身影相似欲识佛去处祇这语声是玄沙云大小傅大士只认得箇昭昭灵灵雪窦云天下衲僧跳不出直饶口挂壁上汉别有一窍勘过了打又云玄沙打草惊虵泗州大圣或问师何姓师云姓何或云何国人师云何国人无着和尚往台山文殊相迎次问大德何方而来师云南方云南方佛法如何住持师云末法比丘少奉X戒律云多少众师云或三百或五百师却问和尚此间佛法如何住持殊云凡圣同居龙虵混杂师云多少众殊云前三三后三三汾阳代云识得儞雪窦颂云千峰盘屈色如蓝谁谓文殊是对谈堪笑清凉多少众前三三与后三三文殊与师喫茶次拈起玻璃盏问南方还有这箇么师云无殊云寻常将甚么喫茶师无对长庆稜云若恁么痴客劝主人师覩日色稍晚遂问文殊拟投一宿得否殊云汝有执心在不得宿师云某甲无执心殊云汝曾受戒否师云受戒久矣殊云儞若无执心何用受戒师辞退均提童子送师出门师问童子和尚适来道前三三后三三是多少童子召大德师回首童子云是多少洞山云欲观前人先观所使师见寺无额问童子此寺名甚么童子以手指金刚背后云看师回首化寺乃隐师游五台逢一老人师问莫是文殊么云岂有二文殊师才作礼老人忽然不见赵州代云文殊文殊天衣怀云无着只有先锋且无殿后老人若不隐去有甚面目见无着公期和尚因往罗汉路逢一骑牛公子师问罗汉路向甚么处去公拍牛云道道师喝云这畜生公云罗汉路向甚么处去师却拍牛云道道公云直饶恁么X犹少蹄角在师便打公子拍牛便走纸衣道者曹山问师莫是纸衣道者么师云不敢山云如何是纸衣下事师云一裘才挂体万法悉皆如山云如何是纸衣下用师近前应诺便立脱去山云汝只解恁么去且不解恁么来师忽开眼问一灵真性不假胞胎时如何山云未是妙师云如何是妙山云不借借师便珍重却坐脱山乃有颂云觉性圆明无相身莫于知见强疎亲念异便于玄体昧心差不与道相隣情分万法沉前境识鑑多端丧本真如是句中全晓会了然无事旧时人寒山因众僧炙茄次将串茄向一僧背上打一下僧回首山呈起茄串云是甚么僧云这风颠汉山向傍僧云儞道这僧费却我多少盐醋寒山因赵州游天台路次相逢山见牛迹问州云上座还识牛么州云不识山指牛迹云此是五百罗汉游山州云既是罗汉为甚么却作牛去山云苍天苍天州呵呵大笑山云作甚么州云苍天苍天山云这厮儿宛有大人之作拾得一日扫地寺主问汝名拾得因丰干拾得汝归汝毕竟名甚么姓甚么拾得放下扫帚叉手而立主再问拾得拈扫帚扫地而去寒山搥胸云苍天苍天拾得云作甚么山云不见道东家人死西家人助哀二人作舞笑哭而去拾得见国清半月念戒众集拾得拍手云聚头作想X那事如何维那叱之得云大德且住无嗔即是戒心净即出家我即与儞合一切法无差钱塘将使在界上为镇使每问僧若相契即留止宿一日有二僧来使问甚处来云江西马大师处来使问有何言句云即心是佛使便揖出又问次僧僧云非心非佛使亦揖出洪州许式郎中与上蓝溥泐潭澄二师话次澄云承闻郎中有云夜坐连云石春栽带雨松当时答洞山甚么话许云今日放衙澄云闻说是答泗州大圣在杨州出现底话是否许云别点茶来澄云名不虗得元来是作得主许云和尚早晚回山澄云今日被上蓝覰破蓝便喝澄云须是儞始得许云无奈舡何打破戽斗郎中入上蓝问首座年多少座云六十八许云僧臈多少座云四十七夏许云圣僧得几夏座云与虗空同受戒许拍板头云下官喫饭不似首座喫盐多大宋太宗皇帝问僧看甚么经云仁王经帝云既是寡人经因甚么在卿手里僧无对雪窦代云皇天无亲惟德是辅帝幸开宝塔问僧卿是何人云塔主帝云寡人塔为甚么卿作主僧无对雪窦代云盍国咸知帝因僧朝见乃问卿是甚处僧僧云庐山卧云庵帝云卧云深处不朝天为甚到此僧无对X雪窦代云难逃至化帝梦神人报云请陛下发菩提心帝早朝宣问左右街云菩提心作么生发俱无对雪窦代云实谓今古罕闻有僧朝见云陛下还记得臣僧么帝云甚处相见来云灵山一别直至于今帝云卿以何为验僧无对雪窦代云贫道得得而来帝因僧奏烧却藏经欲乞宣赐帝问昔日摩腾不烧如今为甚么却烧僧无对雪窦代云陛下不忘付嘱亡名尊宿昔有一老宿一夏不为师僧说话有僧叹云我只恁么空过一夏不敢望和尚说佛法得闻正因两字也得老宿闻乃云阇梨莫𧬊速若论正因一字也无道了叩齿云适来无端不合与么道隣壁有不老宿闻云好一釜羹被一颗鼠粪污却雪窦代云谁家釜里无一两颗昔有一老宿住庵于门上书心字于窻上书心字于壁上书心字法眼云门上但书门字牕上但书牕字壁上但书壁字玄觉云门上不要书门字牕上不要书牕字壁上不要书壁字昔有二菴主住庵旬日不相见忽相会上庵主问下菴主多时不相见在甚么处去下菴主云在菴中造X箇无缝塔上菴主云某甲也要造一箇就兄借取塔样子下庵主云何不早说恰被人借去了也法眼云且道是借他样不借他样昔有老宿云祖师九年面壁为访知音若恁么会得喫铁棒有日在又一老宿云祖师九年面壁何不惭惶若恁么会得更买草鞋行脚三十年瑯瑘觉云既不然且道祖师面壁意作么生良久云欲得不招无间业莫谤如来正法轮昔有老宿畜一童子并不知轨则有一行脚僧到乃教童子礼仪晚间见老宿外归遂去问讯老宿怪讶遂问童子云何谁教儞童子云堂中某上座老宿唤其僧来问上座傍家行脚是甚么心行这童子养来二三年了幸自可怜生谁教上座教坏伊快束装起去黄昏雨淋淋地被趂出法眼云古人恁么显露些子家风甚怪且道意在于何昔有一行者随法师入佛殿行者向佛吐唾法师云行者少去就何以唾佛者云将无佛处来与某甲唾法师无对仰山代法师但唾行者待他有语却向他道还我无行者处来昔有僧到曹溪时守衣钵僧提起衣云此是大庾岭头提不起底僧云为甚么在上座手里僧无对云门云彼此不了又云将谓是师子儿X昔有一僧去覆舡路逢一卖盐翁僧问覆舡路向甚么处去翁良久僧再问翁云儞患聋那僧云儞向我道甚么翁云向儞道覆舡路僧云翁莫会禅么翁云莫道会禅佛法也会尽僧云儞试说看翁挑起盐篮僧云难翁云儞唤这箇作甚么僧云盐翁云有甚么交涉僧云儞唤作甚么翁云不可更向儞道是盐昔有婆子供养一庵主经二十年常令一二八女子送饭给侍一日令女子抱定云正恁么时如何主云枯木倚寒巖三冬无暖气女子举似婆婆云我二十年只供养得箇俗汉遂遣出烧却庵昔有一僧参米胡路逢一婆住庵僧问婆有眷属否云有僧云在甚么处云山河大地若草若木皆是我眷属僧云婆莫作师姑来否云汝见我是甚么僧云俗人婆云汝不可是僧僧云婆莫混滥佛法好婆云我不混滥佛法僧云汝恁么岂不是混滥佛法婆云儞是男子我是女人岂曾混滥昔南泉典座辨两分食诣园管待园头食时展钵次忽有念佛鸟鸣园头乃敲枕头一下鸟又鸣头又敲一下鸣既住园头云会么座云不会头又敲一下盐官会下有一主事僧见一鬼使来追僧云某甲身充主事未暇修行乞容七日得否使云待我白王若许七日后来不然须臾便至言讫不见七日后来覔其僧了不可得后有僧问一僧云忽然覔着时如何抵拟他僧无对X洞山云被他覔得也昔沩山有一僧下山覔住处偶宿一行者家者问上座何处去云覔箇住处者书佛字问这箇是甚么字云佛字者却唤妻子问是甚么字妻云佛字者云上座与拙室见解一般争解住得其僧却回沩山昔有一僧到翠巖相看值巖不在遂下看主事事云见和尚也未云未主事指狗子云上座要见和尚但礼拜这狗子僧无语后翠巖归闻乃云作么生免得与么无语云门云欲观其师先观弟子妙喜云当时若作这僧便礼狗子一拜昔有一婆入赵州僧堂云这一堂师僧总是婆生只有大底孩儿五逆不孝州才顾视婆便出去昔有一道士背佛而坐僧问道流莫背佛道云大德本教道佛身充满于法界教我向甚处坐即得其僧无对昔有一僧还魂云冥中见地藏问儞平生修何行业云念法华经藏云止止不须说我法妙难思僧无对昔有一僧问一老宿云师子捉象全其力捉兔亦全其力未审全箇甚么力老宿云不欺之力昔有施主入寺行众僧随年钱知事云圣僧前着一分施主云圣僧年多少僧无对法眼代云心期满处即知昔有一老宿不赴堂侍者来请赴堂宿云我今日在X庄喫油糍饱者云和尚不曾出入宿云儞但去问取庄主者方出门忽见庄主归谢和尚到庄喫油糍妙喜颂云和尚不赴堂庄主谢临屈一字入公门九牛车不出昔广南有一僧住庵偶大王出猎吏人报云庵主大王来请起身主云非但大王来佛来亦不起王问佛岂不是卿师主云是王云见师为甚么不起僧无对法眼代云未足酬恩昔有一官人作无鬼论中夜挥毫忽见一鬼出云汝道无我聻官无语五祖演代但以手作󳬊鸠觜云谷谷孤昔有老宿问一座主疏钞解义广略如何主云钞解疏疏解经宿云经解甚么主无对昔有僧路行见鱼死水中乃问鱼以水为命为甚么却向水中死竟无对者昔高丽国来钱塘刻观音像昇上舡竟不能动遂请入明州开元寺供养后有僧问无剎不现身因甚么不去高丽国长庆稜云现身虽普覩相生偏昔有座主常念弥陀号有小师唤云和尚主回首小师不顾如是数四主叱之小师云和尚几年唤他即得某甲才唤便恶发联灯会要卷第二十九X联灯会要X卍XXX联灯会要卷第三十住泉州崇福禅寺嗣祖比丘悟明集傅大士心王铭观心空王微妙难恻无形无相有大神力能灭千灾成就万德体性虽空能施法则观之无形唿之有声为大法将心戒传经水中盐味色里胶青决定是有不见其形心王亦尔身内居停面门出入应物随情自在无碍所作皆成了本识心识心见佛是心是佛是佛是心念念佛心佛心念佛欲得早成戒心自律净律净心心即是佛除此心王更无别佛欲求成佛莫染一物心性虽空贪嗔体实入此法门端坐成佛到彼岸巳得波罗蜜慕道真士自观自心知佛在内不向外寻即心即佛即佛即心心明识佛晓了识心离心非佛离佛非心非佛莫测无所堪任执空滞寂了此漂沉诸佛菩萨非此安心明心大士悟此玄音身心性妙用无更改是故智者放心自在莫言心王空无体性能使色身作邪作正非有非无隐显不定心性离空能凡能圣X是故相劝好自防慎剎那造作还复漂沉清净心智如世黄金般若法藏并在身心无为法宝非浅非深诸佛菩萨了此本心有缘遇者非去来今志公和尚十二时歌平旦寅狂机内有道人身勤苦巳经无量劫不信常擎如意珍若捉物入迷津但有纤毫即是尘不住旧时无相貌外来知识也非真日出卯用处不须生善巧纵使神光照有无起意便遭魔境挠若施功终不了日夜被他人我拗不用安排只么从何曾心地生烦恼食时辰无明本是释迦身坐卧不知元是道只么忙忙受苦辛认声色覔疎亲只是他家染污人若拟将心求佛道问取虗空始出尘禺中巳未了之人教不至假饶通达祖师言莫向心头安了义只守玄没文字认着依前还不是暂时自肯不追寻旷劫不遭魔境使日南午四大身中无价宝阳焰空花不肯抛作意修行转辛苦不曾迷莫求悟任儞朝阳几回暮X有相身中无相身无明路上无生路日昳未心地何曾安了义他家文字没踈亲莫起工夫求的意任纵横绝忌讳长在人间不居止运用不离声色中历劫何曾暂抛弃晡时申学道先须不厌贫有相本来权积聚无形何用要安真作净洁却劳神莫认愚痴作近隣言下不求无处所暂时唤作出家人日入酉虗幻声音终不久禅悦珍羞尚不飡谁能更饮无明酒没可抛无物守荡荡逍遥不曾有纵儞多闻达古今也是痴狂外边走黄昏戌狂子施功投暗室假使心通无量时历劫何曾异今日拟商量却啾唧转使心头黑似漆昼夜舒光照有无痴人唤作波罗蜜人定亥勇勐精进成懈怠不起纤毫修学心无相光中常自在超释迦越祖代心有微尘还窒碍放荡长如痴兀人他家自有通人爱夜半子心住无生即生死生死何曾属有无用时便用无文字祖师言外边事识取起时还不是X作意搜求实没踪生死魔来任相试鸡鸣丑一颗圆光明巳久内外推寻覔总无境上施为浑大有不见头亦无手世界坏时渠不朽未了之人听一言只这如今谁动口志公和尚十四科菩提烦恼不二众生不解修道便欲断除烦恼烦恼本来空寂将道更欲覔道一念之心即是何须别处寻讨大道晓在目前迷倒愚人不了佛性天真自然亦无因缘修造不识三毒虗假妄执浮沉生老昔时迷日为晚今日始觉非早持犯不二丈夫运用无碍不为戒律所制持犯本自无生愚人被他禁系智者造作皆空声闻触途成滞大士肉眼圆通二乘天眼有翳空中妄执有无不达色心无碍菩萨与俗同居清净曾无染世愚人贪着涅槃智者生死实际法性空无言说缘起略为兹偈百岁无智小儿小儿有智百岁X佛与众生不二众生与佛无殊大智不异于愚何须向外求宝身田自有明珠正道邪道不二了知凡圣同途迷悟本无差别涅槃生死一如究竟诸缘空寂惟求意想清虗无有一法可得翛然自入无余理事不二心王自在翛然法性本无十缠一切无非佛事何须摄念坐禅妄想本来空寂不用断除攀缘智者无心可得自然无争无喧不识无为大道何时得证幽玄佛与众生一种众生即是世尊凡夫妄生分别无中执有迷奔了达贪嗔空寂何处不是真门静乱不二声闻厌喧求静犹如弃面求饼饼即从来是面造作随人百变烦恼即是菩提无心即是无境生死不异涅槃贪嗔如焰如影智者无心求佛愚人执邪执正徒劳空过一生不见如来妙顶了达婬慾性空镬汤炉炭自冷X善恶不二我自身心快乐翛然无善无恶法身自在无方触目无非正觉六尘本来空寂凡夫妄生执着涅槃生死空平四海阿谁厚薄无为大道自然不用将心画度菩萨散诞灵通所作常含妙觉声闻执法坐禅如蚕吐丝自缚法性本来圆明病愈何须执药了知诸法平等翛然清虗快乐色空不二法性本无青黄众生谩造文章吾我说他止观自意扰扰颠狂不识圆通妙理何时得会真常自疾不能治疗却教他人药方外看将谓是善心内犹若犲狼愚人畏其地狱智者不异天堂对境心常不起举足皆是道场佛与众生不二众生自作分张若欲除却三毒迢迢不离灾殃智者知心是佛愚人乐往西方生死不二世间诸法如幻生死犹如雷电法身自在圆通出入山河无间X颠倒妄想本空般若无迷无乱三毒本自解脱何须摄念禅观只为愚人不了从他戒律决断不识寂灭真如何时得登彼岸智者无恶可断运用随心合散法性本来空寂不为生死所绊若欲断除烦恼此是无明痴汉烦恼即是菩提何用别求禅观实际无佛无魔心体无形无段断除不二丈夫运用堂堂逍遥自在无妨一切不能为害坚固犹如金刚不着二边中道翛然非断非常五欲贪瞋是佛地狱不异天堂愚人妄生分别流浪生死猖狂智者达色无碍声闻无不恛惶法性本无瑕翳众生妄执青黄如来引接迷愚或说地狱天堂弥勒身中自有何须别处思量弃却真如佛像此人即是颠狂声闻心中不了唯只听逐言章言章本非真道转加鬪争刚强心里蚖虵蝮蝎螯着便即遭伤不解文中取义何时得会真常X死入无间地狱神识枉受灾殃真俗不二法师说法极好心中不离烦恼口谈文字化他转更增他生老真妄本来不二凡夫弃妄覔道四众云集听讲高座谈议浩浩南座北座相争四众为言为好虽然口谈甘露心里寻常枯燥自巳元无一钱日夜数他珍宝恰似无智愚人弃却真金担草心中三毒不舍未审何时得道解缚不二律师持律自缚自缚亦能缚他外作威仪恬静心内恰似洪波不驾生死舡筏如何渡得爱河不解真宗正理邪见言辞繁多有二比丘犯律便却往问优波优波依律说罪转增比丘网罗方丈室中居士维摩便即来呵优波默然无对净名说法无过而彼戒性如虗不在内外娑婆劝除生灭不肯忽悟还同释迦境照不二禅师体离无明烦恼从何处生X地狱天堂一相涅槃生死空名亦无贪瞋可断亦无佛道可成众生与佛平等自然智者惺惺不为六尘所染句句独契无生正觉一念玄解三世坦然皆平非法非律自制翛然直入圆成绝此四句百非如空无作无依运用无碍我今滔滔自在不羡王公卿宰四时犹若金刚昔乐心常不改法宝喻于须弥智慧广于江海不为八风所牵亦无精进懈怠任性浮沉若颠散诞纵横自在遮莫刀劒临头我自安然不釆迷悟不二迷时以空为色悟即以色为空迷悟本无差别色空究竟还同愚人唤南作北智者达无西东欲覔如来妙理常在一念之中阳𦦨本非其水渴鹿狂趂怱怱自身虗假不实将空更欲覔空世人迷倒至甚如犬吠雷叿叿三祖璨大师信心铭至道无难唯嫌拣择但莫憎爱洞然明白X毫𨤲有差天地悬隔欲得现前莫存顺逆违顺相争是为心病不识玄旨徒劳念静圆同太虗无欠无余良由取舍所以不如莫逐有缘勿住空忍一种平怀泯然自尽止动归止止更弥动唯滞两边宁知一种一种不通两处失功遣有没有从空背空多言多虑转不相应绝言绝虑无处不通归根得旨随照失宗须臾返然胜却前空前空转变皆由妄见不用求真唯须息见二见不住慎莫追寻才有是非纷然失心二由一有一亦莫守一心不生万法无咎无咎无法不生不心能由境灭境逐能沉境由能境能由境能欲知两段元是一空一空同两齐含万象不见精麤宁有偏党大道体宽无易无难小见狐疑转急转迟执之失度必入邪路放之自然体无去住任性合道逍遥绝恼系念乖真昏沉不好不好劳神何用疎亲欲取一乘勿恶六尘六尘不恶还同正觉智者无为愚人自缚法无异法妄生爱着将心用心岂非大错迷生寂乱悟无好恶一切二边良由斟酌梦幻空花何劳把捉得失是非一时放却眼若不睡诸梦自除心若不异万法一如一如体玄元尔忘缘万法齐观归复自然X泯其所以不可方比止动无动动止无止两既不成一何有尔究竟穷极不存轨则契心平等所作俱息狐疑尽净正信调直一切不留无可记忆虗明自照不劳心力非思量处识情难测真如法界无他无自要急相应唯言不二不二皆同无不包容十方智者皆入此宗宗非促延一念万年无在不在十方目前极小同大忘绝境界极大同小不见边表有即是无无即是有若不如是必不须守一即一切一切即一但能如是何虑不毕信心不二不二信心言语道断非去来今永嘉真觉大师证道歌君不见绝学无为闲道人不除妄想不求真无明实性即佛性幻化空身即法身法身觉了无一物本源自性天真佛五阴浮云空去来三毒水泡虗出没证实相无人法剎那灭却阿鼻业若将妄语诳众生自招拔舌尘沙劫顿觉了如来禅六度万行体中圆梦里明明有六趣觉后空空无大千无罪福无损益寂灭性中莫问覔比来尘镜未曾磨今日分明须剖析谁无念谁无生若实无生无不生X唤取机阙木人问求佛施功早晚成放四大莫把捉寂灭性中随饮啄诸行无常一切空即是如来大圆觉决定说表真乘有人不肯任情征直截根源佛所印摘叶寻枝我不能摩尼珠人不识如来藏里亲収得六般神用空不空一颗圆光色非色净五眼得五力唯证乃知难可测镜里看形见不难水中捉月争拈得常独行常独步达者同游涅槃路调古神清风自高貌悴骨刚人不顾穷释子口称贫实是身贫道不贫贫则身常披缕褐道则心藏无价珍无价珍用无尽利物应时终不吝三身四智体中圆八解六通心地印上士一决一切了中下多闻多不信但自怀中解垢衣谁能向外夸精进从他谤任他非把火烧天徒自疲我闻恰似饮甘露销融顿入不思议观恶言是功德此则成吾善知识不因讪谤起冤亲何表无生慈忍力宗亦通说亦通定慧圆明不滞空非但我今独达了恒沙诸佛体皆同师子吼无畏说百兽闻之皆脑裂X香象奔波失却威天龙寂听生欣悦游江海涉山州寻师访道为参禅自从认得曹谿路了知生死不相干行亦禅坐亦禅语默动静体安然纵遇锋刀常坦坦假饶毒药也闲闲我师得见然灯佛多劫曾为忍辱仙几回生几回死生死悠悠无定止自从顿悟了无生于诸荣辱何忧喜入深山住兰若岑崟幽邃长松下优游静坐野僧家閴寂安居实潇洒觉即了不施功一切有为法不同住相布施生天福犹如仰箭射虗空势力尽箭还坠招得来生不如意争似无为实相门一超直入如来地但得本莫愁末如净琉璃含宝月既能解此如意珠自利利他终不竭江月照松风吹永夜清霄何所为佛性戒珠心地印雾露云霞体上衣降龙钵解虎钖两钴金镮鸣历历不是标形虗事持如来宝杖亲纵迹不求真不断妄了知二法空无相无相无空无不空即是如来真实相心镜明鑑无碍廓然莹彻周沙界万象森罗影现中一颗圆光非内外X豁达空拨因果漭漭荡荡招殃祸弃有着空病亦然还如避溺而投火舍妄心取真理取舍之心成巧伪学人不了用修行真成认贼将为子损法财灭功德莫不由斯心意识是以禅门了却心顿入无生知见力大丈夫秉慧劒般若锋兮金刚𦦨非但能摧外道心早曾落却天魔胆震法雷击法鼓布慈云兮洒甘露龙象蹴踏润无边三乘五性皆惺悟雪山肥腻更无杂纯出醍醐我常纳一性圆通一切性一法徧含一切法一月普现一切水一切水月一月摄诸佛法身入我性我性同共如来合一地具足一切地非色非心非行业弹指圆成八万门剎那灭却三祇劫一切数句非数句与吾灵觉何交涉不可毁不可赞体若虗空没涯岸不离当处常湛然覔即知君不可见取不得舍不得不可得中只么得默时说说时默大施门开无壅塞有人问我解何宗报道摩诃般若力或是或非人不识逆行顺行天莫测吾早曾经多劫修不是等闲相诳惑X建法幢立宗旨明明佛勑曹溪是第一迦叶首传灯二十八代西天记法东流入此土菩提达磨为初祖六代传衣天下闻后人得道何穷数真不立妄本空有无俱遣不空空二十空门元不着一性如来体自同心是根法是尘两种犹如镜上痕痕垢尽除光始现心法双亡性即真嗟末法恶时世众生薄福难调制去圣远兮邪见深魔强法弱多冤害闻说如来顿教门恨不灭除令瓦碎作在心殃在身不须冤诉更尤人欲得不招无间业莫谤如来正法轮旃檀林无杂树郁密深沉师子住境静林闲独自游走兽飞禽皆远去师子儿众随后三岁便能大哮吼若是野犴逐法王百年妖怪虗开口圆顿教没人情有疑不决直须争不是山僧逞人我修行恐落断常坑非不非是不是差之毫𨤲失千里是即龙女顿成佛非即善星生陷坠吾早年来积学问亦曾讨疏寻经论分别名相不知休入海筭沙徒自困却被如来苦呵责数他珍宝有何益X从来蹭蹬觉虗行多年枉作风尘客种性邪错知解不达如来圆顿制二乘精进没道心外道聪明无智慧亦愚痴亦小騃空拳指上生实解执指为月枉施功根境法中虗揑怪不见一法即如来方得名为观自在了即业障本来空未了还须偿宿债饥逢王膳不能飡病遇医王争得瘥在欲行禅知见力火中生莲终不坏勇施犯重悟无生早时成佛于今在师子吼无畏说深嗟懵憧顽皮靻只知犯重障菩提不见如来开秘诀有二比丘犯婬杀波离萤光增罪结维摩大士顿除疑犹如赫日销霜雪不思议解脱力妙用恒沙也无极四事供养敢辞劳万两黄金亦销得粉骨碎身未足酬一句了然超百亿法中王最高胜恒沙如来同共证我今解此如意珠信受之者皆相应了了见无一物亦无人亦无佛大千沙界海中沤一切圣贤如电拂假使铁轮顶上旋定慧圆明终不失日可冷月可热众魔不能坏真说象驾峥嵘谩进途谁见螳蜋能拒辙X大象不游于兔径大悟不拘于小节莫将管见谤苍苍未了吾今为君决石头和尚参同契竺土大僊心东西密相付人根有利钝道无南北祖灵源明皎洁枝派暗流注执事元是迷契理亦非悟门门一切境回互不回互回而更相涉不尔依位住色本殊质像声元异乐苦暗合上中言明明清浊句四大性自复如子得其母火热风动摇水湿地坚固眼色耳音声鼻香舌咸醋然于一一法依根叶分布本末须归宗尊卑用其语当明中有暗勿以暗相遇当暗中有明勿以明相覩明暗各相对比如前后步万物自有功当言用及处事存函盖合理应箭锋拄承言须会宗勿自立规矩触目不会道运足焉知路进步非远近迷隔山河固谨白参玄人光阴莫虗度石头和尚草庵歌吾结草庵无宝贝饭了从容图睡快成时初见茅草新破后还将茅草盖住庵人镇长在不属中间与内外世人住处我不住世人爱处我不爱庵虽小含法界方丈老人相体解X上乘菩萨信无疑中下闻之必生怪问此庵坏不坏坏与不坏主元在不居南北与东西基上坚牢以为最青松下明窻内玉殿朱楼未为对衲帔蒙头万事休此时山僧都不会住此庵休作解谁夸铺席图人买回光返照便归来廓达灵根非向背遇祖师亲训诲结草为庵莫生退百年抛却任纵横摆手便行且无罪千种言万般解只要教君长不昧欲识庵中不死人岂离如今遮布袋僧亡名息心铭法界有如意宝人焉久缄其身铭其膺曰古之摄心人也戒之哉戒之哉无多知无多虑多知多事不如息意多虑多失不如守一虑多志散知多心乱心乱生恼志散妨道勿谓何伤其苦悠长勿言何畏其祸鼎沸滴水不停四海将盈纤尘不拂五岳将成防末在本虽小不轻关汝七窍闲尔六情莫视于色莫听于声闻声者聋见色者盲一文一艺空中蚊蚋一伎一能日下孤灯英贤才艺是为愚蔽舍弃淳朴耽溺淫丽识马易奔心猿难制神既劳役形必损毙邪行终迷脩途永泥莫贵才能日益昏瞢夸拙羡巧其德不弘名厚行薄其高速崩内怀憍伐外致怨憎或谈X于口或书于手邀人令誉亦孔之丑凡谓之吉圣谓之咎赏翫暂时悲哀长久畏影畏迹逾远逾极端坐树阴迹灭影沉厌生患老随思随造心想若灭生死长绝不死不生无相无名一道虗寂万物齐平何贵何贱何辱何荣何胜何劣何重何轻澄天愧净皎日慙明安夫岱岭同彼金城敬贻贤哲斯道利贞赵州和尚十二时歌鸡鸣丑愁见起来成漏逗裙子褊衫箇也无袈裟形相些些有裩无腰袴无口头上青灰三五斗比望修行利济人谁知变作不唧𠺕平旦寅荒村破院实难论解斋粥米全无粒空对闲牕与隙尘唯雀噪勿人亲独坐时闻落叶频谁道出家憎爱断思量不觉泪沾巾日出卯清净却翻为烦恼有为功德被尘漫无限田地未曾扫攒眉多称心少尀耐东村黑王老供利不曾将得来放驴喫我堂前草食时辰烟火徒劳望四隣馒头䭔子前年别今日思量空嚥津持念少嗟叹频一百家中无善人来者只道覔茶喫不得茶噇去又瞋禺中巳削发那知到如此X无端被请作村僧屈辱饥悽受欲死胡张三黑李四恭敬不曾生些子适来忽尔到门头唯道借茶兼借纸日南午茶饭轮环无定度行却南家到北家果至北家不推註苦沙盐大麦醋蜀黍米饭虀莴苣唯称供养不等闲和尚道心须坚固日昳未这回不践光阴地曾闻一饱忘百饥今日老僧身便是不习禅不论义铺箇破席日里睡想料上方兜率天也无如此日炙背晡时申也有烧香礼拜人五箇老婆三箇瘿一双面子黑皴皴油麻茶实是珍金刚不用苦张筋愿我来年蚕麦熟罗睺罗儿与一文日入酉除却荒凉更何守云水高流定委无历寺沙弥镇长有出格言不到口枉续牟尼子孙后一条拄杖麤揦梨不但登山兼打狗黄昏戌独坐一间空暗室阳𦦨灯光永不逢眼前纯是金州漆钟不闻虗度日唯闻老鼠閙󳪰唧凭何更得有心情思量念箇波罗蜜人定亥门前明月谁人爱X向里惟愁卧去时勿箇衣裳着甚盖刘维那赵五戒口头说善甚奇怪任儞山僧囊罄空问着都缘总不会半夜子心境何曾得暂止思量天下出家人似我住持能有几土榻床破芦䕠老榆木枕全无被尊像不烧安息香灰里唯闻牛粪气罗汉琛禅师明道颂至道渊旷勿以言宣言宣非旨孰云有是触处皆渠岂喻真虗真虗设辨如镜中现有无虽彰在处无伤无伤无在何拘何阂不假功成将何法尔法尔不尔俱为脣齿若以斯陈理没宗旨宗非意陈无以见闻见闻不脱如水中月于此不明翻为剩法一法有形翳汝眼睛眼睛不明世界峥嵘我宗奇特当阳显赫佛及众生皆承恩力不在低头思量难得拶破面门覆盖干坤快须荐取脱却根尘其如不晓谩说如今同安察禅师十玄谈心印问君心印作何颜心印何人敢授传历劫坦然无异色唿为心印早虗言须知体自虗空性将喻红炉火里莲勿谓无心云是道无心犹隔一重关X祖意祖意如空不是空灵机争堕有无功三贤尚不明斯旨十圣那能达此宗透网金鳞犹滞水回途石马出纱笼慇懃为说西来意莫问西来及与东玄机迢迢空劫勿能収岂与尘机作系留妙体本来无处所通身何更有踪由灵然一句超群众逈出三乘不假修撒手那边千圣外回程堪作火中牛尘异浊者自浊清者清菩提烦恼等空平谁言卞璧无人鉴我道骊珠到处晶万法泯时全体现三乘分别强安名丈夫自有冲天志莫向如来行处行演教三乘次第演金言三世如来亦共宣初说有空人尽执后非空有众皆捐龙宫满藏医方义鹤树终谈理未玄真净界中才一念阎浮早巳八千年达本勿于中路事空王䇿杖还须达本乡云水隔时君莫住雪山深处我非忘堪嗟去日颜如玉却叹回时𩯭似霜X撒手到家人不识更为一物献尊堂还源返本还源事巳差本来无住不名家万年松径雪深覆一带峰峦云更遮宾主穆时全是妄君臣合处正中邪还乡曲调如何唱明月堂前枯树花回机涅槃城里尚犹危陌路相逢勿定期权挂垢衣云是佛却装珍御复名谁木人夜半穿靴去石女天明戴帽归万古碧潭空界月再三捞摝始应知转位披毛带角入廛来优钵罗华火里开烦恼海中为雨露无明山上作云雷镬汤炉炭吹教灭劒树刀山喝使摧金锁玄关留不住行于异类且轮回一色枯木巖前差路多行人到此尽蹉𧿶鹭鸶立雪非同色明月芦华不似他了了了时无可了玄玄玄处亦须呵慇懃为唱玄中曲空里蟾光撮得么法眼禅师三界惟心颂三界惟心万法惟识唯识惟心眼声耳色色不到耳声何触眼眼色耳声万法成辨X万法匪缘岂观如幻大地山河谁坚谁变澄观国师答皇太子心要至道本乎其心心法本乎无住无住心体灵知不昧性相寂然包含德用该摄内外能深能广非有非空不生不灭无始无终求之而不得弃之而不离迷现量则惑苦纷纭悟真性则空明廓彻虽即心即佛唯证者方知然有证有知则慧日沉没于有地若无照无悟则昏云掩蔽于空门若一念不生则前后际断照体独立物我皆如直造心源无智无得不取不舍无对无修然迷悟更依真妄相待若求真去妄犹弃影劳形若体妄即真似处阴影灭若无心忘照则万虑都捐若任运寂知则众行爰起放旷任其去住静鉴觉其源流语默不失玄微动静未离法界言止则双忘知寂论观则双照寂知语证即不可示人说理则非证不了是以悟寂无寂真知无知以知寂不二之一心契空有双融之中道无住无着莫摄莫収是非两忘能所双绝斯绝亦寂则般若现前般若非心外新生智性乃本来具足然本寂不能自现实由般若之功般若之与智性飜覆相成本智之与始修实无两体双忘正入则妙觉圆明始末该融则因果交彻心心作佛无一心而非佛心处处成道无一尘而非佛国故真妄物我举一全収心佛众生浑然齐致是知迷则人随于法法法万差而人不同悟则法随于人人人一智而融万境言穷虑绝何果何因体本X寂寥孰同孰异唯忘怀虗朗消息冲融其犹透水月华虗而可见无心鑑像照而常空矣鼎州普安道和尚函盖干坤句干坤并万象地狱及天堂物物皆真见头头用不伤截断众流句堆山积岳来一一尽尘埃更拟论玄妙氷消瓦解摧随波逐浪句辩口利舌问高低总不亏还如应病药诊候在临时三句外当人如举唱三句岂能该有问如何事南岳与天台通襃贬金屑眼中翳衣珠法上尘巳灵犹不重佛祖为何人辨亲疎黑豆未生前商量巳成颠更寻言句会特地隔西天辨邪正罔象谈真旨都缘未辨明守他山鬼窟不免是精灵X通宾主自远趋风问分明向道休再三如未晓消得更摇头擡荐商量相见不扬眉君东我亦西红霞穿碧落白日绕须弥提纲商量若欲正提纲直须大地荒拟来冲雪刀不免碎锋铓据实商量睡来合眼饭来飡起坐终诸没两般同道巳知言不惑十方世界目前看委曲商量得用由来处处通应机施设任家风扬眉瞬目开只手坚拂拈槌为举扬联灯会要卷第三十至元辛卯岁重刊于育王松庵三山郑子埜栞康应己巳岁重刊于临川寺旹元禄庚午孟夏日雒北大应禅寺涉门祖泰命工印行