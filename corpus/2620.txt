文山先生全集文山先生文集目録文山先生全集目録卷一文集诗次鹿鸣宴诗集英殿赐及第㳟谢诗御赐琼林宴㳟和诗明堂庆成㳟进诗敬和道山堂庆瞻御书刘左司饯潘祕丞次韵祕省再㑹次韵送曹大着知广徳军赠祕书王监丞题卓大着顺寕精舍送卓大着知漳州和萧安抚送行韵和朱衡守约山韵题玄潭观雪浪阁玄潭观和龚宰韵送朱制干象祖送林溶孙归省京城借永福寺司戸弟生日梅暑布送王廷举题陈国秀小园题静山赠拆字嗅衣相士赠闾丘相士赠神目相土赠镜湖相士赠秋月相士赠曽兰谷相士赠月洲相士赠刘矮跛相士赠梅谷相士赠碧眼相士赠徐相士赠鑑湖相士赠赵神眼赠桂岩相士宣州罢任再赠贑州再赠赠彭别峯赠黄生赠杨樵隐赠叶大明赠舒片云赠彭神玑赠刘忠朴赠金称赠余月心赠涂内明赠一壸天赠萧巽斎赠曽一轩赠龚豫轩赠徐吉甫赠魏山人赠廖希说彭通伯卫和堂赠适菴赠可轩慧和尚象奕等级四絶赠彭善之赠曹大崧赠萧文彬题周山甫锦绣段还梅尉诗轴赡罗雪屋题得鱼集题彭小林诗题王声甫松坡苦唱题毛霆甫诗集送赵王賔又送前人琴棋书画题罗道士玉涧听罗道士琴和云屋道士游集灵观题凝祥观游青原题碧落堂和龚使君饯新班第别弟赴新昌送刘民章题宣州叠嶂楼题宣州览翠堂登双溪阁题呉城山贫女吟名姝吟东方有一士和故人赋吉州隆庆寺塔火寄故人刘方斋题高君寳绀泉题曽氏连理木题滕王阁题黄冈寺龙雾洲觉海寺题积学斋题八窓玲珑予邓峒题六梅亭卷二文集诗文山卽事岀山辟山寄朱约山山中卽事宿山中山中谩成柬刘方斋山中载酒山中立夏山中和韵山中自赋入山卽事山中感兴三首山中呈聂心逺再用前韵山中六言三首用萧敬夫韵山中竹花夜归八月十六日见梅和萧秋屋韵月夜江行𥿄帐爲刘定伯索油蕨山中小集新年生日和聂吉甫生日和谢爱山生日谢朱约山生日和萧敬夫与朱古平饮山中所懐山中偶成次约山杏花韵赠黄梅峯送人徃湖南题张景召梅墅和谢爱山别谢爱山和胡琴窓七月十三夜病中作又二絶又赋又赋借道冠又赋病甚夣至帝所病愈简刘小村夜坐偶成简琴窓云屋竹轩诸友用前韵留琴窓又用韵简李深之早起偶成又用韵晓起夜坐和松坡陈贯道浩浩歌借朱约山韵用前人韵赋招隐用前人韵招山行翰林权直罢归庆罗氏祖母百岁拜罗氏百岁母醉清湖罗山长存叟来寿朱约山八十寿朱约山八十三贺巽斎迁居挽李制帅挽孙庸斎挽龚用和挽万监丞哭彭止所挽吴西林挽晏桂山挽鄢晋叔挽王远叔挽萧神机挽朱尚书挽朱太将挽黎致政寿江古心送张宗甫兄弟送胡端逸题楚楼观别宋安序赠周东卿画鱼别李肯斎幕客舟中序别用韵谢诸客湘潭道中赠丁相士别徐畋和宋安序送行赠萍乡道士白髭行将母赴贑道西昌快阁遇雨观澜题鬰孤台用韵别五湖翁用韵谢前人翠玉楼晚雨翠玉楼观雪翠玉楼和胡端逸翠玉楼合江楼皂盖楼石楼马祖巖禅関吸江尘外云端清江何汉英送曽巖山和前人赋别赠萧信叔赠碧鑑相士送吉州陈守赠钟正甫改题疑祥观题倪氏山水图歌山中次胡徳昭韵山中泛舟病中作山中卽亊挽巽斋先生送刘其发赠周苍崖题竹巖藁挽刘知县古乐府寿人母齐天乐齐天乐卷三文集对䇿封亊内制御试䇿题巳未上皇帝书癸亥上皇帝书轮对札子拟进御笔又拟拟册立皇太子文卷四文集表牋门谢表湖南提刑到任谢表谢皇太后表谢皇后牋皇太子生日贺皇帝表贺皇太后表贺皇后牋皇子进封贺皇帝表贺皇太后表贺皇后牋皇女进卦贺皇帝表贺皇太后表贺皇后牋知贑州到任谢表谢皇太后表谢皇后牋寿崇节本州贺皇帝表贺皇太后表贺皇后牋寿崇节兵马钤辖贺表贺皇太后表贺皇后牋干㑹节本州贺皇帝表贺皇太后表贺皇后牋干㑹节钤司贺皇帝表贺皇太后表贺皇后牋皇子赐名本州贺皇帝表贺皇太后表贺皇后牋皇子赐名钤司贺皇帝表贺皇太后表贺皇后牋皇帝登寳位本州贺表贺太皇太后表贺皇太后表皇帝登寳位钤司贺表贺太皇太后表贺皇太后表谢皇帝登极赦文表太皇太后加尊号本州贺表贺太皇太后表贺皇太后表太皇太后加尊号钤司贺表贺太皇太后表贺皇太后表皇太后加尊号本州贺表贺太皇太后表贺皇太后表皇太后加号钤司贺皇帝表贺太皇太后表贺皇太后表大行皇帝升遐本州慰皇帝表慰太皇太后表慰皇太后表大行皇帝升遐钤司慰皇帝表慰太皇太后表慰皇太后表百日慰皇帝表慰太皇太后表慰皇太后表期年慰皇帝表慰太皇太后表慰皇太后表再期慰皇帝表慰太皇太后表慰皇太后表禫祭慰皇帝表慰太皇太后表慰皇太后表贺皇帝听政表贺太皇太后同听政表天瑞节本州贺皇帝表贺太皇太后表贺皇太后表天瑞节钤司贺皇帝表贺太皇太后表贺皇太后表大行皇帝谥号本州慰表慰太皇太后表慰皇太后表大行皇帝谥号钤司慰表慰太皇太后表慰皇太后表冬至节本州慰皇帝表慰太皇太后表慰皇太后表启攅慰皇帝表慰太皇大后表慰皇太后表发引慰皇帝表慰太皇太后表慰皇太后表祔庙慰皇帝表慰太皇太后表慰皇太后表正旦慰皇帝表慰太皇太后表慰皇太后表改元贺皇帝表贺太皇太后表贺皇太后表暦日谢皇帝表谢太皇太后表谢皇太后表䟽寿崇节本州进功徳䟽钤司进功徳䟽干㑹节本州进功徳䟽钤司进功徳䟽天瑞节本州进功徳䟽钤司进功徳䟽大行皇帝升遐本州进功徳䟽钤司进功德䟽皇帝违和保安诸庙䟽本州宫寺保安䟽钤司宫寺保安䟽道䟽太行皇帝遗诏本州成服道䟽僧䟽钤司成服道䟽僧䟽本州成服满散䟽钤司成服满散䟽大行皇帝本州追严道塲䟽钤司追严道塲䟽申省状辞免新除祕书省正字状再状辞免知宁国府状卷五文集书回胡佥判请交害贺吴提㪯回聂吉甫贺何县尉上丞相通庙堂通江参政通潭州安抚江丞相与李复卿与孙子载与胡观洲与杨斈録与巽斋先生与前人又回刘架阁㑹孟回曽衢教回李宫教与朱大慱与邓县尉与颜县尉与聂吉甫回王国智与刘司戸与胡端逸与黄主簿与刘正伯回钟叔玉与黎节判与刘民章与梅制干与杜教授回谢教授与刘知县与李知县与陈知县回唐知县回刘运使与袁守雷侍郎与知贑州翁丹山贺翁丹山兼宪贺方逢辰贺前人除江西漕回许祕丞贺倪提举与赵月山与知吉州江万顷贺知吉州黄提举与前人贺杨提刑与知吉州缪知府回吉州窦检閲回江州李都丞回潘检閲回钟编校回吴制帅回宣州洪倅回吴直阁与游提刑与赵知郡贺前人得盱守与赵监丞慰前人回安福赵宰回孟之搢卷六文集书回宁国陈节推与呉提刑与陈提举回林学士回贑守李宗丞回李宗丞与江西黄提刑回林司业回信丰罗宰回罗子远与汪安抚回前人与胡都丞慰胡通判与李大卿回永州杨守回林侍郎回杨祕监与刘尚书与陈察院与邓校勘与陈直院与曽县尉与曽架阁回吉守王提举与龚知县与许权县贺刘敬德贺钟有谦与周德甫与文侍郎及翁与杨大卿与赵戸部与陈侍郎与宋衡州与钱运使与曹提刑回汀州陈守与赵大卿与江西赵仓与吉州刘守回吉州赵倅回袁州邹倅回临江娄倅回隆兴熊倅与杨县尉回唐书记回黄强立回文教与胡节推缴奏藁上中书札子贺江端明与前人与吉州守李寺丞回曹提刑回陈侍郎与湖南廖提刑与安抚李大卿与吉州刘汉传回李端明回岳县尉回洪端明与贑州属县宰回袁永州贺曽尚书回曽知县回曽连推回李本中回傅县尉卷七文集启上权郡陈通判上仓守李爱梅贺吴丞相谢吴丞相谢丞相谢枢宻谢何枢宻谢江枢宻贺江丞相贺马右相通章佥书贺赵编脩回瑞州罗权府回吉州缪守回朱约山餽朱约山回前人餽岁回前人贺生日回彭知县回太和赵宰回太和赵尉回胡宣教回萧子仓和朱大愽送韦主簿回庐陵赵簿回吉州陈守贺前人贺刘省元迎交代孟知府通交代李楼峯贺前人又贺生日贺化地冬贺化地正贺佥书冬贺参政正贺江丞相贺前人除特进回前人送礼㴬江丞相宴送前人九日礼回前人送九日礼贺前人冬送前人折筵回前人送冬酒贺前人正送前人酒回前人送春贺前人赴名通罗提㪯回前人送前人七夕请前人宴回前人折筵请前人九日宴送前人折筵通董提㪯回前人到状迎前人送前人洗拂回前人送私觌谢前人招宴送前人新除礼送前人折爼回前人中秋请宴回前人折爼回前人送酒贺前人冬又送冬至酒送前人歳节酒贺前人正回前人送春得贑送前人礼回前人请宴送前人折爼回前人送酒折爼贺宋吏部回前人到任状请前人到任宴送前人洗拂谢前人招宴送前人特会折爼回前人送物回前人贺雪回前人餽岁谢前人折爼送前人折爼回前人贺正回前人请宴请前人宴回前人请聚宴回宋衡䄂请宴请前人宴请前人别㑹回前人请谢送礼物通胡都丞回扬祕监卷八文集启通丁侍郎通杨提刑回李安抚回前人贺迁秩送前人冬贺前人冬餽前人岁贺前人正送前人元宵贺前人纳子妇送前人别㑹谢章佥书谢高尚书谢陈尚书谢陈正言谢陈侍郎贺曹尚书贺刘尚书贺赵侍郎贺汪制帅迎李经畧状请广帅㑹折送诸监司回朱帅参回刘志叔回叶茶塲贺桂阳刘守贺寳庆王守贺道州王守贺永州袁守回前人请雷州虞守送前人别礼回诸郡守冬回诸郡送羊酒回诸郡贺年送徐权府折爼回前人请宴折爼回前人转官折爼回前人送冬回柯权郡回前人贺得贑回李潭倅回诸郡倅贺冬回诸郡倅贺正回诸佥幕贺冬回诸司诸郡幕贺回施帅回洪凖回赵检法回诸郡教官贺冬回诸郡教官送别回桂阳刘教授回林教授回张教授回胡山长回邢山长回衡州江判官回赵判官回郭判官回陈抚属张监仓回黎知録李司理回永州司戸回谢司法回诸县宰贺冬回诸县宰贺正回衡山赵宰回善化韩宰回酃县㬊宰回攸县郭宰回湘潭张权县回永兴赵权县回浏阳任丞回寕逺簿到任回攸县赵簿衡阳易尉回衡阳欧阳尉回杨料院回宋税院回刘学録通交代廖提刑与袁州安守回袁守不赴请回交代孙提刑回陈侍郎贺曾京尹回曽主簿回吉州权府回李寺丞回前人回前人送冬礼回黄主簿回钱监魁贺府薄回大庾县尉卷九文集记吉州州学责士荘记吉州右院狱空记龙泉县梓橦祠记文山观大水记邹文叔垂芳堂李氏族谱亭记抚州楽安县进士题名记瑞州三贤堂记建昌军青云荘记贑州赵清献祠堂记贑州嘉济序记贑州兴囯县安湖书院记道林寺衍六堂记五色赋记衡州上元记雷州十贤堂记雷州重建谯楼记序孙容菴甲藁序危恕斋论序金匮歌序张宗甫木鸡集序赵维城洗冤録序龚知县帅正録序萧焘夫采若集序罗主簿一鹗诗序曽季辅杜诗句外序忠孝提纲序八韵関键序壬戌童科小録序题家保状序又家保状序曽叔仁义约籍序送隆兴邹道士序送彭叔英序送王山立序与山人黎端吉序赠林梅所序送项巽可入南序送赖伯玉入贑序送李秀实序送彭和父游学序赠谈命朱斗南序又赠朱斗南序赠子政剑客序赠山人黄焕甫序赠黄璘翠㣲序赠仰颠峯序送僧了敬序吉水县永昌乡义役序燕氏族谱序龙泉县乡举题名引卷十文集题䟦题先人遗墨后䟦曽子羙万言书藁䟦李景春万言书藁䟦刘翠㣲罪言藁䟦缪上舍论丁大全词案䟦欧阳公与子帖䟦胡景书堂字䟦吕逢徳收平园文字跋诚斋锦江文藁䟦崔丞相帖䟦李世脩藏累科状元帖䟦李龙庚殿䇿䟦王元高词科拟藁䟦吕元吉先人介轩记后题周苍厓南岳六图䟦李孟博东山夣境图䟦周一愚负母图题陈尚书云萍録题刘左史云萍録䟦辛龙泉行状䟦萧敬夫诗藁䟦李敬则樵唱藁䟦刘玉窓诗藁䟦周汝明自鸣集䟦胡琴窓诗卷䟦赵静斋诗卷䟦王道州仙麓诗卷题勿斋曽鲁诗藁䟦惠上人诗卷䟦娄道士诗卷䟦彭道士虚碧房䟦番易徐应明梯云帙䟦王邦立藏元祐関书䟦贾端老不忘室题张徳从畏心堂题戴行可进学斋䟦周应可千药物目后䟦彭和甫族谱䟦吴氏族谱䟦杨宰连理木䟦彭叔英谈命録䟦王金斗谈命録䟦刘季文画像䟦李氏谱賛异斋先生像賛賛龚知县龙賛程县丞龙賛何了翁帐龙賛三山荘之龙魁星賛沈俊之笔自賛铭彭叔英砥斋铭黄山人罗镜说辞刘良臣母哀辞赠萧才叔谈命邹翠屏改塟哀辞吴伯海沧浪歌辞说荅欧阳祕书承心制说吴郎中山泉说徐应明恕斋说勉耘说何睎程名说王通孙名说陈逄春肖轩说吕元吉麦舟说龙泉县修桥说叶校勘社仓说済和尚西极说慧和尚説深衣吉凶通服说卷之十一文集讲义西涧书院释菜讲义熈明殿进讲义行状先君子革斋先生行实知潮州东岩洪公行状墓志铭知韶州刘容斋墓志铭义阳逸叟曽公墓志铭罗融斋墓志铭罗母墓志铭邹月近墓志铭邹仲翔墓志铭楽菴老人墓志铭刘定伯墓志铭王推官母仇氏墓志铭徐溪荘墓志铭萧明允墓志铭萧从亊墓志铭祭文祭欧阳巽斋祭胡石壁祭郭正言祭道州徐守祭邹主簿祭彭祕书祭安抚萧祝文过家告庙文代富州酧魁星文代酧觧星文卷十二文集乐语宴交代寕国孟知府致语宴交代湖南李运使致语宴朱衡守致语宴湖南董提举致语宴交伐权贑州孙提刑致语文宴前人致语上梁文山中堂屋上梁文山中廰屋上梁文代曽衢教秀峯上梁文公牍与湖南大帅论秦宼札子提刑节制司与安抚司循环暦大使司回十月二十六日大使司回十一月初五日大使司回文判宣州劝农文湖南宪司隆冬踈决批牌判断配典吏侯必隆判审问杨小三死亊批牌判平反杨小三死亊判门示茶陵周上舎为许刘权县亊判卷十三指南録自序后序赴阙所懐自叹铁错和言字韵愧古人求客纪亊纪亊纪亊信云父则堂思蒲塘思方将军唆都二王气槩使北杜架阁闻鸡命里留远亭平江府无钖吊五木哭尹玉常州镇江渡瓜洲弔战场回京口思小村沈頥家脱京口定计难谋人难踏路难得船难给北难定変难岀门难出巷难岀隘难候船难上江难得风难望城难上岸难入城难眞州杂赋天下赵议紏合两淮复兴岀眞州至扬州贾家庄扬州地分官思则堂先生高沙道中至髙沙发高沙稽庄卽亊泰州卜神旅懐懐徳堂实堂贵卿忆大夫人卽亊纪闲苦声卽亊発海陵闻马如臯闻谍哭金路分懐扬通州海船发通州石港卖鱼湾卽亊北海口岀海渔舟杨子江使风苏州洋过杨子江心入浙东夜潮乱樵洋夜走緑漪堂过黄巖至温州长溪道中和张目山韵和自山林附祖呈小村二月晦有感呈景山校书诸丈卽亊所懐自叹题苏武忠莭啚卷十四指南后録过零丁洋元夕懐赵清逸二月六日海上大战又六噫言志南海有感登楼海上贑州岀广州第一宿英徳道中晚渡珊瑚吟和中甫端午韵不依次又呈中斎又竹间越王台南华山南安军黄金市万安县泰和苍然亭别里中诸友癸吉州临江军隆兴府湖口安庆府池州鲁港采石建康金陵驿懐忠㐮早秋睡起中秋南康军和东坡酹江月和中斎韵再和和友人驿中言别友人和懐中甫行宫和王夫人满江红韵以庻㡬后山妾薄命之意代王夫人作王夫人词浪淘沙东海集序送行中斎三首发建康江行有感真州驿望扬州维扬驿过邵伯鎭高邮懐旧发高邮寳应道中淮安军过淮河宿阚石有感发淮安小清口桃源道中发崔镇发宿迁县中原望邳州徐州道中彭城行燕子楼戯马台发彭城沛歌歌风台固陵道中又发鱼台自叹远游六歌发潭口新済州汶阳道中汶阳舘自汶阳至郓发东阿宿高唐州来平舘发郓州喜晴平原发陵州献州道中滹𩃱河二河河间保州道中赵太祖墓楼桒涿鹿过梁门白沟河懐孔明刘琨祖逖颜杲郷许逺过雪桥过琉璃桥五月二日生朝胡笳曲上巳寒食覧镜读赤壁赋自叹端午初度端午卽亊自述二首五月十七夜大雨歌先太师忌日筑房子歌有感正气歌七月二日大雨歌咏懐偶成移司卽亊不睡宫籍监还司卽亊夜起二絶还狱偶赋读杜诗感懐二首先两国初忌重阳又三絶夜雨雪偶成得儿女消息爲或人赋世亊断鴈小年除夜壬午生日端午自欢病目有感早起赠许柏溪惟一卷十五吟啸集生朝西瓜吟足石三峯诗蚤秋寄惠州弟感伤自叹虎头山高沙道中战场哭崖山上塜吟塟无主墓碑邳州哭母小祥哭母大祥哭妻文先太师忌日告先太师墓文罹狴犴有感而赋一十七首和夷斉西山歌又从而歌之十二月二十日作二十四日立春遇灵阳子谈道赠以诗岁祝犂单阏月赤奋若日焉逄涒滩遇异人指示以大光明正法于是死生脱然若遗矣作五言八句巳卯岁除元日庚辰四十五岁感兴正月十三日上元懐旧读史感伤遣兴又四月八日夜起端午感兴三首见艾有感自叹自遣自述不睡七夕有感闻季万至有感感懐重阳巳卯十月一日予入燕城岁月冉冉忽复周星而予犹未得死也因赋八句己卯十月五日予入燕狱今三十有六旬感兴一首去年十月九日余至燕城今周星不报爲赋长句冬至冬晴自叹戊寅腊月二十日空坑败𬒳执于今二周年矣感懐八句所懐除夜二首元日二首初六日即亊人日自叹元夕二首卷十六集杜诗自序社稷理宗度宗误国权臣泸州大将㐮阳荆湖诸戍黄州阳罗堡京湖宣阃渡江鄂州江州安庆鲁港之遁建康府相陈宜中召张世杰鎭江之戦将相弃囯京城二首陵寝二首江陵淮西师扬州京湖两淮景炎拥立福安府幸海道景炎賔天祥兴登极祥兴七首陈宜中张世杰二首苏刘义曽渊子江丞相万里赵倅昴发将军王安节李安抚芾李制置庭芝姜都綂才张制置珏陆枢宻秀夫勤王苏州拜相岀使发京师去镇江至眞州行淮东自淮归浙东至福安福安宰相南剑州督汀州梅州贑州江西二首复入广驻惠境驻潮阳同府之败行府之败南海二首至广州至南安军过章贡至吉州吉州二首过临江过隆兴江行五首北行六首至燕城三首入狱六首懐旧五首金应张云刘钦贡元吕武巩宣使信张秘撰汴缪朝宗闽三士诸幕客赵太监时赏刘沭孙桌日彭司令震萧从亊焘夫萧架阁陈督干陈少卿邹处置二首刘监簿二首萧资杜大卿浒二首徐榛林检院埼曽先生邓礼部家枢宻絃翁坟墓宗族母舅妻二女次子妻子二首长妹长子三女弟四首次妹思故郷七首杂然冩其本心二十九首叹世道中卷十七纪年録卷十八拾遗与方伯公书正月书齐魏两国夫人行实遗墨遗像卷十九附録文天祥传宋史文丞相传刘岳申丞相传胡广文丞相督府忠义传邓光荐卷二十附録生祭文丞相文王炎午望祭文丞相文前人文丞相祠重修记杨士竒宋丞相文信国公祠堂记罗伦墓田记罗元泰文信国公祠堂祭田记彭序重修富田祠堂记罗洪先文丞相传序许有壬文山先生文集序韩雍文山别集序王守仁文山先生全集序鄢懋卿文山旧隐祠记王育仁䟦文山先生遗墨苏伯衡文丞相像賛孙燧浮丘道人招魂歌汪水云哭文丞相诗虞伯生文山先生全集目録终文山先生文集集序重刻文山先生文集序吉安旧刻文山先生文集简帙龎杂篇句脱误嵗乆漫漶㡬不可读中丞德安何公迁来抚汪右既出素所养者布之教令复表章列郡先哲以风厉士人会郡守浦江张公元谕始至即举属之张公手自编缉釐类剔讹出羡帑选良梓刻将半致中丞之命于洪先俾序所以校刻之意尝观孟子论北宫孟施舍之养勇而有感焉彼其不挫与无惧者若诅盟而要结之终其身不可觧也夫二子凭气者也犹有爲之所者以主于中矧其进于是者耶洪先于是反覆先生之事取证其诗与书因得其平生之详而论之始先生弱冠及第忧归四年授京兆幕而边遽𧺫董奄力主和议首应诏数其罪乞斩之以安社稷且自罢免既改洪州复自罢㝷用故事以馆軄召进刑部郎而董奄复用又上䟽求罢自知瑞州转江西提刑爲台臣论罢后兼学士爲福建提刑即又连论罢如江西巳而权学士院草制忤贾似道嗾台臣劾之罢其少监及除湖南运判又论罢之遂引钱若水例致仕去当是时年才三十七耳当其甫入朝着非有兵革艰大之委而国事它属又无台諌紏刺之权其言与否宜未有訾及者乃不䏻一日稍待何哉人之遭蹉跌者徃徃回顾而改歩三巳不愠古人难之今罢而仕仕而复罢经歴摧创至于六七志愈坚气愈烈曽一不以自悔此其中必有爲之所者矣且自始进而遽早休当盛年而甘退处目爲猖狂而不辞置之危地而不改彼非异人之情也亦曰爲世道计吾之心未䏻巳也与吾相持而不使其直遂者势也吾屈势而违心耶亦求以自尽耶是故事宁无成不敢隠忍以讳言言宁不用不能观望以全身身宁终废不欲玩愒以充位其必爲此不爲彼决絶审固于死生之间秋毫无所皇惑是先生之平生也今观其文辞矫乎如云鸿之出风尘汎乎如渚鸥之忘机械凛乎如匣劔之藴锋芒至于陈告敷宣肝胆毕露旁引广喻曲尽事情则又沛乎如长江大河百折东下莫有当其腾迅者此岂一朝一夕之故偶得之者哉及其洒泣入衞捐家饷军流离颠顿岀万死一生以图兴复力既不支犹以拘囚之余从容燕市收三百年养士之功迹愈乆而声光不㓕使天下后世晓然知有人臣之义莫不以爲处死之难古今未若是烈者不知其屡罢而不悔爲之者诚豫也使幸而不値其变则处死者人必不闻不幸而闻于人人且叹其难矣或拟之凭气而莫䏻原其所以爲心使先生平生所养卒不暴白于天下后世是尚爲知论世矣乎夫不幸非人所常値也値其幸而能自尽则亦何至于屡罢夫惟求自尽而不免屡罢则知决絶审固于死生之间盖有大不得巳而非先生所愿明矣非所愿而必豫爲之所逆知其不免而未尝少动古之知所飬者盖如此有世道之责者其思有以豫待之哉洪先生先生之乡想慕其平生设以身处而深有感于养气之説因序集而并着之呜唿使人人皆知所养不徒仰叹先生之难将于世道必重有頼二公风厉之意至是效矣嘉靖三十九年庚申二月望后学吉水罢洪先顿首谨书文山先生文集集后文山先生全集文山先生文集卷第一文山先生全集卷之一文集诗次鹿鸣宴诗礼乐皇皇使者行光华分似及鄕英贞元虎榜虽联捷司隷龙门幸缀名二宋高科犹易事两苏清节乃真荣囊书自负应如此肯逊当年祢正平集英殿赐进士及第恭谢诗于皇天子自乗龙三十三年此道中悠逺直叅天地化昇平奚羡帝王功但坚圣志持常乆湏使生民见泰通第一胪传新渥重报恩惟有厉清忠御赐琼林宴恭和诗奉诏新弹入仕冠重来轩陛望天颜云呈五色符旗盖露立千官杂珮环燕席巧临牛女节鸾章光映璧奎间献诗陈雅愚臣事况见赓歌气象还明堂庆成恭进诗于皇艺祖德乗干圣主宣光奕叶前运再庚申皇建极祀同癸亥数叅天中严外辨三千礼累洽重熈四十年愿賛帝心长对越至忱功用贯垓埏敬和道山堂庆瞻御书韵墨洒天奎映籕红斯堂殿阁与俱隆方壸圆峤神仙宅温洛荣河造化工列圣文章千载重诸孙声气一时同着庭更有邦人笔稽首承休学二忠次韵刘左司前以着作郎主祕书省营缮事时落成适潘祕丞得郡㰎李并饯行有诗蓬壸日月四时春金碧新来绚帝宸爼豆幸陪麟省隽衣冠中有虎符新诗余和气生谈麈坐乆风光入醉茵多谢兰台旧盟主好归群玉领儒珎祕省再㑹次韵蓬莱春宴聚文星多荷君恩钖百朋四座衣冠陪贺监一时梁栋盛呉兴圗书光动青藜杖人物温如古玉升好是水天新境界萤窓容我种金灯送曹大着知广德军暂屈瀛洲客来临汭水民山川归史记岳牧属词人舘舍朋簮旧都门祖帐新儒林官可纪何止吏称循赠祕书王监丞君不见祕书外监贺放翁镜湖一曲高清风又不见太子师传两䟽氏东门祖帐罗群公人生晚节良不易頽波直下谁障东使人知有在我者二三君子爲有功我公金华山下住赤松安期白云处风骨细瘦真神仙急流勇退不肯顾我昔山中想风采㡬回撃节归田䟽适来追陪水苍佩亲见辞归白云路御笔擢公领蓬山师表玉立东宫官两年苦口一去字未许鸥鹭从公闲瑶池深深鎻䇿府玉皇宫阙侨其间暂分赤符管下界半空云气常徃还多少持麾辞上国悠悠风尘见此客莫作㝷常太守看䟽贺以来伟人物夜瞻婺女次舍中一点光明射南极公归眠食重调护世道尚凭公气力赠莆阳卓大着顺宁精舍三十韵人生天地间一死非细事识破此条贯八九分地位赵岐图寿藏杜牧拟墓志祭文潜自撰荷伶常醉此等蜕浮生见觧巳不易齐物逍遥游大抵蒙荘意圣门有大法学者必孔自知生未了了未到知死地原始则返终终始本一致后来得西铭精藴彂洙泗吾体天地塞吾气天地帅一节非践形终身莫继志舜功禹顾养参全颕钖类伯竒令无违申生恭不贰圣贤当其生无日不惴惴彼岂不大观何苦勤兴寐吾顺苟不亏吾宁始无愧人而有所沗旷达未足智卓哉居士翁方心不姿媚蒙䜛以去国七年无怨怼风雨三间茅松楸接苍翠斯丘亦乐哉未老先位置宇宙如许大岂以爲敝屣当其归去来致命聊自遂天之生贤才初意岂无爲民胞物同与何莫非巳累君方仕于朝名高贵所萃干坤父母身方来日川至西铭一篇书顺事爲大义请君观我生姑置末四字送卓大着知漳州蓬山隔风雨芸观司阳秋厌作承明直岀爲漳浦游问俗便桑梓过家拜松楸锦堂事相俪棠舍隂易留何来澜蠡间何物輙负舟翻覆十年事行止随坎流倘来岂不再迟取终无尤太守执此徃邦人庶其瘳昔予援西铭期子以前脩愿觌弘济学四海放一舟陆氏登三阁源明岀一麾清声光漳浦便道拜长基赤子歌来暮同寅赋去思西铭功用大竚騐顺宁诗大陆登三阁源明出一麾临轩亲䇿后上冡过家时秋色呉山外春风漳水涯斯文交独厚羗赋送行诗和萧安抚平林送行韵得失元来付塞翁何心桃李问东风人皆有喜荣三仕我尚无文谢五穷秘苑固知朋可正畏途犹恐甲方衷欲酬长者殷勤祝坎止流行学四忠和朱衡守约山韵昔人一出正朋字今我惭非行祕书人様相看愿元祐诗章甚雅突黄初竞言汲戆犹湏复或谓颜愚亦可如把酒对花姑勿论春行后长莫妨徐题玄潭观雪浪阁用诚斋韵弃官学道勾山许学到至人本无怒赤子如鱼头不堪妖孽腥上流钳键长潭鐡树立摩挲穹石寳剑湿当时岂忍如是观毒流不可开眼看英风凛凛万古寒玄潭观和龚宰韵晋代何曽谷此陵到今楼观隐居亭幻成鸥鹭干坤阔陶尽鱼龙云水腥仙有神功叅造化人将故事入丹青我来欲去长桥孽祠下徘徊夜乞灵送朱制干象祖一官声澷任如何屡䟽牋天气不磨宋祚万年陈大计周图五字订前讹重寻范老忧时箸旁竖文公卫道戈投匦近年殊不少有人说似此君么送三山林溶孙归省束书游京师孤云瞻太行辞归慕何蕃舍养殊欧阳山林干坤静菽水日月长好味诸公诗胜读寒泉章京城借永福寺漆台口占似王城山心如明镜台此言出浮屠后来彂精义并谓此台无此台巳是赘何况形而噐圆释正超然㸃头会意思多谢城山翁一语迎禅锋顾我尘俗人与物方溶溶景定壬戌司戸弟生日有感赋诗夏中与秋仲兄弟客京华椒柏同欢贺萍蓬可叹嗟孤云在何处明岁却谁家料想亲帏喜中堂自点茶梅梅花耐寒白如玉干渉春风红更黄若爲司花示薄罚到底不能磨㓕香香者梅之气白者梅之质以爲香不香鼻孔有通窒我有天者在一白自不易古人重伐木惟恐变颜色大雅乆不作此道岂常息诗翁言外意不能磨㓕白暑布送王廷举用萧敬夫韵平生凉薄资埏陶误大窑谁知此石恠愈沃乃愈焦崐崘织火䑕顿易鹑衣飘荣我丝萝附免此蒲柳凋服之雪澷白长𬒮风揺揺表之以雾縠縁之以烟绡振衣从姬满佩玉游西瑶髙人不烟火跳出天地窰掀然立千仞块视金与焦香𬒮拂雪冷紫髯逐风飘摩挲云冥树岂随群卉凋但知仙骨轻不学倒影揺人间尽描貌玅不在生绡掲斗斟天浆霞衣却琼瑶题陈国秀小园席地自干坤半树閲今古池舘岂不寛每换壮丹主园公非陇佣独捎占春风弄影不在多臭香知乃翁长鹤展轻翮逺栖松桂林故宇入清夣盘盘亦苦心中林风月賖十畆团幽隂林下有竒士绕树从之吟题静山地得一以宁凝然者卷石嵁巗及培塿异形不异质古之能定者悟此爲一极春荣秋以悴一嵗百态出鸟鸣花落句此意谁与诘所以尼丘人仁智不废一万象此纬经死灰彼何物明彂此乎游参入观水术赠拆字嗅衣相士水火坎离紫阳恠滑波皮骨长坡骇解州得解解中胶费家封铺同一解唫字从金诗反穷贝何爲分田何同黄绢㓜妇我自乐竹犬多事鸦鹤翁阿英薫蒸透肌理不㓗未蒙好西子芙蓉浪中蔷薇水苏合蜣蜋忘彼巳马嵬新韈钓新月腥臊千年天地裂是间曽着鼻孔么梅香窦臭无如何赠闾丘相士急流勇退识真臞昔有麻衣拨地炉我亦爱君云水趣莫言雷雨趄江湖赠神目相士道茂数遁甲长房得役鬼风鑑麻衣仙地理青乌子择术患不精精义本无二竒哉夣笔生熊鱼掩前氏赠镜湖相士五月五日扬子江心水铸作道人双睡子吾面碟子大安用镜照二百里赠秋月叶相士急流勇退神仙跛蹩龙钟将相借问华山山中何似天津桥上赠曽兰谷相士许负眼祢衡口巧言甘莠言丑赠月洲相士月洲月眼閲人多且道西州事若何朱紫贵人皆好命不知中有孔明么赠刘矮跛相士鍊石爲形铿金爲音世方好圆痴守方心隂阳絪緼人一气质善恶之㣲证于声色意所欲发虽吾不知彼美子刘洞其先㡬肮脏难合今世道病如子所言生禀巳定戅夫勇士徃徃一偏以视妾妇岂不犹贤洪范得三二曰刚克㑹其归其好是正直学问工夫气质用㣲汝能观形安知其余子术巳定吾情巳成子执子术吾安吾情媻姗三尺躯举止如不扬瞻视照肝胆音吐何琅琅君看水中凫不及鹤胫长昔闻䕫怜蚿未闻一足僵万物各自适形色安足量子言良有理与子持酒浆赠梅谷相士当年寿阳额春风点颜色后来广平肠氷雪峙气骨世人识花靣识花还自浅花有岁寒心清贞坚百鋉君家在梅谷自诡知梅熟湏得花性情不假花头目莫说和羔事花𬒳和羔累突兀烟水村我梅自林氏赠碧眼相士苍苍垂天云灵照行下土秋江浸草木鱼歴可数眉山老麻衣偷入此阿堵色界只点头从人道吾瞽赠镜斋徐相士邹忌不如徐公美引镜自窥得真是门下食客才有求昏昏便与妻妾比徐家耳孙却不然自名一镜京师市世人无用看青铜此君双眼明秋水君以无求㳺公卿勿令此镜生瑕滓堞子太面何难知从今光照二百里赠鑑湖相士瘦竹凌风弄碧漪山光云影共熹㣲月黄昏里踈枝外认取半天孤鹤飞赠赵神眼一绦一褐髯如鐡神爲秋水眼爲月欲从壸子三机剑首终然吹一吷赠桂巖杨相士荣悴纷粉未可期夕多未振巳朝披得刚难免于今世行好湏看有騐时萱昼堂前惟有母槐隂庭下岂无儿好官要做无难做身后生前是两岥宣州罢任再赠贫贱元无富贵思泥涂滑滑总危机世无徐庶不如卧见到渊明便合归流落丹心天肯未峥嵘青眼古来稀西风爲语巖前桂若更多言却又非贑州再赠此别重逢又㡬时赠君此是第三诗衆人皆醉从教酒独我无争且看棋凡事谁能随物竞此心只要有天知自知自有天知得切莫逢人说项斯赠彭别峯太极数手把先天巳后书当来一画本全无白云山下泠泠水自在人间太极图赠黄生银河数乗槎人从天上来天上知有君平术黄生能谈君平书不知曽认支机石赠杨樵隐应炎谈命莘郊一介尧舜君民薇山二难百世忠清富春耕叟涕洟云䑓终南遯士仕宦梯媒是数公者俱以隐名木石一迹霄渊异情九华山人卖樵江湖请筭世间㡬种樵夫赠叶大明大明标榜叶氏子自称后村门下士误言木吉孛爲灾后村曽发一笑来其师流传说如此宁知祸福乃不尔犀腰貂首徒劳人甘藜豢藿无苦辛我生有命殊六六木孛循环相起伏䄂中莫岀将相图尽洗旧学读吾书赠舒片云麻源谪仙人嘘呵成隂阳向来懐䄂间冉冉天孙裳一夕大雷电六丁下取将仙人乗风来帝乡乂从肤寸起飞扬仙术亦如此天机神翕张有时行浑天周游十三万里强徃来仙驭不可缰正恐问命人望气蓬莱隔渺茫赠彭神机挽强二石徒碌碌学到穿杨精艺熟百发百中无虚弦百中一跌前功辱彭君絶识透黄间不师逢弄师珞琭天度三百六十强一筭不容失正鹄吾闻天机难语人徃来了了拈衆镞君姑藏用疑于神矢口莫轻谈祸福赠刘忠朴楹何爲折剑何借须肯爲拂粪肯甞马公布衾王公饭石家锦障丁家香忠邪倿邪两无定一琱一璞异其性忠朴先生躔法高古今四者岂関命五九六余䏻善恶鐡筭不是并州错便从忠朴问如今忠果谁忠朴谁朴赠金称我有一丛篱下花黄金满眼无人拾夜看璇玑度玉衡猿啼雨外青山湿赠余月心五首月之所在谓之身朝市山林㡬様人静看一轮如此洁莫将身着輭红尘我生之辰月宿斗如何谤誉由箕口月明只合醒眼看斗亦何湏挹浆酒月比于人歴世多才圆又缺㡬消磨只因受用长生药嗟尔死蛙如月何一种黄州月曹苏善恶㡬吾矶连月钓此月是邪非子心月其明子术星之数爲月诘衆星不知何以故赠涂内明老云五色令人育靣壁不视佛慧生彼皆去眼絶人伪孰知涂者出天成有口能谈贵人命有耳能听贵人声此中一片光明藏嗜欲浅处天机深赠一壸天李日者汝南市人眼壸小天地大谁知卖药翁壸寛天地隘李君血肉身大化中一芥天度三百余满腔粲蓍蔡仙翁以过谪长房以术败造化多漏泄鬼神争讶恠君归视斯壸口匏深覆盖得钱且沽酒日晚便罢卖赠萧巽斋未有大挠书先有伏羲易古人尚卜筮今人信命术八卦与五行皆自河圗岀易中元有命道一万事毕卦义六十四萧君得其一江湖旅琐琐谈命以巽入人情爱委曲喉舌嫌棘棘言言依忠孝君平意未失我生独肮脏动取无妄疾是有命流行谁陨复谁诎安䏻从儿女朝夕谈昵昵若卦有人买不妨君卖直赠曽一轩磨蝎之宫星见斗簸之扬之箕有口昌黎安身坡立命谤毁平生无不有我有斗度限所经适然天尾来临丑虽非终身事干渉一年贝锦纷杂糅吾家禄书成巨编徃徃日者迷㡬先惟有一轩曽正徳其说巳在前五年隂阳造化荡昼夜世间利钝非偶然未来不必更臆度我自存我谓之天赠龚豫轩数术挟筴考休徴巫甘迈何追君亦布灵草乃复探其㣲载观河洛书今也休明时天高凤鸟翔击拊遨以嬉赠克择徐吉甫东望㑹稽山穆陵欝岧嶤卜壤藏剑履伯也昭其劳昔者游仙人龙耳致君王君家世其传芳踵畴可量青囊落君手辩语如流河寻云履高阜汤汤俯长波朔风渺天垂万里草离离安得结方轨爲君起遐思赠魏山人君不见而家直臣犯天怒身死未寒碑巳仆又不见而家处士承天渥闭门水竹以自乐云仍玅叅曽扬诀谓余地宅谁优劣小烦穏作子午针灵于巳则灵于人赠老菴廖希说短屐平生㡬两穿锦嚢真得当家传山中老去称菴主天上将来说地仙靣皱不妨䈥骨徤舌存何必齿牙全金精深处苓堪饭更住人间八百年彭通伯衞和堂理身如理国用药如用兵人能保天和于身爲太平外邪奸其间甚于㓂抢攘守护一不谨乗间敌益勍古有黄帝书犹今六韬经悍夫命雄喙仁将资参苓羽衣爲其徒识破隂阳争指授别生死铮然震䏻名道家摄铅汞肤腠如重扃到头关键密六气无敢婴君方建旗鼓不敢走且惊他时櫜吾弓闭门读黄庭赠适菴丹士本是儒家子学爲方外事此身恨凫短有意求蝉蜕犹留鼎余药还授人间世从君卧山中共谈弘景祕赠刘可轩写真燕颔鸢肩都易写从前只道点睛难近来阿堵君休问灯下时将颊影看慧和尚三絶画我郎潜先帝时而今白髪渐参差若交传入都人眼疑汝前身妙善师传神风雪衡山涕满膺懒残不管自家身殷勤拨火分煨芋却有工夫到别人相花光老矣墨婆娑无頼梅花一白何爲问西来宗㫖道世间色相是空么画象奕各有等级四絶品四人高下螳臂初来攫晚蝉那知黄雀沫馋涎王孙挟弹无人处一夜琱盘荐玳筵右一爲周子善言萧耕山能胜二刘不觉败于子善子善败于我射虎将军髪欲枯茫茫沙草正迷途小儿谩取封候去还是平阳公主奴右二爲耕山言老夫败于子善也坐踞河南百战雄少年飞槊徤如龙世间只畏两人在上有高公下慕容右三爲刘渊伯言所畏者惟吾与子善击柱论功不忍看筑坛刑马誓河山当年绛灌知何似只在春秋鲁衞间右四爲刘定伯言与渊伯上下也赠乐轩彭善之吾家小黄溪其间石甚巨可写归来辞可刻盘谷序晋唐文章手谁敢以自负异时此重来烦君作玉筯赠墨林曹大崧巍峩㓜妇碑伶俜七歩诗又得墨林墨淋漓凑作曹家三絶竒赠刋圗书萧文彬苍籕书法祖斯氷篆家豪昔人锋在笔今子锋在刀收功棠谿金不礼中山毛囊锥脱颕出镌崖齐天高题周山甫锦绣叚客从西北来遗我锦绣叚上有双鳯凰文彩何灿灿置之箧笥中岁月亦巳晏天孙顾七襄雷电下河汉凤凰忽飞去遽然失把玩贫家机杼寒秋虫助予叹题梅尉诗轴乃翁圣俞君瑰辞灿琳琅吾乡欧阳子逸韵谐宫啇人物雄中原园囿盛洛阳醲郁追皇风诡恠抑晚唐云仍四方志生长百战塲忧国杜少陵感兴陈子昻我亦青原人君遗明月光掩卷不䏻和握手谈肝肠赠罗雪厓樵青萧萧山下人闭门衣裘单春心动溪谷晓起扪松看题得鱼集史评男儿生作事豪杰死留名天运常相禅江流自不平百年多险夣千古有闲评诸父渊源在吾犹及老成题彭小林诗稿晚识宗文忆浣花删余今见雅名家牙籖料理西风读共笑钟山说老鸦题王声甫松坡樵苦唱后倚柯睨苍髯短簑挟风雨谈道谁我知对奕者其侣狂吟发悲调谷鸣相律吕扊扅岂不怨宁售大夫股长鑱斸仙苓檴薪爲吾煮题毛霆甫诗集云涧美毛霆甫诗也英英白云在涧之濆彼美人兮其德孔纯英英白云在涧之阿彼美人兮其思孔多白云英英涧水泱泱彼美人兮硕大且昌云涧三章章四句送赵王賔三首风流不比贺家狂潇洒黄冠意更长自有武夷溪九曲鑑湖何必问君王萧然𬒳褐不求知归倚溪船理钓丝却笑荆山空自售未应有智不如葵懒从原上访桃花又不青门去种瓜传得神仙蝉蜕法君如覔我问烟霞又送前人琴棋书画四首不知甲子定何年题满柴桑日醉眠意不在言君解否壁间琴本是无絃琴我爱啇山茹紫芝逍遥胜似橘中时纷纷玄白方龙战世事从他一局棋棋蔡邕去后右军死谁是风流入品题只少蛟龙大师字至今风骨在浯溪书欲覔龙眠旧时事相传此本世间无黄金不买昭君本只买严陵归钓图画题延真罗道士玉涧双巖夹方流知有至玅藴山石发清晖草木得余润泉源皆寳气樵牧骇潜蜃仙翁独危坐华池养水性神泽温而栗骨峭老益劲苔矶枕泓碧时有鱼出听糜琼饭潺湲冲淡意无朕听罗道士琴㫁厓千仞碧下有寒泉落道人挥丝桐清风转寥廓飘飘襟𬒮举氷纨不禁薄紫烟护丹霞双舞天外鹤吾闻泗濵磬暗含角与徴又闻天乐泉浄洗筝笛耳如何碧一泓乃此并二美蓝田沧海意请问玉溪子闲居和云屋道士一樽共此时心文字追随落醉吟仙子楼台脩竹外行人冠盖画桥隂一年芳草东风老五月空江夜雨深且作兰亭欢喜集更论谁后又谁今游集灵观小洞烟霞国重阳风雨秋欧公嵩岳歩朱子武夷舟香火真吾识觥筹且此游龙山马台事糠粃旧王候题疑祥观前路风尘走且僵我来一日此徜徉欧公自是游嵩观迂叟原非过太行始信神仙还有国不知蛮触是何乡世间如此纷纷者赢得山林作道场游青源二首钟鱼间日月竹树老风烟一径溪声满四山天影圆无言都是趣有想便成縁夣破啼猿雨开元六百年空庭横螮蝀㫁碣偃龙蛇活火叅禅笋真泉透佛茶晚钟何处雨春水满城花夜影灯前客江西七祖家题碧落堂大厦新成燕雀欢与君聊此共清闲地居一郡楼台上人在半空烟雨间脩复尽还今宇宙感伤犹记旧江山近来又报秋风紧颇觉忧时鬓欲斑和龚使君韵淡和心事葛天民囘首归来清渭濵长倩君賔孙子行道原义仲軰流人一生受用忘非是万事升沉等故新近日贞元朝士少蒲轮有命岀枫宸饯新班弟送君天上去当戸理瑶琴万里白鸥逺千山黄叶深江空行路影日暮倚门心若见西湖雪霸桥人正吟别弟赴新昌十载从游乆诸公讲切精天渊分理欲内外一知行立政湏规范脩身是法程对床小䟽隔恋恋弟兄情和韵送逸轩刘民章少日屠龙事巳劳送人千里发江涛蓬莱地近风方细闾阖门开日正髙春里看花湏款款雨中剪韭且陶陶金吾巳办长安月双鳯扶云立海鳌题宣州叠嶂楼初日照髙楼轻烟在踈树峨峨逺岫出泯泯清江去檐隙委残籕屋隅连宿莾荟蔚互低昻熹㣲分散聚城郭谅非昔山川俨如故童鬒巳零落姝颜慰迟莫沈沈澹忘归欲归重囘顾题宣州推官厅览翠堂前宣州推幕季君于其𪠘作亭梅圣俞以览翠名之而爲之记今去之二百余年碑埋没乆矣天台陈君客实来发而得之复表之亭上江山如昨翰墨宛然庐陵文某时守兹土既爲作颜间二字复诗以志之都官自楚产文采光陆离当年从事君如与山川期岁月忽巳遒天球落尘土岂曰无嘉賔过者不我顾谁令赤城子发坎岀方珉灵物必复见其见乃以人囘视城南端飞甍俯苍旧物理有屈伸流峙岂云变寥寥南楼月至今有遐音千年一邂逅共调风中琴亦欲结方轨擥事幽寻行行且言迈踟蹰思何深登双溪阁碧落神仙宅当年庾谢来烟云连草树山水近楼台万雉银缸举千鸦鐡骑囘梅花衣上月把玩爲徘徊题吴城山龙行人鬼外神在地天间彭蠡石砮岀洞庭啇舶还秋风黄鹄阔春雨白鸥闲云际青如粟河流接海山贫女吟四首柴门寒自闭不识赏花心春笋翠如玉爲人拈绣针竹扇掩红颜辛苦纫白苎人间罗雪香白苎汗如雨西风两鬓松凉意次伶俜百巧不救贫误拜织女星巧梳手欲氷小颦爲寒怯有时衿肘露颇与雪争洁名姝吟丈夫至白首钟鼎垂功名未有朱门中而无丝竹声与主共富贵不见主苦辛名姝从何来婉变出神京京人薄生男生女卽不贫东家从王侯西家事公卿吾行天下多朱紫稀晨星大都不一一甚者旷数城如何世上福冉冉归娉婷乃知长安市家家生贵人东方有一士万金结游侠千金买歌舞丹青映第宅从者塞衢路身爲他人役名声落尘土他人一何伤富贵还自苦东方有一士败垣半风雨不识丝与竹飞雀满庭戸一饭或不饱夜夣无惊窹此亊古来多难与俗人语和故人韵去岁湟中谷医疮咸粜新一言堪救薬三秩敢贪嗔自是仁由已休论哲保身当时若瘖黙何靣见乡人人情嗟愈変世法合何如气以心平定才因意广踈时行或时止无咎亦无誉第一严交际琴绅敢不书赋吉州隆庆寺塔火玉塔穿空不可梯剨然霹雳暗招提四城决破呉居眼一炷然成汉卓脐风雨满山连地卷鬼神现世斍天低时人子细回头看万亊悠悠落日西寄故人刘方斋溪头浊潦拥鱼鰕笑杀渔翁下钓差掉取扁舟湖海去悠悠心亊寄芦花题高君寳绀泉渟渟巖下泓澄碧落梧影寒瑶披清猋残月照濎濙俯渊测浮云流日荡苕颕向来沧浪歌孺子不可诇载霑衣上尘懐古意深永招招素心人相期发深省题曽氏连理木皇后嘉树生僪佹四衢五衢合一轨徳泽纯洽八方一乗木而王固如此大明香琴橘贞观玉华李一时啚传传竒覌荣华过眼转九易惟有武城宅前树不知何年巳连理从来县官不以闻武城子孙世专美人言恊气薫嘉生此家孝友陶恊气朱门多少鎻乔木百年瞬息滋一喟焉得鼎鼎为轮菌受命不迁相曽氏传闻此木更八世方遇麻阳大夫记麻阳又㡬年却入青螺地舆志北来彻当路表名连瑞里有日捧啚上嘉禾灵草共青史物生隐显殆有时展如之人亦应尔楩楠𣏌梓离竒生継此庐陵城北不止称三瑞题滕王阁五云窓戸瞰沧浪犹带唐人翰墨香日月四时黄道阔江山一片画啚长廻风何处搏双鴈冻雨谁人驾独航回首十年此漂泊阁前新柳巳成行题黄冈寺次呉履斋韵长江㡬千里万折必归东南浦惊新鴈庐山隔晚风人行荒树外秋在断芜中何日洗兵马车书四海同龙雾洲斍海寺次李文溪壁间韵阇黎钟后访团蒲江色漫漫昼欲晡一笛梅边何满子千簑芦外笔头奴急风吹鴈还家未新雨生涛到海无本是白鸥随浩荡野田漂泊不为孤题钟圣举积斈斋东家筑黄金西家列珊瑚叹此草露晞良时聊斯湏古人重孜孜殖斈乃菑畬彼美不琢琱椟中竟何如空同白云深君子式其庐棐几照初阳垂籖动凉嘘方寸起岑楼一勺生龙鱼辰乎曷来迟竞诸复竞诸题颜景彛八窓玲珑我闼无纎埃风日自清好靣靣有芙蓉何如交翠草吾闻开十牖不及一戸明泰宇有天光八荒尽夷庚予邓峒巽斋欧阳先生为淦邓峒赋诗以孝子慈孙望于人先生之盛心也敢不拜手敬賛邓君勉之乃翁犹旅殡霜露㦲焄蒿日与清江游云连桂岭高时无郭元振夣有令孤绹日断方田墓招䰟我欲骚题陈正献公六梅亭相府亭前梅六株四围香影护琴书月华犹带玉堂色风味曽分金鼎余五柳门前空寂寞三槐堂上竟萧踈惟渠不変凌霜操千古风标只自如文山先生全集卷之一终文山先生全集文山先生文集卷第二文山先生全集卷之二文集诗文山卽事宇宙风烟阔山林日月长䦕滩通燕尾代石割羊肠盘谷堪居李庐山偶姓康知名摠闲事一醉棹沧浪出山日日骑马来山中归时明月长在地但愿山人一百年一年三百余畨醉辟山寄朱约山一笠一簑三钓矶归来不费买山赀洞天福地深数里石璧湍流清四时樵牧旧蹊今可马鬼神天巧不容诗先生曽有空同约那里江山未是竒山中卽事擕壸借草醉斜阳白鹤飞来月下双芦叶西风惊别浦芭蕉夜雨隔踈窓千年帝子朱帘夣一曲仙人鐡笛腔若问山翁还痩否手持渔竹下寒江宿山中用前韵南山之隩北山阳羽扇轻风共影双昼桨菰蒲明月笛青灯蟋蟀白云窓半生游子成行债一夜佳人作别腔倚钓重来此簑笠梅花十里雪空江山中沧州棹影荻花凉款乃一声江水长頼有莼风堪斫脍便无花月亦飞觞山中世巳惊东晋席上人多赋晚唐何处鱼羔不可饭蚤拚泉石入膏肓山中谩成柬刘方斋东风觧冻出行嬉一閧烟尘隔翠㣲自有溪山真乐地从来冨贵是危机二三軰行惟湏醉多少公卿未得归明日主人酬一座小船旋网鳜鱼肥山中载酒用萧敬夫韵赋江涨拍拍春风满面浮出门一笑大江流坐中狂客有醉白物外闲人惟奕秋晴抹雨粧总西子日开云暝一滁州忽传十万军声至如在浙江亭上游山中立夏用坐客韵归来泉石国日月共溪翁夏气重渊底春光万象中穷吟到云黒淡飮胜裙红一阵絃声好人间觧愠风山中和韵白扇挥残暑青鞋踏嫩晴花床寻小隐石鼎引长鸣纱㡌有时去酒壸惟意倾山僧痴与坐闲却痩弥明山中自赋门外苍松一水脩不必清高逼巢许秪教潇洒胜由求空花自满三千界老树相看五百秋坐有鹰扬人物在怕牵昨夣上渔舟入山卽事江流风㶁㶁云薄雨丝丝上马忙唿繖廵檐静看棋露天厨作泞沙地水生池秉烛留前夕兹游更絶竒山中感兴三首载酒之东郊东郊草新緑一雨生江波洲渚失其足青春岂不惜行乐非所欲采芝复采芝终朝不盈掬大风从何来竒响振空谷我马何玄黄息我西山麓山中有流水霜降石自出骤雨东南来消长不终日故人书问至爲言北风急山深人不知塞马谁得失挑灯看古史感泪纵横发幸生圣明时渔樵以自适桃花何夭夭杨柳何依依去年白鸟集今年黄鹄飞昔爲江上潮今爲山中云江上潮有声山中云无情一年足自念况复百年长但存松栢心天地真茫茫山中呈聂心远诸客谁入山来问野舟一篙花外渡深流小颦风树蹁跹鹤浅约湍沙浩荡鸥湖上有时思洛社人间何处不滁洲徘徊才是黄昏候短笛先催月上楼再用前韵黄叶婆娑上钓舟唤囘旧夣到江流多情政自怜樯燕两鬓终当付野鸥未说离懐向南浦湏知诗意在䕫州朔风昨夜吹沙急早觉寒声战玉楼山中六言三首两两渔舟摇下双双紫燕飞囘流水白云芳草清风明月苍苔鹤外竹声簌簌座邉松影踈踈夜静不收棋局日高犹卧纱厨风煖江鸿海燕雨晴檐鹊林鸠一段青山颜色不随江水俱流用萧敬夫韵庭院芭蕉碎緑隂高山一曲寄瑶琴西风游子万山影明月故鄕千里心江上断鸿随我老天涯芳草爲谁深雪中若作梅花夣约莫孤山人姓林山中烟云开窈缈荆棘剪离披蜡屐上下齿竹枝长短词半山江色透独树午隂迟世上儿孙老有人犹看棋倐忽当年遇蒙茸㡬度披水霞明画卷草树幻骚词鸟过目不瞬江流意自迟世人空黒白一色看坡棋竹花黄家紫家闘魏姚夷齐玉立青萧萧便是人间小天地不特水上作萍浮夜归市桥灯火未阑珊一簇人家树影间想把神仙争羡我不知我正羡渠间八月十六日见梅广寒殿里玉楼开那得孤山处士来半夜西风半身影夣中骑得雪驴囘和萧秋屋韵芦花作雪照波流黄叶声中一半秋明月婵姢千里夣扁舟汗澷五湖游星辰活动惊歌笑风露轻寒敌拍浮赢得年年清赏处山河全影入金瓯月夜月到中天云划开断桥幻出玉楼台夜深一鹤掠舟过疑是坡仙赤壁来江行日日看山好山山山色苍忘机鸥下早恋廐马行忙松晓清风湿荷秋流水香短簑吹鐡笛年嵗大江长𥿄帐𥿄帐白如雪上有坐客影一白不自由黒光荡无定人倦影巳散依然雪花莹湏臾秉烛眠相忘心目静爲刘定伯索油蕨我欲登山去采薇江南秋雨正霏霏仙家觧有逡巡手一筯西风落翠㣲山中小集江山闲胜赏万戸不湏留客醉客多事吾诗吾自酬夕风吹綘蜡春色漾黄流賔从归来夜滁翁无此游新年梅花枕上听司晨起绾金章候拜亲喜对慈颜看铺鬓髪虽踈脱未如银生日和聂吉甫青蒲花未老黄竹笋𥘉生细味诗工部闲评字率更大江流日影时鸟说春荣共作千年计身谋政自轻生日和谢爱山长句余屏迹山间诵昌黎三星行政自多感亦何有扵初度客谢爱山翩然逺来贻我长句嘘拂而缫籍之者至矣倚歌而和愧不成章寓形落落大块间嘘吸一气自徃还枽弧未了男子事何能局促甘囚山昔年此日作初度賔客如云剧欢舞今年避影却闭门捧觞自寿白头母故人忆我能远来虹光满䄂生琼瑰一桮相属慰岑寂使我发笑愁颜开簸扬且听箕张口丈夫壮气湏冲斗夜阑拂剑碧光寒握手相期出云表生日谢朱约山和来韵元丰五年正月日洛中耆英佳话出当时韩公七十九欢噱赓酬老吟笔伟然冠剑照孔鸾鲐背鸠枤蒲轮安韩公而下文寛夫相高以寿不以官洛尘巳随流水急云仍相逢松下石顾我行軰真我来兼謩故事强安排约对青山共长乆醉歌要赛滁州守愿随后社着深衣阑风伏雨从是非便令携樽西墅去山花山鸟爲歌舞招招瑶母来庭闱拍手共笑偷桃儿吾山陂陀白云满猿鹤司我北门管紫霞隔㫁鸡犬声下有琥珀滋长龄向来福地七十二此亦清高仙地位朝游崑崙暮崆峒驾风鞭霆迎我公丹厓翠壁千万丈与公上上上上上生日山中和萧敬夫韵山深不用结凉棚风起江苹暑气轻处士林泉自今古男儿弧矢付豪英客来不必笼中羽我爱无如橘里枰一任苍松栽十里他年犹见茯苓生与朱古平饮山中和萧敬夫韵江山自足引千杯况有如今此客哉石室只还湖守住芦峯曽屈晦翁来酒酣剰有诗酬唱歩倦何妨车马囘游徧此山方可别北厓莫遣晓云开所懐英英香蕙莹朝华収拾东风作一家燕语莺啼春又夏灯花剔尽暗窓斜山中偶成白鹤飞来牵我衣东风吹我下渔矶当年祗爲青山误直草君王一诏归次约山赋杏花韵名花韵在午晴初雨沁臙脂脸更敷蒲驿莫妨娯刺史锦坊岂不胜中书时无艶曲临轩纵公莫巍坛韫匮沽春老緑隂青子近东风来徃一吹嘘赠南安黄梅峯清浅风流圣得知黄昏归鹤月来时岭头更有高寒处却是江南第一枝送人徃湖南鴈拖秋月洞庭邉客路凄凉野菊天云隔酒尊横北海风吹诗史落西川夜深鬼火千山雪春后䳌花一树烟爲我祝融峯上看朝暾白处礼蓬仙题张景召簿尉梅墅并饯入南唤醒三影燕支魂一枝半树专黄昏江南暗香欝不住霜风吹入罗浮村踈枝不入辋川画暗香不到东山棋云阶一枕棃花夣参横月落无人知和谢爱山晩吟韵日晩与客散歩因诵夕阳虽好不多时之句谢爱山欣然赋之余亦率然口占以和亦一时之乐也日落未落天凔凉悬厓挂壁留余光紫烟翠雾空迷茫飕飕度松风长牛背短笛催归忙飘飘逸兴空悠扬襟懐洒落万虑亡湏臾薄暝山色藏长歌浩浩相激昻淡云弄月㣲昏黄别谢爱山緑绮知音早青灯对语迟那知今雨别又重故人思山隔诗情逺云含容思悲小楼今夜笛莫向月中吹君今拂衣去我独枕书眠一片过林雨数声当戸蝉情长空有恨吟苦不成篇后㑹知何日西风老鴈天和胡琴窓买得青山贵似金痩笻上下费沉吟花开花落相関意云去云来自在心夜雨一江渔唱小秋风两䄂客愁深夹堤密与栽杨柳剰有行人待緑隂七月十三夜用灯牌字韵凑成一诗与诸賔一笑赤壁当年赋子虚西风忽复到菰蒲蟾蜍影里千秋鑑蟋蟀声中七月图诗思飘飘入云汉歌声隐隐动江湖万家箫鼓连灯火见说来年此事无病中作岁月侵寻见二毛剑花冷落䴙鹈膏睡余吸海龙身痩渇里奔云马骨高百忌不容亲酒具千愁那觧减诗豪起来大作屠门嚼自笑我非儿女曹又二絶瞿塘隘处真重险勾漏坡前又一滩世事不容轻易看翻云覆雨等闲间病中忽悞通真理静处专寻入定工雨汗淋头都不管湏臾和气自冲融又赋一病忽两月蓬头夏渉秋形羸心自壮手弱笔仍遒昨夜灯如喜今宵谍莫愁问谁驱五疟正与五穷谋一病四十日西风草木凉倚床腰见骨览镜眼留眶倦䇿吟诗杖频烧读易香夜深排果饵乞巧太医王又赋病里心如故闲中事更生睡猫随我嬾黠鼠向人鸣羽扇看棋坐黄冠扶杖行灯前翻自喜痩得此诗清骤雨知何处一溪秋水生苦吟肩鹤痩多病耳蝉鸣隐几惟便睡挑包正倦行山深明月夜乞我半窓清寄兴迯吾病吟诗老此生风高鸣鴈起晴乆鹁鸠鸿野树辞秋落溪云带雨行晩凉便懒坐移傍竹隂清借道冠有赋病中萧散服黄冠笑倒群儿指爲弹祕监贺君曽道士翰林苏子亦祠官酒壸钓具有时乐茶灶笔床随处安幸有山隂深宻处他年炼就九还丹又赋一畨潮信过时暂脱熬煎心似辘轳转身如徽纆缠夜听饥鼠啸昼看伏雌眠急雨千山动应知爲觧弦病甚夣召至帝所获宥觉而顿愈遂赋卧听风雷叱天官赦小臣平生无害物不死复爲人道德门庭远君亲念虑新自怜蝼蚁軰岂意动苍旻病愈简刘小村秋光沁人骨意气晓来新古鼎龙团雪虚檐麈尾春商山奕棋老赤壁洞箫賔风月真仓扁招唿入屋频倦余心似醉病起首如蓬黄竹㫁桥雨白苹长笛风僊僊鸥屡舞咄咄鴈书空孤负秋来眼闲挑㸑下桐夜坐偶成萧萧秋夜凉明月入我戸揽衣起中庭仰见牛与女坐乆寒露下悲风动纨素不遇王子乔此意谁与语简琴窓云屋竹轩诸友世情千万变险甚剑头炊嗜传姑成癖登山且作痴烟霞非痼泉石自心驰独喜精神徤山中剰有诗用前韵留琴窓百年矛上浙万事枕中炊病苦还思老贪嗔未若痴云低天欲动江长岸如驰明月西风徤山头赋别诗又用韵简李深之晩尊和月吸早饭带星炊鹏鷃从高下螳蝉任黠痴水澄神自止云远意俱驰门外谁车马故人来课诗早起偶成澹澹池光曙沉沉野色秋片云生北舎只鴈过南楼有见皆成趣无言总是愁芭蕉夜来水嚥罢自搔头又用韵江山如有意天地可无秋夜月冯驩铗西风王粲楼露蛩令我喜烟草爲谁愁且醉桮中物相看尚黒头晓起夣破风烟逈衾寒不自由钟声到枕曙月影入帘秋鴈过江山老蛩吟草树愁整冠人共笑两月不梳头远寺鸣金铎踈窓试寳熏秋声江一片曙影月三分倦鹤行黄叶痴猿坐白云道人无一事抱膝看囘文夜坐淡烟枫叶路细雨花时宿鴈半江画寒蛩四壁诗少年成老大吾道付逶迟终有剑心在闻鸡坐欲驰和朱松坡学医未至太医王笑杀年年折臂伤屏里江山如出色亭臯松菊巳成行细叅不语禅三昧静对无弦琴一张多谢岭头诗寄我满园梅意弄春光陈贯道摘坡诗如寄以自号逹者之流也爲赋浩浩歌一首浩浩歌人生如寄可奈何春秋去来传鸿燕朝暮出没奔羲娥青丝冉冉上霜雪百年歘若弹指过封侯未必胜瓜圃青门老子聊婆娑江湖流浪何不可亦曽力士爲脱靴清风明月不用买何处不是安乐窝鹤胫岂长凫岂短䕫足非少蚿非多浩浩歌人生如寄可柰何不能高飞与逺举天荒地老悬网罗到头北邙一杯土万事碌碌空奔波金张许史乆寂寞古来贤圣闻丘轲乃知世间爲长物惟有真我难㓕磨浩浩歌人生如寄可奈何春夣婆春夣婆拍手笑呵呵是亦一东坡非亦一东坡借朱约山韵就贺桂冠身徤尚堪松下饭眼明正好橘中棋青山有约当朱戸白首何心上彩闱栗里田园供雅兴午桥钟鼓赏清时晩来倦客秋江上坐看半天黄鹄飞用前人韵赋招隐钓鱼船上听吹笛煨芋炉头看下棋賸有晚愁归别浦巳无春夣到端闱去年尚忆桃红处好景重逢橘緑时珎重山人招隐意猿啼鹤啸白云飞用前人韵招山行以春爲期扫残竹径随人坐凿破苔矶到处棋一水楼台开晓镜万山花水放春闱雪中便有囘舟兴林下岂无烧笋时莫待东风吹柳絮眼穿笼鹤遶湖飞翰林权直罢归和朱约山韵闲云舒卷无声画醉石𫾣推一色棋试问挂瓢栖碧洞何如幞𬒳卧彤闱夣中芳草还成路别后黄花又是时羞杀今年堂上燕片心寄与鴈南飞庆罗氏祖母百岁罗氏庆门寿母百岁父老见所未甞鄕闾夸以爲盛某旣交朋升堂爲寿退布席㕔事与横舟昆弟子姪举酒尽欢酒酣赋诗志喜也丽日萱花照五云升堂风采见干淳蓬莱㑹上逢王母婺女光中见老人雨露一门华髪润江山满座綵衣新只将千载苓爲寿更住人间九百春拜罗氏百岁母之明日主人举酒客张千载心赋诗某喜賛不自巳见之趂韵翠㣲三鸟近画阁五云横春水鸥声滑夕阳鸦背明尊前持一笑花下卧余醒曽见瑶池母不爲虚此生醉清湖上三日存叟独不在坐卽席有懐石鼎吟方透瑶觞醉未䦨踈林花宻缀旧垒燕新安春半湖山好夜深江海寒王孙隔芳草初月正相看罗山长存叟兄弟来谢宴山中天开盘谷隐春到浣溪家一水楼台影满山桃李花春风寄横笛夜月拟乗槎政好逢佳客江空北斗斜寿朱约山八十韵翠䄂琼楼八十翁平安晓宇看孤鸿五湖图里添彭祖南极光中约祝融日日青山醉春色年年黄菊饱西风鹰扬但愿无施处臣老婆娑一钓蓬寿朱约山八十三岁八十余翁雪满颠深衣大带耳垂肩磻溪囘首今三载绛县论心又十年归去来兮真富贵羙哉寿也活神仙门前燕雀纷如雨媿我白云深处眠贺祕书欧阳巽斋先生迁居先生挟册当菑畬不待辛勤有屋庐宅様只还齐里旧鄕风好似颕川居镜湖今日贺外监瀛舘前年虞祕书天下经纶犹一室时人尚敢说吾迂挽李制帅二首上下荆淮剑气雄进担全蜀凛英风将坛㰱血金汤志白腹填天竹帛功治法征谋関世道精忠定力简皇衷伤哉生出瞿塘险翻落黄粱一夣中世変江河渺未涯如公真是济时危㡬年荆益龙骧誉一日潇湘鵩䜟悲天下皆传清献节人心自有武候碑郎君昔共慈恩约抆泪西风寄些词挽孙庸斋淮水竒人物枢星伟弟兄泰山开学谱云谷发时源委吏初行志脩文莫返䰟功名传乆逺頼有二郎存挽龚用和结屋南陵三十秋田园旧隐隔江流鄜州避乱杜工部下泽乗车马少游名利无心付隍鹿诗书有种出烟楼长淮清野难归玉䰟魄犹应恋故立挽万监丞益之文华时軰右质朴古风余壁上春陵记屏间太极圗云山居士屋风雪故人书一夣中观化尧夫以后无哭祕书彭止所人物孤中祕神山返异仙日穿陪绋处夣断曝书年玉质应无死韦编岂不传奠刍和泪遣此月向谁圆挽湖守呉西林凛凛千军笔堂堂一靣威荆流春浪涌崃树莫云飞素壁鲸犹在中桥鹤不归剑亭遗迹古丰石照山辉倾盖岁年晚相知江海深春天思北树夜雨话西林五岭生前夣中原地下心英雄凋落尽慷慨一霑襟挽高邮守晏桂山淮南巳仙去桂树欝青青五马贤声望三丞旧典刑邦人多感叹诸老半凋零何日持鸡酒伤心请葬铭挽鄢晋叔主簿此君何坦坦廻首杏园游䰟魄湘潭去声名彭泽休百年中道短千里故鄕愁六子三方㓜遗言可泪流挽王逺叔孟甞生五日白首叹遭逢灯火残编雨虀盐短褐风八天下鵰鹗半水偃蛟龙原上诸生哭黄花衰草中挽萧帅机虎溪世以千金重谁能学隐君一门名似雨满座客如云志愿生无憾声华死有闻韩碑照原草含笑有斯文挽朱尚书貔孙一代文昌贵千年諌议名天球声浑厚元酒韵和平巖穴思风采朝廷惜老成东西生死别江水泪爲倾挽太博朱古平白氏贤司马昌黎真学官江湖惊落笔朝野望弹冠天马高风骨秋鹰折羽翰莱庭人白髪烟雨万松寒鐡砚伤同志青灯忆旧游临轩朝凤阙驰道听鸡筹魏野神仙宅元龙湖海楼西风一挥泪世事盖棺休挽黎致政楚峯天地阔四世百年家鹤髪垂𫀆叶龙孙上榜花诗书新雨露松栢老烟霞白马苍山路斯人忽巳遐古心江先生以旧弼出镇长沙癸酉十月乙亥是爲七十六嵗门人文某以一节趋走部内谨拟古体一首爲寿炎图启丕运皇路熈以平蜿蟺发令姿有羙洵一人鸿藻舒朝华大音锵韶钧黼珽丽三阶火龙昭紞纮桓圭殿南服熊旂𬒳金城瞻彼鹑爲火翼轸宣其精祥鸾舞瑶席鸣凤翔娲笙孟冬兆阳气西北无浮云驾言酌春酒可以写我情扬旍下祝融躧履朝奉清嘉猷扇九垓还以遂古淳君子保金石所以永国成纯嘏钖千岁绵绵賛休明送张宗甫兄弟䠂观登舟赴湖北试金螺晓气照人寒手把天浆领佩环夜月送鱼来赤壁秋风吹鴈发衡山东南折处旗花见牛女光中槎影还见说青年文赋好士龙一笑共云间衡州送胡端逸赴漕䠂观檐花晓舟人击鼓东蛟龙噀灵雨鵰鹗展雄风此客云霄士斯文造化工捷来君饮此我亦凯元戎题䠂观楼西风吹感慨晓气薄登临半壁䠂云立一川湘雨深干坤横笛影江海倚楼心遗恨飞鸿外南来访逺音安序宋吏部来牧衡阳某将指聮事好也㑹以便郡归养获忝交承临发赋诗湘水千里倾盖年华晩行人早发湘白云虹浪小明月燕花香明浦春何急巴山日正长祝君加一板我意爲桐鄕赠周东卿画鱼观君潇湘图起我濠上心短褐波涛旧秋雨菰蒲深某叨臬衡湘蒙恩以便郡归养肯斋大卿实寓衡我十年前邦君也一再见间即分南北五言启之所以致今旧丙缱绻云潇湘一夜雨湖海十年云相见皆成老重逢便作分啼䳌春浩荡囘鴈晓殷勤江阔人方徤月明思对君幕客载酒舟中即席序别故人满江海游子下潇湘夣载月千里意行云一方橹声人语小岸影客心长总是浮萍迹飞花莫近樯用韵谢诸客和章传鼓发船去我秦君向湘持螯思太白占鹊问东方世味秋云薄交情江水长相期天路晓阵马度风樯湘潭道中赠丁碧眼相士自诡衡山道士孙至今句法有轩辕世人未见题尧庙尽把昌黎作寓言收拾衡云作羽衣便如屈子逺游归离骚忘却题天柱爲立斜阳问翠㣲咸淳甲戌第二朔予道槠洲里徐畋方諌自长沙来爲别问客㡬何曰半年矣临别爲赋君爲湘水燕我作衡阳鴈鴈去燕方留白云草迷岸和衡守宋安序送行诗并序某将指罔功叨符便养初联寅谊近依清燕之香末忝交盟亲授朱提之印冠盖一时之盛事缙绅百世之深情别集殷勤歌词郑重夣囘云舍深懐萱草之诗思乏雪车谩和梅花之赋瞻言作逺览掷爲荣玉立湘西第一州丹梯小爲岳云留东风城郭人行乐春日旌旗公出游便趂绨香摩碧汉莫嫌绣影涴清流两君相见衣冠好记取儿孙好话头方共衡云把酒杯春风吹向鬰孤台鴈将囘处惊帆落花未开时怯笛催别草可堪游子去寄梅应爲故人来临行笑覔凝香谱十驾那追逸骥材赠萍鄕道士道上观行人半似重相见古云性相近性岂不如面万形本一性万心方一殊世固难絶圣亦恐难絶愚白髭行忆昔守宣时白上一根髪去之四五年一化爲七八今年客衡湘黒髭巳多黄衆黄忽一白惊见如陵阳白髪巳爲常白髭何足恠歳月不可歇雪霜日长大世人竞染缁厌之固足嗤谁服芦菔汤避老亦奚爲少老如春秋造物以爲俦吾方乐吾天乐天故不忧将母赴贑道西昌重来鸥阁晓帆影涨新晴倚槛云来去闭帘花送迎江湖春汗澷歳月老峥嵘手把忘忧草䕫䕫绕太清快阁遇雨观澜一笑登临晚江流接太虚自惭云出岫争讶雨随车慷慨十围柳周囘千里鱼故园隄好在夜夣绕吾庐题鬰孤台城郭春声阔楼台昼影迟并天浮雪界盖海出云旗风雨十年夣江湖万里思倚阑时北顾空翠湿朝曦予题鬰孤泉筦五湖翁姚濓爲之和翁官满归里因韵䞇别并谢前辱巢龟君往好涌翠我来迟夜雨唿三韭春风试一旗飞花行客夣芳草故人思何日五湖上同看浴海曦用韵谢前人兹游良邂逅吾道未逶迟斗野横双剑牛津直两旗此风应小住明日便相思输与君家近扶桒五色曦翠玉楼晩雨晩楼一曲转梅花官事无多报放衙林木蔽亏烟㫁续江流曲折雨横斜年华冉冉风前影岁莫悠悠客里家一鴈近从沙觜落更饶片雪入天涯翠玉楼观雪矫矫临清泚蒙蒙认翠㣲绨春生客䄂鐡冷上戎衣柳眼惊何老梅花觉半肥新来有公事白战破重围翠玉楼和胡端逸韵客影鱼千里年华柳十围白云栖石宻黄鹄出烟㣲江海秋风老湖山晚日晖鬰孤台上望野阔犊初肥翠玉楼昏鸦何处落野渡少人行黄叶声在地青山影入城江湖行客夣风雨故鄕情试问南来信梅花三两英合江楼天上名鹑尾人间说虎头春风千万岫秋水两三洲客晚惊黄叶官闲笑白鸥双江日东下我欲赋扁舟西䠂惊鸿晚东淮落木秋蒸湘今石鼓句宛古宣州白日聊清赏青山总旧游不知沧海水何处接天流皂盖楼一水楼台绕半空图昼开蜗涎行薜荔雀影上苟苔碧落人千载青山酒一杯晚烟看不尽待月却归来石楼晓色重帘卷春声叠鼓催长垣连草树逺水照楼台八境烟浓淡六街人徃来平安消息好看到岭头梅马祖巖曽将飞钖破苔㾗一片云根鎻洞门山外人家山下路石头心事付无言禅関秋风吹日上禅関路入松花第一弯只愿四时烟雾少满城楼阁见青山吸江絶壁千寻俯雪湒春花秋草有䰐鬖当年误着蒲团坐惹得人称马祖巖尘外半山风雨截江城未脱人间总是尘中夜起看衣上月青天如水露华新云端半空夭矫起层台传道刘安车马来山上自晴山下雨倚阑平立看风雷清江何汉英再见于空同读欧阳先生诗感慨爲赋采芝云满山采檗瀑垂涧当年有清徽爲寄南来鴈鴈去人巳逝岁月剨云晏流水失声音西河老忧患徃日志士悲穷途行子惯君爲梁宋游我复江汉宦十年耿相逢千里欠一盻玄机寄糟䄸美疢堕刍豢赠子归东方聊荐呉兴苋送曹倅巖山官满归里春陵光霁落苍苔葛水神仙立翠槐万里云霞麒骥路三年风月鳯凰台兴同老子复不浅歌曰先生归去来庾岭梅花开渐徧一枝就与寄蓬莱和前人赋别翠松三万顷松雪着神仙柳院催金钥江花送玉鞭晓巖云壁立晩棹浪规圆未了醉翁事重寻颕上田当年童子见今见二毛翁海月三秋别江云一日同鸥心驰舍北龙尾曵天东定有延和奏南来寄一通赠明脉萧信叔枚乗擅七发郭玉明四难㣲言起沈痼此道今澷澷云何东海生而乃绪真要砉然以神遇契彼镜经玅我欲炊彫胡俯凿菊水泉寿彼方舆人六气何由諐赠林碧鑑相士咸阳宫中四尺镜照人五臓何烱烱桒田沧海千余年百錬依然化爲鑛君从何处得此物铸就双瞳敌秋月向未照心今照形不事澜翻三寸舌逺冲风雪肯我过看来犹未深知我我方簑笠立钓矶万事浮云都勘破噫嘻吁只今神目鬼眼纷道途暗中许负应卢胡试问何如林家老碧鑑不知天津桥上复有龙钟无送吉州陈守觧任羙人䇿良马弭节螺江湄歳年忽晼晚桃李已成蹊遥遥一水间复复东与西晴川夹脩杨行舟何能维朱鳯翔海山层汉扬音徽高冈有梧桐驾言览朝晖赠君以白云白云不我持赠君以明月明月不我携白云与明月远道相追随赠蜀医钟正甫炎皇览衆草异种多西州爲君望岷岷使我双泪流向来秦越人朝洛夕邯郸子持鹊经来自西亦徂南江南有羁羽岂不懐故营何当同皇风六气和且平改题万安县凝祥观古道松花空翠香风前鬓影照沧浪飞泉半璧朝云湿啼鸟满山春日长湏信神仙元有国不知蛮触是何鄕道人横笛招归鹤坐到斜晖上璧珰西昌倪氏有山谷书杜陵山水图障歌作江山堂堂废其后人以黄书求题䟦感慨一絶杜二巳无黄九去长歌大字落江山百年风物今何似春水晚烟飞白鷴山中再次胡德昭韵不将颜色污黄金落得㶚桥驴上吟是处江山生酒兴满天风雪得梅心觥筹堂里春声沸灯火林臯夜色深人世可能行乐耳重游不用上晴隂人生柳絮闘坚牢过眼春光叹伯劳蜀道谩传千古险庐山方许一人高眼前见赤徒妨道耳后生风未当豪明月卢花随处有扁舟自在不湏篙曽见尊前此客哉笑携麈尾拂苺苔水邉飞鴈年年见湖上新亭日日来酹菊醉余披草坐探梅吟罢带花囘北厓尚𬒳刚风隔笑按匆匆上马杯山中泛舟觞客便作乗槎客萧萧骨髪清尊前山月过笛里水风生半夜鱼龙沸三秋河汉明雪堂眠二客夣与白鸥盟病中作六月廿四夜人间热欲炊病懐如酒困倦睫似书痴夣与千年接心随万里驰客来相问讯寄语有新诗山中卽事山中方雨笠天外忽晴丝夕钓江澄练春行路布棋干坤供俯仰岁月任差池有酒如渑在何妨日问竒挽巽斋先生欧阳大着徘徊河西上月落衆星稀哲人萎中道雨絶将安之昔者丽鸿藻玉振含清晖名理轶晋魏雅言袭轲思连驾觐驰道并坐侍端闱及门懐燕婉升堂接逶迤方期黄鹄翔忽作朝露晞黔娄不盖体延陵有遗悲层阿翳寒树平䠂暧布㣲帷㡛衣广柳缟冠涕如縻水从章江去云遶䠂山飞巳矣如有闻斯文不在兹送刘其发入蜀秋风凄巳寒蜀道阻且长虎狼伏原野欲济川无梁客从何处来云我之西方萧萧骕骦鸣熠熠湛卢光昔时荣华地今爲争战埸将军杨天戈壮士发戎行江南有覊鸟悠悠懐故乡驾言与子游云天何茫茫周苍厓入吾山作图诗赠之三生石上结因縁𫀆笏横斜学米颠渔父㡬忘山下路仙人时访岭头船乌猨白鹤无根树淡月踈星一线天爲我醉唿添蒙澒倦来平卧看云烟题罗次说竹巖摘藁游子西南来出门道何悠文章㑹有用意气轻身谋纷纷食梁肉藜藿当其忧君看百川水何处不东流挽刘知县玉海渊源懿金闺歩武高功名千载意翰墨一时豪天马含风骨秋鹰折羽毛相逢俱白髪流涕湿征𫀆古乐府珊瑚香点胭脂雪芙蓉帐压春云热明朝早㺯灯前月㶑灔九霞碧藕析璇杓高耸婺女明金波漾晓辉郞星赤琼曲里长眉青头上更有经池君六九五十四东风西蟠桃花花未红鸣鸾鼓玉声玲珑緑毛蒙茸莲水龟斒斓五色人间稀春多瑞叶不敢飞氷壸光满鱼龙转笑中低舞玉钗燕明年今日长秋殿安舆入侍金桃宴齐天乐南楼月转银河曙玉箫又吹梅早鹦鹉沙晴蒲萄水暖一缕燕香清袅瑶池春透想桃露霏霞菊波沁晓𫀆锦风流御仙花带瑞虹绕玉关人正未老唤矶头黄鹤岸巾谈笑剑拂淮清槊横楚黛雨洗一川烟草印黄似斗看半砚蔷薇满鞍杨柳沙路归来金貂蝉翼小齐天乐夜来早得东风信潇湘一川新緑柳色含晴梅心沁暖春浅千花如束银蝉乍浴正沙鴈将还海鳌初矗云拥旌旗笑声人在画阑曲星虹瑶树缥缈珮环鸣碧落瑞笼华屋露耿铜虬氷翻鐡马帘幙光摇金粟迟迟倚竹更爲把瑶樽满斟醁囘首宫莲夜深归院烛文山先生全集卷之二终文山先生全集文山先生文集卷第三文山先生全集卷之三文集对䇿御试䇿一道盖闻道之大原出于天超乎无极大极之妙而实不离乎日用事物之常根乎隂阳五行之赜而实不外乎仁义礼智刚柔善恶之际天以澄着地以靖谧人极以昭明何莫由斯道也圣圣相传同此一道由修身而治人由致知而齐家治国平天下本之精神心术逹之礼乐刑政其体甚微其用则广歴千万世而不可易然功化有浅深证效有迟速者何欤朕以寡昧临政愿治于兹歴年志愈勤道愈远窅乎其未朕也朕心疑焉子大夫明先圣之术咸造在廷必有切至之论朕将虚己以听三坟而上大道难名五典以来常道始着日月星辰顺乎上鸟兽草木若于下九功惟叙四夷来王百工熈哉庻事康哉非圣神功化之验欤然人心道心寂寥片语其危微精一之妙不可以言旣欤誓何爲而畔㑹何爲而疑俗何以不若结绳治何以不若画像以政凝民以礼凝士以天保采薇治内外忧勤危惧仅克有济何帝王劳逸之殊欤抑随时损益道不同欤及夫六典建官盖爲民极则不过曰治曰教曰礼曰政曰刑曰事而巳岂道之外又有法欤自时厥后以理欲之消长验世道污隆隂浊之日常多阳明之日常少刑名杂覇佛老异端无一毫㡬乎道驳乎无以议爲然务德化者不能无上郡鴈门之警施仁义者不能无末年轮台之悔甚而无积仁累德之素纪纲制度爲足维持凭借者又何欤朕上嘉下乐夙兴夜寐靡遑康宁道乆而未洽化乆而未成天变洊臻民生寡遂人才乏而士习浮国计殚而兵力弱符泽未清邉备孔棘岂道不足以御世欤抑化裁推行有未至欤夫不息则乆乆则徴今胡爲而未徴欤变则通通则乆今其可以屡更欤子大夫熟之复之勿激勿泛以副朕详延之意寳祐四年五月八日臣对恭惟皇帝陛下处常之乆当㤗之交以二帝三王之道㑹诸心将三纪于此矣臣等鼓舞于鸢飞鱼跃之天皆道体流行中之一物不自意得旅进于陛下之庭而陛下且嘉之论道道之不行也乆矣陛下之言及此天地神人之福也然臣所未觧者今日巳当道乆化成之时道洽政治之候而方歉焉有志勤道远之疑岂望道而未之见耶臣请泝太极动静之根推圣神功化之验就以圣问中不息一语爲陛下勉幸陛下试垂听焉臣闻天地与道同一不息圣人之心与天地同一不息上下四方之宇徃古来今之宙其间百千万变之消息盈虚百千万事之转移阖辟何莫非道所谓道者一不息而巳矣道之隐于浑沦藏于未琱未琢之天当是时无极太极之体也自太极分而隂阳则隂阳不息道亦不息隂阳散而五行则五行不息道亦不息自五行又散而爲人心之仁义礼智刚柔善恶则干道成男坤道成女穹壤间生生化化之不息而道亦与之相爲不息然则道一不息天地亦一不息天地之不息固道之不息者爲之圣人出而爲天地立心爲生民立命爲徃圣继絶学爲万世开太平亦不过以一不息之心充之充之而修身治人此一不息也充之而致知以至齐家治国平天下此一不息也充之而自精神心术以至于礼乐刑政亦此一不息也自有三坟五典以来以至于太平六典之世帝之所以帝王之所以王皆自其一念之不息者始秦汉以降而道始离非道之离也知道者之鲜也虽然其间英君谊辟固有号爲稍稍知道矣而又沮于行道之不力知务德化矣而不能不尼之以黄老知施仁义矣而不能不遏之以多欲知四年行仁矣而不能不画之以近效上下二三千年间牵𥙷过时架漏度日毋恠夫驳乎无以议爲也独惟我朝式克至于今日休陛下传列圣之心以㑹艺祖之心㑹艺祖之心以叅帝王之心叅天地之心三十三年间臣知陛下不贰以二不叅以三茫乎天运窅尔神化此心之天混兮辟兮其无穷也然临御浸乆持循浸熟而筭计见效犹未有以大快圣心者上而天变不能以尽无下而民生不能以尽遂人才士习之未甚纯国计兵力之未甚充以至盗贼兵戈之警所以贻宵旰之忧者尢所不免然则行道者殆无验也邪臣则以爲道非无验之物也道之功化甚深也而不可以爲迂道之证效甚迟也而不可以爲速维天之命于穆不巳天地之所以爲天地也之德之纯纯亦不巳圣人之所以爲圣人也爲治顾力行何如耳焉有行道于歳月之暂而遽责其验之爲迂且远邪臣之所望于陛下者法天地之不息而巳姑以近事言则责躬之言方发而隂雨旋霁是天变未甞不以道而弭也赈饥之典方举而都民欢唿是民生未甞不以道而安也论辩建明之诏一颁而人才士习稍稍浑厚招填条具之㫖一下而国计兵力稍稍充实安吉庆元之小获维扬泸水之隽功无非忧勤于道之明验也然以道之极功论之则此浅效耳速效耳指浅效速效而遽以爲道之极功则汉唐诸君之用心是也陛下行帝而帝行王而王而肯袭汉唐事邪此臣所以賛陛下之不息也陛下傥自其不息者而充之则与隂阳同其化与五行同其运与干坤生生化化之理同其无穷虽充而爲三纪之风移俗易可也虽充而爲四十年圄空刑措可也虽充而爲百年德洽于天下可也虽充而爲卜世过暦亿万年敬天之休可也岂止如圣问八者之事可徐就理而巳哉臣谨昧死上愚对臣伏读圣䇿曰盖闻道之大原出于天超乎无极太极之妙而实不离乎日用事物之常根乎隂阳五行之赜而实不外仁义礼智刚柔善恶之际天以澄着地以靖谧人极以昭明何莫由斯道也圣圣相传同此一道由修身而治人由致知而齐家治国平天下本之于精神心术逹之于礼乐刑政其体甚㣲其用则广歴千万世而不可易然功化有浅深证效有迟速何欤朕以寡昧临政愿治于兹歴年志愈勤道愈远窅乎其未朕也朕心疑焉子大夫明先王之术咸造在庭必有切至之谕朕将虚巳以听臣有以见陛下遡道之本原求道之功效且疑而质之臣等也臣闻圣人之心天地之心也天地之道圣人之道也分而言之则道自道天地自天地圣人自圣人合而言之则道一不息也天地一不息也圣人亦一不息也臣请遡其本原言之茫茫堪舆坱圠无垠浑浑元气变化无端人心仁义礼智之性未赋也人心刚柔善恶之气未禀也当是时未有人心先有五行未有五行先有隂阳未有隂阳先有无极太极未有无极太极则太虚无形冲漠无朕而先有此道未有物之先而道具焉道之体也旣有物之后而道行焉道之用也其体则微其用甚广卽人心而道在人心卽五行而道在五行即隂阳而道在隂阳即无极太极而道在无极太极贯显微兼费隐包小大通物我道何以若此哉道之在天下犹水之在地中地中无徃而非水天下无徃而非道水一不息之流也道一不息之用也天以澄着则日月星辰循其经地以靖谧则山川草木顺其常人极以昭明则君臣父子安其伦流行古今纲纪造化何莫由斯道也一日而道息焉虽三才不能以自立道之不息功用固如此夫圣人体天地之不息者也天地以此道而不息圣人亦以此道而不息圣人立不息之体则歛于修身推不息之用则散于治人立不息之体则寓于致知以下之工夫推不息之用则显于齐家治国平天下之效验立不息之体则本之精神心术之微推不息之用则逹之礼乐刑政之着圣人之所以爲圣人者犹天地之所以爲天地也道之在天地间者常乆而不息圣人之于道其可以顷刻息邪言不息之理者莫如大易莫如中庸大易之道至于干道变化各正性命保合太和而圣人之论法天乃归之自强不息中庸之道至于溥博渊泉上天之载无声无臭而圣人之论配天地乃归之不息则乆岂非干之所以刚徤中正纯粹精也者一不息之道耳是以法天者亦以一不息中庸之所以高明愽厚悠乆无疆者一不息之道耳是以配天地者亦以一不息以不息之心行不息之道圣人即不息之天地也陛下临政愿治于兹歴年前此不息之歳月犹日之自朝而午今此不息之歳月犹日之至午而中此正勉强行道大有功之日也陛下勿谓数十年间我之所以担当宇宙把握天地未甞不以此道至于今日而道之验如此其迂且远矣以臣观之道犹百里之途也今日则适六七十之候也进于道者不可以中道而废游于途者不可以中途而画孜孜矻矻而不自巳焉则适六七十里者固所以爲至百里之阶也不然自止于六七十里之间则百里虽近焉能以一武到哉道无浅功化行道者何可以深爲迂道无速证效行道者何可以迟爲远惟不息则能极道之功化惟不息则能极道之证效气机动盪于三极之间神采灌注于万有之表要自陛下此一心始臣不暇远举请以仁宗皇帝事爲陛下陈之仁祖一不息之天地也康定之诏曰祗勤抑畏庆暦之诏曰不敢荒宁皇祐之诏曰𬗟念爲君之难深惟履位之重庆暦不息之心即康定不息之心也皇祐不息之心即庆暦不息之心也当时仁祖以道徳感天心以福禄胜人力国家绥静邉鄙宁谧若可以巳矣而犹未也至和元年仁祖之三十三年也方且露立仰天以畏天变碎通天犀以救民生处贾黯吏铨之职擢公弼殿柱之名以厚人才以昌士习纳景初减用之言听范镇新兵之諌以𥙿国计以强兵力以至讲周礼薄征缓刑而拳拳以盗贼爲忧选将帅明纪律而汲汲以西戎北虏爲虑仁祖之心至此而不息则与天地同其悠乆矣陛下之心仁祖之心也范祖禹有言欲法尧舜惟法仁祖臣亦曰欲法帝王惟法仁祖法仁祖则可至天德愿加圣心焉臣伏读圣䇿曰三坟以上云云岂道之外又有法欤臣有以见陛下慕帝王之功化证效而亦意其各有浅深迟速也臣闻帝王行道之心一不息而巳矣尧之兢兢舜之业业禹之孜孜汤之慄慄文王之不巳武王之无贰成王之无逸皆是物也三坟逺矣五典犹有可论者臣甞以五典所载之事推之当是时日月星辰之顺以道而顺也鸟兽草木之若以道而若也九功惟叙以道而叙也四夷来王以道而来王也百工以道而熈庻事以道而康光天之下至于海隅苍生盖无一而不拜帝道之赐矣垂衣拱手以自逸于土阶巖廊之上夫谁曰不可而尧舜不然也方且考绩之法重于三歳无歳而敢息也授暦之命严于四时无月而敢息也凛凛乎一日二日之戒无日而敢息也此犹可也授受之际而尧之命舜乃曰允执厥中夫谓之执者战兢保持而不敢少放之谓也味斯语也则尧之不息可见巳河图出矣洛书见矣执中之说未闻也而尧独言之尧之言赘矣而舜之命禹乃复益之以人心惟危道心惟㣲惟精惟一之三言夫致察于危㣲精一之间则其战兢保持之念又有甚于尧者舜之心其不息又何如哉是以尧之道化不惟验于七十年在位之日舜之道化不惟验于五十年视阜之时读万世永頼之语则唐虞而下数千百年间天得以爲天地得以爲地人得以爲人者皆尧舜之赐也然则功化抑何其深证效抑何其迟欤降是而王非固劳于帝者也太朴日散风气日开人心之机械日益巧世变之乗除不息而圣人之所以纲维世变者亦与之相爲不息焉俗非结绳之淳也治非画象之古也师不得不誓侯不得不㑹民不得不凝之以政士不得不凝之以礼内外异治不得不以采薇天保之治治之以至六典建官其所以曰治曰政曰礼曰教曰刑曰事者亦无非扶世道而不使之穷耳以势而论之则夏之治不如唐虞商之治又不如夏周之治又不如商帝之所以帝者何其逸王之所以王者何其劳慄慄危惧不如非心黄屋者之爲适也始于忧勤不如恭巳南靣者之爲安也然以心而观则舜之业业即尧之兢兢禹之孜孜即舜之业业汤之慄慄即禹之孜孜文王之不巳武王之无贰成王之无逸何莫非兢兢业业孜孜慄慄之推也道之散于宇宙间者无一日息帝王之所以行道者亦无一日息帝王之心天地之心也尚可以帝者之爲逸而王者之爲劳耶臣愿陛下求帝王之道必求帝王之心则今日之功化证效或可与帝王一视矣臣伏读圣䇿曰自时厥后云云亦足以维持凭借者何欤臣有以见陛下陋汉唐之功化证效而且爲汉唐世道发一慨也臣闻不息则天息则人不息则理息则欲不息则阳明息则隂浊汉唐诸君天资敏地位高使稍有进道之心则六五帝四三王亦未有难能者柰何天不足以制人而天反爲人所制理不足以御欲而理反爲欲所御阳明不足以胜隂浊而阳明反爲隂浊所胜是以勇于进道者少沮于求道者多汉唐之所以不唐虞三代也欤虽然是爲不知道者言也其间亦有号爲知道者矣汉之文帝武帝唐之太宗亦不可谓非知道者然而亦有议焉先儒甞论汉唐诸君以公私义利分数多少爲治乱三君之心徃徃不纯乎天不纯乎人而出入于天人之间不纯乎理不纯乎欲而出入乎理欲之间不纯乎阳明不纯乎隂浊而出入乎阳明隂浊之间是以专务德化虽足以陶后元泰和之风然而尼之以黄老则鴈门上郡之警不能无外施仁义虽足以致建元富庻之盛然而遏之以多欲则轮台末年之悔不能免四年行仁虽足以开真观升平之治然而画之以近效则纪纲制度曽不足爲再世之凭借盖有一分之道心者固足以就一分之事功有一分之人心者亦足以召一分之事变世道污隆之分数亦系于理欲消长之分数而巳然臣甞思之汉唐以来爲道之累者其大有二一曰杂伯二曰异端时君世主有志于求道者不䧟于此则䧟于彼姑就三君而言则文帝之心异端累之也武帝太宗之心杂伯累之也武帝无得于道宪章六经綂一圣真不足以胜其神仙土木之私干戈刑罚之惨其心也荒太宗全不知道闺门之耻将相之夸末年辽东一行终不能以克其血气之暴其心也骄杂伯一念憧憧徃来是固不足以语常乆不息之事者若文帝稍有帝王之天资稍有帝王之地歩一以君子长者之道待天下而眺错軰刑名之说未甞一动其心是不累于杂伯矣使其以二三十年恭俭之心而移之以求道则后元气象且将骎骎乎啇周进进乎唐虞柰何帝之纯心又间于黄老之清净是以文帝仅得爲汉唐之令主而不得一侪于帝王呜唿武帝太宗累于杂伯君子固不敢以帝王事望之文帝不爲杂伯所累而不能不累于异端是则重可惜巳臣愿陛下监汉唐之迹必监汉唐之心则今日之功化证效将超汉唐数等矣臣伏读圣䇿曰朕上嘉下乐云云抑化裁推行有未至欤臣有以见陛下念今日八者之务而甚有望乎爲道之验也臣闻天变之来民怨招之也人才之乏士习蛊之也兵力之弱国计屈之也虏冦之警盗贼因之也夫陛下以上嘉下乐之勤夙兴夜寐之劳怅歳月之逾迈亦欲以少见吾道之验耳俯视一世未能差强人意八者之弊臣知陛下爲此不满也陛下分而以八事问臣合而以四事对请得以熟数之于前何谓天变之来民怨招之也天视自我民视天听自我民听天明畏自我民明威人心之休戚天心所因以爲喜怒者也熈宁间大旱是时河陜流民入京师监门郑侠画流民圗以献且曰陛下南征北伐皆以胜捷之圗来上料无一人以父母妻子迁移困顿皇皇不给之状爲圗以进者览臣之圗行臣之言十日不雨乞正欺君之罪上爲之罢新法十八事京师大雨八日天人之交间不容髪载在经史此类甚多陛下以爲今之民生何如邪今之民生因矣自琼林大盈积于私贮而民困自建章通天频于营缮而民困自献助叠见于豪家巨室而民困自和䊮不间于闾阎下户而民困自所至贪官暴吏视吾民如家鸡圈豕惟所咀啖而民困呜唿东南民力竭矣书曰怨岂在明不见是圗今尚可谓之不见乎书曰怨不在大亦不在小今尚可谓之小乎生斯世爲斯民仰事俯育亦欲各遂其父母妻子之乐而操斧斤淬锋锷日夜思所以斩伐其命脉者滔滔皆是然则腊雪靳瑞蛰雷愆期月犯于木星殒爲石以至土雨地震之变无恠夫屡书不一书也臣愿陛下持不息之心急求所以爲安民之道则民生旣和天变或于是而弭矣何谓人才之乏士习蛊之也臣闻穷之所养逹之所施㓜之所学壮之所行今日之修于家他日之行于天子之庭者也国初诸老甞以厚士习爲先务寕收落韵之李迪不取凿说之贾邉寕收直言之苏辙不取险恠之刘㡬建学校则必欲崇经术复鄕举则必欲参行艺其后国子监取湖学法建经学治道邉防水利等斋使学者因其名以求其实当时如程頥徐积吕希哲皆出其中呜唿此元祐人物之所从出也士习厚薄最关人才从古以来其语如此陛下以爲今之士习何如邪今之士大夫之家有子而教之方其㓜也则授其句读择其不戾于时好不震于有司者俾熟复焉及其长也细书爲工累牍爲富持试于鄕校者以是较艺于科举者以是取青紫而得车马也以是父兄之所教诏师友之所讲明利而巳矣其能卓然自㧞于流俗者㡬何人哉心术旣壊于未仕之前则气节可想于旣仕之后以之领郡邑如之何责其爲卓茂黄霸以之镇一路如之何责其爲苏章何武以之曵朝绅如之何责其爲汲黯望之奔竞于势要之路者无恠也趍附于权贵之门者无恠也牛维马絷狗苟蝇营患得患失无所不至者无恠也悠悠风尘靡靡媮俗清芬消歇浊滓横流惟皇降衷秉彛之懿萌蘖于牛羊斧斤相寻之冲者其有㡬哉厚今之人才臣以爲变今之士习而后可也臣愿陛下持不息之心急求所以爲淑士之道则士风一淳人才或于是而可得矣何谓兵力之弱国计屈之也谨按国史治平间遣使募京畿淮南兵司马光言邉臣之请兵无穷朝廷之募兵无巳仓库之粟帛有限百姓之膏血有涯愿罢招禁军训练旧有之兵自可备御臣闻古今天下能免于弱者必不能免于贫能免于贫者必不能免于弱一利之兴一害之伏未有交受其害者今之兵财则交受其害矣自东海城筑而调淮兵以防海则两淮之兵不足自襄樊复归而併荆兵以城襄则荆湖之兵不足自腥气染于汉水冤血溅于寳峯而正军忠义空于死徙者过半则川蜀之兵又不足江淮之兵又抽而入蜀又抽而实荆则下流之兵愈不足矣荆湖之兵又分而䇿应分而镇抚则上流之兵愈不足矣夫国之所恃以自衞者兵也而今之兵不足如此国安得而不弱哉扶其弱而归之强则招兵之䇿今日直有所不得巳者然召募方新调度转急问之大农大农无财问之版曹版曹无财问之饷司饷司无财自歳币银绢外未闻有画一䇿爲军食计者是则弱矣而又未免于贫也陛下自肝鬲近又创一安邉太平库专一供军此艺祖积缣帛以易贼首之心也仁宗皇帝出钱帛以助兵革之心也转易之间风采立异前日之弱者可强矣然飞刍輓粟给饷餽粮费于兵者㡬何而琳宫𣑽宇照耀湖山土木之费则漏巵也列灶云屯樵苏后㸑费于兵者㡬何而霓裳羽衣靡金饰翠宫庭之费则尾闾也生熟口劵月给衣粮费于兵者㡬何而量珠辇玉倖宠希恩戚畹之费则滥觞也盖天下之财专以供军则财未有不足者第重之以浮费重之以冗费则财始瓶罄而罍耻矣如此则虽欲足兵其何以给兵耶臣愿陛下持不息之心急求所以爲节财之道则财计以充兵力或于是而可强矣何谓虏冦之警盗贼因之也谨按国史绍兴间杨么冦洞庭连跨数郡大将王不能制时伪齐挟虏使李成冦襄汉么与交通朝廷患之始命岳飞措置上流巳而逐李成擒杨么而荆湖平臣闻外之虏冦不能爲中国患而其来也必待内之变内之盗贼亦不能爲中国患而其起也必将纳外之侮盗贼而至于通虏冦则腹心之大患也巳今之所谓虏者固可畏矣然而逼我蜀则蜀帅䇿泸水之勲窥我淮则淮帅奏维扬之凯狼子野心固不可以一捷止之然使之无得弃去则中国之技未爲尽出其下彼亦犹畏中国之有其人也独惟旧海在天一隅逆雏穴之者数年于兹飓风瞬息一苇可航彼未必不朝夕爲趍淅计然而未能焉短于舟踈于水惧吾唐岛之有李寳在耳然洞庭之湖烟水沉寂而浙右之湖涛澜沸惊区区妖孽且谓有杨么之渐矣得之京师之耆老皆以爲此冦出没倐闪徃来翕霍驾舟如飞运柂如神而我之舟师不及焉夫东南之长技莫如舟师我之胜兀术于金山者以此我之毙逆亮于采石者以此而今此曹反挟之以制我不武甚矣万一或出于杨么之计则前日李成之不得志于荆者未必今日之不得志于淅也曩闻山东荐饥有司贪市榷之利空苏湖根本以资之廷绅犹谓互易安知无爲其乡道者一夫登岸万事瓦裂又闻魏村江湾福山三寨水军兴贩盐课以资逆雏廷绅犹谓是以扞衞之师爲商贾之事以防拓之卒开鄕道之门忧时识治之见徃徃如此肘腋之蜂虿懐䄂之蛇蝎是其可以忽乎哉陛下近者命发运兼宪合兵财而一其权是将爲㓕此朝食之圗矣然屯海道者非无军控海道者非无将徒有王数年之劳未闻岳飞八日之捷子太叔平符泽之盗恐不如此长此不巳臣惧爲李成开道地也臣愿陛下持不息之心求所以弭冦之道则冦难一清邉备或于是而可寛矣臣伏读圣䇿日夫不息则乆乆则征今胡爲而未徴欤变则通通则乆今其可以屡更欤臣有以见陛下乆于其道而甚有感乎中庸大易之格言也臣闻天乆而不坠也以运地乆而不隤也以转水乆而不腐也以流日月星辰而常新也以行天下之凡不息者皆以乆也中庸之不息即所以爲大易之变通大易之变通即所以验中庸之不息变通者之乆固肇于不息者之乆也盖不息者其心变通者其迹其心不息故其迹亦不息㳺乎六合之内而纵论乎六合之外生乎百世之下而追想乎百世之上神化天造天运无端发㣲不可见充周不可穷天地之所以变通固自其不息者爲之圣人之乆于其道亦法天地而巳矣天地以不息而乆圣人亦以不息而乆外不息而言乆焉皆非所以乆也臣甞读无逸一书见其享国之乆者有四君焉而其间三君爲最乆臣求其所以乆者中宗之心严恭寅畏也高宗之心不敢荒寕也文王之心无滛于逸无游于畋也是三君者皆无逸而已矣彼之无逸臣之所谓不息也一无逸而其效如此然则不息者非所以乆欤陛下之行道盖非一朝夕之暂矣寳绍以来则涵养此道端平以来则发挥此道嘉熈以来则把握此道嘉熈而淳祐淳祐而寳祐十余年间无非持循此道之歳月陛下处此也庭燎未辉臣知其宵衣以待日中至昃臣知其玉食弗遑夜漏巳下臣知其丙枕无寐圣人之运亦可谓不息矣然旣徃之不息者易方来之不息者难乆而不息者易愈乆而愈不息者难昕临大庭百辟星布陛下之心此时固不息矣暗室屋漏之隐试一警省则亦能不息否乎日御经筵学士云集陛下之心此时固不息矣宦官女子之近试一循察则亦能不息否乎不息于外者固不能保其不息于内不息于此者固不能保其不息于彼乍勤乍怠乍作乍辍则不息之纯心间矣如此则陛下虽欲乆则证臣知中庸九经之治未可以朝夕见也虽欲通则乆臣知系辞十三卦之功未可以歳月计也渊蜎蠖濩之中虚明应物之地此全在陛下自斟酌自执持顷刻之力不继则惩乆之功俱废矣可不戒哉可不惧哉陛下之所以䇿臣者悉矣臣之所以忠于陛下者亦旣畧陈于前矣而陛下䇿之篇终复曰子大夫熟之复之勿激勿泛以副朕详延之意臣伏读圣䇿至此陛下所谓详延之意盖可识巳夫陛下自即位以来未甞以直言罪士不惟不罪之以直言而且导之以直言臣等甞恨无由以至天子之庭以吐其素所蓄积幸见録于有司得以借玉阶方寸地此正臣等披露肺肝之日也方将明目张胆謇謇谔谔言天下事陛下乃戒之以勿激勿泛夫泛固不切矣若夫激者忠之所发也陛下胡併与激者之言而厌之邪厌激者之言则是将胥臣等而爲容容唯唯之归邪然则臣将爲激者欤将爲泛者欤抑将迁就陛下之说而姑爲不激不泛者欤虽然奉对大庭而不激不泛者固有之矣臣于汉得一人焉曰董仲舒方武帝之䇿仲舒也慨然以欲闻大道之要爲问帝之求道其心盖甚锐矣然道以大言帝将求之虚无渺冥之郷也使仲舒于此过言之则激浅言之则泛仲舒不激不泛得一说曰正心武帝方将求之虚无渺冥之鄕仲舒乃告之以真实浅近之理兹陛下所谓切至之论也柰何武帝自恃其区区英明之资超伟之识谓其自足以凌跨六合笼驾八表而顾如此语忽焉仲舒以江都去而武帝所与论道者他有人矣臣固甞爲武帝惜也堂堂天朝固非汉比而臣之贤亦万不及仲舒然亦不敢激不敢泛切于圣问之所谓道者而得二说焉以爲陛下献陛下试采览焉一曰重宰相以开公道之门臣闻公道在天地间不可一日壅阏所以昭苏而涤决之者宰相责也然扶公道者宰相之责而主公道者天子之事天子而侵宰相之权则公道巳矣三省枢宻谓之朝廷天子所与谋大政出大令之地也政令不出于中书昔人谓之斜封墨勑非盛世事国初三省纪纲甚正中书造命门下审覆尚书奉行宫府之事无一不綂于宰相是以李沆犹得以焚立妃之诏王旦犹得以沮节度之除韩琦犹得出空头勑以逐内侍杜衍犹得封还内降以裁侥倖盖宰相之权尊则公道始有所依而立也今陛下之所以爲公道计者非不悉矣以夤縁戒外戚是以公道责外戚也以裁制戒内司是以公道责内司也以舎法用例戒群臣是以公道责外廷也雷霆发蔀星日烛幽天下于此咸服陛下之明然或谓比年以来大庭除授于义有所未安于法有所未便者悉以圣㫖行之不惟诸司陞𥙷上渎宸奎而綂帅躐级阁职超迁亦以夤縁而得恩泽矣不惟姦赃湔洗上劳涣汗而选人通籍姦胥逭刑亦以鑚刺而拜宠命矣甚至闾阎琐屑之闘讼皂隷猥贱之干求悉逹内庭尽由中降此何等虮蝨事而陛下以身亲之大臣㡬于爲奉承风㫖之官三省㡬于爲奉行文书之府臣恐天下公道自此壅矣景祐间罢内降凡诏令皆出中书枢宻院仁祖之所以主张公道者如此今进言者犹以事当间出㫁爲说呜唿此亦韩綘告仁祖之辞也朕固不惮自有处分不如先尽大臣之虑而行之仁祖之所以谕綘者何说也柰何复以綘之说启人主以夺中书之权是何心哉宣靖间创御笔之令蔡京坐东廊专以奉行御笔爲职其后童贯梁师成用事而天地爲之分裂者数世是可鉴矣臣愿陛下重宰相之权正中书之体凡内批必经由中书枢宻院如先朝故事则天下幸甚宗社幸甚二曰收君子以寿直道之脉臣闻直道在天地间不可一日頺靡所以光明而张主之者君子责也然扶直道者君子之责而主直道者人君之事人君而至于沮君子之气则直道巳矣夫不直则道不见君子者直道之倡也直道一倡于君子昔人谓之凤鸣朝阳以爲清朝贺国朝君子气节大振有鱼头参政有鹘击台諌有鐡靣御史军国之事无一不得言于君子是以司马光犹得以殛守忠之姦刘挚犹得以折李宪之横范祖禹犹得以罪宋用臣张震犹得以击龙太渊曽觌盖君子之气伸则直道始有所附而行也今陛下之所以爲直道计者非不至矣月有供课是以直道望諌官也日有轮札是以直道望廷臣也有转对有请对有非时召对是以直道望公卿百执事也江海纳污山薮藏疾天下于此咸服陛下之量然或谓比年以来外廷议论于已有所未恊于情有所未忍者悉以圣意㫁之不惟言及乗舆上勤节贴而小小予夺小小废置亦且寝罢不报矣不惟事闗廊庙上烦调停而小小抨弹小小紏劾亦且宣谕不巳矣甚者意渉区区之貂珰论侵琐琐之姻娅不恤公议反出諌臣此何等狐䑕軰而陛下以身庇之御史至于来和事之讥台吏至于重讫了之报臣恐天下之直道自此沮矣康定间欧阳脩以言事出未㡬卽召以諌院至和间唐介以言事贬未㡬即除以諌官仁祖之所以主直道者如此今进言者犹以台諌之势日横爲疑呜唿兹非富弼忠于仁祖之意也弼倾身下士宁以宰相受台諌风㫖弼之自处何如也柰何不知弼之意反启人君以厌君子之言是何心哉元符间置看详理诉所而士大夫得罪者八百余家其后邹浩陈瓘去国无一人敢爲天下伸一喙者是可鉴巳臣愿陛下壮正人之气养公论之锋凡以直言去者悉召之于霜台乌府中如先朝故事则天下幸甚宗社幸甚盖大道之行天下爲公周道如砥其直如矢自古帝王行道者无先于此也臣来自山林有懐欲吐陛下怅然疑吾道之迂远且慨论乎古今功化之浅深证效之迟速而若有大不满于今日者臣则以爲非行道之罪也公道不在中书直道不在台諌是以陛下行道用力处虽劳而未遽食道之报耳果使中书得以公道总政要台谏得以直道紏官邪则陛下虽端冕凝旒于穆清之上所谓功化证效可以立见何至积三十余年之工力而志勤道逺渺焉未有际邪臣始以不息二字爲陛下勉终以公道直道爲陛下献陛下万㡬之暇傥于是而加三思则跻帝王轶汉唐由此其阶也巳臣赋性踈愚不识忌讳握笔至此不自知其言之过于激亦不自知其言之过于泛冒犯天威罪在不赦惟陛下留神臣谨对廷试前两日先生苦河鱼且不能食试之日丑寅间强起乗篮舆趋驰道外㡬不能支吾至昕诸进士趋丽正门之旁门先生随群拥併而入顶踵汗流顿觉苏醒至殿廊恭受御䇿题就题命意文思涌泉运笔如飞所对且万言未时己出矣或谓有神物者盪涤其中以吐其竒是岂偶然之故哉道体堂谨书封事巳未上皇帝书十一月吉日勑赐进士及第臣文天祥昧死百拜谨奉诏献书于皇帝陛下臣一介踈贱遭逢圣明猥以庸愚早膺亲擢世道悠悠风尘流靡臣于其间盖甞感激奋发以爲由今之道无变今之俗一日有关于天下国家之故惧以无辱使令杜门四年读礼之外盖未甞一日不思以自效也乃夏五陛下临轩䇿士偶垂记忆起臣于家居进臣于仕籍臣伏𬒳宸命感激不自胜追惟蒙恩之初阻于朝谢北望天路輙奉表以闻伏蒙圣慈许臣诣拜阙下德至渥也臣就道以来不圗国事浸艰邉烽顿迫陛下引咎责躬改过更始召还旧德斥去元姦凡可以当天意回人心者无所不用其至伏惟陛下不自神圣犹亲洒宸翰诞布诏书庻㡬中外臣庻危言极论以有𥙷于今日之故陛下悔悟之意上通于天天下于此感服陛下之勇臣甫及趍谢阙庭两读纶音爲之哽咽下泣君臣之义与天地并立况臣蒙𬒳厚恩非衆人比使于此时泯泯黙黙上负陛下内负帝衷尚何以饮食于载履间哉是用不避斧钺輙奋愚衷条其说以献惟陛下裁幸一曰简文法以立事夫贵爲天子富有四海垂衣拱手以雍容于穆清之上至尊之体也不幸际时艰难兵革四起俯仰成败唿吸变故此非用马上治不济今国势抢攘固犹未至如马上之急然冦入腹心事干宗社陛下爲皇皇拯救之谋不得不畧倣马上治之之意今陛下焦劳于上两府大臣黾勉于下君臣之间不可谓非日计军实而申儆之者然尊卑阔絶礼节繁多陛下平旦视朝百官以次奉起居宰相搢笏出奏从容不踰时军国大事此虽陛下日夜与宰相汲汲而图之犹惧不旣谋王断国之设施尊主庇民之藴蓄岂能以顷刻交际而䆒竟之哉陛下退食之睱虽时出内批以与宰相商论宰相又时有奏报以出其建明然天下事得于靣论者利害常决于一言笔墨所书或反覆数百言而不足事机交投寸隂可惜使宰相常有此等酬酢则一事之末固有费其日力者矣其于㡬务岂不有所妨哉古者天子之于大臣或赐坐或赐食或奏事至日昃或论事至夜分凡皆以通上下之情爲国家至计也赐茶之典五代时犹有之惟国初范质王溥颇存形迹此事遂废陛下莫若稍复古初脱去邉幅于禁中择一去处聚两府大臣日与议军国大事陛下赐之𣢾宻亲是非可否于其间衆议惟允则三省画时施行上下如一都俞嘘咈之间必将有超然度外之举天下何事不可爲何难不可济至于除授尤有关系且如近者重臣建阃之事方帅海门随迁建邺甫镇建邺又进上饶布置变换如奕棋然卯诏辰行奔命不给大者措画之如此小者迁徙之更多人无定志事无成谋当此艰危岂不误事继自今始陛下宜与大臣熟议某人备某职某人任某事人物权衡当而后用朝廷命令奠而后发如此则观听者不至皇惑驱驰者不至迟回人知其令出惟行则无轻朝廷之心士大夫知其可以展布四体则鞠躬尽瘁而无观望其于国事厥非小𥙷又如用一人也或出于陛下之㧞擢或出于宰相之启拟中书巳费行移后省方及书读或有不当又至缴驳比其不缴驳也则书黄径下其人径受命矣台谏始从而有所指陈是致国论纷纭而内外职守迁移如传舍施之平时虽有体綂用之今日恐悞事机臣愚以爲陛下宜倣唐諌官随宰相入阁故事令给舍台諌从两府大臣日入禁中聚议其有不可应时论难不使退有后言如此则国事无聚讼之讥宸命无反汗之失事㑹无濡滞蹉跌之悔岂不简便易行哉若夫中书乃王政之所由出宰相之重又天子之所与论道经邦而不屑其他者也今宰相来于仓卒之中而制千里之难立于败壊之后而责一旦之功此虽敏手不能以大有爲湏是慱采四方之谋旁尽天下之虑而后不偾于事侧闻军期文书填委丛积宰相以其开诚布公之岁月弊弊焉于调遣科降之间侍从近臣且日不暇相接矣诸葛亮以区区之蜀抗衡天下十分之九究其经济大要则曰集衆思广忠益今衆思不暇集忠益不睱广宰相不得巳竭其一心役其两耳目日与文书期㑹相寻于无穷此岂其才之不逮哉我朝三省之法䌓宻细碎其势固至此也柳宗元有言失在于制不在于政爲今之计惟有重六部之权可以清中书之务今六部所司絶是简省其间长贰常可缺贠莫若移尚书省六房隷之六部如吏部得受丞相除授之㫖而行省札兵部得禀枢宻调遣之命而发符移其他事权一倣诸此而又多置两府属官如检正都承之类使知蜀事者置一贠知淮事者置一贠知诸路事者置若干贠两府日与其属劘切讲画以治此冦而文书行移不与焉如此则大臣有从容之暇可以日见百官以及四方贤俊酬应简则聪明全心志壹则利害审塞祸乱之路开功名之门当自此始惟陛下思之二曰倣方镇以建守今天下大患在于无兵而无兵之患以郡县之制弊也祖宗矫唐末五代方镇之弊立爲郡县繁宻之法使兵财尽关于上而守令不得以自专昔之擅制数州挟其力以争衡上国者至此各拱手趋约束卷甲而藏之传世弥乆而天下无变然国势由此浸弱而盗贼遂得恣睢于其间宣靖以来天下非无忠臣义士强兵勐将然各举一州一县之力以抗冦锋是以折北不支而入于贼中兴之臣识循环救弊之法盖有建爲方镇之议者矣失此不圗因循至今日削弱不振受病如前及今而不少变臣不知所以爲善后计矣今陛下命重臣建宣阃节制江东西诸州官民兵财尽从调遣庙谟渊深盖巳得方镇大意矣然旣有宣阃又有制司既有制置副使又有安抚副使事权俱重体綂未明有如一项兵财宣阃方欲那移诸司又行差拨指挥之初各不相照承受之下将谁适从今日之事惟有畧倣方镇遗规分地立守爲可以纾祸且如江西一路九江兴国隆兴与鄂爲邻朝廷旣倾国之力以赴之姑所不论惟冦之至湖南者已宿堂奥此外八州其措置不容苟简八州之中庐陵宜春最当冲要虏之爲兵其法常有所避避八桂则出清湘避长沙则出衡阳今宜春见谓有兵惟庐陵犹此无备舍坚攻瑕弃实击虚虏旣以此爲得䇿则夫避宜春而趍庐陵其计将必出于此州县之事力有限守令之权势素微虏至一城则一城创残至一邑则一邑荡溃事势至此非人之愆若不别立规模何由戡定祸乱臣愚以爲莫若立一镇于吉而以建昌南安贑隷之立一镇于袁而以临江抚瑞隷之择今世知兵而有望者各令以四州从事其四州官吏许以自辟见在任者或留或去惟帅府所爲去者令注别路差遗其四州财赋许以自用自交事一日始其上供诸色窠名尽予帅府交事以前见未觧数目亦许截留其四州军兵见属伍符者必寡弱而不振见行团结者必分散而不齐许于伍符团结之外别出措置收民丁以爲兵彼一州之紧急者得三州稍寛缓之力以爲之助三州之寛缓者得一州当其紧急而无后忧不出二三月如吉如袁其气势当自不同倣此而行之江东广东无不可者夫郡县方镇之法其末皆有弊所贵乎圣人者惟能通变而推移之故郡县所以矫方镇之偏重方镇所以救郡县之积轻今郡县之轻甚矣则夫立爲方镇之法以少变其委琐不足恃之势真今日之第一义也陛下一日出其度外之见不次㧞数人之沈鸷英果者委以数镇俾各爲国家当一靣则郡县之间文移不至于太宻事权不至于太分兵财得以自由而不至于重迟而不易举旬月之间天下雷动云合响应影从驱冦出境外虽以得志中原可也尚何惴惴宗社之忧哉三曰就团结以抽兵抽兵之说臣前已开其端而其节目未悉也请再陈之夫取兵于民周井田唐府兵之遗法也今使者四出分行营阵俾各处团结以自爲乡井之衞疾行之中此亦庻㡬善歩者然而无益也近时朝廷以保伍爲意官府下其事里胥爲里胥者沿门而行执笔以抄其戸口曰官命而各爲保伍也巳而上其借于官又从而垩通涂之壁取其甲分五五而书曰保伍如古所谓保伍者如此而巳臣居庐陵徃徃有冦警则鄕里又起所谓义丁者一日隅总击柝以告其一方曰冦至毋去诸而等各以某日聚某所习所以守望至其日也椎牛酾酒以待随其所衣信其所持从而类编爲之伍一匝乎村墟井落之间翕然而聚忽然而散则义丁者又止如此而巳今朝廷命使以团结州县奉㫖而行移计其规爲布置当有加宻于臣所言者然某所若干人某所又若干人属邑合状帐申郡府郡府合状帐申朝廷计其数目当自不少然其分也散而不一其合也多而不精故当其分则鄕村无以通于镇市镇市无以通于城郭虏突如其来彼一方者力不敌势不支老弱未及㨂教阅未及施虽有金鼓旗帜之物而未知坐作进退之节也虽有城池山泽之险而未知备御攻守之方也且民之聚也使之自峙其粮自备其饮食则有所不能仰于官则无以给也有以给则又不能乆也臣故曰无益也夫前所谓或千人或数百人此隅总一日能办也今建言者不察其聚之易而用之难増兵之有名而拒冦之无实乃欲视其团结之多寡升降其官赏以爲劝且意其一日之急或者可驱而他之贾谊有言皆非事实知治乱之体者也陛下忱能委数州立一方镇莫若俾爲帅者就团结之中凡二十家取其一人以备军籍一郡得二十万家则可以得一万精卒例而行之诸州则一镇新兵当不下二三万州郡见存之租赋可以备兵食见存之财利可以备军需古人抽丁之法或取之三家或取之五家今官收其米以就爲养收其财以就爲用既食其力不当又重役其人惟于二十家取其一则衆轻而易举州县号召之无难数月之内其事必集爲帅者教习以致其精鼓舞以出其锐山川其便习也人情其稔熟也出入死生之相爲命也锋镝之交貌相识而声相应也如此兵者一镇得二三万人当凛凛然不下一敌国今诸路列镇则精兵虽十余万可有也太祖皇帝南征北伐所至如破竹计其兵曽不满二十万使吾于诸阃之外别得十万精兵则何向而不可哉或曰国家经常皆用供亿州县财赋各有窠名今上流之兵未觧江淮之餽如故使移此事力以给方镇之兵如诸阃何呜唿择害莫若轻择利莫若重臣盖筹之审矣夫京湖之路旣梗则虽欲漕运而舟揖不能以前江广之备既虚则虽有财赋而土地不能以自保与其束手无措以委输于虏孰若变通尽利以庻几虏之可逐也且夫江广旣全则吾之境内其惟正之供者尚多也陛下抚此厄运不得不勉自节缩曲爲通融多方以济诸阃之急支吾年时冦必就尽然后一正吾之郡县一复吾之经常未晩也不然殆未知其所终惟陛下深思亟圗之四曰破资格以用人本朝用人专守资格祖宗之深意将以习天下之才世虽有贤明忠智之人英伟竒杰之士亦必践敡之多渉歴之熟积劳持乆而后得至于高位养成远大之噐消弭侥倖之风人才世道胥有利頼然其弊也有才者常以无资格而不得迁不肖者常以不碍资格法而至于大用天下卒有变不肖者当之而有才者拱手熟视夫是以常遗国家之忧臣甞见数年以来邉陲之间偶缺一帅陛下徬徨四顾弄印莫属挨排应急不得巳常取监司之风力者爲之赵魏老不可以爲滕薛大夫陛下非不知其然也他人资格或有未及而彼适可得之虽其才具容有不逮然犹意境外无事以幸其不至于败缺比其败缺则仓皇变易常至于失声色而后巳呜唿此平世拘挛之弊也今天下事势溃决巳甚一有蹉跌事关存亡百夫不可轻择将一垒不可轻卑守况其重者乎今自朝郎以上凡内之卿监侍从外之监司郡守紫朱其绶唱喝车盖而出者不知㡬人使其中果有非常之才堪任将帅则是望实旣优资格又称一日举而置之万夫百将之上谁曰不然然臣意陛下之未有其人也则夫宗社安危之机不可轻决于庸人而有资格者之手世之能办事者固多矣三辰不轨㧞士爲相蛮夷猾夏㧞卒爲将事固各论其时也今何如时尚拘拘孑孑于资格之末臣观州县之间凡寮底小官驰骋于繁剧之㑹者盖甚有之荐引之法浸弊于私而改官之格率爲势要者所据孤寒之中独无可任大事者乎三岁一贡士碌碌成事者衆而气槩才识望于鄕里曽不得一名荐书抱膝隆中杖䇿军门固皆缝掖章甫之流也夫今日之士他日之官也今日之小官他日之爲公卿者也天下有事凡能担当开拓排难解纷惟其才耳固有明知其人之有才而拘于资格之所不可则亦姑委弃之此豪杰之士所以痛心疾首于世变之㑹也陛下如建立方镇收拾人才臣愿明诏有司俾稍解绳墨以进英豪于资格之外重之以其任而轻授以官俟其有功则渐加其官而无易其位汉唐法度踈阔其一时人才常倜傥不羁本朝以道立国以儒立政则亦无取乎尔然至于今日事变丛生人物落落柰何不少变之哉至如诸州之义甲各有土豪诸峒之壮丁各有隅长彼其人望爲一州长雄其间盖有豪武特逹之才可以备总綂之任一日举之以爲百校之长则将帅由是其选也其颕异通敏者引之于帷幄樽爼之宻又从而㧞其尤者委之以人民社稷之重则人才不可胜用也至如山巖之氓市井之靡刑余之流盗贼之属其胆勇力絶足以先登其智辩机警足以间谍使贪使愚使诈使勇则群䇿群力皆吾屈也昔之方镇食其土地用其人民拊循其士大夫驰䇿其跅弛之士故虽以区区之地常足以与天下争雄今虽未至于此然陛下髣髴而行之则吾规模意气固巳一变前日之弱矣惟陛下熟计之幸甚夫古之爲天下国家者常有敌国相持之忧然而立乎四战之冲虽将衂兵溃屡起屡仆而其国终不可动由卓然有所立故也今陛下奋发神㫁赫然悔悟所以洗旧污更宿弊如雷霆风雨交驰并至而不可御陛下亦求所以爲自立矣而未得其方也自立之方臣前所献之数条是巳虽然臣意陛下未之能行则有说也何也悔悟之意未明也奸人当国指天下能言之士谓之好名譁竞使好名譁竞者常在朝廷则清议之福陛下必及受用事应不至今日惟浸润肤受爲毒巳深而后陛下之人才尽逐陛下今旣悔悟矣然锋车所召率未及前日摈弃流落之人或谓陛下犹有畏其不靖共之意夫今日之祸乱靖共之报也陛下犹有爱于貌爲靖共者邪此悔悟未明之一也三数年前缙绅之能出臆论事者旣爲奸人所屏学校之士犹叩阍亹亹不自巳奸人疾其爲害巳也託名学法重致意于禁上书之一条而后陛下之言路尽塞陛下今旣悔悟矣然食肉之徒未有能出一语以救陵迟之祸惟学校不惮恳恳以爲言彼其所陈固有未尽切实者陛下何不择其善者而施行欤此悔悟未明之一也今有人焉䧟于酒色湛溺而不自知元气日耗蚀于内客邪日冲击于外四肢百骸㡬至解体一日倐大悔悟自创其酒色之愆而使爲朋友㒒御者各得以勤攻巳之短其爲身谋㡬晩矣然知湛溺之爲病而犹讳其所从来则是病根固在也人非不知爱身彼讳病根而不肯决去者说其小而忘其大也陛下所以救社稷重于救身则夫病根所在何所顾惜而不之去欤高宗皇帝以麦饭豆粥之苦植立东南百四十年太平之基陛下嗣无疆大歴服所以抚摩爱养培亿万年丕天之休加用力焉不幸比者中外怨叛吾之赤子自延冦入室谋危国家盖至今日远近爲之荷担宗社㡬于缀旒天下之人追咎其失以爲聚歛之过而聚歛之事通国愤然怒骂以爲倡于陛下左右之人夫此一人者窃弄威权上累圣徳其凶𦦨威恶蠧国害民者臣不能具数独其攘臂聚歛招集奸凶爲陛下失民失土以贻宗社不测之忧者其罪莫甚焉赵简子命尹铎爲晋阳尹铎曰茧丝乎保障乎简子曰保障哉古之爲天下计者不屑于其小而惟远者是图不快于目前之求而常恐其一朝之患故虽简子区区之大夫尹铎区区之小吏其所规爲犹及于此国家之大不可以田舍翁自爲也后之人君思以富雄天下固有时出其聚歛之术然犹茧丝自茧丝保障自保障何物刑余爲谋不臧率天下以共向茧丝之的而保障之地亦不得免焉茧丝之毒不可忍而后保障之祸不可爲陛下间者屡出内帑金帛分给诸司期有救于难然调度方殷兵革又不得息前日聚茧丝之得未什伯今日救保障之费盖千万亿秭而未有巳也呜唿谁生厉阶至今爲梗向使此人者不以聚歛斵伐祖宗涵洪寛大之仁蟊贼陛下神明英武之徳则必不妄籍民财以入脩内司必不豪夺民产以实御荘必不谐价西园以布中外贪酣之宠必不交通南牙以开朝廷汚浊之门如此则奸人必不得窃据相位徧置私人如此则疆御掊克之流必不得齿于缙绅玷于节钺如此则各郡有贤守各路有贤监司必不侵渔以交结北司剥割以应奉内献民心必无变宗社必无危今朝廷知江阃虐取渔舟故吾人爲虏鄕导以至于此曽不知是数年间外之监司郡守求爲交结应奉而一切不䘏以失吾民戴宋无二之心者所在有之江阃之事偶着尔今论者追讼江阃之罪死有余责则夫使士大夫贸贸焉爲聚歛重失人心激天下以各懐怨叛如臣所指之人者一死讵足道哉且夫奸人之入相也使非此人者与之相爲表里以揜陛下之聪明宻爲游掦以开陛下之信用则贤者必不以好名中伤言者必不以譁竞逐去学校之持公论者必不以諠横得祸士大夫之秉直节者必不以贪赃加罪朝廷清一言路光明邪人何自而赫张民瘼何自而壅隔人离而陛下何以不觉冦至而陛下何以不知彼其依凭陛下恩宠以爲奸人奥主故颠倒宇宙浊乱世界而得以无忌惮使陛下今日讼过于天地负媿于祖宗结怨于人民受侮于夷狄则岂独一奸人爲之哉原情定罪莫重于奥主而奸人次之荘周曰兵莫于志镆鎁爲下言刺人而杀之不在于手而在于心不在于锋而在所以用其锋者奸人则镆鎁也奥主则志也方今国势危疑人心杌陛下爲中国王则当守中国爲百姓父母则当衞百姓且夫三江五湖之险尚无恙也六军百将之雄非小弱也陛下卧薪以厉其勤斫案以奋其勇天意悔祸人心敌忾冦逆死且在旦夕或谓其人者舗张惊忧以沮陛下攘冦之志处分脆弱将误陛下爲去邠之行居前日则曰我能爲君充府库以盗其权居今日则献其小心出其小有材使陛下意其缓急可恃以固其宠向非陛下参酌国论坚凝庙谟爲效死不去之计则一日甞试其说六师一动变生无方臣恐京畿爲血爲肉者今巳不可胜计矣小人误国之心可胜诛哉臣愚以爲今日之事急矣不斩董宋臣以谢宗庙神灵以解中外怨怒以明陛下悔悟之实则中书之政必有所挠而不得行贤者之车必有所忌而不敢至都人之异议何从而消敌人之心胆何从而破将士忠义之气何自激昻军民感泣之泪何自奋发祸难之来未有卒平之日也千金之家得一僮奴稍足以称其私虽害于而家未忍亟去况其人给事之歳月巳深乞怜之恳款巳熟陛下性资仁厚亦岂忍遽甘心焉然宗社之事重左右之恩轻蠧民误国之罪深承颜顺色之爱浅伏惟陛下以宗庙社稷之故割去私爱勉从公议下臣此章付之有司暴其罪恶明正典刑传首三军以狥如此而天下不震动人心不喜悦将士不感泣而思奋虏冦不骇愕而谋还是人心天理可磨㓕也是天经地义可澌尽也臣所不信臣甞读诸葛亮出师表辄卷卷哀愤悲其用心亮之言曰宫中府中俱爲一体陟罚臧否不宜异同若有作姦犯科及爲忠善者宜付有司论其刑赏以昭平明之治亮将奖率三军北定中原攘除姦凶兴复汉室其于宫府之政宜若无与而独区区以此爲先者良以社稷安危之权国家存亡之故不在于境外侵迫之冦而内之隂邪常执其机牙此亮之所以深权内外本末之理而先窒其祸乱之源也今臣上自朝廷下至州县所以分画其规模纎悉其经纬以上助尊夏攘夷之一画者巳畧备矣而臣献其狂愚于末犹有感于亮之所言区区劣功何敢引亮爲证顾所以忠君爱国之心则亮之爲也臣非不知踈逺之人指陈无状干犯天诛罪在不赦且使幸赦之不诛则左右之人仇疾臣言亦将不免然臣所以不顾危亡宁以身犯不测之锋者义命之际臣固择之精矣方今社稷震动君父惊虞此所谓危急存亡之秋臣委质爲臣与国同休戚亲见外患如火燎原而内冦又复植根固流波澷则祸难无涯臣死亡正自无日与憷迫于权势之威忧疑于一巳之祸噤口结舌以坐待国家之难而后死孰若犯死一言感悟天听如陛下以爲狂妄而诛之臣固巳自分一死万一陛下察臣之忠行臣之言以幸宗社则臣与国家同享其休荣等死之中又有生路此臣所以赍咨涕洟望阙恳悃而不能自巳也臣冒渎天威殒越震惧谨席藁私室以俟威命之下臣无任瞻天望圣激切屏营之至不备臣某昧死百拜上其厚养而审发之使舆论翕然曰朕所亲擢敢言之士可陞校书郎又陞着作佐郎兼景献太子府教授值巨阉董宋臣再出用事于是上章极论遂出知瑞州此章见于后今畧叙其槩云道体堂谨书癸亥上皇帝书七月吉日具位臣文天祥谨昧死百拜献书于皇帝陛下臣畎亩末学天赋朴忠遭逢圣明早尘亲擢巳未之夏陛下廷䇿多士记忆㣲臣俾佐京兆尹幕时臣不敢拜恩乞行进士门谢㫖令赴阙其冬实来行礼适值冦难方殷江上胜负未决而全永衡且破于时京师之势危如缀旒上下皇皇传诵迁幸臣得之目击忱恐六师以一朝而动京社之事关系不细采之公论则谓冦祸起于憸壬之聚歛而憸壬用事则主于董宋臣至于迁幸一事宋臣张皇处分尤骇观听事势至此死且无日臣忠愤激发叩阍上䟽乞以宋臣尸诸市曹以谢生灵荼毒之苦指陈触忤自分诛斥出关待罪不报亟归山林侧听圣裁臣章虽不付出施行而竟亦不坐臣以罪非惟免于罪而巳改命洪幕从欲与祠又宠绥之臣甞以爲区区父母之身旣委而狥国矣陛下赦而不诛臣之再有此身是陛下赐之也感激奋发常恨未有一日荅天地之造前冬误辱收召卑以舘职曽未㡬时进之以着庭宠之以郎省臣之取数于明时者益以过多共惟圣德日新朝无阙事臣得从事铅椠悉意科条以无忘靖共尔位之训忱幸忱荷兹者倐读报状宋臣复授内省职事臣惊叹累日不遑宁处继传御批洊卑兼职且使之主管景献大子府臣备贠讲授实维斯邸此人者乃爲之提纲当其覆出臣自揆以义且无靣目以立朝况可与之联事乎请命以去臣之分也然臣端居深念託故而去谓之洁身可也陛下未甞拒言者言而当于可陛下未甞不行臣不言而去则于事陛下之道爲有未尽是用不敢爱于言伏惟陛下鍳臣之衷而幸听焉臣伏读国史窃见孝宗皇帝所以待贽御者终始之际恩威甚明臣甞以爲自古人主寛仁莫如孝宗英㫁亦莫如孝宗方曽觌龙大渊軰用事周必大言之龚茂良言之刘度言之郑鑑袁枢言之言者日以盛而孝宗假以恩宠未甞爲之少衰孝宗岂咈谏者哉圣心寛仁未忍骤有所加也比其招权弄势日益翕赫小心谨畏之态昵昵于前者迄不能掩其隂私倾险之迹或以见踈死或以坐罪废英㫁如此岂以寛仁而遂失之姑息哉开国承家小人勿用圣子神孙一守是法共惟皇帝陛下以聪明操制万㡬以神武经纬六合四十年间凡经㡬大祸乱㡬大惊危絃重新整顿功业逐日以新声名随风而流尚论圣德三代以下之英主未能或之先也神明之下侍御㒒从罔匪正人旦夕承弼厥辟固其所也惟是宋臣兇鸷惨毒不可向迩陛下曩以其小有才而假借之小人不足大受倚恃权势无所不至戊午巳未间天下指目共欲甘心臣冒死先爲陛下言之陛下于此时犹有徘徊顾惜之意未即加罪也而缙绅学校交䟽其恶伏阙投匦殆无虚日陛下始豁然大悟夺其大阿屏置畿郡中外鼓舞歌诵盛德臣妄谓陛下之寛仁全似孝宗陛下之英㫁亦全似孝宗汉家自有制度固应如是诗云维其有之是以似之虽然陛下禀天地冲和之全气接帝王忠厚之上传寛仁英㫁虽并行而不相悖二者分数寛仁较多是以如此人者遂得以生全于覆载之内寻医之㫖未㡬朝请之命复下今者又使之内居要地曰觐宸光惟至圣爲能寛𥙿有容有如此者然臣甞闻之惟仁者能好人能恶人盖仁则无私无私故能好能恶圣人岂专以博爱爲仁哉汉唐宦官之祸其后至于滥觞而不可救推原其初则起于时君一念之不忍是故古人之防㣲杜渐不敢忽也语曰徃者不可谏来者犹可追宋臣前此误国之罪陛下旣赦之而勿问矣臣何敢追尤徃事上渎圣聪独爲方来计则婺纬之忧不能忘情焉夫以陛下圣明在上孤雏腐鼠亦何敢昼舞夜号少作喘息其人心性残忍群不肖所宗窃恐复用之后势𦦨肆张植根旣深传种益广末流之祸莫知所届近者陛下亲制十四规丕哉圣谟爲万世计甚悉有如此事独可以爲小故无与于贻谋而阔畧之哉宋臣之爲人臣实踈逺亦安能以尽知之惟是天下之恶名萃诸其身京国闾巷无小无大辄以董阎罗唿之陛下之左右使令亦衆矣此名不归之他人而惟此一人是归则岂不召而自至地哉陛下毋以其退然谨愿而谓其未必怙威生事也毋以其甘言卑词而谓人言爲巳甚也千金之家强奴悍㒒恣横闾里至其服役于主人之前固亦未甞不小廉曲谨而可信也此事虽小可以喻大陛下傥察及此则亦何爱于此一人而閟惜英㫁以重违天下之心哉伏望陛下稍抑圣情俯从公议纵未忍论其平生之恶以寘之罪亦宜收回成命别选纯谨者而改卑之失一兵得一兵于国家事夫亦何损于以厌人心之公于以示来世之法于以防天下之祸于未然令闻令望施于无疆臣子之愿莫大于此臣实何人辄上封章以仰及于万乗之所亲信蚍蜉撼木自速虀粉可谓愚甚然臣方备位中朝使其以厚禄煳口坐取迁擢岂不得计而臣子所以事君正义谓何世道升降之大㡬国家利害之大故柰何坐而视之噤不发一语上负天子下负所学贻无穷羞此臣所以不敢强颜以留亦不敢诡辞以去忘其婴鳞不测之危以冀陛下万一听而信之臣言得行宗社之利也臣之荣也如臣之积忱未足以仰动天听坐受斧钺九陨无悔谨杜门席藁以听威命之下臣无任望阙瞻天激切屏营之至不备臣昧死百拜轮对札子臣早以书生遭遇先皇帝亲擢事先皇帝垂十年恨无㳙埃𥙷报天地陛下龙飞继运移忠以事圣明永肩乃心临鉴在上比者臣来自外藩待罪戎监陛下亲御宸墨进之经筵臣学殖凋芜循墻无路自入侍氊厦切见天颜晬穆圣性谦虚虽加草茅之愚时赐访问臣感激殊遇亦既得以悉数于前矣猥当转对伏念臣职在讲读今日圣学关天下治忽不细辄因封事毕吐其衷臣闻圣人之作经也本以该天下无穷之理而常足以拟天下无穷之变天地无倪隂阳无始人情无极世故无涯千万世在后圣人亦安能预窥逆观事事而计之物物而察之然后世兴衰治乱之故徃徃皆六经之所巳有凡六经垂监戒以爲不可者小犯之则关安危大犯之则决存亡如赴水火之必毙如食堇葛之必毒是何哉圣人知有理而巳合于理者昌违于理者僵所贵乎帝王之学惟能不悖乎六经无蹈乎其大戒而巳呜唿圣人所以爲万世虑者岂不甚智所以爲万世戒者岂不甚仁矣哉书曰民可近不可下予视天下愚夫愚妇一能胜予而后世犹有以民爲黔首以覆其宗爲天下笑者书曰内作色荒外作禽荒诗曰乱匪降自天生自妇人而后世犹有昭阳华清霓裳羽衣以阶渔阳之祸者书曰谨乃俭德惟懐永图又曰不作无益害有益不贵异物贱用物而后世犹有葡萄天马甲帐翠𬒳以致四海萧然者臣甞叹夫自圣经以来时君不闻大道之要生人不𬒳至治之泽秦至五季千数百年间犯六经之显戒者相望史而圣人立爲大经大法以幸万世藐然未有闻焉岂不惜哉惟皇上帝卑矜斯文孔孟㣲言至我朝周程张朱始大阐明如朦斯发先皇帝表章四书尊礼儒先爲徃圣继絶学爲万世开太平穆考之庙称爲理宗陛下亲得精一之传而日就月将缉熈于光明斯道斯民觧后千载先皇帝欲爲唐虞三代之治殆留与陛下使了此事臣覩陛下自践祚以来畏天尊祖亲亲仁民敬大臣体群臣尊其所闻行其所知何徃非学今朝廷清明宫府齐一大法小廉罔越厥志不可谓不治矣然臣切恠去年寒燠失常四方或以旱告今年星文示变雨雹见妖近者积隂爲寒皆名咎证汉人纵闭之学必谓一证主事臣不能晓此但即其影而想其形因其流而疑其源岂人所不知巳所独知之也陛下犹有当反之六经者乎陛下日御经筵正道正言甞接于耳而又内庭不废观书传曰多识前言徃行以蓄其德陛下盖有之矣臣愚更愿陛下虚心体认切巳省察每诵一义善可以爲法即验之身曰吾甞有是乎无则勉之每说一事恶可以爲监即揣之心曰吾甞有是乎有则改之言则虑其所终行则稽其所敝岂惟制治于未乱保邦于未危充道学之用经纶天下之大经范围天地之化而不过行而帝行而王以卒先帝主张道綂之事业臣何幸身亲见之哉书曰兢兢业业一日二日万㡬夫一日二日之间亦未至即有万事然一事不谨则万事之㡬自此而兆故拨乱本塞祸源无一息不当用功兢兢业业所谓必有事焉者也惟陛下留神内制拟进御笔书曰三人占则从二人之言盖占取其同自二人之同推之卿士庻民无徃不同者师相欲去二府以爲不可去是千万人皆以爲不可去矣朕自师相有请寝食不爲安朕必不能违衆心师相亦必不忍违朕心呜唿尚鉴时忱永缓在位师相其听之哉所请宜不允又拟周公相成王终身未甞归国孟子当齐世不合故致爲臣盖常情以去就爲轻惟大臣以安危爲重苟利诸国皇恤其身若时元勲爲我师相先帝付託大义所存太母留行前言可覆胡爲以疾而欲告休惟医药所以辅精神惟安身所以保国家古者之赐几杖虽当七十而不得引年我朝之重辩章虽过九旬而尚使爲政勉釐重务勿困眇懐所请宜不允此先生直翰林院时代言一二也留平章二批巳进呈御前贾似道有闻嫌所拟无过褒之辞且怒不先呈巳名缴还来椠又上第二章力丐祠束担出国门而台䟽罢命出矣先生有诗曰当年秪爲青山误直草君王一诏归是也道体堂谨书拟册立皇太子文皇帝若曰朕弗克于德嗣先人宅丕后三十有七年夙兴夜寐憷惕惟厉惧无以追配于前猷自㡳不类廼季秋将有事明堂思惟皇天全付于有家继继承承于千万年祖宗在天眷相惟兹蔽自朕志贻厥孙谋于一人有辞郊庙神祗祖考将安乐之皇帝曰猷具官皇子某尔忠孝岂弟少如夙成朕用䟽尔王封衍尔赋畬钦廼服命克懋厥德惟尔休昭事有严俾尔圭鬯薄海内外罔不咸一其册爲皇太子改名某呜唿厥惟我前人造天丕基创守惟艰哉天难谌命靡常民罔常懐懐于有仁戒之哉尔惟亲正人学于古训罔游于盘罔滛于逸罔以非道孙志罔以古之人无闻知尊德崇道由仁义行乃若时守宗庙社稷以爲祭主天地神人无疆惟休朕不失爲知子尔亦有令名于戱钦哉文山先生全集卷之三终文山先生全集文山先生文集卷第四文山先生全集卷之四文集表牋门谢表臣某言伏凖省札五月二十八日三省同奉圣㫖文天祥添差签书寕海军节度判官公事仍釐务臣以赐第之初未经门谢未敢祗拜札命申乞指挥续凖省札七月十一日三省同奉圣㫖令朝谢讫之任臣谨遵奉㫖挥诣阙庭朝谢者御大廷而发䇿式广旁招奉清问以摅忠误承亲擢尚阻紫宸之谢遽叨黄𥿄之除旷世遭逢瞻天感激臣切以賔兴下诏同天地宗祀之彛科举取人代造化爵贤之柄岂曰利人才之进取其间实天道之流行肆万乗之临轩受诸侯之贡士占小善者率以録咸造在廷取一人焉抜其尤必有名世岂应庸琐可在蒐罗臣禀质旣凡闻道犹浅才非洛阳之年少偶玷荐书学非广川之大儒遽尘举首自叨异数亦旣三年回思胪唱之蒙恩莫与凫趍而奉表有懐就日无路牋天方徬徨于丘园乃宠绥其禄秩輙请展爲臣之礼幸许脩诣阙之恭兹盖伏遇皇帝陛下徳体干行道苻常乆世更三纪逺追成周式化之风岁启后庚近接艺祖开基之运凡际风云之㑹咸依日月之光遂令一介之姓名亦𬒳九重之记録臣敢不誓坚素守勉企前修自揆读书非爲平生温饱之计愿言竭节用副上心忠孝之期臣无任瞻天望圣激切屏营之至谨奉表陈谢以闻湖南提刑到任谢皇帝表帝庭敷命昭辟四门天牧播刑误颁一节申以遄驱之㫖畴兹巳试之庸周隰载驰汉条具布伏念臣本无他技惟有孤忠两朝特逹之知洊尘清要十载行蔵之迹秪自悔尤云雷之义方屯天地之心巳复当元日逹聪之始在皇华遣使之中圣恩靡许于祝釐臣职敢稽于行道瞻盖髙而下耳冀用誉于折肱兹盖恭遇皇帝陛下道恊重华仁周四表崇德广业合干转坤翕之功折狱致刑得震动离明之用遂令承乏复忝司平臣敢不祗若咨询对扬钦恤陈时臬事尚弘康乂之圗受王嘉师永迪明清之训谢皇太后表司平椘甸命出严宸告至周原恩归慈极敢敷训仰谢徽音伏念臣一介寒㣲两朝知遇倾葵向阙𥘉无𥙷于使令啜菽杜门秪自深于观省当元日㑹同之始拜公朝抆拭之仁言遣使臣徃陈臬事华省遄颁于趣㫖丛祠竟秘于俞音勉臣子之驱驰见吏民而宣布兹盖恭遇夀和圣福皇太后陛下心起有极道合无疆长信怡愉賛炎图之昌运大任肃穆开苍箓之隆平宜择攸司俾敬尔狱臣敢不丕承钦恤诞布慈仁乂我黎民尚想无刑之治于其王母敢忘介福之元谢皇后牋君子审官道隆俪极皇华遣使命出治朝徳意具宣忱辞告至伏念臣踈庸一介遭遇两朝早缀班行甞忝金科之属继乗使传复尘绣指之行曲成每戴于釐明退食难迯于吏议不图元㑹复钖恩言抆拭起家徃陈时臬驱驰在道寅奉天威涖止攸司钦哉乃职兹盖伏遇皇后殿下徳侔坤地位正家人闗雎之化既行用之天下象魏之法使布正自王宫爰取践更载叨详谳臣敢不灵承钦恤祗若平反无刑以乂黎民诞敷圣化式敬以长王国永诵徽音皇太子生日贺皇帝表大夏长赢坤二爻之纪季千秋似续震一索之揆𥘉瑞彩縁车欢颜丹扆恭惟皇帝陛下徳流芭水业茂萝图夀富多男积善必有余庆本支百世命吉在厥𥘉生记甲观之瑞分占乙禖之祚逺臣縻身轸埜戴目心星诵亿子之宜君首歌周雅祝万年之爲父更续唐诗贺皇太后表福于王母际南面之昌期天以神孙娱东朝之永日昼堂瑞节长乐欢声恭惟夀和圣福皇太后性藴冲和仁培静夀思齐所以圣也以御于邦螽斯宜尔孙兮克开厥后皇皇穆穆继继承承臣迹滞骐原心驰鳯阙本支百世播緜瓞之声诗怡愉万年衍含饴之福庆贺皇后牋坤后广生式恊二爻之月震男揆度载逢一索之期庆衍萝圗喜充椒掖恭惟皇后殿下道柔配地徳厚承天以御于家爲今京室之妇则乐有子如古周南之风百世本支万年福禄臣迹縻牲辔心贺燕谋占斯干之诗巳符吉夣羙思齐之徳益嗣徽音皇子进封左衞上将军嘉国公贺皇帝表干父垂仁茂积萝圗之庆震男钟羙肇基茅土之邦百世可知四方来贺洪惟昭代爰立亲亲粤有旧章礼优贵贵昉祥符之七载侈庆国之初封绮仗分班璲珪䟽宠庸表人伦之厚遹观王室之疆式于今休监于成宪恭惟皇帝陛下福堷周厚和缉尧雍寳暦无疆方万年而受祜金枝有炜期亿子以宜君钖以嘉名涣其大号地营东井诏爵五之最穹天拱北辰炳心三之相照克昌厥后长发其祥臣有蹇牡騑阻随虎拜祉歌子施遥陈皇矣之诗道尽君严愿賛家人之易贺皇太后表东朝保艾方隆尧母之仁西国分茅式笃文孙之庆两宫喜色万宇欢声恭惟夀和圣福皇太后陛下徳厚慈元神怡长乐尊之至也上承视膳之勤宜尔䋲兮下适含饴之趣瑶池日永玉叶春浓臣逺𬒳绣衣隃瞻綵仗于其王母知介夀之来崇佑我后人硕丕图之有衍贺皇后牋坤称乎母俨家服于椒涂震索而男赫龙光于茅土长秋喜色方夏欢声恭惟皇后殿下含弘承天博厚配地祥钟长发炽啇后于有娀音继思齐培文昭于大姒圭瑑焜煌于绮仗芾朱辉映于袆衣臣逺骤华原隃瞻蘂殿想宜君之穆穆茂对王休侈多子之䋲䋲载归后羙皇女进封同夀公主贺皇帝表干见大人道夙隆于干体巽爲长女命爰宠于巽申喜溢宫庭欢腾海宇窃惟兴君之际必有积善之余播在正风则曰王姬之羙陈于小雅是爲女子之祥无非歌福禄之同于以表国家之盛恭惟皇帝陛下和顺而理温柔以容苞体深仁旣岁緜瓜之瓞冈陵厚积复培秾李之华始封爰遴于嘉名遐祉永齐于圣夀臣迹縻使事身隔贺班亲爱如家遥賛人伦之厚肃雍迪教遹观王道之成贺皇太后表周家福禄积由任姒之仁尧母圣神亲覩娥英之庆宫闱盛典海宇欢声恭惟夀和圣福皇太后陛下南极景光东朝綦贵有功寳祚旣开圣子之传流泽银潢爰毓天孙之瑞賛𥘉封于沁水同上夀于瑶池臣逺玷皇华隃瞻长乐怡愉太后谅承婉娩之娱雍肃王姬益表俭慈之教贺皇后牋坤万物之资生实蕃庆积巽一索之谓长昉对命申喜气宫闱欢声海宇恭惟皇后殿下关雎孝敬芣苡和平灼灼宜家夙范华桃之懿雍雍成徳茂钟秾李之英贲然钖沁水之封展也同长秋之夀臣逺縻苞𣏌遥睇涂椒风以周南仰化原之洵美观于尧女愿母道之浚明知贑州到任谢皇帝表九重选牧钖类天寛千里承流奉亲地近昉共侯度丕戴王休伏念臣某才本空踈分安孤苦身逄盛代夙自厉于丹心家有重亲晩相依于白发顷叨汉传徃即楚封何敬非刑粗殚审克不遑将母私切懐归尝恳恳以陈情冀髙高之欲从遄蒙异渥特卑近麾继朌㫖以趣征巳鞠躬而祗上禄及一门之㣲贱恩同大造之生成兹盖伏遇皇帝陛下以尧舜之资行曽闵之道嗣寕王之大历毖我成功奉太后之万年与天齐夀遂使忝求刍之寄亦获共啜菽之欢臣敢不老老及人亲亲爲政由家逹国期兴逊以兴仁以子移臣寓爲忠于爲孝谢皇太后表东朝鸿庆介夀无疆南国虎符便亲有命荷中宸之涣宠望慈极以皈忱伏念臣一介迂踈两朝遭遇昔备殚于敡历无以逾人顷间任于驱驰不遑将母惟内懐于乌哺遂上彻于蚁忱果分二水之麾爰易三湘之节惟壤地接故可以供菽水之职惟土风习故可以尽刍牧之心自省叨隃若爲报称兹盖恭遇夀和圣福皇太后陛下徳光尧母功配周姜夀钖万年享怡愉之福化流四海推慈孝之仁遂令下吏之侥荣获以迩封而就飬臣敢不祗承徳意诞布恩言服膺钖类之诗益崇羙化拜手牧民之训隃賛徽音谢皇后牋慈极承天恩深钖类㢘车易地职重分符布圣徳之中和便亲闱之温清伏念臣起繇孤逺积有迂踈肮脏半生于事君而何𥙷驱驰近岁以将母而未能属爲飬以陈情荷卑矜而从欲三湘纳节二水授麾囬刺史之车庻乎爲子捧郡守之檄专以爲亲侥冐实多糜捐曷称兹盖恭遇皇后殿下道隆坤厚德配干仁大雅思齐媚周姜而穆穆长秋备礼奉汉母以愉愉遂令踈逺之㣲臣亦效㫖甘于便垒臣敢不恪恭侯度茂对王休崇关雎卷耳之风迪惟懿则笃南陔白华之行施及遐萌夀崇节本州贺皇帝表天子有亲备四海九州之奉封人祝圣同万年亿载之期凡属照临举同唿舞恭惟皇帝陛下刚建中正缉熈光明烛六合而耀八纮功叅天地跻三皇而轶五帝道御家邦绍巍巍荡荡之勲尽尊尊亲亲之飬怡愉诞节光大前闻臣获布寛条幸逄盛际鹓鸾阻缀莫旅贺于东朝蝼蚁倾忱惟仰瞻于南极贺皇太后表于万斯年慈宸有庆诞弥厥月祖佛同生旒冕敬共缙绅舞蹈恭惟夀和圣福皇太后陛下道超太始德厚重坤闗雎周南之风夙陶羙化思齐文王之母懋着徽音袗衣𥘉奏于薫絃宫珮毕朝于慈扆亲下衮龙之拜载扬韶鳯之音唿万岁者三欢腾朝野等百世而上福衍子孙臣叨守鱼符莫陪鸳序我百而尔九十谅喜溢于举觞心一而臣三千第神驰于拱极贺皇后牋太姒之嗣太任星重慈极长秋之朝长乐天介夀祺流庆九霄比隆千古恭惟皇后殿下明章徳范陶冶化风大练厚缯训四方之节俭宵衣旰食侑五位之勤劳肖似徽音婉愉诞序厚符坤地吉萃家人臣逖守遐邦忻逢华旦仰瞻帝阙莫陪振鹭之班下与邦民同𬒳关雎之化夀崇节兵马钤辖司贺皇帝表天子尽敬事亲丕昭瑞节臣下归羙报上同祝脩龄覆载两朝颂歌四洽恭惟皇帝陛下克勤克俭无怠无荒尧以是传道莫高于虞舜文所以圣徳益显于大任有开丽水之祥适际瑶池之㑹臣属縻戎键阻缀班联北面而朝恍天威之尺五南山之夀效臣子之唿三贺皇太后表金阙日长尊䖏宸闱之极王巵春满诞膺法驾之朝凡在式围率均撃壤恭惟夀和圣福皇太后陛下心游恬淡徳着慈仁隆周召之风人伦旣正飬黄老之性母道独尊皇穹申方至之休夀命衍无疆之筭臣猥分郡组共贰戎韬迹逺觚稜帷幄隃瞻于长乐忱同葵藿笙璈第想于承华贺皇后牋坐于少广庆慈极之诞弥朝于寝门助圣人之教爱宫庭溢喜宇宙同和恭惟皇后殿下瑞应俔天光昭遡日正始基化歌二南芣荇之诗视膳问安备六寝祎䄖之礼恊朱明之律吕锵綵仗之珮环驩奉玉巵礼同黼扆臣滥纡州通领兵符聆舜乐之九成遥瞻南面效尧阶之三祝窃比华封干㑹节本州贺皇帝表一人天拱适符龙御之亨万国云从共庆虹流之瑞系隆宗社福𬒳寰瀛恭惟皇帝陛下曰曰聪乃文乃武金瓯有永绍寕人大寳之休翠跸早朝娱太后万年之夀当嵩唿之华旦继夣月之佳辰两宫同时千载盛事臣猥叨分竹弥切倾葵奉玉巵之恭阻缀班于北阙通银台之奏但申颂于西崑贺皇太后表六龙御极増光长发之诗万国同心推本思齐之圣驩腾宫壸和塞堪舆恭惟夀和圣福皇太后陛下曰希曰夷爰清爰静以天下飬备百禄之炽昌与元气㳺葆六根之纯粹海内乐唐虞之化宫中颂任姒之音臣叨预承流遥伸归美冬温夏凊礼严东面之朝日升月常福等南山之祝贺皇后牋黼扆端临交上华封之祝椒涂内助仰承京室之规喜溢六宫和薫八表恭惟皇后殿下静专成性徽懿秉姿珥簮进庭燎之箴鸡鸣有度弓韣奉高禖之祀燕翼发祥际上帝生啇之辰懋涂山兴夏之徳仰占七政日月并明俯鍳四方冈陵齐夀臣分符江右化𬒳周南首賛干亨体天行之不息更祈坤载恊地道之无疆干㑹节钤司贺皇帝表龙首庻物覩天德之照临虎拜万年对王休而蹈厉堪舆恊气海宇颂声恭惟皇帝陛下神圣整齐武文经纬诸福毕至一登再登三登我武维扬五伐六伐七伐虹渚载临于盛旦鳯音遥想于明庭臣通领钤符恪共官次葵倾观阙阻陪就日之班花覆簮绅隃谢需云之宴贺皇太后表天下传归于子降寳册之鸿名圣人教爱以亲上玉巵之㬅夀非常之庆嘉颂攸同恭惟夀和圣福皇太后陛下冲澹頥神俭慈孚化辅佐先帝夙殚卷耳之勤愉佚东朝允着思齐之圣昉前殿纪诞弥之旦正羣方倾就望之忱肆膺鳯辇之朝亲下龙绡之拜臣属縻戎键阻缀班行现五色之云知献占于太史舞两阶之羽谅増喜于慈颜贺皇后牋上万岁之夀咸颂圣人形四方之风实基王化凡居持载罔不驩唿恭惟皇后殿下生禀静柔安行雍肃躬河洲采荇之㓗列圣顾歆翼寝门视膳之恭慈颜和怿合坤其顺遡日而明欣聆嵩岳之唿并受华封之祝臣俯共武服仰賛夀觞星之逺天之髙陛莫瞻于九级汉之广江之永诗但诵于二南皇子赐名本州贺皇帝表家有严君托中兴之昌历天以圣子作大国之宗藩喜溢宫闱庆关宗社恭惟皇帝陛下懋昭圣徳厚正人伦保天命以宜君四方无侮贻孙谋而翼子百世可知爰钖嘉名载敡大号敬㢤有土肇基二水之邦格于皇天式应三星之曜俾耆而艾长发其祥臣縻迹侯方倾心魏阙监王成宪硕垂谟烈之休启我后人益壮本支之盛贺皇太后表东朝介福式彰母道之尊南国分封庸迪孙谋之吉两宫交庆百世弥昌恭惟夀和圣福皇太后陛下长乐怡愉大庭㳺衍飬以天下日永瑶池正于家人春生玉叶賛苴茅于浯水壮緜瓞于宗藩臣逖在侯方阻瞻宸仗思齐所以圣遥颂徽音皇矣莫若周益隆世徳贺皇后牋母资坤徳之生椒涂袭庆男正家人之吉茅土分封宗社延洪宫闱闿怿恭惟皇后殿下承天光大法地静专成美化于周南言能逮下嗣徽音于京室于以御家属圣子之胜衣賛严君之钖爵臣逺縻外服阻造内班正风俗以厚伦永歌后德辅皇王之维辟丕傒孙谋皇子赐名钤司贺皇帝表天佑我家笃生圣嗣国有鉅典肇建宗藩社稷灵长神人孚洽恭惟皇帝陛下礼行贵贵爱立亲亲抚寳历之昌期万年福禄演银潢之庆泽百世本支爰重燕谋载颁鸿号于疆于理地营浯水之邦有翼有冯星拱周庐之衞克开厥后俾炽而昌臣逺絷戎韬愉瞻文石施于帝祉德巳动于监观保我后生命更歌于夀考贺皇太后表尧母怡愉介于景福汤孙岐嶷钖以嘉名庆衍宗枋欢隆慈极恭惟夀和圣福皇太后陛下爰清爰静曰希曰夷佐先帝之中兴鸡鸣有度膺嗣王之孝飬燕翼成谋爰钟受于緑车乃分符于赤社臣恪恭武服阻造王庭以御于家喻賛思齐之德克开厥后伫成皇武之功贺皇后牋坤称乎母作德配天震索而男建邦有土庆成宗社喜溢宫庭恭惟皇后殿下芣苢和平关雎孝敬嗣母徽于京室在庙在宫明子道于家人正内正外欢动胜衣之拜光昭焘社之封臣共武有严称班云逖风以周南之化隃賛螽斯烝㦲丰水之谋遹观燕翼皇帝豋寳位本州贺皇帝表天作之君表冠伦之大圣父传于子昭立嫡之至公历数维新神人胥庆恭惟皇帝陛下以周元子爲舜重华大德生知聪明以临齐荘以敬一人有庆进退可度容止可观积累厚而孙谋深讴歌同而神噐定无爲而治有道之长臣叨领虎符隃瞻龙御建皇极而王天下幸际昌期开明堂而朝群臣耸观𥘉政贺太皇太后表肇圣德之龙飞运开昌历垂孙谋之燕翼功出慈宸九庙尊安八纮抃蹈恭惟夀和圣福太皇太后陛下道光任姒行迈涂莘范肃东朝性适含饴之乐规重南面飬亲视膳之荣光昭嫡统之传丕衍皇家之庆臣叨纡守阻簉贺班颂皇帝之万年永言齐夀佑寕人之大历尚克图功贺皇太后表震出丽天重明继序坤称正位一统蒙休基祚斯皇幅贠胥庆恭惟皇太后陛下辅佐先帝忧勤王家思媚周姜履肃雍于京室训贻禹子服勤劳于涂山瑞昭南面之符光叠东朝之矩臣属縻侯服隃企慈帷嫡统无疆巳庆大横之兆嗣徽有秩尚稽小毖之谋皇帝登寳位钤司贺皇帝表乗时御极宣日月之重光居嫡宅尊大春秋之一统幅贠爱戴宗社安强恭惟皇帝陛下仁孝生知聪明时乂践寕王之丕祚大歴维新奉文母之徽音皇天有庆宜首正飞龙之御以上承翼燕之贻无疆维休有相之道臣滥巾戎辖阻簉朝班五百岁而生幸亲见圣万亿年其永不替惟王贺太皇太后表兆恊大横运在当之圣谋贻小毖功归太上之慈嫡统延洪皇图巩固恭惟夀和圣福太皇太后陛下躬基羙化教阐徽音彤管光华配丰功于祖烈练衣朴素示懿训于孙谋聿新历服之传式副帘帷之託臣司戎共贰望阙唿三庻民近天子光忻逢昌暦太极爲元气母永迪𥘉基贺皇太后表震主宅尊光绍寕王之命坤元居正适彰太姒之音一统亲传万邦胥庆恭惟皇太后陛下功侔持载徳备含弘风化二南衍传家之忠厚本支百世肇继序之圣明大春秋正嫡之书应日月重光之运臣属兼钤阻造轩帷在天利见大人巳孚文命介福于其王母长咏思齐谢皇帝登极赦文表日月重离开国家之休运雷雨作觧溥天地之至仁万邦咸休一人有庆恭惟皇帝陛下尧文光宅舜徳出寕神圣爲君丕受皇天之命春秋立嫡聿昭正统之宗爰肆青于端门示湛恩于熈代臣猥分铜虎隃企金鸡大人继照四方耸观𥘉政皇极敷钖五福第奉寛书太皇太后加尊号本州贺皇帝表御丕图于南面顺应天人崇徽册于东朝重増宗社亿年缛典万国懽心恭惟皇帝陛下皇极之宗人伦之至性同符于尧舜逹孝升闻训一本于姜任徽音有秩绍寕王之明命彰祖后之尊称臣分牧有严承休胥抃介福于王母难名太上之功肖徳以神孙硕共无疆之号贺太皇太后表名扬厉用彰重庆之尊龙扆继承懋举尽伦之制明廷孚号寰宇倾心恭惟寿和圣福太皇太后陛下徳备俭慈教脩爱敬佐我烈祖成天保之忧勤训于神孙示思齐之雍肃粹羙翟祎之服増华琬琰之章臣属守铜符欣传寳册同御延和之殿诞颂前猷尊居慈福之宫永言至飬贺皇太后表统继尧天重华恊徳位隆文母太姒嗣音寰宇休明内庭肃穆恭惟皇太后陛下行高配地功大补天辅先帝以重光忧勤夙至肇嗣王之丕绪福禄方来奉寳册于重闱寿皇圗于覆载臣属縻郡阻簉廷绅咸曰太皇巳庆元和之寿硕言帝母永肩长乐之名太皇太后加尊号钤司贺皇帝表皇圗嗣庆着母道于重坤鉅册称尊告王庭而大涣宫闱増重宗社䝉休恭惟皇帝陛下徳爲圣人孝治天下侍宣仁之听断元祐同符禀慈福之起居绍熈俪羙播无爲之㦤号隆太上之徽音臣猥介戎钤耸观国典思齐文母旣彰有徳之雍雍于赫汤孙硕共厥声之穆穆贺太皇太后表离日方升光传国寳坤元重庆肇建鸿名福萃三宫欢腾八表恭惟寿和圣福太皇太后陛下佐佑皇祖怡愉东朝徳配姜任植丕基于苍箓功高马邓扶洪业于炎圗宜效羙于思齐大归尊于长乐臣偶叨戎辖阻缀朝班丕㦲烈丕㦲谟共傒嗣王之政得其名得其寿载扬太上之休贺皇太后表晋大号于慈闱位隆长乐绍丕基于万世庆本慈元命肃治朝礼行广内恭惟皇太后陛下頥神冲澹履行静专羙绍思齐宜毓文王之圣训垂访落实开成后之谋賛重庆于御帘推有尊于临制臣猥分戎辖隃听恩纶望少广之宸居莫班兽舞颂长秋之夀历同播鸿名皇太后加尊号本州贺皇帝表嗣王受此丕基光膺明命文母介以繁祉祇奉嘉名典册流辉幅贠有庆恭惟皇帝陛下一人出震五位乗干玉质金相嗣延洪之大历寳椲羽翟奉雍肃之徽音光进瑶编重増鼎祚臣叨分虎垒隃望龙墀保佑恩深巳际大明之运怡愉乐永更扬齐夀之休贺太皇太后表毓正神孙方布应门之诏位尊祖后复隆京室之称重庆万年丕休四海恭惟夀和圣福太皇太后陛下性超太上徳应黄中元祐太功法宣仁之鞠育绍熈新政燕慈福之起居宜旌坤极之嘉名式趾太宸之芳躅臣属分侯服钦诵王纶天子必有所尊巳光载籍圣徳无加于孝长戴两宫贺皇太后表坤称正位训迪嗣王涣号扬庭尊归文母帘帷介福社稷垂荣恭惟皇太后陛下徳着忧勤躬行慈俭虞嫔观于沩汭密賛圣谟后稷生于姜嫄羙钟神胄晋长信尊尊之号嗣思齐秩秩之音臣忝守藩维阻趍轩陛得其名得其夀幸同万国之欢宜尔子宜尔孙永颂两宫之庆皇太后加尊号钤司贺皇帝表重明以继大人瑶圗垂庆介福而于王母玉册有光瑞溢帘帷重关宗佑恭惟皇帝陛下敬仁成性历数在躬惟后绥猷蹈尧舜之孝弟因亲教爱奉任姒之肃雍宜申慈极之尊式表圣伦之至臣叨兼兵辖隃企陛帘賛长信之徽称巳光汉制颂涂山之丕训益大禹功贺太皇太后表嗣皇奉册尊居长信之名祖后宣猷夙迪思齐之训万年集庆八表蒙休恭惟夀和圣福太皇太后陛下徳迈维莘道高于汭金车玉路备三世之典章寳翟珍祎示六宫之法度美慈宸之叠矩扬大号以同符臣兼领戎钤竦聆邮綍徳夀早朝之典巳庆淳熈延和同御之功益歌元祐贺皇太后表文母克昌厥后光绍皇图大徳必得其名庆隆寳册四方来贺百志惟熈恭惟皇太后陛下隂教齐家慈元正位推爲美化迈周召之二南着在徽音绍姜任之大雅宜膺涣号増重坤称臣适贰韬钤耸聆纶綍践其位行其礼莫重尊亲求厥寕观厥成遹追来孝大行皇帝升遐本州慰皇帝表尧父宅尊春秋鼎盛祀天告坠逺迩震惊降割非常衔哀罔极恭以大行皇帝神圣文武濬哲温恭万千岁怡愉恪尽东朝之飬十一年寅畏遹祗上帝之威期夀考之惟休俄忧勤而积疢讵圗大渐骤至遐征望欲㫁于遗弓命忍传于慿几恭惟皇帝陛下有仁有孝尽制尽伦克念先猷根圣人之至性诞承慈训服天下之通䘮硕少抑于孝思以永绥于神噐臣属縻守哀捧告书莫伸奔问之恭徒切攀号之痛慰太皇太后表鸡鸣问寝方慈极之深居龙去遗弓忽皇舆之新陟宫闱震悼海宇摧伤恭惟夀和圣福太皇太后陛下德备周姜道光尧母东朝垂训曽不改于俭慈南面积忧遽忍违于温凊骤罹国疢谅切圣懐少寛慿几之思式副御帘之託慰皇太后表皇灵新陟变抚遗弓俪极永懐悲兴捐玦六宫哀痛九宇摧伤恭惟皇太后陛下坤道宅中家人位正脱簮而諌期共济于中兴缀衣于庭忍遽闻于末命虽委裘之悲至切而定鼎之託方新硕制䀌伤永绥敷遗大行皇帝升遐钤司慰皇帝表王宜日中方庆垂衣之治父有天下遽传慿几之言宗社悯㐫幅贠哀痛共以大行皇帝王道正直帝德简寛奉长乐之凊温丕昭仁孝听迩英之劝诵遹绍文明方嗣服于万年胡委裘于一旦乌号罔极龙御何追共惟皇帝陛下圣徳升闻孝思永慕重华恊帝方遏密于八音冡宰总官将谅隂于三祀硕少纾于圣抱以弘济于皇圗臣逖领戎昭哀传国疚阻伸奔问惟重摧伤慰太皇太后表严宸居正痛晏驾之奄闻慈极宅尊怅早朝之遽隔哀传海宇悲结帘帷其惟夀和圣福太皇太后陛下德厚承天恩深与子夙行恭俭圣方颂于思齐晩享怡愉变忍闻于顾命谅圣情之结恋鍳舆志之攀号硕抑慈懐永谋孙翼慰皇太后表变兴梧野九土乌号悲结俶涂六宫缟哭宅忧罔极䧏割何深臣共惟皇太后陛下志绍徽音躬行美化冬温夏凊佐孝飬于东朝海润星晖演庆源于中壸骤抚鼎湖之戚奚堪舆极之哀硕抑慈懐聿扶新政百日慰皇帝表乌号浸逺九土同悲驹隙易流十旬如隔抚时哀疚易月徬徨恭惟皇帝陛下历数有归羔墻如对虽擗踊哭泣曷胜父子之情而朝觐讴歌当慰臣民之望硕节宅忧之制益成继志之圗臣承乏偏城阻趍严陛慰太皇太后表乌号衔恤怅再隔于月逰龙寝阙朝恍十周于日浃流光何速哀思欲摧恭惟夀和圣福太皇太后陛下宫壸宅尊帘帷託重虽道扬王命不胜慈极之懐然燕翼孙谋当念皇圗之本硕体臣民之戴少寛朝夕之思慰皇太后表云升梧野顿隔千秋日短蓂阶驾言十浃委裘祸迫捐玦哀深恭惟皇太后陛下教尽人伦庆隆母道虽易月以日难穷伉俪之悲然荐子于天正重携持之託硕俯从于中制用式副于羣情期年慰皇帝表追玉几之遗言制严易月服练冠于𥘉祭哀重感时霜露深悲干坤罔极恭惟皇帝陛下孝治天下统承先王虽见尧于墻克笃终身之慕然纉禹之服所期大噐之安硕从礼制之宜少副舆情之望臣属縻藩屏阻造阙庭慰太皇太后表训予命汝易月有严练而慨然周星何短哀承遗制痛结慈衷恭惟夀和圣福太皇太后陛下德绍宣仁功侔明肃天经地义扶嫡统于方新日迈月征怅宸旒之愈逺硕勉从于衆志姑少抑于至情慰皇太后表悲捐玉玦痛极唿天祭服练冠制严易月乗云浸逺濡露何堪恭惟皇太后陛下德佐先猷庆钟神胄虽徬徨虞汭望欲断于苍梧然婉娈周姜任方隆于京室硕少寛于哀抱用丕賛于鸿圗再期慰皇帝表龙湖未逺可伤易月之丧驹隙㡬何巳举再期之制羔墻如在霜露孔哀恭惟皇帝陛下道尽人伦位隆世嫡虽终身慕父难穷至性之悲然亿载怡亲方叠慈颜之飬硕重承休之託少寛追逺之懐臣隃缀蕃宣阻班轩陛慰太皇太后表终天巨衅䧏割一朝易月通丧寓言再岁仙游未逺慈抱难居恭惟夀和圣福太皇太后陛下功在先朝志勤内治虽变生慿几怅阙问于鸡鸣然寄重垂帘方稽谋于燕翼硕抑无疆之恤益昌有大之休慰皇太后表望㫁乗云怅龙骖之浸邈制严易月恍鳯历之再周几属帱封式同追慕恭惟皇太后陛下承天功大与子仁深虽悼舜陟方不替苍梧之望然开周嗣历方隆丰芭之休硕少抑于衰悰用永绥于神噐禫祭慰皇帝表龙御何之方切缀衣之痛驹隂未逺巳惊释禫之期易月从宜感时増疚恭惟皇帝陛下恭默思道爱敬事亲天作之君当周艰而卽命日致其孝将舜慕以终身硕寛追逺之至情丕慰苍生之颙望臣滥承郡阻缀朝班慰太皇太后表衮衣万岁痛隔终天禫服一朝权从易月感时忧恋率土䀌伤恭惟夀和圣福太皇太后陛下德着寳祎功蔵金匮抚鼎湖之龙去子保何追懐丰水之燕贻孙将有衍硕副普天之望式纾慈极之悲慰皇太后表官车辍驾浸逺翠华国典行权恍终素跸託言释禫胡忍免丧恭惟皇太后陛下夙着脱簮骤罹捐玦虽梧云不返永爲祎翟之伤然芭水方来共徯帘惟之助硕释居诸之感俯从遐迩之情贺皇帝听政表思皇烈考诞受寳龟于穆嗣王甫攽治象慈帘保佑熈政闿明恭惟皇帝陛下德实天生动爲世则入于翼室称元子以宅宗出自应门㑹诸侯而作诰钦奉怡愉之训爰亲兢业之㡬旣两宫垂拱以无爲宜四海讴歌而来觐臣属縻郡国隃恋阙庭御延和殿之正朝硕光祖烈奉紫云楼之盟誓第守藩条贺太皇太后同听政表绥夀而右文母高拱慈宸肖德而有神孙共临㡬政徽音洋溢光训昭宣恭惟夀和圣福太皇太后陛下功迈涂山德髙妫汭施于帝祉巳深庆钖之源保我后生益衍夀寕之福章宪垂帘于天圣宣仁称制于延和绍昔大猷爲今懿范臣属縻守欣听俞纶太易太始太𥘉莫测无爲之化四门四聪四目共观有道之朝天瑞节本州贺皇帝表龙德御天重华于帝虹书流渚长发其祥万姓驩唿三辰拥佑恭惟皇帝陛下圣德克肖天性自成光北斗之枢笃生黄帝美南山之夀诞命文王节屇千秋时维九月臣縻身侯度拜手王休三千臣同心永言华夀五百年生圣敬賛河清贺太皇太后表圣王垂拱万年方开燕翼太皇怡愉亿载亲见虹流海宇春辉宫闱日永恭惟夀和圣福太皇太后陛下身基美化德着慈元正位而定家人功高配祖介福而来王母庆积贻孙律恊素商节书金箓臣滥膺藩屏阻贺帘惟假乐命之庆春秋之鼎盛思齐圣也同日月之离明贺皇太后表龙德方升祥书载震燕禖有庆福萃重坤旗翼光华幅贠熈洽恭惟皇太后陛下道侔博厚德备仁明虞汭来嫔女于舜帝周京作配生此武王方观日上于扶桒随纪虹流于华渚臣滥叨一障隃企千班大域中王旣祝华封之寿爲天下母硕齐西极之年天瑞节钤司贺皇帝表讴歌与子方开捧日之祥福禄宜王𥘉纪流虹之庆光生宗社欢溢堪舆恭惟皇帝陛下天德生知干元首出载震载夙膺天地之珍符继圣继明正春秋之嫡统当瑶光之瑞节际金颢之昌辰臣分虎有严抃鳌欲舞唿玉巵之万岁隃賛王休进金鑑之千秋嗣殚臣职贺太皇太后表万夀齐天思齐以圣千秋纪日长发其祥广宇休扬重闱庆洽恭惟夀和圣福太皇太后陛下以女尧舜爲今姒任有典有则之贻辅于皇祖立政立事之凖训乃文孙当月屇于素商喜节书于华渚臣猥尘戎辖阻贺宸闱请祝圣人旣效尧封之职亦右文母载赓周颂之章贺皇太后表辛岁重光昔符夣日干元首出今纪流虹欢溢华封庆归长信恭惟皇太后陛下徽音大雅美化二南德配重华观嫔于汭祥开长发立子生商扶旸谷之𥘉升纪髙禖之载诞臣领钤偏郡衔表明廷五百岁河清旣覩圣人之出三千年桃实硕同王母之尊太行皇帝谥号本州慰皇帝表祀以配天致圣人之逹孝庙可观德彰烈考之隆名典册十年宗祧九鼎恭以端文明武景孝皇帝光宅天下简在帝心敬直义方焕经天而纬地事名物应昭脩政以攘夷大德大功立亲立爱自生民而未有熈鸿号于无穷恭惟皇帝陛下离象重光干龙首出圣尽伦王尽制始于家邦宗有德祖有功行其典礼式崇徽誉昭对皇灵臣叨领虎符钦传骏命告神明颂盛德巳观国典之光荐郊庙扬洪休尚述侯邦之职慰太皇太后表居长乐之宫兴懐鹤驾瞻顾成之庙肇钖鸿名大册垂荣慈衷悼徃恭惟夀和圣福太皇太后陛下以天下飬与元气㳺明肃临朝亲立仁皇之䇿宣仁在御永懐神考之思丕对皇灵昭升熈号臣属靡侯阻慰震帘慰皇太后表九疑陟逺莫返皇灵七庙升宗聿彰世德洪名有赫哀抱弥深恭惟皇太后陛下位正家人道隆坤母躬葛覃之节俭厥配有光秉清庙之肃雍于嫔増感于惟大册肆对皇穹臣迹繋分符神驰望阙大行皇帝谥号钤司慰皇帝表翼室宅宗考先王之制礼觚坛告帝爲烈考以易名大册遹彰皇灵昭假共以端文明武景孝皇帝体元居正持盈守成端独化之原文经天地明万㡬之理武定邦家景行有容孝思无极上可以配祖宗之德下可以垂子孙之休恭惟皇帝陛下弼我丕基鍳于成宪寕王克绥受命笃棐忱辞严父莫大配天荅扬光训奉徽称于宗祀昭缛典于明时臣通领戎昭竦承帝号尧万世如见莫名巍荡之功周诸侯来朝第賛肃雍之相慰太皇太后表盛德之祀百世肇建嘉名太皇之夀万年兴懐缛典慈宸恻椘穹覆鍳观恭惟夀和圣福太皇太后陛下懿范两朝仁恩四海爲元气母克笃贻孙育天下君忍闻祔祢裒时大号对越皇灵臣身贰戎钤心懐国典慰皇太后表大德得名尊归昭考嗣王谋庙上奉徽音宗祢休扬宫闱怆极恭惟皇太后陛下俭昭练服中恊黄裳嗣任德之肃雍思齐以圣名尧功之巍荡焕有其章聿深羽翟之懐于赫觚坛之告臣猥兼戎辖隃賛邦彛冬至节本州慰皇帝表一阳来复感驹隙之易流三祀谅隂怅乌号之浸邈怆深履韈悲着羹墻恭惟皇帝陛下清明在躬恭黙思道水有源木有本方严祭祖之时霜旣䧏露旣濡不替思亲之念少抑居诸之恸仰膺付託之隆臣逖守遐邦阻班严陛诵先王省方之戒硕谨起居秉诸侯谋庙之忠聿懐奔走慰太皇太后表暖律吹嘘感一阳之初复慈帘拥佑训三祀之通丧痛在宫闱情均海宇恭惟夀和圣福太皇太后陛下徽音慈福懿范宣仁履韈迎长天休方至冕旒问寝子保奚追硕少抑于慈懐以永绥于孙翼臣属縻侯服隃企御闱慰皇太后表复阳在地气应黄钟坤德承天悲深素跸六宫増疚万宇永懐恭惟皇太后陛下长信宅尊思齐继美手扶宫日坐占千岁之长目㫁台云尚想九疑之逺硕纾哀于俪极以永翼于皇圗臣逖守江城隃瞻禁阙启慰皇帝表三年谅隂不言悲深翼室七月同轨毕至告启菆涂逺日戒严终天増慕恭惟皇帝陛下外勤谋庙内奉临朝制爰举于因山龙輴将驾情永懐于陟岵鳯绋奚追硕寛剑舄之思益重基圗之託臣属縻斗垒阻慰宸庭慰太皇太后表居长乐之汉宫永懐鹤驾卜㑹稽之禹穴垂戒龙輴悲结慈闱痛均薄海恭惟夀和圣福太皇太后陛下忧勤德备拥佑功高百世可知首正贻孙之则七月而葬岂胜思子之懐硕东望以节哀重外朝之同御臣身縻乗障迹阻趍班慰皇太后表龙湖言逺椒掖永懐鳯翣戒严菆涂载辟六宫雨泣万宇雷哀恭惟皇太后陛下俪极勲高正家化洽抚轩皇之剑舄柎贲桥山奉舜帝之衣裳思蔵梧野尚轸干坤之记硕纾朝夕之思臣身繋分符神驰攀绋发引慰皇帝表鸾车既驾陟岵哀深龙匣毕涂崇丘制举新宫永閟翼室増伤恭惟皇帝陛下思道谅闇送终哀戚居丧读葬礼不愆复土之期因山不起坟尤切望陵之感兾少寛于孺慕以丕重于宗祧臣縻迹侯藩倾心宸陛慰太皇太后表日沦西极怅鹤驾之长逰天拱东朝痛龙湖之永閟重闱悲繋九土慕思恭惟太皇太后陛下福备怡愉功高拥佑抚缀衣于翼室亿世贻孙念加斧于毕涂千秋望子硕抑思齐之感益昌小毖之谋臣叨领偏城阻趍慈陛慰皇太后表国谨重丧龙棺就殡礼襄大事鸾掖兴懐海字同哀山陵告备恭惟皇太后陛下忧勤孔夙哀慼谨终妫汭居诸怅虞琴之巳逺㑹稽咫尺望禹穴以奚追硕纾既葬之悲式相维新之治臣承流有守伸慰无从祔庙慰皇帝表先帝之葬衣冠载虞神祐嗣王之奉宗庙丕祔皇灵昭穆用休典章备举恭惟皇帝陛下以舜大孝居商谅隂如慕如疑旣毕因山之礼以享以祀聿严升祢之恭勉承翼翼之容深抑茕茕之感臣属縻牧训阻奉骏奔慰太皇太后表嗣王宅恤奉先祐以升宗圣母思齐感皇灵而悼徃礼容有赫祀事孔明恭惟夀和圣福太皇太后陛下夀考维祺俭慈爲寳佑我烈祖有典则以贻子孙保予冲人脩宗庙以序昭穆祔旣行于永绍哀少释于慈元臣叨缀蕃宣阻班奔走慰皇太后表地隔丹洲毕举九虞之祭天临清庙昭升七世之宗檿主思皇椒闱若惕恭惟皇太后陛下性钟慈俭德备忧勤嫔虞帝以曰钦陟方浸邈对文王之于穆率祀惟恭硕纾坤极之思益衍干符之庆臣属縻民牧莫效侯朝正旦慰皇帝表王正书月景命维新灵德在天孝思罔极运开历数哀动几筵恭惟皇帝陛下思道奉先与时更始王受同瑁祭不替于元辰帝见羹墻礼益严于上日硕抑居诸之感丕承拥佑之恩臣属守偏城阻趍严陛慰太皇太后表正月始和律更太簇昊天不弔痛在思齐历数维新官闱孔恻恭惟夀和圣福太皇太后陛下爲元气母与太极㳺孟春而戒遒人抚时其迈上日而受文祖拥治方新硕寛丕子之思益重神孙之託臣属縻宣化阻慰履端慰皇大后表羲日更新治开㤗象虞云浸逺悲在干元驹隙易流乌号何及恭惟皇太后陛下光辅先帝敬授人时元㑹衣冠尚想熈明之政月㳺剑舄忍闻永绍之名硕寛悼徃之哀悰益抚履端之昌运臣属縻一障阻慰三朝改元贺皇帝表春王㑹于三朝庆开景运皇天佑于一徳治纪初元正朔肇新干坤有造恭惟皇帝陛下春秋正始历数在躬仰则定陵开三传之丕祚近稽哲祖基七叶之昌期攽鳯历以改絃衍溤圗而卜鼎臣亲逢更化适缀承流扬伟蹟铺闳休恪共侯度抚大平应昌历谨授人时贺太皇太后表天王一统爲元载攽正朔太皇万年齐夀同御邦家日月重明干坤更始恭惟夀和圣福太皇太后陛下道符烈祖功拥神孙干德太平训实承于昭宪元祐盛际政共听于宣仁洊开更瑟之休实繋垂帘之盛臣叨承侯服丕奉慈宸基正始之风巳新美化播思齐之颂永载徽音贺皇太后表春秋以一爲元历开昌运关雎之化正始本在慈宸正朔更新国家胥庆恭惟皇太后陛下有娀长发太姒思齐齐夀以奉太皇德惟子肖受福而于王母祐自天申宜涣号以繋年示同文而更始臣猥乗一障丕戴三宫当昌历应休期巳供侯服绥眉夀介繁祉益賛母徽历日谢皇帝表乗龙御以纪年一元正始诏虎城而颁朔千里承休敬授人时对扬王命恭惟皇帝陛下明哲作则历数在躬钦若昊天熈春夏秋冬之绩建用皇极恊雨旸寒燠之畴乃诞布于成书以昭垂于新治臣蕃宣有恪播告惟恭钖厥庶民顺中星而平秩佑于一德歌化日之舒长谢太皇太后表岁正孟陬一元改纪朝临长乐万国颁正春朔㑹同神人和洽恭惟夀和圣福太皇太后陛下怡愉万岁拥佑一人肖德而有神孙光膺昌历受福而于王母丕辑蕃禧载颁恊律之书式重垂帘之政臣钦承鳯纪诞布侯藩听嶰竹之龡诞敷和气献蟠桃之颂益賛夀眉谢皇太后表鳯历颁春东朝介福虎城告朔北面承休岁定四时天佑一徳恭惟皇太后陛下思齐肃穆少广怡愉训示涂山历开禹子教行渭涘纪恊周王春朔攸同干坤交㤗臣承流下障奉令孟陬恊和万邦第賛定时之绩向用五福益陈曰夀之休䟽夀崇节本州进功德䟽九龙吐水当摩耶产佛之辰万岁唿嵩上大母延年之请敬慿二氏仰賛千龄夀和圣福皇太后陛下恭硕大安大荣至愉至佚庆云五色现南极之祥光夀域八荒衍西池之长筭铃司进功徳䟽三寳曰慈南极衍太皇之福五兵不试西江陶圣化之风仗仙释之殊因賛宫闱之丕庆夀和圣福皇太后陛下恭硕位隆少广筭等崑丘仰大慈尊诞节正同于盛旦得无量夀长生汞恊于先天干㑹节本州进功德䟽圣瑞虹流开半千之休运官联虎拜瞻尺五之清光霭玉翠之祥氛裒缁黄之妙果皇帝陛下恭硕駮声克广龙德方中地乆天长夀命衍洪源之庆两清海晏皇图巩磐石之安钤司进功德䟽天临寳位夙开绕电之符地领王钤载罄唿嵩之祝谨率兵戈之属䖍脩道𣑽之縁皇帝陛下恭硕玉烛四时金汤万里元龟大贝梯航来川岳之珍归马放牛旗盖壮东南之运天瑞节本州进功德䟽飞龙在天大横有兆流虹贯月景命维新演道𣑽之真铨崇圣明之瑞节皇帝陛下恭硕维天其右如日之升五百岁而生巳开昌历亿万年其永益巩皇圗钤司进功德䟽爲天下君祥书帝武祝圣人夀欢动戎昭阐二氏之真科崇千秋之诞节皇帝陛下恭硕㤗元有相长发申休在辛岁曰重光方升如日以干元正五位多历斯年大行皇帝升遐本州进功德䟽帝弃群臣忍传末命教宗二氏恭荐殊因慨极乌号恋深蚁慕大行皇帝伏硕游神极乐观化太虚十四圣之在天皇灵陟䧏亿万年之与子丕祚绵洪钤司进功德䟽出宫驾晩缟素兴哀望阙台孤缁黄严荐恭裒㝠福遹相宸㳺大行皇帝伏硕性悟真如道超无极成庆而垂万世聿齐九庙之灵后天而彫三光长作百神之主皇帝圣躬违和保安诸庙䟽天子万夀讵期无妄之灾臣人一心共徯有神之相惟帝龄之悠乆实神贶之扶持名山大川尚鍳苹蘩之意普天率土不胜葵藿之私本州宫寺保安䟽皇极九五福合率土以倾心帝夀千万年吁慈尊而请命皇帝陛下伏硕寅畏享国清明在躬王受命无疆惟休诞迎和气天行徤自强不息丕享脩龄钤司宫寺保安僧䟽惟圣宅尊共祝一人之庆以臣请命敬皈三寳之慈皇帝陛下伏硕历数在躬神明其德九五福曰夀丕享康寕亿万载齐天式臻永乆道䟽率土倾心均硕圣人之夀吁天请命肃殚臣子之忱大行皇帝遗诏本州成服道䟽道扬末命忍闻晏驾之音瞻仰昊天上诉遗弓之恸脩崇冥果攀慕遐征大行皇帝伏硕返于混元光我烈祖洋洋而在上俯察臣民剡剡以扬灵永绥宗社僧䟽捧九天之遗诰帝驭何追皈三寳之真乗臣心欲割钤司成服道䟽昊穹䧏割怅宸驭之上賔率土兴悲望帝庭而哀吁䖍资冥福遹相仙逰大行皇帝伏硕灵德昭回皇明陟降衣冠虽邈会烈祖以在天宗庙如存朝百神而爲主僧䟽昊穹降割恸玉仗之上賔率土兴哀望金仙而仰吁䖍资冥福遹相仙逰本州成服满散䟽制严易月痛君父之通丧望极乗云荐人天之胜果露香跼蹐释经悲伤大行皇帝伏硕尧性常存舜明不隔成庆而垂万世聿齐九庙之灵后天而彫三光长作百神之主钤司成服满散䟽捧易月之制书万邦哀痛脩升遐之㝠果三寳证明丧纪有严孝思罔极大行皇帝伏硕羔墻不逺剑舄如生帝鄕而乗白云真㳺冲漠孙谋之注丰水遗泽深长大行皇帝本州追严道塲䟽维新陟王怅皇灵之日逺演大乗法资胜果于天㳺悼痛罙深荐言有俶大行皇帝伏硕性超清净德迈圎通生爲帝没爲神丰功不泯高配天厚配地明德无疆钤司追严道塲䟽皇灵冲举莫追汗澷之逰净业真如式荐逍遥之果终天哀痛率土慕思大行皇帝伏硕陟降太虚超升无极俨桥山之剑舄申省状辞免新除秘书省正字状具位文天祥照㑹十月二十六日伏凖省札十月三日三省同奉圣㫖文天祥除秘书省正字者某猥以踈贱叨𬒳圣恩望阙瞻天莫知所措伏念某自叨亲擢未历外庸以读书学从政之方以奉祠爲书考之日方窃山林之暇敢圗台省之登负乗非宜循墻无任伏望公朝特赐敷奏令某满足宫观两考日祗𬒳新命其于出䖏得宜庶㡬无负圣明㧞擢之意所有省札未敢祗受除寄本州军资库外湏至申闻者再状具位文某照㑹于去年十月二十六日伏凖省札十月二日三省同奉圣㫖文某除秘书省正字者某伏念一介庸贱叨窃非宜加以从仕以来未有庸历辄具状申控乞候宫观两考满日祗被新命十二月二十九日伏凖省札十二月九日三省同奉圣㫖不允某除巳望阙谢恩择日前来供职外湏至申闻者辞免知寕国府状具位文某照㑹伏凖尚书省札子四月十七日三省同奉圣㫖文某差知寕国府替朱应元缺者起家超躐望阙徘徊伏念某实无他肠粗有逺志昔年忧国冐当事任之难数岁杜门寕悔身谋之拙属明良之胥庆念岳牧之畴庸曽谓栖迟遽叨选用惟是某省愆巳至贬秩犹新虽公论至乆而愈明而丹书未谓之无过傥不量于出䖏是自速于颠隮欲望公朝特赐敷奏收回成命改卑丛祠使某得以读书飬亲安身寡过他有驱驰之日无非报效之年所有省札巳寄留吉州军资库未敢祗受湏至申闻者文山先生全集卷之四终文山先生全集文山先生文集卷第五文山先生全集卷之五文集书囘胡佥判请交割某仰徳襟期比布之竿牍颛饰谢言兹不赘吐首祈崇烱某幸甚区区此来得忝交代意者天将开攀拊之縁使之拉凑一至于此惟是天赋偏于愚戅亲见圣主恳焉求言意应诏者必有中今日之故侧听逾乆无能爲国家陈大计者私念上悔悟勇决如此而某蒙恩至厚他人旣不言则虽踈逺岂容避其责是以积忱累日冐死投匦以冀一感悟天听出关席藁以来首领且不自保况苟官职乎高谊不薄犹以同宷爲情连屈轩车复卑翰墨一吏至又持公文以来周旋曲折无非眷爱某感激不自胜惟如前之义则有不可孤长者之意不敏谓何某尚留此待㫖若数日后威命不下则是上怜其愚而寛宥之某当归且念咎矣而非所敢望也所有添差佥判厅公用某一切不曽祗受或郡府不以某爲不肖他有情文则恐吏軰爲欺而亦某所不与知也本湏具状申府惟身爲罪人不敢自拟于属吏之列得于画诺之次叙其衷情则某之受赐甚厚也临风拳拳贺呉提举西林某自九月赴京师时请叩门墻蒙警䇿备至玅语天然式相行色箧笥间至今耿耿有光气第某解舟至丰城及闻新局肇更邻麾茂卑细读仕隐不同辙之句则云驶月运舟行岸移转瞬之间已成两样虽然此非爲明公荣也缨冠褰裳世道有頼焉某来上下以鄂鄂故爲之洞闻诸阃云集而正不多以此爲不足虑独赐教时则衡阳之事明公盖巳及之而中外未之信某以十月晦至脩门则闻聚毒巳并流波浸澷秣陵荷担之事盖凛凛巳两月中间新相至则又得月十日定帖耳然我之缓急徃徃视敌之起息爲之则定帖者未可保也譬如一间屋前人放火已烧及旁舍仅仅得全宅未动卒急得一晓事人率衆拯救虽千百担水未足以顷刻沃灭明公盖防防一大头项也今事莫如袁吉之急袁以改卑明公而鄕里又得平林爲重时有明公诸人必能一心同力以障溃堤之冲籍此无恐帷内间则病根未去履翁掣肘尚多虽言路大开而奸䛕熏注之深搢绅多不能自㧞闻应诏投匦则学校与布衣而巳世变至此可爲慨叹某不量其愚辄上书论其事区区以爲宗社有故死亡亦在旦夕不若犯危一言有及于今日之难其得祸与否不计也今出关待罪巳三日而上犹未见施行未知后命如何借天之灵祖宗之休明公之庇得全首领而以周旋于义旅之后不胜愿也而不敢望也封事槀止于一本付璧弟全録以呈似其踈狂知执事不笑且怜之否共惟节钺交钖旌旗一新谊当专状爲庆顾世变至此明公方任大责重以与上下同忧患某不敢作平世语也惟明公亮之引茟向风拳拳不备回聂吉甫某比道从鸣珂幸甚获下膺龙之拜蒙眷爱稠渥侍樽爼间者连夕感激不自胜别后凡百余日数千里行役贸贸于一来一徃之间大可取笑伏承寳墨镌教备至今天下大势所以削弱不支实坐于文物制度之宻区区直欲割去缭绕使内外手轻脚便如此而后可以立国中书言规模大槩所以纎悉上下其说则未也朝廷若不鄙而行之则台谕欲列置一帅如古方伯连率者又当再啇量也区区之心旣不足以行于国退而欲爲一乡一宗之谋正将择险以爲依集衆以爲安但事势浩大不量其绵力而欲举之善后与否视无所及何如某乍归冗剧使命日亟返姑此治报何当一日㑹晤以请所未闻贺何尉某顷掲掲入国时江皋祖帐爲意腆甚感激之私不自胜别后不图世变沄沄天下大事㡬去某始而骇中而疑継而忧愤又继而大声疾唿以至于流涕出血相去近百日而展转变化以至若此事变可畏矣哉某学无涵养不能谨其所发仓卒来归求爲杜门循省之计借庆云在上以此月七日善逹鄕国甫入境侧闻一同桑梓若君实庇䕃膏泽之以廉革贪以明易暗以神竒变巽懦大冠缝掖交以程呉归焉方谋奉状至屏下而紫气惶惶巳移照隣次交臂相失懐此怅怏当今事㑹方殷人才不竞一杞二𣏌国家常病之今州县之于执事亦此类也凋瘵洞之余虽近于不可爲而开繁𬒳剧如长才得以自见可贺也吉水之爲邑得之朋友见谓官钱无定额赋无正籍是以若此其竭泽也平林以乡人爲郡念此至熟也执事军期之暇爲之定制立数求爲一定之经惠幸兹邑其庻㡬乎上丞相正月吉日具位文某谨再拜奉书于某官某昨蒙朝廷不以不肖授祕书省正字职事某自念非才未有庸歴辄具状辞控旣而省札降不允之㫖钧翰重促行之命伏惟圣天子之所㧞擢大丞相之所提撕德至渥也某一介晚末跧伏深宻所知不出田里大丞相勒名鼎彛纪功太常坐于庙朝进退百官而佐天子出令下土之人求望其位貌听其謦欬不可得也惟闻弓旌纷于阿涧束帛徧于巖野元德硕望麟游凤集于省台之上想望风采以爲不图此生获见昇平如此讵意今者宸命收録于草茅钧画照耀于山谷恩光所𬒳震悸不自持㒒惟此举不见于今世乆矣夫大君宗子居天位者也宗子之家相理天职者也自一命以上所以辅賛大君弥缝家相者皆将以分奉天之责者也书曰天工人其代之又曰钦哉惟时亮天功又曰天命有德天讨有罪天叙有典天秩有礼韩愈曰天付人以贤知才能岂使自有余而巳忱畏天命而悲人穷也天命人事常判然不相侔而前言徃传动必以天爲训者人虽藐然万物备于我苟爲凡民则巳大之爲圣贤秀之爲士天地民物孰非一巳之责任重致逺皆性命之当然也由此观之用人者非私于其人爲人用者非私于其用近臣之得所爲主皆所以事天也此意不明上之人操其公噐大柄以自私曰吾能以富贵人下之人失其灵龟贸贸于势利之途而不知返是以上不知以代天理物爲职而无复有以贵下贱之风下不知以畏天悲人自任而无复有比之自内之义天地失位人极不立人物悖其性徃徃由此者多矣伏惟大丞相勲在王家意在人物方且以不满假处功以不骄吝处才开忱布公集思广益嘉与天下贤士大夫以爲共理如仆庸愚亦得自列于兼收并蓄之下顾仆不足以称所举爲大负而由先生此心天命之所流行国家之幸斯世之福也谦之九三劳谦君子有终吉先生之用心以之㤗之九二包荒用冯河不遐遗先生之用人以之孟子曰古之人所以大过人者无他善推其所爲而巳矣由是而言自可比功于隆时垂号于无穷矣仆虽嵬琐无足齿其于明时不敢自弃求所以无负上帝之衷仰承君相之惠将尽心焉某巳于元日祗𬒳新命谨别状遵禀惟是属有私役造阙之月日尚此迟之伏惟大丞相矜悯其情而原其后至之罪公尔忘私国尔忘家某之𥙷报知遇将有日也下情不胜恳恻激切之至谨奉书不备通庙堂某仰恃钧慈直布心腹某昨歳四月遇先人本生母之䘮以服制未定请之朝廷遂作假俟伺㫖挥后来此申未及下而某得劾某以义起礼谓先人若存则于所生母当申心䘮先人旣巳矣则某照承重例遂承心制自谓仁之至义之尽莫如此矣未㡬龙溪友议板行天下谓某当有重服匿而不行一时闻者爲之疑惑后巽斋欧阳祕书守道爲或问衢州曽添教鳯爲详目二先生发此精义礼意昭然大明某窃闻龙溪友议印本以万本闽广遐陬莫不有之旣不能家至戸晓湏得朝廷讨论坟典礼意播之邸报着以爲令使天下知孝子慈孙之用心而不至爲谤者所惑是以拳拳致请乞下太常讨䆒一畨三月末旬伏领钧翰特蒙先生照见曲折谓其所遇在礼之变所循爲礼之正且如昨者臬申巳下礼寺某以爲定礼典正流俗在此举矣四月三日忽得承受人报备至寺状所申乃引绍兴休寕县尉蒋永吉与寳元集贤校理薛绅爲证直指爲某合持齐衰三年嘻其误矣圣人制礼自有隆杀其隆杀本之人情切详蒋永吉之祖妾直下只有蒋永吉使蒋永吉而不服则其祖妾爲若敖氏之鬼矣所以爲孙者湏持齐衰今先人之本生母自改适刘氏之家有刘氏子孙持重服则主祀固是他姓矣是以某体先人之心则只当承心制也况蒋永吉无祖母今则某有正祖母在堂何縁可爲刘母持齐衰乎刘母之子旣特齐衰某又自姓文何縁两姓俱有齐衰之服乎又详薛绅之母旣称爲祖母万寿县太君王氏则是嫡祖母也当时朝廷止给假三日只从孙之本服所以薛绅再申指爲先人所生母谓服不可絶也故有三年之制此正是承重孙又自与蒋永吉者不同也礼者不读书不讲义不明先王隆杀之意徃徃只据吏人检至故事见有父所生母四字便谓事体一般卤莾申上更不曽子细致辨于同异之间今且未湏论某所得服如何且只论先人之服先人之母改适刘氏旣有刘氏子爲服且先人系出继别位又非本位之比先人只当有心制不当有齐衰明矣若先人有齐衰则某当以齐衰先人有心制则某只合承心制岂有先人本等止有心制而某乃有齐衰之服乎朝廷所行便作万世不刋之典毫釐之间所当致辨矧礼意粲然非有嫌疑又何难辨之有某承心制巳一年矣今非畏有齐衰不愿承服但可惜礼官如此讨论万一误朝廷备㨿行下恐国朝㑹要上又错添一典故不免贻将来朝廷无人之诮耳今看来礼官未必觧亊先生揆之本心若以爲某见行之礼既安径乞从都省点对行万一巳照寺状施行亦乞改命庶不悖于人心天理之正而古圣人制礼之意得行于今其于纲常岂曰小𥙷之哉后朝命下许令承心制仍着爲令道体堂书通江叅政古心某卽时甘两共惟宫使大参相公先生芝山清逸珎馆宴超天相有道钧候动止多福某昨岁获走一介诣舍人门下伏蒙钧念劳苦有加祗服训辞至今亹亹俯仰山林感慨年歳又若是其阔䟽矣某官百年㡬见一代共宗司马居洛而相天子活百姓都人西其首而望张紫巖杜门白首而嗣皇嗟叹用晚倚之以向中原先生今其人也上方举元祐故事勤于夣卜旦夕爰立言人人同先生不以此觊于当世而当世以此祈于先生惟先生重爱眠食以幸世道某屏伏田野蒙頼钧天之庇守先人坟墓幸无阙状追惟两年间口语横出先生进而庙堂退而江湖德于其人如出一日传所谓生死肉骨之情也报荅巳知言语抑末倾竭犬马尚庻㡬于门墻专人上状百拜起居衮舄皇皇未遑纳拜心之沄沄如此江水仰乞钧照通潭州安抚大使江丞相某在门墻诸孙軰行中而所以蒙钧天造就知爱绸缪独出乎诸生之右然号爲登门垂二十年而至今庭下无愈之迹古人负笈从师不间道路之远某乃不能自㧞如此殆不可对人言也兹者诚不自意先生手提玉钺作镇于重湖以南而某适以臬事一节奔走于赐履之内昔者詹企台阶坐霄壌隔今乃得以诣大府受约束有一日歛板之便岂天殆爲小子计乎某始以亲老丐祠旣趣㫖下再请则渎于是姑以单车出门盖驰驱数旬又湏乞便郡归养耳某四月八日辞膝下留庐陵城中始闻先生拜干㑹节于清江亟亟追逐牙纛度宜春醴陵间所蹉跌片云间耳兹专布状重谢不敏且致恭先之悃叅谒迩只遡风距踊与李复卿某比者吉蠲子墨祗诇㳙房留连踰浃甫拜荅洒蒙不彼外感荷感荷兹专布区区之心璧弟不颕窃第奉常受官京兆初欲鞭䇿向上工夫故多求山林歳月以自爲地事不可料欲缓得速东行且有日矣此弟雅欲致一朋友相此逺役大冠峩如大裙䄡如服斯服者不少也而流俗薫蒸灵龟磨蚀区区所爲例指以爲迂而他求所谓不迂者抱膝长啸寡和奈何执事气藐余子言根古人畴昔之日幸接光尘论议之末共爲慨然其诚有得于同然者凭恃襟雅僣欲屈致崇峻以副前所期此弟天资每与义理合䘮本心以求外物则自保其决无也惟是闲深博邃之学汪洋演迤之文日力方来正将从事执事与之处公余得啇畧上下交阐互发他日此弟其殆非呉下蒙乎某敢不知自交际之道莫重乎其初辄拜此𥿄以将盟言聘资不腆别牋并致不敏万万控谢不远与孙子载某闻古者家有塾党有庠士生其时而爲师者非其家之父兄则其鄕之所与也是以不独屑屑于言语文字之末而圣贤诚正脩齐之学盖皆在所法焉小弟肩项相齐学无以大相过独其性质之陋而未有以开通气习之浮而未有以检束故脩业一事也进德又一事也某于古者父兄之教旣不克从事则鄕评之峻卓师范之尊严是扵执事乎归焉区区所以屈致之私间甞致禀千金之诺敬闻命矣交游之道莫重乎其𥘉礼有聘谨肃将以前并令二学生俯伏再拜以立庭下俾之有敬也与胡观洲季从某童而习之授业解惑有所自来惟今父族母族衿佩而立受道者七人焉将同堂合席以私淑之辄恃钳鎚之旧爲此数字以北靣请歳以缗钱百上之隷人礼有聘奉芝楮二十千明有初也吾未甞无诲焉惠徼福于夫子谨谨奉状伏乞台照与杨学録懋卿某比仆仆来京师幸甚得下膺龙之拜辱赐之不鄙轸顾稠厚关外之别江皋之餽所以致缱绻者尤甚感激不自胜第恨匆匆聚㑹不及爲顷刻之情以慰满连年契阔之雅回首天上瞻企拳拳兹有禀事朋友萧文名来新新参之客也此丈可人且身事端正无复顶冐异同之弊掲掲而来欲赴春参鄕同舍徃徃望白云而归其岿然爲游学瞻仰惟执事耳其所参务本适在德星躔次之侧特来展先逹之敬不揆遒渎道其至前得蒙与进稍与之温存使不致落莫区区之望也回祕书巽斋欧阳先生某因朱月窓来伏拜诲帖辱问璧弟意极拳拳近侥倖受县一出师门玉成之造后生从政未知向风惟先生终教之耳金盌在质库某处约之甚恨未能自取之乃劳先生厚费如此山林中亦无用此物先生傥乏支遣不妨更质钱用第常使可赎足矣吉甫一去连旬颇孤龙头之约时且向热矣奈何因便介到城伸𥿄行笔向风驰情金盌乃先生爲景献太子府教授讲经彻章上赐也巽斋借而质之故先生云然道体堂书与前人某寻常于术者少所许可而江湖之人登门者日不絶彼诚求饱暖于吾徒之一言吾徒诚闵其衣食之皇皇则来者必誉是故不暇问其术之真何似也先生之于应酬也亦然今是书之作爲一星士姓朱名元炳字斗南号月窓则非前者之谓是诚有取于其术矣斗南吉水文昌鄕人去吾里三十起田间谈命高玅精絶尽奄同袍试以百十命应对如流而人品之大槩皆不差异哉术也问其所得何书则甞汗澷于十𢾗家而其末也㑹归于李吉甫林开之说吉甫之书人多有之以其深而不能诘若林开则人未有得其本者也斗南㑹二爲一而又以所得于数十家者间出而证之斯其所以独歩也某旣与之订正二书又诗之以见意其剔也欲诣门下求品题某告之曰先生品题甚易至之日爲先生请十数命某也如此某也如彼爲先生铺陈之卽先生亹匕岂惟品题先生心肯转相汲引卽子命通矣斗南曰诺探其中欣欣然殊无惮色他人泛泛得先生増重多矣未有如斗南肯以术而取先生之知者也是书也某何爲而不作事出专白故不他及与前人某前月二十八日因朱月窓来逺迓草草一帖致起居不知是日正先生到家日也后闻稍避访客住某寺乆之然恐访者卽所在相寻亦未必能尽避也某九月十三日方及门值鄕榜未掲此一月中相过者有数近数日渐渐増多来者必数百里或百里不容不少𣢾闲居寒薄殊不能支而妄有干请者纷然多不相亮甚以爲苦先生昔者扵应酬亦苦之今犹苦此否甞蒙见示每许人作一文如置一针胸次今某畏爲文词亦类此矣习嬾亦是病先生以为如何念乆阔尊候亟起援茟请所以诲朋友以某逺归间有以羊麫问劳之者某不敢私辄以一羫一石献之庭下某昨在宣州不敢擕木瓜宣州人不相忘近却有以此爲意者知先生甞湏此爲药物谨并奉四枚一笑留顿幸甚回刘架阁㑹孟某伏蒙专札重示先夫人志铭伏读惊怆靡巳古心先生藻发清言垂光罔极慈灵有知含笑地下若此可以无媿人子矣远日倐至柳翣载途追送倾城素车衔尾某于夫人契家子弟以故不能攀望引绋负负幽明不胜愧恨谨成些章一少纪哀愫以授挽者伏想随车号痛涕如绠縻孝在显扬愿寛毁瘠临𥿄下情凄切之至回衢教曽鳯先生某数月于师门极间阔顾山水荒唐不自知年岁之运运阙礼多矣尚庶㡬先生索之于形骸之外别后得二子丙寅戊戌庚戌丙子丁卯壬寅甲午丙寅命不知孰胜乍向风水卽得三地此湏巨眼以爲然则然向牛肉坑所结砌者今知其大谬爲弃屣矣深之昨所问舘成否何所固必新正诣清湖行礼亦不见访徃徃泥哭则不歌之意非有他也屋见说渐就绪先生鼓舞倦矣宜作意身事悠悠何爲行日可得闻否春和景明其闻一造盘谷亦可遍观先生所谓寳者更愿拨剔而后来一来湏十日乃可归尔悉俟面赋此不能尽回李宫教应革某顷以附伯昻令姪书后未悉起居深之令弟来闻病目少寛爲之喜幸日欲专价详问饮食坐卧之节尘坌因循心甚愧之昔人云身在则有余举天下纷纷借借不如意事屏置度外专精神亊医药靡有不済恐吾目所受病方将驱除而又重以吾心之不宁是滋予疾也用敢于岐黄忠爱之外辄奉清心一方爲献愿于大学弟七章加三思焉偶璧弟有介归就有京书逹左右辄并遣前薄物将忱徒觉尘渎临风驰泝与朱太博埴某山中相望数舍而逺乃心精㣲无徃不通仆十年受用顺境过当天道反覆咻者旁午七八月以来此血肉躯如立于砧几之上虀粉毒手直立而俟之耳仆何所得罪于人乃知刚介正洁固取危之道而仆不能変者天也仆诚不自意乃于寒舍千歩外得一陂陀溪山泉石四妙毕具委曲周遭可十余里盖其景趣兼盘谷环滁而有之而其旷逺缥缈或谓南楼劣焉骑马嚢饭朝徃夕还率以爲常而山外事一毫不接耳目矣仆甞羡君家山水之胜㡬欲作意植杖其间而未能也然自以爲旦夕必偿所愿不知吾壸天可以屈公一来乎烟霞泉石此不足与俗子说处知音者自不同正恐不问主人径造竹所余月心来拱𬒳寳墨恶乎而不用吾情适凝祥观萧道士来访其别也曰吾将造古平爲之书以复命且道予懐而假道士爲邮焉某比及门即拜状闻车骑在郊外正欲嗣讯韩星忽来伟然朶云之赠故人渠渠劳苦行役诸儿那识此意晓起入山新流没岸棋声未尽石骨依然人生徃徃如此盈虚消息道体流行仁者谓仁知者谓知可超然一笑承有访之约上巳前后拟山行数日湏主人在竹所方可乗兴分沙一席巳戒白鸥退避矣唿灯走茟驰意泬寥极有磊隗欲从执事倾倒一日云山浩渺渺焉余懐忽拜羲献帖宛然玉立之参前倚衡也垂谕前城李氏事读之甚骇近有假爲黄节干者骗写其家田荘鄕廨既见之发觉昭其迹于墻壁间矣曽鑑何人又肆无状欺愚吓聋一至此耶某平生所立谓何岂有退居林麓省咎敬威我自爲我而青蝇纷纷每使恶声至耳莫爲而爲莫致而致非命也耶势不得不榜谨纳一𥿄幸转之李氏以破姦猾者之爲使人日爲此等救过之事不胜浩叹某向者因及执事出处常诵伐木之诗今书所云犹若未悟禀荅之次临𥿄惘惘回邓县尉中甫某入山愈深于所尊敬嘻其阔矣前年足下以书议礼得一徃复最后赐诲迄今不能报论其形迹何前之恭而后之倨欤坡云人情重徃复不报生祸根后山云一诗巳经年知子不我怨人之度量固有相远执事知我宜可无前日之事今通国识其用心由其未定而言辞之不可以巳也如是自其定者而观之轻重铢两固皆当然言语文字㡬乎闰矣昨书皆精义所发卷爲一通谨而藏诸后有作者将爲此兴起客从巽斋来能言执事日从翁乐甚因𣢾客坐亟亟援茟写此悁结授客以转之左右学之不加感慨年歳山泽虽逺尚惠一言临风拳拳与颜县尉复古某自春末得一夕承颜色接话言外此皆瞻仰之日追忆是数年来书筒无虚月分𬒮亦不太乆未有如今之䟽者也然私窃自解则曰此其迹爲然不足深计知足下得我同然与否兹者恭承少迂蓬山之歩暂爲梅屋之游脂车有严涤篆伊迩岂胜賛庆执事自此开张清途摩拂碧落固其分也顾徼富贵利逹以自致其身贵且重者崇论宏议所鄙者也不当荐是爲贺惟邑于民社爲最亲惟少府于邑爲最要平生学问借是得以展布潘舆康寕千里迎奉调㷱嗜苦式慰兹愿是二事深足爲年丈贺也某雅闻说者以某日戒途懐是惓惓将祖帐道周桮酒爲寿属有牵制不能来谨上状并致泊礼以昭区区惟容顿是幸川平陆夷行者有相惟秋深残暑未央更乞頥辅崇重以前三接九迁之宠随轩徳辑㐲想喜气方来钖羡山则别后或有鄕邦驱䇿敢不下拜某歳杪得承便驶遗以瓌洒故人千里之情蔼然可掬感镂其如之何兹得嗣书于令弟来㱕之便尢见崇䔍喜审议论于帷幄之亲出入于钱谷之㑹满腔磊隗庻其有以自试矣来教自咎以爲浸沦汨于俗吏之㱕此意固超人一䓁孟子论仁贤而必望其有政事财用之效盖绩用声猷不可相戻本末一致焉得就此以遗彼自贤者徒以清浮爲高而无益于实然后小人得以事功自诡今日挽回君心转移世道吾軰正不得不自力尚可以俗爲尤乎伏惟尊同年其懋勉之项承刋委比于敬巖之前亦屡说项非某私于所亲名德如许区区欲自黙本心亹亹自有所不肯此老亦旣有所许矣坐席未温遽爲林麓之㱕一塲说话又付画饼虽然长松在林利锥处嚢翘翘杰杰旦夕诸公争罗致不睱琐琐爱助何足爲説某奉祠侍亲颇于读书有一日之乐朝市纷纭怨谤之府某雅欲退藏以远罪咎赐教极得同然之真或政事有足爲庸陋矜式毋惜刋晓一二因以具报情悃非茟可旣专规嗣布与聂吉甫某于斯文契阔𢾗年于此载酒问竒岂非夙心而相望百里离群索居甚负此愧以其倾向辄私布之先人季子生二十年矣号曰学文实未知方有从弟一人同堂而习年相若而学相似也阁下沛然古作籍甚时名所欲北面而从事者衆区区欲使二子者私造化焉间者疑其不可谂之朋友固以爲请不图阁下不鄙夷而许之敢专书以闻阁下屑与之盟岂惟二子得以受教仆也不敏实嘉君子之赐援茟荒芜临风切切囘王国智某岁前作禀字辄致松栽之请专夫十余虬孙载道一日塞破吾屋卽乗天时遍布满山矣异时车马相过山神欣然迎拜必曰此吾东道主云优甚布荅肤率别作谢状与刘司戸三异某自别不获奉起居忽闻小爽调摄昨见当风辄睡不禁生冷甞忧其必尔看来衞生之书诚不可忽也心远云来时及拜问巳幸勿薬极以爲善暑天将理正未易某欲助𢾗薬而不知当用何品谩遣芝楮百千爲意且宜深自爱护侯其可出见访未爲晩也南史正本遂可得否便中谩得介意爲荷诇侯草草他规嗣布与胡端逸自别后日在山间捜竒剔恠得二所曰闳㣲曰上下四方之宇幽闲旷邈超伟轩张其竒又在中矶两峯之间之上君再来足以抵掌大笑翠晩又改曰浮岚暖翠钓雪改曰六月雪特立改曰至大至刚以直我非好恠地适足以当之君谓如何新昌弟一介至门舘谷之议谐矣专人导其来庭下请君溢盟江南春小天和景明山灵川后毕献万状欣然有应接佳客之意不远二百里杖屦容与乎其间不亦可乎凌遽信茟未䆒欲言与黄主簿景登某辄有所请鄕州有俊杰士曰胡君名天牖端逸其字也十年前学校定交意其旦夕猎猎乗青云而上尚迟决科盖其命然心甚敬且念之来山中聚首半月且留度重阳问其舘谷则未有所向也此君有能赋声于应用更高好自脩饰不爲流俗足下若与处日从三益岂曰小𥙷之哉其家事自好而严君主之端逸岁得百千上下则从人泰然矣万一賔庑无虚席则明年君创员以料理之多费以取友羙德也端逸留山中若蒙雅报见及相其受币而归是所至愿与刘正伯某江浒分携流光如驶每荒城云合笛韵沉沉吾故人之思未甞不徃来于懐也秃茟钳书曽无暇晷东风顺翼乃有飞牋如之何不喜执事垂光虹蜺濯髪云汉少湏暇之驾秋涛而湘春锦矣烧尾光芒荐灵角尺山中猿鹤先侈光荣某痴事未了误渥徴行三辞弗俞㫖且俟代持其觚落不敏者如之何而任剧哉託爱宿昔不同他人何以教之因风驰泝某乆不交讯坐积尊仰忽蒙专价惠报冦事桑梓惊动南望恻然正具复间得鄕里信来乃闻十六日破玉山次日破新安吾鄕必不免矣财物所未论屋庐所未论不知一鄕人命是时得脱与否未有嗣音爲之哽咽巳作书控仓使乞兵剿㓕某卽日交臬事当以㓕冦爲第一事母虑尊公朝议近况想安适谨附拜一忱郎君新功日富次者且联翩而上矣可庆可庆草草修染愧甚肤帅回钟叔玉三帖某杜门避影乆矣出山一事不到夣寐间闻命误节湘罗笑人方循墻丐祠以安半菽倘拜俞音春昼花隂猿鹤饱卧亦五云之宻䕃也衮褒渠渠饩礼郁郁固不敢当亦不得不拜草此禀酬尚规裔谢某昨承令嗣子京相过眉目森秀真可喜也承以至德观牌爲谕便茟偶巳染就今谨封纳切希视至伏拜寳翰宠有台餽涂抹无羊之诗珎重来牟之意我之懐矣我之懐矣亲戚徃来本无所不可受独其名曰前日甞爲某事也若然敢不重拜以辞吾党相与谊如一家缓急相赴情之所有而足言谢哉非曰不恭其所操挟如此薄言禀报未旣由衷仰㡬台亮与隆兴黎节判立武某自大名震盪以来吾江西一佛出世引领愿拜实不知前此固甞坐下风而揖余光也去年汗澷一出道过清叠邂逅捧檄归省江皐草草相见道旧恍然惊喜过望至洪甚恨匆匆邮亭晤语外无从嗣集踪迹展转重见黄花所思天一方令人回首某恃气类之同辄以士荐漕闱新贡元刘君子俊吾鄕清淑之英也所居门巷相接文学卓然可称逺噐今年以登仕得㪯士者以爲晩旦夕诣星台下谓一世龙门以未执鞭爲耻敢告賔荣许其澷刺见所未见刘君归可以语人矣西雨南云临茟驰泝与刘民章某自湘花别后其人如玉夜夣见之名网犹兎罝然不足以得横天之翼每爲咄咄三叹空同上得书乃知犹爲脩门客何留滞周南之甚耶诗云京洛多风尘素衣化爲缁又云栖鸟恋旧林池鱼思故渊青山屋上流水屋下归来自有乐地乃欲以外物之盈虚爲靣颜之有无爲执事者左计也乗兴而返万里足下可以远道爲诿乎某昨报舍弟令賛千骑之归爲奉薄赆想巳禀逹归哉归哉临𥿄引领与梅制干自去年沧浪使者归米氏真帖又三四徃徃多从景明便鴈来也洞门窈深云山千里骑黄鹄跨白鹤恨不得一日共君其间风雅比兴韶钧交作长轴大册一再寄意而不倦鬼神閟吾山数千百年今而后衣𬒳云锦草木泽泽光价益倍章之三十二诗四时朝暮之变皆有其象独以一诗当一境则有不相似者混万颗珠玑作一片图画而江山无异辞矣谨顿首谢顿首谢子秀别三年渐成六考通籍金闺止争浮图一颕近书谓赴吏部铨将取一阙人豪如此犹落骰子选岂非朋友之责哉岁月易老功业宜壮早改官去卽伏麾建节无滞碍男儿事庻㡬哉某当年间亦大参差江西代者激爲波涛使人弹指剥剥頼君之庇天日皦然今可以适吾山水之陶陶矣比诗云日日骑马来山中归时明月长在地但愿山人一百年一年三百余番醉君念我悉度欲知我近况不敢不白某惓惓故人之意岂一饭而忘顾数百日内不能专一价附书殷邮又不敢信以是契阔詹仰充塞懐抱而未有以发也李彪请假归道出琵琶亭下率然伸𥿄意之所至不择言语临书神爽飞动与杜教授抑之辱早春第一帖远佩意甚真每一念吾弟辄思老成吾弟一出幸无他㣲执事教训何以臻此不知菖蒲前后书琴得至山中否近来心思稍清颇得专意研讨亦时不废吟向甞令吾弟访问南史正本与睌唐百家诗想亦可得如未也执事试致意焉古桂留舘中日得诵习毛诗因知求选于选止可爲选之子孙求选于三百五篇则选之兄弟可进也相见当爲执事倾倒之偶遣一价信茟布露驰泝云表回谢教授爱山四帖虽块坐深山于时高人韵士鼎铛独无耳乎载酒问竒道之云逺徒有是心而未之能也不图五盐道院屈居仙客阶兰砌玉与亭芝相照映每思吾仲取友必端未甞不自叹独学之陋手书宠贻清扬流动虽未见犹旣见矣何时簮盍慰此忡惙临风驰报书不尽言寒檐积雨抖擞无悰得书而读之昏眼爲拭某落落白云间一畴春緑自饭吾犊浮世荣辱事付之山外褒惜所蒙君言过矣然醴露醲郁波及沟㫁企瑞芝而遐眺佩金兰之永好也美人一方书琴自适爲诵停云三过日于仲氏便价得书振衣快读恍焉眉宇之迫吾睫可人不来苍苔满径得无忘把酒看山时约耶西风逼人桂香浮动天池鲲化搏扶摇而上之舍爱山其谁属魁卷纸一幅纳之文房衣𬒳琳琅腾翥光景禇生軰亦将侈其逢矣薄言占复挂一漏万山中度日如年落叶萧萧凉月堕砌起视寥泬安得知巳握手长吟写胸中之耿耿以相慰借耶杪秋余热犹壮二竖者虽相戯而不吾虐子亦从其所爲仓扁軰未甞屑屑然也乆之不觉脱然去体是又不治之治有胜于剂饵者宠贻手札问劳渠渠故道其所以然而以复于执事与庐陵刘知县庭荐采山钓水饮食于大夫之境三年于兹门无公事得至于百里之室㡬于鱼游江湖而忘江湖矣伏谂觧印西归扬舟东下昔者河阳之李今兹南国之棠诸父兄子弟服习长者教训恨不留镇此土虽然此一县之望也县私土子人无所不治是中都索包总有相道焉行矣仆将大其所观某山深闭门杳无城郭信风传令尹新旧之交未及驰庆乃承上书颛走告别江头折柳柰何不敏爲之渐对将命四璧空寒一无可爲载月助者知心天逺解后何年詹泝风帆江空渺渺与庐陵李知县訦孙某邑人也闻令尹之来不能随父兄子弟迓千骑于郊外敢自讼以书惟高明察之某兹审承命九天涖封百里初条甫下阖境争驩谅爲庆惬某官气宇鸿明风猷骏厉脩程歩武空万马以无前清水锋芒觧千牛而不顿吾庐陵号壮哉县词讼虽繁而诗书之家衆版籍虽广而期㑹之事省约之以清净揵之以平易以公之才恢乎有余地矣㑹成美锦遄趣温纶某肮脏一世之沈浮人也所占籍处在治所之南三舍而逺鸡豚可千戸民淳俗厚仆也相忘于渔樵而今而后其得一廛之託矣仆实何者首辱牋凾以此事当路之尊贵则有矣区区何足以当之辄裁牋贺上并钟鼎大名归壁㳙吏伏楮卷卷与庐陵陈知县尧举昨歳京华天作解后每念晏公在陈欧公在颕一宋二苏千里徃访竟日从容以某不才受知塲屋且二十年良觌乃仅如此视子瞻子京诸公不知何地着愧匆匆汰去过荷远将一日江空暮云如水渭濵之首宁爲他人回哉兹者伏审肃持鳯检出宰螺山车马实来旄倪胥舞伏惟驩庆先生闻多而学广事熟而心精茟力千钧捕龙蛇而获虎豹云衢万仭骑麒麟而翳鳯凰未抺马于天津乃着鞭于雷邑竹松林里不妨简编之寻桃李蹊边细数枝柯之长小纡盘错便起扶摇某闭门山中传来邸报忽覩先生爲吾邦一来古人重师友至有涂窜片言只字以冀万分益者鸣絃千室中有老门生在焉知公不能用其恝然矣惟素性踈孏无城市踪迹谨避声利不沽借于公私自今以徃隂阳和风雨时晓猿夜鹤左花右竹吾君吾相之恩亦吾座主之惠也剽闻前茅在郊谨具札子候迎临风驰徃回乐安唐知县元龄深山中俯仰渔钓乆阔时牋使者忽来计一徃一返殆㡬千里君之厚我感无有极他人作县惊惴若不可以一日先生爲之优游政声洋洋乎盈耳难易殊絶盖必有爲之本者旦夕细满纶綍在道璧弟以斯文受知侥倖通政书来谓注邑当在春季继此望洋方新尚頼教诲庻㡬自淑刋晓寺记㣲奖予不及此惟平生于浮屠无所见非敢有所攘辟于其家数全不曽从事耳恃爱直布尚寛方命之诛嘉贶顿拜薄物非所以爲报临风悚反回刘运使应龙比承一介使人陟我山麓问外自梅外来执事惠绥一日之好其与人也重以周则旣感激所蒙致其多谢之私矣未数日从驿吏取近报伏审升班西阁移节南昌提封不隔于故家父老相夸于盛事仰惟庆惬某官杨休山立玉润金相方其爲御史也风采所撼闻者凛栗及其将指于楚越也满腔恻隐人所不满之处入麤入细之规模可以槩见归来麟阁还本等地位已窃迟之江西涸鲋延首福星谁爲朕行弄印未决公未至阙下就道相属亦曰此公鄕里烦公歳月又将出少府节召公归矣某向者得节亦曰鄕部后来召骂数月而不休甞试思之近年如宏翁矩翁未甞不漕本路而二老之所以鎭压群动者年德位望自是过人而持斧之役旁午豪譁又非计使比也今执事继二老芳躅仁声贤闻之着于人乆矣万无不及惟有过之此所以宜贺而仆之所以亟拜此书也前茅出岭闻巳多日势必驰上巽书归钧山以俟命上方属意贤英亟疾其驱惠我江国临书不胜瞻依之至宏翁包宏斋名恢矩翁曽矩堂名颕戊耕钓山泽饭䟽饮水不自知岁年之运运也使者维何云自南浦飞云五朶居然下之寒谷隂崖氷霜积沍春风不择地而至有如此者某官天和睟穆地望高清夜占天文福星直斗牛之分薄蓬莱厌承明爲桑此来钧山之下云露喷薄油霖甘露流注乎大江之西部人欢唿吾父吾母帝曰劳止归遂相予仆何幸身亲见之某山人也其于当路厥有等威不敢屑屑竿牍致歳时之敬谦尊而光礼出倒置德盛仁孰悚然稽首落霞孤鹜水天茫茫旣不克伛偻请拜棨㦸之下心之精㣲寄此凾尺永言归向江流知之与袁守雷侍郞宜中某前年赴宣州道滕王阁下望山川英气稽首人物欲拥篲造门而舟车异趣仅能拜书问花竹平安而巳亡何踪迹展转不遑嗣音归卧苍苔益以踈阔其恋恋门墻之心固如水之必东也某比者伏阅邸报窃审小纡紫槖近拥银符吏竦旌旗人传𥜗袴共惟驩庆钦以某官抱经济之祕称磊落之豪青天白日鳯凰百年美瑞髙山深林龙虎一代杰魁上方寤寐侧席圗致太平甘泉旧臣不当越在远服名藩歇马姑曰起家径执事枢旦夕有诏某庚午一出殊与戊辰相似去住匆匆取笑当世杜门深念益求寡过未知所以称塞于知巳之道君子不弃尚惠教之某乆闻紫马赴鎭空山不能专介申贺适逢过客輙写其私以自附于大厦燕雀之后相望一方驰泝切切与中书祭酒知贑州翁丹山晨起冠带输写积诚世俗竿牍曽是足爲有道者言惟高明索之形骸之外某责原白鹭书生耳童子何知乍习句读凡先生之精神意气粲然于言语文字公之天下以淑后学某皆甞得以朝斯夕斯焉衣𬒳遗余曽不自意早以名知于人有我师焉生同吾世驱驰四方乃不得解后某日夜兴起谓当何时而后得免于常人也流年堂堂实劳我心共惟某官孕光岳之精叅天地之运大忠大雅莱公文正之心不倚不偏伊洛考亭之学斯文落落上帝惠顾天门夜下龙虎章授公以柄轇轕璇玑经纬星辰公从两制稍发蓄积然后坐之庙堂爲天子兴建礼乐洗千载房杜之陋太平之期适当今日某退归以来有泉石十里足以爲适浮空变态日过其前饭䟽饮水自求吾志窃伏思念空同鬰孤如在屋角平生悁结云如之何輙因此时以姓名通之门下一言终身尚庶㡬焉圜丘庆成上方亲事少府出节必以公归迎拜东帆螺江之浒以其时可矣山斗高明临风切切某伏自空同玉节顺江而东获从中流迎侯鹢首雄文鉅册间想象変化如高山深林龙虎不测不图解后遂拜堂堂风流云散一别如雨金声玉色夣寐以之自先生振衣登朝手提文印以照四海国家诰令典册烨然先秦西汉之上学校之士莫不从风兴起彬彬郁郁争自磨濯以正法眼作大宗师世无欧阳不当在弟子之列某知稽首矣主上尊德乐道师用贤哲论思献纳日闻正言孔孟不得用于周光禹竟无益于汉才与诚合学与位偶儒者之遇未有荣于此时者也大学之功用至治之福泽何幸身亲见之某䟽脱之踪分安山泽起家误渥忽卑龙藩闻命彷徨莫知所自如闻天上声光假借非一意若可与从事斯文者自古圣贤之佐英豪之辅莫不垂意人物荐进㧞擢爕天功经人极罔不在此共惟盛心卓荦度越流俗而某则非其人也夜瞻紫㣲徒有顿首脩门悬隔乆旷音题属请事祠官冐驰一介辄鸣忡惙未卽趍抠愿言玉持金䕶爲世道自力临风切切贺翁丹山兼宪某熟视一世靡然风尘刀茟何从纵横旁午架漏于士民之上而世之言人材者率如是而巳安得结軰落落参错布满天下使万物吐气仆甞击节于斯言悠悠空山谁与语此兹者喜审肃将绣节通涖银符山川不改扵空同风采一新于江右共惟某官渊源接乎诸老气㮣闻扵当时人物眇然真中流之巨屏文章伟甚称南渡之当家軰行诸公钧枢十九夜半一札趣归蓬莱以其时则晚矣上方式敬由狱乃眷西顾非有志念不足以洗寃泽物非有力量不足以惩暴诘姦故予环之寕迟而乗传之若屑太平之责正在方来以公归兮政枋焉徃某碌碌不如人独有愚戅不能改其素追记前年冐乗君子之噐他不足道惟姦宄豪横稍稍锄击浅之爲日月虽未得尽行吾志庶㡬无失职之恨人情卑浅惮绳检而乐姑息矧犹未免鄕人譁讹朋兴以要其得罪于小人也果矣伏惟先生昨者不赐鄙夷心声徃来蔼然气类之意某诚不知何日得以执鞭下风勿覩除纶心目𨳩朗我軰从事俗吏夺气岂惟爲一道贺实足自壮谨专人上状顿稽庭下少伸门墻燕雀之悃苹藻薄羞别𥿄惴悚贺江东宪方逢辰某当公在螭拗时甞奉一𥿄书至于阁下书上未㡬而公归蛟峯矣譬诸草木臭味实同詹望云山临风切切某兹者恭审升撰祕丘宣威直指西台与政盖甞识颕濵之文东路洗冤亦以行濂溪之志六丝𥘉驾一佛欢传共惟某官色正而芒寒扬休而山立言语玅天下材称一代之竒出处重本朝望在诸公之右自夹侍玉皇香案等而上之胡不均弘俾执事枢国家重更迭之制江湖一节烦公驱驰式敬由狱以长我王国公所学在此归哉归哉中诏在道某山林之下静观世故其于君子进退安得不致其卷卷芝山父老迎拥星轺以时考之可矣辄驰一介自附于门下燕雀江水东西心期天远临𥿄欲飞贺前人除江西漕某束书归隐有钓游之所曰盘中两山对峙间以小溪日歩溪上极目滔泪辄自以爲昼夜不舍此溪水㑹有逹钟陵时而某块守渔樵则曽此水不若耳昨孟君陞从番昜遣介来甞爲书附申起居相望千里亦不知上彻果何如时也某兹者伏审班仍寳殿节峻氷台贯索沉沉方转芝山之晓使星冉冉又回南浦之春一水东西二天今昔伏惟欢庆钦以某官寒芒五纬絶岸孤峯生汉子陵之鄕云山一日派唐处士之谱风雅百年虽巳跨海而望蓬莱犹肯濡丝而陬原隰濂溪道脉双井诗香流马木牛旣无媿于千古落霞孤鹜应可对于二公所谓旂常特吾懐䄂某硉兀抱虚真无所用于世曩六辔使江之左每依余光以自映带今也一畆之宫环堵之室囿徳宇而处自兹以徃夜月如水猿鹤不惊田夫芸子各适所适则何啻如天之福邮传所至不胜燕雀私情卽日谨奉书爲贺临风驰泝回许祕丞自某火龙之岁从集英门缀行而出风流云散回首叅差不自意去年待罪阙下获接英游心事流行日星垂而河汉流也湖隂送客风露满衣移语崇朝英槩亹亹归去来山中至今夜夣见之新昌小弟夙𬒳奖知尝寮之情始终一日伻来逓示五云光恠照室此岂四海九州无情人耶郷风九顿首尊年丈山立时行日光玉洁长乐鼓钟西清帷幄终当着身风日不到处轇轕云汉经纬星辰爲天下开文明太平之运某𬒳服光润实与有焉某旣还里闬入山读书杳不知山外事天上故人重相顾念适逢便武辄谢所蒙余祈爲斯文珍重慰此引领贺倪提举普某寄迹提封某水某丘童子所钓游君侯实照临之报政将一年矣某犹未能以民礼见自盘谷西南而望城郭在焉相对五云辄移时不能去某兹审宸綍鼎来庾台肇建读皇甫记巳苏今日之疲民传紫阳心又举向来之荒政风行新令雷动欢声钦以某官神驱五兵才入八靣作真御史以直道而事君称明监司行本心而泽物公来青原父母其人属时常平弄印六服牧伯无以踰公者西江涸辙乆烦公拯活岁月少府出节中诏又冉冉出建章矣某自听除纶卽欲自附于门下燕雀侧闻雅志引郄甚真上方倚贤者以其理乌乎能从台治一新境内爲动某甫及拂𥿄行墨以賛东注之盛嘻其晏矣世俗所以事尊责以鳞畨从事公有道人也某不敢出此临风飞动与新知太平州赵月山某去年待罪阙下幸甚得一再交书幅巾独乐近在呉门入秋正拟专介候猿鹤起居㑹去国不果黄强立自竹所来相见于六和塔下远蒙寄声多谢故人厚意自是而入山愈深杜门扫轨无复南来鴈足矣璧弟学制新昌新年见告二月遣人诣门墻通问辄寄所思写之竹筒旣行伏覩除目欣审仍班内撰领榷东藩一札起家千乗载道共惟驩庆执事青天白日之质望之知爲正人千兵万马之胸识者推爲豪杰六合悠悠风埃满目所谓江左管夷吾公其人也偃薄起伏如神龙天马不可羁牛渚天门一瞬万里亦足以发其中之所存矣天下事方有頼于公时来爲之孰之能御某夙昔荷相知出人一等以此不敢自非薄一别十年浮云进退何足爲逹者道而学不加长每每自怜乆不见叔度鄙吝固宜自今得闻一言三日后刮目未知于呉下蒙何如也偶遇新昌便意其介尚或未行辄附贺状并写恋嫪万分之一相望泬寥临𥿄驰泝某风雪残年中使者以餽歳至甞草草拜状竟未知果逹籖房与否过年百二十日是间何限倾倒毛颕軰不任事姑寄一叹比审放缆长江休鞍盘谷执事自宦游以来敡歴中外垂三十年曽无一日得从五畆花竹之乐金山鸥鹭甫此寻盟如负者之息其肩行者之休于树一时潇洒比轩冕束縳瞠乎逺矣浮云满山任其徃来太虚真体皦然万古某归来两年处积毁震撼之余差幸天者之小定自有溪山足以游钓澷不问其他有诗云日日骑马来山中归时明月长在地但愿山人一百年一年三百余畨醉欲知近况此其凡矣念人间清福莫如一闲幸而吾二人皆可以自适独相去辽絶无从合并江东暮云长长在眼辄专人奉问潭府居处之槩卽辰夏气方深共惟静养淳和坐消热恼神明䕶持式衍方来川至之福临𥿄耿耿与知吉州江提举万顷某两年乎山中春猿秋鹤木食涧饮盖頽然世味之外者五云纷麾节夹招摇歴勾陈而下青原白鹭浩有生意某甫与溪倪谷耄额手蒙幸乃大化驱之出柬书就道脩民礼公堂下爼豆春风箫韶夜月借之以诗书礼乐之光多矣明公以洞庭五老之胸时雨一路曽未数月春旗霜艘风采轩豁所谓动摇山岳细事耳少湏暇之棣蕚棠隂先后醲郁夣寐五采衣𬒳八纮持国弟兄盛事再见大江以西之父老子弟岂得以私我公哉某自解维江浒风涛回薄抵昭亭下是爲子月丙寅大壊积枵触手病败虽日夜梳㑹肯綮然育竖浸滛非非剂可药肘后宠灵公不我靳则宣殆庻㡬乎惟故山松菊沐浴瑞露而陇蜀之望复切切㣲畴昔不至此某日堕倥偬神驰棨㦸甫奉陟釐则巳鲁皐籍独不愧于心乎歳将新矣愿言满颂盘椒对扬绨緑此岂无委严立下风伏蒙公札下问劝分仰见岂弟父母捄民水火之盛心实共邦人额手大赐某所居里凡千余家常年家中散米一日不收钱诸大家以次接续赈粜可及三十日隔一日粜可当两月此方尽可无饥他时不待劝率自是举行明年系紧要年分或湏使榜一申严之至期却当取禀但四境委有可忧盖吾州从来以早稲充民食以晩稻充官租今年晩稻半亏颗粒并是入官之数早稻不过二三分则是民食十减七八此其所以皇皇也近见多有趍龙泉永新运籴者觉彼二处米亦有限县大夫各私其土不肯透泄亦其不得巳者此湏使司示以意向使之斟酌放行庻彼此可以均济最急莫如通贑州之米近同年李守惠书自谓年谷中熟米价日低某尝荅书云庐陵一歉异于常年田里憔悴不堪举目惟章贡素无籴事而得歳又偏鄕人颠顿者徃徃相率而趍治国民食関系茍可通融兼爱秦晋公之惠也盖贑浮桥泄米之令素严田吉号产米而贑多山少田故爲贑计不容旁及邻邦今岁事旣相反又当通変此湏古崖一书与李守通情俟得其要领然后大榜境内许人赴贑收籴此亦权宜之一策也区区管见姑复仁明后有利便又湏陆续申控某自闻琴鹤言归卽戒笋车拟送别于吉水新凎间初十日始得初八日申时寳翰则知去期甚速始意不可得遂卽抖擞作诗驰诣使艎意必可相及仆自城还则知解维巳三日临风怅惋如失庐陵四竟皇皇流离入贑过吾鄕者无虚日岂弟父母又拂衣去之细民嗷嗷皆谓曷不留我公抚我妻儿妇女一无异辞此即公论在人心不可磨㓕处吾軰仕宦得如此卽无愧汉循吏传浮云得䘮何足较也某念受廛两年当使君之行不得徃送诗又不逹歉负爲何如亟亟元诗并拜此𥿄从新昌壁弟处借一兵走诣潭府不知紫燕在芝山或在庐山邪引笔驰泝之至大丞相古心老师某不敢容易上问钧履丐爲转道詹依卷卷贺知吉州黄提举噐之某宻依使天氷雪深山与猿鹤卧送流年繙故牍于左泉右石间非赐邪每饭牛顷必矫首画㦸下兹审郡扬帝壐节卑天困千里光华一道鼓舞伏惟驩忭歛惟某官眼空四海胸着千年振代直声鼓雷霆而润风雨鎭浮定力载华岳而系星辰衣冠紫槖之神仙气类青原之忠节旌麾一顿草木交辉地私二千石之阳和天溥十一州之福泽璀璨六丝之遣礌硠五袴之歌卽赐召环遂高听履某受廛幸矣公朝念其乆废误节湘行颠倒绣衣不堪重着陈情丐祠以反菽水之奉尚徼均弘俞音旦夕下俾得醉泉饱蕨水之北山之南地主之赐也于驰贺之次仰布其私干渎峻清临楮悚悚与前人某日者释耒山中仆仆湘役走公堂脩民礼具申假道之敬蒙主进吏位之堂上再三祖帐殷勤台餽络绎视廛氓且絶等至于开心见诚忧爱亹亹一洗世俗崖岸某鄙吝乆矣㣲大雅无以发此意殆未许诸儿觉也小队出郊追送作远自违森戟云树渺然连日欲作书道归恋之槩征尘在衣笔砚爲发偶宿分宜七里残日入戸辄写绸缪风涛滔滔婺纬忘食金䕶玉持世道将有嘉頼归鴈草草尚谋裔襞贺杨提刑允恭某昔者望七十二峯于洞庭之南以爲嵩恒岱华类不可易见五峯三市之近皇华临之遂得以相望下风未见犹旣见矣廼今使帆凌空泝贑石而上仆家去大江濵可四十里天其予之以一日迎见之便慰此平生云胡不喜某兹者伏审庾政告功刑台建节褰帷而问风俗犹昔四封持斧而行东南于今三命旌旗初动约束一新仰惟某官识透万微才当八靣阳道州抚字之政所谓吏师元刺史参错之竒可布天下天子以公䔍于伦纪使得以便綵衣堂上之奉乃眷西顾如此江水一节常平二节绣斧式敬由狱以长我王国平反一笑庻其在此公归庙朝卽典风化一家仁一国兴仁尚观大学之显效某杜门扫轨知事常后忽里巷父老驩传明使者将至伏枥之驽跃跃钲鼓徃事如夣不足细陈某所深自幸贺者三间风雨託诸提对小人有母继自今得安于其子之养是则君子钖类之赐服之无斁堂堂在目卽听匪伊辄以书先精神孤徃与吉州缪知府元德某昔侍同朝自诡相好兹不得又以繁缛爲踈远惟公勿深讶某行吟孤屿囘首呉山烟雨中书邮徃来时从泓颕叙尊仰汰归深宻姓字不到云霞外分正如此非于名门有所简也阶符在望徒有稽首某兹者伏审朱轓春动紫马星移民乐耕桑简静方安于晋国州称富庶勤强更属于张公两地送迎二天今昔恭惟懽庆钦以某官霜明月湛玉洁水清端严有大臣风澄不清而挠不浊循良入汉吏传寛有㫁而爱有威小停櫂于天津频合符于江国岁之不易民胡以生将甦青社之饥遂易淮阳之卧竟上争杜衍虽去住之良难席前问贾生恐传唿之巳迅自天子所以我公归某茅屋三间在万山深处借书沽酒外一毫不以爲公私挠独莳松百畆日骑牛叩角其间天惠仁候自此吏不打门犬不夜吠猿唬鹤啸各适其适则某受赐侈矣候迎之初不胜依倚谨具札子自陈燕雀之私何当嗣状某屏居一廛耳目涂塞忽蒙公牍録示省札窃谂朝廷爲李祕丞诸公有请待发诸项椿积赈我庐陵而贤太守敬共其事日夜讲行之仰惟施仁发政朝廷甚盛惠也救灾恤患鄕曲诸公甚盛举也承流宣化切切然惟恐一夫不𬒳其泽君侯甚盛心也某嘉与鄕邦父老人士同一賛叹伏承不鄙特有下问以某之庸愚不足及此细玩诸公所陈如随县阔狭分拨米数如发粜之直只依元籴价钱皆㫖挥之所巳许而使府巳遵而行之甚善至于戸口之多寡编排之虚实此则各都各保之事所在都保委有奸欺然物之不齐物之情也若以太守屑屑爲此计较恐末流必至多事此惟当严责之八县宰宰若亲民若其以实惠及人爲意必能周思熟虑以求称塞明指传所谓心诚求之虽不中不远是也一县各有一县风俗一鄕各有一鄕事体诸宰申请惟各从其便不患寡而患不均彼必自能斟酌通融而爲之说惟吾行所无事自然所济不细但县之于郡徃徃势分隔絶若专靠公文行移必有展转迟滞之患若使府明谕诸宰此事今作一项措置不比公事常程每县各给以数紫袋置循环暦其中使诸宰有所申明只于暦中络绎禀请从书表司徃逹君候随手应荅如回朋友书信使爲宰者得依时禀承其中便减吏奸八九分且闾里细㣲得甞逹于黄堂之前物来事至无不曲当是则布宣德意之一大捷法也某不当出位僣越承问不敢不对或者千虑一得惟君侯矜其愚而勿罪之某继此若有管见冯恃寛贳又得禀陈回吉州西倅窦检阅全噐某昨岁待罪阙下明公骑鸾骖凤下我青原相望寥廓不能以时刷翎振喙从燕雀来不图天孙云锦飞堕几格金声玉色叅前倚衡固不以旣见未见爲间然也某官歛岳翠以爲神气卷湘水以爲波澜驾莲叶而味玉书仙芳纚纚搴芙蓉而弄斗柄道运堂堂长乐鼓钟西清帷幄轇轕星辰经纬云汉固其分也风月神螺小此盘礴緑绨方底王曰遄归某旦旦爲斯文属目昨承使者之来卽从脩门作意驰谢㑹匆匆去国出处殊科归卧悠悠书尺尽废光隂不堪把玩岁年如许念厚意乆不报矍然薫沐祗对主书耕钓一廛五云在上临风詹泝之至回江州李都承与某顷风颿回薄自湖入江目穿高牙恨臂不羽一棹从湓浦来五云绚烂照映清越对桑落而饮古人之酒击中流而闻夜觉之鸡至今使人意气激昻借力下风饱我满腹乃以丙寅视篆茇舎下尘埃抖擞末繇面谢军将扣门斜封三道突入眼角台餽使蕃绨𫀆之私何以持报共惟某官閧洛耆俊韩范声名叅井钺旗聮寳奎之错落江淮草木𬒳玉节之昭回吟啸庾楼梅花喷薄老熊当道貉子不敢越一歩夷犹岸帻蠡管莫涯方面诛不敢辞圭钖以湏勒此堂堂燕然石在某澷浪出山落身枵瓠问官官靡问吏吏荒而民气则愦愦未醒丝棼莫理如之何其淑后也明公惠念畴昔肘后丹诀其肯爲某爱邪临风切切亟拂吏坌具酬潦约岁晩寒骄愿言金玉体府寿此宗庙社稷之身宣岂无骫骳者三肃以请某去年在宣州一江上下幸甚数数相闻然所甚恨者过湖口时不能转江西四十里拜屏下共登琶琶亭以庻㡬英豪之下风也未㡬召去又未㡬汰归一出一处爲天下笑知心千里外当亦谓何某比者伏审晋承宻㫖升直渊图诏玺申褒锋车交趣共惟驩庆某官関西遣老江表伟人﨑岖诸葛之兵间气吞河渭偃蹇元规之坐处目尽江淮天方祚宋㐮戌解严公归本朝坐帷幄老成谋国处置得宜使姦雄伐谋兵端不开将社稷实受其福某婺纬小心一饭三祷屏伏深山幸不见弃于君子专使逺来持书问劳将意孔厚猿鹤爲惊区区拜高谊而杜门龊龊未知所以爲报也九江未除人想当宁急贤应不俟代某嘉与海内延颈大用倘得衣𬒳余光遂爲太平安民公赐大矣江空如许执笔茫然相望一方精神驰徃回潘检阅某伏以岁华晼晼春事权舆共惟某官镂玉晶荧凝旒简注神之相之台侯动止万福某浓熏鹊尾酬敬腆施曩从集英殿门吾榜得人以执事重海台沙合云月相辉至今斗牛犹有光气顾山林僻左系鴈悠悠天际碧云明发不寐千里眉目忽照宛陵爲之跫然以喜钦以某官歛崑崙以爲神气卷𬈑渤以爲波涛玉质金相宛乎无自眩之色泉清松茂浩然有难进之风乃今䌷石室之祕藏爲籕书而出色视周六典作宋一经南丰以史学称进裁大典安定非他人比宜在经筵某鹤夣正臞起废出坎循墻弗获𬒳命于征郡枵然虚真山凋水瘵处也敏手梳犹惧不蔇况不颕之尤者乎不规而颂非所敢望于同年也禀酬崖经宁不嗣音愿言努力明德对扬王休有昭亭委戒其敢不肃回钟编校尧俞某晓汲冻清以贽万一之谢首于穹勺某两年山中风月晃朗望太乙光气九霄吾书无翰不能时一飞到梅花月影忽疑是君而米家第二帖至矣施稠报眇自省欿如尊执事以黼黻云汉之胸试金玉典坟之手驾轻就重拾级升高此逢掖之至荣而搢缙之交羡曽子固晋裁大典爲史学优胡康侯宜在经筵非他人比某鹤夣正寒大化驱之出自湖渉江风帆回薄四十程乃抵宣山凋水瘵眇兮愁予敏手梳犹惧不蔇况不颕之尤者乎高明局外之见何以教之满砚氷澌濡毫如帚尚规嗣音以写缱绻回呉制帅革某林惭涧愧贸贸此来幸甚在玉节照临之末九华山下蹉跌望尘拜手双鱼分隔云汉敢图下士盛心超越昭代襄报郑重閟位貌于不有方惊喜未定间五云宠灵自玉麟堂翩然贲之所施所蒙非敌巳以下所可得道德之味流注翰墨使人之意也消恕斋先生允文允武之才有体有用之学以王谢之衣冠而接风流于江左以朱程之讲贯而窥阃奥于鲁东顾今吏道便熟𬒮帷成云崇诗书而抑刀笔坐爼豆而行甲兵鐡壁东南公其天人也耶经制西事当在朝廷钖命师中不如归衮某敢诵所闻某生也晚于一世封胡羯末之胜幸甚皆得下拜而于恕斋识独早眷尤厚癸亥之望神皋戊辰之陪紫槖又其后来事也今则以列郡而事崇垣何敢仰缀宿昔食芹之羙岂无是心非所得僣讵谓台餽骈罗光照下国自上而施之足以爲德某敢不三肃使人恭承嘉贶若夫以徃复爲礼则谊之所不敢出也谨三熏三沐祗酬主书干渎清严临风愧悚回宣州洪倅某驰想芝山屹立如鸾坡鳯阁代有英玅不自意天惠宛陵朱斯皇乃肯共堂下探梅清致亭亭云月邀我敬山不后不先未有如斯之巧者也伏惟执事日光玉㓗之襟绳直凖平之度车坚御良之材真所谓乔木百围秀色干霄望清都太㣲之垣维尺有咫课丹岘缇屏之最当阶而升胡尚绾于绯鱼来同看于黄鹤意者康沂之歌愈出愈伟有相之道实卑之以药石枵然郡政之阙者乎思昔颕水霄立其间而正献以贤行佐理至今谈者犹桥舌不下某扵鄕之典刑无能爲役而吾执事则真其人也前茅在道旗旄舒舒愿疾其驱降此未见至于乗珠委贶郑甚于先施觉光气烱烱冲贯斗牛矣惧弗敢当亟钟鼎而归于瑶华之侧区区甫此涤篆排冗占酬崖畧是恧回呉直阁某少之时闻东南二石笋玉立九霄陵阳苍实爲緑野午桥佳处鸾鹤神清缥缈何许老成远矣尚有典刑仰惟某官扬休山立之韵日光玉㓗之襟文献堂堂代有英妙未旣见只神爽一方某卧青原山中驱驰良倦上恩俾郡越在鸣珂循走彷徨连符趣赴不量此来未知所以淑后乔木婆娑五云绚画尚祈薤诲俾就玉成某远奉瑶音缄贶骈锦先施倒置曽是爲容旣什袭巾衍辄钟鼎以归太乙之府望履非遥临风毣毣与游提刑汶某以良月之望举掉东下江空见底乃章贡源头诸水怒长未㡬光𦦨五朶与空同云俱来徃颿顺风航波澜之澎湃洒石钟之清越宠灵张王迄抵双溪子月丙寅俯抵贱役瓣香西望敬谢所蒙明公卷其十二峯之神气轩轩磊磊昭耀东南以宰相才学宰相事天下乆望其爲家氊出色辔丝周道肯复倭迟惠露瀼瀼江之民幸矣如溥寰何㑹有温纶四軰驰下某不善爲斵得郡复枵至之日视官官靡视吏吏荒民气愦愦如也剔棼丝顾气力所至终觉五技易穷肘后神竒不敢以望之他人惟故山松菊衣𬒳綵云亦巳过数矧兹陇蜀徼惠未涯㣲畴昔不及此相望二千里外明月此心恳恳侧釐挂一漏万惟青阳时动绨緑光华式金式玉以副前祷此岂无骫辱戒爲荣与赵知郡孟藡某顷从南浦亭邉抖擞殷凾道所蒙荷且矫首于太乙之府穹林冥坐缥缈绛霄江涂澷澷劳我宵栩执事以玉雪界之精神临睨八极朝阆风夕玄圃识者犹窃迟之锦衣照道紫淦横舟荡漾柳风嘘吸竹露涧阿乐矣如颙颙望岁者何建章夜半尺一堂堂画省红云着公髙处惟日望之某不善爲斵得郡复枵以子月丙寅视篆昭亭下视官官靡视吏吏荒洗垢痒亦曰视吾气力所至然山凋水瘵非刀圭可疗肘后神竒惠徼大福某不敢以望他人也焚𬎼瀹雪西鄕奉书以谢以祈鼎珎履絇愿言金䕶玉持对扬王休临风悁结贺前人得旴守某昨在宣州拜书亡何客携琳琅来京师欣浣如对匆匆去国不成报襄归里以来杜门深念又无从嗣音爲谢徒有清夣夜遶金峯忽读邸状欣审丹凤扬纶银莵拥镇八百国封爵莫如同姓之亲二千石起家共讃惟良之牧先声载道阖境爲春伏深欢忭钦以某官景纬光华仙潢清润淮南桂树了无贵介之风李白桃园绰有神仙之韵轩陛宜当于三钖辕和肯涖于十同睠惟东盰实介南服红泉碧涧髣髴丹丘白玉紫烟参差绣陌聊商羊于朱供衎燕于青香大宗维翰价人维藩丕动袴𥜗之喜九卿执羔三公执壁言观衮舄之归某辱在眷知助喜百倍旣不能振翎刷喙从燕雀来谨奉书寄便申庆迓兵当巳在道不知开藩㳙卜何日某尚当屡贺不一临风驰泝与赵监丞淇某乃岁之秋缇骑来山中岳翠苍寒琳琅照映章不成报内有欿然宁不嗣音僻左之以世道如许风起云飞中夜人物之思爲此耿耿上念井络丹诏起家崃月栈云先声浩荡盖有望木牛流马再立武候之事业又壁窥万一意必与南山洎予秀诸公上下云龙共此光明俊伟之举缩手䄂间临睨天半此其大本领大经纶政不易涯之野水横舟苍虬缥缈山君川后日有䟽附卽日恭惟台候万福某渔隈半席自分小休误渥自天俾寻庾谢旧盟意此是抆拭笭箵之陋耳三辟弗可乃以阳月之望束书出山渉重湖越大江整整四十日抵戍以是月丙寅抵贱事凋城败屋枵然大瓠耳搔首踟蹰望洋气缩维宣距邺仅隔一云东望熏香奉尺书候起处惠徼药石立我沈痼梅花晴昊拄笏神驰慰前人某昔读檀弓文子之䘮旣除䘮而后越人来弔其居使之然也伏惟先太傅大丞相冀国公之䘮旣有日矣地不千里不能徃弔一介奉礼今也而后能来死罪死罪呜唿皇天祚宋国有元老数百年宗社之灵长千万里风寒之险要蛟龙在渊虎豹在山屹然长城爲此突兀天乎不使愸遗遽夺之去主上震悼倾动朝野伏想生平翘舘之英俊旧日麾下之将士与夫三邉之百姓四塞之英豪见碑而涙望城而悲者不能巳巳矧夫家门之竒祸父子之至情攀擗奈何呜唿痛哉某生也晚当公佩天下安危分不得勇徃执鞭今而追恨则巳无及独念䄂有瓣香归依平生亦旣不克爲公寿惟有爲天下恸哭敢西望灵輀挥涙百拜而献之公而可作尚其我许呜唿悲哉亲䘮所自尽也抑先王制礼之意是有节文士君子爲孝之道在于显扬伏惟执事重致意焉卽日孝履支持某顿首奉状起居临𥿄哽塞回安福赵宰与某追记畴昔同到蓬莱慈恩之题杏园之宴吾以故不与焉然同年之情岂以四海九州爲藐然哉王孙乃龙钟世有籋云鳞今不遡紫清上岧嶤顾得百里之地而君之帘隂昼寂千室鸣絃实邻吾父母国人诵子产今其时乎某私独念今天下岂有可爲之县县不可爲而可爲者人如君者以可而临不可于是知材具之超常流百倍矣长书下贻烨然春华熘若清风与我之厚昭仭至情多言不足以殚谢意也某守郡无𥙷误渥爲郎缩缩循墻行且归里当观棠隂以与邦人共谈政化之㣲亟推吏尘具报记室揆诸来施不敏流汗比一马二僮日在泉石深处闻山外尘埃亦颇作恶坐对浮云亦开口笑不自巳耳君觧墨绶去意红光紫气冉冉帝侧乃犹庐陵客琅画至前矍然起仰黄柑红柚二美并贶杏苑论情我之懐矣冬江雪涸万里安流目送征鸿知有顺帆天际如驶伏楮拳拳中书不中书复字芜颣併希钖察回宁国交代孟兵部之缙某去国之前一二日宣州弛征之命下某旣爲桐鄕百姓顿足起舞即拜书望双溪叠嶂爲贤主人贺吾軰读书临民正爲今日行志凡此者各尽其分固非相与爲赐也旣汰斥归里卽闭门不与人事山巅水涯翛然独徃而使者忽持五云来君子之有情于人也卽劳问之将以厚礼复申其绸缪焉某诚不自知其何以得此也宣人歌舞贤侯之徳教冠冕像设祝广成千二百年令公二十四考盖人心之天也某何人斯偶以一日出位言语乃得因见大夫以自附于去思之义某㣲德以堪回首碧落山川鬼神犹有余愧宣败壊至矣弛之则期㑹散绳之则抚字亏公折回蚁封从容不迫期年而变古语不诬方今论选表无出颕川右者曷不均弘俾执事枢某一饭三祷使者之归也谨东望熏祓身心致敬陵峯堂下有日延见父老尚愿道山林不忘之私与其所以不敢当之意进之惟命退之惟命某临书不胜拳拳文山先生全集卷之五终文山先生全集文山先生文集卷第六文山先生全集卷之六书回寕国陈节推容去年阙下拜书稍得数数未㡬闻捧檄校文不知陶铸何䖏人物某自是即汰斥去闭门深山遂无复鳞鸿一日之便忽使者来山中欣得妙帖见示小録方知昨者衡鑑所向近思想归舟荡漾彭蠡吾知心正在香炉峯白云下耳宣之弛征执事首从臾之幸而集事仅足了吾軰之责非相与爲赐也书来乃知宣人以此爲多祠之以识其不志之意憷惕于孺子之入井岂爲内交要誉设抑桐郷父老此意亦能使人感激耳宣爲郡凋剧极力扶持幕画间想见劳苦盘错紏结以试利噐天下事正有頼于方来耳某前冬一出去秋一归进退行蔵惟其所遇而无心焉则今奉亲课子弹琴读书流水青山悠然独徃不烦故人江云渭树之思也史记见贶家蔵本皆不及尚当朝夕以称所蒙明善録一部谩侑归牋临墨驰泝之至与吴提刑观某顷待罪阙下薄奉凾书仆𬒳来归嗣音杳邈上下人物感念世道未尝不与门墻拳拳也某比者㐲读邸报欣审玉陛出纶绣衣移节夜醉长沙暁行湘水巳着平反风酣章贡日丽崆峒更烦轻熟江湖相望原隰増辉某官宣慈而恵和髙明而正直义丰授受孔孟氏之渊源江左声名王谢家之门第蚤立登于阊阖遄坐厌于蓬莱竹马相唿春生𥜗袴星轺所至雨卧桁杨兹洊捧于英凾乃肯临于梓部刺史故人按事饮酒情法相当忠臣孝子畏道驱车君亲交尽靡需席暖巳趣诏温某杜门深山去城郭甚逺而于太和差近𥘉谓旦夕使艎泝贑石而前可于快阁上下迎候一拜忽传英簜小驻青原某揆之始望则蹉跌矣瞻睇行台輙易奉状代叙燕雀之万一若夫扬清激浊洗冤泽物闾阎欣欣无所患苦使屏退之踪亦得从畎畆以自放适是则某之所自贺者也临楮切切与湖南陈提举合某犹记乙丑之夏从江西提干得徃来行书江阔云空斗光如水每懐世道上下人物未尝不中夜耿耿某兹者恭审奉少府节驾常平车衡岳连云逺挹海山之秀天囦丽汉近垂椘分之光原隰春深旌旗风动伏惟欢庆某前年与公同除郎去年与公同除节不才安得追附名胜自分却立下风犹幸时论不磨得公軰落落叅错使民物吐气国庶㡬耳相望千里北斗在天何时执鞭写此冲惙回林学士希逸某夙有幸获与介弟爲寅恭因之有以询居䖏着作之万一不戚戚得丧而言语文章足以诏今传后竹溪先生何憾㦲一日之赫赫者多矣千载而赫赫者㡬人爲一日计者无千载也决矣回贑守李宗丞雷应某偃薄林阿不虞使者之渉吾境也廼自空同来顾我猿鹤米家书画光怪满山此岂四海九州同年无情者邪仆家青原深䖏实与君侯黄童白叟接畛而䖏自下车以来但见年糓独登鼪鼯屏息不需数月报政赫然兹岂千里能事环君侯四境鸡鸣犬吠昼夜相闻实共受赐仆也弹琴读书于其间其赐多矣敢圗高谊厚镇抚之委贶盈箱非所当得睇瞻霄立顿首知归吾郷宰邑于使天之下者三人焉其一爲陈行夫若罗子逺蔡济甫皆曲江齐盟者奉令承教必有可观庐陵一歉异于常年田里憔悴不堪举目惟章贡素无籴事而得岁又偏郷人颠顿者徃徃相率而趍治国民食关系苟可通融兼爱秦晋公之惠也谨复书空山白云无足持报薄言采藻临风如驰回交代湖南宪新除湖北漕李宗丞某既专鳞幅奉起居犹有腹心不嫌裔擘某屏卧寛闲无复山外想公朝念其流落卑节起家使之继明公印绶之后闻命怃然不知所爲堂有重谖盖年耄矣湘行且千里舟车迎侍不堪颠顿是以恳悃丐祠兾便私飬天髙听邈促㫖且颁叱驭回车进退维谷将从鹤髪而来耶则非飬志将又以香火请耶是何爲者而爲是渎也谋之乃心禀之亲老旦夕姑以㫖甘属弟軰单车将指以明不敢自弃于明时而复以不得将母重告之造命俟驱驰数旬即乞身以归爲臣子稍尽㡬分耳某于门墻知巳论交非一日天又开之以奉令承教之机是其与四海九州之同年其有情益倍伦等诚不圗觧后及此古之君子其爲人也谋之必忠爱其人也惟恐其不入于德故敢亹亹陈出䖏之槩惟执事启诲而圗利之言不尽意临风如驰与江西黄提刑震某幸托年盟夙依㕓部窃迹万山底衣𬒳末光饮坠露飡落英粗安半菽公之余也乆踈晤写满目春云一水盈盈遡詹河汉某兹者共审出纶鳯阙移节虎城春信𥘉传立变桁杨之旧天光下照重瞻礼乐之新依然故部之江山籍甚先庚之号令伏惟驩庆某官刚不吐而柔不茹寛有㫁而爱有威发爲文章正谐韶濩劲沮金石凛然节㮣光垂虹霓声扬紫㣲早分颕川二千石之符就秉天囷十三星之节㩀案叱吏笑比黄河清开门赈饥功过中书考上乆简孟博登车之志公遂爲胜之持斧之行春风遍地而狴犴虚夜月当天而鼪鼯伏载驰载驱维骥维骆靡惮周咨来㳺来歌如圭如璋言观肆觐某避影杜门乆矣不作山外想不圗元㑹之日上恩覃及流落卑相谳于珠玉之侧虎䑕同噐猿鹤笑人回林司业应炎某夣想巍巍堂堂于朝花院柳间追随犹昨日事也玉烟剑气轇轕峥嵘杳然在碧云崔嵬之外江月流水实照沄沄某官以氷轮金井之心胸发黼黻火龙之光𦦨而又慥慥乎言行皦皦乎进退若汲长孺若陆敬舆若庆历元祐诸贤充公之爲表里庶㡬其无愧领䄂斯文旗翼元命天下以此望公者殆人人同硕玉立以需之某自归来乎山中俯仰半菽不复得与四方书牍从事比从戸曹黄文得诲凾草木同味玉雪照心欣怿之余感慨系之某踸踔之踪何可爲者大化驱之一节误落湘云避走陈情俞音竟閟单车徊徨且此首涂行复求返吾屠羊而巳渺渺天一方重此悬泝专容陆续贡敬回信丰罗宰子逺某去年闻双凫南上落落空山不如燕雀之爲有情也大化驱人作江东客数月梳枵瓠未见端倪㑹误恩召环洿班过当亡何狼狈而去盖踈阔以来居多道路之日出䖏乖方滋可爲笑杜门息影中高情厚镇抚之介持书劳苦临风驰感可人天一方信丰山水邑见谓读书松竹昼影满帘着吟人其中所谓予方有公事此岂钱谷吏比耶勿需终更西清有诏璧弟何爲者赴新昌且百日商蚷驰河未知攸济恵徼如天之福寡过多取数矣贑瑞皆佳邑蔼蔼吉人鼎立空同真一时之盛当路或令举所知某幸甚有以借手薄言修布小附芹心非敢谓报倚笔詹泝与前人某腊前凾书徃来庶㡬契阔之意年光冉冉惊见双璧盖曽兄季囦专纪纲寔来仰惟同年长者所以恵绥荒寒皆可感也某云卧深山世意落落一起一仆非人爲之上天盖高匪怒伊教敬威念咎安得不力执事昔爲之助喜今亦有以救其不逮乎敢请季囦值儒者之穷执事以气类遇合所以位置之者宠甚万间寒士公将溥其施于一时所谓兆足以行矣某爲之歛袵新年喜雨灯前报命驰想一方临𥿄悁悁回罗子逺就贺除京榷某俯仰岁年甚知闻问顷知卷斾来归衣锦有烂且趣舎人装于于然东矣凾欲擘牋所思云頺鹤倦不可拈拾竟堕夣寐外时一动寥廓想江邉鸥鹭爲之怅然忽得手书贲我空谷华衮流离辟易乆之共审帝阙出纶天京司辖姑飬簉鸳之望伫博峩豸之音伏惟驩庆明公契古胸襟吞云夣者八九外物琐琐迟速何心积之厚发之弘宇宙间华轨清贯将次第而取之以其时考之则过矣某风雨深山避影却走乃元㑹之日公朝以一节起其流落回首三湘惊心蕉夣请隷香火㫖更趣行慈亲以逺役爲惮进退维谷莫甚此时旦夕黾勉拜命姑单骑之戍驱驰数旬乞身归卧绵上同年有情不隔四海九州之逺毋金玉尔音兾一语以自壮拂拭过情非所敢当也占对梗槩尚猷嗣牋某一之日既端拜敬谢芳题并报信豊薄欇雩之槩二之日谨遣介驰诸席间寅奉起居不敢繁叙首祈委鍳某临岁入湘后堕身徽纒中詹泝宇下阔焉嗣音继闻趣戒朝装荣司京榷某念欲牋忱贺庆以申风云发轫之庆一春屑屑行路浸堕因循既抵空同后潼川赵同年来爲县实在河阳旧桃李䖏鸿沙指瓜犹记东西所以告新者甚厚因得切谂修门近况大带深衣长身玉立道徳福泽方来而未艾也吾郷诸老行軰落落岿然灵光惟今涧谷先生依星辰傍日月一日骑麟翳鳯朝阆风夕玄圃势正顺耳某衯隂杏集素辱心期慕王阳之回车学毛义之捧檄得郡山深俯仰半菽君师天地之造知巳钖类之余也惟是求牧力绵未知攸淑回首蔽芾我爱桐郷岂无一言益其故人并寄父老因风东向顿首以请与汪安抚立信某仰惟旷度絶人不作邉幅仆安得以书生刀尺从事髙明幸察之某昨者爲高安受容受察于玉斧之下公不以衆人畜我我实德公未㡬公去之而仆亦以忧患连年卧山中踪迹䟦疐不足爲知心道也抚念江流人物如此未尝不中夜耿耿某兹者伏审扬纶九陛建纛三湘人无异辞国有生气共惟庆惬钦以某官名髙九牧气盖群公江左管夷吾足系英雄之望军中范老子能寒冦贼之心徃者金汤中流忠绩简在上方以南事爲虑诏公方靣隐然长城一代数人百年㡬见公不得不力纪勲旂常归衮廊庙自此等而上之某退在渔樵未忘婺纬闻公此来爲世道击节偶逢黄君强立长沙便介率然上状仰闯贺床强立名至道某昨尝荐至舘下强立每谓公以意气动人能使人不爱其躯其感激知巳可见今兹适在兾府从诸公逰公不以生客视强立强立奉笔墨以佐大阃岂直一日之长而巳慿笔僣越向风如驰回前人某望五云多䖏以驽劣下乗幸甚自託于礼乐之下风既奉俪凾布亲牍修大阃府之敬廼不我后先使者衔命即之于深山中翰墨陆离光动蔀屋拜而后敢读读巳而亟拜居今天下论人物一方一曲之士随世以就功名谓之无益于成败之数可也当大方靣建大将旗鼓使国有龙虎马不敢南向其周公瑾祖士雅之流乎天子召拜枢近脩劳还故事少府且出节付以西北烦公办此金戈凯驰归衮庙堂作太平六典四海以此望公亦公志也某少也驱驰尝有意事功鸡鸣奋发壮懐固在然而亦少衰矣𬒳㫖行湘颠倒绣衣岂堪重着惟宿昔于门墻辱知巳厚恵徼宇下恃此敢求适三月移卜先茔有山间之役受印之期尚在夏五窃闻四軰在道车马有行色天殆啬其一见之机平何爲屡得之而屡失之也退忆前年自直庐汰归公以书存问推许不薄海内时流得此于名公者正恐无㡬今承奨翰益佩卷卷江涛渺然事㑹何极何时执鞭写此倾盖某临风无任驰泝之至与胡都丞颕某巳端具俪椟候敬籖房心之精㣲敢嗣陈之某于当代知名夙有取履结韈之硕寄书梅外尝写我心逺道报襄如见颜色伏自牙纛卷零雨而还鴈阔湘深驰泝寥廓伏惟以任重道逺爲心以难进易退爲节巍巍堂堂卓然佩安危而繋轻重乃今圣哲驰骛上下焦然金城圗出师表㣲公孰与于斯追锋在道不俟驾行矣某家畏垒山下麋鹿之与群而猿狖之爲曹也公朝起其流落山衣易绣旧夣恍然一节走趍幸在通德里九转宠灵亹亹肘后某行当扫门以请拜状梗槩临风卷卷某一节出山指碧云崔嵬八风吹不动䖏知爲神龙卧洛所也前者幸甚脱屦堂下进瞻芒寒适子之舘授子之粲胸中经纶之竒倾倒敷露中夜慷慨音落九霄使人惊且喜今而后知宇宙间未尝无刘玄德軰某持以去岣嵝襟䄂尚有万丈光此殆未可与俗人言也某以踈决故一下长沙𥘉约先拜见而后徃帅垣下偶有牵制稍违息壤之旧今兹回棹潭濵将由便道单车负荆门屏之外輙遣一介先道其私幸豫戒猿鹤勿以俗驾爲拒率然驰控倚卜靣叙慰饶州胡通判某兹者不圗先令叔某官石壁先生遽捐里舘风驰上征哲人云亡邦国殄瘁执事者骨肉至恸爲国受弔抚孤大谊定力如山足可以对岳云之崔嵬矣顾惟某落落后出辱二阮之知乃在一日之间老仙用意慷慨与之上下古今抚念人物䄂中瓣香仅仅拈出一再老仙所以命之者更在度外㸑桐之音方希而化人之𥚑巳不可追矣出声恸哭悲不自持谨裒缀壹欝洩爲奠词徃者如生尚爲我恻惟一赐宣燎岂胜感涕之至与安抚李大卿芾某巳専具俪椟申敬记室私心梗槩不嫌裔襞某辱知爱门墻非一日之故风流云散一别如雨每一念此神爽飞驰江湖一云本不甚相隔彼此出䖏觧后参差至阔絶乃尔仆之罪多矣明公当世人物卷韬山林四方颙颙望其一出方时多艰婺纬忘食然见王茂弘者固以爲江左有管夷吾某有计日以俟锋车耳某避影深山乆不作驰骛想公朝念其流落卑节起家释緜上耒而于征未知所以淑后幸甚区区走趍实在中台之里十年契阔一旦逢迎岂命物者开其亲炙之机而恵顾之乎如闻闭门谢客雅意絶尘然待故人固自有情猿鹤必不我拒相望寖近凝泝如驰回永州杨守履顺某尝论一世人物紫朱其绶唱呵车尘若是者骈肩矣求其忠义贯日月䖏汉贼危疑之间临大节而不可夺至扵杀贼奴取累累金印此事付度外岂不凛凛大丈夫㦲父母讲传百年间吾见先太师一人而已某官钟岷峨之秀嗣彛鼎之勲忠臣之门天人之所共祐国士之噐君相之所柬知石崖齐天唐中兴颂功䖏也公来其间寕不感慨今蜀道难蜀道难公收拾群人手挥天戈一节之还从甘棠刻第二颂旂常濯濯光于前闻人某何幸身亲见之归隐空山望湘云千里不圗使者遽渉吾竟仰惟明公张主斯文经始棘院以相龙飞兴贤之盛大张门颜使某也得执事从君侯所以厚我不同他人小人虽无能爲役乌乎敢辞贡院二字僣易奉上进之退之惟命未谐握手徃来心声庶㡬古道之槩临𥿄拳拳回林侍郎卿孙某从望阙山矫首五云多䖏寖踈起居长沙少府传仙书惠并缴贶琳琅之翰仰惟缁衣宛娈古道颜色爲之歆拜传仙不肯望然而来以书先订出䖏此意亦颇谨重巳遣礼聘之且告以𥘉筮如九层台基湏令坚壮可耐静以待次不失雅道未知传仙何所向若其来访敢不惟命戒之共回前知衡州杨秘监文仲某巳端饰俪椟致敬心之精㣲不嫌裔擘首祈垂烱某于足下非敢以气类诡流俗之纵尚想畴昔载色载笑相遇不同他人至今历历在夣时方孔艰荆吴多垒坐庙朝筹帷幄折冲爼豆正张赵韩范之事业湘水以西勤劳一障天子曰归借径斯文本色俾执事枢叹见之晚某闭関念咎不复作驰骛想公朝出节误及荒濵回顾黔驴曷对湘鴈趣命且攽单车于役稍尽君亲之谊即寻香火之縁衡云照人垂执鞭弭乃天上笙鹤不复顾鸡犬矣所恃襟期有素且未忘甘棠则其居中庇之诲之某与蒸湘之人均利頼焉昻首庆云伏楮耿切与刘尚书黻某夜拜文昌朝驰凾敬感激亹亹不嫌裔擘首祈穹采某庚午待罪底班望英躔万丈于丝纶阁天章涧色衣𬒳青黄隽永味言称于天下曰知巳归伏山阿分霄壤絶不敢以世俗书尺候主进吏熏香宣夜北斗以南共惟某官文章稷言而皐谟器度商彛而周鼎陶镕帝皇轇轕造化烛六合荡八垠吾道之福布濩流衍翠幄青琐之从容文剑紫荷之凌厉由八座而间两社使天下再见希文稚圭之风流某嘉与人士旦旦稽首某瓠落之踪一意返哺夣寐不到山外公朝未忍捐弃抆拭而起之复令效湘节牛马走烟霄流眄不进不止盖畴昔之盛心未悠也某始以私养丐闲廪天髙听邈且趣之再奉明命以趍一之日甫履回鴈布宣德意唯谨湘人尚力抵气末俗轻生苏息而调服之旣竭吾力焉垂天之云覆焘其上讫济我后某爲之夙夜硕言因谢有祈临风悁结与陈察院文龙某夙在眷知屡牋契阔杓粲奎明经纬碧落暁夕詹驰伏惟执事以光明俊伟之胸负法家拂士之望鳯鸣朝阳万物吐气氊厦宻勿熈明日新陆贽䖏中汲黯居禁精神强而本根充外难不足平也上方属以经济俾执事枢某历落之踪岂堪使事公朝不忍终弃尽出嘘扬始以私计不使迎侍冐干闲廪趣㫖且攽单车于役以五月一日受印司存旣见父老具宣上德意然兇猾相挺山凋水瘵扶持调习庻㡬一日非晚且再陈情爲归飬计侯谁在矣张仲孝友俪语循比借手不足以当剑首之一吷临楮无任某辄有禀渎某昔者以臬败由书生本色只当在斯文一邉不应以刑狱爲职故凡寛厚恻怛䖏人皆由之而不知其有不可以诎令甲者则譁然以爲过当所䖏非其位故也自后诸公速有论列皆不实知其人不过以前䟽润色而爲之辞某甞硕一日有以自见于天下使知吾所谓衡气机者而未易遂也今年复除宪实不硕就丐祠不遂鋭欲再请又念起自废闲岂当重渎巳甚故且黾勉驱驰亦谓姑以平平䖏之可也旣入竟乃知湖南风俗大不然某若以身事惩创靡然风采惧无以肃一路观听又坐失职故𥘉至不免见之榜掲谨録本以逹台览夫如此𥘉未尝有严厉之事特示之以警戒之意盖于职分不得不然然才作此差遣便是恶滋味两日刷具一路狱案数目甚多莫非刼掠啸聚等事他时审覆旣圎皆不容付之轻典某且独柰何㦲某此来不及侍亲䖏此亦大不安俟踈决后惟有乞身归飬所恃知已肝胆相照临书不惮倾倒念其乆要其必有以教之向风卷卷之至与邓校勘林某顷繇春中走赫蹏闯辇下知上彻五云阁乆矣一节奔走行役旷焉嗣音矫首河汉盈盈一水某蒙頼如天之庇以孟夏八日辞膝下五月朔吉受印于衡阳𥘉见吏民旣宣上德意退坐棘木尘中与徽纒相尔汝爲之弊弊焉江去湖不甚相逺始者殊不念其风气之悉至此始知尚力抵气以血人爲嬉九城一波莫障其澜某以爲怒之而不教非古祥刑意也见诸榜掲严而不爲残椘人亦颇爲动悟其肯綮中也然某以书生爲之非其本色不谅者衆此十年所以有申韩之谤以至于今日是安得而忘吹虀之想乎且重闱以老不得就飬单车彷徨云舎切切旦夕踈决后且即丐还屠羊使叱驭回车于君亲两不爲失此其所以谢夙昔君子之教而庶几乎年盟之盛心也厚德钖类某恵徼福于宇下盖方新焉偶逢便武亟诇起居且叙其所以跛躄驰驱者遥对清切临楮泝詹与陈直院维善某睮睇紫霄寅致俪椟心之精㣲敢嗣陈之某昨承鹊𫀆出使驿骑归班尝领庐山下所赐手书光气垂虹下照空谷抚岁年而如雨恍河汉之一色也中山先生文运斤而成风气振䇿而奔电元龙湖海突兀宇宙支架明堂曲折万丈光芒纬国典华帝制天下固以爲未也大明奎璧晋执事枢使士者颙颙歌仲淹弼一䕫一卨某落落青山自返吾哺公朝未忍捐弃卑之一节使与衡鴈相周遭草木吾味一引手冯翼之端出缁好某始以私计求闲廪圣恩閟俞且趣之载道遂以朔日见吏民宣德意然楚俗尚力抵气杀人爲嬉抚存而调习之未易爲力明公夙昔褰帷棠隂如屋五云纬霄影落衡杜某爲之夙夜愿言因谢有祈临风依遡某顷侍亲抵郡輙持尺素贡紫清懐今雨之绸缪望下风而慷慨也璧弟来京师拜夫子之门黄河泰华天下鉅丽之观璧也所遇多矣今天下称文章大手笔落落可数平园西山诸老之风流散在三光五岳间日月磅礴河汉经纬吾紫㣲公实当之南州之士仆将帅以听某读书渉猎笔墨空踈方青山萧然水上之风犹吾意㑹一行作吏此事便废间于故牍中掇拾亲亲长长之説见于行事迩来千里民气觉稍洽和书生不知向方能终不迂阔于事否昔人云未识意先感水火流燥记吾味乆矣教思无穷勿替引之某岂胜惓惓与曾县尉先之某自前拜书后回首鴈峯不胜拳拳水口吴权寨来及承手书备见缱绻故旧之意百单二岁之姥孟参发扬之安序表章之真足以爲衡阳一叚佳话某六月朔日祖母𥘉度亦及与一城老者相周旋人生七十古来稀是以自七十爲始千数百名中其最高者爲九十六延此母于堂进趍语言殊觉不衰惜未有过百者郷间有罗提干存叟祖母去岁满一百歳某尝偕朋友十余人徃拜之当时有诗歌成轴今年又百单一矣此母大家诸孙皆儒者提干登科有福有夀又非衡妪比刘守却未知某旦夕亦当爲文以白之贑斗絶与湘问乆相隔适有自建昌来者云五月二日廖恕斋过建昌知五月末主人到台观上矣司存事首尾关繋无如孟参在恕斋必不能相舎安序权事半年添此繁剧想一旦释重负甚以爲喜某于贺恕斋书中巳备道孟参一叚人将争出我门下此自无説但愿足下歛以静钝守以廉朴一如平日则天下之竒材青云之逺业也贑事稍简亲老以下俱安平亶出云庇但有疲于竿椟以一人之寡应四方之多觉甚苦之郷人相过者随分䖏之亦不至甚相炒中间只一榜禁假託大者归之台小者听之县或以爲得体贑只有出甲一项未易杜絶今春此軰在广闻某新上皆急于归就保五乗其畏向之机近日未免先事谕暁度今冬可得安靖湘中旣获诸渠魁后想道州一带巳无事湘郷诸䖏冦攘之风当是乆巳帖息兹因专介信笔倾倒薄芹并渎向风如驰与曽架阁某旷不奉状者累月杜门山居无由四方上下以相从于顾盻咳唾之末驰仰中得㑹李文复卿㢘知起居之详甚慰子曰苟患失之无所不至百千年间天地不位万物不育推寻其咎常于患失之私基之阁下出其浩然之蓄积与当世之大人论成败争曲尺言不合艴然竟去荣途引于前祸机憷于后而毅然不变由阁下自䖏则本心内事也自惴惴持固者观之则岂不患此失哉欧公所谓我軰中人敬叹敬叹因复卿归并介以有请先通判託孤与先侍郎先侍郎以其责归之架阁事至重也执事不以某弟爲不颕使昏名门讲好以来渉四年矣中间岁月虽多机会甚少以故告成吉礼犹切迟之独至今日则造物若有巧于其间者执事当驱驰江淮而某赴阙就道执事卷风云蔵林而某恰亦肮脏来归两家𥘉意诚不期有此暇也某方寻香火之縁自分闲散而执事气宇槩诸公名声动中朝扶揺九霄匪蚤伊莫则川驶月流舟飞岸奔非复有此之暇执事终先子之託而某了同气之责今其时乎区区肺肝巳具告之复卿并䟽其事兾以関彻幸执事终恵之回吉守王提举佖某僻居林薄间望旌麾所涖逺在霄汉道德朝望蔚乎辉光可仰而不可亲是其分也乃蒙宠戒令有闻教之便忻快何如入冬暄寒相泊适有采薪之忧莫醻隆厚滋负皇恐谨具状谢他容叅谒并叙区区与庐陵龚知县日昇自螺水而东望西山庐阜与三江五湖如拱揖知蜿蟺扶舆有名胜宅其间相去蓬弱良觌差池北斗芒耀徒耿耿心目尔不自意桒梓幸㑹牛刀大手姑爲此试共惟明和介洁之誉此邑不占巳孚跂予望之艰难之秋得君子之政与拜焘覆之贶涤篆云俶未能躬闯贺庭谨具札子代布忱悃非晚当圗禀谢不敏与贑县许权县惟庐陵与安成爲比郡山川同在吉志今兹遂得自附于郷党之末幸甚休甚某徃者于诸公间得闻政事一二有司敬谨莫重于狱后世苟简㡬以民命爲戯濂溪爲小官不肯杀人以奉其上东坡谓今人争减半年磨勘虽杀人亦爲之圣贤愚不肖之用心其异如此颇传㢘明与同州推官事前后照映辱在同里与切増气铜章墨绶贲止空同一同风化姑此相属奏最匪伊腾太清凌扶揺钱公之歩武也某畴昔学校曽于名门子姪略有相知者独絇履末光未有下拜之日其如倾企何适陈文成甫来以爲託身桃李之国輙拜此以识惓惓陈文并乞公庇也率文上状末繇参侍仍兾自爱不赀之寳以湏逺至贺刘敬德𥙷入太学兹审捷来南渚声振西雍才名三十年説屠龙之老手冠带亿万计快走马之脩程儒荣有开士论称服共惟驩庆某相期半生闻榜折屐无繇造庆谨奉颛凾芝楮二百千敬爲犒捷之助不腆皇恐临风驰泝贺钟有谦𥙷入太学兹审氷闱献艺璧水蜚声月旦评中説八义之老手朝云飞䖏艶三合之修名与周德甫某比者牵率朝从一相过两日夜陪接议论之末极慰翘企独恨去之匆匆未遑属餍耳中间妄欲以二弟相累陶冶荷不鄙弃许之以相周旋甚幸甚休邻敌相交则有盟市道相质则有劵吾徒相与一诺巳足政不在要约区区也然君子义以爲质礼以行之莘郊之币际可而幡然虽虞人之㣲非其招不徃非义无以将礼非礼无以昭义交际之道不以节文将之终必有弊况爲弟子择师乎此书之所以不敢废也岁礼之数息壤在前无俟赘𫐠官楮一百贯颛人送上以少将聘致之敬告幸麾顿小弟差劣不可大脱钤束灯前后早赐垂访乃所硕望观德听教行有日矣尚及倾倒其余与文侍郎及翁某乆旷起居逓申连得诲帖仰佩至爱邸状间屡见丐祠尊性乐在简淡急流勇退仙风道骨人也但老文学爲诸儒兴刑真侍从爲朝路风采上必不听去耳舎弟璧来拜侍辱以家人进之得与教诲玉成实受尊赐某向在湘承命问一路书籍后某去之匆匆诸州来者不齐今约见存可二百册贑书爲一万九千三百余版亦巳陆续印背别容一日专兵赍申某治郡以来书生迂濶之説颇有效验祖母六月生日集城中内外老人自七十一至九十六爲男女一千三百九十名犒恤有差老者既踊跃而少者始皆知以老爲贵礼逊兴行词讼希省又风雨以时早禾甚稔晚稲亦可望诸县民皆乐业无持挺爲盗如宿昔者稍逭旷皆尊诲所逮宗老去国后今寄居何䖏想甚清徤耻堂先生居霅川近况如何批示幸甚遇邮拜书不宣备高耻堂名斯得川人叅政本心癸丑榜眼后来庐陵省其叔可则先生时年十八邑校帘试全篇论题曰中道狂狷郷原如何冠榜遂通谱焉道体堂谨书与杨大卿文仲某顷繇岣嵝申敬群玉之府尔后仆仆西还爲空同之役一息半㫷海山一碧秋风凌凌翘企不胜五云纷郁比审䟽荣文石晋武颂䑓制作一新缙绅交庆伏深欢忭某官贞元朝士西学宗师玉雪照天寒露清氷之操璧奎行世悬黎垂棘之光属时访落朝有老成真天圣之蓍龟元祐之麟鳯也入告辰猷条天章十事冥之两社以福溥寰某颙颙延睫乌哺万山间于刍牧何𥙷亦惟召父杜母之政是则是傚蒙被吾味至于今兹璧弟来修门得亲炙典型以濯去旧意浸润新雨爱其兄施及其弟此感殆未易名言也念间起居輙此驰泝空明并候所以教尚祈金玉式副前祷与赵戸部平远某袅袅秋风中若有天人嘘新雨而沐之者眄摇落之纷把鉅丽而舒卷则夏六月锦闱蛟龙字也西平有子惟我有臣春秋书曰季子来归国人贵之麒麟游泰畤凤凰集阿阁之候乎朝廷清明再天圣元祐对扬访落为东诸侯先洗耳琅琅为天下诵之某为养承乏于此何补刍牧所以朝夕其民亦惟亲亲长长之推庶几万一云耳诸邑大夫之相承通融一家痛痒一体缁衣之宜兮若田君尤所谓用吾情者执事惠以所知于此见田君益奇而某得纳交幸也结幽兰兮延伫此意襞积专猷嗣笺某繇空同起睨海山虹气纬霄靡罅不照吾石楼大地一粟也輙倚空明来诇起处惟伟人照以度外某惟明世杂沓英贤以纲纪生人金玉新政岂弟君子来游来歌经纬乎文武轇轕乎风云伯埙仲篪叔出季处无非吉日车攻间眞实经济臂指西北本在中书植之风声旂常世世某拭目延和殿新纶之下乌哺且半期餐素祗益愧耳旦夕归命香火奉轻车归即所安居中引重允然终恵之望泚笔㢘泉驰讯碧落岂不嗣音更仆以请临风无任悁结与陈侍郎伯大某熏沭薇露闯敬高寒恵徼五行俱下之瞩某玉崃撑空水沙一碧神仙人弭节其间春花秋竹钟鼓余闲真神龙深卧䖏也咫尺五云不得时候猿鹤则吏鞅实丹之夜瞻明河自讼不置仰惟一代翔鸾神骏腾踔凌厉驾廖廓而振汗漫也舒爲庆云卷爲清颷其磅礴帝所则福在海宇其夷犹山泽则望在庙朝六合一握天地一瞬也厥今访落庙谋云汉爲章诏书出延和公且两社某嘉与颙颙额手某区区乌鸟之情俯仰半菽枌隂蔽芾实持焘之宿昔拊摩凋疲曾㣲芒忽而发皤皤间亦念家旦夕皈命香火奉轻车即所安玻瓈一江光气上下某服媚之无斁蕝礼寄之九霄间忘其蒙渎倘沭涵茹幸甚与宋衡州某介倚心知不敢徒亹亹西曹道邉幅首祈纡省某自抵空同两厪蜚翰忽殷勤以写心折芳菲其寄逺春风千里着人如醉至如骫骳之作不足乎扬缫借而琮璜之大好大惭退却三舎顾区区定交才数月宇宙意气不啻平生忽飘风其相离不胜回首明河一方如耿耿何某官氷轮金井雪栢霜松西岷太白之精九霄经纬南平莫邪之气万丈光芒驰玉轶而坐朱陵辔华丝而当银汉洗鼪鼯之窟穴饱鸿鴈之稲粱巳收暴公子之威名小燕汲淮阳之清净緑绨方底竚垂岣嵝之云綘帻䁱筹催傍稜之月某视郡印巳十旬𥘉至如人家风雨四壁逐䖏经理乆之方成纶绪日来甘霔应期粗慰农望想福星所次时雨膏之早熟必巳可卜恕斋新上以同里而讲交承觧后非偶然者逺想楚观五云衣冠玉立不任驰羡采采涧芹薄旌一髪不足当莞顿欲徃从之湘水深三复是诗神爽飞越与知江州钱运使某日戴五云茍且爲治自省其私则统部中一支垒也等威有截不得以杏园宿昔自诡乃者辱不彼赐之书草木吾味䔍实呕喻畧分际之崇卑申度外之缱绻言念君子终不可谖兮某惟湓浦控上下流古用武之国陶士行庾元䂓诸公借此以鹰扬江表虎视河洛乃今天移福星作镇此土激西江苏鲋辙屹长淮而断鲸波作宋长城真北平变化杰魁人也东南金汤施及虹翠隷也受赐多矣某私窃自念贑山长谷荒赤子龙蛇杂袭而䖏刍牧之责大恨不任而欲以诗书揉强暴衣冠化刀剑书生迂阔而不至败缺者㡬希明公回首曲江风谊一世果不以九川四海之人例视之则鞭辟其不迨包蓄其未闲如天之福也某顿首下风以请驰一介上䛛起居薄采空青以自附于潢汗有敬之谊犯严忸然控露潦略某抚揺落之纷泝空明而延伫龙光射牛斗福星出虚危殆一夕九起也某之为郡寔隷照临月诇有典当不懈益䖍寕不嗣音童渎是惧五云九霄凌倒景而下空同歛爲清氷溥爲膏雨地虽辟絶而天人顾复之益深岂无他人不如我同味足下埙箎五老之嶙峋襟带九河之汗漫要其胸中磊磊落落倬彼云汉爲章于天者曾未䆒也忽而身作长城手提半壁嘉与一道桒麻而菽粟之西人之子幸则幸矣然六辔如濡王事一方孰与入坐中书经制天下闻延和殿议召公矣某强颜刍牧何𥙷毫分目前四境无虞年谷粗丰皆澄清余润所覃也区区素餐是愧倘使者犹以故人未即举法旦夕丐香火奉䡖轩归即所安徼福年盟尚终恵之逺道宠赉杂沓充庭翠玉春晖缇袭无斁谨具剳申闻伏覩新纶専容邮贺与广东曹提刑某晓挹薇露注之赫蹏上之东壁府昭有敬也某惟紫㣲云烟衣𬒳炎海若经若纬纷郁轮囷施及虹翠间山媚川晖浩荡何极隷也旦旦稽首钦以某官才足以截蛟剸犀文足以铿鲸跃鳯力量足以扶巨鳌之赑屃东都韩吕家声猷奕奕江涛如许更当坐玉关爲天子当一靣绣衣霄汉尚逶迤五岭间邪䄂青冥之鈇钺行黄道之星辰方底緑绨巳落天半某丕戴五云奉重谖空同小院乌鸟私情自揣逾分起视四境山长谷荒赤子龙蛇未易帖服越鸡伏鹄卵何以克济迩只台容如靣鐡壁某恃此无恐郡中旧例以八九月间申严编氓出甲之禁徃徃此时兇俦陈脚巳动履霜不戒坚氷柰何近者妄意预行暁掲使家至户暁人人知所避就今年侥倖梅关以南无一草一木之惊仆之责始塞榜检求教吏师尚不彼发药之某比爲五羊罗佥判拜书强聒持寸莛撞巨钟多见其不知量飞剡公车不俟终日明公有意天下士如此感拜盛心谨驰一价脩诇节下谢巳徃而祈方来亹亹如也东望芙蓉玉立万仞伏诸䄂驰回汀州陈守某惟自古民流爲盗有受病浅者有受病深者浅者调其血气时其餧饲不待针艾而病巳除昔之人有行之者龚少卿施于汉之渤海是巳深者参苓之所不能可汤熨之所不能瘳则大承气汤证矣昔之人有行之者子太叔用于郑之萑苻是已今者使部弭盗一事鳌峯先生岂弟之心高明之识见诸巳行者其成效固班班着矣赏一人而劝者百罸一人而戒者亦百春风之和秋霜之栗施及邻境胥有嘉頼特在更酌其受病之浅深而㫁以行之是殆非浮想悬度者所敢与知也贑之爲州虽曰以五城兵马钤辖繋之衘顾建立司存本意不过爲贑民出他境使郡将得行通制之权要其实则依然一列城也若有所徴调下郡禀承实视朝命谨布腹心以谢委戒之辱膏秸恐悚与赵大卿孟传某汲㢘泉澡栗尾通忞忞主书吏昭𥘉好也某昨从湘花间奉盈尺牍一舒泄其宿昔云龙之私明河七㐮流丽空碧地中之山谦水上之风涣十袭九缇至今耿耿光气蓬莱水清浅缥缈环佩渇心涌泉一日千里某兹者共审玉宸涣宠金掌升班维城维翰维藩磐石大宗之续厥贡厥包厥篚纲维六府之司禁篽云开神涂风动伏惟庆抃钦以某官祥源异禀若木殊辉绮绣挥扬汝阳天人之相龙虎变化北平魁杰之风劳侍从而厌承明经骀盪而出馺娑公不淮海之薄上爲宣室之思玉珂金钥之玲珑花绶藻衣之舄奕径摩驰道涣周卿六命之颁不出都门竚唐相九人之拜某顷单车驰岣嵝下鹤髪重重一夕九起效矉洗马历历陈情君师天地之造爲择便州夫子奔逸絶尘乃使隷也瞠若乎其后虽鸿燕差池不克靣拜龟组然天开百世之好山川其忘诸惟是求牧力绵未知攸淑一规一随頼有柯则在我爱桐郷不隔风雨肘后宠灵不彼而惠绥之此固憇棠中父老之所共望赐者也谨具札子申诇起居未谐良晤愿言金护玉持式副前祷应旧治要来敢请其凡与前江西赵仓与椯某泽露焚𬎼闯敬五𤱔花竹下尽脱椟彛惟高明垂詧某沐滕㕓旧雨今十六七年立兾部下风则又六年仆以荒落之资跧伏扵青原山中如啇蚷驰河逺莫致之先生如惊云㳺龙舒卷九霄其歩武不可俄度宜乎其欲徃之而瞻望不可及也区区九十之亲就飬空同今绣衣洛社中軰行也间得访问独乐起䖏先生玩心神明之表㳺目日月之上蓄爲清氛蒸爲非霖一日举而措之沛然江河孰能御之我有宗老爲国之干访于落止以公归兮某半生出䖏无足爲明公道宿昔受教所以护持其元龟者至今不敢渝世人自有一种毁誉道眼自有一等高下先生度外大观谓其人竟何如也某因谂赵令君居中台之里又出门下值其良使亟裒此墨少叙恋思临楮驰泝与吉州刘守汉传某泽颕祓𬎼写忞忞铜壸阁下昭邻好也某日从邮置得澣我私盈盈一水间鼓宫宫动鼓角角动精神流注絶出翰墨町畦芳菲菲兮浩荡何极钦以某官吐吞玉柜之风烟披拂青藜之光𦦨卿云甘雨含天地之至和古栢苍松炯雪霜而独立小驻星河之棹频分江国之符春霭袴𥜗神螺黼黻雨笼絃诵振鹭涟漪钝爲铦而顽爲㢘痿者膏而愦者醒兵卫森画㦸小宴清香衣冠拜紫宸伫班黄道某宿盟园杏又尾朝花蒙雾一㕓稽首钖类朅来空同宻倚五云多䖏楚波之及晋鲁柝之闻邾川媚山晖沐浴今雨则所以讲信脩睦者柰何以简陋废采采涧苹以明有敬玻瓈一碧此心俱东某日摩挲空翠端饰侧厘以进之集古主书之侧盖于门墻辱好有三焉园杏之齐盟也朝花之末至也三间风雨託于君侯之土地也而岂但曰小国之扵大国也有交邻之道焉谦斋先生不以小人之美芹者爲僣而察其明有敬之私是能容之其弘多矣介使踵来辞曰报聘庭实维旅芳菲弥章是何君子施礼之周执德之信而仆何以当之抑传有云长者赐不敢辞取数之多亦祗以媿贑去吉一水三百里而气候风土习俗事事不同未春巳花才晴即热山川之绸缪人物之伉徤大㮣去南渐近得天地阳气之偏㸔来反不可以刑威慑而可以义理动书生出其迂阔之说尝试一二观听之间稍觉丕变奉令承教于君子尚愿维今有闻以淑厥后庐陵之政识与不识皆云一佛出世山川出云时雨流动此爲霖之善者机也民歌路謡彻闻京师天子明圣恩光言逺某虽不敏尚能取皇甫公韵歌和之占谢之次写其轮囷寕不嗣音如此江水回吉州赵倅某首春携便符㱕省道五台下华𥚑葱蒨照我征衣雪跨氷悬洒洒清味至今彷彿霄栩间投胶沸糜不克闯屏星西来以修贺上之礼琳琅金薤忽落虹翠三过跫然以喜某兹者伏审缇轼行春昼堂开暁䄂槐云之五色爼楼月之千峯共惟欢庆某官瑶簴箫钟秋涛瑞锦驾玉虹垂苍兕凌紫清而上之固其所也鞙鞙珮璲乃翺翔石泉松雪间邪舆藤帘绣小燕屏题方底緑缇又㸔环召某视郡印十旬皆矞焘之赐也自省于㳙曹正负不敏圎椷郑重此礼奚宜至哉鲸锦卷还犹有余媿折寄芳菲今雨何厚顿首拜嘉谨谢将命尚容专致厦成之庆回袁州邹倅朱明逾半南薫之时共惟𥜗袴行春旌旗丽晓有燕有翼某对㢘泉饰侧厘东向以谢主书吏某顷叨节南驰得符㱕省三崃烟雨中一再获拜瑶林琼树之侧亹亹吾味我心冩兮执祛㡬何时明月千里惠而好我错落华音下照虹翠赤脚踏层氷忘其执热也共审龟台借重鳯岳凝清时雨诵絃和风条教伏惟欢庆某官东山芝兰之韵北斗梧竹之标朝発轫兮扶桒夕揽辔兮玄圃识者巳窃迟之两楼山水能乆着神仙人邪竚文组之即真以介圭而入觐某禊前一日奉重闱抵空同下旣三閲月公事稍清得小遂半菽欢钖类之余也实篚勤斯芳菲袭予新雨洒濯感在下风采采一芹效矉陇寄非所以报也驰遡一方回临江娄倅夏鸣仲琯良苗懐新共惟风月满楼江山入自百神僎价某焚𬎼㵸露专谢中㳙若两厢氍毹五鼎芍薬无庸爲仙人渎某于东都韩吕家鼎铛独无耳乎顷一节湘行获从衡阳广文君亹亹檐花情味甚㫪容也清江之上颉颃飞霞独不得四方爲云追轶清絶琳琅金薤光堕玉虹执热以濯我心冩兮钦以某官氷壸玉露之泠泠瑶林琼树之英英黄琮苍璧之荧荧上之清都盛之紫㣲便当还家氊本色石泉松雪可乆爲麒麟系耶方底緑绨自天子所某将指罔功叨恩便飬空同小院粗可从容半菽欢皆矞焘之赐惟刍牧之才单龙蛇之俗险凛乎未知攸济渠渠逺道颂不以规旣谢下风尚沐新雨画堂高䖏槐桂成行春蚓秋蛇觉我形秽明公不以覆瓿而显设之钟轴烂然一见頳发谨复将命不胜驰泝回隆兴熊倅震龙某抚今雨懐清风其契阔未有甚于此时者也挹色丝于浦碧追流水于㸑焦其慰浣有甚于斯今乎澹圃先生以氷悬雪跨爲风骨以鸾漂鳯泊爲文章以规圎矩折爲政事挈其堂堂着之高䖏以经纬河汉舟楫江涛万夫一喙也陈仲举千载风流乃独与岁寒结印倐霆轰颷怒而起有不磊磊落落者乎时来则爲当仁无逊某雨别十年无非俯仰林乌之日祖母行年八十有七切切便飬承乏此来公朝䔍棐人纪之造而诸君子钖类之余也第五阅朔于此尘而入鞅而出于民无丝分𥙷行矣丐一缕香火縁奉轻轩以归亹亹襟期明月千里折寄芳菲厚意不敢不拜薄将石间一发非所以爲美芹也庐陵广文玉戞金铿长沙识衡山簿犹昻昻鸡群之鹤中峯有以服乎两峯观者爲此胆慄何当簮盍上下慷慨目送征翰临染驰去与杨县尉如圭某他日上下紫淦间草木吾味未必无觧后之雅者也庐陵少仙之庭数有英㳺发轫其间而君年又不可及当官风采东西行者亹亹诵言知爲清修知爲缜栗培风怒飞霄汉一碧跂予望之某误恩便垒夣绕松楸间伏戎于莾有乗虚而干法犯禁者霜台遽以烦执事知敏手爲可託也寒泉白骨蒙頼方新惟牵师从者重愧重愧草草持慁高明临染无任回唐书记某一节湘行得挹寳烟玉气于芙蓉池渌间亹亹吾味欢如平生岸花催路吹絮满衣烨其五云落我店月厚意乆不报所思逺道回首然执事以琼琚玉佩照映东西鵉凰先驱朝阆风夕玄圃可也赤云瑞气黄花归期当仁勿逊某花朝前四日抵云舎又十日奉重闱泝滩而上禊前一日抵空同郡事稍简俯仰半菽皆矞焘赐也江湖寥落鸿影参差安得素心人相与数晨夕每诵此诗明发不寐輙持只赤小澣我私采采涧芹临风如结回黄强立某薄㳺空同缱绻半菽故人知心千里寄瑶华音以缫借之读之宛然促膝接语也强立以排淮决汉之胸行驾风鞭霆之气铸爲雄辞能使京师𥿄贵新丰舎中诵天下事一日腾上风声千载某来此讼简事稀余力可及故读四境倍稔絶南剽之迹皆五云所照映也乆缺报襄輙邮专筒薄将聊奉一笑回文教某乆徯亢宗无从通谱璧弟幸托年盟云杏集中不知曽得纳拜否巳巳之岁千骑过庐陵有意来山中时某适赴鹤书取愧薜荔失此交情怅然一方之感书来空同陈谊天出欲徃从之湘水深令人亹亹柳子厚谓南方之灵钟而爲石故有多石少人之论某常以爲未也地气自北而南古有斯语意者人物之数斯文之运亦莫不然玉篸罗带之胜中州山川所未有也磅礴欝积而振发之以其时可矣吾宗文寔当之乎令业方来云涌川至树之风声快覩𦦨𦦨某半生落魄无足爲宗盟道去年单车驰岣嵝下堂有重慈白云间之陈情至于一再遂授今垒阖门就禄亶出过数力绵求牧未知向方宗丈宦逰海外坐隔一関一介相先是不以他人待同姓者委贶所及拜而受之薄物非所以报何当嗣音与胡节推㓜黄某他日盘之中辱玉山朗然照之举㠶凌斗牛挂席拾海月巳占吾成玉堂堂于此时矣空同落叶间快读千佛喜见榜花双峯巽山嶙峋苍翠布濩轇轕何盛大如之国家三百年代有英杰树之风声五纬聚奎之符彪炳未巳㓕没草根者固复何限吾成玉一大振起之青原劖空忠节生气是则草木同味也隃计昼绣娱双亲时某当以奉祠归里尚从乡稚耋候马首遮庆兹襞赫写此茂悦亹亹薄将祗渎缴奏藁上中书札子某惟军国万㣲日至黄阁不敢爲竿椟区区惧凟威峻惟钓宥是祈某顷罹人子之厄曽拜仁人亲亲之恩感激荣光永矢无斁不自意今春伏遇先生衮绣来归爲国柱石遂得宻迩陶钧以庶㡬一日履屐之役幸甚莫大先生当国以来上迎圣主悔悟之机下慰苍生苏息之望所谓垂绅不动声色而措天下于㤗山之安先生有焉乃一日伏读明诏许中外臣庶得实封言亊皇心光明言路轩豁恭惟启沃至深也某私念今事变至此冲决横溃使宗社有不测之忧者谁实爲之病根在内胶结不去终不可以爲国是以积忱具书先陈其愚虑之一而痛哭流涕终之人非不知爱身何苦如此冐死今日之事急矣惧其至于一旦则亦不免扵死也惟是言輶如毛惧不足以感悟天听尚頼先生狥通国之心出回天之力以措世道于清夷光晏之域某九殒无悔谨奏藁具申伏惟钧慈俯赐鍳察贺签书枢宻江端明古心某夏五之月伏从下土切听朝命共惟天子蒐选洪儒布满侍从而先生以海内逹尊居然冠文昌之首仆自惟念正人登崇天下诚幸诚贺不敢以草野自踈辄奉状以爲斯人之庆记史登録及彻巖视私心欣喜莫可涯涘山泽深逺与廊庙本不相接一日闾巷风传欢吹则谓先生以某日践政地参枢筦主上圣明君子终爲大用莫不举手加额以爲共相天子活百姓遂在旦夕以一方椎而放诸知懽欣交通人情莫不皆然人望有所宗而斯民之誉犹出于直道仆爲之舞之蹈之中夜以思不能成寐夫以穹壤之大人伦之衆而先生之进大夫士庶民皆欣欣然相告如其父兄亲属之得用将有所利頼于巳者此其心岂千金之所可得而家至户暁所能同哉我朝先正得此气象惟前有范文正后有司马公范自諌府以来以言事倾动中外后来出帅西邉入班两地岩穴之士慕下风而望余光盖皆延颈企踵以庶㡬其一日之爲相司马居洛中十余年当时儿童妇女识与不识竞曰司马相公元祐𥘉卫士之感泣都人之遮留其所由来者渐矣非一朝一夕之故也范公得经世之望司马公得救民之望尝恨士大夫所以积望于平日得望于当时盖㡬世㡬年而后得此二公有以厌服天下之心口耸动时人之耳目而范公不及用司马公不及尽用天之未欲平治天下其如之何哉今先生早以言语妙天下中以政事动中朝后以气槩风度上结人主之知而下爲四海所倾慕则先生都范马之望于一身盖二公之后又凡㡬世㡬年而后得此天下之所以责望于先生者岂与伈伈晛晛笑与秩终而甘同草木俱腐者同日而语哉方今西有叛将东有逆离而江淮与强敌爲隣强兵富财之道无所于讲主上不得怡宰相以爲忧其显证莫过于此而学士大夫私相拟议痛心疾首以爲方来无穷之变伏于不足虑之中而发于不测而不可禁者其㡬尤切凛凛天下无事则代天理物之地犹可从事于牵𥙷架漏以庶㡬不至于败缺不幸枪攘忧危之间倘非硕徳重名积孚于人心一日举之以从民望则镇服危疑收拾涣散精神气势未能一旦动天下之听也今当揆身定大乱莫安方极不敢自以爲功而方嘉与天下之贤者共圗乆安长治之策先生从容于庙朝訏谟于帷幄则当揆所以隆体貌敷腹心未能或之先也鄼侯所以举代于平阳茂弘所以深噐于安石其爲天下国家计者甚悉岂曰身爲功业而已哉则夫先生之一身其关繋于方来之世道诚重且大而闾阎之内父子骨肉私忧过计以爲脱有仓卒则所以寄命而幸全者非先生畴依然则先生之望近世以来絶无而仅有者将范马不及爲之事先生将来虽欲逃之而不爲其亦何辞以谢天地神人之所期哉仆鄙野无足道又执方不通扵世修门之书每视以爲甚重而未敢辄发其扵先生独亹亹不倦自天下之公而言则仆之喜谈乐道与人情若不相逺自一身之私而言则仆诚何人而辱先生特逹之知此其所以伸𥿄行墨乐爲四海诵其情而不自觉其僣且凟也伏惟先生少垂察焉某仰惟三台荧煌之精藐在云汉下土之人夜詹頟额曽无羽翰可飞簉于经天光耀之侧间者不揆虽荒缪之笔墨时得以上登㳙史而观道德听教诲自谓未有畴昔则左右亦以其人爲何如先生度越常情嘉恵后学采于穷约之素以爲可进而教之庐陵之士凡来谒先生者未尝不深念其姓名至于造化人物之地先生所以提撕荐进使之得以齿下士于朝则旣有日矣乃者秘府之命从天而下空山不颕之踪迹一日有闻于人自宰相钧陶而言曽无所偏私而某心口相谓山泽之人何以及此是盖有所从来而不敢忘也当㤗之世必有均调皇极之辅深思逺计周及人物虽遐逺僻陋如不肖亦使之无所旷弃九二曰不遐遗得尚于中行今当揆以之㤗之未成也必有一阳爲之先而后衆阳之气类随其汲引以进今正人满朝大抵以先生爲朋来之倡至扵晚陋亦得依乗以前初九曰㧞茅茹以其彚征先生当之屯之六二曰匪冦婚媾女子贞不字十年乃字二嫌扵𥘉不愿爲应徘徊不字至于十年某虽不足语此顾惟刼而从之者衆矣盖至今日得先生爲之宗主奉命驱驰惟此时爲然某他无能爲役至扵守其本心不与流俗爲轩轾以求上不负知巳下不负嵬琐之所存则或可无愧怍于此尚惟先生终斆之某钦惟新命亟应祗赴顾以未服外庸不敢即造朝班区区欲俟宫观两考批满日徐拜恩渥盖巳颛状控扵朝矣谅先生当许可之遥睇清崇未即詹侍辄奉状临拜恳悃与前人某半生出门下幸甚乃从湖南以一节奔走阃部去年此时拜长沙夀星甫偿分愿潭衡相望邮置信宿奉令承教王事一家以父兄师弟子之情而行扵连率方伯之际湘人或云前未见此比而某也受赐为不赀矣先生之入湘也某后三数日而来先生之出湘也某后三数日而去何其歩亦歩而趍亦趍也璧弟扵临江候迓使艎独蒙一再予进所以爱之诲之不令兄弟无间然者曽不自意先生及丰城以下乃有门内之戚盛德大业如山如河存神过化之学先生其讲之也孰矣某所得郡去家一而近奉八十七之祖母与老母俱阖门长㓜无虑二百指悉从官居糜费俸粟是皆公朝钖类之造郡事颇简四方无窃发之告日来风雨亦似调顺使苟禄之日得免旷非大播之赐而谁赐秦孟四者乆焉逋诛湖湘未了公事殊切介介比日来连得旧同官书阎计议驻兵永明诱孟四而生获之爲广兵所夺寻且告毙经司取其尸寸斩以谢两路先是田定二㩀平原秦小九㩀塩田爲秦孟四声援引孟四以屠永明正田定二之爲也柯倅权全州首禽二兇磔于市自二兇死而孟四遂不能免先生一畨出师其终条理如此孟四不死非但遗患南方其于根本関繋甚不细旦得竣事功之在彼在此无足计也萧献可失其令嗣如埙庐陵生此士有𢾗可爲痛惜詹望㤗阶中夕九起薄言倾写有懐忡忡伏乞钧照与吉守李寺丞芾某居庐陵南陬盖受㕓之最逺者也其于当世人物无所交际惟从田间侧听舆论则天下伯淳虽隔在僻逺乌得不闻风稽首吾州自前守去后无主宰㡬一年舞鳝号狐郡政泥浊斯人无辜亦云甚矣执事不鄙下土恵然此来天开日明是在今日某实爲郷国称庆仰借矞云在上区区非才叨恩入舘极知负乗月朔甞造州関印申免时闻千骑且入関某遂止旅间伺候攀迓前茅继闻少展适头目受病旋晕不可耐不得巳载舟兼舆以归相距两月交臂失之不敏之咎其当何如方侥倖平复造谒以叙悃愊颛驶及门宠授翰墨山林踈贱之人乃得殊礼郡大夫之德爲不可及而某缺典之愧益加多矣祗诵来辱避席再拜有懐轮囷具严𥘉椟谨具札子缴申职事之记所有台翰谨谨归璧示不敢当也修有草率颛圗侍见以谢囬广东曹提刑伏以炎日正夏薫风自南共惟某官玉节霄明华丝云度穆清简炷交壌棐扶台候动止曼福某㵸颕㢘清通笺奎碧恵徼书月却立下风某遥企芙蓉上挿牛斗绣衣之持斧而璚靡以爲粻弘铺太和勿问元吉某钦以某官簘钟铿戞玉尺端方庐阜青苍毓白石清泉之胜北斗魁杰挺碧梧翠竹之标或弭节于人间或彯缨于帝所旣盘礴而欝积复周逰以逍遥流水青山夺司马寻春之志荒崖絶岛行濂溪流物之心钦哉刑之恤哉使也言有先也楼台映白日丝辔小驰衣冠拜紫宸纶音遄下某起观宣夜跂敬明河方阔焉北树之题乃赠以南金之宠跫然三复愧此七襄某顷缀楚轺每懐绵耒牋天从欲回卭坂之车便地飬亲得江南之舎永惟钖类不隔善邻襞积阻心荧煌在目某䄂分𬎼露才劣锦云杂下俚于九成发宗工之一莞隃瞻蓬翠工辑蕋珠氷桃碧藕之清凉福英禄华之郁穆台容所戒鞭影是趍回陈侍郎某伏以回车卭坂请自效于林乌得郡江南取巳捐之竹马绸缪锦覆缇袭衮华共惟某官麾斥八极之风雷卷懐九天之星斗古灵䄂中之藁屡荐时贤温公洛下之评不遗人物遂使忝求刍之寄从而谐啜菽之私某半竹奚堪花甚宠想五𤱔青山之乐硕请订金懐四愁明月之诗曷酬赠璧谨具札子申谢伏乞台照与湖南交代廖提刑某汲濂香褁侧厘裔忞忞于主进吏昭交好也首祈纡省兹者伏审濡丝星辔弭节霜台紫盖撑空开云烟之五色绣衣立汉氷雪于九州号令一新江山胥动共惟某官金井玉渊之丰度箫钟瑶簴之声名老气峥嵘吐鳌头之山碧清文流贯龙影之潭星凢践中外以来皆推行忠恕之学惟刀剑狃楚氛之悪頼旌旗指汉坂而驱于疆于理于南来宣王命其刑其罚其审曰惟民中汲湘水而涤疮痍豁衡云而烛幽枉礼乐遣使臣也于昭原隰之光衮绣归我公兮遄任朝廷之重某顷从岣嵝下一拜状后继得㫖以臬事属之宋使君某遂于正月末觧维而西先花朝之四日抵云舎禊前奉重闱至空同上俯仰半菽皆矞焘赐也第念夙縁结习实开衣冠百世之好乃不克迎拜马前面奉龟组江海契阔有足念者近得之东西行人始知歜节前玉节道盱境以时考之此际乆建牙楚观上矣某不胜爲湖南一道贺舞后木人萧然音节纳之锦覆过者化之亦以自贺也某春杪得府第所遣荅书仰佩笃叙数月念念嗣音相望泬寥邃坐不敏兹想建台有俶谨跽下风倾此襞积临拜无任驰泝之至伏乞台照与前浙西安抚李大卿某顷从湘花间觧维而西也故人意厚棹酒壸三十里而饮饯之风飘飘兮吹衣芳菲菲兮袭予呴喻笃致一何勤也回首江空明月千里因念向留楚观望午桥钟鼔不隔檐隂从容玉尘曽不能以数数矧今去之汀洲杜若间蓬弱三万不趐明河在天瞻仰夙夜如此悁结何某共以某官悬黎垂棘瑶簴箫钟峥氷雪走雷霆精神麾乎八极金石谐韶濩文采𬒳乎五音维今江涛正湏人物外之而北门筦钥内之而西府枢机亶惟老成具有经济青山五𤱔未容寄傲之深黄道九天伫看传唿之近某丕承矞焘先花朝之四日抵云舎又十日奉重闱泝滩而上禊前抵郡邸贱事乍入沸糜不免轇轕旣三閲月遂就简平亲老安徤如常半菽俯仰皆钖类之及惟起视四境长山谷荒赤子龙蛇未易帖服商蚷驰河凛乎其未济教思无穷惟勿替宿昔重训饰之秦冦一叚某未了事而去日夜念此半年师旅数州杼柚爲空疽根仍存忧曷有极今闻罪人斯得党类悉就殱夷我爱桐鄕屐齿爲折顾抚摩凋瘵镇定危疑湖岭间方来正欠工夫耳洛中花竹平安悠然长思当必及之某数月念念专襞上起居及今方走一介不敏甚矣未繇佳晤暑气方殷硕言金护玉持以副苍生之望孤台有委一唯鞭影所向某临风驰泝之至与刘吉州汉传某介恃薄云之谊忘其爲凟僣有硕陈吾郷欧阳巽斋先生讲学天出从㳺满门登科三十年独䖏环堵晚见召擢一再登朝先生居之淡如也其修于家终日清言接引后进未尝爲担石谋捐舘之日槖无嬴赀诸生爲集䘮事悠悠人生惟死乃见真实呜唿先生之风可使懦夫立也其子浚字资深世先生之学頺然布衣禁路诸公每以郷先生殁而无泽爲阙典有欲从化地言者人情好德信不相逺先生不以货财遗其子而资深亦复能守拙甘贫酷与乃翁相似区区谓文献所属吾軰当相与辅成之大监乐善若不及又于巽斋爲庚年同朝傥念其孤时分廪俸月质送之使先生有子不至乏絶非惟使爲善者知劝而名公念旧下士之盛心所风厉逺矣某旦夕亦谋具辞币聘资深至郡斋庶㡬前軰之典刑斯文之宿昔念同志孰有如门墻者故辄以书至焉当暑紊听惭汗沈流伏乞台照回两淮制使李端明庭芝伏惟龙虎魁杰手提鐡钺重镇东郊淮山崇崇江水不波施于南土隷也跽敬阶符等威有截不圗亲衮翰贲之荣光下土伏读感激某仰承宠戒信丰赵宰真古大臣勤小之威心赵于某同年宿相厚今又得以郡邑聮好人事结习非偶然矧知出自晋公门下他日称吾榜得人有所受之矣谨具札子百拜控谢藁万罪伏乞钧照回岳县尉惟中兴之𥘉先武穆王手扶天戈忠义与日月争光名在旂常功在社稷天报勲劳克昌厥后虽百世可知也县尉生北平龙虎家而又伟然植立谁不知敬幸出结习乃託一日之甞僚判谕批暦亦旣钦承逺卑鳞缄爲礼过矣与洪端明云巖去岁在湘中专人诣越拜起居遄沐报教以门墻一介之旧抚问所及勿替引之相望廓寥感戴不可言喻继阅邸状欣审端殿陞班安车就第于疆于理旣了旬宣某水某丘迳归逰钓共惟驩庆钦以某官中朝耆旧前軰典刑早岁驱驰持国子华之并出晚年脱盘洲野䖏之所无今世浮沉畏途不知止足者勿论固有挂冠请老欲一日婆婆里门而不可得者先生䄂手版还丞相天目山中逍遥野服独立于得䘮宠辱之表真天人哉左辖频虚上方侧席只恐禁中朝出传宣天使夕至未容公乆作碧山学士耳某堂有重慈今年八十有七昨者将指而出牵于行路鹤髪不容迎飬岁晩力扣化地乃卑麾章贡家园相去三百里一可杭阖门二百指皆仰禄焉此先生矞云所覃某到郡后颇与郡人相安日来四境无虞早收中熟觉风雨如期晚稲亦可望惟是力绵求牧来日方长凛乎淑后先生𥜗袴旧谱出其一二以恵绥之蒙戴而行敢不知赐某于左右缺礼乆矣谨寅奉赤𥿄申緑野平安之问采采涧芹犯严悚仄未卜誾侍硕言观頥视履益扶神明以慰中外属望临风拳拳与贑州属县宰颛有公禀保伍本领在于隅团比者郡家禀使者之命欲于十县从新整刷一畨见之公文固巳详尽所谓差过隅团盖所在积弊有公差者有买充者正在贤令尹用其明焉可因者因可革者革按之旧籍参之佥言一日而可决也使者屡问及此却望办以敏手月末如期申来隅团定则保伍周保伍周则盗贼弭郡之所以蒙成也而县亦职有利焉申严出甲榜比想皆巳家至今有赏罚镂榜烦更徧掲回袁永州某引首三吾环清汇碧神仙人居之坐隔千里方叹衡鴈之参差缇骑秋风落我虹翠跫然瑶华音之在耳也共惟某官以羔羊素丝爲节㮣以清霜紫电爲精神以布帛菽粟爲政事自拥千车来照二水发舒家学一二便足以破奸胆甦民气期月而可百废具兴万石山中遂爲古颕川渤海郡真刺史敏手也清庙访落诸侯来朝风声堂堂归植千载某承乏便州侥倖娱恃庭空无事年谷粗登凡前此龙蛇之渊皆屏迹絶影要是奉教宿昔隂有以恵利之然亲意亦复念家旦夕皈命香火归哺山之南水之北矣逺道寄将有实其庭吾味之厚不翅懐连城而佩明月也临风慷慨亟此驰谢尚猷缉茧申候起居伏乞台照贺京尹曽尚书某兹者共审露纶涣渥星履陞华东涧西瀍冠十连之元帅南昌北斗表六典之地官丹屏云开红牙日丽共惟某官依乗日月吞吐江湖直气摩空金天晶之错落清规照世玉井水之绀寒自于鵉声遄峩峩乎豸角文章大手南丰先生政事十条小范老子出䄂摩霜之钺坐吟卷雨之帘真侍从㱕拜于甘泉慈父母来临于京兆乃由太一径陟文昌氷悬雪夸而朝望孚日暖潮平而民气悦衣冠于建礼益镇千几筹帷幄于延和遄归两地某喜传除綍阻趂贺綦五纬明霄望龙泉之秋色九河流润懐虹翠之春晖谨具札子申贺伏乞台照回曽知县晞颜某去秋知紫气飞度鴈峯法不得相候西风彻棘新雨来车知必不我遐弃也未㡬喜开玉垣飞檄荣甚锦归交臂参差殊重回首今年出湘之日乃千骑载入湘之时又不得相随鸡豚社中一𢾗契阔相隔耿耿心知不圗帐犀逺持五云下贲虹翠笔墨淋漓起敬英妙而缲借所及不敢当不敢当某堂有重慈自高安归后十年不克迎侍昨岁叨节本不能出请祠不获命姑以单骑驱驰非其欲也轇轕白云情表连上君师天地之造卑之便州非徼福隷遗端不及此千里逺将折寄何厚衣𬒳重袭其宏多矣乍理糜沸禀对皋晏薄附芹心非所以爲报也蓬莱玉雪小置之松竹间㑹有新纶倚布娄贺回曽连推宗甫某㵸颕㢘清起而谢所蒙东向亹亹一拜㡬何年西方美人岂不夙夜飞鸿踏雪閴其廓寥去年漫浪行湘于东轩公甚相厚朅来八境又日从巖山先生游独于吾㤗宇何其阔如也春榜旣开闻谢家鳯毛世科盛事芙渠胜䖏仅隔庾梅每念擘牋写此襞积乍入沸糜中堕此不敏而琳琅金薤卷五仙云气下之言念知心喜而不寐吾㤗宇以干坤清气皛皛银河朝发轫兮咸池暝曝鳞于沃焦以其时可矣河阳幕中云飞川泳老子倚胡床夸有此客伫由黄金台径上清琐闼某单车驰嵝下十閲月太行白云缭绕清夣陈情一再天高听下卑以便符奉重闱抵空同三见蓂荚矣郡稍简静得遂半菽欢皆钖类所及也渠渠然颂不以䂓望尘辟易芳菲逺道第懐我私闻车马行色且旦夕出领某倘未以罪去得握手道旧岂不快哉占谢蕝如驰遡一碧回李本中某一节稍踈闻问千里相望方赋所思得手书读之展转情话慰此契阔某𢾗年以児女讲授爲琴书累发𥘉启蔽作成方来三世交逰此意不敢忘去区区出山亲老不任行役云龙隔絶不得日奉从容本中独䖏寒斋觉户外屦不至静中倍有方册工夫然门可张罗庖隷自放所以奉师者必甚卤缺负愧柰何谕及小子年渐长当学声律尤认真至第此児自以爲得师甚欲从师学而学焉又念吾先人以赋起门重于改作贪贤且柰何今姑尊来教择赋师爲代但未知来年有意他出否倘有啚回某虽江湖悬隔岂无可效绵者拳拳此衷亦以属之新昌弟唯命东西矣敬慿使禀控别牋薄物少寄芹私令祖困学老先生尊候多福侍邉乞道起居回长沙传县尉合某他日接玉泉于㳙㳙中去之十年君且抚汗漫神変化而爲龙巳高言轧霄自当向上位置需云岳翠不淹腾踔乎豸府知心贻书道君出䖏之槩广文又缇袭琳琅以来目中将快见缁之好也敢不预戒行窝汛扫以侯虽然落木荒凉之境飘风潏荡之踪以君堂堂発轫而肯相从于庖爼间此意携持琬琰者不屑也吾意不薄惟君熟裁之持对不敏切惟照寛文山先生全集卷之六终文山先生全集文山先生文集卷第七文山先生全集卷之七文集启上权郡陈通判卨谢觧是邦大夫贤者聿新道艺之宾兴吾党小子斐然得遇功名之主宰僧弥出法䕶之右越石居楚金之先人羡二难巳丛百媿窃惟奎开我宋箕寿斯文尧叟以壮歳拏魁尧咨爲之接武子由以弱冠登第子瞻至于聮芳孙何齐孙仅之名宋祈逊宋郊之榜韩家阀阅呉氏簮缨皆一时兄弟之杰然乃我朝科目之盛者甲于江右未若庐陵名耀帖金以一门而五董笔香氊墨不十歳而七刘或踵接于童科或肩摩于胄监辉煌简册杂沓衣冠至今文水仁山犹想流风遗俗虽巫歩亦期似禹然赐贤何敢望回如某者技等飞鼯才长缩蚓故家乔木借秭归旧崃之隂宦録云萍分白鹭余波之润勘皇祐牓帖乆寒石室青氊阅癸丑状头曽入本心墨谱恐负前人之弓冶勉爲今日之箕裘有严君焉唾弃万年之謟味难爲弟者誓齐两到之英声故唯诺怡愉之间皆切磋琢磨之地晨窓花露滴干砚眼之鸲夜帐木油剔尽按头之蠧以孝弟忠信爲实地以功名富贵爲飘风非六六余子之俦有飘飘凌云之气自染指时文之鼎卽梯身季考之阶愈出愈竒颇类黄绢外孙之虀臼屡选屡中几成翰林学士之葫芦遂令伯氏吹埙仲氏吹箎过辱庖人继肉廪人继粟方嗟雌伏未遂雄飞适槐粟之揉黄偕棣华而拈采掷畨骰子同拏喝六之筹弯起弓弦共上中红之垜天开双眼地放一头渇睡汉平白觧嘲揶揄鬼分明束首二旬赐第皆以沈内翰相期十八奏名佥谓刘学士可继使小子自此升矣皆先生进而教之兹盖恭遇某官秀孕天台英蜚帝学万乗噐可檠唐柱五色线要𥙷舜裳噐古罍于盆盎之中韵黄钟于杂优之地一从分刺名虽沂郡之王祥两屈䕶麾实则颕川之黄覇斯民广厦吾道泰山螺川醉多㫖之春风燕寝乐近民之暇日政安赤子觧弄挺之乱绳兵抚清人戢攘钗之横蘖虽借我二天之有幸恐尹京五日以趣还兹以题舆委之劝驾至若豆箕之朽质亦该花帖之荣恩是宜拂楮雪以牋诚候屏星而布谢誓当鞭䇿不负揄扬谅大贤何所不容知孺子尚或可教晋公得二俊才士不无汗赭于前脩古灵荐三十余人尚冀牙绯于后进上仓守李爱梅谢觧执鞭而御于君风裁乆钦司隷推毂而辇其正天人幸遇翰林欲借方寸地吐气而言敢操盈尺𥿄循廊而进切谓乌河阳方司鎭钺石生随就礼罗王豫章未下使车荀爽已腾辟剡盖人非卞和玉閟石窍而世无伯乐驹困盐车必假先容乃梯后进切念某筞非鲁客材仅荘林自垂髫逮二十年知肄业爲第一事家庭自爲庠序要祖庐江兴学之风文字懒傍门墻惟凖石室立言之法遥睇故家之木勉爲良冶之弓子玉应而父金舂伯埙唱而仲箎和夜按剪灯帐几成墨冻窓呵笔火不思炉每因染教于芹香屡获联辉于蕚集角能战蚁占序榜龟朋社阳秋过许洛中之陆鄕评月旦谓非呉下之蒙曩踏黄槐聊窥班管合三万余于围棘争六十八之帖花如小子者车载斗量况有司之沙披石汰谁谓烛几驹窓之际遽蒙黄钟罍洗之褒风徤鸰披腾北海一双之鹗云横鴈翅抟园九万之鹏必侍郎氊笔嘘而送之则进士虎榜自此升矣兹盖恭遇某官百梅风格八桂云仍罗𣅿门兵甲于胸中潄淮水渊源于笔下风樯阵马不足爲勇长吉之文章景星鳯凰快覩争先王濬之名望早跻显第徧歴要途甞膺北阙之诏纶出领西江之衣绣儿童犹诵君实野老皆识元城惟虎城旧治甞屈典麾故螺水重来又新持节苏疲民于恩露清奸吏于壸氷坐念铅爲铦跖爲㢘安有书如丝官如眊灿连樯粧执乐旧句重赓缯阅库粟埋梁新謡继作兹屈皇华之使就延鸣鹿之宾某忝以釡箕玷兹玉笋敢不淬庖人之刃誓无荒陆氏之庒贺呉丞相革再登铉路首冠钧庭以进士爲名臣两朝倚重以儒宗爲宰相四海具瞻天启圣衷国有生气某官洪深而肃括光大而直方乔岳㤗山㣲细悉归于涵育青天白日奴隷皆知其清明顷天子以爲股肱举海内望其风采霖雨未浃而収歛神功泰阶未平而韬閟光耀共惜温公之归洛犹期潞国之还朝偃逸藩维乆欝衮绣归公之望均调鼎味复端盐梅用汝之司公卿大夫交笏相庆儿童走卒举手懽唿顾中外不谋同辞在今古未始多见斯人之望旣切贤者之责方新维今言路之不通最爲天下之大弊缙绅以开口爲讳事城阙以游谈爲危机如人一家情睽离而衆侮起如人四体气壅底而百病生多故之由一类诸此枰更子改柁转舟移惟从衆谋可以合天心惟广忠益可以布公道尽觧群疑衆难之㑹克有荣名成功之休其惟我公望在今日某瞻依有素慕恋惟深适造阙以戒严闻扬庭而増抃以书上光范先伸贺厦之私于人见欧阳行展抠衣之敬其爲恳切罔旣敷宣谢吴丞相涣号扬庭方庆昭文之命蒙恩诣阙适修进士之㳟喜当风云际㑹之秋得囿天日照临之下輙陈短浅爰叩高明伏念某才不逾人学未闻道虽家庭唯诺之教动欲行其本心然山林朴野之资知无𥙷于当世顷得备地官之贡遂及登天子之庭一第筞名旣有惭于负乗三年读礼㡬无意于驱驰宸命光华自天而下圣恩广大如海斯涵遂令叅京兆之谋仍许奉团司之表靖循侥冒端出庇存载册戒行将下天威之拜弹冠称庆遽传公衮之归重惟柳氏之碑曽辱燕公之笔读圣主偏亲之语佩教方新仰先生长者之风铭恩莫报矧复更新于弦辙自今宻迩于钧陶喜如其辞有莫能賛兹盖恭遇某官两朝旧德一代伟人金鼎调元曽接沂公之辙玉龙擎重再持忠宪之钧属逢当轴之初与有得舆之庆某敢不勉摅素学图报明时仰台宿之丽天旣近辉光之照占赤云而赴幕尚依覆焘之仁先生之父革斋先生墓志铭乃江古心撰履斋题盖道体堂书谢丞相窃禄丛祠方重素餐之媿备员蓬舘遽叨黄𥿄之除由大钧之无垠故小子之有造辄摅短浅庸渎高深伏念某大江以西一介之下㓜蒙家庭之训每欲行其本心长读圣贤之书初何𥙷于当世从事一研起身诸生偶遭际于圣明获侥逾于科第君恩天大若爲报称之图流俗波頽常有激昻之志当前年之赴阙适强冦之临江亲见主忧之时不胜臣辱之义陈师江浒怅无一障以宣劳奏䟽公车倘冀九重之易听奔命而归田里举目而尽干戈江逈川平非頼整顿干坤之手糜沸云扰几无戴履天地之身骨肉幸全于山林顶踵皆归于造化琳宫香火揆始分而巳逾石室诗书寻初心而未䆒敢图菲采获备茹连使当登崇俊良之时而秉校讐图籍之笔贤人在内幸无正朋字之讥世运方平雅有读秘书之睱顾兹甚宠非所宜蒙有懐负乗之惭无任循墻之惧使之得进退之正所以报知遇之隆兹盖恭遇某官勲在王家泽𬒳天下圭瓉秬鬯侈召伯之来宣衮衣绣裳大周公之归相旣仗笞箠而定大难将兴礼乐而开太平遂使干清坤夷之余转爲小徃大来之㑹至如公选亦及凡材某敢不勉企前修恪持素节彦博未至堂上巳先蒙许国之知噐之旣入舘中当不辱温公之荐其爲恳悃冈旣敷陈谢皮枢宻龙荣领香火于祠宫幸书下考校丹铅于册府误玷中除由泰阶六符之光爲广厦万间之地辄裁牍记仰谢钧慈切以登群玉山夙号麒麟之胜持三寸笔将刋鱼豕之讹是爲朝露之清班必极人材之公选我闻在昔公惟其人晏殊之学问杨亿之文章仲淹之声名噐之之气节茍非其类不在此科伏念某学不知方仕未能信寻千年之蠧简早慕伊颜得一第之鹈梁终惭眺董深考国家之典每由舘阁之途知负乗之懐惭恐颠隮之速咎故方筮仕巳卽丐祠尚口乃穷颇爱山深而林宻观頥自养徒羞月费以歳縻敢图枫陛之䟽恩俾处兰台而正字正恐不免耳其何以堪之靖循侥冐之由端出陶成之辱兹盖伏遇某官清朝良弼名世大才爕賛化原大尊主庇民之道均调皇极普荐贤报国之心遂使䟽庸与叨㧞擢某敢不恪持素节勉企前修读木天汗漫之书尚求指教陪丹地深严之幄何幸身亲恳悃罙深敷宣罔旣谢何枢宻夣然范质传衣曽侈和公之遇仲淹入舘复蒙元献之知使诸公而与同升岂门生而不知报輙伸下悃庸叩中枢伏念某石室孤寒青原落魄㓜𬒳家庭之训颇欲得其本心长读圣贤之书𥘉无𥙷于当世从事一研起身诸生偶持觚翰于南宫获遇鑑衡于北面鸾凤𣏌梓举集权公之门欵叚驽骀误登伯乐之厩名姓虽尘于凾丈足迹未造于仞墻山斗之望弥乆而弥穹畎亩之踪愈踈而愈隔闭门自守知尚口之乃穷遯世无求惟观頥而自养凡窃禄奉祠之日皆省身念咎之时承明之庐着作之庭未甞意想寂寞之濵寛闲之野遽拜宠光胡爲乎来哉是有其故矣想木天之清峻望丹地以凌兢顾非麒麟鸑鷟之英其如亥豕鲁鱼之谬深有惭于负乗敢自巳于循墻兹盖㳟遇某官名世鉅公清朝良弼持枢賛化共调传鼎之梅报国荐贤不种狄门之李遂令公选亦及凡材某敢不勉企前修恪持素节就中书而见座主将求一介之先容以进士而爲名臣尚頼终身之保任谢江枢宻万里领祠宫之香火敢望弹冠掌册苑之丹铅误蒙推毂荐非由于识靣事真可以语人顶踵衘私额手奏记切以观远臣以所主孟子以言进退之闲遇大贤而相知韩公以爲遭逢之盛盖受恩非天下之所少而知巳得君子之爲难乃若初无左右之先容独受门墻之隆遇以古道之相与尤人生之至荣伏念某才不逾人学未闻道虽家庭畴昔之教动欲行其本心然山林朴野之资知无𥙷于当世执经而后承恩以来念景行在四海之逹尊而科第非终身之能事颇欲自㧞于常人之类庻几无负于上帝之衷顷趍阙下之时适际江干之警主忧臣辱念我生之不时外阻内讧繄祸至之无日因抚躬而思奋遂投匦而献言当时破脑而刳心何啻燋头而烂额有仓卒等死之虑无毫髪近名之心六太息之陈岂曰贾生少年之过三十字之献幸寛郇模东市之诛逮时事之旣平滋人言之无据小体者戚其失措好事者髙其得各痛痒无知者以文采爲贤操挟不正者以譁竞爲议匪躬之故俱莫谅于初心尚口乃穷嗟难行于直道旣奉祠而窃禄颛闭门而读书未可与俗人言姑尽吾分内事不谓见知于长者遂勤延誉于诸公承明之庐着作之庭未甞夣想寂寞之濵寛闲之野遽沐宠光非华衮有一字之褒何弊帚増千金之重虽深惭于负乗然幸出于钧陶永坚乃心欲报之德兹盖伏遇某官清朝硕辅昭代真儒胸中括石渠东观之藏海内仰天球河圗之瑞睠惟世道深属我公整顿干坤共屹江流之柱献纳日月入旋斗极之枢非徒耀不世之功名将有意太平之礼乐凡今小徃大来之㑹多出前推后輓之功遂使踈庸例叨㧞擢某敢不力持素节勉企前修称彦博于都堂幸借郇公之誉荐仲淹于舘职敢忘元献之知贺江左相大老造朝元台正席归公有衮绣我来自东用汝作盐梅王置诸左三台明槪八表清夷洪惟我朝相业之隆莫如元祐家法之懿潞公平章军国司马实位昭文正献议论庙堂㣲仲甞升左辖或以学术真纯而辅君德或以人物直谅而当帝心续遗响于先秦两汉之前文章鉅丽挺雄姿于黄河泰山之上噐量崇深此自古之难兼盖于今而独见共惟某官行关百圣名塞两间于前軰人期之以伊尹传说今从学者尊之如韩愈孟轲尚论公之平生有报国之大节以君子不用爲我耻以小人未退爲巳忧童儿妇女知其血忱缙绅大夫想其风采自其驱驰外服出入中朝洛中偃仰之年江上经营之日以至賛先皇之大政参嗣圣之初元贤与不贤一言定其可否用或弗用四海视以重轻卓然一时人望之宗展也三代王佐之事属登庸之伊始问夣卜以孰贤朕安得斯人哉固无踰老臣者乃申帝指乃穆师言金瓯覆崔相之名银信趣邺侯之觐朝士举笏相贺都民遮道聚观天子引见以劳归东朝出馔以钖宴遂由政路径秉国钧先天下而忧斯能后天下而乐有圣人之任将以行圣人之时莫难得者海内相望之深最罕遇者君子气类之合方今师维尚父右举皋陶賛襄于都俞之间寅恊于和同之际钧无垠而播物相天地理隂阳鼎有足于承君安国家定社稷昔讲于洙泗者困道路之厄而学于河汾者抱礼乐之惭道之行欤时则可矣俾我后五三之盛真吾儒千一之荣某猥在山栖欣逢庭册亲见上下龙云之㑹岂徒门阑燕雀之私阳翟归耕囬首旧时之学士徂徕作颂倾心今日之太平庆抃情深刋摩语浅马右相庭鸾紫宸播告金铉登崇归周公于东方来大老举皋陶于右复得良臣九鼎尊安三灵开怿自马服君之着姓至伏波氏之封侯燧进侍中特超居于外府璘迁仆射姑借重于将坛惟賔王起自书生在贞观号爲真宰然以草茅之踈远出于覊旅之遭逢未有亲㧞巍科素居清望布衣之极以一编爲帝师都门之中不十年至相位于皇盛举掩前闻恭惟某官得圣人之和抱王佐之学高山蓄泄有润泽万物之功太极浑㴠无运用四时之迹自颙昻缙绅之日巳雍容庙堂之风告后惟良有谋猷则顺于外敬王如我非仁义不陈于前其出处不可瑕疪其喜怒未甞形色龙潜羽翼栽培不世之风云鳌禁丝纶醖醸后来之鱼水先帝留之爲宰辅之备主上待之以师传之尊径迈群公徧登两社或主东厅之典故或参西事之经营邺侯之迹大竒安石之名愈重两宫明圣一老辩章旣峻昭文之迁遂正集贤之拜朝家用元祐之故事学舘献庆暦之颂诗儒者之遇仅有而絶无天下之望方来而未巳简淡独周于事物晦叔所以有立于潞国司马之间忠恕不离于湏臾尧夫所以无媿于正献㣲仲之际前哲之风流未远太平之㡬㑹有开岂特辉简册于二百年之前直将植风声于千万世之下某喜传鸦字惊起牛衣知廊庙之有人爲国家而増气昔通政府无书或诡于门人今诵相麻交贺敢迟于朝士其爲抃蹈罔旣刋摩通章签书鑑兹者恭审涣号明廷普筹宥府风生黄道衞宸殿之凝严星度紫清焕斗杓之赫奕真儒无敌中国有人窃惟我朝之盛明最系君子之翕合永叔之参兵柄在魏国位平章之时尭夫之賛枢庭当潞公判重事之日于以笙磬治平之政于以埙箎元祐之功若稽前闻复见今日㳟惟某官知周而道远仁熟而义精和风甘雨庆云备四时之正气髙山深林鉅谷名一代之魁人当属者爲小官之初巳渊乎有大臣之噐谁起诸国人之谤我衣而禇之我田而伍之公真大丈夫所爲匪席可卷也匪石可转也突兀南都之鐡壁卷舒滕阁之朱帘在江湖在朝廷时人望其大用爲台諌爲侍从识者恨其巳迟六飞之马荘重而不驰万斛之舟舒徐而后进厥今天助顺而人助信大在廷而细在邉江汉沔水朝宗载扬我武夙夜基命宥宻无竞维人遂升两社之班爰賛五兵之本宰相计安宗社大师时游庙堂参之以运筹帷幄之神辅之以折冲樽爼之宻衣冠盛事具四方巖石之瞻衮舄一堂有三公鼎足之势遹观大业丕建隆平某盥耳山栖倾心廷播亲见天地云龙之㑹非爲门䦨燕雀之私传江西宗派之图敢云入社诵徂徕圣德之句请继作歌抃蹈之深敷棻则浅贺仓守赵编修端斋侯藩课最庾节陞华常平专歛散之功㢘察展澄清之志有识交颂不谋同辞恭惟某官璇派清流玉班雅望早賛枢庭之画遄跻府寺之崇结知前旒试庸外服幸甚赵大夫之日来临欧六一之鄕庙堂知其爲循良田野诵其爲岂弟二天不啻两年于兹虽明公屡上丐闲之章而天子正深倚重之眷爰卑茶盐之任聿増麾节之光鲜于一道福星式快舆情之望晋公三司真使行膺御札之除某仰席庇休倍深欣抃大厦成而燕贺敢修奏记之恭六辔沃而骃驰实切执鞭之恋其爲賛庆罔旣敷宣回瑞州罗权府遥瞻松雪乆羡檗氷䈴卷西山抚舆图于锦水书移东里醒午枕于桐鄕宠委新编辉生弃弁天高地逈谅碧落之知心日光月华看紫薇之润色谢私何限嗣敬以陈回吉州缪守送端午端午赐衣渐傅玺召昌阳荐爼忽沐珍颁行人贲然来思野老爲之惊见某官心清于水仁行如春岐麦咏渔阳方腾善政角黍记荆楚尚念流风亦分百索之余远及一㕓之陋某倐惊晼晩良感慇勤剪綵艾以爲嬉强酧佳节对灯花而作报多谢故人回朱约山贺生日鄕有逹尊获在嫡孙之行我生初度误蒙大老之知庭实骈罗使华惊见共惟某官世间活佛天上寿星弃万戸如张子房而寿考远甚颔诸孙似郭中令而精神过之尚怜蒲柳之新姿分以松椿之余福旣受赐矣细吟香山三十六之诗何以报之还祝崆峒千二百之寿餽朱约山歳礼歳无多子惊爆竹之倐来盘有五辛喜屠苏之末至睠时大老萃止繁橲喧枥马散林鸦遥传歳颂卧笼兎横盘鲤聊见鄕风回前人餽歳一壑栖迟不觉歳年之晚五云飞坠顿生草木之春分四老之玉尘起初平之白石某官阳和着物寿极当霄门有垂车换桃符之新句庭多戯綵沸竹爆之驩声犹推椒柏之芳馨散作茅茨之光宠某肃登嘉贶祗佩盛心叹巷北之椰榆吾痴未醒祝樽前之强徤翁醉何妨回前人贺生日富公七十九歳蹉九老之不如潘岳三十二年觉二毛之巳见方揆余之初度忽惠我以好音畴昔折軰行之谦从今悗亲戚之话永爲好也长歌白雪之章还以事之愿寿青山之约回彭知县贺生日潘岳闲居巳觉二毛之见卢仝破屋忽惊三印之来爱之欲生钖以难老亲戚情话若是绸缪宇宙吾生不胜感慨矧复赠我永言好之读三星行谁觧嘲于南斗寿八百歳尚徼福于彭城回太和赵宰贺生日三载渊明幸相望于五柳今年潘岳觉巳见于二毛懐哉好音贲我初度爱之欲其生也忠焉能勿诲乎一鹤自随约青山于未老双凫何许感流水之相知回太和赵尉贺生日潘岳闲居巳觉二毛之见卢仝破屋忽惊三印之来爲此大小年之光异哉神仙尉之宠钖以难老爱之欲生阳春白雪之词真成寡和流水髙山之约安得相逢回胡宣教贺生日春华如水惊三纪之流光夏緑满园又一年之初度方拾薪而煑瀑姑撷草以供茶敢意谷虚有来庭实钖之厨珍以起其牢落将之篚厚以申其慇勤门外桒弧自叹男儿之老里中羊酒敢忘亲戚之情回萧子苍贺造居东门扫轨方寻归隐之盟依山结庐聊作奉亲之计正辛勤于结构辱折寄于芳馨室虚分坱圠之春庭实委纷之既想儿郎之欢喜共举草堂谢介使之勤渠寄将梅驿贺朱太慱得祠枫陛䟽荣蕋宫领秩平分风月暂横緑水之舟寄傲烟霞新入壸天之宇相羊得所进退有阶共惟某官一世精英盛年华要春风满座人知公掞之懐云谷读书我得晦翁之乐闻巳速䕫龙之武未容髙鸿鹄之飞某同志有人相期何许卧篔筜谷正寻白水之盟望麻姑山辄致黄冠之贺送韦主簿成功赴宏词科径辞矮屋前赴大科开五十难以试教官是名上等分十二体以取词学尤见宏材庆熊鱼之得兼观龙象之第一某冬烘自昔晚歳相期乆此妙音不到蓬宫之处看君名第又光杏苑之年回庐陵赵簿投贽我軰蓬蒿正堪罗雀美人锦诱上有栖鸾懐哉六谦持此三过某官鳯其翙翙麟兮振振吹大乙之烟藜歘然特起织天孙之云锦烨乎相辉有是簿耶自此升矣某细𫾣白石遥想緑绨看南山之云惠而好我穿东郭之履欲徃从之回吉州陈守纬分牧龙藩此非子坐退耕鹤陇乃得公书纷六辔之光华亶一㕓之荣宠某官照人白雪有脚阳春蒙福凡十万家民歌载路荐人至二千石相谱满门籍甚嘘枯居然起废某岂堪作吏真足爲氓傥一壑之无他维五云之在上吟诗自乐退求元亮之心设榻相看徒感陈蕃之意禀酧不敏摧谢未央贺前人除福建仓藩条报政庾节敡纶云阁森严上接神奎之府天囷明槪下临湏女之虚天启九迁民争二竟共惟某官浑金璞玉甘雨祥风家有旂常籍甚东山之名姪身虽朱紫依然太学之儒生蚤腾骏马于云霄遂主神螺之风月人懐惠政帝有恩言夺南国之二天遗东瓯之一佛常平典在武夷之文献可寻宰相时来文穆之声猷孔迩某退耕滕野喜趣曹装辄持行李之㳟庸展涂芝之庆事大夫贤者庻自附于攀辕以我公归兮将不胜其贺厦其爲颂抃曷竟敷陈贺刘省元夣荐登科兰官㧞颕甲第传胪过千曰俊过万曰英人间徤笔第一爲魁第九爲弼斗北脩名柯峰翠湿于飞缨泮水清摇于振铎行彻皐比之席即归鹭翿之班某正僻耕寛遂稽笺贺赋云山之红树焉得徃从摩石室之苍苔不堪持赠迎宁国交代孟知府共审肃将一札言牧双溪紫马西来照旌旗而出色玉麟外遣觉篆籕之生辉上日先庚懽声旁午窃深庆抃钦以某官羔裘豹䄂玉质金相说书而动京师素积行秘书之学把麾而去江海重爲贤刺史之劳少稽汉郡之三公嘉惠建州之千里某乆哉望歳际此行春宛水明楼巳敬虚于中舎昭亭簇骑敢先候于前茅谨具申闻伏惟丙照除湖南宪通交代李楼峰东风一道喜鹊锦之生花元日十行愧牛衣之换绣幸甚葵丘之新好託于杏苑之旧盟一介施先七襄敢后共惟某官负宇宙之志出文献之传高山深林世载其魁杰青天白日人知其清明地望接乎西平声名垂于北斗瑶编玉牒参天上之神仙紫界粉墻隔人间之风雨盍鸣珮而登馺娑乃弥节而下崆同民五袴而牛犊满家米万樯而蚕桑遍野属凝旒之西顾遂持斧以湘行风动褰帷祝融七十二峯之云暁星沉贯索太㣲二十五宿之芒寒江春洗蘅荰之愁庭昼卧桁杨之影方山摇而岳动俄斗转而星移五丈原之流马木牛运于樽爼八景画之晚钟沙鴈同是江山我公之二界无争先君之四封如旧然而江涛如许原隰谓何温公叹子骏之福星不宜居外文正服张公之大体引以归朝爰重中权式光前轨某生而肮脏分也嵚﨑饮兰露餐菊英哺乌有味裂荷衣焚芰制夣鹿何心每爲梁甫之吟有感长沙之赋曩于飞輓徒触危机今见平郊犹惊曲木頼有同年之宿昔互爲一日之交承春爲秋先秋爲春后甲入乙舎乙入甲家曲江㑹上之风流南岳云邉之礼楽荆俗相传于佳话萧规幸淑于前猷睇骃骆之光华敢云并驾随云龙而上下傥许执鞭欣蹈之私诵言莫旣贺前人改除湖北漕兼知鄂州日陛扬纶氷轺作屏北斗丹梯勾陈玉槛联郎宿于天阶渚宫碧树巫崃青山迎福星于江夏光稠符玉色动辔丝㳟惟某官鐡马行空金虬骛海离离珠璧府悬黎垂棘之光耿耿斗牛虚干将莫邪之气洒翠竹碧梧之韵度发清霜紫电之神竒太㣲二十五星旌摇江汉祝融九千余丈节倚云霄当驱驰吟遣使之诗每慷慨读出师之表落落襄樊之事会悠悠江汉之风寒局靣一新机神顿耸师垣制胜集忠益而开诚心帅阃请行从便宜而上方畧武承先志孰与明公乃峻氷台乃陞寳庋练鹊锦之㢘车改观黄鹤楼之衞㦸生风饷高宻之师借恂河内诏西平之子賛度淮堧节钺合而气势张弓矛重而精神壮北代歌功于六月中兴刻颂于万年楼船过洞庭旌旗直下阊阖开黄道衮舄遄㱕某方恊寅衷喜传卯诏界上争杜衍想共戴于我公方面待乖崖将遂夸于吾榜行行㑹弁亹亹贺床贺前人生日畅月先春福星初度朱绶锦艾聮赤壁之六丝蓬矢桒弧绚紫㣲之五色玉书吐𦦨绣生辉恭惟某官风骨清刚精神大耐仙人驾黄鹤色照渚宫老子跨青牛气浮凾谷夀八荒而裒福律九寸以迎长棠隂照岣嵝之央十分翠暁桃影近蓬莱之水一朶红云某夙分碧落之香远认瑶池之色一车以南一车以北轸轸相望千歳爲春千歳爲秋心心持寿贺化地冬舞云门而奏至六琯凾和占星壁之正中三阶齐色芝香丹禁谷介黄扉恭惟某官心见干坤身持元㑹御床亲捧耀五龙夹日之光寳鼎宻调胚万象皆春之意灿火城之鹤𦦨领圭舄之鸳行宜裒坱圠之和茂集陶钧之福一阳出地露玉烛之光芒五色书天开金穣之瑞庆某叨继乗轺之乏殊惭把绣之长绚色线于帝裳乃心上衮跂黄云于仙韈莫尾贺綦颂咏情深敷棻喙短贺化地正帝尭授暦肇开平秩之端周公爲师实主㤗和之运光华絶席坱圠方维㳟惟某官玉烛际蟠钧陶动植调元神鼎心包太极之春捧日扶桒色照苍精之角条鬯东南之温厚埙箎上下之明良拜晋国大夫人庆祥符之真宰迈潞公平章事登元祐之昌期亿载敬休八荒开寿某囿身洪播稽首独班三阳君子泰来仰賛茹茅之盛四牡王事靡监俯同苞𣏌之生致贺轮囷牋忱稿秸贺签书冬晷躔南陆一线迎长星丽西枢三阶齐色裒时茨祉谷我英髦恭惟某官元㑹运之经纶天地心之槖籥黄云乗韈肃劒履于大昕绣日𥙷裳领衣冠于亚歳鼓舞黄钟之雅陶镕缇幔之温万物生辉回余光于草木八荒开寿鬯新渥于干坤某承乏湘轺驰瞻鲁观芸香透暖尚怜采若之寒梅意先春预闯和羔之候葵葵是祝草草奚殚贺参政正东角耀芒开三朝之景运西枢齐色转万象之洪钧硕辅均弘方舆钖羡㳟惟某官明谟賛化熈绩亮天金鼎调元共斡太和之运玉衡测影首参平秩之功埙箎宥宻之经纶鼓舞明良之际㑹薇歌中国寿细柳之春风花满上林掲扶桒之暁日四方来贺三寿作朋某身逖驰駈神倾坱圠㧞茅连茹言观君子之风集𣏌方苞尚念使臣之逺轮囷致颂藁桔笺忱贺江丞相除湖南安抚大使判潭州旧弼起家价潘建阃姬公相周而爲左方遂明农召保分陜而守西又新维翰威行夷夏运在东南㳟惟某官寿俊两朝礼乐四代修名伟节以日月爲明泰山爲高奥学精言爲天地立心生民立命水火不争于鼎鼐泥金各就于陶钧本之身心暴秋阳而濯江汉措诸事业戎狄而惩荆舒起观一世之安危端系大人之出处当世道未宁之日正辽人相戒之时乃攽一道之玉麟乃授三公之金鹊谓捍荆门吞夏汭寄莫重于星沙岂挹浮丘拍洪崖闲可专于緑野安石起东山而符秦溃孔明渡泸水而孟获擒维兹银涛青壁之雄倚我锦艾朱綅之重功隐存于宗社书不尽于旂常三军百姓之欢迎大开玉帐一马二童之促召再筑沙堤佐兴唐虞诞保文武某及门甚晩知巳何深荐不识靣官每叹先生之古道自号报恩子岂在衆人之下风鳯凰出而羽毛朝蛟龙骧而云气簇一日偃潘之际㑹同时误节之走趋方当圣哲驰骛之秋无限师友从游之感孝子回车忠臣叱驭司空副相将交尽于君亲太保上公惟深期于造化㓗蠲拜下倾倒由中贺前人除特进硕辅在藩优恩加秩抚淳熈左相之旧镇赫奕十连冠元丰特进之新衘巍峩一品星驰汗号雷动驩音㳟惟某官耆寿具瞻宗师先觉东问典故西问文学锦堂丞相之规模公见庻僚府见监司潞国太师之度量维时台宿来茨轸邦熊当道而貉子之胆寒龙居渊而象罔之迹逺上思旧德时有恩言进左右仆射之官増诗书元帅之重在师中吉承天宠也旣都钖命之荣以我公归有衮衣兮即转征东之驭某猥尘驰辔阻赴贺床载渌之清指玉麟而爲寿遡斗枢之紫徯金鹊于方来回前人除特进送礼上公国辅相望龟之华特进天人忽枉鸾飞之字漙干坤之新渥贲岣嵝之行云庭实荧煌钧和坱圠芳洲杜若𬒳紫駞翠釡之荣驿路梅花看赤舄绣裳之觐熏香诡谢伏茧泝驰行部潭州谢江丞宴古之学必有师甫趍凾丈子使人歌而善肃拜初筵春风渭北之旗夜月洞庭之乐箫韶俗耳氷雪征尘车攻𢋫六月之诗先闻吉语帝所听九成之奏再相太平送前人九目礼宴龙山九九之节夙侈雄藩开鹤林七七之花今逢真宰风清六纛霜肃九州共惟某官赤舄元圭琱戈钖盾酌长沙酒快春水之暁行赋北门诗喜秋花之晩看小驰戱马重𥙷衮龙某记影星垣惊心颷馆跂芙蓉之顶想千乗之登高折茱莄之房爲三公而持寿回前人送九日礼天开紫盖秋高淡圃之香星下碧泉春到长沙之酒飞卷五云之风雨光华九日之山川昧也冞深恩斯曷称北门看菊幸与分玉帐之清内殿传柑闻巳下金瓯之信贺前人冬春入重缇欣听雷鼗之奏台明上衮具瞻井钺之辉糓我龎臣裒时畴祉共惟某官量包元气心见先天冠汉殿之仙班火城如昼𥙷舜裳之五色宫线犹香卷舒昭文舘之春风布濩祝融峰之暁露兰出色芸荔含和爱日迎长开一气八荒之寿瑞云促觐领五更三点之朝某迹囿转钧心驰献履近依星轸愧直指之绣衣遥賛云门归硕肤之赤舄薄言燕贺永矢螽鸣送前人折筵肇九寸律柄属洪钧建十丈旗光生几舄驰想云和之瑟莫陪寿轸之觞薄注清式歌鲁瑞出乗仙韈遥修南至之㳟入棒御床预致东归之庆渎严増惕钖顿爲荣回前人送冬酒嘘嶰谷之阳方覃钧播照湖之渌忽拜衮题有华舞䄂之春风増贲绣丝之暁日浅深存爕理满倾北斗之天浆德泽布光辉沐南山之云气轮囷镂感槀桔刋申贺前人正龙杓丽暁天开泰内之阳驿骑明春星起轸中之寿和薫青琯喜动黄麻共惟某官心㑹阳宗身扶人统黻明帝衮迎瑞日于东郊缫焕公圭照苍精于左角卷劒气玉烟之彩増绣裳赤舄之荣东作有三百六旬陶钧一转中书歴二十四考鼎鼐重新戒前路之鸾凰沸欢声于童马某喜逢鸡朔隃賛熊旂光近火城又献大椿之歳寒嘘云舍敢忘寸草之春跂贺心驰笺忱喙短送前人酒开条风于献节瑞蔼三朝介寿酒于公堂春生四履歛神光于云岳拓喜气于沙堤輙持渌之洼樽聊賛钧天之和鼎不匮钖尔类懐哉萱草之诗再入福苍生如此椒花之颂薄将凌躐赐顿欣荣回前人送春春回大簇开云气于南山暁醉长沙酌天浆于北斗挹注偏提之润薫蒸綂部之和緑净生香洪钧转燠八仙地隔莫陪左相之杯太乙风生隃賛东皇之席卷卷跂谢草草笺忱贺前人赴召银信腾霄金书照阃映南云之紫盖春满江湖归东雨之衮衣天开阊阖行宫络绎綂部欢唿共惟某官以太宗师爲真宰相文章若雷霆河汉玉色金声言行质天地鬼神丹心白髪出纳祝融峯之日月卷舒昭文舘之星辰北门小烦魏公尽寛上顾中国再相司马坐慑衆心仙人驾綵凤以传音老子驭青牛而入觐碧涵汀芷暁清沙路之尘黄把庭麻夜转火城之影某囿身化治舞手扬纶大老盍归乎来共致巖瞻之喜君子永钖尔类终徼钧播之私跋贺欲飞牋词甚桔通罗提举京子天囷照楚瞻骃辔之濡丝雨耒耕绵愧牛衣之易绣合台容之永好严牍贽之先㳟钦惟某官氷浸玉渊云峥鐡壁沮金石谐韶濩音振蓬莱踞虎豹登虬龙气摩岣嵝览德辉翔千仞而下回狂澜障百川而东万钟何加一介不取宁航选海棹头不揖于王公使夣钧天平歩可登于卿相莫屈英英之气何求赫赫之名以恢乎玉山壁府之才亦屑于金署犀监之属再命而俯一车以南霜飞暑路旗展春山辉煌周隰金声中朝玉振江左照映熊湘起视西北之风涛谁是东南之砥柱必平居曰法家曰拂士则临事爲孝子爲忠臣参文公之政于浙西举行殆遍凛清献之风于殿上植立方来某政酣啜菽之甘不作覆蕉之夣长鑱爲命忽持斧以重来曲木犹惊虽循墻而莫避幸甚星台之近聿爲邻烛之辉继自今爲王事之啚増昔者寘周行之气九折回王尊之驭爲范驰驱四方随东野之龙愿从鞭弭匪伊拜下莫旣由中回前人干批书畴庸天庾趣驾星闱戒严系日月之书茂对照干坤之渥某禀承有恪占署知荣谨具札子复申藁桔万愧送前人七夕瞻雨旗之耀独立秋风依六辔之光相望七夕来绣口锦心之巧赠玉盘金错之英邻酒春深客堂凉透牵牛织女看夜度于天街语燕留人且晓吟于湘水请前人宴濯锦湘江欣覩干坤之渥卷帘楚观颇懐风月之谈忘蒙渎之爲嫌冀谦尊之肯访薄言卜日爲庆朝天富以其邻且细论于尊酒德将无醉愿小驻于锋车某辄拟翌日敬邀崇重回前人折送锦闱星度喜涣禁纶画舫云来特开台宴爲折潇川之渌顿生楚观之春酌郎官清卷碧筩而遥谢懐美人赠惭荆壁之无酬请前人九日宴红杏旧隂甫迎天囷之綵黄花佳节又飞氷篆之丹膏车巳动于行云流马聿来于今雨偶龟明日薄燕清风莫置锦屠苏且拚小饮巳铸黄金印行庆异除送前人折筵鹄立春霄帅云霓而来御鴈拖秋色喜风月之共谈欲挹注于黄流盍招唿于緑净跽效折枝之渎想爲㑹节之烦饮露供骚何取水中之薜荔倚云同味共看江上之芙蓉通董提举楷魏阙扬纶熊湘授庾刺史二千石云度锦河天囷十三星春浮丝隰六条先暁一道生风共惟某官阀冠云霄楼高湖海沮金石谐韶濩音振蓬莱踞虎豹登虬龙气摩鴈荡清泚三苏之颕水峥嵘二陆之象山自崑丘凤穴之鸣阳卽𬈑海鹏云之増翮上下浙江之明月早透金闺翺翔辇路之春风暁听鱼钥洒洒清都之人物飘飘碧落之神仙张乖崖斩叛卒于益州骚动之余富郑公活饥民于青社荒残之后玺书选表环召归班大府上士之清联帝思前席常平使者之新辔公念南湘以醴泉芝草之春爲芳芷杜蘅之泽九郡颙颙而望赐四牡业业以戒严霜飞暑路旗展春山巳摇翠岳烟傍衮龙日临仙掌遄侍红云某夙出年盟今谐邻好万里风云之天阔一襟草木之味同祝融山外之芙蓉肃迎紫气泰华峰头之氷雪伫沐清风回前人到状夙缀鴈题今联骆辔钦傒清风之戾止亟驰新雨以㳟先甫快低簮居厪飞翰天囷星近喜不隔于光华湘水月明尚嗣承于谈笑迎前人星槎度汉天庾明湘丹鳯㗸书光照朱维之色苍龙授节清摇緑净之波礼乐辉煌旄倪皷舞㳟惟某官文章大雅节㮣真清玉立九関彻芒寒于霄汉春行千里蓄精锐于雷霆屡培后戸之本根少屈㢘车之歩武任一道常平之寄推九重愽济之仁不待突黔趣归槖紫某寅同下隰䕃接芳隣太史新占看德星之照轸故人旧识喜今雨之来车送前人洗拂振衣碧落弥节朱陵祝融驱海若藏江山摇动风伯清雨师洒原隰昭苏言觧征骖驩传回鴈某年盟有夙邻䕃方新吉日来思巳庆拂龟之喜皇华近止辄陈秣马之恭回前人送私觌今雨来车方连云于回鴈清风落䄂忽分贶于悬鱼捧旅实以若惊恍使华之如对报青玉案颇懐客况之寒望黄金台惟谢年情之厚谢前人招宴乐语云垂台䕃偶陪湘水之行风度伶音恍听洞庭之奏和气一堂之律吕年情四海之弟兄矧燕花飞舞之时正鹊锦交辉之旦充庭有喜满座爲春故永歌之尚想五章之礼乐式相好矣永懐一片之宫商送前人新除礼峰回秋色謇谁留兮中洲台立春氷歴余征于吉日舄奕车舆之彩葳蕤𫀆鹊之花注緑净以倾驰睨青空而折寄洞庭霜熟是爲正好景之时阊阖云开嗣贡真福星之贺薄言卷爼莫䆒衷旌送前人折爼台氷正色锦𫀆生春驰华辔之六丝轸星増焕铸黄金之一节融岳如新条令具孚耄倪胥抃某阻奉卽真之贺辄修摄饮之㳟礼无体乐无声慇懃直寄南有箕北有斗清浅相望持渎忞忞麾留荷荷回前人中秋请宴照江叠节载画舫之清氷待月举杯唿芳樽于緑净拜华星之坠几约明月之浮槎风雨满城何幸两重阳之近江山如画尚从前赤壁之游槀秸申酬轮囷嗣布回前人折爼注湖之渌昉庆台春然楚竹之清倍分邻烛载厪卷爼如侍秩笾援北斗以酌天桨旣知赐矣醉长沙而行湘水怅莫从之回前人送酒福星明处甫羞北斗之浆今雨来时又报长沙之酒起立寒梅之月影坐添冻芋之春萌虽轸轸之相望真心心之不隔白绢之封三印报不成章黄麻之似六经又将来贺贺前人冬春入重缇欣听雷鼗之奏星埀练锦沂瞻沙轸之辉履此一阳贲然双节共惟某官声名雷动意度春融大雅正音得黄钟之浑厚纯和元气探寳鼎之絪緼卷夜月于蓬莱布晓云于岣嵝兰出色芸荔生香君子得舆开千载一时之㑹使臣濡辔催五更三点之朝某斧绣何功台云借䕃暖回邻壁先鸣凤之六筩光近福躔㑹牵牛之七曜通忞喙短驰贺心长又送冬至酒五纹添绣线日丽旌旗一节铸黄金春生霄汉驰想云和之瑟莫陪寿轸之觞薄注清式歌鲁瑞九疑仙人之韈正快晓行四牡使臣之车即催元会渎严増惕赐顿爲荣送前人歳节酒条风开献节琯玉更端春酒跻公堂壸氷荐祉皇华六辔和气九州輙蠲杜若之清持向屠苏之末轸中星转隃瞻练鹊之辉緜上云归爲唤林乌之夣薄将増恧赐顿知荣贺前人正龙杓晓转天开泰内之阳骃辔春行星掲轸中之寿双旌郁穆叠节焜煌㳟惟某官清彻壸氷和钟琯玉䈡珩剡剡辉瑞日于东郊练锦煌煌映苍精于左角小驻祝融峯之雨露遄催含光殿之风云某幸接台容欣同律暖酌屠苏酒愿均八荒寿之心咏萱草诗曷谢三春睴之赐倾心来贺引领欲驰回前人送春杓携龙角焕天上之星辰寿介兕觥分轸中之和气唤醒年华之旧移来夜酌之春折芳芷与杜蘅永懐骚雅挼紫藟坐碧草隃企湘深什袭知荣七襄莫报得贑送前人礼上堂拜家庆偶忝近麾痛饮读离骚有懐叠节持此清冷之寒渌进于沆瀣之朝霞望美人兮一方特惭蕝礼问征夫以前路尚肃药规輶渎有惭麾留斯宠回前人请宴堂有白髪亲误尘便组公铸黄金印爲举初筵移来长沙酒之芬馨唤起章贡台之颜色君子永钖尔类巳懐旣醉之歌使臣言逺有光尚借如濡之润送前人别㑹折爼楚节易麾深味慈乌之哺湘花舞席隃瞻练鹊之辉思君渥之绸缪膏吾车而缱绻上堂拜家庆远借光华痛饮读离骚隃同慷慨区区折寄盻盻麾留回前人别㑹送酒折爼回卭坂之车方随樯燕赠蒲城之酒忽枉帐犀慇勤折柳之情流丽飞花之影丈夫岂无别泪不洒于东西同年亦有情云相随于上下铭藏娓娓驰泝沄沄小人有母聊分竹以懐归君子钖朋指飞花而赋别慷慨执祛之意慇勤祖帐之文卷寄良稠铭感不足日暮碧云合唤游子于他鄕月明今霄多耿美人于河汉掲丽轸之福星隃詹正色唿归航之明月尚沐余光虽巳催南浦之春更爲醉长沙之晓公方行冀部即联献纳之班吾亦念桐鄕终席澄清之润懐哉折寄皋甚刋酬贺衡州宋吏部上鳯池绚晓鴈岫行春天近蓬山玉槛照西清之直风高湘水朱旗壮南国之游童竹生驩骚兰出色㳟惟某官山辉川媚雪跨霜悬远景楼高拂西眉之意气灵光殿炯接东鲁之风流砥柱百川大车九轨金钥玉珂之凌厉粉墻紫界之蹁蹮海荔晴云曽度两轓之影溪苕夜雨尚留六辔之光卷紫气于河球韬神芒于浦剑屈访禹碑之竒字小凝韦戟之清香驱龙蛇放之菹春生敏手椉骐骥道夫路雷动先声伫风幕之围春听今𥜗之歌暮朱陵道院暂分翠岳之辉碧落仙人行侍红云之近某牡驱何𥙷鼯技巳穷地带九州辉最亲于邻烛月明千里影卽对于朋簮盥露沄沄遡风亹亹回前人到任状小车戒晓猥随竹马之尘森㦸临风快覩梧鸾之彩纚纚襟期之新雨煌煌手毕之华星封候识荆州巳谂度关之气低头拜东野愿从开岳之云储谢轮囷刋酬梗槩请前人到任宴虎符新渥聿来聚轸之辉鴈峤初春喜接浮関之气粲梅花之照眼撷杜若以论心欲龟告朔之朝薄燕行春之色共剪西窓烛迎桃李之春风爲酌北斗浆卷潇湘之夜雨送前人洗拂露溶朱斾巳空緑净之尘烟淡绣隅莫侑清香之宴来新多喜饮至有彛花邉立马竹里行厨木未搴蓉聊将绵蕝水中采薜谩賛㫪容輶渎知惭麾留爲宠谢前人招宴致语衡阳虎竹之春新辉碧落湘水燕花之夜共醉清吟蔼僎介之倡酧发伶伦之揄咏㳟惟某官黄钟䟽越丹井甘寒咳唾珠玑五凤楼之错落击橦金石九龙之舂容妙言语之齐谐寄音容于赵舞某味深登席宠复歌诗相如文岂类徘敬肃齐心之谢鲁侯永钖难老莫酧思乐之章什袭意长七襄辞讷送前人特㑹折爼庆棨㦸之遥临幸依香燕讲尊彛之特试敢去饩羊折骚客之芳馨效野人之绵蕝乐无声礼无体聊寓慇勤北有斗南有箕相望清浅忞忞持渎盻盻麾留回前人送物詹新府之䄡帷有光下隰来美人之锦绣于粲西珍庭实生香江空出色緑文赤字徒深什袭之荣青玉明珠莫寓七襄之报填多谢待靣缕陈回前人贺雪行湘水之春天开光霁唿霍山之雪风起纷手提五袴之温心出六花之瑞幻涂鸦之玉界赏回鴈之璚田清忆广平公莫形容于天巧白战颕水上预賛咏于年丰回前人馈歳官居家节坐阅垒荼兵衞清香特分滫来使华于千乘杂侯餽之八珍唤醒春意之纷倍觉寒声之辟易歌椒颂而懐杜甫隃賛凝森持梅花以谢广平莫酬清絶谢前人聚宴折爼诸侯应郎宿之躔来从剑外太史奏德星之聚偶与席间傅风味于湖歛阳和于楚观黄堂一杯酒良佩交情青烟五侯家隃驰谢臆送前人聚宴折爼凝香森衞㦸近揖春和举瓢酌天浆有懐星聚爰采涧溪之末薄陈爼豆之前爲细民斟隃想赋西园之雪从太守乐驾言随东野之云渎饷懐惭麾留爲幸回前人贺正斗指苍龙转阳和于雄律尊分白兽来瑞气于雌堂晓酣栢叶之香暖转梅花之色称寿觥而颂鲁散作春和下褒玺以徴黄伫看天渥有华什袭莫报七襄回前人请元宵宴丽谯龙炬春辉左角之星碧落燕香夜对西眉之月特枉金玉章之贶许从云霞佩之游遶建章立通明预祝六鳌之宴醉长沙行湘水且听五马之謡请前人元宵宴转西楼之梅月喜对银花持北斗之桂浆拟陪画㦸僣卜仍圆之夕共流引满之霞𫾣鐡马之春氷肯来楚观赋石犀之夜烛细说巴山回前人请聚宴虚危出福星光生鴈峤斗牛有紫气喜动燕香爲开北海之尊如㑹长沙之节益者三友懐练锦之新辉襄我二人歌缁衣之永好感深缇袭愧后刋酧除贑守回宋衡䄂札请宴驰隰何功沐崆峒之新雨秩筵有命开岣嵝之春风铿然出衘䄂之音爲我助回车之谱江湖千里将联麾影之光桃李一杯尚听𥜗歌之谱弥襟倾感走笔刋酬请前人宴太行望吾亲舍偶遂陈情合江和使君诗正堪握手敬龟明日薄燕清风衘杯接慇勤聊尽湘行之趣上堂拜家庆敢忘颕钖之私徼惠贲然坐邀恧甚请前人别㑹致节言归借末光扵郎锦飞花执别驰逺夣扵客帆小湔祓扵诘朝更徘徊扵勺水日暮碧云合不胜年远之情月明今宵多且尽相亲之兴坐邀凌躐惠肯知荣回前人还请把太守之新符获传民谱问征夫以前路乃辱祖筵方缱绻于飞花更慇懃于折柳南有箕北有斗所愿挹桨君向湘我向秦若爲闻笛懐哉倾倒帅是刋酧谢送礼物棒檄江城喜囿二天之照折梅驿使欢传千里之音煌煌麾节之夏盟纚纚云仍之新好某官谊隆金石香溢芷兰谁将西归懐之好音莫殚深谢诗曰不匮永钖尔类惟戴殊知蕝礼将忱颜匪报通胡都承石壁叨臬湖南余征上日抠衣洛下伊迩中台亟裁书而叙心将考德而问业㳟惟某官出入文武阖辟枢机龙虎变化山林高深间出魁杰氷雪聦明雷霆精锐独歩艰难肯綮十九年而刀知新扶摇九万里而风斯下连麾江海春浮五袴之声叠节东南星度六丝之影自任以天下之重独贤于王事之劳金署犀监之翶翔奎殿紫枢之凌厉赫奕将磨于浯石逍遥遽薄于蓬莱此声梁楚之间英雄籍甚长江南北之限人物眇然驰旌夜召于长沙乘驿晓行于湘水亟跻两地试韩范之䂓模弘济中天遡赵张之事业某味方酣于啜菽夣不到于覆蕉换烟雨之緑蓑方深涧媿起波涛之旧绣曷称台容缅懐冀部之风喜近高阳之里王尊九折坂愿闻叱驭之规元龙百尺楼即展下床之拜登龙在望濡兎莫殚回杨秘监就贺贰书壁府晋讲金华太乙藜青焕玉山之黼黻迩英槐翠照丹井之纶丝开岳云回度墀春早㳟惟某官岷峨一壁关洛单传玉井氷轮洒落神仙之韵箫钟瑶和平典则之音自歘起而霆轰每徐行而山立称真侍讲在淳夫正叔之间号小司成负安定康侯之望雉监沐天光之近螭拗居地望之严羞崑崙而薄蓬莱枕湘江而㑹潇水万家灯火雨笼絃诵之声千里桒麻云度袴𥜗之晓君不淮阳之薄上深渤海之嘉圗书归领于瀛州钟皷行寻于长乐铜印水苍佩亟纾宣室之思白马金盘陀浸近文昌之拜某相望千里一别六年緑蓑风雨之中方兹餐菊旧绣波涛之后复尔夣蕉喜追东海之龙来趣衡阳之鴈恍絶尘而瞠后剨半夜之召前懐骃骆之载驰敢安丝辔骐骥以先路遥想云旗贽贺葵葵刋酧草草文山先生全集卷之七终文山先生全集文山先生文集卷第八文山先生全集卷之八文集启通丁侍郎应奎误节谳湘驰驱上日抠衣过洛咫尺中台拜下有期恭先告至恭惟某官黄河㤗山之望咸池大濩之音学问单传安定公之藴奥文章独歩欧阳子之声名空万马以无前领衆星而直上慷慨玉庐之给札聮翩璧府之彯缨一麾江海以翺翔载驾风云而磅礴翠帷麟观螭陛鸾台天子穆穆以亲贤海内颙颙而望赐方千仞翔而覧下乃六月息以圗南矧如圣哲驰骛之秋正切廊庙论思之益胡不起金鱼而垂带而乃新瑶象以爲车弭节愈穷履星罙近贾生见宣室亟纾半夜之思安石起东山大衍苍生之福某相望千里一间十年緑簑风雨之中菊餐有味旧绣波涛之地蕉夣何心讵期汉节之来唤醒楚骚之读夤縁通德亲切依仁潇湘逢故人尚轸蓬鳌之旧霖雨思贤佐伫看芝鳯之新倾耳一言拜手三肃通杨提刑允恭误节谳湘载驱上日抠衣过洛伊迩下风望履有期擘牋告至钦惟某官𬈑南徤翮斗北修名玉尺氷茎洒落絶尘之韵瑶琴锦瑟和平瑞世之音自炊起而霆奔每徐行而山立提振㫪陵之风月纵横周序之皷钟日暖旌旗一麾玉帐春明霄汉三道绣衣驱驰靡惮于贤劳出入有関于民命方千仞翔而覧下乃六月息以啚南矧今圣哲驰骛之秋正切英雄经济之略江涛如许泉石谓何召贾谊于长沙上心乆渇见夷吾于江左天下何忧某饮菊悠然夣蕉傥尔起家乗传念旧绣之波涛畏道回车想緑蓑之风雨幸近十洲之岛冀沾九里之河滕壤旧㕓曽识平反之谱周原新辔愿承鞭辟之方拜下非遥由中莫旣回李安抚肯斋叨臬湘南余征上日抠衣洛下伊迩中台亟裁书而叙心将考德而问业恭惟某官名门人杰昭代吏师醴泉芝草麒麟天生瑞质高山深林龙虎代出魁人见谓西珍蔚爲南望自覧德翔千仞而下即回澜障百川之东粉墻紫界之蹁跹玉槛丹梯之凌厉连麾江海风驰五袴之声叠节荆吴星度六丝之影以天下而自任何王事之独劳迨授钺于千畿乃进书于九扈俄动平地神仙之想来寻徃时钟皷之盟湘水春深未许放情于黄老虞廷日永行㸔翔舞于䕫龙某饮菊悠然夣蕉傥尔起家乗传念旧绣之波涛畏道回车想緑簑之风雨幸近十洲之岛冀沾九里之河滕壤旧㕓曽识平反之谱周原新辔硕承鞭辟之方拜下非遥由中莫既回前人贺迁秩影縻下隰奚𥙷毫釐歩进贠阶忽饶分寸未谢玉渊之润先厪金薤之华自笑竿鱼爲官何拓落也尚随书鹤振德而辅翼之未悉刋酧余啚嗣布送前人冬灰管移新律暖转兰钟皷楽清时春生花竹隔幔缇之醲郁阻履韈之从容薄注鄠清式歌鲁瑞俯惭云绣又添爱日之纹隃听雷鼗趣侍含光之宴㣲芹驰渎采菲知荣贺前人冬黄钟嘘暖绣线纪长锦堂増履韈之春緑野换荔芸之色某谩驰今雨阻造下风隃睇翠蓬莫遂前茅之拜第瞻鹤𦦨早催元㑹之朝餽前人岁朱泥贴岁惊残爆竹之寒緑野回春唤起屠苏之暁欲賛喧马散鸦之集曽㣲横鲤卧兎之供柏叶浮香隃想午桥之宴梅花转暖即迎卯诏之来輶渎包羞麾留爲龙贺前人正摄提贞孟春回甲胙祝融接天柱云度午桥元气与㳺夀祺来介某官㤗内君子西方美人楽钟皷于园林声和緑净拜衣冠于阊阖光近清都表新渥于鹤书催穷班于鳌禁某迹縻俗驾心遶贺星遥指于轸中拳拳公寿雪立残于门外耿耿于懐送前人元宵火树银花簇朱陵之明月罗帏绣幙开緑野之春风莫陪钟皷之胜逰敬效豆笾之摄饮醉长沙行湘水忍赋岸花遶建章立通明伫依云朶区区輶凟盻盻麾留贺前人纳子妇欢声噪鹊喜气乗尨日耀屏金春生堂锦伏惟欢抃某永尘贺履敢后庆笺猥此将芹菲然采若倘蒙鍳茹无任欣荣送前人别㑹楚节易麾有味林乌之哺湘花舞席隃瞻湖鴈之飞感水薤之风规持金蕉而雨别日暮碧云合耿河汉之相忘月明今霄多劳江湖之逺夣薄言折寄徼惠麾留谢章签书鑑绵田负耒投分一丘楚泽乗轺皈忱两地公造化吹嘘之赐广详明钦恤之仁昉履南维辄笺西筦伏念某遭逢虽早零落亦多一壑白云对哺乌而俯仰十年流水忘夣鹿之去来不啚元日之㑹同犹记壮年之奔走我牛我车我辇方堕影于湘波维驹维阁维骃胡强颜于衡麓未许赋东方之粟乃趣涖南冠之囚尊叱驭阳回车展转于君亲之际皋明刑契敷教剤量于政化之间吏民甫接于咨询风俗重爲之感激龙蛇行而赤子瘁羔羊冺而素丝伤非扶内地之本根曷壮重湖之保障曹刿之戦长勺或云察鲁狱之功孔明之驻临蒸正在破荆贼之后恍闻风而兴起凛受命之艰难兹盖恭遇某官德业两朝人物三代颂庆历之圣徳政府经纶用淳熈之真儒中天黼黻诞笃缁衣之造齐调金鼎之和遂沐匿瑕亦叨将指某敢不灵承清问恵迪嘉师奉使登车敢自诡范滂之操爲亲拜表尚曲全李宻之私激切未央敷荣祗浅先生前除湖南漕即报罢复除本路宪道体堂谨书谢高尚书斯得负耒耕绵方省愆于私室乗轺使楚忽拜命于公朝昉履朱维敬笺丹屏㐲念某兹盖恭遇某官拱璧元圭泰山乔岳迩交殿之劝讲总是经纶古灵槀之荐人不遗气类遂令起廃复忝司平某敢不迪恵嘉师灵承清问鞭辟虺隤之陈迹濯磨鞅掌之新功自与心谋敢比范滂之揽辔未以罪去尚容李宻之陈情㱕倚方长敷棻祗浅谢陈尚书宜中耕绵负耒方私室之省愆使楚乗轺忽公朝之钖命旣履朱维而陈臬亟瞻紫槖以修辞㐲念某学极攴离性惟肮脏宿昌黎之南斗自叹我辰事元亮之西畴每懐前路抚陈编而慷慨恍𥘉服之流离题柱而乗驷车不量巳力叱驭而驰九坂徒负壮心山川尚有于鬼神草木自全于霜露迹巳陈于刍狗影屡落于杯蛇一壑白云十年流水当元㑹彰纶于日月乃一朝移绣于波涛血指创深贻羞巧匠折肱痛定莫诡良医请东方之粟以閟俞爲南冠之囚而趣载周爰伊始汔济柰何起观今日之重湖正抵北风之一靣曹刿之戦长勺或云察鲁狱之功孔明之驻临蒸正在破荆贼之后歘闻风而兴起凛受命于艰难兹盖恭遇某官大吕黄钟元圭拱璧天章阁之论事行展经纶古灵藁之荐贤不遗气类遂令起废复忝司平某敢不激厉新知濯磨旧玷沐浴蓬莱之风露昭苏蘅芷之江山皇帝清问何择非人硕言奉教王事靡盬不遑将母傥遂陈情㱕倚意长敷宣喙短谢陈正言坚省愆私室方负耒以耕绵拜命公朝忽乗轺而使楚𥘉咨询而咨度终受察以受容隃跂拾遗敬笺主进某名浮实浅意广才踈早岁飞腾真有终军之锐中年閲历始知元亮之非顷饭牛吉水之阳有秣马湘江之㫖此运使大躰旣无士逊之良去监司不才聊见希文之志进退用舎固各有命栽培倾覆亦因其材此真生我之孟孙安得酖人之叔子岁年忽忽空懐跃冶之羞风雨悠悠乆断问钧之夣不谓一寒之零落未爲诸老之弃捐取彼苍葭谓粗尝于霜露怜其旧绣使复出于波涛血指创深见嗤巧匠折肱痛定敢诡良医方祈偃息于支离俄责驱驰于跛躄慨念重湖之今日浸怜一靣之北风孔明之驻临蒸正在破荆贼之后曹刿之戦长勺或云察鲁狱之功凛受任于艰难恍闻风而兴起孰主张是遂跻登兹兹盖伏遇某官寒露清氷㤗山北斗虽刚不吐柔不茹卓然论事之风然过者化存者神伟甚容人之度遂使山林之深宻复叨原隰之光华某敢不祗若平反对扬钦恤鞭辟隤之陈迹濯磨鞅掌之新功元龙百尺楼知将展下床之拜王尊九折坂其敢忌叱驭之规皈倚方长敷棻祗浅谢陈侍郎存省愆私室方负耒以耕绵拜命公朝忽乗轺而使楚𥘉咨询而咨度终受察以受容稽首席间通忞阁下㐲念某名浮实浅意广才踈生平事可对人粗有闻于涑水仕太早不及学或见笑于乖崖扪心每念于息肩回首不堪于铸错司马桥乗驷岂应闻命以疾驱管城子免冠正当爲法而受恶然而两停汉传再黜周行皆縁一日之瑕疵自取十年之坎坷悠悠白日空懐毁瓦之思落落青山乆㫁问钧之夣不谓元日辟门之始犹在皇华遣使之中追天上之云龙望不到此咏人间之蕉鹿意若安之血指创深见嗤巧匠折肱痛定敢诡良医方祈偃息于支离俄责驱驰于跛躄慨念重湖之今日浸隣一靣之北风孔明之驻临蒸正在破荆贼之后曹刿之戦长勺或云察鲁狱之功凛受命于艰难恍闻风而兴起孰主张是遂济登兹兹盖恭遇某官拱璧元圭㤗山乔岳迩英殿之劝讲总是经纶古灵藁之荐贤不遗气类遂令起廃复忝司平某敢不激厉新知濯磨旧玷沐浴蓬莱之风露昭苏蘅芷之江山皇帝清问何择非人硕言奉教王事靡塩不遑将母倘遂陈情㱕倚意长敷宣喙短贺曹尚书孝庆选高春伯光映夕郎创履摩云焕清朝之文物簮𥚑照日侈丹地之恩辉皷舞风雷动揺鸳鹭恭惟某官名高二陆才备百参风云上下之交撝呵龙虎天日清明之瑞鞭驾鳯凰春行霄汉之三麾星焕江湖之四节兰台壁水安定龟山彤管青蒲欧阳司马出柚磨霜之钺浩吟卷雨之帘阶转松隂旗翻柳色白马盘陀之觐日紫囊笔槖之生风矧批敕琐闱任朝廷之纲纪而侍言经幄启帝学之光明用颁一命再命三命之荣特𢡟大书特书屡书之绩却高䴡使止西蕃马读青史而犹香还諌臣敕缴内侍官凛清游其未逺必兼广申公之十论必细陈温国之五规要看乆逺之功名尽展平生之经济某滥巾逺服望履层霄星度文昌遥想蓬莱宫之气云行石镜尚磨蛟龙字之碑心曲葵葵毫端草草贺刘尚书黻命涣九旒光升双履风清画省凖䋲帝世之百工云拥仙台刀尺周官之群吏濡毫緑净拜手紫㣲恭惟某官吞吐龙湫卷舒鴈荡清规映日耀西华之金晶直气摩空屹南都之鐡璧威鳯祥麟之出䖏庆云瑞日之文章一䟽辨姦少日老泉之气识十条论事平生小范之精神自埙箎堂陛之交而黻藻帝皇之度独到古人之未到能言天下之难言爲御史爲諌官张胆论事真舎人真侍讲吐辞爲经儒荣方试于一时柄用遄开于九轨乃霈三命再命之渥径通前行后行之班细氊广厦之席重龙泉文渊之剑二时方艰大公竭论思余安道决邉议于朝廷真工部长苏子容戒功臣于彊埸爲史铨师发挥黄旗紫盖之精灵尽扫枉矢搀抢之芒角前筹彪炳叠纽蝉聮采石江流更展中书之畧海潭沙涨遄符宰相之謡某覊足驰原阻心贺厦文昌星度衣冠徒想于后尘嵝云飞草木硕濡于今雨铺陈喙短激跃心长贺赵侍郎月山选表扬纶㱕中持槖采石洲之明月光照海山通明殿之红云影揺河汉介圭觐只㑹元驩如恭惟某官玉粹金刚氷悬雪跨清庙生民之作脍炙诸公干将莫邪之锋指麾余子自傍天而行斗牛之渚便㧞地而起湖海之楼出入兵间月柝灯碁之耿耿驱驰江上参旂井钺之堂堂儒臣知兵从古所少天子谋帅必在其中方建纛而前千军遶帐而不动及还笏而去二童随马而有余悠悠四顾于山河落落一麾于江海啸吟水石酧谪徃展月之魂上下风穑访舎人麾军之迹慨然有神州陆沉之歏发而爲中流撃楫之歌属传风景于岘山忽骇波涛于天堑长江爲备不𢾗䖏可共险于万人朝廷飬兵三十年当成功于儒者乃畴庸于东掖乃趣贰于西曹太乙灵旗出陪豹尾钩陈玉槛进逼鳌头青天白日鳯凰之声名高山深林龙虎之气势前行爲兵部小纾帷幄之谋大本在中书亟正钧枢之拜某滥巾剧部望履修门班汉从于甘泉宫喜称知巳勒唐功于吾溪石巳戒有司贺荆湖汪制帅立信中禁出纶上流易镇尚书天之北斗光动玉垣荆楚国之西门势雄鐡壁氊帷胆落旗盖风生恭惟某官意气吴钩胸襟彭蠡苍龙卷四海之水㧞地威风巨鳌戴三神之山擎天砥柱表表二三豪杰恢恢数万甲兵起观江汉之危枰政急波涛之巨楫岘山落日追思羊太传之经营江左流风孰奋管夷吾之慷慨乃易长沙之节乃高建礼之门北绕颕沔南卷沅湘一新牙纛东逹吴㑹西通巴蜀重整金汤然且许充国以便宜授孔明以节制真儒无敌于天下此虏巳在吾日中箭青海弓天山槖鞬敌忾盃长河块㤗华樽爼折冲陈六月北伐之诗刻万年中兴之颂式归几几晋位巖巖某隃睇斋坛阻陈贺履星辉翼轸莫随东野之云龙月满関河尚䇿祁山之流马衷旌揺曳舌笔单踈广西李经略经过迎状圭裳东觐牙纛西来画鹢镜秋悬桂林之明月绣屏怅暁拂石廪之行云雷驭先驱天吴起舞某摩挲脱履飞遶前茅逐东野之龙乆懐上下拜北平之马重覩杰魁请广帅㑹传皷上清湘桂舟度晓举杯激明月楚观生秋辄扳千乗之光华重话六年之契阔舳龙飞动岂敢爲从者之淹樯燕慇懃且爲尽故人之饮折送诸监司廵历㑹问楚囚而返棹幸接席间传渌以称觞㡬成瓦后欲洊邀于金辔恐重溷于氷壸献芹而效野人颜之厚矣折枝以奉长者礼亦宜之区区卷爼不腆僣易驰献如沭肯留万有余荣回朱帅参畴庸红斾賛画油幢罗带玉簮卷岭麾之云气银涛青壁筹湘柳之春风五朶施先七襄礼后某官春容之度赡蔚之文飈起雷轰掲修名于干佛霜悬雪跨歛神气于九仙弓矛洛下之耆英领䄂湖南之賔客月暗秋城灯明夜观日临仙掌烟傍衮龙小驻筹帷促归辇路某居惭未见切幸寅同访赤字于山尖喜陪新雨望氷壸于幕下隃结飞霞缱绻情深敷棻词约回刘运管志叔周隰驰骃恍波涛之移绣祁山流马催帷幄之运筹一介施先七襄报后某官鞭驾英雄之意气攅吸霞雨之文章云杏露桃艶神仙于蓬岛灯碁月柝重賔客于湖南小泛红莲伫归青琐某俯惭小草仰辱花逢故人于潇湘尚珍金玉跂天孙于云汉莫报䄡䄖回叶茶埸车来今雨载征濡辔之尘旗展春山逺听杖藜之句感君双尺华我六丝捧云汉之织裳莫将瑶报抚波涛之旧绣尚籍瑱规贺桂阳刘守䟽纶鳌掖作镇熊湖天上仙班犹带稜之月湖南道院新行棨㦸之春条贯昭苏耄倪驩舞恭惟某官真霄汉土爲文章翁䄂五老之风烟挿天秀色卷三神之雾雨抟海壮啚自腾翔殿角之云巳错落班心之玉饱㸔美蓉之辉媚寻归芍药之从容记大史之名山金匮石室筹将军之武库紫电清霜小横桂水之烟欢戱莱衣之綵椉骐骥道夫路雷动先声驱蛇龙放之菹春生敏手𥜗歌鼎鼎绨召堂堂某息䕃载骐叨恩便飬东驰西骛迹将逺于江湖夜醉晓行心相望于霄汉轮囷抒谢藁秸包羞贺寳庆王守丹诏起家彤幨就国跨茅山鹤来从勾曲之洞天分竹使符出领濂溪之霁月感先未识乐在寅同恭惟某官鴈荡孤峰梅溪的派激龙湫而和妙墨笺古史倚相之书执牛耳而主齐盟负大学何蕃之望大车九轨砥柱百川峩峩天上之神仙佩苍鸣晓纚纚水邉之花气㦸画闱春风行兰国之江山燠转梅峰之草木银莵出色画鹿生光川暖玻瓈小驻挿天之红斾花深翡翠伫驰度汉之紫泥某旧绣颜新麾照眼九州地接独先邻烛之光一水江连饱听今𥜗之颂衷旌揺曳舌笔单踈贺道州王守鳯捡扬庭熊旂赴鎭翩翩赵公子星焕九霄粲粲元道州风行千里骚兰香度童竹欢传恭惟某官箫钟瑶簴之音金井玉轮之操当家清白抚千佛之青氊上界葱苍接九仙之玉佩出则蟺蜿于湖海入而黼黻于周行衣冠照湏女之珠樽爼总从戎之柝卷紫电清霜之气主光风霁月之盟驱龙蛇放之菹春生敏手椉骐骥当夫道雷动驩声发㳺刃于新硎走神丸于迅坂民歌来暮公快行春香㦸凝清和墨剰吟于碧落玺书照渥追锋促觐于红云某鼯技巳穷牡驱何𥙷九州襟带喜亲邻烛之辉万井旌旗满听今𥜗之颂溶溶新雨亹亹下风贺永州袁守交割春生骑竹吉耀兎银扬照轸之旌旗布先庚之条贯风行千里庭迅三吾某喜涤籕之辰良即盍簮而申庆亟驰泓颕预讯辕和回前人懐湘源荣分半竹飞书楚观光挹前茅爲华緑净之江山犹带紫清之烟雾沸欢声于稚箨浮喜气于寒芗瞻鵉鹄于北平跫然撃节爲云龙于东野喜甚执鞭槀秸占酧轮囷觌谢请雷州虞守领海邦低簮楚观太史䌷金石契阔十年故人逢潇湘㑹并一日喜来今雨硕欵清风送前人别礼剪烛空凉喜话巴山之雨觧维浩渺莫追𬈑海之风隃闻传皷之麾呵曷䆒执祛之缱绻折梅花于岣嵝愧我骚骚随云气于蓬莱爲君娓娓回诸郡守冬阳气应黄钟时哉南至兵衞森画㦸贶我东风昭黼黻于鲁台嘘尘埃于楚观恭惟某官阳明人物雷动声名䴡晓旌旗照映壸氷之㓗行春皷角发舒圭影之和近七日之朋来进三朝之元㑹某坐驰梅影隃借芸香宫线添长正颜于把绣云门入奏惟洗耳于歌襦回诸郡送年酒开荆楚之画鸡旧梅如夣赋苏州之清燕新曲生香挹宫锦之淋漓醉屠苏之先后从太守楽知同元日之春爲细民斟愿广东风之赐回诸郡贺年条风开献节雄律鸣春㦸衞森清香雌堂䴡暁茨梁介祉草水生辉恭惟某官气度阳明精神雷动玉珂旧影光揺白兽之尊皂盖清尘彩照苍龙之角小听歌𥜗之暖即来召綍之温某坐阅一期隃曕五马回车云近方懐卭坂之思化犊日长尚味海濒之谱送徐权府折爼舟泝鴈回载沭潇湘之雨云连燕寝渇陪桃李之春恐废听棠薄言羞藻乞爲寒水玉恨莫对于氷清走置锦屠苏敢坐将于渌回前人请宴折爼㠶浦乍归沭东风之飞锦钤斋相望荷北海之开樽清来画㦸之香緑折琼芝之草碧筩隃卷如坐使君之林玉案无酧有愧美人之绣回前人送转官折爼影縻下隰奚𥙷毫釐歩进贠阶忽侥分寸正自怜于磨蚁乃特枉于缄鱼感折寄之慇懃佩相期之汗漫共明日千里肯分此光赋终日七㐮若何爲报回前人送冬阳气应黄钟时哉南至兵衞森画㦸贶我东风昭黼黻于鲁云嘘尘埃于楚观芸香在手梅意弥襟日表迎长正颜于把绣雷鼗入奏惟洗耳于歌𥜗回柯权郡谢举荐爲仲举题坐彼羙监州荐侯喜有诗薄言报国度清风于燕寝洒今雨于鴈回大丈夫即真伫膺莵我郷人未免聊谢貂䄖回前人贺得贑对嵝之行云何功将指沭空同之新雨爲飬叨恩志甫遂于循陔音首勤于传驿某官以锦裳手诵缁衣诗王事靡塩岂敢定居同心心而体国君子不匮永钖尔类推老老以及人遂令回卭坂之车亦猥捧江城之檄某感深乌哺愧甚鹈濡顾影踌躇渐有云东西之迹懐人飞越相望斗南北之辉回李潭倅谢上渥涣紫泥光纡朱蓬莱云气随太祝之轻裘湘水月明照监州之缇轼兹慿回鴈薄谢来鱼某官大雅孤标真清伟度玉珂金钥聮天上之神仙青壁银涛重湖南之賔客伫携风帻归趂屋靴某隃奉花相辉芳杜拂山尖之科斗敬袭清霜听江上之琵琶更传白雪回诸郡倅贺冬九寸黄钟律和动缇帷五丈画堂旗春生锦叚芸香在手梅意弥襟某官气类阳明精神氷㓗𢋫庾楼之曲声彻雷鼗续湓浦之吟文裁宫线清露晓濡于骥尾韶风夜度于鸳行某隅绣何工屏泥借润潇湘波暖照明月于胡床嵝烟寒倚行云于仙韈回诸郡倅贺正摄提贞孟陬青规绚綵风流半刺史朱生辉阳德斯升元气之㑹恭惟某官声名雷动气度春温缇轼清尘色照苍龙之角玉珂旧影光揺白兽之樽小分千里之辰旌即下十行之卯诏某坐惊岁始隃賛州端波暖江湖未趣东西之驾风和山水相望南北之楼回诸签幕贺冬黄钟阳气应缇幔香深氷壸幕下清彩毫燠转芸香在手梅意弥襟某官气类阳明声名雷动胸蟠五色卷舒宫线之纹音度尢韶出入云和之瑟小分光于乌幕即翔舞于鸳行某轸野相望绣隅何𥙷招唿和气隃㸔仙韈之华上下春辉宻賛賔帷之胜回诸司诸郡幕贺正阅鸡户之年顿惊元日赏龙门之雪隃企光风暖透荔芸意行兰芷某官声名雷动气度春融緑幕生辉光照龙杓之彩朱絃奏雅音谐鳯律之阳衣冠小立于金台环珮即趍于玉府某相逢甲换犹喜寅同夜醉晓行渐作江湖之隔云飞川泳永言霄汉之期回施帅凖送别望氷壸于幕下遥结飞霞映赤字于山尖喜来垂露宠先一介礼后七襄某官氷雪孤标云霄名阅玉珂金钥接江左之衣冠青壁银涛賛山南之鼎轴筹帷小驻辇路遄归某服膺夹袋之储决意缁衣之好南辕北辙迹遽隔于江湖左弭右鞬心相期于霄汉轮囷欲谢槀秸是惭回洪凖遣到任衮钺抡材油幢䟽渥花明湘水分晓月于红牙柝静郾城生春风于色笔一笺愧后六施先某官威鳯鸣阳神驹奔电貂金奕奕发五彩之芝英簮玳翘翘结九歌之兰佩小驻清壸之下即陪赤舄之东某隃企芳尘喜闻新雨从军古云楽剩羡灯碁织女不成章莫酧裳锦回赵检法驰丝无𥙷愧行湘水之春賛幕多竒逺洒缙云之雪施先一介礼后七襄某官瑚琏英姿泉阿神物洛阳龙门之清赏吞吐风云轩辕鳯楽之妙音铿鍧金石小㳺緑水近即红云某乆徯寅同未谐辰见回诸郡教官贺冬吹琯动浮灰时哉南至讲道出新贯贶我东风挴意弥襟芸香在手某官精神氷凛气类阳明文铎声扬一片云和之瑟书氊色䴡五花宫线之纹径携三鳣之春入庆六鳌之晓某何功把绣徒愧织裳嵝烟寒自笑庭杨之影潇湘波暖第传泮藻之清回诸郡教官送别星驰隰辔空浮棘影之尘日丽堂氊喜迩槐隂之翠辄慿回鴈占谢来鱼某官蓬莱文章华岳瑚琏晓开云杏纚纚声猷清莅泮芹源源教思聊汲清湘而変邹鲁行瞻黄繖而讲唐虞某将指何功同心有味南辕北辙迹似逺于江湖左啚右书情相期于霄汉回桂阳刘教授日丽鳣堂喜近枌榆之翠星华鴈峤有来芹藻之清知在岁寒舞惭地窄谓草木吾味赋聊诵于梅花母金玉尔音振隃聆于杏铎七㐮匪报三宥爲荣回林教授时雨鹤峯新𬎼度暁清风鴈峤尘臬生秋不言而意已传未识而气先感谓草木吾味赋聊诵于梅花母金玉尔音振隃聆于杏铎回张教授春满鳣堂覃藻芹之教思书来鴈峤出草木之味言先举所知岂非吾硕南辕北辙迹遽逺于江湖左弭右鞬心相期于霄汉回胡山长挹西山之新雨如见其人纳北窓之清风喜有此客亟慿回鴈占谢来鱼某官蓬莱文章华岳瑚琏晓开云杏文采九霄清照川花书香五色重濯濂泉而浴洙泗行趍广厦而讲唐虞某恍旧绣之濡丝捧花之盈䄂永爲好也愧莫称于报琼能无诲乎尚有闻于振铎回邢山长开帝舘之云秋𬎼度晓织天孙之锦晴绮绚空一介施先七襄礼后某官岷峨锋锷蓬莱文章红杏碧桃艶神仙于天上粉墻紫界重賔客于湖南小对檐花即归院柳某幸偿未见且贺寅同自笑黔驴难䇿再衰之钝相逢衡鴈硕闻三益之规回衡州江判官从军帷幄欣云近于蓬莱赠我琼瑶施先一介礼后七襄某官玉尺悬氷金茎㵸露紫霄縻顶扶揺𬈑海之风緑水飘缨谈笑郾城之月伫㸔飞鹗即遂簉鸳某欣捧色丝有华旧绣撷潇湘之草隃寄鴈回望江汉之云莫将貂报回赵判官芙蓉幕画见推三语之清桑梓年情仅效一言之鴈舞䄂方惭于地窄织裳乃逐于云来潇湘逢故人薄酧今雨霄汉瞻佳士徒竚下风回郭判官云近熊山有美芙蓉之影书来鴈峤顿生杜若之香三语施先七襄愧后某官珊瑚文采氷雪聦明空冀北之群神行赑屃望湖南之幕锋淬鉅鉟小賛凝森遄班清切某偶谐聚轸多幸同寅意重氷清深谢宜敖之句赠隆锦织莫酬㓜妇之辞回陈抚属张监仓驰丝何𥙷愧岣嵝之春风画幕多竒贲潇湘之华月施先一介礼后七襄某官絶俗精神识时俊杰洛阳龙门之清赏吞吐云烟轩辕鳯乐之好音铿鍧金石少凭玉帐即觐璧珰某多幸寅同有懐未见南辕北辙迹似间于江湖左弭右鞬心相期于霄汉回黎知録李司理驱驰逺使空搴杜若之云俊逸叅军辱赠梅花之雪舞惭地窄知在岁寒某官巧铸鉅鉟清摩赑屃刚风度笔广平赋之淋漓寒露照襟何逊诗之洒落小需鞠草即㸔攅花某共客潇湘期君霄汉重缇锦叚莫酬明月之珠空羡紫鳞拟结横江之网回永州司理司戸梅花鐡石心相知巳晩金薤琳琅字多谢何厪味也同吾惠而好我缁兮又改叹舞䄂之地寒白也不群喜録屏之天近回谢司法星驰周隰将爲飬以懐归春度燕台乃覧辉而来下载慿回鴈薄谢来鱼某官华岳清氷海水明月铿鍧金石轩辕鳯楽之好音上下风云洛阳龙门之清赏小吟蕖緑径照藜青某夙幸同寅隃赡聚轸南辕北辙虽遽隔于江湖左弭右鞬正相期于霄汉回诸县宰贺冬观台云物晓㸔五色之书彭泽风流春度一同之咏骈花委艶芳杜生香某官气类阳明精神氷㓗霞飞锦织卷舒宫线之纹春落弦声上下云和之瑟伫翔凫影晋簉鹓行某迩只画帘翛然隅绣抚庭杨于岣嵝空负分隂培浦柳于潇湘隃㸔一碧回诸县宰贺正摄提贞孟八荒开夀连城得茂宰万象皆春花柳无私茨梁有庆某官声名雷动韵度天和文艶锦机光照龙杓之彩风生玉轸音谐鳯律之阳舒舒蒲谷之香进进蓬莱之武某坐惊甲换犹喜寅同为秋浦官孰御春风之舄送长沙客相望明月之舟回衡山赵宰孟傃效颦一鹗力何𥙷于培风照眼双凫手忽承于垂露一谦过矣三复跫然某官文采珊瑚歌声金石融峰九千余丈气埒青苍郎垣二十五星光生铜墨裒时正直简在凝严某借助鞭长汲清绠短颂言美瑞知麟鳯之在郊趣觐通明戒鸾凰兮先路回善化韩宰出宰山水县喜调新琴爲织云锦裳有华旧绣载慿回鴈占谢来鱼某官玉尺清方金茎晶润融峰九千余丈气埒青苍郎垣二十五星光生铜墨暂翔凫影伫入鹓行某自贺寅同岂云未见姢姢一碧共㸔贯索之沉耿耿七襄莫效联珠之报回鄠县爰宰移绣波涛愧将丝辔出宰山水先度絃歌隃寄鴈回敬酧鱼遣某官琳珪清越氷雪聦明云傍碧桃千丈蓬莱之光气月明緑野一帘秋浦之清风小种县花伫归院柳某俯惭旧斧仰辱联珠味黄绢之辞永爲好也乏貂䄖之报受言蔵之回牧县郭宰旧绣尘深阅八于楚观昼帘花度飞五朶于云阳新雨同心清氷照目某官光华尚锦盘错投刀横巴水之野舟肯烦期㑹闻楚萍之更鼓终觉分明迩只凫飞翩其鹄立某驰驱技短嗟切意长皎皎织女终不成章驾言匪报駪駪征夫每懐靡及尚克相规回湘潭张权县云移松影调新韵于宓堂春满桃隂来清风于周辔懐哉今雨遗此华星小生欲相吏耶硕同衷恊丈夫即爲真耳伫听除音一水姢姢七襄耿耿回求兴赵权县鹤岑琴好相望明月之心鴈峤书来不隔同年之靣以雍容之隽轨将慷慨于公车北辙南辕遽江湖之相逺左鞬右弭尚霄汉以爲期占对甚臯垂孚爲宠回浏阳任丞晴纹照绶晓入新花逺素飞云春回旧绣辱施先于一介愧礼后于七襄跂天孙之织云莫将瑶报望美人兮明月尚借瑱规回寕逺簿到任地邻栖鳯喜聆千玉之吟风度鸣鸾恍听九韶之奏县花出色汀若生香然太乙之藜伫听令业织天孙之锦莫敌腴施回浟县赵簿衡阳易尉驰隰无功愧行云于岣嵝佐琴有韵捧明月于潇湘小车来映于县花春佩相辉于岸芷某喜瞻聚轸乐在同寅北辙南辕渐觉江湖之隔左鞬右弭尚爲霄汉之期回衡阳欧阳尉挹春花于拂绶喜见青撑垂星字于乗槎有华緑净重此湖南之賔客美㦲日下之神仙牡辔何功自笑再衰之技貂䄖莫报更求三益之规回杨料院司㑹名藩有美同年之子委书下隰聿来异事之僚峩簮玳于賔筵粲糜琼于骚圃湖南幕贵良懐支使之贤水北价高寕乆山人之索遥慿回鴈隃谢来鱼回宋税院万年篁竹啸鼪䑕仅免失刑岣嵝挐虎螭划传得句怒飞鐡画光照锦机抚剑首于园敢当一吷间箫声于赤壁莫遂倚歌回刘学録我马维驹访岣嵝之竒字有莺其羽发蓬莱之妙音亦来见我乎甞有此客否某人语洗烟火书笼山川张生手持石鼓文气涵緑净扬雄自有河东赋声透明光亟唿熊耳之云立近鳌头之日某味同草木影合江湖扶揺万里南𬈑相期汗漫上下四方东野此意轮囷通交代廖提刑邦杰共审䟽恩象魏易节熊湘星度天囷光照武陵之雪风生春绣神开衡岳之云翠荡凌烟华丝绚晓恭惟某官传心正学行世清规云霄阀之高寒蜿蜒浦剑湖海楼之突兀坱圠参旗屹砥柱于中流行大车于九轨出拥康沂之驾入提建礼之门犀监重弓武绚将军之电金曹曵组辉联湏女之珠佩声杂沓于蓬莱麾影横斜于牛斗谁谓寒露清氷之胜屑爲春山暑露之行收海苦之波涛定夫正学布淛江之雨露朱子常平便当跨汗漫而摆雷硍于以经骀荡而出馺娑属天颜之西顾念民命于南维不有仁人孰长王囯乃辍神仙扵海上乃移星宿于轸中惟君子之祥刑自圣门之恕学推广不冤之条贯发挥无讼之本原转阳和扵芙蓉薜荔之间沛生意扵槢椄桁杨之外盖以臯䕫之长者而行孔孟之本心皇华咨度咨询尽展平反之业清问惟明惟畏即陪启沃之联某乆把短鑱偶尘绣斧抚王事而集苞𣏌坐隔白云望美人而结幽兰喜逢今雨俯仰十年之同味夤縁百世之交情尊叱驭阳回车岂是秋春之鸿燕贡弹冠朱结绶尚将上下扵云龙舌笔踈单衷旌揺曵与袁州安守到状叨符便飬假道言归西水分江喜接九河之润东云卷雨重瞻三崃之春即遂枢趍预深欣忭回袁守不赴请驰白云之下幸甚假途卷今雨而来言将授舘华髪之典刑甚厚清风之笾豆有加薄言还归何速卭崃之驭硕安承教第懐䑓崃之春方命负惭嗣音抒谢回交代权贑州孙提刑炳炎南节易麾爲慈亲而拜命西台就牧屈肤使以论交温朝花雨别之盟借堂草春晖之色施先一介礼后七襄恭惟某官大雅风流真清人物氷悬雪跨吐吞禹穴之玉书鳯跃韶鸣铿戞天台之金赋雷轰歘起山立徐行巍冠参卿月之班杂珮峻郎星之直侍女护衣鸡人传箭拟翠殿之赋诗衞兵森㦸燕寝凝香肯芝山之携酒岂弟十万家之春意精神三百里之湖光前席兴思此佳吏部西人则曰真好监司寕迟履接于星辰便报绣行于霄汉春风扉影草卧桁杨夜雨滩声云销贯索暂屈玻瓈之六辔更联虹玉之半符昔清献典州而三川之琴有韵而濂溪行部则五岭之狱无冤每惟八境之有縁皆着两贤之遗迹盛徳可称于百世明公乃合于一人麾荡照江剑刀易俗玉节青丝䌫小驻虎头白马金盘陀遄陪豹尾某无功将指有味陈情王阳回刺史车庶乎爲子毛义捧郡守檄专以爲亲昔随振鹭之英㳺今忝传龟之雅好夣回旧绣恍惭扬秕之前手把新符早托絶尘之后㑹趣纶之来下辱飞檄之逺临皇华之礼有加南陔之诗复作安有十一州之㢘察屑爲二千石之交承行县録平反喜不隔望云之舎诣府受约束硕遂依近月之台舌笔单踈衷旌揺曵回陈侍郎笃斋回车卭坂请自效于林乌得郡江南取巳捐之竹马绸缪锦制缇袭衮华恭惟某官麾斥八极之风雷卷懐九天之星斗古灵䄂中之槀屡荐时贤温公洛下之评不遗人物遂使忝求刍之寄从而谐啜菽之私某半竹奚堪花甚宠想五𤱔青山之乐硕请订金懐四方明月之诗曷酬赠璧贺曽京尹渊子露纶涣渥星履陞华东涧西瀍冠十连之元帅南昌北斗表六典之地官丹屏云开红牙日䴡某官抉分云汉吞吐江湖直气摩空金天晶之错落清规照世玉井水之甘寒自于鸾声遄峩峩乎豸角文章大手南丰先生政事十条小范老子䄂出摩霜之钺坐吟卷雨之帘真侍从归拜于甘泉慈父母来临于京兆乃由太乙径陟文昌水悬雪跨而朝望孚日暖潮平而民气乐衣冠于建礼坐镇千畿筹帷幄于延和遄归两地某喜传除綍阻趂贺綦五纬明霄望龙泉之秋色九河流润懐虹翠之春晖回曽主簿清老千里明月隃企停鸾一字华星划开涌翠恵而好我粲然有文某官地胄穹华天资润美北平王之阀阅梧竹苍苍东山氏之衣冠芝兰奕奕盍骑麒麟而凌厉乃从猿鹤以徜徉展也怒飞翩其孰御某顷驰楚传切志绵田卭坂回车庶乎爲子江城捧檄正以便亲永懐寸草之睴更感粲花之宠式相好矣莫酧锦绣叚之华遡洄从之如此玻瓈江之碧回吉州权府贺新除某寖䟽棨座倐𬒳绢封身到木天误辱九重之眷词垂金薤过蒙十部之临方切循墻敢勤褒衮盖如庸晚徒抱迂愚山林自分于投深畎𤱔空存于爱上朝清道㤗幸遭际于明时小徃大来庆挽回于正气猥令忝窃例沐登崇恭惟某官瑞毓长庚福移子骏家有甘棠之笏凛凛典刑人蒙别驾之春陶陶生遂适郡符之𥘉绾覩帝綍之误颁盖惟大夫之曰贤遂令小子之有造正朋一字恐惭读秘阁之书肃使载还尚拟致监州之谢回吉守李寺丞芾光膺芝检荣剖竹符吉爲大邦望二天之正急公有异政爲百姓而一来新令风驰欢声雷动恭惟某官雪山氷壑天球河啚居南岳风土之竒夙钟清淑得西堂议论之正绰着典刑早启隽途荐升华贯天官宫正持衡稍食之平穑臣司农挈领扈丞之重惟絶海迅颿可以开鲸浸惟倚天长剑可以破浮云故当抢攘杌之秋常任抚字澄清之寄昔四郊汹汹帝每兴当馈之嗟今二水汤汤公迄收按堵之效惟我庐陵郡之剧爲今东蒙主之难莫非王事我独贤劳旁诸缩手所谓世臣必有乔木上遂倾心向来二千石之除曽拟六一翁之里惟苍生之有福故珠浦之重还期㑹余间虽异坡老作诗之旧道理最大喜闻韩王有徳之言今庶㡬乎侯来暮矣青原鹭渚未容坐席之温紫殿鹓班正恐召环之速某幸备受㕓之数得同载道之欢已进迓于前驱乃退惭于后至欲陈情而未果先赐汗而谓何谢刘公𥿄书姑附鸿翔之便望皇甫壁记即修燕贺之恭向恋罙深敷陈罔旣回前人某荐蒙颛翰再遗骈缄辞逊一出于肺肝义理各存于肯棨螺浦之珠旣去复返足以爲竒夜光之璧无因至前受之甚惧辄裁尺素庸叙寸丹仰兾融清俯垂澄察回前人送冬礼周历纪正鲁台书至袴謡雷动恰先七日之来棨座春生共庆一阳之长颂声盈耳和气满城某未荐贺言猥厪餽礼岸容待腊正栖寂寞之濵谷律先春多谢温存之贶赧然登受略此控酧余俟别陈仰干情亮回黄主簿伏以春华如水惊三纪之流光夏緑满园又一年之𥘉度方拾薪而煑瀑即嚼茗而嚥花敢意一谦有来多贶厚之厨珍以起其牢落将之篚实以申其慇懃童喜相夸爲里中之羊酒児痴不了笑门外之桒蓬拜而受之我之懐矣轮囷感臆拍塞谢言回监魁钱昇叟贺新除某偶膺光宠实沐庇庥将爲行人之辞先承君子之餽樽来工部有光临别之桮荷鹅赠右军以比大鸣于鴈木登嘉以徃感徳惟深姑此占酧嗣容禀谢贺府簿钱昇叟兹审钖命中朝职书大府宻运良画恊賛大功伏惟庆惬某正深蒙頼倍切忻愉亟此叙贺切㦲委照回大庾县尉刘天声昨因归鴈获附殷勤岁月如驰旷音弗嗣五朶云笺翩翩复来山林郍记𥘉度桒梓拳拳黼藻过矣就审一麾知巳三尺司平杨州梅花何如庾岭本色吟哦小驻倚听横飞庭实磊落分不得拜兴言逺意若之何速之粛使知惭㐮拜不敏何当裔状文山先生全集卷之八终文山先生全集文山先生文集卷第九文山先生全集卷之九文集记吉州州学贡士荘记物之在天地间自铢粟以上莫不有主名独贡士荘所储以拟夫三岁大比士之送上春官者有司不知谁宜得之取什伯于千万亦无敢自必爲巳得其予夺之殆有物焉逸史称隋末一书生所居抵官库有数万钱欲取之神人诃之曰此尉迟公钱也泉者天之利噐惟天能以与人则夫任贡士荘者殆爲天守利噐以俟夫天之所以与人者充是心以徃真无所爲而爲之其爲仁岂不至而爲义岂不尽乎咸淳六年简池赵君必禴来爲庐陵教授作兴斯文教飬毕具则按贡士荘之旧稽其所出内岁钱谷㡬何庐陵士甲江右一科数路资送四五百人裒多益寡称物平施末之云耳于是有増田之议一之日置尹氏租爲米八十斛二之日置彭氏租爲米一千一百九十二斛赵君犹以爲未足则曰传而益之其来者之事哉添差教授番阳程君申之继至相与诣郡请蠲赋吏持难易阁弗下永嘉缪侯元德甫下车二君申其请侯慨然曰柰何与吾党校琐琐乎复之不崇朝予闻而异之以爲侯与广文之用心皆所以奉天道之不及者也古之爵人言必称天国家谨惜名噐自他蹊者悉名侥倖惟进士科使四方寒畯操觚而进付得失于外有司而定高下于殿陛之亲擢公卿大夫繇此其选当是时天子宰相一不得容心于其间予尝谓今世惟科举一事爲有天道行焉士脩于家试于郷如探筹然以信夫天命之所遭而爲贡士计者积仓褁粮共其道路先事而爲之备随天命之所与而后与之是心也岂复有内交要誉之私哉予故曰皆所以奉天道之不及者也是宜书且夫取士于天下将以爲天下用人之常情其穷也不爲利疚则其逹也不可以非义屈后之临大节㫁大事决非异时箪食豆羔见于色者之所能也夫使郡国上其贤能而汉人续食之意隐然寄于学校士得以直走行都而无仆马后顾所望于人也轻则所以全于巳也大是邦学者世修欧周之业人负胡杨之气如有用我执此以徃是举也世道㣲有頼焉盖益可书也巳是荘创始于尚书胡公槻隷于学者米二千二百斛有竒前丞相叶公夣鼎爲郡増六百三十斛有竒前教官黄君恺伯増一千三百六十斛有竒前赵侯典椯増四百一十斛有竒自二教创后施君郁郑君师臯増二百五十斛有竒合今所増通爲米六千一百斛有竒以学谕提点荘事刘少南张敏子云八年八月记吉州右院狱空记吉州右司理院廼开庆元年五月狱空九月又空明年五月又空吉爲州凡三狱曰州院曰左司理院右院其一也方千里之国未易爲理而物之不齐其情固然省刑罚止狱讼贤者虽欲爲之而格于其势之所不可长老传说以爲自南渡百余年惟干道庚寅嘉定甲申狱尝空干道事不知何如嘉定间南昌张别驾𬒳㫖摄庐陵郡初张宰清江得米南宫狱空二字勒诸珉以诏不朽洎来吉摹本遍付诸狱不三月遂皆以空告由今推之爲长民者一念之善感召和气可也上有所好下从而逢之是未可知夫以百余年两见之事可谓稀阔而其可疑又如此然则虽谓之絶无仅有可也今司理君爲政寛允尝平反死事二法应赏君不自以爲功当路论功亦不及人谓君超然利害之表君曰吾尽吾心而巳而何赏之较君实有爱人利物之心哀矜庶狱无所不用其至人人自以爲不冤狱空遂爲常君书三考候代者未至岁月有竒狱空之事其二在考内其一在候代时院之设乆矣官此者㡬人得阙而来受替而去其间可纪之盛百余年仅仅两见今君受任三考巳能配此旷絶之踪而书满巳后迄臻三美君职于其事可谓无愧矣此而不书后将何观虽然予尝上下世变观之自画象之化逺人心之朴日以散惟成康时曰刑措不式汉文时㡬致刑措下此则唐𥘉死囚归狱之事人以爲竒盖唐虞后至今三千余年而㫁狱之省数不过三四海之大兆民之衆不可以一院比也然圣人得国而爲之持之以道使民迁善逺罪而不自知其效验近卜于期月三年而逺亦不过于必世夫古今刑措之日旣如此其难而区区空一院之狱又如此其不数圣人之志其遂不可行邪虽然由君之事则百余年间职业之可书曽不一再而君以岁月爲之有余天下事信不可爲乎神而明之存乎其人此予所以𥘉爲世道感而以其尚可爲者深幸也呜唿君其母以自足哉君姓洪名松龙严陵人龙泉县太霄观梓潼祠记龙泉邑治左出门行数百歩有太霄老子宫焉辛酉之春予登其巅四山拱趍天宇髙旷会令方营度作梓潼君祠邀予爲字曰元皇之殿旣爲从事六月殿成明年令若士以书谂曰役之𥘉兴君寔来辱爲之书请卒记之邑爲吉上㳺山川清㧞民秀而文天圣以来髙科鼎鼎出有位至侍从以忠直自奋尚论文献者归焉维郴实接壌桴鼓数震令𥘉至适江上有警郴冦益乗以譟周旋军旅不得以间事平令谓吾幸爲礼义邑虽倥偬不容不爲俗化地况少须暇乎稽诸圗志庭庙鳞立吾党之士独无所敬祀会賔兴诏下乃进诸生谋曰今三岁大比试者以文进将文而巳乎意必有造命之神执其予夺于形声之表者盖元皇是也士之所自爲行爲上文次之神所校壹是法合此者陟违此者黜人谓选举之权属之有司不知神之定之也乆矣蜀山七曲神所宅之国衣冠文物莾爲风尘惟神元命寔始吴会英灵赫赫将从君父所在而依之是以江湖以南神迹多着此固士之所当钦崇而景仰者舎而不祠惟缺典是惧议遂决予按诗曰相在尔室尚不愧于屋漏又曰昊天曰明及尔出王昊天曰旦及尔㳺衍夫人一动之㣲必有神明焉得其情于幽隐易肆之地兹其所以体物而不可遗也惟经传统谓之神未有所指名近世贵进士科士以得失爲病自元皇庙食于是始有司桂籍之説化书所谓九十四化变迁推移旷千百岁虽渉于不可测知然神生爲忠臣孝子殁爲天皇真人取士本末实昉于人心义理之正明有礼乐幽有鬼神果哉其不诬矣孟子曰天爵仁义忠信人爵公卿大夫古之人脩其天爵而人爵从之圣贤不语怪而教人先内后外未尝非神之意神虽㳺于太虚而考德问业𥘉无戾于圣贤之言其在祭法茍有以明民成教宜与祀典则神之有祠岂缁黄之宫之埒邑有先民典刑大冠逢掖争志䇿厉爲臣止忠爲子止孝此其内心固油然不自巳而况髙山仰止明神在前则其戒谨恐惧工力当倍他日㧞起诸生彬彬知名则居公卿大夫之位必将有仁义忠信之人令之此举于人才甚有功于方来世道非无所关系岂曰以区区科日望其人而惠徼福于神之一顾哉柌翼殿以庑丹垩具钟鼓供噐如式像设居中内而父母妇子事亲之道孝之属也外而待御仆从爲臣之道忠之属也费钱七十万有竒十万爲令俸余裒多迄于城观下古曰龙头里因其名爲坊扁额校书郎姚君勉笔也令方爲逺者计㢘用积余市田以奉祠事继今邑之士其受令之赐永永无斁令陈氏名昇三山人𥘉摄事继辟今任云文山观大水记自文山门而入道万松下至天圗昼一江撗其前行数百歩尽一岭爲松江亭亭接堤二千尺尽䖏爲障东桥桥外数十歩爲道体堂自堂之右循岭而登爲银湾临江最高䖏也银湾之上有亭曰白石青崖曰六月雪有桥曰两峯之间而止焉天圗画居其西两峯之间居其东东西相望二三里此文山濵江一直之大槩也戊辰岁余自禁庐罢归日徃来徜徉其间盖开山至是两年余矣五月十四日大水报者至时舘中有临川杜伯扬义山萧敬夫吾里之士以大学试羣走京师惟孙子安未尝徃輙唿马戒车与二客疾驰观焉而约子安后至未至天图画其声如疾风暴雷轰豗震荡而不可御临岸侧目不得徃视而隔江之秧畦菜陇悉爲洪流矣及松江亭亭之对爲洲洲故垤然隆起及是仅有洲顶而首尾俱失老松数十本及水者争相跛曵有偃蹇不伏之状至障东桥坐而靣上㳺水从六月雪而下如建瓴千万丈汹涌澎湃直送乎吾前异哉至道体堂堂前石林立旧浮出水而如有力者一夜负去酒数行使人候六月雪可进与否围棋以待之复命曰水㫁道遂止如银湾山势回曲水至此而旋前是立亭以据委折之会乃不知一覧东西二三里而水之情状无一可迯遁故自今而言则银湾遂爲观澜之絶竒矣坐亭上相与谐谑赋唐律一章纵其体状期尽其气力以庶㡬其万一予曰风雨移三崃雷霆擘两山伯扬曰雷霆真自地中出河汉莫从天上翻敬夫曰八风卷地翻雷穴万甲从天骤雪騣凶惟子安素不作诗闻吾三人语有会于其中輙拍手捋须捧腹顿足笑絶欲倒盖有渊明之琴趣焉倚䦨踰时诡异卓絶之观不可终极而渐告晚矣乃令车马从后四人携手徐歩而出及家而耳目昡颤手足飞动形神不自寕者乆之他日予读兰亭记见其感物兴懐一欣一戚随时变迁予最爱其説客曰羲之信非旷逹者夫富贵贫贱屈伸得䘮皆有足乐盖于其心而境不与焉欣于今而忘其前欣于后则忘其今前非有余后非不足是故君子无入而不自得岂以昔而乐今而悲而动心于俯仰之间哉予怃然有间自予得此山予之所欣日新而月异不知其㡬矣人生适意耳如今日所遇霄壤间万物无以易此前之所欣所过者化巳不可追纪予意夫后之所欣者至则今之所欣者又忽焉忘之故忽起奋笔乗兴而爲之记且谂同㳺者发一噱邹文叔垂芳堂记吾郷上㳺有佳木连理生于邹公长者之地不知㡬何年益公取以𥙷庐陵图志木濵水如老蛟夭矫有腾骧怒起之势咸淳八年秋一夕大雷电以风木随水而飞又二年秋有莲一蔕双华出于文叔北窗下苔池中文叔长者曾孙也连理表章于干淳间邹氏始享有其瑞予闻长者一再传皆恂恂友爱同气并根旣硕且蕃实生来仍今文叔之庭二季竞爽两孙端美天将昌之其殆视同颕两𡵨絪緼坱北而未有巳乎文叔喜而命予题其堂曰垂芳夫一草一木之㣲比于太虚仅同毛发而卾不韡韡兄弟之亲小雅所爲赋也于吾心得无感乎予旦夕尚徘徊新堂爲君赓棠棣之一章李氏族谱亭记苏老泉有族谱引又有族谱亭记引专言父祖子孙出于一本不可忽忘记则以郷人不义不睦者爲戒愚尝谓引之词极论骨肉之所从而动其内心之爱此宜与贤者道至于记之所载其言他人戕贼之故而惟恐族䧟于不淑羞恶之心人皆有之则此训又亲切焉西山李氏家于龙泉数百年先世有讳谷者与颕濵逰老泉之谱引自以爲得于靣授而切意其亭记尚未及见也今其族放苏氏作族谱亭以不忘先世颕濵之交以庶㡬老泉之意有名继祖者又修复之以绍前志爲予求字予爲之书而乐道其美夫其谱引先世旣自得之以遗其子孙今其子孙固巳识先世之用心矣予犹以爲未也则告诸继祖岁时聚族拜奠亭下更硕与苏公亭记各各观诵一过使爲长上者复申告之曰谨毋爲郷之某人者萧氏梅亭记庐陵贡士萧元亨江西帅平林公之孙贑州龙南县丞之子蚤孤有立克肖厥世于其读书㳺息之暇有自得焉乃作亭于屋之西偏周之一径𬒳径一梅亭后有廊有诗尽壁间前方池广五尺饲鱼而观之邻墻古树蔽亏映带清风徐来明月时至君领客于此上下谈笑客多乃祖父旧游而君乐从之称其家儿也君名亭曰梅而属其客请记于予予昔者登平林公之门入其园䑓观沼渚卉木竹石曲折靡㬅登覧幽逺公缓歩徐坐杯酒流行古君子也退从賛府与其次子江陵支使昻然野鹤粲然华星南金荆玉应接不暇佳公子也今是园也亭舘日以完美草树日以茂宻元亨兄弟又从而增大之夫髙台曲池百岁倐忽此孟甞君之所以感慨于雍门周者也予于君不十年间俯仰三世昔也念其门之遭今也贺斯园之幸则告于元亨曰天地闭塞而成冬万物棣通而爲春方其闭塞也隂风觱栗寒气赑屃衆芳景㓕万木僵立何其㣲也及其棣通也木石所压霜露所濡土膏坟起芽甲怒长何其盛也天地生意无间容息当其巳闭塞之后未棣通之前于是而梅出焉天地生物之心是之谓仁则夫倡天地之仁者盖自梅始今君之乐斯亭而赏斯梅也其何以哉天地莫不有𥘉万物莫不有𥘉人事莫不有𥘉人心莫不有𥘉君从其𥘉心而充之无非仁者使梅而有知吾知其爲君欣然矣昔东坡记灵璧张氏园亭推本其先人之泽而拳拳然望其子孙且将买田泗上以与张氏㳺焉予里人辱君好旧矣宜其甚于坡之爱张氏也衡州耒阳县进士题名记衡州进士题名记设于学耒阳隷焉去年历兵火浸湮毁耒阳宰郴江王某始与其士刻石邑庠以自爲一同人物记邦人欝林教授周君道兴介予曰县之立是碑属岁大比将作兴士气也兾子爲之记予嘉其勤不得辞按衡进士姓名可考者自祥符省元郑向而始景祐八人俱擢第郡人侈爲浑化时耒阳居其三嘉定郡贡十八人耒阳又半之间岁徃徃多得士今邑人于花州之䜟翘乎其未愸也虽然科第之末不足爲儒者道天下事固有大于此者矣衡有石鼓书院朱文公实爲记其论世俗之书进取之业以爲志于巳者所羞言至谓学校科举之害不可以是爲适然而莫之救先生所以正人心破俗学者颀乎其志也前軰之流风未逺学者之分内何限属邑之士其得无所闻乎然则县之此碑将以纪姓名也岂曰使人歆慕夸羡矻矻然爲物外之归哉夫在上有师道则在下有善人修于家有正学则天子之庭有真儒此令尹与凡邑之士兢兢终日而不能巳者也若夫苟焉而学泛焉而仕冐焉而题则后人指之曰某也若何某也若何呜唿是可不凛凛乎哉抚州乐安县进士题名记抚领县五进士题名记自太平兴国乐公史始以迨于今班班然虽然此记诸郡者县又各有记郡县皆以本人物之出而县又近也乐安自绍兴十八年始置县于时士文富义丰头角崭出志气凛然盖文物之发越乆矣三岁大比由是而计偕者始而二三人继而四五六七人擢奉常第者始而一人继而二三人斯盛矣而记未立阙也予同年新贑州教授何君时以书来京师曰荐于乡而仕于国皆仕之逹也追其巳徃之不及记待其方来之不胜记特託诸石以诏不朽硕假之一言辞不获按图志县始创实割崇仁三乡与吉之永丰一乡斯土也盖文明之㑹也山川之英扶舆清淑之所蔵是故名世出于其间欧阳子之于永丰文恭罗公之于崇仁是其人也今县东跨西并收拾竒山水以爲一国风气磅礴且百年于此斯文之运䆮以张王此岂偶然之故邪虽然二君子所长非科第也有大焉者矣登斯记也高山仰止景行行止当如何哉当如何哉瑞州三贤堂记瑞有三贤祠堂三贤余襄公苏文定公杨文节公祠堂旧在水南阛阓景定庚午燬于兵前守严陵方君逢辰迁之稍西垂成而去某爲君代相遇于上饶君语及斯堂曰瑞人之敬三贤也如生三年无所于祠意闵闵焉予是以亟新之也然涂塈未毕像设未备子其成之成则爲之记某至郡旣敬奉君之教遂率诸生行释菜礼而君书三至谂记之成某不得辞夫瑞爲郡号江西道院然在汴京盛时爲逺小故余苏二公皆以谪至淳熈间郡去今行在所爲近而杨公江西人虽自蓬监出守殊不薄淮阳也地一而时不同又守郡者与他谪异然瑞人矜而相语槩曰吾郡以三贤重余公坐党范文正苏公坐救其兄东坡先生后又以执政坐元祐党杨公坐争张魏公配享事使此三贤者皆无所坐安得辱临吾土噫甚矣瑞人之好是懿德也然三贤所飬犹有可得而窃窥者乎范公忤吕丞相而去也未㡬复用前日寅縁𬒳斥者以次召还襄公自瑞徙㤗乃独请岭南便郡以归愈去愈逺岂非所谓同其退不同其进者耶苏公世味素薄其记东轩谓颜氏箪瓢之乐不可庶㡬而日与郡家收缁铢之利曽不以爲屈辱异时再谪三徙之余退老颕濵杜门却扫不怨不尤使人之意也消若杨公则肆意吟哦笔墨淋漓在郡自爲一集与畴昔道山群贤文字之乐无以异也若三贤者岂以摈斥踈逺累其心哉夫摈斥踈逺不以累其心者其流或至于翛然逺举超世遗俗而三贤又不然余公用于庆历苏公用于元祐蹇蹇匪躬皆在困踬流落之后杨公当权姦用事屡召不起报国丹心竟以忧死凛然古人尸諌之风呜唿此其所以爲三贤欤繇前言之吾知在瑞之时乐天安土繇后言之吾知在瑞之时乃心罔不在王室呜唿此其所以爲三贤欤诗曰髙山仰止景行行止太史公曰虽爲之执鞭所欣慕焉瑞人之敬三贤也又于此思之当有以称方君所爲欲记斯堂之意某于先正无能爲役建昌军青云荘记大农簿赵侯守旰之明年建青云荘成侯旦夕受代行矣移书请记于庐陵文某曰大江以西缙绅衣冠旴爲盛旰賔兴荐士三十七江山竒气发天地之蔵未艾也郡有库邑有荘皆以贡士名贡鹿鸣与计偕者仆马道路而无虞矣则后自念士方奏名待对皇帝王伯之规模造端发如火始然柰何以旅琐琐病寒畯乎会南丰有寺曰安禅燬于冦田若于无所于属于是复其租税爲屋四楹乃积乃仓于寺之废址命曰青云荘钱谷有司三岁一会凡旴之试御前者赆各有差所爲厚士于方来盖庶㡬焉某复于侯曰自异学兴缁黄之宫遍天下其徒蚕食阡陌相望有志之士尝欲磨以岁月听其消亡士大夫蔽于福田利益之私非惟无救于敝更张之侯也炳然大观右儒而左释制其膏腴移彼于此正合前贤建置可谓执德而不回者矣孟子曰我善飬吾浩然之气夫浩然者际天地而常存不假外物而爲消长士岂以侯爲凂巳哉诗云菁菁者莪在彼中陵旣见君子钖我百朋释者曰古者货贝五贝爲朋百朋得禄多也小雅之序菁菁者美其育材变小雅之次菁莪者伤其废礼以君师在上取其长育人材者礼如何其废之矧诸侯奉天子命守土有国士贤者能者悉上送春官劝驾续食固其所也侯推广国家乐育之意知尽礼而巳与之者非以爲恩受之者岂以爲不屑哉荘生论鹏搏扶揺而上者九万里风斯在下本放旷者寓言自隋唐以来世人尊异科第若青云者放之而爲之辞古之人其身益高其心益危人以爲瞻望不可企及乃其忧责之始士之于一旦岂真以发身爲汗漫乎哉易之象云上于天需君子以饮食宴乐士待对时也云雷屯君子以经纶士泽物时也侯诚有望于人物有意于世道有以爲需之饮食侯事也无以爲屯之经纶士责也侯不负士士亦不负侯是爲不负所学不负天子侯名孟适董荘事者前通判临江军曾君稹新袁州万载县主学徐公应午贡士库名存而实湮以白金二十镒𥙷其籍改库爲田以利乆逺其出内则隷是云贑州重修清献赵公祠堂记郡所在祠先贤之爲守者守得祠以遗爱然而百世之下君子之泽有存焉者寡矣而闻其风爲之兴起尸而祝之不谋同辞识者于是上下世道而观其大节焉故叅知政事赠太子少师清献赵公抃历事仁宗英宗神宗以忠亮纯直爲时名臣公尝治䖍治益治杭治越其政本之以清淡行之以简易寛不爲弛严不爲残使在汉氏课功第能当不在循吏下抑公所爲大过人者不寕惟是当王安石变更祖宗法海内骚动廷臣唯诺趍走莫敢后先独与司马文正光范忠文镇唐质肃介额额争论不少假借至上䟽言财利于事爲轻民心得失爲重不罢青苗使者非宗社之福公卒去位小人相继用事浊乱天经蘖牙祸根舒之罪秽污简册如有一个臣㫁㫁猗无他技中原遗老炳然元龟天下后世感愤追想犹凛凛有生气鸣唿此其所谓大节关繋于世道治乱升降而不可诬也咸淳六年知贑州大宗丞番昜李侯雷应以公尝辱爲是邦始至访公祠所在郡治故有祠与濂溪并自濂溪移祀于学前守陈公宗礼始建公庙于城之东偏岁时妥侑习爲故常屋弊且压神不顾享侯慨然曰是不可惮改㑹岁丰人和庭无徴发于是栋楹栏槛之腐败挠折者瓴甓丹雘之踈漏漶澷者神位祭噐之缺失不如礼者所费俭约一日新美又更爲之门俯临大衢非徒侈观使过者敬恭焉明年夏五落成侯时巳除湘南刑狱使者将行走书属某记之某惟吏道苟且逐末忘本乆矣侯之先公忠清有风裁于世侯得之见闻独能尊事文献景行先哲示邦人以绎教思其渊源有自来哉清献距今二百余年贑石公所凿也章贡台公所创也公之事逺矣而其山川犹有衣𬒳其余者贑人之思之曰公生而德泽在吾土公之赐也公死而典刑在吾土公之赐也鸣唿公之在熈寕也当时小人号爲得志富贵澌尽终归无有贑何地也而公祠在焉后公而爲贑者相望亦岂无可以繋去思者而公之祠岿然灵光何其懿也鸣唿士大夫之于当世其大节可不谨哉可不谨哉贑州重脩嘉济庙记今天子咸淳六禩大宗丞权侍左郎官李雷应𬒳㫖知贑州贑地大而俗嚣山寛而田狭俗嚣故易以譟田狭故易以饥侯未至以爲难将至以爲忧乃七月下车膏雨霈流嘉气坌集民声大和四郊以寕侯悦莫喻所从来也百姓歌之曰我土沨沨黍稷芁芁孰启我侯我神之功我氓蚩蚩牛犊熈熈孰相我侯我神之威侯惊召父老进而问故曰是何神也父老相率告于庭曰州之东有庙曰嘉济自秦汉以来血食至今我民司命匪神其孰尸之侯恤然曰我何以得此于神哉抑神实德我我其有不致力扵神廼肃笾豆乃㓗牲牷晨起诣庙以谢以祈旣竣事周视庭宇不遑干寕始建议营度刋木于厓浮竹于津厥材既坚厥工惟时植圯支仆撤去庳陋佣力奔走咸劝于事堂皇言言廊庑严严有门秩然有亭翼然于是神位具宜庙制大备王宫皇皇衮冕裳衣柌既毕则以其余脩道逵以便来㳺者葺二浮梁以便絶江者钱竒二百万粟竒二百硕悉出侯所节缩故役成而人不知明年四月侯除荆湖南路提点刑狱未行粟米在市𧖟麦满野鸡犬相闻逹于岭表讫侯去视始至如一日焉百姓复歌之曰奕奕庙貌我侯新之侯爲我民匪神是私田有稲粱野无干戈㣲侯之赐胡以室家屡舞伐鼓渊渊何以报侯万有千年予时卧山中州从事具本末来属予言其事予按祭法能御大菑则𣏌之能捍大患则祀之神之爲灵昭昭矣谨叙次下方纳诸庙门爲记贑州兴国县安湖书院记贑兴国县夫子庙在治之北门县六郷其五郷之人来㳺来歌𬒳服儒雅东二百里曰衣锦郷其民生长斗絶险寒或爲龙蛇渎于邦经有司黾勉以惠文从事咸淳八年宣教郎临川何时来爲宰悯然曰使人不可化则性命之道熄矣顾邑校旷越不克施乃夏四月即其地得山水之胜议建书堂以风来学召其豪长率励执事堂庭毕设讲肄有位彚试舘下録爲生员凡二十八人又㧞其望四人爲之长冬十月令率诸生以牲币荐于先圣先师樽爼旗章等威孔严环观愕𣅿屏息胥忭黧老妇子转相传唿然后翕然以儒者爲重令曰吾教可行矣载命胥正秩其比伍家使有塾人使有师如党庠术序之意置进学日记令躬课其凡督以无怠又上诸府改其郷曰儒学植之风声于是山长谷荒人是用劝咸硕进向文事率由训程传曰天地之道浸言化以渐也风俗之积㡬千百年而令一朝变之固若是速欤共惟国家五星聚奎实开文明皇祖制诏天下州县立学所在表章儒先复创书院三代以下斯文彬彬焉先民有言地气自北而南粤从衣冠正朔启我吴会自江以南悉爲邹鲁今也遐荒陋僻沐浴教恩如狂得瘳如迷得唿王泽之渗漉日深地气之推移日至此岂偶然之故哉予于令爲同年进士适守是州今奉天子明训以字民爲职能广学爱宣德化是爲不辱威命将上其事于朝复谂之诸生曰昔有文翁兴学于蜀受业慱士时则张叔学官弟子畏而懐之彼何人哉叔兮叔兮又进诸生之长谂之曰昔有文公设教于潮潮人赵德以士见招维文与行倡于齐民其则不逺德哉若人诸生拱而前曰某等幸生明世惟师帅不鄙夷之俾获有闻虽不敏敢不受教请刻诸石以诏百世书院之制前爲燕居直以杏坛旁爲堂左先贤祠祠后爲直舎缭斋以庑不侈不隘临溪爲之门堂名絜矩斋名笃志求敏明辨主善率性成德其门总曰安湖书院某山中所题云道林寺衍六堂记余行歩长沙道湘西登道林寺旧有四絶堂指沈传师裴休笔札宋之问杜甫篇章也堂之颜吾郷益国周公书之至是百二十年公又有记𫐠蒋之竒语之竒取欧阳询书韩愈诗而黜裴宋公独合古今异同有衍四爲六之说人之意度相逺如此僧志茂以屋压字澷夀公字于石取公之意易名衍六将掲于新堂予嘉其有二善焉𥙷唐贤故事宝干淳遗墨非俗衲所爲爲之嘉叹而记其后五色赋记孟春之二十五日发舟石鼓越三日过衡山宰赵孟傃送县志遗逸门一叚云冦豹与谢观同在唐崔裔孙门下以文藻知名豹谓观曰君白赋有何佳语对曰暁入梁王之苑雪满群山夜登庾亮之楼月明千里观谓豹曰君胡不作赤赋豹曰田单破燕之日火燎于原武王伐纣之年血流漂杵前軰游戱文字足以觧人頥如此客曰更倣之作黒赋如何予应声曰孙膑䘖枚之际半夜失踪逹磨面壁以来九年闭目客絶倒予曰君盍赋黄赋青如何一客云杜甫柴门之外雨涨春流卫青塞马之前沙含夕照又一客云帝子之望巫阳逺山过雨王孙之别南浦芳草连天曰黄曰青不于其蹟而于其神亦一时兴致所到因反观冦谢前作惟月明千里得白之神曰雪曰火曰血皆不免着迹且漂杵是武王一䖏事燎原与田单不相干一客改之曰尧时十日并出烁石流金秦宫三月延烧照天烛地一客又曰夜登庾亮之楼月明千里如何对或对曰秋泊袁宏之渚水浸一天予谓前作巳是劣剧后来者又进乎滑稽矣因次第其高下赤豪雄第一黒深妙第二黄神俊第三白脱洒第四青风韵第五或以黒爲冠予亦莫知其定因记之以谂观者衡州上元记岁正月十五衡州张灯火合乐宴宪若仓于庭州之士女倾城来观或累数舎竭蹷而至凡公府供张所在听其徃来一无所禁盖习俗然也咸淳十年吏部宋侯主是州予适忝陈臬事常平以王事请长沙㑹改除于是侯与予爲客主礼是晚予从城南竟城东夹道观者如堵入州从者殆不得行旣就席左右楹及阶阶及门骈肩累足如鱼头其声如风雨潮汐咫尺音吐不相辨侑者集三靣之人趋而前执事㡬不可曲折酒五行升车诣东㕔㕔之后稍偏爲燕坐爼豆设焉主人旣肃賔车不得御乃歩入燕坐之次至儿童妇女杂袭而争先男子冠以上徃徃引去及献酬州民爲百戱之舞撃鼓吹笛斓斑而前或蒙倛焉极其俚野以爲乐㳺者益自外至不可复次序妇女有老而秃者有羸无齿者有伛偻而相携者冠者髽者有盛涂泽者有无饰者有携儿者有负在手者有任在肩者或哺乳者有睡者有睡且苏者有啼者有啼不止者有爲儿弁髦者有爲緫角者有解后叙契阔者有自相笑语者有甲笑乙者有倾堂笑者有无所覩随人笑者跛者倚者走者趋者相牵者相扶擎者以力相拒触者有醉者有勌者咳者唾者嚏者欠伸者汗且扇者有正簮珥者有整冠者有理裳结袜者有履阈者有倚屏者有攀槛者有执烛跂惟恐堕者有酒半去者有方来者有至席彻者儿童有各随其亲且长者有无所随而自至者立者半坐于地者有半坐杌下者有环客主者有坐复立者有立复坐者视妇女之数多寡相当盖自数月之孩以至七八十之老靡不有焉其望于燕坐之门外趑趣而不及近者又不知其㡬千计也当是时舞者如傩之奔狂之唿不知其䙝也观者如立通都大衢与俳优上下不知其肆也予与侯頺然其间如爲家人之长坐于堂而骄儿騃女充斥其间不知其偪也予起而举酒祝侯曰以平易近民而民近之岂弟父母侯之谓矣侯醻且执爵前曰惟使者使民不冤无湮欝其和我是以大有民予避且谢则复诸侯曰使时和岁丰日星明穊举海内得以安其生而乐其时衡与赐焉维天子之功臣等何力之有侯拱而立侯蜀人也因与予言益州承平时元夕宴游其风流所亲见盖出于祖宗德泽天地涵育之乆而今不可复得矣予愍然私念之开庆景定间衡以中州不得免于难今城郭室庐公私文物犹草创绵蕝云尔然以㡬世㡬年所爲郡而十数年间卒然脩复得其大体非国家忠厚积累于民力爱飬有素岂望如今所成立哉蜀自秦以来更千余年无大兵革至于本朝侈繁鉅丽遂甲于天下不幸荡析若鬼神之忌盈者今衡之民务本而勤力岁时一观㳺之外衣食其耕桒俭而不㤗风气淳厚犹南方建徳之国其将进而未巳者乎予爲亲懐归得郡且行侯选表于朝有日矣惟一时民物之槩得于目击相与嗟叹阔絶而欣喜不厌于心者不当无所纪且惧夫可爱可愕之状俯仰蹉跌忽不可以复追也燕之明日亟奋笔记之以庶㡬观风之意且使后来者于侯政有考焉侯名遇今居延平雷州十贤堂记国朝自天禧干兴迄建炎绍兴百五十年间君子小人消长之故凡三大节目于雷州无不与焉按雷志丞相冦公凖以司戸至丁谓以崖州司戸至绍圣后端明翰林学士苏公轼正言任公伯雨以渡海至门下侍郎苏公辙以散官至苏门下正字秦公观至枢宻王公巖叟虽未尝至而追授别驾犹至也未㡬章惇亦至其后丞相李公纲丞相赵公鼎叅政李公光枢宻院编脩官胡公铨皆由是之琼之万之儋之崖正邪一胜一负世道以之爲轩轾雷视中州爲逺且小而世道之㑹乃于是观焉我度皇之九年诏大府寺簿虞侯应龙知雷州侯雍公曽孙有文学凡登朝必与史事诸所衮钺得春秋大㫖植之风声尚有典刑其至雷也考图谍访耆老顾瞻山川惄如有懐乃黜丁氏章氏自莱公以至澹菴凡十贤爲祠于西之上使海邦兴起前闻一朝皂白知所以劝敬贤如师疾恶如仇侯所爲岂刀笔细故哉嗟乎雷何地也诸贤冠冕于此俨然而威自太守诸生以下敬恭登降制币荐奠如先圣先师人有常言惟是风马牛不相及也诸贤何以得此于南海南海何以得此于诸贤乎哉我祖宗待士大夫忠厚而有礼稽诸司败岭海则止此事上配帝王非汉唐所及虽施之姦回容有伤惠而贤者失路靡不获全祈天永命万有斯年噫嘻盛德事也祠经始于十年九月十月吉日落成侯谓予同舘走书数千里至贑属予记予不敏叙其凡复爲迎送神辞使祀则歌之辞曰飈风起兮云黄万里兮故郷桃茢兮祓不祥何懐乎斯宇兮惟独有此衆芳海可竭兮神不可忘五岳爲质兮三辰爲光保我有国兮万年其昌雷州重建谯楼记凡并海而爲州皆有飓风而雷爲甚中州多山地气固宻城郭公府苟非水火兵革之难虽累数千百年存焉可也南方岁有飓风㧞大木蜚大屋以爲常矧雷三靣际海当风之冲岂独城楼难哉太史氏虞侯应龙来爲守是爲咸淳十年六月十有二日夜半飓风作厥明视谯压而城壊方风之来也其晕如虹有蜃气如楼䑓及其歘霍凌轹訇哮撞搪其声不可名状侯曰斯楼郡以昼夜者非大且壮无以支永乆乃筏鉅材鸠工并兴设爲巍峩下临鲸波人闻而抚然曰天下犹海也世变犹风也昔人有言大厦非一木可支又曰震风凌雨而后知厦屋之帡幪也侯所建立有安天下之道焉侯之爲雷也寛而有制严不爲暴始至蒐军明律戮泽中爲龙蛇者狱有三年淹破其货内者覈丁籍实民赋老壮以时富贫有经又爲之表贤哲兴学校开其伦常示人有耻陶爲清淳讼是用希凡此皆侯所爲反风徙鳄之本也天子圣神文武克有天命祝融受职海若顺令侯爲政知所本价人维藩式是南邦城楼云乎哉序孙容菴甲藁序容菴孙先生早以文学自负授徒里中门下受业者常数十晚与世不偶发其情性于诗今其家集甲乙丙彚爲三帙当先生无恙时乙官湖王公介爲序丙今念斋陈公彬笔也独甲篇首无所属太史公将以自序云尔不幸未就赍志以殁后二十二年先生之子演之孙应角出其本命予序以𥙷其遗先生之爲诗纵横变化千态万状前二公模冩极矣后生小子于前軰畦径不能窥也独尝徃来容菴知先生所以爲诗者今夫山一卷石之多及其广大草木生之禽兽居之寳藏兴焉今夫水一勺之多及其不测鼋鼍蛟龙鱼鳖生焉货财殖焉天下之竒观莫具于山水山水非有情者莫之爲而爲何哉传曰山薮蔵疾江海纳污则其所容者衆也先生之菴介于阛阓敞二寻髙爲楹不踰丈求其领畧江山收拾风月则亦无有乎尔然先生读书白首不辍皇王帝覇之迹圣经贤传之遗下至百家九流闾阎委巷人情物理纎悉委曲先生旁捜逺绍盖朝斯夕斯焉是百世之上六合之外无能出于寻丈之间也以一室容一身以一心容万象所爲容如此此诗之所以爲诗也先生名光庭字懋居庐陵富川以诗书世家今其子惟终放情哦讽爲诗门再世眷属其孙𢡟于文学方翘翘自厉发矢于持满流波于旣溢以卒先生爲诗之志诗之道其昌矣乎予里人也知先生爲诗之故与其所以积累继述因发之以𥙷二序之未及云危恕斋论序近世有骊塘巽斋二危论行于世予读其文庶㡬前軰之彷彿者矣吾州恕斋危先生其所爲论积成帙学者争传爲矜式先生学爲桒梓之宗行爲章甫逢掖之望放而爲文所谓仁义之人其言蔼如临川庐陵之危是或一道也抑二危以此决科发身而先生不偶于埸屋以死则所遇之足悲也虽然遇不遇无足计也于其人而巳然则学恕斋爲文尚从其人求之金匮歌序金匮歌者郷前軰王君良叔之秘医方也𥘉良叔以儒者渉猎医书不欲以一家名一日遇病数十軰同一证医者曰此证隂也其用某药无疑数人者骈死医者犹不变良叔曰是证其必他有以合少更之遂服阳证药自是皆更生焉良叔冤前者之死也遂发念取诸医书研精探索如其爲学然乆之无不通贯辨证察脉造神入妙如庖丁解牛伛偻承蜩因自撰爲方剂括爲歌诗草𥿄蝇字连帙累牍以遗其后人曰吾平生精神尽在此矣其子季浩以是爲名医其子庭举蚤刻志文学中年始取其所蔵读之今医遂多竒中一日出是编予然后知庭举父子之有名于人其源委盖有所自来矣天下岂有无本之学哉世道不淑清淳之时少乖戾之时多人有形气之私不能免于疾世无和扁寄命于甞试之医斯人无辜同于巖墻桎梏之归者何可胜数齐高彊曰三折肱知爲良医楚辞曰九折臂而成医言屡甞而后知也曲礼曰医不三世不服其药言甞之乆而后可信也人命非细事言医者类致谨如此然则良叔齐楚人所云医也若庭举承三世之泽其得不谓之善医矣乎予因谓庭举曰凡物之精造物者秘之幸而得之者不敢轻然其乆未有不发周公金縢之匮兄弟之秘情也至成王时而发艺祖金匮之誓母子之秘言也至大宗时而发君所谓金匮歌者虽一家小道然祖宗之蔵本以爲家传世守之寳其爲秘一也子之发之也以其时考之则可矣庭举曰大哉斯言予祖之泽百世可以及人予爲子孙不能彰悼先志恐乆遂沈泯上贻先人羞敢不承教以广之于人予嘉庭举之用心因爲序其本末如此良叔讳朝弼季浩讳渊庭举名槐云张宗甫木鸡集序三百五篇优柔而笃厚选出焉故极其平易而极不易学予尝读诗以选求之如曰驾言陟崔嵬我马何虺隤我姑酌金罍维以不永懐如曰自子之东方我首如飞蓬岂无膏与沭爲谁作春容诗非选也而诗未尝不选以此见选实出于诗特从魏而下多作五言耳故尝谓学选而以选爲法则选爲吾祖宗以诗求选则吾视选爲兄弟之国予言之而莫予信也一日吉水张彊宗甫以木鸡集示予何其酷似选也从宗甫道予素宗甫欣然便有平视曹刘沈谢意思三百五篇家有其书子归而求之所谓吾道东矣赵维城洗冤録序汉法杀人者死我国家式敬由狱尤于人命重致意焉情法轻重相去一毛转移蔽欺其谬千里吾儒坐论书史志其大者固自以司空城旦之书柱后惠文之学爲不必讲不必讲可也而一日临事懵然受成其爲误不少爱人利物之心谓之何哉近世宋氏洗冤録于检覆爲甚备宋氏多所敡历盖履之而后知吾邦赵君与揲甫阶一命而能有志乎民反覆驳难推䆒其极于宋氏有羽翼之功矣使君自此有中外之迹日增月益岂曰小𥙷之哉书曰狱货非寳惟府辜功又曰无或私家于狱之两辞祥刑之本也读赵君此编而于书再三焉虽不中不逺矣龚知县帅正録序讼九五曰尚中正下四爻竟至于不讼子曰子帅以正孰敢不正惟上九一爻犯终㐫至钖带三禠岂帅之者之罪哉居卦之终爲险徤之极兾其矫操非百倍其力有所不能兹易所以爲忧患之书也龚君子辉宰吾庐陵其听讼必据经守法不肯少委折以貮民听凡断笔备书之册踰年㡬三帙名曰帅正録大哉君之用心乎庐陵讼最繁自君视事日以销杀从所帅也然犹不免于有録而録不免于再且三风俗所积其嚣也乆矣夫岂一朝一夕之故县古诸侯也使君私其土子其人教化之入人也深则是録可以无作今之县三年一替君之所试曾㡬何时读是録也庶㡬期月而可者矣子路问政子曰先之劳之请益曰无倦君而以无倦行之是録也固筌蹄之粗也欤君名曰升豫章人萧焘夫采若集序选诗以十九首爲正体晋宋间诗虽通曰选而藻丽之习盖日以新陆士衡集有拟十九首是晋人巳以十九首爲不可及十九首竟不知何人作也后江文通作三十首诗拟晋宋诸公则十九首邈乎其愈逺矣予友云屋萧君焘夫五年前善作李长吉体后又学陶自从予㳺又学选今则骎骎颜谢间风致惟十九首悠逺慷慨一唱三叹而有遗音更数年云屋进又未可量也十九首上有风雅颂四诗俟予山居旣成俯仰温故又将与君细评之罗主簿一鹗诗序诗所以发性情之和也性情未发诗爲无声性情旣发诗爲有声閟于无声诗之精宣于有声诗之迹前之二谢后之一苏其诗瓌伟卓荦今世所脍炙然此句之韵之者耳夣草池塘精神相付属对床风雨意思相怡愉传曰立见其叅于前在舆见其倚于衡谢有焉乐则生生则恶可巳苏有焉东溪君嗜诗叔曰北谷而云谷又其弟鹤鸣子和埙龡箎应天和流动雍于一堂所谓无声之诗也噫谢之乐不能兼苏苏之乐不能兼谢东溪君合苏谢而一之其乐庸有旣乎若夫君所以句之韵之者予非能诗又焉能评其归问之二谷新淦曽季辅杜诗句外序杜诗旧本病于篇章之杂出诸家註释人爲异同淦北山子曽季辅平生嗜好于少陵最笃编其诗倣文选体歌行律絶各爲一门而纷纷註释自以意爲去取意之所合列于本文下方如东莱诗记例而緫目之曰少陵句外予受而读其凡盖甚爱之旣録其副则复慨然曰世人爲书务出新说以不蹈袭爲髙然天下之能言衆矣出乎千载之上生乎百世之下至理则止矣虚其心以观天下之善凡爲吾用皆吾物也是意也东莱意也而北山子得之观舞剑而悟字法因解牛而知飬生予也受教于北山子矣忠孝提纲序江流滔滔日夜无声水之常也至于有触之鸣风激之爲波则水之所遭拂乎常矣爲臣忠爲子孝出于夫人之内心有不待学而知勉而行者古之人都俞吁咈定省温清行乎忠孝之实而不必以名知于人此人道之自然也若夫䖏时之变遭事之不幸始有不得巳而忠孝之名归焉则亦有可悯者矣帚斋郭君某有感于忠孝之事旣取古人之大节昈分而爲之书又裒皇朝事爲后卷君之用心所谓先立其大者吾读其书盖世变存焉非徒纂集之末而巳抑有硕与君讲者率土之濵莫非王臣守孰爲大守身爲大士君子之于天下固不必食君之禄而后爲忠亲存而后爲孝也语曰仁以爲巳任死而后巳义理之责庸有旣乎君更以是推广其説使人人知忠孝之爲切巳事常也由其道变也不失其节则于世教岂曰小𥙷之哉八韵关键序八韵关键者义山朱君时叟所编赋则也魏晋以来诗犹近于三百五篇至唐法始精晚唐之后条贯愈宻而诗愈漓矣赋亦六艺中之一观雅颂大约可考骚辨作而体巳变风气愈降赋亦愈下由今视干淳以爲古由干淳视金在镕有物混成等作又爲古矧长杨子虚而上胡可复见然国家以文取人亦随时爲髙下虽有甚竒杰之资有不得不俛首于此若朱君立例严用功深盖亦深逹于时宜者朱君执此以徃一日取先埸屋然后舎而弃之肆力于爲文其于古也孰御虽然又岂爲文哉壬戌童科小録序景定壬戌童子十人挑诵国子监既中试中书如𥘉考吾里王元吉爲首该恩许两试太常以次九人一试童子归而课业当爲来科新进士否则再试能又中即待年出官矣噫其亦咄嗟乎哉山林之士白首佔毕有终身不得名荐书齿下士于朝者童子未离㓜学巳得以所长颉颃当时虽其得于天者不凡而贵之也人无异辞然世之厄于命者何限若此独不以自幸哉童子岁月方来而未艾也天下事有大于科目之学者矣则将何如韩子送张童子序曰暂息乎其所巳学者而勤乎其所未学者予谓童子其所巳学者经也经载道书也童子向记其言语而巳而沉潜义理变化气质藴之爲德行行之爲事业未之及也童子而能自其所巳学者温习䌷绎深加履践希贤希圣求之有余师而其所未学者徐徐而勤之不爲后也大学之法禁于未发之谓豫当其可之谓时童子有之予也有志乎兢辰者日斯迈而月斯征愧悔多矣敢无以相童子童子倘有利于予言矣乎题家保状序吾郷孙㓜賔善与人周旋受人託必忠吾党之士多与爲知识三岁大比其欲结保就试者率以状转授俾上之有司㓜賔无所爱力每科輙结至数百保榜掲之日籍中多得人由是中礼部者常有之从事数科今又将诏岁人争以㓜賔爲有验虽㓜賔亦不能自巳一日持其籍以告予曰君畴昔籍中人也其爲我序之予不能辞焉按周礼大司徒以郷三物教万民而賔兴之此郷举里选之风也考诸族师则五家十家五人十人又使相保相爱刑罚庆赏相及相共凡保必有连坐古以德行取人于此犹有取尔周官之法度与关雎麟趾之意固不相悖也进士始于隋唐本朝沿袭不改日引月长弊悻浸出上之所以关防禁治者务尽其术若家保状其一也科目与郷举里选自不同然其所以立法之意殆相似然吾州士风接欧周胡杨之遗知所自爱其丽于族师之禁固鲜矣㓜賔作事必履实其所受託亦不轻所任刑罚之相及相共者吾又固爲㓜賔一保吉爲州鉅应试二万余然他日得之率是知名之翘翘者㓜賔自此网罗无遗使千佛之名尽萃于一籍则㓜賔继今皆庆赏之日也吾爲子贺不旣多乎㓜賔曰嗜欲将至有开必先君言且验矣吾籍屡验不一验将徼福于君请执此以徃又家保状序吾尝观李肇记唐科举事都会谓之举埸通称谓之秀才投刺谓之郷贡俱捷谓之同年有司谓之座主籍而入选谓之春闱将试相保谓之合保旣捷列姓名于慈恩寺塔谓之题名大宴于曲江亭谓之曲江㑹进士之爲贵于天下其来尚矣某吉水人肯爲吾党裒梓家保状使不烦自投于官殆好事者介予所知识以其籍求序予前一夕夣有持一卷来曰桂籍得此夣若验焉者是籍之人由秀才试举埸出郷贡试春闱拜座主叙同年赴题名所入曲江㑹将必自此合保始虽然使君籍而止得科目人也吾何观焉天下事盖有大于此者矣仁山苍苍文水泱泱欧周胡杨休有耿光独无追遗芳而昌之者欤吾之望君籍也如此新淦曽叔仁义约籍序财利在天地间爲义理之贼三代以下选举不以德行则士虽爲圣贤犹将从科目以进举于郷里固得时行道之发也然士方穷时骤得一举属有千里之役无所取资不得巳侻首屈意以爲此之求是不待仕固巳贼其心矣此义约之所以不可废也予至新淦亲党曾君叔仁出其所谓青云约魁星约者其爲约视他郡特有寓公助送之例可以观是邦之风矣吾党之士凡与斯籍名荐书走在所居者无深责行者无复顾昌其气以从事于文蹇蹇谔谔进奉天子之对由此培植爲他日贤公卿大夫殆此籍有助焉然则区区周急义之末者耳其于人才有关系则于后之世道不爲无益其爲义不亦大哉送隆兴邹道士序新吴昭德观或传西晋刘仙人飞昇之地其观前井犹仙人时丹井也今邹髙士居其观亦以炼丹名或曰髙士仙人之徒与予诘其所以爲丹则髙士之丹非仙人之丹也仙人之所谓丹求飞昇也髙士之所谓求丹伐病也仙人之心狭于成巳髙士之心溥于济人且夫兼人巳爲一致合体用爲一原吾儒所以爲吾儒也重巳而遗人知体而忘用异端之所以爲异端也髙士非学吾儒者而能以济人爲心噫髙士不贤于仙人欤送彭叔英序彭叔英以秀才精躔度推予命谓刚星居多意若他日可爲国家当一靣者巽斋欧阳先生以三命折之具爲之説与叔英辨予命叔英旣错下一筭又累先生齿颊顾区区何足以当之抑叔英所以许予谓主命得火行限得金孛罗计故至于有主杀伐等语虽然此以论项籍关羽敖曹擒虎之流则可而世固有不必如此而爲名将帅者矣非叔英之所知也予独以爲隂阳大化絪緼磅礴人得之以生其爲性不出乎刚柔而变化气质则在学力如叔英之説某星主刚某星主柔得刚者必不能柔得柔者必不能刚则是学力全无所施而一切听于天命圣贤论性等书俱可废巳予性或谓稍刚殆柳子所谓竒偏者凛焉朝夕惟克治矫揉惧䧟于恶敢以命爲一定不易之归乎叔英怃然曰予言命君言性命之矣抑予所以爲君言者自谓不诬士固各有志子之志硕闻所向请转与巽斋直之昔诸葛孔明与石广元徐元直孟公威游学荆州尝曰卿三人仕进可至郡守刺史三人问其所志孔明笑而不言予非孔明也予之志岂叔英得窥哉送王山立序官湖王先生以文章名家其子山立无忝于弓冶之业蚤携琴书相从诸公笔砚间旣而曰士不爲司马子长逰不足以爲学于是上下四方者㡬年于行今逰且倦矣湖海之风波浸恶山林之岁月渐长歛其如川方至之鋭以就于霜䧏水涸之实山立将从事乎此昔孙㤗山爲飬索游范文正公给以月俸三千遂得留意于学卒爲一世师表诚斋素贫得刘氏舘以故旁捜逺绍及读世间未见之书南渡以来称儒宗焉二先生之事夫人而可爲也㑹有拈出故事以嘉惠山立者其静以待之与山人黎端吉序与痴儿説夣终日闷闷使人欲索枕僵卧明者了了不踰顷刻能解人数百年中事恨相见晚矣山人黎端吉客吾门旬日风雨旦稍霁入吾山一瞬而还若有德色问之则山川巨细情状变态信手圗画如山中生长然者何其敏也黎氏祖爲吾郷罗氏葬地百年效验翁不见端吉食其报又能以术世其家翁信未死哉端吉遗予地予方撰屦出郊而端吉又泝十八滩上矣临别叙其说其归也爲予复来乎赠林梅所序何所无花屈擅兰陶擅菊林擅梅乃若有定所然古者以功爲地之封建后世以文爲花之封建屈之骚陶之辞林之诗皆有功于花是故花托于斯文而后得其所焉噫九畹三径今无复存林之孙羲独能世袭孤山与花周旋所谓居其所而不迁者君充拓门庭于诗道益进岂惟克有其土地抑亦光昭其先君之功懋哉懋哉送项巽可入南序东坡作韩文公庙碑诗云作书诋佛讥君王要观南海窥衡湘坡在南方亦云兹逰最竒絶又云兹逰竒絶冠平生当文公諌佛骨岂故欲爲掲阳之行坡不幸罹党祸乃以炎方爲夸自古诗人大言而非情徃徃如此吾郷项兄巽可与权之度岭也访予于玉虹予问子非不得巳是行何爲则曰巽可生也有四方之志弱冠时甞一至番禺巳而走上饶参叠山拜东冈古爲然后经浔阳出赤壁登黄鹤楼今也又将徃见东冈吾所学子长逰也他时入南者以风土爲惮与权年未三十神泽而气强担簦行数千里如适其东家是其要观南海而从竒絶之逰者非诗人大言类也子长南逰江淮上㑹稽闚九疑浮于沅湘北渉汶泗讲学齐鲁过梁楚以归而平生车辙独未至广与权今㳺子长之所未㳺从而徧历吴楚按子长东南故迹登淮山以望中原以庶㡬尽见天下之竒子长作史记序三千年事爲五十万言汉至今又千有余年不知与权后之所书其详畧如何书成以谂我送頼伯玉入贑序頼君成孙伯玉号竹涧五云人自幼巳好诗长而浸癖有甲乙藁行于人戊午出宜春道中得诗三十归而裒以附于乙自是以行爲趣一日以书抵予曰某也将泝十八滩践空同非子宠兹行彼之山灵水神未易屈䧏頼君之行殆不苟然贑之胜䖏如欝孤如八境如㢘泉如尘外寺则如慈云天竺在唐有香山品题至今墨蹟如新入本朝东坡山谷之流交有以发其竒而长其光价而东坡踪迹之宻精神之着又其尤者也頼君触目爲思开口成句而骚人墨客之遗又有以动其亹亹焉者虚而徃实而归此行粹宜春章贡之得其自足以成丙藁可知也君之兹役予何能賛一辞抑予有请焉君方盛年于诗之道其所造巳非他人以一句一字名世者比以君之资其当他有所进乎司马子长足迹㡬徧天下后来竟能成就史记一部或议子长所用小于所得少陵号诗史或曰读书破万卷止用资得下笔如有神耳颇致不满韩昌黎因爲文章浸有见于道德之説前軰讥其倒学然犹不爲徒文卒得以自附于知道横渠早年纵观四方上书行都超然有凌厉六合之意范文正因劝读中庸遂与二程讲学异时德成道尊卓然爲一世师表其视韩公所爲盖益深逺矣今君挑包负笈将四方上下以求爲诗予也不止望其爲前所称骚人墨客者因诵言诸公之失得如此君且行矣归而求之有余师送李秀实序三月二日予有行役宿郊外次日昧爽有来谒者视之李君秀实也李君𥘉不之识一见察其爲能言士坐定出诗三首其自序末句曰他事无求求者道莫教徒手只空辕今人有好爲尊大以道统属巳自任终日暝目夜半授佞巳者二三言曰道在是矣隐君授书孺子取履昔人以爲近于鬼物徃徃类是李君之求其诸此之求欤李君曰予知不及此予丈夫也桒弧蓬矢之志将于子长逰发之噫嘻子长尽天下之观一部史记取资于此先民有言杜子美读书万卷止用资得下笔有神耳予固爲子长惜也横渠先生早年英迈之气奋不可御上书行都纵观四方后乃精思力践以其学接孔孟之绪朱文公賛之曰早恱孙吴晚迯佛老勇彻臯比一变至道懿哉渊乎李君所欲求者道也则子长之终身不足师法横渠何可当也颜何人哉晞之则是于李君之别也书此以赠送彭和父逰学序彭江西三瑞之一和父其孙也家传诗书半世以教人爲业以两岁无所于舘将游学以问于四方命予曰可行乎今夫大冠峩如大裙䄡如谈道理非不纚纚可聴一旦有饮食之累则弃三尺荡四维茍可以求无饥者无所不至和父虽失舘夷然无慼容所爲皇皇问舘之外无他筭此之谓不失其本心悠悠穹壤独无知心者欤赠谈命朱斗南序天下命书多矣五星勿论若三命之说予大槩病其泛而可以意推出入祸福特未可知也惟太乙统纪钩索深逺以论世之贵人鲜有不合然闾阎贱㣲有时而适相似者仓卒不可辨予尝谓安得一书爲之旁证以窥见造化之庶㡬哉最后得朱斗南出白顾山人秘传书一卷以十干十二支五行二十七字旁施午竖错综交互之中论其屈伸刑冲六害察其变动生旺官印空而爲衰败死絶衰败死絶破而爲生旺官印禄马不害爲贫贱孤刼未甞不富贵盈虚消息观其所归和平者爲福反是爲祸其言亲切而有证予切爱之独其所着之文可以意得不可以辞解乃循其本文变其旧读槩之以其凢表之以其例其不可臆见者阙疑焉统纪十干干各一诗其辞虽若专指一干而云而十干取用无不相通故诗虽以百数其大指数十而巳亦复如白顾之例别爲之篇以附见其后使二书贯穿于一人之手彼此以𥙷其所不及年月日时虽相去一字之差而于铢两轻重爲不可诬矣斗南吉水人㧞起田间谈命皆自得之玅予谓𥘉事统纪失之者十之二三也继得白顾书失之者百之二三也予观斗南用二书竒中所不在论偶然而不中则反求之吾书书未甞失顾用书者或未尽耳予又恨白顾书有阙疑也天命之至矣出于人之所俄度者不可一言而尽也吾所见斗南论命就其一家真白眉哉是爲序又赠朱斗南序甲巳之年生月丙寅甲巳之日生时甲子以六十位类推之其数极于七百二十而尽以七百二十之年月加七百二十之日时则命之四柱其数极于五十一万八千四百而无以复加矣考天下盛时凡州主客戸有至千四五百万或千七八百万而荒服之外不与焉天地之间生人之数殆未可量也生人之数如此而其所得四柱者皆不能越于五十一万八千四百之外今人闾巷间固有四柱皆同而祸福全不相似者以耳目所接推之常有一二则耳目之所不接者安知其非千非百而命亦难乎断矣且夫五十一万八千四百之数散在百二十期中人生姑以百岁爲率是百岁内生人其所受命止当六分之四有竒则命愈加少而其难断亦可知矣甞试思之宇宙民物之衆谓一日止于生十二人岂不厚诬而星辰之向背日月之逺近东西南北天地之气所受各有浅深则命之布于十二时者不害其同而吉㐫夀夭变化交错正自不等譬之生物松一类也竹一本也或千焉或万焉同时而受气也然其后荣者枯者长者短者曲者直者𬒳斧斤者历落而傲年岁者其所遭遇了然不侔夫命之同有矣而其所到岂必尽同哉然则叅天地之运关盛衰之数此其间气或数百年或百年或数十年而后一大发洩必非常人所得与者于五十余万造化之中不知㡬何可以当此而天地寳之不常出鬼神秘之不使世人可测知也呜唿论至此则命书可废也耶因书于欧阳先生赠月窗说后赠曹子政剑客序江西剑客吾郷曹子政筭命标榜也予曰子卜也而取剑何居曰世人卖卜事謟媚捐苦口皇皇于一食之末予恨其道之不直也如是而福如是而祸一无所回护故予刚者之爲也予言必刚者而后能听剑是以得名予曰噫嘻昔人有学字观公孙大娘舞剑而神剑无与于字而廻朔赴仆之间乃足以相发今子虽爲卜而有取于剑之刚者亦讵曰不宜哉或曰然则是腹剑也予曰恶是何言子政岂口如蜜者邪或人语塞因书以遗之赠山人黄焕甫序黄景文焕甫乃祖贑风水名术也予里大家祖地多出其手而焕甫以术世其家前十三四年予甞以诗送之又数年觉焕甫小异亟取诗更其辞而实未深知焕甫也焕甫逰从日以宻讲辨日以多今也而后探其胸中之所存果有大异乎时人者噫知焕甫晚矣焕甫甞与予上下阡陇凡予动心骇目以爲竒诡雄特輙掉头不谓然至淡然平夷澷不起人意徃徃称不容口予始甚讶之乆而服其爲名言也大槩焕甫之术以爲崇冈复岭则伤于急平原旷野则病于散观其变化审其融结意则取其静势则取其和地在是矣舎是而求地亦固有之而非焕甫之所谓地也山人之献地者日至吾门予使焕甫徃观常不满一笑焕甫旷数年始献一地所献真如其説予爲山人所欺者多矣若焕甫真不欺我者惜也焕甫汲汲餬口以奔走于四方以予之近且乆㡬不相知卒然使人一见使人爱其术而不疑斯亦难矣予甞谓能爲焕甫百指计使焕甫安居一年必能时发天地之蔵以使予欣然而不厌予方煑石山中计必不能及此姑遂其説庶㡬有因予而信焕甫焕甫必能出所学以报所知是楚人亡弓楚人得之予又何幸焉赠黄璘翠㣲序黄璘吾邻人得祖父风水之学间与之登山铺张造化口角澜翻亦可爱吾舘人议以翠㣲名之翠㣲山之腰苍苍欝欝之象山人所得称抑㣲乎㣲者地理书所谓隐隐隆隆吉在其中此则麤心者所不能得其彷彿黄生齿新而意鋭更下入细工夫以庶㡬吾所谓㣲者赠仰颠峯拆字序颠峯仰宗臣以拆字之术行京师诸公赠言陈徃验甚悉予未即信试之且数年每言輙酬竒矣哉予问颠峯曰祸福将至必先知之吾圣人则有教矣就字而言字心画也得于心应于手夫固动乎四体之一也由此而推资禀之强弱操术之正邪生死夀夭贫贱富贵之理于其字画之大体而夫人之平生可一言而尽是则予固能知之今夫卒然而遇人曰请所欲书夫人者亦倘然应之曽不经意而子于其偏旁上下之间䌷绎解说曰某宜祸某宜福则其临书之际岂亦有鬼神压乎其上诱其中而运之肘欤不然字而字耳何灵之有颠峯曰未也天下祸福之占于其动而巳木之荣枯康节不能索之于其静一叶之坠筭法生焉世人见坠叶多矣谁知大化寄此眇末子之观字也于其心予之观字也于其心之动是法也得之异人异人诫勿言君退思之予推其理不可得而又动于颠峯之异则思夫圣人之于事其存而弗论者不少矣相视一笑就用其言赠焉送僧了敬序万安僧了敬丙辰年来谒示予以夫子像予𥘉怪之与之语彷彿儒者气象阅诸公赏音则知其能爲诗能读先儒语録又能筑读书堂以与邑之逢掖者䖏而后嘉其来意之有以也越五年予至其宫求其所谓读书堂者观之则方裒缗歛材召审曲靣势者而啇度焉因知诸公所以亟称之者书其志也敬师之竟就是役者志之不忘也自佛入中国其徒牢护其説遂与儒者之教并立于天下太颠止于海上韩公屈与之交当时覊穷寂寞之余以其聦明识道理姑与之委曲于人情世故之内其于变化其气质移易其心志攘除其师之教未必有焉以今敬观之则其崛起于浮屠之中而若有得于圣贤君子之説而凡精业勤行以学韩之学者又与之周旋一室以上下于其间其爲聦明识道理也多矣陈良楚产也恱周公仲尼之道北学于中国孟子推爲豪杰然则敬师非僧之豪杰也欤吉水县永昌郷义役序吉水县永昌郷某都建义役复淳熈成䂓也予同升陈君某旣爲序则贻书于予曰硕賛一言使郷党邻里有所慿依且庶㡬徼福于君之笔俾勿壊予惧不敢当以其爲义设不得辞呜唿义役之不行而差役之纷纷何甚也民无以相友助相扶持乙曰甲当役甲推之乙乙复曰甲展转而听命于长民者之一语时则其权在于官官无以自爲也鴈䳱行钳𥿄尾而进曰某宜差某有以私其人则改曰宜某时则其权在于吏一方之版籍吏胥主之髙下其手紊于多寡之实时则其权在于郷胥闾阎之间纷争之㣲桀黠者乗间而起告讦因之而差法以乱时则其权在于姦民受役者有二三年迄无一事有不幸而杀伤盗贼䴡于其境不旋踵家破时则其权在于天今陈君与其乡约曰尔役月日若干尔末减若干尔费若干至若干以上助若干一齐惟公是㨿䖏之者无媿辞承之者无拒色是役之权不在官与吏与乡胥与奸民与适至之天而在吾乡里和气间义之用大矣利乆逺而无讼仁也使人知有逊譲礼也不以资奸智也盟而无敢后先信也一举而五常备焉岂惟义哉乡之长上其申告子弟曰如是而福如是而祸守约者乆处败群者交罚使一守是法永永无斁则其于是邦之风俗不为无小助噫亦安能下其法于天下哉燕氏族谱序尝谓人之有祖也如水之有源木之有本也夫源之深者流必长本之固者末必茂此自然之理巳然之騐也燕氏荣㤗来自龙潭循州好山水之胜通隂阳之理歴吉之东鄕大北溪见其江山秀䴡地势盘旋于是遂徙居之荣㤗生男贵玉勤而力斈未遂厥志而早卒孙长曰祐字天益号爱月领职都差次曰祺字天祥号瑞轩领职通判淂其禄淂其名㢘公可畏治政有方年逾耳顺乞归骸骨故敕诰以还鄕积善成徳冝永享其悠乆也益生男宗羙清白传家谦恭处巳以金石缔交盟以诗书立门戸善継人之志善述人之事㔙业守成实有光于前闻人矣羙生三子长曰希禹次曰希仁三曰希舜兄弟俱有文名以仁睦族以礼待人若河东之三鳯谢氏之彦秀者也自是子孙蕃衍食指浩繁常于余睱之际从容啇略故有陆贾之分长禹受永昌乡渀滩居焉次仁受永昌乡青峒居焉三舜受祖基家焉禹生国贤国贤三子曰徳祥徳胜徳卿徳祥领职司举徳胜领职司户徳卿领职司理徳祥之子曰均治徒㤗和城南徳胜之孙曰子实徙庐陵华羙坊徳卿之孙曰子昇徙永豊桃源虽星罗棋布是皆同一源也恐后世乆逺真伪不辩故命予修诸谱系载诸详悉以见先公一人而来迄今有年矣虽族属䟽逺长幼尊卑按此谱歴歴殆可见矣若夫水源木本培植深固支流柯叶蕃衍盛大亦在乎基之于前而有显诸后矣为贤子孙者可不鍳哉龙泉县监漕鄕举题名引恭惟祖宗以取士为国三歳大比所谓从数路得人古遂江吾庐陵佳山水邑也庐陵诸老发身六一公澹庵以学舎益公诚齐以鄕举献简公以漕贡而献简生遂江文献风流又其最近且亲者山川毓灵人物代兴高山作止景行行止是为题名引文山先生全集卷之九文山先生全集文山先生文集卷第十文山先生全集卷之十文集题䟦敬书先人题洞岩观遗墨后按先君作此诗时天祥甫七岁后十五年知观任道士始摹本以来又越三年以次道士朱山月复爲轴以相遗维先君子天韵冲逸神情简旷使一日脱人事之累黄冠野服逍遥林下真所甘心焉爲子不德使先志不获遂捧轴却立爲之泫然䟦曾子美万言书藁菊坡天人文溪菊坡様人菊坡不可作巳愿见文溪五仙如在天上寳辰夏五集英殿赐某等进士第入局一日同年曾兄子美来访议论慷慨知非凢人扣其所宗则传菊坡法衣宻文溪讲席者也当布衣时春宫一䟽巳能发菊坡之所欲言他日爲天子御史直气凛凛必能赤文溪帜悠悠风尘安得若人寳祐丙辰书于期集所䟦李景春绍兴万言书藁吾郷布衣李君景春上书于绍兴累累万言尽䟽闾阎隐㣲之故可谓知无不言矣厥亦惟我髙宗皇帝仁厚恻怛勤求民瘼是以旁通下情庶㡬古者询于蒭荛之遗意凢我有官君子暨于国人式克于劝读君之言当时州县间可嗟叹者如此今去之百有余年孰知又有过于君所观者识者于此又重爲世道感䟦刘翠㣲罪言藁崔子作乱于齐太史以直笔死其弟嗣书而死者二人书者又不辍遂舎之崔子岂能舎书巳者哉人心是非之天终不可夺而乱臣贼子之暴亦遂以穷当桧用事时受宻㫖以私意行乎国中簸弄威福之柄以钳制人之七情而杜其口胡公以封事贬王公送之诗陈公送之启俱贬桧之穷㐫极恶自谓无谁何者矣而翠㣲刘公犹作罪言以显刺之公固自䖏以有罪而桧卒无以加于公噫彼岂舎公哉当其垂役凢一时不附和议者犹将甘心焉公之罪言直未见尔由此观之贼桧之逆犹浮于崔而公得爲太史氏之最后者祖宗教化之深人心义理之正桧独如之何哉公之孙方大出遗藁示予因感而书䟦缪上舎万年论丁相大全词案读缪言词案世固有如此冤事哉掩卷爲之太息䟦欧阳公与子绵衣帖东坡䟦欧阳公与其姪通理书云凢人勉强于外何所不至惟考之其私乃见真伪今观此帖绵衣之外一语不及其私以此见前軰心事未有不可对人言者䟦胡景夫蔵澹菴所书读书堂字此澹菴所隷以与夀亭者也夀亭于澹菴爲累从弟澹菴临大难决大议不负所学于国爲忠臣于亲爲孝子斯读书之所致也公崇叙宗族复以读书惠幸其弟固曰使之有所显杨也于其先与有荣焉诗云孝子不匮永钖尔类澹菴以之夀亭曽孙景夫世其家寳澹菴真墨彻堂而新之复其扁用诏于子若孙以追孝也考作室旣底法厥子乃弗肯堂景夫逭斯责矣虽无老成人尚有典刑蔵脩于此者尚勉之哉䟦吕逢徳所收平园文字此石刻司马文正吕正献爲翰苑时賛书䟦藁则郷衮平园周公爲直院时手笔也平园此䟦属意于文正之曾孙淳熈距今㡬年善本存否未可知而其删改涂注𥘉藁烂然则吕氏得之逢德以示余噫其谨蔵诸䟦诚斋锦江文藁诚斋当淳熈之季以少蓬出守距今七十有七年矣某他日尝读道院集见所品题甚多及来此则先生一字之迹无复存者惟亭阁尚留其名而屋亦化爲乌有矣有则嵚㠌老压亦未知其爲当时屋否也一日得先生锦江尺牍一帙大率吏楷而爲先生手笔者四其三盖在郡时作其一作于还朝以后而附诸帙尾者典刑逺矣于此尚庻㡬见之呜唿庚申一变瑞之文物煨烬十九修复以来得十年间残编㫁简不啻足矣而况出于七十年之前者乎且方其文物具备之时此帙非郡之所得有收拾散亡之余乃能有前日之所未尝有斯不谓之益竒矣乎旣勒诸石书以识之䟦崔丞相二帖菊坡翁盛德清风跨映一代归身海濵当相不拜天下之士以不得见其秉钧事业爲无穷恨今观两帖所称规模意向局面话头者则文武之道具是矣一朝践其位固皆举而措之者也后书论邉计尤切是时楚叛矣而公以不得盱眙爲忧若不可终日者呜唿寕知三十年后楚之余烬复然而涟水之迫乃有过于盱眙者乎考引昔今爲之永叹䟦李世脩蔵累科状元帖国朝踰三百年所谓进士第一者何止百数披图而观某如何某如何夫人得而知之李君世脩先世多与其显者㳺今其家蔵墨蹟仅十数𥿄而其可爱敬可鍳戒者巳粲然可见李君又欲厠予语于其间不知后之视予又以爲何如也呜唿是可不凛凛哉䟦李龙庚殿䇿三代以下无良法取士者因仍科举不能变士虽有圣贤之资倘非俯首时文无自奋之路是以不得不屑于从事而其所谓文盖非其心之所甚安故茍足以讫事则巳矣丰城李君彛甫有文学旦评所尊称晚乃屈就南庑试名在苐三衆共惜之门人好事者取君所对䇿刻诸梓予得而读之君信能事矣然由君言之当时寸晷之笔何啻刍狗君姑借此脱韦布盖将有所行于时而岂以是爲有余哉此非好事者之所得知也君非碌碌意积蓄必有深厚故予独探其心表而出之䟦王元髙词科拟藁我朝言治者曰庆历元祐干淳厥亦惟欧阳子苏公兄弟周益国三洪氏以其宗工大手掌朝廷文字以爲缫籍粉泽功光当时垂休无穷岂曰小𥙷之哉国于天地必有与立而尚论其盛则其浑厚醲郁光明俊伟百世之下想望风采必于斯文乎是稽传曰鼓天下之动者存乎辞辞之不可巳也如是徃时有慱学科有宏词科士各知所崇尚近世此学寝少于是而小词科之制立其望于人甚约也而应令者迄亦落落人才于是少衰矣豫章王君义山元髙自爲举子时独有志于此国家大制诏大诰令拟诸其形容者丛鉅册其能出章逢佔毕之士矣元高登进士乙科调永州司戸叅军意若不自满谋卒业以大科致身乃巳予谓元髙一命以上皆将有世道之责子归而求之他日中兴太平之盛所谓号令文章焕然可𫐠以与三代同风者安知责不在子而正不必曰吾不得志于进士而退爲是也元髙欣然纳之遂存其説于帙尾云䟦吕元吉先人介轩记后巽斋先生曰徂徕石先生名介质肃唐公名介郑公侠字介夫半山老人字介甫凢有取乎介者其人必可观也予尝评之徂徕之介爲孤峭质肃之介爲直方郑公之介爲敢决荆公之介爲执掲三公之介纯于天资荆公之介杂于客气介则一而其所以介则不同也予独悲夫强辨坚忍虚名伪行介甫以误于其君以厉于其时至今天地易位人极不立皆此介之流也徂徕不得爲諌官唐公争新法不胜发愤死郑以一跌碌碌州县不复能自振迅介美德也三公得其纯坎坷于当世彼其角血气之私窃名誉之盛而遗毒迨今日而未巳呜唿伪行之误人而直道之难行乆矣吕元吉之先人名介轩予不及识其人诸君品题类以爲言和而行果色温而气刚然则是介也视前三君子有光焉然君止于布衣懐其耿耿不见于用则君之所遇又爲不幸者虽然介在我幸不幸在天吾求无怍乎本心可矣何外物之较风气浅薄其能刻厉矫揉以窃毅然丈夫之名者巳不多见若夫以直自怼而毁方爲圎以就外物者多矣外物卒不可得而本心空自䘮失是则介轩之罪人也元吉重念之哉䟦周苍厓南岳六圗扶欹植倾𥙷空续髙吾欲观于嵩恒岱华其放六合于秋毫也邪䟦李孟慱东山夣境图昔有得湘中老人诵黄老之诗于恍惚中者前軰谓其语非太白不能道今图中武士所授孟博帙甚鉅庻㡬亦有格力如此诗者列其中乎愿出以示予当许君亲见太白何但夣也然万一太白讶其孙轻发蔵寳或复遣六丁下问泄者书何在仍取以去君将无以爲东山鎭则不如勿出䟦周一愚负母图巳未之变周君一愚家于狗咬石之下最先遇祸君从其兄负母越溪以逃妻子溺死不能救也事平君爲圗纪其状诸公嘉其临难识所轻重褒之不絶口予谓人子之事其亲不幸而䖏人事之变急所急而缓所轻本心之不能不尔其于天则盖非有一毫之增益也一愚之䖏此岂其欲以爲髙哉正可悲耳呜唿自狗咬石之失险江右之父母妻子离散不知㡬人覧君之图岂独爲其一家哭哉谁谋不臧一至于此昔魏陵绘襄樊之战爲于禁屈伏龎德怒骂之状将耻禁也彼禁败事者见之宜发惭以死然龎愤愤就殒使其骨肉见所画像尚复何忍君此图一开卷当一流涕母爲自苦予将请之转示前之玩敌抽戍者使误国者死有余愧而君其庶少寛乎题陈尚书昉云萍録公守建阳人和政成皇曰来归从槖斯荣我时在舘望公珮珩公不我遐我德公诚公録班如友朋公卿维公下士敬附氏名题中书直院刘左史震孙云萍録忠肃公朔人以直节名一代今中书左史负沉厚刚峭之气以朔名斋盖于高㑹规矩焉某始闻其风今见其人輙书氏名昭与㓗也䟦辛龙泉行状予昔待罪舘阁辛君应始改官受龙泉来访予语以山川风俗之故君离坐倾听若谨识之他日予持节君适在部内知君㢘且明于县百姓有恩也会予罢归后来者于予寻仇㡬累君頼仁圣在上君与予俱得免去年予忝爲郎君来受倅相见甚欢俯仰且两年君季子过予则知予去国未㡬而君逝矣君仕宦淮襄间勤劳辛苦德于人者深予生晚不及悉龙泉于父母旁国予亲友在焉能言君终始无一日簠簋帷簿之迹事实而有证予是以信君之爲贤悼君之不可作也君季子以君状示予捧卷三读爲之哽塞䟦萧敬夫诗藁累丸承蜩戯之神者也运斤成风伎之神者也文章一小伎诗又小伎之㳺戯者秋屋萧君自序其诗乃有不克尽力之恨昔人谓杜子美读书破万卷止用资下笔如有神耳读书固有爲而诗不必甚神予谓秋屋藁亦云可矣顾何足恨哉予闻君之爲学沉潜坚忍其自得者深充而至之有耿耿诗之上者䟦李敬则樵唱藁三百五篇之诗间出于田夫野叟之作当时樵者固多能诗自晋唐来诗始爲一道而作者有数矣今李敬则荘翁于诗太用工力然犹不敢自以爲杰谦而托诸樵今樵安得此可人其古樵之流亚欤抑君尝从蔡觉轩学庸斋复赠诗曰男儿不朽事只在自身心君生武夷山下此晦翁理窟山林之日长学问之功深君非徒言语之樵也身心之樵何幸从君讲之䟦刘玉窓诗文予尝造玉窓之庐环堵萧然青山满户眞诗人之资也唐人之于诗或谓穷故工本朝诸家诗多出于贵人徃徃文章衍𥙿出其余爲诗而气势自别予观玉窓不特工于诗诸所爲文皆尝用意而其爲人又魁梧端秀疑非乆于唐人之穷其骎骎于本朝之风气者乎玉窓刘氏名芳润字元方五云人䟦周汝明自鸣集天下之鸣多矣锵锵鳯鸣雝雝鴈鸣喈喈鸡鸣嘒嘒蝉鸣鹿鸣萧萧马鸣无不善鸣者而彼此不能相爲各一其性也其于诗亦然鲍谢自鲍谢李杜自李杜欧苏自欧苏陈黄自陈黄鲍谢之不能爲李杜犹欧苏之不能爲陈黄也吾郷周君性𥘉善爲诗署其集曰自鸣予读之能知其激扬变动音节之可爱而巳予亦好吟者然予能爲予之言使予髣髴性𥘉一语不可得也予以予鸣性初以性𥘉鸣此之谓自鸣虽然凢音生于人心其所以鸣则固同矣䟦胡琴窓诗卷琴窓游吾山所爲诗凢一卷或谓逰吾山如读少陵诗平淡竒崛无所不有或谓读琴窓诗如行山隂道中终日应接不睱诗犹山邪山犹诗邪琴窓善鼓琴高山流水非知音不能听然则观琴窓诗必如听琴窓琴琴窓胡氏名日宣䟦赵靖斋诗卷赵史君以靖名斋其与世澹然相忘而寄思于诗有冲邃闲逺之韵以靖爲受用也公殁其壻丞簿叚君裒其诗爲帙出示于人而公之所以爲靖者始复表暴由公之本心岂计后人之知巳哉叚君所爲其盛德之不可掩也然则其翕也固所以爲张也欤䟦王道州仙麓诗卷读仙麓诗诗材政自满天地间也杜太苦李太放变踔厉憀慓从李杜间分一叚光霁如长庆集中君尊臣卑賔顺主穆仙麓疑甚近之香山天资倜傥乐易其居又有䟽泉凿石之胜与一时名軰爲宫爲啇九老图中槩可想见仙麓屋九仙下其骑气御风风流正自相接至其当㫪陵龙蛇起陆之际山窓昼永石鼎茶香㣲一日改其吟咏之度是丸倒嚢矢破的无地不然也神人瑞士其气爲清淑者爲一故心常得其自律自吕之妙仙麓此集宜与长庆并行无疑题勿斋曾鲁诗藁勿夫子语颜以作圣工夫也作诗亦有待于此乎曰诗三百一言以蔽之曰思无邪诗固出于性情之正而后可曾君鲁择言未爲不精尚勉之哉䟦惠上人诗卷齐巳赋梅郑谷爲改一字师不觉下拜予材不及谷逺甚读惠上人编不能措一辞然则谷不可于齐已之不可予则可于惠之可䟦道士娄君复诗卷余去年行岳麓下遇山人谭弥明出䖏谓八桂尧庙有弥明题墨在焉世见石鼎聮句高古竒崛谓是昌黎寓言今观娄君三卷则知弥明嫡孙正自堂堂也何寓言之疑之有䟦彭道士虚碧房虚碧天夣境也黄州之夣逰于斯夣夣境也志和结房于山虚碧其颜援黄州夣也命予爲之辞记累夣也虽然予焉得以爲夣乎夫有大夣有大觉君其问诸希夷先生䟦番易徐应明梯云帙易之坎爲水爲雨爲云而云之象独着于屯与需屯曰云雷屯君子以经纶言隂阳始交而未畅犹世道方险阻之日时则君子奋其经纶有亨屯之道焉需曰云上于天需君子以饮食宴乐言隂阳之气交感而未成雨犹君子蓄其才德而未施于用时则君子飬其气体和其心志而居易以俟命焉易象云者二一以爲君子用世之象一以爲君子乐天之象易于进退行蔵之义各有攸当予闻之圣贤畏天命而悲人穷未尝不皇皇于斯世然方其𥘉也守其义不随世而变晦其行不求知于人脩其天爵无所怨怼一日逹可行之天下正巳而物正而所性不存焉呜唿圣贤非坐视民物之屯者而安于需若此则其道之所存也后之学古者宜可以观矣读岂华梯云帙有感而书䟦隆兴王邦立所蔵元祐关书昔者尝读圬者王承福传见其自言操镘以入贵富之家有一至再至三至而皆爲墟焉问之或刑戮也或子孙不能有也或归之官也圬者弃官勲䘮其土田手镘衣食其色若自得疑若贵富者不可常而不如不有土田之愈也今观王氏居豫章世守先绪保有元祐关书以迄于今子孙业诗书其门且将有兴者则圬者终身亲历之所感慨岂眞足以断千古而信方来也邪虽然圬者爲不克肖者言也予爲善继者言也韩公存圬者之辞戒也予爲王氏言劝也题贾端老不忘室凢道各有入䖏凢学各有悟䖏程氏以敬张氏以礼示人以从入也而㳺于程张之门者或得于静坐或得于主一或得于去一矜字悟之不必同也凢入皆以悟凢悟皆可入鹿岩贾君得不忘二字于水心先生之诗以名其室先生之诗崇好脩而黜狥外贱决科而尊天爵一则因言而有悟一则因悟而示之以所入师友渊源之㦤去之㡬年犹将见之今其孙子纯寳其祖训二字勿替引之知悟㡬矣读水心诗尚求所以入门也哉题张德从畏心堂德从取其家横渠翁畏心一语爲心法称郷前軰其子希明肯堂取而名诸爲家法称贤士夫抑天下危莫危者心天下乐莫乐者心操而存之防其危优而柔之㑹其乐德从讲学无不尽希明有所受之矣题戴行可进学斋干称进德者三而象曰天行徤君子以自强不息圣人复申之曰终日干干行事也君子之所以进者无他法天行而巳矣进者行之验行者进之事进百里者吉行三日进千里者吉行一月地有逺行无有不至不至焉者不行也非逺罪也戴君行可以进学名斋垂二十年前之进予不得而考也后之进予不得而量也独有一言愿献于君者曰行行固君字也书曰行之惟艰语曰行有余力中庸曰利行曰勉行曰力行皆行也皆所以爲进也不行而望进前軰所谓㳺心千里之外而本身却只在此虽欲进焉得而进诸戴君求进者也而予言行予将有逺后其知行之理固审君之俯仰是斋也其亦反覆于字之爲义也哉䟦周应可爲蔡德夫干药物目子后蔡德夫病且贫砚庵周应可过而顾之曰是不可坐视问药于所知斯可谓知义之士矣予方杜门守约于所亲厚未能以徧爱其何力及此顾友道乆薄砚庵能崇䔍如此是亦足劝厉薄俗敢不罄竭以爲之从臾云䟦彭和甫族讲莆中有二蔡其一派君谟其一派哀传闻哀子孙惭哀所爲与人言每自诡爲君谟后孝子慈孙之心固不应尔亦以见世间羞耻事虽爲人后犹将愧之彭和甫之派来自博士齐非玕后也今其谱牒併二族爲一本爲君谟之后而引哀以混之人情固大相逺哉予闻晋沈劲耻其父䧟于逆致死以涤之卒爲忠义唐㧕玭有言门地髙者一事坠先训则无异他人是以脩巳不得不至诸公皆劝和甫以自立和甫而祖玕犹当爲沈劲和甫而祖愽士柳玭之言得不勉乎哉䟦吴氏族谱自魏晋以来至唐最尚门阀故以谱牒爲重近世此事寝废予每爲之浩叹今观吴氏谱源于禾川之燕市派于西昌之白沙自宋兴以来衣冠灿然盖升学者二十有二举于郷者五十有七荐于漕者三奏于礼部及精䆒科贤良科者九而特科恩封世赏拜爵者又三十有四人盛哉可覩矣自昔以知力持世功利起家有道所忌传不数世惟诗书之泽绵绵延延愈乆而愈不坠赫赫而蹶孰与循循而至者哉天下之理可乆者必可大吴氏代有人焉其将有尤者出以其时可矣䟦杨宰记曽氏连理木右连理木记诚斋先生叔父百里君笔也干道距今㡬年墨迹如新曽氏之父祖子孙其藏之也谨也季渊来哀师携其所谓连理图及诸名公诗记凢一轴而是记编于图诗之间季渊盖将求表章于当世之有道以广大其瑞以昌其先志会有取之以徃而邻火夜不戒是轴併以煨烬季渊悼前軰之不复作而家世百年之寳一朝而失之盖于是记重致意焉𥘉予读其文爱之命吏私识之别帙以备遗忘季渊不之知也及善本羽化而杨子精神心术之烨然者独在吾帙间曽氏之故氊似坠而不坠犹頼有此则予昔也读而爱之爱而识之固黙有以开其衷者夫物之存亡莫不有数而其旣亡而不遂亡不存而复终存者虽人力之偶及于是而识者不敢诿之于数之外季渊喜予存曾氏之旧就俾书之而予亦自以爲有功于杨子不敢辞季渊得此于欝攸当无所憾杨子而知斯文之不泯也吾知其亦爲子欣然矣岂独木哉䟦彭叔英谈命録命者令也天下之事至于不得不然若天实使我爲之此之谓令而自然之命也自古忠臣志士立大功业于当世徃徃适相解后而计其平生有非夣想所及盖不幸而国有大灾大患不容不出身扞御天实驱之而非夫人之所欲爲也当天下无事仕于是时者不见兵端岂非命之至顺盖至于不得巳而用兵犯危渉险以身当之则命之参差爲可闵矣士大夫喜言兵非也讳言兵亦非也如以爲讳则均是臣子也彼有王事鞅掌不遑启居至于杀身而不得避是果何辜吾独何爲而取其便如以爲喜则是以功业爲可愿鳃鳃然利天下之有变是诚何心哉是故士大夫不当以爲讳亦不当以爲喜委质于君惟君命所使君命即天命惟无所苟而巳星翁历家之説以金火罗计孛皆爲主兵之象遇之者即以功业许人十一曜之行于天无日不有无时不然人物之生亦无一日可息事适相值者亦时而有之也治乱本于世道而功业之显晦关于人之一身审如其説则人之一身常足爲世道之轩轾有是理哉圣贤所谓知命俟命致命皆指天理之当然者而言是故非甘石所晓彭叔英儒者也而星翁历家之説尚不免胶固欧阳巽斋先生旣具爲之辨予复备论之叔英持以复于先生䟦王金斗谈命録万钟浮云我有灵龟季子伯仁得印奚爲俛仰利害桔橰夏畦彼昏不知彼昏不知噫王君又从而鼓之舞之邪䟦刘父老季文画像州有父老员若干月给廪俸若干太守岁二月出郊号爲劝农则召是二三父老者俾听劝戒之辞吾农实无所闻其代而闻之者斯人也田里有疾痛或水旱则父老以其职得转闻之长民者然则其事亦不轻矣刘季文齿望八盖父老之一以一州之人髙年者盖多矣而刘得以夀考隷官之籍且其得禄如在官晚节有光焉一日以其喜像来求賛予观其田里淳龎之状山林朴茂之气得夀于世非曰偶然呜唿鸢肩火色腾上必速者非人间永噐虎头燕颔当封侯万里外亦㡬劳苦拂乱之甚刘虽貌若甚朴者然终身田里无辛苦之态以至于寿富贵之乐顾足易康寕哉是亦云足矣予未睱賛因备诵其爲人闻者倘有利于斯言乎䟦李氏谱族谱昉于欧阳继之者不一而足而求其凿凿精实百无二三原其所以盖由中世士大夫以官爲家捐亲戚弃坟墓徃徃而是虽坡公不免焉此昌黎公所以有不去其郷之说也友人李希元示予家传自唐西平忠武王子宪至其先人十数世坟墓皆在目睫亦可尚哉使昌黎公见之亦将以矣杨少尹者羙之矣予家本石室盖无可疑而自出蜀以来未免与苏公同是一慨方拟乞身后即六七世坟墓可考者取苏公族谱引而损益之使世之子孙执爲典要且以杨侯不去其郷而未能也观李氏之族谱重有感于昌黎之説云賛巽斋先生像賛欧阳巽斋望宗六一辛丑掇科亲老谢职色难愉惋思报亲恩学通经史有本有根司户䖍州化𬒳蛮貊别驾建昌益树名节转官秘着不爲苟䛕説书崇政讲贯唐虞都官刑曹谳狱详备考文成均济济多士䟽抗龙颜宜絶嗜好欲心一萌良心随耗天子嘉纳年高与祠横经论道一世宗师及门之徒不将即相河汾王通云龙下上名斋以巽殊非过情六一之学实传先生賛龚知县龙龙犹有欲垂頥就豢孰知吾龙头角霄汉舜卿之笔子辉之德徃来清风霖雨八极賛程县丞龙蛰于沧洲骧于海垠悯四域之焦枯遽奋瓜而张鳞固将神变化水下土岂直嗔蛙躁蟹役役于形气也邪賛何了翁帐龙渊蛰其真云发其神爲道不泥遇止乗行是爲龙之灵是何君之所以名賛三山荘之龙魁星太极𥘉开即有星纪字始苍颉科始汉氏后人因之爲鬼爲斗干元坤元非德非有朂哉荘君明辨宻察在邦必逹在家必逹賛沈俊之笔厥体孔良厥心孔端资汝心匠逹我心官自賛孔曰成仁孟云取义惟其义尽所以仁至读圣贤书所学何事而今而后庶㡬无愧铭彭叔英砥斋铭爵禄之石厉世磨钝顽夫奔走㢘隅荡尽中流之柱障山回澜岩岩具瞻千古如山嗟今之人模稜义利金银铜铁搅爲一噐淬去秽浊刮出光明他山之石有如斯铭黄山人罗镜铭陟彼髙冈相其隂阳因以箴之终然允臧辞刘良臣母哀辞维妇德之中正兮昉乎人彛彼美其盛壮兮甘白首于一婺夫仁者必有夀兮及耄而望期頥夫有德者必有后兮纷四世其蕃滋鸣唿全而生之兮必全而归之从一以终兮尚得正其何悲赠人鑑萧才夫谈命岁单阏人鑑萧才夫过予以予命推之言颇悉是秋迄次年予所遭无有不与其言相符噫人鑑其神巳爲之辞曰眇隂阳之大化兮布濩垓埏出王㳺衍之度思兮曽浅浅乎爲天自青紫食穷经之心兮恠诡乗之而相挻窃掠五纬之肤兮䛘其愚以自贤方疾其拂耳骚心兮羗作炳于眇绵将事实与行㑹兮抑抉幽而钩玄予将窥前灵之逸迹兮就有道而正焉邹翠屏改塟哀辞霜露成氷兮寒谷悲阳春归兮草萋萋君一去兮何之造舟爲梁兮车马悠悠朝出逰兮暮归休君一去兮谁留君故人兮如云白发兮纷髙䑓曲榭兮如昨歌舞兮成陈君自莳兮桂花昔芳稚兮今婆娑秋香飘九霄君不见兮柰何吴伯海自号沧浪爲徐径畈所喜携诸公诗来访因有感作沧浪歌并呈巽斋先生世混浊而不清兮蝉翼爲重千钧爲轻彼沧浪其无㩀兮何缨非足何足非缨嗟灵均之好脩兮安能受物之汶汶掘泥扬波以相从兮羗不知渔父之用心筦尔而歌鼓䄁而行噫渔父其何如兮掉头乎灵圴説荅欧阳秘书承心制説龙溪友议好事者爲之不知其谁何也巽斋欧阳先生爲之辨以书来曰君所䖏变之又变而或者于无过中求有过援经引古皆不类而又锓木摹𥿄流传四方莫暁用意所在君于国于家公私得失自了然于心虽不必较毕竟此于世教人伦有关系不可以流俗误方来所以怫然不能自巳于言也嗟夫先生所以主张名教爱惜后学至矣抑先生就其爲説区别礼文之隆杀极其精㣲只如此固以明甚然两家事实犹有非先生所尽知者若某𥘉于仓皇中䖏此则不过从吾事实顺事理之本然者而行之固不待如此钩索精㣲而其当然之路自灿然可见也𥘉此毋嫁先伯祖生男三长曰行是爲先伯次爲先人又次曰信是爲先叔女一是爲吾姑先人生岁余嗣先祖后先叔旣生而伯祖方殁巳卯而后此母适刘鞠刘前室之子曰敏曰午而自生二女一男二女今各有归男曰钦出继于黄塘刘氏在文在刘通男女爲七非适刘之日浅于适文文有子而刘无所出也当先祖存先人笃于生母则衣食敬共之丙午先祖殁先人始迎致就飬然刘之子讳得不飬之名歳輙取飬二三月至丙辰以后某甚专其飬而歳时刘之子孙族党络绎起居曰母也伯叔母也祖母也伯叔祖母也此母非以在文而讳其在刘刘亦非以其在文而不之母也当其在文特文有能飬之资得以遂其敬爱之情而名义之爲刘自若也是以殁之日其子午其孙伯参奔䘮于西昌其二女各以逺近来赴其刘之族党缟素哭候于道书铭旌曰刘吾郷人见者以爲是固当然无所不安也固非曰未属纩爲文旣属纩而名之曰刘而制礼爲是严也彼好事非爲文爲刘之族党婣亲又非里巷父老知事之悉主于腾谤故亦不问事实如何而侮经慢法苟可以媒蘖者不遗余力若曰文致纲常之説以压之则可覆其终身云尔险哉其用心乎先生辨之得其槩矣要其肯綮数语可以破之彼之説曰在某当书申心制姪孙而铭旌当书故伯祖母某氏此十一字殊不类学者语此母从其实则先人本生母也平居无所于名则从其前日之位曰伯祖母如以义㫁于称谓亦恐未安而欲自名曰姪孙得乎心制而曰申稽之礼律曰子爲所生父母也曰弟子爲师也苟曰姪孙矣则何爲下得申心制三字乎刘午之于几筵书曰先妣某氏之灵而书䟽谢其郷人自书曰孤哀子刘某以孤哀子爲妣作䘮主不爲当乃欲书姪孙以主伯祖母之䘮语之三尺之童然乎否乎以四十七年妇于刘母于刘而一旦瞑目乃使之不得爲刘母则刘之子若女哭刘母乎哭文母乎使刘之庙祀文母乎祀刘母乎且夫在文氏则生先人而出继于先祖在刘氏则生钦而出继于黄塘之刘其事体一也今钦爲人后不得而服本生母亦止于申心制某方之于钦情义若何而曰意其必衰麻其服乃寂无闻焉何其无稽之甚乎亲䘮人所自尽以义起礼此母爲先父本生母在先父不及申心制在某遂承心制吾所自尽何与乎或人而或人诋毁之至此某非惟不必辩彼亦不足辩也独此心不可不明于先生故具𫐠于此以复命而不传焉吴郎中山泉説子在川上曰逝者如斯夫不舎昼夜道体流行之妙徃来而易见者惟川流爲然圣人发其端倪欲学者体认省察而无一息之间断也后千数百年程子始黙识而指以教人曰其言只在谨独圣人言道之㫖学者入道之门于是而深切着明尚书郎吴君正夫名蒙因名取象有合于下坎上艮之卦遂自命曰山泉君所以从事则又取二程上蔡和靖晦翁凡诸言敬者识诸座右易以飬正爲圣功而飬之方未之及也吾独见自得乃从敬入则岂泛然而用吾力也欤夫川之水道之体也山之泉性之象是故善尽道者以敬而操存之则犹之川而不息焉善尽性者以敬而育之则犹之泉而不杂焉盖有欲则息惟敬爲能不息有欲则杂惟敬爲能不杂君之所以见易其犹程子之所以见夫子欤虽然川上之事纯亦不巳诚者之天也泉犹性也泉动而出犹性动而爲情也是则有㡬焉诚无爲㡬善悪始以敬而持此㡬终以㡬而逹此诚则山泉其川水之源川水其山泉之流会而通之混然一贯故曰敬者圣学成始而成终者也君讲切熟矣愚也不敏方愿学乎此尚从君质之徐应明恕斋説自汉儒以大中训极而极之流遂爲苟容至先儒以极爲四外标凖而学者始知极自唐儒以慱爱谓仁而仁之道遂爲小惠至先儒以仁爲包四德而学者始识仁㫖汉晋以来有恕巳恕人之説而恕之弊遂爲姑息至先儒以恕爲如心而学者始明恕圣人浸逺道学无传于是汉人之中庸唐人之模稜皆足以自附于此三字之义天下之不见圣乆矣尚頼伊洛诸君子出而抉圣经千载之秘而后之学者逐得袭其遗余以求进于道番昜徐君应明有志于学特以恕爲入门则其幸生于道学之世而不至涵忍混贷以沦于汉唐之陋也审矣虽然如心之事亦有所用力焉按传专言恕者其事有二子曰巳所不欲勿施于人大学言上下前后左右有絜矩之道此言如爱巳之心而爱人者也大学言有诸己而后求诸人无诸已而后非诸人此言如治巳之心而治人者也然而如爱巳之心而爱人则先儒必归之穷理正心如治巳之心而治人则先儒必以强于自治爲本盖未能穷理正心则吾之爱恶取舎未必得正而推巳及物亦必不得其当然未能强于自治则是以不正之身爲标的将使天下之人皆如吾之不正而沦胥以䧟则吾之爲恕者岂不相逺而吾夫子所谓终身可行者岂若是哉故夫论语一贯之恕中庸违道不逺之恕又必以忠并言盖惟忠而后所如之心无徃非正而凡穷理正心强于自治皆求以不悖乎忠而巳也抑予闻之论语之忠恕至诚无息而万物之各得其所也圣人之事也中庸之忠恕尽巳之心而推以及人也学者之事也吾侪小人由前之所以用力者求之以进于中庸之忠恕则圣人忠恕之天岂曰巳之非薄而无足以进诸曽子之唯哉愿与徐君讲之勉耘説百圣在天六经行世譬之五谷皆美种也钱鏄必痔荼蓼必薅旣坚旣好实颕实栗不然畧闽蜀之蹲鸱拾燕赵之枣栗而吾未尝不饱也呜唿此岂乐饥常法哉彭君竒宗之爲学也知所以种而以勉耘颜其堂其必自五谷始是穮是蓘必有丰年竒宗候之何晞程名説予同年何君时任庐陵县尉尉厅洛人太中大夫程公珦尝辱居之后人爲建公祠又建堂曰晞程志遗迹也何君生子吏舎温公之父生于池温公生于光名之所起率从其地君之名子以吉宜也而官于吉者多也顾瞻斯堂取义甚大其当名之以晞程程本爲太中设何君名其子则以太中之子望之徴説于予予曰大哉名乎其何如而塞之哉汉司马慕蔺相如自名曰相如本朝有钱希白之类希乐天者也功名文艺之士事爲之粗迹笔墨小技抵掌驰志刻心苦思歩骤之不难若夫正心脩身穷理尽性通天地之化逹圣贤之藴如程夫子者其何以望于孩提哉虽然大中之在黄陂二夫子生焉其𥘉固亦区区一尉之子耳洎其来庐陵二夫子年甚㓜则亦童蒙也𥘉何以自别于常儿然其后受学于春陵追继孔孟卒以其性命道德之説爲诸儒倡圣贤岂别一等天人爲之苟有六尺之躯皆道之体不可以其不可能而遂自暴自弃也且夫昔之爲程也难今之爲程也易中庸之学千数百岁不传二程独发关键直睹堂奥此其事百倍其力而后能今读程之遗书考程之行事作圣涂辙了然可寻一日用力事半而功倍吾侪小人获生斯世讲闻私淑之绪余非如汉唐儒者之寡陋蒙頼福泽深自庆幸不敢以不自勉况夫青原之山川不改少府之堂宇如故二程事亲从兄于此诵诗读书于此思其居䖏思其笑语思其志意思其所乐思其所嗜百世之下居乎此者犹闻风而起况去之二百年之近乎此何君义方之所爲汲汲也至于晞程之工夫当自主敬入然此大学之事今其爲赤子何君飬其气质莫重于习古有胎教况于襁褓自其能言能行以至于入小学使之洒扫应对进退周旋先知所以爲敬周匝而无欠深穏而有本然后可以语晞程之事习于上则上习于下则下是一㡬也何君谨之哉谨之哉君字了翁临川人晞程生己未三月王通孙名説王君元刚生子名曰通孙𥘉元刚夣有通守来谒排闼入堂阃惊窹已而左右遂有娠旣生名之志所夣也予谓元刚名子之义甚大而其有意于斯夣也殆不其然人者天地之德隂阳之交鬼神之㑹五行之秀也人以其血肉之躯而合乎太虚之生气夫然后絪緼化育人之质巳成而徤顺五常之理附而行焉其聚也翕然其散也霍然天地之化盈虚消息徃过来续流行古今如此而巳轮廻之説佛者有之苟自孔氏不当以爲信然且夫人有此身即有此理诗曰有物有则孟子曰形色天性也圣贤之学主乎践形而不愿乎其外元刚之教子望之以通于性命之正以无负乎天之所以与我者其独善也邪其遂符所夣也邪其复过之也邪皆非所必计也人之得形于父母而母忝尔所生逹不离道穷不失令名决性命之情以饕富贵富贵未必可得而性命巳失其正此天下人子所以䧟于失身者多矣不敢不勉而有知也不敢不告诸爲人子者元刚爲人之父亦爲人之子者也其逹此悉矣予也言之其子之长也庶㡬其有闻乎因预定其字曰思爲其长子也以伯冠之濂溪着书曰通㣲生于思不思则不能通㣲呜唿思则得之人人有贵于巳者弗思耳尚勉之哉元刚名义端丰城人通孙生戊午今四岁云陈逢春肖轩说陈逢春景茂芥轩先生之子也芥轩名鳯官至朝奉郎监行在丰储仓其爲人刚直有守与赵东野齐名于玉虹翠浪间平生㳺吴履斋包宏斋严华谷诸公之门诸公噐之不置也未及用不幸蚤世景茂㓜孤长而有立自号曰肖轩有志乎其先人也夫孝者善继人之志善𫐠人之事者也世之所谓狼疾人不肖子岂其性然哉志不存焉耳志之所至事亦至焉夫肖之道亦不一矣奋建肖其性者也谈迁肖其业者也彪固肖其文者也羲献肖其书者也环颋肖其位者也凡爲人子者苟有一节不忝乎其前其亦无愧于名父之子哉蛊𥘉九之象曰干父之蛊意承考也易之所谓意景茂有之矣书曰若考作室厥子乃弗肯堂景茂必无是也尚勉哉送吕元吉麦舟说吕元吉庐陵之各族东莱之近裔也皇皇充充以母䘮浅土未毕大事将以石曼卿自命而求以忠宣麦舟之事望于人自薄者而观今世可复得麦舟乎以愚论之麦舟固可复得借令不得聚麦成舟犹可及也传曰凡民有䘮匍匐救之又曰孝子不匮永钖尔类中原文献前軰典刑遐乎邈哉不可尚巳然亲亲以及物爱其父母以爱人人心天理油然于不忍人之际者岂以宇宙隔古今间哉吕君行矣昔人有言子母谓秦无人龙泉县上宏修桥説修桥辟路佛家以爲因果世之求福田利益者所以乐爲之趍而佛家者流所以积心竭力勤苦奉承而不之厌也予过泉江道上宏闻有郭公者主石桥之役盖毁家以成之而僧昙发则朝夕爲之督其事颇难其力不倦其心盖可取焉邀予爲之䟽惟予不得以预斯举也郭老矣迫于其请则念儒书中是亦爲溱洧济人之事虽其事之偏而视夫㧞一毛不以利人而但朘人以肥巳者爲有间矣郭公之所爲若此是邦之人若士观感动悟其能以自巳于心乎夫善者性之所自然爲善者人之所同欲罔俾郭公专美是邦可也而岂必曰福田利益之故哉因书以卑昙发使持示邦之可语者叶校勘社仓记社仓之法阜陵下之四方而周人委积之意复续于二千岁之后文公请也公畏天命悲人穷汲汲焉于当世天之所以予之者不轻而得于其时者复厚天其有以行之也校勘叶君重开无一命爲之阶而倡率同志嘉惠闾封巳能凿凿精实使君得志于世文公之议将次第而充之昔刘煇佥判时得俸不以自辄买田赡族或谓范文正公此志三十年非叅大政则有不惬焉者矣煇爲小官乃能随力爲义可不谓贤乎煇之于文正君之于文公事有大小世有难易心之所推则吾无间然矣君虽布衣尚何不满乎哉与济和尚西极説天有南极北极北极天帝所居南极惟南海上髣髴可见非天之南北也自中土而论爲人世南北之极耳天之所极实不可知淮南子言禹使大章歩自东极至于西极竖亥歩自北极至于南极此亦姑举地之极而言观禹贡所载禹迹不爲甚逺淮南子之说信有之乎惟汉张骞曾穷西方㡬万里而还不知是时骞何以未尝及佛土后佛自西域来又不知佛生䖏与骞所经历相隔㡬何敢问济和尚西方有极䖏无极䖏作么生和尚未对旁有童子谓予曰日入䖏不知去人㡬千万里吾举目即见吾不学佛佛何必西方和尚合掌作礼而退慧和尚说予里南禅寺上座曰慧慧早爲通人得画法于里之名手挟是出四方会留京师复得相与传神法于异人自此覧观山川之胜㳺历人物之会足目高逺逈长数格旣数年厌薄世俗谓天下事止如是观不如削髪遂爲僧盖收湖海豪气一归山林者也然技飬卒不能自禁岁爲星源神像轴若于春夏輙有逺役𥘉鬻本祠下神与慧若相宜者大家豪人见輙动心亹亹不爱金缯以致之得之者咸指目以爲川僧所爲自是四方游山上者无画以归谓爲徒行争致馈槖中约隔岁取偿慧辄如期徃讙曰川僧来矣取画者填门慧徐开箧笥如约分付不半日画尽矣若是者年乆遂爲例今人亲戚交友之间才有一钱利害寄诸其手皇皇然惟恐人负之以数千里不相知之僧相期于一岁之外求之也若恳寄之也如弃人情岂大相逺哉艺之动人一至于此慧之画其流传多矣独相与传神秘其术不轻售间与予言相颇肯倾臆事多如其言然每㑹聚輙睥睨不巳予知其欲传神也越数年竟不下一笔予今年偕弟过山中坐定慧忽跃然起仓皇索笔不再注视描画不踰刻而予兄弟二人嵚崎之状巳宛宛如活一坐烘堂一日用缯一幅置予于前予弟于后冠八角巾着道服前者垂臂以执𬒮后者歛手以䘖祛又作㓜弟背像手持孝经一卷上纪移忠孝一章若将献诸二兄左爲海潮汹涌澎湃涛头有数丈之势一金龟隐见出没于沆漭之间题曰忠孝归朝慧之用意亦勤矣因聚观者与慧共评之爲之大噱廼指潮而言曰予寕驾絶海之颿以突鱼龙之变恠乎将极目于南龛北赭望洋而不济乎寕扬清激浊以吊鸱夷子之遗乎将波流澜趍以嬉戱于杭人之旗鼓乎寕依乗于鳌逰鲲化之会乎将有醎有腥有滑有腯姑苟膳羞以自活乎寕泅不巳以取冲撃乎将知止知足与汐水俱爲缩乎寕与波上下屑屑于朝夕之徃来乎将观隂阳之进退察日月之盈虚翶逰于六极之表乎质之予弟予弟笑而不言问之慧慧曰区区何足以知之予于是服慧之得予貌而知慧之犹未得予心也因爲纪其能亊之本末以谢其勤并具予之所以言者噫亦安得知心之士而与之语哉深衣吉㐫通服説深衣篇大槩三节第一节言其制短无见肤长无𬒳土以下是也第二节言其义䂓者行举手以爲容以下是也第三节言其用可以爲文可以爲武以下是也此虽三节然毕竟义爲之主故篇首曰以应䂓矩䋲权衡其文坦易明白前軰解之悉矣独吉㐫通服犹有可疑或谓考之本篇曰可以爲文可以爲武可以摈相可以治军旅而不曰可以吊䘮可以受吊曰善衣之次而不曰䘮服之次虽其间有孤子则纯以素一语近于䘮服则又曰郑氏注年三十以下无父称孤则是无父而服此衣当用素纯耳非孤子于居䘮之中可以此代䘮服也其必以爲吉服之说如此然愚尝参互经传博采旁证则此虽吉服未见其不可通于凶事按檀弓将军文子之䘮旣除服而后越人来吊主人深衣练冠待于庙垂涕洟注云深衣练冠㐫服变也盖旣除䘮则不当复衣䘮服故以深衣受吊以䘮服一变而即用深衣则深衣虽谓之䘮服之次可也虽与善衣之次之说相反正足以见其互相发明耳按曽子问亲迎女在涂而壻之父母死如之何孔子曰女改服布深衣缟緫以趍䘮注云妇人始䘮未成服之服盖成乎妇则成乎妇服惟其未成妇也不可以衰故趍䘮以深衣然则此亦㐫服之变也今世女子未闻有服深衣者然以此事考之㐫事而可服其服于吉事可知也注云礼教乆废故女遂废此衣耳按杂记大夫卜宅与塟曰有司麻衣布衰注曰麻衣白布深身而着衰焉此服非纯吉亦非纯㐫也夫衰㐫服也深衣吉服也衰之下有深衣焉故非纯㐫深衣之上有衰焉故非纯吉由此论之深衣不专用于吉事又可见也按间传大祥素缟麻衣注云麻衣十五升布深衣谓之麻者纯用布无采饰也盖大祥巳除衰杖本须服吉然使便用采饰之服则孝子之余哀未忘必不安于此故鲁人朝祥而暮歌子路笑之有子旣祥而丝履组缨记礼者讥之此所以用深衣者盖在不衰不采饰之间也按䘮服记公子爲其母麻衣縓縁注云麻衣小功布深衣以麻爲小功布者以大功降云公子之庶昆弟爲其母若父卒爲母大功父在䧏大功一等用小功布深衣以此证之深衣固爲大祥之服而亦爲小功之服但大祥縁以布小功縁以縓耳夫以深衣正篇本专爲吉服而言然畧以此数节推之其于㐫服亦自可通大槩䘮服皆用布而以精粗爲轻重之等郑氏云深衣用十五升布鍜濯灰治升八十缕则是千二百缕爲经此今世极细之布也然则深衣之所以爲吉服者以其布之精宻又布易得而难损取其贵贱可以通服经所谓完且弗费注所谓可苦衣而易有者也而揆之䘮服则用布适同而爲色又相似且经鍜濯灰治故止可用于服之轻者耳非如他衣服用缯帛采色则专当施于吉而不可通于㐫也此正如近世凉衫耳阜陵以前士大夫皆以爲会聚之常服其后遂于吊䘮用之则亦以其颜色可通之故正此类也但是深衣之制领縁不同其间纯以绩者乃是以尽饰爲美此恐专爲吉服而不当与㐫服通至于用素用縓自是䘮服本色独用青者则通于吉㐫之间皆无舛耳若夫冠屦一节却欠啇议今人谓服深衣必须用某冠某屦此恐未明盖冠屦之制深衣正篇旣不曽见明言而其散见于他传者其冠亦各有变如将军文子之䘮主人深衣练冠是受吊之时方用练冠也其施之吉则固有他冠矣如女用深衣之缟緫则趍䘮而后变用缟緫也其在平时必他有以爲之緫者矣又如汉制乗舆服深衣则用通天冠髙九寸是天子而后有此冠也推而下之诸侯大夫士以至庻人岂当拘于一冠矣乎切意深衣有一定不易之制而本篇所以不载冠屦者恐冠屦当是从时耳何以辩之夏之冠曰毋追殷之冠曰章甫周之冠曰委貌又曰元冠三代之冠其制巳各不同有虞氏深衣而飬老则深衣自虞氏巳有之此时自须用虞氏之冠尚不及有三代之冠也又安得所谓某官者以是推之深衣则古矣而冠屦则无定制也孔子少居鲁衣逢掖之衣长居宋冠章甫之冠衣少所居之服冠长所居之冠二者参用各随其宜𥘉不必曰鲁服则鲁冠宋冠则必宋服也以圣人之于时且然况今世而服深衣者其爲冠屦也旣不载于经则其随时也爲得矣必欲用某冠某屦则恐又失之泥也然则所谓随时者宜何如其以深衣爲吉服则今之缁冠爲不必易也如其以爲㐫服则受吊者固当以檀弓练冠爲法而徃吊者亦须如之玄冠不以吊故也呜唿礼之时义大矣哉噐数之精㣲制度之详宻虽以夫子之圣不敢自谓生知而屈意于一问区区何人乃敢率其胸臆评论千载之上多见其不知量也虽然亦识其所见云尔尚以俟有考者文山先生全集卷之十终文山先生全集文山先生文集卷第十一文山先生全集卷之十一文集讲义西涧书院释菜讲义孟子曰人之患在好爲人师韩子犯之而世恠且骂柳子厚所谓惴惴然而不敢也某承乏此邦其于教化号爲有一日之责盖尝告朔而履乎学宫得闻诸君之所以授受者而亲陟臯比与逢掖讲师弟子礼则僣之爲尤书堂有事乎先贤诸君不鄙而固以请则虽寡陋夫焉得辞某𥘉𬒳命来守尝启政路曰古之爲诸侯先政化而后簿书期㑹世之不淑乃倒置此则相与病夫风俗之弊而士行不立且伤夫教道之乆废而未有一救之也固尝有及于君子德业之义而重反覆焉輙诵所闻并绎其㫖与诸君茂明之易曰君子进德脩业忠信所以进德也脩辞立其诚所以居业也中心之谓忠以实之谓信无妄之谓诚三者一道也夫所谓德者忠信而巳矣辞者德之表则立此忠信者脩辞而巳矣德是就心上説业是就事上説德者统言一善固德也自其一善以至于无一之不善亦德也德有等级故曰进忠信者实心之谓一念之实固忠信也自一念之实以至于无一念之不实亦忠信也忠信之心愈持飬则愈充实故曰忠信所以进德脩辞者谨饰其辞也辞之不可以妄发则谨饰之故脩辞所以立其诚诚即上靣忠信字居有守之之意盖一辞之诚固是忠信以一辞之妄间之则吾之业顿堕而徳亦随之矣故自其一辞之脩以至于无一辞之不脩则守之如一而无所作辍乃居业之义德业如形影德是存诸中者业是德之着于外者上言进下言脩业之脩所以爲德之表也上言脩业下言脩辞辞之脩即业之脩也以进德对脩业则脩是用力进是自然之进以进德对居业则进是未见其止居是守之不变惟其守之不变所以未见其止也辞之义有二发于言则爲言辞发于文则爲文辞子以四教文行忠信虽若岐爲四者然文行安有离乎忠信有忠信之行自然有忠信之文能爲忠信之文方是不失忠信之行子曰言忠信行笃敬则忠信进德之谓也言忠信则脩辞立诚之谓也未有行笃敬而言不忠信者亦未有言不忠信而可以语行之笃敬者也天地间只一箇诚字更攧扑不碎观德者只观人之辞一句诚实便是一德句句诚实便是德进而不可御人之于其辞也其可不谨其口之所自出而苟爲之哉嗟乎圣学浸逺人伪交作而言之无稽甚矣诞谩而无当谓之大言悠扬而不根谓之浮言浸润而肤受谓之㳺言遁天而倍情谓之放言此数种人其言不本于其心而害于忠信不足论也最是号爲能言者卒与之语出入乎性命道德之奥宜若忠信人也夷考其私则固有行如狗彘而不掩焉者而其于文也亦然滔滔然冩出来无非贯串孔孟引接伊洛辞严义正使人读之肃容歛袵之不暇然而外头如此中心不如此其实则是脱空诳谩先儒谓这様无縁做得好人爲其无爲善之地也外靣一幅当虽好里靣却踏空永不足以爲善盖由彼以圣贤法语止可借爲议论之助而使之实躰之于其身则曰此迂阔也而何以便吾私是以心口相反所言与所行如出二人呜唿圣贤千言万语教人存心飬性所以存飬此真实也岂以资人之口躰而巳哉俗学至此遂使质实之道衰浮伪之意胜而风俗之不竞从之其䧟于恶而不知反者旣以妄终其身而方来之秀习于其父兄之教良心善性亦渐渍汨没而堕于不忠不信之归昔人有言今天下溺矣吾党之士犹幸而不尽溺于波頺澜倒之冲缨冠束带相与于此求夫救溺之䇿则如之何噫宜亦知所勉矣或曰至诚无息不息则乆积之自然如此岂卒然旦暮所及哉今有人焉平生无以议爲而一日警省欲于诚学旋生用工夫则前妄犹可赎乎曰无伤也温公五六岁时一婢子以汤脱胡桃皮公绐其女兄曰自脱也公父呵之曰小子何得谩语公自是不敢谩语然则温公脚踏实地做成九分人盖自五六岁时一觉基之温公犹未免一语之疵也元城事温公凢五年得一语曰诚请问其目曰自不妄语入元城自谓予𥘉甚易之及退而自括日之所行与凡所言自相掣肘矛盾者多矣力行七年而后成然则元城造成一箇言行一致表里相应盖自五年从游之乆七年持飬之熟前乎此元城犹未免乎掣肘矛盾之媿也人患不知方耳有能一日涣然而悟尽改心志求爲不谩不妄日积月累守之而不懈则凢所爲人伪者出而无所施于外入而无所蔵于中自将销磨泯没不得以爲吾之病而纵横妙用莫非此诚干之君子在是矣或曰诚者道之极致而子直以忠信训之反以爲入道之始其语诚若未安曰诚之爲言各有所指先儒论之详矣如周子所谓诚者圣人之本即中庸所谓诚者天之道盖指实理而言也如所谓圣诚而巳矣即中庸所谓天下至诚指人之实有此理而言也温公元城之所谓诚其意主于不欺诈无矫伪正学者立心之𥘉所当从事非指诚之至者言之也然学者其自温公元城之所谓诚则由干之君子以至于中庸之圣人若大路然夫何逺之有不敏何足以语诚抑不自省察则不觉而䧟于人伪之恶是安得不与同志极论其所终以求自㧞于流俗哉愚也请事斯语诸君其服之无斁熈明殿进讲敬天图周易贲卦彖曰贲亨柔来而文刚故亨分刚上而文柔故小利有攸徃天文也文明以正人文也观乎天文以察时变观乎人文以化成天下臣闻贲文饰也色相间则成文故柔来文刚刚上文柔刚柔相间所以爲贲贲离下艮上离之躰中以一柔间两刚是柔来文刚艮之躰上以一刚乗两柔是刚上文柔使独刚独柔不相爲用则不成文矣此言贲之卦义也天之文爲二曜五行象纬交错故曰观乎天文此言天之贲也人之文爲三纲五常伦理次序故曰观乎人文此言人之贲也以上像易彖大意臣窃窥先皇帝作图之㫖以敬天爲名其于贲卦实摘取观乎天文以察时变一条臣谨按图义而爲之辞臣窃惟天一积气耳凢日月星辰风雨霜露皆气之流行而发见者流行发见䖏有光彩便谓之文然有顺有逆有休有咎其爲证不一莫不以人事爲主时时世也彖易圣人不曰天变而曰时变盖常变虽丽于天而所以常变则系于时人君一身所以造化时世者也故天文顺其常则可以知吾之无失政一有变焉咎即在我是故天文者人君之一镜也观镜可以察妍媸观天文可以察善否且如历家筭日食云某日当食㡬分固是定数然君德足以消弭变异则是日隂云不见天虽有变而实制于其时又如旱魃灾也才侧身脩行则爲之销去荧惑妖也才出一善言则爲之退舎天道人事实不相逺自古人君凢知畏天者其国未有不昌先皇帝深识此理故凢六经之言天文者类聚而爲之图以便观覧且恐惧脩省焉圣明知敬严父之图即敬天在此矣呜唿曷其柰何不敬此先生兼崇政殿説书日讲篇也讲篇非一如讲诗之定之方中一篇讽当时脩缮事今亡其辞云道体堂谨书行实先君子革斋先生事实先君子讳仪字士表生嘉定乙亥八月二十四日寳祐丙辰五月二十八日殁于京次年九月九日封于郷之佛原呜唿天乎仁者夀有德者禄先君子乃止是邪不肖孤上累先君子乆于旅饮膳医药失节用速祸非天实不德有悪子至此衅戾丘渊身百莫赎柴骨栾心不自意偷视息至今日得黾勉啚大事犹沥血苫块以字先德呜唿尚忍言之先君子甞考次谱系文氏繇成都徙吉五世祖炳然居永和镇高祖正中繇永和徙富川曽祖利民妣郭氏祖安世妣刘氏考时用妣邹氏继母刘氏世有吉德郷以君子长者称一是方寸留耕于子子孙孙先君子甞言滞学守固化学来新以一革字志韦佩人皆称革斋性爱竹依竹辟一室傍竹居或称竹居不肖孤闻之诸父先君子㓜颕慧噐质端重进止如有尺寸书经目辄晓大义越时㪯全文不一遗见郷曲前軰必肃容请益暨长天才逸发志闻道嗜书如饴终日忘饮飱夜擎灯宻室至丙丁或逹旦黎明挟册檐立认蝇字不敢抗声愕寐者人虽苦之甘焉蓄书山如经史子集皆手自标序无一紊朱黄勘点纎屑促宻靡不到至天文地理医卜等书㳺䳱殆徧手録积帙以百挥汗呵冻弗斁钩引贯穿㪯大包小各有条间质难疑剖柝响应某事出某书某卷且指数以对爲文发持满无不的中机轴必巳出命意时娓娓谈他事若莾于寻绎一援笔云行水流无凝滞中年文气益老拾汗漫归诸约不峭峭刺目有温醇浑厚之风焉闲居侃侃春意溢出颜靣蚤事祖尽敬祖母优㳺暮齿视薬膳卧兴扶持华髪钟爱父严母慈侍夙夜省燠寒一出忱意不视颜色爲肃愉事継母笃至始终无纎芥间一家气象蔼如和风郷党称孝于宗族厚待季父削藩町悲忻同情季父殁不幸子病废经纪其家抚㓜姪等巳子䟽从遗孤振翼之俾蒙于成辟居居无居者岁时衣粒各有节度甞谓宗族一本谊不得不恤爱范文正公义田记规模次第曰吾得志当放此行之亲婣孤贫者哀矜劳苦抚字无遗力䘮不克理办之棺至巳所服用捐以歛虽在䟽末次序情文各惟其称与人交好大躰不爲细家迫速戸外屦日满絶甘分少无䟽宻皆𬒳和气交谊天至闻贫困患难赴急如不及忱意感人有临终握手欷歔流涕託之以孤者岁大比凢与大夫待博士选者皆有约首谊绵数科间不能与自捐赀籍其名暨充赋就奉爲助约所不及以意告倾巳有爲行资至贷以应谊声铮然对人气语和易鄙夫窭人亦曲加体接无一失声气去里有蹈非彛悉忠爱援谊开陈闻者感动见后进片善奨予不容口孜孜诱掖如子弟给飦数𤱔畊者多不输寕令负巳不忍直于有司莳园渔池相傚无一偿亦不较间嗤不武则曰彼贫且殆吾柰何攟之有窃负其赀去旣而困还不惟不加责恤其人终身将作室絫木齐垣时疠死多露骼恻然曰吾可无居人不可无歛匠棺惠贫者岁赈饥随所有不给至市粟以应颠连无告过目輙憷惕随力爲谋一日读书至晏子敝车嬴马事愀然曰使吾族吾亲吾郷人休休有余至愿也惜嗟再三家居门䕃茂木睱日相羊芳隂间雅嗜茶煎㵸多手出时邀朋游文字语移日乐极浩歌纵奕视世间融融沄沄漠不介胸次性凯乐惟恐咈人事经然诺虽不利于巳不悔一言话倾尽肺腑无留蔵应酧一切任真事不可直济或道以诡御寕事不济不爲耻巳胜语及不平辞和气舒无忤色有以欺心至知其私不发且无章于人欺者多愧悔感泣人皆叹爲有德君子谓当于古人中求之诔者曰我公之德言矩行䂓世智黄间我心坦夷市利血刃我范驱驰生平所爲事皆可质鬼神而无疑呜唿是得其槩矣始天祥兄弟㓜且长先君子不疾其不令昭苏䝉滞纳之义方日授书痛䇿砅夜唿近灯诵日课诵竟旁摘曲诘使不早恬以习于弗懈小失睡即示颜色虽盛寒暑不纵检束天祥兄弟慄慄擎槃水无敢色于偷自此名师端友招聘仍年至时先畴给费乆之室罄力弗逮廼率天祥兄弟蔵脩于竹居陈所衰籖轴俾抉精剔华钩索遐奥董纲要竟日夕弗倦虽贫浩然自怡有未见书辄质衣以市得书注意鑚砅又以授天祥俾转教诸弟繇是程督益峻书警语徧窓壁如三尺在目见爲文章拨正气辄不怿必维以法度天祥兄弟奉严训蚤暮侍膝下唯诺怡愉不趐师友或书声吾伊或歛襟各静坐潜讽或掩卷相与戚嗟人情世道此时气象父母俱存兄弟无故天下之乐莫加焉岁乙卯天祥壁俱叨与计偕时仲弟霆孙年十有六未试墨于窓曰出师未捷身先死长使英雄涙满襟竟以疾先撤棘一月卒先君子及是擥涕竚眙悒悒痛悼天祥璧将进礼部欲董于征顾先君子哭子方新天祥璧复去左右恐益重哀出可寛襟抱且旦夕定省得不缺不敢辞以臈月望行次年天祥璧俱侥倖奏名夏五戊戌廷对踰挟先君子病暑投凉剂立甦方徙一静室规便摄理甲寅集英赐第天祥以不肖冐首唱归拜寓舘移时之期集所越一日闻疾复侵告于朝不俟命亟去侍药省札下玉音给假三日时先君子虽病神色不改视脉者聚伺变候佥曰无虞戊午向申忽病革进药却弗服曰度吾不能起此疾汝兄弟勉之天祥璧震怖号恸请命于天祈促龄寿亲筭不获命椎心祷唿冀殒㓕以代又不获命入夜寂然而逝呜唿痛哉呜唿痛哉厥明畿漕闻于朝朝命官吏来治䘮事六月庚申朔天祥璧奉柩出国门臮归郷士庶人无不失声痛嗟路祭巷哭以返于先庐时七月癸丑也呜唿先君子一至此邪不肖孤二十有一载弟方冠且髫承颜菽水岁月㡬何天乎不使终飬而蹙之于中身邪惨焉逆旅睇亲舍越在二千里外天乎不使终于正寝而忍至于客歛邪徃时征衣拜堂上举觞饮饯亲賔祖道外期向何许天乎遂以是爲永诀邪天祥璧奉贡剡时先君子巳哀仲弟不见孰谓方阶禄釡先君子才见而祸遄作天乎天祥璧何以窃第爲邪呜唿不肖孤事先君子不孝奉起居无状有疾病而闇不知不能积忱衷臆仓卒无以动天听罪生不赎眦血𬒳靣摧决肝胸颠顿踯躅裁以必死顾属纩一语忍痛受命不敢不勉恐无以祗训于前人以忝盛德廼相宅兆筮曰吉排土濡涕坟以竣役将奉躰魄安焉呜唿渺音容隔幽隂终天而止矣先君子妃曽氏今男三人天祥璧璋女三人懿孙淑孙顺孙遗墨有寳蔵三十卷随意録二十卷痛惟先君子利泽不施于人名声不昭于时匪石遗德恐乆遂沈泯天祥不揆不孝裒録事实沈痛刺骨荒忽惝怳世有大手笔能表章幽潜光昭于无穷稽首百拜以请知潮州寺丞东巖先生洪公行状东巖先生洪公盖阳巖先生文毅公族诸弟也文毅公以孤忠遗直着闻当世其平生言论风㫖讲切上下公未尝不在其间文毅公屡召不赴公浸向用輙落落不合去时论称爲二洪文毅公旣没泉南文献之望书属公识者谓文毅公未爲者将有爲也而公又不及大用以死天之生才倐忽代谢安得不深慨于此叙次行事谂诸方来门人之责奚以辞公讳天骥字逸仲自号东巖世晋江县人嘉定戊辰七月庚戌公以生生有异质沈静专一自少讲求㣲言通念晓柝乃巳故于经史诸子百家之辞无不贯串文章自成一家以绍定改元荐于郷名声振一时学子蹐门愿求模楷者日衆公坦明夷粹専以宿于道爲教逮事王太母一夕疾甚殆公不解带不交睫至剔股肉杂汤药进公一念之切通于神明然终身不以语人登淳祐七年进士第𥘉筮卲武军建寕县尉发擿姦伏当官无所回挠时有刼冦王若曾啸聚千余人骚动两路诸所委捕多畏沮公奋不顾身提兵擣其巢一举空之伪造成风爲楮币蠧公宻设方畧动中肯綮李若聂凢三大党与无不各就缚薙狝之石壁胡公颕秋崖方公岳交章以公善状闻于朝十二年循从政郎调连州推官未上寳祐改元㫖差监惠民南局四年较艺南宫公考镜详宻精力不间昼夕所赏㧞士多根柢理致当时号明有司公虽浸近周行然无所附丽恂恂侃侃望之山立徐公清叟吴公燧马公光徂颜公頥仲俱剡上其能将用矣㑹有言者徒歩西归泊如也六年淮阃择士自从首辟致公爲属景定二年通班授宣教郎知广州香山县至之日以教飬人才爲第一义脩复大成殿明伦有堂主敬羙身賔贤豋俊有斋皆捐俸入爲之歛不及民其爲政一裁于义俗譁徤戢其尤桀黠者曰此囚牙讼师去则吾民妥矣邑以大治洪公勲赵公汝暨雷公宜中及仓宪交以邑最上咸淳元年转奉议郎二年差监行在搉货务都都茶埸四年吴公革冯公夣得赵公顺孙刘公黻皆以吏才爲荐差监都进奏院转朝奉郎冯公时爲刑侍及戸侍刘公应龙交委以书拟本部文字公皆乐爲知巳尽于时上即位逾年𥘉政新美公轮当陛对宿斋豫戒兾积忱意悟上心取虞廷君臣时㡬之説寓规焉其一曰君心勤怠之㡬二曰人心离合之㡬三曰君子小人消长之㡬四曰中国外夷强弱之㡬及朱文公天理人欲之辨首尾二千余言其辞谆复恳切深刺腧髄玉音叹美又言泉有屯戍左翼一军乏兴之害米舟捜籴生变之虞而朝廷籍没翁林二氏之田可岁得谷万斛以纾戍卒两月廪食或有不济寺院及单丁住持令本州覈实区䖏併拨爲军饷之助饷足则籴寛籴寛则米通民永无贵籴患矣朝论翕然以爲论事有阳巖风除大理寺簿五年转朝散郎知潮州公之在潮也视民事如家视敝政如巳疾捐金以𥙿学廪倾囷以粟饥民梁川以利病渉知无不爲爲无不尽潮与漳汀接壤塩冦輋民郡聚剽刧累政以州兵单弱山径多蹊不能讨公应变设竒降者相属又欲于接境置屯多者三百人少者二百人掎角爲援郡爲创撙节库以赡之具有条画悉以言于朝并下之漳汀放此且严保伍之令以澄其源大抵公智虑深逹如宿将持重而规画绵络不以邻爲壑也又潮有护田旧堤多囓于水貤俸与民筑石爲堤民号之曰洪公堤且刻赋颂其旁曰此我公东巖生佛所爲也去之日垂髫戴白者拥车下不忍去公雅意林壑至是则曰吾可优㳺乐吾真矣九年得㫖主管华州云䑓观公时益畅于诗数与婣族觞咏从从容而学徒有志于考德问业者多授以外声利及终身受用之要暇日登临徜徉爱南安之间风气明秀取所谓小陂山者曰乐哉斯丘我死则塟焉预饰美槚治寿藏澹然尘外蝉蜕之意十年正月公始属㣲疾即乞以本官生前致仕八日忽索水自浴衣冠休于正寝翛然而逝呜唿若公者可谓启手足而不乱其风流笃厚真足以追配文毅公于九原而无怍者矣某于公之门实丙辰省屋诸生戊辰之春待罪中朝谂日拜公床下矣未及而去国然于公之践脩出䖏之槩盖心识之共惟穆陵丰芭菁莪之泽涵育天下天下士猬然勃兴温陵邈在海隅人物相望阳巖之气节焕发乎其前东巖之抱负翼承乎其后使二公诚得尽展拓又未知孰后孰前也呜唿今复见斯人哉曽祖遇妣陈祖德明妣李父伯道赠宣教郎妣陈赠安人元妃陈先二十六年卒赠安人継赵封安人先三年卒子男应午应申应夀俱业进士女四适胡登龙丘公赐王毓竒一尚㓜应午力斈克肖收拾公遗稿若干卷曰东巖集蔵于家将以是年十月巳未奉治命以塟赵安人附殡应午千里贻书俾某状行姑序其本末以俟立言之君子谨状墓志铭知韶州刘容斋墓志铭咸淳四年四月十二日容斋先生刘公元刚卒于家年八十有二先生官至郡守死之日㡬无以为歛附扵身者称家之有无郷党之士莫不髙先生之风而哀其志焉其邑子文天祥与人言欷歔慷慨重惧前軰言行乆逺沈泯无以训来者㑹其子昌孙以先生状来请铭某虽不敏其可以辞先生字南夫一字南强世为吉州吉水县人治毛氏诗早为郷校知名士嘉定十年入太学后六年登进士第授迪功郎信州永丰县主簿陞从政郎调静江军莭度推官丁外艰服除差江州教授兼濂溪书院山长自故丞相董公槐今丞相江公万里以下举亲民五贠淳祐五年班见以通直郎知抚州崇仁县县政以理民以佛子为謡先生奉母夫人在官间日与其弟自提板舆相羊爲娱邑人化之以忧去十年通判鄂州以磨勘转奉议郎承议郎董丞相当国入爲左蔵东库时将荐先生试舘职㑹董丞相去不果𥘉东库日进㑹于𥿄若干丁丞相以趣办爲才风有司顿増十万先生以职力争忤其意展磨勘两年出爲㤗州添差通判景定元年某月差知昭州皇上登极转朝奉郎适郡当次称疾不果行㫖差主管建昌军仙都观居二年再任自江上平凢权奸用事所摈斥朝廷奨㧞殆尽时论以先生爲屈未㡬诏还磨勘月日骎骎向用而先生前一月逝矣呜唿岂非命邪早刻意词科书无不读其余佛老精言亦各深到平生居官所至清谨家无余赀萧然环堵四方学者执经问字相继于门先生诱掖恳恳不啻父兄之遇子弟尤工爲文章虽逰戱之笔鲜不竒古江湖之士得品题一语足自表扵其徒与人尽恭应接终日无倦意客至雅言之外谈玄演空闻者徃徃忘去世人以声利爲门戸先生恶之如恶恶臭登第垂五十年郡县官吏知敬先生不见其可畏出入不设车徒间歩行井陌中不以爲苦甘心屡空以至死而不悔噫此真所谓善人长者矣曾祖致道妣周氏祖圭妣李氏考次朔累赠至奉直大夫妣陈氏熊氏俱赠恭人妃凃氏先十六年卒赠安人子男三人昌孙其长也次信孙愚孙皆蚤世女长夭次适太学生陈应发又次适进士胡渊孙男一人洵武女一人许适龙氏以某月某日塟某县某郷某里之原遗墨有诗书孝经论语孟子演义若干卷词科类稿若干卷客斋杂着若干卷家庭谩録若干卷任左蔵日以孝经论语孟子演义上进有㫖降付资善堂铭曰文彪彪德恂恂贵如单门死如齐民约而家丰而身我作铭诗永懐古人义阳逸叟曾公墓志铭公讳珏字天钖号义阳逸叟天祥外王父也天祥不肖頼公教诲由记事以来周旋三十年于公无所不知盖至于其䖏死生之变然后知他日观公者未尽而公诚有大过人者焉呜唿异哉公性颕悟志不乐凢近读书百家虽渉猎靡不通逹所自得徃徃于佛老氏其见之服行敬恭神天一言动不轻口不御肉月常十四五对人敷阐玄寂四座輙悚然倾听最后遇异人与语㡬欲弃人间事求长生之术年踰六十始闻正学恍然自失死生之说鬼神之情状讲探幽眇顿改吾意旣卧疾服药外无所问戒左右勿以巫祝从事间祈禳厌胜揜公不知公觉輙抚床怒唿病日乆骨立如束声吐精爽不变兾犹足支岁月一日召天祥至公乃钩稽卜筮指诸掌曰今日老夫当诀故令尔来时闻命震愕止公勿易言公曰吾岂不省事哉形神合则爲人吾形惫乆矣今腰足如㫁心火益燥神且㳺散居常谓不识死死则如是又曰始吾崇信异説今且死目中无怪见顾二子令必不爲佛事周身一切虽丝缕亦公所䖏分殡宫哭位与凢䘮塟祭具有成説天祥弟璧任京府尹椽公口授数十言令爲书遗之强起字𥿄尾句读笔画曽不㒹错集诸孙各付谨饰语令罗拜床下辞去衆泣渐扬公曰死生如昼夜不足多憾麾止之索酒饮之三连三言曰吾真去矣声脱口而逝呜唿隂阳魂魄升䧏飞扬气之适至虽夣寐莫适爲主公幽明隔唿吸而从容若此世能言死者不少此非甞试事臆度料想靡所依㩀公去来一息实天祥所亲见道之粲然莫此深切呜唿异哉呜唿异哉公事父母孝待族婣以厚与人交乆要不忘倜傥尚义不事生产作业恻隐贫困能推食解衣议论刚正好靣折人不藏怒宿怨有古君子之风焉公有子有孙早授家政天祥旣奉偏慈迎公就飬居数年甚适间出徐歩幅巾野服人羡其优㳺公亦论文赋诗围栱命酒自谓天壤间陶陶人也得疾于景定辛酉二月九日始复正寝殁之日壬戌二月癸丑得年七十有二曽氏世家旴江徙吉之㤗和梅溪族号长者曽祖邦寕祖知和考昌权妃张氏先公十九年卒子二棐榘女四适钱光延康师颜于天秩其仲天祥母也孙男六端孺淳儒文孺俊孺良孺明孺女一适郭泳曽孙甫申以次年九月丙午塟吉水县永昌郷药陂之原成公志也𥘉公先世重卜塟塟师诪张爲幻封鬛无定居公怃然曰吾讵忍吾先至此吾不可自求之乎乃从兄瑾载资越竟旁叅博扣逾十年得其说以归由是髙曽而下一奠不再徙公对塟师言甞断㫁不可不售不传故秘莫得闻焉公命未革命天祥曰老夫一日不起无潜德传世记岁月非尔其谁属临终申其词再三天祥泣不敢当重念靖节作孟长史传东坡书程公逸事徃蹟漫㓕犹勤追述矧公靣命恶得辞顾方繋官于朝不获哭拜填祖营视丘窆南望欷歔輙纪家世行实而表其死生大事爲志并爲铭铭曰维二氏之蔽于死生兮小其用于一身一䧟溺而忘返兮鲜不惑于恠神公曰昃之离兮羗出驳而入纯㣲临絶之琅琅兮公㡬混于常人朝闻而夕死兮何憾乎幽冥药陂之欝欝兮遗躅之所经存而以爲志兮殁将以爲寕既固既安以利嗣人兮万古万古如斯铭罗融斋墓志铭庐陵有隐君曰融斋罗公呜唿可谓有德人矣予甞诣公入其门肃肃如也僮仆䜣䜣如也公出雍雍如也坐申申如也语愉愉如也予闻公燕居之槩晨起盥栉毕正衣冠堂中就胡床坐不隋不倚然终日虽盛寒暑以爲常不好狎不侵侮无易由言对賔客賔客或不自持左右置司马公家训一通保家择妇常自以爲名言闺中无敢疾唿女隷无敢近几席执事左右唯诺无敢涕唾诸子无敢晏起早卧闻公揽衣声欬就学惟恐后夜至公所各以所业次第诵説奨掖磨厉交发互出凛然义方之意由是吾里之言家法与善教子者皆曰罗公罗公云公生而颕发五岁即笃志强记容止如成人旣长嗜书忘寝食爲文不事铦巧惟意所到自然成章学书入揩得蔡氏风度蚤有意塲屋四诣京师试诸生晚年始以此事付儿軰然公所爲强学者虽老且病不衰也公未弱冠而孤经纪门户即不爲细家迫速先世积逋劵如叠一日悉卑炎火曰是先人所亲厚其一切勿问闻者义其勇宗族亲党孤子者贫乏者或给之田或予之金终其身恩意浃至外内无间言四屦满戸外设榻无虚日推食解衣至者无不得分愿而去岁青黄不接㑹其闾里辍时直㡬半隆寒给散有差环公之境无以饥告郷邻有难毕力排解㡬㣲不见颜靣不摘抉人过有负公者未甞示以声色其人乆之自愧悔有愧悔且死而恤其妻子益恩者与人语倾尽肺腑巳诺必诚不以利害爲二三其忠信如此戒庖厨勿杀凢登诸爼者悉自外致有生馈禽鱼必解放之其仁厚如此自奉不逮中人衣服十有余年不改亦不烦澣濯其俭素如此里之称公无大小必曰君子长者有不善相戒勿爲公所知呜唿真可谓有德人矣公之中身诸子各㧞颕而起其一两名荐书登开庆元年第调临江军清江县主簿公时敕簿君曰汝爲亷吏即不辱吾子簿素脩谨闻训益厉有名声于时生母萧氏以上夀钖封孺人诸孙竞秀长㓜五叶人世乐事毕赴一门天之扶持吉㐫悔吝先定如蓍龟以公平生孰不可书独严重整肃能使人鄙慢消去福德莫盛于此昔伊川见人静坐輙叹其善学徐节孝因安定头容直一语自此不敢有邪心使公得二先生爲之依归因其资以至于道所成其可限量乎哉公讳士友字熹善一字晋卿融斋所自号景定元年该明堂恩告授承务郎致仕咸淳二年二月十四日终于正寝年六十有八遗文有史编十卷诸家诗躰十五卷罗氏由金陵徙吉之吉水五世祖居庐陵之新安曽祖晖祖时英考莘老妣孙氏赵氏妃萧氏封孺人子男五人濬煜植畊垕畊簿君也再调贑州濓溪书院山长女一人汝顺适今文林郎新广南东路提点刑狱司干办公事周夀申先公卒孙男十人女六人曽孙男二人女一人俱㓜卜以四年某月某日归于顺化郷三陂周家山之原其孤前期请铭于予予视公丈人行也公之子于予同充赋于予弟璧同年进士予之任江西臬事也以公子上之公车通家孰先焉矧公行谊着于郷则所欲称美而论撰之者岂独孝子慈孙之心哉铭曰不言躬行万石君教子义方窦禹钧行其庭不见其人虽无老成人尚有典刑封孺人罗毋墓志铭廼咸淳九年庐陵融斋居士罗氏生母满百岁融斋之夫人时年七十六白发在堂事百岁母如妇礼子孙孙子环侍起居爲男女三十有竒予郷称庆门必曰新安罗氏其年二月朔予从里中士奉币载酒拜百岁母堂上母荅拜诸孙皆拜饮母毋釂酢賔诸孙各执从旣成礼夫人视予年家子不听去爲之留三日爲诗以歌其事好事者或爲图以传国家承平休飬生息用康于人眉夀无有害传曰豊水有芭数世之仁也夏予将指于湘未数月闻夫人讣欷歔失声问百岁母安乎曰安母于今盖百踰一矣夫人将塟其孤以是母命来请铭予后母生六十三年得载笔承命铭夫人自昔能言所未有廼叙次其凢系之辞夫人姓萧氏吉水人曽祖琢祖曽父异郷贡进士妣廖氏继张氏徐氏归承务郎致仕士友是爲融斋居士先七年卒子男五濬先五年卒煜植畊脩职郎前监行在奉口酒库垕女一适儒林郎侍班周夀申先二十九年卒孙男九宷寯宦寔寓宜绍颢平女十一长适张栋曽孙男七举孙颕孙元孙满孙怡孙真孙复孙女二夫人以庚申明禋恩封孺人卒之年七月十日次年十二月某日封于所居里柘迳之原铭曰昔唐夫人之爲崔母兮逮事长孙皇姑兮姑年髙啮落以枯兮升堂乳之劬劬兮姑曰妇恩之不可孤兮愿世世子孙之不渝兮夫人五世崔如兮母年踰百崔所无兮胡不与夀爲徒兮爲此母怃兮爲夫人吁兮邹月近墓志铭庐陵南方之上㳺支水自贑兴国而下曰冨川邹氏族焉邹故出范阳五季始有籍斯土有昶者冨而礼泸溪王公平园周公诚斋杨公艮斋谢公皆与之㳺川流在门能不爱重赀叠石爲屋以脱徃来于戹周公记之一时称爲长者其殁也文敏洪公铭其墓邹氏福禄方来而未艾长者之所种植也昶生将仕郎时飞甞伏阙上𥙿民十䇿时飞生大渊大渊生澹是爲月近君月近云者君以名亭而郷人因之以爲号也君蚤孤母张氏勤俭自树立绍定辛卯该东朝恩以夀封安人君于其时奉亲愉愉无子弟之失张氏殁始经纪家事循循如不胜衣人不见其声色而充盈𥙿大之福自然日进而不止族党之不自给者亲戚之无所归者朋友之逺役而不能行者君意性所到皆能随事爲义若夫脩浮梁甃通逵岁发廪以倡赈荒守望有警则裒丁以耀于衆皆义之凢也俯仰三十年矣君于其间无郷曲之过君性最缓或以佩弦进曰吾岂不知出此吾所见呌唿号呶自取偾败者衆吾诚缓不失事盖老而益审焉然君终身无悪名变容动色之警不及乎其门优㳺和平永保终吉呜唿真可谓长者孙矣君字次清登仕郎生嘉定元年六月丁酉殁咸淳元年九月巳未配吴氏迪功郎江州司戸叅军懋之女子三文孙振孙俱登仕郎癸孙㓜卜以四年正月塟于顺化郷新安社之原其孤前期以奉议郎刘君惠祖状来乞铭刘君戚也闻而知之予君邻也见而知之敢无以铭铭曰长者之泽子孙頼之去之百年有以似之天于善人曷不寿之善人有后天将与之邹仲翔墓志铭景定五年予奉亲髙安除提点江西刑狱谢弗拜适冦起兴国之东庐陵犬牙相错所在骚动余所居郷一閧千室大家以去爲望邹君仲翔中人之金也率郷人栅东门山爲备山下阻衣带水君恐仓卒渉者爲鱼梁浮梁以济明年春冦一日蓐食行三百里薄太和之王山距余郷半舎而近郷人扶携老稚走险㣲一不善脱君经纪山寨当是时一郷之命悬于君讫冦去君保护无有害时余避节弗获命㑹枢宻督以捕逐文移旁午余以郷部嫌将重以请慨然曰柰何以我辞受坐视龙蛇爲赤子困乎于是即日受印下令㑹兵诸山寨皆署长君与焉未㡬冦平余罢归里于溪之上游斩荆莾燔椔翳得竒观焉君欣然从予山中匹马一童朝至而暮忘归率以爲常余每集賔从君輙在其间闻余语中理解未甞不解頥间从余言人生何爲碌碌弃家事从公㳺可乎余谢非余所知君曰吾意决矣乃尽以伏腊属其子而頺然以休访予南北厓某水某丘若将终身焉癸酉夏四月余行湘君送余于香城后一月君以疾死余闻之欷歔不自禁湘之归也未及门望见其子来哽不能言呜唿余岂私君君与人必以情闻义輙赴见有不善靣折不少回而不蔵怒不宿怨旷如也君虽赤手起家而好施出其性岁饥发粟给其比邻二百戸能捐殖以自损道太和甃十里道庐陵甃六十里衣寒者食饥者病者馈药死者予棺䘮无归者塟其土度其能爲輙不少吝君之族前有长者以善植门爲益国周文忠公所知去之百年风流相接焉余甞谓君慈而乐舎大率浮屠家所尚至临难急病能御灾捍患以有德于郷闾大夫士或愧之君名鳯仲翔其字世爲富川人曽祖大明祖人杰考世兴妣梁氏娶萧氏梁氏皆先卒子男一人曰成女三人适郭镠王镕刘锋孙男二人夣龙复生君得年六十有四以甲戌十一月某日塟于其郷沙洲平之原治命也君之先人甞卜地于东门山之下曰吾父塟于是泝山而上爲龙头得一丘焉曰吾蔵骨焉吾后其兴乎君晚而优㳺有子治生有孙业于学咸以爲验铭曰东门之原君之父兮东门之麓君之母兮东门之巅君所构兮瞻彼东门相尔后兮乐庵老人刘氏墓志铭余读汉陆贾传甚羡余邻翁乐庵刘氏贾择田地家好畤出槖中千金析其五男安居过之数击鲜十日而更以夀终余甞谓人生晚福优㳺宜莫如贾当是时韩彭爼醢鄼侯周勃犹不免械繋求爲贾一日得乎翁生四子皆有才智四十年即弃家政就飬诸子以次第循环五日一更其设馔务爲相髙惟恐不得其欢心翁饥来得食渇来得饮早眠晏起一切不顾人间事惟时时接方外士讲铅汞之术间取松栢惟意咀啖翁年过七十而颜色如童摄生有助焉或爲陆生作新语爲汉逹官非翁匹余曰不然贾艰难项间从马上公爲客一再使越﨑岖万里翁生于世长于世老于世不出郷终其天年有乐于其身无忧于其心设贾复生校翁失得未必以彼易此翁又有数事异甚里传鬼车鸣者未夜相戒威明屏息户内翁开楼大唿愿见鬼车卒无有有神以祸福惊人翁过其祠持牛炙如常人莫不危恐翁休休如也甞有所营造忌某星直某方翁曰犯者殆乎请身当之某星迄不验爲子简妇或云妇不利于长翁不爲夺自是诸昏嫁历家说格不用中年卧疾家人私召女巫谋爲厌胜翁㢘知之强起逐之出门未属纩翁黙自念作其像賛若辞而逺逰着顾左右曰吾死勿事缁黄吾志也医以药进麾使去问日入乎曰然反靣而逝江南之俗尚鬼其人畏死而信巫翁能自不惑非由耳传口授殆一至之性然也翁名邦美字才卿乐庵其自号也始祖邽长沙人爲吉州刺史家西昌九洲后徙庐陵富川三世曰德逺文焕子玉妣曽氏娶陈氏先三十七年卒继祁氏其子孙实蕃济生机洪生桂槐植模深生朴柚郷贡进士浩生枢楫槐复生癸孙女二适于夣牛曹雷应孙女五适邹曹许曹罗一㓜翁八岁䘮母十六岁䘮父移其事父母事兄长终身岁时上丘塜拜祖祢率诸后生尚有典刑翁富寿安逸推其一念孝友殆命物所知诸孙方将以诗书大其门翁必爲人宗乎翁生庆元戊午二月庚午殁咸淳癸酉正月丙辰后二年正月塟干享化郷凫塘之原余家距翁一垣翁年吾祖之下吾父之上谂翁有年数矣深与余游且厚来请铭铭曰其生也有涯其死也有时尔世其昌匪我铭其谁刘定伯墓志铭余东家诗人刘君定伯类晋宋间矌逹自余辟山水南北崖落然不可人意君时从予招或不约径造至则善爲言谭名理蠭出意所左右辩者不可诘江山朝暮四时之变嘲咏赏嘨兴出物外常使人讽念不可忘嗜奕最入幽眇兎起鹘落目不停瞬解剥摧击其势如风雨不可御胜败不落一笑饮酒可一二斗酒酣浩歌声振林木或投冠袒禓旁若无人或鼻息雷鸣径卧坐上君豪纵沛然以爲自得当其乐时不知天之髙地之下老之将至焉尔予前在宣州君以诗来思致清迈恨不即投印绶从君烟霞之表旣归君好日以怡诗日以张大于是盖年五十三矣廼孟夏一日过予极论当世事抑扬不少挫诘旦报曰君痰厥逝矣予骇亟视之不复可爲哭失声狂三日不能止非予爲然凢与君交者谈君輙挥涕里之人不问倪旄叹伤如出一口噫可人在天地间鬼神所忌邪君长身五尺余坚壮耐寒暑须髪如性落魄不问家事家才三四口粗了伏腊不爲求有钱輙不惜鸡黍送客无虚日朋友有无相通急难于我乎赴平生于人无诺责郷人有爲芥蔕君一语輙化有不善开譬之无以爲望和气薫浃蒸然善邻一岁半爲四方客主君者所至投辖惟恐亟去虽儿童仆厮无不诚爱君者君破崖岸削邉幅不爲拘拘孑孑至道理所在确然守之不变其执䘮爲孝子按䘮礼门内不入缁黄一子二姪命以先畴瓜分而三无缩薄厚子曰敢不共命姪曰敢固辞一家兴仁兴逊郷曲相传爲盛门非好德畴至是君始祖邽长沙人爲吉州长史家于西昌之九洲十世祖德逺徙庐陵富川君之三世曰文焕子玉邦贤妣邹氏娶张氏子男梓女淑容适彭天麟卜以次年咸淳癸酉十一月壬辰封于淳化郷扶竹坑枫树搪之原君名澄定伯字也自号前村有诗集自编曰前村𥘉稿君诗不爲深苦而清㧞雄徤如其爲人有子能力学不坠义方君死何憾予所憾者君死独何蚤泣而爲之铭铭曰其坚也骤折其劲也蚤摧命之臧㐫匪繋其材生也逹死也何怛君墓我铭我心则结王推官母仇氏墓志铭东庐王先生母垂塟命其门人文某铭噫某何以铭先生之母之墓哉廼景定三禩进士䇿御前某以覆校待罪殿庐一日𥘉考官第一卷拟上一覧某稍细复之传观同官惊讶得人㑹一字近庙中嫌名某以才难白详定官请所以䖏临轩之日赐出身乃吾东庐先生也呜唿使先生以名第取先天下归拜母堂上断机调熊庶㡬夙昔乃累先生以不释乎此某其何以铭先生之母之墓哉虽然事孰爲大事亲爲大守孰爲大守身爲大使先生失身爲亲忧虽髙科如之何先生虽不得髙科爲臣忠爲子孝身在焉亲固荣也谂先生曰然铭无所辞铭曰母性仇氏世居庐陵之白沙考讳彦诚生二十二年归于赠迪功郎致政君讳化权逮事姑两世左右无违祭塟以礼相夫子贞调娱中和靡失节度子始就学篝灯夜分督厉吟讽及负笈从师端以上手自纫缀连寒暑弥不倦以子入大学甲寅明禋封孺人从子赴永州戸曹禄飬夀康称其命服咸淳七年三月十九日终于家年八十有三子二长大琮先孺人一年卒次国望从政郎前袁州军事推官女四一夭二适李穆之三适萧应祥四适刘起岩二与四先卒孙六男长困余未名五女长适刘焕次许彭麟余㓜九年三月壬申厝于城西黄膄山之原是爲铭赠承事郎徐溪荘墓志铭咸淳九年夏六月壬午朔天子亲擢徐君卿孙爲监察御史旌县最也于是某不佞适叨一节按部湖右亲见衡山之父老子弟歌思遗爱余绩于岳云湘波间皆曰徐公字我民六年我父母之其敢忘及闻圣天子所以褒擢选表又皆手额距踊爲朝端贺爲天下贺某退以语客曰麟仲信才且贤何以得此于邑之人去而不忘如此哉木则有本水则有源若灵芝俄现醴泉滃出居然瑞世其钟和孕秀岂伊一夕之积盍相与论其世可乎客曰徐氏居清江于庐陵东西家御史君之考曰溪荘公溪荘公厚徳人也余闻而心识之亡何麟仲自京以书走湘抵某曰卿孙不夭生而二十有五年而先妣即世又五年先人弃其孤露濡霜降于今二十有五年禄飬弗可及也欲报之德罔极柰何今不肖孤借先人之教有位于朝乃去秋九月天子有事于明堂推钖类恩我先考妣实该𥘉赠惟先世之志行事治未有以诏子孙传无穷敢稽䫙下拜以请某发书怆然念所见闻不谬因不果辞乃摭御史君所撰行𫐠而书之徐氏祖伯翳宗偃王偃王子孙散䖏徐杨二州间江右之徐以南州髙士重其后泝豫章而上今家清江县崇学郷之檀溪溪荘公讳森字寿叔曽祖讳彻祖讳源皆隐而能诗考讳大经桂山谢公题其所居曰溪云小隐里人因称爲溪云先生溪云性严介家人嗃嗃然好客车辙满门溪荘天分寛平春和玉温撰杖屦侍琴瑟书册左右色飬无违族居千指融融怡怡无一间言少㳺郷校文声籍甚嘉定丙子待试成均继以词赋爲郡诸生第一士论翕然中年干蛊用誉晚谢塲屋益雅淡谦谨䟽戚一致未甞言人过失其尊尊亲亲贤贤老老㓜㓜无不得其欢故郷里逺近一以吉德厚善归之而徐爲德门矣淳祐壬子得末疾越五年殁实寳祐丙辰十二月三日也享年六十有七妃熊氏丰城着姓既归奉尊章相夫子主馈治家延师教子賔嘉䘮祭常黾勉有亡间必如礼乃止有昔人剪䯻断机风子男二稺孙先七年卒女二适黄一鹗郑一䕫孙男三垕震必茂震亦早卒女二曾孙男二以开庆巳未十二月奉二柩合塟于所居之西园呜唿家之将兴非必其先世有竒节异事足以耸动流俗耳目也风流笃厚之意多孝友睦婣之味长君子长者之泽有余而不尽所谓有是父有是子或曰非此母不生此子者非偶然也徐氏之泽始基于溪云浸大于溪荘今御史君玉立山峙川増日起由邑最结主知岁中三迁遂陟䑓端爲国纲纪骎骎且大任少顷暇之泷冈之阡何患不表顾墓上之刻不鄙以余属余其敢不铭诸以昭徐氏徳盛流光之懿以对扬天子之休命铭曰江西徐宗宗䖏士介临洪间盖其徙䆄溪源委深且长溪云爲父溪荘子溪荘恂恂允诚笃温兮如玉天钟美融爲瑞芝溢爲体积庆绵绵开御史朝爲卓鲁暮汲魏公朝旌擢清风起西阡虽旧命则新我铭宰上材可梓立身扬显殊未巳木杪龟趺此其始萧明允墓志铭君𥘉名坚字子固后改应新字明允庐陵珠川人庐陵故多萧氏而珠川亦望族君㧞起其间自㓜岐嶷长益崭絶种绩文学额额与逢掖争鸣三赴天子学锐不少衰气岸孤耸与人棘棘不阿号其读书室曰介林甞谓吾幸守先人庐弗克䂓拓是不肯堂构楼其前曰逼云复出其旁相我攸宇通之爲园花竹横从朋賔嘨歌脩然有物表之趣㑹予钓逰荒闲位置水石君时一造沛然若自得予以是知君所自负翘如也咸淳二年十二月九日以疾终年四十六曾祖炳文祖国老父景伯妣李氏继毋曾氏妃刘氏男曰宋翁女曰淑慧淑慈淑懿皆㓜卜以四年正月八日归于淳化郷王田双园之原前期某弟至与其孤造门以铭请铭曰嗟予介林兮孑孑而无成大舆之壮兮羗中道而折衡意衣冠之虽塟兮不能塟其英英瞻云山之莾苍兮尚肮之如生观察支使萧从事墓志德安府观察支使萧君安中中大夫江南西路安抚副使兼知吉州讳逢辰第二子抚使公发闻显庸克开厥家于时爲鉅人长德自其宗族邻里郷党待公而举火者百数十家咸淳四年六月不幸公捐舘君于是年四十有五矣持抱孤姪临䘮如不胜至经纪其家上下调娱是似是续罔有越厥度哭抚使公者继于门哭巳则私相语曰我公未遽亡乎迄服除如其𥘉邦人士莫不嘉君之志而嗟叹感发以爲抚使公之有子云君字和仲号介轩俨然端重人也喜读书爲文辞倜傥有才气在膝下干蛊服勤左右无违及论世事有奋然自树立事功之意咸淳十二年领江西漕举寳祐二年以恩授登仕郎后三年铨试第一授脩职郎袁州宜春县主簿开庆元年以抚使公兼郷郡奏充书冩机宜文字明年改注寿昌军武昌县主簿景定五年取举江西漕咸淳改元循从事郎授支使自吕武公以下举关陞三员亲民四员六年十月以疾卒于正寝乃卜塟于永丰百蛟之原朝奉郎文天祥以其子元永哭请铭爲之铭语曰三年无改于父之道可谓孝矣呜唿萧君克蹈圣言虽不得禄与不得年见于先人无忝尔生有子有孙以莫不承祭文祭欧阳巽斋先生维岁次癸酉正月乙卯朔越七日辛酉学生具位文某谨致祭于故先生殿讲大着刑部巽斋欧阳公棺前呜唿先生将安归邪先生之学如布帛菽粟求爲有益于世用而不爲髙谈虚语以自标榜于一时先生之文如水之有源如木之有本与人臣言依于忠与人子言依于孝不爲曼衍而支离先生之心其真如赤子寕使人谓我迂寕使人谓我可欺先生之德其慈如父母常恐一人寒常恐一人饥而寕使我无卓锥其与人也如和风之着物如醇醴之醉人及其义形于色如秋霜夏日有不可犯之威其爲性也如槃水之静如珮玉之徐及其赴人之急如雷霆风雨互发而交驰其持身也如履氷如奉盈如䖏子之自㓗及其爲人也发于诚心摧山岳沮金石虽谤兴毁来而不悔其所爲天子以爲贤缙绅以爲善类海内以爲名儒而学者以爲师鳯翔千仞遥增击而去之柰何一蹶而不复支以先生仁人之心而不及试一郡以行其惠爱以先生作者之文而不及登两制以彷彿乎盘诰之遗以先生之论议而不及与闻国家之大政令以先生之学术而不及朝夕左右献纳而论思抑童而习之白纷如也虽孔孟圣且贤犹不免与世而差池先生官二着不爲小年六十五不爲夭有子有孙而又何憾于斯死而死耳所以不死者其文在名山大川诏百世而奚疑某弱冠登先生之门先生爱某如子弟某事先生如执经盖有年于兹先生与他人言或终日不当意至某虽拂意逆志莫不爲之解頥世有从师于千里尚友于异代而同人于门适相值而不违其死也哀斯文之不幸吊生民之无禄其塟也只鸡斗饭窃慕古人之义匍匐奔走泫然而哭吾私呜唿巳而巳而哀哉尚享祭都承胡石壁文呜唿世婉娈以偷生公指九天以爲正也人巵蜡以自矜公玉雪而不曜明也俗鬼域以诳人于冥冥公掲日月而撑雷霆也石壁之锋神入天出金鐡可摧孰爲公直石壁之藴尊华贱质㤗华可移孰爲公笔四海一云我卷我舒大川独航予绋予纚万㣲未烛吾蓍吾龟更㡬千百载之祝融而复爲此竒嗟乎余乎登门何晚哭野何遽操几杖兮焉从持佩玦兮何所纷云委兮川流化经纶兮爲土羗兰艾兮荃茨蹇离骚兮宿莾苟余情乎得当质九京兮千古余有言兮孰闻寄浪浪兮雕爼祭郭正言阊维公㧞起海隅有志天下䖏腻如氷知德者寡鳯音冥冥朝光作之乌䑓峩峩霜气薄之公迁諌坡岁月㡬何白首丹心之死靡他吁嗟人生死见真实如公一节天地可质神卑东返返于五羊曲江吾师菊老未亡不愧二贤公可千古爲酌㢘泉一涕如雨祭道州徐守宗斗呜唿龙虎变化兮人物之英风霆流行兮宇之名天下之啬兮一州之三年而一日兮侯度是程及召驿之垂驾兮胡疢之婴没而可食于南邦兮忧民忧国之诚某交谊兮云仍王事兮弟兄乐莫乐兮知心悲莫悲兮余哭之㷀㷀下神与兮临蒸桂棹兮积雪斵氷操弧矢兮上征絶虎虺兮縦横噫至人兮无死歆余奠兮如生祭邹主簿寕县呜唿德元少吾三岁自其应门及我交际德元之贤服我以义以我爲兄我胡不弟折节读书收科入仕子簿临武语子𥘉筮时予赴宣亦有行事同日出戸举觞祝子自予汰归子告还里雍容进趍循循唯唯士别三日刮目相视人十巳干其进未止子之复徃得于吏师幕谋邑事勉焉孜孜子替巳乆子归何迟舆疾在寝忽不自持子方壮年何质之衰瞀于鬼神淫于祷祠死不相闻歛不与知殡不及夕弃礼如遗哀哀德元而至于斯弱稚惸惸青灯一婺吾甚怜子亦复何爲子尚有后念无巳而吾欲匍匐哭子墓垂适有王事载驱载驰明发不寐永懐吾私寄情一奠临文涕洟祭秘书彭止所呜唿仲至气和色荘如水之清如玉之刚出而瑞世麒麟鳯凰南宫第一今世欧阳方其退居深自晦蔵蝉蜕衆浊视世如忘展如之人衣锦綗裳覧德斯下吾道弥章顷者刑臣再玷天纲善类相顾惊疑徬徨君首丐去其气昻昻闻者爲奋进言始昌贻书司諌陈义慨慷表表愈伟于欧有光我年视君匪鴈其行第也同年居也同郷仕也同舘志也同方用折軰行腹心肾肠我之出守君酌我觞君亦有志方外翺翔王宫爲师秘书爲郎君虽欲去志不果偿由此而升紫㣲玉堂道以光大亦我所望谁欤西来遽报膏肓旦旦引领巳剂其良好音不嗣我心皇皇柰何哲人竟罹于殃呜唿仲至今也则亡如瑳如磨其孰我相凡百君子罔不䀌伤况我孔厚如我泪滂我有官守我絷我疆君疾云革莫克造床君柩来归莫哭道傍嗟我有心遡风茫茫呜唿仲至婉其清扬其命也短其存也长生刍一束我意其将庶㡬监兹尚有洋羊呜唿哀哉祭安抚萧捡详呜唿江右之望伟哉我公驱驰白首惟孝惟忠异时廊庙谋选元戍惟公老成必在其中开庆之警四国交讧吉爲乐邦飘风其冲拜公于家麾节崇崇公起仓卒谈笑从容臣有一死惟义之从不敢震邻不敢震躬事平上印讫不言功优㳺里居惟以寿终鸣唿尚论公之平生兮抚苍莾而歔欷命之通塞兮毁誉随之议论之所从始兮惟桒梓之不可欺方淮汉之落落兮犹曰风马牛之不相追亦旣与我父兄同生死兮寕不我知天有万分于人兮而或犹有怨咨自公之旣殁兮使人方感激而追思曰何爲予室之不漂揺兮予子之不流离思而不可作兮父老至于涕洟岂非生而有定论兮尚或接于爱憎之私死而爱憎无所丽兮忽天定其奚疑嗟乎见危临事而不苟兮所以委质而爲臣吾亦自尽乎吾心兮固非欲求知于人然自古固非抱屈于一世兮俟百世而方伸亦有百世不可俟兮听诸天地与鬼神公死而有遗思兮斯人岂不灵是不爲无所遇于当世兮尚何憾乎冥冥议论定于其郷兮而传之天下后世无不本诸人心御大灾捍大患而得祀兮以不忘其德音赠以嘉有功兮谥以尊名天下有道兮天王圣明吉山之阳公魄所归素车盈盈白马累累我思古人兮斗酒只鸡尚不惮于千里兮何百里之辞即公墓兮酹酒以致哀作文以谂地下兮尚有信于方来祝文过家告庙文昔忝荆臬单车载驰家祀孔严旷岁弗治靡室靡家中心怅而始告庙朝是絷是维畏此简书王事敢违悃悃再䟽天髙听卑解我湘组易贑一麾贑实近止神人具宜人岂及是神之相之载欣载奔薄言还归千里息肩于庙矢辞代富川酹魁星文维极有斗兮垂河汉以耀芒耿衆星之环向兮俨黄道之开张瞻前杓之烜赫兮东枕乎龙角之苍一水盈盈兮咫尺相望一举手而髙摘兮搴万丈之虹光吐竒气于六合兮夕阆风而翊扶桒宇宙之𦦨𦦨兮其将见于吾水之涯吾山之阳撃雷鼓兮电煌煌酌金罍兮㪺天浆代酹解星文维庖人之中肯綮兮奏刀騞然若有物以黙运其肘兮故利器排割而弥坚矧斯文之新发硎兮淬磨乎仁义之渊斫月桂兮髙五百丈剸蛟断犀兮奚足言视一朝解十二牛兮直㳺刃乎吾前于戱神哉使我头角露峥嵘相我笔下生云烟靡灵旗兮风翩翩举天瓢兮酌天泉文山先生全集卷之十一终文山先生全集文山先生文集卷第十二文山先生全集卷之十二文集乐语宴交代宁国孟知府致语粉省望郎来向双溪领牧玉堂学士将从五马归班文章太守两风流新旧使君同意气三生结习千里逢迎筮吉日以交龟秩𥘉筵而式燕共惟某官一中体叚万卷工夫风来湖靣月到天心眼小衡峯勘破是间造化胸吞震泽充开里许䂓模静观时仁意无邉自得䖏生香不断那许山房独乐便须朝歩髙骞淡月踈星绕建章歩凌紫界燕寝清香森画㦸驾熟朱东游方喜于行春西向又歌于来暮好是当年孟夫子肯爲今日谢宣城况也江云邻哉雩水鳯凾飞下又传岳牧得词人熊轼驰来重见神仙游碧落少迟表选即㸔中环我判府报政趍朝及时受代子孙永好非徒契结金兰賔主相欢要是味同草木说卖剑买牛故事诵无𥜗有袴新謡真成官羽相宣正好豆笾有践地衣绣毯风䄂瑶琴海棠开后燕子来时犹自青春未减杨柳舞低桃花歌彻莫令红影堂揺且从容东野云龙更领㑹醉翁山水阳坡瓜好此畨賸讲齐盟西掖花香他日重寻旧约某等四工乐部执艺台堦上奉清欢下陈俚语玉堂学士催班鹭粉省潜郎趣佩麟来徃神仙同碧落后先岳牧总词人阳坡共喜瓜时及朝路相期柳色新握手论交拚一醉东风散作满城春宴交代湖南提刑李运使致语锦帐尚书郎手持金节绣衣直指使面授银龟二十年虎榜同盟第一叚熊湘佳话豆笾𥘉秩英簜增辉某官紫薇垣里星辰太华峯头霜雪黄帘緑幕闭朱戸天子门生氷壸玉衡悬清秋神仙人物挿天髙云霄阀㧞地起湖海楼涌翠浪流玉虹玺书拊翠涛拍青璧琴辔垂垂依然弹压旧江山总是快活新条贯纶巾羽扇便追赤壁功名流马木牛要做中原事业了却燕然山勒石归来文德殿宣麻我提刑同㸔长安花新听衡阳鴈茅舎竹篱玉堂金马到䖏无心青天白日芝草鳯凰旧时相识自是平生管鲍合成一会萧曹共读礼乐字三千好吞云夣泽八九潇湘雨烟寺钟洞庭月遥㸔八靣玪珑蓬莱盏金蕉业海山螺散作九州欢喜某等叨居伶部幸际华筵欲助欢颜敢陈韵语河汉双星㑹使槎分明彻夜照长沙辔丝暁转金龟影衣绣春随锦鹊花云杏旧隂浮緑浄野萍新韵度朱华明年共侍蓬莱宴回首丹墀日未斜宴朱衡守致语粉省郎星来坐朱陵堂上绣衣公子相逢紫盖云邉麾节同春豆笾永夕某官寳剑双峯意气锦机五色文章北斗丹梯我玉皇香案吏西方云界公佛地位中人旗盖东西云龙上下罗轩冕朝天阙秉刀尺賛仙䑓荒政七州秘阁常平再见胜㳺三崃吏部刺史重来移太薇垣二十五星照祝融峯九千余丈朝树夜涛入咏汀兰岸芷生香桒麻深燕雀成须信隂崖转䁔虎豹逺蛟龙遁从今后户无尘桍樗歌春脚方新丝纶阁天风又下我提刑交情四海王事一家石鼓话头谩对芳洲杜若玉堂何意要归茅屋梅花一堂聚㑹天人千里逢迎地主细话巴山雨共酌古酃春好将席上欢声散作人间和气鲜鲫银丝香芹碧涧小对歌筵宫花玉仗御水金沟同催宣宴敬陈古语聊賛欢颜翩翩紫马绚银潢春入梅花新雨香牛斗剑芒浮翼轸岷峨佩影度潇湘东南麾节精神合上下风云意气长且爲緑酃拚一醉传唿聮辔觐明光宴湖南董提举致语碧落使君来坐皇华堂上绣衣公子相逢紫盖云邉二十年虎榜同盟第一叚熊湘佳话招唿风月酹献豆笾共惟某官精神緑水天河节操丹崖鐡笔一椿独老霜皮雨黛色叅天双萼齐芳红杏倚云碧桃和露挿天髙云霄阀㧞地起湖海楼心白玉堂肘黄金印剑池丹井提携翠越风流天柱祝融脱活青云标格尽道常平老子移来上界神仙英簜照空霜飞暑路锋车度暁烟傍衮衣我提刑同㸔长安花共听衡阳鴈风云一气朱结绶贡弹冠车马同途翰卜隣邕识靣霄汉瞻佳士潇湘逢故人共谈礼乐字三千好吞云夣泽八九度斗牛跨麟鹤襟期交注樽罍缥鸾鳯拏虎螭勲业同刋彛鼎某等叨居伶部聊献工歌西风八月楚江濵争㸔星槎会汉津露湿红绫旗影旧云连翠簜辔华新东西杜若洲连月先后瑞芝堂上春囬首琼林拚一醉使还总是鳯池人宴交代权贑州孙提刑致语太守奉亲欢迎綵鹢使臣领牧新收银莵班行两度襟期䑓群百年交好豆笾酹献金石绸缪某官一襟禹穴氷霜万丈剡溪玉雪淡墨慈恩塔光射斗牛妙音遂莱宫清谐韶鳯入领圜桥冠带出聴湓浦琵琶扪左角歴天田记方流䟽玉水旌旗日暖下太㣲垣里星辰鼓角云和种干越亭前花木𥜗袴方歌夜雨幨帷又转春风白马金盘陀摩娑贑石三百里玉节青丝䌫约束江城十一州金池与玉节相辉绣斧共朱出色崆山絶䖏移来琴鹤髙寒廉水光中洗出剑刀清净岩开暁日滩蛰晴雷小驻英凾歌虹流吟翠浪快持荷槖飞鳯尾来虎头我判府勇撤楚车新依冀部白云舎近移来帘绣舆藤先月䑓髙记得朝花院柳唤起十年胶尽归一日樽罍麾节同春笙歌永夕海山螺金蕉叶散爲八境和风禁苑鳯青琐闱行共九天清露某等叨居伶部敢献俚歌麾节东南㑹一堂兰亭昨日记流觞六丝星度银潢影五綵春浮玉翠香院柳旧云懐燕语野苹新雨挹虹光鳯池对秉他年事伫㸔天街接佩珰又宴前人致语粉省望郎绣衣弭节碧山学士綵䄂分符好㸔翠浪乗虹重酌㢘泉飞雪某官凾关老子姑射仙人金钟氷壸玉衡精神流丽青天鳯凰芝草表里光明昔爲天子好门生今是玉皇香案吏移下半空水镜清照鄱湖镕成万叠氷花春浮贑石澄江分一道老气横九州明弼堂中快活条贯筹思楼外逺大䂓模发挥清献江山张主濂溪风月人行膮日吏立秋霜使节上青霄有华冠盖吏部提英鍳伫入钧枢我判府金石交情埙箎王事上堂拜家庆方报行春知府见监司来依先月更醉灯前花雨共㳺雪外烟林肯爲二千石徘徊散作十一州欢喜鲜鲫银丝香芹碧涧小对歌筵宫花玉仗御水金沟同催春宴某等敢陈吉语上賛台颜帘影晴丝落舞茵崆峒云晚聚星辰翠虹光度楼䑓月香燕先浮霄汉春一道清风华辔逺双江緑水綵衣新相逢屡有朝花约又㸔貂蝉会紫宸上梁文山中堂屋上梁文戴符寻隐乆矣买山潘岳奉亲昉兹筑室未説胸中之全屋姑营面北之一堂凡私计之绸缪皆上恩之旁薄自昔园林䑓舘之胜难乎溪山泉石之全瑯琊两峯似大行之盘谷建阳九曲类武夷之桃源然而有窈而深者无旷而夷有清而厉者无雄而峭所在罕并于四美其间各檀于一长而况索之于杖屦之余去人逺甚未有纳之于戸庭之近奉亲居之主人白髪重闱綵衣四世出随园鹄付轩冕于何心归对林乌觉簟瓢之有味顷辟上㳺之丛翳偶逢小隐之坡陀江村八九家得重洲小溪澄潭浅渚之胜山行六七里有诡石恠木竒卉美箭之饶攀飞雪而窥空谾度脩芜而陟穹巘云奔虎闘根穴相呀斗折蛇行嵁巗差互㸔辋川画如登南垞过华子冈读黄溪诗如上西山至袁家渚其遐诡足以骋懐而游目其深靓足以飬道而栖真自天作之非人力也未爲仙翁释子之所物色惟有樵童牧竖之相徃来偶然幻出种竹斋见山堂尚欲敝爲拂云亭澄虚阁先生酒壸钓具无日不来夫人歩舆䡖轩有时而至乃若波涛汹歘雪月纷披烟雨吐吞虹霞变现将使山间四时之乐尽爲堂上百岁之娱啜菽水尽其欢先庐固在得谖草植之背别墅何妨乃相南隅乃规中奥有护田一水排闼两山之势得栽芋百区种鱼千里之基问之隂阳天与我时地与我所若有神物水増而广山増而髙不管相如四壁之萧条且作乐天三间之潇洒窓中列岫庭际俯林舎北生云篱东出日或积土室编蓬戸或通竹熘縳柴门宛然林壑坻岛之中更有花木楼䑓之意眼前突兀见此屋人生富贵何须时苟美苟完爰居爰䖏讴吟月露供燕喜之诗判断烟霞愽平反之笑何必瑶池崑崙阆风玄圃方是神仙不须终南太华天台赤城亦云山水𬒳褐而环堵却轨而杜门弹琴以咏先王之风髙卧自谓羲皇之上不知老将至聊复得此生今日幽居便可号爲秘书外监他年全宅亦无华于昌黎先生小住郢斤齐聴巴唱东红日照我茅屋东绕尽湖隂桥上㸔世间无水不流东南说与山人住水南江上梅花都自好莫分枝北与枝南西隄东千顷到隄西徃来各任行人意湖水东流江水西北浊酒一杯北窓北白云去住总何心或在山南或山北上莫道青山在屋上青山一叠又青山有钱连屋青山上下试㸔流水在屋下他时戱綵画堂前福禄来崇更来下伏愿上梁之后千山欢喜万竹平安举夀觞和慈颜儿童稚齿昆弟斑白濯清泉坐茂木虎豹逺迹蛟龙遁蔵隂阳调而风雨时神祗安而祖考乐一新门戸永鎭江山山中厅屋上梁文舎一𤱔之白云巳开别业屋四围之流水更启前荣发挥巳定之规模展拓方来之阀閲有相之道廼绩于成主人未了书痴颇有山癖先人之敝庐在苟安风雨之余慈母以轻轩来亦爱园林之近顷斸苍苔之地昉营谖草之堂虽环堵之间粗云具体然阖庐之制未毕全功相恊厥居聿来胥宇阶戺所以行僎价屏着所以肃賔嘉不日成之以时可矣是用戒良梓筮吉辰茀蚴蟉于水端架蜿蟺于云表然后翼之以庑承之以门移石而立庭臯通泉而周戸外清湍峻岭爲不断之藩垣野草幽花作自然之丹雘老之将至讫可小休昔晦翁爱武夷而不能家欧公卜颕水而非吾土余何爲者乃幸得之未问君王便比赐鑑湖之宅何须将相方谋归緑野之堂凡与同工齐听善颂东日光穿竹翠玲珑茅屋柴门在半峯风𬒮欲挹浮丘翁南水靣沙邉緑正涵道人爲作小蒲庵山上仙风舞桧杉西雨过横塘水满隄渔簑背雨向前溪水声秋碎入帘帏北澄碧泓渟涵玉色夜深山月吐半壁谁来共枕溪中石上乱峯深䖏开方丈风雨戸牗当塞向五更暁色来书幌下门前白练长江㵼鼓吹却入农桒社翠浪舞翻红䆉稏伏愿上梁之后山辉川媚神比天同俾耆俾艾俾炽俾昌寿母多祉爰居爰䖏爰笑爰语君子攸寕自此定居永爲安宅代曾衢教秀峯上梁文儿郎伟香城㧞地爲庐陵之名山大厦连云新广文之甲第结庐在人境幽居近物情窃以买宅买邻元号千百万之价有庐有屋或待三十年之勤未有不崇朝之间而能使二美之具谁爲之地乃有此竒一片干坤澹菴先生之里隔墻钟鼎文昌兄弟之家况方其何蕃之在齐巳有爲戴公而起宅至今日归之斯受亦有数行乎其间川浮陆运以无遗水到渠成而甚易移彼置此换旧添新疑半天之飞来忽平地而卓起寻引䋲墨规矩曰用旧人丹雘涂塈垣墉特其余事多助之至不日而成彼有室筑而道谋此则事半而功倍我府博才高一柱胸洞八窓大学舘中飞黄腾去大成殿下释褐归来安能欝欝居乎是以汲汲如也向时荼垒曾冩千万间之心此日䂓模便作十二楼之様由柯山而径上遡木天而横飞何官不爲余地甚绰青山如许聊且号工部草堂緑野后来以此爲大祝厅事輙陈韵语共举脩梁东穹秀峥嵘华盖峯卓笔云霄天下独曹刘班马避诗锋南翡翠英中碧玉篸一抹罘罳生画色府中气象巳潭潭西邻有文昌瑞色齐乃祖绍兴光价在重嘘真气磔鲸鲵北山腰带曵清江曲沧江历历现双鱼彷彿黄金繋横玉上一朶红云只寻丈琼楼髙䖏不胜寒轇輵干坤夌万象下不是求田并问舎要令突兀在眼前俯拾八荒归广厦伏愿上梁之后阀閲增髙室家向用堂前龟鹤亲见金桃天上麒麟联辉玉树大耐官职自立门庭以无媿于前脩用永传于佳话公牍与湖南大帅江丞相论秦冦事宜札子某于犯师严輙有申请秦冦之在广西优动二十五郡爲梗累年去年破贺之富川官民荼毒不细经司不问今破我永明杀死知县杀伤县尉主学卷去县印屠居民掳妇女掠去财物継而又破永明之下泽又冦我江华移其所以毒广西者施之湖南此而不讨失刑莫大广西以前独力不䏻捕㓕今何幸湖南肯与会合宿兵以待师期朝廷之主张方新言路之指陈甚力此扫清巢穴之一机爲两路官民舒洩冤愤不可失之时也前经帅不足望满望新经帅之来不料意见参差施行矛盾兹得经司牒报捕贼以官授贼以职犒贼以酒赏贼以钱凡懐忠愤无不弹指自昔化贼爲民固有称爲盛徳事者盖贼有出于田里之饥荒激于官吏之贪黩弄兵之情出不获巳故仁人䖏之念其爲赤子姑惟安之勿庸胜之今秦冦招募无徒建置将校横行两路啸聚千群戕天子之命吏刼公府之铸印杀人盈野罪如丘山既非胁从又非乌合渠魁纵有求降之説官司亦在不受之科而况𥘉无出首之真情仅取改过之文状谩曰囬郷而安业何曾束身以归官得之广人所云一靣受招一靣刼杀刑政无章宜其至此天下之大势相维所仗者义而巳若名义不着大之不可以立国小之不可以立家今观广西成何宇宙先生不忍斯人之涂炭一再调兵必欲罪人斯得然后巳此真扶持人极纲维世変盛心之所推也但今来广西既作此可笑举措未必不以龚遂渤海之事自诡上感圣听本路冐然进兵非惟蹊径不熟乏隅总郷导之助有悔吝之虑亦恐隣阃反以本路爲张皇壊其儿戱之前功或者隂设䧟穽今直须申审朝省㸔指挥如何朝㫖主招谕本路只得撤兵后有冲突广西当任其咎朝㫖如以招谕爲不然自是督两路㑹合至时湖南不求广西而广西自当约湖南共事此利害自是坦然谨具公申欲望备申朝省仍乞钧翰与当揆啇订必须计一例断行下曰招则招曰捕则捕使人无中立之疑则亦无事后之悔所有永明县见驻札有使阃之兵有本州之兵有谢隅官之义丁约近千人日费春陵供忆比来徐守巳费支吾郡力凋薄亦爲可念今髙节所部兵若到山前不过又是坐食愚意谓不若候朝㫖行下确许讨捕然后调徃今乞且唤回髙节一行军兵归营聴候朝命某非敢违使阃约束本司去山前颇近的见利害如此恃师门相与之真故敢倾臆以请拱聴䖏分以慿尊守提刑节制司与安抚司平冦循环历某猥以迂踈承乏湘臬适值冦发昭贺两路弗宁兹承大使丞相与广西经略都承选将调兵各以重僚爲之督是行贼不足平矣某偶以职事获忝与闻奉令承教于两阃间自是无虚日公移失㡬宻私椟近文貌求其脉络贯穿报应迅速莫若循环历爲便司存以紫袋从邮置徃来去潭日有半去桂可三日从其中而禀命焉庶㡬昔人道二国之言无私之义云耳某谨书于历首爲序十月十三日某荐凖牒报大阃调兵一千人以宇文帅叅王环衞任其事甚盛㪯也自秦冦之作广西前此调兵不过五百人以下去年吕师方调一千人而皆委之小小将校气势单泊不能爲功今南窓调三千人以唐貮军督之以赵緫制统之而使阃与之掎角大作规模贼授首行有日矣事関西戸国家之所嘉頼岂直两路之所蒙福而巳然闻之兵家利钝不䏻逆覩蜂虿有毒困兽犹鬪语曰临事而惧好谋而成某𢾗月以来聀思其忧亦颇采取衆议薄有管见及今山前之所当行者因悉𢾗之于前乞赐钧照一秦孟四者累㩀山前探报其狡兎之窟称在贺州管下地名下界然实无一定可攻之巢穴亦无一定可击之队伍前此经司非不起兵临之然兵来则贼散兵去则贼聚见吾强则避之知吾弱则乗之方官军之始至也整龊精明部分齐一问冦则失之矣无可踪迹者而秦之党或爲平民买卖于军市之间甚者秦孟四亦在焉及淹旬越月之后我军气竭意衰䦨珊零落冦则忽以百十軰突出草舎以掩我军从前徃徃愤军蹶将大率坐此今两阃㑹兵鼓行而前冦出故智必且散去及其乆也则有乗虚袭我之忧此一不可不知也一秦孟四所出没巢穴䖏其山重冈复峤连跨数州林翳深宻荟蔚延袤山猺木客聚族其间将四靣而褁之则山脚绵亘无合围之理将赭山而蹙之则林木䟽旷无延燎之势我军望之遥遥空驻山下而彼之轶出他境猖獗自如且如近年尝遣二将曰吴曰孙屯驻屏山者年余仅能免静江境内之扰而不能禁昭贺诸州之剽掠是也我军若入其巢捜原剔薮岂不甚快然彼又窜入大山愈去愈逺迄不可谁何如近年萧路分日张者提兵径擣其巢而不获一人是也今两阃兵力甚重非前此千百人单弱之比虽山势连延不可合围只是一歩䟎一歩可直造其所谓下界者然吾极其辛苦得至其间彼则又巳遁散且兵在山前又无救于彼之横出此二不可不知也一所在平冦専借土人惟今广西则不然方秦冦之起也某村𬒳害诉于阃阃爲之调兵巳而贼不可追撒军而去未㡬则冦巳复至寻讐于所诉之家曰汝敢诉我从而尽杀㓕之官不能爲之主而适重其荼毒自此应有𬒳刼者皆不复告官此一类是主人畏贼而不敢与爲敌者也又秦冦所至攫剽财物之外出其余以散之贫者善良𬒳害恶小䝉利是以郷井间畧无𬒳髪缨冠之义常有幸灾乐祸之心此一类是土人喜贼而不复与爲讐者也今两阃㑹兵而前若无土人向导是犹肓者索途何徃而可然由前言之则或平民畏冦后祸而不欲爲我军之用或恶少以冦爲恩而不乐爲我军之役纵强而驱之未必不首䑕二三阳顺官而隂附贼此䖏最是误事此三不可不知也一今日之事全在两路督捕察前三者之弊各作一䇿䖏之必使有以避三者之病然后一举而得志不然必堕贼计中南方用兵如今日大举者自有数此行必须如狄武襄之于侬蛮了事而后可巳君子作事谋始则筹之也可不熟而讲之也可不精乎一闻有张虎者石壁甞遣之将兵㡬擒秦孟四常有张大䖝来我便怕之语若取贼之所怕者表而用之亦破贼胆之一也张虎者近爲郭察所劾押下邕筦効用今以钧阃求之以属王环衞使之以功𥙷过其人勇悍有余必能自効此上计也一今自湖南入昭贺有两涂一曰全州灌阳自灌阳入昭贺皆经县镇即近日𬒳掳去䖏而去秦孟四下界巢颇逺一曰道州永明自永明入昭州界曰平源便是贼巢自平源至下界贼寨连珠相望其去秦孟四巢甚近今两督捕先合啇量打併附和诸贼此却宜以告谕爲先告谕之説以爲两路之所诛者惟秦孟四汝曹胁从在不杀之科若得一寨下我军直是不杀则所谓连珠贼寨必从风而靡非惟可以离贼之党因而用之则擒秦孟四或在此徒未可知也但一贼寨来䧏其中有老㓜有财物军人不免杀戮攫挐此须督捕总统先明秋毫无犯不杀一人之令使降者以我爲信则可此收捕之第一机也一昨来使阃所调不过戍寨一百人又令本司择将当时头势稍轻所以且差桂文政总统桂虽淮将体统不爲严重故钤束倍觉费力向甞以紊钧聴乞赐改差未蒙垂许今幸王环卫此来即当抽回桂文政尽以其兵付王环衞伏乞钧照一髙节二百人今在全州灌阳驻札合系王环衞总统伏乞钧照一闻诸军取十六日戒严以行二十后可到衡阳应平冦之説笔舌所不尽者候宇文帅叅王环衞相㑹又得对面较量伏乞钧照大使司囬万里承示循环暦读之纲目备具公而㡬宻之周防私而文貌之简约甚径便也所当遵而守之十月十六日报十三日所批画如后一来示前四画备见临事好谋详谨之至巳即语之帅叅计议其至明䑓必亲从节下求啇确也一所谕张虎者使䑓旣闻其可用必详审之矣但其人爲言路所劾朝㫖押下邕筦自效本司若只求之桂阃恐桂阃亦必以申取朝㫖爲辞且桂阃若知其人可用彼必自取而用之亦应未必肯以与我也但得其能辨此贼则州来在吴犹在楚正不必付王环衞也更惟髙明裁之一行师之道亦须任事者择利而行当令就节下决所向一抽併桂路分一项军人付王环衞此具见使司欲使归一之意却亦须王环衞至使司熟议然后聴使司䖏分一髙节一项三百人前此系听使司调用亦合更俟王环衞议之惟使司所䖏分右报如前其详巳共帅叅计议筹之当以靣控也万里煳涂画鸦不宜载之于椟輙次第所爲对口占以授賛此笔者肤率必在所恕也万里十月二十二日一二十一日宇文帅叅王环衞至衡是日留议军事至三鼔而别二十二日早军巳行一前此奉大阃之命调戍寨兵四项共二百人令本司择将本司遂差杜通判督捕桂路分总统此一时也今则大阃调兵千人辍元僚贵将以行与广兵大爲掎角此又一时也以事体论之所合抽回桂路分尽以其兵属王环衞又须令杜通判解督捕职事尽以军务属之宇文帅叅庶㡬事权尽属大阃司存不过奉行㫖挥每事无所专輙此则尊大阃之体也而宇文丈之来传谕钧意与其所以自䖏一切欲使其与闻某以职事而言则盗贼正属司存固自无以诿其责但当如广西章宪之所以自䖏者章宪但爲其宪司之所能爲若军事皆是经阃任之章不与知也今某自有章宪様子岂敢事事干与犯僣越之诛而宇文丈坚谓长沙去山前迢逓报应不免迟缓恐误事机必欲凢事从本司予决行又谓钧意所望正如此某旧出门墻先生待某如子弟某亊先生如父师今不自意以一节趍走阃部之内适门戸间有酹应以子弟自命则所当爲父师代劳岂所敢辞者然事固有轻重大小难于槩言今巳与宇文丈断应山前文字申到本司在某可以予决不犯专輙者某径自区䖏报山前却申大阃照㑹其有非司存所得擅䖏者则取钧笔㫖挥如此不失门墻奔走之谊又不失大阃崇重之体所有靣与宇文丈讲论数项今一一乞钧㫖速作施行一桂路分巳牒报从王环衞调用乞作批牌钧判更札付桂路分照应庶一切出于阃命而后事体归一桂文政只是衡州路分名位尚小钧判中或加一权摄名色在路分向上者以宠之盖旣减其实姑华其名鼓舞之术也一宇文丈自谓以客军深入实不知地分贼情苦不容本司解杜通判督捕职事以爲杜文任事数月讲切谙熟今日正要资其用欲以同督捕䖏之又道州钱粮倍费支吾山前若有不継立见利害须得一人通融于其间则杜通判其人也此説亦甚有理欲乞径作批牌钧判令杜通判充同督捕职事兼督发钱粮官却望钧笔褒拂数旬庶其乐于趍事赴功此一大节奏也一近日道州只供亿戍寨二百人钱粮巳自断续可忧今骤添千余人劵食支遣小郡气力何以堪之若不念其痛痒先与区䖏将来必坐困乏关系不细昨得仓漕书亦闵然及此不知还可申明朝廷于苗籴内作一道理否先生冩与都堂必无不从乞钧照一山前事体重大临机喝犒爲费不赀恨司存寡薄不能出气力问之宇文丈所携似少宇文丈子细应非妄费者望更那融发下若干就山前凖备若无所于用仍是库中之物宇文丈于此甚以爲忧而不敢请军无财士不来军无赏士不徃胜负之㣲权所系某不敢不备言之取钧㫖一应山前事宜凢可以助临事好谋之槩悉从大帅叅环衞亹亹道之不必以渎钧听者皆不布于此乞钧照大使司回十月二十九报二十二所批教者画一如后一勦暴除兇固在兵力之强尤在心力之一前此或招或捕议论未一故使此贼得延旦夕之命今旣一于讨矣所谓选将调兵餽粮本司当思一一措置但司存于山前逺而使䑓爲近周匝体探量度应酹惟使司恊一是望来示以广西经宪爲比非所愿闻郑丙爲广西宪激厉流人世坚立功赎罪卒擒剧贼章宪果以是爲心前所谓张虎者岂不能率以自效徃徃南窓不以是勉章宪耳万里旧见胡致堂与张紫巖书云永明之冦未平桂郴之盗方作帅司兵力不支宪司计无从出未甞不叹当时旣不强于力又不一于谋致使䑕軰猖獗今官军气势巳合我軰心事素孚崇䑓可径予决者毋以迹嫌本司所合施行者却望赐报庶不致乆以贼贻中朝之忧幸甚一杜通判桂路分各以䖏之兼职见之公移矣师克在和更望严赐勉励总统不总统均是要立功督捕同督捕均是要敌忾宇文叅议及王环卫之行也万里甞以是语之矣一道州钱粮前已申到巳札令其于有系官钱内那融应副却与备申朝省出豁又考之前比例系是运司措办并告之公朝其申检亦巳见之公移矣一宇文总督所携备用钱特司存遣兵之旧比政恐支遣未敷见议措置桩管俟其申到便与科拨也一山前事宜凢有可以运掉扶植者切望径自行下总督司等是王事等是僚属政不必以本司差官爲碍余有诲日拱俟垂示十一月𥘉五日一当来广西止有秦孟四一火贼只因稽于勦捕致上下相挺于是遍昭贺境皆冦今㩀山前连日所申则秦孟四巳遁杳不知其踪迹如近日广西所报禽毛丫头唐督捕所约夹攻倪崇七桂路分所申打扶灵源寨皆枝叶去䖏而渠魁则失之矣某前甞画禀以此冦必祖故智逃散今乃果然重兵爲钱粮所牵无持乆之理班师则祸本仍存顿兵则吾力不继此事大欠结束今宇文帅叅王环衞兵此时方至山前且㸔申来如何一秦冦实未易驱除若下得细宻工夫千百人亦可取若只持堂堂之阵则髙飞逺举无如之何今广西旣失了秦贼㸔来诸军逢一贼村便打遇一贼寨便攻此等相挺胁从却使得招谕前日之所谓招谕乃是姑息之政若兵临其境告以祸福使䧏宜有必下之理此时若愤招安之非䇿只一槩杀去却又欠斟酌主其事在广西本路又不得而专大阃以爲如何一本路所仇者秦冦耳今兵入广之后秦不可踪迹于是亦不免到一䖏攻一䖏恐壊生灵过多而失吾寻仇于秦贼之意草间狐兎无尽㓕之理大要只当去其渠旣失其渠所在而专泛及于其他心甚念之大阃何以䖏此一广西备白札子所陈牒报本路全州有塩田峒秦小九窟穴在其中此事诚有之陈廵检者与贼通此则未必可信访闻此峒形如葫庐前尖后濶所以秦小九入而㩀之盖以其地形险巧故寄迹于其间而前后则不扰全州之境贼不欲召兵意将以自存也今亦安知秦孟四不窜其间但其地旣有一夫当关万夫莫前之势未容䡖于进攻须以术而后可破之前日见王环衞申将来乗破竹之势一扫空之词气若容易然凢言语轻率便有取败之道当一靣报山前子细调用仍与全州土人宻议措置若不甚烦兵力尤爲上上䇿也伏乞钧照大使司回十一月𥘉七日领十一月𥘉五日所批历备悉本司去山前逺不若使司去差近所报当得其实一行出师皆难坐筹隃制向巳申谕帅叅及王环衞在行者遇机应变先申使司一听行下若一一从本司施行则不贵巧迟矣王事一家政不必以形迹拘也嗣有当从啇确者即垂示如前所批则高明自了了矣万里冗不及亲染十一月十八日一秦冦竟无踪迹分晓公文中或曰在大明村小明村或曰在大花山或曰在螺溪源南上坪或曰在南团平山白石山脚其説不一巳难信慿今得王总统报直谓二十余日秦孟四全无风路则两路用兵以来此贼之出没可谓神矣大槩平贼全要地脚土兵之谓也今本路以客军望望而前固巳失之广西爲地主而全无地人问探虽东兵甚多要亦徒孟浪耳某前甞采之南士皆谓秦贼狡猾诡秘之甚见吾强则避之知吾弱则乗之固甞画一尘彻钧听矣今果出避他所则日下工夫止当探实秦孟四所在然后可言进讨不然泛泛而徃果何所爲广西牒报谓湖南兵不当越界深入止宜在两界上伺俟会合殆有所激而云今巳报山前且回兵驻泊湖南界上一靣遣人关㑹唐督捕探问秦孟四所闪着实若秦贼有的所唐倅有宻约方可鼓行而前縁兵在昭贺境内则粮运在路亦不无忧虞偶或爲贼所梗立见狼狈是以回师界上乃十分持重之举亦巳语之佥舎载之公文当必先彻钧览不免专輙仰乞钧察一广西昨报本路义丁生事可畏遇人则杀遇屋则烧遇财则抢此軰素不知纪律所至残贼可恶巳行下杜督捕桂路分严与禁戢今续得广牒以义丁越界深入肆行刼杀大不可令衆庶见只得抽回縁昨来桂路分𥘉遣之时止有二百兵故须义丁爲助今使阃调兵旣多则亦不须此軰吾运掉自有余故抽回义丁者所以随时取中也伏乞钧照一扶灵源打寨之举顿觉泛泛当来本路止于问罪秦贼朝廷㫖挥所讨亦秦贼耳诸军在扶灵源枉费辛苦一畨可谓失本㫖是役也王总统申来是一説桂路分申来是一説见之宇文帅叅点对二将觉巳㣲不和又义丁乃桂路分所弹压而广西累有云云今旣抽回义丁则桂路分亦不当更任事巳别作禀议名色唤桂路分赴司而其本兵则令戍将髙成统之一则二将若果不和末流必费䖏置不若解于其㣲一则以其不能钤辖义丁即夺其职亦御诸将之㣲权也伏乞钧照一道州供亿委有可忧縁自七月以来郡中巳极其刬刷至近日觉运干之术渐穷虽曰于有管钱米内通融支遣然苗籴亦自无多此岂可动不得巳尽指凖爲劵米亦无可继之䇿若劵钱一项一日须三百千则十日三千缗其何所措画而可徐守不幸末路当自重担秋冬间无日不病此月十二日忽至大故虽有数行焉而其困于忧劳亦云至矣甚可痛念今幸而王守巳来数数过从欲脱而去之前日得其肯徃约二十四日可交事忽得徐守讣山前生劵间断中间新守未到巳前有数日无官主张于是亟差教授护印而以十日军劵责都副吏以私财应副违从军制此从权甚不得巳之行移也今旣抽回义丁约千人旣可爲道州解小半支吾然尚有千四五百兵留竟上军劵不可谓少顷刻不容稽违方来者亦不知所措使阃虽申朝廷从运司应办然㫖挥迟速未可必今合有救急之䇿不全仰于道州若因循䖏之则道州必有一日乏絶误事此时噬脐何济于难此最关系幸先生深入思虑亟谋所以救此某不胜拳拳一全州塩田峒爲秦小九所㩀其峒地形险絶未易以兵力取昨王总统申来云俟回军扫清言之甚易某殊未以爲然今得宇文帅叅公文果亦讶其轻发山前得宇文丈以审重持之亦大济事此峒中百姓皆耕他人之田田主皆在峒外秦小九不过寄巢其间峒民元不随从之爲冦尽可从土人上作工夫某近巳得一全州土豪与之计事巳画爲三説或诱或逐或擒于中忽济焉则祸本㧞矣柯倅赴全州迂道来访巳悉计授之若不动声色而集事又罗飞之于晏九五也伏乞钧照大使司回十一月二十日荅十八日所批画于后一秦贼踪迹两路皆不得其的大率擒贼无出地脚之説此李愬用李祐取吴元济之䇿也以地分言之广西督捕司体探爲便此中旣出兵㑹合亦不当专诿其责须是重赏购募土人爲之向导问探全在军前审察其人而用之又恐因此反落贼计故不欲见之公移今使司因广中文移檄回竟上驻札固便于运饷然若俟广西的报而后遣兵使其果知秦贼所在则彼欲自取之以爲功其肯先闻于我乎回军竟上以示持重厚募土人以啚进取二説并行计之善者也一广西所报义丁越界生事恐或有之但此项义丁元与桂路分所部军叅错在彼不应纵容如此借使桂路分受欺于其党杜督捕亦岂得全然不知本司颇疑其説故只行下道州宻切契勘或谓广西以我兵旣入彼界连日攻打颇获贼徒又无军前申説广将陈明见贼不捕遂爲此説不欲本司兵在彼特借义丁骚扰之名併欲退我师耳盖在彼则自欲飬冦于我则欲害成或出于此今义丁旣巳放散固西人之所欲但恐自此脱有缓急再调又难惟髙明审之一道州钱粮切切在念且如军劵增支一项本司巳行下总督司于随军钱内移支但所忧者朝廷科降之命猝未得分晓又拨一项钱赴军前恐本州或有不继今总督司与之暂时挨那支遣近又从司存刬刷别项窠名少应本州乏絶以俟朝廷之命方此䧏遣巳见之公移矣兹承开论敢详以闻一塩田峒近见军前所申欲乗破竹之势谈何容易同官唐书记説塩田虽号曰峒而实非峒其间多是富人所居今秋亦有领举者只擒秦小九一人政不须如此郑重今台谕土豪三説巳得要领矣一永明之冦自广阃易招安之説爲㑹兵之举其名甚正且叠承谆谕不容不发兵应之桂去贼近兵又先发更不俟本军之至故秦贼得以逃散今广兵遇贼不捕本司军连日攻打终未得其要领使司檄回境上又抽回桂路分放散义丁而柯倅自径回舂陵岂逆料此贼爲终不可得故示以班师之渐耶重兵屯驻不容越境而问可否之㡬须要早决若果不可以月日图当早议撤戍只虑撤戍之后贼复猖獗则本司有诸䖏戍寨之例斟酌留兵亦可行也使司去山前稍近事体必所深悉幸细筹之万里不克亲染乞恕十一月二十六日一数日前诸䖏报来事体襞积一则道州以粮道爲苦山前谓昭贺路梗宜寄粮于扶灵源口殊觉未便一则我军连日或打扶灵源或打申家峒于秦贼不相干而阵亡石损者多恐攻撃不巳或落贼姦非细故也一则义丁不依纪律人衆难于加刑广西报得旣可畏而宇文督军中来亦云然恐末流猖獗难制一则道州以供亿爲病觉巳窘束不可当如人数可减亦是爲道州畧省人数之一端一则王总统与路分所申扶灵源事言语参差见之宇文丈点对觉巳有衅昨与帅叅议以髙成易之宜及此时举行元说所以本司一畨区䖏事宜欲诸军驻界上欲义丁且抽回欲桂路分来禀议此一时也累日不见山前报来继得历中钧批则未以所行爲照某退伏自念殊坐专輙方议所以禀承钧命今得宇文帅叅申到则巳提兵越昭贺入静江之南团与督捕声迹相闻矣㩀备𫐠陈忠所报云南团十八村村老陈状乞免洗荡自认捉出秦孟四则是秦孟四巳见端的所在村老旣认捉出此即钧谕所谓地脚者却有可望捕获之期自今我军如唐督捕之说与广军同在南团四路匝住不容透漏以待村老捉其渠魁是机锋相凑渐有着落此又一时也即巳飞报山前旣是唐督捕有明报秦贼有实迹一靣乗机进取矣一义丁昨者抽回爲在昭贺境生事且前无秦贼可攻故随时施宜如此今既同大军深入静江见匝住南团贼路则此时亦无縁可以抽回矣巳飞报山前尽从便宜调用如仍前生事作过则照元行放散仍十分丁宁头目极意钤束以自赎矣一昨以秦贼无踪迹檄桂路分赴司禀议靣授方畧今髙成暂总本军不曽明其有过今觉钧意亦不欲抽囬亦巳报桂路分旣是山前巳见秦贼踪迹不妨乘机集事如未离军不须禀议复徃一以前言之秦孟四杳无风路我军深入真有未便以今日言之村老旣认捉出秦孟四我军又巳得广回报向前㑹合获贼有期班师有渐累月爲此忧窘今才得伸眉耳一杜通判闻徐守之讣笃同官之谊归理其后事申来云一见新太守即复徃山前此时想巳离春陵矣一凖牒报巳借道州二万芝楮二千石米中流一壸爲济不小昨见道州申来谓山前一日支钱二百贯米百石以此数凖之使阃所借之钱可支七八日所借之米可支二十日今觉岁前此事须可结束姑以岁前约之尚有三十余日道州尽有米特钱未有从出使阃所申朝廷从运司应办若早晚便得回降道州尚庶㡬焉一塩田峒之事昨巳靣与柯权郡议以土豪诱之或诱或逐或擒只消得如此措置却未见柯权郡申来容更宻叩之一伏凖使阃行下议置寨留屯此乃是湖南防制广冦之第一䇿闻全道州邉广去䖏无岁不避冦大抵兵来则去兵去则来以爲苦若建寨更戍有数百人常在界上则广冦无敢复犯湖南此一劳永定之䂓模非但御今日秦冦而巳是议也王判官壵当与董仓漕言之仓漕巳见报㑹王判官到司巳与靣议见归道州与王守条画申来今不待道州有请而使阃计虑巳及之此事甚计紧切不论秦冦巳获未获此一举乃是爲湖南永乆保障之计公文申折甚详更在钧意裁䖏大使司回二十九日荅二十六日所批画一于后一承报军前所申事与前日䂓模又异大率兵难隃度只得随机应变使十八村村老果能任责束縳渠贼以来则撤戍可期岂非深望度此两日必有捷报尚快闻之亦须宻谕山前所认捉出秦贼者是真秦冦乃可一留屯之议本司固有旧比今详公移尤爲缜宻不妨行下道州及宇文总督一靣啇议庻获贼之后便可摘留兵将伺其回报又从靣审订之一科拨一事巳甞三申公朝至今未凖回降见议申催更得使司备道州所申与之申请亦一助也一余説不殊前禀髙明区画巳得其当矣万里别巳专布后先生授将校以计擒秦孟四冦遂平道体堂书文判宣州劝农文太守到郡踰月𬒳命造朝辞允不免且旦夕去矣犹以职事得出郊与尔农父老告语一次因记李叅政庄简公名光曾守此土后有一帖云仆顷守宣州今巳二十八年东望双溪叠嶂之胜感叹而巳因见诸父老爲祝率励子弟爲士爲农仰事俯育爲忠爲孝戮力以事田畴先时而毕租税立身扬名以显父母是所望也李叅政去郡巳乆尚拳拳于宣人如此今太守与尔父老方此相䖏遽然去之其拳拳又可知因取李叅政之意衍爲劝农五诗又别爲五诗以寓戒酌酒与尔父老诵之尔父老其以转语郷曲子弟能从吾戒而不爲恶即能从吾劝而爲善矣他日太守在他所遇宣人来必问曰尔父老安否尔农曽从吾劝戒否尔等尚勉以副太守去后之思第一劝尔勤耕作布种及时休落魄惟有锄头不悮人饱食暖衣良快乐第二劝尔行孝弟敬重爷娘比天地前人做様后人㸔滴滴相承檐熘水弟三劝尔勤教子有子读书家道起若还饱暖不知书十万荘田不禁使弟四劝尔常修善粜米救荒极方便但从心上做隂功管取儿孙多贵显弟五劝尔了王租莫教人唤作顽都年年早纳早收钞那有公人来呌唿弟一戒尔莫妄状须知官府难欺诳从来反坐有专条重者徒流轻者杖弟二戒尔莫避役旣有田园那避得今朝经漕明朝仓到底费钱又何益弟三戒尔莫拒追担刀使捧欲何爲有事到官犹可说杀人偿命悔时迟弟四戒尔莫尤頼故杀子孙罪名大纵逃人祸有天刑害人不得畨自害弟五戒尔莫夺路做贼不休终败露斩斫徒配此中来能得㡬钱受此苦湖南宪司咸淳九年隆冬踈决批牌判本司照朝省指挥见以隆冬委官诸州县踈决凢情轻当放释者从所委官逐名点对取判施行其有情理重恶累经踈决及恩赦不原而手足未经槌折膂力正自精强者与其幽囚于牢栅之中骎寻而死不若驱于极邉𬒳坚执锐庶㡬死中求生此一种人请所委官令项分剔作一状指实申来以慿唤上赴司审视发徃荆蜀淮海古之强兵勐将得之于盗贼髠囚者正自不少此亦推明国家忠厚之一事也取各官遵禀申断配典吏侯必隆判近世以来天下以吏奸爲病士大夫临事惴惴然惟恐吏之欺巳驭之以束縳事无大小一切以法䋲之当职以爲不必立的无罪不必寻有罪不必恕爲得之矣本司诸吏颇似谨畏从前固有违慢者当职谅其不及每每止于薄惩尔軰非但不敢欺直不忍欺可也侯必隆何爲者輙敢于呈押之时脱套花字于行移之后揍掇公文显然靣谩行其胸臆此非先有无忌惮之心而后动于恶乎送之有司自称为无他情弊殊不思情莫恶于脱套弊莫大于揍掇岂必计嘱取受而后谓之情弊哉㸔来此吏于诸吏中颇机警而胆最大以小人之小有才不施之于奉公而施之于罔上若以姑息行之留此人在案中将来必爲司存无穷之蠧矧所犯関系䑓纲虽欲恕之不可得也侯必隆决嵴杖十五刺配千里州军本当更搥碎右指以爲箝𥿄尾作弊者之戒姑以赃状未明特免㫁讫长枷䑓前五日押发仍牓委佥幕审问杨小三死事批牌判使职一日㫁一辟事今日㸔杨小三身死一欵㸔颇不入不能无疑一则当来无大紧要骤有谋杀似不近人情二则杀人无证只㩀三人自说取安知不是揑合三则捉发之𥘉乃因杨小三揣摩而诉三名何爲三名恰皆是㐫身似不入官信今文字巳圎只争一行字则死者配者一成而不可变矣今仰佥㕔一㸔此欵尽夜入狱唤三名一问若问得果无翻异明日便㫁如囚口有不然只得又就此上平反文字是宻封来忽然而徃人所不觉则囚口得矣平反杨小三死事判律诸谋杀人巳杀者斩从而加功者绞又律故杀人者斩又律诸同谋共殴伤人者各以下手重者爲重罪元谋减一等从者又减一等至死者随所因爲重罪今杨小三之死也施念一捽其胸塞其口颜小三斧其脇罗小六撃共吭其惨甚矣再三差官审䆒则三人者于杨小三元无深忿特其积怨之深欲伺其间而共捶打之则谓之同谋其殴至死宜不在谋杀之例颜小三者施斧于脇肋之间爲致命是下手重者也然其不用斧之锋而止以斧脑行打是殆非甚有杀心者罗小六虽不加之以缢杨小三亦必以肋㫁致死然始也谋殴之终也遂缢之是其心䖏以必死非独下手重而巳是故以下手论之颜小三之先伤要害当得重罪以诛心论之罗小六独坐故杀不止加功准法皆当䖏死以该咸淳八年明禋霈恩特引贷命颜小三罗小六各决嵴杖二十刺配广南逺悪州军施念一于同谋爲元谋于下手爲从合减一等决嵴杖七十刺配千里州军牒州照㫁讫申门示茶陵周上舎爲诉刘权县事判孟子曰有人于此其待我以横逆则君子必自反也我必不仁也必无礼也此物奚宜至哉此君子䖏巳法度也子曰居是邦也事其大夫之贤者子贡曰礼居是邦不非其大夫此君子居郷法度也今茶陵刘权县申周监税父子爲豪强把持且谓不法不可枚举必非无故而爲之辞者使周监税父子果善人也则曰我无是事何恤人言闭门逺嫌人谁得以瞷我如此则䖏巳居郷皆得之矣今因权县所申周上舎不胜其忿讦其短以相攻撃一则曰刘某二则曰刘某自反之君子肯然乎不非其大夫当如是乎抑大学曰有诸巳而后求诸人无诸巳而后非诸人併备词帖刘权县果如所诉则宜尽与改更布过失于境内洗手以勤公砥行以爲如此而盗贼不畏威豪强不屏迹吾不信也仍门示周上舎宜知自爱文山先生全集卷之十二终文山先生全集文山先生文集卷第十三文山先生全集卷之十三别集指南録自序予自呉门𬒳命入衞守独松关廼王正二日除浙西大制抚领神臯予辞尹引帐兵二千人诣行在日夕賛陈枢使宜中谋迁三宫分二王于闽广元夕后予所部兵皆聚于富阳朝廷拟除予江东西广东西制置大使兼广东经畧知广州湖南策应大使未及出命陈枢使巳去国十九日大皇除予右丞相兼枢宻使都督诸路军马时北兵驻高亭山距脩门三十里是日虏帅即引董叅政以兵屯榷木教塲城中兵将官纷纷自徃纳降予欲召冨阳兵入城巳不及事三宫九庙百万生灵立有鱼肉之忧㑹使辙交驰北约当国相见诸执政侍从聚于呉左丞相府不知计所从出交賛予一行国事至此予不得爱身且意北尚可以口舌动也二十日至高亭山诘虏帅前后失信虏帅辞屈且谓决不动三宫九庙决不优京城百姓留予营中旣而吕师孟来予数骂其叔姪愈不放还贾余庆者逢迎卖国乗风㫖使代予位于是北兵入城所以误吾国䧟吾民者讲行无虚日北知卖国非予所容也相戒勿令文丞相知未㡬贾余庆呉坚谢堂家铉翁刘岊皆以府第爲祈请使诣比方盖空我朝廷北将甘心焉二月八日诸使登舟忽北虏遣舘伴逼予同徃予𬒳逼脇欲即引决又念未死以前无非报囯之日姑隠忍就船方在京时富阳兵巳退趋婺处等州予俟间还军苦不自脱至是欲从道途谋遁亦不可得至京口留旬日始得盐啇小舟于二月晦夜走真州朔日守苗再成相见论时事慷慨流涕予致书两淮间合兵兴复苗賛之甚力初三日早制司人来廼出文书谓丞相爲赚城欲不利扵我苗不以爲然送予出门劝奔淮西予谓此北反间也否则托辞以逐客也李公仁人使见予必感动遂之维杨苗遣五十兵四骑从行夜抵西门欲待旦求见呵衞严宻皷角悲惨杜架阁谓李公必不可见徒爲矢石所䧟不如渡海归从王室予然之自是日夜奔南出入北冲犯万万死道途苦难不可胜述呜唿予之得至淮也使予与两淮合北虏悬军深入犯兵家大忌可以计擒江南一举而遂定也天时不齐人事好乖一夫顿困不足道而国事不竞哀哉予至通闻二王建元帅府扵永嘉陈枢使与张少保世杰方以李郭之事爲巳任狼狈憔悴之余喜不自制䟦渉鲸波将蹑屩以从意者天之所以穷饿困乏而拂乱之者其将有所俟乎德祐二年闰月日庐陵文天祥自序后序德祐二年二月十九日予除右丞相兼枢宻使都督诸路军马时北兵已迫脩门外战守迁皆不及施缙绅大夫士萃于左丞相府莫知计所出㑹使辙交驰北邀当国者相见衆谓予一行爲可以纾祸国事至此予不得爱身意北亦尚可以口舌动也初奉使徃来无留北者予更欲一觇北归而求救国之䇿于是辞相印不拜翌日以资政殿学士行初至北营抗辞慷慨上下颇惊动北亦未敢遽轻吾国不幸吕师孟构恶于前贾余庆献謟于后予覊縻不得还国事遂不可收拾予自度不得脱则直前诟虏帅失信数吕师孟叔姪爲逆但欲求死不复顾利害北虽貌敬实则愤怒二贵酋名曰舘伴夜则以兵围所寓舍而予不得归矣未㡬贾余庆等以祈请使诣北北驱予并徃而不在使者之目予分当引决然而隐忍以行昔人云将以有爲也至京口得间奔真州即具以北虚实告东西二阃约以连兵大举中兴机㑹庻㡬在此留二日维杨师下逐客之令不得巳变姓名诡踪迹草行露宿日与北骑相出没于长淮间穷饿无聊追购又急天高地逈号唿靡及巳而得舟避渚洲出北海然后渡杨子江入苏州洋展转四明天台以至于永嘉呜唿予之及于死者不知其㡬矣诋大酋当死骂逆贼当死与贵酋处二十日争曲直屡当死去京口扶匙首以备不测㡬自颈死经北舰十余里爲廵船所物色㡬从鱼腹死真州逐之城门外㡬徬徨死如杨州过瓜洲杨子桥竟使遇哨无不死杨州城下进退不由殆例送死坐桂公塘土围中骑数千过其门㡬落贼手死贾家庒㡬爲廵徼所陵迫死夜趋高邮迷失道㡬䧟死质明避哨竹林中逻者数十骑㡬无所迯死至高邮制府檄下㡬以捕系死行城子河出入乱尸中舟与哨相后先㡬邂逅死至海陵如高沙常恐无辜死道海安如臯凢三百里北与冦徃来其间无日而非可死至通州㡬以不纳死以小舟渉鲸波出无可柰何而死固付之度外矣呜唿死生昼夜事也死而死矣而境界危恶层见错出非人世所堪痛定思痛痛何如哉予在患难中间以诗记所遭今存其本不忍废道中手自抄録使北营留北关外爲一卷发北关外歴呉门昆陵渡瓜洲复还京口爲一卷脱京口趍真州杨州高邮㤗州通州爲一卷自海道至永嘉来三山爲一卷将藏之于家使来者读之悲予至焉呜唿予之生也幸而幸生也何所爲求乎爲臣主辱臣死有余僇所求乎爲子以父母之遗体行殆而死有余责将请罪于君君不许请罪于母母不许请罪于先人之墓生无以救国难死犹爲厉鬼以击贼义也頼天之灵宗庙之福脩我戈矛从王于师以爲前駈雪九庙之耻复高祖之业所谓誓不与贼俱生所谓鞠躬尽力死而后巳亦义也嗟夫若予者将无徃而不得死所矣向也使予委骨于草莾予虽浩然无所愧怍然㣲以自文于君亲君亲其谓予何诚不自意返吾衣冠重见日月使旦夕得正丘首复何憾哉复何憾哉是年夏五改元景炎庐陵文天祥自序其诗名曰指南録卷之一赴阙楚月穿春䄂呉霜透晓鞯壮心欲填海苦胆爲忧天役役慙金注悠悠叹瓦全丈夫竟何事一日定千年所懐予自高亭山爲北所留深悔一出之误闻故人刘小村陈蒲塘引兵而南流涕不自堪只把初心看休将近事论誓爲天出力疑有鬼迷魂明月夜推枕春风昼闭门故人万山外俯仰向谁言自叹正月十三夜予闻陈枢使将以十五日㑹伯颜于长堰予力言不可陈枢使爲尼此行予自知非不明后卒自蹈殊不可晓也长安不可诣何故㑹高亭倦鸟非无翼神龟弗自灵干坤増感慨身世付飘零回首西湖晓雨余山更青鐡错貔貅十万衆日夜望南辕老马翻迷路羝羊竟触藩武夫伤鐡错逹士笑金昏单骑见回纥汾阳岂易言和言字韵予以议论大烈北愈疑惮不得归关将校官属日有叛去世道可叹悠悠天地濶世事与谁论清夜爲挥涕白云空㫁魂死生苏子节贵贱翟公门前軰如瓶戒无言胜有言愧故人九门一夜涨风尘何事痴儿竟误身子产片言图捄郑仲连本志爲排秦但知慷慨称男子不料蹉跎愧故人玉勒雕鞍南上去天高月冷泣孤臣求客眼看铜驼燕雀羞东风花柳自皇州白云万里易成夣明月一间都是愁男子鐡心无地着故人血泪向天流鸡鸣曽脱凾关厄还有当年此客不纪事予诣北营辞色慷慨初见大酋伯颜语之云讲觧一叚乃前宰相首尾非予所与知今大皇以予爲相予不敢拜先来军前啇量伯颜云丞相来勾当大事说得是予云本朝承帝王正綂衣冠礼乐之所在北朝欲以爲国欤欲毁其社稷欤大酋以虏诏爲解说谓社稷必不动百姓必不杀予谓尔前后约吾使多失信今两国丞相亲定盟好冝退兵平江或嘉兴俟讲解之说逹北朝看区处如何却续议之时兵巳临京城纾急之䇿惟有欵北以爲后圗故云尔予与之辨难甚至云能如予说两国成好幸甚不然南北兵祸未巳非尔利也北辞渐不逊予谓吾南朝状元宰相但欠一死报国刀锯鼎镬非所惧也大酋爲之辞屈而不敢怒诸酋相顾动色称爲丈夫是晩诸酋议良乆忽留予营中当时觉北未敢大肆无状及予旣絷维贾余庆以逢迎继之而国事遂不可收拾痛哉痛哉三宫九庙事方危狼子心膓未可知若使无人折狂虏东南那箇是男儿春秋人物类能言宗国常因口舌存我亦濒危专对出北风满野负干坤单骑堂堂诣虏营古今祸福了如陈北方相顾称男子似谓江南尚有人百色无厌不可支甘心卖国问爲谁豺狼尚畏忠臣在相戒勿令丞相知慷慨轻身堕蒺藜羝羊生乳是归期岂无从吏私袁盎恨我从前少侍儿英雄未肯死前休风起云飞不自由杀我混同江外去岂无曹翰守幽州纪事正月二十日晩北留予营中云北朝处分皆靣奉圣㫖南朝每传圣㫖而使者实未曽得到帘前今程鹏飞靣奏大皇亲听处分程回日却与丞相啇量大事毕归阙旣而失信予直前责虏酋辞色甚厉不复顾死译者再四失辞予迫之益急大酋怒且愧诸酋群起呵斥予益自奋文焕辈劝予去虏之左右皆唶唶嗟叹称男子心狼心那顾㰱铜盘舌在纵横击可汗自分身爲虀粉碎虏中方作丈夫看纪事正月二十日至北营适与文焕同坐予不与语越二日予不得回阙诟虏酋失信盛气不可止文焕与诸酋劝予坐野中以少迟一二日即入城皆绐辞也先是予赴平江入䟽言叛逆遗孽不当待以姑息乞举春秋诛乱贼之法意指吕师孟朝廷不能行至是文焕云丞相何故骂焕以乱贼予谓国家不幸至今日汝爲罪魁汝非乱贼而谁三尺童子皆骂汝何独我哉焕云襄守六年不救予谓力穷援絶死以报国可也汝爱身惜妻子旣负国又隤家声今合族爲逆万世之贼臣也孟在傍甚忿直前云丞相上䟽欲见杀何爲不杀取师孟予谓汝叔姪皆降北不族㓕汝是本朝之失刑也更敢有靣皮来做朝士予实恨不杀汝叔姪汝叔姪能杀我我爲大宋忠臣正是汝叔姪周全我我又不怕孟语塞诸酋皆失色动颜唆都以告伯颜伯颜吐舌云文丞相心直口快男子心唆都闲云丞相骂得吕家好以此见诸酋亦不容之不拚一死报封疆忍使湖山牧虎狼当日本爲妻子计而今何靣见三光虎头牌子织金裳北靣三年蚁夣长借问一门朱与紫江南㡬世谢君王枭獍何堪共劝酬衣冠涂炭可胜羞䄂中若有击贼笏便使兇渠靣血流麟笔严于首恶书我将口舌击奸䛕虽非周勃安刘手不愧当年产禄诛信云父信世昌字云父东平府人公子无忌之后甞爲虏大常丞北方之儒也隷唆都唆都使之来伴予云父知古今识道理可语中原遗黎甚惓惓于本朝颇输情焉作诗见赠内两句云宗庙有灵贤相出黔黎无害大皇明京师爲之传诵云父大意以爲高丽地方数千里昨䘮其半遂称藩大元喜其不拒并侵疆归之今传国如故大宋衣冠正綂非高丽比北必不敢无礼于吾社稷也云父念本朝亦愿望之辞东鲁遗黎老子孙南方心事北方身㡬多江左腰金客便把君王作路人信云父好爲诗而辞极俚近一日问予诗法予因学宫词数章比兴悠长意在言外云父恍有所得明日䄂出一絶云东风吹落花残英犹恋枝莫怨东风恶花有再开时言予之不忘王室而王室之必中兴也云甫居近阙里渐染孔氏之遗风故其用意深厚而超悟如此肯从悟室课儿书啮雪风流却减渠我爱信陵冠带意仟教句法问何如则堂北入京城贾余庆迎逢卖国旣令学士降诏俾天下州郡归附之又各州付一省札惟枢宻则堂家先生铉翁于省札上不肯押号呉丞相坚号老儒不能自持一切惟贾余庆之命其愧则堂甚矣程鹏飞见则堂不肯奉命堂中作色欲缚之去则堂云中书省无缚执政之理归私㕔以待执北竟不敢谁何予在北以忠义孤立闻其事以自壮云山河四塞旧瓯金艺祖高宗实鍳临一日尽将输敌手何人卖国独甘心中书堂帖下诸城摇首庭中号独清此后方知枢宻事从今北地转相惊思蒲塘扬旌来冉冉卷斾去堂堂恨我飞无翼思君済有航麒麟还共处熊虎巳何鄕南国应无恙中兴事㑹长思方将军始兴溪子下江淮曽爲东南再造来如虎如熊今固在将军何处上金台唆都唆都爲予言大元将兴斈校立科㪯丞相在大宋爲状元宰相今爲大元宰相无疑丞相常说国存与存国亡与亡这是男子心天下一綂做大元宰相是甚次第国亡与亡四箇字休道予哭而拒之唆都常恐予之伏死节也虎牌氊笠号公卿不直人间一唾轻但愿扶桑红日上江南匹士死犹荣二王唆都忙右歹一日问度宗㡬子荅曰三子问皇帝是第㡬子荅曰第二子立嫡也问第一子三子封王乎曰一吉王一信王问今何在曰大臣护之去矣骇云去何处曰非闽则广宋疆土万里尽有世界在云旣是一家何必逺去曰何爲恁地说宗庙社稷所関岂是细事北朝若待皇帝好则二王爲人臣若待皇帝不是即便别有皇帝出来二酋爲之愕眙不能对一马渡江开晋土五龙夹日复唐天内家苗裔真隆凖虏运从来无百年气㮣唆都一日问予何以去平江予曰有诏趣入衞问予兵若干予对五万人喟然叹曰天也使丞相在平江必不降予问何以知之云相公气槩如何肯降但累城内百姓予谓果厮打亦未见输嬴唆都大笑气槩如虹俺得知留呉那肯竖降旗北人不觧欺心语正恐南人作浅窥使北北兵入城旣刼诏书布告天下州郡各使归附又逼天子拜表献土左丞相呉坚右丞相贾余庆枢宻使谢堂叅政家铉翁同知刘岊五人奉表北庭号祈请使贾幸国难自诡北人气𦦨不可向迩谢无识附和呉老儒畏怯不能争刘狎邪小人方乗时取羙官扬扬自得惟家公非愿从者犹以爲赵祈请意北主或可语冀一见陈说爲国家有一线故引决所未忍也五人之行皆出北意呉初以老病求免且巳许之故表中所述贾谢家刘四人呉不与焉二月初八日四人登舟忽伯颜趣予与呉丞相俱入北予不在使者列是行何爲盖驱逐之使去耳予䧟在难中无计自脱初九日与呉丞相同𬒳逼脇黾勉就船先一夕予作家书处置家事拟翌日定行止行则引决不爲偷生及见呉丞相家叅政呉殊无狥国之意家则以爲死伤勇祈而不许死未爲晩予以是徘徊隐忍犹冀一日有以报国惟是贾余庆兇狡残忍出于天性宻告伯颜使启北庭拘予于沙漠彼则卖国佞北自谓使毕即归愚不可言也谢堂巳宿谢村初九日忽驾舟而回或谓唆都爲之地伯颜得贿而免堂曲意奉北可鄙恶尤多诗记其事自说家郷古相州白麻风㫖出狂酋中书尽出除元表北渡黄河衣锦游至尊驰表献燕城肉食那知以死争当代老儒居首揆殿前陪拜率公卿江南浪子是何官只当空庐杂剧㸔拨取公卿如粪土沭猴徒自辱衣冠公子方张奉使旗行行且尼复何爲似闻倾尽黄金坞辛苦平生只爲谁廷争堂堂负直声飘零沙漠若爲情程婴存赵真公志頼有忠良壮此行𥘉修降表我无名不是随班拜舞人谁遣附庸祈请使要教索虏识忠臣客子漂揺万里程北征情味似南征小臣事主寕无罪只作幽州谪吏行使尽道有回期独䧟覊臣去牧羝中尔含沙浑小亊白云飞䖏楚天低卷之二杜架阁天台杜浒字贵卿号梅壑紏合四千人欲救王室当国者不知省正月十三日见予于西湖上予嘉其有志颇奨异之十九日客賛予使北梅壑㫁㫁不可客逐之去予果爲北所留后二十日驱予北行诸客皆散梅壑怜予孤苦慨然相从天下义士也朝㫖特改宣教郎除礼兵架阁文字仗节辞王室悠悠万里辕诸君皆雨别一士独星言啼鸟乱人意落花销客魂东坡爱巢谷颇恨晩登门昔趍魏公子今事霍将军世态炎凉甚交情贵贱分黄沙扬暮霭黒海起朝氛独与君携手行吟看白云闻鸡自入北营未甞有鸡唱因泊谢村始有闻是夜㡬与梅壑迯去二更遣刘百戸二三十人拥一舟来逼下船遂不果军中二十日此夕始闻鸡尘暗天街静沙长海路迷铜駞随雨落鐡骑向风嘶晓起唿詹尹何时脱蒺藜命里二月初十夜爲刘百戸者所迫中原人尚可告语也贾余庆语鐡木儿曰文丞相心肠别翌日早鐡木儿自驾一舟来令命里千戸捽予上船凶𦦨吓人见者莫不流涕命里高鼻而深目靣毛而多须回回人也熊罴十万建行台单骑谁教免胄来一日捉将沙漠去遭逢碧眼老回回留逺亭十一日宿处岸上有留逺亭北人然火亭前聚诸公列坐行酒贾余庆有名风子满口骂坐毁本朝人物无遗者以此献佞北惟亹亹笑刘岊数奉以滛䙝爲北所薄文焕云国家将亡生出此等人物予闻之悲愤不巳及是诸酋专以爲笑具于舟中取一村妇至亭中使荐刘寝㩀刘之交坐诸酋又嗾妇抱刘以爲戱衣冠扫地殊不可忍则堂尤愤疾云甘心卖国罪滔天酒后猖狂诈作颠把酒逢迎酋虏笑从头骂坐数时贤落得称唿浪子刘樽前百媚佞旃裘当年鲍老不如此留远亭前犬也羞平江府予过呉门感念悽怆向使朝命不令入衞严速予以死守不死于是即至今存可也予托病卧舟中旧吏三五人来遗民闻吾经过无不垂涕者舟到一时顷即觧䌫夜行九十里北似防我云楼台俯舟楫城郭满干戈故吏归心少遗民出涕多鸠居无鹊在鱼网有鸿过使遂雎阳志安危今若何无钖巳未予携弟璧赴廷对甞从长江入里河趍京口回首十八年复由此路是行駈之入北感今懐昔悲不自胜金山冉冉波涛雨钖水泯泯草木春二十年前曽去路三千里外作行人英雄未死心爲碎父老相逢鼻欲辛夜读程婴存赵事一回惆怅一沾巾吊五木予初以朝廷遣张全将淮兵二千救常州以其爲淮将必经歴老成遂遣朱华将三千人从之张全无綂驭之材自爲畦町十月二十六日提淮军自徃横林设伏虞桥北兵至麻士龙死之张全不救走回五木五木乃朱华军所驻如掘沟堑设鹿角张全皆不许朱华措置殊不晓其意二十七日北兵薄朱华自辰至未朱华与广军与之对北兵自路塘直来死于水者不可胜计至晩北兵绕山后薄贑军尹玉当之曽全胡遇谢云曽玉先遁走尹玉死焉张提军隔岸不发一矢有利灾乐祸之心吾军渡水挽张全军船张全令诸军㫁挽船者之指于是溺死者甚衆张全并宵遁惟尹玉残军五百人与北兵角一夕杀北兵及马委积田间质明止有四人得归无一人降者呜唿使此战张全稍施援手可以大胜捷一夫无意而事遂关宗社呜唿天哉余初欲先斩张全然后取一时败将并从军法以张全爲朝廷所遣请于都督乃宥张全使自赎予遂不及行法后诣余杭发京师姑取曽全以狥衆而噬脐多矣过五木吊战塲爲之流涕不可御续闻张全者淮东之偾将也昨随许文德复清河兵巳入城张全鸣金散衆许不敢以斩将自专觧赴制阃李公以使过期之得不死予不知受其误其免罪又出于第二次侥倖卒爲降北可叹恨云首赴勤王役成功事则天富平名委地好水泪成川我作招魂想谁爲掩骼縁中兴湏再㪯寄语慰重泉哭尹玉尹玉江西宪司将官五木之战手杀七八十人其麾下与北兵战併死无一降者朝廷赠濠州团练使立庙与二子官承节郎下江西安抚使拨赐良田二百畆其间以捕冦死者何限惟玉得其死所恤典非细哀荣备焉团练濠州庙贑川官其二子赐良田西台捕逐多亡将还有焚黄到墓前常州常州宋睢阳郡也北兵愤其坚守杀戮无遗种死者忠义之鬼哀哉山河千里在烟火一家无壮甚睢阳守冤哉马邑屠苍天如可问赤子果何辜唇齿提封旧抚膺三叹吁镇江至京口予以十八年曽自镇江趍京今自京趍镇江俯仰感叹爲之流涕鐡瓮山河旧金瓯宇宙非昔随西日上今见北军飞豪杰非无志功名自有机中流懐士稚风雨湿双扉渡瓜洲诸祈请使十八日至镇江府阿术在瓜洲即请十九日渡江至则鲜腆倨傲令人裂眦诸公皆与之语予始终无言后得之监守者云阿术言文丞相不语肚里有偻儸彼知吾不心服也跨江半壁阅千㠶虎在深山龙在潭当日本爲南制北如今翻𬒳北持南眼前风景异山河无柰诸君笑语何坐上有人正愁絶胡儿便道是偻儸吊战塲连年淮水上死者乱如麻魂魄丘中土英雄粪上花士知忠厥主人亦念其家夷德无厌甚皇天定福华回京口予回京口幸得间问舟爲脱去计连日不如志赋是诗早作田文去终无苏武留偷生宁伏剑忍死欲焚舟逸骥思超乗飞鹰志脱鞲登楼望江上日日数行艘思小村春云惨惨兮春水漫漫思我故人兮行路难君辕以南兮我辕以北去日以逺兮忧不可以终极蹇予马兮江臯式燕兮以游遨念我平生兮思君欝陶在师中兮岂造次之可离忠言不闻兮思君忸怩毫釐之差兮天壌易位驷不及舌兮脐不可噬思我故人兮懐我亲懐我亲兮思故人懐哉懐哉不可忍兮不如速死慨百年之未半兮胡中道而遄止鲁连子兮义不帝秦负元德兮羽不名爲人委骨草莾兮时廼天命自古孰无死兮首丘爲正我行我行兮夣寐所思故人望我兮胡不归胡不归沈頥家予回京口北人欵之府中予不得离岸上得沈頥家坐卧北不意予爲迯计也孤舟霜月逈晓起入柴门㫁岸行簮影荒畦落履㾗江山浑在眼宇宙付无言昨夜三更夣春风满故园卷之三脱京口二月二十九日夜予自京口城中间道出江浒登舟泝金山走真州其艰难万状各以诗记之定计难予在京城外日夜谋脱不得间者谢村㡬去至平江欲逃又不果至镇江谋益急议趍真州杜架阁浒与帐前将官余元庆实与谋元庆真州人也杜架阁与予云事集万万幸不幸谋泄皆当死死有怨乎予指心自誓云死靡悔且办匙首挟以俱事不济自杀杜架阁亦请以死自効于计遂定南北人人苦泣岐壮心万折誓东归若非斫案判生死夜半何人敢突围谋人难杜架阁如颠狂人醉游于市遇有言本朝而感愤追思者即捐金与之宻告以欲遁之谋无不愿自効以无舟而辍前后母虑十数其不谋泄真幸耳一片归心似乱云逢人时漏话三分当时若也私谋泄春夣悠悠郭璞坟踏路难京口无城通衢多隘去江向十里偶得一老校马引间道出三数巷即荒凉野走至江岸路颇近若使不知间道只行市井正路无可出之理烟火连甍鐡瓮关要寻间道走江干何人肯爲将军地北府老兵思汉官得船难北船满江百姓无一舟可问杜架阁与人爲谋皆以无船长叹而止是后余元庆遇其故旧爲北管船遂宻叩之许以承宣使银千两其人云吾爲宋救得一丞相回建大功业何以钱爲但求批帖爲他日趍承之证后授以一批帖约除㢘车及强委之白金义人哉使吾无此一遭遇巳矣经营十日苦无舟惨惨椎心泪血流渔父疑爲神物遣相逢杨子大江头绐北难自至镇江即谋船不可得至二月二十九日方得之喜甚是午催过瓜洲贾余庆诸人皆渡矣惟予与呉丞相在河次得报最迟于是托故以来日同呉丞相渡江幸而北不见疑駈迫稍缓是夕遂逃若非得此一绐从前经营皆枉用心惟有死耳岂不痛哉百计经营夜负舟仓皇谁趣渡瓜洲若非绐虏成宵遁哭死界河天地愁定变难老兵即踏路之人杜架阁日与之飮颜情甚狎是夜逃者十二人二人坐舟犹有十人作一阵走恐出门大冗则事易知觉路必过老兵之门于是遣三人先就老兵家伺过门同遁忽老兵中变醉不省其妻诘问之欲唤四隣发觉一人亟走报杜架阁亟唿老兵出来直至吾前藏之帐中三人者同时而回老兵酒醒以银三百星系其腰云事至与之遂至二更引路而行是举垂成㡬爲老兵老妪所误全得杜阁机警故徂诈之将作敌者又随作使耳危哉危哉老兵中变意差池仓卒唿来朽索危若使阿婆真一吼目生随后悔何追出门难北始欵诸宰执于镇江府惟呉丞相以病不离舟予爲遁计宿府治一夕即托故还里河舟中北亦不之疑予遂于河近得沈頥家坐卧初北分遣诸酋监诸宰执从予者曰王千戸狠突可恶相随上下不离顷刻予在沈頥家彼亦同卧席前后是夜予醉居亭主人复醉王千戸者伺其寝熟启门而出使㣲有知觉吾事殆哉罗刹盈庭夜色寒人家灯火半䦨珊夣回跳出鐡门限世上一重人鬼关出巷难北遣兵龊巷禁夜不得徃来先是有一酋忽入沈頥家予问何人刘百戸问何职管夜禁问官勾当何如曰官灯提照徃来从便杜架阁闻之即随刘百戸出强与之好巳而约爲兄弟拉之飮于妓舍杜强刘宿刘俾杜欢杜云我随丞相在此夜安置后方可出怕禁夜耳唵送尔灯唵送小畨随着不妨事杜遂约后歹果如约予变服色随杜出诸巷皆不呵问杜至人家渐尽处即以银与小畨约之便归来日候于某所小畨方十五六歳无知于是得遁不时徇铺路纵横小队戎衣自出城天假汉儿灯一炬旁人只道是官行出隘难北于市井尽处设险以十余马拦路予等至隘所马惊意甚恐幸北军皆睡因得脱䄂携匙首学啣枚横渡城关马欲猜夜静天昏人影散北军鼾睡正如雷候船难予先遣二校坐舟中宻约侍予甘露寺下及至船不知所在意窘甚交谓船巳失约柰何予携匕首不忍自残甚不得巳有投水耳余元庆褰裳渉水寻一二里许方得船至各稽首以更生爲贺待船三五立江干眼欲穿时夜渐阑若使长年期不至江流便作汨罗看上江难予旣登舟意泝流直上他无事矣乃不知江岸皆北船连亘数十里鸣梆唱更气𦦨甚盛吾船不得巳皆从北船邉经过幸而无问者至七里江忽有廵者喝云是何船稍荅以河鲀船廵者大唿云歹船歹者北以是名反侧奸细之称廵者欲经船前适潮退阁浅不能至是时舟中皆流汗其不来侥倖耳蒙冲两岸夹长川䑕伏孤蓬棹向前七里江邉惊一喝天教潮退阁廵船得风难予方爲七里廵船所惊忽有声如人哨齿甚清丽船稍立船头拜且祷曰神道来送问何神曰江河田相公也即得顺风送上空中哨响到孤蓬尽道江河田相公神物自来扶正直中流半夜一㠶风望城难初得顺风意五更可逹真州城下风良乆遂静天明尚隔真州二十余里深恐北船自后追蹑又惧有哨骑在淮岸一时忧迫不可言在舟之人尽力摇桨撑篙可牵处㳂岸拽䌫然心急而力不逮旣望见城又不克进甚矣脱虎口之难自来百里半九十望见城头路愈长薄命只愁追者至人人摇桨渡沧浪上岸难真州濠与江通然潮长舟方可到城是日泊五里遂上岸城外荒凉寂无人影四平如掌一无关防幸而及城门无他虑当行路时盻盻回首惟恐有追骑之猝至旣入城门闻昨日早晨哨焉正到五里头时三月朔云岸行五里入真州城外荒荒鬼也愁忽听路人嗟叹说昨朝哨马到江头入城难旣至真州城下问者群望告以文丞相在镇江走脱径来投奔城子诸将校皆出即延入城苗守迎见语国事移时感愤流涕即欵之州治中住清邉堂然后从者之始至也引至直司捜身上军噐旣知无他然后见信其䦕防之严宻如此向使恐疑横于胷中闭门不受天地茫茫何所归嘻危哉轻身漂泊入銮江太守欣然爲避堂若使闭城唿不应人间生死路茫茫真州杂赋予旣脱虎口至真州喜幸感叹靡所不有各系之以七言自正月二十覊縻北营至二月二十九一夜京口得脱首尾恰四十日一入真州忽见中国衣冠如流浪人乍归故鄕不意重覩天日至此四十羲娥落虎狼今朝骑马入真阳山川莫道非吾土一见衣冠是故鄕予入真州聚观者夹道如堵东坡云𬒳天津桥上人看杀乆无此境界矣聚观夹道卷红楼夺得南朝一状头将谓燕人骑屋看而今马首向真州京口船与稍人北人皆有籍予所得船乃并縁北船贩私盐者船与二水手皆籍所不及予是以得济岂非天哉卖却私盐一舸回天教壮士果安排子胥流向江南去我独仓皇夜走淮予以夜遁北人来早方觉而吾巳在汶上矣便把长江作界河负舟半夜泝烟波明朝方觉田文去追骑如云可柰何予逃之明日北人大索民间累南人甚多然予逝矣不可得矣十二男儿夜出关晓来到处捉南冠博浪力士犹难覔要覔张良更是难三月朔旦予在真州城内贾余庆在瓜洲皆淮境也而南北分焉哀哉我作朱金沙上游诸君冠盖渡瓜洲淮云一片不相隔南北死生分路头诸宰执自京城䧟后无复逺畧北人之駈去皆俯首从之莫有谋自㧞者予犯死逃归万一有及国事志亦烈矣公卿北去共低眉世事兴亡付不知不是谋归全赵璧东南那箇是男儿天下赵予至真苗守再成爲予言近有樵人破一树树中有生成三字曰天下赵亟取木视之果然木一丈二尺围其字青而深半树解杨州半树留真州三字了然不可磨也以此知我朝中兴天必将全复故疆真州号迎銮艺祖发迹于此非在天之灵所爲乎皇王着姓复炎图此是中兴受命符独向迎銮呈瑞字爲言艺祖有灵无议紏合两淮复兴予至真州守将苗再成不知朝信于是数月矣问予京师事慷慨激烈不觉流涕巳而诸将校诸幕皆来俱愤北不自堪两淮兵力足以复兴惜天使李公怯不敢进而夏老与淮东薄有嫌隙不得合从得丞相来通两淮脉络不出一月连兵大举先去北巢之在淮者江南可传檄定也予问苗守计安出苗云先约夏老以兵出江邉如向建康之状以牵制之此则以通泰军义打湾头以高邮淮安寳应军义打杨子桥以杨州大军向瓜洲某与赵刺史孟锦以舟师直擣镇江并同日举北不能相救湾头杨子桥皆㳂江脆兵守之且怨北王师至即下聚而攻瓜洲之三靣再成则自江中一靣薄之虽有智者不能爲之谋此䇿旣就然后淮东军至京口淮西军入金城北在两浙无路得出虏帅可生致也予喜不自制不圗中兴机㑹在此即作李公书次作夏老书苗各以覆帖副之及欲予致书戎帅及诸郡并白此意予已作朱涣姜才蒙亨等书诸郡将以次发时与议者皆勇跃有谓李不能自拔者又有谓朱涣姜才各做起来李不自由者又有谓李恨不得脱重负何幸有重臣辅之予旣遣书盻盻焉望报天之欲平治天下则吾言庻㡬不枘凿乎清邉堂上老将军南望天家雨湿巾爲道两淮兵定出相公同作㰱盟人杨州兵了约庐州某向瓜洲某鹭州直下南徐侯自管皇亲刺史统千舟南八空归唐垒䧟包胥一出楚疆还而今庙社存亡决只看元戎进退间出真州予旣爲李制所逐出真州艰难万状不可殚纪痛哉予至真州第三日苗守约云早食后看城子予欣然诺之有顷陆都綂来导予至小西门城上闲看未㡬王都綂至迤逦出城外王忽云有人在扬州供得丞相不好出制司小引视之乃脱回人供北中所见云有一丞相差徃真州赚城王执右语不使予见予方叹惋间二都綂忽鞭马入城小西门闭矣不复得入彷徨城外不知死所早约戎装去看城联镳壕上叹风尘谁知关出西门外憔悴世间无告人制使遣一提举官至真州疑予爲北用苗守贰于予云决无宰相得脱之理纵得脱亦无十二人得同来之理何不以矢石击之乃开城门放之使入意使苗守杀予以自明哀哉杨州昨夜有人来误把忠良按剑猜恠道使君无见解城门前日不应开制使欲杀我苗守不能芘将信将疑而怜之之意多也琼花堂上意茫然志士忠臣泪彻泉頼有使君知义者人方欲杀我犹怜予幸脱身至真州即议紏帅两淮以图恢复制使乃疑予爲北用欲见杀江南与北中皆知予爲忠义而两淮不予信予平生仕宦声迹比比不曽至淮天地茫茫与谁语哉秦庭痛哭血成川翻讶中行背可鞭南北共知忠义苦平生只少两淮縁予少时曽游真州至是十八年矣初望紏合复兴爲国家办大事乃不爲制臣所容天乎哀哉一别迎銮十八秋重来意气落旄头平山老子不收拾南望端门泪雨流始见制臣小引备脱回人朱匙二等供云有一丞相住真州赚城予颇疑北有智数见予逃后遣人诈入杨州供吐以行反间旣而思之杨州遣提举官来真州见害乃三月初二日午前发予以二月晦夕逃朔旦北方觉然不知走何处是日使遣人诈入杨州殆无此理看来只是吾书与苗守覆帖初二日早到制使不暇深省一槩以爲奸细而欲杀之哀哉何不审之甚乎天地沉沉夜泝舟鬼神未觉走何州明朝遣间应无是莫恐死戎逐客不予在门外乆之忽有二人来曰义兵头目张路分徐路分也予告以故二人云安抚传语差某二人来送看相公去那里予云必不得巳惟有去杨州见李相公路分云安抚谓淮东不可徃予谓夏老素不识且淮西无归路予委命于天只徃杨州二路分云且行且行良乆有五十人弓箭刀剑来随二路分骑马以二马从予予与杜架阁连㘘而发人人争劝走淮西莫犯翁翁按剑疑我问平山堂下路忠臣见诎有天知予在小西门外皇皇无告同行杜架阁仰天唿号㡬赴壕死从者皆无人色莫知所爲予进不得入城城外不测有兵露立荒逈又乏饮食予心自念岂予死于是乎爲之踟蹰心膂如割后得二路分送行苗守又遣衣𬒳包复等来还遂之杨州是日上巳日也千金犯险脱旃裘谁料南冠反见讐记取小西门外事年年上巳哭江头二路分引予行数里犹望见真州城五十兵忽龊刀于野驻足不行予自后至二路请下马云有事啇量景色可骇予下马问云啇量何事云行㡬歩行稍逺又云且坐且坐予意其杀我于此矣与之立谈二路分云今日之事非苗安抚意乃制使遣人欲杀丞相安抚不忍加害故遣某二人来送行今欲何徃予云只徃杨州更何徃彼云杨州杀丞相柰何曰莫管信命去二路分云安抚今送徃淮西予云淮西对建康太平池州江州皆北所在无路可归只欲见李制使若能信我尚欲连兵以图恢复否则即从通州路遵海还阙二路分云李制使巳不容不如只在诸山寨中少避予云做什么合煞生则生死则死决于杨州城下耳二路分云安抚见办船在岸下丞相从江行或归南归北皆可予惊曰是何言欤如此则安抚亦疑我矣二路分见予辞真确乃云安抚亦疑信之间令某二人便冝从事某见相公一箇恁么人口口是忠臣某如何敢杀相公旣真箇去杨州某等部送去乃知苗守亦主张不过实使二路分觇予语言趍向而后爲之处使一时应酬不当𬒳害原野谁复知之痛哉痛哉时举所携银一百五十两与五十兵且许以至杨州又以十两二路分则许以分赐金百两遂行荒郊下马问何之死活元来任便宜不是白兵生眼孔一团冤血有谁知二路分旣信予忠义与予中路言真州备判司行下有安民牓云文相公巳从小西门外押出州界去讫爲之嗟叹不巳呜唿予之不幸乃至于斯其不死于兵岂非天哉戎衣啧啧叹忠臣爲说城头不识人押出相公州界去真州城里牓安民杜架阁㡬赴壕以救免一行人皆谓当死于真州城下矣后得二路分送行惟恐有北哨追之危哉危哉有客仓皇欲赴壕一行性命等鸿毛白兵送我杨州去惟恐北军来捉逃二路分所引路乃淮西路旣见予坚欲徃杨州遂复取杨州路时天色渐晩张弓挟矢一路甚忧疑指处瓜洲也又前某处杨子桥也相距不逺旣暮所行皆北境惟恐北遣人伏路上寂如啣枚使所过北有数骑在焉吾等不可逃矣瓜洲相望隔山椒烟树光中杨子桥夜静啣枚莫轻语草间惟恐有鸱鹗是日行至暮二路分先辞只留二十人送杨州二十人者又行十数里勒取白金亦辞去不可挽杨州有贩鬻者以马载物夜窃行于途白马垜子二十人者但令随马垜子即至杨州西门予一行如肓怅怅然行呜唿客路之危难如此真州送骏巳回城暗里依随马垜行一阵西州三十里摘星楼下打初更至杨州予至杨州城下进退维谷其徬徨狼狈之状以诗志其槩予夜行衘枚至杨州西门惫甚有三十郎庙仅存墻堦屋无矣一行人皆枕借于地时巳三皷风寒露湿悽苦不可道此庙何神三十郎问郎行客琅珰荒堦枕籍无人问风露满堂清夜长杨州城中打四更一行人遂入近城西门坐漫地上候启门者无虑百数城上问何人从他人应荅予等莫敢语恐声音不同即眼生随后谯皷入四更行行三五入西城隔壕喝问无人应怕恐人来捉眼生予出真州实无所徃不得巳趍杨州犹翼制臣之或见谅也旣至城下风露凄然闻皷角有杀伐声徬徨无以处怅怅干坤靡所之平山风露夜何其翁翁岂有甘心事何故高楼皷角悲制臣之命真州也欲见杀若叩杨州门恐以矢石相加城外去杨子桥甚近不测又有哨进退不可城上兠鍪按剑看四郊胡骑遶团团平生不解杨朱泣到此方知进退难杜架阁以爲制臣欲杀我不如早寻一所逃哨一日却夜趍高邮求至通州渡海归江南或见二主伸报国之志徒死城下无益吾戴吾头向广陵仰天无告可怜生争如负命投东海犹㑹乘风近玉京金路分谓出门便是哨五六百里而后至通州何以能逹与其爲此受苦而死不如死于杨州城下不失爲死于南且犹意使臣之或者不杀也海云渺渺楚天头满路胡尘不自由若使一朝俘上去不如制命死杨州予方未知所进退余元庆引一卖柴人至云相公有福相公有福问能导至高沙否曰能曰何处可暂避一日曰侬家可曰此去㡬里曰二三十里曰有哨否曰数日不一至曰今日哨至如何曰看福如何耳路傍邂逅卖柴人爲说高沙可问津此去侬家三十里山坳聊可避风尘予从金之说恐制臣见杀从杜之说恐北骑见捕莫知所决时晓色渐分去数歩则金一邉来牵住回数歩则杜一邉又来拖行事之难从违未有如此之甚者且行且止正依违髣髴长空曙影㣲从者仓皇心绪急各持议论泣牵衣同行通十二人行止未决余元庆李茂呉亮萧发遽生叛心所懐白金各一百五十星上下竟携以走问谁攫去槖中金僮仆双双不可寻折节从今交国士死生一片歳寒心予危急中随行四人皆负而逃外旣颠隮内又饥困行数十歩喘甚不能进倒荒草中扶起又行如此数十而天晓矣颠崖一䧟落千寻奴仆偏生负主心饥火相煎疲欲絶满山荒草晓沉沉予不得巳去杨州城下随卖柴人趍其家而天色渐明行不能进至十五里头半山有土围一所旧是民居毁荡之余无椽瓦其间马粪堆积时惟恐北有望髙者见一队人行即来追逐只得入此土围中暂避爲谋拙甚听死生于天矣戴星欲赴野人家曙色纷纷路愈赊仓卒只从山半住頽垣上有白云遮旣入土围中四山閴然无一人影时无米可饭有米亦无烟火可炊懐金无救也哀哉路逢败屋作鸡栖白屋荒荒鬼哭悲䄂有金钱无米籴假饶有米亦无炊土围粪秽不可避但扫净数人地以所携衣服贴衬地面睡起复坐坐起复睡日长难过情绪奄奄哀哉扫退蜣蜋枕败墻一朝何止九囬肠睡余扪风沉沉坐偏觉人间白昼长北法惟午前出哨午后各归若是日起程至午后曰今日得命矣忽闻人声喧啾甚自壁窥之乃北骑数千自东而西于是追咎不死于扬州城下而𬒳捉于此苦矣苦矣时大风忽起黒云暴兴数点㣲雨下山色昏冥若有神功来救助也飘零无绪叹途穷搔首踟蹰日巳中何处人声似潮沂黒云骤起满山风数千骑随山而行正从土围后过一行人无复人色傍壁深坐恐门外得见若一骑入来即无噍类矣时门前马足与箭筒之声歴落在耳只隔一壁幸而风雨大作骑只径去危哉危哉哀哉哀哉昼䦨万骑忽东行䑕伏荒村命羽轻隔壁但闻风雨过人人顾影贺更生予与杜架阁及金应张庆夏仲吕武王青邹捷共八人在土围中时巳过午谓哨不来山下一里有古庙庙中有丐妇居之庙前有并遂遣吕武邹捷下山汲水意或可以得米菜少救饥饿不料哨至二人首𬒳获二人觧所腰白金近三百两悉以与之比受金得不杀及哨过二人方回相向哀泣又幸性命之苟全青衣山下汲荒泉道遇腥风走不前向晚归来号且哭胡儿只爲觧腰纒早从卖柴人行不能前遂至于土围中约卖柴人入城籴米救性命云不柰何忍饥一日城中衙晡后方开门米至则黄昏矣是日北数百骑薄西城于是门不开卖柴人竟不得出予等饥窘失措又以土围中露天不可睡卧于是下山投古庙中与丐妇人同居焉眼穿只候卖柴回今日堡城门不开籴米巳无消息至黄昏惆怅下山来旣至庙中坐未定忽有人携挺至良乆三四人陆续来吾意不免矣乃知其人自城中来夜讨柴来早入城赴卖无恶意也数人煑糁羔出其余以遗我有未冠者一夕于庭中烧火照明诸樵亦不睡予等且困且睡是不可言旣投古庙覔藜羔三五樵夫不识名僮子似知予夣恶生柴烧火到天明予等饥甚樵者饮食輙乞其余破庙何所风露凄然仅存身犹不自保哀哉苦作江头乞食翁一层破庙五更风眼前境界身何许始悟人间万法空予见诸樵夫幸而可与语告以患难厚许之使导徃高沙頼其欣然见从谓此处不是高沙路方驻堡城北门贾家庒少驻一日却爲入城籴米买肉以救两日之饥又顾马办干粮以备行役于是五更随诸樵夫徃焉时樵夫知予无聊又有所携使萌不肖心得财岂不多于所许淮人依本分感激岂亦有天意行其间乎樵夫偏念客途长肯向城中爲褁粮䁱指高沙移处泊司徒庙下贾家庒贾家庒予初五日随三樵夫黎明至贾家庒止土围中卧近粪壌风露凄然时枵腹巳经两夕一日半恳三樵夫入城籴米买肉至午而得食是夜顾马趍高沙行邉无鸟雀卧处有腥臊露打须眉硬风捜颧颊高流离外颠沛饥渇内煎熬多少偷生者孤臣叹所遭杨州地分官初五至晚地分官五骑咆哮而来挥刀欲击人凶𦦨甚于北亟出濡沫方免毒手急令离地分去告以入城云入城必𬒳杀幸而脱北方之难不意困折于我土地天地虽大无所容身哀哉五骑驰来号徼廵咆哮按剑一何嗔金钱买命方无语何必豺狼骂北人便当缟素驾戎车畏贼何当畏虎如看取摘星楼咫尺可怜城下哭包胥思则堂先生初四日予在桂公塘北骑数千东行莫知其故贾家庒有樵夫云昨夜北营甘泉西去城四十里有白须老子设青罣罳饭于救生寺灶前称南朝相公问其何如曰靣大而体肥以意逆之则堂家先生也因知昨日北驱奉使北去与其所掠老小辎重偕行予虽不免颠踣道路较诸先生不以彼易此也先生甞云某四十行规歩今日乃有此厄流涕二十八字白须老子宿招提香积厨邉供晚炊借问鱼羔何处少北风安得似南枝高沙道中予雇骑夜趍高沙越四十里至板桥迷失道一夕行田畈巾不知东西风露满身人马饥乏旦行雾中不相辨湏臾四山渐明忽隐隐见北骑道有竹林亟入避湏臾二十余骑遶林唿噪虞候张庆右眼内中一箭项二刀割其䯻祼于地帐兵王青缚去杜架阁与金应林中𬒳获出所携黄金赂逻者得免予藏处距杜架阁不远北马入林过吾傍三四皆不见不自意得全仆夫邹揵卧丛莜下马过踏其足流血总辖吕武亲随夏仲散避他所是役也予自分必死当其急时万窍怒号杂乱人声北仓卒不尽得疑有神明相之马旣去闻其有焚林之谋亟趍对山复寻丛篁以自蔽旣不识路又乏粮食人生穷蹙无以加此未㡬吕武报北骑巳还湾头又知路邉鲇鱼埧传闻不尽信然他无活䇿黾勉趍去侥倖万一仓皇匍匐不能行先是自杨州来有引路三人牵马三人至是或执或逃仅存其二二人出于无聊各操挺相随有无礼之志逡廵行路无可柰何至晩西忽遇樵者数人如佛下降偶得一箩以䋲维之坐于箩中雇六夫更迭负送驰至高邮城西天巳晓不得渡常恐追骑之奄至也宿陈氏店以茅覆地忍饥而卧黎明过渡而心始安痛定思痛其涕如雨三月初五日索马平山邉疾驰趍高沙如走坂上圎夜行二百里望望无人烟迷途唿不应如在盘中旋昏雾腥且湿怒颷狂欲颠流澌在须发尘洙满槖鞬红日高十丈方辨山与川胡行疾如鬼忽在林之巅谁家苦竹园其叶青戋戋仓皇伏幽篠生死信天縁鐡骑俄四合鸟落无虚弦遶林势奔轶动地声喧阗霜蹄破丛翳出入相贯穿既无遁形术又非缩地僊勐虎驱群羊兎鱼落蹄筌一吏射中目颈血仅可溅一隷缚上马无路脱紏纒一厮其足吞声以自全一賔与一从买命得金钱一伻与一校幸不逢戈鋋嗟予何薄命寄身空且悬萧肃数竹侧徃来度飞鞯游锋㡬及肤怒兴空握拳跬歩偶不见残息忽复延当其蹙迫时大风起四邉意者相其间神物来蜿蜒更生不自意如病乍得痊湏臾传火攻然眉复相煎一行輙一跌奔命度平田幽篁便自托仰天坐且眠晴曦正当昼焦肠火生咽㫁罂汲勺水天降甘露鲜青山爲我屋白云爲我椽彼草何荒荒彼水何潺潺首阳旣无食隂陵不可前便如失目鱼一似无足蚿不见道傍骨委积有万千魂魄亲蝇蚋膏脂饱乌鸢使我先朝露其事亦复然丈夫竟如此吁嗟彼苍天古人择所安肯蹈不测渊柰何以遗体粪土同弃捐初学苏子卿终慕鲁仲连爲我王室故持此金石坚自古皆有死义不汚腥羶求仁而得仁宁怨沟壑填秦客载张禄呉人纳伍员季布走在鲁樊期托于燕国士急人病倜傥何拘孪彼人莫我知此恨付重泉鹊声从何来忽有吉语传此去三五里古道方平平行人渐复出胡马觉巳还回首下山阿七人相牵连东野御巳穷而复加之鞭跰足如移山携持姑勉旃行行重狼顾常恐追骑先杨州二游手面目轻且儇自言同脱虏波波口流涎白日各持挺其来何翩翩奴軰殊无聊似欲爲鹰鹯逡廵不得避黙黙同寒蝉道逢採樵子中流得舟船竹畚当安车六夫共赪肩四肢与百骸屈曲如桮桊路人心爲恻从者皆涕涟星奔不可止暮逹城西阡饥卧野人庐借草爲针氊诘朝从东渡始觉安且便人生岂无难此难何迍邅重险复重险今年定何年圣世基岱岳皇风扇垓埏中兴奋王业日月光重宣报国臣有志悔徃不可湔臣苦不如死一死尚可怜堂上大夫人鬓髪今犹玄江南昔卜宅岭右今受㕓首丘义皇皇倚门望惓惓波涛避江介风雨行淮堧北海转万折南洋泝孤骞周游大夫蠡放浪大史迁倘复游吾盘终当畊我绵夫人生于世致命各有权慷慨爲烈士从容爲圣贤稽首望南拜着此泣血篇百年尚哀痛敢谓事巳遄北以高邮米担济维扬故自湾头夜遣骑截诸津鲇鱼其一予是夜若非迷途四更可逹所当一网无遗乃知一夕仓皇失道亦若有鬼神皷动于其间颠沛之余虽幸不死何辜至此极也至高沙予仓皇至高沙惊魂靡定回思初四土围中初二竹林里㡬死于是使果不免委骨草莾谁复知之江南自好筑金台何事风花堕向淮若使两遭豺虎手而今玉也有谁埋予至高沙奸细之禁甚严时予以箩爲轿见者怜之又张庆血流满靣衣衫皆汚人皆知其爲遇北不复以奸细疑然闻制使有文字报诸郡有以丞相来赚城令觉察关防于是不敢入城急买舟去发高沙晓发高沙卧一航平沙漠漠水茫茫舟人爲指荒烟岸南北今年㡬战塲平淮千里莾爲丘墟自出高沙满空䁧高邮水与湾头通下海陵入射阳过涟水皆其路也二月六日城子河一战我师大捷人指某处是战塲城子河邉委乱尸河隂血肉更稀㣲大行南北燕山外多少游魂逐马蹄自至城子河积尸盈野水中流尸无数臭秽不可当上下㡬二十里无间㫁乃北以二月六日载奉使栁岳洪雷震併辎重俱北稽家荘击其前高邮击其腰北大䘮败柳岳死焉洪雷震今在高邮见说北入江淮惟此战我师大胜一日经行白骨堆中流失柁爲心摧海陵棹子长狼顾水有船来歩马来是日经行战塲四顾閴然棹人心恙长恐湾头有人出来又恐岸上有马来赶正荒急间偶然柂拆整柂良乆危哉险哉小泊稽荘月正弦荘官惊问是何船今朝哨马湾头出正在青山大路邉自高邮至稽家荘方有一团人家以水爲寨綂制官稽耸其子德润请鄕举其姪昌其舘客莆田人林希骥字千里林孔时字愿学皆锐意于事功者稽设醴甚至云今早报湾头马出到城子河邉不与之相遇公福人也爲之嗟叹不置愿学同德润送予至㤗州稽荘即事乃心王室故日夜奔南征蹈险宁追悔懐忠莫见明鴈声连水逺山色与天平枉作穷途哭男儿付死生㤗州予至海陵问程趍通州凡三百里河道北与冦出没其间真畏途也覊臣家万里天目鍳孤忠心在坤维外身游坎窞中长淮行不㫁苦海望无穷晩鹊传佳好通州路已通卜神通州三百里茅苇也还无胡骑虎出没山鼯鬼啸唿王阳懐畏道阮籍泪穷途人物中兴骨神明爲国扶旅懐北去通州号畏途固应孝子爲回车海陵若也容覊客誊买菰蒲且寄居天地虽寛靡所容长淮谁是主人翁江南父老还相念只欠一㠶东海风昨夜分明夣到家飘飖依旧客天涯故园门掩东风老无限杜䳌啼落花懐则堂实堂二先生于予厚予之惓惓于二先生知二先生亦惓惓于予也白头北使驾双鞯沙阔天长涙晓烟中夜想应发深省故人南北地行僊贵卿贵卿与予同患难自二月晦至今日无日不与死爲邻平生交游举目何在贵卿真吾异姓兄弟也天高併地逈与子独牢愁初作燕齐客今爲淮海游半生谁俯仰一死共沉浮我视君年长相看比惠州忆大夫人三生命孤苦万里路酸辛屡险不一险无身复有身不忘圣天子㡬负大夫人定省今何处新来夣寐频即事痛哭辞京阙㣲行访海门乆无鸡可听新有虱堪扪白髪应多长苍头少有存但令身未死随力报干坤纪闲九十春光好周流人鬼关人情轻似土世路险于山俯仰经行处死生谈笑间近时最难得旬日海陵闲声苦万死奔波落一生飘零淮海命何轻近来学得赵清献呌苦时时数十声即事船只时间鎻城孤日闭关惊心常有马极目柰无山出路相传险行愈觉悭归心风絮乱无柰一身闲发海陵自二月十一日海陵登舟连日候伴问占苦不如意㑹通州六交自维扬回有弓箭可仗遂以孤舟于二十一日早径发十里惊传马在塘湾亟回晚乃觧䌫前途吉㐫未可知也自海陵来向海安分明如渡鬼门关若将九折回车看倦鸟何年可得还闻马二十一夜宿白蒲下十里忽五更通州下文字驰舟而过报吾舟云马来来于是速张㠶去荒迫不可言二十三日幸逹城西门鎻外越一日闻吾舟过海安未逺即有马至县使吾舟迟发一时顷巳爲囚虏矣危哉过海安来柰若何舟人去后马临河若非神物扶忠直世上未应侥倖多如臯如臯县隷有㤗州朱省二者受北命爲宰率其民桔道路予不知而过之旣有闻爲之惊叹雄狐假虎之林臯河水腥风接海涛行客不知身世险一窓春夣送轻舠闻谍予旣不爲制钺所容行至通州得谍者云镇江府走了文相公许浦一路有马来捉闻之悚然爲赋此北来追骑满江濵那更元戎按剑嗔不是神明扶正直淮头何处可安身哭金路分应金应以笔札徃来吾门二十年性烈而知义不爲下流去年从予勤王𥙷两武资今春时授承信郎东南第六正将贑州驻札及予使北转三官授江南西路兵马都监贑州驻札予之北行也人情莫不观望僚从皆散虽亲仆亦逃去惟应上下相随更歴险难奔波数千里以爲当然盖委身以从死生休戚俱爲一人者至通州住十余日矣闰月五日忽伏枕命医三四热病増剧至十一日午气絶予哭之痛其歛也以随身衣服其棺如常翌日塟西门雪窖邉棺之上排七小钉又以一小板片覆于七钉之上以爲记不敢求备者邉城无主恐贻身后之祸异时遇便取其骨归塟庐陵而后死者之目可闭也伤哉伤哉爲赋二诗焚其墓前我爲吾君役而从乃主行险夷宁异趣休戚与同情遇贼能无死寻医剧不生通州一丘土相望泪如倾明朝吾渡海汝魄在它鄕六七年华短三千客路长招魂情黯黯归骨事茫茫有子应年长平生不汝忘卷之四懐杨通州江波无柰暮云隂一片朝宗只此心今日海头覔船去始知百炼是精金唤渡江沙眼欲枯覊臣中道落﨑岖乗船不管千金购渔父真成大丈夫范叔西来变姓名绨𫀆曽感故人情而今未识春风靣倾盖江湖话一生仲连义不帝西秦㧞宅逃来住海濵我亦东寻烟雾去扶桑影里看金轮海船海船与江船不同自狄难以来从淮入浙者必由海而通爲孔道也由是海船发尽适三月间方有台州三姜船至巳爲曹大监镇所雇通州有下文字自定回张少保恰予之以一船亦是三月方到岸而予适来杨守遂以此舟送予与曹大监俱南向使有姜船而无张少保一舟予不能行有张少保而无姜船予又无伴不我先后适有邂殆神施鬼设而至也海上多时㫁去舟公来容易渡南州子胥江上逢渔父莫是神明遣汝否发通州予万死一生得至通州幸有海船以济闰月十七日发城下十八日宿石港同行有曹大监镇两舟徐新班广寿一舟舟中之人有识予者孤舟渐渐脱长淮星斗当空月照懐今夜分明栖海角未应便道是天涯白骨丛中过一春东将入海避风尘姓名变尽形容改犹有天涯相识人淮水淮山阻且长孤臣性命寄何鄕只从海上寻归路便是当年不死方石港王阳真畏道季路渐知津山鸟唤醒客海风吹黒人干坤万里夣烟雨一年春起看扶桑晓红黄六六鳞卖鱼湾卖鱼湾去石港十五里许是日曹大监胶舟候潮方能退风起千湾浪潮生万顷沙春红堆蟹子晚白结塩花故国何时讯扁舟到处家狼山青两点极目是天涯即事宿卖鱼湾海潮至渔人随潮而上买鱼者邀而即之鱼甚平飘蓬一叶落天涯潮溅青纱日未斜好事官人无勾当唿童上岸买青鰕北海口淮海本东海地于东中云南洋北洋北洋入山东南洋入江南人趍江南而经北洋者以杨子江中渚沙爲北所用故经道于此复转而南盖辽绕数千里云沧海人间别一天只容渔父钓苍烟而今蜃起楼台处亦有北来蕃汉船出海二十一夜宿宋家林㤗州界二十二日出海洋极目皆水水外惟天大哉观乎一团荡漾水晶盘四畔青天作䕶䦨着我扁舟了无碍分明便作混沦看水天一色玉空明便似乗槎上大清我爱东坡南海句兹游竒絶冠平生渔舟二十八日乗风行入通州海门界午抛泊避潮忽有十八舟上风冉冉而来疑爲暴客四船戒严未㡬交语而退是役也非应对足以御侮即爲鱼矣危乎殆哉一阵飞㠶破碧烟児郎惊饵理弓弦舟中自信娄师德海上谁知鲁仲连初谓悠扬真贼舰后闻欵乃是渔船人生漂泊多磨折何日山林清昼眠杨子江自通州至杨子江口两潮可到爲避渚沙及许浦顾诸从行者故绕去出北海然后渡杨子江㡬日随风北海游回从杨子大江头臣心一片镃针石不指南方不肯休使风渺渺茫茫逺愈㣲乗风日夜趂东归半醒半困模煳处一似醉中骑马飞苏州洋一叶漂摇杨子江白云尽处是苏洋便如伍子当年苦只少行头寳剑装过杨子江心大海中一条自杨子江直上淡者是此乃长江尽处横约百二十里吾舟乗风过之一时即醎水渺渺乗风出海门一行淡水带潮浑长江尽处还如此何日眠山看发源入浙东金鳌山在台州界高宗皇帝曽舟于此寺藏御书四明旣䧟不知天台存亡忧心如擣见于此诗厄运一百日危机九十遭孤踪落虎口薄命付鸿毛漠漠长淮路茫茫巨海涛惊魂犹未定消息问金鳌夜潮雨恶风狞夜色浓潮头如屋打孤蓬漂零行路丹心苦夣里一声何处鸿乱礁洋自北海渡杨子江至苏州洋其间最难得山仅得蛇山洋山大小山数山而巳自入淛东山渐多入乱礁洋青翠万叠如画圗中在洋中者或髙或低或大或小与水相击触竒恠不可名状其在两傍者如岸上山丛山实则皆在海中非有畔际是日风小浪㣲舟行石间天巧捷出令人应接不暇殆神僊国也孤愤愁絶中爲之心广目明是行爲不虚云海山僊子国邂逅寄孤蓬万象画图里千崖玉界中风摇春浪软礁激暮潮雄云气东南宻龙腾上碧空夜走舟入东海报者云前有贼船行十数里报如前望见十余舟张㠶噢口意甚恶梢人亟取灵山巖路避之一夕摇船极其荒迫际晓幸得脱去鲸波万里送归舟倐忽惊心欲白头何处赭衣操剑㦸同时黄㡌理兠䥐人间风雨真成夣夜半江山总是愁鴈荡双峯片云隔明朝蹑屩作清游緑漪堂予自海舟登台岸至城门张氏家盖国初名将永德之后主人号哲斋辟堂教子扁緑漪爲赋八句义方堂上看窓戸翠玲珑砚里云坛月席间洪水风清声随地到宜莭与天通庭玉森如笋干霄雨露功过黄巖予至淮即変姓名及天台境哲斋张爲予覔縁漪诗予旣赋题云清江刘洙书此过黄巖寄二十字魏雎变张禄越蠡改陶朱谁料文山氏姓刘名是洙至温州万里风霜鬓巳丝飘零回首壮心悲罗浮山下雪来未杨子江心月照谁秪谓虎头非贵相不图羝乳有归期乗潮一到中川寺暗读中兴第二碑长溪道中和张自山韵潮风连地吼江雨带天流宫殿扄春仗衣冠鎻月游伤心今北府遗恨古东洲王气如川至龙兴海上州夜静呉歌咽春深蜀血流向来苏武节今日子长游海角云爲岸江心石作洲丈夫竟何事底用泣神州和自山去年予䧟北自山自京寄诗时予巳南归不及领今明成诵追和作彼时语痛定思痛痛不可当春晩伤爲客月明思见君我方慕苏武谁复从田文龙背夹红日鴈声连白云琶琵汉宫曲马上不堪闻林附祖林附祖福州秀才去年三月四日在无钖道中忽爲数酋擒去指爲文相公云你门年四十头戴笠身着𫀆脚穿黒靴文书上载了你门如何不是缚至京口辨验然后得释附祖名元龙至南剑爲予言画影图形正捕风书生薄命入罝中胡儿一似冬烘眼错认颜标作鲁公呈小村予自剑进汀小村过清流来迎不图此生复相见万里飘零命羽轻归来喜有故人迎雷潜九地声元在月暗千山魄再明疑是仓公回巳死恍如羊祜说前生夜䦨相对真成夣清酒浩歌双剑横二月晦元年二月晦予从镇江脱北难险阻艰难于今再见仲春下澣追感堕泪八句塞上明妃马江头渔父船新讐谁共雪旧夣不堪圆遗恨常千古浮生又一年何时暮春者还我浴沂天有感呈景山校书诸丈北风吹春草阳乌日巳至天时岂云爽人事胡乃异三月方皇皇衣冠道如坠栋挠榱桷折木颠桢干悴大者懐端忧燋头求室燬小者嗟行役泥涂䟦其尾长平与新安露胔如栉比赋分本尔殊适与天时值哲人处明夷致命以遂志但令守吾贞死生浩无愧即事去年伤北使今日叹南驰云湿山如动天低雨欲垂征夫行未巳游子去何之正好王师出崆峒麦熟时所懐世途嗟孔棘行役苦期频良马比君子清风来故人相看千里月空负一年春便有桃源路吾当少避秦自叹草宿披宵露松餐立晚风乱离嗟我在艰苦有谁同祖逖关河志程婴社稷功身谋百年事宇宙浩无穷𥙷遗题苏武忠节图余在京口城外日夜求脱不得间谢村去平江欲逃又不果至镇江事益急议趣真州余杜宻谋杜云事济万幸不幸谋泄当死死有怨乎余指心自誓云死靡悔且办匙首事惧不济挟以自杀杜云亦请以死自效于是计遂定旣至真州城下问者群至告以余在镇江走脱城子诸校皆出旣延入城苗守遂见语国事移时感慨流涕即徃住清邉堂时从亡者始至也引至直司捜身上所藏军噐旣无他然后见信防闲严宻如此向使一疑字横于胸中闭门不纳天地茫茫何所归宿嘻其危哉苗守䄂出李龙眠画汉苏武忠节圗求余咏题抚卷凄凉浩气愤发使人慷慨激烈有去国思君之念矣遂赋三诗书于卷后时丙子三月二日也文天祥执笔于清邉堂之寓舍忽报忠圗纪歳华东风吹泪落天涯苏卿更有归时国老相兼无去后家烈士䘮元心不易逹人知命事何嗟生平爱覧忠臣传不爲吾身亦䧟车独伴羝羊海上游相逢血泪向天流忠真巳向生前定老节湏从死后休不死未论生可喜虽生何恨死堪忧甘心卖国人何处曽识苏公义胆不漠漠愁云海戍迷十年何事望京师李陵罪在偷生日苏武功成未死时鐡石心存无镜变君臣义重与天期纵饶夜乆胡尘黒百炼丹心湼不缁文山先生全集卷之十三终文山先生全集文山先生文集卷第十四文山先生全集卷之十四别集指南后録卷之一上过零丁洋苦遭逢起一经干戈落落四周星山河破碎风抛絮身世飘揺雨打萍皇恐滩头说皇恐零丁洋里叹零丁人生自古谁无死留取丹心照汗青上巳日张元帅令李元帅过船请作书招谕张少保投拜遂与之言我自救父母不得乃教人背父母可乎书此诗遗之李不能强持诗以逹张但称好人好诗竟不能逼元夕南海观无夕兹游古未曽人间大竞渡水上小烧灯世事争强弱人情尚废兴孤臣腔血满死不愧庐陵懐赵清逸厓海真何地驱来坐战塲家人半分合国事决存亡一死不足道百忧何可当故人髯似㦸起舞爲君伤二月六日海上大战国事不济孤臣天祥坐北舟中向南恸哭爲之诗曰长平一坑四十万秦人欢欣赵人怨大风扬沙水不流爲楚者乐爲汉愁兵家胜负常不一纷纷干戈何时毕必有天吏将明威不嗜杀人能一之我生之𥘉尚无疚我生之后遭阳九厥角稽首併二州正气扫地山河羞身爲大臣义当死城下师盟愧牛耳间关归国洗日光白麻重宣不敢当岀师三年劳且苦只尺长安不得覩非无虓虎士如林一日不戈爲人擒楼船千艘下天角两雄相遭争奋搏古来何代无战争未有锋猬交沧𬈑游兵日来复日徃相持一月爲鹬蚌南人志欲扶崑崙北人气欲黄河吞一朝天昏风雨恶炮火雷飞箭星落谁雌谁雄顷刻分流尸漂血洋水浑昨朝南船满厓海今朝只有北船在昨夜两边桴皷鸣今朝船船鼾睡声北兵去家八千里椎牛酾酒人人喜惟有孤臣雨泪垂㝠㝠不敢向人啼六龙杳霭知何䖏大海茫茫隔烟雾我欲借剑斩佞臣黄金横带爲何人又六噫飈风起兮海水飞噫文武尽兮火德㣲噫鹰鹯相击兮靡所施噫鸿鹄欲举兮将安归噫櫂歌中流兮任所之噫独抱春秋兮莫我知噫言志九垠化爲魅亿丑俘爲虏既不能变姓名卒于呉又不能髠钳奴于鲁逺引不如四皓翁髙蹈不如仲连父㝠鸿堕矰缴长鲸䧟网罟鷃燕上下争谁何蝼蚁等闲相尔汝狼籍山河岁云杪飘零海角春重暮百年落落生涯尽万里遥遥行役苦我生不辰逢百罹求仁得仁尚何语一死鸿毛或㤗山之轻之重安所䖏妇女低头守巾帼男儿嚼齿吞刀锯杀身慷慨犹易免取义从容未轻许仁人志士所植立横絶地维屹天柱以身狥道不苟生道在光明照千古素王不作春秋废兽蹄鸟迹交中土闰位适在三七间礼乐终当属真主李陵卫律罪通天遗臭至今使人吐种瓜东门不可得暴骨匈奴固其所平生读书爲谁事临难何忧复何惧巳矣夫易箦不必如曽参结缨犹当效子路南海朅来南海上人死乱如麻腥浪拍心碎颷风吹鬓华一山还一水无国又无家男子千年志吾生未有涯有感海阔龙深蛰山空鸟杂鸣花随春共去云与水俱行壮士千年志征夫万里程夜凉㸔星斗何䖏是搀枪张元帅谓予国巳亡矣杀身以忠谁复书之予谓啇非不亡夷齐自不食周粟人臣自尽其心岂论书与不书张爲改容因成一诗高人名若凂烈士死如归智㓕犹吞炭啇亡正採薇岂因徼后福其肯蹈危机万古春秋义悠悠双泪挥登楼茫茫地老与天荒如此男儿鐡石肠七十日来浮海道三千里外望江郷高鸿尚觉心期阔蹇马何堪脚迹长独自登楼时柱颊山川在眼泪浪浪海上天边青鸟逝海上白鸥驯王济非痴叔陶潜岂醉人得官须报国可隐即逃秦身事盖棺定挑灯看剑频贑州满城风雨送凄凉三四年前此战塲遗老犹应愧蜂蚁故交巳乆化豺狼江山不改人心在宇宙方来事㑹长翠玉楼前天亦泣南音半夜落沧浪指南后録卷之一下岀广州第一宿越王䑓下路搔首叹萍踪城古都招水山髙易得风皷声残雨后塔影暮林中一様连营火山同河不同英德道中海近山如沃杼深屋半芜干坤正风雨轩冕总泥途自叹鸢肩薄谁怜鹤影孤少年狂不醒夜夜夣伊吾晚渡青山围万叠流落此何邦云静龙归海风清马渡江汲滩供茗椀编竹当蓬窓一井沙头月覊鸿共影双珊瑚吟南方有珍禽鸣声天下竒毛羽黒如两脸凝璚脂燕赵佳公子笼槛以自随童子重丁宁饮食必以时将献上林苑来巢万年枝待之岂少恩不免加絷维珊瑚真珊瑚碎琢良自悲中原寒气深风土非所宜和中甫端午韵不依次黄茅古道外羸马发南州有客嗤齐鲁何人念楚囚岁年付流水风雨满沧洲手把菖蒲看黒头非所求又呈中斋风雨羊肠道飘零万死身牛儿朝共载木客夜爲隣庾子江南夣苏郎海上贫悠悠㸔晚渡谁是济川人又万里论心晚相看慰乱离丹成俄巳化璧碎尚无缁禾黍西原夣川原落日悲斯文今巳矣来世以爲期竹间倦来聊歇马随分此青山流水竹千箇清风沙一湾干坤醒醉里身世有无间客路真希絶浮生半日闲越王䑓登临我向乱离来落落千年一越䑓春事暗随流水去潮声空逐暮天廻烟横古道人行少月堕荒村鬼哭哀莫作楚囚愁絶㸔旧家歌舞此㗸盃南华山北行近千里迷复忘西东行行至南华忽忽如夣中佛化知㡬尘患乃与我同有形终归㓕不㓕惟真空笑㸔曹溪水门前坐松风南安军梅花南北路风雨湿征衣出岭谁同出归郷如不归山河千古在城郭一时非饥死真吾志夣中行採薇黄金市闭蓬絶粒始南州我过青山欲首丘廵逺应无儿女态夷齐肯作稻粱谋人间早见黄金市天上犹迟白玉楼先子神游今二纪夣中挥泪溅松楸万安县青山曲折水天平不是南征是北征举世更无廵逺死当年谁道甫申生遥知岭外相思䖏不见滩头皇恐声传语故园猿鹤好夣回江路月风清㤗和书生曽拥碧油幢耻与群儿共竖降汉节㡬回登快阁楚囚今度过澄江丹心不改君臣谊清泪难忘父母邦惟有郷人知我瘦下帷絶粒坐蓬窓苍然亭风打船头繋夕阳亭前老子旧胡床青牛过去关山动白鹤归来城郭荒忠节风流落尘土英雄遗恨满沧浪故园水月应无恙江上新松㡬许长别里中诸友青山重回首风雨暗啼猿杨柳溪头钓梅花石上尊故人无复见烈士尚谁言长有归来夣衣冠满故园发吉州巳卯六月𥘉一日苍然亭下楚囚立山河颠倒纷雨泣巳亥七夕此何夕煌煌斗牛剑光湿戈鋋彗云雷电撃三百余年火爲德须臾风雨天地黒皇纲解纽地维折妾妇偷生自爲贼英雄扼腕怒须赤贯日血忠死穷北首阳风流落南国正气未亡人未息青原万丈光赫赫大江东去日夜白临江军江岸今多啮城居昔屡焚市人半伧父竖子亦将军蛟哭金洲雨猿啼玉观云周卽坟土上回首泪成㾗予始至南安即絶粒爲告祖檷文别诸友诗遣孙礼取黄金市登岸驰归约六月二日复命于吉城下予以心事白诸幽明即瞑目长徃含笑入地矣乃水盛风驶前一日逹庐陵孙礼期不至予且行忍死以待垂至丰城忽有见孙礼于他舟乃悟竟不曾徃爲之痛哭流涕暮始见主者取孙礼还舟明早遂送之丰城县纵其自便追之不可及矣予至是不食巳八日若无事然私念死庐陵不失爲首丘今使命不逹委身荒江谁知之者盍少湏臾以就义乎复饮食如𥘉昔读左传申包胥哭秦庭七日勺饮不入口亦不闻有它乃知饥踣西山非一朝之积也予甞服脑子二两不死絶食八日又不死竟不暁其何如从者七人或逃或死或逐今仅存一人曰刘荣楚囚之况宜哉隆兴府半生㡬度此登临流落而今雪满簮南浦不知春巳晚西山但觉日𥘉隂谁怜龟鹤千年语空负鹏万里心无限故人帘雨外夜深如有广陵音湖口江湖一都㑹宇宙㡬兴亡走马芦林外买鱼茅舎傍南人撑快桨北客坐危樯江水交岷水东流日夜长安庆府风雨宜城路重来白髪新长江还有险中国自无人枭傹蕃遗育鳣鲸蛰怒鳞泊船休上岸不忍见遗民池州五老湖光逺九华山色昏南冠前进士北部故将军芳草江头路斜阳郭外村匆匆十年夣故国黯销魂鲁港方夸金坞筑岂料玉床揺国躰真三代江流旧六朝鞭投䏻㡬日瓦解不崇朝千古燕山恨西风卷怒潮采石不上峩眉二十歳重来爲堕山河泪今人不见虞允文古人曾有樊若水长江阔䖏平如驿况此介然衣带窄欲从谪仙捉月去安得然犀照神物建康金陵古㑹府南渡旧陪京山势犹盘礴江流巳変更徤儿徙幽土新鬼哭䑓城一片清溪月偏扵客有情金陵驿草合离宫转夕睴孤云飘泊复何依山河风景元无异城郭人民半巳非满地芦花和我老旧家燕子傍谁飞从今别却江南日化作啼䳌带血归万里金瓯失壮图衮衣颠倒落泥涂空流杜宇声中血半脱骊龙颔下须老去秋风吹我恶夣回寒月照人孤千年成败俱尘土消得人间说丈夫懐忠襄平生王佐心世运蹈衰末齐虏谁复封楚囚讵当脱金陵虽懐古尚友在风烈褒忠侈遗庙夫子我先逹早秋只影飘零天一涯千秋揺落欲何之朝㸔带缓方嫌瘦夜怯衾单始觉衰眼里㳺从惊死别夣中儿女慰生离六朝无限江山在搔首斜阳独立时睡起堂堂孤影起闻鸡风起高楼皷角悲江海无情游子倦歳年如夣美人迟平生管鲍成何事千古夷齐在一时坐乆日斜庭木落浮云㓕没漏朝曦中秋不教收骨瘴江边驱向胡沙着去鞭旧夺宫𫀆空独歩新食官饭饱孤眠客程恰与秋天半人影何如月倍圆犹是江南佳丽地徘徊把酒看苍天南康军和东坡酹江月庐山依旧凄凉䖏无限江南风物空翠晴岚浮汗漫还障天东半壁鴈过孤峯猿归老嶂风急波翻雪干坤未歇地灵尚有人杰堪嗟飘泊孤舟河倾斗落客夣催明发南浦闲云连草树回首旌旗明㓕三十年来十年一过空有星星髪夜深愁聴胡笳吹彻寒月和中斋韵功业飘零五丈原如今局促傍谁辕侻首北去明妃泪啼血南飞望帝魂骨肉凋残唯我在形容変尽只声存江流千古英雄恨兰作行舟柳作樊再和见说黄沙接五原飘零只影向南辕江山有恨销人骨风雨无情断客魂泪似空花千点落鬓如硕果数根存肉飞不起真堪叹江水爲笼海作樊和友人落落南冠过故都近来我意亦忘吾骑来驿马身如寄遣去家书宇亦无景伯未囚先立后嵇康纵死不爲孤江南只有归来夣休问田园芜不芜驿中言别友人水天空阔恨东风不借世间英物蜀鸟吴花残照里忍见荒城頽壁铜雀春情金人秋泪此恨慿谁雪堂堂剑气斗牛空认竒杰那信江海余生南行万里属扁舟齐发正爲鸥盟留醉眼细㸔涛生云㓕䁛柱吞嬴回旗走懿千古冲冠发伴人无寐秦淮应是孤月和干坤䏻大筭蛟龙元不是池中物风雨牢愁无着䖏那更寒䖝四壁横槊题诗登楼作赋万事空中雪江流如此方来还有英杰堪笑一叶飘零重来淮水正凉风新发镜里朱颜都変尽只有丹心难㓕去去龙沙向江山回首青山如髪故人应念杜䳌枝上残月懐中甫乆要何落落末路重依依风雨连兵幕泥涂满客衣人间龙虎変天外燕鸿违死矣烦公传北方人是非行宫十里宫墻一聚尘天津晚过客愁新花啼杜宇归来血树挂苍龙脱去鳞福德傥存终有晋秣陵未改巳无秦秋风禾黍空南北见说铜驼㑹笑人恠底秦淮一水长㡬多客泪洒斜阳江流本是限南北地气何曾减帝王䑓沼渐荒基历落莺花犹在意凄凉青天毕竟有情否旧月东来失女墻广斋谓柳和王昭仪满江红韵惜未之见爲赋一阕王母仙桃亲曾醉九重春色谁信道鹿㗸花去浪翻鳌阙眉鎻娇娥山宛转䯻梳堕马云欹侧恨风沙吹透汉宫衣余香歇䨘裳散庭花㓕斜阳燕应难说想春深铜雀夣残啼血空有琵琶传岀塞更无环佩鸣归月又争知有客夜悲歌壸𫾣缺和王夫人满江红韵以庶㡬后山妾薄命之意燕子楼中又捱过㡬畨秋色相思䖏青年如夣乗鸾仙阙肌玉暗销衣带缓泪珠斜透花钿侧最无端蕉影上窓纱青灯歇曲池合高䑓㓕人间事何堪说向南阳阡上满襟清血世态便如翻覆雨妾身元是分明月笑乐昌一叚好风流菱花缺代王夫人作试问琵琶胡沙外怎生风色最苦是姚黄一朶移根仙阙王母䦨璚宴罢仙人泪满金盘侧聴行宫半夜雨淋铃声声歇彩云散香尘㓕铜駞恨那堪说想男女慷慨嚼穿龈血回首昭阳离落日伤心铜雀迎新月筭妾身不愿似天家金瓯缺王夫人词太液芙蓉全不是旧时颜色甞记得恩承雨露玉堦金阙名播兰簮妃后里晕潮莲脸君王侧忽一朝鼙鼓掲天来繁华歇龙虎散风云㓕今古恨慿谁说顾山河百二涙流襟血驿舘夜惊尘土夣宫车晓转关山月若嫦娥于我肯相容从圆缺浪淘沙踈雨洗天晴枕簟凉生井梧一叶做秋声谁念客身轻似叶千里飘零夣断古䑓城月淡潮平便携酒访新亭不见当时王谢宅烟草青青东海集序东海集者友人客海南以来诗也海南诗而曰东海集者何鲁仲连天下士友人之志也友人自爲举子时巳大肆力于诗于诸大家皆甞登其门而渉其流其本赡其飬锐故所诣特深到余甞评其诗浑有英气鍜錬如自然美则美矣犹未免有意于爲诗也自䘮乱后友人其家避地游官岭海而全家燬于盗孤穷流落困䪺万状然后崖山除礼部侍郎中且权直学士矣㑹南风不竞御舟漂散友人仓卒蹈海者再爲北军所钩致遂不获死以至于今凡十数年间可惊可愕可悲可愤可痛可闷之事友人备甞无所不至其惨戚感慨之气结而不信皆于诗乎发之盖至是动乎情性自不能不诗杜子美䕫州柳子厚柳州以后文字也余与友人年相若又同里闬以斯文相好然平生落落不相及及居楚囚中而友人在行同患难者数月其自五羊至金陵所赋皆予目撃或相唱和时余坐金陵驿无所作爲乃取友人诸诗笔之于书与相关者并附爲后之覧者因诗以见吾二人之志其必有感慨于斯巳卯七月壬申文天祥叙送行中斋三首秋风晚正烈客衣早知寒把衣不能别更尽此日欢岀门一万里风沙浩漫漫岂无儿女情爲君思汎澜百年有时尽千载无余观明明君臣义公独爲其难愿持丹一寸冩入青琅玕㑹有抚卷人孤灯起长叹神龙荡失水驯扰终未得威鳯虽在薮肯顾鸡䳱食所以古之人受变心不易亳鼎巳迁周西山竟肌瘠豫子身自长弘血成碧何甞怨废兴而或二心迹坚白不在缁羔裘良自惜此谊公素明俗见或未识嗟予抱区区畴昔同里闬过从三十年知心不知靣零落忽重逢家亡市朝变惸惸蹈海余踽踽南冠殿剧谈泥涂际握手鞍马倦依依斯文意苦恨十年晚鲁仲偶不逢随世本非愿灵胥目未抉端欲诣所见及兹万里别一夕肠百转余生谅须臾孤感横九县庶㡬太尉事万一中丞传此册爲指南后録第一卷下第二卷起八月二十四日发建康终岁除有感尚有零丁洋诸诗及后録本在惠州合隷爲一卷而所恨者指南前録叙号存而诗巳不完侍卽弟姑㩀所存本使不泯于世一联半句使天下见之识其爲人即吾死无憾矣况篇帙之多乎岁在庚辰正月二十日文山履善甫书指南后録卷之二予后録诗以广州至金陵爲第一卷今入淮以后爲第二卷云发建康赏心亭下路拍手唱吾歌楼外梁时塔城中秦氏河江山如夣耳天地柰愁何回首清溪曲长江一鴈过江行有感蒲萄肥汗马荆棘冷铜駞巫崃朝云湿洞庭秋水波穷愁空突兀暗泪自滂沱莫恨吾生悞江东才俊多真州驿山川如识我故旧更无人俯仰干戈迹徃来车马尘英雄遗筭晚天地暗愁新北首燕山路凄凉夜向晨望杨州阮籍临广武杜甫登吹䑓高情发慷慨前人后人哀江左遘阳运铜駞化飞灰二十四桥月楚囚今日来维杨驿三年别淮水一夕宿杨州南极山川古北风江海秋昭君愁岀塞王粲怕登楼千载英雄泪如今况楚囚过卲伯镇今朝车马地昔日战争场我有杨州鹤谁存卲伯棠一湾流水小数𤱔故城荒回首江南路青山断夕阳高邮懐旧借问曾游䖏高沙第㡬山潜行鹰攫道直上虎当关一命虚空里三年瞬息间自怜今死晚何复望生还发髙邮𥘉岀髙沙门轻舫逺城楼一水何曲折百年此绸缪北望渺无际飞鸟翔平畴寒芜入荒落日薄行人愁行行行湖曲万顷涵清秋大风吹樯倒如盪彭蠡舟欲寄故郷泪使入长江流篙人爲我言此水通淮头前与黄河合同作沧海沤踟蹰忽失意拭泪泪不收呉㑹日巳逺回首重悠悠驰驱梁赵郊壮士何离忧吾道乆矣东陆沈古神州我今戴南冠何异有北投不能裂肝脑直气摩斗牛但愿光岳合休明复啇周不使殊方魄终爲异物羞寳应道中天阔搏南鴈淮途长北驱甘棠成传舎细柳作康衢田海随时变山河徃日殊征𫀆共衮绣夜壁一灯孤淮安军楚州城门外白杨吹悲风累累死人塜死向锋镝中岂无匹妇冤定无万夫雄中原在其北登城望何穷过淮河宿阚石有感北征垂半年依依只南土今晨渡淮河始觉非故宇江郷巳无家三年一覊旅龙翔在何方乃我妻子所昔也无柰何忽巳置念虑今行日巳近使我涙如雨我爲纲常谋有身不得顾妻兮莫望夫子兮莫望父天长与地乆此恨极千古来生业縁在骨肉当如故发淮安九月𥘉二日车马发淮安行行重行行天地何不寛烟火无一家荒草青漫漫恍如泛沧海身坐玻瓈盘时时逢北人什伍扶征鞍云我戍江南当军身属官北人适呉楚所忧地少寒江南有游子风雪上燕山小清口乍见惊胡妇相嗟遇楚兵北来鸿鴈宻南去骆駞轻芳草中原路斜阳故国情明朝五十里错做武陵行桃源道中漠漠地千里垂垂天四围隔溪胡骑过傍草野鸡飞风露吹青笠尘沙薄素衣吾家白云下都伴北人归桃源县清野百年乆中原千里賖火烟新聚落山水旧生涯种麦十𢾗𤱔诛茅千百家我来行正倦何䖏覔桃花崔镇驿万里中原役北风天正凉黄沙漫道路苍耳满衣裳野阔人声小日斜驹影长解鞍身似夣游子意茫茫发崔镇髙鴈空秋兴寒螀破暁眠淡烟白似海野水碧于天兴废嗟何及行蔵信自然南人乍骑马北客半乗船发宿迁县夜夣入星槎晓行随斗柄衣暖露自干鬓寒氷欲凝将军戴鐡笠壮士𫾣金镫白眼睨青天我生不有命中原中原方万里明日是重阳桒枣人家近蓬蒿客路长引弓虚射鴈失马爲寻羊见说今年旱青青麦又秧望邳州中原行㡬日今日才见山问山在何䖏云在徐邳间邳州山徐州水项籍不还韩信死龙争虎闘不肯止烟草漫漫青万里古来刘季号英雄樊崇至今巳千岁徐州道中彭城古官道日中十马驰咫尺不见人扑靣黄尘飞白头汉王缟素师羙人燕罢项羽啼一时混戦四十万天昏地黒睢水湄乃知大风扬沙失白昼自是地利非天时汉王仓皇问道西一儿一女嘻其危太公吕后去不归爼上寕有生还时未央称夀太上皇巍然女娲帝中闱终然富贵自有命造物颠倒真小儿彭城行连山四围合吕梁贯其中河南大都㑹故有项王宫晋牧连杨豫虎视北方雄唐时燕子楼风流张建封西望睢阳城只与汴水通大平黄楼赋尚能想遗风迩来百余年正朔归江东遗民死欲尽莾然狐兎丛我从南方来停骖抚遗踪故河蓄潢潦荒城翳秋蓬凄凉戯马䑓憔悴巨佛峯沧海変桑田陵谷代不同朝爲朱门贵暮作行旅穷乗除信物理感慨系所逢古来贤逹人一醉万虑空如此独巽何悲风逐征鸿燕子楼自别张公子婵姢不下楼遂令楼上燕百岁称风流我游彭城门来吊楚王阙问楼在何䖏城东草如雪蛾眉代不乏埋没安足论因何张家妾名与山川存自古皆有死忠义长不没但传美人心不说美人色戯马䑓九月𥘉九日客游戯马䑓黄花弄朝露古人花飞埃今人哀后人后人复今哀世事那可及泪落茱茰杯发彭城今朝正重九行人意迟迟回首戯马䑓野化发葳𬎼草埋范增塜云见樊哙旗时节正如此道路将何之我爱陶渊明甲子题新诗白衣送酒来把菊卧东篱沛歌秦世失其鹿丰沛发龙颜王侯与将相不岀徐济间当时数公起四海王气闲至今尚想见虹光照人寰我来千载下吊古泪如白云落荒草隐隐芒砀山黄河天下雄南去不复还乃知盈虚故天道如循环卢王旧封地今日杀凾关歌风䑓长陵有神气万岁光如虹有时风雪变魂魄来沛宫壮哉游子郷一覧万宇空击筑戒复隍帝业慎所终重瞳爱梁父此情岂不同锦衣绚行昼丈夫何浅中𬗟懐首丘意自足分雌雄尚惜覇心存慷慨懐勇功不见徃来事烹狥与蔵弓早知致两生礼乐三代隆匹夫事巳徃安用责乃翁我来汤沐邑白杨吹悲风永言三侯章隐隐闻儿童叶落皆归根飘零独秋蓬登䑓共悽恻目之南飞鸿固陵道中三首九天云下垂一雨作秋色尘埃化泥涂原野转萧瑟十里一双堠孤兎卧荆棘见说数年来中州乍苏息茅舎荒旧固陵汉王城对楚王城徐州烟火连丰沛天下还来屋角争固陵城下两龙争不见齐王来㑹兵勒取河山新分地项王之后到韩彭发鱼䑓晨炊发鱼䑓碎雨飞撃靣团团四野周冥冥万象变疑是江南山烟雾昏不见岂知此中原今古经百战英雄化爲土飞雾洒郊甸天寒日欲短游子泪如霰自叹瑟瑟秋风悲烈烈寒气骄蒲柳先巳零松栢何后凋天意重肃杀造物无不销强弱有异禀忧患同一朝惟有南山石千载一岧嶤人苦不自足空羡王子乔逺游黄河流活活太行髙巍巍山以东百山以西邹鲁盛文献燕赵多雄姿右摩㤗山碑左蹑凾谷泥郏鄏吊周公曲阜拜宣尼或登广武叹或上北邙悲平生㡬两屐汗漫以爲期絶交天下士要爲男子竒呉㑹徧王业中原隔遗黎安得与黄鹤比翼天上飞江河异风景撃楫感且欷阳运遘百六兴否俄推移桒田変沧海楚囚発孔悲我本槛车客爲我解絷维青蝇附天骥万里相追随人生尚行乐矧复新相知周道思下泉王风懐黍离富贵岂不愿忧患那自持人命危且浅忽若朝露睎长恐折我轴中道欲差池去我父母邦我行且遅遅听我逺游曲寄我长相思六歌有妻有妻出糟糠自少结髪不下堂乱离中道逢虎狼鳯飞翩翩失其凰将雏一二去何方岂料国破家亦亡不忍舎君罗𥜗裳天长地乆终茫茫牛女夜夜遥相望呜唿一歌兮歌正长悲风北来起徬徨有妹有妹家流离良人去后携诸儿北风吹沙塞草凄穷猿惨淡将安归去年哭母南海湄三男一女同歔欷惟汝不在割我肌汝家零落母不知母知岂有瞑目时呜唿再歌兮歌孔悲鹡鸰在原我何爲有女有女婉清扬大者学帖临钟王小者读字声琅琅朔风吹衣白日黄一双白璧委道傍鴈儿啄啄秋无梁随母北首谁人将鸣唿三歌兮歌愈伤非爲儿女泪淋浪有子有子风骨殊释氏抱送徐卿雏四月八日摩尼珠榴花犀钱络绣𥜗兰汤百沸香似酥歘随飞电飘泥涂汝兄十二骑鲸鱼汝今知在三岁无呜唿四歌兮歌以吁灯前老我明月孤有妾有妾今何如大者手将玉蟾蜍次者亲抱汗血驹晨粧靓服临西湖英英鴈落飘璚琚风花飞坠鸟呜唿金茎沆瀣浮污渠天摧地裂龙鳯殂美人尘土何代无呜唿五歌兮歌欝纡爲尔遡风立斯须我生我生何不辰孤根不识桃李春天寒日短重愁人北风随我鉄马尘𥘉怜骨肉钟竒祸而今骨肉相怜我汝在北兮婴我懐我死谁当收我骸人生百年何丑好黄梁得䘮俱草草呜唿六歌兮勿复道出门一笑天地老发潭口吹靣北风来拂鬓坚氷至轩冕委道途衮绣易氊毳百年杂丑好始酧四方志浩歌激浮云亭亭复揽辔羲驭㡬曽停谁当扫幽翳新济州借问新済州徐郓兄弟国昔爲大河南今爲大河北垂云隂万里平原望不极百草尽枯死黄花自秋色时时见桒树青青杂阡陌路上无人行烟火渺萧瑟车辙分纵横过者临岐泣积潦流交衢霜蹄破丛棘江南寒未深铜炉兽花赤爲知行路人鐡令衣裳汶阳道中积雨不肯霁行陆如渉川青氊纩我后白氊覆我前我欲正衣冠两手如紏纒飞沫流𬒳靣代我泣涕涟鸿鴈纷南翔逰子北入燕平楚渺四极雪风迷逺天昔闻济上军又説汶阳田我今履其地吊古怆苍烟男儿欲了事长虹射寒泉汶阳舘去岁营船隩今朝舘汶阳海空沙漠漠河广草茫茫家国哀千古男儿慨四方老愧秋雨暗孤影照淋浪自汶阳至郓渺渺中原道劳生叹百非风雨吹打人泥泞飞上衣目力去天短心事与时违夫子昔相鲁侵疆自齐归来平舘憔悴江南客萧条古郓州雨声连五日月色彻中流万里山河夣千年宇宙愁欲鞭刘豫骨烟草暗荒丘发郓州喜晴烈风西北来万窍号髙秋宿云蔽层空浮潦迷中州行人苦沮洳道阻路且脩流澌𬒳鞍镫飞沫缀衣裘昏鸦接趐落原野惨以愁城郭何萧条闭戸寒飕飕中宵月色满余光散衾禂余子戒明发飞雾霭郊丘㣲见扶桒红隐隐如沉浮身游大荒野海气吹蜃楼须臾划当空六合开沉幽千年厌颜色苍翠光欲流大阳经天行大化不暂留辉光何曽㓕晻霭终当收严霜下丰草长歌夜悠悠明日东阿道方轨骤骅骝发东阿东原深䖏所时或见人烟秋雨桒麻地春风挑李天贪程频问堠快马缓加鞭多少飞樯过噫吁是北船宿高唐州早发东阿县暮宿高唐州哲人逹㡬㣲志士懐隐忧山河巳历历天地空悠悠孤舘一夜宿北风吹白头平原平原太守颜真卿长安天子不知名一朝渔阳动鼙鼓大河以北无坚城公家兄弟奋戈起一十七郡连夏盟贼闻失色分兵还不敢长驱入咸京明皇父子将西狩由是灵武起义兵唐家再造李郭力若论牵制公威灵哀哉常山惨钩舌心归朝廷气不慑﨑岖坎坷不得志出入四朝老忠节当年幸脱安禄山白首竟䧟李希烈希烈安能遽杀公宰相卢𣏌欺日月乱臣贼子归何䖏茫茫烟草中原土公死于今六百年忠精赫赫雷行天发陵州中原似沧海万顷与云连大明朝东出皎月正在天逺树乱如点桒麻欝苍烟一鴈入髙空千鸦落平田我行天地中如蚁磨上旋雨㾗留故衣霜气袭重氊徤马嘶北风潜鱼乐深渊噫哉南方人囬首空自怜献州道巾三年戎服行五岭文玉㑹跻攀上崖磴厉掲渉潇瀬十歩九﨑岖山水何破碎坐令管仲小自觉伯夷隘乃今来中州万里如一槩四望登原隰桒麻蔚斾斾骅骝岀清庙过都真历块历历古战塲俯仰生感慨吾常渉重湖东海际南海兹游冠平生天宇更宏大心与太虚际目空九围内男儿不出居妇人坐帷盖反身以自观须弥纳一芥以此䖏死生超然万形内滹沱河二首过了长江与大河横流数仞絶滹沱萧王麦饭曽仓卒囬首中天感慨多风沙睢水终亡楚草木公山竟蹙秦始信滹沱氷合事世间兴废不由人河间夜宿河间恰家则翁寓焉因成三絶空有丹心贯碧霄泮氷亡国不崇朝小臣万死无遗慨曽见天家十八朝南归鴈荡报郎君老子精神徤十分不爲瀛洲复相见阿戎翻隔万山云江南车盖走燕山老子旁观䄂手闲见说新诗题甲子桃源元只在人间保州道中昨日渡滹沱今日望太行白云何渺渺天地何茫茫落叶混西风黄尘昏夕阳牛车过不住氊屋行相望小儿骑蹇驴壮士驾乗黄髙低叶万顷黒白草千行村落有古风人间无时粧宋辽旧分界燕赵古战塲蚩尤乱涿野共工谪幽邦郭隗致乐毅荆轲携舞阳臧卢互反覆安史迭坡倡山川一今古人物㡬兴亡江南佔毕生徃来习羊肠天马戴青蝿电秣驰康荘适从何有来如此醉夣郷感时意踟蹰惜徃泪淋浪厉阶起玉环左计由石卽天地行日月万代乗景光昼夜果可废春秋诚荒唐吾生直须臾俯仰际八荒来者不可见逺游赋彷徨保涿州三诗赵太祖墓我行保州塞御河直其东山川犹有灵佳气何欝䓤顾我巾车因厉气转秋蓬办香欲徃拜惆怅临长空楼桒我过梁门城楼桒在其北元德巳千年青烟遶故宅道傍爲挥泪徘徊秋风客天下卧龙人多少空抱膝涿鹿我瞻涿鹿野古来战蚩尤轩辕此立极玉帛朝诸侯历历关河鴈随风鸣寒秋迩来三千年王气行幽州过梁门一一金瓯在双双镇璧全土花开旧国风絮渡江船南北分新统江淮号极边更和天堑失回首惨啼䳌白沟河昔时张叔夜统兵赴勤王东都一不守羸马迁龙荒适过白沟河裂眦须欲张絶粒不遄死仰天扼其吭群臣总奄奄一土垂天光读史识其地抚卷爲凄凉我生何不辰异世忽相望皇图遘阳九天堑满飞堭引兵诣关下捧土障澜狂岀使义不屈持节还中郎六飞独南海金钺将煌煌武侯空威心出狩惊四方吾属竟爲虏世事吁彼苍思公有竒节一死何慨慷江淮我分地我欲投沧浪沧浪却不受中原行路长𥘉登项籍宫次覧刘季邦渉足河与济回首嵩与恒下车抚梁门上马指楼桒戴星渡一水惨淡天微茫行人爲我言宋辽此分疆悬知公死䖏爲公出涕滂恨不持束刍徘徊官道傍我死还在燕烈烈同肝肠今我爲公哀后来谁我伤天地垂日月斯人未云亡文武道不坠我軰终堂堂懐孔明斜谷事不济将星殒营中至今岀师表读之泪沾胷汉贼明大义赤心贯苍穹世以成败论操懿真英雄刘琨中原荡分崩壮哉刘越石连踪起幽并只手扶晋室福华天意乖匹磾生鬼蜮公死百世名天下分南北祖逖平生祖豫州白首起大事东门长啸儿爲逊一头地何哉戴若思中道奋螳臂豪杰事垂成今古爲短气颜杲卿常山义旗奋范阳哽喉咽明雏一狼狈六飞入西川哥舒䧏且拜公舌膏戈鋋人世谁不死尒死千万年许逺起师哭玄元义气震天地百战奋雄姿脔妾士挥泪睢阳水东流双庙垂百世当时令狐潮乃爲贼游说过雪桥琉璃桥小桥度雪度琉璃更有清霜滑马蹄游子衣裳如鐡冷残星荒店野鸡啼指南后録卷之三予指南后録第一卷起正月十二日赋零丁洋第二卷起八月二十四日发建康今第三卷盖自庚辰元日爲始文山履善甫序五月二日生朝北风吹满楚冠尘笑捧蟠佻夣里春㡬岁巳无笼鸽客去年犹有送羊人江山如许非吾土宇宙柰何多此身不㓕不生在何许静中聊且飬吾真胡笳曲庚辰中秋日水云慰予囚所援琴作胡笳十八拍取予疾徐指法良可观也琴罢索予赋胡笳诗而仓卒中未能成就水云别去是岁十月复来予因集老杜句成拍与水云共啇畧之盖囹圄中不能得死聊自遣耳亦不必一一学琰语也水云索予书之欲蔵于家故书以遗之浮休道人文山风尘倾洞昏王室天地惨惨无颜色而今西北自反胡西望千山万山赤叹息人间万事非𬒳驱不异犬与鸡不知明月爲谁好来岁如今归未归右一拍独立缥缈之飞楼高视干坤又可愁江风萧萧云拂地笛声愤怒哀中流邻鸡野哭如昨日昨日晚晴今日黒苍皇巳就长途徃欲徃城南忘南北右二拍三年奔走空皮骨三年笛里关山月中天月色好谁㸔豺狼塞路人烟絶寒刮肌肤北风利牛马毛零缩如猬塞上风云接地隂咫尺但愁雷雨至右三拍黄河北岸海西军翻身向天仰射云胡马长鸣不知数衣冠南渡多崩奔山木惨惨天欲雨前有毒蛇后勐虎欲问长安无使来终日戚戚忍覉旅右四拍北庭数有关中使飘飘逺自流沙至胡人髙鼻动成群仍唱胡歌饮都市中原无书归不得道路只今多拥隔身欲奋飞病在床时独㸔云泪沾臆右五拍胡人归来血满箭白马将军若雷电蛮夷杂种错相于洛阳宫殿烧焚尽干戈兵革闘未巳魑魅魍魉徒爲尔㷲哭秋原何䖏村千村万落生荆𣏌右六拍忆昔十五心尚孩莫恠频频劝酒杯孤城此日肠堪断如何不饮令人哀一去紫䑓连朔漠月岀云通雪山白九度附书归洛阳故国三年一消息右七拍只今年才十六七风尘荏苒音书絶胡骑长驱五六年弊裘何啻连百结愁对寒云雪满山愁㸔冀北是长安此身未知归定䖏漂泊西南天地间右八拍午夜漏声催晓箭寒尽春生洛阳殿汉主山河锦绣中可惜春光不相见自胡之反持干戈一生抱恨空咨嗟我巳无家寻弟妹此身那得更无家南极一星朝北斗每依南斗望京华右九拍今年臈月冻全消天涯涕泪一身遥诸将亦自军中至行人弓箭各在腰白马嚼啮黄金勒三尺角弓两斛力胡鴈趐湿髙飞难一箭正坠双飞翼右十拍冬至阳生春又来口虽吟咏心中哀长笛谁能乱愁思唿儿且覆掌中杯云白山青万余里壁立石城横塞起元戎小队岀郊垧天寒日暮山谷里右十一拍洛阳一别四千里边庭流血成海水自经䘮乱少睡眠手脚冻皴皮肉死反鏁衡门守环堵稚子无忧走风雨此时与子空归来喜得与子长夜语右十二拍大儿九龄色清彻骅骝作驹巳汗血小儿五岁气食牛氷壸玉鑑悬清秋罢琴惆怅月照席人生有情泪沾臆离别不堪无限意更爲后㑹知何地酒肉如山又一时只今未絶巳先悲右十三拍北归秦川多鼓鼙禾生陇𤱔无东西三歩回头五歩坐谁家捣练风凄凄巳近苦寒月惨惨中肠悲自恐二男儿不得相追随去留俱失意徘徊感生离十年蹴踘将雏逺目极伤神谁爲携此别还须各努力无使霜露沾人衣右十四拍寒雨飒飒枯树湿坐卧只多少行立青春欲暮急还郷非关使者徴求急欲别上马身无力去住彼此无消息关塞萧条行路难行路难行澁如棘男儿性命絶可怜十日不一见颜色右十五拍乃知贫贱别更苦况我飘转无定所心懐百忧复千虑世人那得知其故娇儿不离膝哀哉两决絶也复可怜人里巷尽呜咽断肠分手各风烟中间消息两茫然自断此生休问天㸔射勐虎终残年右十六拍江头宫殿鎻千门千家今有百家存靣粧首饰杂啼痕教我叹恨伤精魂自有两儿卽忽在天一方胡尘暗天道路长安得送我置汝傍右十七拍事殊兴极忧思集足茧荒山转愁疾汉家山东二百州青是𤇺烟白人骨入门依旧四壁空一斛旧水蔵蛟龙年过半百不称意此曲哀怨何时终右十八拍上巳予自丙子上巳日真州屏之城门外于今忧患通六年俯仰时节爲之慨然昔自长淮树去㠶今从燕蓟眺东南泥沙一命九分九风雨六年三月三地下故人那可作天涯游子竟何堪便从饿死伤遅暮靣对西山巳发惭寒食予不登丘陇拜清明寒食八年矣癸酉湖南甲戌乙亥章贡丙子淮东丁丑梅州戊寅丽江浦庚辰燕山狱中今辛巳犹未得死和上巳韵冩懐苦海周遭断去㠶东风吹泪向天南龙蛇泽里清明五燕雀笼中寒食三扑面风沙惊我在满襟霜露痛谁堪何当归骨先人墓千古不爲丘首惭覧镜见须髯消落爲之流涕万里飘零等一毫满前风景恨滔滔泪如杜宇喉中血须似苏郎节上旄今日形骸遅一死何来事业竟徒劳青山是我安魂䖏清夣时时赋大刀读赤壁赋前后二首昔年仙子谪黄州赤壁矶头汗漫游今古兴亡真过影干坤俯仰一虚舟人间忧患何曾少天上风流更有不我亦洞箫吹一曲不知身世是蜉蝣一笑沧波浩浩流只鸡斗酒更扁舟八龙冩作诗中案孤鹤来爲夣里游杨柳逺烟连北府芦花新月对南楼玉仙来徃清风夜还识江山似旧不自叹门揜牢愁白日过不应老子坐婆娑虽生得似无生好欲死其如不死何王蠋髙风真可挹鲁连大节岂容磨东流不尽铜駞恨四海悠悠緫一波端午𥘉度死所𥘉何怨生朝只自知颇懐常枤意忍诵蓼莪诗浮世百年夣高人千载期楚囚一杯氷胜似九霞巵向来松下鹤今日傍谁门夣见瑶池沸愁㸔玉垒昏所思多死所焉用独生存可惜菖蒲老风烟满故园端午即事五月五日午赠我一枝艾故人不可见新知万里外丹心照夙昔鬓髪日巳改我欲从灵均三湘隔辽海自述二首当年嚼血洒铜驼风气悠悠柰若何汉贼巳成千古恨楚囚不觉二年过古今咸道天骄子老去忽如春夣婆试把睢阳双庙㸔只今事业愧蹉跎江南啼血送残春漂泊风沙万里身汉末固应多死士周余乃止一遗民乍㸔须少疑非我只要心存尚是人坐拥牢愁书眼倦土床伸脚任吾真五月十七夜大雨歌去年五月望流水满一房今年后三夕大雨复没床我辞江海来中原路茫茫舟楫不复见车马驰康荘矧居圜土中得氷犹得浆忽如巨石浸仓卒殊徬徨明星尚未启大风方发狂呌唿人不譍宛转水中央壁下有水穴群䑕走踉蹡或如鱼泼刺垫溺无所藏周身莫如物患至不得防业爲世间人何䖏逃祸殃朝来辟沟道宛如决陂塘尽室泥泞涂化爲縻烂塲炎蒸迫其上臭腐薫其傍恶气所侵薄疫疠何可当楚囚欲何之寝食此一方坐待仆且僵干坤莾空阔何爲此凉凉逹人识义命此事关纲常万物方焦枯皇皇祷穹苍上帝实好生夜半下龙章但愿天下人家家足稲粱我命浑小事我死庸何伤先太师忌日万里先人忌唿号痛不天遗孤余二纪旷祀忽三年永恨丘园隔遥怜弟妹圎义方如昨日地下想兴然筑房子歌自予居狴犴一室以自治二年二大雨地污实成池圄人爲我恻畚土以筑之筑之可二尺宛然水中坻𥘉运朽壤来臭秽恨莫追掩鼻不可近牛皂鸡于埘须臾传黒坟千杵鸣参差但见如坻平粪土不复疑乃知天下事不在论镃基苟可掩耳目臭腐夸神竒世人所不辨羊质而虎皮大者莫不然小者又何知深居守我玄黙观道推移何时蝉蜕去忽与浊世违有感巳矣勿复道安之如自然闲陪黄妳坐倦退白衣眠一死知何地此生休问天恠哉茨野客宿果堕幽燕正气歌予囚北庭坐一土室室广八尺深可四寻单扉低小白间短窄污下而幽暗当此夏日诸气萃然雨潦四集浮动床几时则爲水气涂泥半朝蒸沤历澜时则爲土气乍晴暴热风道四塞时则爲日气隂薪㸑助长炎虐时则爲火气仓腐寄䪺陈陈逼人时则爲米气骈肩杂还腥臊污垢时则爲人气或圊溷尸或腐䑕恶气杂出时则爲秽气叠是数气当鲜不爲厉而予以孱弱俯仰其间于兹二年矣是殆有飬致然然尔亦安知所飬何哉孟子曰吾善飬吾浩然之气彼气有七吾气有一以一敌七吾何患焉况浩然者乃天地之正气也作正气歌一首天地有正气杂然赋流形下则爲河岳上则爲日星于人曰浩然沛乎塞苍冥皇路当清夷含和吐明庭时穷节乃见一一垂丹青在齐太史简在晋董狐笔在秦张良椎在汉苏武节爲严将军头爲嵇侍中血爲张睢阳齿爲颜常山舌或爲辽东㡌清操厉氷雪或爲岀师表鬼神泣壮烈或爲渡江楫慷慨吞胡羯或爲撃贼笏逆竖头破裂是随所旁薄凛烈万古存当其贯日月生死安足论地维頼以立天柱頼以尊三纲实系命道义爲之根嗟予遘阳九隷也实不力楚囚缨其冠传车送穷北鼎镬甘如饴求之不可得隂房閴鬼火春院閟天黒牛骥同一皂鸡栖鳯凰食一朝蒙雾露分作沟中瘠如此再寒暑百沴自辟易嗟哉沮洳塲爲我安乐国岂有他缪巧隂阳不能贼顾此耿耿在仰视浮云白悠悠我心悲苍天曷有极哲人日巳逺典刑在夙昔风展书读古道照颜色七月二日大雨歌燕山五六月气候苦不常积隂緜五旬畏景淡无光天漏比西极地温等南方今何苦常雨昔何苦常旸七月二日夜天工爲谁忙浮云黒如墨飘风怒如狂滂沱至夜半天地爲低昻势如蛟龙岀平陆俄懐襄𥘉疑倒巫崃又似翻潇湘千门各巳闭仰视天茫茫但闻屋侧声人力无支当嗟哉此圜土占胜非高冈赭衣无容足南房并北房北房水二尺聚立唯东箱桎梏犹自可凛然覆穹墻嘈嘈复杂杂烝汗流成浆张目以待旦沈沈漏何长南冠者爲谁独居沮洳场此夕水弥满浮动八尺床壁老如欲压守者殊皇皇我方鼾鼻睡逍遥游帝郷百年一大夣所历皆黄梁死生巳勘破身世如遗忘雄鸡呌东白渐闻语声扬论言苦飘扬形势犹仓黄起来立泥涂一笑褰衣裳遗书宛在架吾道终未亡咏懐隂阳相烹然天地一釡灊人生居其间便同肉在砧热犹以火燎温犹以汤浔一岁一煅炼老形忽骎骎吾生四十六弱质本不任矧当五六年患难长侵寻子卿羝羊节少陵杜䳌心酷罚毒我肤深忧烦我襟嗟嗟夏渉秋天道何其淫或时日杲杲或时雨淋淋方如坐蒸甑又似立烘煁水火交相禅益热与益深宛转儿戯中日夜空呻吟何如真鼎镬殊我一寸金脱此寒暑殻谁能复岖偶成昨朝门前地寸裂今朝床下泥尺深人生世间一蒲柳岂堪日炙复雨淋起来高歌离骚赋睡去细和梁父吟巳矣巳矣尚何道犹有天地知吾心移司即事自大雨后兵马司墻壁頺落地皆沮洳囚不可居七月五日移司官籍监予以诘朝行诗以记之燕山积雨泥塞道大屋欹倾小成倒赭衣棘下无颜色仓卒移司避流潦行行桎梏如贯鱼怜我龙钟迟明早我来二十有一月若书下下㡬一考夣回恍忆入新衙不知传舎何时了寄书痴儿了家事九牛一毛亦云小天门皇皇虎豹立下土孤臣泣云表莫令赤子尽爲鱼早愿当空日杲杲不睡频搔白首强忧煎细雨青灯思欲颠南北东西三万里古今上下㡬千年只因知事翻成恼未到放心那得眠眼不识丁马前卒隔床鼾鼻正陶然宫籍监兵马司移寓宫籍监予监一室颇潇洒明窓净壁树影横斜可爱也赋五絶尘满南冠岁月深蹔移一室倚林天怜元是青山客分与窓根两树隂壁间颇自有龙蛇元是谁人小住家不似爲囚似爲客倚窓望㫁暮天涯曽过卢沟望塔尖今朝塔影接虚道人心事真方丈静坐日长云蒲帘军衙马足起黄埃门掩西风梦正回自入燕関人世隔隔墻忽送市声来新来窓壁颇玲珑尽把前时臭腐空好丑元来都是幻庐一付夣魂中还司即事兵马司苦于地窄其东偏有大宅官买之以广治所旧事遂爲空闲七月十一日囚自宫籍监悉归狱旧事之西有一室䖏予其间其地高燥而空凉萧然独徃寂无来人又一境界也五言八句二首幙燕方如寄屠羊忽复旋霜枝空独立雪窖巳三迁漂泊知何所逍遥付自然庭空谁共语柱颊望青天秋声满南国一叶此飘蓬墻外千门逈庭皋四壁空谁家驴吼月隔巷犬嘷风灯暗人无寐沉沉夜正中夜起二絶惆怅高歌入睡郷夣中魂魄尚飞扬起来露立频搔首夜静无风自在凉三年独立巳成僧欲与何人说葛藤夜夜隔墻囚呌佛三生因果伴孤灯还狱予自宫籍监还兵马司止予旧事西偏之室岳戸既葺以八月七日复返故䖏向之所谓臭腐温蒸依然故在回视吾所挟亦浩然而独存作古风一首人情感故物百年多离忧桒下住三宿应者犹遅留矧兹方丈室屏居二春秋夜眠与昼坐隤乎安楚囚自罹大雨水圜土俱盪舟此身委传舎迁徙无定谋去之巳旬月宫室重绸缪今夕果何夕复此搔白头恍知流浪人一旦归旧游故家不可复故国巳成丘对此重回首汪然涕泗流人生如空花随风任飘浮哲人贵知命乐天复何求偶赋苍苍巳如此梁父共谁吟神有忠臣传床无壮士金收心归寂㓕随性过光隂一笑西山晚门前秋雨深读杜诗平生踪迹只奔波偏是文章𬒳折磨耳想杜䳌心事苦眼㸔胡马涙㾗多千年䕫崃有诗在一夜采江如酒何黄土一丘随䖏是故郷归骨任蹉跎感懐二首交游兵后似蓬飞流落天涯鹊绕枝唐室老臣唯我在柳州先友託谁碑泥涂犹幸瞻佳士甘雨如何遇故知一死一生情义重莫嫌收拾老牛尸伏龙欲夹太阳飞独柱擎天力弗支北海风沙漫汉节浯溪烟胡暗唐碑书空巳恨天时雨惜徃徒懐国士知抱膝对人复何语纷纷坐冡卧爲尸先两国𥘉忌北风吹黄花落木寒萧飕哀哀我慈母玉化炎海秋日月水东流音容隔悠悠小祥哭下邳大祥哭幽州今此复何夕荏苒三星周嗟哉不肖孤宗职矌不脩昔母肉未寒委身堕㓂讐仰药早云遂庶从地下游大阿落人手死生不自由南冠坐絶域大期落淹流白华下玄髪碧藓生缁裘心口自相语形影旁无俦空庭鬼火閴天黒对牢愁鱼轩在何䖏魂魄今安否儿女各北归坟墓委南陬寒食雨凄凄盂饭谁与投荆棘纒蔓草狐兎縁荒丘长夜良寂寞与我同幽幽我心亦劳止我命实不犹昨夕夣堂上乐昔欢绸缪觉来尚恍惚血涕连衾禂晨兴一瓣香痛如螫在头吾家白云下万里同关忧遥怜弟与妹几筵罗庶羞既伤母在殡又念兄在囚兄囚不足念母亦爲母谋三圣去巳逺穹垠莾洪流𬗟懐百世虑白骨甘填沟冥冥先大夫欝欝苍松揪防山迄合瞑目复何求重阳万里飘零两鬓蓬故郷秋色老梧桐鴈栖新月江湖满燕别斜阳巷陌空落叶何心定流水黄花无主更西风干坤遗恨知多小前日龙山如夣中又三絶世事蒙蒙醉不知南山秋意满东篱黄花何故无颜色应爲元嘉以后诗人间万事转头空皂㡌飘萧一病翁不学孟嘉往落魄故将白髪向西风老来忧患易凄凉说到悲秋更断肠世事不堪逢九九休言今日是重阳夜秋光连夜色万里客凄凄落木空山杳孤云故国迷衾寒霜正下灯晚月平西夣过重城夣千门鸡乱啼雨雪秋色金䑓路殷殷半马蹄因风随作雪有雨便成泥过眼惊新夣伤心忆旧题江云愁万叠遗恨鹧鸪啼偶成二首灯影沉沉夜气清朔风吹夣度江城觉来知打明钟未忽聴隣家呌佛声乌兎东西不住天平生奔走亦茫然向来鞅掌真堪笑烂熳如今独自眠得儿女消息故国斜阳草自春争元作相総成尘孔明巳负金刀志元亮犹怜典午身肮脏到头方是汉娉婷更欲向何人痴儿莫问今生计还种来生未了因爲或人赋悠悠成败百年中笑看柯山局未终金马胜逰成旧雨铜駞遗恨付西风黒头尔自夸江総冷齿人䏻说禇公龙首黄扉真一夣夣回何靣见江东世事世事孤鸿外人生落日西棋淫诗兴薄书倦夣魂迷汨汨驰还坐悠悠笑即啼一真吾自得开眼総筌蹄新荐断鴈西江逺无家寄万金干坤风月老沙漠岁年深白日去如夣青天知此心素琴絃巳絶不絶是南音小年燕朔逢穷腊江南拜小年岁时生䖏乐身世死爲縁鸦噪千山雪鸿飞万里天出门意寥廓四顾但茫然除夜干坤空落落岁月去堂堂末路惊风雨穷边饱雪霜命随年欲尽身与世俱忘无复屠苏夣挑灯夜未央壬午丙子上巳前二日予至真州今俯仰六周星矣抚时念事爲之流涕聊冩我心质诸鬼神尔忆昔三月朔岁在火䑕郷朝登迎銮镇夜宿清边堂于时坌颷雾阳精黯无芒胡羯犯彤宫犬戎升御床惨淡铜驰泣威垂朱鸟翔我欲䟽河岳借助金与汤吾道率旷野绕树空徬徨慷慨抚鳌背艰关岀羊肠扶日上天门随云拜东皇祖逖誓兴晋郑畋义扶唐人谋岂云及天命不于常泗水沉洛鼎苏丘植汶篁瑶宫可敦后玉陛单于王革命旷千古𬒳髪緜八荒海流忽西注天旋俄右方嗟予俘爲馘万里劳梯航秋风上瓯脱夜雪卧桁阳南冠郑大夫北窖苏中郎龙蛇共窟穴蚁蝨连衣裳周旋溲渤间宛转沮洳塲漠漠苍天黒悠悠白日黄风埃满沙漠岁月稔星霜地下双气烈狱中孤愤长唯存葵藿心不改鐡石肠断舌奋常山𬒮齿厉睢阳此志巳沟壑余命终岩墻夷吾不可作此连乆云亡王衍劝石勒冯道朝徳光末俗正靡靡横流巳汤汤余子不足言丈夫何可当出门仰天笑云山浩苍苍生日忆昔闲居日端二逢始生升堂拜亲夀抠衣接賔荣载酒出郊去江花相送迎诗歌和盈轴铿戞金石声于时果何时朝野方休明人生足自乐帝力无䏻名譬如江海鱼与水俱忘情讵知君父恩天地同生成旄头忽堕地氛雾迷三精黄屋朔风卷园林杀气平四海靡所骋三年老于行賔僚半荡覆妻子同飘零无㡬哭慈母有顷遭溃兵束兵献穹帐囚首送空囹痛甚衣冠烈甘于鼎镬烹死生乆巳定宠辱安足惊不图坐罗网四见槐云青朱颜日复少玄髪益以星徃事真蕉鹿浮名一草萤牢愁冩玄语𥘉度感骚经朝登蓬莱门暮渉芙蓉城忽复临故国摇揺我心旌想见家下人念我涕爲倾交朋说畴昔惆怅鸡豚空花从何来爲吾舞娉婷莫道无人歌时鸟不可聴逹人贵知命俗士空劳形吾生复安适拄颊观苍冥端午五月五日午薰风自南至试爲问大钧举杯三酧地田文当日生屈原当日死生爲薜城君死作汨罗鬼高堂狐兎游雍门悲涕人命草头露荣华风过尔唯有烈士心不随水俱逝至今荆楚人江上年年祭不知生者荣但知死者贵勿谓死可憎勿谓生可喜万物皆有尽不㓕唯天理百年如一日一日或千岁秋风汾水辞春暮兰亭记莫作留连悲高歌舞槐翠自叹三首勐思身世事四十七年无鹤发俄然在鵉飞乆巳殂二儿化成土六女掠爲奴只有南冠在何妨是丈夫北辙更寒暑南冠㡬晦冥家山时入夣妻子亦関情惆怅心如失﨑岖命复轻遭时命如此薄分笑三生疾病连三次形容落九分㡬成白宰相谁识故将军暗坐羞红日闲眠想白云苍苍竟何意未肯䘮斯文病目二首近来烦恼障左目忽茫茫聂政心虽碎刘伶醉未忘问天天不应食日日何伤万想由来假收拾太乙光向来巖下电无故眩生花逹磨靣向壁卢仝塌沙灯前心欲碎镜里鬓空华何日㸔明月沈沈斗柄斜有感心在六虚外不知呀网罗病中长日过梦里好时多夜夜频能坐时时亦自歌平生此光景回首笑呵呵拾遗早起暁日半窓红隣鸡振翼雄余子贪慵睡佳人理髪蓬未忘尘俗虑那免是非攻前山浑不见笼翠雾烟中赠许柏溪惟长风吹飞藿清蛚吟野草流光速代谢兴懐令人老游子中夜起悠悠酣且歌明月委清照江湖秋渉多岂无临淄鱼亦有邯郸酒懐古招王孙登高重回首文山先生全集卷之十四终文山先生全集文山先生文集卷第十五文山先生全集卷之十五别集吟啸集生朝客中端二日风雨送牢愁昨岁犹潘母今年更楚囚田园荒吉水妻子老幽州莫作长生祝吾心在首丘西瓜吟㧞出金佩刀斫破苍玉瓶千点红樱桃一团黄水晶下咽䪺除烟火气入齿便作氷雪声长安清富说卲平争如汉朝作公卿石三峯爲示十字云昔日乗龙贵今朝汗马劳爲足六句云低昏海日风急沸洪涛昔日乗龙贵今朝汗马劳纨绮污尘土珠玉委蓬蒿若作凄然赋吾将仆命骚蚤秋寒魄澹玄河啇颷慓明发覊人坐环堵壮士衣穿褐晋陵谁复新秦陵尚云秣夫君百世心患不在饥渇寄惠州弟五十年兄弟一朝生别离鴈行长已矣马足逺何之骨知无地论心更有谁亲䘮君自尽犹子是吾儿感伤地维倾渤澥天柱折崑崙清夜爲挥泪白云空断魂死生苏子节贵贱翟公门高庙神灵在干坤付不言自叹海阔南风慢天昏北斗斜孤臣伤失国游子叹无家官饭身如寄征衣鬓欲华越王台上望家国在天涯虎头山蚤不逃秦帝终然䧟楚囚故园春草夣旧国夕阳愁妾妇生何益男儿死未休虎头山下路挥涙忆䖍州高沙道中道逢死人骨委积万有千魂魄侵蝇蚋膏脂饱乌鸢使我先朝露其事亦复然丈夫竟如此吁嗟彼苍天古人择所趍肯蹈不测渊柰何以遗体粪土同弃捐𥘉学苏子卿终慕鲁仲连求仁而得仁宁死沟壑填自古皆有死死不汚腥羶秦客载张禄吴人纳伍贠季布疑在鲁樊期托于燕国士急人病倜傥何拘挛伊人莫知我此恨付重泉战塲三年海峤拥貔貅一日蹉跎白尽头垓下雌雄羞故老长安咫尺泣孤囚鱼龙沸海地爲泣烟雨满山天也愁万死小臣无足憾荡隂谁共侍中逰哭崖山寳蔵如山席六宗楼船千叠水晶宫吴儿进退寻常事汉氏存亡顷刻中诸老丹心付流水孤臣血泪洒南风早来朝市今何䖏始悟人间万法空上塜吟湘人有登科者𥘉授武冈尉单车赴官守名家正择婿尉本有室隐其实而取焉官满随妇翁入京自是舍乗梓去坟墓终身不归后官至侍从其糟糠妻居母家不复嫁岁时爲夫家上冢妇礼不废友人作古诗一首曰上塜吟某读之爲之感慨因更广其意赋五言一篇余昔从君时上堂拜姑嫜相携上祖塜岁时持酒浆姑嫜相继没马鬛不在郷共君瓯盂饭清涕流𥜗裳君贫𥘉赴官有家不得将妾无应书儿松槚自成行君别不复归岁月何茫茫长安拥朱绶执鴈事侯王岂无一𥿄书道路阻且长年年酧寒食妾心良自伤君家旧巾栉至今袭且蔵谅君霜露心白首遥相望无主墓碑风雨中见道傍一碑题云无主墓之记乃大定戊申所立雨衣淋漓字昼漫㓕惜不得下马读之路逢一石碑亭亭傲风雨停骖髣髴㸔云是无主墓末书戊申岁屈指九十秋是时龙渡江甲子恍一周借问者谁承平百世祖亦有周余民战骨委黄土大祖下江南誓不戮一人神孙再立国天以报至仁大河流血丹屠毒谁之罪潼关忽不守皇皇依汴蔡螳螂知捕蝉不知黄雀来今古有兴废重爲生人哀邳州哭母小祥我有母圣善鸾飞星一周去年哭海上今年哭邳州遥想仲季间木主布筵几我躬巳不阅祀事付支子使我早沦落如此终天何及今毕亲䘮于分亦巳多母甞教我忠我不违母志及泉㑹相见鬼神共欢喜哭母大祥九月七日先母夫人大祥之辰某爲子不孝南望呜咽爲哀章一首前年惠州哭母歛去年邳州哭母朞今年飘泊在何䖏燕山狱里菊花时哀哀黄花如昨日两度星周俄箭疾人间送死一大事生儿富贵不得力秪今谁人守坟墓零落瘴鄕一堆土大儿狼狈勿复道下有二儿并二女一儿一女亦在燕佛庐设供捐金钱一儿一女家下祭病脱麻衣日晏眠夜来好夣归故国忽然海上见颜色一声鸡呌泪满床化爲清血衣裳湿当年婺纬意谓何亲曾抚我夜枕戈古来全忠不全孝世事至此甘滂沱夫人开国分齐魏生荣死哀送天地悠悠国破与家亡平生无憾惟此事二郎巳作门戸谋江南母麦满舟不知何日归兄骨狐死犹应正首丘哭妻文烈女不嫁二夫忠臣不事二主天上地下惟我与汝呜唿哀哉先太师忌日太师忌汗漫二纪似跳丸弟妹俱成立家郷忍破残衣冠晨月暗坟墓夜风寒万里逢先忌无言把泪弹告先太师墓文维巳卯五月朔越二十有六日孝子某自岭𬒳执至南安军谨具香币遣人驰告于先太师革斋先生墓下呜唿人谁不爲臣而我欲尽忠不得爲忠人谁不爲子而我欲尽孝不得爲孝天乎使我至此极耶始我起兵赴难勤王仲弟将家遁于南荒宗庙不守迁我异疆大臣之谊国亡家亡灵武师兴解后归国再相出督身荷忧责江南之役义声四克爲亲拜墓以剪荆棘大勲垂集一跌﨑岖妻妾子女六人爲俘收拾散亡息于海隅庶㡬奋厉以爲后啚恶运推迁天所废弃有母之䘮寻失嫡子哭泣未干兵临其垒仓皇之间二女夭逝剪爲囚虏形影独存仰药不癠竟北其辕繋颈絷足过我里门望墓相从恨不九原爰指松楸有言若誓继令支子实典祀事有姪曰昇我身是嗣兴言及此血涙如雨呜唿自古危乱之世忠臣义士孝子慈孙其事之不能两全也乆矣我生不辰罹此百㐫求仁得仁抑又何怨幽明死生一理也父子祖孙一气也冥漠有知尚哀鍳之余始至南安军即絶粒爲告墓文遣人驰归白之祖祢瞑目长徃含笑入地矣乃水盛风驶五日过庐陵又二日至丰城知所遣人竟不得行余至是不食垂八日若无事然私念死庐陵不失爲首丘今心事不逹委命荒江谁知之者盍少从容以就义乎复饮食如𥘉因记左传申包胥哭秦庭七日勺饮不入口不闻有他廼知饿踣西山非一朝夕之积也余甞服脑子二两不死絶食八日又不死未知死何日死何所哀哉巳卯十月一日至燕越五日罹狴犴有感而赋一直絃不似曲如钩自古圣贤多𬒳囚命有死时名不死身无忧䖏道还忧可怜杜宇空流血惟愿严颜便斫头结束长编犹在此灶间婢子见人羞二落落南冠自结缨桁杨卧起影纵横坐移白石知何世夣断青灯问㡬更国破家亡双泪暗天荒地老一身轻黄梁得失俱成幻五十年前元未生三心期耿耿浮云上身事悠悠落日西千古兴亡何限错百年生死本来齐沙边莫待哀黄鹄雪里何须问牧羝此䖏曽埋双寳剑虹光夜指楚天低四寥阳殿上歩黄金一落颠崖地狱深苏武窖中偏喜卧刘琨囚里不妨吟生前巳见夜义靣死去只因菩萨心万里风沙知巳尽谁人㑹得广陵音五亦知戞戞楚囚难无柰天生一寸丹鐡马行鏖南地热赭衣坐拥北庭寒朝飡淡薄神还爽夜睡﨑岖夣自安亡国大夫谁爲传秪饶野史与人㸔六风雪重门老楚囚夣回长夜意悠悠熊鱼自古无双得鹄雀如何可共谋万里山河真堕甑一家妻子枉填沟儿时爱读忠臣传不谓身当百六秋七聴着啼䳌泪满襟国亡家破见忠臣关河沥落三生夣风雪飘零万死身丞相岂能堪狱吏故侯安得作园人神农虞夏吾谁适回首西山继絶尘八风前泣灯影日下泣霜花钟信忽然动屋隂俄又斜闷中聊度岁夣里尚还家地狱何须问人间见夜义九风霜隂忽忽天地澹悠悠我自操吴语谁来问楚囚寂中惟㓕想逹䖏尽忠忧手有韦编在朝闻夕死休十环堵尘如屋累然一故吾解衣烘稚蝨匀鏁救残须坐䖏心如忘吟余眼巳枯不应留滞乆何日褁籧篨十一浩刼风尘暗衣冠痛百罹静传方外学晴冩狱中诗烈士惟名殉真人与物违世间忙㑹错认取去来时十二俨然楚君子一日造王庭议论探坚白精神入汗青无书求出狱有舌到临刑宋故忠臣墓真吾五字铭十三两月缧囚里一年忧患余踈因随事直忠故有时愚道在身何拙心安躰自舒近来都勘破人世只庐十四衮衣坐缧绁世事亦堪哀枕外亲炊黍炉边细画灰无人涙垂血何地骨生苔风雪江南路夣中行探梅十五我自怜人丑人方笑我愚身生豫譲癞背发范増疽巳愧功臣传犹堪烈士书衣冠事至此命也欲何如十六乆矣忘荣辱今兹一死生理明心自𥙿神定气还清欲了男儿事㡬无妻子情岀门天宇阔一笑暮云横十七珙璧衣冠十六传更无一士死君前自惭重赵非九鼎犹幸延韩更数年孟博嚢头真自爱杲卿钩舌要谁怜人间信有纲常在万古西山皎月悬和夷齐西山謌謌曰登彼西山兮採其薇矣以仁易暴兮不知其非矣神农虞夏忽然没兮我安适归矣吁嗟徂兮命之衰矣后二千余年某廼倚歌而和之曰小雅尽废兮岀车采薇矣戎有中国兮人类熄矣明王不兴兮吾谁与归矣抱春秋以没世兮甚矣吾衰矣又从而歌之曰彼美人兮西山之薇矣北方之人兮爲吾是非矣异域长絶兮不复归矣鳯不至兮德之衰矣十二月二十日作家国哀千古星霜忽一周黄沙漫故道白骨委荒丘许逺死何晚李陵生自羞南来冠不改吾且任吾囚二十四日壮心负光岳病质落幽燕春节前三日江郷正小年岁时如有水风俗不同天家庙荒苔滑谁人烧纸钱立春无限斜阳故国愁朔风吹马上幽州天翻地覆三生刼岁晚江空万里囚烈士䘮元端不惜逹人知命复何忧秪应四十三年死两度无端见土牛遇灵阳子谈道赠以诗昔我爱泉石长揖离公卿结屋青山下咫尺蓬与瀛至人不可见世尘忽相缨业风吹浩刼蜗角争浮名偶逢大吕翁如有宿世盟相从语廖廓俯仰万念轻天地不知老日月交其精人一隂阳性本来自长生指点虚无间引我归员明一针透顶门道骨由天成我如一逆旅乆欲蹑屩行闻师此妙诀庐复何情岁祝犂单阏月赤奋若日焉逢涒滩遇异人指示以太光明正法于是死生脱然若遗矣作五言八句谁知真患难忽悟大光明日岀云俱静风消水自平功名㡬㓕性忠孝大劳生天下惟豪杰神仙立地成巳卯岁除岁除破衣裳夜半刺针线游子长夜思佳人不可见草枯稚驴吼灯暗饥䑕现深室闭星斗轻裘卧风霰大化忽流斡浩刼荡回转冠屦失其位侯王化畸贱弓戈叱竒字刀锯摧䪻弁至性讵可迁㣲躯不足恋真人坐冲漠死生一乗传日月行万古神光索九县右自巳卯十月一日至岁除所赋当时望旦夕死不自意蹉跎至今诗凡二十余首明日爲啇横执徐岁不知又当赋若干首而后絶笔云巳卯除日姓某题元日鐡马风尘暗金龙日月新衣冠懐故国鼓角泣离人自分流年晚不妨吾道春方来有千载儿女枉悲辛庚辰四十五岁东风昨夜忽相过天地无情柰老何千载方来那有尽百年未半巳爲多君传南海长生药我爱西山饿死謌泡影生来随自在悠悠不管世间魔感兴万里云山断客魂浮云心事向谁言月侵郷夣夜推枕风送牢愁昼掩门苏子窖中闲日月石郎家里旧干坤朝闻夕死吾何恨坐把春秋子细论正月十三日去年今日遁崖山望见龙舟咫尺间海上楼䑓俄巳变河阳车驾不须还可怜羝乳烟横塞空想䳌啼月掩关人世流光忽如此东风吹雪鬓毛班上元懐旧禁门三五金吾夜回首青春忽二毛池上昔陪王母宴斗中今直贵人牢风生江海龙游逺月满关山鹤唳高夣到钧天灯火閙依然彩笔照宫𫀆读史自古英雄士还爲薄命人孔明登四十韩信过三旬壮志催龙虎高词泣鬼神一朝事千古何用怨青春感伤家国伤氷泮妻孥叹陆沉半生遭万刼一落下千寻各任如曹命那知吾軰心人谁无骨肉恨与海俱深遣兴一落颠崖不自由春风相对说牢愁稚驴黒月光中吼饥䑕青灯影下游岂料干坤成堕甑始知身世是虚舟遥怜海上今尘土前代风流不肯休又东风吹草日髙眠试把平生细问天燕子愁迷江右月杜䳌声破洛阳烟何从林下寻元亮只向尘中作鲁连莫笑道人空打坐英雄收歛便神仙四月八日今朝浴佛旧风流身落山前第一州贑上瑶桃俄五稔海中玉果巳三周人生聚散真成夣世事悲懽一转头坐对薫风开口笑满懐耿耿复何求夜起夣破东窓月半明此身虽在只堪惊一春花里离人涙万里灯前故国情龙去想应回海岛鴈飞犹未岀江城客愁多似西山雨一任萧条白发生端午感兴千金铸镜百神愁功与当年禹服侔荆棘故宫魑魅走空余杨子水东流又当年忠血堕䜛波千古荆人祭汨罗风雨天涯芳草夣江山如此故都何又流棹西来恨未销鱼龙寂寞暗风潮楚人犹自贪児戯江上年年夺锦标见艾有感过眼惊𥘉夏回头忆晚春巳怜花结子又见艾爲人故国丹心老中原白髪新灵修那解化清夣楚江濵自叹緑槐云影弄黄昏月照牢愁半掩门一片心如千片碎十分须有二分存沙边黄鹄长回首江上杜䳌空㫁魂𥪡子溷人漫不省红缨白马意轩轩自遣诗余眠白日饮后坐清风万事乗除里平生宠辱中心无随境变意自与天通莫笑邯郸夣惺惺更是空自𫐠赤舄登黄道朱旗上紫垣有心扶日月无力报干坤徃事飞鸿渺新愁落照昏千年沧海上精卫是吾魂不睡终夕起推枕五更闻打钟精神入朱鸟形影落卢龙弭节蓬莱岛扬旗大华峰奔驰竟何事回首谢乔松七夕大地风尘恶长天岁月奔忧来浑是感夣破与谁言缑鹤空回首河牛暗断魂吾今拙又拙无复问天孙有感石郎草草割山川一落人手三百年八州风雨暗连天三皇五帝如飞烟人人野祭伊水边春秋㫁烂不复传白头潦倒今鲁连夜深危坐日晏眠闻季万至去年别我旋岀岭今年汝来亦至燕弟兄一囚一乗马同父同母不同天可怜骨肉相聚散人间不满五十年三仁生死各有意悠悠白日横苍烟有感丁丑岁八月十七日家人䧟今恰三周而予在行既十阅月矣有感而赋平生心事付悠悠风雨燕南老楚囚故旧相思空万里妻孥不见满三秋絶怜诸葛隆中意嬴得子长天下逰一死皎然无复恨忠魂多少暗荒丘感懐巳卯八月二十四日予以楚囚发金陵十月一日至燕越五日罹狴犴今爲庚辰中秋后九日感懐四十字去岁趍燕路今晨发楚津浪名千里客剰作一年人镜里秋容别灯前暮影亲鲁连疑未死聊用托芳尘重阳飘零万里若爲家一夜西风吹鬂华秪有新诗题甲子更无故旧对黄花又江南秋色满梧桐回首青山万事空怕见镜中新白髪长将破㡌褁西风又风卷车尘弄暁寒天涯流落寸心丹去年醉与茱茰别不把今年作徤㸔巳卯十月一日予入燕城岁月冉冉忽复周星而予犹未得死也因贼八句去冬阳月朔吾始至幽燕浩刼真千载浮生又一年天南照天北山后接山前夣里干坤老孤臣雪咽氊巳卯十月五日予入燕狱今三十有六旬感兴一首石晋旧燕赵钟仪新楚囚山河千古痛风雨一年周过鴈催人老寒花送客愁卷帘云满座抱膝意悠悠去年十月九日余至燕城今周星不报为赋长句君不见常山太守骂羯奴天津桥上舌尽刳又不见㫿阳将军怒切齿三十六人同日死去冬长至前一日朔庭唿我弗爲屈丈夫开口即见胆意谓生死在顷刻赭衣冉冉生苍苔书云时节忽复来鬼影青灯照孤坐夣啼死血丹心破只今便作渭水囚食粟巳是西山羞悔不当年跳东海空有鲁连心独在冬至书云今日事夣破暁鸣钟家祸三生刼年愁两度冬江山乏小草霜雪见孤松春色蒙泉里烟芜㡬万重冬晴北国天寒少南方地气来年光如箭去世事正轮廻可恠新祈雪相思乆别梅夜䦨灯坐暗独自拨残灰自叹可怜大流落白髪鲁连翁每夜曕南斗连年坐北风三生遭际䖏一死笑谈中嬴得千年在丹心射碧空戊寅臈月二十日空坑败𬒳执于今二周年矣感懐八句横磨十万坐无谋回首蹉跎海上州太傅只圗和药了将军便谓斫头休干坤颠倒真千刼身世留连复一周一死到今如送佛空牎淡月夜悠悠所懐万里青山两鬂华老臣无国又无家干坤局促笼中鸟风雪飘零粪上花岁晚江空人巳逝天寒日短路何賖书生不作纲常计闻是东门巳种瓜除夜门揜千山黒孤灯伴不眠故郷在何䖏今夕是穷年住世真无系爲囚巳自然劳劳空岁月得死似登仙又岁暮难爲客天涯况是囚干坤还许大岁月忽如流夣过元无夣忧多更不忧屠苏儿女态肯作百年谋元日金虬㗸日出铁骑勒春回天上青门隔人间白髪催霜寒欺旧草山晚放新梅环堵甘牢落东风枉却来又慙愧云䑓客飘零雪满氊不图朱鸟影犹见白蛇年宫殿荒烟隔门庭宿草连干坤自春色囬首一澘然𥘉六日即事车马燕山閙谁家早管絃开门忽见雪拥𬒳不知年箧破书犹在炉残火复燃偷桃昨日事回首哭尧天人日今年爲蛇年此日是人日江右一龙钟山中旧佔毕独坐守大玄一笑发狂疾悠悠王正意衰涕感麟笔自叹功业羞前軰形骸感故吾屡判嵇绍血㡬无庆公须落落惟心在苍苍有意无江流总遗泪何止失吞吴元夕灯火喧三市衣冠宴九宸金吾不禁夜公子早行春夣断青山逺愁侵白发新燕山今夕月清影伴孤臣又飘零竟如此元夕㡬堪怜南国张灯火燕山沸管絃相思云万里剰㸔月三年笑与东风道浮生信偶然文山先生全集卷之十五终文山先生全集文山先生文集卷第十六文山先生全集卷之十六别集集杜诗自序余坐幽燕狱中无所爲诵杜诗稍习诸所感兴因其五言集爲絶句乆之得二百首凡吾意所欲言者子羙先爲代言之日玩之不置伹觉爲吾诗忘其爲子羙诗也乃知子羙非䏻自爲诗诗句自是人情性中语烦子羙道耳子羙于吾隔数百年而其言语爲吾用非情性同哉昔人评杜诗爲诗史盖其以咏歌之辞寓纪载之实而抑扬褒贬之意灿然于其中虽谓之史可也予所集杜诗自余颠沛以来世变人事槩见于此矣是非有意于爲诗者也后之良史尚庻㡬有攷焉歳上章执徐月祝犂单阏日上章恊洽文天祥履善甫叙是编作于前年不自意流落余生至今不得死也斯文固存天将谁属呜唿非千载心不足以语此壬午正月无日文天祥书社稷第一三百年宗庙社稷爲贾似道一人所破壊哀哉南极连铜柱煌煌太宗业始谋谁其间风雨秋一叶理宗度宗第二先帝弓劒逺永懐侍芳茵今朝汉社稷爲话涕沾巾误国权臣第三似道䘮邦之政不一而足其覊虏使开边衅则兵连祸结之始也哀哉苍生倚大臣北风破南极开边一何多至死难塞责泸州大将第四西南失大将带甲满天地高人忧祸胎感叹亦歔欷襄阳第五十年杀气盛百万攻一城贼臣表逆节胡骑忽纵横荆湖诸戍第六长啸下荆门湖行速如鬼门戸无人持社稷堪流涕黄州第七始谓虏以襄阳船自汉入江后乃知虏之未渡蕲黄巳先降故其渡也襄汉蕲黄之船皆在焉桓桓陈将军东屯大江北化作虎与豹楚星南天黒阳罗堡第八夏贵自阳罗堡之败顺流而下沿江南岸纵兵放火归庐州觧甲当是时其心巳无国矣似道建督至江上夏贵不得已出见斩以衅皷东南再造之机也失此不图社稷爲墟哀哉日色隐孤戍大江声怒号朝廷任勐将宿昔恨滔滔京湖宣阃第九开庆巳未江陵阃帅自上而下奔救鄂渚令朱禩孙任宣阃乃自鄂渚走还岳阳朱与夏通任长江之责一上而一下使中流荡然虏安行入无人之境国安得不亡呜唿痛哉正当艰难时岂无济时䇿连樯荆州船悠悠回赤壁渡江第十常时江水风波不可狎视虏渡江时水乃镜平岂非天哉济江元自阔轻船下吴㑹南纪收波澜吾将罪真宰鄂州第十先时李雷奋爲郡守十月以台论罢至是无正官张宴然以城䧏金汤重镇正风寒中而去正守当国者独何心哉鄂渚分云树春城带雨长惜哉形胜地河岳空金汤江州第十二戎马暗天宇落日九江流元恶迷是似化作长黄虬安庆府第十三岸转异江湖江水流城郭䲭鸮志意满山鬼独一脚鲁港之遁第十四巳未鄂渚之战何勇也鲁港之遁何衰也人心巳去国事瓦觧当是时惟豪杰㧞起首祸之权奸无救祸之理哀哉岀师亦多门水陆迷畏途蹭蹬麒麟老危樯逐夜乌建康府第十五亭亭凤凰台江城孤照日胡来满彤宫驱马一万匹相陈宜中第十六鲁港败后陈宜中当国首斩殿帅韩震胁迁之议差强人意宜中实无经纶至秋託故遁归及不得已十月再来则国事去矣哀哉苍生起谢安翠华拥吴岳可以一木支俯恐坤轴弱召张世杰第十七京师内空頼张世杰一军自荆湖至诏发西山将熊虎亘阡陌笳皷凝皇情佳气向金阙镇江之战第十八张世杰率舟师趋金山约殿帅张彦自当州陆岀京口扬州兵岀瓜洲三路交进同日用事既而扬州失期先岀取败常州竟不岀世杰多海舟无风不能动江水平虏以水哨马徃来如飞遂以溃败呜唿岂非天哉海潮舶千艘肉食三十万江平不肯流到今有遗恨将相弃国第十九丙子正月十八日虏至高亭山是夜四皷宜中逃翌日世杰逃扈圣登黄阁大将赴朝廷胡爲入云雾浩荡乘沧溟京城第二十当宁䧟玉座两宫弃紫薇北城悲笳发失涕万人挥京城二十黄屋朔风卷园林杀气平宫殿青门隔永懐丹凤城陵寝第二十二五陵花满眼霜露在草根冥冥子规呌重是古帝魂陵寝第二十三旄头彗紫㣲蚩尤塞寒空愚智心尽死漂荡随高风江陵第二十四高逹京湖名将己未觧围鄂州贾似道许以建节竟不与而移以与吕文徳逹怨望乆矣至是爲京湖制置以城降宣阃不能制城初䧟朱禩孙仰药不得死既而亦降焉闻说江陵府今又降元戎甲外控鸣镝肩舆强老翁淮西帅第二十五夏贵既失长江惟恐督府有成无所逃罪又恐孙虎臣以后进爲将有功总綂出巳上日夜幸其败覆督府既溃归庐州竟不岀朝廷屡诏勤王若罔闻知国亡乃以淮西全境献北爲巳功焉于是贵年八十余矣老而不死是爲贼其贵之谓欤借问大将谁战骨当速杇逆节同所归水花笑白首扬州第二十六李庭芝在扬州十余年畏怯无逺谋惟闭门自守无救于国及景炎登极以爲首相乃引兵轻岀渡海南归朱焕寻以城献虏哀哉城峻随天壁明来但自守士卒终倒㦸仰望嗟叹乆京湖两淮第二十七东南兵力尽在江北金城汤池国之根本高以荆州降夏以淮西降李死淮东尽失无复中原之望矣哀哉荆扬风土暖大城鐡不如泰山忽破碎流落随丘墟景炎拥立第二十八予自苏州归阙建议岀二王于闽广及虏至二王方岀宫苏刘义陆秀夫遇二王于温时陈宜中海船泊清㠗门诸人徃邀之共圗兴复益王始建元帅及张世杰自定海至同趋三山以五月一日益王登极改元景炎汉运初中兴扶颠待柱石畴䏻𥙷天漏登阶捧玉册福安府第二十九崔嵬扶桑日阔㑹沧海潮倾都看黄屋此意竟萧条幸海道第三十自三山登极世杰遣兵战邵武大捷人心翕然世杰不爲守国计即治海船识者于是知其陋矣至冬闻警即浮海南去天下事是以不可复爲哀哉天王守大白立国自有疆舎此复何之巳具浮海航景炎賔天第三十一御舟离三山至惠州之甲子门驻焉巳而迁宫冨场丁丑冬虏舟来移次仙澳与战得利寻望南去止碙川景炎賔天盖戊寅四月望日也呜唿痛哉隂风西北来青海天轩轾白水暮东流魂㫁苍梧帝祥兴登极第三十二戊寅四月十七日卫王登极于碙川浮龙倚长津参错走洲渚苍梧云正愁初日翳复吐祥兴第三十三六月世杰自碙川北还至崖山止焉厓山乃海中之山两山相对延袤中一衣带水山口如门世杰以爲形胜安之南游炎海甸沃野开天庭真龙竟寂寞干坤水上萍祥兴第三十四己卯正月十三日虏舟直造厓山世杰不守山门作一字阵以待之虏入山门作长蛇阵对之二月六日虏乗潮进攻半日而破死溺者数万人哀哉弧矢暗江海百万化爲鱼帝子留遗恨故园莾丘墟祥兴第三十五世杰于战败后乗雾雨晦冥以数舟遁去朱厓云日高风浪无晨暮冥冥翠龙驾今复在何许祥兴第三十六𥘉行朝有船千余艘内大船极多张元帅大小船五百而二百舟失道乆而不至北人乍登舟呕晕执弓矢不支待又水道生踈舟工进退失据使虏初至行朝乗其未集撃之蔑不胜矣行朝依山作一字阵幇縳不可复动于是不可以攻人而专受攻矣先是行朝以游舟数岀得小捷他船皆闽浙水手其心莫不欲南向若南船摧锋直前闽浙水手在北舟中必爲变则有尽殱之理惜世杰不知合变专守法呜唿岂非天哉六龙忽蹉跎川广不可泝东风吹春水干坤莾回互祥兴第三十七幽燕盛用武六合巳一家眼穿当落日沧海有灵查祥兴第三十八客从南𬈑来黄屋今在否天高无消息未忍即开口祥兴第三十九南岳配朱乌地轴爲之翻皇网未爲絶云台谁再论陈宜中第四十丁丑冬御舟自谢女崃归碙川陈宜中船相失莫知所之管葛本时湏经纶中兴业有志乗鲸鳌南纪阻归檝张世杰第四十一世杰得士卒云毎言北方不可信故无降志闽之再造实頼其力然其人无逺志拥重兵厚赀惟务远遁卒以䘮败哀哉南国卷云水黄金倾有无蛟龙亦狼狈反复乃湏臾张世杰第四十二长风驾高浪偃蹇龙虎姿萧条犹在否寒日岀雾迟苏刘义第四十三苏京湖老将虽岀吕氏乃心专在王室永嘉推戴实建大功后世杰用事志欝欝不得展其人刚躁不可近然能服义终始不失大节厓山与其子俱得脱亦不知所终骅骝事天子龙怒㧞老湫皷枻视青旻烈风无时休曽渊子第四十四曽渊子元贬雷州御舟南廵复与政事厓山之败曽欲赴水爲苏父子所留同得脱其家竟没虏后还五羊有人见其子雷郎者焉哀哉子负经济才欝陶抱长䇿安得万里风南圗回羽翮江丞相万里第四十五先生居饶州虏入城先生投府第中池水死其弟万顷于㕔事上𬒳执杀死哀哉星折台衡地斯文去矣休湖光与天逺屈注沧江流赵倅昴发第四十六虏至池州倅昴发蜀人夫妇自经死风雷飒万里大江动我前青衿一憔悴名与日月悬将军王安节第四十七常州败虏生获王安节不屈而死虏谓过江以来武人忠义者惟王安节一人安节乃节度使王坚子也激烈伤雄才直气横干坤惆怅污血驹见此忠孝门李安抚芾第四十八肯斋先生蜀人寓居衡阳乙亥留夣炎为潭帅夣炎归相始起先生为代先生仓卒运掉城守甚备及城䧟先生杀其家人乃自焚死哀哉杀气吹沅湘高兴激荆衡城中贤府主千秋万歳名李制置庭芝第四十九庭芝得爰立之命引兵至泰州为虏所困泰州孙九卖城庭芝𬒳执诛于扬州市虽无功于国一死为不负国矣空留玉帐卫那免白头翁死者长巳矣淮海生清风姜都綂才第五十淮东勐将扬州前后主战皆其人也及泰州破𬒳执虏爱其才勇啖以官爵不肯降骂诸负国者临刑含血以喷骂虏不絶口其英风义烈淮人言之无不伤叹惜哉屹然强冠敌古人重守边惜哉功名忤死亦垂千年张制置珏第五十一蜀之徤将元与昝万寿齐名昝降张独不降行朝擢授制阃未知得拜命否蜀虽糜碎珏竟不降为左右所卖珏觉而逃遁𬒳囚鎻入北不肯屈后不知如何气敌万人将独在天一隅向使国不忙功业竟何如陆枢宻秀夫第五十二字君实文笔英妙自维扬幕入朝京师䧟永嘉推戴有力及驻厓山兼宰相凡朝廷事皆秀夫润色纲纪之厓山䧟与全家赴水死哀哉文彩珊瑚钩淑气含公鼎烱烱一心在天水相与永勤王第五十三甲戌冬诏天下勤王予守章贡首应诏意同志者当接踵而奋已而竟无应者予遂以孤军赴阙世亊不济殆由于此哀哉出师亘长云尽驱诣阙下首唱恢大义垂之俟来者苏州第五十四予领兵赴阙时陈宜中归永嘉留丞相夣炎当国夣炎意不相楽岀予以制阃守呉门寻以独松亊急陈丞相留丞相陈枢宻文龙连书趣还宿卫予不得已行未㡬姑苏䧟哀哉嵯峨阊门北朱旗散广川控带莾悠悠惨淡陵风烟拜相第五十五予自吴门还遣守独松戍余杭丙子正月初二日除知临安府辞不拜引轻兵至阙陈大义不得见十八夜宜中逃次日早子除枢宻使午拜丞相枢宻使都督诸路军马然亊巳无及无可柰何矣予不敢当亡国之名请有危难捐躯而已我来属时危朝野色枯藁倚君金华省不在相逢早岀使第五十六初宜中蒙蔽外庭如遣使北军求议和约见伯颜于长安堰已而不如约故虏径至高亭山要以相见宜中遂逃上下皆莫知其详予既辞相印不拜遂奉上命以议和为名在虏营虏强以降余见伯颜开陈大义词气慷慨虏颇倾动寻留不遣而丞相呉坚右丞贾余庆同知枢宻院谢堂以下竟自纳欵余责伯颜留使失信及数虏罪恶以死自誓而一无所及矣痛哉隔河见胡骑朝进东门营皇皇使臣体词气浩纵横发京师第五十七自国都失守应降表及行下省札播告归附皆不敢使余闻知予居虏中欲求速死虏卫守甚严务为涂塞耳目二月八日大臣吴坚贾余庆家铉翁刘岊皆以祈请使为名下船诣北庭虏忽驱余并行余不肯徃𬒳其捽迫不得巳行至谢村㡬逃去东下姑苏台挥涕恋行在苍茫云雾浮风㠶倚翠盖去镇江第五十八余至京口北行有日矣余欲引决同行士杜浒曰且逃逃不获死未晚也遂谋走真州时江中皆北船偶物色一空船在虏籍外捐重赀约之二月晦日夕一更后予约同行十一人潜岀邸挟刃自随不済则自杀幸而安行无虞遂泝流而上虏船绵亘江上㡬不得出三月朔抵真州今而后喜可知也京口渡江航穷途仗神道萧条向水陆云雨白浩浩至真州第五十九余至真州登城四望徘徊感叹守苗再成慷慨有志畧闻余言踊跃思奋余即作书报制阃李庭芝及约淮西夏贵又作诸州太守书约以兴复苗守遣人四岀导意两日乆与余讲进取方畧使天命再宋是行也中兴之机也一人狐疑亊乃大缪惜哉万里长江边去国同王青山意不尽皇天照嗟叹行淮东第六十李庭芝闻余至真州以为来说城遣使数十軰来涖杀予苗再成不肯然不得不岀予以自白以上巳日绐余岀城门闭城不荅余欲赴濠死未㡬苗遣五十人送行行五十里布刃于野诘问甚乆使一语可疑即为草间血矣其人信余言为之叹惋送至州境夜至扬州西门欲扣城入前却𢾗四四人逃去余与七人走荒野空屋中是日虏万骑自屋后过幸而苟免自是変姓名趋高邮初五夜行屡迷失道且虏哨各鸟兽窜伏縳去一人杀伤一人又幸喜脱余时日夜在死亡中惊惴危惧饥饿无聊人生逆境有如此者哀哉客子中夜发月照白水山悲辛但狂頋浩荡前后间自淮归浙东第六十一余高邮道中遇哨得脱行数十里匍匐不䏻行幸遇村夫雇倩箩擡入郡又有𬒳伤者扶持强行血衣淋漓见者伤惜初七日至郡地分官盘诘甚至称制置司有报文丞相来说城合一路觉察不纳南来人余等既変姓名地分官见有伤者不疑听下船去沿途歴尽艰险得至泰州城下伏十余日趋通州自下船后哨骑或隔五里或隔十里惊惶连日逹通州城反覆诘问𢾗日不纳不得已从地分官吐实语太守杨思复遂得覆䕶主圃子内大舟中然后以海舟送归浙东船中遇风波屡覆又遇贼追逼数四是行寄一生于万死不复望见天日至永嘉惟存六人北走惊险难十歩一回首碧海吹衣裳挂席上南斗至福安第六十二益王以天下兵马都无帅衞王以副元帅建号于永嘉随趋三山开府予四月八日到永嘉则元帅舟去巳一月矣亟使副守李珏驿报行府陈丞相即遣人来议拥立亊余深賛大议五月一日登极予以观文殿学士侍读召赴行在二十六日至行都即再相然国方草创陈宜中尸其亊专制于张世杰余名宰相徒取充位遂不敢拜议岀督握节汉臣回麻鞋见天子感激动四极壮士泪如雨福安宰相第六十三余至通州地分官以制置司文移爲说甚作难阻余不得已吐实以通杨帅守思复乃云谍报许浦有马根寻文丞相甚信余言不直制司予然后得杨守存恤遂遵南归及过明州东门有列岸数百艘初不知为虏把隘船也后问之东门道士云是目虏头目见船过闻左右曰此何船皆以渔舟对遂得善去呜唿危哉杨守为余言欲得海船数百艘当约许帅文徳拥兵勤王慨然有誓清之志予至永嘉即详报陈丞相不以为信乃遣毛浚之通州而不以告余浚至通州守间予何以无书遂发怒浚㡬不免浚岀而通遂降虏矣惜哉纷然䘮乱际反覆归圣朝秉钧孰为偶扶颠永萧条南劒州督第六十四始余至永嘉留一月候命永嘉及台处豪杰皆来自献愿从海道作战守规模予至福安欲还永嘉谋进取庙谟不以为然遂议开督于广广䧟乃出南劒开府聚兵财爲收复江西计于时幕府选辟皆一时名士宜中既弃临安及三山登极欲倚世杰复浙东西以自洗濯所以阻予永嘉之行后取定海兵败李珏为制阃衆方思用予悔巳不及惜哉劒外春天逺江阁邻石靣幕府盛才贤意气今谁见汀州第六十五予在劒朝廷严趣之汀十月行十一月至汀州而福安随䧟车驾幸海道矣亊㑹之不齐如此哀哉雷霆走精锐斧钺下青冥江城今夜客惨淡飞云汀梅州第六十六予至汀汀守可疑汀兵非素所拊循㓂兵自贑自劒交至丁丑正月行府遂引兵趋漳州龙巖谋入卫漳潮道阻三月入梅州时麾下颇不循法斩二都綂军政一新焉楼角凌风逈孤城隐雾深万亊随转烛秋光近青岑贑州第六十七五月引兵自梅出岭时贑吉兵皆来㑹六月大捷于雩都进攻兴国县县返正于是驻屯遣大兵攻贑州又以偏师岀吉州贑诸县皆复虏号令惟行于城中吉水永丰万安永新龙泉以次皆复临洪袁瑞莫不响应诣军门请约束者相継兴国黄州新复皆来请命汀州有伪天子黄从斩首至府上下翕合气势甚盛天若祚宋则是举也幸而一捷国亊垂成之候也崆峒杀气黒洒血暗郊垌哀笳晓幽咽石壁断空青江西第六十八行府偏师岀吉州者战于钟歩不利攻贑兵不幸相継而败行府孤立时处置安抚邹聚兵数万在永丰境行府引兵就之㑹其军亦溃而虏自后追及不可支虽人谋之不臧殆天意之未顺每一念此气殪欲絶哀哉东望西江永高义在云台到今用钺地霜鸿有余哀江西第六十九旄头初俶优义士皆痛愤干坤空峥嵘向者留遗恨复入广第七十行府败于江西收散兵复入汀寻岀㑹昌入安逺趋循州是冬屯南岭戊寅二月岀惠州海丰县驻于丽江涌徧遣间使沿海访问车驾六月翠华至厓山行府移船澳八月进少保信国公职任依旧行府欲赴阙张世杰阻隔于中不果行东浮沧海漘南为祝融客漂转混泥沙迫此短景急驻惠境第七十一朱鳯日威垂罗浮展衰歩北风吹蒹葭送此齿发暮驻潮阳第七十二十月引兵趋朝阳稍平群盗人心翕然寒城朝烟淡江沫拥春沙群盗乱射虎回首白日斜同府之败第七十三十一月谍报虏大衆至漳泉度势不敌移屯将趋海丰为虏骑追及于中道时行巳数日不为备仓卒溃散遂𬒳执送兵五千人散足尽两靡留滞一老翁盖棺亊则巳行府之败第七十四自国难后行府白手起兵展转患难东南䟦渉万余里亊不幸不济然臣子尽心焉尔矣成败天也独柰何哉翠盖蒙尘飞仗钺奋忠烈千秋沧海南亊与云水白南海第七十五今𬒳执后即服脑子约二两昏眩乆之竟不䏻死及至张元帅所衆胁之跪拜誓死不屈张遂以客礼见寻置海船中守䕶甚谨至厓山令作书招张世杰手冩诗一首复命末句云人生自古谁无死留取声名照汉青张不强而止厓山之败亲所目撃痛苦酷罚无以胜堪时日夕谋䧟海而防闭不可出矣失此一死困苦至于今日可胜恨哉开㠶驾洪涛血战干坤赤风雨闻号唿流涕洒丹极南海第七十六南海春天外秪应学水仙自伤遅暮眼为我一澘然至广州第七十七自厓山至五羊壮哉郡真形胜之国也徃年虏平其城收复后不䏻完整为守国计哀哉吾国之无人乎南方瘴疠地白马东北来长城扫遗堞涙落强徘徊至南安军第七十八予四月二十二日离五羊五月四日岀梅岭至南安军錀置舟中予不食拟至虏陵得瞑日庻㡬首丘之义云短日行梅岭天门欝嵯峨江西万里船归期无柰何过章贡第七十九崆峒地无轴江山云雾昏萍漂忍流涕故里但空存至吉州第八十挂颿逺色外𬗟邈懐旧丘江水风萧萧乌啼满城头吉州第八十一泊舟沧江岸身轻一鸟过请为父老歌歌长撃樽破吉州第八十二戚戚去故里我生苦飘零回身视緑野伹见西岭青过临江第八十三自离南安军五日而至庐陵七日过临江八日至丰城余虽不食未见其殆衆以饮食交相逼迫予念既过鄕州巳失初望委命荒濵立节不白且闻暂止金陵郡岀坎之㑹或者有陨自天未可知也遂复飮食勉狥衆情初衆议以予渐殆欲行无礼掩鼻以灌粥酪至是遂止乃知夷齐之心亊由其独处荒山故得行其志耳独㠶如飞鸣清江转山急回首白云多山寒夜中泣过隆兴第八十四隆兴自䧟没后忠义奋起㡬于返正屠㓕殆尽过而伤之临江乆徘徊再读徐孺碑交游飒向尽到今耆旧悲江行第八十五畏途随长江万里沧茫水游子去日长壮心不肯巳江行第八十六江水东流去浮云终日行别离经死地飮啄愧残生江行第八十七萧萧白扬路死人积如丘大江东流去苍山旌斾愁江行第八十八连山暗烽燧川谷血横流挥泪临大江上有行云愁江行第八十九六月六日过隆兴十二日至金陵囚邸八月二十三日渡江北行亊㑹多有可慨尚何言哉朔风飘胡鴈江城带素月安得覆八𬈑滂泥洗吴越北行第九十八月二十六日至扬州九月初一日哭母小祥于邳门外初九日至徐州弔项羽故宫地登黄楼台读子由赋十二日至沛县县有歌风台十五日至东平府十七日至高唐州十八日过平原二十日至河间府二十一日至保定府浮云暮南征我马向比嘶荆棘暗长原子规昼夜啼北行第九十一清秋望不极中原杳茫茫游子怅寂寥下马古战场北行第九十二浮云连海岱寒芜际碣石落景惜登临人烟渺萧瑟北行第九十三平野入青徐桑柘叶如雨信美无所适沉思情延伫北行第九十四干坤㡬反覆乗凌惜俄顷懐古视平芜令人发深省北行第九十五游子无根株世梗悲路涩関山雪边看愁思胡笳夕至燕城第九十六十月一日至燕城越五日送千戸所枷禁十一月初一日苏枷初九日领赴北庭引问余不跪抗词不屈寻复还狱待死以至今日云徃在西京时胡星坠燕地登临意惘然千秋一拭涙至燕城第九十七浩荡想幽冀行行郡国遥天寒落万里回首向风颷至燕城第九十八百年不敢料先后无丑好絶境与谁同飘泊南庭老入狱第九十九隂房鬼火青白日亦寂寞自非旷士懐居人莾牢落入狱第一百天黒闭春院今如罝中兎人间夜寥閴永日不可暮入狱第一百一行行见覊束斯人独憔悴欲觉闻晨钟青灯死分翳入狱第百二劳生共干坤何时有终极灯影照无睡今夕复何夕入狱第一百三眼前列杻械熊挂玄蛇吼夜看丰城气朝光入瓮牗入狱第一百四徘徊虎穴上吾道正覊束落日将何如清文动哀玉懐旧第一百五自百五至百九皆懐念故人为王亊而没者固多不䏻尽纪呜唿哀哉自百二十六至百三十八皆师友之际同列之情死生契阔不䏻自已也风尘淹白日干坤霾涨海为我问故人离别今谁在懐旧第一百六天寒昏无日故鄕不可思访旧半为鬼惨惨中膓悲懐旧第一百七故园花自彂无复故人来乱离朋友尽幽珮为谁哀懐旧第一百八故人入我夣相视涕阑干四海一涂炭焉用身独完懐旧第一百九中夜懐朋友百年见存没风吹苍江树寒月照白骨金应第一百一十承信郎路分金应元备笔扎使令性刚知义随勤王入京余䧟虏左右星散惟应无叛去志在镇江得同脱狼狈淮东备尝艰苦至通州以忧欝病死葬城下哀哉追随三十载艰难愧深情何处埋尔骨唿号傍孤城张云第一百一十一路钤张云元吉州敢勇将官随阃勤王余既䧟虏张云引兵自婺建劒汀归里虏巳据吉城云不胜愤七月引所部袭虏于南栅门击杀甚衆本爲散退之计㑹天明战渇赴江饮水寻𬒳冲溺死使䏻少忍当爲吾用哀哉痛愤寄所宣四方服勇决壮士歛精魂里巷犹呜咽刘钦贡元第一百一十二字敬徳吉州贡士素有志气好功名上下今古徤于议论余开府汀城敬徳来寕都就招谕使邹㑹虏暴至竟死乱兵中同时死者鞠华叔颜斯立颜起巖皆郡之英俊䏻爲时立亊功者天生人才若此曽未施一技速折乃尔哀哉文章日自负去家死路傍高视见覇王感子故意长吕武第一百一十三环卫官吕武太平人靣旗爲军余䧟虏应募随从北行其人劲烈靣折人触忌讳不避然忠鲠人皆服之余与同脱镇江行淮东患难中頼以自壮及开府南劒遣其结约江淮道寻阻武间関数千里即余于汀梅挺身㓂寨化贼为兵方将将数千人出江西以无礼于士大夫遭横逆死死之日一军为流涕哀哉疾恶懐刚肠世人皆欲杀魂魄犹正直回首肺肝热巩宣使信第一百一十四团练使都统招谕使巩信荆湖老将沉勇有谋奉朝命引所部随府予自兴国趋永丰虏追在后于东固方石岭下失战信据险坚立不动中数箭死土人葬之如生寻奏赠清逺军承宣使立庙战所而迄未有以慰忠魂也哀哉壮士血相视斯人巳云亡哀哀失木狖夜深经战场张秘撰汴第一百一十五秘合脩撰广东提举督府参谋张汴蜀人尝为二呉客佐荆湖幕习兵亊予自贑勤王汴即入幕开督后领䄂一府知无不为空坑之败秘撰易军士皂衣伏草中死乱兵后邹处置得其尸棺歛焉哀哉入幕旌旗动挥翰绮绣扬烟雾蒙玉质斯人今则亡缪朝宗第一百一十六环卫官知梅州缪朝宗淮人有意气尝为常熟邠氏客从余于平江予归福安自婺间道来相从精练干实孜孜奉公军府器械悉岀其手空坑之败自经于山间哀哉空荒咆熊罴摧残没藜莠平生江海心其人骨巳杇闽三士第一百一十七督机秘书谢𣏌督干架阁许由督干架阁李㓜节闽士之秀皆登科𣏌太学名士空坑之败不知所终哀哉俊逸鲍参军优游谢康乐豺虎正纵横南行道弥恶诸幕客第一百一十八督府架阁吴文焕督遣林栋等皆闽士有干实宣劳幕府空坑之败𬒳执寻遇害哀哉入幕未展才辛苦在道路回首一茫茫风悲浮云去赵太监时赏第一百一十九直寳章阁军噐太监督府参议官江西招讨副使赵时赏宗室有志气首宰旌徳以一县抗虏数有功京师䧟入闽行朝擢知邵武军以弃城罪去自余开督随府典兵数将偏师以当一靣神采明隽议论慷慨空坑之败走之吴溪寻𬒳执于隆兴遇害哀哉豪杰贵勲业宗支神尧后平生白羽扇欝结回我首刘沐第一百二十宣教郎督府机宜带行大府寺簿刘沐字渊伯予隣曲朋友从勤王𥙷官予䧟渊伯领诸军还及予归国渊伯收部曲赴府㑹于汀专将一军为督帐亲卫沉实有谋圆机应物凢江西忠义皆渊伯所号召昼夜酬应精力不倦㑹病剧乍起空坑之败不得脱遇害于隆兴长子同日刑次子贡元死空坑乱兵余收其第三㓜子亦没于广哀哉王翰愿卜隣稽康不得死落月满屋梁悲风为我起孙第一百二十一宣教郞带行监官告院知吉州龙泉县孙予长妹夫也予引兵岀贑其邑人奉以邑返正寻为亲党所䧟遇害于隆兴哀哉故人有孙宰义均骨肉地连为粪土丛挥手洒衰泪彭司令震龙第一百二十二宣教郎带行大社令知吉州永新县彭震龙予次妹夫也性跌宕喜功名起兵随勤王及帰郡邑巳䧟乃结湖南诸峒豪杰谋兴复余岀江西即以县返正虏遣军攻之其亲党内应𬒳执遇害于郡城哀㢤堂上㑹亲戚可怜马上郎呻吟更流血干戈浩茫茫䔥从事焘夫第一百二十三从亊郎䔥焘夫永新人工诗与字从予山中乆其兄敬夫诗尤豪俊亦尝客吾门焘夫从勤王得官及归賛彭司令收复郷邑规以正道予至兴国诣府白亊意气慷慨邑城䧟兄弟俱不免哀㢤洒翰银钩连翩跹山颠鹤惨淡鬪龙蛇及兹叹冥漠䔥架阁第一百二十四督干架阁监军䔥明哲字元甫吉州贡士性刚毅遇亊有胆气明于大节予至汀梅来从督府幕及出江西监贑县义兵收复万安县寻复龙泉行府败元甫入野陂连结诸寨拒虏𬒳执死于洪哀哉诸生旧短褐张目视冦讐髙义终焉在白骨更何忧陈督干第一百二十五督干监军陈子敬贑人以赀力雄郷里旧从予逰行府至汀子敬招集义兵置屯皂口以㩀贑下流以遏虏船徃来及行府攻贑子敬行其谋功效甚着行府败举兵黄塘连结山寨不降重兵袭溃不闻所终哀哉挺身艰难际虎穴连里闾髙天意悽恻同尽随丘墟陈少卿第一百二十六带行太府少卿福建提刑督府参议官陈龙复泉州老儒号清陂先生丙辰登科沈厚朴茂有前軰风流平生所历州县皆以清俭着名余开府南剑辟入幕老成重一府寻遣徃漳潮计亊行府自江南再入广先生聚兵循梅来㑹后分司潮阳应接诸路四方豪杰翕然响应积粮治兵行府由是趍潮阳及移屯爲虏所追袭先生遂不免时年七十三哀哉卿月昇金掌老气横九州前軰复谁纪吾道长悠悠邹䖏置第一百二十七兵部侍郎江东西䖏置副使督府参賛军亊邹字鳯叔吉水人慷慨有大志以豪侠行䑓郡间从予勤王𥙷武资至将军景炎换文以寺丞领江西招谕副使聚兵寕都气势甚盛寕都𬒳执変姓名为卜者虏不知其为招谕使也入贑城得脱寻聚兵永丰兴国间行府奏授江西安抚副使统兵数万攻兴国县寻㑹行府至县返正别军复永丰进授江东西䖏置副使屯兵永丰境上以乌合一日而溃行府失助于是有空坑之败哀哉东郊暗长战死地脱斯须庾公兴不浅居然屈壮圗邹䖏置第一百二十八行府再入广奏以公充都督府分司置司永丰兴国间接应江淮虏自隆兴遣大兵攻袭公万死一生备经艰难竟得脱引江西兵入广㑹行府于潮阳及移屯公爲殿亊岀不虞虏至麾下火急自刭扶入南岭踰十日死是行公所将皆江西头目以取行府爲名使行府入江西十万衆立办天之未启中兴也柰何公有子甚俊先卒家人散失无余公尝谓予欲立富田邹氏子爲嗣不果至是絶哀哉方当用节钺不返旧征魂凄凉余部曲发声爲尔吞刘监簿第一百二十九宣教郎带行军噐监簿督府机宜刘子俊字民章吾郷之杰也尝领漕贡余开督兴国民章来计亊行府败民章收散兵于洞源接应诸郡县寻引军入广道遇虏溃亡未㡬再招集与邹䖏置同诣行府㑹于潮阳越二十日而行府败民章𬒳执莫知所终哀哉艰难奋长战髙义薄行云死为殊方鬼三夜频夣君刘监簿第一百三十秀气冲星斗壮笔过飞泉旧游易磨㓕魂伤山寂然䔥资第一百三十一合门路铃䔥资本书吏也小年给使令稍长通文墨圎机善䖏亊性和厚上下信爱予家先避地入广资于难中扶持尽力及行府江西之败卫护大夫人全督府印有功后在兵间调和诸将应府中碎务皆其领摄腹心之良也潮阳移屯道遇虏资以病体𬒳害哀哉王当风云㑹谢尔从者劳感恩义不小魂独委蓬嵩杜大卿浒第一百三十二司农卿广东提举招讨副使督府谋官杜浒字贵卿丞相立斋之姪也性刚勐为㳺侠京师予北行浒愿从镇江之脱浒之力也匍匐淮甸卫护艰虞忠劳备尽呜唿可谓义士昔没贼中时中夜间道归辛苦救衰朽㣲尔人尽非杜大卿浒第一百三十三浒从予南还佐府南剑寻遣徃台温招集兵财福安䧟相失浒趍行朝乆之奉朝命至行府值江西之败又与䟦渉艰难者年余及得府移屯潮阳浒护海舟寻趍厓山与行府遂隔及厓山溃浒并䧟焉余至五羊浒来见病无复人形在虏网罗中无所容力寻闻死焉哀哉髙随海上查子岂无扁舟白日照执𬒮埋骨巳经秋徐榛第一百三十四正将徐榛温州人其父官湖北榛徃省迷失道归行府后生精练以笔扎典机宻小心可信予𬒳执榛得脱自惠州来五羊愿从北行扶持患难备殚忠欵道病至丰城死焉林检院琦第一百三十五宣教郎督机检院林琦闽士余屯余杭时琦结集赭山忠义捍御海道得官及南剑开府琦来外有文采内甚忠实数随患难劳而不怨及行府湖阳之败琦不䏻脱虏屯惠境逃去寻又𬒳获虏遇之不以礼至建康病死虏自谓琦不肯自爱如于沿道浸水务自残㓕之类琦可谓不降其志者矣哀哉时危挹佳士惨淡随回鹘佯狂真可哀死泪终映睫曽先生第一百三十六秀峰曽先生鳯予师也太学释褐累迁监丞㑹京师乱走衢衢寻䧟及景炎登极衢添倅䔥雷龙首倡返正先生自衢来剑随行府之汀丁丑春以梅州添差通判将行㑹行府移屯先生挈家避地于汀之郷落六月以病死其子三贵自吉来奔䘮不䏻返䘮幸其一家归至瑞金三贵复病死于道先生妻亦卒惟女在不知所之先生遭值虏难以清文粹徳一不施于世流落以死家乃俱䘮哀哉江海日凄凉贤圣尽䔥索西河共风味顾歩涕横落邓礼部第一百三十七光荐字中甫予郡人自虏度岭及广䧟避地深山适强冦至妻子儿女等匿暗室冦无所暏焚其居十二口同时死中甫随驾至厓山除礼部侍郎巳卯春除斈士院权直未数日虏至厓山溃中甫赴海虏舟㧞出之张元帅待以客礼与余俱岀岭别于建康呜唿中甫祸难之惨不减予而独免北行幸而脱归为管寕为陶潜不亦善乎南宫无故人才名三十年江城秋日落此别意苍然家枢宻铉翁第一百三十八则堂先生家铉翁蜀名家有学问举动必以礼朝中老成典刑也当国都不守先生签书枢宻见虏持正议左丞相吴坚右丞相贾余庆以省札遍告天下令以城归附先生不押字虏自省中胁以无礼公不为动竟末如之何后以祈请使为名群诣北庭既至上书申祈请之议忤北庭意留燕邸巳而移渔阳又移河间如我朝覊置特官给饮食而已余过河间得一二相见先生风采非复宿昔而忠贞俨然使人望而知敬呜唿其可谓正人矣岀䖏同世网高谊迈等伦异方惊㑹靣慰此真良臣坟墓第一百三十九予甲戌春自衡阳宪节归赴贑州省拜坟墓及乙亥五月奔祖母䘮至门以起复六月望日岀从戎亊与宗族郷党永诀云别离巳五年不及祖父茔霜露晚凄凄痛哭松风廻宗族第一百四十西江接锦城山隂一茅宇宗族忍相遗干坤此深阻母第一百四十一先母齐魏国大夫人盖自虏难后弟璧奉侍赴惠州弟璋从焉已而之广之循之梅余来梅州母子兄弟始相见既而鱼轩岀江西寻复入广夫人游二子间无适无莫虽兵革纷优䖏之怡然戊寅行府驻船澳弟璧仍知惠州弟璋复在侍夫人薬八月两国之命下时巳得疾九月七日寅时薨逝弟璧卜地于惠循之深山间不肖孤巳矣未有返葬夫人期不知二弟何时毕此大亊身䧟万里缧绁中岁时南望呜咽云何时太夫人上天回哀眷墓乆狐兎隣呜唿泪如霰舅一百四十二予以楚囚过西昌闻舅家机自是南望孤云每念我母不胜渭阳之情萱草秋巳死岁暮有严霜落日渭阳情涕泪溅我裳妻第一百四十三丁丑八月十七日空坑之败夫人欧阳氏女柳娘环娘子佛生环之生母颜佛之生母黄并䧟失寻闻自隆兴北行惟佛生巳死人世祸难有如此者哀哉结髪为妻子仓皇避乱兵生离与死别回首涙纵横二女第一百四十四床前两小女各在天一厓所愧为人父风物长年悲次子第一百四十五渥洼骐骥儿衆中见毛骨别来怱三载残害为异物妻子第一百四十六妻子隔絶乆飘飖若埃尘漠漠世间黒性命由地人妻子第一百四十七世乱遭飘荡飞藿共徘徊十口隔风雪反畏消息来长妹第一百四十八余长妹适孙氏不幸孙氏倾覆家没入燕妹奉孙氏生母携子肖翁约翁及一女零丁孤苦客食万里妹虽患难中侍飬抚教各尽其所可谓贤矣哀哉闻韦氏妹零落依草木深负鹡鸰诗临风欲痛哭长子第一百四十九予二子长曰道生姿性可教不幸乱离随家飘泊空坑之败䏻脱身自全钟爱于大夫人以疾后大夫人六十日死于恵阳郡治中生十三年矣哀哉大儿聦明到青岁巳摧頺回风吹独树吾寕舎一哀二女第一百五十予六女长定娘次柳娘次环娘次监娘次奉娘次寿娘丙子定娘寿娘以病死于河源之三角丁丑柳娘环娘䧟惟监娘奉娘得存戊寅潮阳之败复死乱兵中哀哉痴女饥咬我欝没一悲魂不得收骨肉痛哭苍烟根弟第一百五十一余二弟长璧次璋璋自船澳奉母䘮趍惠州别璧来五羊别自是骨肉因縁堕寥廓矣哀哉兄弟分离苦凄凉忆去年何以有羽翼飞去堕尔前弟第一百五十二棣华晴雨好风急手足寒百战今谁在覊捿见汝难弟第一百五十三沙晚鹡鸰寒风吹紫荆树忍涙独含情江湖春欲暮弟第一百五十四不见江东弟急难心惘然念君经世乱卧病海云边次妹第一百五十五予次妹自永新归寕不与彭氏之难乱离中随母两国夫人上下自船澳奉䘮趍惠阳兄妹不复见矣哀哉大际伤愁别江山憔悴人团圎思弟妹传语故郷春思故郷第一百五十六自一百五十六至一百六十二共七首皆思故郷懐故山之情余始创文山其间水石竹木䔥然有川盘谷之趣盖将终焉承平时郷曲賔朋日夕宴聚楽以忘忧真人世之清福今思之非惟平生故人半为尘土而故郷万里并隔世外惟死则魂识归吾故郷耳哀哉天地西江逺无家问死生凉风起天末万里故郷情第一百五十七江汉故人少东西消息稀异花开絶域野风吹征衣第一百五十八老夫悲华年天涯故人少每望东南云决入飞岛第一百五十九人生无家别亲故伤老丑剪𥿄招我魂何时一樽酒第一百六十春水满南国惨淡故园烟三年门巷空永为隣里怜第一百六十一迢迢万里余絶域谁慰懐我圃日苍翠回首望两厓第一百六十二春日涨云岑故园当北斗窈窕桃李花纷披为谁秀第一百六十三自一百六十三至一百九十一共二十九首杂然冩其本心陶潜避俗翁龎公竟独徃明明君臣契牢落吾安放第一百六十四吴楚东南坼风云地一隅蹉跎暮容色不敢恨危途第一百六十五风烟渺吴蜀云㠶转辽海䘮乱纷嗷嗷尚愧㣲躯在第一百六十六惊风翻河汉鹑首丽泥涂吾衰将焉託愁絶付摧枯第一百六十七隂风千里来惊浪满吴楚世亊两茫茫飘泊欲谁诉第一百六十八平生方寸心誓开玄冥北岁暮日月疾我叹黒头白第一百六十九今吾抱何恨恨无匡复姿含笑㸔吴钩回首蛟龙池第一百七十天长眺东南衰谢多酸辛丈夫誓许国直笔在史臣第一百七十一天衢隂峥嵘岁寒心匪他平生独徃愿零落首阳阿第一百七十二済时肯杀身惨淡苦士志百年䏻㢤何终古立忠义第一百七十三絶域三冬暮垂老见飘零林气森喷薄意钟老栢青第一百七十四仰㸔八尺躯不要悬黄金青青岁寒栢乃知君子心第一百七十五小人困驰骤后生血气豪世亊固堪论我何随尔曹第一百七十六天地日蛙蝇劳生苦柰何聊欲从此逝人少豺虎多第一百七十七男儿生世间居然成濩落鵉鳯有铩翮虹蜺就掌握第一百七十八鵉凰不相待白鱼困宻网但讶鹿皮翁㝠㝠任所徃第一百七十九威鳯髙其翔老鹤万里心脱略谁䏻驯兀兀遂至今第一百八十天寒霜雪繁䔥䔥北风劲髙鸟黄云暮斗上捩孤影第一百八十一干坤沸嗷嗷名繋朱鸟影寥落寸心违斯文亦吾病第一百八十二儒冠多误身识字用心苦斯文忧患余欝欝流年度第一百八十三名贤慎出䖏志士懐感伤犹残数行涙引古惜兴亡第一百八十四读书破万卷许身亦何愚赤骥顿长缨徤儿胜腐儒第一百八十五䔥条四海内慷慨有余悲路逢相识人开懐无愧辞第一百八十六高歌激宇宙岁晚寸心违忠贞负冤恨姦雄多是非第一百八十七丈夫四方志䘮乱饱经过清心聴鸣镝衰老强髙歌第一百八十八茫然阮籍途益叹身世拙零落蛟龙匣开视化爲血第一百八十九天地有逆顺惘然难乆留当歌欲一放河汉声西流第一百九十万古一死生谁是长年者我何良叹嗟短褐即长夜第一百九十一髙官何足论寂寞身后亊物理固自然愿闻第一义叹世道第一百九十二自一百九十二起至二百泛然为世道感叹古来遭䘮乱丈夫多英雄悠悠委薄俗岂非吾道东第一百九十三蝮蛇暮偃蹇勐虎慿其威真宰意茫茫六合人烟稀第一百九十四黎民困逆节残孽驻艰虞孰云网恢恢自及枭獍徒第一百九十五眼中万少年得志行所为白马蹴㣲雪追随燕蓟儿第一百九十六客从何郷来挟矢射汉月杀身傍权要门戸有旌节第一百九十七関河霜雪清故人亦流落夷歌奉玉盘悲君随燕雀第一百九十八渔阳豪侠地圵里富熏天快马金纒辔但遇新少年第一百九十九南北逃世难始闻蕃汉殊天下今一家中原有驱除第二百茫茫天造间髙岸尚爲谷百川日东流势阅人代速文山先生全集卷之十六终文山先生全集文山先生文集卷第十七文山先生全集卷之十七文集宋少保右丞相兼枢宻使信国公文山先生纪年録正文乃公狱中手书附归全文集註杂取宋礼部侍郎邓光荐中甫所撰丞相传附传海上録宋太史氏管发国实至元间经进甲戌乙亥丙子丁丑四年野史平庆安刋行伯颜丞相平宋録参之公所着指南前后録集杜句诗前后卷旁采先友遗老话旧事蹟列䟽各年之下丙申宋理宗端平三年予以五月二日子时生大父夣予腾紫云而上命名云孙既长朋友字曰天祥后以字贡于鄕字之者改曰履善理宗览对策见其名曰此天之祥乃宋之瑞也朋友遂又字之曰宋瑞而通称之庐陵文氏来自成都公六世祖炳然居永和鎭五世祖正中徙富田曽祖安世赠太保邢国公大父时用赠太傅永国公父仪字士表人称爲革斋先生赠太师惠国公母曽氏齐魏国夫人丁酉宋理宗嘉熈元年庚子嘉熈四年辛丑宋理宗淳祐元年壬子淳祐十二年癸丑宋理宗寳祐元年甲寅寳祐二年是嵗公夣召至帝所帝震怒责其不孝公哀诉以臣实孝帝曰人言卿不孝卿言卿孝赐以金钱四遣去公岀门而震雷欲击之自叹曰幸免不孝之罪而又不免雷击惊觉汗如雨后一举登第而有父䘮但未觧四金钱爲何义乙卯寳祐三年是岁大比以字举郡贡士弟璧同举冬俱赴省侍父革斋先生行予既以字爲名字之者改曰履善提举知郡李迪举送革斋先生与弟书曰道由玉山遇异僧指长男曰此郎必爲一代之伟人然非一家之福也丙辰寳祐四年二月朔礼部开榜中正奏名弟璧同登及大庭试䇿有司寘予第五理宗皇帝覧予对亲擢爲第一临轩唱名盖五月二十四日也时革斋先生卧病客邸予自期集所请朝假侍汤药二十八日革斋先生弃世天府治䘮榜下士资送道路费粗给兄弟即日扶护还里以君子不家于䘮沿途餽送并不受丁巳寳祐五年九月葬革斋先生戊午寳祐六年八月从吉时丞相丁大全用事或劝通书者予曰仕如是其汲汲耶郡侯欲爲言于朝除𥘉官力辞谢得止己未宋理宗开庆元年五月临轩䇿士㫖差签书宁海军节度判官㕔公事朝廷检㑹照格授承事郎予闻命辞免乞行进士门谢礼㫖令朝谢讫之任九月入京时江上有变呉丞相潜再相初入都知董宋臣主迁幸议京师汹予门谢讫即上䟽乞斩董宋臣以一人心以安社稷建明倣方鎭建守就团结抽兵破资格用人数事书奏不报还里旧例三魁唱名罢赐𫀆笏谢恩入幕赐御馔进谢恩诗岀赐席㡌扵阙门上马迎入期集所又名状元局官给钱物供张皂隷等于此聚同年待賔客刋题名小録赐闻喜宴进谢宴诗如此者一月然后率榜下士诣阙谢恩谓之门谢门谢后授初阶内状元授承事郎签书某军节度判官㕔公事至后一科放进士榜则前一科状元召入爲秘书省正字名曰对花召庚申宋理宗景定元年二月差签书鎭南军节度判官公事辞免乞祠禄㫖差主管建昌军仙都观辛酉景定二年十月除秘书省正字时贾丞相似道当国年余颇讶不通名及除入舘得予书举张师徳两及吾门故事始重嘉叹诰词曰伦魁登瀛故事也然始进大率以虚名既乆乃知其实践尔则异于是初以逺士奉董生之对继以卑官上梅福之书天下诵其言高其风知尔素志不在温饱麟台之召其来何迟语有云居大名难又云保晚节难尔其厚养而审发之使舆论翕然曰朕所亲擢敢言之士可刘克荘行壬戌景定三年四月供正字职寻兼景献府教授五月克殿试考官进校书郎诰词曰新进士唱第前举首必召故事也尔以陟岵之故稽登瀛之擢一旦来归如麟获泰畤鳯集阿合甫繙黄本俄映青藜在他人爲速在尔爲晚矣人之不可及者年也不磨者名也至哉天下乐者书也朕将老汝之才而极其用焉耳癸亥景定四年正月除着作佐郎二月兼权刑部郎官刑部事最繁重居官者率受成于吏号清流者尤所不屑爲之钩考裁决昼夜精力不倦吏不能欺慑服焉八月以董宋臣覆出爲都知上䟽论其恶不报束担将岀关丞相遣人谓公不可差知瑞州十一月赴郡十二月迎亲就养郡兵火后疮痍乍复予抚以寛惠镇以㢘静郡兵素骄取其桀点寘之法张布纲纪上下肃然于交承外积緍钱万创便民库去之日填兵出前窠名爲楮百万有竒遗爱在民乆益不忘甲子景定五年十月召赴行在寻除礼部郎官十一月除江西提刑辞免不允乙丑宋度宗咸淳元年二月就瑞州交割提刑职事时大赦后推广德意全宥居多惟平冦扶楮稍振风采四月行部至吉州太和县伯祖母梁夫人殁予父所生母也申觧官承心制间台臣黄万石以不职论罢是歳辟文山临江城中金地坊银匠陈见负闗㑹过于市者叹曰我等困苦止欠此䭾耳翼早盗杀负闗㑹人慧力寺后山中捕司迹盗急市荷担行鬻饵者以所闻陈语告捕司鞠陈箠楚诬服将受刑辞其母曰爲子不能终养必宿冤债无可说者望吾母焚𥿄钱于吾死处告土神乞指引我到盗杀人处又焚𥿄钱于盗杀人处告土神乞指引我到杀人正贼之家母如其言后月余母夣子告曰谢母巳得正贼乃府衙后李某家所得闗㑹具在暗阁上竹笼内于吾死后止用讫关㑹买牲酒赛谢神福内覆𥿄单笼上用草爲遮盖尘灰积满一二日文提刑到请母爲陈诉越数日公到陈母乞屏左右持素𥿄以所夣诉公即命有司同陈母诣卒阁悉如夣遂以李偿负关㑹人死推司及元捕人偿陈死官赡养陈母终身此赵君厚言也丙寅咸淳二年丙寅戊戌庚戌丙子长男道生生丁卯咸淳三年丁卯壬寅甲午丙寅次男佛生生二月女柳生三月女环生九月除尚左郎官辞免不允十二月赴阙供职诰词曰苏轼有云仁宗皇帝在位最乆得人最盛进士高科类至显位我理宗享国庻㡬仁祖取士之数却又伙焉当时褎然之选今其存者无不登进独尔以陈情之表读礼之文淹恤在外尚迟向用夫风之积不厚则其负大翼无力若尔之植立不凢非特以高科也而又益培厥栽则其滋长也孰御尚左高于郎位其以是起家方天之休敬之哉可戊辰咸淳四年正月兼学士院权直兼国史院编修官实録院检讨官是月台臣黄镛奏免所居官冬至除福建提刑台臣陈懋钦奏寝新命己巳咸淳五年四月差知宁国府辞免不允十一月领府事府极彫弊始至爬梳条理旷然无亊宁国爲郡居上流斗絶税务无所取办则椎剥爲民害予奏罢之别取郡计以𥙷课额百姓欢舞去后争醵钱立祠先是乙卯春公家趍城三十里日冷水坑旅店胡翁夜夣门外巨石有龙蜕瓜其上夣甚着觉而异之昧爽即拥帚扫除石验所夣巳而公至则坐于石更屦翁言早寒愿饭而去词意甚勤公问故以夣告且曰他日必富贵愿埀怜我家公诺焉由是公家人徃还经从必饭其家歳时翁妪至公家必优赠与至是公载家寕国弭任归午饭胡店胡以宿诺请公笑曰诸担中任担取其一胡屡谢不敢则择取一担以告公令衆启择视之则扇也公曰此逺方土宜爲郷里亲友餽者汝无用焉命衆估时值以其直与之盖胡以公五马贵如他人皆辎重充溢不知公行槖固枵然是以任其自择无嫌也公之子孙过之胡之子孙仍奔走迎送不倦公家亦时优恤之一夣之吉乃纒绵受实惠异哉此胡老之言也庚午咸淳六年正月朔除军噐监兼右司辞免不允四月供监职免兼右司寻兼崇政殿说书兼学士院权直兼玉牒所捡讨官㑹平章贾似道託疾归绍兴乞致仕㫖令学士院䧏诏不允贾有要君之志予当制裁之以正义时内制相承皆呈藁当国改窜惟命重失王言之体予直道而行遂忤贾意七月除秘书少监兼职依旧台臣张志立奏免所居官辛未咸淳七年冬至除湖南运判台臣陈坚表寝新命是年起宅文山山在庐陵南百里居予家上游两山夹一溪溪中石林立水曲折其间从高注下姿态横岀山下石尤竒恠跨溪绵谷低昻卧立各有天趣山上下流泉四出随意灌注无所不之其高处靣势数百里俯视万云烟芊绵真广大之观也其南曰南涯可五里主人日领客其间穷幽极胜乐而忘疲其北曰北涯以南长潭爲止清逺深絶盖以时至焉宅基在南涯其地平旷长可百丈余深可三十丈溪水至其前泓渟演迤山势盘礴如拱如趍盖融结非偶然者宅当其㑹青山屋上流水屋下诚隐者之居也予于山水之外别无嗜好衣服饮食但取粗适不求鲜美于财利至轻每有所入随至随散不令有余常叹世人乍有权望即外兴狱讼务爲兼并登第之日自矢之天以爲至戒故平生无官府之交无乡邻之怨闲居独坐意常超然虽凝尘满室若无所睹其天性澹如也于宦情亦然自以爲起身白屋觧逅早逹欲俟四十三歳即请老致仕如钱若水故事使国家无虞明良在上退爲潜夫自求其志不知老之将至矣时之不淑命也何尤山中新宅后闻江上有变即罢匠事惟厅堂仅成癸酉咸淳九年正月除湖南提刑辞免不允三月领事䟽决滞淹一路无留狱连平巨冦道路肃清冬乞便郡侍亲差知贑州是年夏见古心先生江公万里于长沙公从容语及国事悯然曰吾老矣观天时人事当有变吾阅人多矣世道之责其在君乎居一年而难作公家番昜城䧟义不辱自沉而死予洒血攘𬒮颠沛驱驰卒以孤军䧟没无益于天下追念公言輙爲流涕甲戌咸淳十年三月赴贑州平易近民与民相安无事十县素服威信人自相戒无有岀甲广人以按堵故具官设位家置香火以报恩六月庆祖母刘夫人年八十七郡民自七十以上与钱酒米帛有差有妇人百三歳者十一月二十一日哀痛诏勑门下先帝倾崩嗣君冲㓜吾至衰耋勉御帘帷曽日月之㡬何凛渊氷之是惧愤兹丑虏闯我长江乘隙抵巇诱逆犯顺古未有纯是夷虏之世今何至泯然天地之经嘅国歩之阽危皆吾德之浅薄天心仁爱示以星文而不悟地道变盈警以水患而不思田里有愁叹之声而莫之省忧介胄有饥寒之色而莫之抚慰非不受言也而玩爲文具非不恤下也而壅于上闻靖言思之出涕滂若三百余年之德泽入人也深百千万姓之生灵祈天之祐亟下哀痛之诏庻回危急之机尚頼文经武纬之臣食君之禄不避其难忠肝义胆之士敌王所忾以献其功有国而后有家胥保而相胥告体上天福华之意起诸路勤王之师勉䇿勲名不吝爵赏故兹诏谕想宜知悉乙亥宋㓜主德祐元年正月朔日得报虏渡江寻诏下召诸路勤王奉诏起兵二月除右文殿修撰枢宻副都丞㫖江西安抚副使兼知贑州寻兼江西提刑进集英殿修撰江西安抚使四月领兵下吉州除权兵部侍郎职任依旧五月丁祖母刘夫人忧觧官承重六月葬刘夫人起复命下七月七日大军发吉州至衢州除权兵部尚书职任依旧八月至阙下驻兵西湖上九月除浙西江东制置使兼江西安抚大使知平江府事陛辞乞斩吕师孟衅鼓不报十月十五日入府寻除端明殿学士职任依旧遣军觧围常州败于五木正城守间准朝命以独松关急趣师入衞辞以呉门空虚愿分兵戍守命再下还师进资政殿学士浙西江东制置大使兼江西安抚大使置司余杭守独松关管史云正月十三日有㫖文天祥江西提刑照巳䧏㫖挥疾速起发勤王义士前赴行在十六日公移檄诸路聚兵积粮二月贾似道驻师鲁港复公书勉以宗忠愍功名二十二日贾似道师溃章鑑乃启除右文殿修撰等职四月用老将王辅佐爲总綂领兵下吉州王寻卒以广东綂制方兴代之江西副使黄万石有旧嫌又忌公声望岀巳右以公军乌合儿戯无益言于朝近臣与厚者佐之遂有留屯隆兴府之命大史氏管发曰人心天理谁独无之文魁义声一倡而土豪蛮蜒褁粮景从斯亦壮矣而或者犹以猖狂议之时士友爲之歌曰出师自古尚张皇何况长江恣扰攘闻道义旗离漕口巳驱北骑走池阳先将十万来迎敌最好诸军自褁粮说与无知饶舌者文魁元不是猖狂有㫖文都承将所部人兵留屯隆兴非但爲隆兴守御计异时随机用事其爲效与勤王等今据文都承申所部之兵皆土豪忠义锐气方新戦鬪可望胜捷不可闭之城郭词气甚壮此朝廷之所乐闻札江西安抚副使提刑知贑州殿撰文都承且照累札时暂驻隆兴府续聴行下以图隽功奉寳批知察院孙嵘叟奏言江西安抚使文天祥申准省札令江西副使黄万石星驰入卫文天祥将所部勤王义兵留隆兴府事天祥以身许国义不辞难上下东西惟命奔走伏念天祥猥起书生岂谙兵事昨者恭承太皇太后诏书召天下勤王天祥待罪一州忠愤激发不能坐视移檄诸路兾有盟主愿率兵以从人心未易作兴世事率多沮挠北兵日迫血泪横流伏蒙公朝除天祥右文殿修撰枢宻都承㫖江西安抚使续准除江西提刑天祥极知该恩过当所当辞免痛心时危无暇爲平时揖逊亟凭使名召号所部惟是帅司无兵无将无官无吏无钱无米徒手自奋立爲司存今巳结约贑州诸豪凡溪峒剽悍轻生之徒悉巳紏集取四月初一日提兵下吉州㑹合诸郡民丁结爲大屯来赴阙下忽得留屯隆兴指挥观听之间便生疑惑縁天祥所统纯是百姓率之勤王正以忠义感激使行又有官资在前爲之劝励此曹锐气方新战闘可望胜捷若闭之城郭责以守御日月淹乆乌合之衆不堪安坐必至溃逃此勤王与留屯较然利害之不同也谨沥忠忱告钧慈特与收回留屯隆兴之命容天祥照累䧏㫖挥将所部义兵来赴阙下至衢州时以公军抗徤有纪所过秋毫无犯近臣大惊遂除权工部尚书八月十七日内批文天祥除权工部尚书兼都督府叅賛军事职任依旧十九日奉诏入卫墨经从戎仰借朝廷威命奖率江右湖南淮广诸项军马见抵京畿除巳具状中省乞判命重臣交管放令终䘮外谨具兵籍六册缴中诏勑三省进呈卿状辞免二书兼督賛事具悉自吾有敌难羽檄召天下兵惟卿首倡大义紏合熊罴之士誓不与虏俱生文而有武儒而知兵精忠劲节贯日月质神明惟宠嘉之投𬒮缨冠提兵入衞师律严肃胜气先见宗社生灵恃以爲安繇少常伯进长冬卿未足以酧贤劳相臣督师于外命卿参佐庻㡬集允文采石之功夫移孝爲忠以国爲家古有明训矧急危之秋其徃求朕攸济理考亲擢魁彦以贻孙谋意其在此又何逊乎故兹诏示想宜知悉二十六日起复朝奉大夫江西安抚使辞免不允内批文天祥依旧工部尚书兼督賛除浙西江东制置使兼江西安抚大使知平江府事二十八日勑三省进呈卿状辞免权工部尚书江东制置使兼知平江府恩命事具悉朕未堪多难疆圉孔棘御事罔不曰艰大天毖我成功所惟时魁儒秉忠倡义奨率三军入衞社稷国势爲之増重人心恃以爲安精神折冲文武是宪若稽高庙命臣頥浩开制阃于江浙宏济中兴之业耆定敉功卿噐度才猷克迈前哲惟长江之险要未复畿甸之偹守当严命卿以大常伯兼领二使表里撑拓以固吾圉东西运掉以清虏氛儒师一临士勇百倍用保义我文祖受命民兹惟丰芭贻谋之意亟其禡牙纾服宵旰之劳所辞宜不允正言曽唯奏吴门奥区今爲边地伦魁隽至忠孝勤王军中喧腾小苑甲兵之謡河上尚稽光世节制之命九月初七日勘㑹文尚书奖率义兵入卫王室忠忱义㮣深可嘉尚除巳颁三路制帅之命仍兼督府叅賛知平江府今巳日乆秋风浸致事不可缓合行催促湏议㫖挥㫖令文天祥不候辞朝疾速前去之任所有一行军兵除巳别议支犒外其余诸项管军头目人合与优加推赏及辟置官属科䧏钱粮一应合行事件并仰逐项条具开申以凭施行史云文尚书开阃招军备御朝廷科䧏十八界二千万贯金一千两银五千两迪功从事承信崇义郎官诰各五十道校副尉资帖各一百道盐万五千袋节次支犒钱十八界四百七十九万七千五百贯口劵钱米十八界一百二十六万三千九百五十贯米二万四千二百五十余石贴助军士使用钱十八界一十万贯截拨钱银米十八界十八万八千三百贯银五千五百五十一两米四万九千五百二十余石起发特支犒钱十八界二百万贯巳上総计金一千两银六千五百五十两盐一万五千袋十八界二千八百三十四万六千余贯官诰二百道资帖二百道米七万三千七百七十余石十六日除端明殿学士制词曰勑元戎十乘先行式倚真儒之望师中三命承宠遹隆方靣之权朕若稽先朝之旧章最重承明之䆳职内以传畿廷之彦外亦褒帅阃之贤王素之牧平凉程勘之莅益部皆膺兹选今得其人某官实学济时英猷纬国文有武备义槩质于神明儒知军情忠忱贯于霜日传檄召兵而志士奋缨冠赴难而国势张不负素定之荣允谓寡二之畧予欲复江表之疆宇命尔攘除予欲壮浙西之翰藩咨尔修扞威稜耸前茅之令夷虏折破竹之威惟任之专者位必崇惟名之至者功必集乃跻班规殿之峻以増华帅闑之严噫邦咸喜戎有良翰茂对陟明之渥身虽外心在王室趣成敌忾之勲二十七日文制使辟周天骥带告院添差江西抚叅留司隆兴府扬仔带行吏架添差江西抚机何时带工辖添差江西抚㕘并分司吉州文天祐带史舘检阅添差江东制干分司徽州林栋带礼兵架阁添差浙西制干分司常州十月弟壁㫖除直秘阁主管崇道观诰词曰勑具官某惟尔哲兄以鸿儒魁望倡义勤王忠于爲国而不谋家乃命阃制修扞我难尔竞爽有令誉虞侍陔养叔出季处恩义两尽寓直水天之峻赋禄桐栢之祠清且佚矣孝友是亦爲政徃其祗若季弟璋特与免铨充浙西制司内机十一日赐诏曰卿秉忠忱以济时难倡义旅以衞王室经营四方如召虎奖率三军如武侯爰咨常伯之英赴奋制阃之寄将士用命遂汛扫于虏氛精神折冲益振扬于胜气有嘉体国之志亟奏攘夷之勲元戎启行周邦咸喜载加钖赉式示眷懐今赐卿金二十两注盌一副金十五两盘盏一副细色二十匹缬罗二十匹龙涎香三十饼度金香合一具十两清馥香三十帖龙茶十斤至可领也故兹札示其体吾注倚之意十八日常州破公在平江四十日去三日而通判王矩之环卫王邦杰以城迎䧏二十三日北兵破独松関留夣炎遁十二月内批文天祥签书枢宻院事十六日隆兴府刘槃以城降制置黄万石移阃抚州闻北兵至而遁都綂宻宥迎敌就擒通判施至道以城䧏丙子宋徳祐二年五月改景炎元年正月二日除知临安府辞不拜诣门陈大计不得见日賛庙谟救宗社危亡十八日伯颜至臯亭山是夕宰相陈宜中遁十九日早除枢宻使午除右丞相兼枢宻使都督诸路军马恳辞间奉㫖诣北军讲觧二十日以资政殿旧职诣北营见伯颜陈大谊词㫖慨慷虏颇倾动留营中不遣明日宰相吴坚贾余庆以下以国䧏予责伯颜留使失信骂吕文焕逆贼引虏䧟国并数吕师孟叔姪罪恶求死北营虏置兵衞守遂不复还其勤王兵朝廷放散西归二月八日虏驱予随祈请使吴坚贾余庆等入北十八日至镇江二十九日予与杜浒以下十一人夜走真州三月初一日入真州城初三日真州给出西城门闭弗纳寻遣兵謢送岀境是夕三更抵扬州西门不敢入从者四人逃初四日伏城西荒山空屋中虏骑万计过屋后㡬不免初五日移止贾家庒卧败墻粪秽中是夜趍高邮迷失道初六日早遇哨縳去一人杀伤一人余幸完初七日匍匐至高邮亟下船歴七水寨十一日至泰州伏城下二十二日发舟与虏骑相先后二十四日至通州閠三月十七日遵海而南三十日至台州境地名城门镇自城门陆行四月八日至温州五月朔景炎皇帝于福安登极改元以观文殿学士侍读召赴行在是月二十六日至行都门授通议大夫右丞相枢宻使都督诸路军马连上章辞改枢宻使同都督诸路军马七月四日发行都十三日至南劒聚兵十一月入汀州正月初八日乙亥刘察院廷瑞进称臣表公请以福王沂王判临安系民望身爲少尹以死卫宗庙不许张世杰宿重兵六和塔公又请于世杰京师义士可二十万背城借一以战爲守世杰勉公归据江西巳归淮堧以爲后圗十五日壬午在朝臣一时俱逸十七日伯颜至高亭山距临安三十里赵吉甫贾余庆献传国玉玺䧏表是夕宰相陈宜中遁世杰遁十八日乙酉北兵至临安北五十里益王广王乃从母家出闗渡江大将苏刘义以兵卫间走永嘉公实陈此议也十九日早除公枢宻使时北兵巳迫修门内战守迁皆不及施搢绅大夫士萃于吴坚左丞相府㑹伯颜邀当囯者相见㫖令公诣北军讲觧衆谓公一行爲可以纾囯难囯事至此公不得爱身意虏尚可以口舌动也初奉使徃来无留北中者公亦欲觇之归而求救囯之䇿于是二十日诣北营至则留营中唆都忙古歹舘伴深悔一出之误从臾者有意推䧟公不觉也二十一日宰相呉坚贾余庆等以国䧏且䧏诏副以省扎俾各州县归附左丞相呉坚等五人捧表献土北庭号祈请使二十四日辛卯伯颜遣镇抚唐兀儿宋赵兴相等先罢散文天祥所招义兵一万余衆令各归鄕里给与文榜公闻之流涕不自堪二月初八日驱公随祈请使入北公不在使列盖驱逐之使去耳尽岀贾余庆计䧟先一夕公作家书巳处置家事拟翼日行则引决家叅政则谓公死伤勇祈而不许死未爲晚公亦以是隐忍犹兾一日有以报国先是正月十九日客賛公使北天台杜浒梅议㫁㫁不可客逐之去后二十日公北行诸客皆散梅怜公孤苦慨然相从朝㫖改宣教郎除礼兵部架阁文字十八日至镇江请十九日渡江公自父京城外北兵营日夜谋脱不得间至是益急谋舟夜渡杜遂醉游于市银三百两贿老校引间道走十里至江岸以三人寄老校家老校余元庆真州故旧也许银千二百两得船公于河岸上沈頥家坐卧从公者曰王千戸狼突相随不顷刻离是夕公以明日行买酒辞别鄕土因以其王千戸诸人伺其寝熟启门岀杜狎饮妓家者小卒提官灯公变服从杜岀至人家尽处杜以银与小卒绐使夹日候某所遂至甘露寺下李成吕武以船至北船连亘十数里至七里港有喝问歹船頼廵船潮退阁浅闻哨齿声甚清厉舟子拜且祷云江南田相公即得顺风各稽首以更生贺二月二十三日阿术平章令诸祈请使手扎勉李庭芝归附独公不署名阿荅海左丞入宫召宋太后㓜主即日出宫封府库以全太后㓜主及福王与苪沂王乃𥙿枢宻使谢堂隆国夫人度宗生母也王昭仪等行三月朔旦至真州守将苗再成迎见语国事感慨流涕越日约观城王都綂导至城外出制司小引脱回人朱七三等供云军前见一丞相差徃真州赚城制使遣提举官来杀丞相安抚不忍加害张路分徐路分来归行槖衣物五十卒弓剑送行海陵唐杜宻谓张徐曰朝廷事未可知文公宰相也今虽奉制司命他日必将移过于下以说汝其审之张徐然之行乆之云安抚令某二人便宜从事某见相公口口是忠义如何敢杀相公遂与张徐以赐金百两与五十兵以银百五十两乃相继辞去明日至扬州杜架阁谓制臣欲杀我不如趍高邮通州渡海归江南见二王伸报国之志徒死城下无益初四日李茂呉亮萧发余元庆见行止未决携所腰金各百五十两逃去外既颠跻内又饥渇至半山土围粪堆中扫净数尺地以衣贴地睡午北骑数千自土围东至忽大风云雨昏瞑骑驰西去遂得免古庙樵岀槮羔乞其余又迷失道通夕行田间后乃闻北以高邮米担济扬州夜遣骑截诸津若非迷途当一网无遗若有鬼神鼓动其间者旦雾隐隐见哨骑趍避竹林骑遶林唿噪予藏处马过傍三四不之见时万窍怒号杂乱人声疑有神明相之初七日遇樵夫以篑舁至高邮买舟二十四日至通州得之谍者云上下常与北骑隔三四十里又云镇江走了文丞相大索数日许浦一路驰骑追捉闻之骇汗何侥倖甚也通州守杨练使师亮岀郊闻而舘公于郡衣服饮食舟楫皆其爲料理閠月十七日发城下四月八日至温州闻端宗皇帝于福安建大元帅府公奉书劝进议遂决旧客张汴邹部曲朱华等皆自闽来迎景炎元年五月朔福安登极以观文殿学士侍讲召赴行在二十六日授通议大夫右丞相枢宻使都督诸路军马制词曰帝王之立中国惟修政所以攘夷辅相之重朝廷惟用儒所以无敌朕作其即位圗厥敉功介臣不二心歴险夷而一致咨汝宅百揆頼文武之全才亟归右揆之班并授元戎之柄肆敡大号专告群工具官某骨鲠魁落之英股肱忠力之佐仁不忧勇不惧坎维心之亨国忘家公忘私蹇匪躬之故敌裔虏之猾夏率义旅以勤王慷慨施给铠之资豪杰雷动感激洒登舟之泪忠赤天知虽成败利钝逆覩之未能然险阻艰难备尝之巳熟独简慈元之爱爰升次辅之联方单骑以行惊破夷虏之胆及免胄而入大慰国人之心天地之所扶持鬼神亦爲感泣今职方虽非周邦之旧而关辅未忘汉室之思伊欲闯辇毂而追三宫复钟簴而妥九庙非内治饰何以实元气非国威振何以折遐冲披荆棘于灵武之初予未知济收桑榆于渑池之后事尚可爲思昔元勲有如臣浚在思陵巳登于亚相更孝庙乃复于旧班式同今日之中兴罔俾前修之专美况同列崇臯陶之逊而初政俟公旦之来庸再秉于国钧仍惠长于枢宥优督府琱戈之钖峻文阶黄繖之除申拓赋㑹式隆宠数于戯春秋以归季子爲喜朕方徇于私情晋人谓见夷吾何忧尔共扶于兴运尚坚忠孝大布公忱迄啚社稷之安茂纪山河之绩其祗予命永弼于彛连上章辞改枢宻使同都督诸路军马十一月入汀州公遣督参赵时赏督谘赵孟濚以一军取道石城复宁都遣督賛呉浚以一军屯瑞金复雩都时北军逼福安车驾航海福安遂䧟丁丑宋景炎二年正月移屯漳州龙巖县三月至梅州始与一家相见㫖授银青光禄大夫职任依旧时经畧江西五月入贑州㑹昌县六月三日战雩都大捷二十一日入兴国县遣兵攻贑吉斩汀州伪天子黄从临洪袁瑞豪杰响应兴国军黄州新复号令通于江淮不幸攻贑吉兵败行府趍永丰就处置司㑹兵寻爲追骑所及至空坑失欧阳夫人一子二女行府收拾散兵十月入汀州十一月至循州屯南岭正月北兵大入汀关不守公欲据城拒敌汀守黄去疾闻车驾航海拥郡兵有异志公移次漳州龙巖县时赏孟濚还军追及于中途呉浚以虏命来招䧏人情汹汹殛浚乃定时唆都右丞阿刺罕左丞董参政入闽李珏王积翁等巳䧏仍爲福建宣慰招抚等使乃使淮军罗辉持书来二月复梅州四月斩二大将之䟦扈者曰都綂钱汉英王福以衅皷出江西开府兴国县淮西野人原寨刘源等兵复黄州寿昌军用景炎正朔者四十日潭州衡山县赵璠等起兵岳下张琥起兵邵永间跨数县抚州何时起兵应同都督府分寕武宁建昌三县豪杰皆遣使诣军门受要束七月督谋张汴监军率赵时赏赵孟濚等盛兵薄贑城招谕邹率贑诸县兵擣永丰吉水招抚副使黎贵逹率吉诸县兵攻太和时贑惟存孤城吉八县复其半半垂下临洪诸郡豪杰送欵无虚日大江以西有席卷包举之势福建斩汀州伪天子黄从淮西兵复兴国军黄州复寿昌军湖南所在起义兵不可数计四方响应孔明有云汉事将成也天未悔祸相望旬日间贑吉州皆以惊溃北兵自隆兴来适乘其弊战于庐陵方石岭下我师不利及永丰空坑军士觧散妻子爲虏公收拾余衆奉老母入汀州转移诸州将请命行朝请益兵再举㑹北帅刘深自海至唆都自陆至道路梗塞朝讯㫁絶公驻循之南岭栅险以自全黎贵逹观望有隂谋事觉伏诛八月黎贵逹以正军千人民兵数千次钟歩遇北军民兵惊溃未旬日汴赏濚率民兵数万逼贑城北军以百余骑冲之衆奔溃聚兵数万在永丰境亦溃北元帅李恒等以大军乘其弊追及于东固方石岭下都綂巩信率数十卒短兵接戦北帅骇其以寡拒衆疑山中有伏歛兵不进信坐巨石余卒侍左右箭雨集屹不动北愈疑获村夫引间道踰岭至山后无人焉就视信等创遍体死未仆耳以此北骑稽滞公遂得逺去空坑陈师韩曰二十七日公至空坑溃卒困惫借地睡公宿山前师韩家夜得报追骑巳逼陈送公由间道去诸卒不之知也追骑至诘公所在无知之者遂攻破其寨屠之公行山迳逼窄民老㓜负荷奔走填塞公窘迫不能前既而山坠巨石横壅于路追骑至迂廻扳縁前公去远矣至今居民指爲相公石鄷古庭主簿曰公既遁追骑将及是早重雾寻丈逺不相覩公犹闻后喧閧声乃骑见轿中人风姿伟然问爲谁曰姓文骑以爲丞相也群拥至帅所问之必曰姓文问轿夫咸不知也遍求俘虏人识认乃有曰此赵通判时赏也以此追骑逗留公又得逺去赵至隆兴帅府骂不絶口遂受害欧阳夫人曰空坑败溃卒意公所向疾至随䕶公命五百拏手斫山树爲鹿角池隘道顷之数人负伤至则五百拏手巳摧踣不支公即去夫人惊问故则追骑巳林立于前夫人与佛生柳小娘环小娘颜孺人黄孺人等皆爲俘虏夫人沿路意有深水险崖即投死而一路坦平至元帅所巳失佛生必有爱其俊秀养爲巳子矣戊寅宋景炎三年二月进兵惠州海丰县三月屯丽江涌冲遣间使沿海访问车驾六月行朝至厓山行府移船澳䂓入觐八月授少保信国公职任依旧封母曽氏齐魏国夫人九月齐魏国夫人薨㫖起复十一月进屯潮州潮阳县十二月十五日移屯趍海丰二十日爲虏骑追及于道军溃𬒳执服脑子不死见张元帅抗节不屈张待以客礼四月十六日大行皇帝遗诏曰朕以㓜冲之资当艰厄之㑹方大皇命之南服黾勉于行及三宫胥而北迁悲忧欲死卧薪之愤饭麦不忘柰何乎人犹托于我渉瓯而肇覇府次闽而拟行都吾无乐乎爲君天未释于有宋强推戴深抱惧惭而夷虏无厌氛祲甚恶海桴浮避澳岸栖存虽国歩之如斯意时机之有待乃季冬之月忽大雾以风舟楫爲之一摧神明㧞于既溺事而至此夫复何言矧惊魂之未安奄北哨其巳及頼师之武荷天之灵连濵于危以相所徃沙洲何所埀阅十旬气候不齐积成今疾念衆心之巩固忍万古以违离药非不良数不可逭惟此一发千钧之託幸哉连枝同气之依卫王某聦明夙成仁孝天赋相从险阻乆繋本根可于枢前即皇帝位传玺绶䘮制以日易月内庭不用过哀梓宫母得輙置金玉一切务从简约安便州郡权暂奉陵寝呜唿穷山极川古所未尝之患难凉德薄祚我乃有负于臣民尚竭至忠共持新运故兹诏示想宜知悉十七日祥兴皇帝登寳位诏曰朕勉承丕绪祗若令猷皇天付中国民既勤用德圣人居大寳位曰守以仁藐兹渺冲适际危急惟我朝之圣神继綂而家法以忠厚传心渗漉在人亿万年其未泯遭逢多事百六数之相乗先皇帝聦明岀乎群伦孝友根于天性痛愤三宫之北未尝一日而忘遗大投艰丕应徯志除兇刷耻惟懐永圗托于神明辱在草莾上雾下潦之所偃薄洪涛巨浪之所震惊谓多难以殷忧宜祈天而永命胡宁予忍而不其延日月爲之无光社稷凛乎如髪攀髯何及继志其谁以赵孤犹幸仅存盍使爲宗祧之主以汉贼不容两立庶将复君父之讐大义攸关舆情交迫闵予小子遭家不造而况斯今于前寕人圗功攸终其难莫甚尚頼元勲宿将义士忠臣合志而并谋恊心而毕力敌王所忾扞我于难兹用大布寛恩率循彛典于以导迎和气于以迓续洪休可大赦天下于戯人心有感则必通世运无徃而不复成诵虽㓜有周宁后于四征少康之兴祀夏实基于一旅徃求攸济咸与维新十七十八十九日文武百官诣大行皇帝几筵殿早晚临二十日卒哭行香二十一日以登极差官奏告天地初献张世杰亚献赵溍终献林永年奉礼郎潘岳丁应张太祝陶士逊太官令辛大济宗庙初献曽渊子陆秀夫亚献苏景瞻辛巖终献贾纯孝茅相奉礼郎王子宜张祺孙太祝朱拱戊赵时侉社稷初献苏刘义亚献刘䁀孙终献赵槖奉礼郎传半千曹郃太祝徐天麟二十二日内批百官议谥号孝㳟仁𥙿懿圣濬文英武勤政皇帝庙号端宗二十三日太皇太后加上尊号邓传云五月公始闻端宗皇帝晏驾干化州之碙川今上即位以明年为祥兴初三日碙川神龙见祥臣庻咸覩合议优异碙川可升爲祥龙县置令丞簿尉隷化州免租税诸色科籴五年五月二十五日内批文璧除权戸部侍郎广东総领兼知惠州六月公规入觐爲张世杰所格不得进遗使奉表起居仍自劾督师罔功降诏奖谕诏曰勑天祥才非盘错不足以别利噐时非板荡不足以识忱臣昔闻斯言乃见今日卿早以魁彦受知穆陵歴事四朝始终一节虏氛正恶鞠旅勤王皇路巳倾捐躯徇国脱危机于虎口渉远道于鲸波去桀就汤可观伊尹之任归周辟纣咸喜伯夷之来方先皇侧席以需贤乃累䟽请身而督战精神鼓动意气慨慷以匈奴未㓕爲心弃家弗顾当王事靡盬之日将母承行忠孝两全神明对越虽成败利钝非能逆暏而险阻艰难亦既备甞如精钢之金百鍊而弥劲如朝宗之水万折而必东尚迟赤舄之归巳抱乌号之痛朕勉当继绍未有知思政兹圗任旧人克戡多难倐来候吏叠覧封章岿然灵光之固存此殆造物者隂相胡然引咎益见劳谦至如谂问之勤备悉忱悃之至朕今吉日既戒六月于征倚卿爱君忧国之忠成我刷耻除兇之志𬗟懐耆俊深切叹嘉公又奏乞除邹右文殿修撰枢宻都承㫖江西安抚副使兼同都督府参谋官赵孟濚遥县郡团练使左骁衞将军江西招捕使兼同提刑都督府议官杜浒带行军噐监广东招谕副使兼同都督府叅谋官邹臻带大府寺丞同都督府叅议官陈龙复带行兵郎广东招谕司使兼同都督府叅议官章从范带行合门祗候同都督府计议官丘夣雷林琦葛钟各带行架阁同都督府干办公事朱文翁同都督府准备差遣㫖特依奏除公又奏潮循梅三郡并巳取到返正状乞将陈㦤除右骁衞将军知潮州兼管内安抚使张顺带行环衞官权知循州李英俊带行合门祗候差梅州通判暂权州事㫖特依奏文璋带行大理寺丞知宁武州公欲移军入朝优诏不许公欲八广州凌震王道夫始复广自恣惮公望重阳遣舟迎中道散回遂不果自去冬宜中遁占城世杰以枢副柄国日以迎候宜中还朝爲辞盖诸大将甞受宜中超擢乐其寛纵忌公英气或以副贰受节制意不便其至八月授少保信国公封母曽氏齐魏国夫人同都督府官属各转五官金三百两犒军公以书抵秀夫天子冲㓜宰相遁荒制诏勑令岀诸公之口岂得不恤军士以游词相拒秀夫太息不能荅时同督府疫死者数百公亦数病九月六日母曽夫人薨㫖遣使宣祭十月长子道生卒陈懿兄弟五人号五虎本剧盗㩀潮州数叛附人苦其虐又不听同督府节制公声其罪讨之懿走山寨潮士民请移行府于潮十一月进屯潮州潮阳县殪㐫攻逆稍正天讨假以歳月因潮之民阻山海之险増兵峙粮以立中兴根本亦吾国之莒即墨也刘兴爲潮宿㓂叛服不常据数郡䟦扈杀掠尤惨遂诛之十二月十五日闻北帅张弘范自明秀歩骑水陆并进乃入南岭栅险自固二十日弘范以水陆兵奄至公引避山谷行且数日虏轻骑疾驰追及于道军溃𬒳执求死于锋镝不可得服脑子以必得冷水乃死告监者以渴甚于田间蹄涔中掬水饮之时公病目旬余遂泄泻而目愈竟不得死越七日至虏营踊跃请剑弘范知不能屈乃曰杀之名在彼客之名在我且天祥见伯颜皐亭山吾实在傍遂以平揖相见叙间阔如客礼盖歳除前三日也先是适邹㵯等自江西以民兵数干至公少留劳之又驻和平市攻陈懿党与驻军造粮亦意后隔海港歩骑未能遽前陈懿以问罪窘迫百计不能救觧乃挟重贿迎导北帅张弘正潜具舟海岸济轻骑直指督帐公坐虎皮胡床与客饭五坡岭不意虏至遂𬒳执己卯宋祥兴元年正月二日张元帅王海置予舟中初六日发潮阳初八日过官富塲十三日至厓山二月六日厓山行朝溃三月十三日虏舟还至广州张元帅遣都镇抚石嵩䕶予北去以四月二十二日行五月二十五日至南安军明日东下钥予于船二十八日至贑州六月一日至吉州初五日过隆兴十二日至建康囚邸中八月二十四日北行渡江颇有事㑹不济二十六日至扬州九月七日哭母小祥于邳州初九日至徐州十五日至东平府二十日至河间二十一日至保定府十月一日至燕初至立马㑹同舘前舘人不受盖谓舘以受投拜人不受罪人也乆之引去一小舘置予于偏室舘人不之顾次日晚供帐饮食如上賔舘人云禀慱罗丞相得语云然初四日张元帅者始至初五日见其用事大臣具言予不屈状至午送予于兵马司枷项縳手坐一空室衞防甚严所携衣物钱银官爲封识日给钞一钱五分爲饮食坐十余日然后觧手縳又坐十余日得疾十一月二日䟽枷惟系颈以鎍得出戸负暄初五日赴枢宻院院官不及见自是日赴院輙空归至初九日院官始引问院官者博罗丞相张平章有所谓院判签院等不能识也倨坐召见予入长揖通事曰跪予曰南之揖即北之跪吾南人行南礼毕可赘跪乎博罗叱左右曵予于地予坐不起数人者或牵颈或拏手或按足或以膝倚予背强予作跪状予动不自由通事曰汝有何言予曰天下事有兴有废自古帝王以及将相㓕亡诛戮何代无之天祥今日忠于宋氏社稷以至于此幸早施行通事曰更有何语止此乎予曰我爲宋宰相国亡职当死今日拏来法当死复何言慱罗曰你道有兴有废且道盘古王到今日是㡬帝㡬王我不理㑹得爲我逐一说来予怒甚曰一部十七史从何处说起我今日非赴愽学宏词科不暇泛言愽罗愧乃云我因兴废故问及古今帝王你既不肯说且道古时曽有人臣将宗庙城郭土地分付与别国人了又逃走去有此人否予曰谓予前日爲宰相奉国与人而后去之耶奉国与人是卖国之臣也卖国者有所利而爲之必不去去者必非卖国者也我前日除宰相不拜奉使伯颜军前寻𬒳拘执已而有贼臣者献国国亡我本当死所以不死者以度宗皇帝二子在浙东老母在广故爲去之之啚耳愽罗曰德祐嗣君非尔君耶曰吾君也曰弃嗣君别立二王如何是忠臣予曰德祐吾君也不幸而失国当此之时社稷爲重君爲轻吾别立君爲宗庙社稷计所以爲忠臣也从懐愍而北者非忠从元帝爲忠从徽钦而北者非忠从高宗爲忠愽罗语塞平章皆笑一人忽岀来曰晋元帝宋高宗皆有来歴二王何所受命张平章曰二王是逃走底人立得不正是篡也予曰景炎皇帝乃度宗皇帝长子德祐皇帝之亲兄如何是不正登极于徳祐巳去天位之后如何是簒陈丞相奉二王岀宫具有太皇太后分付言语如何是无所受命诸人无辞坚以无受命爲觧予曰天与之人与之虽无传授之命推戴拥立亦何不可诸人但支离不伏予曰仁者见之谓之仁知者见之谓之知各是其是可也愽罗云你既爲丞相若将三宫走方是忠臣不然引兵岀城与伯颜丞相决胜负方是忠臣予曰此说可以责陈丞相不可以责我我不曽当国故也又曰你立二王做得甚功劳予曰国家不幸䘮亡予立君以存宗庙存一日则臣子尽一日之责何功劳之有曰既知做不得何必做曰人臣事君如子事父父不幸有疾虽明知不可爲岂有不下药之理尽吾心焉不可救则天命也今日文天祥至此有死而已何必多言博罗于是怒见之辞色云你要死我不教你便死禁持你予曰我以义死禁持何害也博罗愈怒云云通事亦不以转告予不荅遂唿狱令史云将下去别听言语初十日冬至入假予意假满即见杀乃囚在狱中乆无消息十二月半后一令史报云丞相语狱官宣差乌马儿云文丞相性犹硬不硬又二日令史报云博罗语乌马儿遅数日更与文丞相说话㑹歳终释放诸囚乌马儿语愽罗狱囚皆巳寛放惟文丞相一人在狱博罗云我奏却来唤你博罗至今重于一唤者忧予之硬也予誓死决矣此行决死在于再说话之顷昔人云姜桂之性至老愈辣予亦云金石之性要终愈硬性可改耶予自记一宗入狱本末于此曰予死矣庻㡬有知予心者所记言语大畧如此当时泛应尚多不能尽记己卯除日书自古中兴之君如少康以遗腹子起于一旅一成宣王承厉王之难匿于召公之家周召二相立以爲王幽王废宜臼立伯服爲太子犬戎之乱诸候迎立宜臼是爲平王汉光武起南阳爲帝蜀先主帝巴蜀皆是岀于推戴何论有无传授之命如唐肃宗即位灵武不禀命于明皇却类于篡然功在社稷天下后世犹无甚贬焉禹传益不传启天下之人曰启吾君之子讴歌朝觐讼狱者归之焉汉文帝只是平勃诸臣所立岂有高祖惠帝吕后之命耶春秋亡公子入爲君者何限齐桓晋文其大者也何谓逃走不当立羿之于夏莾丕之于汉方是簒德祐亡而景炎立谓之篡何居可惜当时不曽将此一叚言语敷陈颇有余憾耳邓传云正月十三日至厓山张元帅索公书谕张世杰䧏公曰我不能救父母乃教人背父母可乎强之急乃书过零丁洋诗与之弘范笑而置之二月六日厓山溃公不胜悲愤作长歌哀之南北傅诵三月十三日还至广州公日俟北方生杀之命弘范于公礼貌日隆尽取公所亡妾婢仆役以奉之十四日弘范置酒海上㑹诸将因举酒从容谓公曰国亡矣忠孝之事尽矣正使杀身爲忠孝谁复书之丞相其改心易虑以事大宋者事大元大元贤相非丞相而谁公流涕曰国亡不能救爲人臣者死有余罪况敢逃其死而贰其心乎殷之亡也夷齐不食周粟亦自尽其义耳未闻以存亡易心也弘范爲之改容是日弘范具公不屈与所以不杀状奏于朝四月十一日使臣还言上有谁家无忠臣之叹㫖令善视公以来公曰使予死于兵死于刑则巳矣而万里行役不得逃焉命也或曰明知其不可而爲之柰何曰吾所谓尽心者人人诿天下之责古今世道不属之人乎是乌可以成败爲是非哉二十二日北行与厓山朝士邓光荐俱发广州五月二十五日至南安军石嵩与嚢家歹议出江西虑篡夺遂钥公于船公即絶粒爲告祖祢文别诸友诗遣孙礼取黄金市登岸驰归约六月二日复命于吉城下公将以心事白诸幽明即瞑目长徃含笑入地矣乃水盛风驶前一日逹庐陵孙礼期不至公且行忍死以待埀至丰城忽有见孙礼在他舟乃悟竟不曽徃爲之痛哭流涕暮始见主者取孙礼还舟明早饭巳送之丰城岸从其自便追之不可及矣公不食巳八日若无事然公私念死庐陵不失爲首丘今使命不逹委身荒江盍从容以就义乎遂复飮食如初从者七人或逃或死或逐仅存一人曰刘荣六月初五日至隆兴观者如堵北人有骇其英毅者曰诸葛军师也十三日至建康十三日邓光荐以病迁寓天庆观就医留不行八月二十四日石嵩等以公自东阳渡江淮士有谋夺公江岸者不果以弘范命兵衞夹舟陆至扬州故也十月一日公至燕供帐饮馔如上賔公义不寝食乃坐逹旦虽示以骨肉而不顾许以穹职而不从南冠而囚坐未甞靣北留夣炎说之𬒳其唾骂瀛国公徃说之一见北靣拜号乞回圣驾平章阿合马入舘驿坐召公公至则长揖就坐马云以我爲谁公云适闻人云宰相来马云知爲宰相何以不跪公云南朝宰相见北朝宰相何跪马云你何以至此公曰南朝早用我爲相北可不至南南可不至北马顾左右曰此人生死尚由我公曰亡国之人要杀便杀道甚由你不由你马黙然去博罗欲杀公而上意及诸大臣不可张弘范病中亦表奏天祥忠于所事愿释勿杀故囚之连年冬于狱中遇灵阳子指示大光明正法公自谓于死生之际脱然若遗自是诗文时有超洒忘世之意公狱中与弟书曰广州不死者意江西可以去之及出南安系吾颈絷吾足于是不食将谓及吉州则死首丘之义也乃五日过吉又三日过丰城无饭八日不知饥既过吉思之无义且尚在江南或尚有生意遂入建康居七十余日果有忠义人约夺我于江上盖真州境也及期失约惘然北行道中求死无其间矣入幽州下之狴犴枷颈鎻手节其饮食今巳二十日吾舎生取义无可言者今千万寄此及诗逹吾弟盖絶笔也庚辰是歳囚五月弟璧自惠州入觐右丞相帖木儿不花奏其畧曰此人是文天祥弟上曰那箇是文天祥愽罗对曰即文丞相上叹嗟乆之曰是好人也次问璧右丞相奏是将惠州城子归附底上曰是孝顺我底辛巳是歳囚正月元日公爲书付男陞公在缧绁中放意文墨北人争傅之公手编其诗尽辛巳歳爲五卷自谱其平生行事一卷集杜甫五言句爲絶句二百首且爲之叙其诗自五羊至金陵爲一卷自呉门归临安走淮至闽诗三卷号指南録以付弟璧归夏璧与孙氏妹归公剪髪以寄永诀与弟书曰潭卢之西坑有一地巳印元渭阳所献月形下角穴第浅露非其正其右山上有穴可买以藏我如骨不可归招魂以封之陞子嗣续吾死奚憾女弟一家流落在此可爲悲痛吾弟同气取之名正言顺宜极力岀之自广逹建康日与中甫邓先生居具知吾心事吾铭当以属之若时未可岀则姑藏之将来文山宜作一寺我庙于其中七月大雨兵马司墻壁頺落移司宫籍监得一室颇潇十一日回旧兵马司得一室地高燥空凉八日返故处依然臭秽䒱湿壬午是歳春作賛拟终时书之衣带间叙云吾位居将相不能救社稷正天下军败国辱爲囚虏其当死乆矣顷𬒳执以来欲引决而无间今天与之机谨南向百拜以死其賛曰孔曰成仁孟云取义惟其义尽所以仁至读圣贤书所学何事而今而后庻㡬无媿宋丞相文天祥絶笔邓传云正月二十后公卧病发热右臀糓道傍患痈二月四日流脓平生痛苦未尝有此是时南人士于朝者谢昌元王积翁程飞卿青阳夣炎等十人谋合奏请以公爲黄冠师兾得自便青阳夣炎私语积翁曰文公贑州移檄之志镇江脱身之心固在也忽有妄作我軰何以自觧遂不果八月王积翁奏其畧曰南方宰相无如文天祥上遣谕㫖谋授以大任昌元积翁等以书谕上意公复书数年于兹一死自分举其平生而尽弃之将焉用我事遂寝后积翁又奏其畧曰文天祥宋状元宰相忠于所事若释不杀因而礼待之亦可爲人臣好様子上黙然乆之曰且令千戸所好好与茶饭者公闻之使人语积翁吾义不食官廪数年矣今一旦饭于官果然吾且不食积翁乃不敢言公死后有以危言憾积翁者积翁曰得从龙逢比干游地下足矣言者遂止积翁累以银物饷公福王与苪闻其不屈叹曰我家有此人耶饷以银百两独积翁转致之公因繋乆翰墨满燕市时与吏士讲前史忠义传无不倾听感动其长李指挥魏千戸奉事之尤至麦述丁叅政甞开省江西见公出师震动每倡言杀之便又以公罪人下千戸所收其棋奕笔墨书册初闽僧妙曦号琴堂以谈星见是春进言十一月土星犯帝座疑有变群臣有言瀛国公族在京不便者而中山府薛寳住聚数千人声言是真宋㓜主要来取文丞相又有书于椟者曰两衞军尽足办事丞相可以无虑又曰先焚城上苇子城外举火爲应大臣议所谓丞相疑爲天祥太子得椟以奏京师戒严迁赵氏宗族徃开平北十二月初七日司天台奏三台拆初八日上召天祥入殿中长楫不拜左右强之拜跪或以金挝摘其膝伤公坚立不爲动上使谕之其畧曰汝在此乆如能改心易虑以事亡宋者事我当令汝中书省一处坐者天祥对曰天祥受宋朝三帝厚恩号称状元宰相今事二姓非所愿也上曰汝何所愿天祥曰愿与一死足矣遂麾之退是夜回宿千戸所初九日宰执奏文天祥既不愿附不若如其请赐之死麦述丁力劝之上遂可其奏是日宣使以金皷迎诣市公欣然曰吾事了矣及行颜色不少变至刑所问左右孰南向于是南向再拜曰臣报国至此矣遂受刑得年四十有七时连日大风埃雾日色无光都城门闭甲卒登城街对隣不得徃来行不得偶语时翰林学士赵与禀以宋宗室亦𬒳监闭一室诸衞士弓刀环席地坐闻门外弓马驰骤声者乆之人竞穴窓窥乃是出丞相顷之又闻驰骑过者及回乃闻有㫖教再听圣㫖至则巳受刑明日欧阳夫人从东宫得令㫖收尸江南十义士奉柩塟于都城小南门外五里道傍爲他日归骨便路后大德二年戊戌男陞至都城见公旧婢緑荷巳嫁顺承门内石桥织绫人及见刘牢子引到墓所自后留都城春秋必徃酧奠望拜时巳有二僧塔其大塔小石碑刻有信公二字旧殡在大塔南右址又右畔堑外有墓林聚塜在大路傍至元二十年癸未歳公柩归至故里时弟璧任临江路緫管兼府尹办䘮塟男陞祗奉几筵旧歳璧遣家人至广迁奉母曽夫人灵柩是日适与公柩舟㑹于江浒人咸惊叹以爲孝念所感不期而㑹二十一年甲申塟公富田东南二十里木湖之原塟师则吉水王仁山也陞庐墓三年世传吉州太和县贑江濵黄土潭有神物栖其间歳亢旱邑民祷雨泽焉自公之生潭沙清浅公没之歳潭近居民夣神物归驺从甚盛即而覩之乃公也既而闻公死诸老惊相语曰公两任贑州提刑去徃輙江水泛溢其勤王召募江泛溢尤甚师行而水同去又公家居当暑日喜溪浴与奕者周子善于水靣以意爲枰行奕决胜负他人乆浸不自堪皆走惟公逾乆逾乐忘日早暮或取酒炙就饮啖是应神物岀世没而爲神自其常也潭是后又深黒不可测矣公平生嗜象奕以其危险制胜竒絶者命名自玉金䁀至单骑见虏爲四十局势圗悉䜟其岀处始末玉盖公所居山名也又传公方爲童子时游鄕校见所祀鄕先生欧阳修杨邦乂而下咸谥忠节祠祝像设甚严意欣然慕之窃叹曰没不爼豆是间非夫也故岀而举事志气素定虽﨑岖万折终不挠屈后至治三年癸亥吉安郡庠奉公貂蝉冠法服像与欧阳文忠公修杨忠襄公邦乂胡忠简公铨周文忠公必大扬文节公万里胡刚简公夣昱序列祠于先贤堂士民复于城南忠节祠増设公像以肯斋李芾配庐陵旧有四忠一节之称余爲五忠一节云欧阳夫人𬒳虏后即到燕都与二女皆留东宫服道冠日诵道经后随公主下嫁驸马高唐王居大同路丰州栖真观日请一正一从分例其女婢曰翠哥大德二年戊戌冬以年老不禁寒冻得请向南去至都城男陞迎养遇时节夫人輙嗟叹旧家典故陞亦爲办南食品邀隣妪伴坐诸士大夫谒拜所餽遗命女侍专收贮不他用大德七年癸卯腊至宁州时从子隆子任宁州判官宁州党知事以夫人归爲不应赴陈草庵宣抚陈状委南康李清之推官临问隆子以夫人所受公主㦤㫖高唐王钧㫖所与路引及支给口食文凭呈之李爲恻然事遂消释明年归故里凢亲友餽遗仍专收贮之又明年正月夫人曰吾海上祸乱中叩之神祗乞保庇拟建灵寳醮筵以谢又叩佛氏乞保庇拟建水陆斋供以谢寓丰州累申前请今得生还拜神佛之赐合以巳所得餽遗正月元夕酧道醮二月八日酧佛供毕此心愿即死暝目矣二月望得痰疾越四日家人诸妇侍疾亹亹语平昔事如常时问浣婢索衣上旧香囊浣婢见损汚甚巳弃之矣急拾至夫人持示诸人曰此伴吾未甞湏臾离也落齿时得之父母祭文云烈女不更二夫忠臣不事二主天上地下惟吾与汝得之丞相吾死必仍悬吾心前将以见吾父母见吾夫于地下爲无媿也顷之命诸人退俟吾少休诸人候窓外闻㐲枕痰响就视则气巳絶实大德九年乙巳歳二月十九日也塟富田南二十里洞源柳小娘从公主下嫁赵王沙靖州大德年间殁环小娘从公主下嫁岐王西宁州弟姪軰间得㑹于都城至正元年辛巳歳犹传闻其居河州养老皆无所生文山先生全集文山先生文集卷第十八文山先生全集卷之十八文集拾遗与方伯公书天祥百拜覆梅溪尊舅舅天祥爲子不孝老母巳矣每诵如母存焉之诗今惟此一舅矣每一南望未甞不爲之澘然也天祥自国难以来间関兵革鞠躬尽力百折而不悔以致家国俱毙爲之何哉当仓皇时仰药不剂以致身落人手死生竟不自由及至朔廷抗辞奉节留连幽囚旷阅年歳孟氏云夭寿不贰脩身以俟之如此而巳矣老母年方望七客殡余憾然生荣死哀粗慰人子之情以此故应刀锯在前亦含笑入地矣不肖固不能躬毕大事天地鬼神谅昭鍳之母䘮归巳戒仲氏八哥来复审尊候万福仰惟德人动履神物䕶持优游余年万万珍重儿子道生不幸夭折今立陞姪爲子凢百惟舅公教之诲之是望区区拆骨巳分沟壑当具衣冠藏于文山之阳畴昔舅所指之处也并哀而窆之谨奉书永诀万古万古正月书天祥皇恐奉禀制使都承侍郎天祥至汀后即移建以次论失朝廷养士三百年无死节者如心先生差强人意不知今果死否哀哉哀哉坐孤城中势力穷屈泛观宇宙无一可爲甚负吾平生之志三年不见老母灯前一夕自汀移屯至龙巖间道得与老母相见即下从先帝游复何云都相公去年舘伴用情甚至常念之不忘故回书复遣罗辉来永诀永诀伏乞台照齐魏两国夫人行实先母两国夫人讳徳慈吉泰和县义阳曽氏中女也曽祖知和祖昌权父珏以端平甲午㱕于先君子太师公革斋先生先夫人生有挚性事舅姑尽孝相夫子以俭勤自奉极菲泊惟延师教子至鬻簮珥给费无吝色宝祐乙卯天祥璧俱忝鄕贡先公携二子如京师又俱忝丙辰奏名天祥赴大对后先公属疾胪句傅天祥进士第一未㡬日先公不幸即世璧兄弟扶柩㱕先庐先夫人号痛欲絶尔后与継祖母刘夫人相依爲命执妇道至老益恭天祥累更麾节催任瑞贑时奉重闱以行然先夫人雅意澹薄曽不以迎养易家居之乐德祐乙亥祖母没于贑先夫人悲不自胜璧侍先夫人䕶柩㱕里天祥时以兵部侍郎江西安抚使聀事起复诣行在所璧以直秘书阁主管台州崇道观母于家复以知惠州迎养属时多艰版舆无定所璧深惧以陨越遗忧先夫人处之泰然歳在丁丑天祥自闽来谂兄弟迭娯侍意颇自适戊寅天祥以枢宻使开府潮惠间九月驻海濵之船澳璧以戸部侍郎再任惠州倐报先夫人感疾扶服省侍中道得讣音号唿奔赴及与天祥璋次妹淑孙哭歛惟长妹懿孙不在侧是月璧兄弟各起复天祥趍潮璧与弟妹奉柩还治所十月权殡于河源县义合乡古氏之里是冬大兵至广诸郡瓦觧不能支天祥以身狥明年春宋祚终焉璧以宗祀不絶如线皇皇无所于㱕遂以城附粤一歳巳卯寔惟至元十六年璧以仲冬携家出岭庚辰累起诏入觐辛巳宣授临江路总管兼府尹九月赴官日夜痛念先夫人旅殡遐陬欲迎奉归而东广冦攘道梗癸未秋八月闻道稍通令惠之旧属林端荣与其徒取建昌路逹循即河源殡所十二月林䕶柩至循以暴疾卒路总管李英俊俾林之徒日夜守视甲申夏璧将令孙礼入循嘱李总管差人赴江西省禀事就令其亲彭县尹与僧方灿及林之徒持护由贑之龙南而出时璧以省委部粮南安竣事还至吉先夫人旅衬适至遂得与长妹懿孙于值夏江口哭迎其棺衾昜歛先夫人靣如生髪如沐扶柩㱕故里权奉于先庐近之别舘且三载璧幸授代㱕枚卜宅兆于庐陵淳化鄕靖居里三采之原得吉山口丙午向日壬子璧率弟妹将以七月十七日壬午奉柩窆焉先夫人生于嘉定甲戌十二月十四日戌时殁于戊寅九月初七日子时得年六十有五初天祥行秘书省正字先夫人始授封至齐魏国夫人子男四天祥璧霆孙璋霆孙早卒女三懿孙淑孙顺孙顺孙早天孙男十人隆子道生陞子新子真老宁老佛生辰子京子申子道生后夫人两月卒于惠佛生亦早夭孙女十有六人先夫人妇德母教上应圗史当世非无大手笔可以発幽潜者然正亦不待賛也刻石纳圹如以识歳月云尔呜唿痛哉呜唿痛哉时至元丙戌七月十五日孤哀子文璧泣血百拜谨书遗墨文山先生全集卷之十八终文山先生全集文山先生文集卷第十九文山先生全集卷之十九附録文天祥传宋史文天祥字宋瑞又字履善吉之吉水人也体貌丰伟羙晢如玉秀眉而长目顾盻烨然自爲童子时见学宫所祠乡先生欧阳修杨邦乂胡铨像皆谥忠节欣然慕之曰没不爼豆其间非夫也年二十举进士对䇿集英殿时理宗在位乆政理浸怠天祥以法天不息爲对其言万余不爲槀一挥而成帝亲擢爲第一考官王应麟奏曰是卷古谊若龟鑑忠肝如铁石臣敢爲得人贺寻丁父忧归开庆初大元兵伐宋宦官董宋臣说上迁都人莫敢议其非者天祥时入爲宁海军节度判官上书乞斩宋臣以一人心不报即自免归后稍迁至刑部郎官宋臣复入爲都知天祥又上书极言其罪亦不报出守瑞州改江西提刑迁尚书左司郎官累爲台臣论罢除军噐监兼权直学士院贾似道称病乞致仕以要君有诏不允天祥当制诰皆讽似道时内制相承皆呈槀天祥不呈槀似道不楽使台臣张志立劾罢之天祥既数斥援钱若水例致仕时年三十七咸淳九年起爲湖南提刑因见故相江万里万里素竒天祥志节语及国事愀然曰吾老矣观天时人事当有变吾阅人多矣世道之责其在君乎君其勉之十年改知贑州德祐初江上报急诏天下勤王天祥捧诏涕泣使陈继周発郡中豪杰并结溪峒蛮使方兴召吉州兵诸豪杰皆应有衆万人事闻以江西提刑安抚使召入卫其友止之曰今大兵三道鼓行破郊畿薄内地君以乌合万余赴之是何异驱群羊而抟勐虎天祥曰吾亦知其然也第国家养育臣庻三百余年一旦有急徴天下兵无一人一骑入関者吾深恨于此故不自量力而以身狥之庻天下忠臣义士将有闻风而起者义胜者谋立人衆者功済如此则社稷犹可保也天祥性豪华平生自奉甚厚声伎满前至是痛自贬损尽以家赀爲军费每与賔佐语及时事辄流涕抚几言曰楽人之乐者忧人之忧食人之食者死人之事八月天祥提兵至临安除知平江府时以丞相宜中未还朝不遣十月宜中至始遣之朝议方擢吕师孟爲兵部尚书封吕文德和义郡王欲頼以求好师孟益偃蹇自肆天祥陛辞上䟽言朝廷姑息牵制之意多奋発刚断之义少乞斩师孟衅皷以作将士之气且言宋惩五季之乱削藩镇建郡邑一时虽足以矫尾大之弊然国亦以寖弱故敌至一州则破一州至一县则破一县中原陆沈痛悔何及今宜分天下爲四镇建都督綂御于其中以广西益湖南而建阃于长沙以广东益江西而建阃于隆兴以福建益江东而建阃于番阳以淮西益淮东而建阃于杨州责长沙取鄂隆兴取蕲黄番阳取江东杨州取两淮使其地大力衆足以抗敌约日齐奋有进无退日夜以图之彼备多力分疲于奔命而吾民之豪杰者又伺间岀于其中如此则敌不难却也时议以天祥论阔逺书奏不报十月天祥入平江大元兵已发金陵入常州矣天祥遣其将朱华尹玉麻士龙与张全援常至虞桥士龙战死朱华以广军战五牧败绩玉军亦败争渡水挽全军舟全军㫁其指皆溺死玉以残兵五百人夜战比旦皆没全不发一矢走归大元兵破常州入独松关宜中夣炎召天祥弃平江守余杭明年正月除知临安府未㡬宋降宜中世杰皆去仍除天祥枢宻使寻除右丞相兼枢宻使使如军中请和与大元丞相伯颜抗论臯亭山丞相怒拘之偕左丞相吴坚右丞相贾余庆知枢宻院事谢堂签书枢宻院事家铉翁同签书枢宻院事刘岊北至镇江天祥与其客杜浒十二人夜亡入真州苗再成出迎喜且泣曰两淮兵足以兴复特二阃小隙不能合从耳天祥问计将安岀再成曰今先约淮西兵趋建康彼必悉力以扞吾西兵指挥东诸将以通㤗兵攻湾头以髙邮寳应淮安兵攻杨子桥以扬兵攻瓜歩吾以舟师直擣镇江同日大举湾头杨子桥皆沿江脆兵且日夜望我师之至攻之即下合攻瓜歩之三靣吾自江中一靣薄之虽有智者不能爲之谋矣瓜歩旣举以东兵入京口西兵入金陵要浙归路其大帅可坐致也天祥大称善即以书遗二制置遣使四出约结天祥未至时扬有脱归兵言宻遣一丞相入真州说降矣庭芝信之以爲天祥来说降也使再成亟杀之再成不忍绐天祥出相城垒以制司文示之闭之门外乆之复遣二路分觇天祥来说降者即杀之二路分与天祥语见其忠义亦不忍杀以兵二十人道之扬四皷抵城下闻候门者谈制置司下令傋文丞相甚急衆相顾吐舌乃东入海道遇兵伏环堵中得免然亦饥莫能起从樵者乞得余糁羔行入板桥兵又至衆走伏丛篠中兵入索之执杜浒金应而去虞候张庆矢中目身𬒳二创天祥偶不见获浒应解所懐金与卒获免募二樵者以篑荷天祥至高邮汎海至温州闻益王未立乃上表劝进以观文殿学士侍读召至福拜右丞相寻与宜中等议不合七月乃以同都督岀江西遂行収兵入汀州十月遣叅谋赵时赏谘议赵孟濚将一军取宁都叅賛吴浚将一军取雩都刘洙萧明哲陈子敬皆自江西起兵来㑹邹㵯以招谕副使聚兵宁都大元兵攻之㵯兵败同起事者刘钦鞠华叔颜斯立颜起巖皆死武冈教授罗开礼起兵复永丰县巳而兵败𬒳执死于狱天祥闻开礼死制服哭之哀至元十四年正月大元兵入汀州天祥遂移漳州乞入卫时赏孟濚亦提兵归独浚兵不至未㡬浚降来说天祥天祥缚浚缢杀之四月入梅州都綂王福钱汉英䟦扈斩以狥五月出江西入㑹昌六月入兴国县七月遣叅谋张汴监军赵时赏赵孟濚等盛兵薄贑城邹㵯以贑诸县兵擣于求丰其副黎贵逹以吉诸县兵攻㤗和吉八县复其半惟贑不下临洪诸郡皆送𣢾潭赵璠张虎张唐熊桂刘斗元吴希奭陈子全王夣应起兵邵永间复数县抚州何时等皆起兵应天祥分宁武寕建昌三县豪杰皆遣人如军中受约束江西宣慰使李恒遣兵援贑州而自将兵攻天祥于兴国天祥不意恒兵猝至乃引兵走即邹于永丰兵先溃恒穷追天祥方石岭巩信拒战箭𬒳体死之至空坑军士皆溃天祥妻妾子女皆见执时赏坐肩舆后兵问谓谁时赏曰我姓文衆以爲天祥禽之而归天祥以此得逸去孙彭震龙张汴死于兵缪朝宗自缢死呉文炳林楝刘洙皆𬒳执归隆兴时赏奋骂不屈有系累至者輙麾去云小小签㕔官耳执此何爲由是脱者甚衆临刑洙颇自辩时赏叱曰死耳何必然于是栋文炳䔥敬夫䔥焘夫皆不免天祥收残兵奔循州驻南岭黎贵逹潜谋降执而杀之至元十五年三月进屯丽江浦六月入船澳益王殂卫王继立天祥上表自劾乞入朝不许八月加天祥少保信国公军中疫且起兵士死者数百人天祥惟一子与其母皆死十一月进趍潮阳县潮州盗陈懿刘兴数叛附爲潮人害天祥攻走懿执兴诛之十二月趋南岭邹刘子俊又自江西起兵来再攻懿党懿乃潜道元帅张弘范兵济潮阳天祥方饭五坡岭张弘范兵突至衆不及战皆䪺首伏草莾天祥仓皇岀走千戸王惟义前执之天祥吞脑子不死邹自刭衆扶入南岭死官属士卒得脱空坑者至是刘子俊陈龙复萧明哲萧资皆死杜浒𬒳执以忧死惟赵孟濚遁张唐熊桂吴希奭陈子全兵败𬒳获俱死焉唐广汉张拭后也天祥至潮阳见弘范左右命之拜不拜弘范遂以客礼见之与俱入崖山使爲书招张世杰天祥曰吾不能救父母乃教人叛父母可乎索之固乃书所过零丁洋诗与之其末有云人生自古谁无死留取丹心照汗青弘范笑而置之崖山破军中置酒大㑹弘范曰国亡丞相忠孝尽矣能改心以事宋者事皇上将不失爲宰相也天祥泫然出涕曰国亡不能捄爲人臣者死有余罪况敢逃其死而二其心乎弘范义之遣使䕶送天祥至京师天祥在道不食八日不死即复食至燕馆人供张甚盛天祥不寝处坐逹旦遂移兵马司设卒以守之时世祖皇帝多求才南官王绩翁言南人无如天祥者遂遣绩翁谕㫖天祥曰囯亡吾分一死矣傥縁寛假得以黄冠归故鄕他日以方外备顾问可也若遽官之非直亡囯之大夫不可以图存㪯其平生而尽弃之将焉用我绩翁欲合宋官谢昌元等十人请释天祥为道士留夣炎不可曰天祥出复号召江南置吾十人于何地事遂巳天祥在燕凡三年上知天祥终不屈也与宰相议释之有以天祥起兵江西事爲言者不果释至元十九年有闽僧言土星犯帝座疑有変未㡬中山有狂人自称宋主有兵千人欲取文丞相京城亦有匿名书言某日烧蓑城苇率两翼兵爲乱丞相可无忧者时盗新杀左丞相阿合马命撤城苇迁瀛囯公及宋宗室开平疑丞相者天祥也召入谕之曰汝何愿天祥对曰天祥受宋恩为宰相安事二姓愿赐之一死足矣然犹不忍遽麾之退言者力賛从天祥之请从之俄有诏使止之天祥死矣天祥临刑殊从容谓吏卒曰吾事毕矣南郷拜而死数日其妻欧阳氏收其尸靣如生年四十七其衣带中有賛曰孔曰成仁孟曰取义惟其义尽所以仁至读圣贤书所学何事而今而后庻㡬无愧论曰自古志士欲信大义于天下者不以成败利钝动其心君子命之曰仁以其合天理之正即人心之安尔啇之衰周有代德孟津之师不期而㑹者八百囯伯夷叔斉以两男子欲扣马而止之三尺童子知其不可他日孔子贤之则曰求仁而得仁宋至德祐亡矣文天祥徃来兵间初欲以口舌存之事既无成奉两孱王﨑岖岭海以图兴复兵败身执我世祖皇帝以天地有容之量旣壮其节又惜其才留之数年如虎兕在柙百计驯之终不可得观其从容伏质就死如归是其所欲有甚于生者可不谓之仁哉宋三百余年取士之科莫盛于进士进士莫盛于伦魁自天祥死世之好为高论者谓科目不足以得伟人岂其然乎文丞相传庐陵刘岳申譔文丞相天祥字履善吉州庐陵人也父仪鄕称长者大父时用夣儿乗紫云下巳复上而丞相生故名云孙字天祥英姿隽爽目光如电稍长游鄕校见欧阳文忠公杨忠襄公胡忠简公周文忠公杨文节公祠像慨然曰没不爼豆其间非夫也宝祐乙卯年二十以字贡廷对寘第五理宗亲擢第一寻丁父忧服除授承事郎佥书宁海军节度判官㕔公事时江上有警呉潜再相内都知董宋臣主迁幸议天祥上书乞斩董宋臣以一人心安社稷请効方镇建守就团结抽兵破资格用人书奏不报自免归以前职改镇南军不拜乞祠得主管建昌军仙都观除秘书省正字兼景献府教授进校书郎着作郎兼权刑部郎官董宋臣复爲都知上䟽极论不报岀守瑞州召爲礼部郎官寻除江西提刑伯祖母梁夫人卒夫人其父本生母也即日解官终䘮除尚左郎官兼学士院权直兼国史院编脩官实録院检讨官台臣奏免寻除福建提刑台臣复奏寝改知宁国府民歌舞之爲立生祠除军噐监兼右司寻兼崇政殿说书兼学士院权直兼玉牒所检讨官平章贾似道乞致仕有要君意学士院降诏裁责以义贾意不满除秘书监台臣迎合贾意奏免除湖南运判台臣复奏寝始辟文山于其鄕穷山水之乐除湖南提刑平邵永巨㓂道路肃清见故相江公万里于长沙公曰吾老矣观天时人事必当有变世道之责其在君乎君必勉之是冬乞便郡养亲移知贑州明年爲德祐元年乙亥至元十二年也正月朔牒报元帅渡江诏诸路勤王奉诏起兵二月似道鲁港师溃除右文殿脩撰枢宻副都承㫖江西安抚副使兼知贑州寻兼江西提刑进集英殿脩撰江西安抚使加权兵部侍郎丁祖母刘氏夫人忧塟夫人而起复命下累䟽乞终制不许仍趣兵移洪初左相王爚主天祥迁擢屡趣天祥入卫与右相陈宜中不合爚引嫌去国京学生上书讼宜中沮天祥事宜中出闗留夣炎代相夣炎素厚宜中又党江西制置黄万石至是夣炎奏万石入卫以天祥移屯于洪经畧九江万石隂与吕师䕫通自洪退屯置司抚州有㫖趣天祥入卫天祥以兵二万至衢州除权工部尚书兼都督府叅賛军事至临安两月累奏乞终䘮又奏古有墨衰从戎无墨衰登要津者乞仍枢宻副都承㫖江西安抚使领兵国门皆不许除浙西江东制置使兼江西安抚大使兼知平江府留不遣天祥请分东南爲四镇而以都督綂御其中时朝廷方遣吕师孟奉使师孟偃蹇傲朝廷天祥乞斩师孟衅鼓不报常州巳急始遣天祥就戍寻除端明殿学士宜中遣张全将淮兵二千援常州天祥遣朱华将广贑兵三千从之全自提兵设伏于虞桥麻士龙死之而全不援元师薄华军广军多死于水又薄贑军尹玉独当其锋曽全等皆遁张全拥军隔河不发一矢华军渡水者争挽全军船全令诸军尽㫁其指军多溺死全宵遁尹玉孤军五百人皆殊死战玉死之及明得脱者四人无一人降者天祥欲斩张全督府竟宥之独斩曽全以狥奏赠尹玉团练使立庙死所官其二子常州破攻独松关急夣炎宜中陈文龙议弃平江趣天祥移守余杭天祥未决两府札再至遣环卫王邦杰留平江天祥去平江三日通判王举之与邦杰开门迎降天祥进资政殿学士淛西江东制置大使兼江西安抚大使置屯余杭守独松关未㡬夣炎遁明年正月除知临安府不拜以轻兵赴阙始从天祥初议送吉王信王闽广大臣日请三宫渡江太皇大后不允天祥请以福王或沂王判临安以系人望身爲少尹以辅之有急宻移三宫当以死卫社稷议不合少保张世杰宿重兵于六和塔又请自将京师义士二十万与城内外军数万人背城借一以战爲守世杰不许十八日伯颜至髙亭山距临安三十里宜中遣使络释讲觧伯颜邀宜中相见宜中许之而遁明日世杰亦遁除天祥枢宻使又除右丞相兼枢宻不拜使者至上下震恐莫知所爲有㫖令天祥诣军前遂以资政殿学士行因说伯颜曰宋承帝王正綂非辽金比今北朝将欲爲与国乎将毁其宗社乎若以爲与国则宜退兵平江或嘉兴然后议岁币与金帛犒师天祥躬督所议悉输军前北朝完师以还此爲不战而全胜䇿之上也若欲毁其宗社则两淮两浙闽广尚多未下穷兵取之利钝未可知假能尽取豪杰并起兵连祸结必自此始伯颜初以危言折之天祥谓宋状元宰相所欠一死报国耳宋存与存宋亡与亡刀锯在前鼎镬在后非所惧也何怖我爲伯颜改容因谢曰前日巳遣程鹏飞诣宋太皇太后帘前亲听处分候鹏飞至即与丞相定议明日左丞相呉坚右丞相贾余庆同知枢宻院事谢堂佥书枢宻院事家铉翁同佥书枢宻院事刘岊与吕师孟奉降表至伯颜引天祥同坐坚等各就车归独留天祥不遣天祥大骂贾余庆卖国且责伯颜失信吕文焕从旁慰解之天祥斥言叛逆遗孽当用春秋诛乱贼法文焕谓丞相何故以逆贼见骂天祥曰国家不幸至今日汝爲罪魁非逆贼而何三尺童子犹斥骂汝独我乎文焕曰守襄阳七年不救是以至此天祥曰吕氏一门父子兄弟受国厚恩不幸势穷挼絶以死报国可也岂有降理汝自爱身惜妻子壊家声今汝合族爲逆矣尚何言文焕惭恚师孟忿怒云丞相今日何不杀师孟天祥谓汝叔姪卖降恨朝廷失刑不族㓕汝汝今日能杀我得爲大宋忠臣足矣岂惧死哉师孟语塞伯颜闻之吐舌云男子男子然自是益留之不复遣还矣贾余庆归令学士院诏天下州郡归附放还天祥所部勤王义士西归其渡浙归闽者惟方兴朱华邹张抃数人耳二月八日伯颜趣天祥随祈请使呉坚贾余庆北行天台杜浒从至京口留十日杜浒与余元庆定计谋趋真州不可得舟元庆遇故旧许以白金千两求之其人云吾爲大宋脱一丞相事成岂止白金千两哉竟得舟二月二十九日也是午促过瓜洲贾余庆等巳渡天祥辞以明日同呉丞相渡以是夕迯幸得至真州城下三月朔日也守将苗再成迎宿时真州不知京城消息巳数月闻天祥至无不感愤流涕者诸将皆谓两淮兵力足以兴复恨李制置与淮西夏老不能合从得丞相通两阃脉络不出一月连兵大举江南可传檄定也天祥问再成计将安岀再成爲言湾头杨子桥守者皆沿江脆兵今以通㤗军攻湾头以高邮寳应淮安军攻杨子桥以扬州兵向瓜洲再成与刺史赵孟绵以舟师直捣镇江同日大举彼军势不能相救护以湾头杨子桥合兵攻瓜州之三面再成自江中一面薄之虽有智者不能爲之谋矣然后以淮东军入京口淮西军入金陵两浙无出路其大帅可生致也天祥喜甚即爲书李庭芝夏贵庭芝得书反疑丞相无得脱理罪真州不当纳之遣官谕再成亟杀天祥以自白再成不忍杀三日绐天祥出视城壕使王陆二都綂导之岀示以制司文书谓丞相爲说城天祥方惊叹而两都綂鞭马入城门巳闭矣杜浒赴城壕欲死有张徐二路分自言苗安抚遣送丞相惟丞相所向天祥云今惟徃扬州夏老不相识淮西又无归路委命于天惟徃扬州乆之有弓刀五十人至张徐各就骑以二骑从天祥天祥与杜浒连骑行数里张徐请下马天祥既下云且行既行云且坐坐乆立谈张徐云制使欲杀丞相安抚不忍故遣某二人送行今丞相安徃天祥云只徃扬州张徐云杨州欲杀丞相不可徃天祥云无可柰何今只欲见李制置自白此心庻㡬见信共圗恢复否则从通州遵海归行朝张徐云安抚巳具船令从丞相江行归南归北皆可天祥云如此则安抚亦疑我矣张徐方吐实云安抚犹在疑信之间令某二人便宜从事某见丞相忠义如此何敢加害既决欲徃扬州当相送是日暮张徐先辞去留二十人从行顷之二十人亦去明日至扬州杜浒谓制使既不相容必且死于城门不如且避哨以夜趍高邮至通州渡海归江南见二王与徒死城下万万不侔金应又谓岀门即有哨此去通州尚五百里何由而逹与其死于彼不如死扬州且犹兾未必死天祥计未决而从行者四人巳负腰金迯矣不得巳去扬州城下避哨土围粪秽中忽数千骑过其后至贾家庒巳两日不得食又迫廵徼者夜迷失道幸得至髙邮而制司命下关防说城愈急遂不敢入城过城子河至海陵过海安如臯舟与追骑常相距危不免者数矣至通州适牒报镇江大索文丞相十日且以三千骑追亡于浒浦始释制司前疑得海舟渡扬子江入苏州洋展转四明天台以四月八日至温州益王建大元帅府于福州天祥上书劝进始以五月朔即位福安改元景炎以观文殿学士召天祥二十六日行至都门除右丞相时枢宻使陈宜中副使张世杰用事丞相具贠天祥辞不拜以枢宻使同都督诸路军马发行都岀南劒号召天下十月趋汀州遣督叅赵时赏督咨赵孟濚复宁都督賛呉浚复雩都天祥移屯漳州龙巖县未㡬浚㗸唆都命来招降遂杀浚以定衆志时唆都与左丞阿刺罕叅政董某既入闽李珏王积翁以福建宣慰招抚使各致书天祥天祥复书候见老母即从先帝地下无可言者明年三月入梅州始与母弟妻子相见进阶银青光禄大夫四月斩綂制钱汉英王福引兵自梅州出江西入㑹昌战雩都大捷因开府兴国督谋张抃监军赵时赏孟濚盛兵薄贑城下招谕使邹率贑诸县兵擣永丰吉水招抚副使黎贵逹率吉诸县兵复太和临洪诸郡豪杰皆纳欵淮西义士刘源以兵复黄州复寿昌军潭州赵璠张琥抚州何时皆起义兵分宁武宁皆遣使诣军门受约束福建斩伪天子黄从传首至督府军势大振贵逹以正军千人民兵数千次太和钟歩张抃赵时赏赵孟濚率民兵数万逼贑遇骑卒先后冲之皆溃自相蹂借死孟濚收残兵保雩都督府闻邹聚兵数万于永丰乃引兵就之㑹兵亦溃元帅李恒以大军乗其弊追及于庐陵东固之方石岭都綂制巩信驻军岭上力战箭𬒳体不动犹手杀数十人乃自投崖谷死大军追至空坑同督府兵溃天祥㡬𬒳执值山迳险隘有大石忽坠塞其路乃得脱去既而妻妾子女皆䧟惟母曽夫人子道生从天祥奔汀州赵时赏呉文炳林栋刘洙皆就执张抃刘钦爲乱兵所杀天祥趍循州其冬塔术吕师夔李恒以歩卒入岭唆都蒲寿庚刘深以舟师下海皆㑹广州天祥驻循之南岭黎贵逹有异志伏诛明年二月岀海丰三月屯丽江涌命弟璧攻惠州五月端宗凶问至卫王改元祥兴天祥奉表起居自劾罔功有诏奨谕陆秀夫当笔其畧曰方敌氛之正恶鞠旅勤王及皇路之巳倾捐躯徇国脱危机于虎口渉逺道于鲸波虽成败利钝逆暏之未能而险阻艰难俻甞之巳熟如金百鍊而益劲如水万折而必东天祥乞移军入朝不许又欲入广州时广州新复惮天祥威重佯遣舟来迎而中道去之遂不果入六月祥兴舟自䃃州回驻崖山督府累请入觐世杰日以迎候宜中还朝爲辞诸大将多忌天祥又位枢宻使岀巳上皆不便其人加天祥少保信囯公母曽封斉魏国夫人同督府官属各转五资以金三百两犒其军天祥移书秀夫天子㓜冲宰相遁荒制训勑令出诸公口柰何不恤国事以游辞相距耶秀夫太息而巳时督府全军疾疫齐魏国夫人子道生相継卒遣使宣祭起复初陈懿兄弟皆爲剧盗世杰招之叛附不常潮人苦之潮士民请移行府于潮十一月进潮阳县戮懿党刘兴时张弘范爲都元帅以大军自明秀下海以歩卒自漳泉入潮天祥以闻行朝十二月十五日移屯趋海丰入南岭邹刘子俊以民兵𢾗千至自江西时弘范歩骑尚隔海港陈㦤为迎导具海舟以済弘范既済使其弟弘正以轻兵直指督帐二十日午天祥方饭客五坡岭歩骑奄至天祥度不得脱即取懐中脑子尽服之衆拥天祥上马天祥急索水饮兾速得死巳乃暴下竟不死诸军皆溃天祥见弘正于和平大骂求死越七日至潮阳踊跃请剑就死弘范必欲以礼见议相见礼天祥曰吾不能跪吾甞见伯颜阿术惟长揖耳或曰柰何不拜天祥曰吾能死不能拜弘范亦不能强遂以长揖相见明年正月二日弘范驱天祥登海艘十日至崖山弘范索天祥爲书招世杰天祥曰巳不能救父母又教人叛父母可乎愈益急索则书过零丁洋一诗示之诗末云人生自古谁无死留取丹心照汗青弘范笑而置之自此守护益谨然礼貌益隆二月六日崖山破先是陆秀夫在行朝以枢宻兼宰相至是请于太妃曰临安母子已𬒳辱殿下不宜再辱言讫即沉其妻孥冠裳抱祥兴赴海太妃从之宫人巳下皆从太妃官属将士争蹈海死者𢾗万人十四日弘范置酒大㑹诸将因举酒从容谓天祥曰国亡矣忠孝之事尽矣丞相改心易虑以事大宋者事大元大元贤相非丞相而谁天祥流涕曰国亡不能救爲人臣者死有余罪况敢迯其死而二其心乎弘范又谓国亡矣即死谁复书之天祥谓啇亡而夷齐不食周粟亦自尽其心耳岂论书与不书弘范爲改容副元帅龎钞儿赤起行酒天祥不爲礼龎钞儿赤怒骂之天祥亦大骂请速死弘范遣使具奏天祥不屈与所以不杀状世祖皇帝命护送天祥京师弘范遣督镇抚石嵩护行且以崖山所得宋礼部郎官邓光荐与俱二十二日发广州至南安始繋颈絷足以防江西之夺者明日天祥即絶粒不食计日可首丘卢陵乃为文祭墓爲诗别诸友遣人驰㱕约日复命庐陵城下即瞑目长逝乃水盛风驶前一日过庐陵至丰城始知所遣人竟不得徃于是不食巳八日念不得死庐陵而委命荒江志节不白始从容就义强复飮食十二日至建康囚驲中邓光荐寓天庆观八月二十四日天祥北行十月至燕舘所供帐如上賔舘人云博维丞相命也天祥义不寝处坐逹旦四日张弘范至具言不屈状五日送兵马司械繋空宅中十余日解手縳又十余日得疾十二月二日去械犹繋颈五日赴枢宻院九日见慱罗丞相张平章命之跪天祥曰南人不能跪左右强之终不可问有何言天祥曰自古有兴有废帝王将相㓕亡诛戮何代无之尽忠于宋所以至此今日不过死耳有何言又问天祥曰爲宋丞相宋亡义当死爲北朝所获法当死何言博罗问自古常有宰相以宗庙城郭与人又遁迯去者否天祥曰爲宰相而奉国以与人者卖国之臣也卖国者必不去去者必非卖国之臣前除宰相不拜本使伯颜军前寻𬒳拘留不幸有贼臣卖国国亡当死但以度宗皇帝二子在浙东老母在广故去之耳问德祐非君乎曰吾君也曰弃嗣君而立二王果忠臣乎曰德祐不幸失国当此之时社稷爲重君爲轻立君者所以爲宗庙社稷计故爲忠臣从懐愍而北者非忠从元帝爲忠从徽钦而北者非忠从高宗爲忠博罗不能诘有问晋元帝宋高宗有所受命二王何所受命且不正是篡也曰景炎乃度宗皇帝长子德祐亲兄不可谓不正即位于德祐去位之后不可谓篡陈丞相以大皇大后命奉二王岀宫不可谓无所受命慱罗谓汝爲相能挟三宫以徃可以爲忠不能则与伯颜丞相一戦决胜负可以爲忠天祥曰此可以责陈丞相不可以责我我此时未当囯故也又问汝立二王竟成何事曰立君以存宗社臣子之责若夫成功则天也又曰既知其不可何必爲曰父母有疾虽不可爲无不用医薬之理不用医薬者非人子也天祥今日至此惟有死不在多言汝所言都不是博罗怒曰汝欲死可得快死耶死汝必不可得快天祥云得死即快何不快爲愽罗唿引去自是囚兵马司者四年其爲诗有指南前録三卷后録五卷集杜二百首皆有自序天下诵之其翰墨满燕市又时时爲吏士讲前史忠义闻者倾动甞褁所脱瓜齿须髪寄弟璧始终未甞一食官饭上自开平还大兴问南北宰相孰贤群臣皆曰北人无如耶律某南人无如文天祥上将付以大任王积翁谢昌元相率以书谕上意天祥复书云诸君义同鲍叔而天祥事异管仲管仲不死而功名显于天下天祥不死而尽弃其平生遗臭于万年将焉用之积翁知不能屈犹奏请释天祥而礼之以爲事君者劝上语积翁命兵马司好与饮食天祥使人语积翁吾义不食官饭𢾗年矣今一旦饭于官吾且不食积翁始不敢言㑹叅知政事奓木丁者甞开省江西亲见天祥出师震动每倡言不如杀之便自是上与宰相每欲释之輙不果至元壬午十二月八日召天祥至殿中天祥长揖不拜极言宋无不道之君无可弔之民不幸母老子弱权臣误国用舍失宜北朝用其叛将叛臣入其国都毁其宗社天祥相宋于再造之时宋亡天祥当速死不当乆生上使谕之曰汝以事宋者事我即以汝爲中书宰相天祥对曰天祥爲宋状无宰相宋亡惟可死不可生又使谕之曰汝不爲宰相则爲枢宻对曰一死之外无可爲者遂命之退明日有奏天祥不愿㱕附当如其请赐之死麦术丁力賛其决遂可其奏天祥将出狱即爲絶笔自賛繋之衣带间其词云孔曰成仁孟云取义惟其义尽所以仁至读圣贤书所学何事而今而后庻㡬无愧过市扬扬颜色不変观者如堵问市人孰爲南北南面再拜而就死见者闻者无不流涕是日大风扬沙石昼晦咫尺不辨人城门昼闭籍兵马司得天祥所爲诗文上之天祥死时年四十有七矣南人留燕者悲歌慷慨相应和爲歌更置酒酧丞相相慰借更相自贺至有十义士者收葬于都城外初天祥既第誓不倚势近利自禄赐所入尽以散族姻鄕友之贫者至是官籍其家䔥然方过南安时遣人告墓以弟璧之子陞爲嗣又寄弟诗曰亲䘮君自尽犹子是吾儿大德中陞奉母欧阳夫人㱕自豊州云賛曰文丞相以庐陵年少穆陵亲擢进士第一即上书乞斩董宋臣者至再宋垂亡犹乞斩吕师孟衅鼔此岂希合苟生者贾似道沮之留夣炎嫉之宜也陈宜中张世杰亦忌之何也黄万石嫉之何也李庭芝疑之至欲杀之又何也或谓使庭芝不疑夏贵可合事未可知岂所谓天之所廃不可兴者耶方其脱京口走真扬脱真扬走三山出万死与潮阳仰薬不死南安絶粒不死燕狱不死何异若将以有爲者及得死所卒以光明俊伟暴之天下后世殆天以丞相报宋三百年待士之厚且以昌世教也而或者咎其踈阔议其无成谬矣夫非诸葛公所谓鞠躬尽瘁死而后巳者乎死之日宋亡七年崖山亡又五年矣丞相传吉水胡广撰宋文丞相天祥字宋瑞一字履善吉州庐陵人也父仪号革斋邹称长者大父时用夣儿乗紫云下巳复上而天祥生故名云孙字天祥英姿儁爽目光如电稍长游郷校见斈宫祠郷先生欧阳文忠公杨忠㐮公胡忠简公周文忠公像慨然曰没不爼豆其间非夫也寳祐乙卯年二十举进士对䇿集英殿时理宗在位乆政理浸怠天祥以法天不息爲对其言万余不爲藁一挥而成寘第五帝亲擢爲第一考官王应麟奏曰是卷古谊若龟鑑忠肝如鐡石臣敢爲得人贺寻丁父忧归服除授承事郎佥书宁海军节度判官厅公事开庆初元师围鄂江上有警左相呉潜倡迁幸议内都知蕫宋臣实主之天祥上书乞斩董宋臣以谢宗庙神灵以解中外怨怒并条陈数事一曰简文法以立事二曰倣方镇以建守三曰就团结以抽兵四曰破资格以用人辞㫖剀切㡬万余言书奏不报自免归以前职改镇南军不拜乞祠得主管建昌军仙都观除祕书省正字兼景献府教授充殿试考官进校书郎着作郎兼权刑部郎官董宋臣复入爲内都知又上书极言其恶请寘之罪亦不报出守瑞州召爲礼部郎官寻除江西提刑伯祖母梁夫人卒夫人其父本生母也即日觧官而台臣黄万石论以不职终䘮除尚书左司郎中寻兼权直学士院兼国史院编脩官实録院检讨官台臣黄镛奏免除福建提刑台臣陈懋钦复奏寝新命改知宁国府以郡居上流僻塞税务无所取办爲民害奏罢之别取郡计以𥙷课额民歌舞之爲立生祠除军噐监兼右司寻兼崇政殿说书兼权直斈士院兼玉牒所检讨官贾似道称疾乞致仕以要君有诏不允斈士院降诏裁责以义天祥当制时内制相承必先呈藁于相天祥不逆似道意讽别直院改作天祥援杨大年故事亟求觧职似道勉留力丐祠束担出国门迁秘书监似道使台臣张志立劾罢之除湖南运判台臣陈坚复奏寝天祥既数斥援钱若水例致仕时年三十七始辟文山于其鄕穷山水之乐咸淳九年起爲湖南提刑平邵永巨㓂道路肃清见故相江万里于长沙万里素竒天祥志节语及国事愀然曰吾老矣观天时人事当有变吾阅人多矣世道之责其在君乎君其勉之是冬乞便郡养亲十年改知贑州明年爲德祐元年乙亥元至元十二年也正月朔牒报元师渡江诏诸路勤王天祥捧诏涕泣使陈继周发郡中豪杰并结溪洞蛮使方兴召吉州兵诸豪杰皆应有衆万人事闻除右文殿脩撰枢宻副都承㫖江西安抚副使兼知贑州寻兼江西提刑进集英殿脩撰江西安抚使加权兵部侍郎丁祖母刘夫人忧葬夫人而起复命下累䟽乞终制不许仍趣兵移洪初左相王爚主天祥迁擢屡趣天祥入卫与右相陈宜中不合爚引嫌去国京学生上书讼宜中沮天祥事宜中出関留夣炎代相素厚宜中又党江西制置黄万石至是夣炎奏趣万石入卫以天祥移屯隆兴经畧九江万石隂与吕师䕫通自隆兴退屯置司抚州嗾守臣赵必岊以宜黄令赵时秘状称寕都连谢呉唐明戴六家义士刼乐安宜黄将至抚州申枢宻院天祥言宁都六姓招募数千人驻吉州候㫖入卫未甞有一足至抚州境内守臣张皇诳惑欲沮挠勤王大计有㫖责降必岊时秘趣天祥入卫其友止之曰今元军薄郊畿君以新集之兵赴之是何异驱群羊搏勐虎天祥曰吾岂不知第国家养育臣庻三百余年一旦有急徴天下兵无一人一骑入关者吾深恨于此故不自量力而以身狥之庻天下忠臣义士将有闻风而起者义胜者谋立人衆者功济如此则社稷可保也天祥尽以家赀爲军费每与賔佐语及时事辄流涕抚几言曰乐人之乐者忧人之忧食人之食者死人之事八月天祥提兵二万至衢州除权工部尚书兼都督府叅賛军事至临安朝论犹以宜中未入爲嫌天祥驻兵西湖两月累奏乞终䘮又奏古有墨衰从戎无墨衰登要津者乞仍以枢宻副都承㫖江西安抚副使领兵国门皆不许除浙西江东制置使兼江西安抚大使兼知平江府留不遣俟宜中至乃发朝议以吕师孟爲兵部尚书封吕文徳和义郡王欲頼以求好师孟益偃蹇自肆天祥上䟽言朝廷姑息牵制之意多奋发刚㫁之义少乞斩师孟衅鼓以作将士之气不报常州巳急始遣天祥就戍寻除端明殿学士十月天祥入平江宜中遣使张全将淮兵二千援常州天祥遣其将朱华尹王麻士龙将广贑兵三千从之张全以兵伏虞桥士龙战死而全不援走回五牧以就朱华华措置守御全不许元兵薄华军华战败绩张全拥军隔河不发一矢华军渡水者争挽全军船全令军㫁其指华军多溺死元兵绕山后薄贑军曽全等先遁张全亦宵遁尹玉独以孤军当其锋人皆殊死战所杀人马无筭玉死之及明得脱者四人无一人降者天祥欲斩张全请于督府督府竟宥之独斩曽全以狥奏赠尹玉团练使立庙死所官其二子元师破常州屠其城进攻独松闗急留夣炎陈宜中陈文龙议弃平江趣天祥移守余杭天祥犹豫未决两府札再至乃委印通判王举之责环卫王邦杰以城守天祥去平江三日举之邦杰开门迎降都人大骇议天祥弃平江天祥出两府札榜朝天门衆始定进资政殿学士浙西江东制置大使兼江西安抚大使置屯余杭守独松闗未㡬留夣炎遁明年正月除知临安府不拜以轻兵赴阙始从天祥初议送吉王信王闽广大臣日请三宫渡江太皇太后不允都人竞爲危言持车驾不欲动天祥请以福王或沂王判临安以繋人望身爲少尹以辅之有急宻移三宫当以死卫社稷议不合少保张世杰宿重兵六和塔天祥又请将京师义士二十万与城内外军数万人隷少保背城借一以战爲守世杰不许十八日元丞相伯颜至臯享山距临安三十里宜中遣使络绎讲解伯颜邀宜中相见宜中许之而遁明日世杰亦遁除天祥枢宻使又除右丞相兼枢宻使不拜使者至上下震恐莫知所爲有㫖令天祥诣军前讲解遂以资政殿学士行因说伯颜曰宋承帝王正统非辽金比今北朝将欲以爲与国乎将欲毁其宗社乎若以爲与国则宜退兵平江或嘉兴然后议岁币金帛犒师天祥躬督所议输军前北朝全师以还此不战而全胜䇿之上也若欲毁其宗社则两淮两浙闽广尚多未下穷兵取之利钝未可知假能尽取豪杰并起兵连祸结必自此始伯颜以危言拆之天祥谓宋状元宰相所欠一死报国耳宋存与存宋亡与亡刀锯在前鼎镬在后非所惧也何怖我爲伯颜爲之改容因留天祥且曰前日巳遣程鹏飞诣宋太皇太后帘前亲聴䖏分候鹏飞至即与丞相定议明日左丞相吴坚右丞相贾余庆同知枢宻使谢堂佥书枢宻院事家铉翁同佥书枢宻院事刘岊与吕师孟奉䧏表至伯颜引天祥同坐坚等各就车归独留天祥不遣天祥大骂贾余庆等卖国且责伯颜失信吕文焕从傍慰解之𥘉天祥上䟽乞斩吕师孟斥言叛逆遗孽当用春秋诛乱贼法至是文焕谓天祥何故以逆贼见骂天祥曰国家不幸至今日汝爲罪魁非逆贼而何三尺童子犹斥骂汝独我乎文焕曰守襄阳六年不救是以至此天祥曰吕氏一门父子兄弟受国厚恩不幸势穷援絶以死报国可也岂有䧏理汝自爱身惜妻子壊家声今汝阖族爲逆矣尚何言文焕惭恚师孟忿怒云丞相今日何不杀师孟天祥谓汝叔姪卖䧏恨朝廷失刑不族㓕汝汝今日能杀我我得爲大宋忠臣足矣岂惧死哉师孟语塞伯颜闻之吐舌云男子男子自是愈益留不遣贾余庆归令学士院诏天下归附放还天祥所部勤王义士其渡浙归闽者惟方兴朱华邹张抃数人耳二月八日伯颜趣天祥随吴坚贾余庆北行𥘉天祥将诣军前诸客皆賛行天台杜浒独留行诸客逐浒去至是诸客皆散惟浒从至京口留十日天祥欲引决浒与帐前余元庆定计亡趍真州舟不可得元庆遇故旧以白金千两求之其人云吾爲大宋脱一丞相事成岂止白金千两哉强委不受竟得舟二十九日午趣过瓜州天祥辞以明日同吴丞相渡江得躯迫稍缓是夕醉主人沈氏与守者王千戸得岀门又从沈氏先识廵夜者杜浒强与之饮而宿之酒楼得其官灯岀巷至舟㡬爲逻舟所获頼潮退彼胶浅适风便幸脱至真州城下三月朔日也守将苗再成延入城时真州不闻京师消息巳数月忽天祥至无不感愤流涕再成与诸将幕皆谓两淮兵力足以兴复恨李制置与淮西夏宣抚不能合从得丞相交通两阃不一月间连兵大举江南可传檄定也天祥问再成计将安岀再成言湾头杨子桥守者皆沿江脆兵今以通㤗军攻湾头以高邮寳应淮安军攻杨子桥以扬州兵向瓜州再成与刺史赵孟绵以舟师直擣镇江同日大举彼势不能相救复以湾头杨子桥兵三靣合攻瓜州再成自江中一靣薄之虽有智者不能爲之谋矣然后以淮东军入京口淮西军入金陵要两浙归路其大帅可生致也天祥喜甚即爲书李庭芝夏贵遣使四岀约结先是扬州有脱归卒言宻遣一丞相入真州说降矣庭芝得书反疑宰相併十二人无得脱理以天祥来说降罪真州开门纳之谕再成遂亟杀天祥以自白再成不忍杀绐天祥岀视城壕使王陆二都统导之岀城示以制司文书天祥方惊叹两都统即鞭马入城门巳闭矣天祥徬徨门外乆之杜浒欲赴城濠死有张徐二路分自言苗安抚遣送丞相惟丞相所向天祥云今惟徃扬州路分云安抚谓扬州不可徃天祥云夏宣抚不相识淮西又无归路委命于天惟徃扬州乆之有弓刀五十人至张徐各就骑以二骑从天祥天祥与杜浒连骑行数里张徐请下马天祥既下又云且行既行又云且坐坐乆立谈张徐云制使欲杀丞相安抚不忍故遣某二人送行今丞相安徃天祥云只徃扬州张徐云扬州欲杀丞相丞相不可徃天祥云无可柰何张徐云要送丞相徃淮西天祥云淮西无路可归今只欲见李制置自白此心庶㡬见信共圗恢复否则从通州遵海归行朝张徐云安抚巳具船今从丞相江行归南归北皆可天祥云如此则安抚亦疑我矣张徐方吐实云安抚犹在疑信之间令某二人便宜从事某见丞相忠义如此何敢加害既决欲徃扬州当相送然犹以淮西路导之见天祥无可疑者然后导以从扬州日暮张徐先辞去留二十人从行顷之亦去明日至扬州杜浒谓制使既不相容必且死于城门矢石之下城外去杨子桥近必有哨骑不如且避哨一日以夜趍髙邮至通州渡海归江南见二王与徒死城下万万不侔金应又谓岀门即有哨此去通州尚五百里何由而逹与其死于途不如死杨州且犹兾未必死天祥计未决从者十二人四人巳腰金迯矣不得巳徃扬州从卖薪者依其家避哨未至而天明㐲土围粪秽中忽数千骑过其后至贾家庒巳两日不得食又迫巡徼者夜趍髙邮失道哨兵奄至伏丛条中兵入索之执杜浒金应而去虞候张庆矢中目身𬒳二创天祥偶不见获浒应解所懐金与卒获免募二樵者以篑荷天祥得至髙邮而制司命下关防说城愈急遂不敢入城过城子河乱尸中舟与哨相先后至海陵过海安如臯凡三百里舟与追骑常相距其间危不免者数矣至通州㡬不纳适牒报镇江大索文丞相十日且以三千骑追亡于浒浦始释制司前疑而又迫追骑赖通州守杨师亮岀郊闻而舘于郡衣服饮食皆其料理又得商船通杨子江入苏州洋展转四明天台四月八日至温州益王建大元帅府于福州天祥奉书劝进始以五月朔即位福安改元景炎以观文殿学士召天祥二十六日行至都门除右丞相时枢宻使陈宜中副使张世杰用事丞相具贠天祥辞不拜以枢宻使同都督诸路军马发行都岀剑南号召四方十月趍汀州遣督叅赵时赏督咨赵孟濚以一军取道石城复宁都督賛吴浚以一军屯瑞金复雩都刘洙萧明哲陈子敬皆自江西起兵来㑹天祥觉汀守黄去疾有异志移屯漳州龙岩县时赏孟濚军还惟吴浚不至未㡬浚降㗸唆都命来说天祥军士汹汹遂杀浚以安衆心时唆都等既入闽李珏王积翁降之爲福建宣抚招讨使各致书天祥天祥复书候见老母即从先帝地下无可言者明年三月复梅州始与母弟妻子相见进阶银青光禄大夫都统钱汉英王福有䟦扈志斩之引兵自梅州出江西入㑹昌战雩都大捷因开府兴国督谋张抃监军赵时赏赵孟濚盛兵薄贑城下招谕使邹率贑诸县兵直擣永丰吉水招谕副使黎贵逹率吉诸县兵复太和临洪诸郡豪杰皆响应多遣人诣军门受约束淮西义士刘源以兵复黄州复夀昌军潭州赵璠张琥抚州何时皆起义兵张堂熊桂刘斗元吴希奭陈子全王夣应起兵邵永间复数县以应天祥福建斩伪天子黄从传首至督府军势大振元江西宣慰使李恒遣援贑自将兵攻天祥贵逹以军千人民兵数千遇骑兵于太和钟歩骑兵突正军正军不动遽岀民兵后民兵惊溃自相蹂借死孟濚收残兵保雩都天祥欲引㑹邹于永丰㑹先爲恒兵所败同起事者刘钦鞠华叔颜斯立颜起崖皆死武冈教授罗开礼起兵复永丰兵败𬒳执死天祥闻之制服哭祭之李恒乗胜追天祥及于庐陵东固之方石岭都统制巩信驻军岭上力战箭𬒳体不动犹手杀数十百人乃自投崖谷死恒军复追空坑天祥兵溃㡬𬒳执值山径险隘忽有大石塞其路故追兵缓不及而妻妾子女皆䧟赵时赏𬒳执兵问爲谁时赏曰我姓文衆以爲天祥擒之归天祥以此得逸去与母曾夫人子道生俱奔汀州吴文炳刘洙林栋皆就执各自引决不屈张汴刘钦爲乱兵所杀天祥趍循州其冬元塔术吕师䕫李恒以歩卒入岭唆都莆夀庚刘深以舟师下海天祥驻循之南岭元兵围广州黎贵逹潜谋降斩之明年二月岀海丰县三月屯丽江涌命弟璧复惠州四月端宗㐫问至卫王继立改元祥兴天祥奉表起居自劾罔功有诏奨谕陆秀夫当笔其畧曰方敌氛之正恶鞠旅勤王及皇路之巳倾捐躯奉国脱危急于虎口渉逺道于鲸波虽成败利钝逆覩之未能而险阻艰难备尝之巳熟如金百炼而益劲如水万折而必东天祥乞移军入朝不许乃移书秀夫天子冲㓜宰相遁荒诏令出诸公口柰何不恤国事以㳺辞相距秀夫太息而巳又欲移广州时广州新复惮天祥威重阳遣舟来迎而中道去不果入六月祥兴帝自碙州廻驻崖山天祥累请入觐张世杰日以迎候宜中还朝爲辞诸大将多忌天祥又位枢宻使出巳上皆不便其入加天祥少保信国公母曾封齐魏国夫人官属各转五官以金三百两犒其军时军皆疾疫齐魏国夫人子道生相继卒遣使宣祭起复𥘉陈㦤兄弟五人俱爲剧盗世杰招之攻闽遂㩀潮州叛附不常潮人苦之天祥声罪讨㦤㦤走山寨潮士民请移行府于潮十一月进潮阳县戮懿党刘兴明州海艘漂至潮阳得水军二十余人云元师张弘范以水军自明秀下海以歩卒自漳泉入潮水陆并进天祥以闻行朝十二月十五日移屯趍海丰入岭南谋结寨㩀险以自固邹刘子俊以民兵数千至自江西时弘范兵尚隔海港陈懿爲郷导具舟以济其师弘范既济使弟弘正以轻兵袭天祥二十日午天祥方饭客五坡岭歩骑奄至天祥度不得脱即取懐中脑子尽服之衆拥天祥上马急索水饮兾得速死巳乃暴下竟不死邹自刭未絶衆扶入南岭死刘子俊陈龙复萧明哲萧资张镗熊桂吴希奭陈子全俱死杜浒𬒳执以忧死惟赵孟濚遁诸军皆溃天祥见弘正于和平大骂求死越七日至潮阳踊跃请就剑死弘范必欲以礼相见左右命之拜天祥曰吾不能拜吾尝见伯颜阿术惟长揖耳左右曰柰何不拜天祥曰吾能死不能拜日且昃弘范度不能强即曰见伯颜臯享时吾实在傍遂以客礼长揖相见明年正月二日弘范驱天祥登海艘十日至崖山弘范索天祥爲书招世杰天祥曰巳不能救父母又教人叛父母可乎愈亦急索乃书过零丁洋一诗与之末云人生自古谁无死留取丹心照汗青弘范笑而置之自此守护益谨然礼貌益隆二月六日崖山破先是陆秀夫以枢宻兼宰相至是请于大妃曰临安母子巳𬒳辱殿下不宜再辱言讫即沉其妻孥冠裳抱祥兴帝赴海死太妃宫人巳下皆从之将士官属皆蹈海死者数十万人天祥不胜悲愤爲长歌哀之十四日弘范军中置酒大㑹因举酒从容谓天祥曰国亡矣忠孝之事尽矣丞相改心易虑以事大宋者事大元大元贤相非丞相而谁天祥流涕曰国亡不能救爲人臣者死有余罪况敢迯其死以贰其心乎弘范又谓国亡矣即死谁复书之天祥曰商亡夷齐不食周粟亦自尽其心耳岂论书与不书弘范爲之改容副元师龎钞儿赤起行酒天祥不爲礼龎怒骂之天祥亦大骂请速死弘范遣使具奏天祥不屈与所以不杀状世祖命送天祥至京师弘范遣都镇抚石嵩谨护其行且以崖山所获宋礼部即官邓光荐与俱四月二十二日发广州五月二十五日至南安始繋颈絷足以防江西之刼夺者即絶粒不食计日可首丘庐陵乃爲文祭墓爲诗别诸友遣人驰归约六月二日复命庐陵城下即瞑目长逝乃水盛风驶前一日过庐陵至丰城始知所遣人竟不得徃于是不食巳八日念不得死庐陵而委命荒江志节不白始欲从容就义强复饮食十二日至建康囚驿中邓光荐迁寓天庆观八月二十四日天祥北行淮士多谋刼天祥者不果十月一日至燕供张甚盛舘人云慱罗丞相命也天祥义不寝䖏坐逹旦四日弘范至言不屈状五日送兵马司械繋空宅中盛设兵卫坐十余日解手縳又十余日得疾十一月二日去械繋颈五日赴枢宻院九日始一见丞相慱罗平章弘范暨诸院官通使命之跪天祥曰南人不能跪左右力强之终不可通事问有何言天祥曰自古有兴有废帝王将相㓕亡诛戮何代无之尽忠于宋所以至此今日不过死耳有何言又问更有何言天祥曰爲宋丞相宋亡义当死爲北朝所获法当死何言慱罗问自古尝有宰相以宗庙城郭土地与人又遁去者否天祥曰爲宰相而奉国以与人者卖国之臣也卖国者必不去去者必非卖国之人前除宰相不拜奉使伯颜军前寻𬒳拘留不幸有贼臣卖国国亡当死但以度宗皇帝二子在浙东老母在广故去之耳问德祐非君乎曰吾君也曰弃嗣君而立二王果忠臣乎曰德祐不幸失国当此之时社稷爲重君爲轻立君者所以爲宗庙社稷计故爲忠臣从懐愍而北者非忠从元帝爲忠从徽钦而北者非忠从高帝爲忠慱罗不能诘平章以下皆笑有问晋元帝宋髙宗有所受命二王何所受命且不正是篡也天祥曰景炎乃度宗皇帝长子德祐亲兄不可爲不正即位于德祐去国之后不可谓簒陈丞相以太皇太后命奉二王出宫不可谓无所受命慱罗谓汝爲相能挟三宫以徃可以爲忠不能则与伯颜丞相一战决胜负可以爲忠天祥曰此责在陈丞相我时未当国难以责我又问汝立二王竟成何事天祥曰立君以存宗社臣子之责若夫成功则天也又曰既知其不可何必爲天祥曰父母有疾虽不可爲无不用医药之理不用医药者非人子也文天祥今日至此惟有一死不在多言丞相所言多不是愽罗怒曰汝欲死得快死耶汝死必不可得快天祥曰得死即快何不快爲愽罗唿狱吏引去自是囚兵马司四年其爲诗有指南前録三卷后録五卷集杜句二百首皆有自序天下诵之其翰墨满燕市又时时爲吏士讲前史忠义传闻者倾动所脱瓜齿须髪尝褁寄弟妹始终未尝一食官饭王积翁屡饷以银物福王与芮王叹曰我家有此人耶亦以银百两从积翁转致之有动旧西域人欲保任归其家事之积翁又合宋官谢昌元程飞卿等十人谋请释天祥爲黄冠师兾得自便留夣炎私语积翁曰文公贑州移檄之志镇江脱身之心固在也忽有妄作我軰何以自解遂不果适和礼霍孙爲相引用文儒多以天祥爲荐者世祖自开平还燕问南北宰相孰贤群臣皆曰北人无如耶律楚材南人无如文天祥世祖将付以大任积翁昌元以书谕上意天祥复书云诸公义同鲍叔天祥事异管仲管仲不死而功名显于天下天祥不死而尽弃其平生遗臭于万年将焉用之积翁知不可屈犹奏请释天祥而礼之以爲事君者劝上语积翁命兵马司好与饮食积翁岀语宰相将行之天祥使人语积翁吾义不食官饭数年矣今一旦饭于官吾且不食积翁始不敢言㑹麦术丁叅知政事甞闻省江西亲见天祥岀师震动每倡言不如杀之便上与宰相屡欲释之輙不果㑹有闽僧妙䂀言土星犯帝座疑有变未㡬中山有狂人薛寳住自称宋主有兵二千人欲取文丞相投匿名书言某日欲举事烧蓑城苇爲乱丞相可无忧者群臣有言瀛国公族在燕不便时盗新杀左丞阿合马遂命撤城苇驱瀛国公及宋宗室于开平颇疑丞相爲天祥十二月𥘉七日司天台奏三台折𥘉八日召天祥至殿中长揖不拜左右强之坚立不爲动极言宋无不道之君无可弔之民不幸母老子弱权臣误国用舎失宜北朝用其叛将叛臣入其国都毁其宗社天祥相宋于再造之时宋亡矣天祥当速死不当乆生上使谕之曰汝以事宋者事我即以汝爲中书宰相天祥曰天祥爲宋状元宰相宋亡惟可死不可生硕一死足矣又使谕之曰汝不爲宰相则爲枢宻天祥对曰一死之外无可爲者遂命之退明日有奏天祥不硕归附当赐之死麦术丁力賛其决遂可其奏天祥将岀狱即爲絶笔自賛繋之衣带间其词曰孔曰成仁孟云取义惟其义尽所以仁至读圣贤书所学何事而今而后庻㡬无愧过市意气扬扬自若观者如堵临刑从容谓吏曰吾事毕矣问市人孰爲南北南靣再拜就死俄有使使止之至则死矣见闻者无不流涕南人留燕者悲歌慷慨相应和更置酒酹丞相更相慰贺有十义士收尸葬于都城外面如生年四十有七是日大风扬沙石昼晦咫尺不见人城门昼闭籍兵马司得天祥所爲诗文上之观者咸呜咽感恸有得其丝履寳蔵之𥘉天祥既第誓不倚势近利自禄赐所入尽以散族婣賔友之贫者至是官籍其家萧然方过南安遣人告墓时以弟璧之子陞爲嗣又寄弟诗曰亲䘮君自尽犹子是吾儿大德中陞奉母欧阳夫人归自丰州适京师有欲官之者輙辞仁宗在潜邸闻其名召见之及即位官以集贤直学士乞归得代祀南海道卒官其子冨爲兴文署丞史臣论曰自古志士欲信大义于天下者不以成败利钝动其心君子命之曰仁以其合天理之正即人心之安尔啇之衰周有代德盟津之师不期而㑹者八百国伯夷叔齐以两男子欲扣马而止之三尺童子知其不可他日孔子贤之则曰求仁而得仁宋至德祐亡矣文天祥徃来兵间𥘉欲以口舌存之事既无成奉两孱王﨑岖岭海以图兴复兵败身执我世祖皇帝以天地有容之量既壮其节又惜其才留之数年如虎兕在柙百计驯之终不可得观其从容伏锧就死如归是其所欲有甚于生者可不谓之仁哉宋三百余年取士之科莫盛于进士进士莫盛于伦魁自天祥死世之好爲髙论者谓科目不足以得伟人岂其然乎广集庐陵先贤传恒病宋史文丞相传简略失实盖后来史臣爲当时忌讳多所删削又事间有牴牾郷先生前辽阳儒学副提举刘岳申爲丞相传比国史爲详大要其去丞相未逺郷邦遗老犹有存者得于见闻爲多又必叅诸丞相年谱及指南録诸编故事蹟覈实可徴故元元统𥘉丞相之孙富既以刻梓后复刋见岳申文集近年乐平文学郡人夏伯时亦以锓版于是岳申所撰丞相传盛行于天下而史传人盖少见广窃观二传详略不同不能无憾因叅互考订合而爲一中主岳申之说爲多并取证于丞相文集芟其繁复正其讹舛庶㡬全备使人无惑论賛则并録之国史之论揆诸人事而言岳申之賛本乎天运而言各有发扬不可偏废亦以见夫取舎之公也于乎丞相之大忠大节独立万古直与日月争光天地悠乆比之夷齐心则不殊而所爲反有难者昌黎韩子所谓特立独行穷天地亘万古而不顾者也丞相之云岂异于是噫丞相不可尚矣其相从兴义之士或岀自小官或奋迹庶民虽当㩁沮败衂之余皆甘心就死不肯屈辱杀之殆尽无一人肯降丞相忠义至诚感动固结于人心牢不可解有如此者使人皆尔则宋岂有亡理彼临难苟生以就富贵其视丞相厮卒尤有愧焉然则丞相固无待于賛论诵其诗读其书自有以见之广龆龀时犹及闻先軰言丞相遗事赫赫悚动人聴虽小夫妇人皆习闻而能道之比年以来老成凋谢而谈者益稀虽士夫君子鲜闻盛事盖渐逺渐踈其势然耳更后百年恐寖失实惟取信于列传眩瞀异同莫适是非故忘其浅陋輙复编次第皆因其旧文不敢妄加一笔诚无能有所禆益特尽区区之愚耳知之者其必不以爲僣也永乐丙申春二月甲戌翰林学士兼左春坊大学士奉政大夫郡人胡广谨识文丞相督府忠义传邓光荐赵时赏和州宗室也武举历任知池州旌德县以功名自负抗敌数有功入闽行朝擢知邵武军自同督府建随府典军神采明隽议论慷烈空坑之败走三吴溪𬒳执其事见丞相年谱至隆兴遇害时赏任军中见同列盛辎重饰侍姬叹曰军行如春逰其能济乎及𬒳执有系累而至者輙麾去之云小佥职耳执此何爲由是得脱者衆官至直寳章阁军噐监同督府叅议官巩信安丰军人荆湖老将也沉勇有谋同督府见信爲都统制兼江西招捕使行府永丰兵溃北兵追及丞相于庐陵方石岭下信驻队据险殊死战体中数箭杀敌过当伤重而死土人收葬之事闻赠清逺军承宣使立庙战所至今庙食水旱疾疫祷焉信𥘉至丞相付以义士千人信曰此等何用徒纒手耳遂自招募淮卒数千自随常快快曰有将无兵其如彼何邹字鳯叔吉水人也以豪侠行台郡间貌癯寝挟枯龟不类贵将从丞相勤王𥙷武资至将军后以寺丞领江西招谕副使聚兵甚盛宁都䧟𬒳执变姓名爲卜者得脱攻兴国复永丰空坑败窜身谿洞约结酋杰引兵入广潮阳败以丞相𬒳执遂自刭而亡张汴字朝宗蜀人明锐轻俊甞从吴丞相潜兄渊于荆湖幕颇习兵事从丞相贑州勤王空坑败而死仕至秘阁修撰广东提举司督府叅谋官陈龙复泉州老儒也登丙辰进士第沉厚朴茂有前軰风流敡历州县以清勤着名丞相开府南剑举辟多知名士如三山林俞林元甫皆卒汀州龙复以老成重一府聚兵积粮循梅行府趍潮阳北兵追龙复𬒳执遇害年七十有三吕武太平人丞相䧟北营应募随从北行劲烈喜靣折人然忠鲠人皆服之丞相脱镇江走淮东患难中頼武自壮及开府南剑遣武结约江淮间关数千里至汀梅以环卫官将数千将岀江西死一军爲之流涕缪朝宗淮人有意气从丞相于平江反归福安朝宗自婺间道来归精练干实孜孜奉公空坑之败自缢而死官至环卫知梅州尹玉宁都人以捕盗功爲贑州三寨廵捡素骁勇敢战从丞相勤王至平江遣玉同淮将张全广将朱华救常州拒战五牧全华等遁惟玉以所部三寨及义士五百人殊死战玉手杀数十人冐箭如猬徤闘无如之何北军横四鎗于其项以𫾣棍撃死之余兵夜战杀人马蔽积田间及明惟余四人脱归事闻赠玉壕州团练使官其二子承节郎给良田二顷立庙于贑州刘子俊字民章丞相同里人也相友善领漕贡从开府兴国行府败子俊收散兵保洞源引军入广㑹行府潮阳越二十日而行府败子俊遇害官至宣教郎带行军噐监簿同都督府机宜文字萧明哲宇元甫吉之㤗和人甞预郷贡刚毅有胆气从丞相汀梅督幕岀江西以架阁监军收复万安龙泉行府败元甫入野陂连结诸寨爲郷豪所䧟走败𬒳执遇害于隆兴临刑大骂不絶口南北壮之刘洙字渊伯丞相隣曲丞相喜象奕洙虽不敌然穷思忘日夜言趣俚下亦以是好之从勤王号刘监军专将一军爲督帐亲卫圎机应物酬荅不倦㑹病剧乍起空坑之败执诣隆兴与长子同日受害次子死乱兵㓜子没于广社浒字贵卿号梅壑天台人游侠于临安及临安危紏合义兵四千人当国者不省二年正月十三日见丞相西湖上丞相奨异之丞相使北营浒力争不可陈志道逐之去丞相北行诸客莫敢从浒慨然请行丞相镇江脱走浒之力也忠劳备尽详着丞相年谱及佐府南剑遣徃温台招集兵财福安䧟浒趍行朝奉朝命归行府江西败又与䟦渉危难者年余移屯潮阳浒謢海舟官富场至厓山及厓山溃浒𬒳执至广州贫病无人色寻卒陈继周字硕卿宁都人以贡士有军功历仕州县者二十八年家居贑郭中诏勤王丞相造门问计继周具言闾里豪杰子弟与凡起兵方畧甚详其子大学生逢父亦昼夜㕘预筹画调度继周虽若不胜衣以年軰爲郷里所推服率贑义士以从至京丞相使北营有㫖放散义兵継周父子领衆归则贑巳失守继周蛰兵于农盘辟草莾将以有爲也㑹景炎登极以继周知南安军八月二十二日贑州总管杨子袭执继周父子杀之事闻㫖赠敷文阁侍制谥忠节与诸子恩泽候事平立庙本州次子榘从丞相攻江西死循潮间其家人死乱兵惟继周㓜女㢘榘之子英生在继周兄子逢春投拜爲万戸入燕间见丞相于千戸所丞相爲书继周遗事作行状后数日而丞相遇害林琦闽士也丞相屯余杭琦结集赭山忠义捍御海道及南剑开府琦就辟外文采内忠实患难劳而不怨权惠州通判潮阳败琦𬒳执逃奔惠州又𬒳获鎻其项至建康病卒谢𣏌秘书卽大学名士督府干办架阁许由李㓜节皆闽士之秀俱登进士第以文采望一府空坑之败莫知所终吴文炳林栋皆闽士有干实俱爲督府干办带架阁空坑之败𬒳执至隆兴遇害樊録判言文炳受刑时吏卒捽辱之文炳笑而谓之曰我与尔亦各爲其主耳尔何辱我爲至死不屈刘钦字敬徳吉水隽人也预郷贡有志气健议论与丞相友善行府至汀钦来宁都就招谕使邹北军奄至死乱兵同死者鞠华叔颜斯立颜起岩皆吉之英俊钦死其父母妻子皆以流离终曾鳯字朝阳庐陵人丞相甞从鳯学自太学释褐爲衢州教授累迁国子监丞随行府之汀丁丑春添差梅州通判以病卒于汀张云吉州敢勇军将官从丞相勤王丞相奉使拘留北营云引衆归郷里吉城巳降云不胜愤丙子七月引所部夜袭上营前撃杀北军数百人北军不测其衆寡与战于南栅门外云衆举砲发噉适北军经过者来援云表里受敌㑹天明战渇赴江饮北军冲撃之云衆溺而死孙㮚字实甫龙泉人丞相长妹夫也丞相兵出兴国其邑人奉㮚以邑返正北军来攻衆拒守不能下爲亲党所卖遇害于隆兴母妻子没入燕桌日官至宣教卽知吉州龙泉县彭震龙字雷可永新人也丞相次妹夫跌宕喜事功起兵随勤王及归郡邑巳䧟乃结湖南诸峒豪杰谋兴复㑹督府岀江西即以永新县返正行省命刘槃以重兵攻之其亲党张履翁等内应𬒳执遇害于郡城槃亦永新人素无行爲士人所疾槃恨之以运判权知隆兴府徳祐元年十一月北军至槃以城降至是以私憾导北军屠永新萧敬夫焘夫兄弟皆工诗爲丞相客相从勤王与彭震龙收复永新县及县再䧟兄弟俱死焉陈子敬贑人以赀力雄郷里行府至汀子敬请招集义兵置屯皂口㩀贑下流以遏北船忠效甚着行府败聚兵黄塘连结山寨不降北以重兵袭其寨寨溃不知所终赵璠衡山人登甲戌进士第岁丁丑三月张虎起兵寳庆府环卲争应之复卲之新化潭之安化益阳宁郷湘潭诸县湖南行省遣萨里㘘提兵屡至虎輙败失马动以百计五月朔璠与其叔父漂起兵湘郷同督府以璠书逹行朝授璠军噐监号召勤王于是朝奉卽张唐长沙人南轩张宣公诸孙也前通判贑州熊桂湘潭人进士年七十余刘斗元别省魁皆起兵复潭之衡山湘潭攸三县明年同督府败归汀州人心大失望潭省兵䧟所复诸县攻焚下岳祠璠漂走不知所终执唐至行省叅致崖斌欲降之唐骂曰绍兴至今百五十年乃我祖魏公收拾撑拓者今日䧏而死何以见魏公于地下遂遇害桂爲湘潭人所掩杀并屠其家吴希奭陈子全王夣应皆攸县士人亦自通于同督府与赵璠相应希奭大家世积善急义郷里德之子全少刚勐杀人晚入佛学徒千数百人颕悟如髙僧夣应甲戌进士调庐陵尉临安䧟希奭遣间使通行朝通蜀师又遣区仲举通桂师马暨及都元帅益王府旬月间逺近响应景炎即位事闻同督府承制各授官有差希奭志有余而少㫁子全聚衆数千善抚御爲衆所懐七月二十一日复袁州萍郷县袁州总管聂嵩孙宣差来万戸举兵来争夣应率数百人遇于明府岭战数合杀曹千戸大小头目北军败走未㡬北益兵再大战北军又遁杀来万戸之子及头目六人僵尸蔽野余兵奔袁州㑹传永新兵败督府师溃衆谓事未可图遂退独子全所部㩀险待命巳而湘部诸县再䧟北军日夜环而攻之子全胸中流矢死子就逮尽杀之妻属死狱无遗类希奭复醴陵遇北军衆寡不敌死之一门三十口无免者夣应窜归收淮潭散遗旧兵善闘捕者无敢近巳卯春丞相巳执厓山巳亡乃率百余人间行入永新境依颜明叔后其衆疾复死散夣应母妻儿女皆殁惟一身存陈莘字伟节居饶抚间登乙丑进士第奉同督府命起兵结约弋阳谢夣得谋取信州北军岀捕莘败走伏窑中不食死夣得死乱兵传卓旴江人由进士第受同督府命为招谕起兵无成遇害何时字了翁抚之楽安人登丙辰第歴仕知兴囯县有才识操守从丞相勤王驻吉聚兵财运军需至衢信间逹平江丞相奏除知抚州江西䧟时家居丞相岀江西以时带行卿监江西提刑聚兵入崇仁返正未㡬富室导北军奄至时伏沟窦中脱走変姓名㳺术汀贑间数年隐吉之永丰又数年乃归乆之病卒罗开礼字正甫吉之永丰人㑹选解褐授武冈军教授以赀力雄郷里景炎元年受同督府札命以土兵复永丰县未㦲败𬒳执死吉州狱刘伯文字致中吉水人以武举絶伦赐第仕州县有贤誉从丞相勤王明年义兵散而归见郷囯沦䧟居常愤悒景炎二年同督府驻兴囯伯文诣府受文书结约逺近七月四日至袁州仰山庙祝汤氏家仆醉漏言廵兵执而搜其行李得同督府文书甚多宣差来万戸鞠之伯文慷慨自引一不以累人独斩于袁市家属徙于燕二子以屠沽自给李梓发字材甫南安军南安县人世爲邑豪主溪洞隅保梓发爲南安三县管界廵检江西䧟南安守杨公畿迎降独南安一县不下邑人黄贤与梓发共推前南安尉永嘉叶荗爲主治守具北军至城下輙败景炎元年十二月北丞相塔岀与张吕二元帅引大军万余围之数匝邑犹弹丸地城墻及肩北军攻之百计梓发率邑人併力死守昼则随机应变夜则鸣金鼓刼寨杀获无筭塔岀等相顾曰城子如堞大人心乃尔硬耶明年正月六日塔出与张吕至城下谕降邑人祼噪大骂俄砲发㡬中塔岀即日徙寨水南犹力攻凡三十五日北军死者数千不能克二月叶茂岀降北军乃退梓发与贤坚守如故戊寅冬丞相𬒳执巳卯二月厓山亡三月北叅政贾居贞徃谕䧏城上诟骂如𥘉时邑人稍稍徙去心力懈于前时贾命方文等进攻十五日城破屠之梓发全家自焚望烟𦦨五色或以爲忠义之感邑人多杀家属巷战杀敌犹过当张哲斋台州海上豪也所居曰城门镇盖囯𥘉名将永徳之后丞相自通州泛海过城门哲斋延欵结约举亊张欣然聚海艘移檄海上豪杰聴命㑹丞相至福安请自取明州爲陈宜中张世杰沮止张亦以失约止越二年张弘范南伐见檄文墻壁间属舟人与之有隙告𥙷至军前哲斋知不免语弘范曰某生爲宋民死爲宋鬼何恠我爲弘范杀其父子碎其家刘士昭吉之㤗和人爲鍼工与郷人同谋复㤗和县亊败血指书帛云生爲宋民死爲宋鬼赤心报国一死而巳以帛自经士人王士敏忼慷不挠题狱中云死生断不望生还留得虚名在世间大地尽爲胡血染好蔵吾骨首阳山临刑叹曰恨吾病失声不能朗骂又万安县有僧起兵㪯旗号降魔又曰时危聊作将亊定复爲僧旋亦败死唐仁南安土豪也奉同督府命通江西音问结约取贑约日举火爲号城内外夹撃仁军轻先期至北军浸觉闭营掩捕格杀仁军不见火遽退贑军殱焉时丙子冬也巳而仁伪投拜北官要索倨甚仁怒杀其来使置酒脔其肉与同督府来使食之乆而仁病死钟震桂东士豪也与茶陵贺尹二姓禀命同督府间行至厓山末㡬厓山溃𬒳掳𬒳脱归䔥㒷南雄州摧锋军丙子秋赵溍方兴等兵复广摧锋军寨于韶州仁化县山谷间推兴爲主遣使间受同督府文书号召浸盛丁丑刘自立守韶州乗间袭击兴寨兴等力战不敌溃散不知所之金应䔥资吉水人皆爲丞相书史应从丞相间関脱镇江病死通州城下资随丞相家入岭忠勤曲尽丞相之执遂遇害徐榛永嘉良家子爲丞相书史丞相执于潮榛得脱自请从行病死于丰城賛曰文丞相僚将賔从牵聮可书者四十余人其他遥请号令称幕府文武士者不可悉数虽人品不齐然一念向正至死靡悔盖贪生畏死人之常情而䏻夷险一节杀身成仁君子所取焉文山先生全集卷之十九终文山先生全集文山先生文集卷第二十文山先生全集卷之二十附録生祭文丞相文王炎午丞相再执就义未闻慷慨之见固难测识因与刘尧举对床共赋感慷嗟惜之尧举先赋云天留中子坟孤竹谁向西山饭伯夷予闻其下句义则谓伯夷乆不死必有饭之矣予谓向字有忧其饥而愿人饷之之意请改作在字如何尧举然之予以寂寥短章不足用吾情遂不复赋盖丞相初起兵仆甞赴其召进狂言有云愿明公复毁家产供给军饷以猖士民助义之心请购淮卒参错戎行以训江广乌合之衆他所议论狂斐尤多慷慨戅愚丞相嘉纳令何见山进之幕府授职从戎仆以身在大学父没未母病危殆属以时艰恐进难效忠退复亏孝倥偬感泣以母老控辞丞相怜而从之仆于国恩爲巳负于丞相之德则未报遂作生祭丞相文以速丞相之死尧举读之流涕遂相与誊録数十本自贑至洪于驿途水歩山墻店壁贴之兾丞相经从一见虽不自揣量亦求不负此心耳尧㪯名应凤黄甲科第授签判与其兄尧哲文章超卓爲安成名士维年月日里学生旧大学观化斋生王炎午谨採西山之薇酌汨罗之水哭祭于文山先生未死之灵而言曰呜唿大丞相可死矣文章邹鲁科第郊祁斯文不朽可死䘮父受公卿祖奠之荣奉母极东西迎养之乐爲子孝可死二十而巍科四十而将相功名事业可死仗义勤王使命不辱不负所学可死华元踉蹡子胥脱走丞相自叙死者数矣诚有不幸则国事未定臣节未明今鞠躬尽瘁则诸葛矣保捍闽广则田单即墨矣倡义勇出则颜平原申包胥矣虽举事率无所成而大节亦巳无媿所欠一死耳柰何再执渉月踰时就义寂寥闻者惊惜岂丞相尚欲脱去耶尚欲有所爲耶或以不屈爲心而以不死爲事耶抑旧主尚在不忍弃捐耶㐲桥于厠舍之后投筑于目矐之余于是希再纵求再生则二子爲不知矣尚欲有所爲耶识时务者在俊杰昔东南全势不能觧㐮围今以亡国一夫而欲抗天下况赵孤蹈海楚懐入関啇非前日之顽周无未献之地南北之势既合天人之际可知彼齐废齐兴楚亡楚复皆两国相当之势而国君大臣固无恙耳今事势无可爲而国君大臣皆爲执矣臣子之于君父临大节决大难事可爲则屈意忍死以就义必不幸则仗大节以明分故身执而勇于就义当于杲卿张廵诸子爲上李陵降矣而曰欲有爲且思刎颈以见志其言诚伪既不可知况刑拘势禁不及爲者十常八九惟不刎刎岂足以见志况使陵降后死他故则颈且不及刎志何自而明哉丞相之不爲陵不待知者而信柰何慷慨迟回日乆月积志消气馁不陵亦陵岂不惜哉欲不屈而不死耶惟苏子卿可汉室方隆子卿使耳非有兴复事也非有抗誓师讐也丞相事何事降与死当有分矣李光弼讨史思明方战纳剑于靴曰夫战危事也吾位三公不可辱于贼万一不利自当刎李存朂伐梁梁帝朱友贞谓近臣皇甫麟曰晋吾世讐也不可俟彼刀锯卿可尽我命麟于是哀泣进刃于帝而亦自刎今丞相以三公之位兼睚䀝之讐投机明辨岂堪在李光弼朱友贞下乎屈且不保况不屈乎丞相不死当有死丞相者矣自死于义死于势死于人以怒骂爲烈死于怒骂则肝脑肠肾有不忍言者矣虽镬汤刀锯烈士不辞苟可就义以归全岂不因忠而成孝事在目睫丞相何所俟乎以旧主尚在未忍弃捐也李昇簒杨行宻之业迁其子孙于广陵严兵守之至子孙自爲匹耦然犹得不死周世宗征淮南下诏抚安杨氏子孙景升惊疑尽杀其族夫抚安本以爲徳而反速祸㡬微一失可不惧哉蜀王衍既归唐荘宗发三辰之誓全其宗族未㡬信伶人景进之计衍族尽诛㡬㣲之倚伏可不畏哉夫以赵祖之遇降主天固巧于报施然建共暂处倨坐苟安旧主正坐于危疑覊臣尤事于肮脏而声气所逼猜嫌必生岂无李昇之疑或有景进之计则丞相于旧主不足爲情而反爲害矣炎午丞相鄕之晚进士也前成均之弟子员也进而父没退而国亡生虽媿陈东报汴之忠死不效陆机入洛之耻丞相起兵次鄕国时有少年狂子持斐牍呌军门丞相察其忧愤而进之怜其亲老而退之非仆也耶痛惟千载之事既负于前一得之愚敢黙于后进薄昭之素服先元亮之挽歌愿与丞相啇之庐陵非丞相父母邦乎赵太祖语孟昶母曰勿戚戚行遣女归蜀昶母曰妾太原人愿归太原不愿归蜀契丹迁晋出帝及李太后安太妃于建州太后疾死谓帝曰我死焚其骨送范阳僧寺无使我爲虏地鬼也安太妃临卒亦谓帝曰当焚我爲灰向南飏之庻遗魂得返中国也彼妇人彼国后一死一生尚眷眷故鄕不忍飘弃仇讐外国况忠臣义士乎人不七日糓则毙自梅岭以出纵不得留汉廐而从田横亦当吐周粟而友孤竹至父母邦而首丘焉庐陵盛矣科目尊矣宰相忠烈合爲一传矣旧主爲老死于降邸宋亡而赵不絶矣不然或拘囚而不死或秋暑冬寒五日不汗瓜蔕喷鼻而死溺死畏死排墻死盗贼死毒蛇勐虎死轻一死于鸿毛亏一篑于泰山而或遗旧主忧纵不断赵盾之弑君亦将悔伯仁之由我则鋳错巳无鐡噬脐宁有口乎呜唿四忠一节待公而六爲位其间闻讣则哭又望祭文丞相文相国文公再𬒳执时予甞为文生祭之巳而庐陵张千载心弘毅自燕山持丞相发与齿归丞相既得死矣呜唿痛哉谨痛望奠再致一言呜唿扶颠持危文山诸葛相囯虽同而公死节倡义㪯勇文山张廵杀身不异而公秉钧名相烈士合为一传三千年间人不两见事缪身执义当勇决祭公速公童子昜箦何知天意佑忠怜才留公一死昜水金台乗气捐躯壮士其或乆而不昜雪霜松栢嗟哉文山山高水深难回者天不负者心常山之发侍中之血日月韬光山河改色生爲名臣死爲列星不然劲气爲风爲霆干将莫耶或寄良冶出世则神入土不化今夕何夕斗转河斜中有光芒非公也耶文丞相祠重修记杨士竒孟子曰我知言我善养吾浩然之气知言者尽心知性而有以䆒极天下之理浩然之气即天地之正气具于吾身至大而不可屈挠者知之至养之充而后足以任天下之大事天下之大事莫大于君父文丞相甫冠奉廷对即极口论国家大计未㡬元兵渡江又上书乞斩嬖近之主迁幸议者以一人心安社稷固巳气盖天下矣自是而断断焉殚力竭谋扶颠持危以兴复为巳任虽险阻艰难百挫千折有进而无退不幸国亡身执而大义愈明盖公志正而才广识远而器闲浩然之气以为之主而卒之其志弗遂者盖以天命去宋也虽天命去宋而天理在公必不可巳故宋亡其臣之杀身成仁者不少论者必以公为称首公亊具宋史而公郷人刘岳申摭公所着日録吟嘨集指南録集杜二百首及宋礼部郎官邓光荐所述督府忠义传以作公传视史加详实焉北京之有公祠洪武九年前北平按察副使刘崧始建于教忠坊今顺天府学之右而作塑像焉永楽六年太常愽士刘履节奉命正祀典始有春秋之祭于有司歳以顺天府尹行亊宣徳四年府尹李庸始至谒公祠下顾瞻祠宇弊陋弗称遵用诏㫖葺而新之而凢祀神之噐靡不备具又求刘传刻石将使人人皆知世之为臣者光明震动焜焜烈烈有公也于乎忠孝人道之大节治化所先而崇礼先贤表励后人尤守令之急务庸其逹为政之本欤庸字执中保定唐县人寛厚明敏自大学生授工科给亊中上亲擢为顺天府尹爱人之心剸繁之才上下皆称之而尽心学校敬贤尚徳如饰昌平之狄梁公刘諌议祠而严其祀事之类皆其知大之务皆可书也因并书之以示来者宋丞相文信国公祠堂记罗伦爲臣死忠爲子死孝死一也可以动天地可以感鬼神可以贯日月可以孚木石可以正万世之人心可以位万世之天常孟子曰我善养吾浩然之气以塞乎天地之间夫杀身成仁舍生取义非浩然塞于天地之间者能与于斯乎若宋丞相信国文公是巳公名天祥甫弱冠奉廷对陈君道之大本经世之急务文思神发万言立就可谓天下之大材也董宋臣主议迁幸公上章乞斩之贾似道误国要君公尝以义裁之吕师孟偃蹇傲命公又上章乞斩之勤王诏下重臣宿将缩颈骇汗公提孤兵独徃当之虏次臯亭三军震动宰相遁荒公挺身独徃说之可谓天下之大勇也夫慷慨就义决死生于一旦中人犹或能也若歴履万死其执弥坚其志弥励非仁者其能然乎方公之使虏诋大酋骂逆贼当死脱京口走真州如扬州趋高邮抵通州苗再成逐之李庭芝疑之外迫于虏冦内煎于饥饿无日而不当死然后遵海道渉鲸波归立二王开督南剑败绩于空坑当死仰薬于潮阳当死絶粒于南安当死卒至就囚燕狱从容南向再拜而死震动天地照耀万世可谓天下之大忠也夫公之诚能坠空山之石能通七里之神能作广陵之风雨能起夷狄豺狼之敬悚而不能免贾似道之沮黄万石之嫉李庭芝之疑张世杰陈宜中之忌何也苏子曰其所能者天也其不能者人也其斯之谓欤宋之亡也死国事者多矣陆秀夫张世杰死于海李芾死于潭赵昴发死于池江万里死于饶姚峕死于常赵时赏死于洪先君武罔公死于吉督府行朝死者不可胜数虽然死矣未有如公之出万死而后死㣲子之去箕子之囚龙逢比干之諌伯夷叔齐之饿诸葛武侯之鞠躬尽瘁备干公之一身矣自古亡国之臣未有如公之烈也收宋三百年养士之功立千万载爲臣之极不在于公乎公非仁者之勇浩然塞于天地之间者乎公去今二百年顺天府祠公于学宫鄕郡祠公于城南公之子孙祠公于富田富田之祠元季兵燹爲横民所夺龙凤间佥事李公歛氷复之正綂间知府陈公本深継之景㤗间都宪韩公雍奏加谥号録用子孙今成化二年佥宪李公龄来掌学事以公九世孙継宗入学俾公郷人周丕宪割田赡之是皆有功于名教可书故书之以诏后世之爲人臣者墓田记罗元㤗墓田非古也田以义起不害其非古墓祭亦非古也祭以仁存亦不害其非古有宋信国文先生成仁取义三代而下一人耳墓在鹜湖大坑之原距先生桑梓仅十里许田冝有也祭亦宜有也当六庚之讫筹捐一元以狥国斯时墓不墓祭不祭先生弗计及岳枝向南王冢独青后世嘅先生之百挫间関仰先生之再拜从容此墓之所以脩田之所以出祭之所以起也丰岭罗高字峻极于先生爲同邑爲同鄕飮先生清光佩先生幽馥多歴年所每自兴叹无以识景行之私爰就封下置圭田十畆爲先生子孙歳时拜扫之供吾意春雨秋霜奉甞谒祀爼豆席刍欝鬯酹茆皐亭潮阳之英风凛凛有时黯然萃于此乎南剑空坑之寸丹耿耿有时勃然见于此乎燕京柴市之正气堂堂有时浩然来于此乎于戯先生之忠义并泰华塞宇宙精神虽无所不之而体魄所栖以安者实在于兹然则峻极之举诚盛心也田入如千年峻极之冢嗣绞恐父之名虽着于郡乗爲可信不若有辞勒诸祠琰爲可乆用是先生之裔孙承䕃恊谋请记于予词惭皇甫语愧淮西奚敢赘只字于其间哉虽然事又不容于不纪也刲田以祀墓者固峻极仰止之良心旧时祭田间亦有渔侵蚕食之者又不识此心爲何物継今而后抑不知是山间有觊觎之否乎所可恃者先生之特忠鉅节与乌兎争光覆载同乆百千万世之所敬慕者也万一晦蚀必有泰山乔岳者体峻极之盛心爲之恢复云文信国公祠堂祭田记彭序宋丞相文信国公祠在庐陵文山之麓旧有祭田爲豪强侵夺世远人亡漫不可复成化丁酉春一峯罗先生谒祠闻而怅叹者累日时副宪洪君性万善观风至郡一峯爲书令公九世孙継宗驰逹行台盖欲求田以供祭也副宪嘉纳了无难色适万安县民䔥丽汉得无主古窖银遂献于官洪顾郡守曰此银自天来也得非信国之灵乎不扰官不病民而田资巳具有能以田售者宜倍直以偿于是售者益衆乃得膏膄十畆即公旧隐基也元季兵燹廃以爲田洪益喜曰是田匪直得以供公之祭祀抑且得以复公之旧基一举两得不可无文以示乆远乃属记于序序日信国忠义冠絶古今顾序何人而敢置喙其间洪曰以子之才于性爲同年于信囯爲同鄕是记义不容辞于乎宋之不振播迁岭海公起兵艰棘中千挫百折志不少衰意图恢复柰何天不助宋宋运讫録公从容就义视死如归而忠肝义胆昭天地贯金石与日月争光千万世犹一日也后之论者谓收有宋三百年养士之功公一人耳虽世享鄕邦之祀理亦宜矣此一峯先生之怅叹副宪太守之用心非私于公爲世教虑忠义劝也故今鄕有忠烈祠四时之奠献官有忠节祠春秋祭祀享瞻其祠视其田虽四方行道之人犹将敬慕爱䕶之不暇矧鄕邑里邻可萌一毫慢侮侵夺之心乎而华夏外夷亦知公之孤忠大节者犹能景仰师法其万一况子孙承祀可不激昻奋发袭芳趾羙以求无愧于其先乎是记之作非徒诏其后亦以表励鄕国云重修富田祠堂记罗洪先文山先生生于庐陵富田岀而仕邅廻于临安更歴筠宣洪䖍湖南诸地赴国之难间関于平江毘陵真杨闽淅流离颠顿于空坑五坡岭海之间而死于燕京之柴市世以先生之死足以风万世之人臣也踪迹所至皆特祠严奉之而郡中祠故不特其在富田则又隘迫至无以布爼豆君子悲之将毁淫祠以就其役持议不果乆乃特祠于郡东之螺山富田去郡稍远无相念者夫先生功行应祭法其缺典犹若此今佛老之庐一郡至数十而一庐直且千万独不之厌曷故耶士庻服舍有定制闾里凭凌赀畜居拟王者而先生爵列上公茅茨不掩观风者亦将谓何今祠堂广三十余尺后寝前廊仅可旋武则嗣孙熈请于分守叅政张公元冲得废永宁寺基而半给公帑始议而尽力者富田廵检蔡五羙也蔡以㣲官乃急其职之所不及彼何求哉议之始在某年某月歴数年重门犹不能俻盖熈等之力也或言先生捐身死国何有于家炎社巳屋而故鄕乃享特祀夫岂其所欲哉呜唿是固先生之心而非所以风也宋室不纲崩裂势有缓急此一时矣沧桑变革骨肉仳离善和之墟若敖之鬼亦岂其所欲哉犹子吾儿之句先生固巳计之而未尝大远于人情此亦一时也当其在国也国爲重而身爲轻及其不捄重其身者亦所以重人之国而岂悻悻于沟渎之见哉使元而果于不杀则黄冠故里出备顾问彼固以箕子之事自待而或摧残以毕旦夕之谋引决以絶饮食之奉取必于一死而不免矫俗以立异宜其甚不屑矣惜也言不卒騐使万世之下徒仰其忠而不见先生之大比之取必于一死者之所爲而未有深知其心者此非意及也夫取必于一死者大抵激发于意气蹙迫于利害拚割于仓卒而是三者又多系其所遭谓非忠于事主固不可槩之以大则未也功名㓕性忠孝劳生非悟后语乎必至于是而后深逹夫死生之故夫逹死生之故者生贵乎顺不以生自嫌死贵乎安不以死塞责与人同情而不爲人情之所牵人皆易从而非示人以絶徳此先生之大所以能风万世而所在祠之者也神游八极无乎弗在风马云车亦或徘徊先世丘壠而欷歔过其故鄕歳时蒸尝随感而至有不望之洋洋者乎夫忘家而家存捐其身而身乃万世同其姓者咸以不获属昭穆効骏奔爲深耻而当时赴难之人窃伏鄕园首䑕喙息敢于负国者抑亦何限卒之烟沉澌尽迄无噍类使人入其里闻姓名则唾詈之即令子孙有遗亦不敢直书爲祖故墅虽存曽不得享麦盂之献其于得失何如哉呜唿此亦万世之鉴也因大息而附于记文丞相传序许有壬宋养士三百年得人之盛轶唐汉而过之远矣盛时忠贤杂沓人有余力及天命巳去人心巳离有挺然独岀于百万亿生民之上而欲举其巳坠续其巳絶使一时天下之人后乎百世之下洞知君臣大义之不可废人心天理之未尝泯其有功于名教爲何如哉丞相文公少年趠厉有经济之志中爲贾沮徊翔外僚其以兵人援也大事去矣其付以钧轴也降表具矣其徃而议和也兾万一有济耳平生定力万变不渝父母有疾虽不可爲无不用薬之理公之语公之心也是以当死不死可爲即爲逸于淮振干海真不可爲矣则惟死尔可死矣而又不死非有他也等一死尔昔则在巳今则在天一旦就义视如归焉光明俊伟俯视一世顾肤敏祼将之士不知爲何如也推此志也虽与嵩华争高可也宋之亡守节不屈者有之而未有有爲若公者事固不可以成败论也然则收宋三百年养士之功者公一人耳孙富爲湖广省检校官始出辽阳儒学副提举庐陵刘岳申所爲传将刻之俾有壬序之有壬早读指南録吟啸集见公自述甚明三十年前游京师故老能言公者尚多而讶其传之未见于世也伏读慷慨惜京师故老之不见及也公之事业在天地间炳如日星自不容泯而史之取信世之取法则有待于是焉若富也可谓能后者也元綂改元十二月朔叅议中书省相台许有壬序文山先生文集序韩雍古今论文者佥曰观文可以知人夫文者言之精华而言则心之声也心之所存有邪正则发言爲文有纯驳而人之忠否见焉故读岀师二表而知诸葛孔明之忠读天门掉臂一诗而知丁谓之不忠卒之皆如其言信乎人可以言而观然校猎长杨等作虽工且美而其爲人终不能无可议又若难观以言盖必心有定志则言有定论而后见诸行事有定守观于宋丞相文山先生可徴矣先生负豪杰之才蓄刚大之气而充之以正心之斈自其少时游学宫见鄕先生忠节祠慨然曰没不爼豆其间非夫也及举进士奉廷对识者论其所对古谊若龟鑑忠肝如鐡石巳而值时多艰诏诸路勤王先生捧诏涕泣且曰乐人之乐者忧人之忧食人之食者死人之事其心盖巳有定志矣志发于言而爲文其诗辞序记等作或论理叙事或写懐咏物或弔古而伤今大篇短章宏衍鉅丽严峻剀切皆惓惓焉爱君忧国之诚匡济恢复之计至其自誓尽忠死节之言未甞辍诸口读之使人流涕感奋可以想见其爲人其言可谓有定论矣惟其志定论定故以一身任天下之重尽心力而爲之艰难险阻千态万状不惮其劳不易其心既而国事巳去𬒳执乆繋挟之以刀锯而不屈诱之以大用而不从卒之南向再拜从容就义以成光明俊伟之事业非其守之一定不移能若是乎传曰有志者事竟成又曰言顾行行顾言先生有之而视世之静言庸违者异矣宜其文之足徴而传世也虽然文章传世以其闗世教也使无𥙷于世教虽工何益今斯集也传之天下后世之人争先快覩皆知事君之大义守身之大节不宜以成败利钝而少变以扶天常以植人纪以沮乱臣贼子之心而増志士仁人之气其于世教重有𥙷焉故予因按察副使陈价维藩请序其编次之由不辞谫陋而书之盖将以爲同志劝且爲天下后世之爲臣子者厉也文山别集序王守仁文山别集者宋丞相文山文先生自述其勤王之所经歴后人因而採集之以成者也其间所值险阻艰难颠沛万状非先生之自述世固无从而尽知者先生忠节盖宇宙皆于是爲有㨿后之人因词考迹感先生之大义油然兴起其忠君爱国之心固有泫然涕下裂眦扼腕思䘮元之无地者是集之有益于臣道岂小小哉古之君子之忠于其君所尽其尽心焉以自慊而巳亦岂屑屑言之以靳知于世然而仁人之心忠于其君亦欲夫人之忠于其君也忠于其君则尽心焉巳欲夫人忠于其君而思以吾之忠于其君者启其良心固有人弗及知之者非尽言之何由以及乎人斯先生之所爲自述将以教世之忠也当其时仗节死义之士无不备载亦因是有以传是又与人爲善也是集也在先生之自尽若嫌于靳世之知以先生之教人则吾惟恐其知之不尽也在先生之自尽若可以无传以先生之与人爲善则吾惟恐其传之不逺也先生之族裔今大仆少卿公宗严将是集属守仁爲之序守仁之爲庐陵也公之族兄承䕃命其子庠生継宗尝以序请兹故不可得而辞呜唿当颠沛之余而不忘乎与人爲善者节之𥙿也致自尽之心而欲人同归于善者忠之推也不以靳知爲嫌而行其教人之诚者仁之笃也象贤崇徳以彰其先世之羙之谓孝明训述事以广其及人之教之谓义吾于是集之序无愧辞尔巳文山先生全集序鄢懋卿京府先师庙之西隅有故宋信国公文山文先生祠乃我皇祖驱胡之后即于就义之所追祀之所以阐忠烈风世教也予祗役京府之三日行释莱礼于先师庙得遂展谒先生神爽耿耿若生良用感怆乃进诸生于堂相与下上其事者移时既又得先生之文集而读焉三复叹息不忍置乃作而言曰武兴而伯夷叩马汉亡而武侯讨贼夫岂昧于时势哉盖有见于君臣之义不可觧焉者也採薇一歌万世传诵出师二表读者流涕亦其义之相感而然耳古之君子必于天理民彛大伦大法而见之明守之固行之决然大节不亏而其文章勲业愈远而弥章虽死而不杇也宋元之际干纲絶纽禽兽制人姦者遁荒懦者俛降胥天下以与夷狄而以免死爲幸奉君后以臣妾于禽兽而不以爲耻皐亭之使先生挺然独徃而无忌京口之脱﨑岖万状思以一木支大厦之倾虽濒万死而无悔死之日宋亡巳七年崖山亡亦四年报宋一心愈挫愈厉而竟无渝于其初故其发诸文词昭若日星轰若雷霆而慷慨激烈无非忠义所形至今诵其言想其风㫖真足以寒姦邪之胆而起吾人凌厉之气先生盖后伯夷武侯而作者而精忠峻节贯日凌霜天纲頼以立民彛頼以正万世之大防頼以植其身虽死其文固未䘮也视昔之贾余庆陈宜中軰直粪苴耳语曰笃信好学守死善道言守死非笃信不能也笃信则诚诚则明明则自足以善道孔子之所以不惑不忧不惧孟子之所以不滛不移不屈皆此道也先生以弘毅之资而充之以圣贤之学故大廷之对以法天不息爲言而带留之賛以仁至义尽终焉匪诚积于中何至死不変若是耶人徒知先生之忠之文也而不知其一本于诚故特表而出之于是乎反覆是集而编次之綂而名之曰文山先生全集中有文集有别集有附録如先生所作集有未载者爲拾遗后世爲先生而作継附録者爲续録凡若干卷遂以授河间守董君䇿俾教谕严顺校正知县寗宠刻之文山旧隐祠记王育仁宋丞相文文山先生从容就义于国祚旣终之余报宋室养士之功数百年来仰其忠者以先生生前踪迹之所至即其精神之所寓故所在咸立祠䖍祀之距富田里许南崖之隩有所谓文山者其山水之林立亭桥之棊置具先生所为观大水记及自叙纪年録中可按也以今考之则先生以湖南运判免归之日尝搆道体堂于其地无日不与賔友徜徉其间而读其狱中所贻弟壁书又特谆谆于作寺文山我庙其中之语然则先生生前踪迹之所歴与其精神之所钟其眷恋于此者视之他所为尤笃矣顾可无祠以慰其灵哉更元之世废于兵燹夷为田畴明兴成化中一峯罗先生尝白诸臬司赎以淡金得腴田十畆然未有以祠之嘉靖丁亥余宗之居富田古城者其彦曰乔相尝徘徊南北崖中慨然捐巳赀若千金鸠工聚材託先生十一世孙毓彦者测前田十之二而搆祠焉其制瞰江潭为门题曰文山旧隠门之后为堂仍其故额曰道体而其外则曰慕忠祠塑先生之像岿坐其中堂之后为杰阁其下额曰南崖书院俾郷之人士群而习读焉其上则取先生所自述其闲居独乐意尝超然之语而额之曰超然阁祠之东复葺庵一所令持斋呪者居守其中则又取先生贻书之旨而名之曰庙中庵由门而堂而阁其间皆延以廊墀缭以周垣其材唯榱楹用木四周墻壁则尽以砖为之用备不戒先生生于宋丙申仲夏二日就义于元壬午季冬九日祠既讫二相复就近买田十畆以供祭费每岁举祀在冬令先生之裔主之而夏则主以相之后歴千百世纳为常相之用意良亦悉且勤矣文氏之裔熈等谓其善不可没也欲上其事于郡邑旌异之相固谢不可曰此吾郷子弟所以敬事郷先生之分也奚名之敢居相倾赀举义竟其身无余积以遗其嗣故其子化鹏家徒四壁立然每与仁相过从论天地万物一体之学间及厥父建祠于末輙欣欣然岁时益严扫奠之役相没之六年熈等乃刻其主奉之阁中每祭毕则拜奠之顷仁徃逰其地文勲及其从姪孙学柳等又属为记以传之有永仁因谂于化鹏曰子观诸先生之忠与尔先人所以祠先生之意尚何疑于一体之说乎夫人臣之忠其君根于所性无智愚无古今感于此应于彼勃乎其不可遏者也先生没必爼豆之志已见于逰观郷祠之日则其国亡与亡之情根于一体者䆳矣故其终身所歴分冝自尽不敢忍黙以便身身所当全未尝冐死以快心心旣无媿不复偷生以害义仁为已任之语尝序之忠孝提纲矣夫岂以倖倖爲节而又何计其人之谅否名之显晦世之祠与不祠哉然当其时豪悍万人随之淮潭诸路响应之赵时赏代之督府诸忠义翼之王炎午爲文速之十义士瘗之而迨其后世则顺天祠之于学宫郷郡祠之于螺山于富田里人罗高者又割田祭之于其墓而文山旧隐则尔先人之经纪其祠祭也如经纪其家其敬事先生也如祀其先且不欲以其名闻于世而子又䏻継其志噫彼有教化之责者其爲之尚欲以风于世如二郷彦所营则奚所利而孳孳若是哉毋亦忠君之心人人所同即四海之逺间世之乆触之斯动扣之斯应有不知其所以然者此或尔先人所以建祠之心而彼自忘之也化鹏闻予言跃然曰使先子可作聆子斯论当有戚戚然于心者矣因次第其言授之学柳鑱诸道体堂中以朂于二姓之后禆相与世守夫祠祀以不坠其先徳云时则大明万暦二年甲戌仲春望日也䟦文山先生遗墨苏伯衡天下宗周矣而伯夷叔齐终不食其粟遂饿而死韩赵魏共分晋地矣而豫让必爲智伯报仇竟杀其身仁者之志存亡不易义者之节盛衰不改固如是乎三宫北上矣益王殂于井澳矣卫王赴海死矣而丞相文公志节益坚困辱之摧折之甘言以甞之重禄以啖之迄莫能夺之而竟死之噫盖与三子者同谅矣公此数诗意其在燕狱时所书其歳当别攷也今去宋一百四十年忠义之气感激之词笔势劲㧞犹烨烨楮素间如龙跳虎跃不可亵玩狎视二心之臣见之而不裭魄则吾弗信文丞相像賛孙燧伟哉文公千古之士方国脉尚存也流离颠沛惟恐不得其生及国脉既絶也慷慨从容惟恐不得其死求生匪生求死匪死生死惟求成就一是丈夫事业固每如此百世闻风孰不兴起浮丘道人招魂歌汪水云有客有客浮丘翁一生能事今日终囓氊雪窖身不容寸心耿耿摩苍空睢阳临难气塞充大唿南八男儿忠我公就义何从容名垂竹帛生英雄呜唿一歌兮歌无穷魂招不来何所从有母有母死南国天气黯淡杀气黒忍埋玉骨崖山侧蓼莪劬劳泪沾臆孤儿以忠报罔极㧞舌剖心命何惜地结苌弘血成碧九泉见母无言责呜唿二歌兮歌复忆魂招不来长叹息有弟有弟隔风雪音息不通鴈飞絶独处空庐坐缧绁短衣冻指不能结天生男儿硬如鐡白刃飞空肢体裂此时与汝成永诀汝于何地收兄骨呜唿三歌兮歌声咽魂招不来泪流血有妹有妹天一方良人去后逢此殃黄尘暗天道路长男呻女吟不得将汝母巳死埋炎荒汝兄跣足行雪霜万里相逢泪滂滂惊定拭泪还悲伤呜唿四歌兮歌欲狂魂招不来归故鄕有妻有妻不得顾饥走荒山汗如雨一朝中道逢狼虎不肯偷生作人妇左挟虞姬右陵母一剑捐身刚自许天上地下吾与汝夫爲忠臣妻烈女呜唿五歌兮歌声苦魂招不来在何所有子有子衣裳单皮肉冻死伤其寒蓬空煨烬不得安呌怒索饭饥无餐乱离走窜千里山荆棘蹲坐肤不完失身𬒳繋泪不干父闻此语摧肺肝呜唿六歌兮歌欲残魂招不来心鼻酸有女有女清且淑学母晓粧颜如玉忆昔狼狈走空答不得还家收骨肉関河䘮乱多杀戮白日驱人夜烧屋一双白壁委沟渎日暮潜行向天哭呜唿七歌兮歌不足魂招不来泪盈掬有诗有诗吟嘨集𥿄上飞蛇歕香汁杜陵宝唾手亲拾沧海月明老珠泣天地长留囯风什鬼神呵䕶六丁立我公笔势人莫及每一呻吟泪㾗温呜唿八歌兮歌转急魂招不来风习习有官有官位卿相一代儒宗一敬譲家亡囯破身漂荡鐡汉生擒今北向忠肝义胆不可状要与人间留好様惜哉斯文天巳䘮我作哀章泪悽怆呜唿九歌兮歌始放魂招不来黙惆怅哭文丞相诗虞伯生徒把金戈挽落晖南冠无柰北风吹子房本为韩仇出诸葛寕知汉祚移云暗鼎湖龙去远月明华表鹤归遅不湏更上新亭望大不如前洒泪时文山先生全集卷之二十终