古雪哲禅师语录翠巖古雪禅师语录序佛法须人而传甚于吾儒儒所传者可以求之于六经语孟诸书不幸而不遇其人其所传者固未尝亡也释氏自达磨大士东来直指见性成佛一切修多罗藏俱属赘疣何语言文字之可恃然苟得其人则虽拈椎竖拂扬眉瞬目无处不遇何况语言文字何况修多罗藏是故其所传者实无可传命之曰别传传无可传遍大地求之而卒不可得古尊宿既己究明此事视七尺幻躯与夫十方世界无不可涕唾弃舍独惓切于嗣法之无人夹山致叹于石头风穴生悲于谶语其皇皇汲汲反甚凡夫似续之情岂不以其人之难获哉临济一泒自玅喜中峰后已属晨星至隆万间几成绝响仅天童密和尚嘘枯吹烬隐显明州瞿昙慧命不绝如线吁可慨也古雪禅师夙秉智炬照彻人天蚤岁读天童老人录喟然曰是其末法之梯航乎遂策杖囊钵而往叩之入门即被痛棒已复钳锤数番师遂豁尔开悟举无量劫来生死根本一时掷向大洋辛巳秋来吾江右诛茅白法院虎豹与偕猿狖与处师绝不以置怀适香城诸剎恢复翠巖佥议主丛林者非师不可师逊让再四卒弗获辞乃始一笑而出登座之后朝暮提唱纵横玅密吾江右数百󵊮所未有也今春其高足上人出师语录相示俾弁简端予惟天童得师而续临济何异风穴之首山念遍大地求之而不可得者今乃猝然相遇足称希有盛事昔真点胸说法翠巖黄鲁直为序其语录拟之行川之水走盘之珠政谓其无死句于中耳吾无以拟师即拟以翠巖之石钟石鼓无边声响有时消歇石钟石鼓之声响无时而消歇也是同是异请问之真点胸余何敢妄揣弟子陈弘绪敬撰翠巖古雪禅师语录序昔保宁勇禅师出杨歧之门道声不减雪窦至于提唱之语尢为精峭尝曰风鸣条雨破块晓来枕上莺声碎虾蟆蚯蚓一时鸣玅德空生都不会都不会三箇成群四箇作队向前村后村折得梨华李华一佩两佩可谓抖擞尿肠为人说禅而南堂欲公尚道禾黍不阳艳竞栽桃李春翻令力耕者半作卖华人则说法之难也审矣虽然诸佛威仪进止诸所施为无非佛事故其示人也或有以光明相好佛身焉或有以饭食卧具衣服焉或有以园林台观虚空焉或有以菩萨化人菩提树清净土焉或有以寂寞无言无说无示无识无作无为焉岂仅曰语言文字乎哉独此方真教体清净在音闻故虽德山临济棒喝交驰终亦不废语言三昧然求其纵横辩肆乐说无碍一以理胜不诡俗不淫陋言言见谛句句超宗非扬眉有正法眼藏点胸有涅槃玅心而能若是乎吾老矣何幸尢及见翠巖哲公禅师其人者公炙先师实当天童旺化之日一时凤毛麟角争相腾蹋轩昂太白之门唯公󵊮齿最少志愿独坚凿索斧搜昼鞭夜策汲汲皇皇不间暑寒者十󵊮始浩然大彻先师室中箠尺极严许可尢审肯诺之声未尝为耆󵊮假也直以侍者参得禅为公助喜则其属望于公也可知已乃公方锐意住山径尔别去遯迹亮公旧隐耕云种月一䦆十霜由是洪州道俗相率捐赀赎古翠巖挽公出世为中兴第一代祖道遂显着于时卓哉公也幻有师翁不云乎除却释迦老子福慧两足有几人焉但于本领有实证则龙天必不相负况公律身之严求道之切奉师之恭谨事众之勤渠固宜龙天推出无足为公怪者独其问荅提纲星驰电卷发挥玄赜光阐大猷骎骎乎山谷所谓青山白云开遮自在碧潭明月捞漉方知铁石崩崖霜弓噼箭不受然镫记莂自提三印正宗假令古佛出头也下一椎定当乃足多耳惜乎先师未之见焉敬为序次质诸当世明眼作家住东齐青州之大觉寺同门道忞撰古雪哲禅师语录目录序二开堂疏二卷一上堂小参晚参一卷二上堂小参晚参二卷三上堂小参晚参三卷四上堂小参晚参四卷五上堂小参晚参五卷六上堂小参晚参六卷七上堂小参晚参七卷八上堂小参晚参八卷九上堂小参晚参九卷十普说一卷十一普说二行实卷十二问答机缘入室机缘卷十三颂古卷十四法语赞卷十五书卷十六启卷十七偈一卷十八偈二卷十九偈三卷二十佛事杂着古雪哲禅师语录目录终陈司理请疏伏以拍洪楼畔重续鹫岭之煇迎笑堂前又听鲸钟之响人天共快瞻注同心恭惟古雪大和尚百世津梁五宗华岱闲挥玅偈一天华雨覆栴檀静吐慈音万壑松风摇几席钟武夷之灵秀宝筏渡尽迷津膺天童之正传慧日高悬沙界玉毫瑞相飞来洪井丹炉金口微言错落香城丈室惟真公芝老之禅堀是西山南浦之名区雷护橘丛留伴笋蔬清供雾藏茶缕烹残沙石幽泉叹鸠盈驯鸽堂边几岁珠龛版荡遂艹长散华筵内频󵊮宝地尘霾诸名德共深廓清之思彼阐提犹恣狰狞之势云端钖振野豻弭耳以奔腾座上香浮耆腊諠唿而手额兹值来复之候适逢结制之辰击法鼓以震大千洒甘露而苏吹万祇园再辟同随正觉铢衣化域方新共仰清规囊钵念居诸之过隙须摧铁壁银山慨逝者之如斯专恃朝提莫唱弘绪久沦尘浊悔岁月之全虚遥礼犍槌识身心之有託曾迓海昏法驾忻依岭际慈容选佛场开敢浪拟庞公之酬对安禅影静庶长闻临济之宗风聊布悃诚冀垂鉴照弟子陈弘绪谨疏熊少宰请疏伏以末法将兴共礼玉毫之玅相名山复振群宣金石之微言有待而隆无诚不暴恭惟古雪大和尚风姿高迈道性澄泓受天童之法乳雨露三乘扬少室之宗门雷霆旷代固己包含众善击汰群蒙一千龙象随高步岂曰非时万里香华结胜因宁唯异地维此翠巖夙称巨剎溯洪井之渊源玄徽灏淼泽神阿于漫漶宝气煇煌所以精蓝代起于云烟因而往哲留题于翰简夫何后嗣失守致滋祖道夌夷鞠茂艹于珠宫聚农氓于绀殿茫茫桑海落落晨星然而灵奇示幻慧上人见梦里之浮屠缥缈呈因诸童子识雪中之宝字以故合缁流而发愿捐衣钵以为赀赎自符宗归同赵璧艹木葳蕤尽洗干戈之色川原焕发一新钟鼓之音应真飞钖以来游云水闻铃而毕集不有宗工领袖谁为后学津梁用沥凡情祈垂愍度伏望我师表大觉为灵根将与众生共有叩真空而不坏岂唯圣者独知刊垂九带咸标指月之轮辩示两儿若诱聚沙之塔庶几薝卜香分才经手而并馥醍醐味爽乍灌顶以皆醒谁云道岸先登伫见寰区普耀无辜胜会永赞昌期弟子熊文举谨疏古雪哲禅师语录卷一万安龙德院嗣法门人传我等编住洪都翠巖寺语录山门俗气都销尽斯门顿豁开一回亲得入万古绝尘埃佛殿巍巍堂堂辉辉煌煌睹闻莫及声色全彰既是声色全彰因甚睹闻莫及海底金乌天上日据室此是从上诸祖为湖海衲子抽钉楔解黏缚底去处哲上座到者里如何施设七尺乌藤为君决众护法宰官居士及诸山耆旧等请开堂拈疏百千法门无量玅义尽被诸大护法向毛锥子上漏逗了也诸人还委悉么其或未然却请维那宣读法座高而无上仰不可及要识须弥灯王步步同行同陟遂陞拈香此一瓣香尊贵中尊贵奇特中奇特爇向炉中专为祝延今上皇帝圣躬万岁万岁万万岁伏愿道高尧舜德迈羲轩兵革顿销还同揖让之世渔樵乐业时闻击壤之歌次拈云此一瓣香本自现成岂从人得八载执侍巾缾一旦亲蒙密印几度狂风吹八面不曾移易一丝毫今对人天众前信手拈出爇向炉中专伸供养明州天童堂上传曹谿正脉第三十四世上密下云先和尚用酬法乳之恩敛衣就座维那白椎云法筵龙象众当观第一义师随声便喝云还观得么恁么观得方为正观若他观者名为邪观久参宿学未举先知匹马单刀便请相见僧问祖庭复振海众云臻拈椎竖拂即不问重续翠巖旧机缘一句作么生举扬师云石钟石磬一齐鸣进云恁么则云卷千峰碧谿流万派新师云且得阇黎共证明问翠巖久据红尘客师今重整旧家风如何是破沙盆底意旨师云七华八裂进云恁么则灯灯续燄联芳久祖祖宣扬舌广长师云未到阇黎在进云古人道此事如秋潭月影静夜钟声犹是生死岸头事超生脱死一句作么生道师云红炉燄里浪滔天进云恁么则斫却月中桂清光何处无师云且莫诈明头僧礼拜师乃云祖庭既复四海同欢祖令当行千差坐断直得如天普盖如地普擎如风普吹如日普照无一丝毫渗漏无一丝毫囊藏无一丝毫尘埃无一丝毫间断净臝臝露堂堂清寥寥白的的僧也如是俗也如是凡也如是圣也如是到者里一道平等浩然大均人人怀沧海之珠箇箇抱荆山之璧谿光野色共演真常月渚风柯时谭般若石钟石磬恆鸣劫外之音山钵山松独耸云中之秀尘尘尔剎剎尔念念尔法法尔无一法不是真乘无一念而非佛事无一剎不是佛剎无一尘不是祖师所以道一入信门便登祖位翠巖如此告报已是撒沙向诸人眼里了也若是𠠢利衲僧一拨便转又何待起模画样画地为牢长期短期中期下期蛇足重添执灯寻火哉然虽如是不是一番寒彻骨争得梅华扑鼻香复举波斯匿王白佛胜义谛中还有世俗谛不若言其有智不应二若言其无智不应一一二之义其义云何世尊云大王昔于龙光佛所曾问此义我今无说汝亦无闻无说无闻是名一义二义今日或有问翠巖一二之义但向他道落霞孤鹜齐飞秋水长天一色复有一偈举似大众鸡犬喧喧秽法筵缁流闻见每悽然今朝喜对炉烟霭愿祝尧仁亿万󵊮维那白椎云谛观法王法法王法如是下座当晚小参清净圆明古道场松杉环绕尚苍苍全提祖印光寰宇须是吾宗逸格郎还有逸格超群者么出来互相酬唱僧问朱紫谁为号丘山绝点埃既是丘山为甚绝点埃师云脑后看取僧礼拜师乃云现成公案不劳拟议寻思觌体无私祇贵全身担荷若也担荷得的当便可全提祖印独步大方随处作主遇缘即宗法随法行法幢随处建立有时孤峰顶上垦土耕烟有时十字街头拖泥带水卷舒出没任运纵横总在古道场中不曾斯须相离任是三世诸佛出头来也侵他一毫不得任是一切异类众生群居杂处也污他一毫不得所以道弥满清净中不容他如是则生灭去来不异镜中之像圣凡迷悟还同水上之沤诸公还识当人本有底古道场么竖拂子云向者里荐取若也未荐直须通身白汗恢复一番始得所以道虽然旧阁闲田地一度赢来方始休譬如翠巖古剎湮没百有余载鸡羊犬豕蹂躝其间不是诸山耆旧诸大护法戮力重兴安得鼓钟再振受用现成诸公要识众耆旧等苦心么也只为成就后昆于此古道场中恢复自己本有道场祇如本有道场又且如何恢复一吸吸尽西江水一踢踢倒须弥卢拈得翠巖无柄杓却是曹谿古钵盂昔翠巖可真禅师尝参慈明自负天下无可意者一日与金銮善侍者山行议论锋发善拈一片瓦砾置磐石上曰若向者里下得一转语许你亲见慈明真左右视拟对之善叱曰伫思停机情识未透何曾梦见真自媿悚即还石霜慈明见来叱曰本色行脚人必知时节有甚急事夏未了至此真泣曰被善兄毒心终碍塞人故来见明遽问如何是佛法大意真曰无云生岭上有月落波心明瞋目喝曰头白齿豁犹作者箇见解如何脱离生死真悚然求指示明曰汝问我真理前语问之明震声曰无云生岭上有月落波心真言下大悟师云慈明用顶上钳锤敲出凤凰五色髓真老于言下吐气扑碎骊龙明月珠虽则师资玅协啐啄同时检点将来未免喫翠巖手中痛棒何故无云生岭上有月落波心渊监寺请上堂僧问钩头毒饵吞吐诚难直饶总不恁么早已丧身失命如何得自由去师云独脚蜘蛛夜渡江进云庭前柏子青州布衫麻三斤干屎橛即不问如何是翠巖斩新条令师云脚跟下痛与三十棒进云恁么则洪崖一滴水散作九垓霖师云一言已出问名蓝复振炉𩍁弘开如何是锻炼凡圣底句师云石火迸青天乃云渊默雷声尸居龙见钵盂里走马虚空中放箭一箭射着无位真人倒骑牛兮入佛殿且道那箇是无位真人听取一偈辅得慈明三十󵊮绵绵正脉至今传拨开向上机关子洪井深深浪拍天玉知客请上堂僧问今󵊮己前即不问三十日到来事若何师云通天彻地进云毕竟死归何处师云铁蛇横古路进云如何是衲僧本分事师云切忌斩头觅活乃云大道廓然了无向背灵机卓尔迥绝根尘一切处现成亘古今常露不与万法为侣不与千圣同廛不逐四时推移不共群芳凋谢所以道十世古今始终不离于当念微尘剎海自他不隔于毫端诸兄弟也须实参实究实悟实证到恁么田地始得不是说了便休底事只如今隔墙隔壁隔谿隔山青黄赤白李四张三便分析不出作么生是不隔底道理过现未来寒暑迭更才逢八月中秋又是腊月三十念念不停新新不住作么生是不离当念底意旨向者里着得只眼觑捕得透便可统剎海于毫端掷大千于方外促一劫为一日延一日为一劫如是则二六时中折旋俯仰运水搬柴迎宾待客作揖打躬全彰本地风光一一骑声盖色然虽如是更须知有末后一句方能去住自由杀活自在所以道末后一句始到牢关把断要津不通凡圣即今󵊮穷岁尽节换时移作么生是末后一句还委悉么来󵊮更有新条在恼乱春风卒未休复举盘山禅师道可中学道似地擎山不知山之孤峻如石含玉不知玉之无瑕若能如是是真出家大慧云若能如是捏目生华大众要见盘山则易要见大慧则难翠巖不惜眉毛为诸人下箇註脚太平本是将军致不许将军见太平岁旦悟园头请上堂新󵊮头新号令觌面提持高低普应直得黧奴白牯俱放宝光露柱灯笼同时纳庆当恁么时如意子鞠躬向前问讯云恭喜贺喜和尚新󵊮千如意万如意脚下儿孙遍大地山僧道你是第几箇如意云我是第一箇拄杖子出来道老兄低声你恁么驳驳斑斑曲曲弯弯要作翠巖儿孙也未得在山僧道木上座何得压良为贱殊不知曲中有直直中曲六六原来三十六大众要识曲中直么以手拍左膝云向者里荐取要识直中曲么以手拍右膝云向者里荐取纵饶如是荐得正好朝打三千暮打八百岂不见米胡遣僧问仰山云今时人还假悟也无山云悟即不无争奈落第二头何僧归举似米胡胡深肯之大众悟既落二且作么是第一头良久云披蓑侧立千峰外引水浇蔬洪井边上元解制熊少宰请上堂圣制既满台旆光临不落言诠便请相见僧问一棒全提古今不异请问和尚如何是不异底境界师云彻骨彻髓进云衲僧到此还有行脚分也无师云截断脚跟进云若遇铜头铁额汉来和尚又作么生与他相见师云正好与他三十棒进云也须另着眼始得师云依稀似曲才堪听又被风吹别调中乃云大事未明谓之结活捉虚空敲出血大事己明谓之解蟭螟吞却东洋海解非解结非结倒跨杨歧三脚驴等闲挨落天边月大众还会么会得也是眼里一粒黄金屑会不得他时撞着黑面老儿打算饭钱莫怪翠巖预先不为诸人说复举提刑郭功甫过访白云端禅师云为上堂夜来枕上作得箇山颂谢功甫大儒庐山二十󵊮之旧远访白云之勤此颂非惟谢功甫大儒直要与天下有鼻孔衲僧脱却鹘臭布衫乃云上大人丘乙己化三千七十士尔小生八九子佳作仁可知礼也功甫因此有省云印以偈曰藏身不用缩头敛迹何须收脚金乌夜半辽天玉兔赶他不着大众白云远祖善舞太阿不犯锋铓正所谓杀人须是杀人刀活人须是活人剑今日乃天上月圆之际堂中解制之辰伏承少宰特特入山设供命山僧举扬般若山僧昨夜倦来即眠枕上不曾作得山颂现前诸公亦无鹘臭布衫可脱无布衫可脱是真独脱无颂子可谢是真报谢岂不见仲尼一见温伯雪了无文字并言说然虽如是道火何曾烧着舌虽惭戛玉铿金且图应时应节乃云村歌社舞闹翻天是处青灯彻夜县但得胸中群惑尽不须更问祖师禅上堂佛祖顶𩕳一机佛祖罔测天人脚下一着天人莫知没踪迹处万象枞然正见闻时纤尘不立所以道圣名凡号总是虚声殊相劣形皆为幻色若是大丈夫汉有杀人不眨眼底作略直下承当便可横挥宝剑独据寰中截断葛藤掀翻窠臼二六时中壁立万仞见佛见祖如生冤家偶然道箇佛字漱口三日特地说箇受戒掩耳而趋到者里圣解尚不生况复更随世间喜怒哀乐杀盗淫妄贪瞋痴等习气所转所以道几回生几回死生死悠悠无定止自从顿悟了无生于诸荣辱何忧喜且道如何是无生底句宝山一宝亲披露遍界腾辉不染尘复举白乐天侍郎参鸟窠禅师请问如何是佛法大意窠云诸恶莫作众善奉行白云三岁孩儿也解恁么道窠云三岁孩儿虽道得八十翁翁行不得白礼拜大众古人与么荅话大似看锢鏴着生铁翠巖即不然忽有问如何是佛法大意拦腮便掴伊若道三岁孩儿也解恁么行但向他道莫将支遁鹤唤作右军鹅浴佛上堂毘蓝园里九龙吐雨沐金躯洪井洞边一盆恶水当头泼泼即不无且道释迦老子即今在甚么处竖拂子云大众还见么若向者里见得则箇箇独尊不劳外觅本来清净净亦不居行棒也打他不着行喝也喝他不得苟或未然纵饶日日浇香水洗到驴󵊮也不清开炉陞座僧问世尊拈华迦叶微笑还是结制时节解制时节师云旭日衔青嶂晴云洗绿潭进云恁么则翠巖灵鹫不隔纤毫师云阇黎甚处得者消息僧便喝师嘘一声问从上宗乘请师提唱师云百尺竿头辊绣毬乃云翠巖启大炉𩍁柴炭浑无半块一双赤手空拳锻尽凡情圣解且道锻尽后如何火里蝍蟟吞却螃蟹复举天童和尚上堂云禹门院里结制须与诸人一议不用诸人参禅不用诸人会理单单不许瞌睡若也瞌睡一棒打出骨髓天童先师虽是为众竭力不免犯手伤锋既是不用参禅又不用会理正好卧藤萝下块石枕头因甚不许瞌睡翠巖即不然而今若有善睡底山僧却令侍者汲洪源水烹武夷茶请他何故彼自无疮勿伤之也冬至小参一剥一复物极则变鲁史书云汉宫添线直得释迦峰畔石笋抽条洪井谿头寒冰发燄且道无阴阳地上还有剥复也无赵州东壁挂葫芦复举七贤女同游尸陀林一女云尸在者里人在甚么处一女云作么作么诸姊谛观各各契悟遂感帝释雨华云诸姊有何所需我悉当供给姊云我家七珍八宝无不具足但要三般物一要无根树子一株二要无阴阳地一片三要叫不响山谷一所帝释云若要者三般却没有姊云既无此物将何济人帝释因往问世尊佛云我弟子中诸阿罗汉皆不会此义唯诸大菩萨乃能知之师云者七箇臭老婆才向死骷髅上嗅得些气息便向帝释面前卖弄当时赖遇帝释放过翠巖若见他索者三般物便与拦胸一蹋蹋倒教伊至今起不得虽然只如一姊云作么作么诸姊便悟去又作么生还知么掬水月在手弄华香满衣天中节上堂明明百艹头明明祖师意百艹头今日同採百艹汤大家共浴还曾梦见祖师意么若也梦见一任长伸两脚眠苟或未然莫道夜长日短多蚊子剔起双眉正好参晚参翠巖重兴后有则奇特因缘举似大众此去十里许居民王氏家有铜范初生像一尊不知降自何󵊮一夕託梦其妻室云我于此住得不安愿归翠巖王氏夫妇素不知敬信三宝初犹忽之既而託梦者再乃惊异之适典客霞公过其门王氏具述此像所以欲离之意霞乃忻然请归供养大众金人入梦教法始布支那太子还山宗风必当丕显然此奇特因缘正要奇特人证据若作奇特话会未免蹉过释迦老子敢问大众教中道佛身充满于法界普现一切群生前因甚释迦老子不住俗家愿归僧寺因祖塔涌出寺西北隅晚参释迦说法多宝佛塔证明古剎重典祖师灵塔出现铁钟宛尔玉骨如新且道是那箇祖师底灵塔竖拂云还见么自古上贤犹不识造次凡流岂可名晚参举天童山翁和尚一晚入堂大叫云适来栏中不见了牛普请大众把火上山寻牛去一僧才出翁便低头归方丈师云天童栏里牛虽不见要且头角全彰翠巖一头水牯牛常在栏中祇是无踪迹可寻敢问大众既是常在栏中为甚却无踪迹晚参愁愁一夜悽惶半白头喜喜忽然撞着自家底歇歇瓮里何曾走却鳖休休佛是西天老比丘会得者四转语了切忌向翠巖门下过一棒打折驴腰莫言不道大众既是会得了为甚要喫棒一僧云放过即不可师云未在僧无语良久复顾众云者箇且置毕竟如何是自家底众无语师云若总道不得山僧为诸人下箇註脚乃云时寒不烦久立受净臝臝江谷王海深深明明众佛子为僧小参父母未生净臝臝父母既生净臝臝净臝臝兮绝承当独露摩尼珠一颗摩尼光射斗牛寒烁破河山千万朵回看火宅未醒人不啻披枷兼带锁枷锁脱始超江尊贵天然百谷王会得明明祇者是信步深深海底行灵宗禅人请上堂南泉斩猫归宗斩蛇金牛唤饭赵州喫茶尽谓是宗门向上全提底时节仔细简点将来俱未作家何故净白地上不可撒沙复举赵州因僧问万法归一一归何处州云老僧在青州作领布衫重七斤山僧初看此话如蚊子咬铁钉相似及至打破漆桶始知馒头是面做今日或有问翠巖万法归一一归何处但向他道冬日朔风寒成道日值中旭上人送到衲衣上堂竖拄杖云大众看看释迦老子来也说道奇哉普观一切众生皆具如来智慧德相但因妄想执着而不证得遂喝一喝云黄面老汉将谓你睹星悟道有多少奇特犹作者箇说话唤甚么作妄想阿那箇曾执着翠巖今日为汝诸人打开籓篱翻转释迦老子旧案奇哉普观一切众生皆具如来智慧德相春至百华开黄莺啼柳上旁边或有箇衲僧出来道长老与么说法美则美矣争奈不及时节翠巖但向他道冬行春令复举云门大师示众云闻声悟道见色明心观世音菩萨将钱买胡饼放下手却是馒头大众斋堂里馒头一任你横吞竖咬作么生是诸人明底心悟底道遂以拄杖卓一下喝一喝复颂云尼连河侧谛思惟观察众生得度时六载后缘方始熟怜儿岂惜两茎眉既不惜眉毛出来毕竟成得甚么边事三事衲衣青嶂外一炉沉水白云中安奉本山历代祖位兼募复千僧田上堂诸祖法位亘古不移诸祖化缘随时更变其隐也如羚羊挂角其显也如昙华乍开其建立法幢也如千江月影其普度群迷也如洪炉雪片降伏镜里魔军成就梦中佛事翻秽邦为净土搅酥酪作醍醐无法处说法无祖处作祖无名处彰名无相中示相随方自在随处称尊随机现形随缘导物缘尽则隐缘熟则现所以道净法界身本无出没大悲愿力示现受生大众既是本无出没只如翠巖未兴以前十八代祖师毕竟在甚么处安立若知得落处则祖师与诸人眉毛厮结同失同得同死同生同暗同明同照同用如是则诸人便是活祖师祖师便是诸人诸人与祖师无二无别既是无二无别又用特地设位安奉作么不见道慎终追远民德归厚矣复举五祖演禅师投机偈云山前一片闲田地叉手叮咛问祖翁几度卖来还自买为怜松竹引清风大众还识五祖老人立地处么翠巖为汝指出山前一片闲田地从来无变易叉手叮咛问祖翁猢狲入竹筩几度卖来还自买桑田何代成沧海为怜松竹引清风此际全归掌握中既归掌握毕竟如何受用下座与两序大众同到祖师堂拈香上供上堂僧问真不立妄本空因甚又道诸佛为一大事因缘出现于世师云壑风吹磬断杉露滴华开进云坐断十方犹点额密移一步看飞龙如何是密移一步师云下坡不走快便难逢僧礼拜师乃云今朝腊月十五屋角梅华正吐长连床上衲僧承当切忌莽卤不莽卤焦尾大虫原是虎喝一喝除夕小参󵊮穷岁尽贫富一般忙送旧迎新僧俗同攀例是故数日以来若内若外若兄若弟浆洗底浆洗补缀底补缀砍柴底砍柴蹋碓底蹋碓烂捣熟米果细捏谷华糖磨不停轮锅不停沸蔬果虽不甚丰斋供且喜俱备直至今朝献佛前大家作礼同分岁分岁了喫茶喫茶了瞌睡睡到五更睡正浓报钟又是从头起大众且道是世法耶是佛法耶若作佛法商量贬向二铁围山若作世谛流布何异三家村里俗汉到者里须是箇大休大歇大解脱汉直下打成一片方能任运无拘也不见有佛法可欣也不见有世法可猒也不见有生死迷悟也不见有󵊮月日时动静一如古今一致物我一体根尘一源所以道有情之本依智海以为源含识之流总法身而为体大众除却扬眉瞬目折旋俯仰下喝顿脚竖指擎拳阿那箇是法身委悉么如未委悉流󵊮莫虚掷华发不相饶考工夫夜参立程途定期限大似虚空穵窟竉较迷悟考得失何殊嚼饭餧婴儿岂不见高亭隔江见德山招手便横趋而去水潦被马祖一蹋蹋倒起来便道百千法门无量玅义只向一毫头上识得根源去临济喫黄檗三顿痛棒便道元来佛法无多子你道者三箇老古锥当时如何做工夫德山马祖又如何考较须知此事无汝用心处无汝凑泊处你才上蒲团牚眉努目惺惺地思量卜度时早已蹉过了也直饶你不思量不拟议未免坐在黑山鬼窟里古人不得已作死马医向第二义门与你和泥合水说道唤作竹篦则触不唤作竹篦则背不得有语不得无语与么称提已是八字打开了也争奈根性迟钝不能领略遂将此话蕴在八识田中时刻追究谓之看话头做工夫宋时有箇大慧禅师常握竹篦钳鎚学者一时宗风大振不减马祖嗣后相袭成风皆以看话头为参禅凡学者一进门来师家亦不管青黄皂白便掇出一句死话头与他参或云你看念佛底是谁或云一口气不来毕竟向甚么处去或云万法归一一归何处或云父母未生已前那箇是你本来面目学者亦不办邪正才礼拜起便云求和尚一箇话头痴人五灯会元上好少哩因甚要千里万里去求知识话头殊不知领得一句话头死獦狚地去念念到弥勒下生也不会悟道又不若念念阿弥陀佛还不虚度时光所以天童先和尚但有求话头者噼头便打云老僧祇会打头没有甚么话头山僧初炙炉鎚时犹信不及每自忖云佛法要玅当微细开示为甚么问着便打将以为非耶和尚望重一时将以为是耶焉得痛打便是佛法每日入室长跪合掌涕泣交流悃求开示和尚惟加痛棒山僧疑团愈切迷闷悽惶二六时中如聋若哑一日请益次又被痛打一顿乃云老和尚没头脑祇是打和尚云你作打会那山僧方释然如梦忽觉始信者一棒提持却胜三寸舌头百千万倍虽然今日若执一棒提持未免亦成死法山僧者里有时棒喝交驰石火电光追不及有时平田浅艹和泥合水笑嘻嘻有时叫伊看话头有时不叫伊看话头因人而施初无实法所以道若将实法与人土也消不得今晚一七己满毋论工夫得力不得力各依单次出班相见考毕师乃云参贵真参悟须实悟实悟得底出言吐气自然如函盖相称箭锋相拄诸兄弟皆是英灵倜傥汉子各各气宇如王祇是工夫未到工夫若到见地若亲莫说德山马祖黄檗临济纵使黄面瞿昙到来且唤伊提艹鞋着何故不是从前多意气他家曾蹋上头关古雪哲禅师语录卷一古雪哲禅师语录古雪哲禅师语录卷二嗣法门人传我等编住翠巖寺语录元旦上堂拈香祝圣毕乃云九上三登持灯觅火百城遍历入海算沙布毛吹落西子湖婆儿气象脚尖踢破飞鸢岭三老生涯无着天亲同阬无异土德山临济馊饭祭闲神直得隔山见烟便知是火隔墙见角便知是牛不出家而顿彻心源不参方而顿明差别不动步而经历河沙剎海不晤对而勘尽天下宗师总春夏秋冬为一时会得丧荣枯同一致犹未是衲僧分上事有时延一日为一劫有时促一劫为一日有时拈头作尾有时拈尾作头有时杀人不用刀有时活人不用剑有时全活即杀有时全杀即活有时全宾即主有时全主即宾有时把住黄头碧眼饮气吞声有时放行白牯黧奴放光动地然虽如是犹是建立边事未出化门所以道若论战也箇箇力在转处却物为上逐物为下又道此事如击石火似闪电光搆得搆不得未免丧身失命且作么生得箇出身底活路到者里也须是恁么人始得所以道承当恁么事须是恁么人若是恁么人何愁恁么事即今春光明媚春日熙和春色苍茫春风浩荡各各分上同添一岁且道无位真人年多少还委悉么还乡尽是儿孙事祖父从来不出门复举浮山远禅师因僧问如何是佛远云大者如兄小者如弟师云诸人还识远公意旨么一不成二不是杖头历历清风起上元上堂智灯常灿不属晦明心月孤县了无圜缺六凡四圣皆为此月之光万别千差悉是此灯之影诸人若于影未彰光未发时觑得透去尽大地无纤毫过患撮十方如粟米粒拈灯笼来佛殿里将三门来灯笼上髑髅常于世界鼻孔摩触家风虽然如是麻三斤干屎橛三脚驴子弄蹄行即不问汝诸人且道日月灯明佛即今在甚么处还会么鸟啼华发春风里社舞村歌化日中卓拄杖下座解制上堂九十日中参得底不劳拈出数千里外学来底阁向一边觌面无私便请相见僧问大事未明名为结制大事已明始为解制正当解制一句作么生道师云雪晴山嵴现进云谢师指示师云杓卜听虚声僧便喝师云好一喝祇是你不知落处问结制与解制不同亦不异如何是无同异底句师云屋角梅华开已遍谿边弱柳正扬眉乃云春日晴春鸟鸣春华吐蕊春树萌西来大意十分明演若迷头心自惸不须惸迦叶峰前路坦平春江浩淼春水盈春风无恙片帆轻况值九旬功告成住者仍住行者行舟行陆行远行近行一任迢迢东浙与南京芒鞋蹋破归来也依旧双眉眼上横然虽如是中途或遇卒风暴雨前面是焦尾大虫后面是南山鳖鼻左边是万丈悬崖右边是无底深阬当恁么时进不得退不得左不得右不得作么生是诸人出身底活路若也道得独步丹霄若道不得莫道翠巖山势险前头更有最高峰复举归宗禅师因僧辞去宗云甚处去僧云诸方学五味禅去宗云诸方有五味禅山僧者里祇有一味僧便问如何是和尚一味禅宗便打黄檗和尚闻云马师会下出八十余员善知识箇箇疴漉漉地唯有归宗较些子师云大小归宗正是驴拣溼处尿说甚么较些子直是未在翠巖者里也没有甚么一味五味爱暖同烘榾柮炉破寒共植青松树饥则云堂恣饱餐倦来坏衲支头睡众中或有睡不着唤不醒底衲僧要向诸方学五味禅去但向他道途中善为且道与古人是同是别大悲生辰上堂金沙滩上丑态异常玉浪堆中痴心转甚是处放憨卖俏随方撒土扬沙恼乱天下众生三十乌藤有分竖拂云即今又向山僧拂子头上现出千手千眼口喃喃地说道应以比丘身得度者即现比丘身而为说法应以居士身得度者即现居士身而为说法山僧道大士大士少卖弄我且问你居士身己现了作么生是所说底法大士道风暖鸟声碎日高华影重掷拂子云放过一着复云大众还识现前皈依底刘居士么三年以前山僧因避兵泐潭居士冒暑相访为竟夕之谈中间自序参见诸尊宿机缘末云弟子做工夫至急切处只要杀人时如何山僧云试借刀看士沉吟山僧便掌士释然作礼嗣后山僧住翠巖居士复寄书云自蒙指示后虽随缘应物而不挂寸丝者自在独露一头展开两手其何敢忘宝珠峰顶一掌之恩复以高峰海底泥牛偈演成四首云海底泥牛衔月走忽听海门师子吼泥牛颤得口开张吐月流涎三百斗巖前石虎抱儿眠怀中迸出乳如泉腥闻百族咸相造尾埽成堆一口吞铁蛇钻入金刚眼眨紧眼皮蛇尾亶蓦然突出顶门来独露狞狰谁敢瞷崑崙骑象鹭鸶牵牵至眉端遇普贤喝下崑崙骑着象一行白鹭上青天大众高峰大师从无中唱出可谓耀古腾今刘居士向矢上加铁不妨风流儒雅山僧杜撰亦有一偈露柱着靴行水面灯笼乘马到峰前炉中飞出三冬雪碓觜华开香满天卓拄杖下座复唤刘居士近前云作偈作颂意识卜度得来祖师门下贵在当机当机道得始见真参实悟试问居士如何是金刚正眼士云无所视师云未在更道士云瞎师云放汝三十棒士礼拜庐山隐光禅人送米入山饭僧上堂僧问承古有言世间有五种不易如何是不易底事师云黄龙犹在进云更有一种不易是甚么人师云面南看北斗进云学人一番提起一番新去也师云郑州出曹门问扭合虚空架万弓归来龙象隐重重当仁不让多英俊虔请吾师一句通师云天高群象正海阔百川朝进云灯笼露柱笑和尚时如何师云脚跟下蹉过了也进云毕竟承谁恩力师竖拂子进云从前汗马无人识祇要重论盖代功师云兔子喫牛妳乃云西山僧喫庐山米世上人修天上因施受谛观如梦幻当阳现证本来身大众上是日月星辰云霞烟雨下是山河大地草木丛林外六尘内六根中六识悉是空华皆非实相那箇是本来身竖拂云还见么若向者里证得高超三界独拔四生若证未得三界无安犹如火宅众苦充满甚可怖畏所以劳他黄面大师屈曲垂慈多方接引千说万说打尽葛藤直至法华会上开方便门示真实相放出眉间白毫大光普照当恁么时还有文字相也无还有言说相也无还有心缘相也无言说文字皆离争奈群疑满腹旁边幸有箇文殊大士是他屋里人知他屋里事乃云今佛放光明助发实相义竖拂云者箇是放底光明那箇是实相义击拂云横塘宿鹭斜飞起几只银缾挂树腰复举青原思禅师因僧问如何是佛法大意思云庐陵米作么价师云大众还识青原老汉立地处么但见皇风成一片不知何处有封疆张不空居士六旬初度请上堂有物浑成先天地生寂兮寥兮独立而不改周行而不殆可以为天下母吾不知其名字之曰道大众昨夜老聃倒骑青牛上三十三天撞着帝释云憍尸迦恭喜贺喜帝释云贺喜箇甚么老聃云憍尸迦汝不知耶我南阎浮提内长定乡间六十年前生下箇优婆塞字曰张不空敬信三宝勤修十善他日善法堂中又添一人是故特来相贺帝释云善哉善哉希有希有但愿普天之下皆持五戒修十善则干戈偃息河海晏清狱可空刑可措阎罗老子听见忿然从地涌出云好大哥尔赏善我罚恶假使普天之下皆持戒修善我辈当作何事正恁么时舜若多神出来震声一喝云住住者里是甚么所在说善说恶说赏说罚岂不见老聃道有物浑成先天地生既是先天地生汝二人作么生赏得罚得既赏不得天堂曾弗住既罚不得地狱岂能留然虽如是我更为你勘过者老汉遂趋前云老聃你道有物浑成是甚么物字之曰道是甚么道若也道得我将舍身为床座而供养之若道不得椎折你青牛脚老聃被伊一问直得无言可对无理可伸依旧倒骑青牛归达磨峰下默然而坐众中还有为老聃出气者么出来与翠巖相见如无翠巖却请木上座为渠出气去也卓拄杖云六般神用空不空一颗圜光色非色寿山何啻大椿年尘沙劫又尘沙劫喝一喝无住道人请上堂僧问大道不分男女相如何是大道师云步步蹋着进云蹋着后如何师云长江依旧向东流乃云无知是真知无见为正见无住为净住无心是道心道心既生凡情自尽凡情既尽圣解不留掣开金锁玄关直透向上一窍且如何是向上一窍山云海月俱抛却赢得庄周蝶梦长余行一行嗣二居士请上堂萨陀波崙卖心肝而求般若焦砖打着连底冻怛萨阿羯舍全身而求半偈剎竿头上仰莲心乃至断臂安心推门折脚一口吸尽西江水半路俄闻丹桂香者一队不唧熘汉虽是医得眼下疮争奈剜却心头肉殊不知红尘堆里人人鼻孔辽天赤肉团边箇箇壁立万仞青峰杳霭绿树阴浓鱼跃鸢飞樵歌牧唱断崖雪瀑轰动地之晴雷幽谷烟霞布遥天之秀色文殊普贤起佛见法见贬向二铁围山了也众中还有出类拔萃独脱无依者么若有便可与祖佛为师人天作眼可以移风易俗释缚解黏可以点铁成金点金成铁不求福而福至不修慧而慧生不祈嗣而嗣满寰区不延龄而龄同龟鹤然虽如是人从建昌来却得武昌信又作么生参佛诞陞座兼请监寺书记监修侍者及谢净修尼斋僧出画圜相云正恁么时还是降生耶涅槃耶师云铁牛吞大象进云和尚何不别道取一句师云罕逢穿耳客多遇刻舟人乃云三脚驴才生儿孙遍天下一字不着画文彩已全彰鈯斧拈来玉殿琼楼齐现扇子既破犀牛蹄角分明若向者里着得只眼去便见得未离兜率已降王宫未出母胎度人已毕是最初第一杓恶水金团选家玉象跨日入摩耶腹降净饭宫分手指天地作大师子吼上下及四维无能尊我者是第二杓恶水末后于灵山会上拈起金色波罗华瞬视大众是第三杓恶水西天东土四七二三乃至天下老和尚被此三杓恶水一泼落尽眉须纵使城东老姥调达魔王乃至三界内外若男若女若老若少跛鳖盲龟虾蟆蚯蚓悉无回避处山僧今日特为诸人雪屈却将一杓恶水泼者黄面老汉去也乃云美如西子离金阙娇似杨妃下玉楼犹把红罗扇遮面不令人见转风流天中节上堂举天童悟和尚云今朝五月五日知事头首请老僧陞座应箇时节老僧无计可处何以雄黄烧酒固也不可要且无箇铜钱买糯谷思量到计穷力极忽然得箇富不有余贫无不足底平等法门正可以与世移风易俗遂竖起双拳云祇将者两箇大粽子供养大众一任横咬竖咬忽然咬着自家底直教人人饱足免得穷厮煎饿厮炒为甚如此到底终输自家宝师云天童老汉大似空拳诳小儿若是者箇粽子莫道现前大众无下口处纵使三世诸佛出来看即有分翠巖者里有饭噇饭无饭歠粥不将角黍缠不用兰汤浴随俭随丰千足万足足即不无试问大众如何是自家宝抴拄杖便下座优婆夷礼千佛名经披剃请上堂顶相巍难见今朝始豁开眉间舒佛眼刀下断凡胎有发还须剃无须不用栽末山芳躅在绍续是英才复举昔有秀才参长沙岑禅师因看千佛名经次遂问百千诸佛祇闻其名未审居何国土还化物也无沙云黄鹤楼崔颢题诗后秀才还曾题也未才云不曾沙云得闲题取一篇好大众长沙古佛善应来机争奈措大犹忙遂辜鹤楼胜概今日或有问翠巖百千诸佛居何国土但向他道碧玉殿流声浩浩紫金光涌汗淋淋天童悟和尚十週忌辰上堂僧问十方无缝罅四面亦无门天童老人即今向甚处行履师云镬汤炉炭里驴胎马腹中进云和尚虔诚设供未审还来赴也无师云天共白云晓水和明月流进云恁么则尽大地衲僧皆饱足去也师云阇黎分上又作么生僧礼拜师乃云束无边太虚空为一棒二十余年朝打暮打不曾打着一人拈百亿须弥卢为一舌六坐道场横说竖说不曾说着一字山僧昔年行脚在凤阳颖州幸自可怜生无端被一阵业风吹到宁波府太白山下曲彔床边撞着者没面目底老冻脓将错就错拜了几拜究竟不曾听得一言既不曾听得一言则无恩可报既不曾说着一字则无法可传既无法可传无恩可报则设忌烧香岂不皆成虚套且作么生说箇不虚底道理不因樵子径争到葛洪家重开古港上堂僧问师今登座海众云臻从上宗乘请师一举师云秤鎚浮水面进云恁么则千古风规今日犹在师云手执夜明符几箇知天晓进云昔日百丈开田为众说义今日翠巖开港与众合作么生师云终不为蛇画足进云恁么则紧捎草鞋大家普请去也师云莫待雨淋头问成就文殊智海先入普贤行门如何是文殊智海师云寸草不曾留进云如何是普贤行门师云万法齐彰现进云文殊普贤即今在什么处安身立命师竖拂云见么进云处处分明犹碍眼密移一步始相亲师云如何是密移底消息进云金锄不动土水到自渠成师云未在更道僧礼拜云功不浪施去也师云过一边立乃云湍水横流二百年香台无像篆无烟今朝直濬洪谿路看取禅灯万古传大众洪谿路淹锹锄可濬曹谿路塞大禹难疏到者里如何着力若也谙得落处不费纤毫力触处自流通所以道灵源明皎洁枝派暗流注如是则滔天沃日处涓滴不留积石飞埃中波涛无尽纵使沧桑迭易佛国巍然舟壑夜移禅灯宛尔直得洪谿与曹谿并远湍水共法水同源正恁么时且归源一句作么生道水流西涧朝东涧云起南峦过北峦上堂舍戒定慧纵贪瞋痴谤诸佛毁于法不入众数终不得灭度是一阐提人分上事勤修戒定慧息灭贪瞋痴玉洁冰清滴水滴冻是奴儿婢子边事直得入林不动草入水不动波剑刃上翻身冰凌里走马若到翠巖门下勘过了打毕竟如何但有路可上更高人也行复举三祖大师云归根得旨随照失宗须臾返照胜却前空师喝一喝云大小祖师犹有者箇在洞山己和尚请上堂僧问四七西天传法旨二三唐土永流芳自从五派支分后一段真风到处扬如何是临济宗师云棒敲师子骨进云如何是曹洞宗师云白鸟入芦华进云临济曹洞是同是别师云清风对明月进云恁么则落华无背面流水自东西师云何不向自宗上道取一句进云掀翻五位无偏正噼破三玄作两边师云好与三十棒问佛日昇天法雷震地临济家风即不问如何是五位君臣底句师云草深无异路进云如何是君师云金殿寥寥绝见闻进云如何是臣师云玉阶密密向边行进云如何是君视臣师云桂轮皎皎映波心进云如何是臣向君师云环佩珊珊拜圣明进云如何是君臣道合师云半夜日头光烁烁进云祇如五宗收不得三藏莫能诠又作么生师云摆手出章江进云恁么则玲珑巖畔玉华开迦叶峰前金果熟去也师云瞻仰有分乃云寒鸦立雪夜半正明孤鹤巢松天晓不露明穿玉线暗度金鍼五位宏开三根普利埽尽法中姦獘整起洞上颓纲直得留云峰畔瑞气腾空宝镜池边祥光耀宇此是洞山己和尚戴角披毛横身为物处诸人还知着落么若也知得便见古释迦不先今弥勒不后新丰洞不浅滹沱河不深然虽如是渠我交参正偏回互即不问汝诸人且道释迦峰与弥勒峰聚首对谈何事还委悉么无孔笛逢毡拍版吹吹拍拍韵高寒昔洞山己公参天童先师问人境俱忘未审主人公在甚么处先师把住云道道山就手一推先师遂拓开山礼拜先师又一脚蹋住云道道山拦脚一拳先师便打山便出大众玲珑巖峻古策风高一脚一拳星飞电卷非特解摇鳞尾抑且善捋虎须既然如是为什么向他家齑瓮里淹杀乃顾专使云试道道看使无语师云苍天苍天师诞日两序大众请上堂僧问顶𩕳本父母历劫共团圞时中无触背处处露慈颜如何是本来父母师云无影树头风飒飒进云养育恩深劬劳德重大地椿萱如何报荅师云不萌枝上月团团进云可谓将此深心奉尘剎是则名为真报恩师云阇黎报恩一句作么生道进云拾得骊珠光灿烂相将携手上高峰师云一椎粉碎问昨夜庚星现今朝师子鸣千峰呈瑞彩万派庆无生如何是无生底句师云云收山岳露进云头头无滞碍处处自天然师云雨过竹风清进云恁么则南极黎明宣寿域北风半夜舞三台师云波斯入汉关进云祇如和尚寿量还落延促也无师云劫石有销日此翁无老时进云学人现在生死中如何出得师云三生六十劫僧一喝师云野干鸣进云不得中郎鑑还同野舍薪师云秤锤蘸醋问如何是生以不生生为生义师云白云影里怪石露进云如何是死以不死死为死义师云绿水光中古木清进云明知生是不生之法为甚被生死之所流师云厨库对山门进云恁么则棒下无生忍临机不见师随声便喝师云喝即不无无生句子即未在进云不劳重註脚师便喝问炉飘玉篆烛秉金兰第一义谛即不问祝延一句请师宣师云释迦峰顶万年松进云恁么则满堂云水咸加额共祝师年等太虚师云八十翁翁牙不动进云昔日世尊初生时道天上天下唯我独尊未审他以何为尊师云无孔铁鎚当面掷进云云门道我当时若见一棒打杀与狗子喫又作么生师云知恩方是报恩人进云祇如和尚今日生辰又以何为尊师云万岫耸寒色进云恁么则大众礼拜去也师云礼拜直须头点地乃云甲寅年甲戌月癸未日癸亥时高阳村里深闺内黑头生得白头儿大众山僧本命元辰年庚八字一时说向诸人了也还有善推详者么若推详得出五行罗不得三界岂能收其或未然庆生何似无生庆庆得无生生死休以拂子击禅床下座立知事头首上堂僧问不礼须弥王便登师子座为是神通玅用为是法尔如然师云师子堀中师子栴檀林里栴檀进云祇如少林五叶遍界芬芳为甚临济一枝寰中独秀师云还他嫡骨儿独步干坤外进云与么则人人全象力箇箇奋师威师云放汝三十棒进云万国共知金屋贵六街齐听静鞭声师云也不消得问一句临机宾主齐现如何是宾主句师云灯笼入露柱进云如何是宾师云触目是埃尘进云如何是主师云觌面无俦侣进云如何是主中宾师云大地尽皆春进云如何是宾中主师云脑后自荐取进云如何是宾中宾师云说起愁人愁杀人进云如何是主中主师云横按莫邪无佛祖进云临济两堂首座同喝宾主历然和尚正令当行宾主在什么处师便喝僧亦喝师又喝僧礼拜师云犹欠一着在进云横身当宇宙谁是出头人师云好与三十棒乃云唆临济喫棒心毒如蛇昇兜率白椎口甜似蜜皮肤脱落脑后更下一椎明暗双忘机前雷轰四喝直饶不入者保社鼻孔先穿刈得三百箇祖师舌头拖地翠巖今日拈条断贯索子将者伙破落户一串穿来顿向无阴阳地上非特毗赞宗乘纪纲法社要使爪牙俱备攫雾九霄羽翼齐成抟风万里正恁么时共相建立一句作么生道玅舞正应夸遍拍三台须是大家催开炉上堂僧出众礼拜起便喝云若论第一义被某甲一喝百杂碎了也且道又作么生观师云楚鸡不是丹山凤僧打圜相云即今捏聚收来时如何师以拂子一划进云祇如不收不放请师道师云虾蟆口里一粒椒僧一喝师云再喝看僧又喝师云野干鸣进云巍巍逼塞虚空际历落当阳亘古今师云馊饭泥茶缾进云和尚莫谩人好师云保福道底问朔风寒凛冽法雨润苍生拨转红炉燄佛祖一齐烹既是开炉为什么不施柴炭师云冻彻你骨髓进云箇中还有不假锻炼者么师云鄠杜月频满潇湘人未归进云目前景象人皆见燄里明珠几箇知师云阇黎还知么进云利剑拂开天地静霜刀才举斗牛寒师云布袋里老鸦僧便喝师亦喝僧又喝师云三喝四喝后又作么生僧拂袖归众师云放过一着乃云亘天烈燄金铁俱镕出匣灵锋蛇龙尽斩直得黄头碧眼饮气吞声临济德山望风敛衽更若分迷分悟落尽眉毛说性说心横尸万里纵使露堂堂明历历正是贴肉汗衫分玄要立主宾何异野狐涎唾到者里须是出格英灵不顾危亡全身拶入始得独脱无依正恁么时如何是独脱无依底句透过荆棘林斫倒栴檀树以拂子击禅床喝一喝非浪禅人请上堂一念未生已前净臝臝赤洒洒尽大地无纤毫过患一念既生之后亦净臝臝赤洒洒遍十方没半点尘埃既没半点尘埃又无纤毫过患为甚么十箇有五双到者里一似撞墙撞壁还知么巨浪涌千寻澄波不离水复举雪峰禅师因僧参峰问那里来僧云覆船来峰云生死海未渡为甚么覆却船僧无语归举似覆船船云你问我僧理前问船云渠无生死大众还识渠么长长底箇矮子光下颌箇胡儿晚参山僧昨晚不曾落堂堂中走却禅师左右邻单不觉大家高枕鼾唿鼾唿即不无或若被人窃去衣钵时如何僧云家贼难防师云恁么则阇黎着贼了也僧无语师云你问我僧理前问师云者老贼复举沩山问仰山天寒人寒仰云大家在者里沩云何不直说仰云适来也不曲和尚如何沩云且须随流师云沩仰父子主宾互换纵夺可观仔细检点将来一人理上偏枯一人事上不足要得事理圜融更买草鞋行脚始得人日晚参人日晴天下平干戈偃圣贤生圣贤既生且道是何面目竖拄杖云大众见么分明月在梅华上看到梅华香巳迟僧问如何是无阴阳地师云蹋着即祸生如何是无根树师云系驴橛如何是叫不应山谷师云相随来也因事晚参山僧拨草方外十有余年学得箇海上僊方一向祕惜不妄宣传今晚不免说向诸人去也此方不假望闻问切不假鍼炙按摩丸药末药草药君臣药总不消得祇是不得作世法会不得作佛法会若能直下领得用得顿使身病心病佛病祖病乃至禅和子八万四千毛病一时顿愈诸人切须记取记取谛听谛听乃连作打唿声归方丈晚参佛法相见不比寻常低头拟议歧路亡羊不亡羊头角分明没处藏且那箇是分明底头角喝一喝晚参竹梆一响搀先去云版三鸣尚未归道念若同情念切倒骑白象步如飞众兄弟逐日上去下来那箇是骑底白象若委悉得箇箇是活普贤如或未知翠巖为汝指出便抴杖归方丈晚参六七十员穷衲子夜寒无絮昼无禅霜风飒飒侵毛骨无位真人闻不闻大众飒飒霜风千林木落箇箇皆闻作么生说箇不闻底道理若委悉去寒暑莫能侵死生得自在其或未然但知事逐眼前过不觉老从头上来贴单小参有名有位东西相对无位无名大地平沉大地既平沉诸人向甚么处安立首座便喝师云喝即不无亲切道一句看座云选佛场中亲及第人人鼻孔尽辽天师云放过一着众礼拜师归方丈人日杜伟之居士预庆四旬请上堂顶门眼正始明棒下无生胸次情枯乃能逢缘不惑外不被六尘所惑则见色如盲闻声如响虽处尘劳不为尘染内不被六识所惑则三际顿断一念不生中不被一切语言文字所惑则能脱罗笼出窠臼改禾茎为粟柄易短寿作长年所以临济祖师道达摩西来祇是觅箇不受惑底人即今众中莫有不受惑者么试出来说说看如无山僧因斋庆赞去也卓拄杖云裂破尘劳网还他英伟人古雪哲禅师语录卷二古雪哲禅师语录古雪哲禅师语录卷三嗣法门人传我等编住翠巖寺语录上堂僧出打圜相云箇里不许商量请师别通一路师以拂子打圜相抛向后进云手执夜明符几箇知天晓师云何得把髻投衙进云透出龙门云雨合山川大地入无踪师云木龙虽有角未必解腾云进云已飞霄汉外何劳更下锥师云脚跟下好与三十棒问唤作一物即不中未审唤作甚么师云蚊子上铁牛进云污染不得底人还假修证也无师云谁是其人进云突出目前师云切忌错认进云觌面击开无尽藏头头涌出自家珍师云好人不肯做更要屎里卧问不入惊人浪难逢称意鱼如何是惊人浪师云当头三十棒进云如何是称意鱼师云自领出去僧便喝师云乱喝进云老汉话头也不识师云雪峰道底问谈真则逆俗顺俗则违真去此二途作么生得恰好去师云铁鹞飞云外进云祇如古人道我宗无语句实无一法与人和尚五参未审又说箇甚么师云事无一向进云恁么则今古应无坠分明在目前师云你试举目前底看僧礼拜云灵山受记不异今日师云且缓缓问南泉斩猫剑为不平离宝匣两堂为甚临机道不得师云伏惟尚飨进云未审南泉是何心行师云一任敲砖打瓦进云赵州戴草鞋药因起死出金缾救得猫儿即今何在师竖拂子进云今日翠巖堂中也无猫儿争得要且箇箇擒龙捉虎和尚又作么生师云一状领过进云手提杀活金刚剑谁敢当头正眼看师云如何是金刚剑僧便喝师云三十棒一棒也不饶问人人鼻孔辽天箇箇舌头拖地本分一着为甚有明与不明师云未到乌江畔知君未肯休进云明知生是不生之理为甚么却被生死之所流转师云知之一字众祸之门乃云碧水丹山尽是当人自己鸦鸣鹊喿无非古佛家风乃至妄想昏沉无明烦恼三毒四倒九结十缠一一精明一一解脱所以道一切障碍即究竟觉然虽如是鍼眼鱼吞却嘉州大象即不问你观世音菩萨将钱买胡饼放下手为甚么却是馒头不到乌江畔知君未肯休上堂僧问五参提唱百丈成规照例施行即不问如何是继往开来底句师云高低山色朝昏见断续钟声远近闻进云与么则一回拈出一回新也师云你试拈出看进云晓风凄玉树霜月照琼枝师云重说偈言乃云千山万水来寻师决大事将谓有法求原来没巴鼻日里不得闲夜间不得睡抬磉路又遥搬柴山难跂肩头肿似桃脚皮如粉碎腰又酸头又闷粥又稀菜又淡衣又单风又利才到炉边偷箇闲又被人家生论议仔细思量着好悽惶好生受也众兄弟众中或有箇担版汉出来道长老宝华王座上须是说些禅说些道说些玄说些玅何得一味世谛流布同儿戏翠巖但向他道担版汉你岂不见黄面老子说道治世语言资生业等皆与实相不相违背大众还见实相么大磉八人抬小磉四人舁平古法堂基上堂僧问言前荐得犹落今时如何是言前荐得底句师云月高林影尽进云有人不向佛法僧求到者里和尚还有安顿他处么师云霜重柳条疏进云只如功德天黑暗女移夺他不下底未审他具甚手眼师云洪州纸贵进云某甲则不然师云你又作么生进云曾经大海休夸水除却须弥不是山师云驴拣溼处尿乃云法灯既灭法堂摧蒿棘成丛瓦砾堆今日净除无一物祖师何事不归来蓦拈拄杖云正恁么时木上座跳出来说道老汉寱语作么即今千指围绕四海同堂赤肉团头壁立万仞阿那箇不是祖师靠拄杖云一钓便上复云以虚空为堂聚白云为盖不假椽柱栋梁不属住空成坏唿释迦为奴使达摩为价正恁么时且道是谁境界一僧出众作礼起便归位师便打上堂僧问千华座拥四众咸瞻方便多途即不问一门超出事如何师云铁蛇横古路进云恁么则顶𩕳流出师子乳点化凡身即佛身师云虾跳不出斗进云只如今日我公饭僧请法用报师恩未审他先师还来鑑也无师云何处不逢渠进云刀山剑树翻筋斗天上人间任往还师云也是重说偈言乃云十八滩头遇一人面目浑无彻骨贫百尺竿头进一步击碎珊瑚夸巨富富非富贫非贫唤牛作虎浑闲事功位双超始是亲正恁么时如何是功位双超底句寒松静夜无虚籁老鹤移栖空月巢复云山僧昔在百城烟水时有箇同参字罗峰从儒入释气宇不凡聚首天童未几分携至西江雅为独尊我公所推重顷闻在粤中巳迁化了也山僧深为太息乃者我公过访翠巖赍金设供命举宗乘用报师恩山僧因诘其鍼芥之由我云曾问先师大事未明如丧考妣时如何答云唿唤不来大事已明因甚亦如丧考妣答云追悔不及某于言下打破漆桶大众罗峰与么荅话祇有杀人刀且无活人剑忽问翠巖大事未明如丧考妣时如何但向他道路旁华表柱大事巳明因甚亦如丧考妣阶下破芒鞋佛成道日独尊上座荐鑑进二禅人请上堂僧问智慧德相本自圜成六载雪山为明何事师云山桃叶落霜风急进云恁么则大地含灵齐成正觉去也师云梅萼香飘清昼寒进云蓦然打失瞿昙眼剎剎尘尘正体彰师云乞儿见小利问夜睹明星即不问圜成三聚事如何师云剎竿头上风车子问此二亡人一明一暗离此二途请和尚道师云金锁两头摇进云恁么则雷音震大地聋人亲得闻师云闻后又作么生进云亡人承法力直超涅槃城师云者句最亲切乃云一人就路还家一人离家就路离家就路寸步不曾移就路还家通身无影像便恁么去犹在半途何况辛苦六年睹星半夜说迷说悟点肋点胸捡点将来不免喫翠巖手中痛棒大众还知棒头落处么若委悉去便见得大地含灵本不曾迷释迦老子亦不曾悟鑑进二禅客元不曾死目前四众等亦不曾生所以道性真常中求于迷悟生死了无所得既无所得则释迦老子亦不可得大地含灵亦不可得目前四众亦不可得鑑进二禅亦不可得说底不可得听底不可得所说之法亦不可得此不可得亦不可得与么见得正是黑牛卧死水未得脱洒在须知死人路上有活人出身处活人路上死人无数灼然出得荆棘林是好手正恁么时脱洒一句作么生道卓拄杖云枯树云充叶凋梅雪作华打七晚参本自绝思议无端要起期期中疑未息大家要打七七日七夜不许眠通红勐火着油煎煎得虚空头脑裂眉鑯迸出珊瑚月且道迸出后如何海门东畔是新罗复举归宗禅师因僧问如何是佛宗云即汝便是僧云如何保任宗云一翳在眼空华乱坠师云归宗老汉固是作家宗师其奈眼孔太窄或有问翠巖如何是佛噼嵴便棒如何保任连棒打出且道与归宗是同是别上堂僧问如何是金刚正体师云万年床上雪漫漫进云如何是当人玅用师云钵盂峰畔古松青进云从体起用时如何师云洪炉翻玉浪进云摄用归体时如何师云大地绝纤埃进云体用互呈时如何师云鼻孔下头大进云体用已蒙师指示如何是新妇骑驴阿家牵师云前三三后三三进云不是轮他肌骨好大抵风流出当家师云你道谭董二将军竟日商量何事僧云过师云未是当家在问莫守寒巖异草青坐却白云宗不玅意旨如何师云不许夜行投明须到进云如何是宗师竖拂子进云草枯巖裂时宗在甚么处师云藏尽楚天月犹存汉地星进云恁么则龙归大海波涛壮虎到深山意气雄师云念言语汉乃云十五日已前尔不得住我者里竹密不妨流水过十五日已后尔不得去我者里山高那碍白云飞正当十五日云横四野水满双谿去住自由彼我无二维那手中巡香版忽然𨁝跳上非非想天擉瞎摩醯首罗三只眼石门和尚倒骑洪崖先生雪精钻入露柱鼻孔里去也水口庙里谭董二将军掷下宝剑呵呵大笑云飞鸟尽良弓藏狡兔死走狗烹你辈瞌睡禅和子昼三夜三开眼也睡合眼也睡还曾睡醒也未卓拄杖云吽吽便下座晚参明朝一七已完村前有箇王妈妈今日到寺中恭恭敬敬下一请帖帖中道你们打七禅师尽是学般若菩萨作堂头底坏子百劫千生难逢难遇明朝攀请列位到他家喫顿如意底放参饭祇是饭中醍醐也有毒药也有你若不喫他底不免饥羸慞惶喫他底又被闹杀且道喫底是不喫底是众无语师云真箇可怜生良久复云不见身心世界亦未见自性在一拳打破虚空猢狲走入布袋谢灵杲三目无隐三专使天童埽塔归上堂僧问庚峰设奠知恩报恩知恩报恩即不问肋下还拳事若何师云龙生金凤子冲破碧琉璃进云恁么则麟角凤毛俱是瑞栴檀薝卜一般香师云亲言出亲口乃云鄞江此去三千里总在先师一塔中百十余旬游历遍芒鞋蹋破见同风同风已见消息已通法乳已酬真风巳扇还有不假游历不出户庭直下见得先师灵塔底么其或尚留观听不免当阳指出以拂子打圜相云见么觌面不明此一着回头何啻隔千山昨来天童林野奇和尚云千里同风彼此知睽违许久弗无疑前朝接得真消息始信渠侬不负师道场山翁忞和尚云天童法乳润阎浮若箇知恩解报酬飒飒千林秋色暮真风何意扇南州大众二大老舌如利剑眼似铜铃寻常诃佛骂祖抑古排今为甚么却放翠巖小长老出一头地不见道同声相应同气相求然虽如是翠巖已被二员老贼活埋在无底阬里了也诸人还知利害么更有奉和道场法兄三偈举似大众道峰峰顶铁船浮掣电机锋不易酬伫看杨歧真嫡骨高提三脚跨神州巾缾共侍白峰时往事而今尚可追几度向爷夸幼弟怜才岂惜两行眉不才深媿继天童推奖犹欣见古风谁谓分光非佛日毫端已现一轮红立春小参霜华布地冰树参天冻锁千谿寒封万岫正与么时无言童子出来报道今日东君行正令霜华冰树岂能留翠巖道子何以见得他道葭管已飞灰翠巖道葭管已飞灰东君在何处童子便礼拜大众且道童子是会了礼拜不会礼拜若办别得春冬同一际往复任随流若办不得岁华空复晚乡思不堪愁昔有僧问云门禅师如何是云门一曲门云腊月二十五大众云门一曲可谓今古罕闻白雪阳春祇是难为接拍今日正当腊月二十五还有会得云门一曲底么翠巖固是病体支离也无玅音可和聊为应箇时节与大众听听以拂子击香案高声唱云你若无心我也休除夕上堂僧问眉毛分八字鼻孔大头垂迷悟不干怀合作么分付师云空中书卍字进云祇如父母未生前者一着落在甚么处师云燄里结寒冰进云三十日到来又作么生师云青山常在白云中进云来年更有新条在恼乱春风卒未休师云未必乃云事无巨细贵在力行理无深浅玅在彻见彻见则事事皆如力行则头头合道山僧昨来肩竹过落马岭上无端蹋破舜若多神鼻孔直得百亿须弥一时粉碎章江恶浪彻底俱干香严老子从天降下拍手高歌云去年贫未是贫今年贫始是贫去年贫犹有半仓谷今年贫大仓小仓无一升山僧随声便喝云老老大大俗气也不除大众祇如脱俗一句作么生道还知么但得雪消去自然春到来复举北禅贤禅师云年穷岁尽无可与诸人分岁且烹一头露地白牛炊黍米饭煮野菜羹大家喫了向榾柮火唱村田乐免得倚他门户傍他墙刚被时人唤作郎天童林野和尚云古德烹露地白牛分岁天童煮透海乌鸡过年不用文武火烧放下自然顿熟大众烹牛煮鸡二老不妨奇特争奈美食不中饱人餐翠巖者里无牛可烹无鸡可煮祇是一味平常麤茶淡饭与大众分岁何故人情若好喫水也甜元旦上堂僧问元正启祚即不问斩新号令请师宣师云杲日正东昇僧打圜相云者箇还有新旧也无师云寒蝉抱枯木进云祇如镜清道有明教道无又作么生师云塞北千人帐江南万斛船进云恁么则二途齐坐断独露一轮红师云舌上覆金钱乃云闹市里识取天子百草头荐取老僧老僧面目了无故新天子威光岂有遐迩既无遐迩则含元殿上释迦峰前不隔寸丝当阳显露既已显露且道如何相见乃起身鞠躬云万岁万岁万万岁下座晚参三年倚杖谿头寺千指团圞话岁寒谁是金毛师子子不妨吼出大家看有么有么僧问铁牛喫尽栏边草时如何师便打进云石人遇石虎相看早晚休师复打云且道棒头落在甚么处僧画圜相师复打问如何是夺人不夺境声未绝师便打云是人是境僧拟议师连打退云学语之流复云还有问话底么众不出师云抛钩钓鲲鲸却钓得箇虾儿小参过年经五日纷纷来贺新通红席帽下都是旧时人大众昨日知客引箇戴席帽底汉子到方丈相见山僧深深向伊作揖了起来遂问尊驾高姓伊云黄梅道底请教大号伊云临济道底高隐何乡伊云和尚何得忘却大众山僧被者汉一拶直得东西不办南北不分众中还有记得底么试出来说说看既是旧时人因甚不谙他住处委悉么莫怪相逢不相识隐隐犹怀昔日嫌上堂僧问子韶格物玅喜物格请师一言分明剖析师云篱头吹觱栗进云如何是格物师云微风摇古木进云如何是物格师云细雨滴巖华进云格物与物格相去多少师云长江水上波进云明皇斩画像彼中头落意作么生师云片叶飘庭际西风万里秋进云恁么则一剑横飞两头俱落去也师云殷勤送出荒郊外僧便喝师云乱喝进云莫将鹤唳误作莺啼师云棺木里瞠眼乃云禅堂里绕露柱经行步步蹋着斋堂里拈瓦碗喫饭下下咬着蒲团上叠双膝打坐心心念着乃至东廊上西廊下东司头火炉边处处撞着既是撞着念着咬着蹋着则一一分明尘尘解脱因甚一七二七坐到三更五更毕竟不得疑团獦狚爆地从胸落喝一喝云无绳休自缚复举襄州华严禅师上堂云大众今日若是临济德山高亭大愚下儿孙不用如何若何便请单刀直入华严与汝证据平地摝鱼虾守廓侍者出众一钓便上礼拜起便喝严亦喝廓又喝严亦喝两箇漆桶相揩廓礼拜起曰大众看者老汉一场败阙又喝一喝拍手归众普州人送贼严下座归方丈钓得金鳌即便休时风穴作维那上去问讯严曰维那汝来也叵耐守廓适来把老僧扭捏一上待集众打一顿趁出再理竿丝连夜钓穴曰趁他迟了也自是和尚言过他是临济下儿孙本分恁么错下名言严方息怒铁铸面皮穴举似廓传言送语有甚了期廓曰你着甚来由劝者汉我未问前早要棒喫得我话行如今不打搭却我者话也已喫华严三十棒了也穴曰虽然如是此话已遍天下不信道大众举已举了註已註了还知二老着落么不惜眉毛更为诸人拈出电卷星驰龙骧凤翥败阙则二俱败阙作家则彼此作家还有单刀直入底么若无栾布作争得见韩光请知净化主上堂僧问放出堀中师子吼震遍三千及大千收回直下无踪影收放一句请师宣师云露柱穿靴水上立乃云清净身原自绝尘也须入水见长人休论桶箍爆不爆乞米乞炭何妨道柳巷华衢信步行锅子由来铁铸成已到未到喫茶去风前有路超调御毫端建剎亦寻常一柱明明牚一梁蓦地打开无目面瓦解冰消全体现且道那箇是现底全体满撒珍珠罗帐里喝一喝复举文悦禅师初参大愚芝芝曰来何所求曰求心法芝曰法轮未转食轮先转后生家趁色力健何不为众乞食我忍饥不暇何暇为汝说禅乎悦不敢违未几芝移翠巖悦纳疏罢复过翠巖求指示芝曰佛法不到烂却宜为众乞炭悦亦奉命能事罢复造方丈芝曰堂司乏人今以烦汝悦受之不乐恨芝不去心地坐后架桶箍忽散自架堕落忽然开悟顿见芝用处走搭伽黎上寝堂芝迎笑曰维那且喜大事了毕悦不及吐一辞而去大众芝老并不曾教伊看话头做工夫为甚么悦公便悟去还知芝老为人处么野色更无山间断天光直与水相通解制谢灵知藏斋兼普请栽松上堂僧打圜相云祇者箇三世诸佛不知有黧奴白牯却知有因甚有结师云铁马沉寒水进云作么生解师云雪晴天地春进云结解同源缚脱不二如何是同源不二师竖拂云见么进云既解之后向甚么处去师云看脚下进云未动脚跟前一步看来原不涉程途师云也是云居罗汉乃云纸灯吹灭古路全彰疏钞俱焚灵光独朗正要灭胡种族何期误入桃源一条白棒横拈万古威风凛冽更说即心即佛何殊癞马系枯桩纵使非佛非心也是乌龟行陆地直得不是心不是佛不是物一槌粉碎黄金骨也未是性燥汉那堪更向黑山下鬼堀里东思西想说我坐禅提话头做工夫活被周金刚笑杀跳出黑山鬼堀一句作么生道瘦石连云坐青松带雨栽以拂子击禅床下座上堂僧问人法俱空本绝踪曹谿更立五家风手拈铁棒敲残月万别千差直下通既是人空法空和尚更付何法师云春至百华开进云祇如世尊初转法轮四众俱从一门超出未审是那一门师竖拂子进云虽然果证无生国争奈遭他毒药何师云上座也跳不出乃云野渡无人舟自横果然亲到者里大地山河一只眼何妨烁破干坤没溺天下人须是红炉玉浪铺华新锦上还他春谷雪门一机既投千机顿赴一处既彻万法全彰所以道承当恁么事须是恁么人若是恁么人何愁恁么事正恁么时续燄联芳一句作么生道释迦峰畔春风急四朵昙华一夜开复有一偈中原楚粤与云间异地同参济北禅分得翠巖峰顶月大千何处不团圜佛诞日灵宗禅人请上堂僧问蜀魄连宵叫鵽鸠终夜啼圜通门大启何事隔云泥如何是圜通门师云幽禽忽起藤华落涧瀑吹声度石桥进云若将耳听终难会眼处闻声始得知师云你道陕府铁牛因甚吞却嘉州大象进云铁牛且置祇如世尊今辰降诞和尚还有庆赞句子也无师云向日荷新卷进云恁么则香水蓦头齐灌沐莫教错过老金僊师云迎风柳正青乃云韶阳要打杀赵州不喜闻落华浮别涧流恨满江村大众古今禅客尽道韶阳透顶透底知恩报恩者一棒打得极好又道赵州把断要津不通凡圣佛也没奈伊何与么见解未出常情有甚么交涉殊不知二大老祇图步步登高不解从空放下翠巖今日也不行棒不行喝一味笑脸相迎和南合掌净点武夷茶三盏热烧朮香汤一盆与伊从头洗涤一遍不是攀条攀例亦非报德报恩可中有箇向合水和泥处一脚蹋翻不妨通身庆快庆快即不无且道昭王二十四年以前向甚处与伊沐浴峨嵋原不离西蜀下座浴佛毕复举药山与遵布衲浴佛次山云汝祇浴得者箇要且浴不得那箇遵云把将那箇来山休去大众者箇适来已浴毕如何是那箇一僧云掬水月在手弄华香满衣师打一棒归方丈小参僧问处处绿杨堪系马家家有路透长安文殊七佛之师为甚么出女子定不得师云洲白芦华吐进云把断要津不通凡圣罔明初地菩萨为甚出得女子定师云园红柿叶飞进云大定等虚空廓然无出入正恁么时唤甚么作定师云草深蛇性悦进云出群须是英灵汉敌胜还他师子儿师云未放你在乃云未上堂先上岭遵古规赴普请担版归说法竟无耳人始解领领即且置作么生是所说底法道远芒鞋破肩疼打拄撑复举睦州禅师唤僧僧回首州云担版汉大众者僧从无始劫担一片版忽被睦州老汉觑破直至如今不肯放下众中还有放得下底么众默然师蓦拈拄杖云你者一队担版汉不打更待何时一齐打散归方丈晚参九十春光忙里过百千妄虑静中消繁兴不出那伽内道定尸罗共一条大众道共定共同具此心心定则诸妄不生心明则诸恶不作所以僧问赵州如何是不错底路州云明心见性是不错底路现前诸公还曾明得自心也未若也明得则终日忙忙那事无妨所以道那伽常在定无有不定时如是则一切戒门定门慧门一时具足不假外求其或未明祇是忙过一生殊无所益尘劳中人固为身家儿女浮名浮利忙出家比丘或住菴或入众亦不免为口体忙举世未见有为生死无常着忙者沩山云无常老病不与人期朝存夕亡剎那异世言念及此则口体可忘身家可弃昔盐官会下有一主事僧忽见鬼使来捉僧云吾以主院事忙未暇修行容七日后同去何如使云待归白大王若许即如命七日后鬼使复来遂寻此僧不见试问大众七日前来寻得见七日后来为甚么寻不见众下语不契师代云片雪点红炉万岁牌成行裁汪居士请上堂一人端拱无为万国咸归至化干戈偃息河海澄清岂不是圣谛第一义着衣持钵埽地焚香抴木上高滩褰衣渡深水冲风冒雨戴月披星岂不是圣谛第一义乃至红尘堆里火宅头边挈斗持衡沽盐买醋岂不是圣谛第一义与么观得则不离火宅便获清凉不断发须高超正觉三车是甚闲家具八教何异碗鸣声然虽如是达摩祖师因甚对武帝云廓然无圣横按莫邪全正令喝一喝复举世尊成道后在逝多林中趺坐有二商人以五百乘车经过林畔有二车牛不肯前进山神报言林中有圣人成道经逾四十九日未食汝当供养商人入林果见一人乃问云为是梵王耶帝释耶山神耶河神耶世尊微笑举袈裟角示之商人顶礼遂陈供养师云释迦老子无端被山神觑破却向二商人面前纳场败阙你道那里是他败阙处竖拂子云聻更为颂出梵王帝释山河神着相耽名丧本真拈起袈裟如荐得当阳自证法王身无尘白夫人请上堂僧问第一义谛即不问今日陞堂事若何师云蓦地唤回霜夜梦举头唯见月当空进云恁么则万古晴空绝是非师云剎竿头上仰莲心进云祇如古人道万法本闲唯人自闹如何是本闲底道理师云青松满地栽进云恁么则横身三界外独露万机前师云放汝三顿棒乃云耆阇山上献珠草枯鹰眼疾鹿门寺里插髻雪尽马蹄轻所以道群灵一源假名为佛佛既是假名则一切世间僧俗男女圣凡迷悟乃至山河大地草树园林悉是假名回观四大六根如空中华镜中像水中月日中影如是则山不是山水不是水僧不是僧俗不是俗男不是男女不是女凡不是凡圣不是圣全体即佛无成不成全妄即真无证不证不坏假名而谈实相不离万派而归一源正恁么时归源一句作么生道眼中有翳须挑刮镜上无尘不用摩昔舍利弗因入城遥见月上女出城舍利弗心口思惟此姊见佛不知得忍不得忍我当问之才近便问甚么处去女云如舍利弗与么去弗云我才入城汝当出城云何言如舍利弗与么去女云诸佛弟子当住何所弗云诸佛弟子依大涅槃而住女云诸佛弟子既依涅槃而住我如舍利弗与么去沩山哲云一人出城一人入城何言如舍利弗与么去若人知得舍利弗月上女二人去处十二时中动转施为无非住诸佛大涅槃若也未知业识忙忙无本可据大众舍利弗虽然深入虎穴争奈猢狲弄黐月上女固解倒捏蛇头正是蜡人向火大沩顺朱填墨未免依草附木翠巖今日向勐虎口里夺食去也不居烦恼宅不卧涅槃床汉地不收秦不管倒骑驴子下淮扬以拂子击禅床下座古雪哲禅师语录卷三古雪哲禅师语录古雪哲禅师语录卷四嗣法门人传我等编住翠巖寺语录受建州黄巖寺请上堂师至法座前拈帖云文彩未彰家音已达文彩既彰弩牙顿发弩牙既发且道箭头落在甚么处递帖与维那云便请维那分明剖露陞座僧问金风体露消残暑千里秋江一棹通八字打开文彩现请师主法紫云峰未审和尚去即是不去即是师云百尺竿头五两垂进云一人有庆兆民赖之师云长因送客处忆得别家时进云九万里鹏才展翅数千年鹤便翱翔师云君子可八乃云谿山千里隔重重顺逆滩头一棹通迓取故人归故国鸟啼华笑总春风竖拂云大众还见故人么若向者里见得则举足动步无非自己道场瞬目扬眉尽是故乡田地一见一切见一明一切明一真一切真一证一切证住也云横幽谷去也雁过长空譬如宝镜临台无形不鑑镛钟在虡有扣即鸣如是则若去若来了无眹迹或彼或此岂有乖殊况黄巖古剎原是故山而白发高檀扁舟远至焉敢饰辞固让理应直下承当但赴黄巖则违西江道旧住洪井又辜闽峤来机到者里毕竟如何即是喝一喝云雷音已遍河沙国南北东西共一家萧氏优婆夷礼千佛名经请上堂僧问真风已遍三千界盖色骑声事若何师云兔角杖挑潭底月进云迦叶峰高则且置向上一句请师宣师云龟毛绳系太虚空进云不是坚持冰雪操争见梅华满树新师云崖州万里问赤手提临济宗风白棒开群生正眼四众临筵请师垂示师云风并秋涛急进云太虚寥廓烟云尽古涧寒泉彻底清师云不许卧龙蟠进云恁么则赤肉团边孤迥迥去也师云古庙里师子乃云夫妇之愚可以与知饥则喫饭寒则添衣金风拂拂玉露垂垂雁飞南浦鱼跃深池当恁么时无法可求无罪可忏无佛道可成无生死可断虽然拄杖𨁝跳上天即不问汝且道龙女手中珠从甚处得来击拂云千佛不知何处去萧萧黄叶满庭除复举赵州禅师因婆子问弟子是五障之身如何免得州云愿一切人生天愿婆婆永沉苦海大众赵州与么荅话虽是本分钳锤争奈语惊时听忽有问翠巖五障之身如何免得但向他道荷尽已无擎雨盖菊残犹有傲霜枝九日晚参黄华冷笑秋容瘦红叶暗瞋朝露寒不必登高望乡国山河百亿镜中观大众祇如镜子破了山河陨了一双肉眼盲了两只臭脚跛了当与么时寸步不能移泰山不能见何况察秋毫登万仞纵使绛囊萸酒难释其灾鹤氅黄冠罕能自救若向者里有箇出身活路去树树皆秋色头头是故乡脱或未然白发终难变黄金不可成开炉上堂僧问昔日天童老人道太白山中尽有柴一株不许众人搬不是老僧多护惜祇要诸人彻骨寒未审老人还有为人处也无师云云送千峰雨进云正当恁么时未审是谁家风月师云天寒万壑冰进云祇如今日人天普集选佛场开条令斩新如何施设师云灯笼沿壁上须弥进云恁么则一拳筑破虚空面佛祖齐教立下风师云脚跟下与汝三十棒乃云今冬虽然结制不说第一义谛截断老胡葛藤灭却西来大意为甚如此达摩师不是祖太末虫吞却虎喝一喝晚参昨夜骊龙打瞌睡颔下明珠曾不祕东海波斯窃得归蓦地一椎成粉碎骊龙睡眼忽瞠开不见明珠始大哀搅海翻空寻不得谁知祇在一尘该登拂云大众还识骊珠么掷下云是甚闲家具晚参逼人打七大似牵牛上壁将心觅心何殊入海寻鍼岂不见教中道假使满世间皆如舍利弗尽思共度量不能测佛智你辈懵懂禅和二六时中半睡半醒半真半假要测佛祖玅智洞达本地风光正类萤火爇须弥且道毕竟如何是佛智庭前种莴苣莴苣生火箸火箸长莲华莲华结木瓜木瓜才剖破一颗大芝麻若向者里会得许你测佛智其或未然总是影响之流复举法眼禅师示众云见山不是山见水何曾别山河与大地都是一轮月三交嵩和尚云大小法眼未出涅槃堂三交即不然见山河与大地刀锥各自用大众二大老提持箇事如指诸掌仔细检点将来一人事上偏枯一人理上不足有人道得事理完全句许伊是箇𠠢利衲僧良久云三冬枯木秀九夏雪华飞上堂僧问斩钉截铁本分提持转位投机如何举唱师云马头安兔角进云释迦峰𨁝跳上天钵盂山蓦地粉碎时如何师云牛背刮龟毛进云山前一片闲田地蹋着方知寸草无师云如何是闲田地僧一喝师云犹未蹋着在乃云翠巖有句话头不假着意参求若人直下荐得成佛也是县疣且道是甚么话头抴拄杖便下座灵宗化士请上堂赤脚复科头长年衣粪埽欲饭五湖僧隆冬卖却袄如此为众心福多享不了更有贴肉衫及时应󵋸掉大众正当天气凝寒󵋸掉贴肉衫子且道如何度日冰河才燄发枯树亦华开上堂僧问无心即是戒如何是无心戒师云野色笼寒雾山光敛暮烟进云迦叶道倒却门前剎竿着又作么生师云炀帝开汴河进云佛之一字尚不喜闻今日翠巖因甚为蛇添足师云你放宝剑在甚么处僧拟议师便打乃云禅乃佛心戒乃佛行教乃佛语诵佛语行佛行达佛心便是活佛迷佛心坏佛行背佛语便是众生翠巖今日将佛与众生缚作一束掷向章江免得诸人取一舍一倚门傍户不得自由然虽如是倚天长剑即不问你一口吸尽西江时如何可怜败国亡家恨万古春风吹不消安义徐进士王孝廉请上堂首座问锦章远至圣境高推入廛垂手群机普应如何是入廛垂手底事师云觅火和烟得进云即今四众围绕群英毕集又作么生与他勘办师云担泉带月归进云六根未具眹兆未分还有利生处也无师云秤锤飞上九重天进云六根已具眹兆已分且道生又如何利师云识得衣珠管取旛风不动进云更有一问请师直荅师云认明灯火从他桥水偕流行音居士问弟子不会问佛法问句世法时如何师云何得话作两橛进云化了别人财成就他家事未审自己还有功德分也无师云无功德进云劝人向上引导同流为甚么却无功德师云倚天长剑逼人寒士礼拜师乃云本来面目离色离声劫外风光非僧非俗离娄师旷闻见难施张仪苏秦智辩叵测天地以之覆载日月以之照临七金五岳以之崔嵬万渤千谿以之流注草树以之扶疏荣畅风云以之聚散飘飖君以之协和万邦臣以之股肱王室士君子以之孝弟忠信庶人以之耕牧渔樵商贾负贩西方圣人以之睹星雪峤东鲁先觉以之设教杏坛天下宗师以之弘开炉𩍁烹佛烹祖所以道天人群生类皆承此恩力竖拂云大众还识此恩么若向者里见得则柳巷华衢无非弥勒酒楼肉案尽是释迦夜夜观星时时成道三大阿僧祇不离当念百千香水海祇在一尘不来相而来笑看铁锯舞三台不见相而见勐燄炉中飞雪片如是则五龙城内达摩峰前不隔纤毫时常觌面岂不见紫团居士启中道磬敲螭卧剖五宗未剖之宗风麈拂凤栖穷千圣无穷之圣谛大众即今尘已拂了磬已敲了作么生是未剖之宗风无穷之圣谛喝一喝云铁船未泛龙江上宝月先辉雁塔前昔庞居士参马大师问不与万法为侣者是甚么人马大师云待汝一口吸尽西江水即向汝道庞于言下大悟大众马大师游刃磅礡目无全牛庞居士叶落知秋动絃别曲今日忽有问翠巖不与万法为侣者是甚么人但向他道待汝推倒五老峰即向汝道更为颂出沧江岁晚问关津野水连天不见人不是一回亲吸尽争明浩浩劫前春除夕上堂僧问一年已尽是夜将除衲子家风如何通信师云松攲半巖雪进云恁么则天上年光回北斗人间春色报南枝师云竹覆一谿冰进云祇如古人活剥泥牛与大众分岁翠巖者里又作么生师云薄㓟明月细切清风乃云一岁几终星回斗转四时迭易月冷风高若向月冷风高处荐得则百怪自消不假大傩旁磔若于星回斗转处荐得则一物常灵谁更贪生惜死所以道有物先天地无形本寂寥能为万象主不逐四时凋既不逐四时凋即今腊尽春回时如何击拂云无言童子笑呵呵昔龙牙禅师因僧问二鼠侵藤时如何牙云须知有隐身处始得僧云如何是隐身处牙云还见侬家么大众九重深密水渫不通还他龙牙老汉若是翠巖即不然忽问二鼠侵藤时如何但向他道城上已吹新岁角窗前犹点旧年灯更为颂出侵藤二鼠叩龙牙见得侬家路转差何似寒梅深雪里一年一度一开华元旦上堂僧问村歌社舞闹骈阗柳眼梅腮淑气添百草头边亲切句请师拈起祝尧年师云云藏无缝袄进云金凤穿林过昙华匝地开师云春到不萌枝进云空里忙忙书卍字锦上铺华又一重师云火中突出金师子进云为复是神通玅用为复是法尔如然师云一声哮吼震干坤进云学人到者里只得兵随印转去也师云矮子泥壁乃云正法眼藏春色来青嶂涅槃玅心晴光转绿苹实相无相社舞村歌原野上微玅法门兜楼毕力正氤氲祇如世尊拈华迦叶因甚却微笑眉鑯迸出辽天鹞喝一喝上元上堂僧问自从少室灯传后续燄联芳满大唐如何是续燄联芳底事师云瓮中道士干坤阔进云与么则森罗及万象一法之所印师云十影神驹立海涯进云昔日临济大师有箇三玄三要底句今当人天众前请师指示师云次第问将来进云如何是第一玄师云崖前石虎抱儿眠如何是第二玄师云九曲黄河彻底干如何是第三玄师云榑桑人种陕西田如何是第一要师云辽空飞木鹞如何是第二要师云机前擒虎豹如何是第三要师云扇子高𨁝跳进云如是则千峰势到岳边止万派声归海上消师云闲言语乃云唤作竹篦则触万象森罗常满目不唤作竹篦则背聋盲瘖哑成群队触不得背不得勐燄炉中光烜赫不得有语不得无语又作么生日头正昼打三更晚参蚖蛇恋穴固是不堪评品撩起便行亦非后人模范衲僧家母固母必母取母舍可行则行可住则住其住也不离宝华王座遍现天上人间其行也历尽尘沙剎海依然不出户庭且道衲僧家有何长处得如是自在击拂云自从舞得三台后拍拍元来总是歌昔文殊师利菩萨问维摩居士云菩萨于生死有畏当何所依士云当依如来功德之力殊云菩萨依于如来功德之力当何所住士云当住度脱一切众生大众维摩居士固是古佛再来游戏生死海中随类度脱得大无畏祇如文殊是会了恁么问不会恁么问若道是会了问既是会了又问作么若道是不会文殊为七佛之师焉有不明此段道理者里着得只眼便见文殊维摩同阬无异土昨熊少宰来书云客冬因大襄劳顿不及赴参请之末质问疑义特寄净资设茶供众兼命茶话大众即今茶已喫了话已说了还有疑情顿释底么知音不在频频举达者还须暗里惊退院上堂斩新法椅旧堂头退鼓何缘响未休短杖欲敲闽峤月不徒怀土事闲游众中还有共相出手底么复云承乏三年巳过期葛藤延蔓又牵枝如今剪断枝和蔓一任狂风上下吹且道还有吹不动底么自云有如何是吹不动底拈拄杖下座便行熊少宰陈司理洎通郡合山诸护法耆旧等留师再住翠巖上堂重重主伴聚谿头同德同心固挽留既是业缘犹未了何妨添饵再抛钩冲浪金鳞自知时节追风良骥岂在加鞭但能唱拍相随自然声和响顺不唯宗风不坠且使法社恆新是故世尊说法梵王帝释天子大臣为之启请长者居士为之布金植树文殊普贤目连鹙子诸大士为之赞襄法化十方诸佛为之出广长舌吐微玅音互相激扬互相赞叹俾一切博地凡夫未信者信未证者证未解脱者令得解脱未灭度者令得灭度然在释迦老子及诸大士分上原无尊卑优劣亦无佛及众生等见所以道灭度一切众生实无众生得灭度者大众既无众生得度祇如千圣出兴当为何事还会么不因紫陌华开早争得黄莺下柳条复举黄龙南禅师退院归示众云去时一谿流水送归来满谷白云迎一身去住非去住二物无情似有情大众黄龙老人卷舒无碍得大总持即且置祇如现前诸公为留山僧归寺往往来来去去住住那箇是非去住底乃起立鞠躬云孟春犹寒恭惟护法耆旧起居多福下座解制上堂僧问两堂共聚究无生几箇曾亲悟现成倏忽一期今已满请师方便示群情师云厚翳未曾落毛轮焉得消进云鸿鹄冲云汉何处不逍遥师云走煞阇黎乃云仲春朔寒梅渐逐香风落桃华李华相次开灵云睡眼俄惊觉谢三郎诺不诺等闲抴脱岸边椿南北东西随处泊然虽如是忽遇白浪滔天时如何击拂云几度黑风翻大海未曾闻道钓舟倾复举应菴远祖示众云三十三州七十僧驴腮马面得人憎诸方若具罗龙手今日无因到净明翠巖续貂亦有一偈十三郡县百余僧寒饿同甘绝爱憎百结疑情如顿息团团夜日自明明佛诞熊少宰请上堂形兴未质白净王宫初诞日名起未名天人殊号几经更大众且道形名未兆以前者一着落在甚么处竖拂云还见么若向者里委悉得则无剎不现随处称尊迭为主宾互相唱和若在法王法王中尊若在人王人王中尊若在宰官宰官中尊若在长者居士长者居士中尊若在天人天人中尊虽非天非人而能天能人非佛非祖而诞佛诞祖所以道天上天下唯我独尊大众还见我么优阗雕不得顾陆画难成复颂云锯解秤锤分两段驴拖三脚到深宫不须更问如何是优钵罗开烈燄中其旋叶居士忏报母斋请上堂僧问无依道人是诸佛之母三世诸佛从之受生如何是无依道人底体师竖拂云见么进云恁么则知恩有分师云作么生是报恩底句进云粉骨碎身未足酬一句了然超百亿师云剎竿头上仰莲心进云谢师证明师乃云斋戒沐浴三圣同伦恶杀好仁千贤共辙是故成汤之网仲尼之钓子坚终身蔬食德及鱼羊隋侯亲获夜光恩沾蛇虺一钵和罗饭圣僧现在母陞净域九旬忉利天说法至今语播人间所以道大孝释迦尊历劫报亲恩果能扩此一点孝思非但可以报罔极酬乳哺即超凡入圣脱死了生恢恢乎游刃有余地昔育王大千禅师示众云诸人从无始以来饮乳如四大海水积骨如毗富罗山那箇是诸人最初底父母大众大千老汉却似对萱亲觅阿孃然虽如是知恩者少诸人要见最初父母么玉容寂寞倚阑干梨华一枝春带雨更有一偈举似大众积骨逾富罗饮乳若沧海最初父母颜毫发不曾改叶公知此恩蔬食週六载正值圣人生千祥如雾霭命我说伽陀万峰齐喝采母子常不离芙蕖绽埃垲喝一喝下座天中节张不空居士请上堂僧问门县双艾虎五毒已全消应时及节一句请师直道师云翠竹箨分青嶂里进云恁么则人人有分去也师云黄莺声老绿杨中进云天童老人竖起拳云祇将者箇粽子供养大众和尚又作么生师云滞货不劳拈出乃云空山寂历杳绝烦嚣鼍鼓未尝諠龙舟不闻竞祇见秧鍼刺木老农赓陌上之歌榴火喷空白鹭坠炎天之雪谁管蕤宾节届禁足时临但见殿阁风凉杉松月冷当恁么时好箇太平气象无端突出三闾大夫道举世皆浊我独清众人皆醉我独醒翠巖随声一喝云住住眼华作么大众三闾若知得者一喝底落处便可和其光同其尘忘得失丧我人免得汨罗江上抱石自沉直至如今无出身处诸人还知出身处么击拂云但得香蒲浮茗碗不须角黍腻人牙结夏上堂僧问夏雨连绵落当阳细指陈何当重禁足特地鼓埃尘师云金乌吞玉兔几箇是知音进云恁么则圣凡无异路权引有多门师云画龙焉能致雨进云争奈波底月明天不夜炉中香霭室常春师云易开终始口难保岁寒心问火云初布炉𩍁重开消息分明请师举示师云门前八字墙进云直透万重关去也师云放汝三十棒问如何是佛师云破草鞋乃云翠巖今日结夏不论寅昏昼夜逼得无位真人箇箇通身汗下大众且道无位真人还有身也无晚参一期又过一七衲僧须自着急莫待老病龙钟仰天挥泪无及所以道少壮不努力老大徒伤悲众兄弟不用悲丹朱元是帝尧儿上堂僧问临济大师示众有三句如何是第一句师云勐虎当途踞如何是第二句师云猫儿倒上树如何是第三句师云秤锤生铁铸进云恁么则学人荐取去也师云你向那一句中荐得进云横按莫邪全正令佛祖从教立下风师云且缓缓问南泉斩猫即不问赵州戴草鞋明甚么边事师云春来草自青乃云眉毛眼睛常在一处各不相见虽然不相见彼此不隔线众生诸佛常共一屋各不相知虽然不相知昼夜未尝离如今有等卤莽禅和闻翠巖与么提持便点胸点胁道我会也忽若鍼眼鱼吞却四大海瘦蚊子踢倒须弥卢又作么生商量喝一喝云帘疏月到床复举盐官安国师因僧问如何是本身卢舍那安云与老僧过净缾来僧移净缾至安云却放旧处着僧移至旧处复问如何是本身卢舍那安云古佛过去久矣师云国师婆心片片未免指鹿为马者僧只解移缾度水不觉放光动地诸人要见本身卢舍那么抴拄杖便下座晚参四方戎马杂沓老幼逃窜纷纷唯有深山穷谷理乱付之不闻既是理乱不闻正好商量此事昔药山禅师因高沙弥参山问甚处来高云长安来山云我闻长安甚闹是不高云长安虽闹我国晏然山云你还从请益得从看经得高云也不从请益得也不从看经得山云大有人不请益不看经为甚么不得高云不道他不得祇是不肯承当大众承当二字在诸人分上大似土上加泥虽然如是不因柳毅传书信何缘得到洞庭湖翠巖门下承当底固不少祇是不得敢问大众既肯承当为甚么不得毫氂有差天地县隔上堂僧问鼓声才罢海众云臻觌面相呈请师的的师云无毛鹞子贴天飞进云昔日临济大师示众有四喝请问如何是一喝如金刚宝剑师云佛祖亦不留如何是一喝如踞地师子师云野狐争敢近如何是一喝如探竿影草师云你是黑漆桶如何是一喝不作一喝用师云千山绝点埃如何是向上事师便打乃云小暑六月节天道向东行蟋蟀走上壁腐草化为萤况值月初满日干又上吉沐浴裁衣经络开市栽种牧养件件皆宜祇是不宜瞌睡所以孔夫子道朽木不可雕也粪土之墙不可杇也拄杖子听得山僧作如是说出来道长老宝华座上须是与人抽钉拔楔何得一味世谛流布山僧随声便喝云你者死木头晓得箇甚么岂不见我本师和尚云麤言及细语皆归第一义大众要见第一义么归堂去晚参园头送上李子一双山僧不敢偏众独享有一语问大众若道得相当与你平分若道不得山僧依旧偏众去也古人道瓜田不纳履李下不整冠在衲僧门下明得甚么边事一僧云百华丛里过一叶不沾身一僧云阿谁欠少师皆不诺一僧请代师云偷心死尽眼麻迷石女梦中毛卓竖晚参一七二七无眠失食尽力追寻杳无消息有消息鼻孔眼睛都打失大众正当打失时如何一僧云通身庆快师云你见箇甚么道理僧拟议师便打中元解制请上堂僧问一着高一着一步阔一步高高峰顶如何通信师云有眼还如盲进云恁么则千峰势到岳边止万派声归海上消师云转身一路作么生僧一喝师云三喝四喝后如何进云一句全提无少剩师云未在更道进云今日曾居士远来设斋荐拔一句作么生师云遍界独露进云全凭一句无生忍剑树刀山势自摧师云重说偈言问圣制告圜即不问报本追亲事若何师云野水瘦时秋潦退进云本来真父母佛眼觑不见和尚还见不师云白云断处旧山寒进云恁么则旷劫椿萱恩已报不须重诵蓼莪章师云𠠢利衲僧一拨便转问九旬禁足即不问大鹏展翅事如何师云非汝境界进云扇竭沧溟无滴水森森露出珊瑚枝师云信你不及乃云四五年来江西浙东拨草瞻风已得大死底禅客并现前檀越所荐慈母今日一箇箇教伊活且作么生活竖拂云无阴阳地华重发两三箇月昼参夜参废寝忘餐未得大死底禅客今日一箇箇教伊死且作么生死掷拂云万象森罗无可睹大众要识大死底人么即你本来母是要识大活底人么即你嫡骨儿是而今有等活了死不得底往往认贼为子正所谓抛却甜桃树沿山摘醋梨又有一等死了活不得底未免滞壳迷封譬如困鱼止泺钝鸟栖芦要得子母团圜死活一致么翠巖更烦木上座为汝念一道无尽藏真言去也卓拄杖下座晚参西天结夏原为禁足护生此土起期祇贵明心见性即今一期已满各自思量还曾明得心见得性也未若真箇见得自性则无生可护无足可禁无夏可结无制可解出没卷舒尽在圜觉伽蓝之内杀活纵夺全归当人掌握之中所以道护生须是杀杀尽始安居会得箇中意铁船水上浮大众且道铁船水上浮是杀耶是活耶一僧云章江波底红尘起西山顶上浪华生师云且道庞公即今在甚么处僧云觌面相呈师打云也少你一棒不得因事晚参举宝寿和尚会下有僧参父母未生前本来面目话久之未有省发一日作街坊闻二人相殴云你得恁么无面目豁然顿悟归呈所得寿印之师云目前箇箇是有面目底那箇是无面目底众下语不契僧请代师云老汉也须喫一顿始得师四十众请上堂僧问满园芳菊糁黄金闽海泥牛诞活麟攫得白峰峰顶月祥光耀处净无尘四众临筵愿闻庆赞师云空中寻鸟迹进云遍界虽无着眼处分明一点座中圜师云兴化道底乃云与佛同年生生平好骂佛佛法浑不谙世法又淈𣸩大众既不通世法又不谙佛法如何敢骂佛喝一喝云大千沙界海中沤一切圣贤如电拂九日张不空居士请上堂僧问威音已前辉天鑑地未审以何为证师云山峻石头高进云不惑之后耀古腾今如何保任师云地肥茄子大进云赵州七百甲子宝掌千岁春秋祇如无位真人寿年多少师云苏州有杭州有进云恁么则腹里婴儿头似雪巖前石虎吼如雷师云借人面具舞三台乃云有生有灭识锢情封无灭无生澄潭止水直得两头俱坐断一法不当情犹是歧路边事到家一句作么生道採菊东篱下悠然见南山复举庞居士偈云易复易即此五蕴有真智十方世界一乘同无相法身岂有二大众你看者俗汉子被马大师钝置一上便能廓清五蕴吞尽十方诸人要见无相法身么竹马才离步霜华又到头授戒晚参参禅不受戒骐骥蹄先坏受戒不参禅秋月罩云烟禅戒俱不明生生坠火阬禅戒俱透彻与佛何殊别蓦竖如意云大众还见佛么若向者里见得则禅即是戒戒即是禅自无偏枯之獘岂有先后之殊若是中下二机未能直下领略必先受戒以约身心然后参禅以开知见知见既正则不被一切境界之所摇动所以道心缚于境界觉想智随转无所有及胜平等智慧生大众且道如何是平等智慧抚几云雨催燕子归巢疾风撼桐花落槛迟古雪哲禅师语录卷四古雪哲禅师语录古雪哲禅师语录卷五嗣法门人传我等编住翠巖寺语录熊少宰陈司理等为师四旬入山设供请上堂僧问法王法诞喜重逢台旆联翩陟梵宫万指临筵齐侧耳祈师一语寿寰中师云北斗面南看进云恁么则瑞草生嘉运林华开早春师云铁笛横吹宇宙清进云直得迦叶峰头祥雾起钵盂山畔庆云生师云众宰辅证明进云少宰寿章中道天童怀嫡乳白法竖宗风未审嫡乳在甚么处师竖拂子进云恁么则处处逢弥勒门门遇善财师云放汝三十棒乃云年登彊仕一无成鹤发催人两鬓生何意文星耀寒谷松杉深处降台旌台旌既降翠窦增辉曲彔高陞合谈何事若说忘形死心正是枯桩系癞马更或行棒行喝何殊操瑟立齐门到者里毕竟作么生即得竖拂云见么一处真千处百处一时真一处见千处百处一时见譬如师子之毛无一茎不是金色栴檀之木无一片不具幽香在天而天中高明在人而人中尊特在朝而朝无獘政在野而野无怨言乃至红尘堆里闹市头边若俗若僧若男若女一一天真一一明玅更无毫发隐覆祇贵直下承当所以道若人见幻本来真是则名为见佛人圜通法法无生灭无灭无生是佛身大众要见佛身么年年骖野鹤蹋破岭头云复举裴相国游洪州开元寺睹壁间所画高僧像遂问黄檗禅师云仪容可观高僧何在檗唿裴休裴应诺檗云高僧何在裴当下大悟师云黄檗固是作家炉𩍁善能点铁成金裴相国不昧夙因等闲一拨便转诸人还知二大老鍼芥相投处么卓拄杖云蓦地唤回霜夜梦抬头唯见月当空独尊上座请上堂僧问空劫以前本自无生无生即不问预庆事如何师云一片月生海几家人上楼进云此犹是学人疑处直截一句请师道师云白鼻崑崙舞柘枝问四十年来诸惑尽高提白棒指群迷指迷法要愿垂慈示师云明月芦华君自看进云恁么则两头俱坐断八面起清风师云十八滩头鸟作窠进云人人咸和无生曲愿祝吾师寿万春师竖拂云者箇寿年多少进云与水牯牛同春师乃竖拂云大众见么三世诸佛向者里示现受生分身百亿移华兼蝶至历代祖师向者里垂丝掷钓抛三放两买石得云饶翠巖到者里毕竟如何施设不入洪波里争见弄潮人中旭耆宿送僧伽黎至请上堂僧问千佛送袈裟庆世尊之成道耆衲呈法服祝和尚之遐龄未审其中事是同是别师云千华丛里一华新进云可谓今古应无坠分明在目前师云剎竿头上风车子僧礼拜师乃云金色伽黎异样精线行畦路似生成披来独踞华王座说法分明不是声既不是声所说底是何法还有证据得底么若证据得便见得一切色是佛色一切声是佛声梦幻泡影全体无生涅槃玅心当阳显露所以道尘说剎说炽然说无间歇既无间歇因甚十箇到者里有五双不闻委悉么剑阁路危终易度赵州关险实难行复举阿难问迦叶尊者云世尊传金襕袈裟外更传何物尊者唿阿难难应诺尊者云倒却门前剎竿着大众推倒即易扶起即难翠巖今日为阿难扶起剎竿去也卓拄杖一下喝一喝下座诸郡化士归上堂敲遍千门万户戴月披星奔走四海五湖冲寒犯暑忘躯为法堪作典型垂手入廛是大化主众生悭囊既破衲僧功行齐圜所以道为人如为己身彼此事办正恁么时自他兼利一句作么生道数点方外云几处人间雨复举黄龙南禅师因化主归上堂世间有五种不易一化者不易二施者不易三变生为熟者不易四端坐受食者不易更有一种不易是甚么人良久云聻便下座大众黄龙祇知有难不知有易翠巖即不然世间有五种不难作么生是化者不难随色摩尼耀胆寒作么生是施者不难泥弹博将金弹丸作么生是变生为熟者不难一气炊成恣饱餐作么生是受者不难谿壑同归沧海宽且道第五种不难又作么生黑华猫子面门斑香城请上堂借顺公法座展太白家风谁解当机互相酬唱僧问众僧塔样即不问如何是无缝塔师云铁蛇钻不入进云既是本无缝罅为甚今日始得合却顶子师云不因夜来雁争见海门秋问古镜重开顺翁法席仍旧浮屠圜顶翠巖机用斩新斩新句子乞师垂示师云山空云自在进云恁么则含灵俱有赖无处不腾辉师云天净月孤圜问慈风普扇众灵归窣堵波中翠窦重辉遍界立达摩峰下因甚又离宝所特降香城师云户外竹敲千嶂月进云临济正宗委在和尚因甚正法眼藏向瞎驴边灭却师云觌面有机人不荐问白雪谿头古道场多年箇里绝商量今朝喜见金毛现不审如何为举扬师云声前有路超今古进云如何是无缝塔师云适来已道过进云如何是塔中人师云鼻孔无半边乃云空华落处洞无痕谁解生前究此源云里堵波新露颖直令枯骨尽沾恩大众兵戈之后处处白骨遍野目击悽然生无所託死无所归此等盖为生时唯贪世乐没后不免沉沦及至礼骨鞭尸迟了八刻我辈衲僧家高蹈世表不与物移名利不干怀得失不为念生则以丛林为家死则以普同为塔既无暴露之惨又无冻饿之忧正好向百骸未散之前究取本源一着便见六道四生生生死死苦乐逆顺皆如空华都无实有昨来请启中道搐鼻示人久歇堀中师吼点胸蹑岭重闻天外龙吟竖拂云大众即今顺婆婆与真点胸同在山僧拂子头上作大师子吼了也诸人还闻么其或未闻不免再打葛藤一上要知此事便如造塔一般虽是现成山水现成石头若无青乌选择巧匠琢摩终不能成始自开基定向终至叠石合鑯方是歇手时节我辈学道亦然本源佛性虽是现成若不遇明眼宗匠指点琢摩终成废器始自腰包行脚拨草瞻风终至㘞地一声方是合鑯时节非特我辈为然即从上佛祖及天下诸善知识各各有一段合鑯时节正恁么时如何是合鑯底句一点锋铓露千峰瑞色新昔有僧问古德如何是无缝塔德云囫囵砖翠巖即不然或有问如何是无缝塔但向他道一层山石一层灰如何是塔中人团圞相对坐共语不知名开炉上堂一住谿头寺五开没燄炉谁是铜头客当机捋虎须僧问库楼新就七尺单成箇箇剔起眉毛明明诸佛同体请问如何是诸佛底体师云石头土块乃云打开自己库藏一物浑无运出自己家珍受用不尽三世诸佛受用不尽历代祖师受用不尽一切众生受用不尽既是受用不尽因甚一物浑无者里荐得石头土块尽是精金脱或未然玉殿琼楼翻成蔓草正恁么时炉𩍁弘开转凡成圣一句作么生道万机休歇无余事正是心空及第时上堂僧问倒握乌藤乃佛乃祖之宗纲已振安居半月锻圣锻凡之炉𩍁且精祇如非圣非凡非佛非祖又作么生师云百尺竿头舞柘枝进云恁么则道泰不传天子令时清休唱太平歌师云须弥因甚倒却一角僧拟议师云未明三八九不免自沉吟进云承师有言库藏揭开万叠银山成粉碎祇如银山粉碎是者边事那边事师云海枯终见底进云向上还有事也无师云有进云如何是向上事师云今日不打阇黎进云家珍运出一茎青草现琼楼祇者一茎草因甚如此奇特师云大地无人识进云祇知樵子径那晓鸟道行师云直饶行鸟道终未达其源乃云山僧近来咳嗽肌肤未老先皱无力旦朢五参一句与君说透且道是那一句咳嗽一声便下座观初禅人请上堂僧问禅律并开人天普会共住之要尸罗为先尸罗即不问如何是恁么事师云十八滩头鸟作窠乃云千里百里担囊负钵皆是为戒而来其奈翠巖无戒可授三年五年摩裈擦裤皆是为法而住其奈翠巖无法可传既无戒可授又无法可传今日登坛凭何利物竖拂云四角团圞无底钵当阳拈出莫迟疑愿海旋沆四禅人请上堂愿海旋沆修净供供养四海僧伽众承兹胜行涤前愆烈燄炉中飞彩凤喝一喝灵峰不立耆旧三週忌志充禅人请上堂修身慎行保全发肤菽水承欢左右奉养是人子事亲之孝方袍圜顶执侍巾缾无思不服唯命是从乃弟子事师之孝且道衲僧家以何为孝聻喝一喝云若明得者一喝落处则无恩不报无德不酬脱或未然听取葛藤玅性圜明离诸名相本来无有世界众生因妄有生因生有灭生灭名妄灭妄名真释迦老子为汝诸人一槌粉碎了也试问大众既是无有生死为甚不立耆旧化去三年影也不见竖拂云还见么祇凭此段真消息戴角披毛遍剎尘体幻禅人等偕普明尼请上堂僧问倾囊敬饭五湖僧不待金牛唤始明法令已行三界外请师一语示无生师云空中骑铁马进云渠侬尽是英灵汉为甚转身不得师云被底放风筝乃云苾刍苾刍尼求戒复求法弟兄十二人人人不欠乏既不欠乏复求何事沙囊如未开桮蛇难自吐成道日开大锅请化主募大殿兼谢何介甫居士斋上堂僧问灵峰亲坐断万象寂无形正眼从兹豁谁看中夜星师云玉华坠处山河隐进云始本原不二悟境何多门师云金钖敲时虎豹惊进云恁么则掀翻海岳求知己拨乱干坤见太平师云古庙里师子乃云夜半睹星悟道锅是铁造毫端现宝王剎千重百匝种谷决不生粟介尔景福且道各化一方有何所长铁船款乃泛沧浪打七晚参七日便要悟道一锹便要穵井井深必假工成道近剎那可省且道省后如何雪覆万山寒孤峰仍露顶除岁大觉和尚寄天童先和尚顶相至上堂巍峨顶相千圣难窥赫奕威光万灵叵测一一骑声盖色头头迈古超今遍现百亿州都了无踪迹历尽尘沙岁月杳绝春秋若非嫡骨儿孙争解全身描出大众大觉法兄以至公无我之手眼描得至尊无上之面目毫发无差远寄西江以表同门法印适来迎笑堂中已自当阳展示诸人还曾亲见也未若也见得亲切便可遐畅先宗扶衰起獘其或见刺未抽不免重重指註遂展手云见么人生相识贵知音水入水兮金博金泗洲圣向扬州现铁树华开香满林岁朝大雪恆辉知浴五旬初度请上堂僧问元正启祚万物咸新斩新条令即不问如何是本来父母师云恆辉遍界进云如何是现在父母师云遍界恆辉进云如何是未来父母师云箇箇绝囊藏进云三世父母蒙亲指报恩一句请师宣师云一枝梅绽万家春进云恁么则万邦歌舜化千古乐尧年师云祇知白雪寒侵骨谁信红炉冻杀人问新年头佛法即不问尼父因甚五十犹学易师云春风初解冻乳燕渐归巢进云如何是易师云太极收不得乃云父母未生前恆辉遍界父母既生后遍界恆辉与么见得便知四十九年无非可断百千万岁无寿不延是故贤圣生时瑞雪庆云常现象龙所至深渊峻石俱灵然虽如是欲明石里无瑕玉须荐生前不老人卓拄杖下座晚参若论此事譬如野火烧山一般星星之火顺风一吹纵使万壑千峰枯枝腐草一时鞠为灰烬且道烧尽后如何青山依旧白云中上元留两序兼荐玉菴承公上堂灯月交辉未为真照主宾互换方见作家若非异目超宗争解同生同死所以建大厦非一木之能济巨川非一人之力然静久思动人之常情去去又来丛林通例且坐断去来不涉动静一句作么生道击拂云棒头喝下承当得遍界无非碧玉菴晚参一期曾未竟心识巳纷飞壁角抄方语闲房话别离曲谈犹梦梦直指谩孜孜珍重参玄客精神莫浪施复举芝禅师上堂云翠巖路险巇举步涉千谿更有洪源水滔滔在岭西师云山僧即不然翠巖路坦平南北任君行谁信鼓钟石朝朝夜夜鸣解制上堂昨日有人从河北来却得江西信说道西山顶上去冬冻折一株老松厌倒五百人家屋子今春铁树宫前又被人偷去一员古井唯有杏华村里无底草鞋甚贱一分买得一双诸人明日出山去各须买取不得忘却便下座涅槃上堂僧问未离兜率降王宫处处巖花绽晓风向道如来原不灭双林何事去匆匆师云竹密不妨流水过进云恁么则石火电光追不及大千沙界现全身师云如何是世尊底全身僧弹指师云且莫认奴作郎问毘蓝初诞已显本具之尊双树言归直示无生之体请问如何是无生之体师云迟日江山丽进云九天云影净遍界悉清辉师云瞎老婆吹火乃云毘蓝园里不曾生双林树下何曾灭祇此不灭与不生便是眼里黄金屑所以世尊道若道吾灭度即非吾弟子若道吾不灭度亦非吾弟子毕竟如何到江吴地尽隔岸越山多复举秦跋陀禅师问生法师云法师讲何经生云涅槃经陀云如何是大涅槃生云涅而不生槃而不灭不生不灭是涅槃义陀云者箇是如来涅槃那箇是法师涅槃生云涅槃之义岂有二耶某甲祇如此未审禅师如何陀竖如意云见么生云见陀云见箇甚么生云见禅师手中如意陀将如意掷地云见么生云见陀云见箇甚么生云见禅师手中如意堕地陀云观公见解未出常情何得名喧宇宙生不能加答大众生公说法能使顽石点头因甚向跋陀面前重重纳败益见画饼不可充饥敌胜还他师子敢问现前大众如何是大涅槃众下语不契乃云诸人要见大涅槃么雨洗淡红桃萼嫩风摇浅碧柳丝轻下座结夏上堂僧问三月安居泥里洗土勦绝一句作么生道师云雨花桥畔水今古向东流进云莫是他安身立命处么师云逐逐驽骀步且非师子花进云龙得水时添意气虎逢山势长威狞师云方木逗圜孔乃云疾风暴雨来满庭水漉漉不必再三请我自登曲彔中途不许停古庙不许宿拶断虚空筋舌头原是肉喝一喝复举庞居士偈拈云护生须是杀尼寺觅胎发杀尽始安居枯桩系老驴要会箇中意泥蛇咬鳖鼻铁船水上浮热处冷飕飕大众庞公葛藤已为汝等勦绝了也还有直下知归底么脱或未然九旬策起双眉看一点疑消万法通端午上堂僧问天童先和尚云到底输却自家宝如何是自家宝师云持灯觅火人无数进云一刀斫尽虚空时如何师云你刀子在甚么处进云礼拜去也师云口衔羊角乃云五月五是端午河下竞龙舟乡间缠角黍往来今古人岁岁常如此衲僧家越今古日夜不曾眠克期超生死且道生死作么生超击拂云悬崖撒手后遍界赤条条复举天童山翁和尚因僧问人间此日划龙舟鼍鼓声声竞碧流林下道人无别事请师显露箇宗繇山展拂子僧云恁么则觌面无私去也山云刺瞎汝眼大众觌面无私近来禅和箇箇会说刺瞎汝眼十箇有五双茫然试问大众拂子在山翁和尚手里不曾动着纤毫因甚却刺瞎者僧眼若也会得尽大地无一纤毫过患若也不会直须到西天问取阿那律晚参武宁细茶是化来供众底进贤黑豆是供山僧底供养山僧底大众有分供养大众底山僧亦有分山僧与大众非二亦非一众中未得入头底直须荐取山僧已得入头底须向大众边会取即今茶已饮了豆已喫了大众边事且置祇如山僧终日与诸人同行同住同坐同起还有亲见山僧面目底么试出来说说看一僧云武宁细茶师云武宁细茶与山僧面目有甚交涉僧云有水皆含月无山不带云师以如意连打两下上堂禁足半阅月足不离地走赤肉团边无位人汗珠日落两三斗大众无位真人本无相貌因甚却有汗出还知么月色和云白松声带露寒昔临济祖师上堂云汝等诸人赤肉团上有箇无位真人常在面门出入未证据者看看时有僧问如何是无位真人济拦胸擒住云道道僧拟议济拓开云无位真人是甚么干屎橛长沙和尚闻之乃云万法一如不用拣一如谁拣谁不拣即今生死本菩提三世如来同箇眼大众二老尽力提纲争奈时流不免错认互说异端所以差以毫氂失之千里翠巖也下一着要与二大老相见卓杖云勐虎咬大虫泥蛇吞鳖鼻上堂僧问把住则黄金失色放行则瓦砾生光不逐四时凋不落圣凡数底来未审把住即是放行即是师云葫芦牵蔓上长空进云只如龙吟雾起虎啸风生又作么生师云姑苏城外寒山寺黄鹤楼前鹦鹉洲僧举坐具云有意气时添意气不风流处也风流师云如何是风流底句进云口吞佛祖眼盖干坤师云好与三十棒问如何是诸佛出身处师云马腹驴胎进云薰风自南来殿角生微凉意旨如何师云前三三后三三乃云山僧昨晚与堂主商量道天气炎烝说得几句淡话也不济事明早不陞座也罢堂主云旦望五参诸方常套既为求法岂惧炎烝犹冀慈悲以法布施山僧云诺归到室中不觉酣睡忽作一梦梦见瞌睡魔王与尖觜蚊子在僧堂中厮闹甚喧瞌睡魔王道你者畜生太煞无状我此堂中兄弟箇箇是克苦真参底三更五更不眠不坐你何得贪己口腹啾啾乱鸣咂彼肌肤蚊子道你者魔王且莫懵懂古往今来被你魔过多少禅和子如螺蛳蚌蛤昏昏昧昧空丧天日喫尽无限生受盛尽无限香板若不是我深锥痛札争得睡眼豁开两箇喧竞不已云门扇子忍俊不禁从旁跳出扑地与伊一击两箇直得疾走无边忽报钟鸣山僧醒来始知是梦大众昨夜床上作梦今朝座上说梦且道梦话还当得上堂法语也无若道当得尽大地人无有一箇不作梦者又用祖师西来作么既当不得今日上堂当说何法还闻么其或未然待你睡醒来再与你道上堂僧问大颠摈首座翠巖摈堂主是同是别师云天地悬隔进云大颠摈首座淆讹在甚处师云指东瓜骂葫芦进云依稀似曲才堪听又被风吹别调中师云果然问傀儡线断事如何师云六月卖松风人间恐无价乃云六月卖松风人间恐无价若到翠巖门一文也不直何谓如此山深无六月大众诸人箇箇在深山中经冬过夏还识山中景况么脱或未知山僧为汝指出卓拄杖云桃花流水杳然去别有天地非人间慧习耆旧六旬请上堂僧问金风飘则梧叶落玉露降则桂子生如何是未生前事师云珠峰头倒卓进云已生后又如何师云溪水向东流进云此犹是衲僧现成途辙拨转上头关又作么生师云脚跟下痛与三十棒进云常将日月为天眼指出须弥作寿山师云须弥未为峻日月未为明且道如何是高明底句僧便喝师云喝即不无须是有句始得进云如何是句师云礼拜着进云将谓胡须赤更有赤须胡师云今日且放过问祖祢边事即不问祝延一句是如何师云海棠花发正新秋进云祝延一句蒙师指水牯牛有多少甲子师云背阴山子向阳多进云恁么则春秋不相涉干坤弗能收师云你道潘阆倒骑驴因甚跌杀王番绰进云谢师答话师云有甚么交涉乃云六十岁处胎出胎即绍伏陀密多之衣钵六十年学道得道可继顺瑛二老之芳尘然此亦是曲徇时宜大权方便故示有佛有祖有出有入有得有失有促有延聊将蜜果子换汝苦葫芦若约衲僧分上本无许多事所以道我智力如是慧光照无量寿命无数劫久修业乃得竖拂云大众者箇岂不是慧光且道修习何业得如是长寿击拂云合掌柏凝千古翠青莲石喷万秋香斫柴回晚参若论此事便如斫柴一般山愈深柴愈厚柴愈厚故刺愈多刺棘既多则下手最难须是有权巧方便始得你若眼目不清气力绵眇刀子又钝下手又不子细非但不能取柴连手脚亦刺得稀烂了又有一等刀子也快气力亦充眼目亦精明祇是不肯着力虽到山中东觑西觑不觉夕阳斜照一日过了收拾归来非但无可蓄积即炊茶饭亦不足及至风雨霜雪依前不免冻馁之患若是箇具眼老樵预先看定某山柴深某山柴浅某处路直捷某处路萦迂然后紧峭芒鞋磨快刀子一到山中便将荆棘一刀斫尽然后取柴纵有通红山查绝好毛栗也不暇顾一气斫完收拾挑归归到家中放下担子飏下柴刀不知何者为柴何者为刺但遇烹茶炊饭时信手拈来用之不竭一任寒风萧萧冻雪飘飘香积厨中燄倍高众中有等影响禅和毕竟道翠巖譬喻得不亲切何故此事原不假功勋得岂向外边求才出门时已蹉过了也大众蹉过且置祇如不蹉过一句作么生道众默然师云既道不得今晚直捷为你们道破遂拈拄杖一齐打散归方丈解夏上堂社燕巢空秋林木落消息分明时人不觉意下丹青纷纷图度休图度杨歧驴子三只脚喝一喝下座王行达行立居士荐亲请上堂僧问超凡入圣即不问了生脱死一句作么生道师云当阳无向背进云未审王氏所荐二亲归何国土师云并蔕芙蕖火里栽乃云树欲静而风不息子欲养而亲不存废诗停社遥相慰何似谭宗共报恩大众罔极恩深殒形莫报纵使生事以礼死葬以礼祭之以礼亦不过世间之孝惟有佛力法力贤圣僧力是破闇之明炬出苦之梯航使其永断苦轮高陞乐土岂不是人子之大孝然尤有一等信根微劣底便道人生在世亲逢知识耳提面命尚不能领略何况殁后神识杳冥焉能闻法超昇殊不知世人之情逢乐境则耽恋不舍遇苦境则厌离心生因其厌离之际便有可化之机譬如渡章江相似中流忽遇怒浪惊涛即平日极不信心者亦同声疾唿观音名号是故三世诸佛视此苦海众生如一子想所以乘机化导不遗余力我等才起一念厌离心便与诸佛感应道交截流到岸更复何疑虽然有苦有乐有昇有沉有欣有厌有佛有众生盖是常情且道宗乘中事如何理论竖拂云会么香飘丹桂知无隐月堕金茎在处明黄山恒证禅师请上堂僧问太白令行天下滹沱灯耀十方分灯列燄即不问千里同风事若何师云天涯海角同肝胆楚水吴山不隔尘进云若非亲得天童旨焉能普应大千机师云秋风吹八极木落露千山进云恁么则均沾法乳去也师云壁上画碁盘乃云天都峭拔别是人间洪井幽深信非凡境古佛光摇四面面面辉煌白云淡锁千峰峰峰挺秀若作境致会去蹉过黄山法兄若作玄玅商量辜负翠巖长老直饶总不恁么未免堕阬落堑正恁么时同参一句作么生道慈光直射西峰上翠霭高凝紫石间复举马祖遣僧驰书讯径山钦禅师钦开缄见书中祇画一相乃拈笔于相中着一点依旧封回后来忠国师云钦师犹被马师惑师云马祖摇头径山摆尾大小国师靴里动指下座开炉圣修禅人请上堂师陞座维那白槌云谛观法王法法王法如是师云文殊来也诸人还见么那出众作礼师云将谓是文殊那云适来也不差师云犹隔天涯在那云小阳时至炉𩍁宏开锻鍊圣凡凭何旨的师云眉间迸出吹毛剑进云恁么则燄里明珠光灿烂去也师云莫将黄叶作金钱乃云圣凡修证路千差眼里金尘耳里沙炉面拨开山寺火眉须堕尽见丹霞大众弥天烈燄已拨开了也木佛舍利灿烂光明已当阳呈露了也诸人还见么若也见得便可大开炉𩍁锻圣锻凡脱或未然竖拂云火星迸也急须照顾眉须始得古雪哲禅师语录卷五古雪哲禅师语录古雪哲禅师语录卷六嗣法门人传我等编住翠巖寺语录佛成道日澹菴庄内翰送大狮子吼额至洪炉禅人请上堂僧问南浦云开宗风大扇西山日出祖印重光法窟当兴即不问狮王大吼事如何师云野狐倒退三千里进云可谓正觉峰前千古秀无云岭上一枝新师云风吹石臼念摩诃进云全凭补衮调羹手拨转如来正法轮师云大家共证明问灵山正令翠巖权衡祇如高沙弥来和尚作么生接师云不入洪炉里争见是精金问一句当阳真面目千圣传来尽无为无为即不问如何是真面目师云扑碎菱花镜通身是慧光僧礼拜师乃云王宫初降日已作狮子吼何事入深山特地观星斗还会么洪炉燄燄浪花飞雪白眉毛生脑后复举苏东坡内翰参佛印禅师值入室次印云此间无坐榻学士来作甚么士云暂借和尚四大作禅床印云老僧有一问学士若道得即请坐若道不得输下玉带子士云请和尚问来印云老僧四大本空五蕴非有学士向甚么处坐士无语遂留玉带以镇山门大众东坡无语且置试问诸人还道得否众下语不契师云三千剑客今何在独许庄周定太平熊少宰送大雄宝殿金额至小参佛恩难报佛法难闻佛理难明佛世难值所以教中道诸佛出世如优昙钵罗华时一现耳大众要知三世诸佛不离自心是故自心众生灭则佛现自心众生生则佛隐然一切众生生灭流注念念不停争得诸佛时时出现诸佛既不现则一切佛法亦不现一切佛宫殿亦不现一切佛玅庄严具亦不现一切佛三十二相八十种好亦不现一切佛殊胜希有事亦不现既皆不现则一切众生无由瞻仰无由起信无由种天人之福无由越三涂之苦无由闻难闻之法无由报难报之恩譬如翠巖祖庭自淹没以来殿阁庄严一切化为乌有四乡善士虽欲植福无地可植虽欲闻法无处可闻虽欲报佛深恩无因可报幸有护法善神先悬雪上之谶诸山耆旧同罄钵中之余诸大宰官居士或以翰墨为佛事或以金玉为佛事或以赞扬为佛事或以毁谤为佛事乃至五湖衲子半夜敲门频年击柝口劳舌沸骨露皮穿所以嵯峨宝殿顿还唐宋旧观焕烂银钩倍增巖峦秀色山僧本是一箇精光穷汉上无片瓦下无卓锥道不足以恢弘佛祖德不足以感动天龙鬼神智短才疏缘微福薄岂能建立大功成就大事此盖全赖护法耆旧及诸贤衲之力今则佛殿已成佛恩已报且道如何是诸佛正法试举箇古人公案与列位商量昔梁武帝问达摩祖师云朕自即位以来造寺度僧不计其数未审有何功德摩云无功德帝云为甚无功德摩云此是人天小果有漏之因帝云如何是真功德摩云净智玅圜体自空寂如是佛法不以世求大众对病下药因时制宜须是达摩祖师若是翠巖即不然或问造寺度僧有何功德但向他道水涨船高泥多佛大或云如何是净智玅圜体自空寂但向他道明辰上正梁大家齐着力竖天人师殿上堂雪中宝殿久已呈祥云里画梁兮朝方竖布金施粟檀那深植无漏之因竭力劳心衲子同圜未了之愿大功既就大用全彰大智洞然大机普应转法轮于尘际现宝剎于毫端直得百亿虚空同声喝采恒沙诸佛靡不光临所以道我此道场如帝珠十方诸佛影现中大众即今四众毕集万指围绕岂不是现底影子且道诸佛在甚么处竖拂云一梁耸拔青霄上六户常明翠窦间开炉上堂山僧自住翠巖以来七载之间八度结制皆以五七间败屋为禅堂以三寸舌头为炉𩍁以铁如意子为钳鎚冷灰堆里间或爆出一颗两颗祇是不堪上眼独有今年迥与寻常不同九夏三秋之间却以六七十里山溪为禅堂以牵板篾缆为炉𩍁以汀州清流树为钳锤一期之间锻鍊得一伙铜头铁额汉箇箇可以为梁为栋大众若据山僧见解一向用底却是小炉𩍁谓之作死马医纵使医得活来不耐风霜不靳熬鍊今年用底却是大炉𩍁若能受得即成一行三昧又谓之玅庄严三昧无尽藏三昧大众且道今冬结制还是用大炉𩍁邪小炉𩍁邪喝一喝云触目不会道运足焉知路迎佛登殿晚参佛殿虽有新旧佛身原无大小随分拈一毫头尽现八十种好拈杖云者岂不是一毫头还见八十种好么喝一喝云直饶亲见得也是眼里黄金屑除夕解制熊少宰设普茶请小参一岁除群机息仓廪虽罄空且无私债逼祖师禅休外觅断砖碎瓦尽隋珠木头竹叶皆荆璧衲僧家须委悉百年三万六千朝回首看来驹过隙既解制重打七自巳心头须着急心头不急眼不开未免因循虚度日且道不虚度时如何净名原是老维摩陈行遂居士请上堂僧问共说无生话千古羡庞公檀那今再请烦师一线通师云蒿箭射虚空僧礼拜师乃云蒿箭射虚空虚空百杂碎全机独露时超出世出世大众随顺悭贪嫉妒嗔恚愚痴造种种业受种种苦是世间法勤修六度万行永断九结十使乃至菩提涅槃真如解脱是出世间法世间法如病出世间法如药以无上之玅药起必死之膏肓病尽药除即玅剂灵丹亦成长物所以道众生罪业深可怖于百千劫不见佛漂沦生死受众苦为是等故佛兴世蓦竖拂云佛已出兴也诸人还见么若也见得则无罪不除无愿不遂可以尽凡情可以跻圣位脱或未然好将江上沫觑等梦中身无改优婆夷请上堂三冬无煖气止水不藏龙一语具三玄琼花开碓觜所以有时恁么有时不恁么有时恁么中不恁么有时不恁么中却恁么有如是操略得如是自在乃能东涌西没纤毫无改出生入死随地称尊且道正当恁么时如何山尽疑无路谿回别有村出郡归晚参举临济大师示众云有一人常在途中不离家舍有一人常在家舍不离途中且道那箇合受人天供养大慧云贼身巳露师云山僧出郡数日便不在家你们终日在家便不曾出路作么生说箇常在途中不离家舍底意旨众下语不契师云山僧为汝拈出一句定纲宗须是大慧老汉一语分玄要还他临济大师且道翠巖又作么生击香几云单重交拆古眉山侄禅师请上堂坐断十方时声不是声色不是色密移一步处山依旧是山水依旧是水于密移处荐得便能显大机发大用权衡佛祖提唱宗乘不向毒海里汩没于坐断时便休终是鹘臭布衫炙脂帽子所以道从天降下则贫穷从地涌出则富贵门里出身易身里出门难正恁么时如何是身里出门底句颔下眉毛倒插天南山起云北山雨复举杨歧禅师上堂云薄福住杨歧年来气力衰寒风吹败叶犹喜故人归啰啰哩拈起死柴头且向无烟火大众杨歧远祖提持箇事如指诸掌争奈熟处难忘翠巖则不然薄福住翠巖天寒发不芟故人从远至默对口喃喃既是默对因甚口喃喃澄潭不许苍龙蟠上堂以洴澼纩为事须有不龟手之药以射猿猴为事须有养由基之箭以超生死越涅槃为事须有烁迦罗之眼此眼一开方能办龙蛇别缁素梯航万有津济群灵所以道生死海中以眼为津梁然此亦是曲为今时途中受用即不无向上一着即未在且如何是向上一着戳瞎烁迦罗眼后黧奴白牯尽扬眉复举仰山问中邑禅师如何得明见佛性邑云譬如一室六窗内有一猕猴外猕猴唤云猩猩内猕猴应诺如是六窗俱唤俱应山云承和尚譬喻无不明了或若内猕猴睡着时如何邑下禅床执山手云猩猩与你相见了也大众能近取譬中邑可谓仁矣惜乎被仰山一拶未免手忙脚乱翠巖即不然或有问如何得明见佛性噼嵴便棒何故免得猩猩贪瞌睡劳他六户唤频频涓涓胡佛子等披剃请上堂僧问凡胎刀下尽顶相历然彰棒下无生旨请师为举扬师云霜叶巳辞原上树进云与么则亲入洪崖社凡心即佛心师云冰花尚锁洞中泉僧礼拜师乃云百千佛法不出一掌直下知归犹隔霄壤既是知归因甚又隔霄壤九苞凤尚萦金网且裂破网罗一句作么生道和风吹爱日冰树自涓涓昔赵州禅师示众云北方来者与之上载南方来者与之下载大众赵州老汉虽善拨转天关掀翻地轴未免随人上下翠巖则不然南方来者光剃头净洗钵北方来者净洗钵光剃头若人会得不妨四楞蹋地成道竖毘尼应供香积三堂谢定邦二监修程龄伯居士荐母请上堂幽明之故死生之说一点星辉千差顿彻或演毘尼或惟一默或应供于天上人间或分饭于香积佛国或陞忉利度现在之母或坐雪山指群灵之月正眼观来总不出者箇时节若知者箇时节则生而非生灭亦不灭虽不灭不生却能现男现女现俗现僧定国安邦成家立业正恁么时且道程门朱氏毕竟在甚么处竖拂云是处是慈氏无门无善财复举教中道世间一切诸凡夫信是法者甚难得若能勤修清净福以昔因力乃能信大众祇如今辰檀越饭僧荐母岂不是清净福作么生是法卓拄杖下座何介甫居士请上堂异䫫中行底始可受得人天供养一切不会底乃能亲与佛祖为师祇如西天打鼓东土作舞南山起云北山下雨又作么生陋巷不骑金色马回途却着破蓝衫颂云一年一度修香供山愈崚嶒海愈深不是多生培福智肯将黄叶博黄金下座举庆西堂莹如二禅人荐师三贫请上堂僧问千眼顿开十方坐断未审亡灵向甚处游履师云湘之南潭之北进云外不住凡圣内不住根本底人来还受得人天供养么师云趁出三门外进云遍界且无寻觅处分明一点座中圜师云你眉须因甚堕落僧无语师云犹欠分明在乃云未学参禅且学陶流泉夜夜鼓寒涛一声惊断幽人梦涌出摩尼价倍高竖拂云大众还见摩尼么当阳如未委问取庆西堂除夕上堂僧问本无去来为甚么迎春送腊师云天左旋地右转进云古人烹露地白牛与众分岁和尚又作么生师云金刚圈栗棘蓬进云向上还有事也无师云有进云如何是向上事师云明日来与你三十棒师乃云屋庐已盖了要紧是搬柴搬尽浑无事端趺享岁斋下座元旦上堂牢山道士俨如仙章水老儒年八十涯岸不封疆不分同听法王义第一所以世尊道十方诸佛国惟一无二乘孔子道吾道一以贯之老子道抱一为天下式诸人若了得一无事不毕无教不明无疑不息大众今朝恰逢元旦一且道一在甚么处拽拄杖便下座上元解制尊禅人六旬请上堂月迟迟灯灿灿㘞地一声全体焕但能不昧独尊儿逝水年光何必筭白苹洲绿杨岸处处枝头花烂熳燕语莺啼总是春争奈狂心犹未断整芒鞋削扁担千山万山恣游翫前途忽遇把关人莫教忘却旧公案且作么生是旧公案上元原是正月半喝一喝下座法云菴智玉禅人请上堂大智无分别而玉石判然大法绝阶梯而升沉宛尔未明大法逐境生情情重则永劫沉沦情亡则立地解脱立地解脱则无分别大智廓尔现前大智既现前则剖石出玉拈玉为石移头作尾以尾为头然后运大悲心入生死海或布施或爱语或利行或同事以四摄法接一切人皆其土苴绪余不费纤毫盐酱若能如是是真持戒是名佛子所以道佛子受佛戒即入诸佛位佛位既入且道如何履践法云在处为霖雨心月随方破暗迷佛诞如僧优婆夷请上堂僧问雪山六载即不问七步称尊事若何师云千年石虎诞麒麟进云云门道一棒打杀与狗子喫又作么生师云拔出脑后楔乃云入王宫又出王宫片月何曾下碧空一念未生前荐得通身顿现紫金容所以道一念心清净即是佛出世一念心染污即是佛灭度是知一念顿空则凡圣齐泯染净双亡于双亡后何妨六臂三头正齐泯时不碍千形百状所以具足优婆夷虽无女业示受女身素服清洁常能大舍遂于忍辱波罗蜜中具足十种波罗蜜八岁龙女以旁生之身具菩萨之行须臾之间变成男子直往南方无垢世界坐宝莲华成等正觉大众要知无垢世界么即汝现前一念清净心是所以僧问马祖大师如何是佛祖云即心是佛大众除却四大五蕴那箇是汝心卓拄杖云日破浮云宇宙清上堂真性本无生浮生皆幻四大是假借有借必还动转还风煖气还火涕唾还水骨肉还地如是四大各还真性不灭四大和合真性不生所以道四大性自复如子得其母翠巖所说不生不灭之法用荐王门黄氏早悟真常之性同趋解脱之场大众祇如黄氏四大离散已周一载眼耳鼻舌悉同灰壤纵使紫金光聚渠亦不见狮子吼音渠亦不闻作么生说箇荐拔底道理还知么无见见时为正见不闻闻处是真闻击拂子下座移佛像过新应供堂独尊上座请上堂坐断十方底人直须密移一步密移一步底汉依然坐断十方有如是胸襟负如是气概始能鼎新革故在处称尊拈尾作头随机导物正恁么时头正尾正一句作么生道一口平吞十八滩卧龙飞跃起波澜喝一喝送本山历代祖位入尊宿堂上堂道眼圜明之谓尊德腊俱高之谓宿古今共坐一堂中浩浩商量旧题目大众且道旧题目中所说何事莫是说直指人心见性成佛么且喜没交涉莫是说真如涅槃菩提解脱么且喜没交涉莫是说善恶因果毫氂无差么且喜没交涉莫是说三玄三要四禁五位乃至千七百则葛藤么且喜没交涉既都不是毕竟如何是旧题目竖拂云见么若向者里觑得透不妨与古尊宿同起同坐同入同出始堪消受人天供养开凿人天眼目所谓以先知觉后知以先觉觉后觉是故先师住天童时特立先觉堂以祀历代诸祖朔望率众炷香瞻拜且勒石以纪其事山僧初住翠巖亦曾陞座告众设位安奉但未有堂今于大殿东特立一堂名曰尊宿以奉本山历代诸祖盖先觉尊宿名异旨同朔望礼仪仍照先师成式后之说法此山者皆可相继而入大众祇如本山尊宿历梁唐宋元灭度已久即今山僧设位檀越设供且道还来赴也无翠巖不惜眉毛为诸人挑剔看拈拄杖云馒头䭔子初烝熟一钵盂边散一枚住白法院语录新僧堂成罗凤山居士请小参石帽峰顶选佛场开一句当天万机顿息果然顿息去便可搅长河为酥酪变大地作黄金于一毫端现宝王剎坐微尘里转大法轮人人常光现前箇箇壁立万仞不劳肯綮修证直下及第心空锄月耕云尽是西来大意开单展钵无非古佛家风所以道行亦禅坐亦禅语默动静体安然众兄弟且道那箇是安然底体莫是喝一喝拍一拍么莫是竖一拳顿一脚么莫是画一圜相作女人拜么如斯举措尽是弄精魂汉所谓依他作解障自悟门而今诸方多是学底禅往往向知识口角边方册上东卜西卜忽然卜得一机一境便道我会也似则也似是即未是纵饶你学得十成无渗漏说得攒华簇锦巧玅鑯新及到眼光落地时一点也用不着何故从门入者不是家珍直须自胸迸出始可盖天盖地白法者里舖席初开也无差珍异宝与诸人搬弄忆得昔年在太白峰前拾得一篮栗棘蓬几箇金刚圈抛向诸人面前一任吞透若也吞得落透得过不妨摆手出章江其或未然七尺单前高着眼莫教空过好时光复举王常侍参临济大师偕入僧堂侍云者一堂僧还看经么济云不看经侍云还参禅么济云不参禅侍云未审教伊作甚么济云一箇箇教伊成佛作祖去侍云金屑虽贵落眼成翳济云将谓你是箇俗汉师云临济若无后语洎被打破蔡州然虽如是未免旁观者哂今日凤山居士入山设供偕山僧入僧堂他既不问如之若何山僧亦不曾向他道教伊成佛作祖去且道与古人是同是别平芜尽处是青山行人更在青山外除夜小参腊月三十日到来也还有脱洒自由底衲僧么出众𨁝跳看僧问如何是白法境师云石帽峰高日月寒如何是境中人师云亮公洞里笑相亲如何是人中意师云脚下泥深三尺进云人境已蒙师指示向上宗乘事若何师打云放过即不可进云恁么则水向石边流出冷风从华里过来香师云切忌诈明头乃云年尽月尽日尽时尽好箇到家消息争奈无人谛信却道一年将尽夜万里未归人悽悽客路悲霜鬓试问堂中众弟兄胸次疑团尽未尽若也尽当阳显出毘卢印印破十方无边太虚空掀翻八万四千尘劳阱剎剎皆为解脱场尘尘总是大圜镜从他四序推移八风飘鼓万年一念一念万年常在定也无生也无死也无老也无病也无迷悟并凡圣翻忆西来碧眼胡道箇直指人心见性成佛也是钵盂口上重添柄虽然祇如云门扇子𨁝跳上三十三天触着帝释鼻孔东海鲤鱼打一棒雨似盆倾又作么生五九尽处又逢春复举天童先和尚因僧问学人远来要问和尚讨箇佛做童云佛也是你分外事师云斩钉截铁本分宗师直下知归罕逢达者还委悉么浑身已在含元殿何事唠唠问帝都岁旦小参年新月新日新时新三阳开泰万物咸新蓦拈拄杖云唯有山僧拄杖子不属阴阳与故新有时卓在孤峰顶上壁立万仞有时突出十字街头和光同尘若向和光同尘处与拄杖子相见大似浮云遮日面若向壁立万仞处与拄杖子相见未免重添眼里钉去此二途毕竟向甚处与拄杖子相见卓一下云还会么若向者里见得和光同尘处灼然壁立万仞壁立万仞处不妨和光同尘有权有实有照有用双明双暗全主全宾如是则终日喫饭不曾嚼一粒米终日着衣不曾挂一缕丝终日行不曾移一步终日说不曾动口脣所以道诸人总被十二时辰使山僧使得十二时然此犹是向下论量若也向上提持去直得三世诸佛不敢正眼觑着历代祖师箇箇饮气吞声且道拄杖子有甚长处得恁么奇特掷下云出头天外看谁是我般人复举镜清因僧问新年头还有佛法也无清云有僧云如何是新年头佛法清云元正启祚万物咸新僧云谢师荅话清云镜清今日失利明教因僧问新年头还有佛法也无教云无僧云年年是好年日日是好日为甚么却无教云张公喫酒李公醉僧云老老大大龙头蛇尾教云明教今日失利师云说有道无即不无二大老若是新年头佛法总未梦见在今日或有问白法如何是新年头佛法但向他道拄杖正开封他若拟议噼嵴便棒且道是有是无试定当看香城请弘戒示众昨夜坛上石罗汉得得走过西天相访优波离尊者尊者见罗汉腾空而来仓忙起身恭迎就座遂问屈荷仁者金钖遥临有何见教罗汉云远来无别特有所启佛出世时以佛为师佛灭度后以戒为师尊者乃吾佛大弟子持戒第一当此像法之际我南阎浮提众生贡高我慢障阂嫉妒不奉戒律不守威仪乃至杀盗妄淫十恶五逆中外相侵尊卑倒置臣弒其君者有之子弒其父者有之徒悖其师者有之弟逆其兄者有之因此国界不安兵戈四起血流漂杵骨积成山尊者何不乘悲愿力分身剎尘广弘戒法普利人天耶尊者喟然太息云善哉仁者乃能为阎浮提众生作大请主可谓内祕菩萨行外现是声闻第某萤火之光焉能破其闇昧况震旦国中原有大乘气象若僧若俗皆是大乘根器一闻千悟得大总持自有当当性戒了无持犯之殊岂假区区相名妄生缚脱之见所谓心平何劳持戒行直何用参禅诸戒定慧及淫怒痴俱是梵行一切障阂即究竟觉正作是语时被山僧听见震威一喝云你者两箇老冻脓大似徐六担版各见一边若知我祖师门下向上关捩子争肯恁么道作是语巳复喝一喝二公逡巡而退各归本位大众前一喝且置敢问后一喝意作么生试道道看若道不得山僧打葛藤去也不达境唯心起种种分别达境唯心已分别即不生竖拂子云大众者箇岂不是境毕竟阿那箇是心若向者里觑得倜傥分明去不妨向声色头上坐声色头上卧处处全彰头头显露不落见闻知觉不堕意想情尘净臝臝绝承当赤洒洒无回互等闲吐一词三藏莫能诠寻常行一步鬼神莫能测非是不参禅都缘无禅可参非是不受戒祇缘无戒可受虽知有为虚幻而不轻小善虽达罪性本空而不造诸恶所谓无我无作无受者善恶之业亦不忘近代有般狂禅伪学开口便引六祖心平何劳持戒之说以自覆其短啖肉饮酒靡所不至痴人我且问你六祖还得心平也未若道未得心平因甚却传五祖衣钵若道已得心平因甚又从智光律师受戒殊不知古人一时抑扬之说对机之谈便乃拨无因果自招殃祸又有一等盲修瞎炼耽名着相之徒不谙无作戒体祇管胶柱鼓瑟执药成病单单以受持衣钵为戒殊不知持戒但束身非身无所束从上大律师如道宣本嵩辈何尝不达毗尼性体来又有一等也不参禅也不受戒饱食终日无所用心但祇剃光了头便言我是禅师痴人我且问你唤甚么作禅具箇甚么眼目便可以为人师难道晓得两部三官血盆寿生高王等经便可称禅师耶更有一等自暴自弃自甘客作开口便言受戒参禅是禅和子事我们是应赴和尚便放肆些也不妨痴众生吾佛制戒且令七众同受梵网经云一切国王王子百官受位时应先受菩萨戒一切鬼神救护王身百官之身王臣且令受戒何况毁形坏服称大比丘而不受佛戒耶昔洞山问僧云世间何物最苦僧云地狱最苦山云不然向此袈裟下失却人身是为最苦大众且道作么生出得此苦聻山僧为汝註破若要世世不失人身直须严持戒律若要顿超三界应须洞达唯心已上所举近代法门流獘诸方种种偏执总是不达唯心境界故起种种分别昔本嵩律师因杨无为请问终南宣律师所述毗尼性体嵩荅以偈云情智何尝异犬吠蛇自行终南的的意日午打三更大众你道律师不识禅得么若识得此偈落处始名真奉律山僧续貂亦有一偈日午打三更冰华燄里生谁识南昌郡便是古洪城白总戎请就香城论梵网经并启华严万佛会小参大法离文字至理绝言诠处处露真机尘尘扬玅谛所以道诸佛不出世四十九年说祖师不西来少林有玅诀到者里不可以眼觑不可以耳闻不可以心思不可以识识须是大根大器大丈夫汉向生佛未分前睹闻莫及处直下承当全机透脱便可高揖释迦不拜弥勒婢视声闻奴唿菩萨如是则三藏十二分教还同故纸祖师西来无风起浪天下老和尚横说竖说总是热碗鸣声上不见有诸佛可攀下不见有众生可度内不见有自己外不见有大地山河森罗万象一片本地风光凝然独露一着本来面目廓尔现前然虽如是更须知有转身一路始能显大机明大用杀活自在照用并行无佛处示佛无祖处作祖无言处演言无相中现相或现天大将军身镇干城于阃外或现丈六比丘身断须发于云间或慈或威或顺或逆以同事摄现百亿身全承此箇威光不假他人气力可以祝无疆之圣寿可以报罔极之深恩可以定国安邦可以延龄益算以此忏愆无愆不灭以此集福无福不臻以此保子孙绵绵瓜瓞以此续慧命燄燄联辉所以千佛万佛佛佛同源大乘小乘乘乘普利到者里心外无法法外无心一瞻一礼全明心地法门一香一华尽是舍那境界故梵网云一华百亿国一国一释迦各坐菩提树一时成佛道竖拂云释迦老子即今在山僧拂子头上成等正觉转法轮度众生了也诸人还见么从前汗马无人识祇要重论盖代功复举梁武帝请傅大士讲金刚经士陞座抚尺一下便下座志公和尚问云陛下还会么帝云不会志云大士讲经已竟大众武帝祇索一颗夜明珠大士便打开无尽藏直得七珍八宝一时现前然虽如是若不得志公证明洎成瓦砾抛却乃顾视左右云众中还有别宝者么卓拄杖一下喝一喝复云杀人刀即活人刀定国安邦勋业高提起此刀能自断凡情圣解一时超示众举梵网放火焚烧戒乃云黄面瞿昙原来胆小若据山僧见解要明菩萨心地大戒直须大大底放一把火将目前顽山笨石败叶枯枝以至三千大千世界烧得干干净净洞无一物诸人本源心地不妨觌体现前所以道一人发真归元十方虚空悉皆消陨虚空既消陨何处得山河大地草木丛林来又何处得楼台屋宅鬼畜昆虫来如是则上无能害之人下无可害之物谁是菩萨谁是众生谁是持戒人谁为犯戒者所谓般若大智如大火聚拟之则燎却面门直饶你不拟亦未免眉须堕落且道毕竟作么生良久云从来无背面随处任纵横游庐山归示众茫茫极目起烽烟拄杖思量走上天谁识此间原自稳归来仍可伴云眠大众还识此间么三世诸佛于此间利生演扬玅法历代宗师于此间全提正令拔楔抽钉一切异类于此间舍身受身横出竖没大浸稽天此间不溺劫火洞然此间不坏毗岚飘鼓此间不移二六时中折旋俯仰去来动静不离此间纵使游遍匡庐云居天台南岳乃至历尽百亿须弥卢不可说浮幢王剎亦不离此间所以道佛子住此地即是佛受用常在于其中经行及坐卧若果亲到此间便可倒戈卸甲海晏河清凡圣情忘生死见谢虎无所施其爪兵无所投其刃正与么时不动尊如来出来道长老还曾到此间么山僧云到不动尊云长老既到此间便该千稳百当为甚么慞惶怕怖东奔西走山僧呵呵大笑云老冻脓也许你大胆祇是要脱炙脂帽子更进一步始得且道毕竟如何深洞白云无住着不妨飞去又飞来复举天童先和尚因僧问如何是不动尊童云此去径山五百里师云天童先师贯用金刚宝剑觌面全提者僧若知落处便好百草头上卸却干戈今日或有问山僧如何是不动尊但向他道露柱骑牛登五老灯笼蹋雪返西峰久立众慈伏惟珍重古雪哲禅师语录卷六古雪哲禅师语录古雪哲禅师语录卷七嗣法门人传我等编住建宁府黄巖寺语录山门还乡尽是儿孙事祖父从来不出门且道那箇是不出门底祖父拽拄杖便入佛殿家中原有佛母劳向外求一番亲见面顿破古今愁便礼拜伽蓝黄巖翠巖随处作主整顿颓纲惟我与尔祖堂鴃舌乡产祖国共商量无可说象骨老师曾辊毬何似黄巖新棒月韦驮沧海桑田铜驼荆棘梵剎尚依然全是金汤力从兹应更着精神扶起宗风振八闽据室骂詈佛祖鞭笞龙象道得也三十棒道不得也三十棒为甚么如此发机须是千钧弩陞座拈香云此一瓣香覆焘万物长育群灵以德以仁无偏无党爇向炉中奉为北阙之至尊用祝南山之圣寿伏愿五风十雨再见陶唐之时万国九州共乐羲皇之化次拈云此一瓣香囫囵无缝八面玲珑隐密难描万方普现源流有据现前四众共知时节不违次第二回拈出爇向炉中专申供养明州天童堂上传曹谿正脉第三十四世上密下云先大和尚用酬法乳之恩歛衣就座上首白椎云法筵龙象众当观第一义僧问西江久已振三玄闽峤迎归道愈传未动脚跟前一着请师端的为人宣师云七尺乌藤敲白月进云祇如入尘垂手又作么生师云万竿翠竹扫清风进云世尊说法天雨四华黄巖陞堂有何祥瑞师云优钵罗华遍界开进云春回百谷华铺锦月到千峰树续灯师云解吹无孔笛何处不闻声进云与么则一回亲见得鼻孔尽辽天师云祇恐不是玉是玉也大奇问斩新日月特地干坤日月干坤即不问斩新特地事如何师云铁鹞搏空际进云翠巖巳布天童令闽岭从今法再新师云金钗锁碧流进云人人皆顶戴因甚不知归师云春色无高下华枝自短长进云恁么则枯木龙吟去也师云脑后依前欠一槌僧礼拜师乃云烟霞深处宝藏不亏敝垢衣中夜光无价无端对演若之镜遂尔泣杨朱之歧江北江南怖头狂走拌身拌命把火寻灯参遍济洞两宗作家添得胸次一团知解末后到太白山下撞着箇极恶底知识痛与脑后一槌直得家中宝藏衣里夜光一时百杂碎从此跛跛挈挈如聋如瞎祇图向亮公洞里啸月眠云岂料洪井谿头业风顿发吹出人天众前未免撮土为金唤七作八所以本山护法耆旧谬采虚声飞书屡召无奈葛藤延蔓骤历三秋今春始获一辞西江檀护买棹章江沿途所经州邑不啻三千龙象万里香华一到家中恍如隔世因思童颜问道皓首还乡行解荒芜有负师友既到者里当谈何法可报深恩记得福州古灵神赞禅师行脚回受业师问曰汝离吾在外得何事业曰并无事业遂遣执役一日因澡身命灵去垢灵乃拊背曰好所佛堂而佛不圣业师回首视之灵曰佛虽不圣且能放光曰汝行脚遇何人吾前后见汝发言异常灵曰某甲蒙百丈和尚指箇歇处今欲报慈德耳业师于是告众致斋请灵说法灵乃登座举唱百丈门风业师于言下感悟曰何期垂老得闻极则事大众有纵有夺有杀有活古灵可谓青出于蓝冰寒于水现前兄弟箇箇有一座佛殿六门放光昼夜无间当此沧桑之后能使金碧辉煌百废具举即此殊功伟绩一一天真但肯回机自悟谁敢道佛不圣箇箇可以师范天人人人可以梯航万有正恁么时如何是梯航万有底句拈柱杖云紫云已布东风雨遍界优昙次第开更有一偈百城烟水太茫茫二十余年苦备尝今日迓归云里寺碧桃开遍满林芳白椎云谛观法王法法王法如是师下座清明埽受业塔兼谢汪斐然居士斋上堂未祭双亲茔先埽诸祖塔非是不亲亲祇缘深重法众兄弟正心诚意修身齐家治国平天下是儒门治世之法割爱辞亲方袍圜顶以戒定慧度贪嗔痴识心达本彻证无为是吾门出世之法且道诸祖出世以何法接人竖拂云见么若向者里见得则一切世法即是佛法生灭去来全体不动森罗万象触目皆如遍现十方剎尘不离无缝塔里所以道一切智智清净无二无二分无别无断故杨子江心把柁须弥顶上张帆百亿舜若多神撑篙底撑篙盪桨底盪桨蓦然触落东海龙王一对眉毛直得骤雨倾盆迅雷震地释迦老子却向摩羯阤国里口喃喃地说道我此法印为欲利益世间故说在所游方勿妄宣传大众黄巖已宣传了也还识此法印么若也识得得大利益受用无穷便能以此法印接一切人绍隆祖位永断轮回脱或未然不免再打葛藤一上荒冢垒垒埋尽古今豪杰野狐队队穿空大小骷髅纵饶富比石崇尊同万乘三寸气断万事皆空衰草寒烟焄蒿悽怆悲歌薤露泪雨空洒于夜台祭列蒸尝纸钱徒爇于翁仲到者里父子至亲不能相替夫妇至爱不能相替师徒至密不能相替惟有自悟无生法忍方能出生入死自在自由所以道惟有佛菩提是真归仗处大众菩提之法充塞人间不遇明师对面千里所以诸祖乘悲愿力前后出兴诲我童蒙同出火宅如此恩义重逾丘山设藻陈芹何足云报直须识取自己一座无缝塔子则五欲尘埃不埽自尽无明荒草不拔自除正恁么时诸人无缝塔毕竟在甚么处拈拄杖云祭华已吐清明节乳燕将鸣谷雨天不染耆旧七旬卖田设供兼谢黄陈两护法过访请上堂僧问法令当行千差坐断坐断即不问如何是法令师云剎竿头上煎䭔子僧礼拜师乃云从心所欲能不踰矩见色闻声还同石女从今更不染诸缘一片私田尽弃捐雨笠烟簑高挂壁笑看露地白牛眠大众且道露地白牛还有鼻孔也无击拂子云闻一以知十还他君子儒佛诞振先陈居士祈嗣请上堂僧问一手指地又指天周行七步震三千当机一句真消息今日请师为众宣师云露柱夜怀胎灯笼朝育子进云识破不值半文钱师云未具摩醯眼谁能捋虎须进云云门信手横拈棒师云打杀后如何僧一喝师云未在乃云露柱夜怀胎灯笼朝育子㘞地一声大振先祖十万八千僧伽耶岁岁香汤浴老爷须信爷儿原不二烂泥堆长白莲华竖拂云大众者箇岂不是儿子且道爷在甚么处掷下拂子起身以手指天地便下座高阳本族偕诸戚属请上堂僧问阖族同熏五戒香高阳宗祖愈增光滹沱正脉流今古四众临筵愿举扬师云雨散云收后崔嵬数十峰进云翠竹黄华古佛心其中消息几人明师云谁家树不春进云有意气时添意气不风流处却风流师云大鹏展翅盖十洲篱边之物空啾啾僧一喝师云果然问海天严净黄巖境别立门风事更奇如何是更奇底事师云绿暗红稀日山山啼子规进云当机一句宾主分明如何是宾主句师云扶桑夜半日头明进云如何是主师云鼻孔惯辽天进云如何是宾师云眉毛展不伸进云如何是宾中主师云蹋断谿桥无片语进云如何是主中宾师云白棒高提接四邻进云如何是宾中宾师云牵羊纳璧且称臣进云如何是主中主师云不共羲皇侣进云宾主已蒙师指示向上更有事也无师云痴人面前不得说梦僧一喝师云野干鸣问翠色重重露黄华日日新翠色重重即不问如何是黄华日日新师云刺破眼中睛进云如何是黄巖境师云天湖掩映双轮影进云如何是境中人师云兀坐唯闻流水声进云人境蒙师指超宗事若何师云无舌童儿唱凯歌僧一喝师云黄巖用不着僧礼拜师乃云春风扇处百华妍九族生天岂浪传同里同宗皈且戒芙蕖火里愈光鲜大众寒族叔侄弟兄及诸亲戚邻里乡党数十余人冲风冒雨负米登山受戒皈依挥金设供请谈无上般若以作苦海舟航大众须知即此一念真诚便是自性般若不假外求般若智光既现则杀盗淫妄一切恶事自不肯为恶事既不为则虽居红尘不被尘染岂不是火里芙蕖人间忉利所以宋文帝云若使率土之滨皆遵佛化朕则垂拱坐致太平大众正当此时如何是安家乐业共享太平底句拈拂云心王不妄动六国一时宁上堂佛法本无多日日陞堂说解将双眼闻始信渠无舌大众即今箇箇口里有三寸舌头那箇是无舌汉竖拂云春风多在绿杨岸昔日有箇卖柴底汉得钱三文即以施僧重置钵盂归家五里步步欢喜报得后身为王名拘留沙随所住处东西南北五里之地随掘皆得三钵金钱大众拘留沙王前生寒微三钱之施遂感为王黄如珝兄弟登山皈依设供请法且道来生当得何报直超三界外岂恋九重宫复有一偈如珚如珝复如珹瑕玷浑无贵力行已具三多超八难生前正好究无生真如菴主悟虚请上堂僧问心包太虚此则心外无法祇如今日斋主求出世因和尚毕竟示他何处安身立命师云不因西峤残冰尽争见东山一带春进云某甲即不然师云阇黎又作么生进云虽然旧阁闲田地一度赢来一度新师云泰山庙里卖纸钱问如何是出世之因师云铁人骑铁马进云不会师云蹋破万重山僧礼拜师乃云正法眼藏含裹十虚涅槃玅心全超万象于全超处悟得则十方虚空一时消殒向含裹处知归则翠竹黄华无非真如般若所以三祖大师道一有多种二无两般昨夜玅应峰顶歧梅二仙倒骑黄鹤入诸人鼻孔里去也直得南山起云北山下雨诸人还知么击拂云烂柯樵子疑无路挂树壶公玅有家复举干峰和尚上堂云举一不得举二放过一着落在第二云门出众云昨日有人从天台来却往径山去峰云典座来日不得普请便下座大众干峰向高高峰头鼓浪云门向深深海底飏尘虽是同死同生未免手脚俱露黄巖今日将者两箇老汉缚作一团抛向龙门桥下一齐淹杀然后日日普请何也园中茶巳老陇上麦初黄圜戒日立两序定规矩黄陈众护法请上堂僧问欲明大法纲宗须是古规重整如何是大法纲宗师云仲尼原是孔夫子进云如何是古规重整师云雀巢中有定风枝进云祇如斩新条令一句又作么生师云七星坛上祭东风进云恁么则全凭弘护力大振古丛林师云壁上画棋盘翼中居士问不问有句不问无句祇如黄巖今日扶起剎竿请和尚通箇消息师云万人丛里夺高标进云此犹是有句师云识取钩头意进云和尚莫瞒大众好师云居士亦不得瞒山僧士礼拜师乃云天命之谓性家家有柄无星秤率性之谓道夜半日轮当午照修道之谓教方圜规矩随时玅所以道欲知佛法当观时节因缘时节若至其理自彰理既自彰则戒光从口出有缘非无因一一盖色骑声时时循规蹈矩时节既至则云从龙风从虎圣人作而万物睹重重主伴交参箇箇气吞寰宇选官选佛殊途同归现俗现僧津梁末世成就空华佛事振作水月道场总不出此时节所以众护法请启中道昔时庞马聚头冤家狭路此日瞿昙觌面缘幸三生大众瞿昙既巳觌面毕竟当谈何事竖拂云君看马上红缨绂便是去年双秀才孝廉石堂陈居士请上堂僧问他方行化廿余年法鼓雷音振大千台旆请登闽岭座还乡一句请师宣师云万派皆归海进云还乡一句蒙师指财法均施事若何师云不是倾盆雨争教万卉荣僧礼拜师乃云一灵真性非圣非凡三教法门有同有别其别也或束带立朝或餐霞僻谷或现三十二相或示胜热婆须开合纵横卷舒杀活随宜通变不滞一隅其同也无非欲正人心去邪术断意中之三毒复本有之一真一真既明则万别千差一时坐断六凡四圣总是空华所以道知是空华即无轮转亦无身心受彼生死非作故无本性无故现前诸公箇箇具此本来佛性但能亲见一回便可超凡入圣正恁么时如何得亲见自性击拂云试玉须经火求珠不离泥陈惟任居士祈嗣请上堂僧问震旦虽阔无别路要假儿孙脚下行如何是脚下底儿孙师云眉横鼻直问如何是五谷巖新境师云榴华照眼明进云和尚大法王无短亦无长本来非皂白随处现青黄时如何师云枝头金果正累垂乃云诸佛不违众生所愿所以求男女者得男女求富贵者得富贵求智慧者得智慧求成佛者得成佛众生皆是诸佛所生所以休戚相关患难相顾分身尘剎拯溺救焚譬如时雨普滋三草二木五谷百华悉得生长惟有焦芽败种枯根坏櫱纵遇五风十雨不能发生亦如穷子舍父逃走佣赁展转甘心客作父虽时时怀子子无一念思亲所以伶俜辛苦无有休歇正恁么时旷劫穷儿归家就父因甚父全不顾卓拄杖云一马生三寅石牛拦古路宝峰众禅人请上堂七众同心百里远来请法为求福龟毛眼上栽大众此眼未开直须求慧此眼已开正好修福福慧二种如鸟两翼如车两轮车无轮而不转鸟无翼而不飞福德既足智慧益深方可自利亦可利人所以释迦老子称为两足之尊然虽如是正眼看来不异龟毛兔角正当此时那箇是正眼马渡宝峰张江叶范复举兴化禅师因僧问四方八面来时如何化云打中间底僧礼拜化云昨日赴箇村斋中途遇一阵卒风暴雨却向古庙里躲得过大众者僧只有先锋且无殿后姑置勿论祇如兴化道向古庙里躲得过且道古庙在甚么处怡阇黎云说法巳竟师云说法即不无毕竟古庙在甚么处怡白椎云谛观法王法法王法如是师便下座雪峰众禅人请上堂着衣持钵是第一义礼忏诵咒是第一义受戒闻法是第一义种田锄地是第一义送客迎宾是第一义作揖打躬是第一义乃至文字语言山河大地莺啼乔木蝶舞芳丛无非是第一义你才拟议思量时便不是了也直饶你百不思百不想亦是黑山鬼窟下活计未会第一义在毕竟如何解接无根树堪捶海底灯复举卧轮禅师偈云卧轮有伎俩能断百思想对境心不起菩提日日长六祖大师偈云慧能没伎俩不断百思想对境心数起菩提作么长大众卧轮不善用心大似无绳自缚六祖虽是对病说方其奈以五十步笑百步黄巖即不然陆地千波涌长江一滴无佛诞崃阳王无说居士等请上堂儒月道星佛日古今品藻固的眼底迷云豁开涯岸何须各立大众三大圣人朝来向山僧拄杖头边一时降诞了也诸人还知么其或未知山僧却请木上座为汝点破诸人要见鲁司寇么蓦拈拄杖向左边卓一下云向者里荐取诸人要见柱下史么拈拄杖向右边卓一下云向者里荐取诸人要见悉达太子么复拈拄杖向中间卓一下云向者里荐取大众木上座已为诸人点破了也且道三箇老汉面目何似莫是貌似阳虎么且喜没交涉莫是骑青牛过函谷须鬓皓然底么且喜没交涉莫是一手指天一手指地三十二相八十种好底么且喜没交涉既都不是诸人见处又作么生试出来说说看良久云悉达太子见诸人不会却回迦毘罗国去也惟有孔李二老尚留震旦当恁么时拂子出来道孔李且置吾闻如来者无所从来亦无所去和尚何得道回迦毘罗国去大众拂子不妨𠠢利要且未见凿头方毕竟如何崃阳街在剑州河到槐李寺乘空禅人请上堂一月印千江一灯光万户一句破群疑一机超佛祖荐得此机则机机普应透得此句则句句明宗直得社舞村歌同扬圣谛鸟啼华笑悉露玄机谁言新建山高多法窟南昌地阔少禅庭即今湖光潋滟树色苍茫槐李枝头尚垂唐宋之雨露薜萝门内俨然乐土之风规到者里人人寿量等虚空箇箇法身无变易祇贵自达自证从来无欠无余所以道楞伽宝山高四面无行路惟有达道人乘空自来去大众要识楞伽宝山么卓拄杖云不在西不在东祇在劳生日用中下座到石巩兰城关主请上堂僧问千峰雪覆百兽潜踪杲日当空全身独露如何是独露底句师云幽谷春兰香正发进云如何是恁么不恁么总得师云八尺眉毛颔下生进云如何是恁么不恁么总不得师云把断关津水莫通进云恁么则华开碓觜大地全收师云三千里外定淆讹问慧祖垂机一只箭唐至于今千余年幸遇和尚重赴席愿示无为度群迷触色闻声有为底事毕竟如何是无为师云髑髅粉碎始知音进云但愿不惜婆心力指点群迷向上机师云三汲浪高鱼化龙痴人犹戽夜塘水问如何是古佛心师云庭前阶下草问石巩中兴三十载今朝弓箭喜重拈如何是圣箭师竖拂子进云如何是一箭穿却半箇圣人师云拽出髑髅去乃云没下手处不觉水尽山穷掉转身来依旧张弓架箭箭锋相直罕遇作家半箇圣人言中有响所以精金百鍊始见光辉错节盘根方明利器直饶空空湛湛绝朕无依正是半箇圣人纵使穿杨手神臂弓未是全提金镞拈拄杖卓三下云若向者里领略得便解杀活同时卷舒一致佩三玄戈甲震四喝雷霆随方建立法幢在处解粘释缚岂不见此山始祖慧藏禅师因三平来参便云看箭平噼开胸云此是杀人箭如何是活人箭祖弹弓弦三下平礼拜祖云三十年架一张弓两只箭祇射得半箇圣人大众师资会遇千载一时噼开胸襟直下领荷岂不是特达英灵为甚么祇是半箇者里拣办得出许伊具择法眼诸人还知落处么莫守寒巖异草青坐却白云宗不玅到南源洪炉禅人请上堂僧问龙吟雾起虎啸风生正恁么时请师露布师云洪炉飞片雪进云恁么则育龙潭畔谿声浩尽是吾师演法音师云未曾饱喫庐陵米休把蒲团当作天乃云本源一着离相离名格外一机全收全放全放处终日合水和泥不妨壁立万仞全收时长年壁立万仞不妨合水和泥如是见得则前身后身还同电影众生诸佛总是空华所以昔日哲祖向空华影里乘悲愿力示生临汝铲草南源入翠巖之室转圜木之枕踞大沩之法席启烹佛之洪炉道振一时法流千古山僧昨以赴请归闽道过临川合山耆旧咸谓哲祖再来特特远迎请陞此座举扬般若正眼看来亦不异空华现前诸公解向空华影里中兴祖庭楼台殿阁耸出云间岂不是夙植胜因故能恢此弘业诸公更能悟取本源一着则箇箇是祖师再来并无秋毫差别死生出没触处全彰南北东西随方利物正恁么时且道如何是随方普利底句喝一喝云育龙潭上风雷动遍界为霖不露踪古雪哲禅师语录卷七古雪哲禅师语录古雪哲禅师语录卷八嗣法门人传我编住建宁府黄巖寺语录陈如珄居士等迎归天历忉利寺请上堂僧问忉利移来在历台九旬玅法一言该二亲已展千秋孝始信宗门有杰才如何是一言师云十字街头吹尺八进云祇如一子出家九族生天又作么生师云四海同甘雨千林共早春进云合族皈依古今罕见殷勤请法当获何功师云人人鼻孔尽辽天进云与么则一回亲见性无烦诵蓼莪师云如何是见性底句进云青山常在白云中师云好与三十棒僧礼拜师乃云衣锦还乡可以荣亲而不可以报亲陞天说法可以报亲亦可以利人所以道大孝释迦尊历劫报亲恩大众祇这一点孝心刀割不开斧斫不断入火不爇入水不濡可以通儒释贯今古超去来越生死所以道孝顺乃至道之法孝为百行之先孝为为仁之本乃至感天地动鬼神笋抽冻竹鱼跃层冰娥江尸涌鼓腹超升无非是此一点孝心发现若无此孝心则与禽兽不异一切罪垢由此而生舍身受身从劫至劫不闻父母三宝名字名字尚不闻又岂有鞠我育我出入腹我及受戒闻法之事故经中云敬师长者今生始遇明师长孝父母者今生始得好父母大众生事以礼死葬以礼祭之以礼乃至扬名声显父母育子孙续宗祖是在家人之孝且道出家人当以何法孝亲竖拂云若向者里见得最初父母一面是真孝子是名报恩故先德云流转三界中恩爱莫能舍弃恩入无为真是报恩者大众山僧弃爱出家二十余年遍历名山大川受尽千辛万苦祇学得此无为之法合族诸公殷勤启请举扬般若亦无非说此无为之法忆得三十年前随先严藏修此地先严曾有联云本来是箇光棍子为甚在世界中装模作样大众先严此语宛与本来无一物同一关捩诸人还识得本来么若也识得便解无为脱或未然不免当阳点破拈拄杖云要识本来者箇光棍么以拄杖左边卓一下云这里是要识世界中装模作样底么以拄杖右边卓一下云者里是所以风穴云若立一尘家国兴盛野老颦蹙不立一尘家国丧亡野老安贴正恁么时毕竟立即是不立即是击拂云家国倾亡后乡关信不通回途能复玅孤鹤出银笼更有一偈举似诸公香随金钖覆高阳谁谓还乡道不香但自一心空十恶不烦神足上天堂天中节巖边陈如璋居士偕众姓请上堂若论此事譬如久客还故乡一般即此五谷巖乃山僧读书之所天历台是山僧幻影投胎之地巖边埂头前坪栗坪乃山僧世代之亲邻然离乡既久乡间景况乃至亲戚老少姓名尽情忘了今虽归家旧时亲友皆不能认旧时地名皆不能记必求常在家中之人一一指点某处为前坪某处为栗坪某处为巖边某处为埂头某处为天历台某处为五谷巖某为叔侄某为兄弟心中一一领略分明然后应酬交接秋毫不紊我辈学道亦然从无始劫来迷却本有佛性之家向外狂走家中佛法尽情都忘轮回于四生六趣既久必须求大善知识开示指点始知回头故达摩祖师云一念回机还同本得然回机之后更须微细操履始能及尽玄微深明差别所以道涅槃心易晓差别智难明现前列位乡亲暮夜负米设供请法即此一念便是涅槃心若能永断诸恶常修众善一旦瞥然开悟如山僧还故乡一回则一切佛法本来现成所以高峰道祇是旧时人不异旧时行履处大众且道还乡后如何行履拈拂子云惯使艾人驱魅鬼频拈蒲剑斩邪神更有一偈举似大众我是昔人非昔人㲯毵敝衲不沾尘一回曳杖还乡党无数乡亲是法亲上和文学张玄隐瞻百等迎至普济巖请上堂三十年前到上和重重楼阁碧嵯峨而今再拥篮舆至极目凄清感慨多大众万事无常犹如飞埃过目有成必坏还同兔角龟毛所以经中道因妄有生因生有灭生灭名妄灭妄名真大众且道妄作么生灭莫是持经持咒礼佛念佛么且喜没交涉莫是摈除声色屏绝见闻么且喜没交涉莫是闭眉闭眼澄心静坐么且喜没交涉莫是万缘休歇一切不为么且喜没交涉所以张拙秀才道断除妄想重增病趣向真如亦是邪既不许趣真复不得断妄毕竟如何得与真相应去竖拂云见么若向者里觑得透则川流岳峙华笑鸟啼法法纯真尘尘显露所以道即此见闻非见闻无余声色可呈君箇中若了浑无事体用何妨分不分是知了即圣贤不了即凡夫当其未了之时祇向兔角龟毛上较长短论得失既了之后便能越死生齐物我融得丧超因果所以道诸优戏场中一贵复一贱心知本是同所以无欣厌于无欣厌处不妨游戏尘沙剎海或为帝王或为宰辅或为比丘或为居士或为童男或为童女乃至僻壤遐方深村穷谷一一普现色身处处作大知识使彼迷头狂走之辈箇箇知有本地风光长揖四生永超八难岂不是普济万方若以七宝五谷玉帛金珠不过济一时一世一乡一郡之饥寒困苦争得名为普济正恁么时如何是普济万方底句涧下石龟相对语崖前雪瀑散天华下座上阜文学江君俊李振凡洎众乡亲等迎至圜明菴请上堂僧问万国同尊是法王千年一遇降兹乡铿锵天乐迎将至处处圜明愿举扬师云千尺金峰凌碧汉进云与么则当阳无背向觌体露全机师云数行宝树入青云问远迎象驾求法皈依未审吾师将何指示师云玄关倒插无须锁进云随处作主遇缘即宗时如何师云千山势到岳边止进云瞻之在前忽然在后又作么生师云万派声归海上销僧礼拜师乃云大风起兮云飞飏威加海内兮归故乡安得勐士兮守四方此英雄帝王拨乱反正创业垂统之后荣归故乡慷慨悲歌之词也毁形守志节割爱辞所亲出家弘圣道誓度一切人此大雄法王弃万乘辞二亲入道之初誓千古之模范也且道人王法王是同是别若道是同一箇居尘一箇出尘事迹悬殊染净迥别若道是别救世婆心原自不差到者里如何得融通合一去聻大众当知利名梦醒人我情空一念不生前后际断偃自心之戈鋋归自心之正道便是人中之法王创法席于十方施法恩于四海随机导物释缚解粘便是法中之人王所以永嘉祖师道法中王最高胜河沙如来同共证但能解此如意珠自利利他终不尽大众当知此如意宝珠祇在衣里不假外求但能上无攀仰下绝己躬自然圜明莹彻犹如月映千江所以华严会上无数日宫天子月宫天子人间天子阎罗天子大梵天王阿修罗王迦楼罗王娑竭龙王紧那罗王乃至主昼神主夜神主风神主雨神主江神主海神皆是大权菩萨示现受生或慈或威或隐或显或僧或俗或男或女无不乘此如意宝珠光明无不乘此如意宝珠神力广利有情同离火宅然虽如是或若衣破形销人亡家丧时此珠毕竟在甚么处不惜眉毛为诸人道破乃以拂子击香台朗声唱云声光着兮四海飏寸土不留兮是故乡千江一月兮应无方复以拂子连击香台两下下座普慧耆旧送衲衣至两序庆诞请上堂僧问师亲俱报孝行已全寿同列祖即不问未审生从何来师云一片紫云笼岳顶乃云一衲珍藏十数秋相传原自老堂头而今惠及黄巖叟日日披来接上流大众若是上流之士不假言诠一点便知千差顿息所以布毛才吹侍者狂心便歇衲衣未脱兴化道眼圜明道眼既明则终日着衣不曾挂着一缕丝终日说话不曾动着舌头如是见得则生即不生灭即不灭于不生不灭地不妨现百亿身入生死海提拔四生同悟同证正恁么时如何是顿悟无生底句翡翠蹋翻荷叶雨鹭鸶冲破竹林烟昔唐太宗皇帝诞日语大臣长孙无忌曰今日朕生日世俗皆为乐在朕翻成伤感何也朕今君临天下富有四海而承欢膝下永不可得此子路所以有负米之憾也诗云哀哀父母生我劬劳奈何以劬劳之日更为晏乐乎大众圣明天子间世一出格言孝行千古可风我辈沙门释子虽无晏乐之事罕有伤感之心人莫不有父人莫不有母人莫不有生人莫不有死各宜悲伤感慨思量求出生死报父母之法则不空来人间世矣且道如何是出生死报父母之法卓拄杖云无根树上华常发下座佛顶心安耆旧等请上堂未到佛顶底用尽机关终日觊觎不得到巳到佛顶底息虑忘缘长年任运不肯住虽然不肯住究竟未尝离佛顶虽然不得到争奈尽力跳不出正恁么时且道佛顶在甚么处卓拄杖云雪庭臂断心安后铁树华开月上时圜戒日开炉普滋阇黎等请上堂僧问两堂结制即不问请问和尚如何是声前句师云峰尖翻巨浪进云声前一句蒙师指济上家风事若何师云井底种桃华进云恁么则黄巖号令传千古今日当轩一句新师云聋人争得闻乃云黄巖寺里开炉干柴受用不尽逼得寒气高飞通身自绝百病冷病热病毛病懒病膏肓病八万四千烦恼病一时俱消诸病既消便见心地戒光本自圜满本自逍遥行也逍遥坐也逍遥动也逍遥静也逍遥生也逍遥死也逍遥虽然歧梅真人跨鹤下云端因甚蹋折龙门桥喝一喝云一雨普滋三草秀六华弥布四山凋立春日悦监院请上堂僧问考钟伐鼓大众云临送旧迎新即不问向上宗乘事若何师云三面狸奴脚蹋月进云能为万象主不逐四时凋如何是万象主师云两头白牯手拏烟进云恁么则法王殿上传新令大地齐彰劫外春师云剎竿头上仰莲心问寒暑推迁即不问如何是不迁义师云万年松在最高峰进云太阳门下日日三秋意旨如何师云拄杖头边挑日月进云识得东风面枝枝总是春师云一翳在眼空华乱坠僧礼拜师乃云与众同乐故能常乐与众同安故曰大安与众同参故名普参与众同证故为圜证圜证之后始能荷负法门巨任掌握丛林大纲大纲既整众目齐张除却焦芽败种无有不沾其恩泽者正恁么时如何是圜证底句劫外春光常溢目庭前铁马惯嘶风除夕小参今年岁月不虚度了却平生三大事一父母二师长三檀护鞠育恩深同雨露先埽塔次埽墓丰碑已得大文字施义田矜孤孺纪纲再整酬知遇此是山僧三大事试问诸人大事还曾了也未如未了火急参火急悟韶光不可等闲度且道悟后如何有相身中无相身寒暄历尽浑如故复举雪窦显禅师示众云三分光阴二早过灵台一点未揩磨贪生逐日区区去唤不回头争奈何大众雪窦老汉大似为他闲事长无明虽然如是恩大难酬黄巖续貂亦有一偈万事浮云眨眼过吹毛频用不须磨闻风破胆人无数谁敢当机问若何喝一喝元旦上堂入新春说新法眉毛宽虚空狭拶得开全机活无根树华齐发华即且置如何是无根树抴拄杖便下座断菴书记五旬请上堂僧问不问有生不问无生如何是广度众生底法师云今春春色早桃李隔年开进云等闲识得东风面万紫千红总是春师云莫恋藤边蜜休贪梦里珍进云谢和尚指示师乃云色身有生有灭法身无灭无生踢断虚空嵴骨金乌夜半常明大众要会半夜金乌么为汝分明指出拈拂云眼观春色如流水昨日少年今白头灯节益叟张公偕众耆旧请住佛顶上堂僧问皎月当空宁有高低之不普真灯照世本无昼夜之可分月即且置请问如何是真灯师云照烛不留影进云诚知佛顶高而无上望不可及未审还照烛也无师云大家在里许进云好景好时人尽晓无根树子孰能知师云你还知么进云知师云如何是无根树僧翻筋斗而出师云笑杀旁观问上元节已竟光阴密变迁如何是不迁不变底意师云高灯偏照远进云圣量现前无得失凡情尽处是何人师云演若不迷头乃云同门为法太殷勤三度飞书到紫云但得人人归佛顶心灯寒燄不分分大众不分而分南山起云北山下雨分而不分鞭起陜府铁牛吞却嘉州大象正恁么时分即且置如何是心灯千珠浮碧涧双盖偃青松解制上堂结是自己结解须自己解春风开遍故园华争奈枯根容未改大众且道枯根未改还怪得春风也无喝一喝云那箇男儿不丈夫大士诞日忉利函公偕众檀越请上堂僧问大士示生即不问群机普应事如何师云无底篮中赤鲤多进云祇如西江檀护耆旧再四攀迎如何得不辜负去师云迷云如未散觌面隔千山余居士问知识难遇大法难逢请问如何是法师云山僧原是高阳人进云今日非昔比悟道即超凡师云今昔原无异迷悟自殊途士礼拜师乃云过去正法明现前观自在观既自在则听亦自在听既自在则生亦自在生既自在则死亦自在如是则隐显去来他方此界无在而不自在是故示现千臂千眼接引群迷直令六道四生箇箇得大自在所以道观音玅智力能救世间苦大众且道如何是观音玅智击拂子云击碎虚空双耳门掀翻忍界成忉利圜戒日谢复菴居士等请上堂僧问受波离戒律习马胜威仪祇如隔壁闻钗声即破戒戒如何持师云聚萤岂可爇须弥进云三坛等施六度齐修如何是齐修师云俊鹞贴天飞进云如何是渐修师云乌龟阶下立进云龙得水时添意气虎逢山色长威狞师云龙虎在何处进云面目分明当机不露师云切忌认奴作郎乃竖拂云雪岭末后拈华黄巖日日竖拂勐虎咬杀大虫枝头梅子正熟掷下拂子云戒光非色亦非心有何背兮有何触喝一喝复举庞道玄居士偈云迷时爱欲心如火心开悟理火成灰灰火本来同一体当知妄尽即如来大众庞公虽是锻过底精金争奈犹涉程途在黄巖即不然灰火本来同一体当知箇箇是如来玄六竖宗玅协众禅人请上堂没世无闻君子所疾知恩不报先圣所呵末法僧徒见利忘义思源报本能有几人是故笔尖点出金刚眼至今照耀干坤桥边拾得夜光珠亘古芳声不坠正恁么时拾得夜光即且置如何是金刚眼睛若能道得是真报恩脱或未然虚生浪死众屏息师云山僧却请木上座为诸人点出金刚眼睛去也乃竖拄杖云仰峤苍烟尽樵川秋水清新凿放生池工竣赴佛顶请上堂僧问百丈大义即不问如何是普度群迷底句师云积水留新月进云天不能盖地不能载底来又作么生师云开池贮锦鳞僧礼拜师乃云胎卵湿化原同一体江河池沼并出一源达其源明其体始可顿超三界长揖四生是故衲僧家有时杀有时放有时平高就下合水和泥有时耸汉侵云壁立万仞壁立万仞处蝼蚁蚯蚓跻攀无门合水和泥时锦鳞红尾感恩不尽今则高隄已筑积水已澄湛似寒潭圜同新月九夏劬劳即且置一源深达时如何拈拂云当门彻底明如镜无数鲸鲲跃浪来复举梵网经第二十不行放救戒语毕乃云大众世尊道若见世人杀畜生时应方便救护解其苦难祇如南泉斩猫归宗斩蛇当恁么时作何方便可以救得若能道得是真护生其或未然不免为诸人点破竖拂子云鼋鼍鱼鳖并虾蟹尽在常光一道中复有一偈举似大众开池不为聚浮财欲使群生离祸胎烦恼海中能解脱峨峨佛顶任徘徊因事普说留得殷勤请得真龙骧虎骤各生嗔须知丛社千秋下应羡忘躯为法人大众天地间有二种法一曰王法二曰佛法复有四种人知法守法知法犯法知法为法不知法为法是为四种人知法守法者在世间则为君子为贤人出世间则为高僧为德士知法犯法者在世间则为小人为残贼王法所必诛出世间则为裨贩为邪魔三途所必陷何谓知法为法即今天下弘宗演教据位称师者自知无上玅法旨趣复为法求人以绍续此法使灯灯不断者是何谓不知法为法即今天下有志衲子腰包顶笠拨草瞻风亲明师求益友决择此无上玅法者是譬如今日之事西江耆旧远赍合省护法书币冒险乘危四番请归翠巖岂不是为法本山耆旧鸣钟击鼓罗拜遮留岂不是为法留得愈坚请得益切一则曰我辈千辛万苦重兴翠巖原为和尚一则曰我家和尚在江右十余年化导已久嗣法有人今始归家坐席未暖岂可复出两家议论不一未免嗔心忿起言语参商大众即此一段公案千古之下可为标格何故若为争势利竞人我而嗔则非衲僧家事今既为法而争则嗔者骂者请者留者与夫坚卧不起者皆足为丛林盛事天下出家之徒傥箇箇肯如此忘躯为法则佛法日盛自不至有犯法之事更举箇古人公案与诸公商量昔风穴沼禅师于郢州衙内上堂云祖师心印状似铁牛之机去即印住住即印破祇如不去不住印即是不印即是还有人道得么时有卢陂长老出问学人有铁牛之机请师不搭印穴曰惯钓鲸鲵澄巨浸却嗟蛙步𩥇泥沙陂伫思穴喝云长老何不进语陂拟议穴便打一拂子曰还记得话头么试举看陂拟开口穴又打一拂子牧主曰信知佛法与王法一般穴曰见甚么道理牧主曰当断不断反招其乱穴便下座大众今日江西缁素请去黄巖耆旧留住一众共知且如何是去即印住住即印破底道理众下语不契丘居士请代师乃云那边不坐空王殿争肯耘田向日轮文学李又蓁居士等请至燕溪上堂綵结昙华不偶然万家生佛现闽川燕溪春涨潇湘浪看取新庞泛铁船大众铁船浮处凡圣全超生佛现时天人罔测所以毘耶城内胜热门中现百亿之神通示无边之三昧或分香积之饭或决善财之疑是故小中现大大中现小一多相含真俗并照或经世则景星灿庆云腾或出世则昙华开道树长虽普利万方而亲疏有序不类墨子之兼虽同居五浊而恩爱情空不染凡夫之习故进而致君泽民则为万家生佛退而修身鍊行则为一代高贤然虽如是若在祖师门下看来不异镜中之华波底之月且道祖师具何眼目得如是超迈拈拂云屏山直蹑青云上燕水滔滔竟不流昔崔尚书参国一钦禅师请问弟子出家得否钦云居士出不得家崔云弟子出将入相为甚出不得家钦云出家乃大丈夫事非将相之所能为后来驸马李遵勗阅此公案忽然大悟乃述偈云学道须是铁汉着手心头便判直趣无上菩提一切是非莫管大众要会无上菩提么分明为诸公点破击拂云打起黄莺儿莫教枝上啼啼时惊妾梦不得到辽西翥凤六奇诸禅侣偕众耆旧迎至凤山复放生池请上堂凤山胜地故里名蓝虽陵谷屡迁而钟鼓无恙历代知识向者里各出手眼演毘尼合烟户抽石笋书梵字山僧顷以祭埽还乡合山耆旧屡迎说法然佛祖语句充栋汗牛举世无人听着况山僧以爝火之光耀于太阳之下何异牧唱渔歌且千圣出世说法利生因时救獘獘若不革则法即不灵法既不灵说之何益譬如治病相似黄连甘草附子人参贵图去疾疾若不去则人参附子亦为长物然治病固有缓急革獘亦有后先所谓急则治其标缓则治其本山僧有箇救獘玅法不假变齐变鲁自能合乎至道不劳减烟减灶自然斧噼不开今日既承雅召到者里岂可缄口竖拂云闻声见色是寻常春暖山华处处香但得主人恒不昧任他六户各分房昔鼓山永觉和尚住此山时因僧问如何是无作戒体觉云林中石笋透天高进云一尘不染底人来时如何觉云三十棒趁出大众鼓山老汉者三十棒打得极有理祇是不合时宜今日或有问如何是无作戒体山僧但向他道池中鱼勿网忽遇一尘不染底来时如何天外凤常鸣更有一偈半亩塘开古寺门鱼虾正好施洪恩燕溪且有垂纶禁况是亲亲佛子孙檀越王杨张偕众居士请至仁溪上堂若论此事便如倡义杀贼一般先须公举一位韬略俱全智勇兼备之士为首然后布号令定赏罚严节制整戈甲更须探侦贼巢在何处贼路自何来贼众有多寡贼阵作何状所谓知彼知己百战百胜既知贼阵形势方乃发兵勦除对阵交锋自可一鼓而下活捉渠魁捣其巢穴然后班师凯旋称功定爵大者为公次者为侯伯又其次者子男我辈学道亦然先以自心大智为义首次以自心净戒为戈甲兼以三明六度及八万四千诸波罗蜜为师旅然后奋大勇勐生擒六贼尽殄群魔群魔既尽则自心法王随方示现在处称尊始可坐致太平然虽如是外贼易破家贼难防正当此时六贼交侵如何抵敌喝一喝云置之死地而后生置之亡地而后存破釜沉舟同力战魔军倒退入无门昔庞道玄居士偈云有男不婚有女不嫁大家团圞头共说无生话大众庞公既舍不得出家又欢喜说大话幸赖有一张吸尽西江底口不然三十拄杖一下也饶不得后来有箇杨无为居士却云男大须婚女长须嫁讨甚闲工夫更说无生话大众杨公虽是顶门具眼争奈俗气不除山僧即不然无男可婚无女可嫁既遇故乡人便说故乡话且道如何是故乡话至仁溪阔从鱼跃大义桥高任客行更有一偈举似大众非官非佛亦非神何故村村送迓频合里但能修十善缤纷华雨四时新下座元度谢孝廉美斯周别驾振公周文学等迎至莲华寺上堂僧问按下紫云头便踏莲华上为是神通玅用为是法尔如然师云峰临城外层层秀进云恁么则十圣三贤难测度人间天上任逍遥师云石到溪边箇箇圆进云恭惟和尚过化存神人天交庆师云上座又作么生进云人人本具问西来大意请师直指师云通都桥下水日夕响晴雷乃云风飘败叶莫景萧条露滴金华寒香馥郁荣枯迥别幻化无殊凡迷不惺妄遭沦坠是故维摩大士亲证此如幻解脱三昧遂能随类现身入尘劳海或语或默或隐或显以四摄法广引同流共证此如幻解脱三昧当其居毘耶离城之际示有玉帛而无贪恋示有刑罚而无嗔怒示有妻妾而无染着莲华不足以喻其清洁秋月不足以喻其孤明即此火宅炎炎便作清凉世界现前诸公若能亲证此如幻解脱三昧则箇箇是金粟再来不妨抚治邦家又安宗社孝以事亲忠以事君慈以御下惠以济物全理全事无是无非所以道知幻即离不假方便离幻即觉亦无渐次虽然如是紫芝山顶即不问你平政桥边道将一句来众下语毕师乃云一回及第心空后方信桥流水不流昔有僧问智门禅师莲华未出水时如何门云莲华僧云出水后如何门云荷叶大众智门与么荅话固是截断众流仔细检点将来犹有依傍在今日或有问山僧莲华未出水时如何但向他道开元石乌龟出水后如何但向他道扬州朱顶鹤更有一偈三十󵊮前到水西楼台幻出与天齐如今击目蓬蒿遍谁复区区被幻迷通都桥首张魁轩居士等请上堂僧问是法住法位世间相常住请问和尚如何是常住相师云山围故国周遭在水打空城寂寞回进云祇如众居士肃洁猊座慇懃请法毕竟将何指示师云城东打鼓城西响进云恁么则道不虚行遇缘即应师云园内华开园外春问诸檀为法念头坚冒雨冲风设供筵坐佛顶𩕳姑缓问途中受用请师宣师云紫芝峰上浪滔天进云从来惯吸西江水今日平吞建地云师云孔子原是山东人进云允矣人天调御者果然无处不称尊师云滂沱秋雨连宵下洗尽尘氛道眼开僧礼拜师乃云若论此事便如建通都桥一般第一要桥不坚牢第二要桥梁平正第三要桥屋完备三者既全万无一失任他怒浪惊涛冲突不动千妖百怪摇撼无门度马度人永无沉溺之患我辈学道亦然先以三聚净戒为桥不次以那伽大定为桥梁更以般若玅智为桥屋果能具此三种则茫茫苦海一任往来随顺世缘了无罣碍可以回既倒之狂澜可以援己溺之黎庶可以阴翊王化可以普度迷流虽然可中有箇汉子常在他乡不离本地且道还假桥梁舟渡也无长空今古月轮孤复举庞居士偈云先须持五戒方始得人身有财将布施身即不穷贫若行十善业闻道得天人天人生灭福来去如车轮有为接梵世不及一毫真更欲谈玄玅只恐法王嗔大众还识一毫真么分明为诸公点破拈拄杖云城外青山如屋里东家流水入西邻到龙德檀越卢参华等请上堂问师子之儿未能返掷报恩一句乞师拈出师云鹤飞千尺雪龙起一潭冰进云可谓身心奉尘剎艹木亦霑恩师云白云乍可离青嶂明月难教下碧天进云恁么则无行而不与纵夺在临时师云山尽疑无路溪回别有村乃云父少而子老举世所不信诸人还信得及么若信得及银碗盛雪明月藏鹭其或未谙山僧直下为诸人点破乃以如意向空中画十更有一偈延汀虔吉千余里绕道来看老法嗣岂是师资情未割祇缘慧命寄悬丝下座古雪哲禅师语录卷八古雪哲禅师语录古雪哲禅师语录卷九嗣法门人传我等编住建州佛顶寺语录据室三藏十二部拈过一边千七百葛藤束之高阁若是伶俐衲僧到此便知下落卓拄杖一下当日众请开堂师至座前拈疏云请转法轮是王臣事玉振金声毫端己露傥或未见未知便请维那宣读读毕师指法座云此座高广无人能上欲破天荒何须固让便陞拈香祝圣毕次拈香云此一瓣香手捏不聚斧斫不开陆沈万指丛中了无依傍吐气千峰顶上自有知音次第三回拈出专申供养宁波府天童寺上密下云先大和尚用酬法乳之恩敛衣就座上首白椎云法筵龙象众当观第一义僧问结盖香云弥佛顶漫天法雨出龟洋二十󵊮前有此语今朝得见法中王请问如何是法王法师云螺髻峰头着眼看进云恁么则一毫头上金星现点出真灯焰九州师云如何是真灯进云且喜了祖今重出顿使兹山破寂寥师云依稀越国彷彿扬州僧礼拜师乃云未出黄巖已到佛顶未陞法座已露玄机便如是见得则不离本际可以游化十方不动干戈可以澄清海宇不居庙廊可以赞襄王化不假炉𩍁可以陶铸圣凡到者里是句亦剷非句亦剷如击石火似闪电光不容拟议寻思祇贵单刀直入且道入后如何施设拈拄杖横膝上云横按莫邪全正令太平寰宇斩痴顽复起身叙谢云山僧林中散木爨底焦桐忝为太祖末孙未能媲美芳躅兹承护法檀越暨众耆旧不忘悲愿互作主宾再四相招命主此席深惭虫负不足光扬记得一则现成公案不妨对众商量昔三圣禅师上堂云我逢人即出出则不为人兴化禅师上堂云我逢人即不出出则便为人大众二大老举扬临济纲宗可谓透顶透底譬如善舞太阿收放自在且道佛顶又作么生拈拂云无须锁子两头摇复有一偈举似大众百里蓝舆赴远迎寸心岂是钓虚名欲恢祖道酬高厚愿见黄河百度清上首白椎云谛观法王法法王法如是下座玉溪居士丘石庐等预庆师诞请上堂僧问老僧入梦诞高阳才出母胎荤不尝四十四󵊮前底事请师为众广敷扬师云空华休觅蔕乃云百󵊮三万六千朝修短穷通等朝露欲知无量寿世尊恰好今󵊮四十四师诞日扫碧天太祖塔兼祀开山无了禅师像上堂僧问佛本不生和尚今朝露面塔原无缝师翁此日放光为是示真实相为是开方便门师云白萍红蓼对秋江进云恁么则一声㘞地无余事祖德宗功悉己酬师云哮吼还他师子儿乃云东建西瓯三梵剎龙山佛顶与黄巖摩霄窣堵分三处须信真人骨不凡大众昔世尊涅槃舍利灵骨亦分塔三处一在龙宫一在天上一在人间先祖乘悲愿力示生末运中岁出家实有佛祖行履故化去二十余󵊮虽日换星移而三处灵塔宛然无恙且道祖翁修何行业依正二报得如是殊胜庄严拈拂云松因露顶󵊮󵊮翠竹为无心节节高昔无了禅师参马祖得法初隐此山继住泉州龟洋示寂后经二十载灵塔为山泉淹没门人启塔见全身浮于水面闽王闻之迎入府庭供养忽臭气远闻王焚香祝曰可还龟洋旧址建塔言讫异香普薰倾城瞻礼大众大善知识随处称尊生死去来犹如昨梦因甚无了禅师不住府庭要还旧址一僧云树高千丈叶落归根师便下座初祖讳日兼谢张檀越上堂二十󵊮前山僧为檀越参禅檀越为山僧建寺二十󵊮后山僧为檀越住寺檀越为山僧参禅大众住寺建寺各乘夙愿互作主宾如西天之须达东土之萧梁曹谿之陈亚仙雪峰之蓝长者自古迄今共见共委祇如参禅一事虽父子至亲不能相代何故说檀越为山僧参禅喝一喝云你若无心我也休复举初祖示寂建塔熊耳后三󵊮魏使宋云自西域回见祖于葱岭手携只履翩翩独逝乃问祖何往祖曰西天去云归具说其事及门人启棺惟革履一只奉诏取遗履于少林供养大众死而复活只履西归古今尽作奇特话会错过祖师了也殊不知有生有死有去有来尽是假形皆非真实诸人要见真祖师么下座同到案前拈香上供开炉上堂僧问三条椽下钝置圣贤七尺单头沈埋佛祖未审还许学人随缘放旷任性逍遥也无师云未到悬崖撒手时岂可随缘虚度日进云恁么则聚会群龙姑缩爪养成头角待风云师云直须拶透牢关去莫待临春点额回僧礼拜师乃云大佛顶上岂假炉𩍁钳锤黑漆桶中必须开示悟入开口便棒岂不是开示入门便喝岂不是开示乃至猿啼霜月华发寒枝岂不是开示诸人还悟得么还入得么若向者里悟得入得火燄日日为三世诸佛说法脱或未然炉边受冷人无数卖却心肝始得闲昔地藏琛禅师因僧参乃问诸方佛法近日如何僧云浩浩地商量藏云诸方浩浩地商量争如我者里种田博饭喫大众地藏老汉固是本色家风争奈效尤者众佛顶即不然诸方种田慱饭喫争如我者里浩浩地商量且道作么生商量欲破浮生千劫梦且趺深夜一炉香持平耆宿请上堂空中宝塔尚为法来诸人云何不勤为法大众勤即且置如何是法拈拄杖卓三下复举亮座主参马祖祖问见说座主大讲得经论是不亮曰不敢祖曰将甚么讲亮曰将心讲祖曰心如工伎儿意如和伎者争解讲得亮抗声曰心既讲不得虚空莫讲得么祖曰却是虚空讲得亮不肯便出将下阶祖召云座主亮回首祖曰是甚么亮豁然大悟师云虚空无口为甚却讲得经大众试说说看众下语毕师乃云声前历历无私句切忌时人乱度量开普同塔基上堂林间无数土馒头尽是当󵊮学道流道眼己知空泡沬遗骸未免葬荒丘大众葬了便休因甚又要建塔卓拄杖云普收同一处坐断百千差复举忠国师以化缘将毕乃辞代宗皇帝帝问师灭度后弟子将何所记国师云告檀越造取一所无缝塔帝曰就师请取塔样国师良久曰会么帝曰不会大众国师好所塔样祇是无人解观今日或有人问无缝塔样即且置如何是普同塔样佛顶但向他道普请开基去定两序革单银黄巖悦监寺请上堂僧问当家种艹由来别解向毘卢顶上行吾师若有亲分付请对人天大众陈师云且满三󵊮愿再扣万重关进云一句了然超百亿大家稳坐喫馒头师云易开终始口难保岁寒心乃云一旧一新一进一退宾主交参东西易位要整法门纪纲直须革尽积弊若是争单银为施利不异假衣贼人果然图悟道了死生堪入师子群队所以道物以群分方以类聚正与么时忘躯为法一句作么生道祇奉一人天地贵从他诸道自分权更有一偈深惭暗昧乏兼才两处丛林并主裁珍重股肱休惰怠调羹端的贵盐梅除夕上堂春砌墓夏开池秋间登佛顶节外又生枝改门路定风规不运石便挑泥终岁忙忙营世谛何曾闲坐话无为大众且道如何是无为喫斋分岁了向火咏新诗元旦上堂僧问旧腊己尽新春未回秖如今日若何安顿师云庭前古柏󵊮󵊮翠进云当机一句无私语不动干戈定太平师云聋人争得闻乃云陈󵊮旧债尚未全还斩新葛藤又从头起箇中有一句不涉新陈了无变易诸人若能知得便可顿空旧债截断葛藤且道是那一句拈拄杖云灯笼吞却庭前柱卓拄杖下座立春日大悟堂小参旧岁忙了一冬新春岂可空过大家打起精神坐参七日莫卧豁然大悟一番百结疑团顿破且道顿破后如何师姑原是女人做解制兼为开山中兴两祖像开光上堂僧问如何是解制底句师云出门休动步家舍莫停留进云如何是涅槃心师云十字街头石敢当进云如何是差别智师云东西南北门相对乃云闻所闻而来见所见而去东方来底东方去西方来底西方去南方来底南方去北方来底北方去大众且道龟洋祖师与碧天和尚从何处来若知得者两箇老汉来处则眉间白毫大光普照便可与历代祖师重开生面其或未然相逢不饮空归去洞口桃华也笑人涅槃上堂二月中春节崖华在处开瞿昙伎俩尽依旧入轮回喝一喝下座复问众云佛己成道为甚又入轮回维那云怜儿不惜两茎眉师打一棒归方丈为灵宗化士对灵小参八千里外慕道趋风十五󵊮来为众行乞大愿虽未完大行己无敌胡为彼上苍遽丧我良弼灵宗灵宗王侯将相悉倾心丈六金身何难毕五羊城里既知归快须究取真消息灵宗要知真消息么杜鹃啼处百华新九九原来八十一击拂一下挺然自晖觉源众耆旧请上堂僧问佛顶至高谁人能到师云春日自晖空问翠巖佛法大师子吼佛顶宗风如何举扬师云云有出山势进云杀人刀活人剑如何是杀活底意旨师云前三三后三三乃云竹边笋稚渐露锋铓园里茶芽旗鎗竞展乃至岸柳含烟庭华笑日一一呈净玅法身头头示西来大意因甚南泉斩却猫儿大众试道看众下语毕师卓拄杖云百华落尽啼无尽更向乱峰深处啼极华两禅人荐本师朗然请上堂卖被单以求法荐师弃庵舍而千里行脚受劳受怨而辅弼丛林废寝餐而究明向上一着子孙长能若此师亲一定超脱虽然一人食时难令众饱纵有孝子贤孙不能相代何况章水闽山死生异处谈玄说玅他又不闻竖拂拈椎他又不见作么生说箇追荐底道理还知么一念顿空尘界殒无处无时不朗然兴福寺请上堂僧问为法忘躯如何得法师云鸟啼华落处云散月明时进云得法之时如何益众师云毒鼓当轩击进云益众之时何处圆满师云宝剑噼头挥乃云诸佛出世补网张风祖师西来泥里洗土古今善知识全提半提千说万说总是种空华捞水月所以道德山棒临济喝犹国家之兵器岂得已而用之何故盖为诸人各各具有一段大事因缘净如秋月宽若太虚五欲尘埃染他不得毘岚勐风吹他不动本无迷悟岂有圣凡大众既然如是因甚有苦有乐有贵有贱有寿有夭有智有愚到者里直须知有始得山僧方外行脚二十余󵊮别无所得也祇知有者一段大事因缘今日挺然诸公迎至兴福无非为举扬此一段大事因缘现前大众若能知有者一段大事因缘始可随机赴感不动些毫与诸众生作不请友可以兴无边之福可以示无尽之慧正恁么时如何是知有的句拈拂云曲径通幽处禅房华木深复有一偈金碧辉煌己四朝堂前毒鼓未闻敲斩新举起滹沱令应见门风转更高淳净两禅人请上堂僧问广额屠儿性太狞朝朝宰杀度生平何为放下刚刀日立地能知佛一尊师云恶人偏作大进云生佛由来无二相只须当下解翻身师云南山石虎因甚咬杀大虫进云昨日晴今日雨师云未解翻身在僧礼拜师乃云修罗嗔诸天乐缠缚无由得解脱整心虑趣菩提一念回机月满溪大众且道菩提作么生趣向击拂云截断是非关秤锤浮水上立秋日上堂若论此事便如今日立秋一般金风才扇溽暑潜消一叶飘空千林渐稿祇见鴈声嘹喨远从塞北而来燕子呢喃却自空巢而去我辈学道亦然道风才扇烦恼顿消一念既空千机自息视三界犹燕垒观五阴若浮云出没无心去来自在所以道秋风凉秋夜长未归客思故乡现前大众不是琉球日本箇箇常在故乡不必思量得虽然乡中有箇无鼻孔的汉子还曾看见也未若也亲见一面便可永超生死普利人天其或未然寒暑密移人易老发须渐白世难留圆普同塔上堂八省檀越施财五湖龙象施力经营未及期󵊮云里浮图幻出枯骨既己沾恩劳生更须委悉且道委悉箇什么死死生生何日了富罗积骨未为高竖拂云当阳见得无生法旷劫轮回当下超复举教中道建塔有三种意一表人胜二令他敬三为报恩若凡夫比丘有德望者亦当建塔余者不合大众且道佛顶建普同塔是为凡夫耶为圣人耶拈拄杖云几多罗汉腾空去古洞依前覆白云受洪都缙绅耆旧请再住翠巖上堂千里驰书七度迎三󵊮络绎未尝停闹篮己自无心入争奈毘岚八面生大众且道毘岚大起还有吹不动者么自云有那箇是吹不动底拈拄杖云三日后看取授佛顶观长老衣上堂衣以表信且道释迦老子衣自何来法乃传心祇如威音王佛法从谁得者里见得始是出格英灵信者与他三千棒不信者也与他三十棒试问大众不信者三十棒理所当行因甚己信者亦与他三十棒还知么无授受中亲授受还他眼目人天人靖藩韶武殿下请师陞座拈香祝圣毕乃云戒坛已应千󵊮谶道树常荣万古春今日王臣敷宝座是谁解共庆真人还有共相建立底么试出来酬唱看众默然师乃竖如意云千圣百王师祇此真如意寿量等太虚岂止千百亿还会么菩提树上觉华开须是难兄与难弟所以道兄弟添十字同心着一仪大众且道如何是同心底句放下如意云灯笼入露柱复云自古圣帝明王无不归心佛乘钦崇祖道今日韶武殿下诞日特设伊蒲敦请山僧于光孝古寺举扬大法上报四恩山僧深惭行解荒芜不免聊举古德公案以赴来机昔台州光孝德光禅师因宋孝宗皇帝钦诏入内观堂赐座请问云朕心与佛心是同是别光云直下无第二人帝云如是则佛即是心心即是佛光云成一切相即心离一切相即佛帝大悦赐号佛照禅师大众还知佛照直指孝宗大意么拈如意云四海共遵王化远千秋常庆德星高靖南王母如幻李夫人请上堂僧问菩提树下转大法轮华诞千秋请师庆祝师云灵椿初毓秀丹桂正飘馨进云今日靖藩太夫人随类教化毕竟如何得顿成佛去师云菩提树老叶常春进云弹指顿超无垢界永证金刚不坏身师云栏杆头上石师子僧礼拜师乃云三千󵊮一实之桃是王母家常受用底不烦他献玄圭白壁净洁无瑕是王母本自具足底不假他呈八千岁为春八千岁为秋之大椿是王母久己培植底不劳他觅然则受王母之请陞光孝之座毕竟将何庆祝记得昔󵊮在太白峰前壒𡒁堆里拾得一颗镇海明珠光辉赫奕久蕴囊中今日四众临筵不免当阳拈出非特为王母祝无量之寿延无量之祥且使五羊城里若男若女若俗若僧箇箇知有祖师西来大意遂竖如意云见么海神知贵不知价留与人间光照夜下座平藩下刘章京请上堂僧问离却向上机请师直指休歇处师云镇海明珠常灿烂进云恁么则摇头摆尾去也师云滔天白浪实难冲僧礼拜师乃云红尘堆里建精蓝钟鼓笙歌共指南解向声前明祖意贤于须达是同参大众昔须达多从菩萨位现居士身为供佛故向舍卫城中布金赎园正区画时六天宫殿一时俱现今日新菴刘公尝于五羊城里造像建剎安养众僧直欲顿悟本来不冀天人福报兹以佛诞日偕叔侄兄弟及诸同袍挥金设供敦请山僧登临此座举唱宗乘大众且道向上宗乘中还着得语言文字也无还着得思量分别也无还着得见闻觉知也无既皆着不得且作么生举唱喝一喝云若向者里明得则万井笙歌咸扬玅谛尘沙国土常诞佛身移西竺于东方变炎邦为净土所以香至王子达磨尊者明得者一着子遂于大梁普通七󵊮庚子特特航海梯山而来传佛心印山僧亦以大清庚子来至仙城接佛圣像大众且道接佛像与传佛心是同是别若道是别仙城原在粤东若道是同山僧不是达磨正恁么时心像同别姑置勿论且道佛既降生现在何处拈拂子云弟兄叔侄同肝胆扶竖宗风播五羊复有一偈举似大众后先庚子到仙城接佛传心事不轻信得此心原是佛铁舟何处不纵横靖藩下曾副戎请上堂僧问五羊城外龟峰寺千古名蓝此日新幸值宰官同请法愿垂一语度群生师云熏风吹四野艹树绿阴阴进云可谓于一毛端现宝王剎坐微尘里转大法轮师云最是荷华盛香飘满穗城进云昔日贤于插艹今朝曾公建寺未审是同是别师云两彩一赛进云古今一贯千圣同途师云亦有不同处进云西禅请师说法且喜入门未审和尚如何相待师云当头棒子不轻拈进云千峰势到岳边止万派归海上消师云念得甚好僧礼拜师乃云有真实行始可福利人天具杀活机方能权衡佛祖是故宗门下事卷舒操纵一切临时有时扫荡则人境俱夺凡圣双亡直得三世诸佛历代祖师齐立下风有时建立则禅律并行主宾互换任他断碎瓦艹木丛林同放宝光所以道欲知佛法当观时节因缘时节若至其理自彰正恁么时且道扫荡是建立是还会么西郊金碧重辉处东粤宗风再振时复云昨德宇曾公请启中道西禅古剎东粤名蓝虽戒行精严赖住持以立教而玄风精峻须临济以开宗大众建剎布金为弘宗教可谓功不浪施苟非乘大愿轮焉能竖兹伟绩山僧今日忝承严命猊座高陞不免举则陈烂葛藤与大众商量昔大宋曾学士尝参雪窦禅师请问参禅旨要窦弹指一下云便向者里领略得多少直捷傥向文字中寻求白云万里学士于言下大悟大众跨千里乌骓须有拔山之力击当轩毒鼓应带返魂之香卓拄杖云翠巖今日直捷指示还有当下领略者么复卓拄杖一下喝一喝靖藩下冯滕李郭众宰官请上堂僧问击鼓陞堂即不问因斋庆赞事如何师云缤纷华雨正滂沱进云恁么则法施财施等无差别师云打面还他州土麦进云祇如临济大师道大凡演唱宗乘一句语须具三玄门一玄门须具三要请问和尚如何是一句语具三玄师云五月荔枝鲜进云如何是一玄门具三要师云状元红最玅进云如何是第一玄师云簇锦攒华在树颠进云如何是第二玄师云皮核俱抛味自全进云如何是第三玄师云善买何须用半钱进云如何是第一要师云还记得三玄句子么进云和尚答过了也师云是何意旨僧拟议师打云三玄三要是甚闲家具问熏风鸣殿角法雨己均滋向上全提句祈师决众疑师云玛瑙盘中珠宛转进云恁么则山河及大地全露法王身也师云琉璃殿上月徘徊僧礼拜师乃云浩浩尘中先须办主识得真主始可报不报之恩行难行之事非特枯业海荡罪山且将八万四千烦恼海翻为诸佛清净慧海八万四千尘劳门转为诸佛大解脱门所以道尘劳之俦为如来种然虽如是铜沙锣里满盛油即不问你芥子吸干沧海水时如何竖如意云六榕宝塔高峨峨天童先和尚讳日靖藩下何参戎请上堂师陞座拈香云此一瓣香两朝帝主钦崇万国儿孙并震打佛打魔一棒本绝去来从天降下五羊迥超色相爇向炉中专申供养天童堂上上密下云先大和尚用酬法乳之恩敛衣就座上首白椎竟僧问护国雷音遍界闻倾诚岂啻两将军欲酬罔极无如法安得迷云作法云师云惯将如意子击碎太虚空进云未审何门金氏闻法之后当生何处师云本来无相貌随处任纵横僧礼拜师乃云断荤血以保亲󵊮却胜割股求般若以酬罔极先须卖心卖却心肝般若自现般若既现则十方虚空一时消殒本来父母触处全彰所以道如我心空诸法空千品万类悉皆同虽然有一人不求般若亦无心肝可卖且道此人居何国土还见么一机投密室万古忆天童昔天童先师因居士问弟子持咒念佛可了得生死不先师云了不得士云作么生始了得生死先师打云向者里会得方了得生死士云和尚还有生死不先师云你若有时我也有你若无时我亦无大众生死大事各宜自悟自了何故道你有我亦有你无我亦无还知先师为人处么竖如意云五羊两浙七千里护国天台不隔丝中元日平藩下杨守备请上堂玅净明心本无迷悟凡情未尽仍假证修所以玄沙筑破指头父生天界目连亲证罗汉母脱轮回是知情均天伦应之则疾法无疏戚感之在人果能一念回机亲见本来面目则尽十方界情与无情一时成佛岂有父母宗亲不得解脱虽然怀州牛喫禾因甚益州马腹胀你若会得不妨高超三界其或未谙莫道地官曾赦罪台前业镜不饶人迎佛还山谢两藩及众宰官上堂佛身旷劫己圆成岂待磋磨始见精今日紫金光灿烂方知护法有同心大众现前列位护法自心本来是佛与佛无二且曾承佛授记现王臣身故能发广大心造广大像居广大位植广大福福慧既足将来依正二报庄严亦与佛无二所以道佛身者即法身也从无量功德智慧生从六波罗蜜生从慈悲喜舍生大众即今佛身己生庄严己毕且道千里归舟凭谁发棹还会么四海龙王同送佛秋深犹见雨倾盆复云山僧人微德薄愿重力绵顷荷两藩及阖省宰官同心合德捐俸开炉一火铸成丈六金身复蒙王舟远送台旆俯临今当起程之际不免上举佛语少荅涓埃昔世尊在灵山会上告梵王帝释云世间有人能于我法未灭尽时造佛像者当来于弥勒佛初会说法即得解脱当知造佛圣像为三十二相之因大众世尊言无虚妄当生敬信据此则现前僧俗男女凡有为佛施财施力乃至化者铸者磨者补者迎者送者种种饮食华香供养者将来皆得亲证三十二相之果然虽如是山僧既无财可舍又无力能施仅于丙申春为灵宗化主题得一疏且道将来得何果报披毛游火聚戴角混尘泥平藩下都纲司实宗活源迎至永泰寺弘戒请上堂新旧两都纲辽阳万里至既登毘尼坛共竖大法帜更有诸同袍同心复同志挥金设伊蒲请说第一义第一义绝囊藏城上宣扬有画角枝头漏洩是桄榔既然如此焉用列祖出兴还会么不因风撼庭前树争见山华满院香昔世尊云吾今来此世界八千返为此地上凡夫痴闇之人说我本卢舍那心地中初发心中常所诵一戒光明金刚宝戒是一切佛本源大众光明金刚宝戒是为痴闇人说忽遇不痴不闇灵利倜傥底来如何相接寸丝俱脱落痛与四藤条下座贾总台设斋请上堂虎头城外莲华国到来龙象同休歇狂心歇处即菩提笑看一华开五叶叶底常敷无量光光中昼夜为宣扬且道宣扬箇什么炎炎火宅诸男女尽是莲邦大法王大众既是莲邦法王则举足动步无非极乐山林城郭总是西方因甚教中又道三界无安犹如火宅众苦充满甚可怖畏盖为狂心未歇智眼未开不免为欲火之所烧逼是故劳他黄面长者屈曲垂慈诱以三车方得出离火宅露地而坐大众若据衲僧门下直饶露地而坐正好喫棒棒下荐得始得脱洒自由去住无碍然后回途火宅打锁敲枷进而致君泽民文武俱备退而修功立德易俗移风直令啀喍嗥吠之流一一变作金毛哮吼所以昨来贾总台请启中道抟空师下寒艹绿而百兽潜踪爱日象行霜叶红而群狐遯影大众即今狐兔己潜踪了也且道抟空师子在甚么处喝一喝复举教中道若有善男子善女人初日分以恒河沙等身布施中日分复以恒河沙等身布施后日分亦以恒河沙等身布施如是百千万亿劫以身布施若复有人闻此经典信心不逆其福胜彼大众求福不回诗称恺悌君子博施济众夫子尊为圣人因甚亿劫舍身不如闻经生信诸人还识此经么其或未知不免重重指註拈拂云白者非纸黑非墨语言文字咸超越北俱卢洲马喫鞭南瞻部洲牛出血卓拄杖下座黄都阃请上堂国有定乱剑四海晏清家无白泽图千妖绝迹直得凡圣情解毫发不留迷悟牢关一椎粉碎方有少分相应所以道大丈夫秉慧剑般若锋兮金刚燄非但能摧外道心早曾落却天魔胆竖拂云即今慧剑高提谁是当锋者众屏息师云若无栾布作争得见韩光复举黄山谷太史参晦堂禅师请问佛法大意堂云夫子道吾无隐乎尔那里是夫子无隐处黄屡呈语不契疑闷久之一日随堂山行次值木樨华开堂云学士还闻么黄云闻堂云吾无隐乎尔太史直下顿悟大众晦堂老人向顶门上痛下针锥黄太史于百艹头边罢却戈戟诸人还识伊针芥相投处么拈拂云万物自有功当言用及处耆庵刘居士偕男彝修文学请上堂若论此事譬如良医治病一般若是扁鹊耆婆标本自知缓急一望颜色再切脉理细详受病之浅深次择良方之可不然后应病与药无有不瘥者断不肯以死方头果子药赚误人家男女诸人还知么三藏十二部是死方头千七百公案是死方头五家宗旨是死方头你若不谙机宜不辨时节纵饶说得玄之又玄玅之又玅将五家宗旨从上公案穿凿殆尽总成毒药反添学者知解之病所以道玅义玄言春细雨莫教污我本来心若是本色宗师信手拈来无非是药断不肯以死法系缀人有时建立有时扫荡放行把住一切临时所以道师名医王行正令能与众生治心病大众且道心病作么生治拈拂云烂研巴豆三千颗泻却诸方五味禅昔晦庵朱夫子尝参开善谦禅师深究祖道一日述偈云斋居独无事聊披释氏书暂息尘累牵超然与道俱门掩竹林密禽鸣山雨余了此无为法身心同晏如大众且道如何是无为法拈拄杖云诗成五字三冬雪笔落分毫四海云佛成道日常山胡宫保偕太夫人宋氏请上堂僧问明星一睹叹奇哉劫外昙华雪峤开宫保请陞师子座祈师直指活如来师云优钵罗华燄里开进云恁么则头头尽露瞿昙面大地山河绝点埃师云说食终不饱进云祇如宫保设供请法获何功德师云山愈高兮海愈深进云可谓不忘灵山记共抚没絃琴师云一语定干坤问未离兜率己降皇宫未出母胎度人已毕因甚夜睹明星方成佛道师云怜儿不觉丑进云祇如举一不得举二放过一着落在第二和尚今日如何举扬师云灯笼沿壁上峨眉进云可谓随缘赴感靡不周而常处此菩提座师云如何是菩提座进云东西十万南北八千师云未在乃云大悟得大机大机方可成大事大人具大智大智乃能明大用所以大机之用石火难追大用之机电光莫及荐得此机则无机不透明得此用则无用不该可以扫荡天魔可以剪除祸乱可以安邦镇国可以入圣超凡不假苦行六󵊮顿证如来德相正恁么时且道如来德相在甚么处竖拂子云一点明星辉宝盖万家生佛镇虔南送佛还山香城上蓝诸剎请上堂西堂问昔日世尊升天为母说法旃檀瑞像迎归今日和尚入闽报亲粤王金像同出两彩一赛即且置千佛同源是若何师云双溪水捧山盂献万壑松敲钟鼓迎进云一剎那际入正受互参三世玅难思师云且得阇黎共证明进云祇如护法耆旧七请和尚始肯回山如何是转功就位底句师云一身俱是病百念总寒灰进云大冶规模镕尽后瓶盘钗钏总成金如何是转位就功师云戴角披毛行异类牵犁抴耙己多󵊮进云白玉毫难藏瓦砾紫金光岂掩蓬蒿如何是功位俱隐师云绿树啼黄鸟青松拥翠岚进云千岌云山俱坐断寒绡蒙首涕慵收如何是功位俱显师云五󵊮再到洪崖寺一路人皆讶老僧进云万本苍松俱合抱一天华雨正缤纷师云争奈猢孙骑鳖背进云祇如十六王子请佛大转法轮未审法轮如何转师云今日正陞座堂礼拜云万古宗风今再振千󵊮模范喜常新师云归位着乃云本来无住着万里长空腾野鹤随处任纵横一波不动碧潭清是故衲僧家有时碧潭止水有时野鹤孤云有时敝屣阎浮有时珍重阳燄去来动静无非为人风雨雷霆悉皆成物正恁么时去来无碍即且置作么生是不涉去来底句竖拄杖云昨来风雨度章江今日宝华仍再据复举世尊道吾今来此世界八千返为此娑婆世界坐金刚华光王座大众释迦老子大似为他闲事长无明来来去去有甚么了期检点将来好与三十痛棒然虽如是知恩者少负恩者多更有一偈七请再来原为佛三󵊮家舍在途中如今佛己还家舍截断千差振祖风为藏西堂对灵小参雪崖公雪崖公三度迓我我不来及至我来你又去人虽去矣言犹在耳不逐除夕去不随元旦来觌面无人识头白一婴孩者箇是你昔󵊮所呈底法身句子谁家没有佛一掌解拦腮月落虎城畔翛然归去来者箇是你临末梢头得力底句子祇此一偈一机己足千古万古岂待竖拂拈槌始是光扬列祖虽然如是更有箇末后句今日不免为你点破卓拄杖云杜宇声声啼未休尽是斩猫亲切句古雪哲禅师语录卷九古雪哲禅师语录古雪哲禅师语录卷十嗣法门人传我等编普说一除夕普说入道不通理复身还信施长者八十一其树不生耳众兄弟且唤甚么作理即汝各各本具广大灵明玅净底心是祇如理又作么生通直须县崖撒手绝后再稣一番始能通达始消得他信施报得他恩德苟或未然粒米寸丝尽须披毛戴角偿还他即今腊月三十日到来举众仍忻然笑谈自若曾不念古德闻一言半句不明直下饮食无味坐卧不安每见日落西山便垂泣云我今日工夫不得力光阴又虚度了争奈何是故县梁刺股继晷然膏昼三夜三时刻无间直至啐地折嚗地断方始罢参何况一󵊮又虚度了己事未明痛哭流涕不彻又岂有工夫戏笑杂谈耶大抵参学人先要题目认得清题目若认不清才有纤毫不耐烦便要告假才有些些病痛便生怨嗟此无他只为视丛林犹驿馆行苦行若当官竟不思自己行门非倚众莫能成就若认得题目清拌身拌命入泥入水俱不辞劳祇如山僧自进院己来每日劫劫波波洒埽寮舍修葺殿宇毋论净秽一以身先也祇为题目认得清所以不惜劳苦不避忌讳尽心尽力行向前去如今有底便谓某人祇是好出头便受许多累我们又不思量做人讨者许多累作么大众者般底唤作障蔽魔王自不能行反障他人你看释迦老子因地中为我等故舍身舍命经无穷劫无有疲猒难道也是好出头耶殊不知为人如为己身彼此事办顷承诸公弃菴舍捐钵资拨繁冗忘位貌光赞祖庭助扬法化遂使纪纲顿整内外一如诚可谓千载一时久参宿学各自知时不假山僧饶舌后进初机也须勐着精彩究到彻头彻尾始得先圣道居则曰不吾知也如或知尔则何以哉寻常嬾惰不肯操履便说我不思量做人一朝业缘既至被人推出祇恐无回避处若说我当时也曾见作家来争奈触事面墙若道我当时不曾见作家又成妄语若道我当时亲知识祇为本分事那里打帐做人难道做人又是分外事恁么又话成两歇众兄弟人身难得佛法难闻知识难遭怖心难发倘能居安思危生大怖畏念生死苦发菩提心既遇知识忘躯炙侍既闻佛法知者笃行之不知者审问之庶不虚度此身如今人多是临渴掘井忙时抱佛脚病苦临身煎逼不过求生不得生求死不得死到此方来问做工夫了生死事痴人如今要做世间功名也须芸窗下篝灯十余󵊮苦工才得成就何况要学无上菩提之道了脱旷大劫来生老病死等苦岂是容易底事所以道欲隆佛种须绍门风谛审先宗是何标格昔文悦禅师亲近翠巖芝老才入室求开示芝云法轮未转食轮先转后生家趁色力康健且为众持钵去悦领疏遂去化米归来又求开示芝云天寒且为众化炭佛法不怕烂却悦又化炭归白芝云某甲己事未明乞和尚慈悲指示芝云堂司乏人你且为我料理悦恨不去心若是如今禅和子早已卷包跑路了也他却不然祇是自恨自疑自鞭自逼一日坐后架上桶箍爆断忽然大悟山僧昔住白法时有西山怀古十首中有怀悦公一首云乞米乞炭任堂司为法忘躯敢固辞痛恨自心疑未瞥桶箍忽散展双眉大众且道悦公见箇甚么道理便悟去芝老既是大善知识因甚不教人看话头做工夫三回四转祇教人化米化炭作职事且道还有指示无指示若道无指示悦公为甚便悟去若道有指示则三家村里负贩渔樵皆会佛法又用祖师西来知识出世作么者里甄别得出方识芝老用处如善射人箭不虚发翠巖今日承诸山种种护念不化米而米至不化炭而炭来职事虽不齐箇箇皆是有德业者同心同德一切兼摄趁此百事现成色力康健之际正好努力参努力学努力行苦行行门若足福缘自备学问若到习气自销融参到无可参处至理自通达至理既达便与祖师无二无别且道祖师即今在甚么处时寒伏惟珍重普说佛法无人说开口成双橛虽慧不能了喫饭便知饱譬如暗中宝昼夜光皎皎无灯不能见开眼便不荐大众山僧与么道且道是发明古人意耶违背古人意耶若捡点得出始具参学眼其或未然不免葛藤一上三世诸佛历代祖师无非为一大事因缘故出现于世作世间灯是故释迦老子才出胞胎便道天上天下唯我独尊岂不是以一大事因缘示一切人作世间灯后来有箇跛脚阿师说道我当时若见一棒打杀与狗子喫却贵图天下太平岂不是以一大事因缘示一切人作世间灯及至临末梢头对人天众前拈起金色波罗华独饮光默契其机遂破颜微笑岂不是以一大事因缘示一切人作世间灯嗣后达摩大师特特航海梯山而来说道教外别传不立文字直指人心见性成佛向嵩山山下面壁九󵊮方于深雪堆中接得箇半臂神光岂不是以一大事因缘示一切人作世间灯五传至曹谿法遍支那二枝五派万别千差无非以一大事因缘示一切人作世间灯是故临济喫黄檗三顿痛棒豁然大悟便道元来佛法无多子后来建立许多间门破户所谓三玄三要四宾主四料拣等岂不是以一大事因缘示一切人作世间灯曹洞亲契宝镜三昧于无中唱出正偏五位三堕四禁金鍼玉线敲唱双行岂不是以一大事因缘示一切人作世间灯沩仰暗机圜合体用互呈岂不是以一大事因缘示一切人作世间灯云门于睦州崄崖之下拾得秦时𨍏轹钻便道一镞破三关分明箭后路岂不是以一大事因缘示一切人作世间灯法眼以三界唯心万法唯识指示诸人一大事因缘作世间灯乃至临济正宗的的相承迄我天童老人于铜棺山顶彻悟此大事因缘便道情与无情焕然等现后来说法二十余󵊮祇以一条白棒示一切人作世间灯山僧既承嗣天童因甚不行棒行喝祇管打葛藤说道理不见道慈悲之故有落艹之谈然则世间灯相续不断暗中宝觌体现前诸人还知落处么若知得此宝落处便可传从上佛祖不传之灯灯灯续燄常照世间永无有尽现前僧俗不避风雨不惜劬劳远来翠巖或求戒或求法或随喜或助扬无非为一大事因缘莫非宿植德本故获遇兹胜会然此一大事因缘各各具足各各现成祇因无始以来妄习深厚乍闻此事如风过树头是故从迷至迷生死相续所以释迦老子道若诸世界一切众生其心不淫则不随其生死相续又道若诸众生其心不杀不盗不妄则不随其生死相续此四种清净明诲三世诸佛所共叮咛若能遵依便超三途更能修定方超六欲更能修慧顿超三界大众且道慧如何修你但二六时中放下一切善恶诸缘放下一切闲学闲解提起一句本参话头如屑落眼中相似千方百计祇要出却眼中屑更不思食思睡思财思欲一切人我是非无明烦恼不须排遣自然瓦解冰消忽然屑出眼光如故当此劫火之余白骨遍野平日亲朋法侣十无一存可见人命无常唿吸难保生死二字僧俗贵贱皆所不免生死事大无常迅速两句现话岂可不知因甚不肯努力真参虚怀请益大抵今时参禅不得力者总为体面放不下生怕装村生怕落下风殊不知祇者护惜体面底心便是无量劫来生死根本岂不见慈明冒难参汾阳经二󵊮不许入室凡有所训皆流俗鄙事一日进方丈白云自至法席已经二载念岁月飘忽时不待人有失出家之利语未竟阳拈棒连打明痛极失声请救阳以手掩其口明豁然大悟乃云是知临济道出常情高峰参雪巖才开口便痛棒打出天童先师周旋龙池老人左右二十余󵊮池唯加骂詈不假词色若是如今琉璃缾子禅生怕捱着才相警策便道老冻脓不识好恶轻我慢我我如此为护丛林如此精诚求道博不得箇好词色觅不得句好言语心愤愤口悱悱恨不插翅而去嗟夫醍醐上味为世所珍遇斯等人翻成毒药现前诸公皆是英灵倜傥汉子岂假山僧絮絮忉忉幸自鞭逼自挨拶不顾得失不顾危亡不护体面则生死根本自断大事因缘自明大事因缘既明则一切法即是佛法又岂待开两片皮掉三寸舌然后为说佛法哉今晚因省愚禅人为乃师圜戒设茶山僧因茶普说因说示众然则说己说了註已註了若作佛法会入地狱如箭射不作佛法会亦入地狱如箭射离此二途转得一机不妨来方丈通消息普说五夏已前专精戒律无绳而自束五夏己后方许听教参禅掘地觅青天正当不前不后时且道受戒是参禅是𠠢利汉向者里挨拶得入便见脚跟下有条通天大路千圣牢笼不住众魔潜觑无门直下坐断报化佛头不落证修阶级岂不见青原初参六祖便问当何所务即不落阶级祖云子曾作甚么来云圣谛亦不为祖云落何阶级云圣谛尚不为何阶级之有祖深器之众兄弟青原既知圣谛亦不为又用见祖师作么不见道不经敏手终成废器丹霞于途中遇禅者闻有选佛之说遂诣西江参马祖才相见便作整冠束带势祖云子缘不在此可往南岳见石头去霞便去见石头依前作整冠束带势头云着槽厂去若是如今学者便道堂头不具眼我们选官底人如何作得槽厂里事霞依教便去异日石头云来日佛殿前铲艹一众各备锹锄霞独洗头胡跪殿上头便与剃发复云子莫要受戒么霞便掩耳而出众兄弟你道丹霞见甚么道理便掩耳而出莫是拨无因果么且喜没交涉须知此事贵在英灵特达之士向未举已前荐得自然如水投水似空合空不落理路窠臼不被知解纠缠不假炉𩍁钳鎚不费师家盐酱你看六祖石头何尝唠唠忉忉为丹霞青原打葛藤来所以山僧寻常向诸人道要急相应直须向佛未出世祖未西来时会取你道佛未出世祖未西来时还有许多名号也无还有四圣六凡种种差别也无还有戒可受有禅可参有教可听也无众兄弟须知本来无事本来现成本来平等本来解脱祇因迷头认影遂至向外驰求所以道演若达多失却头狂心歇却即无事圜觉云知是空华即无轮转亦无身心受彼生死楞严云玅性圜明离诸名相本来无有世界生死法华云是法住法位世间相常住教乘中宗门下千般譬万般喻满口道破和盘托出争奈自己夙无灵骨命根不断偷心不死动是随语生解逐境飘流见人说有便着有见人说空便着空见人说无事便坐在无事甲里譬如彊盗打劫相似见人说此屋有宝便信道有或向道无又疑是无直待一拳打破门来一看原来真箇是空底方悔从前虚费许多气力平日偷心当下顿歇学道亦然你若偷心不死纵使学得一知半解转得一机两机坐到纯清绝点身心俱忘也未是到家底消息众兄弟时光倏忽岁月蹉跎才方结制又是一月了也直须努力不可等闲况是千里万里受尽波咤行脚到翠巖经冬过夏岂是为片衣口食无非要发明己躬大事翠巖者里也不管你五夏前五夏后也不管你𠠢利不𠠢利也不管你是老是少才进门来便觌面提持开口见胆你若信得及见得彻直下四楞蹋地昔世尊在日有一大富长者子名曰亿耳投佛出家为求道故日夜精勤行诸苦行以精勤故遂致身体尪羸足破血流意欲退道佛知其故乃谓耳曰尔在家时善弹琴不曰能佛曰絃太急太缓时如何曰声不成曲佛曰不急不缓时如何曰曲韵方成佛曰我佛法中求道亦然太急则疲倦太缓则懈怠适中则道成矣耳奉教不逾月遂证阿罗汉果如今众中精勤者固多懈怠者亦不少倘能受戒参禅行行学事皆如调絃相似缓急得中则思过半矣且道没絃琴上如何着力各各请归堂明朝是初一解制普说违真顺俗未脱根尘却谢招陶犹存取舍翠巖法社迥异诸方去亦不招来亦不拒真亦不立俗亦不违若是摩霄俊鹘直下承当跳出金刚圈吞却栗棘蓬便解石女腰边横裁免角铁牛背上倒刮龟毛须弥顶上行船鄱洋湖里走马拈取香至国与新罗国斗额不为分外到者里佛亦是尘更说甚么念佛投于乱心乱心不得不佛净亦不着更说甚么清珠下于浊水浊水不得不清清浊既亡心佛无二杂念净念皆为解脱成法坏法无非涅槃柳巷华衢淫坊酒肆渔樵耕牧将相公侯一一现本身舍那处处示当体阿逸既然如是佛印因甚又道苏学士胸中有万卷书下笔无一点尘祇是不知性命落处聻众兄弟灼然有他恁么道你若不知性命落处纵饶胸罗万卷笔泻千篇诸子百家五经十七史乃至三藏十二部一切修多罗一时会尽到眼光落地时半点也用不着岂不见鲁哀公问性命之道于孔子子曰分于道之谓命形于一之谓性化于阴阳象形而发之谓生化穷数尽之谓死是故命者数之始也死者生之终也有始则必有终矣大众生死始终阴阳变化之理孔夫子固分析得甚详若是无生无灭无始无终者一着子毕竟不曾点得破为甚不点破急则治其标我祖师门下谈佛性之理即不然昔异见王问波罗提尊者曰佛性在甚么处者曰性在作用曰若当作用几处出现者曰当作用时其处有八曰八处出现当为我说者曰在胎为身处世名人在眼曰见在耳曰闻在鼻辨香在舌谈论在手执捉在足运奔遍现俱该沙界收摄在一微尘识者知是佛性不识唤作精魂大众佛性精魂是一是二若道是二正是拨波求水若道是一又是认影迷头到者里须是自悟始得你若自悟一回便见得根根尘尘周遍法界生灭去来本如来藏所以文殊问菴提遮女曰生以何为义女曰生以不生生为生义曰如何是生以不生生为生义女曰若能明知地水火风四缘未尝自得有所和合而能随其所宜是为生义曰如何是死以不死死为死义女曰若能明知地水火风四缘未尝自得有所离散而能随其所宜是为死义大众菴提遮女说道理打葛藤即不无殊不知鼻孔被文殊大士穿却今日或有问翠巖如何是生以不生生为生义噼嵴便棒如何是死以不死死为死义连棒打出若明得棒下意旨便知得自己性命落处回观菴提遮波罗提佛印孔子之说皆为剩语今晚因少宰熊公遥寄净资为众设茶解制山僧不免引些陈烂葛藤与大众作箇热闹其实此事不在言句上所以少宰昨来书中自序云少󵊮曾参圜通诸老灼知此事不由言说即今万念寒灰独此因缘如鱼在水大众你看此老虽在金紫行中犹能不昧般若正因等闲说箇喻子多少亲切诸人若能二六时中履践此事如鱼在水如鸟翔空则结制也在里许解制也在里许生也在里许死也在里许乃至动静去来折旋俯仰无有不在里许者虽然祇如鱼鸟俱潜水空并陨时此段因缘又作么生行到水穷处坐看云起时复云却谢招陶亦偶然雁门也是老婆禅一回入得洪崖社五浊泥中绽白莲普说今宵不必宣规约打起精神透祖关言下豁然开正眼始知结制亦无端正眼既开不在限正眼未开出众决择众不出师乃云问得也好不问更高问去荅来于本分中了无交涉岂不见香严参沩山山云闻子在百丈问一荅十问十荅百此皆是聪明意识边事试向父母未生前道将一句来严不能荅乞山说破山云父母所生口终不为子说严云今日乃知画饼不可充饥此生誓作箇长行粥饭僧决要明者一着子一日因闻击竹声打破漆桶遂遥望沩山礼拜云沩山和尚大慈恩逾父母当时若为我说破何处有今日复述偈云一击忘所知更不假修持大众祇者两句己自透顶透底如今人参禅不得力盖为所知障耳所以道入此门来莫存知解又有箇跛脚阿师参睦州几度扣门不容见一日又去扣门州云谁云文偃州开门文才跨入州遂推上门云秦时𨍏轹钻文被拶折脚忽然大悟你道他当时问头也未置得因甚便悟去良遂弃讲参麻谷谷见来便闭却门遂再去谷才见又荷锄往园中去遂有省乃云某甲若不来见和尚洎被经论赚过一生归谓学徒云诸人知处良遂总知良遂知处诸人不知夫为善知识者当慈悲方便接引后昆为甚见人来参总不理荅他且道麻谷为人在甚么处临济在黄檗会下三󵊮不曾问一句话一日因睦州教问如何是佛法大意三度发问三度被打当时黄檗因甚亦无指示若觑得黄檗心行破便见得麻谷沩山睦州等同阬无异土近代宗师得此机用者不道全无祇是少学者才求开示便授一箇死话头学者思量得一句合头语一荅荅了师家连忙印证云好好亏你祇是要明差别公案便好为人遂将五家宗旨一齐向伊註破祇是自己分中依旧黑漫漫地如此行径正所谓日中灌瓜揠苗令长但知与儿酥酪消与不消都总不知你若消不得酥酪亦成杂毒自余分玄分要配三配五大法小法之流固是不堪齿录时当末法明眼宗师固少正因行脚者大似披星拣月祇是趁热闹图软暖贵耳贱目听见三千五千处便道是真善知识青黄不办菽麦不分及到丛林中自己事且不着急祇管管人闲事东家杓柄长西家杓柄短某知识慈悲肯为人说某知识有福报肯为众某知识有学问语句鑯新走过几箇丛林见得几员知识便以老参自居空腹高心向无眼人前称王称郑妄自尊大及到明眼面前依旧来不得不免纳降款似此等辈谓之州县白蹋僧打野榸汉打杀千千万万有甚么罪过又有一等𠠢利些底将古人残羹馊饭筑向一肚皮也作得几首歪偈转得几转套语及至勘验将来毫无实据依稀彷彿卤莽颟顸也不管自己稳当不稳当祇图宗师说箇是说箇好便欢喜不了拈征别代一齐都安排得停停当当祇是手卷拂子一到手便向三家村里旋蒸热卖去甚至付而又取取而又付师资矛盾兄弟仇雠古风埽地目击寒心此无他盖为末上担簦行脚便无正因耳法华举云行脚人须具正因始得不是游州县翫山门景致过日子盖为生死事大寻师访友决择疑团诚哉是言从上诸祖现身尘剎竖立法幢无非要人发明生死大事即翠巖初兴恆产未复钱谷亦不足以安众内外职事一󵊮拮据东家化几斗西家化几升无非成就湖海有志高衲于此名山大剎中了脱生死大事诸公不惮劬劳千山万水到翠巖昼三夜三无眠失食也祇要决择生死大事千里之行一步为初九旬之期今夜为始母论堂内堂外皆当痛为生死真切做工夫日前有几箇禅和子再三要求进堂见山僧不允便哭山僧祇是好笑难道禅毕竟要在堂内始参得堂外便参不得禅耶殊不知䦆头边东司上乃至搬柴运水舂米抴磨总是诸人放身命处祇为你心麤头头错过如今要得急切相应但将从前知识处学得底册子上记得底零零碎碎解得底尽情抛向东洋海里胸次中虚虚闲闲宽宽旷旷更须生起三种大惭媿心一者自念我与释迦老子无二无别祇因不达本地风光所以流浪生死经无穷劫而今幸得人身六根完具又逢善友得闻正法即今若不讨箇分晓将来又被业识牵向驴牛肚里翻筋斗去有甚么了期此岂不是大可惭媿底事二者古德千言万语及天下知识横说竖说无非直指此事而今开卷便是银山万叠见知识说话似鸭闻雷问着本分事口如胶黏教中呵为哑羊僧此岂不是大可惭媿底事三者两鬓垂雪一事无成生无益于时死无闻于后此实可惭可媿可羞可耻奋起三种惭媿心了疑情自然发得起工夫自然做得上不着更问人别人为你说底都是死法子一部禅关策进祇是箇切字註脚你若生死心不切直饶从朝至暮从暮至朝说到弥勒下生也没交涉今晚聚首百余员皆老成笃实之士且无虚头伎俩九十日内要了无量劫来生死事不是等闲直须切上加切勐上加勐蓦地筑着磕着要透祖师关捩也不难且道如何是祖师关待诸人一一打破漆桶来与汝註破告香普说古人不复见古规不大行古风欲坠地古道焉得明欲明古道须行古规古规既清古道自振何者为古道直指人心见性成佛是何者为古规三八入室旦朢五参是然旦朢五参不过提纲挈要唯入室一着乃细密钳锤所谓由也升堂矣未入于室也昔慈明参汾阳经二载不许入室凡有所训皆流俗鄙事是故先德说法观时观机不妄下刃不轻发药一发刃下药必使命根断百病除百病既除药亦无用学者服药未得通身汗下者固不在言己得通身汗下者往往执药成病所谓闺阁中物舍不得譬如灵龟负图自取丧身之兆昔夹山未见船子之先洛浦未见夹山之先皆害此病若不遇大手眼宗师卒难整顿现前兄弟各各气宇如王一知半见不道全无要得透顶透底头尾相称祇恐达摩峰未肯点头在适来参头为众启请云现前兄弟各为生死事大无常迅速伏朢慈悲开示因缘大众祇者生死事大无常迅速一段因缘已是为虚空穵耳穴了也何况举古举今说长说短于诸人本分中祇益戏论且道本分中如何通信若道不得山僧不免为须弥安鼻孔去也竖拂子云见么箇箇眼里有珠必定是见击拂云闻么人人耳中有窍毕竟是闻闻底不是声见底不是色声色全真见闻不隔所以道即此见闻非见闻无余声色可呈君箇中若了全无事体用何妨分不分众兄弟还了得么若真箇了得便见得生即无生死本无死更说甚么生死事大日月往来春生夏长四序推迁灵台不变更说甚么无常迅速然虽如是也须实证实悟始得你若一向学将来解将去争奈生死到来依旧手忙脚乱譬如说食终不饱人所以参贵真参悟须实悟莫打野榸弄虚头虚度一生一失人身万劫不复岂不见佛果在五祖会下机辩迅捷每呈伎俩时五祖祇是不肯他佛果以为用心行移换人五祖道你他日着热病打时方思量老僧话在佛果忿然而去在金山果遭热病打一顿病中着忙方思五祖之言不虚病愈即归五祖后因闻频唿小玉话始得打破漆桶大慧天资敏利英俊过人参了一十八󵊮禅诸方老宿无一不印可他祇是不肯自欺及至天宁闻熏风自南来话始得一念不生前后际断可见先德皆从实证实悟中来所以光明烜赫照耀今昔日前有箇禅和到翠巖颇聪明也有些猢狲伎俩祇是到结角罗纹处便来不得因放他在侍者寮要朝夕锻炼一晚问他万法归一一归何处他云今晚不向和尚道山僧道你与么荅话何曾梦见他云和尚不肯某甲诸方自有人肯我在山僧道你他日着热病打时方思量我在后在侍者寮大病一场叫爷叫孃撒屎撒尿不逾月起单到诸方便付属去了大众可见古今不相及不啻天渊古风欲坠地于此可见翠巖者里不敢效诸方大宗师轻易放行纵使拈得颂得石火电光也来得入理深谈也来得更须审你悟处真实始得纵使悟处真实更须验你行处真实始得所谓解行相应名之为祖纵使解行相应更须用处亲切始得你若大法不明宗旨不透用处不亲临机不免瞎人眼目如何为人抽得钉拔得楔解得黏释得缚奉劝现前兄弟须看先德典型莫逐今时流弊从今告杳之后有鼻孔者遇挂牌时不妨入室中披肝沥胆微细决择未得入者直须抖擞精神竖起嵴梁将三百六十骨节八万四千毛孔并作一箇疑团莫管他是莫管他非莫管他古莫管他今昼夜忙闲行住坐卧茶不知茶饭不知饭疑来疑去逼来逼去左不得右不得吞不得吐不得死不得活不得百不得时忽然失脚蹋破虚空平沉大地譬如泗州见大圣远客还故乡那时方见告香入室也是多事旦朢五参也是多事了生脱死也是多事成佛作祖也是多事虽然若守着者箇见解坐在无事甲里正是膏肓之病拄杖不在苕帚柄聊与三十古雪哲禅师语录卷十古雪哲禅师语录古雪哲禅师语录卷十一嗣法门人传我等编普说二安乐堂普说竹椽茅瓦盖新堂堂角春风布绿杨到此尽成安乐汉百骸四体一时康大众百骸安乐则一心安乐一心安乐则百骸安乐所以道心外无别法法外无别心净名云观身实相观佛亦然楞严云汝身汝心皆是玅明真心中所现物般若云一切智智清净无二无二分无别无断故如是会得则身病心病凡病圣病不假扁鹊卢医一时解脱六度万行不须经历阿僧祇劫当下圜满然后遇茶喫茶遇饭喫饭寒则添衣热则乘凉到与么地始为得大安乐从上乃佛乃祖亲到此地更欲一切人皆得大安乐故说大法以安其心立常住以安其身述因果罪福以启迪其敬信所以梵网经云八福田中看病第一若父母师僧弟子病皆供养令瘥如佛无异高菴禅师云贫道常阅藏典谛审佛意不许比丘坐受无功之食每遇辰朝偕诸弟子持钵乞食心无高下使获福者一切均等后所称常住者本为老病不能行乞者设山僧昔阅律部佛在世时每月两巡寮一日至一寮中见一比丘涕泣不已佛云汝泣何为比丘云饥渴病苦故佛云汝几日不饮食耶比丘云已经七日佛云何以无人瞻侍比丘云以臭秽故皆猒嫌而去佛云汝不须泣吾当亲自瞻侍汝遂为易净衣浣其污者给以饮食复以兜罗绵手为其按摩云汝今安不比丘云世尊金手一按遍体安乐佛因为说苦空无常之法比丘言下证阿罗汉果归至讲堂声钟集众普谕其事复云若同居比丘有病必当互相瞻侍若猒弃去者得无量罪非吾弟子大众者便是释迦老子为一切众生安身安心底第一箇榜样也高峰玅禅师居山时有若琼禅者病中思醋峰于四十里外乞醋与之复思浴峰亦给侍之琼因浴睹影忽大悟述偈云三十年来颠倒今日一场好笑孃生鼻孔豁开放出无毛铁鹞者便是第二箇为学者安身安心底榜样也先和尚初住天童时每以延寿堂未立为恨一日因云间钱乡绅求嗣先师遂开导伊捐资建堂施药钱如命堂成钱遂得子其时山门虽有土木之役先师一月必数次至堂慰问开示故堂中常有坐脱立亡者者便是第三箇使学者身心俱安底榜样也真歇了禅师尝有涅槃堂偈云访道论交实可伤经年独卧涅槃堂门无过客窗无纸炉有寒灰席有霜病后始知身是苦健时多为别人忙老僧自有安闲法八苦交煎总不妨大众还识得安闲法么若果识得非特八苦交煎纵使剑树刀山镬汤炉炭亦自安闲其或未然同是有漏色身争免八苦煎逼山僧初住翠巖即欲立一堂以安老病其奈福缘浅薄三年始成今特请某为堂主某为行者尚冀仰效佛祖之标榜俯念疾病之酸辛勤加照拂使彼身心调适直到大安乐之地则功不浪施矣且道如何是大安乐底去处爱日到门先晒背和风送暖不添衣普说理须顿悟乘悟并销白云断处见明月事在渐除因次第尽黄叶落时闻擣衣大众须知事无理外之事理无事外之理若单悟理不除事此人有眼无足若单除事不悟理此人有足无眼若能理事圜融行解相应此人方有语话分大众要识事么祇你二六时中胡思乱想起贪瞋痴造种种业底猢狲子是要识理么祇你一念未生以前无欲无依无见无闻底主人公是你若亲见得主人公一面猢狲子自然不敢作怪所以祖师门下玅在顿悟顿悟之后触境逢缘自能随处作主纵有无始妄习一时销融譬如夜梦千秋觉已随灭你若单除事不契理谓之盲修瞎鍊直饶向六根门头死獦狚地去遏捺争奈猢狲子依前跳梁不能驯伏所以道但得本莫愁末在今天下出家者如牛毛得本者如麟角所以正宗寂寥丛林衰落现前诸公冒险乘危不远千里百里来求大戒便是末法精进光明幢假使普天下出家者皆如诸公何愁佛法不兴但受戒亦非小事律中道受戒后不得离依止依止即和尚阿阇黎谓依止和尚阿阇黎可以进道故间有愚钝者终身不得离依止如今受戒者七八日内草草匆匆三坛说话尚听不清何况微细条章归到家中衣钵束之高阁戒相视同故纸从年卒岁不见依止一面何况说欲羯磨昔迦叶佛时有一比丘度诸弟子不勤教诫中有一人广行非法命终堕落为龙龙法七日一受对火烧其身肉尽骨存苦不可忍自知宿命本作沙门不持禁戒师亦不教遂生瞋念欲害其师其师一日同五百商人泛海龙遂捉船且云汝掷下此比丘始放汝去众问其故龙如上答众即欲捉此比丘置水中比丘言不须见捉我自投水因此殒命大众据此因缘为师难为徒不易师不教诫过在师教而不听过在徒所以今晚有三件事先与诸公断过受戒之后不能依止丛林者凡遇冬夏戒期必诣依止省觐无犯自说清净有犯发露忏悔此是一受戒之后当立志参学不得仍行应赴等事此是二受戒之后当朔朢诵戒及学大乘经典不得为檀越诵血盆三官等伪经傥有不遵者即九师及同坛上中下座皆得鸣鼓而攻追其衣钵昔世尊谓采菽氏云若比丘轻慢佛语犯众学戒九百万岁堕泥犁中其间罪人手生铁爪相掴肉堕痛苦难忍众学戒梵语突吉罗五篇中之最轻者犯此轻戒尚受如此长夜之苦何况犯五篇中之最重者其苦尤甚大众人命无常眨眼便是来生当念泥犁苦发向上志专精持戒努力参究究取自己主人公一朝打失布袋亲见一回始知理事不二顿渐无殊且道除却顿渐理事如何通信白云断处见明月黄叶落时闻擣衣普说参禅须求玅悟不可掠虚发言须契正宗不可儱侗儱侗则正宗不达卒落野狐之群掠虚则悟门不亲终滞知解之网所以道参须真参悟须实悟阎罗大王不怕多语近代学者祇因悟门不亲学处不玄所以语多渗漏如群盲摸象各说异端互相是非取笑识者岂不见阿难尊者于楞严会上闻佛开示身心荡然得无罣碍自知心遍十方见十方空如观手中所持叶物一切世间诸所有物皆即菩提玅明元心心精遍圜含里十方反观父母所生之身犹彼十方虚空之中吹一微尘若存若亡如湛巨海流一浮沤起灭无从了然自知获本玅心常住不灭大慧杲禅师于熏风自南来殿阁生微凉言下直得一念不生前后际断此二尊宿因闻法得悟悟中境界说来自然不同雪巖钦禅师于堂中经行忽见面前如地陷一般天童先和尚过铜棺山顶豁然大悟便觉情与无情焕然等现你看真箇悟得底说出悟由自然亲切略举一二可见从上尊宿无不从真参实悟中来所以发出一言半句如木柤羹铁钉饭无你咬嚼处你若是夙有灵骨底直下打破漆桶你若不会便须薶头真参岂可掠虚谩人寒山大士云我见谩人汉如篮盛水走及至到家中一点也无有教中所谓大妄语成下无间狱岂是小事现前诸公虽未彻悟且不掠虚一闻结夏之说内外踊跃不惧炎烝顿忘寝食要向九夏之中了决无量劫来生死疑团便是正因行脚衲子今晚当起期之初有几件事先与诸公议过第一不得闲坐第二不得妄想第三不得瞌睡第四不得学转语第五不得念话头依得此五件事敢保一切禅病自然脱落大众须知此事元不涉文字语言天下老和尚万不得已垂一机一境开口见胆要你直下彻去休去歇去生死病根顿尽去譬如良医相似据你所害底病下一剂药要你通身汗下其或服药不效便须另觅良方不可向人道我病虽未愈药已喫得纯熟了而今念话头者亦然十年二十年抱箇死话头去念却向人道我工夫做得纯熟了话头不间断痴人你若不求玅悟纵念百年有何所益此近代参学者大病牢牢靠着一句话头如乞儿杖子相似纵遇知识当机直指渠亦不顾又有一等卤莽禅和被知识逼拶得紧祇管去学转语来唐塞也不管自己悟不悟信口胡柴岂不见云居初住菴时兴化问权借一问以为影草时如何居无语化云情知你答不得者话不如礼拜了退可见古人慎重不妄发言至若瞌睡妄想参禅通病不待细言古德云若人静坐不用功何年及第悟心空直须提起吹毛利要剖当阳第一义可见闲坐取静亦是大病蓦竖如意云大众山僧提起吹毛也还见第一义么掷下云急着眼觑普说百舌无声鵙又鸣物情迭变洵堪惊胸中未得空诸有万象依前翳眼睛大众一切诸法本来空寂不待离散败坏而后为空天地若不空则不消陨日月若不空则不沉没山河若不空则不崩竭四大五蕴若不空则不离散乃至三界二十五有内外诸法皆是空华都无实有若知得一切皆无有实便是出生死底捷径所以道知是空华即无轮转亦无身心受彼生死非作故无本性无故大众既无生死又无轮转为甚六趣昇沉至今不息良以一切众生从迷至迷不觉不知随顺业识妄生执着于无生死中妄见生死于无是非处妄起是非于无人我处妄分人我于无迁变处妄见迁变所以道心生则种种法生心灭则种种法灭又道如我心空诸法空千品万类悉皆同故庞居士向一口吸尽西江水言下心空及第二祖于觅心了不可得处始得心安心既不可得则六根六尘六识十二处十八界及一切诸法皆不可得一切诸法既不可得则本来面目触处全彰蓦竖如意云还见本来面目么你若未得心空底毕竟唤作如意子要且不见本来面目者箇说话唤作入理深谈你若未得心空见人说道理便作道理会见人向上提持便作玄玅会见人说空便着空见人说有便着有譬如矮子看戏随人上下日前有箇禅客入室中请益云达得无常苦空是小乘法如何是大乘真空山僧便打客茫然诸人还知棒头落处么若也知得则四句俱离百非顿绝尽无边香水海遍微尘国土是自已一箇清净法身求于空有二相了不可得其或未然冬至日长夏至日短瞬息百年三途路险珍重普说九夏须臾尽秋风又再旬时时不空过方契本来人大众山僧一夏以来不持咒不诵经困即打睡健即经行可谓不空过诸人一夏以来肩竹肩木收米收谷亦可谓不空过众中有等懵懂禅和便道翠巖老汉说无事禅我们一夏以来唠唠攘攘七上八下虽是行得些苦行博得些痴福究竟禅不曾参得道不曾悟得正是空过日子和尚一月以来不上堂不开示不谈宗不论义争得不空过大众与么见识何异三家村里俗汉我且问你本来分上还着得者闲家泼具也无所谓金屑虽贵落眼成翳昔有一老宿一夏不曾为众说话会下有僧叹云不敢望和尚说佛法得闻正因二字也难得老宿闻得乃云阇黎莫𧬊速若论正因一字也无道了叩齿云适来不合恁么道邻舍有老宿云好一釜羹被一颗鼠粪污却雪窦显禅师拈云谁家釜内无一两颗大众要识鼠粪么参禅学道是鼠粪成佛作祖是鼠粪谈玄说玅是鼠粪要识清净羹么更举一则古人公案与诸人听昔仰山夏末上沩山省觐沩云子一夏作甚么仰云锄得一片畬种得一箩粟沩云子可谓不空过仰云和尚一夏作甚么沩云日中一食夜后一寝仰云和尚也可谓不空过道了乃吐舌沩云寂子何得自伤己命大众沩仰父子主宾互换纵夺可观即且置祇如仰山吐舌沩山因甚道寂子自伤己命若捡点得出也许你是一员无事衲僧其或未然时中切不得空过普说僧问施主殷勤请陞座未审吾师有何垂示师云昨夜南山虎咬大虫乃云梵语阿弥陀此云无量寿若能直下自承当狐貍便作狮子吼狮子既吼群狐脑裂吹毛出匝凡圣不留纵使无量寿世尊到来也须斩为三段更说甚么乐邦净土何殊翳眼见空华指东划西大似止啼拈黄叶岂不见六祖大师答韦刺史道东方人造罪念佛求生西方西方人造罪念佛求生何国凡愚不了自性不识身中净土愿东愿西悟人在处一般所以佛言随所住处常安乐使君心地但无不善西方去此不遥若怀不善之心念佛往生难到今劝善知识先除十恶即行十万后除八邪乃过八千念念见性常行平直到如弹指便睹弥陀使君但行十善何须更愿往生不断十恶之心何佛即来迎请若悟无生顿法见西方祇在剎那不悟念佛求生路遥如何得达惠能与诸人移西方于剎那间目前便见各愿见不众皆顶礼云若此处见何须更愿往生愿和尚慈悲便现西方普令得见祖言大众世人自色身是城眼耳鼻舌是门外有五门内有意门心是地性是王王居心地上佛向性中作莫向身外求自性迷即是众生自性觉即是佛大众六祖大师已开口见胆一时说破了也还信得及么若信得及便与古佛齐肩不须向外驰求所以长芦赜禅师云实际理地不受一尘则上无诸佛之可念下无净土之可生佛事门中不舍一法故有念佛三昧开示往生法门东土自远公结社之后念佛者甚多着净土文者母虑数十家虽有抑扬偏重之说未尝非毁禅宗独龙舒王日休所述净土文中力排禅獘且引无根不稽事迹为证即草堂五祖真如惠古诸大尊宿皆遭贬斥然王公原文祇有十卷今所传者增广二卷大抵排禅之说乃无知庸妄之谈断非王公本意顷因无念禅者偕众檀入山设供特携此文质正山僧拟募缘镂板故对众点破免致以讹传讹疑误后学不是山僧执参禅为是排念佛为非念佛参禅总是先佛法门遇上根利智教伊参禅中下二机即令念佛对机说法何是何非譬如害热病底与他凉药害冷病底与他热药病尽药除非但禅净二门即诸佛诸祖及天下善知识百千方便总是止啼黄叶都无实义正恁么时药病两忘生佛无二即且置敢问大众无量寿世尊即今居何国土还知么白蕅华中藏不得红尘堆里现全身更有一偈举似大众禅净相兼也不妨娑婆宁复异西方顶门未具超宗眼莫把虚空较短长行实辛茆腊顽石禅人设茶偕两序大众稽首请云诸佛出世皆有生缘历祖降灵各叙行脚吾师续天童之正脉复翠巖之禅庭三载开炉千指围绕愿示行由以开来学师云日出西方夜落东众云不会师云且归本位坐看取画虚空众归位师云山僧本无姓字亦无方所无端于甲寅年十月初四日亥时幻现于建宁府瓯宁县之高阳乡前一夕先母余氏梦一老僧须眉如雪从峨嵋来借宿乃分娩甫出胎遂不茹荤血先父陈氏讳之奇为邑庠生尝谓人曰吾先代多好善乐施每遇饥岁仓廪为之罄空后世子孙必有起者观此子沉潜温敏动止有则似非常儿可比因命名国宾字宾王稍长随父读书于山寺中极喜闻梵呗之声每晨盥漱毕即同胡跪结印默持准提咒三七遍年十六翻然有出世之志乃随先祖出家于黄巖礼本师上体下空薙染命名真哲字若鲁尝自思曰此世界中不知有几许人人中有几许凡几许圣即此世界凭何而立一日阅中峰警策歌至三界尘劳如海阔无古无今闹聒聒尽向自家心地生一念不生都解脱处恍然自得即有志遍参一日阅传灯至青州布衫话如撞铁壁闷不自解乃闭户绝食竟日趺坐揭字于门曰今日不出户久之无所得闻天童法席冠海内遂定向往辛未冬始腰包出岭道过梦笔为觉浪和尚所留壬申同抵武林闻其力诋天童且信且疑莫决去就侍行吴楚中原三载衣不解带胁不至席虽执爨负舂採薪乞食靡不为之然于本参毫无影响甲戌冬乃弃去从颍州至天童参先师相见次便问向上一路千圣不传棒喝交驰合明何事先师便打山僧云明知生是不生之法为甚被生死之所流先师打云还知么山僧云便恁么去时如何先师云赚杀阇黎一日问万法归一一归何处先师云万法且置如何是一山僧竖一指先师云此犹是万法毕竟如何是一山僧无语先师便打每入室长跪请益先师唯大棒打出二六时中犹如木人直得东西不办南北不分日则随众作息夜则倚柱为床一日求侍者单先师云老僧无侍者山僧云大尊贵生先师笑云你因甚要作侍者山僧云朝夕得亲近和尚先师云如何是你亲近处山僧呈偈云如何是我亲觐处觌面当机绝回互云云先师指觐字云此字错了山僧云未审当用那箇觐字先师以杖蓦口指山僧当下豁然便趋出次日入室云某甲有箇见处特来呈似和尚先师云你见处作么生山僧画一圜相先师云也当不得山僧作礼而出从此于本分事了无疑滞但于古人公案犹不能尽透临机用不出一日随先师开万工池次山僧问起石挑沙即不问冒雨冲风事若何先师便打山僧云恁么则箇箇壁立万仞去也先师亦打丁丑春以出山养病呈偈有室中若箇呈新见杖下吾曾豁正眸之句先师云如何是你豁开底正眸山僧云瞎先师云作么生是瞎底意山僧无语先师云绝后再苏欺君不得须知有者一步工夫此去不得浪游病愈即还山山僧奉命至武林调息半旬即上径山参雪峤师太道过缾窑遇永觉和尚遂问闻师亲见寿昌老人是不觉云是山僧云如何是寿昌得力句觉云若有得力处不到于今山僧云者便是寿昌得力处么觉云汝何多事山僧云也不得放过到语风居见雪师太才度香仪太接得便云汝那里得来底山僧便掌太把住云者小禅和得恁么无礼我不会打那山僧云师太作打会那太乃笑山僧礼拜起复问雪覆孤峰时如何太云愁杀人雪厌梅华时如何太云落也雪点红炉时如何太云化雪消春到时如何太云一点也无山僧云恁么则片片不落别处也太便喝山僧亦喝便礼拜太云老僧自住山以来并不见一箇𠠢利衲子当时唯有箇道开禅者是福建老颇有些气息山僧云是家母舅太云怪道外甥多似舅即赠行脚诗一律中有绽衲浑身都是语快情唯汝自相宜之句乃留休夏于杂华菴菴去语风居十里太一日亲过菴相看山僧门迎太取下笠子山僧接得便问天不能盖地不能载因甚被者笠子遮却太休去山僧随后作礼云适来造次夏满辞返天童太为作偈送行云今朝喜见雨中秋万叶将为不自由独许梧桐通此窍一枝飘泊逐寒流到径山大殿遇雪关和尚上堂山僧出众问独步大方时如何关云你脚跟点地也未坐断孤峰时如何关云老僧在者里上堂处处逢渠时如何关云面面春风山僧云恁么则雪消双径滑云散五峰清关云洞口桃华开也未山僧云已被风吹落关云何曾梦见灵云山僧云且喜大众证明关云证明箇甚么山僧便喝关云再喝喝看山僧连喝两喝归众关云鼓粥饭气到云门见尔密和尚问未得底人如何下手门云向无下手处下手已得底人如何保任门云直须恁么去已得底人与未得底人相去多少门云今日是几山僧云恁么则圣凡不二观也门云犹是自家见山僧云谁知席帽下元是昔愁人门云如何是昔愁人山僧便喝门云也当不得山僧云疑则别参门留结冬命掌记室山僧观尔老说法詶机从容自在邋邋遢遢不衫不履了无近时装点扭捏之习诚本色宗师乃就职期中痛自策励必以大悟为期机锋转语影响边事拨向一边时中但自揣云瞎底意旨分明会得因甚临机道不出古今公案祇是一箇道理因甚透不得日夜鞭逼一日经行次闻僧举开善谦与宗原驰书公案直得如放下重担相似归单坐十余枝香无着欢喜处当尔之时并不见有身心世界亦不见有昏沈妄想正所谓常光现前壁立万仞底境界从前疑处如开门见山因述偈云云次日值门落堂考工夫次山僧出众问脱却汗布衫且无蝨子咬一夜得安眠清晨起得早试请宗师大人考一考门低头良久山僧作整冠束带势云一色杏华红十里状元归去马如飞便归众门云你看者丑驴乱做山僧便作驴鸣门便归方丈一日门上堂山僧问马祖一喝百丈为甚么三日耳聋门云今日云霭霭雨霏霏声未绝山僧便喝云犹打葛藤在门云也须细细嚼过山僧云谁人知此意令我忆天童便拂袖归众解制上堂山僧问两堂共聚千余指大彻心源有几人门云并无一箇山僧云恁么则临崖看浒眼特地一场愁门云阇黎又作么生山僧云九万里鹏才展翼数千年鹤便翱翔当日辞返天童相见次即问单刀直入拟取师头时如何先师云放汝三十棒山僧便礼拜而出次日入室云昨日触迕和尚先师云道甚么山僧云装聋作么先师拈棒山僧便出一日先师为佛音兄举火将法语揭于壁上末云中有六字欠妥大众为我改之山僧呈偈云谩言打草惊蛇出自是怜儿丑不知六字已更停妥了好看纸墨未形时先师览毕乃云你是死蛇惊你作么山僧便向先师肋下筑一拳云且解咬人先师微笑一日开路次路有两条先师云祇开一条罢山僧云两条都要开先师云一条尚错何况两条山僧云不见道路路透长安先师休去先师一日举熏风南来话问山僧你作么生会山僧云山月如银牵野兴闲行不觉过峰西先师云此是老僧底山僧云拈匙便举手喫饭便张口不是师子儿争解师子吼先师大笑一日又举熏风南来话问山僧山僧便掌先师亦打山僧礼拜一日举有句无句话问山僧山僧云云在岭头闲不彻先师云大慧因甚道到者里如狗舐热油铛山僧云祇为滞句承言一日先师阅雪窦颂古次至楚王城畔朝宗水喝下曾令却倒流问山僧作么生会山僧便喝云者老汉莫不识痛痒一日入室中云某甲有箇颂子呈似和尚先师云拏来看看山僧展两手先师便打山僧云者老汉颂子也不识一日先师问眼处闻时始得知意旨如何山僧云动容扬古路不堕悄然机先师云汝今日始作得老僧侍者山僧云是何言欤一日呈偈云一入天童五岁除箇中消息自如如汗衫帽子都稀破扁担芒鞋尚拮据眼底了无尘世梦灯前漫读古人书深藏丘壑看时节腊尽春归万物舒先师览毕顾旁僧云者小老却参得禅自此室中朝夕叩击投机语句颇多不能悉举辛巳冬侍先师于祁御史密园一日礼辞先师住山先师痛骂不已复呈偈云何事冲寒离杖侧把茅欲向碧峰蹲目前残局浑休论壮志深深在报恩先师亦不阅唯加骂詈山僧云某甲终不敢辜负和尚竟礼辞至西江南安卧云菴与二三衲子火种刀耕喫璎珞粥将有终焉之意未及一载忽闻先师讣音乃出山买舟东下至洪州遇同参健堂义公公以世道乱离江河梗塞再四挽留于西山白法结茅自癸未至今倏忽九载而埽塔之念无时暂置今秋始获遣专使一通法嗣书埽先师塔伏承山翁林野两法兄述偈上堂极口奖导山僧自惟不唧熘资性椎鲁在俗既未能博通经史出家又未曾遍历讲筵行脚参禅受尽波咤枉用许多心力唯是将勤补拙始有今日诸公切不得学山僧不唧熘汉行径若学山僧行径和诸公亦不唧熘今晚因顽石禅者请叙行实不惜向虚空中图画一上回观三十余年事犹如昨梦且道未入母腹时诸公向甚处与山僧相见击拂云石头点处天华落云脚收时夜月明古雪哲禅师语录卷十一古雪哲禅师语录古雪哲禅师语录卷十二嗣法门人传我等编问荅机缘僧问如何是宾中宾师云十扣朱门九不开如何是宾中主师云满身风雪又归来如何是主中宾师云入门嬾睹妻儿面如何是主中主师云拨尽寒炉一夜灰宾主己蒙师指示向上宗乘事若何师云脚跟下痛与三十棒问如何是死句师云嘉州大象陜府铁牛如何是活句师云陜府铁牛能哮吼嘉州大象念摩诃问杲日当空无所不照为甚者边有那边无师云阇黎且莫认影问如何是藏身处没踪迹师云月落潭无影如何是没踪迹处莫藏身师云云生山有衣问赵州道佛之一字吾不喜闻是如何师云一翳在眼空华乱坠问法身毕竟是有相是无相师云背阴山子向阳多问丹霞烧木佛意旨如何师云因风吹火用力不多院主眉须落又作么生师云不因夜来雁争见海门秋问如何是收师云笛楼霜夜月如何是放师云玉殿笑春风如何是收中放师云池暖冰先化如何是放中收师云菊敷天渐寒问如何是本来面目师云阶前石磉盘僧礼拜师云看看磉盘动也问如何是应无所住而生其心师云八角磨盘空里走僧呈偈有寒潭不是养龙窝之句师问即今龙在甚么处僧便喝师云好一喝僧拟议师便打云某甲以良久对师云寒潭不是养龙窝僧礼拜问正睡着时无梦无想无见无闻如何是大用现前底句师云行到水穷处坐看云起时山子均可二居士游罗汉坛归师问罗汉将何款待二公士无语师代云满谷白云一天风月居士问依经解义三世佛冤离经一字即同魔说毕竟如何师云居士唤甚么作经云穿衣喫饭师云错后有僧问如何是经师云一字不着画问父母未生前请师道一句师云明月正当空云不会师云片云迷远岫云津杨孝廉问达摩面壁意旨如何师云倚天长剑逼人寒云云门道廿七又作么生师云多󵊮历日云人人有箇不灭真性未审在甚么处师便打僧篐桶次师问参禅须要打破漆桶你为甚么却箍起云有时恁么有时不恁么师不肯乃代云且图大家受用僧请益唐玄宗斩画像因缘师云你试道看云恼乱春风卒未休师云山僧即不然云师意如何师云金风吹一叶万树尽皆秋问久向西山一日出一马蹄金特来借些用师便掌云谢布施师云你作么生用僧无语师复掌云死汉师问麟上座云麒麟为甚么祇有一只角云筑着磕着师不肯乃代云唯我独尊无念教道人参师问莫谓无心云是道无心犹隔一重关且道是那一重关道人无语师代云富嫌千口少师问众露柱舞春风是第几机众无语师代云淡烟笼碧岫细雨溼苍苔问如何是本来面师云烂泥团云击碎后如何师云你向甚处下手僧拟议师便打甘行者做稻场次问如何是道场师云寸艹不生问南泉斩猫意旨如何师云万象森罗尽陆沉赵州戴艹鞋出又作么生师云山尽疑休去峰高又起来问万法归一一归何处师云红炉飞片雪师一日至养牛窝看终南上座因问牛作么生养云请大师道师云遇茶喫茶遇饭喫饭云弟子持观音经常疑一段义经中道若有罪若无罪杻械枷锁捡系其身有罪且置无罪为甚么也捡系其身师云卧龙最怖碧潭清云此是禅机未审教意作么生师云自有三乘座主在问不离当念时如何师云猢狲系露柱居士问弟子做工夫有时祇要杀人是如何师云试借刀看士拟议师便打问弟子红尘中人未审还做得此事不师云甚么事云本分事师云何用更做云如何是万象之中独露身师云火里铁牛行问圜通拄杖即不问如何是天童法乳师便打云大师原来作者样见解师云你又作么生僧便喝师复打云你原来也作者样见解又问百丈再参意旨如何师云大洋海底火烧天云恁么则木人骤步上台巅师云且喜没交涉云法灯道他家自有儿孙在意作么生师云家无小使不成君子云某甲从今向异烦中行去也师云放汝三十棒僧礼拜师问一老宿圣凡两绝底人因甚牵犁抴耙云种田博饭家常事师云不是饱参人不知云请大师代语师云不风流处也风流问古人云你若坐我须立你若立我须坐意旨如何师云宾主历然云除却宾主又作么生师云切忌向鬼堀里作活计问如何是祖师西来意师云夜深天寒明早向汝道问如何是衲衣下事师云炎天不着裤如何是法身师云皮里骨埋菴师举洞山好佛祇是无光话问师作么生师云烂泥中有刺云还在罗山分上洞山分上师便掌云未在更道师又掌菴亦掌师云你者掌落在甚么处云烂泥中有刺师云且喜放光也问如何是诸佛出身处师云搕𢶍堆头熏风自南来又作么生师云舌拄上腭问熏风自南来殿阁生微凉意旨如何时值版鸣师云山僧骑佛殿过斋堂去也僧欣然作礼问勐虎以肉为命为甚不食其子师云石笋暗抽条如何是虎子师云眼横鼻直问如何是五家宗旨师云姑苏城外寒山寺黄鹤楼前鹦鹉洲如何是第一玄师云夜半金乌掌上圜如何是第二玄师云红炉钓得赤鮹还如何是第三玄师云胡僧双耳带金环如何是第一要师云铁锤无孔窍如何是第二要师云孤雁鸣烟岛如何是第三要师云拾得遇寒山拍手呵呵笑三玄三要蒙师指一句全该事若何师云一棒一条痕一掌一握血云祇如天童三峰临济的嗣因甚举扬宗旨各各不同师云师子咬人韩卢逐块僧鼓掌三下便行师随后打三棒埒彝姜孝廉和亮公洞诗有法界威光从此彻之句师云如何是法界威光云请大师道师云觌面不曾藏问如何是正眼师云金州漆师复问僧如何是正眼云烁破干坤绝点尘师指阶前石云者箇唤作甚么云石头师云又道绝点尘问牛头未见四祖时如何师云茅屋画麟门见后如何师云悬崖生石耳师一日至园中问僧诸法真实相不生亦不灭如何是真实相僧举菜叶师云如虫蚀木僧礼辞师问那里去云某甲受业师已归空师云空归何所僧无语师便打僧举汾阳颂古云一般叩齿丛林异出院韩公始得闲师问首座出院因甚韩公得闲云不会请和尚指示师云斩艹蛇头落新到参师问担囊负钵来何所求云并无所求师云既无所求来作何事云自己亦不少师云将出你不少底来看僧一喝师便打问既是金刚经为甚被虫蛀破师云若不蛀破争见金刚师垂问遍体绫罗非是衲僧行径寸丝不挂未为作者风规离此二途转得一机相契山僧与伊一腰裈一僧云掬水月在手弄华香满衣师便与师问僧狗子无佛性话作么生会云赵州何曾有此语师云你甚处见赵州僧拟议师便打问四宾主还有分别也无师云榑桑夜半日头红如何是宾中宾师云尽日寻春不见春如何是宾中主师云芒鞋蹋破岭头云如何是主中宾师云归来笑捏梅华嗅如何是主中主师云春到枝头已十分云除却宾主还有向上事也无师便打师问僧一向作甚么云学法华经师云经中道今佛放光明助发实相义如何是实相僧无语师顾春侍者云你道如何是实相云今日肩头疼师休去四僧参师云同行耶云不同师云既是不同行为甚却同到云一箇鼻子两孔出气师云有箇无鼻孔汉汝还知么僧无语师便打复问汝从那里来云庐山来师云五老峰为甚倒却僧无语师云谩我师问僧拨艹瞻风祇图见性即今性在甚么处云不离方寸间师云方寸败坏时如何僧无语旁僧云遍界不曾藏师举桮云者箇唤作甚么云唤作一物即不中师云世尊拈华又作么生云不会师云又道遍界不曾藏实际参师问如何是实际云绵密不通风师云你那里得者消息云曾经霜雪苦师云脚跟下亲切道一句看云步步蹋实地师云好与三十棒诵戒次师问经中道若遇饿虎狼师子一切饿鬼悉应舍身肉手足而供养之然后一一次第为说正法既是身肉手足都舍了又将甚么说法僧云皮肤脱落尽唯有一真实师云如何是一真实云遍界不曾藏师休去问那咤太子析肉还母析骨还父乃现本身为父母说法未审如何是本身师云片叶飘庭际西风万里秋茶次问用处不换机请师速道师云者箇是瓜子洞山专使驰书至师启缄见书中云祖道垂秋法多姦弊遂问专使祇如法中姦獘作么生除得云不会师云你问我与你道云某甲不会问师云举话也不会使礼拜师打云且喜姦獘已除了也僧参师问那里来云东山来师云在东山作甚么云作书记师以如意打圜相云者箇是甚么字云不识师云者箇字也不识如何作得书记僧礼拜师便打师落堂垂问衣里有珠即不问堂中无佛时如何一僧云天上天下一僧从东过西从西过东师不诺归方丈问春侍者你作么生会云我者里容他不得师休去问千里特来呈旧面请师方便一提携师云新罗原在海门东云恁么则相逢无主伴万里绝尘埃师云莫将鱼目作明珠师一晚落堂随众坐香毕起身绕堂一匝竖起如意云祇者是便出次日有僧进方丈云承师有言祇者是未审是箇甚么师便打师入堂见一僧经行师云众人皆睡你为甚在者里打之绕云放不过师云放不过底是甚么云此事师云如何是此事僧拟开口师便打僧礼拜师又打一僧胡跪佛前师云更深夜静跪在者里做甚么云遣昏沉不开师云你即今不昏沉也在者里做甚么僧无语师打云何得话头都忘却春日大雪次师垂问但得雪消去自然春到来即今春己到为甚雪转深一僧云竹密不妨流水过一云官嫌千口少师皆不诺一云不妨锦上更铺华师深喜之问入门须办主端的请师分师云子规啼处百华香办后如何师云大地尽皆春德侍者作礼拈两条坐具师云别人祇是一箇你为甚却有两箇云和尚莫作两箇会师云你又作么生者掷下一具师云依旧是两箇问弟子工夫声未绝师便掌僧拟进语师连掌云者漆桶有甚么屎工夫快拈大棒来僧便走师有偈云泥不浊兮水不清独清须是解骑声因问众声作么生骑一僧云试听檐头水点点滴旧痕师云忽遇天晴时如何云旧痕犹在师云癞马系枯桩又僧请代师云常忆江南三月里鹧鸪啼处百华香诵戒次师垂问经中道一切地水是我先身一切火风是我本体圜觉又道一切众生妄认四大为自身相者里合作么生体会一僧云达得真常理身心合太虚师云如何是真常理僧下语不契因请代师云地水火风问承师有言拈得翠巖无柄杓却是曹谿古钵盂如何是古钵盂师便打云因甚无柄师云无汝摸索处云恁么则世出世间希有事显发须凭过量人便礼拜师与一蹋云者箇是甚么云好一脚师云乱道问弟子领了话头两󵊮并无得力处乞师指示师云你当初将甚么去领话头云某甲愚蠢望垂慈悲师打云者箇元不愚僧复求话头师云更嫌钵盂无柄那僧患疖师问僧如何是金刚不坏身云密密清楚悄然机师云未在僧理前问师云臀边一箇大疖儿周思永居士问本来无物教弟子如何究心师云剎竿头上舞三台士沈师云会么云说得即不是师云道火何曾烧着口问如何得超终始之患师云那边不坐空王殿争肯耘田向日轮问如何是门里出身易师云低头不见地如何是身里出门难师云春色满江南如何是回互师云上无衫下无裤如何是不回互师云鸟自啼华自吐秀才问如何是法身师云须发白如银云死了烧了毕竟向甚处相见师云待山僧有舌头即向汝道问如何是不住于相而行布施师云十二处忘闲影响三千界放净光明天童和尚忌日师垂问今日是先师十週忌若道先师已灭度是谤先师若道先师未灭度亦是谤先师作么生得不谤去一僧云离此二途请师别道师便打僧归位师云何不进语云箇箇饱齁齁师云直须吐却又僧云有相皆不是无相亦非真识得天童面七月七立春师云你那里卜度得来云和尚不妨疑着师云我疑且置阇黎又作么生僧便喝师便打师一晚落堂连声云了了见无一物一僧云山河大地聻师便出堂一晚落堂举子湖半夜入堂喊云有贼你们快些起来一僧才出湖便擒住云贼在者里了僧云不是湖云是到是祇是你不肯承当师云子湖老汉可谓射虎不真徒劳没羽翠巖堂中莫有真贼么一僧云一场败阙师云是者僧败阙是子湖败阙僧复云败阙师打云却是你败阙问把住在者里无纤毫异念时如何师云猢狲系露柱僧沈吟师打云系杀了也问一念不生前后际断时如何师云你曾作甚么来云天上天下唯我独尊师云那箇是独尊底僧竖指师便打僧呈偈有万象森罗露真容之句师问如何是真容云雪后始知松柏操师云松柏亦是万象毕竟如何是真容云全机独露师云露后如何云法外无心师便打问尽夜猫儿脚不停时如何师云乱走作么云还许他捉鼠也无师云不许云为甚不许师云无你着力处问燿古腾今即不问天翻地覆时如何师云待虚空粉碎来向汝道云粉碎后如何师云燿古腾今云既是燿古腾今为甚么要虚空粉碎师云不因夜来雁争见海门秋问疑情顿发时如何师云万里一条铁云本来成现事何故最难明师云演若迷头心自狂新到参师云随喜耶求住耶云悉凭和尚师云不许住不许去僧无语知客云谢和尚安单师休去问学人上来请师赐棒师云不打死汉问二六时中如猫捕鼠为甚不知安身立命处师云老鼠己走却了也僧伫思师打云向道走却了又思量箇甚么问学人初到此间乞师指示师云何时到此间云去󵊮到师云到即不点云乞师指示师打云又说去󵊮到师问僧如何是无位真人云千圣不识师云无位真人还有身也无云掬水月在手弄华香满衣师云前三三后三三又作么生僧拟议师便打问东山水上行意旨如何师云牛头尾上安云殿阁生微凉又作么生师云前三三后三三云如何是诸佛出身处师便打问昔日闻风今朝觌面觌面一句请师分付师云棒打石人头问人人脚跟点地各各鼻孔辽天因甚有凡有圣师云但得不亡羊何须泣歧路云两头俱不涉一剑倚天寒师云你剑在甚么处云拄杖边荐取师打云何曾梦见师一晚垂问白日青天即不问你三更半夜道将一句来众无语师代云眼似眉毛师垂问悬崖撒手自肯承当绝后再稣欺君不得绝后再稣即且置如何是县崖撒手底句众无语师代云阿师因题天童先和尚赞云我虽脚下儿自惭百不像乃问众既是百不像争做得他家儿孙一僧云曹谿波浪如相似无限平人被陆沈二僧参师问那里来云百丈师云时中如何用心云看念佛是谁师云不念佛底是谁云不会师云不会底又是谁云不会不会师打云直饶你不会也未免喫山僧手里棒又问次僧你到者里做甚么僧默然师云禅和不开口诸佛难下手山僧却下得手便打独尊上座为师庆寿请上堂师问教中道本来无有世界众生因妄有生既是妄生何足称庆一僧云移华兼蝶至买石得云饶师休去问圆通不开生药舖单单祇卖死猫头如何是死猫头师云黄连甘艹云不会师云抴出死猫着徐居士问学人登山涉水请师弘法为甚么不允师云从来不出户进云大唐险峻不比翠巖马大师到此出手不得未审和尚如何出手师云己踏杀天下人了也进云色身朽坏如何是坚固法身师云水绿山青士云暗点飞龙马艹里出头来横行三界外万古绝尘埃师云梦里惺惺士礼拜问师子是百兽之土为甚被文殊骑师云水流湿火就燥问春雪冬雪俱不问如何是古雪师云一条界破青山色问春日温夏日热未审佛日如何师云春温夏热澹庵庄内翰问无生之体在什么处师云不离动用间又云见性成佛毕竟性在何处师举茶桮云见么庄云信手拈来头头是道师云祇如南泉斩猫又作么生庄云请师道破师云推倒西山即向居士道庄罔措通夕不寐次晨师问昨夜公案作么生庄云虚空粉碎一切不留师休云师问观首座泗大圣因甚在扬州出现观云无须锁子两头摇又问莲首座莲云有利无利不离行市又问一僧僧云南山起云北山下雨师云不是不是师落堂问僧整日整夜者样走为甚踏不着自家田地僧云无下足处师云如何是自家田地僧云踏着即祸生师休去师一日问僧唤作竹篦则触不唤作竹篦则背毕竟唤作甚么僧云某甲唤作无根树师云如何是无根树僧云从来不开丫师云我道春至便开华师问僧如何是如如体僧云衣宝不曾藏师云卸却衣时宝在何处僧云舟行岸不移师云如何是真实相僧云门外钵盂今古传师云好与三十棒师问僧黄檗为甚打临济三顿棒僧云直至如今痛未休师云临济死去多少󵊮为甚至今犹痛僧云阿耶耶师便打垂问释迦峰峻洪井源深毕竟是谁亲到石钟石磬昼夜諠阗因甚不闻其声团圞一钵常在目前因甚拈掇不起果熟香飘大家共享为甚雷偏护橘入室师问僧大颠打首座意旨如何云倚势欺人师云昼夜一百八又作么生云切忌当头道着师云一般叩齿为甚摈出首座云若不摈出争得文公悟去师云忽若问你春秋多少又作么生云向道今󵊮四十一师云何异流俗阿师云一任分别师云争奈文公何问僧一口吸尽西江玉浪复从何起云没溺天下人师云溺即不无浪从何发云好箇问头师云青州布衫又作么生云是甚闲家具师云如何是下载清风云朔风凛凛骨毛寒师云未在且去问僧如何是涅槃心云大地无寸土如何是差别智云万派皆归海前三三后三三又作么生僧拟议师便打问僧你向来用底火杈呈似山僧看僧竖指师云道得也杈下死道不得也杈下死道不得且置道得为甚也杈下死云知恩者少负恩者多师云祕魔老汉即今在甚么处云作么师云者是祕魔底奴子如何是祕魔底正主僧礼拜师云更参三十󵊮问僧庭前柏树子意旨如何云尽大地风飒飒师云先师无此语又作么生云用处最亲切师云怀州牛喫禾为甚益州马腹胀僧拟议师便打问僧野渡无人舟自横时如何云某甲亲到者里师云死了烧了向甚处与山僧相见云向不生不灭处与和尚相见师云未在云和尚又作么生师便打问僧如何是正体云觌面更无私如何是玅用云遇茶喫茶遇饭喫饭体用互呈时如何云万派皆归海千山必仰宗便礼拜师亦打入室毕复问雪覆千山因甚孤峰不白一僧云从来不与众为邻一云盖覆不得师休去问僧如何是第一座僧呈座具师云此是第二座云直下来也师云未在更道云和尚又作么生师便打云者箇便是第一座么师云莫错认僧礼拜云谩某甲不得也师云死了烧了毕竟向甚处与山僧相见云几回零落尽又见长新条师休去问僧如何是堂中主云逼塞干坤如何是主中主云横按莫邪无伴侣师云未在云和尚又作么生师云打杀释迦趁出弥勒问僧如何是法身云顶天立地如何是法身向上事云明月松间照清泉石上流问僧既是历历分明因甚不闻云绵密不通风如何是前三三云团圞无缝罅如何是后三三云何处不风流师云你明日砍柴时不要被葛藤绊倒僧入师云一向不曾打得你今晚要痛打一顿便打僧亦打师连棒打出僧良久复入师对众云叵耐者僧胆大打山僧明日要摈他出院云和尚莫作打会好师云你又作么生云知恩报恩师休去古雪哲禅师语录卷十二古雪哲禅师语录古雪哲禅师语录卷十三嗣法门人传我等编颂古世尊睹星灿灿疏星午夜晴阎浮几箇独惺惺老胡梦里虽先觉无奈金沙翳眼睛世尊拈华直指拈华已自弯头陀何事独高攀而今觌露投机句万象森罗尽破颜殃崛尊者救产难谿清白石出天寒红叶稀山路元无雨空翠溼人衣七贤女游尸陀林一女指尸云尸在者里人向甚处去一女云作么作么诸姊谛观各各契悟遂感帝释散华云圣姊有何所须我当终身供给女云我家四事七珍悉皆具足唯要三般物一要无根树子一株二要无阴阳地一片三要叫不响山谷一所帝释云一切所须我悉有之若者三般我实无得女云汝若无此争解济人帝释罔措遂同往白佛佛云憍尸迦我诸弟子大阿罗汉不解此义唯有诸大菩萨乃解此义三般皆滞货不值半文钱堪笑七贤女赚杀散华天楞严经云若离前尘有分别性即真汝心若分别性离尘无体斯则前尘分别影事尘非常住若变灭时此心则同龟毛兔角则汝法身同于断灭其谁修证无生法忍若执分别性钵盂口上重添柄若离分别性掘地觅天还落阱二途不涉契无生觌体全彰明似镜妍媸现时毫发清胡汉不来光自净绝是非泯凡圣龟毛端里摄干坤兔角杖头行正令庆喜兄信不信满握醍醐灌顶门何事梦憨犹未醒百丈禅师再参马祖祖竖起拂子丈云即此用离此用祖挂拂子于旧处乃云你已后将何为人丈取拂子竖起祖云即此用离此用丈亦挂拂子于旧处祖震威一喝丈耳聋三日后黄檗闻举便吐舌一喝西江水逆流恶声从此播神州耳聋吐舌成何事笑倒云门六不收百丈禅师每上堂有一老人常随众听法一日独留丈问立者何人老人云某非人也于过去迦叶佛时曾住此山有学人问大修行人还落因果也无某云不落因果遂堕五百生野狐身今请和尚代一转语丈云汝但问老人便问大修行人还落因果也无丈云不昧因果老人于言下大悟脱野狐身江南塞北一毛头鼙鼓何缘战未休解用不须霜刃剑铅刀拈出鬼神愁南泉禅师因东西两堂争猫儿遂提起猫儿示众云道得即不斩道不得即斩却也众无对泉便斩却拈起当机下一刀两堂穷命悉难逃谁知箇里干坤阔百沸铛中走活猫盐官国师一日唤侍者云将犀牛扇子来者云破也官云扇子既破还我犀牛儿来者无对扇子破索犀牛可惜当机不解酬若是金毛狮子子拦胸便与一拳头浮桮和尚因凌行婆问尽力道不得底句分付阿谁桮云浮桮无賸语婆云未到浮桮不妨疑着桮云更有长处不妨拈出婆敛手哭云苍天中更添冤苦桮无语婆云语不知偏正理不识倒邪为人即祸生后有僧举似南泉泉云苦哉浮桮被者老婆摧折一上婆闻笑云王老师犹少机关在澄一禅客逢见行婆便问怎生是南泉犹少机关婆乃哭云可悲可痛一罔措婆云会么一合掌而立婆云跂死禅和如麻似粟一举似赵州州云我若见者臭老婆问教口哑一云未审和尚怎生问他州便打一云为甚却打某甲州云似者跂死汉不打更待何时连打数棒婆闻却云赵州合喫婆手里棒后僧举似赵州州哭云可悲可痛婆闻乃合掌叹云赵州眼光烁破四天下州令僧问如何是赵州眼婆竖起拳头僧回举似州州作偈云当机觌面提觌面当机疾报汝凌行婆哭声何得失婆以偈答云哭声师已晓已晓复谁知当时摩竭令几丧目前机使尽机关用尽心无输赢处话输赢俊鹰不打篱边雀黄鸟纷纷觅友声丹霞禅师至慧林寺遇天寒取木佛烧火向院主诃云何得烧我木佛霞以杖拨灰云吾烧取舍利主云木佛何有舍利霞云如无舍利更取两尊烧主自后眉须堕落不是风颠不是寒肝肠如火热团团若非碧落浮云尽争见孤蟾出翠峦大颠禅师因韩文公问师春秋多少颠提起数珠云会么公云不会颠云昼夜一百八公不晓遂回次日再来至三门见首座举前话问意旨如何座叩齿三下及见颠理前问颠亦叩齿三下公云元来佛法无两般颠云是何道理公云适来问首座亦如是颠乃召首座是汝如此对不座云是颠便打趁出院碧桃红杏斗芳菲蝴蝶寻春上下飞祇见落华吹莫雨不知春色在南支齐安禅师因僧问如何识得自己佛安云一叶明时消不尽松风韵罢怨无人如何是自己佛安云艹前骏马实难穷玅尽还须畜生行叶尽风停境寂寥巖前古木赤条条游人更问途中事看取虚空背上毛临济禅师在黄檗会中时睦州为首座勉令问话济遂去问如何是佛法的的大意声未绝檗便打如是三度发问三度被打济便辞檗檗令参大愚愚问甚处来济云黄檗来愚云黄檗有何言句济云某甲三度问佛法大意三度被打不知某甲有过无过愚云黄檗恁么老婆心为你得彻困更来者里问有过无过济于言下大悟云元来黄檗佛法无多子愚搊住云者尿床鬼子适来道有过无过如今又道黄檗佛法无多子你见箇甚么道理速道速道济向愚肋下筑三拳愚拓开云汝师黄檗非干我事尽道卢医有异方谁知黄檗胜砒霜命根丧尽空拳在便把砒霜毒大唐黄檗禅师一日普请次临济随后行檗回头见济空手乃问䦆在何处济云有一人将去了也檗云近前来共汝商量箇事济近前檗竖起䦆云祇者箇天下人拈掇不起济就手挚得竖起云为甚么却在某甲手里檗云今日自有人普请便回寺乳虎虽然气食牛当机验勘贵亲酬果能倒握峰前䦆随处沧波下直钩临济禅师在黄檗普请锄地次见檗来拄䦆而立檗云者汉困那济云䦆也未举困箇甚么檗便打济接住棒一送送倒檗唿维那扶起我来那扶起云和尚争容者风颠汉无礼檗便打维那济䦆地云诸方火葬我者里活薶两箇猫儿一箇狞通身牙爪任施呈扶持全得风颠力老汉而今快一生临济禅师一日在黄檗僧堂里睡檗入堂见以拄杖打版头一下济举首见是檗却又睡檗又打版头一下却往上间见首座坐禅乃云下间后生却坐禅汝在者里妄想作么座云者老汉作甚么檗又打版头一下便出去卧龙与凤雏都卢在一罔海宇既澄清茅庐不须访黄檗禅师因入厨下问饭头作甚么头云拣众僧饭米檗云一顿喫多少头云二石五檗云莫太多么头云犹恐少在檗便打头举似临济济云我与汝勘者老汉才到侍立檗举前话济云饭头不会请和尚代一转语檗云汝但举济云莫太多么檗云来日更喫一顿济云说甚来日即今便喫随后便掌檗云者风颠汉又来者里捋虎须济喝一喝便出逆水兴波是巨鳌盲鳅何事亦滔滔钩头已得吞舟物今古从他说价高临济禅师半夏上黄檗见檗看经济云我将谓是箇人元来是揞黑豆老和尚住数日便辞檗云汝破夏来何不终夏去济云某甲暂来礼拜和尚檗便打趁令去济行数里疑此事却回终夏复辞檗檗云甚处去济云不是河南便归河北檗便打济约住与一掌檗大笑乃唤侍者将百丈先师禅版几案来济云侍者将火来檗云不然子但将去已后坐断天下人舌头去在楔出楔机夺机疑不决去还归虎须倒捋缘何事棒下从来有孝儿临济禅师一日谓普化克符二上座云我欲于此建立黄檗宗旨汝且成禠我二人珍重下去三日后普化问和尚三日前说甚么济便打三日后克符问和尚前日打普化作甚么济亦打至晚小参云有时夺人不夺境有时夺境不夺人有时人境俱夺有时人境俱不夺夺人不夺境烟昏昏复雾蒙蒙涿鹿貔貅有应龙斩却蚩尤归细柳轩辕从此代神农夺境不夺人咸阳库藏既全封帝玺分明属沛公不戮已降诚大度三章重约见英雄人境两俱夺席卷山河数百州雄雄六国一时休蓬莱高誓浑闲事肯着卢公入海求人境俱不夺垂衣而治是陶唐风不鸣条雨不伤如日如云咸帝德万邦何处弗歌扬临济禅师因僧问如何是真佛真法真道济云佛者心清净是法者心光明是道者处处无碍净光是三即一皆是空名而无实有如真正学道人念念不间断自达摩大师从西土来祇是觅箇不受人惑底人后遇二祖一言便了始知从前虚用工夫山僧今日见处与祖佛不别若第一句中荐得堪与祖佛为师若第二句中荐得堪与人天为师若第三句中荐得自救不了第一句驱尽耕夫牛夺却饥人食夜半捉金乌晴空轰霹雳第二句闲步出深村横吹无孔笛点铁悉成金还丹祇一粒第三句水煮干芦菔一餐喫一碗不是嬾逢迎臂长衫袖短三玄三要第一玄抬头不见天万里无寸艹千峰月正圜第二玄灵符肘后县当机才顾伫鼻孔一时穿第三玄猢狲夜簸钱灯笼才拍掌露柱便擎拳第一要秋山逢野烧飒飒露金风翩翩飞铁鹞第二要杀活机轮票言下捉狞龙风前擒虎豹第三要随流皆得玅雾起见龙吟风生闻虎啸四喝有时喝似金刚剑海竭山崩天地转一任铜头铁额来直下分身成两段有时一喝如师子踞地咆哮百兽死凛凛威风遍界彰全力不施声自美有时一喝如探竿浅深真赝辨何难主宾若自知时节把手相将笑未阑有时喝不作喝用镇日喃喃口不动拈起新罗鹞子看却是丹山五色凤四宾主宾中宾子在陈思量起愁杀人宾中主子得母蓦相逢不相睹主中宾降丝纶天之下尽吾臣主中主气如虎正令行无佛祖临济禅师闻德山垂示云道得也三十棒道不得也三十棒乃令洛浦去问道得为甚么也三十棒待伊打汝接住棒送一送看他作么生浦如教而问山便打浦接住棒一送山便归方丈浦回举似济济云我从来疑着者汉虽然汝还见德山么浦拟议济便打贼贼摰电之机谁识得一支箭入紫云端三十棒分华岳色阿呵呵见也么同风千里从来事路上行人蹉过多临济禅师示众云我于黄檗先师处三度问佛法的的大意三度被打如蒿支拂相似如今更思一顿谁为下手时有僧出云某甲下手济度与拄杖僧拟接济便打万仞崖头跌一交通身粉碎没纤毫起来独立崖头上推落儿孙是几遭临济禅师上堂次两堂首座相见同时下喝僧问济还有宾主也无济云宾主历然复召众云要会临济宾主句问取堂中二首座绿杨深处子规啼华满支头月满谿玉女凭阑人共见不知嫂嫂是兄妻临济禅师将入灭谓众云吾灭后不得灭却吾正法眼藏三圣云争敢灭却和尚正法眼藏济云己后有人问你向他道甚么圣便喝济云谁知吾正法眼藏向者瞎驴边灭却临济正法眼是甚破沙锅瞎驴边灭却清光转更多睦州禅师唤僧僧回首州云担版汉唤转头来便云担版𠠢利衲僧无处着眼照用并行兮电光煇机轮活泼兮有何限陈睦州陈睦州善鼓弄人何日休俱𦙆和尚凡有人参问唯竖一指有一供过童子每见人问事亦竖指人谓胝云和尚童子亦会佛法凡有问皆如和尚竖指胝一日潜袖刀子问童云闻你会佛法是不童云是胝云如何是佛童便竖指胝以刀断其指童叫唤走出胝召童童回首胝云如何是佛童举手不见指豁然大悟儿童学语亦堪怜何苦逢人结恶缘纵使一时遭毒手奈何十指不完全香严禅师上堂云若论此事如人上树口衔树支手不攀支脚不蹋支树下忽有人问西来意不对则违他所问若对又丧身失命当恁么时作么生即得时有虎头上座出众云树上即不问未上树请和尚道严乃呵呵大笑竹边拾得蜣蜋弹树上高县玛瑙盘南海波斯相见了呵呵笑得舌头干道吾禅师因赵州来豫着豹皮裈把吉獠棒在三门前等候才见州来便高声唱喏而立州云小心祇候着吾又唱喏一声而去吉獠棒豹皮裈小心祗候立三门不得潘郎低眼看奴奴卖俏是装村大随禅师菴侧有一龟僧问一切众生皮里骨者箇众生为甚骨里皮随拈艹鞋覆龟背上僧无语卦兆才分事己彰吉凶何必再商量孙膑收却门前舖直使人人露贼赃德山禅师一日因饭迟拓钵下堂时雪峰作饭头才见便问者老汉钟未鸣鼓未响拓钵向甚么处去山便低头归方丈峰举似巖头头云大小德山不会末后句山闻令侍者唤头来问你不肯老僧那头密启其意山来日上堂果与寻常不同头于僧堂前抚掌大笑云且喜老汉会末后句虽然如是祇得三󵊮后三󵊮果迁化滞壳迷封也大差数声羌笛为谁家至今三月桃华浪雷电轰轰送爪牙德山禅师一日谓巖头云我者里有两僧入山住菴多时汝去看他怎生头遂将一斧去见两人在菴内坐头乃拈起斧云道得也一下斧道不得也一下斧二人殊不顾头掷下斧云作家作家归举似山山云汝道他如何头云洞山门下不道全无若是德山门下未梦见在把住封疆水莫通将军空自逞英雄饶伊起倒能生杀争奈蛮王不展锋巖头禅师值沙汰隐为渡子凡见人来举棹示之忽有婆子抱一孩儿来问呈桡舞棹即不问且道婆手中儿甚处得来头便打婆云婆生七子六箇不遇知音祇者一箇也不消得便抛向水中祇者一箇也不消二月春风利似刀两只黄鹂鸣翠柳一行白鹭上青霄高亭禅师参德山隔江才见便云不审山乃摇扇招之亭忽开悟乃横趋而去更不回顾一摇鞭影便横趋不是追风天马驹未动步前擒德峤肯将形迹落江湖宝寿禅师开堂三圣推出一僧寿便打圣云恁么为人非但瞎却者僧眼瞎却镇州一城人眼在寿掷下拄杖归方丈赤手全提入闹蓝是谁不受瞎驴谩无孔笛逢毡拍版一唱一和韵高寒云门禅师因僧问达摩面壁意旨如何门云廿七云门廿七达摩面壁若到翠巖拳打脚踢保福禅师问僧殿里底是甚么僧云和尚试定当看福云释迦佛僧云和尚莫谩人好福云却是你谩我又问饭头镬阔多少头云和尚试量看福以手作量势头云和尚莫谩人好福云却是你谩我又问僧汝作甚么业得恁么长大僧云和尚短多少福却蹲身作短势僧云和尚莫谩人好福云却是你谩我杨子江心泛小舟随波逐浪恣悠悠等闲撒下漫天罔虾蟹鱼龙一并收罔中徒𨁝跳天外孰昂头渔歌声罢秋风冷万顷苍茫动客愁鼓山国师赴闽王请雪峰门送回至法堂云一只圣箭直射九重城里去也孚上座云待我勘过始得遂趁至中路问师兄向甚么处去山云九重城里去孚云忽遇三军围绕时如何山云他家自有通霄路孚云恁么则离宫失殿去也山云何处不称尊孚拂袖便回峰问如何孚云好只圣箭中路折了也遂举前话峰云奴渠语在孚云者老冻脓犹有乡情在虎生三子必有一豹象骨巖高徒劳𨁝跳鹅湖禅师一日不赴堂侍者来请赴堂斋湖云我今日在庄上喫油餈饱者云和尚不曾出入湖云你但去问取庄主者才出门忽见庄主归谢和尚到庄喫油餈喫得油餈饱未休旁观证据有庄头几多受饿餈边客满口垂涎似水流明招禅师一日天寒上堂众才集招云风头稍硬不是汝安身立命处且归暖室商量便归方丈众随至立定招云才归暖室便见瞌睡以拄杖一时趁下寒风吹不入暖室岂能藏可怜谦独眼两处错商量翠巖可真禅师尝参慈明因之金銮同善侍者过夏善与语知其未彻叱之真因还石霜明问如何是佛法大意真云无云生岭上有月落波心明喝云头白齿豁犹作者箇见解如何脱离生死真悚然求指示明云汝问我真理前问明震声云无云生岭上有月落波心真于言下大悟脑后一槌百杂碎岭云谿月两悠悠解医何必需参桂鸩毒投来病亦瘳翠巖文悦禅师初参大愚芝芝问来何所求悦云求心法芝云法轮未转食轮先转后生家趁色力健何不为众乞食我忍饥不暇何暇为汝说禅乎悦不敢违未几芝移席翠巖悦纳疏罢复过翠巖求开示芝云佛法未到烂却天寒宜为众乞炭悦亦奉命能事毕复造方丈芝云堂司乏人今以烦汝悦受之不乐恨芝不去心地坐后架桶箍忽散自架堕落忽然开悟顿见芝用处走搭伽黎上寝堂芝迎笑云且喜维那大事了毕海若几回愁渴杀却从河伯觅蹄涔忽然蹋着来时路始觉通身浸碧浔翠巖玑禅师因张无尽丞相过访问如何是翠巖境玑云门近洪崖千尺井石桥分水绕松杉张深喜之门近洪崖井上安尊官己被老僧谩而今若问山中境向道双谿月一团五祖演禅师因白云忌日示众去󵊮正当恁么时多前󵊮三件事今󵊮正当恁么时多去󵊮七件事此十件事数不过者甚多何也去却七三存一事是去󵊮说是今日急如箭黑如桼无言童子口吧吧无足僊人噼胸趯乃云交今󵊮七共去󵊮三古庙香炉过海南蹋断苍龙头上角霏霏烟雨出澄潭圜悟禅师上堂举僧问云门如何是诸佛出身处门云东山水上行若是天宁即不然设问如何是诸佛出身处但向道熏风自南来殿阁生微凉时大慧在座下闻举大悟日出巖房暖风来殿阁凉翛然行复坐正体露堂堂大慧禅师尝握竹篦问僧云唤作竹篦则触不唤作竹篦则背不得有语不得无语僧拟议慧便打南蛮鼙鼓諠无极北狄旌旂拂未阑巨阙一挥天下定堂堂摆手出长安大慧禅师一日遣谦上座通张无垢书谦云我参禅二十余󵊮无入头处更作此行决定巟废意欲无行友人宗元者叱云不可在路便参禅不得也去吾与汝俱往谦不得已而行在路泣语元云我一生参禅殊无得力处今又途路奔波如何得相应去元云你但将诸方参得底悟得底圜悟玅喜为你说得底都不要理会途中可替事我尽替你祇有五件事替你不得你须自家支当谦云五件者何事元云着衣喫饭疴屎放尿驮箇死尸路上行谦于言下领旨不觉手舞足蹈一道神光亘古不昧本自圜成何须特地卓尔独彰兮谁悟谁迷坦然无事兮何难何易饥即餐倦即睡自家玅用谁能替一自同参点破归至今不负孃生鼻翠巖守真禅师通嗣法天目礼书礼上堂云洪崖井边翠巖寺里山遮半月江碍斜阳不是诸佛眼睛亦非祖师巴鼻召专使云会么归去滕王阁上卷起珠帘看取十八滩头烟波鼎沸烟波鼎沸几时休法乳皆从太白流谁谓老真无一字山遮半月古今幽高峰禅师因雪巖问日间浩浩作得主么峰云作得巖云睡梦中作得主么峰云作得巖云正睡着时无梦无想无见无闻主人公在甚么处峰无对一日因枕子堕地作声忽大悟乃云如在罗罔中跳出梦想见闻俱坐断主人面目甚分明不因枕子敲残月争得殊方定太平千巖长禅师因僧问如何是祖师西来意巖云野马入牛阑达摩未来时如何巖云在西天来后如何巖云在东土野马入牛阑踢蹋任君看西天并东土当央受热谩忽然谩不得撞头磕额干坤窄九曲庆祥禅师因僧问险恶道中以何为津梁祥云以此为津梁僧云如何是此祥云筑着鼻孔险中以此为津梁剑树刀山信步行筑着鼻头犹不会覆盆休怪月无光唯菴然禅师上堂众才集菴顾视左右云分明记取便下座和麸粜面老唯菴丑态全彰面不惭若是久经行市客禅床好与便掀翻海云简禅师参中和璋问某甲不来而来作么生相见和云参须实参悟须实悟莫打野榸云云某甲因击石火迸散乃知眉横鼻直和云吾此处别云云如何通信和云牙是一具骨耳是两片皮云云将谓别有和云错云便喝云艹贼大败和休去死款供来犹似钝生机拶出始惊人冲开百匝漫天罔玉转珠回着着亲笑巖禅师一日于金沙滩阳滨塌地而坐二僧侍侧时忽见一沙门执钖缘滨而来貌古奇雅逼前卓立朗声问云仁者可识从上相承密论密义不巖云密则非论论则非义门退后一步以钖横肩上翘一足云是甚么义巖于地上书一更字门以钖画地一画阔两胫立上复以钖横按腹上亚身而视云是甚么义巖于地上书一嘉字门卓钖地上以两手叉腰翘一足切齿怒目作降魔势云是甚么义巖于地上书一之字门分手指天地复旋绕一匝云是甚么义巖于地上书一尢字门进前一步叉手作女人拜复分手指侍僧云是甚么义巖于地上书一蚕字门旋绕三匝于前作礼立于巖右巖于地上书一佛魔字云会么门拟进语巖云设到此地更须知有魔佛者箇时节始得门忽欢喜合爪叹云咦真摩诃衍萨婆若上士耶乃作礼浩然而去侍僧皆惊喜罔测问云彼是何所沙门所为复何义耶巖良久云还识此人不俱云不识巖云此是应真贤圣所呈乃金刚王变相三昧及三昧王三昧用来勘吾然彼亦将有新证大义离言说最密而最显激扬向上机须具超方眼纷纷变相办来端一一分疏珠走盘珍重巍巍穿耳客魔佛应知一体观金刚王三昧王分明触处露堂堂龙池传禅师因僧问如何是奇特事池云虾蟆捕大虫僧云恁么则不奇特也池云猫儿捉老鼠僧礼拜池便喝一句已彰奇特事三玄何待更安排禅和纵尔承当得电火光中又活薶僧问云门如何是诸佛出身处门云东山水上行又僧问龙池如何是诸佛出身处池云西河火里坐东山水上行赤脚波斯入大明西河火里坐焦尾大虫当路卧潦倒放痴憨不知成话堕不话堕鬼面神头能几箇咦寿昌经禅师上堂云腊月三十日󵊮󵊮即有之要似今朝夜世间是罕希大众且道今夜有甚长处一僧云残雪方开径春风送客归昌云未在僧云和尚作么生昌云汝不鑑乎僧云公孙遗布被大禹衣轻裘昌云鑑犹未真在󵊮去󵊮来元不变华开华落尽春风要知此夜何长处石女楼边撞晓钟云门澄禅师因僧问如何是法身门云背倚秦望山如何是法身向上事门云有口道不得僧云道了也门云好狗不逐块背倚秦望山脚蹋沧溟水觌面为君通银盆盛雪子天童本师悟和尚二十七岁在俗上山作务见积薪有省󵊮三十弃妻出家祇觉生死到来毕竟不稳当每请益龙池池唯加骂詈至三十七岁池命监院事一日自城归过铜棺山顶豁然大悟忽觉情与无情焕然等现趋见池呈所得池印之拾得骊珠百艹头卢公活计己风流无端蹋碎铜山顶秦楚封疆一笔勾龙池师翁一日唤本师和尚入室云老僧昨夜起来走一回把柄都在手里了汝当为我扶持佛法尚云若据某甲扶佛法任他都来总与三十棒莫道分明为赏罚池休去铁牛生下石师儿一吼寰中百兽危家计不须分付得爪牙今己利如锥僧问本师和尚如何是夺人不夺境尚云百万军中斩颜良如何是夺境不夺人尚云取了荆州放鲁肃如何是人境两俱夺尚云杀却陈友谅并吞数十州如何是人境俱不夺尚云当今天下太平国王万岁进云料拣己蒙师指示全提向上事如何尚以拄杖连擉云退去退去宗旨分明为举扬箭锋相直岂寻常可怜逐块韩卢子犹把虚空较短长僧问本师和尚如何是三宝尚云一顿餬饼两顿粥云不问者三饱尚云老僧日日奉持梵语唐言字不同未经翻译两难通东风昨夜枝头发吹出山华片片红石篑陶会元参本师和尚问弟子久于此事留心何以迥无入处尚云居士即今在什么处陶云有何方便令得入否尚涌身云但恁么入陶欣然作礼日日黄金殿上行不知身在九重城忽闻环珮丁当响始觉头头奉圣明僧问本师和尚如何是禅尚云一棒打得髑髅穿云更有问时如何尚云足方头顶圆云更有问又如何尚云口里舌头鑯云更有问又如何尚打云你若唤作禅入地狱如箭射滔天沃日未为阔浸烂虚空始是深堪笑不毛山里汉频将折箸探沧溟元公黄司理参本师和尚问风清月白时如何尚云大家在者里黄云弟子有时做到风清月白时候有时做到山崩海裂时候毕竟那头是尚云总不是黄云如何即是尚便打黄释然作礼十里凉亭五里桥桃华落尽李华飘可怜未到家乡日西望长安路转遥钱相国参本师和尚问如何是如来大意尚云居士今日从甚处来钱云从人行过底路来尚云恁么则不如来了钱从此领旨玉殿沉沉绝往还六臣何处觐龙颜一回指出曹溪路千古名喧太白山居士问本师和尚如何是无上菩提道尚云俗人头戴僧官帽露柱进灯笼里立乌鸡向白雪中飞未曾亲入天童室谁识全提玄要机居士问本师和尚持咒念佛还了得生死不尚云了不得云毕竟如何了得尚打云向者里会得便了云和尚还有生死不尚云你若有时我也有你若无时我亦无丹砂洞内访神仙问尽仙方丹未传却向仙家寻玉妇笑看秋水对长天古雪哲禅师语录卷十三古雪哲禅师语录古雪哲禅师语录卷十四嗣法门人传我等编法语示春侍者江河湖海谿涧沟渠皆水也而有浅深清浊之殊日月星辰皆光也而有小大之别凤凰鸿鴈皆禽也而有羽毛长短麤细之不同道一也而有偏圜种种之见由见有未至故各说异端如群盲摸象其指出耳目口鼻非不相似但不得象之全体耳是故学者稍得一知半见不能廓彻圜融亦犹摸象然安得如威凤之翱翔杲日之丽天江河湖海之汪洋无际哉德山棒临济喝祕魔杈俱胝指皆向上提持全机大用学者不究厥旨才入丛林菽麦不分奴郎不辨是处胡喝乱棒何异以千钧之弩而弹燕雀识者未尝不为之嗟惜也宗门差别语句直须一一透过毫发无疑始得不可妄生穿凿亦不可儱侗推开明得古人意旨然后自心明去古德诚言岂欺我哉吾人最恶赖习气是贪怒痴然有轻重不等未见道时终日为贪怒痴所转既见道后便能转贪怒痴其或无明烦恼逐境迁移不能彊作主宰则生死到来依旧一场懡㦬曹谿而后衣钵遂止不传后世但以机缘契合为据近代学者名根未剪学识弗精唯以衣拂为事才哄到手不管七家村里土地庙中装模作样自大自尊竖拂拈椎逢人卖弄独不思传持慧命之任重苟非真操实履行解相符不足以弘阐宗猷报佛恩德有志法门者切宜慎之示禅人学道之要贵在立志专用功纯功纯则诸妄自息志专则闲情自遣古来正因行脚之士三二十󵊮依附明眼宗师食不求饱居不求安胁不至席二六时中攒起两道眉毛忧戚戚地如瘖哑人相似獃墩墩地见人扯淡则趋而避之见日西沈则哭泣嗟咨见宗师提持箇事则如饥遇食如渴遇泉此无他盖其为生死之志专而参究之功纯熟故也近代学者多务外无大志初入门来也说箇生死事大问伊如何用功也说看箇本来面目及察其所安则胸中毫无箇事恰似了道人一般见人学书也学书见人作诗也作诗人嬉亦嬉人笑亦笑逐浪随波荏苒过日竟不知行脚之为何初志之为何嗟夫如此用功莫道入一丛林亲一知识直饶走尽四大部洲参遍临济曹洞下尊宿也祇成得箇老骨董谓之打野榸汉一朝老病临身死境现前叫爷叫孃叫苍天迟矣暮矣噬脐何及悲夫修远滋禅者自宝峰来相依未及一载而告假者三度吁白法固是一箇种田博饭喫底村僧原非善知识亦无佛法与人相信则同甘共苦伴守寂寥不信则一任奔驰南北吾复何留但到诸方被人问着眼眨眨地莫言曾见白法来滋禅临行出纸求示因书此以勉旃辛卯腊月朔前一日雪岭攒眉梅华欲吐之际有一禅客携囊负钵昂然而来达摩峰前合爪作礼凡夫曰巍巍堂堂来何所求客曰求戒凡夫曰持戒但束身非身无所束求之何益客曰禅以戒为基故先乞戒戒以禅为极故必学禅吾乡数十里之遥接壤数十剎之众皆倾渴道风欲弃应归禅结社学佛使禅戒均明自他俱利愿丐一语以为前矛凡夫曰善哉希有今天下髡发而衣缁者如毛禅戒均明者如角所以祖道夌徲正宗不阐公等诚能于此劫火洞然之余弃应而戒由戒而禅由禅而利他自利则西江之法道自公辈再振矣天道无时不见无处不周无人不具者也但以积迷之久为声色利欲等妄尘所蔽固不能返照自归必假明眼宗师指点而后知此本具之道所谓迷时师度悟了自度历观从上诸祖未有一人不是放下万缘屏息众务瞻风拨艹访友寻师如慈明之结社参汾阳雪峰之合伴谒临济乃至一语千山三登九上蹋破多少艹鞋始得脚跟点地公辈果能从此具戒之后诱引同袍立大志结大社茧足千里烟水百城浙东西江南北一人所在也到半人所在也到忽若艹窠里遇着箇咬猪狗底手脚蓦地亲遭一口归来始好作大应赴所谓随缘赴感靡不周而恆处此菩提座譬如释迦老子弃却万乘之尊攒眉雪岭冷坐六󵊮饥得骨瘦如柴若不得一点明星刺瞎双眼争能分身尘剎随机接引岂不是释迦老子是箇大应赴达摩祖师是箇小应赴夫如是则唯恐应赴之不多耳焉用弃为若是打铙钹执手炉戴毗卢帽者荤酒不断禅戒不知非应赴也正所谓光头百姓耳今有行光头百姓之事而讳光头百姓之名正犹执热而不以濯也果能如佛祖之普应万邦而不离此座则思过半矣且道如何是此座试去衣线下攒起眉毛东卜西卜忽然卜得着时大家携手来洪井洞边与汝乌藤三十未入母腹之先自己在甚么处住既离躯壳之后自己向甚么处去识得去处始不被生死之所萦缠识得住处始不为境风之所摇荡古来有志之士割恩爱离乡井直入穷崖绝巘木食涧饮甘心枯寂以勤求者求此也雪岭夜半睹星南阳竹边一击而顿悟者悟此也天下大宗师碁布法幢千言万语乃至棒喝交驰雷轰电挚以指示学者指此也知此则去住自由隐显无碍虽终日住山不见有青山之可住终日尘劳不见有红尘之可染此从上达人之标格也末世法道夌夷人心怠惰虽入禅门不知禅为何物戒为何事绝不以生死为念稍聪敏者则习经忏学吹唱以应和檀那广求细滑英俊者则工字画习诗词以资谈柄椎鲁者则从朝至暮从暮至朝唯耕作是务佛不礼咒不持课不诵食不施铢积寸累以生放养羊畜豕以征利闻善言相诫则瞋以为欺己见客僧食宿则恶之如仇雠借有司声势大张示谕以绝其往来且曰本山自耕自食并无醆饭盆米夫醆饭盆米固当接纳方来而自耕自食则客僧遂不得稍分其惠耶殊不知业已出家则若田若屋若艹若木一一皆出信心檀越所施客僧安得无分一寺一菴行之诸山效之师授诸徒徒授诸孙相袭成风牢不可破欲望丛林再振法道重隆不可得矣嗟乎予癸未春游西山慕亮座主之高风诛茅白法虽火种刀耕啮糠歠粥必与十方共之正所谓曾为浪子偏怜客也髻珠菴觉悟禅者从予受具已来经今四载践履冰霜通山僧俗靡间揄扬予因以院事付之更欲开扩其志以种般若正因母蹈今时流獘二六时中忙里偷闲看看生前在那里住死后向何处去果能久久不退密密用心一旦筑着磕着则觌体现前异日生死到来自然千稳百当如是出家方为真报佛恩如是住山方为续佛慧命勉之有非常之人必有非常之事发明非常之事须是非常之人在昔有周西土迦毗罗国有非常之人其号曰悉达偶游四门见生老病死众苦逼迫遂生猒离夜半逾城弃王宫入雪山宴坐六年芦茅穿膝鷃雀巢顶不自知也一夕抬眸睹星豁然大悟是所谓非常之事也嗣后道振西天法流东土联芳续燄列派分支至梁时有香至国王季子达摩大师特特航海而来兹土传佛心印谓之教外别传不立文字直指人心见性成佛是所谓非常之事也唐宋以来机器渐熟宗风愈彰而公乡大夫宏儒硕学莫不深研此宗为内外护其间挂冠铲艹如风穴丹霞之流不可胜数皆具大知见得大辩才是所谓非常之事也故张文定公曰自孔孟之后儒门淡薄收拾不住天下英杰皆归于释氏而无尽居士以为知言呜唿自今日观之则释门淡薄又将收拾不住矣不知天下英杰安所适归乎鑑禅负文武全才禀忠义正气适丁国步艰难未获展其怀抱遂断荤血割恩爱来白法堂前铲艹向云峰峰顶结茅虽亲友屡招儿女遮留脱然不回一瞬此亦可谓非常之人也既是非常之人必须发明非常之事昔香严谒沩山山曰闻子在百丈问一答十问十答百试向父母未生前道一句看严不能答乃愤然入南阳缚茅以居一日埽除闻瓦砾击竹声瞥尔大悟且道击竹声与父母未生前事相去多少若也会得始许发明非常之事堪与悉达达摩丹霞风穴辈把臂并行苟或未然直须放下万缘剪除百念将从前世智聪辩麤重习气一笔勾下二六时中单单看箇父母未生前如何是我本来面目自参自问自审自疑行住坐卧动静忙闲密密绵绵勿令须臾间断蓦地筑着打失鼻孔不妨来白法堂前痛与三十拄杖鑑禅自谓初机未达入门捷径因书此勗之并示以偈慷慨隳冠大丈夫安名铲艹越群儒直须顿彻生前事始可人间作范模空华阳燄悉是法身递水传茶无非玅用争奈积迷既久妄见纷纭乍闻知识提持不能直下顿彻所以劳他诸圣出兴设百千方便无数权巧鞠其大意无非要人自证自悟此本有法身而已近来学者多务虚名不肯实究者边经冬那边过夏全无真实痛为生死念头才入丛林先学转语颂古哄善知识善知识见学者有些小聪明相似语句便云某人有箇省发递相欺诳疑误后昆所以一期之中常有几十箇称悟道及乎推勘将来依稀彷彿了没相干此盖近代禅獘若是有血性汉子决不被他牢笼虚度一生耳罗云氶子从予薙染以来志气越诸侪辈巾瓶之暇自肯密密用工兹拟挈囊行脚予恐其心志不坚生死不切不免为近世风气所移故书此以勗之向去更莫别处用心但刻刻自问云除却行住坐卧思量分别那箇是我底法身忽然失脚蹋破虚空正好归来迎笑堂中痛领大棒示居士从上诸圣出世皆观机说法因时救獘断非胶柱调絃者可同日而语所以吾佛世尊于四十九年之间五时八教之别或权或实或顿或渐偏圜半满经律禅净教网虽殊鞠其指归无非欲一切人知有父母未生已前一段风光而已是故权开净土法门三根普摄则曰其土有佛号阿弥陀今现在说法又云七日一心不乱即生西方末后拈华示众直接上根则曰教外别传不立文字直指人心见性成佛又云理虽顿悟乘悟併销事在渐除因次第尽然则一心不乱即见自性弥陀现在说法岂非净土之禅见性之后真操实履渐尽无始虚妄恶习岂非禅中之净土由是观之禅净根源从来不二顿渐虽异理事无殊后代知见未融涯岸各封者盖因不达先圣立法之苦心故耳宜川为西江奥区宗风最盛唐宋之际剎竿相望弓箭之声禁堕之语霆震海内迩来三灾竞起万界沧桑法门龙象藏牙伏爪于千巖万壑之间而邑中诸君子不忘灵山记莂或结社以修净业或订盟以究禅宗济济森森轰轰烈烈初祖所谓震旦有大乘气象者非此也耶丙申春予以赴请归里道过宜川坚明松公偕禅净两社居士殷勤修供启请说法于龙泉予固辞不允因念其向慕之诚特述从上诸圣本怀及禅净不二之玅旨诸公傥能噼破藩篱亲见自性则父母未生前一段风光顿现红尘堆里令不二法门复启东土而金莲华发遍界香飘西方云乎哉宜邑云乎哉乃易金莲为不二凡禅社诸公于朔望之际仍至龙泉同修净业莲社诸公于修净土之余仍究禅宗关捩彼此互相激扬互相切磋非特禅净不二即儒释僧俗亦不二乃至贵贱老少城市山林皆平等不二则一会灵山俨然未散于宜川之上矣虽然更须知有向上一着不属修证悟迷了无禅净阶级待诸公亲入不二法门之后再来与翠巖木上座相见戊戌之秋十月望旦远山檀越钟子陈公修设伊蒲塞再四稽首悃请陞座举扬第一义谛以求嗣胤予以赴请之洪都途次仪式不备辞钟子复求法语且曰诸佛不违众生所愿故求男者得男求女者得女和尚续诸佛慧命师表人天津梁苦海而蓼莪诸什谆谆孝道以启觉末流三载之间梓里中感悟者无限曩岁驰书攀迓正欲有所恳耳今和尚固辞不允陞座愿乞指示修何善可以遂其所求满其所愿庶几不蹈无后之愆予曰善哉问公为求贵胤以酬孝思乞法语以行善事是所谓善求者也诗云恺悌君子求福不回其斯之谓欤昔给孤独长者布金祇园建精蓝以奉佛当其草创之际尝与尊者舍利弗亲自牵绳区画其地弗忽微笑长者询其故弗曰长者发心建寺寺虽未成六天宫殿已备者曰何以知之弗乃借以天眼令其自视果见六天宫殿庄严伟丽非人间可及乃问弗云六天中何天最胜弗云下三重放恣上二重怠惰唯第四重中常有菩萨示生其间昼夜说法诸天警悟精进不懈者曰弟子愿生第四重天言毕五天俱隐由是知建立梵剎福感天人信不诬也公今施远山以奉伽蓝捐四事以供三宝虽在草昧经营之际而天宫之福己备矣复从予受三自归及不杀戒即至善也傥能体上帝好生之德与吾佛同体之悲坚持不犯则螽斯蛰蛰可立而待也虽然求男得男求女得女诸佛菩萨之悲愿接引众生之方便耳所谓先以欲钩牵后令入佛智若欲亲闻第一义谛须待石虎生儿即向公道甚矣三界之无安也而欲界为最三途固无论已吾人处欲界之中堕五阴区宇遂迷本有觉性妄认浮泡四大为自身相资身之具为自家相妻子儿女为眷属相童颜皓首贪恋不休殊不知无常老病不与人期一息不来即同灰壤故三界大师火宅之喻可谓彰明较着者也然诸子幼稚无识耽着五欲东西驰走不思求出竟为烈火所烧得不辜长者之婆心哉虽然即此火宅里面具有清凉世界刀兵水火侵害不得入风五欲扰乱无门故六祖云谁知火宅内原是法中王第吾人未尝惕然返省耳昔舍卫国有兄弟四人入山学僊得五神通自知寿尽悉图趋避一藏空中一藏海里一擘山两半入中还合一入市中俱不可得脱三界大师闻之因说偈曰虽然藏在空及处大海中假使入诸山而欲自翳形欲求不死地未曾可获定是故精进学无身乃为宁悲夫无身之说非参悟莫委生死之患非无身莫除盖五阴之身既空则本有觉性顿现本有之性既现则觅生死了不可得矣彼神僊者流虽得五通御风乘云犹未见性故不获免于无常之苦耳虔州用韬郭子深信佛语猒离火宅久游龙德之门学参悟法客冬闻予抵虔不惮初寒远迎殷勤请法予以修途劳顿辞郭子再请乃诺以今岁讵料春夏以来杜门养痾老病益作日渐衰朽因书数语以代陞座幸毋谓非第一义而忽之也郭子其勉旃授九峰白长老法衣华铺锦上语播坤维九峰果熟四海香吹信衣授尔尔其勗之博接英灵绍乃宗枝示靖藩李太夫人如幻三昧是诸佛母寿等太虚河沙莫数我来粤东原为佛事道人成之紫金光聚戒是慧根佛佛相授时披法衣三学偕就一切如幻干城露珠顿悟自心女中丈夫赞释迦文佛铜像尘剎全彰是大雄堂堂玅相古今同因从数粒胡麻种行历三祗远劫崇镜智已圆空泡影悲心时发怋童蒙娑婆亿界缘初熟天竺千门日正中白象倒骑趋凤阙青莲端坐出王宫三乘法布悲无尽八十形销像未穷镂石镂檀还镂玉烹金烹铁复烹铜万斤模脱三󵊮里丈六身成百粤东未细琢磨仍有漏再加补饰始为工通身自是金光紫宝䯻从斯杲日红殊胜俨然兜率降精严不异鹫山逢王臣共庆酬初愿樵牧同欣见大功南浦香花迎驿路西峰钟磬迟芳丛二千余里经旬至十八高滩一棹通瑞气己先凝翠窦祥光应更耀寒空愿言久住人间世度尽天人畅本衷千佛名经过现未来三世佛皆因敬礼五十三五十三位婆伽名一一皆从玅光说玅光佛说释迦闻展转相传至今日闻名礼敬如河沙成佛何啻三千数我亦三千数内一幸生释迦像法中获闻如是殊胜名犹觌玅光亲口说试问玅光佛当时五十三佛从谁闻释迦闻在三千先何以成佛居贤劫如我思惟此玅义佛与众生本平等贤劫星宿及庄严犹如翳眼见空华眼中翳落空华灭三千佛亦本无名自心念念释迦生自心念念玅光发自心念念转法轮自心念念降魔外自心念念度众生自心念念空三际八万四千三昧门一一皆从自心入八万四千尘劳海一一皆从自心出了证自心本来空尘劳三昧将安寄圣名凡号总虚声一切法中无住着复从无住法中起示现空华镜象形建立殊胜希有事或权或实难思议一切时中如是观成佛何殊眼中屑一切时中如是礼旷劫业犹汤消冰我今稽首说是赞如蠡测海管窥天四十八尊活如来应信因我得礼你七佛癸巳腊杪雨雪迭作趺坐之余偶阅传灯初卷首列七佛且按阿含云七佛精进力放光灭暗冥乃抚几太息曰嗟乎一切众生常处暗冥者怠惰之故耳去圣时遥人多若此安得古佛再来晓此长夜耶因不揣寒陋特织芜辞百拜稽首而为之赞毘婆尸佛婆提城内古如来心识浑无正眼开树下唠唠三会说偈中历历一时该幻人步月临千嶂铁马追风上五台谩谓庄严为远劫祇今现在语如雷尸弃佛觑破风灯聚沫身阎浮随处且同尘深明善恶皆虚幻却愍盲聋昧至真七万岁人亲得见百千󵊮后与谁邻遥知郁密分陀利一度华开一度春毘舍浮佛九霄月运绝途程千佛何妨最后成地水火风龟背发身心世界闼婆城纸衣不借机非玅楼子情空眼自明四句伽陀今古在未知谁共契无生拘留孙佛贤劫中居第一尊谈何法可利儿孙金刚圈细应难透栗棘蓬麤不易吞身见既亡珠灿灿凡心未尽月昏昏佛人固是无殊别几箇曾亲达本源拘那含牟尼佛死生梦破坦然归苦海茫茫应万机向道有知即是佛谁知有佛亦还非止啼每每拈黄叶入市频频挂垢衣乌暂树边消息在几回风送白云飞迦叶佛波罗奈国示生时火里优昙祇一支二万人沾新法乳三千界觌古风规珠藏衣内何曾失剑挂眉端更勿疑直下了然亲见性师姑原是比丘尼释迦牟尼佛百亿分身箇老翁愿深岂啻降王宫千华竞秀春归树四海腾辉月在空梦里金人游震旦传来嫡骨是天童心灯燄燄原无尽何幸吾生续大雄文殊大士七佛师五台主狮子儿常作侣日日谈玄口不开策起眉毛亲听取普贤大士洗象图缾无涓滴水亘古用不竭象无秋毫埃终朝洗不歇洗得歇大地山河一片雪观音大士五龙城北有荒冈曰章陵不知从何处降下古观音大士一尊高不盈二尺其显应如答响四方之朝谒者扶老携幼肩摩踵接殆犹胜于补怛洛伽己丑秋予赴翠巖请道经章陵得一瞻礼之辛卯春亦饶刘公以大士诞日诣翠巖稽首请曰敝邑僻壤也而大士屡示现其地若城崖若章陵先后感应如生此亦敝地众生之幸也愿丐一赞以报深恩予曰感应乃大士之余事也如公辈之学孔孟然但患其不能为孔孟耳夫既已为孔孟矣则糠秕土苴亦足以陶铸尧舜又何患乎修齐治平哉公既欲报深恩直须顶𩕳上迸出金刚眼睛亲见大士面孔始得公曰若据金刚眼睛大士也着伊不得予笑曰且喜与大士相见了也公载拜稽首而退因援笔以为赞淡抹浓装婆心笑面净土秽邦无剎不现提鱼入闹篮活蛤登金殿碧树啭黄莺雕梁飞紫燕处处启圜通时时施方便可怜今古人触目不自见忽然见五龙元在安义县一点慈心千变万化奼女形容不借而借蒲团寂寂独跏趺举世何人是丈夫无限风流描不尽笑看皓月落江湖老婆习气未曾除小小篮携大大鱼举世无人能着价至今独立在阎闾具足八万四千臂为人聊现一十八虽持剑槊示威雄无始劫来未尝杀虽坐千叶莲华台百亿分身遍尘剎面门竖亚摩醯眼根器万殊无不察或折或摄或慈威究竟无非令苦拔苦因拔尽乐因生便是人间好菩萨普天之下莫非吾儿儿心所愿吾岂不知是故求男者得男求女者得女求富贵寿考爵禄利名与夫辩才智慧三明六通及八解脱者靡不相许所以天拥卫乎云端龙侍立乎洲渚海门风卷浪华飞绿杨深处鹦哥语鹦哥有语却无声大士圜通已十成谁谓僧繇描不得即今面目太分明片石可趺群华自发独有寒梅馨香在腊通身烂烂尽黄金举世谁人观此音触背二途俱透脱鸟鸣幽谷总禅心捏串数珠抱膝坐坐下蒲团几劫破春风浩浩鸟关关报与禅流休错过水一盂兮柳一枝锦鳞跃起互相窥窥来内外浑无物正是圜通开眼时烦恼海里分形怛补巖前宴坐亲证耳根圜通始知饭是米做疏竹下悬崖顶静观之皆幻景欲证圜通门目前须自惺默然踞犼而谭童子袒腹而听通身不挂一丝始能三十二应以玅戒为净水以慈力为杨枝历遍尘沙除热恼依然寸步不曾移独步大方不移半跬祇贪度人忘却自己红杏腮珂雪齿乌木珠白玉指多少痴男儿日夜思量你咄娇态美如华痴心坚似铁论劫为人忙持缾又持叶欲洒热恼清驴年也未歇谁知圣与凡总是水中月送子像慈至极深子亦可送非是情缘孝思为重千里之驹九苞之凤如意头边一时俱贡不离洛伽普门示现不断发须恒彰本面如何是本面东谿皓月西谿见不离莲华台分身遍尘剎譬如春风吹百华一时发所以应群机有求皆响答富沙行琅陈心期在显达补衮既已闲且图出世法我今为先容大士幸深察檀香罗汉六贼俱擒万国安通身一具白栴檀胡卢倒捏藏何药木叶横披冻不寒台荡罢游唯踞坐人天频供亦慵餐众生病剧还知不掌内灵丹试借看布袋和尚过逆不瞋随流不惑柳巷华衢刀山火宅布袋虽宽眼孔却窄龙华三会下生时半箇恶人容不得夫是之谓真弥勒庐山香炉峰景法师齐大沙门景公衡阳人结屋匡庐神人共仰一日语门弟子曰吾寿当九十但余年无益于世而四大有累于人思拯助众生不得久留此乃端坐合掌曰愿即生三途救一切众生苦瞑目而逝予阅至此掩卷长叹曰真大乘菩萨弘誓也乃稽首为之赞梦落三途中仓皇毛卓竖觉来了不惊目前无可睹众生知在梦百苦一时愈炉峰大沙门示作天人父临行无别词一语超今古愿即生三途救彼众生苦良哉愿何深沧溟焉足数稽首悲愿王愿蹑兹步武达磨尊者一苇截千流全身无向背若道是神通依前还不会会不会今古长江如鼎沸石巩藏禅师逐鹿趁牛雄心未改射得半箇又遭人拐至今弓箭尚全提谁是英灵识此机复云看箭龙池传和尚瘦骨棱层双肩挺特荷笑巖向上不传之真宗契滹沱独脱无依之正脉覆一笠以深韬入千峰而谁识法雷忽响荆谿山儿孙己遍大明国贼半边鼻孔今拈得天童悟和尚一丁不识老樵夫撞入龙池气岸麤踢倒铜棺天地窄高提铁棒佛魔恗恶声流异域毒气满江湖闻之者怖见之者孚非但使辩者讷聪者聩智者愚抑且能令活者死死者苏尽道獦獠再来谁知济北风颠又转躯无法说觜都卢兀坐匡床风愈孤一千五百常围绕谁敢当前捋虎须黄面老见也无正眼从来付瞎驴示生寒微家每怀出世想既壮弃妻孥事师类厮养龙池关未摧旦夕深怅惘偶过铜棺山家私一时荡三度辞拂衣六据名方丈一行与一言末季真标榜中兴济北宗一条黑桼杖擣尽野狐窠儿孙遍天壤我虽脚下儿自惭百不象稽首赞师真千峰月初上大觉山翁和尚写寄大觉师兄亲写得寄与西山小瞎驴天子唿来曾不动何缘肯降翠巖庐渠即我我非渠七尺乌藤双手捏俨然太白令行初抹杀五家宗旨瞎却四海眼目一味夺食驱耕到处取髓敲骨生得迕逆儿孙满大明箇箇骂祖骂爷兼骂佛恶名塞破干坤唤作曹谿正续且道是谁天童老秃眼里有珠舌头无骨不是禅师亦非古佛喝散铜棺顶上云踢翻济北苍龙堀要知白法源头看取天童面目咄黄巖峭拔万仞盘空谿回路转黛抹霞封崛起而为西瓯千山万山之祖者亦犹天童太白之卓出乎明州之坞也巖之巅曰玅应峰秦汉而后僊迹接踵岐僼梅福往来憧憧而祖道无闻焉丙申春王巖华盛开予从西江一杖归来始弘先师之道于此山此山峙西瓯天童踞东海相去千里余吾师道常在后昆未识师好向黄巖寺里白棒头边勐自着精彩踢倒铜棺千古永觉泉石悠然尽堪独乐太白炉边尽力吹茶熟烟消香正奇半盃快饮宜川上一默能开四众疑南岳山中见伊兰便作栴檀用铜棺顶上逢沈速却当烂柴烧口如扁担眼似眉毛一双空手赤条条问着当头恶水浇儿孙满地成狼借若箇超然物外高径山雪峤师太那一竺来桼桶不快打破疑团虚空粉碎从此摰风摰颠在处为殃为害遇魔不瞋见佛不拜嗣龙池而不肯龙池之语句廉纤骂天童而却喜天童之作用超迈闲吟活句百千篇淡写青山三两块喫桮茶罢便抽身生死关头真自在夫是之谓径山雪师太真寂闻谷印师太饮龙池水布云栖云教人念佛德训久闻鼗鼓声中如大彻先后天心不必分颛愚大师入空印室契圜通旨华发五台菴中果结石头城里向人自称我无起止子细捡点将来正是抱桥柱澡洗而今喜离葛藤窠坏笠枯笻也自多飏下不须收拾得坐看明月挂松萝云门尔密澓禅师壅壅肿肿邋邋遢遢双耳闻锣即便聋两眼看山一似瞎若耶谿畔撒土抛沙石繖峰前横该竖抹道是散木一支何异澄江浪发齑瓮深深葬锦鳞我亦几乎被淹杀淹不杀千古万古干坤阔五峰学禅师君是老大哥我是最小弟支叶虽不同且喜同根蔕不读东鲁书却会西来意七月东瓜艹上横琅琅掷地作金声一言自可传今古何必千箱与万籯龙池万如禅师龙池猊座尘埃欲满不是吾兄谁能绍缵万指丛丛千峰岋岋福耶慧耶人天叵测少林道诠和尚不受少林帕子却是达摩嫡骨接得跨灶儿孙可称八闽古佛碧天太祖偶尔未披衣非是不受戒直续少林宗岂希罕钵袋宴坐嬾说禅知有儿孙在且道是阿谁佛顶老师太体空受业师千年气象壮禅关已悬黄巖之谶一条楖栗游江海洞明梦笔之宗小子无知却绍天童须信根源忘不得不烦揩背已同风自赞身似翘松之鹤心同出水之莲虽绍卢公之后却居王佛之先释迦峰下藤条恶曾把虚空痛着鞭面目果然邈得像闲名千古任君传亮公洞里眠云麻叶糠团常作饭洪崖井边话月捏双空手便成家继曹谿三十四世不传之心灯棒棒见血走支那百千万里忘躯之布衲法法无差铁壁摩空如观得庭前枯竹糁梅华天历一书生西江大和尚名相有千差本身无二样虽嗣临济宗不拈临济棒手握铜如意佛来也不让瞎却人眼睛破却人家当如此大恶人岂可受供养分付黄巖众弟兄快些趁下山前深深葬数茎瘦骨如柴一双眼孔天大要逼生蛇化龙击碎无边脑盖翠巖黄巖佛顶次第已历三会座下听法者谁师叔师伯师太形仪陋劣不堪何事纷纷描绘祇为螺髻峰头开法是第一代儒名陈国宾释号古雪哲究竟两不通胸中墨漆黑既赖佛逃生又扬佛丑拙手拈如意子惯点金成铁三处搅丛林恶名遍江淛语录几汗牛犹自滔滔说归来故里中终朝洒泪血孝行未能全道亦何曾彻唤作活祖师口唇定笑缺分付振先公莫把栴檀爇者箇穷乞相岂可上丹青长年不念佛镇日不谈经懵懂却有三四担𠠢利都无一两星㪬瞎天童正法眼虚名千古挂禅庭说你是真错说你是假错即假即真错非真非假错翠巖和尚诺如何得不错镇阇黎惺惺着本是福建山里人唤作中兴翠巖祖极禅要明普化机雪际梅华香正吐我无你庄不得你无我双眼黑燄里冰波中月是阿谁翠巖贼翠巖真面目佛眼莫能窥默坐毗耶室希音彻四维陈相公之儿黄巖寺之僧豫章七返迎将去祇为亲传太白灯有时打佛有时铸佛铸佛时烈燄亘天打佛时痛棒彻骨权巧百千般胸中无一物夫是之谓翠巖老瞎秃志在烟霞形游城郭湛水寒蟾明天孤鹤绍临济不传真宗提天童向上一着续燄联芳十九人讵意虚名附骥末错渠无名貌休图度龆󵊮探鲁诰满肚文章不救贫离尘究竺坟通身佛法难医病惯捉黄牛作马骑尝磨青石当铜镜箇样村僧村到家何事王臣咸恭敬就中郄有一毫长亲见天童大法王孝子无时不念亲忠臣无刻不怀主鲁郎身在五羊城念念常思八十母求偈寿亲复求像遥寄庐陵母供养我像无相亦无名谁是翠巖大和尚古雪大师翠巖和尚悉是虚名那堪供养不学嵩山单提白棒天童门下十余人唯有者汉最无状咄古雪哲禅师语录卷十四古雪哲禅师语录古雪哲禅师语录卷十五嗣法门人传我等编书复桐城汪刺史承念承施至再至三德薄行微诚难消受然艹衣木食穴处巖居乃上古之风规亦道人之本分此贫衲所愿学而未能者也嗣后幸勿以区区之故动劳神思但望于参究之功倍加精采来教谓心意散乱不能禁制计惟辞去官衙逃归林薮者贫衲道也不消得尽大地是箇解脱门遍十方是居士自己更拟逃归何处乎殊不知官衙里也有佛法闹市红尘中也有佛法所以净名云尘劳之俦为如来种六祖亦云离世觅菩提犹如求兔角昔赵清献参佛慧后仕青州政事之余多喜晏坐忽闻雷震大悟述偈云退坐公堂虚凭几心源不动湛如水霹雳一声顶门开惊起从前自家底渠又何尝猒諠求寂逃归林薮哉须知此事贵在善用心应机接物头头勿放过若不善用心直饶屏息众缘依然坐在无事甲里终无悟日所以前对居士道但向一念未生以前看取行也看坐也看闲也看忙也看忽然看透方知舌头元在口里闲忙动静如太虚之片云生灭去来若长江之幻泡不妨乘悲愿力现随类身诱引同伦齐登觉岸非特追清献之步武抑将与净名而把臂矣又来教云拌取身命竭尽参求一生不足继以再三悟彻为期自他俱利此非夙具灵根安能发是坚固誓愿哉欣羡欣羡但能如说而行克期可得贫衲当跂踵以望也复会稽滕孝廉履端伊始遂承枉顾苟非真切为道焉能若是之汲汲耶钦羡钦羡衲昨以行迫弗及细谈深为怅怏阻雪征途忽辱嘉惠遥颁不胜愧汗捧读手谕知足下龆年好道且遇明师遂窥圣学大要而间断不恒浑无得力处所以耿耿隐忧未尝一日去诸怀抱贫衲窃谓即此耿耿隐忧便是入道最喫紧工夫在今天下之士终日怏怏悒悒不忧贫则忧富不忧名利爵禄则忧妻孥子女谁肯孜孜惟道是忧耶又谓向来只作求静工夫若欲于此际了死生必须有箇悟入处方得奈障蔽过厚每一返观迷迷闷闷不得稳当不稳当志便易衰再似从前作辙究竟不能出头以故深自忧惧乃至讨箇简捷工夫为第一义于诸经教随分参证者贫衲谓若据第一义则无工夫可做无死生可了无凡俗可离何故尽十方是箇洒落解脱底人何处更有一物与伊为缘为对为障为蔽为侣为伴哉所以苏长公玅悟之后便解道谿声便是广长舌山色无非清净身张侍郎一闻蛙鼓顿释疑团便解道霜天月夜一声蛙撞破干坤是一家杨文公于两箇大虫相咬语下顿彻便道八角磨盘空里走金毛狮子变作狗此数老皆儒而禅者也足下试看诸老悟后之语何等超脱何等透彻此岂剽割记诵之学可彷彿其一二哉正如足下所谓若欲了生脱死必须有箇悟入处始得否则求静厌喧也错动静交修亦错身体力行如金如玉惺惺不昧了了常知总是盲修瞎鍊弄业识认光影未是大解脱境界所以先圣云毫氂系念三途业因瞥尔情生万劫羁锁盖凡圣情念未空知解道理愈深见性愈难故云入此门来莫存知解又云理障碍正知见事障续诸生死欲得二障销融直须悬崖撒手一番始得至谓儒修释修原有分别者此则在人不在法如上所举苏张诸老未尝非儒傥不求玅悟虽方袍圜顶亦无交涉耳马师公案未透二语尚欠妥贴参究之志断不可衰一切世缘渐渐放教冷淡去自然工夫得力未有终日纷纷扰扰而克证无上道者忝承下问不觉葛藤如许盖以途遥晤艰不敢辜负足下一片真诚知不以山僧为饶舌也临楮神驰幸祈为道珍爱不既复南昌萧宪副客冬辱承宠顾蓬荜生辉别后病骨日羸跬步未出所以杨李之门竟未展候疏怠之罪何可胜言正怀念间忽翰贶下颁金额煇煌顿令千载禅庭荣增百倍光彩矣感佩感佩即拟趋谢稍佈鄙私缘以腹疾未瘳弗能躬领大教唯日夕与湖海衲子焚修以答涓埃于万一耳复南昌周大参企想玄风末繇晋谒风雨鸡鸣之感抑殆有日矣所钦诵者钧示创颁立破魔军之胆再捐清俸宏辟檀度之途是其惠𩆸仁飙溢播于方之外者固深大若是矣讵直豫章闾阎一路福星已哉久拟肃函申谢奈以託迹林隈未容造次乃辱教言钖之隹什声尘寂处振太古之玄音川岳破时开饮光之生面翠巖一袈裟地耳威光所届既帡幪之若彼复揄扬之若此岂非灵山受莂示现大宰官身而为之说法也哉敬寿枣梨以垂不朽余图晤教罄所欲言不备复南昌李兵宪久仰台台乘菩萨愿现宰官身为法门之金汤作生灵之怙恃某缘鄙野抱拙穷巖虽未获拜下风已承台光远照兹蒙翰召飞钖章门登台说法亟宜奔趋奈以贱躯染疾自秋徂冬饮食起居俱未复元山中药饵甚艰尚欲求医以自治又安能扶病说法哉方命之罪伏祈原宥肃此奉覆不一复奉新宋御史曩岁蒙惠佳什如获夜光日置案头时沾风味兹复承示雄峰诸作不惟增光泉石且与大智重开生面矣展手说义大意目前岂非现宰官身而为说法钦羡钦羡翠巖山色承少宰令亲翁一披云雾渐见青苍但即景诗题未荷惊人之句今春拟躬候兴居面领至教而病骨离披不果所愿遥知台光所被高下俱周断不以西峰为异邑也临楮曷胜瞻切不宣复安义刘广文接手谕悉起居清安种种称意喜慰喜慰然称意事为顺缘不称意事为逆缘遇逆缘则慷慨悲歌逢顺缘则贪着无厌不知逆顺二缘如龟毛兔角良由衰利二风飘鼓识浪故致八万四千尘劳烦恼诸门一时俱启此举世人通病耳来教谓实欲就中打出随缘以应而寸丝不挂者自在独露一头不忘珠峰一掌之恩者足征左右灵根深厚一拨便转其超出世人万万矣古德云得在剎那间履践须长久左右既信得此段奇特因缘直须如说而行如行而说日居月诸久久不变则无始麤重习气渐渐销融世法佛法打成一片然后随缘以应处由来不挂寸丝寸丝不挂时不妨随缘以应即尘劳烦恼门翻为大解脱道逆顺无拘死生一致所以道但尽凡情别无圣解耳左右其勉之复瑞州陈文学夫法界纯真之理唯吾佛亲见亲证表里洞然故能不舍一物不取一物所以百亿分身如镜象水月初无生灭去来岂有成坏空住譬若春之在华全华是春水之成波全波即水从上佛祖亲见亲契至此故拈华竖指行棒行喝直指一切众生不离声色堆头顿见金刚不坏之体是以涅槃后有全身不坏者有舍利如雨者有齿牙流辉目睛舌根不化者亘千百世而下犹可以福利天人是皆从慈心三昧中流出非比外道业种性命双修搬精运气之辈可同日而语也今佛牙瑞现筠州盖达人感应道交之所致百韵佳什足征博雅承命删改故僭为批抹贫衲敢谓足下祇知崇敬佛齿实未见佛身在何则夫齿牙佛也拳指亦佛也竖指擎拳则为诳吓而露牙现齿独非诳吓乎若谓佛已去世数千󵊮而齿不坏所以为奇今人所竖之指终归腐烂不足为异如此见解正未达法界纯真之理万法归一之宗焉能脱离生死顿超分段乎足下于鲁诰竺坟胸罗万卷不妨玲珑踢透若是宗门下事犹隔一线在差以毫氂失之千里贫衲昔年初作八股阅竺坟时便知此身是假合底终归败坏一灵真性是不坏底亘古常存及至出家行脚见宗师提唱不啻鸭子闻雷盲人󳮇日方信宗门别有长处不敢艹艹匆匆直至命根啐地断后乃知从前皆堕歧路不免认鱼目为明珠耳末法士大夫学道者一肚皮自是自满唯喜人奉承爱人赞叹山僧即不然交愈深言愈直佛法不是做得人情底宁可不信不敬不理我便休必不敢曲徇世谛瞎人眼月足下幸宥我于形声礼法之外可也复镇江笪明府承谕此着于日用间矛盾特剧乃至终不敢便谓小歇场即安乐地者此正所谓识法者惧耳今天下学佛者才入丛林领略得些门头户口边事坐在意路窠臼中及至恶习现前依然走作或遇流俗阿师阿谀奉承欢喜不了若遇作家勘验将来便生瞋恚求其如门下之真践实履随处解脱而且不自欺不自歇必期亲到大安乐地非大根器孰能与于此哉忻羡忻羡但贫衲不审门下指何所为大安乐地凭何得到大安乐地幸当有以教我公余尚冀枉驾空山互相酬唱使庞马之风再见于今日是所望也复洪都熊广文春间行迫弗及躬诣毘耶室中言别歉甚想近来台履亨嘉道味日浓也某疏慵暗昧动多谬舛幸蒙不弃垂念祖庭历年弘护无斁故使堂殿焕然而铁画银钩五大字如渴骥奔泉怒猊抉石额之大厦之上非特壮观祖庭抑足以使一阐提篾戾车之流知宰官中有大菩萨也铭谢铭谢夏间祭扫之后哀感过度形体顿衰念兹浮沤无复长久于人间世也缅惟松风堂畔炉香茗碗禅椅蒲团三多既全万缘不扰正应拶透祖师关常作东土维摩诘是所望也路远山遥会晤无日伏惟珍摄不尽依驰复洪都熊少宰成住坏空世相所不免死生聚散幻躯所必然是故先圣知有无成无坏无死无生一着子乃能空华世相唾涕幻躯而于聚散成坏之际澹如也去圣既远裨贩益多视田园屋宅为已有贪恋护惜至老死而不忍割舍者滔滔皆是苟如是则焉得为解脱僧乎某不敏窃尝闻先圣之教矣又岂敢蹈时流之覆辙乎辱命洒埽祖庭七八年来不惜身命为法求人实欲行己所学之道以报知己非有他也譬如士之仕也或鸿胪太仆或黄阁朱门无非欲翼赞圣明澄清海宇岂区区以朱门黄阁太仆鸿胪为念哉叠蒙台召再住翠巖自愧缘薄力不从心且衰病日增无益于世万祈宽宥俾衲得投老烟霞木石之间不为梦幻空华所翳则弘护之功宁有既哉肃此裁谢不尽缕怀复洪都陈司理三年违教七度远招入春以来翰音叠至苟非乘大愿力呵护祖庭安能至此铭佩铭佩窃谓祖庭功业浩大非薄劣所能合鑯者非敢以翠巖置之度外而以桑下为钉楔也自去岁砌墓而后感伤悲涕贱体益尪羸诸病顿发形未老而先衰此区区凡情有不容自已者岂敢眷恋故土而暂忘大护法之高谊哉来谕铜像亦次第有成局不幸化士遽殒亟须山野身坐翠巖示信于远方以结胜缘不可失此机会者敬如教命然山野有一问昔赵州云木佛不度火泥佛不度水金佛不度炉真佛内里坐敢问左右那箇是真佛若箭锋相直则不辜十载相知千里之外常相见也不然尚俟木樨华开扶病一来与山谷结此胜缘正所谓机会不容坐失也肃此奉覆无任神驰复洪都彭参议景仰高风未遑晋谒然神交千里又未可以形迹论也昨无念禅人携龙舒净土文并大疏至益见左右不忘灵山嘱付示现宰官身随类随机以化导群生者也至谓易浊界为乐邦不作二观不作二念亦不作一观不作一念则又超出龙舒一头地矣非亲见作家宗师入不二法门者安能若是哉欣羡欣羡某窃闻先圣出世本怀靡不为一大事因缘故盖众生根器万殊不能一概直下承当不得已乃有权实顿渐偏圜半满之谈皆因机因时初无定法遇上根利智者与之论第一义中下二机则以权渐之法而摄受之今所谓净土法门权渐之谓也执圜顿而废权渐固非矣执权渐而毁圜顿得无谬乎然法久獘生非特参禅一门为然即三教九流乃至百千法门莫不皆然其起獘在人其救獘亦在人不可因人而废法若谓参禅獘多传灯诸老皆未脱轮回则世尊不当拈华达磨不合西来矣今龙舒文中广引无根事迹以证参禅之獘其为诬污五祖真如者姑置勿办祇如青艹堂后身曾鲁公一段且谓宋朝有二艹堂其一曾受曾家妇人供养感恩不浅乃云老僧与夫人作儿子化后果生其家登高科作宰相不脱贪爱永在轮回云云及攷之传灯并无所谓二青艹堂者而艹堂清乃清浊之清今龙舒所指青艹堂既非传灯所录则非禅师明矣今僧中稍有品格者言不妄发岂有一代宗师出此猥亵之言耶此皆庸僧口吻遂引以为禅獘之证诬谤古人自感泥犁之报固无足惜诚恐后进初机一惑其说互相非毁同坠无间耳某窃谓龙舒亦法门中君子耳言不该典非君子所谈岂有着述立言不稽古训而可以垂范后世乎据贫衲细阅七卷文中必是后人伪增非龙舒本意盖龙舒原文祇有十卷不然则大慧诸老何以不为之删正而特称其为火中莲耶左右布袍蔬食心斋坐忘不减黄学士庞襄阳之践履今复欲流通正法以惠四方一片婆心尽善尽美但誉尧非桀仁者不为矧齐东野语诬禅毁圣者乎数段必求大笔删定永作竺坟董狐使禅净并行不悖则弥陀古佛亦当破颜非特灵山会上而巳草率奉渎无任神驰伏惟台照不宣复常州庄内翰昨承台旆宠顾荒山兼蒙金额晃耀佳什过褒不啻东坡玉带矣谢谢宇内宗风久寂金紫中弘护法门者不道全无求其研究此宗虚怀决择者如披呈拣月苟非乘愿而来现宰官身焉能若是钦羡钦羡虚空粉碎一切不留二语见解巳入微向去尤冀全身担荷彻悟玄关直令杨李苏黄齐立下风是所望也复建州周别驾从上诸圣出世靡不观机逗教因时救獘故设百千方便权巧拯溺息焚非特印贤二老为然今以一目而罗众禽一方而疗众疾虽三尺之童知其为不可即鼻祖西来因义学之士溺于筌蹄极力埽除然亦不废文字语言三昧故其嘱神光曰楞伽四卷可以印心嗟夫在今之学者不待达摩埽除已先自埽矣主法者自既不通文字语言不得全机大用复从而禁之曰我者里祇重行德不崇机辩夫机辩岂易言乎哉归宗曰马祖下出八十余员善知识唯有百丈得大机黄檗得大用其余祇是唱导之师夫百丈黄檗有超师之见地故有逸群之机用然则机辩岂易言乎哉即传灯所载如李驸马杨文公诸老慧辩纵横激扬向上岂学语之流所能企及苟如近日宗师所言则学者当如木偶如哑羊其不流于默照邪禅也几希矣承谕索庞公录序将刊出为白衣榜样者此举甚善向因院务倥󱒆至今尚未属稿昔者周海门先生曾集儒门得道者为一帙目曰知儒编其意谓知佛然后乃知儒荷山集弘释录乃以文公诸大儒列于辅教篇窃窥二老命题之意虽欲会儒释于不二之门似涯岸犹未全泯衲今据五灯次第集之目曰镜华录僭为序言并录寄上傥可梓而行之则六十余员知识一时涌出芝城岂非左右倡首之力乎翠巖事有断不容辞者深荷法爱挽留尚图面布别悰肃复不备复建州谢进士禅学之盛衰其枢机盖自王臣王臣好道则盛否则衰是故唐宋之际上自王公卿相下而牧竖舆儓罕有不慕禅学故禅学大盛于唐宋凡沙门之有道可以代先觉觉民者朝廷必钖号钖衣以旌劝之崇其屋庐厚其资产免其赋役出入则轩盖相望幢旛相导使彼滥厕缁流之徒有所观感而愤发焉迄元明以来宗风渐衰僧尼杂糅王臣鄙之非特不屑屈膝奉事于沙门且将奴隶犬马其人矣悲夫僧既自侮而王臣侮之王臣侮之而魁伟奇倔之士复不屑为僧欲望教法之隆安可得哉衲滥尸师位无补法门痛念宗教之衰零难洗时流之积獘即敝山丁乱离之后耆旧凋残典型灭裂所仅存者数椽而已因念先御史及列位贤昆仲弘护无斁眷注不遗虽谫劣无用如衲者且连篇累牍以留之则此方法道之机其在诸阁下之主盟有以再整颓纲乎来谕婉辞西江护法复假数年者极荷厚爱尚俟秋清晤教面布鄙里以决行藏肃复不备复建州谢进士昔远公与十八高贤刻莲漏于虎谿桥畔天子景仰道风至浔阳而三召不出芙蓉不受皇褒甘就刑罚汾州天使再至遂偕侍者坐脱立亡典型具在风范凛然盖其轻身世等鸿毛重道德等丘岳故于死生之际宴如也某行业荒怠远不及古人抚己而观直令羞杀然此行亦非为钓沽誉名实以翠巖继席无人不得已一出与诸知己共议次补之事所以暂违严命傥一息尚存断不敢忘金汤之高谊来秋归期自当践约草率奉覆不备不庄复新建欧孝廉两辱钧召佩德殊深贵省地处不争敝乡烽烟未靖诚如至教苟非真知己焉能为衲体贴至此其爱我之深为道之笃虽土肝木胆亦当感激岂容固辞第名山显位天下有才有德者皆可居庶几大同无我之风揖让讴歌之世再见于今日耳若有丝毫憎爱取舍之情存于胸次是摘空华而捞水月矣惟高明谅之宥之闻台驾有长汀之役未知何时俨临幸一顾我于紫云白石之间共话不二何如遥空布谢无任神驰复安义徐刘众乡绅荆州未识声气已罔鴈塔虽遥风光不别两承荣召理合凫趋自恨衰残难申螳臂知五龙之飞跃四海具瞻冀九杰之恩波八闽普润神交虽久瞻注犹深何日向寒乡一现宰官身始信是毘耶亿变神通手肃此辞谢统冀台原不备复南昌齐文学祖庭法位也法无有我我兴我住则与法相违矣法无有定胶柱鼓瑟则与法相悖矣法无取舍无高下无爱憎无小大苟尊泰岱而卑丘陵恋显荣而耻巖穴是非法矣非祖矣又何以异于鹪鹩之恋一枝黑蚖之营一窟哉向承门下与合郡绅衿同词远召已布腹心迺者华翰再颁非爱我之深焉能及此谢谢尤冀门下于举业之暇潜神祖道呵护法门使儒门君子知我法门中人亦自有超然物外非富贵尊荣所能笼络者则佛祖之道当大振于域中矣翠巖云乎哉时炎惟祈为道自玉不既复天童山翁和尚岁杪专使还山伏审起居清胜为慰忝蒙法爱特写先师顶相并如意远寄西江其雨露焦枯栽培同学之深心不啻如天普覆矣焚香瞻拜之余感激非可言喻洎捧读全录全集机用峭拔波澜浩渺直令河伯向洋望若而叹岂青蓝冰水之足况其超卓哉仰羡仰羡顷闻巳允青州大觉之请恨弗获追随杖屐以观嚬呻回顾于东鲁耳拙录蒙为灾梨深烦神思且维扬丁岁凶之时又插梓人混扰丛席并劳两序诸公照拂之冗愧恧滋甚不知何以报涓埃于万一也叠承佳惠下及统此布谢临颖神驰不备复黄山恒证和尚久耳雷震天都弗及凫趋猊座乃辱瑶笺远降币录特颁愧慰何可胜言谢谢先师道价重一时儿孙遍寰海独新安诸剎未闻白椎之声既获金钖遥飞慈光再耀云龙风虎水到渠成又奚啻一剎之庆幸而已哉某卤莽无似螳臂徒申退鼓频挝业缘未竟不知何时得横肩楖栗一访故人于六六峰头以话夙昔也耑使归促草率奉复尚图专候兴居不备东龙池万如和尚自辛已冬违教后煨铛穷谷音问杳然每闻道弘阳羡声播寰中诚可谓龙生龙子也弟不才无用埋影西峰准拟与草木同腐朽无何为一伙破落户拉出洪井谿头拖泥带水一上客岁始致瓣香于先和尚塔前曾有小启奉讯兴居专使以途梗未达殊为怅然今秋高足破门闿公来翠巖相依不幸竟以疾故弟为之嗟咨太息亲率众为茶毘尚有拂一枝及颂古一册不敢遗失敬遣人赍上想吾兄于白云巖畔亦不能不为之蹙额也山川修阻会晤无期临风瞻企不尽依依复洞山元洁禅师曩寓白法时闻法驾登峰访友深惭蓬荜未及攀迎亲领玄诲怅甚迩来衲子自分宁来者靡不称颂德风然未获睹全录昨辱专使远惠如遇差珍盖新丰一曲调高和寡非潜行密用洞达源底者莫能窥其涯涘今读尊录词简义丰诚可谓玉线金针不忝为若耶真血脉矣欣羡欣羡翠巖重兴机缘犹如蚀木何当华衮之褒客岁力挝退鼓未获抽身虻负之惭不知何时可谢然后横肩竹杖专讯法履于白云青嶂间也临颖神驰统祈崇照不既复洞山己任禅师辱承翰教远颁财法并惠感谢无既且令法音普示俾大千界不隔毫端两谿山一天风月者不慧到者里直得钳口有分何则燿爝火于太阳击布鼓于雷门得不使明眼人冷笑乎虽然老兄幸是家里人何妨说说家里话生意各别养家一般馊饭残羹不免搬弄一上非特因斋庆赞要且锦上铺华昔年太白真赃悉为据款结案幸毋谓不慧饶舌也孟冬渐寒伏惟为法为人珍摄不悉复法昌冰鑑禅师承惠法仪提传谢谢律宗久寒仪文不备幸获令师和尚一集大成使后学知禅教律之不可偏废此书大有裨补于法门自当与藏典并垂不朽惜此方未广流通足下梓而新之诚可谓善缵其绪矣但法惠过多报琼无路耳分宁诸祖剎渐为裨贩之区闻之于邑足下既发明此一坐具地正应使盲龟跛鳖玉象金狮同归此一坐具地益见炊煮之熟积蓄之深故发用之宽广耳专使还肃函奉覆厚仪借璧统惟鉴原不既复鼓山惟霖禅师甬水庚峰乍逢乍别者不啻几河沙矣而流云翔鹤天各一方眼中胸中无时不有故人面目存焉者何哉盖以法门秋晚非铁骨冰肝如足下者卒难负荷此宗耳岂区区乡曲之情耶顷接翰教始知圣箭堂中依然陆沉下板岂所谓大器晚成者欤抑亦羞与时流同颉颃耶来谕年来开堂之风几遍大地其付帕拂者如稻麻竹苇某窃谓非众星无以显日月之明非谿涧无以昭江海之深非群峰无以见须弥卢之壁立万仞夫如是但患其不遍耳至若帕拂之多其獘盖自少室评唱公案之徒源源而来者苟非寿昌天童诸大老倔起一整颓纲则宗风埽地矣余枝末流胡足以较其醇疵哉惟冀足下全身担荷大振先宗则圣箭之锋自无敌于天下也鸿便肃复不尽依驰与佛顶观长老一切世法即是佛法但以凡愚积迷未免触事违理声闻见偏因而执理弃事在今天下宗师高谈阔论具大知见者不少实履真操滴水滴冻者亦不少求其事理圜融打成一片者指不多屈所以裨贩之徒乘机而入遂至纪纲废弛法化不扬高者则曰吾主持法道耳区区世务何足关心或枯坐经年或执卷竟日或吟诗画画种柳栽华卑者则曰吾百城烟水辛苦多年而今既坐方丈也须穿些䌷绢喫些美甘享些自在福丛林之成败法道之盛衰绝不关怀此辈所谓窃位者也山僧行脚时目击其獘每以为诫故三处开堂十年于兹矣虽无补于法门清夜扪心稍可无愧汝言行笃实履道多年诸方时獘亦皆目击今既出世弘道与隐居白法时不同当拌一条穷性命任他苦恼百千一往而进所谓将此身心奉尘剎是则名为报佛恩果能如是为众则众心必悦服如是为丛林则丛林必隆盛如是为法求人则英俊必至而法灯常朗矣复何后虑之可断哉方丈去寺既远时中常宜与两序商酌事务调理大众急其急而缓其缓从其重而舍其轻日居月诸近悦远来湖海浩归宗风自当大振耳书不尽言惟冀忘躯为道至嘱复九峰白长老九峰胜概甲于筠阳虽未亲游久知为诸祖法窟今舆情欢洽敦请住持时至缘熟于兹可验来札谓为法而行为法而住是衲僧之本分诚哉是言儒者为国求贤我辈为法求人苟以弘法为念则身世可忘矣去住云乎哉虽然法无定相舒卷临时今既应缘巳居胜地复有明公护持当昼夜忘疲及时行道方来衲子相从者毋论多寡愚智时以此事提持使其自参自悟一切小过宜廓落宽容如此则主伴重重六种四事不期备而自备矣法道滥觞波旬炽盛败教伤风闻之发指吾辈言行愈宜小心翼翼取法上古自不落今时之覆辙也勉旃古雪哲禅师语录卷十五古雪哲禅师语录古雪哲禅师语录卷十六嗣法门人传我等编启复徐王众乡绅伏以玉毫未烛东震唯尊道德之儒金粟既生西干悉仰发须之佛河海虽别日月宁殊恭惟阁下笔翻春浪句灿朝霞飞鹗表而扬眉还同拾芥夺龙标而吐气不异探囊镜第芙蓉天眼先窥其兆华敷丹桂帝心巳察其优丁五龙之在田珠藏玉韫念一马之去寺境寂人稀欲起阖邑已坠之宗风肯辞大法将兴之盟主由是倩谿声为长舌遥吐玅音拓香饭于邻邦广崇佛事台函远降猊座令陞五柳之高风未衰二苏之芳规再振杲言惭鄙陋识乏圜通难邀天界之华敢伐雷门之鼓第厚币遥施尤胜鬻心之供鼎言下属殊超断臂之诚仰借台光聊抒管见移大唐于西巘直令五湖四海同登不二之门掇摩竭于南州顿使三教九流共入毗耶之室统倥偬而申谢唯庆赞以无涯复黄巖檀越伏以玉移丹井尚留蓬荜之辉翰洒翠筒更引珪璋之重恭承钧召义切凫趋一钖未飞千峰尚隔恭惟众护法一剎金汤八闽山斗青盐白酒天高逸老之风晋字唐诗家衍善传之宝千匝金回兰若地躬迓仙云一茎草建蕊珠宫亲闻天语门迎五柳疑看火宅迸青莲手植三槐预教朝阳捧鹫鸟佛敕长者觉道津梁某智穷五技偶滥瑟乎竿门才篾一丝敢受胾于梓里谬蒙推毂益惧负墉瑶简重开喜复深于奉檄星槎欲附期又掣于戍瓜毋迺爨底枯桐有待知音而发响须知圜中老剑终逢侠气以腾光世叨方外朱陈道合絃中伯子寂光沙界长老之藏身无门桂子香浮学士之握手有日先资露布漫展葛藤统冀丙融并言申谢复黄巖耆旧伏以一苇未折道气巳兆于神州五派才分宗风多于机缘有待时节无违恭惟诸尊宿钵传旴钖挂紫云锄月耕烟琛老家风具在忘机罢钓备公面目依然脚头未跨飞鸢芒鞋先破信手拈来茎草梵剎巳成禅讲缾泻于当年英俊云兴于此日长幼千指内外一如某驽骀下质孤苦顽童铲草堂前早沐提携之法爱瞻风海外俱承激励之威神欣遇作家顿休狂念爰居大剎悉非本怀枫落吴江每恨友师之隔鴈飞南浦宁忘父母之邦华发渐抽归思愈切忽蒙书币远至缁素俯临惭感惟深奔趋恐后然退鼓未挝百二十斤之铁枷难遽脱垢衣已卸六七尺长之竿木任优游师祖祖翁窣堵前之右匝必遶弟兄叔侄祇园内之夜话匪遥第客路飘零乡音尽改他山旅泊家法俱忘尚俟趋筵侧聆謦欬厚仪拜领礼谢容躬肃此奉詶伏惟慈照复佛顶檀越伏以玉殿耸茎茅久羡贤人之芳躅金砖罗胜地咸钦长者之高风苟非乘悲愿轮焉能现大佛顶恭惟大檀越凤毛济济麟角牚牚发轫云程已见扬眉吐气染指法味自当得髓传心会儒释于不二之轩誓金汤于大千之土闽山知为巨擘吉里共仰仪型某同邑同门愧双眉之不白异乡异室等孤鹤而初还乍莅云端席未热而章水之征书旁午才登彊仕面欲皱而岸树之病叶ㄙㄙ所以力拒翠巖之招痛洒专使之泪适承华翰召主祖庭深荷台光宠临寒谷第以蒲柳之质复当锋镝之余未能跨灶起家徒追水源木本然黄巖佛顶两剎似齿与唇岂可同秦越人之视肥瘠况法乳罔极二恩如川及岳自当若侧陋子之事椿萱义不容辞分宜竭力尚俟登龙之日亲听指挥净除翳目之华肃清梵苑伏祈崇照不既所怀复佛顶耆旧伏以金地遥招已点江陵之首玉函再启忻瞻佛顶之光唱拍果尔相随风云自当际会恭惟佛顶诸耆旧戒珠独朗德水恒滋退己让人不减近代谧师伯忘身为法何殊昔日备头陀虽未获挹乎清光久已怀其令闻某居尘不孝难免无后之讥入道未深极负克家之望滥竽祖席于章水偶尔成文僭尸法位于紫云颓然无补盖以幻躯多疾利众乏珍频兴石室之思久冷津梁之念曩承檀越命主禅庭就之力不胜任却之分非所宜虽然冒昧承当犹自逡巡未决复蒙再召益深恧惭顾驽钝不堪骋驰而顽愚应聆謦欬尚俟剪如猬之杂冗九顿浮屠捏似鸠之短筇一登宝所相见伊迩不既所怀伏冀众慈俯垂照鑑复龙山檀越伏以山无小大贤圣栖之即名法绝窳隆邪外混之而坏所以干城之托全赖檀那宗教之兴须资苾刍恭惟众居士温恭足法慈善可风金布龙山秽地翻成宝地玉移紫岫凡心巳合佛心痛先祖之手泽犹存鹊巢鸠占念后昆之门风不振鼓寂钟沉是以飞翰下招重兴上剎衲痴钝无似谫劣不堪久倦梁津三却西江之召谛思源本一开故里之炉百念寒灰诸缘嚼蜡但以诸公象驾遥临自宜疾荷孤笻登龙门而聆至教先祖浮屠在是分当右遶三匝酌杯水以酬法恩尚俟解期肃遵严命伏祈台照不备所怀复仰山檀越伏以丹诏紫衣雨露曾沾于北阙柏台章阁金汤久擅于南闽最可喜王臣历历堪稽独奈何宗教寥寥不振恭惟众护法望隆山斗学贯天人丘索典坟已窥其奥偏圜半满兼彻其微扶洞曹之一枝四海钦闻虎啸协孙子之三叶百里复钖鸾笺某慕蔺有年瞻韩无自忽承钧召亟拟凫趋第以久客洪都谬承公卿之奖借乍归梓里益深风木之余哀是以屡却翠巖之招频兴天目之想且积烟与罗首磕额祖师面目宛然菡萏共优钵呈祥庞老机锋具在惟冀遴选实德勿采虚名庶副祖庭之休征不辜群情之引领肃此辞谢无任主臣复燕溪李又蓁众文学伏以丝浮绿水意注吞舟之鳌弩发丹崖机在冲霄之凤所以周流列国为道求人立教固分三门归元原无二致恭惟众居士仙才超太白佛种续毘耶金粟翻身四海稔闻先太宰锦标入手万家应见活如来忆对天历之榴缾已承宠顾再挥夜台之珠泪复辱鸿招知按剑以无虞忻登龙而有自但以洪都道俗冒锋镝以相迎故里知交合迩遐而共挽且也雷门布鼓未敢轻敲而下里巴歌岂堪垂听尚容杯土负竟勉挈逢场之竿杂冘埽清敬蹑登山之屐肃此裁谢不既缕怀复南桥李龚吴众文学伏以卜地建精蓝洵大儒之宏愿倾心求至道乃杰士之高风所以二尼之教并振华夷五宗之灯同联缁白恭惟众居士儒门师表梵苑干城乃武乃文已擅名于圣世若将若相将继起于清时某不孝凡僧之尊者之神足再归梓里圜先子之夜台恨庐墓以非宜拟离乡而弗忍适承雅召为我创蓼莪正惬鄙怀知君同须达奈以西江绅士四返相迎而黄巖弟兄千指同挽行藏用舍权衡固不由人先后始终举措必须合法尚俟婉辞千里之使或可抠趋万仞之门碧水丹山共新法王宫殿晨钟暮磬偕宣少室宗风晤教有期缕怀不悉复仁溪王杨张众檀越伏以玉兔下千溪五十三人皆知识金灯传万并一千七百半簪缨是知迹似云泥心无黑白恭惟列位众居士泽深智海掌耀神珠数万甲兵不动而波旬溃旅八千子弟才唿而野豕潜踪询百里之干城为一乡之巨擘所以远迩宁谧鸡犬无虞致浇俗于淳源保残黎于乱地某亲同梓里念切瞻韩辱华翰之下招喜登龙之有自但以久淹客路陟遥岵而崩心乍上夜台对新碑而泣血念劬劳之未答五内如焚悲蒸尝之无人双眸欲瞽是以形骸顿稿饮食俱蠲尚容残喘稍苏挹清风于丹桂哀毁将节刊白字于青松更冀同心七姓合里千门不忘金口之叮咛永作名蓝之保障救人救雀定应获衔环结草之酬知佛知儒自当践纡金拖紫之域统此鸣谢不既所怀伏惟台照不宣复吉田陈钟子众檀越伏以倾盖相逢道固资于目击隔江趋去机愈玅于神交所以良骥追风不烦鞭影莫邪出匣待炉鎚恭惟众居士才堪补衮德可传灯斫额望他杰阁曾凌碧汉深心学佛高轩亲到黄巖琴剑未陞三雪堂行迳已同一宿觉某志学离尘慕道萍踪同野鹤彊仕归里思亲雨泪类春谿报罔极以无门趋佳城而运甓忽承荣召感激良深奈翠巖已剪之藤枝逢春又发而白发将残之病骨无念不灰然同乡同姓且同声岂敢方命俟秋月秋风迓秋色或遂瞻韩则远山木樨再扑分宁之鼻吉田瑞草同邀济水之滋肃此辞谢不尽依驰复高阳本族众居士伏以闽吴异域难忘恃怙之邦儒释同宗每切埙箎之谊愧大风之未播思钖类以何从恭惟亚父诸兄及诸贤侄家声克振浩气元充竹林继茂于高阳华萼联辉于武岭现居士现宰官久佩觉王之先嘱居畎亩居廊庙无非金粟之后身某幼既孤贫长离乡族托空桑而寄迹类野鹤之翱翔对风木而增悲洒皋鱼之涕泗居诸易迈老大无闻陞忉利之未能瞻山斗而倍切忽承宠召归里弘宗益感殊恩敢方严命第佛诞届期衲子骈至既添主法于紫云复将弘戒于白月容竣一期之佛事趋布廿载之阔悰五谷巖前团圞叔侄弟兄共唱无生之曲尚义堂畔相邀尊卑长幼同登不二之门率勒楮言伏祈台照统此鸣谢弗及另裁复广州刘总戎伏以云自无心常捧中天之日春如有脚能敷遍地之华草木承滋烟霞生色恭惟某居士才兼文武教洞释儒即两粤作毘耶变五羊为佛国衲景仰徒切芝晤末由适承华翰先施始知金容已现炉冶之力何殊净饭重来宝座之敷不异灯王再借某自当伏迎虔吉道左瞻注东风悬知棨戟遥临光扬西岫良晤有期神驰无息伏祈台照不宣复广州刘司马伏以海不扬波已见陶唐之化鳄无遗患重窥侯伯之诚缁素同欢古今共仰恭惟某居士仁风久播德望弥高鼙鼓声中唤醒同袍兴佛事干戈丛内顿令兆庶乐尧天诚圣代之孙吴禅门之韩富也钦羡钦羡翠巖法席章水名蓝自鸠占以来久弗获瞻三十二相龙兴而后何幸复见丈六金身若非诸护法慨掷二千五百余金焉得新如来遽陞八万四千宝座伏愿指日高陞羹调鼎鼐回机自悟齿叩春秋则青史与僧史同芳王化偕法化并振也江山迢递晤对难期惟冀不忘十力之嘱付广培万劫之津梁肃复不备统祈崇照不宣东天童林野和尚庚峰一别斗柄十移不谓法梁遽摧遂致天人靡恃恭惟法兄和尚道契鄮峰机投欈李宝华王之法座次补三陞师子儿之雄威当阳一吼山川迢递称贺末由日月居诸神驰匪间某酸寒无似蠢笨不堪匿迹西山拟与亮公一赛出头丹井敢同真老并驱念道法之夌夷西江为甚观祖庭之芜没翠巖独深由是冒昧承当展螂臂于辙下黾勉绍续燿爝火于日中然法乳恩隆捐躯莫报提携义重滴水未将几欲致瓣香于窣堵波前竟弗获负锹于玲珑巖畔先师灵骨犹在小弟葵心逾坚敬遣二禅代躬一候麤布衲之薄献略轮寸忱伊蒲塞之遥赍聊供万指仰冀高提祖印大震雷音使僻壤遐方均聆玅谛劣蹄下质共步芳尘则曹谿之源流历千古而不竭太白之苗裔遍尘剎以常存统冀慈光高垂鉴可复南峰来云禅师伏以镜水秦山从来飞鸟不度云门石伞还他铁骨堪掌讵意不毛之乡叠荷如天之帱恭惟来公禅师机投胡饼派接新丰小老佛之称七岁知名于闾里阿兰若之胜六番标指于闽邦顽石既能点头鴃舌亦应欢舞某炉中钝铁爨后焦桐出既无裨于法门退复有辜于罔极哀毁成疾百念顿灰食息不宁双门久杜是以一刺未投于剑浦寸心徒耿于云端忽承钧命直扬九带三玄深沐仁风披拂千巖万壑但以支离病骨颇类孟八郎枯稿余骸俨同元五斗傥干城其未隐尚晤对以堪期方命之愆统祈原宥香积之惠饱德无涯草率奉复嗣容躬谢不备古雪哲禅师语录古雪哲禅师语录卷十七嗣法门人传我等编偈一再参本师和尚雪拥寒空冻色浓孤怀偏忆最高峰遥遥越岭几番度荡荡堇江一棹通眼底风光唯独得脚头消息许谁同扶笻直入清关里惊起堂前白发翁参语风师太空拨烟波浩荡中桃华夹岸对谁红雪消独快伶俜子春暖偏怀瞌睡翁高卧五峰煨折脚活薶双径语清风相逢何在频频问一掌挥开千指宗游普陀为叩白华老乘风海上游半瓢千顷浪万里一孤舟稽首全身露抬眸觌面酬南询当廿七谁是善财俦云门解制荷条楖栗出僊霞蹋遍谿山觅作家㘞地云门才放下参天枯木便开华千华台畔呈机变万竹林中露爪牙今日解开叉袋口长街短巷总生涯輓黄巖受业师海外忽闻师已逝初疑似实转疑非云归故国虽薶影月落天湖岂隐辉一日别离千日恨十霜父子五霜违木人本是无情汉到此难禁泪满衣送林野禅师之金沙蹋断春江烟浪声眉间霜剑逼人清为怜满地忘归客闲逐东风入市城悼黄檗以直禅师忽得西陵信遥遥念故知楚云天际没江月梦中移方羡典型在将扶晚世危那堪千里外又赋弔君诗登雪窦乳峰不可极绝顶势崚嶒二觉今何往孤笻此际登虚堂县夜月古塔绕新藤寂寂空山里谁为剔祖灯示文峰五六十󵊮事纷纷瞬息间有身愁白发无地觅童颜欲达无生旨须明棒喝关豁开真面目万法本来闲干谿晚眺谿烟霭霭夕阳斜极目山村数十家天外暮鸦归树杪千峰明月上芦华休夏高明寺阅圜通疏热杀人间六月天杳无暑气到林泉竹梢风入绳床角莲子华开古殿前十卷楞严遮活眼几家诠疏漫搜玄信知见月能忘指教外何曾有别传再游石桥一条瀑布分青嶂千尺飞虹锁断崖为爱此中泉石好几回策杖去还来彻凡请题牧牛图黑白未分诚难状才落丹青多异相披毛随类蹋谿山纵步绿杨芳艹上四蹄轻双角壮鼻无绳索谁能抗独有风前箬笠翁七尺乌藤未轻放汉萍请题双龙杖杰出丛林势逼霄一枝分合见同条翻腾有待风云际变化毋劳电火烧惊走叶公非峻峭扶归费老未孤标而今拈在衲僧手打断驴腰与佛腰送吴行效归闽吾乡俊杰虽无数几箇超然能独步羡尔求师千里来谁道灵根非夙具要参禅须玅悟不悟灵光那透露者回归去勐提撕莫教错过来时路娑罗树根苗自是不寻常託质偏于古道场一核娑罗名独远千秋太白谶犹详华开便见祖师面叶布还惊帝罔张从此干坤承荫覆何人不仰树中王丛林十事巡照夜深独自遶廊行东照西看到五更欲觉枕边酣梦客短笻聊卓两三声抴磨两片磨盘函盖合一双空手就中推任他皮壳重包裹到此从教当下灰炊饭日日炊来香满甑直令箇箇饱膨脝不须望月瞻星得自有金鸡报五更煮茶瓦铫声销翻浪白瓷瓯气吐见香清睡魔纵在眉端上一到脣边双眼明知印从来载道独凭言杀木灾青代舌宣玅印全提须好手一模脱出古今传净头一尘不着方为净净到无尘净亦蠲忽尔两头俱踢脱蕅华透出粪碙边种田博饭须栽数亩田自家活计自搀先也无大义为君说把䦆还应握两拳舂米一番袭复一番舂簸尽秕糠出臼中欲得精纯无糅杂更经簏过两三通斫柴删去朽樗供瓦灶养成合抱荫崔嵬不徒岁月烧无尽且使丛林有巨材烧火灶底无烟聊拨拨寒灰燄起木叉头一声饭熟方休也直得通身白汗流即韵酬黄介子居士儿女团圞话未迟瞻风正好及兹时但能物外逢迁老便可言前见马师玉振斯文应赖汝金汤我法更由谁而今归去蓉城里漫把同参次第锥先觉非先晚不迟由来千圣各乘时拈华已得投机子断臂曾闻为法师正眼亲承须自彻全身担荷复凭谁相逢尽是糢煳汉谁肯深加痛处锥箭锋相直不容迟笔战何如法战时才涉思惟成野干蹋翻窠臼是真师进前退后因怜囝活捉生擒为阿谁莫道渠侬无面目从来牙爪利如锥即韵示漳州朱居士十方世界一真人盖色骑声处处真日用堂堂全体现非经非佛亦非僧火里莲华朵朵新超然非妄亦非真分明告尔朱居士切忌将心更觅心山僧无法指他人白棒全提绝谓情绝谓情边如荐得无死无生是据凭侍寮自警得侍明师非小可亲闻大法岂寻常而今既入如来室夙夜无疲必自强一二十󵊮炉𩍁下千差万别尽敲开彻头彻尾凭谁力半是师承半自裁时丁末法浇漓极遍地狂风孰可回子细更宜加子细出群须是出群才大话等闲容易说力行寸步亦艰难直须行说常相应始可无羞佛祖颜古人曾以木为枕枕畔虽眠常自惺顾我操持复若何那堪长夜恣安寝自痒自抓方自快自知自病自家诃养成一味无欺力天下谁人奈尔何参禅偈参禅须是发真疑莫管人家是与非自救尚犹忙不彻肯将心绪别分飞参禅须是发真疑疑不起时痛自笞逼得身心如铁壁何愁箇事不相宜参禅须是发真疑疑处真时悟处奇击竹观桃明底事有何声色更参差参禅须是发真疑一处疑通处处随识得赵州三寸舌说无说有任施为参禅须是发真疑剔起眉看更是谁直下不生颠倒见形山一宝现多时参禅须是大丈夫举措昂昂意气孤纵使群魔千匝绕心安如海不惊虞参禅贵在死生切如坐囹圄欲求出较计穷时活路通㘞地一声方妥帖参禅切忌掠虚头一着虚时着着浮心地未能明似镜口头何必滑如油白公有颂徒增臭诘老无言觌面酬珍重正因行脚者直须克实究根由庚辰除夕客路风霜又十󵊮杖盂随处独安然干坤物物浑如梦乌兔腾腾洵不迁门外任堆三尺雪座中且对一炉烟剎那耳畔钟初动无限春光到眼边纸爆身无半箇椰儿大腹蕴轰雷挚电机时至为君通一线惊天动地火星飞呈别本师和尚何事冲寒离杖侧把茅欲向碧峰蹲目前残局浑休论壮志深深在报恩輓涵照教授师昨日河头忙问疾今朝倏尔送阇维伤心历历难藏处流水松风尽带悲隔旬预别无人信谁料而今真箇归生死在师如旦夕奈何渐见老成稀白法结茅十咏定基白法由来古道场󵊮深几度变沧桑而今定夺基偏正四顾无如此处良开径一条捷径没人行巟艹󵊮󵊮绕径生从此辟开无窒碍纵崎岖处坦然平运木别峰有木诚堪用运得归来任所施长短自量还自断为椽为柱各相宜剪茅岭上青茅虽易剪挈归奈是路迢遥邻菴有箇方摩诘儒履飘巾为我挑竖屋方方一丈鑯头屋竖起云间四壁空谁谓法王宫殿窄大千沙界在其中编篱自芟苦竹东冈下归夹疏篱傍绿萝穿过篾头明祖意禅和几箇是僊陀引泉东涧源低西涧高东西汲水不胜劳分开竹笕云厨内免使朝朝举桔槔搭灶一只郎当折脚铛东抛西掷不堪评者回搭向孤峰顶煮月烹云过此生进火钻木取之元是妄灵山传得亦非优杖头拨动无烟火八面燎人正未休供佛者里向言着不得佛魔潜觑总无门放开线路兴悲仰殿内还须奉一尊即韵赠长文宗侯了知身世幻不复羡纷华脱俗能随俗居家仍出家怀中收至宝物外弄空华记得灵山嘱分形岂有涯山居幽居无物令人崇一味清贫冷淡风好鸟杂鸣枝上下野华竞发叶青红烂煨黄独思前哲忽睹明星忆大雄有客到门仍问问何须高坐揖王公碧巖三度见清秋是事随缘嬾预筹方内有谁忘逐鹿峰头输我倒骑牛乘云何必寻僊客翫月毋劳上庾楼觑得祖师关子透不风流处亦风流西山怀古亮公禅师信得虚空解讲经何妨垂手入红尘也知八十余员在挝鼓陞堂自有人双岭玄真禅师足迹难寻是此翁无神通处现神通浑身俨在双峰上祇是诸人见不同翠巖守芝禅师十字街头石幢子千峰顶上老眠牛鼻绳摰断无踪迹唯见洪崖水自流翠巖可真禅师点胸点肋称无敌善老锋前仍堕机逴得石霜霜刃子颠拈倒弄恣横挥翠巖文悦禅师乞米乞炭任堂司为法忘躯敢固辞痛恨自心疑未瞥桶箍忽爆展双眉章江晦堂禅师未曾得入须亲入既入门来贵力行咳唾而今皆祖意章江日午打三更香城顺禅师千峰盘绕一山城法道曾经几度更顺老不知何处去野华巟艹自枯荣双岭化禅师信手拈来不是尘森罗万象现全身眼中拔出黄金屑双岭华开万国春云堂贯休禅师词坛走笔千篇易禅客相逢一句难要识此心真面目云堂山下水潺潺白法且喜禅师亮公虽是终身隐今古虚名隐未曾何似喜翁更超绝不将姓字上传灯即韵示杨建明居士世间名与位俱崇也是浮云聚晓风才见柳条垂地绿又惊枫叶拍天红啮藤二鼠时堪怖逼屋群山势更雄跳出尘劳须铁汉偶因无事语明公輓玄阿宗侯杨华落尽惜春残居士门前倒剎竿讣未入山先耳热杖将临柩倍心酸猿啼古渡苍烟冷鹤唳空庭晓月寒安得晤言如往昔祇应惆怅到江干去秋江上笑谈时大喜󵊮来又得师称我玅龄闻道早自嗟老病入山迟毗耶一榻为谁设白法千峰祇自思时不待人良可痛深云又作再生期雪岭叮咛尚不谖金汤我法破群昏王臣巳现生前愿刀剪犹贻末后言南浦云迷新悉达西峰月忆古王孙寥寥坐冷巖中客更对谁谈不二门悼喻均可文学叶堕丹枫万户寒水流云散太无端道人撒手迢迢去谁把空华镜象看春风吹动百华枝正是山中论道时今日树凋群叶落茅堂孤坐为谁悲神前盘子西来意女作师姑白法禅一掌当机如透彻百千公案应时圜功名富贵枕边梦生灭去来海上沤君若豁开如是眼吾何哀悼学时流即韵示汪海渡刺史我是人间无用人不知谁妄复谁真从生至老浑如是月落江空眼更亲甲申除夕石帽峰前寄一支韶光两度见推移空华影里分新旧干闼城头记日时露地牛烹频卖弄辽天鹘放谩追随诸方若问󵊮穷句金鸭香销锦绣帏过田西礼令超禅师塔石塔巍然挂薜萝满林幽鸟自成歌超公面目今何在瞻拜归来感慨多示欧阳元珍居士打破虚空无可说语言道断心路灭头头独露本来身韩卢跳入金毛穴示方山子居士青莲念佛白法佛念沙里无油麦中有面翻身师子牙如剑渴鹿纷纷趁阳燄者六时那六时箇中端的不曾移赵州使得成何事铁牛横踞关西路印宗禅人送佛入山书此示之雨过寒巖艹更青巖华风送满庭馨世衰可笑僧无赖根钝翻嫌佛不灵波底月明知水洁目前云翳见空冥移来白法时谈法珍重诸人着眼听即韵答燕及姜相国敲落天边月光境两俱绝万里净无埃正眼顶门揭伤嗟世上人几箇皮有血浩浩谈仁义矫矫论道德自负真圣贤奈何迷声色吾门方衣徒充塞真丹国律为名相缠教苦文字惑更有裨贩流甘作假衣贼祇图饱而温谁知苦在即我祖特西来施兹脱苦法向道道根源自性原不乏自性超色声自性离文墨自性非自然自性非白黑自性无生死自性无失得但能见自性是名直指直世降道亦衰美食无人食何期金紫中却有斯气息试手跳金圈扬眉吞栗棘我亦一凡僧荆州面未识活薶西峰隈长年不作唧神交亦何深向往如此亟寄我白雪篇字字冰华勒调羹手既高说禅口何忒吸得尽西江姜裴同一刻题木如意不是曹家女亦非西岭木皮肤脱尽露风骨麟之角兮凤之毛文采纵横益自韬填沟塞壑知几载知己不逢颜不改今朝拈山碧峰巅铁额铜头谩近前荐得机先那一着明明午夜日轮圜示行文宗侯裴老当󵊮参断际卓荦灵根何太利一唿直下便知归觑得高僧半边鼻便有倔彊如老韩上书诋佛恣颟顸自从亲入大颠室却道禅机是一般缅想吾门二台辅赫赫声光播千古吾门近日冷如灰宇内谁堪追步武洪州有箇人中杰彬彬文质敻殊绝磻谿版筑且同尘陋巷箪瓢自怡悦至人用舍固知时穷达于吾何有之收得中原无价宝安邦定国犹糠秕朅来访我空巖客𩖼𩖼熏风动庭柏坐对红稀绿暗间慨古伤今长太息沧桑几变何足数浮名浮利如尘土丈夫唯有道堪尊道存意气充寰宇目前见彻道根源夜半日轮正当午裴兮韩兮安足论祖兮佛兮亦何取人王孙即法王孙默默常谈不二门要识天然尊贵处倒骑铁马上崑崙示魏明卿居士不忘灵鹫当󵊮嘱示作南州有发僧放下万缘来选佛蒲团孤坐气棱棱示罗无尘居士本来面目净无尘遍界明明独露身吸得西江涓滴尽昙华又放劫前春即韵答唿总戎闲看柳线绿含春纵舞尘埃不带尘貌是将军心是佛眼如鹙子见如神新诗谩寄眠云客古道曾闻面壁人端的无身无住着何妨遍现普门身宿香城寺和寂音尊者韵古殿钟寒眼更清萧萧万籁尽停声松根火暖平分座柏子烟凝列作城案有缾梅春正好窗无山月夜偏明不知竹里连云榻趺坐于兹梦几经漏尽更残话转清时闻隔壁打唿声梦缘断后空双眼智境符来逾百城香解染人称绝玅灯能照自是圜明剧谈幸有知音在谁更区区读夜经示邓惟宪文学家近西峰倚翠峦窗开时复见僊坛不嘲僊子趋歧路岂讶桑门作异端琢句立残天际月翻经然尽篆边檀达人自具超方眼三教何妨一体看示笃初居士结屋西山下悠然长者家门迎萧岫月窗映北谿霞不饮陶潜酒时烹赵老茶闲同云外客一歠破千差百󵊮同一梦梦里孰惺惺身世蜂衔蕊功名蚁逐腥才惊槿树萎又见柳条青独有君先觉晨昏一卷经僧俗形虽异贤愚性本真试看灯录上半是白衣人有念皆为染无心始出尘有无俱坐断全露自家珍蔬食堪明道原居可学禅但寻衣内宝便是火中莲诘老髻犹在庞公顶未圜豁开真面目何碍共谈玄赠法空禅友音以目观云将耳听闻见既超声色何病一翳在眼万法纷纭三日聋后方堪听云西峰之上南岭之巅一菴寂尔百衲翛然猿鹿既驯牧樵皆化凡厥有心咸知德大赠洪浪禅友巖栖树宿也安然况是深峰有数椽艹榻矮趺三布衲蓬窗高事一金僊闲云霭霭笼幽石皓月娟娟印碧泉见道浑忘山共水桃华翠竹祖师禅石幢即景石幢菴依巖结屋两三重重叠峰峦耸碧空奇怪石头能自立法幢高建白云中惺惺巖虎丘曾被生公骗忙点头来未是惺何似惺惺巖畔石长󵊮无说亦无听别传峰祖师足未离西天碧岫搀先示别传文字语言浑不着朝朝对面共谈玄师坛石金襕传得去匆匆坐具何缘落此峰想是头陀拈不动至今摊向月明中一钖峰特地横拖钖一支穿云渡水不曾移多󵊮钝置孤峰里他日还堪付与谁三笑洞薜萝深处洞门高把臂何须倩陆陶幸有二三知己在不妨谈笑破尘劳白法院即景亮公洞无地可逃名有巖堪啸月谁谓不谈宗古洞朝朝说且喜崖崄崖犹壁立喜翁何所之古今无限意低头祇自知石帽峰登高当九日帽落几千载磊磊戴山巅狂风吹不改龙舌石片舌惯藏锋兴云不吐雾我爱趺其中苍龙莫相妒象鼻峰不萌艹下眠了无狂奔想鼻孔自辽天遍吉徒瞻仰选佛场马驹久不鸣此曲谁新唱选得一尊归双眉在眼上示行坚徒侍我居山六七󵊮顽皮痛打不曾穿欲知棒底真消息石帽峰头月正圜香城即景香象桥身作桥梁行最高度人度物不辞劳若非法堀真香象谁敢当头触怒涛石师关不是凡胎生孕得岂从乌弋国中来巖巖独踞重关上百兽闻风心胆摧戒珠峰无持无犯是尸罗掩耳禅和似不多却许孤峰知此意圜陀陀地碧嵯峨洗月池湛水清光亦是尘谁知影象总非真者回涤尽光和境不作茫茫阶下人讲经台岳顶台高锁暮霞是谁多事撒泥沙纵饶讲得天华落争似忘言野衲家古砚石尽道古人摩砚石那知石砚解摩人张颠怀素今何在一片精坚尚未湮合掌柏无手如何能合掌须知开合两无心岁寒不改苍苍色节操从来异众林扬眉榧香寺昔闻榧有眼谁家又道解扬眉无中唱出如相悉露柱生儿未是奇青莲石谁言陆地不生莲一朵青青插径边历尽寒暄无异色濂谿应亦羡当󵊮白雪谿浩浩随流不变色明明不变却随流分支已润人间世古涧寒光尚未收罗汉坛五百声闻齐打哄阇黎闹里解抽身坛中高坐浑无事冷笑诸方捏怪人将军峰功成名遂在烟岚岂羡公侯伯子男片片赤心夌碧汉巍巍千古护名蓝哭本师和尚壬午孟秋七月七通玄峰顶西风疾吹折东南大法幢人天恃怙从兹失小子入山方一󵊮恰拾松柴煮橡栗俄然千里闻讣音仰天哀痛不成泣吁嗟丛林正下衰野干成群闹啾唧济北之道如县丝谁秉慧灯开暗室吾师杰出阳羡山揭露玄关犹杲日不说诸方五味禅直指当阳一真实陞其堂者群疑销入其室者藏于密五湖四海导人师尽是吾师脚下出六坐名蓝振祖风九重城内曾相悉朝野同钦古佛来众魔不敢生憎嫉将期永作中流砥谁谓化缘今已毕我忆当󵊮初见时疑团如岳心如桼合爪趋前问未申白棒临头兼咄叱直下皇皇双涕垂食不甘兮寝不谧自此心眸顿豁开始信眉横鼻子直八载周旋左右间硬掌麤拳何玅密而今孰是箇般人更与一顿洵超轶遗憾满腔写向谁目视重霄空阁笔也知匝地起清风与师相见非形质昔既不来今焉往相忆相思又何必奈何师絃忽绝响众盲触处皆成窒堂堂我师寂光中宁不略为群生恤镜形水月现何难愿轮活泼原无尼合同船子去还来震旦不妨重游踤飒飒金风玉露垂枝头叶落声萧瑟瞬息光阴暗逼人转眼于兹一秋卒师恩如海重如山惭媿未能酬万一风前惆怅漫追思万叠云山高崒嵂次韵赠友钵袋同传十五春西抛东掷不黏尘闲披坏衲随云鹤谩结团瓢类谷神秤子无心能办物顶门有眼却知人白峰旧话频频举老大还惊梦里身古雪哲禅师语录卷十七古雪哲禅师语录古雪哲禅师语录卷十八嗣法门人传我等编偈二辟亮公洞亮公古之隐者也亮公洞西峰之古洞也古之人道眼既明直入千巖万壑之间茅茨石室匿迹韬光目视云霄窅忘人世岂得与叔季沽名钓誉之徒同日而语哉昔司马子长之赞孔子也则曰高山仰止景行行止虽不能至而心乡往之予于亮公亦然顷因暇日偕二三子趺坐龙舌石上偶见其旁隐隐有石户乃相顾而笑曰此中幽邃如是无迺亮公盘桓偃息之区乎遂命二三子剪荆茀抉壤块平高就下外实中虚幽洞俄辟曲径亦成迺颜其洞曰亮公盖亦窃慕其遗风云尔客曰亮公之隐于西山也埽踪灭迹人莫能知矧已化去数百󵊮矣而师乃今以洞名之得非为虚空安耳穴乎予曰噫子何见之陋也子徒索亮公于影象庸讵知夫真亮公乎夫亮公向马驹一言之下顿息万机则尽大地是一亮公无古无今无隐无显无在无不在即今松竹摇风藤萝抱石鸟啼华笑云散月明无非是亮公示现处子何见之陋也客曰若是则古洞俨然亮公何在予曰伯牙与子期不是闲相识客曰忽若觌面相逢时如何予曰直入深深处冲开上上关客横趋而去予与诸子坐洞中歠清茗听清泉杳不知身之在人间世也因援笔以志之时乙酉又六月立秋后十日旧洞新开傍翠岑廓然独见亮公心烟霞坐卧遗諠寂日月声名自古今白石犹标无缝塔寒泉时奏没絃琴半千󵊮外风流在未审何人和此音礼大寂禅师塔石门深锁石浮屠落落遗踪羡马驹姓字昔曾扬竺国儿孙今已遍寰区艹青古径凭谁薙月冷虚堂祇自娱三拜起来长太息何时再振旧规模宝峰怀友古寺残灯冷翠微是谁重剔见余煇象龙喜听槌初白猿鹤愁看钖又飞碧岫暖云眠五老寒潭孤月照双矶晨钟未许惊遥梦我欲登匡扣竹扉辞宝峰请小参说玅谈玄数似麻颓纲委地转堪嗟泐潭幸自清如镜何事于中乱撒沙送洋维那三回上白法两度蹑珠峰毕竟缘何事歧路自憧憧四月五月天正热腰包又卷忙忙别且将白纸觅伽陀谁知此道离言说君不见倔彊克宾曾法战饡饭罚来趁出院顶门不具超方眼临机未免随情转一机相契万机休山川何必都游遍风前透得触背关千里万里长相见即韵答舒八公茂才窗外烟收见远峰如旒如髻两三重地幽易使红尘隔苔老难将古路封玉带未蒙君子掷禅关先许道人从何时吸竭西江水握手同论不二宗石门道中枝头蜀魄一声声百里春山送又迎拈得泐潭潭上月直教千古照人清过匡庐访𠁼菴禅友搘策原非为避炎故交今卧五峰鑯山分两国人犹旧水隔千谿路欲淹枫叶乍惊秋色老木樨初绽冷香甜现前幸有陈公案且对知音一笑拈宿雷岸黄给谏谷口艹堂九州蛮触各争锋谁识隆中有卧龙门外及时栽五柳窗前镇日对孤松髼松短发莲华笠潇洒芒鞋紫竹笻几度夜深延衲语世情何似道情浓赠古云印菴主紫竹心空道已南一枝秀出绿萝菴敲残夜雨风生壑埽尽晴云月到潭小铫且将千涧煮高名未许万峰函翻思长者当年事羊鹿牛车谩设三凌霄崖怀遍融老宿峭壁层层近斗旁参差怪石自成房卖柴客去苔华老挥麈人来贝叶香径窄有阶容上下台空无地寄兴亡禅家况是超今古日日门开对汉王再游龙云寺午夜寥寥霜磬清冰轮偏向客窗明云收古殿龙常现风鼓寒林鸟不惊竹榻已空尘劫梦地炉犹话旧时盟也知奯老原无恙此际何妨一再行纪梦腊月莲华梦里开红光遥映碧楼台巳无绿叶擎云盖賸有青茎傲雪堆十四朵分元并带二三友翫不同裁醒来独自摩挲眼犹觉香风枕畔回赠竹菴法师讲罢楞严入翠微茅菴深自掩双扉一声竹断香严梦数点星寒鹫岭机木落遥天山正瘦艹枯平地石偏肥㲯毵玉麈高县壁且看红炉白雪飞礼东林远法师塔圣哲不再生淼淼思陈迹步出虎谿西余波吞落日西阿霜雪林斜枝徒郁密荔塔尚巍然高踪何处沕荒院四壁圮龛灯久如桼古路覆苔藓砌艹枯还茁吾惭少苾刍师堂颇堪骘理策上空阶荆莽胡能窒合爪向堵波歔欷三拜毕徐徐读谢碑孤标见行实维昔晋室衰贤明多隐逸或谢三诏书或辞五斗秫或落知解阬或为文字桎师自鴈门来乘时乃一出结社匡北村黑白十有七莲漏六时声声声同一佛匪不欲谈禅良由机未一循循善诱之久乃堪入室一心苟不乱成佛亦何必启兹净土门师实为之帅师归门径荒莲池春水溢纭纭异见辈巴歌和啾唧唯师独不然文必称于质着书盈万言厥论高且轶论高尚可寻旨深卒难悉遥瞻掷笔峰云端尚崒嵂末世行解违空言世所黜师操逾冰檗束身犹以律宁殒梦幻躯不饮伤生蜜优昙华既摧满地生蓬筚徘徊不忍归临风多惕憷安得若而人为师重继述黄给谏命含辉长老请住东林即韵辞之忘形为法岂微缘扶病冲风艹店眠破晓入云招野衲乘时住院继先贤莲华社冷凭君续柏子禅高敢自专为我寄声林下客祖灯须是大家传再游西林寺鳞鳞万瓦古精蓝几度凭轩忆永昙机谢每来双虎侍道高尝却众僧参烟霞有意萦香谷风雨无端妒塔龛犹喜波离真子在闲提金钖振匡南偕𠁼菴访别峰法师不值共友还寻友深深下艹坡林空枯叶尽树老活藤多出谷云将雨环谿水欲波到菴唯默坐闲却几如何怀青阁杰阁新营古寺西登临便觉万峰低鹰披青入寒更梦人破晓开浩劫迷直裰有光韬慧日皮鞋无底出桐谿而今不和新丰曲格外家风赤手提过东林和本师和尚壁间韵四句伽陀一味禅知音不遇也徒然当时若得师垂手法席应超晋宋前不谈净土不谈禅白社风流已寂然十八高人相对坐忍看秋色满庭前五老峰不学陶潜隐云端共出头插霄分五位阅世几千秋石露崚嶒骨天开绀碧眸群峰虽雪顶犹是子孙俦五乳寺五乳峰头礼昔贤行行正值菊华天憨公已作卢公伴折脚铛留待孰煎行解深深已入微全身不坏示真机塔中莫谓无言说万象森罗听指挥别𠁼菴禅友归西山已尽登临兴还思返故岑浪游非有意卜筑本无心霜重苍苔冷风高古木森随身一杖在信步出云林游云居次日大雪万仞欧峰挂夕阳岁寒犹见柏苍苍禅房彷彿摩星斗祖道依稀忆宋唐云出寺前山转秀月临湖上水生光我来尚未闲挥麈何事天华落满廊輓颛愚大师繖居常闭户语默悉圜通但愿精三学无心继五宗石城华正萎欧阜月当空恨我生迟暮区区仰德风世外全高节寰中独让师王侯曾莫致名利岂能移一旦津梁歇千峰猿鸟悲未谙筹室里几箇是亲儿云居除夕浮生皆逆旅何处是家乡眉底客尘尽胸中世念忘灯摇残岁影风递古梅香坐久推窗看春光已上堂仰天窝示众禅者春日熙熙春气和扶笻携友上天窝白云何事多偷嬾不肯随风下绿萝为僧最好是居山山色谿光镇日闲欲得不遭闲境惑直须亲透赵州关祖师心印没囊藏日夕舒光照艹堂心境未能融得尽不妨策杖走诸方石牌茆屋万峰巅夜夜疏星壁上悬老衲焚香相对语不知身在率阤天瑶田寺羃䍥松烟村路东寒钟十里逐谿风牧童几度歌声滑尽入无生曲调中城崖山百尺崖头地一拳剎竿高竖指青天孤云片片来投宿伸脚同参自在禅酬慧习耆旧迦陵久已不闻音犬马群喧古殿心钟鼓难侵存碧汉杉松易老賸空林寰中弘道全凭愿格外知音岂在琴但可堂堂扶白法那能眷眷惜黄金百󵊮雀角穿禅室一旦狐踪远翠岑霜华景里莲华吐瀑水声中云水临大功既就传无际慧燄常明照不阴顾我酸寒惭继席倚笻崖畔骨毛森即韵酬雪堂熊少宰过访宝殿夜来书积雪密机密谶神先裂笑看师象集云端立听疏钟敲夜月头颅虽别愿还同雪上重新古梵宫谁谓毗耶消息断明明匝地起清风怀干岸熊广文络纬初鸣万树秋井边梧叶下枝头火云燄冷金风动素月凉生玉露流巖桂香浮人梦觉田鼋声闹客情休遥知方外熊司马迷悟双关一笔勾即韵酬士业陈司理松菊频栽三径中纷纷香气远浮空器堪宰相心慵应道可传灯志愈工瘦柏傲霜枝自老修筠敲雨节偏雄鴈行未许柴桑并白蕅华开优钵丛即韵答谷旸笪明府莲华社内久潜神知是多生有正因指点群迷官即佛廓清四相幻全真烟霞已傍林泉老艹木忻逢雨露新法运也随天运转匡扶还借解空人翠巖寺即景释迦峰星星蠃髻耸危峦鹫岭西峰不异观谁谓法王无面目峨峨千古露云端迦叶峰粪埽㲯毵发不删多年鸡足自偷闲者回突出孤峰顶一度华开一破颜钵盂峰双谿捧出钵多罗数树松华蘸碧波我亦欲传真种骨不知谁解说伽陀达摩峰葱岭无端诳俗人几时藏得祖师身青峰万古摩霄汉举眼看来更逼真无云岭云影枮来山更峻月华高处路犹迷芒鞋踢得虚空破无限风光在岭西钟鼓石巨石双双挂半空横如法鼓竖如钟知音岂在频敲击自有希声达九重磬石顽石何因远近闻祇缘清韵自超群随敲随应无高下几度和风奏夕曛迎笑堂金师生得主麒麟一笑相迎眼倍亲十笏洪炉犹未冷不知谁是爆箍人拍洪楼西阁崔嵬欲接天轩窗面面七星县洪崖纵有神僊术应立禅家次一肩玅高台石摩日月树摩星下视群峰数点青身在其中谁觉峻悠然如步梵王庭洪崖桥双谿汇处浪华飞谁共浮槎接翠微宝所不遥须进步莫迷烟柳竟忘归雷护橘果熟霜林红欲然谁家儿女不垂涎迅雷岂是多偏护要使偷心当下捐蟠龙寺松竹萧疏曲径成烟笼绀殿碧苔生世殊莫睹高人塔碑断犹存见性名鱼跃浅塘华正发鸟归深树月初晴晨钟暮鼓浑无恙谁续当年说法声登香城寺古基宝地谈空日焉知我不闻化移烟艹合钖振雨华芬荒砌寒笼月高台冷衬云顺瑛何处是相笑对斜曛即韵酬晦山禅友万指丛中我最凡自甘沙铫煮寒巖岂期爝火煇名剎却出烟岚种小杉壁峭四时温有雪囊空几度冻无衫隔村高衲能同调寄得新诗贮满函送无住归石屋孤峰顶上石为菴归去应须着实参佛到且从门外立客来休杂世间谈烟霞缈缈堪成侣松竹森森尽指南彻见旧时人面目果然非女亦非男示独尊上座千重百匝亦何妨舒卷从来别有长但得脚跟红线断不须歧路泣亡羊赠山翁和尚住青州大觉杰出庚峰是老兄令行吴越独峥嵘五迁名剎轰涂毒再握长竿钓巨鲸东鲁伫看迎活佛西江遥听播芳声须知华雨缤纷处端为宗门集大成即韵答天童奇和尚鄮峰一语破重关道誉先流寰海间霜鬓老兄原不老灰心闲弟爱偷闲松培万树林添翠鳞跃双池水欲斑闽蜀也知声调合同风何似更同山寄己任禅师人境俱忘后泥牛吼碧潭灯传深洞火华拥绿萝龛闽蜀风非别洪筠月自含翻思烟水日无夕不同参咏笋寄观首座高节深薶未出头和沙和石漫为俦养成一色夌霄翠撼月摇风振未流送玉浪上座南询篱菊香飘细指南孤帆偏爱向遥参吴山越水休淹滞一箭须穿五十三示继昙瑞侍者细细一毫头明明无量义一蹋便知归已自落第二那堪费盐酱捏回野鸭鼻那堪吹布毛父子相钝置翠巖虽有言无说亦无示早晚侍巾缾莫负参方志一拳拳透祖师关昙华继现千林瑞送十虚禅人归武夷武夷有峰三十六拔地夌霄如削玉之子离尘家此中老树苍藤几回绿六六峰前九曲泉泉中一叶可蹁跹龙吟虎啸深如许玉女金钗高插天我生半生湖海外家里名山曾未会子当先为卜巖房待我归来伸脚睡睡起夷茶三四桮笑看藤华落又开不是侬有乡情在从来鸟倦亦知回即韵送藏西堂之闽杖底夌云气飘飘过别区诗文囊佛钵日月贮僊壶颁白犹行脚毋欺是范模艹芳千嶂碧风动七闽孤剑水浮舟楫重城放仆姑但能舒片志何在叠双趺见翳争黧牯疑销葬野狐忘机情易竭囿理蔓难图路险鞋频断峰高策自扶碧谿啼白鸟绿树绕青蚨崿崿关如透茫茫海亦枯杀生生始活棒佛佛方符飏下荆山璧宁贪赤水珠不迷原不悟谁谁愚吾里君游日君乡吾化孚秋风望归笠相解愁胡示无尘道者大道幽旷唯证乃知鹙子莫测岂涉言思言思路绝无说而说是以宗门棒棒见血英灵道者直下承当竹翠松青了无覆藏见闻不隔根尘匪迫银汉鹤高芦华月白出死入生雨施云行不作圣解肯落凡情凡情不住常光独露朵朵芙蕖火中正吐赠智闲禅友智闲敏公与予同侍天童先师于祁御史园中予拟至西江结茅呈偈以别先师掷偈怒骂不已予竟力辞先师随后追至梅墅坚留予已登舟去矣公独侍先师天󵊮后始诛茅别峰噫予事师之不及敏公多矣昨承访翠巖复述其事予为悽然涕下因次韵以赠并怀先师御史园中猊座前别来月色几回鲜十󵊮友越千峰至万里云将一步还白发共嗟明镜里乌藤谁契峻机先翻思老汉婆心切泪滴谿头颗颗圜示春侍者祖祖相传传此心此心不属去来今了知心法传无际春到人间万木森示同山后堂明暗双彰杀活机等闲拈出绝思议主宾分处如相悉烈燄炉中白浪飞寿玉菴老宿玉菴承公今腊八旬予适有闽峤之行乃用岛诗一僧󵊮八十世事未尝闻为韵作偈十首预为之寿雪岭梦回时汀州绂麟日德腊两俱高西峰推第一尘劳海正出栖凤岭先登不醉曹山酒居然一圣僧泉洗池边月华开石上莲片云横古寺憨卧竟忘󵊮面门𦒻固多耳目犹聪察偶尔阅残经双眸如二八闲步别峰巅驱乌趁不及如此老成精何啻百二十殊寺不殊僧同乡不同艺君独闲一生我惭忙半世壶中天自宽谁云耋将至闲坐困即眠此外复何事昼夜一百八玅机超情谓不知韩相公睡眼曾开未君且不思乡予心岂弗忘奈何缘未了乡水又重尝生即无生句丛林已猒闻为君翻别调孤鴈破寒云示两序十首母难日两序设供请陞座祝寿予不诺因垂问曰棒下无生忍临机不见师既是不见师更祝甚么寿一僧曰知恩方解报恩予曰也是顺水之波僧曰老老大大面皮厚多少便出予因命众颂棒下无生意旨复以二句为韵作偈十首示之予初入天童尝疑此一棒谁信活骷髅顿见光明藏惭愧老顽皮知打几百下击出夜光珠举世难酬价人道常州有我道常州无有无俱踢脱寿量等毗卢霜叶此时坠沤华此日生虚生三十九一事总无成我生最轗轲百苦曾备忍不陟太白峰驴󵊮苦未尽水云不相约纷纷自远临翠巖无法说意路谩思寻语言文字外别有活人机不是凤凰子九霄未易飞诸方尽相肯自家还肯不偷心如未休醍醐反成毒临济正法眼瞎驴独亲见肉骨已双还突出那咤面具得杀佛手堪与佛为师逆水能兴浪始称师子儿示行耀齐文学一点灵光耀古今莫将知见别追寻行超颜闵犹归渐学迈韩欧未足钦有念尽为颠倒念无心方契本来心谿声山色分明在好继东坡悟后吟示普副寺梦入精蓝境亦奇掀翻钵袋复何辞䦆头虽钝能无倦囊底常空似不知青菜叶呈真实相破伽黎示古风规会须记取当󵊮梦莫负苍苍两道眉四旬初度露滴芙蓉四十秋电光石火一旋眸道惭北济波澜阔钖卓西江岁月流红叶易摇霜后树白苹难翳雪中舟五湖共竖三千指谁是金鳌上直钩雪中领众斫柴磨刀欲取深山雪里柴刀儿须是快如𩘅门前有片青青石莫惜三回两度揩着屦红鞋毡袜尚嫌单芒屦如何御得寒欲陟断崖千仞雪直须紧捎莫辞难唿伴谁闻行苦不攒眉况是冰华满树时伴我入林无难色许伊堪继獦獠儿入山极目青山尽白头单刀直入展双眸试看何处堪垂手莫使冲寒恣浪游选柴参差散木自宜删留得杉松覆碧山谩谓柴头情识在从来杀活有攸关剪棘周遭荆棘贵先除免使牵连碍短袪任是葛藤长百尺一刀剪尽更无余斫断柴桩多是冻成堆凝结层层拨不开尽力一挥方倒断空山依旧碧崔嵬束起斫得艰难束更难拦腰束起勿令宽两头轻重须无异始可全提下翠峦捶归玉树琼华满担挑归来何啻一冬烧饱柴饱水浑无尽香积从兹破寂寥放下万苦千辛得到家从今放下足生涯洗将双脚炉边坐遮莫长空坠六华再住翠巖声钟极力辞岂敢负相知进退非无故行藏各有思月高乡梦远岁久道心疲去去又留住偷闲在几时拟渔父辞十首甲午夏予与诸子辑元明以来诸老语要入续灯录因念从上尊宿无不从克苦真参大誓奋发中得来盖誓不大志不苦则中道而废惰矣安能透顶透底彻证彻悟哉乃摘其参证行由历历可稽者作渔父辞十首命曰宗门标格以示诸子客曰法无定相岂可拘格则乎隔江横趋一蹋便彻又何尝费许多盐酱来若以死法绳人则西来大意翻成涂辙矣焉得为圜顿教耶予曰噫子所学者近代之禅也寸香未了心识纷纭片语合头便为省发一期之间称悟道者数十欺天欤欺人欤予恐圜顿教门将如冷灰矣今子徒知水潦高亭之得处瞥脱而不知其苦心研究非特一生两生千百生而已耳予试问子马驹一蹋是死法耶活法耶客沉吟予连棒趁出天目高峰玅禅师北涧塔头才问讯何事乌藤连打趁轰雷掣电未为迅门千仞垂手相牵不肯进者汉眉毛都落尽见闻梦想何须摈五载骷髅薶铁榇枕儿震一声扑碎空王印天目断崖义禅师六华散处山河殒客梦初醒松露泯死关辣手谁堪忍全身陨伎窘悬崖心未窘七日不证誓自尽朝忘饮啄夕忘寝南北东西原绝眹豁然省石中迸出摩空笋灵云铁牛定禅师截取头做舀屎杓片语堪为灵验药任他百病一时作忘惊愕更不迢迢寻扁鹊励精提起本参着目睫不交双泪落蓦然摆断黄金索干坤廓旷劫沈痾从此削金陵碧峰金禅师五谷胡为誓不食疑团郁郁填胸臆柏叶松鍼且延息自鞭逼眉山万仞曾亲陟伐木丁丁声太直唿起法身赤吉力汗如雨澍欢无极水莫淢定中消息谁能测玅果竺源盛禅师大地平沈无一物谁是人兮谁是佛参天荆棘从兹刜非彷彿全体顿现何潜沕无间虽深不足恤苦是袈裟下身失弘誓不坚焉得出须委悉莫待临婚治瘿疾天真毒峰善禅师阿鼻永坠谁欣愿愿深志苦行方健名利牵人蔓复蔓殷勤劝休把光阴弃分寸声色头边原不溷金钟未动鼓先喷大梦未醒犹困顿正闷闷一搥敲断千生恨护国无用全禅师古来克苦真参者宁可无言不乱泻虚头伎俩俱消也居丛社孜孜日夜如聋哑一拶当机同大冶睡不安兮食不下虚空粉碎方潇洒无可把倒趁泥牛骑木马香严古溪澄禅师大器从来不自肯已越凡流千万等譬似登山须到顶孤迥迥丹霄独步谁能并赵关未破徒咨鼎从前解路皆酩酊奋然一拶头如刭梦初醒团团皓月当空炯寿昌无明经禅师寰中久寂新丰曲野干啾啾空踯躅西江再诞古西竺超流俗断絃喜见鸾胶续日里开田夜灯录一座好山千载毒默默提撕自催促蓦然触石边飞出辽天鹄天童密云悟禅师积薪触发生前事恩爱牢关一时弃晓夕咨参求指示惟骂詈那知句句吹毛利情与无情原不二翳根未拔空华坠铜棺顶上回头视焕然地謦欬无非西祖意怀笑巖和尚四首笑巖祖翁以万历辛已春化去塔于燕之西城罗公大参铭之甚详先师住金粟时已将南北集并铭梓行于世天下学者家谕户晓顷有蜀僧谓寻之十二年而不得海内实无一人知之乃作四诗以纪其事庶后之称子孙者知其祖翁尚在噫妄诞之谈何异井蛙醯鸡耶因即韵以志感从来大隐不居山柳巷何妨露一斑霹雳舌藏人莫委嵯峨门启孰能攀萧萧烟笠传南远落落浮屠镇北闲今古西城城上月盲龟咄咄泪潺潺残碑几度绣莓苔古塔依前郭外隈蒿长砌边枯又活鹤巢鑯上去还回一灯有燄东西续八面无门昼夜开十二年中寻觅者未曾亲见谩疑猜小小菴居矮矮楣谁知正与道相宜生来不解图虚誉死去何须立峻碑一火活焚真父母百󵊮遥诞好孙儿琉璃殿上风光在门外游人那得知团团无缝亦无方合爪趋前已面墻潭北湘南金玉国锹头䦆底利罗场断砖纵可修残穴片石徒劳补上苍寄语野盘途路客祖师不在帝城旁焚万松评唱公案若依评唱会祖师焉用特西来而今一火都焚却免使儿孙口乱开古雪哲禅师语录卷十八古雪哲禅师语录古雪哲禅师语录卷十九嗣法门人传我等编偈三即韵答鹤台熊铨部北窗高卧独知微敝衲曾胜玉带围华满园林浑不恋鸥闲湖岸竟忘机青青五柳今犹在落落双苏世所稀峰顶鼓钟声未寂隔江招手幸无违谢函三萧宪副送额宝域重开已六秋文星时映碧谿头霜随玉辇飞寒谷月逐银钩上翠楼一带乍留千古颂四言雄镇万峰幽仁风自此披泉石钟鼓讴歌并未休次山谷韵答熊少宰自顾一身轻任此天下重掌握有枢机纵横皆玅用为我竖法幢几载切寐梦一旦获楩楠可梁亦可栋因知雪中书奇谶今始中谁云泉石幽不与廊庙共试看补衮手摘取昙华供我有没絃琴迟君同抚弄酬黄山恒证禅师六六峰谈最上禅奇松怪石总三玄一枝秀出新安迥四面光浮古殿穿云海倒倾机未活桂轮全落见初圜知君已得先师意千里何尝有二天輓林野和尚汾社六兄弟唯君最逸群君先鸣海峤我独卧江云柏老苍枝折霜寒红叶分玲珑末后句千里孰亲闻輓箬菴和尚长空为座水为琴廿载频宣石磬音两浙忽沉天际月千峰猿鸟亦伤心先师金钖下西湖曾见吾兄捋虎须往事不堪嗟逝水克家喜有凤麟徒寄夜日杲书记梨华两度笑春风客路迢迢穷未穷好把善财参遍旬归来说与曼殊翁即韵酬澹菴庄内翰过访拨草遥寻世外师翠微推倒更由谁祖关未透沉空有玄旨才明越即离几树丹枫霜月里一声牧笛朔风时袖中无数如椽笔佳景何妨次第题剪尽人间烂葛藤翛然尘外俨如僧木天署已传心学金粟堂期续祖灯声色见闻同水月盐梅舟楫亦宗乘芒鞋头戴知音者斩却狸奴似不曾灯华不借东君力通红夜夜闲一心唯向上数朵绝纤埃蜂蝶飞难近冰霜冻莫摧昏衢曾照彻续燄待谁来赠天鼓震侄禅师五老殷勤留不住冲炎特特到西山行藏已自超侪辈真赝何烦更照颜桂萼渐敷秋色里鴈行遥唳水声间报恩定有惊人句一棹姑苏勿更还赠古眉山侄禅师万仞峰头自活薶世心冷落久如灰雪迷樵迳人难到云锁萝扉昼不开夜静但闻鸣瓦缶春深未见响晴雷应思南涧当年嘱曳杖乘时破碧苔南昌槐李寺陞座不惧弥空雪轩车自远迎地幽新插草寺古旧知名春色凝槐李湖光映塔城回机如透彻法法演无生宜川石巩寺陞座春风为箭月为弓几度穿云射碧空猿鸟谩惊神臂远象龙应识祖机雄巩从峭处苍烟断石向虚中活路通扶杖却惭登猊座千年公案话无穷临川南源寺陞座古涧源深处涛声杂鼓钟峰迎天外钖潭育法中龙慕惭先哲引宗愧短笻再来如有约春到草茸茸旴江景云寺两姑如画峙西南遥对空王默默参玉麈竖来成第二璃盃未举见前三池深虾蟹眠初稳春暖鸥凫翥亦堪信宿却烦开丈室闲谈谁信是玄谈旴江资福寺吾道原无诤波旬影射空嵯峨瞻玉殿寂寞忆金峰关密人难度年深草自封聊将摩诘默为子会殊宗宿萧君殿水中月影树头云印现无心合又分日暮不须投古寺焚香下榻有萧君杉关道中敌楼无户塞无墻络绎寅昏有巨商闽峤月同章水月诸方何苦话关防石崃闻警骤雨狂风报绿林谁知尽起自家心欲令万户常安枕斩取心头杀盗淫杭川华严堂鹤影云踪廿六年今朝始饮故乡泉杂华已沐如膏雨一瓣谁先绽晓烟龙兴寺兰若将圮尽犹存一箇僧雨多侵佛顶星朗代禅灯萧笠谁重覆香台我独登杭川春正好休负古龙兴龙吟寺三条瀑布遥空落一曲深潭浸碧天夜静龙吟歌梵呗应知此地即祇园开放生池白众千指同商茗一盃碧池特地为谁开杀机断尽生机活今古无烦问劫灰问石麤麤细细石虽多何处林峦易出坡尽道东冈归路迩宜舁宜载亦宜拖修路峰头樵迳曲弯弯巨石如何运得还斫尽树根删尽棘从教蓦直到家山运归木船撑出碧峰尖老大如磐亦可兼莫谓下坡先放意缆头牢捉始安恬命匠石头须是善安排锻鍊无劳倩女娲应手得心称大匠谁知不在吉阳街下桩水浸无伤是石头缘何彻底用松楸须知合抱偏多力一橛长桩百不愁筑隄石一层兮土一层层层高筑似崚嶒逐羶细蚁无容穴千古如山更不崩掘土顽泥难掘更难倾黏着如胶不易平锄到月沉犹未歇大家烧竹照深更引泉不须别涧引寒泉锄得深时水自涓门外一泓常湛湛锦鳞从此见尧天植柳万物荣枯各有时柴桑门外独垂垂秋风黄叶萧疏下隄畔新栽三五枝弔黄巖受业师白侵双树后陵谷几回迁旧隐丛新竹空林锁暮烟法言犹在耳宝月映何天翻忆古灵事伤心泪满川礼碧天和尚塔一林红叶醉秋霜祖塔凌空愈有光须信本来无缝罅不烦特地问南阳悼明吾黄居士千里迎予意最浓黄华白发间秋风归来巖上华仍发不见当年白发翁悼若俊黄文学干城梵苑经三世召我洪都历五秋谁意法雷初震地文星先坠百华楼黄巖即景紫云峰万仞碧崔嵬紫云复如盖岂啻一枝横法雨已滂沛木毬峰团圞在峰尖四海同珍重除却曾家郎是谁解拈用碧天湖湖碧天亦碧天高湖更高源头如自委遍界鼓洪涛放生池十千天上客知恩谢流水解兴同体悲天华来未已解脱树生长祇园东皮肤常脱落叶叶与枝枝尽是悭贪药午时莲果日丽中天芙蕖香正吐开合自有时烂泥岂能污贯华阁高阁倚云端是我脱白处试问贯华人笑声何处去一味堂殷勤祀二僊何如参一味棒下自知归满室芝兰气龙门桥桃华浪泼天烧尾知几几至今桥上春岁岁催蛇虺金钗关水泄不通处金钗一放行未透此关者徒闻雪浪声怀王东里御史玄关亲拶透白简亦慵拈漳水今何似烽烟几度炎榕声犹飒飒岳势尚鑯鑯受得先师衲红尘应不黏五谷巖重游映雪地万籁奏洪钟弔古频挥泪伤心祇筑胸华开经几度叶落又阴浓谁谓寒巖里新闻济上宗与振先居士话旧我昔弃尘氛片云出幽谷道情高且深岂知有骨肉孤身万里游参遍名尊宿何期绍祖灯出辞成语录皓首归故乡干坤几反覆犹喜麦秀中再见吾家叔屈指廿六秋流光何太速握手话平生泪珠倾几斛谁谓尚义堂书声成断续定有凤麟儿倔起光吾族人生一梦耳隆替何足恤所贵道眼明不为梦境束发短固非僧须长岂是俗觑透未生前清光常溢目弔国聘弟最是伤心处同胞祇二人发须予早断骸骨汝先窀已觉彭殇梦谁将祠示陈鹡鸰原上雨点点泪痕新谢愚谷继昙若沤众禅者助祭尔我而今是佛儿应知慧命若悬丝当阳见得亲亲面始可还乡展孝思辞来云禅师请法惯同石女话三玄病后俱忘五味禅何意秋风正萧索一天春色上巖巅辞仰山专使仰山古精蓝胜概甲两府樵川与潭阳不过数百武友公来豫章堂堂一代祖师号降九重佛日光寰宇阒然三百秋宗风竟埽土绀殿长青苔道俗不忍睹邻封七苾刍请我声法鼓正值伏暑天畏日如畏虎何当枉高驾夹嵴汗如雨惭愧老病夫不足追前古辞翠巖专使屈曲松枝已向东从今好作住山翁才疏应世偏多舛识陋交人惯不通石室有床堪寄梦藤条无力懒敲空情高最是西江月千里遥遥到谷中百亿阎浮露一丸谁能留作久长看片云出岫情无着倦鸟归巢兴已阑黄独既移薶粪火征书何事上层峦休将千尺崖边寺劳我双眉日夜攒示石堂陈孝廉弘释弘儒是玮琦榴华多发向南枝庙廊未布如膏雨忉利先寻话月师恩大君亲图必报道存性命贵无为池蛙聒聒薰风里撞破干坤更有谁高阳凤山寺芳联奕叶是南禅法窟幽深岂浪传路隔吾乡才咫尺僧能合户可容千猿因无锁攀危树鸥为忘机入暮烟惭愧宝公曾噉鸽儿孙今古学风颠丧尽偷心始契禅心空正好续单传果能实实行分寸岂在叨叨语万千豹背久披苍岭雾凤毛应拂碧池烟柳条已朿东风骨莫遣春来又放颠过报国访天怡禅师青杉四面郁童童何代嵯峨辟梵宫僊谷唤云迷宿鸟杜谿将水送潜龙炎氛尽处清凉至皓魄升时暗相空坐对知音追往事万千惆怅付薰风答瞻百鸣九众文学十里迎将鼓乐扬彩旗蔽日太辉煌自惭陋质非生佛何事氤氲满路香须发虽遗道不遗道存儒释总堪师锦标翌日如亲夺记取榴华烂熳时示维远李文学在家欲问做工夫不必疑他狗子无但得世情生铁冷自然与道密相符七岁罗目候千丈藤雪山虽近岂能登试看万乘俱捐者宠辱浑忘百念冰怀古沖李太宰何故前身一道人再来便现宰官身须知悲愿原无尽五叶华开万古春酬李又蓁众文学细乐铿锵特特招辇舆薄暮到山椒寒松瘦石凄其甚一旦春风破寂寥燕水沈沈冢宰衙铨衡圣代玉无瑕道人本自超尘累镜里何妨一现华行业文才盖一乡满庭多士尽琳琅楼边茂艹何须慨试看秋风桂子香户外嵬峨拥翠屏朝朝说法有谁听缾鹅唿出金鱼带万里扶摇起北溟新斑两序立丛林玉树森森远近钦他日股肱天子室须知不异此时心葺天历菴流水谿桥尚宛然不知金钖去何天佛头再整萧公笠金鸭应浮卍字烟菴离天历一牛鸣童稚时闻念佛声割爱为僧今老大始知活佛亦虚名普济巖万仞崖头话祖关谿声日夕响潺潺已丛古木填深壑应剪余枝迓远山老屋数椽仍未老闲僧何岁得清闲但将身世同云鹤普济人间信不艰雪峰菴云收万壑雨初霁无数奇峰呈远翠策杖探奇过别峰割耳茅深如剑利茅深路僻杉松老绿树乱莺啼未了疑是桃源古洞天一声金磬千林杳林间何代佛来菴菴里庞眉七十三馥馥香烟迎道左活似空生下碧巖到来却问空生话何事小菴名独大空生相对默无言不觉西峰日又夜缅想吾乡老雪峰声光籍籍怒雷轰莫问茎茅曾插未杖藜到处是禅丛五湖今古仰芳躅尽道嵯峨唯象骨谁识高阳有雪峰不辊木毬惟种谷种谷栽田也不差琛公白璧本无瑕若非九到三参后未免狂心乱似麻示行璧行𤩱两文学儒师孔孟释瞿昙万论千经共指南言行但能同白璧不须遥向百城参根本如何得不迷直须悟彻未生时夜深烧佛眉须落祇恐颜曾亦弗知答谢龙光文学拟议固非玅无思未入玄豁开情理障便是士夫禅霆震知龙跃灯明任客传庞公忻再睹父子上峰巅名场招不去拉友探三玄香浣盆中佛荷翻水面禅已闻无说说应达不传传何意东林社新移向此巅与余尼生屹云两文学话旧雕梁画栋已成尘犹喜还乡见故人记得芸窗同舞勺那堪霜鬓又新新君学儒兮我学禅丈夫志气各沖天谁知儒释元无二一念回机道自圜元度谢孝廉美斯周别驾率众请法书此酬之虎谿何似建谿深荷叶莲华总被沈格外宗风亲指出群贤中幸有知音郭外寥寥秋气高玄机试扣野方袍须知鴈塔题名日独许英雄跨巨鳌示行善吴孝廉元为万善长可将亦可相随处力行之佛光生顶上赠飞乡谢文学对奕且能平祸乱谈禅灼可定邦家东谿源远东山峻应作尘中优钵华辞翠巖四请为渊阇黎作偶因避地过龙沙数笔青山便作家谁谓有家偏有累真人无位自无差和尚阇黎太斩新亮公从此堕红尘可怜洞浅难藏月收取余光贮八闽明月湖边冒暑迎海棠初发恰新晴如今老大成枮木八面春风吹不生不契萧梁已折芦何妨依样画胡卢石幢幸有田园在戴月披星且种圃丛林何幸得萧曹陇蜀重重望倍高讵意石狮关更密爪牙锋利付猿猱龟毛兔角本无根杖拂谁知绝点痕历遍恒沙何处觅目连鹙子亦昏昏建州到后又汀州赢得肮脏满肚愁鸟道羊肠都蹋遍岂知公案未尝酬如意何尝被贼偷打开直袋任君搜搜来搜去浑无物笑杀山中老贼牛黄巖山下夺衣时四品将军两度痴何似钵盂摇不动一机搴尽五方旗独脚蜘蛛夜渡江自由句子信无双十年又长通身脚辜负圜翁血一腔佛顶即景螺髻峰拔起何巍巍群峰皆末裔白云荡清风涌出青螺髻西来峰我来破天荒君来为何事天外独昂头共话祖师意罗汉洞石室自虚通应真频来此不是事闲游同开新窣堵解空石无情且解空磊落云端立扰扰尘中人胡乃不如石雨华巖壁立万仞处坦然可叠膝天华落未休空生岂能识宝盖松一盖独凌空万松立其下是谁亲手栽临济䦆头大石龟洋半田独露身洋底深藏六卦兆太分明孙膑卒难卜孕龙潭澄澄不见底知有老龙踞黑雾勃然兴儿孙从此去啸月台石台近月边夜阑常独步长啸两三声尽是惊人句望云亭螺峰去紫云一百二十里亭上旷观时不隔些些子谢陈学夔众乡绅同声同气且同陈知是灵山一会人选佛选官无别意大家垂手度迷津螺髻峰巅古道场松寒石冷忆龟洋千城喜有新庞在秋晚犹闻桂子香爝火惭分太白灯辉光祖域恨无能十年海内三移座继起还须万里鹏建普同塔选山寻将胜地刱浮图蹋遍层峦探有无莫谓牛眠皆可用也须子细问青鸟得地无阴阳地最为灵现在人前若箇惺今日杖头亲指出免教南北更伶俜点穴玅穴天然不可移高低形势贵相宜定南鍼上分休咎毫发无差应在兹启圹圹中不着臭皮鞋掘得深时好活薶土既烂然呈五色百千舍利任安排凿石平日硁硁颇有声不因鎚凿岂能成拼将有缝同无缝始信良工手眼精起窑衰草寒烟翳古窑陶师去后久寥寥而今再发连天燄鍊得泥团片片牢合鑯砖鳞鳞并石鳞鳞耸出云端样斩新绝顶一鑯今已合不知谁见塔中人󰢍骨痛鞭勤礼总成空憎爱双亡是普同狭小一门亲拶入髑髅无复暴荒丛植树竹鞭能与塔为雠纵使森森亦勿留栽得一株无影树直教千古荫神州刱菴塔前小搆屋三间细艹才生即便删删尽艹根埽尽叶雨华巖畔客初还示张益叟居士寻山问水到东谿绝顶登来万岫低此地既堪为佛地黄金自古贱如泥满头雪发倒㲯毵为法殷勤请再三送我登山休更去山中要箇活伽蓝钟鼓轰轰二十年与谁共话祖师禅信知时节难移易白菊香飘九月天十丈珊瑚一铁鎚生前谁解觅便宜还他须达能先觉万古堪为长者师我亦身心嬾似牛项边犁耙久思休可怜未了多生债又被芒绳抴鼻头招提任重最难肩燄续芳联赖后贤欲得十方同选佛佛门规训贵先传革尽东堂獘自除十金难合古贤书雪山瘦骨如柴橛岂是王宫库藏虚七十七年精进幢红尘堆里信无双西江吸得干干净谁谓翁翁不姓庞问君何处是真家一语投机尽可夸大地果然无寸土不妨随处立生涯儿既贤兮孙又贤芳垂奕叶自绵绵不须更为儿孙计好向蒲团息万缘又辞翠巖专使千里闽山不易行况当天际正飞霁吴宫已绝洪崖梦何事三回五度迎别周别驾洎众乡绅送送又送送情高山未崇论心秋夜月话别桂华风浪发章江远云行闽岭通禅机如大彻千里见群公即韵别简生传公两昆仲归欤才叹罢忽忽又三秋梦挂夷山洞形疲章水舟不缘孤鴈远敢却二苏留预订莲华漏相将破积愁即韵别尔上梅生龙光众文学定力难驱障虚名胡足崇葵倾虽向日鹤野又随风跪跪欲留住行行似不通木樨香再发预订向明公蔷薇开几度山势自来崇梅傲罗浮雪莲披白社风入砖胡足羡一贯等闲通谁谓枫宸远重看梦谢公儒释原同道何妨两并崇立残熊耳雪笑拂舞雩风巷陋人偏乐兰幽香自通悬知千里外相忆有明公即韵别嗣启夏文学书诗叠叠再三留卫法风高岂易俦梁枕固空尘界梦芒鞋偏与脚为雠钩头纶线何难卷句里阳春未可酬青嶂肯来贻玉带拟将敝衲换轻裘即韵示崃阳骆应众文学白社谁开崃水西庭前古柏与天齐鸿儒已自联镳入凡鸟何烦对户题钟为觉人声渐远月因破暗影常低芸窗信宿添新梦梦到羊肠路亦夷别元熙文学杰阁清辉尚俨然白鸥秋水自相便岂徒千里怀明德共快西江皓月圜示幻菴上座三界都卢一幻菴谁分东北与西南欲开界内人天眼须是薶头自饱参舟次桃源洞口和陈体泉司马韵洞口危桥锁乱流好山无数迓扁舟桃开四季华如醉霜落千林树不秋壁峭尚留司马韵泉清疑自武陵浮何年驻钖深源里一把茅将万念休游定光寺何年一杖到长汀古佛依然长老形赠以之中人不识峨峨玉殿振金铃过隘岭百折盘空岭路长马蹄牛迹太忙忙隘边万树松风发又送寒云出故乡雪狮歌千峰突兀万境寂然寒气萧疏冻云缥缈一出六出兮飘飘三片两片兮皎皎牧童樵子皆敛其衽兮徬徨飞禽走兽不闻其声兮遯藏唯白山之狮子乃独露而堂堂卓然踞地兮骨髓皮肤浑一色有时返掷兮干坤海岳皆平沈双眼兮日月之丽天片舌兮剑刃之当前纵牙爪之斑斑逞风流而孰先威而不勐坐而若眠其里兮一味冷冰冰识情心意俱乌有其表兮触处净光辉万象森罗不可偶虽玉碗银盆之洁洁兮未足方其姿或白云明月之悠悠兮庶几可为友握内毬尚未抛项下铃谁敢取朴素兮若愚约讷兮自守岂大音之希声固默默而缄口抑待时之将至兮乃奋怒而哮吼师兮师兮天下之望子兮长且久胡不将儿而出堀大震洪音高蹋蹴直使四海五湖见之闻之皆彻骨上滩歌上滩歌歌为何滩高水急木难拖岸边行不得河中石又多进半尺退一丈怒浪惊涛千万状双手牢将缆子牵进兮退兮曾不放黯淡滩三崃水飞流直在半天里扁舟荡漾疾如梭何似此滩高莫拟滩既高河又曲七曲八曲蛇伸缩龙舒桥上小桥西塔影参差遥在目塔南面是招贤古庙也堪暂息肩可怜打尽闲之遶依旧离披在塔前日已高水正热炙得肌肤片片裂皮肤脱落两三层笑杀飞龙成跛鳖细思量未是苦苦中有乐人难睹此身不为法劬劳浪死虚生复何补学道人如抴木逆水滩头休觳觫忘疲直上万重滩毫端顿现黄金屋猎人歌劝猎人休打猎禽兽与人原不别祇为昏迷造业多戴角披毛藏洞穴形骸虽异性还同怕死贪生心更怯千涧冰万山雪打溼羽毛寒凛冽饥寒无耐出林行猎犬一声逃不彻那知误入网罗中百棒千椎椎到绝气虽绝憾未绝冤冤相报何时歇谩言他劣尔刚彊有时他彊尔却劣狭路逢时躲不开方悔从前错打猎劝猎人休打猎打猎能招地狱业地狱中苦百千般尽是人间业报摄人间添得口头肥狱中受苦无穷劫或剥皮或拔舌或薄批或细切铁蛇铜狗相咀啮从朝至暮暮至朝死而复生生又灭阎罗老子不容情牛头狱卒心如铁莫怪他自作业业镜台前皎如月杀一枪兮还一枪剟一剟兮还一剟自作自受自辛酸悔杀当󵊮错打猎劝猎人休打猎百岁光阴如电摰口腹无猒莫恣贪货财有命休争窃一气不来万事空赢得通身冤债结要解结休打猎要长寿休打猎要富饶休打猎要子孙休打猎要得人身休打猎打猎能招贫夭子孙绝人身灭灭却人身异类中为狼为虎为龟鳖受他烹宰痛难禁始悔前生错打猎猎人猎人听吾说山僧不是闲饶舌快把网罗裂弓箭折回头自射自打还自猎直教旷劫生死无明烦恼当下歇古雪哲禅师语录卷十九古雪哲禅师语录古雪哲禅师语录卷二十嗣法门人传我等编佛事大佛像开光度尽自心众生空尽自心地狱圜满自心愿轮成就自心古佛古佛既现魔外潜销四众同钦万方共仰抛开钖杖月眉斜映海门秋撇下华冠蠃髻右旋僊岛碧直得大辩长者自除须发着金襕道明禅和方便殷勤为侍者然虽如是者箇是有相佛那箇是无相佛竖笔云大众还见么复以笔点云一点双睛顿豁开眼光烁破四天下韦驮圣像开光一向倒戈卸甲今朝重整仪威波旬闻风破胆以笔点云普眼是处腾辉伫看金碧焕然处千古天香绕衲衣伽蓝圣像开光一身尚如幻七宝宁复贪灵山亲付嘱随处作伽蓝且道主持丛林承谁恩力以笔点眼云眼里瞳人吹木笛挂钟版万古丛林一朝再振不离声色见闻看取法王号令遂击一下挂钟版钟未鸣版未响坐断千差无伎俩钟既鸣版既响看看平地波涛涨正当恁么时消息少人知当阳县起处击一下云一击破群疑且道群疑破后又作么生动容扬古路不堕悄然机香城寺请挂钟版数百年冷落风规今朝再振百千众暂齐号令特地重新动静二相不生声色两关全露钳鎚在握敲击临时击一下云但于此处知端的日用无非上上机黄巖寺挂钟版伐木版考金钟无时无处不圆通一期顿悟声前句万古同扬济上宗遂击钟版一下佛顶寺挂钟版报钟虽圜不是曹洞木版虽方亦非临济一椎粉碎十方空声声直指西来意且道如何是西来意遂击钟版一下临济慧照祖师忌日拈香一夜雨滂沱洪炉涌碧波祖师真面目亘古绝淆讹既绝淆讹因甚当机罔措不是乌藤三度击岂知佛法本无多天童先和尚大祥拈香挂像烧香设忌历历清风匝地若作世谛商量蹉过衲僧巴鼻拈起香云大众还见天童先师么遍界全彰没变迁谁云化去已三年可怜毒手亲遭处万古千秋恨未蠲天童先和尚忌拈香河鼓天孙相会日玄峰老汉独行时青黄艹色俄惊九玅体由来不间丝遂以手指像云大众者箇是老汉底幻影玅体在甚么处复以坐具打圜相于中作女人拜云一年一度一炉香报恩岂在拈三句天童先和尚十週忌拈香十年前施三顿棒击碎我顶门十年后烧一瓣香穿却你鼻孔源流拂子赚杀多少英豪提杖挈缾博得半生懵懂越王城外密园中热骂留我不住迦叶峰前方丈内尽力撼你不动既撼不动合作么生起死回生茶一桮报德酬恩祇者是喝一喝天童先和尚忌拈香泰山穨矣梁木毁矣哲人萎矣十二年来秋风数起不肖稚儿今日向大江之西洪井之东扶起泰山重整梁木唤回哲翁直令五湖四海行脚高流年年日日见天童拈起香云大众不须别处寻踪迹面目分明在此中山翁和尚寄天童先和尚顶相至拈香肋下痛还一拳死蛇咬杀鳖鼻从兹毒气冲天不受然灯莂记若非面目俨然临争见难兄难弟大众难兄难弟依然在毕竟将何奉老爷洪井水烹西巘茗一桮却胜赵州茶天童先和尚忌拈香用闪电机轰霹雳舌点铁成金点金成铁二十五载吴越令行一十三秋昼夜常说厌原山下炷栴檀太白峰头金鼎爇且道以何为验插香云万里河山不隔线天童先和尚忌拈香本师和尚忌辰年年此日一样今秋佛殿经始毫发无可供养既无可供养毕竟作么生烂煮一桮木樝羹大家相共饱膨脝天童先和尚忌拈香黄巖自开辟以来未及闻临济宗旨吾师倚杖此堂中森罗万象皆欢喜所以觉来耆旧特走延津远分香积设忌兹辰大众香供已陈且道天童先师还来鉴纳也无插香云桂轮夜夜到天湖天童先和尚忌拈香年年此日分明说争奈聋人自不闻闻即且置正恁么时且道先师所说何事插香云失脚蹋碎铜棺山情与无情一齐露天童先和尚忌通玄峰顶此时灭螺髻峰头此日生十七年来消息在一回相对一伤情大众消息既在又伤情作么插香云枝头梧叶落片片是秋声埽马大师塔砖镜台前打失孃生鼻孔滕王阁畔宏开选佛坛场蹋杀天下英灵唤回空中野鸭掀翻窠堀截断葛藤明大用显大机电光石火较犹迟藏头白海头黑铁眼铜睛皆罔测灯传三十二叶道播四海九州脚下不肖儿孙昔日亲遭毒手源远流长且置到者里作么生与祖师相见喝一喝云无缝塔中藏不得森罗影里现全身埽黄巖受业本师塔茅鍼出土快于鍼一语曾蒙奖诱深今日鸳鸯亲绣出虚空刺破血淋淋师父还记得同在湖广黄安天台山中打七时话么你若先悟我转拜你二十余年言犹在耳可怜道义未尝酬一塔先将玉骨收面目虽然无间隔伤心难免泪双流埽住菴本祖塔绝荤四十年已具庞公眼平生好博施谁顾荡家产晚岁入空门五子兼一孙孙今绳祖武五子半不存翻思拜别祇园日一语未终双泪滴泹言子去必超群吾老不烦忧旦夕孙今垂老归寺中祖翁鴈塔巳凌空塔前水碧连天碧尽是翁翁旧面容送碧云健堂菴主入塔冰铁门庭迥绝俦咄诃怒骂鬼神愁棱棱傲骨非凡骨谁识终归土一丘恭惟同参某气厌诸方身闲一室挝白峰之涂毒绝后重稣分河水之余波枯根可润句中含锦绣齐贯当立下风笔底走龙蛇永素宜推上座夫何缘不逮慧遂致志莫能伸一别形山三周寒暑落华没膝碧巖之松竹仍苍新月扬眉窣堵之锋铓始露且全身拶入不落夤缘一句作么生道递灵骨云铁牛喫尽栏边艹直向孤峰顶上眠送恒范庵主灵骨入普同塔离群索居先贤所斥忘躯为众列祖风规隐显虽然不同行愿从来无别恭惟同参某钵传甬水酒醉曹山参少室之禅遂空文字杜毘耶之户竟绝语言佛来尚不留何况人间童行灵台非所重谁怜没后余骸所以化去三年不免露眠草宿今日幸遇香城启如是之塔翠巖作不请之友大家相送入重云一任面南看北斗送众耆旧灵骨入佛顶普同塔师举灵骨云直到西方底依然不曾离佛顶迸破铁轮底不妨亲切见法身法身既见南北东西共一家佛顶巳登来去死生无二路所以道十方薄伽梵一路涅槃门正恁么时宝塔凌云即且置涅槃门启事如何喝一喝云雨花巖畔全身入顽石嵯峨亦解空破门闿法姪起龛三吴两浙历尽风霜尺头虽短脚步却长便恁么去是孟八郎毕竟如何请上火场举火道未行门先破撒手归祇者箇竖苣云闿公闿公还识者箇么撺下云纵饶者箇自分明也须洪炉亲锻过宗质庵主举火飘飘烟笠离三楚半世艰辛参列祖行到水穷山尽头暗地点胸唯自许从兹直入厌原西石佛山前倚杖藜昨夜碧天霜月落寒光烁破五须弥惟我同参某公生平质朴不尚浮华六十余年示阎浮之幻景三千里外探少室之真风遍叩诸方久经行阵步步脚蹋实地头头蹈矩循规誓不自欺那弄虚头伎俩愿居学地常存绵密工夫诚末世之典型后昆之模范今朝时节既到撒手怡然便行大众行即不无且道宗质菴主毕竟向甚么处去以火苣打云远委悉么灰飞烟灭无寻处遍界全彰净法身灵峰不立真公起龛年既高德亦高更嫌何处不逍遥大众还识此老转身句子么天际目高冰树泮谿边云暖冻华消举火真不立妄本空鼹鼠吸干沧海露柱跳入灯笼大众此是不立真公末后叶落归根底时节诸人还识伊生前事么三十年住山勤劳不辍数千里行脚执侍大通导童蒙归解脱之地变荆棘成释梵之宫如海之纳如山之容缁素共崇高行遐迩同钦德风六十六载幻华在空今日空华随燄落声光千古振灵峰无相直岁举火屋漏不曾捡得完墙壁不曾修得好丹心片片辅禅庭奈何五蕴山先倒无相上座还知么五蕴山虽倒一灵恆不坏铁牛火里快翻身无相光中常自在还霁库司举火清明今日巳还霁不汝还者原不毙老胡漏逗知不知秋风黄叶归根柢还霁禅德汝弃菴舍入丛林行苦行用苦心一众所知也独有向上一着未能彻底亲契山僧略借胜热威光为汝重宣玅谛便撺苣自融德公举火一睹德人容便谙仁者寿讵料朔风严摇落同枯柳八十一春秋白驹过其牖要知坚固身古今长不朽德公德公还知不但能触处自融通火里金毛常震吼体修禅人举火倚众修行多少好无端妄想去居山腰包尚未安停当又被山神趁得还体修体修既还家中还识家中事么竖苣云祇者是莫颟顸金刚正体离生灭火里张眉子细看隐光禅人起龛迎汝入山来春风拂杨柳送汝出山去烁石云飞走来兮去兮本无心迎兮送兮金博金须信隐光隐未得堂堂纵步火中行本源禅人起龛返本还源去空中信步行蹋翻蟾桂影何处不分明密闻禅人举火木叉犹未受壳漏已先抛既是密闻得何须挂七条虽然名实未必相称死生未必逍遥我今为授自性戒火光腾处赤条条掷下火苣性宗化主举火五载击柝破万姓之悭囊一旦染痾受百骸之楚痛楚痛不过处须知有不痛之人死活不得时须信有不死之性性宗性宗即今三寸气断四大皆离性在何处掷苣云烈燄光中全体露宽和耆旧举火体无不遍之谓宽用无不具之谓和今朝摄用全归体古路分明见也么竖苣云祇者是一条古路千圣共行你若见得便知去处八十三年浮云朝露且道云收露尽时如何掷苣云火里蟭蟟噉木鹅定之禅人举火八苦交煎时念念常在定有如是操持始名亲见性若是半边白半边红恰似狂华翳碧空而今要得狂华落大火聚中休卜度便掷苣寰虚禅人举火一身精血同秋叶万事纷纭付海沤賸有那边消息在寰中虚寂任遨游寰虚寰虚要识那边消息么今日分明为汝道破便掷苣不染耆旧举火红叶坠西风千林现秋色未过祖师关难免无常迫恭惟某耆旧典型法社铁面无私恪守清规分文不蓄虚怀问道竟尔忘叔侄之分废灶拍田慨然作同袍之倡今则幻影虽抛弘愿坚同铁石宁做贫家之儿不入王侯之室老耆旧便现王侯也不妨随缘随分作金汤撺苣云水中勐燄连天发催出荷华满地香法荣耆旧举火纡金拖紫未是法中之荣达本明心方显圜颅之贵恭惟某耆旧年近八旬耕锄不辍鹑衣百结俭朴可风为我作阇黎千指同师一字对公谈净土西方祇在目前今则火莲初放毫发不留且道弥陀如来正谈何事投苣云脑后眉毛分八字上乘耆旧举火乘最上乘直登宝所宝所既到有眼如瞽试问大众已到宝所便该双眼圜明因甚么却瞽撺苣云火里蝍蟟吞却虎澹云禅人举火奔走黄巖与翠巖道缘虽薄道心坚谁知霄汉浮云澹又逐南风散远天澹云祇此坚固道心火烧不坏本绝去来岂有成败汝今要知本无去来成败底么山僧聊倩胜热婆罗门为汝直下破便撺苣普印禅人举火痴心恋世间修行须待老岂知泡幻身朝存夕不保禅戒俱弗知生死如何了竖苣云普印还知么即此是戒不假师传其或未了更听偈言毘坛新掘不多深堪锻人间未了心妄习妄情俱锻尽南山下雨北山晴便撺苣正芳耆旧举火正为迫桑榆劝公早圜戒岂期数日间皮袋果然坏正芳公皮袋既坏当知有不坏者在其或未知更听一偈三尺火阬亲手开斩新燄锻众如来凡情圣解都烧尽腊月莲敷碧水隈杂着万寿菴记菴所以安僧者也僧所以事佛者也佛之慈光无所不烛故其金容无处不现宫殿无方不竖虽小大有殊应机不一而其寿万乘福群黎辟凡情启昏聩则如随色之摩尼吹毛之宝剑无往而不利也丰乐为西瓯奥区去芝城一由旬地佛庐僧舍毋虑数百千其最着者曰斗峰与梅岐之黄巖高阳之凤山鼎峙于西瓯之域皆称法窟代有高僧难量测公盖黄巖碧天禅师之法孙也中岁念生死事大弃恩爱断发须一衲翛然自受具以来秋霜烈日壬申春偶经丰乐遂为范氏诸公遮留礼敬而远近诸檀为结给孤之缘测公乃与其徒卓钖于沧洲之测鼎建精蓝命曰万寿一时绅衿如某某诸昆仲皆跃然而起施田及山为助道之具菴成冒暑征记于予拟勒石以垂不朽予念其真诚乃为叙其颠末使后世君子知测公之德珠藏玉韫测公之愿山高海深故能随方利物剖破凡情岂非所谓五色之摩尼耶测公年至从心而精修不倦则其为四众所敬羡也亦宜焉后之住此菴者其亦能修测公之至德与测公之弘愿乎庶几无忝为佛之孙子矣宝镜菴记十年此地搆茅庐门外漫漫草未鉏古佛二尊先后到无生一曲济曹符亲悬宝镜菴常朗唤出子胡石亦稣咬得木人红血溅足心头首当时枮此诚公贻予诗也予初负笈参方即依洞上知识闻其配合宗旨臆见纷纭间有以楞严之暗相永不能昏训诂参同者有以文武颂君臣偏正者有以图书奇偶配宾主者遂谓主有贵贱之别宗无明暗之殊予时宗眼未明勿能甄别然心窃疑之迄见天童先师后乃知济洞两宗同异异同玄玅难测非可以教乘儒典配合者嗟夫元明以来济洞二宗不绝如线矣先师令行吴越寿昌崛起西江实中兴二宗之始祖昌得博山来公其道益振然及门之士不轻许可故潜行密用者往往于白云青嶂问遇之岁戊戌予以赴请之兴福说法诚公延予至精舍稽首曰某自从博山和尚圜具以来遍参诸大老俱承提激巳而诛茅四处三十余载末后始住此山曾蒙古航和尚亲莅奖导及挺然诸友赞成像设殿堂规模稍备今幸和尚光临愿丐一额以照林泉予乃为颜其菴曰宝镜菴傍有石可趺以其吐舌而蹲俗唿为狗石予为易曰子胡因语公曰公久参曹洞禅必悉其旨如宝镜三昧云银碗盛雪明月藏鹭公如何会公曰莫是明一色边事么予曰未在更须细参公唯唯次日呈偈有咬得木人红血溅之句予曰唤作一色得么公欣然作礼噫使诸方见此不至有支离配合之獘矣岂非所谓潜行密用之流亚乎昨送予归佛顶复求菴记因为纪其大概菴经始于庚寅孟春落成于壬辰季冬高二十六尺去乌石一牛鸣地去芝城则三十里共创建盖自诚公始也公讳道诚松溪李氏子自辉盖其法号云僧护经序轮回昇坠之说孔孟之书所不载唯大雄氏以无分别智洞达过现未来三世之事故能详言之显言之历数天堂地狱因缘而直示之如指诸掌一闻其言靡不惕然省骇然悟必思所以荡涤其志虑澡雪其根尘者然犹有拨无因果之徒眇其说为肤浅为诡谲不足信谓一切皆空复何报应之有因而放辟邪侈纵恣余习张大言以欺佛诳人靡所不至故现报冥报之惨往往有不忍愿闻者嗟夫经不云乎无我无作无受者善恶之业亦不忘永嘉云豁达空拨因果莽莽荡荡招殃祸达摩云解行相应名之曰祖然则先圣谆谆苦口独不谙一切皆空之理乎盖以理须顿悟事在渐除吾人自迷本有以来昇坠于六趣既久习染既深纵使一念回机顿契本有一段风光而无始习染必须渐尽余习净尽则一切神通光明自然现前不从外得故曰不矜细行终累大德至哉言乎予滥厕缁流二十余年矣未闻僧护经之名客岁偶于邻菴故纸堆中得之展读至狱中出家者众白衣尟少处喟然叹曰悲夫出家原为超地狱脱轮回者也乃今僧护目击世尊亲宣谓狱中出家者众得不令人寒心哉因念此经切中今时流獘而此方流布甚少久参忽而不阅初学素所未闻乃与诸新戒谋锓梨枣以广流通似于法门不无少补云尔诸公果能入海出海如僧护之翛然入狱出狱如僧护之自在游戏无间如三禅天乐则大雄氏之书可废为故纸矣不然则火树火床未易跻攀在经论合镌序天下皆知孝道之当尽也而不知所以尽之之方天下皆知不孝之不善也而不知所以革之之源天下皆谓出家之不孝也而不知所以孝之之至此无他盖由吾徒不能遵佛祖之教广佛祖之言以开天下之昧昧耳予不孝宿业深厚幼孤始从先祖弃家入山学出世法而无后之惑胸中未能泮然一夕梦先子示之曰欲酬罔极母越出家既觉遂矢志披缁嗟夫生我之身定我之向往使我得闻佛祖之道此恩此德又岂特昊天罔极而已哉自惟驽钝浪迹天涯二十五年于兹矣虽造次颠沛不敢忘先子之明训客岁丙申始获一挝退鼓于翠巖还乡祭扫哀恸欲绝今春修葺坟陇既竣归山为诸新戒讲演孝论虽不足以答劬劳于万一亦稍释蓼莪之痛耳孝经曰能令二亲奉持五戒执三自归方为至孝悲夫二亲逝矣夫复何言敬抽钵赀将斯经论梓而广之命曰经论合镌俾天下为人子者阅之知吾佛祖之教与鲁诰无以异则不至有异端之呰而尽孝之方革獘之源如视诸掌矣客曰人子当孝儒释同然固也祇如祖师谓父母非我亲谁是最亲者其义何居予曰未曾吸尽西江水争解峰头泛铁船客稽首而退辑镜华录序三世诸佛是一朵镜华历代祖师是一朵镜华天下善知识是一朵镜华极而言之富者贵者贫者贱者愚者智者彭者殇者乃至飞者潜者植者动者衔铁负鞍披毛戴角者无非是一朵镜华举世间人皆由不知此身是镜中华遂于华中起种种妄见生种种染着造种种业因受种种苦报由是升沉异路男女殊形贵贱不同途修短不同命是故西竺大圣人愍之亦于镜上百亿分身标榜万世或现佛身或现祖身或现帝王身或现宰官居士身或现比丘比丘尼身或现优婆塞优婆夷身如华严会上五十三位善知识各各具有无量神通三昧即赤县神州自达摩东来之后其间王公卿相白衣黄冠乃至命妇大姑市餈婆子悉皆具大知见名垂僧史代不乏人不断烦恼而证菩提不舍尘劳而登觉岸即此镜中之华便成优昙钵罗庸讵谓非金粟之后身邪富沙于神州为僻壤自马大师过化以来硕学大儒联灯续燄者不可枚举迩来宗教滥觞金鋀莫辨美斯周公忧之客秋予以赴请之东溪佛顶过富沙周公乃与其同袍谢公辈躬迓至莲华社中举扬第一义谛别来未几复驰书至佛顶曰庞公东土之净名也其偈颂机缘皆可以世惜此方罕见愿丐大序以冠其颠使剞劂流通为白衣榜样亦护法之一端也未审吾师以为何如予曰善哉斯举乎夫欲恶之孽为自性之蒹葭久矣及其始萌也而芸之则禾繁以滋吾辈治心亦然圣贤之治人治世亦然公今为榜样白衣而先流通正法是可谓深耕而熟耰者也虽然唐宋之际何啻一庞公哉今据五灯所载六十余员皆可标榜万世者合为一录命曰镜华梓而广之则可使人人为庞公为灵照为计氏为洞宾为苏为黄为李为杨随所好而傚之则榜样不亦多乎哉昔内翰澹菴庄公尝访予于翠巖询及宗乘中事予举斩猫话示之庄通夕不寐黎明至方丈曰弟子会得也予曰试道看庄曰虚空粉碎一切不留乃相笑而别试问诸公虚空本无形相如何粉碎得若知得此意则欲恶之孽自除一灵之性独朗八角磨盘驰骤空里金毛狮子哮吼寰中不然且向镜华图上看看他榜样是如何翠巖寺规约序先圣以神道设教建立丛林聚众匡徒朝夕焚修祝釐圣寿正所以阴翊无为之化同酬不报之恩也故为住持者不惜拖泥带水为法求人多中淘汰觅得一箇半箇当家种草以续诸祖慧命所谓养育材器陶铸圣凡故其门庭不得不峻礼法不得不严规矩不得不立所谓大匠诲人必以规矩学者亦必以规矩规矩立则上下安礼法严则不肖退门庭峻则师道尊矣故住持虽谦光接物海纳山容而于痛下针锥之时不得不翻转面皮学者往往望崖而退求其如叶县浮山汾阳慈明者指不多屈矣是故中下二机非规矩无以束其身非礼法无以制其暴防其微杜其渐而后丛林内外始安于无事此大智禅师清规所由设也后世罔知轨度不守律仪遂至纪纲废弛丛林凋丧得不辜先圣建立之苦心乎西江自马大师开选佛场以来巨剎星罗而西山尤盛西山之名蓝固多而翠巖独盛宋元后宗风寥寥不振法席遂至沧更顷者石磬重敲海众云集多是法中龙象无烦节外生枝恐有一二初机莫知所守故折里清规略摘数条可以救时獘者揭之于左傥有英俊衲僧才入门来打破牢关纵横自在逆顺无拘超然于规矩礼法之外而自合乎古辙者则丛林幸甚法门幸甚黄巖寺规约序夫巖居穴处难忘君父之恩方服圜颅敢悖佛祖之训所以上求下化夕惕朝干正欲同悟一心仰资万寿而已然追风之骥不策而驰遶树之猿非锁莫制顽铜钝铁投大冶而遂作干将散木樗材遇良工而崇成广厦是知规绳炉𩍁断不可无而巧匠真师千秋一遇八闽自鳌山成道之后四海仰木毬象骨之高长者施宅作精蓝王臣倾心为弟子由是佛庐僧剎碁布星罗故此寺开山实自唐雪峰禅师始也后代隆洼年深莫覈中兴以来四十余载昭昭彝训凛凛芳规三喧义虎之声一奏新丰之曲本支七世千指秀出云间济洞两宗一时霆震海内诚西瓯之法窟也某久客他乡愚顽无似乍归丈室诚愧滥竽思创业之多艰慨法久而成獘爰集耆宿共酌重轻干蛊虽贵因时立法自宜倣古故折里规约胪列廿条仰冀同志遵行毋恣顽梗使道德仁义之纪纲顿整戒定智慧之根本益坚下导群机上翼王化则八闽界内重窥象骨牚天一味堂中常见金毛踞地丛林幸甚法门幸甚佛顶寺规约序建安自五代而后剎竿林林高僧辈出然皆在郊郭之外而山谷无闻焉明末有大长者师事碧天和尚咨决心疑慕须达之遗风自西瓯来东溪遥见一峰插汉双涧合流迺询里中父老曰是山亦有梵剎乎曰有曰何圣所居曰唐龟洋无了禅师肥遯处其寺曰佛顶长者闻之冁然披榛而陟但见残僧数辈败屋隤垣有不堪其忧者长者喟然叹曰是祖庭也岂可久湮乎乃迎其师主之不数年间百废具举无何而其师化去长者复偕山中耆旧削牍至西江翠巖逆予主席岁丁酉年秋篱菊香清蔷薇露冷长者须鬓皓然矣复亲送至山稽首飏言曰某年七十有七敬为和尚守此山二十余年矣何幸垂老犹获闻临济宗乘向者草昧经营规条未立后昆靡所适从今幸和尚俨临祖庭有赖愿定清规垂训将来永为十方选佛道场以副初志则某之功不浪施也予曰深山里䦆头边有一句子千圣难窥百丈未悉公还委悉么长者曰愿求指示予握笔曰分明听取募建大雄宝殿疏夫普光明殿统凡圣而无遗大解脱场亘古今而不易良由一念背觉遂至六趣横生染净既隔云泥依正自殊优劣是故弃九五之位法位弥尊现四八之身凡身莫测随方宝阁遍界香台非砗磲玛瑙之所成岂土木瓦石之能况皆缘熏修积劫施珠玉等泥沙力践多生舍身命犹艹芥故能威慑魔外福被天人为暗夜之明灯作苦海之舟楫也翠巖古剎南浦名区刱始普通之年鹤书频钖中兴己丑之岁瑞兆先呈然宝殿千楹未副雪中之谶败椽数段还同树下之居某下里卑人滥膺重任朝干夕惕行忖坐思五阅寒暄未遽轻裁短疏再观时势乃敢奉启高贤一时名公倡首于前四方衲子戮力于后祇园既辟布金应有奇人法宇重新插艹宁无达士放大雄氏之行径人人自证大雄依解脱法而修持处处无非解脱陈红朽贯堪培历世之良因间碧涂金必获多生之胜报万乘之尊特原自一笠七钱百福之庄严正赖雕梁画栋幸继齐安芳躅伫看明堂瓦插檐欲知真祖门庭试听风瓯鸣殿阁募铸铜像疏土木瓦石皆是佛身而世人不信蠢动含灵皆具佛性而世人不知水流风动雀噪鸦鸣皆演佛音而世人不闻牛头马面罗剎夜叉皆呈佛相而世人不见所以烦劳黄面老汉屈曲垂慈权挂垢衣假名为佛遂现三十二相八十种好坐菩提场横说竖说尝对空生言若以三十二相观如来者转轮圣王即是如来又云如来说三十二相即是非相当是时黄面老人巳自披肝沥胆两手分付矣争奈着相者依前眚目迷目麻沉空者未免金尘翳眼直至临末梢头拈起金色波罗华始博头阤一笑由是知此道之难明虽三贤十圣卒莫窥其阃奥毋怪夫世人之不见不闻不知不信也矣虽然吾佛之教权实并行理事无碍故一瞻一礼一香一华或绘或雕或塑或铸或赞叹或恭敬皆获成佛所以法华云或以指爪甲而画作佛像渐渐积功德皆巳成佛道由此观之遵佛之训事佛之像成佛可立而待也又岂特天人福报而已哉翠巖为洪都名剎沧更之后不知古佛飞钖何方虽土木瓦石洲渚园林时时现殊玅色身而凡夫所见不一顷者宝殿焕然香云蔚霭四众瞻依不可无像拟觅巧匠洪炉仍铸金身丈六须用红铜万斤十方具眼王臣信心长者一掷阿堵百福齐臻优填之胜举再兴紫磨之金色常现即此火风地水全成坚固法身顿令牧竖渔樵悉见现前真佛临机不昧直下承当一会灵山千古未散募禅堂疏夫丛林之有禅堂犹国家之有庠序庠序不立则贤才无由以生禅堂不开则慧灯无由以续是知绍续三世佛祖慧灯而不断者实自禅堂始也故百丈大智禅师刱丛林立规矩设广堂通单以居其众分两序列职以任其劳县钟版以定其时执香版以策其惰限长期短期以发其勇锐使湖海有志衲子同堂共命递相切磋晓夜精勤时刻无间必期发明本有佛性及第心空而后已此其为惠后学恩至渥也后世不体先圣立法垂训之心反以规矩为赘疣以禅堂为虚设由是上下偷安彼此钝置甚至暗室屋漏靡所不为一期报终三涂永坠可不哀哉故梵网云若比丘不教化一切众生建立僧坊佛塔及坐禅处所者犯轻垢罪盖以坐禅之益广博无涯可以破积劫之迷可以助无为之化可以资檀信之福可以报不报之恩故列祖出兴于世未有不以兹为急务者也西山自亮公隐居后列剎相望近代以来正宗淡薄而名蓝大剎半属榛莽良可慨也癸未春予始来白法缚茅以居深自韬晦而四方学者日渐臻茅舍褊小不能容因念先德住山虽独宿孤峰而弘法利生之志未尝斯须忘也予虽德薄行微敢不遵大智之遗训哉第白法自悦堂喜公后寸土尺木皆为横目所有兹者欲搆数椽以为坐禅之所其奈难为无米之炊敬裁短疏用启高贤伏冀不忘灵山之嘱勃兴护法之思大破悭囊助成胜事栋梁椽柱全彰古佛风规谷粟钱财悉露祖师巴鼻一饭能致天福七钱尚感轮王善果既由善因种谷决不生稗衲僧顿明心地续燄联芳檀那正信此宗超凡入圣皇恩佛恩等报祖意教意均明其殊勋殊德岂曰小补之哉募建普同塔疏塔婆之福世利民灭恶生善也至矣哉梵语塔婆亦云支提此土翻译为灭恶生善处故阿育王以瞋怒心杀八万四千夫人罪当沦于地狱乃问道人当修何善得免斯殃道人曰唯有起塔供养众僧庶几可免王遂如教于一日中造八万四千宝塔散置阎浮竟免沦坠故明州鄮山舍利塔至今以育王称焉或谓供养如来舍利获福固多祇如凡僧之骨并无舍利供之奚益曰经云凡夫比丘有德望者亦得起塔但露盘之多寡有殊层级之隆杀不一昔舍卫国有大长者尝罄其家资建立塔寺命终生忉利天其妇以忆夫故常埽此塔夫从天降慰之曰我以造塔功德殊胜得生天上汝能勤埽塔寺亦得生天妇如其言后果生天夫妇同证须陀洹果嗟夫一念之嗔遂感地狱一念之善遂感天宫毋论王臣长者贫富贵贱莫不皆然是知一念不生善恶俱忘者上也苟或念虑纷纭未得无心三昧则当时时护念庶几转祸为祥移麤作细耳佛顶为东谿名蓝自明季中兴以来德望之僧不可胜纪然阇维之后散󰢍林下未有塔婆予恐久而暴露其骸骨荆棘其丘陇似非丛林所以祀先之礼且违世尊所以示人灭恶生善之教敬裁短疏奉启高贤各发敬信心共成希有事非特比丘枯骨普同沾恩即忉利天宫生生乐享无既矣募浴室疏佛殿放毫光古灵曾开宝藏浴堂惺玅触跋陀已证圜通梵剎重兴真风未泯济济开士何啻二八之多卓卓群英宁殊五五之众但兜罗未施谁能觌体承当金汤再新便可赤条相见湘江之满载珍玉虚掷无劳洪井之半掬寒涛翻腾有待况乎戈鋋杂沓多藏总为他留因果分明博施还同自得一言道合万善齐臻天人之福报匪轻心境之尘埃顿涤仰祈诺诺敢惜叨叨笑巖宝和尚语录跋果地人语言非果地中人莫能办其深浅摩诃衍密义唯摩诃衍上士始解析其精微天下之无道也久矣非仪封人之俊乂何足以知夫子之木铎是故东土自小释迦而后腾空罗汉罕闻金钖之声据座高僧未获贝多之赠然则大圣降灵如晴空霹雳火里优昙固无论已即知大圣人之道而敬事之者亦不易得由知已之不易故显晦殊途盛衰异世安得吾道之常明于天下也哉吾祖笑巖老和尚乘愿降灵迅雷再震关子岭头焚却本来父母金沙滩畔密论从上纲宗故应真称为摩诃衍上士大觉赞为果地中人苟非小释迦再来焉能起临济于已坠之际耶西江邓文洁公深于禅者也叙其集曰吾师接引诸方其机用与先辈无以异近谿罗先生当世之鉅儒也亦以荷鞭策而知向方然则内而中国外而西土若应真若王臣皆知吾祖之道大何以终其身于蓬门陋巷之间也耶颜子曰夫子之道大天下莫能容岂其然耶曰非也圣人之生也求贤以续正脉力践以挽颓风苟有益于时虽陋巷蓬窗亦足以明圣人之道又何暇与庸流竞一时之声利而已哉或曰因时救獘为道求贤吾师之言是也然而联芳六人道脉之所系也嘱付伽阤凿凿可据不数载而烟灭无闻苟非龙池一滴则临济正宗焉有今日而南北集中十余万言竟无一字及龙池者何哉曰是非尔所知也师资道契非语言文字可企及也方其翘足作修罗障日月时师翁遂悟去尔还知否或者无以对予固曰是非尔所知也曩者先师住金粟日已镌全集流通第未採入师翁机缘此盖刘子明缄之过耳某忝属远孙不揣暗陋删繁节要以广流通盖欲天下皆知吾祖之道而力行之则果地不难至密义不难论晚近颓波不难挽也读是录者倘能因一脔而知鼎味则小释迦犹在祭二亲文维某󵊮月日不孝男某泣血百拜于严父慈母之墓前特竖墓上之碑谨以香茗蔬馐致祭于二亲之灵曰乌乎哀哉尚忍言哉二亲先后仙逝不孝自此飘零迄今二十余󵊮墓木己拱把合抱而岑森乌乎哀哉尚忍言哉言之思之涕泪如雨肝肠寸断咽不成语乌乎哀哉尚忍言哉追忆畴昔触境增悲三度援笔竟无一词其终不言也耶不孝之言几满天下矣而独不能摅一言以告吾亲何以异于鸡豚犬马耶乌乎哀哉非不能言也不忍言也不忍言也其终奈何语有之子不谈父德僧不拜君亲夫不拜亲固遵世尊之明训也不谈父德而使天下后世无闻焉其不孝孰有过于此者然则不忍言者何哉夫亲之学富逾五车三事八砖易于拾芥何以龆龀游泮而终处巖穴耶此不孝之所不忍言者一也以亲之仁慈恻怛恭俭温良则宜跻耆颐耄耋之󵊮何以未登彊什留一髻于芝城之西隐百骸于广寞之野耶此不孝之所不忍言者二也甘断虀之粝食服百结之鹑衣居陋巷蓬窗而坦然不忧视不义之金珠玉帛犹艹芥而弗顾闾里共知其廉洁疏戚咸仰其孤标由是而推其盛德大业则应本支百世而不衰何以竟至于无后天之报施其有验耶其无验耶此不孝之所尤不忍愿言者三也以三不忍言而终不言则何以舒郁结之怀展亲亲之义耶乌乎哀哉姑就失恃怙以来二十余󵊮流离落魄之状泣䜣于二亲少释不孝之愆于万一耳不孝初入紫云志怀犹豫是夕梦中亲承面谕子当决志不必狐疑出家得道吾复何悲不孝于是矢志披缁勤求至道南询百城遍谘耆老席不暇暖食不遑饱值天童之法王闻一言而遂了乃侍巾钖前后八秋始刈把茆猒原峰头思报罔极陟屺陟岵临风愈觉凄其近泪信无干土痛沧桑之数更归故乡而多阻爰兴两剎白法翠巖禅教及律数载諵諵念亲恩之未荅乃众缘而悉芟东风正发千里扬帆直扺高阳击目松杉乌乎哀哉睦州之编蒲玅喜之继绝目连尊者之兰盆忉利天宫之特说不孝固未能也玟于墓上陈芹藻于林间歌梵呗诵真诠亦不过流俗师僧之故套又胡能俾二亲之灵觉皎然如日月之丽天乌乎哀哉不孝其无可奈何也然则终奈何哉不孝其试以所学之道呈于二亲之前天听虽高幸俯鉴焉唯兹灵觉包含六合本无去来岂有苦乐男身女身空华数朵夭寿穷通何有于我我诚不孝无可奈何以道孝亲或不见诃乌乎哀哉百拜稽颡唯灵在天来格来飨古雪哲禅师语录卷二十