沙弥律仪毗尼日用合参X卍XXX序言佛言乘戒俱急即祖言解行相应禅与戒佛祖未甞画为二法也去圣时遥法门好诤习禅者呵木叉为粃糠而恣意莾荡缚律者视参究如水火而执相终身大同法中割裂殆尽惟天山老人遵先佛遗勑示禅以培佛命弘律以选人根双眼圆明昭于日月矣我石树岳兄博洽多闻识法怀惧匿影万峯较讐碧巖集巳经刊布又慨律学荒芜渐成浅陋先取沙弥要略毗尼日用蒐刮义类参合笺释自琅函海藏逮世间经史内外典籍无不搜罗又每事逐句下穿贯禅灯引据公案不惟初学童蒙开卷了然知禅律同条即老于参学者欲得深细行持亦必向此中潜讨初祖言皮肉骨髓一以贯之矣昔云栖莲翁以弥陀经演为疏钞或谓经本显明反成深晦不知佛法本无浅深粗言细语皆第一义正眼迷麻虽栗棘金圈亦是门头户口智照洞明即市语街谈皆成金章玉句何要略日用不可神而明之也哉愿读是集者廓去樊篱勿以大小精觕起见庶乘戒俱急行解相应为末法大光明幢矣乎是为序灵隐晦山法弟戒显题并书X自序余时在黄山慈光寺展阅龙藏至沙弥诸经函函如日月丽天不觉合掌赞叹曰此经乃佛佛祖祖之关键也如法华十六王子请佛转法轮同时为沙弥言教尚存五灯赵州仰山亦同时为沙弥公案现在未闻古人才出母胎便续灯传也既而较阅世本惟云栖沙弥要略盛行疑者谓佛经反不及要略或谓佛经文句古奥难诵赖我云栖莲翁乃西方圣人再来降迹武林玩游庠序而作沙门言音与此方相契学者便于读诵故观其解十戒断法如春秋解威仪章法如礼记然读春秋者不精研四传无以知春秋之源流读礼记者不穷究诸史不能达礼记之根本况读沙弥诸经不深入经藏曷为得宗旨哉今要略兼通内外经史宜乎盛行于世但其间有不可解者沙弥诸经元无偈呪要略以别经偈呪编入威仪篇中此众人不敢为而独为之乃见其识鑑力量大有过人处当时要略初行吴门报国茂律师一见心服乃曰此末法中之光明幢也惜乎偈呪未备续刻毗尼X日用补之至今诸方说戒皆宗尚此二本余自蒙圣恩老和尚付授之后兼命戒坛轨范亦以此二本为诸学者讲论尝曰天地之象奇偶而巳吾人之身顶天立地亦奇偶而巳如顶首为一身之尊不可偶也偶则不可曰尊故奇之手足为一身之用不可奇也奇则不能成事故偶之要略之于日用全体是波罗提木叉故当宝之如我身之顶首手足不可暂离也曷不裒成一集以便学者顶戴乎虽然余何人耶敢创斯论葢承云栖报国志愿未完重为编次以极其备非别有所加也然恐学者不知云栖断章句法故即于句下引证经史并彚笺之俾其即知经史源委不至朦朦又恐学者触途滞句不知格外之机复拈五灯诸家语录消其文字习气使其觌露胸襟不须借借由是合而参之同而不混参而合之类而不齐譬如目前万法莫不于此大相中合则万法全归参则万法全放参之合之神而明之不妨于此经中略拈一字可以验尽诸方是凡是圣是正是邪是如来禅是祖师禅阿谁能越此一字之关余故曰此经乃佛佛祖祖之关键也合参者岂非展如来藏之枢机开祖师关之匙钥得其法者不费纤芥之劳无须锁子豁然自开不得其法虽有举鼎拔山之力亦难启固闭今则并匙钥之法具在以待夫过关者当下验取康熙辛亥春王X灵岳石树道人书于吴门舟次凡例此合参惟沙弥菩萨上上根器者乃可参阅非为小根小茎者说也故参禅者未得入头不得先看语录未受戒者不得先阅律藏所以起七参禅时一切经书置之高阁诵戒说戒时严查未受戒者必先遣出可见初入禅律之门古法尚在凡今爱乐合参须发心受戒然后批阅亦未为晚如违得罪先圣自取殃祸合参大旨所贵即禅即戒即戒即禅禅戒并行不相违背故参禅到触背不得处正见持犯不得处持犯不得处正见触背不得处触背持犯四路交加如何回避凡阅此者须高着眼经律事原直截理固幽深不啻该大藏之文亦乃贯别传之旨故所註皆是圣贤经史引证无非祖师机缘自笑从先卤钝闭户无闻且图起后英灵开卷有益恍然见千古于目前悟一时于言下乃不顾岁时老迈笔力衰微专为流通草草成勒但恐句章差舛点画淆讹宁不开罪先圣抑将遗误后昆仰质高明诲人不倦鑑我苦心不妨指示是即再世师恩感佩无既X木公裒述十戒论字字𢯱阅律藏乃成复引经律注论下读者谓不应以经律注论下殊不知论注经律也读之者宁不悚然警惕从此征善去恶耶因次第附于十戒篇后本律云不习学外书子史治世典章善戒经云若为议论破于邪见若二分经一分外书不犯由此观之当辨其书之邪正可否非漫言不习此为初地学者无暇习之若为议论破于邪见则用治世正典而为开导即同如来所说正法法华云治世语言资生业等皆顺正法岂妄言哉今合参不伹惯用六经之言至于诗文谣谚无不採摭无非左羽佛法俾诸后学爽然自识若夫荒唐非僻邪语痛禁绝之经书部帙虽同事理前后各异不复别标题目以此别之勿使紊乱脉络泾渭自辨矣凡注上无经书题及虗一字者即余管见大意为开发初机非敢污尊宿耳目也飜译名义五不飜中秘密不飜古德云陀罗尼藏皆不可解余曰诸佛祖师所说秘密之法无不可飜者亦无不可解者呪之为用绝诸渗漏直下使人自解自悟耳尝观有目不识丁者笃信持呪不惮寒暑精进忘疲一旦豁然显密文字洞彻无碍岂非不解中自解也是故下经诸呪遵佛祖遗训不飜不解惟在人自悟X本部经偈字句可以手纪而其意义无穷假使如鹙子之智慧文殊之辨才赞叹亦不能尽况余管窥之见所能揄扬其万一者耶倘得博闻广见之士于引证不到处不妨拈出简示即当附之卷尾以供有志于合参者重为补入法施功德宁有量哉沙弥律仪毗尼日用合参卷上菩萨戒弟子云栖寺沙门袾宏辑集云居山真如寺晦山沙门戒显订阅寓黄山慈光寺石树沙门济岳彚笺笺总论大文分三初标明题目次疏别十戒后一诠次威仪初标明题目分三一叙剃度缘起二解五德十数三辨沙弥名义未曾有经佛敕阿难为罗睺罗剃头及五十诸公王子悉令出家笺梵语阿浮达磨华言未曾有亦云希有详载十二部经梵语阿难此云庆喜多闻第一罗睺罗秦言覆障谓障日月也阿修罗蚀日时名罗睺罗其因往昔X曾塞鼠穴六日故感处胎六年佛所障故因以为名声闻法中密行第一罗云生缘记菩萨出家之日诸相师言若今夜不出家明日七宝自至为转轮王王四天下即于其夜更增伎乐以悦其心于是菩萨欲心内发罗睺罗即时处胎耶输陀罗其夜有身于是净居诸天相与悲叹菩萨为欲所缠众生可愍谁当度者即时变诸妓女皆如死人甚可怖畏令菩萨心生厌离即劝出家车匿牵马四天王接足踰城而出到菩提树下思惟苦行六年初夜成佛时罗睺罗乃生生巳还佛乳母乃言悉达出家六年汝今何从有身若六年怀姙世所未闻诸释闻之相共议言此甚不详毁辱释门必是私窃拟以法杀之耶输曰愿见大王尔乃就死王于是隔幔传语诘其所由耶输如实陈是太子之胤自太子出家我常愁毒寝卧冷地故此儿之貌与太子无异王乃泣曰实我孙也尔时佛欲证明化作梵志来入王宫乃儿问汝何名答曰名罗睺罗梵志赞言善哉善哉汝以业因缘故名称其实罗云出家缘记尔时佛告目犍连言汝今往彼迦毗罗城省觐我父阅头檀王并我姨母波阇波提三叙父斛饭王等因复慰喻罗睺罗母耶输陀罗令割恩爱放罗睺罗出家修习圣道目连受命次第陈白时耶输陀罗闻佛遣使取罗睺罗忧悲苦恼约敕监官关闭阁道悉令监牢时大目连既到宫门不能得入即以神力飞上高楼耶输见目连来即起礼拜X敕座请目连坐问讯世尊少病少恼教化众生无疲劳耶今遣上人来何所为目连曰太子罗睺罗年巳九岁应令出家修学圣道一切恩爱不久变灭业报至时苦乐异处子母虽亲各不相代若使学道当还度母乃至目连种种劝喻耶输悲怨坚执不化目连辞退告王王命波阇波提再三劝喻犹固不从于时世尊即遣化人空中告言耶输陀罗汝颇忆念往古时誓愿事否我当尔时行菩萨道以五百金钱从汝买得五茎莲花上定光佛时汝求我世世所生共为夫妻我不欲受即语汝言我为菩萨累劫行愿一切布施不逆人意汝能尔者听为我妻汝立誓言世世所生国城妻子及以我身随君施与誓无悔心今何爱惜罗云不令出家学圣道也耶输闻巳霍然明了宿业因缘如昨所见爱子之情自然消歇乃请目连忏悔辞谢捉罗云手付嘱目连于时母子离别涕泣悲咽罗云长跪白母莫愁定省世尊不久当还与母相见时净饭王即召国中豪族而告之曰金轮王子今当往舍提婆国从佛出家卿等当各遣一子同为伴侣时诸大臣奉敕送五十王子随从罗云往到佛所礼佛出家敕舍利弗为其和尚敕大目犍连作阿阇黎时舍利弗受敕乃为罗睺罗说三归十戒度为沙弥笺梵语舍利此云鹙子舍利母名弗子连母为名也舍利弗母舅拘絺罗与姊舍利论议不如拘絺罗思X惟念言非姊力也必怀智人寄言母口未生乃尔及生长大当如之何故出家作梵志入南天竺誓不剪爪读十八种经故称舍利智慧第一大目犍连此云大釆菽氏神通第一至今说戒阇黎作法为尊佛敕故征佛能为一切众生说法独不与罗睺罗说戒者何也训佛敕舍利弗为罗睺罗说戒有三义一为易子而教故二为断罗睺罗爱恋情故三为舍利弗与罗睺罗机缘相契故是时舍利弗承佛威光说此戒法世尊虽不动舌深为说之矣诸德福田经沙弥应知五德一者发心离俗怀佩道故笺谓发勇勐心解脱凡俗习佛菩提怀佩道妙二者毁其形好应法服故笺谓剃除须发毁坏相好去世俗衣应着法服具佛威仪与道相应三者永割亲爱无适莫故笺谓断割情爱不相系恋无有适心归趋异姓和合同居无有莫心四者委弃身命遵崇道故笺谓能委弃身命无所顾惜惟务一心求证佛道五者志求大乘为度人故笺谓长怀济物之心专志勤求大乘之法度脱一切有情是名五德X笺盖出家人具此五净德为世福田也缁门警训此之五德出家大要五众齐奉不惟小众终身行之不惟初受僧祇律应为沙弥说十数一者一切众生皆因饮食而存笺楞严如是世界十二类生不能自全依四食住所谓段食触食思食识食是故佛言一切众生皆因食住橘矛隹李释曰段食者谓形段以香味触三尘为体入腹变坏资益诸根故触食者谓触对取六识中相应触对前境而生喜乐故思食者谓意思取第六识相应思于可意境生希望故识食者识即第八执持之根由前三食势分所资令此识增胜能执持诸根六种故二者二谛笺翻译名义一真谛彰一性本实之理也所谓实际理地不受一尘是非双泯能所俱兦指万象为真如会三乘归实际也二俗谛显一性缘起之事也所谓佛事门中不舍一法劝臣以忠劝子以孝引善示天堂之乐惩恶显地狱之苦三者三受笺杂阿含经受者领纳也谓六根之识领受六尘之境一受谓于六尘违情之境而有逼迫之苦二乐受谓于六尘顺情之境而有适悦之乐三不苦不乐受谓于六尘不违不顺之境所受非苦非乐X四者四谛笺法界次第谛以审实为义从闻生解必须借教诠理不虗故云审实一苦谛苦以烦恼为义一切有为心行常为无常患累之所逼恼故名为恼二集谛集以招聚为义若心与结业相应未来能定招聚生死之苦故名为集三灭谛灭以灭无为义结业既尽则无生死之患累故名为灭四道谛道以能通为义道有二种一正道实观三十七道品三解脱门缘理慧行名为正道二助道者得解观中种种诸对治法及诸禅定皆是助道此二相扶能通涅槃故名为道五者五阴笺大乘广蕴论阴即盖覆亦名五蕴蕴即积聚一色阴色即质碍谓眼耳鼻舌身诸根二受阴受即领纳谓六识与六尘相应而有六受三想阴想即思想谓意识与六尘相应而成六想四行阴行即迁流造作谓因意识思想诸尘造作善恶诸行五识阴识即不别谓以眼耳鼻舌身意六种之识于诸尘境上照了分别此五者皆和合集聚覆盖本性故名为阴六者六入笺法界次第入趣入也谓六根为六识所依能六尘故名六七者七觉分笺法界次第觉即觉了谓觉了所修之法是真是伪也分即支分谓此七种法各有支派分齐不相杂乱X故名七觉分亦名七觉支择进喜三觉分属慧除舍定三觉分属定念觉分兼属定慧故摩诃止观修此七觉即得入道是也一择法觉分谓用智慧观察诸法之时善能简别真伪而不谬取虗伪之法二精进觉分谓修诸道法之时善能觉了不行无益苦行而于真正法中常能专心于一无有间歇三喜觉分于心契悟真法得欢喜时善能觉了此喜不从颠倒法生住真法喜四除觉分谓断除见诸烦恼之时善能觉了除去虗伪之法增长真正善根五舍觉分谓舍离所见念着之境善能觉了虗伪不实永不追忆六定觉分谓发禅定之时善能觉了诸禅不生烦恼妄想七念觉分谓修诸道法之时善能觉了常思定慧均平若心昏沉之时当念用择法精进喜三觉观察诸法令不昏沉若心浮动之时当念用除觉分除身口之过非用舍觉分舍于观智用定觉分入正禅定摄其散心令不浮动八者八圣道笺法界次第即八正道谓此八法不依偏邪而行故名为正复能通止涅槃故名为道一正见谓修无漏道见四谛分明破外道有无等种种邪见也二正思惟谓见四谛时正念思惟观察筹量令观增长也三正语谓以无漏智慧常摄口业远离一切虗妄不实之语也四正业谓以无漏智慧修摄其心住于清净正业断除一切邪妄之行也五正命谓离五种邪命X利养常以乞食六正精进谓勤修戒定慧之道一念专精无有间歇也七正念谓念戒定慧正道及五停心助道之法堪能进至涅槃也八正定谓摄诸散乱身心寂静正住真空之理决定不移也九者九众生居笺阿毗昙论谓欲界中四恶趣苦逼迫故色界中五净居天疾乐涅槃故四禅中无云福生广果二天其亦不定或求无色或求净居或求无想故众生皆不乐住也惟于欲界取天人善趣为一又色界初禅二禅三禅竝四禅中无想天乃及无色界四天皆众生爱乐住者其为九众生居十者十一切入笺一名十徧处定智度论八背舍为初门八圣处为中行徧一切处为成就谓三种观具足禅体始得成就此定谓之徧一切处从所观境徧满得名也一青徧一切处定二黄三赤四白五地六水七火八风九空十识徧一切处定前四谓于定中还取八背舍八胜处中所见青色使徧一切处皆青余三定亦尔后六谓于定中还取八背舍八胜处中所见地色使一切处无不週徧余五定亦尔八背舍者一内有色相外观色二内无色相外观色三净背舍身作证四虗空处背舍五识处背舍六无有处背舍七非有想非无想处背舍八灭受想背舍八胜处者一内有色相外观色多二内无色相外观色多三内无色相外观X色少四内无色相外观色多五青胜处六黄胜处七赤胜处八白胜处也出法界次第是名十数笺此之十数出沙弥本律余部所列与此小异梵语沙弥笺梵语者自汉至隋皆指西域为胡国唐彦琮法师曰葱岭巳西竝属梵种铁门之左皆曰胡乡梵语即梵音也刧初廓然光音天神降为人祖宣流梵音有四十七言沙弥之名本云室利摩拏路迦天授十戒巳名室罗末尼罗沙弥二字古略也流传既久未易改正诸律惟根本直云求寂余部皆言沙弥今从众复仍旧称又沙弥名有三一驱乌谓年少不能作务使之驱乌二应法谓虽剃发不为出家受十戒巳乃为出家能行沙弥之法十四岁至十九皆名应法三形同谓师与剃发巳名形同形同即名字谓沙弥不受十戒者皆名形同此云息慈笺此云者翻译以东土之音而释西天之语也此下明息慈义谓息恶行慈息世染而慈济众生也笺南山别行篇谓息世染之情以慈济羣生上文由此来也初入佛法多存俗情故须息麁恶之性复慈悲之心也释氏要览息慈安息慈悲之地也征一切诸佛皆以慈济为本今言息慈不以慈而济乎训言X息则无一不息言慈则无一不慈当知息处即慈慈处即息上无诸佛可成下无众生可度是名息慈亦云勤䇿笺谓离四性六遮之罪勤自策励故又谓勤修众善䇿进心行故䇿者鞭䇿也勉力䇿进工夫之谓如野牛之有鞭如良马之有䇿如学者之有师永嘉云日夜精勤恐缘错过工夫至此自然到家亦云求寂笺寄归传寂即涅槃也言人出烦恼家求趣涅槃故然而求则不寂寂安用求谓初学道者必须求之求之不巳而寂自至所寂既至而求亦忘求寂都忘是名真寂蕅益录今但约所翻三义释之初息慈者息见思恶修生缘慈藏教沙弥息见思恶修法缘慈通教沙弥次第息三惑修三慈别教沙弥一心圆息三惑圆修三慈圆教沙弥次勤䇿者精勤䇿励出分段生死藏通沙弥精勤䇿励出变易生死别圆沙弥三求寂者求偏真涅槃藏通沙弥求大般涅槃别圆沙弥又卢舍那翻净满恶无不息故净慈无不行故满是沙弥戒即卢舍那真因也又涅槃以不放逸为食勤䇿即不放逸义是沙弥戒即大涅槃法食也又寂即本觉之理求即始觉之智始本合一名究竟觉是沙弥戒即究竟觉之通衢也又恶本性空慈本性具心性本无懈废本性空寂理即沙弥达理受戒名字沙弥圆伏五住观行沙弥六根清净相似沙弥惑破X理显分证沙弥卢舍那名净满大般涅槃永离放逸始觉本觉冥合不二究竟沙弥如大通佛时十六王子即是沙弥真实标榜法华合论日月灯明佛未出家时有八王子随父出家因妙光菩萨教化皆得成佛而其成佛有速有迟以示八识转成四智若以知见力观六七识则因中成佛之速者也若五八识则必果中所转成佛之迟者也然义未尽故今言大通智胜佛未出家时有十六王子因父成道随往供养寻复出家诸母泣送其祖及诸眷属共诣亲近见其成道盖增所示八种识名相为十六种以随顺亲近之而用无缘大慈同体大悲诸妙功德长养成就故十六王子之成佛不言先后也日月灯明佛之八王子成佛但是妙光文殊然灯弥勒者但见报身转依之义未见器界转依之意故今以十六王子当成佛道随方得名以示器界亦转依随方成佛也阿育王经阿恕伽王见一七岁沙弥将至屏处而为作礼语沙弥言莫向人道我礼汝时沙弥前有一澡瓶沙弥即入其中从澡瓶复还来出而语王言慎莫向人道沙弥入澡瓶中复还来出王即语沙弥言我当现向人说不复得隐是以诸经云沙弥虽小亦不可轻王子虽小亦不可轻龙子虽小亦不可轻沙弥虽小能度人王子虽小能杀人龙子虽小能兴云致雨雷电霹雳感其所小而不可轻也五灯赵州为沙弥时参南泉泉卧次见师来参便问汝近离甚处来师曰瑞X像泉曰还见瑞像么师曰不见瑞像秖见卧如来泉便起身问汝是有主沙弥无主沙弥师曰有主沙弥泉曰那个是你主师近前曰仲冬严寒伏惟和尚起居万福泉器之许其入室仰山慧寂智参沩山沩问汝是有主沙弥无主沙弥师曰有主曰主在甚么处师从西过东立沩异之师问如何是真佛住处沩曰以思无思之妙反思灵𦦨之无穷思尽还源性相常住事理不二真佛如如师于言下顿悟自此执持前后盘桓十五载澧州高沙弥初参药山山问甚处来师曰南岳来山云何处去师曰江陵受戒去山云受戒图甚么师云图免生死山云有一人不受戒亦无生死可免汝还知否师云恁么则佛戒何用山云这沙弥犹挂唇齿在师礼拜而退道吾来侍立山云适来有个跛脚沙弥却有些子气息吾云未可全信更须勘过始得至晚山上堂召云早来沙弥在什么处师出众立山问吾闻长安甚閙汝还知否师云我国晏然山曰汝从看经得从请益得师云不从看经得不从请益得山曰大有人不看经不请益为甚不得师曰不道他不得秖是他不肯承当山顾道吾云巖曰不信道石室善道作沙弥时长髭遣令受戒谓之曰汝回日须到石头和尚处礼拜师受戒后乃参石头一日随头游山次头曰汝与我斫却面前树子免碍我师曰何不将刀来头乃抽刀倒与师曰何不过那头来头曰你用那头作甚么师即大悟便X归长髭髭问汝到石头否师曰到即到秖是不通号髭曰从谁受戒师曰不依他髭曰在彼即恁么来我这里作么生师曰不违背髭曰大忉忉生师曰舌头未曾点着在髭喝曰出去师便出髭曰争得不遇于人律仪者十戒律诸威仪也笺律有三品一毗尼华言善治又言调伏二尸罗华言止得止恶行善也又名戒戒以防止为义三波罗提木叉华言解脱远离惑业系缚而得自在也三聚净戒一摄律仪戒无恶不断起正道行是断德因修成法身二摄善法戒无善不积起助道行是智德因修成报身三摄众生戒无生不度起不住道是恩德因修成化身然律仪一句体用全彰曰体曰用云何一句若体是一用即成二用若成二体亦二体二二非二体用俱非非之亦非一亦不立当斯时也仁风和畅慈月清凉性相未形罪福无位恰恰无持恰恰无犯恰拾是律仪真实处虽然一毛头上大须着眼否则不为律仪所缚则为善恶流转譬如这边是火坑地狱那边是青莲华池若起一念渐染则与无脱法中相应戒律门笺沙弥经有戒律威仪之文故云栖亦分上下二门正显戒律非威仪无以见戒律之体威仪非戒律无以成威仪之用门虽有二究竟归一要而言X之戒律以制心为本威仪以严身为重也佛制出家者笺文载十诵佛制出家者犹圣王之制度谓在家尘劳汩汩如奔马无缰纵有出尘进道之想安可得乎故制出家之法俾专精入道故华严贤首品偈家是贪爱系缚所欲使众生悉免离故示出家得解脱于诸欲乐无所受功德经若能放人出家受戒功德无边譬如四天下满众罗汉百千供养不如有人为涅槃故于一日夜出家受戒五分律若度人时应先问汝为何等出家若言为饮食故不应度若言为求善法厌生老病死忧悲苦恼者此应度根本杂事凡欲与他为出家者先当与办所须六物三衣敷具钵及水罗优婆塞戒经宁受恶戒一日中断无量恶命根终不畜养弊恶弟子不能调伏何以故是恶律仪殃齐自身畜恶弟子不能教诲乃令无量众生作恶能谤无量善妙之法坏和合僧令多众生罪业无间是故剧于恶律仪罪马鸣大士偈彼师及弟子当互审其器若不先观察同得越法罪灯录崔赵公问径山弟子出家得否师曰出家乃大丈夫事非将相之所能为公于是有省宗镜不了一体三宝常住不听出家者若不解此戒不具足若约观心者一剎那起名名一众生即起即灭名为一期念念之中恒起三毒即当刧尽三灾三毒贪为首三灾火为端以不X思议止观观此三毒一念贪心无有起处即是一唾刧火而灭了念成智即一吹世界而成乃至一切不思议希有之事伹达一念无明心成诸佛智无有不洞晓之者若不解此非唯不听出家一切万善皆不成就以不知佛法根本故五夏以前专精戒律五夏以后方乃听教参禅笺五夏者谓数始于一终于十而五居其中如春之于夏也夏乃生长万物之时也言持戒操履至五夏戒力坚固不为境风摇夺亦犹树木培植五夏根干茂郁不为秋霜所杀也戒者万行之首如拮居之有地御船之有水居无地无以立船无水无以行所以戒乃成佛作祖之实地超生脱死之法船也教者三藏十二部一切修多罗谓之教禅者教外别传谓之禅天山老人曰教乃禅之阶梯禅乃教之骨髓然则禅之与教是一是二分亦不得不分亦不得昔净因一喝分五教五教可分而五宗独不可分耶古德问祖意教意是同是别答曰鸡寒上树鸭寒下水繇此观之五宗之旨可以分可以不分毕竟分底是不分底是惟具眼者辩之灯录云门到江州陈尚书请斋才见便问儒书中不问三乘十二分教自有座主作么生是衲僧行脚事师曰曾问几人来曰即今问上座师曰即今且置作么生是教意曰黄卷赤轴师曰个是文字语言作么生是教意曰口欲言而辞丧心欲缘X而虑忘师曰口欲言而辞丧为对有言心欲缘而虑忘为对妄想作么生是教意书无语师曰见说尚书看法华经是否曰是师曰经中道一切治生产业皆与实相不相违背且道非非想天有几人退位书无语师曰尚书且莫草草三经五论师僧抛却入丛林十年二十年尚不柰何尚书又争得书礼拜曰某甲罪过是故沙弥剃落先受十戒笺寄归传西域出家具有圣制初受五戒名邬波索迦此创入佛法之基七众所摄也师次为办缦条僧脚崎下裙泸罗钵等授十戒名室罗末尼罗方成应法为五众摄堪消施利不则妄负求寂之名既不合消常住信施负债何疑当依教而为济度清信士度人经欲出家者着本俗服辞拜君亲偈曰流转三界中恩爱不能脱弃俗入无为真实报恩者次则登坛受具笺受具者比丘二百五十戒比丘尼三百四十八戒三师七证事事见前无不具足故曰受具今名为沙弥而本所受戒愚者茫乎不知狂者忽而不学笺名为者如法华名字比丘也言既为沙弥当成应法之器若徒有其名而无实行非狂即愚矣愚者资性顽钝不能学戒与法转疎甘为下劣狂者X虽有小智忽而不学愚迷犹甚或勉之学律则曰此不过为初学者说禅宗何必有此殊不知禅与律何物哉六祖悟后复受戒于智光今之狂禅岂有过于六祖者耶余甞曰禅师家有一个禅字在胸中便碍塞杀人若无个禅字在胸中亦碍塞杀人秖此律仪可以辨验狂愚未有不碍塞者也便拟躐等笺躐无好步也学者当循序渐修不可躐等而进百句譬喻经有富者子愚痴载沉香精且贵买者希一日见市中货炭最驶即烧香作炭希得应速众见之共笑曰卖虽迟获直不少今烧成炭复何所得罔意高远亦可慨矣笺空腹高心法华所谓我慢自矜高谄曲心不实者是罔意者谓听其言之狂放虽圣贤犹有所不及察其行之卑污如羣小不为而敢为之此其所以感慨长叹也因取十戒略解数语笺即云栖于本经中略其要而解也使蒙学知所向方笺易童蒙吉谓先天之气未凿不知有善有恶而以先入之言为是故须仗明师开其蒙昧发其道机也向方即禅戒之要路也此不独为蒙学者说其老于丛林者亦不可不知向方也向方即向X上一路千圣不传其在学者自悟也楞严观方知彼去去亦不知方正好参取好心出家者笺好心者无谄无曲即正心诚意出家者也若为急难为安闲为衣食财利不为生死而求出家者皆非好心故不与出家切意遵行慎勿违犯笺切真切也遵谓遵佛戒而行慎密不敢违越也然后近为比丘戒之阶梯远为菩萨戒之根本笺进比丘菩萨大戒必从弥十戒根本始未有越根本而竟登大戒也譬如古木荫森枝叶茂郁必因根而有本因本而有枝因枝而有华叶又如登山自卑至高自迩至远进戒阶级亦复如是因戒生定因定发慧笺木叉戒源如花之有实也花为因实为果因果同时事理一贯故沙弥律为发蕋初时比丘戒为开花中时菩萨戒为结菓后时戒基既立定慧由之而生此三学自性本有不因修而得非惟诸佛菩萨具足一切凡夫亦未曾欠少当知自性无善恶无持亦无犯是自性戒自性无静乱无取亦无舍是自性定自性本无知而无所不知但诸佛菩萨知有所得受用一切凡夫不知有故不得受用知有不知有似乎少异戒定慧未常少异也庶几成就圣道不负出家之志矣X笺法界次第八圣道亦名八正道谓正见正思惟正语正业正命正精进正念正定等此八圣道乃千圣共由之大道也言之似易行之实难学者毋视其难而却步亦毋视其易而忽诸譬夫登万仞之山自一步始步步不间到顶可期故曰庶几若徒言不行是犹说美馔而无从知味羡轻裘而终不及身如斯操履宁不自负所以䇿发初地奋志直前则二地三地乃至十地弹指可证若乐广览自当阅律藏全书笺世尊成道三十八年赴王舍城国王斋食讫令罗睺罗洗钵因失手破为五片是日诸比丘白佛佛言我灭后初五百年诸恶比丘分毗尼藏为五部也后优波毱多果有五弟子各执一见遂分如来一大律藏为五部一昙无德部华言法密隐覆之义也又云法藏即四分律也大集经我涅槃后有诸弟子受持如来十二部经书写读诵颠倒宣说故隐覆法藏是为昙无德部二萨菩多部华言一切有即十诵律也此部计三世实有之法大集经我涅槃后我诸弟子受持如来十二部经复读诵外典善能论议凡所问难悉能答对是为萨菩多部三迦叶遗部华言重空观即解脱律也大集经我涅槃后我诸弟子受持如来十二部经无有我及以受者转诸烦恼犹如死尸是为迦叶遗部四弥沙塞部华言不着有无观即五分律也大集X经我涅槃后我诸弟了受持如来十二部经不作地水火风相虗空识相是为弥沙塞部五婆蹉富罗部华言犊子因上古有仙染犊生子自后种姓皆名犊子其部中计我非即五蕴亦不离五蕴而有实我律本不来此土大集经我涅槃后我诸弟子受持如来十二部经皆说有我不说空相是为婆蹉富罗部一曰不杀生笺华严经菩萨住离垢地性自远离一切杀生不畜刀杖不怀怨恨有慙有愧仁恕具足于一切众生有命者常生利益慈悲之心是菩萨尚不恶心恼诸众生何况于他起众生想故以重意而行杀害楞严阿难又诸六道众生其心不杀则不堕其生死相续汝修三昧本出尘劳杀心不除尘不可出纵有多智禅定现前如不断杀必落神道上品之人为大力鬼中品则为飞行夜叉下品为地行罗剎大涅槃众生佛性住五阴中若坏五阴名曰杀生即堕恶道五阴之相即是起作起作之想喻若石沙可穿可坏佛性者喻若不可沮坏以是义故坏五阴者名为杀生梵网一切有命者不得故杀是菩萨应起常住慈悲心孝顺心方便救护一切众生而反自恣心快意杀生者是菩萨波罗夷罪贤愚经戏笑杀他命悲号入地狱臭秽与洋铜灌注连相续奔刀赴火焰噼裂碎楚毒亿载苦X万端伤心不可录习报经杀生入四趣受苦三涂毕得生人道中短命多忧疾疫病婴难苦寿短长沉没若有智黠人杀心宁放逸八师经杀者心不仁强弱相伤残杀生当过去结积累结怨受辜短命死惊怛遭暴恶我用畏是故慈心伏魔宫维摩人生长寿得不杀报笔飡佛言一切众生实本清净因彼妄见妄习遂生因彼妄习生死相续生从顺习死从变流纯想即飞生天上情想均等不飞不坠复生人中想明思聪情幽斯钝情想流入横生重为毛羣轻为羽类今为异类未必不前生曾受人身今受人身未必不前生曾为异类是以诸佛菩萨常切教人使知生死路头昔密婆私诧阿罗汉往世曾作猕猴骄梵波提往世曾受牛身宗镜一不杀者害命名事杀不害命名事不杀法门解者析法名理杀体法名理不杀若作意防护如马着勒如牧牛执杖者报在人道百二十年惟得肉眼若任运性成如河注海者报在六天极长者九百二十六亿七千万岁惟得天眼若加修定戒无常苦空无我等慧者报在变易寿七百阿僧祇唯得慧眼若加修常无常等慧报在莲华藏海受法性身分得五眼分得常寿比佛犹是诸根不具寿命损减若圆教人持事不杀戒又持理不杀戒不坏身因常随一相不断痴爱起于明脱体阴界入无所伤毁若子若果不生不灭成就智慧居寂X光土常寿湛然五眼具足得根自在得命自在修短自在是则名为究竟持戒诸根具足命不损减圆人何但持是之戒唯杀惟慈亦作事杀亦作理杀如预仙大王杀五百婆罗门与其见佛之眼与其十劫之寿又作法门杀者析荡尘累净诸烦恼如树神折树不受怨鸟如劫火烧木灰炭双亡故楞伽云杀无明父害贪爱母断随眠怨怀阴和合断七识身若有作者现证法身此逆即顺鸯崛云我誓断阴界入不能持不杀戒一切尘劳是如来经断此种尽乃名为佛成就金刚微妙法身湛然应一切随形九道随其所宜示长短命任其所见用缺具根而化度之若佛子无慈孝故肆意杀他物命充我肥甘乃不知而杀而食之物爱命同于我之爱命也梵网云即杀我父母亦杀我故身痛为劝戒云何不信若此生不戒杀而肆杀业如预置利刀亦杀自巳未来法身非但故身及父母也君不见刀头血滴滴从法身中流出口里肉块块向报体上割来且道喫的是不喫的是解曰上至诸佛圣人师僧父母笺此梵网七逆之罪不通忏悔也诸佛即十方诸佛圣人即菩萨罗汉等师僧乃法身父母及生身父母皆当终身奉事孝顺无违且不得逆于声色岂忍加害故不通忏悔下至蜎飞蠕动微细昆虫但有命者不得故杀X笺蜎飞空类化生蠕动湿类化生昆虫诸虫总名言蠢动含灵皆有佛性故不可伤杀也有曰昆虫𧊈也江南有吐蚊之鸟塞北有蚊母之草南中有产蚊之木一名白鸟尔雅颠蚊母鸟也或自杀或教他杀或见杀随喜广如律中文繁不录笺自杀者身心所造杀业也教他者自不行杀使他行杀即心口杀业也赞叹者谓彼不行杀由我赞叹成杀业也随喜者谓见他行杀即从顺以悦其意即意地杀业也戒疏杀心为因助成为缘造作为业然其所杀有亲有疎治罪有轻有重故犯上则同七逆千佛不通忏悔犯下微细等或通忏悔亦由世律为主为从也广如律者谓杀业微细而戒相千条所以云栖尚未全录总之杀机起于一念寻常善自护持发隐但有生气且不忍杀如结草护戒折柳谏君况有命者乎诸经集要有富长者惟一子娶方七日堕树而死长者问佛佛言昔有一儿挟弓射雀傍有三人曰汝若中雀乃世间健儿儿即射中雀堕树三人欢喜而去此儿乃射雀之人今日父母妻乃前世喜助射雀之人也今世会集涕泣以见杀助喜之报经载冬月生虱取放竹筒中煖以绵絮养以腻物恐其饥冻而死也笺涅槃释迦昔为白虱提婆达多为黑蚤同处比X丘裤中比丘愍之谓曰吾入定时勿啮我血肉出定时随意食之时比丘入定白虱受教黑虱不听复啮之比丘嗔发将火焚裤黑蚤跳去白虱受殃佛曰我不独一生受提婆达多之害矣四分律有老病比丘拾虱弃地佛言不尔应以器盛绵拾着中若虱走出应作竹筒盛之随其寒暑加以腻物而将养之正锋虱之啮人固不可忍当于春暖之时送之草树间令彼谋活然冬月寒冻送之草间即死故佛置竹筒以安之诸方讲至此不过虗说余谨遵佛制作虱筒式要使学者佩之序曰虱者本名俗唿半风以美称之字曰丹鸿有夫有妇子孙繁丛春暖常游相须而经御覧岁寒曾赴客劒以报恩功未能学查道藏垢而不弃衣外亦将访江泌褁绵以置壁中儒者尚然释门安可不置斯筒铭曰古人扪虱而谈天下我独无扪谈且不暇嗟尔微形生长变化唼人血肉不舍昼夜血肉所生父母遗爱若专尔供孝行不逮尔家安甜彼常不寐人瘦尔肥情理何在以慈毁身失杀犯戒彼此无伤别营世界垢腻可飡絮绵可佩蠢蠢天地逍遥无碍郑棨传记无畏三藏饮酒食肉言行麤易律师不说常令宿于户外律师中夜扪虱投床下无畏即唿曰扑杀佛子律师异之酉阳杂爼取病者虱子病人前可以卜病虱行向病者则生背则死国老闲谈查道性淳古少寓狼山寺躬办薪X水以给僧众衲衣不洗濯蝨后仕至龙图阁侍制魏生禁杀录薛暠性慈戒杀即微蝨亦不害之一夕梦被上虱甚多渐变寸许虱谓暠曰受君之贶非一日今君有难正吾侪救命之秋遂列行被上有丝血痕横广尺余乃死虱也暠惜久之不知其故盖是夜有刺客来害暠其人有利劒见血立死是夜其人劒下见血以为死报其主欢甚明日瞰之无恙访得虱事始知其梦淮南子汤沐具而虮虱相弔大厦成而燕雀相贺忧乐别也韩昭俟搔庠而兦一虱求之甚急左右因取其蚤虱杀之昭侯以察左右不诚也乃至泸水覆灯不畜猫狸等皆慈悲之道也笺泸水者谓水中有微细虫食水即飡其肉故作囊泸过方用即梵网十八种物之一也覆灯恐飞虫投火故作笼覆于灯外律波离瑟咤护生草一切众生除烦恼凡燃灯时蓦拈一茎草默念七遍一切飞虫不投灯上笔飡云栖与雪峤谈次云曰昨夜鼠咬牀头唧唧声分明讲演华严八十一卷经峤曰忽遇猫来时如何云曰走却法师留下经案孟子有率兽而食人句畜猫狸犹率猫而捕鼠也微类尚然大者可知矣今人不能如是行慈复加伤害可乎笺微类佛性如焦螟巢于蚊睫自道土旷人稀相X逢者少乃不知蛤蜊观音薄荷祖师一时落节谁管淳于为螘庄周为蝶咦虗空钉楔征律云假使百千劫所作业不忘因缘会遇时果报还自受昔世尊成道商怨终舒于铁杙陀夷证圣羊瞋卒洩于兇铭水忏云业报至时非空非海中非入山石间无有地方所脱之不受报惟有忏悔力乃能得除灭是以火头索报于隐峰翻微济拔野雉求偿于法喜为神所喝两者同欤否欤训譬加巨石梗塞陂池有大力者推堕此石令彼陂池与昔无异忏力灭罪亦复如是若业力大忏力微如令婴儿推转巨石终不得动若以殷重心忏除罪业忏力过于业力业自消灭无有遗余故云了即业障本来空未了应须偿宿债征佛与尊者岂云不了而见酬偿耶训所云了者随犯随忏罪性既空冤对何有若现生未得忏灭怨结终存故虽成道证圣终不得免但重报轻受所谓将头临白刃一似斩春风斯则异于凡夫耳征律言误杀无害心者不犯据朝野佥载梁武帝素敬信榼头师时遣使召之帝方与人下棊欲杀一段声曰杀却使遂斩师帝棊罢唤师使言尚者陛下令臣杀却也帝问师临终有何言使曰师云贫道前劫为沙弥时以锹刬地误断一曲善今帝是也此报固宜由是观之则误杀仍以误偿何云不犯乎训沙门掘土垦田私营口腹谓之邪命自活律所不许若实缘供众X念佛持呪口不暂停忧伤物命慈弗内缺虽加害于物而物无怨心则误杀无犯苟漠然无矜悯之心或小有触忤而忿戾滋起酬偿实所不免葢雠嫉之来不缘事感凶咎所集匪由形求惟在心耳乃至行步扫除且不视地夏月燃灯尠加笼罩动摇竹树失忆倾巢畜养鸡猫恣心啄噬牵拽木石念无防护泻汤地上弥满蚁穴斫烧腐柴倦于拣视浣濯衣被忘拾虮蝨水中有虫泸囊弗具如此类者世人据迹而论咸云误伤而报同故杀复何疑哉故经云施恩济乏使其得安笺释迦佛投厓饲虎割肉餵鹰若见杀者当起慈心噫可不戒欤笺菩萨见杀一切众生即赎其命谓之施恩见贫乏者以财赈济谓之济乏或不能施识当起慈心默念呪护令脱苦恼往生善道使其得安维摩注施有三种一财施二心施三法施以财施人名布施慈心与乐名心施说法利人名法施见杀起慈恻隐之心也谓力虽不能救当起慈心怜念也未曾有经天帝问野干曰施食法食有何功德答曰布施饮食济一日之命施珍宝财物济一世之乏增益系缚说法教化名为法食能令众生出世间道施食获五福报经一施命谓七日不得食则死以食施之即谓施命其施命者得世长寿财富无X量报二施色谓人不食颜色憔悴以食施之即为施色其施色者得世世端正人见欢喜报三施力谓人不食身羸力弱以食施之即为施力其施力者得世世多力终无耗减报四施安谓人不得食心愁身危不自安稳以食施之即谓施安其施安者世世安稳不遇灾患报五施辩谓人不得食困不能言以食施之即为施辩其施辩者辩慧通达闻者喜悦报释论持戒为皮禅定为血智慧为骨微妙善心为髓为他说戒能遮罪修福无相最上非持非犯尸波罗蜜者是施巳皮也说诸禅定神通变化不起灭定是施巳骨也檀忍等应是施巳肉也说甚深法相诸佛行处不一不二言语道断心行处灭微妙中道者是施巳髓也大丈夫论财施人道中有法施大悲中有财施除众生身苦法施除众生心苦淮南子令人放烧或操火益之或接火益之两者皆未有功而怨德相去远矣若见渔猎网捕生灵力不能救当起慈心默念宝胜如来名号生灵即得解脱论睠彼往哲风规耸峻迈越凡俗难以计量如驾山之患不除委身弗惜笺高僧传彭城驾山多虎患释昙称告村人曰虎若食我灾必当消即夜坐草中祝曰我以身充汝饥渴令汝从今息怨害意常来得无上法食村人苦谏不息泣拜而去至四更闻虎噉称村人逐至X南山噉身都尽惟有头存因葬而起塔后虎遂息安周之仓未发割肉是甘笺高僧传凉土饥道进从王安周乞赈国蓄稍竭进即自割身以饲饿者举国闻之号呌奔赴王乃举之还宫发库廪以济贫民明晨师乃绝阇维七日始尽唯舌后灰良由悯恻情深惟觉羣生可贵乃若沙弥之名既以息慈为义息则禁戒坚持内严巳行慈则悲心普润外卫他生岂谓矜全之情炽严行之心微矣安存之虑深卫生之恩薄矣观夫失珠忍苦患切刲鹦笺杂譬喻经外国有沙门行乞到买珠家其家为设食时有大珠价值亿数主人持置沙门边时有鹦鹉便出吞之主不见珠问沙门门言我不取复问有他人耶曰无主嗔曰既无他人珠今何在便挝沙门血流于地鹦鹉饮血与杖相遇鹦鹉即死主复举手门止之曰鹦鹉吞之主乃破鹦得珠谓沙门曰何不早说门曰我持佛戒不得杀生我若说之恐杀鹦鹉卿挝我死我终不说鹦鹉既死我今说之主人闻巳克责悔谢伏地待终念伤断草笺大庄严论有诸比丘旷野中行为贼劫掠剥脱衣裳惧比丘往告聚落尽欲杀之内一贼云比丘之法不得伤草以草系之彼畏伤故终不能往即X以草缚舍之而去诸比丘为日所炙蚊蝱唼娆不敢动转恐伤草命唯当护戒时有国王𤝗猎见而解缚赞叹归命以及罢汲而全折翅之鸭笺高僧传齐僧羣安于罗江县之霍山山在海中有石盂径数丈清泉洌然菴与盂隔小㵎独木为桥由之汲水后一鸭折翅在桥羣欲举钖拨之恐伤鸭命还不汲水绝饮而终绝粒而却近肉之餐笺续高僧传太清末侯景作乱荒馁屡年释慧布常三日绝粒有遗之飡者疑近肉味竟不食皆内严巳行外卫他生者也诚见毁戒戕生匪但他伤而自陨之忧更艰护生守戒虽曰利物而济我之功弥弘所爱者坚固法身捐四大等于与聚沫所惜者无量慧命视一报同乎电光其轻生者身亦非彼所爱命亦非彼所借但恐未知轮转何趣不能再生人道则夙愿皆虗无繇修证故与闇劣者矜持贪着了无有异毁佛戒欲见佛身一忍渴而终宁不见佛不令毁戒时生者欣然而得诮死者为愚以为得见佛巳百千亿功德无不成就何虑毁戒及既见佛佛呵之曰痴人彼巳见我汝不见我葢一行具足一切行具足一愿圆满一切愿圆满故忍渴而死者戒行获全随巳见佛彼牢船既损万宝皆沉X德瓶一倾诸利尽丧笺智度论有人患贫供养诸天天愍其志赐与一瓶告曰此名德海凡有所需皆自瓶出其人乍富人皆怪问遂出其瓶见种种物从瓶涌出其人憍逸登瓶舞蹈其瓶即破诸物皆失故饮虫而活者身虽对佛去佛转遥此中从违趣避当知所择哉二曰不盗笺华严性不偷盗菩萨与自资财常知止足于他慈恕不欲侵损若物属他起他施想终不于此而生盗心乃至草叶不与不取何况其余资生之具楞严汝修三昧本出尘劳偷心不除尘不可出纵有多智禅定现前如不断偷必落邪道上品精灵中妖魅下邪人譬如有人水灌漏巵欲求其满纵经尘劫终无平复维摩大富得不盗报观佛三昧经盗常住物者过杀八万四千父母之罪方等经华聚菩萨云忤逆重罪我亦能救惟盗僧物者不能救宝梁经宁自啖身肉不得盗三宝物地藏经若偷窃常住财物米谷饮食衣服乃至一切不与而取者当堕无间地狱十轮经盗三宝物者其罪甚重千佛出世不通忏悔若将非理用度私给俗家其罪尤重道世法师云若将常住财物与白衣受用者龙天嗔责罪及主事僧铁山琼云凡常住一茶一米一分一𨤲皆是施主为求福德故行X布施宜供三宝何得私用正报颂劫盗供他用泥犂独自陈玃鸟金刚嘴啄脑擘其心灌口以铜汁碎身铁棒砧怕惧周慞走还投刀劒林习报颂劫盗所获报地狱被销融罪毕生人道饥贫以自终共财被他制何殊下贱终寄言怀操者常须自固穷毛赖债唐德宗朝时淮西寿州安丰县毛罕男妇周氏生一子猪头驴脚象耳鱼腮父母欲淹死乃作人言我先世不信因果曾于庐州开元寺借常住钱五百贯麻布二疋负欠不还故遭此罚望父母收养待长送寺还报遂抚育至七岁送入寺中扫地以偿宿债时时自鞭巳身呌言还债故名毛赖债唐御制颂堪嗟毛债异人流负欠僧钱业报酬两片鱼腮连象耳一双驴脚戴猪头前生造恶心无愧今日招殃苦未休为报后贤君子道僧钱不可擅贪求慈受深颂常住分文不可偷日增万倍恐难酬猪头驴脚明明现佛地今生扫未休空中和尚颂借路经过掌库权但存公道绝私缘狼飡鼠窃片时事驴脚猪头万古传千巖长颂知事须当好用心众僧金谷莫相侵古人有语真堪信粒米元来重七觔洞山价颂常住须凭戒力扶莫将妄用恣贪图掌他三宝门中物惜似双亲两眼珠暗里纵能机巧算冥中自有鬼神诛丝毫若也无私取免至来生作马驴国清百录智者同学照私用常住一撮盐后入定现盐数斛在前急买X盐陪偿其相乃绝高峰遗事仰山伟私折常住一茎笋后入定见笋现前陪还忏悔其相乃绝东山空答余才茂借脚夫书向辱枉顾荷爱之厚别后又承惠书益自感媿某本巖穴闲人与世漠然才茂似知之今虽作长老居方丈只是前日空上座常住有无一付主事出入支籍竝不经眼不畜衣钵不用常住不赴外请不求外援住缘而住初不作明日计才茂既以道旧见称故当相忘于道今书中就觅数脚夫不知此脚出于常住耶空上座邪若出于空空亦何有若出常住是私用常住一涉私则为盗岂有善知识而盗用常住乎公既入帝乡求好事不宜于寺院营此等事公闽人所见所知皆闽之长老一住着院则常住尽盗为巳有或用结好贵人或用资给俗家或用接陪巳知殊不念其为十方常住招提僧物也今之戴角披毛偿所负者多此等人先佛明言可不惧哉比年以来寺舍残废僧徒寥落皆此等咎愿公勿置我于此等辈中公果见信则他寺所许者皆谢而莫取则公之前程未可量也逆耳之言不知以谓如何时寒途中保爱然窃盗罪报律藏不胜广载今录数则可为学者置之座右时时警惕不使盗因起于毛头心地也当知盗者不啻不与而取及劫夺等而巳若寻常起一贪想即是盗因即是祸事如比丘于花池侧迎香风而坐是也何况盗名盗位X盗法等宗镜二不盗者不与取名事盗与取名事不盗法门者如佛言他物莫取名法门不盗菩提无与者而取菩提是名法门盗若持戒作业求可意果者无常速朽悉是他物息如粪果害如毒食有智之人所不应求云何殷勤饮苦食毒而自伤毁洄洑困苦岂过有流三障障佛第一义天之所舍离是盗非不盗也又二乘以四谛智观身受心法厌恶生死欣求涅槃涅槃心起即取他物即非时取证即不待所说因焦种不生见苦断集修道造尽非求法也谓有涅槃成涅槃见若有着空诸佛不度身长三百由旬而无两翅堕三无为坑饥饿羸瘦体生疮癣岂非贫穷困苦耶又不见佛不闻法不入众数岂非第一义天远离耶此犹名盗非不盗也若别人从浅至深舍一取一来巳更复来去巳复更去悉是辱于去来相亦是不与而取取巳而舍亦是贫穷舍巳更取数数去取即是困苦不与第一义天相应即是远离此犹名盗非不盗也圆人观法实相受亦不受不受亦不受亦受亦不受亦不受非受非不受亦不受不取是菩提障诸取故是法平等无有高下不高故不取不下故不舍如是观者观如来藏具足无缺是如意珠随意出宝即修罗琴任意出声即是大富大富故无取即第一义天故不远离是名究竟持不盗戒圆人亦有盗法门者菩提无与者而取菩提如海X吞流不隔万派如地荷负担四重担众生悉度烦恼悉断法门悉知佛道悉成解曰金银重物笺重物谓金宝等物乃至五钱以上即制罪也以至一针一草不得不与而取笺戒疏葢针草判盗五钱判重离处成盗业未离处犹盗法也故一念盗心为因所盗之物为缘种种盗法成就盗事为业若一针一草即制罪天台不应五钱犯重罪失沙弥戒灭摈不通忏悔四钱巳下犯中罪许忏悔若盗而未得犯方便罪五灯古德呵城隍神过神伺隙随之将有不利德因渴故取田中萝卜食之置二钱于根神不知遂现形言犯盗呵之德曰汝不见疄中钱耶神拜服而去征沙门犯可悔罪如法忏悔将止灭犯戒罪抑并灭性罪耶训沙弥犯戒若不忏悔并得恶作罪堕地狱中比四天寿人间为九百千年若如法忏悔破戒罪灭而性罪恐犹未灭如盗取非财须加利偿若不偿者后生转重如断他命终须偿报当为彼礼忏持呪代彼拔苦彼苦既拔则怨雠可释矣征沙弥犯重罪如法忏悔可得受具否训沙弥十戒前四若犯为破根本灭摈不通忏悔不得受具第九戒若犯名破斋竝余五戒若犯向二师前发露随师教令以殷重心如法忏悔可得受具征佛本大慈沙弥犯重不通忏悔不得受具岂不塞人X改过自新之路乎训若结坛礼佛勤恳苦到求见好相得菩萨戒不得受比丘戒诸律皆无开法惟观虗空藏菩萨经比丘犯根本戒若能如法结坛礼三十五佛及虗空藏菩萨菩萨以牟尼宝印印其背上有除罪二字罪即得灭仍得重受具戒沙弥准此而行当亦得灭罪受具但恐因缘艰阻未能如法结坛牟尼印不来除罪字不现后悔难追不若慎之于无念也若常住物笺常住物者即三宝物也不可混乱用如香花灯等佛物也经卷及庄严幢幡等法物也律中不得移为他用犯者重罪若信施物笺信施物者谓其信心发愿而施也若不原施者之心移为别用即成盗业慈云忏主云昔雷峰塔化主将常住砖钱买瓦五百年西湖作鱼何况私窃若僧众物笺宝训懒菴曰律中云僧物有四种一者常住常住二者十方常住三者现前常住四者十方现前常住且常住之物不可丝毫有犯其罪非轻先圣后圣非不丁宁往往闻者未必能信信者未必能行山僧或出或处未甞不以此切切介意犹恐有所未至因述偈以自警云十方僧物重如山万劫X千生岂易还金口共谭曾未信他年争免铁城关人身难得好思量头角生时岁月长堪笑贪他一粒米等闲失却半年粮若官物民物一切物笺官物者官家物也民物者民间物也一切物者总上文而言也或夺取或窃取或诈取笺夺取恃力强暴而取也窃取伺人不见偷取也以上夺窃诈取皆判盗法若物入手即成盗业乃至偷税冐渡等皆为偷盗笺赋税国家大典不可侥倖苟免宜随例充纳若官府优免则得渡者有官渡私渡或须钱买不与而渡者曰冐渡或无钱乞施渡则得经载一沙弥盗常住果七枚笺杂藏经目连至恒河边一鬼白目连言我常住有七枚热凡入我口腹五脏焦烂出还复入何因缘故受如此罪目连曰汝前世作沙弥时行果蓏到师所偏心多与七枚故受此罪此是花报果在地狱有一比丘与外道同行止果树下外道语比丘言上树取果比丘不听又语何不上树取果又不听外道乃上树取果掷地与之比丘曰我戒法中不得不授而食外道下树取果授比丘外道言于一果上有如此法况出世法乎遂生信佛法一沙弥盗众僧饼数番X笺杂藏经复有一鬼白目连言我一生来有二热铁轮在两腋下举身焦烂何罪所至目连答言汝前世时与众作饼盗取二番挟两腋下以是因缘故获斯罪此是花报果在地狱一沙弥盗石蜜少分笺石蜜一名糖精广志甘蔗其饧按唐书番胡国出石蜜中国贵之汉武内传西王母谓帝曰太上之药有中华紫蜜云山朱蜜天竺国石蜜本草经崔蜜食之不饥明目延年仙经蜜为口芝然律中过午不食开石蜜者以其煎汤无形为药石故杂藏经复有一鬼问目连言我一生来常吞热铁丸何罪所致目连答言汝为人时作沙弥子取清净水作石蜜浆石蜜坚大汝起盗心打取少许大众未饮汝盗一口以是因缘故获斯罪此是花报果在地狱俱堕地狱故经云宁就断手不取非财噫可不戒欤笺非财者非义之财也世律取非义之财受非常之祸藏经食无与之物感无间之殃宁就断手不取者畏地狱之痛甚于断手说之寒心故激切劝戒之也论如来远历三祇坚修万行备极艰苦直至菩提今诸释子不织而衣不耕而食莫言我德能致岂缘巳行所招凡身所披一缕一丝口所甞一粒一X滴皆本如来布施持戒禅定精进积累而得悉因如来国城妻子头目髓脑博换而来苟漫不思惟则华丽甘甜尽堪肆志傥聊相酬夺等吞铜服棘莫能少安纵糜骨焚身酬恩靡称任刳心刲腹抱愧难宣惟当昼不使停夜毋容息躯无不竭之力中无外驰之心极意勤劬少图报塞何更不与而得妄猎非财挟诈而求恣罗彼物施原供众回作巳私募说他因那为此用如斯舛错难可指陈将何恃而不恐乎观粟粒偶甞感多生之呞食笺度论以习气故后得人身产出牛蹄饲食佛愍度出家得罗汉果无量寿经憍梵波提过去世作比丘于他粟田边摘一茎栗观其生熟数粒堕地五百世作牛偿之荷香暂齅见诮让于池神笺杂阿含经有比丘患眼至钵昙摩华池侧迎香风而坐池神谓比丘为盗香贼比丘言不坏不夺云何名贼神曰不求而取何言非贼时有士夫取彼藕根重负而去比丘曰何故不遮而谓我是贼耶神曰袈裟黑衣墨污不现彼兇恶人何足与语蝇脚污素墨点珂贝虽小悉现唯明者有小过如毛发许他人见之大如泰山故当从彼常求其净比丘闻巳专精静坐断诸烦恼得罗汉果幅纸未酬俄成疋绢笺湖海记闻有一禅师将迁化伽蓝神告曰师负X欠常住绢一疋索还了去师曰我自不用绢云何负欠神曰某时用纸一幅今计息应偿绢一疋师曰今盗用常住者不少都不闻取偿何独见索神言彼轮回六道中人自来酬偿不烦往索大师巳出三界今若不取无从追觅师以衣钵付寺主而终僧堂小误顿荷火枷笺宝鑑云葢山守颙因以斋僧钱造僧堂没后新住持智公夜坐忽闻火焦之气见颙项带火枷具说前事苦切乞卖僧堂设斋供众方可脱苦智如言设斋其夜见颙来谢长七果以偏师铁丸焦腹餽白衣以僧物肉树悲号笺贤愚经福增比丘常为年少比丘之所激切目连观见以神通令其恐怖因使随行见一肉树多有诸虫围唼其身无有空处呌唤啼哭如地狱声弟子问师是何树目连言是濑利咤营事比丘以自在故费用僧物华果饮食送与白衣以是因缘受此华报后堕地狱唼树诸虫即尔时得物之人言念及斯能无破胆世所钦企莫不姜传宝寿笺宝寿沼为五祖戒司库祖偶疾须生姜行者就库取宝咤之祖知之令将钱回买始与后洞山虗席郡守书託五祖举所知祖曰卖生姜汉去得遂出世洞山X灯誉杨岐笺杨岐方会为库头常置二盏灯若营巳事则灭常住灯用䞋施买油别燃灯照之汉书有官灭灯看家书当毋徒口咏遗风宜誓令行齐芳轨斯其最胜矣或往误知悔六步思酬笺五百问经一比丘用佛法僧物而此比丘极聪明说法能使人得四道果惟罪深重便欲偿之即诣沙佉国乞大得钱物还欲偿之道路山中为七步蛇所螫比丘知七步当死六步里便遣弟子还本国言汝偿巳还我住此待汝弟子偿物讫还报之即起七步便死堕阿鼻地狱初入温暖未至大热谓是温室便举大声经呗呪愿狱中闻经呗者数千人得度狱卒大嗔便举铁棒打之即命终生三十三天以此验之佛法僧物不可不偿虽复受罪故得出矣抑其次焉者哉不则爪土之升上难期地尘之沉深可卜笺涅槃经为善清升譬同爪土为恶沉滞喻等地尘阿含经世尊以爪甲擎土告诸弟子我甲上土多大地土多诸比丘言世尊甲土甚少大地土甚多乃至算数不可为比佛告诸比丘若诸众生至算数不可为比佛告诸比丘若诸众生得人道者如甲上土堕非人者如大地土X重轻相准福弗胜愆子母交传酬曷能尽铁牀铜柱嗟楚毒之绵绵马腹牛胎痛酸辛以冉冉笺庄椿录盗常住一文钱一日一夜长三分一𨤲第二日夜利上又长利来世作牛马偿之牛日还八文马日还七文与其计无所出空思挽拽于重渊孰若时犹可为早具绸缪于未雨三曰不婬笺华严性不邪婬菩萨于自妻知足不求他妻于他妻妾他所护女亲族媒定及为法所护尚不生于贪染之心何况从事于非道被诸女色染醉其心犹如婴儿无见自性亦如素衣易受染色为欲所溺不能得出如粪中虫乐着粪处如秽弊猪不净严身楞严婬心不除尘不可出纵有多智禅定现前如不断婬必落邪道上品魔王中品魔民下品魔女若不断婬修禅定者如蒸沙石欲其成饭经百千劫秖名热砂何以故此非饭本砂石成故梵网菩萨应生孝顺心救度一切众生净法与人而反更起一切人婬不择畜生乃至母女姊妹六亲行婬无慈悲心者是菩萨波罗夷罪四十二章经出家沙门断欲去爱识自心源达佛深理悟无为法内无所得外无所求心不系道亦不结业无念无作非修非证不历诸位而自崇最名之为道正法经偈如火益干薪增长火炽燃如是爱X乐者爱火转增长薪火虽炽燃人皆能舍离爱火烧世间缠绵不可舍禅秘要经长老目连得道本妇将从盛服庄严欲坏目连目连尔时为说偈言汝身骨连立皮肉相缠褁不净内充满无一是好物韛囊盛屎尿九孔常流出如鬼无所宜何足以自贵汝身如行厕薄皮以自覆智者所弃远如人舍厕去若人知汝身如我所恶厌一切皆远离如人避屎坑汝身自庄严华香与璎珞凡夫所贪爱智者所不惑汝身不净聚集诸秽恶物如庄严厕舍愚人以为好汝脇肋着嵴如椽依梁栋五脏在腹内不净如屎箧汝身如粪舍愚人所贪宝饰以珠璎珞外好如畵瓶若人欲染空始终不可着汝欲去烧我如蛾自投火一切诸欲毒我今巳烧尽五欲以远离魔网巳坏裂我心如虗空一切无所着正使天欲来不能染我心大乘妙林经如大勐火如四毒蛇不可亲近释迦为太子时五欲厌离而求出家而说偈言世间不净众惑邪无过妇人之体性衣服璎珞庄严故愚痴是边生欲贪有人能作如是观如幻如梦非真实速舍无明莫放逸必得解脱功德身八岁沙弥开解国王经阿育王初奉佛时人民疾疫请僧呪愿圣众遣妙颜沙弥年始八岁巳得神通飞入王宫夫人彩女见之无不爱敬夫人举手欲抱妙颜颜却之夫人曰卿年幼犹如吾子近之何妨颜曰事从微起犹一粟X之火能烧万里之野一滴之水能陷坚固之石以少致多以小成大是以智者远嫌避疑以防未然时沙弥声彻王殿王闻之来见曰卿尚幼如我子抱之何嫌颜曰古圣制仪豫其未萌亦戒终始女子七岁不戏父几男八岁不踞母床果下无扪首瓜田无摸足远嫌避疑杜渐销萌也今虽等于母子当为将来不能者施时王与夫人及宫中五百人臣同得道迹天神献玉女于佛欲坏佛身佛言革囊众秽尔来何为去我不用天神愈敬因问道意佛为解说即得须陀洹果仪则经若彼故行婬如蛇如毒药损坏于自身得大地狱苦律人有患婬不止欲自断阴佛曰若断阴不如断心心如功曹功曹若止从者都息心邪不正纵断何益佛说偈曰欲生于流意意亦思想生生心各寂静非色亦非行佛言此偈是迦叶佛说佛言欲爱之人犹如执炬逆风而行必有烧手之患大智度论如毛绳缚人断肤绝骨高僧传释嵬戒行严洁忽一女子寄宿自称天女嵬一心无扰曰吾心若死灰无以革囊见试女乃凌云而逝愿曰海水可生须弥可倾彼上人者秉心坚贞灯录长卢孚游方至一旅邸有娼女所逼不惑女告母母曰此真佛子也故丛林有平生孚铁脚道价暄宇宙句达磨达聪辩颕慧憾师不授祖位愤然而去临津见女子濯浣默念此胫如是白晢耶祖忽现前曰是心X可入祖牒耶达悚然密自切责宗镜三不婬者男女身会名事婬法门解者若心染法是婬若关禁七支如猿着锁擎一油钵过诸大众割舍乐触乐求于未来洁净五欲如市易法如铜钱博金钱此乃增长欲事非不欲也若断欲界麤弊之欲染着色无色界禅定之乐如冰鱼蛰虫堕长寿天是为一难贪着禅味名大缚是染欲法非不欲也若憎生死爱涅槃弃之直去涉路不回诸有色声不能染屈如八风不动须弥若闻菩萨胜妙功德甄迦罗琴声迦叶起舞不能自持毗岚风至破如腐草是染欲非不染欲也若菩萨恶生死如粪秽恶涅槃如怨鸟舍于二边志存中道起顺道法爱生名顶堕是菩萨旃陀罗既无方便此慧被缚不能胜怨巳所修治为无慧利是染欲法非不欲也圆人观一心三谛即空何所染即假何所净即中何所边即空即假何所中即空故无我人十六知见依正等爱即假故无空无相无愿等爱即中故无佛菩提转法轮度众生等爱三谛清净名毕竟净唯佛一人具净戒余人皆名污戒者圆人又有染爱法门如和须蜜多女人见人女天见天女见者即得见佛三昧执手者得到佛三昧呜者得极爱三昧抱者得冥如三昧亦如魔界行不污菩萨变为无量身共无量天女从事皆令发菩提心又先以欲钩牵后令入佛智斯乃非欲之欲以欲止欲如X以楔出楔将声止声解曰在家五戒笺天台金光明疏五戒者天地之大忌上对五星下配五岳中成五藏犯之者陵天触地自伐其身也惟制邪婬笺在家二众食色为性未能全断故惟制邪婬如关睢之诗乐而不淫所以正人伦之纲纪也礼记诸侯不下渔色君子远色以为民纪今士大夫妻妾琴瑟之外而又渔色皆为邪婬毛诗正义人有皮鼠亦有皮鼠耻也人无礼仪何异于鼠乎汉武内传婬为破家之斧太乙经彼世人不修无上至道但能薄欲不行邪道不杀不淫孝悌慈和惜福减食薄于味染命终之后生于持鬘四天感应注杨诚斋善谑常谓好色者曰阎罗未曾相唤子乃自求押到何也出家十戒全断婬欲但干犯世间一切男女悉名破戒笺华严为在家者说故曰自妻知足楞严为出家者说故曰全断出世法中无正婬亦无邪婬谓婬非梵行鄙恶不堪为轮回生死之根本故痛戒之言今受此戒时尽其形寿永不再犯如以智慧之劒一斩一切断也一切者丑行非止一端乃至畜生鬼神等皆名犯戒若人男人女若天龙鬼神变X化为人若畜生或婬彼或为彼所婬和合者犯重罪失沙弥戒灭摈不通忏悔若欲婬未和合即止犯中罪许忏悔若起婬心痛自呵责或持呪作不净等观或昼夜礼佛令形困神疲则邪念自息以欲心与女人身相触与女人屏处坐与女人屏处语及媒嫁和合欲事竝犯中罪楞严经载宝莲香比丘尼私行婬欲自言婬欲非杀非偷无有罪报遂感身出勐火生陷地狱笺宝莲香邪解婬非偷杀殊不知私婬非偷乎婬事办而慧命斩非杀乎勐火即欲火也生陷即生身陷地狱也因婬欲故火烧其身因邪见故生陷地狱世人因欲杀身亡家笺此言踰礼越禁荒婬无度者生不免杀身亡家之祸死难逃拘神陷狱之苦果报地狱经复有一鬼白目连言我常以物蒙笼其头畏人来杀心生怖惧何罪所致目连答曰以前世时婬犯外色常畏人见或畏夫主捉缚打杀心常恐怖故获斯罪此是华报果在地狱旧杂譬喻经有一国王五谷熟成人民安宁无有疾病昼夜伎乐人无忧恼王问羣臣我闻天下有祸何类答曰臣亦不见王使臣隣国买之时天人化作一人于市卖之状如猪持铁锁系卖之臣问此名何等答曰祸母臣曰卖X不答曰卖曰几钱曰千万曰此何等曰食针一升臣既买之使合国觅针扰乱百姓臣白王曰虽得祸母扰乱百姓男女失业杀之可否王曰善将杀之剌不入斫不伤割不死积薪烧之身赤如火便走出过里烧里过市烧市入城烧城入国烧国由厌乐买祸所致苦也此喻女色欲火所烧男女贪毒至死不知苦也出俗为僧岂得更犯生死根本欲为第一笺经云生死为因贪欲为本故云第一有云万恶淫为首百行孝为先故婬即不孝孝即不婬也夫出世为僧当不为生死流转岂可复为生死不净之行但沙弥执身不婬惟除麤迹而其意地欲根最难除拔极易渐染若此中微尘许不尽便是生死祸胎当知婬泆非刀劒能斩智慧命爱欲是毒火自焚功德林直饶道得不怕念起秖怕觉迟究竟念起用觉巳迟八刻不若寻常以病死二字对治庶几可耳娑罗清语人常想病时则尘心渐减人常想死时则道念自生风流得意之事一过辄生悲凉清真寂寞之境愈久转有趣味此虽俗语其意可思故经云婬泆而生不如贞洁而死噫可不戒欤笺婬泆污秽行也贞洁清净行也以其污秽而生其如清净而死譬如世间贞夫节妇玉洁冰清即现世肉身菩萨千载之下虽死犹生彼婬泆男女X名节俱损德行全亏无言他报地狱之苦即现世四肢枯竭而五脏先坏以致求生不得求死不得即生陷地狱之苦也若夫律身严洁之士其住世也四大坚固不畏寒暑所逼兼无病苦烦恼及其迁化则脱洒自如推门落臼阇维舍利入塔光明乃见持戒之验也贤愚经一比丘少欲知足一长者终身供养日日送饭又一长者将一子来求出家比丘观是子能持净戒度为沙弥其前长者举家赴会亲唯留一女守舍忘却送食比丘念日巳过午尚未送食乃遣沙弥取食唯见少女应门作诸媚态沙弥自念此女将无毁我净行乃坚摄威仪女即五体投地曰此舍珍宝充满卿可为主我愿充婢给使沙弥心念宁舍身命不毁净戒遂以刀刎死其女欲心寻息悲恼闷绝其父适还女方甦醒具述所以时国王闻之赞叹地积众香阇维供养论夫畵瓶贮秽本无可欣笺比丘分卫经佛言若覩女人当内观身念皆恶露无可爱者外如畵瓶中满不净而老象溺泥尠能自拔笺大庄严经此处难越不能自出犹如老象溺彼深泥向刀䑛蜜无辞截舌之伤笺四十二章经佛言财色之于人譬如小儿贪刀X刃之蜜甜不足一飡之美然有截舌之患把炬当风罔虑焚身之惨笺杂宝藏经婬欲之事乐少苦多犹如逆风而爇炽炬愚见不放必见烧害之苦至于身巳在道宁容魔网高张使福果由此而消善法因滋而尽类世空劫火无有遗余笺大庄严经灭诸善法无有遗余犹如劫火焚烧一切等斧创多罗永歼萌蘖笺文殊仪规经女色坏人如截多罗树头芽永不生智种亦然女刀截故善牙不发岂不痛哉是以干草畏火远避宜急笺四十二章经人为道故当舍情欲如彼干草火来须避道人见故必当远之浮囊渡海尘许堪珍笺永明录觉禅师直保护浮囊方渡业海如大涅槃经海中罗剎等喻故知微细须持方全戒体若乞微尘许终坏浮囊岂能全半道琳以没齿为期誓母亲面笺唐高僧传道琳以女人生染之本一生不亲面不为说法不从受食不令入房妙颜方童稚之日却止抱持外杜讥嫌内严防简持身之要莫善于兹然心之难制势同奔马故有不见可欲歘然而起不可鞚驭者要在道心X勐利妄念自然不生几见乔松所覆茂蕃余草若白刃见逼莫回山向之心笺阿难变现经阿难与两比丘到阿育国化作阿育王往告山向比丘曰我今欲与议事从我者生不从者死山曰夫王欲议何事王曰我有责女欲配汝山曰我奉佛戒岂贪王女耻辱佛道宁就死也王使人将山向赴市斩之山乃礼佛就死阿难复还本形谓山向曰汝道成矣我故试耳天女相挑难夺僧嵬之志笺高僧传晋慧嵬戒行澄洁有天女来意欲局就嵬曰我心若死灰何劳以革囊见试女乃凌云而上叹曰海水可竭须弥可倾彼上人者其志坚贞皦然莹彻此洁秋霜应思难陀时方剃发而忉利天宫殿随成才欲罢道而泥犁狱沸镬巳具笺杂宝藏经佛为难陀剃发难陀便欲还家佛问汝念妇耶答言实尔佛将难陀至忉利天见一宫殿无有天子问诸天女女曰难陀以出家功德当为天子复将至地狱见一沸镬无有罪人问诸狱卒卒曰难陀罢道炊此以待难陀恐怖佛为说法一七日中成阿罗汉以此自惕毛竖骨寒当令尘情应时顿尽四曰不妄语笺华严性不妄语菩萨常作实语真语时语乃至梦中亦不忍作覆藏之语无心欲作何况故犯楞X严如是世界六道众生虽则身心无杀盗婬三行巳圆若大妄语即三摩地不得清净成爱见魔失如来种所谓未得谓得若不断大妄语者如刻人粪为栴檀形欲求香气无有是处直心道场于四威仪一切行中尚无虗假云何是称得上人法譬如穷人妄号帝王自取诛灭维摩经註所言诚谛不妄语也妄语者虗诳不实也忍昧犹知之天称凡作圣使初学彷徨失守迷乱不前正谓欺凡罔圣回惑人心上干诸佛下误众生梵网菩萨常生正语正见亦生一切众生正语正见而反更起一切众生邪语邪见邪业者是菩萨波罗夷罪智论偈实语第一戒实语升天悌实语小如大妄语入地狱正报颂妄语诳人巧地狱受罪拙𦦨锯解其形热铁耕其舌灌之以洋铜磨之以刚铁悲痛碎骨髓呻吟常呜咽习报颂妄语入三涂三涂罪巳决余业生人道被谤常忧结还为他所诳恨心如火热智者勿尤人验果因须灭业报差别经偈麤言触烦恼好发他阴私刚强难调伏生𦦨口饿鬼宗镜四不妄语者法门有未得谓得凡夫痴人于下苦中横生乐想竖我慢幢打自大鼓执有与无诤执无与有诤起六十二见破慧眼不见于真实备口四过三十三天黄叶生死谓是真金非想自他谬计涅槃此非妄语谁是妄语耶二乘竞执瓦砾欢喜持出生灭度想生实未尽宁得灭度生安X乐想所作未办宁得安隐其实未得一切解脱未得谓得岂非妄语耶佛为别教人四门说实相执于一有隔碍三门乃至执非有非无不融有无夫实相者言语道断心行处灭云何以字字于无字云何以数数于无数岂非妄语耶圆人如实无观如实而说如实观者非内观乃至非离内外而亦不以无观得是智慧如实说者一切实乃至观实非不实等如是皆名诸法实经云诸佛皆实语即是以佛道声令一切闻圆人亦有妄语法门无车说车诱戏童子无乐说乐止彼啼儿若有众生因虗妄说得利益者佛亦妄说又言我是贪欲尸利等我是天是人实非天人将虗以出虗令得不虗耳解曰妄语有四一者妄言谓以是为非以非为是见言不见不见言见虗妄不实等笺言乃心声也心正则言正心邪则言邪疏直出为言由巳意发而为言宣述为语由述见闻而为语也故如来之语无非利益众生故有真语实语正语众生之语无非损害众生故有妄语绮语两舌恶口之语妄语有小大治罪有轻重灯录法昌遇云灵山会上还曾见有无行业底佛么还有妄语底祖师么大似牛尿比旃檀有甚交涉二者绮语谓粧饰浮言靡语笺绮语者华美无实文过饰非之语也维摩经言X必饶益不绮语报言虽实非时而说亦绮语也百丈曰说不应时亦名绮语论语辞达而巳矣辞取达意不以富丽为工乃见孔子亦戒绮语艶曲情词导欲增悲荡人心志等笺古乐府之作声韵正雅无如汉魏后之效体渐人艶丽至唐玄宗酷爱法曲选妓三百人教于梨园今讴曲者称梨园本此纂要齐歌曰讴吴歌曰歈楚歌曰艶淫歌曰哇情词声韵宛转以尽意之所思词与曲不无移商换征随时小异大约汉唐尚乐府宋元尚歌曲此皆骚人词客所为非学者之可涉躐也谓情艶词曲乃宣迷入爱之结使导欲增悲之渠魁也笔飡李伯时善畵马秀铁面呵曰汝士大夫以畵名矧又畵马期一人夸妙妙入马腹中亦足惧伯遂罢笔师劝畵观音赎过黄鲁直工艶辞师亦诋呵之黄笑曰又当置吾马腹中耶师曰艶语动天下人淫心不止马腹正恐生泥犁耳黄悚然悔谢遂励精进三者恶口谓麤恶骂詈人等笺麤恶骂詈者其声甚于枭鸟故善人所不忍闻而岂忍出之口当知缄默自全谗毒之声自巳维摩常以软言不恶口故珠林嗔是失诸善法之根本堕诸恶道之因缘法乐之怨家善心之大贼恶口腑脏福慧之刀斧凡夫毒炽恚火常然逢缘起障触境生瞋所以发言一怒冲口烧心损害前X人痛于刀割乖菩萨之善心违如来之慈训四者两舌谓向此说彼向彼说此离间恩义挑唆鬬争等笺维摩注眷属不离善和争讼不两舌报两舌者传宣彼此无实语故中间鬬遘两家师资恩丧朋友义绝乃至败国亡家之害也乃至前誉后毁面是背非笺誉者扬善之枢也毁者宣恶之机也杨子渊蹇篇妄誉仁之贼也妄毁义之贼也贼仁近乡原贼意近乡讪意林王孙子云摇唇鼓舌擅生是非好面誉人者亦好背毁之也证入人罪发宣人短笺闻人之过如闻父名但可闻之于耳不可出之于口皆妄语之类也笺律摄佛家之弟子言常说实不应为盟自雪表他不信故设被诬谤亦不应作誓修行道地经其口言柔软而心怀毒害视人甚欢喜相随如可亲口言而柔软其心内含毒如树花色鲜其实苦若毒若凡夫自言证圣笺自言证圣者如楞严譬如平人妄号帝王自取诛灭阿离野番圣亦云出苦言证圣岂易称哉昔商太宰问孔子曰夫子圣者与曰丘博闻强记非X圣也曰三皇圣者与曰三皇善用智勇圣非丘所知曰五帝圣者与曰五帝善用仁义圣非丘所知太宰骇然曰然则孰为圣乎孔子有间动容对曰西方有圣者焉不言而自信不治而不乱不化而自行荡荡乎人无能名焉如言巳得须陀洹果笺此翻预流此位断三界八十八使见惑见真谛故名为见道又名圣位预入圣道法流金刚云入流或翻逆流逆生死流不受三途业债故斯陀含果笺此翻一来此位断欲界九品思惑中断前六品尽后三品犹在故更一来阿那含果笺此翻不来谓此位断欲界后三品惑尽更不来欲界受生故阿罗汉果笺此翻无学谓此位断色界无色界思惑尽四智巳圆巳出三界巳证涅槃无法可学故名大妄语其罪极重笺未证四果妄言巳证未得四禅妄言巳得未悟道妄言悟道及妄言天来龙来鬼神来等虗而不实诳惑世人名大妄语若工夫稍得力不知法相谓正果等名增上慢本无欺诳之心故不失戒然须请问明师先达正出决择是非殷勤悔过舍其X所有得心精求真要方免沉坠若本欲妄语或说不了了未领或中止不说并犯方便中可悔罪余妄语为救他急难方便权巧慈悲利济者不犯笺昔有猎者逐兔兔走避佛座下少顷猎至佛所问见兔否佛曰不见猎乃去后弟子问兔见在佛座下云何见言不见佛曰为救兔故世尊之言曲中有直故其言虽不直而有济物之功论语其父攘羊而子证之孔子曰父为子隐子为父隐直在其中矣其子证父攘羊其言虽直直而无礼故得不孝之罪古人谓行巳之要自不妄语始况学出世之道乎笺刘忠定公问司马温公曰尽心行巳之要终身行之者可得闻乎温曰其诚乎又问行之以何为始温曰行巳之要自不妄语始二公者宋之鸿儒详载金汤佛法彼红尘之士以道学为巳任尚论言行出世之学岂得言行乖违耶常闻先德有一生无不可行之言亦无不可言之行一日三复思之宁不愧汗自今以先德诚言为式亦如婴儿学慈母之言以自警云箴言者载道器行者德之本失言道即丧失行德亦损履言而践行君子当思忖母为鬼神呵母为天地蠢一句亘古今一事成劒刃言行未发时慎之切须谨宝训灵源曰举措不可不审言行不可不稽寡言者未必愚利口者未必智鄙朴者未必悖承顺者未必忠X经载沙弥轻笑一老比丘读经声如狗吠而老比丘者是阿罗汉因教沙弥急忏仅免地狱犹堕狗身恶言一句为害至此笺报恩经犹恶言一句五百世堕狗身最后身为商人狗因盗肉笞弃悲号无从舍利弗神通往济命终生婆罗门家七岁度为沙弥名均提复闻法要获证无学念报师恩永为给侍轻笑一言而堕狗身者果不昧因也如当时沙弥赞叹老比丘读经如佛声者而此沙弥必定成佛故经云夫士处世斧在口中所以斩身由其恶言噫可不戒欤笺说苑谈丛口者关也舌者机也出言不当驷马难追口者关也舌者兵也出言不当反自伤也法苑高僧传兵者不祥之器不获巳用之言者不竝之物不获巳而陈之论抟黍虽堪适口不因兹以弃连城之珍帝位纵可悦心讵缘是以博断喉之痛乃虗词以营利养利养几何而泥洹之望巳绝是无异持抟黍与千金之璧以示婴儿婴儿取黍而捐璧也饰说以猎名闻名闻或倖致而三途之衅巳开是无异左手据天下之图而右手自刎其喉也若扇提萝先世与五人互相称说以妄语故历诸恶趣还充婢使而鞭挞交加笺未曾有因缘经佛言过去无数劫裴扇阇国女X人名提韦供养五比丘甚慇而五比丘欲求觅钱财更相易代游诸聚落语人云彼四比丘证无漏业诸人闻巳种种供养后五比丘堕地狱八千亿劫受饿鬼形八千劫受六畜形八千世畜生罪毕虽获人身无男女根八千世中常以筋力报偿提韦者末利夫人是五比丘者今扇提罗等四人担舆一人宫中修治厕溷夫人曰汝五人自今永解随意东西五人涕泪不欲离去佛言扇提罗等偿债未毕因缘系缚不能得去偿因缘毕自当得脱机梨奢曩劫令弟子广言名喻亦以妄语故受诸苦毒更堕盲聋而虫蛇唼食笺大方等日藏经时众中有盲聋名颇罗机梨奢举声大哭曰愿救济我我今身中受大苦恼日夜常为种种诸虫小蛇虾蟇之所唼食居热水中无暂时乐佛言汝过去世时曾为比丘毁破禁戒外现善相广贪眷属弟子众多彼诸弟子言我和尚得阿罗汉以是因多得供养巳独受用见持戒人反恶加说彼人懊恼如是念言世世生中愿我所在食汝身肉恶业因缘死堕龙中得此盲报住热水中又于过去无量劫中在融赤铜地狱常为诸虫之所食噉当其诳惑愚俗虗消檀施岂不自意其祸烈若此哉律云宁噉烧石吞饮洋铜不以虗妄食人信施闻者莫不心駴服膺明训乎是故不欺遮道X之虎委身护戒理固应尔笺昔一比丘四戒皆毁二十戒神皆巳离去惟妄语戒坚持无犯此五戒神独不得去化虎当道以毁其戒比丘语虎我有期约汝若啗我令我负约我戒便毁汝放我去寻当即还姿汝啗食我无虗妄必不欺汝虎放令去到即辞归来至虎所解衣端坐委身饲虎虎忽不见见五戒神叹言善哉具陈本意誓不相离比丘悔责坚持五戒二十戒神还来守护比丘精进修道遂得果位至于澡槃之喻罗云见呵笺譬喻经罗云未得道时言少诚信佛敕罗云往贤提精舍住守口摄意勤修经戒后佛往视令罗云取水洗足巳佛语罗云此水本洁今受尘垢不可复用食饮澡漱汝不念精进摄心守口三毒垢秽充满胸怀亦如此水不可复用又洁槃虽空不可盛用食饮汝虽为沙门口无诚信曾受恶名亦如澡槃不中盛食又此器贱价汝恋不惜汝不摄身口麤言恶说多所中伤众所不受身死神去轮转之途受苦无量诸佛贤圣所不爱惜亦如此槃汝所不惜佛告罗云昔国王使象出兵象唯藏鼻护不用鬬所以者何象鼻软脆中箭即死唯当护口如象护鼻罗云感激自励得罗汉果大宁之谩灵源被咤笺宝训灵源侍晦堂于章江寺一日入城晚归晦X堂问今日何往曰适往大宁来时死心在傍厉声诃曰参禅欲脱生死发言先要诚实清兄何得妄语灵源面热不敢对自尔不入城郭不发妄言皆慙愧惶惧感励精勤盖东隅虽逝桑榆可收不远而复反则终吉也今诸沙弥爰称应法岂乏师诲友规慎勿褎如充耳笺诗经注褎多笑貌充耳塞耳也耳聋之人恒多笑却非分之施远溢美之誉将避溺山头犹虞其迫逃火井中还怖其迩岂不人人咸成法器欤五曰不饮酒笺梵网菩萨应生一切众生明达之慧而反更生一切众生颠倒之心者是菩萨波罗夷罪萨遮尼干子经偈饮酒多放逸现世常愚痴忘失一切事常被智者呵来世常闇钝多失诸功德是故黠慧人离诸饮酒失酒为放逸根不饮闭恶道宁舍百千身不毁犯法教宁使身干枯终不饮此酒假使毁犯戒寿命满百年不如护禁戒即时身磨灭决能定使差我犹故不饮况今不定知为差为不差作是决定心心生大欢喜即获见真谛所患即消除宗镜五不饮酒法门解者迷惑倒见名酒夫酒为不善诸恶根本饮酒招狂外道等是即世间醉也大经云从昔巳来常为声色所醉流转生死三界人天通有此醉二乘无明酒未吐如半疟人X大经引醉归之世间无常乐而言我净如来实我净而言无常乐如彼醉人见日月转此二乘醉也菩萨无明未尽不了了见夜覩画像譬如醉人朦胧见道迦叶云自此巳前我等悉名邪见人也此是菩萨醉圆人行如来行具烦恼性能知如来祕密之藏虽有肉眼名为佛眼所可见者更不复见是则五住正习一时无有余酒法既除何所可醉圆人亦有饮酒法门鸯崛云持真空瓶盛实相酒变化五道宣扬哮吼波斯匿醉转更多恩末利后饮佛言持戒入于酒肆自立其志亦立他志夫得其门者逆顺俱当失其柄者操刀伤手是知能以尘劳烦恼为佛事者斯乃见一切法皆实相矣于一心实相中不见有世间过患障碍之法则何所舍亦不见有出世殊胜尊妙之法则何所取但为未入实相门中见有凡圣种种差别而生忻厌者遂乃徇彼机宜随其所作善巧方便而化导之皆令入此一际平等无诤无失自证法门究竟常乐如是开示不负前机若解肘后之方似探囊中之宝实为第一之说括尽初终开大施之门复谁前后得自巳法身之髓到一心智海之源初阿巳摄无边过茶无字可说解曰饮酒者谓饮一切能醉人酒笺酒非一种故曰一切下文正解一切也谓酒能昏神智明达之士以酒为祸泉故痛绝之今为拔X生死邪见岂得饮此祸泉哉西域酒有多种甘蔗蒲萄及与百花皆可造酒笺神仙服食经採南烛草煑汁为酒碧映五色之神通扶桑记顿逊国有树似安居石榴取其花汁贮盆内数日成美酒洞冥记瑶琨去玉门九万里有碧草割之酿酒饮一合三日不醒饮甘溪水则醒南史拘楼国有水仙树腹中有水谓之仙浆饮者七日醉古今註乌孙国有青田核得水如酒味醇饮尽更生名青田酒孚异物志文华作酒味甚美人以金买不以为贵此方止有米造俱不可饮笺上文西域多种下及此方米造总摄一俱字断之也珠林第五饮酒戒者佛告诸比丘若言我是佛弟子者不得饮酒乃至小草头一滴亦不得饮酒有二种谷酒木酒谷酒者以诸五谷杂米作酒者是木酒者或用根茎叶果用种种子果艹杂作酒者是酒色酒香酒味饮能醉人者是名为酒若甞咽者亦名为饮若饮谷酒咽咽犯若饮酢酒若饮甜酒若噉麴能醉人者若噉糟若饮酒淀若饮似酒色似酒香似酒味能令人醉者竝随咽咽犯若但作酒色无酒香无酒味不能醉人及余饮者皆不犯若依四分律病比丘等余药治不差以酒为药者不犯颠狂心乱病恼不觉知者亦不犯除有重病非酒莫疗者白众方服无故一滴不可X霑脣笺堤岸倾决眇视涓滴故曰涓滴不除终为江河此言始而略霑一滴终而巨觞不止谕遮法之严故七众俱制而独开重病者权宜也谓非酒莫疗之病急须用酒即以酒为药是药非酒也亦有非酒而能醉人者有二种一无明酒谓无明覆心其言如醉故二般若酒谓佛法知见蕴滞不化有佛法习气亦如醉故珠林佛言酒有多失开放逸门饮如葶苈子犯罪巳积若消病苦非先所断毗尼母经尊者弥沙塞说曰莎提比丘自小因酒长养身命后出家巳不得酒故四大不调诸比丘白佛佛言病者听瓮上嗅之若差不听嗅不差者听用酒洗身若复不差听用酒和面作饼食之若复不差听酒中自渍乃至不得嗅酒不得止酒舍不得以酒饮人笺嗅酒止酒舍虽不饮有大患者二一令人疑谤二薰习成性亦防微杜渐之法也梵网以酒饮人者五百世无手戒之甚严谓自破酒戒不过罪及一身与人饮为害不止故仪狄造酒禹饮痛绝笺人物考仪狄禹妃弟善造酒禹饮而甘之曰后世必有以酒亡其国者遂疎仪狄而绝旨酒晋中兴书元帝性嗜酒王道深以为诫左右进觞覆之晋书凡民不得私酿酒沽其有婚姻及疾者听之X余犯者罚金八两枚乘七发酒为腐肠之药自古圣君贤臣恐以累民故禁之纣作酒池国以灭亡笺人物考纣名辛帝乙少子兄弟三人长曰微子启次曰中衍皆庶出次曰辛嫡出即纣也资辩捷疾力格勐兽智足以拒谏言足以饰非以肉为林以酒为池使男女裸逐其间一鼓而牛饮者三千人汉书成帝张屏风坐画纣醉踞姐巳作长夜之乐班白谏曰沈湎于酒微子所以告去式号式唿大雅所以流连诗书荒淫之戒其源皆在于酒僧而饮酒可耻犹甚笺僧者德望威严言行端密为后学之标帜法门之樑栋若饮酒则言多不根过失无量为态类狂象之无钩似戏猿之在树乃不知标帜折梁栋摧而法门自此危矣昔有优婆塞因破酒戒遂併余戒俱破笺报恩经昔有五戒优婆塞治田因渴误饮酒至醉忽隣家有鸡来即杀食之隣女往索又强与婬讼之于官复妄言不取因此一饮五戒俱丧三十六失一饮备焉过非小矣笺四分广律自不孝父母轻慢师友不敬三宝恶名流布至暑月热亡寒天冻死矣贪饮之人死堕沸屎地狱生生愚痴失智慧种迷魂狂药烈于砒酖X笺言砒酖之毒不过毁其所生之身不能毁其智慧道种饮酒之毒不啻曰腐膓之药而智慧道种灭尽无余也晋书孙季舒常与石崇饮傲慢过度欲奏之裴楷曰饮人狂药责人正礼不亦乖乎故经云宁饮洋铜慎无犯酒噫可不戒欤笺以上经论及诸史书种种言辞譬喻总之劝免离诸酒过也谓天下毒之勐烈无甚于砒酖洋铜而酒之毒烈又甚于此故激切痛戒也云居显曰饮酒破戒世人共知近有烟酒相习成风竟有师僧随流吞服者最为可耻手执管筒口吐烟𦦨既丧威仪亦增恶臭且亲见颠仆触火烧烂形体者饮酒多失此为更甚无论受戒与否皆不可服此大非法所当痛戒论佛言酒有多失开放逸门饮如葶苈是名破戒故唐玄鉴掊系酒器敢婴豪族之瞋笺高僧传僧鉴数兴造工匠繁多或送酒者辄曰我所造必令如法宁使罢工无容饮酒时清化寺修营佛殿州豪孙义致酒两镡与鉴鉴即破酒器流溢地上义大怒明将加恼夜梦人以刀拟之既悟躬诣忏悔晋法遇宽贷狂僧甘伏荆条之辱笺粱高僧传遇在江陵长沙寺一僧饮酒废夕烧香遇但罚不遣师道安以筒盛荆寄遇遇向筒致敬伏地令维那行杖垂泪自责X葢其表率后昆驻延正法不能不尔佛又言若消病苦非先所断是则此戒巳于危疾听许暂开曷为竹园比丘病差怀惭深陈过咎笺舍利弗问经迦兰陀竹园精舍一比丘疾笃将死优婆离问汝须何药曰须酒实违毗尼宁尽身命无容犯酒优波离言若为病开如来所许于是服酒差病比丘怀慙犹谓犯律往至佛所慇勤悔过佛为说法得罗汉道远和尚于诸耆宿逆其诚恳笺高僧传晋庐山释慧远困笃诸耆宿皆稽颡请饮豉酒弗许又请饮米汁弗许再请以蜜和水为饮乃命律师披卷寻文敢饮卷未半迁化白马芬谓当垂尽讵乖素心笺高僧传齐释慧芬初住谷熟县常山寺及魏灭佛法南归京师止白马病笃人劝以酒服药芬曰积年持戒宁以将死亏节耶咸乃增加严峻反更踰于训制未常不疑其巳甚及观沙伽罗汉能令恶龙向化忽丧伏鼃之威笺优婆塞五戒相经支提国有恶龙名菴罗婆提陀暴害人禽破灭秋谷莎伽陀罗汉到其处树下敷座龙发嗔恚身出烟火雨雹霹雳蜈蚣蚰蜒等莎伽陀变作优钵罗华波头摩华恶龙所有势力尽现皆不能胜因受三归更不作恶有一贫女信敬莎伽陀办酥乳糜似水色酒持与莎伽陀不看X饮之饮巳便去时酒势不觉倒地佛语诸比丘莎伽陀今能折伏虾蟆否圣人饮酒尚如是失何况凡夫今后凡我弟子不得饮酒乃至如草头一滴亦不得饮新寺难公爰从冥趣栖迟竟阻遐升之庆笺冥祥记宋蒋小德病死复苏云至冥司放还路由一处有弊陋小屋于屋前逢新寺难公云自出家来未尝饮酒且就兰公兰公苦劝逼饮升许被王召用若不坐此当得生天遡所由来悚然战慄安可旷怀疎节自贻不追之悔乎六曰不着香华鬘不香涂身笺颂如来威德无不备依正庄严世所企一切不求无乏少凡所需者随时至华鬘珠璎及涂看空中天乐如云施如来慈受乃从权若作受想贪爱使未到雪山爱见除万乘妻子多捐弃夜半明星独晤时奇哉从此忘尊贵是人皆知如来依正庄严世无能比不知如来依正从旷劫苦行得来亦从断灭贪爱所感今人苦行不修贪爱不断而欲彷彿如来依正譬如贫人服帝王服其祸速至解曰华鬘者西域人贯华作鬘以严其首此土则缯绒金宝制饰巾冠之类是也笺鬘者发髻之上以珠华杂宝而严饰故曰华鬘不但西域有之此土男人严饰巾冠女人严饰髻X帨以分人品贵贱也香涂身者西域贵人用名香为末令青衣摩身笺异香惟西域多种故贵人以香浴身及摩身即此土以香肥皂浴之也西域侍儿皆着青衣因名焉如玄真子命樵青竹里煎茶是也此土则佩香熏香脂粉之类是也笺佩香或囊或饼也薰香以筒以炉也二仪录臙脂起自纣以红蓝花汁作脂为桃花籹燕国所出也银粉古今注三代铅为粉出家之人岂宜用此笺道人当以智慧火薰戒定香庄严无相之身直见无相之顶独露本光岂宜外饰以上种种皆王臣所为道人弗用若以异香转供诸佛即成福智佛制三衣俱用麤疎蔴布兽毛蚕口害物伤慈非所应也笺此南山圣师之文谓慈悲之服安用杀生皮毛为衣又曰纵得巳成斩坏涂埵涂堵垩墻也谓兽毛蚕口不及蔴布安稳也楞严若谓比丘不服东方丝绵绢帛及此土靴履裘毳如是比丘于世真脱酬还宿债不游三界何以故服其身分皆为彼缘如人食其地中百谷足不离地马鸣大士记马鸣往世为毗舍离王其国有一类人马形无衣王运神力分身为蚕乃得衣故蚕成马死马死成蚕同一类也后王复生中印度其马人当时感恋悲X鸣不巳故号马鸣佛说服丝帛尚当还债不若戒之向后无悔除年及七十衰颓之甚非绵不煖者或可为之余俱不可笺人生七十血气衰颓力不胜麤重布衣故非绵不煖则知孟子七十巳前亦戒衣帛或可为者专为之病开方便也夏禹恶衣笺通鑑伯禹夏后氏名文命字高密祖颛顼父鲧孕岁有二月尧戊戌五十八载六月六日生于僰道之石纽乡长于西羗以土德王正建寅百有六岁崩于会稽一恶衣者颂禹王之德也禹王喜布素而不尚纟鲁纩其爱民惜福如此即此之心宜乎天下大治公孙布被王臣之贵宜为不为笺通鑑商周之际尚无被名弘为人恢奇多闻常称以为人主病不广大人臣病不节俭常曰公孙丞相布被人曰诈司马丞相亦布被人曰俭布被可能也使人曰俭不曰诈不可能也后汉书王良为大司徒在位恭俭妻子不入官舍布被瓦器时司徒吏鲍恢过其家夫人布衣曳柴从田中归吏叹服感应注汉文帝所幸夫人衣不曳地唐文宗尝出袖示羣臣曰此衣巳三浣晋文公衣不重帛子夏衣若悬鹑晏婴妾不衣帛董威结残绳为衣X号曰百结祭彤衣无兼衣皆惜福如此灯录南禅师常云我与翠巖悦在福昌时适病寒服药出汗悦从禅侣徧借被不可得有纸衾者皆可数悦太息曰善公本色作家也岂得道人反贪华饰坏色为服粪草蔽形固其宜矣笺坏色青黑木兰色以别缁素表无常之意警惕后学也粪扫者上世死者之衣及产子之衣皆弃旷野粪壤间比丘取其所弃于溪㵎浣濯七次垢尽编而为衲聊以御寒头陀行也近世死者及产者衣不弃所以当世之学头陀者较上世尤苦乞丝头疏余七岁出家父母爱之衣以轻煖余性甘淡薄顾丽服不忍着常念一丝一缕出自蚕口自尺至丈生命不可计算喜麤布为衣奈余力不胜乃以人之所弃破䌷编而为衲看山看水日久月深不觉损弊欲向旷野粪壤间拾残衣不可得也戊子春过广陵见诸公制衣华丽其绫罗丝头皆弃之余为乞之向衲破处密密缝缀浑成一片雨打不湿风吹不入坐则为禅行则为戒住则为帏卧则为被乱则为忍铠静则为歛羽施则为吹毛快哉一丝头上有如是之用乎不但为余灭多生之贪想且为诸公惜无穷之福云古有高僧三十年着一緉鞋笺惠林布鞋百补千缀遇软地则赤脚行恐损信X施緉鞋双履也五灯慧通禅师入太白山不赍粮饥食草果渴食㵎泉依树而息经五年有证晚岁一裙一被所着蔴鞋三十载布衲重缝冬夏不易玄泰上座秪着布瑞鹿本先不设卧具不易茧丝卯斋终日况凡辈乎噫可不戒欤论律摄谓三种心当舍其一则喜好玩饰心也夫出家者割截为服粪扫蔽形岂复染情华美溺志芬芳将无意其服珮珍异光仪动众衢路所接咋舌称奇不知秉道之流惟觉其体污形秽有识之士且视同溷鼠厕虫矣若优多罗比丘度母拔危笺优多罗母经优多罗尊佛乐法酒不历口过午不食香花脂粉未甞附身母为饿鬼优多罗以瓶盛水杨枝着中法服覆上饭比丘僧举名呪愿母免重咎南天竺男子闻法证圣笺阿育王经南天竺有一男子于佛法中出家少欲知足不乐荣显不以酥油摩身不以汤水洗浴不食酥油不愿华饰常畏生死诣摩偷罗国礼敬优波笈多一闻说法精进思惟得罗汉果较其所得与华鬘香油孰多又如此土先德或冬夏一衲笺唐玄朗破衲重缝冬夏不易或用纸煳衣X笺唐静琳平生衣破以纸补之更安有于华鬘或衣滓弗浣笺梁慧开衣服尘滓未甞举意浣濯或不思澡薙笺元高峰所住石洞上熘下淖不澡身不薙发复奚暇于摩身讵不华誉耀于千祀芳德袭于八絃乎至于世尊遥绳往制慎纳珠函笺珠林佛初踰城树神以迦叶佛所遗绢僧伽梨转付佛言绢僧伽梨非我所用我闻诸佛出世不着蚕衣及开珠函见迦叶佛书言此僧伽梨经出大梵天王纬出坚牢地神丝是化生非由缲蠒佛乃受之全付杜渐将来坚辞赐紫笺宋高僧传五代晋释全付住清化禅院钱忠宪王遣使赐紫袈裟付上章力辞使再往又辞曰吾非饰让恐后人效吾而逞欲也伤慈之虑岂独厪于能仁逞欲之防反尽宽于末季况兹四大别在剎那付彼一坏旋成朽壤行胔走骼枉用庄严蚁食乌餐空劳珍重乃罔念争雄超举耻弗逮于姱修徒思角胜沉沦共相矜于炫俗以马齿鸟迹为非分咄哉疎麻以兽毛蚕口为当然烂焉文绮忆昔之辞亲割爱本图修出世良因似今之鬬靡夸妍将拟向何途驻足耶悲夫七曰不歌舞倡伎不往观听X笺佛在世时大权菩萨现天人身常以梵呗謌赞于佛或演无常苦空无我之音令诸众生感悟能使水鸟树林咸宣妙法非同世间艶丽謌舞也甞论耳目之于声色极易惛人神智亦能发人悟机故仙人缘之而神足顿失楼子因之而心地豁开究其惛智之源被声色流转也故谓之顺流亦曰下流究其发悟之源不被声色流转故谓之逆流亦曰上流今之博地凡夫孰不为声色流转故与道日远是故初机者当避声色如刀劒其与道自近矣解曰歌者口出歌曲舞者身为戏舞笺歌舞者歌有所不足则舞以尽之舞有所不足则歌以尽之歌之舞之尽善尽美矣倡伎者谓琴瑟箫管之类是也笺倡伎总名也白虎通琴禁也所以禁止邪淫正人心志也瑟啬也闲也所以惩忿窒欲正人之德也吕氏春秋朱襄氏之世天下多风阳气不积果实不成故斌王建五絃之瑟瞽瞍作十五絃舜益八絃为二十三絃汉武帝謌儿作二十五絃及箜篌瑟古有掌乐之官乐记所自出也世说戴安道少有高名武陵主闻其善琴使人召之安就使前破琴曰戴安道不能为王侯伶人风俗通丘仲作笛笛涤也所以荡涤邪秽纳之雅正也乐书剪云梦之霜筠法能吟之异韵通义纂伏羲作箫十六X管或云女娲氏作尔雅大笛曰管小笛曰箫释名箫肃也其辞肃肃而清也不得自作亦不得他人作时故往观听笺供佛宜使人作乐不宜自作征梵网十重不得教他作今不自作而使人作不与梵网相违乎训梵网不教他作杀盗也杀盗为害非小使人作乐供佛有无量功德不同十重也伹为初地工夫无暇作乐故使人作耳古有仙人因听女歌音声微妙遽失神足观听之害如是况自作乎笺毗昙毗婆沙优陀延王诣郁毒波陀山林禁入男子纯与女人五欲自娱其音清妙烧众名香时诸宫女裸形起舞适五百仙人经过染色声香便失神足堕彼林中王问汝等是谁曰我是仙人王曰汝得非想非非想处定耶曰不得曰汝得初禅耶曰曾得今巳失也王嗔曰有欲之人视我宫女殊非所以便拔利剑断五百仙人手足所谓才生一念欲便失五神通今世愚人因法华有琵琶铙钹之句恣学音乐然法华乃供养诸佛非自娱也笺征如来说法无二种语今法华之与律仪虽经律不同然皆佛说云何法华以音乐为功德律仪以倡伎为罪障耶训所以为罪福者谓供养自娱之别耳若律仪中人以倡伎为功德即律仪转为X法华若法华中人以音乐自娱即法华转为律仪虽然须弥纳芥子则易芥子纳须弥则难其有不以难易为碍者庶几可以酬酢及此应院作人间法事道场犹可为之笺言犹可者非急切之词当如法礼忏诵经为要务杂陈音乐又其次今为生死舍俗出家岂宜不修正务笺人人尽道为生死出家及乎寻常看他何曾以生死当事且道生死在什么处轻轻问着十个到来却有五双打宽限所以不觉不知流入二死海中滔滔皆是今目前海口子不知没溺杀多少英雄汝等快做手脚专致正务果然手脚稳当方不负出家做个真正道人所谓正务者修证不无染污不得除却目前句子皆非正务你将问来底不是正务我将言答底不是正务毕竟如何是正务腊月三十日到不是别人代得底四十二章经佛问沙门人命在几间对曰数日间佛言子未闻道复问一沙门人命在几间对曰饭食间佛言子未闻道复问一沙门人命在几间对曰唿吸间佛言善哉子知道矣而求工伎乐乃至围棋陆博骰掷樗蒲等事笺博物志尧造围棋以教丹朱方言自关以东谓之奕汉书注陆博行棋也鲍宏博经二棋分黑白各半掷之珊瑚钩诗话樗蒲老子入胡作今谓之X唿卢取纯色而胜五灯法远住浮山欧阳文忠公闻远奇逸造其室未有以异也与客棋远坐其傍公遽收局请因棋说法远令挝鼓陞座曰若论此事如两家着棋相似何谓也敌手知音当机不让若是缀五饶三又通一路始得有一般底秪解闭门作活不能夺角冲关硬节与虎口齐张局破后徒劳逴斡所以肥边易得瘦腹难求思行则往往失粘心粗则时时头撞休夸国手谩说神仙赢局输筹即不问且道黑白未分时一着落在甚么处良久曰从来十九路迷悟几多人文忠嘉叹久之浮山因棋说法意在言外乃见临时应机便利若此后世愚昧大事未明深恩未报终日着棋废时失事尔乃比支道林之手谭王文郎之坐隐大谬一生悲夫皆乱道心增长过恶噫可不戒欤笺善恶对代箭锋相拄究竟为恶则易为善则难为恶如放无缰之马为善如撑逆水之船此为为善者䇿发云论剎利一国之贵而膺其爵命者莫不显荣如来三界之尊而被其法服者岂偏菲薄愚昧白衣不知释子惟唾弃甘醲厌离华屋所以支形钵食栖宿冢间正欲刊落骄慢断割纷糺实自隆崇匪云贱辱白衣反心轻之巳为纰缪而身为释子不知自重吹螺击钹降为优伶为法门之玷抑何其甚X夫彻公扳松而啸见阻于东林何况于歌笺高僧传宋僧彻常至南山扳松而啸于是清风远集众鸟和鸣超然有胜气退咨东林律禁管絃戒绝歌舞吟啸可得为乎林曰论及散乱皆为违法由是乃止无着踯水而渡获讥于近住何况于舞笺五百问经有贤者优婆塞请一比丘欲施一好衣比丘同行中道值水坑便踯度贤者自念我欲施一好衣为踯度故当减其半而比丘得他心通知贤者意前行复见水坑数四故踯贤者灰念减至无衣但留一食比丘前行见水坑不踯贤者问何不踯曰我若更踯恐失食故贤者惊骇知是道人悔过请归供养乃至摴蒲博奕外书称为牧猪奴戏笺晋中兴书陶侃为荆州见吏博奕戏具曰围棋尧舜以教愚子博殷纣所造诸君并国器何以此为圣人惜寸阴众人惜分阴诸参佐每以戏废事乃取摴蒲投之于江曰摴蒲者牧猪奴戏耳观象卜算论中谓之邪命自活笺智度论舍利弗云出家人合药种谷植树不净活命名下口食观视星宿日月风雨雷雹霹雳不净活命名仰口食曲媚豪势通使四方巧言多求不净活命名方口食学种种术卜算吉凶不净活命名维口食X在道之人苟少犯之虽弹指顷皆足以污其清德观奘法师童龄遇诸掉戏者诃其徒丧百年笺高僧传唐玄装法师年十一出家观诸沙弥剧谈掉戏谓曰夫出家者为无为法岂复更为儿戏可谓徒丧百年而樗蒲博奕抑又甚矣安禅师定中见谈资养者恶鬼扫其脚迹笺宋光孝安住清泰寺定中见二僧倚槛私语初有天神拥卫倾听久之散去俄而恶鬼唾骂仍扫脚迹顷询其故乃二僧初论佛法次叙间阔末谈资养自是终身未甞言及世事而观相占卜顾可为欤当知身既抽簪自合心同执玉慎毋以至尊至贵之体而轻自媟亵也八曰不坐高广大牀笺华严佛身充满于法界普现一切羣生前随缘赴感靡不周而恒处此菩提座楞严我以妙明不灭不生合如来藏而如来藏唯妙觉明圆照法界是故于中一为无量无量为一小中现大大中现小不动道场徧十方界身含十方无尽虗空于一毛端现宝王剎坐微尘里转大法轮解曰佛制绳牀高不过如来八指过此则犯笺梵网有绳牀木床绳床以绳结为床为行脚者设木床为坐禅者设毗婆沙论佛八指约高一尺六寸中人一肘坐时脚不挂空过此量者曰高但X可容身转侧过此量者曰广既高且广名大云栖为对初地学者不得放逸身心增长过恶说也若言如来报身之量巳非八指限量况法身之量哉故以二严经文标显其前乃至添彩雕刻及纱绢帐褥之类亦不宜用笺困学纪闻舜作食器流漆墨其上国之不服者十三人禹作祭器墨漆其外朱畵其内国之不服者三十三人舜禹圣君也用漆为器不为过分而有贤臣谏诤恐百官庶民靡费不实后世伹知舜禹之圣而不知贤臣辅之为圣也今出家者华其私室精其器皿制度失佛祖之箴受用等王侯之供忠言逆耳直谏者乃老胁肩謟笑曲奉者是趋此其所以丛林日弊初学记蒿宫茆柱实兴国之清猷玉席珠衣乃危邦之弊化古人用草为座笺世尊雪山修道以草为座后浴于泥连河天人岸畔釆新绿草敷为座羲皇之时巢居穴处皆以草为座诗嫩草承敷坐长松响梵声僧因习定曾敷草天为闻经再雨华葢上古草座风味可想见也宿于树下笺头陀颂古树撑天外依俙似劫初何劳更结瓦且喜暂为庐鹿过苔分翠鸟衔花落裾翻思黄面老能不叹嘘嘘X今有牀榻亦既胜矣何更高广纵恣幻躯笺物原神农始作床蓆神农以前无床坐之具今有床榻巳胜神农之世何必高广既高广矣又尚雕刻乃不知此身匪金石之质终不久住徒劳靡费何如竹床木榻稻草芦花冬暖夏凉随时添减为福也五灯赵州谂始住观音院律身枯藁僧堂无后架绳床角折绳系残薪支之屡有为师新之者终不允住持四十五年未甞以一书告檀越脇尊者一生脇不着席笺西域记脇尊者八十出家少年诮曰出家之业一则习禅二则诵经今衰老何所取进尊者闻之誓曰我若不通三藏不断五欲得六神通具八解脱终不以脇至席昼则研习教理夜则静虑凝神三年悉证所誓时人敬仰号脇尊者五灯璧峰金参晋云海示以万法归一疑之三年偶摘蔬次忽凝然久之海问子定耶对曰定动不关海曰定动不关是甚么金以筐示之海不肯金扑筐于地亦不肯尔后工夫益切脇不至席一坐七日闻伐木声大悟高峰妙禅师三年六愿不沾牀凳笺师讳原妙吴江徐氏子母梦僧乘舟来乃孕至离襁褓喜趺坐遇僧入门辄欲从之十五出家投禾法住师十六薙发十七习天台教二十更衣入净慈立三年死限脇不沾席口体俱忘于天目X师子巖西石洞营小室如舟榜曰死关绝给侍洞非梯莫登撤梯断缘虽弟子罕得瞻视示寂偈云来不入死关去不出死关铁蛇钻入海撞倒须弥山悟达受沉香之座尚损福而招报噫可不戒欤笺水忏序知玄法师邂逅一僧患迦摩罗疾视无倦将别僧曰子后有难当往西蜀彭执茶陇山双松为志玄后居安国寺懿宗礼之赐沉香座忽生人面疮医皆拱手因忆僧言入山寻访二松之间僧出迓玄具陈剧苦僧白无伤嵓下有泉灌之即愈及明引之泉方掬水疮作语曰公曾读西汉书否公即盎我即错也累世求报公十世为高僧戒行精严报不得便今受赐沉香宝座名利心起故能害之幸迦诺尊者以三昧水解之今不汝为患矣掬水痛绝甦后即愈双松古寺悉隐不见论沙门坐次自当休息万事放舍诸缘身心一如动静无间葢神通胜业非定不生无漏慧根非静不发惟是水冷波澄而珠光乃现笺坐禅仪探珠宜浪静动水取应难定水澄清心珠自现鏁缘柱系而猿跃斯休笺禅法要解譬如猕猴被系在柱终日驰走鏁常摄还极乃休息所缘在柱念则如鏁心喻猕猴行者观心亦复如是X龟畏啗而谨藏水狗终莫得其便笺杂阿含经一道人在河边树下学道十二年贪想不除身静意游曾无宁息不能得道佛化作沙门至其所有龟从河中出来至树下复有水狗饥行求食便欲啗龟龟缩其头尾四足藏于甲中不能得啗佛曰吾念世人不如此龟放恣六情外魔得便形坏神去生死无端轮转五道苦恼百千即说偈言藏六如龟防意如城慧与魔战胜则无患马慙钝而先发神骏反远逊其能笺毗婆沙论如二人俱至一方一乘疾马一乘钝马虽乘钝马以前发故而先至信解脱者勤行精进先至涅槃何有驰逐外缘宴安床座佛制沙弥从大僧次第而与笺四分舍利弗白佛言云何与沙弥房舍卧具佛言从大比丘下次第与畴令广座回旋且未容登卧自如笺四分时小沙弥等大小便吐污泥织绳床坐卧具诸比丘白佛佛言自今不得令沙弥坐卧织绳床上若能爱护不污听坐安可高床偃仰夫巳殃违十世突寻悟达之雠傥非命尽七朝莫改善容之惑笺求离牢狱经阿育王弟名善容游猎见诸梵志裸形苦行问曰有何患累而无成办梵曰坐有羣X鹿数共合会我见心动不能自制王弟念此等梵志犹有淫欲释子沙门饮食甘美在好床坐岂得无欲王闻弟生邪见恐永迷没敕诸妓女严粧至善容所共相娱乐未经时王躬往语弟汝何将吾诸妾恣意自娱耶名诸大臣诣市杀之诸臣谏曰王秪此弟愿听七日王听内宫作唱妓乐至七日王问七日之中乐否弟曰不见不闻何乐之有王曰众妓自娱何以面欺言不乐耶弟曰应死之人又何情于五欲王曰汝今忧念一身断灭在欲不乐岂况沙门忧念一身死坏复受一身亿百千世身身受苦念此心酸故出家为道求于无为度世之要设不精勤受历劫苦时弟闻王教乃得醒悟宜思头陀十二住止冢间笺颂第九冢间住荒冢何萧索所闻皆凄其故垒添新土易见无常仪幽然起九想爱欲皆远离从地而起倒因尸悟所思苾蒭四依宿惟树下笺随机羯磨比丘受四依法一粪扫衣二乞食三树下坐四腐烂药胁不着席难生精进忘疲笺灯录十祖胁尊者中印度人名难生九祖伏䭾密多与落发授戒执侍左右未甞睡眠谓其胁不至席遂号胁尊者坐榻尘交慧熈严尅自励薄拘罗人旬壁树弗倚X笺中阿含经有一异学是尊者薄拘罗未出家时亲朋友往诣薄拘罗所请问其义薄拘罗为说我于此正法律中学道以来结跏趺坐八十年未曾倚壁倚树妙禅师三年床凳不沾矧兹初发净心志趋圣道应谛审求寂之义深维勤䇿之名纵翘足而叹底沙之德无能希九劫之功乃系念而获长老之称宁不拘八龄之愧笺增一阿含经尔时世尊与众说法有一老比丘向佛舒脚而睡有修摩那沙弥年八岁去佛不远结跏趺坐系念在前佛说偈曰所谓长老者如未剃须发虽复年齿长不免于恶行而有年幼者诸根无漏缺此谓名长老分别正法行佛云出家以自在为苦以不自在为乐笺中阿含经生闻梵志问佛出家以何为苦佛言出家以自在为苦谓随顺贪欲瞋恚愚痴不守禁戒因此忧惑故以自在为苦也又问以何为乐佛曰出家以不自在为乐谓学道不随贪欲嗔痴随戒自制无鬬诤怨憎忧若有义利故以不自在为乐也时当三复斯言勿使剎那空过尔乃莫不驱驾愚怀放倾憍惰致使善根种子不复开敷道树枝条弥加枯悴一旦奄归长夜顿罢资粮鞫勘冥司将何酬答然后汹遽惶迫思作鸳鸯之鸣嗟其晚矣X笺白喻经外国节度之日一切妇女持优钵罗华以为鬘饰有一贫人妇语其夫曰汝能得此华与我是尔妻否则别去其夫虽贫善作鸳鸯鸣即入王池偷优钵罗华时守池人问池中何响贫人失志志曰我是鸳鸯即被捉将诣王所中道复作鸳鸯鸣守池人曰尔先不鸣今鸣何益世间愚人亦复如是终身残害作众恶业不习心行使令调善临命终时方欲修善狱卒将去付阎罗所虽欲修善亦何能及九曰不非时食笺时者明相出乃至日中非时者从日稍侧乃至次日明相未出非时而食名为破戒犯者急须忏悔除病者若饥取一切谷豆麦煑不破皮泸汁非时得饮若梨枣诸果汁蔗汁藕根汁澄如水色以水渧净有渴病若作务若檀越供养非时得饮蜜石蜜沙糖浆以水净有热病若远行若不得食若食少若施水处和水非时得饮若器底残水被雨湔亦名为净酥油生酥并同但此方牛乳羶不可食如薏仁等不得触食若和他药其味巳变得服若不任为食者和时食谓饭饼麸夫少等不得食解曰非时者过日午非僧食之时分也诸天早食佛午食畜生午后食鬼夜食笺出三昧经午后日过一发一瞬即非时也非时不食得五种利益一离诸贪欲二神气清爽三能X却睡魔四道业易办五增长福寿处处经佛言中后不食有五福一少淫二少睡三得一心四无有下风五身得安稳亦不作病刊定记一日夜十二时总成四分一初分即寅辰诸天食时二中分即巳午人佛食时三晡分即申酉戌畜生食时四夜分即亥子丑鬼神食时宋文帝饭僧同众于地筵班食迟众疑将旴不食帝曰始可中矣生公曰白日丽天天言始中何得非中遂取钵食众从之帝大悦征斋供之仪礼应先佛而后天今诸天早食则先天而后佛也训若以此土历日子午推之先天而后佛若以西方莲花观之天亦不先佛亦不后何则谓西方以莲花开合而分为昼夜甞观十法界循业发愿之境而与大莲花之光交映日时毫发不谬也诸天早食者谓其因中精进五戒十善得生天上故报在莲花将开之时将见莲花之光以珍馐美馔而为食也佛午食者谓其因中万德圆满诸行具足依正庄严一切无比故在莲花正开时华光与日光相照以禅悦法喜为食也畜生午后食者谓其因中迷失本性伤杀物命不知廉耻造不善业故报在莲花将合之时将离华光以水草为食也饿鬼夜食者谓其因中诽谤三宝五逆十恶故报在莲花合时不见花光以铜汁铁丸为食也僧宜学佛不过午食X笺僧从佛口生如子继述父志也续法喜李彪字道固魏孝文朝累官御史中尉领着作甞入中兴寺访释僧钟时日影小晚钟不食固曰何声闻耶钟曰应以声闻得度者故现声闻饿鬼闻碗钵声则咽中火起故午食尚宜寂静况过午乎笺饿鬼因中侵夺众食以自活命令众饥恼在碗钵上造业即于碗钵上受报所以食时不得碗钵作声以慈悲故昔有高僧闻隣房僧午后举㸑不觉涕泣悲佛法之衰残也笺高僧以佛法为巳任故闻午后举㸑知法运垂秋故涕泣而悲叹也今人体弱多病欲数数食者或不能持此戒故古人称晚食为药石取疗病之意也必也知违佛制生大慙愧念饿鬼苦常行悲济不多食不美食不安意食庶几可耳如或不然得罪弥重噫可不戒欤笺云栖为愍病者老者之苦乃体仰佛慈故开此篇当时先辈论议不一谓律中过午且不容药石况以晚食为药食也然药食古人仍语与云栖何有四分别众食除余时波逸提余时者病时作衣时施食时道行时乘船时大众集时沙门施食时此是时兹律文昭着佛意宛然则知云栖不肯误X人亦不自误大约律法遮处不得不严肃而开时不得不方便后人勿以方便为繇乃以无病为病未老先老恣意食噉而违佛制也论刼初圣人以一日不食为斋世尊制日中一食佛断六趣因令同三世佛故制日午为法食正时也及难陀母奉粥上佛佛应许比丘食粥笺事见粥有十利以白色明相为食粥正时笺婆沙论明相有三初日照剡部树身天作黑色二日照树叶天作青色三日过树天作白色三色中取白色为正须舒手见掌文分明始得食粥盖身为如来弟子志求涅槃岂得下同恶趣旦时天食聊可同之笺毗罗三昧经佛为惠法菩萨云食有四种早天食时午法食时暮畜生食时夜鬼神食时佛断六趣因令同三世佛故日午时是法食时也过此以后同于下趣非上食时故曰非时是以轮倾一瞬晷踰一发咸制所断笺瞬目动也二瞬名一弹指摩诃僧祇律若日过午一瞬则不当食日晷过午一发许则不当食夫荤羶酒醴列在戒条非时不食斯名斋法今之方袍圆顶未甞一日持斋薄暮豪餐中宵大嚼羮粒狼籍匕箸纵横使彼按律自绳亦难宽贷佛言诸婆罗门不非时食况我弟子知法行法而当尔X耶凡如此者非我弟子笺舍利弗问经舍利弗言有诸檀越造僧伽蓝厚置资给供出家人非时就典食者索食与者食者得何等罪檀越得何等福佛言非时食者是破戒人是犯盗人非时与者亦破戒人亦犯盗人盗檀越物非施主意施主无福如失物故但有发心置立之善舍利弗言持受时食食不尽者非时复食或有时受至非时食复得福否佛言时食净者是即福田是即出家是即僧伽是即天人良友是即天人导师其不净者犹为破戒劫盗饿鬼之罪窟非时索者非时辄与者是名退道恶魔名恶道破器癞病人坏善果故诸婆罗门不非时食外道梵志亦不邪食况我弟子当知法行法若盗与盗受一团一撮片盐片酢皆死堕焦肠地狱明训昭然莫之或省是诚河心似此挈坯当瓶破多固少抟霜作器毁易持难不思信施难消亦任福田弥薄观律中载一比丘患病佛教以种种治法犹不及于食噉笺五分律有比丘服吐下药不及时食腹中空闷诸比丘以是白佛佛言以酥涂身犹故不差佛言酥和麸夫少涂身犹故不差佛言以暖汤澡洒犹故不差佛言以暖汤饮能延至晓一切不得过时食则病且不开何况无病又外书载僧智灯死巳复活传午后服药后人增加非佛本意X笺酉阳杂爼贞元中荆州天崇寺僧智灯常持金刚经遇疾死弟子启手足犹热未敢殓经七日却活云初见冥王合掌下阶讯曰因公持经功德更延寿十年勉脱生死又问人间众生中晚以药为食食薏苡仁大违本教灯曰律有开遮故王曰此后人加之非佛意也今荆州僧众中后无饮药者则药且弗听何况非药乃纵情非法漫不加意询及持犯云何惘然若梦而阎罗老子究心佛律政尔精熟安可搆愆向尽敛罪待终是犹抱薪而驰烈𦦨负石而跃春冰希心倖脱其可得乎若后冈斋时小过枵然竟日笺高僧传齐释僧侯自蜀还都于后冈创立石室为安禅之所自息慈以来至于舍念每日影小蹉辄空斋而过顺公疾危误食吐粒而终笺高僧传梁山阴云门寺释智顺疾甚不食多日一食中竟弟子昙和以顺绝谷日久密以半合米杂煑以进顺咽而还吐索水洗澡语和云汝永出云门不得还住斯真能克躬严意宁复虑冥司相抗难哉十曰不捉持生像金银宝物笺涅槃如恩立法随法得名处圣称真居凡号俗似金作器随器得名在指曰镮饰臂名钏则一心不动执别号而万法成差真金匪移认异名而千X器不等若知法法全心作器器尽金成名相不能干是非焉能惑又如圆器与方器名字不同若生金与熟金言说有异推原究体万法皆空但有意言名义差别动即八识凝为一心得旨忘缘触途无寄解曰生即金也像似也似金者银也谓金色生本自黄银可染黄似金也笺翻译梵语生像此云金银即褁金之类律生者金银宝不由人工作所成像者金银宝物由人工成其器也云居显注云栖解固是凡以金银造成形像诸器物首饰等皆名生像亦不可捉持宝七宝之类是也笺翻译七宝诸经所载不同旧本二种其间名同而华梵不一今依翻译名义一例二种皆以梵语为名华言各释其下一苏代罗华言金大智度论金出山石沙赤铜中而有四义一色无变二体无染三转出无碍四令人富以是义故名为宝二阿路巴华言银银出烧石中世名白金亦有四义与前金同故名为宝三琉璃华言青色宝观经疏吠琉璃耶华言不远谓西域有山去波罗柰城不远山出此宝故以名之此宝青色一切众宝皆不能坏色体坚莹世所希有故名为宝四波黎或云塞颇胝迦华言水玉即苍玉也或云水精体色莹润世所希有故名为宝五牟婆洛揭拉婆华言青白X色宝即𤥭璖也其状如车之渠渠车之牙辋也因以为名以其体坚色明世所希有故名为宝六摩罗伽𨽻华言玛瑙其色赤白如马之脑因以名焉以其可琢成器世所希有故名为宝七钵摩罗伽华言赤真珠佛地论赤虫所出大智度论此宝出鱼腹蛇脑中其色明莹最为殊胜故名为宝皆长贪心妨废道业笺皆字发明生像等极易惛人神智譬如古镜本来明净着一点尘埃不得若着一点光明即为障蔽夫道也者亦着一点贪心不得若着一点至道即为乖戾晦堂曰一尘飞而翳天一芥堕而覆地秪者一贪无量法门即时掩闭从此错过岂止一日两日一生两生欲求与道相遇不是容易大庄论若物能令起恼则不应畜纵令宝玩要必有离如蜂作蜜他得自不得财宝亦却是故佛在世时僧皆乞食不立烟㸑衣服房屋悉任外缘置金银于无用之地捉持尚禁清可知矣笺佛在世时分卫乞食者皆是菩萨圣僧四事供养者悉是大权天众故不惟置金银于无用之地即此条律亦未曾有盖为后人因事而制诵至此不觉想入佛境界矣锄金不顾世儒尚然笺世说管幼安讳宁与华歆园中锄菜见地土有片金管挥锄与瓦石无异歆捉而掷去时人以此X定管华之优劣乐羊甞行路得遗金一饼还与妻妻曰妾闻志士不饮盗泉之水廉者不受嗟来之食况拾金求利以污其行乎羊大惭乃捐金于野高士传披裘公者吴人延陵季子出游见道中遗金时当五月见披裘负薪顾令彼取金公投镰瞋目拂手而言曰何子居之高视人之卑耶五月披裘而负薪岂取遗金哉季子大惊而问其姓曰吾子皮相之士何足语姓名哉士大夫若爱一文不值一文千古之名言也释子称贫蓄财奚用笺根本部迦叶尊者偈所食无过一升饭眠卧惟须一小牀两张布足遮身此外并是愚痴物五灯瑞鹿本先禅师居瑞鹿一生手不度财物慧满禅师奉头陀行惟畜二鍼冬则乞示甫夏则舍之心无怖畏睡无梦行乞食所至伽蓝则破薪制屣住无再宿后无疾坐陶冶中自化灯录汴州法一与大慧初剃染时同舟下汴慧数顾其笠一怪之伺起取笠视之一金钗在焉亟投诸水慧还复顾觅一咤曰吾期汝乃为金钗动耶巳掷之水矣慧礼曰兄真我师也香严禅师芟除艹木偶抛瓦砾击竹作声省悟遽归沐浴焚香遥礼沩山赞曰和尚大慈恩踰父母当时若为我说破何有今日之事乃有颂曰一击忘所知更不假修持动容扬古路不堕悄然机处处无踪迹声色外威仪诸方X达道者咸言上上机沩山闻得谓仰山曰此子彻也仰曰此是心机意识着述得成待某甲亲自勘过仰后见师曰和尚赞叹师弟发明大事你试说看师举前颂仰曰此是夙习记持而成若有正悟别更说看师又成颂曰去年贫未是贫今年贫始是贫去年贫犹有卓锥之地今年贫锥也无仰曰如来禅许师弟会祖师禅未梦见在师复有颂曰我有一机瞬目视伊若人不会别唤沙弥仰乃报伪山曰且喜闲师弟会祖师禅也香严于击竹声中悟入成颂自谓千了百当不料被他仰山师兄一桚换却眼睛直得贫到锥也无处更加一桚犹道未在至第三颂方许他会祖师禅若当时不是仰山这两桚几合有头无尾何故伪山轻轻放过放过且止且道他父子心行还有异同也无速道今人不能俱行乞食或入丛林或入菴院或出远方亦未免有金银之费笺不能乞食句预见法运衰微能毋感慨此下至不无金银之费云栖未免入水救人以慈悲故有云律中无暂开之文以云栖为杜撰乃不知佛住世时金银何用故不捉持当斯像法住世非钱不行恐塞参学之路乃体会佛心因时而着此篇故下文随开随遮不使后学积聚以长贪心也不营求不畜积不贩卖不以七宝装饰衣器等物X庶几可耳如或不然得罪弥重噫可不戒欤笺才登初地专致学道恐其恣长贪心金银不经其手而况积畜征今丛林执掌钱糓者漫不为事于贪能不累乎训常住司执钱谷无非佛物法物僧物于巳何有若此中沾染毫釐即是镬汤炉炭若此中泾渭分明即是青莲华藏宝训死心曰求利者不可与道求道者不可与利古人非不能兼之葢其势不可也使利与道兼行则商贾屠沽闾阎负贩之徒皆能求之矣何必古人弃富贵忘功名灰心泯志于空山大泽之中㵎饮木食而终其身哉必为利与道行之不相违碍譬如捧漏巵而灌焦釜则莫能滴矣论十恶以意业为上三毒以贪心居首财利于人为祸最烈而沙门殆有甚焉律言沙弥四患而手捉金银乃与饮酒淫欲邪命自活并列笺四分律沙门释子不得捉持金银若钱沙门释子舍离珍宝珠璎不着饰好若应捉金银若钱不离珠璎珍宝则应受五欲若受五欲非沙门释子法日月有四患云何为四阿修罗烟云尘雾是日月大患若遇此患不明不净不能有所照亦无威神沙门亦有四患云何为四若沙门不舍饮酒不舍婬欲不舍手持金银不舍邪命自活是谓沙门四大患能令沙门不明不净不能有所照亦无威神X诚以手捉持则私畜藏私畜藏则生贪着于是损失法财戕残慧命恶名流布世所贱耻故钱系衣领非人坌土其上笺僧祗律有比丘将一沙弥归看亲里路经旷野有非人化作龙右遶沙弥以华散上赞言善哉大得善利舍家出家不捉金银及钱比丘到亲里家问讯巳欲还时亲里妇语沙弥言汝今还可持钱去市易所须沙弥受取系着衣领中道非人见沙弥持钱在比丘后行复化作龙左遶沙弥以土坌上乃言汝失善利出家修道而捉钱行沙弥便啼比丘顾问沙弥弥泣言我不意有过无故得恼师问汝有所捉耶答曰持是钱来师言舍弃弃巳非人复如前供养金沙着灌专头难以飞空笺僧祗律目连尊者共专头沙弥食后到阎浮提阿耨池上坐禅专头沙弥见池边金沙心生贪着取沙着尊者澡灌中目连从禅定起即以神足乘虗而还时沙弥为非人所持不能飞空目连唤弥同往弥曰我不能得往连曰汝有所持耶弥曰持是金沙连曰汝应舍弃舍巳即乘空而去捉持之害如此验欤故知唐智则匙钵之外略无兼物众号为狂则曰道我狂者乃是狂耳笺高僧传唐智则瓦钵本匙外无余物居一室门不掩闭众号为狂出家离俗心存衣食行住遮障X扁户缄笥废时乱业役役不安而此非狂更无狂者至哉言乎世间从未闻有学道沙门而饿死者不见有持戒释子而冻杀者惟当恒坚厥行永励初心任运而行直意而往自然不至乏绝苟忧其匮则檀施斯阻虞其竭则分卫始艰所以者何忧匮之心去道斯远虞竭之虑与法弥乖故虽是如来弟子则龙天不相拥卫善神不加护持以至因缘中断冻饿交迫无足讶矣乃不自究而谓佛法无灵多藏得算五邪求利笺智度论五种邪命一诈现异相二自说功能三占相古凶四高声现威五说所得利以动人心八秽资生笺华严随疏演义钞八不净物一置买田宅二种植根栽三贮聚谷粟四畜养奴婢五畜养羣畜六藏积金银钱宝七藏积象牙刻镂等物八藏积铜铁釜镬以自煑㸑槃地之严诫顿违随蓝殒命笺出曜经佛告诸比丘汝等勿贪调达供养调达自陷亦陷他人昔有羣鹫各各孚乳鹫告其鶵曰汝若学飞悬在虗空见地如槃傎勿上过有随蓝风伤害于汝头脑肢节各在异处时鶵不随父母教飞越过量为风所吹丧命异处刍潦之恒分忽越酥麦焚身X笺出曜经大月支国俗常以酥煎麦饲猪时官马驹谓母曰我等与王致力不计远近皆赴其命然饷以草蒭饮以潦水母曰汝等慎勿兴此意羡彼酥煎麦也不久自当现验时逼节会新岁垂至家家缚猪投于镬汤举声嘷唤马母吉子汝等颇忆酥煎麦否欲知证验可往观之诸马驹等审然方知前𠎝情分食草时复遇麦终不敢食古德云不愁戈戟从空下藕孔单丝绊杀人斯求寂所当深念者欤笺华严佛子譬如三十三天共阿脩罗鬬战之时诸天得胜脩罗退衂阿脩罗王其身长大七百由旬四兵围绕无数千万以幻术力将诸军众同时走入藕丝孔中菩萨摩诃萨亦复如是巳善成就诸幻法智地幻智即是菩萨菩萨即是幻智能于无差别法中入定差别法中起差别法中入定无差别法中起法昌录师与众僧喫藕次乃云昔阿修罗甞与帝释交战修罗战败退入藕丝孔中汝等诸人各各喫藕还曾咬着得几个修罗么时有一僧作呕势师云大众喫藕偏汝作恁么势僧云若不恁么恐遭人恠笑师曰直饶恁么也遭人怪笑僧曰和尚又作么生师曰但喫藕去无作么生藕丝诗西方美人洗藕莲庄北手把金刀如切玉玉中谁识藏氷丝刀刀玉断丝还续因之有感偶而謌句里宫商费琢磨齿颊氷声忘六月吚哦满X口含霜雪载嚼载謌丝转多织女虽巧愁秋波赖我舌本通泉谷香漩迂遶莲华腹地纬天经神鬼呵丝丝烨烨照山河莫教根蒂惊食尽留取一丝两丝藏脩罗沙弥律仪毗尼日用合参卷上沙弥律仪毗尼日用合参X卍XXX沙弥律仪毗尼日用合参卷中菩萨戒弟子云栖寺沙门袾宏辑集云居山真如寺晦山沙门戒显订阅寓黄山慈光寺石树沙门济岳彚笺威仪门笺威仪门者正显上篇戒律门之文也威者威以德见非匹夫匹妇卤莽之威及作威做势之威也仪者仪以行见非消沮闭藏之仪及脇肩谄笑之仪也门者自藏中沙弥十戒并威仪一卷内载四十二事之门今云栖列二十四条不啻威仪三十礼仪八百约而言之惟一心行何则心为功曹诸体皆从使功曹若正从使亦正是故心不妄想心威仪也身不妄动身威仪也口不妄言口威仪也其余诸根不妄而威仪亦复如是当知六根门头一动一静何处不是威仪如香严声色外威仪是X也菩萨善戒经四威仪谓修道之人心不放逸若行若住调摄其心成就道业虽久于行坐亦当忍其劳苦非时不坐非时不卧设或住卧之时常存佛法正念如理而住于此四法动合规矩不失律仪是谓四威仪一行谓举趾动步心不外驰无有轻躁常存正念以成三昧如法而行二住谓非时不住若或住时随所住处常念供养三宝赞叹经法广为人说思惟经义如法而住三坐谓跏趺宴坐谛观实相永绝缘虑澄湛虗寂端肃威仪如法而坐四卧谓非时不卧调摄身心或时暂卧则右胁宴安不忘正念心无昏乱如法而卧波罗蜜多经如来行步进止仪雅其犹鵞王如来行步威容齐肃如狮子王晁文元公七审第一一切妄念能消否第二一切外缘稍简省否第三一切触境能不动否第四一切语言能慎密否第五一切黑白灭分别否第六梦想之间不颠倒否第七方寸之间得恬愉否常书座右四威仪中时自考校以警惛愦以代曾子三省之仪道力浅深以自审知佛制沙弥年满二十欲受具足戒时若问不能具对沙弥事者不应与具足戒当云卿作沙弥乃不知沙弥所施行沙门事大难作卿且去熟学当悉闻知乃应受具足戒今授卿具足戒人谓佛法易行沙门易作故当先问笺世间男子年满二十在成人之列孝弟在躳出X世间男子年满二十伟然僧相当为大比丘事若沙弥年满二十不发心进具戒者和尚阇黎应开导发心若三劝不发进戒之心不应与共住与共住者非和尚非阇黎若沙弥要求进戒者应审是沙弥戒相及所施行事若沙弥不知不识且令熟学然后许可征沙弥将受比丘大戒当学比丘大事何必琐琐问沙弥中事训上篇不云乎律仪为比丘戒之阶梯乃菩萨戒之根本若根本培之不深枝叶花菓安得茂盛其犹掘干土而思甘泉无有是处故沙弥律仪不可不深究也以下条则于沙弥威仪诸经笺藏中有沙弥十戒经沙弥十戒并威仪沙弥仪轨颂沙弥尼戒经沙弥尼离戒文及古清规今沙弥成范中节出又宣律师行护律仪虽诫新学比丘有可通用者亦节出良以末法人情多诸懈怠闻繁则厌繇是删繁取要仍分类以便读学间有未备从义补入一二其有乐广览者自当阅律藏全书笺指月栖贤湜性高简律身动不违法暮年三终藏经以坐阅不恭则立诵行披南公少年从之故取法甞曰栖贤和尚定人天中来藏经乃佛祖命脉阅藏经即能通佛祖命脉即是佛祖应身今之为僧不闻藏经名字而终身无憾者不知何以自X处敬大沙门第一笺梵语沙门具云沙迦懑里华言勒息亦云桑门涅槃云善觉谓勤修戒定慧息灭贪嗔痴识心达本源故号为沙门即弘宗演教德行兼美诸善知识也大方广宝箧经离诸经聚故名沙门沙门有四一胜道沙门禀佛出家能灭贪嗔痴等烦恼得证胜道故二说道沙门巳调伏贪嗔痴等烦恼而能宣说正法为令众生入佛道故三坏道沙门谓破诸禁戒行诸恶法非是梵行妄称梵行故四活道沙门能调伏贪嗔痴等勤修正行所有善法堪能生长智慧命根故第一者梵网十重以杀戒为第一此律仪亦以杀戒为第一梵网四十八轻以不敬师友为第一此威仪亦以敬大沙门为第一故律仪日用为菩萨戒之根本不言自信矣此下引证诸经为发明敬字也方广大庄严经佛法如海容纳百川四流归之皆同一味据戒前后不在贵贱四大合故假名为身于中空寂本无吾我当思圣法勿生憍慢普耀经难陀出家礼家仆优波离大地为之震动梵网若佛子初始出家未有所解而自恃聪明有智或恃高贵年宿或恃大姓高门大解大福大富饶财七宝以此憍慢而不谘受先学法师经律其法师者或小姓年少卑门贫穷下贱诸根不具而实有德一切经律尽解而新学X菩萨不得观法师种姓而不来谘受法师第一义谛者犯轻垢罪既得戒巳生孝顺心恭敬心见上座和尚阿阇黎大德同学同见同行者应起承迎礼拜问讯而菩萨反生憍心慢心痴心嗔心不起承迎礼拜犯轻垢罪四分沙弥应以生年为次第若生年等者应以出家为次第註四姓舍家入道同为释子不得复论种姓比丘体是僧宝专尊戒腊岂应更计生年故虽百岁沙弥亦当敬初受戒比丘如法华父少而子老义同指月云门问曹山如何是沙门山曰喫常住苗稼者是曰便恁么去时如何山曰你还畜得么曰畜得山曰你作么生畜曰着衣喫饭有甚么难山曰何不道披毛戴角门便拜敬大沙门偈若见沙门当愿众生调柔寂静毕竟第一笺华严净行品因智首菩萨所问一百十问文殊答一百四十一偈之一也其日用所行何事即随事以发行愿也华严大义要于事上见理理事双通方得入事事无碍毕竟止息唯大涅槃调柔寂静者法华静然安不动其心常淡薄是也毕竟第一者威仪寂静为世出世间之导师故曰第一不得唤大沙门字笺古人不敢称大沙门名字以所住山头尊称之如南岳百丈等是也今之后生开口撤唿尊宿名字损X福良多不可不知不得盗听大沙门说戒笺佛制黑白月诵戒羯磨或作如法僧事一切不得盗听盗听者与五逆同科永不许受比丘戒征众生堕恶道一闻佛法便得拔苦云何听戒不言生福而曰盗者何也训未受戒者如蒙童未定之天宜深畜之故不使与作如法僧事如法者有不如法者向如法僧前宣罪悔过还得清净若未受戒听之如以利刀斩其信根即断将来佛命故曰与五逆同科盖不止判盗而巳不得转行说大沙门过笺沙门有过自有沙门举沙弥不应说成范设有说者当善遮护永嘉云或是或非人不识逆行顺行天莫测固不可以小智窥其大用也师法颂常慕于师德不应窥小过善恭敬经师实有过尚不得说况当无也若有比丘于其师边不恭敬者我说别有一小地狱名为椎扑当堕是中堕彼处巳一身四头身体俱然皆繇往昔骂辱于师舌根过故恒食屎尿舍身巳常生边地具足恶法毁谤沙门者请看是经不得坐见大沙门过不起笺寻常见尊长过必先起作礼谦下问讯况见大沙门到肆坐不起也大沙门者佛祖后裔轻慢沙门即轻慢佛祖也除读经时病时剃发时饭时作众事时X笺读经时如对佛语坐时如宝塔相似故不须起病时应以调摄为事不以起立为礼剃发时受持偈呪兼之利刀在手故不须起饭时三匙五观正命受食若起立不成斋法故不须起作众事时若起立妨常住事故不须起行护云五夏以上即阇黎位笺五夏即五年也阿遮利耶略云阇黎唐言轨范菩提资粮论阿遮利夜随言正行南山钞能纠正弟子故四分律五种阿阇黎一出家阿阇黎即剃度之师也谓出家必依师剃度所以得出家是也二受戒阿阇黎谓既得出家必依师求受戒法于受戒时得作羯磨是也三教授阿阇黎谓既得戒法必得师教授威仪从教授得威仪是也四授经阿阇黎谓出家必须依师受习经文解说义理从所授经得读修妬路若说义乃至一四句偈等是也五依止阿阇黎谓比丘度夏当依师住或依止作宿乃依止住一宿者是也十夏以上即和尚位笺十满数言得戒巳经寒暑十易而此戒无损如美玉无瑕正堪接物利生即和尚之位和尚或云和阇羯磨疏翻译多杂番胡二传天语不得声实故讹传梵本正名乌波遮迦传至于阗翻为和尚传至此土什师翻为力生后汉言知有罪知无罪律摄满足十夏方住师位复须成就五法一知有犯二知无犯三X知轻四知重五于别解脱经广能开解于诸学处创结随开若遇随缘善知通塞常诵戒本能决他疑益见多闻自他俱利威仪行法无有亏犯具足是德名亲教师繇其亲能教出离法故虽近圆于诸学处不识轻重设六十夏仍须仗託明德依止而住虽比丘事沙弥当预知之笺比丘事云何沙弥当预知也谓将来不久登坛为比丘故当预知比丘事所以滋培初志使其精进不退舍小见大也征前云不得听大沙门说戒听则判五逆同科此云当预知之二说若有所阻也训诵戒羯磨发露罪相故下座不得听上座羯磨当预知者正所以䇿进向上入大乘戒法毋住迹沙弥得少为足也事师第二笺舍利弗问经文殊师利白佛言云何说父母之恩不可不报师僧之恩不可称量二者恩大其孰为最佛言夫出家者舍其父母生死之家入法门中受微妙法师之力也生长法身开发知见出功德财养智慧命功莫大焉追其所生乃次耳根本杂事若人依托修行于佛法中剃除须发而被法服以净信心出家修行彼人于师乃至尽寿四事供养未能报恩华严凡夫无智执着于我并执我见憍慢贡高不愧无智妄自尊大见善不从罔受教诲于贤不亲去道甚远夫求戒法当折我心思X惟圣道屈节卑体敬事师长所谓尊师重道见贤思齐也弘明集师之为功在于发悟譬犹荆璞而莹拂之耳若质非美玉莹拂何益五灯香林远依云门十八年为侍者门凡接师则唿曰远侍者师应诺门曰是甚么如此者十八年一日方悟门曰我今更不唿汝矣师一日辞门门曰光含万象一句作么生道师拟议门令更住十年梁忏佛言天下善知识者莫过师长既能自度亦复度人师长令我速离恶趣太平御览道部师者发蒙之基学者有师亦如树之有根也大智既成复能成就小智犹树根生子子复能生根展转相生种类不绝文中子天地生我而不能鞠我父母鞠我而不能成我成我者夫子也道不啻天地父母通于夫子受罔极之恩华山注师以开导友以切磋世出世间法器全赖师友所当敬重倘存憍慢一生福慧消灭故戒之如常啼卖心肝而学般若世尊因地为半偈舍全身然千灯为法忘身也当早起笺凡事早起事事次第不至卒暴谚曰一日之计在于寅欲入户当先三弹指笺欲入户便师所需也三弹指听师进止也僧伽律晨起须右脚入师户若有过和尚阿阇黎教诫之不得还逆语X笺失于中道谓之过师长教诫还逆语过而又过不可教也凡闻师教诫静默听受记取不忘若有问难当调柔进语若不调柔发言麤恶同于逆论事师法颂若师所教诲欢喜当听受自巳或不能则善言启白繇依止师故所作皆成就珠林受说无违则理超情俯如说听乖宗则尠难通会是以一象既亏六爻斯坠一言有失则累劫受殃故知传法不易受听极难良由去圣日久微言渐昧而一说一受固亦难行恐名利关心垢情难净也视和尚阿阇黎当如视佛笺诸佛巳过去未来尚未来现在说法者惟和尚阇黎代佛宣化故曰当如视佛正锋录今之轩轩声誉于当世者不知有阇黎师法而返捶诟几死者又何怪乎后生小子习以成风而不丧心病狂者哉嗟嗟今日之阇黎可以捶诟而他日又可以为人说戒作师范乎梁忏谤师毁师憎师嫉师法中大魔地狱种子若使出不净器不得唾不得怒恚笺秽气人皆畏避然事师孝行义无畏避之理既除粪器唾及怒恚犹不除也故除粪器不待师见默慰师意若于师前作怒畏状义同逆论曲礼凡为长者除粪之礼必加帚于箕上以袂拘而退其尘不及长者以箕自向而扱之事师法颂勿令阿阇黎少分生烦恼无智相违背定受阿鼻狱X若礼拜师坐禅不应作礼师经行不应作礼师食师说经师梳齿师澡浴师眠息等俱不应作礼笺载七十二威仪敬礼师法候在晨晡以表一日始终之诚出晨晡非礼也若问佛法及远归不拘亦须候师无事然后作礼师若有事俱不应作礼师闭户不应户外作礼欲入户作礼应弹指三遍师不应应去笺指月赵州闻沙弥谒参向侍者曰教伊去者乃教去沙弥便珍重师曰沙弥得入门侍者在门外持师饮食皆当两手捧食毕敛器当徐徐笺两手捧恭敬之致也若奉师饮食当过眉恐粗气触食也始于奉食终于敛器无粗行之状故曰徐徐侍师不得对面立不得高处立不得太远立当令小语得闻不费尊力笺善见论立处高远意不相接语不投机事师法颂若足踏师影获罪如破塔论不宣太远颂不宜太近至若不近不远左右逢源应时及节不费师言事事周到心心法门而事师之道备矣若请问佛法因缘当整衣礼拜合掌胡跪师有语澄心谛听思惟深入笺善恭敬经若有所疑先应谘白若见师许然后请决弟子谘决于师未有坐而问者如须菩提舍利弗等启问世尊必从座而起颜回曾子请问夫子必避席而问虽门庭各别其理一致下二句乃见听受X诚切之至若问家常事不须拜跪但端立师侧据实申白笺谚家无常礼有至礼存焉非无礼也谓礼有时师若身心倦教去应去不得心情不喜见于颜色笺读书以变化气质为先学道以承顺师意为始孔子曰色难工夫与法华柔和善顺而不卒暴合看不可异同也凡有犯戒等事不得覆藏速诣师前哀乞忏悔师许则尽情发露精诚悔改还得清净笺忏悔即悔过华梵兼举也水忏包藏瑕玼佛不许可说悔宣罪净名所尚故有罪当尽情发露如云开月现日照霜消若有一丝覆藏即为欺师亦为自欺不得清净大慧录古人见善则迁有过则改率德循行思免无咎所患莫甚于不知其恶所美莫善于好闻其过然岂古人之才智不足识见不明而若是耶诚欲使后世自广而狭于人者为戒也毛诗正义墓道之门幽闲由希覩人行之迹故有此棘此棘既生必得斧乃可以开析而去之以兴陈我之心不明由希覩良师之教故有此恶此恶既成必得徒饰其辞而巳诚发乎中心形乎容貌其爱之也深其更之也速如追免惟恐不逮故有进业无退功师语未了不得语笺与人语必待彼语毕方进若师语未了而夹杂进语若拂师意故言有终始语有次第不可不知X不得戏坐师座笺师座千古圣贤所尊之位若涉于戏则得罪弥重若分座说法僧差诵戒坐者无犯灯录黄檗一日捧钵至南泉位上坐泉入堂见便问长老甚年行道檗曰威音王巳前泉曰犹是王老师儿孙下去檗便向第二位坐泉休去沩山云欺敌者亡仰山云不然须知黄檗有陷虎之机沩山云子见处得与么雪窦云可惜王老师只见锥头利吾当时若作南泉待伊道威音王巳前即便向第二位坐令黄檗一生起不得虽然如此也须救取南泉妙喜曰何待问他甚年行道才入堂见他在主位便捧钵向第二位坐直饶黄檗有陷虎之机拟向甚处施设黄檗欲占先机翻成退后南泉但能向上不能向下以至主宾失次遗笑作者虽然且道那里是主宾失次处颂最尊一位许谁知才拟生心受者痴莫向威音叙戒腊请看古佛载来时及卧师牀着师衣帽等笺师与不犯师不与辄着者犯为师驰达书信不得私自拆看亦不得与人看笺书所以表信也故驰书于千里之外恍如面谭夫道人书中无不可与人看者然亦有为人方便处若途中拆看与人看而有浮沉等事小则损师名节大有意外之祸有累法门故当慎密到彼有问应答则实对不应答则善辞却之彼留不X得便住当一心思师望归笺凡为专使应答不应答要在临时转变若不应答答之则与书相违徒劳往返灯录青原思令希迁持书与南岳让曰汝达书了速回吾有个鈯斧子与你住山迁至彼未呈书便问不慕诸圣不重巳灵时如何岳曰子问大高生何不向下问迁曰宁可永劫受沉沦不从诸圣求解脱严便休迁便回青问子返何速书信达否迁曰书亦不通信亦不达去日蒙和尚许个鈯斧子秪今便请青垂一足迁便礼拜马祖令人送书到径山钦书中作一相师发缄于相中着一点封回忠国师云钦师犹被马师惑径山杲云马师仲冬严寒钦师孟夏渐热虽然寒热不同彼此不失时节忠国师因甚却道钦师犹被马师惑还委悉么无风荷叶动决定有鱼行潭州大沩佛性泰禅师圆悟住蒋山时师为座元有僧仲安来谒悟因叩师领旨及师住德山遣安至蒋山通嗣法书于悟时悟坐丈室安捧书趋前悟曰千里驰达不辱宗风公案现成如何通信安曰觌面相呈更无回互悟曰此是德山底那个是专使底安曰岂有第二人悟曰背后底聻安便度书悟曰作家禅客天然犹在安曰分付与蒋山乃下通首座大众书于僧堂前首座问曰玄沙白纸此自何来安呈起书曰见么座遂引手接安复执却曰久默斯要不务速说今日拜呈幸希一鑑座便喝安曰作家首座座又喝安打一书座X拟议安曰未明三八九不免自沉吟又以书打一下曰接悟与佛眼立于法堂盼其作略悟厉声曰打我首座死也佛眼曰官马厮踏有甚凭据安曰说甚官马厮蹋正是龙象蹴蹋悟曰唤来安复至法堂上悟曰我五百众中首座你为甚么打他安曰和尚也吃一顿始得悟顾佛眼吐舌眼曰未在乃顾安问曰只如空手把锄头步行骑水牛人从桥上过桥流水不流意作么生安低躬曰所供竝诣是实悟笑曰元来是家里人遂至五祖自自曰书里说甚么安曰文彩巳彰自曰毕竟说甚么安曰当阳挥宝劒自曰近前来这里不识数字安曰莫诈败自顾侍者曰这是那里僧安曰多少人疑着侍者曰曾在和尚会下去自曰怪得恁么滑头安曰曾被和尚钝置来自遂将书于炉上熏曰南无三满哆没默喃安近前弹指而巳安载至蒋山坐夏悟使分座接纳秋辞归悟曰子何所需安曰短謌须要十数丈长句只消三两言悟以颂嘉赏之安后出世鼎州灵巖师对宾或立常处或于师侧或于师后必使耳目相接候师所需笺寻常侍师当尽孝尽敬宾客在座犹宜谨慎候师所需勿失其时如仙陀婆始称伶俐若师于尊客前高声唿唤大费神气有失事师之道师疾病一一用心调治房室被褥药饵粥食等笺师者法身之父母亦犹世间稚子不可一日无父X母而释子不可一日无师法也故敬顺师法如事父母若师有疾当用心调治或师病中嗔骂亦当恬忍始终奉事勿生厌倦也北山纪闻月堂曰黄龙居积翠因病三月不出真净宵夜恳祷以至燃顶炼臂仰祈阴相黄闻之责曰生死固吾分也尔参禅不达理若是真净从容对曰丛林可无克文不可无和尚识者谓真净敬师重法其诚至此他日必成大器持衣授履洗浣烘晒等具于律中兹不烦录笺律中事师名相既广约言惟诚惟孝事师时时以诚孝存心则一切奉事自然不苟师资之间水乳相合而道在其中凡侍师不命之坐不敢坐笺弟子侍立师前逢源左右固其分也而师或愍其久立勤苦乃命之坐慈也弟子敬顺师命即坐理也不命之坐而坐慢也不问不敢对除自有事欲问笺师资问答不知语脉则言无根言无根如乱麻无绪古人悟后问答如电影穿针丝来线去又如水面回纹飞花点缀故虽家常话须知泥里有剌凡侍立不得倚壁靠桌宜端身齐足侧立笺曲礼立必正方立毋跛跛偏任也凡立师前鞠躬如也勿现疲劳怠惰之容及作屈指之声论语恭而无礼则劳欲礼拜若师止之宜顺师命勿拜X笺逆师命强拜虽拜无礼反得罪若顺师命不拜胜于拜也凡师与客谈论涉道话有益身心者皆当记取笺欲知佛法深妙当观日用寻常凡师与客谈论无非佛法机缘故当记取灯录云门偃说法如云如雨不许记录见录之者必骂逐曰汝口不用反记吾语他时必裨贩吾去今室中语皆香林以纸为衣随所闻书之师有所使令宜及时作办不得违慢笺师所命事当乘时作为惟恐更有闻命若少懈得违慢罪论语子路有闻未之能行惟恐有闻成范凡闻师唤当随应而至若有所需即依法授之圣贤帝王非教不知故事师之道无犯无隐若加恚怒为罪滋大太微仙君功过格见明师不参授典教为二过不依师教旨为十过反叛师为五十过违师教令为三十过尊长父母同此凡睡眠不得先师笺后师而卧者候师所需也或有言论教诫故不敢先卧失事师之礼也凡人问师讳当云上某下某笺讳避忌也隐也生曰名死曰讳今俗问人讳大谬矣东方朔七谏愿承间而效志兮恐犯忌而干讳不敢直唿师名故加上下二字若问师号不须上下二字当答某某大师号者如国之号令天下称之若加X上下二字世无是事故录杨岐之称师号表而出之灯录杨畋提刑山下过杨岐会出接提刑刑问和尚法嗣何人曰慈明大师曰见个甚么道理便嗣他曰共钵盂喫饭曰与么则不见也师捺膝曰甚么处是不见杨大笑师曰须是提刑始得鹤林玉露古人称字最不轻孔门诸子称夫子为仲尼今世平交称字稍尊贵者便不敢称字与古异也珠林诸佛名号称扬敬礼而获福其出于尊敬之口则为福出于轻薄之口则为祸凡弟子当择明师久久亲近不得离师太早笺师资之缘分定固不可强上下决择宜慎于始当尊制三年然后薙发以尽煅炼中间永无离师之道况曰早离近来出家者不慎于始即为薙发不朞月往矣古人未甞不急急于得人以继其志必先辩其语句观其作用察其所以以定师资之缘略举一则以见古人厚道今人所不能及也如临济遭黄檗三顿棒自谓缘不在此乃辞檗檗曰汝不须他往但到高安参大愚去及至大愚有肋下还拳之机愚曰汝师黄檗非干吾事黄檗大愚可为善为宾主互换者也较之今日在还拳处早巳收下一员战将谁肯道汝师黄檗哉鸟窠禅师见秦望山长松盘屈遂栖止其上侍者会通一日辞去师问曰汝今何往曰会通为法出家和尚不垂愍今往诸方学佛法去师曰若是佛法此间亦有少许曰如何是和尚佛法师于X身上拈起布毛吹之通遂领悟玄旨叶县省严冬冷淡衲子畏敬之浮山远天衣初参时值雪寒省呵骂驰逐至水泼不去既领执不合用常住物愍众作油面羮遂估衣钵偿所值复逐之即住院房复追租远无难色乞诸市还听法仍不倦省谓众曰远其衲僧也迎归之浮山远曰古人亲师择友晓夕不敢自怠至于执㸑负舂陆沉贱役未甞惮劳予在叶县备曾试之然一有顾利害较得失之心则依违姑息无所不至且身既不正又安能学道乎笔飡元印简山西宁远人幼礼中观沼为师十八元丘下宁远四众逃难简侍中观如故观曰吾迫桑榆汝方盛年宜自逃遁简泣曰死生有命安可离师苟免乎明日城降元帅史天泽问曰汝何人曰沙门曰食肉否曰何肉曰人肉曰豹尚不相食况人乎史喜而释之梵网孝名为戒经义戒即孝也离戒非孝余谓戒即师也离师非孝然亦有不离师而人不名其孝何也谓其虽近师前言不逊顺行多违逆离心离德故也亦有言逊而行顺而人亦不名其孝何也谓其内则诈伪不实外则脇肩谄笑惯饰小节悦一时之耳目乃不顾坏千古之大纲以是不名孝也如简公事师临难不肯苟免至死不改其节可谓孝之圣者矣笔飡唐清江礼昙一律师受业经典触目而通识者曰此缁门千里驹也甞与师稍忤舍而游方遍历法筵自责曰天下行半如我本师者鲜矣乃还师所僧集时X负荆唱言某再投和尚惟愿摄受时一公诟骂江雨泪忏谢曰前念无知后心有悟望和尚大慈施与欢喜求哀再四一公悯之遂为师资如初一公后谒忠国师密传心要凡师于弟子未有不为得彻困而用毒竦手脚煅炼然须是个人始得若施之不当飜成钝置师资之间均失大利如江雨离师之缘如食𣛴榄初时上口苦澁不禁直至中途殊觉甘味因怀感师恩乃归负荆悔过若非末后殷勤几合不起慎哉如师实不明当别求良导笺出家第一要决择生死以大悟为期其次要明如来五时四教经义又其次要明律仪开遮持犯戒相此三者全仗明师开示次第参学若此三者一一不知则与世谛流布返不如俗汉恶在其为师法哉故曰当别求良导良导者谓良师良友相依以明前三要也征有欲以此则删去何也训删去之意正恐弟子欲弃其师乃以此借口若真为生死别求依止亦必明告其师乃可他投今之轻弃本师者多以其师因缘淡薄心怀轻藐因而趋慕多闻猎取声誉较之真为生死大相迳庭昔均提感念师恩愿终身为沙弥给侍此心何心凡为弟子者宜录此一则悬诸座右时省观焉智度论譬如婴儿不应离母又如行道不离粮食如大热时不离凉瓜冷水如大寒时不欲离火如深水不应离船病人不离良医X设离师当忆师诲不得纵情自用随世俗流行不正事笺忆师诲者不忘师平日所诲恍如耳提面命终身不违若恣逞巳意便同流俗亦不得住市井闹处笺市井喧嚣杂沓非大力量者不能和光同尘入廛垂手故头陀经先择阿兰若处为第一义故灯录宋武宁慧禅师与圆通秀铁面同参天衣安居武宁荒村破院单丁三十年而圆通应诏居法云威光烜然后以书致安安不拆而弃之侍者问何故安曰吾始以秀有精彩今知其痴也出家儿冢间树下办那事如救头然无故于八达衢头架大屋养数百闲汉此真开眼尿牀何复对哉圆通秀者当时之烜赫者也尚遭武宁贬剥若此遐想当时真实为此事者可以屈指指外皆是闲汉余甞睥睨诸方之烜赫者大半虗张声势究竟真实为此事者几人诵武宁之言殊觉齿脥清香毛骨疎爽笔飡寄魁书记偈云僧仆城隍佛祖诃先贤多是隐巖阿山泉流出人间去清水自然成浊波不得住神庙笺不住神庙者谓神以酒肉为禋祀住则僧仪偃蹇人所轻忽故出家者佛在世时依佛而住时当像法则依佛像而住是故持戒者不礼鬼神且为鬼神钦敬若住神庙则为鬼神所呵笔飡瑞少昙闽人刚介X自持至顺间毅然弃去金陵访龙翔诉公于是延第一座适移忠虗席公力荐之师辞曰公未思移忠乃宋奸臣秦桧香火桧挟私势徧管大慧于梅衡我虽不肖忝承其裔何忍嗣其香火时鸿儒宿德无不称誉从来道德与忠孝相继未有离于忠孝而别有道德昙祖之论千古不磨实为可法黄龙死心住翠巖时翠巖有淫祠乡人禬禳酒肉无虗日师诫知事令毁之知事辞以不敢掇祸师曰使能作祸吾自当之乃躬自拆毁俄有巨蟒盘卧内引首作吞噬之状后蟒遁安寝无他雪堂行拾遗录齐安王嗣李主景远也复云师一夜梦神人峩冠告曰弟子为师所折不遑安处欲至广南假庄夫六十人师梦中诺之未几庄夫疫死者满其数师后问学者且道固有鬼神否若道有又不打杀死心若道无庄夫为什么却死答者皆不契适真净会中元首座至师如前问元云甜瓜连蒂甜苦瓜连蒂苦师大喜元乃辨才高弟也不得住民房笺民房多近市嚣恐累道故第一阿兰若颂欲精进一乘先当择其处阛阓不远离烦恼如刀锯未到无学门于学有所虑林下及水边自然绝滓泸依结茅三间蒲团敷一具呆呆着眼看触景皆道助不得住近尼寺处笺四分近尼寺谓妨处难处故学者不得近征布袋和尚在十字街头等个人来便曰乞我一文钱阛阓X不为害也栖贤住民房同俗不为害也蚬子卧纸钱灰中神庙不为害也月明之度柳翠近尼寺不为害也训布袋弥勒化身入廛垂手者也栖贤住民房权宜也蚬子神前酒台盘一句烁破今古果位上人也月明虽是玉通弟子柳翠为玉通后身巳隔世二十余年而月明发白齿落可想见矣当时玉通之缘元非本意故能于月明言下勐省弃却胭脂愿为执㸑而月明用毒辢手以滚油毁其美容终于苦参至今柳菴尚存以上机权作用非今人所能履践者也若一履践如无盐之效颦转见丑态沙弥初地岂可效欤不得与师各住而行世法中一切恶事笺师资之缘聚散理之常情当遵宝训不可世谛流布取笑识者故曰不行世法中恶事恶事者胁肩谄笑邀誉绅衿及近尼寺住神庙等是也宝训雪堂曰死心住云巖室中好怒骂衲子皆望崖而退方侍者曰未为善知识行佛祖之道号令人天当视学者如赤子今不能施惨怛之爱垂抚循之恩用中和之教柰何如仇雠见则诟骂岂善知识用心乎死心拽杖趂之曰尔见解如此他日谄奉世位苟媚权豪贱卖佛法欺罔聋俗定矣予不忍故以重言激之安有他哉欲其知耻改过怀慕不忘异日做好人耳随师出行第三笺马鸣菩萨事师颂若是踏师影获罪如破塔于X牀坐资具骑蓦罪过是若师经行处不应随举步端谨侍于傍无弃于洟唾亦勿于师前私窃而言笑若于险路中自巳作前导又不应于前身现疲劳相或洗衣濯足及澡浴等事先白师令知所作无令见不得过历人家笺过历者停止一家复停止一家殊失相随之道也不得止住道边共人语笺曲礼从于先生不越路而与人言若中途与人私语则置师于何地耶不得左右顾视当低头随师后笺寻常出入当正心正眼一往直前随师后威仪更当谨慎听师行止若东看西视为俗所呵不免言累及师失之教诲弟子不能以孝行慰师反以俗讥累师于心安为到檀越家当住一面师教坐应坐笺名义檀施也谓其人行施越贫穷海故亦名檀那具云陀那钵底此言施主思大乘论能破悭吝嫉妬及贫穷下贱苦故后得大福能引福德资粮故住一面者不离左右候师所指也师赐坐即尊师命而坐不教坐而坐得慢罪事师法颂或事缘令坐勿舒于双足常具诸威仪师起速当起礼记长者赐坐应告坐而坐到他寺院师礼佛或自礼不得擅自鸣磬X笺钟磬人天之眼目丛林之号令揵棰各有司命故不得擅鸣而失宾主之序成范师遶塔当侍一偶视师仪则师礼毕方自遶师教同遶则随后而遶若山行当持坐具随之若远行不得相离太远笺山步艰难师或行倦欲暂歇息敷具而坐故宜持具随之远行非同在近一失所在两不相照凡所作为必须顾盼不致两处悬念若过渡当持杖徐试浅深笺事师法颂若于险路中自巳作前导若过溪㵎中以杖试浅深论语深则厉浅则揭灯录洞山与云居过水洞问水深多少居曰不湿洞曰粗人居却问水深多少洞曰不干五祖演云二人恁么说话还有优劣也无山僧今日因行掉臂为你众人说破过水一句不湿库内珍珠堆积过水一句不干无锥说甚贫寒干湿二途俱不涉任他绿水与青山麻谷宝彻侍马祖行次问如何是大涅槃祖曰急师曰急个甚么祖曰看水师同南泉归宗谒径山路逢一婆乃问径山路向甚处去婆曰蓦直去师曰前头水深过得否婆曰不湿脚持瓶𢹂钖等具如律中文繁不录若偶分行约于某处会不得后时笺隅缘事而暂往也约期也后时失时也师受斋当侍立出生斋毕复侍立收䞋笺收䞋皆侍者事然今之侍者非昔之侍者也有以X师之䞋误用者不重巳灵以几文钱坏一生人品良可惜矣七十二威仪到檀越家索净水洗钵师坐捉手巾钵授与师乃应还自坐本律连坐饭时不得先师食饭师饭巳当起取钵自近别坐饭时立住师边师教食去方当坐受食别坐饭时有四事一当立住师边二教食去乃当去三头面着地作礼四食饭不得倨坐上戏五饭巳当至师边住师教还坐乃应坐是为别饭时法也入众第四笺智度论佛圣弟子住和合故有二种法一贤圣语二贤圣默依止陶镕固须给侍鑪韛煅炼宜先入众同尘之用一如济物之功自普四分律凡欲入众当具五法一应以慈心二应自卑下如拭尘巾南山钞推直于他引曲向巳长省巳过不讼彼短记云巾能揽秽归巳令物洁净故三应知起坐法若见上座不应安坐若见下座不应起立此为比丘说也若沙弥见一切巳受具者尽当起立四彼至僧中不为杂说谈世俗事若自说若请他说五若见僧中不可事心不安忍应默然住宝训雪堂曰高僧临众必曰众中须知有识者予因问其故菴曰不见沩山道举措看他上流莫慢随于庸鄙平生在众不沈于下愚者皆出此诺稠人广众中鄙者多识者少鄙者易习识者难亲果能自奋志于其间如一人与万人敌庸鄙之习力尽真挺X特没量汉也予终身践其言始得不负出家之志入众偈若见众会当愿众生说甚深法一切和合笺华严疏二覩事境愿初覩众会谓众聚多谈无义故愿说深法众心易乖故令和合甚深之法非世间文字所能诠也若世间文字可诠无以见斯法之深处惟文字不可到处乃见斯法之深矣然则甚深之法世间文字尚不能诠而口吻当云何说所以说者无说而闻者无闻无说无闻则一切和合一切和合是名甚深之法也不得争坐处笺不逊而坐者因得慢罪争而坐者无容人之量亦失大人之体然丛林坐位自有百丈清规恶待争而坐也噫我未见争道德仁义者也道德仁义以无争而得坐位以无争而坐昔颜鲁公有争坐位帖余因有禅门争坐位帖所以斥憎贤嫉能之小人尚谦恭逊顺之学者也不得于坐上遥相唿语笑笺遥相唿语笑者与人迢递隔坐狂唿呌笑傍若无人之辈见之如探汤不可近也灯录宏智禅师为淳禅师侍者寮中与僧征诘智不觉大笑淳适过闻之至夜询之智曰偶与僧诘话而麤不禁发笑淳曰固是汝这一笑失却多少好事不见道暂时不在如同死人智拜服后虽暗室未常敢忽众中有失威仪当隐恶扬善X笺失仪者即如上遥相唿语笑之事宜隐人之恶成人之善也宝训演祖曰古人乐闻巳过喜于为善长于包荒厚于隐恶谦以交友勤以济众不以得丧二其心所以光明硕大照映今昔矣灵源闻觉范贬窜岭南叹曰兰植中涂必无经时之翠桂生幽壑终抱弥年之丹古今才智丧身谗谤罹祸者多求其与世浮沉能深其身者少故圣人言当世聪明深察而近于死者好议人者也博辨宏大而危其身者好发人之恶也在觉范有之矣不得伐劳显巳之功笺伐夸也谓夸张自巳之能也然纵有大功何伐之有惟其不伐而功愈显灯录中峰本住大觉狮子二剎由师克成及奉敕撰碑文尺寸之功不肯自居即与一名亦不许成范与诸同事善相仁和有益相通有缘相代道德经自是者不彰自伐者无功自矜者不长易谦谦君子有终吉彖曰谦尊而卑先论语颜回曰愿无伐善无施劳谢子与伊川别一年忽相见伊曰相别一年做得甚工夫谢曰秪去得一个矜字曰何故曰仔细点检得来病痛尽在这里若安排得这个罪过方有进向处伊点头曰前辈于矜夸无不切戒非独公也凡在处睡不在人前起不在人后笺学道精勤睡魔自去惺寂相照则事事常行人前着着不落人后何患道之不成清规五更钟将鸣轻X轻先起端坐不得扇风令人动念闻钟偈笺通载传拘留孙佛于干竺修多罗院造青石钟于日出时有诸化佛与日俱出密说显演十二部经闻法证圣不可胜数周礼考记凫氏为钟五经通义钟者秋分之音万物至秋而成至冬而藏故金为钟相继不绝也西京记发鲸鱼铿华钟薛宗註海中大鱼名鲸海岛有兽名蒲牢畏鲸击鲸一击蒲牢辄大吼凡钟欲令声洪故作蒲牢以击之者为鲸音鱼有篆文凡闻钟声当默念此偈默念者心声也心有声耶心无声耶无声之声秪可自闻不堪人听楞严反闻闻自性何不自闻闻其心声之谓乎闻钟声烦恼轻笺烦恼即根随烦恼也止观烦恼之法恼乱心神与心作烦令心作恼若一闻钟声纵有极重烦恼化为轻清之声矣智慧长菩提生笺智慧审理云智分别云慧即根后二智也菩提智果也若一闻钟声智慧之心花顿发菩提之道果速成也离地狱出火坑笺四教仪地狱梵语捺洛迦又云泥黎此翻苦具亦云苦器言地狱者在地之下也谓八寒八热等大狱各有眷属其类无数其中受苦者随其作业各有轻X重经劫数等其最重处一日之中八万四千生死经劫无量作上品五逆十恶者感此道生婆沙赡部洲下过五百踰缮那乃有其狱然此狱有大有小大者八小者十六火坑诸地狱中之一名也愿成佛度众生唵伽罗帝耶莎诃笺愿成佛者未有不发愿度生者也从来亦未有不度生底佛若众生不自度而先愿度生者此心即是佛心当知此心此愿皆从闻钟声处发起一时无边烦恼从此截断无间地狱从此而破无尽法门从此证入无上佛道从此而成颂鲸鱼击蒲牢吼暮暮朝朝三二九普门特地双耳聋眼里狮子大张口大张口波旬背却须弥走咄增一阿含经若打钟时愿一切恶道诸苦并皆停止若闻钟声兼说偈赞得除五百亿劫生死重罪降伏魔鬼怨除结尽无余露地击楗椎比丘闻当集诸欲闻法人度流生死海闻此妙响音善当来集此依别经偈闻钟卧不起护榻善神嗔现在缘果薄来报受蛇身在处闻钟声卧者必须起合掌发善心贤圣皆欢喜洪钟震响觉羣迷声徧十方无量土含识羣生普闻知拔除众生长夜苦六识常昏终夜苦无明被覆识迷情静夜闻钟开觉悟怡神净剎得神通付法藏经国王以杀害故死入千头鱼中劒轮绕身而转随斫随生罗汉为僧维那依时打钟若闻钟声劒轮在空以是因缘遣信白令长打使我息苦过七日巳受苦即息佛祖统载上X元县有民暴死入冥见五木缧械者告曰吾南唐先主也为宋齐兵所悞杀和州降卒千余人冤诉囚此仗汝归语嗣君凡寺观鸣钟可延其声吾受苦唯闻钟声则暂休或造一钟尤善复曰吾在位日于阗国遗我玉天王像藏于瓦棺寺佛左膝人无知者汝以此为验乃甦随奏唐主果如其言主感泣造一钟于清凉寺镌其上曰荐烈祖考高皇帝脱幽出厄以玉像建塔葬蒋山以水洗面当愿众生得净法门永无垢染唵㘕莎诃笺楞严自未得度先度他人菩萨发心也故行者洗面即先发是愿也净法门者即八万四千尘劳之门转为八万四千清净法门也永无垢染者自得之后直至成佛毕竟无垢故曰永无古人洗面摸着鼻孔又道无位真人面门出入诸人朝朝洗面还曾摸着鼻孔梦见真人么且道是甚么鼻孔是甚么真人速道凡洗面不得多使水笺谚在山不可多烧柴近河不可多使水为惜福故虽是俚言当书之绅灯录湛堂准和尚平生律身以约虽领众弘法不异在众时晨兴后架秪取小杓汤洗面复濯足后受水灌溉蔬菓当不虗废余甞用小盆洗面葢本此也擦牙吐水须低头引水下不得喷水溅人X笺喷水溅人令彼生嗔纵使牙齿漱净不能涤彼口业故宜细行不得高声鼻涕呕吐不得于殿塔及净室净地净水中涕吐当于僻处笺呕吐不得巳也然不可高声殿塔供佛像舍利之所净水等供佛供众之用涕唾污秽为罪不小故应择僻处昔有僧夜坐佛殿偶尔涕吐灯下见护法神舒金手承接其僧悚惧终身敛戢喫茶汤时不得只手揖人笺说文手着胸曰揖又进也让也賷入切音湒会集也只手揖人有二义一因只手喫茶汤时随以只手进饮与人二因只手喫茶汤时随以只手与人作揖礼以两手为恭只手则得罪也不得向塔洗齿及向和尚阿阇黎等笺口齿之间有秽气且不可对常人况对佛塔及和尚阿阇黎洗齿寄归传漱口极严不可不慎三千威仪不得向佛亦莫背不得向和尚阿阇黎诸师亦莫背不得多笑若大笑及呵欠当以衣掩袖口笺多笑大笑非痴则狂矣呵欠者神气散漫谓之没意致掩口者收摄精神不至放纵端庄自重也五灯法云平居作止直视不瞬临众三十年未常轻发一笑凡所住见玄圣像即不坐圆通讷简严不妄言笑常习定初叉手中夜渐升至膺侍者每视以候鸡X鸣不得急行笺急行无好步威仪全不顾识者在傍观为之生恐怖万一失跌毁体裂肤抱终身恨所关甚大故当徐行不得闻唿不应凡唿俱宜以念佛应之笺闻唿不应其人嫉妬嗔恚覆障心故道人心量同于空谷有叩即应岂宜蕴嫉妬于胸中耶念佛应者云栖单阐念佛法门故若是个英灵才闻唿自巳名字顿见即心即佛非心非佛乃至千百则公案一时悟入也略举古德机缘几则以示后学向闻唿处悟入云灯录黄檗散众在洪州开元寺裴相国一日入寺见壁间畵问寺主这是甚么主曰高僧真仪公曰真仪可观高僧何在主无语公曰此间有禅人否主曰近有一僧投寺执役颇似禅者公遂请相见曰适有一问诸德吝辞请上人代酬一语檗曰请相公垂问公举前话檗朗声云裴休公应诺檗曰在甚么处公当下知旨如获髻珠延入府署执弟子礼裴休一日托一尊佛于黄檗前跪曰请师安名檗召曰裴休休应喏檗曰与汝安名竟斐礼拜陆亘大夫问南泉曰弟子家中有一瓶瓶中养得一鵞儿今来长大欲出此鵞不得损却鵞未审有何方便泉召云大夫陆应诺泉云出也高峰云南泉潦倒手眼不亲纵饶出得也是死货高峰只向他道大夫还曾示人么X才拟秪对便与乱捧打出非特为遮汉脱却鹘臭布衫要使天下衲僧个个解粘去缚庆快平生笔飡国师三唤侍者侍者三应甚么处是辜负国师处频唿小玉元无事秪要檀郎认得声提刑认得声圆悟认得声鸡飞上阑干鼓翅而鸣又作么生好个入处你看从上尊宿惯用这般药头不知死却多少活人活却多少死汉至今遗下荼毒闻者无不灵验苦不灵验老僧另有方便乃高声云快唤沙弥来与老僧洗脚他沙弥速速道个阿弥陀佛却也恠他不得凡拾遗物即当白主事僧笺拾遗物者即以物送知事标于牌上以待失物者归之余人不得冒取取者犯盗宝训山堂有古人风住黄龙日知事公干必具威仪诣方丈受曲折然后备茶汤礼始终不易有智恩上座为母修冥福遗下金二钱两日不寻圣僧才侍者曰扫地得之挂拾遗牌一众方知葢主法者清规所以上行下效初学其勉之不得将佛灯私就巳用若燃灯当好以罩密覆勿令飞虫投入笺佛前灯即第二戒中佛物也既是佛物不得私用若离佛前即成盗业也若灯下即第一戒中护生之法以继慈悲之灯也征经佛说也以佛灯而学佛经未审可否训佛物法物尚须甄别佛灯原为供佛不为读经且一大藏教以戒杀盗为本不遵佛戒盗佛X前灯读经虽是好心巳成盗业智度盗佛前灯油者当堕黑暗地狱后为人盲昔阿泥卢逗入寺盗佛前供器因灯昏暗旋剔光耀覩佛威严相好偷心即歇忏谢而去以此剔灯功德感报天眼第一供佛花取开圆者不得先嗅除萎者方供新者不得弃地践踏宜置屏处笺开圆者花正开时也不先嗅者表诚敬之至也除萎供新者如法华香风吹萎花更雨新好者以表道心日新花当及时採供若未开者花瓣不舒颜色尚浅造化之工未全採摘之侯非时若巳开者香气稍减色力澹薄叶将飘零时不我逮所以未开巳开皆非正见须候花光灼灼花色鲜鲜香风馥馥花影田田斯时带露摘来至诚奉献开圆之心也凡有佛出世说法不独此方诸天为之散花供养而他方国土诸佛悉来散花供养以见佛佛赞襄之法也故华严法华大悲诸忏皆以散花而为佛事乃佛佛所行之法式也诸经集要散花供佛之花不践踏者佛告文殊此花者若四众能信修行应当早起清净澡漱口齿念佛功德恭敬此花不以足踏及跨花上如法执取安置净器冶种种病忏坛用扫花行者本此珠林南齐晋安王萧子懋始年七岁因母病笃请僧行道献花供佛众僧以梵甖盛水浸花茎欲令不萎懋礼佛泣曰若使母获胜利此花竟斋不萎七日斋毕花更鲜红视甖中稍有根须母病寻瘥当代称其孝感X经律异相王遣使每日採花一日使者见佛相好自念一命难保佛法难闻遂以所採之花供佛佛即授记号宝华佛后王取花竟无以应心巳办死王闻以花供佛大喜略不加罪宗镜释迦文佛说过去无量劫来承事供养无数恒沙等诸佛皆不得记何以故以依所行有所得故至然灯佛时因献五茎莲华乃得授记释迦之号方达五阴性空心无所着始见天真之佛顿入无得之门故将莲华献佛用表证明附不得将佛前香焚于私室及薰衣被等笺净名疏香是离秽之名而有宣芬散馥腾馨之用咸通传天人费氏云人中臭气上薰于空四十万里诸天清净无不厌之伹受佛付嘱令护于法佛尚与人同止诸天不敢不来故佛法中香为佛事大论天竺国热又以身臭故以香涂身供养诸佛及僧华严善法天中有香名净庄严若烧一丸而以熏之普使诸天心念于佛昔人有香名大象因龙鬪生若烧一丸兴大光明细云覆上味如甘露七日七夜降香水雨若着身者身则金色若着衣服宫殿阁亦悉金色若有众生得闻此七日七夜欢善悦乐灭一切病无有横狂远离恐怖危害之心专向大慈普念众生我知彼巳而为说法令无量众生得不退转戒德香经阿难白佛世有四种香一曰根香二曰枝香三曰花香此三品香唯能随风不能逆风故今所例并此香也成实论波利质多罗树其香则逆风而闻树即X帝释殿十员生树智度盗佛香者堕泥犁后为人臭秽礼节当净拭香罏炭火多少执香炉无以自熏要用最经鼻嗅香者由减香气无其福德正报堕波头摩地狱未来世鼻根无香味日云经香烟不尽放地得越弃罪尽五岁堕粪屎地狱何以故放恣心故感应篇注天师门下科令灶下灰火谓之伏龙屎不可烧香附不得将佛前幢幡庄严法器等为他用笺智度盗幡为衣者主恶疮脓血之报正锋录布施幢幡庄严法物经律赞叹功德甚多若窃毁幢幡而受罪及重如佛名经有无量幢佛无量幡佛以德而彰名也以其因中施幢幡庄严法故而证果也秃人不信因果窃所施之幡为被为衣为带为担络为展桌为风帆其污秽亵渎犹不忍言甚至以菩萨圣号颠倒张挂呜唿亵秽以至于此乎丛林执事略不以此痛心知识亦不以此鑑戒殊可慨矣切思所施之心何心窃毁之念何念昔皓布裩书佛字于布裩上有效之者皓曰汝必吐血死后果如其言今之亵秽圣号恐不止吐血死也五百问先上佛幡得取用作佛事否答佛事得用檀越不听不得珠林宋尼智通京师简静尼也年少信道不笃元嘉九年师死罢道嫁魏郡梁羣甫生一男年大七岁家贫无以为衣通为尼时有数卷素无量寿法华等经悉练擣之以衣其儿居一年恍惚警悸竟体剥烂状若火疮有细白X虫日去升余燥痛烦毒昼夜号呌常闻空中语云坏经为衣得此剧报旬余而死不得与年少沙弥结友笺戒品才登初地禅道所以立身切莫狎近恶少戏论三五成羣流荡放逸无反向后不要做人从上英贤知识皆依尊宿谘询机缘啐啄相契禅律一句主宾十方菩萨作伴千古圣贤为亲四恩以此总报不负出家之因不得三衣苟简笺三衣者三聚戒之标帜即吾人之头目身体手足人缺一不名全人戒缺一不名全戒故律云若借若无并名非法亦犹吾人之头目等不可假借于人也此三衣均名解脱福田而品制阶级宛尔不同其原出鬀发篇善见论偈善哉解脱服无相福田衣奉披如戒行广度诸众生不得多作衣服笺宝训佛鉴曰先师节俭一钵囊鞋袋百裰千补犹不忍弃置常曰此二物相从出关五十年矣讵肯中道弃置有南泉悟上座送褐布裰自言得之海外冬服则温夏服则凉先师曰老僧寒则有柴炭纸衾热则有松风竹阴蓄此奚为终却之宗门武库富郑公得旨于华严颙公罢相居洛中请颙住招提颙临境郑迓之途遇司马温公询何往郑公实对遂联䥝而出候于邮亭见数十担过温逆问之荷担者应曰新X招提和尚行李温公欲归郑曰华严即至奚归之温曰某见之矣竟先驰归灯录真净在建康保宁舒王斋䞋素缣因问侍僧此何物曰纺丝罗净曰何用曰堪做袈裟净指所衣伽黎曰我寻常披此见者亦不嫌恶即令送库司估卖供众其不事服饰如此若有余当舍笺有余当舍者谓去我之贪痴念人之寒苦也故道人不事华丽破衲是甘其视置盛服盈箱者如痴奴耳世说损有余补不足天之道愚夫好华丽畜衣不知止外道为苦行裸形竟无耻应舍斯二边三衣尊佛氏不得办精致绦拂玩器等粧点江湖取笑识者笺绦者本华严束带之偈大悲把索之手尊宿倣之为绦大义束缚身心不使放逸今时色丝争妍鬬丽殊失先圣之意也拂者自马祖蓦视绳床百丈末后三日耳聋大非轻易粧点江湖者即四衢道中粧相觅钱者也凡人一经粧点真气即丧此辈无知不必及齿而有身荷法门不重道德不择人品惟势利是图滥相付授以至玷辱法门无恐不作罪将谁归续灯云隐千濑和尚有扶宗显正论其剖柝邪正订定是非极有可观但其中以宗师拈椎竖拂为谈柄引晋王衍握玉麈尾与手同色事为证夫宗师拈椎竖拂乃激扬向上一着岂细事耶千灏以为谈柄非惟失自家正眼亦抑疑误后人X不得着色服及类俗人衣饰等笺黄红绿紫艶色也释子宜坏色以别缁素境色青黑木兰色也不得不净手搭衣笺三衣乃千佛列祖相传之法服若不净手搭衣即慢千佛列祖之法道也故制凡上殿须束缚裤袜不得放意自便笺大殿乃诸圣云集之所当严洁而登束缚者恐下身垢物遗于佛地故西域有裙无裤裙译为内衣此条不关佛制云栖为避土俗故从之灯录云居膺令侍者送裤与住菴道者者曰自有娘生裤在不受师再令侍者问娘未生时着个甚么者无语后迁化有舍利师曰直饶得八斛四斗不如当时下得一转语好不得闲走笺圣贤学问做不尽底无有闲底时节直饶造到大智闲闲犹有智在易曰闲邪存其诚非徒闲也犹有诚在吾人方处于学地一生须将个闲字闲却孜孜以禅律为心庶不负父母师长恩也古德云闲时不至落空忙时不至逐物不落空不逐物且道是什么人境界不得多言笺宝训雪堂曰学者不知道之所向则寻师友以参之雪堂仁慈忠恕尊贤敬能戏笑俚言罕出于口道X德经多言数穷不如守中易吉人之辞寡躁人之辞多不得坐视大众劳务避懒偷安笺所食既均所务亦均庶不愧百丈一日不作一日不食也五灯杨岐曰上下偷安为法门大患圆照本天资粹美无缘饰依天衣怀弊衣身操井臼与㸑昼则驱驰僧事夜则坐禅精勤苦刻略不少怠或曰头陀荷众良劳本曰若舍一法不名满足菩提欲此身证敢言劳乎不得私取招提竹木花菓蔬菜一切饮食及一切器物等笺招提四方物即常住物也一切非一种也言一竹一木一花一菓皆是大众之物私取即盗也不得谈说朝廷公府政事得失及白衣家长短好恶笺箴规山行水次戒护开谈张口如弓发言如箭雌黄世事品藻他人讶食说钱呵风骂雨墻壁有耳法令无亲忽然虎口遭伤始见锋头太露窃议朝廷政事私平公府客寮讲国土之凶丰论风俗之美恶以至工商细务市井闲谈边鄙兵戈中原宼贼文章伎艺衣食货财既乖福业无益道心如此游言并伤实德坐消信施仰愧龙天凡自称当举二字法名不得云我及小僧笺凡应对云我无乃太慢应小僧无乃太卑称二字法名庶几谦恭有礼凡有出家者本师当观其根气X优劣然后立名一名一字乃最初开导之法语令其一生顾名思议今之取名字者不知说法之式受名字者亦不知得法之用所以去古远矣灯录象耳山圆觉郡守填牒误作袁以师俗姓袁戏谓曰一字名可师曰一字巳多守异之云居显注凡自称皆当用法名书本中有刻某甲者乃因不知前人何名虗悬二字今现有法名见人辄自称某甲大为非礼正锋录时有行者相从几年尚不与安名凡有所使令则以眉目视之行者即如其事为之僧问师行者何名师曰我不敢涂污他你道是何名僧无语不得因小事争执若大事难忍者亦须心平气和以理论辩不可则辞而去动气发麤即非好僧也笺处众日久言语酬酢岂无悞处彼或非言横加只消一个忍字恬然自治然忍之一字说便容易行之实难须有大力量方能降伏其心若力量稍弱不觉被业风飘堕罗剎鬼国去也宝训雪堂曰学者气胜志则为小人志胜气则为端人气与志齐为得道贤圣有人刚狠不受规谏气使然也端正之士虽使为不善宁死不二志使然也灵源谓长灵卓和尚曰道之行固自有时昔慈明放意于荆楚间含耻忍诟见者忽之慈明笑而巳有问其故慈曰连城与瓦砾相触予固知不胜矣逮见神鼎后声播丛林起临济之道嗟乎道与时也苟可强乎金刚我得无争三昧人中最为第一六度万行忍为第一道德经上善X若水水善利万物而不争天之道不争而善胜笔飡有与人相争者怒甚奔诉王阳明先生王曰且去待汝心平气和有好话与汝说其人即去涵养数日复叩曰吾心平气和愿闻好话王曰心平气和便是好话也其人谢去入禅堂随众第五笺天如则禅师普说生不知来处谓之生大死不知去处谓之死大腊月三十日到来只落得手忙脚乱何况前路茫茫随业随报正是要紧事在这个是生死报境若论生死业根即今一念随声逐色使得七颠八倒者是由是佛祖运大慈悲或教你参禅或教你念佛令汝埽除妄念认取本来面目做个洒洒落落大解脱汉而今不获灵验者有三种病第一不遇真善知识指示第二不能痛将生死大事为念悠悠漾漾不觉打在无事甲里第三于世间虗名浮利照不破放不下妄缘恶习止坐不断摆不脱境风扇动处不觉和身辊入业海中东飘西泊去真正道流岂宜恁么当信祖师道杂念纷飞如何下手一个话头如铁扫帚转扫转多转多转扫忽然扫破太虗空万别千差一路通诸禅德努力今生须了却莫教永劫受余殃早觉偈呪睡眠始寤当愿众生一切智觉周顾十方唵啮临笺疏引一切智觉者非唯三世齐明抑亦十方洞晓X一日始终既尔余类皆然夫人昼之所思夜则因想成梦方其将醒未醒未受色惑不落意识分别正眼目手瞇之时谓之始寤忽然梦破开眼受色依旧落意识分别时谓之开眼作梦惟如来清净智觉于日月不到处而光明普照于梦想不到处而寤寐一如故不妨睡有大小而寤亦有大小乃至岁月日时亦有延促也世传陈搏一睡三千年为一昼夜小睡也如来一睡阿僧祇劫为一昼夜大睡也世人睡不成睡寤不成寤乃不知睡寤之所以也寤者如日之初昇睡者如月之初来人之灵根生于天地间禀于天道故天眼睡而人眼亦睡天眼开而人眼亦开一昼一夜一动一静皆随天道运行若背逆天道虽在青天白日黑于长夜故不成睡寤也惟我大觉世尊而恒于此或睡或寤而作佛事也故吾人正寤之时当作是观当发是愿也智览者愍众生住于无明而为黑暗之所覆蔽故以大智慧日而觉照之周顾者其源自指天指地处来谓二乘人秪见一隅未见全象惟菩萨开智觉正眼而能周顾非独觉照自巳一隅而能觉照不可说众生不可说世界豁然云开日现洞见此大圆之光也如世尊才出母胎指天指地处此是世尊小寤之境界也何则秪为道惟我独尊故如世尊在雪山修道岁二月七日之夕入正定三昧至八日明星出时廓然大悟叹曰奇哉一切众生具有如来智慧德相但以妄想执着不能证得此X是世尊大寤之境界也何则秪为道一切众生具有故虽然世尊则且止即今诸人分中且道是梦耶是觉耶速道单上得抖衣被作声扇风使邻单动念着衣偈若着上衣当愿众生获胜善根至法彼岸笺太古衣皮黄帝始制衣俗说上衣长衣也曰直裰曰海青太白诗翩翩舞广袖似鸟海东来一名道服太极真人曰当洁净衣备巾褐制度名逆法服上衣者一身最胜之衣言着最胜之衣当发最胜之心及发最胜之愿此心此愿即胜善根也葢为一切众生失此善根沉溺生死故发是愿令具善根不使沉溺而至彼岸究竟之地如二乘三乘皆不名究竟唯佛一乘乃名究竟彼岸也又上衣向上衣亦曰恭敬衣言着此衣当知有向上事或不能顿悟亦当渐修威仪而获最善法则步步行胜善之事而登法岸至善之地也着下裙时当愿众生服诸善根具足惭愧笺西域记泥缚些那唐言裙裙者羣也连接幅也旧曰涅槃僧讹也诸善根者乃清净根本之体亦清净法身之用言服裙之时善法现前所思毋邪则具足慙愧处即清净本源处人之所以迷于五欲不能清净者秪因不知慙愧若慙愧具足而清净善法何曾欠少五灯僧问黄龙龙诲机急切相投请师通信龙曰火烧裙带香X整衣束带当愿众生检束善根不令散失笺束带以条襵则诸部各异色乃黄赤不同整严饰也束收摄也谓当检束诸根则外严肃其身而内收摄其心乃见道用也下单偈从朝寅旦直至暮一切众生自回护若于足下丧身形愿汝即时生净土笺普曜经如来过去心净离着不恼众生故所行之处脚不污虫蚁不损佛制误伤以其无心故不治罪与世律同然亦有误伤而还误伤之报见第一杀戒论注朝野佥颂五更钟罢人初寤地上虫灵将出穴日将晡时人欲眠地上虫灵亦归穴莫将虫命误伤残人性虫性何分别行步不伤虫偈若举于足当愿众生出生死海具众善法唵地利日利莎诃笺善法者即菩萨行愿也如来三十二相足为第一德相谓先以行满所愿于是菩萨凡举足时即愿一切众生出生死海故若众生同于菩萨行愿何处见有生死秪为行愿不同妄执尘劳造诸不善飘荡苦海若能一念回头具诸善法则彼岸在即苦海断流众生名尽佛亦不为是名至善不得大语高声笺禅堂乃陶铸圣凡辨验龙蛇之所亦名选佛道场凡入此堂当规矩严肃屏绝外缘不容杂语若一人大语高声又从而和之不胜喧閙妨彼真参为害莫X大轻手揭帘须垂后手笺载清规天子外屏诸侯内屏大夫以帘释名帘廉也自障蔽为廉耻也宋魏陈楚间为笛或谓之麴自周而西谓之箔南楚谓之蓬箔庄子高门悬箔揭帘垂后手者谓直下顿促帘必损坏兼有麤浊之声动众故当以手衬之乃见威仪雅度五灯长庆坐破七个蒲团一日卷帘忽悟曰也大差也大差卷起帘来见天下有人问我是何宗拈起拂子噼口打拈据法昌判断直饶长庆恁么见得也秪见帘外底天下尚未见帘内底天下要见帘内底天下么法昌有个方便也下消坐破七个蒲团管教帘内帘外一时见了且道法昌与长庆还有优劣也无若向这里道得一任卷舒自在去真净文在黄龙一日龙适令待者卷帘问卷起帘时如何者曰照天照地放下帘时如何者曰水泄不通不卷不放时如何者无语汝作么生真曰和尚替侍者下涅槃堂始得龙喝曰关西人果无头脑乃顾傍僧真净指之曰只这僧也未梦见在龙大笑清凉院文益禅师因僧来参次师以手指帘寻有二僧齐去卷帘师云一得一失玄沙与泉守在室中说话有一沙弥揭帘入见却退步而出师曰那沙弥好与二十拄杖守曰恁么即某罪过同安显别云祖师来也师曰佛不是恁么不得拖鞋作声X笺堂中行当威仪勿急勿缓如白鹤之在芝田青狮之行石窟二六时中忽然踏着自巳影子不妨觑破曹山眼睛管取参学事毕有辈在禅堂禅不参教不看寻常拖一緉鞋东宕西宕脚底作檀板声在众取厌虗丧光阴逢人也道我在某知众位下住过良可慨也雪菴录山头和尚甞称圣恩和尚在众时勤苦自励参究至后夜未就寝恐履声妨人睡则去鞋袜跣足经行冬寒则但去鞋每每如此真千古榜样也不得大咳嗽作声不得邻单交头接耳讲说世事笺禅堂煅炼天下纳子之大炉鞴也今之风气日下禅者挂搭不知所为何事乃不顾本分以禅堂为杂谈世事之所深可慨也古德云大事未明如丧考妣大事巳明如丧考妣岂可虗丧光阴闲消白昼不唯自误亦且有碍做工夫人故制雪巖钦普说是时漳泉二州有七个兄弟与我结甲坐禅两年在净慈不展被脇不沾席外有个修上座也是漳州人不在此数只是独行独坐他每日在蒲团上如个铁撅子相似朝朝如是日日如是我每日要亲近他与他说话些子才见我东边来他便西边去才见我西边来他便东边去如是二年间要亲近不可得或有道伴亲情相看堂中不得久话相邀林下水边乃可倾心谈论笺天性至厚无有过于父母者今既辞亲当以道为亲也倾心谈论者须是个人始可尽平生工夫与之X较量若论世谛不啻污秽唇吻亦恐污秽林泉笔飡宏智隰州人座下同乡哲魁者潜迹十余载不明生缘智知而访之曰父母之邦何太绝物乎欲招入方丈魁谢曰巳事未办岂假讲乡里也曳杖而去莫能晓之二板鸣即宜早进堂笺钟板自百丈建立尝负之涂中行持规矩不怠丛林至今遵之二板者谓停一不停二若二板既鸣不过一茶之顷三板止静禅堂掩门内不放出外不放入故二板鸣即须抽解进堂少迟便是门外汉也灯录道场明辨室中垂问板鸣因甚犬吠云峰潜颂黄河远上白云间一片孤城万仞山羌笛何须怨杨柳春风不度玉门关若看经须端身澄心默玩不得出声笺众中止静看经皆默识之若形之于声不胜杂乱经义无从思之故澄静默会经义从此晓了智慧从此发生至若参禅时把一切经书置之高阁一一须从自巳胸中流出葢天葢地始得正身端坐当愿众生坐菩提座心无所着笺四教仪光明记端坐者身仪也禅波罗蜜具出坐法须者宜检内以圆观更加读诵如膏助火菩提华言道菩提座者即自悟本有空王之座也此座人人本具故曰当愿如莲花不染故曰无着华严云菩提心者犹如种子能生一切诸佛法故其下有一百X十八种喻无出此一偈也智论见畵跏趺坐魔王尚惊怖何况入道人端身不倾动又为正观五种因缘故结跏趺坐一由此晏坐身心摄敛速发轻安最为胜故二由此晏坐能住时久不令身心速疲极故三由此晏坐是不共法他道他论皆无有故四由此宴坐形相严净令他见巳极敬信故五由此晏坐佛佛弟子共所闻喜一切贤圣所称赞故五灯沩山问云巖菩提以何为座巖曰以无为为座巖却问沩沩曰以诸法空为座又问道吾作么生吾曰坐也听伊坐卧也听伊卧有一人不坐不卧速道速道乃休去出坐偈从舍出时当愿众生深入佛智永出三界笺孔目三界者一欲界欲有四种谓情欲色欲食欲婬欲也下极阿鼻地狱上至第六他化天男女相参多诸染欲故名欲界二色界色即色质巳离欲界秽恶之色犹有清净色在始从初禅梵天终至阿迦腻咤天凡有十八天并无女形亦无欲染皆是化生尚有色质故名色界三无色界但有心识而无色质始从空处终至非非想处凡有四天但有受想行识四心而无形质故名无色界此偈如见华严法界玄奥之大幅兼贯法华譬喻之全章然毗卢圆镜岂有去来火宅窄门能无出入故知无火而火歘然三界者大火宅也其有小智声闻巳出此舍暂得游戏者小火宅也不知舍外之火逮有甚焉若非深入佛智曷使速离火宅顿入清凉哉X附不得穿堂直过上单下单俱当细行勿令邻单动念笺单者前入众篇详明兹不复赘凡参学人乍入丛林堂头验其学行方入僧次即以单帖书其名与知客送入禅堂安贴其处所谓三条椽下七尺单前是也华严疏得斯意者举足下足尽文殊心见闻觉知皆普贤行颂上单下单意无两般伸脚缩脚有什么难不嗔拾得不赞丰干忘人忘我没遮没拦枕边夜夜放红日无字函经满腹摊不得单上写文字除众看经教时不得单上相聚摆茶夜坐杂话不得单上缝补衣被笺禅单为参学勤苦故设以待中夜暂息古人脇不着席奋力参究那讨工夫为此不急之务慈受箴规古圣补破遮寒缝了便休岂可朝昏事针线不得眠卧共邻单说话动众笺天地昼动夜静男女日作夜息人情合乎天理也论语寝不言葢本此意若夫真实为道岂可𠷣𠷣蠢蠢秪图一卧差如小死耶当知存默至道栩栩焉蘧蘧焉有不可语人者如高峰参无梦无想时半枕子震地一声忽然大悟此千古睡眠底样子若眠息与邻单说话则为众憎怨鬼神所诃也随众食第六笺古德云随众得解脱斯言不随众则不解脱可知也今略言随众有八种解脱一声板即赴不懈X怠故二供养现成得省力故三作平等观无人我故四息诸戏论存正念故五如法观想深入理故六不偏众食绝疑谤故七甘苦同受无拣择故八起止威仪不放逸故闻楗椎声当整衣持钵笺楗椎者不假言语而令自宣故衲子才闻即知息务整衣持钵等事羯磨疏以椎字作地后人悞也至于钞文一宗祖教凡楗椎字竝改为椎直唿为地诣寻古本及大藏经律考之方知其谬增益阿含阿难请讲堂击楗椎者此是如来之信鼓也五分随有瓦木铜铁鸣者皆名楗椎清规闻椎声想念偈云佛生迦毗罗成道摩竭陀说法波罗柰入灭拘絺罗闻三下钟即须息务先宜出入灯录药山斋时自打鼓高沙弥捧钵作舞入堂山便掷下鼓槌曰是第几和高曰是第二和曰如何是第一和师桶舀一杓饭便出石梯和尚侍者拓钵赴堂乃唤侍者者应诺师曰甚处去者曰上堂斋去师曰我岂不知汝赴斋去者曰除此外别道个甚么师曰我秪问本分事者曰和尚若问本分事某甲实是上堂赴斋去师曰汝不谬为吾侍者持钵偈执持应器当愿众生成就法器受天人供唵枳哩枳哩嚩日啰吽癹咤笺梵语钵此云应量器即体是法本来成就故成就法器一句而空假中备焉乃至制度之法三匙五观之X旨皆出于应量则诸法无不具足故能受天人供若不知应量之法滴水难消况天人供五灯世尊一日敕阿难食时将至汝当入城持钵阿难应诺世尊曰汝既持钵须依过去七佛仪式世尊召阿难阿难应诺世尊云持钵去密菴云大小世尊被阿难轻轻靠着未免唤钟作瓮遯菴演颂从来七佛仪式庆喜何曾欠少堪笑黄面瞿昙无端打个之遶张无尽颂钟鼓声沉托钵回巖头一拶语如雷果然只得三年活莫是遭他授记来天山老人颂父父子子同锅各㸑一齐趂出山门惟有三峯老汉法昌录德山巖头父子不解之祸皆起于雪峰把定揵椎至使老汉一肚皮不合时宜直向钟皷声前托出个钵来太煞眼底无人不料饭巾影里突出一问只得饮气吞声缩归方丈颇奈雪峰东语西话皷动巖头简点道大小德山未会末后句在据法昌批判老汉尚不会最初句说甚末后句当时闻恁么话只合稳踞方丈巖头虽有百千伎俩也没奈他何秪为召问巖头至有密启其意巖头何不明言以征讨之亦非好手至明日老汉陞座后抚掌曰且喜老汉巳会末后句又道只得三年活德山一生气宇如王运筹帷幄何等锋利云何却被巖头料定三年果然自救不了诸方浩浩商量还有为他父子雪不解之祸么颂钟鼓声前托钵老汉住持不正大小暗使机谋罪犯弥天条令说甚死活三年且喜钵盂无病最初末后全提我奉太上X勅命展钵偈如来应量器我今得敷展愿供一切众等三轮空寂唵斯麻摩尼莎诃笺智论佛名如来者如定光佛等行六波罗蜜得成佛道释迦文佛亦如是来故名如来如定光佛等智知诸法相从如中来故名如来释迦文佛亦如是来故名如来金刚无所从来亦无所去故名如来应量器者千佛授受之法器九十六种外道悉不知名我今所以得敷展者为巳受佛戒故得敷展然敷展大义非徒自利口体先当发愿为众三轮空寂者能断金刚经论谓布施时体达施者受者及所施之物皆悉本空则能摧碾执着之相是名三轮体空一施空谓能施之人体达我身本空岂有我为能施既知无我则无希望福报之心是名施空二受空谓既体达本无我为能施之人亦无他人为受施之者是名受空三施物空物即赀财珍宝等谓能体一切皆空岂有此物而为所施是名施物空空钵偈若见空钵当愿众生其心清净空无烦恼唵部林笺若见此钵直见法界之量及自巳之量等于真空且不容些子况有清净烦恼之迹乎华严若有欲识佛境界当尽其意如虗空故云其心清净从来不与染法相应故云空无烦恼满钵偈若见满钵当愿众生具足成满一切善法X唵㘕笺钵饭既充满目前不可徒生贪饕之想不修梵行当观饭之来处粒粒从信施得来一切善法悉从此种智发生故受施者当梵行具足所施者福果成满犹如种子发花花复为果满足菩萨之梵行也西域传佛钵在干陀国青玉色受三斗诸国宝之供养终日华香不满则如言满之擎钵偈擎持钵饭当愿众生志在大道为法供养笺大道者资养幻驱本为修行出世之道故云志在大道行愿品诸供养中法供养最所谓如法供养也华严设于念念中供养无量佛未知真实法不名为供养智论食为行道不为益身若得食时先献三宝后施四生胜思惟经不起罪业不起福业不起无动业者是名供养佛华手经若以花香衣食汤药等供养诸佛不名为真供养如来坐道场所说微妙法若能修学者是名真供养思益经问云谁能供养佛佛言能通达无生际者文殊般若经佛问文殊汝云何供养佛文殊答言若幻人心数灭我则供养佛台教供养佛者只是随顺佛语今顺佛教修三观心即为供佛为破五住得解脱故即供养法三谛理和即供养僧供养清净法身毗卢遮那佛笺佛身无为故曰清净法名可轨诸师成之而得成佛以法为身故名法身梵语毗卢遮那华言徧一切X处以真如平等性相常然身上无碍故梵语佛此云觉者起信所言觉义者谓心体离念离念相者等虗空界即是如来平等法身则以无念名之为佛圆满报身卢舍那佛笺修因感报名之为报然有自报他报之别自报则理智如如他报则相好无尽是名报身华严疏觉有之义一自觉觉知自心本无生灭二觉他觉一切法无不如是三觉满二觉理圆称之为满卢舍那此云净满谓诸惑净尽众德悉圆又云光明徧照谓内以智光照真法界即自报身也外以身光照应大机即他报身也千百亿化身释迦牟尼佛笺智与体真能起大用随机普现说法利生故名化身宗镜释迦此云能仁牟尼此云寂默能仁者即心性无边含容一切寂默者即心性本寂动静不干故号释迦牟尼当来下生弥勒尊佛笺弥勒汉云慈氏当来龙华教主也布袋和尚颂弥勒真弥勒化身千百亿时时在世间世间人不识极乐世界阿弥陀佛笺弥陀经尔时佛告舍利弗从是西方过十万亿佛土有世界名曰极乐其土有佛号阿弥陀今现在说法舍利弗彼土何故名为极乐其国众生无有众苦但受诸乐故名极乐梵语阿弥陀此云无量寿亦名X无量光十方三世一切诸佛笺四方四维上下曰十方过现未来曰三世若论往古劫海之现在诸佛即今称为过去即今现在乃过去之未来亦为未来之过去所以出息入息一剎那间而成三世诸佛者谓尽东方过不可说不可说世界不可说诸佛悉皆现前受我供养余方亦然大智文殊师利菩萨笺文殊六名一妙德大经了了见佛性犹如妙德等二妙首无行经满殊师利此云妙首三名普首观察三昧大净法门经四濡首出阿目佉并普超经五经首出无量门微密经六妙吉祥梵语曼殊室利大行普贤菩萨笺行无不遍曰普佑上利下曰贤以周遍佑利故名普贤大悲观世音菩萨笺能所圆融有无兼畅照穷正性察其本末故称观世音者是所观之境万象流动隔别不同类音殊唱俱蒙离苦菩萨大悲一时普救皆令解脱故曰观世音诸尊菩萨摩诃萨摩诃般若波罗蜜笺菩萨具云菩提萨埵华言觉有情谓觉悟一切众生也以六度为乘运诸众生出三界而到涅槃彼岸也梵语摩诃此云大梵语般若此云智慧梵语波罗X蜜此云彼岸到谓总归赞叹诸圣功德为供养之结词也粥有十利饶益行人果报无边究竟常乐笺摩诃僧祇律佛住舍卫城时难陀母作食先饭比丘后自食复作釜饭逼上饭汁自饮觉身内风除宿食顿消由是多水少米合煎复用胡椒荜茇调和奉佛由是佛听比丘食粥有十种利佛说偈曰持戒清净人所奉恭敬随时以粥施十利饶益于行者色力寿乐辞清辩宿食风除饥渴消是名为药佛所说欲生人天常受乐应当以粥施众僧十利者一资益身躯颜容丰盛二补益尫羸增长气力三补养元气寿算增益四清净柔软食则安乐五滋润喉吻论议无碍六调和通利风气消除七温暖脾胃宿食消化八气无碍滞辞辩清扬九适充口腹饥馁顿除十喉吻霑润渴想随消周书黄帝始烹谷为粥魏武帝苦寒行曰行行日巳远人马同时饥担囊行取薪釜水持作糜灯录南泉一日为众僧行粥次马祖问桶里是甚么师曰这老汉合取口作恁么语话祖便休自余同参无敢诘问赵州喫粥了也未见洗钵偈三德六味供佛及僧法界有情普同供养笺三德者一清净谓供佛僧之食当使清洁无荤秽之气二柔软谓供佛僧之食当须柔软甘和而无麤涩之味三如法谓供佛僧之食当随时措办制造得宜六味者苦酸甘辛咸淡也涅槃经诸优婆塞为供X佛及僧办诸食具种种备足皆是旃檀沉水香薪八功德水之所成熟其食甘美有美德焉供佛谓供三世诸佛也僧有二种一者菩萨僧二者现在大众僧供佛未有不供僧也故曰及普同者上至诸佛菩萨圣贤天龙护法下至一切含灵无不遍及故曰普同若饭食时当愿众生禅悦为食法喜充满笺华严疏世间之食但能资益生死之身修行之人于世美味心不贪嗜常持正念以禅悦法喜为食则能长养善根出离生死成就善故有出世五种食也一念食修圣道者常持正念故二法喜食爱乐大法资长道种心生欢喜故三禅悦食由得定力资长慧命道品圆明心常喜乐故四愿食不舍梵行长养一切善根如世之食资益身根故五解脱食离诸业缚于法自在长养菩提故不由胎藏不假段食惟禅悦法喜食也出生饭不过七粒面不过一寸馒头不过指甲许多则为贪笺云居显注贪谓贪功德也太多亦非法故制少则为悭其余蔬菜荳腐不出笺食堂前立石状如莲花仰天覆地者名施生台台之週遭篆七佛名令一切见者灭罪生福故其莲花仰天平如镜圆如曼怛啰中镌梵书字种行者出生于字上令诸鬼神霑斯法味得解脱故今人不知瞻礼而反忽略因便晒物甚至以鞋袜秽亵等加于X佛法之顶不觉不知负大逆罪见者能不伤感因标示之幸母再犯征蔬腐不出生得不悋乎训七粒具足诸味而能充塞大千者法也故菜蔬不必出生凡出生安左掌中想念笺行者先于左手拇指掐无名指小指仰伸指指中指无名指盛生饭次以右手结印如左交相运想字种流出无尽法食普济鬼神法力不思议慈悲无障碍七粒遍十方普施周沙界唵度利益莎诃笺障碍者谓饿鬼有三障一外障谓饿鬼常受饥渴皮肉血脉皆悉枯藁头发蓬乱其面黯黑唇口干焦常以其舌自䑛口面障惶驰走处处求食所到泉池便见其水变成脓血自不欲饮如是等鬼由外障碍饮食是名外障二内障谓饿鬼咽或如针口或如炬其腹宽大由是因缘纵得饮食不能啖饮如是等鬼由内障碍饮食是名内障三无障谓有饿鬼名勐焰鬘虽有饮食无有障碍然随所饮啖之物皆被烧然变成火炭由此因缘饥渴大苦是名无障法力者偈呪观行力也不思议者不可以心思不可以言论而能成就不思议之慈悲以慈悲故得无罣碍以无罣碍故而能以七粒周遍沙界俾诸鬼神消诸障碍得沾法味而得解脱知上二偈本于涅槃天传二典故句异而义同也当时世尊为鬼子母等恼害人民兇恶无比故先以威折后以慈摄授以法食易其口腹X不使生命入其死门故曰出生然恐法化不恒兇恶之辈仍害生命乃敕诸弟子凡修行处食时先施法食令满法喜故征尝观丛林出生之法有者堂头与诸大众同时出生有者食时先置饭一器于呵利帝母前临呪愿时惟堂头一人出生究竟一人出生与多人出生有以异乎训言理则一多无碍言事则一毕竟一多毕竟多何则楞严云譬如一人喫饭多人饱否今一人出生乃一人之慈悲与多人慈悲何与焉是故一人为善而使多人不为善则一人为善其功小使多人不为善其过大涅槃云不施食者非我弟子乃知多人出生各各遵佛遗教名各减巳分段之粒如法而施一时千指分光慈悲利济岂不广大也哉征七粒之数不用六及八何也训七粒者言千廪之充从无一而始无一而生两了曰三一而三母也三而一子也子三母三及无一之祖以成来复之象变化不测而六八在数不在数可知矣故七粒之量虽可数而佛法之量不可数昔栾巴之酒小术能化为甘雨如来愿力七粒充遍大千理固然也岂大愿翻不及小术耶大鹏金翅鸟笺起世经龙与金翅鸟王皆具卵胎湿化四种生经云大海之北有一大树名曰居咤奢摩离其高一百由旬枝叶徧覆五十由旬此鸟王与龙等皆依此树四面而住其四面各有宫殿纵广六百由旬七重垣X墻七宝庄严一卵生金翅鸟王居树东面欲啖龙时飞往东枝之上观大海水乃即飞下翅扇海水令水自开二百由旬取龙食之此鸟王惟能取卵生龙不能取胎湿化三生龙也二胎生金翅鸟王居树南面欲取龙时飞往树南令水自开四百由旬取龙食之此鸟王惟能取卵胎生龙不能取湿化二生龙也三湿生金翅鸟王居树西面欲取龙时即向树西海取之水开八百由旬此鸟王能取卵胎湿之龙不能取化生龙也四化生金翅鸟王居树北面欲取龙时向树北海取之水开一千六百由旬彼诸龙等皆为此鸟王之所啖食楼炭经四生金翅鸟还食四生龙是也旷野鬼神众罗剎鬼子母甘露悉充满唵穆帝莎诃笺大涅槃经佛游聚落树下有一鬼名旷野纯食血肉日食一人我为说法然彼愚痴不受教道我即化身为大力鬼动其宫殿令不安所使彼迷闷我以慈悲手摩其身即还坐起生善信心我复本相为说法要受不杀戒彼鬼白言我及眷属唯仰血肉存活今以戒故当云何活佛云今敕弟子随有修行处食时当先出生若不出生非我弟子鬼子母罗剎中之巨魄也生千子最小名爱奴极所怜惜常食人子佛为化导将爱奴藏之钵下其母于天上人间觅之不得既归伏于佛遂揭钵还之其千子皆为鬼王统数X万鬼众五百在天上常娆乱诸天五百在世间常娆国界人民佛为授五戒归正法得须陀洹住佛精舍无子息者求子得子有疾病者祷之则安故为鬼王母由受佛戒亦唿千子同依佛所不恼天人也巳上言金翅鬼子暴横如此乃见佛之威德神力不动声色而能降伏然其暴恶习气未尽故先以甘露涤其心胸而调伏之后以法味而充满之汝等鬼神众我今施汝供此食徧十方一切鬼神共唵穆力陵莎诃笺言汝等者谓承佛呪力直召其名而施法食也此食徧十方者诸鬼神等各散十方而此呪食能徧十方以表佛心平等一切鬼神皆得平等法味也临食呪愿皆当恭敬笺有比丘受他请食默然入默然去诸居士呵责云我等不知食好不好诸比丘白佛佛言从今食时应表宣施者之意正食时偈笺律三钵罗佉多此翻正至将食时默念三遍能除食毒故名义即等供之唱法旧云僧䟦讹也佛制比丘笺十诵尸利仇常疑佛有一切智乃计毒食舍内作大火坑令无烟焰以沙覆上敷不织床自言若佛有智当不赴请佛以应度默允乃语阿难今诸比丘莫先行于是领诸比丘入于彼舍火坑化作莲花佛与X比丘皆行花上其不织床皆成完床尸利感化白佛此食杂不堪佛言但施食之无病佛告阿难宣令未唱呪愿不得先食唱巳食皆甘美佛还作法从今未唱呪愿不得食食存五观笺详着下文散心杂话施信难消大众闻磬声各正念笺此即佛告阿难宣令之偈以警比丘常修正观乃可受食若不修观散心杂话而食者恐信施难消也古云施主一粒米重如须弥山若还不了道披毛带角还难消二字甚于尸利仇之毒药也是故丛林至今遵佛遗勅而于将食时击磬宣偈令诸比丘于此声中各存正念正念者如理而念名为正念念即念慧谓沈掉有无等不动谓不动正念梵网宁以此口吞热铁丸及大流勐火经百千劫终不以此破戒之口食于信心檀越百味饮食五灯提婆尊者得法后至迦毗罗国有长者曰梵摩净德一日园树生耳如菌味甚美唯长者与第二子罗目候罗多取食取巳随长余亲属皆不能见祖知其宿因遂至其家长者问其故祖曰汝曾供一比丘然此比丘道眼未明虗沾信施故报为木菌惟汝与子精勤供养故得享之又问长者年多少曰七十九祖说偈曰入道不通理复身还信施汝年八十一此树不生耳后如其言果佛授记X三匙观法笺大智度论食为行道之人正受食时须作三愿一愿断一切恶笺初下匙时当愿此生所有身口意一切恶悉令断尽二愿修一切善笺次下匙时当愿此生所有善法悉令满足三誓度一切众生笺后下匙时当愿此生所修善根回施众生共成佛道食存五观法一计功多少量彼来处笺智度论此食垦植收获舂磨淘汰炊煑及成功用甚多量彼来处者僧祇律施主减其妻子之分来求福故施凡食时当作此观古诗锄禾日当午汗滴禾下土谁知盘中飡粒粒皆辛苦论衡谷之始熟曰粟舂之于臼簸其粃糠炊之于甑㸑之以火成熟为饭乃甘可食而食之味生肌腴成也粟未米米未成饭气腥未熟食之伤人二忖巳德行全缺应供笺毗尼母律若不坐禅诵经营三宝事及不持戒受人信施为施所堕则不宜受食德行若全则可应供受食凡受食时当作此观三防心离过贪等为宗笺明了论疏出家先须防心三过谓于上味食起贪X下味食起嗔中味食起痴以此不知慙愧堕三恶道凡受食时当作此观四正事良药为疗形枯笺饥渴为主病四百四病为客病须以食为医药用资其身凡受食时当作此观四百四病者人身假地水火风四大所成一大不调则生百一种病四大共成四百四病五为成道故应受此食笺不食则饥渴病生道业何成增一阿含经多食致苦患少食气力衰处中而食者如秤无高下凡受食时当作此观笔飡黄山谷曰礼所教饮食之序教之末也食而作观教之本也今士大夫诵先王之法言则一人也起居饮食则一人也故设教不得不如是君子有思终身之思也食时作五观终食之思也日一日如是行之念念仁智则夫二人者今而为一矣五灯黄龙南化主归上堂世间有五种不易一化者不易二施者不易三变生为熟不易四端坐喫者不易更有一种不易是甚么人良久云聻便下座时翠巖真为首座藏主问适来和尚道第五种不易是甚么人真曰脑后见腮莫与往来无呵食好恶笺古人粗衣遮寒粝食充饥为学道故若当大众斋法之时呵食美恶损福良多或遇病缘不能食粗粝者亦当存默X不得以食私所与笺私与成盗业故若摘与狗笺一大檀诚敬以美馔供佛僧时有犬枵腹摇尾作乞怜之状一比丘愍之分食餧犬檀信不悦白佛故制来益食不得言不用若巳饱当以手让却之笺佛制持钵而食至饱而后放钵若行者来益食欲食即以钵托出既饱乃置钵几上或行者更来益则以手让却者以手代语止之灯录巖头曰逐物为下却物为上且道与此却之何如常州芙蓉太毓禅师因行食到庞居士前士拟接师乃缩手曰生心受施净名早诃去此一机居士还甘否士曰当时善现岂不作家师曰非关他事士曰食到口边被他夺却师乃下食士曰不消一句昭觉勤云善现作家芙蓉奇特尽被庞居士一时领过了也只如居士道不消一句且道是那一句端坐受供养施主蒙安乐不得爪头使风屑落隣钵中笺风屑飘落钵中使隣坐生嫌兼失威仪故不得含食语笺五灯神鼎諲常与数耆宿至襄沔间一僧举论宗乘颇敏捷会野饭山店中供办而僧论说不巳师曰三界惟心万法惟识惟识惟心眼声耳色是甚么语僧曰法眼语师曰其义如何曰惟心故根境不相到X惟识故声色枞然师曰古味是根境否曰是师筯筴菜入口中含胡而语曰何谓相入耶坐者骇然僧不能答师曰途路之乐终未到家见解入微不名见道参须实参悟须实悟阎罗王不怕多语僧拱而退食时语非惟禅律并遮孔门亦常戒慎除为佛法机缘急救世间等事不犯如神鼎諲会野饭于山店也葢有狂禅含食语以神鼎自况大似薰莸比栴檀耳不得笑谈杂话笺沩山警䇿不解忖思来处谓言法尔如然喫了聚头喧喧但说人间杂话不得嚼食有声笺行护食时不得大搅及啜饮作声众中食讫不得啾口作食礼不絮美不啜归不固获不返食如欲挑牙以衣袖掩口挑剔也随众食时不可剔牙宜食毕至僻处即欲剔者宜以袖掩口若露齿失威仪故食中或有虫螘宜密掩藏之莫令隣单见生疑心笺行人非不欲以精洁饮食供奉间或虫螘误入饮食之内见者当密藏勿令人疑心不能食昔有僧见桶中熟蔬浮水鸡忙取食之含胡语曰好个熟菜头其僧事迹虽粗乃见一时权宜以安众心其僧却有汾阳力量当一坐食不得食讫离座更坐食笺佛说一坐食比丘叹誉领受更不复食形体枯瘦X佛即开许一食后更食面饼等令饱足饱足者满足其意不异其时也若异时即非时食也一日钵盂两度湿应钟版之时食也一坐而不再坐者恐非时故不得食讫以手指刮碗钵食笺钵中心粒应施生灵若以手指刮食大失威仪兼失利生功德故行护若有食遗落食巾上不得取食当押聚安一处付与净人钵碗中凡食不得太速不得太迟笺太速则粗气逼人太迟则延慢失侯故须不急不缓次第食之行护把钵不得太高不得太低则当胸前碗钵常须离膝巾不得安手致膝上清规不得将口就食不得将食就口礼节不得钵中央挑饭不得大挠刮钵中行食未至不得生烦恼笺斋时惟法喜禅悦无烦恼故若一人烦恼则四座为之不安遂成烦恼斋法宁不得罪或有所需默然指授不得高声大唤不得碗钵作声笺食时威仪碗钵自然无声碗钵作声因麤慥故一人麤慥不堪动听多人复然而食堂规矩散漫斋法不恭其过谁归不得食毕先起笺斋法自始至终皆当恭敬食毕先去则有始无终欺慢大众除常住公事及远行者预白知事则不犯X若违僧制笺僧制者即律中所说之文皆僧制也有违者则先以椎白聚众而后断事听罚揵度不应匡脚食妨碍比座所食可弃之物应取着脚边去时持去清规不得将口就钵将钵就口礼节不得钵中央挑食沩山警䇿碗钵作声食毕先起去就乖角僧体全无起坐忪赞动他心念戒学先知苾蒭惟着下裙上无衣者不应受食若病老者当屏处而食闻白椎不得抗拒不服笺白椎者法王之正令文殊之大用也今丛林凡事亦用椎白不待言而众集且道椎作么生白有血气汉一闻白推当下省悟若是没意致底不识好恶五灯世尊陞座大众集定迦叶白椎云世尊说法竟世尊便下座剎说尘说无间歇世尊陞座巳落第二三科矣无端金色头陀却将一大部不断头经强生着破至今天下衲僧句读不彻颂棒头吐舌露柱扬声日上月下正令齐行双泉师宽初住云门一日闻白椎曰请师宽充典座师翻觔斗出众曰云门禅属我矣饭中有谷去皮食之笺盗戒下注无量寿经律或聚一处出时将施禽鸟五灯石霜庆为沩山米头筛米次沩曰施主米莫抛散庆曰不沩于地上拾一粒曰个是甚么庆无对沩曰莫轻这一粒百千粒从此一粒生庆曰未审这一X粒从甚处生沩呵呵大笑至晚上堂曰大众米里有虫诸人好看正风录拾得为国清灶下头陀斋后收残汁冷饭置竹筒中伺寒山山见之怡然负于巖下快饱而巳云门澄为云栖圊头除粪后以厕底谷粒汰净食之皆潜行密用也今人固不能如寒山云门所为而所剩汁及洗碗遗粒或餧犬豕或济鱼虾以成济生之德亦是惜福之道乃作珍粒篇简诸同人云我观无数米种从一粒始天公雨露恩农夫血汗脂意在活苍生恩大勤不止莫将一粒轻大以须弥比如何高上人不省米来理狼借喷满堂鞋沾入圊里宿饭弃厨仓路傍有饿死天眼有雷霆暴物何堪此三年两度荒不记食糠粃我着珍粒篇遥简天下士足边有遗粒见者即拈起铛底饭甲香食之最甘美倘余残汁盘洗碗并油滓自巳不能飡亦当餧犬豕或倾长流中而济鲂与鲤所施虽微芒功德日积累不惟长福源亦为入道址僧要长沙翼游蜀刺史毛璩为设中食翼见饭中得一粒谷即先食之毛密敬异后饷米千斛翼即受分施附不得见美味生贪心恣口食笺大论思惟此食垦植耘除收获蹂治磨舂淘汰炊煑乃成计一钵之饭作夫汗流集合量之食少汗多功力艰辛营调香味才供三寸即成不净云何恣贪无度不念道德轻微以何消受将来恐堕异类酬偿之苦切生慙愧之想萨遮尼干子经噉食太过人身X重多懈怠现在未来世于身失大利睡眠自受苦亦恼于他人迷闷难觉悟应时筹量食不得偏众食笺偏众食者不共众食也不共有三一私造饮食不与众食而独食者其过大二不私造饮食有事异坐食者不犯三老病不能随众虽私造食无犯宝训拙菴曰佛鑑住太平高菴充维那时年少气豪下视诸方少有可其意者一日斋时鸣揵见行者别器置食于鑑前菴出堂厉声曰五百僧善知识作这般去就何以范摸后学鑑如不闻见逮下堂询乃水虀菜葢鑑素有脾疾不食油故菴有愧诣方丈告退鑑曰维那所言甚当缘惠懃病乃尔常闻圣人言以理通诸碍所食既不优于众遂不疑也维那志气明远他日当柱石宗门幸勿以此芥蔕逮鑑迁智海菴过龙门后为佛眼嗣结斋法式南无萨哆喃三藐三勃陀俱胝南怛姪他唵折𨽻主𨽻准提莎婆诃所谓布施者必获其利义若为乐故施后必得安乐笺所谓法施财施皆从欢喜布施故后所得报亦快乐故饭食巳讫当愿众生所作皆办具诸佛法笺一时斋法巳竟若不发志愿则前三匙五观等皆为剩语有始无终是故当愿一切众生究竟一切事X也所作皆办岂易言哉略言端坐受供观行巳周厨务行堂巳毕至于入理深谈二乘秪断见思惑菩萨将尽无明尚未名皆办惟佛五住究尽二死永忘可称皆办受䞋偈笺上古檀越饭僧先以布㲲衬其座斋巳送衬作衣故亲从衣后以银钱代布故亲从贝稽古略练塘居士洪度善持江东节度使夜宿池州梅山愚宗师迎之相与夜话洪问饭僧见于何经宗曰四十二章经云凡饭人百不如饭一善人乃至饭百亿三世诸佛不如饭一无住无作无证之者谓无修无证则是正念独脱则功德超诸佛也洪曰前辈知此者多矣其为谁乎宗曰近如秦少游藤州贬所自作挽章有谁为饭黄缁之句东坡既闻秦计以书送银五两嘱范元长为秦饭僧及东坡北归至毗陵以疾不起太学生裒钱于东京慧林饭僧苏黄门撰东坡墓志首载之洪曰䞋金有据乎宗曰岂不见毛诗小雅鹿鸣燕羣臣嘉宾也既饮食之又实币帛筐篚以将其厚意葢饭食不足以尽敬而加赠遗之以致慇勤于时为诵丁晋公斋疏不录呪愿达䞋当愿众生悉令通佛十二部经笺出菩萨本业经又偈云财法二施等无差别檀波罗蜜具足圆满凡有䞋施者必有愿求受施者当于三宝前宣达其愿尊者菩须蜜论作檀䞋此云财X施解言报施之法曰达䞋导引福地亦曰达䞋字或从手西域记正达䞋拏者右也或云駄器尼以右手受人所施为其生福故肇云夫以方会人不可以一息期以财济物不可以一时周是以会通无隅者弥纶而不漏法泽冥被者不易而普覆十二部者大智度论十二分经也一修多罗华言契经上契诸佛之理下契众生之机经者法也常也十界同遵曰法三世不易曰常此圣教之总名也二祗夜华言应颂又云重颂谓应前长行之文重宣其义或六句四句三句二句皆名颂也三伽陀华言讽诵谓不诵长行直说偈句如金光明经空品等是也四尼陀罗华言因缘如经中有人问故为说是事如律中有人犯是事故制是戒如来所说一切根本缘起之事皆名因缘如法华化城喻品说宿世因缘等是也五伊常目多华言本事谓说诸菩萨弟子因地所行之事如法华本事品云药王菩萨于日月净明德佛所得法欢喜即然身臂以为供养修诸苦行求菩提道等是也六阇多伽华言本生谓说佛菩萨本地受生之事如涅槃云比丘当知吾于过去作鹿罴麞兔龙及作金翅鸟粟散王转轮圣王之类是也七阿浮达磨华言未曾有亦云希有谓如佛初生时即行七步足迹之处皆有莲花放大光时徧照十方世界而发是言我是度一切众生生老病死者地大震动天雨众花树出音声作天技乐如是无量希有之事是也八婆陀具X云阿波陀那华言譬喻谓如来说法为钝根者譬喻以晓示之令其开解如法华火宅药草喻品是也九优婆提舍华言论议谓诸经问答辩论诸法之事如法华提婆达多品智积菩萨与文殊师利论说妙法是也十优陀那华言自说谓无有人问如来以他心智观众生机而自宣说如楞严说五十种魔事不待阿难请问又如弥陀经无有缘起自告舍利弗是也十一毗佛略华言方广方者法也广者大也正理曰方包富曰广谓大乘方等经典其义广大犹如虗空也十二和伽罗华言授记谓如来为诸菩萨辟支声闻授记如法华云汝阿逸多于当来世而成佛道号曰弥勒等是也征施主一䞋云何能通十二部经训如来一大藏经经经不离六度梵行而六度梵行皆以檀波罗蜜为先由此观之岂止通十二部而巳我天山老人甞以一文钱开示四句法及分别十法界之相乃至祖意教意直下令人悟去则䞋施之功利莫大焉灯录甘贽行者一日到南泉设斋黄檗为首座行者请施财座曰财法二施等无差别甘曰恁么争消得某䞋便将出去须臾复入曰请施财座曰财法二施等无差别甘乃行䞋有施主妇入院行众僧随年钱僧云圣僧前着一分妇曰圣僧年多少僧无对法眼代云心期满处即知洗钵偈以此洗钵水如天甘露味施与诸鬼神悉令皆饱满唵摩休啰悉莎诃X笺𦦨口苏噜巴水也世人但知施食之利不知施水之功谓饿鬼咽喉炽然见水不能饮惟呪饮之清凉是故洗尔时加持偈呪愿力水饭兼施如天甘露能令鬼神不饥渴故经律有阿罗汉常入龙宫食食还以钵授沙弥洗钵中有残饭数粒沙弥嗅之大香食之甚美便作方入师绳床下两手捉脚其师至时绳床俱入龙宫龙言此未得道何以将来沙弥食钵粒故五灯赵州因僧问学人乍入丛林乞师指示师云喫粥了也未僧曰喫粥了也师云洗钵盂去其僧忽然省悟五云志逢一日入普贤殿中宴坐倏有神跪于前师问谁曰护戒神师曰吾有何愆耶曰洗钵水师每倾弃非所宜也师此后尽饮之即成脾疾十载方愈云巖虗席郡牧欲死心举住持心曰准山主住得某未尝识渠见有洗钵颂甚好颂曰之乎者也衲僧鼻孔大头向下若也不会问取东村王大姐牧奇之请住云巖执杨杖偈笺白玉蟾记太微空中箕宿之精化为柳埀垂袅袅于澹云疎雨之间古之所隐于柳者葢欲彰其温柔谦逊之志也手执杨枝当愿众生皆得妙法究竟清净唵萨巴嚩述答萨哩吧答哩麻萨吧嚩述怛口夯唵㘕笺菩萨寻常百无所思一切天人觅其起处不得忽然机境相逢乃见入事入理之无穷是故菩萨才举X杨枝便愿一切众生皆得悟入妙法究竟妙法无他直愿一切众生清净而巳葢杨枝质性温柔滋味清凉故取其义为喻也嚼杨枝偈笺珠林垂杨细柳绿干新条去热则口发幽兰净齿则气含优钵嚼杨枝时当愿众生其心调净噬诸烦恼唵阿穆伽弥摩𨽻尔嚩迦啰僧输駄祢钵头摩俱摩啰尔嚩僧输駄耶陀啰陀啰素弥摩唎莎嚩诃笺杨枝味苦澁饮之则有益身心菩萨为愿一切众生调伏烦恼更无别法惟示坚忍之法除其烦恼亦如饮杨枝苦味而消烦热也净行疏钞载西域皆朝中嚼齿木盥漱清净方行礼敬净秽不相杂也钞杨枝有五利一明目二除痰三除口气四辨味五消食发隐草木都为鬼神所栖上有宫室人自不见故木不可轻伐漱口偈澡漱口齿当愿众生向净法门究竟解脱笺食时菜甲遗齿脥间久之作气故食后须澡漱口言此当愿不但澡漱自巳口齿清净而巳当愿与一切众口齿无量法门同时清净究竟解脱也寄归传凡受食及余饮食既入其口身即成触要将净水漱口之后方得触余人若未澡漱被触人并成不净礼拜第七笺大方广宝箧经智灯声闻问文殊言云何礼佛X文殊言若见法净名见佛净若身若心不低不昂正直而住不动不摇其心寂静行寂静行是名礼佛华严孔目三种礼佛一成过礼谓礼佛时身仪不正与轻慢相应如碓上下佛制有过二相似礼谓礼佛时身仪虽似端正与杂觉相应故三顺实礼谓礼佛时身义端正与正智相应随顺实礼故华严随疏演义凡礼敬三宝必须五体投地所以折伏憍慢用拜虔诚故一右膝二左膝三右手四左手五首顶一愿我右膝着地时令诸众生得正觉道二左膝愿我左膝着地时令诸众生于外道法不起邪见悉得安立正觉道中三右手愿我古手着地时犹如世尊坐金刚座地震现瑞证大菩提四左手愿我左手着地时令诸众生远离外道难调伏者以四摄法而摄取之令入正道五首顶愿我首顶着地时令诸众生离憍慢心悉得成就无上菩提增一阿含经礼佛五种功德一端正因见佛相好发欢喜心而生渴仰来世即得相貌端正二好声因见佛相三称南无佛名来世得好声音三多饶财宝于诸佛所而作大施散花燃灯来世获大财宝心无贪者四生长者家若见如来相好长跪叉手至心顶礼来世生长者家五身坏命终生善处天上由敬礼佛所获功德来世得生善处及于天上也珠林既知圣教礼佛功德不可思议是故行者常预作意不得自惰恐无常忽至瞻X礼无处譬鼠入角路穷何趣佛说偈云命如风中灯不知灭时节今日复明日不觉死轮至冥冥从业缘不知生何道今此所叙威容相状中边时俗各有异仪故中天虔敬震旦不同彼则拜少而绕多此则拜多而绕少彼则肉袒露足而为恭此则申屣备整而为敬翻译槃那寐名出声论或名槃谈讹云和南皆翻我礼礼者履也体不备君子谓之不成人南山云四仪若无法润乃名枯藁众生故天台明四种三昧之法是知四仪法则名礼身业恭敬名拜也经律礼佛无侍者敷具之文此葢憍慢非至敬礼也侍者敷具为山行及随处等然礼佛必须自敷具或为老病侍者代敷可也今之色力强健者亦必侍者敷具习为故态非憍慢而何大论礼有三一口礼二膝礼头不至地三头至地是为上礼口礼者合掌问讯也僧祇礼拜不得如痖羊当相问讯善见论当安慰舒颜先语平视和色正念在前问讯比丘到佛所问讯云少病少恼安乐否二屈膝者即互跪也今讹云胡跪葢梵世遗种居竺间葱岭之北诸戎羌胡今经律多翻互跪以三处翘耸故名互跪即右膝着地也涅槃疏明三义一右膝有力跪能安久二右膝有力起止便易三右膝躁动着地令安若两膝着地则名长跪辅行准地持阿含皆以双膝双肘及顶至地名五体投地亦名五轮五处圆故西域记致X敬之式其义九等一发言慰问二俯首示敬三举手高揖四合掌平拱五屈膝六长跪七跪膝地八五轮俱屈九五体投地凡斯九等极一拜跪而赞德谓之尽敬五灯和安通自幼寡言时人谓之不语通因礼佛次有禅者问礼甚么师曰是佛者乃指像曰这个是何物师无对至夜具威仪礼问今日所问某甲未知意旨何如者曰座主几夏师曰十夏者曰还曾出家也未师转茫然者曰若也不会百夏奚为乃伺命参马祖及至江西祖巳圆寂退谒百丈顿释疑情有人问师是禅师否师曰贫道不曾学禅师良久召其人人应诺师指椶榈树子人无对黄檗在盐官殿上礼佛次时唐宣宗为沙弥问曰不着佛求不着法求不着僧求礼拜当何所求师曰不着佛求不着法求不着僧求常礼如是事弥曰用礼何为师便掌弥曰大麤生师曰这里是甚么所在说麤说细随后又掌礼拜不得占殿中央是住持位笺中央是主法之位虽前戒不敢擅占此位况后戒者有人礼佛不得向彼人头前经过笺其义有二一恐妨礼佛正观二恐足起尘悖触彼头面令彼烦恼故凡合掌不得十指参差不得中虗不得将指插鼻中须平胸高低得所X笺憍慢礼者谓指合而掌不合有掌合而指不合由心散慢故合掌下三句正形写不存观法懒惰懈怠之状若礼佛不存观法徒礼何益论语手与心齐高不过揖与合掌义同观音义疏此方以拱手为恭外国以合掌为敬手本二边合而为一表专至一心也脱有个汉向才合掌处顿悟临济三玄要旨也不为分外不得非时礼拜如欲非时礼须待人静时笺朝暮大众同时礼佛之时除此二时私自礼佛虽是好事未免招摇动众若人静时及闲居独处无碍时时礼佛师礼佛不得与师并礼当随后远拜笺尊卑上下不可紊乱故不得与师并肩礼佛随后远拜以别别上下之分师拜人不得与师同拜笺凡师与人作礼非前辈耆宿即师友道若浑然同拜不别尊卑故在师前不得与同类相礼在师前不得受人礼笺同类同学也古德云佛前受人礼拜大不祥况沙弥年少正在学地当礼拜于人勿受人礼拜也巳手持经像不得为人作礼笺手持经像即佛在手凡遇耆宿尊客俱不应作礼伹云经像在手不敢作礼或不免作礼者须安置经像然后作礼X凡礼佛须精诚作观教列七种礼不可不知笺珠林天竺勒那三藏覩此方不习礼之仪传此七种之法虽通云礼佛而有是非浅深不同葢欲人知我慢求名二种之非而归身心等五种之正也从浅至深修行获益故一我慢礼谓身虽设拜无有敬心外覩似恭内怀我慢也二求名礼亦名唱和礼谓但要名誉诈现威仪常行礼拜实无慇重心也唱和礼者口虽称唱佛名心实驰求外境也三身心恭敬礼谓口称佛心心存相好身业翘勤恭敬供养无异念也四发志清净礼谓慧心明了达佛境界内外清净虗通无碍礼一佛时即礼一切诸佛礼一切诸佛即礼一佛以诸佛法身体本融通故礼法礼僧亦复如是五遍入法界礼谓想自巳身心等法从本以来不离法界诸佛不离我心我心不离诸佛性相平等本无增减今礼一佛即遍通诸佛如一室中悬百千镜镜镜皆现镜无不照影无不现如是正观则功归法界德用无边是名遍入法界礼六正观修诚礼谓摄心正念虽对佛身即礼自巳佛身葢由一切众生本有觉性与佛平等为随染缘迷于巳性忘认为恶无始以来未曾将一灯一香一礼供养巳身佛性若能返照本觉则解脱有期故维摩经观身实相观佛亦然是名正观修诚礼七实相平等礼谓前正观中犹存有体有观自他两异今此一礼无自无他凡圣体用不二若见佛可尊可敬见凡可卑可慢此心即成X邪执故金刚经是法平等无有高下能礼所礼其性空寂是名实相平等礼登殿堂道场若得见佛当愿众生得无碍眼见一切佛笺若得见者言不易见之辞也既得见佛当生自庆然佛性人人本具何不易见惟其本具故不易见所谓不见庐山真面目只因身在此山中言众生不易见佛者秪为妄想执着为碍耳若妄执消尽本觉始觉同一圆明同一清净况有生佛之名能所之相分别哉所以得无碍眼即得见佛得见佛者即是佛见见佛见者即无碍眼华严疏十种见佛菩萨修殊胜行离诸障碍称佛所行得见十佛了了分明如是见者乃名真见故云十种见佛一安住世间成正觉佛无着见二愿佛出生见三业报佛深心见四住持佛随顺见五涅槃佛深入见六法界佛普至见七心佛安住见八三昧佛无量无依见九本性佛明了见十随乐佛普授见灯录初祖云若一切作处即无作处无作法即见佛肇註行合解道即见佛观佛偈谛观佛时当愿众生皆如普贤端正严好笺谛观诚实观也莫将父母所生之眼而观须将父母未生前清净正眼观之也端正严好者谓普贤因中行愿齐修故其报身福慧庄严世间无比故当修普贤行愿而成严好之相也赞佛偈赞佛相好当愿众生成就佛身证无相法X笺法界次第如来三十二相以表法身众德圆极人天中尊众圣之王也华严随疏演义钞有八十随形好又经云八万四千相八万四千随形好如来德相严好赞不可尽假使以虗空为口须弥为笔香海为墨尽大地为纸略举如来一相一好赞之经劫所不能尽况以父母所生口兼以三寸笔乃欲全举如来万德相好而以是句非句所能赞之哉故发是愿愿与当来大心众生不离众生之口而成佛口不离众生之身而成佛身何以故以赞佛故而成佛口成佛口故即成佛身成佛身故证无相法证无相法是真赞佛征菩萨旷劫修行乃得成云何不离众生之身而成佛身耶训永嘉云无明实性即佛性幻化空身即法身未尝离众生身别有佛身也征既成佛身云何又曰证无相法若实有身不应曰无相既曰无相何身成佛训此正显佛身相好赞不及处句句回互绝诸渗漏亦见生佛名异而体同若众生名尽佛亦何有故成佛句为尽众生之名无相句为尽诸佛之迹名迹俱空也宗镜录心无形相故号无相法门亦名无相道场若于一切相见无相之理即惟心如来是无生即见无相诸相既无惟是觉体名见如来由是则知佛身无相宝训懒菴曰涅槃经云若人闻说大涅槃一句一字不作字相不作句相不作闻相不作佛相不作说相如是义者名无相相达磨大师航海而来不立文字者葢明无相之旨非达磨自出X新意别立门户近世学者不悟斯旨意谓禅宗别是一种法门以禅为宗者非其教以教为宗者非其禅遂成两家之说互相诋呰譊譊不巳噫所闻浅陋一至于此非愚即狂甚可叹息释迦佛因中赞弗沙佛偈笺四教仪观音玄记底沙佛有二弟子一释迦乐修利他行所化机先熟二慈氏乐修自利行所化机在后熟彼佛念曰多人就一人则难一人就多人则易欲今释迦先成道故乃舍二弟子入山时释迦菩萨随后入山寻师不见踪迹正行次忽见彼佛在宝龛中入火界定威光赫奕特异于常行次忘下一足经于七日说于一偈因此精进超于九劫在弥勒前成佛菩萨本行经佛告阿难往昔有如来出现于世号弗沙佛时彼佛在杂宝窟内我见彼佛心欢喜合掌翘一足七日七夜以此偈赞叹阿难我以此偈赞彼佛巳发如是愿乃至彼佛语侍者言是人过于九十四劫当得成佛号释迦牟尼我于彼时得授记不舍精进增长功德无量世中作梵释天转轮圣王以是善业因缘力我得四种辩才无有一人能与我论降伏我者我得成阿耨菩提转于无上法轮天上天下无如佛十方世界亦无比世间所有我尽见一切无有如佛者笺此偈与世尊降生机缘合参乃见世尊旧习未忘奇哉九十四劫而不忘七日旧习非宿命通安得若X此今人熟读章句隔一日夜尽情忘却何能至劫也其圣凡之隔如此今人若能发愿亦如释迦之赞弗沙亦以此偈七日七夜翘一足而赞释迦其人必亲见释迦而为授记复见千百亿释迦亦不出自心也释迦示诞成道详早觉偈下礼佛作观偈笺毗尼日用报国茂律师所集谓此偈是文殊菩萨说藕益法师谓此偈乃唐国清湛然即荆溪尊者依法华补助仪第七实相礼作也若然则日用为文殊说误矣余复阅补助仪第六正观礼注此偈则知藕益亦误矣余疑荆溪引证文殊之偈发明正观亦未可知不然则集毗尼日用并较诸宿何谬至此耶姑阙疑质之大方大圣文殊师利菩萨赞佛法身四十一颂出大乘一切境界智光明庄严经在竟凾若依此颂赞礼于佛得大辨才能礼所礼性空寂感应道交难思议笺能礼者人所礼者佛若能所之性未忘而佛我之心犹碍若能所都忘佛我均化是名空寂此空此寂非顽空之空枯寂之寂乃真空之空真寂之寂也真空真寂名之不得状之不得何以故谓空不自言空寂不自言寂言空言寂即非空寂也神而明之如中天之朗月如大海之澄波月非因水而开朗水岂缘月而澄清水本无心月亦何性上下交光水天一色而至道交感岂心思口吻之可及哉X我此道场如帝珠十方诸佛影现中我身影现诸佛前笺此三句不悟十字中字之象如楞严东观则西南观成北诸位不成数从何始所言象者太极变化之象也此象可大可小可横可竖可长可短可可是故悟此可以圆融行布我此道场供养瞻礼也我此道场者人人有一片洁白之地不假于人故云我即此身心顶礼诸佛入佛知见作佛观行故云道场然此道场不假思惟而佛我通感故以帝珠为喻碧巖帝珠者天帝释善法堂前以摩尼珠为网凡一珠中映现百千珠而百千珠俱现一珠中交映重重主伴无尽此明事事无碍境界也昔贤首国师立镜灯为喻列十镜中设一灯若看东镜则九镜镜灯历然齐现若看余方则镜镜亦然观此可以悟礼佛作观之法如明镜之在掌握间也行者礼佛不可不知凡礼佛时当屏绝外缘澄定身心默念一心顶礼尽东方佛剎微尘数世界微尘数诸佛我悉遍礼一一佛影影于我身我身之影亦复影于佛身无有遗一余方观同上征诸佛身影威德广大故能过佛剎微尘世界影于众生身中众生身影不过咫尺云何能过佛剎微尘数世界影于佛身之前乎训昔无边身菩萨思惟以丈尺量世尊丈六金身量巳丈六而又丈六终不见世尊顶相不见顶相者法身也丈而见顶者报身也报身属功用故可量法身无功用故不可X量若夫大心凡夫一念发智顶礼时其影巳过不可说世界巳入不不可说诸佛之身复何疑尝论不但一切佛身之有此影一切有情无情亦具此影也起世经月宫殿中有诸影现此大州中有南阎浮树因此树故名阎浮州其树高大影现月轮淮南子月中有物婆娑者乃山海影其空处海水影也花木录瀛州有影木日中视之一叶百影头面接足归命礼笺有曰头面为一身之最尊足为一身之最卑也言以我之最尊头面接佛之最卑之足以表至诚余独不然曰足虽卑然无足不成五体况如来三十二相第一足安平相第二千辐轮相辐即车轮中之辐谓足下毂网轮纹众相圆满犹如千辐也故如来足相最尊当忆念如来慈悲摩顶耳提面命而我以五体投地志诚谛信接续佛之安平千辐轮之光明也征三十二相先以足相标其前者何也训谓如来万德唯行所先若行不先则万德不成故先标足也归命礼者尽其形命归敬作礼也华严善财参五十三员善知识最后到弥勒阁前见楼阁门闭瞻仰赞叹见弥勒从别处来善财作礼愿楼阁门开令我得入弥勒至善财前弹指一声楼阁门开善财入巳楼阁即闭见百千万亿楼阁一一阁内有弥勒领诸眷属并一善财而立其前礼法偈真空法性如虗空常住法宝难思议我身X影现法宝前一心如法归命礼笺真空者非顽空之空法性者目前万法之性也既曰万法而空亦万法中之一惟真空不言空与不空法性亦不言有性无性故真空而法性不得法性而真空不得是名真空法性如虗空者谓真空法性皆依虗空立用真空之体不动也真空之与虗空犹先天之与后天也常住法宝者亘古亘今无始无终无断无灭之大法宝也非世间金银之宝也世间金银价值终有分际惟法宝价值无分际故永嘉云摩尼珠人不识如来藏里亲收得如来藏者谓不止经律论文字及黄卷赤轴之藏乃如来四十九年说不到底五时八教判不到底故曰难思正难思时不觉踏着自巳影子身光与摩尼宝珠炳然交映珠光身影不可甄辨始知心外无法法外无心一瞻一礼一剎一尘风动水流鸟啼花笑常演摩诃直得口诵之而不彻耳听之而无声人法双泯是名真法是名如法皈命听法第八笺涅槃若离于四法得涅槃者无有是处何等为四一亲近善友二专心听法三系念思惟四如法修行以是义故听法因缘则为近于大般涅槃何以故开法眼故付法藏经佛言一切众生欲出三界生死大海必假法船方得度脱法为清凉除烦恼热法是妙药能愈结病法是众生真善知识作X大利益济诸苦恼所以然者一切众生志性无定随所染习近善则善近恶则恶若近恶友便遭恶业流转生死无有边际若近善友起诸敬心听受妙法必能令离三途苦恼由此功德受最胜乐梵网若佛子一切处有讲法毗尼经律大宅舍中讲法处是新学菩萨应持经律卷至法师所听受谘问若山林树下僧地房中一切说法处悉至听受若不至彼听受者犯轻垢罪智论听者端视如渴饮一心入于语义中踊跃闻法心悲喜如是之人可为说成范凡沙弥学心当如旱地涸池不厌多闻不弃寸阴若遇法师上座讲说经论了义之法当虗心谛听于说法如父母本师想于所闻法如饥受食渴饮浆想瑜伽师地论菩萨欲从善友听问法时于说法师有五种处不应作异意当以纯净心属耳而听也一坏戒不作异意谓若听法时须一心信受不可起念此说法师破戒不住律仪我今不应从彼听法二于坏族不作异意谓若听法时须一心信受不可起念此说法师微贱种姓我今不应从彼听法三于坏色不作异意谓若听法时须一心信受不可起念此说法师容貌丑陋我今不应从彼听法四于坏文不作意异谓若听法时须一心信受不可起念此说法师言辞不文我今不应从彼听法五于坏美不作异意谓若听法时须一心信受不可起念此说法师多怀忿恚X不以美言宣说诸法我今不应彼听法华山梵网注始繇懈怠不听终则无恶不造故凡有讲法处宜应往彼听受如不往听即是慢法以慢法故福慧消灭罪恶增长所谓若非法味滋神终无解脱故戒之凡遇挂上堂牌宜早上堂勿待法皷大擂笺上堂说法法门最尊之事听法亦亦人生极大之事凡见挂上堂牌当发欢喜难遭之想毋使法皷大擂仓仓皇皇奔走法堂大众观之不雅自觉威仪不重故宜早进整理衣服笺听法时衣帽当拣胜于寻常者服之若无胜服虽破衲必须严整为重法故平视直进笺平视不左顾右盼直进不左之右绕乃见端恭听法之至坐必端严笺毗尼序听法时上座来不应起上座亦不应驱下座起谓此时为听法者众不及序上下之分听法后而上下之分有在故言不应也不得乱语笺法堂之上人天交接之时各各静默为闻法要若一人乱语动众乱其闻思如破和合获罪非轻不得大咳唾X笺咳唾咽喉不清非胃中多火则肺家有痰不能抑之此带病听法者然不可纵恣须奈烦少时附凡听法须闻而思思而修笺闻谓所闻之法思谓思所闻之法必至明达所思当依而修也若闻而不思犹不闻也思而不深犹不思也思深而不行虽行而不至究竟者其犹志于天下而却步不前也故闻思修者如楞严古观音教授今之观音师师相承入流忘所之妙法也不得专记名言以资谈柄笺名言非至道真实也言愈浮道愈丧故学道者不可专记名相而失至真之道昔戒山法师讲辨无碍一居士专以名相数数致问山以其繁数逆而问之曰居士眉毛有几茎士无语后不复问谈柄者即麈尾也麈鹿中之王与虎鬬羣鹿随麈而走麈尾东向则羣鹿皆东麈尾西向则羣鹿皆西所以护羣鹿之命也上古大儒与诸弟子讲论道学葢取其意使诸弟子听其麈挥也不得未会称会入耳出口笺佛法机缘圆转奥妙非诚心穷究不能深入今之学者不顾本分这边听得一篇那边听得两句不知好恶但装在肚皮里即成恶口小家便道我会说佛法究竟没交涉古德云从门入者不是家珍须是自巳胸中流出葢天葢地始得若道听涂说入耳出口不过口耳之学岂敌生死哉X年少沙弥戒力未固宜更学律不得早赴讲筵笺征梵网第七懈怠不听法戒即犯轻垢之罪何故沙弥不得早付讲筵训梵网不听法为新学菩萨说也年少沙弥尚不知沙弥中事安可事同菩萨且学律乃听法之基譬夫树九仞之楼先当平实基地基地不平其楼终不能树也故制满夏听讲设满五夏戒相未明戒德未备亦不许离师犹须尽寿学戒故律有智者谓许离师无智者犹须尽寿习学经典第九笺敬福经善男子经典之法不得颠倒一字重点五百世堕迷道中不闻正法大集经若有众生于过去世作诸恶业或毁于法或谤圣人于说法者为作障碍或抄写经法洗脱文字或损坏他法或闇藏他经由此业缘今得盲报善戒经若为议论破于邪见若二分经一分外书不犯贤愚经一比丘课一沙弥经日有恒限不如限责之沙弥读经于乞食之暇得食早则诵足迟则否也沙弥虑食迟愆限受责乃泣行乞有长者闻而知之告曰今后可无乞但食予家业可专矣沙弥乃得专诵无违比丘后为定光佛一号燃灯佛沙弥后为释迦佛长者后为阿难结集四十九年不遗一字供养读经报也智论学习外典如以刀割泥泥无所成而刀自损无着论若读若诵者此说受持固故为欲受故读为欲持故诵又复读者习诵故持者总X览义故四分开学诵文书及学世论为伏外道百丈录夫读经看教语言皆须宛转归就自巳但是一切言教秪明如今鑑觉自性但不被一切有无诸境转是汝导师能照破一切有无诸境是金刚慧即有自由独立分若不能恁么会得纵然诵得十二韦陁典秪成增上慢却是谤佛不是修行但离一切声色亦不住于离亦不住于知解是修行读经看教若准世间是好事若问明理人边数此是壅塞人十地之人脱不去流入生死河但是三乘教皆治贪嗔等病秪如今念念若有贪嗔等病先须治之不用求觅义句知解知解属贪贪变成病秪如今但离一切有无诸法亦离于离透过三句外自然与佛无差既自是佛何虑佛不解语秪恐不是佛被有无诸法缚不得自由以理未立先有福智被福载去如贱使贵不如先立理后有福智若要福智临时作撮土成金撮金为上变海水为酥酪破须弥为微尘摄四海水入一毛孔于一义作无量义于无量义作一义伏惟珍重五灯有僧与童子上经了令持经着函内童曰某甲念底置向那里僧无语法灯代云汝念甚么经石树代云那里念起原置那里颂童子一函经问置于何处有口不能宣我闻如是住南安巖自严尊者有沙弥无多闻性而事师谨愿师怜之作偈使诵之偈曰大智发于心于心何处寻成就一切义无X古亦无今于是世间章句唔吚上口圭峰疏论纂要序中斯教理皆密行果俱致使口讽牛毛心通麟角大慧录博览羣书本以资益性识而反以记持古人言语蕴在胸中作事业资谭柄殊不知圣人说教之意所谓终日数他宝自无半钱分看读佛教亦然当须见月忘指不可依语生解古德云佛说一切法为度一切心我无一切心何用一切法读书看教能如是方体圣人之意少分凡看经教及古德入道因缘心未明了觉得迷闷没滋味如齩铁橛相似时正好着力第一不得放舍乃是意识不行思量不到绝分别灭理路处寻常可以说得道理分别得行处尽是情识边事往往多认贼为子不可不知湛堂每获前贤书帖必焚香开读或刊之石曰先圣盛德佳名讵忍弃置其雅尚如此故其亡无十金之聚惟唐宋诸贤墨蹟仅存两竹笼衲子竞相价唱得钱八十余千助茶毗礼保宁勇录夫看经之法后学须知当净三业若三业无亏则百福俱集三业者身口意也端身正坐如对圣容则身业净也口无杂言断诸嬉笑则口业净也意不散乱屏息万缘则意业净也内心既寂外境俱捐方契悟于真源庶研穷于法理可谓水澄珠莹云散月明义海涌于胸襟智岳凝于耳目辄莫容易实非小缘心法双忘自他俱利若能如是真报佛恩僧要阎罗王曰沙门之体必X须摄心守道志在禅诵不干世事不作有为虽造作经像正欲得他人财物既得他物贪心即起便是三毒不除具足烦恼笔餐吕献曰读书不须多读读得一字行取一字读得一句行取一句伊川曰读得一尺不如行取一寸温公谓其子曰贾竖藏货吾儒唯此耳自知录诵经差一字为一过漏一字为一过心中杂想为五过想恶事为十过外语杂事为五过语善事为一过起身迎待宾客为二过王臣来者非犯不依式苟且诵为五过诵时发嗔为十过骂人为二十过打人为三十过写疏差漏者同论诸经集要凝寒静夜朗月长宵独处空闲吟诵经典吐纳宫商文字分明言味流美词韵相属适众人心利物生善足使幽灵欣跃精神悦豫久习淳熟文义洞晓敬心殷诵至诚冥感信知受持一偈福利弘深书字一言功超累劫是以迦叶顶受靡悋剥皮萨陀心乐无辞洒血此是甘露之初门入道之终德也讽诵经时当愿众生顺佛所说总持不忘笺初读曰讽读熟曰诵由浅入深也坡仙云读书百遍其义自见与法华无师智一贯夫人之读性有记分而无天分有天分而无记分若二分兼者仙才也二分兼无勿论矣常试有过目成诵者不数日忘却临事动笔竟不济事其诵百遍者终身不忘临事落笔若有神助故知二分之性相近所造天壤故诵习X之时虽拙于二分惟诚惟勤亦可从浅入深也顺佛所说者不违佛旨践佛所行也古德云依文解义三世佛冤离经一字即同魔说金刚供养功德其福最胜维摩其施汝者不名福田供养汝者堕三恶道五灯世尊因外道问昨日说何法佛曰说定法道曰今日说何法佛曰不定法道曰昨日说定法今日何说不定法佛曰昨日定今日不定如上皆是佛之所说当云何随顺佛义若不随顺佛义不名佛子若向这里着得眼则知如来一大藏教一串穿却恰恰道个总持不忘梵语陀罗尼此云总持即佛之心印若悟总持之法则横说竖说无不随顺佛之大义也临济再参黄檗看经次济曰我将谓是个人元来是奄黑豆老和尚乃辞去檗曰汝破夏来何不终夏去济曰某暂来礼拜和尚檗便打赶出济行数里自疑此事却回终夏后又辞檗檗曰甚处去济曰不是河南便是河北檗便打济约住与一掌檗大笑乃唤侍者将禅板来济曰侍者将火来檗曰不然子但将去他日坐断天下人舌头在石树颂莫怪老黄奄黑豆临行数里忽思惟夏来夏去全无主河北河南始趂归棒下酬恩浑旧习言前觅火见新威英雄甘死英雄手不是英雄不逗机宜先学律后学修多罗不得违越笺上篇专精巳详言之恐人忽略故复谆谆劝勉凡学一经须先白师经完更白别学某经X笺学有次第如经之有纬机簆条贯丝丝相接织成片段未有先纬而后经也若先纬后经不胜紊乱矣织司法制尚然况学出世经典岂无次第故说法有五时也先白者谓惟师能知教之浅深次第故华严譬如学射先安其足后习其法否则压覆是惧何暇习其法哉不得口吹经上尘笺经典所在即如佛在成范口吹经上尘及像上尘以口气麁恶当以净巾轻拂去之文殊问经庄严供养以口气吹灰堕优钵地狱傍作风神王不得经案上包藏茶末杂物笺读经处先拂去几上尘然后置经轻手细行展阅深义世间文字不得加于经上况加杂物市女以经夹花样乡人以书包杂物等见者即当劝化或赎归之梓橦帝君曰世间文字藏经同文字尚不可轻况藏经乎紫栢垂诫内典之于外书满字之于半字凡百安置必有伦次以不知故每犯颠错及阅大藏始大愧悔永不敢以外书加于内典之上半字阅于满字之先经云不辩半满忽略内外凡所生处于般若种永不清楚及遭面貌不端严报夫苟欲拔苦非般若为迅航迷津曷渡非智慧为灯烛重昏宁晓故有志求无上菩提者脱般若种子不清如蒸砂为饭徒经尘劫耳人阅经不得近彼案前经行X笺凡看经必澄静思惟若人行绕其前则分其心路动其所思即成过咎凡经籍损坏宜速修补笺经籍乃圣贤之血脉亦吾人之慧命若爱情经籍如全圣贤身命也水忏关闭箱箧虫蠧朽烂首轴脱落部帙失次挽脱漏误纸墨破裂自不修理不肯流传皆得罪也沙弥本业未成笺本业者即吾人本分之事犹秀才之习五经必先通本经余经次第习之如拮据之有基汲水之有源也若本经不通诸经皆成碍塞沙弥本业亦复如是不得习学外书子史治世典章笺慈受箴规自巳案前常令洁净秪安禅䇿经文不得安世俗文字佛藏经佛言当来比丘好读外经说法庄校之辞令众欢喜是诸人等为魔所获覆障慧眼深贪利养犹如羣盲谓谁所欺外书者六经二十一史及诸家文集等内典者三藏五灯诸书也内典为出世之学外书为治世之学出世治世理虽相通事不两专故甄内外也径山礼曰参禅不用看书后生家到这里住下三四年开口说话却是读书一般如天童悟祖为樵夫云门澄为步兵瑞光彻为染匠皆一字不识杰起济洞二宗发言葢天葢地皆参禅之验也不得拣应赴道场经习学X笺梵语瑜伽此云相应以其超过禅乘透尽法要方堪应赴来机豁迷入悟者也其次略知经义把本修行人所恭敬延之礼诵亦堪应赴者也葢有不知经义惯为念经觅钱屠肉沽酒行不法事妄谮瑜伽之名而无相应之实良可慨矣征应赴道场经忏皆是佛说云何不得先学训深栖曰应赴道场经忏固是佛说岂可不学若先学病在拣字以其志气下劣为利不为道故寒山诗后来出家子论情入骨痴本来求解脱却见受驱驰终朝游俗舍礼念作威仪博钱沽酒喫翻成客作儿不得习学伪造经典笺伪造者以荒唐之言谬为佛说以诳愚夫也譬夫奸雄挟天子令而霸诸侯者伪臣也国法之治伪臣必从重而况以谬臆假圣哲之言以误苍生乎太乙经当来世中多有恶鬼受生人间常怀恶心时起诤论各各求于名誉利养伪造经书及诸符呪自赞毁他令修学人不知所向盲于正眼失诸正见尔于是时可起慈心降化人间执于金针挑其见刺拈于金鎞刮彼清盲勿使堕于深坑险堑辨正论夫真伪相形犹莠禾之相类善耘者存禾而去莠求道者亦依真而舍伪笔餐夫人之学其犹食也不食则餧不学则废其学之浅深食之精粗有不同焉谓食之味有甘有苦得其宜皆可食独腐败之食不可食食之则为腐败之身矣学之门有大有小得其宜皆可学独X邪伪之学不可学学之则为邪伪之人矣夫食之粝亦可充饥于身无损或杂以荼毒之药食之必死学之小者亦可入门于性有益或杂以浮荡之言学之必危是故学之与食不可不辨杨子孝至篇或曰何以处伪曰有人则作之无人则辍之之谓伪观人者审其辍而巳矣不得习学命书笺吾人本具如来慧命若能培植慧命则无不利然此慧命非子平五星所能推也孔子所以罕言袁了凡所以抝命故知心正命虽恶而化为至善心不正命虽善而化为不善然则正心为立命之本欤寉林玉露有星士谒黄直卿云善算星类知人祸福卿曰亦有个大算数书曰惠廸吉从逆凶作善降之百祥作不善降之百殃大学曰言悖而出者亦悖而入货悖而入者亦悖而出此个数亘古今而不差岂不优于子之算数乎相书笺山菴杂录径山古鼎和尚生禀侏儒脣褰缩齿露龈声嘶燥肤腠皴腊相者曰以尔之相萃乎侏儒平生不言可知师因自誓祷观音大士日持圣号无算夜礼圣像千计如是二十年忽脣舒缓而齿隐声圆润而肤腠光腻后遇相士贺曰师今之相非昔之相当居显位大振宗风其年出世隆教自隆教迁宝陀陞中竺居径山十二年寿七十九师修祷感验非独X能增福寿又能变其形躯如以物寄人库藏而就之之易亦可为吾人自怠者勉焉曹植相论尧眉八彩舜目重瞳禹耳三漏文王四乳孔子面如蒙倛周公形如断菑僧要梁钟山开善寺智藏有相士谓藏曰君命三十止矣时二十九闻斯促报竭诚修行愿诵金刚经毕生受持至所厄暮年沐浴待死空中告曰汝往年三十一报至之斯由般若力得延倍寿后遇相士大异之杂宝藏经有一鬼常患热渴闻恒河水清凉趣之沸热试饮一口五脏焦烂以何因缘受此罪报目连曰汝先世作相师相人吉凶少实多虗或毁或誉自称审谛以动人心诈惑欺诳以其财利迷惑众生失如是事世间善相者惟不能相无相之相相既无相云何知其吉凶定其祸福哉太上曰祸福无门惟人自召此二句万劫惺人之眼目也直要使人自悟不为祸福所转不为祸福所转其无相之谓乎医书笺根本尼陀那不应卖药若善方应慈心应病与药不得受他价值梵网八福田中看病是第一福田以慈悲为药石也且佛为无上医王四十九年所说一大藏教及诸祖论乃至诸家语录皆医治诸病之医案也其间大小之方所贵要者先之古德云慈悲一味神药可以换心世间医书又其次也柳宗元曰上医当疗于未萌之兆服药当服于无病之前X兵书笺孙武子十三篇刘诚意百战百胜等皆兵书梵网佛子不得军中往来况故作国贼法昌录有居士问某好看兵书可否余曰若有心护持众生则不妨看然兵刃既接之时兵书无用此时若以兵书蕴于胸中其不覆败者几希士乃服鹤林玉露或曰用兵之法杀人如杀草使钱如使水余曰军无赏士不往军无财士不来使钱如使水可也若杀人如杀草则非也夫军士固以严济然礼乐慈爱战所蓄也所以不得巳而诛不用命者葢一有逗挠乱行则三军暴骨矣诛一人所以全千万人岂以嗜杀为贵哉若如所言则赵充国王忠嗣曹彬反不如白起辈矣卜筮书笺物原伏羲龟卜神农以筮汉张良棊卜京房钱卜春秋元命苞古司怪主卜世本殷巫咸作筮鹤林玉露太易性命之书兼乎卜筮葢以理之顺逆为事之吉凶悔吝此圣人之所以开物成务而非挟数用术者也昔严君平司马季主管公明之卜推本忠孝人伦犹不失大易之旨至京房专谈谶纬小术穿凿附会故其师焦贡曰得我道以杀其身者京生也夫京生能以易谈祸福毫发不爽而不能自卜杀身之祸管辂曰善易者不言易其旨远矣葢君子心存正理身行正事吉凶祸福一听其自来何以卜为顺理则虽凶亦吉逆理则虽吉亦凶吾卜诸吾心巧技何为X哉意林子路问孔子曰猪肩牛膊可以得兆何必蓍龟孔子曰蓍者耆也龟者旧也狐疑之事当问耆旧天文书笺观天之象预知时之吉凶变化之书也衲僧家父母未生前个话穷年卒岁尚不晓何暇天文哉果能于父母未生前看破始见先天之文不由人得地理书笺郭璞葬经杨筠松地理大全黄石公八宅周书等皆堪舆书也永明录永明听法众师就使地为九圊犯金神七煞众谏勿听有数人晨起见七人髼首沐发湖濵迫问之曰我七煞也寿师营圊吾顶既不敢移别宫违岁君之令而又不敢殃古佛之徒日受大小溲沐去秽耳师闻竟不除圊葢定业云鹤林玉露古人建都邑立室家未有不择地者余观天下都府山水翕聚至于百家之邑十室之市亦必倚山带溪气象回合若风气亏疏山水飞走则必无人烟气聚此诚不可不信不择也夫葬者藏也古人卜其宅兆者乃孝子慈孙重亲遗体使不为城邑道路沟渠借曰精择欲其山水回合草木茂盛使亲之遗体得安耳岂借此以求子孙之富贵乎世人惑璞之说有贪求吉地未能惬意至数十年不葬其亲者有既葬以为不吉一掘未巳至三四掘者有因买地致讼棺未入土而家巳萧条者有兄弟数人惑于各房风水之X说至于骨肉仇雠者此皆璞之书为祸且人之生也贫富贵贱夭寿贤愚禀性赋命各有定分天命不可改也若如璞之说上帝之命制于一坏之土矣杨诚斋素不信风水常言郭璞精于风水宜妙选吉地福其身家利其子孙然璞终不免于刑戮子孙卒以衰微其说巳不验其身也而后世犹尊信诵其遗书不亦惑乎京丞相仲远豫章人倔起寒微祖父皆火葬无坆墓每寒食则野祭而巳是岂因风水而贵哉地理与天理并行而人理备焉故老于堪舆者曰未看山头土先看屋下人此其诀也若论呌不响山谷一座无阴阳地一片虽老于堪舆者如何下手点穴他才下手点便不是了记室问和尚点得也未曰我不是堪舆教我点甚么进云前言犹在曰多少人向堪舆上着倒客窻随笔堪舆人敬服如神其子谓父曰专与人看何不自巳看一块却受贫也父笑曰我巳得地一块汝试宿其上看有何吉凶即当图之子乃往宿其上夜半忽闻空中言是何人敢占此地鬼卒数个拉起子骇归告其父父曰如何汝辈命薄就有福地亦难消受图谶书笺预识国家兴亡之书如铁冠道人推碑图之类关系甚大故非僧家所宜观览乃至炉火黄白笺鍊士之术点铅铜作金银之类昔汉钟离传丹于X吕洞宾丹成指石为金可以传世吕问曰此丹成后毕竟如何钟曰五百年后原还为石吕曰若使原还为石终当害世非真丹也乃废鼎洞宾废鼎真丹成矣神祇鬼怪符水等书笺谓书符遣将请仙捉鬼爪镜之书也沙弥孜孜宜学佛法不可作此怪事灯录明州大梅山法常禅师山旁有石库中有圣书受之者为地下主不然亦为帝王师法于梦中答曰昔僧稠不顾仙经其卷自亡吾以涅槃为乐厥寿何啻与天偕老神曰此地灵符俗人居此立致变怪师曰吾寓迹梅尉之乡耳僧要娄约静居丈室有野媪賷数卷置经案无言出复持异树兼绿花红植于庭云青庭树约曰此书善无预吾事如妄不必开经七日自退不得习学宣卷打偈笺云居注即外道罗祖教门传有五部六册聚众打偈愚夫愚妇多堕此中不得习学外道书笺菩萨善戒经菩萨不读诵如来正经读诵世典文颂书疏者得罪书数下术俗典文颂俱是世法非出家业或志在护持助通佛化降伏外道欲知浅深以是因缘时复开之除智力有余为欲知内外教浅深者可以涉猎然勿生习学想X笺智力有余者宗图兼美道德双彰入佛入魔无不自在故曰有余于中若有一纟系头不了不名有余论语行有余力则以学文故禅力有余不妨涉猎外书涉猎者贾山涉猎书记若涉水猎兽不专精也衲子志在正法助通佛化或为议论破于邪见故曰涉猎不得习学诗辞笺诗关世风化非徒嘲风吟月而作非十年二十年不能精妍释子参学未稳贬眼巳过四五十年衰相忽至何暇及此若向话头上省发信口道着句子巳胜学诗十倍何故参禅人从一切文字之母前打出故其发言与常人不同智证传昔予至临川与朱显谟世英游相好也俄南昌上蓝长老至上蓝雅自标致谓世英曰觉范闻工诗耳禅则其师犹错矧弟子耶世英笑曰师能勘验之乎上蓝曰诺居一日同游疎山饭于逆旅上蓝谓余曰经轴之上必题此米木八字是底义予以指画圆相横贯一画曰是此义也上蓝愕然余乃为说偈曰以是不成八不是法身唾着无遮闭衲僧对面不知名百众人前唿不起于是上蓝不怿归举似世英世英为拊手曰孰谓诗僧亦识字义乎今两人皆成千古矣追怿之可谓怃然余闻汾阳甞作黄犊偈曰有头无角实堪嗟百劫难逃这作家凡圣不能明得尽现前相貌有些些予以谓此偈又余字义之训诂也九原可作世英当有棒腹也不得着心学字求工但书写端楷足矣X笺端楷二字不易到手关系人品邪正寿命延促故姜白石论字有云如端士如美女如武夫如狂客此因字之美恶评品人物也今学者所贵记录佛法不必求工草圣有妨参学若夫英灵衲子向未拈笔巳前荐得堪与佛祖为师若向点画分明处荐得堪与人天为师若向放下笔时荐得自救不了普耀现书品太子年七岁入书堂其师选友见太子神光不能任即躃地时菩萨手执金笔栴檀书𨽻众宝明珠成其书牀侍者送之问师选友今以何书相教耶师曰以梵佉留无他异书菩萨曰异书有六十四何止二种师问六十四皆何名太子曰梵书佉留大秦书半书天书观空书等时一万童子与菩萨俱在师所学见菩萨威德建大圣慧分别书字而宣之其言无者宣于无常苦空非我之音其言欲者出婬怒痴诸贪求音其言究者出悉本末真净之音缁门警训不工书无以传书者如也叙事知人之意防现生之忘失须缮写而编录欲后代以流传宜躬书以成集则使教风不坠道久弥芳故释氏经律结集贝多孔子删诗但益时机自非章安秉笔之力岂留今日故罽宾高德盘头达多从旦至中手写千偈从中至暮口诵千偈但当遵佛能写名字慎勿傚世精草𨽻焉不得污手执持经笺溪堂杂录元祐中蜀僧智超常讽华严三十年一童子手貌清爽举手高揖超曰何来曰五台曰何远X至此曰少事相闻吾师诵经固嘉伹失在登厕洗净触水淋手背未尝用灰泥洗之灰泥律制七度今但三度触尚现存礼佛诵经悉皆得罪言讫不见超惭愧改过识者曰此乃文殊化现有警超也故知洗手必须依法因果经触手请经当获厕中虫对经典如对佛不得戏笑笺涅槃经法是佛母佛从法生三世如来皆供养法故水忏眠地听经仰卧读诵高声语笑乱他听法皆得罪也清规不得背靠板头看经不得常展经不得手托经寮中行不得案上狼籍卷帙笺济阳江录读诗书未竟虽有急速必待卷束整齐然后起故无损坏人不厌其求假有狼籍几案分散部帙多为童婢玷污风雨虫鼠毁伤实为累德我每读圣人书尚肃敬对之故纸中有五经词义及圣贤姓字不敢他用不得高声动众笺读经宜澄静思惟深入其义况在众中更宜默识若高声则取众怨不得借人经看不还及不加爱重以致损坏笺李济翁曰借书有四痴一借书二与书三索书四还书圣贤经史专为流通令人征善去恶者也若济翁论则斯文永绝因别着四则庶几斯文斯在一是读书人借书不与者痴二不读书人借书与者痴X三但爱惜书不读亦不借者痴四借书不加爱重及不还者痴四分律时有人盗他经卷佛言佛语无价计纸墨犯重罪十诵借他经拒逆不还令主生疑者犯方便罪由心未决若绝犯重正法念经若盗他方者犯重罪唯识并决论闇取他经论读乃至一句皆犯盗窃文句罪赵松雪序读书藏书良非易事善观书澄神端虑净几焚香勿卷脑勿折角勿以唾揭书勿以爪侵字勿以作枕勿以挟刺随损随修随开随掩后之得吾之书并奉赠此法入寺院第十笺寺本司名西僧初来权止鸿胪寺后移别居不忘止本还标寺号鸿胪本礼四夷远国之邸舍也涅槃经夫入寺者弃舍刀杖杂物然后入寺舍刀杖者去瞋恚三宝心也舍杂物者去从三宝乞求心也凡入寺无论知识及学者先礼佛必次第寻寮犹存西国寺图之法所以尊重主道即自重也凡入寺门不得行中央须缘左右边行缘左先左足缘右先右足笺南海寄归传向右边为右绕向左边为左绕斯为正论勿致疑惑礼佛篇不占中央义同颂未入寺门宾主历然左绕右绕脚后脚前曹洞五位临济三玄东西十万南北八千入寺偈入僧伽蓝当愿众生演说种种无乖诤法X笺疏僧伽蓝此云众园众有六和法则事理一味故无诤也僧集既众其性不一故说法亦不一如应声闻人即说声闻法应菩萨人即说菩萨法应佛乘者即说佛乘法乃至应以一切法人即说一切法故曰种种然说法虽有种种毕竟无二无二之旨永绝乖诤纯一和合此乃入僧伽蓝第一法要也灯录法华全举谒公安远云作么生是伽蓝师曰深山藏独虎浅草露羣蛇曰作么生是伽蓝中人师云青松葢不帀黄叶岂能遮曰道甚么师云少年玩尽天边月老倒扶桑没日头曰一句两句云开月露作么生师云照破祖师关笔飡释慧净尝与道士蔡晃谈义晃屡被折国子祭酒孔颕达心存道党谓净曰佛家无诤法师何以屡搆斯难净曰佛破外道不通通反谓佛曰汝常自言平等今既以难破我即是不平何谓平等佛为通曰以我不平破汝不平汝若得平即我平矣顾今亦尔以净之诤破彼之诤彼得无诤即诤无诤也附诸经造塔缘起笺僧祇律作塔不得在南不得在西应在东应在北不侵佛地增地增一西梵正音为窣堵波此翻灭恶生善处亦曰灵广曰支提曰方坟安塔有三义一表人胜二令他信三报恩笔飡谢康乐云封殖法身谓之塔树象虗堂谓之庙譬喻经祇陀太子于毗婆佛时施一奴一婢给扫寺庙世世常得七宝宫宅种X种如意无垢净光陀罗尼经有大婆罗门名劫比罗战茶外道不信佛法有相师谓彼曰汝七日当命终时婆罗门念佛称一切智即往白佛佛言迦毗罗城三岐道处有古佛塔现有舍利其塔崩坏应往修理及造相轮橖写陀罗尼经于其上兴大供养命还复增又云四众人等多病短命应修故塔或造小塔依法书呪作坛由此福故更增寿命凡有塔处当广刻此经流通供养灭罪生福法苑珠林四处起塔一生处塔诸佛降生处即应起塔如今释迦牟尼佛在毗蓝园内无忧树下降生即于其处立塔也二得道塔如来得道在摩竭提国菩提树下即于其处立塔三如来转法轮塔或在寂场鹿苑天上等即于其处立塔四涅槃塔华言灭度如来在俱尸那城娑罗双树间入灭即于其处立塔也佛成道记本行集云天上有四塔一箭塔太子年方十五与诸释种角艺太子一箭穿过七金鼓又一箭彻过七铁猪膓入土泉迸遂名箭井时帝释遂取其箭于忉利天建塔供养二发塔太子初出家时自持宝刀而发愿言我今截落此发誓与众人断除烦恼习障寻以发掷空中时帝释接向天上建塔供养三钵塔菩萨将诣道树成等正觉时有天人告善生村主二语难陀婆罗曰汝可最初施食于是二女以乳烹麋用钵盛献菩萨食巳钵掷尼连河中时帝释收归天上建塔供养四佛牙塔佛阇维时天帝释持七宝瓶来请佛牙上建塔供X养翻译名义八种人起塔一如来塔如来有三义若云无所从来亦无所去此法身义也第一义谛名如正觉名来此报恩义也乘如实道来成正觉此应身义也谓如来万德悉备三觉俱圆天上人间所共尊仰是故灭后应当起塔供养二菩萨塔具云菩提萨埵华言觉众生谓菩萨上求佛道下化众生悯物情重随类现身度脱无量是故灭后应当起塔供养三缘觉塔谓十二因缘觉真谛理故名缘觉以其三界生死巳尽能为人天而作福田应当起塔供养四阿罗汉塔华言无生又曰无学亦云应供三界生死巳断故名无生烦恼巳尽无法可学故名无学应受人天供养为世福田是故当起塔供养五阿那含塔华言不来谓断欲界惑不来欲界受生故名不来应受人天供养为世福田是故灭后应当起塔供养六斯陀含塔华言一来谓欲界九品思惑前六巳断后三品尚在更须欲一番受生故名一来应受人天供养为世福田故灭后当起塔供养七须陀洹塔华言预流断三界见惑预入圣流故名预流应受人天供养为世福田故当起塔供养八转轮王塔轮王虽未断惑未出三界然以福德之力治四天下以十善化育羣生为世所尊故当起塔供养佛祖统载会稽育王塔缘起刘萨诃病死入冥见梵僧指往会稽育王塔处忏悔免甦出家名惠达及至会稽徧求不见偶一夜闻地下钟声倍加诚恳经三日忽从地涌出宝塔X高一尺四寸广七寸佛像悉具达既见塔精勤礼忏瑞应甚多明州塔此其始也北寺宝塔功成暨合郡护法善信耆宿等恭请圣恩老和尚陞座师挥拂子云昔释迦世尊下兜率降皇宫处胎诞生出家苦行降伏众魔成无上觉转妙法轮最后入般涅槃阇维舍利不可胜数一分帝释天王请归供养一分诸大龙王请归供养一分八国王请归供养惟阿育王有大威力得八万四千舍利以七宝末造八万四千塔此是西域国王造塔之因缘也至此方汉帝时有摩腾竺法兰持贝多佛像释迦舍利来至中国汉帝敬信舘于鸿胪建立塔寺始有三宝之名此是东土国王造立塔寺之因缘也至三国赤乌年有康僧会入吴时大帝召会问曰汝有何能会曰我能求佛舍利帝曰限汝三七日若有舍利当为造塔会精诚祈祷三七日后果有舍利三颗现于金瓶铿然作声光明晃耀帝惊异曰此希有之瑞也又问舍利有何功能会曰铁鎚击之不伤勐火锻之不坏帝使力士击之锻之毫无所损其光愈盛帝遂敬信即以舍利起塔庙额曰建初名其地曰佛陀里即今之金陵报恩寺也复以一颗于吴郡瑞光建塔一颗于北寺建塔为报母陈氏恩故亦名报恩塔此是江南吴大帝建立塔寺之因缘也世人但知砖石宝塔而不知无缝宝塔山僧今日令在会诸贤于砖石塔处悟无缝塔因缘于诸相上见无相佛境界即事即理即性即相X性相圆融事理无碍是为天人中第一福田之宝塔也竖拂子曰会么秪这宝塔非相非形或隐或显常放光明卓立空界耀古腾今撑天拄地堂堂显现应物随情谛观者悟文殊之三昧称赞者入普贤之愿门风响铃鸣尽是观音境界然灯点烛无非定光降生旋绕经行象王回顾散花梵呗狮子频申或见舍利于东北西南露盘轮际或见光明于四週檐角上下九层或现观音于塔顶之上若坐若立或现弥陀于栏楯之间全身半身是诸瑞应似优昙华现难见难闻此皆宰官长者护持之力诸檀善信乐施之诚惟冀人人返源达本个个见性明心顿证体中万行自然佛果圆成即今宝塔功圆作么生道八方宁诤归皇化四海讴歌乐太平五灯肃宗皇帝问忠国师百年后所须何物师云与老僧作无缝塔帝曰请师塔样师良久云会么帝曰不会师云吾有付法弟子躭源却谙此事请召问之师迁化后帝召躭源问此意如何源颂曰湘之南潭之北中有黄金充一国无影树下合同船琉璃殿上无知识雪窦显颂无缝塔见还难澄潭不许苍龙蟠层落落影团团千古万古与人看石树拈颂现成无缝塔用造作么肃宗便请塔样也好一拶不是国师大难酬对既然与他样子便了说甚躭源却谙此事以至后来穿凿得八面玲珑有眼者又道不见看看浮图高出梵王天顶上明珠光灿然万古圣贤同坐卧至今未见塔门前玄X沙侍雪峰游山次峰指面前地曰这一片地好造个无缝塔沙曰高多少峰乃顾视上下沙曰人天福报即不无和尚若是灵山授记未梦见在峰曰你又作么生沙曰七尺八尺雪峰曰世界濶一尺古镜濶一尺小未曾有经佛般涅槃后若有以如芥子舍利起塔大如菴摩勒果其剎如针上施盘葢如酸枣叶若佛形像如麸夫广麦大胜前功德满足百倍不得无故登大殿游行不得无故登塔不得殿塔涕唾笺登殿塔惟烧香散花礼佛作法余皆不可若塔殿中游行杂语戏笑作不法事乃至涕唾污秽佛地得罪弥重灯录有行者随法师入佛殿行者向佛而唾师曰行者少去就何以唾佛者云将无佛处来与某甲唾师无语沩山云仁者却不仁者不仁者却仁者仰山代法师云但唾行者又云行者若有语即向伊道还我无行者来见塔偈见佛塔时当愿众生尊重如塔受天人供笺佛塔者一切诸佛舍利之塔也凡见诸佛舍利之塔固当尊重不知一切众生亦具有舍利同于诸佛亦宜尊重云何众生不自见者秪为不重巳灵被诸烦恼障蔽若能尊重佛塔即是尊重巳灵即是不被烦恼障蔽处即是自巳舍利放光处即是同于诸佛舍利无所增减处故曰受人天供此句但在如字上看则受供非分外也征诸佛万德庄严众生德薄垢X重云何众生同于诸佛耶训言事则有生有佛言理则无佛无生生佛之迹双泯全体是一大塔敬塔偈敬心观塔当愿众生诸天及人所共瞻仰笺宝塔之所在即诸佛法身之所在故瞻观之时应起敬心念诸佛德高出霄汉无有过于塔者所以诸天及人无不瞻仰也礼塔偈顶礼于塔当愿众生一切天人无能见顶笺塔名高图亦名高显谓显扬如来功德之标帜也征宝塔固是如来之标帜其始建也出于匠手高下宽广可以手纪云何无有能见顶者训若以匠者丈尺欲见佛塔之顶其犹蚊蚋住须弥之隈拔一茎眉而欲量虗空高下纵经尘劫无有是处殊不知佛之塔非高非下非广非狭不堕诸数匠手又乌乎知之然则如何得见塔之顶耶请高着眼入殿塔当右遶不得左转右遶塔偈右遶于塔当愿众生所行无逆成一切智笺疏右者顺义普耀经菩萨降神趣右脇者所存无逆故无逆者无左遶也僧祇律礼佛塔应当右遶如日月星遶须弥山不得左转灯录世尊降生周行七步自南西也裒述入殿塔当自南而西而北而东不得左转华严合论遶佛三匝者顺佛正教故遶佛皆是右遶自南向东向北向西至南如是三匝以为右遶成法今人反左行右遶者诚顺之至也凡事诚X顺则一切智无不成是故当于右遶处而发是愿令一切智自悟自悟无他惟行无逆无逆之旨佛佛承顺理故经律遶佛塔皆自南而西而北而东为右遶独枣柏以自南向东向北向西为右遶二论相拄造化若无其柄然太极既分东西左右巳判枣柏岂不解日月星之遶须弥为右遶也乃欲别出手眼故后人不知不能无疑余敢向枣柏肚里走过一遍为之参曰夫人之一身小天地也身外大天地也此身无逆天理亦顺如右手向内曲则顺向外曲则逆故从右手向内旋为顺义若从右手向外旋为不顺义则知右手刻刻奉侍左手之权衡犹坤仪时时承顺干道之命令也总之经律右绕法乎天象枣栢右遶本于人身究竟皆遵右绕无左绕也遶塔或三匝七匝乃至十百须知徧数笺禅观经多贪众生不净观多嗔众生数息观知遍数者与数息相类谓旋塔时当忆佛念佛不落无记妄想二边即得一心不乱之旨遶塔三匝当愿众生勤求佛道心无懈歇笺瞻仰佛德赞叹不尽而怀慕之怀慕不巳故又从而遶之也梵语三华云正亦云数佛道者如来历劫所行之道皆当履践故曰勤求无歇也征遶塔既止于三勤求之心歇即菩提若心无歇云何止三训如来五时说法甞以三为喻不独文殊也然文殊之三又异乎诸经之三者以其只字兼解华梵之音一音X包括圆顿之义然非下文无以见三之妙用若非此征亦无以见格外之玄论若作正句看即奢摩它句即三摩钵提句即禅那句即佛句即心句若离之即正句非句何况余句若作数句看即一句即不可说句即优波尼沙它分句若离之即数句非句何况余句故有时即三求之亦可离三求之亦可有时离即俱非双非并遣忽见尽十方世界一切宝塔枞然现前不知此心在于塔之内及塔之外又安知此身在三匝内及三匝外如是勤求日三夜三乃至年劫有尽我此旋遶之心永不疲倦故曰心无懈歇不得以笠杖等倚殿壁笺宝梁经五百问经有一比丘具大福相入殿礼佛出福相顿改审其故乃壁端有畵佛像比丘以杖头倚触佛面故也五灯阇夜多至罗阅城敷扬顿教彼有学众惟尚辩论首者徧行一日不卧六时礼佛清净无欲祖谓彼学者曰汝师与道远矣设苦行历于尘劫皆虗妄之本也学者曰尊者蕴何德行讥我师耶祖曰我不求道亦不颠倒我不礼佛亦不轻慢我不常坐亦不懈怠我不一食亦不杂食我不知足亦不贪慾心无所希名之曰道时徧行闻巳发无漏智祖复告徧行曰吾适对众挫抑仁者得无恼乎行曰我忆念七劫前生常安乐因师于智者月净记我非久当证斯陀含果时有大光明菩萨出世我以老故䇿杖礼谒师咤我曰重子轻父一何鄙哉时我自谓X无过请师示之师曰汝礼大光明菩萨以杖倚壁畵佛面以此过慢遂失二果我责躬悔过以来闻诸恶言如风如响况今获闻无上甘露而反生热恼耶惟愿大慈以妙道垂诲祖曰汝久植众德当继吾宗偈曰言下合无生同于法界性若能如是解通达事理竟殿壁无情之物本无罪福于人然一经畵佛殿壁即无佛在所以礼之为福触之为罪韩昌黎题木偶诗云偶然题作木居士便有无穷求福人昌黎所见虽小而木偶之与佛壁均等究竟木偶佛壁何罪福之有人自为罪福耳至若无情说法木偶未出世佛壁未现前触之不得背之不得古德云心如墻壁可以入道言此心坚于墻壁方可入道非同墻壁无知而巳须知墻壁炽然说法始得且道墻壁炽然说甚么法若知墻壁燃然说者不妨拈起拄杖子𨁝跳上三十三天触着帝释鼻孔放下拄杖子风调雨顺国泰民安其或不然拈起也不是放下也不是未免伤锋犯手如贤者倾亡帝王之尊阇夜顿失二果之位此二则可谓墻壁炽然说者下个註脚沙弥律仪毗尼日用合参卷中X沙弥律仪毗尼日用合参X卍XXX沙弥律仪毗尼日用合参卷下菩萨戒弟子云栖寺沙门袾宏辑集云居山真如寺晦山沙门戒显订阅寓黄山慈光寺石树沙门济岳彚笺执作第十一笺云峰悦禅师小参今时后生才入众来便乃端然拱手受人供养到处菜不择一茎柴不搬一束十指不沾水百事不干怀虽则一期快乐争奈三途累身梵网宁以热铁缠身不受信心人衣宁以洋铜灌口不受信心人食若恁么者直饶变大地作黄金搅长河为酥酪供养上座不为分外若不恁么去滴水寸丝便须披毛带角牵犂拽钯偿他始得无作之法当于作处见无作非徒然无作若徒然无作便是落空亡底外道易曰天行健君子以自强不息故天地运行于四时风以动之雷以成之乃至两露恩泽莫不各有所司而生物焉例而推之即三贤十圣亦皆为而无为作而无作我何人斯敢无作而坐食于天地间哉当惜众僧物当随知事者教令不得违戾笺征教令出自师长父母之口无不从命知事教令衲子安得克服训丛林事出浩繁故请知事以司其柄教令乃奉大众之命令也得罪知事即得罪大众然知事所司亦当柔和调顺若逞麤犷之性权挟衲子使彼难忍去之则有负所任不得无过X凡洗菜当三易水笺本律三易水者谓初次但去麤垢二次细垢未尽三次乃得清净今丛林腌菜不洗谓菜有味举目皆噇粪之人执事略不为恠可笑灯录赵州问菜头今日喫熟菜喫生菜头拈起菜呈之师曰知恩者少负恩者多凡汲水先净手笺至水边另舀水先净手即以洗手水弃之僻地见水偈若见流水当愿众生得善意欲洗除惑垢笺流水者源头活水也然其性相不二动静一源若无源之水不流即是死水流得其源则澄之不清扰之不浊而能旋香海载须弥恩配三有泽及羣灵而不自伐为功故三贤十圣赞之不及凡夫肉眼孰能窥其大用哉今此偈全在发明见字若见不彻云何为彼当愿云何为彼涤惑耶若见者谓所见之水情状不一故如人见之清凉可悦饿鬼见之流变为血鱼龙见之谓宫殿沉溺者见之谓死窟究竟水尚强名何况有如上等见皆是众生业惑所感也若夫大解脱人见之不曰流水非流水直下为彼颠倒众生拔其见剌出其眼屑也意欲者非情欲之欲若情欲即是惑垢当作愿字看正愿清涤无始情欲之惑垢也征上文既有当愿云何欲字又作愿字看训上文是菩萨当愿下文意欲是众生当愿其犹啐啄同时也若菩萨发愿度众生众生不发愿出离菩萨虽有X愿亦无如之何也巳附勿令秽水入井笺天下井水味有多种详水经註周易正义虽汲水以至井上然绠出犹未离井口而钩羸其缾而覆之也弃其方成之功虽有出井之劳而与未汲不异喻人行常德须善令终若有初无终则必致凶咎笔飡吴湛为县吏所居临荆溪溪有清泉众皆赖之湛为筑篱遮护不令秽入忽于泉侧得一田螺置瓮中每外归则厨中饮食巳办大异之一日潜窥乃一女子自螺出手自操刀湛急趋之不容归殻女大窘实告湛曰我泉神也上帝以君敬护泉源且知君鳏居命吾为君操馔君食吾馔当得道矣言讫不见李鄠为河山令县有河山巖巖半有一脉清泉次第淋注逐处各有一岩斛承之如䥴出状鄠一日𢹂家出游无何雪儿就斛浣申立为震霆所击视之其斛巳碎别安一斛于流下矣是知井泉不可触秽酉阳杂爼临井勿窥古井不可唾唾与窥且不可而可越哉汲井偈若见汲井当愿众生具足辩才演一切法笺华严疏汲取也辩才演法犹绠汲水五灯赵州在井上打水次见南泉过便抱柱悬却脚曰相救相救泉上胡梯一二三四五师少顷却去礼谢曰适来谢相救蓝田真因开井被沙塞却泉眼师曰泉眼不通被沙碍道眼不通被甚么碍僧无答师代曰被眼碍天衣怀世渔母梦星陨于屋怀娠儿时坐船尾X得鱼辄放父笞之不为意参翠峰觉觉问汝名甚么曰义怀曰何不名怀义曰此当时致得曰谁为汝立名曰受戒十年矣曰汝行脚费许多草鞋曰和尚莫谩人好曰我也没量罪过汝也没量罪过你作么生师无语觉打曰脱空谩语汉出去入室次觉曰恁么也不得不恁么也不得恁么不恁么总不得师拟议觉又打出如是数四寻时翠峰为水头因汲水折担忽悟作投机偈曰一二三四五六七万仞峰头独足立骊龙颔下取明珠一言勘破维摩诘觉闻拊几称善观水偈佛观一钵水八万四千虫若不诵此呪如食众生肉唵缚悉波啰摩尼莎诃笺水中生灵甚微人之麤障覆故不能观察唯佛五眼明净能见微细以慈悲故说此偈呪大旨为水罗兼说也凡用水须谛视有虫无虫以密罗泸过方用笺会正记用白㲲东上用密绢恐小虫直下取熟绢为之此护生之法也若严冬不得蚤泸水须待日出笺严冬水寒蚤泸则伤生日出水得阳气则不伤生漉水囊赋吾有漉囊制造有方致练作底熟铁为匡其用泸兮深须谛视其还放兮切忌损伤宜知我佛仁慈尚不遗于微物将使吾曹饮用得幸免于余殃一化境中上下皆制半由旬内往返须将世多轻略X孰究不藏或闻而不制则𠷣为外道或制而不用但悬于草堂斯由内无慈愍外恣疎狂塞来蒙之津径害我教之纪纲汝当存诚持守竭力恢张岂止四生有赖抑使三宝增光凡烧灶不得燃腐薪笺本律炊灶有五事一不得蹲炊火二不得燃生薪三不得倒燃湿薪四不得燃腐薪五不得以热汤浇火灭凡腐薪中有虫若燃之如毁其家杀其身故制昔曾子不逆薪而㸑知其不为暴也礼记荀勗在帝座适膳夫进饮勗云此必劳薪所炊帝不信召膳夫问之果以一故车脚供薪抱朴子孟夏所以祀灶灶神每月晦日上天言人罪状大者夺纪小者夺算纪三百日算一百日井与门户灶中霤为五祀又五财之一利济广博有神主之名曰观状如美女井鬼名琼凡作食不得带爪甲垢笺寄归传营供必洗手敕口净器不者所作祈请并无效验从陈飨祭神祇不受况奉三宝若大小便不洗手皆不合作食谚清斋方释奠剪爪宣侵肌感应篇注嘉栋曰作食不洁餧人人必嗔之神亦恶之秽食委弃均于暴殄浪费水浆委诸沟厕殊为造业有老秋婆病死复苏言至一处有两船遗弃秽食一鬼笞之曰汝平生所耗者岂容不食婆强呷数口便觉腹满惊苏言讫随死X凡弃恶水不得当道不得高手扬泼当离地四五寸徐徐弃之附不得热汤泼地上笺恶水高扬热汤泼地微细昆虫何处回避水火毒身如入鼎沸以此剧刑横加无谓我福无增彼恶永记故云徐徐清凉如意凡扫地不得逆风扫不得聚灰土安门扇后笺逆风扫风尘𡋯面非但不善爱人亦非自爱扫地聚灰门扇后其人有始无终后来结果亦可想见故须扫除尽净置之僻处也根本部给孤长者每晨朝往逝多林礼佛巳扫寺地一日长者他缘不遑入寺佛经行见地不净即自执篲而扫时舍利子等悉皆执篲共扫园林佛及弟子徧扫除巳地皆严净入食堂中坐与诸苾蒭说扫地得五种功德一自心清净亦名自除心垢若人扫于寺地因地净故心得清净是名自心清净二令他心净亦名除他心垢若人扫于寺地因地净故他人见无尘垢心得清净是名令他心清净三诸天欢喜亦名去憍慢若人扫于寺地即是去其憍慢尘垢诸天观见地净无尘生欢喜心四植端正业亦名调伏其心若人净扫寺地即是调伏自心植端正福业五命终之后当生天上亦名增长功德若人净扫寺地因净地故功德增长命终当生天上优婆塞戒经善男子天下之人谁现穷无其身者如其有身见他作福身应往助执役栖扫亦得福报成实论扫一阎浮僧地不如扫一掌佛地五灯X世尊在日有一比丘根钝无多闻性佛令诵苕帚二字日夕诵之言苕则巳忘帚言帚则巳忘苕每日克责意念不休忽能言苕帚于此大悟得无碍辨才曹山寂问僧作甚么曰扫地山曰佛前扫佛后扫曰前后一时扫山曰与曹山过鞋靸来雁山罗汉寺证首座目瞽见道明白每朝以扫地为佛事有僧问这片地扫得干净也未证竖起苕帚示之又僧问真净界中本无一尘扫作么证亦竖帚示之拾得一日扫地次寺主问汝名拾得因丰干拾得汝归汝毕竟姓个甚么拾得放下苕帚叉手而立寺主再问拾得拈帚扫地竟去寺主罔测寒山捶胸云苍天苍天拾得却问汝作甚么山曰不见东家人死西家助哀二人作舞哭笑而去赵州扫地次僧问善知识为甚么扫地师曰尘从外来曰既是清净伽蓝为甚么有尘州曰又一点也赵州行脚时问大慈般若以何为体慈曰般若以何为体师便呵呵大笑而出大慈来日见州扫地次问般若以何为体州放下扫帚呵呵大笑而去大慈便归方丈仰山扫地次沩山问尘非扫得空不自生如何是尘非扫得仰扫地一下沩曰如何是空不自生仰指自身又指沩沩曰尘非扫得空不自生离此二途又作么生仰又扫地一下又指自身并指沩云巖昙晟禅师扫地次道吾曰大区区生昙曰须知有不区区者吾曰恁么则有第二月也昙竖起扫帚曰是第几月吾便行大慧X问僧道不用修但莫染污如何是不染的道曰某甲不敢道师曰你为甚么不敢道曰怕染污师应声曰行者将粪箕苕帚来僧忙然师便打出衲僧家拈起扫帚不但扫除一室尘垢当使天上天下不可说不可说世界尘垢祇消者把扫帚一扫而尽目前脱有不顾危亡底汉道天上天下者许多尘垢毕竟扫置何处我便噼口与他一扫令他向扫帚下瞥地去世说郭林宗常行宿逆旅辄躬自执扫及明去后人至则曰必郭有道昨宿处也洗内衣须拾去虮虱方洗笺五灯仰山慧寂智浣衲次躭源曰正恁么时作么生仰曰正恁时向甚么处见定由神英见首座洗衣遂问作甚么座提起衣示之师曰洗的是甚衣座曰关中使銕钱师唤维那移下座挂搭着夏月用水盆了须覆若仰即虫生笺譬如空盆虽仰虫无从而生谓虫生于水若水净虫亦不生谓虫生于垢若垢非水虫亦不生然则虫毕竟从何而生当知虫之生也三因和合而生若一因不到则虫无缘而生然则虫之生灭其在盆之覆仰而巳也附一切米面蔬果等不得轻弃狼籍须加爱惜笺谚爱惜常住物如护眼中珠谓食物自有司库出纳器具有蓝收司执然或见散漫无绪即宜爱惜置归屏处勿至狼籍暴殄也宝训混源为紫竺二铎库司壁X记复题其后云滴水粒米尽属众僧务悦人情理难支破当思披毛带角岁月久长明因果人幸宜知悉遗墨岁久漫灭殆尽后一山和尚踵其席粉壁亲为书之感应篇註天仓五谷在二十八宿乃危星主之人以食为天故圣人务农重谷天子亲耕劝农春夏祈谷于上帝岂五谷可散弃者世人不知天地育养之恩弃五谷厌舍丝麻使农夫织妇日勤而不得饱力竭而不得御寒又不䘏其劳曾无爱惜所以为天地所厌神明所责也续神仙传三川饥有青衣童子语人曰世人厌弃五谷地司巳收五谷之神可相率祈谷父蚕母当致穰也陈僖敏公镒父孟玉登厕见铛底饭一块在厕傍净涤食之夜梦神告曰翁好善当福报吾梓潼神今将降生汝家后果生僖敏公仕至太子太保左都御史累赠翁如其官母一品夫人入厕第十二笺优钵祗王经伽蓝地漫大小行者五百世身堕拔波地狱经二十小劫常遗肘手抱此大小便处臭秽之地毗尼母经诸比丘住处房前开处小便污地臭气皆不可行佛问之曰从今不听僧伽蓝处小行当聚屏猥处若瓦瓶木桶埋地中小行巳以物盖之勿令有臭气若登厕不洗净不得入大僧类不得坐禅牀不得登佛殿虗空藏经若有毁重禁戒者治圊百日莫令人知涂圊巳澡浴礼三X十五佛称虗空藏菩萨向十二部经五体投地陈说过恶如是忏悔经三七日苦行力故罪报永除不障三种菩提业寄归传凡僧坊先须净治厕处若自无力教化为之供十方僧理通凡圣无多所费斯其要焉锱门警训登厕之法律制委明盖欲洁严身器亲近圣贤洗净洗手各有轨度傥未尽谙则反污其手礼诵烧香合掌执捉动辄得咎可不慎欤五灯僧问赵州急切处请师道州云尿是小事须是老僧自去始得赵州上东司召文远远应诺州云东司上不可与你说佛法有老宿垂语云十市街头起一间茅厮祗是不许人疴僧举似南堂静静曰是你先疴了更教甚么人疴宿闻之焚香遥望大随拜谢莫将尚书谒南堂咨决心要堂使其好处提撕莫适如厕闻秽气急以手掩鼻遂有省急呈偈曰从来姿韵爱风流绝笑时人向外求万别千差无覔处得来原在鼻尖头堂答曰一法才通万法周纵横妙用更何求青蛇出匣魔君伏碧眼胡僧笑点头钱弋郎中访真净文谭久如厕师令侍者引从西边去钱遽云既是东司为甚向西去真曰多少人向东边计大慧侍湛堂次堂视师指爪曰想东司头筹子不是汝洗的师承训即代黄龙忠作圊头后普说云某自闻老和尚说终身不养爪甲才长一菽湛和尚便于手指上出现湛堂准自浙回𣼷潭谒深公X省诣方丈寻命分座闻有悟侍者见所掷㸑余有省呈解深喝出因丧志经于延寿堂厕后出没无时众惮之师故于半夜登溷悟即提挈水至未几供筹子湛涤净巳召接净桶去悟才接湛执其手问曰汝是悟侍者那曰诺湛曰汝当时在知客寮见掉火柴头有个悟处的么参禅学道秪要知个本命元辰下落汝刬地作此去就汝在藏殿移首座鞋岂不是汝当时悟得的又在知客寮移枕子岂不是汝当时悟得的汝每夜在此移木度筹岂不是汝当时悟得的因甚么不知下落却在这里恼乱大众湛勐推之索然有声由是绝迹若大小便即当行莫待内逼仓卒于竹竿上挂直裰以手巾或腰绦系之一作记认二恐堕地笺直裰详註着衣偈下若脱换鞋脚不可净鞋入厕笺着鞋当分净秽谓净鞋入佛殿触鞋入厕若触鞋入厕则污秽佛地净鞋入厕则暴殄天物至当三弹指使内人知不得迫促内人使出巳上复当三弹指笺前后弹指俱三用处甄别谓前三弹使内人知后三弹恐伤在秽之鬼故先警之也不唾痰阴德具载藏经譬喻经有沙门不弹指来大小便漈圊中厉鬼大恚欲杀沙门沙门持戒厉鬼随逐伺覔其短不能得便故知大小便时必先弹指利益有在X登厕偈大小便时当愿众生弃贪嗔痴蠲除罪法唵狠噜陀耶莎诃笺夫人饮食滋味入于肠胃轻清上升重浊下坠可见人之一身兼净秽世界也净世界即戒定慧之福业也秽世界即贪嗔痴之罪法也悟此净秽本源则可以悟大千世界不在心外从此垢净心尽不知吾身之为法界法界之为我身我身法界非一非二不得低头视下笺护清净眼故不得持草画地笺愚夫不知厕上画地画壁遂成大过譬如一点一𦘕同于爻象不忍狼籍秽地当置净处或付水火尊敬字画故若于厕上板壁作字则为造物所呵笔飡明湖州潘道士道法高妙一日于厕上畵符天将忽至问所召何事士无以应支曰门前树为我移种屋后将曰小事何轻意召我遂以火笔点头而去士后头上脓水不干凡有患疮疖乞士脓水抹之无不效不得努气作声笺除粪极粗行努力则丧气殊不雅下文详言之不得隔壁共人说话不得唾壁笺文殊经大小便时身口状如木石不得有声护持清净身口故相经厕上共人语最下贱相固齿方大小便时目上瞬齿咬定永无牙痛兼辟臭气正气内固若唾壁共人语秽气乘虗而入胃家受病医书相X经皆暗合文殊经旨覧者幸留意焉例异传南阳宋经伯夜行逢鬼问云鬼悉何所忌答言惟不喜人唾逢人不得作礼宜侧身避之笺厕上亵衣故不作礼不得沿路行系衣带笺秽处固不可久停然衣裤必须严整然后徐步若行系衣带仓皇之状失威仪故便毕当净澡手未澡不得持物笺医书热水洗净生肠风等病当用冷水净物宜净手持秽手触物物即成秽杂事舍利弗洗净法𢹂军持可受三升向便处次于一边置土末七聚以为一行各如半挑复于此边更行七聚又于一畔别安一聚持一筹片并土三块入厕室中便利毕先以筹拭秽次土块洗大小便处次洗两手两足次以土洗瓶毕然后着法服次至房中取净瓶水三潄口方任情作务有婆罗门见舍利子行是事渴心归向出家西域释子洗净之法九十六种外道所不知事传东土行者亦寡强効者不能如法是欲洁而反秽伹上古用筹今用草纸殊为省便丛林有薰脩大悲华严等忏而此洗净之法不可不知也净手偈事讫就水当愿众生出世法中速疾而往唵贺囊密唎帝莎诃笺此当愿者非同世间之愿及世间之法也当为众生发出世之愿说出世之法也速疾往者言五浊恶X世所见所闻无非烦恼恶业亦如秽厕不可久停故当速离浊恶之行而行清净之法也经律入厕洗净若不默持诸呪纵用七恒河水洗之不得清净何以故种子不净溪堂杂录僧智超诵华严经三十年忽见童子云从五台来告超曰师诵经固善伹登厕洗净触污手背律制洗手用灰泥七度今但二三缘此触存礼佛诵经悉皆得罪言讫不见超乃悔过识者曰此文殊化现有警于超也若小解亦要收起衣服又不可着褊衫小解笺说原僧伽支此云覆膊亦名褊衫亦名随衣竺道祖云魏时请僧于内自恣宫人见僧偏袒不雅故当覆䏝小解不言长衣专举衣袖者谓衣袖常勤佛法更宜细行小解虽秽亵事有至道焉其义出自礼记记云手容恭君子起居常自恭敬不敢散手掉臂惟至疴尿放屎之时不得不暂解也盥掌偈以水盥掌当愿众生得清净手受持佛法唵主迦啰耶娑诃笺手是总名若无掌不可名手无指亦不可名手有掌有指方名曰手两手太阳之精也字魂阴掌图法天指法五行大指曰拇指第二曰食指中指曰将指第四曰无名指第五曰小指第六曰枝指水性至柔离垢去染为用盥者两手拾盆之象汤铭日新又新澡其德也当诵偈呪之时一浣而再浣再浣至七浣而佛法现前究竟我手佛手众生之手同于清净X同于受持是名清净佛法之手受佛法也华严感应三藏梵僧至京时有三藏童子顶礼三藏请受菩萨戒众谓三藏梵僧曰此童子能诵华严兼解其意三藏梵僧惊叹曰华严一乘是诸秘藏尚难遭遇况通其义若人诵净行一品以得菩萨戒具足西域传记有人转华严经以洗手水滴蚁身命终生天况能受持通意此子后必广大饶益众生大小三藏互相阐扬净行之法力行净行之行为世作则岂非华严果会中再来耶今人能于净行诸偈潜行密用即是亲证毗卢妙体亦无沗于大小三藏哉入浴第十三笺温室洗浴众僧经有耆域医王愿请佛及菩萨僧人温室澡浴佛赞善哉佛云耆域澡浴之法当用七物除去七病得七福报一燃火二净衣三澡豆四酥五淳灰六杨枝七内衣何谓除七病一四大安稳二除风三除湿瘴四除寒五除热六除垢七身轻明目何谓七福一四大不和而得调和二除风所生清净三除湿身体常香四除寒体润威光五除热清凉自在六除垢宿命皆通七身轻见者钦敬福田经有比丘名阿难白佛我念宿命生罗阅祗国为庶民时生恶疮治之不瘥有曰当浴众僧其水洗疮可愈我即到寺设浴供僧如法洗疮乃愈从此所生端正金色晃昱九十一劫常得净福楞严䟦陀婆罗同伴十六开士即从座起我X等先于威音王佛闻法出家于浴僧时随例入浴忽悟水因既不洗尘亦不洗体中间安然得无所有宿习无忘乃至今时从佛出家令得无学彼佛名我䟦陀婆罗妙触宣明成佛子住佛问圆通如我所证触因为上譬喻经佛以腊月八日神通降伏六师六师云佛以法水洗我心垢不如没水死佛仍广说法度诸外道外道复化白佛言佛以法水洗我心垢我今请僧洗浴以除身垢今腊月八日浴僧准此贤愚经首陀会天下阎浮提请佛及僧洗浴设甘美之食阿难白佛此天往昔作何功德相好奇特佛言昔毗卢尸佛时彼为贫家子恒佣作自给闻佛洗僧之德乃勤施少钱设洗具设食请佛僧由此生首陀会天此光相七佛以来千佛出世亦皆如是故号净身一号具足珠林泥连河里非有垢而见除毗蓝园内实无尘而示荡故知洗浴是清昇之本净澡为澄洁之原可谓垂香范于前修振芳猷于后业五灯有一院主名无垢净光造浴室有人问既是无垢净光为甚么却造浴室僧无语后请山幽代曰三秋明月夜不是骋团圆石梯和尚因侍者请浴师曰既不洗尘亦不洗体汝作么生者曰和尚先去某甲将皂角来师呵呵大笑福州古灵神赞本州大中寺受业后行脚遇百丈开悟回省授业师问曰汝离吾在外得何事业曰并无事业遂遣执役一日因澡身X师命去垢灵乃拊背曰好所佛堂而佛不圣师回首视之灵曰佛虽不圣且能放光南岳西园昙藏一日自烧浴次僧问何不使沙弥师抚掌三下雪窦显问僧甚处来曰浴来师曰三身中那一身浴曰或皷声前或皷声后师曰饱丛林又一日问僧你浴也未曰某此生不浴师曰你不浴图个甚么曰今日被和尚勘破师曰贼不打贫儿家空室道人智通龙图范珣女幼聪慧长归苏颂之孙悌未几厌世相还家求祝发父难之遂清修看法界观有省政五间居金陵尝设浴于保宁揭榜于门曰一物也无洗个甚么纤尘若有起自何来道取一句子玄乃可大家入浴古灵秪解揩背开士何曾明心欲证离垢地时须是通身汗出尽道水能洗垢焉知水亦是尘直饶水垢顿除到此亦须洗却后为尼挂钖姑苏西竺示寂笔飡晋司马桓温末年颇奉佛法饭馔僧尼有一比丘尼失其名来自远方投温为檀越尼才行不恒温甚敬待居之门内尼每浴必至移时温疑而窥之见尼裸身挥刀破腹出脏断截身首支分脔切温恠骇而还及至尼出浴堂身形如常温以实问尼答云若遂凌君上刑当如之时温方谋问鼎闻之怅然故以戒惧终守臣节尼后辞去不知所在唐京师律藏寺释通达以木打磈磈破形销大悟晚住律藏游听大乘一裙一帔布衲重缝尔后稍改专显X变应其行多僻常欲入内将军弟性麤武不识密行大怒打之几死曰卿巳打我身肉都毁血肉不净须作洗待汤沸脱衣入锅身不伤烂状如冷池旁人怖之犹催加火合宅惊奉恣其寝宿自后见有病苦者令煑涌沸先入浴后使病人入浴即愈周武王盥盘铭与其溺于人也宁溺于渊溺于渊犹可游也溺于人不可救也浴佛偈笺西域记浴室制度用复砖叠成形积如谷上尖下宽中高丈许下濶七八尺一半开门须扇掩灰泥表里勿令薄漏于中置小龛内供石像或铜像彼面宜空庭开小窦勿令障佛光明凡浴时用一磁盆或铜缶先置香汤或药汤请佛像浴后即将此汤倾于浴池然后请大僧及众僧次第而浴今丛林凡造浴室当效此庶不忘先佛遗式也可使将来一队赤膊汉子于中亲证一回其去古佛不远我今灌沐诸如来净智庄严功德聚五浊众生令离垢同证如来净法身笺瑞应经摩耶夫人胎月将满思游蓝毗尼园到巳即举右手攀无忧树枝从右脇而生太子天帝以天妙衣裹手承接天人持金柄伞盖诸天龙神散香花皷乐十方大地六种震动有三十二种瑞事普曜经菩萨生时九龙在空降微细雨不冷不热浴菩萨身我今灌沐句者言今而稽古所以遵佛佛灌顶之X浴式也功德聚者所以见像教之法俨然三世一时光洁严好世间无比也珠林五浊谓众生浊见浊烦恼浊命浊劫浊也众生浊者谓众生多诸獘恶不孝父母不敬尊长不畏恶业果报不作功德不脩斋法故名众生浊见浊者谓正法巳灭像法渐起邪法转生邪见增盛不脩善道是名见浊烦恼浊者谓众生多诸爱欲悭贪鬪诤谄曲虗诳摄受邪法恼乱心神是名烦恼浊命浊者谓往古世时人寿八万四千岁今时人寿转减百岁者稀以恶业增故寿数短促是名命浊劫浊者具云劫波华言分别时节谓减劫中人寿至三十岁时饥馑灾起减至二十岁时疾疫灾起减至十岁时刀兵灾起世界众生无不被害是名劫浊也此下二句谓众生之本源与诸佛本源无二无别秪为一念缘起相应五浊境界与诸佛境界少异究竟诸佛众生悉是强名即今设浴不啻为灌沐诸佛之像亦复能令众生涤除五浊之垢同证如来清净法身也浴身偈洗浴身体当愿众生身心无垢内外光洁唵䟦折啰恼迦咤莎诃笺可以水洗者以其有身垢也心本无生垢从何有究竟覔心了不可得云何受涤于无受涤处方好道个内外光洁浴前先洗净须细行不得以洗净水入浴釜笺此条云悽附后谓入浴当预知故置前也X先以汤洗面从上至下徐徐洗之笺面门真人出入处为一身最尊浴堂当别置盆水洗面洗浴水杂沉下垢故不得麤躁以汤水溅邻人不得浴堂小遗笺入浴为洁其身小遗浴堂则求洁而反污既污自身复污大众以致登殿礼佛诵经成不净法莫大之罪其将谁归不得共人语笑人天宝鑑云一沙弥入浴戏笑遂感沸汤地狱之报笺浴堂禁语不得以水互相浇不得以水浇火不得调语不得用水太费不得止中浣衣不得先师入不得在上座前先浴入浴戏笑报感沸汤今不自严后亦当尔冷热繇巳疮疥先人勿谓裸形神在汝侧沐浴非祗去其身垢当使心垢净尽彼沙弥入浴戏笑非惟身垢未除而心垢巳如山岳所以感报为千古鑑戒万峰浴室铭山巍路远致其柴薪瀹斧燃火効其劳勤一月六浴丛林罕闻沙弥戏笑沸汤浇淋洗心涤虑日新又新何以报德忽悟水因不得洗僻处笺僻处盆中先洗净故凡有疮癣宜在后浴或有可畏疮尤宜回避免剌人眼笺十诵律佛在舍卫国有比丘癞病求治药师耆域域告比丘汝可洗浴得瘥比丘言佛未听入浴堂诸X比丘白佛佛许僧后浴故说此五利一除垢身清净二除寒泠三除烦热四除身中风五得安稳不得恣意久洗妨碍后人脱衣着衣安祥自在笺衣之于身能知寒暑要着便着要脱便脱直见大用现前故得安祥自在汤泠热依例击梆不得大唤笺浴堂设板若汤冷鸣二下汤热鸣三下行者即会添减调和若大唤失威仪故礼履席谓浴后履前席也衣布饰身及履进饮以盈气今知浴设菓窳茶汤于浴室皆本温室福田二经与礼大同洗足偈若洗足时当愿众生神力具足所行无碍笺前偈内外光洁支体百骸无不净极今此偈为寻常洗足说也或临浴洗足默念是偈亦可也三十二相足为第一相当知如来之道不出行解二门若伹解无行犹弗解也若但行无解犹弗行也行解双兼满足六度则神力无不具足所行无有障碍是故行一波罗蜜具足无量波罗蜜无量波罗蜜不出此一波罗蜜故曰所行无碍五灯临济问赵州如何是西来意州云适遇老僧洗脚济作听势州云会即会噉啄作么睡卧第十四笺法句譬喻经一比丘饱食入室闭房静眠佛告比丘汝宿命维卫佛时曾得出家贪身利养不念经戒饱食却眠不惟非常命终魂神生螉虫中积X五万岁寿尽复为螺蚌之虫树中蠧虫各五百岁此四品虫生将五百岁乃觉连绵罗网不取出要今始罪毕得为沙门如何睡眠不知厌足离睡经时佛在鹿野苑为大目连曰云何而欲睡莫行想莫分别想如欲睡当离若睡不离者如所闻法所诵法当广为他说乃至当行当以泠水洗眼及洗身当以两手挑两耳当起出讲堂四方视星宿当护诸根善是律临睡时应先念佛念法念僧念戒念无常于六念众随一一念珠林摩偷罗国有一男子从优婆笈多出家睡眠笈多化一鬼有七颈手捉树枝身悬空中比丘见巳即便惊觉生大怖畏归白笈多云见彼林有一鬼七头当我前手捉树枝身悬空中甚可怖畏笈多言此鬼不足畏睡眠最可畏若汝为此鬼所杀必不入生死若为睡眠所杀则生死无穷比丘即还坐禅畏此鬼故不敢睡眠精进思惟得罗汉果摄论处梦谓经年寤乃须臾顷故时虽无量摄在一剎那困来一觉睡睡足又爬起爬起如睡时睡时非小死老僧若不睡何以到如此老僧若不睡阿谁相举似起中睡睡中起你是我我是你黄梅晴处家家雨良久云向晓惬孤坐高凭绣石苔云随云共起暗与日俱回果熟骄黄坠香分小白开目前看不足𢹂杖复归来五灯沩山睡次仰山来问师便面向壁仰曰和尚何得如此师起曰我适来得一梦你试为我X原看仰取一盆水与师洗面少顷香严亦来问讯师曰我适来得一梦寂子为我原了汝更与我原看严点一碗茶来师曰二子见解过于鹙子仰山卧次僧问法身还解说法也无仰曰我说不得有一人说得曰说得的人在甚么处仰推出枕子沩山闻曰寂子用剑刃上事忠国师因丹霞来访值睡次乃问侍者躭源云国师在否者曰在即在秪是不见客霞云太深远生者云莫道上座佛眼也覰不见霞云龙生龙子凤生凤儿师睡起侍者举似师师打二十棒趁出丹霞闻云不谬为南阳国师径山杲云国师幸自高眠侍者播扬家丑不因多口丹霞争见国师哮吼敢问大众国师既在为甚么不见客若者里见得破非惟知躭源落节亦见自巳有出身之路虽然如是莫将闲学解理没祖师心台州师彦居睡巖坐磐石终日如愚每日唤主人公复应乃曰惺惺着他后莫受瞒洪觉范为隆庆闲传赞曰潜菴为予言闲为人气刚而语急甞闻宿见其坐而假寐梦语滚滚领略识之皆古老机缘初以适然巳而每每连榻于般若薰闻不一而沉伫自起现行闲之去留践履之验非闻薰不一者也圆悟和灵源瞌睡歌懵懵懂懂无巴鼻兀兀陶陶绝忌讳任信流光动地迁不论冬夏惟瞌睡个中滋味佛不知空咄蚌蛤与螺蛳放身不管卧水底兴发长挨布袋儿鼻息X如雷谁顾得寻常少见有醒时没醒时良有以要明瞌睡中宗旨从来一觉到天明佛来不解擡身起纵使舒光徧大千终难换我无忧底校疎亲兮浑打失瞌睡根灵真穷诘有人契会便同参睡着须知更绵密圆照本谒天衣衣举天亲从弥勒内宫而下无着问人间四百年彼天为一昼夜弥勒于一时中成就五百亿天子证无生法忍未审说甚么法天亲曰秪说这箇法如何是这个法师久而开悟而喜寝鼻息鼾齁闻者厌之白于衣衣曰此子我家精进幢也汝辈他日当依赖之无多谈一日室中问师即心即佛时如何师曰杀人放火有甚么难名遂借寝息偈笺此偈当与睡眠始卧偈合看详见第五篇以时寝息当愿众生身得安稳心无动念笺当观自心如月轮圆满清净于月轮中观梵书卍字光明朗耀经律通制出家弟子初夜精勤佛道勿贪睡眠懒惰放逸故醒觉时当诵此偈时寝息者日出而作日入而息故曰以时若宰予当昼而寝非时也释子大事未明所作未办驰求心未歇非时也亦有身安而心未安亦曰非时若大事巳明所作巳办驰求巳歇身心俱安故曰安稳乃相应以时也今世人但知昼以日为恩而不知夜以月为德也月为德者如华严婆珊婆演底主夜神为一切众生临于X昏夜若无主夜神卫护则为野干魑魅扰乱不得安隐眠息以得夜神卫护之恩能令众生安隐不动之地安息无梦之乡华严以得菩萨破一切众生痴暗法光明解故善男子我于夜暗人静时鬼神盗贼诸恶众生所游行时密云重雾恶风暴雨日月星辰并皆昏散不见色时即以种种方便而救济之一切众生于夜暗中遭恐怖者现作日月夜诸星宿种种光明而度脱之华严要解初位以婆珊表者婆珊演底此云主当春生即经云趣入菩萨诸地行一切佛法所从主也二普德净光乃婆珊尘刼之师以表觉体示登地之行与觉体一也睡魔为障道之锋先昏沉乃无记之殿后蓦然覆葢将来风吹石击唤之不醒电闪雷轰驱之不去幻哉无情而生情无畏而生畏皆由背觉合尘迷真逐妄故也若乃至人无梦大圣绝情洞见昼夜之理如一明暗之色不二如隆庆闲熟睡寐语潜菴听之皆古老机缘圆照本鼻息鼾齁天衣赞之为精进道助乃至睡晤醒寂无出无入无去无来是名那伽大定卧须右脇名吉祥睡不得仰卧覆卧及左脇卧笺右脇卧者释迦佛之遗式也故曰吉祥吉祥卧者右手曲肱而枕也不仰卧者不尸寝也覆卧者偃卧也宝梁经仰卧是修罗卧覆卧是饿鬼卧左脇卧是贪慾人卧右脇卧是出家人卧也黄庭经上有黄庭下有关元前有幽阙后有命门若仰卧覆卧则命门X与丹田之气不伸故有乱梦颠倒之境灵枢经天不满西北故右耳目不如左耳目聪明地不满东南故左手足不如右手足强徤故曲肱而枕者虗左以实右也不得脱里衣卧笺志于道者睡眠时少经行时多或劳倦至极暂卧少时古人圆木为枕所以自警常令醒寂若脱衣卧则放意恣睡志气昏堕差如小死与道远矣唐张志和学仙一生卧不脱衣其嫂为制衣通身密缝遂其志也余参天童密老人时行后架历堂舍十余进方到适当寒时夜起怕冷遂不脱衣卧至今三十余年习以为常而舟居着衣夜卧殊觉快便不得卧牀上笑语高声笺日作夜息所以体察天地阴阳之理干动而坤静也若阴阳失位理必乖违是以临卧当寂然无声若静夜笑语高声则为鬼神所呵论语寝不言葢有自也不得圣像及法堂前𢹂溺器过笺周礼天官曰太尉掌王燕服凡亵器郑司农云亵溺器也名虎子亦名伏虎此言便利秽亵不净之器不可在尊长前𢹂过况巍巍圣像前敢亵慢哉围炉第十五笺古尊宿开堂说法煅炼衲子谓之开炉或以禅堂作地炉为禅众御寒也五灯赵州示众云老僧X三十年在方丈火炉头有个无宾主话直至如今无人举着临济与河阳木塔长老同在僧堂地烬边坐因说普化每日在街市掣风掣颠知他是凡是圣言未了普化入来师便问汝是凡是圣化云汝且道我是凡是圣济便喝化云河阳新妇子木塔老婆禅临济小厮儿却具一只眼师曰贼化云贼贼便出去明招谦与僧拥炉僧问目前无法意在目前不是目前法非耳目之所到那句是主那句是宾谦指火曰与我向此中拈出一茎眉毛得么僧曰非但学人尽大地人丧身失命谦曰汝因甚把髻投衙径山杲曰这僧有头无尾明招有尾无头若人道得头尾圆全句云门与你柱杖法昌在分宁之北千峯万壑古屋数间师力耕火种殊安乐之衲子至不堪其枯淡多弃去开炉日以一力挝皷陞座云法昌今日开炉行脚僧无一个惟有十八高贤缄口围炉打坐不是规矩严难免见诸人话堕直饶口似枰锤未免灯笼看破不知道绝功勋安用修因证果喝一喝云但能一念回心即脱二乘覊鎻右霜楚圆慈明与永首座同到汾阳永未尽其妙从师二十年终不脱洒一夕围炉深夜师以火筯敲炭曰永首座永首座永咄曰野狐精师指永曰讶郎当汉又甚么去也永乃豁然丹霞天然过慧林寺遇大寒取木佛烧火向院主呵曰何得烧我木佛师以杖子拨灰X曰我烧取舍利主曰木佛何有舍利师曰既无舍利更取两尊烧主眉须堕落龙门清远佛眼寒夜孤坐拨炉见火一豆许恍然自喜曰深深拨有些子平生事只如此遽起阅几上传灯录至破灶堕因缘忽大悟偈曰刀刀林鸟啼披衣终夜坐拨火悟平生穷神归破堕事皎人自迷曲淡谁能和念之永不忘开门少人过圆悟因诣其寮举青林搬三转柴话验之雪岩上堂火炙胸前煖风吹背后寒西来端的意亲切不相干既是亲切为甚不相干德山见龙潭石屋上堂十月初一开炉诸方说寒道冷福源一味寻常不会安排施设深深埋两个炭团满满堆一炉黄叶莫嫌火种无多只要煖气相接放下重帘密煳窻纸又谁管屋上浓霜庭前深雪但得自家一团和气外边冷言冷语不须听由他歇好诸禅德本色住山人且无刀斧痕不得交头接话耳说话笺冷便向火是衲僧本分柴头横三竖四火聚通红为衲子发大机用庆快平生若是无意致阿师这边那边喧喧杂话过了一冬于巳何益不得弹垢腻火中不得烘焙鞋袜笺开炉原为大众御寒不为一人烘焙正当洁火通红正好荐取个事若投之以垢腻烘之以鞋袜薰蒸秽气触忤火神兼之得罪大众亦非所以自爱故制不得向火太久恐妨后人稍煖便宜归位X笺天寒滴水滴冻阿谁化炭供众地炉生发通红一星爆出火凤大家照顾裤裩莫教烧个大洞得煖须让后人坐久自然放纵工夫妙在经行话头得力照用一任屋角寒风吼似雷铁壁银山吹不动在房中住第十六笺寮舍全备乃成丛林惟道德功行者居焉古人一机相契或着槽厂或明窓下安排或众公举司执其事或住禅堂或东廊下闲住其间抽爻换象悉听方丈裁之五灯仰山伟律身甚严燕坐忘夜旦占一室谢绝交道有过者虗巳座以延之躬起炷香叉手而立南公闻之以为太绝物非和光同尘义面诫之伟曰道业未办岁月如流大根器如云门赵州犹曰我惟粥饭二时是杂用心又曰岂有工夫闲处用矧行伟根器日刼相倍者宁暇囿世情事清谈谀悦人增我相乎南贤之石屋结制小参佛祖门风将委地说着令人心胆碎扶持全在我儿孙不料儿孙先作弊纷纷走北向奔南昧却正因营杂事满目风埃满目尘业识茫茫本无据纵饶挂搭在僧堂直待板鸣归本位聚头寮舍鼓是非收足蒲团便瞌睡痴云叆叇性天昏石火交煎心鼎沸暂时寂寂滞轻安一向冥冥堕无记百丈清规不肯行外道经书勤讲议因果分明当等闲罪福昭然浑不惧或迁一榻一间房放逸纵由身口意头上瓦脚下砖身上衣口中味一一皆X从信心檀越人家施未成道业若为消扪心几箇知惭愧今日三明日四闲处光阴尽虗弃一朝老病来相寻阎罗催请死符至从前所作业不忘三途七趣从兹堕袈裟失却复再难鳞甲羽毛披则易看他古之学道流直忘人世轻名利煑黄精煨紫芋饭一团水一器为疗形枯聊接气石烂松枯竟不知洗心更作累生计物外清间一未高世上黄金何足贵刼空田地佛花开香风触破娘生鼻选佛伤中及第归圆觉伽蓝恣游戏兹因结制夜小参不觉所言成此偈更相问讯须知大小笺行护若有得失言语即须乞欢喜不经宿结其罪业应互相赞美不得背相毁说互相讥讽欲持灯火入预告房内知云火入欲灭火预问同房人更用灯否笺灯入预告者恭敬供养心也灯息预问者取同房人之便不敢自便也灭灯火不得口吹念诵不得高声笺息灯不口吹有二义一灯上有微细虫飞聚𦦨上吾人不见若口吹则堕𦦨中而死失慈悲故二灯乃火神所司人之生也莫不仗此破暗开明成熟活命若口吹秽气不恭敬故有人睡不得打物作响及高声语笑笺彼方睡时当存爱敬凡有举动心必沉静笑语高X声击物作横令彼不眠动彼嗔病叠障无明遮却真性不得无故入他房院笺先天山老人尝于寮舍门上大书莫来合三字深有意焉四威仪中是衲僧巴鼻正好向自家一片闲田地上着力切莫东触西触蓦然被他系在枯棒暮暮朝朝受他鞭逼看病第十七笺梵网若佛子见一切疾病人常应供养如佛无异八福田中看病福田是第一福田若父母师僧弟子病诸根不具百种病苦恼皆供养令差而菩萨以瞋心恨心不看乃至僧坊城邑旷野山林道路中见病不救济者犯轻垢罪僧祇有比丘久病佛因见之躬与阿难为其洗身及衣又为说法问云汝曾看病否答云不曾佛言汝既不看谁当看汝佛乃制戒自今以后令诸弟子应看比丘若欲供养我应供养病人故说瞻病有五德一知病人可食不可食谓供给病人饮食所须当看其可食者与之不可食者则不与也二不恶贱病人大小便利唾吐谓若看病人所有大小便利唾吐臭秽但尽心亲近为其洗涤无起恶贱之心也三有慈愍心不为衣食谓或有病比丘死佛令常视病者受其衣物时有略曾瞻病者亦取衣物佛言不应如是故看病人但当以慈愍为心不可为衣食也X四能经理汤药物等谓病人若喜服药及别所需当如实语之应服与服不应服则不应与也五能为病人说法谓看病之人当为说法能令病者欢喜亦令自巳善法有所增益也高菴劝安老病僧文贫道常闻藏教谛审佛意不许比丘坐受无功之食生懒惰心起我我见每至晨朝佛及弟子持钵乞食不择贵贱心无高下使得福者一切均普后所称常住者本为老病比丘不能行乞者设非少壮之徒可得而食逮佛灭后正法世中亦复如是像季以来中国禅林不废乞食但推能者为之所得利养聚为招提以安广众遂辄逐日行乞之规今闻数剎住持不识因果不安老僧背戾佛旨削弱法门苟不住院老将安归更不思常住财物本为谁置当推何心以合佛心推何行以合佛行昔佛在日或不赴请留身精舍徧巡僧房看视老病一一致问一一辨置仍劝请诸比丘递相恭敬随顺方便去其嗔嫌此调御统理大众之楷模也今之当代资用常住资给口体结托权贵仍隔绝老病众僧之物掩为巳有佛心佛行浑无一也悲夫古德云老僧乃山门之标榜今禅林百僧之中无一老者老而不纳益知寿者之无补反不如夭死愿今当代各遵佛语绍龙祖位安抚老病住持有无随宜供给无使愚昧专权灭裂致招来世短促之报切宜加察宝训高菴住云居闻衲子病移X延寿堂咨嗟叹息如出诸巳朝夕问候以至躬自煎煑不尝不与食或遇天气稍寒拊其背曰衣不单乎或值时暑察其色曰莫太热乎不幸不救不问彼之有无常住尽礼津送知事或他辞师咤之曰昔百丈为老病者立常住尔不病死也四方识者高其为人及退云居过天台衲子相从者仅五十辈间有不能往者涕泣而别葢其德感人如此冥禅记晋康法朗学于中山永嘉中与四比丘回入天竺过流沙千余里道边败坏佛图无复堂殿蓬蒿没人朗等下拜见二僧各居一人读经一人患痢秽垢盈房其读经日不营视朗等恻然为之浣濯至六日病者注痢如泉料理不倦其夜并谓病者必不移旦明晨往视容色光恍屋中秽物皆是花香并悟得道冥士试人也病者曰隔房比丘是我和尚久得道慧可往礼觐朗等先厌读经者无慈心闻巳敬礼悔过读经者曰诸君并至同当入道朗宿学业浅此世未得愿也谓伴云慧此居植根深当现世得愿因留之朗后还中山为大法师道俗宗之南岳法轮寺省行堂记超然居士赵令矜撰常谓诸苦之中病苦为深作福之中省病为最是故古人以有病为善知识晓人以看病为福田所以丛林为老病者设今丛林聚众凡有病使归省行堂不惟修省改行以退病亦欲人散夜静孤灯独照之际究索大事岂徒然哉既命知堂X以司药饵又戒常住以足供须此先佛之规制近世不然堂名延寿鄙俚不经病者不自省咎补躬乖方汤药妄投反成沈痼至有酷疾不参堂以务疎逸者大失建堂命名之意也知堂名存实废或同路人常住急以日用殊不存抚又复失优波待老病之意也由是病人呻吟痛楚日益增极过在彼此非如来咎纵有亲故问病率皆乡曲故旧心既不普事恐有差今法轮病所焕然一新葢有本分人事事色色成办无可论者惟有病人宜如何哉省躬念罪世之有识者皆能远此衲僧分上直截机缘当于头痛额热之时荐取掉动底于声冤呌苦之际领略彻困心密密究思是谁受病人既不见病从何来人病双亡复是何物直饶见得分明正好为他将息五灯苕溪道行尝曰我有大病非世所医僧问曹山古人云我有大病非世所医是甚么病山曰攒簇不得底病曰一切众生还有此病也无山曰人人尽有曰和尚还有此病也无山曰正觅起处不得曰一切众生为甚么不病山曰一切众生若病即非一切众生曰未审诸佛还病也无山曰有曰既有为甚么不病山曰谓伊惺惺上封佛心才上堂一法有形该动植百川湍激竞朝宗昭琴不鼓云天淡想像毗耶老病翁维摩病则上封病上封病则柱杖子病拄杖子病则森罗万像病森罗万像病则凡之与圣病诸人还知X病本起处么若也觉去情与无情同一体处处皆同真法界其或未然甜爪彻蒂甜苦爪连根苦道悟真卧病院主问和尚近日尊候如何师曰粥饭头不得气力良久曰会么曰不会师曰老鼠尾上带研推云巖不安道吾谓曰离此殻漏子向甚处相见巖曰不生不灭处相见曰何不道非不生不灭处亦不求相见慧日禅师生削䰂于谭空禅师不纳戒所衣以杂綵挂身常㨦小青竹谒西院陞其堂院见笑曰入涅槃堂里去师应诺轮竹杖而入时有僧五百染时疾师以杖次第点之随点而起警训省病访旧论怀实可伤经年独卧涅槃堂门无过客窓无纸炉有寒灰蓆有霜病后始知身是苦徤时都为别人忙老僧自有安闲法八苦交煎总不妨看病偈见疾病人当愿众生知身空寂离乖诤法笺疏乖违成病知空则永无乖菩萨见一切病人作自巳想不啻以草根树皮之药而治兼以柔软语安慰其心胜一服清凉散当此愿者谓众生各执情见以成痼疾故其病不一而药亦不一菩萨见病人来随其病源破其情执因病发药断其病苦复其本元故当愿下两句便是对病之药案也夫人之于病者患有此身殊不知此身本无缘以地水火风四大而成若一大不到不能成其身若一大增减些子则诸根违和故曰乖诤然当云何是离乖诤之法药也X你才起一离念便是乖诤起处当知此身生而无生无生而生生既无生病从何起起处不得是真空寂矣若有病人当慈心始终看之笺径山具德礼禅师能料诸方禅病晨起凡事必以看病为先而病人所需药物毋论贵重必给之以待病愈为快如是三十余年未尝少倦故四方衲子感恩从者如云昔文殊菩萨命善财童子採药善财云採甚么药文殊曰是药採将来时善财拾一茎草度与文殊殊曰这一茎草亦能生人亦能杀人法昌曰善财拾得一茎草来巳被文殊瞒过如文殊道是药採将来善财道何处不是药岂文殊又拣道何处是药耶法昌且代善财问有一种药生长无阴阳山谷之地形之不可求味之不可得虽使神农再世亦不能形而味之且道这一种药是甚么药作么生採有能代文殊转一语否若能转其人当于形味之外一言之下可以除众之病兹药谷善医从予问道有年于癸巳冬薙发意将弃医参禅噫禅岂别有耶祗消明尽医理佛法自然现前所以迦文名三界医王何不依而行之余故于子未薙发前命名上药既薙发后示号药谷此名此号即善财拾一茎草处即我所谓无阴阳山谷之地也于斯见得可以见文殊命善财採药之意可以见善财拾药之意可以见法昌代善财之一问可以见将来代文殊之一答乃至不X妨以向上更向上秖向未开口处未拈药时直见第一义谛也向上事未能顿悟且以向下事为子道破向下事者六度齐修亦可以渐及向上事梵网云八福田中看病是第一福田病且贫者或以药施或以方施病且富者或不受其谢而劝之斋僧或一以至百千万计或受其谢不为巳用为饭僧功德即檀波罗蜜也病之苦者秽不堪近而弗惧却秪以好心看之即忍辱波罗蜜也夫病之起莫不由于贪嗔痴而成痼疾当以尊重口戒之勿贪勿嗔勿痴凡药石之忌者戒之勿食即戒波罗蜜也看人之病作自巳想忙也看闲也看看之不倦直待人病愈而我心方安即精进波罗蜜也人之患病不一非多读书不能尽人之性然读书多而议论不一苟非确见则以书而废人故曰熟读王叔和不如临症多望闻问切之外当深体察如向病人身中走过一徧洞见脏腑始知其受病之源从何经络楞严云知贼所在然后发兵讨除知贼所在则伐兵不乱而除贼不难知病所在则用药不谬而除病亦易知病之源而不谬看者即智波罗蜜也既知病之受处而收功在用药夫病贼也药兵也用药如用兵不得巳而用之勿使兵乱而为贼药乱为病如砒鸩之毒不可用也而犹有可用参芩之补可用也而犹有不可用当辨其病之损益何如所以拈一味药照用随时临机变化生之以杀杀之以生惟在掌握中运之所谓醍醐毒药一道而X行即禅波罗蜜也此看病之六度齐修则身等医王何难代文殊之一答而何有于善财之一茎到尼寺第十八笺沙弥尼亦云沙弥离亦云勤女佛告诸弟子汝慎莫妄度沙弥离女人恣态难保悦在须臾更生恶意譬如水泡一起一灭无有常定能见人根观其大行见其宿罪今以尽度便得道者急当度之自非菩萨罗汉不可度尼比丘到尼寺除僧差羯磨说戒外数数入者非梵行也澄观大师十事自励云体不捐沙门之表心不违如来之制坐不背法界之经性不染情碍之境足不履尼寺之尘脇不触居士之榻目不视非仪之綵舌不味过午之餚手不释圆明之珠宿不离衣钵之侧今人不顾佛祖明训不避世人嫌疑数数入尼寺之门为佛法王法之所呵弃者廉耻殆尽有异坐方坐无异坐不得坐笺异坐者别坐也四分露现坐屏覆坐俱制此虽别坐亦不可久坐远嫌疑也若说法至日暮者波逸提不得为非时之说笺非时者谓非尼寺所说之言犹服药知药忌也故曰说法不及时是法亦非法四分入尼寺说法不过五六语过者犯法华乃至深爱法者亦不为多说况非时说乎X若还不得说其好丑笺大圆镜里本无好丑如芍药花开菩萨面椶榈树长夜叉头影入镜中而镜终不道我是夜叉我是菩萨若道则此镜非妖即怪当下扑破你看菩萨夜叉好丑之相在甚么处不得书疏往来及假借裁割洗浣等笺内则不通乞假男女不通衣裳故少年僧尼书疏往来等事虽戒律氷清心境两寂旁观者能无异论以至日久月深或心志失守而有玉通晚年之憾故痛绝之不得手为净发笺男女触体而心不乱者自古惟柳下惠一人即阿难犹逊一筹当此薄世纵使柳下惠生于今日亦当效鲁男子无疑今与尼净发纵不乱心形迹不雅使彼同类净发则嫌疑永息附无二人不得单进不得彼此送礼不得嘱托尼僧入豪贵家化缘及求念经忏等笺丛林兴工拮据非不望檀越之施必待缘熟果然道德高迈行业真实则不求施而施来不募缘而缘至何必用如许心旁人观之如鼠窃狗偷之状所缘未遂疑谤漫生纵使梵宇高出须弥不足羡也何如修巳待缘而成者也经云若以少物赠遗纵使七宝塔成种种庄严不如清净持戒即是供养如来真宝X法身不得与尼僧结拜父母姉妹道友笺八敬法百岁老比丘尼见七岁小沙弥应礼拜今有沙弥反拜尼僧大违佛制不知辞亲割爱所为何事若不学道即不孝论今秃人少年不知羞耻为求恶利结拜干娘非惟佛法之所不容而王法亦当痛治呜唿父母非亲谁更亲昧却真心拜妇人安得吹毛横宇宙郑风扫尽见天伦张梅村拟寒山诗离亲为出家出家反结拜世上虽有缘僧中却无赖一顶如来衣竟被他贩卖出此败家儿佛也无可奈至人家第十九笺正法念经彼恶比丘现持戒相令彼檀越心信敬巳共诸朋侣数数往彼檀越家如是比丘随巳所闻少知佛法共其同侣为彼檀越说所知法如是方便欲令檀越为彼比丘所得利养而施与之如是比丘形相沙门第一大贼冥祥记宋僧规为京兆张瑜请在家供养无疴忽暴死二日乃苏曰被五人缚去俄至一城监官执笔观簿又一人朱衣玄冠来曰簿上无此人名监官曰杀鬼何以滥将人来乃鞭之顷有使者称天帝唤道人即至帝曰汝是沙门何不勤业而为小鬼横捕耶但命未尽今当还生宜勤精进勿屡游白衣家杀鬼取人亦多枉滥如汝比也语毕还遣使送归还至瑜家五灯云门到江州陈尚书家斋才到便问儒书中X即不问三乘十二分教自有座主作么生是衲僧行脚事师曰曾问几人来曰即今问上座师曰即今且置作么生是教意曰黄卷赤轴师曰这个是文字语言作么生是教意曰口欲言而辞丧心欲缘而虑忘师曰口欲言而辞丧为对有言心欲缘而虑忘为对妄想作么生是教意书无语师曰见说尚书看法华经是否曰是师曰经中道一切治生产业皆与实相不相违背且道非非想天有几人退位书无语师曰尚书且莫草草三经五论师僧抛却特入丛林十年二十年尚不奈何尚书又争得会书礼拜曰某甲罪过大同济访庞居士士曰忆在母胎有一则语举似阿师切不得作道理主持师曰犹是隔生也士曰向道不得作道理师曰惊人之句争得不怕士曰如斯见解可谓惊人师曰不作道理却成作道理士曰不但隔一生两生师曰粥饭底僧一任检责士鸣指三下丹霞访庞居士见女子灵照洗菜次师曰居士在否女子放下菜蓝叉手而立师又问居士在否女子提蓝便行师遂回须臾士归女子举前话士曰丹霞在么女曰去也士曰赤土涂牛奶又一日访庞居士至门首相见师乃问居士在否士曰饥不择食师曰庞老在否士曰苍天苍天便入宅去师曰苍天苍天便回巖头豁因沙汰甘贽家过夏补衣次贽行过师以鍼作札势贽遂整衣欲谢妻问X作甚么贽云说不得妻云也要大家知贽举前话妻云此去三十年后须知一回饮水一回咽女子闻云谁知尽大地性命被奯上座札将去到人家偈到人门户当愿众生入于一切佛法之门笺大解脱道人普见千门万户无非一华藏玄门一华藏玄门容纳千门万户所以识得涅槃心悟入差别智了却差别智讨甚涅槃心君不见屠门酒肆处处道场柳巷华街头头般若虽然须是全体作用方得自在无碍若有一丝头不断便拘绊杀人入其家舍当愿众生得入佛乘三世平等笺疏未入则诸家差别入巳惟一无多如入佛乘无二三也家舍非无谓入也谓化度之缘巳熟故曰当愿佛乘者法华十方佛土中惟有一佛乘是也其余诸乘各执异见高下不齐惟佛一乘无高无下无今无古无去无来无齐不齐故曰三世平等华严知诸世间悉平等莫非心语一切业众生幻化无有实所有果报从兹起有异坐当坐不宜杂坐笺世尊预知末世浇漓轻毁佛法故制此篇以警后学不得与俗人杂坐讲说世谛人问经当知时慎勿为非时之说笺如来观机投教五时说法不出个知时历代祖师钳锤煅炼亦不出个知时故知知时默者其声如雷X不知时说者即波旬说今诸方以讽剌怒骂为说法是则固是未免旁观者哂不得多笑笺内则男子入内不笑不指主人设食虽非法会亦勿失仪轨笺道人到处即法会主人信心即道场所施既信受供宜诚葢有不知惭愧略无威仪且不能增长其信心而反生其疑谤故制无犯夜行笺道人青天白日正大光明而行犹遭人简点况犯夜乎即今王令稍严不许夜行投明须到且道既不许夜行如何得投明即到闻者宁不惊惕不得空室内或屏处与女人共坐共语笺增一经莫与女人通亦莫共言语有能远离者则离于八难毗尼事义集要迦留跎夷与亲友妇斋优婆夷互相系意于乞食时至其家共牀坐说非法语毗舍佉母闻声闚见白佛结戒四分若比丘共女人独在屏覆障处可作淫处坐说非法语有住信优婆夷于三法中一一说法若波罗夷若僧伽婆尸沙若波逸提是坐比丘自言我犯是罪于三法中应一一治若波罗夷若僧伽婆尸沙若波逸提如住信优婆夷所说应如法治是比丘是名不定法灯录道林隐居太白山路绝登涉木石济形绝无营虑奉勅住兴国未几逃梁山凿窟而住师不以女人染缘不面为X说法不受食不令至室临终所亲有问疾者隔障潜知遽止之不令面不得书疏往来等附不得左右邪视笺古云欲知其人视其眸子凡眸子不正其心不端不得杂话笺杂话剽窃流俗之言如乱丝之绊荆棘绝无头绪若鸮鸟之呌荒丘且多怪响未有不怨听者也若与女人语不得低声密语不得多语笺长阿含经阿难白佛言佛灭度后诸女人辈来受诲者当如之何佛告阿难莫与相见阿难又白设相见者当如之何佛言莫与共语阿难又白设与语当如之何佛言当自检心不得诈现威仪假粧禅相求彼恭敬笺威仪贵本分诈现非真实禅相本无相无相岂粧得纵使粧得成难逃真鑑识如猿学打坐外像内心忒微微境风生嬉戏偷果食瞻彼高尚人澄定久深默又如在红炉精金无变色不得诳说佛法乱答他问求彼恭敬笺五灯百丈上堂有一老人随众听法一日众退惟老人不去师问汝是何人老人曰某非人也于过去迦叶佛时曾住此山因学人问大修行人还落因果也无某对云不落因果遂五百生堕野狐身今请和尚代一转语贵脱野狐身师曰汝问老人曰大修行X人还落因果也无师曰不昧因果老人于言下大悟作礼曰某巳脱野狐身住在山后敢乞依亡僧例津送师令维那白椎告众食后送亡僧大众聚议一众皆安涅槃堂又无病人何故如此食后师领众至山后巖下以杖挑出一死野狐乃依法火葬师至晚上堂举前因缘黄檗便问古人错抵对一转语堕五百生野狐身转转不错合作个甚么师曰近前来向汝道檗近前打师一掌师笑曰将谓胡须赤更有赤须胡时沩山在会下作典座司马头陀举野狐话问典座作么生座撼门扇三下司马曰太麤生座曰佛法不是这个道理玉磵林颂北斗里藏身五祖戒罢参席访游晤林林询颂意举目视之戒曰果如是云门一值一钱公当失两日遂去林竟如所言戒晚年亦损一目今妄意先德之言疑误后生林可为戒不得送盒礼效白衣往还笺四分律送物与白衣家谓之污他家谓与者喜不与者怨遂生诽谤故制不得管人家务笺天性至亲忍心割爱为求道故当屏除一切世缘勐力参学庶几报恩有地有辈无知身虽出家与俗无异乃至脇肩谄笑今日到某老爷家说事明日到某相公家攀缘自巳本分事全不提起一朝老病相催老爷相公多替你不得不得杂坐酒席X笺梵网不得止酒舍杂坐尤其不宜谓酒人之中多猖狂虽不与之共饮万一为彼轻薄污辱法门故制不得结拜白衣人作父母姊妹不得说僧中过失笺与俗士谈论当以诚谛之语发其信心若说僧过如以利刀断其信根故今诸方公道久废佛法不行凡有小事动辄刻揭告诉官长借势威吓欺凌法属削弱法门痛哉世上若存公道在白衣说法比丘听省亲第二十笺五灯睦州陈尊宿至孝尝织蒲鞋以养母故诸方有陈蒲鞋之称因巢宼入境师标大草屦于城门巢欲去之尽力不能举叹曰此中有大圣人遂含去睦州织蒲鞋养母不用施物而供者不敢置母于不义之地也当时标草屦于城上以御巢宼而草屦曷足以当万夫之勇乎谁谓万夫之勇竟不能动一艹屦诚孝之所感也今之为僧者谁不受父母养育之恩而有其身一旦登枝自谓出世乃不顾高堂绝菽水之欢室中受饥寒之苦于心安乎较之睦州之孝以为何如高僧传周洛京福先寺道丕唐之宗室父从军至霍山后丕虽童时戏终鲜笑容七岁绝荤羶白母礼保寿继能法师十九通经义又驾迁洛京长安焚荡时刘开道作乱荷母入华山安止巖穴时谷勇贵每斗万钱丕乞食供母母问食未对曰向外斋耳恐伤母意X年二十母曰汝父霍山亡后战场骨曝霜露汝能收归葬不亦孝乎遂辞母往霍山立草菴聚白骨昼夜诵经曰古人精诚所感滴血认骨我今至孝岂无灵验倘羣骨中有动转者即我父遗骸也一心注想目未轻舍数日间果有枯髅从骨聚中跃出摇曳良久丕即躃踊抱持贵归华阴是夜其母梦夫归舍明晨骨至其孝感声誉日高道行益广后唐庄宗明宗凡内建香坛应制谈论都居元席笔飡道兴为沙弥时天下大乱母为贼掠去离城六十里寻逐至巳被伤未绝贼见曰此僧诚为至孝逐母至此便不尽命乃背母还城释大同至孝恨蚤丧父母至忌日必流涕不巳养母纯至非惟顺色温良而必使心餐道味及亡蒸尝无阙且求名儒撰特戒甚严一钵外无长物惟有书史五千余卷下定林至孝轻财好施家贫母亡太守赐米五千石不受乃身自负土种植松栢庐于墓所泣血三年遂断发宝训晦堂曰先师进止严重见者敬畏衲子因事请假多峻拒弗从惟闻省视亲老气色穆然见于颜面尽礼津遗其爱人恭孝如此元允恭忆母诗霜殒萱花泪湿衣白头无复倚柴扉去年五月黄梅雨曾卖袈裟贳米归杂录恭行巳上虞人平生苦学内外典靡不研究尤工诗母老无託乞食以养尝与母渡钱塘诗云母在蓝舆子在途子行不上母先唿断桥流水斜X阳外羞见寒林返哺乌观此知其为人矣石屋送庆侍者回里诗汝师年老中山寺朝暮无人可瞻视不归洒扫执巾瓶师资礼法合也未汝母兼又年纪高除汝一人更无二望断秋风未见归倚门日日长垂泪离师弃母入山来所图毕竟成何事古言孝为百行先在俗在僧谁不然侍师奉母名敬田何须入众并参禅忽然思静又嫌喧短䇿不妨间往还省亲偈孝顺父母当愿众生善事于佛护养一切笺钞以是至德者孝经註夫子语曾子曰先王有至德要道民用和睦上下无怨汝知之乎註至德表孝悌也要道者礼乐也上至天子下至庶人皆当孝行无始终也大集经世间无佛善事父母事父母者即是事佛父母舍我为先觉故今翻令事者生长法身故护养一切者一切众生皆我子故护之一切男女皆我父母故养之生生无不从之受生故平等敬之法身佛故此颂乃世尊孝顺父母之法式也此愿者当愿学世尊所行之孝道也然则孝道之法当云何下两句正显孝顺之旨当知世尊之事父母同于事佛也何谓同于事佛谓佛佛出世莫不以孝顺至道之法相传故曰孝顺父母同于佛也护养一切者言父母慈爱生我育我护我念我等恩昊天罔极为人子者亦当念护养之恩报以孝顺之道而无违于一切也X若诣俗省亲先入中堂礼佛或家堂圣像端庄问讯次父母眷属等一一问讯不得向父母说师法严出家难寂寥淡薄艰辛苦屈等事宜为说佛法令生信增福笺省亲之旨当以进道之言劝诱父母娱于道而忘于忧也若说寂寥等事徒增父母忧虑非所以娱亲也礼曰为人子能引亲至于道孝之至也不得与亲族小儿等久坐久立杂话戏笑亦不得问族中是非好恶笺此来专为省亲虽宗党至亲母论老少皆为檀越当自恭谨若久坐等便生好恶故制若天晚作宿当独处一榻多坐少卧一心念佛事讫即还不得留连笺沙弥戒律未深道力未固不应俗舍住宿然专为省亲不能一语而别当寄宿近寺小留存慰若无寺设榻独处善护诸根安慰事毕别时勿作儿女之态五灯赵州自受南泉印可归曹州省授业师亲属咸欲来会师曰俗尘爱网无有了期巳辞出家不愿再见遂𢹂瓶钖徧历诸方乞食第二十一笺遗教三昧经佛在世时众僧被服惟着纯真死人杂衣獘帛自后起比丘罗旬瑜每行分卫辄饥空还佛知其宿行使众僧分律五部服色亦五种令其日随一部中行遂制仪则各举所长名其服X色昙无屈多迦部通达理味开道利益表发殊胜着赤袈裟萨和多部博通敏达导以法化应着皂袈裟叶维部精勤勇快摄护众生应着木兰袈裟弥沙塞部禅思人微究畅幽玄应着青袈裟摩诃僧伽部勤学众经敷说义理应着黄袈裟自尔以后便大得食何以故是罗旬踰前世无德之所致也阿难问佛言罗旬踰前世无德云何得作沙门佛言此罗旬踰宿世为贤者子作人嫉妬见沙门来分卫辄逆门户言大人不在沙门后过余家没牵余家门户闭之亦言大人不在故今分卫不能得通适见他人布施饮食欢喜行会便复念言我亦欲作沙门故今穷困如此维摩经须菩提持钵入维摩舍乞食维摩诘取钵盛饭谓言汝能于食等者诸法亦等诸法等者于食亦等如是行乞乃可取食乃至彼外道六师是汝之师彼师所堕汝亦随堕乃可取食入诸邪见不到彼岸住于八难不得无难同于烦恼离清净法汝得无诤三昧一切众生亦得是定其施汝者不名福田供养汝者堕三恶道为与众魔共一手作诸劳侣汝与众魔及诸尘劳等无有异于一切众生而有怨心谤诸佛毁于法不入众数终不得灭度汝若如是乃可取食疏记城中次第乞食五法一由内证平等理外不见有贫富相二心离贪慢慈无偏利三表威德不惧恶象沽酒淫女等家佛制小乘律不许入X如是等家恐彼损害生染心佛不惧者威德胜故四息凡夫猜疑谓恐憎此爱彼故五破二乘分别谓诃迦叶舍富从贫空生舍贫从富非大悲平等故宝云经乞食之法一日止限七家无多贪故所乞之食分作四分一分奉同梵行谓乞食时必有守舍行人及老病不便行履等得食归时分奉令其饱满安心修道一分与穷乞人谓乞食时遇有穷苦乞食之人当起悯心作自饥想亦与一分施之令其饱满劝他修善一分施诸鬼神谓乞得食时即以净器盛贮待食哺时燃香讽呪加持普施一切鬼神令其饱满出离苦趣悉得解脱一分自食谓乞得食时除前三分外留一分或多或少则自食之食巳安心行道庶不虗受信施也成就十法名乞食一为摄受诸有情二为次第三为不疲厌四为知足五为分布六为不躭嗜七为知量八为善品现前九为善根圆满十为离我执肇法师乞食四意一为福利羣生二为折伏憍慢三为知身有苦四为除去滞着礼节应器常在左脇出时当外向以食来还当以内向珠林隋富上依益州净德寺止宿系大笠道傍坐其下读经人往来不唤令施有施者亦不呪愿以路静故多载无所获人谓曰城西北人稠施多奚为在此答曰一钱两钱足支身命复用多为陵州刺史赵仲舒酷吏也甚无信敬闻故往试骑马过之佯堕贯钱富读X经去远仲舒乃令人取钱富亦不顾舒乃问曰尔终日所得一钱贯钱在也见人持去何不止之曰非贫道物何为妄认舒下马礼谢叹服而去乞食偈入里乞食当愿众生入深法界心无障碍笺入里者分卫化道不择贫富贵贱随分而乞也当愿者言乞食以度生为本众生无尽我愿亦无尽故曰深入言道人以乞食为正命离此皆邪食所食既邪安得无碍欲得无碍当知乞食如法自他俱利若但得自利不利他人谓之障碍若但利他不利自巳亦谓之障碍自他俱利是名心无罣碍如何难分卫乞食遇摩登伽女谓之障碍但向贫贱家乞食谓之障碍但向富贵家乞食亦谓之障碍贫贱富贵都无分别是名心无罣碍当与老成人俱若无人俱当知所可行处笺老成即五种阇黎高年戒德者是谓初学戒力未深必依师友为器仗故显扬圣教论比丘乞食五处当避不可往也一唱令家谓歌唱曲令伹取欢娱能乱禅定故不可往二婬女家行止不洁声名不正色欲因缘障道根本故不可往三沽酒家酒是起罪因缘能生故失故不可往四王宫贵戚严禁之所非可干冒故不可往五旃荼罗华言屠家谓杀心甚大见者伤慈坏善根本故不可往到人门户宜审举措不得失威仪笺上古乞食以初日分斯则时胜此时则求乞不难X若太早太迟非时乞食欲施即无不施又愧便成恼他乞之不得无䬸又饥是恼自也举措者广说无尽故略言下文八则以警之三千威仪亦在其中矣学者毋夸远而忽近慕广而疎略也家无男子不可入门笺意林邹子曰寡门不入宿临甑不取坐避嫌也故君子见其家无男子不入其户世外高人尤宜珍重鼻奈耶律舍卫国一婆罗门子奉父母教供养迦留陀夷后于异时出行嘱妇供养是时便有五百郡贼中有一贼面首端正妇遥见之便共私通迦留陀夷数往其家妇恐泄漏此事共贼杀之若欲坐先当瞻视坐席有刀兵不宜坐有宝物不宜坐有妇人衣被庄严等不宜坐笺上言无男子不可入门此言虽有男子亦当审其坐处谓视履考祥也刀兵㐫器也梵网不畜杀具以慈心故今见杀具而不忍坐者行慈心也下二种一恐起贪着之想二避嫌疑故欲说经当知所应说时不应说时笺此与至人家第二则同义如来五时说法重在时字孔子学而时习之亦重在时字若非时说者虽圣经贤传如金屑之贵落眼成医故制不得说与我食令尔得福笺维摩经其施汝者不名福田供养汝者堕三恶道五灯丹霞问僧甚处来僧云山下来霞云喫饭了也X未僧云喫饭了霞云将饭与汝喫的人还具眼么僧无语长庆问保福将饭与人喫报恩有分为甚么不具眼福云施者受者二俱瞎汉长庆云尽其机来还成瞎否福云道我瞎得么附凡乞食不得哀求苦索笺乞食佛祖行道之法式也自古相传至尊至贵若乃哀求则与丐者何殊所以化导不行者为有此辈耳不得广谈因果望彼多施笺行护不得邪命教化击发俗人令其惠施佛制乞食肃恭仪表日限七家次第行道离檐三尺空诸怀抱随分纳些母论多少端默容静说即颠倒而况广谈起诸贪恼如彼江湖说书取讨辱我法门得罪非小乞士黾勉母视轻渺多得勿生贪着少得勿生忧恼笺一粥一饭文钱粒米虽现世福田实由昔缘种植故多得勿贪少得勿恼随缘乞食即为正命去此二途即是邪命不得专向熟情施主家及熟情菴院处索食笺饥逢香饭固佳哉珍重应知内自裁纵使相邀疎礼节丈夫断不食嗟来入聚落第二十二笺最妙胜定经千年之后三百年中浩浩乱哉迯奴走婢亡家失国多不存活入吾法中犹如羣贼X劫夺良善当尔之时十二部经沉没于地不复读诵经典设有头陀者多不如法常游聚落不在山林十二头陀经比丘为无上道舍身命财修三坚法不生顾恋若至病苦须入之时当念吾今为法出家若勤行法者即是救护行者本以居家多恼出家行道而师徒同学还生结着复多娆乱是故远离阓閙最近三里若得身远离巳亦当令心远离五欲五葢行护事伴俱不如法不应往事伴俱如法乃应往根本毗奈耶有一长者请佛及僧来家设供比丘皆去惟佛独留在寺令人取食不赴其请故说此五种因缘一为宴坐而居二为请天说法三为观察病四为看卧具五为制其学处无切缘不得入笺切缘者省亲觐师及为法门极大事等此外皆非切缘况聚落声色杂糅苟非道力坚固能不为之艶惑正当是时略无主宰便为渐染烦恼障缘利于刀刃故制不得驰行不得摇臂行笺驰行放马驰骤也摇臂掉臂放纵之态也法苑五葢覆心禅门巳闭六尘在念乱想常驰类狂象之无钩似戏猿之在树未见快行有好步也故举足当不缓不急不轻不重安详徐步如云入深林逐幽鸟而不惊舟行顺水皆游鱼而无碍有志之士幸深思之不得数数傍视人物行X笺道人行处直往直来略无留连惟端谨摄心正道而行若左顾古眄使旁人惊讶故制灯录黄龙南坐必跏趺行必直视至今令我怀想威仪俨在不得共沙弥小儿谈笑行笺沙弥小儿不可亵狎若于途次再行再笑大失威仪故制不得与女人前后互随行不得与尼僧前后互随行笺女尼出行易动市嚣口业若僧影并杂不免讥疑当前后趋避不得与醉人狂人前后互随行不得故视女人不得眼肉傍看女人笺尽十方世界是只清净光明眼秪为色尘一点遮却妄分好丑殊不知五色浮云生于太虗空中而太虗未甞分青黄等见人之有身亦如太虗空中之一点识得一点不为一点遮却若这一点看不破请看禅病经对治经云多贪众生不净观若再看不破只好在不净堆里过日才见女人便起贪心视之及眼角偷看皆是俗人习气故不必论若释子说到威仪自重于心地戒尚不相应况故视乎笔食杭城土桥莲居院绍觉法师台宗之着声者一生绝见女人凡女众求见闻法坚拒却之执事方便或使女众在座后听觉闻女声便罢讲或逢尊宿亲识俱立下傍先意问讯或逢戏幻奇怪等俱不宜看惟端身正道而行X笺上篇故往观听详制兹偶值戏幻违避不及当知戏幻非实如行云流水过而不留若一停足即犯若再停再犯凡遇水坑水缺不得跳越有路当遶行无路众皆跳越则得笺无着跳水见上卷第七论非病缘及急事不得乘马乃至戏心鞭䇿驰骤笺乘马驰骤是豪华公子及勇士武弁者所为法门无是如事故制凡遇官府不论大小俱宜回避笺官长往来品位高者固不可攀仰品位卑者亦不可亵狎亵狎则为祸不若避之为福或回避不及相见必当尽礼附遇鬬诤者亦远避之不得往看笺鬬诤者无非挥拳攘臂往往带累旁观故不可往看脱有衲子工夫正得力时于鬬诤回避不及处忽悟临济宾主句不妨庆快平生虽然好肉不必椀疮五灯宝寿第二世在先宝寿为供养主寿问父母未生前还我本来面目师立至夜深下语不契翌日辞去寿曰汝何往师曰昨日蒙和尚设问某甲不契往南方参知识去寿曰南方禁夏不禁冬我此间禁冬不禁夏汝且作街坊过夏若是佛法阛阓之中浩浩红尘常说正法师不敢违一日街头见两人交争挥一拳曰你得恁么无面目师当下大悟走见宝寿未X及语寿便曰汝会也不用说师便礼拜宝寿见挥拳顿悟悟个什么试拈出看乃挥拳一下云切莫错会不得回寺夸张所见城中华美之事笺有辈不以道自重终日聚落闲散有日在城隍庙前听说因果有日在十字街头看弄傀儡也道博古通今一朝老病相催将何抵敌生死市物第二十三笺起世经阎浮提人所有市物或以钱宝或以谷帛或以众宝瞿陀尼人所有市易或以牛羊或摩尼宝弗婆提越人所有市易或有财帛或以五谷或摩尼宝郁单越人无复市易所欲自然欲界诸天如四天王天三十三天皆有市易游观悦神其实不同世人如前所述像法决疑经未来世中一切俗人轻贱三宝正以比丘比丘尼不如法故身披法服经理俗缘或复市肆贩卖自活或复涉路商贾求利或作畵师经生像匠工巧之业或占相男女舍屋田园种种吉㐫或饮酒醉歌舞作乐围碁陆博或贪财求利延时岁月废忘经业或呪术治病假託经书脩禅占事以邪活命或行医鍼灸命和汤药诊脉处方男女交杂因私致染败善增恶招俗讥谤良由于此易神农氏日中作市使天下之民聚天下货交易而退各得其所日中为市礼地官司市以次序分地而经市以陈肆办X物而平市以政令禁物靡而均市以商贾阜资而行市老子美言可以市五灯幽州宝积行市肆见一人买猪肉语屠家曰精的割一觔来屠家放下刀叉手曰长史那个不是精的师于此有省楼子和尚不知何许人一日偶经街市于酒楼下整袜带次忽听楼上唱云你若无心我便休忽大悟人号楼子和尚白云子祥禅师上堂诸人会么但向街头市尾屠儿魁刽地狱䦆汤处会取若恁么会得堪与人天为师若向衲僧门下天地悬殊更有一般秪向长连牀上作好人去汝道此两般人那个有长处无事珍重无争贵贱笺谚好汉勿列行市物希者贵故物之贵贱市上自有定价若抑扬其价必争之往往因小失大故释子不自列市但凭市价而营辨之无坐女肆笺家无男子女人贸易之所不可久坐若久坐纵使玉洁无瑕不能使市嚣之口哓哓故曰防人之口甚于防川若为人所犯宜方便避之勿从求直笺晦山註言受人触犯应修忍辱不必诤辨以伸巳是为人所犯者谓彼以非礼得罪于我我以度量容之以忍辱听之彼再犯不巳我方便避之谓但受屈而必不伸屈X巳许甲物虽复更贱无舍彼取此此令主有恨笺诲山註以天干甲乙等字编为次第言甲物者乃第一家物也既许其价纵有贱者不宜移改慎无保任致𠎝负笺晦山註见有与人借物者不得从中作保言任者乃自任代还也𠎝者违背所期负者孤负沈没凡易保任必多𠎝负故须预戒始得寒山诗世上一种人出性常多事终日傍街衢不离诸酒肆为他作保见替他说道理一朝有乖张过咎全归你五灯京兆米和尚僧问自古上贤还达真正理也无师曰达曰秪如真正理作么生达师曰当如霍光卖假银城与单于契书是甚么人做曰某甲直得杜口无言师曰平地教人作保凡所施行不得自用二十四笺不自用者谓此身既归命于师巳不为巳有凡事皆听师指挥不敢专主故寻常举动皆当白师以尽孝行如日用下十二则略言之耳然其间有可白不可白其在临事斟酌南山钞佛法增益广大实由师资相摄互相敦遇财法两济日益月深行久德固皆赖矣比真教陵迟慧风掩扇俗怀侮慢道出非法并由师无率诱之心资阙奉行之志二彼相舍妄流鄙境欲令道光焉可得乎家范凡诸卑幼事无大小毋得专行必咨家长出入行来当先白师X笺出入白师有二义一安慰师意知所出入二请决师命可行不可行不至差悞若逞性自行万一有悞而后白师则悔之不及以是义故当先白师作新法衣当先白师着新法衣当先白师笺释名衣依也所以庇寒暑也墨子古之未有衣圣人作之冬则绢帛轻且暖夏则絺绤清且凉所以适身体和肌肤也若言法衣则关系法门非徒然作佛在世时惟三衣相传其修相广狭长短及颜色深浅皆有次第甄别故当白师剃头当先白师笺最初剃发详载上篇此言寻常剃发亦当白师以取师便剃发偈剃除须发当愿众生远离烦恼究竟寂灭唵悉殿都曼陀啰䟦陀耶莎诃笺成范为师剃头先备水巾发盘如法调磨剃刀敷座先授等发托次礼师一拜将剃刀于手腕上拭之当缄口平息先当头顶不得遗发当如法收发不得以爪甲弹发剃发竟逆取师发盘授师新水复调磨剃刀拭干如法收藏侯师坐次当着衣为师作礼佛制剃除𩯭发所以别僧俗之相也然僧俗既别而所行不同流俗故当愿与一切薙须发者同愿同行远离烦恼至究竟寂灭也言不啻剃除一须一发之烦恼当愿无始以来六根六尘如山如岳之烦恼直向智慧力下尽情断除故曰寂灭征净行品入法界X品皆华严之文净行用剃须发断烦恼谓须发乃烦恼之根本也入法界品长者居士皆不除须发不以须发为累烦恼起灭不在须发除与不除也训净行品说菩萨德相说处不同入法界品广说菩萨行不独剃发一事回向法界众生即四威仪中动静之间无事不愿众生得成正觉是故每一进止皆云当愿众生等入法界品长者居士皆是正觉明染净同源圣凡不异是故淫怒痴全体是戒定慧矧须发耶故说处不同耳但看经中当愿众生即知其意非当愿菩萨也五灯丹霞天然禅师入长安应举宿于逆旅梦白光满室占者曰解空之祥也适禅者曰仁者何往曰选官去禅曰选官何如选佛今江西马大师出世是选佛之场可往遂造江西见祖师以手拓幞头额祖顾视良久曰南岳石头是汝师也遽抵石头还以前意投之头曰着槽厂去师礼谢入行者房随次执㸑役凡三年忽一日石头告众曰来日刬佛殿前草至来日大众童行各备锹䦆刬草师独以盆盛水沐头于石头前跪头见笑之便剃发有一僧山下卓菴多年不剃头畜一长柄杓溪边舀水时有僧问如何是祖师西来意主曰溪深杓柄长师闻得乃曰也甚奇怪一日将剃刀同侍者去访才相见便举前话问是菴主语否主曰是师曰若道得即不剃你头主便洗头胡跪师前师即与剃却疾病服药当先白师X笺视师疾病巳见上篇此言自巳有病亦当禀白师命不服药得中医至言也谓药不可乱投须知病之发起虗实之根及药之冷暖之性然后发药非博究医书见识广大者不能故必先白于师以医家之善不善啇之若不白师乱投药石反增药病故作众僧事当先白师笺众僧事即常住事也欲有私具纸笔之辈当先白师笺礼记不私财孝之至也本律不捉金亦孝之至也所谓儒释门庭虽异立法乃同若人以物惠施当先白师巳然后受巳物惠施人当先白师师听然后与笺人惠物当知可受不可受若可受而不受则塞其施门绝其善道若不可受而受或至祸患所关非小至若巳物惠施有不可巳者自有师在故当先白人从巳假借当先白师师听然后与巳欲从人借物当先白师师听得去白师听不听皆当作礼不听不得有恨意笺令行决断惟师指挥纵有条陈听固欣然不听无憾而事师之道至矣乃至大事或游方或听讲或入众或守山或兴缘事皆当白师不得自用笺古人游方参请访道住山不可枚举略言如石头之依青原临济之参大愚法常寄迹梅尉之乡大梅X印可即心之旨莫不取法古人遵依师命岂谓今之后生者才经薙染便轻毁前哲恣意妄行不依师教不择师学去古远矣悲夫参方第二十五笺阿含经譬如三芦立于空地展转相依而得竖立若去其一二亦不立若去其二一亦不立林间录黄龙南曰予昔同文悦游湖南见衲子担笼行脚者悦惊异蹙额巳而呵曰自家闺阁中物不肯放下反累及他人担劵无乃太劳乎五灯僧新到睦州方礼拜州喝曰闇黎因甚偷常住菓子喫曰学人才到为甚么道偷菓子州云賍物现在高庵曰先师常言行脚出关所至小院多有不如意事因思法眼参地藏明教见神鼎便不觉有烦恼也金陵清凉院文益常与悟空修山主行脚至州湖外值天雨忽作溪流瀑涨兼雪阻地藏院附炉次深曰上座何往师曰迤逦行脚曰行脚事作么生师曰不知曰不知最亲切师豁然大悟遂嗣其法后创法眼宗石树拈曰既道不知又豁然个甚么颂曰不知最亲切亲切却不知不知亲切处无知无不知长庆上堂撞着道伴交肩过一生参学事毕远行要假良朋笺沩山警䇿远行要假良朋数数清于耳目住止必须择伴时时闻于未闻故云生我者父母成我者朋X友普书卫玠传与玠同游烱若明珠之在侧朗然照人良朋者人品端方言行事事可法故日夕相对俨然如石师畏友之导我前矣古人心地未通不远千里求师笺古人心地未通诚哉带得求字便脚头具眼若求之不诚虽千里奚为附年少戒浅未许远行如行不得与不良之辈同行笺少年血气方刚戒浅全无定力所以未许远行然有不得不行之势必择良友为伴不良者不修戒行之辈也惟恐渐染其气故当谢绝大正句王经譬如有猪名大腹引羣猪入深山大野忽逢狮子狮子见猪乃曰我是兽王汝速避路大腹言令我避路事当不可要鬬者且待披甲必不相违狮子言汝何上族敢索我相鬬时大腹往秽坑中徧涂其身还来狮前请鬬狮曰我是众兽中王常噉麞鹿等兽而为食劣弱者尚弃不食况汝不净污秽之身若与汝鬬则染污我身狮子复为大腹说偈曰汝本不净身今复加臭秽汝意求鬬者我即堕于汝王之所见犹如猪与狮子鬬我如狮子先堕于汝珠林华氏国王有白象能灭怨敌若人犯罪令象踏杀时象廐火焚移象近寺闻僧诵法句经偈云为善生天为恶入渊心便柔和起慈悲心后付罪人但以鼻齅舌䑛而去王见斯巳召诸大臣臣白此象近寺闻法故尔移近屠肆则X其残害更增当知一切众生志性无定畜生尚尔是故智者宜应觉知见恶须弃春秋正义譬如薰是香草莸是臭草薰莸等分使之相和虽积十年尚犹有臭气香气尽而臭气存言善不能止恶而恶能消善也须为寻师访道决择生死不宜观山玩水惟图游历广远夸示于人笺大事未明十二时中如欠人重债相似看山不是山看水不是水忽然打破关头瞠开只眼山依旧是山水依旧是水究竟前头看的不是未必不是后头看的是未必是有辈游州县翫山水一生被境所转向外驰求夸张行脚及至问他行脚事何曾梦见五灯长沙一日游山归至门首首座问和尚甚么处来沙云始从芳草去又逐落花回座云大似春意沙云也胜秋露滴芙蕖保福长庆游山次福以手指云只这里便是妙高峰顶庆云是则是可惜许雪窦着语今日共这汉游山图个甚么复云百千年后不道无则是少后举似镜清清云若不是孙公便见髑髅遍野仰山问僧近离什么处僧云庐山山云曾游五老峰么僧云不曾到山云阇黎不曾游山云门云此语皆为慈悲之故有落草之谈汾阳昭所止少留不喜观覧或讥其不韵叹曰言何陋哉先德行脚正以圣心未通驱驰决择非缘山水也所到之处歇放行李不得径入殿堂一人看行李一X人先进问讯取常住进止方可安顿行李入内笺投宿口诀未晚先投宿入林听暮钟到门须辨主问讯必从容随地可敷草何天非转蓬屋梁今夜月聊以慰疎慵衣钵名相第二十六笺僧秪佛在王舍城帝释石窟前经行见稻田畦畔分明语阿难曰过去诸佛衣相如是从今依此制作衣相增辉记田畦贮水生长嘉苗以养形命法衣之田润以四利之水增其三善之苗以养法身之慧命也着袈裟衣当愿众生心无所染具大仙道笺华严着僧伽者舍离三毒袈裟贵不正色者谓不住于色住色即非正色亦云染色表色染于法要无所染方曰染然二乘之染非真染必心染大乘名真染真染即大仙道也为于正法除其结使方为究竟寂灭披此衣者名出家即解脱之服五条衣笺名义无田相者三衣俱通缦佛法至此一百八十年出家未识割截秪着缦衣在家优婆塞优婆夷戒佛制不听许披割截福田衣令着礼忏衣礼忏诵经即缦衣也在家二众佛令自巳随力供养三宝不听受他人四事既非众生福田故不许着割截福田衣纵是受出家菩萨戒令住畜三衣钵钖杖奉供佛前遇有出家僧尼缼其衣具者及年满欲受具者乏其X衣钵随乞施彼更造奉供自身听着缦衣一顶礼拜持诵不听城邑聚落披着往来若入寺方着所以在家离衣若恒披则犯制出家不听离衣若离衣则犯制百一羯磨求寂之徒缦条是服而又輙披五条者深为罪滥律沙弥披五条衣律所未许今受沙弥戒必令具三衣若力不能具即不与受戒是妄作制法障人受戒罪恶之大孰过于此律中三衣有名有体有色有量乃至造法等微细事惟愿担荷禅律者详阅开导后学不至斯法断灭也梵语安陀会此云中宿衣亦云下衣亦云杂作衣凡寺中执劳服役路途出入往还当着此衣善哉解脱服无上福田衣我今顶戴受世世不舍离唵悉陀耶娑婆诃笺善哉赞美之辞去粘曰解去缚曰脱言此衣为解粘去缚无垢之服也世间美服多属蚕口惟吾释衣虽麤疎麻布乃佛佛祖祖相传出世证道之衣天上人间无有胜于此衣也福田者大意借田说法如世间之田生长苗稼以养世人形命而此福田之衣能与沙门生长智慧滋培五分法身也顶之于首曰顶戴之于身曰戴奉重之义也西域五条衣不离于体若置则舍若间则离不置不间故曰不舍七条衣梵语郁多罗僧此云上着衣亦云入众衣凡礼佛修忏诵经坐禅赴斋听讲布萨自恣当着此衣X搭衣偈善哉解脱服无上福田衣我今顶戴受世世常得披唵度波度波娑婆诃笺三句义同上第四句但易常相二字者以明披搭有时不相混杂也时者谓礼佛等时也既披置有时当恒近左右不使远离故曰常得二十五条衣梵语僧伽黎此云合亦云重亦云杂碎衣凡入王宫升座说法聚落乞食当着此衣又此衣九品下品九条十一条十三条中品十五条十七条十九条上品二十一条二十三条二十五条笺石窟福田衣式在无易之前而预合有易之理易曰天数五地数五天数者一三五七九也地数者二四六八十也二十五者天数之至也谓出世之人当会心于无极之先故用奇不用偶有志之士幸再辨之搭衣偈善哉解脱服无相福田衣我今顶戴受广度诸羣迷唵摩诃迦波波咤悉帝娑婆诃笺无相福田者实相无相也谓如来之意假世间之田而作衣式实非田也而能滋培道种长养灵苗也前二偈顶戴者秪为自利而此顶戴专为利他故曰广度直下担荷佛祖之慧命也言羣迷者自四圣巳下皆是执情蔽障起诸烦乱于是菩萨随其颠倒破其迷云揭其障雾使其直见如来慧日大光明也着僧伽黎当愿众生入第一位得不动法笺疏前巳辨袈裟故此直云僧伽黎者义云和合新X者二重故者四重要以重成故云和合即是三衣中第一衣故此衣表传法之信也故妄与不得妄受不得会佛法者不得不会佛法者不得昔世尊以实相无相之宗传于迦叶即此衣也以修多罗藏传于阿难亦此衣也以摩诃律藏传于优婆离亦此衣也虽三宗所付是一而法脉条贯传至今日未常溷乱信使然也五灯五祖付法能大师曰昔达磨初至人未至信故传衣以明得法今信心巳熟衣乃争端止于汝身不复传也且当远隐俟时行化祖辞南行至大庚岭僧慧明本将军同数百人欲夺衣钵明先趁及祖置衣钵于石曰此衣表信可力争耶明举衣钵不能动乃曰我为法来不为衣来祖曰汝既为法来可屏息诸缘勿生一念我为汝说明良久祖曰不思善不思恶正恁么时那个是明上座本来面目明言下大悟颂大庾岭头提不起秪为偷心未肯死直饶善恶不思量浑身卧在青田里梵语钵多罗此云应量器谓体色量三俱应法故体用铁瓦二物色以药烟熏治量则分上中下笺名佛本行集经北天竺有二商主一名帝利富婆二名䟦利迦奉世尊麸夫少酪蜜揣世尊思惟住昔诸佛悉皆受持钵器我今当以何器受商主食时四天王共持四金钵奉上世尊不受以世家人不合蓄四天王复以银钵琉璃钵赤珠钵玛瑙钵玻璃钵𤥭璖钵奉上悉不受时北方毗沙门天王告三天王言我念X往昔青色诸天将四石器来奉我等可受用之时别有一天子名毗卢遮那曰言仁等慎勿以此石器受用但供养如塔当有如来号释迦佛出世宜将此四石钵奉彼如来时四天王共将四石钵奉佛佛念四天王以信净心奉我四钵若我受于一人余各有恨我今总受四钵持作一钵次第相重安置左手右手安下合成一钵外有四唇而说偈曰我昔功德诸果满以发哀悯清净心是故今四大天王清净牢固施我钵僧祗律佛在孙婆白土村时孙婆天神白佛言过去诸佛皆受用此处瓦钵佛听诸比丘受瓦钵因往法豫瓦师所命作瓦钵以药烟燻作三色一如孔雀咽二如迦陵伽鸟色三如鸽色因比丘𤴨手随破有云比丘枕手钵堕破故听用銕钵有云佛自作钵坏以为法式善见瓦钵二薰堪用銕钵五薰堪用笔飡明州育王山怀琏大觉持律严甚仁庙甞赐之龙脑钵师对使焚之曰吾法以坏色衣以瓦钵食此钵非法仁庙益嘉叹梵语键𨩲母论译为浅钵笺十诵钵半大键小键四分键𨩲入小钵小钵入次钵次钵入大钵据键四钵中之最小者也今称鐼子比丘多有不畜葢此方瓷器既广不畜无害然古佛遗制不可不知往见老比丘乞食时常佩用之俨然如见古佛梵尼尼师坛此云坐具亦云随足衣X笺律云尼师但娜即敷具或云随坐衣佛言为身为衣为卧具故制畜之十诵新者重故者四重不应受单者离宿突吉罗四分佛在僧伽蓝徧行诸房见故坐具狼籍因教诸比丘当取故者纵广一搩手贴新者上用坏色故不则犯舍堕开具偈呪卧具尼师坛长养心苗性展开登圣地奉行如来命唵檀波檀波娑婆诃笺第一句华梵双彰显密互用即此一句可见全体之用下三句乃见全用之体究竟体不离用用不离体也心苗者菩提种子发生之苗也展开者如布种之法也展开之时如种子之得地圣地者千圣共游之地即尼师坛之别名也言一切凡夫不登此地何由得证圣位一切种子不布此地何由长养心苗如者法身之理也来者应身之用也法化冥一故曰如来奉行者遵佛之制而行无持无犯之法也无持无犯之法即是培植心苗之法也培植心苗之法即是奉行如来慧命也六祖檀经祖谓陈亚仙曰贫道乞檀越一坐具地亚仙许之祖开具一展不知其几许里亚仙欣然惠施便成曹溪法席后人凡称佛地为一坐具地五灯大觉参临济济举起拂子觉敷坐具济掷下拂子觉收坐具参堂去僧众曰此僧莫是和尚亲不礼拜又不喫棒济闻令唤觉至济曰大众道汝不礼拜又不喫棒莫是长老亲故觉乃珍重下去钖杖偈呪手执钖杖当愿众生设大施会示如实X道唵那喍𠾱那栗咤钵底那㗚帝娜钵儜吽癹咤笺梵语隙弃罗此云钖杖由振时钖钖作声故十诵名声杖钖杖经名智杖亦名德杖彰智行功德故乃圣人之标帜贤士之明记也律中论持钖有多事谓能作声惊恶兽毒虫等二钴六镮是迦叶佛制四钴十二镮是释迦佛制若名若义广如钖杖经并持钖杖法中与杂事异执字当作举字看亦作运义若执之终日略不展舒反为窒碍若放之经年竟勿顾拭尘𡋯积滞不堪拈出故钖之为用出与入对震与静对行与住对苟能于十二时中以此四句叠作一句看得执字透彻便是活祖师禅行愿无不具足当体即是道场随处示真实道也五灯麻谷持钖杖到章敬遶禅牀三匝振钖一下卓然而立敬云是是谷又到南泉亦遶禅牀三匝振钖一下卓然而立泉云不是不是谷云章敬道是和尚为甚么道不是泉云章敬即是是汝不是此是风力所转终成败坏雪窦颂此错彼错切忌拈却四海浪平百川潮落古䇿风高十二时门门有路空萧索非萧索作者好求无病点据法昌公断章敬道是是个甚么恰恰有头无尾南泉道不是不是个甚么恰恰有尾无头殊不知头尾总在麻谷手里秪为他用处不换机犹遭雪窦简药下者两错善则尽善犹未尽美法昌忍俊不禁乃于雪窦两错下更添一错要使来者与这一队祖师相见颂标帜巍巍振古今飞声钖钖影沉沉风高十X二琼楼现一一琼楼观世音五灯华林善觉常持钖杖夜出林麓间七步一振钖一称观音圣号夹山问远闻和尚念观音是否师曰然山曰骑却头时如何师曰出头即从汝骑不出头骑甚么山无对净瓶偈呪手执净瓶当愿众生内外无垢悉令光洁唵势伽噜迦叱𦎌叱莎诃唵嚩则啰施伽卢叱漫叱莎诃笺西域记裙稚迦即澡瓶也寄归传军持有二甆者净用铜铁者触用佛制比丘不净洗漱不得礼拜诵经故净瓶漱口触瓶洗秽令则洗漱不行二瓶失制虽复礼诵恶得无罪五灯司马头陀见百丈谈沩山之胜宜结集法侣为大道场丈因语众曰若能对众下得一语出格当住持即指净瓶问曰不得唤作净瓶汝唤作甚么时华林觉为首座师为典座林曰不可唤作木揬也丈乃问师师踢倒净瓶便出去丈笑曰第一座轮却山子也疎山示众老僧咸通年巳前会得法身边事咸通年巳后会得法身向上事云门问承闻和尚咸通年巳前会得法身边事咸通年巳后会得法身向上事是否山云是门云如何是法身边事山云枯桩门云如何是法身向上事山云非枯桩门云还许学人说道理也无山云许你说门云枯桩岂不是明法身边事非枯桩岂不是明法身向二事山云是门云法身还该一切否山云作么生不该门指净瓶云法身还该遮固么山云阇黎莫向净瓶X边会门便礼拜尽十方世界是个净瓶此净瓶不异十方世界若是作家禅者才见拈出便见法身非法身之作用虽然不得道此净瓶即是法身也殊不知法身之量同于虗空秪这净瓶能容得多少虗空多少法身直饶容尽百亿须弥百亿香水海究竟容不尽虗空法身设有人道香海等巳能容尽何难容尽虗空法身我也赏他胆大且道容尽虗空法身外底是甚么颂法身非法身总是法中尘枯桩非枯桩系杀多少人直须趯倒净瓶子涌出曹源意句新沙弥律仪毗尼日用合参卷下补刊沙弥律仪合参跋华严梵行品云知一切法即心自性成就慧身不由他悟良以万法唯心尽山河大地形形色色无非显吾心也皆心之註脚也七千余卷之大藏千七百则之公案无非明吾心也亦心之註脚也然则能悟心者梵网诸经尚为赘语何论乎沙弥律传镫诸录尚属陈言更何待以合参为沙弥律之註脚也哉然而六祖悟后犹受戒于智光况在未悟况非六祖迨至华开五叶镫续千光而于三业六根无明积习要皆X鍊磨又鍊磨逼拶又逼拶经数年或数十年身如藁木心似死灰方为真参方能实悟此则不戒而戒不持而持其光明严净有较胜于专持戒律百千万倍者也假令空论唯心而不知戒律漫言悟心而不净毗尼上者堕豁达空狂禅招祸下者堕大妄语借法售奸变醍醐为毒药失敬信于人天流弊无穷佛法之坏悉由于此谤法之多亦悉由于此非所谓师子身中虫自食师子肉者耶故我世尊说法四十九年最后遗教犹谆谆切嘱曰识自心源解无为法忆念吾戒必得道果不顺吾戒终不得道盖心地戒品是一切佛本源一切菩萨本源而沙弥律仪尤为一切比邱戒菩萨戒之根本且为一切参话头破无明之根本云栖辑为要略至简至精石树复为彚笺条分缕析博釆旁搜发明律仪日用之妙义即以发明成就慧身不由他悟之一心诚为法门中至宝也天培开士拟刊此书以惠同学而难其费走数百里谒邓尉贯彻通公出旧板重修之用力少而成功多非小缘也刻既竣属余一言余读原序及凡例巳详且尽安用赘词第恐读是书者或羡註中奇特元妙之谈而反忽于正文买椟遗珠所失非细爰以数十年来学禅学戒亲历之甘苦深知之利弊述其大略云光绪六年岁次庚辰普门示现日传天台教四十世法嗣敏曦和南谨跋