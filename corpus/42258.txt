卷一经书总论诗书可以讲诵而礼必须习故夫子舆门弟子率之习礼而雅言于礼必曰执朱子谓讲求数日不能通晓记忆者如其法习之半日即熟春秋时礼乐崩坏诗书废阙夫子删诗书定礼乐赞周易修春秋使门弟子琴瑟歌舞习礼不辍使身心性命之学与诗书六艺之义一以贯之灿然具备后经董韩诏述周程张朱阐发日星河岳万古昭昭此仲尼所以贤于尧舜也孝经不谓圣人之书不可其中辞语参错处端绪有理旨义精密孟子以前文字简质转合字眼多不备如然而虽然惟孟子有之论语孝经系辞传皆作是故及故字承接至孟子文章之法备矣虽韩文公不及也韩文公亦止让孟子如孟子无意为文也韩子有意为文也董子三策用然而虽然亦少故其文独古大学一书却纯是说道理就是平天下讲到生财仍说仁义义利全不及制度上若周官周礼各自成书正不必牵混而自为表裹伏羲画八卦天地道理全包其内未有文字至有文字二典三谟禹贡洪范文周彖文孔子十翼周子太极图说张子西铭朱子二书解程子定性书皆天地至文也万古之宝河图洛书易经洪范大学中庸太极图说西铭也孔子赞周易修春秋论语学庸内总不言及不知传舆何人孟子似竟不曾见易者平生深于诗书春秋礼经便不熟所言诸侯之礼未之学也祇是才大学问直溯源尼山掘井及泉横说竖说头头是道若见之施为居然是伊尹局面至考定制度博学多闻真不及尼山十分之三四如周公之封鲁礼记明言七百里而诗言居常舆许复周公之宇奄有龟蒙至于海邦岂止百里耶即齐东海西河南穆陵北无棣岂止百里耶禹之文章禹贡洪范两篇皆九股文字总是道理熟耳周子熟太极文字多成五项邵子作皇极经世将一切皆看做四片国语是春秋时各国文字多华缛孔子生于其时自当于周游时见之其论语诸书绝不染一毫习气清真独立天之未丧者信在兹也古人文字不必相摹仿如太玄仿易经忠经仿孝经中说仿论语并其句调篇目皆依之所以贻后人之笑中庸何尝似大学孟子何尝似论语其不可废则一也家语记弟子气质樊迟粗鄙近利子夏笃信谨守失子多采用之论语问答因其人之浅深高下家语不可不参观大学后人谓异端之外吾儒固自有所谓大人之学者当周公之世无此等议论以周礼观之当时圣人任尔小术小技或收之为巫或使之为祝一官一职皆有用处无所为异端也焉得别有大人之学手忙脚乱便是安之反对格物亦有夸多务博狥外为名者故须立诚意以格之便是焉己之学问问致知格物之说有三如何曰除注疏之说在外有以格训去者谓扦去外物而后吾心之知可得而致此涑水司马氏之说也有以格训正以物训事者谓如欲致其孝之知当正其事父之事欲致其忠之知当正其事君之事此姚江王氏之说也舆今集注之说为三朱子有云日月有明容光必照虽些少孔窍无不照见此好识取又云昔在一山上看潮凡溪涧小港中水皆如生蛇走入无不通透甚好看识得时便是一贯的道理愚谓日照如致知通后潮来如诚意熟时着厚薄一意分明知有释墨之学大为之坊仲虺伊尹皆言日新诗又云圣敬日跻汤之所以圣者可想问表裹精粗曰如定省温清表也孝敬裹也有孝敬之粗者有孝敬之精者恶恶臭好好色亦是情要去之得之才是意诚意章疑关不破每思与学者反覆辨难问之则曰本自明白因诘以意若兼善恶实其恶之意如何说得去答应曰意有真有妄诚其意者所以存真而去妄也此似是而非在京与徐善长论此章因及前说善长以为然予谓真体何物与圣贤书中用他不得本然之理性也性之发见情也统之者心也心之起处为念引之为思熟思为虑念短而思长思浅而虑深心之所主谓之意所向谓之志念有善有恶意不能皆善无恶故为善为不善皆意先定曰立志慕圣贤者有之曰立志慕穿窬则未有也意阴也志阳也独知本心之明也学者且将这几个字分疏明白如大学诚意章当提掇出性情来曰性者有善而无恶情者好善而恶恶则其发而为意未有不知善之当为恶之当去者今以善念恶念为意着善念去恶念为诚意此大非也诚其意是实其为善去恶之意在好一边说了又以发念真切处当诚意未说到事为上则体与用分心与迹判不知诚意是知行都到打遇人鬼关正心脩身只消指出病痛使之维持调护工夫全在前面也论诚意分位则在致知之后知既致好吃紧着力实则彻上彻下自初学以至圣贤皆用得自佣夫贩妇以至王公大人皆用得温公季路自是知有未致处谓之不诚可乎毋自欺是正释诚意如恶恶臭如好好色此之谓自慊完得毋自欺孟子所谓慊是此慊之效验蒙引谓两自有别存疑又谓自舆独有别不知欺为自欺慊为自慊欺亦欺其独知慊亦慊其独知主人翁只有一个更无第二此本心之明无论圣贤庸众皆有之君子则知之加明省察加密耳浅说谓一念而欺则谨以察之一念而慊则谨以充之与当下尚隔一层是亦文义之误不可不辨也襄谓如此看诚意章已舆朱子吻合无间曰朱子尽心于此此为易簧前数日改定向来看此书多谬误若与朱子吻合无间则已造朱子地位也艾千子评文不佳非朱非王解诚意慎独以为欲诚意先致知看独知之知即致知之知千子素攻阳明不知比即阳明之说语钟伦曰盘根错节讲究一二来年更取四书熟玩为学业时亦省工夫且五经蕴奥具是悟从疑生必须潜心玩索仲叔少时令看孟子一日遂至以力假仁章问不动心有疑义否则曰无疑看学庸亦复如是当日吾所痛恨然渠于几何原本亦能通晓前年在盘屿舆论诚意章诘以善意实得恶意如何教实径随口答云善者天理之本然恶者人欲之邪妄诚意者去其妄以合于本然而已前儒果有此说将迎偏倚留滞虽有事先事至事后三节然合而言之皆不得其正耳盖以心应物之正本不当如此也不可以将迎留滞为有所而以偏倚为不得其正又不可以将迎偏倚留滞通为有所而以应物失宜处为不得其正观吾之孝者不独能孝而且能事君观吾之弟者不独能弟而且能事长观吾之慈者不独能慈而且能使众刘岩问君子有大道必忠信以得之大道即是絜矩之道否曰即是絮矩之道问信如何是循物无违曰如这个盘子既是个盘子便道他是个盘子岂不是个循物无违若道他是个杯子便不是循物无违问舆恕何别曰恕便是由此物推之彼物一样平便是恕若无此实如何得平问忠恕忠信是诚诚即是仁否曰也即是仁在圣人谓之诚在学者谓之忠信在圣人谓之仁在学者谓之恕三达德之仁即指尽心去行故曰体此者也在行达道上说又舆统体说不同故下文云力行近乎仁上论说乐无浅深有内外巧言令色之人是要做出仁底模样故圣人就此破之看论语亦有一法其中最难者不过四五十条看到七穿八透触此通彼知如何为仁则巧言今色之鲜仁刚毅木讷之近仁当自明白弟子学文亦习其数未能穷其理执其器未能通其道也若说得太深便是大学格物致知之功非弟子之职矣礼之用和马贵言人之用礼贵于和也人多认注中推原说处为正面故明代三百年讲解俱错惟王守溪文不失指其次则许石城近之钟佐言顾辚士说约北辰章引用西历曰麟士当末明时如此读书极难得然于理则未之有闻所作太王居邠泰山压卵而无卵之语殊可笑考古当以一意求之看四书且自理会漫令学者纷神只如禘尝字义及孟子中井田须识得第于此中谈经制吾见亦罕矣四书征人物考等书及辚土考古俱可废也道之以政齐之以刑民免从以政来若非政但无耻而已无耻却从刑来大概人既受遇尚有何耻易于无忌惮矣下有耻却根德且格却根礼用之则行舍之则藏唯我舆尔有是夫是不器也先王制礼意在坊民俭便是礼之本意又俭便有朴实意所以对得戚字夏礼吾能言之节看来文献不足故也比上文觉另是一层意思杞宋不足征是言其子孙不能统承先王修其礼物使有所存而不废固是如此亦是文献故也若使其子孙不能振兴而其国之典籍尚存遗老尚多吾亦取之以为证矣到底杞宋不足征是内症文献不足是外症古者五祀皆设主而祭于所然后迎尸而祭于奥恐是临时方设朱子疑五祀之主未祭及祭毕不知于何处藏之及论周礼载社主乃曰古人多用主命如出行大事则用绢帛就庙社请神以往如今魂帛之类推此则五祀所设主可知夫子讥管仲器小或人有疑而问非为管氏解脱也使护仲当曰管仲俭耳知礼耳本文两乎字然则字俱用不着细味注中或人盖疑器小之为俭又疑不俭为知礼义理何等明白尝以语元少欣然谓闻所未闻世得曰元少有此题文不是如此说曰元少聪明过人一拨便转襄曰商文毅文主此说曰终是回护底意思或者疑其器小而又非俭则几于礼矣此语道得是耳朱子云必无终食违仁然后造次颠沛必于是愚谓又必造次必于是然后颠沛必于是程子谓尽己谓忠推己谓恕循物谓信朱子释之云如干道变化是尽己处各正性命是推以及物处至推到物上使物物各得其所方是尽物愚谓须以于穆不巳为忠干道变化为恕各正性命为信方的确吾斯之未能信信字不止是知之深连行都在裹了朱子自保得过之说最精程朱说无加舆勿施异无加是仁勿施是恕依愚所见夫子即是说恕道难尽子贡更宜反己三省未易以之自居故曰非汝所及如中庸君子之道四亦恕之事圣人尚以为未能则其未许子贡以进之何足怪也夫子亦尝言性与天道何以言不可得闻盖身心未能与之一虽当下无不领会而要如未闻也圣人见其大者故至泰伯文王未尽善武仁管仲贤伯夷叔齐未仁子文文子彼子西子路是克去利心颜子是克去名心利心去则可以进于同物名心去则可以几于无我颜子克已是御寇他人是攻城故横渠有内外宾主之说罔欺也诬也自诬诬人欺心欺天皆是一个罔字务民之义是察于人伦敬鬼神而远之是知鬼神之情状立达皆兼教养修德说在讲学之前只当以存心说中庸尊德性岂不是修德之事记子所雅言于学易之后意思甚好或问四教因问行有余力则以学文是如何朱子曰读书最不要如此比并愚谓这问比并得自好因代下一转语云弟子之职敦行以学文大学之教博文而约礼至诚无息不实则无恒易九卦恒继复复则不妄矣所以能恒圣人有意皆仁有必皆礼有固皆义有我皆贞必便有直遂意思是亨之义也固天纵之将圣节上一句是承夫子圣者舆下一句是承何其多能也太宰者与是疑词子贡固字是决词何其多能太宰是耑词子贡又多能是兼辞言固是非常之圣何须说又兼多能耳太宰以多能为圣合而为一子贡分开隐然有德成而上艺成而下意天纵本不甚重天字说得太张皇又字便难转醒圣贤言语气象自然不同亦非以人不亲道不尊之故而造作安排也伊川之言当善观之前后朱子通指道言谓方见圣人之道在自家前要去赶着他忽然却又在自家后了愚意在后亦颜子自言在后耳瞻之在前似可及矣忽然在后所谓回也瞠乎其后问喟然叹高坚前后是赞道体否曰不是史记云伏羲至淳厚颜子亦至淳厚颜子学夫子非学道仰钻瞻忽所谓夫子步亦步趋亦趋夫子绝尘而奔而回也瞠乎其后也如有所立卓尔博文约礼之得力处人伦之五品知其本于性人性之四德知其出于天故假之以年则不日而化此章先儒之说精矣惟过中不及中之语未融大抵三代以前人未有毕道之想汉世犹然谁生厉阶自达摩西来擎拳竖拂周程不得已起而争天夺国赫然中兴今道教昌明只可如汉人穷经不必更标名色欲罢不能与欲从末由两欲字系相照应是着力不得不着力又不得下论同程子有虚中为屡空之说曰一说去骄吝则屡空一说舆朱子同从集注为是曾点言志噼头便说异乎三子者之撰撰具也孔子所问者酬知之具故三子所对者亦酬知之具曾点盖言己未有其具故孔子使之言志暮春数语盖以道其日用之间有以自乐而求道进取之意见于言外一切功名事业有所未遑程子所谓已见大意正谓此也曾点祇是不愿于仕自乐其乐而其所以乐处则由见道分明超然无累中来就其所言观之又蔼然有同物气象是皆可与者注中意有三层须细观之方得程朱许多说话深意今人一滚说去须涉夸诞此理见得分明却须从苦雨凄风严霜盛雪中验过曾氏之风雩所以未知如颜子之陋港也大略曾点与颜子之乐不可因程子之说遂讳却乐道两字曾点听以薄三子之事业而未甘用世者求志乐道而有所未暇焉耳以乐道为心故日用之间风物境遇无所适而非乐也明道万物静观皆自得四时佳兴与人同便与曾点之意同曾点问夫子何哂由也夫子以为国以礼其言不让答之就辞气间说他非礼然细玩其言亦多有病故夫子云不得其死然人即欲自见其长平居又何不可施展必定要兵凶并至气象亦大不佳大概天地间有气魄人就有此二种其一要番转来整顿一番是子路一种其一但洁身高蹈不与其事而已是曾晳一种晋宋之间谢康乐便要兴兵光复陶靖节便飘然事外自完其节而已如管幼安都是此流人子路见当时坏乱极矣索性大经变乱重整干坤自见手段除此两种人不过是俗人如冉求便是随时出用亦可随便利人子华就当时有用者讲求一点礼乐留在世上无复有卓然自立之高志矣克己复礼是对颜子说在他人则己方为主如何便克如贼居砦中人在其外主客不敌便当潜消默化若盗不过数人指名可得问为治何先则云弭盗安民而已此夫子告颜子之谓也出门如见大宾使民如承大祭己所不欲勿施于人居处恭执事敬舆人忠制之于外以养其中也三月不违日月至焉内外宾主之辨盖如此年饥章当以救荒二字为章旨哀公虑年饥而用绌有若则惧年饥而民流盖用绌一时之事如民卒流亡国非其国何有于用哉二吾犹不足亦未必是欲加赋公明言因年饥故用不足则明是正赋犹不能供奈何便思重敛此句祇是着急语意在取足二者而又苦于输将之不前耳然此祇是目前浅计故有若说能得百姓给足邦本既固财力有源君自然有足之理如百姓困匮一遇凶荒不能自存田且污莱君谁与供虽取足于赋亦不终日之势矣此是实理实事非虚论国体分谊者比樊迟请学稼圃不尽是近利又不是隐遁意思以为学问在比夫子恐其陷于许行一流故语意颇类于大人劳心小人劳力之旨看龟山语录亦如此说襄曰勉齐之意亦然汤武放伐管仲不死子见南子儒者且放过他义之不明者甚多何急于此所谓不食马肝未为不知味也召忽如何以为匹夫匹妇之谅世得云孔子重尊周是天下之大君臣管仲之可以不死或义在尊周之志乎友及乐三益三损朱子将三者各以相反配对殊未尽确大约皆有浅深次第则确然无疑者如由闻过而进于诚进于明乐之三损病根起于骄不骄尚有正人君子告以正道而箴规之惟骄则正言无所入矣佚游则日加放荡至宴乐则安之而已其病乃不可救药也乐之三益者亦从乐节礼乐起节字虽照注亦好若张子说亦有味彼言礼胜则离乐胜则流节者以礼节乐以乐节礼终日用心于比总在身心上检点斟酌不已自向人考论观型人有善者则称道之自此而以类应则多贤友矣友之三损者起于便辟但见人事事妥贴威仪词令无不娴习便亲之近之自此便喜人奉承而善柔进矣自此便喜变乱是非承吾意气掩吾之过饰吾之非而便佞来矣癸丑假归九月舟至浙溪夜梦与人说隐居求志节义云志者万物一体之志也养此心谓之求其志道者万物得所之道求志之时而道在我矣至此乃见之施行耳觉记之甚明然以养其万物一体之心为求志乃时解所未发者因忆及偶笔录之不实者识其小者度曲须知六朝穿鼻其言声韵盖邵子之所不及韩元少云不贤者亦致足乐信夫卷二上孟不得于心勿求于气如不庄不敬告子则但求其故于心而不复责之四体看来告子只就身上做工夫则下文持志是其所能但既不知言则未免蔽于言不养气则未免暴其气耳大抵圣学标指有三曰存心也穷理也集义也告子之学于存心处不可谓无所得而穷理集义则举目为外而不之求正后世释老陆王之说也孟子持其志如知言养气便是三者兼举朱子致知力行而主敬以成其始终则孔孟嫡派也或以持志为证告子勿求于心之失者非盖勿求于心是不穷理不知言不关持志事也无暴其气谓血气之气也至养成浩然之气则不可以血气目之告子外义舆义袭而取者是两般病症不可并作一路义袭者犹知有义而为之以袭取浩然之气告子则以义为外而不足为矣但因行不合义而心不慊见得义根于心原不在外足证告子平日外义之失故语次偶及之非谓告子为义袭者流也此章言养气工夫前后祇是一意直餐无害四字是标的集义即直养袭取即害此自是为一样人发药不干告子病痛但告子不知言不养气而却先我不动心则其强制此心使之不动是助长揠苗之类非顺其自然者比盖义袭者助长于气告子助长于心病侯不同而其受病则一也此本文古升意问养气章知言似无工夫着落处曰四知其所直穷究出其心病即是工夫且集义内虽是践履意多但不穷理精义则义亦非真义而尚何集平大约古人知行不十分分开说故夫子言道之不明由于不行不行由于不明也此章书紧要在义字无益而舍之者即助长者何也若有事则逐渐有事不须有心要不动若不耘苗者无事集义便耑意求心不动则助长而藁以集义为无益于心而不用功者如不耘苗者不集义而便助长者揠苗者也非徒无益于心而又害之盖至于枯藁死地其为害也何如此节乃是不动心要紧工夫而近世解者乃似文字余波嘲谑告子剧演科诨大是罪过知言亦以义为主集义即是尽性知言即是穷理圣学脉络一线直下看来孟子之书此为最精告子性犹杞柳数章次之问凡称圣人者皆能朝诸侯有天下乎曰自然不然便不是圣人祇是也看时势假如有成康在上虽拥百里千里之国岂能改步受命要之其理其德固在若孔孟之时孔孟有百里之地其能是也何足道盖圣人以吾性通天下之性一诚相贯捷于影响速于置邮上天下地无隔碍其理固能无足怪也不动心章最难看全要把不得于言勿求于心不得于心勿求于气看得精细便见得孟子之言字字针锋相对如今做时文说不得于言勿求于心恐为所动非也告子之意以为吾儒之不动心非果于心有得也不过借言语文字以为明假纲常名教粗气魄以为助其实言语何关于心不得于言勿以为心病而求之于心也不得于心但求之心勿以为心必须气辅而求之气也他看得孟子学问路头错处在此故以为义袭而取以义为外也孟子所谓不得于心勿求于气可不得于言勿求于心不可者盖以吾儒之言也不得于心却不由于气以气无义理故也不得于言必须求之于心以言为义理之所在也此以二者较之微有重轻其实气亦乌可轻哉故下文云云夫所谓义袭而取者如今秀才借一公事纠众讼言愤激壮往告子以孟子正是如此孟子故云其为气也如此其为气也如此是乃集义所生者非义袭而取者行有不慊于心则馁矣如之何可以义袭而取也告子以气可袭取总缘以义为外之故耳知义之在内则知气可集而生不可袭而取则知我浩然之气是此而非彼也是非二字如此才明不然孟子自己倏出非义袭而取句何为甚无着落且又云我故曰告子未尝知义又何为也助长紧与先我不动心对不与养气对知言工夫即在集义内不精义焉能集义所集者非义也其实告子以为勿求言勿求气其实助长即是用气强制那心及其蔽陷离穷也则诐淫邪遁之词更多孟子对针下药字字精当论语万古一灯无可与配恰好又有孟子一部真可相配如天之有地日之有月也文王我师也句时讲多作推尊之意在他处则可而非此章口气盖其不推让与成观颜渊同但辞若推尊耳圣人之忧民如此论者但欲单项教来盖因禹一条有虽欲耕得乎隔断语气故耳然此自指禹舆尧独忧之等字不相应盖因禹过门不入顺便衬此一句未是劳心结语圣人忧民自当总上文以起下节为是许行章大哉尧之为君两段总要形容出似无所用其心的意思方与下文相关一无能名一不舆岂不似无所用心故下文接岂无所用其心哉先父作不见诸侯章文迫斯可以见矣而不见当是时阳货先岂得不见而不见添而不见三字极得答不见神情下孟洪范五日恶六日弱即自暴自弃两样气质问有余曰无矣答之词甚倨或值真无时一二耳曾元未必如是恐孟子道听途说程子尝论二嫂使治朕妻象虽愚未敢觊帝主要之不必计较或云孟子文章好道理好然已开陆象山王阳明一派孟子终未免簸弄精神所以不及孔子孔子即说到难处在不簸弄精神岂若匹夫匹妇之为谅也亦无一毫蹁跹孟子则有蹁跹处天下之言性也一章亦是王守溪文字说得融贯向以言性言字与行所无事行字毕竟是两样话今想总是一意天下之言性也比一句所包者广其当时如性有善不善无善无不善皆在其内孟子言天下之言性也纷纭杂出无所不有以吾论之何必如此只自其可见者言之以晓然易知则故而已矣故者以利为本如素隐行怪告子异端之流之言性说他是愚人不得彼皆自作聪明以为知者而不知共穿凿实甚所以说所恶于智者云云如此看来原不两截乐音固有独奏一器者如鼓琴击磬之类此则一音自为条理自为始终惟集大成之乐八音并奏金声而玉振之是总八音之条理而以金玉始终之譬则一理之明一德之成自为始终若合万善百行而察之由之者有始有卒其惟大圣乎天子之卿受地视侯三句自是不确王制明说其禄视侯伯子男耳诸侯纳贡天子以为卿大夫士之俸受地盖汤沐圭田之类不闻天子畿内有大侯国也齐鲁始封岂止百里公侯皆封百里开方也以开方法百里当万里方里而井所谓提封万井也地方千里亦开方也孟子于制度甚疏只听临到他做时他却能准度立制合于圣人就是此章所言亦皆精要天下一国小国大国井然不乱规模便好禄即起于井田一夫受田百亩庶人在官及下土无甚功勋无异自食其力爵以赏贤禄以报功以次食禄以功德之大小为多寡便是设爵受禄之义孟子几句便说到根本处见行可之仕人多说错以为孔子见道有可行之几便不去而仕原不是其实自为之兆句已说错蔡虚斋蒙引已将注意说不明白须将白文为之二字看得分明为主二字谨贴孔子端是孔子为之端孔子之端足以行而人不能遂行之然后去如此便不是人之用我有可行道之几矣注为之兆云孔子欲小试行道之端以示于人使知吾道之果可行也注见行可云见共道之可行也见字即为字若说孔子见道有可行之几白文见字注中其字皆不得力矣何谓为之兆孔子小试其道见吾道之行无不可者而非世俗所云至大莫能容累世莫能弹之物也见吾道之行无不可而君舆相仍不能与行然后不得已而去也问孟子弟子亦甚多不见如有孟子者曰孟子弟子如公孙丑公都子之究心性命之学万章究心于古今人物事迹皆不可轻孟子七篇必非自记如告子章内公都子所问必公都子自记如孟季子问何为义内章是要紧处祇是先答的比孟子呆些告子说义外孟子却把敬字藏在一边不舆他说待他自悟他说彼长而我长之犹彼白而我白之孟子云白马舆白人固无异难道长马舆长人亦无异乎长马不用敬长人用敬隐然在内且问长者义乎长之者义乎只用长之二字点醒他祇说长恐怕说出敬字他便以长与敬混作一团皆以为外须铲绝根源矣公都子不知此意开口便说行吾敬故谓之内也孟季子便抓住敬字便要破去问乡人长于伯兄则谁敬曰敬兄酌则谁先曰先酌乡人孟季子曰所敬者在兄所长者在乡人是将所敬之人暂且不敬所不敬之人从而长之假作恭敬是敬原非真心特因人而作此文饰耳何尝由内来公都子不能答也是至于孟子见的雪亮曰长何尝不是敬难道平常敬叔父是真敬弟为尸敬弟是假敬不成特庸敬与斯须之敬不同其当下之敬一也敬可谓之外乎公都子透晓孟季子仍蛮前见公都子曰这样连汝的脾胃皆外冬日饮汤夏日饮水所以饮之者亦在外乎朱子注此章亦未醒快存字紧照息字谓存留此良心夜气平旦是板定子午操则存是真子午存其心养其性人分别心是出入无时莫知其乡之物故须存性是无为的故须养其实大谬孟子言心性殊不大分别敬以直内倒是存心义以方外倒是养性孟子说岂无仁义之心哉心即是性仁人心也性即是心养性却不是空空的守静之谓如以空空的说性则坠入禅宗一派故须认定是实事大概寡欲是存心充无穿窬充无欲害人扩充四端却是养性成性存存性何尝不可说存养心莫善于寡欲心何尝不可说养孟子说话也有宜活看者伊尹圣之任舆夷惠同说是偏及篇末又云伊尹则见而知之既云见知岂汤亦偏自尧舜以来相传之道亦偏乎又学焉而后臣之是汤学于尹又云伊尹见而知之又以尹学于汤中庸中庸是一篇文字无甚分章另一意者五章祇说实心若不在道上逐一细加切实工夫与佛氏之清寂何异故上言实心则曰诚曰性曰至诚曰至圣曰致曲曰前知曰自成曰无息下言道曰发育曰三百三千曰不骄不倍曰议礼制度考文曰不谬不悖无疑不惑曰世道世法世则既尊德性矣而又必要道问学既致广大矣又必要荆微既极高明矣又必要道中庸既温故敦厚矣又必要知新崇礼以及议礼制度考文考三王建天地质鬼神俟圣人世为道世为法世为则至此然后能尽其道也然却离不得根本故论至道必扯着至德道同学等必扯着尊德性等作礼乐必扯着德离不了实心故曰修道以仁此本末相资内外交养方为圣学之全洋洋乎发育万物言道之大每见有以尊德性照洋洋道问学照优优大为不合道之发用于外者发育万物峻极于天而无外典德性何干朱子天道人道之说虽亦不差但似非书义切要处上六章言诚下三章言道虽称唿亦异上言至诚其次诚者下即言圣人君子凡此皆说仲尼也故接仲尼章才合诚舆道而大德小德合而为一而舆天同也黄勉斋谓中庸天命章就心地说智仁勇诚方是工夫不知说到天地位万物育工夫有何渗漏若心地上便能位育何必更做工夫此论有病总不离朱子所谓立志主敬致知力行立志一条到此已不必说敬者学之所以成始而成终也致知力行管摄于独慎之内观大学诚意章可见知智也行仁也智仁合而勇生其中所以行之者一也一者诚也襄曰馆课曾以是发问曰勉斋之言如此何论后学上段言不特睹闻时敬即不睹不闻时亦敬其提起须臾二字正为不睹不闻伏下意思下段言不特显见处谨即独处亦谨其提起隐微二字亦正为谨独伏下意思大抵常情耳目所交之地则自然钦肃事几彰着之余亦自然谨畏特恐所忽者俄顷之暂所肆者独知之微故中庸两两揭出以见持敬克己之功精微细密处非谓睹闻不当敬而显见处不当谨也敬谨两段功夫皆合内外彻始终持敬是正本清源功夫故能致未发之中克已是坊流制末功夫故能致已发之和原非以动静分对朱子初看不睹不闻似君子之不可及其唯人之所不见底意思久之乃觉其非人生除了睡梦更无不睹不闻之时即如见大宾承大祭戒惧乎所睹所闻也出门如见大宾使民如承大祭戒惧乎其所不睹不闻也又谓未发之中浑然未与物接时此亦非也舆物贮封中无偏系喜怒哀乐四者都热倚着即此是未发气象问圣人舆凡人只此有我之私化舆不化先生云以余观之不与鲧洪范九畴而钖禹者就在此鲧当时治水岂无众人分治鲧方命圮族故湮塞洪水汨陈五行禹闻善言则拜故行所无事一味顺理故能成功人解舜大知章云瞬原不借资众人迩言仍然好问好察所以为大知观孟子说善舆人同闻一善言见一善行却就是这等处为圣人正不必周旋那一层人惟志气大故不耻下问要周知不肯自小耻于问而护短者是志气小注书之错如此类者多如生知安行便是圣人饱食终日无所用心自然动即合道之谓岂知圣人所谓生知安行者是常人待困心衡虑征色发声而后作而后喻父师教训朋友切磋圣人则生来便知忧勤惕厉安然终日干干孳孳不已勉勉日新岂如彼所云耶读书不思其弊至不可言中庸文字首尾相街君子之道费而隐隐字从上章素隐行怪生出来意以为人谓君子之道隐不知君子之道乃费而隐也通章皆言费而隐在中中庸费隐章鸢飞鱼跃之旨先辈程文有云飞跃者性也鸢飞鱼跃者率其性也此语有病性即理也飞跃便是气飞跃之得其理处方是率性因与徐善长论此章善长疑云以鸢飞鱼跃言道稍近释氏干屎橛木樨香之意曰飞跃之中亦自具有个天则便以飞跃言道则不可善长又问鸢祇是飞鱼祇是跃却有甚灭则曰他底道理与人身自别人得仁义礼智之全物则得共偏然不可谓其无此理也如或问所谓虎狼父子蜂蚁君臣之类自然发见非天则而何善长又问他却不会体这天则曰此理最妙且如服牛乘马圈豹槛虎牛马之属何尝能自尽其注却田圣人服之乘之便是牛马率性一般故尽物之性则鸢鱼为跃莫不得其性命之情此道岂不是因人而体了然虽是因人而体亦不能将他所无底添得些子马可乘故乘之牛可服故服之若他本无这理圣人亦无线驱率得来程子谓鸢飞戾天鱼跃于渊与孟子必有事焉而勿正心同意看来鸢飞鱼跃是道体必有事焉是体道君子之道造端乎夫妇及其至也察乎天地道体如是体道亦如是中庸说道不远人子臣弟友素位而行高远郎从卑迩始人与兄弟不和多由妻子必妻子和至于如鼓瑟琴则妻子舆我们一心一气毫无违反然后兄弟即翁和乐且耽也舜知瞽瞍爱象若舆象不和何以使瞽瞍豫顺所以经书言克谐以孝能和于兄弟以孝于亲也至于父母顺便察乎天地矣尧舜之道何以加此宗庙之礼序昭穆耑指祖宗位次子孙总在序爵序事内序爵序事总合同异姓说旅酬下为上注中引康诰成语是说事毕时无算爵如此若祭仲则神尸与主人皆有旅酬宗庙之礼注以为序子孙之昭穆窃谓以祖宗为是盖庙中大率以爵为主至燕毛始序齿序齿亦是就尊卑各行辈中序之非略却尊卑而一以年为主也献酬率于祭毕时行之窃意当止是主人之弟子行之若宾客之子弟如何亦在庙中而献主人主妇宾客也明乎郊社之礼三句从来似俱不曾明白时文动说幽明一理此似混语今以子孙日在庙中事死如生事亡如存再没有反伤其宗党者此最易见如人终日事父母视无形听无声岂有反伤其兄弟之理推而上之以祖考之心为心岂有伤其族姓之理推之郊禘能见得天帝如在岂有于天所生之民物不一体相关之理如此说治国方有实际思事亲四句王守溪谢于乔皆有作破题皆言欲仁必先知是矣至文中言不得贤人以辅之则不明事亲之理不能尽事亲之道是智反在得人之后矣知字不清白问注中欲尽亲亲之仁必由尊贤之义如何说曰这却不碍如村中谨厚之人却有至性能事其亲尽心尽力然不知交当世之贤人君子不别人之善恶如何能通于神明光于四海道理说宽大些便是又问知天曰天即理也人从何处知知其贤否邪正若自己不明理何以能知人之贤否邪正乎又问须照注否曰照注何妨天下之理其实亲亲之杀尊贤之等尽之自亲亲而推之凡以天合者皆亲亲之类也自尊贤而推之凡以人合者皆尊贤之类也人有生便有五伦五伦足以尽生人之事九族外戚固皆亲亲不特朋友是尊贤即事君亦是尊贤若不贤如何做得人君亲亲加一杀字尊贤加一等字天理之节文全出于是人世焉有出于二者之外的故注云皆天理也故又当知天夫子对哀公说政修道以仁以下便说仁义礼知人知天便说智先说四件后又减作智仁勇三件后又减作明诚两件后又归到诚一件夫子说两个一也到底不分解一字生平又两说一以贯之一是道理的头圣人说到这裹便住如太极孔子祇说易有太极自周子始画出来前人不欲道破问圣人不思而得不勉而中非安逸之谓谓圣人不待思索而后求得天理不待勉强而后求中乎道若然则朱子何为以不思而得贴耳顺不勉而中贴不踰矩耶曰正是此意只看顺字矩字可见顺者顺其理也矩者物之则也听其言之诐淫邪遁便知其心之蔽陷离穷小子听之濯缨濯足皆其自取好问而察迩言闻一善言若决江河何非耳顺夫子色勃足矍踧踖屏气恂恂侃侃不正不坐盛馔变色见冕者瞽者必作必趋何非不踰矩此岂皆一无所事安意肆志而为之者乎夫子焉不学多能鄙事博学而无所成名盖夫子当时无所不学其心有唐虞万世之心其本领亦唐虞万世之本领一旦得位举而措之所谓立之斯立道之斯行绥之斯来动之斯和皆是实事立效能朝诸侯有天下岂待言乎至诚之道可以前知自朱子讲得精细言诚则生明但却与下祯祥妖孽蓍龟等句不甚紧醒盖如此诚则自明又何须说到妖孽祯祥及善龟耶倒是郑康成粗粗的解一句甚好言天不欺至诚也盖祯祥等亦有不验者如臧武仲据防后世芝草生醴泉出凤凰见未必尽验惟至诚与鬼神合其吉凶无不若合符节者故必先知而无疑也盖不欺二宇即从至诚看出至诚不欺天故天不欺至诚其实至诚即天也中庸既说尊德性又说致广大极高明温故敦厚朱子又添出存心何也盖空说尊德性何处下手自然不外立志主敬等项工夫如立心以天地万物为一体何等广大必欲超然万物之上何等高明已知者不肯生疏已能者不肯间断无非尊德性不属之存心而安属乎圣人语言零碎处皆有归着不复囫囵过了事也温故祇是月无忘其所能知新祇是日知其所亡盖义理既入于心便自家性分中物涵泳义理是存养德性未得者则有资于讲习讨论故云学问也此合内外之道昔舆德子鹗徐善长论中庸尊德性道问学包立志主敬致知力行四者若分说出来上一截致广大极高明是立志温故敦厚是主敬下一截荆微知新是致知道中庸崇礼是力行白刚甫闻之不服以存心致知朱子之说已为支离更加立志主敬条绪益纷然矣然存心兼立志主敬致知该力行四条本朱子之旨并无添捏知行有单说者知便兼行讲究一个样子行将去此章是也说行便兼知者敬以直内主敬也义以方外力行也然必有精义入神之功乃能义以方外此段工夫求之敬以直内时不得戒慎恐惧主敬也谨独力行也使非察乎理欲公私邪正之几何以谨于理欲公私邪正之界乎孔子大圣亦可以四者概其生平吾十有五而志于学是立志三十而立是主敬四十而不惑五十而知天命六十而耳顺是知之尽七十而从心所欲不踰矩是行之至但立志主敬时知行工夫都办了又以学记言之一年视离经辨志是立志三年视敬业乐群是主敬五年视博习亲师七年视论学取友是致知九年知类通达强立而不反是力行圣贤四书五经无一字空下乱下者数语并排若无差别实非复叠其先后各有至理尝疑中庸舟车所至六句天之所覆二句已括日月霜露在内而又出下二句何也不知天之所覆冒地之所承载似只以地之一面言至于日月则绕地周行所照不止地之一面而已故曰日月所照又日月运行止在天腰旁行进之至于南北尽头多日月之所不能照然日月所不照而霜露仍坠之至此处亦有有血气者莫不尊亲故曰配天以此见圣贤之立言精矣卷三易刘岩问王弼说易何如曰初头说理开自王弼又年纪甚小成此一书固自好但有误处使后人不敢改动亦自弼始如巽顺也顺是坤与巽何涉但古人既如此说后虽大儒亦不轻动盖我辈去古远渠去古较近焉知其无传授所自故春秋重变古非大有关系确不可易复有证佐者不可轻变古人之说也如今说易又何以见得前人有不到处却当靠定孔子作主孔子明明有一部好易经注在何不依傍发明耶孔子传易于商瞿后来康节传先天图却得之李挺之挺之得之穆伯长伯长得之陈希夷可见自孔子后代有的传想是圣人看得此理非一世即显之书又知其种子必不死故授之商瞿以俟其精光待时而发也曾子已得大干不须并以此付之希夷尝一睡经许时太宗时计其年约有百卅余岁诏而不至不知所终而程朱皆于希夷无复有几微贬辞想是其学术品地大不同而前贤之不轻訾议前辈亦可见矣春秋战国时孔子所赞之易尚未行世想仍用之卜筮而所用者上文周之系词而已尝疑卜筮不过一事而系词如何那样神奇其说继思人无事不用洪范稽疑诗书左国中古人一战焉必卜御必卜葬必卜迁国必卜病必卜祭日必卜无事不用卜筮盖人刻刻舆神相通天人合一今人信邪尚鬼而敬天尊神之事反抛置不讲此阴阳所以不和而灾害所以时至易中之刚柔往来东坡说得有意理但推得未密须舆补云凡言刚上者皆三子之卦也凡言柔上柔进者皆三女之卦也易例初三之阴应四上之阳皆为援上而不吉本义一书朱子中年已出后来未及修改故晚年议论多有不同处或问朱子卦辞来见取象之意本义中其成形之大者为天及拟之于天二句恐当于大象言之此问极佳凡八卦皆应如此看人但见得天地道大须及早于名辞发之岂知天地之道何处不在言健顺则该之矣何必便着穹壤之迹也序卦杂卦疑非孔子所作有天地然后万物生焉类似大戴记一种文字所画古河图可作几句文字附于易学别编之内亦不必冒古河图名标为一元图一元者一气也黄石斋少时作太咸以拟太玄用三起数后更灭其书然终身不离此见以易书诗春秋舆天相追惟易与范之数为近亦不及天九层乃知迎日推策未有如蓍数之合者因之以四得一千四百六十一归之以三得四百九十约之以十得四十九也四十八策应四十八弦为三百六旬其一策当九十辰适符五日四分日之一筮法分二卦一归奇皆用之惟不与揲四正十用其七也论七底来历甚大天上地下古往今来数祇是自一至十春夏秋冬之有中气东西南北之有中央实有四数倍之则八而已而其用则七也春夏秋生物而冬不生东西南可见而北不可见人身左顾右盼可见者十之七夏至之日兼以朦影亦十之七凡事为之极几十之七则可止矣是故卦数八着数七世元闻此以为八者体中之用七者用中之用予深嘉其悟比八个字可蔽观物先生问襄闻看敌蒙都沛然无窒碍襄言文义略解得但恐识底是皮肤先生曰据小注中所说亦影响之谈无深义之可求当自以意会先生谓某曰世元看启蒙舆尔大差尔看本图书一日便解他看五六日还说不识某曰他是潜心玩索曰小注也无甚深义某曰惟玉斋胡氏之说为多须稍着想亦胡氏之说曰玉斋自作启蒙注诸说是引来的此一玉斋只好赢个我底玉斋其言有先后自相矛盾处只好浮福去周易本义原本经二卷传十卷其一即彖上传故曰彖即文王所系之辞传者孔子所以释经之辞也后凡言传者放此世儒不知来历遂有改言传为言彖者古本始乱于费直卒大乱于王弼彖曰象曰本王弼所增程传据王氏本耳以朱从程故其割裂分置谬误若此文王八卦即有邵子震兑始交一节得之出此当以五行论伏羲虽不言五行然坎本为水离本为火巽本为木干本为金震本为苍筤竹亦有木之象兑为金虽无所见恐于古有之且兑利口亦金之象艮本为山坤本为土山亦土也文王见先天八卦有五行因变易出来有自然之次序坎离各以一卦当水火东方之木阳用事故首震而次巽西方之金阴用事故进兑而避干水之渣滓为土水得土而生木五行不言石石亦土也火之煨烬为石火炼石而生金比艮坤二土之妙也木温火热金凉水寒燠热则阳多寒凉则阴多惟土称和阴阳之气均焉东北西南阴阳所以均如卦画至寅申而均是也京房谓土居四季则土多吕令谓土居季夏则土少其位置皆未确文王八卦若以五行而言则与先天同功先天言阴阳后天言五行五行一阴阳也不然再排几个八扑出来亦可其所以置之别编者以先儒无此说也干主运行心也阴主甯静身也健顺尽之矣惟其健故不息圣人所谓逝者如斯身从而顺之所谓小体从大体不然则心之官不思不思而蔽于物矣又干坤相依干非坤则为游魂坤非干则为滞魄胡云峰以乘六龙谓得天位便差了乘六能却是备天德御天却是得天位各正性命者成也保合太和者成而固也在人事则宜如此处是各正性命守之之固则保合太和也阳而变阴则是动静无始莫知其端故曰天德不可为首也愚见舆朱子异利者宜也义者亦宜也义之和是正释利字与上下文只一船存疑之说非是成德为行日可见之行行而未成蔡虚斋说好数行字只一样君子进德修业可知所以惕厉如此者非忧谗畏讥避灾免祸也然亦在其中矣修辞立其诚明道一串说伊川作两事看来伊川说为是言说话处行事处有真实道理也盖立诚在修辞之后是就事上说董子所谓设诚而致行之干元者始也然即始而亨之理已具故人知其亨而亨不知其始而亨也心该乎事也利贞者成也然不过以成其性而已故人知利贞为功用之终不知其为性情之至也事归于心也此两句便与下干始节意思是一串各正性命就物身上说性情就干上说虽是一理却要分别惟利贞为干之性情故万物务正其性命建安邱氏以先后解东北西南独得有含章之素故能无成有终从王事根含章来故其知光大括囊不止为处乱世盖阴过中之象凡功成名就卷而怀之口不言功让美不居皆其类也干元用九便见不是偏刚用六永贞便见不是偏柔永贞则不息而起元矣动刚是直德方是方含弘化光是大曰敬以直内又曰义以方外又曰敬义立而德不孤孤者偏枯之谓也如佛家耑用功在内至于行事全不讲求不复能措之用岂不偏枯申韩在作用上讲得有实用立可见之行事至于天命人心自然而然大源头却不晓得岂不偏枯宋儒谓佛老但知敬以直内却不知义以方外既不知义以方外则所谓敬以直内者亦未必果能敬以直内也细看道理自是如此但他却也得一点内力若全无圣贤一些相近处焉能赚得天下许多聪明才智人心悦诚服做时文却不好将两截意人夫子口中遗漏又使不得放在大结内可也时文初制用大结即是此意有敬而无义如告子佛氏之学知有义而无敬以立其根本略如韩文公明道之用一般其究皆不免偏枯之弊孤犹偏枯也朱子有云久之则内外自然合此句乃敬义立而德不孤极妙注脚一言蔽之不费辞说矣如有些须愧怍暗昧便不免回护畏缩此不直之验朱子以方外为讲学工夫盖讲学兼知行讲明而践履之然后可言方外云峰说黄中通理处甚精祇是解黄字遗却裳字对直方不过耳须知通理即在直字内正位居体乃对方字也黄中通理所谓居天下之广居不亦直乎正位居体所谓立天下之正位不亦方乎六十四卦以屯为首意思极好看负罪引慝舜之屯处胼手胝足禹之屯处柞棫斯拔周家之屯处发愤忘食孔子之屯处仰钻瞻忽颜子之屯处屯豢皆从草屯草始生而未伸也蒙草既生而未理也草则昧矣故皆有昧义陷于险矣然不止则尚有可通之机险而又止所以为塞之甚也止是自家止上使中言上之所以使下者得其中舆师五使不当之义同非谓使邑人中也程傅于泰二爻四段俱作已泰之后上恬下熙时说殆亦感于仁英之世乎四者之道致泰保泰皆必由是岂必曰处泰甯之世也以干行释于野涉川祇是以在外为川野之象干在外为亨利之象初与四无应三与上无应无应则异异则有相攻之象三敌上故升陵以规之四敌初故乘墉以俯之在事外者以无应为同在事中者以无应为异三之敌刚敌上也非敌五也四之弗克攻攻初也非攻二也同人上九同人于郊解者以为居荒僻之地而莫与同故曰志未得也却是因志未得而生解不思国门之外曰郊郊之外曰关关之外曰野于郊荒僻为不得志岂于野更荒僻而反曰亨何说耶盖时至后代虽圣人复生亦不能到淳古之治止可到三代然毕竟到比方妙故同人于郊已无悔矣夫子曰志未得也言尚有于野其志未大遂也故曰大道之行也某窃有志焉而未之逮也天地之交也以山地中有山则天道下济而地道上行矣平字即从裒益看出无两事尊而光尊非以位言敬人者人恒敬之自有尊之理也观系传可见豫二爻辞口气犹言其介于石也曾不终日言其去豫之速也系传则反其语以明之豫卦卦名好至六五贞疾恒不死解者以为人君沉溺于豫受制于强臣而威权已去故有贞疾之象然以其得中则名分犹在旧泽难忘故得不死如此说却无意思又何取贞疾恒不死之象盖以柔居尊处患难之地其人得中乘刚身分原高刻刻危厉困心衡虑征色发声动心忍性入则有法家拂士出则有敌国外患反得不亡如人常常有病自知节饮食戒嗜欲而转得不死也有疾是足以警戒处不是溺于豫处诸家多引知生于忧患为说是己然不知疾即忧患也育德亦是养育民德蒙育德不同贲如濡如两如字是两意贲如内已有得阴润泽意濡如则言其溺也蔑贞凶是说蔑贞者凶也以辨以足如所谓由来者渐矣以肤如所谓恶不积不足以灭身反复其道观其字口气却是人去反复他蒙引之说未是朱子论七日来复处谓阳长一分阴消一分以流行者言也须知还有对待者在不可不着提掇复见天地心犹观仁者不于博施济众而于乍见孺子时也复卦汉儒都说是静见天地之心程传方说阳去而来复于将动见天地之心其实此语苏子美已有此论而不知唐刘蜕已如此说矣云峰谓迷复与不远复相反敦复与频复相反而独复与休复却谓相似看来亦可言相反休复者优游于同群之中独复者独立于异众之会刚自外来一句是名卦第一义动而健刚中而应是亦所以为无妄也临彖传同旧藁沿袭不是须改正八卦健德至好顺德至好顺非他即顺天也次之动亦好人心时时欲奋发有为也明亦好但有察察之弊安止和悦皆是美德但亦有固执取媚之虑然皆人身不可少之德惟坎为险必不可言人宜有险德圣人加一习字妙正所谓习坎者如困心衡虑动心忍性虽舜禹周公人伦之变孔孟之栖栖道路所谓要熟也须从这裹过又习坎出险不独贫困祸患也虽极富贵如意而沉溺于声色货利非坎陷乎狃于安逸惰弛非坎险乎以此言之日用饮食何处不要习坎出险也以此见习坎之德亦人生之不可须臾离者健之中始震动以有为中习坎而出险终凝然而能止皆健也顺之中始盘旋而深入中光明而洞逢终怡然而喜悦皆顺也总言之健顺而已分析则每项中又有三德焉险非心德也然能习于险而熟焉则富贵贫贱不能移而威武强御不可干亦天下之至险者也水之中实不盈处是孚流行不穷处是亨不盈故不穷盈满则穷矣不穷故不盈穷尽则盈矣水之所以为实者一勺之多有源常继樽酒簋贰用缶者似之水之所以能通者洩窦穿穴无间不达纳约自牖者似之坎四爻义郭氏擒定有孚立说极是然樽酒簋贰象水之涓细而有源纳约自牖象水之穿穴而必达于事君之道程传之说固可参用彖传说明都是说明其言丽者亦必曰丽乎大明无专言丽者齐氏以形神论离丽之理极精然须知神丽于形者明之用也神之变动丽于体之静正者明之德也恒如安定胡氏说方于卦有关切程子想因其太深阔而不用然以为新进锐进于卦义却无涉遯卦不以初终为早晚而以远近为吉凶正位内外俞石涧止以二五二爻当之看来当合全卦观之为是大蹇朋来以中节也中节如所谓处置得宜有以服人心其应事则动中机会公在高墉之上射隼非隼集于墉也狐是巢窟于内者隼是飞扬飘忽于外者狐喻便僻侧媚之奸隼喻畔服不常之辈征字有工夫欲其离去之也行字正释征字有长女在则有统率矣惟中少女故不相统率而相睽相革震益无妄大壮恐惧修省迁善改过非礼弗履物舆无妄皆于雷取义惊远惧迩惊惧二字虚斋欲以远近为别若然则须云闻风而骇者为惊切身而怖者为惧俞石涧以有事为有事于宗庙社稷以为祭主极是春秋书法祭祀皆曰有事时止时行然止者行之基动睁不失其时然静者动之本止则有以自安进之基也巽则有以自审进之道也故曰动不穷晋的气势大故曰明出地上升亦得时而出之义渐不过循次而进耳卦皆贵刚惟逢进则尚柔盖取其宜静而不宜动宜止而不宜往故晋曰柔进而上行升曰柔以时升渐曰渐之进也女归吉也定九先生曰守得住柔便是刚九四虽无应不至如九二之反其类也故四犹有待而二直曰幽人照天下谓于天下人情事理无所壅蔽巽以入言亦有卑象但非卑下之卑既有谦卦巽亦无取乎卑也须合刚中柔外方尽贞义不可破分万一刚中而不柔外亦不得为贞也商兑未甯者人情溺于说则宴安而甯而疾生焉矣四本刚质故能商度其所当说者而不溺于安甯是以虽介乎六二之疾而有喜六四柔正为巽之主风能散物又能聚之故爻辞阐发涣群之义说字中正字对苦字通字对穷字小过卦义须拿定小者过三字作主意行也用也丧也皆非小也以其近在一身对天下国家之事则为小耳大过者刚毅之意多小过者柔慎之意多弗过防之言不可太过须有以防之如戕其防则凶小象言能不过而防之则凶奈我何哉以迷复置灾眚故曰有灾眚舆时俱过故曰是谓灾眚江德功言干是定理坤是顺理极精某尝说系辞云健则与理为体顺则顺理而行辨吉凶即辨其失得忧悔吝即忧其小疵震无咎震其补过初无两层胡氏之说似是而非吝即愧也愧亦改过之端然愧而不悔因而掩护以增过者有矣故曰震无咎者存乎悔周物者义之精而所知者皆民用之实则其知不过旁行者仁之熟而所行者皆时中之道则其行不流须两面夹说安土敦乎仁故能爱一句颠扑不破心之德爱之理专言偏言都在裹面了继之者善命之所以流行而不已成之者性分之所以一定而不移愚说仁用两字与先儒不同仁在内者也即德也用在外者也一即业也显以显其在中之仁是仁因显而日新故谓之盛德藏以藏其在外之用是用因藏而富有故谓之大业看来仁即是德用即是业仁在中则自然显着故日新之谓盛德用既成则自然收敛故富有之谓大业德益着则业益大日新即业也业益敛则德益盛富有即德也故先言德次言业以及德者以此日新则蕴藏于内者流行不穷而其所蕴藏者益充富有则发生于外者收敛成就而其所以为发生者益裕象其物宜着宜字便非泛言物类物理所宜也形容如雷风山泽之象物宜如健顺动上之德引伸是说卦画触类是说卦义知变化之道者其知神之所为乎节单承蓍策言舆图数成变化行鬼神相对至精至变疑不可分辞占象变也即是下文蓍之德卦之德耳参伍以变者如爻有三有六卦有八有六十四多寡参差而要其齐也错综其数者如卦有阴阳纯杂爻有刚柔当否彼此交错而归其总也知来藏往者聪明睿智也舆民同患有所谓不言而信不怒而威者故曰神武不杀同衙门前辈问神以知来信有之乎曰卜筮推步自是不同譬如与人相交观其家风知其奢华俭啬一寓箴规竦然敬服若人家织悉无所不窥有心伺察其谓我何故财成补救天且弗违一味推测能无犯造物之忌朱子论太极不离两仪四象八卦处尚有一转语六十四卦总为八卦八卦总为干坤坎离干坤坎离总为干坤干坤总为干是以干坤坎离居始终干坤居首而干尤居首也以形言则天以主宰言则帝以妙用言则神专言之则道道即太极也或谓太极无象愚谓干即太极之象鼓天下之动之鼓即鼓之舞之之鼓天下之动谓民行也默是自默不言是不待他人之言象在其中是天地雷风之象爻在其中是刚柔各两之爻变在其中是刚柔交错之变动在其中是人事吉凶之动倦者倦于故宜者宜于新书契取者干阳为实兑为言语内有诚信而以言语达之也精义入神以致用也利用安身以崇德也盖不于义理上研究得则应用无本不于世事上阅历过则所得犹虚墓者积行之基本者养德之本地者应用之地三字不同辨义谓取之而皆逢其源行权谓措之而皆得其准拟成杂撰辨等字皆须以学易言为当书尚书今文电错从伏生女子口授当繇伏生不识隶字电错不识古文听受之间传写易误故今文反梗涩难读二典之精真是史书宗祖先总叙尧之德由明德以及于亲睦平章协和遂及治历明时中分二分二至又指出朝午昏暮精极此犹说日未及月又云以闰月定四时成岁淡淡数语万古不易次及用人人之贤否了然于心却不自用卒试虞舜而以天下付之是何等识见何等德量舜典妙在节节与尧典对尧如天舜如地尧生之舜成之尧始之舜终之四凶之诛治水成功终尧事也四凶罪不至死故皆止于流象以典刑一节即起下文也信乎当日执简操笔者皆圣人之徒而名亦不传四岳名亦不传盖四岳乃醇谨老成透好的人休休有容大臣也想才具不及舜禹诸人耳傲是凶德大都是有才力之人如鲧之方命而四岳藨之丹朱傲而臣下尚曰启明象傲而舜封之有庳使吏治其国亦恐其叛逆不全亲亲之爱耳儆戒无虞节朱子语类中一条说得字字皆为龟铿罔咈百姓以从己之欲一语尤周旋无罅漏无怠无荒则所以终之也南轩以为人心人欲道心天理朱子非之然人欲亦未是不好底字如耳目口鼻之于声色臭味俱是人欲然却离这个道心亦无发见处但溢于其节方见病痛故曰惟危耳又如一条山径上面靠山下临不测之渊也行得到通达去处但不可不谓之危大禹治水顺其性而分疏之则由地中行矣不与水争地弃之为泽以妻水则不横行矣所谓九泽既陂是也陂者亦是堤堰惟泽可用鲧用之于川此所以大坏也天之孽十之一不可违其可违者九也此所谓犹可违也人之孽十之九不可逭其可逭一而已矣比所谓不可逭也洪范武王访箕子之言大段几微如天阴隙下民相协厥居旧说以隙训定然隙之字从陟从马以隙训陟于义似长盖受中以生谓之降衷系命于天谓之阴隙有默默相通之意相助也天俾以成形成性便是相助下民处协和合也如目视五色耳听五声一身备天地之用一心契天下之理和合而无所欠缺此是相协之义如五行以下节节皆有此二意居不但是居处之居人身亦有安身立命处旧看二句上句是降之性下句是助之生令看上下句皆当兼此二意方是圣人之言藏头露尾句中有心字中有眼看书万遍千周要识得眼目所在攸好德范之眼目也福有五寿富康甯考终命不可得而识可得而识者攸好德而已五福者治道之成而于皇极发之盖使天下之人无不好德者皇之所以建极钖福也五事修矣皇极建矣然得无犹有渗漏者乎故于庶征发之尝见东海孝妇之冤致旱三年岂其皇之不极哉亦有司之咎耳此卿士师尹所当佐王以交修其职也又不特貌言视听思凡政治刑赏必无偏而不举之处乃能和气致祥岁月日之时无易则百谷用成是即日时五者来备各以其序庶草蕃芜之意也草蕃芜则谷成可知乂用明以下乃言其所以致此之由反是则时易而谷不成矣又言日月之从星以验卿士师尹之从民星有好风好雨亦有好燠好寒圣人之言举一反三故遂言冬夏风雨而不及易盖日历于星而好燠寒月从乎星而有风雨其曰日月之行因日而及月也凡阴类皆月主之今之惯洋者候风信以月之明晦为占亦其证也诗诗经国风次第虽程子次序不妥或者以邶鄘卫总为卫正舆二南相对者乱由闱帟起也诸侯无道由于王纲解纽故次以王至王政不行畿内如郑淫风大盛故次郑无王则霸兴故次以齐晋唐魏皆晋也齐晋又衰则戎狄之秦主盟中夏矣故秦次之至天下无霸则小国益无所庇故次之以邻陈曹乱极思治以豳终焉见周之所以开基保治者如此也略略可通然总无关乎正义诗要得其益处断章取义正不在世次及为某人某事作也六经皆是言天人相通之理然犹零碎错见惟诗全见此意十五国风不过说男女层室饮食作息至于小雅承筐宴衎土君子所作以及大雅三颂居歆奏假洋溢同流总不出此我辈此时饮一杯茶点一盏灯厮役之侍立偶然之嚬笑得其理便是天理无有间隔所以原道见得甚精其法其文其民其衣食云云直至生则得其情死则尽其常郊焉而天神格庙焉而人鬼飨及谢自然诗非不知道者所能道中庸君子之道造端乎夫妇及其至也察乎天地易首干坤书先釐降春秋纪仲子之赗此犹偶然近于傅会惟诗经此道显然人不修身齐家而欲德誉逢于闾里治化及于邦国必不能也十五国风未有不及此者何屺瞻问何元子诗经世本曰也平常不过叙次诸诗世代殊未的确某意诗经除如周公之孙庄公之子之为僖公戎狄是膺荆舒是惩至于海邦淮夷来同之为从齐桓公征伐之类的有证据者为无疑其他皆宜空阔为无题之诗可也陈介石极说得是颂为天子用之宗庙者鲁且僭而仿之则大小雅列国独不敢仿乎夫国风出于天子巡守列国陈而观之以行赏罚示劝惩者西周王迹未熄之时风诗自二南以外蔑如也东周以后天子不巡守诸侯不献诗而孔子所选者反累累焉此岂可信乎夫风不必二南为正自邶鄘以下皆变也各国之中皆有正变也乌知其正者内无西周之诗耶故不指实岂不更妙诗经除显然有证据的自然为某人某事稍涉游移者便须空之愈空愈好何用实以世系为哉祇是要见其大处如国风不过此男女饮食之故到大小雅皆贤人君子所为作燕飨慰劳命将出师行礼奏乐也不过如此至于颂以成功告神明格天祖也不过如此其言情情即性也圣人尽性彻上彻下见到至处六经皆是此理诗经更说得荟萃融浃耳关雎之诗夫子明言乐而不淫哀而不伤自非淫诗小序煳煳涂涂夹夹杂杂总无条理以道理推之则太姒自作思贤助其说为长盖家居日用蚕缫酒食事事次第筐筥锜釜品物烹饪皆修洁治办夫君正位于外一切实祭皆无失事此岂易言太姒有见于此故思所以助君子者未得至于寤寐反侧之忧得之则有琴瑟钟鼓之乐此螽斯辚趾之本也由此推之意味深长人君之求贤士大夫之求友冯翼孝德直谅多闻岂容漠然视之天下惟此乐不淫哀不伤外此未有不淫伤者唐棣之诗孔子删之以其无此意也人不善体会诗经以后妃不过妒勤俭此亦常事有何奇异因以卷耳为助文王忧伤使臣之劳如朱子所云嗟我怀人姑酌金罍大非后妃怀伤使臣之语不知文王家裹事务后妃调治妥当宾祭衣服饮食仆御各得其所子孙教养有方使文王一心办治外事日中是不遑暇食无复内顾此已足矣所以为可法若分外有好处又不好便是妇有长舌牝鸡司晨矣简兮际遇不及考槃衡门十亩诸诗携手同归者亦还去来自得文王在上在上而为君也于昭于天其德上昭于天也文王陟降一升一降犹言一举一动也在帝左右犹言顺帝之则也程张之说皆然王者功成作乐今大合诸乐而奏之司乐之官各供其职但见有瞽有瞽不一其人皆在我周庙之庭焉其所作之乐何如乐必有县因使人设其横者之业设其植者之虚而业上画以崇牙崇牙上树以采羽所以饰业也既有应鼓田鼓县鼓又有桃有磬有有圉皆所以节宣作止乎乐者也设之于庭乐器既备矣乃从而奏之则编竹之箫亻并竹之管应堂上之人声而备举焉乐既备举果何如其盛耶但见喤喤然厥声之和肃则敫如虽则纯如相济而和呜也由是和气所感先祖之神听之无不来格我客之至止者罔不夷惮由一成以迄六成永观之而无有厌斁焉信乎乐之美盛可以观德矣按乐之奏也有堂上焉有堂下焉堂上之乐则以人声为主而玉磬琴瑟以和之堂下之乐则以笙管为主而应鼓鼗鼓敔以节之此诗所陈不及堂上之乐歌而琴瑟皆瞽者为之言有瞽则絃歌具矣钟磬舆歌应者曰颂钟颂磬舆笙管应者曰笙钟笙磬特言磬者举磬以该钟也管则堂下之乐之纲故诸器备而后作言管不言笙者天子之乐用管不用笙所谓升歌清庙下而管象是也又言箫者箫亦管之类合乐之纲虞书箫韶九成则大乐备矣意周乐于舞入曲终而繁会之时必亦用此也与卷四三礼周礼看来无可疑我深信之确有以见其为周公之书也当漠武帝时未出令得见之不知何如帝以尚书为朴学弗好儿宽为帝授一篇终弗好也此似不可解冢宰之官以其规模言之则总理五官遥制四海也以其总领言之则调燮王身肃清宫闱也以其职事言之则司食货制入出尽之矣或曰教司徒职也八统亲亲敬故之类舆九雨师儒之文若疑于教焉何也曰司徒之敷教也亲奉教法而颁行之日讨斯民而谆谕之故以教命官也冢宰所掌皆所以治在上者之事不曰辅导天子则曰综核百官事皆揽其大纲而未尝有所专主故不可以一职名焉此其所以异也司空所以居五官之末者家君子之论审矣盖三代以后水土事平度地居民经画颇易若夫百工备用之职于礼乐兵刑诸官轻重异次故曰殷周之损益可知也小宰职具八法据注尚少官常官刑家君子谓官刑即小宰职末令于百官府所谓国有大刑官常即小宰职首官府之六叙盖尊卑以叙乃官府之常法也治官府以大体为先有官属所以优大官而集众事也故首之治官府以明察为要有官职所以使六属条其类而百执事得其理也故次之属固所以举邦治矣有一属所不能举者则必会他属而举之故继以官联职固所以辨邦治矣然六职之中有尊卑错综又必以其序而听之故继以官常此四者正治官府之法也官成治民事也官法治朝仪之事也民事为切故先官成次官法比二者皆官府治事之法也官刑官计皆所以督课其成功故终焉刑以纠其不称职者计以断其或称或否官刑逐时行之官计则待岁终而断之故计又后于刑也驭者上操其权以制其下也驭其神者釐正祀典无僭举也凡治民者皆曰吏禄位以驭其士谓未出仕者贤则进而禄位之如乡有宾兴之礼是也祭祀法则废置禄位皆施于在上者赋贡礼俗刑赏田役皆施于百姓者先治神而后治人故祭祀为先法则次之此二者辨等威之事吏已出仕者士未仕者故次废置次禄位此二者定功罪之事赋贡下之所以供上礼俗上之所以化下先理财而后施教也刑赏所以威民田役所以用民其平日畏威而远罪故一旦有事而可用也八则所条已备君民规模者都鄙有立国之义也八柄所列实不过爵禄生杀四者故首言爵次言禄予者非常之禄也置者不次之爵也生者可杀而犹生之也夺者去其禄也废者去其爵也诛以施小过杀以致大罪举一而可此内史所以变诛言杀互文见义也八统所谓上行之下效之者如上进贤斯下兴于贤上使能斯下进于能上保庸斯下勉于功此其义也达吏礼宾家君子谓吏亦庸也宾亦贵也天下之治亲亲贤贤贵贵而已三者之中亲亲为重故先之进贤使能贤贤也尊贵贵贵也敬故是亲亲之推也保庸达吏是贤贤之推也礼宾是贵贵之推也达此三治者于天下之民此谓上行下效之也此谓诏王驭万民也农者民之本业故为先园圃虞衡薮牧地利之所生也百工商贾嫔妇人功之所成也次及臣妾微者也最后闲民无常职者也或曰司徒颁十二职此举其九何也意主于颁赋法也出赋者唯有此九等民也嫔贡未织之物必经妇功而后成者服贡织成之物中衣服之用者器贡成器可用者币贡疑是充筐篚而未必中服用者货贡可当财布之用者斿贡轻微可当玩好之用者祀贡为先嫔贡器贡币贡材贡皆用物也故次之货贡异物也故又次之服贡王私用之物也故又次之斿贡物贡非切用且微物也故又次之牧言地长言贵互文也师儒皆乡学之师大司徒以本俗六安万民四曰联师儒注曰师儒乡里教以道艺者疏曰致仕贤者使教于乡里谓之师儒据此则师儒非师氏保氏然彼师儒连言此离而二之或大夫致仕者为师或士致仕者为儒亦一说也故大传曰大夫为父师士为少师师曰贤儒曰道亦互文也至涣者天下之民先王所以协比联属而不使之离异者教养而已牧长君也师儒师也宗法亲也此教之属也主与吏道民以利者也友与薮使民各得以安其利也比养之属也牧主联合有土其所系者不止一国之民故曰以地得民以贵得民者天子畿外其贵得伸故内公卿大夫出封皆加一等以示贵也都鄙之主不言贵侯国之长言贵以此矣以利得民者都鄙之主民则理居地则井授是以死徒不出乡地着而重本乐其乐利其利也注疏释始和谓始调和典法则已下之事又谓建子之月始和而布之建寅之月乃县而观之愚意布之与县非有异时且据凌人十二月斩冰是夏十二月冰坚而斩之若周十二月乃建亥之月非可斩冰十二月既是夏十二月则正月自是夏正月安得以正月系之于周十二月系之于夏岂有正月建子十二月建丑者乎始和者阳气开动和熙之始布治即县治象施典法则是也治象之法凡太宰所掌者也此治象之法非专施于万民其县而使万民观之浃日而后敛之者欲令传布相闻自近及远牧长殷辅之属皆所以奉行典法则而布之者故施典施则施法即是将牧长殷辅之属更申饬之建立陈设等义勿泥可也上文由官府都鄙而及邦国此文由邦国都鄙而及官府或先近而后远所以尊内或先远而后近重有国也凡治谓施典施则施法之类六典八法八则八成宾礼各有条目见于周礼者或但举其大纲如禄位以驭其土必有都鄙取士之法赋贡以驭共用必有都鄙财赋之法田役以驭其众必备都鄙出师之法他事皆然在当时必载之成书太宰藏之若颁施于邦国都鄙之等则依此书所载考而行之故曰以典待邦国之治云云上文无宾客事惟八统有礼宾之条其文不详此言以礼待宾客之治者祭祀宾客丧纪皆大事故行人之官虽隶于司寇而冢宰犹必关与之也或曰小宰陈列八法其序异于冢宰何也曰冢宰之治官府义主于邦治者也小宰之治官府义止于官府者也主于邦治则以设官分职为大主于官府则以叙次尊卑为体故其叙不同也官法之后于官计何也曰计所以考定功罪官成以上皆所当计也法也者先时以令于百官当其事则训其法百官废法则有常刑不待稽察功过之日而始断之故离而后之也终之以官刑何也曰经文凡有数可纪者皆在于前官刑无数可纪且其辞曰修乃职考乃法待乃事是不过取上文诸法而申亻敬之亦如冢宰先次六典以至九两正月以下则所以颁施前法者此周官立言之例也邦国都鄙官府之治有能否小宰考察之以告冢宰冢宰以诏王废置均财者均其所入谓贡赋有恒经节用者节其所出谓式法有定制小宰稽其籍以诏冢宰量入为出制国用小宰六叙家君子谓即八法中官常是也以其官之尊卑秩次有常是之谓官常进如唿昭穆而进之之进进其治者进而授之以所治之职谓施法于官府之时六者皆先尊后卑所谓叙也次位列者于朝颁治职者亦当于朝类也事以服勤食以报功类也会定功罪情弊曲直亦类也从谓供其使令听其教戒官各有长总言之治官以太宰为长又分之食官以膳夫为长推此义可见司空主兴事任力使土不旷民不游则百物以生典王者所操职当官所掌故典言官府而职不言官府以其皆官府之事也平邦国谓执典法则以权衡中外均万民谓均其赋贡其余言邦国万民虽文异而义同政典言均万民而政职言正万民均犹齐也正犹整也整齐一也节财用怀宾客以下典不言而职言之者典举其义故其文括职举其辨故其事详听谓听其治或有狱讼则亦听之听禄位以礼命谓兴贤能之治万民中有德行道艺者进而礼命之若欲授禄制爵则以礼命之书考之仁心为质之谓善材力可任之谓能畏威勤事之谓敬刚直不挠之谓正道守成式之谓法审察精详之谓辨敬舆正皆善之类也法与辨亦能之属也宫刑此宫中之宫刑也以其在王宫故但表县之当官所守谓之职国家所定谓之法此统六属之官刑也此一节家君子以为八法中官刑之事大府节家君子谓九功者畿内九职之民所贡闾师所掌者也内诸侯亦应各以九职所出为贡皆所谓九功也但其贡甚轻且微盖王几千里自农田关市山泽杂税兵车牛马征役之外复有此数以其轻微故冢宰不载而于大府载之稽其所入亦但以充府库而已国之经费不借此也家君子曰邦都之赋以待祭祀邦中之赋以待宾客山泽之赋以待丧纪关市之赋以待膳服皆赋之最多者也邦县之赋以待币帛家削之赋以待匪颁邦甸之赋以待工事皆赋之次多者也四郊之赋以待稍秣币余之赋以待赐予皆赋之差少者也盖邦中以外其地渐远渐大自甸稍县都以内其赋渐近渐轻至于关市山泽币余皆逐末趋利者故又增重赋焉然王城之内人民聚集故赋虽轻而得亦多先王之世专利有禁故斥币虽赋重而得亦少其所待不同以此也历观周官之职凡祭祀宾客丧纪诸大事自邦中以至郊野莫敢不供然则某赋以待某事者计其所出约略足以供之耳读周礼者宜善观之大司徒土会节家君子曰山林积草故其物毛川泽积水故其物鳞邱陵多树故其物羽贲衍多石故其物介原隰积土故其物赢毛肖草之茎鳞肖水之文羽肖木之叶介肖石之体赢肖土之形各感其气而成其类盖毛物生于山林者金生于土也鳞物生于川泽者木生于水也羽物生于邱陵者火生于木也介物生于贲衍者水生于金也臝物生于原隰者原隰备燥湿高下土寄旺于四行也皂物聂物刚之属也膏物荚物柔之属也丛物和气之属也亦各感其气而生也毛而方者得金土之气黑而津者得水木之气专而长者得木火之气晳而瘠者得金水之气丰肉而痺者得土之气也盖五地应乎五行而民物之生不离五行之化形体既异性情亦殊先王因物以施教盖由乎此矣土宜节家君子曰五地者经也十二土者纬也十二土各有五地焉故以土宜之法辨之任土事者即稼穑树艺之事也以其事重必察其物而知其种故又特言之土均节家君子曰均平也土地有肥硗之异而贡赋有多寡之殊所以均之也土圭节家君子曰此所谓地中及东西南北之偏就九州以内言之耳如今南方多暑北方多寒近海处多风近山处多阴故惟中州气候为得其正而其日景则夏至之日与上圭齐故取以为准是日景以上中而定非上中因日景而得也经云正日景以求地中者求之为言犹标识之义耳景短多暑谓景短时多暑也景长多寒言景长时多寒也景夕多风言景夕时多风也景朝多阴言景朝时多阴也景短谓夏景长谓冬景夕谓午后景朝谓午前卿大夫之职节家君子曰五物即射中之事和内忘正也容外体直也主皮中也和容其节比于乐也兴舞其进退揖让比于礼也大司乐王大射则诏诸侯以弓矢舞注谓舞者执弓挟矢进退揖让之仪舞师节家君子曰鼓人隶于司徒者司徒掌徒役凡师田行役鼓用为多舞师不隶于宗伯者此四祀当是民间之祭舆师乐所掌不同社稷即上州社山川四方盖亦各于其地旱叹恐亦民自祈祷若天子大雩帝用盛乐岂特皇舞而已也近郊十一远郊二十而三甸稍县都皆无过十二如以为田税则惟近郊正合中制远郊甸稍县都多者乃至十三断非周初取民之制可知故郑注以为口赋而朱子以为并杂税而算之也考冢宰九赋邦中四郊甸稍县都之外尚有山泽开市币余之赋而此不言之则朱子听谓并杂税通数者确矣盖冢宰九赋分田赋杂税言之也载师远近郊甸稍县都之征合田税杂税言之也近郊无杂税故止于十一郑氏口赋之说恐非三代之制也但禹贡冀州王畿无贡而周官九贡九赋之外尚有九功之文则畿内九职之民又皆有贡其职之所出为不可晓然意其贡当亦甚少故不属于天官载师节家君子曰里布乃布帛之布盖不毛则出布不耕则出粟无职则出征征者力役之征皆各以其类闾师节家君子曰闾师所掌贡即九功之贡也盖自国中及四郊六乡之地闾师所贡其余则食采之君贡之舆泉府节家君子曰凡国之财用龋躩谓当需布者非国用尽取具于泉府也乡吏主教遂吏主耕互见也大师乐节家君子曰周兼立四代之学举成均为尊也其法则乐德乐语乐舞之类立师教之抬而祀之于学所谓释菜于先师也大合乐乃肄习于学之事其用则格鬼神动民物乐之效也律以为声之和声以为音之节故其立文之序如此自鬼神示以及动物其序则自尊而卑自近而远也分乐节家君子曰上言祭享祀三事而比乃有六乐者盖有祀日月星辰不系于天祭岳渎山川不系于地特祭宫分享群庙之时然其曰祀曰祭曰享则仍蒙上文其实三事而已四望日月星辰也黄钟阳辰之始而大吕合之天主大始故以祀天也应钟阴辰之终而太簇合之地居成物故以祭地也姑洗阳辰之终而南吕合之四望次于天故以祀四望也函钟阴辰之始而蕤宾合之山川次于地故以祭山川也夷则西方而小吕合之夹钟东方而无射合之人事始于卯终于申故以享先妣先祖也天主奏地主歌妣反主奏祖反主歌者周尊姜原故以妣为先每二律歌奏则别为二调然通谓之一乐者所用同也凡此二律者特以之起调毕曲耳其间五声盖各以其律从而为八音之节故曰文之以五声播之以八音变犹更也乐成则更奏故一成亦为一变此条通论为乐感召之理以起下六变八变九变之端也羽物轻清得气之先其次则臝物为其近于人也其次则鳞次毛次介以动静之性为别也川泽之窍大山林之气疏其次邱陵次贲衍次土示以气之通塞为序也象物聚而成象不可常者六变而致象物及天神故下云乐六变则天神可得而礼也由此而八变以兴地示九变以来人鬼不究言之者省文也注以此为大蜡之乐特因经文及于百物故缘以起义不知蜡祭则吹豳颂击土鼓乃龠章氏掌之非大司乐之事且据注四方之蜡各用其律是四乐也反蒙六乐之文何哉圜钟为宫数节家君子曰上六乐者用以祭享祀各有二焉此则合二者而一之盖阳生而郊天配以日月星辰阴生而祭地配以岳渎山川大事于太庙配以群后之时也所用之律与前文同但错互黄钟圜钟之文又误小吕为南吕耳其云某律为宫者即本律为之其云某律为角为征为羽者非本律为之乃谓本律之角之征之羽也且若圜丘之乐宫固黄钟也黄钟之角则姑洗也太簇之征则南吕也姑洗之羽则大吕也方丘宗庙莫不皆然盖合天神四圣之乐以奏于圜丘合地示山川之乐以奏于方泽合先妣先祖之乐以奏于太庙也无商者祭祀吉礼商杀伐之声故去之人鬼之乐卯与戌合当用无射而复用南吕者戌为干维金气之盛故亦去之而用卯街焉盖去商者去其调也去无射者去其律之调也至于调中之声律则虽商与无射未尝不用也其必月黄钟林钟圜钟为宫者天气始于子终于辰地气始于未终于亥人事始于卯终于申故以三始者为宫也义既有取气亦相应冬至祀天自当用黄钟冬至之律夏至祭地午为阳律取未与午合自当用林钟为宫宗庙之祭以春为首自当用圜钟春分之律夫阳始于子而终巳阴始于午而终亥人统始于寅今日阳终于辰阴始于未人始于卯者盖阳终于巳而巳为阴律阴始于午而午为阳律惟子寅辰为阳中之阳是阳终于辰也故以子辰之合祀天神四望惟未酉亥为阴中之阴是阴始于未也故以亥未之合祭地示山川寅虽人统然人之六辰固欲兼天地而用之自卯至申各用阴畅之半故曰人始于卯其用六代之舞亦与前异者在天则统以天神之舞在地则统以地示之舞在人则以古乐为尊故用大韶焉音有八而仅举鼗鼓管琴瑟者堂上举琴瑟堂下举管与鼗鼓为诸声之纲也其三乐之变数多寡不同者天动而地静动者速静者迟天地伸而人鬼屈伸者易求屈者难致也上六变者五土之示皆已毕至而此谓乐八变地示乃出者前所致是山川之类经别地示于山川故八变而出也注家以此为大祭降神之乐以上大合乐为大祭行礼时乐不知合乐者惟肄习于学宫为多若用之宾祭盖无考焉春秋吴季子观六代之乐亦陈而观之耳且别以一乐降神又合乐以祭其说亦有所不通也又按乐所歌奏必有其文如礼记升歌清庙下而管象以舞大武及此经九德之歌九韶之舞是也神示乐章当亦有之盖经偶不及之耳凡乐事节家君子曰祭祀用乐说见前文但正学之外复有此三夏以赞出入也乐之诸工各有所属而国子六舞乃大司乐所教故特言之不入牲则不奏昭夏但王出入宾出入奏王夏肆夏而已其宿县展声命舞亦舆祭祀同也凡五礼用乐惟祭祀飨燕为盛其乐有升歌有笙管有间歌有合乐各有乐章以歆鬼神以娱宾客而又奏九夏以出入于有司彻而歌雍及乎燕乐缦乐莫不陈而观之他若大射大食大献之属各随其事用乐而已则不若祭享之备也日月食节家君子曰去乐者去之不作弛县者释下其器弛县盖久矣凡建国节家君子曰圜诸侯之国太师陈诗以观民风则司乐因而禁之乐师节家君子曰宗庙之舞干羽并备何尝专用人舞盖舞器有此六者其用之各以其宜不必分事与地舞师所称盖谓民间民乐故器不得备其施于国则否教乐节家君子曰此所教者自王以下非止国子乐仪凡行趋登车周旋拜跪及射其节应乎乐者皆是商书曰敢有恒舞于宫酣歌于室时谓巫风周官大胥兼序宫中之事意深矣钟磐十六者盖十二正律并四清声耳乐惟五声得以为调十二律旋相为宫而自夷则以下少声自夹钟以下少二声自无射以下少三声自仲吕以下少四声故复为四清声以具商角征羽之调此钟磐所以有十六也二变不为调故不登于县疏以八风释之恐非其旨自大司乐乐师及大胥小胥皆以教为职而凡乐之政令纲纪属焉自大师以下则无舆国学之政所司者器数声音一节之事所教者其属而已凡乐之歌奏皆瞽者为之择其贤智者为大师小师而统率之大师教六诗节家君子曰言风即继以赋比兴而后及雅颂者诗以风为首有风则有三者矣考之仪礼升歌三终笙入三终无所谓管者盖管重于笙重则以管轻则以笙也故升歌三终笙入三终乡饮酒及燕用之至四方之宾客则升歌鹿鸣下管新宫故曰管重于笙天子则升歌清庙下而管象祭祀之乐也肆夏繁遏渠所以飨元侯也所管未闻瞽蒙不言掌凡乐事者瞽蒙所习者虽无事常肄焉故举其业而已用在其中也氐了节家君子曰此所谓廞者谓瞽蒙所掌者又此职既掌颂磬笙磬复掌大师之县则钟磬之属亦必氐了廞之故钟师磬师不言廞器其余笙师廞竽笙已下镈师廞晋鼓籥师司干典庸器各以其职廞作大旅惟于氐了笙师言之者见例而已虞书笙镛以间颂或作镛谓歌与笙间作也颂磬笙磬此编县也其云掌大师之县一总言凡县皆掌之也云宾射奏其钟鼓及凿恺献此则特县者又歌吹大抵皆瞽蒙之事故瞽蒙人数亦多而其职有埙箫管之属笙师所教者此也特文详略异耳然则小师既教之矣而笙师复教之何也盖管笙器多瞽蒙人众大师小师特为之审其音通其理设笙师以佐之不亦宜乎大师所掌者歌钟师所掌者奏然则四节者盖歌而钟鼓以奏之也氐了所奏钟鼓其役于钟师者舆凡军之夜三鼜者行鼜也故曰守鼜以别之韎师节家君子曰旄人鞮鞻氏并掌四夷之乐此乃特别东夷者其乐盖优舆旄人节家君子曰此所掌者夷舞鞮鞻氏所掌其器与声籥章节家君子曰此大司乐所掌国所举用之乐与鼓人舞师所掌民间助祭者不同迎寒暑则先击鼓祈年则先吹籥者土鼓上古之乐也豳籥豳人之乐也寒暑天气尊也别于人物故所用不同豳诸侯之国以其为受命之基故不可夷于列国而特以籥章氏掌之其用之必于田事不忘本也然则不陈之庙中何也曰王者功成作乐豳非王者之乐也故不得典韶夏武陈之也燕乐夷乐其陈之何也所以一风俗示无外也于豳不敢混而陈之所以尊祖宗也司干节家君子曰郑盖欲别司兵舆司戈盾故于彼言干成而不言戈又欲别司兵与司干故于此言羽籥而不言干戚耳疏解恐非其意太卜掌三梦节家君子曰此与前三兆三易分为三家者异故下直云其经运十其别九十不言皆也致梦有以致之画所思为夜则成梦是也奇梦亦恩为所致而诡异不测卫介谓梦有想有因致梦奇梦之谓也咸感也陟升也精神感而上通与鬼神合其吉凶以其无心焉故曰咸也及其占之则以其时日月星辰之运如占梦所云也开占书而以占者占人之事卜师所掌在于作龟所谓开龟者盖作龟也四兆者凿龟之四方郑氏云春灼后左夏灼前左秋灼前右冬灼后右是也方功义弓之义未闻太卜节家君子曰氐高者仰视高处盖高者神明所在故作龟命龟皆氐高今之术者犹然古者迁国行师必以龟从贞龟者正龟位而以行也祭飨有陈宝玉之事而龟其一传曰龟为前列先知也大旅陈龟义盖如此二者非用以卜注以轻重别之可疑丧事与祭祀同后言之者凡丧事多后之占人节家君子曰言占龟蓍亦在其中矣以八筮占八颂者以八命而占龟也以八卦占筮之八故者以八命而占蓍也各互其文其实一也君大夫以下虽以次而占然占其吉凶则亦占人之事筮人节家君子曰八事巳尽之矣又有九筮何与按世本巫咸作筮由此推之九筮其九家之法与占梦节家君子曰此天地之会阴阳之气皆察之于日月星辰而见者也思当为觉梦中忽有所知寤者忽有所见正梦噩梦者咸陟之类也觉梦寤梦者奇梦之类也喜梦惧梦者致梦之类也氐祲掌安宅节家君子曰降者神之所下有吉有凶安民之居而序神之所下则可以使民避凶就吉矣先生见巫为人祈福曰古之道也祀天飨帝有祝有司之守交于鬼以巫以阴气接者也女为巫男为觋仪礼中惟有士大夫之礼天子诸侯惟觐礼聘礼至于天子诸侯之冠昏丧祭总不存矣问士大夫家有舞如何曰祖宗既无功德可歌可象则随其歌而用之耳仪礼皆士大大所用天子诸侯所用之礼乐俱不传汉唐以后皆以士大夫之乐增损之用于天子诸侯耳以大武六成合之益稷则知虞廷之韶盖至四节搏拊琴瑟以咏升歌也下管鼗鼓笙入也笙镛以间间歌也合止敔合乐也箫韶九成亦终以舞季札观周乐见舞韶箾者箾即箫舞者所执之物古乐有四节元人曲四出尚有古意盖乐贵人声次人气初起升歌三终堂上鼓瑟而歌鹿鸣四牡皇皇者华不杂众音既毕然后笙入三终堂下笙南陔白华华黍既毕然后间歌三终歌鱼丽笙由庚歌南有嘉鱼笙崇邱歌南山有台笙由仪既毕乃合乐三终周南关雎葛覃卷耳召南鹊巢采蘩采苹盖歌关雎葛覃卷耳即笙关雎葛覃卷耳也歌鹊巢采蘩采苹即笙鹊巢采蘩采苹也所谓关雎之乱也问乐始堂上之歌不知金声之后即歌乎曰朱子谓先击镈钟以宣其声俊其既阕而后击特磬以收其韵此说却无据虽或出于注疏考之于经殊不合盖观戛击鸣球搏拊琴瑟以咏及既和且平依我磬声反似磬在先盖堂上堂下皆用钟磬节之如今曲中之用板与歌相应者曰颂钟颂磬与笙相应者曰笙钟笙磬也至乐之舞经无明文在何时大约在合乐之时如大武始而北出一人总干而山立夹振驷伐但作此象不知此为何人旁或歌上帝临汝无贰尔心之章则人知其为武王大正于商俟天休命也再成而灭商一人发扬蹈厉又不知为何人旁或歌维兹尚父时维鹰扬之章则人知为太公也三成而南所谓济河而西马归之华山之阳牛放之桃林之野使天下知武王之不复用兵也四成而南国是疆所谓列爵惟五分土维三也五成而分周公左召公右分陕而治也六成复缀以崇天子所谓垂拱而天下治也由此推之则韶之九成想见舜之功德征庸在位齐政巡守命官殛罪封山濬川诸事遂至九成也嫂叔有服仪礼中固自有之先儒何以不检点及此而相沿无服之说行之至今此不可解者或问孔子待康子礼谦于其馈药拜而受之曰古者席地而坐终日百拜俯首而已如今之百拜则筋力竭矣孔子未至委顿则不寝坐之礼屈两膝向后而身偻坐于其上即今之跪危坐者虽跪而停身不偻长跪则坐稍远而伸一足侧身以就之也前席则移席使前而安坐不动故长跪视前席为卑逊问古人未有椅棹故席地曰今满洲家犹用之然满洲之盘坐僧家之趺坐两足相交即原壤之夷礼中之所谓箕也问君子问更端则起而对是起立曰然子夏历然而起负墙而立王制一篇先儒谓多举历代之典盖不尽周制也然其本末次第井有条贯则非苟然编次者盖首言封建井田爵禄之制乃王道之本也次言巡狩朝觐班钖田猎之制王者所以治诸侯也次及冢宰司空司徒乐正司马司寇市官之职而以告成受质终焉王者所以理庶官也然后及于养老恤穷之典使天下无不得其所者则又所以逮万民也庶官理于内诸侯顺于外万民得所于下而王道备矣然必自封建井田始故二事不还则三代终不可得而复也爵人刑人及不畜刑人两条旧说以为商制以周制爵人于庙有爵者刑于甸师氏及墨守门劓守关宫守内刖者守囿髡者守积也礼运记帝王礼乐之因革及阴阳造化流通之理疑出于子游门人所记礼器器字有二义一是毕礼者成德器之美一是行礼者明用器之制大传一篇论祖宗仁亲之大义宵雅肄三童子初人学时即使习鹿鸣四牡皇皇者华言将异日为官宾于王家而效忠勤也古乐疑多声音乐舞之节而无辞句可读诵记识故秦火后无传乐记一篇乃河间献王所纂述不过明其义耳至器数之详不可考矣乐记自魏文侯以上略分为八段自凡音之起至而出治道也为第一段自凡音者至德者得也为第二段此二段言乐之生于人心而关乎政治也自乐之隆至则礼行矣为第三段言先王作乐感人心之效自大乐与天地同和至故圣人曰礼乐云为第四段又推其制作之原极其神化之妙其精微所存有不在区区器数声容之间者矣自昔者舜作五弦之琴至善则行象德矣为五段申乐之关乎政也自夫豢豕为酒至可以观德矣为六段申乐之生乎人心而感通之效也自德者性之端也至然后可以有制于天下也为第七段又以申其制作之精神化之盛诚不在气数声容之间也盖统乐之本末而论之则生于人心者远足以感乎人心成乎风俗者远足以变乎风俗本于天地者远足以通乎天地是以终篇反复推明而大旨不过如此而已自君子曰至礼乐可谓盛矣为一段本在子贡问乐之上今按当依史记附于七段之后盖乐之总论也魏文侯一节所以言声宾牟贾一节所以言舞子贡一节所谓诗言志歌永言则又声容之本也戴氏之编自学庸外未有若是之精神者也留心礼乐者其可不致思焉礼乐率神从天居鬼从地天地鬼神祇是一套事但天地显而鬼神微天地示不易之理鬼神妙不测之机耳按祭法曰王立七庙而以文武不迁之庙为二祧以足其数则其实五庙而已与三昭三穆并太祖之庙为七之文异坛墠之主藏于祧而祭于坛墠犹之可也直谓有祷乃祭则大袷升毁庙何为乎宗庙之制先儒讲之甚详未有举坛墠为言者周公三坛同墠非此义也又按五祀之文散见经傅者非一此言七祀五祀三祀二祀一祀之说殊为可疑曲礼大夫祭五祀注言殷礼王制注谓有地之大夫皆未可详也又庶殇全不祭恐亦非礼孔子闲居篇引汤之诗以明无私之德则三代皆可知矣天有四时以下即天地之无私也清明在躬圣人之无私合于天地也故能受命而兴举文武而三代亦可知矣故总之曰三代之王必先其令闻也惟篇首五至三无等语不类圣人之言坊记盖记者杂引孔子之格言而结以己意凡引易诗为证亦多记者之辞不然不应夫子之言而证体若是共颊同也缁衣亦然中间言语亦有后人夹入者儒行所列条目凡十有七多重复其辞理且语气夸张大不类圣人对君气象盖多出于后懦附益之辞春秋春秋胡傅动引左傅有此事经何以不书便搜讨一缘故此大不然夫子当初止因鲁史之旧当时赴告有便书无便不书夫子岂得增减祇是定义例而已故知以左氏传为鲁之春秋原本夫子因而作之者非也左氏传盖注春秋而附益以所闻者春秋一书游夏不能赞一辞后世大儒如程朱皆不能理会到画一处真是难看胡康侯转不如啖助赵匡等粗粗的讲倒有着处啖赵等又不如三傅为有来历祇是三傅又不能使是非有定处春秋正月者四时原不改祇是改正朔以新人之耳目而已如寅时人方起不成子时半夜黑洞洞的即教人起亦不像万物发生于春若十一月为春则水冷草枯冷冰冰的而谓之发生可乎夫子此书即有微意便见时之春夏秋冬不因王制而改天之序也若是尊王何不书王春正月乎豳风凡夏时皆书月周时便书日一之日二之日四月莠葽五月鸣蜩固自有缘故其实以此为岁首亦不是尧典噼头从钦若昊天敬授人时自然毕竟以兴作人事起头为岁首方妥夫子云行夏之时祖述尧舜删书断自唐虞固知孔子比周公又较妥当夏时周月之说非之者辄引泰誓为据胡文定援证自多大会孟津推长历者以为十一月二十八日之事惟十有三年春或作十有一年正使此篇不误亦不能以寡敌聚盖春夏秋冬仁礼义智木火金水东南西北晓午昏暮各有定位今以周之建子为春则将迎春于东郊乎迎春于北郊乎圣人南面而听天下响明而治周之明堂将欹侧尖斜而易其向巽方乎秦书建国曰元年冬十月固不改时矣岂武王周公反智出嬴氏之下耶然则孔子何以乱之寓行夏之时之意也天有阳而无阴有赏而无罚则时阙焉而不书程门之说以为孔子以天自处朱子自分此生不敢议此书则固以俟之来世乎左传左氏自是子夏门徒即史迁亦止言左丘未尝言左丘明也读春秋也无难以朱子纲目书法比照则得之矣固知善言春秋者不言春秋也有年大有年自古难得春秋二百四十二年止桓宣书二次程伊川谓为讥也岂有二百四十二年止两次有年者盖谓弑君之贼而何以亦有年乎此论恐未确若以此为贬讥则书饥为褒美乎圣人贵民命责难得故谨书之明道先生和平伊川说经合下便有汉儒不知道安能通经见解正心诚意之学汉儒果不知也至于说经岂无是处合众人之是皆所以明经也岂可轻忽扫弃隐公十一年滕侯薛侯来朝次年桓公二年即书滕子杜预以为周天子贬之为子伊川言滕后属楚故贬称子无论滕侯封于先王夫子不得贬之且荆楚后数十年始见于经岂有以子孙之从夷而豫贬其祖父之理况考春秋经从楚者陈蔡诸国滕从未服事楚国伊川之言未确胡康侯知伊川之论不确因改一论以为桓公乃弑君之贼而滕子首来朝春秋恶之故贬称子以示罚夫桓公身为篡弑绝无诛讥而来朝小国遂贬其爵已属不伦且即如此说来朝者贬之终春秋皆称滕子此又何说岂有弑君之贼世世子孙称公而来朝之人世世子孙皆从贬罚春秋如此用刑尚为圣人之书乎朱子不信两说以为当时诸侯有自贬以轻赋者故子产以邦本爵争供赋此说亦不确齐桓创伯列国始有会盟征伐之事此时尚相隔许多年滕此时并未有索赋之苦何遽自眨况隐公十一年滕薛来朝尚晓晓争长方自崛强岂肯于一年间即自贬称子断无此事仔细思之惟杜预注是伊川以为东周焉能贬诸侯东周若能贬诸侯则春秋可以不作夫吴楚借称王齐晋诸不法天子不能问而能贬者惟滕薛杞之小国楚子观兵于周疆且使人劳之此王政之所以不行而春秋之所以不可不作也薛贬为伯杞贬为子滕贬为子无足怪者况当时周虽微弱体貌尚存齐垣必待命之为伯而后敢会诸侯王人虽微尚叙于诸侯之上不特当时然也数百年后晋武公赂周以宝器而得封赵韩魏分晋尚必禀命焉故司马通鉴尚云初命韩虔赵籍魏斯为诸侯岂有以东迁不久而即不能以威命及小国乎惟不敢问大国而威只行于小国如门祚衰薄之家纪纲之仆尾大不掉惟汲爨下役朝笞而暮榜之适足以启轻侮看书不熟又不深思遂凭臆见说经如胡康候之传其谬妄者多矣天子死曰崩诸侯曰薨大夫日卒春秋于某国某君死皆以原爵书卒惟鲁称公至葬皆称某公从时号诸家纷纷不可通不知即是眼前道理其曰某国某号某名卒者因其讣而记之于我史册中彼不为政我为政则据其原爵而书之不必因其僣而僣之且示不喜之意曰卒者彼哉彼哉至于葬则我国遣人会葬往来之礼以彼为主非王非伯岂有人人国行礼而对其臣子贬其君父之理此即日用常行庸近之所必然人却以深求而失之况葬既书公而卒书本爵互相印证僣窃昭然所谓微而显也卷五宋六子四书五经后有三篇文字太极图说西铭定性书缺一不可太极图说明天人之道尚浑浑沦沦西铭从父母之生说出天人合一广大切要然尚无下手处定性书则指明一体一用动静交养廓然大公物来顺应程子他日恐人错会自解云廓然大公敬以直内也物来顺应义以方外也自修之事毕矣第能于怒时遽忘其怒而观理之是非何以能忘其怒非敬以直内何以能此汉唐知圣学者少故佛教昌炽儒者褒衣博带率以谶纬文词讲到经济气节而止故将孔子合内外之道遗却一边全不从天命之性自己身心诚敬上下功夫佛家窃之所以他还知从内里讲个定空视吾儒之营营逐逐沉溺不返轻而笑之至周程朱张出而此理乃大明虽未必人人能行然此理得不晦昧故彼教亦从而衰落物不能两大彼与我故相为乘除者朱子之功与日月争光可也周子真不可测过数年更觉见得其书妙处又进过几年复然总无隙缝可乘至邵子之书程子易传朱子本义皆不能无遗义不知周子之学何所自来朱子作周子像赞直以为不由师传默契道体以为授自希夷者非也圣贤之道久而弥光程朱去今尚近将来愈久愈显后来便以尧舜文周为上古孔孟为中古周程张朱为下古圣学中兴者周子周子楚人也二程生于江西长乃归洛朱子生于闽终身居闽之新安者再耳祇算张子横渠一人是北方之产周子不卑小官所到之处以锄奸泽物为己任是委吏乘田之意也三代而后出处之正者孔明也孔明而后出处之正者程朱诸贤也程子之言无所传授得之天朱子有所依倣开先作祖底最难学者有志当法朱子若二程则有不可测识朱子受学延平生则师事之殁则奔其丧二程于周子不闻有是也周子之殁也大中犹无恙同寮至交不若是恝程门不以言语为教岂其书不传耶朱子得蔡西山反师资之于吕东莱张南轩陈同甫辈辨论攻击不遗余力伊川易传与康节之学判然若不相入居洛二十年亦未尝如朱子之与象山反复数四终于不可合而后已也朱子师礼延平殁身不衰而亦不讳所短程子教人涵养未发气象自龟山差了宗旨执而勿失大段着力便似释氏观吾性起灭识取本心之说周子学问深潜门人亦甚少得二程大程十五岁小程十四岁便以太极通书传之周子无复余事然二程足矣何用他为二程门人甚多不见又得一程子朱子更多更不见其如朱子者上天之载载始也上天之始即所谓天地万物之根太极是也书传有太始太初亦取此意但不如太极两字浑全的确太极打一圆圈最好阴中有阳阳中有阴质如是气亦如是五行交系于上一阴阳也交会于一一太极也气化形化分而二之实引而亲之也人知成形于父母而不知受气于天地使知以星辰河岳自处则立于天地之间卓然矣看来无极二字之义不是谓无之极亦不是无此极盖言他物以有为极而太极以无为极也如此方于无极之真四字说得顺无极而太极言以无为极者天下至大之拯也周子太极图上一圈似乎可省而不知妙处在此盖语人以尔与天地一般太隔绝多不可信至教他以尔之身父生之父本于祖祖本于曾高递而上之以至于最初必有两大父母以为所生之始者至显至切不待烦言而知我与天地为一体矣下二圈就包一部西铭在内而张子随续之奇矣圣人治天下专在根本上用功如人培养花木都在枝叶上洒以水去其尘垢圣人止在根上培植灌溉枝叶华实自然茂盛周子指出万事来对万物其知变化之道神之所为乎死生之说鬼神之情状于何知之以吾心之应万事而知之周子定之以中正仁义而主静自注云无欲故静恐人错会也他人多不得其解惟朱子知之甚精曰其行之也中其处之也正其发之也仁其裁之也义盖处便是现成事裁便是截然而止故正与义无事可见见于事即仁礼矣智祇是明于心义祇是恰好便住到此处便贞又起元循环无踹矣主静不在中正仁义之外果是立志确是持守果是知之明确是行之笃诚几德是一路从未发说出来故德以用处言而因用以见体易以贞属智故知正为智礼熬过不及故知中为礼无欲则虚一则实惟虚故实明属金通属水公属木溥属火明通如金水内明公溥如火日外光干干不息敬也惩忿窒欲迁善改过便是致知力行之事圣学埋没于训诂中禅家傲兀为大故二程揭出上一层道理号召学者回来程子语录言杨龟山游定夫所记遇于粉饰朱子考下下如君子多乎哉不多也之类世得举以此事天享帝一条用笔较劲先生曰总看道理如何须于淡中见得然要常知德世得言龟山称明道为先生至伊川直称其字曰龟山师事明道卒业于二程子之门伊川自云臣幸得之于遗经为明道作墓表以伯淳直接孟子不知置茂叔于何地好学论书太极图说语而不言师授之由明道寻颜子乐处吟风弄月吾学虽有所授天理二字是自己拈出及见猎心喜数条较伊川为亲切然亦不见发明周子之学而明言其所自承与孟子自叙若直以己接孔子不提起传自子思皆是大疑案朱子叙孟子及孟子篇末引伊川语亦以二程直接孟子然此以发明经书其他日作江州周子书堂记始述义文周孔以濂溪续道脉以二程为见知其见卓而其论定矣西铭说干为父坤为母民吾胞物吾舆至民胞物与之事总不说及但云于时保之手之翼也下面一总说事天如事亲云盖人知天地为大父母而能孝所以胞与者不患他不能矣西铭明理一而分殊程子因龟山之疑而发耳后人据此以为西铭本旨则非也张子作书之意虑入与天地万物不相关曰胞曰与曰宗子家相以见一家之中不可隔形骸而分尔汝推之一乡一国亦不可隔形骸而分尔汝所以不能如此者总由工夫欠缺其书旧名订顽以人之顽甚矣故思有以订之若论理一分殊何处不是此道理太极独不明理一而分殊耶仇沧柱亦据以为言予尝折之如是磨练厉忧患正是利用安身处缘是不安处所以见安岂享受安乐之安乎横渠说困之进人一段谓孔子蒙难正志其德日跻即此意也以道体身身舆道一也以身体道身与道二也邵子文字熟烂观物外篇乃其门人所述似花经蜂采而蜜成宋生周张程邵果是不凡邵子先天图出时人骂之南渡后骂之至今浙东万氏骂之不休惟朱子表章推服之人亦不敢废之吾读易三十余年见得惟此班班驳驳与孔子大传合却亦有不尽合处然除却先天图再求一件与大传彷佛则绝无乃知此书正未可轻让也程子问康节欲学所学曰须廿年程子曰某兄弟却没有这许多功夫后和叔欲竟其学邵子曰以公之聪明半日可了但欲成须廿年大约康节之学自不须廿年所谓廿年者要入学得他静定无一毫挂系内外纯粹非廿年不可耳何焯问皇极经世绝看不出好处曰其立言琐碎文字不好祇是宋儒说性命较亲切如朱子极称性者道之形体心者性之郛廓等语又如道之道天尽之矣天之道地尽之矣地之道物尽之矣物之道人尽之矣人之道圣人尽之矣虽摹老子却精采皇极经世分明泄漏天机其推算之术或本弇鄙邵子举而归之大道故伯温不传其学人物文章许多事至宋朝定案以朱子无所不通晓也朱子文章以数十字为一句象者卦之上下两象及两象之六爻周公所系之辞犹云卦之上下两象大象也六爻周公所系之辞小象也通谓之象致中和节自戒惧而约之为一句以至于至静之中无少偏倚而其守不失一句约之收敛之谓也精之察其几也下句一气紧读犹言戒惧而益戒惧故以则极其中足之史氏伯璇曲为迥护以起新建之纷争非朱子本意蒙引论救斯得之矣朱子语类四书只录大纲领数条大学格物诚意中庸天命费隐论语问仁几处点尔何如等章孟子养气性善皆禅家所谓公案四书精义不出朱子范围用心数十年直欲操戈入室而后知其说之至也所谓百家腾耀终入范围者也诸儒以彭蠡为鄱阳湖郑康成如此说后人便不敢易盖制度名物比道理不同道理在人心可直溯无极无有分限至名物制度恐有傅授便不敢轻易空说故汉儒错则承认袭悮苦不可言只有儿子一字无据不轻下二代之礼因无征则便弃置其腹中班班备具故选其精者存之也汉儒说道理无如董仲舒说制度无如郑康成董子说不透郑君多杜撰朱子比郑君为确当比孔子尚为无稽如启蒙之占隔八相生之解皆排比齐整便硬断以为如此其实错虑甚多韩文公常时既以道自任又复赌钱戏谑饮酒赋诗张文昌以书规之尚自辨以前言之戏善戏谑张而不弛为解惟唿博认改耳一能文狂生独其所见超卓直窥大道之要虽程朱不敢易而忽之当时李习之言韩文公人阿附之者便得令誉无复公道今亦不见证据或退之亦自不免至李习之言道处渠必以退之为浅近而己为精微矣自今观之不值一笑也若董江都则言规行矩威仪备具矣自漠明帝以后佛老惑世深根固蒂况玄元皇帝又是唐家自认祖宗天下为之立庙者韩退之特立不惧以道自任辟而距之不遗余力振古豪杰也其答孟尚书书声光气焰几掩江都而过之即其原鬼皆是暗辟佛老鬼有二一为人死厉气如左传之言伯有是也一为怪物如山魈木客是也鬼本无形聋其有形声者皆冤孽之气所为非天神格人鬼飨之正也佛氏之言生而死死复生回复偿报妄矣人生则有死所傅仙人不死者皆怪物凭之如神女谢自然诗所云耳老氏之言妄矣凡此所见皆精极韩文公原道程子谓其博爱之谓仁谓爱为情朱子又谓其引大学至诚意止皆有异论其实韩子原性未尝不知以爱人于情此之所原道也率性之谓道率性而行之于外非博爱何以见其仁若说向天德则非原道矣陈万策云亦将谓行而宜之之谓义之为外乎至大学格物致知又是一件事其实明明德至诚意已完此即朱子补格致传所见之弊端也若添格致下文而外天下国家便接不去盖儒佛之分正在此韩文公之所引精矣周程朱张之所见果度越董子韩子文中子然讥弹三子处亦似有不得其意者至明儒肆口非议似以前贤为三岁小儿今以其所着书较之其底裹与三子何啻天渊韩文公不特其识见高摸出性命端倪即其经济文字字字着实细求之惟孔明文字有此想其出世有为亦孔明之亚也昌黎不独文人其经济若见于世亦是孔明一辈人如极琐屑事经其议论皆精细中伦理句句有实理有实事此便是得六经妙处若他人将文字做便有闲话说韩文公却知道吾儒之道至是然识力都用在文章内至于反躬实践工夫尚欠故一见大颠便服平生好恢揩喜食肉善睡有邀请者必设枕席傍置书帙至则有间便就枕观书寻入睡乡故人讥其注论语将书寝以为画寝故下文朽木不可雕粪土不可杇在齐闻韶三月不知肉味三月为音字之误人岂有三月不食肉者乎避己所好也至于一经蹉跌便恐惧忧苦贬潮回为祭酒请上徽号以取悦于君终日要归田而卒于仕宦不能寂寞以禅说观之浑身俗骨然却临大事不放过见迎佛骨便忍不住一说使王廷凑便日驰三百里而执节不回今人却数韩文公为人物不以为在唐诸名僧下可见路头要正佛教惟唐最盛豪杰皆入其中以为工诗取上第直是无益俗事门人问朱子论语子文文子忠清矣何尚未仁朱子云当理为难同一死也有仗节死义者有坐脱立忘者仗节死义一勐厉人能之而坐脱立忘非实下工夫不能然容易的却要还他仗节死义的是难的却要还他坐脱立忘的非惟宋周程张邵朱子却是见得正又切己做一番合而为一故比昌黎为优周程朱皆身入佛教中有工夫故能透他那一层见得破且能兼也上蔡之学要在洒扫应对中便到精义入神朱子屡讥之游杨地位未必能迈上蔡和靖诸公然二程夫子最喜此两人盖亦闽学将兴之兆谢上蔡尹和靖晚年亦祇是佛学于用处疏略故朱子笑和靖经筵进讲时只对高宗问云程颐不曾毁孟子不能畅言时务也二程虽讲明正学路头已正大矣而门人晚年多成旁门朱子出乃立读书为教宗极而佛氏不能夺矣人或言佛教能使人外形骸见危致命为脱然由今观之唐人率溺于佛皆沉溺于声利而不见其清廉节义多于后世朱子之学兴读书者视死如归亦复不少宋明之末可以观矣故子路云何必读书然后为学此种议论夫子深恶之而斥其佞并不舆辫论又当时之以读书为学亦可见矣朱子真孔子衣钵天知秦皇生须先生一孔子整顿一番为万代护持此一脉也龟山一部史烂熟终日谭古今事盖博学者得程子之绪余以倡其教于南方虽朱子渊源所自然终不甚表彰其疑西铭处亦可无疑墨子而后兼爱甯复有人佛氏固一无所爱也语录程朱而外有张横渠谢上蔡李延平陈潜室真西山许鲁齐八家谢上蔡许鲁齐二家语录最好问李廷平入选否曰好底朱子已引入集注朱子语录云浦城有一道人常在山中烧丹后因出神祝其人云七日不返可烧我未七日其人焚之后道人归呌骂讨身愚尝见一小说谓真文忠是一道人托生其事与此相类想是因浦城有此事附会之耳真西山经学皆遵朱子惟诗主小序与朱子异黄勉齐从学于朱门讲论而退独坐一室中寂寞之滨饔殓不给意气自如朱子察其数年了无倦容谓大成之器年三十而予之以室四十而予之以官徒步之石门平生未尝肩舆刻厉清修又与杨信齐继成仪礼学者以为得朱子之传及门日益众蔡九峰陈北溪陈潜室弗与齐名也然朱子晚年有云释氏有悲其道之无传至于发狂恸哭不意今者身亲见之则于诸弟子意有不满朱子集中与信齐酢者绝少岂其人留心于文为制度而性命之源亦有未窥者舆今人责备许先生仕元最是梦语许所生之地属元已久其祖父已为元人不仕则已仕不于元而于谁乎又责其胡不至江南问学而安于腥亶彼时南北为敌国关津严稽察许一读书人岂能飞渡耶鲁齐语录非诸家所及文质相称不知当日出何人之手若龟山粹言则避于妆饰鲁齐之言有斤两谭性命之原处却少然都是躬行切切实实底说出来南方风气日开周程朱子道南一脉蔚然儒宗又如陈古灵蔡君谟陈了翁真西山皆卓然吾泉则有苏子容明人物虽不及宋若蔡虚齐陈紫峰林次崖海内读其书末造有黄石齐何元子诸公相踵起卷六诸子老子云不善人善人之资之字有幸人不善之意无恻隐之心故张南轩讥之孙武子十三篇魏武所删粗心浮气人那管文字留其要言有裨于用而已今阅其书无段落可寻注他不得首篇分明说出经权看来兵者国之大事一段总言兵事之重故经之以五事以下言兵之经计利以听以下言兵之权董子弟子吕步舒耑言灾异诸葛武侯书申韩书与后主滋后人议论孟子以后言性命之理五常之道自董子始其目光直照千古后此则昌黎若扬子法言恐不能到韩文公司马温公皆推服法言朱子直不数在道传之内宋儒所见尤精韩文公幼年称荀孟后来称孟醇而荀扬大醇而小疵至作原道说孟之死不得其傅荀与扬择焉而不精语焉而不详其识高矣其论定矣虽宋儒不能易董江都应五百年而生班孟坚度其势而为言以史迁董子扬雄刘向当之而不能定意在刘更生也然以今观之则董江都是其人也刘更生封事虽好不见其说性命如天人策也孟坚史学第一虽文字不如司马子长雄健然识见醇正议论皆是如西域传赞诸侯王年表赞皆至好千古不易之论孟坚传赞无不佳者韩文公轻之亦未允想是以其剿袭扬子云刘子政父子议论耳文公果不剿袭然孟坚亦不可轻孟坚虽学出二刘然其评论二刘及董仲舒扬子云诸人皆精当战国文字气习识议至向歆孟坚始变尽司马子长亦非战国文字其高视阔步中有断处而穿田过脉皆有针线高出左国之上但其议论多是战国耳西汉文字董仲舒最好三策皆面对武帝写出又当时是隶字直是才大学富道理精熟才能一笔写来字字醇确匡衡亦好朱子言其似策段不是胸中流出亦甚似朱子评语古人不差锱黍其论文中子问答皆引将相虽其子弟门人所为要亦仲淹好自讠夸大有以启之确甚然朱子谓其意思恳恻今观之信然此不可假者其问答皆不可废论古人须平心如扬雄与刘歆皆仕莽歆尚欲杀之此其意亦比雄少好雄纵不死或受其官而去犹可恕而太玄中显然颂莽之功德司马温公注其书至汉公分明是安汉公而注云公与功同不知下面阿衡字作何解岂汉天子之功如阿衡耶如此等最不是何须如此学者即是自己祖宗有此事亦祇是置之不论可也所以程子皆不甚服温公朱子便无此病问扬子云读书多当识养气何遽自投阁曰成哀之世莽贤用事可以去矣如悔福严君平鸿飞冥冥当时愿守箕山之节者莽不强也莽自比周公子云自比孔子臭味相投法言曰自周公以来未有如汉公之懿者也其劳则过于阿衡莽有羿奡篡君之罪子云亦不免有吴楚僭王之诛以为经莫大于易作太玄传莫大于论语作法言使子云不附莽位止执戟太玄法言亦不能增重其书远不逮中说汉书十志莽制作为多明堂辟雍皆刘歆辈定之星历名家汉洛下闳张衡南朝祖冲之唐僧一行元郭守敬其最表表者邵尧夫未尝作历然当超出诸家之上问张衡与扬雄相似曰文中子有言振古之奇人也张平子作候风地动仪刻汉郡国一铜龙在下旋转所触则其处动摇守相上变不差漏刻然则博征大舆更当何如此理之所无者汉人亦未可尽信郑康成不免穿凿北海犹讥之矣采菊东篱下无人送酒来己能安贫室无交谪北门之贤不如陶令远矣文中子自谓绍宣尼之业虽涉夸大然邵子无名公传显然自赞与太极为体明道尚浑涵至伊川自任以为孟子后无人自己直接何尝无此意正不得因其果于任道而轻讥诋也文中子中说董常问忧疑章程子以心迹之判句为不合邵康节极赞此句之妙细思圣人之心乐天知命穷理尽性有何忧疑至于吉凶与民同患欲不忧疑得乎故董常退而叹易之大至于皆心之所为本自合一彼已自言之矣陈万策云若程子所疑心迹之言甚浅如行与心违之说果尔邵子必不赞矣文书自传道不仗史笔垂文中子当之陆象山语录一派禅机萧萧马鸣动中有静悠悠旆旌静中有动集中多此类也陆子静文字坚卓论对札子千秋之龟监也第五篇更切中后世情事异端朱子说他参遇禅晓得他是骗法缘人心昏扰久急忙不得清定说一句极没道理话教尔参有一句话在这裹系在尔的心别处念头都断绝你心未归一时他看得出祇说不是逼得你心向一路邪妄退时十日半月自己心灵自有虚明透露得意处那时你随便说一句他便教是了其义总不关那句话头也此亦极好法释氏所说人转生及祸福报应之事且存在那里不必论必说无此事亦不足以尽天地之情但非理之常夫子说未知生焉知死何等精正仙家形体比常人自然久存到形体渐销其半虚半实半隐半显者尚存至并此销化则道德之精其神理自亦与天合圣贤只存此理何用彼渣滓为哉梅先生云孔子问礼于老聃可见老子亦未尝毁灭礼教荡检踰闲盖亦其后来失真耳佛家恁说得愿力宏大要普度众生却不知如何普度全无普度之法即是绝好心肠群生但感其意而已祇是他这段意思亦好故其根器亦不流于恶道仙家虽口中说清净无为看来他亦贵胸中明白精思天地化机窍妙处好道理好意思塞满于中便自不同不然只欲静坐虽也有一段虚明受用处然不过如此所以程子见董五经无所讲论而回朱子答人问德字甚好曰祇是好意思日日长进最上底君子怀德其次镶刑知时事则不犯当世之文纳新纟罔可以寡过庄周云为善无近名为无近刑然此等语只可真之昔时贤文中教俗辈耳如何着之于经问缘督以为经曰督者中也循中以为常即无近名无近刑之意庄周雄辨数千年一人邵子称之太过只把他当异端便了魏伯阳是无书下读人参同契中用鸟兽草木字皆有考据参同契岂惟文字古雅即道理与易经大有发明参者大易黄老丹经也同契者同一契券也恐人不明也故又作三相类相类者同契也参同契信有此理人身真有魂魄精气二物各有性情不能相同一则飞扬跋扈一则阴鸷牵掣由阴阳之气而分并无再一件可以添入生性不同却两件离不得一件彼此相制相制然后能相合飞扬者须得阴鸷者拘管阴鸷者须得飞扬者主持阳如荡子飘流阴者必为招唿一回便牵掣注不复能出阴如无阳自己耑恣无所不为有阳为主亦复畏忌其初亦大不安帖至相制之久则室家和平内外得理自然殷实富厚独阴不生独阳不成阴阳相合方能生物人生形神不能合一但见饮食动作无恙便以为无患其实渐渐相离各自营求不相谋议驯至两物判然则吾生亦尽矣参同契所云铅汞丹砂者皆以其中有金也烹炼拣择则为至宝弃置高阁则为渣滓糟粕言人身皆有至宝如金在丹砂铅汞中非必从外觅来但不拣择烹炼为可惜即孟子所云人皆可以为尧舜也丹者纯阳后渐白渐黄死则黑矣故赤子日光草木初皆红渐白渐黄渐黑皆同人曰黄耇日曰黄昏草木曰黄落过此则黑道家人白时他却黑故曰玄之又玄众妙之门玄非真黑中有阳光故黑有红色谓之玄色非同全黑人皆营谋渠却黑洞洞的在暗地裹做工夫形如藁木心如死灰黑里见出白来所谓虚室生白渐至黄会于中央光明发见黄又如火候到时故五谷至黄而成至于还丹则复其本然纯阳之体故有童颜所谓顺则成人逆则成仙也圣贤学道何尝不是如此只差一线主意耳或问道书言铅汞不及铁何也曰铅汞炼之可得真金铁则否也故道书以此二物喻人身之有至宝煅神炼气养性延命使魂抱魄魄抱魂两不相离炼气之侯先黑后白如入暗室中黑洞洞然久之则虚室生白黄为土色及于黄则中和矣犹非至也若乃正阳真火则终古不敝故还丹名焉阴符经自己夸张说宇宙在乎手万化生乎身死者生之根也绝利一源用师十倍三反昼夜用师万倍人能绝旁歧之利心而一其源则十倍于用师到三反昼夜其功不歇则万倍于用师参同契阴符经皆有益于人到忧患荒凉寂寞时能见得这些便自己觉得当下即有无穷受用即受天之大任处却又不可见得便休却要时时策励警动特地精采昼夜不间断一放倒便不好暗地敞工夫不要人知歼尽邪类造化在手二书皆本之老子孔子于老子以前辈处之德盛礼恭厚之至也王阳明见一个三年闭目坐石洞中不饮食者作诗一首又见一十年不饮食在关内入定者破关入打一掌呵声道挣着眼看甚么张着口说甚么其僧遂寤问何为不生不灭坐此处曰要去不能只老母尚在此一点意思挂在这里阳明因教之下山养母看来此种亦多终非大教主以其觉悟有限也成仙成佛性命双修道家虽言性而所宝者命释氏虽言命而所贵者性道家以长生延年为要释氏以明心见性为宗也释锐峰和予异菊诗有衣黄衣白之句戏答之曰区区已倦飞矣和尚俗心犹未遗也既出门谓襄曰我失言数日后必兴报复之师矣已而数挑战先生不为之动乃以所下转语与其徒清者争论之请教先生第谓不识僧大屈服云只此不识大是玄微又曰善知识不如居士远矣敝乡僧锐峰真在彼教中能窥最上一层道理曾有三段话吾皆记之渠受付法归为善知识予访之请问曰余不读佛书无可举质但就耳闻至俗鄙之说以相质如所云轮回者岂人死后必有存者以待再生曰此有何奇不必远求以佛法观天地只以心法观之生死如昼夜昼夜相循环心之起灭无时其起者即其灭者有二物耶曰人作恶变为禽兽禽兽有善又变为人信乎纷然变化耶曰人一日之间意念起伏善恶杂乱几番为人几番为禽兽矣何疑乎又问曰妄念不除如公等信当下有悟一丝不挂耶曰工夫何必急但要愿力发得大愿力大悟也悟得快去也去得净居士问此必有平日胸中打叠不过的事放不下学道人要当下斩截已往将来有何牵挂故曰学道必须铁汉下手心头便判直证无上菩提一切是非莫管又问吾儒所谓心性与佛不同不知公教中所云明心见性者可兴趣举似其端倪否渠冥坐移时曰善恶无记今人有恶念罗列胸中固不好有善念罗列胸中亦是累不记善不记恶又不是昏然无记此是明心见性此三说者皆是彼教最精处他日又曾问人修苦行无所知觉能入道否曰佛言比如磨面驴耳身虽行道心道不行乡僧有天问者自余登科时即入山最高处人攀跻不到十余年不下饥寒自苦看经静坐一徒在山下募米人多施之徒以酒肉之余资给之大蛇与居虎见而走予造访之用仆人以布挽之后推之而上问其所得所言皆修来世宰官身至粗至鄙之论乃知磨面驴之说信然吾乡有二高僧就所见无出其右者一号天问一号锐峰天问枯寂结庐于高山绝顶弟子募缘山下数日不归僧即独处魑魅虎豹皆所不惧有来者持咒驱之亦旋去有一大蛇如斗粗一夕盘踞于床侧渠持咒驱之亦去旋复来然却无相害意又依依不舍久且安之然智慧短实无所知识不过欲修来世宰官身而已故佛家有言或问世尊曰有能修行勤苦不求了悟而能证无上果者否世尊曰不能如磨面驴身虽行道心道不行有何用处便已说尽至如锐峰大有见解能诗读经举渠佛书中纷繁名目皆能举其辞至五十一岁受佛子回余一日访之有数条问答虽未知与吾儒尽合否要在彼教中却说得好予问之云因果报应生死轮回之说自如来传教便有此语还是后人踵事增华添出曰此自佛即有此非增添也余曰然则自上古以至于今有人而禽禽而人生而死死而生皆一个套一个不成一一籍记何其不惮烦也曰且莫问冥世居士想人一日之间妄想杂糅中不知已几番人几番禽兽几番生几番死矣一念是人浑然是人一念是禽兽浑然是禽兽生理存则生生理绝则死由人而禽兽由禽兽而复人由生而死由死复生何所不有余又问明心见性吾儒心性原明说心性明见原有工夫佛家所言明心见性却不相同不知佛家所谓心性是甚么如何是明见云教我说心性是如何样子便不是总是要去了善恶与无记人终日扰扰不是善念便是恶念善与恶两无所着却又不是无记昏昏的便了三者皆不着便是明心便是见性予又问修行了悟何者为重曰二者皆少不得却不关紧要紧要是发大愿力所谓直证无上菩提一切是非莫管也即吾儒所云立志者此三答皆好至天问亦曾访之渠便以语樵夫之语为吾辈说法言但褂佛门籍者来世皆享爵禄以修行之高下为大小惟在教中而为非者来生做梨园子弟何也亦有冠服非真官其议论之鄙俚如此然其孤峻高洁甘心穷饿有累日不食渠亦安之此亦不易得锐锋在吾乡与寒门为患难之交佐先伯平大寇实渠首为此谋及耿逆变乱群贼垂涎吾湖口危如累卵居人皆迁去惟吾家父子兄弟子至相保聚锐锋不去且为言立高山见吾家祖宗练鬼兵有神火自少而多分合进退一如营陈以为必有成时来赞决及余休假侍母先母喜余在左右伯叔兄弟亦习而安焉乡里笑余丙寅还朝八月而复归有似探视然者彼时皇上意甚好别时赐宴期以悬缺相待余意以为上以孝治天下未有以侍养得罪之理又虽竞进者多予不与争而脱身局外渠亦不须见忌矣于是决计家居而锐锋时时强聒以为家居不妥祸福关头予时怒云和尚不过要我做官何俗乃尔渠发火性大怒遂别去虽不绝交然数以书来皆暗舆俗字对照今思其所言真如见也彼心清想所见自不同也晚年极欲招余辈入其教此如何使得见久不至而亦怒榜其山门曰何似者引周子为韩文公所作句以示意后死之日小儿辄于半醒半寐时见之语若平生死时亦能不乱了无忧苦平生所见如锐峰天问之高明施将军之战功皆当记数语于简帙者二僧余在家粗能使之得所及余入朝而天问遂至为窃贼所殴几毙近二舍弟始结茅于近地而居之安卿言僧锐锋有见识当耿吴乱时时时对家兄言天下仍属本朝凡叛者皆草寇耳无一成事者君看谁有帝王之气度者即偏据亦不能也吾全家马林日胜所掳袭其营而与之战皆僧发其谋而使其徒助之家兄蜡丸进表僧所见与暗合高明多智能诗文说道理奇伟人也今年八十余矣又僧天问向中枯坐山上四十年夜有大蛇来眠其榻下又虎豹与之驯习今年六十余矣和尚家公案有一僧问僧曰日间能自己做得主否曰能梦时自做得主否曰能又曰无梦时能做得主否其人不能承当锐锋时举此语以为吾儒就差此一层即所谓过此以往未之或知也一层这是胡说这就是吾儒所云至诚无息纯亦不已第此却是他最精论头锐锋僧实有些静工夫同年王梅谷弟清俊能文余尝至其家梅谷有事则渠相对一日有一西人能推算八字者极赞赏之对梅谷云又是一翰林但迟发为善太清早贵便恐不长久梅谷云岂晚发便增寿耶曰吾见此等甚多不知何故早发不能大受用功名迟几年便悠久些一似定理壬子年便登贤书梅谷语术士术士曰举人还算不得显达翰林便算令弟入场无不中者若信余甯不入场迟三科则大佳余可断其为尚书侍郎不尔两科亦佳迟一科断断不可不可梅公不听场后榜前沈同年名尚仁者能见鬼物走报梅谷云为君道喜令弟已中廿八日放榜梅谷且疑且喜廿七日晚命人邀沈曰吾欲与君共饮待报如何沈欣然诺之共饮至四鼓果发榜报至中矣先未报时梅谷固问以名次曰这使不得余为同年对君说中已不是若再言及名次立遭天谴指空虚云这些禽兽皆记余过失者及报已至不说名次王曰君始不允所请者恐榜未出漏洩也今榜已悬请道名次曰可矣言之果然又问云何人房曰闽中李厚菴亦然遂点词林不数月而殂丙戌十月十九日孝感与余同奏朱子书上令诸内官俱退唿余与孝感近前云汝等知西洋人渐渐作怪乎将孔夫子亦骂了予所以好待他者不过是用其技艺耳历算之学果然好你们通是读书人见外面地方官与知道理者可俱道朕意十月廿一日上又令内官等退招予与孝感近前云达赖喇嘛人好传其神通为活佛累生不变俱是佛身能记累生事都影也没有予着人看来若是要像汉武帝通西域此时也容易其国中亦不和睦费力不过从而郡县之也不难祇是想起来得了他也无用得其地不足以为富得其民不足以为用汝等可傅与九卿大家知道吾乡有黄勿菴人厌之音多而吾记其言之可采者数十年不忘于心自言罢任舟泊钱塘江未渡天暑在舡头上坐忽有两三岁自生女在舱中趴出唿爷云汝明日死余笑而不答停时又出唿爷云汝明日午时死仍笑而不答又移时唿云汝明日不死我当死亦不答并不告知家人至明日恐有风涛之险遂托买什物一二件迁移过午殊无恙乳臭河知作此语有鬼物凭之至今余不死此女已出嫁有子矣此言即见怪不怪之谓也岂独处鬼并可以处人奸诡之人多方寻衅吾只以不见不闻应之彼求吾一怒即于怒乘间求吾一喜即于喜乘间而无如吾之不喜亦不怒也则伎俩穷矣黄又见人分别画眉鸟取能斗者以朱砂眼桐油眼为上品而眼青白分明者为下勿菴云何缪画眉之至呆者乃朱砂桐油眼者了无缘故为人所搏弄以生死决斗毛血纷籍自伤以伤同类此何为者岂不至呆而人贵之以数金市之若青白眼者不为人指使见健斗者则慄竦毛坚退避不暇而斗者亦为索兴自全以全其类岂非至灵而人贱之一钱不值若余辈者乃诸君之所谓一钱不值之人也此言殊合黄老家之旨又一前辈黄君自幼即以状元自命一日当午独行忽见一朱衣神冠服俨然如画当厅事而立黄君向前俯首叩拜祝以科宁显达神点头其神伛偻入地而没黄君自负以为点头矣后入学岁考点名不到除籍老又为一别驾家教读别驾令复应童子试寻一起铁板数者决之其数即排定某年入学某年除名某年复入学某年中状元复大自负余时已为庶常归渠为余查数以前俱验以证其将来不缪予语云可信是已往但如其言将来子作几节零星死方合何也几个小儿算他丁忧年俱不对何也渠应试不进数年后见予云余老矣无复能为祇是少年有此亲见朱衣事颇奇求记余诺之言君厚德不发于身必发于子孙自有验时后其人死闲时对勿菴言此自咎尚未践为记事之言勿菴曰此言必不可践是为鬼所弄也叩其故曰神之交必在梦寐不在耳目必在夜不在日必化而升天不缩而入地亦非他鬼即此君终日呆想状元结成此物所谓种种由心造也余爽然称是叹其能知鬼神之情状杨椒山不过是个不要钱立气节的个甯尔讲胸中栅涂学问可笑从韩大司马学乐就将荒唐梦中语笔之于书言大舞成为之叩钟击磬绝无道理狂语绮语皆佛家所大戒犭蜀作又自己说许多荒茫诞幻之事虽或寓言要亦非全能所见是他精神耑一逼出一段境界来他却自见得如此无如人都不看见总谓之怪而已圣人见的如今人皆兄所以妙圣人所不见则怪而已予同年沈某日与人同坐起渠见鬼塞满人间无时无刻不见然人皆不见虽谓之无鬼可也猗氏卫师初从朱二眉学朱令终日仰视天凝神聚精久之则玉皇诸神仙皆得目睹卫师信之曰想古人所云顾諟天之明命即此也又教卫师静坐久之昏夜不灯烛见眼前有光如钱大久之渐大罩其足如佛像之圆光卫师如其言习之果然乐极以为道在是矣又教卫师挺腰运气已觉通身水逆上过顶门灌下快不可言师曰想孟子所以直养而无害即挺腰运气之谓也一日卫师立朝堂忽觉体中水自下涌上盛大非常水上时自觉身如泰山之高大及自顶而下便觉得身成两开不自知已仆地不省人事矣当时李元振及刘姓扶掖师久之始甦面紫黑色舁归寓予急候之见师言语不能属顷之李君至始述其详大责师以不忠不孝师天姿高明遂自此弃其学卷七史问一友时看智囊有益否曰亦好大约读经要透才见得后世情伪之变无所不有甚难若读史则易见亦练达人情之事左傅尚不能全备后世人情若前汉书则备矣汉人笔妙又形容得出后人则不能形容矣若后汉书却是学道成的人方看得如盗贼皆知有仁义廉耻此却是前后所无繇此看去见得三代可复史书自古惟尚书纪言春秋纪事司马迁则一变而为纪传因人以纪事与言遂不朽矣史记乃未成之书班孟坚踵修之遂为完备人能熟此再将杜祐通典马端临文献通考郑樵通志二百余本书芟繁摘要使大经大法源流井然因革损益讲究至当存廿卷亦能熟记便好予颇有此志惜无二年闲工夫奈之何哉史记虽有偏驳如孟坚讥其先黄老而后六经贵游侠而贱处士然称道其事覈其文直不隐恶不虚美故谓之实录自唐太宗看起居注而后遂无良史率皆不实无足观者宋史益可笑惟有看周张程朱言语文字及轶事而已汉书中精核明备居然可用以治天下左传汉书真有用书人能讲贯明白研究精熟有王者起便可佐命史记却不可以治天下何焯云史记列游侠货殖或亦有见见得封建井田学校废先法制荡尽将来兼并吞噬不在上而在下嗣后则侠猾货殖者出而持世矣以今验之果然师云如此宜露其意以抑遏之反为之扬其波无是理也汉书最是一部大书若做圣贤尚不足若熟此为诗文经济皆绰绰矣再熟一部左传经外通此文坛中便所向无前班氏父子姊妹兄弟自成一家之学大家为后师而闺范肃然天官律历反出其手真非常人班仲升条陈文亦斐然即至班勇尚亦通文范蔚宗辟佛尚引班勇身至西域诸国绿其山川风土若有如此大法王尊峙西天岂有略不一记者此却是一大疑案此等议论蔚宗未必能及此或是范武子搜求也此如我中国文中子故事其中说确不可废至引当时将相皆出其门司马温公已疑其在唐初公卿皆其弟子岂无有一语道及之理且隋史即魏郑公总其事岂有受业其门而儒林隐逸中不挂王通一姓名其中者乎亦有以当时长孙无忌与王氏相恶故当时修史者不敢入魏郑公亦非怕人者这也是一大疑案大约吾辈只认定有一作中说之王通其人者在至将相出其门河汾间以为圣人作六经以续尼山且略而不论可也佛法只认定西国有一清修苦行定空寂灭之释迦在而神通无碍变相万千百万人天绕坐供养且略而不论可也古文尚书其大经大法微言奥旨只认定有一古文尚书在而字句之琢饰经魏晋之手则略而不论可也文中子论史只取三国志而不取班固以为自孔子后无人物虽董子皆不取此意虽大贤不免程伊川自以为接孔孟作春秋传皆断以己意如隐公元年不书即位左传云摄也谷梁子言继故也他书即位正也继故而书即位变也与乎故者也诸语本是而伊川定不用隐公末年滕称侯桓公二年即称子杜元凯以为时王贬之也正是而伊川不用此皆未免有轻薄前人意东宫问张桐城英史记殷纪祖甲祖乙直下许多年代不载一事但有帝名而己想是年代久远无所稽考之故张对曰固是如此然许多年代无一事可纪此天下所以太平也东宫亦然之桐城如此等语实平生可传处唐书叙事极不明白然宋子京传赞议论极好韩文公赞又好或欧阳公特地加意撰成也欧阳公以史才自命几目空千古今观其所作五代史视班马尚远即如子长论龟策极精妙班固诸论皆有到处欧公其中无有也怪竹辨所言都解不去韩退之笔下亦轻清而道理结实如柳手厚所引论天处皆韩子与戏语韩子大顽皮当时看刘禹钖柳子厚张文昌李习之皇甫持正孟东野贾浪仙辈亦喜其能文至正经大道理渠所心知者却不与说或时诙谐以乱其听大有玩侮之意向日东海每推孝感以为今之朱子其实与朱子何干大冶北门欲倾孝感遂先打朱子岂知打朱子孝感并不痛说朱子做纲目贬夷狄尊中国骂金人皇上最不平是续纲目夺元朝之统元主不书崩而书殂天下反不书反而书起兵余廷对时说朱子并无此说皆后人不善续纲目者之所为至暴虐莫如秦隋秦隋朱子何尝夺其统天下无他主不归之统而谁归其分书者各国皆称大号而其不正同其残暴又同无可属只得分书元大一统至外国皆属宋又亡统不属元而谁属且论元虽非中国主尚不至如秦始皇焚诗书坑儒者地位秦尚与之统况元乎舜东夷文王西夷岂限地位惟其德耳朱子之意与皇上同皇上近来大信朱子言朱子说佛老一些不错他各人修身养性何必说他不是但治天下一毫用不着狠说得是余阁学时上一日临轩忽问中堂及学士续纲目何如时宛平汉阳相公皆漫应云好上转头问余曰何如余曰臣平生极不喜此书朱子纲目义例所云统者以天下无主有以主之者便以统归之如秦隋之无道而又不久亦不得不以统属之惟五代地无大小国无常主无统可归必夺统也续纲目于元而夺之统不允元已百年君天下矣宋之臣子若举兵起事还可以忠孝解说凡百姓有一作乱者即谓之起兵已为元之子民而乃以叛民为义士可乎余素持论如此不谓与上意合隔数日钩囚问明中堂止廿余件他多者不过十余件问余五十七件举朝震疏以为殊异遂升掌院东海由此深嫉而设法中之又播言于上曰李某窃听余论而剿之其可笑如此问宋之天下元已全得尚以宋为正统安乎曰续纲目许多不得朱子本意金时以宋为正统犹可议宋已称反便难说至元天下一统凡贼皆曰起兵尤不通享国久时皆元朝所生又非宋之子孙臣子其人又无大志而曰起兵是教人刻刻该做贼如之何其可也如今平心而论金宋只好分注自然先宋而后金不然朱子遂为陪臣岂学者所安如三国先主固是汉后看孔明体面亦有一二分纲目所谓正统统者相传之绪非一之谓正对偏安言非变正之正卷八历代圣人非无过有过而改方是可为千百世法若圣人必定要无过天下后世人皆要学圣人无过则圣人果难学而文遇者更多矣尧知鲧方命圮族众人俱说他好尧也就用他用之九年中间亦未必全无查考全无成效想是隄堰亦成旋被水冲如此屡屡至于九年总课成效全无所益故曰绩用弗成也尧舜之知而不物想是治水不能如禹礼乐不能如夷夔历象不能如义和祇是深晓其理若动手制器自不能如其专精也禹亦非天生能治水必是九年随鲧相度形势采问人言又亲见鲧之所为致败之由久之又久得其条理故能成功稷先出故谷以稷为长周弃以之名官按粢盛粢稷也吴太伯仲雍如何一至吴便得众心而君之大概不私其利又于事明白立心公平众人感他恩惠又明白事体不如他又有争忿他又公道不过便归之者多如管甯在辽东不过一老教书遂能化人如田子泰畴便能化一方人立井田学校可见如今也不见人居乡能公共利为长者之行使一方人服信之者大抵人能公其利便自受其利如山之出云本以为雨及雨下则出云之山亦被其泽此自然之理势也若有心施一小利便有望报之心使不相干人一计较便没趣周初人材固盛后来亦有限大抵仲山甫为优诗经讠夸美自天生蒸民说起到德如毛与他人不同尹吉甫文武兼资至方叔召虎申伯谢伯之类想亦有限定九先生云观孟子武丁朝诸侯有天下可见武丁未出诸侯不可得而朝也从来如此总是王畿不乱天下系属各国委其自治圣人公天下之意不过如此不利其所有师曰商朝最好虽屡播迁制度修举叛乱甚少大抵圣人取人不论形势能齐家便能治国平天下武侯一蜀能得多少大今观其治得有条有理便足羡慕须知使之治天下之大亦是如此孔子称管仲一匡天下当时总不知有天子而管仲知尊之不至为秦楚所亻并即是一匡其实何曾及天下晋便始终不至所同事者不过鲁宋邾莒陈蔡卫邢才今山东河南一区而已葵邱之会声势已大晋献公惧而来中道有阻之者遂回而孔子许管仲为民到于今受其赐盖尊王义重周又借以延长不然则思蚕食者久矣周公居东或以为避谗或以为东征斯二者皆有之朝廷之事讬之太公召公既可无误且明示天下以无他也又洛阳天下之中掳形势之胜以制顽叛二者兼得之孔子平时梦寐思行周公之道至畏于匡跨过周公直言文王既没文不在兹乎夫子平素极谦至是自任却大文王演易包涵周公却是自出意思不板依图书然其必直通造化代天为言看文王当日自朝至暮无非修德勤民之事兴学校造就人材至大邦畏其力小邦怀其德燕及皇天克昌厥后其命维新济济多士是何等力量所谓大邦畏小邦怀者方伯之职如是非图殷之天下也如后世齐桓晋文服楚是畏其力也存卫救邢等事是怀其德也诞膺天命安民之命也承厥志承安民之志也不然何以为至德孔子摄行相事如今皆错说观家语自明古者两君相见必用相礼之官当时夹谷之会欲命相知礼无如孔子者故以司寇摄之司寇官尊岂可相礼故云摄也朱子孔子行及温公通鉴皆错误以为行宰相之事不知当时官亦无宰相之名也三月大治即为司寇与闻国政之时也与闻国政遂如此古人如字句错处必不能无朱子笑东坡误引孔子射于矍相之圃序点人名也而东坡以为行扬序典之礼竟以序点为礼节矣一代人眼原不足凭到得千八百年合之便是天眼其初不过一二知己耳知孔子者宰我子贡有若知韩子者习之文昌持正子厚久之精光愈现而异口同声矣三代后惟汉最近古兵民不分文武不分丞相入奏侍从居内内外不分君虽尊臣虽卑然上下犹不甚阔绝官至加秩久任文帝弛山海之禁不兴兵革贾谊要立钱法文帝不理邓通可铸吴王濞可铸天下士民要铸皆得而铸之尉佗据东南许大一片地做皇帝文帝亦不为意但戒不相侵要做便做汝祖父坟墓在真定仍令官为扫除吴王骄蹇不朝反赐之几杖轻徭蠲租衣食俭朴大为近古真得黄老意思培汉家元气后人都说宣帝刻覈伤元气故不久乱生今观之亦未尽然当时综覈吏治久任循良原好至国短长有天焉可云尧舜不再世为尧舜伤元气周宣王旋有幽王之变可云宣王伤元气乎唐宋便荡蔑古法今视两汉已若三古矣汉高祖人关妇女不近秋毫无犯遂定霸王之基杜子美赞明皇中兴云不闻夏殷衰中自诛褒妲不独立言有体道理亦足朱子入对便先攻孝宗左右近倖数人孝宗云此何足介意不过差伶俐给使令而已朕岂听若辈言耶朱子云自古人君受其蛊惑者正惟以为微贱正惟不自以为任用而不知已隳其术中矣朱子终身不得柄用以此韩侂胄彼时官甚小定策舆渠无涉仅效赵汝愚之驱策而已朱子尔时便力劝赵去之曰甯使居外此人颇有巧佞之才此时一节钅戉足塞其意矣赵不听曰此何能为公过矣朱子曰公不听当自受其祸赵卒不听后果然圣贤于此处见得破断得定是扼要处不肯放松圣贤要有不近人情处朱子断妓女施以严刑而判其从良其实与妓女无关也至今人为口实朱子彼时甯过于严孔子将景公好梨园子弟而付之极刑太公蒙面而杀妲己何妨同道坑儒者汉高也非秦皇也焚书者萧何也非李斯也高祖时若肯引用耆旧当时遗老如鲁二生之类自有见闻而不用可惜哉萧何原是做书办人但知收秦府图籍为钱粮兵马计而经书皆弃置不问项羽一炬乃尽澌灭当时所禁禁民间藏书非谓官库也所谓王府则有者固在也汉文帝文字未必不如贾生且天下做事人乱叫嚷便有限若使贾生为天子恐未必如文帝治安策开头便言要处置藩王其意状如制强敌意象极不好孔子论九经尊贤即次亲亲书言尧德必言亲睦九族如何是此种立论当日以汉文帝为君以董子为相而以河间献王调停其间三代庶可复乎仲舒第二策余初未选以其语意平常细思其以皇皇求利为言皆豫见武帝之祸天下与孔子要哀公立诚行政而不直诲以在下位者推言同意先贤所见深远如此汉文帝虽天姿仁厚但不能兴礼乐致太平所以易世至武帝而几危宣帝综覈名实虽亦校弆不知礼乐意弄成一名法之天下东汉明帝锐意兴复礼乐然亦祇是皮毛然功效亦能使人尚名节可见礼乐之功大但终不能置斯民于三代可见此事非圣人躬至德从心中流出者不能为也唐太宗慨然有志而人伦多惭不独礼乐无本而再世几亡甚矣根本宜亟也何焯云长沙讲积贮却未有流弊至晁错言之便有输粟纳爵开搜括之端其后纳爵不行只得告缗告缗不已只得白行监铁是势之相因而必至者曰汉文以长沙傅梁怀王而以错传太子可谓误于择师矣三代而后诸葛武侯董江都韩昌黎若使得贤君而辅之其功绩皆当在汉唐以上观魏征之佐太宗便到贞观地位魏之才学视三子无处比得武侯文章字字着实无意为文不过如今说占告示语语有实用实至文也后来惟韩文公极顶文字可以几之如淮西事宜字字可行他人不能也董子三策韩子四原日星河岳不可磨灭次之便要数贾长沙陆宣公刘更生班固等陆敬与当不得他真真样样晓得民情土俗军国典制无不精练班固顿不寻常一部汉书何所不有又议论皆是多得要领此人学识大不可测后人非其品行此亦苛论当日窦宪出征朝廷命固从固岂得不行既与宪同行宪有功而归要他作篇文字岂能不作何足为累刘更生峭直忠鲠但恐略伤急躁贾长沙不及董韩处就在不醇正夹杂霸道如治安策开口立意便差总是为天子筹画刻刻怕人抢了天下去急急剪除同姓封国绝无公天下之意文帝妙在自行黄老总不听他静以待之加之恩礼待他自绝天下共忿方行诛除若景帝再用此道天下无从开衅数年之后死去一二桀惊者从容处之自可无事何至天下受此一番荼毒帝幸而成功诛削同姓驯至微贱卑弱幽忧愁苦不能自存王莽一举而夺之无复有龃龉其间者班生之论允矣贾生之言安在至当而不易乎但尽其设施整理振作必大有可观者定九九生云鲍叔牙之知管仲萧何之知韩信皆是平日讲究得透故见之甚真而信之甚笃古人有事势穷蹙而降人者断不可即杀其家属杀之便多受其祸近今施烺之于海寇可观矣李陵忠义故不侵汉不然渠若将一队为边患恐胜单于数倍也然陵果如是则汉书中岂复存一李陵传乎只可于卫律后附见一名耳李陵苏武霍光传真是精神陈梓言班固相去一百五六十年何以能纪李陵事详细如此何焯云或是司马子长有此稿亦未可知诸葛武侯待黄权孟达可以为法何焯言班固受祸吕东莱言其为习气甚当盖班窦皆戚畹也师曰大凡君子立朝柄政者苟非大贤与之交好比附未有不为所累者韩文公惟与裴晋公相与所以无遗訾朱子为王淮所藨到任即参劾其亲党唐仲友六疏不发七疏即劾王淮甯为所阻而己与留忠宣原相好居官即与之相争义之所在不得不如此王介甫与周濂溪算相好那时周子在外为小官固自无嫌若并列于朝须一断以义不得狗情三代以后崛起人君多起于田夫不读书惟汉光武唐太宗皆是公子光武为南顿君子太宗为唐公之子光武学问虽不深然曾游学京师唐太宗虽撷六朝之精华晓佛氏之糟粕然到底知文义故文章之盛惟推二代此其根本若宋虽有周程张朱欧苏曾王却是天运艺祖全无所以致之又有偏安之君可惜未成者如汉昭烈北魏文帝周世宗英才盖世朱子谓其生像便是不寿信然性太紧度量窄狭昭烈少好美衣服田猎声乐后方知从郑康成王彦方辈讲究然亦无大功夫独其立志不肯偏安孔明亦然却不是苟得土地有以自奉且及时行乐以观天下之变利于鼎足互相牵制冀得苟延如刘表孙权之辈心事无论其有拯生民于涂炭意思必欲光复旧物其名号甚正若刘表孙权等心事不过是做贼情态孔明王业亦亡之说甚确不徒孔明不肯一日苟安就是姜维不肯安静亦是豪杰兴亡命也人道却宜尔若孔明闭开休息自食地利益州虽小荆斨享用孔明不为也独是邓艾钟会来时后主不当便降甯可走最好是孙盛一段议论谓刘禅不当听竖儒谯周之说迎降当时军民怀先主孔明之德未休后姜维军受韶归降众人皆拔刀砍石与吴隣领兵将士不肯降晋见认方听命若使当时相率而逃未必有他内乱蜀中重山叠嶂水折山深只须隔一界便不能过吴闻晋兵至蜀已发兵来救只迟一二日若使刘禅依隣吴数处兵以为固姜维之军亦自来会勤王之师续至蜀民不与邓钟为一心晋军深入欲归不得粮日就尽钟邓方且不能自保何为不可若说逢危国君必不可逃则句践不宜妻会稽申包胥不宜请秦师与其系颈归降何如光复祖宗之旧汉时如孔融华饮刘表刘繇王朗之辈皆负重名孔明所谓论安言计动引圣人者却都无用处庞德公所云俗儒鄙生焉知时务知时务者唿为俊杰卧龙凤雏得一足以安天下俗儒鄙生即指此辈曹操年纪还长至于孔明公瑾伯符仲谋士元元直皆一班少年出世便知机宜孙伯符知华子鱼非其匹敌取之甚易但渠负望对敌不雅须华君自降方佳正在踌躇及伯符方入其境而华歆已迎款道左矣伯符大喜过望执手道故此辈虽无实用大英雄必不轻忽他孔明见庞德公拜于下执子弟礼甚恭所以成就更不同孔明王佐其兵屯处与渭民杂耕而不相扰真仁义之师恩信服人身死尚能镇安数十年韩信辈便不能只得用背水法方能得人死力也孔明若永其年自不可量文中子信其能兴礼乐程子信其三年不死能灭魏孔明平常不说诳话其简札云吾心如秤不能为人作轻重果能如此已造圣贤地位今观习凿齿赞共用刑之公晋武帝闻其改过而无吝色赏罚之信可感神明知其语固非夸大经理世务人设施固是不同汉末司马德操庞德公诸人负当世大名诸葛忠武拜于床下然拜则拜矣敢保其出来都无用观华歆辈可见后出师表刘繇王朗各据州郡论安言计动引圣人群疑满腹众难塞胸下云使孙策坐大遂并江东空言无实何益之有诸葛前出师表仓卒之际言有伦次先要后主自己开张圣听光先帝遣德不宜妄自菲薄引喻失义是修身之意次及宫中府中俱为一体是齐家之意宫中之事交与攸之祎允等营中之事交与向宠是亦尊贤敬大臣事亲贤臣远小人数语伊训说命无以加焉次及自己出处次及南方已定欲北定中原由内及外由近及远然兴复之本总在人君故反覆于攸之祎允等进纳忠言而又切嘱后主自谋谘诹善道察纳雅言深追先帝遣诏后主后来失国之道忠武固已见之矣若此等文字韩昌黎亦未做得昌黎后为国子祭酒亦未见有条奏可方天人策者为侍郎时未见章疏有如出师表者要之亦少忠武一段诚意恳恻处蜀汉中张嶷赵云不独有将略而见事明决持重老成皆古大臣也不识当日何以不以讬孤寄命之事推之武侯用为大将而已或我辈于齐册中见之末若亲见之更的确本朝来有许多创前代所未有者此之谓时务汉末通经学古者甚多如刘繇王朗华歆辈皆名士声震天壤而做事业如曹操孙权等视之若无有者以其不知时务也任以事必败然通经学古有德器人终不可以其短于才而绝之彼虽不适于用却是事业根本如昭烈之英雄以与郑康成谈过而记其语以为治以孔北海知其名为荣幸却不可无此本子以孔明之智略而拜庞德公于床下其所见卓矣有谓孔明前知休咎好事者附会耳孔阴初上出师表若逆知其败肯云今南方已定兵甲已足当奖率三军北定中原又立军令状一般云不效则治臣之罪以告先帝之灵乎此理非独孔明不知虽孔子亦不知但略晓得大略耳若全晓得便何用人事如人子当父母八九十病心岂不知寿命有尽然心又窃计世岂无百年人乎苟可以求医药者无不至人事宜尔也圣人何用此学哉陈寿三国志比诸葛忠武为管萧则曹又不与焉然毕竟工部改评为善曰伯仲之间见伊吕指挥若定失萧曹允矣韩文公杜子美此二人不曾见用若用时皆有大过人处其见解高卓超出寻常万万考古论人亦有气类不相合者邵康节奖许人物如周亚夫张子房狄梁公诸人无不及之而独不推服武侯韩文公总木说及贾董文章送王秀才序又知其祖王无功而独不见绩兄文中子盛推扬子云而不及班孟坚口虽不言盖韩文公必恶文之累坠调自班开之李翱所谓丽华斩叶者文中子拟论语想亦韩文公之所恶又李翱所谓剽剥不让者盖述韩子之意也于德业又不及武侯不知何故以术数前知此非圣贤之所重康节心既虚明察于理又精熟不过岂有不知却不以此挂口至诚之道可以前知者不过因革损益盖见蓍龟动四体祯祥妖孽寂然不动感而遂通天下之故武侯成败利钝非臣之明所能逆睹真有儒者气象康节与孔明固是情好不同皇极诸书惟推留侯梁公想此老出世亦近此等作用至武侯从不提起惟至伯温想因父之保明而至作论以排之康节始呵斥之以为竖子鸟知孔明之非王佐乎盖圣人仁智兼隆若智处太多于道理上太占便宜微与圣人隔圣人略带有些呆意方是狄梁公有何可推尊为有数人物其复唐也在既没之后而身为武氏之宰相多年似不若翻然远去之为洁也程伊川便以周公武侯并称不一而足矣诸葛忠武在蜀人皆咎先主何不早任之治军旅不知忠武亦练习阅历而后能之先主与曹操争雄亦是老于行间者忠武小心收敛却又能看出英雄疏略处日加精密又英雄祇是心中气识能任事儒者又能思见其理故圣贤皆见得最上一层汾阳出兵十败七八全才为难孔明治国如彼条理及出兵虽宿将莫能当区区一隅天下震动虽周公不知何以加此其托孤寄命与周公不异而民不流言之语方且推之在周公上孔明未尝与孟德角敌胜负未可知出师表称其用兵仿佛孙吴然孙吴之技击不足以当桓文之节制桓文之节制不足以当汤武之仁义孔明之师节制而进于仁义者也士未至达节地位且当守节孔明达节者也管幼安守节者也三国孔明第一幼安次之徐元直又次之以元直之才仕魏岂无所表见彼固有所不屑焉耳汉人尚风角鸟占之学而外孝经论语唐人贵制科进士而贱明经学究科又如不善歌者使之习雅乐可以观世变也魏氏之开国承家无足言者独子建泥而不滓当汉帝禅授而数日临哭几于自杀其身亦可哀已其后三四徙封流播忧摧终天天年延及懿亲并见疏斥一帅败或讥其家本寒微骤致通显先生曰今之负且乘多矣顾所以守之者何如读几句时文以龋迻第与此相去有几逆取顺守古人所贵贾谊过秦论到二世子婴时尚为之计宋艺祖得天下与刘知还郭威无二然有浑厚处武断处本身有气力享年长久亦天祐之耳隋文帝未可云不顺守其子不肖柴世宗何尝不顺守国不延无可如何也退之以陶公未能平其心盖有讬而逃焉者且悲公之不遇圣人无以自乐而徒麹蘖之讬昬冥之逃也其论正矣然感激未能平其心自古夷齐之侣何独不然谓其无得于圣人而以酒自乐则视陶公已浅矣观饮酒诗六首每章中惓惓六籍恐公之希圣不在韩文公下也此与嵇阮辈柰何同日而语其不曰乐圣而曰乐酒则寓言固自有由当晋宋易代之间士罕完节氵兄公乃宰辅子孙无所逃名乎稍以才华着便恐不免氵兄以学行自坚乎隐居放言而圣人有取焉惟其时也观谢灵运杀身于无名则公之所处超然尚矣论唐之天下大局面不如明而人才则过之如郭汾阳李西平之勋德杜工部李太白之诗韩昌黎柳子厚之文宋璟之相业欧虞颜柳之书法狄梁公之深心大力皆非明所能及兼之者其汉乎虽末世犹出昭烈孔明其人真是大体面结局甚好某少时先君命余读宣公奏议苦极盖以其排密不疏爽难背诵韩文公出其门平生无一字及其文直至宪宗实录内为立一传称道之阳道州在当时亦是人物诤臣论也贬驳得尽情亦于实录内立一传其孝友忠鲠固奇而迂怪呆状亦全载俸禄被恶少讠夸羡便予之而兄弟几人皆不娶以无后此何为者当时如李邺侯真觉有仙气而韩昌黎亦从口不道及想亦以其好怪也韩文公真狂者其眼目大在那里工部情多使此人得志当泽及民物也宋待臣子至厚罢官犹得祠禄不特超越唐代盖于汉有光也士大夫生当盛时以不得岭表一行为耻王之下便是公公者无私之谓也人一当国那里还记得自己许多恩怨喜怒事所以要大公无我范文正与诸葛武侯便有此意范希文生平好奖成人材孜孜汲汲好尚在是韩魏公便不能如此所以朱子自三代后眼中只有武侯及文正两人文正宅有风水有人相此宅多显达文正云一家好何如一郡好即为学宫于理势应然一家贵盛久未有不大坏者但人却不能杜子美诗好亦在此一饭亦不忘君及天下治乱说他是假如何醉梦中所作诗亦不外此虽用世未知其能为与否然此段心志与日月争光可也司马文正由其言忠信行笃敬终身无失学者翕然服之祇是聪明睿知处少不足耳范文正学问亦有限事业亦不较烜赫而宋人重之至与明道同称明道固宋人所称服为圣者想见希文志气大做秀才便以天下为任言下便先天下而忧后天下而乐又心真诚恳切人不得不推服之有一衣冠毁一正人问或系其识闇未必是邪人曰气味与正人不相投便是邪人问东坡与伊川不相投东坡也谓之邪人曰观他父子兄弟为文有一言近道否以战国纵横为宗治国则尚功利处事则用机权归根则入佛教立朝则党同伐异至今但见其议论风采文章烜赫而终不可与入尧舜之道如孟子恶杨墨前贤辟佛老杨墨佛老岂是弑君弑父贪财好色人然而圣人恶之反在吴起白起苏秦张仪等之上者盖以此人之不是灼然易见其罪不足攻而惟其有以自立足以动人扇惑人伦阴销正教其罪大其流毒还人中其毒而不自知马恶也明儒如邱琼山何尝不卓然欲自立而立朝亦是党同伐异便不足为正人矣十一月十六日上以宋高宗父母之耻终身未雪为论题考熊中堂陈太宰韩宗伯徐詹事揆凯公励副宪查升宋大业陈壮履张豫章满保何焯查慎行汪灏吴廷桢卢轩钱名世因论此题大概闻上意以宋高宗因父母在彼若急进兵恐彼杀之故迁延不忍非忘仇也此固是矣情亦曾想过但怕他杀父母不可进兵但不知金人若必要高宗全献南土但窃负而逃遵海滨而处方休不则便杀其父母将不从乎抑弃祖宗之全土与之乎且急进兵不可而内自强亦不可乎如诸葛公闭关息民治兵储饷用好人择大将固疆圉普仁恩金人若见其强盛彼留此两老人何用又杀此两人何益未必不送归也又不进兵又不自强何焉耶元朝不立法制一切宽弛官以贿行荡无廉耻明太祖有天下许久人民尚思元如幼童惮严师而思宽惰者一般明太祖立法太严激厉廉耻至三百年将亡百姓尚富饶无比何焯言明太祖曾遣人向天竺国龋现入三藏中又各王分封则以一僧傅之姚广孝则燕王傅也师曰洪武皇帝亦不信佛但是人不能无所畏当其分争时匹夫匹妇皆吾敌也至于天下一统无外患可虞而欲保社稷长子孙则惧鬼神而思以邀福而除祸未有不为僧道所骗者自非圣人断不能免夹襍念头惟圣人胸中了亮道理见得透知道我即天天即我天下岂有外于天者坦然做去有何畏惧古人成功后人便喜以事傅会之如刘伯温何尝明知太祖起而己之为佐命如知之何苦为元用作两截人诸葛武侯皆不知即圣人皆不知圣人见理精熟几未动必不轻为人见其若前知耳惟邵康节先生说不得他不前知如上古黄帝广成子后世陈希夷辈皆另有缘故是圣贤中又别出一小支所以二程甚不喜邵此处然亦只见理之后又以气机象数知其端倪耳如伯温问康节如何不仕康节亦只言宋兴已太平百年恐不能久无事此只言理后于洛阳桥闻杜鹃曰南方气至天下将乱临死伯温同避乱处曰蜀中好伯温葬毕即迁蜀及陈希夷闻陈桥兵变自己偕少年辈策蹇往冀幸己之得为也闻太祖即位乃笑而返曰天下自此太平矣康节亦不能确然知乱天下马谁天下乱在几时陈图南亦不能确然知赵太祖之必帝也陈见太祖父道上以笼担二子避乱大笑人问之曰笑渠一担担两天子又见张益州在天上救火大抵心静久神游九霄不屑世间事久自与天通人之所为其几动而事未形者天已有象盖人世所为皆上帝使之也上帝者即天地之心之灵明也问曰上帝既作主何以使世乱而不治曰试问君有疾岂君心之所欲乎既有此心形体即有阴阳五行之错杂祇是富有病时心之灵明尚在或病甚时语言颠到手足狂乱并心之灵明亦失主然病去而心依旧灵明心未尝不欲一刻病去能调养保护之也如三后在天王配于京文王陟降在帝左右武王乃命于帝庭既有帝即有帝庭天之灵明何处不在而必有栖聚之所如人之心灵遍体皆是拔一毛即知痛何尝心不在倒底心有腔子在人与天地一个样善言天者必有验于人天下全以人才为主开国初有正经人物便成一代好风俗明朝三百年诸事废弛学术荒芜风俗却好立朝士大夫虽树党悮事要不可谓其无清节大凡易代受命须有前朝遗逸如派头传来一般所谓硕果也明初虽洪武猜疑不能任人到底有宋金华刘诚意诸人接以方正学靖难死义者甚多汉之二生所谓硕果也虽不用所谓虽无老成人尚有典型世疑文中子有无不可知因其攀援唐初将相更滋之疑然今观房杜魏诸人似觉有些派头或讲究于河汾亦未可知惟宋却无派五季之后天地昏塞生诸大儒真天开文明也赵普诸人皆匹夫耳姚江机智却有若姚江为武穆恐十二金牌召他不回人有好处便有附会归美者如姚江疏何尝一字伤刘瑾而云瑾欲杀之甘心过矣王姚江却未见他讲得治天下大规模经学是其所疏忽者故亦未能详备永嘉议礼姚江其时家居未尝不以为是姚江若得志作相大概是李德裕一种人其心胸比李少开廓而才亦相亚孔明可以兴礼乐虽未知孔明讲求如何但其幕府有许多人在虽圣贤亦不能独成大业也正学迂腐无用若以王姚江处其位恐永乐未必成事姚江满腹机权故是英物其平甯王皆教官典史知县知府驱市人而战真是大才象封于行庳却在今贵州地方而广东云南福建皆汉武帝时始开人皆咎汉武之穷兵由今观之此等地方亦何可少琼州亦在海外内有人物如邱琼山海刚蜂等如何泯灭得周礼有七闽不知是福建否而闽中出读书人始于欧阳詹闻詹前尚有林蕴也将来台湾亦自出人材台湾地方极大今所得不过十分之一天地日开正末可量张净蜂为两广总制归家惟一犁躬自耕田又蔡虚齐做学道寄四两银子还家细细剖分几钱作何事几钱作何事极言此银子不易得又好风水地甚爱一块地须八金而苦不能得价此二札皆载集中渠辈想官物官用视之舆己无与明时尊宋儒学问其风俗之好不下东汉宋朝人才盛于两汉真是天开文运安卿言其乡先辈黄公克缵致仕居家为其亲家赵公谦光死吊之赵之子黄壻也黄因密询之君家三世仕宦家赀毕竟几何其壻以实告吾曾祖仕归有二百金产吾祖自卿回复增如曾祖数吾父自巡抚粤东回更好增二百石租矣黄俯首归闭户不饮食者累日举家惶骇跪而请罪黄乃唿其子至告曰赵氏三世仕官所得如彼吾一代耳竟至有三千金负鬼多矣非汝辈罪也黄公五十年显宦除吏部遍历五部尚书巡抚山东十二年而以三千金家产为羞前代风教之厚如此黄为巡抚山右清素不缁夜不闭户几致刑措云蔡虚齐先生终身授徒于僧寺有劝之讲学者笑而谢之徒从中有异等者升之于后堂次者则发文时次第其前后而已升后堂者则林次崖陈紫蜂两三人而已其文常居前列者虚齐死后无一不登进士第虚齐提学江西考试时次崖看卷于署内取舒芬压卷人譁然怪之其郡守郡佐皆言或内看卷人偶误耳蔡曰不然今日即将诸人覆试令予署内看卷者及舒芬同考次崖及舒一挥而成诸人作果不如郡守等皆气沮蔡因谓曰舒生乃此地之罗一蜂也他日当为忠孝状元人疑而笑后死十数年林与舒同榜进士而舒果殿元其直辞贬黜与一之行迹相类又有一乡先生赵讳瑶者为粤提学尽放一郡之诸生三等诸生惶而请为文之法某曰文非无佳者祇是中有恶气不祥不欲尔辈入闱耳诸生苦恳之因许其入闱是年赴省试者多溺于江十有七八也当时人谓看文曰虚齐圣赵瑶神王遵岩令其壻林某为文林止为小讲苦不能成篇其表兄来为之代作中比去其师乃为成后比王看之分三段批小讲尚书中读书不成后乃教官也后皆如其言地方果生一人能自立者上天之所加意也其精神定有发露时气运亦随之而盛如蔡虚齐在晋江林次崖在同安平日皆尽心朱子之学而流风绪论二公之后甲科之盛每榜不下数人乙科每榜数人如此者几百余年号文物之地张瑞图子名潜夫号确菴翰林不仕本朝极有品其甥杨玄钖十四十五岁联捷亦高品不出贫极杨有至亦进士一日造之曰柰何连日米断旋买旋食竟成杨维斗矣答曰叔还好至连日竟是杨升菴矣郑芝龙在明朝后不过好献与本朝图官大耳黄石斋为宰相何元子为总宪芝龙加宫保班在诸臣上至其婿以都督亦在东班诸臣上何纠仪拉至西班渠曰吾勋臣也何曰汝勋安在果拉之西班芝龙大不平何知不可为上章辞归帝留之郑曰何用此等人遂放归伏甲于路何肩舆至突出露刃舆夫惊唿何出谓贼曰知君所欲得者吾头耳毋及他人伸颈命取之众愕眙许时曰好一个都院且取若耳可矣割耳而去以已杀报芝龙隆武闻元子被盗杀哭几日当时人作一对曰都院无耳方得活皇帝有口祇是啼石斋曰吾死在明处何用为贼臣杀乎遂请命出关征剿与兵一万七日而粮不至诸军饿散黄曰我知之矣汝等愿去者速归施为小官陈机宜大略言此等兵本无用不如全散去以公重望藏身僻处观衅而动义声号召尚可有为何徒取死黄唿之入曰尔有异志乎但不知吾心事某此出不过送一死以尽吾事汝等可为此事天下虽大那有黄道周藏身处明知兵散去坐吾以失律之罪然吾兼程进一出关便不复理渠矣至江西诸生闻其名争相号召起兵本朝兵一遇而靡本朝兵唿曰黄阁部在内不许杀必须生擒黄自出认遂将去施靖海向余言廿六岁从黄漳州领兵出中途便上书与漳州论兵机宜漳州报书言君所言悉中窾要但我受命而出焉能中弃其军济则社稷之灵不济但办一死因言漳州祇是一忠臣却用不得无经济才余因问施君所陈机宜如何曰以余意直行将所带海兵弃去内有郑芝龙主持粮饷掣肘所带海兵习水战而不习陆地父母妻子悉在海上乌合之众动辙离心本朝兵初下兵势勐锐先声已厉如何能敌不如散遣漳州负天下重望潜向江西湖广联络豪杰随地起义兵团练选择而用之黄公义声还播兵若精强四方必有应者或尚可为如彼所为立见其败漳州书回吾亦辞去不复与共事至今漳州手书尚在余箧中黄漳浦被擒时诗极多予曾记其一首云诸子收吾骨青天知我心谁为分板荡岂敢付浮沉鹤怨空山浅鸡鸣终南阴南阳泣路远恨作卧龙吟一门生归索家报黄裂衣襟啮指血书四语曰纲常万古节义千秋天地知我家人无忧黄石斋死难之详却是余会试时住浙溪客店中一邻寓人为人言且说且哭直达四鼓问其人云皂隶也不知何处人言金正希先生擒时摇扇回翔步于洪承畴大堂前指斥骂之言金黄皆称老爷面洪或称名或称洪亨九或称洪老黄石斋先生被廷杖下狱时诸刑俱备身无完肤已死仆于地那时士大夫皆好黄东崖时为侍郎微服入黑室中无所见摸地上得石斋低唿石兄石斋已昏晕不能复作声东崖以为死矣遂哭移时石斋复甦问为谁东崖答曰乃某也石斋云多劳多劳有心人长叹云不仁而可与言则何亡国败家之有东崖云兄臀被杖瘀血凝塞当为用磁碗片割破去之方可生勉当自爱石斋厉声云世岂有割板的黄道周听之而已亦卒不死石斋生平直言极谏已可死三次而再起再谏以次加厉卒殉大难气终不挫真是铁汉石斋死年六十二门人见他自己看的命册每年下皆先定注语人多不懂至六十二崴遂无注语充湖广军时上问通乐律人举石斋以对奏云黄道周人虽偏学问好天文地理无所不精不止通乐律故负天下重望如张溥亦然明日遂有中旨免黄充军得归家足已跛两手指皆拶断上截余下截作书竟是全把矣成其范辛未知贡举余见之问其刻日平吴逆及吴逆死皆验果否曰有问其所读何书曰生平惟黄石斋三易洞矶三代以后有两圣人叩之曰一贵乡黄石斋一邵康节顷入闱所携三易洞矶又复熟复数遍矣吴典铜川又向余推服李卓吾以为圣人曰人言藏书怪吾求其一字之怪不可得一片道理吾乡此两公者后进率不服而外面推尊为圣者却是山东一人山西一人石斋先生及门吾犹及见之问石斋先生教泽曰渠自己读书亦勤清风介节自好但从之学却不得其益喜人谄谀而已不问渠骂学而不问何益问的深切些又骂躐等多所不达郑芝龙在明朝号一官泉州南安人兴贩于日本娶妇生郑成功永历赐姓故曰国姓郑芝龙投诚本朝成功独念明朝恩礼因帅数十人去为海寇数招不降乃杀芝龙于京师成功始事乃同安诸生陈永华为之谋主陈父名鼎以天启丁卯孝廉为同安博士代知县守城与本朝兵战城陷不降死于明伦堂永华招集训练尽心区昼顺治末年自金陵败归乃夺红毛台湾而居之死者数万人既定台湾成功志不在小乃使其子锦受业于陈永华令统兵居厦门欲潜图漳泉去台潜尚隔两重大洋得台湾本朝降去总兵马信功最多兵最盛成功偶伤寒马信藨一医生以为中暑投以凉剂是晚而殂年三十九马信以为成功死则己得王其地矣翌日马亦无病暴亡成功第十弟自称护理廷平王印永华与郑锦闻信即率兵归护理者即发兵拒之各营兵将皆壁上观视胜者归命焉锦胜遂立为主陈永华思护理系至戚不便自相贼害留伊亦无面目在朝班可纵之降本朝锦如刘后主了不视事国政一诿之陈陈以永历授官为都察院自称都院锦赋诗饮酒声色自娱所着有东壁楼集锦长子克宗即陈婿陈死锦用事者领内兵冯钖范也擅作威福大失人心锦后自屯厦门陈驻台湾锦继陈亡锦长子克宗英明冯钖范忌之刘国轩惑于冯言按兵不动冯绐克宗出于道上夜缳死之托为自缢其妻死节兵围陈氏第三日锦母以陈氏无罪有功太学生伏阙上书乃释之立克塽塽四岁易制又即冯钖范之婿三年大旱斗米银五钱而本朝闽制姚启圣用帑金贿结其心腹大臣来降者踵至本朝兵至刘国轩冯钖范勒其主降国乃灭初国轩为护理将校兵败已缚就戮陈永华奇其状貌释而用之康熙三十九年六月初六日予同年陈还君钖为余言之还即陈永华孙郑锦之弟聪婿也李安卿先生云陈在台湾开疆立国训农讲武招商兴学廉洁有干局开诚布公推贤让能盖希孔明之风范者自题共堂曰娩胥故本朝招之不降殁后枯旱三年而郑已国灭后其子孙皆入正白旗冯钖范封伯今现在刘国轩为总兵官数年亦封伯皆入旗冯今亦贫苦甚词臣陈梦球即永华之少子也锦舍名经漳浦一支龙入海起铜山水落时则石骨见前朝死难者皆铜山产也吾泉以节义见者惟晋江蔡道宪江门先生外此则何燮郭承汾两公死节亦极烈江门寒贱时其父为人家清客歌吹江门自幼入学后好修洁其容簪花净衣终日在戏场观剧人轻贱之后遂发乡科会试时至德州闻本朝兵渡海直犯保定同袍闻信者皆回江门笑之曰诸公如此怖悸将来居官国家有事时将如之何无事时想人家爵禄闻人家有事便抽身去可乎独策蹇入都是年遂中甲科还乡后谦下无比遇其父所依讬之家子弟坚不对其子弟苦辞曰吾父之恩上也如何敢对居丧如礼人即器之为长沙府推官张献忠兵围长沙急太守欲逃江门持之急勖以大义守不允曰事不可为江门曰愿付吾印吾为公守听公去易以招集兵粮若成事断不敢自以为功仍待公还守感其诚与之卒溃蔡朝服坐堂上执而献之献忠不跽献忠尚问其履历蔡看傍有兵器遽抢而执之欲手刃献忠献忠怒立剟成肉泥上言今口外四十八家达子四十家俱元朝之后裔八家是其国人又纪载言擒正统事本欲取北京恐不能据后屡欲送与中国而景泰不要后乃送入不收因置之而去景泰乃迎入彼国待之甚有恩礼与之胡后生一子天顺立不取其后与子其子孙今亦为八部落之一上乃见其王而问之渠亦自知为天顺子孙也师问曰其人似中国人面貌抑似骚达人面貌上曰骚达的狠其母系彼国人又数世相习如何尚似中国人黄石斋三易洞矶原无可解之理吾乡有一友人欲算其数后遂得心病山东成其范自言无一字一句不解其说余亦不请教他盖的知其为欺人使石斋复生令他句句作解恐亦不能北地郭蒯菴在朝房闲话予问其见前辈多风度自殊曰何尝与今异一班诸名人在予家者甚多惟黄石斋刘忠宣念台两人风度好也不过是如今魏环溪一流人至如倪鸿宝成甚磨人是女郎叩其何故曰至予家一日而数换鲜衣可厌极矣曰何以死难曰吾亦不知其何以死难予时幼童持绫十二幅求石斋书石斋喜曰吾为书之即磨墨书干予复云求毛伯落一疑叹曰吾书不落欺疑方贵重卒未落欺崇祯临朝问乐律廷臣俱不能对有人奏惟黄道周知之蒋八公启奏黄道周不独知乐律天文地理以至礼乐制度医卜星相无所不通帝曰朕亦知其学问好但其人太偏已而默然时为周延儒所救已充军在道次日下诏赦还此癸未年事甲申即国变在海上出师时漳有一诸生轻毁之曰没相干不过又一洪承畴耳吾知黄某久矣其门人等恨之而无以难也后死难信确乃众擒其人倒悬之于儒学中欲挞死之已而有人共劝解仅免黄算命果验其生平着书绝不可晓盖必得异人传授而以诗书文之以见其非术数之学耳至以五经配合推算而验之真可笑也然其既死后人见其推算自己命薄至六十二岁止人物亦随山川江南风气似胜浙江古来人物江南如范文正朱文公谁敢有异论浙中极烜赫人物如宋之金华永康明之方正学刘青田于忠肃王文成皆未能醇本朝人物醇正者陆稼书外如杜肇余彭羡门还朴实浙中学问大抵好诋诃先儒黄梨洲其尤者万牛兄弟三礼亦少自得处如顾亭林之音韵梅定九之历算真能有考究不涉一字虚浮者无有也陆宣公宋汝霖金仁山王龟龄诸公皆甚正然而少矣安卿言平生见闻所及有胆气勇决者郑成功施烺姚启圣二家伯三舍弟蓝理与刘国轩五战而三胜之亦勇将也卷九本朝人物生平见一好人喜欢至不能寐即一技之长亦然与吾何与生性如此当日魏蔚州汤睢州是如此人近惟有杨宾实是如此见人之善如己之善闻人之不善如芒刺在背汤当日闻某所称道人必亟亟觅晤曰老先生必不妄如德子鹗者汤问人物以比对汤曰闻此人无世俗气吾曰直是黄农以上人汤汲汲见之一见得终日谈而不相舍遂成莫逆谓一满大臣才极利然满面见才又带杀气终不能善终也大才须韬敛一毫不可见方好前满中堂阿兰泰庶几乎将来汉人杨宾实末可量也志气强毅临事有担当外面却如田夫野老甚好杨宾实无魏环溪一段清明开霁和暖之气是天禀使然魏之议论条畅气象开明逢人说法不择高下宾实则语言有格格之状严重之气象多便觉逼窄些然杨之经制文采殆过于魏宾实外冷而中热初入馆吉永荐之至一满洲齐色家教书齐亦难相与者宾实则视其子若己子喜怒哀乐皆与相贯来经年而齐色夫妇及其子爱之如骨肉不肯放直至齐色往关东始放宾实为人办一事便如自己的事应承一句尽心为之自己的事要做那一件穷日夜尽心力做一个透庶常将散馆余语之云散馆高下虽非要紧事但翻得文字不成话亦不好渠遂为是昼夜不辍眼几烂腐棱来散馆故最高第做学院时其幕客笑其六月大暑汗浃衫背不暇浣濯苍蝇群集粪污万点而渠不省不辍其时文散文生成笔气便似曾子固气甚厚下语甚重其读五经妙在不是好其文词为文章却有甘其滋味的意思故能措之乎用本朝人物以魏环溪汤潜菴为第一流他两个实实有要天下好的意思京江就少此意泽州虽不与京江同然亦少此意今日钱启新所着易经象抄等六七种都有了是其裔孙钱荣世所赠暑一掀便令人笑倒可见当时高顾等都煳涂将来常州地灵要在杨宾实身上结一果宾实较平稳多哩钱公人品甚高可惜其所学如此魏环溪见人便劝为善虽童稚下贱皆与为等视现身说法喋喋不休不复觉已有年尊爵高之异人感其诚乐从之游汤潜菴见人朴诚真率告人必以实蹙眉口画手指形状忧苦人亦感其诚多从之游卫老师见一人辄与讲书说理汝不明他不休意思更好祇是后来颓废急躁举措不时亦不永年之兆魏汤到会议处才一语虽不切便有一段正经厚道意思数公风度于今总不见陆稼书便孤清高峻人难接近然躬行实践立品不苟故人尊之朱子便云有人声色货利都不好耑好做官的可见世不乏贤此等真断即以做圣贤不鸡何为看政事堂如仙宫瑶岛多坐一时也好闻人要回便吃一惊闻人再住一霎时便喜动颜色却是何意终日啧啧至少有万语磨来磨去都是书办所料理者虽清苦勤劳唯日孜孜谓之自暴自弃也可宰相之事进贤为大观今之君子所喜者张寄亭之属而所恶者赵松五之类可以观矣其病根都在功利上某生平于公卿内推重魏环溪虽亦有偏处学问尚少但他却满肚要朝廷清明天下太平而致此者非人才不能实欲激浊扬清又厚道见一人随其高下浅深而为之说法又善言娓娓可听一味热肠闻者亦感动却又不是以前辈自居教训后生其词气却是大家勉励做个好人的意思就是后来惧祸不敢言而这一段意思隐隐于胸喉间说不出忘不了若腹内冰冷就是自己清介孤高与世不相关何益于人汤潜菴便不能如此陆稼书亦少此意近来杨宾实有此意做学院见一个好秀才抓住便欲成就之不特此就是当日穷时教书有子弟相托者他便视同己子恨不得立刻倒出自己肚肠与他看他外似孤冷而内裹却滚热此是大人之根若赵松五之清勤外而督抚内而户刑尚书都可做少此一段意思宾实一日谭朝廷事不当讥切当事余云我辈如徒讲皆是无益耳如今日朝廷便全以天下事见讬一意委付绝无疑贰我辈自度可能承受否设若如此可能有头绪不乱否可能周知人情微暧处否礼乐农桑刑名钱谷纷然而来若何整顿又不是可以暂时停缓让我学习再来理论之事又非一年二年以学习而成之事古人小学之后入于大学廿五年至四十道明德立始曰强仕不过试之而已又十年五十曰艾始服官政我辈小学大学何处得力而遽当大任欲以建功立业为法于天下可传于后世能乎不能乎宾实悚惧动色而气急惶然自失自是憔悴者半月有余自流俗观之最是迂腐可笑处此便是大有根器处本朝宰辅如现今京江之过于勤慎淡泊真是大难此人真是自成一家其文其诗都是无气概你要说他不好却句句稳当即如时文虽无能次侯韩少宰之笔气然亦无甚败阙也作事专师法本朝洪经略事事小心三思不苟虽细微必躬亲中年妻死遂不娶无妾媵不食家畜猪羊鸡鹅鸭等物虽鱼虾野物仍食死者自朝至暮无片刻暇自公事至读书应酬每事必迟回详审无大无小百倍其思虑而后发晚则合衣假寐醒即起读书饮食男女人之大欲存焉却说不到京江身上以故生平少蹉跌作官从来无降级罚俸之事论其自十六岁发科廿岁入仕途宜其放肆疏纵而乃如此亦是贤人但惜其读书却句句看过如不看过一般不识其大处要处立意要读尽天下书便不是其御事又太迟有用心于不必用之憾即泽州之慎守无过后辈亦难到大约泽州是钱塘黄机汉阳吴正治一辈但知趋避自为离事自全余问京江可比益都否曰不能以余所见相国冯为第一窦坻次之京江可比高阳益都大节在进贤相公动本藨人自益都始益都藨魏环溪诸人有大好者又会试主考亲近者亦不绝门生有二三年不登其门者他还指其名而赞之以为不奔竞又有鲠亮之气皇上怒高念东有波及益都之意向益都言若非汝藨乎益都直抢曰呀此非臣所藨如何坐在臣身上上曰非魏象枢所藨乎曰臣所藨者魏象枢臣能保魏象枢而焉能复保魏象枢所藨之人且皇上亦曾问高珩于臣臣对以为高珩若教他做诗讲修养好做官恐非所长皇上岂忘之耶上嘿然宝坻煳涂已甚祇是却有大圭不雕之意一意天真烂熳所以品格在诸公上益都好在进贤乐正子在孟子门中不见他好至今配享为首座以其好善也益都此处又不及魏环溪竟以此为事日日道人之善真有愿天常生好人愿人常行好事之心汤潜菴尚不如潜菴亦好但看见不善之人却有他自不好可奈何之意魏环溪尚有孜孜劝导超度聚生之意此为第一至陆稼书一味孤高冰冷不能成就人虽自己做到圣人亦无用余曰京江比高阳清否曰高阳亦清富云老为其本房门生常言有人转讬书帕至百二十金者即惊讶曰彼有事相求耶有则明言受之不能相为彼此俱有碍富曰实无曰何为至百二十金耶恐有他故宛转恳切言其无他始受又不许子弟进场人问其故曰吾主考三次孰非门生吾虽不请托保子弟不钻营乎吾自有荫但恐其不能做岂患无官此等处虽京江不能及也但亦有他的弊病北相惟冯益都有些意思不以人之亲疏为贤否不计利害之多寡为恩怨又留心人材南相吴汉阳可比宝坻而如益都者尚少反复想来惟徐立斋看不透他他同做学士时还读书为总宪时对上前时肯出言今日无是也上欲差满洲三品大臣巡方满洲很愿意上临轩说此事明朝有巡方旧例立斋便言明朝虽有巡方不过御史其秩卑虽许他参劾督抚以下而督抚官亦可参劾他今三品官大督抚不得弹摘恐有贪婪者恣行无忌便大是地方之害上曰难道差出去的都是坏人么曰皇上自然是精简出去的但十百之中间或有一二负恩者亦不可定倘如有一人则一省受害矣上默然后卒不行其言大是但健菴胆大亦不能如此所以人连立斋言也不信健菴都是引经据古听之谔谔而实有所私魏环溪奏对时倒常引喻失错处甚多而其心非有所为也故人信而谅之健菴已罢位立斋一日进讲义中有异端二字上曰甚么是异端我看起来为人臣而不忠日日树私人为门生故吏乡亲同年营私作弊尚口谈道义此即是大异端有其磨异端余时在起居注侍傍若是健菴当此便涕泪交流巧佞百端分辨不了立斋不愧不怍了无言并不免冠谢罪又尚肯藨人如修史藨姜宸英黄俞邰之类虽非大要紧人亦还是有文名者且归去甚贫虽日用都仰给健菴若久在相位或可比北之益都而惜乎受其兄之累也予所见文武大臣有风度者魏环溪施尊侯而施虽骄然生来骨骄非造作也僧人锐锋家伯葆甫皆好锐锋虽下棋言笑终日而体貌不失家伯善文章寡言笑却终日有笑容不疾言遽色临事有主意至枯禅强厉自守则陆稼书也数人皆本色不作态风度可观施琢公及见黄石斋犹有明季名士风流尝言郑氏窃踞岛外未遵正朔杀之适成竖子之名穷蹙来归大者公小者伯一门忠义何在不报父弟之仇乃以深报之也斯言也谁谓琢公不学浙中三君子杜肇余彭羡门陆稼书稼书虽然讲学读书杜彭二君亦真君子当于振甲议开捐纳时独羡门与余不画题于振甲赐第即在顺城门裹上朝下朝皆过其门公卿无不奉觞上寿不至其门投一刺者惟余与彭羡门杜肇余三人在九卿班杜于不可行事亦不争事举独向余曰这事是使不得我们不画题罢一日余同羡门在翰林衙门出是热天家人见一蝎子在地欲死之羡门狂奔尽气而救之已而余问曰蝎子害人之物公何爱之深耶曰蝎子之在天下其多焉能尽杀之他若螫了人是有罪的杀之可也今在地上行与人何涉而杀之他无罪其仁爱如此又一日背人语予于振甲等不能害我辈公曾见有老虎咬死麒麟没有亦甚风趣浙东人又是一种学问如黄黎洲万充宗季野淮人阎百诗辈古文尚书周礼两部书便是他们譬敌人做人做文章谁能尽好看是甚么事甚么话朱子文字也有平常的祇是肤浅没甚紧要精采便了决无悖理伤道如人他事有出入不伤此人曾不孝其父母残贼其兄弟纵他后来勋业弥天地也难着推奖黄黎洲乙卯年为典试除果亭钱塘令许有三延请讲学便讲泰卦谓此卦是指祭祀牵强没道理还是小儿戏语至论人心惟危四句为魏晋人假造但观尧曰章只有允执其中一语可见魏晋人因荀子说性恶故曰人心惟危荀子说礼伪故曰道心惟微荀子说考索数语故曰惟精惟一荒唐至此心与性何涉又况有人字在心危又与恶何涉道与礼何涉荀子说礼仪三百威仪三千此为伪不是说道心微又与伪何涉况孔子明说操则存舍则亡岂非危乎人着此等议论谁复论其他季野晚年识见顿胜其兄张长史为细说朱子不可骂季野颇纳其言稍止浙东人大概主自立说不论是非但立异同陈介眉在朝堂与张京江辨论云孔子后孟子又自说出一段话何尝与孔子一般周程又说出一段话何尝与孟子一般若前人说过了何须后人重说前人说的是了后人便不须异同则孔子而后便当闭口并书可不读矣是非有何一定凭人说就是了不知道理是一定的却不是一定的以为不是一定的古是此天地日月今亦是此天地日月古是此人物今亦此人物若说是一定的唐虞是一样三代亦是一样五霸是一样汉唐宋元明又是一样男女饮食何尝有二祇是各人故是不同道理祇是这个道理一番讲求一番新乌能辨去定理定主翻案方为新异乎汤潜菴亦向姚江张武承烈全主紫阳张每于朝堂与汤辨汤不甚与人争但冷笑不然而已一日张在朝班向汤殷勤云何许时不见汤曰顷数日闭门格物哄然作笑汤党大喜以为妙语至今笔之于书其意盖谓朱子说格过物才好诚正修齐治平必须闭门格物了始可开门应事也其实此语亦无甚妙处若部院有事便当即事件上格如做翰林无事便当闭门格物有何不可朱子云或验之事为之着或察之念虑之微或求之文字之中或索之讲论之际事为之着开口便及何尝是教人闭门格物过方才应事但此四句次第却与博学节不同文字似是博学讲论似是审问念虑似是慎思事为似是明辨不知何故想是朱子便恐人疑惑空说格物当下事反似遗了故云祇说物字便由性命及伦常及天地及细微却确当易晓说书理惟张长史聪明最善一翻转便是道理真是俊物如说天地之道可一言而尽也他说其为物也者即其生物也者其为生物之心也不贰故其生物之功也不测又说无欲故静若禅家便说静故无欲真是妙讲西铭极好说是当画一直线从直线分挂下傍线直上是父母两傍便是兄弟直上是祖宗两傍便是族姓直上是天地两傍便是民物未有人真能重父母而薄于兄弟者未有能真能孝敬祖考而不恤及宗族者未有真能心同天地而不民胞物与者妙极之论圣人说其如示诸斯乎指其掌便是此理宾实也算细心读书能思有见解到得长史前便觉得笨不可言除了长史便是宾实长史小古文四六亦天然华藻若不死翰林中谁是敌手可惜三十一岁便死松江风土薄令他受气如此不厚遂至凶折安卿言邵子昆在台中予公车于辇下见之冬内着老羊皮短袄外新青布皮袍及外套袍短而布新行坐索索有声坐定则以一足加股上至家兄寓多言而粗率动辙骂朱子令人厌苦陆稼书与家兄比邻而居内外只四家人相随闭户清寂日读四书注而已四家人亦皆相安真君子也邵三任县令皆被参处用刑虽酷然所至则钱粮案牍无不清晰百务皆举一钱不染罢官则跨一蹇驴而归无复拖累屡蹶屡起卒不能挤之不显也陈紫凝骨气太寒秦龙光更觉枯藁大凡有意思的人都禀得此种气是天不欲开太平若有意思的人凑得着天地富贵福泽之气必有百余年太平孟子说气真妙如今且如梅桐厓为闽抚梅公真是好人但柔懦恐为势所伏耳彭无山郭华野本体岂能好是桐厓但多一粗气魄耳义理血气虽不同祇是这一气天之报施必不爽若是假人品必定巧为表暴到尽才歇如孝感嚼签子事当时人信之者少就是镌职以去而人率谓由椒房之害也倒是椒房成就他名声若孝感彼时便死岂不一完人到得再起被徐健菴驱使初健菴结高淡人以誉孝感孝感进健菴又即嘱孝感毁淡人又听徐健菴与椒房相结以害北门至典会试五科把天下文风坏到不可收拾底裹尽露始教他退位以卒岂不可畏至汤潜菴本来该死适为小人所弄转成就他一个好名声当时潜菴原也气运不好即不遇风波也未必不死若云祸患能死人则余当先潜菴而死久矣都不相干陆稼书命是外格倒飞天禄马已行必死之运余谓被于振甲问个死罪皇上饶了他又革职放回可以算过而实不然却到家就死是命本该死亦以上疏与小人作难被人陷害帮他成一个好名声观此等君子小人可以自立矣郭华野立朝始终焉徐东海所用却不能如张运青无依傍虽与索公相与却未尝通馈问受其指使运青抚浙时欲参督学周清源郑开极以索公之言而止虽委曲无大害也大约论人除以道统王佐归之便须斟酌不然其人到四五分好处便当推赞若刻论到十分岂惟今人虽古人完全者亦少张运青一穷秀才做得名满天下九重称其清四海重其廉祇是一个不要钱甚矣人贵自立马齐对上言其成都甲第连云皆妄相訾毁也张蘧若与之连谱典试蜀中其太翁效之至其家甚湫隘饮食器饰俱寻常细访之乡人果无他田产祭岳时一司官随之行回言其绝无赀产如蘧若言人好败人之名也如此人因其生平美官知东昌府监法道浙抚江南督学遂谓其有所蓄不知他人处此百万易易耳今以运青若有一二万金亦不害其为清然并此无有也其去浙也闻命即行扌詹簦数肩而已资橐安置耶人有万金必不能掩断然败露如王人岳出闽自己行李萧然而以万金付一仆遂为仆人尽干没之而去运青所至未有是也彭无山做官无论真假要亦是自己硬做去未尝寻墙靠壁其子弟居乡不法非其罪也人亦啧嘳言其自己居乡有可议处如今人好毁败人非亲见未敢信以为真也关中李天生晋中傅青主皆高品虽学问粗浅驳杂将来与顾甯人皆有名于后世实能外利禄矫矫自异李天生辞征聘不得到京李襄白是其藨主天生不与修弟子礼襄白好声气云以君主学余何敢以常礼相求同姓为兄弟可耳天生长于襄白见其往来之刺天生为愚兄天生到馆后即上疏辞归傅青主见其所议易全以归之炉火可恶甚矣倒是魏伯阳讲炉火附会易经无所不可从易经分出一股道理为彼之说何所不可但说炉火而以易附之可也说易而以炉火附之万万不可此固有辨李中孚全然不通非儒非佛非老其论之浅陋悖妄令人发笑其人乃真高品有孝行而妄以圣人自命其罪大矣文中子何等学问只以拟圣人至今诟厉罪案尚未定此等事玉皇大帝当为提问者张武承烈予同年友其所着易本之本义再引不攘人祇是无大发明与陆稼书差不多人亦相似二人亦相好但自己主意一定偏执到底急切说不转难与相商量但他们却是在道理上讲欲不是在利上讲到底讲到道理上去不得也只得从人武承以鸿博举当时鸿博如陈维崧严荪友朱彝尊潘来等于诗上原有几年工夫襍事记得些便眼中轻科甲科甲又嫉其以布衣而同馆到底不久都赶去其存者还是科甲如周清源又是他各人谋为不关大局也然近时人物如陆稼书汤潜菴魏环溪卫猗氏既齐皆真君子也陆稼书读朱子书外此皆不读觉得枯藁窄隘然其立品卓然人有骗之者辄诣其处痛骂姚江子静一顿便敬为上客潜菴人朴诚其乐善亚于环溪卫猗氏师亦好善若渴表裹洞然勇于有为祇是轻欲自见意气风生坏事耳信幕客淮安人顾諟酒后耳熟掀须大言抚黔时今日一本明日一本上已厌之复轻出兵挑洞蛮之觉卒致大祸今时如张运青之清一文不染可谓廉介其次如杜秀水之淳厚彭羡门之高雅次之如韩元少之善全其身名吴匪菴之向善类皆君子也黄机为冢宰时人皆恶之予独喜与之谈虽不是儒理其所说却是老子慎默之学说得精采令人汗下其他李高阳霨阅历世故久语有竦动处窃亦喜听其论蓝理战将也施琅名将也予藨施平海时上问汝能保其无他乎予奏若论才略寔无其比至成功之后在皇上善于处置耳上曰若何予曰其为人骄傲若要成功之后能自敛约兵民相安端在皇上自有善处之法予藨蓝理之时上曰姚启圣如何参之予曰伊参其贪臣所言者武勇耳上曰果贪否予曰为将者能清廉自爱虽自古以来所少如今文职能皎然不滓者尚少何况武臣后东海即乘此谗搆谓余在上前特参此两人施已半信蓝终不信世得云蓝理与海贼战受五枪肠出蓝自以为必死遂入裹之欲复战施琅泣止之卒不死问施尊侯其生平所见人物有奇士否曰满洲开国老将或有能者不及见矣今日殊少汉人亦少也黄石斋先生自是忠烈自幼铁骨肢体俱残百折不回卒亦就义虽文文山让之祇是无用人做不成甚么事固问之曰甯郑国姓刚果有治辨次之得吾糟粕者其刘国轩乎吾为总兵时彼为千总吾即识其为佳士后平海上施为余言曰刘国轩若自守险要命将守澎湖吾此行尚须两番工夫澎湖破刘尚据守相拒如自守澎湖一举成功矣盖一败则吾胜势直前彼不能敌矣彼刘国轩果自守澎湖全军覆没仅以身免逃归其国人尚欲战守刘国轩曰无用遂疑降见施下拜施与同拜刘曰今日国轩俘虏耳提督胡谦抑至此施曰敬君好汉曰好汉尚至此乎曰此君所以为好汉也他人不明白断欲送一方人性命惟君明智知吾势不可敌天命有归保身全国所以为好汉也论朝分司琦才分尽好医道颇通与他论五经古人诗你念起头他便会接一句只不能联片接下盖他记姿好一涉猎便记得如随皇上行水淀中荒湖之内一走过便记得若此人再知些道理养之以厚重之气便不可限量盖人材之难祇是难在不识这通盘打算的大主意若只在目前利害上算计久后便只见得这些落在小有才一边去其寔有利便有害有得便有失也必不能到头完好沧洲刘果实师退于癸未十一月二十三日应抚聘请至保定安溪师出晤之言其自云乙卯乡榜十八崴二十二崴己未成进士二十八崴乙丑为徐健菴掌院试黜对品调部属遂弃之归自度文藻治才俱不如人决计不出三十五岁丧妻遂不娶有一子足继先嗣尽遣童婢父子居一室亲自炊爨为亲戚子侄看文字受其供馈米薪以自给取其无累而已一岁所需无多虽荒年也荒不到我今行年四十六自分以此没世卷十本朝时事甲寅耿精忠乱泉州府安溪县皆为伪官将闽绅进士以上者无不驱而为伪官其时不独官迫之而出即乡里奸猾亦皆以此挟制作威诸父老亲戚忧惧不知所以惟先君立志不移尚恐予有改心皇上今日教忠之扁先大人真当之有余也乙卯夏予亦不能家居为伪官群小所逼迫将有宗族之祸迁延至福州鼓山以信通陈则震陈绐以有心腹语相告微行不妨五月予从二仆人与家伯约三日不至便以先君玻晬递信以便脱身万不能脱若必强授职则惟有饿死一着一到陈所耿已知矣必欲留之以官随后果有父玻晬信至予遂自造瞅恰好遇其传宣官甚好是日为端午日乃耿太妃丧期年不接宾客传宣见予词迫切即人为言竟许予归约以父病愈速来则震以节日强留予不敢过急至次日则震仍以王提督兵塞路为辞予径回临行则震有予辈曾为本朝官终当黄冠野服以相从语予亦以百口托之果能相保全者本朝恢复日君之事予任之后二十余日耿逆遣四骑持令箭来半途为海贼所阻而返未见其能保我百口也徒以当日既有此语予家既无恙故后亦营救之甚力甲寅春家叔到省托以祝寿致词耿氛甚恶宜来予乡共守渠笑予言为过所虑者西南耳此处皆庸奴何足介意未几耿举兵反而渠身遭迫胁矣乙卯年遣家人来告为画三策有手书与之一时正海澄为海寇所围甚急余已遣人往广东龋俶恐不能卒至海寇敢于围海澄者与耿和故不虑掣其后也若年兄能鼓煽一言有蹑其后之语则海寇必颇后而不敢前广援至则大事定矣果能此事因败为功之大机也一贼势不能久年兄有为本朝画策明心语或达弟处或遣人从福甯州达李武定为将来湔洗之一据一则残毁肢体五官不复能具以脱其轩冕以表其诚则震尽辟其说一字不见答予五月密本就与家叔谋之家叔托以卖纸于汀州送奴出汀州关从江西至江南辗转至京家叔问必欲上密本何意一洩大祸立至予曰吾以一编修小官上亲考第一京察时官员毕集无数大臣阶下一过独唿二人至殿上顾问慰谕首为余次叶方蔼也今日本朝有事以此请起居致诚款亦君臣之义当尔且昔闻海兵至南京后兵败镇江乡绅杀数百人今日看群盗举动亦不似能成大事者倘异日如南京之败亦可免覆宗之祸不尔何以自明也家叔乃行寇盗满路忍死而前奴九月乃达京丁巳年大兵入耿王降则震苦甚予至省已升侍读学士予为则震计曰以予观闽中必再乱盖自亲王将军督抚之行事卜之不能安民故也年兄且缓以余意欲将年兄隶喇将军下立功为昭雪地为便不尔从予湖头相与共事图取以御再乱之贼亦是一机会未几果贼大起则震与予回湖头方至泉州夜白头贼已破城入一半官兵尽力拒之幸而贼退则震胆落及到予家见予四壁萧然一二仆婢饔飧尚不给谓余曰似此光景君能举何事予曰时候到自有处则震坚欲自到京明心索予书托魏环溪诸公予与之渠刚于戊午春潜至京而予迎大兵保全泉州喇将军本至上于本批旨意有四五百字褒奖予忠举朝惊叹魏环溪等命渠急回曰如此端靠贵同年必能无事无须余辈矣则震遄返喇将军上本时乃康亲王有谕言汝已失城汝命当死汝祖父坟皆当刨今李学士让功与汝汝及汝祖宗如再生再得骸骨汝尚不上本乎喇将军上本时谓余曰陈君先生好友惜其不在如在君不难以功推之予曰予须此何为已升侍读学士尚何他望若能推与渠有何吝惜恨其在京无缘相及共为惋叹来几则震回到喇将军处召余余时居忧不得已往渠便欲予上本其时如何上本绝无因由余不从则震不喜予既不肯上本则震便云此时上已有命悉赦胁从予无罪矣当赴补余劝之云年兄不比常人曾为翰林官即圣恩宽大且俟人有补者君次之何如不可以首试渠大怒必欲行迫予作书与吴抚台兴祚及京官诸友不得已作书付之至省余又遣信劝若能不去补官目下制抚皆重余言语当以年兄托姚熙之目今有事厦门厦门平叙年兄功当大佳也则震回言余心事不明有何心绪治事耶且以予观厦门何时平诸公如此调度望平厦门乎至早亦是三五年间事予明心后再来图功未晚耳吴重予言与咨至都上发部议旨云陈萝雷身为侍从率先倡乱云云吴抚落五级则震骇惧踉跄复归则震甫去一月而厦门平凡其所为皆昏悖而躁归又执予仇仇矣予服阕庚申还朝则震必欲跟予入日来寻闹又为东海所揶揄始以唿号既成仇怨被缠不已余上本保救上不怿留中及予丁内艰上正磨折时渠来京欲于此时乘隙中之一日语王藻儒云今日梦甚妖异岂不宜与厚菴作难耶夜梦与厚菴隔水而立余见之欲遇桥与闹至桥中忽风雨骤至晦冥不见桥下波涛声吼如雷伏地惶惧顷转一念曰罢不须与厚菴作难开目已天气清明桥现五色厚菴亦不见而寤是何祥耶凡其所为绝交论者上亲见之而其语蚤达天听上曾命明公问予曰比上颇闻外论于君有遗议何耶予曰惟有一事似苟免者余无不可以信心明公究所以余具述至陈则震家事曰耿逆时唿予至其衙前予不能骂贼而死巽词托父病而归近于忍辱苟免窃有不安明公曰君无职事守城何为求死文天祥兵败尚未死况君无兵柄耶予曰虽然公试为奏之明公还奏上曰这何妨渠无职掌又不守城求死何为向年明公在永定河语予曰上前关东谒陵时陈梦雷进诗召见曰汝有与李某相怨语尽奏闻不妨汝错过尚能见朕耶陈将前语尽奏之上问曰止此乎又推演前语再奏上又曰还有再奏陈辞穷乃曰李某事事负臣实无负本朝处盖谓无赃私受伪命事上至此乃仰视口中咋咋作声命陈出陈则震同年中最相善予请告于十月回陈腊月归予与相订云福州荔枝不足吃明年五月可至吾泉吃荔枝陈允诺及滇将乱耿王日日练兵声息甚恶予遣人至省写一札与之言耿精忠甚可虑省城逼近恐不可保君可讬谐荔枝之约至予邑同商保全之道陈大言云此竖子焉敢有此盖轻耿也不数日遂变起而陈已戴纱帽矣陈后以书招予云耿大不能置君于度外恐不测奈何君可来同商予密札云一至不能还柰何陈云君骑一驴子似行客至予家语毕即去谁知君者予如其言至其家无他语予次日辞欲去陈曰君安得去一入城门门卒即有报某某进城矣予曰柰何陈曰且见耿王再商不多时耿精忠即谕其大臣传予至衙前问予何故反予立答云以予为反兵马何在反迹何据且予信反何故在此其大臣回复耿言既不反当留用予急甚回至陈处知其意颇不善后有家书至言父病危在旦夕予即诣耿见其少年传宣哀恳以父病告求暂省视即还传宜入言耿言此自大事命伊暂归速来予即出城行兵间几危后予复进计于陈曰君陷于贼非得已但既如此须求自脱如今耿虽与海贼暂和然耿之不能远出者畏海上之乘其后也如今本朝所恃者海澄公耳海澄公与海贼有父兄之仇虽屈于兵力与海通然一心归向本朝今海兵五万攻之此局坏本朝无望全闽矣君何不劝耿逆救海澄与之协力败灭海贼耿无后患可以进前即大胜海贼贼势阻亦无能为海澄公必归心于耿耿亦可由此恃海澄公而前进君怂惥耿出征远处乃可思自脱陈不听且对予使张来言吴逆之强本朝天下四分五裂京师多变无复可望张仆信其言同即辞予他往先是随予仆役者皆去尽惟张仆随至是亦去矣后蜡丸进表自通蒙有优旨耿逆平予至福州陈反责予表上何不挂其名予唯唯而已予劝其回家至予处居住予尚能供馈之且言闽乱正未已可伺便为君计陈言本朝用兵如儿戏焉能有机可乘后亦随予至安溪适值泉州山贼起陈即归以为安溪不可居也后甯海将军及予平山贼将军曰若陈翰林在此手叙功内开列可以除罪而陈一时孟浪到京师将军为予上疏言供馈接应大兵又蒙优旨陈踉跄归求予予言且缓图之后庚申予同先慈入京陈言必欲随至京予曰近姚总制重予言有同年张雄者亦曾事伪予托之于姚姚即特疏叙其功竟以部属用君来吾命舍弟逆君至姚处恳切耑讬必得当吾见上再乘机言之于内君事必济陈回书不以为然予后行至衢州见李武定询予云君知贵乡已平乎予曰有报乎曰有姚总督已干某日破海贼走归台湾矣陈若在此大有机会也陈屡不听予言坚欲上京为东海所构遂与予为仇言予不肯上章奏所云面奏皆诈耳东海又复至予处为陈言予曰予非惮章奏恐无济于事耳东海云君不必求其有济但上章奏为朋友之事毕矣予曰信若此乎东海曰然予云予作疏稿恐有不尽心君可为我代作一稿徐即成予一字不移写上上对北门云李某何为饶舌不喜者久之耿精忠甲寅三月反于乙卯五月使人进蜡丸丙辰冬大兵入关耿精忠降丁已三月师始见康亲王升侍读学士五月进蜡丸人始还乡九月丁封翁忧戊午十一月升平头学士庚申还朝壬戌告假同丙寅到京七个月丁卯又告假回七月十六日到家戊辰二月十六自家起身进京予将回朝头年冬特遣人往陈则震家说且莫要进京与之书言汝欲白心迹心不可见且有一点形迹据此而表心方好立言如今姚制台等早晚进兵平海打厦门汝当即刻至我着人送到姚处俟厦门平君有一点功有迹可凭则心亦不难白矣他回书大模大样极可厌大约说我心迹能白于君父虽肝脑涂地不惜也心迹不明我何心随此等俯仰低首下气与之周旋乎此等指姚也且平厦门之说有如梦语等我心迹白后归来恐厦门尚如故及予还朝才出关李武定向予曰恭喜予问曰何事曰老先生尚不闻乎厦门已平海贼走回台湾矣即此一事他若从予何至有今日当时予同年张雄宋祖墀皆从贼予送与姚熙之后列在台湾战功簿中张雄竟得补部属官至郎中宋亦无事我平生不存人书札若是他原书存不知他今日如何开口康亲王与予令谕曰漳泉被围八闽危在旦夕若非该学士中流一砥几乎事不可问本亲王本应奏闻但近奉旨该将军径自题报不必经由本亲王已令喇将军奏闻此令谕亦不存矣熙之见喇将军本语予曰海贼围漳泉四路断绝漳泉一破亲王将军无路可归势必俱尽惟有老先生一绝可通尊札一到小弟本欲自往而议者皆云大兵粮饷皆弟料理不可远离故尔不行大兵之入由老先生之请而又导引开路老先生乃全功也而喇将军倒似他们领兵直入老先生不过是向导人费几个牛几石米犒师耳岂有此理我必上本声明予止之曰老公祖不要如此知我者谓我心忧不如我者谓我何求且漳泉破我之宗族父母妻子将何所安置况恩命逾分超升学士若老公祖为之言反似弟意有所干请觊觎也事既济何足论姚自是大服凡予所言无不立行者陈则震至今闹不已他临发遣时魏环溪为大司寇杜肇余为少司寇则震怀中出一纸告予说蜡丸本是他做的我删去他名字杜最长厚亦能穷诘他云那时老先生在福州他在安溪中间关津颇多老先生有此蜡丸稿如何得达与李老先生或是他差某人来老先生差人去将此人指出姓名来就可质审他说他差人来偶然不曾问其姓名杜曰老先生既有此稿胡不自上曰此处难达他那裹是海贼地方关津尚疏此处仙霞关插翅也难度曰那耿郑相和路途无碍老先生何不遣人由李老先生处走呢曰那时我家大小人皆上簿几日一点名如一名不见便有不测之祸如何敢遣人呢他如此皆是赖的话那时他假归有此地长班名郭同随他去耿王反遂隔断在他家郭同倒劝他说小人可以往京中通一信老爷若有疏稿与皇上或有书信与各位大人万一本朝恢复老爷尚可以自明心迹他不敢郭同隔几时又请命到李武定处通一信他疑他要回家曰汝是要回去我也少不得打发你去且不必急何尝家人皆上簿子魏环溪云李老先生已为君上本矣曰他本上何不将我进蜡丸稿说上魏曰朝廷将此案凌迟七人杀十余人而老先生得生全出关谁之力也朋友上本至以百口相保亦云厚矣如果有冤头上青天必有昭雪之日况蜡丸事老先生自言亦无凭证谁敢以无凭证事为君启奏人品盖棺论定今日且登车陈始去其实他说本上何不说蜡丸事本即徐健菴与他自己做的我何尝改他一字他自己说不上的话却教我说可笑这都是上本后徐健菴教他如此说先前亦无此说当决叛案时明公问予曰徐学诗陈起蛟金镜三人皆老先生全活之予逊谢无此事曰皇上看你情面宽陈梦雷若止宽他一个像个看情面的意思故此将这三个陪他不杀已宽释耿案已定次日行本已下阁上出海子夜四川贼报到传明公至曰有此不便杀降明曰现有张弘弼告首一案借此云俟此案归结上曰好及贼平张案审内有陈拟重罪上曰吾前已许矣乃发关外后来陈则震自关东回杨道声劝他不要闹他说我在铁岭皇上教进帐房屏左右曰你屡次告李某你今日在我前有甚磨话一总奏来我因说他欺君卖友事上曰还有甚么话我又说他如何害我如此两三番上作色曰你是个罪人如何见得我你今日有话不说自此后终无见我之日矣我因说皇上要奴才说甚磨话上曰就是李某的话我说李某负奴才千般万般要说他负皇上却没有奴才怎敢妄说上色即和仰屋以舌抵齿作啧啧声已曰汝出去罢我亦未尝不为他杨道声又云他要迫得老先生自认一个欺君负友之罪向皇上说开释他我云这却使不得倒是欺君了其可笑如此如今王藻儒张京江都还信他的话京江偶谈及陈则震事尚曰想老先生为他事伪不便并名故此删去我曰这却不妨皇上那时听得贼有一个向本朝者无不喜我即不肯与并名而本后声说他一句有何妨也夺不了我的功我如何删净了他大兵一入关有笔帖式名博济原在翰林院做笔帖式认得我与陈则震见则震错认作我与之恭喜曰老先生本已达皇上皇上喜不可言早晚即有恩命矣他茫然不知所谓归而言之于陈年伯一家狂喜不解所谓因想到此必李年兄有本去带我们名字耳不安于心次早即至营复问博济博济曰我昨错认君作李老先生也则震爽然自失后又复寻我底稿看却无他姓名乃大恨那时他无一字及此且我差张诰与他进三策一教他关说耿精忠使一枝兵牵扯海兵以解海澄公之围一教他务通一信与李武定以为昭雪之地一自己毁形以求退三说皆被他大笑驳倒今日张诰现在比子等可背我问之便知其详我若强入其名事不可知万一被人搜着发觉岂不是我倒害他身家性命如何敢着他名字予乱后还朝皇上隆重予告归后徐健菴即狠下手结陈则震云予本观望也使人到本朝也自己到耿王处也通郑家幸而本朝成事他如今就算全节至丙寅年再入徐健菴即以陈则震绝交书送进上疑团百出一日使北门问予云皇上也不信但是人如此说你也曾求仕于耿精忠有否予云予于君父前从不敢欺一语到福州省城是耿精忠泉州知府王者都藨去的逼着不许还家只得去予见耿精忠事也多无暇照管得此事就托言父亲病危脱身而归如责备我既到耿处即当贼而死予则受罪如说受耿精忠之伪命实在无此北门入回奏上云不迟是乡绅又无城守之责何必死所争者受伪命不受伪命耳上意亦解徐健菴又变以一段话云予族众万余行事时予本有霸王之志坐观成败其为人臣非其本志故来朝辙去即在朝日与二三同心讥切时政上遂各处侦探采访而不得其踪迹至今方歇予以百口保则震本后来亦曾发部议部中以无庸议覆陈则震那时即不喜云皇上就教我如此而归有何面目还乡里他还要做官所以可笑已经结断本发阁皇上往海子夜间四川乱报至彼时但有变将反而降者皆停决至是上又传明公问本案处决本已批出柰何明回奏云现有张弘弼出首各人一案尚未明白祇说候此案一齐发落上然之张弘弼所首陈则震就是头一个说他倡乱为枢密院学士又做他户部侍郎后来所首之人皆杀而则震以予保他皇上特做一人情饶他又单饶他不好看又饶两人陪他他发关东在刑部起解时大闹骂予无所不至魏环溪谕之云老先生且去自有还时何必急今日还该感君父之恩朋友之情他厉声云君父之恩我怎么不感有何朋友之情曰李老先生至出疏以百口相保非情耶杜秀水又诘难他几句他不能答才歇他以为抓住我便不得不救他不知算计左了惟其如此我更难开口不然丙寅还朝正值海上平皇上喜不可言那时闽中形势细及民情何一不问若为之言有何不可复还之处渠自断生路耳前四五年皇上在永定河舟中又提起这话云他要你一救救他个完全才快活予略奏云他说臣别的都可不辨惟有两端说臣要做耿精忠教官为何不做他的大官就当一名兵也是从逆何苦既从逆又要做个教官他又说臣上蜡丸书是他定的稿实无此事果然如此臣亦负心实无此事臣即为朋友也不敢捏造无影的事欺君父上往阔东谒陵又厉其辞色以问之屡问而则震不过还是将那绝交书上的话回奏卷十一本朝时事郑芝龙虽是贼也有五六十年称孤道寡即谶兆都有某自十五六岁赴试在亲友间熟闻其语郑芝龙在崇祯时投诚不过一游击加副将衔耳其过江西见张天师求判将来成事那时老天师想还有些须相传道术为之批判有许多话今不能全记但王霸之业南面称孤直到未有木子乘舟金鸡一叫龙种全收之语其说家传户诵人人皆知后吾乡有金鸡桥已残断大家都说想是海贼平必须此桥复成庚申年予请给假归己未科敝乡有一翰林庄延裕者来相见谆谆道吴逆耿逆既平何不劝上就此将海贼歼却不尔到底我们地方遭他屠害不得安宁余曰他已去隔大洋料难卒至且驱人于大海中事之成否不可知而人命大事吾不敢启其端也过几时渠又来理前说曰贼可平予扣之渠曰金鸡一叫龙种全收明年辛酉正合金鸡非贼亡之岁耶予亦不应后渠又促之云不特明年是金鸡且君姓亦挂其内所谓木子乘舟者焉知非君耶愿君毋忽其时绝不以为意后回京施将军时来说他的本事海上可平予亦不在意以为此人骄狂未必能成事亦未知其实际若何后一日在富侍郎鸿基家谈及丁酉海上寇南京事大服其智略然亦不敢语及此也辛酉二月为施将军求叙其长子施齐功言施齐在海中欲为内应降我朝为贼所杀上问曰施齐果以内附为海上杀耶予对曰施琅既来琅海上所畏也恐我朝用之故彼用其子以生我疑不用其父耳施齐后得便来降复为海上所得知其必不能一心故杀之上又问曰施琅果有甚么本事予对曰琅自幼在行间经历得多又海上路熟海上事他亦知得详细海贼甚畏之上点首而已后恰值总督姚启圣提督万正色及喇将军皆争言海贼可平至五月而尽来上本言海寇不可平大都是畏难有六分而养寇以自重亦有四分万正色更有三难六不可之疏中一条系言渠将刘国轩智勇不可当皇上未免怒云我仗他有本事委之以重任而他却畏服贼将不成说话至七月忽一日故奏完上独留予及北门在殿上问曰海贼可招安否予曰不能上问何故曰彼恃海上风涛之险一闻招安他便说不削发不登岸不称臣不纳贡约为兄弟之国岂有国家如此盛大肯与为兄弟之理明珠当日现住在那裹一年便知其至呆至狡之状明亦奏云果然是如此上问曰然则此时可用兵否予曰闻郑经死其军师陈永华亦死此其时已三世为将道家所忌渠已三世为贼矣但向日满洲兵不习水战上舡便晕却去不得必须南兵习于舟楫知其形势乃可用上曰陈永华亦死乎曰闻已死矣上曰闻澎湖渠有重兵守之其地又无井水可以驻军且台湾去澎湖甚远即得之亦无可奈何也予对曰是在得其人耳井少不能久驻兵至几日尚可有水用澎湖他之门户一失必内乱来降上问汝胸中有相识人可任为将者否予封曰命将大事皇上圣明神武臣何敢与上曰就汝所见有可信任者何妨说来敦问再三予对曰此非小事容臣思想数日后斟酌妥即覆旨上曰很是汝去想后数日上使明中堂来问余曰都难信及但计量起来还是施琅他全家被海上杀是世仇其心可保也又熟悉海上情形亦无有过之者又其人还有些谋略不是一勇之夫又海上所畏惟此一人用之则其气先夺矣上遂用之既用之后乃想施将军却是辛酉生海上是辛酉起事那一年便生一施琅又与金鸡合而施出京又即是是年八月壬戌一年驻兵来动因与姚总督议论不合相持也至癸亥年予又给假在家六月因赴省城送巡抚教习老师董名国兴起身回避雨饭铺中与遇其时将佐及省中诸文武官俱怨施不于十月乘北风而执意于此月起行蒸熟不堪用南风违背天时毛乱不经予扣之且促之立功余曾于上前有言不敢以局外自视施具言必当六月衬南风之故凿凿予大赞曰海贼平矣施曰何见许之易曰观君如此了了大功必成矣施曰不是总督掣我肘去年已出兵矣予适言九分可以成功者其实可以十分把得定那一分听之天万一飓风作则无可为力矣又予得一梦梦关公手持一书与琅口中分付语甚长醒后都不记忆记得上帝有旨一语移时只关公就浴一大桶中予为之擦背而关公搦余足曰何小也此非恶梦想是好兆予曰浴桶中者大一桶也予乡音足与爵同音嫌君足小欲进爵也施大喜相期曰七日可为君取澎湖别后果于十四进兵十六日与剧国轩大战我兵不利蓝理被鎗肠出日也廿二日即得澎湖刘国轩全军覆没走回去果七天郑刘俱降中秋日上衣锦袍看月宫景物登楼宴赏适捷报到上喜甚即脱此袍赐施自作一诗写一手卷有序俱述中秋赏月捷到赐衣将之以诗之故诗云岛屿全军人沧溟一战收降帆来蜃市露布彻龙楼上将能宣力奇功本伐谋伏波名共美南纪尽安流上手书所作诗裱褙成以赐人者施外惟山西老于成龙为直隶巡抚时有此诗云自昔崇廉治勤思吏道澄郊圻王化始锁钥重臣膺政绩开留犊风期素饮冰勖哉贞晚节宠命日钦承乃知金鸡一叫龙种全收恰好验或六十年之贼亦关气数也丙戌年十月廿三日记郑国姓用施琅如手足其致觉也亦由施琅施有一卒得罪逃补郑伍施知之不请命突入在郑前捉获此人即杀之郑怒于是令人押之入水仓欲杀之彼时不即杀者盖施尚有一弟为将官守一关隘也施行至桥边将押解八人皆用脚打入水而逃郑既失施遂拘其弟与父入水仓琅尚不忍遽去秘以信问其父父曰渠来无益也不见伍子胥之事乎俱死何补耶琅遂北归彼时本朝帅亦英雄一闻拖琅来便授之副将予以三千人拒海上海上便以为苦李安卿先生言曾面问施靖海琅平海寇事曰朝廷威力福命居多曰然则公之将略安在曰吾当初受命时便为君家学士言之彼此相校譬之下棋贼知动着者惟刘国轩一人吾可胜彼三着非讠夸吾之勇略也即刘与予之智力相若已有三胜之道我朝廷新平三藩之福气一也吾以天下之财赋彼以区区之一隅二也以我之众百倍于彼三也且予非坐待天之成命也人往海上多用北风避暑热吾反由广东绕澎湖南而用南风六月十四日自铜山发兵行十六日至澎湖廿二日告捷俱极熟时候以南风缓夜更静海中无泊舡处夜间以舡旋转于波上谓之抛洋不敢直进停五六日用间谍侦探知其的实便可进兵若出夏至前后二十日外北风便起北风日夜俱大而夜更勐不能抛洋不能侦探冒进即是行险临战小挫吾非不能救也盖欲借以张施号令军将赏罚诛杀几人然后士气肃而军心固致其决而鼓其勇计刘国轩精兵不过万人而吾兵五万余刘国轩遣副将吴山领兵三千守砲台吾以一文官率老弱数百日日擂鼓摇旗作登岸状吴山果不敢下岸助水战万人去三千置之无用之地军势所以益孤又计吾战舰五倍于贼遂下令军将能据上风用甲乙两船钩住一贼船先从吾乙舡顺风放火烧之俟两舡火炽士卒亻并来甲船中如此不须俘获不须首级便受上赏若不能烧其船有俘获首级吾斩之二三日之间吾船如云而贼监几尽刘国轩遂遁归于是命人捞救贼之落水半死者共得数百人医疗亟遣之回曰何为用此曰吾料刘国轩计无复之惟有扬言于众语吾将报杀父之仇到台湾鸡犬不留悚恐众人尽力死守吾捞起之人问知谁为藩下人谁为冯侍卫人谁为刘将军人云断不报警当日杀吾父者已死与他人不相干不特台湾人不杀即郑家肯降吾亦不杀今日之事君事也吾敢报私怨乎因折箭为誓厚赏之银钱而去又访得刘国轩亲信之人厚结之令与刘说我决不与为仇他肯降吾必保奏而封之公侯前此各为其主忠臣也彼固无罪吾必与之结姻亲以其为好汉也亦折箭立誓刘归果以此恐动其国人方为固守计而此辈归众人闻之遂无固志关隘不闭倾国款降矣凡吾不伤郑氏一人者亦有意吾欲报怨彼知必不能全首领即不能守亦必自尽郑贼虽不成气候将来史传上也要存几张纪传至此定书某某死之倒使他家有忠臣孝子之名不如使他家全皆为奴囚妾妇于千秋其报之也不大于抹杀乎因大笑且成功亦得防祸若郑氏灭尽万一有嫉忌腾谗谤之口谓施琅得郑家珠宝若干美女若干郑氏无人将谁与辨今郑氏全在可以质问为自己祸患计亦当如是人论本朝之将以赵良栋施琅并称今观之赵虽御下亦有恩威临事亦有机智若论能揽天下之大事刻期成功未必如施予曾多与议虽郑禹之初见光武孔明之初见昭烈所言相似而岳武穆之破杨么不是过也予初补官渠时在京名为内大臣而困苦不堪使人致意云君来上问将千万为渠留意彼时素闻其骄傲不在意后时常在乡先达富君鸿基家会席时相见一日又在富家适他客及主人俱不在前主人往吊内城讬于陪施因纵谈及海上顺治十六年破南京事予云当时若海寇不围城池扬帆直上天下岌岌乎殆哉渠笑云直前是矣请问君何往从何处而前予无以应移时又促之云从何处往前予曰或从江淮或趋山东奈何施曰此便大坏何言之直前纵一路无阻即抵京师本朝势能乘强兵决一死斗彼时打天下之大将尚有兵家用所长不用所短海寇之陆战其所短者计所有不过万人能以不习陆战之万人而敌精于陆战之数十万乎不过一霎时便可无噍类矣试看想当年唐太宗明太祖那样谋臣勐将亦无不顾形势而径前者也须有一定打算定有安身处渐浙而去予爽然自失曰然则奈何曰不顾南京直龋襄以其声威扬帆直过决无与敌者彼闭城不出吾置之不论彼若通款与一空札羁之遇小舡而燬之遇大舡则带之有领兵降者则以我兵分配彼兵散与各将而用之得了荆襄唿召滇粤三逆藩与之连结摇动江以南以挠官军则祸甚于今日矣予闻之大惊老贼如此着数真枭雄也盖言言着实如先辈作文字侃侃凿凿结结实实说出几句话果然有精彩必非寻常施素不多言言必有中口亦不大利辛辛苦苦说出一句便有一句用处后余力保其平海至平海之岁予家居赴省归谣避雨入谒舍恰相值渠时欲于六月十四日起兵而群然以为不可渠决意不回相见时渠先问云老先生还有下教之处否予曰予何敢益老先生之所不逮但予曾见姚制台林七兄俱力言六月不宜进兵姚公所言皆无影响不中兵机予已忘之矣不足论独林七兄所言略有疑焉施曰老先生请出所疑小弟能为老先生一言解之予述林云澎湖乃台湾门户势在必取不取则舡无一所栖泊而膨湖沟通海之处甚窄秋间北风多此时南风多进沟自南而北北风则水顺风逆若利则顺水而进不利则乘风而退南风则顺水顺风有进无退倘有不利何处着脚此语不知如何施云天下有言语似是而非者此其是也十四日起兵就是小弟秘诀那时起兵十分中有一二分胜此时往十分中有九分胜海上风信至秋则北风作北风夜间大白日小南风则白日有夜间无澎湖沟未可轻进若不能遽进白日北风小在水上依泊至夜万一大风作则虽舡百万可保得一只不相见四散漂流纵聚得来非一月之久不可岂非侥幸万一一到直入胜败由天此故谓十分中只一二分胜此时风向午时南风微微至晚及夜丝毫也无计予十四日领兵十六日可到不知裹边虚实且在外边游衍尝试之夜晚无风则舡舡相衔与舡旋转不休谓之抛洋一日不可进则抛洋一日两日不可进则抛洋两日虽五六日无不可者至五六日则敌情断无不得者一入沟则有进无退古人尚沉船破釜如今方顺水而进便想到乘风而退岂不可笑用南风正是要审敌若用北风则无可审矣如此则十分胜可必而予适言九分者那一分便要留与天到底人算祇是人天意不尔无可奈何倘风起不时顷刻漂散人力何施小弟以人谋决之七日可得澎湖但恐刘国轩老贼不守澎湖而别遣将虽得澎湖尚须几日工夫若国轩气运不好海贼该灭刘国轩自守澎湖一战而胜乘流直入兵不再举台湾即平矣予闻之大喜云台湾已平了施云何以相信曰着着胜算语语中机业已成功可贺可贺后果于十六日到十七日与刘国轩打一仗互有损伤蓝仪甫腹受七鎗肠皆流出众兵不力施欲斩副将以狥总兵叩求方止施申明约束每日挑探至廿一晚进兵刘国轩方整兵御敌望见一点黑云从天末起刘云不用排兵但排酒来作戏曰立见来船漂没矣盖黑云乃起风之征也酒筵方设而有殷殷之声刘咢眙顾众将曰何声遽鸣遽息饮酒自若移时声复作刘云岂雷声耶语未毕而轰然一声大振盖云作必飓风起雷作则风云立散刘用是将筵席踢翻长叹曰此天也非人也罢罢速具舟楫乃自乘小船而常所坐大船有纛者以别人乘之其全军覆败惟国轩遁逸廿二日得澎湖计其日果七日也施靖海六月十七日头一战惟蓝理死战大败身被七枪大肠已流出裹之复欲往施痛哭止之云汝乃我长子也此时惟汝与我共性命他将领皆观望不前施乃申军令欲斩他将诸将皆叩首决战以赎次日战乃胜及叙功时施遂将蓝理名字删去盖蓝理刚勐不肯屈意事施弄儿辈遂落其名后仍安溪师为上言之上唿至前验伤始官之安溪陛见坐语甚久因及施琅取台湾事至澎湖岛师遣许师贺施澎湖十七峙皆海水苦咸惟一处甜水仅可饮三千人而施领兵三万屯其中时正六月又不雨皆以为忧忽遍地皆生甜水许不信试以手刨沙皆甜水又施兵入刘国轩望海天有黑云起大喜曰不须布阵试开筵饮酒坐见敌兵覆没也盖平时云起即作飓风风作虽万船可顷刻尽惟遇雷则解刘饮酒听有声曰此何声也审知为雷因推翻酒筵而起曰天意如此谁能违之遂败上曰果有此事肤前年征厄鲁得瀚海从来不雨而是年雨不啻数四及大兵至草茂水甘又其国妖孽田禾穗中每粒皆生一蚊虫其茎断之皆流鲜血从臣以为言朕不信亲视之乃知果尔也师曰圣人明知此等事只口不言上曰非故意不言不可恃耳海上初平时予赴官进京上即问云如今台湾已平姚启圣施琅欲郡县其地如何汝来时曾见之否奏云来时曾见之臣议论与之不合上问云如何不合曰台湾隔在大洋之外声息皆不通小有事则不相救使人冒不测之险为其地之官亦殊不情上云然则弃之乎曰应弃上曰如何弃法曰空其地任夷人居之而纳款通贡即为贺兰有亦听之贺兰岂有大志耶彼安其国久矣事久生变到彼时置之不顾便失疆土与之争利或将不得人风涛不测便为损威终非善策上云目下如何曰目下何妨以皇上之声灵几十年可保无事上曰如此且置郡县若计到久远十三省岂能长保为我有耶后又姚总督施将军请以万人永戌台湾上面问曰此事如何予奏云以臣之见不可何也试问万人如何永戍法如令其孤身永戍耶以万人之众令其去祖宗之坟墓离父母弃妻子孤孑终身是万人皆流犯彼能安之若素耶若说迁其父母家室而往是万人即有十万之聚不止无论一台湾之地即屯种不足以供其食用即可足用而万兵一无所系恋于内地矣何所顾忌兵不换而换将是为将者如传舍而兵皆室家相保婚姻相结兵马主而将为客势必至弁髦其将而加之以不堪且继之以叛据矣如何行得上连点头云是是又云然则汝意云何曰不得已宁不辞劳费已万人戍而三年一更番归省一番三千人上谕中堂云李某所奏狠是你们可出与细商即依此票签可也今其端渐见矣卷十二本朝时事乙卯年海上围海澄公予使人进蜡丸疏请救上甚喜升予侍读学士遂丁忧至戊午年刘国轩攻泉州安溪已破州城危在旦夕刘国轩断洛阳桥则康亲王兵虽欲救而不能是福州救不能至断江东桥则喇将军兵虽欲救而不能是漳州救不能至予使六家叔请师又使弟光垤从山路引康亲王大兵自永春来遣二吴表弟并从兄光斗往漳州请宁海将军从漳平县来予令人开山路以迎之一得回信予募二人从水底通信泉州府张仲举武官杨凤起见有予书及亲王令谕宁海将军书皆有印在上而满洲字城中始有固志再守十日而大兵至相去数十里刘国轩遁去盖我兵已入死地有进无退也工部行次昭陵诗曰铁马汗常趋钱牧斋以为是用太宗安禄山乱华阴兵与崔干祐战石马皆汗世间果有此事予乡白头贼举事称为崇祯太子皆称为太子爷初止有众三千为安溪县官李钰所败恨之后遂至万余其势甚大戊午正月朔先君丧中安卿舍弟即早梦祠堂中远代祖有木像数尊皆铁甲流汗先祖侍旁示舍弟曰汝视各祖宗卸甲时汝等即宜挈家走矣因舍弟平素梦俱不灵亦不为意白头贼春间竟围安溪城予时家仆不过二三人何能为李令未被围时曾遣其家人持银二百四十两及盘费约三百金往贺新总督到任为贼兵所阻不能达回安溪又为白头贼所阻因绕道至予家求救予告之以不能渠曰大相公能办此盖指葆甫家伯尚能号召向日所用乡兵也予曰亦曾谋之彼殊不以为意盖有为贼游说者言君莫动贼必不来相害即保护乡里亦是好事何苦发此难端自焚其巢盖贼众万余曾用人挟柴一束以掷堡中顷刻与堡乎顺风纵火焚之立时焦烂故人惧之无不担负米粮以饷之家伯亦惑其说予无意中对李仆发叹曰如某有饷资即自为之无烦央他人也李仆问曰所需几何予曰二三百金足矣仆即应声曰小人有因言其故予曰好可将百金来即刻散募得百人一族人与贼通去对所募人曰何痴耶贼数万而以百人为之点心何足以饱贼彼书默无所知汝辈何速送死乎期次日早募兵至正午不见一人初不解其故后闻此言予即使人缚至数其罪欲杀之有为之解者请立刻使募人皆至以缓其死予许而囚之以待募兵之至移时果俱来即令一旧为贼投诚李老名治者率之而往半路又溃归予因唿李老至曰汝试拣其中有胆者数人不须与贼交锋贼万余人所恃皆四方村堡送给者予自写告示数百张远近散张言贼何能为害不过乌合之众大兵旦夕即到予已练乡兵剿贼汝若送粮亦是贼大兵岂汝贷耶自今已后各保己寨若贼征粮汝但云我不许汝不与粮害不在汝倘贼平了我堡汝再送粮不迟目下若仍送粮义旗即指其堡矣又分兵守其送粮耍路有即截断不数日贼无从得食大窘向有家人投贼作镇将者至是领所部数百人来降贼大惧恐其镇将有泉州人皆生心图之遂惶顾欲走又饥乏不数日遂溃散止二三千人皆其亲密者至四日家伯寿日往拜之忽有人报白头贼至弥望皆白不知其数已将下岭予即回聚众父老谋之皆曰聚兵守堡予曰非计也但守己堡他堡必为贼所破贼即驱他堡人以攻吾堡仍用火焚无噍类矣不若出兵逆之他堡而来助者予遣之归曰汝但倾堡内大小男女皆聚立堡外有铁器者执铁器无则竹竽亦好有赛神旗扬之无则裙襦亦好不如令即以贼论诸堡果依令行而以乡兵迎贼贼见各堡旗帜人多亦惶恐复见乡兵迎敌竟止于山腰隔水相骂予闻之曰事定矣到骂时其技穷矣是日避贼将祠堂中祖木像移至土堡楼上是夜风雨大作屋瓦皆飞风将楼上窗槛尽折并将祖像座后木屏亦吹倒舍弟小儿急奔上楼护像像俱端坐不动像才尺许而下木座轻甚可怪也铁甲流汗之梦验矣贼遂退予令三舍弟领兵尾之莫与交锋不逼不脱贼果窘数日后俱饥馁而散白头贼既平予无饷养兵遂欲散造张仲举时为泉州守曰勿散他贼正多仰老先生为干城发饷接济且得迁延秋间海寇大盛刘国轩破漳州满洲兵全军覆没全漳州县皆降泉州州县亦望风降安溪父老白李令曰如山贼来虽数万敢为公保守倘海兵三人至予辈亦不敢与抗李令大惧即率千总一人收拾库银二三千乘夜逃至予家劝予走予曰诸君可走予不能也有老母兄弟妻子在将安之且予在此尚有依赖才出堡即数轿夫舟子可以缚送海上矣予问令将何之曰予往走京师但见老母一面任皇上立斩所甘心也予曰此真匹夫之见所谓忘其身以及其亲者也令问策曰弃城固不好与其到京取死不若奔到康亲王处求救渠曰王爷以予为弃城有何好处不如归死于朝廷耳予曰君肯去王爷处予当付以启白各郡邑尽降不当独罪君也渠与千总曰待吾辈再商之因去就寝半夜来叩予门予起问之曰予辈思人老爷系乡绅尚为守计予辈乃守土官竟逃下美即死无以见先人也愿助公守予曰予亦无策君何以助曰予现将库银携出有二三千金帮饷亦是急着予曰如此则佳即取千金至团练乡兵海上竟以刘国轩弟国昌为安溪令国轩用侍生帖来字大如碗招降国昌亦娓娓千言引刘诚意劝为兴王佐予复书言汝等数十年耑以掳掠为事未必能成大事但将数县何遽及天下天下尔颇大何言之易汝等莫来闹我我亦不能为君害末用所以军灞上者不过备他盗与非常耳倘天命有归予尚能使贵君臣服其黼吁宾于王家云云其书海上人皆能熟诵之予令六家叔至康亲王处请救王有令谕来助饷银一千文武官付廿张文官自同知以下武自副将以下皆许填给有功即题授饷与札付再用再来取又两月大兵来予令乡兵逆大兵而以李令千总与其事而为之言于亲王解其弃城之故携库项以饷军团兵拒寇为有功王亦复其官李令辈与乡人及和尚锐峰皆言夜夜见有神火无数如队伍成行坐作进退之状予曰焉知非鬼燐耶李老乃宿贼曰鬼青神红予辈为贼视此为进退今者红也非青也胜贼必矣凡临事利害来度之于理不可避再揣之于势有六七分不必避那二三分付之天天下事便好处当予举义兵时合族人劝止且问曰海寇百万君卒一百能抗之耶是又何理予曰予却有见前者耿逆未平于岂敢为此今者海兵即能困亲王将军至于死而力不能及关关外兵计日可至予兵虽百人原不用之战止摇旗布散以虚疑恫喝之虽百人而有万人之势且度海贼数十年来杀人数百万而予家世未尝害人且渠非如他方自外来者或气厚力全不可知海寇底裹有何不可测处而曰予辈即歼其手天道人事无比也事到头当自作主张不可徒听人说丁巳岁郑氏有烦言黄玉斋以状来告适侍先子坐中不能隐其书大兄因述谢维三害之言谓当一出先子素谨虑祸及命作书与瞿园达意予既承命面阴属玉斋此纸勿畀中夜安卿披衣起谓宜与老练者谋之予谓不然我未尝与彼敌非吕华之比家产听其籍没亦非所虞琅峤淡水之行亦未必然厦门恐不免耳吾得见彼则慷慨陈辞士各有志何必相强哉或应至岛上天也闽有油杉木生长于地下人偶掘地得之以为宝做棺木试法六月以生肉置其中久但干缩不臭腐安溪师为太老师置一副值四五百金师选馆在京师泉州守欲得此以为其母用太老师不肯遂属安溪令逼索之又不得守甚怒太老师惧祸遂将板剖作二予其一令知其剖也却还之及师假归到处作不平语守与令遂大恨未几而三藩叛守与令皆为伪官守与令先藨师令耿王逼之官师不起又屡以文书报师清宦叛起义兵及海贼至守与令又为海官复报师叛身家几覆及蜡丸奏通大兵入泉有特旨不可屠城恐有李学士在内兵入城沿门唿索李学士不可得令闻之遂出白师不在郡在县之湖头学土尹泰即令渠邀请令街命往师已闻信来遇于路师仍温言相款不计也令辛丑进土直隶安肃县人姓谢未几令于闽及师督学时安肃谢姓凡诸生皆不与考师久始闻之笑曰吾意中久不复知安溪有一谢令为安肃人矣何自骇如是且吾欲报复当日恢复时略一动口渠便齑粉何待此时且其姓何罪谕学官补试皆照常发落予家居时却曾以一百人破二万白头贼然赖神明之力未可以自诩知兵也先是白头贼围泉州安溪甚危府县皆来求救予不得已唿召三十人从险隘绝其粮道数日而贼窘解去因恨予从山上至予湖头聚仓皇不知所措为办保守计予曰惟有一战或侥幸万一点集百人孟浪向前隔水而待贼遂迁延观望予曰事济矣一却便不复敢下午间酒肉劳军至晚令其守之尽夜曰天明看贼不退还如前守如贼已退即上山尾追不要逼近只隔四五里相随渠住亦住渠行亦行如有散归之贼不可伤他一人任其逃奔次早果退我军如命而行可恨贼初临时予即发人至县中龋俶兵知县带二百人游击带八百人来援亦上山赶贼甚欺官兵无能一见官兵遂驻札山头作战势知县游击一见胆落即刻带兵奔回予惊惧不知所为倘我兵亦随之奔大事去矣即命三舍弟趋赴兵营有一人退者立斩之舍弟自立露刃立山下贼见予兵不动亦即复向前行逐日贼之剃头而散者不可胜计我兵见之但曰好好汝速去我不汝戕也未及一月贼止余二十余人从漳州入海不知所终张仁趾说泰州盐贼孔文泰事先生曰杀降最不可即是其人极不好有大罪倘有功亦须救之予乡李冶初为贼攻吾堡几开其人时为贼偏裨用力甚锐当予陷于林日胜时渠时语林曰李家是风水的人家如何杀得他死不如放去好后贼乎渠投诚于海澄公贼有一参将投诚后复做官遂扬扬归乡里祭祖先寒家有暴戾子弟竟擒而杀之渠遂不敢归一日予至府城渠来谒又一二年穷蹙甚无所归携家来投乡里人遂欲得而甘心焉予厉禁不许保全之未几寇盗大作予书生调遣或略知至行间之事毫不知大得渠力渠经过与不曾经过得差多如贼来予只空说不妨以安众心来知所以备之之道唿渠至渠便有方海寇刘国围泉州府已绝粮危困甚予请甯海将军及巡抚吴伯诚两路俱进而患城中不支倘兵未至而破无及矣与之商渠遂藨二人能没水行府城临河至城下夜唿守陴者悬二绳以上有予手书及甯海将军清书用印三札时张仲举知府事识予手迹合坡欢唿为坚守数日大兵果至刘国轩连夜遁去其所用没水二人乃乡里中剧贼之渠魁自比予诫之以不得再蹈故辙渠亦誓自湔洗后予以乡里凡有贼皆委之如有失即责之捕获予时周其困乏乡里中遂可夜不闭户其人向有大罪至泉州城籁此而存其功亦与相埒如何复杀之孔明不杀魏延岂惟人才少且每出立功皆是廷如何可杀有功先伯将举兵与贼为难时有别村一老人来云恭喜先伯问所以曰吾昨梦境主云你们这几时且莫来香火我们都要帮李相公家去杀贼先伯惊遽日此何言吾方救死不暇焉得有此及贼平兵从此村过其老人来迎云向者境主之言不谬还有一奇某等近往庙中烧火但见境主膝间破损视之中有一炮子拣出现在与先伯看由今思之贼三四万人火炮连天不曾伤我们一根毛发我们一炮便中其要害所伤死者皆是先锋副将其初林日胜原不欲抢拿我们人口而硬主张者张吉王士两人立下军令状来的到破贼时有一百乡兵恨贼竟将贼木栅已破断两三层而入其势不可当某怕甚贼死时自然先杀了某等而从死肯相饶乎忽闻鸣金收兵乃先君止之曰如此吾予孙必不保乡兵曰相公一家事小如今不灭贼贼出吾数村无噍类矣先君曰这说不得其初若是诸亲友举事我们自然从你今日之事我之力也诸亲友乘我之势而至此吾何为哉为子孙耳若诸亲友不顾我子孙诸亲友是吾仇也吾便整兵相向不知其他众人才歇贼见吾军退又示武于众赶出寨来寨傍伏二门鸟鎗他亦不知为何人见贼出便放一鎗打死的就是王土一枪打死的就是张吉贼自此夺气矣可见古来佐命功臣说自己的功都是贪天功以为己力一家尚如此何况天命所归予以掌院再假旋时过福州巡抚张义山忧形于色曰贵省将又乱山海之盗又生奈何予曰何故曰还是旧贼无所归啸聚耳予曰何怪其然渠等平常皆称镇称藩称位无论平民虽乡绅皆榜而笞之一但为编伍不特旧日受其茶毒者反乎尔即安居伏处谷巷与之拱手复称其镇位半真半假以嗤辱之彼亦羞愤欲死矣张曰奈何曰如今有法老公祖可秘访那些走卒莫管他访渠魁是谁不过几个招致他来在辕门与之署官使之家口有安顿有马可乘有肉可吃坚子绅衿不得挞而辱之彼愿足矣若有警即用他钅句治擒缚便可贴然张大喜即请予疏所知者书数名姓与之而属访其余者果用之而安至今无乱者卫房师抚黔不知此法见苗乱即用吏役擒治吏役被杀即用官兵卒至兵败问一死罪是皆由读书少但看黄家贼事宜便可见莫妙于以贼攻贼不劳扰攘而成功甚易鬼神有灵皆人心所向也不特往代如伍子胥朱虚侯近时关公如此即如姚总督本是一无赖光棍竭民膏脂用如泥沙可称穷凶极恶而临死半年之间革除闽中数百年大当谷役诸事贪官猾吏势豪劣衿闻即参处风力甚好手段甚辣人不敢犯至今官吏倒置诸弊政久经禁革势亦不能复行大当之事一到万金之家立败惨至有将祖父尸棺掘起暴露而卖其域者姚熙之向予云予年已六十算所蓄银尚有百万计予尽意用今生料是足用至儿子辈真豚犬即有金山银海彼亦不能自存与之何用吾当立意自今一钱不取为民兴利除害一日请藩司姓马者至命坐其座用二力士掖之不得动渠自下堂拜之八拜藩司窘极唿叫既毕藩司叩头不能起请其故姚曰无他要汝做好官帮我而已凡予所欲为事贵司帮我奉行尽力不许丝毫欺蔽藩司领命惟谨渠遂搜剔害民之事尽行除去即里长亦复革绝予告之曰老公祖革去里长亦属太过自明太祖立此不独通官民之情地方官一到亦须有一人服役应用如何可去渠云老先生所言乃儒者之常道小弟所革乃除恶务尽之意一卒竟去之贪官即刻参处蠢役立毙杖下惟作恶秀才未至处死然亦闻风缩首革面矣一日到兴泉众衿郊迎姚见之为之下与执手道故直唿若侪辈云诸兄今来甚善自称名云某大留意诸兄欲诸兄用心读书做好人为国家用为乡邦光如信如某某者其行事如彼如彼访之时某章亦不欲生之后转念倒底是吾辈一脉故终宽之诸兄当勉力仁义何常蹈之则为君子姚启圣是何等样人乃无赖光棍令竟翻然为善从前种种譬如昨日死从后种种譬如今日生诸兄但看姚某此后若何倘若蹈前辙诸兄再见当唾之骂之打之书其恶迹子通衢以耻之语毕别去众衿乃相率欢舞半年而率民立祠至今有官吏不肖为恶者相率而哭诸姚庙雨阳有愆相率而祷诸姚庙人心所向亦即有灵然本是一不好人壬戌癸亥平海事本是渠发端施琅本与相好又是渠所藨过者至用兵时上本令渠二人同事及施为将渠生嫉妒百般阻挠施遂上疏欲自专其事上竟从之两人大相恶姚遂用三千金买孙蕙上本说兵不可轻动恐船入大洋损兵辱国及予给假见之云老公祖不须如此当日施尊侯本老公祖所藨他之功即老公祖之功也姚曰老先生莫不是云小弟忌他立功么姚某虽褊也不小量如此但兵凶器也须动出万全他轻动躁勐万一飓风作摄入大洋丧师辱国他是武人我辈是文臣如何不替国家慎防予云都门亦有孙御史为此言者某给假时有旨今李某虽给假明早令入启奏次日上云孙某本汝见过否予奏云两日前见过予若驳其本渠立刻便坏事内有云或南风北风皆可乘利对上淡水下淡水依以为固自谓工巧不知淡水乃贼地如何为我所守总是不明白乱说耳予奏云孙某所言不失慎重之意但以臣度之天运循环无往不复闽广江浙受其蹂躏者数千里地受其茶毒百万生灵三世为将已道家所忌况四世为贼乎且渠今内乱我朝方盛真天亡之时也但虽天时地利俱好而其中必须一点人事凑合断未有安坐不费一草一木而贼将倾巢来归者上云别的不须踌躇祇是恐风起摄船入大洋贼众乘之丧师为虑耳此语亦非孙蕙一人言之定海将军姚启圣皆有本来如此说予奏云此处臣亦经问过施琅施琅大笑云此皆不曾身经之言若云兵有利钝不必大洋若飓风作入大洋纵有百万战舰至其中如一比我船不自主贼船能自主乎纵使偶然漂至一处相去一丈欲会合而不可得予既不因之为功贼又安能乘之为利施琅自言为定海将军哮曾遇此险三百号船俱入大洋风雨三日夜风雨少歇施琅出望语舟子曰那一点黑当是广东南澳向彼处去遂抵其上候至月余三百船皆至无一损伤者如遇此事不过无利亦曾无害上遂意决老公祖所闻左右之言亦不尽确望更详审此朝廷大事和衷相济为善渠终是心裹明白自此遂解后蓝理被其参处予虽为救出姚亦谓其枭雄恐有扣阍事屡以千金抚慰之及施琅调用姚只不发亦予言之而后发到得了台湾时渠又不应抢先上本说朱天贵阵亡是他的标员己成大功像施琅全无作为者遂蒙优旨施大衔恨施遂蓄毒入郑家得姚一点阴利事命陈起爵入奏平贼事遂口为上陈之其实姚报捷内若肯归功于施施本岂能删姚且施曾为姚藨其功更大渠不出此致施为此上已心不怿姚会姚二三日连上五六本竟要更制立法四海九州欲自重加整理而第四本至有改冠服诸大论以稿见示予复书云顷有他语老公祖功大蒂固总不妨今所上真不好了第四本又不宜后姚复书云果以第四本奉严旨乃服老先生高见也不数月遂气忿疽发背而死人不特做不好事太急便有祸作好事太急亦少受用人当大难时虽圣人不能自持如王姚江也是做工夫人及内讃毁一夕对门生拔刀语云吾若见君当以此于君侧手刃此二贼以身偿之门人不可乃云吾有老亲在独恨无此一片土可以窃负而逃耳朱子于韩侂胄逞凶时亦大忧苦卷十三本朝时事丙寅还朝是明公带信说皇上问过六七次不便再住太夫人年虽高君亲一也宁可还朝后再商量予因入都上大喜召入用待骚达王子礼赐坐七重毽不候缺即入阁办事时大冶东海江都比肩而立于朝大冶东海谋大拜汉阳已受伤真定索然无色不久少宰缺出明公谓予曰老先生掌院可大拜从部堂亦可大拜大拜等耳祇是从部堂为稳今年少宰明年不许升尚书么尚书即大拜矣一到掌院争之者众徐健菴必不相饶说老先生福建人学问一些不知横生风波断乎不稳但恐上意难回耳予颦蹙求救曰看老先生造化上将出口明公启奏少宰缺上问明公答此缺应当李某升补李某在内阁已久上曰他有甚磨不该升难道郭棻与韩英都开列何况于他祇是我别有用他处此缺与胡升猷罢明公出谓曰老先生不妥不妥桐城升予即补掌院后果一一如其言予日有归志恰好同来一表兄一仆一至俱死伤心惨目而小儿又亡老母又病信到顾不得只得又去戊辰再来为德格勒事明公亦中伤予而东海构祸日急张弼为兵部司官一日来语曰弼见索公索谓曰李某吃亏全是明某汝知之乎及见明言及予明日李某是真人品予所最敬者他虽学士予敬之过于大学士弼愕然徐问之明因告以中情曰独人害之连学生也有力盖德格勒他不过见他讲了书说他有志向上岂料一到皇上前如比乱道火上学生身不得不自救弼曰然则今老师虽欲为之挽回无及矣明曰吾亦寻悔如今在此为他挽回我所言者岂能自相反背但对上别称道他的功就是了戊辰徐健菴闻予且来京熊逊修亦将至少后予因包程赴熊促令急进遂日行三百里先予五六日到京见上上问汝带去李某书与汝兄看如何熊封以不通上又问书不通人如何迺造作无影话又出浙中探得福建门报说予过省总督王新命请予饮演戏予独点范蠡扁舟五湖一出上曰点此何意曰渠不过一去不复还朝耳渠以功如范蠡自居而以皇上为可与共患难不可与共安乐又言予在福州大演戏三日皆一片荒唐予过福州张义山抚军请饭一餐次早即行何从演戏予到家王新命并未尝到任核熊逊修不至是皆健菴之布置造作也到京前一日上已命礼部上参本予适至而免上初闻熊语怒不可解曰李某何遽归左右曰渠言母病上曰何尝为母病果尔如何在福州大演戏三日而始归予平生与人无怨怒独于徐健菴则不免略有之盖无故而必欲见杀不遗余力可怪耳高淡人亦有力北门见伤不少于振甲为捐纳事独仇予上问捐纳可有人不喜否曰谁不喜就只讲道学者不喜谁不喜学院之命由此由今思之反得此以占清流中渠等自推予出户非予与诸君立异也当时索盛时予不曾谒索明盛时予不曾附明徐健菴势倾满汉高淡人唿吸风雷余大冶于成龙炙手薰天满朝谁不造之独予幸为诸公所弃于门不到者惟杜秀水及我耳今日月光照虽欲粘予于数公之中而不可得则当日之揶揄其相予也多矣戊午居忧即升阁学庚申秋到京壬戌给假归丙寅七月还朝丁卯二月再给假两次来皆额外即补丁卯讬北门北门极为言丧子母病之苦上即准假一年悬缺以待予辞谢北门北门曰君家居七年来补八月而复告归虽太夫人年诚高公诚孝然在他人恐有厚于亲而薄于君之嫌皇上以公平日之忠节进言之诚信故有此特恩予又恳以悬缺不便实是终养母年七十余而某才四十余某事君之日长事亲之日短北门曰公但去俟假满或再展限某若在位必左右之且某之不留公者亦别有故也四顾家人令其退移席促膝曰事势有变予惊问故曰浙江人可畏不久予亦危予无所逃公虽恬退上却向用若等断不能容公闽人视予更孤危苟可以避矰缴何必以身当之先是北门语张雄见嘱曰今欲以尚书处李公不识李公能于会议时内外照应否予当时对以某从来不能为不由中语若在九卿班果知之真无不言者不尔断不能妄言且为我致谢明公厚意即明公声威震天下而会议时未必不为人所欺假其名以邀利利归人而名归己非计也张即以告北门大感动逾月不通宾客门庭肃然余佺卢累造不得见大惶骇贿觅其由得之大恨予以此故百般陈说明公又随之如故语毕北门执手曰张某前语承教某至今铭刻不能忘但某甚苦公察识左右刻刻求索不应即得祸某岂惧饥寒耶何须此累累不得已耳此时固知非公宜出时俟可以措手某即招请公出虚席相待共行一二佳事令天下人谓明珠始虽无状幸能补过某死瞑目矣今虽欲改辙可得耶予去时上固问通易人予以德格勒徐元梦肯读书对去后即命德子鹗进讲而东海终日以大义责其进言欲去北门以致太平逢大旱上令德揲蓍得卦因曰泽在天上有雨但决去小人便甘霖立沛矣上曰小人在何处曰阴乘阳逼近九五乃得时得位者上曰如何去之曰扬于王庭自然明正典刑上曰以予观之曰健而说决而和和而说似不动声色而隐然去之岂不更好曰健与决似终从斩截也于是明公侦知之大急窘而东海又借此以倾予北门乃下手德子鹗而予亦遭其倾陷矣子鹗三四夹棍东海令大司寇固讯谁指使者意在予子鹗始终无词最后对图曰君为法司而用刑不严予不痛安得成招图曰若何为严刑曰夹予足予何痛一夹予即假寐甚酣适若移以夹予脑庶其有憷乎图知其以死殉即复旨抄家时令班第抄之班回奏其母亦恨其子之狂妄但其家实无一物敝衣绝食穷苦不堪上云得勿有转移乎曰不似一切称是故发讯时有旨縻烂其皮肉无不可但须留一活口以此图纳尚不敢杀之徐善长虽夹有嘱大司寇者故得轻东海有书隐约其词令予莫进京而又嗾同乡陈介石致书谓京师有老夫子再来不值一文钱之语以止之东海日短予于上前谓奸诈不可方物在起居注德徐李三人背众僚面墙吁叹非议朝政日以为常皇上虽如此隆重渠渠却无半点恋主心谓今时非渠有为之时故浩然而归此长假非短假也至期必展限为騐仲弟鼎征来会试予为两疏稿一展假一终养命至京与徐健菴商之时有同舍弟行陈孝廉仲远者一路主应上展限本骂舍弟两存之非舍弟一到京即趋至东海家东海喜甚以为奇货即定计不上层限本而且为改终养本意气飞扬喜动颜色舍弟心疑辞出渠固留舍弟曰安顿伴友即来写本一出陈仲远至同乡仕宦家众口一词谓予大危为东海所媒孽仲远亟归面斥舍弟舍弟悟与东海狂喜合即潜避一僻处写上展限本后予闻太皇太后大恤即仓皇入都予至省张义山为抚军延予入密室语予曰闻王严斋奔丧日夜行三百里可速行建溪水险试助公火炬人夫可七日即出关至京明日太皇太后梓官即出而上已命礼部具参本入矣上命九卿科道并内阁学士翰林院同看问口供且内出侍卫环之徐健菴知予知其谋势必出其手书比入执予袂涕泣白其无他哀恳万端予遂许之渠正为大司寇审时渠不敢出一语且密嘱图纳令莫问不早赴都但问藨举德格勒一事予对臣藨德格勒本不曾藨其为人但说他有志读书不曾奏明其人狂妄为罪时京江据以复旨移时出宣旨谓李某从来奏事不欺如平台湾举朝无有建议者而李某主其议只有藨德格勒一节错今既服罪令他还到掌院任其日日食问口供时日食将既人面才见影天昏地黑及旨意出日方复圆有以此为言者予曰天变乃一定者与此何涉其人曰适值此便是天意先生语予曰庚申入京遇吴老师玉寸于维扬云子以编修三年八座可谓荣遇此行也吾觇子无论气可卜远大然英气亦害事士无贤不肖入朝见嫉不可不慎予扣所以曰不可与上私语奏对须在人共见共闻时设独对声须高此二语予至今守之临别又云内有一中书高土奇者此时官虽小然非久居人下者君须留意后一一如其言予初登贤书随众见座主吴偏观独指予曰李兄第一远大其精神足皆内敛示众同年曰汝辈皆宜学此又特指予表弟吴曰君尤当学李年兄问吴年岁家世父母子息吴封无子吴愀然曰父母之身须当保重亟学李年兄方好吴甚惧丁未会试不中回遇淮上舟中众见又如此说吴庚戌与予同登第即卒于京其神鉴如此丙寅再还朝不久即少宰缺出上将出口一日予造朝第一到移时北门来谓予曰少宰出应君补矣为君谋此席甚好予不解所以渠徐剖白曰少宰本折掌院欲摇动恐上以此相待但掌院一席渠辈争欲得之以为大拜地君闽人也渠辈肯以此相让耶且君之功业品望何须以此为重推以与之而自避于少宰以君之受知在帝心也少宰不过借迳即日尚书自尚书而大拜谁靳君者如此人相安于资格而不觉遽而掌院人既愤其司文章之命又意上必即以掌院大拜矣窃为君危之今日某入对必极力推毂君为少宰果就君当安枕不尔未得帖然也予曰我必得右宰公之意则铭诸心矣若大拜岂所敢望功名弥盛必有祸咎晚生深不愿如此明日又见啧啧曰掌院恐不免矣昨闲少宰本下问李某何如予曰李某有何不可少宰者尽去得上曰去得何消说韩郭棻可为岂李某不可为但我尚留之他有所用胡升猷使于吴三桂不屈节此人可用即以胡为少宰予曰掌院现有张敦复公何云此曰敦复不稳不稳予曰敦复非江南入耶曰敦复是好人数日张即落五级而掌院缺出开列启奏徐健奄高淡人正要得此讬宛乎宛平甚为之力上问及宛平曰正是此地要紧必得文章学问实足以服天下而又必须时近皇上知道事体的方才不悮事上曰固然要学问好也要人品端正才好即指予曰我看这个学土就好就做得予时急卒不能有话奏辞随班出至内阁群默然不数月予即诣北门一见予云有所求渠前席曰愿闻予告以母老送母归养北斗怃然叹曰贤哉学生频年在政府有造谒者无非乞升擢欲马督抚从不见老先生一语及此今日来学生私忖以为或欲得浙抚耳若然学生无不尽力者却又是告归学生今日真心输服矣君欲归亦好予曰万一不出缺奈何求老先生为力出缺则便假满展假曰即不出缺假满时先或以病辞祇是一去不通音问则不可或一年之间必须有折子请安或着何书录呈或曰请安皆不可少折子中即可言及老母须养事予曰本无用世之才且某年适四十余所谓报浏之日短乌鸟私情苟得所愿老母百年后当身以尽忠以报朝廷耳渠即许为上语果得请丁卯归母病三次冬始抵舍予去后东海日抅予适德子鹗响用因旱揲蓍得卦曰泽在天上而为阴所蔽决去小人则立雨矣上问小人是何等人曰甚贵甚近上曰说而和亦不必急又曰必直立断北门侦知危急之极日夜用工与衷海合势因牵予入其内丁卯冬予仲弟携终养展假两本稿讬东海裁决东海力主终养仲弟心动出巡陈仲远知其陷予连夜上展假本至戊辰春太皇太后梓宫将出上已吩咐礼部具参本本未入而予已到次日九卿詹事科道翰林内出侍卫七八人带刀环立会问口供四月初一日食昏黑移时上出旨仍掌院实出意外后张右南施尊侯皆焉予言东海力讬伊搜予居家事密奏张廉访不得施曰渠藨我成功而我害之不祥且渠亦无可指者施已受东海譛深怨予然不肯为此后因斋戒刘子端一日步月中庭酒后慨然语予曰不知老先生如此为人何以人必欲杀之而后快予亦不必指其人老先生一到京势已解未至时合朝皆为君危罢官何足道皆身家性命干系予问其状曰有人叫敝衙门动本郭华野不肯学生家人送本稿还在予既不知君但耿逆变时君之志节人所知者误参一好人予辈终身之累岂肯为此予问何事曰何必言自然是捏造语岂患无词张义山来京语予曰君奔太皇太后丧时承枉顾问君行状君缓应之予促君行君曰何急乃尔予不便以实告但以闻王俨齐坐飞仙舡日行三百里昼夜兼程君似不宜迟赶一月到京方好君以建溪水滔非半月不能予思不宜水行宜速陆行助君驿夫四十名夜则执火六日而出关始能一月到太皇太后明日出殡君先一日至不然殆哉其时余大冶几回促予参君言是内出意后予知其语亦不创自大冶予亦曾熟思之不独不肖为唐朝彝两参已幽沉海底永无天日之望得君为上一语回春百日重阴顷刻开霁自道官二三年即秉节钅戉无论张义山是有血性男子如此举动狗彘不食其余即以势揆之予将参君何事君居家又不与人讼事又不强霸人产又不说事得财势必假造款件君立朝即有不好非巡抚所得参所得参者必是耿逆变时守节不固与贼通气之事捏词成案君之功具有档案抄报不是传闻私语上即怒君亦未必见疏即置君于法毕竟差大人审问且上亲鞫亦或有之我既出疏是为原告一原一被此是则彼非此非则彼是仇君者躲在一壁以观成败而我与君好友而为死敌殊无谓也且胜负未可知事皆虚捏只恐君之胜分数还多些哩予虽愚愚不至此因大笑予戊辰入京不数月即左迁通政不久即兵部尚书不久工部尚书缺出上亦有回心而卫老师陆稼书事起牵予入上曰变子那有一个好人罢了索性放一汉车因放高尔位后又稍解而卫老师流黑龙江又牵予入奸党籍矣上问北门曰卫某发遣道学亦怕否亦不言道学为谁所以予命宫自行忖度日者推之宜死臧氏之子何力之能为陆稼书卫猗氏岂亦有意害予者哉己巳南巡孝感藨东海道德文章经济兼之古无其匹此乃气运极盛所生之人材不用可惜次之立斋而韩时文从来所无极诋予一字不通人亦奸诈诡伪如鬼如蜮高士奇招权纳贿王鸿绪亦奸猾钻刺东海年余结撰始成此局孝感一奏高已闻知故为不闽之状一日上问高曰李某何如人高曰不与深交这一番出来邂逅相遇看来亦还是读书人上曰不然熊赐履说他一字不通且为人奸伪高故作愕然曰其然人却看不出以臣观之或词章之学非其所长到是读些有根柢书也还算个读书人上曰汝便是公道人张英也如此说不特他也有人说你不好哩高故引罪曰臣学问很不成学问诗文一切何尝有处胜人圣恩容恕姑留在此臣实无知上曰却不是说你学问到说学问还好高曰然则云何岂言臣犯皇上法耶上曰恐是如此高故作不解惶悚而已东海时有即日爱立之塑中外震动渠亦骄恣自得不料日日延下缓缓松脱暗中高毒不相东海而相立斋虽相立斋却不安稳仍带掌院凡有文章不称上旨必令其兄改定俄而汤潜菴被谗徐明抅斗高王罗入郭华野参劾张汧事发东有佛伦为敌钱阆亭一案牵连赵高鹿马又有朱敦厚一案南有傅腊塔为敌起胡简敬之狱以为例遂发徐氏之奸徐树敏问死罪立斋一见傅疏即参明一本明日中旨立斋革职惊悸呕血而死东海还山仍日圆起用韩王果亭为之兆而不谓命之止于此也师自庚申秋以学士朝奉太师母来京壬戌夏告假送母归明中堂七次札来促还朝上问七次矣李高阳死上便问胡不至是时德子鹗已为上讲易得气丙寅北门促甚只得还朝此来余国柱相见师尚与之谈望其改辙如姚熙之也余亦顺说道学语而实不悛也师又见北门以正导之大感动北门见张雄大思改悔大冶见而惧遂造语言譛于北门以师日对人骂之北门先不信后德子鹗在上前直陈北门大冶之奸二人急始将师并下毒手矣丁卯春以告假省母病冬有太皇太后丧戊辰正月到京德子鹗受刑配于远地北门高士奇余国柱王俨斋一齐都去位而除健菴亦为于振甲所击张汧事已发不久亦去但虽去而气焰如故高亦然然时大冶北门合与徐健菴为敌健菴又拉一孝感入伙阳是诚实人以为健菴与大冶为仇自是正人因与往来今不将汤入徐党者人谅其心也故德子鹗在上前力攻明余而不言徐亦为此欲人主辨奸难矣哉德格勒徐元梦戊辰春罹事安溪亦奔太皇太后丧至京上命九卿詹事科道内侍卫圜问是年安溪随驾谒陵东诲陈说岩与张汧通贿事于振甲发其私而东海抅于振甲旋中其毒东海虑安溪发其寄不必复来京之札圜问日哀求涕泗横流安溪许之而是日东海已先嘱大司寇图纳但究藨德子鹗事而不还朝只轻描淡写后回旨仍命安溪掌院东海大苦谒陵徐东海撰祭文大称旨上示于振甲言陈廷敬徐干学李光地张英高士奇做出此等文字汝可识字否汝汉军中有此几人于大窘自认不识字说汉军中那裹有此等人议河工事上忽令安溪前曰闻得德格勒说汝欲另挑一河何处可另挑曰德格勒好乱说臣不过说靳新开的河若不淤塞冲决粮舡行可免二百里风波之险不过如此说何尝说欲另挑一河上曰即此河么曰是又问下河如何曰臣不曾经那地方不能遥度掳靳辅说海底高于内地一开恐反倒灌孙在丰等又说外低内高这非至其地打水秤实难得其高低之形不能定也问黄河奏曰这就看天了才说这一句上便点头曰这是黄河只看天意盖靳辅是时终日以黄河汹险者以淮水山东山水本身西来之水若一水发无事两水发或可支若三水并发恐难保全为言予不知适合此说故上一闻之辄喜予退班群相噪曰李某之对皆称旨东海愈急营抅愈紧而予殆矣予假归东海不欲予来对上言我谤诽朝事曰此时非我有为之日此去不复返矣予不来好实其言而杀之渠自己与予书婉转其辞又令陈介石与我书云汤潜菴捐躯于前徐善长毕命于后朝士都有老师再来不值一文钱之语介石大煳涂潜菴痰厥而死不可谓之捐躯徐善长至今尚在何谓毕命又舍弟所携本稿健菴亲笔为予改请终养不来奔太皇太后之丧手责俱在及九卿问口供日予俱挟之而入徐健菴知不好要予于御马圈处席地坐自己辨白泣涕如雨予初不信渠益急曰年兄虽不害予予已是死人何苦杀予自君手予曰君何至此曰张汧事发矣予尚能保首领乎眼泪如膏予遂曰发私书亦非君子事盖亦救死也君既如此形状我不出矣他又不信心予曰予不肯何苦相诳君能强我乎图纳与健菴一日之交受健菴嘱审时总不问予迁延在家一款始终只问藨德格勒事今中堂马公尚问不来事其时马为总宪毕竟在图下方才发语图便乱之曰此事皇上已明白但是德格勒如何好处你藨他云云健菴自始至终一语不敢发问渠亦问官也己丑九月廿日晚李安卿先生言予于丁卯年十一月廿八日见德格勒子鹗于其家其祸将发而彼尚不知十二月初即诏狱戊辰二月初二日推鞫三木竞日问汝易经谁授曰易是我本经自幼诵习以比中进士何必人授又问谁教汝妄言祸福习晓揲筮曰易经前原有朱子揲蓍法人人可能何须人教又问谁同汝在起居注馆中面墙而语曰一馆中教习及翰林人俱在那裹所言公则公言之谁为面墙者尚拷问不休曰汝等不曾用酷刑我如何肯招众问酷刑尚欲何如曰此等夹棍一拢我快活得狠即睡去君等试夹脑则痛楚成招矣众知其矢死无他语又上原谕问官曰可夹讯要一个活德格勒还我故众官以此复旨而三月徐干学张汧等案即发渠等亦无暇搜爬此件故亦少缓三月廿九日家兄赶至京师哭于太皇太后丧次初一日发九卿科道詹事翰林各官俱到问口供内发带刀侍卫十余人环立从来未有而徐干学于是日五更中途要安溪先生坐朝门洞口恐其将渠劝且勿来京之书呈问官恳泣备至安溪遂许之而图纳为大司寇惟徐干学之言是听干学嘱图纳勿问还朝迟语只问德格勒事安溪曰臣只藨他有志读书而不曾说他做人狂妄此是臣罪有何辨处回奏上因言此人说话只有此是欺诳他言俱不曾欺诳如平海藨举人合满汉官谁有担承者惟李某始终言可平藨出施琅来用果能有成还教他到教习任去某自幼便有要天下太平思见好人一点意思及登第入馆孝感名甚盛又得君窃意致太平者必此人也孝感气概亦笼罩人似不可遽窥其底裹后频造求见每往必有徐健菴及见时又不说及学问及问所疑又不答所问但以明末门户人语胡乱说过心即疑之尝拟一书稿欲上之大抵要本于至诚喜正路人此稿失火后始不见为陈则震所止而未投曰不可与言而与之言失言熊老师岂道学耶又是一路作用耳分房后予即请假前上问孝感选翰林中肯读书人品端正者入内备顾问熊即以张英耿愿鲁及予对予将归辞益都益都曰君将大用矣何言及此叩其故曰今上惟熊清岳之言是听顷言学生命不该读鼎甲卷前番被落及读君卷又落熊曰老师陋哉得李某尚何羡状元哉虽千状元不与易也其推重如此予言之力又曰虽然如此倒底去见清岳毕竟是知己因往见之亦见留予曰某必去有三而贫犹次之第一父母老本意一第为支持门户计初意不殿试后为人强劝就殿试遂入馆梦魂中有一不适便累日惊疑精魄消亡迁延至散馆又分房已为忍心害理今必不可复留一也老师疏云今日借债之人即他日还债主人今门生幸赖同乡借贷至今尚未借账如今归尚可为不曾借债人二也思为朝廷用亦须些须木领读书草草腹中空虚如今回读书十年再来追随老师未晚三也孝感曰士各有志君决行乎曰决矣曰君行意可也予遂归后还朝复归丙寅德予鹗已为侍读上问易经德为讲上问何所传授德即以某对上因问汝尽得李某所学乎德曰尚无百分之一又问李某尚有他学否曰性理各经俱精通上曰予诸经都看得惟易不解欲召予德奏曰即至矣上曰何以知之曰渠有信来时阴公已着人带信至曰李老先生必来矣皇上已问过七次矣予是年即至明年再归因上问读书人某因以德子鹗对遂有后来风波卷十四本朝时事本朝掌院大拜者多故徐健菴切切图之惟孙在丰叶方蔼不永其年高阳益都宛平孝感无不由之孙屺瞻虽与健菴同年而早见知于上何尝眼中有徐健菴作掌院考翰林其时拟徐青来第一韩元少第七健菴第九健菴彼时已将腾起内有高淡人渐渐用事又清客戏子都受健菴之贿散布流言说孙屺瞻原是个武秀才又说他全不知文上将卷子发南书房看将健菴第一韩元少第二徐青来第九十因谗青来人品不堪钻刺孙在丰营求干进因而沦踬多年甲子江南典试徐家字眼带去一堆青来还缜密看见汤潜菴在那襄他便一个不染回来健菴大恨之青来称健菴大师伯曰汤先生在南如何做得一发觉祸且不测况北场如此风波幸而南榜无君家子弟若再有恐上益怒故某之不敢应命非徒自为兼为大师伯也健菴冷笑曰极感盛意但是君为我恩人将我视秦留仙为仇乎不悦而别汤潜菴因而藨青来青来大得其力屺瞻改还侍郎以叶子吉为掌院不极推健菴又被健菴去之后即张敦复又为健菴去之接者即予予又为健菴去之立斋接任然每进一篇文稿必拿舆健菴看过改过故立斋亦甚苦人且有言其兄并欲去之者到底健菴不曾当此任徒然风波数年不休耳愚哉愚哉健菴马许三楼所参上遣回北门专力攻立斋山东巡抚一佛伦江南总督一傅腊塔耑为郭秀徐氏兄弟也傅腊塔先一疏参胡简敬次一疏便徐氏立斋便劾北门害他而其故皆为渠马总宪时姚启圣日辇金银子明珠家明珠止臣臣不听故衔恨切骨上发与九卿议立斋革职回王俨斋又为郑端所参王俨斋进密折言徐氏害他上又发与九卿看曰我看江南乱闹不过徐王两家不如两家都教他住关东地方去庶几清白吉水奏曰罪状自有有司审理至其私家仇怨亦不足仰烦圣心圣恩置之不理渠等亦自消歇矣上默然郑与立斋己亥同年立斋泣诉俨斋于郑郑誓为效死以力锄俨斋自任后徐负王胜郑亦气愤而死许三礼劾徐健菴先以疏稿示许时菴时菴乃有三本房门生次日疏上健菴邀时菴至诘云许有三疏与子同谋时菴曰此言何来门生岂敢作此反覆事曰子昨晚至其家以疏稿相示子若不同谋何不以告曰看稿是有的若以告却不敢盖两处皆是老师此事门生原不与闻偶然撞着老师持以相示敢不观耶观而遽以转告倘老师先下手中以祸则门生将置身何地耶如老师弹劾许师门生断不敢与谋若以稿相示门生亦但观之而不以转告许师也为门生者职分如此足矣健菴仰天叹曰人之不同也如是当日成容若不过一同年友每见必欷歔献相戒曰家君未尝一刻忘年兄年兄其备之父子不顾尚披露肝膈如此而年兄遂忍不以告时菴曰老师若引此门生知罪矣门生诚然不能此等肝胆也其实许有三此疏皆有嗾之者非天真也故有三之超升时菴之学院皆非无因也高淡人徐健菴陈说岩三人戊辰四月已为张汧一案俱革职但高徐自落职后声焰更炽纳贿更多虽革职尚留在京修书日日入南书房直至己巳年南巡徐健菴又结构孝感起用教孝感藨某人劾某人所藨者二徐外如陈世安劾者予不消说王俨斋兄弟徐青来并高士奇亦在其内是年九月郭华野参明珠余国柱高士奇许三礼参徐干学上亦知其招摇多事遂次第令其出京彼时陈泽州却闭门修书忧窘异常上亦知之故徐健菴方上通州船而泽州已复职矣徐健菴主会试题系举直错诸枉为北门也徐与高淡人将北门余佺庐声势奸利之状尽告上上曰似此何无一言者曰谁敢上曰满洲不敢汉官何惧曰汉官独不要命耶上曰有予作主何惧曰皇上作主即有敢言者健菴具稿令淡人持入言郭诱久具稿但迟徊不敢即上上览之令即上北门大冶皆落职健菴主场房官即命其自择开列以进势焰赫赫题目先有范光阳乃果亭门生其文即在健菴家做成改定入场誊写者以为此会元乃空前绝后今亦不见其佳场后张汧与祖泽深相讦马齐于成龙出审而张汧尽发高徐及泽州书谓己原无为巡抚望诸公迫为之谓不成当便得奇祸且复辞以闽中藩库有亏诸公曰当令新闽抚为汝承认后张仲举不敢不承认因于捐免钱粮中借使费名色扣还后为一参县叩阍而张公亦得祸汧又言一为楚抚诸公又立参祖泽深遂及于祸于马回尽呈其原书上尽识其笔迹因俱解任但解任后高徐声光更盛日日入南书房修书凡有文字非经徐健菴改定便不称旨满汉俱归其门健菴竟与北门斗财力势均力敞莫如之何直至徐复谋高而始两败俱伤矣泽州言为张汧事京江亦唿其门人在台中者劾张汧有亲戚在京为之营办宜穷治而东海贿上左右为上言张汧用银又有送银子者陈廷敬也收银子者高士奇也与徐干学实无涉实在追张汧做巡抚要银子也是徐东海后来银子不应手教人参他又是徐东海始终皆渠为之丁卯年冬上谒陵于成龙在路上便对上发政府之私说官已被明珠余国柱卖完上曰有何证佐曰但遣亲信大臣盘各省布政库银若有不亏空者便是臣诳言是时高土奇徐干学尚为明余所掩上归值太皇太后丧不入宫时访问于高高亦尽言其状上曰何无人参曰谁不怕死上曰有我若等势重于四辅臣乎我欲去则竟去之有何怕曰皇上作主有何不可者高谋之徐徐遂草疏令郭华野上之刘楷陈世安亦有疏三稿高皆先呈皇上请皇上改定上曰即此便好次日遂上这样龙比狠容易做陈亲告予先一日风声已露大冶造陈曰闻风声甚恶云君出疏参我确有来历陈曰老师信乎大冶曰某心正疑始来问君陈叹息曰小人之好离间如此某受老师大恩豢养何所不至而敢作此负心事乎为此言者亦大不情矣余亦疑释次日疏上大冶在阁迎陈执其手扯至一边问曰闻有参疏信乎曰有问参谁曰参的便是老师问谁参曰人甚多就是门生不得已亦在其内大冶失色予回顾大冶震惧已不能行近阁不过数武扶石栏杆一步步那移始能至阁己巳六月予左迁银台徐立斋即大拜兼掌院接余事余去掌院立斋还来顾余久谈至九月太皇太后梓宫在豫亲王花园群臣四更皆至上朝入哭临立斋觅通政灯笼至余所借草谈听其所言皆远于时事之语想是大兄所为即立斋亦不知也徐东海草疏稿激郭华野言汤潜菴之死皆由高淡人诸人害之令劾之稿才脱手而淡人已得之梓宫所高即扯东海至僻处曰老师何为作此事东海欷歔言人造端离间指天誓日携其手觅华野东海曰大奇适高老先生忽云予做疏稿令君参伊令郭君在老先生试问之郭华野曰学生今日至此谁之力也当日参明余非老先生右予焉得至总宪天下容有为负恩之事者然何为至此真狗彘不食其余矣高作且信且疑状而散徐搦郭手曰事急矣先发制人次日疏入参五人高土奇王鸿绪陈元龙王九敬何楷请立正典刑而不知高先已将稿呈皇上矣因上先见之高遂受病甚轻时张星法参钱朗亭朗亭浙人也高令钱发东海华野私书钱因发华野等公藨一教官书而赵高鹿马之祸起矣盛符升又与钱书有汾阳东海长公不喜之语发审刑部尚书图纳总宪今中堂马公实为问官今常述其事图与东海交亲翻清时将东海长公翻作常工竟不知为何语以误上上言汾阳是郭绣东海常工为谁图曰问盛盛亦不言不知为何人恰好张汧事发遣于成龙往审张汧参祖道泽深祖道遂讦张汧亏空帑藏张汧遂发高淡人徐东海陈泽州之私曰予已老为布政足矣岂敢妄意巡抚无奈诸公督促之云若不为巡抚岂独无布政且不免祸今其书俱在也泽州乃汧之亲家泽州亦大受此伤矣于回将各人私书俱呈上许三礼先参东海上不喜意欲处许而许情急遂胪列狠款复参东海遂不支先时高虽出而徐尚在京声势益大至此东海不肯去上谓高璜渭师曰涂干学是汝同年胡不劝之去高向徐言之徐尚不信曰此旨意予敢造乎且年兄在此予辈所愿也何为欲令君归徐上本告归上即允徐去后高为余言东海之去也固请陛辞上见之东海刺刺不休上已他顾而东海近视不见也仍晓晓然曰臣一去必为小人所害上曰小人为谁曰满汉俱有上曰你们相倾相害满洲谁害汝曰但要皇上分得君子小人臣便可保无事上曰如何分曰但是说臣好的便是君子但是说臣不好的便是小人上苦之曰我知道了汝去罢始出郭绣先参明珠余国柱是高徐先说明白疏稿先呈皇上上改几字而始上在戊辰二月郭秀再参王鸿绪高士奇是己巳南巡回十月亦徐为之也大山云郭华野参高淡人王俨斋之日予正馆健菴家是日忘为何故设四席酒馔次座是黄子鸿予在东健翁南向横头坐家人来报此事健翁注酒成窑碗中持饮应声坠地谓其子师鲁曰汝应去告汝师谓王俨斋也今观之其设席来报坠碗皆有意洗谤也明余既罢相权归高徐徐又见高更亲密利皆归高于是又谋高日与高相结谋起孝感己巳年上南巡徐先使人语孝感以故而嘱其皇上所不喜者为某某所喜者为某某所不喜者高士奇某及王鸿绪诸人喜者他兄弟其首也喜者当极力推藨不喜者当极力排斥也又言上一到南京必召见孝感定有半日扳请访问朝臣殆遍孝感初犹疑其使者云家主说来年如南巡一毫不如家主所言太老爷便莫照家主所言为皇上言之果然是如此再说不迟孝感且信且疑上时屡云熊某之德何可忘我至今晓得些文字知些道理不亏他如何有此及南巡予随驾至南京果见孝感日中而入上屏退左右与语至黄昏始出上问孝感李某学问何如曰一字不识皆剽窃他人议论乱说总是一味欺诈上曰闻得他晓得天文历法曰一些不知皇上试问他天上的星一个也认不得孝感才出上便卒然上观星台众人奔挤上山乱石嵯岈通身流汗上又传唿急切非常既登予与京江相攀步上气喘欲绝上颜色赤红怒气问予云你识得星予奏云不晓得不过书本上的历法剿袭几句也不知到深处至星象全不认得上指参星问云这是甚么星答以参星上云汝说不认得如何又认得参星奏云经星能有几个人人都晓得至于天上星极多别底实在不认得上又曰那是老人星予说据书本上说老人星见天下太平上云甚么相干都是胡说老人星在南北京自然看不见到这裹自然看见若再到你们闽广连南极星也看见老人星那一日不在天上如何说见则太平上怒犹未平急传一钦天监彼人在寓饮酒已醉又传得急放马归来到山上跌下来死了上犹责怒其迟就有人说跌下马来了上云着烧酒灌哈哈驹子附皇上耳云已死了皇上即时气平言语都低了因出乌金纸画的星图来与看予奏云眼花没带眼镜来上云汝眼已花了吗因与讲说问恒星天的说话予欲答上云且止令张玉书说张云不知予始云即古岁差之说西洋人方说有恒星天上问谁是予曰似洋人说得是些上即回至回时便分付汉宫不会骑马各衙门满洲人员夹着各衙门汉官走莫使蹉跌如有事与你们讲话余被库公夹紧下来幸保全无事孝感语予不知淡人已透晓得到高家堰看河工上问淡人李某学问如何曰不相与不知上曰岂全不相见毕竟有所闻曰相会也相会但是不深相与如何知到他学问但看来自是读书人上曰有人说他一字也不通曰或者隔建人见闻短浅则有之若谓一字不通恐亦太过上曰汝言公道到底是读书人又曰汝也要防备高佯不知云臣有何学问上曰不是学问曰臣与人无怨无争上曰总是要防备到京高见徐自然颜面之间带出此像徐谋之益急至九月方使郭华野再参其稿以徐健菴为之稿方就而高淡人已得之送皇后灵路上高即诟徐徐仰天嘻吁言谗人相构至于此极又唿郭华野至告以云云面质共事别去徐握郭手曰事急矣先发者制人明日疏遂上然高已将本稿呈上览矣会许有三复参徐皇上谓汉人倾险可恶已极始俱赶出徐高哀恳求留上固婉转出之此己巳年事也淡人是年冬归东海直至庚午春始回于振甲做巡抚时甚好余等甚敬之对上曰天下官尽都卖完了没有一个不用钱买的巡抚布政上愕然曰何至如此曰皇上但使人将各省藩司库盘一盘若有一处不亏空臣便认虚诳之罪他将藩库银子买升巡抚藩司焉敢发其奸相习成风都是用皇上的钱买皇上的官岂不可惜上问是谁卖曰不过是满汉宰相还有何人既参北门之后高徐引为己党时致殷勤及同马齐去审张汧一案回来又将高土奇徐干学陈廷敬等私书皆带来与皇上看一时俱得罪我虽为徐健菴所中伤犹打不倒天光时时回照皇上送太皇太后灵在路上于振甲已为诸公所中皇上时时叫去在宫门上说他们几个同我读书的人你必定都要弄了去为甚么呢他亦笨笨的回答说臣为甚么不过是为要尽忠报国及太皇太后已安葬皇上不肯剃头大家求剃头皇上着人来问有奏折么徐健菴那时候就对着伊中堂铺一张纸在石头上草成写进皇上问是现做的这样快吗伊奏是徐干学在地上一笔写成的上讠夸其敏又叫于振甲到宫门说我左右动得笔的是徐干学陈廷敬李光地张英叶方蔼这几个人这大文章该是于成龙做你为甚么不做叫徐干学做呢他又奏叫臣做臣晓得甚么那时于振甲甚可敬直到升进来做总宪叫于养志不丁忧说那个人不尽忠还算得孝么又力主捐纳始失人望后来决裂无所不为矣陆稼书于于养志夺情便上疏参及捐纳事又上疏参所以于振甲恨死他议他个死罪于振甲颇有胆初在上前尽道徐东海上高淡人等之奸邪熊孝感前番罢归人皆想望其风采于后尸捐纳之议流毒未已孝感再出大小事俱狼狈今遂失望于为都宪时势焰薰灼公卿无不趋承独予及杜秀水彭羡门三人不至其门遇于朝深拱而己西边捐纳事败上临轩骂王人岳汝往山西查捐不过为于成龙取些实收来何曾办得一毫事董纳都是于成龙走狗汝为总宪如何不参又问于成龙汝对朕说捐纳人皆说便独道学说不便耳于答云是臣说的上唿予名予出班上云汝说捐纳事如何予答云皇上所见极明白上云汝意中到底有汝的见解云何予奏云军兴时是权宜应开的太平时似不宜上亦不怿顾中堂而言他可见于之短予于上前也上南巡回京后一日又提起孝感说高淡人招权纳贿语而不显言高曰为谁上曰即汝平日所讠夸之熊赐履也高曰即此可见臣在皇上面前说人不好也非与臣不好说人好也非与臣好但是别人说臣还可熊赐履说不得臣臣虽不与之相交然书札时常往还他与臣书说臣人品是程朱一流人岂有程朱会招权纳贿的上云书札何在高因取入呈上上笑而存之于振甲常为上言高士奇不好熊赐履好上问于公汝常说高士奇是小人熊赐履是正人于云是上将此书与看于看毕云这就不晓得他们蛮子的事了健菴既归几年不通往来忽有书至说陆稼书死墓志孝感为之墓表非某不可稼书行事许多关系健菴欲借此兴文字之狱又特遣王原令诣亲来求拜门生予复书辞之王亦坚请之予到底回健菴书言此文非老年兄不可赙赠稼书以杯币徐计不行而王亦大怒而去及前年参陈汝弼尚带予一笔在内予初入翰林时孝感望甚重就是嚼签子事天下都不信还说是索公害他没有这事使孝感不落东海套竟不出其声名到后代了不得却被此再用丑了予问嚼签子事曰那时三藩乱中堂阁学时常错批议罚俸上都免曰他们心乱了本无大事当时冯益都李高阳杜宝坻与孝感同在内阁孝感偶然拟批错了一件被皇上检出来问孝感颇心动次日五鼓便先到阁叫中书本来又命中书退看是自己错的见宝坻平素煳涂些因将自己签子嚼了裁去宝坻别本一条批签易书此错批于上将宝坻不错本入自己数内而自书其批宝坻来孝感迎谓之曰老先生昨又错批了本了宝坻这日却又精明即取本看自己摇头作色曰学生不曾见这个本孝感曰老先生忘记了非公而谁宝坻又审视曰昨日不曾见此是何缘故厉声唿中书林麟焻至前骂曰吾不曾见此本都是汝等作弊予将启奏先夹起你来审林大惧跪白曰与中书不干中书为何作弊杜问曰为何这一条签独短些林曰不知又问曰这一条是你的字么曰不是曰别签是你字磨曰是曰这必定有弊了索在旁知觉曰这容易查昨日几本几原签即可知是谁错查少一原签字问熊熊忿然曰这样难道原是我作弊不成喧争太甚一学士觉罗沙麻出曰熊阿里哈达何苦如此某今夜在亲戚家丧事守夜过来的更早在南坑上倒着看见阿里哈达检本口内嚼了一签子如何赖得熊语塞索遂必欲启奏弃劝不止索拉宝坻竟启奏下吏部那时北们为冢宰问口供中堂都到熊不出一语曰公等如何落供即如何某无可说索曰这本无大事就是审贼犯也毕竟要他自己亲供方可定罪老先生不言如何定案熊仍不语索又曰老先生不要怕就是如今吴三桂耿精忠自己说出真情来降皇上也只得歇了赦了他何苦不言窘辱备至因说罢厂就是如此罢了遂落职回及予为学士时东海方开坊一日皇上出门东海来邀予曰明公平素来往否予曰相认东海曰予今日欲同年兄一往谒还有话说予曰予来时已往见过今日又无事不欲去又曰年兄为人不肖所深知者假如有一毫不正之事不正之言如何敢拉年兄同行明公亦是可与为善之人还有心胸毕竟求同一往予被缠不巳遂同行中涂问渠何语因告予曰熊老师不出天下何以治其去之之事全是椒房害之绝无影响今日吾辈通是老师门生非为私情乃是公议求明公一言起之所关不小年兄其助我乎予默然至明处相见东海因言自古进贤为国大臣之上功果能进得一大贤即千古之美名归之因言熊如何人品如何学问天下苍生非此莫救皇上已有要用的意思求之之言刺刺不休明曰熊老师亦是小儿老师学生岂不欲其复用但向日嚼签子事是学生承问也太做得丑些上要的话不确徐曰甚确明曰学生也曾提起上曰莫提起提到这里连我还羞不过徐老师汝是好人报师恩自是厚道待你未必好徐曰狠好曰不确他在上前说坏你了徐曰那有此熊老师每常说门生学问第一曰何尝不说你学问好但别处不好奈何至此徐亦色变而别出门东海见责曰年兄总一言不发何也予曰予生平不求人亦不代人求若是皇上问自当以实对觉得向此老说何为徐曰老师比别老师不同此非私乃公也方才此老所说上不欲用熊又说熊在上前说坏小弟皆没影而年兄始终不发一言殊为负老师矣不怡而别后来东海遂去结连索公索熊复合而北门大冶惧大冶为谋说孝感有学统一书有毛病宜进上览以开觉端上览此亦不置议论觉得他看的书多毕竟有好处北门又谋之大冶大冶曰须得汤潜菴李厚菴有一点不足论头即可为上言而予两人不知也大冶在朝班时以此书叩汤汤好象山阳明而此书辟之脾胃原不合初亦不置褒贬大冶终日探之遂摇头云此书偏大冶已得此间明公时常以书中事见问随口答之甚多不疑一日在内阁遗溺出与明遇于涂间明即问熊此书如何予应之曰大概好又问有人说此偏果否曰也没甚偏处大概是程朱而非佛老有何偏又问难道尽善尽美予曰祇是中间将大圣大贤加之等第似考童生秀才然觉得似卤莽些班固汉书原是狠好的书祇是将古今人物分成九等后人以为不是我辈发明前贤之意偶然评论则可而遽品题等类便不妥明颔之而入谁知渠即入告一日启奏上独留予问此书予即觉先说大段好又问有人说偏予仍以语明公者对上亦似有不满其中语者遂退东海遂以予语加添许多深文丑诋无所不至寄信与孝感及熊逊修典试浙江南行上将予易经付逊修曰有人一部书带与汝兄细批来不可与一人看及戊辰一月予奔太皇太后丧自福建抵京一个月始到命九卿科道内出待卫环问口供后认荐德子鹗的不是上亦歇说一个月赶到京不为迟礼部参本已上发还仍命掌院东海益急先是东海闻予将至兼程接逊修日驰二三百里先予到缴孝感所看予易经逐条批驳无一是者亦非孝感自为不知倩何人为之后发与我看将我引人不以为是的说话当我的说话痛骂将先儒说的话也误作我的话驳都不曾细看一般上问逊修汝兄云何逊修粗野不过遽答云臣兄言此书一字不通上云难道无一句好么曰据臣兄言果然一字不通上默然收入七月间为内阁令蔡方麓写碑文土嫌不好平常这等事是掌院派此番却是内阁令他写而上仍厉色斥诃予及满掌院库勒纳予亦不辨引罪宛平鬼而感之及九月武会试予典试宛平报读卷上问何如宛平曰从来文武乡会试臣阅卷多矣即极盛也有一两卷不通有一二卷不完篇者这一次无一不完者不消说复无一篇不通顺可谓从来未有上亦微异之及传胪毕上命孝感上殿命他人都退问孝感李某所着易经何如孝感即煳煳涂涂不知讲的甚么东一句西一句说不好上又问予曰汝云何予曰臣本闽人孤陋寡闻前进时原奏过说不慊意本是粗浅因皇上说不妨令进本不敢说是上曰到底有汝作书的意思何妨说出予略说几句孝感抢辨上曰让他说完你再说如何不令人说话予又说河洛之数方起头孝感又扌阑予曰此非予说乃汉儒说他又说汉儒之说如何启奏得上又嗔搀乱子因说洛书一三九七二四八六三九廿七二八一十六五居中建皇极为君道处天地之中上明白算数曰这是因谕令至馆中汝二人尽情辨明三日后来覆旨孝感一到馆竟似取我口供即当写认罪供状予初不言逼之甚予亦忿然曰皇上令辨非是叫老师向门生龋髢供老师如何驳门生如何答才有是非曲直如何令门生自己出供渠亦煳煳涂涂乱说这是旨意怎么样可以歇呢他亦卒不出一语来问竟全不懂无处问起两日坐卧亦窘极张敦复来劝叫予自驳其说予不肯曰这使不得祇是到上前熊老师如何说予不辨认不是则可因覆旨孝感仍是乱说上问予予说原不是臣无功夫本不成书上问桐城果然是如此否桐城曰是上指桐城曰啧啧你便是一口两舌人你在宫中你本说这书原有好处今日又是这样说遂又歇直至甲戌年丁忧乱闹时上复发出命张豫章写一本存内阁凌绍雯写一本存翰林完照孝感所批亦用纸签贴旁原本缴内府曰以待后世之公论可也则予书遂存之有司藏之御府矣然其书本非成书极多不妥处昨日进朱子书皇上又命同熊孝感商量真是气闷事平生一味大言欺人盛气加人皇上问他他也有一法不就所问字字对祇是大帽头话乱说上抢问他他还是这样煳煳涂涂的答他又是世臣无可奈何只得歇了这个人罪又在徐干学高土奇上主试多传许多衣钵在世上上不服他却又不敢去他马中堂云某初入中堂不久上问熊某何如人曰好初见他满口戏言后见他临事也还明白又问人何如曰还是正气人上曰何得正气当日在内阁嚼签子事逼真却是索额阅启奏与他打斗他亦说索额图陷害他后与明珠为难他两个又不知何时相好问可用人索必以熊对熊必以索对这样光景岂是正气人皇上赞东宫学问东宫又因他曾经在东宫讲读过视为己私人独亲厚些而熊又凡东宫问三教九流之书他都记其目录人姓名大言不惭挥斥指画如烂熟者然故东宫震惊以为自古无其匹日与皇上言之以至于此此事张敦复不得谓无罪当日引入东宫者桐城也所以人以明理为主不尔虽有贤人姿质皆足以害天下不明理便有一种似仁而实不仁似学而实不学之事皆足以乱天下故圣贤学问必以格物穷理致知马始务世得云家父初入馆时熊孝感力藨于上后值耿逆之变家父孤守进蜡丸表至上亦心异孝感之知人但彼时疑家父常称道魏环溪卫猗氏太老师等而并不及孝感一字私问之家父云癸丑分房时熊为大主考见孙屺瞻房一卷第三题尽其心者知其性也二节文内有云典谟言心而不言性然言心即所以言性也对云春秋诛心而不诛性然诛心即所以诛性也孝感密圈此段语欲置五魁卷中予与屺瞻言果尔则子大不利何以解于人之笑骂屺瞻为哀求不前列乃免仍中二十八名以此心疑之然则近科之中汪土鋐王式丹为会元无怪也孝感在南书房语众人云予适在阁封京江云吾去后恐有他人闲言语求老先生们周全皇上如何遣官送学生回亦是好事为诸位老先生将来恩礼之阶京江仰天不怡曰这样回去有何好处泽州即大诟曰难道人通该死在京里不成京江脾胃真另之一付孝感云似此也是奇人天地间下可无此一种及予今日暗问京江云影都没有他在阁中就说学生去后恐有闲言语求老先生们留意予曰断无老先生仪放心止有此语试想人非丧心卷十五本朝时事汤潜菴先时耑意阳明之学张烈武承端意朱子之学系宏博同年而不相合张遇一细事亦必要格物大琐碎一日张见汤寒温云数日不见汤云在家里格物丙寅年数与予往还汤亦简于言说而是年每至某寓辄谈论移晷其实中祸亦在此所谈者经书之外岂无及一二时事语我家家人长班都焉健菴贿买次年健菴秉诏责潜菴云日与一二知己讥议朝政即指此也某曾为汤效愚云老先生虽然用功于心性是根本工夫然天地间几部大书不可不读不特道理大备人解得为圣贤易即不尽解如有明一代用程朱说取士前半截风流笃厚俗化甚正就有功效汤即感动向予借朱子文集看数日相过大赞云向来非不能买一部看以为朱子学问都在集注守此而行亦足矣今观文集诚不可不读妙在那里叹赏不已一日向予云学生不好哩只怕要死夜作一妖梦今年九月皇上遣人来赐死命以午时死某自想今年是寅年时是午时九月是戌月寅午戌会成一火局某命最怕是火所以不好时尚未午得死时作此想俄而醒恐不佳某为解云以学生解别有一说盖老先生以宫詹带大宗伯衔非真宗伯也宗伯为南宫南方属火带衔是活宗伯即真是死宗伯上命即下旨也汤喜云有是乎予曰天地间梦无此直撞者彼时大宗伯为沙澄会清不数日果有人忝沙汤与予遇于朝笑云老先生前日所解之梦得无验乎其实那时上已有不喜汤之意沙虽去而却不升汤其言不验至次年丁卯九月为苏州海税事为徐健菴所中上下旨切责即九月至十月而汤逝矣上常以汤与徐相比叶子吉掌院时上一日问汤斌与徐干学两人那个学问好叶虽与东海至亲却不相能叶对云各有好处上曰倒底有优劣曰不同上又问何以不同曰汤斌是正经学问上曰徐干学学问不正经么曰也正经汤斌是留心经书讲道理的学问徐干学是博及群书可备顾问的学问一日又问两人文章如何曰不同汤是学者之文徐是才子之文后汤不久出为巡抚而问用健菴之意少歇徐大恨叶子吉遂大用工夫而叶子吉赶出为刑部侍郎矣子吉彼时即以掌院大拜及遇此痛哭而出不久死矣汤之入也上意甚重之北门大冶知徐东海与之为难上意方向东海之学问因内召汤以挡徐汤为大冶同年又外不甚露锋稜如魏环溪故二君欲借一用徐恐出己上遂必挤之下石即发动海关事值廷议东海先诟汤云今日之事苏州数百万生灵悬于老公祖主此议者非老公祖而谁汤云某已进来何力之有徐曰虽然老公祖皇上倚重又新在地方上来知此事之切者莫如老公祖合郡生灵敬以相属及廷议徐却不言梁真定天真烂熳即发此论汤老先生宜主此议汤遂云与民争利的事岂有与地方有益的但只得其人还好若不得其人四处巡扌阑害民无穷回奏大家含煳也不入此一段言语不过是闲论语东海入南书房即增饰此一段话入在皇上耳谓汤言此事民甚苦上召明公云汤某是道学如何亦两口彼进京时予问以海关事彼云石无害今日九卿议如何又说害民你问他汤被傅问在途大冶附耳云有人害年兄到阁可只伸说得其人便无害语汤如其言以对明公即云我晓得了是了公请回时予正为内阁学士也明又将此语修饰回奏上以为是大怒东海着人切责云都是汝苏州乡绅欲做买卖恐添一关于己不便上牟公家之利下渔小民之利死不肯设此而又赖汤斌说害民汤斌何尝有此语他说得其人便无害元是天下何事不是不得其人便有害徐健菴绝不慌言汤阳如何赖得九卿实共闻之不然可问梁清标若此语是臣造的难道他在苏州出告示安慰百姓上有钤的印也是臣造得不成上问云告示何在健菴云臣家就有上云你明日带告示来明日果将此送进上大怒云元来假道学是如此古人善则归君过则归己如今的道学便是过则归君善则归己彼时满州詹事府是尹泰上即命尹泰传旨责问你是大臣你说海关不好部议不准我依部议是常事果然不好何妨再三争我未必就把你问罪古大臣不避斧钺为民请命何遽不言卸过于我而云妆爱民有心救民芜术将谓我无心爱民耶汤彼时还可解说汤讷于言只搕头谢罪而已此事由南书房奏北门大冶皆不知徐又向汤云此告示是大冶进北门宛平不相容而他为之愤懑不平涕泪交流一日一遍去安慰潜菴汤至死不知其由东海也如今人将此狱归之北门大冶又移之翁宝林王严斋全无干翁王不过见皇上怒廷叱之参劾之以助上威怒而已非起祸之由也汤既死健菴又激郭华野为汤报仇华野乃汤藨举门生也一日余见东海问潜菴何以得罪曰汤潜老自坏其事海关事他既在苏州知其害民而题罢及内升见上又以得好官管其事亦通商利民一日余在南书房上问及海关某力陈其弊余兄弟赤心报国弗敢隐也及上复令九卿议梁真定言自不利于民因诿于潜老曰老先生初自吴下至宜主议潜老曰不曾立自然是不宜立已立矣也就罢了又说不该立上乃使太监责某曰海关都是乡绅专利而假讬为不利于民如果不便于民汤某还是正经人他来并不曾说不该立某曰他前在九卿班上还说是自然不该立的如何他又说该立上问九卿听见么某曰梁清标亦听见上因传潜老至内阁问之明公宣旨潜老曰何尝是说不该立我说未立自然不必立既立祇是选择好些的官去也不妨明公曰如此乎曰然曰是了因入更加婉转复旨上曰汤某说的原不差那一件事不是坏官做坏因传某入下严旨切责此时几不可保某遂不能顾潜老矣曰此语汤某如何赖得前日的话臣可以造难道他临来时在苏州出的告示有印在上也是臣假的不成他告示现说此事部议不准本部院爱民有心救民无术告示现在上曰何在某因出诸怀中上见果有此示恨遂不解矣语毕还嘱予曰年兄你们要做正人君子当始终一节万不可前后持两端彼时也不知他如何以此自认想是以立威见他能制人之死耶汤潜菴梦寅年戌月午日午时赐死意殊怏怏予语潜菴寅午戌会为火火属礼寅戌东西而午居中公虽加衔犹虚位也其命公填实为礼部尚书乎汤喜无何沙会清去潜菴为予言信矣竟用他人近闻潜菴得罪于张又南施琢公席上话其事取历日观之九月七日果午日也梦兆已先一岁矣今兹之岁非龙非蛇环溪已逝潜菴继没达太宰没于渊徐善是自刭遇救不死于鹗重得罪襄问圣贤处此有中道善长何遽如此先生曰善长至此求死不得然满汉不同尽言而毙可也诸公甯速死不敢出此恐累及妻孥耳君子见几远之数十年近或一二年邵康节洞观大数终身不仕宋仁宗之世几回君子进而小人退小人进而君子退向者环溪柄用潜菴内召天下事若可为今邺园作相上因地震罪己又一几乎君有悔心即天心之复也帝天岂有二纵有之其精英之上浮者与或问朱本忠召至京否曰天下岂少此辈人士大夫家喜与游则此等踵至矣若求直谅多闻之友数年未必得也襄曰何君子少而小人多治世少而乱世多耶曰君子道长会当有时也圣贤晦其明晦而不明则暗而已矣正月得搬石饰山大是好景襄曰出处之局亦至仲春方定曰安卿十一月至京信至在岁终迟则正月耳襄曰至京尚须较议曰不过十日安卿行时祈签于关帝签诗得官事悠悠难辨明一签十二月朔太夫人令人祈神又得此签看诗意似得所请首二句神教我谨奉教矣煽惑固不乏安卿正应尾句诸公见我不去圣上问及我赞成就好了但恐未必引向喜边去襄曰上深知先生谗何自至曰杨自西岂真赚饷银四十两韩元少岂真向人跪乞殿试卷然自西元少犹得保全无确据潜菴则告示现存又是刻的然上待潜菴不如我潜菴初至京时犹可及为健菴所中圣眷已衰上罕对学士说话我为学士二年蒙顾问者百余次所言多不悉记前在内阁时蒙恩已出寻常兹马掌院宠眷有加谗言朋兴上亦披腹心为我言虚公底人少谁道汝好都说闽人学识有限及求之诸君子如徐立斋李湘北有叹惜之者或以为高其不同志者亦释然放牛于桃林之野驱虎豹犀象而远之而已矣秉钧轴者亦有一片好话打发如一帖金钱纸送怪物去也今出都已久又不知动作如何所恃有神灵耳立斋参姚总督乃健菴吴伯诚所买而为此故人不服姚虽可参而非出于公若是魏环溪参谁不服及参姚不动乃嫁祸于我一日姚熙之长子造予曰家君与老伯相好予曰然又徐徐问家君近日有得罪处曰毫无又徐曰小侄闻前参本甚骇异予问之曰都言稿出老伯手曰谁为君言曰先时言者多小至不信及见北门相公亦如此言始不敢疑予曰然则此时予即苦口为君辨亦不能令君信日久当自知耳及予再告假北门良心发现知此言即健菴为之何苦令地方一大吏害予乃谕姚所亲赵姓曰为我告汝总督前言大没影是吴兴祚买出来的李某何干我误矣李是好人先生言东海索予赠诗诗成陈介石过寓予示之曰如此称扬亦可谓极矣介石曰大误此何足当其意了予曰据此已是一韩昌黎还须如何介石曰须继往开来得孔孟统绪方好予以为不然及遇于朝果有不悦之色但曰君作好最真曰真则太朴实之谓也凡人久暇不归乌知非有及至后面居之不疑虽自己亦以为实然矣宋大业在阁中云吾吴财赋大重皇上向狠有加恩之意而苦为苏公所止苏对上云此是历来老规矩亦可不改马中堂云上何尝以苏君一言为重此乃贵乡徐东海日在内廷鼓动上遂有此意而东海遂在外索本乡高值曰吾为一省除数百年大害自此子孙皆蒙福庇无穷欲有以酬之扬言大过皇上知之云如此则是功皆归于此辈矣遂止某每日在上旁知之岂不悉君舍君之东海而咎吾苏公耶健老自庚申年即百端谗毁予至丙寅冬始知及丁忧张义山来吊始痛言其故起居注凡予所奏对之语无一载者大约有人去之泽州语予曰当日氵番次耕朱钖鬯在南书房与高澹人不过诗文论头不相下澹人便深街之一日语予曰如此等辈岂独不可近君连翰林如何做得予曰如此等人做不得翰林还有何人可做次耕略轻些至宋踢鬯还是老成人高往年还在监中考为吾所取称老师是日便无复师生礼忿然作色曰什么老成人将手钅卢竟掷地大声曰似此等还说他是老成人我断不饶他我数日不入南书房时为吏部侍郎上怪问予何为不入又往遣侍卫招唿予始入一日高澹入又谓予曰郭如何去得予曰北方如此人还算好的高又忿然曰渠之得为学士谁之力也皆予为之左右得至此从来不曾见他一匹缎一只铜杯这样人还说他好不久果皆为所逐去年予随驾至江南朱钖老语予曰予适值高自都门回病在舟中往候之高在床语予曰予病殆不起予曰何遽言此曰非诳也年兄看予目虽在毫无见不过闻年兄之声而已予曰老先生目无病曰竟无见后果死今潘朱皆住澹人安注哉陆稼书不晓事当日他上捐纳本上发九卿议时已依他永不开于振甲为总宪也不能消除众论而稼书毕竟要将已往选过的官一总限年去之予时坐次与相联语之云老先生所云已依行矣但得永不捐纳还少甚磨已做官人兵兴时已借其力既做官自有官评不好的督抚所司何事好的存之也无害稼书诧云捐纳的官也有好的么老先生不曾做外吏有所不知半个好的也无死力争之振甲大怒入奏上特命伊桑阿阿兰泰两中堂独问予时李湘北为大司马仓皇扯予至僻处曰老弟又有祸事到了予问之故湘北言其事且为垂涕曰今日要得从权方好予问如何从权曰须云君当初所以藨他也只当他还好不意今日狂悖如此只得痛切诋之而自认罪移时两中堂出问单坐予一人于下似龋髢供者然予对曰某于覆本内已画题原说他不是阿伊问曰画题不过是随众到底汝自己主意是如何曰陆陇其若论这个人的操守臣今日还敢保他但是于事务上却算不明白这捐纳已做官人自有八法在好的不见恶迹也难加以罪不好的督抚自参劾将行不得的事条陈又执己见自然是有罪的人以此回旨及下李湘北云如此也好但多他的操守到如今臣还敢保他数语予曰这何妨是实话渠曰若照这几句说有何妨但恐有借端相倾者得君语为骨子增饰抑扬便当不起予曰此二中堂还可不至此回旨上亦无语于振甲遂将稼书问死罪减等为流上亦寝其事仍未革职至甄别始革职回至回时比问罪已为轻身无事归田读书未为不佳宜萧散自得及予一饭相饯时稼书甚不乐终席无言近于抑郁未审何故今观其书亦是皮毛少心得处捐纳之事振甲一力担当大行其道自壬申以迄于今未已者亦稼书之有以激之也程明道所谓新政之涂炭天下吾党争之有大过须两分其罪是也上加潘耒尤侗职衔当时举鸿博如潘次耕朱钖鬯严荪友三人学问虽无源委要之记问丑博所作诗文自非诸翰林所及潘次耕时常接谈其举动威仪天生不中程式如今翰林亦轻浮无体度却又不是这样其言语无序不当言而言不当问而问说话口中闲字太多汎音无数气何以如彼其急动止毫不端详故三徐皆轻之潘在徐立斋家饮行酒时艺初执其耳而灌之潘大不平出恶言立斋时作总宪反向潘曰饮酒本风流事何动气乃尔潘益怒曰公为宪长家法不修而子弟乃如此轻侮宾客反袒护耶立斋亦强谢潘次耕遂辞去未三日而东海令院长孙屺瞻参其浮躁轻薄而去朱钖鬯忽点讲官东海恐其至南书房踞其上遂嗾人为上言其毫无所知动不得笔而人又轻躁遂乃斥去严见时势乃尔亦辞去东海彼时但见翰林有一人考向前或上偶奖一语立刻便祸之使去位李高阳虽学问不深在朝房听其闲论最好盖其早达经历世故多又世家见闻广语皆征实一日骂王弇州不通曰做文字须使后人有所考言官名地名一一改从古竟使后人不知今时称号岂可乎此虽旧说却是韩文公柳子厚文即称本朝官衙何尝不古又云人好害人天每行报渠陷人于东穽后渠自陷于西穽还不见得妙恰牵嶰陷于此东穽渠陷人于大穽后渠自陷于小穽还不见得妙恰牵嶰陷于此大穽历历指证言之娓娓即如予见王司农隙至陕西赈饥回报数过三十万上临轩问曰以帑藏发赈止得三十万不知当日富弼以一青州如何赈得六十万人时王东侯为内阁学士进云尽作书则不如无书上颔之深以为然寻即升擢恰恰今日为山东巡抚去年小荒已报赈过饥民二百余万人今年又荒较去年十倍又不知若干所谓无言不仇者可笑可笑闻楚兵围提督衙门缘俞益谟带陕西三百亲丁时噪楚兵云有吾辈在岂复虑尔等如向时着唿譟耶盖亲丁只可暗用断不能反客为主彼路径熟客兵何为往时予给假还张义山巡抚吾乡时见予于内书室屏语云贵省不可以语太平山海处处啸聚奈何予曰此非他即海贼也有无数人数十年来杀掠人为生产一把刀为活计今窜身无地无衣食之路舍此何为曰何以待之欲安插此数万人殊无此策予曰若请之于朝其事难行即欲使之屯田亦不是旦夕有效事大凡众人聚伙必有渠魁此渠魁者即众人之眼也人无限则入于沟渠无复能为老公祖访伺其豪长收钅录用之不过数人归命余皆无能为也从容再商所以处之予告以二三人义山深然之不数日已檄去置之标下寇遂以平天下事再不可动气朱子火气还重惟周濂溪程明道诸葛武侯郭令公不动气予初为庶常家中府县官作践家君无所不至予假旋未尝征言发色祇是府县见予颜色他便觉便先下手趋总督范觐公处苦诉予作害乡里范云渠方到家焉能如此乃云渠才到他父亲如何恶如何恶未几耿逆反他做耿逆官便详文说伪官李某才堪王佐如不出天下事末可知必为大王之害耿王即以令箭来调及海贼来他又做海上官亦如此详文书当时几不免于虎口乃知几微动气便有祸患后来予为侍读学士到安溪县官李钰竟用眷弟帖来家人大怒回予话如何处置予曰且慢移时渠来予曰适才帖且不用他便曰该手本想错用了帖予曰不然予与君同宗同宗则认弟兄何必用帖钰惶悚云怎敢上攀予固强之遂成兄弟后来追白头贼接大兵保护乡里亲戚皆仗其力泉州知府张仲举亦如此后来亦借其力若是当日为此小故与角口绝交后来一步不能动他事也坏我事也坏自此后再不敢动气魏环溪先生算好气度然还有气梁真定云魏环溪说书帕不该要议论自正但他有妻大舅每年送他银七百两做盘缠人人焉得有一妻大舅资助乎祇是魏环溪他应做清官的彼妻大舅不知有何罪而每岁罚银七百两高阳当日亦持论与此相类魏曾一日于客座间有人道二公者魏曰如此辈何足道想亦不能忘情耶三藩变壬子年猗氏卫老师便给假去猗氏去京近声息不通直到戊午天下大定三藩俱平面后出补皇上一字不露但旨令照品级调外后见其官居高遂渐大用而好上本今日条陈明日条陈苗蛮事发皇上触起旧恨遂发黑龙江寻又与杨玉符宣同赐环征厄鲁特时予时在忧中窘苦非常四下那借亦捐四五个驴马杨玉符自浙江至京捐三个皇上便喜而卫老师如许近若不闻则今日之返赔河工二千两来必无所自也张京江吴逆反时本给假在家而公选先生促之入都今携眷俱北此大拜之由也李合肥亦然上不言而心识之杜秀水所以不大拜李武定为冢卿又有大功而当时正余国柱王鸿绪向用时日有人短之于上前竟说得一毫无用的个人余已越次大拜后又大学土缺出王又用力越之内拟已定而丁忧去李武定不由廷议中旨出拜之曰是后用人毕竟有功上意如此则卫老师原有不是处泽州问师曰当东宫废时风声恶甚老先生何以守持平之说甚是曰理应如此废太子不妨杀太子不可文王舍伯邑考之子而立武王太子何妨废至于杀之则不祥之事莫大焉安卿云徐健菴双目总不全开即一目亦半截开半截闭两目及一目各半开闭互用其一线光所露甚明或大谭论有时全开反不光采如塑泥神之目惟姚总督目光正看不觉左右盻则光射人如猫睛如今吾闽中到处庙祀有威灵人皆以签卜吉凶予至其庙亦曾问签焉忆癸亥七月公留予住数月说其生平患难出所作文集与予观之至其年所上七疏皆人所不敢言吾记其一为请封明朝后备三恪之礼一请罢漕运开山东北直水利以广军储一均赋役一清君心之欲一台湾宜弃予见之以为恐上不怡也公曰此几疏上之已数月不发矣予亦意其不行姚熙之天下丈夫也当言者可不言乎今天下大定无所用吾矣吾将死留一段议论于天地之间可耳后其疏皆奉严旨切责其年十一月果死其用兵之际糜帑数百万然皆四方协济兵饷也其用处亦多买海上来降费去姚公未尝加派民间也及闽乱少定公则严束布政司数月之间民间积弊厘剔至尽至今二十余年太平皆公之遗也可不谓神乎卷十六学因论算法谓周公真无所不知无所不能予问周公之所知所能者孔子大抵皆知能曰自然是如此观门人身通六艺者尚七十二人则夫子可知已予问身通六艺已了不得的人曰然礼乐经天纬地不消说已射御以文兼武书数之用甚大身通乎比其用备矣王阳明讲立志及人放下时须振起人高兴时须收住皆是其自己得力处言之亲切警动亦极好至于说万物一体处言见路人赤子入井恻然救之是赤子一体也见禽兽被伤欲活之是禽兽一体也见草木摧折欲护之是草木一体也见砖瓦倾欹欲全之是砖瓦一体也其论甚精又反面讲瓦石所爱也而有草木萌蘖屈抑其下则不惜掷其瓦石而出之觉心安而理得也草木所爱也使其有碍于畜牧之地则不惜芟其草木而养之又觉心安而理得也禽兽所爱也值大宾大祭则杀而飨之又觉心安而理得也至于人尤所爱也一箪食一豆羹得之则生弗得则死有人与吾之父兄并在前而吾舍他人而活吾之父兄觉心安面理得也此皆非安排而有之也此论皆极精何焯云凡此皆朱子所已言而更精曰然何焯言王阳明语皆作意便味短朱子四书注平常说去而探之不穷草木生于肥土而不骄生于瘠土而不求禽兽得食则争矣然过而辄忘食外则不计矣人则蝇头之利不肯让人盈千累万不知自止百年将尽不肯少休睚眦之怨没身不解视禽兽草木之恶千万倍之似乎荀子之说不为过而乌在其为万物之灵哉尝细寻其故盖天以全副本领与人原千万倍于物所以以不善用之其机智才力千万倍于物故草木无知惟供人之用然不能有他助也禽兽虽有蜂蚁鸿雁等知有伦常者然褊狭已甚乌在能有所裨益至于人自身而家而国而天下真能修齐治平财成辅相弥纶天地曰位曰育曰赞曰参皆实能如此草木禽兽不能也有时天亦不能限量他故曰为万物之灵何焯言师之说经自宋儒后无此门生之说书法亦数十年无讲此者其模样皆不是师云模样最是要紧如今时文古文模样先不好凡事须先定其规模至于后面施为作用有精采无精采系其人之学力火候若模样便不是后面尚何问其结果处如汤潜菴陆稼书等做人亦是模样不差遂已有可观处草木无根岂能开花结实学问无根不有心得却不相干功名亦然圣贤事业悉从方寸流出虽做得一匡九合夫子犹谓其器小此根即是天地之根有人赠予以武侯文集者其蒐辑可云勤矣而错误甚多如今着书不错者唯梅定九顾甯人两公耳此两人书必传于后无疑今人用心之多而勤亦无有及之者甯人妻不娶子不生仆仆道路风雨寒暑不辍梅定老客予家见其无一刻暇虽无事时掩户一室中如伏气无非思历算之事算学中国竟绝自定老作九种书而古法竟可复还三代之旧此间代奇人也历书有六十余本不能刻七十二家之历无不穷其源流而论之可谓集大成者矣又乐善而虚问则必尽其底里而告之惟恐其不尽人有于此一言之当者喜出于中采而录之亦此学中之朱文公也此外如四舍弟读十三经亦卅余年无一日辍日间如有要紧事虽三更亦必补完今日之课至今如是虽用心亻并于记诵然近年胸中颇亦开悟祇是胸襟未能开拓如我辈读书人岂能家计宽裕此时急窘时且急窘急窘未至时且嚣嚣急窘方过时又嚣嚣予为京官时有半年资用便大快活得半年读书心地宽间有两三月资用者有一月资用者至止有数十日资用便心着忙然一有便丢开人生有当深谋远虑豫于未然者如此等却又要当境付过即休者若未来时盘算过去留滞终身无用功于正经事的时节这便是学者丹头予问云四世叔祇是忧家计否曰虽不至于此或时于无关系处渠亦钅句棘未能豁然大抵是私心圣人绝四尽之矣所谓起于意遂于必留于固成于我我又起意矣如元亨利贞贞下起元矣意似元必似亨固似利我似贞此四者人之坏元亨利贞也而万念之不好者此四者足以统之总之归于有我而已无之便是圣人半克之便是贤人孟子告齐宜王王如好色好贷与民同之还是有自己一半在内即老吾老以及人之老亦是有我在盖我亦是不能尽去却是推以及人之根凡学问有真得者未有不有传派及于人者或子弟或门人毕竟有些如时文唐荆川瞿昆湖渠自已有些工夫无论其子弟皆科第相衍不绝而门人法嗣极多朱文公子文公极不喜大约是无可指望之人使之从学士吕遗之书云汝若能志于学此间亻荆斨用功因看汝不可教然父子之恩岂能弃之谓父子严惮或者就师友便可长进故令汝远从师观此是不好的然先文公而殂文公繙其箧笥见其所作诗侭好乃云汝生前吾不知汝能作诗而同时前辈祭之者亦还称道之邵康节子伯温朱夫子说邵子学不传伯温想亦是知道他是不好人然如今看伯温尚能注皇极经世有许多议论亦不比寻常人惟是负虚名无实学者便流风余思蔑如也朝琦分司子牙时对人言予升侍郎不患不尚书尚书矣不患不大拜或曰大拜亦何为曰不患不得君曰得君何为曰不患天下不太平当日除干学嫉忌害人汤潜老至死不知其祸由东海渠却有害死人而复能哭之恸赠赙之厚抚其遗孤恩如平生伎俩盖日将李林甫秦桧之传熟读而临摹之者其意中自许与朝琦一般盖王霸义利之辨不明便有如许见解议论读书人志大言大固好但言语过自夸大亦是朝琦派如黄石斋先生门人问曰先生尝言文章宋不如唐唐不如汉然则先生又自言振古无比何也曰是何言与自羲皇至获麟是半部易自获麟至今日是半部易岂前代可比家伯批此云好大话何开口之易问曰此是学术偏久而居之不疑中间亦自觉得有妙处如此说抑一味作欺人语曰欺人只十分中一分石斋自幼不凡十六岁应童子试府考首擢闻讣太守使人致意曰盍入场始发丧石斋峻拒之曰是岂人所为耶今日天崩地摧尚能提笔入场非禽兽而何不敢闻命人即器重之既葬庐墓三年资性既聪明想又能记又有本乡一尚书藏书极富闻有奇童遂尽借与读三年中几看遍天下书十八岁作太咸亦太玄之意大约他看四书五经文理通顺者一望以为道在是矣不须着意不讲道理全在数上人虽晓者穿凿解会后又通星平得异人传授言颇验渠又嫌落术数小道遂文之以易经作许多不明不白幽晦之论后复讲天文历法礼乐兵战杂糅一团可解不可解久而自己亦迷惑其中但觉独得遂以为羲农周孔俱是如此他不足道矣盖悮在初不讲道理故他作诗尚恐先儒为理误理能误人彼尚肯措意耶祇是一段硬气百折不回万乘不动真是一奇男子至今如蓝理黄性震一些不晓得他自己以为前无古后无今漳浦人多如此予少壮时自命虚浮轻易视人老不能行见人踏定脚根能自树立者便真心敬他返之于己实知其不能也敝乡天问僧在空山无人之境忍饿受冻四十年不退抑似有所乐于其中者虽其教不正而其力量岂可易及为名为利私己自便既为人都有此勉强克治之便是贤者祇是好古样读书考论日日所见高俗见默默自化矣士大夫家子弟总不见有磊落超迈者亦是天下可忧事论某人登第后却没进益人如有真进益便住不得故圣人到后来人以为生知安行如时人解安行竟是饱食终日无所用心盖圣人到功夫熟后人以为辛苦繁杂而彼为之如下常自不能已故曰安也小学生最先要把不勉而中不思而得从容中道与他讲明并非今人劳而圣人逸说话所谓圣人者不待有所策励不待人劝勉而始从事于道理也孜孜汲汲自不能已劳悴勤苦万倍常人试观尧舜之战兢惕厉禹之勤劳文王之亹勉勉翼翼夫子之不厌好古一愤一乐不知老之将至岂是坐卧优游之所为信如此何以谓天行健君子以自强不息乎特学利者必待有所触发强制而乃与天理合如汤之制事制心武王之不泄不忘是也困勉者则困心街虑征色发声而后能作能喻也此最要紧习见之错入其胸中便为暴弃之根宜先与子弟破除也世得云费长房不能食粪魏伯阳弟子不肯食丹而死张道陵弟子不肯随之堕岩下诸仙人非欲人无故求死也观其信不信耳随之者何尝是道理应如此祇是信得过师传决不死耳所以夫子亦云笃信好学信而好古韩文公伯夷颂信道笃而自知明一句妙甚便是求仁而得仁的注脚信道笃即是当理自知明便是无私一切好名忿激有为之念皆没有了韩文公立言每每暗中皆有尊德性道问学分股意思与程朱论合他人便不能如此敬底工夫不大段着力童子教之拜跪徐行我辈静坐收拾不放肆皆谓之敬入大学后不须更说主敬了教人超凡入圣之方直从致知格物做起若惩忿窒欲必须勐力割舍此克己工夫在力行界内问既以惩忿窒欲属之立志主敬又说是力行何也曰去病根在立志主敬至忿欲起时则须斩截故谓之力行如列栅支更所以弭盗及盗来时必操戈向斗岂调更夫关隘门可使退耶私累之轻者得诸天也未见有拔本塞源者固知克己之难因说朱子语类或问本源安在曰居敬穷理穷理则识得病根居敬则涵养久潜移默运积累二字知行俱要今日格一物明日格一物程子之说也今日集一义明日集一义朱子之说也闽人聪明非他可及病在执德不弘信道不笃先生谓襄曰主敬诸说汝读过都理会他人见此却讶条绪纷然对曰素闻讲论所以略知指趣先生顾语钟伦曰识得文章条理亦是积渐工夫襄问庶常诸公曾经开示想俱了然曰也都愤愤须知致知力行之外朱子常说立志主敬不识此意见中庸尊德性而道问学则以为先行后知又不晓首章言慎独包知行在内则位育为中庸极功果何修以致此乎使一主敬而即能如是亦何所用致知力行矣因举大学慎独中庸慎独是一是二以问皆莫对顾谓沧柱烂翻大全致知是梦觉关诚意是人鬼关格物致知为知诚意正心修身为行然与答云诚意自修之首合当属行曰阳明以敬当诚公素辟阳明而不知中庸慎独即诚意工夫则犹未离乎阳明之见也沧柱乃曰老师说是不知涵养无以为谨独之地然徒主敬而不能致知力行如宋之高孝鸡鸣肃衣冠而起做得甚事贤智自涵养德性为中人以下说法教他终日勤劬到宵间倦便思睡觉即强起勿留恋褥则能夺嗜欲去忿争经学生所作文字不似读书人所作无一些滋润之意盖人读书不怕身顽怕心顽有声色货利终身沈溺其中一肯回头便能直入者若口不绝吟足不出户经年诵背终身无成者以其坐驰也往予祖表叔居一楼读书之声彻于邻谷数十年不问至晚年自颂其过云人皆知吾读书而不知吾之好顽也人讶之云子独一楼将与谁顽曰非身顽乃心顽也非有他声色戏弄之事祇是中举人进士如何荣耀如何做官如何归谷如何享受此一念无时不盘算无时可休歇以比至老口虽读心未尝在也人诘之云此事想其境界数日可了何至终身曰此境随想所至亦变化相生无穷此是最确语以此终身无成予几乎堕此自十八岁不进学一日发愤读书以为此心皆驰将坐废终身遂勇勐向学始知看书初觉心难收后有法以收之无事他便散驰时常思想书义便足夺回看易经天一地二一章不得通苦思力索十八日始明白自是将顽心夺回七八盖读书心有不在思则无不在矣以思为收心之法可也予年十四读五经完即入贼巢十五岁出四书五经全完重读之同学诸子听读四书白文皆笑之予不顾也读易经不解其图象已揭过复勐省言避难非勇也因复专意苦索十八日而忽通其解大凡读书必须有此一日如伏鸡火候到一日能脱壳必由渐致也终身亦须有此时不知能终身有此日否朱子自谓尚未有此日也老师言人好书好礼皆有夙性故佛家论夙缘且任他说孔子设俎豆朱子八岁画卦彼其时朱子岂果能画之不曾但别的子弟不如是他独以此为戏却不是知到其中滋味才如此若似夙性者然予七岁始读书五六岁时只好字无字可认自至关帝庙内认对联有不识者问人辙用炭向地板上学写或颠倒点画不顾也六六岁来上馆即识许多字先君即出对联如父天母地即能对几十个如君干臣坤之类夫日妇月之类一日癸未造士光龙先兄明末避乱于寒舍偶出对命对云飞龙在天盖以自喻予不解渠为解释其义令对彼时到底腹小无料久不能对六家叔比予长三岁时九岁已读书二三年虽在旁不令他对私嗫嚅云我到有封了游鱼跃海予时窘极被催促又心知其不可一字不改竟剿袭也乃曰游鱼宗海先兄大喜曰宗字大妙何处得来称赏不已六家叔大怒泣云伊乃偷我所对先君曰汝何不先出口问汝云何曰游鱼跃海先兄云便俗他改一宗字便妙先君问云汝知宗字云何解曰不知曰不知如何用曰予见关圣对有三分鼎足人宗汉一片丹心月在天以宗字对在字故用也如此之类有似夙习人当病得狼狈时且将此心蛮着小儿病中木算自己的命又言眼跳梦夭千思万虑不能自己所以许鲁斋云顽字有时用得着盖忧患时无可如何且顽住此心待有头绪再去料理人见之此时尚不知经营以为顽也吾辈此心顷刻万变圣贤自幼治此七八十岁仅能降伏他住真不容易予云七十从心可见孔子七十以前不能从心也曰正是问曰三十而立可是不动心否曰是此孔子早十年不动心也祇是顽住比从心差多不知圣人临忧患如何大贤尚失常度如今看朱子晚年所着书如参同契仪礼经傅解之类多有疏漏舛错处渠精神未必老遂昏毛自是日日因韩侂胄要杀他虽然信命不谢生徒讲学自如毕竟有内里着忙处故比平时精细差多下此者则不堪矣如子瞻在杭时闻有朝命震惧失措扬亿大年被丁谓召来电书省以为有贬黜面无人色不可言矣泽州闻匪人扳诬惶遽请于予曰老先生当患难时能不动乎曰焉能不动虽小事亦震惧但生平也学得且蛮着忍耐一法盖所闻者未必确遽然应之却未尝如此岂不可笑且即与予相爱者为我谋未必是深谋远虑人所进多皮肤不切事情之语徒乱人意必定等几日外边要事定里边要气定事不定则机巧中变气不定则心不清明所虑亦未必精当曰人亦言有当机不可错云何曰此为小人而言者居多彼有所以致之事已破露遂弥缝只有彰闻焉有消灭之理若吾辈多无妄之灾非理之常情事之变未可以此论泽州大击节叹服田有大山做官后一味颓唐无精神也不好少周易上一个惕字时时警惕便不放倒人便精采时时有提掇起的一段意思方好予十八岁看完四书十九岁看完本经甘岁读完性理廿一至廿五岁看陆子静王阳明集及诸杂书后无暇复寻绎只就说得枝枝相对叶叶相当好做时文也讲得去祇是不是后被德子鹗徐善长缠住讲四书易经也只就向来所见与之讲而被善长在理道上驳问一二处觉得不是遂思索二三月作学的以示之渠以为得之而不知非也今乃俱改正而善长不知也某人有狂疾先生曰心病难医其灵明者皆已汨没矣一生与人计较处极污下人为万物之灵何至不能以志帅气生于礼义之家若此所谓下愚之不移也蛇化雉鳖化蛇颈相似也梅接杏柿接玉兰叶相似也蚕与马同星皆形似也人以圣贤之心为心其去圣贤不远矣十月二十二夜假寐中如有人说静则清清则明某意中云此说未尽如水有静而不清者如陂塘沟渎中有浑浊不能铿物更有清而不静者如湍流急滩荡荡不停亦不能监物也须是静而又清则明矣醒思之静者涵养之功清则似精思之效然精思以涵养为本则虽云静则清于理亦安如水虽浊矣欲清之未有不静而清者也程子所谓涵养之久则天理自明者也所谓清而不静可为气质不定遇事不安详者之戒有人常自尤云予于书亦肯读肯看却有一件不好不他作宝予谓此便是汝病根只想弄钱使身家宽饶以图受用将读书作势二义便终身不得力屺瞻便不如此他就是学几个字看一首诗也认真不苟且要在这里安身立命开花结子便随便学问都有益若是视此可有可无以为消闲之具终必无成即早年有些才华也终归于尽如四舍弟虽欠思索然将十三经一年一遍温认真读不肯忘要以此胜人只得算他一个襄呈故稿先生初看顾钟伦曰墉叔作贺道尊启用磔狗故事在提起一联我令之改虽出周礼亦当知避忌看迄曰极好礼老凡事不倦京报亦留心敦舅墉叔便不肯墉擦惟读古书不倦于时事全不晓得以乌龙江坠水之故令我入告当知设船渡马非渡人此辈知他辛苦赏之亦不为过近又强执一事喻之方了然或言某人世事拣题目做曰读书亦拣题目要未能于小中见大大中见小致知格物所以先于诚意正心学未至知至则易为人所愚戴主簿伪作麻衣易张南轩遂信之矣理学语录诗文皆以署名篇盖取于简又以寓谦逊之意曰略有二义择焉而不精语焉而不详顾甯人考订古韵以经为宗他书证之精确不过但等切字母与伊吴下所用歌曲韵似未究心本朝顾甯老之音学五书梅定翁之历算从古未有之书然韵学不可不知若历算适于日用所需尤大医家外科名家尚有内科便少盖内科若精便通于养生不独明于草木金石也外症了然可见生死有一定内科则无形无影要见其所以然而中其窾窍岂不甚难人之学问亦然近时如顾甯人之韵学梅定九之历算皆穷极精奥又确当不易虽圣人复起弗能易者盖有声有数可得捉摸所谓专家之学也若夫性命之理无声无臭下学上达与造化为徒能造其阃奥如程朱者有几乎某天资极钝向曾学筹算于潘次耕渠性急某不懂渠拂衣骂云此一饭时可了者奈何如此煳涂其言语又啁啾不分明卒不成而罢今得悔先生和缓善诱方得明白予向看书一部大学看二年余易经每一卦至半月余然得力却也在此舍弟每过而辄忘予至今却能举其词予向学筹算亦能对卷明白掩卷便忘无他祇是生耳人一能之己百之人十能之己千之虽愚柔必明强矣顷予覆之三四番便熟些不忘了梅定九祇是盘算的熟所以古人说仁要熟义要精熟便精精便神熟能生巧六艺真是要紧事礼乐不消说射不可不知但今之架式要弯身才好看古人却云外体直至于御今已无之骑马即御也古时太守领兵文武未始分若是一旦朝廷以武事命之不能骑射如何使得大将尚可偏裨岂不殆哉至书算试看岂可阙得本朝顾甯人之音学梅定九之历算居然可以待王者之设科梅定九讲算法存古九章渠言西学总不出吾中国学内祇是中国失传定老必有搜辑汉唐宋以来古法以迄于今最妙是此事朱子于学问源流自伏羲神农以至于当时之贤者皆能剖辨其得失精审其是非而子静以为道理有何古今自我作古有何不可故朱子遗之诗曰却愁说别无言处不信人间有古今故孔子曰好古书何必多礼记集说南宋理宗时卫氏所辑江浙人所推重今偶一翻阅大可笑绝无拣择但有人说着礼记便采入而前面序次人物先后却是乱撺岂有正经书如此乃知徐健菴辈刻书都是此君衣钵而南书房诸翰林又承袭其派其病都由于立心要欺人若此浩繁令人望而却步不敢涉其藩篱又焉能窥见底里并以此施之官刻书无不数百本者教人必不能读只好备查而又不精核纰缪丛集真是可惜典谟史汉无论矣若司马公通鉴一千五六百年事才得一百廿本书也不较多真文忠大学衍义何曾多袁机仲通鉴纪事本末也不为多宋人好多也不过如此不知至今乃如此大凡称经之书皆不多如周髀阴符之类皆不多多便是不明白故徐健菴编书动辄一百卷我便知其胸中愤愤不过以多吓人欺世盗名而已皇上向学时把经学好道理浇灌进去如今发出来自是不同孝感之后使接上张敦复阵泽州叶子吉至高澹人徐健菴耑意破除道理治道经书总是诗歌词赋不相干的话所以如今修书部部都是甚么普华诗余群芳谱之类扰攘不了使皇上谓蛮子学问不过如此而止谁生厉阶至今马梗我初给假皇上问读书我一气都奏了该看经书讲道理诗文祇是晓得写意罢了我并不知高徐诸公已在那里说我一字不通皇上才叹息你们蛮子没有这个说那个好的还是我说你是个读书人汝是个福建人谁把你说话当句话皇上索性不发朱子书回我甚喜可见皇上是其自己看如教翰林官看说是自己看过何难即发前因害眼我们有折子请宽即便去哨鹿看即真看不看是真不看这就便一年不看而无害于其为看也因说孝感平生看书执一卷书但有掀揭以为已一目廿行俱下予等未终一纸而彼已百余版揭过自此终身不复睹此以为了此一书其实并未尝看也享大名效十年至倾动人主予曰其读书如此草率生平倒未遭挫折曰此便是大不幸处凡成一个人皆被天地多方磨錬若天地不来磨錬你使之酣豢于衣食而终其禄位实弃之如草木此固大不幸者注一部书不容易若单就一字一句解有何难须将一部看成一串若不能如此三行外便另成一意与前矛盾解至后便与前相背自己亦不解所谓矣蒙存二书近来节改者多恐久便磨灭蒙存浅达各有好处中间不相干处亦多有暇为删去浮肤存其精英四家合一四书易经各留一部亦存居乡前辈之绪余也吴永年才高祇是渠胸中有一段至鄙陋见解以为读书人跳不出来儒窠臼便村陋殊不知此真鄙陋也宋人书虽汉儒出其后有不读之者乎但看明万历至故祯凡操觚家孰不与程朱为仇着书满家由今观之此辈何尝有一字足存其议论之庸陋悖诞虽乡塾小儿无有过而问者蒙存浅达依傍朱注犹然行世西铭正蒙经世诸书江河万古不尽其书之妙而遽有易心焉所谓坐井观天也一孝廉着书前面将名人所与书札及序文中推奖自己之语皆萃集之卷首先生曰此便是俚俗算命起课卖膏药招牌的派头是何局面我思一书成定然有序亦不必古人之序皆有为而作也不然无用圈所读书文不可多甯可以次而加多圈譬如冒滥名器贤者不显读书不透多亦无益然又未有不多而能透者不知诸葛武侯如何予云孔明戒子云慆慢则不能研精自是数学曰然自宋以后读书说理人动辄轻藐前人是一大病如蔡介夫看韩文公不啻一小儿若从他读书还当扑责可笑朱子便不如此万季野能记诸史其腹笥不少如何做出文字三五行便砍尽不似有学问人何也想都留心在人名地名年代上去了此等学问便无用读书博学强识日有课程数十年不间断当年吴下顾亭林如今四舍弟耜卿皆如此至于以义理为先开卷便求全体大用不能也全体者性命之源也大用者就想在一乡如何化一乡在国与天下如何化国与天下其举行也规模若何次第若何实下工夫实有利济若何做官必须读书人学古入官所以为经何必读书子以为佞观春秋时人亡政息衰乱极矣列国之公卿大夫惟管仲子产有一肚皮书在其设施便自不同陈则震初入馆予劝之读正道书曰君言是也但吾意却大要将天地间事都会得如经济文章人能我不能也无味我都有了然后以性命之书为归根复命末一着收结工夫某曰异乎吾所闻古人本末先后却是从此及彼根本不立就是华采也不能极顶渠笑而不应不料长儿在保定教他读正道书他也如此说某云正道书不是说俟外丹成用此内丹一点便飞升我辈日用间言行便要检点应事接物便要留意节节零散做去方能会总成得佛家亦然先参禅心里有些明白方才检藏博学仙家有了内丹方才说天上无不识字神仙再看书求道未有倒用工夫者问曰博我以文就是格物穷理不是讠夸多斗靡后来始归天性理一不似如今人讲一贯先要积累久然后寻一也曰然但有了根本这些也少不得不然颜子只该不迁不贰做工夫如何又云博文夫子又告之以为邦之事何故耶陆子静说夔亦未必能知礼伯夷未必能知乐工虞不能兼水火水火不能兼工虞祇是心地纯明不害其为圣人固是如此然毕竟各有一长如礼乐之类不知子静长甚么如说心地纯明临事便都会如此则工虞亦可为水火水火亦可为工虞何必以一官世其家耶子静一无所能在唐虞时恐亦是九官以外的人材亦不足轻重矣学问之道最怕那地方派断派断后人就苦了如李中孚幼为孝子长为高士半世读书其所着论堪为笑倒以关中派断也所以圣人之学孟子见得透甚重见知论来见知之人与传道之人生得同时相去不远有传道正宗可矣何用此为不知圣人着论非人易晓如孔子留下五经论语设若遽令我辈接扎手后读起来恐亦未知圣道之妙妙在曾子着一部大学子思着一部中庸孟氏又接出七篇孟子推阐尼山不道余力因此见孔子之书高深精妙昭日月而沛江河孟子既没直到周程出而其说大明其中遥遥不绝如才幸赖董仲舒郑康成韩文公撑柱其间为功甚大而昌黎首建接旗排斥二氏其功尤鉅若无数子则佛教西来聪明之士从风而靡有不为之夺统者哉陆稼书清品读书又正祇是少思便精采少请教他甚多都无发明独有问他鸢飞戾天鱼跃于渊前人都说飞跃处一团天机便是道可是否答曰飞跃如何是道飞跃得是才是道如翔而后集便是道自投罗网如何是道此却说得好张长史聪明颖悟随便拈一句便透脱伶俐如说天地之道可一言而尽也渠云某有两句得意文字云其为物者即其生物者也讲西铭妙极已刻札记内太极图说亦有说得好处还是说气化至说他在监中试无欲故静题他论中有说禅家便说静故无欲真是大妙静故无欲勉强耍静也无欲故静自然而静也一日又问他世间千条万绪气化相感不可穷诘先儒以为有当然而不可易者知其有自然而不容已者渠云以愚意不如倒转说有自然而不容已乃有是当然而不可易者自此千条万绪皆有条理而不乱如人忠孝之心有一段不可解处是自然不容已才有陈善闭邪官守言责视于无形听于无声服劳奉养之事自此安则委蛇退食危则鞠躬尽瘁冬温而夏清昏定而晨省条件不一一是从气上说理于此见不如从理上说气于此出气亦理之所生甚妙人不明白便是禽兽所为而不自知明白要紧故曰明则诚矣人不明白何尝无本性之善锢蔽太深不能自见到得一明白好处本在我不须他求或读书有得或师友观摩固有之善日日来复久之则由勉入安内外如一而诚今人自己所行不好却会评论他人然其以善责人此便可见其本来之性未尝无也人忧患时不特声色之乐可厌即平日所看史书并唐宋人小说亦触感生燥惟经书讲道理书不动火钻研数日后此内觉有以过日龙以水为宅矣文王演易圣人雄中有主亦必以此自遣手思作中庸之说虽真伪不可知要自有此理王阳明患难时亦就平时所读经作意解虽致良知人到处亦觉消遣不得仍借此过活后此书亦不见想自己事过亦见得多不确故削藁耳明朝人样样皆求通故皆不能透程伊川张横渠皆不能诗记问博者义理便不能精如苏子容是也惟朱子善诗又善书实于此道有工夫古文亦有工夫其论古人文章一丝不走似比昌黎论文更醇宋人即有讥伊川若要用世当再看通典二十年始得者明时儒者皆欲样样学到不肯将这一件透再学那一件所以不好朱子云有十件物格透一件到十分也好九件物都格到九分有一分不透却不好这是学术大关要处人不能如三代唐虞盛时教化兴行孝友出于自然但能守定不痴不聋做不得家翁亦可支持过免得骨肉闲构难予向家居时伯叔兄弟多分居每处皆用人相侦探虽有馈只鸡壶酒者必有报予独不尔间有仆人以他家言语诟谇阴诉者予即呵斥之不欲闻彼已有成心而来以为予亦有此事在胸中及彼见予时并不象胸中有此事者彼之所有亦渐消矣若自己胸中既有矣而欲做出不象知道的样子毕竟不可掩又落权术何用祇是不知道甚好故那数年虽亦被人欺瞒时事狠多然终不开用私人说私事之窦盖明于细者必闇于大察察者即汶汶之路侦探者即壅蔽之门初学未能选择看先儒之说未论其是非先尽其意旨夫子到耳顺时犹不敢忽略恐忽略处即至理所寓舜察迩言正是此意聪明人多十中有二记性人少千中之一朱子近思录数日而就楚词辨证参同契注一成而不改易皆非其至者书成而多所更定自尔精确不磨看朱子全集有一二年而识见顿异者使天假之年其进更当不已熊青岳自言年二十时见到此及今犹如是便迥不相同编辑一书先论体裁体裁得则思过半矣文字太说得快畅便非圣贤语圣贤不轻骂人所辨者皆从根本上差之毫厘谬以千里处着语若流俗之人皆知其不是何待圣贤之为谆谆乎即如吾辈所与人讲论者亦必是事介两歧理在可否之间者若打父骂母人谆谆与之辨论父母不可打骂亦觉可笑故孟子当时有许多善于战阵辟草莱任土地者皆不着其名即仪衍辈孟子亦不为之发一论至于告子扬墨许行辈则喋喋不已可以观矣启祯文与前辈差处便在此圣人之言极平极淡张皇一分身分便逊一分邑令进谒送出门即乘与或言其非先生曰少年初仕何知孔子曰吾学周礼学当时之礼与人周旋也须学到老季父性甫叹曰今日闻此大议论如今人说话却要随机应变因时取给为妙圣人却安排下一定的个规矩所谓言刚定则不跆拟之而后言议之而后动似乎板滞气闷到得成其变化任你千伶百俐却不能出他范围立之斯立等何以能是总要熟所以先儒说孔子于人事晓得个透到做官宽也好严也好不怒而威不言而信所以格物明善为要人虽有聪明智巧又周旋世故而终动辄得尤者大抵人自以言行为主枢机之发最是要紧后生小子辈一无所知满腹不以长老为然率以长老为迂阔不达时务为人所欺渠自以为聪明智慧其实见得长者不好处即是自己对病之药那一点小慧弄巧尖新处岂惟坏了心术即以利害论未必不是取祸招尤处得人阴私事彼人一发口即能一语塞之以为快岂如长老知之而不言为深厚就是不知也好一番太平必生如此笃厚之人如今总不见后辈有如此者所以可忧莫说一两人何关于天下由一身而一国天下皆一脉相关天若气机不动此一人从何而生但看明朝吾乡福州林家一门五尚书皆祖孙父子相承都是礼部有一命妇随舅夫子三到南京祭酒衙门其子为立三到堂于署内其家之行事谨厚至今人称之广东伦家解元会元三鼎甲无不全浙江王阳明家亦累世有德其父状元礼部尚书而阳明复以武功封伯考其世皆在成弘极盛之世李西涯弘治乙未科会元即伦文叙王阳明即第二林庭栉即第五由此观之岂非与世运相关宋家开国有吕蒙正其后夷简公着好问辈相接暨南渡与宋相终始今观其童蒙训其家之风流笃厚正可为师法周有八士不过其家之瑞而系之周可见矣本朝昆山徐氏岂非科名之盛而健菴所为如此令人窥见世运之未平如今子弟尚未离襁褓便要他做举人进士做官赚钱受用无论乳臭习于骄淫贪婪败法罹于凶罪即使其祖父能庇护无恙而一方民命何辜不须多将无罪的人任意打死一个已足干阴谴而促禄命今之士大夫勿云行并见也见不到此如何是好今人动说道学容易讲也并不见有人会讲如今提起笔来欲记平生朋友间好话说少足绿者颇少言行人之枢机庸言庸行圣人都将言居行先岂可忽乎周子传太极与二程年仅卅已到圣人地位真先觉者惜不大用周程张朱皆不柄用使后人疑其但能为大言而未必有实效可叹也然圣贤之生虽不用于当时必有补于来世苏绰讲明一番开唐三百年太平府兵诸制皆本苏绰朱子讲明一番开前明二百余年太平四书五经皆遵其解其他亦皆多用程朱之议论至阳明出而学者靡然从之诐淫邪遁纷纷肆行而国亦寻亡所谓程朱当从者非谓一字不可异同也如礼记陈浩注自然不如郑康成春秋胡传自然不如啖赵三家之清通简要今折衷而存之归于发明圣经此有何害固程朱所心喜者所恶于阳明者直谓四书五经皆是闲帐直指人心立地成佛耳读书人不思经义株守传注字字胶执牵经合传甚至并傅意亦失之如近世陆稼书吕晚村仇沧柱等真村学究名为遵程朱何尝有丝毫发明当时如蔡虚斋林次崖陈紫峰等已有是病故阳明等厌之而有反其道以治之之弊不知其说固陋处但就其说以破之足矣何至大决其藩篱而不顾也耿逸菴称冉永光为今之程朱永光即刊刷赠人真是愦愦古人见后起可畏虽亦称许却有分寸李廷平是紫阳之师极口推称亦只云自程子门人后未见有此汪应辰乃紫阳父执也极口赞许只云自治严为道勇至于以古人自任太高者鲜不败如王介甫方逊志果然博学修行自命不凡当时名望亦重王介甫自己位置不在孔子下当时曾子固辈亦推服之至方逊志初被藨举洪武召而赐宴方年仅二十四礼部尚书陪宴方据上座若无人然太祖命图其形观之曰斯人何傲朕不能用留以为子孙光辅太平可也二公至今不可谓之不好人然用之辄败与自命者大悬绝矣惟程伊川以孔孟自任也不知大用之是如何光景料自不同紥明自比管乐当时惟崔州平石广元徐元直二三人许之乐毅未究其用管子得者又久可谓究其用矣却不能如孔明是孔明却自比不错或问孔明比管子是自谦处曰也不是谦管子不低他当时不以兵车服楚便班师不肯失信义尊周攘夷修方伯之职就是孔明得权所行大概亦不外此规模难道就夺了周天子天下不成祇是管仲不知正身修德格君心之非由内而外致君王道其立意要富强故孔子谓之器小孟子以为无道孔子若得兵讨陈恒再没有夺齐国土宝器之事自然诛及罪人置君而去毫不为利义声满天下不过如此数次天下便仰而待命如文王之世矣孟子谓以齐王犹反手亦是此意公孙丑乃谓以天下王耳孟子正意原不取天下而有之是以齐之地与民行王政以救天下而使天下归心耳断不是并吞蚕食利人之所有惟为方伯者得专征伐遇昏暴应灭绝者诫之天子即以其地赏功则又受之或要荒之外蛮戎之地蠢动暴害者取之可也周家古公时为国甚小后来便大想是多得西戎之地再没有圣贤利人之灾而取其所有尚足以服天下而得志者管仲便是又灭几个小国驳杂不纯朱彝尊送梅定九诗中间有骂朱子语云毁弃诗书序割裂羲文编固是如此你也要自己说出一段诗书序不当弃羲文编不当裂的道理来才好如朱子说齐鲁韩三家班固以鲁为近之毛诗不列学官后因郑传其学而笺之遂传之广使四家诗都在如左公谷之于春秋今得以并质其是非而断之可也今齐鲁韩皆不传而独信毛公以为字字移动不得可乎此言本有理又况诗序明明理有说不去者如何可从至易经先天图自应表章不消说彖象自皆卦画中所有十翼所说自亦彖象中所有然谓伏羲画卦时便都想到文王周公所说文王周公系词时便都想到孔子所说亦未必然分析得好未尝不好如何便不当割裂适足以见其胸之煳涂大概浙东人都以自己立说为足以千古恰好明朝三百年天亦帮衬他洪武起时如李善长刘伯温宋潜溪王律诸人靖难时方正学又是杭人土木之变于忠肃又有功最后王姚江又是浙东人盖自以为经济真派助其迷谬而不自知其非也言语不可轻易昔家叔举一公案云邻有编氓赀财至三千金即自负云人皆尊敬举人举人所值不过三千金吾何歉乎哉彼为虚名我擅厚实且不与易吾自此不复视举人如天上人矣异哉此人才在侪辈中说此一句狂话天上已经听见了予时笑问公何由知曰次日官坐堂审事渠亦随众人观其身着白衣渐挨渐近逼至堂前官举自见即唿问曰汝贡监乎曰非秀才乎曰非然则何等人曰百姓官怒曰百姓敢白衣立公堂乎掌嘴二十余而逐之出人曰公无轻举人即秀才亦可脱此难矣惟不答其臀而掌其嘴所以为天之闻之也刘思退云人于财色诸嗜欲孰能生而不近须习久便能不着某初丧偶三二年来觉苦五六年后觉平常若固然矣逮今十余年来觉得有之为累以此知事事须习此学而一章所以弁论语也又云读书何须多要在力行果能行圣贤一二语便足终身某鬼不能体认者多但年来只体认无恒产而有恒心七字虽身子不受用而心却安世得云圣贤学问也不是高速难能的事祇是子弟从幼教他端正读书到大了皆有些不屑的心不忍的心不敢的心便是三代如何千五百年竟无丝毫隙空可以行得此等事孝感还说不得假如铜假银子毕竟有个铜蠖村石假澄泥毕竟有个蝼村石连这个也没有所以苦一日予请于孝感曰老师闲道录何为末缀历两条孝感摩腹行掉头曰以见其博可为发笑杨道声太翁自己讲学生四子大者大声命学诗古文道声治历算兵法田赋三穷索释典老庄四讲求书画都不许出应科举之学大抵气聚而掩藏者久必发越更盛杨氏若为圣贤之学本朝今六十余年矣其后必有兴者四者是学本之则无如之何弄得弟兄叔至间都不和至相告讦元朝因文文山谢叠山死难通省都不出试积至百年明朝一兴江西科名人物半天下气郁久必发而况所郁者忠义之气乎大抵不出自是若时时想作贼妄冀非分又不是客有论某文学客某豪家而不为豪所尊礼而尚不去者曰论人最不可以如是世衰道微读书人欲安顿此躯不得过执小节孔子有见行可之仕有际可之仕有公养之仕卫龋洿父人伦所不齿孔子受其供养七年而始归卫辄岂尚可交此七年中岂绝无小节目失礼处孔子不较不得已也孔子当初不脱冕而行盖君臣之礼绝矣周流天下道既不行鲁之君臣置之不问孔予如何自去自返当时孔子年既老矣处于别国去鲁过远声息更难相通卫去鲁相去差近门弟子归鲁求仕盖亦为孔子地清之役冉有樊迟惧有大功季氏问其战阵之学所由来而始幡然迎孔子以归也孔子于三家为父执友哀公微弱时而请教妻迟几年而卒也困穷甚矣当时不与相合者尚有叔孙武叔耳他人固皆以前辈视之矣吾人立身只当以圣人为法若如今人论则孔子受卫辄之养亦为无品矣孔子既不仕其国又不与其谋涅而不缁有何害乎如贫土处豪家既不胁肩谄笑又不助纣为恶授经于其子弟而受其馈赠有何不可吾于彼不得失礼彼于吾有小失礼处恕之可也特不可趋承失体恬然受其侮辱而莫之去也如此便一钱不值矣王方若革职去云也不论利害上已数言其不称而不去何也理自当去如主人已厌客而客尚欢唿痛饮于其侧可乎查夏重又欲告假或云上也未必不欲其去曰君子难进易退也不须揣度上意如今即使去竟由此得严谴也算计不得许多祇是目下理当去就该告假利害便不可定不能自主也天地之生人为贵贵其能尽人道也天亦不能为之限量蜂蚁之君臣雎鸠之有别就其一节虽人有所不及然而不贵者天所赋止此不能推之而尽其道若夫妇之知能何尝与禽兽有别然却限量不得他他一旦要做圣贤便能做你却禁捺他不下白额虎入城市食三人群起而噪之以为虎之罪大恶极也人杀百虎曾不以为非人于此要勐省自己贵重在何处朱子六十岁云假如去年死便不知有今年境界至六十五六岁又云到底有一层不透门人举前语曰终是有一层不透想圣贤学问如鸡子一时不出壳到底是鸡蛋妇人一时不产子到底是大肚妇人颜子未达一间尚未有此一日也孔子曰从心所欲不腧矩此其是矣自己觉得快活只有孔子孟子虽自任舍我其谁祇是言当今之世曰恶是何言也曰乃所愿则学孔子也煞是外敢自信祇是他才力大真龙象也韩文公辟佛祇是粗粗的争得体面即程朱亦未得其要害惟孟子与告子论不动心佛家粉碎七篇存佛氏不须与他较论矣盖彼教以不动心为上吾儒亦是如此渠意以为彼不动心便将吾儒虚气辟去言语文字辟去似更直捷高妙而不知彼之速于吾儒者反不是也盖彼之不动是顽空是死的其中无有吾儒之不动是寂然不动感而遂通是活的其中无所不有揠苗助长未尝不速于培养灌溉者然而藁矣藁字妙极长则长矣而已藁矣直从源头绝顶处剖开指明洞中要害万古一炬也何焯云孟子直见得此辈之害大而深故辟告子欲断佛教之根孔子未显斥霸功而孟午曰仲尼之徒无道桓文之事者又欲断功利之根直当与天壤不敝也敬我者我当敬之但处人之恭不甚喜则处人之慢必不愠在我固当有恒然以之望人则不可得处言义不言命失处言命不言义是为守义而安命人生在勤勤则不匮读书底读书做事底做事为人教子弟虽非己事然勤劳上通于天也有感应处人要立品望素日望全要养临事方能对得过俗人未见面时先声已足夺人渠已心慑有四五分畏惮见面又威重不敢发声又有一二分畏惮剩一二分干犯的意思就好打叠若二者全无单靠机智御人恐难得胜定九先生云孟子如此严厉说圣人却宽不恭与隘不害其马圣世得云智与圣两件都要有只偏些不能到孔圣人田地方可为圣如黄石斋先生虽暗室屋漏不苟而终不可谓之圣定九先生云或行一不义杀一不辜而得天下不为也尚能勾得百里而君之皆能朝诸侯有天下或未必然世得云大凡大圣人不论才节浑化于德大贤便论才节曾子曰可以讬六尺之孤可以寄百里之命是才临大节而不可夺是节得百里而有天下是才行一不义而得天下不为是节德字有以起头者如德之不修君子进德修业之类有以结尾如易云所以崇德也穷神知化德之盛也德是圣人根本本朝无德字翻译德字就是把才能字合上来便是子以四教文行忠信忠信是教得的黄性震若为守巡道差比他人为优安卿曰能用之者难黄刻刻自见其长予曰渠能清廉刚强不随人起倒欲自见其长何妨祇是为之大僚者不与渠争功便无不可用曰何可易言争财争势争功争名君子一路人可以去之祇是争根直从无始却中骨胎中带来如何能去争者所以立功也在常人不必无无争者所以去己私也惟大圣人而后有予曰君子无所争夫子其谓是乎圣人说人道祇说到其争也君子便妙如此而争圣人其许之矣安卿曰然予曰禹之不伐不矜可谓无争乎曰禹之争根大矣故曰入圣未优舜其近之矣舜之得力全在少年为瞽瞍磨折的七死八活向与死为邻舜又自怨自艾以这一点不得通于父母不可为人不可为子日日号泣生不如死又不可求死直将比形骸意见链到非我所有田地只有一片精诚虚公因物付物而已所以人须链过人比常人略高一等亦是从百链而得不然终与常人等耳余曰老师世叔为林日胜所苦十七个月虽童穉然畏惧便有忧危惕厉之根未必无补也卷十七性命命不专以五福六极等为命孟子以仁于父子云云为命方说得尽天命之性即天地之性也在造化继善上看最明白在人物则总属气质矣所谓才说性便已不是性矣朱子云仁者爱之理爱者仁之用不如云爱者仁之情仁者爱之性安土公也能爱爱也安土在敦仁之前能爱在敦仁之后细分之公而以人体之则为仁恕又从公而出仁又从爱而生朱子云饮食天理也要求美味人欲也只如此分别人心道心截然中庸言喜怒哀乐礼运又言喜怒哀惧爱恶欲此处须以中庸为主而以礼运之言参之盖喜属春乐属夏怒属秋忧残冬一如仁义礼智与元亨利贞之配前贤既有定论矣然乐之中便藏欲忧之中便藏惧惧与欲二者便是人鬼开头升天入地门户故忧之后继以喜者恐致福也乐之后继以怒者欲败度也中庸戒谨恐惧便是教人内惧以存诚必慎其独便是教人防欲以克己故朱子一则曰存天理之本然一则曰遏人欲于将萌有见于此也此二情者所系最大所趋悬隔惧虽不中节而不中不远矣欲虽或中节流于过恶一间耳中庸所以不列之情而特于用功处提出教人作心地工夫呜唿至矣理气某五十一岁以前亦不免疑朱子理先于气之说夫天地一气也气之中有条理处即理离气则理无所见无所丽故罗整菴言理即于气之转折处见如春生之不能不夏长夏长之不能不秋成秋成之不能不冬收也不如此无以成岁序而生万物也蔡虚斋皆如此说后乃见得不然性即理也不明白倒底便晓得理即性也未感事物之先原有此物至结实一件物事如春夏秋冬之何以为春夏秋冬春之何以不能不夏夏之何以不能不秋秋之何以不能不冬皆因其理之必如是不能不如是是理非即性乎喜怒哀乐惟其有仁之理故有喜惟其有义之理故有怒惟其有礼之理故有乐惟其有智之理故有哀中乎仁之节则喜得其理矣中乎义之节则怒得其理矣中乎礼之节则乐得其理矣中乎智之节则哀得其理矣未发之先此理充满坚实于中若谓无此理则何以忽然有喜忽然有怒忽然有哀乐乎由此观之则有条理之处固即未发之理为之而可谓之无乎故谓之诚谓之至诚也阴阳皆有淫阳之淫在尾阴之淫在首喜乐阳也怒哀阴也喜乐怒哀根于仁义礼智皆天理之所有然在天在人不同天则春夏秋冬无有差忒人不能然有过处多在乐怒易曰君予以惩忿窒欲记曰亻敖不可长欲不可纵志不可满乐不可极若忧与喜虽圣人不能无乐则行之忧则违之二者阴阳之正气也飞而腾者阳中之阳介而伏者阴中之阴陆之走阳交于阴水之跃阴交于阳飞之属堆美而雌丑雌受制于雄介之属雌美而雄丑雄受制于雌兽与鱼牝牡适均惟人得天地之正理长大之妇人不胜短小之男子阳大而阴小也余成云洞中有潭粘一教条禁取潭中鱼一日同众往游焉五家叔欲取鱼佐食又适有鸬鹚船来因命取之归语四家叔四家叔云可食者多矣何必失信于鱼予闻失信二字至今心疚不能忘乃知中孚豚鱼宜连读鱼虽愚无知然不可欺之当时不禁何妨既禁令鱼知其不取矣而又取之何耶天地间惟理不敝虽佛氏之灵明毕竟是气之属有散灭之时惟理则循环无端无有无时康节在数上见道所以不如程子之正大圣人合下便与天通无有期待只尽人事便是事天周公惟忠诚到极至处遂至动天有风雷之警假如周公亦如后世有幻术以致风雷不惟不成为圣人而惑世要君其罪不可胜言矣或问朱子以主宰谓之帝孰为主宰此处只须答应云天下何物无主宰况至大之天乎上问一大卿天之体数四而用者三不用者一地之体数四而用者三不用者一不用之一以况道也无体之一以况自然也嘿然无以对门人问何谓曰邵子所谓道者静也静为动之根自然者无动静之可名也月在地日在天所谓地窍于山川数语亦惟孔子知道人到危难时便天人唿吸相通至见于形声到平安时又绝地天通矣天地气运兴衰于所生人物觇之物其粗者精华全在人人之形质又其粗者而精华又在人之心人诸凡不苟且便是兴盛之象如开国时人便厚重不苟有数百年规模是天地之精华聚也人吃不相宜药物及迷惑做伤生之事便致病来此是天还有意于我到自己觉得爽快而气体日增肥盛其卒也将一跌而不可复救矣人心即天心三代之后何明时少而昏时多佛氏说到天以外此理却不肯说圣贤不言佛氏言之何害诗称监观四方求民之莫书言乃命于帝廷又曰眷求一德俾作神主有是气则有是神有是神则有是管摄蜂蚁有王糟粕煨烬微之又微者况上天之大乎但未必似人形耳目之状如火球不类人间山水月亦如是福建来龙发于岷山至大庚岭矗起一大屏自仙霞岭迄连城绵亘千五百里闽以江西为祖山而不受江西一滴之水大屏东西垂帐上生浙西延建下生广州惠州兴泉漳三郡居其中福州荆州两傍夹之又有雨水界限截然福之内有乌龙江潮之内有平和江潮州当属闽为正其齐政与漳泉相近泉居兴漳之中正当大屏最中之处台湾形如月弦其长竟闽上接福甯下接南澳而泉正望其王城如弦之射弧背当出矢处施琢公不用正西风故不于泉州港开驾随澳铜山则南风一片帆舳舻相联不尔便当于福州发船用北风故知台湾福建之案山也洞庭二山其西多胜处古刹居人乃在东山役于大户尚累百金之产第宅砌石数里略无合痕雕饰人物穷极工致童子六七岁即以投石为戏如习射猎有不事此则群诟之以故无虚发四面壁立水石相激泊船登岸犹须半日更五季以来之乱其中晏然天下大定始尽输数年租税自洪武设科仅出王守溪一人余不过明经韩元少往游踰月乃返爽阳真是险要周时惟楚先僣号秦并天下楚最后亡然亡泰者仍楚也汉末之乱楚地先去唐宋元明无不如此不特其地险其人亦恶凡深山穷谷所产人便多凶暴不独得山川之气为其性抑且负险为固以成习胸中便有吾有险可守渠将奈我何之意故恣肆无总矣上言回回国在西北回纥在西南回纥即今达赖喇嘛是也问何以知之上曰见其国纪载言唐时某年中国以公主嫁之查史果有其事因知即回纥国也古盛今衰耳旧时笑先僻皆赞先天图以为山在西北泽在东南之说以为此不过是中土九州之语合地之总势而论之如汉武帝所得西域诸国皆内附则西水自入西海安得泽皆注东南乎今思之却不然大概西北山多山高则水就下自东南流矣皇上言西海甚小不过一大湖耳可见儒先之说不差梅定九亦言西洋水与中国之海通温州僧初至湖头登后山审视称一地曰此地发科甚速五年之内便可登第是时安溪先生曾祖讳九滨字次禹祖讳先春字念次与僧周旋岁在丙子丁丑之间僧忽举头愕然曰彼山有异急往众随之至其地谛视良久曰惜不结及将归念次公饯之酒间僧极道发科第之速而美念次公顾视其族至光龙番卿曰汝苦心读书称名宿久矣屡困场屋诚可悯此地即赠汝僧瞪视曰君有器量如许可以当此大地矣因言岷山北干结金陵浙西南干结两广中干浙东福建中干龙发两支一支往浙东吾寻至某县得之牟姓已葬矣一支入闽寻之至今不见不意结君后山地太大吾不敢轻出口今可相赠明日即同念次公叔讳兆庆字赖甫号惟念即出安溪先生之赠公也至其地指示曰穴在两石之间五星归垣本村南峰尖上如火北山如叠浪东木形横山西山正圆端难在本身弦正方形土居中央凭穴皆见因指左一小泉味清而甘源出不竭曰此蟹眼泉与出朱子地一般此地大则圣贤小则王侯善承大物毋忽也庚辰念次公经商于外急命惟念公葬次禹公于其地初因不甚信僧其穴亦记不分明地师遂点他处惟念公曰僧指处不尔寻识两石间穿之地师不肯公强命开凿而遇大石众工束手公羞愤且忧惶彻夜不寐其族人为土工穿圹者天微明因修整锄锹锹柄倒撞石上以入之石应手碎石下五色美土也奔白惟念公公始不信工固言之因随视之果然其余用手起之皆片片碎公狂喜命毋遍起石仅容两柩足矣辛已惟念公即生一子其庶母罗太君收生见之密语太夫人曰此儿异物也方颐巨口两耳几到肩予理其手过膝下勿轻以语人五日而殇是时太夫人年几三十无子生此又不育忧苦大剧次年任安溪先生惟念公赴省试罗为太夫人画策日汝临产矣可往汝家男固佳使复女则就母家觅一子养之以归谁知之者太夫人如其言归生先生生时太夫人梦入山大黑蛇当路遍体鳞甲身在山匕首饮山下惧不敢过道边人曰勿惧汝子也惊寤光龙联捷登癸来榜又族间有数传止传数人者求僧指地曰葬此人间曰富贵乎曰不能财叮斨耳问其家曰葬谁曰某某曰有子乎曰有二唿之出摩其长者顶曰难为难为长者像极丰葬后不二年长者死至今其子孙至有四十余人颇有富者又曰国家事不可为将鼎革矣言皆騐或曰僧辽将失机后为僧风水岂得云无今观我们所吃滦州鲫鱼过此地不远水仍是滦河而鱼已不及沧酒只西门外十里一段水好过此便不佳岂得云水土都是一样万物如此而况人为万物之灵即如山僻处百余年不出一读书人而通都大衢科第不绝自是地气但迷于房分拘忌阴阳竟以祸福牵制而终身不葬其亲者此则邪说之罪也向葬先君时有一苏姓自以为地仙偶一日同登山见一坟甚萧条问人知属某姓问其后曰原有二房今绝一房矣予访之苏曰应绝何房苏曰自是大房无可疑者移时山下中道有以鸡子邨酒来饷者在树下领之问其姓与所见坟姓同问其坟即其祖也同其族曰两房今绝一房问绝何房曰小房自云是大房苏默然又葬予高祖地乃族伯主政公偿先祖逋负者其形势甚险怪左尚有余地砂抱过右则斗岩擦面宜长房发而小房绝却是长房绝予等皆小房也此即开圹有无数土龟者当时先祖经营于外先伯先君都小才十余岁不过委之族间人及邨地师耳至葬曾祖地则浙僧所挥五阆山半所云穴在两石之间者亦先君自己葬并不用地师言地师以为此必无地者后开圹见一大石众工遂止先君羞忿经夜不寐天将明忽有一族伯为予家做土功其插柄脑松族伯倒撞于石以紧之石版应手碎下皆五色土来唿先君先君踉仓奔视果尔浙僧在当时以为狂僧今观之乃非常人其为先兄蟠卿讳光龙择一地许五六年联发先兄时为诸生壬午癸未果发又言明朝天下有故渠时为安溪令游客言今气运不佳宜急归遂卒于任大言此地五星归垣小则侯伯大则圣贤初葬时人皆为危之言大山之半龙气未脱化必有大凶祸但先祖前时做生意必不能盈万至数千则有事破败葬此地后发至五万金后予全家十余口为贼所缚去人又以为凶祸乃地之罪也后全家回一口不损贼遂灭人言又止予入翰林归即罹耿郑之变刻不自保人又以为地之罪今乃群然誉之矣予辈将医书及此等书也应择一部好些的看一看不是信其说正好破其邪说不为渠辈所欺总是风水一道亦当以朱子为主朱子祇是讲到土厚水深山环水抱地气暖而止套如何的人如何的福房分如何朱子不言也如今信者遂拘阴阳不信者又一笔抹煞竟将父母遗骸随便瘗于朽壤亦不可佛书以中国为南潬部洲天竺诸国皆在南潬部内东拂于逮西瞿耶尼北郁单越四洲总名娑婆世界如是世界尺有几所而娑婆世界独居其中其形正圆故所生人物亦独圆其他世界则形皆偏侧尖缺而环处娑婆世界之外不得天地之正气故所生人物亦多不正此即如今西历之说也西历谓有亚西亚欧遥巴利未亚亚墨利迦四大洲俱环地中为温带在赤道之傍太阳所照和气生物其近二极者则偏倚尖斜昼夜长短不平寒暑不和唐太宗收至骨利干置坚昆都督府其地夜易晓夜亦不甚暗易晓者夏至前后也冬至前后昼亦甚短但其地极北蒙胧景极多故不觉昼短而谓夜不甚暗是也此理今西人详言之日主寒暑太玄曰日一南而万物死日一北而万物生月主风雨孙武子曰日与月在箕轸壁翼又主潮汐凡介之属随月魄而亏盈岁镇所在则其国主吉祥荧惑太白所在则其国主兵荒木穰金饥之类是也日月无背照前儒之说日对照处极热难当凸处最近正面如镜背或有瘢痕未可知非若珠之走盘韩诗日月如跳丸中庸日月星辰系焉圣人下字最斟酌有定朔无定望犹二至有定而二分无定也盖日月之有迟速也阳生于水盛于木而极于火阴生于火盛于金而极于水故谓水木为阳火金为阴又谓木火为阳金水为阴以质而语其生之序以气而语其行之序皆是如此发者心之余须者肾之余眉者肝之余火炎上水润下木曲直故横生思虑多者发先白嗜欲多者须先白然后知眉之后凋也水气升为云降为雨凝为雪土气升为雾降为露疑为霜地有潴汇沮洳其民必富故彭蠡震泽之区为天下饶闽中水流湍急惟漳永安澜殷膴甲于诸郡粤江可容巨艘平流不波与吴中运河等矣吾乡间地势高下水无停蓄居人难致富饶若出英才豪杰将来未可知榕实为榕父子祖孙之一气也藤枝粘榕梅接杏其根皮枝叶必有一处相似梅上寄生不必以气类轮回之说理或有之但不无些子缘故欲知地气当观物产荔枝龙目橘柚之包不能独当也有宋诸君子上游四郡为盛盖吾泉未有兴者花之枝干入古者惟梅梅花莫盛于西溪而玄墓次之玄墓当苏州多游客西溪四面不当孔道去杭州十里而遥梅皆千办实大用最广中多富人而无缙绅士大夫多避乱其处杭之小桃源也梅花得早春此处乃开于冬月桃花三月浪所见乃在正月后明道先生食韭菜大致如此生人可以騐气数觉得近来所生人又不如前辈不好者奸诡尖酸俱现于外即是好人聪明外露性情褊急薄的狠一些包不住如秋冬开花菊至九秋而花一两月不凋梅花耐寒而久即水仙至软亦一两月开去至春夏之花如桃李海棠之类牡丹芍药不过数日而败即莲花至清之物经宿不保气己洩散故也安溪师受直抚之命在戊寅冬末至庚辰年秋构屋三楹于署东偏屋初成西山墙近北门之横木上生灵芝初如露珠之攒聚渐大而形如覆杯又似莲花办两端锐而中洼长可五六寸许宽可三寸许色初白渐变至纯黄如檀木色绿边如倭缎有绒细孔又如锦中如獐毛如斧噼木横理无根无柄体着木厚可三四分至癸未年上西巡过保拟空署以待上之驻宿焉各屋皆加饰恐残毁及芝乃凿门木而取之盛以纸匣至次年正月忽有香遍满于卧室香如栢木而微幽芳烈异常衣服茶麓书帙皆着而莫知所自后寻觅之乃芝也固知古人如入芝兰之室有见哉不香者不足以为灵也芝以在屋内不受雨露之润日月之光者为灵他芝到处有之如芝阁所言皆非真灵芝也神物固有真者累世而后一见故与凤凰并称后皆以其似者而指名焉此班固所以笑汉凤凰之多也哈密国枯旱少雨而暖如闽浙其种植惟赖水泉之利所种甜瓜中国尚得而食之其西瓜之甘美异常而中国至尊亦不得食皮薄而浆满不能持之远行其瓜熟时摘者一有言语便遍裂无遗摘时悄然无语割之取起则不复裂上云初不信此语遣人騐之果然合肥相公一日岁将尽在朝班相遇招予云退朝时可至予处看花予讶之云此时安得有花曰甚多予曰总是炕上火逼出者曰然予曰亦能如春间自开之大乎曰不能予曰颜色不减乎曰不能予曰此花至他花开时尚复能开乎曰岂惟不能目今开过便枯萎并根株皆尽矣予曰似此何苦令其早开三个月合肥愕然动色称是曰名言哉一日雪后携手入朝至午门内圆桥雪厚而冻滑甚彼此相牵上时步步蹭蹬至下时相戒欲速一熘而下至平处尚不能自止合肥云上何难下何易予曰道理自是如此上来时原该难下去时原该易合肥复瞿然伫立道是不已茉莉花有千叶如酒盏口大者色先绿而白而红三日始落为奇品独出闽广即萎花不改色草木离其乡则死禽兽少延焉然亦不能久也人则西洋戎羌入中国终其天年自若也故人为万物之灵道声云人动物故无害草木着于土而静故不利于迁安溪师云其是禽兽虽动实不离静观生于山者不可以入水生于水者不可以登山亦非活动之物人则登山可入水可平地可无不宜也女人又静于男人迁移不宜于水土亦较柔脆于男人也医卜星平之术皆不足信然以医论望面赤者知其发热闻鼻寒者识其挟风野葛砒霜足以杀人谓药无效可乎种莳如族人某皆植以蕃一术之精盖有之矣今之精于道术者鲜也木曰曲直曲可使直直可使曲生与枯皆然也凡树之枝必指南徒南者北向则势如图盖矣榕枝叶北先零而南后桃荔支实东早熟而西迟通为一体面分焉孰为之蔽也以此悟风水之障空补缺也先生见水中日影曰注神看那处便眼花也是奇事以为日光则水面何处无日光独正照处如是某曰眼镜映日可以取火恐是此理曰此非日也可以悟幽明之理鬼者人之影谓之全无些影不可世得曰鬼见火不见日太平广记云云曰此楞严经中之旨谓人死后一无所见惟逐明处一点精魄与为依附遇犬豕即投畜胎遇人即转为人身帝王卿相皆是有缘凑着作小说者假窃佛氏之谈耳和尚终日思想上西天近日士子读书预拟场中题目作一篇文字便揣合时好与释氏皆计功课利之私此念最不是读书只办本分事若有天堂自是君子登有地狱自是小人人东坡临终佛印诏曰居十勿忘西方答云个中无处着力正是着力不得只好在本分着力耳鬼神者非理非气处乎理与气之间比理稍粗比气稍精气之灵也一童子善属对或言有物凭之先生曰但当自今以往长存勿去耳神所凭依将在德朱子释菜先师为文乞灵江淹梦还彩笔而才尽若多财善贾孰非有物凭之哉邵子入东林寺僧言多怪邵子曰吾未入门已知之矣取扁额林字两木各添一钩其怪即止以二字数画当某卦故多怪加画则卦画变矣此似不可信然天地间此类甚多如景象然不可执一执一则胶固而不通十月间大世兄家报来言锐蜂卒大世兄梦见之汲汲于身后之名又自言吾已死凡比者亦气之灵也世得云锐峰死予初闻之傅尔耀而尚不确天将明时睡不睡时见锐峰至予心忖云傅俨官所言荒唐今渠尚在何云死耶予动念渠便语云傅某所言不妄予非生人也予又自忖云此岂梦耶渠又云是梦不错予遂寤然目尚未开遂不欲开了渠云某是某地一个人若言其前生也是有根器来的予拊其臂而赞之云老子果算得一个人予他日能为古文当为作传渠亦拊予臂云还是汝而觉或请卜日来学曰子知学鬼神避之何待卜吉鬼魅精怪无所不有神明效灵乱世尤伙一当太平则神灵多降而为人以济世有形有像明着功德岂不贤于闪闪灼灼若有若无之间播弄光影耶安溪老师幼贫窘未入泮见太君憔悴思所以为禄养者甚切夜梦至一府第若吏役造文册者安溪师索观吏曰可汝有分见师姓名金书翻至后见其家老佃之子名亦与焉但墨书次日每为安卿世叔言之以为怪安卿为予言此时佃子游胶庠食气矣将来发祥虽未可知农夫子为书生想亦籍在文昌矣王梅溪说鬼说怪朱子那样推服他自言其父之舅做和尚为善知识时语其父曰汝这样好人如何无子我若圆寂后必来为汝子以为笑一日其父见之亟起迎而老僧入内追之入室闻已生子哌哌声矣因想其平时语急使人视之而老僧死矣王文集中数举此事僧大能书而忽字极丑王自幼能文章聪敏无比举笔时辄以笔管击其头曰老和尚你才睡了一觉如何把一手好字都忘了即明朝敝乡陈尚书监平生清直有功业高风亮节亦人所推而文集亦自记其乡试中举人会试中副榜皆有神告之七题夙构文字入场果然凡此等皆不可信偶为人言不妨人传之便有信有不信者自己笔之于书则不可夫子不语怪良有以也梦寐事纵有鬼神然各视乎其人我若不诚便有欺诈的鬼神来哄你先君平生老实故梦多奇应癸卯年予乡试不中未免忧苦一日曰子辈但读书只恐天下尚有事故叩其故曰梦见关圣神问时势神曰屯初一爻牢记在心复请曰即是盘桓利居贞利建侯否神为点首随之入神升座见案上折累许多黄纸文书神看一纸仍折放案上前问何事神曰泉州一大乡绅来祈命问之曰可否曰不可时黄鸥湄正病亟三日内果死又疝气发苦痛不可言一日向儿辈言疝气向前或当愈问故曰夜梦见一短鬼肾囊极大予知其为疝鬼扑之逃去自是疝果愈一日又语予曰夜梦见穷鬼逐之而去与五叔缪绸予唿告之五叔不应亲密不休移时见为汝五叔书大旗幅予窃视见两句曰中途任富贵今日且风波只怕汝五叔要受累予次年中式而五叔十余年家之凶祸不一而足又丙辰春梦文昌拜先兄光龙自己不敢陪伺其去揖于肩舆前送之文昌拱手回礼曰公郎该出来了又梦赛神见一魁神手中把笔先兄光龙谓曰何不求其笔与汝子先君踟蹰曰但一揖耳何惮焉先君向前揖魁神果曲躬以手中笔付之是年予果登贤书乙卯三月梦三乌居日中啄日顷之二乌斗一飞又一飞一徬徨久之亦去日渐复光觉身冉冉入日中拜关公像祝云顷毋乃耿郑交构而离吴逆亦孤立旋灭之祥乎关像一大点首五月郑取耿汀州交遂离八月大兵遂入关戊午吴逆乃灭戊辰二月十二日梦入朝忽传语云石夫子至予竦息驻立视之言夫子病顷时众人拥一夫子至清癯少须绝不似世间画塑像衣大青布旧直身戴巾心中作一念乡党中言夫子入朝张拱端好绝好看才动此念见夫子果如此疾趋而前予即拜谒夫子不答礼但见旁有一少年癯瘦面有几点麻子趋至抉掖夫子而前予亦扶掖其旁至朝门夫子却向守门诸官作礼予心疑予亦官也尚尊于此辈何夫子不见礼耶继而转一念予辈弟子也若辈非其门下也俄而觉己丑七月初十日梦见帘外一纱帽朱衣人影不甚真心讶之引人谛视果何物移时竟为人揭农而入向予曰汝有言欲奏天庭吾当为汝达之予心知其为神嘿曰愿天七出整个好人来用世庶几度过这个世界绝不及他但见神意已喻其首微微连点即化一妇人而更衣踟蹰遂去行几步又回顾见语曰吾几忘一事手持一盆饭自从一头以口就食自左而右食数十口唿予亦照其样食令自右而左亦食十数口乃将去予己未八月初八日在家梦见洪武宣召予趋往太祖在堂上予行九拜礼太祖在上竟答拜予望见之虽拜完亦不敢起太祖曰礼毕矣可起来太祖不坐出至堂前一手扶栏干立语其言甚长总是说当日用法严非得已当时不如此天下断不得清洁予时回奏竟用古礼称陛下言陛下创类垂统远过汉唐元朝百年贿赂公行教化风俗凌夷已尽不用重典何由荡涤其污秽使人知所警觉发其天良陛下高识远见得其纲要故三百余年天下清明风俗好义太祖大喜曰汝等亦知此意乎予答云岂惟臣知天下后世共知之太祖若意外惊喜者语毕辞出太祖复送之出太祖前行扯予手予不敢辞送将至外门撒手而回予奏对时不敢仰视并不见其衣冠及回方从后瞻顾见所着乃秀才蓝衫白领皂靴如今梨园所着者腰系一汗巾予时不知何以忽思扣其世系追及问之曰陛下世系出于何代太祖反顾曰出于炎帝予又奏曰恐是出黄帝太祖不然曰出于炎帝前不见其面及此回首及见之须不多而大有威时有一舍至随予太祖入予同至坐前门房小歇移时予命至汝试潜至上房探视上入否侄回曰已入予才与同出乃寤予意以为还朝或职修明史已却不然乙丑二月念三日师在会场中梦入名园中百花烂熳殊异平常桃李诸花皆大如掌中有一株牡丹西日斜照红光透射诸花诸花皆欲语笑然惊喜而觉师曰海上白头贼来时其村中数万生灵及李氏宗族存亡所系是年正月旦日仲弟梦予家历代祖皆擐甲列坐先君子侍于旁命子孙曰汝等但见祖宗卸甲时便当逃了是年白头贼果然欲攻湖头是晚大风雨祠楼瓦盖已为风撞去子弟蒙被踉仓登护见楼大门及后屏门全倒而以手探木像则皆端坐不动比子弟下言其状予曰是不知甲之兆矣贼以雨大水深火药俱湿不能进而退又练乡兵御寇之先每晚见神鬼之火如灯无数如屯兵忽分忽合忽前忽却忽犄角忽张翼如习坐作击刺及作阵势然者可见人之生命刻刻与鬼神相依此一点心灵即札人之天须时时积善培养保复许鲁斋所云养得此一点虽鬼神莫如我何也是年虽六月盛暑设蜜糖果无一苍蝇至共相叹异以为从来未有之事屺瞻云是丰年之征也因及他诸异事康熙三十九年六月六日记鬼神不敬人爵位以理度之亦是如此吾辈略有意见人尚不以势权人入眼而有德行学问者加敬焉况鬼神乎徐立斋宣麻之日归第便见白衣鬼见于室而不避董默菴为侍讲时即被狐精据楼驱之移居默菴不平至面投以瓦石后默菴忿极祷于正阳门之关候庙其神凭之小奚立楼下空作捋须举刀势而狐见奚数其罪其家人欲击死之奚摇手曰不可无他罪斥之而已立斋还已作相气洩默菴后为学院为侍郎为总宪为尚书为总督为总漕复为总宪七八任尊位而狐遽敢如此可见鬼神所重者阴德也然于关神之不令击死狐精亦可以见鬼神之用刑称其罪而止亦惜其修行有年不轻用诛此之谓天刑彼虽小人然诛殛浮其罪便不是范巨卿与张元伯事如此类后汉书狠多人遂病其诬而不知其事非虚也予尝亲騐之予庚戌同榜表兄吴曾芳虽好赌钱下棋而中藏无他与予善方登第即卒于京邸予哭之恸日没方归寓觉伤情就寝方成寐未寐之间见予长班云三爷来了言未毕而吴至予瞿然以为渠已死何虎来见其体比在时丰满肥大些然狼狈用人扶进予寓席地坐予问兄何往以手指天曰兄何能来曰告假相看欲说家事悲哽咽不能语以面就地而哭屡发屡哭予请其叙谈而卒悲不能语许久予曰既不能语不如归渠即起见门外驺从甚多予转一念若送至门外他去反难为情不如檐下作礼而别遂作礼去绝非梦也至诚之道可以前知节郑康成解云惟天不欺至诚也语最有味有此一语下面许多俱不用注盖至诚不欺天天亦不欺之平时欺天诳人鬼神亦从而欺之其见乎蓍龟动乎四体者皆不足为凭鬼神之所以欺人者更巧当日予读书茅菴中有一张友同予坐一日至邻馆中见一熟识人踉仓憔悴困惫濒死问之惟摇手云不可说因问之则云予积有半年馆金一夕梦亡兄云今年大比宗师许童生冲场直入闱者汝今年当中不可失此机会宜速往觉以为异然殊以为荒唐不决也次夜又梦先父来云汝今年宜中昨令汝兄来促汝行何迟疑耶迟则不及宜速往遂乃瞿然而觉以为面告非梦也遂尽将其积橐行次日途中遇一行人似读书人问其处则漳平也结伴同走彼此不言所事行久彼人因问予何往予不之告但云入省探亲予亦问其人何事其人微逗出闻有童生冲场之说故有此行予乃具以实告又复问予同道中有别人去否曰甚多予以盘费艰难故迟迟行他友去者久矣行半日其人又刻刻思返予问曰何为既行又思归曰予盘费将尽予曰子无盘费何以出门曰某处有予亲戚可那移至省城有旧徒可无忧惟是前途恐不能至某亲戚处便绝粮奈何予曰不妨且同我盘费至令亲处有那移见还可也遂数日同寝食雇一船同行一日至其亲戚所住处其人遂上岸曰予那移到手即至必不误行也候至晚杳然予登岸访其邨落言并无人来次日复停舟候之不至及予再上岸踪迹之不得归舟则舟子已解缆窃行囊去矣予遂大徬徨无措乞食山行两足血流困饿至此几无生理鬼物之弄人如此吾乡仙妈治病吾所目见者屡矣一日入逆旅中为先叔伙伴营利者其妻产七日不下云胎死腹中矣计穷请仙妈来治仙妈木偶耳附童身为取药荒野中至药肆攫药数味饮之顷其家大哗曰愈矣问其由曰服仙药下气三而后定又一家耕牛下山仆折足农家以此为命遂请仙妈仙妈附童身合目执小刀舞蹈直走至极高悬崖处下临深潭甚危历崖而下陡壁处石罅中用刀剜石粉少许归称二钱将牛缚极固用酒和粉灌之但见牛痛楚哀鸣一时之久解其缚牛遂卧卧甦而起如未尝伤足者后一人折足请之复如前用石粉服之痛不可忍而眠既觉步履如常其神速堪讶也予家起屋众佣扛大木一妇人素不良临溪捣衣而伸足当路恰木堕其腰骨粉碎矣人亦如仙取石粉八分酒和饮之即起起速微又痛又少服粉遂如初又先叔一轿夫下山跌折股问方于五房叔叔取石粉付之隔日先叔来予辈迎问昨伤足轿夫饮药如何笑应曰此扛轿者非其人耶其神速如此又吾乡一医治一病不效请仙医之但见其取钅句吻一大节即所谓断肠草者和某药某药投之立愈医遂疏记其方以为奇货复遇一症如其症百药不效医乃与其家立券索酬而后下药如其方投之一剂而毙其家缚送官下狱予还朝时尚闻其在狱也此皆须记见得周礼无所不有圣人穷理之精阴阳五行相生相制俱是中庸实理而神明灵气塞满天地小儒不知由所见不广也韩文公学问尚未知天幽明之理一也大凡天下经一番乱便一番鬼怪横行妖异显见朱子骂李廷寿南北史纯是忘诞事作史固不可荒秽然当世实是鬼怪百出五代乱叛世运可想即九黎乱德之时焉知其不如此东汉明帝之世佛老皆起是时而怪异之事为多至晋则尤伙五胡盘踞中土中原人文尽迁江左至今一二千年南方风气日开北方频遭侵占毽裘气多此岂偶然其实有何怪异至怪异莫如人曹操一匹夫耳提百万之众横行天下甚么鬼怪有此力量吾辈在世一身所谓怪异处尽多何必神怪耶壬午年十月上南巡至德州东宫病作驻跸焉一日上语师云明初营造尺竟是古尺朕初不信以西法騐之立一架四柱中相去分寸不得少差中梁悬一银丝坠金坨有分两不得轻重一丝设炮于数里或数十里外一看火光将坨扯与内柱齐放往一往一来为一优数之炮一响便止坨数共几优或几优半半之中分多寡焉一优为一秒六十秒为一分六十分为一刻八刻为一时炮设在近处发响速些设在远处发响迟些每一优计炮声走七里无论远近置炮一些不差用此尺量里数不差分寸师问云优先阔缓后窄促如何齐一上云便是奇阔却紧窄却慢算来一般朕犹不信用黍騐之亦未取羊山头黍即以京师中及关东黍之大而圆者摆摆恰恰一百粒又历家云天上一度抵地上二百五十里朕虽未细测觉得有二百五十里刻下已叫三阿哥自京中细细量来三阿哥算法极精如今至德州虽少偏东用钩股法取直量来钉椿橛以记之再无不准者至念一日回京语师云三阿哥已量来了恰好天上一度地上二百里师云若是这样以周尺八寸计之恰是二百五十里当一度也上曰正是余此行大有所得少知得算法又考求得明尺即古尺存古人一点迹亦是好的予问云如何明尺多周尺二寸曰周时原不曾以八寸为十寸原有两样尺对初云如今木匠弯尺长者十寸弯者仍是八寸一百八十丈为一里三百六十步为一里五尺为一步营造尺合古尺以为地还或疑优有迟速黍有大小今以天度騐之一些不差确然可信矣一千八百尺为一里一万八千尺为十里十八万尺为一百里三十六万尺为二百里一千四百四十尺为一里一万四千四百尺为十里十四万四千尺为百里廿八万八千尺为二百里又七万二千尺为五十里合上廿八万八千尺恰得三十六万尺皇上去年在德州尚云汉人于算法一字不知我问张英王几千里有几个百里诸侯之国答曰十个予笑曰一百个他不解将算书与他看看了三日问他他说一字也不懂问他王畿几个侯国大他仍说十个算学惟圣人精之只参天两地而倚数一语已妙极矣予问西法与梅法用筹算不知古人算法有此否曰古谓掌算者曰筹人想是亦用筹算法重三角形盖员天也方地也三角人也三角起于员人生于天也成于方成于地也上深于历算多是捷法古法原不考求当是看古法多迂阔可笑如以律以策起算果然不是根本之论西士天学可称烂熟简平仪取适用而天之体不外乎是前儒浑天象七政图却失本来面目癸未八月念三日灯下见皇上所看历学疑问小圈如粟米大点如蝇脚批语尚用朱笔蝇头细书另书纸条上恐批坏书本又有商量者皆以高丽纸一细方夹边缝内以识之安溪师请上批抹上云他用几十年工夫做成一部书我何以就一人意见轻行批驳但此还是汝秀才辈但能说理不会布算历毕竟算得出来方好空谎无干梅先生见所圈点欲商者亦大服其深通老师因言壬申年上问孝感历算律吕新书与郑世子书孰是孝感原不知道漫应以季通书是上大不平曰管将以用之乎抑但以着书乎若测量天地大处差得秒忽犹可今以小管便算得差了如何可用径一围三是六角物件如何可以算得因于次日召满中堂阿兰泰汉军于成龙汉官熊赐履陈廷敬张玉书及师上殿谘问又前一日上不解隔八相生三分损益之说问张桐城张桐城又错将三分损益说入径一围三上又大不以为然不得其解是日问京江京江不能答孝感蛮说蔡季通是又不能言其故上向于振甲云汝平日是公道人汝以为何如于云臣晓得甚么上因云你们汉人全然不晓得算法惟江南有个姓梅的他知道些他俱梦梦是日出朝门京江唿予云你还知道些今要回旨君莫去予因将隔八相生为活图三层转换剖析之几回京江悟云予知之矣遂回作文一篇回旨那篇文字甚好问他要来将来本朝律历志内可以改削入之皇上真大聪明我辈平日只知道隔八相生不晓得隔八相生之根上因不解命道士携琴瑟弹听之猜云或是宫商角征羽及变宫变征去七声八位便生次弦却得隔八相生之根子余因遍试九位七位六位五位惟除去二变声六位合添二变声八位合余俱不能合到次位安卿自言历算之学至今寻思能记忆者皆是自己苦思得者若杨道声为予言者虽精微当时俱醒得如今都不记得了梅定九先生扣予算学许可曰深既而见于举其词率古艰涩之意又曰生深不敢当生则确之至且学十明其理足矣何必熟其术曰非也熟方有用生便用不来熟便热热便足以化物圣人之学祇是熟便不厌学不厌便教不倦如今我们何尝不学便祇是会厌何尝不教便祇是会倦熟则欲罢不能随处引人入胜高下浅深迳路皆熟因材而教自不能已今予自己子至前从不敢说自己知历算恐扣之山不达耻己之不熟耳然又不肯做透祇是惰无他故安卿言天地轻清者四散重浊者缩紧归中惟缩紧归中故人物皆紧粘地上离则无所着也欲知历学当先将书经期三百有六旬有六日注读之焖熟自己精思算明问人得其解再将后汉书律历志讲明再于前汉书律历志讲明便明白此后日可自己看书神算人不能欺之矣历象本要是家兄廿年前书若如今为之又不如此同升经差斜升纬差有其理而其象不似五星视行其象似矣而无其理予欲去此三图历学须读尚书尧典三百有六旬有六日蔡注及后汉书历志元历法安卿言戊辰会试京师有一相士价甚昂一日予往求相相毕众譁而问之曰已往皆騐矣量此后亦能皆騐乎渠曰不能众曰后不騐何贵相曰此非予不騐也君自不騐耳读书人不知心像乎心像改则外五行之像皆改矣吾能使君之心不改乎人声不拘一端毕竟中律者为佳某生平所闻于人声音一李高阳相公响震屋宇但其中有石雷霹雳之声一魏环溪清亮壮厉但带勇勐慷慨是商声皆非黄钟大吕予时耳间唿吸觉得出入声息甚大少年一夜如此大惧恐是怪病天明急白先君先君曰此是龟息龙听在角龟息在耳李百药产时鼻中无息李氏单传大夫人甚惧百药又多病一日抱示老人知相术者老人候其鼻果无息候于耳得之贺曰儿可得百岁耳息也此乃寿征何病乎予始心帖至今尚时作息揣骨瞽者吴名扬亦有不着时说着者亦多谓李吉水位至尚书今騐矣又谓予头是虎头尻骨是凤尾必封拜又云当日惟洪经略是虎头麒麟尾平生揣骨只此二相予问云先封后拜抑先拜后封曰先封后拜予曰天下如此太平何得封侯曰骨相如此奈何就不封侯也须还汝一个三边总制想是如今做了几年直隶巡抚即算过了又赞予之脉心脉圆胆脉壮云从来心脉圆如珠者少惟公为然长不好粗不好予问云长是好如何云不好曰心多有何好处惟圆难得说胆脉壮时陈则震在座则震素极轻予至是笑云你的胆也算壮么吴名扬云老先生你说粗勐的算胆气么惟小心把捉得定的才是胆气吉水问予与李老爷相似否曰你是吃肉的老爷指予云这是受苦的一位老爷如何相同吴三岁即瞽而口中谈吐大通文问之曰不过道听途说耳但是术家凭他如何神騐我们不甚信他盖吾儒日用闲却有察微知着的道理舍了不讲到信他的渺茫吉凶祸福岂不大差且如祸来预先图避他既是一定的如何避得且避的道理到底在人事若平时处处检点不至走向危险污贱路上去岂不好么就祸来也凭他如有好处预先知道何为人有命相乡座师吴在闽予与吴表弟同藨贤书谒见时师见表弟大不怡曰兄弟几人有子嗣否又云此身父母之身要保重临别向之指予云汝学他便好及丁未落第回遇师于淮上舟中同榜多人列长座坐定各问姓名毕又语吴表弟宜保重指予云汝看李子精神全收敛在内神宜藏不宜露散在外却不好子宜学李兄至庚戌吴表弟便自怕见其父遇命相之士便逃避是年与予同登进士第向予云吴师只教学汝汝呆不过如何学如今汝试教予当如何学汝予谦让再三渠固问予曰如今子已通籍要汝闭门面壁宝啬精神诚不能子好下棋赌钱劝子即从此二事为学如何渠瞿然问所以予曰子平生下棋胜则狂唿夸张终局后并不耐数子跳跃称快而已负则混合其子断不肯终局赌钱赢则如胜棋输则疾首蹙额投骰碎牌无所不至自今下棋胜固欣然不致狂叫败亦终局赌则输赢时有不致轻喜暴怒由此及他便改向好处渠亦极口称善及临时又发不自觉虽自恨终不能改未几病发即卒于京邸生相不好若能改便自造命敝乡史相公继偕为童子时一善相者见之云好一个少年科第可惜斨惜其父兄请问其故曰看他一双眼及肩如此秀岂有不早贵者但其身体如此耎岂有不短折者史公闻之语其同学云身体是吾之身体较硬随吾要改硬孰能禁之人一翻能改便佳第恐生就改不来耳史即立志改之嵴骨挺然翔步举手皆不轻佻至登第时便如一节竹卒之位极人臣寿登八十余予以内阁学士召起赴京时复见吴师于维扬时师已病在床尚设筵演戏请予至其家曰儿辈以予卧陪不便予曰师生不比常客何妨世兄即卧榻相伴酒阑唿至榻前密语云入朝见嫉汝今去皇上自喜必问闽中用兵情形宜斟酌奏对又云近南书房有一高士奇汝可闻否予曰不知师曰此人宜备之予曰南书房一向是张孟敦门生常识之曰此人是老好人虽不识之亦何妨高此时乃小书但其向用之势不可测宜备之予曰如何备法恐非一路人难以相与曰是一路人便不须预备予曰不恶而严师曰也是如此意思权衡在心而已屺瞻云渠尚是明末人见过局面的曰即其命相亦是见过黄石斋诸公到底不同黄石斋先生十六七岁时便欲历游名山遂结伴三四人策蹇往罗浮偶步溪涧值雨后大水发伴侣及黄所乘卢漂没而黄独自登岸黄反自喜隐有所见人以为有神授以书及彼渡夹江又舟覆江深无底死者多而黄又起又自喜微洩语亲知者水底有造一新宫殿而空其中外榜曰倪黄故鸿宝与石斋相结极密黄石斋乃莆田人而移漳浦其算命莆田有派头黄算命有秘传其以易经卦爻相配者乃不欲以所学落于术数小道乃文之以周孔之书其实如何扯得来老实说得别傅反光明此石斋之过也吴王随玉寸兄弟在邗江为杨维节太守或司李得意高足黄壬午过扬杨命二吴执贽焉暇时以二吴命请黄看毕曰俱好皆甲科小者今年即转联捷做科道大者却是本衙门中人但迟耳又云小者乡试极高可以发解过几日云汝不能榜首顷见卢生命乃南直乡试榜首也汝但五名内耳及秋榜发榜首果尔玉寸乃第五癸未联捷本朝来做科道玉随至戊戌却中榜眼入翰林卷十八治道天生民而立之君若不马民用君何为故孟子一言道尽曰得乎丘民而为天子窥见此意便觉得汤武革命应乎天顺乎人方有把鼻汉书以之治天下可以为汉文帝唐太宗矣用程朱之书治天下可以为殷高宗周宣王矣周子之书声希色淡道理已尽即用以治天下无能出其范围盖亚圣也古人有粗迹处是他做事规模定要守着不然日日讲精微处反滑过了圣人为政惠而不费不要百姓感恩其实恩往那里去其感人也更深故明国变时有以乞丐殉义者自己践土食毛或因祖父曾经出仕此岂能强人施恩乎不报之地成功于不言之中受之者再不欲忘的如吾辈或那人穷急时有一饭一金之惠吾辈那裹记得几年之久忽然见面他致谢殷勤吾辈茫然渠身受者不能忘也但有望报之心便不好就有限了岂惟不望报心裹记得有此就害事治天下者定要知此洪武毕竟身亲见元末之官贪民困不胜忿怒以为我得志须当痛改故即位后以残胜残以杀去杀其诚心切至遂成三百年国脉人生日用修为大约精勤便是兴旺之气怠惰便是衰废之气明季士大夫白昼安眠夜中饮宴而本朝太祖太宗忍劳习勤惰怯者便杀之其气之精锐焉能不有发洩时即庶人家上承祖父付讬之重亦非小事若怠废则日就衰飒矣总是讲求用人要紧不任人而任法讲求一万年亦无用处自当年魏环溪欲分别流品高阳相公便与为敌说人都是一耳目口鼻有何好歹心包在肚裹谁是好谁是不好至今数十年士大夫间还持此论此真可忧者祇说都是身家性命功名何必坏人的不知既做了人又做了官如何与放生鱼虾一样看皇上举错皆欲其贤愚混为一区便嬉嬉然各得其所稍加澄别众便深忧骤骇若无所错者如何是好朝廷一免江南银米即二百万自古无如此之多者祇是天地间却不见有宽裕润泽之气是何缘故总是无好官前朝虽不能官尽清廉十人中有一二狠贪者尚有七人好者无人共理虽朝廷之力一人独办也做不得又民于平居无灾害时休养生息如人保养不致病来至有灾衤始谋赈救却是有了病去医治一般医治得好也才得平常毕竟教他平常壮实方好甲申二月予南归安溪师遣健丁陈得功护送途间为予言马见伯一事有器度征噶尔丹时抚标有千兵随征游击葛永芳领之时马见伯为于成龙效用葛有家丁刘忠者见马见伯偶系马于其主寓屋之门廊怒碍其出入也拔佩刀割其畺鞭其马而逸之葛为将主马固无如之何师旋葛升滇副将刘忠远不能随遂留为抚标卒于成陇调河道安溪抵任藨马于上上器重之即以守备为中军游击而刘忠恰隶其下马谕之曰尔无以我为宿嫌畜怨也但汝骑射好才藨拔汝汝勿疑惧寻攉以为队长藨之安溪为健丁真可法也其为中军时即欲尽汰老赢者日事操练兵亦苦之其整顿太急故有山西之事戊子三月廿三日台湾有应升游击于化龙引见上问曰汝总兵好磨曰好又问怎么好曰兵民相安管兵狠好上怒骂曰汝总督有密折来参他反汝还说他好着兵部看守先生曰予当初进平海策已再三奏明此处难守即目下无此终必有事书经有云有熊虎之士即接云有不贰心之臣到底以忠孝义气为主中庸云取人以身修身以道以诚实自处以此印子去印人方是此种人来若是自己权术即要以诚信取人亦不能得气味不合如何相招唿而况取人即以权术为招牌乎此辈人但知有身家爵禄胫间有疮移之于股不在己所管辖内足以借口塞责便了若吾儒做事却在根本上讲王姚江学术虽偏然为朝廷办事却识大体其平蛮所至即立郡县便清其根回兵所到即顺势平其所未奉诏者而台谏乃纷然譁噪治其擅兵之罪可厌之极大抵以权术为先最不可曹操以此自负到底赏监一个司马懿与他一般终是自己吃亏如今最苦是朝廷用一清洁自好不要钱人便群起而谤议之造为蜚语闻其善则疑闻上意不然之则喜如赵申乔到湖南果将数十年积弊剔除而京师人预言赵某一到楚中必竟逼反今幸而一年楚中尚帖然文志鲸为浙提学传言考秀才六等每至二三十名今其书来杭嘉湖三府六等共四五人而已杨名时为直隶提学谤其满洲皆狥情面都是无影话可恨斨恨上问吴隆元选在汝所属地方闻此人学问好果何如奏云不知道他闻说好皇上放他为有司试验也此法极善即使学问好会做得一首好诗皇上裹边如此等人正不少正不如验之以百里之任百里之任称职未易若果才守好即可大用不特有司马降黜之阶级就是皇上考中的转出试之以民社亦是使他有体有用皇上用人原不限以资格上亦然之大抵此辈聚一大堆在那襄忍饿钻刺夤缘无所不至且使他有路转动诱之于功名之途或可造就出一二人材来姚熙之总督闽浙时其前面罪过通天其赠送贿赂挥手便是数千满万帑藏为虚剥虐无厌海上平后一日对予云少年颇有图王定霸之想今发如此种种矣捋其须云此人如此位极人臣足矣但如此安身立命不好丈夫当寻一去路予问其故曰某做官不好军兴时本处钱粮何尝不够用浙饷来都是吾与吴伯城藩臬诸官瓜分耳予做人也无他不好总是光棍气如此何以自立虽然仁义亦何常蹈之则君子从前种种譬如今日死从后种种譬如今日生老先生从今日起将地方利弊尽情向某说某有过恶亦尽情说如有一毫虚诳便落万劫地狱予等平昔为言谷役大当之害每一轮及万金之家产立尽甚至卖及妻子掘祖宗之骸骨而卖其坟地者欲除百年之弊若不勐厉或阳奉阴违自此姚公果夜闻善事张灯而行之来衙蠹立毙杖下者十余人即刻露章参者十余官故号令所到风行草偃不敢有丝毫依违半年之间积弊尽除至大当之害竟为除尽施将军将发兵时予入城见姚公谓之云老公祖里长去其实是矣奈何并去其名然则官长到任扫地铺席询问地方事亦须有一人答应也此谓之矫枉过直然如此留一点根他便会复去疾莫如尽今断其根他时纵复些人还可受今果有里长之名而其实害去其十之九矣百姓欢声如雷其感之也沦肌浃髓不一年而姚公死今敝乡立大庙祀之香火之盛无比有地方不平事青衿群哭姚庙雨阳必祷倒是别处人还有知姚公之豪荡而非醇正者福建群然称之竟忘前半之贪虐矣予入补官过省闻知其庙入拜之其容宛然如生真一姚胡子也先时予教习师姓董名兴国者在巡抚任尝愤激云吾安能与此人共事上靡帑藏如粪土下视民命如草芥渠又在予上事事掣肘予将发其恶而渠之党援颇盛不尔予亦将气死如何可久不如去官遂告病归董到任后亦参数个坏官出几张好告示民心向之姚公由此心动以为渠所做好事几何予岂不能耶因发奋至此敝乡为之谣曰古董不如窑变人谓天生姚熙之所以平海也以为海上之平虽施将军之兵力而实姚公多财买其左右亲密离散故能一鼓而下也此却是外人揣度之辞却未必然然革去大当之害其功则倍于平海矣海贼当日虽不平今观其子孙君臣人物亦何能久自存而姚之功则拔去百余年牢不可破之害其庙祀百代也宜哉士大夫倒是行事有限说话要紧贪脏坏法祇是等那一件事过去便了有那句不好的话入在人心里急忙去不了流害无穷当日内有明索外有高徐皆创为鄙俗小巧破坏道理之说至今为梗目下干纲独揽凶诡持权卖官黩货之人亦无矣而其论隐隐流布所以可畏如云官俸原不必给谓既与他官做岂有不赚钱之理其所赚之钱盈千累万其视百十金之俸真泰山之于鸿毛岂稀罕此物真是无益之费故可裁宛平相公不过看戏要钱阴毒害人如高徐之类尚无之但有凑趣几句鄙俚语如云这都是几个道学人的说话由他去祇是不采他便了此等亦为祸不少李高阳云魏环溪好分别好不好人我看世上都是个人罢了谁脸上挂着好人不好人牌子不成我不知谁好与我好的便是好人我不知谁不好与我不好的便是不好人都是妖言州县官与民亲切若尽心做好真实惠及人中无闲阂欲立功名于世尽足以不朽汉时将相无数至今炬赫者文翁以教化治蜀召信臣行水田于南阳耳黄霸反以为相减治郡之声作官在自立昆必逢哉朝廷设官本取德故云三德六德又云天命有德五服五章哉又云以德诏爵以功诏禄又云德懋懋官功懋懋赏若庶人在官之有劳绩者止禄之赏之而已不官之也后世动言才能谙练则古者府史胥徒之具也今之六部书吏皆可为正卿矣如今六部堂官信书办成例二字如圣旨大训一般也不是无威有人问朱子做官用威朱子云或不必说祇是要明白若不明白汝好用威书吏即以术用吾之威而为弊更甚所以圣人威字加一德字明字亦加一德字最妙威不本之于德便是作威明不本之于德便是作聪明如今做官人都说汉人无权阁部事汉人何曾有一点权我尝平心说也不必如此说问但即尽归政柄于汉人不知尽从公道为之耶或不免与满洲一样行私耶如做学道学院何尝有人一押着你做来却也卖秀才无所不至却是为何如今但当自己做得无私弊令满洲人自服便是正经道理与之相争相倾则祸烈矣还有皇上力在这裹持平不尔久已大水火决裂矣所以朱子说如今把责备皇帝该做的事先自己省察克治做得来便是道理唐时卢藏用声名不好今日偶检旧唐书见其所以上疏却好的狠心窃疑之因看完乃知其劝上正心节俭而自己骄淫贪黩在营权贵所不至自然狼狈居官者动言体统以为规矩如此此规矩谁为者料理自己便是规矩一身整齐便不恶而严近世居上官者武夫前唿群骑后拥吏民欲言者止之于百步之外深居简出人有万里之嗟吾思此皆后世奸胥蠹役设为此蔽塞官之视听使耳无闻目无见上下内外隔绝不通遂乘权舞文颠倒玩弄之于股掌之上二世问山东贼盗猖獗赵高以为此等细事安所得入至尊之耳夫所谓皇帝者称朕不闻声二世深然之夫亡秦之绪而后世不废者总以好自尊大人之积习固然而小人因其势而簸弄之耳冀州知州崔懋始予莅任时问其治盗方渠云自某承乏八年无一盗案予讶云盗不入境耶何至此后察其所为乃遍结其渠魁约为兄弟只不至冀保全我功名他处有关提汝者吾亦能庇汝以此故盗皆他侵成一大逋逃主更可恨凡事善否总分于诚伪仁义礼智悉本于信一伪便无可言父子兄弟皆以术驭何处得好陕供应西巡复竞胜于晋闻上终日怒对督抚云山陕百姓极不好孝弟廉耻全无朕果知尔者虽汝等赴阙请行亦必不至也前上出都时晋抚噶礼母叩阍求杀其次子次女子又与礼不协上此言不徒为民发也噶进四美女上却之曰用美女计耶视肤为如此等人乎又密侦得左右皆受此饵悉加之罪海青亦逐回盐商来接驾上传问云去年差户部侍郎王绅祭告禹陵曾将浙商诈骗得多金汝辈皆声气相通颇闻此否众商答云果有彼处信来皇上圣明如此但不知其数若干孝感去在丙辰复召在戊辰某初到保定时相期将来去任时不求百姓攀辕卧辙但求无持瓦砾相击者足矣及予入都果然士民熟视如平常意中以为公之去留不足为重轻有无也此便是王道宜然大官有好处何由使民知地方官好朝发而夕见矣若大吏行百姓挽留哭踊不近情必非无故也若天地然人但知衣食之物皆资于地知感天者便少其实地之功皆天之功也婴儿在怀抱但知恋母若父之出入往来儿如无睹其实母之德皆父之德也骥虞之弊至于行诈可恶甚矣山西抚噶礼迎驾出至庆都并率百姓百余人来邀请圣驾百姓皆夜间露立问之云票押不敢不来轿顶及钩琐皆真金每一站皆作行宫顽童妓女皆隔岁聘南方名师教习班列其中渠向予辈云行宫已费十八万今一切供馈还得十五万壬辰七月初四日云皇上复问纳捐亦非好利也一免钱粮便至三千余万若爱惜银钱何如少免大概以为免钱粮是大事足以救百姓开捐纳是小事原与百姓不相干算来免钱粮却是小事开捐纳却是大事此事须细讲方明于今科甲果然个个要钱且举人进士用银子买也是暗地里的捐纳也未必一止了捐纳天下便治祇是且止了捐纳存了国家一点大体再商量官俸添起来再添得二百万作俸禄也就复明朝之旧就过得了如今通共文武官俸止六十万如何过日子添得二百万翰林官一年有二百金中堂一年有二千金便可支撑连士子也要加些恩养大约一年添得三百万便绰绰然有余矣官俸既足然后教他廉奖廉惩贪也要一番勐厉方得肃清振作皇上问亦云武官比不得文官自然也要占几名兵粮不然吃用何从来是明知文官俸禄而外多有掊克而不必禁武官侵扣兵粮而不必问但只不可多耳开其端而欲其有节能乎徐干学高士奇却说就与俸足而彼之所应得者岂能使之不得不若省俸之为寇际也此以便其私而害中于根本可恨士大夫有见得钱财轻至子孙科名相继以为好事因缘假借使之发达将来不受人欺这便大不明白泽州因言火仓奸利事曰惜此事不追求向前十二年若向前追来则某之行事可以稍见某为户部吏部总宪彼时诸陋规多存至有属官持千金至以为旧例而强委之者以为尚多委曲开慰辞之卒忿忿而去当时亦非见得道理不可还有要做名土的见解在胸中以为做个人也须略有体面他门来的银子我如何知道他的来头万一事发便是脏如何可受当年有一老友向某云做官交际都不妨交以道接以礼原无罪惟衙门裹的钱不得某问如何是衙门钱曰如库帑的钱是朝廷的因事得钱是作弊的求是脏如何得某谨守此言凡遇钱粮便记得此语以故在仕途略知自好予因与论子弟为之营求爵禄之不可渠问曰这想是天资澹泊者方能如是予曰非也要算计得到凡人若算计得到有大害处明知而明甘犯之便无此人情如今说我的子孙不得些功名势利便怕人欺不想必无百千万年都教我的子孙欺别人不受别人欺的事况我们起自艰难还知道怕惧子弟席宠借势不知稼穑之艰难只有欺人的再无被人欺的周公营洛邑曰使后世子孙有德易以王无德易以亡若留在那裹害人而祖父且为之地是为虎添翼如何使得况子孙到不肖的田地他便知作恶也并不知有祖父何尝是我的子孙周公此言岂惟有天下者应知此意连我们庶士人家都凭应存此意所以萧何他们去古不远尚知比意不肖免为势家所夺是确不可过的话我们发达过子孙自己修德读书能接续去岂不好若不能即时贫困乐却之后降为皂隶都做穷教书苟延去未尝不好何必使其有财势可仗作害乡里罪大恶极也间或受人的气全要忍忍过此时便有无限好处如疾风暴雨且须躲过少不得到白日青天时因此忿不顾身便走别路后来苦不可言万事瓦裂收拾不来故君子有终身之忧而无一朝之患也泽州问予抚直隶时无钱送要人如何免得凌辱曰也受马五有一二年的气后来就好了当其时当面折辱自然闷气想到我们原是为守库帑惜民力受侮有何妨是荣也只得将孟子与禽兽又何难焉几句话头来抵当过若那时便受不过即想动库项与交结到后来亏空索补溃败不可支矣问后来如何又好些了曰他奈何他看见皇上待的好些他也没法某再教地方官见时礼貌恭敬他他也就好些了我们乡风不好自明季来乡绅家相吞相夺结讼不休至于操兵相杀自我与富名鸿基老先生相约始革此风大凡士大夫虽在京不亲为恶而子弟僮仆在家无所不至亦由士大夫信其言他争不过人便写信来说我们被某家欺压得如何又说被某光棍凌辱得如何其父兄便从京中发符去再不胜更怒益发使力量与自己作恶何异如今我一概不听大凡与人啕气我一概说自己不是非过矫枉过直也我们现在京里做官那无势利人必无故向有名位的人作仇之理毕竟是我们子弟欺人把这一边压倒到十二分其实以情理论之才刚得其平而已若与之平已不平矣守道高必宏交代应参迟延因接驾随驾两番新守道无暇若据实启奏必无宽理予在行宫启奏高必宏已升江苏按察宜于限内交代但部限是两月与州县官同一扣限守道所司钱谷颇多限迫故不能交清今两月限满应参臣自照例题参但迟延却不是有亏空故此奏明上即傅旨云汝即傅旨到九卿将此例重议皇上涖事多年于下事亦尽明白又说得有理不惜改以随人无奈左右未能以正道语上闻上何尝不刻刻与廷官商议何尝不事事令廷议无如谀从者多去年九卿议州县亏空仓粮以为年久浥烂势所必有亏空应限一年补完如后有一年不完革职留任再限一年如再不完革职变产追赔又御史徐宾言各处仓粮以年久收贮州县借此亏阙追催纷扰不如一总变银交藩库年饥现买赈济官民两便春间自南巡回时迎驾上即问此事予启奏云此二条臣意俱不以为然上问如何曰皇上宽恩念仓谷贮久浥烂不免怜其无辜非纵其侵蚀也究之州县亏空多因侵渔即浥烂亦是州县官无调度前南皮县知县有黄光会升任时接署官要盘仓他即听其盘量署官每盘一仓皆多二三十石不等至七仓署官废然自止臣见之问云汝不亏欠已足何缘多出他实说不敢瞒非有他法祇是知一县之事如此等事开仓发晒原守令之事必须一开报上达部皆自己要侵那好借作名色卑职于应晒时即晒既开仓便何所不可通融看粮将有壤意或罗或借或发作衙役工食即通变补足如有余息亦即入仓卑职刻刻作离任计恐接手官簸扬及雀鼠之耗甯可有余省得临时周章又卑职不肯多放纵一旦降革离任所放原粟不能收补不过二三百金尚可挪赔臣思假如州县各如此仓粟只有多焉有少如今皆是自己用去一经审讯都托言借给百姓再问欠户便云俱是穷民流亡无可踪迹臣愚以为即有浥烂大约一万石不过几百石便多不过千石今再广皇仁宁宽勿苛尽量至三千石以内仍照九卿议限年补完如二年不完即革职审追如三千石以上仍照旧例即革职提问又变银之说亦不妥如今变银之时州县官乘以利卖一两只报五钱说谷米霉烂不堪驳来驳去所增不过几分至买粮时五钱价值便报一两说彼处粮价昂贵不同他处驳来驳去所减不过几分如今已是如此好岁不须赈济赈济必年荒谷贵变价时只得十分之五六到买粟时价又高昂数倍又买贵谷时有司又复捏报多增是每石栗实不过得一二斗矣岂是备荒本意此番皇上见时还记得前言云汝言今日已验若仓谷俱变价如今米价这样腾贵吃亏多矣大凡公卿不徒不欺也要胸中明白自己虽忠心无二无一点经画用之事言无可采也不中用子矛漳河分司朝琦除晋藩司辞上召至密室屏左右问直抚果不要钱乎曰论他待奴才将许多劳苦事不直陈于上却是不应如此若说他操守实是不要钱守巡供米食物及零星用度是有的若要此外送银子及金银器皿不收衣服或收件许珠宝不收上问汝何从而知之云奴才自己送过看他手头不足送些银子渠云且去我用着再来此时不用各属所送吃食收些也不全收他物概不收上云我亦知道但渠辈皆轻看满洲如华显一流他们还看着罢了如巴钖贝和诺辈他们皆轻贱他不堪汝应好好做为满洲吐吐气我辈遇一件事咨问人如何处分言论名位高下不可少此一段意思天下事理不讲不明国家免钱粮动数百万而民不感民不受惠想是官不好上有法蠲他有法征州县敛之以贡府道府道敛之以贡两司两司敛之以贡督抚督抚又有交际及辨差诸事宛转归上民穷日甚今日泽州言其苦几至泪下此是国家元气大臣愁饿死殊非美事今之官虽非贤而其地位则贤也大烹养圣贤删诗录北门官盛任使尊其位重其禄土者四民之首官者万夫之望盖蚩蚩之民本无意见几个大官说小官传之小官说绅衿传之绅衿说百姓传之愚民以士大夫为耳目若执定得乎邱民而为天子以为民心不可归于官而一出于朝廷其弊不可胜言官好丘民方能得也好名之弊与好利同今人祈晴雨以为此神道之力不知感天地天地若与百神争功疑百神市恩不成其为天地其实百神亦天地之百神也廓然大公贱货贵德意向归一崇俭朴立法度举贤才不过几十个好人布列在天下而天下治至易至简比之杂霸省事多矣今日不要行就是知得此意便好所以学要讲此处一闇后处说起但得此等话可以出口便是好消息也官俸不足士大夫实不能自给我做京官时就自己身试过家有二十日粮看书便有精神对客亦欢笑自如假如只有三日粮虽然看书对客如常心便时常伫在此件时时有着忙意其所以盘算经营者率皆非本分内所应得矣久之岂有品行乎如今官民皆无恒产人所自给者皆本分所不应得者如何是好今日皇上临朝不喜想是孝感昨日辞又有甚么不相投语上说北直秋审不好有一人年十七八将一人推下井又将砖石打下死之予审时渠云曾被他鸡奸过如今大了他还要如此予羞不肯渠拉我同跳井过井边因推之下他骂的很我因用砖石打他予问之云无论鸡奸处无见证就是你已推他下井水灌饱了如何会辱骂人且既下井你得脱身就罢了还在那里听他骂又下砖石何也大约如此事只好缓决不须矜疑又一妇人在旁而奸夫杀其本夫妇不曾动手便作矜疑上云奸夫力不胜本夫而妇人始同加功奸夫已死其本夫妇人何须动手此等亦可入矜疑乎此二条惧驳得是天下刑名钱谷上无一条不看过真是精勤今公卿中求其胸中有条理可以做得事者甚少惟张连青律例稍明大主意不错还可料理得事祇是不能展拓得开京江相公虽纂修律例颇熟于科条而议论之谬到至处渠谓如盗贼已杀人何苦又杀他多杀一人即不能放他十年五年毙于监足矣何必加之刃乎不知十年五年不决狱则牵连无辜者亦十年五年不得宁处矣其论类皆保护稂莠以残田禾至田禾若以为人人知爱反不消加意也其可为训乎合肥号称长者全不知官如何做汉军中居大僚才名赫奕功业彪炳者其胸中全愤溃如今礼乐且不须论其好歹仅礼乐不出于正阳门太庙之外民间全无闻见但得制一礼颁一疑文令民间冠昏丧祭闰门乡党许用之使民有所禀命然后再讨论其当否耳正蒙谓祖考精神既散必须三日斋七日戒求诸阳求诸阴方得他聚到得祷祠既毕诚敬既散则又忽然而散朱子然之古人惟不忍其忽然而散也故祭之明日有绎令人祭甫毕而诚意怠散不知此理故也子祭封君墓某从曰薄于土神非礼也即视祖先稍杀焉不应如今人之菲也某曰墓祭非古也曰今已随俗面行矣先魄之所依以为安也如逆旅然一夕之系命犹与其主者周旋不怠子盍酌而行之钟伦曰远则疏所以香烛荧荧曰散者使之聚有所依则常存老子云子孙祭祀不辍钟伦言程子祭始祖曰始祖今亦何人不祭三代之礼不可行于今诸侯废大夫无世禄世官有身为元辅子孙降为皂隶矣所谓葬以大夫祭以士惟士无田则亦不祭皆空言耳有志复古之土则亦推行于其家以长房长当宗子人情不服如我族谱序中所言尊王尊祖尊王则贵贵尊祖则宗子老者以此三者相为权衡介子进士宗子举人老者秀才则推宗子介子翰林宗子老者进士知县介子虽与行礼列名亦先宗子若介子中堂尚书宗子翰林必以最贵者主鬯禄赐愈厚则先祖更借其荣不富则不能备物不贵则不能备礼将来采辑一书与同志放而行之然亦依稀发而已欲悉合于古则必如周公之礼朱子礼书不为不多偶质所疑或无可考父为子报服三年者礼为小宗子于长子长孙也于众子即不尔众子于己子亦不尔今吾泉人凡父皆为子孙报服殊无稽立嗣以弟为子却不妨僖闵之跻非也以兄为子亦可况弟乎盖以祖宗临之大宗小宗所系虽叔亦可为嗣不独兄弟也圣人行事决绝妻不好便出之如今平常人行之便许多不妥须知孔子时犹有出妻之礼犯可出之条即得据礼行之人不得而议而今无此礼若行之便起非议曾子固言后代人事业掀天家庭间许多不调治处皆内治无法果是如此凡事经圣人行过便是法则建储大事须讲究慎重为是一立后起居服物一同帝制到底不妥故连仪注也要斟酌上问隔八相生之义命取天坛二十五弦之瑟指之曰莫非以一絃至第七絃至第八絃则又以宫起么某因赞之曰此却能指出隔八相生源头古未有及此者盖若以五六之数生之却不能恽逊菴云吕览黄钅童之管三寸九分者谓黄钟管长八寸一分极短至应钟管四寸二分自四寸二分至八寸一分为三寸九分诸管上下损益相生而得之此说为前人所未发律吕中候气之法最不是朱子语类所记论乐数十条无及候气者可见朱子不信此说新书因蔡氏所论着礼书亦仍之而未革耳候气之说决不可信占八风之气和不和亦燮理阴阳之事但因律以验气非绿气以知律也六十调八十四声随时犹存盖中华虽失其传而裔夷犹有知者自牛弘何妥耻受于苏祇婆而遂亡矣今所存者只黄钟一器之调耜卿曰李文利言黄钟三寸九分大谬曰魏征作隋书已有是说世得曰九寸以汉斛求之曰以汉斛量周釜周釜量黄钟之宫知是九寸言兵之经尽之于易诗书言兵之权尽之于春秋内传六经兵法之祖也上帝临汝无贰尔心乃陈于商郊俟天体命大哉言乎斯其至矣朱子尝云兵甲诡名不可免善兵者有一人可用便令兼数人之料军中若无此便不足以传人故朝廷祇是择将责其成功不宜层层计较极是岳少保曾以此被论然此言亦只用之多事时耳却非常法如周礼征发部署都有定数后世用兵不过于勇敢之士推食解衣吮痈调药号令刑赏严明而已虽唐太宗辈亦只如此惟诸葛武侯不然总不见其用私恩小惠显示威福但见将士用命所过之地秋毫无患兵民相辑而井灶藩溷皆有成式虽一宿不苟蜀人全用步军能敌魏人兵马而制其命三代以后称仁义之师节制之师者惟武侯一人而已后世蛮战苟决一胜败则覆没杀伤无算所谓以不教民战是谓弃之孔子云善人教民七年亦可以即戎矣真是至语孟子推衍其说如发政施仁深耕易耨修其孝弟忠信重其家室信爱君上真如子弟之卫父兄手足之捍头目邻国陷溺其民岂有不归我者武侯却用此法故魏人响应街亭败回拔三千户以归则可见矣有天下者以马上得之未可以马上治之后世人君勤勤练武又加以恩直曰可以御乱焉治乱不由彼自当以兴教化善风俗为本当时耿逆作祟时大帅小帅谁不从风而靡予却与之闹祇是一家居编修耳汉高祖定天下戡乱者皆勐士如黥彭韩陈皆然大风歌思守四方尚曰勐土不门曰忠贤此予之所以不绿也先主遗诏一字不及兵事但教后主为善读书大哉王言此真识卓矣陕西李自成张献忠后所出入尚多凶暴此可虑天地之心曰仁地方兴必人多宽慈忠厚之意刚悍疾急便是死气三代不可复观朱子所论治天下之事惟法汉马近古官制外官自太守上便无官太守得自专诛杀其僚佐得自辟由内铨者寥寥疏节阔目祇要太守得其人而天下治矣极好又兵民不分天下有事用虎符调发事平则复为民无所谓兵也分兵民为二使其坐而食之者众为之者寡竭百姓之力挪百官之俸以养之比大弊也议者以为坏于宋今观韩文公条奏官召募之不善可见自唐已分为二既名之为府兵是有兵矣宋时俸虽不薄然朝廷空乏至废郊祀其时中国之弱即由于此盖兵民不分则人人习骑射技勇无定兵也有一兵执其事则民不习矣天下兵少而民多天下有不罢软无为者乎故三代以后富强莫如汉省此养兵之费又非积之府库散之百官丰其廪饩养其廉耻贪墨则严刑处之官知廉耻则不骏削民民有不富者乎然后兴礼乐教化育贤才美风俗则三代可几矣大约弊端有一人开之承其后者便不能变如今焉能去兵但得轻得一半便去一半之费亦是好事明朝用屯卫是寓农于兵也然久之则兵亦化为农此自弱之道不为良法古者农隙讲武守望相助民间各有军器各自备不须另设兵祇是边防宿卫存些兵甲省饷以增官俸养官之廉养士待用天下庶几可为今各直属共养兵费一千三百余万而满兵尚不在此数计复倍此计俸银自王以至典史驿丞才一百廿八万零此弊自秦始皇不许民间蓄军器销锋镝堕名城后世因分兵民为二自宋以来流弊至今深是大蠢当日此事曾发九卿班上议遇当日孝感云不消得如此禁军器者为其能反也反亦不须军器用手作势云便可揭竿而起渠自大笑众亦哄然兴水利复民兵此二事皇上亦极口称善但云且慢恐做不成为人笑也予云要得人不得好官行且无成而有害上所言是师曰正是洪武皇帝立心要整顿纲常好祇是也有许多不好不任相臣官俸薄皆自洪武始问洪武如何减官俸曰养兵费重汉时兵皆属太守兵民不分故官俸极厚一博士便五百石博士官小如有五百石还少甚么子问彼时兵如何练曰太守自有贼时贼即是练兵兵皆为民是以爱护乡里且贼之所出再瞒不得本乡人兵有缉贼之责岂容贼在本乡又兵皆有田赋以之出战必无土崩之患何也太守所管逃将安之妻室父兄田土俱在岂不顾惜故汉武动以百万之众穷塞屡出而不见有逃散之兵以太守为将也兵自为兵纵练得人人骁勇一可当百而一溃不可复稽精亦何用今日只操得兵会射几枝箭有何用处如今不能复三代只复得汉也就大好兵民不分文武不分官俸厚而设官少大官权重而小吏多天下之大如臂之使指是一片的岂不大好如今也不算全无条理祇是根本大纲领说不起本朝费扬古领兵真好汉武帝时卫青有何能处非韩信辈果有机谋可比祇是办得忍饥受寒三军不得水大将军渴亦不饮三军不得饭大将军饿亦不食便能得士心小人不知大计如此便欢唿感激矣此亦最要紧施将军可惜于此处稍不足到急难渠亦用此法平时却不能安卿云施靖海于丁丑年死施平常与武官不肯谈惟向秀才读书人说其生平予问将军韬略临时自足乎抑平时学问乎曰自有临时相几调度然君辈谓今日出山明日临戎便不败亦无此事要经练久予十七岁便作贼故能晓其形势也京江问先生曰顷闻闽广海寇为患江浙倘上问策将安出先生曰以鄙意度之江南浙江广东俱有提督福建有陆路提督又有水师提督各处有一提督足矣金门厦门一镇一副将足矣水师不必耑管福建可易为横海将军四省海寇交付之盖提督各处率以本管一省之寇为所发之毒而以别省为内症或通同结约或虚声恫喝但得不在本境即以邻国为壑而不顾有一耑管海寇将军南风发则巡上游北风起则巡下哨一年两处游巡访渠魁之姓名住址颁赏格明告谕募黠者结之以恩以知其情势就抚者择其有用者而官之不驯者擒而杀之又安插其无赖者如此不惟海寇可靖而台湾可保不尔渠辈太多必求得一块土而居之今台降名为万兵其实天下兵名万而实五千者已难况台湾镇标去几千副将以下各分为营其势甚散倘海寇盈万登岸则台湾必不能支台湾内地逋逃者无数焉往而不得其为百姓乎彼何恶于贼之为其君耶今日不议所以处之则台湾可忧但是横海将军须先得一不要钱人甚难教我荐人却不敢都无可信者若刘国轩在便可用刘颇清正不要钱马见伯整顿山西营伍而兵皆哗然站队噶抚遣太原守赵凤诏慰谕之马儿伯予以为有将才也而何以如此其无序凡到那处要有兴革要使他不觉以渐而来第一要有同心的人如为将官到彼择其中才干技力有用者已得其心使属头目头目皆我之人则其下势已分安能动乎此所谓机也凡兵变害及大将者皆自己成一独夫众叛亲离即无仇怨者亦袖手旁观而事乃不可解蓝理其语言之不检无比临时又全无谋其军中有以自见者惟是轻财重气结交与之共死生者有三百人以此三百人为耳目兵虽欲变顷刻发觉矣如何至于不测由此观之有人问韩信何以能多多益善先儒曰无他分数明耳尚未尽然或陛下善将将之言姑以比归美高帝其贪心之作用亦在此句此事有似吾辈读书书但得有一部熟者以此贯穿运用他书皆为我用人见其博不知虽强识人亦安得种种皆熟祇是有熟者便能运用不熟者朱子云天地间不可相无者即其不可相有者如有君无臣有父无子有夫无妻使不得然有臣便多欺其君有子便多耗其父有妻便多累其夫然君臣一德父子继美夫妇倡随不可相有者又即其不可相无者也参同契中极说此理凡奸邪成党时切莫与争彼既成党衅将自作吾急之彼反合势缓之则自相攻击必矣乘其敝而去之则事半而功倍如会拳棒人看以手势来者有漏处吾亦借他来势以朴之不必气力相等也将帅于盗贼中国于夷狄君子于小人皆当如此俟他自坏而为之取之便是北方人不喜作稻田嫌其费力亦地势自古为然三代井田亦不全是稻田高黍下稻黍稷二麦菽粱为多祇是沟渠断不可不开古者方里而井井九百亩如今一里止得五百卅亩又古尺小今尺大前年特奏借帑金二十万开沟渠因上踌躇云是极好事但祇是万一做不成却如何忽止然不可开的地方谁要他开可开者便可一成祇是北方人好懒即可开者亦说不可开如教穿井他说土松不可穿不知就是好土井也要修理隔几年不修好土亦坏就是土井亦着苇芦竿障泥方好即如房屋人所不能不住然数年不修理独不倒塌乎可谓房易倒塌便可不盖乎古人成法断不可易井田沟洫无所不利即道路难行如安肃涿州良乡之类一遇雨泞行者艰难万状定兴依吾言治路两旁开沟昨部使来问其路泞之状渠言惟定兴路好余俱难行其效已见路旁有沟岁取沟之土以益路沟日深而路日高雨水即洩沟中路自易干不尔年久路深旁俱民田田不可行路中积水无所归行者如何不苦予云于振甲欲赶响马贼两边打墙更可笑其实沟之截贼更妙墙成聚水而路废又易倒缺贼终不可截也曰正是如此静海广福楼河如今开四五年静海人初死不肯今已大收成几年扌弃不得废地并高阜处同淹固所甘心真愚民也今安肃史家洼地亦有二三千亩未知容菴所说利少害多之语果确否当日广福自非亲勘何由知也委官不中用能不以私受请讬不为浮言所动而认真为这件事权利害者狠少当日岳文肃正乃此处淳阝县人以大学士出为福建兴化太守有涵头村无数膏腴之地而无水旱常十之七八文肃云闽中水泉多何苦旱耶民间言泉水不经走此地奈何文肃因便行山间打水平曰菜溪水源高何不可引灌耶绅矜曰凿断地脉坏人风水不便文肃不听曰地脉如何断得水来更利于阴地何不便当日无督抚上面止有布政况渠系大学士降官便独断行之用民力凿之二十里士大夫及民俱譁文肃曰百年后当思予怨曷恤焉渠成恐淤浅又制小舡秋收后南方不冰佃用扒捞河底泥满舡撑依岸以人力抬舡将泥覆田中田不粪而肥河不挑而深公自为教之二三年人皆师之今二百余年人受其利乡试时若肩舆热燥望至涵头如望岁然至则坐小舟两岸皆岳公植榕树浓阴覆幕二十里如登仙也天顺复辟历数旧相欲用之皆不当意至文肃曰岳正倒好但忒大胆因其奏事至牵帝衣而胡多唾沫星间及帝面帝谓之熬精胡子有传其语至兴化者文肃自题其画像曰岳正倒好但忒大胆维帝念之其心有感如或用汝再敢不敢臣当学圣贤之学盖至死而靡憾开沟洫是一件大好事使旱可灌田涝可洩水响马不得纵横菱芡鱼虾多利禹治水后大约功夫全在此故孔子称之不曰尽力堤岸而曰尽力沟洫不曰尽力江淮河汉而曰尽力沟洫盖尽力堤岸洪水之所以湮鲧之事也尽力沟洫四隩之所以宅禹之事也于振甲向为直抚时竟行令民筑墙于路两旁以断马贼真可笑皇上那时亦以此劳民往陵上去在通州驳问他尚驳不得尽云汝能保得柳都裁得活么渠云柳如何不活上云终是病民令止其实墙不修才筑即倒若修不胜其烦又北边路率洼于平地平时雨多便积潦难干何况用两墙一束雨水无归是治路成河行旅大困势必别走他处贼不可治而路废民劳真可笑与他要开捐废科甲是一样经济前年曾密折奏借帑二十万欲北方开沟洫上将此折交朝分司琦云你与巡抚说这极好事但千余年古人不曾做得事要斟酌看准了再做莫要做不成惹人笑其实此事可以做得成实皇上于此尚未思透若不借朝廷力量此事如何做得河抚徐青来潮言亦在彼兴开沟洫渠言彼处沟洫止可备涝不足备旱水易干涸今岁已得沟洫之益予云上于此明白到根原便可行事不尔虽欲举行有阻之者即可以不利于我之戎马为辞师云正是如甲子科高澹人徐健菴见上欲认真廓清科场便言此事穷究不得章皇帝治丁酉科便敌有海寇抵南京之祸上欲定服制满洲言壬子定服制便有吴三桂叛乱之祸谮言何所不至予云不透晓得根源闻此等议论虽不全信亦有姑存此一说的见解在胸中便决不能举行矣师云正是如今要晓得海贼至南京就是科场不清之故吴逆叛乱就是服制不定之故方好圣人治天下只行所无事如治水再莫要与水争鲧陻洪水五行之所以汩陈也禹濬畎浍距川九畴之所以钖也惟九泽既陂用隄者仅可施之湖荡耳如今费几百万金钱满天下做起堤岸总是效鲧河道如何不决溃如今我做直抚只须交我三十万金不要户部稽查不要朝命牵拽遍察地势开濬沟渠水患便可去十之七八而田亦可增无数我细思元朝不要此地兴沟洫或是不利戎兵明朝亦鼾睡三百年不一理论可恨其中百余年太平以我观之亦天厌乱开太平耳何与人事哉即贤相修名节然腹中经理天下之具一些没有做得甚磨事来如吾乡李文节是祥麟威凤做些甚么直隶田无阡陌买卖无契券一遇田地争讼问官立穷故孟子云仁政必自经界始如今四书五经道理略熟些阅历事务渐多觉得不依周孔治天下总是乱做愈纷愈扰觉所读五经四书一字不可违悖自幼读书至今又开一生面北直兴水利是极好事但不可经部议一举行便催升科终索不了人谁敢兴非三十年后升气不可行也道声曰极好事朝廷行之便坏总以无治人也朱子社仓何尝不好通行便坏曰朱子为主岂有不好的王介甫青苗法初行之乡党何尝不善推而行之天下弊便不可胜言故周公周礼亦是欲王畿行之不过千里周公可履亩考稽也他国君相能行者行之不能行者亦听之其法太密恐他人亦难行也贾让三策以增卑倍薄为下最妙盖水无遏止之法鲧之罪以湮禹之功以成曰濬曰导曰决曰疏曰洛曰排曰行所无事曰水之道近日靳辅等力辟让说此皆惑世诬民之甚者然以决知其说之不能行世也贾让策语语着寔学者皆当熟读盘庚迁殷以避河此能得禹之意者治河不用隄用隄而坏鲧已试之矣潘印川河防一览不知而作也潘印川乃一不偷钱粮的靳辅耳其实何所知凡人穷经要知得自人事连于天道施之于用古圣人所行有一成式不可违背他又要精思其所以然之故不得其所以然之故恐人主执他一说以相难无以应之则已易摇而听之者易惑盘庚岂不能用民夫筑隄障以暂御而顾至于迁都宁弃其地与之其所见甚精当时臣民浮言未必非隄障之说八索有壅有防田闲无不可用大水万万不可贾让无他文字只三策一篇贾捐之只罢珠厓疏一篇已足千古正不必多贾氏自贾长沙后家学固是不同励觐公以书来属筑隄障水不独但求静海免患以霸保文大四五州县为壑为不仁即静海何尝受其赐渠向尝启奏上命郭昌伯为筑隄郭不度利害即为筑之而于广祸楼开一坝以洩水使大城诸处不致为鱼鳖而静海土民及励老晓晓不已以为此处贻害不知静邑地势当众水下流归海之处岂能使水不行此地土民率言向未筑隄时还可收麦及堤后广福楼之害更甚于往时渠不知此乃隄之害而非独广福楼之害也盖不筑隄则受水地广水平漫而下力分弱随地高下以为浅深不能刷深成渠涸出亦速或麦可早秆早收又无大堤民各作小堰小堰多足以御芈漫之水堤筑愚民以为可恃不复修堰水势聚则蓄怒而力勐一溃则熘急刷深必成大渠即开一二闸坝其力亦聚行水处必成渠废地巳多水入堤内不能反出受水之地转窄停蓄反久麦不能早种早收明年水又及麦矣往时奉命看河时紫垣亲拉予至高家闸地方诉冤曰君是公道者当日潘印川将此处四十里不筑堤名之曰天然减水坝使水灌入淮阳各州县人曾无有一怨罟者今予劳役数年为筑四十里长堤以护民田仅留六七闸坝洩水而淮阳绅士百姓譁然谗怨可谓有天理乎予问潘公何乃空置此处靳云殊自不解或当时银不继或时势有阻未复成功使然予时窃心是之归而语诸淮阳之在朝班者皆煳涂作怨詈语曰靳某之言乌兰信而已予几欲为启奏渠自分辨上前予亦止乃思得之即静海筑堤之害也问建都形势曰毕竟是中州周公定都于洛邑何尝是为周室圣人举事皆是为万世汉文帝时烽火达甘泉明朝都今京亦然帝王之都为何履险胡虏一来就到此岂长计洛阳无论四方之贡道里均即以形势论何尝不险以太行为后背左齐右陕天堑在外重臣镇之卒有不测隔有重险可倚为固奈之何自临危以扞虽损威重哉定九先生云柳州封建论是为藩镇之害而作其论终不允先生曰后世人止把天下作一自私自利世为己有之物许多算计祇是从自己利害说柳州说俗论也班固则善矣然犹是第二层犹不免于从利害起义指臂相使唇齿相依屏翰为蔽苞桑巩固周之所以长秦之所以促可惜最上一义班固亦未说得其定圣人祇是要天下安是自己的不是自己的有何大关系将土地人民分封与人为彼世守之业自非大不类之人毕竟要此一块上许多人活养自己及儿孙不然民窜田荒己之贫败立见岂有不顾念的不比今之郡县其为官也如传舍罢者必去升者亦必去知最久无十年相守之事下不信其上上不恤其下官吏日夜思为盗劫抢掠以肥其身家必得大贤始念朝廷之命牧养之义此人如何多得诸侯各与其民为一体而天子不私其所有此封建意也故郡县之流毒有不可胜言者封建良法也秦楚何难抢一周天子去彼以为天子即去旋而齐来争矣又旋而晋来争矣去一周又有一周无用也周已小弱极矣晋文公勤王又逼取其数数邑真不仁极矣故夫子恶之班固论封建极善柳州开口便错曰非圣人意也势也圣人又何为有行不去之意何焯言荆公保甲非如今之五家相保而已盖五家出一甲兵也所以不能行尤甚均输亦断不可行如青苗法令程朱诸公行之有何不可处曰正是天下事大概如此不得其人未有不弊之法如周礼一书但立王畿千里一州之法他八州置之不问正是此意那时王几之内有周公召公毕公芮伯诸圣贤盈于朝宁朝夕可以巡行恁甚详密之法无不可行其外诸侯若强之行有必不能者但立一个榜样有欲倣而行之以治其国者天子未尝不嘉与之不然亦止五年之闲察其人民土地风俗贞淫在位贤否而已是圣人识大体处孔明治蜀独详密者亦是蜀地小也若使九州尽如周礼虽圣人有所不能三代以下不能复三代要当以汉为则顾宁人曰小官多则治大官多则乱其言甚确若地方有事督抚行藩臬藩臬行道府道府行州县州县仍取凭于里长保正而已是里长保正之权甚于督抚也今动云革去里长保正名色以为善政其寔不能不用徒将略好些的人革去所用者尽是光棍是上所查问之事尽凭光棍以为据焉得得其理乎汉时县有十乡乡有三老啬夫掌钱谷游徼掌盗贼乡有十亭亭有长今之乡约是三老今之里长是啬夫也今之保长是游徼也汉之时此等皆列之官今之世皆视之不啻奴隶而用下贱之人为之岂不悖乎予尝言之亭长一乡长设欲贪赃每一家敛银一两歙至四五百金则怨声腾沸必有不可言者今以充一藩臬监司一身之所着尚不足可见小官贪所得小而易败大官贪所得愈多而其势复足以自固复何取于督抚司道之累汇乎故汉时乡亭之长朝廷亦知其名而以一太守制一郡其治遂为三代以后之最不亦宜乎满汉分别满洲生齿日繁势不得不圈外地百亩则失一人之产千亩则百人万顷则万人失业今日圈地何下数十万顷此失业之民将能安其室而无怨痛乎旗下衣好食好游手无事民一投旗则好帽一顶好衣一身靴一双断不可少何也欲其异于齐民也外边州县打旗人有罪犯军流则鞭责渠亦自以为应安坐而享福其敝也风俗侈靡子女之费婚丧之费无所出不能自给时虽欲自己趁食而一出境则为逃人欲投靠则无主敢收此旗人与人民两敝之道也天下事莫如打开了做算定了满洲兵应用若干则注籍若干其他宜尽行听其自便弛满汉之禁令其佃佣商贾活动则通流犯法则有司与民一例得而刑罚加之州县佐贰汉军可做者满洲亦可做亦与汉军人一例黜陟何必拘聚于京师共怨困顿哉如此则民有营生之路而官失骄倨之资生计渐广而人才亦出矣如今五百里以内上不许人官其地近者有例则远者何独无例亦当定例二千里以外者不得官其地如今万里一官苦不可言州县官宜于五百里以外二千里以内许其除授如此则道路险远得免一也妻孥得至二也亲族音问不至经岁断绝三也且民情俗尚语音食物相习而易通四也铨部不能疏通宜用明三年考满家居侯升之例如今即不必三年加一倍六年亦胜十五六年而尚滞一官居其位者困于下吏待缺者又苦其不迁大官听其告休知道国计讲求治道朝廷所不可一日离者有几其他旅进旅退之具臣亦当行进礼退义之例使之有去就则官方不滞而廉耻亦生矣阮亭见予于朝班曰公督学京畿窃有两语奉颂明公曰以正学端士习以宽大培士气科场关乎主司陆敬舆榜有韩文公李绛崔群欧阳詹辈至欧阳文忠主试道学则程明道张横渠吕蓝田文章则二苏曾子固恐亦不亚龙虎榜也宋室人材之盛全在此时文章则欧苏曾王事业则韩范书法则蔡端明理学则程张吕人材国运所系宋亦以此时为盛如今人才不生予做学院以至今留心人才虽童子有知觉者皆着心而求成一人物者甚少有文翁为之教须得相如为之师梅先生曰当日蜀中幸而有相如亦不幸而有相如倒底有文君事所教者亦不过词章之学而已师曰正是癸末三月廿八日师言上临轩问熊中堂汝在场中看会试文章是自己独断还是众人商量熊云是众人商量其寔熊定会元后许时菴私对吴容大说这文章不通如何做得会元声微高熊闻之大怒曰老先生新膺圣眷的人自然识得文字学生那认得文字学生请出吴从旁挽留劝解而止闻此番陈泽州始终不看一卷祇是说病辛未场予同京江一房阮亭泽州一房庄陈亦俱说病实是精神短非有故也然大家尚争论讲书旨既受命且先敬其事京江于未进卷三日内皆看前三题大全到京江定惠周惕为元时王阮亭见之云中说子路颜渊皆贫人那裹有裘马劳善嗤云甚鄙俚如何做得元京江从之又张孝时似元阮亭嫌其太平亦遂已后定杨名时为元已三日矣一日泽州侵早忽至予与京江房渠不敢轻出门者予与京江迎入坐定泽州语甚悦容曰昨会元文字三场力量俱足文字亦似苏曾体但学生觉得略放些与我们初入场时要正文体出条约所言似觉稍背些愚见如此未知是否京江尚未答予即和之云甚是如今再搜泽州又云搜之不得即用此如有好于此者易之于是京江见予将张瑗卷经文字圈满盖张易经文多直抄归震川者故觉得不同京江即熟视其四书文字谓此可作元予云亦可举视陈王皆以为然遂定全要争论由今观之张瑗三作果胜杨名时岂不得泽州之力又阮亭荐吴昺卷甚力欲置五名内京江踌躇阮亭即怒云虽道这样卷子你好不教他中么京江亦怒点头低答云也有这个意思阮亭即掷卷于案而去京江向予言胡子可笑这卷子文字可中祇是中有三篇结语皆虚句老先生试看此三语何处不可着近时常有用此为记号作弊者原有可以不中之处予云老先生不要如此盖我们在场内总凭文字若如此搜求却搜求不尽而又恐未必尽当况此卷做会元不得却是我们这一榜状元京江遂默然置第八阮亭潜使人伺京江不在旁问予曰适那一卷怎样了予云已中且在十名内使回报阮亭方喜是科戴有祺状元乃上科补试而吴昺榜眼实此榜之状元也京江当日闻予言并不骇问想亦觉得此卷有当贵气象由今思之泽州阮亭真胸中毫无一物空空洞洞京江大有所挂牵毕竟江南人以此为人生不可少之事如惠周惕昔游阮亭之门师友至密而打落其会元者即阮亭也予问如今科会元文字或东官尚能别其谬师云东宫震于孝感不敢置疑予观东宫向予云孝感学不得真从来无此人予窥之总是为熊公大言所詟耳盖孝感与南京黄俞邰皆是一种凡书总不看其文义只记其书之序文目录着书人之出处作书大旨一二语如今我们所知之道学明朝不过知道王姚江胡居仁吴与弼薛文清后来高顾诸家而已他便能指数如罗一峰罗近溪冯少墟周海门王心斋一数一大堆又蛮自武断硬云某还有某两句说得好某全不是其某处所云已大差可谓全然不知如道书佛书我们祇说得看过的人皆知道的如参同悟真楞严法华金刚华严之类而他一数某经某书辄至数十百种问之他皆道其一二语大略不知者自被他吓倒予初入馆见孝感如此恢阔心甚敬畏薄姚江尊程朱心中以为虽然扶一家杀一家倒底我们为甚么扶这一家杀那一家如乱时奴寻主子依靠也要弃暗投明择木而妻及问他优劣之所以然处或混话应过或不答予彼时亦不敢疑以为或有深意及孝感见上问予所着易经讲说命录进孝感托人欲予编入渠几条视其所论无一字足录者还之渠大衔恨遂对上云予一字不通凡所着述皆剿袭他人现成语为欺谩又言余所说揲蓍不是上因谕孝感及予二人在内阁觐面辨论河图洛书盖在朕前或不能尽其辞奉诏不得拘师弟之分命辨三日尽录其语以进命王熙伊桑阿如监试者张英从旁听之王伊促之辨熊不发语予亦不便发语熊窘极讬张语予云老先生倒底存师生之分不要破面皮为是予遂许之但教熊老师说我那处不是我便要认就是了张云回旨时熊老师他虚虚的说两句老先生不辨就是了予云即如教一日许有三到阁裹看见河图洛书说河图是相生的洛书是相克的熊随口云怎么是相生怎么是相克移时扯许有三入房悄悄问他相生相克有三为他讲说予方知熊公读书乃如此荒唐及至第二日熊公恐予骗他在上前仍有辨论又令桐城探予予云岂是如此反覆人后回旨熊又用混话答应云他也是个看书人祇是不精细确当上问桐城云汝云何桐城云臣所见亦如此上面斥云你就是个一口两舌人你向我说李某说得揲蓍但是今又这样说桐城大没意思由今思之廷争而至于说书说书而至于谈经谈经而至河洛河洛无形无影作就说一番何处得是非了然谁为判断故当时不置词亦是八股取士弊坏极矣离却四书五经不可周礼经也公谷于孔子为近与左氏当列于学宫首场试经说五篇令学者述先儒之异同而析其孰为是孰为非皆所不可则自出己意四书说三经说二只此足觇穷经多则敝士子之精力无谓也二场论二篇孝经虽圣人之经卷帙最少不如易以性理通鉴表判可去恐声病之学遂废兼采唐制试诗二首三场策三道首场试毕取三倍人数进二场余皆罢归复取二倍进三场刷去者亦如之而后登其半又以五年试大科俾兼通数经习三春秋三礼者得弹所长登斯选者授以馆职如殿一甲之例亦不过数人而已即以其年试天文律历专门名家分别录用如此则士皆务实学或疑二三场如试武业马步有不入闱之人恐滋弊端予谓弊之有无原不关此要在主司得人耳徐健菴为总宪时予怂恿之欣然具疏为汤潜菴所阻而止方灵皋云始初与安溪先生淡以为得志真天下才今殊平平先生闻曰吾何能当平平二字罹于罪戾者多矣古人上一等人不出来做如朱子只守定古法你是这样我做不是这样便罢宁使千秋万世说我是迂腐不通世务无用人可也然一二有识者已服倒矣二三等人方委曲出来救人邵康节见新法行时诸贤皆退曰天下有事之时正贤者尽心之日百姓宽一分即受一分之福奈何皆去然他自己为何不出来是明以三等秀才视司马君寔程伯子辈也故程子直谓其不恭乡约须整顿一番旧讲六谕只稍提明不烦疏释今讲十六谕每条诠解四句多不过十句务简明歌诗也要更定古以河南为中土江南自汉后东晋文物所在遂至今为大邦天下视之为中土若江南人心风俗日变而上天下便大可望治何焯云江南更不如前自捐纳开读书人皆去管勾当希图小利日益污下师曰病根只在不读书孟子云上无礼下无学此六字下得甚结实如今做京官谁肯退朝来即闭户读书者富者恒舞酣歌以为何为此苦事贫者曰吾救死不赡何暇为此如此是贫不读书富亦不读不知何境界始是读书境界天子要做圣人狠容易汉光武明帝成甚么文教不过略有一层皮在体面上略略行些然天下文风之盛超轶前后况文武成康而济之以周召乎倒是布衣做圣人难孔夫子若有走一步路不是门人便不敬他天子好处不耑在细事大事皆做得来便是圣人张连青自从入为尚书耑讲和平许嗣兴为闽抚连青举荐他频频教许时菴写字与他教他和平许嗣兴先从一点操守上和平起弄得不成样以之为龙又无角以之为蛇又有足以至于败前日见顺天府尹屠沂又劝他和平屠对我述其言我云从来不听见年兄你有不私平处不知这和平之药可对年兄之症否有言天津沧州俗侈者何焯云因缙绅家住其地者多也士大夫龋迻第为仕宦无有率其乡人积学种德者而惟诲之奢靡可恨也师曰果然予应童子试入郡城乃端午日竞看斩龙舟者两岸惟见人面如山积层累而上何啻百万然绅士无着绸缎者极丽色新兴服则月白色布袍而已惟有一楚藩子为诸生则内着绸衣一件及楚藩归携资数十万其子弟亲戚门客仆隶无非绮纨始相率讲求衣服饮食器具之精好士大夫家从风而靡不五六年间人无贵贱贫富一皆绮纨矣风俗之坏实由此辈而其易若此圣人删诗最妙唐魏俭至于陋而圣人录之尝疑葛屦蟋蟀见其勤俭而山有枢殊不类也似欲奢侈淫逸者不知此正见其俭处衣裳自宜曳娄车马自宜驰驱惟不肯曳娄驰驱故彻底打算到生死之大故而后决计也其吝啬之意言外可掬于今我们归家既做一个大乡绅也要略略的在本乡做得一点榜样先从本族整理起先要自己清心寡欲禁得子弟僮仆不要欺诈乡里即一族子弟你若无一点恩惠到他但要约束他他也不服一族人多焉能养活他祇是病无医药者死不能葬者年长不能娶者欲向学而无资者少不得有一点周赡他然后立一点家规使身死之后有几年流风余思为人所称述可以法处方好三代以后人力量少不敢行事亦恐行不来更坏祇是与民休息不去剥削挠乩他听他自生自息便就好予云若不是立有品制今尚俭朴如现今侈靡相讠夸了无分别彼此相耀婚嫁丧祭不如此众以为鄙啬失礼非特立独行者亦勉强就之以避亲友咎责欲民生日厚难矣哉师云正是汉文帝不独蠲租而已自己绨衣一台之费亦不肯用商人衣饰逾制者有厉禁洪武视货财如瓦砾教民耕种惩官之贪训士以廉游惰置于重刑故风俗淳朴而国祚久远诸事自然法古方万全立制行法恐滋扰乱者如王荆公乱行自然不好若是顺民情因时势而行之有何不可倘如今日要遽复汉官之威仪固觉孟浪设于一顶帽分别贵贱他俱不必禁则前门外奴隶光棍自渐不衣锦绣矣何也如今王公与厮养同一衣服渠不过耻为厮养以衣饰假作王公耳一帽已定走出来便知其为何等人虽衣锦绣无用且自觉其不称亦废然而止此必然者有何不可行一番定服制便有人向皇上说大家都不穿有何趣味觉得忽然萧条冷淡岂是好景象不知天地间要热闹须忍得几年冷淡如冬天何等枯藁冷寂不得此春间着甚么发生人朴俭了方能富厚亦如此经馆中有不佳数人却不消逐之去留之亦妙天地间不有高下人无所劝惩在吾上者有人便思跂而及在吾下面有人便自觉亦有不如我者便不自隳心不独其不善者改之之为师也所以鹤鸣九皋之诗最好乐彼之园爰有树檀其下维谷有谷却能益显檀之德又恐人止以谷为衬贴无用之物而曰他山之石可以为错许志进上疏言大计年外官辇金帛入京馈送者无数宜禁绝宜令九卿詹事科道稽察此借禁馈送为名而欲九卿詹事科道擅权为实也如此则溃橦卿詹事科道岂不更多所谓观于木瓜而知苞苴之行久矣者书吏一点纸笔之费虽唐虞时亦来必全无我为巡抚即不敢禁属官不收节礼为此沽名而不切实之言如今俸薄交际礼繁又加动行捐助公家绝其馈送势必增其派累人至窘急何弊不作当更甚焉董默菴为直隶督学即尽以学租公费入国帑徐健菴做尚书即将外省朱墨之资裁革此二公居官岂廉者耶定九先生立旋久悟阳明先生一段言语有一官僚见阳明称曰公初仕时即能革公廨养猪之供赡风裁便不同阳明满面发赤曰此予少年欺天罔人之所为尚齿及之耶常不解其所谓或即此意也言官采事亦知其大略而已若将外官某日批何文书行何牌票皆胪列弹章反似有意罗织必有所为当年明相为欲驳熊孝感时常谭数学一日予至其家渠忽问至诚之道可以前知易经卜筮是圣贤亦以此为重又问邵康节是好人否予曰岂独好人是大贤人渠故愕然曰如此又何以有不可前知之说若人前知必遭阴谴此言非耶予曰皆是也所谓前知者知其大略而已如予与公相与久君家门迳如何屋宇若干人口之众寡用度之丰俭无不知者有人问及予能道之然此亦大略而已纵其中有不足于君者或议其仆役之过多或尤其用度之过侈君虽知之亦不以为怪也若件件钅勾棘着人窥伺君家凡有钱财之出入吾必知其数内房之曲折予皆能畜其形此何为者君知之有不心忌发怒而成仇恨者乎夫帝天亦如是也明乃抚掌称叹曰真真高明予在皇上前一语不及仇怨皇上固问之亦浅淡说一二句不是要见度量也是恐触引皇上长出忌讳报复之心来上言捕蝗之事云人有实心则天意可回大哉王言人只不肯实心奈何及常虚庭又不肯虚实者虚之虚者实之奈之何战天下敝得事来都是不要做的人急躁便易败敝乡某氏本朝科甲特盛一祖之孙乡科至十余人甲科三人而乡人视之如无有亦非为其学问于滥时文之外一步不窥也因其嗜利无行虽胞兄弟一文钱亦计算而相视不啻路人可见斯民三代之直犹在上于向年巡视永定河时闲话间云汝辈汉人说予向征噶尔丹时不必如此穷黩身蹈不测之下太平当休养生息此都是不知事务语本朝以四十八家为藩篱噶尔丹自恃强胜扇动四十八家那年深入内地时我军虽不较胜他见兵马之多火器之精矢镞之利固已心惧但他立心要想天下若四十八家为所扇诱亻并吞我兵出则彼去我兵归则彼来中国人说胡人秋高马肥话都是尽信书则不如无书语其实骚达子的马四时皆是肥的汝皆读书人如汉时虏人为患不独汉武帝竭天下之力中国虚耗即如文帝时伺尝不戍边噶尔丹边衅一动兵疲于奔命民穷于转响欲休养生息得乎所以予不惮亲征去此大害今而后庶可言休养生息四字皇上此言甚是但此时却该讲究休养之道捐纳不识字人残民命而滋巧伪部院官苟且渔利为事却不好予于此番随驾奏对时亦启其端说皇上于安不忘危虽千把弓马必经考验他处不可知直隶武弁威容器械近颇可观巡幸所至地方官或亦考试皇上声灵与臣等教戒不同一经圣心便各成风文官以文为名不识字文书词状皆不通晓如何牧民请于幸驾所涖将亲民官不论捐纳科甲旗员不必诗及时文彼或借口来习或生疏即就本地方事问之或如策问以时务令臣辈阅定恭呈睿裁但可存者原不苛刻实不识字者自应去之渠亦无词以自解即不必真有学问就是日夕学习记诵策料中亦必有可用语他在那裹也有惧心不比酣豢无事淫逸剥民也教官一官阘茸无能真如虚设其等有二一为数十年廪生出贡再候二三十年做官小者七十中者八十老者至九十疲癃残疾焉能董率训教一为十余岁童骁做童生不足而为师焉能领袖诸生莫如亦以考甄别之教官怕考日吚唔于学校中不患其弟子不从之吟诵也皇上亦云正是大概治天下内而中堂部院亲近皇上之人外而与民相亲州县官真是要紧得其人则治法不足恃也州县官有百里之地此百里须视如门内敝车赢马一飡不扰民间周巡熟阅劳民劝相耕耘之及时与否各乡之习俗善否水利纺织义节贞孝诸务无不周知有奸民有互乡一一心记盗发必心知其人无情之词必忖知其故所谓民之父母如此虽周濂溪为令不过如此部院大臣久任虽皇上笃于故旧眷顾老臣是忠厚开国一点根本其实亦有弊大臣在位久无建白能劳亦当引退以厉廉耻上亦当视吏部果能为国澄别流品户部果能会计盈虚礼部果能兴教化正文体久任更妙如不能尔令其告休如今满洲皆将这几个老人家煅炼得如木偶若再换一人不知其性情如何从头煅炼又费工夫不如仍旧恰好凑着此时顾爱留恋老臣之时遂致日撞大轿酣睡于部院数十年而不知其中丝毫事务者此亦大弊但这却是皇上至厚处我们断不宜破他这一关但用贤而兼此则更妙矣事有宜急者有急不得者如朝廷目下于科场作弊捐纳这两事真该一刀两段急急断绝的至于海贼则不必急于断绝者必不能断急亦无用科场作弊与捐纳原不该有可以断者海贼不能不有无可断之道者何也海中有贼犹平地有贼也平地之贼自古至今有断之时否天上都有他的星如人身上跳蚤虱子天地间有虎豹蛇蝎蚊蚋蝱蝇之类岂能使之无防备挥斥驱除之而已欲断其类不能也岂惟急之无益抑且急之有病如前年皇上于投降海贼陈尚义招徕之待以恩义敝乡目下即有恶少结联三五十人竟打劫一回商船既有案矣你说他不是贼不得于是才出来投诚横行乡里索诈富户莫敢谁何连范总督都不敢问幸而满抚院还知大体竟着人访挐方才好些这不是讲求急于断海贼的害吗向年海贼虽平出许多光棍假冒随征台湾买人一张札付部里使费些银子就去做大武官如浙江总兵仇机现任山东总兵李雄都是这般人蓝理言仇机乃浙江剃头人一关差笔帖式喜其剃头好带他进京他买一功加都督札付便选一游击一升便是副将一日见镇江将军马三奇蓝理在座而仇机不识马问其功劳履历仇机便说与蓝总爷同打台湾共在一船马指蓝曰这便是蓝总爷仇方仓皇向前作礼蓝反周旋云汝看我老了也不认得了汝之面苍我亦竟不相识矣仇唯唯而退李雄札付即我家大房舍至买的向蓝理要凭赴都谒选蓝云汝面白身材小太不像武官如何于是为他薰晒而面愈白既不能赴选遂卖与今山东总兵予向见李雄名即诧异后以为偶同名耳昨见蓝仪甫言次及之始知即是物也皇上以为沿海重地自然用当日平台湾习水战者而不知其为此辈只吴群虽然亦是买人札付他当日倒底做过贼中大爵尚有一身武艺又非他人可比柳子厚古文各体好诗复各体好书法在当时亦极有名韩吏部云吾友柳子厚其人艺且贤盖无不精工也予问子厚当日未尝附伾文作坏事何以终身沦落曰柳子厚当初不过是功名心盛自负才大可以借伾文之势行自己之道暂为任文用而将以用伾文也不知一为小人用便已为之用矣八司马之名至今乌能剖别哉此种见解古今一辙士大夫功名心热者极易持此见而至于陷溺圣贤却无此作用门路小人得志时也不须与激撞生事令他看得我们迂迂阔阔孤孤冷冷毫无所用便足自完若一见才示其可用便不妙矣初北门屡以事见属予左右筹画不决务推求无弊渠不耐繁而止复又使人言上欲用作部堂会议时令予唯唯予不可复止后即权予假归予即如其言渠亦深相倾吐周详为予虑后及别后东海巧发难端以德格勒弹击北门遂遍北门合势借予以摧德格勒北门切肤之痛不得不俱倾之大冶复从而加功而潜菴及予乃至于不可支然予等而为明公所排不得指为同党矣今日文风予意转属之屺瞻武曹辈盖今日公卿一典试便看汪何选本故选家议论正未必不足回天之狂澜也故易有大畜有小畜大畜者圣君在上正名定分布德发政天下风靡小畜者如太甲成王为君臣致匡辅如瞽瞍及鲧为父子乃干蛊如一家之中夫荡家产妇勤纺绩始虽势逆积久有效故自上而变下者易自下而变上者难然固不可谓不能变也故小畜云既雨既处积之既久阴阳亦合但大畜功成身名俱泰故曰何天之衢道大行也小畜功成便宜引退伊尹所以戒宠利居成功周公虽勤勤恳恳然亦曰兹予其明农哉而召公则引退之决也盖以阴畜阳若不知止过亢也凶故曰妇贞厉月几望东汉之末东林之盛皆处士横议遥执朝权竞胜不止故致倾覆孔子身为布衣何尝不将文武之道好好修明为万世抉人伦崇正教然当时在定哀之世处季孟之间敛锷韬光见几而作不俟终日当季桓子逐昭公时孔子在鲁计其时有门弟子当不下数百人若如今秀才动龋笋庙孔子当帅弟子出揭帖动公愤与季氏不并生矣孔子却闭门读书如不闻也者在出公时受其公养凡五六年辙拒父孔子食人之食此何等事而不出一语以规正之此若大不允者而孔子却安然处之亦置之不论安卿曰于此见圣人之作用曰说圣人作用便差却要于此看出圣人确当未尝不在利害计较究归于中庸不可易的道理方好说却不得力却要看孔子谨严一丝不走处季氏逐昭公孔子未尝食君之禄非我事也分所不属何为多事理当如此孟子曰乡邻有斗者被发缨冠而往救之则惑也虽闭户可也以常情论之孟子似无情者细思之道理却颠扑不破乡邻本非至亲往救而不力则诈往救而力则代乡邻而与之斗伤生被辱以危父母皆不可知即不至身受其灾如今日律例打死人在傍边不救者亦有不应问凝拖带作人命干证有何好处虽闭户可也的确该如此夫子在卫其初不过住歇店一般其君知之馈些柴米受之可也出公已犯其父成事不说言之何益若是出公信孔子委国而听之夫子自有正名一番设施君既不信用何为以局外之人为不入耳之谏那时夫子已老归鲁心切惟卫与鲁邻近他国无可居又远于鲁夫子当日不脱冕而行已与鲁绝又不便自归故待季氏之请而后归也彼时地位道理应当如此安卿云家永州总兵叔具有眼力平常佻达喜游侠好事至三藩变逆却安坐不动郑耿方炽时渠潜至海上觇之归曰无能为也皆乳哺小儿也焉能成事惟有刘国轩将来尚作哽噎耳复潜至耿处归曰行尸坐魄耳乌能为惟有一姓曾者瘦而有神采后曾养性果为江西害刘国轩歼我朝兵无数家政先君性情笃厚虽老思及先祖犹痛哭当家中贫窭不能自存时有宿粮皆以供祠堂之费缘门募化竟二三千金重建祖祠倡议捐祭田为族人营婚葬不一而足明末闽中学者饮酒读史崇尚李卓吾书举国若狂而先君笃好性理赤贫赴考时十金买得一部内府板性理喜若重宝归而督予读之遂开子孙读书一派而天性之厚为根本天性厚岂独是自己根本并是子孙根本先叔生平不喜宋儒学问而视黄石斋为圣人若使闻浙江人以所荐郑鄤为真不孝而淫恶必挥拳相向以为黄石斋先生圣人也岂有圣人妄许人耶先叔有巧思凡人家有吉庆事求其命堂额赠联帖皆应口就而玲珑切合熟通鉴几能成诵先君三十一岁始生予极喜所居地名下地故命今名先叔干弥月时以银泉为贺镌共文面背曰金马中人玉鳞下地类如比有以油杉木为器车者予平生所见祥瑞如油杉五色灵芝油杉木亲试之冬日以瑞香花未开者置油杉匣中数日开视居然开放得此木而用之者大约有福命存乎其间耳先君得一付不意为泉州知府王者都所逼要分开已薄王怒而不受后共分为三先伯一先父一先母一先祖先得一皆大福他姓得一付后死于兵不知此物归何所吴给谏得一付死其妇悍妒异常曰老厮讵应得此留为己用竟不与后经兵火亦失去如此者多得之既难而用之者尤难先母善知水味喜黄河水与京城水以为味厚而甜屡卧醒自诧身旁卧一大鱼顷之而失先母孝而知理先君直不过一意向善百折不回此人之所不喜而神之所喜也予年来与子说当劝小儿作时文岂是要他急中进士图科名要他读吾儒书把心地引到正处虽用心深苦而自有一段和粹之气大凡人之心必有所寄如人君不寄在贤士大夫上便寄在宦官宫妾上宋太宗终日下棋罢即看太平广记人谏其太勤曰吾以此避六宫之祸耳真是名言小儿尝言欲以二三年且学算学待他年再回头专精于儒书我叫他读正经书也不是要他做名公做经师正以五经四书时时刻刻安顿吾身心之物岂容有待吾之喜怒哀乐忽失其常不合圣贤道理便当自省便当惧必有缘故所以左传记一人一言之失便占人吉凶祸福是此意也渠生在吾家有祖父一脉传下来少差些便不妥如蓝仪甫一路升官讠夸张喜跃到老无事若我辈如此早巳化为灰烬觉得心才略放些当日必有不开交的事来此可见天之待人竟可见天之待人竟是各色各样卷十九诗文古人本传载其诗文即此便见古人妙处可见平生所作止此不浪作今人一年刻一集有何益处妙在天地间所传多者与少者一般绝不因作者多而传遂多凡作诗须看何题要与古人某诗某诗相似玩他立言体裁是何等以为规模但不大差祇是不可钞写耳如此模仿久即自作亦中规合矩矣如曾子固做古文每篇或摹韩或即摹欧皆有成处读古文亦是要记样子样子多便不窘顾宁人读得书多古文与诗都可观但诗落笔便要不朽不为诗经亦为诗史这个见解存在胸中亦是病何屺瞻亦然信如是诗经至今还可删去大半彼采葛兮一日不见如三月兮有何关系盖诗与文章不同所以道性情性情谁不有屺瞻聪明此却须与说破王守溪以气之灵明为性正佛氏之说守溪未必学佛正坐终身繁华于理上欠研求耳本讶王唐瞿薛未能立极盖经义必须与程朱合无间或有其人矣而不肯为此又或辞不足以副之笔力不高类于训诂语录如虚斋先生者看来制义总无有一人立极文立极有韩昌黎诗立极有杜子美又好帮手汉有马班同马迁虽不及古史纪传一体是他开创自作底文字秦楚之际月表汉兴以来诸侯王年表后虽有作不能及也使韩昌黎与之打滚定当折脚骨迁固雄刚此评不虚又如贾董之条对诸葛武侯人物敢道他不立极即以文章论零零碎碎皆极好张留侯亦是立极人物扬子云有重名然少逊就论文字也拖沓既不及董子之醇又不如贾子之快六朝无人物书法立极自王右军而外亦多善书非后代所及明无一人立极仅一阳明收拾结果不及古人学不如宋文不如韩柳诗不如李杜擒宸濠一节乘机遘会如此者多若论勋业则郭汾阳李临淮赫赫前日矣论世元诗品许其清新世得问清而不新可乎曰以时文论之岁生中式文字清而不新亦有新而不清者要之得古人一节皆足以豪张籍祭退之诗与李翱祭文俱绝调退之平生自处首在于排二氏翱篇端发挥而此诗终韵无一语及者文昌早年曾劝退之着书矣岂晚乃悔遁而之他耶退之与孟简书籍湜辈未知果能不畔去否而不及翱亦可疑也问韩子论诸经皆当曰程子云退之说他不知不得春秋谨严左氏福蒧易奇而法诗正而葩皆明理之至程子说礼一变而为夷狄再变而为禽兽春秋于夷狄斤斤然韩子以为谨严深得其旨看来以福蒧评左氏极当盖左氏叙事过于铺张上规姚姒浑浑无涯周诰殷盘诘屈聱牙也赞得是问诘屈聱牙四字亦类周诰殷盘曰如某人与某人语即学其声音退之不独翠周诰殷盘为樊绍述墓志通篇效樊绍述文为柳子厚墓志亦类柳子厚笔意种与穆伯长皆受业于希夷而传其理数之学者伯长又笃好韩文为学者倡元之则首作杜体诗一代人文权舆于此时矣孔安国尚书序朱子以为不类西汉之文看来是孔子家法孟子七篇犹有国策习气论语则绝不类左传国语矣钟伦问西汉文章尚有流弊否先生曰何弊之有秦不如汉若国策则有弊一变而为苏子瞻又问六朝流弊曰六朝之弊已极予与屺瞻言文章不要求古无论不似即似亦无足取所以古人谓东坡耑摹战国策便非文之至从来无所谓古文也祇是就这一事意思见得透说得出来只将闲字眼芟得个干净便是好文章如今谓南宋文字不古者非以其过于条达明显形貌不似也不过是以其闲字句太多耳道理已是见得如此却要放在那裹数十年写出方好不特差错者须改即是者亦要烂熟久之枝叶渣滓尽去自己不消多着语言而自朗然即听者不待我言说之毕而已自领悟此境非可强取所以用工须少时程子言某十七八岁时便见得如是至今仍见得如此却意味自别要之意味别则所见亦定别矣何焯云宋人文字皆偷人的说话本之于经者循其根柢皆有味本之庄列国策者察其源本已自索然曰六经道理平正深厚平正则无弊深厚则不穷故古人原本于此则耐寻味且后人本此不为剿袭乃为发明若庄列之徒存其言足矣何足发明既不系发明则为剿袭即注疏内字有不相粘者但年代久经前人用过者便觉得有些古雅柳州学西汉昌黎学周故文时古吾于八家内欲选韩柳曾王四家文行世亦以其近古也易注疏看了亦于易不相干周礼注疏最好何焯云书易两注疏极不好礼记注疏甚好世得论昌黎师说中有说爱其子使从句读之师至传道解惑之事便不肯从师盖今人原有于技艺外面之事转向人求学习至身心性命之学则置而不问无论厌其迂而畏其难亦有四书五经自幼学习何至老大尚以问人之耻后又云年相若也道相似也今人明知自己身分不如人却以年大不便俯首师人又彼人有绝技我以为我固知大道何屑屑以此屈节于人如程夫子便不肯请教康节易数孔子却问官问礼不立界限乃信倡黎之文至为切实平推西碑有但书日而不书年月者岂非大阙漏但书经却有此体大抵名号书法惟春秋当法春秋年下书时时下书月月下书日有以两日赴告者则书两日有雨雹灾眚经几日者则书某月某灾几日有无关轻重者则不书日楚及吴越慎之又慎不使见经到后来列国策告俱有他他实与中国盟会不得不书则书人其后日益张大竟主盟不得不书其爵然但书子而止必不予对僭号至于子则概称之曰公子盖公亦可通称至楚虽王子亦称之曰公子真正谨严柳真工于为文随笔写去书札数百千言无一字可增损直到班马地位至韩文公驾而上之直追周文柳刘辈皆知昌黎必然千古柳当时语人曰子勿以大唐人物为易目前如班马者便有三四人如崔蔡者便有二三十人今自不信后当自见之今其言果不虚如韩柳何愧班马而元白之流何愧崔蔡韩文公顺宗实录质实得经意无虚词无遗事方是实录彼正不屑学史汉面貌而人至以为訾议乃不读书人也如今人读经史古文随人道好所以然好处问之茫然如韩文公平淮西碑谁不知好然无知其好之所以然者如其中叙事之始末不分年月却是何意盖淮蔡之在唐不过一隅耳以叛逆之臣据一隅之地用天下之全力图之四年之久而后成功其为辱莫大焉故略而不书联片读去有似一时之事其立意高处为得春秋之义而驾漏联贯不用编年却用书经体昌黎之文本之六经所以高出于两汉之后也韩文公王荆公晚年极熟时每作一文令人书之冲口念出写者不给一字不可点窜司马温公称介甫高才博学真无书不读即举子投以程式文有一二佳处亦无不记诵故晚年遂造熟境看介甫生平无事不傲独至文字真虚心服善子瞻作表忠观碑介甫得之宾客皆以为荆公必因其异己衔恨毁之荆公回数读累日不舍谓客曰子瞻此文若何众唯唯徐曰西汉文也众以为然又问可比西汉何作众不能定又曰异姓诸侯王年表论赞也举太史公最佳文以方之范蜀公死温公为作墓志尽将蜀公不喜新法及新法之不好直笔尽书彼时正荆公流窜诸贤威慑朝野时蜀公子见之而惧急密礲石纳之矿中不知小人已早购石工得之以献荆公荆公读之不已粘屏壁间反覆雒诵语客曰君实此文西汉文也荆公不喜苏氏诸论策何尝不公道子瞻初中时倾国传诵其文独荆公绝口不道一日入朝寮友问之曰全是战国策文字安石为考官必黜之于是苏氏大恨可见荆公所以望苏氏者甚大苏氏自待亦不小不然如今人以战国策许之便勾了如何尚街恨荆公清修有学复孝友能文章不幸做宰相武侯不出世不过是管宁一辈人幸而做丞相管幼安着述至今无一字传世汉人学问多是黄老谶纬不肯耑心周孔忠武若老于南阳其学术恐仍是汉人家法广川之学至纯粹而说灾异太烦琐亦是习气荆公上皇帝书本欲选入古文因其太长故汰之然宜删节之庶可令子弟读也王荆公真工于文其周礼序三篇虽柳州不能也惟昌黎办此耳宋朝万言策亦以介甫为第一南丰文以梁书目录序为第一次学记三两篇古文以句句有实理有实事简净踏实马上若多用也矣焉等字气一住便弱欧文每有此病予见子弟读欧苏文者辄劝沮之以文太卑耳昌黎之文周文也柳河东之文汉文也近年有弹驳柳州文者由于不解其佳处耳朱文公朱汴墓志何让班固其他便卑冗想文字随气化虽贤者亦流转其中而不自知也伦儿近知于古文字字求其着落由此而上求之经书便佳何焯云汉唐人文字还禁得敲打宋人文字若如此便无一足存者曰汉人文字亦难敲打大抵古人力大于身所见高无起不收无唿不应即有一段放空如天外一峰亦必有缘故朱子大学序云俗儒记诵词章之习其功倍于小学而无用异端虚无寂灭之教其高过于大学而无实如东方朔之流腹中书记得一大堆即方言俚语无不记的是多少工夫徐庾沈谢耑事雕花刻草风云月露工于制词竭一生之精力为之是多少工夫如今梅定九算不过一年可尽其术岂不是其功倍于小学而确乎一无所用日用之间应事接物记诵词章何尝是刻不容少之物异端之教至于连身子都抛了父母妻子都抛了耑要成道岂不是高于大学么而确乎皆是落空的并不可以治天下文公如此等句子真是字字的确古今名句惜乎以排偶出之予问之排偶有何不好曰不古予问文章祇是道理足何用句调古曰修词亦少不得如六经亦用排句而字面不对汉书及东汉文章有对句而字面亦尚参差然昌黎不喜班固想即以此南宋文字苦在枝枝相对叶叶相当如异端对俗儒虚无寂灭对记诵词章其高过于大学对其功倍于小学而无用对而无实便开八股之宗便流为时文体朱程文字拖长不简净昌黎理未透至十分所以文字不能如语孟朱子王阳明皆能文而晚年故意不为文此正不如孔子处孔手愈老文愈妙明朝人真不肯读书古人文字看去简古零零落落若不可解久而读之脉络井然一字不妄下后人文字如七八岁童子作看去无不了然然寻其字眼乱下语无伦次意不相接多不能通王姚江王道思归熙甫皆有好文字但不多明朝古文王阳明方正学为首次宋景濂再次归震川唐荆川王遵岩世得云明朝自万历年间读书人看古人文字最怕分语意前如何说中如何说后如何说以为文字要飞舞错综随意绚烂不得寻章摘句分立言次第句句有归令节节断续今见一明朝名公批国语某处云不必求其语脉不过是鼓舞笔端此风一开便使学者不讲道理而求文工读书终身茫不加思如坠云雾心益昏蔽毫不能辨天下事此祸至今为烈也李于鳞为某人作序云文宁失之于理此可为明朝人做古文不好的供状何焯云泰州人但知有王心斋却不知有储柴墟柴墟古文甚温雅无虚套又无理学语录句样明时古文亦是成弘盛时好如王济之邵二泉李东阳储柴墟皆好至王遵岩归震川已衰矣柴墟与友人书云当今经学甚衰海内惟蔡介夫王伯安为正路伯安已告归介夫亦不久将返海滨君必须见此两人如今人皆知阳明虚斋两先生当时尚未定论也而柴墟两屈指焉不必问其文之佳否即此便有关系足存又送介夫归序甚好似欧文如今应将明朝古文选存一帙未必不精采从来文集成一家言可以千古者原少文章以西汉为盛班马累世成书古今不多见其他亦不过有几篇而已若就汉书中择可读者亦不过一二百首惟选者具眼难得耳吾想选文吾以为佳人未必以为佳吾今以为佳后人未必以为佳奈何惟是字字与他核实自肺腑中流出有关系者便存可也海刚峰上世庙疏调虽软靡然却有气中有实际处可存亦有文虽长事虽美而不足存者杨椒山疏是也罗一峰劾李贤疏恐亦不足存何焯云椒山疏中无条理问龙守珠狮戏球意何为曰如今人一部文集精神命脉所在古人终身不得几篇好文字着一书便终身精力数十年功夫今人动辄成集不数月便着一书如何得好渠见孔子诗书易礼乐都是成于二三年间不知孔子周流天下多见多闻遍举历叩已数十年功夫不特腹藁久成只恐改订之本亦不一至此时才了无疑义遂为定本朱子四书集注不知经几番改窜才定作文须识体裁初拟选馆时试申饬督抚荐举廉能以兴吏治诏中有一人众望所服竞就问焉予不为动吴孙若述其语起处用奉天承运皇帝诏曰止处用布告天下咸使闻知予谓此赦诏体不可从直起竟可不然只用诏曰两字布告天下咸使闻知是决用不得同考五十八士与我意合者仅七八人及纳卷大为魏柏乡所笑谓申饬督抚如何布告天下耶文章不讲立言体裁便至鄙俚可笑清苑郭蒯菴为李高阳作传有云太皇太后崩公入临声彻殿陛人皆以为公忠诚所结而孰知其为公位极人臣之符也哉盖高阳声高遂如此立言岂非笑话若将此作文章余波如所云眉目如昼戟髯若神目有紫光之类有何妨一日李刚主过予贻以祭万季野先生文通篇皆道万如何称奖他岂有此体一亩泉李令求朝分司作记分司便牵扯大中丞长大中丞短许多支词我最不喜如此面阻之云我说开井好汝说极无益而劳民今又说是开井好岂不是行与言违伺取此不实之言汝各自逞文采便自作不必干与我我便不管若干涉我又不说实话却不许如今文章不好便是此病根无其事而为文虽马迁之笔不害其为不好若字字核实虽今人作亦古文也泽州以生传见命而渠门人为渠作年谱累累数万言大概如钱亮工为陆淡成作墓志所云大抵先生之学以穷理尽性为宗以正心诚意为要至今日以为笑柄予将为作书后实实道他同作考官不受关节平生耿介老而好学手不释卷他自然不喜我也不要他喜检讨高其伟因大山寄性理诸论请教安溪师师曰凡做此等文字须似质所疑惑求解不得方是真读书人用心于内而体裁亦佳遽然直下判断是非古人学识不能到这里而声势如此便不过是要做文字以自炫耀非真欲明理而求自得者用心于内者文字虽不高而其中却有条理务外者虽多话说而条理少此作文理亦无不通然却还是这一种不是那用心于内一种桐城论文最好说昌明博大是矣但其所谓昌明博大不过多些长些便是却不好文字肯切实说事说理不要求奇求高都有根据天下便太平明末如金陈黄陶菴黄石斋洪高才绝学而其文求其近情理者甚少观其自命几几分坐尼山后亦归结忠孝到底文字不好真是关系气运之物台垣为泽州制锦屏祝七十求师衔呈文稿乃吕履恒捉刀师笑曰无论文字难通即通篇以圣人归泽州予何至于此虽至愚之人亦不敢以此自居当日予六十京僚为予索文看韩慕庐一篇已不成文字何况其他他文皆不敢观张辰史死将来后辈为文者只有一阵季方虽气薄还干净问何屺赡何如曰未尝见其大篇不敢定渠未搦笔先有一个必定要不朽之意在胸中是于为文之外又多一意矣即诗亦然古人作意者固多随笔成文冲口而出者亦不少全是雕刻一种自然萧洒之意全无有何佳处即渠看诗文亦似捉虱子一般好搔抓细碎处益处固多通体算来亦是病四家叔亦是知己予假还卅余岁祇是读书不已四家叔向二家伯等云人生天姿靠不得厚菴少时天姿平常的狠如何比得二兄与五弟无奈他祇是读书不歇如今定何如二家伯云难道我如今做得文字不好么四家叔云怎么不好祇是也压不倒厚菴拉将军将班师泉州人感其不杀立功德碑予求二家伯为之二家伯允为之四家叔又促予亦做一篇云汝二伯文虽古泉州人未必领略算不得当行汝试为之择用焉可也予亦成一篇二家伯文成古奥难读几不可以句四家叔观之云倒底用厚菴的二家伯曰他的也好我此作毕竟也是奇观四家叔始终不竹执定仍用予作予问曰倒底立意如何曰子文中一段表扬其不杀闹热些汝二伯文未免将此意乎叙去了家四弟作古文不偷韩文公人读的大文字都在墓志碑版文中窃取恰有何屺瞻耑留心碑版文字尽被他捉住敝乡有一人作诗极熟杜工部自作也窃取杜工部人不读的诗亦被人捉住屺瞻看古文不从议论文字入手先读碑版文字亦是一病古文自是议论畅达后渐缩敛便妙韩苏少年率如此孙樵刘敛黄山谷辈文字不能成大家就是此病如今看小学生文字亦然下笔千言汨汨不休有论头便有成短短的亦成章也有一二语有笔意思路的到底有限屺瞻古文亦长碑版教他做叙事文字便不能出色碑版文字须简古庄严难开展如今所谓古文者亦不求如韩柳模样那就不好字字核实如其人如其事而止文从字顺便可传便是好古文然文字句调古觉得惹人爱重以其中有不可轻处如一般铜器有几片朱砂翡翠瘢点便耐人摩挲周卿弟未尝肆力于古然于文之古今到识得此亦山川之气陆稼书文字气短与万季野一般直撞便完虽长篇大章而气促无益也向尝语韩慕庐以时文奇不如平明末文毕竟是有词气不如成弘公试看东汉之末文字何如西汉中晚唐诗何如初盛南宋文字稀烂何如北宋自然太平时文字正气公乃风气之家何不选一部前辈文风行天下使人变而之上韩亦首肯后东宫令选一部时文看渠都选成弘以前文字寥寥数行者东宫嫌其太淡而不观惜其不久病而死洪永成弘间先辈大结其长浅与八股埒于道理却合述圣贤说话不过数言可了正须以我意论断耳如今之描画口角以求拟肖圣贤肯为之哉我所以欲变经义意正如此时文要字字可以讲得方妙一片雪白虚字体贴虚神实字如铁板推搬不动如经传一般无一字无义理方是正宗又作文要词调不离样屺瞻时文要字字有出处读来却不似时文作古文则可时文断不可小学生初作文要得有词有了词又要有气有词气再要他有法终之要他有理成人不如是第一须求理理足而法气词具焉此正法也百余年不讲矣成弘间人有此至正嘉便肥肉多然尚是有血气的但文体己坏所用五经句似是而非捕风捉影就写上全不典切矣明末时文看其议论气势直欲凌驾前人掀天揭地由今看来卑鄙无味之甚以其理不足于题不相干大约时文之坏由不肯看书起不肯看书则于题理懵然理不胜则思以词采胜以词采胜则求新奇灵变以悦人之目遂离经叛道而不可止矣子欲辑语略文略内外篇外仍欲辑制义略盖制义无论为一代取士之制其精者羽翼经传至者语皆如经如顾亭林且比化者一节文直驾守溪而上盖字字有来历精于经学而其辞又能补经之所未备而不悸于经亦可马绝矣守溪周公兼夷狄文论者推为明朝第一果然琼山因见其中间补奄飞廉遂补出五十国似为密致然守溪不补非漏也五十国夷狄在内也邱程反觉有痕迹至于说百姓宁真经语盖兼字非后世穷兵黩武犁庭扫漠不过内外有限各安疆界而驱字非放字后人讲成勐兽一似要依人而周公断不容并处之象不知勐兽亦苦在园囿之中以纵之山野旷阔处为乐亦非后世禽荒之比观其天冠地履华夷之分截然上恬下熙鸟兽之类咸若词义精粹气象正大昌明俊伟可观世运之盛其上下字及若字俱出尚书无一宇杜撰也如杨慈武王缵太王节文中间出身不失天下之显名字字醒出而无痕迹盖此句与必得其名句有别文紧承一戎衣盖天与人归虽欲辞之而不能故下一字文中牧野之师方会而前徒已倒戈四句字字精神通篇正大醇厚田中台吾岂若使是君文皆文之至者若择一代之可久传者或二百篇可得也王文恪时文已看过千篇三百年中真第一人论道理虽不能登朱子之堂入伊川之室要如出其上者其文似淡实有味似疏实周密似少实足有等题目天生不可装入说话的祇是就题下得几个虚字妥帖不生出语病来此天下之至文也王守溪文字登峰造极然有以后人心思偶然可以相近者便不须存如奔而殿任后人穷思极巧无可复添一句至许子必种粟而后食乎一节文法已备具细思孟子因其种粟后食有食必有衣故问衣褐有衣必有冠故问冠又问釜甑铁耕引出以粟易之为下文折辩之地是冠与冠素生于织布后衣而爨耕生于种粟后食也文尚漏此巧守溪自然算时文第一手本是一极体贴好讲章又创出许多法则其安顿亦极好极费经营而绝不见有巧处此所以好若一见巧便不好制科本意不过如此到如今耐推敲者惟守溪不是他精神才力能詟服人是他用功到得是处故孟子曰圣人先得我心之所同然然字妙不过大家皆以为是不曰我心之所同奇同妙而曰同然与上同视同听同美分大小之官者以此千百万人心合起来便与圣人同所以善不善久自论定老师言崇祯末时文鬼怪有一提学至闽非此不录通顺者率置劣等时有泉州府学岁试第一题是何事于仁必也圣乎破云东周不可以玉帛之会会夫夫者愿天尝生圣人既发落后同侪率不解叩所以其人曰此最明显东周即天子之都焉能人人皆主玉帛此指不能施济也下句破必也圣乎其人姓范皆唿之曰范东京又一老生作次题为沧浪之水清兮四句前后文皆用平常语苦于腹俭无可填写而深惧置之末等乃着二句云沧浪之水清且粲中有鲤鱼长尺半提学阅其前作已置六等至此二语则加点为升之四等又一童生完卷后与其亲串看亲串曰如此平常恐不能得志童生曰已完奈何反覆不得已于篇末缀尾云乱曰邛若登干复坤其意盖曰我名若能登案则天下而地上矣甚言其无进学之理提学二作已平点过将置之及尾见此乃密点之遂得人泮国家将亡妖孽昼见闽中邪神祟鬼昏暮舆从拥道过人家酒食而土木神像自起行走人家祖先木主人但于座下动之便能自行于几上先君先慈每夜起看天上刀弓剑戟之形常经月不散与时文言妖并见于时可畏哉看杨用九时文不怡云大凡文字毕竟说得出者其人便有方寸孙燕及平生最感一老童生及发时诸亲族都未照管先为老童生谋进一学此老童生自己不会做文章却会看文章平时见孙文章许可而有未足之词曰文章已好祇是尚未长出眼来文章到太好时不要人看他他便会生眼睛来看人到得这里便能一路腾达而去不留行矣孙至中举人之年其前妻饿不过竟舍之而改嫁一屠户孙哭之累日自思哭死无益仍读时文作文字希图教书过日此老童生一日又过之见其文火惊曰了不得了子文通身是眼矣论其常岂独进学当即联捷而去其年孙即进学即乡会联捷孙终身感之宾实如今若教他做一部时文稿自当驾归胡而上以其理透也渠且会安顿题目语气王文恪等好处亦是如此书理既明想出如何托出圣贤口气而法出焉宾实却与冥合大山文虽比韩翁纯正然也有一病都是读书时见有一段好意思好议论做这一篇文字不是空空洞洞说这是个难题就做逼山来的文字如此才有一段生新意趣秦龙光文字所刻学庸一帙殊不如往时问病在何处曰其根仍是见理不真临文时又要人见好便有假气作文时看书已不错又要我做成这一篇文字必定雅俗共赏不特理路好就是文章也是古今不可废的好文章如此便带假气盖临文时无暇作此念头方好向王原令贻文字是陆稼书评次句句都要合朱子说话何尝有差错却不是真文字何屺瞻时文祇是不做故生若常做自然比他人好他腹中倒底有许多见识渠只欲一做到不朽地位方出笔岂有此理韩文公亦祇是不厌不倦的做倒成了人自存其足传者即有不好者何害先不好而后好更妙若天生能文幼而出笔便足传世乃王德用所云貌类艺祖父母所生已有何功况决无此理如写宇一班祇是写诗文祇是仿与人看切摩讲贯读书不巳自佳读八股者不辨美恶第见其为刻本诵不绝口人饮食将以求肥而噉泥沙非徒无益其必有害矣一少年登科刻窗稿求叙文于予斥而拒之病其速成也令以一部奉吾家某者必珍而读之其文不胜某也十二至见馆试诸卷知其平常诸庶常皆极一时之选执牛耳者仇兆鳖也有文名者胡作梅汪灏也当其锓版行于世则岂有非之者哉先生问吴元木何日撤馆曰二十日曰可谓勤矣去家半日就馆未可云远读书须有跋涉意又稍不闻家中事正好问某人文字何如可望入泮未答曰有章文在进学时本事先生曰章文在今日本事亦差向时不远苦心体认处自有其弊端亦如释子念念不忘西天见古文正经书视之非不隆重但不敢入目恐其浼己也传一部新稿几篇新试牍则急取披诵以为真可以取富贵耳故我尝有中平素之说谓某文不利场屋但苦学有年到时脱胎换骨亦未可知有平日文字好而当头不满人意者亦有文字不好而售者偿其勤劳中亦论不得黄岁生乡墨清不失家数卷二十诗文选诗旧未登楚骚体今取瓠子歌秋风辞长门赋自悼赋若干首则诸体俱备且三百篇中已收此如旄邱之葛兮是也六朝无可录者昌黎闵己赋别知赋朱子感春赋当入选古人以诗教为先孔子曰不学诗无以言观孔子言语与他贤不同处全在此孔子论学曰不亦说乎不亦乐乎不亦君子乎巧言令色何有于仁而尚曰鲜矣有子辞气称似夫子者曰好犯上者鲜矣曰未之有也已硬些了如夫子患难时极自信话亦止曰桓魃其如予何曰文不在兹乎极其责备如曰无乃尔是遇与是谁之过与则将焉用彼相矣吾恐季孙之忧不在颛臾而在萧墙之内也反似替季孙筹画语极其刺讥而曰何如其智也曰再斯可矣人而不仁尚曰如礼何如乐何极其痛诋而曰是可忍也孰不可忍也曰奚取于三家之堂如此等处不可胜数真是得力于诗以类求之无不如是虽诗如苏公暴公寺人孟子亦直截尽露夫子如骂宰予昼寝朽木粪土其言切直似之下截却又以听言观行说宽些如骂子路野哉由也峭直极矣下却以君子正之详论名正言顺道理到后来令人意销至孟子泰山岩岩语气如排山倒海兼带有战国风气伊川被人请吃茶看画则发怒云予从来不好吃茶从来不识画朱子与人语反覆倾倒不尽不休比之孔子犹远故诗者全要含蓄蕴借意在言外故曰长于讽谕主文而谲谏言之者无罪闻之者足以戒宋人诗病正在说尽事理不如作文何须诗诗至七言律又与古体绝不相蒙全要柔软一硬便不是昌黎古诗何等奇俊及为七律便全用柔软昌黎诗自命千古所以当时人不识昌黎亦不屑与之同如今看来果与当时体不同韩柳诗律最精当以为法杜之外惟比宜学之天生蒸民四句将道理大头脑说透若下面如何解物则如何解秉懿便是文字不是诗作者意却用此引起人有好德之公心皆知仲山甫好处而已下面便说天生仲山甫如维天之命于穆不已于唿不显文王之德之纯下面再讲文王如何与天合德又是文字下却说假以溢我我其收之骏惠我文王曾孙笃之朱子诗不到处即在说事理太尽也问云邵子云自从删后更无诗想亦是见得此意曰又不好如是删却后代盖三百篇独绝千古者亦是豳风鸱鸮文王于穆蒸民等几篇圣人作者非后人所能至他诗如春秋时所作何必尽过汉唐人汉唐人亦有胜之者汉魏至今原有诗盖性情无古今也某尝欲选诗略若止就诗论而工者须千首若止存其可以接三百篇者则严为割舍止可五百首诗经后人做不出者有限几句如天生蒸民四句维天之命四句上天之载四句而已诗不须句句将仁义礼智字填入如性理中入朱子诗之例尽削去朱子好诗而止载其有此字面者何妨一篇流连景物止一二语见性情及寄托全在言外者更妙如采采芣苡何尝有一字说到室家和平化行俗美上朱子论诗以周汉迄初唐为诗之权舆盛唐至本朝为诗之翼卫愚窃以为未安齐梁及陈隋众作等蝉噪盛唐诗之最盛者也降自中叶卓荦犹有数家谓唐不如魏晋非定论也予则以乐府古风为权舆近体为翼卫乐府诸体俱备五七言所白出也古诗之至者今人直追古人何分世代逸诗孔子所删虽佳不录钟谭诗归盖祖述朱子之旨凡诗讬于室思者多自寓己志盖以夫妇兴君臣之际此体盛于离骚然亦肇自大易妻道臣道自然之对也于后相沿兴讬皆同益信离骚求女为为君求贤而非以己求君矣苏李诗五言之祖也选者多以为二子相赠答之作然玩其词义正不必尽然也故今但以古诗目之首变诗骚之调而曰古者自后代近体诉之也苏武忠节固汉人所壮以为盛事而李陵之志世亦悲之故有疑其诗为后人拟作者然相传既久自杜工部韩文公无异词又苏之典故明习李之悲歌慷慨具见汉书则其文采风流兼其事以取传于世无足疑也苏诗饶醇厚之气骨肉枝叶数语足以弥缝人伦树扶教道故予诗选编之诗首非独为其更号也李诗清宕豪壮为古诗之绝谓后有作者皆其余音苏子卿诗四首首章谓骨肉之亲如枝叶之共根本不必言矣即朋友结交亦非妩因而然必其德义之相孚心膂之相契则与同气者无异故曰谁为行路人也交之深者又如连枝之树虽异根而合亻并岂非共为一身者乎二首或作留别妻三首四首皆送人之诗与首章意同梁父吟二桃杀三士事有无不可知诗亦难辨其真武侯作然从容宽大之气特可玩味盖谗晏子为大国之相不能驱驾智勇而以权术杀土也故魏廷杨仪辈皆得终年命于武侯之世器之大小县矣管晏并称而所自比曰管乐可见也气盛词肆如曹子建上责躬诗之作仅见耳杜子美咏怀诗颇似之韩子所谓卓荦变风操也曹子建薤露行王业灿已分者言自孔氏删诗书以来则帝王之业已粲然分寄于文章矣故我今日者怀王佐之才而不展亦欲驰骋寸翰以垂芬于后也此诗述圣自道皆得体如李白之绝笔于获麟则妄矣怨歌行有感于君臣之际而作也书周公居东二年或以为即东征殷叛然中外之疑未释而擅命专征以实谤口乎故先儒以为避流言而居东此诗实传经之作灵芝篇思亲作也此等诗高出两汉矣子建好士故赠别诸诗皆有哀其贫贱而振拔之心而每以不能为愧赠徐干诗以宝弃为和氏之愆自责也又言良实晚收怀美愈耀以致勖望之意喜雨诗风从东北来则雨自西南则不雨故云之西南征者雨候也七哀诗云愿为西南风乐府改为东北按诗云习习谷风夫妇和合之象也若化为东北则当以阴以雨而志遂矣安得君怀之不开乎故知改窜文字非小故也煮豆诗当以朱虚侯种豆之歌比而观之盖汉魏所以兴亡也陶渊明示周续之祖企谢景夷三郎诗讥苟就也公之学行志节见于此矣观靖节停云时运荣木诸诗人但知其清六旷达岂知其隐居求志如此哉赠羊长史诗此当是刘裕入秦时也不致匡复之望而长怀高隐公盖知时代之必非矣归田园居狗吠深巷中鸡鸣桑树颠直用汉乐府句意退之推鲍谢而遗陶者此等处耳然意之所至岂必词自己出乎不本于性情之教但以不沿袭剽盗为工非至论之极也渊明拟古章道出本意不能掩矣朱子曰陶元亮耻复屈身后代自刘裕篡夺势成即绝意不仕此为知公之深者使当其际而后收身则不可得矣玩味末句意公正自幸沉沦之早而今日所处之义得以无悔耳而故婉其词曰当山河未改之时而不处高原矣况际此而漂流岂有悔乎公宗尚六经绝口仙释而且超然于生死之际乃有读山海经数章颇言天外事盖讬意寓言屈原天问远游之类也诗选存郭璞游仙诗及惠远报罗什偈诗者以仙佛之本指尽于此也淮海之禽微生安足慕颓山之势世义在其中读者至此宜深致思索焉谢鸡连送孔令诗和乐隆所缺贤人去则国家有所缺也在宥二语言时方清平也是时刘裕势成灵连有去志故因饯孔令而以愧喟乱章焉任昉厉吏人讲学诗首四句述其老而好学之志暮烛用秉烛夜行语也南亩将落言晚节不勤恐无收获也末句则言尊贤用众乃诗爰有树檀其下维谷之意王仲淹言任昉有君子之心焉此诗可见律诗始密于唐然如阴铿新成安乐宫诗已无一字之非律矣故诗选录以志始录徐陵出自蓟北门行及裴让之公馆谠珊南使徐陵二诗不独见彼时邻交而南北词调风气何其均也王勃倬彼我系诗紧我祖德一段谓仲淹也司马温公以隋史儒林隐逸不载为疑然观此诗则无疑者家传乃后人粉饰陈子昂感遇四首前三首皆于佛教有微辞昆仑犹浑沦也天曰昆仑地曰旁薄一首言阴阳会合始于虚无以生万物魏伯阳云当此之时天地构其精日月相撢持雄阳播玄施雌阴化黄包即此意也万物之化有生于无则推太极贵窈冥者尽之矣丙方之说其论愈高而实无明也空色既皆寂减矣缘业亦将何成乎观其教虽盛行纷纷借借然生死之化不为之停足以知所谓寂灭之非真矣二首刺穷民力造寺刹亦有感于时事而作夸愚矜智二句尤诛心之论不独末流之弊如此其教之发源便有此病韩文公诗乃知仙人未贤圣护短凭愚邀我敬亦此意也三首慨圣人之教陵夷与前二章相应和韩文公推国朝文章自子昂始固为文词之高然亦岂于此等有合与唐初傅奕辈流虽未辟老而不附佛皆所谓逃墨归扬齐变至鲁末首则叹势利之不可居而欲远引也汉书云膏以明自销香以薰自烧故以兰膏自负而感激生怨者惑也众之所趋明者所避时之所弃道之所存因自嘅既离云渊而入罗网复将谁论乎唯应守固穷之节狎鱼鸟而忘机也子昂排律数首唐人首唱王昌龄钱起七言诗佳学者且造钱起地方学子美江夏使君叔席上赠史郎中诗此白遇赦还时作也唐人品题白诗至高置之工部之右惟元微之之论不然耳盖杜诗兼汉魏六朝之体以其沉奥雄厚是以出群李则意眇建安而上虽作近体绝山蹊径清超摆落直如古诗然者此等可以观矣咏怀北征不独为少陵大篇自汉魏以来未有其比盖其心期志操不让古人而醇气古节眇两京而直上六代俳俪绮靡之习扫不见迹矣自时厥后惟韩文公赠张籍寄崔二十六欧阳文忠重读徂徕集三诗可以相亚凡一件事要真知狠难看得古人文字不明白处正当留心予初年看八股最不喜王守溪不知其佳处安在今观之其不讨好处才是真好道理平实妥当而体制近古初看诗了不知所传为好诗者有何好处只得用自己意思觉得好者便以为好看杜工部最有名者有句中字觉得不妥者即改之自觉得意不过以为文从字顺今思之大不然其不从顺字眼正是唐人用工处盖如此下字眼方有言外之味不尔便是帖括体如人烟寒橘柚改作人烟围橘袖岂不可笑李杜韩柳四家改不得他家便有可改处四家真缺一不可不能相兼李诗虽王荆公嫌其全诗不过修仙吃酒如所谓飞仙剑客者然其拟古如长下行之类虽工部不能无奈其不像惟青莲像汉魏岂惟像更觉得飘洒杜之五七言古诗初年倣摹汉魏亦似而晚年自开派头冠绝今古一空依傍韩诗要追到汉魏以前古文欲造希微淡泊田地虽极服杜工部却不摹倣又自开一派柳诗最后出竟有集大成意思汉魏也有些六朝也有些工夫独到四家竟彀了他如陈子昂韦苏州王摩诘张曲江储光义孟襄阳张文昌钱起刘长卿不过数首焉能全佳至白香山李义山诸人虽诗集甚大而力量气味差之远矣然此事予至今尚不能认得真古文从少读又比诗认得些予前选诗总以好句为主气格尚不识何况性情神理盖诗亦与时文相似淡者为佳如建安七子诗其老气逼人出于自然者真不可及也诗之难看亦惟汉魏诗及杜工部诗其浑古处急切不得其解魏汉间又或有讹误杜诗一集之中数篇一篇之中数句有难解者大约人将一部杜诗都解得透明于诗已思过半矣古诗亦须对偶多方合体世得云亦有所以然之理古诗中不对者更难如工部北征奉先诸诗中有不对处皆至情充溢于中坌涌而出不暇留意琢雕方称急不择言之意若点缀景物闲中取致便须排偶盖此处不整暇便无节制觉得散缓不收若情非急切何须如此杜诗送从弟亚赴安西判官云踊跃常人情惨澹苦士志及送高三十五书记人实不易知更须慎其仪皆千古名言也骐骥不驾鼓车言当大用也龙吟盖以武侯相比且承骐骥意来北征是工部乞得省家之作前辈谓唐人咏马嵬事独杜工部最为得体是已然须知是忠爱恳切迫索而出非拟议成言也其事实自陈元礼发之故又叙其功以不没其实大得诗春秋之法看来韩退之赠张籍似学北征而寄崔二十六则倣咏怀也然杜志和忧时而韩以学自任各言尔志是以相似若就其言求肖则如优孟衣冠逐人悲叹者又安得真种乎少年而席高门据清要负盛誉莫非悔吝之媒也工部送李校书众中四句正见爱之深故诲之切夕惕者少年所难公欲以为赠故先以身历者警之羡其能者正虑其未能也李白以永王璘之累窜逐南方公每作诗怀忆盖身虽完节而于故交如李与王郑者犹惓惓然表其心迹不忍遐弃此苏李之遗音厚之至也述古诗二首一首自喻也二首似讽时政盖用人则如农夫之务本蒿莠去而谷生也任法则如商贾之竞未敝其精神而益己损人多矣此诗涵蓄深厚苏子瞻以为稷卨口中语也阆山歌根之幽奥不可知观其气敌嵩华则有鬼神之会必矣此善言物理韩子所谓万类困陵暴者古柏行材堪栋樑之用而重若邱山送致甚难故悲其受蝼蚁之侵乏鸾凤之顾而知材大之难用也朱子答陆子静书曰区区之忧犹未免有万牛回首之叹盖亦言其论高而世难用尔壮游诗叙述平生最详是工部小谱荣华敌勋业岁暮有严霜者言虽有勋业而荣华之偿足以敌之犹未免于晚节之凶危也目前之事则房官李光弼是已介之推范蠡皆有从主同患难之功而遁之山林江湖以去故公引以自比他篇谓回首黎元病争权将帅诛山林讬疲茶未必免崎岖亦是此意而加显斥公崎岖避乱困乏屡空真气不回而惮干请早发诗足以明志矣因诗书而厉廉耻故曰斯文亦吾病也首阳历聘皆贤者之事而未知所适从故曰疑误此二病因疑致误则其终守困穷决矣收京三首一首推原始乱明皇入蜀之事二首叙闻恩诏之事三首正言收京而有善后之虑焉汾阳驾解者引庄子尧之汾水之阳窅然丧其天下之语或当是也飞燕将书则以礻录山反于范阳遂尔引用不必苦求事实羽翼二句亦谓此诏之下赞助出自老成而德音发于圣心耳古人多以文思作文诃字义用诸家解者凿说也必以为规切肃宗父子之际则与上下文意理不属至杂虏二句方微有殷忧深虑焉盖回鹘西戎纵横内地而将帅跋扈之萌公之寓于诗者不一而足也故曰万方虽送喜而圣躬无乃更劳于计虑乎盖颂不忘规喜而思惧立言之体臣子之情固如此或曰当时广乎王方收两京而建宁王已被谗赐死李泌引黄台之卧以为前戒羽翼句似指此如此则下句当为思忆上皇盖明皇入蜀时亦下诏罪己也杜诗观安西兵遇赴关中待命云老马夜知道者经多而熟也苍鹰饥着人者时至而厉也临危即用苍鹰意久战即用老马意兼此二者用意始能如神盖练事明而决机速兵家之要尽于此矣谒先主庙诗起四句言草昧之际非英雄不能分土次六句叙寄讬武侯之事而悲其功之无成又十句叙庙宇长存人怀旧德其发之以锦江两句者亦言蜀与秦楚接坏通道故四方之慕义者皆得瞻仰而祠庙因以不废见非一州遗爱之私尔又四句言已往来经过行迹又四句复以武侯起兴而咏歌先主之盛德应复汉留长策一段意言当日谁与关张并力扶汉而邓耿中兴之勋俯仰垂成乎盖虽气歇运屯而中原之略可以不负所讬故叹息于先主应天之才不小而得士之契无与为邻也末四句复道己怀言迟暮之身岂役堪帷握乎但飘零钧缗之间而洒忧国之泪而已盖终摇落风尘之意而隐以武侯自比与古柏行寄讬正同咏怀古迹诗三分割据以弱攻强固烦于筹策矣然鞠躬尽力万古人臣之则盖云霄之羽可用为仪不以成败论也运移汉祚句即结纡筹策意志决身歼句即结一羽毛意观诸节度入朝数首以汾阳乱篇则中兴之功已有定论元结春陵行及贼退示官吏二诗杜工部所钦服有咏篇在杜集道州前有元公后有阳子二贤接迹相望为万世吏者师张巡守睢阳作观末两句则死守之志决矣世固自有仙道自韩子言之则皆鬼魅所为也信乎曰其入于鬼魅者多矣故谢自然诗首曰凝心感魑魅后曰木石生怪变狐狸骋妖患而中叙其升举之候风寒幽晦则非休征可知然韩子本意虽视仙道犹鬼道也故曰莫能尽性命安得更长远其记梦云安能从汝巢神山则直谓世无仙道但窟宅岩崖群彼异物耳文公秋怀诗首言其汲汲求志而患日之不足也又言淡古之音世无知者低心遂时性所下堪如乘风之船不能自返故惟有读书以自乐苟暂得甔石之储便浩浩乎无求矣韩诗送文畅师北游先叙文畅求言而当日作序极陈古义以破其惑即今集中送文畅序是也中言被贬阳山自幸还见亲识而僧之往来尤密后乃劝其逃墨来归以诗文为缘足以自致且与为异日相从之约李太白便谓建安之诗绮丽不足称杜子美则自梁陈以下无贬词故惟韩文公荐士诗之论最得其衷虽然陶靖节诗蝉蜕污浊六代孤唱韩文公略无及之何也比与论文不及董贾者同病犹未免于以辞为主尔文公在阳山有区册在江陵又有区弘皆相从不忍舍故弘之从公于京而归也诗以送之惓惓训勖归于正直可咏可感湜盖为摭拾涉猎之学者故文公于安园池诗书其后以规之尔雅虫鱼非磊落人所宜措心故后喻言己之不观虫鱼亦是指书史丛杂非真语池水也先嘲湜之不自闲而后又言君子不可闲盖氵是之掎摭污秽为枉用其智思而用舍行藏之业则不可一日而不汲汲此其首尾相应处也赠别止十八协律六首元生盖将桂林之命而从龙城柳氏来者六诗两颂桂林两及子厚首章五章褒勉元生贬窜之际辞义和婉公初年诗所不及昌黎晚寄张十八助教周郎博士及题张十八所居二诗在古与律之间悠然绝调祖席二诗为文公得意之作声韵在辞句之外佛骨一表孤映千古而示至孙湘诗配之尤妙在许大题目而以除弊事三字了却韩诗量移袁州张韶州端公以诗相贺因酬之末句取诸离骚所谓跪敷衽以陈辞者有蒙难正志气象司马相如封禅诗韩愈平淮西碑诗录之为碑版之体子瞻表忠观不免用诗经成语看退之此篇肯道着诗书一字否改窜尧典舜典字涂改清庙生民诗可谓知言问韩诗亦似太直曰渠欲以文为诗有意辟一路迳何焯云他每句尚有两三层解说故自不嫌直诗有说尽而不为直者如宋人诗虽不说尽而体亦嫌其直故宋诗明人诗学不得以其下面没有了明朝诗初年数高杨张徐四家后来亦无有能过之者成弘间作者虽多不及也然四家诗有局面而其中无甚缘故师曰即成弘时文亦不能好如国初祇是较后来好些韩昌黎陈言务去亦是六朝之后诗家推陈山新故能诗则知选辞子曰不学诗无以言记曰情欲信辞欲巧明道先生朱子称为龙德今观其文字犹在人意量之中似不若姬公周礼之书豳风之什司马迁班固有何本领翕然宗之辞之不可以已也如此子厚之谪永州伤悱见于诗文者多矣然未有如哭连州凌员外司马诗之哀者其志可悲而其事可戒也张籍祭退之诗是效文公早年赠己此日足可惜之节而作者故用韵亦相似然终以冗长为累虽叙交情不消如此委细也韩又是倣杜工部北征体比北征亦稍烦絮李商隐重有感诗感诸侯不能勤王室也当时节度使从諌三上疏问王涯等罪名王茂元萧弘皆勒兵备非常故有窦融陶侃之比然竟无能为使至尊制于蝼螘而狐鬼之群莫之搏击也天官书两河天阙间为关梁正义曰阙邱二星在南河南金火守之主兵战阙下末二句言神人悲恨觊望雪也义山赠送前刘五经映诗序经学兴废意极剀至语尤清警宋诗毕竟不如唐人其最着名成家者如王介甫才气大者如东坡尚不能及张文昌何况其他张文昌与韩文公两书已妙惜其文集不可得见也元之坐劾妖尼贬商州团练使随量移解州进拜左正言直弘文馆酬种放征君诗当是其时作也气厚词直绰有杜韩风味欧阳修重读徂徕集宋代第一篇古诗荆公诗文笔力在宋人中最高诗则极佳者在寄忆兄弟与自道本怀之语盖荆公笃于友爱而恬于势利故其心声为不可掩介甫司马迁诗咏迁能忍辱成书以舒其发愤之气其词高古而且以直笔见称非后阿曲者可比故异日论史之敝而曰以彼其私岂能无欺于冥昧之间耶正此意也老杜赋咏武侯至矣而未及其用兵制胜且曰割据纡筹策曰呕血事酸辛岂犹惑于旧史之异词耶当日魏吴皆仇国如袁准之身在行间张俨之旁观胜败所论如彼足以见司马之非敌矣陈寿以奇谋将略短之此非诋訾识不逮尔弈之劣者必以杀敌多收子为胜国手不然侵地固本而已迄于终局收子无多此所以为节制之师强众莫能当也诗选存荆公诸葛武侯诗以此荆公答陈正叔诗言志士而困局束如骥驾监车况又行于势利之途倾覆相乘乎身名危辱者千年之羞也苟得富贵者一朝之欢也谁能避世而自处于乎宽如古之考槃者乎今子则诚有志于是矣然我未得如子之为者盖为贫而仕迹异而心所安一也详定试卷二首首章言同事之议论多则可否难以专主朝廷之检卫严则动有嫌疑不得坦然而行公道也谁何秦汉间夜巡者呵问谁氏何呵通也又言即使文章无类犹未能保其异日之勋业故疑有隐逸高尚之徒不屑俯就者二章言诗赋之事扬雄所悔当日赏赍倡优等耳今日则将相之材尽出其中可乎因笔墨而致客卿细已甚矣其术比于尔雅虫鱼又其卑也故言此法之决当改其后柄用遂售其言按公之变诗赋为经义未尝不是也然其体则亦唐宋议论之余习耳朱手谓当令历举注疏说义异同而后以己意断之此为设科明经本意后世必有取焉张良诗极赋得子房从容处然宋室之存亡犹未在俯仰中也而荆公如是其褊迫何哉抑此诗其亦有悔志之萌乎程伯子陈公廙园修禊事席上赋并郊行即事两诗龟山尝举以为学者法为其温柔敦厚异乎文士之牢落怨诽者也未须愁日暮天际是轻阴忧时者当知此意莫辞酒盏十分劝祇恐风花一片飞爱日者当知此意温公通鉴讬始三晋之侯为王纲嘅也然周之失政其来已久自春秋所造端而王迹熄矣岂待获辚之后又百年而始叹嗟乎然三晋之事系于左氏之卒章温公首编之意盖不敢继经而继傅以示让也朱子于纪事本末跋深取斯义至纲目亦无改移斋居感兴诗首章所咏特言其发论之未周全耳东京失其御章欲以蜀汉继统而黜魏也言晋受国于魏其史宜帝魏耳后人仍之可下正乎晋阳启唐祚章病欧公于唐史之中杂以周纪也按王莽之篡汉世中绝班固尚能黜之于列传以纪事况中宗尚在幽居而遽夺唐之世表周之号可乎公在干侯此春秋之二三策纲目所以窃取者也其说实启于范祖禹唐铿尽用伊州之意故云飘飘学仙侣章斥仙道也曰盗启元命祕窃当死生关则固不谓无其术矣卒之以偷生讵能安至极之论也按朱子晚年亦每与蔡季通讲论参同契而且为之考异岂诚有意于斯与盖悦其文辞之渊古而议论之剀至者每足以起子耳西方论缘业章斥佛道也朱子之意以为佛在西方不过以缘业之说诱导愚民其初卑卑无甚高论也入华以后展转崇信遂相与附益增成其书张大其教至于凌空摩虚不可究极耳指心性则似至精超有无则似极妙所以人悦其迳捷而争趋之然不知心性之为实理有无之本非二故虚空无实如荆棘之涂趋之者踬谁能息邪说以承三圣者必将为我焚其书也卜居诗方欲卜筑武夷作也卜居及游芦峰诗夷犹高远其体气则倣陶杜而似之朱文公蒙恩许遂休致一章为七言律诗之冠唐人不及陈傅良读范文正公神道碑有感即事诗说着文正好处王新建长于七言律集中所作独多襄承命为黄文简绘像诗有云百里翻澜蚪龙戏先生问用何故事襄封曰无先生因举陈说岩所赠诗有青史数行滇海事之句曾向说岩询来历答云不过道云南之乱耳陈说岩诗已造中晚如每思慷慨堪流涕实有声华到索居自惭名迹清流外尚恐交游汎爱中可见又工骈语自陈疏有云虽糜陨百身莫逭尸荣之咎而栖迟三载已宽幽黜之期近人做诗只读诗所以不能大家前人不独识见人品性情高于后人其于经史工夫深矣不尔没的说终身只描情景不成问今之诗家曰诗要通事理一点事理不知道焉得好纵好亦只做几首送行上寿咏景物的诗而止试看杜工部他们一肚皮性情不消许多道理事体了然在那里大约工于诗者便不止是诗人看李杜韩柳王荆公苏东坡岂是只讲究诗的人对初初做诗甚不好予语介石曰诗文要声口好声口清贵便佳渠曰此是天生一坏便不可治曰此可以逼出来的如吾乡教剧演的师傅遇小儿有秀俊伶俐者却喉咙声音不佳其舌强者则拣舌音字如辣里落落辣里满洲打都鲁体因天鸡因金之类日日啭啭久则舌灵矣声音浮者则捏其喉令出声声若从显子颊吻出则痛打定要呌他从丹田中出如此久之则声亦沈实矣后教对初熟读一部韩诗遂陡然一变可见声口都可以逼得出来皇上驻德州雪令词臣赋诗予观之惟陈壮履有二句似诗余俱不堪大抵亦如今之时文全是就如今人所做相套相演全不去讲究成法窥见古人源流陈壮履些须有些家学还有影响予问泽州诗好么曰泽州天姿好于阮亭阮亭讲究体制声病工夫多些又通声气四方问业者多问业者不过利于得他一篇序文可以为刻编之光故声名较大于泽州泽州闭门谢客觌面冰冷以此声名逊阮亭实在也不差甚么本朝大老能诗者四人立斋俨斋泽州阮亭泽州还去看古人诗久后亦逼得出几句有些古人气味便觉不同三徐一时并称其实惟立斋诗略有几句耳杜秀水是三等秀才文字一些没好处要他有祇管有祇是再考不上去问与李合肥何如曰一般合肥全用獭祭予问汪文升德州诗如何曰不好的狠大率斩凑久胸中本无线索便会到不通田地屺瞻于诗极有工夫读得多祇是也有些填凑的毛病盖诗言志志之所至诗以言之今若为一诗毕竟就要把天地间好让论好故典都要用上便无潇洒写意意尽言止兴会悠然的光景诗却要不尽如赋物便不妨搜索要尽三都两京他还有那些在那里如何少得他予问屺瞻言新城直头不通曰便是如此等议论令人不服盖今人动以自己有五分便说自己有十分如今论若过厚些宁可多说他一分说他只好有六分不然照实说他有五分便已可矣因其欺讠曼而矫之太过并说他没有五分他便不服又矫之甚说他一分也没有他更不服音韵古人四声并叶者多不然诗经易轻便不可读可见乡音虽同文之世不废也如遇人之不淑矣淑字诗叶歗字今孝经称叔还称如歗字音岂不是古音之乡音予问湖广如何有古音曰彼处与中州近古时大抵全是北边的音及五胡来便杂之以胡音而古音反杂又五代中原人多渡江蛮音又反存有古音如吾闽说话有将此字错去竟不是一母一等者若是念书古音甚多如有闭口有入鼻有轻唇无重唇有轻齿无重齿之类当日顾宁人每来访问闽音大称是古音而人不知毛大可但见维予侯兴蒸与侵韵合鴥彼晨风东又与侵韵合以为古通不知古今音义不同又或偶有错误皆不可知如何以偶然一字遂强取作证以破从来之藩篱大可自作诗又用此此书真无用也杨升菴韵书之谬士子家断不可留置案头误人不浅六部之分韩昌黎古诗便如此用及本朝十二乌珠其音类悉与六部合异哉其余六部有三部是闽广音半用半不用有三部系满洲音汉人全无用其他六部与才老之分同乃知昌黎不谬也又韵部率以下东字贯鼻为首极无道理本朝用歌麻冠等韵率以见字为首又无理本朝以影字冠皆超出前人盖歌字从丹田发声而影字从喉中起声也性理中已载有惜不见元人用韵书语本朝所用即太宗取元朝书用之也度曲须知词曲家决不知其深义要当搜其根顾亭林音学五书是不朽之书今之知之者鲜顾亭林足迹遍天下而本乡昆腔家所谓度曲须知忽略未见无惑乎怪骂退之错用韵此圣人察迩言也夫毛稚黄之论本此余问算学通于性与天道否曰天下岂有性道外的事物如谓五性不足统天下之万事则五声亦不能统天下之万声如阿厄依鸟于彼此往来相求相反相切而万声无不尽于是盖古人只讲喉舌齿唇无出口音于字便无古人念雨字皆作五字余字皆作吾字所以麻字皆作模字出口音率是夷狄入中国始有之大约加高乡耳阿字今入麻古亦念顾宁人辨之极是天下总是五件便包括得万件如五行便包尽天下之物喜怒哀乐便尽天下之情皆是本朝如梅定九之历学不特精中西之法能表章出周髀为西法不能外及顾宁人韵书真不刊之业千古杰出前贤未之有也毛大可作书驳宁人韵书浅陋至甚所谓不自知分量者毛稚黄书却与宁人互相发宁人吴人而不知唱曲稚黄则本之度曲须知可叶之管弦矣然稚黄又不知天地元音元音惟本朝得之音声起于歌麻反切起于影晓本朝起于外地徐文定及西洋人讲求一度越千古之历而本朝用之自古以来韵学不知有元音而本朝合之非偶然者人须知古韵又知唐韵又须知今所用韵凡学问皆须如此顾宁人音学五书不过韵学一节人能于书学考订妥当亦是一要紧事须是兼通篆籀不是注释篆籀明白此然后才可通如今楷书之不可通处如古字之字下着心字谓之志心之所之也之字下着日字谓之时日之所之也如今楷字志字上作土旹时上作山因篆字之字似山也不然妄求解便差王荆公费尽心力字字着解便是可笑处须知六书当分作两大股看便易明白一曰象形如日月之类有形所不能似者二曰指事如一上加卜为上一下加卜为下之类又事所不能尽指者三曰会意如止戈为武之类此三者皆以形起义也至意所不能尽会则四日谐声因南地名水曰江而以工配水以谐之因北地名水曰河而以可配水以谐之西北人名水曰渭而以胃配水以谐之如因工可胃而求解岂不可笑声所不能尽谐者则五曰转注六曰假借即一字而另用又音相同而借用如哉生魄汉书皆作霸霸魄相近故也此三者皆以声起义也唐律用八庚韵者绝少因诵孟浩然登岳阳楼诗又曰清情不入九青不可晓或言世主何不遂易沈韵曰以天子之尊不能夺沈约之权宋艺祖作中原雅韵明太祖作洪武正韵其意皆欲变江左之侏离遵同文之雅化作诗者终守故辙不改中原雅韵无入声其病有甚于忱约者向作六摄百二声未有证据胸中疑殆苏州得度曲须知近又得杭州毛稚黄六朝穿鼻见此二书大快将来只依其旧本有不合者为之改正不尔必有讥议吾闽音者如莆人李文利作律书为天下所笑钟伦曰律吕中岂复有闽音乎曰然韦孟在邹诗以陋字旧字叶朝字盖古诗平仄合用三百篇可见傅毅迪志诗比等诗犹是三百遗音用韵亦未变古如诰叶学正犹风诗造叶觉也应玚侍五官中郎将建章台集诗此韵通用支微齐佳灰等部足为作诗律令然诗书古音亦稍变矣约精于四声八病之学古今之体自此分也盖谐声去病即成近体矣白马篇等诗已具大致议者谓古六十调之失自何妥等始然观嶰谷调孤管仑山学凤鸣两句似犹知黄钟之宫自为孤管不与学凤之十二律相溷者凡平声通用者其上去入三声则随之真文元寒删先古韵通其入声则质物月曷黠屑也虽三代秦汉入声多转去声别有部属不与此同然自江左之季至于唐人律令则然矣惟老杜守唐法最严凡仄韵古诗毫无走作杜诗天末怀李白首言有文章者多穷故曰文章憎命达人有过失则鬼魅往往以为喜此公陵暴万类雕镂物理之句也解者失之远矣过字平反声古人盖通用耳韩诗此日足可惜一篇首叙与籍相遇之初中言汴州之乱避难至徐复与籍相见而惜其去也按诗易书春秋及秦汉以上古文用韵东冬江为一部阳一部青一部庚则半人阳而半入青也蒸自为一部支微齐佳灰为一部而支韵字半入歌歌麻为一部而麻韵字半入虞鱼虞为一部萧肴豪尤为一部尤韵字又以其半入支与虞焉真文元寒删先为一部侵覃盐成为一部此长洲顾宁人氏所区别凡十部以合古韵其援据详明而证验的确矣顾氏讥韩公不识古韵盖谓此诗及元和圣德之类然顾氏之学以质于诗书古文合者为多至声气之元歌乐之用古人所以协律同文之本则似有未能明者盖东冬江阳庚青蒸七韵原为一部以其元乃一气所生而用之以协歌曲则收声必同故也真文元寒删先及侵覃盐咸皆然至支微齐鱼虞歌麻诸韵又各部之根凡各部中字生音起韵皆从此而得应自为一部而通同之欲其源派分明故亦别为三部歌麻也鱼虞也支微齐也然鱼虞之韵能生萧肴豪尤故萧肴豪尤与鱼虞同一收声而可以通用支微齐能生佳灰故佳灰与支微齐同一收声而可以通用也至歌麻与鱼虞虽别部而尤相近盖古人读鱼虞字皆如模字读麻字皆如歌字缘歌模两部相近其收声亦烦同则鱼虞可通于萧肴豪尤者歌麻亦可通矣如东冬七韵真文六韵侵覃四韵虽亦支微鱼虞齐歌麻所生然翻转于齿舌唇鼻间而得之非喉音直切所生如萧肴豪尤佳灰者比故各自为部而不可相通也退之此诗正用东冬等一部圣德诗则用歌鱼虞尤等声一部谢自然诗则用真文等一部皆极本穷源得古韵之精意其学博而见卓矣且三代秦汉古书如此者颇众第主于先入则不察耳欧公以为有意泛入旁韵以见奇又或以为当以叶声求之此固浅近之论而顾氏之显为讥斥亦未免苟訾也字以晋人为宗当时无一人不佳唐初又有晋人笔意至颜柳而变欧虽露筋骨犹末变也字画须去结核又非豆生之谓点画拖拨须善排布王雅宜虽为众所赏然吾终嫌其有豆生体写字又须识制字之意草书无所本不可以意为酒肴之肴从爻从月有上一乂下草有字者虽出名公之手有识者弃之矣善书者多不能文赵子昂是也董玄宰文征仲亦然世元字乃为卫老师所许称其楷法精妙尤有奇者同门十九人闱中抄原卷各有私批不甚取充数而已阅评则曰书法精楷潦草不成字乃见推及殿试几大魁卫老师自喜其先见也数人之聚无一个会写字也没意思十二伦英已近似须时看帖读书时也无写字工夫三英字近稍开阔亦要临摹黄庭忒长乐毅论十三行短底临一二遍