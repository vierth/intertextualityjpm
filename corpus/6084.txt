地藏本愿经科註X卍XXX地藏菩萨本愿经卷上科注卷之一古盐匡菴青莲苾刍灵椉父辑委释经题巳如上说次译师唐于阗国三藏沙门实叉难陀译唐代名李氏有天下之号以其奋迹晋阳为陶唐氏故都故国号唐焉于阗正云瞿萨怛那唐言地乳以王未有嗣祷毗沙门像额上剖出婴儿不饮人乳神前之地忽然隆起其状如乳神童饮吮遂至成立故以名国又云涣那于遁豁且屈丹皆此国之异名也大集月藏经世尊付嘱难胜天子千眷属及散脂大夜叉等毗沙门王共护于阗国土故多圣贤继迹乃译师本生处也三藏梵名俱舍此云藏如世库藏以积钱财法之三藏以蕴文义三名各含一切文理故名为藏阿含即定藏毗尼即戒藏阿毗昙即慧藏也沙门正言室摩那拏此言功劳谓修道有功而多劳又言息心瑞应云息心达本源故号为沙门是也然诸经译人皆云法师今称沙门者译主之谦德也实叉难陀唐翻学喜时因天后明扬佛日敬重大乘以华严旧经处会未备远闻于阗有斯梵本发使迎X请实叉与经同来赴洛重译三随文演义为三序正流通初品序分分身集会讫较量布施九品正说分地神护法品讫经三品流通分问含笑放光可名发起问答因地长者发心圣女救母理合入正又地神护法见闻利益应属正文唯嘱累一品可曰流通今皆不然其义何居答吾祖智者云分文本是人情人情咸谓序未辩道流通歇末不得论于因果夫三段者不可杜断隔绝序本序于正通正本正于序通通本通于正序各有三义初中后善若其杜绝岂得名善何容序无滋味流通歇末耶今文殊因众集既多故问昔行愿世尊答出畴事正分身集会之弄引那言非序其地神护法见闻利益正流通要事何言犹属正宗盍观大师之言乎众生得道根性不定序中说正亦应无妨流通有正弥是督厉宣行不乖经意今准祖诰岂顺人情释序二初品题忉利天宫神通品第一释品如纶贯后倣此次序分分二初通序诸经皆有故亦名证信序有此五事人方信故亦名经前序诸经初标故又名经后序集家安立故二尔时十方下别序别在此经故亦名发起序发起正说故证信又二初举五事证信二点三月所为初中四初所闻法体如是X大师深悟法华阐明妙旨以五重而解首题以四释而消文句今经既同醍醐释文那容薄味况诸经之首唱乃法华之极谈南岳三转读文天台一念观具理既一体文合四番第后代人情效简而末世根钝惮烦今故处中或三二一贵在得意无烦笔墨如是者信成就也佛法大海信为能入心有净信能入法海故不信者言是事不如是如牛皮未柔不可屈折信者言是事如是如牛皮巳柔随用可作信则所言之理顺顺则师资之道成故首标之又如名不异是曰无非阿难传佛所说圆经譬之泻水分瓶无异文下之理允当无非则文如而理是故言如是只此如是莫不皆同以不思议性识即诸法实相体离四句相绝百非心佛众生三无差别抑岂我佛迹中经初为然即本经初亦复如是大论云过去法如即是未来现在法如现在法如即是过去未来法如未来法如即是过去现在法如所以者何一如无异故是则地藏菩萨元初发心以来迨今天宫受嘱皆以圆如是而自修亦以圆如是而利它种熟脱三时时不废与我佛本迹之事莫不皆如皆是方名今经开显之如是也行人能以此圆常正谛观一念具心即此具心所起修恶即是性恶名恶法界无法不收体是三德复名三谛称谛而观照境不异名如境观双亡永绝过非曰是如是信之信成就矣二能X闻之人我闻我闻者闻成就也此海阿难自表亲承有在永异外道我以主宰为义十六见之首五利使之元故凡夫小乘于人法中着我而阿难为传法菩萨于法华预授记之俦传此圆经合顺二空何亦言我须知凡夫人具足见慢名字三我阿难巳无见慢随俗名字以无我无闻化道则绝故虽知无我为传化道随世假说如以金钱易铜买卖之法人无笑者闻者耳根不坏声在可闻处作心谛听因缘和合故能闻应言耳闻以我是闻主闻是我用主是假人用是实法若解主义闻义自显但主是总论缘起闻乃别从说听不无少异此是阿难直提法性真我心闻令人直下悟入耳然真我无我无不我心闻无闻无不闻为传化不绝故云我闻闻则成就巳三闻持之时一时此应纪岁月今云一时者葢两土正朔不同说经前后有异故以一时总摄耳然一者乃道之统体天德之纯形气之元数之始易之奇生天生地万物以兹未有不始于一故伏羲卦爻仓颉文字咸起于一一为字之大母在上若天葢形在下若地载形在中若人负荷形旹者变易也造化密移人畴觉之其可见者莫如日故取日之所之乃是会X意以天体至大运用之妙存乎日也佛世论时有二一迦罗名短时实时示内弟子依时而食护明相等二三摩耶名长时假时外道执时为实故显时是假辅行云诸经既多乃通言一时则该乎长短摄彼精麤是巳今言觉皇法运将竟天宫嘉会之时听者感佛为说说者应机而谈说听事讫总名一时大要令根熟六道归一心之时大师云若前思后觉斯二非一思觉妄断豁悟之时今亦然耳四佛及住处佛在忉利天天台明六即佛今约究竟即佛有三依一切智有丈六佛依道种智有丈六尊特佛依一切种智有法身佛三佛不得一异非一异而一异今既开显总秘密藏同一圆佛一异俱忘暂时曰在久停名住一往语耳今准大论以住释在住者四仪之一佛为能住忉利天为所住以住处有二一境界处游历之境为化在俗之流二依止处为统出家之众今指境界处也然能住有四谓天梵圣佛天住谓六欲因即施戒善心梵住从初禅至非想因即四无量心圣住三乘人因即三三昧佛住首楞严百八三昧等然必依谛而住故丈六佛住真谛合身佛住真中法身佛住中道是则吾人于一心中圆修三观念念不休时时住于三谛即观行住故知能了神解心性念念菩提果圆介尔起意大用X现前无得无依非取非舍从真起行体用相收以行契真卷舒一际自然心心合道念念冥真矣忉利天见品题二点三月所为何故立此科以为母说法句文属证信意含发起通不能收别不可摄故别立之然此句乃如来上升忉利三月安居之宗源正为地藏为母发愿之张本一以遮外道六师之疑谤次以起后世四众之孝思语虽略点意实包罗尔为母说法准观佛三昧海经是父王白佛当往忉利天为母说法佛言当如轮王行法问讯檀越按增一阿含经乃帝释所请谓诸佛皆上升忉利为母说法如来亦应为圣母说法于是如来与千比丘于安达罗国曲女城边升忉利天为母说法以报生身之恩梵语摩诃摩耶唐言大术或云大幻长阿含名大化妙玄云摩耶是千佛之母是大权法身上地岂有凡夫能怀那罗延菩萨耶故晋译华严摩耶夫人答善财云我巳成就大愿智幻法门得此法门故为卢舍那如来母于阎浮提迦毗罗城净梵王宫从右脇生悉达太子显现不可思议自在神力此约小乘明父母等若约圆宗都如幻现如佛告月氏天子言其菩萨者不念于生亦无所起用本愿故现有所生天问菩萨不念所生亦不往生云何如来垂念所生之亲上忉利天一时三月如X来不为从王后摩耶而由生乎佛告天子菩萨不从王后摩耶所生从智慧度无极生所以者何其三十二大人相十力四无所畏十八不共乃至虗空佛眼神足善权斯诸功德悉为不从王后摩耶而生则从智慧度无极生此即佛升忉利为圣后所说之法经有三卷皆称本之谈二别序发起当文不关余经故云别文分三段初果因集赞序二是时如来下现相集众序三尔时释迦下问答释疑序若约相生次第由果因集赞故世尊放光而天龙等集由集众之多故佛以众数问文殊文殊怀疑发问如来答出昔事是则问答释疑由现相集众现相集众由果因集赞逆顺生起钩锁相连若秪如此翻覆缘起正同光宅因缘一释未周而约教本迹观心了无趣向矣须知三序序正中四一果因集赞及所集众叙人一现瑞叙理一果因交赞文殊疑念叙行一问答叙教一此因缘释也若约教者此序序正非三藏通别乃是序于圆正耳若约本迹自地藏元初不可说劫前迨至今日天宫受嘱任运各作四一观心可知不复记问法华经王得作四一今经何可拟同答如来金口亲赞地藏智慧神通等皆不可思议大师云妙名不可思议那不许作四一序耶若准妙玄本迹各论十妙正应约本迹各明十不思议但末代乐简故存而不论须知圆经勿作余释今初分二初同X来集会尔时十方无量世界不可说不可说一切诸佛及大菩萨摩诃萨皆来集会尔时者正如来为圣母说法时也诸佛既多难别剎土故统云十方无量世界无量者量不可得有何等算世为迁流界为方位东西南北上下为界过去未来现在为世有二种一众生世界是正报二器世界是依报孔矣依正数伙不可说也此是华严阿僧祇品百二十五数中之一普及名一尽际名切不一名诸尊极名佛各将一大菩萨为侍故云及菩名道萨名心自行此道复能化人依胜位立胜行乃圆教大人故言大菩萨摩诃萨主与伴俱因随果集主不异伴伴不异主即主即伴非异非同来则俱来集则共集故云皆来集会斯时如帝网珠光重重无尽行人一念冥契其中则始觉智与本觉智融通一际无明心与菩提心交互双流则无边剎海不隔毫端十世古今不离当念心为总持之主圆观不可暂离请各思之二共申赞叹二初同叹释迦难事赞叹释迦牟尼佛能于五浊恶世现不可思议大智慧神通之力调伏刚强众生知苦乐法释迦姓也本起经翻能仁准长阿含昔甘蔗王听次妃赞摈四太子至雪山北自立城居以德归人不数年间郁为强国父王遣使往召四子辞过X不还父王三叹我子释迦因此命氏牟尼字也本行经翻寂默以诸释种憍慢多言及见太子悉皆默然王云宜字牟尼姓从慈悲利物故不住涅槃字取智慧冥理故不住生死首叹能字即此意也五浊恶世譬如清水投之尘土容貌泪然名之为浊浊相有五所谓劫浊见浊烦恼浊众生浊命浊而此五浊烦恼见为根本从此二浊成于众生从众生有连持命此四经时谓为劫浊劫浊乱时众生垢重悭贪嫉妬成就诸不善根故名恶世悲华经寂意菩萨问今我世尊何因何缘处斯不净五浊恶世之中成阿耨菩提说三乘法何缘不取清净世界远离五浊恶世佛告寂意菩萨以本愿故取净妙国亦本愿故取不净土菩萨成就大悲取斯弊恶不净土耳是故我以本愿处此不净秽恶世界成阿耨菩提大论云诸佛大悲彻于骨髓不以世界好丑随应度者而教化之如慈母爱子子虽没在厕溷勤求拯拔不以为恶故诸佛菩萨赞叹能于五浊恶世调伏刚强众生现者约化仪本是璎珞长者现为弊垢之身乃寝大而施小也约佛意本是圆佛垂为三藏初成之相乃隐实而施权也大智慧神通准大论谓能降伏外道大论议师及释梵天王故名大智慧准贤愚经降六师巳洴沙王白佛六师群迷不自度量求于世尊捔X试神力佛现神变妙难思议六师穷缩乃无一术投水而死徒类散解故名大神通力者佛身功德力胜于十万白香象宝是为父母遗体力若神通功德力无量无限如此大慧通力三乘罔知人天莫测名不可思议以此慧通之力调伏刚强众生维摩居士言此土众生刚强难化故佛为说刚强之语以调伏之言是地狱是畜生是饿鬼乃至是愚痴是愚痴报等以难化之人心如猨猴又如象马𢤱悷不调如诸楚毒乃至彻骨然后调伏如是刚强难化众生故以一切苦切之言乃可入律故我佛称调御天人师苦乐即三藏生灭四谛以迷真重故从事受称然苦集是一法分因果成两道灭亦然以二是世间苦因果二是出世乐因果故但云苦乐法者轨持为义以四谛法非佛天人沙门婆罗门所作唯是过去无明颠倒心中造作诸行法尔能出今世六道苦果天然好恶不同知者即鹿苑三转法轮时示其相云此是苦汝应知等此是小始初成先施方便以调伏三乘根性以四谛调伏声闻以因缘调伏缘觉以六度调伏菩萨谛缘弘誓皆依四谛故通言知苦乐法此是释迦能事故果因交赞而共叹也二各遣侍者问讯各遣侍者问讯世尊侍者亲近从命承事之人长阿含称执事即法华X及诸僮仆也疏云僮仆者给侍使人譬方便知见皆巳具足和光六道曲顺万机即实智之僮仆以实智主内故为能遣权智任外故为所遣问讯者问起居讯所事也如分身诸佛各遣侍者问讯曰少病少恼气力安乐及菩萨声闻众悉安隐不同由应五浊恶世故以病恼气力为问以佛示同人法也二现相集众二初现瑞瑞秪是相密报为瑞奇异为相相何所表妙理之赜说之至难人情悠悠不能尊重应须神通发动现于瑞相密表乎理世人以蜘蛛挂则喜事来干鹊噪则行人至小尚有征大焉无瑞以近表远亦应如是现瑞分二初放光明云二出微妙音表我佛现身说法为地藏形声张本先以神通骇动后以智辩宣扬初又二初总示是时如来含笑放百千万亿大光明云是时者感应道交发迹显本如来得付嘱之机大士承拔济之命今正是时者优昙华是时乃现今既得时故含笑放光含合也合口停之也准大论笑从口出一切毛孔皆开故名笑由口笑欢喜故一切毛孔皆开然佛佛皆有常光放光之别常光佛身四边各一丈光明生便有此三十二相之一名丈光相余界常光无量释迦佛因众生薄福不堪其明故受一丈今是放光即表应机设教破惑除疑从体起用也然诸经放巳必收今不见收光X之文者以放光照现在事收光明将来事今明地藏现事故略收光之文光明玄云婆颇婆翻光郁多摩翻明云者山川之气天之章也阴阳聚而为云逶迤上布自然成文内经曰地气上为云天气下为雨故从雨云象回转变态之形表如来现身如云说法如雨以云出岫无心散空绝迹叆叇弥布甘雨霶𩃱正显如来无分别智缘感则现身机叩则说法令众生自然菩提芽生百千万亿言光云数多大论云身光是诸光之本从本枝流无量无数譬如迦罗求罗虫其身微细得风转大光明亦如是得可度众生转增无限故有百千万亿须知如来之光本从智心流出则吾人一念本具三千性相百界千如如是互具百千万亿之心光与如来智光无二无别故得三乘咸会六道齐开同此一光不可思议矣二别明所谓大圆满光明云大慈悲光明云大智慧光明云大般若光明云大三昧光明云大吉祥光明云大福德光明云大功德光明云大皈依光明云大赞叹光明云所谓者有指之辞就文指十种光云约意指众生性德欲令覩形知意目击道存全性起修即因成果方见毗卢遮那遍一切处心佛众生三无差别故约今家十乘观法对释十种光云令修之得门见不唐捐也故四明云此之十法虽是智者像代X宣扬若离此十更无修法今准其意以释此文庶令十法成乘运归宝所大圆满光明云为十光之首流出九光正对不思议境居十乘之初为九乘本大圆满即如来果德三身与众生一念三千具足无减即此之境无法不备故曰圆满法华大车其在是欤故以对之大慈悲光明云对第二真正发菩提心者既观妙境何用发心葢此十法虽俱圆常圆人复有三根不等上根唯一法中根二或七下根方具十今中下之根观境不悟须加发心故依妙境发无作四弘誓愿悯巳伤他上求下化则如来慈悲拔苦与乐即吾人所发菩提之心不合法华经文恐太烦故下竝略之大智慧光明云对第三善巧安心止观者因名止观果名定慧即定之慧名大智慧大论云智慧普知无法不尽智大则光大如函大葢亦大则知果上佛智无量由因心巧安止观果因互显修证相成故以对之大般若光明云对第四破法徧者谓三观一心无惑不破此正修之以般若葢众教诸门竝以无生为首徧破诸惑复以无生度入诸门纵横俱破令识体徧识体徧是实相般若入诸门是观照般若纵横破是文字般若故以对之大三昧光明云对第五识通塞者此正以王三昧照其四谛苦集十二因缘六蔽尘沙无明之塞莫不皆成道灭灭因缘智六度一心三观之通通者护之塞者X破之无塞不通名大三昧三昧与慧冥契何塞而不通故以对之大吉祥光明云对第六道品调适者大师云吉祥者义利之词现益名义当益名利大悲空智经云吉祥者谓不二智故今无作道品一一调停随宜而入此以无漏般若导谛缘度一切万行到萨婆若般若导行是不二智到萨婆若得义利也故以对之大福德光明云对第七对治助开者福德即布施等是助道无漏般若是正道正道多障圆理不开须修事福助开涅槃云众生烦恼非一种佛说无量对治门夫不信有对治之人当知此人未晓正行故以对之大功德光明云对第八知位次者谓修行之人免增上慢葢此光云覩者皆有灭恶之功生善之德不无观智浅深明昧之异而上慢者谓巳均佛实未证得自谓证得非唯失位却堕泥犁若知生佛体同而真似因果前后不滥则内勤三观外加五悔免增上慢成大功德故以对之大归依光明云对第九能安忍者谓于逆顺安然不动䇿进五品而入六根以圆观行人初入外凡外招名利内动宿鄣因兹破败岂能进道今见光云示归依之像即返还自性依凭三宝一体光严安住无生任运而进故以对之大赞叹光明云对第十离顺道法爱者谓莫着十信相似之道须入初住真实之理以既修离爱进入铜轮百界分身一多相即自然X任运流入萨婆若海则三世如来莫不赞叹安慰故以对之问十种光云果觉神通之用十乘观法圆初修进之门以果对因修证乖矣答夫论观法若其不用果觉为体则非圆行若其不以即觉之性为所照境则非妙境非极理也今不许初心与果觉同体则如来光云与众生何涉而天龙鬼神乘光普集耶若知初后不二方显因果同涂所谓众生性德之佛非自非他非因非果即是圆常大觉之体故知果佛圆明之体是我凡夫本具性德那言果佛光云非圆初心之妙用耶二出微妙音二初结前起后放如是等不可说光明云巳又出种种微妙之音放等结前又等起后婆阇尼娑婆林此云声音准魔娆乱经梵名毗楼翻声音后译翻洪音白虎通曰声者鸣也音者饮也刚柔清浊和而相饮精薀云音者声成文也散而布者声也不如是则不能震动函畜有余而不尽露者音也不如是则不能浑成唿二字而开发收闭备矣今言诠理之声谓之音佛所出声言辞清雅闻者无厌听之无足能为一切作与乐拔苦因缘莫若闻声之益即是以慈修口故有八音一极好音二柔软音三和适音四尊慧音五不女音六不譌音七深远音八不竭音种种微妙者佛先世种善音声因缘故咽喉中得微妙四大能出种种妙好远近音声X徧满十方恒沙世界今光云出音法尔宣流绝缘虑心之情见显无分别之慧通互相合响曰微彼此不杂曰妙此表地藏随类现身应机说法境既不一音亦众多华严云诸光明中出妙音普遍十方一切国演说佛子诸功德能入菩提之妙道正斯之谓也二正明众音所谓檀波罗蜜音尸波罗蜜音羼提波罗蜜音毗离耶波罗蜜音禅波罗蜜音般若波罗蜜音慈悲音喜舍音解脱音无漏音智慧音大智慧音师子吼音大师子吼音云雷音大云雷音宣说六度等有二意一表佛菩萨身即是法身从诸法门功德生二表佛菩萨说法不出六度等法门以大智慧作师子吼与云震雷润物肃众也梵语檀那秦言布施檀为宝藏富贵安隐之福田檀能破苦得道涅槃之筏喻利益殊多故光云首赞尸罗翻性善又翻止得谓止恶得善也若人求大善利当坚持戒如惜重宝如护身命譬如大地一切万物之所依住戒为一切善法住处故光云宣流羼提云忍辱有生忍法忍菩萨行生忍得无量福德行法忍得无量智慧福德智慧具足事事得如所愿以故光音宣流忍度毗梨耶云精进身精进勤修善法心精进勤行善道盖欲成佛道凡有二门一者福德即施戒忍二者智慧即实相般若入福德门除一切罪所愿皆得入智慧门X不厌生死不乐涅槃欲入般若要因禅定欲修禅定必须精进是故光云弘宣起人精进度门禅那云思惟修菩萨行禅时五波罗蜜和合助成一一禅中行大慈悲拔无量劫中罪得诸法实相智故为十方诸佛大菩萨所念以故光音宣演起人禅定之门般若翻智慧照了一切诸法皆不可得而能通达一切无碍名为智慧诸菩萨从初发心求一切种智当学一切法得一切智慧所以光音宣此起众生智慧之根六度虽通四教今是开前事理总成纯圆理六度也慈悲音喜舍音此宣四无量心四教菩萨俱修能与它乐名慈心能拔他苦名悲心庆他得乐名喜心无憎无爱名舍心慈有三种一缘众生观一切众生如父母亲想二缘法见一切法皆从缘生三者无缘不住法相及众生相悲亦有三名同于慈今是如来四无量心故一一名大实能与前人与乐拔苦非假想也今列二音者慈悲是佛道根本喜舍从慈悲上生故分列之以见慈悲为要耳今光音宣说正开前权小四心皆成如来无缘实大四无量心解脱音梵名目帝罗此云解脱净名疏云一真性二实慧三方便经云诸佛菩萨有解脱名不思议若菩萨住此解脱者能以须弥之高广内芥子等即是三种解脱不思议义何者菩萨解脱即是真性菩萨住此即是实慧须弥内芥即是方便今光流妙X音正表地藏不思议方便神通妙用无漏音此中应说因缘四谛及三十七道品今以无漏该之梵语乌波或萨遮此翻有有是何义谓一切有漏法是此不约小乘生灭四谛以苦集为漏因果道灭为无漏因果今是圆无漏则七方便皆名有漏以六凡漏落有边两教二乘漏落空边三教菩萨漏落二边今光云宣流真无漏音会七方便俱住中道永不漏落二边也智慧音大智慧音智以穷微彰号慧以决择立名列二音者智慧音通七方便如妙玄智妙中所列二十种智是也大智慧音是如来权实二智即法华诸佛智慧甚深无量等是也问上云梵语般若华言智慧今复列者岂不重耶答大品既云欲得道慧道种慧一切智一切种智当学般若波罗蜜则般若能生智慧故以此翻之如母能生子即以子名母之意辅行云种智般若自具诸法能具诸相则般若自具实相等三名而智慧不无因时权实等二义故不为重今光音宣此正开权小偏智无非中道如实妙智大论云三世十方诸佛身放大光明遍照十方破诸黑暗心出智慧光明破众生无明闇冥正是此意师子吼音大师子吼音梵语僧伽翻小师子梵名僧伽彼翻师子是大师子大论云如师子王清净种中生深山大谷中住吼者嚬申也以口扣地现大威势表师子王力今谓师子音为三乘X说权小法大师子吼为别圆说大乘法总表无畏新华严云譬如大师子吼小师子闻悉皆勇健一切禽兽远避窜伏佛师子吼诸菩萨等若闻赞叹菩提心声长养法身妄见众生惭伏退散大论云譬如师子能令群兽慑伏是也今光流衍者谓欲宣六度等法必具大智慧智慧既足作师子吼众生蒙润故以云雷而终之云雷音大云雷音法华云譬如大云遍覆一切慧云含润电光晃曜雷声远震令众悦豫其雨普等率土充洽云譬应身说十二部故言慧云身放大光口震四辩如电曜雷声宣注法雨皆蒙利润受益差别故云雷不同然皆一地所生一雨所润差别即无差别现相竟二集众二初结前起后出如是等不可说不可说音巳娑婆世界及他方国土有无量亿天龙鬼神亦集到忉利天宫西域记云索诃世界三千大千国土为一佛所化摄也旧曰娑婆悲华云何名娑婆是中众生忍受三毒及诸烦恼能忍斯恶故名忍土又劫初梵王名忍依王之名而名其土故楞伽翻能忍国土梵名剎摩正音掣多罗此云土田万境不同亦名为剎取庄严差别为名国域也小曰邦大曰国古之王者建国居民度天地之所合定阴阳之所和故言国土然法身无像岂假地以居应物有形故随国而化大论明四种天一名天二生X天三净天四净生天梵名那伽此云龙鳞虫之长能幽能明能大能小能长能短春分而登天秋分而入渊有鳞曰蛟龙有翼曰应龙有角曰虬龙无角曰螭龙未昇天曰蟠龙龙天类也故经论中天龙竝举五分律畜生除龙能保绥国人拥护正法故也鬼神郑玄云圣人之精气为神贤人之精气曰鬼此亦一往故尸子云天神曰灵地神曰祇人神曰鬼鬼者归也古以死为归又畏也威也自则虗怯多畏能令他畏其威神者能也力大者能移山填海力小者能隐显变化皆鬼道摄然他方国土非我佛化境何故天龙鬼神亦集此有二意一由地藏分身化人时时不废此辈宿世根熟法尔天性相关故覩光闻音同时来集二此辈得预法会应准乘戒四句天神同来乘戒俱急之流龙鬼亦集乘急戒缓之类竝是轻报泥犁焉得不求度脱其数莫穷故云有无量亿二正集大众三初天龙等众二一切神众三大鬼王众初分二初别列三界天众二总指八部等众妙玄云天乘位者修十善道任运淳熟通是天因加修禅定进升上界三界天果高下不同修因必深浅异也初中分三初六欲天楞严云如是六天形虽出动心迹尚交自此巳还名为欲界故俱舍云六受欲交抱执手笑视婬然虽取境不同均之未离情欲故通名六欲天也所谓四天王天忉利天须𦦨摩天兜率陀天化乐天他化自在天四天王天上昇之元首下界之初天居须弥山腹隣于日月帝释外臣即四镇王也释名如后长阿含云四天皆有婚嫁行欲同人化生小儿在膝上如五岁小儿未久自然宝器感百味食天甘露浆食讫便与诸天等量其六天身寿之量应准俱舍颂欲天俱卢舍四分一一增人间五十年下天一昼夜承斯寿五百上五倍倍增若布施持不杀戒清净小胜厌患家业好乐听法供养善人生四天王天忉利如前大论云释迦提婆因提秦言能天主人中布施加持不盗戒供养父母及其所尊心欲求胜生三十三天居须弥山顶山顶四角有三十二天巳上二天单修上品十善得生其中须𦦨摩天大论云夜摩天王名秦言妙善以时时唱快乐受五欲境知时分故此由布施加持不婬戒心意柔和生夜摩天复由于人间世动少静多命终之后于虗空中朗后安住日月光明上照不及是诸人等自有光明此空居之首天也兜率陀天新云覩史多大论云删兜率陀天X王名秦言妙足于五欲知止足故由昔布施加持不四口过好乐多闻分别好丑爱乐涅槃心着功德命终之后上昇精微不接下界诸人天境乃至劫坏三灾不及此天是补处菩萨所居故佛地论名憙足后身菩萨于中教化多修憙足故则三灾不及约内院说凡天外院还受三灾也化乐天大论云须涅蜜陀秦言化乐自化五尘娱乐故此由布施深心持戒多闻自力生活生化乐天他化自在天梵名婆舍䟦提以此天夺他所化而自娱乐故由昔布施时清净持戒转深好乐多闻自贵情多不能自苦从他求乐它所思惟勤心方便化作五欲夺而自在故别行疏云是欲界顶天假它所作以成巳乐即魔王也而垂裕记又云第六天上别有魔罗所居天他化天摄经论所出不同巳上四天空居修上品十善兼坐未到定得生其中感通传云帝释为地居天主魔王为六欲天主帝释四王欲行佛法魔不得制问地居二天主住山顶臣居山腹空居四天云何安立答准大论夜摩等诸天七宝地在虗空中有风持之令住乃至净居亦复如是又业疏曰第四禅上云居轻薄如星散住不同下天如云密合则知下虽空居必依云假风而得住持福业所致耳二色界天共有十八分为四禅初二三禅各三天四禅有九天离欲麤散未出色笼故名色界坐得禅定故得禅名X正报之身是清净色非如欲界垢染色也梵众天梵辅天大梵天少光天无量光天光音天少净天无量净天徧净天福生天福爱天广果天无想天无烦天无热天善见天善现天色究竟天摩醯首罗天大论云欲界心散乱行者依何地何方便得当依色界无色界诸禅定于四无量心八背舍八胜处九次第定十一切处试心知得柔软自在如意不譬如御者试马曲折随意然后入阵故世出世间以此禅为根本梵者净也无欲染故十八天皆净无欲此当其首偏得梵名梵众是民梵辅是臣梵辅又名梵富楼此云前益天在梵天前行恒思梵天利益故大梵即王也故次第禅门云佛于仁王说十八梵亦应有民主之异准此后亦例分民臣与王矣然法苑论诸天贵贱乃至色界之中唯局初禅三天有贵有贱大梵天是君自此巳上诸天受报同等更无贵贱据此则上之三光三净应是功行论优劣也大论九云梵世天者生处有三种一梵众天诸小梵生处二梵辅天贵梵生处三大梵天中间禅生处问离欲是同何故贵贱异处答初禅三种修下禅生梵众修中禅生梵辅修上禅生大梵慈行亦如是以第一清净心修上慈即生大梵主领大千而作世主然通论有万亿梵王唯此是大千之中王名尸弃秦言顶髻得为大X千之主又初禅内有觉观故外有语言主领下地为便若摩醯首罗虽称大静王居色界顶报胜为主无统王义以上二禅无语言法是故诸禅但以报胜为主非统御也若涅槃疏云娑婆世界主正是首罗梵王只领小千而巳乃古师之说非今家正意大论云有人布施持戒修布施时其心得乐若施多乐亦多如是思惟舍五欲除五盖入初禅乃至非有想非无想天亦如是二禅三天少光光明少故无量光光明转增无限量故光音以光当语音故大论三十三云如经说心清净优劣故光有上中下诸天心清净布施持戒故身有光明复有人于闇处燃灯亦供养尊像塔寺复常修慈心徧念众生又修念佛三昧念诸佛光明神德复修火一切入又以智慧光明教化愚闇邪见众生以是业因缘故得心中智慧明身亦有光故阿毗昙论云诸天报身之相皆无骨肉亦无大小便利不净身放光明无别昼夜报得五通形无障碍故知三天论光义徧前后三禅论净其义亦然大要随行高下历位浅深耳三禅三天少净离喜受乐为净未及上位为少无量净净胜于前不可量故徧净乐受最胜净周普故是三禅何故言净大论云缘净故净八色是净法未被练不得净今三四禅法起来触此八色为作净缘三四禅等此是色界极净之色用此为X缘触八色更净故言缘净故净是乐遍身受故知是三禅中净止观云三禅乐如泉石水自中生梵行之乐亦复如是二界中乐不过三禅夫求生天以乐为本故以乐胜名天也四禅九天三是凡天住处无想外道所居五是三果居处凡夫三天经论出没略异如仁王云九梵三净三光三梵五喜乐天疏出无云为首以没福爱今经与楞严皆没无云列福爱为第二盖译师互有出没耳福生以麤重相灭净福性生从因彰名也福爱舍心圆融胜解清净福无遮中得妙随顺前天以舍乐为福今舍心转胜爱乐此福与前福生浅深之别广果凡夫之果无胜过故无想一期中间心想不行故楞严云从是天中有二岐路若于先心无量净光福德圆明修证而住名广果天若于先心双厌苦乐身心俱灭经五百劫者名无想天此四胜流一切世间诸苦乐境所不能动虽非无为真不动地有所得心功用纯熟名为四禅此中复有五不还天于下界中九品习气俱时灭尽苦乐双亡下无卜居故于舍心众同分中安立居处大论名净生天色界有五种阿那含不还是间即于彼得阿罗汉梵语首陀婆秦言净居天何故名净居天以四禅有八种五种是阿那含住处是净居三种凡夫圣人共住以净居天常怜愍众生常劝请佛说法故无烦无见思烦恼所杂苦乐两机鬬心不交X故无热机括独行研交无地违顺俱违离热恼故无烦绝外境无热绝内心浅深异耳善见十方世界妙见圆澄更无尘象见极明彻故善现精见现前陶铸无碍形色转胜善能变化故色究竟究竟群几穷色性性入无边际色法最极故梵名阿迦尼咤或名阿迦尼沙此云质碍究竟即此天也摩醯首罗天大论翻大自在正云摩诃莫醯伊湿伐罗八臂三眼骑白牛然普门疏云楼炭称为阿迦尼咤华严称为色究竟天是则摩醯首罗即色究竟天今别列者如宝雨经云复有净居天众摩醯首罗而为上首今经别立尊其主也或有人以为第六天而诸经论多称大自在是色界顶释论云过是八处有十住菩萨住处亦名净居号大自在天王大千界主十住经云大自在天光明胜一切众生故世尊涅槃献供大自在天最胜故知非第六天也今谓他化自在假他所作为自受用于境得大自在摩醯首罗居色界顶熏禅最胜于定得大自在一从势力魔王自属六天一从禅定尊极应居色顶况波旬常求世尊入灭而净居每请如来转轮则自在之名固同而自在之事永异非第六天斯言足征也婆沙云凡生彼者要是进向那含身得四禅发于无漏起熏禅业或起一品乃至九品方乃得生凡夫无此熏禅业故不得生楞严云此不还天彼诸四禅四位天王独有钦闻不能X知见如今世间旷野深山圣道场地皆阿罗汉所住持故世间麤人所不能见也三无色天深厌色笼修四空定生四空天名无色界以此四天只有四蕴故得名也辅行六上云从第四禅欲入空处必作方便灭三种色一可见可对色二不可见可对色三不可见无对色此之三色并在色界故灭此三然但无麤色非无细色故妙乐云无色虽无四大造色定果所为皆是墻壁三界皆以意识维持楞严云是四空天身心灭尽定性现前无业果色从此逮终名无色界孤山释云无业果色者显有定果色也乃至非想非非想处天乃至者略辞也此中应具列四天之名以简便故故云乃至空处天初离三种色心缘虗空既与无色相应故名虗空定识处天舍空缘识以识为处正从所缘处受名故名识处三无所有处天行者厌于识处无边于是舍之入无所有处亦名不用处修此定时不用一切内外境界舍此二境故言不用处四非想非非想处天此定不缘识处故非想不缘不用处故非非想此第四天古多异解今取止观者以见大师虽未见楞严凡所释义与经雅合彼云识性不动以灭穷研则是非想岂非不缘识处乎于无尽中发宣尽性则是非非想岂非不缘不用处乎又云如存不存即非想X也若尽不尽即非非想也故禅门云此定中不见一切相貌故言非想若一向无想如木石无异云何能知无想故言非非想如此释义天然淴心口合若非古佛再来安能发此妙义近有以大师不见楞严错解法华六根立言弹谤宁不舌烂口中耶辅行九上云若色无色二界相对则色界名禅无色界名定若总以上界望于下欲则上二界俱名定地下界为散上来所释自四天王至非非想虽定散有差而生死无异宁免三涂之轮转难迯七趣之升沉虽用欣厌二门快覩光云诸瑞如鹰隼飞同集天宫也二总指八部等众一切天众龙众鬼神等众悉来集会此通指此界它方八部之众结其来集也梵云娑娑秦言一切有二种一名字一切二实一切今二种俱收天龙鬼神假名也各具五阴实法也众之为言多也古人以公共取义故从乑目言人所共视也天之众有五一上界天王摩醯首罗等二游虗空诸天日天子等三居虗空天魔王等四地居天主藏天等五地下缚啰呬天等各有无量天男天女诸眷属也龙众别行疏云龙有四种一守天宫不落二兴云致雨益人三地龙决江开凟四守转轮王福藏各有龙子龙孙诸眷属也鬼神等众依正法念经饿鬼大数有三十六种准摩尼罗亶呪经列鬼名九十三种行因不等受报各X别顺正理明无财少财多财各复有三类故摭华钞名三品九类瑜伽论谓内障外障无障各有所统眷属今言八部者部类不同略言八种一天二龙三夜叉四干闼婆五阿修罗六迦楼罗七紧那罗八摩睺罗伽先举天龙以其位尊而力大以鬼神该后六部见行劣而居卑所以举此者我佛垂化道济百灵说法利人慈育万品出则释天前引入乃梵王后随左辅大将右弼金刚三乘贤圣归投八部鬼神翊卫他方者见瑞云而似鸟归林此土者闻光音而如流赴壑以今感而竝来由昔缘而普集也二一切神众复有他方国土及娑婆世界海神江神河神树神山神地神川泽神苗稼神昼神夜神空神天神饮食神草木神如是等神皆来集会此等诸神各有攸司或由业以实生或因化而权示海江河皆水神也积阴之气为水上天为雨露下地为江河大论云一切物中水为最大以大地上下四边无不有水若护世天王不节量天龙雨又无消水珠者则天地漂没又以水因缘故世间众生数非众生数皆得生长故水最大然海为百谷之王故先举海海晦也主承秽浊其水黑如晦也故孙卿子云不积细流无以成海若唯据此四天下梵名娑竭罗此云醎海四洲皆住其中故博X物志云天地四方皆海水相通地在其中戎蛮夷狄形类不同总而言之谓之四海其神曰海若山海经云朝阳之谷神曰天吴是谓水伯其为兽也十八尾八首人面八足庄子云波臣大波之神曰阳候涛之神曰灵胥江神江公也水流入中公共也又训贡所出珍物可献贡也下皆据震旦言之案水经及荆州记云江出岷山其源若瓮口可以滥觞周官云杨州其川三江汉书地理志注云岷江为大江九江为中江徐陵为北江葢一源而三目然其神诸土难考此方若屈原钱镠霍光等江神之小者也河神河下也随地下流而通也乃水之伯上应天汉与江淮济三水为四凟曰河宗者四凟之所宗也案水经注河源出崑崙之墟准西域记云赡部洲之中地者阿那婆答多池北面颇胝师子口流出徙多河绕池一匝入东北海或曰潜流地下出积石山即徙多河之流为中国之河源统纪用此说然禹贡广览云积石山非河源记施功之处故曰导河自积石言自积石起也又兴起行经序云崑崙山者阎浮利地之中心阿耨大泉外周围山山内平地泉处其中象口所出者则黄河是也故广览云河出崑崙黄河西南涵浸余是此说以总图傍注三字曰黄河源以池南金象口流出信度河入西南海与西南涵浸合故应指黄河为河源也神X名宓妃树神树者植木之总名僧祇律佛言左右有树木与人等者便为塔庙是故神祗乐来依止四分律亦不许斫神树正法念云大树夜叉罗剎之所依止依树受乐无树则苦若持戒人劝不斫伐命终生欢乐天与天女欢乐从天命终若得人身安隐巨富其神也应推阎浮提是南洲之树王也山神梵语势罗唐言山逸雅训产说文训宣乃宣气产生万物也然五岳镇地支那之书固备七金环山天竺之典能详其神随山而名耆阇崛山神名埤罗地神地底也其体底下载万物也又言谛者五土所生莫不信谛也其神曰祗亦名后土主阎浮者神名坚牢也川泽神水之小者川穿也穿地而流也西征记曰故秦三川即指河洛伊水沃出为泽兖州人曰掌以水钟聚如手掌也又训润润万物者莫过乎水其神各随川泽立名苗稼神说文云生艹于田苍颉云禾之未秀精蕴辩曰禾始生也从禾半出田上为意耳旧从艹非夫害嘉谷者艹也去之惟恐不亟从艹立类大害于义又种曰稼歛曰穑举一苗稼百糓通收此土之神应指后稷教民稼穑之祖也昼神夜神昼者正午也圣人经天以子午卯酉为定圣人纬地以东西南北为定昼与夜相界朝与暮相界惟昼大明中天从囗指定上下左右而昼之界限自明X后世加聿义反迂晦其神企止明入地中一日之终目暗何见赖火月之为功从人舍也从火小明照室中也从月代明也其光斜暎户内此始夜旹也地以子夜为正天玄正色昼乃大亨夜惟永贞其天德之周流乎其神如善财参婆珊婆演底主夜神等共有九位空神涅槃云物体质碍空性虗通小乘以明暗为体大乘以空一显色为体其神名舜若多沇疏云未见诚释应是主空神但无麤相之身亦有微妙之色故如来光中暎令暂现天神天显也在上高显也又坦也坦然高而远也五经通义云天神之大者曰昊天上帝其佐曰五帝饮食神饮奄也以口奄而引咽之也食殖也所以自生殖也故佛地论云任持名食谓能任持色身长养善法身依食住命托食存其神乃灶君黄帝耳艹木神植物之弱者易生而根不固冬则尽死故但象其茎叶丛生之形而不着其根生气所发也其德为仁中直象干下象果氐深固上象旁枝分布凡艹木茂大必有鬼神倚附然必尊雪山忍艹菩提树神为宗主也巳上所列皆举总名其间神数拟若河沙何况风火雷电舟车房舍衣服什物桥亭古庙闾阎丘陵故总云如是等莫不快覩光云欣闻法雨皆来聚集天宫大会也三大鬼王众X复有他方国土及娑婆世界诸大鬼王所谓恶目鬼王噉血鬼王噉精气鬼王噉胎卵鬼王行病鬼王摄毒鬼王慈心鬼王福利鬼王大爱敬鬼王如是等鬼王皆来集会婆沙云有威德者名贵无威德者名贱又王者名贵使者名贱今言大鬼王即有威德之贵者富足充美衣食自然身服天衣口餐天供形常优纵䇿乘轻驰任情游戱共天何殊此由前身大行檀故得受威报复由前身謟曲不实故受鬼道也恶目鬼王梵云怛罗此翻目童子也心之神明发见于目窍开于肝睛出于肾育神于暗也然目之美恶由心之慈忍此鬼心存刚愎目放恶色妙臂经云嗔目视之乃至破坏身命是也噉血鬼王正法念名食血鬼由杀生血食不施妻子受此鬼身以血涂祭方得食之如诃利鬼母最小之子名必利盐迦罗夜叉以其恶心常食人血十轮经云十三兆药叉恒噉诸血肉是也噉精气鬼王梵名毗舍阇此云噉精气噉人及五糓之精气即颠鬼也月藏经云地精气众生精气正法胜味甘露精气是也噉胎卵鬼王胎始也妇孕三月成胎形犹未具从月台声尔时生气未定感于善则善感于恶则恶古有胎教保之于混沌时也卵即胞衣如世鸡卵黄白未分正同混沌之时产生之候即有无数恶鬼噉食胎衣如后行病鬼王行瘟疫X之使者皆东岳府君所遣如富单那主人间热病是也文殊宝藏陀罗尼经云于后佛法灭时恶法增长种种诸灾流行于世恶鬼下降变为女身与诸众生作种种诸杂等病是也摄毒鬼王如弥栗头䖍伽地此云善品主于蛊毒即蛇毒生金银毒等皆能收摄此即阿须伦王诸龙毒气人从求愿令不干人故从悳立名慈心鬼王如阿罗难陀梁言欢喜苏泥怛罗此云妙目皆慈心鬼王之流常以乐事施与念念爱护众生故立此嘉称福利鬼王福与祸对利与损对此鬼每以利益之事与人不降灾祸损耗鬼子母经云欲从鬼子母求愿者名浮陀摩尼钵天上天下鬼四海内船车治生财产皆属其主摩尼钵与佛结要受戒护人财物故有福利之名大爱敬鬼王爱即爱念敬乃敬重如妙臂经云若有行人修此法者彼一切天药叉持明大仙乃至迦楼罗等若有见者恭敬礼拜合掌作言希有希有大慈悲者愍念一切诸有情等此善鬼王亦复如是故有此名下总结来集如是等者立名善恶不同为行慈忍有异然皆以鬼身而来闻法止观谓乘急戒缓者以三涂身见佛闻经如华严涅槃鬼神龙畜皆预列众如是因果差降升沉非一云何难言理戒得道何用事戒幸于人天受道何意苦入三涂正此经列众之指尔三问答释疑序二初略问答以发起二广X问答以发起初又二初问答所集众数三初如来以众数问尔时释迦牟尼佛告文殊师利法王子菩萨摩诃萨汝观是一切诸佛菩萨及天龙鬼神此世界他世界此国土他国土如是今来集会到忉利天者汝知数不尔时者正天龙鬼神毕至之时既因果𡍫塞天宫及凡圣交参法会时众惊疑谁能发问故我觉皇悲心愍众慈眼观机纵目周览谁能酬酢唯此文殊久彰大智之名堪对地藏沙劫威神之事故特告之梵名文殊师利此云妙德以了见三德佛性不纵不横故梵名鸠摩罗伽此云童真内证真常而无取着如世童子心无染爱即法王子之号也大论云文殊师利十力四无所畏等悉具佛事故住鸠摩罗伽地什师云妙悳以身游方莫知其所生又来补佛处故言法王子荆溪问经称文殊为法王子其诸菩萨何人不是法王之子答有二义一于王子中德推文殊二诸经中文殊为菩萨众首故云法王子言汝观者非轻之也葢谓非汝文殊智眼莫能观之乃喜而亲䁥之称一切诸佛等结上正报此世界等结上依报如是等结指众数问其能知不耶二文殊以神力答文殊师利白佛言世尊若以我神力千劫测度不能得知X大论三十三云文殊菩萨等以二种神通力果报神通修得神通住是中以福德方便力光明神足等种种因缘开度众生今何云以我神力千劫测度不能得知耶此以众集难知正显地藏神力难思也问天宫虽大如何能容尔许之众答佛与地藏有不思议神力诸天福业自然之力譬维摩之丈室容狮座以何难正法念经云譬如一室然五百灯光明不相逼迫诸天手中置五百天亦复如是不窄不妨又云彼夜摩天或一百一千共聚在一莲华䰅同坐不隘不窄以善业故自业力故智论云第三遍净天六十人坐一针头而听法不相妨碍诸天业力尚尔何况如来不思议力自应仰信也三世尊以佛眼证佛告文殊师利吾以佛眼观故犹不尽数梵语多罗梁言眼瑜伽云屡观众色观而复舍故名为眼是照烛义楞严云眼似蒲桃朵或云如秋泉池有五种肉天慧法佛大论云佛眼无事不知无事不闻无事不见一切法中佛眼常照今言我以佛眼观故犹不尽数者此正抑果扬因逊巳尊彼弥显地藏所化之众重重无尽也佛尚难知况文殊乎况余众乎二点示能度本尊此皆是地藏菩萨久远劫来巳度当度未度巳成就当成就未成就点出历劫度人无量度者法也亦度脱也梵语悉X地此翻成就逸雅云成盛也就高也从京从尤尤高人所就之处今准礼云天子孝曰就就之为言成也天子德被天下泽及万物始终成就则其亲获安今地藏以出世孝道令人人度生死河成涅槃道转凡入圣为高人登高处故言成就巳度巳成就即十方世界不可说诸佛是当度当成就即十方世界不可说诸菩萨是未度未成就即娑婆世界十方国土无量亿天龙鬼神是所谓种熟脱三时时不废机有迟速度有前后大论云譬如摇树取果熟者前堕若未熟者更复后摇又如捕鱼前网不尽后网乃得也二广问答以发起二初文殊设疑问因地二世尊举因答度人此二章修行要事利生大本楞严云因地不真果招纡曲故创端问此乃紧要关头初二先设词兴问二唯愿下愿说行愿初又二初明巳智信文殊师利白佛言世尊我巳过去久修善根证无碍智闻佛所言即当信受假文殊发问者以诸小菩萨等怖难未除不能问佛惟文殊权谋智鉴知机知时能激扬发动成办利益如大象擗树使象子得饱故佛赞文殊云汝今真是三世佛母一切如来在修行地皆曾引导初发信心以是因缘十方国土成正觉者皆以文殊而为其母然今汝身以本愿力现菩萨相此久修善根之证也无碍智准佛性论智有二种相一X者无着见众生界自性清净是如理智相二者无碍能通达观无边世界是如量智相今既观云集之众故用无碍智唐奘三藏云观有不住有观空不住空闻名不惑于名见相不随于相心不能动境不能随动随不乱其真可谓无碍智慧葢文殊原是古佛今为辅扬法化权现童子之形故于佛所说地藏度生之事抑岂仰信谛受自然通达无碍矣二举众疑谤小果声闻天龙八部及未来世诸众生等虽闻如来诚实之语必怀疑惑设使顶受未免兴谤先举疑谤之机次显兴谤之意良由小果惟闻谛缘慧浅同于牛迹根狭罔识沧溟天龙八部杂类下机乘戒犹亏并运大道安冀深知未来众生志性不坚业障纠缠难脱威神测度奚知故知三类之人虽闻如来诚实之语必怀狐疑惑乱反道言虽如此事岂诚然外仪似顶戴受行内心必横生弹谤疑谤重愆必堕阿毗故须问明因地之由阐发行愿之事方令三类之机一心而受则不堕阐提永阶佛道矣二愿说行愿唯愿世尊广说地藏菩萨摩诃萨因地作何行立何愿而能成就不思议事因是种义地表自心以本具三因佛性之种由了因未曾发心缘因未曾加行故性缘了同名正因即理性三因也今问此地藏菩萨创始于因地发X心不审作何行门立何愿念得能成就此不思议事二何字是疑辞良以四教菩萨莫不修行发愿若前三教偏权行愿俱属生灭因缘若以生灭心为本修因如何圆成果地不生灭性故愿广说其因令小果等信受不兴疑谤也行愿如前必双问者以愿是能引行是起作若有愿无行愿则虗若有行无愿行则孤由有愿故行不孤由有行故愿不虗愿行相扶证果弥速所以双问也二世尊举因答度人二初略赞功德二广说行愿初中又二初明大小果位功德三初举喻佛告文殊师利譬如三千大千世界所有草木丛林稻麻竹苇山石微尘一物一数作一恒河一恒河沙一沙一界一界之内一尘一劫一劫之内所积尘数尽充为劫大论问云何为三千大千世界答杂阿含中分别说千日千月千阎浮提乃至千大梵天是名小千世界名周利以周利千世界为一一数至千名二千中世界以二千中世界为一一数至千名三千大千世界初千小二千中第三名大千千千重数故名大千二过复千故言三千合集名百亿日月乃至百亿大梵天是名三千大千世界此大千世界在虗空中风上水水上地地上人其艹木等在于地上丛聚也丛木曰林稻麻竹苇喻有二种一者假以为喻二者实事为喻今为假喻以X此四物丛生绸致种类又多又人常见易于取信山石微尘亦然今于如是多多物中随拈一物中一数作一恒河物既无量河岂能穷此约物以数河河不可尽矣又于一恒河沙随取一颗沙即有一世界沙既难穷界岂能尽此约一河沙以数界界不可尽矣又于沙界之内随有一尘即名一劫尘既难知劫岂可测此约界尘数劫劫不可尽矣今又于一劫内所积尘数尽将此尘并充为劫历时既久积尘自多约如是多多劫尘以数劫劫何能数劫不可思议矣如是重重喻显正见地藏大士自发僧那始心以来若算师若算师弟子其数亦如上喻同以灵心巧手拟欲算数终莫能知之也必举恒河者以沙多也又佛生处游行处弟子眼见故又四河中恒河最大人皆以为福德吉河入中洗者罪垢悉除以人敬事此河皆共识知又诸河名字喜转恒河世世不转故以恒河为喻也问恒河中沙为有几许答一切算数所不能知唯佛及法身菩萨能知梵语劫簸秦言分别时节有小劫中劫大劫不同今约大劫言之二正明地藏菩萨证十地果位巳来千倍多于上喻何况地藏菩萨在声闻辟支佛地此文先正喻大乘二况出小果但举十地者略其住行向之贤位唯约圣证较之此依别教论也若X约圆教自初住以至等觉共四十一位皆真因位今且从别一欢喜地从此用中道观破一分无明显一分三德此是见道位又无功用位百界作佛八相成道利益众生行五百由旬初入实相无障碍土初入宝所故名欢喜二离垢三发光四焰慧五难胜六现前七远行八不动九善慧十法云各断一品无明证一分中道而地藏菩萨证入如是若别若圆十地果位迨至今日其劫数长远较上界劫所积尘数之劫又不翅千倍矣何况历十住十行十回向之大乘又何况在声闻辟支佛地之小果耶闻苦集灭道四谛声而证果者曰声闻然有权实实者如常权者准十轮经地藏菩萨与八十百千那庾多频跋罗菩萨以神通力现声闻像从南方来礼佛赞叹约今揆昔宁不然乎梵语辟支迦罗此翻缘觉观缘悟道故亦翻独觉出无佛世故亦应论权实此中不约大小较量秪显历时长远如此因地谁能测度其久近哉三结显文殊师利此菩萨威神誓愿不可思议此结降魔制外之威力神通广度羣品之愿心弘誓皆非小乘可测下地能言故十轮经佛告好疑问菩萨云如是大士功德善根一切世界天人大众皆不能测其量浅深若如来广说如是大士功德善根一切世间天人大众皆生迷闷或不信受X如是大士成就无量不可思议殊胜功德善能悟入如来境界于诸佛法巳得自在为欲成熟一切有情所在佛国悉皆止住不可思议大论名不决定以不能决定其化事故名不可思议也二示闻赞供像功德若未来世有善男子善女人闻是菩萨名字或赞叹或瞻礼或称名或供养乃至彩畵刻镂塑漆形像是人当得百返生于三十三天永不堕恶道若者不定之辞葢行恶者多行善者少亦喜遇之言谓倘若有修善男女闻地藏菩萨名而修敬者必当永得福堂矣此不局在家二众如十轮称地藏为善男子则七众三乘皆可称之以诸恶莫作众善奉行凡在佛法孰不遵行闻菩萨名等闻名成种有感乃应譬洪钟在架有扣则鸣释名如纶贯字乳化也男有室女有家而后生育从宀从子会意也今借为名字之字古者相语名之质也周人尚之以字文矣然菩萨名字虽从德立亦假施设大品云般若波罗蜜但有名字菩萨亦但有名字是名字不在内外中间和合故有不生不灭但以世间名字故说故知此名字本来是空既知空寂则感应道交故闻是菩萨名字或以言词而赞叹或瞻胜相而礼拜或专称名字或䖍修供养或精施五彩而绘画或巧斵诸木而雕镂或假净土而范塑或借胶漆而餝涂成其形像而恭X敬之是人于当来世必得百返生三十三天永不堕三恶道处三十三天有二说准正法念经忉利翻三十三此是欲界中地居一天若于此百返而生则位卑处狭奚能显地藏不思议威神誓愿应准灌顶呪经所列三十三天始合经文所谓近际普观快见无结爱色究竟净光普等爱胜福爱极妙广妙微妙守妙净明徧净约净水应梵水微梵水行梵摩诃梵梵辅禄梵众妙化自在化应声不憍乐兜率陀盐摩罗忉利毗沙门惟睒闻毗楼勒提头赖叉此就欲色二天自四王而上至五净居复从五净居而下至四天王中间次第历生各尽本天之寿如是百返极受天乐修因少而受报多历时近而享福远方显地藏神力不可思议为若此抑岂生天受福且能永离恶道当知圆人如住胎王子一闻名塑像即生天离恶所谓十善菩萨发大心长别三界苦轮海正今经之旨也二广说行愿二初明长者求佛相好二示圣女忆母感佛初二初腾昔见佛发愿二示今因位度生初又二初叙远劫佛号文殊师利是地藏菩萨摩诃萨于过去久远不可说不可说劫前身为大长者子时世有佛号曰师子奋迅具足万行如来此叙最初发心之由前字可作下句之首不若为上句之末更妙大长者两土年耆德艾之通称如X春秋末吾邦有郑长者西国豪族咸称长者法华文句具明十德一姓贵二位高三大富四威勐五智深六年耆七行净八礼备九上叹十下归具斯十德方称长者子者尊称也如此方孔老称子等非长者所生之子也师子奋迅借喻佛名非实师子如师子四足兽中独步无畏能伏一切佛亦如是于九十六种道中一切降伏无畏故名人师子奋振也迅疾也借譬显法如世师子奋迅为二事一为奋却尘土二能前走却走捷疾异于诸兽此三昧亦尔一则奋除障定微细无知之惑二能出入捷疾无间也具足万行者大品云一心具万行是也一即一切名具一切即一名足既除障定之惑出入三昧捷疾则一中具无量无量中具一故知师子奋迅三昧得能具足万行若初心行人揽果成因如涅槃云金刚宝藏具足无减但有浅深明昧之殊二正问因发愿二初问得相之因二发度生之愿初又二初长者问佛时长者子见佛相好千福庄严因问彼佛作何行愿而得此相见佛等者乃邂逅途中见应佛相好与止观观佛相好发心同所谓若见如来父母生身身相昞着相好缠络上求下化发菩提心是也揽而可别名X相观之可爱名好相为大相海好为小相海相若无好则不圆满好若无相则不炳着相好互严法身圆显千福者以善有漏身口意业修行六度成百福德用百福德成一相以为三十二相之业因辅行云菩萨修十善各有五心谓下中上上上上中上初发五心乃至具足五心如是百心名为百福然福义多途难可定判有云大千盲人治瘥为一福等凡用三千二百福修成三十二大人相故言千福庄严大论云以三十二相八十随形好庄严内有无量佛法功德故视之无厌见佛身者忘世五欲万事不忆若见佛身一处爱乐无厌不能移观佛身功德如是故长者见之极生欢喜渴仰情深因问彼佛夫此相好乃佛身报果果必由因不审作何行愿能得此殊妙之相也二佛示长者时师子奋迅具足万行如来告长者子欲证此身当须久远度脱一切受苦众生此示求相之法此三十二相即大悲之果报故须度脱众生为相好本此是诸大乘经广明菩萨历劫修行之相既时长行远次第隔历即大乘别教修证之法涅槃云四谛因缘有无量相非声闻缘觉所知故云久远问地藏发心既别今何判教同圆答发心本圆借别为诠维摩云虽知诸佛国及与众生空而常修净土教化于群生诸有众生类X形声及威仪无畏力菩萨一时能尽现等行别心圆明文在兹然分圆即别融别即圆义非一槩也二发度生之愿文殊师利时长者子因发愿言我今尽未来际不可计劫为是罪苦六道众生广设方便尽令解脱而我自身方成佛道此腾昔长者发愿之辞我今二句标度生时为是罪苦句明所度机广设四句示所发愿罪苦六道者法华经云见六道众生贫穷无福慧入生死险道相续苦不断以虽分善恶均不免生老病死之苦广设方便出假要事止观云入假因缘略言有五一慈悲心重二忆本誓愿三智慧勐利四善巧方便五大精进力若对今文一一具足机既不一法亦多门故须广设方便令四门皆入解脱言尽令者如小般若云若胎卵湿化等我皆令入无余涅槃是也普曜曰无五趣五阴六衰则是泥洹正今经之意而我方成佛道者楞严云自未得度先度众生者菩萨发心也止观五略应释于此若如此要心虽在生死烦恼不能损我智慧遮障留难弥助化道矣二示今因位度生以是于彼佛前立斯大愿于今百千万亿那由他不可说劫尚为菩萨华严经贤首菩萨云若有菩萨初发心誓求当证佛菩提彼之功德无边际不可称量无与等何况X无量无边劫具修地度诸功德十力一切诸如来悉共称改己易不能尽以此菩萨闻圆法起圆信立圆行住圆位以圆功德而自庄严以圆力用建立众生初心尚尔况中后心故四教义云所以一家讲经说法必须委释初心若贤圣深位但点章而巳学佛道者不可不知也二示圣女忆母感佛分二初腾昔行愿二佛告文殊下结会古今初二初举所行因事二显所发弘愿初又二初举佛号劫寿又于过去不可思议阿僧祇劫时世有佛号曰觉华定自在王如来彼佛寿命四百千万亿阿僧祇劫阿僧祇或阿僧企耶此云无央数地持云一者日月昼夜岁数无量二者大劫无量名阿僧祇劫义如前然如此不思议阿僧祇劫我佛观之犹如今日宿命智力叵思议矣如昔分和檀王与佛捔智佛告王曰海水研墨斫树为笔写我所知为经若海水干尽树枝了索吾经不尽所以尔者佛有三达之智来今往古靡不通焉是以过去尘点劫事如观手中菴摩勒果觉华定自在王以定立名维摩云觉意净妙华觉即本觉之性肉团心形似莲华而有八叶即表八识心王每叶各一如来如来藏经云佛观一切烦恼心中有如来结加趺坐俨然不动德相具足此乃天然性德含生本具迷之即凡悟之即圣彼佛因中常于三昧观此觉X华佛佛在定觉性圆显心华顿开或于一根入正受诸根起出说或于诸根入正受一根起出说或一根双出入或不出入或一根一尘即出入即双出入即不出入乃至余方亦复如是若依若正得大自在即三昧之王故号觉华定自在王如来即第一义谛名如正觉名来之报身佛也彼佛寿命等凡佛必论三身各诠量寿命法身非寿非不寿非量非不量今既论劫数则非法身矣应身数数现生现灭今既言四百万亿阿僧祇劫则非应身矣此约报身境智相应名寿智慧为命以如如智契如如境境发智为报皆冥境为受境既无量无边常住不灭智亦如是函大葢亦大所云我智力如是久修业所得慧光照无量寿命无数劫此是诠量报身智慧之命故彼佛寿命如此久远耳二述圣女因行二初述生前劝母正见二述死后忆母生界初又二初明圣女福厚像法之中有一婆罗门女宿福深厚众所钦敬行住坐卧诸天卫护此腾彼佛灭后像教坚固之时像者形像肖似也韩子云象者南方大兽中国不识但见图写者故借义训为形似也别作像非然相沿既久难可改张婆罗门普门疏翻净行劫初种族山埜自闲故人以净行称之梵名摩那此云女处子也此句标类下句叹悳宿福深厚明往因胜大论云果报名X为福略说三种一布施福与悭心相违故二持戒福与恶业相违故三修定福与欲界瞋乱相违故此圣女宿修三福深厚故致亲戚宗党家人隣里咸所钦服恭敬法华云端正有相之女宿植悳本众人爱敬是也抑岂人所钦敬凡于四威仪中一切诸天神鬼无不翊卫拥护葢福以悲敬为初悲则哀苦趣之艰辛思拔济而出离敬则识佛法之难遇弘信仰而澄神是则虽处少秆女品巳具大士愿心故感诸天卫护耳二明邪母罪重二初圣女方便劝母其母信邪常轻三宝是时圣女广设方便劝诱其母令生正见信者心之实五常百行信则实有是理不信亡之彼既信邪正信亡矣邪者邪见心游理外也既内执邪见故外轻三宝成一阐提造五无间纯陀问佛一阐提者其义云何佛言若有四众发麤恶言诽谤正法言无佛法众不信因果不信业报不亲善友不随诸佛教诫名一阐提葢一阐名信提名不具信不具故名一阐提信既不具自然常轻三宝罪业深厚矣圣女知母邪行必沉苦海于是缱绻左右殷勤旦暮广说巧法劝化诱掖必令常存正见信重三宝以免后苦葢正见八正道之首也二邪母罪重堕苦而此女母未全生信不久命终魂神堕在无间地狱X梵语阿摩此云女母暂从劝诱而略信仍蹈旧习而还邪恶业既深信心自阙不久之间大命终矣夫为善生天为恶入渊恶业成熟八识魂神随业而堕无间佛说阿鹏阿含云白衣不信佛语者便当堕泥犁中泥犁终不唿人人自循业发现耳二述死后忆母生界二初卖宅兴供感空声慰谕二受教念佛梦鬼王指示初又二初为母卖宅兴供时婆罗门女知母在世不信因果计当随业必生恶趣遂卖家宅广求香华及诸供具于先佛塔寺大兴供养知字乃救母根源夫善恶相翻罪福敌对恶名俯坠善谓清昇故罪恶之法不可弗除福善之功无宜不造弘善示天堂之快乐惩非显地狱之苦酸无奈邪见者起断灭之见拨因果之谈此痴病为其原以愚痴之人不识因果妄起邪见破善恶法名断善根决定当堕阿鼻地狱今圣女知母在世之时痴病既重常轻三宝计其死后必随业而生恶趣矣梵语阿波那伽低此云恶趣此明罪母业重下明救母之法夫人之有家宅者所以为安身也今为救母何暇惜身故变卖营资广求供物香华申供之首事表诚之初门香能辟秽华具圆因天人费氏云人中臭气上熏于空诸天清净无不厌之但以受佛付嘱诸天不敢不来故佛法中香X为佛使香华既备餚饍之陈悬旛葢以飘扬列珠璎而縇烂于觉华定王先佛塔寺兴法界广大供养塔婆是梵名乃瘗佛骨之所寺训为嗣治事者相嗣续于其内也亦是摄十方一切众僧修道境界法耳二见像默念空示二初见佛兴疑二空声示处初又二初见佛礼敬见觉华定自在王如来其形像在一寺中塑画威容端严毕备时婆罗门女瞻礼尊容倍生敬仰此言诣寺兴供举头见像金容晃昱严显可观瞻礼之际敬仰倍恒须知瞻礼佛像功德难思如观佛三昧经云过去有佛号宝威悳上王如来时有比丘与九弟子往诣佛塔见一宝像礼巳赞叹后时命终悉生东方宝威悳上王佛国大莲华中忽然化生净修梵行得念佛三昧海佛为授记各得成佛今东方善悳佛是其师九方无忧悳佛等是九弟子又空王如来涅槃后有四比丘同学佛法烦恼覆心不能坚持多不善业当堕恶道空中有声语比丘言汝等今可入塔观像与佛在世等无有异闻空声巳入塔观像眉间毫相即作念言如来在世光明色身与此何异佛大人相愿除我罪由入塔观像毫相忏悔因缘后八十亿阿僧祇劫不堕恶道常见诸佛授记成佛今东方阿閦南方宝生西方无量寿北方微妙声即四比丘是以是因缘行者应当数数观佛故知圣女兴供观像罪X母生天无疑矣二私念疑情私自念言佛名大觉具一切智若在世时我母死后傥来问佛必知处所私者内自怀念人所不知也心念佛者如大梦觉于一切法知见无碍为最第一名一切智假若佛犹住世我母巳死傥来问母生处昇沉高下男女尊卑必蒙垂慈指示有以慰我也二空声示处二初泣恋闻声二闻声自扑初分三初空声慰谕时婆罗门女垂泣良久瞻恋如来忽闻空中声曰泣者圣女勿至悲哀我今示汝母之去处初叙圣女苦心无声出涕曰泣哭之细也瞻仰视也恋眷慕也泣久瞻恋不去者冀佛必示我母生处而度脱也决定毗尼经佛告舍利弗若除如来智慧更无余乘而得度脱到于涅槃能示众生解脱之道能令众生远离邪道示现圣道以是义故故名如来今故瞻恋冀以应我次述空声慰谕恰当垂泣瞻恋之际倐忽之间空中有声而慰之曰圣女勿至悲泣而哀恋也汝既行大孝倾家兴供泣恋瞻依冥冀感通示母生处我名大觉具一切智者当示尔母去处何用悲哀不置乎二问空何神婆罗门女合掌向空而白空曰是何神悳宽我忧虑我自失母巳来昼夜忆恋无处可问知母生界合掌向空者感之极喜之至也如失物者指之复X得失路者引之再归耳神义如题悳者固有之善直心为德性命本来之正故顺天而为神皆聪明正直者宽广也舒也昔由忆母生界忧虑如物碍膺今闻空声示处如物出胸宽广舒泰也三空声告示时空中有声再报女曰我是汝所瞻礼者过去觉华定自在王如来见汝忆母倍于常情众生之分故来告示有声而不现相者显生而不生也无相而有声者示灭而不灭也忆母倍常赞其至孝故感佛告示然母死而子忆亦分所当然者方子在胎母有十月怀躭之苦及儿既生母有三年乳哺之劳毛诗曰哀哀父母生我劬劳无父何怙无母何恃出则䘖恤入则靡至父兮生我母兮鞠我拊我畜我长我育我顾我复我出入腹我欲报之惠昊天罔极故曾子曰身也者父母之遗体也既与父母一体母既死而不还子宁不思母之忆我而返忆乎但圣女之捐家兴供礼佛求知借施福以荐亲仗佛慈而示处固非常情所能企及故佛现空声而告其生界呜唿纯孝动天致诚感佛观今圣女其洵然矣二闻声自扑二初求说母生界婆罗门女闻此声巳举身自扑支节皆损左右扶侍良久方稣而白空曰愿佛慈愍速说我母生界我今身心将死不久X情发于中声感于外举身扑拜如太山崩急欲知母生界何暇顾惜形骸遂致支体骨节悉损坏而闷绝矣左右扶侍左者天道之所起地道之所止也近取诸身象辅手之形左不得势因取僻远之义右手得势而顺用力为多复加以口交相助益之意葢侍婢原不离左右者故随即扶起而侍奉也稣者死而更生也黄庭经云临绝唿之亦复稣俗作甦非此经家叙事下求说生界然敦逼速说者自知形残心苦将死不久也二示返舍念佛时觉华定自在王如来告圣女曰汝供养毕但早返舍端坐思惟吾之名号即当知母所生去处早返舍者返还也约事令其速还家舍约法舍表五阴令即还观五阴则心王智度之母直下自现故即云端坐思惟端坐者即金刚正坐或全加或半加也禅那云思惟修意令修念佛三昧故坐思我名即知母生处矣二受教念佛梦鬼王指示二初归舍忆母念佛时婆罗门女寻礼佛巳即归其舍以忆母故端坐念觉华定自在王如来经一日一夜寻礼即归表翻迷为悟之疾也念是观慧觉华是心佛所以观此者母即心母佛即心佛心也母也佛也一而三三而一者孰为吾心孰为佛母哉普贤观云若欲忏悔者端坐念实相众罪如霜露慧X日能消除故日表圣女之悟朗照如昼夜表罪母之迷暝闇如夜一总表心迷悟之本罪母信邪无明覆心合尘背觉也圣女兴供正智入心合觉背尘也心本是一迷悟分岐也二到狱知母生处问佛不即示生处必令圣女亲到地狱者何也答良由世人为无明所覆不识善恶因果故借圣女目击苦事以警世之愚顽也如阿含正行经佛坐思念人痴故有生死何谓痴本从痴中来今生为人复痴心不解不开不知死所趣向见佛不问见经不读见沙门不承事见父母不敬不念世间苦不知泥犁中拷治剧是名痴故有生死不止于是特假圣女亲到狱中方知恶不可作善不可不作也文分为三初身到狱海二鬼王迎赞三问答狱处初文二初见狱海恶相二念佛力无惧初又二初恶兽飞驰食噉忽见自身到一海边其水涌沸多诸恶兽尽复銕身飞走海上东西驰逐见诸男子女人百千万数出没海中被诸恶兽争取食噉此明定中见冥界之相自到海边神从定出海水涌沸恶兽飞驰皆识心似境循业而发此由众生事识造罪致斯苦报楞伽云譬如巨海浪斯由勐风起洪波鼓溟壑无有断绝时得非藏海鼓风起浪今感业海涌如沸汤恶兽夜义亦由业感以生前纵贪瞋痴具造杀盗婬妄故至地狱境界自现X若达境心空海亦自寂心境俱寂事无不照犹如大海无风森罗焕然明白宝积经云一切法虗妄如梦以唯念故故知若达唯心诸境如幻化矣二夜叉形异畏视又见夜义其形各异或多手多眼多足多头口牙外出利刃如劒駈诸罪人使近恶兽复自搏攫头足相就其形万类不敢久视夜义名疾捷即地狱鬼其头如牛马狮象虎豹豺狼形形各异或有二手而至千手者或有一眼而至千眼者头足例之口牙扠出向外唇皮倒缩露根铦利如刃锋𨦵似劒法苑云牛头恶眼狱卒凶牙是也駈罪近兽令其食噉也搏手击也攫爪持也扑取也庄子云左手攫之此言夜义等不惟驱罪人近恶兽令噉复以手击爪持令罪人头足相就为团缩之形然于罪人戱弄其身或时令大或时令小或按蹙而短或扯拽令长掷抛竖倒顷刻万类可久视乎此乃从心变起无有真实如正法念经云阎罗罪人非是众生罪人见之谓是众生手中执持𦦨然銕钳彼地狱人恶业既尽不复见于阎罗狱卒如油炷尽则无有灯业尽亦尔不复见于阎罗狱卒今众生恶业未尽自然无中妄见也二念佛力无惧时婆罗门女以念佛力故自然无惧以因也因念佛之力虽见众形自然无惧葢知诸X境由心心由境现心既本空境亦何有心境既亡惧自何生心地观佛告文殊云譬如丛林蒙密茂盛师子白象虎狼恶兽潜住其中毒发害人逈绝行迹时有智者以火烧林诸大恶兽无复遗余心空见灭亦复如是又摩诃衍宝严经云譬如畵师作鬼神像即自恐惧如是迦叶诸凡愚人自造色声香味细滑之法轮转生死不知此法亦复如是今圣女了一切法从意生形因心现相知心如幻无有定仪所见差殊随心生灭既知如幻亦奚畏惧乎二鬼王迎赞有一鬼王名曰无毒稽首来迎白圣女曰善哉菩萨何缘来此毒害也世有害人艹名荼莽法之害人者名三毒此鬼存心愍物权现鬼身心无毒害彰此嘉名然前有摄毒后有恶毒毒名虽同用意各别原其利人无有异也礼云姁之妪之春夏所以生长也霜之雪之秋冬所以成熟也莫非天之教也稽首以首至地稽留少顷鬼王拜迎者观其形相非凡威仪出类谅非负罪而来必是乘通而至故言善哉菩萨何缘来此梵名娑度此翻善哉乃欢喜王菩萨法门若行人日日于佛前称念千遍得心清净得一切如来称赞所有诸法皆得成就详于施食诠次香乳记三问答狱处二初通问地狱有无二正问我母生界初中二初略问答X时婆罗门女问鬼王曰此是何处无毒答曰此是大銕围山西面第一重海先圣女问是何处者惊疑之词以异乎平时之所见也次鬼王答梵语柘迦罗翻轮山旧云銕围围即轮义准长阿含起世经等四洲地心即是须弥山山外别有八山乃至其外醎海广于无际海外有山即是大銕围山依立世阿毗昙论云大醎海外有山名曰銕围入水三百十二由旬出水亦然广亦如是从阎浮提南际取銕围山三亿六万六百六十三由旬从銕围山水际极西銕围山水际迳度十二亿二千八百二十五由旬銕围山水际周廻三十六亿八千四百七十五由旬第一重海在其中也或云别有三重业海余所未详俟载考二广问答二初问答地狱有无二问答地狱何在初又三初问答狱事实不圣女问曰我闻銕围之内地狱在中是事实不无毒答曰实有地狱初圣女问我闻经中说銕围山内有地狱实耶不耶次鬼王答此真实非虗良由地狱本虗人自实之耳如銕城泥犁经佛诫诸沙门言我以天眼视天下人生死好丑得好道者得恶道者人于世间身作恶口言恶心念恶常好烹杀祠祀鬼神者身死当入泥犁中岂非自实地狱乎二问答我何到狱X圣女问曰我今云何得到狱所无毒答曰若非威神即须业力非此二事终不能到初圣女惊疑自念地狱者拘罪人之狴牢也吾自揣于心敬信三宝一身无罪何缘我今亦到此狱处耶次鬼王答凡到此者有二种人一有威德神通者或为救度或为游观二或有恶业成熟应受地狱是故到此除是两端终无有能到此者三问答狱海苦境二初约境疑问圣女又问此水何缘而乃涌沸多诸罪人及以恶兽此述初到海边所见境界海水是总问何缘是疑词一疑何缘此水涌沸二疑何缘水中多诸罪人三疑何缘海边水内多诸恶兽准首楞严皆是彼诸众生自业所感造十习因受六交报水之涌沸由于慢习发于相恃驰流不息故有腾逸奔波积波为水亦由诳习交欺致有没溺腾掷飞坠漂沦诸事恶兽由触报招引恶果故致神识见大銕城火蛇火狗虎狼师子等是也二据事直答三初正答无毒答曰此是阎浮提造恶众生新死之者经四十九日后无人继嗣为作功德救拔苦难生时又无善因当据本业所感地狱自然先渡此海阎浮提者长阿含经云须弥山南有天下名阎浮提其土南狭北广纵广七千由旬有大树王名阎浮提围七由旬高百由旬枝叶四布五十由旬起X世经小异造恶众生即具造十恶者梵语鸠那罗此云恶人亦不好人能灭诸根名死故涅槃云死者舍所受身有二种一者命尽死有三一命尽非是福尽二福尽非是命尽三福命俱尽二者外缘死亦有三一非分自害死二横为他死三俱死复有三种死一放逸死二破戒死三坏命根死四十九日等准瑜伽论人死中有身若未得生缘极七日住死而复生如是展转生死至七七日决定得生若有生缘即不定释氏要览云今人亡每七日必营斋追福谓之斋七令中有种子不转生恶趣也今既经七七之后毕竟无人继续承嗣为作功德令其灭恶生善其谁救拔苦难此言死者无人为追冥福必致堕苦次言死者生时自不修毫善必致堕苦以致冥王考校善恶据定本时所作之业应堕地狱者必至地狱矣那先比丘所问经云人所作善恶随人如形影随身人死但亡其身不亡其行譬如然火夜书火灭字存火至复成今世作行后世成之是也自然者略无假借勉强之意阎王责罪人云罪自由汝今当受之正法念云汝邪见愚痴痴罥所缚人今堕此地狱在于大苦海故曰自然先渡此海二指类海东十万由旬又有一海其苦倍此彼海之东又有一海其苦复倍X前言銕围西面第一重海巳含此二重也其苦倍倍增者泥犁经云醎水泥犁纵横数千里水醎水如盐热沸踊跃水中有鸟喙如銕生啄人肌齩人骨人不能忍是痛便度水去守泥犁鬼言死恶人汝何等求索人言我苦饥渴鬼即以钩钩其上下龂口皆挓开复以消铜灌入口中唇舌咽腹皆燋尽铜便下去其人不能复忍还入沸醎水中其人平生于世间作恶甚故求解不得解随波上下回澓沉没其苦倍增可胜言哉三结名三业恶因之所招感共号业海其处是也三业恶因即身口意三之十恶业也由此因故招报狱海然招者自招感者自感兴起行经云先世自造此缘要当受之无可逃避处此对亦非父作母作王作天作亦非沙门婆罗门所作本我自造今自受之故佛教众生有二要一者作是得是二者不作是不得是三界五道罪垢苦恼不离于作一切无横所作罪福如影随形如响应声不失如毛发者也故此三处皆号业海圣女昔所耳闻今身到其处也二问答地狱何在圣女又问鬼王无毒曰地狱何在无毒答曰三海之内是大地狱其数百千各各差别所谓大者具有十八次有五百苦毒无量次有千百亦无量苦初圣女问既言銕围山内实有地狱今何唯见业海不审地狱又在何处次鬼王答曰三海之内即X是大地狱岂舍此而别有耶既由众生从藏海鼓风起三毒波浪故感地狱即在三海之内然考诸经论地狱以三类摄尽一热二寒三边八热狱在阎浮洲下重累而住受热苦恼八寒狱在銕围山底仰向居止受寒冻苦边狱有三山间水间旷野受别业报此应寒热杂受今既言大狱十八又言五百千百何耶葢是约定处如上所明约不定处不妨边正同举寒热杂受不然地狱正边何以别乎三海等是总标八寒八热各有十六游增略则各百三十六广则数有百千各各差别者作业各有轻重重者遍历中者不遍下者复减经劫亦有长短故也所谓下别释大者十八有二释一准问地狱经云十八王者即主领十八地狱是一迦延典泥犁乃至十八观身典洋铜则狱名典主局定十八之数若观佛三昧海经云阿鼻地狱有十八小地狱小地狱中各有十八寒冰地狱黑暗小热乃至饮铜各有十八如是阿鼻大地狱中有此十八地狱一一狱中别有十八隔始从寒冰乃至饮铜总一百四十二隔地狱今谓彼经以阿鼻为最大故以各有十八为小今云大者具有十八或不对阿毗故各名大例如世间诸王不对天子各称大王若对至尊则称小王矣经出不同不须强释次有五百亦是定数而观佛三昧经乃云五百亿劒林地狱刺林铜柱銕机銕网各五X百亿则两经之数逈别亦不须强会也苦毒无量者准泥犁经佛言欲知勤苦最不可忍者独有泥犁泥犁者极苦不可具言如世逆贼为长吏所捕将至王前被三百矛宁毒痛不比丘答曰人被一疮举身皆痛何况被三百疮佛言泥犁中痛与矛疮痛亿亿万倍尚不如泥犁痛地狱之中狱鬼加痛毒无不至也千百狱亦无量苦者较五百狱其苦稍减比世间苦万分不及苦有无量矣通问地狱有无竟二正问我母生界二初圣女问母生趣圣女又问大鬼王曰我母死来未久不知魂神当至何趣四分律云一切诸世界无有不老死众生是常法生生皆归死我母死虽未久竟不知魂神今至何趣祭义曰气也者神之盛魂也者鬼之盛道经云魂者气之神魄者精之神阳神日魂阴神月魄吾教指第八识法句经云是身为死物精神无形法自作受苦乐身死神不丧识神造三界善不善三处阴行而默至所往如响应故知必随业而趣矣二鬼王征其来历二初问答行业二初问二答鬼王问圣女曰菩萨之母在生习何行业圣女答曰我母邪见讥毁三宝设或暂信旋又不敬死虽日浅未知生处行名进趣业谓造作即三业搆造善恶事也法句X云随其所造业罪福有果报恶业堕地狱善业生天上高行生善道得无漏涅槃不审菩萨之母于此三业作何业耶圣女答言我母着于邪见讥毁三宝成论云宁止不行勿行邪道身坏命终堕于恶趣且又存心不恒立性无定偶尔听劝而暂信忽焉循邪而讥毁今死虽日浅计必随业堕苦故吾急欲求知生处而未能也二问答姓氏二初问无毒问曰菩萨之母姓氏何等姓者所以系统百世使不别也氏者所以别子孙之所由生也印土族姓四流一剎帝利王种也二婆罗门净行也三吠奢商贾也四戌陀罗众人也前二是贵后二是贱今不审菩萨之母何姓何氏为贱为贵姓氏明而稽查易故必问乎姓氏也二答二初圣女直答姓氏圣女答曰我父我母俱婆罗门种父号尸罗善现母号悦帝利父甫也始生巳也母冐也含生巳也既俱婆罗门种自然执邪谤正西天外道专执婆罗门种第一最尊如梵志頞波罗延问种尊经云本初起地上人时皆是我曹婆罗门种我曹种最尊初从口中出世人从下出我种是第七梵天子孙佛反言天下一种持我曹种与剎利田家工师种等我曹死皆生梵天佛反持我曹与凡人等佛言我经中以X施行为本施行善者最为大种其天下尊贵者皆施行善得不以种得也尸罗是梵语翻性善好行善道不自放逸故善现是华言梵名须菩提悦帝利未详其名号均好存心各邪智论云邪见罪重故虽持戒身口业好皆随邪见恶心如种苦种皆作苦味邪见之人虽持戒精进皆成恶法不如不执而行惠施何况内执邪见外行讥毁乎然鬼王问母姓氏圣女先举父者以妇必随夫彰名也二鬼王委说生天二初正说其由三初愿圣者返本无毒合掌启菩萨曰愿圣者却返本处无至忧忆悲恋合掌乃庆慰之仪返本处者此非菩萨所应住也始则为母而来今既知之应即退还本所住处不须忧忆而悲恋也二明罪女生天悦帝利罪女生天以来经今三日云承孝顺之子为母设供修福布施觉华定自在王如来塔寺鬼王答曰我初不知何人若悦帝利罪女巳脱苦生天三日矣下示生天之由云承孝顺之子为设供修福于如来塔寺之故也善事父母曰孝百行之先良心最真切者吾身非从天降地生故于亲亲自不容巳祖师云父母非我亲谁是最亲者顺者不逆也曾子云孝子之养亲也乐豫其心不违其志乐其耳目安其寝食故梵网云孝顺至道之X法孝经援神契曰元气混沌孝在其中故爱敬之情蔼然可匊然皆训乎男子非教女子也今圣女始劝母以正信中兴供而感佛终承福巳生天可谓能谕母于道而救母于苦世出世间事备一身孝顺之名允乎遍法界而不磨流沙劫而不泯也三示同罪受乐非唯菩萨之母得脱地狱应是无间罪人此日悉得受乐俱同生讫无间大狱銕城幽闭窅窅冥冥难期恩赦今因施福力资巳母生天此际善缘泽及同人得乐孝思至矣福力广矣洵报母之标榜诚资冥之样子也二言毕而退鬼王言毕合掌而退言毕合掌敬慕之至孝之感人深矣行因事竟二显所发弘愿婆罗门女寻如梦归悟此事巳便于觉华定自在王如来塔像之前立弘誓愿愿我尽未来劫应有罪苦众生应设方便使令解脱寻仍也俄也即史寻复其旧之寻俄尔仍如梦归也梦是眠中现境无明葢也然眠梦之涂因心而动动由内识境由外熏今因想母生界故致感佛现神然既悟梦感而道心顿发故即从本尊像前便立四弘誓愿从今日始尽未来际应有造罪受苦之人无论怨亲广设方便之法尽令解脱沉沦X此是最初之弘愿为下正宗之弄引二结会古今佛告文殊师利时鬼王无毒者当今财首菩萨是婆罗门女者即地藏菩萨是财乃人所共宝以无财则贫古云甚矣贫之为病也但世宝凡俗所贵招忧致患唯有法宝终始获安净名云富有七财宝教授以滋息七财者一信二戒三多闻四舍五慧六惭七愧然此七财以信为首信故持戒善由多闻闻故能舍舍则生慧故信为财首昔以无毒为名固行十善之道今彰财首之号允登十信之阶若准璎珞六轮对位銕轮对十信银轮对十行金轮对十向瑠璃轮对十地摩尼轮对等妙合尊摩尼为首是则财首等觉之流欤何以得知准观佛三昧经昔过去有佛号释迦牟尼灭度后有王子名金幢憍慢邪见不信佛法有比丘名定自在语王子言世有佛像极为可爱可暂入塔观佛形像王子即共入塔见像相好白言佛像端严如此况佛真身比丘言汝见像不礼当合掌称南无佛王子即合掌称佛还宫念像后夜梦见欢喜舍邪归依三宝由入塔称佛善根命终值九百万亿那由它佛得甚深念佛三昧诸佛现前为其授记从是巳来经百万阿僧祇劫不堕恶道乃至今日获得甚深首楞严定昔王子者今财首菩萨是佛既言获得甚深首X楞严定非等觉而何耶昔婆罗门女由广行孝道成地藏之身是故孝行置之而塞乎天地敷之而横于四海施之后世而无朝夕放之东海而准西南北方亦复如是以故上自帝王下至民庶贵贱虽殊行孝一等如地为万物之所依止如藏为万人之所受用故知地藏之名全是孝顺之目此由文殊问地藏因地略举梗槩如此类例胡能尽说也哉第二大章正说分为四段初分身集会一品明能化主二业缘业感问狱三品明所化机三如来赞叹利益存亡阎罗赞叹三品明度脱缘四称佛较施两品明成佛因今初先品题分身集会品第二二品文二初地藏来仪二释迦诏告初分二初叙分身地藏尔时百千万亿不可思不可议不可量不可说无量阿僧祇世界所有地狱处分身地藏菩萨俱来集在忉利天宫尔时者正如来含笑放光光云出音天龙鬼神同集之时葢十方沙界分身地藏既覩光闻音即与众偕来但言不顿彰故前后别说非问答巳竟方来也百千万亿数目也震旦算经始自黄帝数法有十等亿兆京秭垓壤沟㵎正载风俗通云千生万万生亿亿生兆兆生京京生秭秭生垓垓生壤壤生沟沟生㵎㵎生正正生载载地不能载也今X四数竝明者以亿分四等一十万为亿二百万为亿三千万为亿四万万为亿今是第四亿数乃百千万之亿如是之数尚难穷究况又言百千万亿不可思议量说之无量阿僧祇世界中凡所有地狱之处一狱一分身皆来集会猗欤盛哉此正显世界难量愈见地狱之伙地狱既多弥彰分身莫测为下问答之张本此是大菩萨不思议事尚非声闻缘觉所知况下地凡夫能测识者哉若广舆所载唐至德间有新罗国僧曰金地藏者渡海而来止于直隶池州府青阳县九华山尝取巖间白土杂饭食之人以为异年九十九忽召徒众告别坐化函中后三载开视颜色如生𢍉之骨节俱动亦分身之一也俱集天宫者如心地观经云以身常处于地狱非不亲近大慈尊以身常处于轮回非不亲闻微妙法以是因缘诸佛子系心常念天人师由是如胡麻来集𡍫塞忉利天宫实为敻古未闻奇特事也二叙业道众机三初率众同来供佛以如来神力故各以方面与诸得解脱从业道出者亦各有千万亿那由他数共持香华来供养佛上以训因下以训与因世尊云音普遍神通之力故各与四方地面所化之众而来集也解脱有小大之别据下不退阿耨菩提竝是不思议大解脱耳持香华供养者梵语健达此云香准戒悳香经X有根香枝香华香不同梵语布瑟波此云华准大品经有天华生华心华不同今持供者期具足菩萨之道愿成就如来之香清远潜通果因一契也准十轮经供养有三一利益以四事等二敬心将华表情三修行若有持说即为供养皆所以表诚敬也二因化不退菩提彼诸同来等辈皆因地藏菩萨教化永不退转于阿耨多罗三藐三菩提此出供养意所以持香华供养者皆因地藏菩萨教化我等永不退转于阿耨菩提故也不退转如后阿耨等阿翻无耨多罗翻上三藐翻正三徧也等也菩提翻觉孤山曰极果超因云无上正则正观中道等则双照二边葢果上三智也悲华经四云愿我得首楞严三昧以三昧力故化作地狱之身入地狱中与地狱众生说微妙法劝令发菩提心彼众闻是法巳寻发菩提之心即便命终生于人中随所生处常得值佛听法即得不退转地干闼婆乃至人非人等天龙鬼神乃至畜生饿鬼等众亦复如是皆令发菩提心正地藏所化业道之众不退转菩提之流也三至天心喜观佛是诸众等久远劫来流浪生死六道受苦暂无休息以地藏菩萨广大慈悲深誓愿故各获果证既至忉利心怀踊跃瞻仰如来目不暂舍文分三节初明六道流转以背此觉心也葢此觉X心是诸佛所证妙道是众生所迷本源则凡夫久远劫来流浪生死者由不发此心也其流有四一见流二欲流三有流四无明流梵语阇提阇此云生死胜鬘云生者新诸根生死者故诸根灭由此风浪长沦生死故涅槃云我昔与汝等不见四真谛是故久流转生死大苦海准大论众生有三苦一身苦老病死二心苦贪瞋痴三后苦狱鬼畜于是三种苦中求暂休息胡可得耶次因地藏获证此言六道众生在昔则万彚沉迷居三道而流转在今则十力超悟证三身以圆通是谁之功欤此皆地藏无缘慈悲无作誓愿之力耳三出感佛恩深既承如来神力得随地藏偕来内心深怀踊跃外仪瞻仰殷勤瞻者相好微妙看视无厌仰者智慧深远景慕有期大论云佛坐师子座现最胜身光明色像威悳巍巍以此神力感动众生其有信者皆至阿耨菩提是以瞻之仰之不能暂舍也二释迦诏告二初如来摩顶付嘱二地藏合身领教初二初经家叙通尔时世尊舒金色臂摩百千万亿不可思不可议不可量不可说无量阿僧祇世界诸分身地藏菩萨摩诃萨顶如来以一母陀罗臂一兜罗绵手遍摩所集无量阿僧祇分身地藏菩萨之顶乃圣如意通中转变X神力故一臂能遍摩无量之顶以慰劳安抚也大论云手中悳字缦网庄严当以此手安慰众生令无所畏是此谓也二发言付嘱二初明巳所化众二付嘱未调众初又二初总示化门调机而作是言吾以五浊恶世教化如是刚强众生令心调伏舍邪归正十有一二尚恶习在此言佛调浊世众机如贤愚经散阇调象师言佛世尊者二种性生一者智慧二者大悲勤行六事所谓六波罗蜜功悳智慧悉具足巳号之为佛既自能调亦调众生故云我是无上调御师转正法论周世界化度无量诸众生当知由悟心地观故能调伏刚强众生即示以四谛教以三学以戒调伏其身以定慧调伏其心既修三学自断二惑辅行云昔无信钩致造重罪如狂象无钩不可控制今以惭愧钩钩无惭心象故云令心调伏舍邪归正者一切法高王经云大比丘众一千二百五十人其先悉是辫发梵志诸漏巳尽无复烦恼一切心得自在到第一彼岸皆舍邪归正巳授记作佛此明巳调伏者十中有七八矣其有恶习深重难于调伏者十中犹有一二焉如法华初开五千起去之流及调达弟子螺髻梵王等习者习气正使虽断余习尚在身虽调伏心犹未调伏也二别明分身度脱二初略明吾亦分身千百亿广设方便或有利根闻即信受或X有善果勤劝成就或有暗钝久化方归或有业重不生敬仰此与地藏分身方便度生形击故言吾亦等梵动经云如来自知生死巳尽所以有身为欲福度诸天人故若其无身则诸天世人无所恃怙犹如多罗树断其头者则不复生佛亦如是巳断生死永不复生今所以分身者正显如来从法垂应被大小机现胜劣身从一派出有无量身摄用归体不离一性大论三十云若依禅定得四无量背舍胜处神通辩才等诸甚深功悳悉皆具得随意所为无不能作化为种种禽兽之身而不受其法或时身满虗空或时身若微尘或轻如鸿毛或重若泰山如是等神通变化力皆从禅得此是身轮现通广设方便即是意轮鉴机施无谋巧用观十界性相乃以口轮说种种法令熟者脱未熟者熟未种者种故大论云释迦牟尼佛一世界中常化作种种身种种方便以度众生此总示分身方便下别明调机难易根是根性属于过去今世根性利钝总由宿障重轻若约四生论利钝者如处胎经佛告喜见菩萨如我今日在母胎中与诸十方神通菩萨说不退转难有之法亦以神通入天四生地狱四生饿鬼四生畜生四生于四生中胎化二生尽漏得疾湿卵二生尽漏稍迟化生胎生是利根人湿生卵生是钝根人故大论云诸佛先观知X有人一切方便不可度或有难度或易化或复有迟或有疾或以光明或神足种种因缘度众生是也若约四洲论利钝者如天人费氏云北天一洲少有佛法余三天下佛法大弘东西天下少有黠慧烦恼难化南方一洲虽多犯罪化令从善心易调伏是也准止观利根是法行机钝根是信行机如闻一切众生本有佛性当下即信信即思修三慧顿成是利根人或闻善果勤劝成就则是仰信此理思惟而修之三慧渐进是钝根人大论云若众生欲作重罪善教不从以苦言谏之虽起瞋恚后得安隐此正教钝根者善根的指菩提心如身子辈极钝根者具历五时顿发三因授记是也暗钝久化方归如莎伽陀等业重不敬仰者如调达等大论二十六云如死人种种庄严转转烂坏终不可令活提婆达亦如是佛日日种种教化恶心转剧恶不善法日日转增乃至作三逆罪又云舍卫城中九亿家三亿家眼见佛三亿家耳闻有佛三亿家不见不闻佛在舍卫二十五年而此众生不闻不见何况远者又如贫老母无度因缘不得见佛若得多信利益无穷我佛化门调机尚尔则知地藏分身非易故特以巳形击弥显其神力之难思也二广示二初结前起后此由众机利钝不同信毁不等故我分身度脱是结上文亦由众生各各差别故我分身现男女等是起下X文如是等辈众生各各差别分身度脱分身度脱者如处胎经佛告智积菩萨我宿命所行戒德究具得成佛身变化自在无所不入亦入于金翅鸟亦入于龙子亦入于鱼鼈鼋鼍所化如是故佛问弥勒心有所念几念几相识耶弥勒言举手弹指之顷三十二亿百千念念念成形形形皆有识识念极微细不可执持佛之威神入彼微识皆令得度此识教化非无识也故曰导师出现世非缘不降神要度未度者示现无为城如来分身可思议乎哉二普现色身或现男子身或现女人身或现天龙身或现神鬼身或现山林川原河池泉井利及于人悉皆度脱或现天帝身或现梵王身或现转轮王身或现居士身或现国王身或现宰辅身或现官属身或现比丘比丘尼优婆塞优婆夷身乃至声闻罗汉辟支佛菩萨等身而以化度非但佛身独现其前此示众机关佛慈悲以王三昧力不动法性而往应之如处胎经佛告诸来会者吾从无数阿僧祇劫能大能小入细无碍或在天上劫数教化或在人中代彼受苦或在畜生饿鬼地狱教化无所不入此正显如来化身妙用也初现男子身男者丈夫壮而有室也人生不可无所事事故取力田为男职分所当为子者亲之枝也子有生义天开于X子静极而动也次现天龙悲华经云若有众生事摩醯首罗天我愿化身如摩醯首罗事八臂者化为八臂天身事日月梵天亦化为日月梵天而教化之令住善法智论云如菩萨本身曾为大力毒龙又龙王名马坚是大菩萨以本愿故生于龙中次现神鬼身如秽迹大权神王大力明王等如现大鬼伏旷野鬼等山林川原河池泉井此现依报度人如悲华经云佛因中为救阎浮提人民饥饿思惟舍身体血肉中路有山名水爱护自投其身即成肉山高一由旬乃至高千由旬天帝如昔为帝释与罗呵阿修罗战以慈忍力胜之昔为梵王坐昼度树下成道梵名斫迦罗伐辣底曷罗阇此云转轮王施设足说金银铜銕轮应别如其次逆次能王领一二三四洲迦罗越翻居士爱谈名言清净自居凡多积财货居业丰盈皆受此称国王粟散王也诸侯所封之地曰国从曰而加或其中以明各有分地世守毋相侵也王者三才之主从〡贯三立天地人之道也如大光明王舍头月光王舍眼迦尸王破胸出心坚意王舍手等宰主也烹也调和膳羞之名周礼冢宰能调和众官故名宰辅者两傍夹车木朝堂有四辅官左辅右弼前殿后丞所以主宰群辟夹辅王化如周官太师太傅太保为三公书云惟兹三公论道经邦佛曾X作劬嫔大臣分阎浮提为七分息诤官者宦也公也属者官僚部曲也群辟之职统于三公汉魏巳来三师皆开府置寮属也巳上皆未受道者此下皆受道之机比丘名乞士清净活命故净名疏翻除馑出家戒行是良福田能生物善除因果之馑乏也尼者女也大论云尼得无量律仪应次比丘优婆塞优婆夷西域记云邬波索迦唐言近事男邬波斯迦云近事女谓亲近承事诸佛法故阿罗汉翻杀贼应供不生若阿台台犮云应真瑞应云真人尽以无生释罗汉也声闻等如前而以化度句贯上诸文非但佛身句反显不一谓岂止佛身独现众机之前随其所感普现色身宝雨经云如来成就无量色身若诸有情应以如来色身而教化者如来即能于一剎那或一腊缚一牟唿栗多各各于彼有情之所示现如来色身之相若应见种种别类有情身相如来即于一剎那乃至示现种种别类有情色身之相正今文之谓皆是诸佛神智所感也二付嘱未调众二初勅观累劫度生汝观吾累劫勤苦度脱如是等难化刚强罪苦众生此佛自言于菩萨地三大阿僧祇劫勤苦无量大经云我于往昔种种苦行今得如是无上方便为汝等故无量劫中舍身手足头目髓脑疏云夫身命者谁所不重吾轻生忽死经无量劫指山指地X骸骨倍多指海指江髓脑非喻况复妻子国城捐弃无量如是恩悳但为汝等放逸无惭系在囹圄不得解脱岂非累劫勤苦端为度说如是等难化刚强罪苦众生如央掘魔罗受邪师教佛以神力化之即舍出家梵王赞云奇哉调御天人师如来善调央掘魔譬如毒蛇见呪师吹气放毒不怖畏是也罪苦大论明二种杖楚寒热等名身苦余残名心苦诸圣人以智慧力无忧愁嫉妬瞋恚等心苦有老病饥渴寒热等身苦于身苦中亦复薄少如人知负他债偿之不以为苦凡夫人不忆负债故身心俱受现苦后世复有三涂之苦故云罪苦众生二令忆天宫付嘱其有未调伏者随业报应若堕恶趣受大苦时汝当忆念吾在忉利天宫殷勤付嘱令娑婆世界至弥勒出世巳来众生悉使解脱永离诸苦遇佛授记初四句指上业重之辈随业等五母子经云世间人不知有后世生但言死耳作善自得福作恶自得殃入恶道中悔无所及魂神空去随其施行业报受苦如影随形是也汝当下正申付嘱谓我灭后此辈堕落受苦时汝当思忆想念吾畴昔在忉利天宫亲蒙世尊殷勤叮咛付嘱于我令娑婆世界第十小劫弥勒出世成道巳来中间或曾受化或未受化悉使解脱恶道永离三涂八难之苦机X缘成熟遇佛授记自应拳拳服膺不致失坠也弥勒西域记云梅哩丽耶唐言慈氏因过去为王名昙摩流支慈育国人自尔至今常名慈氏弥勒下生经云弥勒成道巳无量千万亿众生见世苦恼皆于佛法中出家弥勒见诸大众作是念言是诸众生皆于佛法中种诸善根释迦牟尼佛遣求付我我今受之善哉释迦牟尼佛能善教化如是等百千万亿众生今至我所如是三称赞释迦牟尼佛然后为说四谛闻者同时得道时华林园初会说法九十六亿人得阿罗汉第二会说法九十四亿人得阿罗汉第三会说法九十二亿人得阿罗汉故处胎经佛告弥勒云汝所三会人是吾先所化九十六亿人受吾五戒者次是三归人九十二亿者一称南无佛皆得成佛道是也梵语和伽那此云授记圣言说与名授果与心期曰记即初住之应记也此皆我佛于天宫付嘱地藏以待弥勒出世之人尔二地藏合身领教二初地藏正领二如来赞喜初分三初叙合身宗本尔时诸世界分身地藏菩萨共复一形涕泪哀恋十轮经云安忍不动犹如大地今地藏大士发愿于尘沙劫前受嘱于弥勒道后忍斯浊秽化度泥犁其犹地乎合分身为一形者一为诸身之本故合末以宗本此由地藏行般若时修神通波罗蜜X受种种如意事变一身为无数身无数身还为一身隐显自在然亦不着是如意神通以自性空故离故无生故无有住处内外大小以禅定力疾遍诸身还复亦速长阿含十二舍利弗云神足证者随三昧心作无数神力变一身为无数身以无数身合为一身称是神力者卑陋下劣凡夫所行非是贤圣之所修习于诸世间爱色不爱色二俱舍巳修平等护专念不忘斯乃名曰贤圣神足小乘尚尔况大菩萨乎一月影临一切水一切水月一月摄正分身合身之旨涕泪哀恋有四意一悲六道造业不悛二悲众生刚强难化三悲如来慧日将沉四悲天宫付嘱事大故知涕泪哀恋诚有不得巳也二申化事受旨二初佛引使获通慧白其佛言我从久远劫来蒙佛接引使获不可思议神力具大智慧此地藏自陈所获通慧与佛通慧形击谓吾之通慧乃久远劫来蒙佛接济引掖使我获得即佛之通慧也今付末世众生于我自应如佛接引于我而接引之令其亦获此通慧正我分内事自应仰攀玄根俯提弱丧者矣二化身沙界利生二初分身度人成所分身遍满百千万亿恒河沙世界每一世界化百千万亿身每一身度百千万亿人令归敬三宝永离生死至涅槃乐X此中文含二意分身沙界明不思议神力度人证果明不思议智慧神力智慧乃分身度人之本也十轮经略云此善男子成就不可思议诸功德法坚固誓愿勇勐精进为欲成就诸有情故于十方界或时现作大梵王身乃至或作地狱狱卒诸有情身现作是等无量无数异类之身为诸有情如应说法随其所应安置三乘不退转位故大论云具足神通者于十方恒沙世界中一时能变化无量身供养诸佛听法说法度众生是等除佛无能及者是为末后身菩萨故能广度多人归敬三宝归以返还为义令其返邪归正敬以专诚为义令其去妄归真三宝乃却恶之前阵入道之初章越苦海之舟航到涅槃之要道故须归依永离等则二种生死俱断五住烦恼尽亡三悳秘藏同圆证矣五母子经云拔其根株便可得脱如人不种但当泥洹泥洹快乐是也二小善获利但于佛法中所为善事一毛一渧一沙一尘或毫发许我渐度脱使获大利佛法中为善有胜劣不同今所为者善之劣也一毛甚轻一渧极少一沙甚微一尘极小毫发许善之更輶矣然我亦令脱生死获大利也贤愚经佛告阿难若有众生于三宝福田中种少少之善得无极果此正会人天之小善归广大之一乘即同法华徧开六道低头举手弹指散华本是人天之X福今开即是缘因佛种使获大利复何疑哉三慰世尊勿虑唯愿世尊不以后世恶业众生为虑如是三白佛言唯愿世尊不以后世恶业众生为虑慰勿虑者明巳能任事也葢谓一切烦恼六十二见等皆是如来之种即一阐提人亦不断性善傥遇法缘善根复发一善若起万恶全消譬星火烧万顷之薪七毒丧多人之命如十轮经云随所住处若诸有情贪瞋痴等皆勐利故造作十恶业道有能志心称名念诵归敬供养地藏菩萨者一切烦恼悉皆消灭远离十恶成就十善于诸众生起慈悲心及利益心此善男子成就如是功悳妙定威神之力勇勐精进于一食顷能于无量无数佛土一一土中以一食顷皆能度脱无量无数殑伽沙等所化有情令离众苦皆得安乐随其所应安置生天涅槃之道故不复以后世恶业众生为忧虑也二如来赞喜尔时佛赞地藏菩萨言善哉善哉吾助汝喜汝能成就久远劫来发弘誓愿广度将毕即证菩提地藏既领嘱慰佛如来即赞善助喜双赞善哉者一以能体佛心敬承严命二以分身利物毫福不遗所以喜之者以遂我心满尔愿也广度两言我佛纵许之辞亦自知其时耳若普曜经云不处生死不住泥洹便受菩提决是则地藏久矣证大X菩提何待广度将毕耶地藏菩萨本愿经卷上科注卷之一地藏本愿经科註X卍XXX地藏菩萨本愿经卷上科注卷之二古盐匡菴青莲苾刍灵椉父辑大章第二明所化机通论则六道别明惟三涂的指在地狱即是身口意三具造上品十恶以招地狱苦耳文分为三初示业缘差别二示业感差别三示业报差别如次对惑业苦三道为所化之机也今初品题观众生业缘品第三二品文二初圣母启问尔时佛母摩耶夫人恭敬合掌问地藏菩萨言圣者阎浮众生造业差别所受报应其事云何圣母因闻众生各各差别故如来分身度脱复闻地藏云不以后世恶业众生为虑故承机发问然圣母首问者以如来升天宫端为圣母况我佛之母是应居先也梵语阿离野此翻圣者事无不通谓之圣孔子对鲁哀公云所谓圣人者智通大道应变不穷测物之情性者也今地藏以不思议方便应变无方故称圣者阎浮众生下正申疑词一X切众生随自业转有上中下差别不同占察经地藏菩萨云所观三世果报善恶之相有一百八十九种须者自检二地藏敬答二初通示诸界业缘地藏答言千万世界乃及国土或有地狱或无地狱或有女人或无女人或有佛法或无佛法乃至声闻辟支佛亦复如是非但地狱罪报一等夫主宾酬唱如砧磓相扣今之答问不合何也此因圣母问词意不相到葢世界无边国土无量众生无尽业果无涯今秖问阎浮众生业报差别无乃太局乎首答千万世界意可知矣有地狱如娑婆等无地狱如极乐等阿閦佛国虽有女人无邪欲想极乐国土及八阳神呪经八吉祥经八佛名号经各各东方八佛皆无女人国中无女人最为清净智论云菩萨观欲种种不净于诸衰中女衰最重火刀雷电霹雳怨家毒蛇之属犹可暂近女人悭妬瞋谄妖秽鬬诤贪嫉不可亲近故也有佛法无佛法者大论问何以贵有佛世界贱无佛国土答佛是庄严世界主若诸佛不出世则无三乘涅槃之道若世有佛众生得出三界牢狱众生知有罪福受三归五戒八斋及出家五众等种种善法若无佛之国乃至天人不能修善故也乃至声闻等超略之词准悲华经或有世界纯诸菩萨无声闻缘觉之名或有声闻辟支佛乘或有无佛菩X萨声闻缘觉或五浊弊恶或清净微妙或卑陋不净或严净妙好或寿命无量或寿命短促种种不同故言乃至等故知圣母之问大有不尽者也二的示阎浮恶趣二初圣母重白摩耶夫人重白菩萨且愿闻于阎浮罪报所感恶趣且者麤略不竟之词谓我非不欲闻诸国土事我今既闻阎浮众生罪报且问南洲所感恶趣为何如耳二地藏载答二初彼此谦恭地藏答言圣母唯愿听受我麤说之佛母白言愿圣者说愿听受者寄圣母以厉众生也麤说有二一者狱名丛杂苦事丝棼若欲广明一劫不尽二者说空无相等名柔輭语说地狱等名麤语愿说者谓我正愿说此等事奚俟固谦为也二答明罪报二初地藏详示二圣母礼退初分二初总示尔时地藏菩萨白圣母言南阎浮提罪报名号如是如文二别明二初正答阎浮罪报二重问无间狱名正答中二初别明罪报分五一不孝二亲若有众生不孝父母或至杀害当堕无间地狱千万亿劫求出无期初举所作罪当堕下示所感报后倣此首举不孝父母见罪之极大极重葢以父母犹天地也恩重经云人生在世父母为亲非父不生非母不育故难报经云左肩持父右肩持母经历千年便利背X上犹不能报父母之恩且为子尽孝天理之常人伦之本使子而不孝则父母不复望于子夷狄禽兽之不若安可言人乎故正法念经云有四种恩甚为难报一母二父二如来四说法师若有供养此四种人得无量福现在为人赞叹未来能得菩提今既不能供养报恩巳失子职况敢行大逆以至杀害乎噫嘻父母何人也杀害何名也夫杀者诛也有罪而戮死法所在也害者伤也有怨有必报情不堪也今父母何罪何怨而至杀害乎未生怨经阿阇世王将欲害父王曰汝每有疾吾为焦心欲以身命救危代汝亲之仁恩唯天为上汝怀何心忍为逆恶夫杀亲者死入泰山故经云不孝之罪众罪之上自应堕无间狱中受苦千万亿劫求出无期也二不敬三宝若有众生出佛身血毁谤三宝不敬尊经亦当堕于无间地狱千万亿劫求出无期出佛身血如提婆达多推山压佛金刚力士以金刚杵而遥掷之碎石迸来伤佛足指火车来迎生入地狱若世人焚烧经像拟同此罪毁谤三宝由无信故十轮经四云有剎帝利旃荼罗王宰官居士长者沙门婆罗门等随恶友行善根微少谄曲愚痴怀聪明慢于三宝所无淳净心不见不畏后世恶果自谓聪敏于我所说声闻缘觉及大乘法毁咨诽谤不听众生受持读诵下至一X颂如是等人名为谤毁佛正法者挑坏无量众生法眼是人不久便当肢体废缺结舌不言受诸苦毒痛切难忍命终定生无间大狱不敬尊经者如事佛吉凶经云有人事佛不敬佛经持着弊箧衣服不净之中或着妻子牀上不净之处或持挂壁上无有座席恭敬之心与世间凡书无异阿难请戒律论云僧尼白衣等读经律论行语手执翻卷者依忉利天岁数犯重突吉罗傍报二亿岁堕鹿中恒被折嵴苦痛难忍无记戏言捉经律论亦招前报或安经像房堂檐前者依忉利天岁数八百岁犯重突吉罗傍报二亿岁堕猪狗中若得人身一亿岁作客捿屑不得自在故云亦当堕于无间地狱等三侵损婬污若有众生侵损常住点污僧尼或伽蓝内恣行婬欲或杀或害如是等辈当堕无间地狱千万亿劫求出无期常住者梵语僧祇此云四方僧物律钞明四种常住一常住常住二十方常住此二名僧祇物三现前现前四十方现前此二名现前僧物十轮经云若有四方僧物资生杂物等持戒破戒如是人等悉不与之命终巳后皆堕阿鼻地狱点污僧尼点与玷同小黑也比丘尼式叉摩那沙弥尼X乃佛姨母之裔贪欲之人不知罪福强行点污千佛出世不通忏悔梵名僧伽蓝译为众园僧史略云为众人园圃生植之所佛弟子则生植道芽圣果也四分云云何于清净法中行不净耶身坏命终堕三恶道饿鬼报应经一鬼问目连言我常男根疮烂何罪所致答言汝为人时于塔庙处行婬今受华报果在地狱观此恶可纵恣乎或杀害者或因婬欲致杀身害命或贪婬欲杀害生灵如唐洛州景德寺比丘尼任五娘死后其妹每听灵座有呻吟声因问之灵曰我在世在房非为好食肉杀害众生又将活鱼作鲙被杀众生索命受刀劒地狱身上有折刀七枚痛入骨髓望妹将我生前户资变卖求净土寺宝献大师写金刚经七卷对佛忏悔妹依嘱卖物写经一卷抽去一刀经圆抽尽生灵各出善道五娘亦离地狱观此可因婬欲而杀害乎下示报四破戒诳人若有众生伪作沙门心非沙门破用常住欺诳白衣违背戒律种种造恶如是等辈当堕无间地狱千万亿劫求出无期沙门准瑜伽论有四一胜道沙门即佛等二说道沙门谓说正法者三活道沙门谓修诸善品者四污道沙门谓诸邪行者伪者诡诈也外现修行之状内藏瑕秽之情即污道也下四句释何以谓伪以破用常住物等故也此是律仪戒大论云是律X仪戒能令诸恶不得自在以戒禁约之毗尼翻律律法也断割重轻开遮持犯非法不定一切出家人之所依仗到涅槃之初因缘故佛告僧护比丘云持戒最为乐身不受诸恼睡眠得安隐寤则心欢喜今既违背则人天路绝地狱门开故云当入无间等然天人费氏云南方一洲虽多犯罪从善易调佛临涅槃亲受付嘱竝令守护不使魔挠若不守护如是破戒谁有行我之法教者虽见毁禁愍而护之见有一善万过不咎事等忘瑕不存往失韦将军三十二将之中最多弘护多有魔子魔女轻弄比丘道力微者并为惑乱将军悽惶奔赴应机剪除以修童真行护正法故五偷常住物若有众生偷窃常住财物谷米饮食衣服乃至一物不与取者当堕无间地狱千万亿劫求出无期偷窃皆盗也谓不与取灼然不与取名劫潜盗不与取名盗物者资生之什物凡生天地间有貌象声色者皆物也今夫财物僧之使用者谷米饮食僧之活命者衣服僧之遮体者或灼然劫取或潜行盗取其罪重矣观佛三昧经云盗僧鬘物者过杀八万四千父母华聚菩萨云五逆四重我亦能救盗僧物者我不能救葢以随盗一物即望十方凡圣随境无边还结无边等罪微细尚可知数此罪不可测量故偏重也下示报如济龙品诸龙自念过业于佛法中或为俗人X或复听法来往因缘所有信心舍施种种华果饮食共诸比丘依次而食及噉四方众僧华果饮食等彼业因缘于地狱中经无量劫勐火烧煑饮洋铜吞銕丸从地狱出堕畜生饿鬼恶业未尽生此龙中常受苦恼佛告诸龙此之恶业与盗佛物等无差别乌唿今之狂澜淊淊尤甚其谁能砥柱乎二结显堕苦地藏白言圣母若有众生作如是罪当堕五无间地狱求暂停苦一念不得上来五种业总是十恶上品故地持经广明十恶之业必堕地狱饿鬼畜生得生人中各有二种余业之报一一恶各明五报故地藏菩萨答圣母言若阎浮提众生作上来如是等罪者皆当堕无间狱千万劫中求暂停酸楚之苦即一念极促之时胡可得乎大论引佛言我世世曾作小虫恶人渐渐集诸善本得大智慧今自致作佛神力无量最上最大一切众生亦可得尔云何空受勤苦而堕小处自应努力勤修各求出离也二重问无间狱名二初圣母问摩耶夫人重白地藏菩萨言云何名为无间地狱由上文多番说当堕无间地狱不审无间之名取何义而立耶二地藏释二初总示诸狱地藏白言圣母诸有地狱在大銕围山之内其大地狱有一十八所次有五百名号各别次有千百名号X亦别诸有通谓凡诸所有然的指二十五有因果不忘也法句经云所作善恶皆有因果经久不忘二十五有颂四洲四恶趣六欲并梵天四禅四空处无想五那含故下云不问男子女人乃至罪行业感悉同受之故二十五有凡所造罪即有地狱皆在銕围山内余如前二别明无间三初正明业报二重示业感三广说不尽初中二初正明二结示初又二初示狱城出名无间狱者其狱地周帀八万余里其城纯铁高一万里城上火聚小有空缺其狱城中诸狱相连名号各别独有一狱名曰无间准问地狱经阎罗王城之四面列诸地狱人命终时巳舍死阴未及生阴乘中阴身入泥犁城未受罪之间共聚是处巧风所吹随业轻重受大小身臭风所吹成就罪人麤丑之形香风所吹成就福人微细之体准此在城受苦者皆麤丑之形生人天者并微细之体诸狱相连即等活等七大狱及第八无间名八热地狱各有眷属等狱互相连贯也独有一狱正示无间故俱舍论云以于其中受苦无间非如余七大捺落迦受苦非恒故名无间故以独有一狱点示之二明狱相显报二初示相二显报示相中二初示二结初又二初狱火相X其狱周帀万八千里狱墻高一千里悉是銕为上火彻下下火彻上銕蛇銕狗吐火驰逐狱墻之上东西而走銕名黑金性刚而冷表恶人残忍性刚而心冷故感报处悉以銕为火上下者起世经云以不善报故东方有大火聚出生南西北方四维上下各各如是从东壁出大火𦦨直射西壁到巳而住西壁出火射北壁北壁出火射南壁从下于上自上于下纵横相接上下交射故彻下彻上也銕蛇銕狗观佛三昧海云銕城二隔间有八万四千銕蟒大蛇吐毒火中身满城内其蛇哮吼如天震雷雨大銕丸四角有四大铜狗广长四十由旬眼如掣电牙如劒树齿如刀山舌如銕刺一切身毛皆然勐火其烟臭恶既吐毒火复争驰相逐于狱墻之上东西急走使诸罪人畏避无所二狱牀相狱中有牀遍满万里一人受罪自见其身遍卧满牀千万人受罪亦各自见身满牀上如下銕牀二结众业所感获报如是十轮经云有五逆罪为最极恶故心杀父母杀阿罗汉破坏声闻和合僧事乃至恶心出佛身血是名五逆复有四种大罪同于四逆犯根本罪杀辟支佛是名杀生犯根本罪婬阿罗汉比丘尼是名邪婬犯根本罪若人舍财与佛法僧主掌此物而X辄用之是名盗犯根本罪若人倒见破坏比丘僧是名破僧犯根本罪其人既犯逆罪又犯根本罪譬如銕丸虽掷空中终不暂住速疾投地如是五逆犯四重禁及二种众生毁坏正法诽谤贤圣如是等十一种人犯一一罪者身坏命终皆堕无间狱中岂非众业所感而获报如是耶二显报三初标又诸罪人备受众苦长阿含云其中罪人举目所见但见恶色耳闻恶声鼻闻臭气舌甞恶味身触苦痛意念恶法弹指之顷无不苦时名无间地狱故罪人到彼无不备婴众苦也二释二初夜叉恶鬼报苦千百夜叉及以恶鬼口牙如劒眼如电光手复铜爪拖拽罪人复有夜叉执大銕戟中罪人身或中口鼻或中腹背抛空翻接或置牀上夜叉即鬼复言恶鬼者葢比夜叉恶尤甚焉泥犁经名兽鬼五苦章句名阿旁牛头人手两脚牛蹄力壮排山持钢銕叉观佛三昧经云狱卒八头六十四角角头火然化成刀轮在火焰间满阿鼻城口牙等明相状之恶铜爪等明身力之勐然由业力生此法善现大德云心常怀忿毒好集诸恶业见他苦生悦死作琰魔卒新婆沙问诸地狱卒为是有情数为是非情数耶答若以銕锁系缚初生地狱往琰魔所者是有情数若以种种苦具于地X狱中害有情者非有情数妙乐云有情非情并是共业所感而为心变此正楞严所谓触报招引恶果神识自见牛头狱卒马头罗剎手执鎗矟驱入无间也铜爪拖拽不足以苦罪人复以銕戟刺身使受极痛之苦戟兵器也单枝为戈双枝为戟戟格也旁有枝格也今言大銕戟则长大烧赤非世戟可比其所中处痛毒难忍又将罪人抛掷空中翻手接之置于銕牀之上准楞严由于怨习交嫌发于衔恨二习相吞故有投掷擒捉击射抛撮诸事循业发现也二銕鹰蛇报苦复有銕鹰啗罪人目复有銕蛇缴罪人颈百肢节内悉下长钉拔舌耕犁抽肠剉斩洋铜灌口热銕缠身鹰鸷鸟也一名鷞鸠泥犁经云泥犁有鸟口如銕生啄人头噉人脑毒痛不可忍銕蛇如前观佛三昧云此由愚痴众生毁辱布施言施无报劝人藏积向国王大臣一切众生说施无因亦无果报故感生此狱如冥报记唐曹州城武人方山开少好游猎所杀无数贞观十一年死经一宿稣云初死之时二人引上一山登梯至顶忽有一大白鹰銕为觜爪飞来攫左颊而去又一黑鹰攫右肩而去二人即引南行至一城非常崄峻二人扣城北门即开城中总是勐火门侧有数箇毒蛇皆长十余丈头大如五斗块口中吐火射人山开恐惧唯叩X头念佛门即自闭乃见官人欲遣受罪侍者谏曰未合即死但恐一入此城不可得出未若且放令修功德官人放之须臾即稣爪迹极深终身不灭后舍妻子出家以宅为佛院恒以读诵为业然鹰蛇噉缴婴苦剧矣下更众苦竞集逼切奚堪肢节悉下长钉者长阿含云銕钉地狱狱卒扑之偃热銕上舒卷其身以钉钉手足周遍身体尽五百钉苦毒号吟犹不复死拔舌耕犁如后抽肠剉斩此是抽肠拔肺地狱所谓长叉拄肋肝心碓擣裂胆抽肠屠身脍肉剉之斩之形如虀粉此皆妄语所致及余恶业所感洋铜灌口如下热銕缠身即銕鎞地狱烧热銕鎞表里洞彻缠裹其身内灌洋铜外裹热銕余业未尽犹不死耳三结二初生死万千万死千生业感如是罪人在地狱中或被恶鬼烧煑斩斫而死或罪人手生銕爪相掴肉堕而死或狱卒唱生或冷风吹活如是生死千万靡穷故起世经云若人身口意选业作巳入于恶道中经历无数千亿岁死巳须臾还复活怨讐各各相报对由此众生更相杀然其中受苦者随其作业各有轻重经劫数等其最重处一日一夜八万四千生死经劫无量作上品五逆十恶者感此道身二苦报亿劫动经亿劫求出无期此界坏时寄生他界他界次坏X转寄他方他方坏时展转相寄此界成后还复而来动与静对心体本静人自动之起信云不知真如法一故动动则有苦果不离因故此业相初动渐至起惑造业受报字书云力重为动凡夫业力甚深故动成地狱亿劫之寿起世经云佛言如憍萨罗国斛量胡麻满二十斛高盛不槩有一丈夫满百年巳取一胡麻如是次第满百年巳复取一粒掷着余处掷满二十斛胡麻尽巳我说其寿犹未毕尽如是二十额浮陀寿为一泥罗浮陀寿乃至二十波头摩寿为一中劫此界下释疑谓地狱既在阎浮洲下劫火坏初禅时地狱先坏罪人又藏何处释曰火灾起时罪业未满者寄他界受之又疑它界亦有火起不审又置何处又释傥它界以次而坏又转寄它方不坏狱中又所寄处火灾又起更何所寄复释傥它方火灾亦起仍前展转寄不坏处复覆难云若此方世界既成所寄罪人还来此间不耶更释此界既成自然还来大狱受苦此据罪未毕者说若长阿含云火灾起时从他狱死皆生人中修第二禅从人中死皆生光音天水风二灾亦然此据罪巳毕者说故大品云是人毁咨三世诸佛一切智起破法业因缘故集无量百千万亿岁堕大地狱中从一大地狱至一大地狱若火劫起时至他方大地狱中如是遍十方狱乃至还来是间大地狱中从一大地狱至一大地狱X故言动经亿劫即欲求出恐恩赦之无期也二结示无间罪报其事如是如是二字情词惨淡所以结指者冀人及早畏而修善也二重示业感二初标举又五事业感故称无间五无间业如前无间八热狱之最下者依萨婆多部有八大地狱一等活二黑绳三众合四叫唤五大叫唤六热七众热八名无择亦名无间一投苦火永无乐间既苦无间何所可择此八地狱在阎浮洲下重累而住依三法度论前二有主治次三少主治后三无主治新婆沙问何故最下大者名无间耶答彼处恒受苦受无喜乐间故名无间问余地狱中岂有歌舞饮食受喜乐异熟间耶答余地狱中虽无异气喜乐而有等流喜乐如等活地狱中有时凉风所吹血肉还生有时唱言等活歘然还活如是血肉生时及还活时暂喜乐间苦受故不名无间也二征释二初征何等为五二释分五一时无间一者日夜受罪以至劫数无时间绝故称无间受苦皆遍间无暂乐动转不得缠缚甚严东西交过上下通彻如是经无量劫名时无间也二形无间X二者一人亦满多人亦满故称无间观佛三昧经云复有众生犯四重禁虗食信施诽谤邪见不识因果断学般若毁十方佛偷僧祇物婬泆无道逼掠净戒尼姊妹亲戚造众恶事此人罪报经八万四千大劫复入东方十八隔中如前受苦南西北方亦复如是身满阿鼻狱四肢复满十八隔中地狱不大此身不小准正法念其身长大五百由旬造四逆人四百由旬乃至造一逆人一百由旬一人既尔多人亦然各见身形无间断处名形无间也三苦无间三者罪器叉棒鹰蛇狼犬碓磨锯凿剉斫镬汤銕网銕绳銕驴銕马生革络首热銕浇身饥吞銕丸渴饮銕汁从年竟劫数那由它苦楚相连更无间断故称无间此言苦具无物不备故泥犁翻苦具楞严云诈习交诱发于相调引起不住故有杻械枷锁鞭杖檛棒诸事鹰蛇狼犬銕驴銕马此由触报招引如前如后碓磨锯凿此由枉习瞋习所感碓即捣碓地狱立世阿毗昙云是时狱卒谓其伴言我今共汝一弹指顷舂捣罪人即捉诸罪人内热銕艚中以热銕杵捣碎其身一弹指顷当人中五百年寿磨锯剉斫俱如后罪业报应经信相菩萨白佛言今有受罪众生为诸狱卒剉斫斩身从头至足乃至其顶斩之巳讫巧风吹活而复斩之何罪所致佛X言以前世时坐不信三尊不孝父母屠儿魁脍斩截众生故获斯罪镬汤如后銕网狱中有七重銕网罗覆其上狱卒取热銕网缠络其身烧热焦烂銕绳长阿含云狱卒捉彼罪人扑热銕上以热銕绳拼之使直以热銕斧逐绳道斫罪人作百千段复以銕绳拼锯锯之复县热銕绳交横无数驱迫罪人使行绳间恶风暴起吹诸銕绳历络其身烧皮彻肉焦骨沸髓生革络首长阿含云狱卒捉罪人剥取其皮缠罪人身着火车上轮碾热地周回往反身体碎烂皮肉堕落既以生革络首复以銕汁浇身使令疾驰饥吞銕丸等者准起世经云从五叉小地狱出诣向饥饿地狱中守狱者即问汝等何欲答言我等饥饿守狱者即便取地狱众生扑着炽然热銕地上令其仰卧便以銕钳开张其口用热銕丸掷着口中唇口应时烧然次第烧舌烧腭乃至经过小肠向下而出其丸尚赤从饥饿地狱出诣向焦渴地狱中守狱者问言汝等今何所须答言我今甚渴即取扑着热銕地上在勐焰中仰而卧之便取銕钳开张其口融赤铜汁灌其口中唇口即便焦烂乃至烧肠烧胃直破小肠向下而出由往昔所造若人非人身中一切恶业于狱中次第而受毒痛不可忍泥犁中如是勤苦经那由他劫略无丝毫乐间名苦无间也四果无间X四者不问男子女人羌胡夷狄老幼贵贱或龙或神或天或鬼罪行业感悉同受之故称无间老者年高而衰也七十曰老制字根于爱亲故从孝转注以匕既忧其衰又忧其且死爱日之诚能自巳乎幼少而又少也血气未充故从力为意人生十年曰幼正父母爱怜时也贵尊而位高也贱贵之反也俱从贝者人所共宝也贵从中又从一在中间如人负荷形持中而负贝人所共尊故贵而高也若持戈争贝人所共憎故贱而下矣龙鬼神本属四趣堕狱无怪天亦堕者何大论云非有想非无想天中死堕阿鼻地狱中正法念经云帝释复观业果于殿中叫唤大地狱十八隔处杀生偷盗邪婬妄语业堕此地狱具受众苦故不间乎天也成论问生天者离恶积善何故报尽即入三涂答凡夫无始巳来恶业无穷一日贪瞋尚受千形况恶既多暂休结生报福既尽昔业时熟还堕三涂何所致惑涅槃云虽复得梵天之身乃至非想非非想天命终之后还堕三恶道中既果报不间名果无间也五命无间五者若堕此狱从初入时至百千劫一日一夜万死万生求一念间暂住不得除非业尽方得受生以此连绵故称无间观佛三昧经云地狱一日一夜受罪如阎浮提六X十小劫如是一大劫此等罪人经八万四千大劫长阿含经云久受苦巳从无间出乃至寒冰地狱尔乃命终为重罪行生恶趣业故堕无间地狱受苦不可称计准楞严由思报招引恶果结触则为一日中万死万生于一切时无有须臾暂受安乐如弹指顷故云一念暂住不得业尽受生者乃远约之辞准銕城泥犁经从第一泥犁出乃至展转入第八泥犁复从第八反入第七乃至第一阿鼻摩泥犁来遥见銕城皆欢喜大唿万岁阎罗即唿罪人前若非怨今汝去当复为人作子当孝顺当事长年当畏帝王禁戒当承事沙门道人端心端口端身得阿罗汉者诸泥犁道皆为闭塞于是从泥犁出皆生善道故言业尽受生既从初以至业尽生死连绵故名命无间也三广说不尽地藏菩萨白圣母言无间地狱麤说如是若广说地狱罪器等名及诸苦事一劫之中求说不尽何故罪器等事一劫说之不尽由诸罪人在生恶心徧布昼夜相续致堕地狱循业发现自然罪器苦事多广难尽也乌唿人更泥犁丑毒万端各自思惟亦可为善矣二圣母礼退摩耶夫人闻巳愁忧合掌顶礼而退此经家叙圣母闻退愁罪人受苦靡穷忧巳力救援未逮合掌表自心不散顶礼谢地藏能宣且退本座以潜思犹冀后缘之载演二示业感差别X先品题阎浮众生业感品第四品题见纶贯第阎浮树乃南洲树王故载考之以备观觉长阿含云所以名阎浮者下有金山高三十由旬由阎浮树故名为阎浮金树有五大柧四面四柧上有一柧果大如摩伽陀国一斛之瓮摘其果时汁随流出色白如乳味甘如蜜其东柧果干闼婆所食其南柧者七国人所食一拘楼二拘罗婆三毗提四善毗提五漫陀六婆罗七婆梨西柧果海虫所食北柧果禽兽所食上柧果星宿天所食观佛三昧云阎浮提果无以为譬其形团圆满半由旬婆罗门食即得仙道五通具足寿命一劫凡夫食之得四沙门果三明六通无不悉备立世阿毗昙云此树生在阎浮提地北边在泥民陀罗河南岸是树株本正洲中央从树株中央取东西角并一千由旬生长具足形容可爱枝叶相覆久住不彫次第相覆高百由旬下本洪直都无瘤节五十由旬方有枝条树身径刺广五由旬围十五由旬枝横出五十由旬中间亘度一百由旬周围三百由旬其果甘美无比其核如世间阎浮子大上有鸟兽之形根悉金沙所覆春雨不漏夏则不热冬无风寒干闼婆及药叉神依树而住然秽树之名前巳略释今更解之立世云一人乘通欲X行至阎浮提树辞佛北行经过七山至第七金边山登山顶向北耸身远望惟见黑暗怖畏而返佛言此黑暗色即阎浮树又其果香气能染人心发颠狂长阿含云何缘月有黑影以阎浮树影在于月中故月有影岂非月宫本自光明因树故现黑影秽树之名得非取此义乎准今两处所释则庶乎其不差矣故载详出请证诸贤次品文二初地藏重述付嘱二当机王问大愿重述中二初大士述事二如来示意初又二初述二慰述中二初昔承佛力分化尔时地藏菩萨摩诃萨白佛言世尊我承佛如来威神力故徧百千万亿世界分是身形救拔一切业报众生若非如来大慈力故即不能作如是变化圣母才问无间狱竟之时而地藏复重述者葢前付嘱事犹未尽而圣母即问狱报正针线贯摄今更复述俾义理错综世尊复示性识无定以致五道轮转尤见前文业感无间义意连属由此二品钩锁如环不可杜断故于业缘之后业感之前重述以起下文也先正述佛力分身威即四无畏神即六神通力即十力佛十力之智内充故对外缘无恐广起神通化度众生此是诸佛法菩萨未得今亦能分身沙界皆如来慈力所与非巳之能故曰我承等然分身救拔众生是四摄中同事摄由菩萨法眼明见众生根缘随有同欣之者即分形X散影普和其光同彼事业各使霑益因是生亲爱心故能救拔业报下反显巳力难化如大论云诸菩萨修苦行事难办难成故欲懈怠佛安慰言无得疲厌当勤精进行是十力当得无量果报故言若非如来大慈之力即不能作如是变化更移互换曰变无而歘有名化此是一切行禅中无记化化禅能现八种变化一能作小二能作大三能作轻四能作自在五能有主六能远到七能动地八随意所作亦名八自在我此由菩萨善住和敬之法与一切犹如水乳欲生物希有之心故现大神通力如化人所作化事本无有实故大品云一切法皆是化于是法中有声闻辟支菩萨诸佛法变化有烦恼法变化有业因缘法变化若不生不灭无诳相涅槃是法非变化以一切平等故今言作变化者依生灭随情说耳二今蒙佛嘱度生我今又蒙佛付嘱至阿逸多成佛巳来六道众生遣令度脱今字与无央数劫叫应阿逸多此云无能胜弥勒之姓净名疏云有言阿逸多是名既不亲见正文未可定执准下生经云时修梵摩即与子立字名曰弥勒则阿逸多是姓审矣二慰唯然世尊愿不有虑唯序予售速之辞今佛不唤何须速序予售乃西域口辞也二如来示意二初生性无定二汝既毕是下汝X愿度罪初分三初法示尔时佛告地藏菩萨一切众生未解脱者性识无定恶习结业善习结果为善为恶逐境而生轮转五道暂无休息动经尘劫迷惑障难初句是付嘱本解脱有二若云得阿罗汉者诸泥犁道皆为闭塞小乘解脱也若云我皆令入无余涅槃而灭度之大乘解脱也性识下释未脱之由以性识无定故无定者无坚住之定性四自侵经云学者犹豫心不专恒或进或退故使迷惑往来不绝是也恶习下释所以习者熏习占察云众生以无明痴闇熏习因缘现妄境界由恶习熏则造杀盗等恶业则结三途恶果善习熏造施戒等善业则结人天善果恶因略果善果略因长阿含云彼天眼净见诸众生死此生彼从彼生此形色好丑善恶诸果尊卑贵贱随所造业报应因缘皆悉知之此人身行恶口言恶意念恶诽谤贤圣信邪倒见身败命终堕三恶道此人身行善口言善意念善不谤贤圣见正信行身坏命终生天人中以天眼净见诸众生随所业缘往来五道此示由惑造业业是心思身口以心为主故经云诸法心为本诸法心为胜离心无诸法唯心身口名以依心故善恶业成结者惑业相资如巾挽结若欲解之必抽中心故忠国师云迷时结性成心悟时释心成性得本之言也为善二句正明无定以善恶X业皆逐境生善心生则种种善法生恶心生则种种恶法生故密严经云阿赖耶识从无始世来为戏论熏习诸业所系轮回不巳如海因风起诸识浪恒生恒灭不断不常而诸众生不自觉知随于自识现众境界葢由真如不守自性随染净缘不合而合故轮转五道也大论问经说有五道云何言六道答佛去久远经法流传五百年后部别不同或言五道于佛经回文说五或言六道于佛经回文说六今言五者如佛说五苦章句经云三界五道生死不绝凡有五苦一曰诸天苦二曰人道苦三曰畜生苦四曰饿鬼苦五曰地狱苦是也如是五道如汲井轮辘轳上下故言轮转葢善恶业相无能转者于亿千万世随逐不舍如债主随人得因缘具足便与果报令五道中受生驶疾于箭故言暂无休息动经尘劫迷惑障难者迷惑指十使以十使中五利使属见五钝使属思因此十使令人起见起思昏迷惑乱也障即三障难即八难由无始时来流转生死不能断漏得出世果致令十使烦恼能障四真谛理复造业障障出世法业成招苦报生八难经尘劫而难出矣故正法念云三界如轮转业系轮不断是故舍爱欲离欲得涅槃各宜闻此而思修之矣二喻显如鱼游网将是长流脱入暂出又复遭网鱼譬五道网譬三界长流譬业果脱入等譬生死X轮转鱼乃水族之动物正喻众生性识无定群鱼贪食而遭密网众生因爱而入魔网日明菩萨经云又如密网众鱼投之刳肠俎几四自侵经云身若畵瓶内满不净不知内外身当归尽常以彩色脂粉庄严自谓端正颜貌无双斯等之人罗网所缠莫能观身故大论云婬罗弥网人皆投身此由业感果以对苦谛将是长流将随也是字指阿赖耶识以此识中善恶种子熏其现行令造善恶业果连绵不断亦如鱼随长流去而不返故唯识云如瀑流水上下鱼艹等物随流不舍此识亦尔与内习气外触等法恒相续转此由惑造业以对集谛光明文句亦以水对集以水体润生如集能资苦长流者一业若成罪无边际百千万生受报不尽也脱入暂出从三涂而升出人天又复遭网从人天而复堕三涂故五苦章句云三恶道者是为一切众生之家暂得为天暂得为人譬如作客作客日少归家日多学者思之勉力精进可得脱苦正斯谓也三合明以是等辈吾当忧念佛言人身难得六情难具口辩难中才聪难致寿命难获明人难遭直信难有大心难发经法难闻如来难值世间有树名优昙钵但有实无有华如来出世乃有华耳巳得人身六情完具口辩才聪寿命延长遭值明人发菩萨心直信不还具闻法X经遇如来世此皆宿行履福德人从明入明寻如来迹累行不止会于道场无毁其根亡失前功一失道意动有劫数故如来忧之念之葢佛观大地众生犹同一子忧其性识无定重结善恶业果念其暂出人天复遭三涂密网故我殷勤付嘱救护解脱也二汝愿度罪汝既毕是往愿累劫重誓广度罪辈吾复何虑罪辈准上文通指五道吾所忧念者端为是辈汝既毕愿度之吾复何忧何虑焉问诸天清升精修禅定七众端肃恭秉律仪何亦名罪辈耶答天上亦有诸苦同是轻报泥犁又人中不学解者恒迷道法虽修诸善不除邪报故俱舍论云在家由取五尘故起鬬争出家由取诸见故起鬬争成论云若人持戒取为清净名戒取结即谓所取以为真实余皆妄语名见取结此二是出家人鬬争根本又戒取是出家人缚诸欲是在家人缚是则戒取等唯是世善招生死果故名随苦非真道法愚人多迷妄执生罪准此罪辈奚辞故知内教七众有执俱非外道六师无着皆正若了诸法原空一真本寂入平等门游无为舍一切无碍人一道出生死则罪辈之名何有于我哉二当机正问誓愿二初自在问累劫发何愿二天王问何更立誓愿初二初以地藏各发何愿问说是语时会中有一菩萨摩诃萨名定自在王白佛X言世尊地藏菩萨累劫巳来各发何愿今蒙世尊殷勤赞叹唯愿世尊略而说之初叙名定自在王者此大士人中之龙世间有爱皆远离之系缚解脱诸漏巳尽那伽常在定无有不定时于定自在名定自在王白佛下正问适闻世尊谓地藏菩萨毕是往愿累劫重誓不审于累劫中各发何愿今蒙世尊于大会中词不置口而赞叹耶唯愿下请说累劫之愿愿略举之佛说法有广略二门今请略说也二约众生业感发心答二初诫听许说尔时世尊告定自在王菩萨谛听谛听善思念之吾当为汝分别解说诫以谛听善思者佛法洪深愿门广大唯信力能受大论云专视听法如渴饮一心入于语义中踊跃闻法心悲喜如是之人应为说以谛听善思能成三慧也下许说一切诸法本不可说不生不灭法如涅槃今以因缘故为分别而解说之二腾昔愿事二初正明昔愿利益二定自在王下结显神力通经初二初述昔誓愿二示今利益述愿中二初小国王所发愿二复于过去下光目女所发愿初分三初述王佛劫号乃往过去无量阿僧祇那由他不可说劫尔时有佛号一切智成就如来应供正徧知明行足善逝世间解无上士调御丈夫天人师佛世尊其佛寿命六万X劫初叙劫久远尔时下举佛名号号古从口从丂若加虎音毫虎之怒声又大唿也号咷也今古积譌殊难改矣梵名萨婆若多般舟名萨云秦言一切智相以一心中得三智故既得如实智慧成就则乘此来成正觉故名一切智成就如来应受诸天世人最上供养名应供正名诸法不动不坏徧名不为一法二法以悉知一切法无余不尽名正徧知明谓三明如后行者菩萨从初发意乃至金刚三昧身业口业清净随意行名明行足如先佛所去处佛亦如是去第一上升永不复还名善逝解即是知知世间众生界一切种烦恼及清净名世间解诸法中涅槃无上众生中佛为无上以无所断名无上士佛能调伏众生善护根门长阿含云善御六触护持调伏犹如平地驾四马车善调御者执鞭持控使不失辙若云调女人则不尊重故名调御丈夫佛度余道众生少度人天众生多故名天人师一切智慧成就知众生非众生数常无常等法故名佛具上十号世所共尊故名世尊寿命六万劫清净国土胜应之佛寿欤然约时数劫有四种一别劫二成劫三坏劫四大劫若更舒之别有六劫一别二成三住四坏五空六大若更束之则有三劫一小二中三大从人寿十岁渐至八万岁经多时八万岁又渐减至十岁为一别劫X小即别劫中则成坏随一大则总成与坏合八十别劫为一大劫今云六万劫应例同极乐佛寿长远不当依此土三劫定判然唯佛与佛乃能知之耳二腾昔王愿事二初叙二王友善未出家时为小国王与一隣国王为友同行十善饶益众生贤愚经云若听人民若自巳身出家入道功德无量非譬为比高于须弥深于巨海广于虗空由出家故毕成佛道大师明四种出家一形心俱不出二形出心不出三形不出心出四形心俱出能见佛性出二死家方真出家昔王正第四人故能成佛㕛者合志也志合则交相助益故取上下二又以见协力之意同行二句正释㕛道志同道同也十善十恶之反凡四轮王俱以十善化民成俗以十善乃生天之本今小王同行十善均有普慈之心矣事佛吉凶经云十恶怨家十善厚㕛安神得道皆从善生有能守信福报自然从善至善非神授与故颁宣法教示现人民为作福田信者得植后生无忧如是饶益黎民不失仁王之化矣二述二王发愿二初出愿本其隣国内所有人民多造众恶二王议计广设方便人民国之本也民众生也天地生人之初其外朴野其中真纯人各全一混沌开天之天是为天民开而之人凡民也巳故曰人民众恶即具造十恶X业大与十善反也事佛吉凶经云既不烧香然灯礼拜恒怀狐疑瞋恚骂詈恶口嫉贤又不六斋杀生趣手不敬佛经若疾病者便唿巫师卜问解奏祠祀邪神此从宿行恶道中来现世罪人死入泥犁被拷掠治酷不可言皆由积恶其行不善故二王商议计校毕竟如何广设方宜便巧之法救此众恶之民不失君师之化也哉二正发愿二初一王自先成佛二一王先度众生原作二科今合释者取文便也一王发愿早成佛道当度是辈令使无余一王发愿若不先度罪苦令是安乐得至菩提我终未愿成佛大论云成就众生有二种有先自成功德然后度众生者有先成就众生后自成功德者正二王发愿之旨以成佛乃度生根本能广化道故愿成佛故经言一人出世多人蒙庆福乐饶益佛世尊也故先自成方能度是恶辈皆入灭度使无遗余此正初发心时便成正觉一王作念自未得度先度众生方是菩萨发心岂应先为巳耶如大论云佛说我以清净天眼见诸众生死此生彼随善恶业受诸果报我今应先度脱罪辈令其得无上涅槃之乐宁使长在生死誓终未愿成佛此正发僧那于始心终大悲于赴难故二王发愿似有不同也三结二王今古佛告定自在王一王发愿早成佛者即一切智成就X如来是一王发愿永度罪苦众生未愿成佛者即地藏菩萨是人王发愿成道如执劵取物故云法性如大海不说有是非凡夫贤圣人平等无高下唯在心垢灭取证如反掌验此国王其洵然矣然尘沙劫事宛如今日者乃是佛眼无法不知无事不见也二光目女所发愿二初述佛号劫寿复于过去无量阿僧祇劫有佛出世名清净莲华目如来其佛寿命四十劫佛出世者以今释迦例同古佛如因果经云菩萨功行满足位登十地在一生补处生兜率天期运将至当下作佛即观五事一观生熟与未熟二观时至与未至三观何国处中四观何族贵盛五观过去因缘谁为父母观巳下生以今揆古亦犹然耳清净莲华目三十二相之一如宝女问佛如来有三十二大人之相前世宿命行何功德而致是相遍布于体佛云如来瞳子如绀青色大人相者乃往古世常以慈目察众人故如来之眼如月初生大人相者乃往古世无麤暴志心性和顺故彼佛即以所得之相以立其名所谓面如净满月目若青莲华葢报佛称为净满诸恶都尽众德悉圆故得天然妙目如清净莲华也二腾罗汉度生二初叙昔愿事二结会古今叙事中二初罪母堕苦二孝女发愿初又二初举能度罗汉X像法之中有一罗汉福度众生像法居正末二法之间乃塔寺坚固之时以惟修有为福事乃下文塑畵形像之伏案也罗汉因名乞士果成应供一切法高王经云四行四得八富伽罗应受世间天人供养合掌恭敬无上福田故长阿含坚固念转轮王告太子云汝土境所有沙门履行清贞功德具足独到涅槃仁惠无厌衣食知足持钵乞食以福众生故言福度众生二述所遇孝女三初出名因次教化遇一女人字曰光目设食供养如来既巳灭度罗汉次第教人化恶为善革凡成圣字言光目者准灵枢经五藏六府之精气皆上注于目而为之精精之窠为眼骨之精为瞳子筋之精为黑眼葢目形类丸瞳神居中而前如日月之丽东南而晦西北也然目能发光者以藏府之精皆秉受脾土脾为诸阴之首目乃血气之宗故脾虗则五藏精气皆失所司不能归明于目矣今圣女既能孝顺二亲恭敬三宝自然有神膏神水神光真气真血真精滋目之液光发异常若约法论目表定光表慧因定发慧慧光注目立此嘉称也设食供养食乃众生之外命人持饭食施人有五功德令得道一施命二施色三施力四施安五施辩是为五福若施罗汉福百倍矣如那律昔以一饭施辟支佛遂感九十一劫无贫之报又得X道果故须供养也二问愿罗汉问之欲愿何等佛世应供常仪食竟必问所愿如迦叶问贫母言母今意中所愿何等世间豪富转轮圣王及四天王释梵诸天若复欲得须陀洹果乃至三佛者悉可得果其愿是也三白事二初孝女陈事光目答言我以母兦之日资福救拔未知我母生处何趣兦者去也不存也从入从乚谓入于隐处也然母兦资福乃孝子正事父母生我身依斯乳哺长大成人此恩此德历劫难酬涅槃经云知恩者大悲之本不知恩者甚于畜生今光目女欲知母託生之处可谓知恩得本越度恒情矣二罗汉入定二初述定中见母罗汉愍之为入定观见光目女母堕在恶趣受极大苦愍其为孝倍常故为入定观母见字属上句末显能观之慧眼女母乃所观之苦境此准大师释法华我以佛眼观见六道众生偈擘见字属上科云明佛有能见眼六道众生明所见五浊彼经五字伽陀尚擘下字属上况今一连之文宁不作此读耶不然即以观见二字为下句首尤通以智境合明也极大苦者无间大地狱也问准大论慧眼不见众生尽灭一异相不受一切法慧眼不能度众X生无所分别故生法眼今罗汉慧眼了知空寂如何能见其母受苦耶答慧眼知空谓于境不着岂如生盲全无所见耶故大品云慧眼菩萨无法不见无法不知无法不识是为慧眼净明文可据也况乃因次教化巳有菩萨出假之意葢阿罗汉既与别教十行同除四住自能进断界内尘沙故四明云亦有法缘慈悲随世利物也二述出定问答二初问行业罗汉问光目言汝母在生作何行业今在恶趣受极大苦作者造作如佛所说三界五道罪垢苦恼不离于作一切无横非天授与乃自作而自受也行以迁流为义五阴中心所法因过去无明之惑起于三业造作诸法名为行业业成报现故在恶趣受极大之苦也二答所习二初述事求救光目答言我母所习惟好食噉鱼鼈之肉所食鱼鼈多食其子或炒或煑恣情食噉计其命数千万复倍尊者慈愍如何哀救所习指习性习气恶习种子内熏现行转习于恶矣下明作业惟之为言独也好者爱而不释也女子性柔而滞有所好则爱而不释今光目之母独好食噉鱼鼈之子而情有所不能释也埤雅云鼈以眼听穹嵴连胁甲虫也一名神守古今注名河伯从事诗云炰鼈鲜鱼谓鲜鱼中鲙者也炰鼈脍鲤言熟则有炰鼈腥则有鲙鲤也光目之母习好于斯乎此明杀生下明食法惟好鱼鼈之子炒煑恣食则令子母俱亡然母命是一子之命不知其几几矣自有家至死习以为常所杀母子之命非可计算故云千万复倍此乃博求众命以资一膳不惟忍心亦且损福东坡云刀𠠪鱼鼈以为馐膳食者甚美死者甚苦周颙云性命之于彼极切滋味之在我可賖此皆仁人痛怛之词也情者天真感物发动性之欲也人欲不可谓之情气质妄动则遁天倍情人常拘检犹恐放之傥一纵恣不可遏绝矣故傅大士云独自情其实离声名推检四运并无生荆棘丛林何处生可谓善制妄情而循天真也巳尊者下求慈救谓我母既业深罪重受此大苦今恳尊者慈悲怜愍毕竟如何哀矜而救拔之二方便度脱三初念佛塑像罗汉愍之为作方便劝光目言汝可志诚念清净莲华目如来兼塑畵形像存亡获报念佛塑像即哀救之法心所主持曰志从心从止像深沉坚定之意实德曰诚性命之根天得之以成天地得之以成地人得之而自成不诚是为自坏折却性命之根崩陷吾天地也从成立意直指人真心复从言者以散吾之诚莫如言之漏泄天元修词立诚无事不实发于言行皆吾诚之运致X一之功也念清净莲华目如来者正所以吐邪倒之根拔贪瞋之本修念佛之因证见佛之果故佛告比丘我灭度后若称我名所获福德无量无边故教令称本师佛名也塑畵形像埏土象物曰塑绘施五彩曰畵如优填王问佛言若佛灭后其有众生作佛形像当得何福佛告王曰若当有人作佛形像功德无量不可称计世世所生不堕恶道天上人中受福快乐乃至作大梵王端正无比后皆得生无量寿佛国作大菩萨最尊第一当得成佛入泥洹道今故劝行二事令存亡获报也二畵像供礼光目闻巳即舍所爱寻畵佛像而供养之复恭敬心悲泣瞻礼畵像供养人所易行即舍所爱人所难作今既舍爱畵像恭敬泣礼借佛救母以道报亲纯孝之心照耀千古矣三夜梦见佛二初孝女见佛告语二罪母托生婢家初又二初女见胜相忽于夜后梦见佛身金色晃曜如须弥山放大光明夜梦佛身者杂宝藏经云佛法宽广济度无涯至心求道无不获果乃至戱笑福不唐捐故孝女舍爱畵像悲泣瞻礼佛即现身复放光明至人应感慈赴物机色相光明梦慰悲恳准善见律梦有四种一四大不和梦二先见梦三天人梦四想梦前二不实后二真实今是后二梦也出生菩提心经云若有梦见佛形像诸相具足庄严身众生见者应欢喜念当必作调御师今光目所梦岂非纯以出世大孝感格第一义天致斯瑞应耶金色等者大须弥东面及小须弥七山纯是黄金佛身晃曜亦如彼山更放光明色相愈妙矣二佛告生处而告光目汝母不久当生汝家才觉饥寒即当言说梦佛身放光告母生处绝奇之事矣生汝家慰其生处即言说潜示求救也二罪母托生婢家二初生后求救其后家内婢生一子未满三日而乃言说稽首悲泣告于光目生死业缘果报自受吾是汝母久处暗冥自别汝来累堕大地狱蒙汝福力方得受生为下贱人又复短命寿年十三更落恶道汝有何计令吾脱免文分三节初述叙生缘生死下述诉苦境蒙汝下述谢求救婢子者奴妇所生之子也梵名駄索迦此云奴说文云男入罪曰奴女入罪曰婢婢女之卑者长阿含云生子堕地能言故名声王如今初生有能言者人皆怖畏名为可畏今小儿生三日即稽首泣告亦事之变怪也佛力使之令不昧宿缘耳生死二句情理惨淡昔贤云死生亦大矣岂不痛哉业缘十恶之因果报三涂之处十地论云X杀得三果一异熟果谓三恶道二等流果谓生人中多病短命三增上果谓感外物皆少光泽不久住故树提经云何物最秽浊生死最秽浊何物落地狱十恶落地狱自作自受无代受者经云作是得是皆行所致无横与者其事明白故总伤叹之久处暗冥者五苦章句经云但坐悭贪食故堕黑绳城銕围两山间窈窈何冥冥神识堕其中不覩日月精展转不相见但闻叫唿声是也自别等者自从也无常偈云亲知咸弃舍任彼绳牵去将至琰魔王随业而受报恶业堕泥犁造业苦切身故从一大地狱至一大地狱矣蒙汝下先叙福力脱过去罪后方求救脱将来苦福力即称名塑像脱狱受生下贱短命重业轻报更落恶道余殃未尽也梵名萨拘卢楴此云卖姓即下贱人四人出现经云或有人生卑贱家及余贫贱家无有饮食虽复得食臭秽难甞生如此家彼身口意行恶故也短命者世寿有三品下方六十中方八十上方百二十今下寿犹减非短命而何命者准大集歌罗逻时即有三事一命二煖三识出入息者名之为命此识之种即是命根依心假立命为能依心为所依今既生下贱又复短命更落恶道三果备集岂不苦哉故即求计脱免也二审问业行二初正问本罪二转征狱报初又二初以作何行业征光目闻说知母无疑哽咽悲啼而白婢子既是我母X合知本罪作何行业堕于恶道先叙事既闻上说事实情真审知是母无待更疑故声塞而哽咽号泣而悲啼也既是下征问既说文训巳巳是我母合知本所造罪矣载审问者恐诖譌耳二以杀骂受报答婢子答言以杀害毁骂二业受报若非蒙福救拔吾难以是业故未合解脱先直答本业受报惟以杀生毁骂身口二业致斯地狱之报故贤愚经苏曼女告诸子曰杀生之罪当入地狱受诸苦恼数千万岁常为鹿头兔头诸禽兽头阿傍狱卒之所猎射无央数岁虽思解脱其何由乎荀子云与人善言煖于布帛伤人之言深于矛戟况毁骂乎故成论云若人恶口种种骂詈随语受报故此二业佥报地狱若非下反显福救解脱杀生居众罪之上毁骂在万恶之先若非我女蒙罗汉指示称名塑像福利以救拔吾难则吾杀骂二业之报何有解脱之期二转征狱报光目问言地狱罪报其事云何婢子答言罪苦之事不忍称说百千岁中卒白难竟初光目问次婢子答不忍者甚言不能出诸口耳即欲说之亦不能形容一二卒尽也竟终也纵于百千岁中尽白罪苦之事恐难终穷也二孝女发愿二初光目闻苦为母发愿分二初泣向空界陈母苦报又二初愿脱现生报X光目闻巳啼泪号泣而白空界愿我之母永脱地狱毕十三岁更无重罪及历恶道号大哭也内心痛裂外哭号咷哭久吞声名之为泣含悲白空界云愿我故母永脱地狱毕此一十三龄之短销其一十八狱之长更不载历恶道受苦无量也二愿脱后生报十方诸佛慈哀愍我听我为母所发广大誓愿若得我母永离三涂及斯下贱乃至女人之身永劫不受者求十方现命现住河沙世界诸佛者一显誓心广大二恳现佛慈哀三涂下贱如心地观云或有以贪多财而为恐怖自巳财宝恒求积聚而不受用何况能施贫乏众生于巳财宝深生贪着于他财宝欲令损减以是因缘命终之后堕大地狱受无量苦如是苦报名为第一正感之果从地狱出受畜生身身常劳苦水艹不足经多时中酬损他财如是众生名为第二正感之果受是罪巳生饿鬼中因饥渴苦无量千劫不闻浆水饮食之名其咽如针其腹如山纵得饮食随变为火如是苦身名为第三正感之果毕是罪巳来生人间贫穷下贱为它所使于诸财宝所求难得于一切时而不自在如是余报名相似果与今正合者字牒上诸事谓若得脱我母现身生后之报我即对佛发广大度生之愿矣二愿对本佛发我誓心愿我自今日后对清净莲华目如来像前却后百千X万亿劫中应有世界所有地狱及三恶道诸罪苦众生誓愿救拔令离地狱恶趣畜生饿鬼等如是罪报等人尽成佛竟我然后方成正觉自今日后标始心也葢万里之克离初步而不登三祇之功非始心而罔就故旧婆沙云若离初心则不成无上道一切功德皆在初心故知此经明地藏发心前后四番后却是前今是最初故曰自今对佛像前所依之主也千百亿劫所历之时也应有世界括尽依土也地狱等者苦众皆度也如是下正显度尽众生然后自成正觉番番发愿莫不皆然故知最初发心功德亿劫称扬不尽者矣二空佛感孝赞愿告生二初印证前愿发是愿巳具闻清净莲华目如来而告之曰光目汝大慈愍善能为母发如是大愿具俱也足也备闻其言也大慈愍徧缘法界也善能为母发愿者赞其发心黠慧若但为母发心何善何能乃以旷济之心求毕母罪譬如大水而灭小火岂有不灭者乎故赞其既善且能也二告转后报二初转现为梵志二转后成佛果今二科合释者由文断而意联也吾观汝母十三岁毕舍此报巳生为梵志寿年百岁过是报后当生无忧国土寿命不可计劫后成佛果广度人天数如恒河沙离下贱家生净行种易短命子为长寿仙此孝女X念佛塑像发心之力也梵志正翻净裔是净梵苗裔承习梵天法自云从梵天口生故独取梵名唯五天竺有余国即无长阿含称为婆罗门一子求佛发心其母三报俱转初生下贱以转前报次生梵志以转现报后成佛果以转后报无忧国土即指极乐转忧为乐也葢初生地狱以烧煑为忧次生婢家以下贱为忧毕十三岁以更堕恶道为忧后生梵志以邪行自大为忧今诸忧并息故生无忧国土彼佛人民寿命无量无边阿僧祇故云寿命不可计劫广度人天者昔为罪母乃地狱所度之死囚将作如来乃人天能化之大觉发心塑像功莫与京故一切法高王经佛告舍利弗初发菩提之心菩萨摩诃萨即发心日巳是一切声闻缘觉众生福田一切众生皆于菩萨中生菩萨所化故其所化之众如恒沙之多也二结会古今佛告定自在王尔时罗汉福度光目者即无尽意菩萨是光目母者即解脱菩萨是光目女者即地藏菩萨是昔成小果今作大人回小向大也无尽意广如别行疏明今准记云愿行皆无尽故皆无作故得无尽名皆即法界皆含一切佛法故解脱菩萨者昔堕銕城备经辛苦次生婢家又复短命后为梵志终堕邪流今展转而为不思议大解脱士佛果可期矣然光目由罗汉之指示女母因光目而超升X今于我佛垂化将终上升忉利之候能所毕至子母俱来敻隔沙劫一会俨然打鼓弄琵琶还来共一家其斯之谓欤二示今利益二初结指大愿此节似结上文今作下科首者乃结其大愿而指示之正为未来造恶众生归供脱苦之张本立科针线之妙后贤不可不知过去久远劫中如是慈愍发恒河沙愿广度众生发心之始付嘱之后劫数长远胡可筹量如是慈愍句略结上来四番广指恒沙劫愿妙玄引大经云若有人问谁是一切诸善根本当言慈是慈若不具佛十力四无所畏三十二相者是声闻慈若具足者是如来慈即大法聚即大涅槃慈力弘深具一切福德庄严今地藏菩萨以大涅槃心修于圣行得无畏地具二十五王三昧无方大用是真梵行故才言慈愍功德具足矣二赞劝归敬二初恶者归敬脱报未来世中若有男子女人不行善者行恶者乃至不信因果者邪婬妄语者两舌恶口者毁谤大乘者如是诸业众生必堕恶趣若遇善知识劝令一弹指间归依地藏菩萨是诸众生即得解脱三恶道报文初分列恶众若遇下归依转报善恶二法意内生成譬之水火异途施化故经言善业应修恶行应离善福追人如影逐形不可得离罪福之事亦皆如是勿作狐疑自堕恶道罪福分明谛信不迷X所在长安佛语至诚终不欺人不信因果者即一阐提如弊宿婆罗门常怀异见言无他世亦无更生无善恶报常为人言沙门异见言杀生乃至邪见者身坏命终皆入地狱言不杀生乃至不邪见者身坏命终皆生天上初未曾见死者还来说所堕处故我不信有后世及善恶报此葢不了业报差殊故扬拨无因果之谈乃至者恶事多端非一二可槩但不信罪重故特点出邪婬者身三恶端也非谓干犯外色为邪但一起心则婬泆失正良由世人不知举身不净妄着妖艶乖梵天道障菩提业为四生因成三涂果润业偏重故圣制居首妄语者虗妄不实也准正法念妄语恼人失实功德常如黑暗有命同死语刀自割其舌胜于炎火毒蛇命终堕狱口出脓血等两舌者一口说两般话似有两箇舌头经云太喜多言语增贪令他畏口过自夸诞两舌第一处恶口者麤恶骂詈人等法句经云虽为沙门不摄身口麤言恶说多所中伤众所不爱智者不惜身死神去轮转三涂自死自生苦恼无量诸佛圣贤所不爱惜假令身虽无过不慎口业亦堕恶道大论说一鬼头似猪头臭虫从口出身有金色光明是鬼宿世作比丘恶言骂詈客比丘身持净戒故有光明口有恶言故臭虫从口出故增一云宁以利劒截割其舌不以恶言麤语堕三恶道毁谤大乘如前如后如是诸业X众生是总结不行善等必堕恶趣结成罪处若遇善知识去明解脱若者不定之辞恶中傥有毫善或能遇之不则难遇矣文句云或言知祗是识或言闻名为知见形为识今教一弹指顷归依地藏菩萨是真善知识以即得脱三恶报故也准僧祇律二十念为一瞬二十瞬名一弹指依新婆沙壮士弹指顷经六十四剎那然归依祗一弹指而恶道千生解脱归依之力莫可涯量故劝之也二志心奉事受福若能志心归敬及瞻礼赞叹香华衣服种种珍宝或复饮食如是奉事者未来百千万亿劫中常在诸天受胜妙乐若天福尽下生人间犹百千劫常为帝王能忆宿命因果本末先明供养初句总标志心等如文香华准密部说香是能悦怿三昧以此供养即得如来无碍之智华是宝庄严三昧以此供养速得如来四八妙相梵语震越此翻衣服衣依也所以庇寒暑遮丑陋也种种珍宝故佛地论有无量七宝之说饮食半者蒲善尼唐言五噉食谓饭饼麸夫少等此名正食自辰至午随意噉之过中不得食矣半者珂但尼此云五嚼食谓根茎叶华果等此名不正食斋后不食果菜是也如是奉事句结上供养而牒定之未来下示福报正明生天受福若天下显有余福如百缘经採华人供佛因缘命终生忉利天又栴檀X香比丘生时身诸毛孔出栴檀香口出优钵华香此由以栴檀香供养毗婆尸佛塔故德象天地称帝仁义所生称王如此方五帝三王也忆宿命等得宿命智如阿摩昼经佛言彼以心定清净无秽柔輭调伏便能忆识宿命无数若干种事能忆一生至无数生劫数成败死此生彼名姓种族饮食好恶寿命长短所受苦乐形色相貌皆悉忆识故虽从天下降而为帝王了了忆识百千劫前初由瞻礼地藏之因感生天上之果最初生天之本及今为王之末无不忆识而洞知也譬如有人从巳村落至他国邑在于彼处行住语默复从彼国至于余国如是展转更还本土不劳心力尽能忆识所行诸国从此到彼从彼到此行住语默皆悉忆之是则地藏威神之力可思议乎哉明利益竟二结显神力通经二初如来结显定自在王如是地藏菩萨有如此不可思议大威神力广利众生汝等诸菩萨当记是经广宣流布如是句结能度人有如句显所施用如此不思议人法之经可不记之心胸而广宣流布哉二当机承命二初慰佛通经定自在王白佛言世尊愿不有虑我等千万亿菩萨摩诃萨必能承佛威神广演是经于阎浮提利益众生佛法应流沙界利益不局阎浮但南洲之人性识X无定恶业偏多故烦佛菩萨等偏向赡部洲也二白巳敬退定自在王菩萨白世尊巳合掌恭敬作礼而退如文定自在王问答竟二天王问何更立誓愿三初天王蹑前疑问分三初经家叙仪尔时四方天王俱从座起合掌恭敬拥护四洲地面防逻恶鬼侵凌故云四方天王准世记经须弥山王四出埵高四万二千由旬四天大王所居宫殿有七重宝城栏楯罗网行树宝铃各有七重无数众鸟相和而鸣东方黄金埵王名提头赖咤此翻持国护持国土故领干闼婆富单那南方琉璃埵王名毗留勒叉此翻增长令自它善根增长故领鸠槃荼薜茘多西方白银埵王名毗留博叉此翻杂语能作种种语故领毗舍阇毒龙北方水精埵王名毗沙门此翻多闻福德之名闻四方故领夜叉罗剎四王各有九十一子皆字因陀罗有大神力然此四天毗沙门为尊若王念及三方天王即严驾诣毗沙门天王于一面立故北方天王统领三方从座而起钦承法要渴仰在心故合掌恭敬也二天王述疑白佛言世尊地藏菩萨于久远劫来发如是大愿云何至今犹度未绝更发广大誓言X因闻四番弘誓蹑前起疑而问也葢谓大士既于久远劫来发是大愿自应度尽众生巳今既不尽而重发者为愿力有未至耶果众生之难度耶故曰云何三愿佛为说唯愿世尊为我等说为我等说者事有相关也以我等正护四方而南洲偏多恶业彼虽负大士救拔之心我亦抱护持世界之失故愿说之出我等于疑城慰众生于未来也二如来为后答释三初赞许佛告四天王善哉善哉吾今为汝及未来现在天人众等广利益故说地藏菩萨于娑婆世界阎浮提内生死道中慈哀救拔度说一切罪苦众生方便之事双赞天王者一以善巧发问一以善护世间言娑婆则包括大千举阎浮则偏向南洲也生死道中者以六道皆有生老病死今以生该老以死摄病故说前后以略中间升沉互换苦乐相通生死循环曾无休息故地藏菩萨以无缘大慈救济拯拔罪苦众生者佛言一切众生常在长狱十二重城围之三重棘篱篱之六拔刀贼伺之能于其中得脱出者甚难甚难长狱谓三界十二重城谓十二因缘三重棘篱谓三毒也今地藏因是众生方便度脱令其解三界空不习三有则度脱三界知十二因缘起灭能度痴本则出十二重城知婬怒痴三垢无缠意不复着则拔三重棘篱晓了六情皆X无本末则离六拔刀贼此皆大士曲垂方便度脱之事也二愿闻四天王言唯然世尊愿乐欲闻华严解脱月菩萨云相视咸恭敬一心悉专仰如蜂念好蜜如渴思甘露今亦如是故言愿乐欲闻三正告二初略示重发愿意佛告四天王地藏菩萨久远劫来迄至于今度脱众生犹未毕愿慈愍此世罪苦众生复观未来无量劫中因蔓不断以是之故又发重愿初述前慈愿次示重发意慈愍此世等阿难分别经云佛恩非不大罪由众生故世浊多恶人还自堕颠倒自作众罪本命尽往无择刀劒解身形洋铜沃其口遭逢众厄难毒痛不可言若生还为人下贱贫穷中故大士慈愍而度脱也复观未来等如经云伤生杌命其罪莫大怨对相报无有断绝现世不安数逢灾凶死入地狱出离人形当堕畜生为人屠割以肉供人未有竟时世世为怨还相报偿神同形异罪深如是既由业缘展转相因譬如葛藟累于樛木萦牵不断蔓葛属如葛蔓延左传云无使滋蔓蔓难图也今业累系身直如葛之覃延于中谷唯见其叶之萋萋何有断绝哉此由惑滋业由业润生生还造业业复堕苦以是之故复劳地藏大士又发极重之愿亦如葛之覃兮施中谷而莫莫也二广明随机说法二X初明大士度脱二劝天王拥护初又二初总示方便如是菩萨于娑婆世界阎浮提中百千万亿方便而为教化化光通被应遍及于娑婆悲愿弘宣却偏流于赡部妙玄云菩萨三业无非利物今但云示身说法不云意者用彼二业不差物机即意之善巧故今以方便该身意二轮现通鑑机下句正口轮说法也百千万亿者期心业用不同施化方便各别如大论十七云法身菩萨变化无量身为众生说法而菩萨心无所分别如阿修罗琴常自出声随意而作无人惮者无散心无摄心福德报生故随人意出声法身菩萨亦如是无所分别亦无散心亦无说法相是无量福德禅定智慧故种种法音随意而出故十轮赞云现作种种身为众生说法具足施功德悲愍诸众生是也二别明说法二初正明随机说化二结示业感差别夫能说法者有輭语苦语之异所施教者有真谛俗谛之殊以由机杂行差致使法殊化别也问此苦业报既非善事宁不直尔说善令习何须称情说苦业耶答善恶因果法须相对若不说其贪等是过何由显施等是善若不宣三涂是苦无由显人天等乐是故须说凡夫罪行令人识知厌离归善若钝根者闻是苦业生厌离时即求世乐因此转心修诸福业X若利根者闻此苦业生厌离时即求解脱因此转心能修道观便于惑中得起出因故经说言一切烦恼皆是佛种故知苦业厌离之本起善之缘是故须说若不说此恶业罪行众生不识常行不断虽称情说诸过恶然心外无别业苦以愚未解须定说罪故依俗谛说苦切语而教化之今初四天王地藏菩萨若遇杀生者说宿殃短命报若遇窃盗者说贫穷苦楚报若遇邪婬者说雀鸽鸳鸯报先举十恶报杀盗婬身三恶也杀生罪重故先举之夫人人爱命物物贪生蠢动含灵皆有佛性杀而食者即杀诸佛常在三涂受无量苦若得为人诸根不具寿命损减如鬼问目连我生男女而皆早死念之断绝何罪所致答言汝为人时见儿杀生助其欢喜共噉其肉杀故短命喜故痛毒窃盗者荀子云窃货曰盗钱财玉帛是外所依旛华僧物是内供养窃外可忏盗内难救常在三涂受无量苦若得为人贫穷困苦诸天舍离则外无依怙内无福德故致贫穷苦楚灯指经云当知贫穷比于地狱贫穷苟生与死无别辛苦荼毒世所无偶经有数千言广叹贫穷苦楚邪婬如前梵名摩由逻此云孔雀性妬忌自矜尾不必匹偶亦与蛇交物之婬者也梵名迦逋唐言鸽鸽最喜合凡鸟皆雄乘雌此鸟雌乘雄故孔雀四时有子鸽逐月有子梵名斫迦逻婆此云鸳鸯匹鸟也止则相X耦飞则相双雄雌未尝相离人得其一一思而死故曰鹊好外反鸳好内思俗云雄鸣曰鸳雌鸣曰鸯若生人中得二种果报亲厚鬬讼王法所加若遇恶口者说眷属鬪诤报若遇毁谤者说无舌疮口报此示口四报恶口当一毁谤摄三以毁谤时具妄言等后生人中有二余报常闻恶声恒有诤讼故也故报恩经云佛告阿难人生世间祸从口出当护于口甚于勐火勐火炽然烧世间财恶口炽然烧七圣财一切众生祸从口出毁身之斧灭身之祸正此谓也毁谤者毁辱而诽谤也大方广总持经云谤法之人极大重业堕三恶道难可出离以谤他故七十劫中受大苦恼况彼愚人实无所知而自贡高乃至诽谤一四句偈定堕地狱永不见佛得无眼无舌之报故不可不慎也若遇瞋恚者说丑陋癃残报若遇悭悋者说所求违愿报若遇饮食无度者说饥渴咽病报此示意三报分别善恶所起经云人于世间常喜瞋恚不别善恶死入太山数千万岁出生为人面目常恶今见恶色人皆宿命瞋恚所致悭悋者前经云人得财产悭贪不肯布施不爱视诸家贫穷者不给与不供事沙门道士不与乞儿病人食饮不敢自饱衣被不敢自完人唿守财奴恒荷惭愧死堕饿鬼见水走饮便化消铜脓血出生为人X贫穷冻饿匈不能得今有贫穷乞人皆宿世悭贪痴种所致饮食固人生不可阙者然必有时度九横经不量食瑜伽论食过量皆致横死故须撙节荀子云偷儒惮事无廉耻而嗜乎饮食则可谓恶少者矣五苦章句云食无节度饮酒贪味是汝重担不舍担者后入地狱据此则饥渴咽病犹华报耳咽喉咽字因坚切咽喉二窍同出一腕异途施化喉在前主出为气息出入之要道咽在后主吞为饮食粮运之关津咽病之咽于歇切塞也即噎膈病此三焦气化不行故致气逆胸膈之间饮食难进咽喉大宝积云如咽塞病即能断命诚饿鬼之前相也若遇畋猎恣情者说惊狂丧命报若遇悖逆父母者说天地灾杀报若遇烧山林木者说狂迷取死报若遇前后父母恶毒者说返生鞭挞现受报若遇网捕生雏者说骨肉分离报次明杂业报畋猎始于宓羲氏因天下多兽故教民以猎驱逐禽兽为田除害故春蒐夏苗秋狝冬狩皆称为猎今惟为利与口体恣情杀害故堕三涂出生人中得惊狂丧命之报如堕河落堑马踏车伤等是也梵名邬波弟铄此云父母出子子逆也从子从出不顾父母也夫孝本吾所生仁自此始是曰顺德亡X本弗爱其亲谓之逆德非人道也既行悖逆自应遭天诛之灾杀矣烧山林木伤生多矣梵网云若佛子以恶心故放火焚烧山林旷野一切有生物不得故烧但一切世人心怀惨毒焚烧山野或因风放火恼害一切故得狂迷取死之报准三法度论哭地狱即焚烧旷野及熏烧穴居众生果报处也前后父母即继父母也因非巳出之子故以恶毒加之如大舜闵损之后母是也返生鞭挞现受者毋谓造化回薄轮运毂转责报它生即现生中或失手致死受罪公廷或子情极返行鞭挞何可定也今人不识此理恣情鞭朴恐现报之不爽也网捕生雏雏鸟子也鸟初生能自啄者曰雏或网取或手捕皆招骨肉分离之报以人鸟身异母子情同也故大小乘均制其事耳若遇毁谤三宝者说盲聋瘖痖报若遇轻法慢教者说永处恶道报若遇破用常住者说亿劫轮回地狱报若遇污梵诬僧者说永在畜生报X此明三宝中报佛如医王法如良药僧如瞻病人今毁谤者无信心也十轮经云若有剎利旃陀罗于三宝所起于恶心一切诸佛所不能救常堕地狱饿鬼畜生若得为人盲聋瘖痖乌唿盲则永不见三宝相矣聋则永不闻三宝名矣瘖痖则永不能赞三宝德矣虽生犹死冥如长夜故经云宁吞然炭无谤三尊也轻法慢教者如坚意经佛告阿难我今禅定怜伤世人不知佛道真正弘深而以浅伪轻薄之言欲说嫉心谤毁道根或坏道法轻毁沙门及优婆塞恶口妄言当明此人为罪所牵故胜天子经云若有法师流通此经此地即是如来所行于彼法师当生善知识心尊重之心犹如佛心我若住世一劫若减一劫说是流通此经法师功德不能究尽今既轻法慢教则其谁救护永处三恶道中受千万亿苦恼欲得人身如盲龟值浮木孔矣破用常住如前污梵如前诬僧以无根波罗夷谤彼比丘如俱伽离谤身子目连行不净行遂感身生恶疮堕大莲华地狱出其大舌五百钉钉之五百具犁耕之则永在畜生犹狱鬼之余报也若遇汤火斩斫伤生者说轮回递偿报若遇破戒犯斋者说禽兽饥饿报若遇非理毁用者说所求阙绝报若遇吾我贡高者说卑使下贱报若遇两舌鬬乱者说无舌百舌报若遇邪见者说边地受生报X此明杂业报汤火斩斫杀生法也以汤燖毛用火炙体或斩其头或斫其足经云以人食羊羊死为人互相吞噉无有穷巳故曰轮回递偿破戒者若破律仪麤罪易见似持戒相细恶难知十住毗婆沙佛告迦叶有四种破戒比丘似如持戒一有比丘于戒经中尽能具行而说有我二有诵持经律守护戒行于身见中不动不离三有具行十二头陀而见诸法定有四有缘众生行慈心闻诸行无生相心则惊怖是名破戒似如持戒犯斋如佛答舍利弗非时食者是破戒人是犯盗人与者亦然非我弟子是名盗食非法之人盗与盗受片盐片酢皆死堕燋肠地狱吞热銕丸从地狱出生猪狗中食诸不净又生恶鸟人怪其声乃至饿鬼食粪人中贫贱准正法念受遮咤迦鸟身唯饮天雨仰口而承不得更饮余水是故常困饥渴也非理毁用用者器用或因气自毁或恶心损人良由器用人所必需耕有犁锄工有斧凿家有动用器皿路有伞葢行具舟车有篙桨轭轨今忽无端毁之自感需求阙绝之报矣吾我贡高者吾我身自谓也贡献也下献物于上曰贡必高举而献之今执我自大者自高卑彼如献物状乃生死之根也故大宝积云一切见中唯有我X见即时能断于智慧命五苦章句云自大种姓贡高骄慢恃智懱愚轻邈他人是汝重担不舍担者后入地狱故其从地狱出傥得为人必生卑使下贱之家荀卿有云桥泄者人之殃也于斯验矣两舌鬬乱者以曲为直以直为曲向彼说此向此说彼鬬搆是非坏乱纲常十轮云有无量种鬬讼违诤互相欺陵麤恶乖离诬誷矫乱生时既以两舌鬬乱它世自感无舌百舌之报邪见者一切违理起者悉是邪见今别指者由此见最恶能断善根故中论明二种一破世间乐言无罪福圣贤等二破涅槃道贪着于我分别有无均名邪见故感余报生于边疆五苦章句云边地无义理父子相咥汝家室互相卖属人为奴婢恒当给駈使动静加杖楚虽得为人形畜生共同侣故大乘行人尚畏边地受生也然首举杀生众恶之大本终结邪见业流之巨壑故耳二结示业感差别如是等阎浮提众生身口意业恶习结果百千报应今麤略说如是等阎浮提众生业感差别地藏菩萨百千方便而教化之初句总标能造恶者身口意业明业因恶习句明习果百千报应明报果身口等者凡夫造业乃有多种有心与身口相称有身口与心相违者凡动身口皆由心使故三业皆以心为根本也恶习结X果者准弥勒问经有三种一果报果生地狱等二习气果出生人中依杀生有短命果乃至依邪见故痴心增上三增上果依彼十种不善业道一切外物无有气势等百千报应者准优婆塞戒经众生造业有四种报一现报二生报三后报四无报无报复有四种一时定报不定二报定时不定三时报俱定四时报俱不定又涅槃明烦恼余报等如是百千报应今唯麤略说之耳如是下正结差别由众生作业有具不具若先念后作名作具足若先不念直造作者名作不具足复有作不具足者谓作业巳果报不定复有作巳亦具足者时报俱定既众生业感差别故菩萨教化亦设百千方便如十轮经佛告坚净信菩萨云此善男子发心以来不可思议阿僧祇劫久巳能度萨婆若海但依本愿故化应十方而于五浊恶世化益偏厚亦依本愿力所熏习及众生应受化业故从十一劫来庄严此世界成熟众生是故在斯会中身相端严威德殊胜唯除如来无能过者又所起化业唯除遍吉观音等诸大菩萨皆不能及以是菩萨本誓愿力速满众生一切所求能灭众生一切重罪除诸障碍现得安隐又名为善安慰说者巧X演深法能善开导初学发意求大乘者令不怯弱以如是因缘众生受化得度百千方便教化为若此也二劝天王拥护是诸众生先受如是等报后堕地狱动经劫数无有出期是故汝等护人护国无令是诸众业迷惑众生初示所护意何故劝天王拥护以诸众生先受上来所说华报次堕地狱以受果报故也优婆塞戒经云有人不解如是业缘无量世中流转生死虽生非想非非想处寿八万劫福尽还堕三恶道故动经千劫无出期者如旧杂譬喻经昔有六人为伴造罪俱堕地狱佛见之笑目连问何故笑佛言六人堕狱共在一釜各欲说本罪热汤沸涌各一语便回下一言沙者世间六十亿万岁泥犁始为一日何时当竟二言那者无有出期不知何时得脱三言特者咄咄我当用治生不能自制意夺五家分供养三尊愚贫无足今悔何益四言涉者言我治生亦不致诚财产属它为得苦痛五言姑者谁当保我从地狱出便不犯道禁得生天乐六言陀罗者是事上头本不为心计譬如御车失道折轴车坏悔无所及故动经尘劫无出地狱之期也是故下正劝以二字承接示劝护意护人等准光明疏观心释护世四天王云东集南苦西道北灭四谛理是四天观四谛智为四王护四谛境名护国护心数是护众生世者他也为他说心数名X护他众生若不照四谛理见思二惑侵害心王毁损境界心王亡境国败心数人民迸散境智俱为鬼神所恼能观苦集控御见思则国安民宁能为他说四谛是护他国土遮彼见思使彼安乐是为观心护世四天王也若不如是何能令众生于是业不迷惑耶央掘云护真实法名为护世是也三天王闻巳悲退四天王闻巳涕泪悲叹合掌而退此由闻上业感差别之相入心冥契了本空寂闻即无闻是名心闻故云闻巳其奈众生不了妄作妄爱故涕泪也三际无时十方非界六道不知动有劫数故悲叹也于是自心合一不妄流动退藏秘密静待法音故合掌而退故知能以力以法自护护人称护世四天王也地藏菩萨本愿经卷上科注卷之二X地藏本愿经科註X卍XXX地藏菩萨本愿经卷中科注卷之三古盐匡菴青莲苾蒭灵椉父辑三示业报差别二初品题地狱名号品第五二品文二初普贤请说尔时普贤菩萨摩诃萨白地藏菩萨言仁者愿为天龙四众及未来现在一切众生说娑婆世界及阎浮提罪苦众生所受报处地狱名号及恶报等事使未来世末法众生知是果报次于业缘业感之后而问地狱业报差别之相故云尔时梵名邲输䟦陀或三曼䟦陀此云普贤准悲华经乃过去无诤念王第五王子名无所畏以行胜诸菩萨故故宝藏佛改字普贤文句云伏道之顶其因周徧曰普断道之后隣于极圣曰贤光疏云真似之位地地相随无位不有如普贤修普贤行满位隣尊极此似则高记云巳证名真未证名似普贤等觉望极名似故立贤名此品发起假普贤者以见行弥法界方能悲愿偏弘以普贤是所信如来藏又表证出缠法身正令一切众生达阿鼻依正全处极圣自心毗卢身土不逾下凡一念方了本源成其极智极智返照不异初X心也然二大士德位相亚智行相齐岂不知地狱名与事乎葢以地藏分身冥界教化泥犁当众发明谁不信受故特兴问耳仁者慈育之尊称仁为心德之统体以天地之大德曰生人函生理自然恻怛慈爱与物皆春故字意从人从二二象上天下地人能克巳浑然与天地一体廓然太公矣天表诸佛地表众生人心参合其中直令生佛一体故言仁者愿为天龙等因闻不问男女等罪行业感悉同受之故称无间后又闻一切众生未解脱等故愿请地藏为此辈说也罪苦众生乃能受报者所受报处通则指六道别唯在地狱恶报等事受报时所历之境略言有九种若闻法两舌乱他堕耽耳狗中闻法心不餮釆堕长耳驴中悭贪独食堕饿鬼中出生为人贫饿恶食饲人堕猪㹠蜣蜋中劫夺人物堕羊中人生剥皮噉肉喜盗人物堕牛马中出生为人下使喜作妄语传人恶堕地狱烊铜灌口拔舌犁耕喜饮酒醉堕沸屎泥犁出为猩猩为人顽愚为上鞭下无所告诉堕地狱中出为水牛贯鼻负重偿殃者广明之则有无量使未来下明地狱正意众生所以受苦者由不知果报耳夫空无所有无相无愿是道之要慧不可为新学人说闻无所有便旷其心不复修戒言一切空当何所作夫善知识欲教新学渐语魔事令护魔因缘生死罪苦五道分明令信罪福事事了了X乃可语道故使未来众生知果报耳二地藏承答三初谦恭许说地藏答言仁者我今承佛威神及大士之力略说地狱名号及罪报恶报之事承佛威神者教主极圣仰承固是言及大士之力者何普贤是佛嫡子尊无敌也行愿力深故以大士尊称之传曰通古今然辩否谓之士士事也从十象事之多宇宙内皆吾职分之事从一一以贯之也故孔子曰推一合十为士今普贤万行亦然由一而十乃至由千而万了万行之一性度众生于一心能建立极大之事故云大士略说者谦逊之辞也二答释狱报二初答地狱名号二答罪报恶事初分二初总示狱处仁者阎浮提东方有山号曰銕围其山黑䆳无日月光长阿含十九世记经地狱品佛告比丘此四天下有八千天下围绕其外复有大海水周帀围绕八千天下复有大金刚山绕大海水金刚山外复有第二大金刚山二山中间窈窈冥冥日月神天有大威力不能以光照及于彼八大地狱故云黑䆳邃深远也黑而且䆳闇之极者矣故立世阿毗昙论云世尊说有大地狱名曰黑闇各各世界外边悉有皆无覆葢此中众生自举手眼不能见虽复日月及大威神所有光明不照彼邑诸佛出世大X光遍照因此光明互得相见住在两山世界铁围外边名曰界外以在阎浮提东故曰东方有山等也二别开狱名二初正主地狱有大地狱号极无间又有地狱名大阿鼻无间阿鼻二大地狱或合或离自古难定准长阿含及观佛三昧经合为一狱经自问答何名阿鼻地狱此云无间地狱此经与楞严为二狱经云九情一想下洞火轮身入风火二交过地轻生有间重生无间纯情即沉入阿鼻狱此经出不同译师各异致使二狱离合不同私谓譬如二姓共居一宅一门出入各有眷属外人观之不无同异同出一门何妨说一既是二姓何妨说二以二狱同在一处受罪略同故使一二不定阿言无鼻言遮或言救合名无遮无救准十轮经说五逆罪为最极恶复有四种大罪同于四逆犯根本罪若人犯一一罪者身坏命终皆堕阿鼻地狱佛告僧护有九种人常处阿鼻大地狱中一食僧物二佛物三杀父四杀母五杀阿罗汉六破和合僧七破比丘净戒八犯净行尼九作一阐提是九种人恒在地狱正法念经谓阿鼻地狱苦千倍过前十大地狱寿经一劫又观佛三昧海经云阿鼻地狱纵广八千由旬七重銕城七层铁网刀林剑林等各各七重各有十八寒氷等狱是则下之四角飞刀等皆阿鼻之眷属也故立世阿毗昙明更生八地狱X竟第九即明外园隔地狱品热灰粪屎等皆在其中则下文以眷属立科千古定论后贤不可不知二眷属等狱二初狱数无限又二初列名复有地狱名曰四角复有地狱名曰飞刀复有地狱名曰火箭复有地狱名曰夹山复有地狱名曰通枪复有地狱名曰铁车复有地狱名曰铁牀复有地狱名曰銕牛复有地狱名曰铁衣复有地狱名曰千刃复有地狱名曰铁驴复有地狱名曰洋铜复有地狱名曰抱柱复有地狱名曰流火复有地狱名曰耕舌复有地狱名曰剉首复有地狱名曰烧脚复有地狱名曰啗眼复有地狱名曰銕丸复有地狱名曰诤论复有地狱名曰銕鈇复有地狱名曰多嗔皆言复有者乃阿鼻大狱之眷属也其类甚多故以二字点之四角者正法念处经云有人实非沙门自谓沙门若闻妇女歌舞戏笑庄严具声不善观察心生爱染漏失不净身坏命终堕于合大地狱銕末火处所谓热铁四角地狱周围铁壁五百由旬从上雨火雨铁一切身分分散为末常煑常烧准立世阿毗昙云黑绳地狱一切皆铁昼夜烧然是中罪人狱卒捉持扑令卧地随黑绳界斫以鐇斧或为八角或六角或四稜复有从项至足细断如蔗节昔在人中自作杀他斩斫手脚鼻耳割其背肉等于中受生也飞刀者即刀轮地狱观佛三昧海经五云刀轮地狱X者四面刀山于众山中积刀如塼虗空中有八百万亿极大刀轮随次而下犹如雨滴立世所谓剑雨鐇斧等雨随所着处身分断绝头首分离如斫木札布散狼借昔在人中行鬬战事与人刀杖遣令鬬战聚集多人肆意杀害由此业根于彼中生火箭准观佛三昧经即五百亿铁机地狱有一铁牀纵广正等四百由旬上安诸总囱巳总囱巳间皆有万亿銕弩銕弩旋头百亿锋刃罪人生铁机上万亿铁总囱巳关从下动铁总囱巳低昂无量銕弩同时皆张一一銕箭射罪人心一日一夜六百亿生死立世云世界愚痴众生为贪欲故不孝父母不敬师长不顺善教杀害众生飤诸奸人故受此报也夹山者三法度云众合地狱者罪众生畏地狱卒无量百千走入山间入巳前后自然生火遮彼两山自合如磨血流如河骨肉烂尽彼于此间喜磨众生为首正法念云二山坚鞭銕𦦨火然两厢作势一时俱来拶地狱人拶巳磨之其身散尽无物可见如是磨巳而复还生复以二山如前拶磨如是复拶复磨无量百千年岁此由众业所致通枪枪矟也又剡木伤盗曰枪立世云罪人巳度粪屎地狱见剑叶地狱心起爱着如菴罗林是剑林路有诸锵刺七首剃刀刀剑锋刃遍布其地罪人行此林路备受钻刺等苦由杀生增上业报以鬬战为首所感銕车楞严云思报结息X则为火车案贤愚经释迦始起慈心正在此狱銕牀准楞严婬习则有铁牀铜柱襍藏经云今身婬泆死入地狱卧之銕牀或抱铜柱狱鬼然火以烧其身故观佛三昧经云罪人命终坐銕床上如鴈王翔落黑闇处刀轮上下斩剉其身銕牛详下銕衣立世云有时狱卒骂詈怖畏受罪之人恶人起起莫动时无量罪人大惊竦倚犹如幡林是时无数千万赤铁袈裟及赤銕衣从空来下罪人叫唤衣来衣来是衣至巳各各缠褁皮肉筋骨悉燋烂巳銕衣自去由昔人中鞭打捶挞有命众生复有出家破戒受用国土衣服及以腰绳以此业报于中受生古德云现见袈裟离体将来銕褋缠身葢谓此也千刃准观佛三昧经云自有众生不顺师教兴恶逆心不知恩养盗师害师污师净食坐师牀座捉师钵盂骂师谤师打师杀师以诸毒药持以饮师若沙门婆罗门作诸非法无有慙愧剥像破塔劫法宝物杀伯叔父母兄弟姊妹如是罪人命终坐于大剑牀上百亿剑刃刃皆出火烧刺其身空中火轮从上而下直噼其顶其身碎裂为数千段銕驴如下洋铜如上抱柱准观佛三昧经云世间愚痴众生染爱邪婬命终生铜柱头勐火𦦨炽焚烧其身惊怖下视见銕牀上有端正女若是女人见端正男心生爱着从铜柱上欲投于地铜柱贯身銕网络颈銕㭰诸虫唼X食其躯落铁牀上男女俱时六根火起有銕觜虫从眼而入从男根出若污戒者别有万亿诸小虫辈如瘭疽虫虫有十二觜觜头出火唼食其躯此邪淫报一日一夜九百亿生死流火三法度论名大哭地狱谓大銕山遍火然四绝无行处恶狱卒无慈瞋恚言欲何所趣无事与事以火烧銕杵击破其头彼于此间困苦万民故生彼中据首楞严味报二相中二者吐气飞为勐火焦烂骨髓是也耕舌如后剉首三法度论云活地狱者狱卒以利刀斧解剥剉斩罪众生如斩剉羊头皮肉解散立世云昔在人中有命众生拍破其头或鱼蛇蜈蚣等种种等业受碎头报烧脚立世论名热灰罪人从大地狱出见外热灰如平坦空地见相起心我应往彼于是罪人往到彼中脚践热灰皮肉即烂譬如蜡块投勐火中随其举脚皮肉还复或至膝至脐至颈或没不现昔在人中取有命众生置火中热灰中热沙中或邪淫它妇过世法则或出家破戒行住坐卧僧伽蓝中或蹋践四支提境界及履支提影以此业报于中受生啗眼起世经云刀叶林小地狱中以无量诸不善业果报故有銕觜乌忽然生出飞向地狱众生两骨专之上安立脚巳即以銕此束啄彼罪人两眼而去正法念云罪人入大剑树铁林之中有銕鹫鸟啄破其眼而饮其汁是本与酒恶业果报銕X丸如前銕鈇长阿含云出銕丸地狱慞惶驰走求自救护宿对所牵不觉忽至釿斧地狱纵广五百由旬狱卒怒捉罪人扑热銕上以热銕釿斧斫其手足耳鼻身体苦毒辛酸悲号叫唤偈云夫士之生斧在口中所以斩身由其恶言应毁者誉应誉者毁口为恶业身受其罪诤论多嗔虽分二狱同成一因诤论起于贪嫉以贪嫉故遂多瞋恚由因感果故生此中三法度论云复因恶罪手自然生銕爪锋利若刃形如半月各各生怨结意彼曾迫我我今复逼迫由此生恚更相爴截如刈竹苇彼于此间结恨心死故生彼中须知一切诸法皆是虗诳众生愚痴瞋骂加害乃至夺命五阴皆空无我无人取相鬬诤横加毒害起此重罪故堕三涂受无量苦是故菩萨语众生言汝等莫于根本空中鬬诤人身尚不可得何况值佛今既堕地狱悔恨晚矣二指广地藏白言仁者銕围之内有如是等地狱其数无限如是等指上銕围山中诸地狱也数无限者一一狱中各有小狱不能尽陈也言有者以凡夫妄起爱取取有为境故有因有果有苦有乐故唯识论云一切如地狱同见狱卒等能为逼迫事皆是罪人恶业心现竝无心外实铜狗銕蛇等事世间一切事法亦复如是二狱名不同二初列名更有叫唤地狱拔舌地狱粪尿地狱铜鏁地狱火象X地狱火狗地狱火马地狱火牛地狱火山地狱火石地狱火牀地狱火梁地狱火鹰地狱锯牙地狱剥皮地狱饮血地狱烧手地狱烧脚地狱倒刺地狱火屋地狱銕屋地狱火狼地狱叫唤准长阿含列八热大地狱第四叫唤第五大叫唤各有十六游增以狱卒捉罪人掷大镬中热汤涌沸又掷大𨫼上反覆煎熬故号咷叫唤而复大号咷叫唤也而正法念云黑绳地狱有处名等唤彼处恶烧受苦无间举在崄岸无量由旬热炎黑绳束缚系巳后推堕銕刀热地之上銕狗噉食一切身分分分分离唱声吼唤据此叫唤二狱只在第二黑绳狱中槩是八狱相连故总说耳长阿含云由嗔恚怀毒造诸恶行故堕叫唤地狱由习众邪见为爱网所牵造异陋行堕大叫唤地狱拔舌粪尿如后铜锁观佛三昧云黑绳地狱者八百銕锁八百銕山竖大銕幢两头系颈狱卒罗剎驱㖑罪人令负銕山銕绳上走不胜落地堕镬汤中罗剎駈起渴急饮銕吞石一日一夜经历是苦九十万徧此由愚痴众生七众弟子九十六种梵志等法说非法非法说法或犯轻戒久不忏悔所致耳火象如僧护前进见一白象炽火烧身佛言汝见象者是地狱人迦叶佛时是出家人为僧当厨诸檀越等将诸供养向寺施僧或食后来檀越白言大德日犹故未可打犍椎集僧施食比X丘恶口答白衣言诸比丘等犹如白象食不能饱向食巳竟停留后日以是因缘入于地狱受白象身火烧受苦至今不绝正法念又云若人作如是心象若醉时能多杀人我则得胜为令象鬬与酒令饮堕叫唤狱中有大象生身皆𦦨然一切身分皆能打触取彼人巳触破身分破碎堕落唱声大唱故生火象也火狗起世经云热沸灰河两岸所有诸狗身黑紫色垢腻可畏噉彼地狱众生身内脔脔齩食三法度论云火銕然地駈罪众生熬令熟熟巳复駈出为恶狗所食食肉尽风吹使生还复如故此间养蚕煑炙故生彼中火马火牛准正法念有人若见牸牛騲马等婬道心生分别此与妇女不异而行婬欲以是堕合大地狱生于团处见彼牛马如前忆念人妇女想欲心炽盛走向牛马彼人既近牛马根门恶业因故入彼根门即入其腹满中热火彼处受苦火山火石准起世经狱名众合众生生于两山名为白羊口食炽然极勐火𦦨彼等入彼山内两山相磨相打相揩如是合磨打揩各讫还本住处譬如毗佉㝹共啰毗佉㝹相合相磨相揩相打巳各还本处又守狱者以大銕石炽然勐𦦨扑彼地狱众生令其仰卧热銕石上更取别石以覆其上如世间硙磨巳复磨大磨作粖复更细磨重研作尘唯见脓血流出空有髓骨尘粖而在火牀同前銕牀X火梁地狱中銕梁銕柱无非是火或取罪人悬梁而烧或以銕梁压身而烧也火鹰同前銕鹰正法念名乌丘山其山𦦨然𦦨高五千由旬彼有銕树树有銕乌乌身𦦨然满彼树上罪人到彼𦦨乌破其头者取脑取眼取鼻取颊取心取肺取小大肠者是众乌食地狱人分分皆食罪业力故食巳还生鹰乌事同锯牙起世经云守狱者取彼众生扑着热銕地上以銕黑绳拼度其身即以銕锯锯彼身破破巳复破乃至大破既锯其体何必不锯其牙此由口四恶业所致剥皮立世云在更生黑绳二狱中间有地狱名大巷或有罪人褫皮在地还割其肉以积皮上昔在人中屠脍为业杀羊猪牛鹿以自活命或捕鱼鸟等由此业报彼中受生饮血准正法念合地狱第八别处名为朱诛朱诛若人偷盗邪行若羊若驴以无人女是故淫之或在浮图或近浮图以是恶业堕于恶处常有恶虫朱诛朱诛噉食其肉复饮其血既饮血巳断筋饮髓或令罪人自饮其血如经明妄语地狱十八处十七名血髓饮彼处有河名热血洋水彼河热沸以热铜汁白镴汁和襍其中烧手烧脚一类之事八热狱第六烧炙第七大烧炙通身俱烧皮肉燋烂今从别业但烧手脚此由宰杀生灵断手断足炮烧煑炙故堕此狱倒刺楼炭经云挠捞河纵广二万X里河两边有銕树立世云逆刺睒浮梨一切皆銕昼夜烧然树高一由旬刺长十六寸狱卒捉罪人臂牵上刺树而复牵下牵上刺向下牵下刺向上腹着树皮肉即尽背胁亦尔受此残害昔在人中邪淫妇女或妇人欺背夫主复有种种增上业报于彼中生火屋銕屋二狱同各从所重名之火屋纯銕所成銕屋大火所炽起世经云时狱卒取彼众生掷置銕屋室中炽然大热逼切难忍众恼和合遂大叫唤彼中更有銕房銕辇銕阁銕楼其中炭火沸涌盈益长阿含名烧炙其事大同火狼楼炭经云从挠捞河得出入狼野干纵广二万里起世经云以诸不善业果报故于彼狱出生狐狼麤恶可畏齩彼地狱众生身肉脚蹹口掣脔脔而食二指广如是等地狱其中各各复有诸小地狱或一或二或三或四乃至百千其中名号各各不同初句结上众狱其中下谓此等狱中又各自有小地狱以为眷属或一二三或至百千名号差别莫可指陈也二答罪报恶事三初正示恶业感报二别明狱报差别三结显业感苦器初分三初标示业感地藏菩萨告普贤菩萨言仁者此中皆是南阎浮提行恶众生业感如是独指阎浮众生者以志性无定习造恶业感此地X狱也那先比丘经云如世间火热不如泥犁中火热如持小石着世间火中至暮不消取大石着泥犁火中即消亦如有人作恶死在泥犁中数千万岁其人不死此竝由善恶业力致消与不消故云业感如是二释业力大二初正举业力甚大能敌须弥能深巨海能障圣道此释业感之由止观云招果为因亦名为业十法界业起自于心但使有心诸业具足力者堪任力用也佛言一切壮无过心心是怨家常欺误人心取地狱心取饿鬼心取畜生心取人天作形貌者皆心所为其力最多以须弥之高广能抵敌之溟壑之汪洋能濬深之圣道之虗通能障碍之皆众生业力使然非甚大而何山海二句举例能障圣道有漏业能障三乘圣道无漏业能障佛性中道光明文句云三障障佛第一义天之所舍离故知业力甚深而广大也二诫劝是故众生莫轻小恶以为无罪死后有报纤毫受之父子至亲岐路各别纵然相逢无肯代受承上能障圣道之故而诫劝之人世间中颇有是念些小之过谁为计算惟无三昧经佛告阿难人生世间所以不得道者但坐思惟秽念多故一念来一念去一日一宿有八亿四千万念念念不息一念善者得善果报一念恶者得恶果报如响应声如影随形是故善恶罪福各别如阎罗王告罪X人云人生在世间时罪过小且轻死在地下泥犁大且重故涅槃云莫轻小恶以为无殃水滴虽微渐盈大器良以纤芥之恶历劫不亡毫釐之善积世长存福成则天堂自至罪积则地狱斯臻此乃必然之数无所容疑夫父子天性相关亲之极至者也然父修善而子作恶则父生天而子堕苦途路既岐遭逢难必纵使偶遇父安肯以天堂之乐易子地狱之苦乎子善父恶情理亦然如赖咤和罗经云善恶随人如影随身人生独生死亦独死身作善恶身独当之无有代人者故佛说四自侵经云不计无常而反贪爱言有父母兄弟妻子中外亲族老病死来善恶苦乐独自当之无有代者故劝勿以小恶为轻而故造也三愿仁听言二初地藏劝听我今承佛威力略说地狱罪报之事唯愿仁者暂听是言如文二普贤释意普贤答言吾巳久知三恶道报望仁者说令后世末法一切恶行众生闻仁者说使令归佛普贤谓地藏愿我暂听略说罪报之言吾岂不知恶道苦事乎但仁者久化幽关为地狱教主对众宣说人必信之方能使令归佛耳无常偈云有生皆必死造业苦切身唯有佛菩提是真归仗处劝令归佛问地藏之正意也二别明狱报差别二X初总示地藏白言仁者地狱罪报其事如是此文可两属作结上则指前地狱名号其事如是起下即指或有地狱等如是如是今为下文总示义更较妥二别明或有地狱取罪人舌使牛耕之或有地狱取罪人心夜叉食之或有地狱镬汤盛沸煑罪人身或有地狱赤烧铜柱使罪人抱或有地狱使诸火烧趁及罪人或有地狱一向寒氷或有地狱无限粪屎或有地狱纯飞𨪏鏫或有地狱多攒火枪或有地狱唯撞胷背或有地狱但烧手足或有地狱盘缴銕蛇或有地狱驱逐銕狗或有地狱尽驾銕骡初狱如八师经云两舌恶口妄言绮语谮人无罪谤毁三尊死入地狱狱中鬼神拔出其舌以牛犁之烊铜灌口求死不得取心夜叉食者观佛三昧经云诸罪人生灰河中诸剑树间有一罗剎以叉叉其心出与夜叉食以昔时偷盗师长父母罪因缘故一日一夜五百亿生死受苦无量镬汤煑身前经云镬汤地狱有十八镬一一镬纵广四十由旬满中沸銕五百罗剎鼓大石炭烧其铜镬火𦦨相承六十日不灭阎浮提日满十三万岁镬沸如星化成火轮此由毁佛禁戒杀生祠祀为噉肉血焚烧山埜生燖众生以火焚烧生镬汤中速疾消烂唯余骨在銕叉撩出銕狗食之呕吐在地X寻复还活狱卒驱㖑还令入镬赤烧铜柱如前火烧趁及罪人趁逐也从也起世经云阿毗大狱诸众生辈以不善业果报经无量时见狱东门忽开狱众见闻开门走向彼处走巳复走大速疾走我等今者决应得脱如是走时身诸支节转复炽然南西北门亦复如是一向寒氷楼炭经云从狼野干出走入寒氷纵广二万里人悉入其中风四面起寒氷风吹人肌肤皮肉筋骨入髓中便死以诸不善业果报而生其中无限粪屎地狱经云沸屎狱有十八隔各八千由旬十八銕城一一有十八隔隔中四壁百万亿剑树皆生銕虫口吐热屎有情饮屎此虫唼舌啖心以前世破八斋戒及不净恶业故纯飞𨪏鏫观佛三昧经云罪人落黑暗处有銕乌㭰距长利从山飞来抓啄罪人痛急疾走足下𨪏鏫穿骨彻髓经五百万亿岁今言纯飞则满狱皆是矣此由兵家结寨四角藏埋銕𨪏鏫害人故生此中多攒火枪与通枪同唯多火耳唯撞胸背准楞严经触报中历听则能为撞为击则此触果由触因得也但烧手足起世经云从硙叠小地狱出诣向斛量五百由旬小地狱中守狱者取地狱辈以热銕斛遣其量火烧手烧脚耳鼻肢节今从别业别报故但烧手足銕蛇銕狗如前尽驾銕骡如僧护比丘见一驴勐火烧身佛言X实非是驴迦叶佛时出家人当厨分僧饮食恒自长受二三人分持律比丘如法诃责答言我当僧厨甚大劳苦汝不知恩状似如驴但养一身何不默然以是入地狱中驴身受苦今言尽驾大约罪人骑銕驴上火烧其身耳三结显业感苦器仁者如是等报各各狱中有百千种业道之器无非是铜是銕是石是火此四种物众业行感如是等报总指上事由一切众生恒生三种不善思惟思惟五欲思惟瞋害思惟欺诳皆以无明为因而得生起身坏命终堕于恶趣器者即众生日用之器皿今铜銕石火乃地狱苦具皆罪人业行所感非天与人授也业行虽多十恶摄尽三毒为因七支为缘施行恶业构造苦器还为自身受用不能避者故光记云破戒心成能造地狱种种苦具宿豫严待无有一物从外而起故唯识论云如地狱中无地狱主而地狱众生依自然业见地狱主与种种苦而起心见此是地狱处此夜时昼时以恶业故见狗见乌或见山压以此文证善恶熏心令心易见实无地狱然而心外虽无地狱恶业成时强自妄见故决定毗尼云我说地狱诸苦事实无恶趣可来往刀杖鉾矟众苦具亦无有能造作者由分别故而见有无量苦毒通其身犹如分别诸幻焰于此分别悉皆空其斯之谓欤三结示指广X若广说地狱罪报等事一一狱中更有百千种苦楚何况多狱我今承佛威神及仁者问略说如是若广解说穷劫不尽罪报百千苦楚都由一念所成如正法念云云何恶业无量种种皆因于心相续流转如河渗流漂诸众生令堕恶业果报之地在于地狱受极苦恼此诸众生云何如是为心所诳为爱所诳故感百千种报楚毒其身也何况多狱者但说阿鼻一狱便有种种罪报苦事况多狱乎我今承佛威神敬答仁者之问不过略说如是事耳若欲广解狱名罪报及一一苦具纵穷一劫之寿亦不能尽何也众生业力不可思议葢由心业画师自业画作业果地分种种异心别处受苦有百千亿那由他数怖畏恶事无有相似不可譬类秪由众生昔时触境生着起爱今触境秽恶受苦故苦报苦事苦器殊难悉举明所化机竟大章第三明度脱缘分二初化主放光赞叹二阎王兴问赞叹宝雨经云云何菩萨能令称叹善男子如月出现能使人间城邑聚落诸剎帝利婆罗门等若男若女悉皆称赞菩萨如是如月出现为一切世间天人阿素洛健达缚等悉皆称赞初又二初世尊赞叹功德二地藏利益存亡今初先品题如来赞叹品第六二品文二初如来叹慈悲事二普广请利益事X初二初叙光声称叹尔时世尊举身放大光明徧照百千万亿恒河沙等诸佛世界出大音声普告诸佛世界一切诸菩萨摩诃萨及天龙鬼神人非人等听吾今日称扬赞叹地藏菩萨摩诃萨于十方世界现大不可思议威神慈悲之力救护一切罪苦之事上明能化主及所化机正毕世尊乘时赞叹以明度脱之缘故言尔时举身放光者显大地同成智地会羣生咸入无生如大品从足下千辐相轮中放六百万亿光明足十指两踝膝跳兆专䏶腰腹背脐心胸肩臂指项口齿鼻孔眼耳毫相肉髻各各放六百万亿光明从是诸光出大光明遍照十方如恒河沙等诸佛世界若众生遇此光者必得阿耨菩提今所放光亦复如是故云举身放大光明遍照万亿沙界大音声乃三十二相梵声相新婆沙论云如来梵声佛喉藏中有妙大种能发悦意和雅梵音如羯罗频迦鸟及发深远雷震声如帝释鼓大论云如梵天王五种声而从口出一甚深如雷二清彻远闻闻者悦乐三入心敬爱四谛了易解五听者欲闻无厌故云出大音声告诸菩萨者为流通是经告天龙等为拥护是经也听者耳之力人之外诱接于目为多然不若耳之入人深益人多也何也视散而听收古人妙契是理制字从耳从壬从悳耳气一提则所听者德心为之X主矣故须收视返听听吾今日称扬赞叹现者起也虽知诸法无性佛种却从缘起众生以此因而感地藏以此缘而应大者其性广博多所含容大师子吼大益凡圣也不可思议者体相用三皆叵思议徒欲言之言则伤其实徒欲思之思则丧其真何也既言诸法无性则无四性计矣而又佛种从缘令得四悉檀益此则用从体起用还冥理体借用彰体自空寂即体即用任运与拔体用即非体用与拔即非与拔此唯圆教悉檀之益故曰大不可思议威神之力但慈悲之道救拔为先菩萨之怀愍济为用常应遍游地狱代其受苦故云救护一切罪苦之事二令方便护经吾灭度后汝等诸菩萨大士及天龙鬼神等广作方便卫护是经令一切众生证涅槃乐大经谓如来实不毕竟入于涅槃今言吾灭度后何也葢以机薪尽而应火亡顺波旬而现灭也方便言广作者方便乃菩萨二利之器不可须臾暂离故维摩云无方便慧缚有方便慧解谓不以爱见心庄严佛土成就众生于空无相无作法中以自调伏而不疲厌是名有方便慧解不则缚矣劝卫护是经者以是众生之良药譬如栴檀能疗人病一切众生莫不愿得有人大得栴檀香树束薪卖之无有买者此经能令人得道无不度者吾般泥洹后留在世间无有视者亦如旃檀束薪卖之X无买者也故须广作方便卫护流通令一切罪苦众生塞无明源拔生死根出三涂之恶道证三德之寂光庶不负大士威神慈悲之力救护罪苦之心也二普广请利益事二初当机请说说是语巳会中有一菩萨名曰普广合掌恭敬而白佛言今见世尊赞叹地藏菩萨有如是不可思议大威神德唯愿世尊为未来世末法众生宣说地藏菩萨利益人天因果等事使诸天龙八部及未来世众生顶受佛语文分二节初经家叙威仪今见下述赞请利益有一菩萨即承命卫经之人其名曰普广从心发智智弥法界曰普以智导行行满虗空曰广心是境体普广是用心即法身普即般若广即解脱由此大士久证三德广济羣生虽用不离体而体借用彰故从用立名若广明其事即同观音十普今见下先述前所叹威德大论问诸佛出于三界不着世间无有我及我所视外道恶人菩萨阿罗汉一等无异云何赞叹菩萨答佛虽无吾我无有憎爱于一切法心无所着怜愍众生以大慈悲心引导一切故分别善人而有所赞亦欲破恶魔所愿以佛赞叹故无量众生爱乐菩萨恭敬供养后皆成就佛道是故诸佛赞叹菩萨云何赞叹以地藏菩萨久远劫来能观诸法毕竟空亦能于众生有大慈悲行生忍不见众生行法忍不着诸法虽X知涅槃是无上实法而不取证虽知众生如幻如化而能起身口意业可谓志愿弘旷有大悲心行如是事甚为希有今既巳见世尊赞叹其不可思议大威神德巳然利益天人因果等事更愿垂于未来故请说之世尊说法不出施论戒论生天论正修名因巳得名果下文章章约人天以明因果若表别教三贤十地详今家教部天龙等能顶受之人佛语所顶受之法领纳于心名受人身以顶为尊今云顶受敬之极信之深也佛语不受何言可受耶二世尊垂答二初如来正答分三初诫听许说尔时世尊告普广菩萨及四众等谛听谛听吾当为汝略说地藏菩萨利益人天福德之事诫谛听者以是不思议威神慈悲事也福者天道佑善也善则顺天和气日相凑泊从示从畐会其意耳悳者固有之善也直心为悳性命本来之正学问易简之功洪范陈五福福寿富贵康宁好德考终论语示五德温良恭俭让若吾教中准四天王经于六斋日使者太子天王勤伺众生施行吉凶若于此日净心守斋归敬礼供地藏菩萨诸天为遣善神营卫门户凶疫众邪阴谋消灭夜无恶梦县官盗贼水火灾变终而不害临其寻终迎其魂神上生天上天上福德所愿自然七宝宫殿在意所之寿终下生侯王之家颜色炜炜见者心懽X逢佛值法必得泥洹斯皆五戒十善敛情摄欲六斋使然五利益人天福德事也二承旨愿闻普广白言唯然世尊愿乐欲闻如文三广明利益二初教主说利益二普广请经名初又二初广说利益之事二总结威神之力益事中复分二初通示闻名等益二别示久病等益初又二初供养得福二讥毁获报得福分四初闻名赞礼福佛告普广菩萨未来世中若有善男子善女人闻是地藏菩萨摩诃萨名者或合掌者赞叹者作礼者恋慕者是人超越三十劫罪修善者称善男女作恶者称恶男女如阎罗王诲勑罪人云汝等今去为人家作子当念孝顺报父母恩曼年盛时当忍恶为善笃信三尊守戒奉道修诸功德莫复作恶还来至此夫善人性之天然精粹者也其发恰好美若不可胜言无一不由中出者故从美转注以心示人天根之学复从二言者何言心声也出言善人亦以善应之人心同处可以见天心也今言由闻地藏之名而合掌等得其善名也葢大士之名万行万德庄严自最初一念救母孝思便为六道救苦发心根源巳深广无涯际矣迨今十一大劫巳来若欲分别穷劫不尽故合掌等皆超劫罪如耆婆揽草无非药者普能愈病一切具足如如意珠尽满其愿合掌表权实X一体九界是权佛界是实今既开显生佛一体此身业供养或赞相好微妙或叹功德深洪此口业供养稽首着地五轮俱圆了性空寂感应道交乃三业普供眷恋系慕心心无间或想菩萨之威德或申自巳之悲哀此意业供养也是人点上闻名合掌等者均能超越三十劫之重罪此非不思议威神慈悲之力欤二塑畵形像福普广若有善男子善女人或彩畵形像或土石胶漆金银铜銕作此菩萨一瞻一礼者是人百返生于三十三天永不堕于恶道假如天福尽故下生人间犹为国王不失大利初修因彩畵等即法华云若人为佛故建立诸形像彩色也用五色縇染百福之相也土石胶漆者或以净土范塑为相或以坚石巧琢为形准优婆塞戒经不许用胶得失意罪而此经用者外国用树胶耳有言大荳汁可代胶清若光宅听许用牛皮胶终是不净之物后得不净果报葢以畵相无胶色久脱落灰布无漆身不坚牢此像设之断不可阙者金银铜銕价虽贵贱不同体乃坚刚不异镕铸为像永远庄严修䟦拏翻金准大论出山石沙赤铜中说文云金有五色黄金为长久埋不变百陶不轻阿路巴翻银准大论出烧石中尔雅白金谓之银铜赤金银之次也阿噜力经云多唎路诃注云三金谓金X银铜从金从同色与金相似而德大有间矣古文取意制字示不可以貌取人也銕黑金也从夷取常銕为意常銕鍊久而得其精纯虽百鍊而不耗谓之真刚銕于金品最下而致用为多民利不可阙也巳上明造像准戒经不净钱不任造像可换取如法净钱造像又不许造半身像善相不起堕落生死作此菩萨一瞻一礼者他人以此众物作地藏菩萨胜相或有善男女等见之或但瞻而不礼或有瞻而礼者此明修因甚少下明得果极大是人即作像瞻礼者皆百返生于三十三天且永不堕恶道之中以造像本是天业故感生天上造像功德经云若人临终发言造像乃至如麦麸夫广能除三世八十亿劫生死之罪有十一功德一世世眼目清洁二生处无恶三常生贵家四身如紫磨金色五丰饶珍玩六生贤善家七生得为王八作金轮王九生梵天十不堕恶道十一后生还能敬重三宝故下即云假如天福等妙乐云岂是欲界人天善根故后贤讲是经者断不可准正法念经所列忉利之三十三必依吾所引灌顶呪经者此千古不磨之定案也不失大利通言之谓虽生人中作王犹不失作像瞻礼之大利若深推其意必以成佛为大利如经云如是诸人等渐渐积功德具足大悲心皆巳成佛道是也故妙乐云今经欲收无始微善咸趣菩提若巳发心随有毫X善莫非缘因今经既同法华福利自叵思议三厌女供像福二初厌女身供像转报二厌丑病礼像获福初分二初明供像若有女人厌女人身尽心供养地藏菩萨畵像及土石胶漆铜銕等像如是日日不退常以华香饮食衣服缯綵幢旛钱宝物等供养初二句兴供意厌女身故同药师愿中若有女人为女百恶之所逼恼极生厌离愿舍女身葢女人因淫业而致乘爱心而来陷人之坑阱积秽之丘陵超日月经明示五碍一不得作梵天王清净垢染不同故二不得作帝释少欲多欲差殊故三不得作魔王刚强懦弱相异故四不得作转轮王仁慈嫉妬逈绝故五不得作佛身万德烦恼各别故玉耶经中大彰十恶一初生父母不喜二举养视无滋味三心常畏人四父母忧嫁五父母生离六畏夫喜怒七怀产甚难八少为父母检录九中为夫壻禁制十老为儿孙所呵故女中智者常生厌离也尽心下供养法苏悉地经广明供事不同凡供养门乃普贤毗首羯磨所作出虗空库藏法中依大圆镜智及成所作智而为之也尽心二字须玩下诸供物皆事财施也若不离自心竭尽为之则一切法趣事趣财是趣不过则事全是理财即是法矣像设如前如是日日不退可谓心心坚固念念精勤华香饮食衣服义如前明缯綵即五色X綵縀缯字有二音咨登切音增与矰同缯缴以射凫雁箭有纶者古诗未必逢矰缴是也慈陵切音情帛也赠神曰缯今从情声幢梵语脱阇资中翻幢熏闻引尔雅云阇谓之台而言脱者积土脱落也今所不取葢是梵语但名义集既以寺塔坛幢联贯而立则台义非谬然说文云幢旌旂之属辅行又云旛者旌旗之总名今佛法供具相状似彼故云旛则幢旛一类旛之大者为幢幢翳也容也施之车葢童童然以隐蔽形容则似车之葢故楚曰帱关东西曰幢凡造旛法切不得安佛菩萨像及名号等旛是供具供于所供如何复以像名为之钱宝物等众生之性命切巳难忘能舍命财心无悋惜内息悭贪获福无量矣二转报果三初明转女身是善女人尽此一报女身百千万劫更不生有女人世界何况复受转报事难惟在精诚今既尽心供养而又日日不退故毕此一期果报之身从斯百千万劫更不生有女人世界即指西方极乐一向无有女人何况复来三界受女身耶二愿不转女除非慈愿力故要受女身度脱众生如摩耶夫人以大幻愿智法门永为千佛之母此以顺爱法门度众生也又婆须密多女说离欲际法门一切众生随类见我令得一切三昧此以逆X爱法门度众生也竝以慈受三昧誓愿之力示为女身先以欲钩牵后令入佛智正此意也三结不受女承斯供养地藏力故及功德力百千万劫不受女身供养地藏乃现行精进及功德力是善习熏起种现交熏功业成办故于百千万劫永不受女人身二厌丑病礼像获福三初瞻礼复次普广若有女人厌是丑陋多疾病者但于地藏像前志心瞻礼食顷之间丑臭秽也陋鄙恶也此方黄帝时有嫫母齐国有无盐女梁鸿之妻孟光皆天下之丑女而贤慧者也准业报差别经以十业故得丑陋报一好行忿怒二好怀嫌恨三诳惑于它四恼乱众生五于父母所无爱敬心六于贤圣所不生恭敬七侵夺贤圣资生田业八于佛塔庙断灭灯明九见丑陋者毁訾轻贱十习诸恶行亦以十业得多病报一好喜打拍一切众生二劝他令打三赞叹打法四见打欢喜五恼乱父母六恼乱贤圣七见怨病苦心大欢喜八见怨病愈心生不乐九于怨病所与非治药十宿食未消而复更噉以是二十种业感此丑病女身相貌丑陋为夫君之嫌憎遭众士之讥呵身多疾病致自心之忧苦招眷属之轻陵三恶竝集一世多愁宁不长怀厌弃乎能感之机识此之由但于下明修因食顷一饭食时以少显多以X短形长耳二转报二初相貌圆满是人千万劫中所受生身相貌圆满此显暂时瞻礼之功不可思议圆则无㖞邪之恶相满则尠窊曲之丑形相貌既得圆满身躯自无疾病二贵姓受生是丑陋女人如不厌女身即百千万亿生中常为王女乃及王妃宰辅大姓大长者女端正受生诸相圆满不厌女身情爱未忘瞻礼之功纤毫不爽故于万亿生中常为王家之女如波斯匿之胜鬘阿阇世之术达矣王妃妃合也嫔御之贵次于后者又天子后宫嫡庶皆称妃如末利韦提希是也宰辅大姓乃天子股肱元勋阿衡或生剎帝利大姓或婆罗门大姓长者女如须达多之有苏曼维摩诘之有月上也端正等梵名阿波罗提目伽此言端正别行疏云女人端正七德之初但端正无相者或早孤少寡相禄不佳今明貌与相相扶弥显其德端则招夫宠爱相则招于禄敬若爱带慢何谓为德爱而敬之故是相也今既端正圆满相弥妙矣三结成由志心故瞻礼地藏菩萨获福如是志心二字义深意重贯于前后勿轻看过夫人之转报诚非易事譬耕夫之忽临帝座如溷者之俄登天府平地之福匪伊所思今所获福诚由志心X志者心之所至也其丑女以瞻礼而感地藏以慈力而应均是心也若各各性计不忘则能所条然凡圣岐矣安能感应道交转报获福耶惟瞻礼之际了能所之皆空故感应之时致假中之叵议则丑妇与地藏无二无别功竝由于志心故增一阿含云若欲礼佛者当来及过去当观空无法是名礼佛义勒那三藏七种礼不可不知四伎乐赞供福复次普广若有善男子善女人能对菩萨像前作诸伎乐及歌咏赞叹香华供养乃至劝于一人多人如是等辈现在世中及未来世常得百千鬼神日夜卫护不令恶事辄闻其耳何况亲受诸横文分二节初能供之机如是下所获之福能者信善之实信而不实者不能为之矣伎字说文从女支声妇人小物乐工也从人支声训与也乐者天子之要事可以观风考俗使民荡秽涤邪故礼乐不可须臾去身若礼记云夔始制乐以赏诸侯自黄帝咸池以下代制于乐不过据此土言之耳歌咏者尚书云诗言志歌永言诗序曰情动于中而形于言言之不足故嗟叹之嗟叹之不足故咏歌之歌者乐之声也直陈其德也准山海经帝俊八子始为歌若吾教中即梵呗也寻西方之有呗犹东国之有赞赞者从文以结章呗者短偈以流颂比其事义名异实同今既作五声八音之乐矣及X申歌咏赞叹之颂矣复陈香华供养之物矣不惟信心自为更以普劝他作或一或多随缘转化如是之人自应获福故即云如是等辈然作乐供像何以得鬼神卫护耶准礼记曰礼乐之行乎阴阳通乎鬼神汉书云夫乐者圣人所以感天地通鬼神况干闼紧那皆天帝乐神今既伎乐歌咏于地藏宁不感帝释遣干紧令人卫护耶然恶事不闻耳者又从何致乎曰不闻礼云夫乐清明象天广大象地终始象四时周旋象风雨今既作乐供像自感天地清明气象四时和焉风雨时焉安有恶事辄闻于耳故曰乐者乐也君子乐得其道小人乐得其欲况今获福实从信心得来何况亲身受诸横哉若准法华妓乐颂德开人天业自应早成佛道矣二讥毁报获二初正示二结况示中二初示讥毁相复次普广未来世中若有恶人及恶神恶鬼见有善男子善女人归敬供养赞叹瞻礼地藏菩萨形像或妄生讥毁谤无功德及利益事或露齿笑或面背非或劝人共非或一人非或多人非乃至一念生讥毁者初举讥毁之类次明讥毁之相梵名鸠那罗此云恶人亦云不好人恶神大即指波卑夜正翻云恶小即指岳凟山川内恶者一流恶鬼大指鸠槃荼等小即指倚艹附木妄作威福之类夫恶有三种X一曰恶二曰大恶三曰恶中恶此之三类各有三恶见有等明造毁之端佛言清浊异流明愚异趣忠佞相讐邪常嫉正故着欲之人不好我无欲之行于是恶类遂生嫉心所以嫉之者恶人恐以彼善形我之恶也恶神恐其出界失我之眷属也恶鬼恐其斋戒失我之血肉也怀私虽异为恶是同曾子云人之好善福虽未至去祸远矣人之为恶凶虽未至去福近矣辩魔书云见善养育如雨露之被草木遇恶勦绝若鹰鹯之逐鸟雀人何不努力修善而甘为恶人恶神恶鬼哉讥者嘲诮之言毁者谤坏之事讥生忌嫉之心毁起贪恨之念故知心为起恶之源口乃召祸之本徒谤圣贤枉压良善从虗妄以搆词自无端而肆毒初乃轻言讥激后遂重语讟诬自作阐提拨无因果宣言此辈徒窃善名归供赞礼实无功德唐丧资财何有利益那知泥木灵像远有所表敬诚殷礼获福无边轻心毁谤招罪弥劫愚痴无知阻退善根或露齿而轻笑或面是而背非自巳非之复劝人共非或劝得一人或再劝多人而共非之此言多讥毁恶乃至一念言少讥毁恶那知众罪皆从此起譬夫决江之流滥觞于瓮口叅天之树发蘖乎毫芒唇口是弓心虑如弦音声如箭一念如机长夜空发徒染身口顾斯后报可不慎哉二显讥毁报二初直堕阿鼻X如是之人贤劫千佛灭度讥毁之报尚在阿鼻地狱受极重罪獧顽成性估侸为情不知佛道正真弘深而以世间轻薄浅近之言欲设嫉心谤毁道根如是之人如折翅鸟不能飞行当知是辈于未来世永不能至人天善处矣梵名劫簸秦言分别时节台台犮陁秦翻为贤以多贤人出世故名贤劫也此现在贤劫共有千佛出世今我释迦方是第四佛余有九百六佛一一出而灭可谓岁月弥之矣今言千佛灭度巳而讥毁之报尚在阿鼻大狱受极重之罪终无底止矣兴起行经云世人所作行或作善恶事此行还归身终不朽败亡以谤法之人极大罪业堕三恶道难可出离可不慎哉二转生恶道过是劫巳方受饿鬼又经千劫复受畜生又经千劫方得人身纵受人身贫穷下贱诸根不具多被恶业来结其心不久之间复堕恶道历劫沉沦永失生天之路随缘受报竟无出苦之期谤无法味感报枵虗之饿鬼不识正道受形旁背之畜生梵名阇黎哆云饿鬼此道徧在诸趣以謟诳心意作下品五逆十恶感此道身梵名底栗车云畜生此道亦遍诸处以愚痴贪欲作中品五逆十恶感此道身此二道中经劫长远方始为人言方言纵亦非必定之辞纵然得复人身余业犹X然未尽由昔断灭法财今感贫穷之报因曩毁敬尊容此招下贱之身兼复诸根残阙以致九结缠心从冥入冥随苦至苦大乘论坚意菩萨云诽谤大乘法决定堕恶道焚烧甚苦痛业报罪信尔若从地狱出复受余恶报诸根常缺陋永不闻法音设使得闻者复生于谤法以谤法因缘还堕于地狱噫可不诫欤二结况是故普广讥毁他人供养尚获此报何况别生恶见毁灭是故二字紧承永堕阿鼻弥劫经生而况出也善人供养恶辈讥毁尚获弥劫之殃况别生恶见如弥犁车毁灭佛法其罪有甚于此矣故宝雨经云若诽谤者是名愚人堕于恶处受诸苦恼又为一切世间天人阿素洛等之所轻贱故知诽谤之罪实居众罪之先二别示久病等益五初久病恶相乃至五斋诵感报初分三初示病中恶相又二初示相复次普广若未来世有男子女人久处牀枕求生求死了不可得或夜梦恶鬼乃及家亲或游险道或多魇寐共鬼神游日月岁深转复尫瘵眠中叫苦惨悽不乐者佛说毉经云人身中本有四病一地二水三火四风智论云四大为身常相侵害一一大中百一病起冷病有二百二水风起故热病有二百二地火X起故葢由四大难调六腑更反以有报身忽婴疚疾今乃连年累月枕卧牀蓆不能起居乃杀戮之余殃致病恼之久迫求生而势不能生求死而事难即死梦恶鬼等因病迫心神思瞀乱夜多恶梦惊悸重增唯识论明四梦一无明习气二善恶先征三四大偏增四巡游旧识今梦恶鬼恶相先征也及见家亲巡游旧识也游险道则四大偏增鬼神游乃无明习气也乌苏慢此云厌眠内不祥伏合人心论衡曰卧厌不寤故曰魇寐久寐不醒鬼神共游绵历岁深形骸困劣尫弱也即瘠病之人瘵劳瘵即五劳七伤之类眠中叫苦等者以身为苦器阴是坯瓶四大浮虗互相乖反禀形人世逢秽浊之时受质伪身居怖畏之境幽冥无量鬼神以及家亲眷属依房依庙附岳附丘凡有含灵竝皆祗响致使神爽冥昧识虑昏茫至于寤寐多有恐怖所以眠内不安晨昏叫苦心中煎迫动静惨悽皆病中之苦相也二释意此皆是业道论对未定轻重或难舍寿或不得愈男女俗眼不辩是事此释久病恶相由业道之冤对耳故佛告阿阇世王一切诸法皆为缘对世人所为作各自见其行行善得善报行恶得恶报是故大王当舍恶从善今既业缘对至将非性命无逃但未定其罪之轻重岂便判其人之死生故应死者或难即时舍寿X未应死者尚尔淹滞难愈恐是五音呪诅或招三世冤优魂系阴司灾生阳世人间俗陋之眼焉能辩此业对之事哉二明修福脱罪二初正示方轨二况显利益初分三初对像读经但当对诸佛菩萨像前高声转读此经一徧夫人节宣不谨感于寒热等证世医药饵可能疗治今是恶业报病须借法力方祛葢诸佛心者慈悲为体能作毉王善疗众生身心之病经是法药菩萨是瞻病之人故须对像读经然祇转一徧者金丹一粒点銕成金至理一言革凡成圣何俟多转乎二为病舍物或取病人可爱之物或衣服宝贝庄园舍宅对病人前高声唱言我某甲等为是病人对经像前舍诸等物或供养经像或造佛菩萨形像或造塔寺或然油灯或施常住世人之病有二种四大是身病三毒是心病身病可用药心病须修福法句经云人作善恶殃福随人虽更生死不可得免故须经福以禳之可爱物华美而贵重者今割其爱断病之根也衣服着以严身宝贝蓄而致富庄园供游玩之观舍宅安子孙之所竝我受用不可阙少此明所舍之物对病人下宣唱舍物对病高唱者令知代施功德忆持在心不忘经云一切诸物悉皆分散唯此愿王不相舍离是也梵语那莽此云某甲甲是天干之首X第一之数不妨乙丙行列也或供下修福之法供经像者法是佛母佛从法生三世如来皆供养法像是世尊遗容虽泥木塑刻见者皆生佛想与真无异故供者得福造佛菩萨形像者准造像福报经功德殊多今略举一二经云天下人民能作佛形像者世世所生之处眼目净洁面貌端正身体手足常好柔软生于天上亦复净洁诸天中胜紫磨金色端正无比作菩萨像功德亦尔塔寺如前襍宝藏经云造立塔寺命终生忉利天然油灯者施灯经佛告舍利弗有人于塔庙形像奉施灯明乃至以少灯炬如此福德唯佛能知成佛一人可爱物等总施招提供养众僧此言随行一种即感胜报非事事要做也三脱罪知命如是三白病人遣令闻知假令诸识分散至气尽者乃至一日二日三日四日至七日巳来但高声白高声读经是人命终之后宿殃重罪至于五无间罪永得解脱所受生处常知宿命代病舍物必三白令闻知者欲令洞闻于心深知我有如是功德也假令者谓借斯施福病去身安何善如之借使大限难逃世缘永绝当诸识分散气绝之时亦应七日之中高声唱施读经其人必解脱重罪而超昇矣诸识分散者处胎经云尔时世尊将欲示现识所趣向道识俗识有为识无为识有漏识无漏识华识果识报识无报识天识龙X识乃至人非人识上至二十八天识下至无救地狱识此泛指也若的就一人应指八箇识神为诸识也气尽者所谓风先火次魂神去矣身虗体冷形骸萧索也宗镜问诸根坏日识迁离时舍此故身别受余质去来之识相状云何答显识经云佛告贤护识之运转迁灭往来犹如风大无色无形不可显现而能发动万物示众形状是人下明转障託生宿殃重罪五无间罪永得解脱正显施福殊胜三宝功深不惟脱罪受生且能常知宿命自然深知因果罪福分明从明入明必阶佛果巳二况显利益何况善男子善女人自书此经或教人书或自塑畵菩萨形像廼至教人塑畵所受果报必获大利况者譬拟也谓代其舍施获福尚尔矧自行之何可比拟中边分别论明大乘修行有十第一是书写涅槃云于恶世中书写经卷亦劝他人令得书写具足能解尽其义味塑畵形像造像经云作佛菩萨形像其福无量无穷尽时不可称数如是四天下江河海水尚可升量作佛形像其福其多多四天下江河海水过出十倍后世所生常护佛道作佛形像死后不复入于地狱畜生饿鬼诸恶道中故所得果报必获大利也三结劝修功德是故普广若见有人读诵是经乃至一念赞叹是经或恭敬者汝须百千方便劝是等人勤心莫退能得X未来现在千万亿不可思议功德承上功德故言是故对经名读以未熟故背本名诵以文熟故根有利钝时有久近耶是经者地藏经也言是者以全体即是更无二故今家六即显是以全心是经经外无心全经是心心外无经故曰是经一念赞叹者前以一念讥毁供养尚获弥劫之殃一念赞叹是经必感多生之福恭敬读诵者获福与赞叹同功汝须下佛劝诫普广应须以百千方便劝是等读诵赞叹恭敬者如大方广总持经云佛灭度后若有法师善随乐欲为人说法能令菩萨学大乘者及诸大众有发一毛欢喜之心乃至暂下一滴泪者当知皆是佛之神力以此证知其读诵赞叹恭敬者安知非佛神力故须方便劝之勤心莫退者如坚意经佛告阿难其有好心善意之人闻佛明法一心而听能一日可不能一日半日可不能半日一时可不能一时半时可不能半时须臾可其福不可量不可訾也汝当广为诸比丘僧比丘尼优婆塞优婆夷白衣人民说之暂听尚尔况恭敬乎况赞叹乎况读诵乎故劝勤心莫退能得不可思议功德于现未故也二梦寐见鬼三初梦见恶境二勑遣读经三存亡得益初分三初示相复次普广若未来世诸众生等或梦或寐见诸鬼神乃及诸形或悲或啼或愁或叹或恐或怖X此中之梦与前梦不同前是自身业对此为远属阴缠皆实梦也孙真人云凡梦皆缘梦魂役物其神至于躯体不能流通夜则魂梦虗争将吉以报吉将凶以报凶故东莱吕氏云形接为事神遇为梦今乃形接而神遇故有梦事也周礼占六而梦梦之吉凶平居惊愕思念觉时道之喜悦恐惧之六梦也寐者昧也目閟神藏也庄子云其寐也魂交是矣见诸鬼神此系多生亲属託梦现形乃平居正梦也诸形者男女老少不同人鬼面貌不一悲啼等即惊愕恐惧之梦准毉书乃阴气所乘故见鬼神肺气盛则梦哭泣飞扬心气盛则梦喜笑恐畏今是亲属致感非关阴阳虗实悲啼愁叹亲鬼乞怜之状也二释意此皆是一生十生百生千生过去父母男女弟妹夫妻眷属在于恶趣未得出离无处希望福力救拔当告宿世骨肉使作方便愿离恶道多生眷属故现诸形未接生前安能念及乎父母男女如前弟第也相次第而上也妹昧也犹日始入历时少尚昧也夫妻匹敌之义也士庶人曰妻妻齐也夫贱不足以尊称故齐等言也在于恶趣等或沉地府或坠鬼伦经历长途出离寡助既失望福救之处乃远告多世之亲此鬼神无聊之极思有求之苦境也故知为过去父母等作福如饷远人然正法念经云若为亡人修福行布施生鬼X道者鬼容得福以鬼知悔前身悭贪故为施时彼则欢喜若生余道多无得力今此辈求作方便愿离恶道恐是饿鬼之类耶二勑遣读经普广汝以神力遣是眷属令对诸佛菩萨像前志心自读此经或请人读其数三徧或七徧何故令普广以神力遣眷属读经耶以世间愚人识恩分者少生前六亲尚有不顾况隔数世之亲乎即有念及者既未识面纵形梦寐想不及此故勑普广以神力冥资速令忆念使恭对佛菩萨像前或自读经或请人读其经数至三七者何皆阳数也三乃天地人之数自一而再重之三才备矣一之二阳生阴也二生三阴阳参和也三生万物生生无穷矣七少阳之数也此亦二三变体二得五成七进得乎九则为老阳转狱鬼于阴司生人天之阳世故唯取三七之数不取六八者以阴数坎陷非超冥之道耳三存亡得益如是恶道眷属经声毕是徧数当得解脱乃至梦寐之中永不复见解脱者离恶道也或生天上人间或进三乘圣道亡亲既获超昇自不现形梦寐矣三下贱求悔三初标能忏人复次普广若未来世有诸下贱等人或奴或婢乃至诸不自由之人觉知宿业要忏悔者下贱等辩意经云五事常生卑贱为人奴婢一憍X慢不敬二亲二刚强无恪心三放逸不礼三尊四盗窃以为生业五负债逃避不偿然下贱对尊贵言奴婢对大家言各有不同若以四方言之北郁单越无仆使之殊故无贵贱余三方有贵贱以有君臣民庶之别大家仆使之殊故有贵贱别类也总束贵贱合有六品一贵中之贵谓轮王等二贵中之次谓粟散王等三贵中之下谓百僚等四贱中之贱谓台奴竖子等五贱中之次谓仆隶等六贱中之下谓姬妾等麤束如是细分难尽诸不自由者非下贱奴婢之流乃皂隶门舘之类月有请受日借资生闻唿唤而来仰其鼻息听发遣而去承其声光身不自从非丈夫矣宿业者佛告波斯匿王凡人处世尊卑贵贱贫富苦乐皆由宿行而致斯果若世之愚顽无觉知者抑岂甘之且谓得之若稍黠慧有觉知者岂惟哀之诚欲脱之若欲离脱必须忏摩涤盪悔过𠍴尤光明云系属于他常有怖畏不得自在而造诸恶故须行忏悔也梵语忏摩此云悔过华梵双标也辅行云忏悔秪是三善业耳二释所悔法志心瞻礼地藏菩萨形像乃至一七日中念菩萨名可满万徧一七者世数极于七也如一日念之不应念之七日必遂所求故十轮经云一日称地藏功德大名闻胜俱胝劫中称余智者德能解诸众生一切烦X恼缚故须称名满万徧者表祛万恶集万善也三结转报益如是等人尽此报后千万生中常生尊贵更不经三恶道苦此正显地藏大威神力如佛告辩意有五事得为尊贵众人所敬一施惠普广二礼敬三宝及众长者三忍辱无有瞋恚四柔和谦下五博闻经戒今七日称名岂止千万生中尊贵不经恶道即佛果必可期也四新产获福二初举种类新产复次普广若未来世中阎浮提内剎利婆罗门长者居士一切人等及异姓种族有斯产者或男或女但举南洲者北洲产于树下亦无恶露苦恼东西二洲欲事既少生育应稀唯有南洲女人多产多苦以一切诸众生母欲生子时身体遍痛受大苦恼数坐数起不能自安故特标阎浮人耳剎利等人虽贵贱不埒生时善恶谁知三十八箇七日满足必须胎产男女此由宿业因缘以随阴阳变化故周易八卦干阳为父坤阴为母生震坎艮之三男巽离兑之三女化生万物也准增一阿含若当为女于母左脇倚嵴向腹而住若当为男于母右脇倚腹向嵴而住故知男女皆乘爱而生以婬慾而正性命也二示经名利益二初诵经念名七日之中早与读诵此不思议经典更为念菩萨名可满万徧X何故早与读经称名耶准护诸童子呪经如来初成正觉有一大梵天王来诣佛所作礼说偈言有夜叉罗剎常喜啗人胎能令人无子伤害于胞胎男女交会时使其意迷乱怀妊不成就及生时夺胎皆是诸恶鬼为其作娆害我今说彼名愿佛听我说第一名弥酬迦乃至第十五名蓝婆此十五鬼神常游行世间为婴孩小儿作于恐怖及说恐怖形相今故早读本愿经及与地藏名则令善神拥卫门户恶鬼自远遁矣三脱殃增寿是新生子或男或女宿有殃报便得解脱安乐易养寿命增长若是承福生者转增安乐及与寿命文分二节初转宿报宿殃报者准瑜伽论云又于胎藏中或由先业力故或由母不避不平等力所生随顺风故令此胎藏或发或毛或皮及余支分变异而生今既诵经称名便令新生男女宿殃之报尽得解脱也安乐易养者胎藏极成满时其母不堪持此重胎于第四日内风便发生大苦恼又此胎藏业报所发生分风起令头向下足便向上胎衣缠褁而趣产门其正出时胎衣遂裂分之两腋出产门时名正生位生后名触谓眼触等但生时有多种不同或顺生或逆生甚有一足先下谓之踏莲生母肠同出谓之盘肠生此最险恶命在须臾今既诵经念名则安然快乐生养甚易寿命增长者大梵复白佛言此诸女等欲求子息保命X长寿者常当系念修行善法于月八日十五日受持八戒清净洗浴诵我所说陀罗尼呪者所生童子安隐无患尽其形寿命不中夭今既诵经称名自不为恶鬼娆害故得寿命增长也若是下增现福承福生者修行道地经云人行不纯或善或恶至三十八七日在母腹中随其本行自然风起宿行善者便有香风可其身意柔輭无瑕正其骨节令其端正莫不爱敬又母腹风起或上或下转其儿身而令倒悬头向产门其有福者时心念言我投浴池水中游戏如堕高牀华香之处也恶者反是今又早为诵经称名又承宿福而生故应安乐者转增安乐应寿命者重增寿命矣五斋诵感报二初标斋日之意复次普广若未来世众生于月一日八日十四日十五日十八日二十三二十四二十八二十九日乃至三十日是诸日等诸罪结集定其轻重世之持斋者有三长斋月六斋十斋不同今先定斋日之数准文殊菩萨善恶宿曜经每月一日梵云钵阇底下是建名日宜为善业苦节修行布施等事竝吉八日二十三日是力战日婆娑善神下宜力用之事十四日二十九日是勇勐日药蒭神下二十四日是凶勐日噜达啰尼神下二十八日是最胜日钵折底神下十五日三十日是吉相日必多卢神下宜祭先亡及布X施供养父母尊者诸天持斋戒施食及诸祭祠吉故取此十日为斋日也但乃至二字自古讲者皆云超略之辞今日数巳至二十九而又超至三十日译师不通甚矣非也含蓄深意人不知也余考乃字古训为难意而用为语辞之难心之难不可象也故象口气逶迤上出难之又难也其字示人以意今言一日至三十日如是十日无间至难至难也若不信此解若为通此二字乎是诸下三句明是日意准佛祖统记引提谓经明三长斋佛谓提谓长者曰四时交代岁终三覆以校一月六奏诸天帝释太子使者阎罗鬼神俱用正月五月九月旦日案行王民龙鬼鸟兽为善恶者与四王一月六奏使无枉错覆校众生罪福多少福多者勑司命下阎罗五官除罪增禄故使持是三长斋引四天王经明六斋帝释勑四王各治一方白月八日遣使者案察众生善恶十四日遣太子十五日王亲临黑月三日亦如是若王亲下星宿鬼神俱时随从如遇修行斋戒诸天相庆即为注禄增算引十斋经明十斋每月十斋日持佛菩萨号乞福灭罪今国律令诸州十直日不得行刑正据此义又净度三昧经云八王日诸天帝释镇臣三十二人四镇大王司命司禄五罗大王八王使者尽出四布覆行复值四王十五日三十日所奏案校人民立行善恶地X狱王亦遣辅臣小王同时俱出有罪即记前斋八王日犯过福强有救安隐无他用福原赦到后斋日重犯罪数多者减寿条名克死岁月日时关下地狱地狱承文书即遣狱鬼录名狱鬼无慈死日未到强催作恶令命促尽福多者增寿益算天遣善神营护其身移下地狱拔除罪名除死定生后生天上巳上斋法各出佛经各宜遵奉永处福堂毋得故违自取殃咎故详示于此二释读经之益三初举阎浮罪状南阎浮提众生举止动念无不是业无不是罪何况恣情杀害窃盗邪婬妄语百千罪状南洲之人心识无定况意根中善恶无记三性生成法则但凡夫之人起恶念时多举即是动止即是静动静之间念起不一安般经云一弹指顷心有九百六十转仁王经云一念有九十剎那一一剎那中复有九百生灭菩萨处胎经云一弹指顷有三十二亿百千念念念成形形形有识一念善有无量善果报一念恶有无量恶果报故云举止动念无不是业但凡夫造业凡动身口皆由心使若心不善方能损物若内有善方能顺福虽复损益不同然三业之本以心为源故动念成业念善是福念恶成罪然检点自心于二六时中大约罪多于福也何况纵恣六情任造三业耶遗教经云纵此心者丧人善事譬之驽马极力控制尚难调X伏若纵其奔逸损物无疑杀害窃盗邪淫身三恶业妄语该口四业如前百千罪状即一杀业有上中下乃至贪嗔痴亦有上中下细举不胜故总云百千须知结罪由心业有轻重如嗔重则罪重嗔轻则罪轻成论云或以事重故有定报或以心重故有定报如人以深厚缠毒杀害虫蚁重于轻心杀人若心无嗔虽杀上境乃至父母亦不成逆故知诸业例有轻重虽分轻重然受报时纤毫不爽可恣任其情乎二示斋日读经能于是十斋日对佛菩萨诸贤圣像前读是经一遍东西南北百由旬内无诸灾难当此居家若长若幼现在未来百千岁中永离恶趣六斋十斋增减不同大论六十五云六斋日诸天来观人心十五日三十日上白诸天又六斋日是恶日令人凶衰若有是日受八戒持斋布施听法是时诸天欢喜小鬼不得其便利益行者故止观取斋日建首有以也但持斋法稍有不同阐义引祭统云斋之为言齐也齐不齐以致齐者也及其将斋也防其邪物讫其嗜欲耳不听乐今释氏以不过中食为斋亦取其防邪讫欲齐不齐之义也故请观音疏云斋者只是中道也中后不得食者表中道法界外更无别法也故若在释门缁素皆过午不食为斋近世通行白衣唯不茹荤饮酒为斋故不同也法句经云祠祀种祸根日夜长枝条X唐苦败身本法斋度世仙故于六十斋期应持斋布施读诵本愿经耳此正明读经下明利益读经中初明方无灾难若有一人果于斋日每读经一遍则使四方百由旬境内竝无灾难地反物为祥天反时为灾所谓蠲除祥灾是也次明家离恶趣读经秪一徧耳何获报之殊胜耶正显地藏不思议利益事也然今非无读经者竟不获报何也曰此有二意一方内之人及居家之属前生罪恶深重则是定业难逃二诵经者心或不同志心者诵经得力故能转宿殃不志心者诵力既浅福不胜罪故难转也三释现世福利能于十斋日每转一遍现世令此居家无诸横病衣食丰益横病者乃疫疠流行福衰忽染虽是恶鬼妄作祸福即系自无善力所招今既诵经永绝横病衣食丰益最是要事光明云依因衣食诸结恼热药师云为衣食故造诸恶业今因斋日转经故感丰饶之报不惟无业亦且增福即使贫无衣食者亦致丰益之报矣经之利益可思议耶说利益事竟二总结威神之力二初正结地藏利益是故普广当知地藏菩萨有如是等不可说百千万亿大威神力利益之事结如是等一句显上所明者乃举其槩耳如地藏十轮及占察善恶二经广详其事二别示阎浮X有缘二初略示有缘阎浮众生于此大士有大因缘因缘秪是感应异名大者皆欲令其开示悟入佛之知见大事因缘也故大士金口亲云但于佛法中所为善事一毛一渧一沙一尘我渐度脱使获大利大利者即法华所谓无量珍宝不求自得即菩提涅槃也如是大因缘非始今日于无量阿僧祇劫来于阎浮提随机化物种熟脱三时时不废譬子堕水火父母骚扰救之子有疾病父母心偏爱之以南洲众生罪业偏重故也故南洲众生亦独于大士信心不置故上下贵贱缁素男女无一不从地藏菩萨求其救拔水火疗治疾病譬如磁石吸銕应感同时有大因缘深可省悟二广明闻益是诸众生闻菩萨名见菩萨像乃至闻是经三字五字或一偈一句者现在殊妙安乐未来之世百千万生常得端正生尊贵家此言闻名见像者明旋复之功也原夫生佛同一觉体觉海之性澄圆圆澄之觉元妙不觉无明风动妄分见觉闻知局于区宇隔别成碍于是见不超色闻不出声今旋其妄闻闻菩萨之名旋其妄见见菩萨之像则令所闻之名契入真空之境名亦无名所见之像会同法性之身像何可像名无名而真闻了了像无像而真见昭昭如是则随拈X经中或三箇字当下破三惑消三障成三智证三德显三身或拈五箇字随处破五住出五道立五根长五力成五分也一偈则一门超出一句则一性圆明如是二四六八随行增数现在则获殊妙安乐念念与本愿同流心心共菩萨俱现未来之世常得相好端严清正在处恒生尊贵之家如佛告波斯匿王云仁慈谦顺敬长爱小则为贵人凶恶强梁憍恣自大则为贱人又曰三界轮转无有定品积善仁和生于豪尊习恶放恣便生卑贱以此观之人不可作恶应自修之世尊说利益竟二普广请经名二初结显请意尔时普广菩萨闻佛如来称扬赞叹地藏菩萨巳胡跪合掌复白佛言世尊我久知大士有如此不可思议神力及大誓愿力为未来众生遣知利益故问如来唯然顶受初经家叙仪次陈所请意胡跪者音义指归云不合二胡跪葢梵世遗种居五竺间葱岭之北诸戎羌今经律多翻互跪以三处翘耸故名互跪即右膝着地也以右膝有力跪能久起止便故着地令安若女尼体弱佛听长跪也言久知者则普广亦地藏一流人自具有不思议神力及大誓愿力故能知之既知而又问者正冀如来于大会宣扬令未来众生知地藏菩萨利益如此故问之耳唯然乃应答无疑之速辞近指上文远则照映X前文汝等诸菩萨当记是经广宣流布之语然彼时定自在王伹承命流通不请经名者审知地藏神力之事未竟一也逆知普广复有请详利益之事二也故知主宾酬唱更互发改己易譬之砧磓相扣上下相应故下唯然顶受之语二正请经名二初请世尊当何名此经使我云何流布当何云何皆设疑之词自说经以来赞叹地藏功德除佛一人无能及者夫名之所以为名召其实者也今地藏实德既言不可思议则不以名而名之矣故云当何名此经名既不立使我等又依何法门而流布耶故云使我云何流布周礼泉行曰布言世间之钱如泉水之流通而散布也经之流布亦如是耳二答二初答经名佛告普广此经有三名一名地藏本愿亦名地藏本行亦名地藏本誓力经经名如纶贯又解本愿者心所欲得名愿视欲为深且专愿乎外尽人欲也惟天理为性之欲乃人本心从原教人反求其本欲其可欲之善也而从页何也心求得之俯首以停思不则贪也巳矣痴也巳矣此虽儒释然地藏之本愿亦岂外于是乎无非欲人复还本元觉性同归祕藏是大士本时之愿也本行即本昔之行故吾约此准妙玄本门十妙以明本地十不思议文义始畅方显中X间近成种种不思议事皆迹中之愿行也本誓力者梵语僧那此云弘誓一云僧那大誓僧涅自誓僧那言铠僧涅言着名着大铠正言𦙽那诃翻甲𦙽捺陀翻被翻衣谓被甲衣甲密部中明三十二甲即大品大誓庄严也梵名娑罗此云力阴持入经云彼力应以何为义答无能坏为力义有所益为力义有胆为力义能得依为力义今地藏自元初发心以来不为天魔沮坏一力也在所利益众生二力也有胆偏化地狱三力也能为六道得依四力也此地藏本时誓愿之力故名本誓力经二结流布缘此菩萨久远劫来发大重愿利益众生是故汝等依愿流布此显地藏之名亦从本愿而立因大愿故利益众生是故汝等亦应依其本愿而流布之故集家单以本愿立题深有以也二普广礼退普广闻巳合掌恭敬作礼而退恭敬二字每见讲家置论使后生末学不知何所取义乎今略明制字之原以见心学之在是也敬德之容手容主恭故指两手交为义人之平居散其手其心放貌以之惰歛其手其心必收貌以之庄内外合者也俗书不知即此是心复加以心作恭是谓心有内外也主一也古人聚精会神之学貌而敬者彊捉于外其中窃发将X不能自持口云敬者其行必惰空言胡能胜实恶若何而致力耶曰勿忘勿助长也从句者教之以勿忘也缓则无功裁觉昏沉速自唤醒裁觉散乱速自绝断久者教之以勿助长也急则拘迫胸中有物碍之血气弗舒何以能久心吾形之主也敬者非它吾心自为主也何待别借一心来治此心虽畏勿畏虽休勿休绵绵若存天德周流心常活而毋死悚为起敬戒为持敬畏为克敬肃为严敬穆为玄敬钦为圣敬一敬德之生孰浅深也兹惟圣学囦原观古人之心畵则知其心学矣何可为文字之学障性灵塞悟门竟不一究心焉那知字学诚能豁性灵开悟门故略示之毋谓余好搜冥索隐而衒奇也地藏菩萨本愿经卷中科注卷之三X地藏本愿经科註X卍XXX地藏菩萨本愿经卷中科注卷之四古盐匡菴青莲苾蒭灵椉父辑二利益存亡分二初品题利益存亡品第七二品文三初地藏正明二大辩助显三鬼神发心初三初通示众生善退恶增二正示习恶宜为设福三结显修善多少自得初又三初法示尔时地藏菩萨摩诃萨白佛言世尊我观是阎浮众生举心动念无非是罪脱获善利多退初心若遇恶缘念念增益心念指六识举动是功能由六七二识和合浊乱八识主人八识复令前五识贪声着色甞味嗅香触身软滑处处夤缘故曰无非是罪脱获善利二句言持心不固僧护经云阎浮提人为性难信由行善而获利益自宜进功无间乃因获利反退初心故佛说宝雨经云菩萨见一切有情受诸苦恼虽复成就微少善根暂时非久是也若遇恶缘等谓四大毒器有秽斯充六贼狂主是境皆着无复逆流之期唯有循环之势沦滞生死封执有为诸佛为其敛眉菩萨于兹泣血此由执心不定而致斯恶故大师云应知诸身皆由心造譬如大地一X能生种种芽是也故知人能伏心为道者其力最多其奈阎浮众生襍虑纷飞不能固守善退恶增是其惯习也欤二喻显是等辈人如履泥涂负于重石渐困渐重足步深邃初喻南洲众生善退恶增如履淖泥之途常处生死之界既深且邃求出应难也三事明若得遇知识替与减负或全与负是知识有大力故复相扶助劝令牢脚若达平地须省恶路无再经历若得者含幸不幸二意谓其人傥有微善即遇知识何幸如之傥无善缘终不一遇不幸甚矣知识有近远近指父母眷属为作福事者远指佛菩萨等销灭其罪者替代也负背荷物也减负全负论作福之功有半有全使死者减罪即减负也罪若全销即全负也下释能负意谓此知识有大力故增一阿含说因人五力佛果十力准大论菩萨亦具十力有是力故不惟替负复能扶持相助劝令坚牢脚跟傥滑倒泥涂终难起矣又复劝其若达平稳之地应须回省前履之恶路无再经过涉历也相扶喻教十善牢脚喻持心无退X平路譬升出人天省恶譬念三涂苦再经喻莫更重入苦趣也二正示习恶宜为设福二初总示世尊习恶众生从纤毫间便至无量此合前举心动念等文谓何以举心动念乃至遇恶增益耶以习恶故恶习指种子习恶指现行由有恶习种子故使习恶现行是以从纤毫而至无量也占察经云求心形状无一区分而可得者但以众生无明痴暗熏习因缘现妄境界令心念着于种种法上妄生种种法想谓有谓无谓彼谓此谓是谓非谓好谓恶乃至妄生无量无边法想故光明玄云登难坠易多缘诸恶身故记云良以众生无始熏习恶多善少致令心念多缘恶身五乘未驾先游四趣登难坠易谁曰不然修观行人于十界心常当循省不可不知止观所以简非心也二别释二初设福存亡利益二造恶亡人增罪初二初临终说福二死后造善设福分三初示意是诸众生有如此习临命终时父母眷属宜为设福以资前路初二句示修福戒杀意以众生有如此恶习故种现交熏因果相感若眷属不为设福凭何以资前路乎无常偈云常求诸欲境不行于善事死王催伺命亲属徒相守诸识皆昏昧行入险城中将至琰魔王随业而受报胜因生善道恶业堕泥犁唯有佛菩提是真归仗处故宜设善福资前路也X二设福或悬旛葢及然油灯或转读尊经或供养佛像及诸圣像乃至念佛菩萨及辟支佛名字一名一号历临终人耳根或闻在本识此中修福有二栽果一修事福果悬旛设葢然灯一敬三宝果转经供像称名普广经云若四辈男女若临终时若巳过命于其亡日造作黄旛悬着剎上使获福德离八难苦得生十方诸佛净土旛葢供养随心所愿至成菩提旛随风转破碎都尽至成微尘旛一转时转轮王位乃至吹尘小王之位其报无量然灯供养照诸幽冥苦痛众生蒙此光明得互相见缘此福德拔彼众生悉得休息有此福利故为悬旛然灯也供像如前念佛如后正法念经夜摩天王为诸天说偈云若人心念佛是名善命人不离念佛故是为命中命念法念僧亦然使是名号得历耳根纳在八识终无毁坏譬之金刚入腹经久不烂要必穿肠而出故须熏闻佛种所谓法音经耳功报弥劫一历耳根永为道种不其然乎三得益是诸众生所造恶业计其感果必堕恶趣缘是眷属为临终人修此圣因如是众罪悉皆销灭此合前文遇知识与全负也死者既多习恶能无业累牵缠因不爽果恶必遭殃若不修圣福之因何能免将来之果毗昙论云趣者名到亦名为道X谓彼善恶业因道能运到生趣处故亦可依所造之业趣彼生处又归向义谓所造业归向于天及地狱也如大乘同性经楞伽王白佛云何众生舍此寿命受彼寿命舍此故身受彼新身佛言众生舍此身巳业风力吹移识将去自所受业而受其果故圭峯大师云欲验临终受生自在不自在但验寻常行心自由不自由二六时中常当省察旨哉言乎是则既造恶业必堕恶趣今得免者缘眷属为修种种圣因故使如是众罪如勐风之吹浮云似大水之灭小火故知众罪消灭乃知识大力全为负之也二死后造善若能更为身死之后七七日内广造众善能使是诸众生永离恶趣得生人天受胜妙乐现在眷属利益无量此合复相扶助等五句文谓有力知识不惟为其全负重石且能扶其达于平地正指死后为其修福也梵语末剌諵此云死如十二品生死经人死有十二品故法句云夫身者众苦之本患祸之元吾我缚着生死不息皆由身欤今欲离世苦本应须为其造善也七七日如后譬夫亢阳如久必思甘雨之泽灾疠若多克待良医之药病得药以身安旱霑雨而土润故得永离恶趣得生人天若达平地矣既生天上而永处福堂或在人间而长享豪富受胜妙快乐之时亦须省其恶路固守X此心无令退失善念再经恶道也优婆塞戒经云为亡追福施巳命终是人福德随所施物任用久近福德常生是福追人如影随形或有说言终巳便失是义不然何以故物坏不用二时中失非命尽失故得资生人天受胜妙乐不惟亡者获乐超升即现在获益亦无量矣二造恶亡人增罪二初法示二喻合法中二初蹑前正劝是故我今对佛世尊及天龙八部人非人等劝于阎浮提众生临终之日慎勿杀害及造恶缘拜祭鬼神求诸魍魉此承上临终修福存亡俱获利益而劝谕之言我今者将利益存亡事一肩担任也临终日者四自侵经云五欲之乐不可常得病着牀时扰动不安死命忽至身当败坏安得久乎慎勿等者慎恒谨也人心有假修于昭昭肆于冥冥惟慎为真心故从心从真勿者禁止也慎而复禁断断誓不杀害矣恶缘助成杀害事者拜祭鬼神拜者頫伏致敬也人之拜诎一身为之独指其手者手容主恭礼之所以为美也说苑云祭之为言索也索也者尽也乃孝子所以自尽于亲也然祭生于报本之心心憷何以将之因以食道馈焉庶其或歆一精诚之教也今是拜祭鬼神魍魉详乳记二转释所以二初直释X何以故尔所杀害乃至拜祭无纤毫之力利益亡人但结罪缘转增深重十方譬喻经云天上天下鬼神知人寿命罪福当至未至不能活人不能杀人不能使人富贵贫贱但欲使人作恶犯杀因人衰耗而往乱之语其祸福令人设祠祀耳故知空祭鬼神无纤毫之刀利益亡人也灌顶经亦云襍物之精浮游人村既其无食作诸变怪扇动人心或有魃魅邪师以倚为福觅诸福祐欲得长生愚痴邪见杀生祠祀死入地狱饿鬼畜生无有出时可不慎之故但结罪缘转增深重故四自侵经云有事天地水火日月山川诸鬼神者永无所益故在周旋生死之里不能脱出罗网牢狱诸经广明其事惜世人不能信也二复疎二初应报善者反得恶假使来世或现在生得获圣分生人天中缘是临终被诸眷属造是恶因亦令是命终人殃累对辩晚生善处文分二节初应生善处二恶牵不生圣分即七菩提分八圣道分菩萨果分即法华我等亦应有分分字同谓亡者平日自有善因应得善果之分及生人天之中秪缘临终之时被眷属造杀业因受杀者索命必经历冥司对辩殃累虽清迟延生处道世师云父母丧亡广杀生命父亡于斯重苦母终偏增汤炭是以宛转三界绵历六道四趣易归X万劫难启痛慈母之幽灵愍逆子之酬毒正斯谓矣可不伤哉二应受恶者更增业何况临命终人在生未曾有少善根各据本业自受恶趣何忍眷属更为增业此中况意谓上之有善业而应生善处者尚被恶业拘牵晚生善处况其自无善根应受恶趣者今更加杀害宁不重增恶业耶譬如抱石沉渊人更投物压之求出应难矣故优婆塞戒经云若父丧巳堕饿鬼中子为追福当知即得若说杀生祠祀得福是义不然何以故不见世人种伊兰子生栴檀树断众生命而得福德若欲祀者当用香华乳酪酥果为亡追福故下何忍二字谓忍心甚矣增业多矣二喻合譬如有人从远地来绝粮三日所负担物强过百觔忽遇隣人更附少物以是之故转复困重有人喻阎浮众生从远地来等譬自从无始生死旷大劫来久乏三善根之资粮腹空力怯可知矣而所负五阴重担又强过于百觔此谓于五阴法中不知本空妄计人我具造十恶一一互具如百觔重担此正合上临命终人自无善根也忽遇下合各据本业等文隣人合眷属体心者是亲友不体心者如隣人更附少物合临终更加杀害转优困重合更增业也三结显修善多少自得世尊我观阎浮众生但能于诸佛教中乃至善事一X毛一渧一沙一尘如是利益悉皆自得此言于佛法所修善事即毛渧等亦皆自得也二大辩助显三初大辩兴问说是语时会中有一长者名曰大辩是长者久证无生化度十方现长者身合掌恭敬问地藏菩萨言大士是南阎浮提众生命终之后小大眷属为修功德乃至设斋造众善因是命终人得大利益及解脱不初经家叙赞二长者正问长者如前梵语钵底婆此云辩才辩说也展转无滞辩别分明故曰辩才无碍有四种一义二法三词四乐说长者具此四德故名大辩辩言大者一义中演无量义一法中演无量法一词中演无量词尽未来际乐说此三法门故立此嘉称此出名下赞德久证无生者无训为不所谓诸法不生般若不生不生不生名大涅槃如是涅槃久巳证得地位高广等觉之流因欲化度十方故现长者之身正问中是南阎浮提等因前文广明临终死后应宜修福故蹑而问之X功德指悬旛等设斋即饭僧等善因布施造像等命终下正疑问命者帝降之衷性之天根也学者要自得之气禀于天亦谓之命清浊厚薄差而智愚贤不肖攸分矣天之气数亦谓之命凡厥有生寿夭贫富贵贱皆前定矣此皆命之借义也君有大令曰命从令从口会意君尊如天万物天所命万事君所命故云命故朱文公云命犹令也此儒宗精妙之义然未知命之所以然乃乘前世业因缘中有託胎之时八识投入其中一息随母出入命根立于此时是则识託身存命在其中故曰色心连持不断为命若一息不还色质败坏则魂神去矣谓之命终是则生之也非天命之而生终之也非天夺之而终乃缘会而生缘尽而终也造者造作凡诸善事之作必假身口七支构造经营然必由心而起也得利益解脱者谓阳上修福能使死者实得利益而解脱生死耶谓不得利益而不脱生死耶二地藏垂答二初许说地藏答言长者我今为未来现在一切众生承佛威力略说是事如文二答示二初示临终闻名悉脱长者未来现在诸众生等临命终日得闻一佛名一菩萨名一辟支佛名不问有罪无罪悉得解脱既言临终得闻则平时不念可知既言闻一名等不及其余又可知然其不问有罪无罪悉得解脱X者何功力之神妙若此耶良由事急而心专也如人或就刑戮或禁狴牢成被怨贼所追或为水火所逼一心求脱斯苦故于念处即成其平时念者或言行不称或信力轻微无相续之心有间断之意故平日之功反缓而临终之念速成如昔国王问那先沙门言人在世间作恶至百岁临终时念佛死后得生佛国我不信是语那先言如持百枚大石置船上因船故不没人虽有本恶一时念佛不入泥犁中其小石没者如人作恶不知念佛便入泥犁岂非事急心专故功胜平时如人入阵不惜身命名为健人故知善恶无定因缘体空迹有升沉事分优劣真金一两胜百两之叠华爝火微光爇万仞之聚草即观张钟临终之事便信此经解脱之言二示终后造福获一二初略明二详示初又二初直明终后获一若有男子女人在生不修善因多造众罪命终之后眷属小大为造福利一切圣事七分之中而乃获一六分功德生者自利我佛为俗众说法必先戒论施论生天论以施戒乃生天之善因也无奈一切众生不了世间所有一归空无安隐之时多事万端不为身计巳招万罪殃祸响应无常对至缚着相随不离五阴六衰之狱故曰不修善因多造众罪命终下为修福利者悬旛设葢然镫皆是福业回此福业资生天上X福堂人间福处故云福利圣事者圣训为正诵经供像念佛等皆法门正事能令出世获三乘圣果故云圣事七分获一得之甚少也然功不唐捐生者自得六分矣故往生经云亡后作福死者七分获一余者属现在者两经相同也二反显自修悉得以是之故未来现在善男女等闻健自修分分巳获此承上文反显自修全得利益也闻健者谓耳聪强健之时健者建也能有所建为也此劝人极早为之耳葢健乃干德纯阳之精从人从建乃法天立志志立气自随之易曰天行健君子以自强不息是也故随愿往生经普广菩萨白佛言若善男女未终之时逆修生七然镫悬旛请僧转经得福多不佛言其福无量又言父母亲族命终受苦为其修福得福多不佛言七分获一缘前生不信道德故若以亡者严身之具屋宅园林以施三宝可拔地狱之苦案夷坚志载鄂渚王媪作寄库令仆李大书押事闻健自修不可不为今世人有作生七者有预寄库者毋谓痴媪村妪妄想事而轻之忽之也二详示二初示亡人望救二劝眷属修斋初分二初罪福未定二审定受报初又二初求救之意无常大鬼不期而到冥冥游神未知罪福七七日内如痴如聋或在诸司辩论业果审定之后据业受生X未测之间千万愁苦何况堕于诸恶趣等梵语萨迦耶萨此云无常大论云一切有为法尽属因缘新新生灭故曰无常一相续法坏无常二念念生灭无常宗镜明二种四相一约麤果报说即生老病死二约细惑业说即生住异灭与大论二无常同大鬼者按孝经援神契云泰山天帝孙主召人魂故华严经云人欲终时见中阴相若行恶业者见阎罗持诸兵杖囚执将去故云无常大鬼正法念云有于胎中死有生时命终有才行便亡有能走忽卒故云不期而到内德论云百龄易尽五福难常命川流而电逝业地久而天长是此之谓也神者大论云凡夫人忆想分别随我心取相故计有神即中阴身也如天人陆玄畅云人禀七识识各有神心识为主在黑闇中游行虗空所谓三涂极迍而杳杳四流无际而茫茫故云冥冥游神罪福即十恶十善魂神既未知自巳罪福何如故于七七日内如痴狂无知如耳聋无闻正初死时也或在下明死后考较诸司准道藏有摄魄追魂捉生落死赏善罚恶察过纠非岳府显应太保摄魂朱将军更有勾押推X勘判官管追罪人照证案主者准净度三昧经阎罗王下有五官一鲜官禁杀二水官禁盗三銕官禁淫四土官禁两舌五天官禁酒此皆冥府诸司也辩论业果善恶各有三品造时心境不同各随所作得其果报天无枉滥平直无二随其所作天网治之故须辩论也若审定之后据业受生者如论云一切不善皆是地狱因此不善之余生畜生饿鬼中等按冥祥记赵泰死府君令泰作水官都督知诸狱事见一城方二百余里名为受变形城地狱考治巳毕者当于此城更受变报泰入其城见数百局吏对校文书云杀生者当作蜉蝣朝生暮死劫盗者当作猪羊受人屠割婬泆者作鹤骛麞麋两舌者作鵄枭鸺鹠捍债者为驴骡牛马故云据业受生准正法念经及俱舍论直是罪人恶业熏心令心变异无中妄见实无阎罗在中判诸罪人也但既以业熏妄见其境罪人谓实非虗故于初死之后未审之前未测自巳罪福多少千思万虑愁忧多苦巳不可言况堕诸恶趣此苦尤甚也矣二求救之时是命终人未得受生在七七日内念念之间望诸骨肉眷属与造福力捄拔统纪明七七斋瑜伽论谓人死中有身若未得生缘极七日住死而复生如是展转生死至七七日决定得生若有生缘即不定今寻经旨极善恶无X中有又引释氏要览云今人亡每七日必营斋追福谓斋七者令中有种子不转生恶趣也今世人于七七日作功德者正所以慰亡人之望救耳二审定受报过是日后随业受报若是罪人动经千百岁中无解脱日若是五无间罪堕大地狱千劫万劫永受众苦随业受报因果不忘也法苑云有形则影现有声则响应不见形存而影亡声续而响乖善恶相报理路然矣幸愿深信不猜来肖准经有现报生报后报不同长阿含六佛言夫不善行有不善报为黑冥行则有黑冥报夫行善法必有善报行清白行必有白报是罪人等则受黑冥报矣此乃中下之品或堕边小之狱及饿鬼畜生展转三涂故动经千百岁解脱无日五无间罪乃十恶上品故永无出期四始经云身行不善口行不善意行不善身坏命终极受苦报是也二劝眷属修斋三初示营斋法复次长者如是罪业众生命终之后眷属骨肉为修营斋资助业道未斋食竟及营斋之次米泔菜叶不弃于地乃至诸食未献佛僧勿得先食初劝营斋此明奉斋三宝非指过午为斋米泔菜叶不弃地者当盛于器中斋后施与畜生准佛说护净经必须清净手涛米洗菜亦不得以不净手X触净食未献等示斋法大论引经佛金刚身不恃仰食为度众生现有所噉其实不食为佛设食佛未食者人不能消故未献佛僧勿得先食护净云一切贤者施设福会于先甞啜此食多作残食唐作此会不如不作何故诸天不欢鬼神不喜此人于先甞者五百世中受饿鬼苦故诫断勿先食也二明供养力如有违食及不精勤是命终人了不得力如精勤护净奉献佛僧是命终人七分获一初明不如法次明能如法精勤护净等经云诸有设食之处一切如法作斋饭不可不慎自今巳后欲得福者如法作斋食可得福德诸天欢喜百神庆悦天神拥护经不虗言福报如影响经文明示如此惜世人不知信也三结存亡利是故长者阎浮众生若能为其父母乃至眷属命终之后设斋供养志心勤恳如是之人存亡获利志心勤恳即精勤护净之意唯精能志心精者功夫造极也从米从青者初脱粟而黄犹麤也米舂近心色微若青此生意所函天真之至粹者也如是慇勤恳切自得存亡获利大辩助显竟三鬼神发心说是语时忉利天宫有千万亿那由他阎浮鬼神悉发无量菩提之心何故鬼神至此发心上明祭祀鬼神无益徒自令X人造业鬼亦有良宁不愧耻故发心为护法鬼神耳问鬼神自发心佛与地藏教之发心答自它共离皆不可但是感应道交而论发心耳三长者礼退大辩长者作礼而退既同在会退至何处以问法时出位前礼酬唱既竟礼退归位即表各各自住三摩地耳二阎罗兴问赞叹二初品题阎罗王众赞叹品第八二品文二初经家叙二正兴问叙中三初主伴来仪尔时銕围山内有无量鬼王与阎罗天子俱诣忉利来到佛所阎罗宫城住处巳备前文阎罗鬼官之总司无量鬼王俱为所统王来臣必随之主到伴必卫之故俱诣忉利同到佛所此承世尊之光音地藏之威神也二列鬼王号所谓恶毒鬼王多恶鬼王大诤鬼王白虎鬼王血虎鬼王赤虎鬼王散殃鬼王飞身鬼王电光鬼王狼牙鬼王千眼鬼王噉兽鬼王负石鬼王主耗鬼王主祸鬼王主食鬼王主财鬼王主畜鬼王主禽鬼王主兽鬼王主魅鬼王主产鬼王主命鬼王主疾鬼王主险鬼王三目鬼王四目鬼王五目鬼王祁利失王大祁X利失王祁利叉王大祁利叉王阿那咤王大阿那咤王恶毒乃鬼王之首故前列之恶毒即十恶三毒既恶且毒立斯秽称三毒属意为身口七恶之本本末兼明故名恶毒然此等鬼王皆是不思议菩萨大权应化以恶攻恶以毒出毒意令人人了修恶即性恶会事毒即理毒故用恶毒以为化门即大经毒皷之喻亦外书亭毒之意列子云生之育之亭之毒之后人第知毒之为大不善讵知其为笃义乃大善也多恶者一念尚具诸恶增广多有无量外现忿怒之恶相内起慈悲之善心大诤诤即鬬诤长阿含佛告帝释怨结之生皆由贪嫉故使众生等刀杖相加帝释白言实尔贪嫉之生何由而起佛言贪嫉之生皆由爱憎故祖师云但离憎爱洞然明白然世人不了五蕴本空故争咽喉下不急之气庄子所谓妇姑勃豀此由心为毒主口为祸器未有诤讼违形而存大化者故鬼王以大诤法门化人无诤也白虎血虎赤虎虎乃山兽亦名大虫勐而有威慢而多暴白虎西方之兽血虎口似血盆赤虎毛如火赤鬼头如虎故各以虎名散殃殃咎也祸也东岳经云世间众生不信因缘善恶果报不敬天地不孝父母不尊师长欺负神理背前面后口是心非巳被岳府曹官圣众晨夕考较纪录罪咎致X令灾祸横生官司牢狱累岁经年不能安泰家门啾唧每遇凶衰盗贼侵欺希见太平故致鬼王临其家门有殃者祸者之事矣飞身飞行夜叉之类也电光眼光如电闪烁令见者怕怖狼牙狼大如狗青色善逐兽古之造式者木用槐瘿枣瘤而以狼牙为柱取其灵智故字从良此鬼牙尖外向如狼之牙按白泽图丘墓之精名狼鬼善与人鬬为桃矢鵄羽射之化为飘风脱履捉之不能化也千眼观音千眼在手狱卒六十四眼在角此鬼千眼不知如何安立噉兽此鬼以兽为食者然鬼亦兽耳婆沙明鬼趣形状多分如人亦有面似猪或似余恶禽兽负石即负石担沙填河塞海之类主耗主祸二事相因故太上云天地有司过之神依人所犯轻重以夺人算算减则贫耗多逢忧患人皆恶之刑祸随之吉庆避之恶星灾之是也主食食乃民生之禄善者享之恶者减之故散弃五谷者太上恶之收其华息世多饥馑及暴殄天物者每冻馁而死也主财岳府有主财案主者浮陀摩尼钵主护人财物故有财不施鬼瞰其傍而妬之然太上尤禁横取人财者故其妻子家口渐至死丧若不死丧则有水火盗贼遗亡器物疾病口舌诸事以当妄取之直财X各有所主也主畜畜有四生住有三处岳府有管胎卵湿化及水族案者主禽主兽皆岳府之神飞曰禽羽族之总名言为人禽制故名禽走曰兽毛虫之总名言力多难擒围守可获故名兽此诸禽兽各有鬼王主之若止观引大集十二时兽者辅行云五行中名十二肖肖似也此十二神似彼故也准大集东海瑠璃山有虎兔龙南海玻璃山有蛇马羊西海白银山有猴鸡犬北海黄金山有猪鼠牛一一方各有二罗剎女供养三神其窟皆菩萨住处一一兽皆修声闻慈曾于过去佛所发愿一兽每一日夜遍阎浮提余安住修慈从七月一日鼠为首二日牛乃至十三日还从鼠起此即兽王菩萨故他方恭敬也主魅魅谓魑魅老精物也详香乳记主产东岳忏云结秀成胎禀两仪之造化送生保产乃二圣之纲维普济普度九天监生明素真君多男多女九天卫房圣母元君又鬼子母姊名炙匿亦主人产生主命准经毗沙门主护四天下人命岳府有管天下生死案判官更有保生真人碧霞元君主疾如前主险高山峻岭大海溟渊险难之处身命所系应死者录之不应死者护之此犹险之小处准大论地狱有二部一寒冰二炎火皆以身触受罪此名大黑暗处危难崄道即鬼所主之处耳三目二目中间竖亚一目如摩醯状四目额上又X横开二目与苍颉同五目于上下中竖生一目也祁利失王等未见翻译金光明有萨多琦黎翻大力天名义集载恶祁尼此翻火神然考立世阿毗昙的是山名论夜叉品云时阎浮提中有两众山恒河之南名婆多耆利山恒河之北名醯摩䟦多山一切神住河南者皆名婆多耆利在河北山者皆名醯摩䟦多婆多耆利领河南一切诸神醯摩䟦多领河北一切诸神故名为王今阎王界既在阎浮之南而祁利山又在恒河之南南属离火故祁尼祁利而翻大力火神均属火天也失字未详叉具云叉耶秦言尽即大力尽王统领小王鬼神也阿那咤准大经八臂那咤乃天中力士则未可的指然其名既同未可知也三承力俱来如是等大鬼王各各与百千诸小鬼王尽居阎浮提各有所执各有所主是诸鬼王与阎罗天子承佛威神及地藏菩萨摩诃萨力俱诣忉利在一面𡗓巳上三十四位皆是大鬼王每一王下各有眷属小王数有百千此非他方之鬼尽住南洲也各有执者执守法也取彼有罪明正典刑指其事也天文有执法代天讨罪岂得而容私乎葢言守法之执事也太上亦云天地有司过之神依人所犯轻重以夺人算是也言主者古之制字这丶即主心之神明实主我身居其所不动而应万物象天君X奠位之形丶神也不得形则不显故配他字乃成形故从丶而配王王君也天地万物咸统于一王心无丶身且不能治何以治天下乎今诸鬼王内各有丶故能主万物也如取人枷鬼提点鬼神追魂斩魄捉生落死及各案主者诸司法录事等故言各有所执所主也是诸下明来意幽冥鬼王何能上隮忉利此承我佛与地藏威神之力也一面𡗓者住足名𡗓人纵而生𡗓则戴天履地俨然正直之容故从大在地上为意敬佛尊君故𡗓而不坐也二正兴问二初阎罗兴问正叹二鬼王护法助扬初分五初经家提起尔时阎罗天子胡跪合掌按道明和尚所传十殿冥王阎罗天子在五殿统纪云十王名字藏典传记可考者六阎罗五官平等泰山初江秦广今唯阎罗一王兴问者大约第五殿乃正中之位统摄诸王故特加天子之名以帝释天为父王命阎罗为天子主摄冥司所谓地下缚啰呬天是也二天子述意白佛言世尊我等今者与诸鬼王承佛威神及地藏菩萨摩诃萨力方得诣此忉利大会亦是我等获善X利故我今有小疑事敢问世尊唯愿世尊慈悲宣说初叙来意等者非等余九殿狱王也准长阿含小千世界有一千阎罗王况三千大千又况十方沙界之三千大千阎罗乎然佛出此南洲此界冥王为正亦是等庆幸之语由阎罗鬼王等竝以业缘感报三时受苦如弟子死复生经吏白王言大王为奉佛净戒耶王曰坐我不奉佛故追罪来作此狱王今到天宫见佛闻法自然获得增上善利故下此庆语我今下谘请虽云小疑障信则大故须问明唯愿以大慈悲为我宣说此旨作与乐拔苦之因缘也三许问为说佛告阎罗天子恣汝所问吾为汝说恣纵也谓凡有所疑不必隐匿纵意问来吾无不为汝说者如洪钟在架随扣随鸣表佛心慈悲无齐限也四申疑致请三初叙仪是时阎罗天子瞻礼世尊及回视地藏菩萨瞻礼敬佛求法之仪回视事有所专也何以回视之问法之仪必对佛而礼身在中央则菩萨在傍故回首视之二申请二初直叹神通而白佛言世尊我观地藏菩萨在六道中百千方便而度罪苦众生不辞疲倦是大菩萨有如是不可思议神通之事在六道等占察经云依本愿自在力故权巧现化影应十方而于五浊恶世化益偏厚巧演说法能X善开导此皆方便力也大要现梵天令除憍慢化人道令修施戒地狱代其受苦饿鬼令其饱满修罗调伏恶心畜生使得智慧竝令俱出苦轮同到智地无量劫来不辞疲倦此智慧勇勐不思议之神通也言娄者人所作也其上从㞢其下从又持中何也曰天下万事皆本于心中者非他也人心天然之矩事来执吾中而往贯万若一无过不及是谓天则今地藏以百千方便现种种神通皆本中道一心而应万机之事度苦众生竝归中道其为大事因缘可思议乎哉二转申疑事二初正陈疑本然诸众生脱获罪报未久之间又堕恶道未久云者如等活地狱对四天王寿人间五十年为上天一日夜纵经百年冥司秪得二日岂非才出即来深恶其不惮烦也二覆申疑事世尊是地藏菩萨既有如是不可思议神力云何众生而不依止善道永取解脱此中问意两关发疑一谓菩萨既有如是神力自应令彼依善道而永取解脱矣二谓六道既受大士之化亦应久依善道而永取解脱矣今不然者为地藏神力不逮欤为众生心力不及欤梵语腻地此云依维摩经云十善是菩萨净土众生能依十善自然解脱生死三愿说唯愿世尊为我解说X五答示显德二初总示难化佛告阎罗天子南阎浮提众生其性刚强难调难伏其性者习性也故曰刚强若是法性从本柔和刚者坚强也此非中正纯粹之干伉几乃动于血气之刚暴譬之恶象驽马难于调伏也二别叹方便三初以法直示二以喻释明三以法合显初又二初约地藏方便救拔是大菩萨于百千劫头头救拔如是众生早令解脱是罪报人乃至堕大恶趣菩萨以方便力拔出根本业缘而遣悟宿世之事众生性虽刚强难于调伏在地藏不舍大慈而头头救拔头头犹言处处谓千头万头也如是众生句正点难调伏者刚者教之以柔强者教之以和难调伏者必令调伏如王良造父善能调伏马性必令中轨而后巳今于三宝施戒必令修持清净戒生得净解脱故罪报之轻小者即与救拔纵犯上罪应堕阿鼻大恶趣者亦以巧方便力使拔根本业缘梵名阿浮诃那此云拔除罪根须知诸恶随口受报而以三毒为本三毒之中贪爱为根如捉布一头余则尽随智轮云若不断爱爱则润生是故四生皆由爱起故成论云如树根不拔其树犹生贪根不拔苦树常在故知生死贪爱为本事灭贪欲名第三谛十轮经云灭除一切惑障习气犹如烈日销释轻冰故无常偈云明眼无过慧黑X暗不过痴今根本业缘既拔自悟宿世之若譬古镜之重揩其常光而自现矣二约众生恶习难脱自是阎浮众生结恶习重旋出旋入劳斯菩萨久经劫数而作度脱自者谓如此方便救拔自应头头解脱巳今不能者乃众生自造恶业以自缚之非菩萨之咎结恶习重紧要之语生死根元略言三结广说八十八使由此结恶造十习因受六交报是以才出三涂而旋入剧处致劳地藏久经尘劫起无量方便作度脱因缘岂非众生恶习牵连致累化门久不能扃耶二以喻释明三初迷入险道譬如有人迷失本家譌入险道其险道中多诸夜叉及虎狼师子蚖蛇蝮蝎如是迷人在险道中须臾之间即遭诸毒文分三节初迷本入险有人譬恶道众生因果不忘名有人者忍也能忍五浊之苦也常寂光土为本家十恶众生原是如来之子三涂苦处无非常寂之家以不知真如法一不觉无明风动漂流异国堕落他乡既忘本处便迷归路游行逐境险道斯臻文句释法华险难恶道通譬九界生死因果故曰分段变易即果险难见思五住即因险难由此因缘故言恶道今据下文生人天中令受妙乐X秪以三涂为险道由不依施戒生天之论致譌堕三恶道中二险道多恶以多诸夜叉等夜叉有智有通飞行捷疾譬利使邪见谤无因果智辩速疾也正心地观云心如夜叉能噉种种功德法故虎狼等畜类愚顽以譬钝使准俱舍论憍慢盛故生于师子虎狼中瞋恚盛故生于蚖蛇蝮蝎中则虎狼师子应俱譬慢使今约三毒为身口之本故以虎喻慢使如分别善恶经憍慠常慢人后生为勐虎故也狼譬贪使以狼求食不满不止故曰贪狼师子表痴使由昔持戒虽严而无净慧执戒慢人故堕畜类因戒力故得为兽王无慧即痴故以譬之蚖蛇蝮蝎譬瞋使蚖名守宫在壁曰蝘蜓在洲曰蜥蜴以毒盛故不触而螫譬非理瞋杨子云蚖其肆矣蝮蜪蝝也螫手则斩手螫足则斩足为害于身也蝎虎螫人毒虫然触则螫譬执理瞋不以蜈蚣譬戏论瞋者以三涂无戏论也三在险遭毒如是迷人谓迷真重故不识四谛以致流落十使险道之中须臾遭毒者以一念有九十剎那一剎那中九百生灭念念减损无有增长犹山瀑水不得停住亦如朝露势不久停故曰遭毒只在须臾诸毒者准涅槃蛇有四毒见毒触毒啮毒螫毒虎狼师子熊罴猫貍鹰鹞之属诸毒备具非险道而何哉二知识指迷有一知识多解大术善禁是毒乃及夜叉诸恶毒等X忽逢迷人欲进险道而语之言咄哉男子为何事故而入此路有何异术能制诸毒知识指地藏所谓唯我一人能为救护故云一思益经云于堕邪道众生生大悲心令入正道不求恩报故名导师即知识也以多解大术善禁是毒故名知识以妙方便随机开导广说施戒生天之论普示谛缘道品之门智慧弘深名多解方便巧妙曰大术善禁毒者说道品对治集谛之毒如多贪不净观等忽逢下明大士指出三涂莫知遇而遇之曰忽逢将入而未入曰欲进正与譌入照应语之者示其道也葢昔巳化令出苦无奈志性不定复造恶业重入三涂故忧惊而告语之咄哉唤醒之辞男子警惕之意男子名丈夫大经云能见佛性名为丈夫今既迷佛性故以男子警知本有十轮云如迷方者所逢示导是也何事者惊问也此路指三涂佛言众生以三恶道为家故指为此以此路二种人到所谓威神业力非此二事终不能到故惊问云为是神通救苦而入为是造业感报而来耶有何异术等审难之辞谓汝有何等奇异法术力能制御诸毒耶异术表异方便对治诸恶法门助显第一义谛二迷求出路二初迷闻退步求路X是迷路人忽闻是语方知恶道即便退步求出此路忽闻者闻四谛也以昔未闻今忽闻之耳例同须达初闻佛字身毛皆竖忽见光明也知恶道者畏苦集也辅行云念念恒简是非设起非心应以当教是心灭之非心即是险道宝雨经云谓诸有情安住世间具足颠倒坠险恶路随于非处我今令彼诸有情等入真实路由是如来为诸有情起于大悲是也便退步止十恶修十善也求出路离三涂求人天也二知识接引告语二初接引是善知识提携接手引出险道免诸恶毒至于好道令得安乐准涅槃经具足梵行自修种种善法令诸学人渐远恶法增长善法名善知识提携接手如前复相扶助提之携之接手挽之引出险道离三涂之苦事免诸恶毒断习恶之结使生人天之好道得涅槃之安乐也十轮云譬如明月于夜分中能示一切失道众生平坦正路随其欲往皆令得至此善男子亦复如是于无明夜能示一切迷三乘道驰骋生死旷野众生三乘正路随其所应方便安立令得出离据此亦应约九界因果明险道过五百由旬到涅槃宝所方为安隐今秪约三涂人天敌论者化五浊迷流之要着也先以小接次令入大方便巧逗妙化随机毋谓是经秪生人天也点逗于此前后例之二告语二初正告迷人X而语之言咄哉迷人自今巳后勿履是道此路入者卒难得出复损性命是迷路人亦生感重语言者劝修善道咄哉者重警令寤以废尽方便之力才令得免恶道故重警醒汝当深念此苦更不可重造恶业载入三涂也所以劝告者嗟恶慧之邪修自甘心于险道遇斯境界岂可缄言念彼愚痴宁容坐视况世尊悲心付嘱留大愿而普济迷津菩萨如教奉行示同事而化令成佛如其见迷路而不指正途慈悲安在覩沉溺而不思拯接方便何存故语之言此生死路一入难出复损害法身慧命真险处也迷人亦感重者曩因不知譌入生死险处今忽提醒重登安乐之乡如飘流者忽尔还家沉渊者俄然登岸岂不深感而极重哉大论云应先以眼见道而后行行时当精勤精勤行时常念如导师所教念巳一心进路不顺非道正此谓也二嘱令转告临别之时知识又言若见亲知及诸路人若男若女言于此路多诸毒恶丧失性命无令是众自取其死临别时将他化也令转劝者冀展转传化化化不绝也亲知禀内道未解脱者路人未受道在生死者男女表授定慧言此路者复以苦集转教前人以路多恶毒必失性命故须知苦断集慕灭修道毋自丧失法身慧命也巳上正教转告下示转告意言是众则何异同胞言取死则实切吾念重自X取死句如五苦章句经云昔阎罗王有弘普之慈诸堕地狱者现身问之汝等何为是间罪人对曰我等死时不知行诸恶自然追逐送我来到是间王曰自汝所作今当受之吾不枉汝岂非自取死耶譬如抱石投渊自沉自坠飞蛾赴火自燋自烂非天与人授也三以法合显二初合方便捄拔二合恶习难脱初又二初直以法合是故地藏菩萨具大慈悲救拔罪苦众生生人天中令受妙乐是诸罪众知业道苦脱得出离永不载历此承险道之喻以法合明也具大慈悲以同体故言具与乐即拔苦拔苦即与乐故言大从理具体上起事造神通而救拔也生人天等正显慈悲实用人天乃受道之器故须先生人天受诸快乐正合前是善知识提携接手乃至令得安乐之文是诸下明罪众知悔诸罪众乃所化之机知业苦是亲历之事故愿脱获出离永不载历乎此起世经阎罗王受洋铜灌口苦后自发愿言愿我从今舍身巳更得身时但于人间受生如来法中信解剃除须发着裟袈衣既出家巳愿得道证不复于后世受生阎王尚尔况其它乎故观佛三昧经诸菩萨诃责饿鬼言汝于前身无量世时作无限罪谤诽不信堕阿鼻狱受诸苦恼不可具说汝今应当发慈悲心诸饿鬼闻巳称南无佛寻即命终生四天处悔过自责发菩提心诸佛心光不舍是等X摄受是辈如罗睺罗教避地狱如爱眼耳今地藏亦然故罪苦众生发此悔心也正合咄哉迷人乃至自取其死之文二法喻合释二初合迷人入险如迷路人譌入险道合上譬如有人乃至即遭诸毒之文二合知识指迷二初迷人自出遇善知识引接令出永不复入合上有一知识乃至亦生感重之文二转告他人逢见他人复劝莫入自言因是迷故得解脱竟更不复入合上临别之时乃至无令是众自取其死之文合方便救拔竟二合恶习难脱二初喻合若载履践犹尚迷譌不觉旧曾所落险道或致失命如堕恶趣直合上难调难伏结恶习重旋出旋入之文谓既出三涂巳生人天自应精勤修习无奈习恶未除重造恶业更入三涂犹尚迷本譌入险道竟不觉旧日曾所漏落之险难恶道或有落险不失命者以夙微善出险亦速或有入险致失命者如堕恶趣相似不惟不拔根本业缘併迷宿世之事矣二法合地藏菩萨方便力故使令解脱生人天中旋又载入X若业结重永处地狱无解脱时地藏等三句远合前菩萨以方便力乃至遣悟宿世之事近合地藏菩萨具大慈悲乃至令受妙乐之文旋又载入句合前自是众生结恶习重乃至而作度脱之文故央掘云我亦不为负债之人如申头罗速往速反与今文雅合业结重者造上品十恶一类既结此业宁望解脱乎葢于无我法中执有造业既迷真谛自违寂理故云缚从自缚解从自解若于法法求空自然门门解脱阎罗正叹竟二鬼王护助二初恶毒拥护二主命助修初分二初鬼王护世二如来赞喜初又二初叙巳行处尔时恶毒鬼王合掌恭敬白佛言世尊我等诸鬼王其数无量在阎浮提或利益人或损害人各各不同然是业报使我眷属游行世界多恶少善恶毒为众鬼王首故率先陈白先叙鬼数住处数无量者絓是九州房庙万国之灵水府山精风师雨伯三千眷属五百徒党其为数也无能量之若论住处有正边不同正处在阎浮提五百由旬之下阎罗所统边处不定有威德者住山谷空中海边皆有宫殿无威德者依不净粪秽草木冢墓屏厕故塸皆无舍宅竝在阎浮提中或利益下明鬼行业准长阿含佛告比丘一切男女生时皆鬼神随逐守护今人何故有为鬼神所触娆者有不为X鬼神所触娆者以世人为非法行邪见作十恶业如是百千人乃有一神护耳若修善法见正信修十善业如是一人有百千神护故有为鬼神触娆有不为触娆故善者利人处多恶者损人处多夫论鬼神之法特喜妖邪冥密之中或处幽巖乍依高陇绝㵎深丛之里荒郊野芿之中异种音声特奇形势摇动凡识恐怖愚情假使威光虗伪怪相擅作威福妄行损增万别千差所行不等然是下明鬼感报准正法念经明其因行乃由贪嫉邪倿谄曲欺诳积财不施乘是业因报生鬼道恶心熏种殊难悛革故我之眷属游行世间多恶少善外书云鬼神者其祸福发扬之验乎世者也二护人修为二初所历善处过人家庭或城邑聚落庄园房舍或有男子女人修毛发善事乃至悬一旛一葢少香少华供养佛像及菩萨像或转读尊经烧香供养一句一偈初明鬼神游处窃原世人造善于幽得报于显世谓阴德人咸信矣造恶于显得报于幽斯理灼然宁不信耶故圣人陈福以劝善示祸以戒恶夫殃X福葢有其根不可无因而妄致善恶当收其报必非无应而徒巳葢准长阿含二十佛告比丘一切人民所居舍宅皆有鬼神无有空者况有行空诸天游世众鬼冥祥记载普赵泰心痛而死二人引至太山南入黑门有绛衣人坐大屋下以次唿名问生时所作罪福汝等实言此恒遣六部使者常在人间疏记善恶具有条状不可得虗故太上云天地有司过之神又有三台北斗神君三尸神灶神凡人有过大则夺纪小则夺算故不可不慎也次明所修善事无论多少乃至极小如毛极细如发之善事又无论其营建精兰装塑圣像乃至悬挂一旛一葢烧散少香少华供养佛菩萨像如赵泰按行地狱出狱门见有二人賷文书来语狱吏言有三人其家为其于塔寺悬旛烧香救解其罪可出福舍俄见三人自狱而出巳有自然衣服完整在身南诣开光大舍泰亦随入金玉牀上见一神人殊好非常府君恭敬作礼泰问何人吏曰号名世尊度人之师有愿令恶道中人皆出听经时有百万九千人皆出地狱故大品云一华散空乃至毕苦其福不尽论云言至毕苦者二死尽也葢言成佛散华之福犹尚不尽烧香之福其例实多或转读地藏本经及诸大乘经烧香供养不论全部全卷乃至一句一偈荆谿云一句一偈增进菩提一色一香永无退转正此谓X也欤哉二令护恶事我等鬼王敬礼是人如过去现在未来诸佛敕诸小鬼各有大力及土地分便令卫护不令恶事横事恶病横病乃至不如意事近于此舍等处何况入门我等句示鬼王敬善敕诸下示遣护却恶问鬼是恶俦何能见作毫善敬礼如三世佛耶答所言佛者修一切善法而得今男女修诸善事佛果斯栽故鬼神敬之如过去庄严劫之千佛现在仁贤劫之千佛未来星宿劫之千佛一体无二也抑岂敬礼如佛现在能却诸恶以由诸王即勅小鬼各有大力者及土地分者便令拥卫门户分内所司之地云土地分即今方隅社令是也恶事横事如罗云忍辱经云愿与福违夜常恶梦妖怪首尾飞祸纵横今既修福无恶横之事所生常安众祸消灭矣恶病横病者梵语迦摩罗此云黄病又恶垢亦癞病珊若婆此云癈风病一发不起阿萨阇此云不可治病弘明集云必死之病虽圣莫蠲可疗之疾待医方愈上皆不治之恶病也更有瘟灾疫气相染相侵或耗家财或致丧命如宋司马文宣颇信佛法弟丧月余忽一鬼附其灵座时南林灵味二寺僧与鬼言论欵曲鬼云昔为尊贵以犯众恶受此鬼身去寅年有四百部鬼大行疾疠所应钟灾者不忤道人耳而犯横极众多滥福善故使我来监察则横病所触皆不修善所致今既修福身X强少病财福荣尊也不如意者家业衰耗事不谐偶所处不宁心常恐怖今既修福鬼神卫护尚不令诸恶近其住处况纵之使入门耶二如来赞喜佛赞鬼王善哉善哉汝等及与阎罗能如是拥护善男女等吾亦告梵王帝释令卫护汝何故如来赞喜葢鬼王率多凶恶如鬼子母千子五百在天上娆害诸天五百在世间娆诸人民极嫉害恶令人祠祀烹杀使入地狱今诸鬼王与阎罗天子既能如此拥护修善男女使无横事恶病及不如意事不许近舍可谓善之至矣故一善其改恶以护世一善其却横以增禧故双叹之吾今亦告语统小千世界之大梵主摄欲界之桓因均以天力卫护汝等转銕牀洋铜之现厄脱幽冥主摄之宿缘竝由护法卫善而致之也二主命助修二初当机白事二如来发本初分三初主命述意二世尊赞劝三鬼王受命初又二初陈我业缘主命二转释人不会意初复分二初经家叙名说是语时会中有一鬼王名曰主命恶毒陈事既竟主命越班白巳事者何也夫世人之生也有命而巳矣其修善者谓之卫生其作恶者谓之戕生春秋成公篇云民受天地之中以生所谓命也是以有动作礼义威仪之则以定命也能者养之以福不能者败以取祸今世人不会鬼X王护人之意唯循恶趂毒可谓自戕生命逆天甚矣然命之所重在生死之间生也命存死也命绝宝雨经云如因风力有出入息能令一切有情活命然命之生死如日月之出没而业之善恶如形影之追随故于生死之际必须修善卫生主命白事意在斯乎然言主者不过司命存亡非能与夺人命令生之死之狱府主死生案者是其职事耳二鬼王陈事二初陈巳所主事白佛言世尊我本业缘主阎浮人命生时死时我皆主之首举业缘者以一切众生随自业转若造作增上悭贪身语意恶行往生琰摩界中感饥渴业经百千岁不闻水名岂能得见况复得触此饿鬼之最劣者若恶中兼布施因生鬼道中大有威德为诸鬼王虽威德为王恒为诸天駈役守门防逻导从给使亦系往业其主命之职亦循业而为之故云我本业缘主南洲人命其生时死时乃吾之专司而不能违也二明人不会意在我本愿甚欲利益自是众生不会意我致令生死俱不得安意者思量之称谓我心思量要如此无奈人不体心拂戾我意既触吾心便不护彼故令生者死者俱不得安乐乃人自取殃祸非我之过咎也二转释人不会意二初禁生时杀害二劝死时修善X初又二初修善得乐何以故是阎浮提人初生之时不问男女或欲生时但作善事增益舍宅自令土地无量欢喜拥护子母得大安乐利益眷属转释之意在何夫人託胎皆乘夙业修行道地经云人行不纯或善或恶当至人道父母合会精不失时子来应生其母胎通无所拘碍心怀欢喜父时精下即失中阴则入胞胎故劝此时但作善事益舍宅之威光增土地之欢喜舍于中舍息也宅择也择吉处而营之也土吐也吐生万物也地谛也五土所生莫不信谛也准长阿含初生之人互相是非地肤不现共取粳米食之其身麤丑有男女形互相瞻视遂生欲想共在屏处为不净行余人呵责自悔过言我所为非即身投地女人见其投地不起即便送食故世间便有不善夫主之名以送饭与夫遂名为妻其后众生遂为淫泆为自障蔽遂造屋舍以此因缘始有舍名婬泆转盛遂成夫妻有余众生寿行福尽从光音天命终来生此间在母胎中因此世间有处胎名此夫妻舍宇胎产之源也土地乃护宅护身之主既欢喜巳自来拥护令子母均得大安併利益眷属利益有二生时子母无恙初令合门懽喜子既增隆福善后能昌炽门阑夙行善者弥增福寿夙行恶者亦消其罪也二作恶受殃二初直示勿杀X或巳生下慎勿杀害取诸鲜味供给产母及广聚眷属饮酒食肉歌乐絃管能令子母不得安乐杀害一事今古同怜无非体天道好生之心存人生难得之命岂可为我口体之养诞儿之庆伤生杌命剖腹刮鳞违天之仁干神之怒乎故云栖大师曰生子不宜杀生人无子则悲有子则喜不思一切禽兽亦各爱其子庆我子生令他子死于心安乎夫婴孩始生不为积福而反杀生造业亦太愚矣昔周豫学士甞煑鳝见其鞠身向上而以首尾就汤剖之见腹中有子乃知鞠身避汤者以爱子之故乌唿虽人畜不同爱子之心一也何得庆我母子之生使彼母子抱苦就终含悲向尽既受屠割复婴煎熬苦痛难言彻骨入髓当此之时吾之一点仁心蚤殄彼之无穷怨气长存欲求不索报于来生吾未之信也广聚眷属等所以庆巳子之生也主命禁勿杀者所以增子之福寿也古云酒是和神之药肉为充饥之饍古今同味今何见鄙良以肉由杀命酒能乱神不食是理宁可为非鸯掘经佛言一切众生生死轮转无非父母兄弟姊妹犹如伎儿变易无常自肉他肉则是一肉是故诸佛悉不食肉况饮酒断智慧种食肉断慈悲种来种尚断安保现种之不断乎若遵主命之训不惟消灾谢过併能集福延龄请细思之毋泥俗习歌乐如前絃管丝竹之音併此亦诫者葢饮酒X食肉乱性而伤慈歌乐管絃荡情而逸志既违天地之仁德大乖主命之慈心减舍宅之威光触土地之护意子母不得安乐其过也将谁归二转释其意二初产时恶鬼噉血何以故是产难时有无数恶鬼及魍魉精魅欲食腥血转释之意谓有恶鬼欲食腥血也以生时在地之血恶露臭处鬼魅来娆癎邪所中死尸所触蛊道颠鬼各伺犯之如四交道所堕肉段乌鵄鵰狼各来争之诸邪妖鬼欲得儿便周帀围绕亦复如是护净经云饿鬼常守捕妇女产藏血不净以为饮食分别善恶经偈云好调娆老小乞儿与病人后为臊饿鬼食产乳恶露鬼之恶业殊可怜愍矣二我令土地荷护三初护令安乐是我早令舍宅土地灵祇荷护子母使令安乐而得利益主命自谓我既主人之命人之将生干系在我故先令土地荷护子母是使其如背负物不可失坠一般故云荷护醯摩䟦陀翻舍主恐是护宅神名安乐利益者使安隐而生听哌声之报父有添丁之喜家无断火之忧固土地之荷护实主命之遣令准道藏人间生男女时九天玄女遣天神于空中称唱奉恭生男唱奉一千六百声欲其在家之奉亲出仕之奉君也生女唱恭一千六百声令其X归夫家时恭敬其公姑与夫也奉恭欲唱吉凶只在片时此之谓也二不知设福如是之人见安乐故便合设福答诸土地翻为杀害集聚眷属初句点产家男女既见产育安乐应思安乐之故功由土地便合设福善之业以酬宅主之恩今翻杀害生灵聚集眷属饮酒食肉歌乐絃管触神之怒失思甚矣先明万历三十三年槐亭蔡公守嘉兴禁谕杀牲祀神其略曰鬼神享用与人间不同人好酒肉便以酒肉祀神譬如蛆虫噉粪便以粪贡人岂不得罪于人葢神明清净闻人间酒肉污秽厌恶不暇岂肯鉴甞故郊祀者止用淡酒承祭者戒酒戒荤意可知巳至于饿鬼不能饮水何能食肉目连救母事可鉴巳凡祀神明宜焚香设斋并诵金刚经一卷神自鑑纳阴司极重此经若仍前杀牲污神不惟无益且遭罪谴余谓蔡明府真是现宰官身为万鬼万民说法了也惜世人不知信奉自取过咎奈之何哉三结示殃损以是之故犯殃自受子母俱损犯殃等者经云有夜叉罗剎常喜噉人胎能令人无子伤害于胞胎及生时夺命为其作娆害则生子夭殇乃由人杀害自致非土地不护也二劝死时修善二初陈巳本意二示人不会初又二初X示善恶俱超又阎浮提临命终人不问善恶我欲令是命终之人不落恶道何况自修善根增我力故法句经云命如华果熟常恐会零落巳生皆有苦孰能致不死古云生则八识扶持死则四大离散迅矣百龄终归磨灭巡环三界运转靡停故经云有始有终既生则灭谁能禁其不死耶但临终之时平时所造善恶之业其相俱时顿现随业趣生法句云人作善恶殃福随人虽更生死不可得免然在我本意不问其生平作善作恶俱令生于善处不令落于恶道也者何况其人原不作恶自修施戒彼既善根修成令我亦增威炽其感报之时必生天上人间矣二明鬼神变恶是阎浮提行善之人临命终时亦有百千恶道鬼神或变作父母乃至诸眷属引接亡人令落恶道何况本造恶者净度三昧经云若人造善恶业生天堕狱各有迎人病欲死时眼自见来迎应生天上者天神持天衣伎乐来迎应生它方者眼见尊人为说妙言若为恶堕地狱者眼见兵士持刀𥍿矛戟索围绕所见不同口不能言各随所各作得其果故知临终之时实有恶鬼娆乱即使向行善者尚难却其播弄或变作父母兄弟伯叔姑姨令心着爱精神瞀乱鬼即以似父母等身引入恶道何况本造恶X者葢世人将死天帝行下文书死期未到太山鬼神促令造罪令落恶道当知即此辈播弄更有谁乎故大论引分别业经佛告阿难行恶人好处生行善人恶处生阿难曰是事云何佛言恶人今世罪业未熟宿世善业巳熟故今虽为恶而生好处或临死时善心心数法生亦生好处行善人生恶处者今世善未熟过去恶巳熟故今虽为善而生恶处或临死时不善心心数法生亦生恶处故俱舍云若人临终起邪见心是人以先不善为缘故堕地狱是则即使无鬼引接尚难必其善者决生善处恶者定生恶处况本造恶之人自然引入恶道矣二示人不会二初亡者神识惛昧世尊如是阎浮提男子女人临命终时神识惛昧不辩善恶乃至眼耳更无见闻临终识惛者人身中识神或时顿去或去有先后唯第八识最后去亦何有知涅槃云如人舍命受大苦时宗亲围绕号哭懊恼其人惶怖莫知依救虽有五情无所知觉肢节战动不能自持身体虗冷暖气欲尽见先所修善恶报相如日垂没山陵堆阜影现东移理无西逝众生业果亦复如是故临终时诸根黯然识不能辩眼耳虽在何能见闻二眷属当为修福二初多善缘离恶道苦是诸眷属当须设大供养转读尊经念佛菩萨名号如是善缘能令亡者离诸恶道诸魔鬼神悉皆退散X当须设供者事之要处也譬船行险处急宜着力稍有错时人船俱失良由前阴将绝中阴身起中阴有二种一善业果二恶业果因善业故得善觉观因恶业故得恶觉观随业因缘向受生处五戒经云生死险难实可惊怖故须设大供养转经称名供言大者谓倾巳资财竭力营办然于供养之际须离谓实之心若香若华体是法界能供所供性本真空称量出生顺性常住普献三宝等供十方虽曰施财是真法供故名为大念佛菩萨若光明疏云观心既然观佛亦尔故言念佛此指理观今但称名也大品云若有一人称南无佛乃至毕苦其福不尽大论问云何但空称名字便得毕苦其福不尽答是曾闻佛功德能度人老病死苦若多若少供养及称佛名字得无量福故大悲经云若能至诚心念佛功德乃至一华散于空中于未来世作天梵王其福不尽以其不尽终至涅槃今既资以供经称名之善缘自能令亡者离三涂恶道变形魔鬼不却而自退散矣二少善缘除无间罪世尊一切众生临命终时若得闻一佛名一菩萨名或大乘经典一句一偈我观如是辈人除五无间杀害之罪小小恶业合堕恶趣者寻即解脱上言设供读经称名三种功德资冥福离恶道却鬼神多福之功也今但于佛菩萨秪一名而巳于X经典只一句一偈而巳即能除极重五无间罪一偈天竺但数字满三十二即为一偈号阿耨窣覩婆或输卢迦波此亦有大因缘故临终得闻上品大罪既除其小小中下恶业合当堕边小狱者当下解脱超昇如赫日销霜宁有余愆故华严云宁受地狱苦得闻诸佛名不受无量乐而不闻佛名所以于往昔无数劫受苦流转生死中不闻佛名故问云何但闻佛名便得道耶答有众生福德淳熟结使心薄若闻佛名即时得道如新净白毡易为受色闻佛名福功叵量矣主命述意竟二世尊赞劝佛告主命鬼王汝大慈故能发如是大愿于生死中护诸众生若未来世中有男子女人至生死时汝莫退是愿总令解脱永得安乐此如来赞劝之文言大慈则同诸佛之心发大愿则同菩萨之念今既以佛心为心能发如是大愿即是佛菩萨矣今故劝汝凡未来世中男女临生死时汝莫退救护之愿不间有罪无罪大恶小恶总令解脱三涂得在人天安乐真不负我今日之叮咛矣三鬼王受命二初明巳拥护鬼王白佛言愿不有虑我毕是形念念拥护阎浮众生生时死时俱得安乐如文二愿生信受但愿诸众生于生死时信受我语无不解脱获大利X益世记经佛言一切男子女人初始生时皆有鬼神随逐拥护若其死时彼守护鬼摄其精气其人则死故主命愿人生时死时慎勿杀害应修善缘大集云若修慈者当舍身命时见十方佛手摩其顶蒙手触故心安快乐寻得往生清净佛土故云栖有祭先不宜杀生以资冥福夫八珍罗于前安能起九泉之遗骨而使之食乎无益而有害智者不为也二如来发本三初发远本尔时佛告地藏菩萨是大鬼王主命者巳曾经百千生作大鬼王于生死中拥护众生是大士慈悲愿故现大鬼身实非鬼也凡论本迹本同而迹异葢从本垂迹迹不异本因迹显本本不离迹本迹虽殊不思议一故举百千劫巳前为本是与佛无二道也今此鬼身乃慈悲愿上所现譬一月在天影临众水若执影为真则失本矣故曰现大鬼身实非鬼也昔生公说法虎丘有一鬼现身日来听法生公谕其託生鬼答以诗云做鬼经今五百秋也无烦恼也无愁生公劝我为人去只恐为人不到头今大鬼王经百千生岂非乘愿力来现鬼身而说法也者二记劫国却后过一百七十劫当得成佛号曰无相如来劫名安乐世界名净住其佛寿命不可计劫当得成佛者初住百界作佛也无相者不但无生X住异灭之相无相亦无故名无相然以鬼相而成无相非顽同太虗空无一物无相即相也以后之无相而观鬼相非狰狞凶恶示有诸怖相即无相也今日之鬼相即不思议之妙有它世之无相即不思议之真空有即空故有不可得空即有故空不可名空有既亡中道不立若鬼若佛其名安寄若相无相其体奚存名号既尔劫界亦然孰谓鬼神恒受駈使不安乐乎劫劫本自安乐孰谓鬼神摄属冥司不净住乎界界由来净住孰谓鬼寿所有日月秪五百岁乎佛寿不可计劫故知以本而验迹迹还同本以因而望果果不异因发本之意妙在斯乎三结度人地藏是大鬼王其事如是不可思议所度天人亦不可限量其事不可思议者约本而叹迹也如阿难救𦦨口经云其中为于主宰统领上首之者皆是住不可思议解脱菩萨慈悲誓愿分形布影示现化身在六道中同类受苦设于方便为善知识成熟利乐一切有情证大涅槃是则主命鬼王等及阎罗天子亦岂实业受生三时受苦者哉又复应知一切皆是浮尘诸幻化相当处出生随处灭尽幻妄称相其性真为妙觉明体若了此意则于诸圣权实化门思过半矣大章第四明成佛因分二初示成佛正行二显X成佛助道今初品题称佛名号品第九二品文分三初地藏为说利益二如来许救罪苦三大士正称佛名今初尔时地藏菩萨摩诃萨白佛言世尊我今为未来众生演利益事于生死中得大利益唯愿世尊听我说之大士特说此佛名品者由前来多番说称念佛菩萨名不问有罪无罪悉皆消灭得生人天乃至毕苦今故略出十名以为杓鹄次显多佛以至沙河也为未来众生有二意一体佛天宫付嘱之心二显巳南洲救拔之念佛慈未艾我愿无穷良由过去者巳获超沦现在者今沾至化唯是未来众生罔知出要偏造恶缘若不垂超脱之方乃甘与沦胥之苦如诒厥孙谋所虑深远故云为未来众生演利益事利益有世间出世间之不同及藏通别圆之不等今是出世上利圆教果益然言于生死中得大利益者夫论生死乃众生大患如佛说四不可得经佛言世有四事不可以护致一曰年幼颜色炜烨众人爱敬一旦忽耄头白齿落欲使常少不老者终不可得二谓身体强健谓为豪强疾病卒至众患难喻欲免常安无病终不可得三谓欲求长寿五欲永存非常对至如风吹云冀念长生终不可得四谓父母兄弟恩爱荣乐宿对卒X至如汤消雪欲求不死终不可得古今以来天地成立无免四难之患以斯四苦佛兴于世今欲脱此四苦莫过称佛名号之利益矣大经云假使一月常以衣食供养一切众生不如有人一念念佛所得功德十六分之一假使锻金为人车马运载乃至众宝各满百数以用布施不如发一心向佛举足一步所得功德无量无边以故东土倡始于远公西京大盛于善导吾祖疏观经而论十疑四明钞妙宗而修大悲永明万善同归慈云二门要行展转沿习代不乏人至明万历间云栖和尚出德业充符声名洋益纯提净土户晓家传葢由此法门能横截恶道直造本源是故西天东土咸称异妙方便功德不可思议诚非余行可及然须谛信不疑精勤无间行住坐卧之中春夏秋冬之内秽心涤荡净念联绵有不脱苦超昇者佛祖皆为诳语矣故今地藏说此救世妙法令未来众生出苦有方也二如来许救罪苦二初敦逼速说佛告地藏菩萨汝今欲兴慈悲救拔一切罪苦六道众生演不思议事今正是时唯当速说初述所说事谓汝欲救六道众生起此无缘同体慈悲诚拔苦之要门乃利生之妙术神丹点銕至理革凡功德巍巍诚难思议汝欲说者今正是时如来化缘将熄灭度靡常不此申救更待何时故X敦逼其速说也二赞慰无忧吾即涅槃使汝早毕是愿吾亦无忧现在未来一切众生此示敦逼之意涅槃奘三藏翻圆寂德无不备称圆障无不尽称寂肇公云泥洹尽谛者岂直结尽而巳则生死永寂灭故谓之尽矣然吾即涅槃句人不忍闻如游行经天人等皆叹言如来灭度何其驶哉世尊灭度何其疾哉大法沦翳何其速哉羣生长衰世间眼灭譬如大树根拔枝条摧折又如斩蛇宛转回遑莫知所凑是时诸天亦复皆于空中徘徊骚扰悲号躃踊是也然机薪既尽孰能留应火之不亡耶使汝早毕是愿者亦纵辞也大士之愿何能蚤毕甚言此法之妙纵吾即入涅槃纵使汝早毕是愿吾亦不忧现在未来一切众生矣何也有此称名之法人人可不堕苦竝趣人天修行终至成佛无疑能体佛心而达佛意善继志而述事者莫过我地藏慈尊矣故许令速说而赞慰之也三大士正称佛名二初称名二结益初分二初别出十名自为十一无边身佛乃至第十大通山王佛今初为二初称名二显益下九例此地藏菩萨白佛言世尊过去无量阿僧祇劫有佛出世号无边身如来若有男子女人闻是佛名暂生恭敬即得超越四十劫生死重罪何况塑畵形像供养赞叹其人获福无量无边X佛佛皆指过去者自地藏发心巳来所值之诸佛也凡所举佛名皆后远于前显巳发心远且久也有佛出世四字庆幸之语观经疏云若佛出世方能阐智慧日识三宝之光明开甘露门知十号之妙味因说生解于宝适悦故喻如优昙华时一现耳无边身者三身皆有此意唯识论云一自性身谓诸如来真净法界具无边际真实功德是一切平等实性即自性身亦名法身此法身之无边也又云自受用身谓诸如来三无数劫修习无量福德资粮所起无边真实功德此报身之无边也华严云清净妙法身湛然应一切应即应身一切即无边此应身之无边也故知三身即一一即三身也下显益男子女人标能闻机初闻佛名暂生恭敬者暂谓历时不久生谓当下发心恭谓束身翘仰敬谓心无异缘即此一念微解无非本性佛法故于暂生恭敬心中早巳成名字佛超越四十劫生死重罪复奚疑哉然此闻名暂敬但得理性初开便能超极重罪又何况塑畵形像而严餝之陈罗香华而供养之梵呗功德而赞叹之其人所获之福自然量不可测边莫能穷唯佛与佛乃能知见耳二宝性如来又于过去恒河沙劫有佛出世号宝性如来若有男子女人闻是佛名一弹指顷发心归依是人于无上道永不退转X恒河沙劫较前更多矣宝性者莲华面经云诸佛如来是众生宝宝有七种而金宝居首真谛释金四义一色无变二体无染三转作无碍四令人富以譬法身常净我乐四德乃性宝也显益中闻是佛名一弹指等者三乘之士历僧祇劫而功行无成念佛之门于弹指顷而位阶不退异哉奇功也发心归依希有经广较三归功德云教四天下及六欲天得四果不如三归依功德多故增一阿含佛说偈云诸有归依佛不堕三恶趣尽漏处人天便当至涅槃此凭自性佛宝以归宝性故于无上之道永不退转此唯约圆教才闻佛名以根利故或超入十信即净六根或顿入初住开佛知见故位不退从初信至七信见思麤垢任运先落见圆真谛理行不退在八九十信入假位中起四门诸行断内外尘沙备俗谛理念不退在圆初住去念念进趣果海任运流入真源故智论云无生忍法即是阿惟越致地若约得意为言名字即佛横具三不退问才闻宝性佛名弹指发心归依何能于无上道得永不退转耶答北齐悟中论而顿入初住南岳证法华而位登十信其例可识奚复疑斯准观经疏引涅槃云一切众生即是佛如贫女舍宝众物具存力士额珠圆明顿在但未遇智者点示其处日受贫穷之厄时怀失珠之忧才闻指示即知本有贫女发藏受用靡穷力士见珠欢X喜无量故知众生解后与佛毫无差忒永不退转自应仰信也三波头摩胜如来又于过去有佛出世号波头摩胜如来若有男子女人闻是佛名历于耳根是人当得千返生于六欲天中何况志心称念波头摩亦名钵特摩此云红莲华胜者佛地论云四莲以红莲为胜故央掘云第一钵昙摩清净柔輭义尘水所不污是故稽首礼显益中千返生六欲天中者何以莲华处泥不染出水恒芬表闻名者虽生欲天实不着麤弊五尘以解离闻性本空生天亦寂以空处即假权示天身以度实生着欲之者闻名尚尔况志心称念者乎他日必证波头摩胜矣佛莲千瓣表千法明门故云千返四师子吼佛又于过去不可说不可说阿僧祇劫有佛出世号师子吼如来若有男子女人闻是佛名一念归依是人得遇无量诸佛摩顶授记长阿含十六佛告迦叶婆罗门云所谓师子者是如来至真等正觉于大众中广说法时自在无畏故号师子汝谓如来师子吼时不勇悍耶勿造斯观如来师子吼勇悍无畏故云譬如师子吼蠕动皆怖畏如来震法音降伏诸外道则佛号师子吼正取说法之相也故今一念归依便得遇无量诸佛各与摩顶授记将来必得种智说法如师子吼X其有闻者或喜或怖穴处者隐缩水居者深入山藏者潜伏廐象振锁狂逸而去鸟飞空中高翔而远逝矣五拘留孙佛又于过去有佛出世号拘留孙佛若有男子女人闻是佛名志心瞻礼或复赞叹是人于贤劫千佛会中为大梵王得授上记拘留孙梵名也此云所应断又翻作用庄严此非贤劫第九减至六万岁时出世之佛准万佛名经有无量七佛之名若谓下有贤劫之语应是贤劫首佛则于上过去之言既妨复于下恒沙之劫有碍也显益中闻佛名属意是显正因佛性瞻礼属身是显缘因佛性赞叹属口是显了因佛性由此三因种缘故于贤劫千佛会中皆为大梵天王修四等心行业清净普为三有请转法轮故于佛佛之下亲受上妙之记即以梵身成大觉果法苑曰今据贤劫一代分为坏空成住就此今住劫有千佛出现三佛巳往今是第四依立世阿毗昙论十一劫是未来八劫是过去今释迦佛当第九劫内成佛问此贤劫中成坏空劫佛不出世唯取住劫此住劫中未来唯十一小劫何得顿有九百九十六佛一时出世耶答实如所难会意稍难今依二经略知途路药王药上经云佛言我曾往昔无数劫时于妙光佛末法之中出家学道闻是五十三佛名心生欢喜复教它人X令得闻持展转相教乃至三千人异口同音一心敬礼即得超越无数亿劫生死之罪其前千人者华光佛为首下至毗舍浮佛于庄严劫得成为佛过去千佛是也此中千佛者拘留孙佛为首下至楼至如来于贤劫中次第成佛后千佛者日光如来为首下至须弥相佛于星宿劫中当得成佛若依佛名经过去九十一劫有佛名毗婆尸如来过去三十劫有佛出世名尸弃如来即此劫中复有佛出世名毗舍浮如来问此九十一劫为大为小答是大劫也何以得知依旧婆沙论云释迦菩萨因地从毗婆尸佛以来种相好业至今第九住劫以经九十一大劫故旧俱舍论云由礼底沙佛精进力故即得超九大劫究竟成佛故知九劫既大余九十一劫宁不是大耶既是大劫故千佛出世无所疑也又依立世阿毗昙二十住劫中过去八劫巳有三佛出世释迦当现在第九劫出世即以前九劫巳有四佛出世未来犹有十一劫焉知不有多佛出世准此义意纵是小劫多佛出世亦自无妨良由众生根有强弱故感见不同恐后贤致疑略示梗槩耳六毗婆尸佛又于过去有佛出世号毗婆尸若有男子女人闻是佛名永不堕恶道常生人天受胜妙乐毗婆尸亦名维卫此云胜观俱舍论云三无数劫满逆次逢胜观此由释迦于胜观佛初种相好故X然若以此为过去庄严劫千佛中之后三佛则拘留孙为贤劫中之首佛更无疑矣须知应依前论不可近指以毗婆尸佛甚多安可专指释迦种相初逢之胜观也显益中闻是佛名即不堕三恶道此非易事准论释迦世尊初阿僧祇从此常离女身及四恶趣准玅玄释签第三僧祇始离五障方乃不堕常生人天者如戒疏初僧祇得五种功德一生人天二生贵家三男身四根具五知宿命文句云不生三恶位不退不生边地诸根完具不受女身即行不退常识宿命即念不退故知不堕恶道常生人天诚非易易者今圆根最利故才闻佛名即解自性故能顿得人天胜妙乐者详长阿含世记经虽生人天唯以法喜禅悦为乐如大庄严论佛说偈云无病第一利知足第一富善友第一亲涅槃第一乐此乃受即不受无受即受也七宝胜如来又于过去无量无数恒河沙劫有佛出世号宝胜如来若有男子女人闻是佛名毕竟不堕恶道常在天上受胜妙乐梵名啰怛曩毗婆啰怛曩翻宝毗婆翻胜宝之胜者必是何物华严云如海中有四珠一切众宝皆从之生若无此四珠一切宝物渐就灭尽诸小龙神不能得见唯娑竭罗龙王密置深宝藏中此深宝藏有四种名一名众宝积聚二名无尽宝藏三X名远炽然四名一切庄严聚此虽宝中之胜然是世宝次第以对常乐我净出世之宝此之四德唯佛与佛乃能证得如娑竭罗龙王密置宝藏是也余人未证如小龙神不能得见是也此四德出生不赀如一切众宝皆从之生是也故光明玄云如世珍宝凡情所贵乃则如理究竟可贵之宝名于凡情可重之宝故佛号宝胜也显益大意如前光明流水品十千鱼得闻宝胜之名尚尽生忉利况男女闻名宁有不得胜妙乐者八宝相佛又于过去有佛出世号宝相如来若有男子女人闻是佛名生恭敬心是人不久得阿罗汉果佛名宝相者亦约相宝以譬性宝华严云又大海中有四炽然光明大宝一名日藏二名离润三名火珠四名究竟无余若大海无此四宝四天下金刚围山乃至非想非非想处皆悉漂没日藏表大圆镜智离润表妙观察智火珠表平等性智究竟表成所作智若如来法海无此四智饶益众生三界六道悉皆漂没故大师云无去无来法性实相实相尊贵故名宝相是也显益中闻佛名巳生恭敬心则身不瞻礼口不赞叹审矣而男女辈不久之间得阿罗汉果功德深矣若约三藏论如经日藏光明能变海水为酪今谓世第一十五心见道十六心入须陀洹果转贤为圣正如变水为酪离润光明能变海酪为酥今言见道后X起于修道断欲界九品思中前六品尽入斯陀含正如变酪为酥火珠光明能然海酥以三果断欲界后三品思尽永不来欲界受生正如烧然海酥究竟无余光明能然海酥永尽无余以四果断上下五分俱尽无复余思永不受后世之生正如然海酥永尽无余矣今约藏教以对圆位则初信至七信三界见思任运断尽与藏教第四果阿罗汉齐故妙玄云同住四住此处为齐若伏无明三藏则劣正斯之谓今本约圆为正所以先约三藏小果者欲开藏教之阿罗汉成圆佛之阿罗汉果也九袈裟幢佛又于过去无量阿僧祇劫有佛出世号袈裟幢如来若有男子女人闻是佛名者超一百大劫生死之罪此约庄严标相以彰佛德洪名心地观云袈裟即是如来宝幢之相着袈裟时生宝幢想能灭众罪生诸福德犹如良田能善增长菩萨道故犹如甲冑烦恼毒箭不能害故以如来因修万行致此果德庄严故男女闻名顿超百劫生死之罪十大通山王佛又于过去有佛出世号大通山王如来若有男子女人间是佛名者是人得遇恒河沙佛广为说法必成菩提山王即须弥山七金环拱峙立海中故特称王大者高八万四千由旬通者光明四面照映此喻报X身佛也小般若云譬如有人身如须弥山王是身为大不须菩提言甚大大师云此即非果而果因大故果大得法五阴成就法身故言大如须弥以譬性色色大故般若大如山大神亦大习果既圆报果亦满故言大身则大通是般若因山王是报身果四智究竟庄严也显益中凡有闻此佛名者得遇恒河沙佛为说法者因闻大通之般若故感诸佛为说般若令全性以起修既闻山王之果体故感诸佛授记令从因而至果闻一佛名而得修性一如因果成就佛力不可思议果报亦不可思议矣三总指诸佛又于过去有净月佛山王佛智胜佛净名王佛智成就佛无上佛妙声佛满月佛月面佛有如是等不可说佛净月者佛真法身犹若虗空应物现形如水中月月喻佛身法身如空心光皎洁从真垂应影现水中此明三身一体也山王梵名势礼捺啰惹此云山王大方等陀罗尼经华聚菩萨赞佛云世尊金色如金山犹如日光照世间能拔一切诸苦恼我今稽首大法王同智胜即一切种智大品云萨婆若是声闻辟支佛智道种智是菩萨智一切种智是诸佛智以一切种类相貌皆知故于诸智称胜净名王五住二死净尽净自在故立此胜称智成就以权实二智悉成就故无上者尊极之号也有所断者名有上士既无所断名无上矣如佛说无上处经云若众生于佛无上处起信向心者于天人中得无上果妙声正法念云山谷旷野其中多有迦陵频伽出妙音声如是美音若天人紧那罗等无能及者唯除如来音声故曰妙声满月月面二佛大意相同如经云如十五日月圆满具足众星中王最上最胜佛面清净圆满亦如月耳有如是等不可说佛者不复具出劫数及闻名利益故总结之则知地藏自发心来迄至今日其所值如释迦者各各付嘱度脱亦如今日天宫不可得而思议矣称名竟二结益二初生时称名益又二初约一多况益世尊现在未来一切众生若天若人若男若女但念得一佛名号功德无量何况多名夫道与俗反名与实乖得其趣者玄会幽理何以然耶如俗中祖考不许述其名字而法门佛名称扬获福无量良以诸佛如来大慈愍物降灵在俗济度为先有心希仰无不蒙益或以口称或以心念或以身礼三业加敬三毒清凉渐拔有根出于界系有斯大德称者得福彼流俗者与上相违十轮云若念一佛则见一佛若念多佛则见多佛若念小身佛则见小身佛若念大身佛则见大身佛X若念无量身佛则见无量身佛等故以一佛况多名也二约生死得利是众生等生时死时自得大利终不堕恶道圆澄法师云六道凡夫三乘贤圣性觉宝光各各圆满本不名诸佛亦不名众生但此心不守自性随迷悟之缘作业受苦名曰众生修道证真遂名诸佛佛愍众生妄想执着而不证得犹是称法界性说念佛门傥得其门则等诸佛于一朝不得其门则徒修因于旷劫故凡众生于生死时果能念佛或一佛或多佛各自得诸大利终不堕于恶道但此是大士所值之佛亲承供养得诸利益者然诸经论唯赞西方阿弥陀佛接引娑婆愿力偏重是以普贤行愿独指弥陀为至若人于生死时果能真诚称念感应尤多所谓不动步而归净土安俟阶梯非思量而证弥陀岂存言念悟迷只在自心超沉岂由他法谛信力行自见功程耳二临终称名益三初示称名灭罪若有临命终时家中眷属乃至一人为是病人高声念一佛名是命终人除五无间罪余业报等悉得销灭乃至一人念一佛名者此从多人多佛略至极少也大悲经云一称南无佛名者以是善根入涅槃界不可尽也更何疑五无间罪之不销耶极重逆罪既销余之中下业报岂不悉灭哉昔大智律师发愿常生娑婆作大导师复见慧布法师云方土虽净非吾所愿由是于净土门略无归向见修净业复生轻谤后遭重病神识迷茫顿觉前非深自克责仍览天台十疑论初心菩萨未得无生忍要须常不离佛又智论云具缚凡夫有大悲心愿生恶世救苦众生无有是处譬如婴儿不得离母又如弱羽只可传枝自是尽弃平生所学专寻净土教门十余年来未甞暂舍又唐法照大师往五台竹林寺见文殊在西普贤在东为众说法照作礼问曰末代凡夫智识浅劣佛性心地无由显现未审修何法门最为其要文殊曰诸修行门无如念佛我因念佛故得一切种智又问当云何念文殊曰此世界西有阿弥陀愿力难思汝当系念令无间断命终决定往生说巳为照摩顶而退慧日法师求黑观音感现光相所说略同故念佛一门断断不可不信也二释灭无间疑是五无间罪虽至极重动经亿劫了不得出承斯临命终时他人为其称念佛名于是罪中亦渐销灭疑云无间业重何得一人称一佛名即得销灭耶如增一经云众生三业造恶临终忆念如来功德者必离恶道趣得生天上正使极恶之人以念佛故亦得生天故知无间罪业虽重经劫难出承临终念佛之力则倒惑不起法性现前故能灭也故华严经云设闻如来名及与所说法不生信解亦X能成种况今眷属信心为称佛名岂有不灭者乎譬如师子筋为琴絃一奏一切余絃悉断亦如牛羊驴马诸乳同置一器若以一滴师子乳投之悉化为水今既行菩提心为其念佛销灭重罪何俟致疑三况自称福罪何况众生自称自念获福无量灭无量罪此况结者正劝人自念为胜以它人代念灭罪尚尔何况自念者哉故大论二十四问临终时少许时心云何能胜终身行力答是心虽少而力勐利如火如毒虽少能成大事是垂死时心决定勐健故胜百岁行力是后心名大心以舍身及诸根事急故念佛时罪皆成福如耆婆揽草无非药者普能愈病释摩男所执一切砂砾皆变为宝全心满日无非佛境所观罪福即是实相既纯实相觅罪福了不可得复何论有量无量耶今且顺俗故言自称自念获福灭罪尤胜于前倍倍矣地藏菩萨本愿经卷中科注卷之四X地藏本愿经科註X卍XXX地藏菩萨本愿经卷下科注卷之五古盐匡菴青莲苾蒭灵椉父辑二显成佛助道者既称佛名正行巳成何须复明布施为助道耶准大论以生死轮转利益之业无过布施所以者何好施之人声誉流布八方信乐无不爱敬处大众中无所畏难死时无悔我以财物植良福田人天中乐涅槃之门我必得之非但开三乐而巳乃能开无量佛道之处以六波罗蜜是佛道檀为初门余行皆悉随从如是等布施有无量功德故佛说布施是初助道因缘以人命无常财物如电若人不乞犹尚应与何况乞而不施以是应施作助道因缘故须较量布施之缘助开佛道也初品题较量布施功德缘品第十二品文二初地藏请较施福二如来对众较量初中二初经家叙仪尔时地藏菩萨摩诃萨承佛威神从座而起胡跪合掌如文二地藏疑请白佛言世尊我观业道众生校量布施有轻有重有一生受福有十生受福有百生千生受大福利者是X事云何唯愿世尊为我说之业道者杀害等罪行名黑黑业及不善业布施等福行名白白业及以善业今于善业中明施福一事故云我观等布施多种财施法施俗施道施轻重较量如纶贯受福二字世出世间最要事皆由布施而得大士此问实为出苦良方成佛法根也是事云何句正疑施因是等受福何故不同问为地藏真不知耶为众生疑耶答实知不实知非凡情所测若准襍藏经昔有人至波罗提木叉寺得菴罗树华其色如金持入佛塔见释迦牟尼佛像相好续念佛功德心热毛竖即以华上佛出问一道人一华散佛得几许福答如此深事我不能知当问读经者即往问之曰我无天眼神通不能知见果报可问坐禅六通罗汉即便往问阿罗汉即为观之见其舍身次第受天上人中福德乃至八万大劫福犹不尽过是不复能知即遣化人诣弥勒所问得几许果报弥勒言不能知正使恒河沙等一生补处菩萨尚不能知况我一身佛有无量功德福田甚良种种果报无尽待我将来成佛乃能知之据此即不实知谁曰不然故仰愿世尊为我说之使后世知布施之福有如是耶二如来对众较量三初诫听许说尔时佛告地藏菩萨吾今于忉利天宫一切众会说阎浮提布施较量功德轻重汝当谛听吾为汝说X此正答在问处以阎浮提人能行布施者必报生天上故于天宫众前说布施功德轻重当谛听者夫布施之业乃众行之源且财物无常五家争夺凡愚悋惜靡有舍心遂使妻儿角目兄弟䦧墻眷属乖离亲朋隔绝如是之愆实由悭贪为本故须谛实听宣施福也二因疑愿闻地藏白佛言我疑是事愿乐欲闻三正申较量二初正较二结示初二初王臣施福二男女施福初又二初正较多少二结向成佛正较中四初施卑劣根阙福乃至第四施老病产妇福初分二初明施人尊又二初能施主佛告地藏菩萨南阎浮提有诸国王宰辅大臣大长者大剎利大婆罗门等等者等居士也大论三十二云若有人布施及持戒故生剎利家若着于智慧经书而不恼众生布施持戒故生婆罗门家居士者小人而巨富此由前施福今感富贵报也二所施田若遇最下贫穷乃至癃残瘖痖聋痴无目如是种种不完具者此即悲田尤宜种福最下贫穷举人中最卑劣者此即作恶不施之后身故大爱道经云有财不施世世受贫以前世或许施贫者令他欢喜后悔不与故招最下贫穷之报癃残等癃罢病平原传臣不幸有疲癃之疾又背凸曰癃如周公隆其背又X膀胱不利亦曰癃残则肢体不全瘖痖则口不能言聋则不闻痴则不别无目则不覩物乃人中最可怜者此由前世见乞者来面目颦蹙恶口骂詈或时鞭扑或自无信施见他行施不能随喜反生毁呰令他不信或家中财物妻子共感多人有分于中独悋偏用有过不肯惠施障人修福恶深罪重故感此报也经云要观前世因今生受者是要知后世因今生作者是福报如影响不可不知也二显施福胜二初正明能施慈悲是大国王等欲布施时若能具大慈悲下心含笑亲手徧布施或使人施輭言慰喻是国王等所获福利如布施百恒河沙佛功德之利具大慈悲标施本也本有与拔名具向行善施名能不拣高下名大须达经云乃至于一众生行于慈悲至𤚼牛顷此得福多此能调心慈悲愍物随所施为皆成大善若视相修福内麤外细唯成襍业矣下心等显慈悲实处下心则降尊贵而就卑劣含笑则示喜舍而无悋情地持云若施下流不起轻想是也亲手等忘巳富贵愍人贫贱而等施之如佛告须达应至心施信心施随时施自手施如法施輭言慰谕含二意一使人代施时以輭言慰谕当为我好施毋轻慢也二自施它施皆用輭言慰谕前人所谓惟愿仁者不生恨心也处胎经云供养诸福田不选必遇圣行施作福业不选X择高下此福圣所誉最尊为第一故所获利如布施百恒河沙佛功德之利以心平等无分别故如维摩居士语善德长者云若施主等心施一最下乞人犹如如来福田之相无所分别等于大悲不求果报是则名曰具足法施正合今文二转释所施卑劣何以故缘是国王等于是最贫贱辈及不完具者发大慈心是故福利有如此报百千生中常得七宝具足何况衣食受用初文明所施如法是故下显得报殊胜地持云菩萨自量财物多少随其所应而行惠施见来求者有二种人一者非是贫下孤独无所依怙二者贫苦孤焭下贱无所依怙作是念言若我财多当令俱足若财少者先当周给贫苦下贱无依恃者此慈心偏缘苦恼众生乃施门周急之意是故所得福报百千生中七宝尊贵者尚能常得具足况寻常衣食受用乎良由能施之人有智愚之别所施之境有悲敬之殊悲是贫华敬是三宝悲是田劣而心胜敬是田胜而心劣若取心胜施佛不如施贫故像法决疑经云有诸众生见他聚集作诸福业但求名闻倾家财物以用布施及见贫苦孤穷呵骂駈出不济一毫名为颠倒作善不正作福如此人等甚可怜愍用财甚多获福甚少今既怜愍之心生于悲田自然报施之福获乎后世矣X二施塔寺圣像福二初明能所施复次地藏若未来世有诸国王至婆罗门等遇佛塔寺或佛形像乃至菩萨声闻辟支佛像躬自营办供养布施初能施之人遇佛塔下所施之田塔瘗舍利寺供圣像装塑之福经论广明今乃遇像兴供植福敬田智论比丘问佛孙陀罗难陀出家证果事佛告比丘过去毗婆尸佛涅槃后难陀时为大长者于辟支佛塔庙中青黛涂壁画作辟支佛像因发愿世世生尊贵家身相金色值佛得道从是九十一劫不堕恶道天上人中身体端正有三十相豪尊富贵今日与我同生出家得道如是供施辟支佛功德尚尔况菩萨像乎况如来像乎犀因翫月纹生角象被雷惊华入牙感应之道物理如然傥遇福田毋庸空过二显所施福二初三劫受帝释乐是国王等当得三劫为帝释身受胜妙乐国王等遇塔寺佛像等供感生帝释梵王者如法华若人于塔庙畵像之文大师约诸尘供养明天X业故感帝释梵王也中含比丘白佛何因缘名释提桓因佛告比丘本为人时沙门婆罗门贫穷困苦施以饮食钱财灯明等以堪能故名释提桓因今既供施佛形像等则感生无疑三劫三小劫也据因而感唯佛能知受胜妙乐详世记经忉利天品二十劫为大梵王若能以此布施福利回向法界是大国王等于十劫中常为大梵天王凡修行必回向者如回声入角音则大杯水投海则不涸少物上王得报多故须回向也有三意一回事向理元由理具方有事用今回此心向于实际二回自向他昔迷理遍善严自身今顺本性回向众生三回因向果三业毫善皆成缘了二因因必显果同归究竟三德梵名达磨䭾都此云法界今回我修向法界者如经云窃惟我所修施等诸善根皆依法界流是诸佛所行准妙玄即是十法界体是三谛以十数皆依法界法界外更无复法能所合称故言十法界回事向理即真谛空界十法界皆空故回自向他即俗谛假界十法界皆假故回因向果即中谛中界十法界皆中故故知此十皆即法界摄一切法清凉所谓法界者一切众生身心之本体空即假中无一二三统该万有即是一心故须回向法界也下明感果大国王等指X能施人以善修布施不贪着其事故施事虽同而施报有异由回向与不回向也十劫为大梵天者准阿毗昙论初梵寿半劫梵福楼天寿一劫大梵劫半据法苑云欲界中寿一劫是小劫初禅三天寿劫是中劫二禅巳去寿劫是大劫准此今之十劫乃是中劫展转色天受梵福也大论云第一清净心故生大梵天中阿含明四梵福若有信人能起偷婆者是初受梵天之福若有补治故寺者是第二梵福若有能和合圣众者是第三梵福若佛初转法轮诸天世人劝请者是第四梵福比丘白言梵天之福竟为多少佛言阎浮里地众生所有功德如是展转行从四天下至他化自在天之福不如一梵天之福故知布施回向与前逈别矣若能了三轮本寂四相原空无住生心生心无住则与般若相应能具足檀波故曰无不从此法界流无不还归此法界必成佛无疑也三施修补经像福二初明修因二显施福初中二初自修补经像复次地藏若未来世有诸国王至婆罗门等遇先佛塔庙或至经像毁坏破落乃能发心修补梵名窣堵波此云庙庙者貌也彷彿佛菩萨等之形貌也安塔庙有三意一表人胜二令他信三为报恩所以宝塔蕴其光明精舍图其形像建苦海之舟航为信根之枝干覩则发心见便忘返益福X生善惟此为先今毁坏破落者因年代日远法教衰替寺像虽立敬福罕俦若不修餝日就衰羸故须发心致诚修补像法决疑经云造新不如修故作福不如避祸然欲修造理须如法造作虽少得福无量若不依法纵多无益百缘经载一大富长者生儿端正殊妙为天人爱敬渐大见佛得阿罗汉此因过去毗婆尸佛舍利塔小毁有童子入塔见此破处和颜悦色集唤众人共涂治塔发愿而去缘是功德九十一劫不堕三涂天上人中受福无极今值于我出家得道准僧祇律佛于拘萨罗国游行时婆罗门耕见世尊过持牛杖拄地礼佛佛见便笑比丘白佛何因故笑佛言是人今礼二佛礼我杖下有迦叶佛塔诸比丘愿见佛令从婆罗门索地与之佛即现出七宝塔高一由延广半由延婆罗门见巳便白佛言我姓迦叶是我迦叶土埠佛于彼处作迦叶塔诸比丘白佛得授泥不佛言得授即说偈言真金百千担持用行布施不如一团泥敬心治佛塔时世尊敬过去佛便自作礼比丘亦礼佛言人等百千金持用行布施不如一善心恭敬礼佛塔故知修补佛塔经像功德不可思议也二劝布施结缘是国王等或自营办或劝他人乃至百千人等布施结缘X国王自修劝人可谓深知罪福如佛说自爱经佛告舍卫国王云夫为国王宜有明导率民以道请求来福王曰诚如佛教夫不种栽无缘获其果故正法念经云若有众生识于福田见有佛塔风雨所坏若僧房舍以福德心涂餝治补复教他人令治故塔命终生白身天其身鲜白入珊瑚林与诸天女五欲自娱业尽退还若生人中其身鲜白成论同妙玄云第四箜篌天有十住处五名白身签云塔福最多白为色本今国王等善业上行德风下偃君民同修十善自他共报千生故知布施之报如执劵取物不爽毫𩬊者也二显施福二初自他千生为王是国王等百千生中常为转轮王身如是他人同布施者百千生中常为小国王身国王等行施自合上昇何复报为人王耶如五道罪福经云人而豪贵国王长者从礼事三宝中来为人大富财物无限从布施中来故知若不于佛法中修行布施终不能获斯胜报今由小王而报转轮圣王由臣民而转小国王身位既高深福亦崇厚矣妙玄云皆是散心持戒兼以慈心劝他为福故报为人主飞行皇帝四方归德神宝自然应也释签云夫轮王者先行七法一给施贫乏二敬民孝养三四时八节以祭四海四时修忍辱五六七除三毒然后沐浴受斋发誓神宝自应大论云X一切人中转轮圣王最为第一小国王者如粟散布四方总为金轮所统故能劝者为大王所劝者为小王宿行随身福报如影响也二回向尽成佛道更能于塔庙前发回向心如是国王乃及诸人尽成佛道以此果报无量无边捐资修补塔寺复回向者何须知上所行者皆是事施报感人天非涅槃因如达磨大师初到大梁武帝问曰朕即位巳来造寺度僧有何功德磨曰实无功德此是人天小果有漏之因帝曰如何是真功德磨曰净智妙圆体自空寂如是功德不于世求准此深意必须回事向理方与般若实智相应故知修补塔寺复加回向咸超三有尽成五智以回向所感果报无可测量靡有边际回向为大利葢谓此也四施老病产妇福二初能所施人复次地藏未来世中有诸国王及婆罗门等见诸老病及生产妇女无常经佛告诸苾刍有三种法于诸世间是不可爱是不光泽是不可念是不称意何者为三谓老病死若老病死世间无者如来不出于世为诸众生说所证法及调伏事故老病产妇最是悲田植福处老则根熟气喘饮食须人老而无子目为独夫西天邠坻首给东土文王先哀以其无归也病则百骸酸痛一命丝悬若无奉事待毙奚辞故我X佛诲勑看病为第一福田在世之时自亦巡僧寮看病以其可怜也产妇初行分娩恶露盈身若不时施饮食母子相与俱亡以其极苦也故此三类尤仁人所应动心而周给者也二所施因果二初修因若一念间具大慈心布施医药饮食卧具使令安乐准毗昙论明时节合有十二重第一名剎那翻为一念可谓时之最少也于此具大慈者约与乐边论以乐是一切众生所爱重故然既遇悲田应生大悲何言大慈如大论云若说慈则巳说悲喜舍又慈是真无量慈为如王余如人民所以者何先以慈心欲令众生得乐见有不得乐者故生悲心以慈能具悲故言大既言一念即同体慈也医药等民生四事日用急需病者非药饵莫疗身命非饮食不立卧具衾幞綩綖之类尤是老病产妇之要物衣服该卧具中如是布施方使身安心乐故大论云若人饥渴给足饮食感恩则深佛说施远行人远来人病人看病人风寒众难时施是为时施病者施药饥渴与饮食起少病业因缘故得两腋下满相最上味相好衣服卧具金银珍宝施故得金色身相薄皮相故知如来相业咸从施得也二获果如是福利最不思议一百劫中常为净居天主二百劫中常为六欲天主毕竟成佛永不堕恶道乃至百X千生中耳不闻苦声布施名福必得三利故言福利最不思议者军前曰最乃前军第一人此言不可思议中第一不思议也然萨婆多论云房舍卧具饮食汤药是世间法非是离世难得之法今何云最不思议耶此由正行施时一念具大慈心便是成佛根本则知生欲色天先报世乐毕竟成佛施福方终故知最不思议正应毕竟成佛句百劫为净居天者大论云慈心好修善修福极徧净天三界中徧净最为乐故言极徧净准此应在色界三净天中今为净居天主者何也以慈心是清净心施故此中百劫据大劫说二百劫为六欲天主者准大论说众生缘慈是有漏但缘欲界故报生六欲天中言二百劫据小劫也问欲天频遭劫火何能永享六天之福乎答准长阿含三灾坏世界而不坏人次第修禅上生色界欲天既成又还来展转受乐矣问同一慈心行施何乃感报逈别耶答行施之时慈有胜不胜心有净不净故感欲色两界不同寿命长短有异如大论三十三云未离欲布施生人中富贵及六欲天中若离欲心布施生梵世天上乃至广果若离色心布施生无色天中离三界布施为涅槃故得声闻道布施时厌恶愦閙好乐闲静得辟支佛布施时起大悲心欲度一切第一甚深毕竟清净智慧得成佛道诸佛法不可思议随众生X应度者作如是说然千山势止岳边万派声消海上正意在毕竟成佛耳而于行施未成佛间永不堕三恶道常在人天受福于百千岁中耳尚不闻苦声况乎身历恶道二结向成佛分二初结回施报复次地藏若未来世中有诸国王及婆罗门等能作如是布施获福无量更能回向不问多少毕竟成佛何况释梵转轮之报文分二节初结上施福更能下结前回向能作等犹言布施不可不作也如贤愚经长者须达共身子捉绳经精舍身子欣然含笑达问何笑曰汝始于此经地六欲天中宫殿巳成即借道眼悉见六天严净宫殿复更徙绳身子惨然忧色问何忧色曰汝见此地中蚁子耶曰巳见身子言汝于过去毗婆尸佛亦于此地起立精舍而此蚁子在此中生乃至七佛巳来汝皆为佛起立精舍而此蚁子亦在中生至今九十一劫受一种身不得解脱生死长远唯福为要不可不种此唯人天之福犹在生死之里若不为自求人天福报尽回向法界众生则不问施之多少毕竟成佛矣何况句反显也谓佛果尚能克就况释梵轮王人天小果有不成就者哉妙玄四下云轮王是人主位释梵是天主位皆约报果明位果义既有优劣修因必X有浅深五道罪福经云贤者好布施天神自扶将施一得万倍安乐寿命长今日大布施其福不可量皆当得佛道度脱于十方果报不可思议矣二勑普劝学是故地藏普劝众生当如是学当如是者诫勉劝进之意谓必当普劝众生当依上来布施回向而学之也如坚意经佛告阿难广为说布施种生死粮譬如种谷随种而生未有不种而获果实种善得福福自归身故勑地藏普劝众生应当如是而学之也较王臣施福竟二男女施福三初标佛法中福利复次地藏未来世中若善男子善女人于佛法中种少善根毛发沙尘等许所受福利不可为喻何故于佛法中种少福多大论云虽有种种福田佛为第一福田以无量佛法具足是故独说植于佛田佛田能获无量果报余者虽言无量而有差降长阿含佛告究罗檀头婆罗门天及世间人唯佛为最上欲求大福者当供养三佛葢由众生于无始世界中不知于三宝布施故皆尽灭是三宝有无量法是故施亦不尽必得涅槃也故大经云若于佛法僧供养一香灯乃至献一华生不动国此即净土常严不为三灾所动妙乐云人天之善竝可开为缘因今经欲收无始微善咸趣菩提若巳发心随有毫善莫非缘因今地藏本愿正开未X来毫善得福也不可喻者诸佛成就无尽功德故于中植福福亦无尽大论云佛田清净拔爱等诸烦恼秽草净戒为平地大慈悲为良美除诸恶邪咸土三十七品为沟塍十力四无所畏四无碍智为垣墻能出生三乘涅槃果报植种于此无上无比田者其福无尽故所受福利不可譬喻也二较佛法中福利三初施供圣像福二施供大乘福三施修经典福今初又二初直明施福复次地藏未来世中若有善男子善女人遇佛形像菩萨形像辟支佛形像转轮王形像布施供养得无量福常在人天受胜妙乐初标能施人次明所施田布施供养修殊胜之因常在人天受微妙之果以佛菩萨等教人出苦是众生敬田轮王虽生死未出其以十善化世兼有水土乃黎氓恩田故有布施供养均得无量之福大论云财为恶心因缘常应自舍何况施得大福而不布施悭为凶衰相为之生忧畏洗之以施水则为生福利故得福无量也常在人天等正得福处何故经文前后必说人天受乐准大论以人中结使薄厌心易生天中智慧利故二处易得道余道不尔复次言天则摄一切天言人则摄一切地上生者何以故天上则天大地上则人大是故前后举人天也一往则在人中天中受乐究竟指菩提涅槃觉法寂灭之乐故光明疏以人表三十贤X位天表十地圣位受第一义天之乐大论云人修布施者名闻满十方智者所爱敬入众无所畏命终生天上久必得涅槃是也二回向叵喻若能回向法界是人福利不可为喻大论云佛说二种施中法施为第一以财施果报有量法施果报无量财施欲界报法施三界报亦出三界报若不求名闻财利力势但为学佛道弘大慈悲心度众生老病死苦是名清净法施若不尔者为市易法复次菩萨知诸法实相如涅槃不尽福德入诸法实相故而亦不尽故福利不可为喻也二施供大乘福二初直明施福复次地藏未来世中若有善男子善女人遇大乘经典或听闻一偈一句发殷重心赞叹恭敬布施供养是人获大果报无量无边遇者遘也庆幸之语以佛法难闻难遇今此一旦遇之如饥者之遇王饍鼓腹而歌旱苗之遇甘雨勃然而兴其乐为何如哉大乘者即方等诸经准起信论有三一体大谓一切法真如平等不增减故二相大谓如来藏具足无量性功德故三用大能生一切世间出世间善因果故一切诸佛本所乘故一切菩萨皆乘此法到如来地故既为出世大人所乘名大乘也听闻等者涅槃经云听法因缘则得近于大般涅槃以开法眼故世有三人一无目譬凡夫人常不闻法二一目譬声闻虽暂听X法其心不住三二目譬菩萨专心听法如闻而行以听法故得知世间如是三人今既闻是章句信心清净则生实相法眼即使一偈一句亦复增进菩提故须发殷勤尊重之心赞叹人法而恭敬之布施人法而供养之故善恭敬经佛告阿难若有从他闻一四句偈或书之竹帛所有名字于若干劫取彼和尚阿阇黎等荷担肩上或背负顶戴常将一切音乐之具供养是师尚不能具报师恩若于和尚所起不敬心恒说于过我说愚痴极受多苦于当来世必堕恶道是故我教汝等常行恭敬尊重之心爱重三宝甚深之法必获无量无边之大果矣二回向叵喻若能回向法界其福不可为喻付法藏经云一切众生欲出三界生死大海必假法船方得度脱法是众生真善知识作大利益济诸苦恼所以然者一切众生志性无定随所染习近善则善近恶则恶若近恶友便造恶业流转生死无有边际若近善友起诸敬心听受妙法必能令离三涂苦恼由此功德受最胜乐如昔婆罗门诣华氏城衒卖髑髅诸优婆塞即以铜筯穿耳彻过者多价半彻者少价不通者不与直婆罗门问故答曰彻者此人生时听法智慧高胜相与多价半者虽听经法未善分别故与少直全不通者都不听法故不与价持此全彻髑髅起塔供养尚得X生天况能至心听受经法供养恭敬持经人者此之福报实难穷尽未来必当成无上道故佛说坚意经佛告阿难其有好心善意之人闻佛明法一心而听能一日可不能一日半日可不能半日一时可不能一时半时可不能半时须臾可其福不可量不可訾也是故智者欲得无上安隐快乐应当至心勤听经法今既自听大乘经典复更赞叹恭敬供养大乘人法总回向法界其所得福当与十方虗空同量故不可譬喻也三施修经典福二初自他修福复次地藏若未来世中有善男子善女人遇佛塔寺大乘经典新者布施供养瞻礼赞叹恭敬合掌若遇故者或毁坏者修补营理或独发心或劝多人同共发心大乘经典即黄卷赤轴宝箧琅函若新装潢者则当布施于人供养令其瞻礼赞叹恭敬合掌即名法施也若遇毁损破坏者即当修治补完经营料理昔贤云或开闭箱箧虫蠹朽烂或挽脱漏譌纸墨破裂自不修理不肯流传未免得罪法宝有违佛制若不能修治不可烧化如五百问云戒律不用流落可烧不答不得不知有罪烧舍堕若知烧有罪故烧犯决断与方便破僧同亦如烧父母故目得迦云诸余叶纸佛经磨灭应拭故者更可书新明文昭晰勿蹈重愆此明自发心修理下乃劝X人同发若如是为之即菩萨人矣二自他获报如是等辈三十生中常为诸小国王檀越之人常为轮王还以善法教化诸小国王受劝者为小王以附化能劝者作轮王而统御四自侵经云能施与者今世后世长得安隐为生死粮世世豪富皆蒙得安有布施者边人助喜得福无量况其施主手自斟酌后世所生福随身报若影随形响之应声矣檀越者内传云梵云陀那钵底译为施主陀那是施钵底是主而云檀越者本非正译略去那字取上陀音转名为檀更加越字意道由行檀舍自可越度贫穷妙释虽然终乖正本准大论檀有多名世间檀出世间檀圣人所称誉檀圣人所不称誉檀佛菩萨檀声闻檀其间有净不净还以善法教化小国王者金轮化世必以同行十善为本例昔有五王往来友善其最大者字普安王习菩萨行余四小王常习邪行大王欲度唿来上殿七日娱乐四王告别大王怜愍语小王言各说所乐悦乐之情一王愿春月树木荣华游戏原埜为乐一王愿常作国王出入行来为乐一王愿妇儿端正极情快意为乐一王愿父母眷属常共美食素琴为乐大王言此非久乐四王言王乐云何大王言我乐不生不死不苦不乐不饥不渴不寒不热存亡自X在此是我乐四王言此乐何处大王言吾师号佛近在祗桓诸王欢喜同诣佛所作礼退坐大王跪白我等今得为人闇钝无知深着世乐不知罪福愿为我等说其苦谛佛为广说八苦四王闻巳心开意悟即得须陀洹道白普安王言大王真是大权菩萨化导我等令得道迹大王之恩我本观诸宫殿心情爱着不能远离今覩宫殿如视秽厕无可乐者即舍位付弟各出家为道此轮王教化小王之例详如长阿含金轮王统化四洲以十善也三结向法界功德二初指修善事复次地藏未来世中若有善男子善女人于佛法中所种善根或布施供养或修补塔寺或装理经典乃至一毛一尘一沙一渧此皆结上之文然每言佛法中者葢奉事余道不出生死徒自勤苦非涅槃因故福田经佛告天帝九十六种道中佛道最尊九十六种法中佛法最真九十六种僧中佛僧最政所以者何由如来从阿僧祇劫发愿诚谛殒命积德誓为众生六度四等众善普备得慧成满三界天尊无能及者其有众生发一敬心向如来者胜获大千世界珍宝施矣是为最尊无上之道故教善男女等必须于佛法中种善根也准大论有三善根无贪无瞋无痴一切诸善法皆从三善根生增长今言善根因缘供养之具所谓华香灯明及法供养持戒诵经等X以善心供养故名为善根布施非即是福但能破悭贪开善法门善根名为福故不间毛尘沙渧竝取乎心心大则大心小则小若心冥法界即福等虗空如大论佛与阿难从舍婆提城乞食时婆罗门王立制若与佛食与语当罚金钱五百文佛与阿难空钵而出见一老婢持破瓦器盛臭潘淀出门弃之见佛空钵心念欲施佛知申钵从乞婢即净心施佛佛语阿难此婢因施十五劫中天上人间受福快乐不堕恶道后得男身出家成辟支佛当时佛边一婆罗门即言汝是净饭王之太子何故为食而作妄语佛即出舌覆面上至发际而语之言汝颇见如此舌人作妄语不彼即生信心言我不解小施报多佛言汝颇曾见希有事不答言我曾见尼拘陀树荫覆五百乘车佛问树种大小曰大如芥子三分之一佛言谁信汝彼言实尔佛言我见此女净心施佛得大果报亦如此树因少报多时婆罗门心开意解向佛忏悔佛为说法得须陀洹果即大唱声言一切众人甘露门开如何不出诸人闻巳皆送五百金钱与王请佛供养王与羣臣亦归依佛佛为说法悉获道果故经云可以为施不限多少是也二示回向法二初向理千生受乐如是善事但能回向法界是人功德百千生中受上妙乐X初句通指巳上所修善事虽有上中下别既回向法界亦何间于大小是以百千生中修因不替施福常存资法身而五果皆常益慧命而四德咸显上妙法乐受用靡穷如襍藏经目连见一天女坐一莲华上纵广百由旬此华独妙殊于余者所欲资生之具宫殿饮食随念欲得尽从华出进止随身目连问言作何善行受报如此答言迦叶佛灭度后遗零舍利诸弟子辈建七宝塔高广四十里时我作女人出见塔佛像信敬情发念佛功德脱头上华奉献于像以是因缘故受报独妙如此是则华因小善得报如斯其修塔寺回向法界自应百千生受上妙乐矣二向巳三生受福如但回向自家眷属或自身利益如是之果即三生受乐舍一得万报初二句翻其不能回向之心使福果局限有尽眷属者天性相爱更相臣顺也才言自家便不能念及它人胞与之义乖矣自家眷属者五苦章句经云父子夫妇兄弟家室知识奴婢有五因缘一怨家二债主三偿债四本愿五真友今凡夫之人罔识来源不计无常而反贪爱言有父母兄弟妻子中外亲族疾病忽至困劣着牀晓语亲族分取吾痛皆言不能疾者乃觉五种亲戚谓当益巳当助汝等勤劳治生随时给足使身随贪自缚自侵忧念九X族妨废善行坏乱善心老病死来善恶苦乐独自当之无有代者未得道者皆有此念不能施与守道为德呜唿今世人至死之际犹复弥留而不察者如来深为怜愍故特点逗此言令人回施故言若为眷属自身秪得三生受人天福果福尽还堕故永嘉云住相布施生天福犹如仰箭射虗空势力若尽还堕地招得来生不如意经说住相布施名第三生怨正此谓也舍一得万报者如旧襍譬喻经云昔舍卫城外有妇人清信佛自至门乞食妇以饭着佛钵中却行作礼佛言种一生十种十生百种百生千种千生万种万生亿得见谛道其夫不信默于后听佛呪愿夫曰言何过甚施一钵饭乃得尔福复见谛道佛言汝见尼拘陀树高几许耶答高四五里岁下数万斛问其核大小答如芥子佛言汝语过甚何有种一芥子乃高四五里下数十万子答实如是佛言地是无知其报力尚尔何况人是有情欢喜以一钵饭上佛其福甚大夫妇心开意解即得须陀洹道此出如来金口宁不信耶然以未回法界得果秪三生与万报耳较竟二结示是故地藏布施因缘其事如是此结示因果总叹不尽以完地藏较量业道施福之问故总指王臣男女等所修之因所得之果故云其事如是无奈世人信者施不尽力不信者全X不能行今举事证之譬喻经说昔有二比丘俱得须陀洹果一人常行教化乞丐以用作福一人但直坐禅自守不乐作福语乞者言何不坐禅空自勤苦修福者言佛常说比丘当行布施后俱命终生长者家作福者为长者子奴婢承给衣食自然快乐无极坐禅者生为婢子在地独坐饥渴啼哭俱知宿命时长者子语婢子言我本语汝当布施不肯用语是汝自过何为啼哭后时俱求出家皆得阿罗汉长者子常直端坐人皆竞送衣食来与其婢子者在外乞求人无与者常受饥渴以是因缘行道之人不但持戒禅诵亦当布施作福大爱道经云今世灭罪后世得申有财不施世世受贫故入道必以智慧为本智慧必以福德为基譬之鸟备二翼鯈举万寻车足两轮一驰千里缘了之资成正因事度之助开佛性不可不信也正说竟大章第三流通二初别流通二总流通初分三初地神护法流通二见闻利益流通三嘱累人天流通流名下注通名不壅欲使正法之水从今以注当圣教筌弟不壅于来世以如来说法秪益现机必假结集流传令羣生取为修行方轨如耳提面命证果无遗以见我佛慈隆即世悲臻后劫故须流通也今先护法流通初品题地神护法品第十一二品文二初坚牢叹德二教主述成叹德中二X初通明昔遇尔时坚牢地神白佛言世尊我从昔来瞻视顶礼无量菩萨摩诃萨皆是大不可思议神通智慧广度众生尔时者说四章方竟时也梵名涅哩锄此翻坚牢有二义一约事取力能承载发生资益地味养育万民安立羣品二约法以智度法门常无改变常也能荷山川乐也能生万物净也地力自在我也具此四德称神以具事法二义故名坚牢地神问地神男耶女耶答女神也准长阿含二十佛告比丘有四大天神一地神二水神三风神四火神昔者地神恶见言地中无水火风佛言地中有水火风但地大多故地大得名次第说法地神欢喜佛为说四谛地神即远尘离垢得法眼净白言我今归依佛法僧尽形寿不杀乃至不饮酒听我于正法中为优婆夷水火风神亦然故知是女神也释题中以坤母配夫主干父非臆说欤白佛者意道弘经必借地转法须赖食地固由我主之食亦由我生之若吾不护持其何以流通哉故于天宫大会之前无量地神之内毅然任护法之重担故越班而陈白也先标我从昔来显巳发心匪朝伊夕瞻视顶礼等显所值圣流之多皆非聊尔之人大不可思议神智之褒美通慧乃度生器具即三密妙轮如散脂大将云我现见X不可思议智境光疏云若境可以智知可以口说者境则非密不可智知不可识识不可名不可说是名不可思议密境今诸菩萨皆以三密广度众生故皆是大不可思议之通慧也二别赞今闻二初赞地藏德三初叹誓愿深重是地藏菩萨摩诃萨于诸菩萨誓愿深重世尊是地藏菩萨于阎浮提有大因缘总标地藏誓愿偏与阎浮有缘皆在下文二举大士例显如文殊普贤观音弥勒亦化百千身形度于六道其愿尚有毕竟文殊普贤弥勒如前观音如后准十轮经除文殊普贤观音等诸大菩萨余皆不及地藏今地神併谓文殊等悉逊一筹非谓功德有优劣正以誓愿有毕竟不毕竟耳亦化等如大论云徧吉菩萨一一毛孔常出诸佛世界及诸佛菩萨徧满十方以化众生文殊分身变化入五道中或作声闻缘觉或作佛身如首楞严三昧经中说文殊过去作龙种尊佛七十二亿作辟支迦佛观音如普门品三十二应及诸传记所载尤多弥勒如傅大士布袋僧之类此据近者言耳以诸大士应现无方故总云亦化百千身形等然其愿念皆有尽时非不毕竟也者三显教化难量是地藏菩萨教化六道一切众生所发誓愿劫数如千百亿恒河沙如前二护供养人二初塑像供赞得利益二读经供像销横事初分三初修因世尊我观未来及现在众生于所住处于南方清洁之地以土石竹木作其龛室是中能塑畵乃至金银铜銕作地藏形像烧香供养瞻礼赞叹真智靡方不局东西南北法身无像岂假铜銕金银然地乃供像之所像为起敬之门被俗之仪不坏假名谈实相阐性之法必由假相悟真容故依处而作相也然言于所住处亦地神据迹之言若论其本何所论处四智无以辩其端五眼罔能窥其奥如十轮经好疑问菩萨白佛言此善男子从何而来所居佛国去此远近佛言如是大士随所止住诸佛国土随所安住诸三摩地据此岂局一方一处耶今言南方作室者按起世经当阎浮洲南二銕围山外有阎摩王宫殿住处地藏偏X现身地狱作幽冥教主故就垂形之处作室于南即大集会中从南方世界现香雨华云而来之意葢以午为中道离为南方为正为日为明丽离中虗故明像诸法空则智日当阳徧照天下故据迹处作室供像正令人人出坎陷之幽途升离明之阳地以阴主死而阳主生也清洁地者准密部诸仪作坛法必须穿去秽土取下净土于空闲幽林或河边净地作之方称如法故今亦云于清洁地龛龙窟也从合取蛰而坯户之意静之极也夫龙为纯阳之精天道之变化备矣阳首潜龙乃以不见成德何哉正见天道浑浑无声无臭龙潜弗潜混沌穿漏庶以见现而不现隐而不隐会阴阳而一致泯修性以同源斯即谛观不别绝学之法门也余如文二得益二初标示十利是人居处即得十种利益此显人尊处胜葢既闻地藏菩萨不思议誓愿威神即能信解而复作室塑像供养礼赞初则一念信解次则兼行六度既是尊重弟子住处随所住地竝名吉祥故每萃休征有十种利益也二征列十名何等为十一者土地丰坏二者家宅永安三者先亡生天四者现存益寿五者所求遂意六者无水火灾七者虗耗辟除八者杜绝恶梦九者出入神护十者多遇圣因X初句征一者下列次第相生则有十利首相土地以立其居次明家宅以安其身乃至鬼神护助以终遇圣因丰壤者丰盛大也丰则祭当备物故取豆大而满为丰从甡盛而又盛也按禹贡厥土惟白壤注云无块柔土曰壤白以见其色之纯壤以见其性之美周官大司徒辩十有二壤之物而知其种以教稼穑树艺然辩土宜有二以色以性大槩五色好土皆种艺丰壤如云厥土黑坟厥土赤坟等故周礼地官注壤赤土以万物自生则言土以人所耕艺则曰壤壤和绥也逸雅训瀼取肥濡之意世记经云阎浮提所有国名曰沃壤丰乐多出珍宝林水清净是也既得丰壤之土地则家宅可永安矣家从宀从乑则父子兄弟夫妇同室而和乐矣宅从宀从乇则择吉託处休征着而灾眚殄矣生者既安福资祖祢亦蒙善业竝得生天先亡尚尔况作室严像乎例如金光明云若有众生为供养经典故庄严屋宅乃至张悬一幡一葢及以一衣欲界六天巳有自然七宝宫殿是人命终即得生彼各各自然有七天女共相娱乐日夜常受不可思议微妙快乐今亦云然不惟先亡生天亦使现在益寿光明云阎浮提内药草树木根茎枝叶华果滋茂美色香味皆悉具足众生食巳增长寿色力辩安六情诸根具足通利是也既有寿X巳而诸事不谐曷足贵乎今凡所祈求莫不遂意从志曰遂亦称也所谓随意所用受于快乐种种饮食衣服卧具宫殿屋宅树木林苑河池井泉悉皆具足无不遂意是也遂意在内灾祥在外若所谓水火者民生不可一日阙者也葢水流湿润乎万物故居北方坎位火就燥熯乎万物故居南方离位水火既济则万物生成傥火水不时则万物焦烂何况商羊现舞回禄潜临则灾祸非浅矣内外虽获安宁又须辟除虗耗耗说文云稻属吕氏春秋云饭之美者玄山之木南海之耗是也若荀子云多而乱曰耗则是减损虗耗董仲舒策云察天下之息耗是也光明云若此国土有诸衰耗种种艰难以我等力故令如是种种百千衰耗之事悉皆灭尽是也昼既诸缘顺适夜须眠梦安祥今百凡恶梦如木之根皮杜塞而不申如麻之头绪断绝而不续也日居月诸坐享贞吉昼出夜入尤望安宁今修福善出入神护光明云我等四王二十八部诸鬼神等及无量百千鬼神以净天眼过于人眼常观拥护此阎浮提是也巳上九种皆世间利益第十圣因乃出世利益圣正也乃出世正圣之修因也如闻法悟道修斋布施塑像修塔补治经像之类涅槃经云善知识者令人渐远恶法增长X善法本未有定慧解脱解脱知见即便有之未具足者则得增广如是圣因恒多值遇若不因修供大士曷克臻此十利乎三结成世尊未来世中及现在众生若能于所住处方面作如是供养得如是利益通结修因得益二文十轮经云善男子假使有人于其弥勒及妙吉祥并观自在普贤之类而为上首殑伽沙等诸大菩萨所于百劫中至心归依称名念诵礼拜供养求诸所愿不如有人于一食顷至心归依地藏菩萨令诸有情所愿满足如如意宝亦如伏藏如是大士为欲成熟诸有情故久修坚固大愿大悲勇勐精进过诸菩萨是故汝等应当供养偈曰假使百劫中赞说其功德犹尚不能尽故皆当供养所以供养者得如是之利益故也二读经供像销横事复白佛言世尊未来世中若有善男子善女人于所住处有此经典及菩萨像是人更能转读经典供养菩萨我常日夜以本神力卫护是人乃至水火盗贼大横小横一切恶事悉皆销灭初明经像住处次明力护灭恶此见地神护法之心与光明会上发愿护经同彼云若随是经典所流布处我当在中常作宿卫是也水火销灭即上六七八三事大横如药师经九横死小横如九横经一切恶事如光明所谓以是经故恶梦蛊道五X星诸宿变异灾祸一切恶事消灭无余无量鬼神及诸大士昼夜精勤拥护四方令无灾祸永离诸苦应心适意随其所乐岂非恶事销而善事萃灾横灭而祯祥集者乎世有不信之人谓是诱进之语岂不闻积善之家必有余庆积不善之家必有余殃又不闻出言善千里之外应之出言不善千里之外违之言行乃君子之枢机动天地感鬼神得不敬且慎乎二教主述成二初赞德又二初直赞神力佛告坚牢地神汝大神力诸神少及大神力即指下文诸神即是同类如善财参安住地神时百万地神各放光明谓此等地神佥不及尔之神力也二转释主物何以故阎浮土地悉蒙汝护乃至草木沙石稻麻竹苇谷米宝贝从地而有皆因汝力初二句总释乃至下别释光明会上地神自言而此大地深十六万八千由旬从金刚际至海地上悉得众味增长具足丰壤肥浓过于今日草木等然世界初成之后草木稻麻等种子从何而有准长阿含有大乱风从不败世间吹种子来生此国一根子二茎子三节子四疐中子五子子是为五子固因地神威力亦由众生业感准业报差别经云复有十业能令众生得外恶报若有众生于十不善业多修习故感诸外物悉不具X足若修十善业与上相违此因众生恶业炽盛以致地神不护减损万物若多修德增其威力万物加美故地神云是金光明若广说时我及眷属所得功德倍过于常增长身力心进勇锐世尊我服甘露无上法味巳阎浮提地丰壤倍常如此大地众生所依悉能增长一切所须之物令诸众生随意所用受于快乐今故赞云阎浮土地乃至宝贝凡是地所有者皆因汝力而致之也二述事二初述成称扬利益事又当称扬地藏菩萨利益之事汝之功德及以神通百千倍于常分地神称扬赞叹乃普贤十愿中第二门葢一念称扬万德自具故诸佛子凡来法会初见久闻宣流梵呗今地神不惟能主阎浮提物复更赞扬地藏利益之事则为护法地神其福业慧业自然深广功德神通亦叵思议较余地神超过万倍何也良由大士威德神通不可思议譬之诸天甘露不间贵贱长幼若有甞者无不长生而不死也者二述成读供拥护事二初男女供像读经若未来世中有善男子善女人供养菩萨及转读是经但依地藏本愿经一事修行者初明人法但依下令专修即制心一处无事不办X也梵语腻地此云依依凭也凭此经功出离苦海也涅槃明四依此即依了义经不依不了义经之指古语云千羊之皮不如一狐之腋故知众典不及此经以人有思议不思议经有开显未开显今专读不思议开显之经罪顿消而功速成何事多求襍乱心志此即南岳有相安乐行也言修行者谓如说而行若闻而不行如说食数宝何济饥贫谚云说得一丈不如行得一寸是真实训世语耳二拥护除灾证果二初地神拥护除灾汝以本神力而拥护之勿令一切灾害及不如意事辄闻于耳何况令受勑地神拥护者以此善信若佛现在足称四信今于灭后可当五品以读经是第二品供养乃第四兼行六度品始由一念信解以至深信观成当知五品观行为如佛故令拥护也本神力者约事指主地为本约法指四德为本由此本故神力倍余拥护者如光明坚牢白佛言说法比丘坐法座时我常昼夜卫护不离隐蔽其形在法座下顶戴其足一切灾害等所谓我等诸王及诸鬼神既舍离巳其国当有种种灾异彗星现怪流星崩落五星失度两日竝现日月薄蚀恶虹数现大地震动暴风恶雨此灾既起侵害人民故云灾害又云谷米涌贵饥馑冻饿怨贼侵掠人民多苦其地无有可爱乐处此不如意事也今既供像读经唯依本愿X修行此等灾害不如意事尚不辄闻于耳况眼见身受耶二诸天拥护证乐二初示拥护人非但汝独护是人故亦有释梵眷属诸天眷属拥护是人初句谓不但汝地神独护若果如上修为亦有梵释诸天眷属皆来拥护矣如四天王白佛言是人若得闻是经典能得未来现在种种无量功德我当隐蔽不现其身为听法故当至所止讲法之处大梵天王释提桓因大辩天神功德尊天散脂鬼神大将军等二十八部鬼神大将摩醯首罗摩尼䟦陀鬼神大将鬼子母及五百鬼子无量百千万亿那由他鬼神诸天如是等众为听法故悉自隐蔽不现其身至是人所止讲法之处金光明方等圆经天龙神鬼拥护若斯况今开显最上之典其梵释天等拥护之力奚俟更言哉二释拥护意何故得如是圣贤拥护皆由瞻礼地藏形像及转读是本愿经故自然毕竟出离苦海证涅槃乐以是之故得大拥护初句征圣谓真正贤名善直又主者名圣眷属名贤以正直者为天为神耳皆由下释释中三意初二句正释意自然二句示获益言苦海者准长阿含四大海水醎苦有三因缘一有自然云遍满虗空至光音天周遍降雨洗濯天宫涤荡天下从梵迦夷天宫乃至八万天下诸山须弥山王皆洗濯X涤荡其中秽恶醎苦诸不净汁下流入海合为一味二昔有大仙人禁呪海水长使醎苦人不得饮三襍众生居其身长大或百由旬至七百由旬唿噏吐纳大小便中故海水醎苦今指业海苦有万端既由礼读出离无难言自然则不加勉强说毕竟则到底不虗是故行者应当至心若至心者所求必获出苦证乐此正教主天宫付嘱之心亦地藏幽途化人之念切在专行因果不爽如毛发者也以是二句结护意如文地藏菩萨本愿经卷下科注卷之五地藏本愿经科註X卍XXX地藏菩萨本愿经卷下科注卷之六古盐匡菴青莲苾蒭灵椉父辑二见闻利益流通谓见地藏之像闻地藏之名无不获大利益例同观音闻名见身心念者皆能灭苦见身致礼即身业机闻名故称即口业机身口由心即意业机机感既成冥显自应如地草木一雨均霑无不获润流通之益功叵量矣初品题见闻利益品第十二二品文分二初释迦现相叹德事二观音请说为流通初分二初顶门放光证事X尔时世尊从顶门上放百千万亿大毫相光自尔时至告诸大众皆经家所叙之文恰于地神护法品后放光者为证前起后令诸众生覩相悟心各各自知一段不思议本有之常光也从顶二句总标梵名乌瑟腻沙此云佛顶而言门者禅祕要经云人身三分脐为中原头为殿堂顶为天门故曰顶门葢头为一身之主顶乃一首之尊故大论阿私仙人云头中顶相无能见上若天若人无有胜者表一切种智超因极果也门有能通当体二义由此地藏妙像嘉名瞻礼称念而进于极果者能通之功也此顶人人本具略不假借则六道与地藏总是一身众生与如来原非两体当下即是奚假从门而入当体之意也上者从顶放光表自极智体上起此大光明用其体原一生佛同具故而用不一随机施设故此即一念三千至理互具互遍故有百千万亿大毫相光即表三德大即法身以遍满故毫相即解脱外实内空故光即般若照了万法故身大故毫光亦大毫空故大光亦空光照故大毫亦照三一不相离一三非可混不竝别纵横生佛同具证既总标巳下别明之所谓白毫相光大白毫相光瑞毫相光大瑞毫相光玉毫相光大玉毫相光紫毫相光大紫毫相光青毫相光大青毫相光碧毫相光大碧毫相光红毫相光大红毫相光绿毫相光大绿毫相光金毫相光大金X毫相光庆云毫相光大庆云毫相光千轮毫光大千轮毫光宝轮毫光大宝轮毫光日轮毫光大日轮毫光月轮毫光大月轮毫光宫殿毫光大宫殿毫光海云毫光大海云毫光毫相是一即用之体光色不同即体之用法华文句以五色譬五道青譬地狱因果黄譬饿鬼赤譬畜生白譬人天小色像譬二乘大色像譬通菩萨短色像譬别菩萨长色像譬佛因果诸文开合随意正法念加长短等此由法华九界同归三乘咸会故文句作此引用今就地藏偏哀六道三涂故且譬五道事有专属耳白毫相光三十二相之一梵语叔离此云白色西方正色也白乃本质居众色之先白可受彩起诸光之色揽而可识曰相炽然如燄曰光大轮云白毫眉间峙白光踰琉璃在因行布施时适可前人意起自在业因缘又咨嗟歌诵闲居之德故有眉间白毫外具八楞中空右旋三十二相功德增为千倍乃成额上白毫相一千毫相功德增为百倍乃成一顶骨相是故如来最为尊胜今从极顶放毫相光全彰不思议事也言大者较前尤为胜妙下倣此瑞毫相光以玉为信曰瑞又祥瑞也天以人君有德将钖之历年钖之五福先出此为信今表六道乘地藏力三涂清升人天成佛故现此祥瑞之毫光也玉毫相光玉乃天地精英具温润之德琢磨可能成器此表五道离火宅之燥增性山之润出三涂之非器入四圣之瑚琏也紫毫相光梵名罗差或勒叉此云紫色乃黑赤之间色以表襍类众生获益止观云众生禀益不同或襍益不襍益是也青毫相光梵名尼罗此云青色东方属木由水而生似黑而浅色则扬矣以表地狱黑业由之生气满盈发菩提树之枝柯矣碧毫相光说文谓石之青美增韵云深青色此表地狱中利根如调达在狱乐如三禅阇王入拍毱地狱暂入即出之类红毫相光梵名阿卢那此云赤色南方属火气盛而明从大火为意但视红微晦故特言红红从纟从工乃女工纺绩织纴功力也此表畜生由闻名见像即发心加行所迷正因由之而显同红字之功力矣绿毫相光绿浏也泉水上视浏然绿色是青黄之间色总表狱鬼同入法流也金毫相光梵名伊尼延此云金色金有五色黄金为长久埋不变百陶不轻以表饿鬼虽久埋恶趣而佛性不失中道藏开顿离枵虗也庆云毫相光西京襍记云瑞云曰庆云曰景云云五色曰庆或曰卿此表离五住烦恼显五分法身之祥征也千轮毫光此下轮光较散光尤胜葢表说圆法被圆根入圆门获圆益故十轮云轮者如满月光清凉无碍徧诸虗空照触一切无障境界逸雅训纶言弥纶周匝也精薀云车所由以X运转者以其形圆也而其妙尤在中虗矣言千者千辐之毂表六道一念千如至此显着圆转无碍也宝轮毫光与上同此重宝字如契经云若剎帝利种绍灌预位于十五日斋沐升殿东方忽有金轮宝现其轮千辐具足毂辋舒妙光明来应王所定是金轮王此表五道具圆根者蒙地藏以法水灌顶超入圆向金轮将绍法王之位也其间或入銕轮乃至摩尼轮不可定判日轮毫光现日天子宫殿也日实也光明盛实表菩萨智光无私照也大论云如日天子怜愍众生与七宝宫殿俱遶四天下从初至终常不懈息日光普照无憎无爱随其高下深浅悉照菩萨亦如是从初发心为度众生无有懈息出于世间住五神通处于虗空放智慧光明灭邪见戏论譬如朝露见日则消是也月轮毫光现月天子宫殿也月缺也满则缺也此表大士具智断二德故能除五道热恼益四众清凉然此二轮正表大士权实二智照理鑑机也宫殿毫光光现宫殿也释宫如题殿乃堂之高大者具岧嶤高耸之奇昭轮奂周明之美表三涂超出人天显五道同归佛果故现高显之相也海云毫光以光云遍覆如海无垠此表生佛一如依正不二染净同源苦乐无异如海莫测边涯如云原无分别故知情生分别法法条然智入一无事事平等终于海云良有以也二口轮出音X叹事于顶门上放如是等毫相光巳出微妙音告诸大众天龙八部人非人等听我今日于忉利天宫称扬赞叹地藏菩萨于人天中利益等事不思议事超圣因事证十地事毕竟不退阿耨多罗三藐三菩提事初二句结前出微下正告如是者指叹之词以佛顶毫光胜妙第一故指而叹言有如是耶然如名不异是曰无非则生佛同由实相是非竝契真如此我佛付嘱之本心亦大士领命之初意净秽总入一光依正同成一色故经家叙出不思议境而叹言如是故知最初放光表极圣三密而说法为要故光从口出此表六道克就圆因将趣极果而证入为要故光从顶放光相似同意各有攸归也大众是总天龙等是别皆所告之机听我者不惟事关深远化涉始终且又嘱人天于未来绝不类寻常之小事必须专心承听方晓叵量威神于人天下结叹四章利益等事结名章以称名读经人天俱解脱故不思议事结体章然体属理今何指事当知始终所依迷悟竝具即理之事故独当不思议事超圣二句结宗章宗必因果同成故不退菩提结用章地藏巧施方便为令成就菩提若准法华四一初句叹教一设教被机人天得益故次句叹理一竝由理具方有事用故三四二句叹行益行必超因能证果故第五句叹人一既得毕竟X菩提世出世间第一人故皆言事者与法华如来为一大事因缘故出现于世同葢世出世间内外善恶大小圣凡无一不事事者但作用不同譬之琴瑟箜篌音韵似一吹弹者异耳然观结叹文意似都指后何也葢由观音所问之事与前逈异特显四章之妙通贯前后以后形前愈彰深致不可以前劣后优随文失指也二观音请说为流通二初当机述请二如来赞许初中二初经家提名叙仪说是语时会中有一菩萨摩诃萨名观世音从座而起胡跪合掌此见宾主击扬之妙契师弟敲唱之相应世尊所以对众而结叹意启观音乘赞而蹑问故佛说是语时观音即起白佛啐啄同时斯之谓矣西音名阿那婆娄吉低输此云观世音观是能观之智以三智照正性察本末也世音是所观之境万像隔别类音殊唱菩萨弘慈俱令脱苦境智合标名观世音二大士述叹请说三初述前所叹功德又二初述地藏威神白佛言世尊是地藏菩萨摩诃萨具大慈悲怜愍罪苦众生于千万亿世界化千万亿身所有功德及不思议威神之力世尊欲称扬众事观音接口便问其由则知所问X所答者皆不外乎是矣然必假观音者以志同道合均与阎浮提有大因缘也如赞地藏具大慈悲乃至不思议神力此亦观音之实事耳准悲华经乃过去无诤念王第一太子名曰不眴受宝海梵志所劝遂发弘誓故宝藏佛言汝观天人及三恶道一切众生生大悲心欲断众生诸苦恼故欲断众生诸烦恼故欲令众生住安乐故今当字汝为观世音汝行菩萨道时巳有百千无量亿那由他众生得离苦恼汝为菩萨时巳能大作佛事以其德业相齐方能发起故假大士承机申请也二述诸佛赞德我闻世尊与十方无量诸佛异口同音赞叹地藏菩萨云正使过去现在未来诸佛说其功德犹不能尽诸佛同赞之言有意无文其意有二远则指佛在伽罗帝耶山诸牟尼仙所依处大集会上广为赞叹一也近则指佛在忉利天宫十方诸佛同集分身地藏偕临正当释迦赞地藏众事之时安知诸佛不同赞乎二也何故正使三世诸佛说其功德犹不尽耶以地藏行山高逾须弥愿海深过溟壑况智慧神通皆不思议奚能称量耶二述今欲赞益事向者又蒙世尊普告大众欲称扬地藏利益等事向者之指亦有远近远指赞叹品初之文近指放光后告众之事三正请为众扬德X唯愿世尊为现在未来一切众生称扬地藏不思议事令天龙八部瞻礼获福此明称扬地藏之意正为天龙八部瞻礼获福耳良由一切众生妄着我人隋慢成性封迷累劫不识三尊愚蠢㳂流罕逢十圣宁知命如风烛难可驻留形同石火岂容长久况复五浊交侵四蛇常逼不礼三宝难越四流是故行者常须作意不得自堕恐无常忽至瞻礼无门譬鼠入角路穷何趣故佛偈云命如风中灯不知灭时节今日复明日不觉死轮至冥冥从业缘不知生何道况瞻礼佛菩萨时则灭无量生死之罪而集百千善缘之福如增一阿含云礼佛有五功德一端正二得妙声三多饶财四生处高贵五生天上故使人天瞻礼地藏自然获福矣二如来赞许四初赞德二初赞娑婆有缘功德佛告观世音菩萨汝于娑婆世界有大因缘若天若龙若男若女若神若鬼乃至六道罪苦众生闻汝名者见汝形者恋慕汝者赞叹汝者是诸众生于无上道必不退转常生人天具受妙乐因果将熟遇佛授记初总赞若天下别赞标娑婆有缘乃机感偏宜然大士化缘无剎不现也大因缘者谓生起助成有不思议极大之功止观云善知识者是大因缘所谓化导令得见佛如无尽意问云以何因缘名观X世音佛以七难二求答出其事别行疏云因缘甚多略言境智若就众生则以善恶两机为因圣人灵智慈悲为缘若就圣人观智慈悲为因众生机感为缘此即因圣缘凡因凡缘圣大槩不出四悉檀别赞中以三双六只之机及六道罪福之感以显大因缘也天龙上下一对男女内外一对神鬼幽显一对略其中间剎帝利婆罗门及出家在家二众声闻缘觉菩萨故云乃至然偏举天龙等以皆有生老病死也闻名等即普门品闻名及见身能灭诸有苦是恋慕者以大士威神具大悲施无畏故令羣生眷恋思慕长阿含云欢喜欲见忆念不忘生恋慕心是也恋慕不巳即申赞叹然威神之力叹莫能穷详普门品是诸下明効验既蒙利益毕竟成佛虽现身应物列四八之殊其说法被机分十九之异而大士本意在阿耨菩提常生人天等明其未成佛道之间毕竟不堕恶趣人天受乐修集善因因圆果熟遇佛授记此皆大因缘事也故大品云菩萨摩诃萨欲知诸法因缘当学般若波罗蜜则虽普度众生入涅槃界譬如幻师度幻弟子彼此离情绝见矣二赞听宣地藏功德汝今具大慈悲怜愍众生及天龙八部听吾宣说地藏菩萨不思议利益之事初三句正点能听宣利益事此应具引别行疏中X慈悲普之文以大士凡见一切苦恼众生起大慈悲令菩提芽生故云三业致请蒙脱苦芽四弘为誓使霑上乐即是真身拔苦应身与乐耳何言今具耶秪为怜愍未来众生得得听宣地藏益事故点汝今二字也三诫听汝当谛听吾今说之三愿闻观世音言唯然世尊愿乐欲闻悉如文四正告二初长行二重颂初分三初别示不思议事文有八段一转天人衰相乃至第八安水陆险道一一称不思议者是大士甚深行处从性流出也今初分二初五衰相现佛告观世音菩萨未来现在诸世界中有天人受天福尽有五衰相现或有堕于恶道之者三界诸天各乘宿业宿福深厚增进圣伦前福薄劣恶业仍牵涅槃云天上虽无大苦恼事然其身体柔輭细滑见五相时极受大苦如地狱苦等无差别如蜜和毒药初美后苦准新婆沙论诸天命终先有二种五衰相现一小二大小五衰者一身出恶声二身光微昧三浴水着身四着境不舍五身虗眼瞬大五衰者一衣服今秽二华冠光萎三雨液流汗四体生臭气五不乐本座小五相现若不归依求救大五衰现必从天死退下正法念经云业尽怀忧恼舍离诸天女退时大苦恼不可得X譬喻故须求救也或有堕恶道者随其业力堕五趣中如折伏罗汉经云昔忉利天有一天寿垂尽有七种瑞现光灭华萎色变衣尘腋汗身瘦及离本座即自思惟寿终下生鸠夷那竭国疥癞母猪腹中作豚即其例也二见闻转报二初示增天福如是天人若男若女当现相时或见地藏菩萨形像或闻地藏菩萨名一瞻一礼是诸天人转增天福受大快乐永不堕三恶道报初示怖相修因若男女天等当小大衰相现时或见地藏像及闻大士名身心竝运瞻礼咸臻胜福既修衰相则灭是诸下明转报增福如天帝释小大衰相忽现心生怖畏作是念言谁能救我如是衰厄我当归依便自了知除佛世尊无能救护寻诣佛所求哀请救佛为说法便得见谛令彼衰相一时皆灭欢喜踊跃作爱语伽陀大仙应当知我即于此座还得天寿命唯愿尊忆持今于地藏瞻礼者转衰增福亦如是耳永不堕恶道者如前作豚之天愁苦不知何计余天语言唯佛能脱卿之罪即到佛所作礼发问佛言欲得离豚身常诵三自归天即归依却后七日下生维耶离作长者子始生堕地亦跪三归年向七岁于道边戏遇身子目连儿为作礼请佛到家佛为说经儿及父母亲属皆得阿X惟越致以此观之若瞻礼地藏岂止永不堕恶亦能顿入圣阶故知忏悔功力能致身心俱乐二况施供利何况见闻菩萨以诸香华衣服饮食宝贝璎珞布施供养所获功德福利无量无边以上见像闻名单事瞻礼增福受乐不堕恶趣何况见闻复申供养乎故所获功福无量无边也如弥勒菩萨所问经论问云何布施果报答布施有一种果所谓受用果复有二种果所谓现在受果未来受果复有三种果即此二种复加般若今获功福正与般若相应故如虗空无边量也二转临终恶业二初临终闻名离苦复次观世音若未来现在诸世界中六道众生临命终时得闻地藏菩萨名一声历耳根者是诸众生永不历三恶道苦二眷属塑像转报二初修塑像因何况临命终时父母眷属将是命终人舍宅财物宝贝衣服塑畵地藏形像二转现未报二初病人知因或使病人未终之时眼耳见闻知道眷属将舍宅宝贝等为其自身塑畵地藏菩萨形像悉如前二承功报转二初重病寻愈增寿是人若是业报合受重病者承斯功德寻即除愈寿命增益X何故须为病人于地藏处修供塑像以能愈病益寿也止观云怖畏恶道人命无常一息不追千载长往幽途绵邈无有资粮苦海悠深船筏安寄年事稍去风刀不奢岂可晏然坐待酸楚譬如野干失耳尾牙诈眠望脱故为修福当下除殃抑岂愈病更益遐龄譬之服五石者不止病差兼得身充也二命尽灭障生天是人若是业报命尽应有一切罪障业障合堕恶趣者承斯功德命终之后即生人天受胜妙乐一切罪障悉皆销灭业报命尽者乃福命俱尽也然虽福命俱尽功福修之不爽故应有五逆之罪障十恶之业障合堕恶趣受苦者因承卖宅塑像功德即生人天受乐併前罪业二障悉皆消灭无余如大经耆婆语阇王言修一善心能破百万种恶如少金刚能坏须弥亦如小火能烧一切如少毒药能害众生小善亦尔能坏大恶虽名小善其实是大为是义故应须忏悔人能为此则善资冥福矣三示先亡生界二初述思忆之事复次观世音菩萨若未来世有男子女人或乳哺时或三岁五岁十岁巳下亡失父母乃至亡失兄弟姊妹是人年既长大思忆父母及诸眷属不知落在何趣生何世界生何天中乳哺时者婴孩在襁褓也乳胸汁肉囊也儿所饮X汁乃母血所化儿未生在身为血既生血上升为乳五道受生经云儿生三岁凡饮一百八十斛乳除其胎中食血分说文云哺咀也从口甫声正母嚼与之时如易林云乌雀食谷张口受哺逸雅云小儿气急曰哺哺露也哺而寒露乳食不消生此疾也今大人食多受寒胸口作餲哺臭是也自乳哺至三岁等虽失亲前后不同而无知大小何异年既长大而思忆者乃孝子之良心有不容巳者梵动经云我身四大六入从父母生乳哺养育衣食成长摩扪拥护然有终其身而不一思身所从来鞠育劬劳者盍思羔羊跪乳慈乌反哺雀雏窃谷被寉捕子念母忍饥可以人而不如禽兽乎今所以思忆者葢不知眷属落在何趣升沉莫测也不知生何世界中边难定也不知生何天中散定罔谙也故寤寐思之欲知其趣耳二示修敬之功三初先亡解脱二具告生界三现获妙报初又二初修胜因是人若能塑畵地藏菩萨形像乃至闻名一瞻一礼一日至七日莫退初心闻名见形瞻礼供养莫退初心一悟是最要之诫今世之人择善固执者吾旦旦慕之而未遇如营福者始欲为多末遂减少其学道者初期克进后乃怠疲所谓靡不有始鲜克有终有始有卒者其惟圣人乎故经云鱼子菴罗华菩萨初发心三事因中多及其结果少X诫厥初心莫退深有以也二得乐报二初堕恶趣者解脱是人眷属假因业故堕恶趣者计当劫数承斯男女兄弟姊妹塑畵地藏形像瞻礼功德寻即解脱假因业者假即因成相续相待之三假也以虗妄不实故名为假止观云因成约外尘内根相续但约内根相待竖待灭无之无横待三无为之无心一切凡夫未阶圣道介尔起计悉皆是见以有见故三假苦集烦恼随从结业芜蔓生死浩然故云堕恶趣中计当劫数此言眷属因业受生也承斯下借福超昇寻即解脱者由机速应速利益速也譬如父母念子心重多智之财具大势力众子在难即能拔之今地藏菩萨慈悲心重权实智深圣财充足神力自在随其眷属堕恶趣者当下即解脱矣二生人天者增因生人天中受胜妙乐者即承斯功德转增圣因受无量乐古德云巳生善道增益功勋未脱苦轮早生净土正二文之意转增圣因则入三乘之位受出世之乐矣如增一阿含佛告比丘凡夫之人不作功德不得四事供养复不免三恶道苦是谓身心俱不乐作功德阿罗汉四事供养无所乏短复免三恶道苦是谓身心俱乐今既增圣因则身心俱乐矣二具告生界二初念名菩萨现身X是人更能三七日中一心瞻礼地藏形像念其名字满于万徧当得菩萨现无边身具告是人眷属生界塑像瞻礼外竭慇懃一心称名内勤恭敬机感倾诚现身速应所谓菩萨清凉月常游毕竟空众生心水净菩提影现中感应之无差也问今有其人矣累年不蒙寸効何也答须知一心有事有理二途无取胡能感圣譬如临镜背视对谷吞声奚能致影响乎无边身者约事则无边即边约理则边即无边今以礼像称名事一之心契入如虗空无边理一心内如空谷答响明镜现形故现无边之身具告所生之界也二梦神领见眷属或于梦中菩萨现大神力亲领是人于诸世界见诸眷属上是显机显应故于称礼之际现身告知其界此属冥机冥应故于梦中相告即同善见律天人现梦乃实梦也然须了知善恶凡圣之事无非是梦初由梦人不知梦眷属生界故塑地藏梦像梦中瞻礼称名梦里现身告界故曰如梦勤加空名惑绝回观世间皆梦中事唯大觉朗然称大梦觉耳三现获妙报更能每日念菩萨名千遍至于千日是人当得菩萨遣所在土地鬼神终身卫护现世衣食丰益无诸疾苦乃至横事不入其门何况及身是人毕竟得菩萨摩顶授记X此中修因既胜感果亦胜较前逈不同矣土地鬼神即主土谷护人民者亦有护宅护身者今皆令永护其身现得三乐后得妙记一衣食丰益则长幼安享矣二无诸疾苦则身心调适矣三绝诸横事则居诸宁静矣此现世人中之报事犹小耳至其人毕竟得菩萨摩顶安慰亲授记莂则真因克就妙果斯臻世出世间无不成就威神利益为若此也四成度生证果二初述发心度人复次观世音菩萨若未来世有善男子善女人欲发广大慈心救度一切众生者欲修无上菩提者欲出离三界者此是大菩萨心习行般若波罗蜜故能发起度人之心然慈悲本具昔着我人故分彼此今知同体故发等心以大慈故念众生得乐亦与乐事以大悲故愍众生受苦亦脱苦境故言救度一切众生徧缘法界名广普度羣迷曰大欲修无上菩提者此明自求佛果正止观推无作四谛了巳法性与一切法无二无别上求下化发菩提心也出离三界者即圆教初信至七信见思先去长别三界苦轮也二明修因成愿是诸人等见地藏形像及闻名者至心归依或以香华衣服宝贝饮食供养瞻礼是善男女等所愿速成永无障碍文分三节初见闻归依二或以下竭诚供养三是X善下愿事成就准上文发菩提心乃上品悉地事也如苏悉地经云能令种种悉地成就增益福德乃至成满法王子法况余世事故不惟所愿速成并永无障缘阻碍也五成欲求愿事二初述所求愿事复次观世音若未来世有善男子善女人欲求现在未来百千万亿等愿百千万亿等事愿念在内事相据外约世出世间则有百千万亿或求现生果遂或期他世从心准十轮经云此善男子随所在处若诸有情或为多闻净信净戒净虑神通般若解脱妙色声香味触利养名闻功德华果树林牀敷舍宅等是也二明修因成就二初愿求成就但当归依瞻礼供养赞叹地藏菩萨形像如是所愿所求悉皆成就准密部诸仪皆明三品五品悉地今准十轮云或为种种世出世间诸利乐事于追求时为诸忧苦之所逼切有能至心称名念诵归敬供养地藏菩萨摩诃萨者此善男子功德妙定威神力故令彼一切皆离忧苦意愿满足是也二梦感摩顶复愿地藏菩萨具大慈悲永拥护我是人于睡梦中即得菩萨摩顶授记归供合法求恳如心故感大士梦中授记此即适发心与记也摩顶示慰于极果授记获证于圆因X若非信力坚固安有如是瑞相六发现生智慧二初述宿障根钝复次观世音菩萨若未来世善男子善女人于大乘经典深生珍重发不思议心欲读欲诵纵遇明师教视令熟旋得旋忘动经年月不能读诵是善男子等有宿业障未得消除故于大乘经典无读诵性男女二众举受法之机大乘经典乃方等之法帝王之道载于册曰典故五帝之书曰五典国之常经也从册在六上尊崇之意敬若天然乃可开吾之天我佛法中亦能开吾第一义天也深生珍重者以佛法如如意珠能出生众宝故珍敬而爱重也言发不思议心者何罗云忍辱经云佛之明法与俗相背俗之所珍道大所贱故着欲之人不好我无欲之行今既珍重发心读诵则心法一体其谁能思议其心之深浅哉此明发心胜次正明根钝明师者能备了性相行位因果堪为人中模范者此千生万劫殊难遭遇今幸遇之而教其阅视经典令熟读而熟诵之其奈根性鲁钝旋得熟之旋又忘之经年累月不能对本而成读背本而成诵也下示根钝意宿业障未消故于经典无读诵性耳根钝如前宿业障有多因缘葢读诵经典是了因种由宿不诵习而了因无种沩山云今生空过来世窒塞是也或往昔不能亲近佛法不敬沙门婆罗门障人说法障人学经障人读诵障X人书写乃至沉湎麴蘖失智慧种故今生纵遇明师教习不能读诵也二示修因发慧二初修因又二初对像陈心如是之人闻地藏菩萨名见地藏菩萨像具以本心恭敬陈白闻名见像陈白本心者以地藏之名从智慧而生而大士之像由功德而立故称名供像即发慧性然须恭敬始能感动以诚能动物不诚未有能动者也况大士乎哉二求慧方轨三初修敬法更以香华衣服饮食一切玩具供养菩萨假物将意借事显心香取清远潜通华表圆满悦怿衣服见寂忍不舍饮食显慧命常存玩具彰游戏神通故借斯仪表我诚敬也二服水法以净水一盏经一日一夜安菩萨前然后合掌请服回首向南临入口时至心郑重用净水者借缘发慧也以智者乐水水有流通涤秽之用润物滋生之功今借以涤宿障润愚𤍜滋读性通慧门也故神水经云水在河中为河水水在井中为井水水入佛钵为佛水入腹中为真水以清治浊以正治邪众邪断绝知水为真今故用之一盏表一道清净一日夜表制心一处目表智明夜表愚暗也安菩萨前求加被进取合掌请服表一心佩戴回首向南表背坎向离逸雅云郑町也其地多平町町然也则表冥契平等大慧X者矣三戒慎法服水既毕慎五辛酒肉邪淫妄语及诸杀害一七日或三七日此示助开慧性故须慎五辛等楞伽大慧问彼诸菩萨等志求佛道者酒肉及与葱饮食为云何佛答云一切肉与葱及诸韮蒜等种种放逸酒修行常远离五辛者梵网云大蒜茖葱慈葱兰葱兴渠夫荤辛是二义荤而非辛阿魏是辛而非荤芥姜是是荤是辛五辛是也梵语摩偷或𡨧唎皆翻酒有谷酒果酒药酒不同若俗众以酒为必用之物如汉书云酒者天之美禄所以颐养天下享祀祈福扶衰养疾在法众为必诫之物如大庄严论云佛说身口意三业之恶行唯酒为根本复堕恶行中制肉如前邪婬诸恶业中惟婬业为最邪念一萌邪缘相凑种种善愿由此消种种恶孽由兹起故森罗銕榜必以婬为万恶首也竟不思月下华间为乐有限那得知銕牀铜柱受苦无穷然庸夫俗子显蹈明行罔知顾忌至学士文人读书讲道侈谈情种胡可屈指也妄杀害等如前一七三七明诫慎期限必求转钝为利去愚成智一七不发三七未有不蒙感应但除狐疑不信及不致诚者此克期求感之意也二发慧是善男子善女人于睡梦中具见地藏菩萨现无边X身于是人处授灌顶水其人梦觉即获聪明应是经典一历耳根即当永记更不忘失一句一偈发慧之相不易卒至若非精诚致感何由冥应赴机言睡梦者有睡而不梦有睡而梦者准迦旃延论云不染污心眠梦是谓眠不睡相应染污心眠梦是谓睡眠相应今是染污心眠梦具见等表胜身应圆根也若非深成观行何能见无边身故大师云入观如梦出观如觉四明判归似位或是邻极之似或是邻真之似今以观行见无边身即是邻真之似表初住八相成道分身百界等授灌顶水即是邻极之似法水灌顶绍法王位此虽因心感果初必至后梦中授记克证无难容有邻极之似矣梵名毗洒迦此云灌顶以五智如来之水灌其顶门如剎帝利浇头王子必绍大宝之位此明梦中瑞相下正明发慧其人指上钝根求慧男女梦觉者梦是无明颠倒之法观是觉智悟理之法于迷能解故言梦觉须知佛名如大梦觉今观行如佛义言梦觉或发似解或入分真皆有梦觉之义即获聪明者非同世人耳聪目明如王充之过市成览杨雄之遇目辄通乃谓既感梦觉即父母所生肉耳彻闻三千大千世界种种音声即父母所生肉眼彻见三千大千世界种种之色深信观成故发胜慧正在六根清净位矣大论云如经说一切众生无知佛心者若佛以神力令知乃至蜫X虫亦能知今地藏大士以神力令其人知安往而不知故一切经典历耳根而永记更不忘失一句一偈乃转其旋得旋忘之宿障也问一佛说之经动有八万四千之卷何能尽忆而不忘失乎答菩萨与闻持陀罗尼力故能受坚忆念陀罗尼力故不忘大论云佛说法雨从佛口出除行般若波罗蜜菩萨更无能受者今既能受大士般若之力欤七转恶相遂求二初述其昼夜恶事复次观世音菩萨若未来世有诸人等衣食不足求者乖愿或多病疾或多凶衰家宅不安眷属分散或诸横事多来忤身睡梦之间多有惊怖衣食不足等人所最苦者如王舍城灯指长者其家巨富如毗沙门后因羣贼劫掠财物罄尽妻拏舍弃僮仆逃失素亲厚者反如怨讐强从乞食辄遭轻懱于是叹云诸贫穷者行来进止言说俯仰尽是𠍴过贫穷之人如起尸鬼如遇死病难可疗治贫亦如是多诸艰难又复能生饥寒怨憎轻躁徧陿忧愁惨毒嫌责罪负如是众苦从贫穷生呜唿怪哉贫有大力能使所亲舍我极速故陆机云亲落落而日稀友靡靡而愈索徐文长云业嚝家人弃门寒结客稀故于一贫一富之间交情于是乎见矣此由宿世之悭贪致有今生之祸患耳横事忤身忤逆也违戾也即法华横罹其殃也睡梦惊怖如周礼之觭梦X列子之惧梦也光明云恶异众邪蛊道变怪相续卧见恶梦昼则愁忧文句云恶梦者心灵潜密业现其中梦见不适意事故多惊怖也二修善消灭安乐如是人等闻地藏名见地藏形至心恭敬念满万遍是诸不如意事渐渐消灭即得安乐衣食丰益乃至于睡梦中悉皆安乐至心恭敬彻到源底也闻名不惑于名见相不着于相冥契真实中基方曰至心若以如是心念满万遍则万惑全祛万德圆显故凡有不如意事渐至消灭即得安隐而快乐也昔之衣食不足今反丰饶盈益乃至睡梦惊恐亦悉得身心安泰而和乐矣转祸为祥捷于桴鼓诚不思议之事也八安水陆险道夫人出入行来不离䟦涉艰险陆则登车坐马水则驾艇乘槎未免鱼龙虎豹之患安禁临深履薄之忧若能称地藏之名便可免颠溺之难文分二初述经历恶事复次观世音菩萨若未来世有善男子善女人或因治生或因公私或因生死或因急事入山林中过渡河海乃及大水或经险道初标当事之人次明所历之处治生者荀子云少而理曰治易曰天地之大德曰生谓治其资生之事也公私者或为公家或因私营公平正也私生于自营然而徇之则是禽兽逐逐X于欲也从八从别而去之廓然天地万物同体矣自营也古人洞察心术之微特为不不之形示人以意是天道是地道今也反之非天地正大之情从吾躯殻上起营吾营也去吾去也为仁由巳而由人乎哉或因生死者或报产生死亡不得不入乎其间也急事者急难之事或官府拘拿或盗贼劫夺或水火忽来或冤家偶遇凡有仓卒急遽患难之事皆是也当此之时必要入乎高山茂林必须渡乎濬河大海或涉大水之洋或奉公差遣或为私营求不免经过乎险难之道矣若论私营即该经商贸易越海求珍如贤愚经云田殖百倍商估千倍仕宦万倍入海吉还得无量倍故入乎海也二示称名利益是人先当念地藏菩萨名万遍所过土地鬼神卫护行住坐卧永保安乐乃至逢于虎狼师子一切毒害不能损之此显称名之益是人通指九界以初地菩萨尚不免虎狼之难况降斯以下者乎必万徧者举极数见至诚也故所过土地之处自得无量大鬼善神拥卫保护于行住坐卧四威仪中永保安乐而无虞也逢虎狼等十轮云若诸有情为诸毒蛇毒虫所螫或被种种毒药所中及诸虎狼师子有能至心称名一切皆得离诸怖畏保全身命此由地藏菩萨善入诸佛灯炬明定之力令彼佛土所有一X切众邪蛊毒诸恶虫兽悉皆消灭故名不可思议事也二总说利益无尽佛告观世音菩萨是地狱菩萨于阎浮提有大因缘若说于诸众生见闻利益等事百千劫中说不能尽此结地藏偏向阎浮之意十轮云归敬地藏者所求皆满足具足施功德悲愍诸众生假使百劫中赞说其功德犹尚不能尽故皆当供养正同今文故略明之共有八种不思议事也三结劝大士流布是故观世音汝以神力流布是经令娑婆世界众生百千万劫永受安乐此二大士均与南洲有大因缘故借以流通可谓同声相应同气相求则阎浮提六道众生何患罪障之不消功福之不萃自然于百千万劫永受人天三乘之安乐矣十轮偈云地藏真大士施诸众生乐救脱三有苦雨无量种雨如是无上真经诚是众生之眼目暗室之明灯贫穷之宝藏病疾之良毉何可不急与流通者哉长行竟二重颂何意有偈颂耶龙树毗婆沙云一随国土天竺有散华贯华之说如此间序后铭也二随乐欲有乐散说或乐章句三随生解或于散说得解或于章句得解四随利钝利者一闻即悟钝者载说方悟此顺四悉檀益故有重颂也分三初总颂神力难尽尔时世尊而说偈言吾观地藏威神力恒河沙劫说X难尽见闻瞻礼一念间利益人天无量事如来之眼同于千日照察古今同于掌果故曰吾观等如佛告天帝释云是地藏菩萨摩诃萨有无量无数不可思议殊胜功德之所庄严一切世间声闻独觉所不能测此大菩萨如如意珠雨众财宝随所希求皆令满足故于见闻瞻礼暂生一念其利益人天有无量事故于恒沙劫说亦难尽威神之力也矣二别颂不思议事六长行有八章今略第二第五故唯六章今初颂转衰相若男若女若龙神报尽应当堕恶道至心归依大士身寿命转增除罪障释提桓因问经云释提桓因及忉利诸天遣乐神般遮翼问讯世尊佛报言使汝帝释及忉利天寿命延长快乐无患所以然者诸天世人及阿须伦诸众生等皆贪寿命安乐无患故今亦云寿命转增并除罪障耳二颂示生界少失父母恩爱者未知魂神在何趣兄弟姊妹及诸亲生长以来皆不识或塑或畵大士身悲恋瞻礼不暂舍三七日中念其名菩萨当现无边体示其眷属所生界纵堕恶趣寻出离若能不退是初心即获摩顶受圣记文有三节初二行颂思忆事次三行颂告生界皆如文三一行颂得现报受记准首楞严有四种记谓未发心适发心现前无生皆与记今是发心记X此约世谛说也若净名云从如生得记从如灭得记如无生灭则知无记思益愿不闻记名大品受记是戏论此皆约第一义谛说也但他经记善不记恶记男不记女今皆记者同法华之开显也三颂成度生欲修无上菩提者乃至出离三界苦是人既发大悲心先当瞻礼大士像一切诸愿速成就永无业障能遮止诸愿成就如前无业障遮止者即别圆出假位中教化众生不被尘沙之惑无漏之业障碍化导也四颂发现智二初颂宿障根钝有人发心念经典欲度羣迷超彼岸虽立是愿不思议旋读旋忘多废失斯人有业障惑故于大乘经不能记梵语多罗秦言岸大论云若闻多字即知一切法此彼岸不可得巳到波罗蜜之彼岸也业障惑即是三道夫根性有利钝为行有进怠今既发心念经为度羣迷竝跻彼岸是亦精进之流固非懈怠者但立愿虽妙其如根性实钝乃旋得旋忘且多废失此由习因不深夙业障重阙多闻诵习之功故少记忆之性也二颂修因发慧四初颂修因供养地藏以香华衣服饮食诸玩具二颂服水以净水安大士前一日一夜求服之X悉如文三颂戒慎发殷重心慎五辛酒肉邪婬及妄语三七日内勿杀害至心思念大士名问五辛虽臭不损物命何故食者能障圣道即堕无间耶答性殊秽浊能生多过楞严云熟食发婬生啖增恚十方天仙嫌臭远离饿鬼䑛吻常与鬼住福德日销长无利益故杂阿含云食五辛人触秽三宝死堕粪屎地狱出作野干猪狗若得人身其体腥臭故天竺沙门觉称云吾国食肉五辛者驱出城外僧镜录云竺昙猷礼天台石梁遇圣僧谓曰汝母怀姙时行经葱园胎气犯秽不可住寺仙传云乐子苌举家饮仙酒升天独从子坠地天神言此人茹蒜故不得往是故道藏云诵黄庭经忌食五辛道士受法忌淹秽五辛今诸师家多忽此事故载详出之四颂发慧即于梦中见无边觉来便得利耳根应是经教历耳闻千万生中永不忘以是大士不思议能使斯人获此慧初正颂后结示此由大士总持深广能令钝者利愚者慧故名不思议事五颂转恶相二初颂昼夜恶事贫穷众生及疾病家宅凶衰眷属离睡梦之中悉不安求者乖违无称遂X如文二颂修因安乐至心瞻礼地藏像一切恶事皆消灭至于梦中尽得安衣食丰饶神鬼护衣食丰饶系鬼神所主如外书说天平吏主丰腊判官主俭今既至心瞻礼地藏圣像则衣食增益使俭者丰阙者饶矣六颂安水陆二初颂经历恶事欲入山林及渡海毒恶禽兽及恶人恶神恶鬼并恶风一切诸难诸苦恼妙臂经明蛇毒有一牙二牙三牙四牙不同遭一二牙毒犹可治若三牙死多生少四牙决死不救恶人即啸聚绿林之辈断道抄掠之俦恶神即岳凟山林一切诸神擅作威福者恶鬼即罗剎食人之鬼恶风者请观音云黑风洄波仁王般若有六色风黑赤青天地火也别行疏云风以黑怖之甚也僧护经云疾风勐浪没溺破坏饿鬼所噉险之甚矣余如文二颂称名利益但当瞻礼及供养地藏菩萨大士像如是山林大海中应是诸恶皆消灭宝雨经云云何菩萨如师子吼譬如师子哮吼之时恶兽野干各于方处惊骇驰走一切恶兽无能损坏是也应验传云外国百余人从师子国汎海向扶南忽遇恶风堕鬼国便欲尽食一舶众人怖称观音中有一小乘沙门不肯称名鬼索此沙门X狼狈学称亦得免难观音应验既尔地藏利益亦然故称名瞻礼诸恶消灭也三结颂普告流布三初劝听地藏神力观音至心听吾说地藏无尽不思议百千万劫说不周广宣大士如是力至心如前所以劝至心听者事既无尽不可思议若不冥三谛极致何能穷边彻底以尽大士之奥藏耶无尽即圆三谛如云即色是空非色灭空此圆空无尽也如云一切诸法因缘果报无尽乃至悉能含受一切佛法故名无尽此圆假无尽也如云法若尽若不尽皆是无尽相即是空空则无有尽与不尽故知非尽非无尽是真无尽义此圆中无尽也如此无尽可思议乎哉故百千万劫尘说剎说炽然说亦不能周悉其事故我今于天龙大会之中广为宣扬地藏如是威神之力也如是二字亦指三谛不然何能显地藏种种因缘莫不即空假中故号不思议如是之力耶二总颂闻瞻利乐地藏名字人若闻乃至见像瞻礼者香华衣服饮食奉供养百千受妙乐若能以此回法界毕竟成佛超生死前四句结上闻名瞻像等必受人天妙乐后二句结上回向法界必超生死成佛以具有四悉檀利益故也所以尔者以地藏名字等作世界分别说X能令人得欢喜之益若各各为人说名相等能令人得生善之益若天人五衰相现乃至䟦涉险道称名礼像转祸为祥令人得破恶之众若将上事回向第一义谛能令人得入理之益然一一皆回法界者葢地藏但有名字名字性空不住内外中间但垂影像像性亦离等于镜相空华香华等供体是因缘不离中道佛性百千劫中受妙乐者受阴空洞毕竟无能受者皆回法界之力也故止观云若推一法即洞法界达边到底究竟横竖事理具足上求下化备在其中方称发菩提心菩提名道道能通到横竖彼岸名发心波罗蜜故得毕竟成圆教法身之佛永远超分段变易生死故须一一向法界也三结劝音告布是故观音汝当知普告恒沙诸国土是故者承上八种事故而言也谓如此无尽不思议事非尔观音莫能知之莫能告之故劝当知普告也言普告则应通九界言诸国则岂局同居故知地藏法门包法界而无外极横竖而向归也者三嘱累流通上名别者别在此经也此名通者经经嘱累也既属今经虽通仍别矣初品题嘱累人天品第十三二品文为二初化主忧天人嘱累二空藏问瞻礼福利初复二初世尊摩顶付嘱二地藏互跪承旨初又二初唿名大赞功德二初叙举臂摩顶X尔时世尊举金色臂又摩地藏菩萨摩诃萨顶尔训为即即是与观音说见闻利益巳讫更将人天嘱累地藏之时又大会既闻地神观音两番流通欢喜巳竟宜闻嘱累人天生善之时又闻上不思议利益之事巳破诸恶法堕苦之缘时众更欲闻嘱累地藏救拔则永对治诸恶之时又闻上两番不思议事得道者巳竟更闻嘱累大会之众无不悟理之时有四悉檀因缘复申嘱累故言尔时举金色臂者金色本黄表乎中道臂有提拔之功正显提携六道竝归中道一性故复举之前摩顶慰劳度生辛苦今摩顶嘱累救拔劳烦前一手摩无量顶乃表一多自在今一臂摩一顶以表本同一道则显六道九界更无二道也二叹众德叵思而作是言地藏地藏汝之神力不可思议汝之慈悲不可思议汝之智慧不可思议汝之辩才不可思议正使十方诸佛赞叹宣说汝之不思议事千万劫中不能得尽世尊特于人天大会连唿地藏之名者诚爱之深託之重也如国大王将崩储君幼稚顽劣欲託孤大臣辅弼必执手频唿爱卿以子幼而国大日久而心长中有满腔说不尽之意故我佛举臂摩顶双唤其名也汝之神力下佛自赞德如国王託事亦先赞老臣之德今阎浮众生志性无定若不假X超羣之器具安能救沙界于冥阳故下所赞众德不越能化三轮初句赞身轮现通诸圣罔测名为神八自在我名为力不可思议者准大论有五事不可思议谓众生多少业果报坐禅人力诸龙力诸佛力佛力最不可思议菩萨入于禅定生不可思议神通故一念中悉到十方诸佛世界作无量身一切贤圣不能行不能到故不可思议然身轮现通必由意轮鑑机而起意轮即是慈悲与拔若欲与拔必须现通故曰身轮由意此即地藏大慈大悲实能一时遍施与拔故不可思议然虽内鑑外现若无智慧辩才安能赴机说法故知慧辩正赞口轮葢身之神通非智慧不转故龙树菩萨云以智慧力故能转一切诸法所谓小能作大大能作小能以千万无量劫为一日又能以一日为千万劫是菩萨世间之主所欲自在何愿不满以是因缘故菩萨乘神通力能速疾超越十方世界得非智慧为神通之本乎十轮云智慧深广犹如大海辩才无滞如水激轮故不可思议此由大士圆具秘密三轮故能垂形沙界我佛赞德讵曰徒然正使下引同诸佛正对假说言假使则意涉浮汎言正使则词彰真实然地藏大士何能使十方诸佛赞叹耶如大论云若有菩萨具足十地六波罗蜜十力四无所畏四无碍智十八不共法等无量清净佛法为众生故久住生死不取阿X耨菩提而广度众生如是菩萨诸佛赞叹正今诸佛同声赞叹之意也然又何故赞说其事千万劫不能尽耶亦如论云菩萨出于三界变化无央数身入于生死教化众生如是希有事皆从甚深般若波罗蜜生正今赞叹不尽之意也二唿名载嘱人天二初长行二偈颂长行分二初火宅众生勿令堕苦二少善众生勿令退失初又二初正以三界天人付嘱地藏地藏记吾今日在忉利天中于百千万亿不可说不可说一切诸佛菩萨天龙八部大会之中载以人天诸众生等未出三界在火宅中者付嘱于汝无令是诸众生堕恶趣中一日一夜何况更落五无间及阿鼻地狱动经千万亿劫无有出期前唿名爱语喜声也今唿名苦语悲声也前乃赞德今为嘱事故尔记吾等嘱令勿忘末后之说如父遗命孝子铭骨勿谖也大会等者借众证明显是大事非细故也此与法华长者付业聚会亲族不同何也彼教久化之机至此大功克就聚众付业推门落臼更有何难此付未调之众为令佛种不断似救子于水火竟不知如何了局故不同也言载以者以将也前巳将人天付嘱今重将此众累尔也未出等者自我佛入灭之后洎弥勒道成之前于其中间凡在三界五欲火宅中者今得得交付嘱託于汝总令是辈不堕三恶道乃至一日X夜最少之时况不急救援令更落无间阿鼻大地狱中极受苦痛经千万亿劫难期出狱之时哉寄语诸贤毋负佛恩早求出苦急渡生津勉旃勉旃二复明生性无定分形地藏是南阎浮提众生志性无定习恶者多纵发善心须臾即退若遇恶缘念念增长以是之故吾分是形百千亿化度随其根性而度脱之此文不过复疎前事明吾所以付嘱之意是南阎等远提业感品中一切众生未解脱者性识无定等文近提利益存亡品地藏所白我观是阎浮众生等文以是下显提佛自分身潜映地藏化身二段文此正同付法藏经云一切众生志性无定随所染习若近恶友便造恶业流转生死无有边际若近善友敬心听法必离三涂受最胜乐但善类登山理为难上恶如崩坠实可易行是以天宫间旷来踪葢寡地狱笼樊往人争凑故吾分形化度织此之由耳二少善众生勿令退失二初种少善拥护勿退地藏吾今殷勤以天人众付嘱于汝未来之世若有天人及善男子善女人于佛法中种少善根一毛一尘一沙一渧汝以道力拥护是人渐修无上勿令退失初二句重提前事然观殷勤二字不觉泣数行下夫殷者盛也勤者劳也心之委曲也此以下事上X之心身盛劳而心委曲孜孜奉以周旋不敢稍有𨂫弛也者今我佛为未来众生降尊就卑屈上凑下不觉言之至此乎未来下示付嘱之意谓一切众生同有佛性阐提虽恶性善具存傥于未来之世其有天人善男女等不昧原初之念于佛法无上福田能下小种以立善根不论毛尘沙渧汝当以权智道力拥护是等少善之人渐令修习阿耨菩提如菩萨本行经云若有人能于佛法少作微善如毛发许所生之处受报弘大无有穷尽故知施福由心岂关施物巨细故嘱汝拥护勿令中间有退失也如处胎经云盲龟浮木孔时时犹可值人一失命根亿劫复难是海水深广大三百三十六一针投海中求之尚可得一失人身命难得过于是故知一退其失非细今愿地藏当如慈母之育婴孩必使成立毋稍懈怠致令夭亡是吾今日于忉利大会将人天众慇懃嘱汝之苦心也二念佛经碎狱生天二初随业堕落恶趣复次地藏未来世中若天若人随业报应落在恶趣经云假使百千劫所作业不亡因缘会遇时果报还自受故知影形相随谁能逃避昔有人死至阎王所考厥罪恶应堕銕城而人姊子乃王正妃劝王念我亲弟勿治其罪王嘱其住我宫内不可外出被狱吏所捉其人不觉自诣銕城王不能救随X业受报不容丝毫勉强也矣准业报差别经堕四恶趣各有十业二神力方便救拔临堕趣中或至门首是诸众生若能念得一佛名一菩萨名一句一偈大乘经典是诸众生汝以神力方便救拔于是人所现无边身为碎地狱遣令生天受胜妙乐临堕至门首者若一到狱急难得出故于临入之时即令念佛免苦如譬喻经云昔有国王弑父自立有阿罗汉知王余命不过七日命终必堕阿鼻一劫受苦寻往化之教至心称南无佛七日莫绝临去重告慎勿忘此王便叉手一心称说昼夜不废至七日命终魂神竟至阿鼻乘前念佛知是地狱即便大声称南无佛狱中罪人闻称佛声一时同称勐火即灭皆得解脱出生人中后阿罗汉重为说法得须陀洹又观佛三昧经云佛告比丘我灭度后若称我名南无诸佛所获福德无量无边增一经云众生三业造恶临终忆念如来功德者必离恶道趣得生天上正使极恶之人以念佛故亦得生天一菩萨名者如文殊徧吉观音势至等蒙度脱者不胜枚举矣一句一偈者普贤观经云若诵大乘经思第一义甚深空法于一弹指顷除百万亿那由他恒河沙劫生死之罪冥报记载王生将堕地狱忽遇一僧云是地藏菩萨教令熟诵若人欲X了知偈可免地狱少顷唤至王前王问有何功德答云唯持一偈王令诵之声彻地狱罪人闻声竝蒙解脱即令放回勉其修善岂非地藏神力现身碎狱生天受乐之验欤故知念佛菩萨名及诵经偈皆得超沦受胜妙之乐也二偈颂尔时世尊而说偈言现在未来天人众吾今慇勤付嘱汝以大神通方便度勿令堕在诸恶趣现未天人性既无定或造恶业重落三涂总借地藏展大神通用异方便必令度脱毋使流转也二地藏互跪承旨二初经家叙仪尔时地藏菩萨摩诃萨胡跪合掌二大士领命二初安慰世尊白佛言世尊唯愿世尊不以为虑皆如文二度脱众生二初少善解脱生死未来世中若有善男子善女人于佛法中一念恭敬我亦百千方便度脱是人于生死中速得解脱现前介尔之心甚小甚微故曰一念佛说四自侵经云未见羣类苟怀一介志不转易假使有人至心欲度当谛思计一心行道当知无常假借是身万物归空皆非我所晓知无者则度天下十方人民故知千念万念始乎初念只此一念即感地藏慈悲喜护愍伤万姓萌类之兆令其于生死速得解脱更何疑哉二深修不退道果何况闻诸善事念念修行自然于无上道永不退转X此中况意谓一念甚微之恭敬尚蒙解脱生死况乎凡闻诸善念念无间修行者哉四自侵经云道人观察可否之事内自省身譬如梦幻喻如军征百万之众恃怙名将以却怨敌道人伏心制意修法奉道顺行戒禁身意清白布恩施德除弃忿怒憍奢诤讼专精行道无得无碍志在轨迹若将帅众也先自正心尔乃身行身心俱正则无所失以无所失得道绝去故十轮云照行善者犹如朗日故令自然于无上道永不退转也二空藏问瞻礼福利二初述赞问福利二许说示利益初又二初经家提名说是语时会中有一菩萨名虗空藏梵语誐誐曩献惹此云虗空藏此经始文殊发问谓非大智莫识地藏端倪终空藏收科以非太虗安泯大士化迹乃摄有归空全假即空意也而空藏问福利者乃从空谈有全空即假意也空假不二当体即中圆融妙行同归秘藏故终乎虗空藏也准虗空藏菩萨经此娑婆西过八十恒河沙世界有佛剎名一切香集依其中众生成就五浊佛名胜华敷藏如来彼有菩萨名虗空藏顶上有如意宝珠无量释迦毗楞伽宝而为围绕此珠光明蔽余光明悉灭无余所有功德唯除如来余无及者准密部即毗卢如来四亲近菩萨中宝波罗蜜流出南方宝生部者是此菩萨也二当机发问X二初因闻叹致请二愿为众略说初又二初述闻神力叵思白佛言世尊我自至忉利闻于如来赞叹地藏菩萨威神势力不可思议经初光音遍及空藏即集天宫故始终备闻如来赞叹地藏之事势力者如思益云我投足之处震动三千大千世界及魔宫殿观经云以智慧光普照一切令离三涂得无上力故言势力不思议者此是菩萨甚深行处虽施为万有令众生得益咸获本然初无实法如化人现作化事不过令人得乐空藏终篇意在斯也二因问福利几种未来世中若有善男子善女人乃及一切天龙闻此经典及地藏名字或瞻礼形像得几种福利准地持福即布施持戒忍辱依禅依精进修行施戒四无量等是名福分葢善名福利感报恬愉今既读经闻名瞻形礼像必有所得福利不审有几种耶须知福利由心心能造福心尚叵得福利奚存然化门引物悕向福利为要况密部中凡供养门皆摄入虗空库藏则福利之事尤空藏之专司而应问者也二愿为众略说唯愿世尊为未来现在一切众等略而说之必求略说者导物生善之要门也书有作善降祥之训易明积善余庆之言若不详陈乎福利未免阻绝其善门故愿略说耳至若严祷祀以徼福鬼X神随因果而悕报冥寞此利心之邪求讵可同年而语哉二许说示利益二初诫听许说佛告虗空藏菩萨谛听谛听吾当为汝分别说之夫善说法者无说无示善听法者无得无闻何有分别谛听之异指乎然若一向冥真恐成断见若一向顺有恐成常见断常徧邪违中道远矣要于拈空非空之际谈有不有之时不涉言诠而舌根恒转无离音响而闻性原空所谓善能分别诸法相于第一义而不动乃如来分别之指空藏谛听之意耳二分别利益二初见像闻经供赞利益二闻经礼形赞叹利益初又二初总示修因若未来世有善男子善女人见地藏形像及闻此经乃至读诵香华饮食衣服珍宝布施供养赞叹瞻礼如文二别列益数得二十八种利益一者天龙护念二者善果日增三者集圣上因四者菩提不退五者衣食丰足六者疾疫不临七者离水火灾八者无盗贼厄九者人见钦敬十者神鬼助持十一者女转男身十二者为王臣女十三者端正相好十四者多生天上十五者或为帝王十六者宿智命通十七者有求皆从十八者眷属欢乐十九者诸横消灭二十者业道永除二十一者去处尽通二十二者夜梦安乐二十三者先亡离苦二十四者宿福受生二十五者诸圣赞叹二十六者聪明利根二十七者饶慈愍心二十八者毕竟成X佛初句总标下乃别列天龙乃造化之权衡为阴阳之管辖邦国借保绥之德黎民仰覆护之功今既读经持名瞻礼供养故感天龙护之念之令善果圣因由之增长家缘世事用是克谐故首举之示福利之本也二三四三益事迹相连果由因而增进因借果而积集因果相资自然菩提不退如十轮经地藏白佛言我当济度此四洲渚世尊弟子一切苾蒭及苾蒭尼邬波索迦邬波斯迦令其增长觉分圣谛光明增长趣入大乘圣道增长成熟有情大慈大悲增长五眼灌顶生天涅槃如是善果日日增长集者聚集大论云值遇经法修善持戒布施礼敬等种涅槃因缘如是圣上之因莫不聚集善果圣因既日增集自然道心牢强誓力勇徤于位行念自无退转矣增者从微至着以期满足集者自少至多所冀成就于此两楹之间菩提不退也五衣食丰足助道备也衣以蔽形食以支命身安道隆赖是衣食此虽小缘能辨大事冻馁不安道法焉在故十轮云一切皆得如法所求衣服宝贝毉药牀敷及诸资具无不备足六疾疫不临修道之要病乃退道之缘能令色力减损准长阿含乃他方世界有鬼神来此间鬼神放逸婬乱不能护人他方鬼神侵娆此世间人挝打捶杖接其精气使人心乱故有疾疫之灾十轮X云若诸有情恶鬼所持成诸病者有能供养地藏菩萨一切皆得解脱无畏身心安适故疾疫不临也七离水火灾病为内障灾为外障左传以人火曰火天火曰灾今谓潢潦之水燎原之火损物伤生竝是天灾十轮云若诸有情为火所焚为水所溺有能供养地藏菩萨一切皆得离诸危难安隐无损此不必引大三灾之水火也八无盗贼厄离宿怨对也十轮云若诸有情为诸怨贼军阵及余种种诸怖畏事之所缠绕身心慞惶惧失身命有能供养恭敬地藏菩萨一切皆得离诸怖畏保全身命九人见钦敬地持云菩萨种姓具足故众所敬重供养赞叹言必受行无所违犯今既供养地藏菩萨故致斯福利十神鬼助持尤末世修道善利长阿含二十云若有修行善法见正信行修十善业如是一人有百千神护今既供养地藏菩萨故得神鬼助持修行无障也十一女转男身十二为王臣女十三端正相好皆如前十四多生天上准辩意经五事生天十轮云随其所应安置生天涅槃之道十六宿智命通达命元由也士有百行智为其首由读经称名了因之力也十七有求皆从十轮云若诸有情或为种种世出世间诸利乐事于进求时若能恭敬供养地藏菩萨意愿满足十八眷属欢乐此修行外护X知识十轮云若诸有情爱乐别离怨憎合曾有能恭敬供养地藏菩萨一切皆得爱乐合会怨憎别离十九诸横消灭如前二十业道永除以修读经等无漏之业故三界有漏业道一并永除灭矣二十一去处尽通地持云人具足故男相成就堪为一切功德法器于一切时自在游处一切众生往来同事人间旷野随意无碍今既修供地藏菩萨故得行来出入到处通达也二十二夜梦安乐如前巳上皆自身福利二十三先亡离苦乃上资祖祢也下明当来福利二十四宿福受生思益经云菩萨有四法得先因力不失善根一见他人阙不以为过二于怒人常修慈心三常说诸法因缘四常念菩提今承持诵供养地藏宿世之福或受生天上人间竝享如意福乐也二十五诸圣赞叹以修胜福善誉遐流大论云菩萨闻甚深不可思议佛法能定心信乐不生疑悔如是菩萨诸佛所叹今既信受地藏不思议事故感诸圣赞叹也二十六聪明利根如荀子云目不两视而明耳不两听而聪今由一心读经成法行机故义理入耳不俟更闻经书过目宁须载读默识心通根性越伦也二十七饶慈愍心此利生之要行以慈有五利刀不伤毒不害火不烧水不没瞋恶见喜地持云菩萨以安隐乐饶益众生非安隐乐教令除断是也二十八毕竟成佛此是X究竟利益𣿬江河淮济而注之海同成咸味镕瓶盘钗钏而入于炉尽作精金此我佛付嘱之心地藏承命之意所谓唯此一事实余二则非真故两文皆以此终焉二闻经礼形赞叹利益二初总示修因复次虗空藏菩萨若现在未来天龙鬼神闻地藏名礼地藏形或闻地藏本愿事行赞叹瞻礼此中修因与上似同何故列作二文须知上加种种供养缘了兼修此但闻礼赞叹了因独进以此小异故别列之正显闻益尚尔况思修兼行乎二别列益数得七种利益一者速超圣地二者恶业消灭三者诸佛护临四者菩提不退五者增长本力六者宿命皆通七者毕竟成佛前后之益俱约圆论一速超圣地即指圆十地之圣种性以圆人根利智勐故于住行向位速得超入圣地也二恶业销灭恶业对善业论既闻地藏不思议事则了修染修恶全体即是性染性恶故于五品观行圆伏五住进入信位见思先亡则分段生死从斯永离故知虽举恶业自得三障圆销三诸佛护临既在似位巳隣真因得佛法之气分感诸佛之护临临莅下也与上帝临汝意同从品众也从卧无为也上之临下不自用而用人故能听物之为而不自为也今诸佛临下正如月X之临江固不庸心于其间也四菩提不退如前五增长本力即修因外熏增真如本力以深行菩萨具足悲智二增故弥增本力也六宿命皆通准诸论说谓于生处自性能知过去宿命及知他心若诸有情施他种种大妙饮食由彼业力能引此智如阿摩昼经云无明永灭大明法生闇冥消灭光曜法生故能忆宿命无数劫事七毕竟成佛地持云菩萨依智故摄受正福种种巧便为诸众生乃至无上菩提若报若报因若报果一切依福起福依智起此二具足最胜最上得无上菩提若福智不具终不能得今修读经持名之智及瞻形礼像之福故致成佛此名因摄果摄自他之利益也别流通竟二总流通二初因果圣凡闻赞致叹尔时十方一切诸来不可说不可说诸佛如来及大菩萨天龙八部闻释迦牟尼佛称扬赞叹地藏菩萨大威神力不可思议叹未曾有十方至八部等结上云集之众诸佛菩萨在光前集乃发起之根源天龙八部在光后集正发起之众也闻释迦下总结上来所叹不思议事然余人亦有赞叹今独言释迦者有二意一举主摄伴如羣辟之言出于王命皆曰王纶是也二归功化主如三公谟猷功成之后归美天王是也余如文二天主众会供养礼退X是时忉利天雨无量香华天衣珠璎供养释迦牟尼佛及地藏菩萨巳一切众会俱复瞻礼合掌而退忉利天王独供者既是檀越又在其宫故得专之也香表因通果海成就五分法身华表圆因克果具足四十一位天衣从树而生轻细自然表证寂灭之忍珠璎别行疏云或众宝璎珞或众宝珠今是众宝珠成故曰珠璎表得四胜法大集云戒定慧陀罗尼以为璎珞庄严法身是也然珠璎在颈颈是所严表中道性德此行称性如璎珞在颈而能严也皆言雨者则是从正空中道第一义天缤纷而下也无量者因果之法竝由一心了达此心本具河沙性功德法有何限量以此无量诸法供养释迦能说之教主以及地藏能行之愿王心有所专故不言余众巳者谓能供之物皆冥实际所供之主本住三摩能所既空感应斯泯宾主镕融而一际财法绝寂而无垠故云巳也上是申供下乃礼退一切众会即前所集之众今将各还本住俱复瞻仰重师道而恋恋靡忘重申礼拜尊经法而心心无间合掌表十界一体而退显万类同归然而不同诸经结皆大欢喜者以见在会大众从此重增胜心效地藏之僧那救三涂而不了遵迦文之嘱累弘是典而弥穷上同圣母之愁忧却类天王之悲叹则闻法之大喜固内蕴襟怀而济世之殷忧巳外彰眉宇经家不叙斯语者意见乎言X之表也地藏菩萨本愿经卷下科注卷之六后䟦原夫大士悲愿分形劫量叵测今之九华者太仓之一粟也每购山志未得稽考应蹟末由相传是新罗国王太子二十四岁擕白犬善听航海而来止九子山石洞有年时有阁老闵公素怀善念每斋百僧必虗一位因请洞僧足数廼乞一袈裟地公许衣遍覆九峰遂尽喜舍其子求出家即道明和尚是公后亦离俗网反礼其子为师故今侍像左道明而右闵公织此故也公里族讳号亦未详世行唐诗选名英华集中有金地藏送童子还家诗其曰空门寂寞汝思家礼别云房下九华爱向竹栏骑竹马嬾于金地佈金沙添瓶㵎底休招月煑茗瓯中罢弄华好去不须频下泪老僧相伴有烟霞附刊纸尾公诸同好云经赞附佛升忉利为报慈亲放光地藏集分身缘感业宣陈X广说弘因历劫度沈沦第一卷狱名启问苦楚堪哀如来赞叹福门开鬼主悉皆来佛号奇哉存没离尘埃第二卷地藏请较布施因缘坚牢护法叹功玄闻见利无边嘱累人天世世广流传第三卷陈九陶先生赠言併序附匡菴运遐法师颓龄善病日夕註经不休同门全彰法师年富力强游燕甫还遽以微眚示寂辄为全师慨伤深为运师愉快云全彰法师徤无比都门往返六千里佛法倾动诸公卿方欲奏加国师礼陡婴微恙遂西归法腊才逾知命耳惜乎楞严说法堂几回欲建仍抛𡉏匡菴运师系法兄全师却是运师弟全师忽辞运师去运师长病大仙矣长病得毋侥倖乎又复註经劳不巳註经弘愿铭肺肝孜孜深阐而曲体考尽千函大藏经载无疑义与剩理脉脉阴叨佛护持病魔叠叠能强起地藏经今得解之解地藏经世罕此沥心呕血醒时流敷演欺人莫浪恃登坛集众每宣扬恭听伊谁不欢喜一从释迦涅槃后是经今始得知巳莫大功德在后头岂仅目前报增纪更兼师长𦦨口遗历久未获寿于梓二帙运师倾钵资齐刊顿贵洛阳纸他年入藏不须忧幸值当今系圣主寄声恭贺景老人嗣法有此争气子X寓武原禾人陈镛拜艹䟦宝池真常禅德偶得此科註欢喜踊跃即欲广流布于世不辞鲸浪犬牙之危险顿发崎阳缅赴京洛时沈疴新痊而形气未复原然勇志奋起如此可谓为弘法利生忘躯命矣因属余以训点刑行之事素归地藏菩萨间又读诵此经每憾阙註疏之久也而今幸遇希有胜缘寔所谓如闇得灯如贫得宝喜感交生不知手之舞之足之蹈之只愿早流行之以成常师志而普与众共利于是不暇顾谫陋漫污和点以锓梓云旹元禄三庚午载十月上旬沙门玅幢净慧谨䟦