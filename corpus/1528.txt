赤水元珠提要钦定四库全书子部五赤水元珠医家类提要等谨案赤水元珠三十卷明孙一奎撰一奎字文垣号东宿又号生生子休宁人是编分门七十每门又各条分缕析如风门则有伤风真中风类中风瘖痱之别寒门则有中寒恶寒之殊大㫖専以明証为主故于寒热虚实表里气血八者谆谆致意其辨古今病証名称相混之处尤为明析惟第十卷怯损劳瘵门附方外还丹専讲运气补液之法殊非岐黄正道盖一奎以医术游公卿间不免以是投其所好遂为全书之大瑕是足惜耳原本卷末附医㫖绪余二卷医案五卷今别自为帙焦氏经籍志载孙一奎赤水元珠十卷医㫖绪余二卷而不及医案或所见非全本欤干隆四十四年十一月恭校上总纂官纪昀陆钖熊孙士毅总校官陆费墀原序赤水元珠原序盖谓三五之道非人不𫝊而非人之至者尤不得其传是故太上圣人知隂阳之机察寒暑之候辩愚民之冷燠定卉物之温凉为之济人者不劳而受沉痾者得效矣嗟乎世道頼此人也久矣吾心思若人亦久矣时休阳孙生探天地五行之奥採百家同异之龟观易必寻易之源讲书必求书之要凢所以济人利命者一以心学为本诚所称上古之胎医中之伯者生平不妄交与在家惟註方言有医㫖绪余数百言率皆辨衆论以归于中眀先天太极之图发前贤証候之秘又于先世所未名之疾未有之方为之补其阙而增其所未尽其有功于人夫岂负薪之劳壶飱之赐哉书成请题于余余曰文以载道文而无道焉以宰之吾人所羞称也今生之所纂者率皆阐幽发㣲㑹通之中而得其觧昔黄帝求道多方索之不得而象㒺得之于赤水若生所註信有本矣名之曰赤水元珠不亦宜乎然则世之艺何舍钧天大乐而审笙敔薄大脔之味而嚼草根乎虽然语云莫前弗开莫后弗𫝊而为生之廼𦙍廼孙者又当敬承大志永保于无疆之休可也其若生之意否孙生叩首曰善遂书之孙生休人名一奎字文垣东宿乃其号也罗浮道人题凢例凢例一是书专以明証为主葢医难于认証不难于用药凢証不拘大小轻重俱有寒热虚实表里气血八箇字苟能于此八箇字认得真切岂必无古方可循即于十二经药性中表里寒热温凉间摘出治之自然权变合宜不失胜算故古谓审証犹审敌知己知彼百战百胜矣一所引诸书名及诸家姓氏者欲人知所有自且一証之中经书多有发之未尽者前贤或触目感悟掲而补之俾后学得以宗倣后之人不䆒前人尽心用意处反谓某长于此而短于彼某善于补而不善于攻廼以补其缺略者反指以为偏驳岂知本之学哉且又不贽师访友局守一家之说滥称专门焉能扩充愚故不揣管陋毎于一症之间有经文可据者即以经文为首引无经文者采取各家之言为証是则宗之非则黜之间有误后人惑来世者则援摭格言舆论以折其𠂻庶见前人补缺之意匪偏而后之取法者得以履其正也一辨証原经文有单立篇目则原依其篇目有混称未析者或古今名称不同如古经以风寒湿三气杂至而成痺立名丹溪廼改痺为痛风又如膓澼泄利膓风臓毒混论而未析如此者甚多设不辨而正之何所适従兹以各証经文混论者列之于前以为之纲以今人尝称者析之于后而为之目目下各列治法庶古今照贯攻治不紊缓急检閲免致疑滞一妇人臓腑经络七情六气感病与男子无以异治法亦然所异惟胞门子户月汛胎产隂挺崩漏赤白𢃄内外吹尔兹特标妇人门五卷使知同异端绪大方经畧庶家技不得称擅塲局夫不得唿专秘随俗为变医之能事斯无愧于扁鹊也与一治小儿法惟脐风哯乳盘膓内弔惊疳痘疹为差别余皆与大方脉同但臓腑脆薄剂宜较小尔三嵗内者不形于诊然虎口三闗之纹亦难尽凭当于声色动静哭笑大小便叅之四嵗后便可以一指按于经渠列缺之上诊左右手脉孰大孰小孰浮孰沉以辨内外二伤卒多应騐不可谓全不闗于诊也至如痘疹尤小儿𦂳要方术及外科并列门后以统其治用寓无可无不可之意云一採用经史国典羣书诸杂家言统计二百六十五种非徒骋博洽资口吻也以为不广搜逺引不足发明天人合一之㫖与圣贤立功立命之意夫古之人有不为良相愿为良医也者此何以故子舆氏曰老吾老以及人之老㓜吾㓜以及人之㓜然则恵溥当时泽流后世是惟相与医廼克践之矣一医家着辑汗牛充栋不能一一购置但取其书可宗法万世无弊者一部中採数条一门中採数法数方以为嚆矢要之縁辞契意神而明之存乎其人而已况登彼㟁者航筏尚可弃乎一医寄生死之关非知性命者不足与有言也儒之穷理尽性以至于命固当取以折衷而老氏性命兼修释氏眀心见性道理自可叅观故兼採二氏为翼夫知三教之所以者于医学思过半矣一医要先识人身内景臓腑形质手足经上下宗气营气卫气唿吸出纳三焦终始及各经表里隂阳金木水火土部位配合命名之义上下不得错综一经不得两配与河洛周易灵素洪范黄庭性理诸家合一不背洞悉源委始能言标本而测病机若因内景不眀羣书不究局局然守草根树皮之末方左右牴牾逢原谓何如命门三焦包络相火及手足经配合自难经已下纷纷不决者余不揣菲谫于医㫖绪余中僣为剖析似与灵素洪范太极百家照彻相贯敢以俟之具法眼者一医道肇自炎帝之本草与黄帝之内经伊尹之汤液而周礼登之天官冡宰诚重之也诸如上池金匮青囊或神或僊不可枚举其显在六卿廊庙者齐则禇澄唐则王珪李世勣陆宣公狄梁公刘禹钖李兵部宋则文潞公苏子瞻朱紫阳我明则刘诚意咸有着述此皆上古良相之芳躅逸人之髙致逮今风斯为下厠之技流乌知医之所自耶噫道无污隆顾人力行何如耳宣尼有言人能𢎞道非道𢎞人吾党共朂之哉赤水元珠卷一钦定四库全书赤水元珠卷一明孙一奎撰风门明风篇生生子曰风春之令气也木之所司肝为之主素问六化篇云木之化风主于春春之为言蠢也阳气蠢动故风所以皷舞万物为天号令岐伯曰东方生风风生木其臓为肝其志为怒故怒伤肝风伤肝肝为足厥隂之经以六气言之自十二月大寒节起至二月春分节止是初之气厥隂风木用事人有感其令气者为伤风其有不即发于令气而四时亦有伤风之症者时人谓之四时感冐感有浅深治有缓急令既不同治亦有异故首述经文以明风之体有所据而人天咸一之理实寓焉后别治法以见风之变症无常非简约可尽先贤有言曰风乃百病之长善行而数变非易言也信夫伤风仲景伤寒论谓有汗恶风脉浮数为伤风外有六经之形症太阳症头项痛腰嵴强以桂枝汤治之后若𫝊经当究仲景节菴治法治之其余不过感冐耳四时皆有之以后法按治九味羌活汤治四时伤寒伤风头痛遍身尽痛腰嵴强发热昼夜不散不思饮食羌活防风川芎白芷细辛柴胡黄芩生地甘草苍术姜三片枣一枚水煎热服如恶心减黄芩如有汗加白术减苍术如口渇加知母石膏如一二帖不觧或天寒时月加麻黄如鼻塞加紫苏葱白夫此方予每用加柴胡乃总治伤风各经之活套也今人只知其治四时伤寒如神不知加柴胡总治各经之妙盖羌活治太阳肢节痛大无不通小无不入乃拨乱反正之主也防风治一身尽痛听君将命令而行随所引而至柴胡治少阳头疼在两头角及寒热脇痛耳聋白芷治阳明头痛在额苍术䧺壮能除足太隂经湿气使邪不得传脾生地黄治手少隂心热在内黄芩治手太隂肺热在胸细辛治足少隂肾经苦头痛不已川芎治足厥隂头痛在脑此方乃易老所制凢见表証悉宜服之不犯三阳禁忌实觧利之神药也然以一药而类治各经之証苟用其方而不知其所以立方之意则未免有执一之弊故述各药主治本㫖使学者详各经之症孰重以本经之药为君迭为賔主则所治无不响应和觧散治伤风鼻塞咳𠻳胸脇吊痛发热口渇紫苏杏仁陈皮半夏前胡薄荷葛根甘草桔梗桑白皮姜三片葱白三根枣子一枚风邪重桂枝汤治太阳头项痛腰嵴强自汗桂枝赤芍甘草姜枣煎服取㣲汗此冬月即病宜服春分后忌之小便数及饮酒人皆不宜服饮酒人不喜甘恐中满而呕也参苏饮治伤风鼻塞发热恶心有痰胸膈不利橘红枳殻桔梗粉草木香苏叶半夏干葛前胡人参茯苓姜三片枣一枚咳𠻳甚者去人参木香热盛喉疼除半夏加天花粉酒芩热伤风咳𠻳喉疼面热此素有痰火欝热在内热极生风或为风寒所束不得发越此热为本寒为标治宜清热散寒经云火欝则发之又曰风寒外束者可发二陈汤加桔梗天花粉𤣥参薄荷酒芩前胡𠻳不转加𤓰蒌仁夜𠻳多加知母喉疼减半夏痰盛加贝母枳殻肺热气壅轻则加桑白皮地骨皮重则加石膏肺气虚发热咳𠻳服前发散药其𠻳愈甚或被发散太过当用收歛之剂补之日间𠻳多吐白痰沫或恶心者为气虚六君子汤加五味子薏苡仁欵冬夜𠻳多口渇痰不易出发热为血虚四物汤加知母五味子马兠铃麦门冬𤓰蒌仁肺气实或素有痰为风寒所闭鼻塞咳𠻳气壅不得倒头而卧三抝汤麻黄甘草杏仁姜三片枣二枚煎服取清痰乃止火盛者泻白散加石膏枳殻天花粉前胡效迟加𤣥明粉一钱调下立应中风内经云风之伤人也或为寒中或为热中有中血脉有中腑有中臓东垣云中血脉者口眼㖞斜中腑者肢节废面加五色有表証拘急不仁中臓者唇缓失音鼻塞耳聋眼瞀便闭性命危急此三者治各不同如中血脉外有六经之形症则从小续命汤加减及踈风汤治之如中腑内有便溺之阻隔宜三化汤局方中麻仁丸通利之外无六经之证内无便溺之阻宜大羌活愈风汤秦艽汤中臓痰涎昏冐宜至寳丹之类镇坠之纲目云中风世俗之称也其证卒然仆倒口眼㖞斜半身不遂或舌强不言唇吻不收是也然名各有不同卒然仆倒者经称为撃仆世又称为卒中乃初中风时其状又如此也其口眼㖞斜半身不遂者经称为偏枯世又称为左瘫右痪及腲腿风乃中倒后之症邪之浅者状如此也其舌强不言唇吻不收者经称为痱病世又称为风懿风气亦中倒后症邪之深者状如此也东垣以中脉中腑邪浅而易治中臓为邪深而难治者得之矣凢病偏枯必先仆倒故内经连名称为撃仆偏枯也后世迷失经意以偏枯为痱病之㫖一以中风名之遂指偏枯为枯细之枯而非左瘫右痪之症习俗之弊至于如此也殊不知仲景云骨伤则痿名曰枯盖痿缓不收则筋骨气肉无气以生脉道不利手足不禀水糓之气故曰枯非细之谓也积日累月渐成细者间有之非可便指枯为细也初中倒时随即醒者宜治若不醒者宜搯人中俾醒看痰涎壅盛宜吐之口噤亦吐之若口开手撒遗尿者为阳暴絶速宜大料参茋补接之若眼戴上者宜灸之𤣥珠经云风病口开手撒眼合遗尿鼻声如鼾者五臓气絶也按已上皆真中风症也由人元气素虚腠理踈豁衞弱失䕶一遇风邪莫之能御经曰邪之所凑其气必虚救醒后多用骤补法丹溪独参膏加竹姜汁之类与类中风症不同法也附方小续命汤麻黄人参黄芩芍药防已川芎杏仁甘草桂附子防风每服五七钱加生姜五片水煎食前热服金匮要畧有石膏当归无附子大凢中风不审六经之加减虽治之不能去其邪也内经云开则淅然寒闭则热而闷知暴中风邪宜先以加减续命汤随症治之中风无汗恶寒麻黄续命主之依本方麻黄防风杏仁合各加一倍宜针至隂崑崙举硚取之中风有汗恶风桂枝续命主之依本方芍药桂枝杏仁各加一倍宜针风府上二证皆太阳经中风也中风有汗身热不恶寒白虎续命主之依本方甘草加一倍外加石膏知母各二两中风有汗身热不恶风葛根续命主之依本方桂枝黄芩各加一倍外加干葛二两宜针陷谷去阳明之贼刺厉兊泻阳明之实上二证皆阳明经中风中风无汗身凉附子续命主之依本方附子加一倍甘草加三两外加干姜二两宜刺隠白去太隂之贼此太隂经中风也中风有汗无热桂枝续命主之依本方桂枝附子甘草各加一倍宜针太谿此少隂经中风也中风六经混淆繋之于少阳厥隂或肢节挛痛或麻木不仁宜羌活连翘续命主之小续命八两外加羗活四两连翘用六两古之续命混淆无症之别今各分经治疗又分经鍼刺法厥隂之井大敦刺以通其经少阳之经絶骨灸以引其热是鍼灸同象法治之大体防风通圣散防风川芎当归芍药大黄芒硝连翘麻黄薄荷山栀白术荆芥石膏桔梗黄芩滑石甘草每服一两加生姜水煎服中风外无六经之形证内无便溺之阻隔知血弱不能飬筋故手足不能运动舌强不能言语宜飬血而筋自荣大秦艽汤主之泰艽甘草川芎当归白芍石膏细辛羗活防风黄芩白芷白术生地熟地白茯苓川独活右十六味剉每服一两水煎温服无时如遇天隂加生姜如心下痞每两加枳实一钱同煎中风外有六经之形证先以加减续命汤随症治之内有便溺之阻隔复以三化汤主之厚朴大黄枳实𦍑活右剉如麻豆大每服三两水三升煎至一升半终日服之以㣲利为度无时法曰四肢不禁俗曰瘫痪故经所谓太过则令四肢不禁又曰土太过则敦阜阜髙也敦厚也既厚而又髙则令除去此真所谓膏粱之疾非肝肾经虚也何以明之经所谓三阳三隂发病为偏枯痿易四肢不禁王注曰三隂不足则发偏枯三阳有余则痿易易为变易尝用而痿弱无力也其治则泻令气弱阳衰土平而愈或三化汤调胃承气汤选而用之若脾虚则不用也经所谓土不及则卑䧟卑下也䧟坑也故脾病四肢不用四肢皆禀气于胃而不能至经必因于脾乃得禀受也今脾不能与胃行其津液四肢不得禀水谷气气以日衰脉道不行筋骨肌肉皆无气以生故不用焉其治可补十全散加减四物去邪留正愈风汤中风症内邪已除外邪已尽当服此药以行导诸经久服大风悉除縦有㣲邪只従此药加减治之然治病之法不可失其通塞或一气之㣲汗或一旬之通利如此为常治之法也久则清浊自分荣衞自和如初觉风动服此不致倒仆羌活甘草防风川芎细辛枳殻人参麻黄甘菊薄荷当归知母黄茋柴胡前胡半夏厚朴生地熟地防已茯苓黄芩白芷蔓荆子枸杞地骨皮石膏苍术桂芍药独活杜仲右剉每服一两水二钟煎至一钟温服如遇天隂加生姜空心一服临卧再煎渣服俱要食逺空心一服嚥下二丹丸为之重剂临卧一服嚥下四白丹为之轻剂是动以安神静以清肺假令一气之㣲汗用愈风汤三两加麻黄一两均作四服每服加生姜五片空心以粥投之得㣲汗则佳如一旬之通利用愈风三两大黄一两亦均作四服如前煎临卧服得利则妙常服之药不可少四时之辅如望春大寒后加半夏柴胡人参各二两木通四两此迎而夺少阳之气也望夏之月加石膏黄芩知母各二两此迎而夺阳明之气也季夏之月加防已白术茯苓各二两胜脾土之湿也初秋大暑之后加厚朴二两藿香二两桂一两木通二两此迎而夺太隂之气也霜降之后望冬加附子一两桂一两当归二两胜少隂之气也得春减冬所加药四时类此虽立法于四时之加减更宜临病之际审病之虚实寒热土地之宜邪气之多少此药具七情六慾四气无使五脏偏胜不动于荣卫如风秘服之则永不燥结如久㵼服之则能自调初觉风气便服此药及新方中天麻丸各一料相为表里治未病之圣药也及已病者更宜当服无问男妇及小儿惊癎抽搐急慢惊风等病服之神效如觧利四时伤风随四时加减法又疗脾肾虚筋弱言语难精神昏愦及治内弱风湿内弱者乃风热火亢体重者乃风湿土余内弱之为病或一臂肢体偏枯或肥而半身不遂或恐而健忘喜以多思故思忘之道皆情不足也是以心乱则百病生于心静则万病悉去故此药能安心飬神调隂阳无偏胜及不动荣衞四白丹能清肺气飬魄谓中风者多昏昧气不清利也白术茯苓人参砂仁防风川芎白芷知母细辛羌活独活薄荷白甘草香附甜竹叶麝龙脑牛黄藿香右药二十味计八两六钱三字为细末炼蜜为丸毎两作十丸临卧嚼一丸分五七次嚼之上清肺气下强骨髄二丹丸治健忘飬神定志和血内安心神外华腠理丹参丹砂逺志茯神人参菖蒲熟地天门冬麦冬甘草右为细末炼蜜丸桐子大每服五十丸至百丸空心食前常服安神定志一药清肺一药安神故清中清者归肺以助其真清中浊者坚强骨髄血中之清荣飬于神血中之浊者华荣腠理如素有痰久病中风津液涌溢在胸中气所不利用独圣散吐之后用利气泻火之剂泻青丸治中风自汗昏冐发热不恶寒不能安卧此是风热烦躁天麻丸行荣衞壮筋骨天麻牛膝杜仲萆𤣥参当归生地羌活附子右为末炼蜜丸桐子大常服五七十丸病大至百丸空心食前温酒或白汤下平眀服药至日髙饥则止药大忌壅塞失于通利故服药半月稍觉壅㣲以七宣丸轻踈之使药再为用也牛膝萆薢治筋骨杜仲使筋骨相着天麻羌活和风之圣药当归地黄飬血能和荣卫𤣥参主用附子佐之行经药也抱拙子曰按中风之证卒然倒仆口眼㖞斜半身不遂或舌强不语唇吻不收是也然名各不同有曰风癔以心闷闭不能言喉中噫噫作声葢肺气入心则能言邪中心肺痰涎潮塞故使然也有曰风痱者以风涎散注于关节气不能行故使四肢不遂也有曰舌强不语者以风入心脾二经心之别脉系于舌本脾之脉侠咽连舌本散舌下今风涎入其经络故舌不转而不能言也有曰四肢拘挛者以风冷邪气入于肝臓使诸经挛急屈而不伸也有曰风柔者以风热邪气入于肝臓使诸经弛张缓而不收也有曰风颤者以风入肝经上气不守正位故使头招靣揺手足颤掉也有曰风瘖者以风冷之气客于中滞而不能发故使口禁不能言也与前涎塞心肺同候此以口噤为异耳要畧曰风之为病当半身不遂经络空虚贼邪不泻或左或右邪气反缓正气则急正气引邪㖞僻不遂邪在于络肌肤不仁邪在于经即重不胜邪入于府即不识人邪入于藏即难言口吐涎已上所论皆言风従外入也刘守真曰风病多因热甚俗云风者言末而忘其本也所以中风有瘫痪者非谓肝风实甚而卒中之也亦非外中于风良由将息失宜而心火暴甚肾水虚衰不能制之则隂虚阳实而热气拂欝心神昏冐筋骨不用而卒倒无知也张絜古曰人之气以天地之疾风名之故中风者非外来风邪乃本气自病也凢人年逾四旬气衰者多有此疾壮歳之时无有也若肥盛之人则间有之亦是形盛气衰故如此治法和臓腑通经络便是治风李东垣之说与絜古同朱彦脩曰西北气寒为风所中者诚有之东南气温地湿有风病者非风也皆湿生痰痰生热热生风也已上所论皆言风従内出也夫自古论中风者悉主于外感而刘张诸子则主于内伤今详此病葢因先伤于内而后感于外相兼成病者也但有标本轻重不同耳假如百病皆有因有证因则为本证则为标古人论中风者言其証也诸子论中风者言其因也岂可以中风一证岐而为二哉故古人所论外感风邪者未必不由本体虚弱荣卫失调之所致诸子所论火盛气虚湿痰者未必絶无风邪外侵之所作若无风邪外侵则因火因气因湿各为他证岂有暴仆暴瘖口眼㖞斜手足不遂舌废不用昏不识人之候乎治法外感重者宜先祛外邪而后补中气内伤重者宜先补正气而后攻外邪或以散风药为君而补虚药为佐使或以补虚药为君而散风药为佐使全在活法量标轻重而治之凢中风证内邪已除外邪已尽当服愈风汤以行导诸经久服大风悉去縦有㣲邪只従此药加减葢能和荣卫踈经络有补气飬血之功祛湿消痰之效踈而不耗补而不治不燥不寒诚观左右之轻重上下之缓急酌而用之无不克济按中风五臓亦显外证目瞀者中于肝舌不能言者中于心唇缓便秘者中于脾鼻塞者中于肺耳聋者中于肾此五者病深为难治但风中腑者多兼中臓如左关脉浮弦面目青左脇偏痛筋脉拘急目瞤头眩手足不收坐踞不得此中胆兼中肝也用犀角散之类如左寸脉浮洪面赤汗多恶风心神颠倒悚悸恍惚言语蹇澁舌强口干此中小肠兼中心也用麻黄散之类如右关脉浮缓或浮大面唇黄汗多恶风口㖞语澁身重嗜卧肌肉不仁腹胀不食此中胃兼中脾也用防风散之类如右寸脉浮澁而短面白鼻流清涕多喘胸中冐闷短气自汗声嘶四肢痿弱此中大肠兼中肺也用五味子汤之类如两尺脉浮滑面目黒黧腰嵴痛引小腹不能俛仰两耳鸣骨节痛足痿善恐此中膀胱兼中肾也用独活散之类此皆言真中风也而有气血之分焉气虚而中者由元气虚而贼风袭之则右手足不仁用六君子加钩藤姜汁竹血虚而中者由隂血虚而贼风袭之则左手足不仁用四物汤加钩藤竹姜汁气血俱虚而中者则左右手足皆不仁矣用八珍汤加钩藤竹姜汁其与中风相类者则有中寒中暑中湿中火中气食厥劳伤房劳等证中于寒者谓冬月卒中寒气昏昧口噤肢挛恶寒脉浮𦂳用麻黄桂枝理中汤之类中于暑者谓夏月卒冐炎暑昏冐痿厥吐泻喘满用十味香茹饮之类中于湿者丹溪所谓东南之人多因湿土生痰痰生热热生风也用清燥汤之类加竹姜汁中于火者河间所谓非肝木之风内中六滛之邪外侵良由五志过极火盛水衰热气拂欝昏冐而卒仆也用六味丸四君子独参汤之类内有恚怒伤肝火动炎上者用柴胡汤之类中于气者由七情过极气厥昏昧或牙关𦂳急用苏合香丸之类误作风治者死食厥者过于饮食胃气自伤不能运化故昏昧也用六君子加木香劳伤者过于劳役元气虚耗不任风寒故昏冐也用补中益气汤房劳者因肾虚精耗气不归原故昏冐也用六味丸此皆类中风者也邪之所凑其气必虚故风之伤人虽云臓腑俱受而肺肝二经居多葢风邪之入先于皮毛之虚皮毛受邪则内客于肺肺主气肺邪既盛则气必上逆所以有痰涎壅塞昏晕倒仆之状肝主筋属木与风其气相感以类相従故风邪乗虚肝经受之则筋缓不荣或筋缩不舒所以有手足拘挛或四肢瘫痪之状治风之法初得病即当顺气及日久即当活血此万古不易之理葢风病未免有痰治痰先治气气顺则痰清治风先活血血行风自灭顺气和血斯得病情若光不顺气便用乌附又不养血徒用麻防未见有愈者也内经治口眼㖞斜多属足阳明筋病葢足阳明筋结颊上得寒则急得热则弛左寒右热则左颊筋急牵引右之弛者而㖞向左也右寒左热则右颊筋急牵引左之弛者而㖞向左也故其治法以火灸且为之膏油熨其急者以白酒调和桂末涂其弛者后人用酒煮桂取汁以故布浸搨病上左㖞斜搨右右㖞斜搨左即内经用酒桂涂法也人之一身经络贯串谓之脉脉者血之隧道也血随气行周流不停筋者周布四肢百节聫络而束缚之此属肝木得血以飬之则和柔而不拘急脉皆起于手足指端故十二经皆以手足而名筋则无处无之皮毛者属肺主外而易于感冐人身之血内行于脉络而外充于皮毛渗透肌肉滋飬筋骨故百体平和运动无碍若气滞则血滞气逆则血逆得热则瘀浊得寒则凝泣衰耗则顺行不周渗透不徧而外邪易侵矣津液者血之余行乎脉外流通一身如天之清露若血浊气滞则凝聚而为痰痰乃津液之变徧身上下无处不到津液生于脾胃水糓所成浊则为痰故痰中于脾土也是以古人论中风偏枯麻木等証以血虚瘀血痰饮为言是论其致病之源至其得病则必有所感触或因风或因寒或因湿或因酒或因七情或劳役房劳汗出因感风寒湿气遂成此病此血病痰病为本而外邪为标其邪中于皮毛肌肉则不知痛痒麻木不仁如有物一重贴于其上或如䖝逰行或洒洒寒慓遇热则或痒遇隂雨则沉重酸痛其邪入于血脉经络则手足指掌肩背腰膝重硬不遂难于屈伸举动或走注疼痛此上诸症皆外自皮毛以至筋骨之病凢脉所经所络筋所㑹所结血气津液所行之处皆邪气欝滞正气不得流通而致然治者当以飬血除风顺气化痰为主不必强度某病属某经某臓而杂治之也风病遗尿属气虚参茋补之小便不利者勿用利药既得自汗则津液外亡小便自少若利之使荣卫枯竭无以制火烦热愈甚当候热退汗止小便自行兼此症乃阳明大忌利小便湏当识此妇人产后中风口噤手足瘈瘲如角弓状或血晕四肢强直俱用荆芥畧炒为末黒豆淋酒调下三钱极妙或加当归入酒少许水煎灌下即省秦艽升麻汤秦艽升麻干葛芍药人参甘草白芷防风桂枝连须葱白水煎川芎石膏汤防风川芎当归芍药连翘石膏黄芩桔梗薄荷人参荆芥大黄甘菊滑石甘草山栀砂仁寒水石生姜水煎服八味顺气散白术青皮白芷乌药人参陈皮甘草白茯苓乌药顺气散麻黄陈皮乌药干姜甘草殭蚕川芎枳殻白芷桔梗生姜大枣水煎服六合汤熟地当归川芎芍药秦艽羌活水煎服三生饮南星川乌附子木香生姜右每服五钱水煎省风汤南星防风半夏甘草黄芩右加生姜三片水煎温服搐鼻通天散藜芦川芎白芷细辛防风薄荷猪牙皂角右为末吹鼻中开关散一名破棺散南星氷片右五月五日午时合以中指㸃末揩齿左右其口自开摄生饮苍术木香南星半夏细辛菖蒲甘草生姜痰盛加全蝎水煎服稀涎散白矾牙皂右为末温水调下一二钱吐出痰涎便省觧语汤羌活防风天麻肉桂川芎南星陈皮白芷当归人参甘草酸枣仁羚羊角水煎入竹沥半盏再一滚服清心散青黛硼砂薄荷牛黄氷片右为末先以蜜水洗舌后以姜汁擦舌将药末蜜水调稀搽舌本上加味转舌膏连翘逺志薄荷柿霜石菖蒲栀子防风桔梗黄芩𤣥明粉甘草酒大黄犀角川芎右为末炼蜜丸弹子大朱砂五钱为衣食后临卧薄荷汤嚼下一丸诃子清音汤桔梗诃子甘草右为末每服七钱童便一大碗煎热调服大八风汤当归杏仁灸草桂心干姜五味升麻川乌黄芩芍药独活防风川芎麻黄秦艽石斛人参茯神石膏黄茋紫苑大豆虎胫骨酒防风萆薢当归松节龟板虎骨晩蚕沙五加皮秦艽羌活白术枸杞子苍耳子牛膝鳖甲干茄根一方有石斛续断杜仲巴㦸右剉碎绢袋盛之以无灰酒三斗浸壜内春秋七日夏五日冬十日宻固煮滚封七日开取时不可面向壜口恐药气冲目每日早午晚间病人自取酒一小盃服之不许多饮又不令药力断絶病痊酒尽将渣晒干再入干浮萍一斤半木香一两防已木𤓰各二两麝少许研为末酒煳丸桐子大酒下五十丸日用三服忌食动风之物又曰凢中风者俱有先兆之症凡人如觉大拇指及次指麻木不仁或手足不用或肌肉蠕动者三年内必有中风之症经曰肌肉蠕动命曰㣲风宜先服八风散愈风汤天麻丸各一料为愈夫大拇指次指皆手足太隂阳明经中风多着此经也先服祛风涤热之剂辛凉之药治内外之邪是以圣人治未病不治已病又云善治者治皮毛是治萌芽也故初成者获愈固久者伐形是治未病之先也丹溪云大率治风主血虚有痰治痰为先或挟火与湿葢湿生痰痰生热而热生风也半身不遂者大率多痰在左属死血与无血宜四物汤加桃仁红花竹姜汁在右属气虚属痰宜四君子汤二陈汤加竹姜汁气虚卒倒参耆汤补之挟痰则浓煎人参汤加竹姜汁血虚四物汤补之挟痰则四物皆用姜汁炒过加竹姜汁能食者去竹加荆竹荆乃开经络行血气故为必用之剂肥人多湿少加乌头附子行经肥人中者以其气盛于外而歉于内也肺为气出入之道肥人气必急急则痰涎上壅邪盛可知所以治之必先理气为急中后气未顺痰未除调理之剂惟当用藿香正气散和星香散煎服此方非特可治中风之症中气中恶尤宜寻常呕吐痰厥及胸膈饱闷者皆可用之治风之法初得之必先顺气及日久则当活血此万古不易之理有以四物吞活络丹愈者正此意也设不先顺气化痰遽用乌附又不活血徒用防风天麻羌活辈吾未见其能治也若饮食坐卧如常但失音不语只以小续命汤去附子加石膏菖蒲一钱开关之剂稀涎散治中风不语牙关𦂳急单蛾双蛾江子仁牙皂明矾化开矾将二味投入搅匀待矾枯为末每用三分吹入诸病皆愈痰涎壅盛者以五分灯心汤下喉中之痰逆上者即吐膈间者即下凢中风口噤不开用白盐梅揩齿即能开乃可进药丹溪用藜芦为末加麝香少许入鼻内吐之一吐不愈再吐之救急通关散治中风中气一应急病宜先以此开关牙皂细辛二味为末吹入鼻内得嚏佳苏合香丸擦牙上牙关即开再以生姜自然汁并三生饮俟其甦省然后次第进以顺气之剂或排风续命之类胜金丸治中风忽然仆倒如醉形体昏闷四肢不收涎潮逆上隔气不通命在湏臾生薄荷牙皂𤓰蒂藜芦朱砂右将朱砂末二分和二味末子和匀用膏子为丸龙眼大朱砂为衣温酒化下一丸甚者二丸以吐为度得吐即醒不醒者不治桑枝法桑枝一升炒香以水三大升煎取二升一日服尽图经云桑枝温平不凉不热可以常服疗体中风痒干燥脚气风气四肢拘挛上气眼晕肺气咳𠻳消食利小便久服身轻聪明耳目令人光泽兼疗口干仙经云一切仙药不得桑煎不服出抱朴子政和间何子常病两臂痛诸药不效依此作数剂臂痛即愈凡治中风莫如续命之类然此可扶持初病若要收全功火艾为良中风皆因脉道不利血气闭塞也灸则唤醒脉道而血气得通故收全功中风不语用龟尿少许㸃于舌神效取龟尿法置龟新荷叶上用猪棕鼻内刺之即出一方治半身不遂口眼㖞斜头目眩运痰火炽盛筋骨时疼此乃原于血虚血热挟痰挟火经络肌表之间先已有其病根后因感冐风寒或过嗜醇酒膏粱而助痰火或恼怒而逆肝气遂有此半身不遂之証其在于经络肌表筋骨之间尚未入臓腑并以此方治之葢此方有补血活血之功不致于滞有健脾燥湿消痰之能不致于燥有清热运动踈风开经络通腠理内固根本外散病邪王道剂也多服见功白术川芎南星半夏芍药茯苓天麻川归生地熟地牛膝酸枣黄芩橘红羌活防风桂红花甘草黄柏水煎入竹姜汁侵晨服瘖痱素问太隂所谓入中为瘖者阳气已衰故为瘖也内夺而厥则为瘖痱此肾虚也少隂不至者厥也纲目云厥逆者温补之河间地黄饮子是也河间地黄饮子治瘖痱不能言足废不能用肾气弱其气厥不至舌下熟地肉苁蓉巴㦸石斛附子五味菖蒲逺志官桂麦冬山茱茰白茯苓水盏半姜五片枣一枚薄荷同煎至八分不拘时服麝香散卒中风瘖痖倒地不省左右瘫痪口眼㖞斜诸药未服者服之真麝真香油若遇此症将麝香研细入油搅匀开口灌之其人自甦不独治中风且全其言语不蹇手足不瘫服此后方服顺气踈风之剂葢麝香通关节可以行至病所也疫门凢衆人病一般者此天行时疫治有三法宜补宜散宜䧏用大黄黄芩黄连人参桔梗苍术防风滑石香附人中黄为末神曲煳为丸每服五七十丸气虚四君子血虚四物痰多二陈汤作使送下热甚者加童便生生子曰夫温病有冬伤于寒不即发过时而为春温者有冬不藏精者有感四时不正之气者有君相二火加临而沿门阖境相似者有用和觧法者有用补法者有用寒凉者有用渍法者各推其所因而施治之母执热之一途而槩用寒凉法也大抵治时疫当按邪在何经及恭之时月故奏效甚捷发热发班以𤣥参升麻汤治之头痛先寒后热以小柴胡汤渴加知母天花粉无汗加葛根夏加石膏知母各三钱先热而后寒口渴无汗葛根升麻汤加柴胡热甚及夏月加石膏知母但热无寒口渴烦躁白虎汤加麦门冬大渇大热谵语腹满脉洪大有力柴胡汤或凉膈散发热而大便㵼小便短柴苓汤发热口渴而小便不利五苓散韩飞霞五瘟丹亦妙张子和六神通觧散治时病従外而感者头痛体疼见风怕寒遇暖则喜不问日数皆当大汗麻黄苍术甘草黄芩石膏滑石姜葱煎热服如谵语神思不寕热邪在里而汗不能尽觧又加人参黄连二味即安此方用药轻㣲人多不暁易而忽之不知其中自有神妙如觧汗未通更加紫苏叶葛根白芷等助其威风得汗其病如扫治瘟病活套人中黄疗时行热毒为君苍术香附散欝为臣黄芩黄连䧏火人参补虚桔梗防风利气行经为佐热欝结则内外气液不通成燥大黄苦寒而能涤荡燥热滑石性滑味淡将以利窍觧结通气液以润燥二者一隂一阳用之为使藿香正气散治外感发热头痛内因痰饮凝结作热四时疫疠或中腕痞满呕逆恶心霍乱及伤寒头疼增寒壮热茯苓白芷紫苏陈皮桔梗大腹皮甘草白术厚朴半夏藿香前胡右每服五钱姜三片枣一枚水煎热服欲出汗以被覆之如挟饮食加枳实山查腹疼加砂仁苍术减白术败毒散治四时疫疠伤风有汗风湿身肿体疼恶风口干日晡发热茯苓甘草人参桔梗川芎柴胡前胡枳殻羌活独活生姜三片薄荷五片水煎服六神散治大热发强谵语渍法五枝汤治时疫用表药太多而肺金枯燥以致腠理经宻不能得汗而热不觧桑槐桞桃榆各四十九条煎汤浴之少顷肤润而汗出热因退矣辟疫丹䧺黄麝用黒枣肉捣为丸枣核大朱砂为衣绵包塞入鼻中男左女右入病家则不染疫气神仙百觧散茵陈柴胡前胡人参羌活独活苍术甘草干葛白芍升麻防风藁本藿香半夏白术立春以后不加减立夏已后一料内加柴胡赤茯苓川归立秋已后减柴胡不用川归赤茯苓只加干葛肉桂麻黄立冬已后并无加减一方无川归有黄芩右为细末每服三钱水一钟半姜三片枣二枚煎一钟热服併进二服如要表药加葱白三寸淡豆豉三十粒同煎服以衣被葢覆汗出而愈头面肿多是少阳阳明二经之火上壅热极而生风也故肿每在两颊车及耳前后当用清䧏二法防风通圣散加减治之感之轻者只清之亦自消散不必加硝黄恐药过于病也予尝治多加痰药于清散之中取效甚速今列于左白殭蚕天花粉酒芩酒连大力子甘草柴胡贝母𤣥参桔梗枳殻连翘石膏升麻葱白三根姜三片淡竹叶二十片食后缓缓服之大便秘结加酒煨大黄一钱若被重剂泻下太过损伤中气脾弱泄泻面与项肿不退此所谓上热未除中寒复生者也以小柴胡汤加白术山药升麻白芷一补一消庶㡬保全大头病与此亦相湏而治丹溪曰大头天行病乃湿在髙巅之上用羌活酒芩酒煨大黄随病加减不可用䧏药东垣有法有方谓阳明邪热大甚资实少阳相火而为之视其肿热在何部随经治之当缓勿令重剂过其病所阳明之邪首大肿少阳之邪出于耳前后先以酒炒黄芩黄连炙甘草煎频频少与呷之食后再煎大黄大力子临时加芒硝等分亦时时呷之俟邪气少杀只服前药未已再如前次第服之取大便邪气已即止阳明渴加石膏少阳渴加括蒌根阳明行经升麻芍药葛根甘草太阳行经羌活荆芥防风并与上药相合服之或云头痛酒芩口渇干葛身疼羌活桂枝防风芍药海藏神术汤治内伤冷饮外感寒邪无汗者苍术防风甘草右㕮咀加葱生姜同煎服如太阳症发热恶寒脉浮而𦂳者加羌活二钱如太阳证脉浮𦂳中𢃄弦数者是兼少阳也加柴胡二钱如太阳证脉浮𦂳中𢃄洪者是兼阳明也加黄芩二钱妇人服者加当归或加藁本汤各二钱如治吹妳煎成调六一散三五钱神效又神术汤六气加减例太阳寒水司天加羌活桂枝余嵗非时变寒亦加冬亦加阳明燥金司天加白芷升麻余嵗非时变凉温亦加秋亦加少阳相火司天加黄芩地黄余嵗非时变雨湿亦加夏亦加太隂湿土司天加白术藁本余嵗非时变热湿亦加夏末秋初亦加少隂君火司天加细辛独活余嵗非时变热亦加春末夏初亦加厥阴风木司天加川芎防风余嵗非时变温和亦加春亦加已上神术汤六气加减法非止为司天之气设也至于嵗之主气与月建日时同前应见者皆当随所见依例加减之按海藏此论与戴人云病不如是当年气看与何年运气同便向此中求妙法方知皆在至真中之歌相表里实发前人之所未发也葢海藏此论所谓某气司天加某药者治常气之法也所谓随所应见加减者治变气之法也戴人所谓㸔与何年同气求治法者亦治变气之法也能将二公之法扩充行之则内经运气之本义灿然矣夫内经论运气有常气有变气常气有定纪如某年属某气司天当寒某年属某气司天当热是也变气者无定纪如某年属某气司天当寒反变热当热反变寒是也王氏注文释以经无定纪之变气作有定纪之常气使后学皆以年嵗占运气而其应者十无一二是以人莫之信而其道湮晦乆矣二公生于数千百年之后复启其端而续之功亦巨矣火热门明火篇生生子曰诸书言火不一于杂症中言者徃徃至言火杂症而兼令气者虽间有之而未畅也愚谓天有六气火居其二地有五行火居其一人之五臓徳合五行火之有二君相是已火之在易为离离者内隂外阳主乎动者也动则生故曰天不能逺火以生物人不能逺火以有生过动则变而反消烁于物也在御之何如尔按内经气交变大论篇云南方生热热生火其令热其变消烁其灾燔炳又运气五行生死顺逆篇曰火主于南应夏火之为言化也言能化生万物也顾其为疾不独待于君相凢五志之火皆致𤯝也岐伯举病机一十九条而属火者五此先圣论火者大抵也后之言火者无论其他且以丹溪之特识乃分君火为人火相火为天火而后之人翕然颂之愚窃以为未然也夫火有天人不可以君相而分属天人何也六六之气以君火为二之气经以热称之以相火为三之气经以暑称之是君相皆可以火称也惟人之摄飬失宜则五臓之火随触而见触之于心之经心之络心之臓皆君火也固可以人火称之若触之于包络触之于三焦此相火也亦可以人火称也而独以天火称之何哉又曰见于天者出于龙雷则木之气出于海则水之气虽其取譬无非欲状相火之烈然但可以论五臓厥阳之火而非君相令气有定位有伦序者言也彼造化之所以生生无穷者以其有不易之定体为之主然后四时行而万物生葢天人之理一致若外内君相之火亦必先有定位而后可以言变化惟善摄生者其五行五志之火有以黙禆其生生之功故人莫得而见其端及其过极则酷烈之势始见书谓寂然不动感而遂通是已愚故曰治火热之症必先察夫令气之流行而恭治之可也虽非火令司天之年然一嵗中既有此君相二节之气治病者安得舎令气而不加察之乎诸书义妄以命门为相火而主方即以滋隂䧏火汤为专剂以故今之治虚怯者未数月而多至殒促固司命者隂柄其权或亦治火之源未彻而妄投药剂有以致之乎吾祁汪子良医学质疑有外内君相篇言之颇悉言外者有曰火邪自天气血感之而为病也得非令气之天火欤言内者有曰乃人之调飬失宜正气自伤而为病也得非所触五志之人火者欤外内之因不同补泻之治自别以外君相言之则有令气之序以内君相言之则少隂少阳厥隂自明五志之火自见也况内外証治甚该莹然可法似补前人所未臻虽其所约诸方未必能一一中其肻綮推其意极欲正其外内君相之名表其虚虚实实之治为后人作梯堦工之与致不遑计也而亦不以君相分天人也愚故録之于左以俟明哲採焉外内君相篇夫火者明曜燔灼者也其性升燥其气鬰蒸其色为赤其声为鸣其味为苦其始为温其变为寒其为害也十二经络臓腑无所不至随其所寓而名之君火相火之说始于运气诸篇而近世诸书继之曰实火虚火人火龙火肾肝隂火五志之火之类其意虽各有所指而天人外内之未莹则亦犹有惑也夫外者火邪自天气血感之而为病也内者人之调飬失宜正气自伤而为病也外内之因不同补泻之治自别以外君相言之经有六节之序始于风木终于寒水自春分至小满为二气君火其令热自小满至大暑为三气相火其令暑夫风火暑湿寒燥之六气迭相盛衰以应六六之节而君相当其二焉君相云者乃热暑㣲甚之分耳应则为平变则为病当其时则㣲非其时则甚如君火之化热感之则手少隂心太阳小肠臓腑主之相火之化暑人感之则手厥隂膻中少阳三焦臓腑主之夫君少隂也而心又主血血属隂为病主静相火少阳也而膻中又主气气属阳为病主动故凢静者皆君火之症也如痛痒疮痬痈疽瘤气结核红肿鼻塞鼽嚏吐酸瞀欝血溢血泄笑悲谵妄恶寒战慄身热转筋腹胀有声小便浑浊淋秘暴注下廹之类皆君火使之然也凢动者皆相火之症也如瞀瘛暴瘖冐昧躁攘狂越詈骂惊骇呕涌溢食气逆上冲诸禁鼓慄如丧神守喉痺耳鸣耳聋暴注瘛跗肿疼酸暴病暴病之类皆相火使之然也夫君相之火俱主于热宜用寒凉正治但热㣲甚之不同耳其在表者发之在里者泻之利之下之半表半里者和之如柴胡黄芩泻肝胆之火黄连泻心火木通泻小肠火芍药泻脾火石膏泻胃火黄芩泻肺火与大肠火知母泻肾火黄栢㵼膀胱火此外君相之症治者也内之君相者正气自伤为病有似火邪所发而实非也如诸书所谓实火可㵼虚火可补之类夫实者正气之有余也虚者正气之不足也葢人之气生发于胃聚于膻中膻中者乃心前空虚之位名曰气海又曰宗气其气之余由肺运于一身通调水道下输膀胱水精四布五经并行以为生生不息之运用若夫起居动静调飬失宜过于劳倦房事醉饱耽食肥甘辛辣厚味之属以致经络臓腑因之受伤则夫膻中之气随其所寓欝滞而为病气之有余则为实火气之不足则为虚火故曰君火者犹人火也可以水㓕可以正治惟黄连之苦泻之相火者犹龙火也不以水㓕不以正治顺其性而折之惟黄栢之辛制之又曰实火可泻黄连觧毒之属虚火可补参术生甘草之属兼泻兼缓故内之君火者实火也犹人火也宜用寒凉之味泻之如肝臓素热复加酒热上行而为目赤肿痛者治用柴胡黄芩龙胆草之属又有肝经素有湿热又复感滛秽以致肝经热欝而为下疳者治用龙胆泻肝汤之属或为便毒者治用大消毒散之属或为杨梅疮者治用防风通圣散之属又有胆瘅因于谋虑不决故胆虚气上溢而为口苦者治以胆募俞又如小儿因闻异声内激胆热而为惊搐者治用泻青丸之味又如过食膏粱之属热积于心而为痈疽者治用黄连觧毒汤之属经曰膏粱之变足生大疔又醉以入房或临房忍精以致小肠膀胱热欝不散而为淋浊者治用黄栢知母木通栀子之属又如有因劳动热起于脾而为痰涎𢃄血者治用黄连芍药之属又如过食肥甘而为消中或为中满等症治用三补丸之属经曰肥者令人内热甘者令人中满又曰消中热中皆富贵人也又如醉以入房酒热欝于脾胃而为热厥者治宜觧酒散热间服滋隂之剂岐伯言热厥者此人必醉饱以入房酒聚于脾胃不得散酒气与谷气相薄热盛于中云云肾气日衰阳气独盛故手足为之热也又有因于饱食热积大肠而为痔漏下血者治用黄连枳殻之属经曰因于饱食筋脉横解肠癖为痔又如食滞肠胃郁热不散而为下痢赤白者治用大承气汤之属经曰通因通用者此也又如色慾不遂肾热内炽而为遗精者治用珍珠丸加椿根皮之属内之君火之大意葢如是内之相火者虚火也犹龙火也宜分气血而用甘温之味补之有因乆视伤血以致肝热上腾而为目赤肿痛者治用四物汤加黄连黄芩柴胡之属又有肝血内虚而为发热者治用四物汤加黄栢知母之属又有胆腑虚热而为不寐者治用酸枣仁竹叶之属又有少阳胆经血枯不足以配阳气则气郁为热而为瘰者治用四物汤生地柴胡黄芩连翘𤣥参夏枯草之属或为耳鸣者治用清气化痰丸之属又有劳心过度以致神不守舎而为惊悸不寐等症治用八物汤加酸枣仁逺志间服朱砂安神丸之属又有因于失志心神受伤而为癫风者治用四物汤间用朱砂安神丸之属又有抑郁伤心而为痈疽不起者治用人参黄芪白术附子之属又有内伤心之元阳而为恶寒者治用人参附子赤石脂之属王太仆云益火之原以消隂翳之类是也又有小肠膀胱气虚不能运化小便而为淋秘者治用参茋术茯木通之属经曰膀胱者州都之官津液藏焉气化则能出矣又有劳倦伤脾而为大热气喘虚烦者治用补中益气汤之属经曰有所劳倦形气衰少谷气不盛上焦不行下脘不通胃气热热气薰胷中故内热又有劳倦伤脾症现头痛发热悮食寒凉之药过多而増谵语郑声脉数不鼓者治用参茋白术当归附子干姜之属又有劳伤脾胃阳气不能上荣而为头痛耳鸣鼻塞口淡等症治用补中益气汤加蔓荆子之属经曰头痛耳鸣九窍不利肠胃之所生也又有饮食失节与夫素斋内伤脾胃而脉虚身热咳𠻳腹胀泄㵼等症补中益气加减治之又有内伤胃腑胃气太虚而为呕吐者治用参茋白术砂仁石菖蒲之属或为消谷善饥者治用参茋甘草之属或为吐血者治用参术附子之属或为左齿痛者治用参茋术归白芷升麻之属或为腹胀者治用参茋白术砂仁木香之属经曰塞因塞用之类是也又有过慾肾虚火炎于肺而为喘𠻳等症治用六味地黄丸加黄栢知母贝母麦冬五味之属又有肺气内虚不能运行而为喘𠻳愤欝等症治用参茋术附麦冬五味欵冬花之属又有大肠气虚不能传送而为里急后重或为虚秘等症治用补中益气汤之属又有过慾伤肾隂火内炽而为耳鸣者治用清上实下之剂或为口鼻血溢者治用四物汤加苑根大小蓟阿胶之属或为骨蒸者治用当归生地黄胡黄连知母地骨皮之属或为热従脐下起者或为热従足上起者治用四物加黄栢知母间服六味地黄丸之属或为午后发热者治用当归地黄枸杞龟板之属王太仆云壮水之主以制阳光之类是己内之相火之大意葢如是此外犹有五志之火亦属正气自伤但因五志所发之不同耳经曰人有五志以生喜怒悲思恐若夫五志过度则火发于中而为病耳怒则气上喜则气缓悲则气消思则气结恐则气下之类夫五志过伤非药可治乃以所胜治之悲胜怒喜胜悲恐胜喜怒胜思思胜恐之类是已夫悲可以胜怒以悽恻苦楚之言感之喜可以胜悲以浪谑亵狎之言娱之恐可以胜喜以迫遽死亡之言怖之怒可以胜思以污辱之言触之思可以胜恐以虑彼亡此之言夺之之类是也夫五志所伤未甚正气未虚或可以药治者有之如青皮以泻怒气之逆参茋以补悲气之消香附以开思气之结升柴以举恐气之䧏惟夫喜则气和志逹虽病亦㣲不治可也此五志之症治者也又有内外两伤之火正气自伤复加火邪外伤而为倦怠少气自汗身热失于视听脉虚等症治用清暑益气汤之属经曰阳气者烦劳则张精絶澼积于夏使人煎厥目肓不可以视耳瞶不可以听之类是也又如元气素虚遇夏外热伤气而为倦怠无力头疼口淡等症俗谓之注夏治用参茋白术麦冬五味黄芩之类又如足之太阳经气不足感受暑气而为恶寒发热身重疼痛手足厥冷小便已洒然毛耸小有劳身即热口开前板齿燥脉弦细芤迟仲景所谓中暍是也治用白虎加人参汤之类又有劳倦复感暑气而为身热神昏溺澁等証治用辰砂五苓散之类又如胃气内虚因感暑气而为头疼身热泄㵼脉洪而实者治用柴苓散之类又如逺行劳倦逢大热而渇渇则热舎于肾而为足不任身骨痿者治用人参黄茋之类经曰骨痿者生于大热也又如肾虚隂火上炎而为劳热咳𠻳等症复感夏暑伤之其气益甚治用滋隂䧏火之剂经曰春夏剧秋冬瘥之类是也又如内有痰火外感暑气皷激痰饮塞碍心窍而为卒倒手足不知动蹑者俗谓之暑风是也二陈汤加黄连香薷主之又如冬月过于房劳精气内竭至春则无发生之气而为瘟疫者治宜补中加以辛凉觧表之剂经曰冬不藏精春必病瘟又如冬月伤寒寒邪未发至春复感热气而为大热头疼口渴心躁脉浮𦂳者防风通圣散主之经曰冬伤于寒春必病瘟此皆内外两伤症治并行而不悖焉者也是知君相二火以外言之有春热夏暑阳动隂静之分也以内言之有实泻虚补五志胜治药治之分也以外内两伤言之有表里邪正补泻兼施之分也是故外内君相医之广用者也其为道甚大其为説甚杂其为病甚多其为变也甚速其为御也甚难非一方一法所可尽也能明乎此医之为道思过半矣病机篇内经曰诸病喘呕吐酸暴注下迫转筋小便浑浊腹胀大皷之如皷痈疽痬疹瘤气结核霍乱瞀闷欝肿鼻塞鼽衂血溢血泄淋闭身热恶寒战慄惊惑悲笑谵妄衂蔑血汚此皆少隂君火之热乃心小肠之气所为也又曰诸热瞀瘈暴瘖冐昧躁扰狂越骂詈惊骇胕肿酸痛气逆冲上禁慄如丧神守嚏呕疮疡喉痺耳鸣及聋呕饮溢食不下目迷不明暴注瞤瘈暴病暴死此皆少阳相火包络三焦之气所为也内经曰夫热病者皆伤寒之类也阳胜则热隂虚则内热阳胜则外热内外皆热则喘而渴故欲饮冷也阳胜则身热腠理闭喘粗为之俛仰汗不出而热齿干以烦冤腹满死能冬不能夏有四肢热逢风寒如炙于火者是人隂虚阳气盛也人身非常热也为之热而烦满者隂气少而阳气胜故热而烦满也大热病气热脉满是谓重实尺寸脉俱虚是谓重虚粗大者隂不足阳有余为热中也脉经曰弦数多热数为热极脉数为虚为热寸口脉浮大而数者名曰阳中之阳病苦烦满身热头疼腹中热寸口脉实热在脾肺数为吐为热在胃口关脉滑数胃中有客热缓而滑为热中尺脉实为身热心痛数为脐下热痛又曰热病脉小或细喘逆不得大小便腹大而胀汗出而厥逆泄注脉大小不调皆难治热病已得汗而脉仍躁盛此阳脉之极也死热病不得汗而脉躁盛者此阳脉之极也死脉浮而濇濇而身有热者死热病脉躁盛得汗而脉静身凉者生论热在血气之分东垣曰昼则发热夜则安静是阳气自旺于阳分也宜柴胡饮子昼则安静夜则发热烦躁是阳气下䧟入隂中也宜四顺饮子名曰热入血室昼发热烦躁夜亦发热烦躁是重阳无隂也急泻其阳峻补其隂论五臓有邪身热各异以手扪摸有三法轻手扪之则热重手扪之则不热是热在皮毛血脉也重按之筋骨之分则热蒸手极甚轻手则不热是邪在筋骨之间也轻手扪之不热重力按之亦不热不轻不重按之而热是在筋骨之上皮毛血脉之下乃热在肌肉也肺热者轻手乃得㣲按全无日西热甚乃皮毛之热其証必见喘咳寒热轻者泻白散重者凉膈散地骨皮散心热者㣲按至皮肤之下肌肉之上轻手乃得㣲按至皮毛之下则热少加力按之则全不热是热在血脉也其症心烦心痛掌中热而哕以黄连泻心汤导赤散朱砂安神丸脾热者轻手扪之不热重按之筋骨又不热不轻不重在轻手重手之间热在肌肉遇夜尤甚其証必怠惰嗜卧四肢不收无气以动㵼黄散肝热者重按之肌肉之下至骨之上乃肝之热寅夘间尤甚其脉弦四肢满闷便难转筋多怒多惊四肢困热筋病不能起于床泻青丸柴胡饮子肾热者轻手重手俱不热极重力按至骨分其热蒸手如火其人骨苏苏如䖝蚀其骨因热不任亦不能起于床滋肾丸主之靣热者足阳明口中热如胶足少隂口热舌干足少隂耳鼽热若寒手太阳掌中热手厥隂少隂太隂足下热而痛足少隂足外热足少阳身热肤痛手少隂身前热足阳明洒淅寒热手太隂肩上热肩似拔手太阳中热而喘足少隂肩背热及足小指外肷胫踝后皆热足太阳一身尽热狂而妄闻妄见妄言足阳明热而筋縦缓不收隂痿足阳明论表里热病机机要云有表而热者谓之表热无表而热者谓之里热有暴热而为热者乃久不宣通而致也有服温药而为热者有恶寒战慄热者治法小热之气凉以和之大热之气寒以取之甚热之气以汗发之发之不尽则逆制之制不尽求其属以衰之苦者治臓臓属隂而居内辛者治腑腑属阳而在外故内者下之外者发之又宜飬血益隂其热自愈内经曰隂虚生内热者因有所劳倦形气衰少糓气不盛上焦不行下脘不通胃气热热气薫胸中故内热阳盛则外热者因上焦不通利则皮肤致宻腠理闭塞𤣥府不通卫气不得泄故外热东垣曰发热恶寒大渴不止烦躁肌热不欲近衣其脉洪大按之无力者或无目痛鼻干者非白虎汤证也此血虚发躁当归补血汤主之又曰仲景论内外不足发热自汗之症大禁发汗若饮食劳倦杂病发热自汗表虚之症认作有余便用麻黄发之汗大出则表益虚也内经曰人数醉若饱以入房气聚于脾中不得散酒气与糓气相薄热盛于中遍于身内热而溺赤也饮食不节起居不时者隂受之入六腑则身热不得卧上为喘唿王好古曰一身尽热先太阳也从外而之内者先无形也为外伤手足不和两脇俱热如火先少阳也从内而之外者先有形也为内伤要畧曰发热身疼而身如薰橘者湿也一身尽痛发热日晡转剧者名风湿汗出而身热者风也身热脉弦数战慄而不恶寒者瘅疟也发热恶寒脉浮数者温病也身热头疼自汗多眠阳脉浮滑隂脉濡弱者风湿也中脘有痰令人增寒恶热自汗恶风寸口脉浮胸痞满有类伤寒但头不痛项不强为异耳虚烦与伤寒相似身热脉不浮𦂳不恶寒但热而烦惟头不痛四脉热者火乗脾土脾主四肢故热也手心热者心与包络火盛也身体沉重走注疼痛乃湿热相搏风热鬰而不得伸也东垣云四脉发热者或口干舌干咽干葢心生火小肠主热火热来乗主位乃湿热相合故烦躁闷乱也王太仆曰热来复去昼见夜伏夜发昼伏时节而动是无火也论杂病发热恶寒与伤寒不同许学士曰仲景云假令寸口脉㣲名曰阳不足隂气上入阳中则洒淅恶寒也尺脉弱名曰隂不足阳气下䧟入隂中则发热也此谓元受病而然也又云阳㣲则恶寒隂弱则发热此医发其汗使阳气㣲又大下之令隂气弱此谓医所病而然也大抵隂不足阳徃従之故阳内䧟则发热阳不足隂往乗之故隂上入阳中则恶寒隂阳不归其分故寒热交争是以发热而恶寒也原病式曰身热恶寒热在表也邪热在表而浅邪畏其正故病热而反恶寒也或言恶寒为寒在表或言身热恶寒为热在皮肤寒在骨髓者皆悞也仲景法曰无阳病寒不可发汗又言身热恶寒麻黄汤汗之汗泄热去身凉即安然则岂有寒者欤大法烦躁多渇欲寒恶热为病热也亦有亢则害承乃制之则病热甚而反觉其冷者也虽觉其冷而病为热实非冷也其病热欝甚而反恶寒得寒转甚而得煖少愈者谓煖则腠理踈通而阳气得散怫热稍退故少愈也其寒则腠理固宻阳气怫欝而热转甚故病加尓上下中外周身皆然俗因之妄谓寒病误以热药投之为害多矣刘宗厚曰按此数论并言杂病隂阳相乗及火热甚反兼水化为病亢则害承乃制之例但河间所引伤寒身热寒热与仲景及明理论义不相合详赵嗣真明理论云往来寒热者邪正分争也邪气之入也正气不与之争则但热而无寒若邪正分争于是寒热作矣葢以寒邪为隂热邪为阳里分为隂表分为阳邪之客于表也为寒邪与阳争则为寒矣邪之入于里也为热邪与隂争则为热矣若邪在半表半里之间外与阳争而为寒内与隂争而为热表里之不拘内外之无定由是寒热且徃且来日有至于三五甚者则数发也若以隂阳相胜阳不足则先寒后热隂不足则先热后寒此特论杂病隂阳二气自相乘胜然也非可以语伤寒斯论为甚精切深合仲景之意葢不惟释疑于活人书而已又按河间言恶寒为寒在表或身热恶寒为热在皮肤寒在骨髄皆悞也而活人书亦以此为表里言之故赵氏曰详分皮肤骨髄而不曰表里者葢以皮脉肉筋骨五者素问以为五脏之合主于外而充于身者也惟曰脏曰腑方可言里可见皮肤即骨髄之上外部浮浅之分骨髄则皮肤之下外部深沉之分与经络属表脏腑属里之例不同况仲景出此症于太阳篇首其为表症明矣是知虚弱素寒之人感邪发热热邪浮浅不胜沉寒故外怯而欲得近衣此所谓热在皮肤寒在骨髄用辛温至于壮盛素热之或酒客辈感邪之初寒未变热隂邪闭于伏热隂凝于外热欝于内故内烦而不欲近衣此所谓寒在皮肤热在骨髄用辛凉必矣一发之余表觧正和此仲景不言之妙若以皮肤为表骨髄为里则麻黄汤証骨节疼痛其可名为有表复有里之症耶然仲景伤寒一书人但知为方家之祖而未觧作秦汉文字看故于大经大法之意反有疑似而后世頼其余泽者往徃类辑伤寒方论其间失其本义及穿凿者亦有之矧以杂病为论但引其例乎兹赵氏释疑可谓得其㫖趣且黄帝针经有论皮寒热肌寒热骨寒热等例如此则仲景所论分邪在皮肤骨髄之殊虽欲以尽症例之变葢自有所本云恶寒非寒恶热非热论丹溪曰经云恶寒战慄者皆属于热又云禁慄如䘮神守皆属于火恶寒者虽当暑月若遇风霜重绵在身自觉凛凛战慄禁慄动揺之貌如䘮神守恶寒之甚原病式曰病热甚而反觉其寒此为病热实非寒也或曰往往见有得热药而少愈者何也予曰病热之人其气炎上欝为痰饮抑遏清道隂气不升病热尤甚积痰得热亦为暂退热势助邪其病益深或曰寒势如此谁敢以寒凉与之非杀而何予曰古人遇战慄之症有以大承气汤下燥粪而愈者恶寒战慄明是热症但有虚实之分耳经曰隂虚则发热夫阳在外为隂之卫隂在内为阳之守精神外驰嗜欲无节隂气耗散阳无所附遂致浮散于肌表之间而恶热也实非有热当作隂虚治之而用补飬之法可也㵼白散治肺热桑白皮地骨皮甘草为末水调服清金丸泻肺火黄芩为末水丸沸汤下黄连泻心汤治心热黄连为末水调二三分量人大小与之导赤散治小肠实热生地木通甘草各等分入竹叶煎服调胃承气汤治脾热胃热大黄芒硝甘草水煎服㵼黄散藿香山栀石膏甘草防风右为末用蜜酒拌畧炒服柴胡饮子治肝热柴胡人参黄芩甘草大黄川归芍药各等分每服七钱姜三片水煎服抑青丸㵼肝黄连姜汁炒为末粥丸沸汤下左金丸治肝火黄连吴茱茰汤煮少时为末粥丸㵼青丸川归川芎山栀大黄羌活防风龙胆草为末蜜丸本方去川芎羌活防风加黄连黄栢黄芩芦荟青黛木香麝香名当归龙荟丸滋肾丸治肾热黄栢知母桂为末蜜丸凉膈散治积热烦渴面热唇焦咽燥舌肿喉闭目赤鼻衂项结硬口舌生疮谵妄燥澁便溺闭结连翘朴硝大黄薄荷黄芩枝子甘草为末每服三钱加竹叶五七片水煎洗心散治心肺积热头目昏疼肩背拘急肢节烦痛唇焦咽肿痰壅唾粘溺澁便秘白术麻黄川归荆芥芍药甘草大黄每服二钱入生姜薄荷少许同煎服三黄丸通治三焦热去大黄加黄栢黄连黄芩大黄为末炼蜜丸桐子大每服三十丸四顺清凉饮子治一切丹毒积热壅滞咽痛川芎甘草赤芍大黄每服七钱黄连觧毒汤治大热甚烦躁不得眠黄连黄栢栀子黄芩每服五钱水煎服加防风连翘为大金花丸治风热加柴胡治小儿潮热与四物相合治妇人潮热当归承气汤治热发于上不利于下阳狂奔走詈骂不避亲踈当归大黄芒硝甘草右分二帖姜二片枣二枚水煎服人参散治身热头痛积热在胸服此神妙石膏甘草滑石寒水石人参为末每服一钱或二钱温水调下早晩各一服兼服金花丸妙四制黄栢丸黄栢右俱用磁器浸三味俱要没二指为度冬月浸七日夏浸三日春秋五日泸出晒干仍存余汁待后用再将黄栢一斤切作五寸长用真酥油半斤以磁碗乗之先将铜铫将水熬滚再将酥油连碗入水溶化将黄栢以㣲火炒热用棕刷蘸酥徐徐刷上且刷且炙各使透彻切忌焦黒炙毕放于冷地上以磁碗覆之二日去火毒并前共为细末以前存原汁和为丸如汁不敷再为蜜酒兊匀和之丸如梧子大每空心及临卧酒吞下五七十丸徐以干物压之此药滋肾䧏火化痰之圣药也若吐血遗精服半月即愈如相火周身疼痛减黄栢二斤加犀角一两为末入前丸中天门冬膏以生天门冬不拘多少去皮心捣绞汁盛磁器内以锅熬滚水入门冬连磁器于中煮至滴水成珠以磁礶收贮每服二三匙沸汤㸃服如无生者以干者煮汁熬膏亦可或以天门冬制为末每服二三钱亦可前胡散治胃气实热唇口干裂中心热躁大便秘结非时烦渇睡中口内生涎大黄桔梗枳殻前胡杏仁葛根右为末每服二钱入生姜煎服赤茯苓汤治膀胱实热腹胀小便不通口苦舌干咽肿不利猪苓葵子枳实瞿麦木通黄芩滑石甘草赤芩车前子入姜水煎食前服东垣㵼隂火升阳汤治肌热烦热面赤食少喘咳痰盛脉右关缓弱或弦或浮数羌活甘草黄茋苍术升麻柴胡人参黄芩黄连石膏右每服一两或五七钱水煎服升麻散火汤治男子妇人四肢发热肌热筋脾热骨髓中热发困热如燎扪之烙手此多血虚而得之或胃虚过食冷物抑遏阳气于脾土之中火鬰则发之升麻葛根羌活独活防风柴胡甘草白芍生甘草水煎稍热服千金麦门冬汤治诸疾后火热乗肺咳𠻳有血胸脇账满上气羸瘦五心烦热渴而烦闷麦冬桑白皮生地半夏紫苑每服七钱水煎服拔萃方地骨皮散治浑身壮热脉长而滑阳毒火炽发渇地骨皮茯苓柴胡黄芩生地知母石膏羌活麻黄右每服一两入姜煎服麦门冬散治丈夫妇人藴积邪热心胸烦闷咽干口燥睡卧不安或大小肠不利口舌生疮芒硝麦冬小草黄连升麻犀角甘草黄芩枳殻大青每服三钱水煎服真珠散治男妇五臓积热毒气上攻心胸烦闷口干舌燥精神恍惚闷乱坐卧不安琥珀真珠粉天花粉鉄粉朱砂甘草牙硝寒水石大黄为极细末每一钱竹叶汤下紫雪治内外烦热不觧口中生疮狂易呌走觧诸热毒药毒邪热惊癎百病黄金寒水石磁石石膏活石已上用水一石煮至四斗去查入下项炙甘草羚羊角屑犀角屑青木香沉香丁香升麻𤣥参已上再煮至一斗五升入下项硝石朴硝已上入前汁中㣲火煎桺枝不住手搅候有七斤投放木盆中半日欲凝入下项药搅令匀入朱砂三两当门子右药成紫色霜雪每服二钱或一钱冷水调下大人小儿消息虚实加减食后服千金黒奴丸治火热阳毒发班发狂烦躁大渇倍常黄芩斧底煤芒硝灶突墨梁上尘麻黄小麦奴大黄右为末炼蜜为丸弹子大新汲水化服不定再服半丸饮水尽足当发寒寒已汗出乃差未汗再服半丸渴不甚者勿与之赤水元珠卷一赤水元珠卷二钦定四库全书赤水元珠卷二明孙一奎撰暑门明暑篇五运六化篇曰相火之化暑主于夏夏之为言大也与午同意炎暑乃行有中有冐有伤有暑风乃三之气也内经曰因于暑汗烦则喘渴静则多言体若燔炭汗出而散先夏至日发者为病温后夏至日发为病暑暑当与汗皆出勿止脉虚身热得之伤暑难经曰伤暑得之为正邪火自病也当恶臭其病身热而烦心痛其脉浮大而散洁古曰静而得之为中暑动而得之为中热中暑者隂症中热者阳症东垣曰暑热之时无病之人或避暑热纳凉于深堂大厦得之者名曰中暑其病必头痛恶寒身形拘急肢节疼痛而烦心肌肤火热无汗为房室之隂寒所遏使周身阳气不得伸越多以大顺散热药主之是也若行人农夫于日中劳役得之者名曰中热其病必苦头痛发燥热恶热扪之肌肤大热必大渴引饮汗大泄无气以动乃为天热外伤肺气苍术白虎汤凉剂主之刘宗厚曰按此论中暑即仲景所谓中暍是也此只作暑热分之可见有阴阳二症受病不同然夏月受病有隂寒所遏使周身阳气不得伸越以大顺散主之者为中暑葢当暑月名之犹冬月发热为伤寒也但中热治例虽云用苍术白虎汤而又处清暑益气之法况大顺散一方是仲景太阳例药然东垣施用谅不如此必有若益气汤証例发挥晔晔者惜乎无传故使后人不能无疑也详后所论矧中暑証亦有于劳役动而得者中热証亦有于避暑静而得之者大抵因人元气虚实不同故所受亦异为治岂得而无变法哉陈无择曰暑热喜归心心中之使人噎闷昏不知人入肝则眩晕顽痺入脾则昏睡不觉入肺则喘满痿嬖入肾则消渴凡中暍者死治之切不得用冷惟宜温养得冷则死道途中无汤即以热土熨脐中仍以热溺沃之槩可见矣凡觉中暑急嚼生姜一大块水送下如已迷闷嚼大蒜一大瓣水送下如不能嚼水研灌之立醒治暑之法清心利小便甚好若自汗甚者不可利小便宜白虎汤清解之次分表里治之如在表头疼恶寒双解散加香薷及二香散香薷饮之类解之如在半表半里泄泻烦渴饮水吐逆者五苓散治之热甚烦渴者益元散清之若表解里热甚宜半夏解毒汤下神芎丸酒蒸黄连丸等或人平素弱及老人冐暑脉㣲下利渴而喜温或厥冷不省人事宜竹叶石膏汤加熟附半箇冷饮次以来复丹五苓散治之凡夏暑証不可服诸热燥剂致班毒发黄小水不通闷乱而死矣盛夏发热有伤寒冐暑二証若热有进退则为冐暑一向热不止则为伤寒林氏曰中暑之証面垢闷倒昏不知人冷汗自出手足㣲冷或吐或泻或喘或满其脉浮虚名曰暑风慎不可用冷水及纯大寒之剂即以苏合香圆姜汤调灌或研蒜水灌之醒后用清暑之药调理又有因暑气入于心包络而鼔激痰塞心窍卒倒不语者急宜吐出痰涎随用导痰汤合黄连香薷饮加竹姜汁丹溪云暑乃夏月炎暑也盛热之气着人也有冐有伤有中三者有轻重之分虚实之辨或腹痛水泻者脾与大肠受之恶心者胃口有痰饮也此二者冐暑也可用黄连香薷饮清暑益气汤葢黄连退暑热香薷消蓄水或身热头疼躁乱不宁者或身如针刺者此为热伤在分肉也当以解毒白虎汤加柴胡气虚者加人参或咳𠻳发寒热盗汗出不止脉数者热在肺经用清肺汤柴胡天水散之类急治则可迟则不救火乗金此为中暑凡治病须要明白辨别慎勿滚同施治春秋间亦或有之切莫执一随病处方为妙按伤暑与伤寒身皆发热不可不辨明施治葢寒伤形热伤气伤寒则外恶寒而脉浮𦂳经曰脉盛身寒得之伤寒脉虚身热得之伤暑伤暑则不恶寒而脉虚为异也故从小柴胡汤渴加知母石膏或人参白虎汤或清暑益气汤人参白虎汤治暑热发渴脉虚人参知母石膏甘草粳米水煎服竹叶石膏汤石膏半夏甘草人参麦门冬竹叶每服一两生姜三片水煎服十味香薷饮治伏暑身倦神昏头重吐利香薷人参陈皮白术茯苓黄耆木𤓰厚朴白扁豆甘草每服一两水煎服一方无参耆陈皮加紫苏藿香檀香各等分名消暑十全饮除暑渴霍乱吐泻益元散治热而烦闷小便赤澁滑石甘草右为末毎服二钱或三钱冷水调下灯心汤亦可热盛加辰砂欲发汗用葱白汤调五苓散白术茯苓猪苓泽泻桂右为末毎服二三钱热汤调下加辰砂名辰砂五苓散缩脾饮除暑渴止吐泻砂仁草果乌梅甘草扁豆干葛每服六钱水煎冷服大顺散治冐暑伏热引饮过多脾胃受湿水谷不分气逆霍乱呕吐甘草干姜杏仁桂右先将甘草用白砂炒黄次入姜却下杏仁以不作声为度筛去砂入桂为末每服二三钱水煎温服如烦躁井花水调服以沸汤㸃服亦得来复丹治伏暑泄泻身热脉弱硝石太隂𤣥精石硫黄青皮五灵脂陈皮右为末好醋煳为丸菉豆大空心米饮下二三十丸大黄龙丸中暑昏晕身热恶寒头痛或往来寒热烦渴吐泻舶上硫黄硝石雄黄滑石白矾寒食面右为末滴水丸如梧子大每服五丸至七丸渐加至四十丸刘宗厚曰此药通利三焦分理隂阳温胃开结治挥霍变乱神志昏愦元气下䧟者甚㨗然病因实火湿热者勿用子和桂苓甘露饮伏暑发渴脉虚桂人参藿香茯苓白术甘草葛根泽泻石膏寒水石木香为末白汤调三钱宣明桂苓甘露饮茯苓泽泻石膏寒水石滑石白术桂猪苓为末温汤调下二三钱生脉散人参五味子麦门冬水煎服一方加黄耆甘草却暑散治冐暑伏热头目眩晕呕吐泻痢烦渴背寒面垢赤茯苓甘草寒食面生姜右为末毎服二钱白汤下冷香饮子治伤暑暍霍乱腹痛烦躁脉沈㣲或伏草果附子陈皮甘草每服一两水煎入姜冷服黄连解毒汤方在火门二气丹伏暑伤冷二气交错中脘痞闷或头痛恶心并治硝石硫黄右为末银器内文武火炒令鵞黄色再碾细用糯米煮煳为丸如桐子大每服四十丸新汲水下香薷丸大人小儿伤暑伏热燥渴瞀闷头目昏眩胸膈烦满呕哕恶心口苦舌干肢体困倦不思饮食或发霍乱吐利转筋并治香薷木𤓰紫苏叶藿香茯神甘草檀香丁香右为末炼蜜和丸鸡头子大每服一丸至二丸细嚼温汤下或新汲水化下春泽汤伏暑发热烦渴引饮小便不利兼治伤寒隂阳不分疑似之间最宜服此泽泻猪苓茯苓白术桂心柴胡人参麦门冬渴甚去桂加五味子黄连香朴饮子大人小儿伏暑吐泻虚烦闷乱人参乌梅茯苓甘草紫苏泽泻香薷半夏曲白扁豆木𤓰厚朴姜三片枣一枚水煎服清暑六和汤心脾不调气不升降霍乱转筋呕吐泄泻寒热交作痰喘咳嗽胃脘痞满头目昏痛肢体浮肿嗜卧倦怠小便赤澁并伤寒隂阳不分冐暑伏热烦闷或成痢疾中酒烦渴畏食砂仁半夏杏仁人参藿香扁豆香薷赤茯苓厚朴木𤓰甘草姜五片枣一枚水煎服消暑十全散伏暑胃气不和心腹满痛香薷扁豆厚朴甘草紫苏白术茯苓藿香木𤓰檀香姜三片水煎服黄龙丸治伏暑发热呕吐恶心黄连好酒煮干研为细末面煳丸梧子大每服五十丸白汤下枇杷叶散治暑毒攻心衂血呕血或吐泻作渴香薷厚朴甘草麦门冬木𤓰茅根枇杷叶陈皮丁香每服三五钱姜水煎服注夏子和曰痿之作也皆五月六月七月之时午者少隂君火之位未者湿土庚金伏火之地申者少阳相火之分故痿发此三月之内为热也故病痿之人其脉浮大丹溪云注夏属隂虚元气不足补中益气中去柴升加炒黄栢挟痰者加南星东垣曰刺志论云气虚身热得之伤暑热伤气故也痿论曰有所逺行劳倦逢大热而渴渴则阳气内伐内伐则热舍于肾肾者水藏也今水不能胜火则骨枯而髓虚足不任身发为骨痿故下经曰骨痿者生于大热也此湿热成痿令人骨乏无力故治痿独取于阳明时当长夏湿热大胜蒸蒸而炽人感之多四肢困倦精神短少懒于动作胸满气促肢节沈疼或气髙而喘身热而烦心下膨痞小便黄而数大便溏而频或痢出黄如糜或如泔色或渴或不渴不思饮食自汗体重或汗少者血先病而气不病也其脉中得洪缓若湿气相搏必加之以迟病虽互换少差其天暑湿令则一也宜以清燥之剂治之内经曰阳气者衞外而为固也热则气泄今暑邪干衞故身热自污以黄耆甘温补之为君人参陈皮当归甘草甘㣲温补中益气为臣苍术白术泽泻渗利而除湿升麻葛根苦甘平善解肌热又以风胜湿也湿胜则食不消而作痞满故炒曲甘辛青皮辛温消食快气肾恶燥急食辛以润之故以黄栢苦寒借甘味泻热补水虚者滋其化源以人参五味子麦门冬酸甘㣲寒救天暑之伤于庚金为佐名曰清暑益气汤黄耆人参泽泻白术神曲陈皮甘草葛根黄栢麦冬归身升麻苍术五味子青皮作一服水二大盏煎至一盏去查食逺温服剂之多少临时斟酌此病皆由饮食劳倦伤其脾胃乗天暑而病作也但药中犯泽泻猪苓茯苓灯心通草木通淡味渗利小便之类皆从时令之旺气以泄脾胃之客邪而补金水之不及也此正方已是从权而立之若其时病湿热脾旺之症或小便已数肾肝不受邪者误用之必大泻真隂竭絶肾水先损其两目也复立变症加减法于后如心火乗脾乃血受火邪而不能升发阳气伏于地中地者人之脾也必用当归和血少用黄栢以益真隂如脾胃不足之证须少用升麻乃足阳明太隂引经之药也使行阳道自脾胃中右迁少阳行春令生万物之根蒂也更少加柴胡使诸经左转生发隂阳之气以滋春升之和气也如脾虚缘心火亢极而乗其土也其次肺气受邪为热所伤必须多用黄耆甘草次之人参又次之三者皆甘温之阳药也脾始虚肺气先絶故用黄耆之甘温以益皮毛之气而闭腠理不令自汗而损元气也上喘气短懒语须用人参以补之心火乗脾须用炙甘草以泻火热而补胃脾中元气甘草最少恐满也若脾胃之急痛并脾胃大虚腹中急缩腹皮急缩者却宜多用经曰急者缓之咳甚者去人参如口干嗌干者加干葛如脾胃既虚不能升浮为隂火伤其生发之气荣血大亏荣气伏于地中隂火炽盛日渐煎熬血气亏少且心包与心主血血减则心无所养致使心乱而烦病名曰寃寃者心惑而烦闷不安也是由清气不升浊气不降清浊相干乱于胸中使周身血气逆行而乱经云从下上者引而去之故当加辛温甘温之剂生阳阳生而隂长也已有甘温三味之论或曰甘温何能生血又非血药也曰仲景之法血虚以人参补之阳旺则能生隂血也更加当归和血又宜少加黄栢以救肾水葢甘寒泻热火火减则心气得平而安也如烦乱犹不能止少加黄连以去之葢将补肾水使肾水旺而心火自降扶持地中阳气也如气浮心乱则以朱砂安神丸镇固之烦一减勿再服以防泻阳气之反䧟也如心下痞亦少加黄连气乱于胸为清浊相干故以陈皮理之能助阳气之升而散滞气又助诸甘辛为用故长夏湿土客邪火旺可从权加苍术白术泽泻上下分消其湿热之气湿气大胜主食不消化故食减不知谷味加炒曲以消之复加五味子麦门冬人参泻火益肺气助秋损也此三伏中长夏正旺之时药也脾胃虚弱随时为病随病制方夫脾胃虚弱必上焦之气不足遇夏天气热甚损伤元气怠惰嗜卧四肢不收精神不足两脚痿软遇早晩寒厥日髙之后阳气将旺复热如火乃隂阳气血俱不足故或热厥而隂虚或寒厥而气虚口不知味目中熘火而视物昏昏无所见小便频数大便秘结胃脘当心而痛两脇痛或急缩脐下周围如绳束之急甚则如刀刺腹难舒伸胸中闭塞时湿呕哕或有痰嗽口沃白沫舌强腰背腹皆痛头痛时作食不下或食入即饱全不思食自汗尤甚若隂气覆在皮毛之上皆天气之热助本病也乃庚大膓辛肺气为热所乗而作当先助元气治庚辛之不足黄耆人参汤主之黄耆人参白术陈皮甘草当归黄栢麦冬神曲五味子升麻苍术右俱作一服水二盏煎至一盏稍热食逺或空心服之忌酒湿面大料物之类及过食冷物如心下痞闷加黄连如胃脘当心痛减太寒药加草豆蔲仁如脇下痛或缩急加柴胡如头痛目中熘火加黄连川芎如头目不清利上壅上热加蔓荆子藁本细辛川芎生地黄如气短精神少或梦寐间困乏无力加五味子如大便澁滞隔一二日不见者致食少食不下血少血中伏火而不得润也加当归身生地黄桃仁麻子仁如大便通行所加之药勿再服如大便又不快利勿用别药少加大黄如不利者非血结血秘而不通是热则生风其病人必显风症单血药不可复加止常服人参黄耆汤药只用羌活防风二味㕮咀以水四盏煎至一盏去查空心服之大便必大走也一服便止如胸中气滞加青皮橘红倍之去其邪气此病本元气不足惟当补元气不当泻之如气滞太甚或补药太过或心下有忧郁之事更加木香砂仁白豆蔲仁与正药同煎服如腹痛不恶寒者加白芍药黄芩减五味子夫脾胃虚弱至六七月间河涨霖雨诸物皆润人汗沾衣身重短气甚则四肢痿软行步不正脚欹眼黑欲倒者此肾水与膀胱俱竭之状也当急救之滋肺气以补水之上源又使庚大肠不受邪热不令汗大泄也汗泄甚则亡津液亡津液则七神无所依经云津液相成神乃自生津者庚大肠所主三伏之义为庚金受囚也若亡津液汗大泄湿令亢盛则清肃之气亡燥金受囚风木无可以制故风湿相搏骨节烦疼一身尽痛亢则害承乃制是也孙思邈曰五月常服五味子是泻丙火补庚金大肠益五脏之元气壬膀胱之寒已絶于已癸肾水已絶于午今更逢湿旺助热为邪西方北方之寒清絶矣圣人立法夏月宜补者补天元之真气非补热火也令人夏食寒是也为热伤元气以人参麦门冬五味子生脉脉者元气也人参之甘补元气泻热火也麦门冬之苦寒补水之源而清肃燥金也五味子之酸以泻火补庚大肠与肺金也当此之时无病之人亦或有二症况虚损脾胃有宿疾之人遇此天暑将理失所违时伐化必困乏无力懒语气短气弱气促似喘非喘骨乏无力其形如梦寐䑃朦如烟雾中不知身所有也必大汗泄若风犯汗眼皮肤必搐项筋皮枯毛焦身体皆重肢节时有烦疼或一身尽疼或渴或不渴或小便黄澁此风湿相抟也头痛或头重上热壅盛口鼻气短气促身心烦乱有不乐生之意情思惨悽此隂胜阳之极也病甚则传肾肝为痿厥厥者四肢如在火中者为热厥四肢寒冷者为寒厥寒厥则腹中有寒热厥腹中有热为脾主四肢故也若肌肉濡溃痺而不仁传为肉痿证证中皆有肺疾用药之人当以此调之气上冲胸皆厥证也痿者四肢痿软而无力也其心烦寃不止厥者气逆也甚则大逆故曰厥逆其厥痿多相须也于前已立黄耆人参五味子麦门冬汤中毎加白茯苓泽泻猪苓白术如小便快利不黄澁者只加泽泻与二术上下分消其湿如行步不正脚膝痿弱两足欹侧已中痿邪者加酒洗黄栢知母令两足涌出力气如汗大泄者津脱也急止之加五味子炒黄栢炒知母不令妨其食当以意斟酌若妨食则止候食进再服取三里气街以三稜针出血若汗不止不减者于三里穴下三寸上亷穴出血禁酒湿面夫痿者湿热乗于肾肝也当急去之不然则下焦元气竭尽而成软瘫必腰下不能动心烦寃而不止也若身重或气不短小便如常及湿热之令退时或所增之病气退者不用五味子泽泻猪苓茯苓黄栢知母苍术白术之药只依本病中证候加减常服药亦湏用酒黄栢六七月之间湿令大行子能令母实而热旺湿热相合而刑庚大肠故用寒凉以救之燥金受湿热之邪絶寒水生化之源源絶则肾亏痿厥之病大作腰已下痿软瘫痪不能动矣步行不正两足欹侧以清燥汤主之黄耆黄连苍术白术陈皮泽泻五味子人参白茯苓升麻当归柴胡麦冬生地神曲猪苓黄栢甘草毎服半两水二盏煎至一盏稍热空心服丹溪治宋劳伤发热当作注夏治之黄栢升麻黄耆人参木通白芍白术陈皮甘草妇人患注夏手足痠软而热白术黄栢白芍陈皮当归苍术甘草解㑊生生子曰平人气象论篇云尺脉缓濇谓之解㑊解㑊之证懈倦困弱寒不甚寒热不甚热恶见人见人心惕惕然或热多而汗出肢体百骸散解痿弱而不能任持少气而不欲言左右儜不可以名其状故谓之解㑊注夏之証殆相似亦虚类也其治大生脉汤足以主之加木𤓰苡仁大生脉汤治注夏体倦嗜卧百凡懒动动则喘乏又方甘枸杞子北五味子研碎贮瓶内滚水泡封口少刻取服之可泡三次毎服六钱久服为妙湿门明湿篇生生子曰六气之中湿为四之气土之所司脾为之主五运六化篇曰土之化曰湿曰雨主于长夏长夏谓六月也土生于火长在夏中既长而旺土润溽暑湿化行也葢燥则土生干则土死泉出地中湿化信矣经曰地气上为云天气下为雨雨出地气云出天气则土雨之化见也经曰湿胜则濡洩人毎夏月洩泻多以胃苓汤益元散五苓散取效者实治湿令之胜也生生子曰内经云诸湿肿满皆属脾土湿胜则濡泻地之湿气感则害人皮肉筋脉又曰因于湿首如裹葢首者诸阳之㑹至髙至清若湿气薰蒸而沈重似有物以蒙之也失而不治则郁为热热伤血不能养筋故大筋緛短而为拘挛湿伤筋不能束骨故小筋弛长而为萎弱矣湿之为邪有自内得者有自外得者隂雨湿地皆外所因饮食汤饮酪皆内所因有湿寒者有湿热者丹溪曰六气之中湿热为病十居八九湿在上宜㣲汗之不欲大汗湿在下宜利小便此淡渗治湿也湿虽有内外二因然治法大抵要实脾土为主缘脾恶湿苟脾土不燥则失其徤运之常病易乗之内湿多则泄泻生痰流于经络肢节则肿痛外湿多则跗肿而肌肉濡溃原病式曰诸痉强直积饮痞膈中满霍乱吐下体重跗肿肉如泥按之不起皆属于湿是以苍白二术为必用之药加入二陈汤用之如湿在肌表及上焦加羌活防风之类取风能胜湿之意如下焦腰足跗肿及泄泻轻者加入五苓散重者加羌活防风升麻以升提之此无上妙法也贾真孙曰湿为土气火热能生湿土故夏热则万物湿润秋凉则万物干燥湿病本不自生因热而怫郁不能宣行水道故停滞而生湿也况脾土脆弱之人易为感冐岂必待不流而后为湿哉人只知风寒之威严不知暑湿之炎烈感人于冥冥之中也病式云诸痉强直积饮等症皆属于湿或胕肿体寒而有水气里必小便赤少不通或渴是蓄热入里极深非病寒也大抵治法宜实脾清热利小便为上故治湿不利小便非其治也宜桂苓甘露木香葶木通治之守真师曰葶木香散下神芎丸此药下水湿消肿胀利小便理脾胃无出乎此也腹胀脚肿甚者舟车丸下之湿热内郁发黄茵陈汤下之或佐以防已黄耆一身尽肿痛或无汗是湿流闗节邪气在表宜五苓散加官桂苍术㣲汗之不可大汗若自出汗多热燥津液内竭小水不利切勿利之重损津液也宜防风白术甘草汤主之其湿症有二湿热症多湿寒症少当以脉症明辨之如脉滑数小便赤澁引饮为湿热症若小便自利清白大便泻利身疼自汗为湿寒症治之宜五苓散加生附子苍术木𤓰主之金匮防已黄耆汤治风湿脉浮身重汗出恶风或疼防已黄耆甘草白术右每服一两入姜枣煎喘者加麻黄胃气不和加芍药气上冲加桂枝下有寒加细辛按湿胜身重阳㣲中风则汗出恶风故用黄耆炙甘草实表防已白术胜湿也桂枝附子汤治风湿相搏身体痛烦不能转侧不呕不渴脉浮虚而濇者此汤主之桂枝生姜附子炙甘草右作二次入枣煎服小便自利者去桂加白术汤主之服后其人如冐状乃药加使然也勿怪甘草附子汤治风湿相搏骨节痛烦掣痛不得屈伸近之则痛剧汗出短气小便不利恶风不欲去衣或身㣲肿痛者甘草白术附子桂水煎服金匮方减桂枝加生姜大枣名白术附子汤麻黄加术汤治湿胜身烦痛麻黄桂枝甘草杏仁白术水煎取㣲汗金匮减桂术加薏苡仁名麻黄薏苡杏仁甘草汤治湿胜身疼日晡所剧者元戎加味五苓散治湿胜身疼小便不利体重发渴本方加羌活此乃太阳渗利之剂治风湿寒湿之药也局方五积散治外感风寒冐寒湿身体重痛海藏云麻黄桂芍甘草即麻黄桂枝各半汤也苍术甘草陈皮厚朴即平胃散也枳殻桔梗陈皮茯苓半夏即桔梗半夏等汤也又川芎当归治血兼干姜厚朴散气此数药相合为解表温中泄湿之剂去痰消痞调经之方虽为内寒外感表里之分之所制实非仲景表里麻黄桂枝姜附之的方也至于积冷呕泄时疫项背拘急加葱白豆豉厥逆加呉茱萸寒热欬逆加枣妇人难产加醋始知用之非一途也惟知活法者其择之此方一两加生姜五片水煎入麝香再煎二沸治中湿而致瘫痪与中风相似二服立效局方渗湿汤治寒湿所伤身重腰冷如坐水中小便或澁大便溏泻皆坐卧湿地或隂雨所袭之也苍术白术甘草干姜茯苓陈皮丁香每服四钱入枣煎服茵陈五苓散湿热胜发热黄疽茵陈蒿五苓散水煎服大橘皮汤治湿热内甚心腹胀满小便不利大便滑泄橘红木香滑石㯽榔茯苓猪苓泽泻白术桂枝甘草每服七钱入姜水煎服葶苈木香散治湿热内外余热水肿腹胀小便赤澁大便泻葶苈茯苓猪苓白术木香泽泻木通甘草桂枝滑石右为细末每服三五钱白汤调下刘河间曰若小便不得通利而反转泄者乃湿热痞闷极深而攻之不开是能反为注泄此正气已衰而多难救慎不可与此也然当滋其化源东垣清燥汤表里有湿热痿厥瘫痪不能行走或足踝膝上皆肿痛口干泻痢吐剂𤓰蒂散治中寒湿头痛面黄鼻塞烦而脉大𤓰蒂一味为末以少许吹入鼻中黄水自出按湿盛致痰液留膈上肩背重痛麻痺者宜此吐之攻下之剂宣明三花神祐丸治一切水湿肿病大腹实胀喘满舟车丸大黄甘遂大㦸芫花青皮陈皮牵牛木香为末滴水丸如梧子大每服六七十丸濬川散大黄郁李仁甘遂芒硝牵牛右为末姜汤调下空心临卧随症加减服导水丸湿热内郁胸膈痞满鼽衂口舌生疮咽喉不利牙疳齿蚀口臭或遍身生湿疮干疥睡语咬牙惊惕怔忡大小便滞澁风热酒毒藴热等症大黄黄芩牵牛滑石为末水丸如梧子大每服五十丸白汤下临时随症加减除湿丹诸湿相搏腰膝重痛足胫浮肿筋脉𦂳急津液凝澁便溺不利㯽榔甘遂威灵仙赤芍泽㵼葶苈乳香没药牵牛大㦸陈皮右为末煳丸梧子大每服五七十丸温水下刘宗厚曰按此出太阳例药诸湿郁滞于表里重痛沈着非此不能除但中病即止虚弱者当慎东垣海金沙散脾湿太过遍身肿满喘不得卧及腹胀如鼓牵牛甘遂白术海金沙右为末每服二钱煎逆流水调下得利止后服圣灵丹脾肺有湿喘满肿盛小便赤澁苦葶苈汉防已木香茯苓木通人参右为末枣肉为丸梧子大每服三十丸桑白皮汤下续随子丸肺经有湿通身虚肿满闷不快或逆或喘人参防已赤茯苓㯽榔木香葶续随子海金沙为末枣肉丸梧子大每三十丸桑皮汤下导滞通经汤治脾湿有余气不宣通面目手足肿胀闷而痛即五苓散减猪苓桂加陈皮木香对金饮子治脾胃受湿腹胀米谷不化饮食不进身体沈重肢节酸疼皮肤㣲肿平胃散桑白皮为末毎服二三钱入姜煎服除湿汤半夏曲厚朴苍木藿香叶橘红白术白茯苓炙甘草姜三片水煎服白术酒治中湿口噤不知人白术酒二钟煎至一钟不拘时服不饮酒以水煎抚芎汤湿流闗节臂痛手重或自汗头眩痰逆恶心抚芎白术橘红炙甘草每服五钱姜七片水煎服黄耆汤风湿相抟脉沈而絃客在皮肤四肢少力闗节疼痛黄耆橘红甘草白茯苓防风右每服六钱姜三片枣一枚水煎服羌活胜湿汤羌活独活藁本防风甘草川芎蔓荆子水煎空心温服如身重腰沈沈然加酒洗防已五分轻者附子五分重者川乌五分清热渗湿汤黄连茯苓泽㵼黄栢苍术白术甘草水煎服如单用渗湿去连栢加陈皮干姜东垣参术汤洁古云起卧不能谓之湿身重是也此方主之治脾胃虚弱元气不能荣养心肺四肢沈重食后昏闷黄耆人参陈皮青皮升麻柴胡甘草酒黄栢神曲苍术当归水煎食前带热服燥门明燥篇生生子曰诸书视燥为风热为血少是固然矣予谓诸书仅言病机耳而令气则未之及也夫燥是六气中五之气也运气六化篇已明言之其论曰在地成形在天为气行有五而气有六以分君火相火之化六气化者谓寒湿暑燥风火也乃天之元气然后三隂三阳上奉之谓之标六气皆有一化举大概也而难经亦曰辛商也丙之柔则金之化明矣观运气以卯酉为阳明燥金司天者又岂无所本哉夫金者西方之气在人主肺运气所以不言肺而言阳明者缘肺为华葢虽隂脏居膈上处阳之部位必待阳而后发故属阳明也金之化清与燥主于秋为五之气主秋分后六十日有竒自斗建酉正至亥之中天度至此清气乃行万物皆燥也一年之间有此必然之势亦有此必然之理也何以然金属庚辛辛为丙妇带火之气故燥予故曰素问言燥者指令气也诸书云燥者指病机也燥之胎自丙中来故古人有云莫治风莫治燥治得火时风燥了此深得夫燥之㫖者同志者详之内经病机云诸澁枯涸干劲皴揭皆属于燥燥本风热论原病式云经曰风热火同阳也寒燥湿同隂也又燥湿小异也然燥虽属秋隂而异于寒湿故反同其风热也故火热盛金衰而风生则风能胜湿热能耗液而反寒阳实隂虚则风热胜于水湿而为燥也凡人风病多因热甚而风燥者为其兼化以热为其主也然阳实隂虚而风热太甚以胜水湿因而成燥肝主于筋而风气自甚又燥热加之液还聚于胸膈则筋太燥也燥金主于取胜劲切𦂳濇故为病筋脉劲强𦂳急而口噤也或病燥热太甚而脾胃干涸成消渴者或风热燥甚怫郁在表而里气不舒善伸数欠筋脉拘急或时恶寒或筋惕而搐脉浮数而絃也风热燥并郁甚于里故烦满而或閟结也及风癎之发作者由热甚而风燥为兼化涎溢胸膈而瘈瘲昏冐僵仆也凡此诸症皆由热甚而生风燥各有异者由风热燥各㣲甚不等故也所谓中风或筋缓者因其风热胜湿而为燥乃燥之甚也然筋缓不收而痿痺及诸膹郁病痿皆属金肺乃燥之化也如秋深燥甚草木痿落而不收病之象也是以手得血而能握足得血而能步夫燥之为病者血液衰少也而又气血不能通畅故病然也论结燥病本不同东垣曰金匮真言论云北方黑色入通于肾开窍于二隂藏精于肾又云肾主大便大便难取足少隂夫肾主五液津液润则大便如常若饥饱劳逸损伤胃气及食辛热味厚之物而助火邪伏于血中耗散真隂津液衰少故大便结燥然结燥之病不一有热燥有风燥有阳结有隂结又有年老气虚津液不足而结者治法云肾恶燥急食辛以润之结者散之如少隂不得大便以辛润之太隂不得大便以苦㵼之阳结者散之隂结者热之仲景云大便硬小便利不可攻下以脾约丸润之食伤太隂腹满食不化腹响然不能大便者以苦药泻之大抵津液耗少而燥者以辛润之有物而结者当下之若不䆒其源一概用巴豆牵牛之类下之损其津液燥结愈甚有复下复结极则以至引导于下而不能通者遂成不救之症可不慎哉刘宗厚曰按此只是论结燥言里証也河间所论则兼表里而言医经统㫖曰燥是阳明之化虽因于风热所成然䆒其原皆本于血虚津液不足所至者为多何也葢隂血虚则不能荣运乎百体津液衰则无以滋养乎三焦由是邪热怫郁而燥变多端或燥于外欤则皮肤皴结或燥于内欤则精血枯涸燥于上咽鼻焦干燥于下便溺闭结治之者外以滋益之内以培养之在上清解之在下通润之务使水液自生而燥热不容于不退矣张子和治一妇人大便燥结小便淋澁半生不娠惟常服䟱导之药则大便通利暂废药则结滞忽得孕至四五月间医者禁疎导之剂大便依常为难临圊则努力为之胎坠者三又孕已经三四月弦望前后溲溺结澁其分胎陨乃访戴人戴人诊其两手脉俱滑大虽滑大以其且孕不敢陡攻遂以食疗之用花碱煮菠菱葵菜以车前子苗作茹杂猪羊血作羹食之半载居然生子其妇燥病方愈戴人曰予见孕妇利脓血下迫极努损胎但同前法治之愈者莫知其数也为医拘常禁不能变通非医也非学也识医者鲜是难説也义治一男子年六十余病腰尻嵴胯皆病数载不愈昼静夜躁大痛往来屡求自尽天年旦夕则痛作必令人以手槌击至四五更鸡鸣则渐减向曙则痛止左右及病者皆作鬼神隂谴白虎啮朝祷暮祝觋巫僧道禁师至则其痛似减又梦鬼神战鬬山川神庙无不祭者淹延岁月肉瘦皮枯饮食减少暴怒日增惟候一死有书生曰既云鬼神虎啮隂谴之祸如此祷祈何无一应闻陈郡有张戴人精于医可以问其鬼神白虎与病乎彼若术穷可以委命其家从之戴人诊其两手脉皆沈滞坚劲力如张絙谓之曰病虽痩难于食然腰尻嵴胯皆痛者必大便坚燥其左右曰有五七日或八九日见燥粪一两块如弹丸结硬不可言曾令人剜取之仅下一两块浑身燥痒皮肤皱揭枯澁如麸片戴人既得病之虚实随用大承气汤以姜枣煎之加牵牛头末二钱不敢言是泻剂葢病者闻煖则悦闻寒则惧説补则从説泻则逆此弊非一日也而况一齐人傅之衆楚人咻之乎及煎成使稍热嚥之从少至多累至三日天且晩脏腑下泄四五行约半盆以灯视之皆燥粪燥痺及瘀血杂脏秽不可近须臾痛减九分昏睡鼻息调如常人睡至明日将夕始觉饥而索粥温凉与之又困睡一二日其痛尽去次令饮食调养日服导饮丸甘露饮滑利便溺之药四十余日乃复呜唿世传三十六虎书三十六黄经及小儿三十六吊谁为之耶始作俑者其无后乎古人以医为重故医之道行今之人以医为轻故医之道废学者自局于术艺病者亦不择精粗一槩待之常见官医迎送长吏马前折腰真可羞也由是愽古通今者少而师𫝊遂絶灵柩经谓刺与汗虽久犹可拔而雪结与闭虽久犹可解而决去腰嵴胯痛者足太阳膀胱经也胯痛足少阳胆经之所过也难经曰诸痛为实内经曰诸痛痒疮痬皆属心火注曰心寂则痛㣲心躁则痛甚人见巫觋僧道禁师至则病稍去者心寂也然去其后来者终不去其本也古之称痛随利减不利则痛何由去病者既痊乃夀八十岁故凡燥症皆三阳病也内经燥治法燥淫于内治以苦温佐以甘辛以辛润之以苦下之治风之剂机要大秦艽汤治血弱隂虚不能养筋筋燥而手足不能运动指爪干枯属风热甚者秦艽石膏甘草川芎当归芍药羌活独活防风黄芩白芷生地黄熟地白术茯苓细辛春夏加知母一两右剉每服一两水煎服麻仁丸郁李仁麻仁㯽郎大黄山药防风枳殻羌活木香右为末炼蜜为丸如梧子大每服二三十丸温汤下东垣润肠丸治脾胃中伏火大便秘澁或干燥闭塞不通全不思食乃风结秘血结秘皆令闭塞也以润燥和血踈风自然通矣麻子仁羌活归尾大黄皂角仁秦芄桃仁右除二仁另研余为末炼蜜为丸如梧桐子大每服三五十丸食前白汤下又有润燥丸一方于本方加郁李仁防风东垣导滞通幽汤治大便难幽门不通上冲吸门不开噎塞不便燥闭气不得下治在幽门以辛润之当归升麻桃仁红花生地黄熟地甘草右水煎调㯽榔末五分加大黄名当归润燥汤脾约丸麻仁枳实芍药大黄杏仁为末炼蜜丸如梧子大每二三十丸温水下润体丸郁李仁大黄桂心黑丑当归黄栢轻粉右为末水丸梧子大毎服三四十丸温水下滋燥养荣汤治皮肤皴揭筋燥爪枯当归生地黄熟地黄白芍秦芄黄芩防风甘草水煎服大补地黄丸治精血枯涸燥热黄栢知母枸杞子熟地山药山茱萸白芍生地黄当归𤣥参肉苁蓉右为末炼蜜丸如桐子大每服七八十丸空心淡盐汤送下清凉饮子治上焦积热口舌咽鼻干燥黄芩黄连薄荷𤣥参川归芍药甘草水二钟煎八分不拘时服大便秘结加大黄东垣清燥汤治湿热成痿以燥金受湿热之邪是絶寒水生化之源源絶则肾衰痿厥之病大作腰已下痿软瘫痪不能动半硫丸治冷秘风秘结老人秘透明硫黄半夏各等分为末生姜煳为丸梧子大毎服二十丸姜汤下或用茐白一条姜三片煎入阿胶二片溶化食前空心送下寒门明寒篇生生子曰寒冬之令气也六之终气也水之所司肾为之主运气六化篇曰冬之为言终也素问天元纪大论篇鬼臾区曰道生智元生神神在天为风在地为木在天为热在地为火在天为湿在地为土在天为燥在地为金在天为寒在地为水又五行大论篇曰北方生寒寒生水水生咸咸生肾在体为骨在气为坚在脏为肾其性为凛其徳为寒其用为阖其色为黑其化为肃故造化非严凛杀厉以固闭之则无以藏蓄㣲阳为春生之本故曰冬令严寒万类潜藏君子固蜜启𤣥子曰冬三月此谓闭藏水氷地拆无扰乎阳夜卧晏起必待日光示人随时调摄也设令防闲少䟱彼体虚者触冐之伤太阳寒水之经而为外感之証即时而病头项痛腰嵴强脉浮而𦂳名曰伤寒其症浩大传变多端愚故採诸家伤寒另为一卷以统治之兹特以病机属于内因者条列于斯所以别内外以见先贤用心有定宗又使后习调剂有定向也故首着中寒而以杂症属寒者亦𨽻焉中寒丹溪曰中寒非伤寒可此伤寒乃外感寒邪必大发热循经而入以渐而深热虽甚不死中寒乃仓卒感受其病即发而暴此胃气之大虚也若不急治去生甚逺速当温补生生子曰寒乃天地严凝杀厉之气惟体虚乃易感之其症面青口噤四肢强直挛急疼痛甚则昏迷不省人事脉多迟𦂳急宜以姜附汤温之或理中汤加附子治之杂症亦有寒者非若中寒之勐而急也又或炎天避暑乗风取凉或口食生冷皆有寒症刘守真病机曰诸病上下所出水液澄彻清冷下痢清白吐痢腥秽食已不饥坚痞腹满急痛症瘕㿗疝屈伸不便厥逆禁固皆属于寒内经曰隂气有余为多汗身寒又曰隂盛则身寒汗出身常清数慄而寒寒则厥受寒甚者手足厥冷腹中绞痛唇青气冷可急于脐下三寸丹田穴上灸之或三五十壮或百壮俟手足温煖为度或用熨法亦可姜附汤治中寒口禁四肢强直失音不语忽然晕倒口吐涎沫状如暗风手足厥冷或复烦躁兼隂症伤寒大便利而发热者干姜熟附子水二钟煎八分作二次服或虑此方太燥即以附子理中汤相继服姜附本治伤寒经下后又复发汗内外俱虚身无大热昼则烦躁夜则安静不渴六脉沈伏并宜服此不知脉者更宜审之兼治中脘虚寒久积痰水心腹冷痛霍乱转筋四肢厥逆理中汤治五脏中寒口禁失音四肢强直兼治胃脘停痰冷气刺痛人参干姜甘草白术水二钟煎至一钟不拘时服加附子名附子理中汤沈附汤治虚寒无阳胃弱干呕附子干姜沈香白术甘草右分二服每服加生姜五片水二钟煎八分食逺服生料五积散治感冐寒邪头痛身疼项强拘急恶逆吐逆腹痛又治伤寒发热头痛恶风无问内伤生冷外感风寒及寒湿客于经络腰脚痠痛及妇人经血不调或难产并治之白芷半夏厚朴川芎甘草枳殻茯苓当归桔梗干姜芍药肉桂麻黄陈皮苍术作一帖生姜三片茐白三茎水二钟煎一钟不拘时服正气散治伤寒隂症增寒恶风正气逐冷方见霍乱门理气治中汤治寒气攻心呕逆心腹绞痛或泄泻四肢厥冷或疝气攻筑小腹疼痛并宜服之青皮陈皮人参白术炮姜甘草木香生姜三片水煎服肉桂散治伤寒服冷药过多心腹满胀四肢厥冷昏沈不省人事变为隂毒恶症肉桂白术木香厚朴良姜白芍人参陈皮前胡当归附子呉茱萸每服五钱姜三片红枣三枚水煎不拘时服温中汤脉沈迟乃胃中寒也及胸膈满闷身体拘急手足逆冷急宜温之丁皮厚朴干姜白术陈皮丁香右俱末每服二钱茐白汤调下术附理中丸治中寒急心腹痛人参附子炮姜白术炙甘草木香丁香各等分为末炼蜜为丸如梧子大每服六七十丸白汤食前送下沈香桂附丸治中寒心腹冷痛霍乱转筋等症沈香附子炮姜良姜官桂茴香川乌呉茱萸各等分为末醋煮面煳为丸梧子大每服五七十丸米饮下空心食前二次忌生冷熨法治三隂中寒一切虚冷厥逆呕哕隂盛阳虚及隂毒伤寒四肢厥冷脐腹痛咽喉疼呕吐下利身背强自汗脉沈细唇青面黑诸虚冷証皆治肥葱麦麸皮食盐用水一大盏同和拌匀湿遍分作二次入锅同炒极热用重绢缝作二包先将一包热熨脐上冷则易之葱包既冷再加盐水拌湿炒焦依前熨之再炒再熨至煤烂不用别另取新葱麦麸皮入盐日夜不住手相续至身体温热阳气复回脉起为度人参养胃汤治外感寒邪内伤生冷苍术厚朴半夏曲人参茯苓草果藿香陈皮甘草姜三片乌梅半个水煎服姜桂散温中散寒干姜良姜桂心木香半夏曲炙甘草姜五片红枣三枚水煎服东垣谓隂气上溢于阳分则昼寒隂血自旺于隂分则夜寒气分寒桂枝加附子汤桂枝加芍药人参汤血分寒巴㦸丸神珠丸桂枝加附子汤治太阳病发汗遂漏不止恶风小便难四肢㣲急难以屈伸桂枝芍药甘草附子每服五钱姜四片枣一枚水一钟半煎七分桂枝加芍药生姜人参汤治发汗后身痛脉沈迟桂枝人参芍药甘草煎法如上巴㦸丸治肝肾俱虚收领精气补真戢阳进美饮食白术五味巴㦸覆盆子茴香熟地人参苁蓉兔丝子牡蛎益智仁骨碎补白龙骨为末炼蜜丸梧子大每服三十丸食前米饮下日三服神珠丸治下焦元气虚弱小腹冷痛皮肤燥澁小水自利足胻寒而逆又名离珠丹杜仲诃子萆薢龙骨破故帋胡桃朱砂砂仁为末酒煳为丸梧子大朱砂为衣毎服三十丸空心下王海藏治三焦寒用药大例上焦寒陈皮厚朴藿香皆可治之中焦寒大小便不通白术干姜丁香皆可治之下焦寒肉桂附子沈香上焦寒铁刷汤治积寒痰饮呕吐不止胸膈不快饮食不下半夏草蔲仁丁香干姜诃子生姜大吐不止加附子生姜分二服水煎桂附丸治寒邪冷气入乗经络令人卒心痛或引背膂川乌黑附炮姜赤石脂川椒桂心右为末蜜丸梧子大毎服三十丸不止加至五十丸温水吞胡椒理中丸治肺胃虚寒咳嗽喘呕痰水胡椒甘草欵花荜拨良姜细辛陈皮干姜白术为末蜜丸梧子大每三十丸至五十丸温水或酒任下中焦寒附子理中丸治脾胃冷弱心腹㽲痛呕吐泻利霍乱转筋体冷㣲汗满闷腹鸣饮食不进即前理中汤加附子为末用炼蜜丸梧子大每服三十丸温水下二气丹助阳退隂治里寒心腹刺痛泄利呕吐自汗厥冷小便不禁霍乱转筋久下冷利硫黄桂心炮姜黑附子朱砂为末面煳丸梧子大每服三十丸空心煎艾汤入盐送下大建中汤治内虚少气厥冷大小腹絃急不能食起则㣲汗隂缩口唇干燥精滑自出或手足乍寒乍热而烦寃痠痛不能久立常多梦遗黄耆当归桂心芍药人参甘草半夏黑附子每服五钱姜三片枣二枚水煎服下焦寒张仲景八味丸补肾之不足还少丹大补心肾脾胃治一切虚损肢体倦怠小便混浊山药牛膝逺志巴㦸山茱萸杜仲茯苓楮实子五味子苁蓉石菖蒲茴香枸杞熟地为末枣膏捣为丸梧子大空心食前温酒盐汤任下三五十丸日三有热加山栀一两心气不宁加麦冬一两精神少再加五味子一两阳弱加续断一两天真丹治下焦阳虚沈香茴香萆薢巴㦸破故纸葫芦巴杜仲黑牵牛琥珀桂心右为末浸酒打煳为丸梧子大空心酒下五十丸通治三焦甚寒之气大已寒丸治脏腑虚冷心腹㽲痛泄泻肠鸣自利自汗米谷不化手足厥冷荜拨桂心炮姜良姜右为末面煳丸梧子大每服二十丸食前米饮下四逆汤伤寒自利不渴呕哕不止或吐利俱发小便或澁或利或多汗厥冷脉㣲欲絶炙甘草炮姜附子每服三四钱水一钟半煎七分温服海藏治下焦寒四逆汤例干姜味苦止而不行附子味辛行而不守泄小便不通二药皆阳气化能作小便若姜附术三味内加茯苓以分利之为佳附生用而不炮则无火力热则行而不止兼用水多煎少则味厚而直入下焦治五脏寒方肝寒双和散心寒定志丸菖蒲丸脾寒益黄丸肺寒小青龙汤肾寒八味丸东垣双和散补血益气治虚劳少力黄耆熟地当归川芎官桂甘草白芍姜六片大枣六枚分二服水煎服无时东垣曰此方予每治伤寒疟疾中暑大病之后虚劳气乏者以此调治极騐不热不冷温而有补乃建中四物二方化而为一也益黄散陈皮青皮诃子肉炙甘草丁香右为末每服二三钱水煎服姜附汤加麻黄白术人参甘草等分名附子麻黄汤治中寒湿昏晕缓弱腰嵴强急口眼㖞斜语声浑浊胸腹䐜胀气上喘急不能转动兼宜审而用之代灸膏治老人衰弱元气虚冷脏腑虚滑腰脚冷痛沈重减食手足逆冷不能忍者用此代灸其效不能尽述大附子呉茱萸桂皮木香蛇床子马蔺草为细末每用药半匙生姜汁半盏白面半匙同煎成膏摊于纸上临卧贴脐以油纸覆其上绵衣系之自夜至明乃去每夜如此其腰腹如灸能除寒积若腰痛贴腰眼霹雳散乃正治温散之剂附子一枚炮熟取出用冷灰窨之良乆取出研末入真臈茶一大钱同和分二服每服水一盏煎六分临熟入蜜半匙放温服之寒中东垣曰夫脾胃之症始则热中终传寒中经云隂盛生内寒厥气上逆寒积于胸中是肾水反来侮土此谓所胜者妄行或作中满腹胀或作涎涕或足下痛不能任身履地骨乏无力喜睡两丸多冷时作隂隂而痛或妄见鬼状夜梦亡人腰嵴背脾俱痛而不渴不泻此湿气去而寒独存血络凝泣故其脉盛大以濇名曰寒中以白术附子汤治之白术附子汤治寒中诸症白术附子陈皮苍术厚朴半夏茯苓泽㵼猪苓桂心毎服五钱生姜三片水煎服量虚实加减背寒仲景云心下有留饮其人背恶寒冷如氷治法茯苓丸之类是也身前寒经云胃足阳明之脉气虚则身以前皆寒慄治法宜鍼补三里穴是也掌中寒者腹中寒鱼上白肉有清血脉者是胃中有寒也恶寒丹溪曰久病恶寒当用解郁湿痰积中抑遏阳气不得外泄身必恶寒恶寒非寒明是热症进士周年近四十得恶寒症服附子数百帖而病甚脉絃而缓遂以江茶入生姜汁香油些少调饮之吐痰一升许减大半又与通圣散去麻黄大黄芒硝加当归地黄百帖而安一女子恶寒用苦参赤小豆各一钱为末虀水调饮之吐痰甚多继用后药调理川芎南星苍术黄芩酒打面煳丸服上焦不通则阳气抑遏而皮肤分肉无以温之故寒慄东垣升阳益胃汤用升发之剂开发上焦以伸阳明之气出于表而温之也丹溪吐出湿痰亦开发上焦使阳气随吐伸发出外而温之也故寒慄皆愈二者乃治阳虚表寒之要王海藏治一妇先病恶寒手足冷全不发热脉八至两脇㣲痛治者便作少阳治之阳在内伏于骨髓隂在外致使发寒治当不从内外从乎中治也宜以小柴胡调之倍加姜枣丹溪治一妇年近六十六月内常觉恶寒战慄喜烈火御绵汗时如雨形肥肌厚已服附子十余帖浑身痒甚两手脉沈濇重取稍大知其热甚而血虚也以四物去川芎倍地黄加白术黄耆炒黄栢生甘草人参每服一两重始煎一帖饮之腹大泄目无视口无言知其病势深而药无反佐之过也仍以前药热炒与之葢借火力为向导一帖利止四帖精神回十贴病全安又蒋氏妇年三十余形瘦面黑六月喜热恶寒两手脉沈而濇重取则数以三黄丸下之以姜汤每服三十丸二十帖㣲汗而安赤水元珠卷二赤水元珠卷三钦定四库全书赤水元珠卷三明孙一奎撰头痛生生子曰头为诸阳之首至清至髙之处也苟外无风寒雾露之触内无痰火湿热之薰必无痛也既有内外之因当循内外之治凢头痛当分三隂三阳诸血虚头痛当归川芎主之诸气虚头痛人参黄耆主之兼见何症以佐使之药济之此立方之大法也血气俱虚于调中益气汤加川芎蔓荆子细辛其效如神湿厥头痛清空膏主之诸厥逆头痛羌活附子汤主之湿热在头者以苦吐之世有真头痛旦发夕死夕发旦死原其受病乃气血虚极以致风寒暑湿之气得以犯之名曰厥头痛痛引脑巅䧟于泥丸宫中非药所能愈葢其根本先絶也丹溪曰头痛多主于痰痛甚者火也有可吐者亦有可下者东垣曰经云东风生于春病在肝俞在颈项故春气者病在头又诸阳㑹于头面如足太阳经之脉起于目内眦上额交巅直入络脑还出别下项病冲痛又足少阳之脉起于目鋭眦上抵头角病则头角额痛夫风从上受之风寒伤上邪从外入客于经络令人振寒头痛身重恶寒治在风池风府有调其隂阳不足则补有余则泻汗之则愈此伤寒头痛也如气上不下头痛巅疾者下虚上实也过在足少隂巨阳甚则入肾寒湿头痛也有厥逆头痛者所犯大寒内至骨髓髓以脑为主脑逆故令头痛齿亦痛有心烦头痛者病在膈中过在手巨阳少隂乃湿热头痛也凡头痛皆以风药治之者搃其大体言之也髙巅之上惟风可到或味之薄者隂中之阳自地升天者也然亦有三隂三阳之异太阳经头痛恶风寒脉浮𦂳川芎独活之类主之少阳经头痛脉弦细往来寒热柴胡黄芩主之阳明经头痛自汗发热不恶寒脉浮缓长实者升麻葛根石膏白芷主之太隂经头痛必有痰体重或腹痛为痰癖脉沈缓者苍术半夏南星主之少隂经头痛三隂三阳经不流行而足寒气逆为寒厥其脉沈细麻黄附子细辛汤主之厥隂经头疼项痛或吐痰沫冷厥其脉浮缓呉茱萸汤主之丹溪云劳役下虚之人似伤寒发热汗出两太阳作痛宜补中益气汤多加川归川芎甚者加知母蔓荆子又云自鱼尾上攻而痛属血虚川芎川归酒黄栢诸经气滞亦能作痛王节斋曰久头痛病畧感风寒便发寒月须重绵厚帕包裹者此属郁热本热而标寒世人不识率用辛温解散之药暂时得效误认为寒殊不知因其本有郁热毛窍常疎故风寒易入外寒束其内热闭逆而为痛辛热之药虽能开通闭逆散其标之寒邪然以热济热病本益深恶寒愈甚矣唯当㵼火凉血为主而佐以辛温散表之剂以从其标则病可愈而根可除也郭茂恂之妇产七日不食始言头痛头痛已又心痛作既而目睛痛如割如刺更作更止相去无瞬息间每头痛甚欲取大石压之良乆渐定心痛作则以十指抓壁血流满掌痛定目复痛又以两手自剜取之如是十日不已衆医无计进黑龙丹半粒疾少间中夜再服之服即下瞑目寝如平昔至平旦下一行约三升许如蝗䖝子三疾减半已刻又行如前则顿愈矣头重东垣红荳散治头重极佳秘方茶调散风热上攻头目昏痛及头风热痛不可忍片芩小川芎细芽茶白芷薄荷荆芥穗头巅及脑痛加细辛藁本蔓荆子右为细末每服二三钱用茶清调下头风丹溪云属痰者多有热有风有血虚在左属风薄荷荆芥血虚川芎当归在右属痰苍术半夏热则酒芩为主冲和膏偏正头风肿痛并眼痛者涂上立止如神紫荆皮独活赤芍白芷菖蒲右为末葱头煎浓汤调涂药到痛止又方酒芩苍术羌活防风细辛苍耳右为末每服三钱生姜一大片同擂均茶汤盪起服之又方酒芩苍术羌活苍耳川芎甘草酒黄连半夏曲右为末服法同前头痒风屑髪黄用大黄酒浸炒为末茶调服川芎散偏头痛头风神効甘菊石膏川芎为末每服一钱茶清调下一方有白殭蚕六钱生用经验方头风头痛藿香防风辰砂薄荷天麻白术白附子白芷右为末煳丸梧子大每服三十丸白汤下菊花茶调散诸风头目昏重偏正头风鼻塞菊花川芎荆芥穗羌活甘草白芷细辛防风蝉螁殭蚕薄荷右为末每服二钱食后用茶清调下有一妇人患偏头痛一边鼻塞不闻香臭常流清涕或作臭气一阵服遍治头痛药如芎蝎皆不效人无识此病者或曰脑痈偶有善医云但服局方芎犀丸不十数服忽作嚏涕突出一铤稠脓其疾自愈秘方贴头风热痛大黄朴硝右为末井底坭和揑作饼贴两太阳穴神效否则防壊目祛风清上丸风热上攻眉稜骨痛酒芩白芷防风柴胡荆芥川芎羌活甘草水二钟煎八分食后服芎辛导痰汤痰厥头痛川芎细辛南星半夏陈皮茯苓片芩枳实甘草如挟风热甚者加石膏三钱菊花一钱水二钟姜三片煎至八分食后服清空膏偏正头痛年深及疗风湿热痛上壅损目及脑痛年深不止羌活防风柴胡川芎甘草黄连黄芩右为细末每服二钱热盏内入茶少许汤调如膏抹在口内少用白汤送下临卧服如苦头痛每服中加细辛二钱如太隂脉缓有痰名曰痰厥头痛加羌活防风川芎甘草又加半夏一两半如偏正头痛服之不愈减羌活防风川芎一半加柴胡一倍如发热恶热而渴正阳明头痛只与白虎汤加白芷小清空膏诸般头痛惟血虚头痛不治用片芩细切酒拌晒干为末茶清调下酒亦可补气汤服前药之后服此药黄耆甘草当归身柴胡升麻细辛麻黄苦丁香水煎服安神汤头旋眼黑头痛羌活防风柴胡酒黄栢酒知母酒生地升麻黄耆甘草右咀㕮每服半两水二大盏煎至一盏半加蔓荆子五分川芎三分再煎至一盏临卧时去渣热服右东垣丹溪治虚热头痛大率皆以酒芩酒连酒栢加风剂也川芎散头风偏正头风昏眩川芎细辛羌活槐花甘草石膏荆芥薄荷菊花防风茵陈右为细末每服二钱食后茶清调下日三服石膏散头痛不可忍麻黄石膏何首乌葛根右为细末每服三钱生姜三片水煎稍热服又方亦名石膏散头痛川芎石膏白芷右为细末每服四钱热茶清调下荆芥散治头风荆芥石膏右为细末每服二钱姜三片葱白三寸连须使水一盏煎七分食后服玉真丸寒湿为多肾气不足气逆上行头疼不可忍谓之肾厥其脉举之则弦按之则坚硫黄石膏半夏硝俱为细末研匀生姜煳为丸梧子大隂干每服二十丸姜汤或米饮下更炙闗元百壮良方中黄丸子亦佳虚寒甚者去石膏用钟乳粉一两玉壶丸风湿头痛亦作痰患半夏南星天麻为末白面丸服二钱殭蚕散偏正头痛併夹脑风连两太阳头痛白殭蚕为末用葱茶调服乳香盏落散男子妇人偏正头痛不可忍大有神效此风盛疎散而痛宜酸以收之御米殻陈皮甘草桔梗柴胡右为细末每服二钱水一钟入灯心十茎长四指同煎七分温服治时气头痛不止用朴硝二两为末生油调涂于顶上治头内如䖝蛀响各天白蚁用茶子细末吹鼻中如圣散眼目偏痛头风麻黄盆硝麝香脑子右为细末搐之神效治头风饼子五倍子全蝎土狗右为末醋煳作如钱大饼子发时再用醋润透贴太阳穴上炙热贴之验甚仍用帕子缚之啜浓茶睡觉则愈一竒散产后头痛用当归川芎为细末每服二钱水一盏煎七分温服治产后身热头痛肚痛陈皮白术白芍黄芩川芎干姜牡丹皮甘草荆芥分四帖煎服芎附散产后败血作梗头痛诸药不效大附子一枚酽醋一碗用火四畔炙透蘸醋令尽去皮脐加川芎一两并为细末每服一钱茶清调下东垣曰湿热在头而头痛者必以苦吐之若用上项搐鼻药而涎少者必兼吐法治之邪在胃而头痛者必下之其症必兼膈痞或动作则痛甚或右手脉滑盛者是也新沭中风为首风头面多汗恶风当先风一日则病甚至其风日则少愈大川芎丸主之风气循风府而上则为脑风项背怯寒脑户极冷神圣散主之大川芎丸首风旋晕弦急外合阳气风寒相抟胃膈痰饮偏正头疼身体拘倦川芎天麻为末炼蜜丸每两作十丸每服一丸细嚼茶酒下食后服神圣散脑风邪气留饮不散项背怯寒头痛不可忍者麻黄细辛干葛藿香叶右为末每服二钱煮荆芥薄荷酒调下茶亦得併治血风症大全黑龙丹产后寒凝血滞或胞衣不下或汚血奔心危急恶疾垂死者但灌药入口便活妙通神圣当归五灵脂川芎良姜熟地右研末入罐盐泥固济抿口炭十觔煅令通赤冷定取开成黑糟色细研入后药百草霜硫黄乳香花蕋石琥珀右五味为末并前和匀丸如芡大每服一丸雷头风张子和曰雷头风者结核块于头上而作痛者是也可用茶调散吐之次用神芎丸下之然后服乌荆丸及愈风饼子之类消风散热是其治也如凉膈散之类又云雷头风是头上有赤肿结核或如酸枣状可用排针出血则愈矣生生子曰所谓雷头风者必是痰结核块或先暗有于头上然后随遇而发或劳役或酒色或食煿炙动风发毒之物感而发之或红或肿而痛作矣急则治其标针而血出风散火灭痛因减去或有之也若先无结块痰核卒然发寒热而肿痛者乃风毒也不可不察茶调散𤓰蒂茶叶为末每服二钱虀汁调服乃取吐药也神芎散实者下之是也能去膈上滞痰大黄黄芩牵牛活石为细末滴水为丸如小豆大温水下十五丸每服加十丸以利为度日三服愈风饼子川乌川芎甘菊白芷薄荷防风细辛天麻羌活荆芥甘草为细末水浸蒸饼为剂揑作饼子每服三五饼细嚼茶酒送下不拘时候保命集云夫治雷头风诸药不效者为与症不相对也葢雷头风者震卦主之震仰盂故予制药内加荷叶者象震之形其色又青乃述类象形当煎局方中升麻汤主之治头面疙瘩增寒拘急发热状如伤寒升麻苍术薄荷为细末每服五钱水一钟煎七分温服食后或烧全荷叶一个研细调药服之生生子曰按二公方论俱以结核疙瘩而用风药论治且指震为雷为譬固美矣恐犹未尽善也夫此病未有不因于痰火者葢痰生热热生风故也核块疙瘩皆有形可征痰火上升壅于气道兼于风化则自然有声轻则或如蝉之鸣重则或如雷之响故以声如雷而为名也或以其发如雷之迅速也设如前论尽作风热治之恐认标而忘其本也予故附痰火一方于后以俟明哲评之白殭蚕粉草半夏连翘片芩陈皮桔梗大黄薄荷叶白芷天麻青礞石俱为细末水浸饼为丸如緑荳大食后临卧茶吞二钱以痰利为度然后用清痰降火煎药调理红荳散头重如山此湿气在头也麻黄根苦丁香红豆羌活连翘右五味为细末鼻内搐之头风屑肝经风盛也大便实泻青丸主之虚则消风散主之消风散诸风上攻头目昏痛项背拘急肢体烦痛肌肉蠕动目眩旋运耳箫蝉鸣眼澁好睡鼻塞多嚏皮肤顽麻燥痒瘾疹又治妇人血风头皮肿痒眉骨疼旋欲倒痰逆恶心川芎羌活人参茯苓白殭蚕藿香荆芥甘草蝉殻厚朴陈皮防风右为细末每服二钱茶清调下如久病偏头风每日三服便觉轻减如脱着沐浴暴感风寒头痛身重寒热倦疼用荆芥茶清调下半盏不拘服之小儿虚风目澁昏倦及急慢惊风用乳香荆芥汤治风屑极燥痒无时此乃气虚风邪侵于皮表用藜芦不拘多少为末先于无风处洗头候将干时用末掺之须用入髪至皮乃𦂳缚之一日夜次日即不燥痒如尚有些少可再用一次立效头上白屑极多山荳根油浸涂或以乳汁调又方白芷零零香为末如前法用之候三五五日箆去敷二三次终始不生大头病泰和年东垣以监纳济源税时长夏多疫疠初觉増寒体重次传面目肿盛目不能开上喘咽喉不利舌干口燥俗云大头天行亲戚不相访问如染之多不救张县丞亦得此症至五六日医以承气汤加板蓝根下之稍缓翼日其病如故下之又缓终莫能愈渐至危笃或曰李明之存心于医可以请治遂命诊视具説其由曰夫身半已上天之气也身半已下地之气也此虽邪热客于心肺之间上攻头而为肿盛以承气下之泻胃中之实热是诛罚无过殊不知适其病所为故遂处方用黄连黄芩味苦寒泻心肺间热以为君橘红𤣥参苦寒生甘草甘寒泻火补气以为臣连翘鼠粘子薄荷叶苦辛平板蓝根味甘寒马屁勃白殭蚕味苦平散肿消毒定喘以为佐新升麻柴胡苦平行少阳阳明二经不得伸桔梗味辛温为舟楫不令下行共为细末用汤调时时服之拌蜜为丸噙化之服尽良愈因叹曰往者不可追来者犹可及凡他所有是病者皆书方以贴之全治甚衆普济消毒饮黄芩黄连人参橘红𤣥参连翘鼠粘子板蓝根马屁勃甘草柴胡桔梗白殭蚕升麻为细末服如前法或加防风薄荷当归身川芎每服五钱水煎食后时时热服如大便硬加酒煨大黄一钱以利之肿热甚者宜砭刺之生生子曰观消毒饮以普济二字为命名之首书告四方使人人得跻夀域者君子之存心也乃今时之医偶获一未稳之方就括囊缄口自秘终身为徼利之计视此普济消毒饮宁不自愧于心乎大头病者虽在身半以上热伏于经以感天地四时非节瘟疫之气所着以成至于溃裂脓出而又染他人所以谓之疫疠也大扺足阳明甚则逆传视其肿势在何部分随其经而取之湿热为肿火盛为痛此邪发于首多在两耳前后所先见出者为主为根治之宜早药不宜速恐过其病所谓上热未除中寒已作有伤人命矣此疾是自内而之外者是为血病况头部分受邪见于无形之处至髙之分当先缓而后急先缓者谓邪气在上着无形之部分既着无形所传无定若用重剂大泻之则其邪不去反过其病矣虽用缓药若又急服之或食前或顿服或失缓体则药不能除病矣当徐徐渍无形之邪或药性气味形体拟象服饵皆须不离缓体及寒药或酒炒浸之类是也后急者谓前缓剂已经髙分泻邪气入于中是到隂部染于有形质之所若不速去反损隂也此却为客邪当急去之是治客以急且治主当缓者谓阳邪在上隂邪在下各为本家病也若急治之不惟不能解其纷而反致其乱矣此所以治主当缓也治客当急者谓阳分受阳邪隂分受隂邪主也隂分受阳邪阳分受隂邪客也凡所谓客者当急去之此治客以急也假令少阳阳明之为病少阳者诸邪出于耳前后也阳明者首面大肿也先以黄芩黄连甘草通炒过剉煎少少不住服呷之或服毕再用大黄或酒浸或煨又以䑕粘子新瓦上炒香㕮咀煎去渣内芒硝各等分亦细细呷之当食后用徐得㣲利又邪气已只服前药如不已再服后药依前次第用之取大便利邪已则止如阳明渴者加石膏少阳渴者加𤓰蒌根阳明行经加升麻葛根芍药之类太阳行经加羌活防风荆芥之类选而加之并与上药均合不可独用散也黑白散大头病如神乌黑蛇白花蛇雄黄大黄为细末每服一二钱白汤调下治疫毒头重者甘桔汤加䑕粘子大黄芒硝大头天行病羌活酒芩酒蒸大黄大头风用井底泥调大黄芒硝涂之又方治大头疫如神贯衆葛根甘草白殭蚕水煎服极佳加黑荳三钱尤妙面门灵枢经曰面热者足阳明病十二经脉三百六十五络其血气皆上于面而走空窍其精阳气上走于目而为睛其别气走于耳而为听其宗气上出鼻而为臭其浊出于胃走唇舌而为味其气之津液皆上薰于面而皮又厚其肉坚故天热甚寒不能胜之也青红黄白黑五色以应五脏是以外侯验内症也东垣曰饮食不节则胃病胃病则气短精神少而生大热有时而火上独燎其面丹溪曰面热因胃热有郁火面寒因胃虚咳逆停息不得卧面热如醉此为胃热上冲薰其面以茯苓桂枝甘草五味汤加大黄利之罗氏治杨郎中之内五十一岁身体肥盛己酉春患头目昏闷面赤热多服清上药不效请治诊其脉洪大而有力内经云面热者足阳明病脉经云阳明经气盛有余则身已前皆热况其人素膏粱积热于胃阳明经多血多气本实则风热上行诸阳皆㑹于头目故面热之病生矣先以调胃承气汤七钱加黄连三钱犀角一钱踈下三两行彻其本热次以升麻加黄连汤去经络中风热上行如此则标本之邪俱退矣升麻加黄连汤升麻葛根白芷甘草白芍酒黄连生犀角川芎荆芥穗薄荷用水半盏先浸川芎荆芥穗薄荷外都作一服水二盏煎一盏入先浸三味同煎至七分食后温服数服愈忌酒面五辛物面寒尼长老六十岁体瘦弱十月间病头面恶寒不敢当风行诸治不效脉短细而㣲且年髙向素食日惟茶菓而已阳明之经本虚脉经云气不足则身已前皆寒慄又加看诵损气由此胃气虚经络之气亦虚不能上荣头面故恶风寒先以附子理中丸温其中气次以升麻汤加附子主之升麻葛根白芷黄耆附子甘草人参草岂蔲益智仁水一钟半连须葱头二茎煎至一钟温服数服良愈升麻汤辨或曰升麻加黄连汤治面热升麻加附子汤治面寒有何依据荅曰出自仲景云岐子註伤寒论中辨葛根汤云尺寸俱长者阳明受病也当二三日发以其脉夹鼻络于目故身热目疼鼻干不得眠此阳明经受病也始于鼻交頞中从头至足行身之前为表之里阳明经标热本实从标脉浮而长从本脉沈而实阳明为病蒸蒸而热不恶寒身热为标病阳明本实者胃中燥鼻干目痛为本病阳明为肌肉之本禁不可发汗在本者不禁下发之则变黄症太阳主表营衞是也营衞之下肌肉属阳明二阳并病葛根汤主之衞者桂枝营者麻黄营衞之中桂枝麻黄各半汤主之营衞之下肌肉之分者葛根汤主之又名解肌汤故阳明为肌肉之本非专于发汗止汗之治桂枝麻黄两方互併为一方加葛根者便作葛根汤故营衞肌肉之次也桂枝芍药生姜甘草大枣止汗有麻黄桂枝甘草发汗葛根味薄独加一味者非发汗止汗也从葛根以解肌故名葛根汤钱仲阳制升麻汤治伤寒瘟疫风热壮热头痛肢体痛疮疹已发未发用葛根为君升麻为佐甘草芍药安其中气朱奉议作活人书将升麻列作阳明经解药予胗杨氏妇阳明经标本俱实先攻其里后泻经络中风热故用升麻汤加黄连以寒治热也尼长老阳明经标本俱虚先实其里次行经络故用升麻汤加附子以热治寒也仲景乃羣方之祖信哉面上有热毒恶疮治以栢连散胡粉黄栢黄连右为末面脂调敷猪脂亦好面上肺风疮以无灰酒浓磨鹿角尖敷之指爪爬破面皮生姜自然汁调轻粉敷破处更无痕玉容散面上黑䵟雀班甘松三柰茅香白芷白姜蚕白芨白蘝白附子天花粉防风藁本零陵香肥皂菉豆粉为极细末毎洗面用之秘方面上雀班樱桃枝紫背浮萍白梅肉猪牙皂角等分焙干为末每洗面时用之七八日后其班皆没神效一方加鹰屎少许尤妙服药在后防风通圣散风热上攻面热胃风汤虚风症能食麻木牙闗急搐目瞤动胃中有风热攻面故面独肿白芷升麻葛根苍术甘草柴胡藁本羌活黄栢草荳蔲蔓荆子麻黄白殭蚕川归水二钟煎八分食逺服丹溪治一妇人面颊两腮热肿膈壅之病也干葛桔梗升麻苏叶薄荷甘草姜一片水煎食后服一人登厠被臭气薰触隐忍良久明日满面皆黑色月余不散相士断云不出月外必死至期无恙拉孙召先生治教以沈檀香各一两剉碎安炉中烧薰帐内以被葢定令病者瞑目端坐候香尽方可出帐明日引鑑照之面上黑色渐散矣颊车病平江陈氏因惊骇后常用手指甲搯住两颊遂两颊破损心懊憹不安脉数而实诸药不愈用活幼口义牛黄清心凉膈丸数服如失凢伸欠颊车蹉但开不能合以酒饮之令大醉睡中吹皂角末搐其鼻嚏透即自止东垣云咽痛颔肿脉洪大面赤者羌活胜湿汤加黄芩桔梗甘草各五分如耳鸣目黄颊颔肿头肩臑肘臂外后亷痛面赤脉洪大者以羌活防风甘草藁本通其经血加黄连黄芩消其肿以人参黄耆益其元气而泻其火邪丹溪治两腮肿用细辛草乌等分为末入蚌粉以猪脂调敷口含白梅置腮边良久肿退出涎患立消矣消时肿必先向下济世方治痄腮车前草栢子仁竹叶杵碎热敷患处腮肿用赤小豆醋调敷之千金方卒中风头面肿杵杏仁如膏敷之又方痄腮如神鸡子清调赤荳末及喉下诸般肿痛用蜗牛飞面研匀贴肿处目门生生子曰治目有专门以其㸃药精妙及动针手法惯熟外此不过一理耳经曰目得血而能视是血不可以不养也又曰目者神之主是神不可以不安也又曰目者肾之窍是肾不可以不秘也又曰东方青色入通于肝开窍于目藏精于肝肝和则目能辨五色也又曰心合脉诸脉皆贯于目东垣曰夫五脏六腑之脉皆禀受于脾土而上贯于目脾者诸隂之首也目者血气之宗也故脾虚则五脏之精气皆失所司不能归明于目矣可见五脏之精华皆输于目而见于外足以验夫脏腑之根于内者标本之虚实矣经云瞳子黑眼法于隂白眼赤脉法于阳故隂阳合传于精明此则眼具隂阳也又曰五脏六腑之精气皆上注于目而为之精精之窠为眼骨之精为瞳子筋之精为黑眼血之精为络其窠气之精为白眼肌肉之精为约东褁撷筋骨气血之精而与脉并为系上属于脑后出于项中此眼具五脏六腑也后世以内外皆属心上下两脸属脾白眼属肺黑眼属肝瞳人属肾谓之五轮葢本诸此也又有八廓之説无义无据今不得删入焉阳主散阳虚则眼楞急而为倒睫拳毛隂主歛隂虚则瞳子散大而为目昏眼花保命集云在腑为表当除风散热在脏为里当养血安神如暴失明昏澁翳膜眵泪班入眼皆表也风热也宜表散以去之如昏弱不欲视物内瞳见黑花瞳散皆里也血少神劳肾虚也宜养血补水安神以调之除风散热者㵼青丸主之养血安神者定志丸主之妇人地黄丸主之或有体肥气盛风热上行目昏澁者槐子散主之此由胸中浊气上行也重则为痰厥亦能损目若常使胸中气清自无此病也又有因目疾服凉药多气因损者久之眼渐昏弱乍明乍暗不能视物此则失血验也地黄丸消气定志丸相须而养之视物不明见黑花者肾气弱也驻景丸主之或有暴失明者谓眼居诸阳交之㑹也而隂反闭之此风邪内满当有不测之患也目闭不开者足太阳之脉为目上纲足阳明之脉为目下纲平则约束热则筋纵故目不能为之开也治风热之剂本事方睛痛难忍者川归防风细辛薄荷每服二钱麦门冬汤调下食后日午及夜各一服菊花散肝肾风毒气上冲眼疼甘菊花芕莉大力子甘草为细末每服二钱槐子散体肥气盛风热上行目昏澁槐子黄芩木贼苍术为细末食后茶调下川芎散风热目眩热肿胸中不利川芎槐子为末气滞下利姜汤调目疾茶清调热上攻水煎服洁古方治赤暴发肿散热饮子防风羌活黄芩黄连每服五钱水二盏煎温服如大便秘加大黄一两如痛甚加川归地黄烦躁不得卧加栀子一两洗肝散风毒上攻赤目肿痛难开瘾澁眵泪薄荷叶川归防风羌活甘草栀子大黄川芎为末每服二钱热水调服养血和血䟱风之剂龙胆汤目暴赤云翳疼痛不可忍者四物汤羌活防风龙胆草防已益气聪明汤饮食不节劳伤形体脾胃不足内障耳鸣或多年视物昏暗令目广大久服无内障耳鸣耳聋之患又令精神倍常饮食加倍身体轻徤耳目聪明黄耆甘草人参葛根升麻白芍黄栢蔓荆子每服五钱水煎卧时热服五更再煎服之得睡更妙如烦乱或有热春月渐加黄栢夏月倍之如脾胃弱去之热减少用但有热或麻木或上壅头目三两服后其热皆除又治老人腰以下沈重疼痛此药久服治人上身反有精神两足轻浮不知髙下空心服之少加黄栢轻浮自减小儿减服多则壅满若治倒睫去黄栢芍药忌烟火酸物地黄丸眼小昏澁因发而久不能瘥防风羌活当归地黄人参茯苓黄芩黄连毎服五七钱水煎温服东垣助阳和血补气汤眼赤热壅白睛红眵泪不疼痛惟隐澁难开此服寒药太过而真气不能通九窍也故眼昏不明防风黄耆甘草蔓荆子归身白芷柴胡升麻水钟半煎一钟临卧时服避风及忌食冷物补气血之剂丹溪方治劳力后两眼上星右眼独昏此热伤血也白术当归生地木通黄连黄芩黄栢甘草分三帖水煎服大热加白芍药倒睫拳毛其毛入眼中央是也防风饮子黄连甘草人参归身葛根防风细辛叶蔓荆子水煎临卧温服连翘饮子目中熘火恶日与火隐澁小角偏𦂳久视昏花迎风有泪蔓荆子甘草连翘人参红葵花生地当归身酒芩防风羌活黄耆升麻柴胡水煎稍热服前方治倒睫拳毛此方治眼楞𦂳急缩小者即倒睫拳毛之渐也葢阳虚则眼楞𦂳急隂虚则瞳子散大故东垣治眼楞𦂳用参耆补气为君佐以辛味䟱散之而忌芍药五味之酸收也治瞳子散大用地黄补血为君佐以酸味收歛之而忌茺蔚子青葙子之辛散一开一阖大有径庭矣外障经云目痛赤脉从上下者太阳病从下上者阳明病从外走内者少阳病凢赤脉翳初从上而下者属太阳以其主表其病必连眉稜骨痛或脑项痛或半边头肿治法宜温之散之如简要夏枯草散东垣选竒汤之类简要夏枯草散目珠痛至夜则痛甚或用苦寒眼药㸃上反疼甚者神效葢目珠者连目本目系属厥隂经夜疼甚及苦寒㸃之反甚者夜与寒皆隂故也丹溪谓夏枯草禀纯阳之气故治厥隂目疼如神又治眉稜骨痛目翳从上下者累效治翳必与退云丸相兼服尤妙夏枯草香附子甘草右为细末每服一钱五分茶清调下才下咽即痛减东垣选竒汤眉稜骨痛目医从上下者尤妙防风羌活甘草酒芩分作三服水煎食后稍热服当徐徐服之羊肝丸目翳从下上者从内眦出外者神效又补肝气虚弱羯羊肝甘菊羌活栢子仁细辛官桂白术黄连五味子炼蜜为丸桐子大空心温汤下三十丸东垣神仙退云丸一切翳晕内外胀昏无睛者累效又治翳从外眦入内此为少阳主于半表里也宜和解之此方神妙川芎川归犀角枳实川楝子蝉螁甘菊薄荷叶𤓰娄仁蛇螁蜜蒙花荆芥穗此三味与甘草同焙干去甘草不用地骨皮白芕莉羌活生地木贼为细末炼蜜丸每一两分作十丸米汤调服日进二三丸食后服妇人当归汤有气者木香汤下在人消息之内障内障者在睛里昏暗与无患之人相似惟瞳人里有隐隐青白者无隐隐青白者亦有之人卒然目无精光者此阳气太虚也丹溪治一人目忽不见物他无所苦起坐饮食如故此气虚也急煎人参膏与之服二日目方见他医与青礞石药予曰今夜死矣已而果然又一人生平好饮热酒忽目瞑脉澁此因热酒所伤胃气汚浊之血死在其中而然也遂以苏木作汤调人参膏与之服二日鼻内及手掌皆紫黑余曰此病退矣滞血已行乃与四物加苏木桃仁红花陈皮煎调人参末服数日而愈又一男子五十五岁九月间早起忽开目无光视物不见急就睡片时却能见人竟不能辨其何人何物饮食减半神息极倦脉之缓大四至之上重按则散而无力余作受湿治询之果因卧湿地上半箇月遂得此症用白术为君黄耆茯苓陈皮为臣附子为佐十余帖而愈右三方治目不明皆为阳虚气脱而用补气之药追回者也经云上焦开发宣五谷味薰肤充身泽毛若雾露之溉是谓气又曰五气入鼻藏于心肺上使五色脩明声音能彰今气既脱宜乎目之不明也东垣人参补胃汤劳役饮食不节内障神效黄耆人参甘草蔓荆子白芍黄栢每服五钱水一大盏煎七分稍热服三五服两眼广大视物如常惟觉两脚踏地不知髙下火体升发故也病减住服七日再服此药冝春间服之补隂血之剂复明散治内障黄耆川芎柴胡连翘甘草生地归身苍术陈皮黄栢水二钟煎至一钟食后稍热服忌湿面及大辛热之物熟地黄丸血弱气虚不能养心致火旺于隂分瞳子散大风热上攻头目遍头肿闷视物昏花法当养血凉血收歛散火而风热自除矣地黄归身柴胡天门冬地骨皮五味子黄连生地黄芩枳殻人参甘草炼蜜丸如菉荳大每服百丸茶汤下食后服日服二次大忌辛辣物而助火又忌寒凉物以损胃气则药不上行也瞳子散大亦有因食辛热及煿炙助火之物积于胸中火旺则精散则视物亦大矣益隂肾气丸此壮水之主以镇阳光也山茱茰茯苓五味子熟地山药泽㵼牡丹皮生地归身为末蜜丸桐子大朱砂为衣毎服五七十丸淡盐汤送下寳鑑甘菊丸男子肾虚眼目昏暗或见黑花常服明目暖水脏活血驻颜壮筋骨甘菊花熟地枸杞山药炼蜜丸如梧桐子大每服三四十丸空心食后服百㸃膏眼翳遮瞳人视物不明如觉云气障蔽川归黄连甘草稍防风㽔仁右除㽔仁另研外同熬滴入水中不散去渣入好蜜少许再煎少时为度极要病人心静㸃之至目㣲痛为度一日五六次临卧㸃之尤妙名百㸃膏欲频㸃之使药力相续也寳鑑还睛散努肉攀睛翳膜昏澁川芎龙胆草草决明石决明枳实野菊花野麻子白茯苓炙甘草蒺莉川椒仙灵脾荆芥木贼茵陈为末毎服二钱食后茶清调下一日三服忌鱼肉及热面荞麦等物一方有楮实子无仙灵枳实二味滋隂地黄丸瞳子散大黄睛视物无的或卒然见非常之处熟地生地柴胡天门冬甘草枳殻人参地骨皮五味子黄连黄芩归身蜜丸菉荳大毎服百丸温茶清送下日进二次此补左肾之药也驻景丸肝肾气虚面目昏暗视物不明车前子五味子枸杞子熟地当归楮实子川椒兔丝子为末蜜丸如梧桐子大每服三十丸食前温酒下菊睛丸肝肾不足眼目昏暗常见黑花多泪补右肾不足枸杞子苁蓉巴㦸甘菊蜜丸如桐子大每服五十丸食后酒盐汤任下煮肝散治雀目青蛤粉夜明砂谷精草右细末每五七钱入猪肝内煮熟细嚼茶清送下鼻门东垣曰金匮真言论云西方白色入通于肺开窍于鼻藏精于肺夫十二经脉三百六十五络其气血皆上升于面而走空窍其宗气出于鼻而为臭难经云肺气通于鼻肺和则鼻知香臭矣夫谓阳气宗气者皆胃中生发之气也其名虽异其理则一若因饥饱劳役损伤脾胃生发之气弱则营运之气不能上升邪塞孔窍故鼻不利而不闻香臭也宜养胃实营气阳气宗气上升鼻管则通矣又一説难经云心主五臭肺主诸气鼻者肺窍也反闻香臭者何也葢以窍言之肺也以用言之心也因衞气失守寒邪客于头面鼻亦受之不能为用是不闻香臭矣经云五气入鼻藏于心肺心肺有病而鼻为之不利也洁古曰视听明而清凉香臭辨而温煖治法宜先散寒邪后补胃气使心肺之气得以交通则鼻利而香闻矣丽泽通气散鼻不闻香臭羌活独活防风升麻葛根麻黄苍术川椒白芷黄耆炙甘草右每服一两水二钟生姜三片枣二枚葱白三寸煎至一钟稍热服行坐之间宜避风寒温肺汤鼻不闻香臭升麻黄耆葛根羌活甘草防风麻黄丁香右作二服水二大钟葱白三根煎至一钟稍热服治鼻不闻香臭多年不愈者皆效生葱分作三段早用葱白午用中段晩用葱末段塞入鼻中令气透方效陈无泽通草散鼻塞不通不闻香臭并鼻塞肉通草细辛附子为末蜜和绵褁少许纳入鼻内丹溪曰鼻为肺之窍因心肺上病而不利有寒有热寒伤皮毛热壅清道气为之不利寒则表之热则芩连又曰面皮紫黑面为阳中之阳鼻居面中一身之血运至面鼻皆为至清至精之血多酒之人酒气薫蒸热血得冷则凝汚而不行故血紫黑治宜化滞血生新血四物汤加酒芩红花酒拌又加茯苓陈皮甘草生姜煎调五灵脂末服气弱加黄耆酒浸酒齄鼻治法亦然陈无择曰鼻头白者亡血也赤者热血也粉黄散肺热赤瘰俗曰酒齄鼻硫黄入萝卜内糠火煨一宿取出加轻粉乌头尖各少许为末以酥油调不时敷鼻瘜肉济世方云瘜肉因胃中有食积热痰流注宜治其本消痰积是也蝴蝶矾细辛白芷右为末以旧绵裹药纳鼻中频频换又方蝴蝶矾三分虢丹一分细辛一钱照此法塞鼻三因方单用枯矾末面脂用绵裹少许纳鼻中数换瘜肉与药消落细辛白芷甘草加消痰积之药服之为效辛荑膏鼻生塞肉窒塞不通有时疼痛辛荑叶细辛木通木香白芷杏仁右用羊髓猪脂二两和药于石器内慢火熬成膏取赤黄色于冷水入龙脑射香各一钱为丸绵裹入鼻中数日脱落良愈此方有理罗太无轻黄散瘜肉轻粉杏仁雄黄麝香右四味各为细末先用杏仁研如泥后入雄黄麝香同研极细磁器收勿走气不拘逺近夜卧用筯头㸃粳米大在鼻中瘜肉上隔一日夜一次半月见效又方𤓰蒂细辛右为细末以绵包如荳许塞鼻中须臾即通有人患瘜肉垂出鼻外用此药则化为黄水㸃滴至尽三四日愈圣惠方单用陈𤓰蒂以羊脂和傅上日三次效济世方久患鼻疮脓极臭者用百草霜研末冷水调服三钱鼻鼽鼻渊或问生生子曰汪石山医案载鼻流浊涕症条云后见数人亦皆不治今人尚有治之而愈者吾窃疑焉或生或死其故何也意者犹治之未工耶抑犹有可生者而石山之忽耶愿吾子悉以晓我予曰石山先生之学出于儒而述吾医宗之大成者岂有此治而未工耶原其意或谓病之深者言也若特由今之可治而愈者石山又岂少略之耶或曰何如而深之不治也予曰易云大哉干元万物资始至哉坤元万物资生夫谓坤元者人之胃气是也经曰营者水谷之精气衞者水谷之悍气皆借胃气以为养人之所以运动升降不息不死者赖此营于中衞于外而胃气以为之枢也胃气者谷气也故经曰饮食入胃游溢精气上输于脾脾气散精上输于肺通调水道下输膀胱水精四布五经并行五脏隂阳揆度以为常也又曰五味入口藏于肠胃以养五气气和而生津液相成神乃自生即是而知人之不死者赖胃气上升变化气血以养五脏之神然后精明察色听声辨味剖臭而九窍有所用矣一出一入一升一降一唿一吸略不少间今鼻流浊涕者必肾隂虚而不能纳气归元故火无所畏上迫肺金由是津液之气不得降下并于空窍转浊为涕而为逆流矣由此肾肝愈虚则有升而无降有阳而无隂也经曰出入废则神机化灭升降息则气力孤危是时也仍不能杜谋虑絶作巧塞视听以无源之肾肝而日劳此三者又将何借而以济其运用耶隂虚则病隂絶则死良以此夫或曰诚如是又何治之而犹有愈者予曰此必治之早者也戒怒以养阳絶慾以养隂断煿炙逺酒面以防作热然后假之以良医保肺为君开郁顺气为臣补隂养血为佐俾火息金清降令胥行气畅郁分清窍无壅阳开隂阖相依相附脏腑各司乃职升降不匮是自慎以培其根药饵以却其病间有可愈者苟或骄恣不慎与夫委医于隂絶源涸之后虽仓扁亦不能使其生又何石山之致疑焉脑漏散鼻流清浊涕积年不愈川芎荆芥防风干姜白芷甘松羌活甘草为末毎服二钱食后茶清下葱附丸肺寒脑冷鼻流清涕川附子细辛葱汁打煳为丸如梧桐子大每服十四丸姜苏汤下川乌散治脑漏防风细辛白附子茯苓川乌菖蒲干姜白芷川芎甘草节为末每服三钱嚼生葱白汤调下芎犀丸偏正头疼及一边不闻香臭常流清涕或作臭气一阵及喷啑稠脓川芎朱砂石膏薄荷人参茯苓甘草细辛犀角栀子阿胶麦冬为末炼蜜丸如弹子大用朱砂为衣每服一丸或二丸食后茶清任下脑漏有老人肾经虚寒使然者用八味丸及煖肾之剂而愈黑附子川芎细辛呉茱茰干姜桂心皂角屑右将猪脂六两煎油先一宿以醋浸前药取入猪脂内同煎以附子黄色为度用绵蘸药塞鼻中瘥耳门经曰耳者肾之窍也肾主藏精者也故精脱者则耳聋以肾藏精而气通于耳耳者宗脉之所聚也保命集云以窍言之水也以声言之金也以经言之手足少阳俱㑹其中也有从内不能听者主也有从外不能入者经也肾和则能闻五音矣罗谦甫以精脱耳聋之候为颧颊色黑也耳聋少气嗌干者肺虚也东垣曰头痛耳鸣九窍不利肠胃之所生也肠胃不足故气弱不充伤寒及大病之后多有此症以补中益气汤治之耳聋多恐者肝虚也经云肝虚则目昏昏无所见耳无所闻善恐治法用四物汤加防风羌活柴胡菖蒲茯神等分煎汤服二十余帖然后却以杜壬姜蝎散开之本草云肝虚则生姜补之是也丹溪曰大病后耳聋须用补隂降火有隂虚火动而聋者宜四物汤加黄栢之类生生子曰大病后则气血俱虚然必胗两手之脉孰胜而为之治斯无弊矣若脉大而无力或右手细小沈弱者皆阳气大虚也正宜甘温之剂倣阳生隂长之义少加血药佐之可也若纯视为隂虚而用滋隂降火之剂则阳气愈弱而犯东垣伐生生之戒非惟耳聋不痊而反増恶心胸满泄泻之患矣若独以隂虚火动而用滋隂降火者此正治法也予又何敢言气逆耳聋有三肝与手太阳少阳也经云肝气逆则头痛耳聋不聪颊肿又云太阳所谓浮为聋者皆在气也罗谦甫云手太阳气厥而耳聋者其候聋而耳内气满也手少阳气厥而耳聋者其候耳内浑浑焞焞此皆气逆而聋也治法宜四物汤吞龙㑹丸降火及复元通气散调气散是也丹溪治法痰火风热者滚痰丸通圣散之类聋病必用四物龙㑹养隂亦有湿热痰者㯽榔神芎丸耳中閧閧然亦是隂虚凡脏气逆而为厥聋必有眩昏之症风聋必有头痛之症劳役伤其气血淫慾耗其精元昏昏瞶瞶是谓劳聋必有虚损之症其声嘈嘈眼见黑花此虚聋也刘宗厚曰凢耳鸣症或如蝉噪之声或如钟鼓之响或是闭塞此是痰火上升郁于耳中而为鸣郁甚则壅闭矣治宜清痰降火又有因大怒而得宜顺气聪耳汤有因于风而得其鸣如轮车閧然或气掉眩宜袪风芎芷散热则加酒芩连乔有肾虚鸣者其鸣不甚宜滋肾丸虎潜丸大补隂丸八物汤加黄栢知母肝火动者当归龙㑹丸饮酒人宜木香㯽榔丸素问金匮真言论南方赤色入通于心开窍于耳藏精于心此又耳为心之窍也素问脉解篇曰阳气万物盛上而跃故耳鸣也益气聪耳汤饥饱劳役脾胃不足得耳聋之患柴胡升麻蔓荆子葛根人参黄耆甘草黄栢芍药水二钟煎八分食逺服清神散头目不清耳常重听甘菊花白殭蚕羌活荆芥穗木通川芎木香防风石菖蒲甘草为末每服三钱茶清调下通气散气闭耳聋木通木香枳殻菖蒲川芎柴胡陈皮白芷羌活殭蚕全蝎蝉螁甘草穿山甲为末每服三钱酒调下荆芥散风热上壅耳闭或耳鸣及出脓防风荆芥升麻甘菊木通黄芩羌活甘草蔓荆子水煎服寳鑑姜蝎散耳聋因肾虚所致十年内一服愈干蝎生姜二味银石器内炒至干为末向晩勿食夜卧至二更时以酒调服徐徐服尽尽量饮至五更时耳中闻百攅笙响便自此有闻一法五更浓煎葱白汤一盏服先三日服黑钖丹效又蝎先用糯米半升同炒又用姜四十九片放蝎上同炒去米姜不用只用蝎寳鑑犀角汤风毒壅热胸心痰滞两耳虚聋头重目眩神效犀角屑甘菊花前胡枳殻菖蒲羌活泽泻木通生地麦冬甘草右为末每服三钱水煎食后温服茯神散上焦风热耳或聋或鸣四肢满急昏闷不利茯神羌活柴胡蔓荆子薏苡仁防风菖蒲五味黄耆麦冬甘草薄荷为末每服三钱入生姜三片煎至五分食后温服地黄汤因疮毒后肾经热右耳听事不真每心中拂意则转觉重虚鸣疼痛生地枳殻羌活桑白皮甘草防风黄芩木通磁石为粗末每服四钱用水煎去渣日三服不拘时候寳鑑蜡弹丸耳虚聋白茯苓山药杏仁三味研末和匀用黄蜡十两熔化为丸如弹子大盐汤嚼下有人止以黄蜡细嚼㸃好建茶送下亦効山药茯苓杏仁皆属于太阳山药大补隂气惟杏仁利气乃补中有通也少气嗌干者门冬五味人参汤嚼下多饮酒人耳鸣木香㯽榔丸加枳殻柴胡大黄甘草南星桔梗青皮荆芥不愈四物汤耳鸣必用当归龙㑹丸气实者神芎丸加㯽榔一两下之耳湿肿痛凉隔散加酒炒大黄半两酒浸黄芩防风荆芥羌活外以桑螵蛸一个炙存性麝香二分枯凢胭脂俱为末掺之耳肿痛丹溪治耳肿痛黄水出而臭桔梗麻黄羌活大黄木通甘草茯苓分三帖热服寳鑑解热饮子气虚热壅耳内聋闭彻痛脓血赤芍白芍川归甘草大黄木鼈子每服四五钱水一盏煎七分食后卧时服详此方乃清凉饮子加木鼈子也济世方䁎耳脓不止陈皮灯上烧灰为末麝香少许二味和匀每用少许先用绵拭耳中脓净却上药又方杏仁泥治耳中病及有水出杏仁炒令黑为末葱涎搜和如枣核大绵包塞耳复元通气散诸气澁耳聋腹痈便疮疽无头止痛消肿青皮陈皮甘草连翘为末热酒调下治耳作痛不可忍者用磨刀铁浆滴入耳中即愈屡用屡验生生子曰治耳聋之症多不获捷效者其故有三皆人自不摄养也不禁慾不戒性不戒酒及煿炙厚味以故服药罔效也慾伤精精脱则耳聋怒则气逆气逆则厥厥气相抟故为气聋酒性大热助火消隂煿炙厚味皆助火生痰者痰火上壅清窍闭塞郁而为热热久则溃而为脓亦有燥火旺不作脓而成干膜盯矃之类聀皆由于人之自索予故书于方末庶病者知有所警焉口门生生子曰经云脾开窍于口藏精于脾脾和则口能知五味矣此脾之所主于口也又曰胃足阳明之脉挟口下交承浆又云手阳明大肠之脉挟口交人中此二阳所挟于口也又曰有病口苦名曰胆痺葢肝主谋虑胆主决断为清净之府是以事事皆取决于胆也胆或不决为之恚怒则气上逆胆汁上溢故口苦或热甚而使然也东垣曰内经云膀胱移热于小肠膈肠不便上为口糜好饮酒人多有此疾易老用五苓散导赤散相合服之神效刘河间曰肝热则口酸心热则口苦脾热则口干肺热则口辛肾热则口醎胃热则口淡或曰口臭者亦胃热为之生生子曰口者五脏六腑所贯通也为脾之窍脏腑之气皆由此出入若户门也难经谓唇为飞门齿为户门㑹厌为吸门义本诸此故脏腑有偏胜之疾则口有偏胜之症也肝热口酸者用小柴胡汤加黄连呉茱茰青皮甚者当归龙㑹丸心热口苦或口舌生疮者黄连泻心汤凉膈散脾热口干者三黄丸泻黄丸肺热口辛者甘桔汤泻白散加前胡山栀肾热口醎者滋肾丸大补隂丸滋隂降火汤胃热口淡者清胃散加石膏有谋虑不决肝移热于胆而口苦者用益胆汤加柴胡龙胆草或龙胆泻肝汤有脾胃气弱木乗土位而口酸者用伐肝补脾汤有膀胱移热于小肠而口糜溃烂者用柴胡地骨散实者大黄朴硝以利之或导赤五苓加黄连兼服大抵口舌生疮初起不可便用凉药敷掺恐寒凝不消久而难愈必须先用辛轻升散之剂而后清凉或视其所因而分治之或有中气不足致虚阳口疮者又当从理中汤加附子治之此又不可不知也升麻散上膈热壅口舌生疮先用此升发升麻赤芍药人参桔梗葛根薄荷防风甘草姜一片水煎食后服三黄丸三焦实热黄芩黄连大黄为末炼蜜丸梧桐子大每服百丸食逺白汤送下加味龙胆泻肝汤胆痺口苦柴胡黄芩生甘草人参黄连天门冬胆草山栀五味子麦冬知母水煎服忌辛热物大効移热汤治口糜即五苓散合导赤散胡黄连散口糜胡黄连藿香细辛黄连为末每用五分干掺口内漱而吐之加味甘露饮男妇小儿胃经客热口臭牙宣赤眼口疮一切疼痛及上焦消渴喉腥等症丹溪云此心肺胃药也熟地生地天冬麦冬枇杷叶黄芩茵陈枳殻石斛甘草犀角为粗末每服三五钱水煎食后临卧温服此方得自一品之家其间加犀角一味尤为有理百发百中香薷汤口臭香薷一把煎浓汤稍稍含之丹溪云香薷能治口臭寳鑑泻白散治肺热喉腥一人膏粱而饮因劳心过度肺气有伤以致气出腥臭涕唾调粘咽嗌不利口苦干燥以加减泻白散治之良愈桑白皮地骨皮甘草知母黄芩五味子麦冬桔梗作一服水二大钟煎一钟食后服日进二次张子和云一人年二十余岁病口中气出臭如登厠虽亲戚莫肯对语戴人曰肺金本主腥金为火所乗火主臭应便如是久则成腐腐者肾也此亢极则反兼水化病在上冝涌之以茶调散涌去其七夜以舟车丸濬川丸五七行比旦而臭断黄连升麻汤口舌生疮升麻黄连为细末绵裹入口内含津液嚥下衍义栢皮散川栢青黛研匀入生龙脑一字研匀治心脾热舌颊生疮掺上有涎即吐之治口疮砂仁为末掺上即愈又方㯽榔为末入轻粉𫝊之又方取桑树汁先以髪拭口即以汁𫝊之东垣化毒法凢口疮无论新旧遇夜卧将自己两肾丸以手攊𦂳左右交手揉三五十度但遇夜睡觉行之如此三五度良愈因酒而生者一夜愈久病诸口疮三二夜愈如鼻流清涕恶寒者攊二肾丸向上揉之数夜可愈益胆汤黄芩甘草人参官桂苦参茯苓逺志水煎食逺服伐肝补脾汤黄连芍药柴胡青皮白术人参白茯苓甘草水煎食前服柴胡地骨散柴胡地骨皮水煎食逺温服赴筵散细辛黄栢为末掺患处吐涎乃愈泻白散滋肾丸滋阴降火汤大补阴丸清胃散治口疮黄栢炙同细辛各二钱研极细传之噙少时当即满口有涎吐之少刻又𫝊又噙如是五七次立愈绿袍散大人小儿口疮多不效者黄栢甘草青黛右先取二味为末入青黛同研匀干贴五倍子治口疮以末搽之便可饮食治口疮以胆矾一块用百沸汤泡开含潄一夕可瘥八分治口疮以好墨研蝼蛄极细傅之立效胡氏方蝼蛄走小肠膀胱其効甚捷因力峻气勐隂虚气上致疮者戒用惟体实有热在上焦者用之内府治口臭方连翘为末煳丸食蒜韮之后茶吞二三钱口中浊气化为清气妙絶治少阳口疮半夏散声絶不出者是寒遏截阳气不伸半夏桂乌头同煎一盏分作二服治太隂口疮甘矾散以甘草二寸白矾栗子大含化咽津治赤口疮乳香散以乳香没药各一钱白矾半钱铜绿少许研为末掺之治白口疮没药散以乳香没药雄黄各一钱轻粉半钱巴荳霜少许为末掺之红芍药散心痛口疮紫桔红苍三钱四两五服安康右件紫苑桔梗红芍药苍术各等分为细末羊肝四两批开掺药末三钱用麻扎定火内烧令熟空心食之大效白汤送下小儿口疮遍白者及风疳疮蚀透者以白殭蚕洗净炒令黄色为末用蜜和𫝊之立效多效散治唇𦂳疮及疹诃子肉五倍子为细末干贴上效唇上生疮用白梅瓣贴之神效如开裂出血者即止唇𦂳燥裂生疮以青皮烧灰猪脂调涂唇六腑之华在唇经云脾胃大肠小肠三焦膀胱者仓廪之本营之居也其华在唇四白肝脉督脉冲脉任脉皆络唇者也一有受邪则唇亦为之病风则动寒则𦂳燥则干裂气郁则生疮血少则澁而无血色治法内理脾胃外敷以药无不愈矣又伤寒狐惑上唇生疮䖝食其脏下唇有疮䖝食其肛皆当以类而推大抵与口病相须而治也唇疮以甑上滴下汁傅之屡效舌门生生子曰经云舌乃心之苗葢以心为根蒂也心为一身之君主则又为一身之根蒂而舌又为一身之苗也故伤寒一科每每倚舌为寳鑑以验表里脏腑虚实生死敖氏之金镜録是也经曰心脉系舌本脾脉络舌旁系舌下故舌病多二经之所致也心热则生疮脾热则强硬滑胎舌尖肿胀叠厚为重舌舌肿硬而不柔和挺然胀满或出口者为木舌乃二经之火上壅急以针砭刺出毒血以杀其标然后以泻心脾之药治其本可也然不独心脾之经肝脉亦络舌本故伤寒邪热传至厥隂经则舌卷囊缩除此之外大槩口舌之病皆相近治法亦不甚外当与口部相叅施治则尽其用矣顺气豁痰汤舌痺或麻此因痰气滞于心胞络半夏茯苓橘红𤓰蒌贝母黄连桔梗枳殻香附甘草姜三片水煎服𤣥参升麻汤心脾壅热舌上生疮木舌舌肿或连颊项两边肿痛𤣥参升麻生犀角赤芍药桔梗贯衆黄芩甘草水煎服大便秘结加大黄二钱舌无故自痺者不可作风热治由心血不足用理中汤合四物汤治之昔有人舌上生疮久蚀成穴累服凉药不效此亦下元虚寒以致虚火不降投养正丹遂得愈舌上血出不止名曰舌衂详在血门血虚舌麻者四物汤加黄连舌出口数寸以氷片为末敷愈舌胀满口不能发声者蒲黄敷愈舌肿胀口不能开合以萆麻子绵纸取去油就将此纸作捻灯上㸃着吹灭将烟薫之良久则消齿门生生子曰齿者骨之余肾之标寄于龈养于气血上龈属足阳明胃下龈属手阳明大肠是知齿者骨也本乎干元以资始也龈者肉也本乎坤元以资生也譬之木生于土就借土以为养也若动摇脱落乃肾之本虚以致标亦虚至于生䖝浮肿牙宣出血臭秽腐烂者肠胃湿热壅盛也虚者补之湿热者㵼之清之外以末药擦之如风寒外束者解散之除肾气虚衰精元不固齿无所养浮豁不坚隐隐而痛外其余肿烂出血生䖝等症皆肠胃之疾甚而龂烂齿落者犹土崩而木倒也其治在龂龂坚则齿自固矣大补隂丸滋隂降火汤六味地黄九皆治隂虚火动牙痛不坚牢而脱落者清胃散胃热及食辛热之物致使上下牙痛牵引头脑面热齿恶热者当归生地黄连升麻牡丹皮水二钟煎八分食后服定痛羌活汤风热攻注牙根肿痛羌活防风川芎生地升麻细辛荆芥独活薄荷石膏甘草水煎食后服恶热饮者加龙胆草恶风作痛加白豆蔲黄连湿热甚者加黄连山栀安肾丸肾虚牙齿豁落隐痛久服固精补阳青盐补骨脂山药石斛白茯苓兔丝子巴㦸杜仲肉苁蓉白蒺藜右炼蜜丸梧桐子大每服七八十丸空心淡盐汤下经验石膏汤胃有实热牙痛或上牙肿痛升麻知母石膏大黄山枝薄荷茯苓连翘朴硝甘草水煎食逺服频频口嚥即愈百效汤肠胃壅热风热牙龈肿痛颊车皆肿升麻葛根白芷酒芩桔梗防风薄荷石膏甘草天花粉细辛姜三片水煎食后频频少服之头疼及项颈痛者加羌活发寒热者加柴胡屡效擦牙定痛散一切牙痛风热肿痛薄荷叶天花粉樟脑右为细末擦患处効止痛方牙疼并龈肿痛将军川椒胡椒樟脑右为末不时擦之吐去苦水为美气虚牙痛者脾胃不足或服寒凉药过多抑遏阳气于脾土之中身反发热者当以补中益气汤或调中益气汤火郁汤消息治之牙痛方猪蹄甲入盐填满火煅焦为末擦上立愈又方干茄蒂为末搽上效咽喉门经云一阳一隂结谓之喉痺一隂乃手厥隂心包络之脉一阳乃手少阳三焦之脉二脉并络于喉气热内结故为喉痺喉主天气咽主地气地气通于嗌嗌即咽之低处也咽喉者水谷之道路也喉咙者气之所以上下者也㑹厌者声音之户也悬痈者音声之闗也张子和云咽与喉㑹厌与舌此四者同在一门而其用各异喉以纳气故喉气通于天咽以纳食故咽气通于地㑹厌管乎其上以开辟掩其喉则其食下不掩之其喉错必舌抵上腭则㑹厌能闭其喉矣四者交相为用阙一则饮食废而死矣生生子曰经云喉痺者谓喉中唿吸不通言语不出而天气闭塞也云咽痛者云嗌痛者谓咽喉不能纳唾与食而地气闭也云喉痺咽嗌痛者谓咽喉诸病天地之气并闭塞也葢病喉痺者必兼咽嗌痛病咽嗌痛不能兼喉痺也今喉咽俱病方并入喉痺门中实鑑荆芥汤咽喉肿痛语声不出嚥之痛甚荆芥桔梗甘草毎服四五钱水煎食后温服按此即甘桔汤也海藏云治咽痛以甘桔汤加大力子竹茹妙本事方治中风急喉痺欲死者白殭蚕为极细末生姜自然汁调下喉愈寳鑑马鞭散喉痺咽肿连颊吐气数者马鞭草捣自然汁嚥一合许即愈孙召先生方治急喉闭猪牙皂角白矾黄连新瓦上焙干为末每用五分吹入喉中吐出脓血立愈急喉痺其声如鼾有如痰在喉中响者此为肺絶之候速宜人参膏救之用竹沥姜汁调下独参汤亦可若服之早者十全七八次则十全三四迟则十不救一也丹溪曰喉痛并疮多属虚火游行无制用人参黄栢蜜炙荆芥气虚人参竹沥血虚四物竹沥咽喉燥痛四物汤加桔梗荆芥黄栢知母立止喉舌之疾皆属火热虽有数种之名轻重之异乃火之㣲甚故也㣲而轻者可以缓治甚而重者惟用针砭刺血最为上䇿治喉痺用青艾汁灌下愈喉痛必用荆芥隂火炎上必用𤣥参又方茜草根一两一服此所谓治血中之火也咽中疮肿萆麻子朴硝同研新汲水作一服连进二三服效本事利膈汤虚损上壅脾肺有热咽喉生疮鸡苏叶荆芥防风桔梗人参甘草大力子为细末每一钱沸汤㸃服如咽痛口疮甚者加殭蚕东垣桔梗汤咽肿㣲觉痛声破麻黄桔梗甘草黄芩白殭蚕马屁勃桂枝当归身水二钟煎一钟食后稍热徐徐呷之三因发声散咽痛烦闷咽物即痛不宜寒凉药过泄之此烦闷乃虚热也𤓰蒌白殭蚕桔梗甘草右用细末少许干掺咽喉中若肿痛左右有红或止一边红紫长大水米难下用此一钱朴硝一钱和匀掺喉中咽津如喉中生赤肿或有小白头疮用前散一钱七白矾干掺三因蜜附子法感寒咽闭不能咽大附子口含嚥津甘味尽更以附子片涂蜜炙用以效为度已上皆散寒之剂也丹溪治咽痛诸药不效者此非咽痛乃是鼻中生一条红线如髪悬一黑泡大如樱珠垂挂到咽门而止口中饮食不入维用探取土牛膝根独条肥大者捣碎入好醋三五滴同研细滴入鼻中二三㸃即丝断珠破吐出瘀血立安愚按治喉疾药皆大同小异不过䟱风清热散毒破血激痰而已明乎此则凡单蛾双蛾之症皆可类推也丹溪噙化丸治痰结核在咽必用醎能软坚之味𤓰蒌仁青黛杏仁海蛤粉桔梗连翘风化散硝右为末姜蜜丸噙化梅核气生生子曰梅核气者喉中介介如梗状又曰痰结块在喉间吐之不出嚥之不下者是也丹溪噙化丸正治此等症也仲景半夏厚朴汤治妇人咽中如有炙脔半夏厚朴茯苓生姜苏叶右以水七升煮取四升分温四服日三夜一三子调气丸治梅核气苏子白芥子萝卜子半夏曲滑石前胡桂心黄芩黄连生诃子桔梗甘草橘红右为末生姜汁少许竹沥一碗打煳为丸菉豆大食后白汤下一钱日三服清咽益元丸益元散牛黄百药煎右以甘草桔梗煎浓汁为丸芡大隂干每噙化一丸妙大匕气汤治梅核气极佳方现气门赤水元珠卷三赤水元珠卷四钦定四库全书赤水元珠卷四明孙一奎撰腹痛门生生子曰腹痛极要体认真切庶投剂有功有寒热有虚实有痰涎有积聚有䖝痛有死血寒痛者绵绵而痛无增减也以姜桂附子之属温之热痛者时痛而或时吐也得热物而痛止者盖辛热能冲开欝结气道疎通暂得少愈而隂血日亏燥火愈炽不久复发迁延嵗月此为积热轻者以山栀黄连白芍香附之类重者调胃承气汤下之虚痛者以手重按至痛处而止者是也宜参术白芍加温煖药实痛者手不可近按之愈痛或消或下详症施治饮食所伤作痛者宜温脾行气以消导之盖饮食得寒则滞得热则化若痛渐下及日久不愈者宜推荡之详见内伤饮食门痰痛者必小便不利痰隔中焦气闭下焦上下不相流通故痛治当导痰开欝又伏饮作痛者或吐或下视形气何如当与痰饮门相恭治䖝痛者面上有白班㸃唇若涂朱痛后便能食时作时止详见䖝门食积死血痛者痛有常处而不移动者是也腹中水鸣丹溪曰腹中水鸣乃火撃动其水也盖水欲下火欲上相触而然用二陈汤加芩连栀子亦有臓寒而水声汩汩者宜分三隂部分而治中脘太隂当脐少隂小腹厥隂各从其宜温之又有肠胃空虚而鸣者宜参术之类补之腹中水鸣而痛亦有因于火因于欝者生生子曰观丹溪治腹痛无定方盖欲使人认病自择且方者隅也隅于一则不能圎活而贯通是以后人有守死方之诮凡脐下痛而人中黒者多死感暑而痛或泄痢併作其脉必虚宜十味香薷饮或六和汤感湿而痛大便溏泄小便不利其脉必濡宜胃苓汤食积痛常欲大便去后而痛减者是也宜温宜消久者遇仙丹神芎丸等择而下之气滞而痛其脉必沉宜木香顺气散死血痛痛有常处宜桃仁承气汤痛而欲得热手按及热物熨者是寒宜香砂理中汤或五积散痛而热手热物熨不止者是热宜黄连解毒之类实则以硝黄下之绞肠沙痛极是急速先与盐汤探吐或委中并十指出血藿香正气散正气天香散酒积痛酒伤则发宜泄其积痛自止也多年败田螺殻煅存性加三倍于木香㯽榔丸中更加山茵陈等分衆药中其效甚速御痛汤治火痛黄连山栀仁橘红茯苓草蔲仁半夏甘草姜三片食前服星半安中汤痰积作痛南星半夏石香附枳殻青皮木香山栀仁苍术砂仁茯苓橘红甘草生姜四片煎服气攻痛者去南星石加厚朴𤣥胡索痰甚者加白螺殻焼灰一钱临服调下木香顺气散气滞腹痛木香香附㯽榔青皮陈皮厚朴苍术枳壳砂仁甘草姜三片煎服香砂理中汤即理中汤加藿香砂仁小腹痛伤寒家蓄血在下焦宜抵当桃仁承气之类若因气欝而痛以青皮主之寒者以桂枝吴茱茰温之若因疝奔豚症聚者又当循各门施治苦楝丸治奔豚小腹痛寒也苦楝茴香大附子三味酒煮焙干末之每两入𤣥胡末半两全蝎炒丁香各十八箇为末酒煳丸梧桐子大每食前温酒下五十丸酒煮当归丸治小腹下痛及疝当归茴香附子良姜四味酒煮干冄焙加后药塩丁香全蝎柴胡升麻木香苦楝甘草𤣥胡索为末酒煮煳丸梧子大每二三十丸空心白汤下小肠痈作痛者其身甲错腹皮急按之濡如肿状腹常痛或遶脐生疮急宜下之或以云母膏太乙膏为丸服之自愈脇痛门有风寒有食积有痰饮有死血有虚有气欝有火当分条类析明别左右施治经曰左右者隂阳之道路气之所终始也又曰肝木气实则脇痛肝气实则怒夫谓实者指邪气而言经曰邪气盛则实是也脇痛属肝木及胆火木气实者以柴胡川芎青皮苍术踈之肝火盛者以当归龙㑹丸㵼之死血积者以桃仁红花香附川芎破之痰饮流注者以南星半夏苍术川芎豁之欝宜开欝寒宜散寒此大法也两脇走痛是痰实者可用控涎丹左脇痛为肝经受邪宜枳芎散或柴胡踈肝散右脇痛为肝经移病于肺宜推气散食积痛凡痛有一条扛起者也当于积块门检治气弱人脇痛脉细𦂳或弦多从劳役怒气得者八物汤加木香青皮肥白人气虚发寒热而脇下痛用参茋补气柴胡黄芩退热木香青皮调气瘦人发寒热脇痛多怒者必有瘀血宜桃仁红花柴胡青皮大黄石去滞气必用青皮乃肝胆二经之药若二经血不足者先当补血少加青皮可也脇痛发寒热似觉有积块必从饮食大饱劳力所致必用龙㑹丸痰饮停伏脇痛宜导痰汤脇下痛而大便秘结者木香梹榔丸或龙㑹丸亦有虚寒而作痛者一人脇痛连膈服气药不效后用辛热补剂下黒铅丹而愈觧痛外以琥珀膏贴之或以白芥子水研敷之或吴茱茰醋研敷之韮菜炒熨亦佳当归龙㑹丸肝木实火两脇痛之要药当归龙胆草山栀黄连黄芩芦荟大黄木香黄柏青皮柴胡麝香右末神曲煳丸梧子大每姜汤下三五十丸枳芎散左脇痛枳实川芎甘草为末每二三钱姜枣汤或酒调下推气散右脇痛片姜黄枳壳桂心甘草为末每服二钱姜汤调下鸡鸣散趺蹼损伤瘀血停积脇内日久作痛复元活血汤从髙坠下恶血流于脇下疼痛不可忍二方见跌蹼门柴胡㵼肝汤欝怒伤肝左脇痛柴胡甘草青皮芍药黄连山栀龙胆草川归水煎服死血作痛瘦人多怒者常患此桃仁红花川芎柴胡青皮芍药香附归尾水煎服治脇下气痛神方小茴香枳壳为末每二钱盐汤调下心痛门真心痛者手足青至莭旦发夕死夕发旦死寒邪伤其君主也今之治例皆非真心痛也以其在心之部位而名或心之脉络或手心主之脉络或胃脘或胸膈或食伤或寒伤或气逆或痰饮或死血或䖝或欝火皆致痛也鍼经曰足太隂之脉其支者复从胃别上膈注心中是动则病舌本强食则呕胃脘痛腹胀善噫心下急痛胃病者腹䐜胀胃脘当心而痛上支两脇咽鬲不通脉经曰忧愁思虑则伤心伤心则苦惊喜忘善怒心伤者其人劳倦即头面赤而下重心中痛彻背其脉弦此心臓伤所致也诸䖝痛者如心腹痛懊憹发作肿聚往来上下行痛有休作心腹中热善渇涎出靣色乍青乍白乍赤呕吐清水者蚘也病机机要曰有大实而心中痛者因气而食卒然发痛大便或秘久而心胸髙起按之至痛不能饮食急以煮黄丸利之利后以藁本汤去其邪也有寒厥心痛者手足逆而通身冷汗出便溺清利或大便利而不渇气㣲力弱急以术附汤温之寒厥暴痛非久病也朝发暮死急当救之是知久病无寒暴病非热也陈无择云若谓经心痛心与背相引心痛彻背背痛彻心若诸府心痛难以俛仰小腹上冲卒不知人呕吐泄㵼此皆外感内滛则其气闭塞郁于中焦气与邪争发为疼痛又曰九种心痛曰饮曰食曰风曰冷曰热曰悸曰䖝曰疰曰去来痛者除风热冷属外所因余皆不内外更妇人恶血入心脾经发作疼痛尤甚于诸痛更有卒中客忤鬼撃尸疰使人心痛亦属不内外因在人以意推充施治丹溪云凡心膈之痛湏分新久若明知身受寒气口食寒物而病于初得之时当用温散或温利之药若其病得之稍久则成欝矣欝则蒸热热乆必生火原病式中备言之矣若欲行温散温利宁无助火添病耶由是古方多以山栀为君加热药为向导则邪易伏病易退然向安之后若纵恣口味病必复作凡治此病必要先问平日起居何如假如心痛有因平日喜食热物以致死血留于胃口作痛者用桃仁承气汤下之治寒之剂金匮赤石脂丸心痛彻背背痛彻心此寒厥心痛乌头附子蜀椒干姜赤石脂右末蜜丸梧子大食后白汤下一丸日三服术附汤寒厥暴痛脉㣲气弱甘草白术附子每三钱姜枣煎立应散寒痛气痛腹痛皆効良姜香附为末白汤调下二钱二姜丸养脾温胃去冷消痰治心脾痛寛胸下气进饮食一切冷物所伤并皆治之干姜良姜等分为末麺煳丸梧子大每服十五丸至二十丸食后陈皮汤下姙娠妇人不宜服此皆温中之药也散寒之剂麻黄桂枝汤外因心痛恶寒发热内攻五臓拘急不得转侧麻黄桂心芍药细辛干姜甘草半夏香附每服五钱姜五片水煎食前服大便秘入大黄量虚实加减一人心痛诸药不效服此而愈㯽榔桂心葛根甘草细辛半夏桔梗枳壳川芎防风等分水煎服草豆蔲丸客寒犯胃草豆蔲吴茱茰益智仁殭蚕当归身青皮神曲姜黄甘草桃仁半夏泽㵼麦芽炙甘草柴胡人参黄茋陈皮右除桃仁另研如泥外为极细末同研匀汤浸蒸饼为丸梧子大每三十丸热汤下治心痛荔枝核焼存性为末醋汤下二钱内伤饮食之剂煮黄丸治饮食过多心腹胀满脇肋走气痃癖刺痛雄黄巴豆入白麺二両同研匀滴水丸梧子大滚水煮十二丸泸入冷水内令沉冷每用时用浸药冷水下一丸一日十二时尽十二丸以利为度不必尽剂藁本汤治大实心痛大便已利宜以此彻其痛也藁本苍术水煎温服饮食在膈上未入胃者宜吐之经曰在上者因而越之如𤓰蒂散之类气痛之剂正气天香散七气汤蘓子降气汤治痰饮痛剂丹溪方痰饮停积胃脘作痛螺蛳殻石苍术山栀香附南星枳殻青皮木香半夏砂仁右末生姜汁浸饼为丸菉豆大每三四十丸姜汤下春加川芎夏加黄连冬加吴茱茰半两又方治痰心痛半夏油炒为末每服二钱姜汤下痛甚者大䧟胸汤或为丸亦可治死血痛剂丹溪方治死血胃脘痛者𤣥胡索桂石红花红曲桃仁右末汤浸饼煳为丸桃仁承气汤方见伤寒门斗门方血气攻心痛不可忍蓼根剉酒浸服之瘥治火欝之剂丹溪方治火痛黄连山栀陈皮茯苓半夏草豆蔲甘草姜三片水煎食前服又方治火痛山栀仁水煎磨木香或加川芎杂方牡蛎为末每二钱酒调下失笑散有人心痛百药不效用此而愈五灵脂蒲黄等分为极细末以醋调二钱熬成膏入水一盏食前温服有瘀血作痛加𤣥胡没药螺蛳殻陈年日久者治心痛洗浄为末热酒调下一钱半干漆丸九种心痛腹脇积聚滞气干漆二两捣碎炒去烟细研醋煮麺煳丸梧子大每服十五丸至十七丸热酒下醋汤亦好不拘时日进二服蚕沙散男妇心气痛不可忍晚蚕砂为末用滚水泡过泸净熨法治心腹俱痛以包川椒薄注腹上火熨令椒汗出良梅硫丸酸热以收散寒凡服辛剂反甚者改服酸剂立愈氷梅生硫黄为末相和捣匀以可丸为度作一丸白汤下立愈病不冄作济世方治心痛豨莶草捣汁醋汁相和服立效昔有人服此吐䖝二条终身不发緑矾止痛方緑矾七八分好酒化下冄不发衍义方治心痛铜青一味淡醋汤些小服之治䖝之剂化䖝丸寉虱梹榔胡粉苦楝根白矾为末麺煳丸桐子大小儿疾病多有诸䖝或因臓腑虚弱而动或咽食甘肥而动动即腹中疼痛往来上下攻心痛则笑不休合眼仰身扑手心神闷乱呕哕涎沫或吐清水四肢羸困靣青黄色饮食虽进不生肌肉或寒或热沉沉黙黙不眀知病处一嵗五丸温水下入香油一二㸃打匀下之米饮亦得其䖝自下生生子曰已上论寒热痰气䖝痛火食等痛治法皆已备矣但病久正气虚损及禀赋素弱之人或被峻利克伐太过以致羸弱而痛不愈者皆虚痛也当从补飬气血此根本之治不可全恃攻克以致虚虚之祸黄茋建中汤随症加减治虚弱及被克伐药伤损者局方蘓合丸治疰忤鬼气卒心痛甚妙山栀并刼药止之不效者𤣥明粉一服立止胸满胸痛胸痺肝虚则胸痛引背脇实则胸痛不能转侧喜太息仲景曰肝中寒者両臂不举舌本燥喜太息胸中痛不得转侧食则吐而出汗也肝着其人常欲踏其胸上先未苦时但欲饮热旋覆花汤主之素问曰阳明所谓胸痛短气者水气在臓腑也水者隂气也隂气在内故胸痛少气也仲景治胸痺之病喘息咳唾胸背短气寸口脉沉而遅闗上小𦂳数者宜以𤓰蒌薤白白酒汤主之大𤓰蒌薤白白酒三味同煮取二升分温冄服一妇人患胸中痞急不得喘息按之则痛脉数且濇此胸痺也因与小䧟胸汤二剂而愈支饮胸满者枳朴大黄汤主之厚朴大黄枳实水五升煮取二升分温冄服斗门方治胸腹壅滞去痰开胃半夏泡净焙干为末生姜自然汁和为饼子用湿纸包于慢火中煨令香熟水一盏用饼子一块如弹子大入塩半钱煎取一盏温服大能去胸膈壅逆大压痰毒及治酒食所伤其功效大矣一人年二十三嵗膈有一㸃相引痛吸气皮觉急此有汚血也石桃仁黄连枳壳甘草为末每服一钱半以萝卜自然汁煎熟饮之一日五六服一人因服温补药又妄自学吐纳以致气乱血热𠻳血消瘦膈间有一㸃气梗痛似有一条丝垂映在腰与小腹皆痛大率偏在左邉此肝部有恶血也石枳壳黄丹黄连柴胡红花桃仁甘草为末每服钱半以萝卜汁煎沸服之有寒邪干于胸中者宜发散之如紫蘓前胡杏仁防风桂枝葛根之类茯苓杏仁甘草汤治胸痺胸中气塞短气茯苓杏仁甘草水一斗煮五升温服一升一日三服橘枳姜汤治同上陈皮枳实生姜水五升煮二升分温再服千金方治胸痺气满壅心膈不利枳实麸炒为末清米饮下二钱仲景薏苡附子汤治胸痺缓急苡仁大附子为末每服方寸七日三旋覆花汤治胸中嘈囃汪洋常觉冷涎泛上兀兀欲吐饱闷旋覆花橘红半夏茯苓甘草厚朴芍药细辛姜三片水煎服䖝痛䖝本湿热所生臓腑虚则侵蚀疗寸白虫钖灰芜荑梹榔极佳宜和中一人每觉心中多嘈杂意欲作饮又疑䖝漫依此方翌日下长䖝二条一长二尺五寸头匾濶尾尖锐每寸作二节班如锦纹一条皆寸断矣千金方云劳则热热则生虫心䖝曰蛔脾䖝曰寸白肾䖝如刀截丝缕肝䖝如烂杏肺䖝如蚕皆能杀人惟肺䖝为急居肺叶内蚀人肺系故成瘵疾咯血声嘶药所不到治之为难道藏中载诸䖝头皆向下行惟自初一至初五日以前头上行故服药多取月出以前盖为此也取寸白䖝方钖灰木鳖子卢㑹黄丹轻粉为末猪膏油丸桐子大先一日食素晩莫喫饭次早五更温水调下分二服又方画粉蜜佗僧各等分为末每二钱用麻油调服空心下顷刻成涎取下䖝之生由饮食不节伤饥过饱喜啖腥脍多食生冷酷嗜曲蘖爱食肥甘臓腑虚弱湿热内滛则生䖝积也三䖝者谓长䖝赤䖝蛲䖝也乃有九种而蛲人多病之寸白䖝从食牛肉饮白酒所成相连一尺则杀人服药下之尽出乃佳蛲䖝多小児患之大人亦有令人口吐清汁痛烦躁乍作乍止其余各种縂不利于人胃中若有者宜化䖝丸速除之腹内热肠胃虚䖝行求食上唇有疮曰惑䖝食其臓下唇有疮曰狐䖝食其肛得此疾者十无一生也寸白䖝上半月䖝头向上易治下半月向下难治先以肉汁或糖蜜引䖝头向上然后用药集效丸木香鹤虱梹榔诃子芜荑附子干姜大黄乌梅右末炼蜜丸麻子大每三四十丸陈皮汤下秘方万应丸大人小児腹内有䖝及积气块痛小儿疳病三稜莪术陈皮橘红史君子肉麦蘖曲神曲雷丸干漆梹榔芜荑鹤虱胡黄连甘草木香良姜砂仁右末醋米煳为丸菉豆大每三五十丸空心淡姜汤下灵矾散治小儿䖝咬心痛欲絶五灵脂末白矾每服二钱水煎服不拘时䖝出即愈安䖝散凡䖝不可尽去宜安之梹榔胡粉川楝子鹤虱枯矾右末每服一钱米饮调下川楝丸上中二焦虚或胃寒䖝动作痛干漆雄黄巴豆霜右末麺煳丸黍米大㸔大小与服取东向石榴根煎汤下痛者苦楝根汤或芜荑汤下芜荑散治诸䖝作痛临发时服白芜荑干漆各等分为末每一钱米饮下化䖝丸治小儿疳䖝五心烦热芜荑黄连神曲麦蘖右末麺煳丸黍米大空心米饮下制䖝制劳悦肌肤去劳热梹榔龙胆草干漆为末炼蜜丸梧桐子大每十丸至十五丸滚水下木香三稜散腹中有䖝靣色痿黄一切积滞黒丑大腹子梹榔雷丸钖灰三蓬术木香大黄为极细末每三钱空心蜜水调下或砂糖水下湏先将焼肉一片口中嚼之休嚥下吐出口中肉汁后服药丹溪治蛔䖝吐清水气口刺痛取生艾汁隔夜勿食次早五更以肥香脯方寸匕先喫令䖝闻香随即饮汁一升必下蛔䖝凡胸喉中觉有䖝上下偏喜闻葱豉油食之香者两三日不食开口而卧将豉煎葱油令香放口邉䖝当自出引而去之但随喜所物用之亦可古有一人忽患一疾凡恶心则吐䖝数条后乃频作累治不效每用杀䖝药则吐䖝愈多招孙尚先生诊之曰六脉皆细非䖝也今虽吐䖝乃臓寒而䖝不安失居上膈因而吐出复用杀䖝药䖝为药所苦不能自安所以䖝吐愈多也硫黄附子各一两为末粳米煳丸每服三十丸饮下之五服后再不吐䖝而痛亦止仲景曰凡腹中痛其脉当沉弦今反洪大故有蛔䖝热则生䖝故脉洪大呕吐哕门生生子曰机要云有声有物谓之呕无声有物谓之吐空呕浊恶而声长谓之哕要知哕属阳而吐属隂也无形者肺有形者胃以胃兼气血言也又云上焦吐者为气中焦吐者为食积下焦吐者为寒内经云食不得入是有火也食入复出是无火也有饱后逢怒或伤力跌扑以致瘀血积于胃脘者有胆虚及风痰作吐者有胃虚而䖝行求食者有中气虚弱者有风寒外者有欝火作痛而吐者有伤酒而呕吐者有脚气发而吐者惟细心体认治之无不愈矣东垣云大便闭者通利之隂虚邪气逆上窒塞呕哕不足之病此地道不通也正当用生地黄当归桃仁红花之类和血润燥兼用甘草以补其气㣲加大黄芒硝以通其闭大便利邪气去则气降呕哕自不见矣复有胷中虚热谷气大虚发而为呕哕者但得五谷之隂以和之则呕哕自止五谷皆属隂或食或饮白汤或喜凉水皆能止呕哕不必用药也治呕吐生姜半夏橘皮必用之圣药但只治上焦气壅表实之病若胃虚谷气不行胸中闭塞而呕者惟宜益胃推扬谷气而已勿作表实以辛药㵼之东垣呕吐哕分为三阳经云呕吐哕者皆属于胃胃者縂司也以其气血多少为异耳且如呕者阳明也阳明多血多气故有声有物气血俱病也仲景云呕多虽有阳明症慎不可下孙真人云呕家多服生姜乃呕吐之圣药也气逆者必散之故以生姜为主吐者太阳也太阳多血少气故有物无声乃血病也有食入则吐有食已则吐以陈皮去白主之哕者少阳也少阳多气少血故有声无物乃气病也以姜制半夏为主故朱奉议治呕吐哕以生姜半夏陈皮之类䆒其三者之源皆因其脾虚弱或因寒气饮食所伤而致也宜丁香藿香半夏茯苓陈皮之类若但只内伤宜察其虚实使内消之痰饮者下之当分何经对症用药不可乱也呕吐膈气縂论洁古云吐有三气积寒也皆从三焦论之上焦在胃口上通天气主纳而不出中焦在中脘上通天气下通地气主腐熟水谷下焦在脐下下通地气主出而不纳是故上焦吐者皆从于气气者天之阳也其脉浮而洪食已暴吐渇欲饮水大便燥结气上冲胸而发痛其治当降气和中中焦吐者皆从于积有隂有阳食与气相假为积为痛其脉浮而弦其症或先痛而后吐或先吐而后痛治法当以小毒药去其积梹榔木香和其气下焦吐者皆从于地道也其脉大而遅其症朝食暮吐暮食朝吐小便清利大便闭而不通治法宜毒药通其闭温其寒气大便渐通以中焦药和之不令大便闭结而自安也右洁古论三焦吐盖本黄帝所谓气为上膈食饮入而还出为下膈食晬时乃反出之其上焦食已暴出者今世谓之呕吐也中下二焦朝食暮吐暮食朝吐者今世谓之膈气反胃也今分呕吐膈食为二门仲景云诸呕吐谷不得下小半夏汤主之呕家本渇渇者为欲解今反不渇心下有支饮故也小半夏汤主之卒呕吐心下痞膈间有水眩悸者小半夏加茯苓汤主之胃反呕吐者大半夏汤主之服前小半夏汤诸汤不愈者此胃虚当以甘益之立愈治气之剂仲景陈皮汤干呕手足厥者治宜辛散橘红生姜水七升煎三升温服一升下咽即愈木香散木香梹榔等分为细末以后桔梗汤调下㓗古桔梗汤上焦气热上冲食已暴吐脉浮洪宜先降气和中桔梗白术半夏曲橘红枳实茯苓厚朴每服一两水煎调木香散二钱隔夜空腹服之三服后气渐下吐渐去然后去木香散加芍药黄茋一两半同煎服之病愈则止如大腑燥结食不尽下以大承气汤去朴硝㣲下之少利为度冄服前药补之如大便复结又依前㣲下之㯽榔橘红散治呕吐白梹榔橘红水煎服治寒之剂加减二陈汤痰火为患呕哕头眩心悸中脘不快发寒热或食生冷脾胃不和并治丁香半夏陈皮茯苓甘草每服四五钱姜三片乌梅一枚水煎热服治痰痞加草豆蔲藿香安胃散脾胃虚弱不饮食呕吐不时藿香丁香人参橘红每服二钱姜三片水煎服东垣丁香吴茱茰汤治呕吐哕胃寒所致丁香甘草茯苓柴胡半夏干姜吴茱茰草豆仁苍术黄芩人参升麻当归每服五钱姜三片水煎食前热服忌生冷藿香平胃散治呕吐不止藿香厚朴半夏甘草苍术陈皮每服五钱姜三片枣三枚水煎温服罗太无红豆丸诸呕吐逆膈气反胃亦治寒湿丁香胡椒砂仁红豆右末姜汁煳为丸皂角子大每一丸以大枣一枚去核填药麺裹焼麺熟去麺细嚼白汤下食前进三服效丁香附子散膈气吐食及下焦寒而奔豚上冲黒附子丁香梹榔硫黄胡椒右先将四味为末次入硫黄冄研匀每服二钱用蝙蝠一箇去翅足肠肚填药在内用湿纸五七重裹定置慢火内焼熟取出细嚼用温酒送下一日三服米饮送下亦可仲景吴茱茰汤治呕而胸满者吴茱茰人参生姜大枣水煎治火之剂芦根汤热而呕吐不止及治恶阻芦根取土中新白者半斤水二碗煎一碗热服竹茹汤治胃热而呕干葛半夏甘草每服五钱姜竹茹枣水煎温服昔有人病伤寒得汗后数日忽呕吐药食俱不得下医皆进丁香藿香石等药下咽即吐后以此竹茹汤与之即愈枇杷散治呕吐利膈气止呕啘又治卒呕吐不食单煮枇杷叶汁饮之此物味苦平下气枇杷叶人参半夏茯苓茅根姜七片水煎磨梹榔末五分和匀服之丹溪治膈上有热胃中有痰二陈汤加炒栀子黄连生姜主之呕而发热者小柴胡汤主之温胆汤治呕吐不下饮食极妙仲景青镇丸治寒热往来脉弦呕吐头痛即小柴胡汤加青黛以姜汁打煳为丸白汤下刘河间治暴吐上焦气热所冲经曰诸呕吐酸暴注下廹皆属于火脉浮而洪者荆黄汤主之荆芥人参甘草大黄右水煎调梹榔散二钱空心服㯽榔散梹榔木香轻粉右为细末同前煎药下如欲作丸子用蒸饼煳为丸小豆大每二十丸食后服治瘀血之剂香灵丸治呕吐如神及产后呕不止者丁香辰砂五灵脂又香脂先研末后入砂再研匀用狗胆汁或猪胆汁为丸鸡头子大每服一丸生姜陈皮汤磨下治瘀血独以五灵脂狗胆汁为丸鸡头子大每服一丸生姜汤磨下及生姜酒送下极热服草灵丹五灵脂甘草焙干为末每服五分置掌中用舌䑛下此方治膈气反胃呕吐梅核气及胃脘疼痛効治虚之剂丹溪云乆病呕者胃虚不纳谷也生姜人参黄茋白术香附李浲治反胃呕吐无常粥饭入口即吐困倦无力垂死者以人参三两作一服水煮带热顿服愈理中汤治脾胃虚寒呕吐不食调中汤治脾胃虚弱呕吐治中汤治霍乱吐㵼六君子加砂仁治脾胃虚弱恶心欲吐及吐食或不思食治积气之剂遇仙丹木香梹榔丸枳实导滞丸七圣丸皆可选用治风痰之剂金花丸吐食而脉弦肝乘脾也由脾胃之虚宜治风安胃半夏梹榔䧺黄右末姜汁浸饼煳为丸桐子大小儿另丸姜汤下从少至多渐次服之以吐止为度风痰覊绊于脾故饮食不下也治水饮之剂小半夏汤治呕吐谷不得下者半夏生姜水七升煮取一升半分温冄服小半夏加茯苓汤治卒呕吐心下痞膈间有水眩悸者即前方加茯苓四两大半夏汤治胃反呕吐服前小半夏汤诸药不愈者此胃虚宜以甘益之服此立愈半夏人参白蜜右水一斗三升和蜜扬之二百四十遍煮药取三升从服一升余分冄服猪苓汤治呕吐而病在膈上后思水解急与之思水者此方主之猪苓茯苓白术各等分为末饮调方寸七日三胃风胃风之症治呕愈呕者是也用川乌一两洗净去皮脐不去尖以浆水一碗煮干每枚切作二片复用浆水一碗煮尽更切作四片每细嚼一片以少温水下少顷呕遂止此皆好食甘甜之物膏粱之味积久成热因而生风非一朝一夕之故也杂方碧霞丸治吐逆立效黄丹四两筛过用好米醋半斤用药入铫内煎干却用炭火三斤就铫内煅透红冷取出研细末用粟米饭捣为丸梧子大煎酵汤下七丸效木𤓰汤主呕啘风气又吐而转筋者煮木𤓰汁饮之甚良此酸収之剂欲吐不吐者是也恶心丹溪云恶心有热有痰皆用生姜随症用药仲景生姜半夏汤治胸中似喘不喘似呕不呕似哕不哕彻心中愦愦然无奈者半夏生姜右二味以水三升煮半夏取二升内生姜汁同煮二升半少冷分四服日三夜一如病止住后药此湿痰症也东垣茯苓半夏汤胃风虚弱身重有痰恶心欲吐是邪气覊绊于脾胃之间当先实其脾胃炒曲大麦芽陈皮天麻白术茯苓半夏每五钱姜五片煎热服柴胡半夏汤治旧有风症不敢见风眼澁眼黒胸中有痰恶心兀兀欲吐但遇风觉皮肉𦂳手足难举动重如石若在暖室少出㣲汗其症随减冄遇风病复如是方见痰门呕苦水丹溪治一妇人清早呕苦水脉濇而㣲起转如常此胃弱而上脘有湿黄芩石苍术陈皮山查半夏桔梗飞矾姜水煎服二陈汤加山栀子一倍黄连减半香附抚芎白豆仁煎服或临服时磨梹榔末少许治欝火恶心呕沫仲景治干呕吐逆吐涎沬半夏干姜散主之半夏干姜二味为末取方寸也浆水一升煎七合顿服之呕脓仲景云呕家有痈脓不可治呕脓尽自愈呕长䖝丹溪治吐䖝用黒钖灰㯽榔末米饮调下仲景治蚘厥当吐蚘今病静而复时烦此为臓寒蚘上入膈故烦须臾复止得食而呕又烦者闻食臭出其人当自吐蚘蚘厥者乌梅丸主之又主痢方在厥证门伤酒呕吐东垣葛花觧酲汤方见伤饮门益元散姜汁为丸治酒热呕恶殊騐干姜丸治酒癖成饮吐酸水干姜葛根枳殻橘红前胡半夏曲白术吴茱萸甘草右末炼蜜丸桐子大每三十丸米饮下呕吐清水许学士神术丸治呕吐清水如神苍术一斤去皮切片为末用白芝蔴半两水二盏研泸取汁大枣十五枚煮烂去皮核以芝蔴汁研匀成稀膏搜和入臼捣熟丸如桐子大每空心温汤下五十丸加至百丸忌桃李雀鸽初服时膈上㣲燥且以茅术制觉燥甚再进山栀子散一服久之不觉燥也山栀散山栀一味干之为末沸汤㸃服仲景茯苓㪚治心胸中有停痰宿水自吐出水后心胸间虚气满不能食消痰气能饮食人参白术茯苓枳实陈皮生姜右水煎温服如人行八九里许又进之一日三服丹溪治两手脉弦饮后呕清水神曲苍术香附益元散半夏右末姜汁浸饼为丸丹溪治一人年四十因灸艾火太多病肠内下血粪肚痛今痛自止善呕清水食不下宜清胃口之热黄芩甘草茯苓陈皮地黄白术连翘姜三片水煎服仲景治渇欲饮水水入则吐名曰水逆五苓散主之千金方治痰饮吐水无时节者其原因冷饮过度遂令脾胃气羸不能消于饮食饮食入胃则皆变成冷水反吐不停皆用赤石脂散主之赤石脂一斤研细末毎服方寸匕酒饮调下时稍加至三匕服尽一斤终身不吐痰水又不下痢补五脏令人肥健有人痰饮服药不愈用此方愈经云诸病水液澄彻清冷皆属于寒是也白荳蔲散治胃口寒作吐及作痛者白荳仁三钱为末酒送下效噎膈内经隂阳别论篇曰三阳结谓之膈结谓热结也三阳者小肠膀胱也小肠热结则血脉燥膀胱热结则津液涸故隔塞而不便焉其始也或由饮食不节痰饮停滞或因七情过用脾胃内虚而作或者不察悉指为寒例用香热之药治之反动七情之火脾胃之隂反有所耗是以病日益深今治此疾或见咽嗌闭塞胸膈痞闷似属气滞然有服耗气药过多中气不运而致者当补气而自运有大便燥结如羊屎者似属血热然有服通利药过多致血耗竭而愈结者补血润血而自行有因火逆冲上食不得入其脉洪大有力而数者有痰饮阻滞而脉结濇者当清痰泄热其火自降又有脾胃阳火衰弱其脉沉细而㣲者当以辛香之药温其气仍以益隂飬胃为之辅可也大概又有寒热之辨若食已即吐者火也食久始吐者寒也王註曰食不得入是有火也食入复出是无火也伤寒论云食入反吐谷不得前者肾水干也王氷曰病呕而吐食久反出是无水也此与内经病能篇註异气厥论云膈中阳气与寒相搏故隔食而阳气不通此论亦云阳与寒相搏未尝専主于寒也丹溪曰大率属血虚气虚有痰血虚者脉必数而无力气虚者脉必缓而无力有痰者脉必沉或伏而大又有气滞结者寸闗沉而濇又有击跌内积瘀血忽然呕吐食不能纳者其脉必芤张鸡峰曰噎当是神思间病惟内观自飬庶或可安又曰噎生于血干血隂也隂主静内外両静则臓腑之火不起而金水二臓有飬隂血自生肠胃津液𫝊化合宜何噎之有古方用人参以补脾御米以解毒竹沥以清痰干姜以养血粟米以实胃蜜以润燥姜以去哕有气结者用开导之剂有隂火上炎者作隂虚治有积血者当消息去之粪如羊屎者不治五十以上者不治口中多出白沫者不治治法大槩用童便韭汁姜汁竹沥牛羊乳气虚入四君子汤血虚入四物汤切不可骤用辛燥之药宜薄滋味宜用干蒸饼等物少用汤粥六节藏象云人迎四倍以上为格阳盖阳上之极故格拒而食不得入金匮云病人脉数数为热当消谷引饮而反吐者以发其汗令阳微膈气虚脉乃数数为客热不能消谷胃中虚冷故也脉弦者虚也胃气无余朝食暮吐变为胃反寒在于上医反下之今脉反弦故名曰虚趺阳脉浮而濇浮则为虚濇为伤脾脾伤则不磨朝食暮吐暮食朝吐宿谷不化名曰胃反脉紧而濇其病难治气虚胃反右手脉无力者四君子汤加芦根以伏龙肝浸长流水澄清煎之临服入童便韭汁牛羊乳入黒驴尿和服以防其生虫参苓白术散钱氏白术散皆治中气虚弱胃反血虚胃反左手脉无力者以四物汤加童便或再加桃仁红花有酒积加甘蔗汁二陈汤合平胃散治有痰而胃反者人参利膈丸治胸中不利痰𠻳喘满而膈木香槟榔人参川归藿香甘草枳实大黄厚朴右末滴水丸梧子大温水送下千叶白木槿花隂干为末陈皮汤调下竒方未出毛啄木鸟蝙蝠小鲇鸭鱼三味入新瓦内盐泥固济煅存性为末外用狗寳为末和匀每服五七分渐至一钱姜汤下义方陈蚬殻焼灰米饮下老牛涎如枣核大水中饮之终身不复噎又方芦根茅根水煮二钟顿服之良姜附散膈气不通胸膈间结块大如拳坚如石呕吐恶心饮食不下香附子生姜捣取姜汁浸香附一宿晒干再浸再晒以姜汁尽为度为末每二钱米饮下病机紫沈丸治中焦吐食由食积与寒气相格故吐而痛半夏曲代赭石砂仁杏仁沈香木香白术乌梅仁丁香槟榔陈皮巴豆霜肉果右末醋煳丸黍米大每五十丸柿霜汤下愈东垣厚朴丸主反胃吐逆饮食噎塞气上冲腹中诸疾药味即与万病紫苑丸同厚朴蜀椒川乌紫苑吴茱萸柴胡菖蒲桔梗茯苓官桂皂角干姜人参黄连巴豆霜右蜜为丸桐子大每服三丸渐加至五七丸以利为度姜汤下食后而卧此丸治效与局方温白丸同及治处暑已后秋冬下痢大效加减法春夏加黄连秋冬再加厚朴如治风于春秋所加黄连厚朴外更加菖蒲茯苓各一两半如治风痛不愈者依春秋加药外更加人参菖蒲茯苓各一两半如心之积加菖蒲茯苓为辅如肝之积加柴胡蜀椒如肺积加黄连人参如脾积加茱萸干姜秋冬乆泻不止加黄连茯苓脾胃气弱食不消化呕逆反胃汤饮不下用粟米半升为粉水丸梧子大煮令熟㸃少塩空心和汁吞下本事云馿尿极治反胃外䑓载昔㓜年经患此疾每食饼及羮粥湏臾吐出贞观中许奉御兄弟及柴蒋等时称名医奉勅令治医竭其术竟不能疗渐至羸死在旦夕忽有士云馿尿极騐旦服二合后食唯吐一半晡时又服二合人定时食粥吐则便定后奏知大内中五六人患反胃同服一时俱瘥此药稍有毒服时不可过多盛取热服二合病深者日服之良验济世方馿尿调平胃散亦效新瓦散治反胃用多年瓦一片焼红入馿尿内淬二十一次研末仓米饭焦为末二分饭末一分瓦末蜡精和饭丸以馿尿和平胃散服之丹溪畨胃方黄连山查肉保和末右粥丸桐子大以人参汤入竹沥再煎沸热下六十丸本事大黄汤治冷涎畨胃其症欲发时先流冷涎次则吐食此乃劳症治不早死在旦夕用大黄一两生姜自然汁半茶盏炙大黄令燥又淬入姜汁内如此淬汁尽切焙为末每服二钱陈米一撮葱白二茎水一大盏煎七分先食葱白次服药不十日即除根罗太无云𤣥明粉其煅过净硝一斤入甘草末一两和匀名曰𤣥明粉每用一二钱桃花汤或葱白汤调下治膈上气壅滞五藏秘结邪热忌鱼及藕丹溪治畨胃积饮通用益元散生姜自然汁澄清白脚丸小丸子时时服治畨胃用吴茱萸贝母瓜蒌根牛膝草本事治积聚停饮痰水生䖝乆成反胃及变为胃痈其説在灵枢及巢氏病源芫花丸芫花牛膝狼牙根桔梗藜芦梹榔巴豆右末醋煳丸如赤豆大每服二三丸加至五七丸食前姜汤下此方常服化痰消坚杀䖝予患饮癖三十年暮年常是多杂痰饮来潮遅即吐有时饮半杯酒即止盖合此症也因读巢氏病源论酒症云饮酒多而食谷少积久渐瘦其病常欲思酒不得酒则吐多睡不复能食是胃中有䖝使然名为酒瘕此方治之要之湏痛禁酒则易治不禁无益也罗太无桂香散治膈气反胃诸药难瘥朝食暮吐甚者食已輙出其效神速此重剂也水银黒钖硫黄右三味铫内用桞木槌熬研㣲火上细研为灰取出后用丁香末二钱桂末二钱生姜末三钱都一处研令匀每服三钱米饮调下一服效甚者冄服神效又云男妇小儿逺近畨胃吐食或有汚血停蓄胸膈者方用五灵脂一味为末以黄狗胆汁为丸龙眼大每服一丸好酒半盏温服不止冄服即效丹溪治东阳王仲延咽膈间常觉有物闷闷每食物必屈曲自膈而下且梗濇作㣲痛食亦减他无所苦予脉之右甚濇而闗甚沉左却和予曰汚血在胃脘之口气因而欝为痰此必食物所致眀以告我彼不自觉予又曰汝去冬好食何物为多曰我每日早必单饮㸃刴酒两三杯逼寒气为制一方用生韮汁半盏令细呷之一日三服尽韮二斤而安济世方治噎食鸡腹内谷袋不拘多少不可失包内物一粒用泥固济火煅存性用姜汁炒香附末半两配谷袋一箇为末神曲煳为丸姜汤送下治气噎不下饮枇杷叶青皮陈皮右等分每服三钱生姜五片水煎服金匮玉函五噎心膈气滞烦闷吐逆不食芦根五两剉水三大盏煮二盏温服永徽中有僧惟则病噎不能食嘱诸弟子曰吾死后便可开吾胷㗋视有何物自经而辛弟子果开㗋胸中得一物形似鱼而有两头遍体皆肉鳞弟子置碗中跳跃不止戯以诸味皆随化尽时夏中盛蓝作淀适有一僧以淀置碗中此䖝遂遶碗而走须臾化为水此乃䖝瘕非噎比因此后人多以蓝治噎悮矣秘方润肠膏治膈噎大便燥结饮食良久复出及朝食暮吐暮食朝吐其功甚㨗新取葳灵仙生姜真麻油白沙蜜右四味同入银石器内慢火熬成膏时时以匙挑食之良騐雄黄二豆丸治畨胃噎食神騐大乌梅硇砂雄黄乳香真百草霜黒豆菉豆右五味为细末乌梅肉捣丸弹子大每服一丸噙化待一炷香时药力方行烙白面饼一枚清热汤泡开吃之无碍为妙设仍有㣲碍一二日后再噙一丸三五丸除根紫苏子饮欬逆上气噎膈因怒气呌喊未定便挟气进饮食或饮食甫毕便用性恚怒以致食与气相逆气不得下或咳𠻳不透心气逆恶心苏子诃子萝葡子杏仁人参木香青皮甘草右分二服生姜三片水煎服太仓丸脾胃虚弱不思饮食畨胃不食亦宜服之砂仁白豆仁陈仓米右末生姜自然汁丸桐子大每服百丸淡生姜汤下体仁彚编曰硫汞结成砂子吐送立痊方用严氏青金丹治一切吐逆水银生硫黄为末入铫内慢火化开以柳木棍搅炒或有烟熖以醋沃之结成砂子再研为末用粽尖杵和丸菉豆大每服三十丸生姜陈皮煎汤送下青囊治反胃乆药不效及小儿吐不止者硫黄五钱为末入水银二钱半同研无星为度每服二钱先取生姜汁酒一盏煎熟调药空心服调时逐渐着酒缓调令匀服讫以被盖出汗安又曰人参治畨胃之良用人参二两拍破每服一两水一钟半煎四分热服兼以人参汁煮粥吃愈有人患畨胃诸方不瘥只服人参而愈若卒呕吐逆凡粥饮入口即吐困弱为丸服良刘宗厚曰按古治畨胃诸方悉是香燥大热之药皆不足为法今姑採一二方以偹用耳至于丹溪所言补血益隂润燥和胃调中等药虽无其方自宜随証设施观其立论则思过半矣治噎禁方皂角黄芦根橘红乌药桔梗枳实水二钟煎一钟先服一酒杯渐渐加之渣冄煎生生子曰噎膈之病气欝居多然亦有隂血不足者少壮之人日以酒色是躭胃中之火沸腾则上焦肺金先受邪矣金主降令者也火凌于肺津液成浊况又下竭肾水将何摄伏其火以下行耶经曰大便者肾之所主隂血既亏则大便燥结结则下焦闭而气反上冲经曰幽门不通上冲吸门又曰肺出气肾纳气虚则失司乃职是有阳而无隂有升而无降也故守真子和丹溪皆以火热而言戒用刚燥其意深矣然用药必假滋隂润燥为主隂血生则大便润润则下焦开开则气降肾司聀而病寻愈矣噫用药之法固为详悉然人不能铁石其心痛断酒色则虽日饮琼浆亦莫能以致其生也予特附于篇末俾病者自加珍重孰非愈病之药石耶腰痛门腰痛有肾虚有湿热有痰有气滞有趺扑瘀血脉大而无力为虚弦而隂虚濇为死血沉为痰沉细为气濡弱为湿𦂳数为风东垣曰大抵寒湿多而风热少然有房室劳伤肾虚腰痛者是阳气虚弱不能运动故也经曰腰者肾之腑转揺不能肾将败矣宜肾气丸茴香丸之类以补阳之不足也膏梁之人乆服汤药醉以入房损其真气则肾气热而腰嵴痛不能举乆则髄减骨枯发为骨痿宜六味地黄丸滋肾丸凤髄丹之类以补隂之不足也丹溪曰乆痛必用官桂以开之方止腹脇痛亦然煨肾丸肝肾脾损谷不化治宜益精缓中消谷腰不起者神效川萆薢杜仲牛膝破故纸芦巴兔丝子肉苁蓉沙苑蒺藜桂心右酒煮猪腰子为丸桐子大每服五七十丸空心盐酒送下金刚丸肾损骨痿不能起床川萆薢杜仲照前法丸服麋茸丸肾虚腰痛不能转侧麋茸兔丝子舶上硫黄右末以羊肾二对酒煮烂去膜研如泥和丸梧子大隂干如羊肾不敷入酒煳佐之每服三五十丸温酒或盐汤下鹿角散新角刮去黑皮取白者炒黄为末酒服一钱日进三服禁生鱼余不禁陈者不用角中心黄亦不用此方治腰痛神效羊肾散羊肾为末酒服一钱日进三服本草云羊肾补肾气益精髄肾气丸茴香丸青娥丸已上皆补阳之不足也八味丸治虚劳小腹拘急小便不利此则隂阳兼补也六味地黄丸虎潜丸滋肾丸大补丸已上皆补隂之不足也治隂虚脉大者杜仲龟板黄蘖知母枸杞子五味子等分为末以猪嵴髄为丸每服五七十丸空心盐酒送下补肾丸治肾虚腰痛效乌药叶侧柏叶右酒蒸晒干为末粥丸梧子大照前服腰腿湿痛方龟板黄蘖青皮甘草右末研姜一大片次入药末一钱研细以苍耳汁煎令沸服治隂虚性急腰痛者龟板黄蘖知母侧柏右为末地黄膏为丸治湿热腰腿疼痛龟板黄蘖苍耳子侧柏葳灵仙右以牛膝膏为丸以黑豆汁兼四物汤加陈皮生甘草生姜一片煎吞下又方治腰腿疼痛龟板黄蘖白芍药陈皮知母葳灵仙苍术苍耳子为末蜜丸服治湿热腰痛大便泻龟板楮皮苍术石芍药香附为末粥丸如内伤白术山查汤下东垣苍术汤治湿热腰腿疼痛苍术柴胡防风黄蘖水煎空心服陈无择牛膝酒治伤风毒攻刺腰痛不可忍牛膝川芎羌活地骨皮甘草薏苡仁海桐皮生地黄俱以绢袋盛入好酒二斗浸二七日夏三五日每服一杯一日三四服常令酒气不絶为佳一法入杜仲一两治痰痛以二陈汤加天南星川蘖苍术葳灵仙之类丹溪治老人因跌扑腰痛苏木归身头陈皮人参黄芪木香木通桃仁煎汤送下自然铜末子五分脉濇者有淤血也用熟大黄汤治坠堕闪剉腰痛不能屈伸大黄生姜二味炒令焦黄以水一钟浸一宿五更去渣服天明取下如鸡肝者即恶血也治食积腰腿痛龟板侧柏叶香附白芥子凌霄花右酒煳丸以四物汤加陈皮甘草山查莪术青皮煎汤下痰积食积指下有力或沈有力皆宜下之治腰痛用葳灵仙此治痛之要药为细末每服二钱以猪腰子一枚批开糁药在内湿纸煨熟五更细嚼热酒下千金方用葳灵仙一钱温酒送下逐日以微利为度病人稍虚者禁用治腰痛不可忍牵牛不以多少研取头末去渣取大蒜每一瓣切开入巴豆一粒在内外用湿纸包定火煨令蒜熟去巴豆将蒜细研和牵牛末为丸梧子大每服五丸醋汤或茶空心送下量虚实服药棋子治腰痛气滞者黒牵牛不拘多少以新瓦火焼赤便以牵牛倒在瓦上自然一半生一半熟不得搅动取头末一两入硫黄一分同研匀分三服每用白麺一匙水和揑如棋子様五更初用水一盏煮熟送下痛住即止未住明日五更冄服许学士曰予尝有此疾每发只一服痛立止按此二方皆湿热痰气壅滞不能流通故痛勐而用药峻也此様方法亦不可无但㸔病虚实用之独活寄生汤治肾虚弱卧冷湿地腰腿拘急筋骨挛痛或当风取凉过度风邪流入脚膝为偏枯冷痺缓弱疼痛独活杜仲牛膝细辛秦芁茯苓桂心防风川芎人参甘草桑寄生当归熟地一方加续断三两每服三钱姜五片水煎食前服王海藏防风汤治伤寒后腰痛或皮肉痺及腿膝疼痛行步艰难不能俛仰防风川芎附子当归芍药羌活续断麻黄桂枝杜仲牛膝五加皮丹参每五钱姜二钱煎食前服此二方皆治寒湿之剂也东垣川芎肉桂汤卧寒湿之地腰痛不能转侧两脇搐急作痛月余不愈腰痛论中所説皆为足太阳足少隂血络中有凝血作痛间有一二症属少阳胆经外络病皆宜去血络之凝乃愈羌活柴胡肉桂苍术归甘草川芎独活曲防风防已桃仁水酒煎食逺热服陈无择曰小续命汤加炒桃仁治风腰痛最妙五积㪚加桃仁治寒湿腰痛东垣羌活胜湿汤治嵴痛项强腰似折项似拔此足太阳经不行也羌活独活藁本防风蔓荆子川芎甘草水二钟煎温服若身重沈沈然及经中有湿热也此方加黄蘖一钱大附子五分苍术二钱予尝治一人腰下湿中宫有痰腰痛而小便白浊身重如山乃以二陈汤合五苓散以苍术换白术加羌活服之效有热再加黄蘖木通陈无择桃仁酒肾虚风劳所伤毒肿掣痛牵引小腹连腰痛桃仁麸皮炒去皮尖研细每服一钱热酒调下出汗即愈东垣地龙汤腰嵴痛或打扑伤损从髙坠下恶血在太阳经中令人腰膝痛或胫腨臂膊中痛不可忍鼻壅塞不通中桂桃仁羌活独活甘草黄蘖麻黄地龙苏木归尾每服五钱水煎食逺热服橘核酒治打扑腰痛瘀血积蓄痛不可忍用橘核炒去皮研细每服二钱酒调下或用猪腰子一枚去筋膜破开入药同葱白茴香盐以湿纸包煨熟嚼下温酒送之摩腰丹治老人腰痛及妇人白𢃄附子尖乌头尖天南星朱砂樟脑丁香干姜麝香雄黄为末炼蜜丸如圆眼大临用以生姜汁化开如厚煳様火上烘热抹掌上擦腰中候药尽贴腰上即烘绵衣缚之俟腰热如火隔二日用一丸皂角膏治诸腰痛脚痛用皂角一斤去皮弦捣碎好酒二大碗熬去一半泸去渣再用前汁入磁瓶内熬为膏子随痛处贴之如神汤治男妇腰痛𤣥胡索当归桂心杜仲为末酒调下三钱甚者不过数服橘核散治腰痛诸般滞气橘核乳香破故纸山查𤣥胡索菴䕡没药五加皮红曲为末酒调下丹溪治疟疾初安因冲风又发腰痛兼又白浊已与人参白术槟榔半夏等补药又教以煅牡蛎一钱木通五分炒蘖三分入前药同煎服痢后腰痛两脚无力陈皮半夏白芍茯苓苍术当归黄芩白术甘草姜三片煎食前服赤水元珠卷四赤水元珠卷五钦定四库全书赤水元珠卷五明孙一奎撰水胀通论灵枢经曰水谷入于口输于肠胃其液别为五天寒衣薄则为溺与气天热衣厚则为汗悲哀气并则为泣中焦胃缓则为唾邪气内逆则气为之闭塞而不行不行则为水胀余知其然也不知其何由生愿闻其道岐伯曰五谷之津液和合而为膏者内渗入于骨空补益脑髄而下流于隂股隂阳不和则使液溢而下流于隂髄液皆减而下下过度则虚故腰背痛而胫痠隂阳气道不通四海塞闭三焦不㵼津液不化水谷并行肠胃之中别于廻肠留于下焦不得渗膀胱则下焦胀水溢则为水胀黄帝问于岐伯曰水与肤胀皷胀肠覃石瘕何以别之岐伯荅曰水始起也目窠上微肿如新卧起之状其颈脉动时欬隂股间寒足颈肿腹乃大其水已成矣以手按其腹随手而起如裹水之状此其候也帝曰肤胀何以候之岐伯曰肤胀者寒气客于皮肤之间然不坚腹大身尽肿皮厚按其股窅然而不起腹色不变此其候也皷胀何如岐伯曰腹胀身皆大大与腹胀等也色苍黄腹筋起此其候也肠覃何如岐伯曰寒气客于肠外与衞气相抟气不得荣因有所击癖而内着恶气乃起瘜肉乃生其始生也大如鸡卵稍以益大至其成如懐子之状久者离嵗按之则坚推之则移月事以时下此其候也石瘕何如岐伯曰石瘕生于胞中寒气客于子门子门闭塞不得通恶血当㵼不㵼衃以留止日以益大状如懐子月事不以时下皆生于女子可导而下帝曰肤胀皷胀可刺耶岐伯曰先刺其胀之血络后调其经刺去其血络也石水脐以下肿其脉沉本事方云脐腹四肢悉肿者为水但腹胀四肢不甚肿为蛊纲目云水胀皆本于房劳过度水肿黄帝问曰少隂何以主肾肾何以主水岐伯对曰肾者至隂也至隂者盛水也肺者太隂也少隂者冬脉也故其本在肾其末在肺皆积水也帝曰肾何以能聚水而生病岐伯曰肾者胃之闗也闗门不利故聚水而从其类也上下溢于皮肤故为胕肿胕肿者聚水而生病也帝曰诸水皆生于肾乎岐伯曰肾者牝臓也地气上者属于肾而生水液也故曰至隂勇而劳甚肾汗出肾汗出逢于风内不得入于臓腑外不得越于皮肤客于𤣥府行于皮里𫝊为胕肿本之于肾名曰风水所谓𤣥府汗孔也帝曰水俞五十七处者是何主也岐伯曰肾俞五十七穴积隂之所聚也水所从出入也尻上五行行五者此肾俞故水病下为胻肿大腹上为喘唿不得卧者标本俱病故肺为喘唿肾为水肿肺为逆不得卧分为相输俱受者水气之所留也伏莵上各二行行五者此肾之街也三隂之所交结于脚也踝上各一行行六者此肾脉之下行也名曰太冲凡五十七穴者皆脏之隂结水之所容也尻上五行行五嵴中一悬枢一命门一腰俞一长强一大肠俞一小肠俞一膀胱俞二中膂内俞一白环俞二胃仓二盲门二志室二胞盲二秩邉二伏莵上各二行行五中注二四满二气穴二大赫二外陵二大巨二水道二归来二踝上各一行行六太冲二复熘二隂谷二照海二交信二筑賔二甲乙经云身肿关门主之水肿胀皮肿三里主之风水膝肿巨虚上亷主之风水面胕肿颜黒解溪主之风水面胕肿衡阳主之水中留饮胸脇支满刺䧟谷出血立已面胕肿上星主之水肿人中尽满唇反者死水沟主之水肿大脐平炙脐中无理不治内经曰三隂结谓之水王註云谓脾肺之脉俱寒结也又曰下焦溢而为水王註曰下焦为分注之所气窒不㵼则溢而为水黄帝问曰有病肾风者靣胕龎然壅害于言可刺否岐伯曰虚不当刺不当刺而刺后五日其气必至帝曰其至何如岐伯曰至必少气时热时热从胸背上至头汗出手热口干苦渇小便黄目下肿难以行月事不来烦而不能食不能正偃正偃则咳病名曰风水论在刺法中帝曰愿闻其説岐伯曰邪之所凑其气必虚隂虚者阳必凑之故水气时热而汗出也小便黄者少腹中有热也不能正偃者胃中不和也正偃则欬甚上廹肺也诸有水气者㣲肿先见于目下也曰何以言之岐伯曰水者隂也目者亦隂也腹者至隂之所居故水在腹者必使目下肿也真气上逆故口苦舌干卧不得正偃正偃则咳出清水也诸水病者不得卧卧则惊惊则咳甚也腹中鸣者病本于胃也薄脾则烦不能食食不能下者胃脘膈也身重难以行者胃脉在足也月事不来者胞脉闭也胞脉者属心而络于胞中今气上廹肺心气不得下通故月事不来也针经曰肢胫者人之管以趋翔也茎垂者身中之机隂精之候津液之道也故饮食不节喜怒不时津液内溢乃下流于睪血道不通日大不休俛仰不便趋不能此荣然有水上不下也刘宗厚曰按内经诸水气皆诸臓本病也针经所引则又主饮食及七情等因皆致之可见病机之㣲矣但有湿肿气肿初亦颇相似然以手按之成凹不能即起者湿也湿与水有㣲甚之意况有气肿及诸水形証不同要在临症详审也水肿有阳水隂水之分若脉来沉伏靣色青白不烦渇小便澁而清大便溏泄为隂水治宜实脾脉来沉数靣色赤黄或烦渇小便赤而难大便秘治宜踈气荡涤论水气証治大法内经曰不从毫毛病生于内者隂气内盛阳气竭絶不得入于腹中故言五臓阳以竭也津液者水也充郭皮中隂蓄于内水气胀满上攻于肺肺气孤危魄者肺神肾为水害子不救母故云其魄独居也夫隂精损削于内阳气耗减于外则三焦闭溢水道不通水满皮肤身体否肿故云形不可与衣相保也凡此之类皆四肢脉数急而内皷动于肺中也肺动者谓气急而欬也如是者皆水气格拒于腹膜之内浮肿施张于身形之外欲穷标本其可得乎平治权衡谓察脉浮沉也脉浮为在表脉沉为在里在里者泄之在表者汗之故云开鬼门洁净府也去宛陈莝谓去积久之水物犹如草莝之不可留于身中也刘宗厚曰按经论水气証治至为机宻故云开鬼门洁净府然鬼门者犹幽𤣥之谓有毛窍而不见其开阖邪气感入邪与正相抟毛窍闭塞而寒热作为病客于表故宜发汗遣邪气以开鬼门也此亦发汗之别称泄诸病在表之通例也净府者谓膀胱内无入孔而外有出窍为清净津液之府凭肾气蔵气化水谷之精而渗入脬中气约成溺出也夫肾主下焦司阖辟开窍二隂肺脾之气通调水道下输膀胱气化水行而自清净否则便澁或浊或淋为水气溢于腠理为肤肿诸病若宛屈陈莝壅滞身中当泄去是物而洁净宜此二法在表者汗之在里者㵼之权衡于治也虽然经云水病本之于肺肾二经而古今方论并不以治水独㵼肾气为説者何盖肾隂奉行降令为生化之源而常不足至隂精损削于内生气不能运化至为胕肿其气索矣况肺弱而母气孤危者乎故东垣曰若治以甘淡渗泄阳药独阳无隂其欲化得乎此探撷已上治例之妙也如积饮留饮伤脾若土之于雨中则为坭矣或因七情所致手足太隂俱病身浮肿似水气用燥脾导气之剂即愈一则若坭土之得和风暖日水湿去而阳化自然万物生长一则肺气开泄渗道通利水气不濡于脾矣此正诸湿肿满皆属脾土诸气膹欝皆属于肺而与隂阳为病水气机之不同故亦不待开鬼门洁净府而已也原病式谓水肿为湿热实甚故治以辛苦寒药葢以辛㪚结而苦燥湿以寒除热而随其利湿去结㪚热退气和而愈而谓脾虚不能制水之説为非丹溪以水肿由脾虚不能制水故水渍妄行当以参术补脾使脾健则自能转运而水自行但宜补中行湿利小便为上刘宗厚曰按刘河间以水肿为湿热谓在表有热宜汗谓在里有热宜下治法宜开鬼门洁净府盖言有余之証然也丹溪以脾虚不能制水治当补中行湿利小便盖言不足之証然也若夫滋肾制火之説愚切以为未当盖补肾之药乃隂滞柔润适以滋湿耳岂理也哉今治此証但脾虚受湿为不足所致者宜燥脾土兼利小便若夫气欝饮食湿热所致者禁不得妄下証虽可下又当权其轻重不可过用芫花大㦸甘遂勐峻之剂暂时快利水气复来而无以治之也少壮充实脉洪大有力者当导厺其水年老虚人得此惟当补中行湿为先设或元气下䧟者即又当升提之古方十种証候以短气不得卧为心水两脇疼痛为肝水大便鸭溏为肺水四肢苦重为脾水腰痛足冷为肾水口苦咽干为胆水乍虚乍实为大肠水腹急肢瘦为膀胱水小便秘澁为胃水小腹急满为小肠水以此十水为正水外有风水皮水石水黄汗风水又有风肿气肿血肿风肿者皮粗麻木不仁走注疼痛气肿者皮厚四肢痩削腹脇胀膨至若烦躁潄水迷忘惊狂呕逆烦闷皮间有红缕赤㾗者此血肿也㜏人经脉壅闭败血停腐尤多见此姙娠亦有气遏水道而虚肿者此但顺气安脾饮食无阻既产而肿自消若产后发虚则虚退而告殂矣大抵浮肿之脉带数即是虚寒潜止其间乆必沉伏沉伏则阳虚隂实为水必矣靣龎然浮肿疼痛其色炲黒多汗恶风者属肾风诸唇黒则伤脾缺盆平则伤心脐出则伤肝足心平则伤肾背平则伤肺凡此五伤必不可治大凡水肿先起于腹而后散于四肢者生先起于四肢而后入腹者死至若皷胀而肚上青筋胀满而大便泄乆疟而转作虚浮又兼见前五伤则死矣与夫男从脚上肿而上女从上肿而下或肉硬或掌心平而无纹皆不治论生死脉法水病脉洪大者可治㣲细者不可治水病账闭其脉浮大数者生沉细虚小者死水病腹大如皷脉虚者死实者生脉经叙诸水形症病有风水有皮水有正水有石水有黄汗寸口脉沉者中有水气靣目肿大有热或身体反重而酸或恶风一身悉肿脉浮不渇续自汗出而无大热者皆为风水风水其脉自浮外症骨节疼痛恶风皮水其脉亦浮外症胕肿按之没指不恶风其腹如皷不渇当发其汗皮水之为病四肢肿水气在皮肤中四肢聂聂动者防已茯苓汤主之正水其脉沉迟外証自喘石水其脉自沉外証腹满不喘黄汗其脉沉遅身发热胸满四肢头靣肿乆不愈必致痈脓心水者其身重而少气不得卧烦而躁其人隂肿肝水者其腹大不能自转侧脇下腹痛时时津液㣲生小便续通肺水者其身肿小便难时时鸭溏脾水者其腹大四肢苦重津液不生但苦少气小便难肾水者其腹大脐肿腰痛不得溺隂下湿如牛鼻上汗其足逆冷靣瘦里水者一身靣目黄肿其脉沉小便不利故令病水也仲景曰诸水身半以下肿者当利小便身半已上当发汗经云身半已上天气主之身半以下地气主之天气主之者其在皮也故汗而发之问肌肉之外皮肤之里首至足一身皆肿者当作何治荅曰亦宜汗之也与身半以上同法身半以上汗之者尺寸之天地也故汗之肌肉之外皮肤之里一身尽肿者从天而汗之此表里之浮沉凡治之法当如是也肺心肝肾中州已上俱宜汗中州已下皆宜汗如小便利而渇不宜汗不宜下以其重亡津液故也王海蔵曰观髙低内外轻重表里随经补㵼要当谨察肺胃肾三经病即也夫水气者胃土不能制肾水逆而上行𫝊入于肝故令人肿治者惟知泄水而不知益胃故多下之强令水出不依天度流转故胃愈虚食不滋味则发而不能治也莫若行其所无事则为上计不可不知凡补胃不可使之壅滞如本草叙赤小荳治水肿通气补脾胃之类是也罗太无治许鲁斋药案云鲁斋年五十八靣目肢体浮肿大便溏多腹胀肠鸣时痛饮食减少脉得弦细而缓年少时多服牵牛大黄药靣目四肢时有浮肿今因隂雨故大发予曰当运之气出自中焦者胃也胃气弱不能布散水谷之气营飬臓府经络皮毛故气行而濇为浮肿大便溏多而腹胀肠鸣皆湿气胜也四时五臓皆以胃气为本五臓有胃气则和平而安若胃气虚弱不能运动滋飬五臓则五臓脉不和平本臓之气盛者其脉独见轻则病过甚则病死故经曰真臓之脉弦无胃气则死今幸未至于甚尚可调补人知服牵牛大黄为一时之快不知其为终身之害也遂以平胃散加白术茯苓草荳蔲仁数服而腹胀溏泄肠鸣时痛皆愈饮食进止有四肢浮肿以导滞通经汤主之良愈导滞通经汤治脾湿而气不宣通靣目手足浮肿陈皮白术桑白皮木香茯苓右每服六七钱水煎食前服丹溪治水肿多以二陈加白术人参苍术为主佐以黄芩麦冬炒栀子制肝木若腹胀少佐以厚朴气不运加木香木通气若䧟下加升麻柴胡提之随病加减必湏补中行湿二陈治湿加升提之药能使大便润而小便长产后必湏以大补血气为主少佐苍术茯苓使水自降用大剂白术补脾若壅满用半夏陈皮香附监之有热当清肺金麦门冬黄芩之属一方用山栀去皮取仁炒槌碎米汤送下一抄若胃热病在上者带皮用治热水肿山栀子五钱木香一钱半白术二钱半取急流水煎服水胀用大㦸香薷浓煎汁成膏丸去暑利小水大㦸为末枣肉丸十丸泄小水刼实者纲目述丹溪治水肿得效之法十五条其法大率以甘草佐白术参陈等剂补中气为君木通石郁李仁海金沙行水为臣厚朴大腹皮蘓梗通滞意为佐使如气不升浮恶寒脉沉者探吐以提之头靣光肿加麻黄㣲汗之挟积气者佐以保和温中抑青等丸磨之挟热者佐以黄芩之类清之挟疮癕者佐以连翘犀角㪚之而随証加减也仲景曰寸口脉沉而遅沉则为水遅则为寒寒水相抟趺阳脉伏水谷不化胆气衰则鹜溏胃气衰则身肿少隂脉细男子则小便不利妇人则经水不通经为血血不利则为水名曰血分仲景治水大法风水脉浮身重汗出恶风者防已黄茋汤主之防已黄茋白术甘草右每服五钱生姜四片枣一枚水煎温服良乆冄服腹痛加白芍药因湿为肿者前汤调下五苓散又前汤治风湿脉浮为在表其人或头汗出外无表証惟腰以下常重而肿难以屈伸腰以上俱和者并效风水恶风一身悉肿脬浮不渇自汗出而无实热者越婢汤主之治里水加白术四两麻黄石膏生姜大枣甘草右五味以水六升先煮麻黄抹去上沫入诸药煮取三升分温三服恶风者加大附子一枚古今録騐治风水加术四两皮水为病四肢肿水气在皮肤中四肢聂聂动者防已加茯苓汤主之防已黄茋桂枝茯苓甘草右五味水六升煮取三升分温三服里水为病越婢加术汤主之又甘草麻黄汤亦主之甘草麻黄水五升先煮麻黄去渣沫内甘草煮取三升温服一升被覆出汗汗不出再服慎风寒水之为病其脉沉小属少隂浮者为风无水虚胀者为气水发其汗即已脉沉者宜附子麻黄汤浮者宜杏子汤附子麻黄汤附子麻黄甘草水七升先煮麻黄冄沸去上沫内诸药煮取二升半温服八合日三服隂阳结邪多隂少阳名曰石水小腹肿石水者谓冬月水氷如石之时故曰石水也火墓于盛冬阳气㣲故石水而死也黄汗之为病身体肿发热汗出而渇状如风水汗沾衣色其黄如蘗汁脉自沉问曰从何得之以汗出入水中浴汗从孔中入得之黄汗者黄茋芍药桂枝苦酒汤主之黄茋芍药桂枝苦酒水七升煮三升温服一升当心烦也至六七日乃觧若心烦不止者以苦酒阻故也黄汗之为病两颈自冷假令发热此属歴节食已汗出又身常暮卧盗汗出者此荣气也若汗出已反发热者乆乆其身必甲错发热不止者必生恶疮若身重汗已出輙轻者乆乆其身瞤瞤即胸中痛有又从腰已上必汗出下无汗腰下弛痛如有物在皮中状剧者不能食身疼重烦躁小便不利此为黄汗桂枝加黄茋汤主之桂枝生姜芍药甘草黄茋右入枣十二枚擘以水八升煮取三升温服一升湏臾饮热稀粥一升以助药力被覆取汗不汗更服之师曰寸口脉迟而澁迟则为寒澁则为虚不足趺阳脉㣲而迟㣲则为气迟则为寒寒气不足则手足厥冷则营衞不利营衞不利则腹满胸鸣相逐气转膀胱营衞俱劳阳气不通则身冷隂气不通则骨痛阳前通则恶寒隂前通则脾不仁隂阳相得其气乃行大气一转其气乃㪚实则失气虚则遗溺名曰气分气分心下坚大如盘如旋杯水饮所作桂枝去芍药加麻黄附子细辛汤主之桂枝生姜麻黄细辛甘草大枣附子右水七升先煮麻黄去沫内诸药煮取二升分温三服当汗出如䖝行皮中愈心下坚大如盘如旋杯水饮所作枳术汤主之枳实白术右二味水五升煮取三升分温三服腹中耎即当㪚也靣目浮肿喘嗽痰涎葶苈大枣㵼肺汤主之甜葶苈苦葶苈大枣腰已下有水气牡蛎泽㵼㪚两脇下有水气腹中雷鸣生姜㵼心汤十枣汤大㦸芫芲甘遂三花神祐丸十枣汤加牵牛大黄轻粉水丸服除湿丹神祐丸加乳香没药𤣥青丹神祐丸加黄连黄栢青黛已上四方不可轻用必㸔其有实候乃用之眀理趂痛丸治水气浮肿又治脚气上攻风毒走注疼痛神效白芥子肥甘遂生大黄右用白麺一两半滴水丸作饼子令黄不可过焦为末醋煳丸梧桐子大冷酒下二十丸不拘时量虚实加减紫苑㪚木香人参白术紫苑川芎右粗末生姜乌梅煎服次日又一服调胃白术泽㵼散治痰病化为水气𫝊为水皷不能食白术泽㵼芍药陈皮茯苓生姜木香梹榔一法加白术本药各半治脐腹上肿如神心下痞者加枳实下盛者加㯽榔胡洽方治支饮澼饮于十枣汤中加大黄甘草五两同煎服之故以相反之剂欲其上下俱去也郁李仁破澼气能下四肢水大抵去水药多泄热当求脉之虚实下之消肿散治水气喘唿不得卧烦热躁渇大小便不利大黄山栀甘草干葛陈皮麻黄川芎马牙硝为末蜜汤调下二钱又方千金子二百五十粒姜三片滚水煎空心服以利为度集成尊重丸治蛊証水肿气肿喘急小水赤澁大便秘结一切中满单腹皷胀人参沉香丁香木香梹榔车前子葶苈子胡椒蝎梢石海金沙赤茯苓白豆䓻萝卜子郁李仁右为末姜汁煳丸梧桐子每服三丸姜汤下一日服三次简易方治蛊胀身干黒瘦多渇烦闷马鞭草细剉晒干勿见火以酒煮味出去渣温服立效不善酒者水煎亦可元戎神方乌鸡子一枚去顶取清黄汁调腻粉一大钱令匀内殻中以蒸饼剂裹之蒸熟去殻取熟黄二葶苈等分炒为末与上并黄蒸饼等为丸荳大每服三五十丸车前子汤下小便澁不通瞿麦汤下又攻击泄下之剂许学士十肿水病并根源証状方法一青水先从左右肋肿起根在肝大㦸二赤水先从舌根起根在心葶苈子三黄水从腰腹起根在脾甘遂四白水从脚肿起根在肺桑白皮五黒水从外肾肿起根在肾连翘六𤣥水从靣肿起根在外肾芫芲七风水从四肢肿起根在骨泽㵼八石水从肾肿起根在膀胱藁本九高水从小腹肿起根小肠巴豆十气水或盛或衰起根在腹赤小豆右十般肿病各有根源种种不同㸔十肿病根除一味倍多余九味等分逐味依法修治焙为细末炼蜜丸如梧子大用赤茯苓汤吞下三丸不拘时候每日三服忌塩一百二十日縁塩能化水也又忌鱼鰕麺食一切毒物及生冷房室甚效用此方获瘥后更服后来补药补药方肉桂干姜肉豆䓻赤茯苓莪术川芎桔梗依法制服一方无茯苓莪术有青皮白术梹榔俱等分为末每服三钱百沸汤㸃服空心食前日午晩各一服前项二方治水肿病甚效予试用之百发百中获济无数治肿满小便不利茯苓散郁李仁梹榔白术赤茯苓甘遂陈皮右为末每服一钱姜枣汤调下已上三方许学士试效者治水肿无逾此矣雄黄神金散雄黄葶苈泽㵼椒目大㦸巴㦸茯苓芫芲甘遂桑皮右为末空心用井花水调服每一钱加至五钱以利为度忌塩醋生冷油腻之物从脚肿加葶苈肚肿加椒目从隂肿加泽㵼靣肿加茯苓从心肿根在肋加䧺黄从肢肿根在皮加甘遂从口肿根在小肠加巴㦸从腰肿根在肾加大㦸从膝肿根在肝加芫芲三白散治膀胱藴热风湿相乗隂囊肿大二便不利白丑桑白皮白术陈皮木通为末每服二钱空心姜汤调下小児减半秘方治皷胀如神气皷则放屁水皷则下水而愈大㦸白商陆甘遂陈皮大腹皮梹榔白术海带海藻为末每用三钱和白麺三两水拌做一块分作三小块每块捍碗口大薄饼一箇共作三箇无油锅内烙熟空心服一饼酒送下茶过口坐卧忌风生冷油腻塩一箇月不能断荤者不可治也此药试过每用一饼仅行水四五度并不瘦人一方用干鸡屎一升炒黄好酒三碗淬下煮作一碗绢泸去渣饮之少顷腹中气大转肠鸣从大便利下脚膝及蹄上下先皱起渐渐消至腹如一次消不尽冄服一剂以田螺二枚滚酒内渫熟食之即止后以温粥调飬而安此方治一切水气湿发肿效三因消肿丸治水肿喘满小便不利石木通白术黒丑茯苓半夏陈皮木香麦丁香为末酒煳丸梧子大每五十丸灯心麦门汤下葶苈丸治涌水証如溢囊裹里浆或遍身肿满按腹不坚疾行则濯濯有声或喘欬不定葶苈泽㵼椒目桑白皮木猪苓杏仁为末炼蜜丸梧子大每二三十丸葱白汤下不拘时服以利为度局方神助散治十种水气靣目四肢浮肿以手按之随手而起欬嗽喘急不得安卧小便赤澁大便不利黒丑末泽㵼椒目猪苓葶苈右为末葱白三茎水煎入酒调服三钱薏苡根散治水肿薏苡根木香㯽榔黒丑右为末酒调服妙圣恵气寳丸治腰脇俱病如抱一瓮肌肤坚硬按之如皷脚肿不能屈伸自头至膻中瘦嵴露骨胷膈痞闷四肢无力木香茴香羌活木𤓰川芎当归陈皮梹榔地骨皮大黄黒丑皂角右为末熬皂角膏为丸梧子大每六十丸温酒下一方无木𤓰生姜灯心汤下治一切气血凝滞风毒炽盛脚气走注作肿或大便闭脚气入腹满闷寒热徃来状如伤寒并宜服之简易方治水蛊不问年月深者大㦸当归陈皮水二升煮七分顿服利二三斗即愈元戎方治十种水气垂死鲤鱼一头重一斤者和葱白冬𤓰羮食之又治皷气方石轻粉槐花右不犯鉄气为细末生地黄自然汁生姜自然汁停滴在药中为丸梧桐子大一日服三丸次日服四丸五日以下早辰只一服用生地黄汁温送下小便中水尽为度得睡后日服嘉禾散十日永不冄发治隂水肿之剂五皮散治风湿客于脾经气血凝滞以致面目俱浮四肢肿满心腹膨胀上气喘促五加皮地骨皮生姜皮大腹皮茯苓皮水煎热服一方加牵牛澹寮方无地骨皮五加皮加陈皮桑白皮白术木香散治肿满喘嗽欲变成水病者不能食不能卧小便秘白术猪苓甘草泽㵼赤茯苓木香梹榔橘红官桂石右每服一两半生姜三片水煎温服㧞萃圣灵丹治脾肺有湿喘满风盛小便赤澁苦葶苈防已赤茯苓木香梹榔木通人参为末以枣肉丸梧子大每服五十丸桑白皮汤下续随子丸治通身虚肿喘闷不快人参防已赤茯苓续随子木香梹榔海金沙苦葶苈右为末枣肉丸梧子大每五十丸桑皮汤下退肿搨气散治积水惊水或饮水过多停积于脾故四肢而身热用药惟内消其肿自退赤豆陈皮萝卜子甘草木香每服一两生姜三片枣一枚水煎食前服复元丹治水肿皮肤盈溢心腹坚胀喘急不得正偃正偃则咳嗽腿腹冷口苦舌干小便不利梦中虚惊不得安卧附子木香茴香川椒独活厚朴白术吴茱茰桂心泽㵼肉果梹榔为末煳丸梧子大每服五十丸紫蘓汤下一日三服先便旋利如倾次乃肿溃喘止此药能助真火以飬真土运枢机禁慾絶塩半年乃不再作当归散治同前川芎赤芍药牡丹皮白术赤茯苓陈皮梹榔木香桂心木通脚膝头靣肿大小便不快每服二钱水一钟紫蘓叶二片木𤓰一片同煎八分温服日三服稍觉愈只早晩服二次但觉气下小便长是效臓虚去梹榔脐凸加大腹皮猪苓各一两忌鸡鱼肉酸醎之物及海味大半夏汤治土不能制水水则干肠胃溢于皮肤漉漉有声怔忡喘息名曰水胀橘红半夏茯苓甘草桔梗梹榔各等分每服五钱姜三片水煎服赤茯苓丸治同上木香苦葶苈防已赤茯苓为末枣肉丸梧子大每服三十丸桑皮汤下人参葶苈丸治一切水肿及喘满不可当者人参苦葶苈为末枣肉丸梧子大每三十丸桑白皮汤下神秘汤治水气上乗于肺肺得水而浮水肿不卧卧则喘白茯苓木香桑白皮紫蘓陈皮人参姜七片水三钟煎钟半食后分五服无碍丸治脾病横流四肢肿满木香蓬术三稜梹榔郁李仁大腹皮为末麦芽麺煳为丸梧子大每服三十丸生姜汤吞下香蘓散治水气虚肿小便赤澁陈皮防已木通紫蘓叶右为末每服二钱姜三片水煎食前服小葶苈丸治肿满腹大四肢枯痩小便澁浊甜葶苈荠菜根炼蜜丸弹子大每服一丸陈皮汤嚼下只三丸小便清数病愈牡蛎泽㵼散治脾胃气虚不能约制肾水水溢下焦腰以下肿牡蛎泽㵼蜀漆葶苈𤓰蒌根白商陆根海藻等分为末白汤调服方寸七小便利止后服踈凿饮子治水气遍身浮肿喘唿气急烦渇大小便不利服热药不得者泽㵼赤小豆白商陆大腹皮茯苓羌活椒目木通秦芁梹榔姜五片水煎服大橘皮汤治湿热内攻腹胀水肿小便不利大便泄陈皮木香石梹榔茯苓猪苓白术泽㵼肉桂甘草生姜五片水煎服实脾散厚朴白术木𤓰附子木香茯苓大腹子草果仁干姜甘草姜五片枣一枚水煎服加味枳术汤治气为痰饮所膈心下坚胀名曰气分枳殻白术陈皮梹榔桔梗木香桂紫蘓梗叶五灵脂半夏茯苓甘草姜三片水煎服调荣散治瘀血化为水四肢浮肿皮肉赤纹名曰血分细辛莪术桂赤芍川归川芎𤣥胡索白芷大腹皮桑白皮梹榔麦穂陈皮赤茯苓葶苈大黄甘草每服五钱姜枣煎食前服大荳汤治风水通身肿百节痛恶风自汗眼合不得短气欲絶其脉浮大荳杏仁麻黄防风防已猪苓泽㵼黄茋乌头半夏茯苓白术甘遂甘草每服五钱姜七片水二钟酒半钟煎一钟服以大小便利为度如不利加生大㦸葶苈无不利矣内甘遂甘草本相反故用之以成功屡试屡效非泛常所可测也泽漆汤治石水四肢痩腹肿不喘其脉沉泽漆桑白皮射干黄芩茯苓白术泽㵼防己每服五钱水三钟先用黒豆一合煎至二钟入药同煎七分空心食前服一日三次附子菉荳汤治寒客皮肤殻殻然而坚腹大身肿按之陷而不起色不变病名肤胀一剂未知冄作大附子菉荳生姜水二钟煎一钟分三服空心午晩各一服葶苈防已丸治靣目浮肿肺气喘咳不安小便赤澁防己木通葶歴杏仁贝母右为末枣肉丸梧子大每服五十丸食逺服桑白皮煎汤送下酒肿丸治酒肿及脾虚发肿萝卜皂角二味用水煮干去皂角将萝卜捣烂蒸饼煳为丸芡实大萝卜煎汤如意送下犀角汤治结阳症四肢肿满热菀不散犀角𤣥参连翘柴胡芒硝升麻木通沉香射干甘草麦门冬分二服水煎消肿汤治水肿喘满大小便不利白术山栀赤茯苓萝卜子葶苈椒目蘓子沉香木香水煎服又方继前服葶苈椒目猪苓泽㵼葱白三根水煎吞牵牛末为丸则大小便俱通二竒方白术滑石水煎服七服全愈白茯苓汤治水肿开鬼门㓗净府白茯苓泽㵼郁李仁水煎临服入生姜自然汁服或作粥饭或和面作粿食之五七日后俟胀下乃与白术散又方大田螺大蒜生车前草和研为膏作大饼敷于脐上少顷水从小便出𢾗日愈病机白术散服前白茯苓汤利后以此补之白术泽㵼为末以茯苓三钱煎汤调下或丸服亦可每三十丸从少至多后以黄茋建中汤之类调补胀满门内经曰诸湿肿满皆属于脾又曰浊气在上则生䐜胀灵枢曰胀者皆因厥气在下寒气逆上荣气留止真邪相攻两气相抟合而为胀又曰内虚不足中寒湿令人中满又曰胃中寒则腹满针经云胀取三阳三阳者足太阳膀胱寒水为胀也内经曰诸腹胀大皆属于热丹溪曰七情内伤六滛外侵饮食不节房劳致虚脾土受伤转输失职胃虽受谷不能运化故阳自升隂自降而成天地不交之否清浊相混隧道壅塞湿欝为热热又生湿湿热相生遂成胀满经曰皷胀是也以其外虽坚满中空无物有似于皷又名蛊者若䖝侵食有蛊之义是以胀满为热也阳热为邪则身体有热腹满而咽干隂寒为邪则吐不下食胀满而自利又有谷胀水胀气胀血胀不可不别失饥伤饱痞闷停酸旦食暮不能食者是为谷胀脾土受湿不能制水水渍于肠胃而溢于肌肤漉漉有声怔忡喘息是为水胀七情欝结气道壅隔上不得降下不得升身肿大而四肢痩削是为气胀烦躁漱水迷忘惊狂痛闷呕恶虚汗厥逆小便多大便黑妇人尤多见之是为血胀又有五臓六腑之胀灵枢曰心胀烦心短气卧不安肺胀虚满而喘咳肝胀脇下满而痛引小腹脾胀善四肢烦悦体重不能胜衣卧不安肾胀腹满引背央央然腰髀痛胃胀腹满胃脘痛鼻闻焦臭防于食大便难大肠胀肠鸣而痛濯濯冬日而重感于寒则餐泄不化小肠胀小腹䐜胀引腰而痛膀胱胀少腹满而气癃三焦胀气满于皮肤中轻轻然而不坚胆胀者脇下痛胀口中苦善太息大概有虚实之辨实者腹中常胀外坚内痛按之不䧟法当踈利虚者时胀时减虚气留滞按之则濡法当以温药和之又有五积乆而成胀满者有外感寒邪𫝊入于里寒变为热作胃实而胀满者有痎疟乆而成胀满者治疗之法在体认详明按而治之可也乆病羸乏变为胀满喘息不得及肿胀而肌肉崩溃足胫流水唇黒缺盆平脐突背平足心满此数者皆为五臓损败不治之症也陈无择曰胀满皆臓气不平胜乗相因为病如怒伤肝肝尅脾脾气不正必胀于胃名曰胜尅怒乗肺肺气不𫝊必胀于大肠名曰乗尅丹溪戒云医家不察虚实急于作效病者苦于胀急喜行利药以求通快不知寛得一日半日其肿愈甚病邪深矣真气伤矣脉诀举要曰胀满脉弦脾制于肝洪数热胀迟弱隂寒浮为虚满𦂳则中实浮则可治虚则危急丹溪云宜大补中气行湿此乃脾虚之甚必湏近音乐断厚味大剂人参白术佐以陈皮茯苓苍术之类有脉实坚人壮盛者或可攻之便可収补用参术为主凡补气必带厚朴寛满以其味辛能散其结也湏用姜汁制之肥胖人初胀未乆以胃苓汤服如靣白人腹胀是气虚宜参术厚朴陈皮如痩人腹胀是热宜黄连厚朴香附白芍如因有故蓄血而腹胀者宜抵当丸下死血如因有食积而腹胀有热者用木香梹榔丸有寒者用木香厚朴丁香砂仁神曲香附如因外寒束内热而腹胀者用藿香麻黄升麻干葛桂枝因大怒而腹胀者宜青皮陈皮香附木香栀子仁芦荟实者按之坚湏下之次消之次补之虚者温之升之补之朝寛暮急血虚暮寛朝急气虚终日急气血俱虚腹胀不寛满者食肉多用黄连一两阿魏半两醋浸饼为丸同温中丸白术汤下食肉多三补丸料内加香附半夏曲蒸饼煳丸服皷胀说生生子曰胀满之疾谷食不消小便不利腹皮胀急而光内空空然如皷是矣俗知谓之皷胀不察其致之者有由也内经曰胀取三阳三阳者足太阳经曰下焦溢而为水灵兰秘典曰膀胱者州都之官津液蔵焉气化则能出矣歴考三书可见小便之不利由下焦原气虚寒以致湿气壅遏于肤里膜外之间不得发越势必肿满是肿满之疾起于下元虚寒也若非温补下元则小便何能独利且夫人之胃如釡甑然釡底火旺则热气薰蒸甑炊易熟若徒有水而无火则无气上升物何由熟即此可以例观矣故治胀满者先宜温补下元使火气盛而湿气蒸发胃中温煖谷食易化则满可寛矣夫清气既升则浊气自降浊气降则为小便也小便利胀有不消乎语谓地气上为云天气下为雨惟此气流水斯为云为雨也今之医者一遇此疾则曰内经有言诸湿肿满皆属脾土土虚则湿停湿停则渗透肌肤遍身肿满不可不通利也辍用利小便及补中之剂如五苓散胃苓汤加木通车前子大腹皮滑石之类法未为爽谬不然顾服之愈多而小便愈少肿胀愈急何故哉不温补下元而徒以通利之药施之也果若此岂惟不效则下元益虚真气益弱死期且至安望其有瘳乎余尝䆒心灵素叅㑹易理憬然有得于中且施之病者随试辍效故笔之于册以公我之同志治气胀之剂平肝饮子専治喜怒不节肝气不平邪乗脾胃心腹胀满头运呕逆脉来浮弦防风桂心枳殻赤芍桔梗人参甘草梹榔当归川芎陈皮每服五六钱姜五片水煎服紫苏饮子治忧思过度致伤脾胃心腹膨胀喘促烦闷肠鸣气走漉漉有声大小便不利脉虚𦂳而澁调中顺气丸治怒气伤肝三焦痞滞水饮停积脇下虚满或时刺痛木香白豆仁青皮橘红三稜半夏大腹子砂仁梹榔沉香煳丸梧子大每服三五十丸陈皮汤下木香顺气汤治浊气在上则生䐜胀及七情所伤陈皮厚朴川归草豆蔲木香苍术青皮益智白茯苓泽㵼半夏干生姜吴茱茰升麻柴胡加姜水煎服直指橘皮汤治七情所伤中脘不快腹脇胀满香附米半夏橘红甘草每服一两姜五片枣二枚水煎服四制枳谷丸治腹胀皷疾陈枳殻以炒枳殻黄色为度去同炒药只用枳壳为末却将苍术等四味煎汤去渣打麺煳为丸梧子大每服五十丸米饮汤吞下乌药顺气散胀满痞塞七情忧思所致此方如神天台乌药香附沉香砂仁橘红半夏为末每服二钱灯心汤调寛中八寳散治仝前方木香归尾萝卜子真蘓子梹榔砂仁沉香牙皂共为末每服一钱或二钱黄酒调下小水不利并水肿加苦葶苈子末一钱五分蝼蛄后叚炙末一钱入前方内治寒胀之剂大正气汤治脾胃虚寒外为风寒湿气扰动心腹胀满藿香厚朴陈皮半夏白术梹榔桂枝枳殻干姜甘草分作二帖姜三片水煎服大半夏汤治肝气大盛尅胜于脾脾欝不行结聚涎沫胃中胀满其脉弦迟半夏桂心附子人参甘草厚朴川归茯苓枳实川椒每服四五钱姜枣煎服沉香降气汤治中脘胀满时吐脇疼每噫则觉气快不噫则闷渐觉靣浮磨梹榔入紫蘓同煎下神保丸五七粒香附沉香砂仁粉草右为末每服一钱入塩少许沸汤服神保丸治诸寒积胀满急痛大便不利木香胡椒全蝎巴豆右为末饼丸麻子大朱砂为衣每服五丸腰脇疼痛茴香酒下余陈皮汤下顺气木香散治气不升降呕逆恶心胸脇痞闷脇肋胀满及酒食所伤噎食吞酸心脾疼大便不调及媍人血气刺痛一切冷气服此寛中利气和胃进食丁香砂仁良姜桂心干姜甘草橘红厚朴苍术桔梗茴香每服五七钱加姜枣水煎服荜澄茄丸治痞满胀痛谷胀气胀通用荜澄茄白豆蔲砂仁青皮萝卜子木香肉豆蔲茴香丁香桂陈皮右为末面煳丸梧子大每服三十丸陈皮汤吞下导气丸治诸痞塞腹胀如皷大便秘结等症又肾气小肠气痛功效尤㨗青皮莪术梹榔胡椒三稜吴茱茰赤芍药石菖蒲干姜大附子右十味为末酒煳为丸梧子大每服五十丸加至七十丸紫蘓汤下沉香饮治腹胀气喘坐卧不安沉香木香枳殻萝卜子每服五钱姜三片水煎服木香化滞汤破滞气心腹满闷甘草白檀香藿香陈皮桔梗大腹皮茯苓白荳仁砂仁人参青皮梹榔木香姜黄白术水煎服缩砂饮治气胀气蛊等病如神萝卜子砂仁为细末每服一钱米饮下四炒丸治年髙人患皷胀独只腹胀肢体如柴举动乏力木香梹榔二味剉如芡实大四制右只留木香梹榔为末以四味同炒药煎汤打煳为丸菉豆大每服七八十丸米饮下中满分消汤治中满寒胀寒疝大小便不通隂躁足不収四肢厥冷食入反出下虚中满腹中寒心痞下寒沉厥奔豚益智仁半夏木香茯苓升麻川乌人参青皮当归生姜柴胡干姜黄连荜澄茄黄茋吴茱茰草豆蔲厚朴右每服一两水煎温服大忌房劳湿麺生冷一方钱氏塌气丸胡椒蝎梢为细末麺煳丸如粟米大每服五七丸至一二十丸陈米饮下木香塌气丸治单腹胀丁香胡椒蝎尾枳实白牵牛郁李仁木香梹榔为末饭丸菉豆大每服十丸至十五丸陈皮生姜汤任下木香散治鱼腹胀木香青皮白术姜黄草豆蔲阿魏荜澄茄右末醋煳丸菉豆大每服二十丸生姜汤下又方治皷气大癞虾蟆一只新瓦二片相合鉄线纒定盛在内外用塩坭固济慢火煅存性为末治热胀之剂中满分消丸治中满皷胀气胀大热胀水胀人参白术姜黄黄芩黄连半夏枳实甘草猪苓茯苓砂仁干生姜厚朴知母泽㵼橘红右研茯苓泽㵼生姜各为末余共为末和匀饼为丸梧子大每服百丸白汤吞下沉香交泰丸治浊气在上而扰清阳之气欝而不伸为䐜胀沉香白术橘红茯苓泽㵼枳实吴茱茰当归青皮木香大黄厚朴汤浸饼为丸梧子大每服七八十丸白汤下㣲利即止广茂溃坚汤治中满腹胀内有积块坚硬如石令人坐卧不安大小便澁滞上气喘促遍身虚肿厚朴黄芩益智草豆蔲当归吴茱茰红花升麻广茂甘草柴胡泽㵼神曲陈皮青皮黄连半夏每服七钱姜三片水煎服渇者加葛根鸡屎醴饮治皷胀旦食暮不能食痞满壅塞雄鸡屎川芎二味各为极细末和匀面煳丸梧子大每服五十丸温酒下又方加大黄每服二钱姜汤下推气丸治三焦痞塞气不能降胸脇胀满大便秘小便赤陈皮梹榔枳实黄芩大黄黒丑为末蜜丸梧子大每服五七十丸临睡白汤下大异香散治谷胀失饥伤饱痞闷停酸早食暮不陈皮青皮京三稜莪术益智仁香附子藿香半夏曲桔梗枳殻甘草每服五六钱姜枣煎服木香分气丸善治脾胃不和心腹胀满两脇膨脝胸膈注满痰嗽喘急刺心干呕咽㗋不利饮食不化并皆治之亦治谷胀木香梹榔青皮莪术当归黄连白术枳殻橘红肉果干生𤣥胡索京三稜赤茯苓秋冬加丁香各等分为末麺煳丸小豆大每服三五十丸生汤下忌生冷茄子马齿苋补下元之剂壮原汤治下焦虚寒中满肿胀小水不利上气喘急隂囊两腿皆肿或靣有浮气人参白术茯苓破故纸桂心大附子干姜砂仁陈皮水煎食逺服有痰加半夏㗋中痰声加桑白皮咳嗽亦加脚趺靣肿加薏苡仁中气不转运不知饿加厚朴木香气欝不舒加沉香乌药临服磨入气虚甚者人参加作五钱大附子加作一钱半汗多者再加桂枝五分白芍药酒炒过八分若夏月喘乏无力或汗多者加麦门冬一钱五味子十一粒夜梦不安者加逺志一钱两脇气硬加白芥子八分若靣浮肿脇下气硬加白芥子紫蘓子五分若身重不能转动加苍术一钱泽㵼七分湿盛加桑白皮赤小荳治血胀人参芎归汤治小便多大便黒痛闷喘恶名曰血胀当归半夏川芎莪术甘草木香砂仁乌药人参桂五灵脂每服三五钱紫蘓叶姜枣水煎服一方治血皷腹胀如盆三稜莪术干漆牛膝䖟虫琥珀肉桂硇砂水蛭大黄为末用生地黄自然汁和米醋调匀为丸梧子大每服十丸空心温酒下童便下亦可鸡屎醴散治旦食暮不能食血胀痞满大黄桃仁干鸡屎醴为末每服一钱生姜三片煎调食后临睡服治积块不消发为胀满之剂治五蛊胀丸忌塩四十日官桂归尾橘红梹榔枳壳莪术三稜大黄青皮黒丑白商陆芫花大㦸甘遂赤小豆椒目木香砂仁干漆枳实酒煳为丸梧子大初服三日每服九十丸过三日服八九十丸又过三日服七十丸每用葱七根煎汤送下空心服以行四五次为度行后以温粥补之不行而吐者亦妙次用补法补方青皮桔梗莪术三稜枳实枳壳木香砂仁茯苓梹榔陈皮芍药细辛归尾人参香附每服四五钱水煎服湏要过四五十日后食塩用药法鲫鱼去肠将五苓散末入鱼腹中焙干为末白汤调服方许食塩已上三方乃一宗方极峻利非积固体厚者未敢谩试姑録此以偹恭考温白丸治心腹积聚心下坚结大如杯碗傍攻两脇心痛食不消化桔梗柴胡菖蒲紫苑黄连干姜桂皮茯苓川椒吴茱茰巴豆人参厚朴川乌皂荚右为末入巴霜和匀炼蜜为丸梧子大每服三十丸紫蘓汤下取下积滞如鱼脑烂绵而安小梹榔丸治脾虚腹胀不进饮食快气寛中萝卜子梹榔黒丑木香为末面煳丸梧子大每服三四十丸姜汤下治蛊胀将愈内有痞块用此消之青皮枳壳三稜莪术苍术厚朴桂皮香附砂仁草果针砂白芷乌药干漆干姜归尾梹榔木香阿魏一方有录矾陈皮为末枣肉丸梧子大每空心治脾虚之剂强中汤治痰生冷过饮寒浆有伤脾胃遂成腹胀心下痞满有妨饮食甚则腹痛干姜白术青皮人参丁香草果仁附子厚朴甘草每服四五钱姜枣煎服呕者加半夏如食麺腹胀加萝卜子温胃汤治忧思欝结脾肺气凝大肠与胃气不平胀满冲咳食不得下脉虚而𦂳濇附子归尾厚朴人参陈皮白芍甘草干姜川椒每服五六钱水煎服草荳蔲汤治腹中虚胀泽㵼木香神曲半夏枳实益智草豆䓻黄茋甘草青皮陈皮茯苓当归生姜三片水煎服冬再加黄茋通气生姜丸治三焦虚胀人参茯苓神曲麦芽官桂归尾陈皮半夏生姜厚朴右为末以生姜汁煮面煳为丸梧子大每服三十丸空心食前米饮下治胀而喘嗽之剂定喘葶苈丸治皷胀喘嗽葶苈木香贝母为末饼煳丸梧子大朱砂为衣煎桑白皮汤下或即以四味为末仍以桑白皮汤下尤妙附杂方敷药治腹硬如石或隂囊肿大先用熟水煎甘草后以药敷肚上大㦸芫花甘遂海藻为末醋调涂或用白面调药敷肚上慰法治腹胀如皷澁如木皮様杜乌药荆芥苍术菵草山茵陈二蚕沙松毛橘叶椒目乌头赤豆树叶藠各等分作二次炒熟以布袋盛熨之冷又炒熨三四十度或复用煎水薫洗或服神保丸㣲溏泄独圣散治脾胃不足过食生冷心腹痛胀塩以水一升煎化顿服自然吐即定食面多腹中饱胀以热酒和生姜汁饮一二盃即消桂香丸治大人小儿过食杂菓腹胀气急肉桂麝香为末饭丸菉豆大小儿七丸大人十五丸白汤下二三服神效西来方治腹中积块作胀作痛大小便不利硼砂苦葶苈子海金沙乳香没药牙皂梹榔陈皮三稜莪术木香共为末每服五分滚水调下䖝蛊生生子曰按皷症内经灵枢水胀萹只有水与肤胀皷胀肠覃石瘕石水六者又胀论萹载五臓六腑皆有胀状甚着后代诸书论胀鲜有发明予在吴下时有同志友吴生讳震号九宜者慱雅君子也每与予讨论多善予一日偶谈及皷胀乃诘予曰皷有䖝否乎予卒不敢应俛思乆之对曰或有之当以疑辞对者盖以目未见而书无考也按许学士本事方云脐腹四肢悉肿者为水但只腹胀而四肢不甚肿者为蛊註谓蛊即皷胀也由是叅之古人曾以蛊胀同名矣且蛊以三䖝为首岂无㫖哉愚谓皷胀即今云气虚中满是也以其外坚内空腹皮绷急有似于皷故以皷胀名也彼蛊症者中实有物积聚已久湿热生䖝理或有之吴生曰子质何其敏也予堂嫂病皷三载腹大如箕时或胀痛四肢痩削三吴名剂歴尝不瘳吴俗死者多用火𦵏焼至腹忽响声如炮人皆骇然乃见䖝从腹中炮出髙二三丈许焼所之天为昏俄而坠地细视之皆蛔也不下千万数大者长尺余䖝腹中复生小䖝多者十五六条或十数条或五六条䖝在人腹中蕃息若此曷不令人胀哉区区药剂岂易瘳哉顾蛊以多䖝为首于义始见许之以蛊名皷者㫖可徴矣惜乎诸书未有言及子既为后人立言幸绎数方以偹后之治皷疾者知有此蛊字义也予闻之恍然如夣始觉然犹未亲见其异也嵗万厯癸巳赴督漕理刑吴比部之召而至淮隂有王乡宦者其子年十六新娶后腹胀大按之有块形如稍𤓰四肢痩削发热昼夜不退已年半矣族医惟以退热消肿之剂投之其胀愈大其热愈炽甚且喉中两耳俱疮余诊视之脉滑数望其唇则红其腹则疼又多嗜肥甘余思诸凡腹疼者唇色淡不嗜饮食今若此得非䖝乎投以阿魏积块丸服之果下䖝数十大者二一红一黒长尺余䖝身红线自首贯尾䖝腹中有䖝大者数条小者亦三四条䖝下则热渐减胀渐消三下而愈此余所亲治者益信前闻之不虚也世之竒症书所未载者大率类此胡可以未闻未见者而轻议之也余因纪其闻见赘其方于皷症之末治䖝蛊之剂八毒赤丸治男妇染着神鬼谓之鬼疰病服之甚效治䖝积蛊胀如神䧺黄矾石朱砂牡丹皮附子藜芦巴豆蜈蚣右为末炼蜜丸如小豆大每服五七丸至十丸冷水送下无时昔有副使许可道至雄州请医㸔脉乍大乍小乍短乍长气血不均邪气伤正本官説去路至邯郸驿中夜梦一妇人着青衣不见靣用手于脇下打了一拳遂一㸃痛往来不止寒热不食乃鬼惊也可服八毒赤丸本官言读名医録中㸔李子豫八毒赤丸为杀鬼杖子遂与药三粒临卧服明旦下清水二斗立效制药时宜志诚斋戒紫金丹治䖝蛊并䖝积大黄梹榔苍术贯仲牙皂香附三稜雷丸黒丑史君子白芜荑苦楝右为末每服三钱五更时沙糖汤调服至天明下䖝积不问黄肿皷胀心痛一服即效小児减半㸔大小轻重又方治仝黒丑五灵脂梹榔大黄阿魏桃仁右为末以桃仁膏为丸梧子大每服二钱白汤送下积块丸治症瘕积聚癖块一应难消难化腹中饱胀或䖝积疼痛皆能取效若神不伤元气京三稜莪术自然铜蛇含石䧺黄蜈蚣辰砂木香鉄华粉芦荟天竺黄阿魏全蝎沉香氷片右为极细末用䧺猪胆汁炼为丸黒狗胆汁尤妙丸如梧桐子大或服七八分重者一钱五更酒送下块消即止不必尽剂痞气门内经曰大隂所至为积饮痞隔痞者心下痞满而不能食也仲景云满而不痛为痞满而痛为结胸刘河间曰痞与否同不通泰也谓精神营衞血气津液出入流行之纹理闭宻而为痞也东垣曰脾无积血不痞夫痞者心下满而不痛是也太隂者湿土也主壅塞乃土来心下为痞满也伤寒下太早亦为痞乃因寒伤其营营者血也心主血邪入于本故为心下痞闷仲景立㵼心汤数方皆用黄连以㵼心下之土邪其效如响应桴故活人书云审知是痞先用桔梗枳殻汤非以此専治痞也盖因先从错下必成痞症是邪气将䧟而欲过胸中故先用截㪚其邪气使不致于痞先之一字早用之义也若已成痞而用之则失之晩矣不惟不能消痞而反损胸中之正气则当以仲景痞药治之经云察其邪气所在而调治之正谓此也非止伤寒如此至于酒积杂病下之太过亦作痞盖下多亡隂亡隂者谓脾胃水谷之隂亡也故胸中之气因虚下䧟于心之分野故至心下痞宜升胃气以血药兼之若全用气药治之则其痞益甚甚而复下之气愈下降必变为中满皷胀皆非其治也又有虚实之殊如实痞大便闭者厚朴枳实汤主之虚痞大便利者白芍陈皮汤主之如饮食所伤痞闷者当消导去其胸中窒塞上逆兀兀欲吐者则吐之所谓在上者因而越之是也王海蔵曰治痞独益中州脾土以血药兼之其法无以加矣伤寒痞者从血中来杂病痞者亦从血中来虽俱为血症大抵伤寒之症从外至内从有形至无形故无形气症以苦泄之有形血症以辛甘㪚之中满者勿食甘不满者复当食也中满者腹胀也如自觉满而外无腹胀之形即非中满乃不满也不满者病也当以甘治之可也纲目云无形气症以苦泄之者枳实黄连之类是也有形血症以辛甘㪚之者仲景人参汤之类是也刘宗厚曰痞之为病由隂伏阳蓄气血不运而成处心下位中央腹满痞塞皆土之病也与胀满有轻重之分痞则内觉痞闷而外无胀急之形胀满则外有形也前人所论皆指悮下而致之亦有不因悮下而然者如中气虚弱不能运化精㣲则为痞饮食痰积不能施化则为痞湿热太盛土乗心下则为痞既痞与湿同治惟上下分消其气如果有内实之症庶可畧与踈导世人痞塞喜行利药以求速效暂时通快痞若再作益以滋甚是不察夫下多亡隂之意也统㫖曰痞有虚实之殊而又有湿有热有痰有欝有风寒不消有脾胃虚弱有饮食过伤者当求所因而分治之如实痞大便闭以黄连枳实厚朴苦以泄之虚痞大便利以芍药陈皮酸以収之湿者四肢困重小便短少宜苍术茯苓半夏滑石泽㵼以渗之欝者则流滞不通食难消化宜抚芎香附苍术枳实以开之热则烦渇溺赤用黄连黄芩葛根升麻以发之便结者即而利之痰则胸中窒塞用半夏𤓰蒌枳实黄连以豁之欲吐者因而越之饮食后因冐风不消而痞宜吴茱茰砂仁草豆蔲藿香温以化之脾胃弱而转运不调为痞宜四君子汤等甘以补之饮食过伤则腹饱嗳气而致痞塞者又当以青皮枳实厚朴山查曲蘖以消导之至于痰挟血成窠囊而痞者用桃仁红花香附大黄之类若脉右闗多弦弦而遅者必心下坚此肝木尅脾土欝结涎闭于臓腑气不舒则痞木香顺气汤如下多则亡隂而痞者四物加参苓白术升麻柴胡少佐以陈皮枳殻监制或大病后元气未复而痞补中益气汤加陈皮凡此痞满不可执全在活法详脉证虚实而治之也刘河间曰三隂三阳之标本治各不同有用寒药而为热痞大黄黄连之类也有用寒热药者隂与阳不和而痞大黄黄连加附子之类也有用辛热药多而寒药少者隂盛阳虚而痞半夏生姜甘草㵼心三方之类㵼心汤者非㵼心火之热乃㵼心下之痞也通而论之其药阳多而隂少盖病发于隂而得之有大黄黄连㵼心汤独为隂心下痞而脉疾一証桂枝后用从太阳浮弱所变余皆隂阳杂用直格云伤寒里之隂分已受热邪是病发于隂也或热㣲而下証未全误下之早则里热除去表热乗虚入里而作痞也故仲景攻痞多用大黄黄连黄芩寒药尔后或加干姜附子之类者是以辛热佐其寒药欲令开发痞之怫热结滞也非攻寒耳刘宗厚曰河间论㵼心汤分隂阳寒热多少而用药可谓详切矣而此论则専主于热二者似乎不同要之各有所当盖直格是言其受病之本河间是论其用药之标若以为痞有隂寒之症耶则仲景㵼心五方何皆用黄芩黄连之类若以为痞无隂阳之异耶何㵼心汤又有兼用附子干姜半夏生姜之类者也一言其本一言其标而已治热之剂仲景大黄黄连㵼心汤治心下痞按之濡其脉闗上浮或寸沉闗浮而有热者大黄黄连右剉以麻沸汤渍之须臾绞去渣分温冄服散寒㵼热之剂仲景附子㵼心汤治心下痞而复恶寒汗出脉沉迟也大黄黄连黄芩附子右剉以麻沸汤浸之须臾绞去渣内附子汁分温再服半夏㵼心汤治汗下后身寒痞满而呕饮食不下脉㣲按之不痛非柴胡症半夏黄芩干姜人参黄连大枣甘草右七味以水一斗煮取六升去渣再煮取三升温分三次服生姜㵼心汤治汗下后胃中不和干噫食臭自利肠鸣脇下有水气而心下痞满即半夏㵼心汤加生姜四两甘草㵼心汤治下之后腹中雷鸣心下痞硬再下之痞益甚此非结热以胃中虚客气上逆也即半夏㵼心汤去人参甘草加作四两秘藏大消痞丸治一切心下痞闷及积年久不愈者黄连黄芩姜黄白术甘草砂仁干生姜神曲人参枳实橘红泽㵼厚朴猪苓半夏右为末饼煳为丸梧桐子大每五十丸渐加至百丸白汤送下枳实消痞丸治右闗脉浮弦心下虚痞恶食懒倦开胃进食枳实黄连干生姜厚朴人参白术半夏曲甘草茯苓大麦麺右为末饼煳丸梧桐子大每服五六十丸白汤送下温中散饮之剂枳实理中丸治中脘痞滞气不宣通积寒停饮食不消化人参干姜白术枳实甘草右为末炼蜜丸如鸡子黄大每服一丸细嚼白汤下或沸汤化下理气之剂活人桔梗枳殻汤治伤寒痞气胸满欲絶桔梗枳殻右剉水煎分作二服宣明梹榔散治伤寒隂症下后成痞满而不痛按之虚软梹榔枳殻为末每服三钱煎黄连汤调下寳鑑三脘痞气丸治三焦痞滞水余停积脇下虚满木香白豆仁青皮京三稜半夏橘红梹榔砂仁沉香大腹皮为末曲煳丸梧桐子大每服五六十丸食后陈皮汤送下东垣木香消痞丸治因忧思气结中脘腹皮厚㣲痛心下痞满不思饮食木香红花干姜柴胡橘红当归尾半夏甘草为末饼煳丸菉豆大白汤送下七八十丸七气汤治忧思欝结心腹闷兼治湿热之剂东垣黄连消痞丸治心下痞满壅塞不散烦热喘促不宁黄连黄芩泽㵼枳实半夏干姜白术茯苓甘草姜黄猪苓右为末饼煳为丸梧桐子大每服五七十丸食前白汤下蘓橘饮治气壅发虚浮肿甚效陈紫蘓全陈皮砂仁甘草生姜枣右水煎服紫蘓饮子治忧思伤脾心腹膨胀喘促胸满肠鸣气走漉漉有声大小便不利脉虚𦂳而濇蘓子木通半夏厚朴木香草果陈皮枳实人参白术粉草大腹皮每服五钱姜枣煎服陈橘皮散治腹内诸痞胀橘红紫蘓大腹皮汉防己木香梹榔木通赤茯苓每服五钱加姜煎服杂治东垣木香消痞汤治因忧思欝结中脘腹皮急㣲疼心下痞满不思饮食食亦不化常觉痞闷柴胡木香半夏生姜枳实陈皮甘草归尾草豆仁红花水煎食前热服忌酒面等物王海蔵云少隂下痢靣赤心下痞㵼心汤加减例易老单用黄连㵼心汤用钱氏法后随証加减烦者加山栀燥者加香豉呕加半夏满加枳实厚朴腹疼加芍药脉迟加附子下焦寒加干姜大便硬加大黄如用姜附先煎令熟使热不僣后加黄连同用内伤之剂枳术丸治痞消食强胃枳实白术为末以荷叶裹焼饭为丸梧桐子大每服五七十丸橘红枳术丸治老而元气虚弱饮食不消臓腑不调心下痞闷前方加橘红一两古庵橘连枳术丸补脾和胃㵼火消痰即前方再加姜黄黄连一两平补之剂平补枳术丸调中补血气消痞清热白术白芍陈皮枳实黄连人参木香右为末荷叶打米煳丸梧桐子大每服六七十丸米饮下丹溪云心下痞湏用枳实黄连攻补兼施之剂东垣黄茋补中汤脾虚不能渗湿内痞外浮人参黄茋甘草白术苍术陈皮茯苓猪苓泽㵼水煎温服送下大消痞丸补中益气汤治中气虚心下痞脉缓有痰而痞加半夏黄连脉弦四肢满闭便难心下痞加柴胡黄连甘草大便秘燥加黄连桃仁少加大黄归身心下痞闷者加白芍药黄连心下痞腹胀加五味子白芍药砂仁天寒月加干姜或肉桂心下痞中寒者加附子黄连心下痞呕逆者加黄连生姜陈皮假如冬月冄加黄连入丁香藿香叶能食而心下痞加黄连五分枳实三钱如不食心下痞者勿加止照本方服之食已而心下痞别服橘皮枳术丸治痰之剂济生𤓰蒌实丸治胸膈痞痛彻背脇胀喘急妨闷𤓰蒌实枳实半夏桔梗为末姜汁打煳为丸梧子大每服五七十丸食后淡姜汤下赤水元珠卷五赤水元珠卷六钦定四库全书赤水元珠卷六明孙一奎撰吐酸门论吐酸属热内经曰诸呕吐酸皆属于热又云少阳之胜呕酸夫酸者肝木之味也内火胜制金不能平木木自甚故为酸也如饮食热则易于酸矣是以肝热则口酸或言为寒者但谓伤生冷硬物而喜噫醋吐酸故俗主于和脾胃岂知人之伤于寒也则为病热葢寒伤皮毛则腠理闭宻阳气怫郁而为热故伤寒热在表以麻黄汤发散使腠理开通汗泄热退而愈也凡内伤冷物者或积阴胜阳而为病寒或寒热相搏而致肠胃阳气怫郁而为热亦有内伤冷物而反病热得汗泄身凉而愈也或微而止为中酸俗谓之醋心法宜温药散之亦犹解表之义若久喜酸不已则不宜温之宜以寒药下之后以凉剂调之结散热去则气和也所以中酸不宜食粘滑油腻者谓能令气郁不通畅也宜粝食菜蔬使气通利则酸自不作矣论杂病吐酸与病机外邪不同发明云病机吐酸皆属于热此上焦受外来客邪也胃气不受外邪故呕仲景以生姜半夏治之以杂病论之呕吐酸水者甚则酸水浸其心不任其苦其次则吐出酸水令上下牙酸澁不能相对以大辛热药疗之必减吐酸是吐出酸水也酸味者収气也西方肺金旺也寒水乃金之子子能令母实故用大咸热之剂泻其子以辛热为之佐而泻肺之实以病机作热攻之误矣盖杂病醋心浊气不降欲为中满寒药岂能治之乎辩素问东垣论酸不同丹溪云或曰吐酸素问明以为热东垣又言为寒何也予曰吐酸与吞酸不同吐酸是吐出酸水如醋平时津液随上升之气郁积而成郁积之久湿中生热故从火化遂作酸味非热而何其有郁积之久不能自涌而出伏于肺胃之间咯不得上嚥不得下肌表得风寒则内热愈郁而酸味刺心肌表温暖腠理开发或得香热汤丸津液得行亦可暂解非寒而何素问言热者言其本也东垣言寒者言其末也但东垣不言外得风寒而作収气立说欲泻金之实又谓寒药不可治酸而用安胃汤加减二陈汤俱犯丁香且无治郁结湿热之法为未合经意予常治吞酸用黄连茱萸各炒随时令迭其佐使苍朮茯苓为辅佐汤浸炊饼为小丸吞之仍教粝食蔬菜自养则病易安刘宗厚曰谨按吐酸一证以病机言之则属于热以脏腑论之则脾胃受病以内邪言之则痰饮宿食之所为故治法热者寒之脾恶湿以苦燥之有痰饮者清之分利之有宿食者消之导之驱逐之局方不察斯故以噫醋吞酸醋心吐酸水之证并入于气门中率用温热之药岂吐酸专主于寒而无他证也故此一门以叙河间东垣丹溪之论其病源治法无余藴矣停饮门许学士云余苦有二疾一下血一膈中停饮下血有时而止停饮则无时始因年少时夜坐作文左向伏几案是以饮食多坠左边半夜以后稍困乏必饮酒二三盏仍向左边侧睡壮盛时殊不觉病三五年后觉酒止从左边下漉漉有声脇痛饮食减十数日必呕数升酸水暑月止是右体有汗漐漐常润左边痛处絶燥遍访名医及海上方服之少验间或中病止得月余复作其补如天雄附子石其利如牵牛甘遂大㦸备尝之矣予揣度之已成癖囊如潦水之有科臼不盈不行必盈科而行也清者可行浊者依前停蓄葢下无路以出之也是以积之五七日必呕而出稍寛数日复作脾土恶湿而水则流湿莫若燥脾以胜湿崇土以填科臼则疾当去矣于是悉屏诸药止服苍朮三月而除自此后不复发呕胸膈寛饮啖如故暑月汗周体而身凉饮亦从中下前此饮渍其肝目亦多昏眩其后灯下能书细字皆苍术之力也故名其方曰神朮丸其苍朮一觔去皮切末用之白芝蔴半两水二盏研泸取汁大枣十五枚煮烂去皮核研以蔴汁成稀膏和入搜臼杵熟丸如梧子大每日空心白汤吞五七十丸一日服二三次忌桃李雀鸽初服时膈间必微燥且以苍朮制之觉燥甚再进山栀子散一服久之自不燥也予服半年以后止用燥烈味极辛者削去皮不浸极有力亦自然不燥山栀散用山栀一味干之为末沸汤㸃服故知久坐不可伏向一边时宜运动亦调息之法脉经云胃脉虚主胃中冷苦吞酸头痛寸口脉迟上焦有寒心痛喉酸吐酸水宜服附子汤生姜汤茱萸丸关脉沈心下有冷气痞满吞酸据此亦有胃冷吞酸者张子和治张风村一田叟呕酸水十余年乃留饮証也医皆以燥剂治之不效更以艾火燔针刺之中脘脐胻疮未尝合予以苦剂越之出其涎如胶者二三升谈笑而愈噫腐嗳酸或每晨吐酸水数口或膈间常如酸蜇皆饮食伤胃所致平胃散加神麴麦芽茯苓半夏口吐清水乃胃中湿热所为宜平胃㪚加白术茯苓滑石半夏不宜纯用凉药亦有胃寒而然者理中汤主之食郁有痰二陈加南星黄芩香附之类治酸必用吴茱萸者乃顺其性而折之戴元礼云湿热在胃口上饮食入胃被温热郁遏其食不得传化故作酸也如糓肉在器则易酸也治寒酸温胃之剂东垣藿香安胃㪚治脾胃虚弱不进饮食呕吐不待腐熟藿香丁香人参陈皮右为末每服二钱生姜汤下加减二陈汤治痰饮为患呕吐头眩心悸或因食生冷脾胃不和丁香半夏陈皮茯苓甘草每服五六钱入生姜煎服三因麴朮丸治中脘宿食留饮酸蜇心痛口吐清水神麴苍朮陈皮一方有砂仁右为末生姜汁打神麴煳为丸姜汤下加味平胃散治吞酸食郁所致平胃散加炒神麴麦芽姜枣煎服治吞酸因伤冷物所致治食后吐酸水同干姜吴茱萸为末酒服方寸匕一日二服治噫酢咽方吴茱萸生姜人参枣水六升煮二升分三次食前服治吐酸清水方苍术白朮茯苓滑石陈皮水煎服圣惠方干姜丸治酒癖停饮吐酸水干姜葛根枳殻橘红前胡白朮半夏麴吴茱萸甘草右为末炼蜜丸桐子大每五十丸米饮下三生丸治中风痰涎眩瞑呕吐酸水头疼恶心半夏南星白附子右并生为末滴水丸梧子大以生麪裹为衣阴干每服十丸至二十丸生姜汤下治热之剂丹溪方一方加炒山栀仁三钱吴茱萸陈皮黄苓黄连苍朮一方有桔梗茯苓右末神麴煳丸菉豆大每服一钱半白汤下黄连清化丸黄连吴茱萸桃仁陈皮半夏右为末神麴煳丸菉豆大每服百丸姜汤下参茱丸治湿而带气者湿热甚者用之为向导上可治吞酸下可治自痢六一㪚吴茱茰为末饭丸丹溪又云噫气吞酸此系食郁有热火气沖上黄芩为君南星半夏陈皮为佐热加青黛解表之剂丹溪治一人因外感凉气与宿食相搏心下酸戚呕清水后有红青皮枳殻紫苏木通甘草黄芩桔梗人参麻黄加姜水煎服寛中攻下之剂透膈汤治脾胃不和中脘气滞胸膈满闷噎塞不通噫气吞酸脇肋刺胀呕逆痰涎饮食不下木香砂仁槟榔枳殻厚朴白荳仁半夏青皮陈皮甘草大黄朴硝各等分每服一两生姜三片枣一枚煎至一盏热服痰饮痰饮为病所感不同有因气脉郁塞而得之者有因脾胃虚弱不能运行水谷而得之者有因痛饮饱食停滞胃中而得之者有因风寒暑湿之气入脾相搏而成之者有因七情失节藏气不行郁而成之者所感不同病变甚多或为喘为欬为呕为泄眩晕嘈烦悸忪陨获寒热疼痛肿满挛癖癃闭痞膈如风如癫皆痰饮之所致也饮有六曰悬饮溢饮支饮痰饮留饮伏饮悬饮者饮水流于脇咳嗽引痛溢饮者饮水流于四肢当汗不汗身体疼重支饮欬逆倚息短气不得卧其形如肿痰饮者其人素盛今瘦肠间漉漉有声留饮者其人背寒如手大或短气而渴四肢歴节痛脇下痛引缺盆咳嗽则转甚伏饮者膈满喘欬呕吐发则寒热腰背痛目疾出其人振振恶寒身瞤惕东垣谓痰饮皆湿热相乗如湿在心经为热痰结而为胶其色红湿在肝经为风痰其色青如沬湿在脾经为湿痰湿久为热其色黄湿在肺经为气痰其色白咯出如米粒湿在肾经为寒痰其色如唾王隠君云痰清白者为寒黄浊者为热热郁之甚或至带血血败则黒口吐白血者不治白血者桃花色也子和云入肺则多嗽入大肠则为泄入肾则为涌水水在上则面浮在下则胕肿在中则为痞膈痰逆人之停饮留于胃脘皆由胃气虚弱饮水饮酒不能传化结为痰饮行疾而漉漉有声者自有癖囊在胃内饮水则渗入停蓄于其间其状若胞囊不可速去然亦不能为速害若见变証百端在上焦须以瓜蒂散吐之在胃脘宜十枣汤下之然后以温药温胃气丁香茯苓半夏以荡散水饮仍宜丁香半夏汤以拔其根热痰则多烦热风痰多成瘫痪竒症冷痰多成骨痺湿痰多成倦怠软弱惊痰多成心痛癫疾饮痰多脇痛臂痛食积痰多成癖块痞满或心下如停冰雪心气冷痛或嵴上每日一条如线之冷起或浑身习习如虫行或胸腹间如有二气之交纽又或如烟火上冲头目烘热或风毒脚气或呕冷涎绿水黒汁甚为劳瘵肺痈膓毒种种不一皆痰饮之所为也严氏云人之气道贵乎顺顺则津液流通决无痰饮之患自润下从小便中出矣又有病人元有痰积其气因痰而结滞者则又必先逐去痰结滞气自行岂可执一王隠君云津液既凝为痰不复周润三焦故口燥咽干大便秘面如枯骨毛髪焦藁妇人则因此月水不通若能逐去败痰自然服药有效脾土上应于天亦属湿化所以水糓津液不行即停聚而为痰饮夫人之病痰火者十居八九老人不宜速降其火虚人不宜尽去其痰攻之太甚则病转剧而致危殆须以固元气为本有病喜吐痰唾服八味丸而见效者叔和云肾寒多唾盖肾为水之官肾能摄水肾气温和则水液润下肾气虚寒则邪水溢上故用八味丸以温利之活人书云中脘有痰亦令人憎寒发热恶风自汗胸膈痞满有类伤寒但头不痛项不强为异丹溪云风痰多见竒症凡风痰病必用风痰药白附子天麻雄黄牛黄僵蚕皂角之类湿痰多见倦怠软弱湿痰宜用苍白二术又用油炒半夏热痰多挟风外症为多用青黛黄连天花粉大快膈上热痰痰因火盛逆上者治火为先白术黄芩石膏之类中气不足加参朮食积痰神麴麦蘖山查欲吐食积痰用萝卜子油炒为末浆水调下探而吐之食积痰必用攻若气虚者用补气药送老痰海石半夏瓜蒌香附五棓子佐他药大治顽痰郁痰僵蚕杏仁瓜蒌诃子贝母五棓子痰而脾虚者清中气二陈汤加白朮之类兼用升提药内伤挟痰必用参朮蓍之类多用姜汁传送或加半夏之类虚甚加竹沥眩晕嘈杂乃火动其痰用二陈汤加栀子芩连之类噫气吞酸此系食郁有热火气上动以黄芩为君南星半夏橘红为臣热多加青黛喉中如有物咯不出咽不下此老痰也重者吐之用瓜蒂散气实用荆沥痰结核在咽喉中燥不能出入化痰药内加咸药软坚之味瓜蒌仁杏仁海石桔梗连翘少佐以风化硝姜蜜丸噙化凡人身上中下有块是痰问其平日好食何物吐下后方用药痰之为物随气升降无处不到痰在肠胃间可下而愈痰在经络中非吐不可出吐中就有发散意痰在膈上必用吐之泻亦不出痰胶固及脉浮者俱用吐法痰在脇下非白芥子不能逹痰在皮里膜外用姜汁竹沥导之痰在四肢非竹沥不能开二陈汤善治一身之痰如在下加下引药在上加上引药润下丸降痰最妙青礞石丸重在风化硝小胃丹能逐贯胃痰积然不宜多服苍朮治痰饮成窠囊者极效海粉能治热痰降湿痰软结痰消顽痰最效可入丸子不可入煎药枳实㵼痰能冲墙壁竹沥能治膈间有痰或癫狂或健㤀或风痰最效又能养血荆沥治痰稍重用此二味效速且穏当二沥治痰结在皮里膜外及经络必佐以姜汁韮汁治血滞不行中焦有饮取自然汁冷饮三四盏以寛胸中烦躁不宁后自愈气实热痰吐难得出或成块或吐咯不出及兼气郁者难治中焦有痰胃气亦赖所养卒不便虚若攻之尽则虚矣凡治痰用利药过多致脾气下虚则痰反易生而多矣丹溪云痰之为病方论少有细述者近惟三因略言亦无加减法夫痰之源不一有因痰而生热者有因热而生痰者有因气而生者有因风而生者有因惊而生者有积饮而生者有多食而成者有因暑而生者有伤冷物而成者有脾虚而成者有饮酒而成者其为病也惊痰则成心包痛颠疾热痰则烦躁头风烂眼燥结怔忡懊憹惊眩风痰成瘫痪大风眩晕暗风闷乱饮痰成脇痛四肢不举每日呕吐食痰成疟痢口出臭气冷痰骨痺四肢不举气刺痛酒痰饮酒不消但得酒次日又吐脾虚生痰食不美反胃呕吐气痰攻注走刺不定妇人于惊痰最多葢因产内交接月事方行其惊因虚而入结成块者为惊痰必有一块在腹发则如身孕转动跳跃痛不可忍凡人手臂或动不得或骨节遍身痛坐卧不能此痰入骨也有人脚气久不治骨节痛与脚气药不效此痰病也凡伤寒病后呕吐药不得入亦因初病膈中有涎痰也或因下之太早而遂议其非痰未为确论伤寒发黄亦是痰病葢因热搏而成凡大便秘者亦是痰结左右关脉滑大者膈中有痰也可吐之怕吐者消息下之凡人每日背上一条如线而寒起者宜吐下之凡病百药不效其关上脉伏而大者痰也用妙应丸加减法洞虚子论痰之为病成偏头风成雷头风成太阳头痛眩运如坐舟车精神恍惚或口眼瞤动或睂稜耳轮俱痒或颔腮四肢逰风肿硬似疼非疼或浑身燥痒搔之则隠疹随生皮毛烘热色如锦斑或齿颊似痒似痛而疼无定所满口牙浮痛痒不一或嗳气吞酸鼻闻焦臭喉间荳腥气心烦鼻塞咽嗌不利咯之不出咽之不下或因喷嚏而出或因举动而唾其痰如墨又如破絮或如桃胶或如蚬肉或心下如停水鐡闭滞妨闷嗳嚏连声状如膈气或寝梦刑戮刀兵劒㦸或梦入人家四壁围绕暂得一窦百计得出则不知何所或梦在烧人地上四面烟火枯骨焦气扑鼻无路可出或不因触发忿怒悲啼雨泪而寤或时郊行忽见天边两月交辉或见金光数道回头无有或足膝酸软或骨节腰肾疼痛唿吸难任或四肢肌骨间痛如撃戮乍起乍止并无常所或不时手痺麻痛状如风湿或卧如芒刺不安或如毛虫所螫或四肢不举或手足重滞或眼如姜蜇胶粘痒澁开阖甚难或阴晴交变之时胸痞气结或齿痒咽痛口糜舌烂及其奋然而发则喷嚏连声初则涕唾稠粘次则清水如注或眼前黒暗脑后风声耳内蝉鸣眼瞤肉惕惟洞虚子备此疾苦述甚详悉乃能治疗病势之来则胸腹间如有二气交纽噎塞烦郁有如烟火上冲头面烘热眼花耳鸣涎痰涕泪并从肺胃间涌起凛然毛竖喷嚏千百然后徧身烦躁则去衣冻体稍止片时或春秋乍凉之时多加衣衾亦得暂缓或顿饮氷水而定或痛饮一醉而终不能逐去病根乃得神秘沈香丸方屡获大效愈人数万但不欲轻传匪人故以隠语括之诗曰甑里翻身甲带金于今头戴草堂深相逢二八求斤正硝煅青礞倍若沈十七两中零半两水丸梧子意须斟驱除怪病安心志水泻双身却不任大黄黄芩青礞石沈香右为末水丸如梧子大白汤食后空心服治饮之剂心下有痰饮胸脇支满目眩苓桂朮甘草汤主之茯苓桂枝白术甘草水煎服小便自利短气有微饮当从小便去之亦前汤主之病者脉伏其人欲自利利反快虽利心下续坚满此为留饮欲去故也甘草半夏汤主之甘遂半夏芍药甘草以水二升煮去半升去柤以蜜半升和药汁煎取八合顿服之悬饮十枣汤主之芫花甘遂大㦸以水一升五合先煮肥大枣十枚取八合去渣纳药末强盛人五分平旦服之不下更加五分下后以糜粥调之溢饮者当发其汗大小青龙汤主之大青龙汤麻黄桂枝甘草杏仁石膏生姜大枣二枚水三碗半煎去渣温服取微汗汗多者温粉扑之小青龙汤麻黄五味子半夏干姜甘草细辛桂枝水七碗煮麻黄至六碗去沫内诸药煮取二碗膈间支饮其人喘满心下痞坚面色黧黒其脉沈紧得之数十日医吐下之不愈木防己汤主之虚者即愈实者三日复发复愈不愈者宜防己汤去石膏加茯苓芒硝汤主之微利则愈木防己石膏桂枝人参水三碗煎一碗温服加茯苓芒硝去石膏名防己苓硝汤心下有支饮其人苦冒眩泽泻汤主之泽泻白朮水碗半煎一碗温再服支饮胸满者厚朴大黄汤主之厚朴大黄枳实水煎温服支饮不得息葶苈大枣泻肺汤主之葶苈大枣先以水三升煮枣至二升去枣内葶苈煮取一升顿服呕家本渇渇者为欲解今反不渇心下有支饮故也小半夏汤主之方在呕吐门腹满口干舌燥此肠间有水气巳椒苈黄丸主之防己椒目葶苈大黄右为末蜜丸如梧子大先服一丸日三服稍增口中有津液渴者加芒硝五钱卒呕吐心下痞膈间有水眩悸者半夏加茯苓汤主之方见呕吐门假令瘦人脐下悸吐涎沫而颠眩此水也五苓散主之白朮茯苓猪苓泽泻桂右为末白饮服方寸匕日三服饮暖水汗出愈水气去后心胸间虚气满不能食茯苓饮消痰气能令食茯苓人参白朮陈皮枳实生姜水煎连进三服每一服后如人行八九里复进欬逆倚息不得卧小青龙汤主之青龙汤服后多唾口燥寸脉沈尺脉微手足厥逆气从小腹上冲胸咽手足痺其面翕然如醉状因复下流阴股小便难时复冒者与茯苓五味甘草汤主之茯苓桂枝甘草五味子作三服冲气即降而反更欬胸满者苓甘五味姜辛汤主之茯苓五味子甘草干姜细辛水三钟煎一钟日三服欬满即止而更复渴冲气复发者以细辛干姜为热药也服之当遂渴而渴反止者为支饮也支饮者法当冒冒者必呕呕者复纳半夏以去其水芩甘五味姜辛夏汤主之茯苓五味子半夏甘草细辛干姜水煎日三服水去呕止其人形肿者加杏仁主之其症应纳麻黄以其人遂痺故不纳之若逆而纳之者必厥所以然者以其血虚麻黄发其阳故也若面热如醉此为胃热上冲薫其面前方加大黄三钱以利之先渴后呕为水停心下此属饮家小半夏茯苓汤主之半夏茯苓生姜水煎服五饮汤治五饮最效旋覆花人参橘红枳实白朮茯苓厚朴半夏泽泻猪苓前胡桂心白芍药甘草每两分二服姜十片水二盏煎去渣温服无时忌肉食生冷等物因酒成饮加葛花砂仁治心腹中脘痰水冷气心下汪洋嘈杂肠鸣多唾口中清水自出脇肋急胀痛不欲食此胃气虚冷所致其脉沈弦细迟旋覆花汤细辛陈皮桂心人参甘草桔梗芍药半夏旋覆花赤茯苓每服四钱姜七片煎去渣温服木香半夏丸治痰涎上涌心胸不利常服消痰寛膈半夏木香陈皮茯苓姜屑人参白附子草䓻右为末面煳丸食后生姜汤下五十丸降痰丸治三焦气澁下痰饮消食利膈痞满欬唾稠粘面热目赤支体倦怠不思饮食常服升降滞气消化痰涎木香槟榔青皮陈皮枳殻大黄半夏京三稜黒牵牛右为末面煳丸食后姜汤下吐剂治哮嗽妙方砒霜面海螵蛸为末水调作饼子慢火炙黄再研令细每服一字用井花水作一呷服良久吐出为度小儿减半忌食热物凡吐寒痰藜芦瓜蒂吐不透者用附子尖妙瓜蒂散赤小豆瓜蒂右末香豉一合水二盏煮作稀粥去渣取三之一和末一钱顿服之不吐少加得快吐乃止三圣散防风瓜蒂藜芦右为各粗末每服约半两以韲汁三碗先用二碗煎三五沸去韲汁次入一碗煎至三沸却将原二盏同一处煎二沸去渣放温徐徐服之不必尽剂以吐为度稀涎散猪牙皂角绿矾藜芦白右为末每服一钱温水下治湿和中之剂枳朮汤枳实白朮水煎作三服桔梗半夏汤桔梗半夏陈皮生姜水煎服导痰汤治一切痰涎壅盛胞膈留饮痞塞不通二陈汤加枳实南星改白茯用赤茯苓此方加桔梗一两木香一两沈香半两名二香导痰汤又方无二香加人参瓜蒌仁神术丸治痰饮方在吐酸停饮门茯苓泽泻汤小半夏加茯苓汤治风痰之剂玉壶丸治痰饮方在头痛门水煮金花丸治风痰头眩呕吐咳嗽南星半夏寒水石白面天麻雄黄滴水丸菉豆大每服五七十丸日干煎浆水沸下药煮浮为度漉出淡浆水浸另用姜汤下通圣加半夏亦可服热痰之剂小陷胸汤半夏黄连瓜蒌仁水煎服半夏丸瓜蒌仁半夏姜汁打煳丸小黄丸人参黄芩南星半夏生姜姜汁煳丸寒痰之剂消饮丸兼治宿酒停饮胸满呕逆目视昏昏腹中水声痛不思饮食白朮茯苓枳实干姜右炼蜜丸菉豆大每服温水下三十丸化痰丸半夏陈皮干姜白朮姜汁煳丸姜汤下二十丸温中化痰丸青皮陈皮干姜良姜倍朮丸治五饮干姜肉桂白朮为末蜜丸小荳大每服二三十丸米饮下丁香半夏丸槟榔丁香半夏细辛干姜人参姜汁煳丸每服三十丸姜汤下姜桂丸南星半夏官桂煳丸菉豆大姜汤下五七十丸理气之剂四七汤治同六合半夏茯苓苏叶厚朴姜枣煎三仙丸南星半夏香附煳丸姜汤下四十丸苏子降气汤前胡厚朴陈皮甘草川归桂苏子半夏姜枣煎六合汤治七情气郁结成痰涎状如破絮或如梅核咯不出嚥不下呕逆恶心陈皮半夏茯苓厚朴香附紫苏茎等分每服四钱生姜三片水煎服加味化痰丸人参白朮半夏茯苓桔梗枳实香附前胡甘草右为细末用半夏末姜汁煳丸每服五十丸白姜汤下二生汤治胃冷有痰附子半夏每服四钱水二盏生姜十片煎至七分温服加木香少许尤佳水玉汤治睂稜骨痛不可忍此痰厥也半夏每服三钱姜十片煎八分食后温服又宜服温胆汤仲景茯苓饮治胸停水饮吐水气满不饮食白朮茯苓人参陈皮枳实每服水二钟生姜一钱煎七分服又方治痰饮吐水无时节者其源以饮冷过度遂令脾胃气弱食不消化饮食入胃则皆变冷水反吐不停赤石脂一觔捣筛服方寸七酒饮任服稍稍加至三钱七服尽一觔终身不吐冷水又不下利补五脏令人肥健有人痰饮服诸药不效服此即痊二贤散此消痰饮之要药也陈皮甘草为末每服二钱沸汤下治一切痰方陈皮一觔去穰取红净外以甘草盐各四两水五碗慢火煮干焙为末白汤㸃服清健丸治一切痰饮枳实白术陈皮半夏南星山查白芥子黄芩苍术川连川归砂仁右为末用神麴五两为粉取竹沥二碗姜汁半盏煮煳丸梧子大每服八九十丸白汤送下竹沥逹痰丸半夏白茯苓陈皮大黄白术黄芩甘草人参青礞石沈香右为细末用竹沥一大碗半生姜汁二盏和匀入锅内火熬一刻许令熟将前药和捣为稀酱様磁器盛晒干仍以竹沥姜汁如前法捣匀和晒干如此三次仍前竹沥姜汁和丸如小豆大每服一百食逺白米汤下能运痰从大便出不损元气神妙神妙半夏利膈丸治风痰头疼目眩咽膈不利涕唾稠粘并治酒过停饮呕逆恶心胷脇引痛腹内有声半夏白附子天南星白术茯苓白矾人参滑石贝母右为末面煳丸梧子大每服三十丸食后姜汤下八味丸治脾虚不得克制肾水多吐痰唾而不咳者附子桂心山茱萸肉山药白茯苓泽泻牡丹皮懐熟地黄右为末蜜丸梧子大每服五十丸空心盐汤下叶氏分涎汤治风痰留滞膈间喘满恶心涎唾不利橘红人参桔梗枳实半夏天南星姜十片每服三钱水一盏煎食后服指迷茯苓丸治中脘留伏痰饮臂痛难举手足不得转移半夏茯苓枳殻风化硝右为末姜汁面煳丸梧桐子大每服三十丸姜汤下辰砂祛痰丸治酒食过多酸咸作成痰饮聚于胸中凝则呕逆恶心流则臂痛头目昏眩腰脚疼痛深则左瘫右痪浅则蹶然倒地此药神效朱砂半夏生姜陈皮白矾荆芥为末姜汁煳丸梧桐子大每食后服五十丸姜汤吞下忌动风动气物槟榔散治胸膈停滞痰饮腹中虚鸣食不消化时或呕逆杏仁旋覆花半夏槟榔桔梗白术干姜橘红甘草人参吴仙丹百一选方治痰饮上气不思饮食小便不通头目昏眩吴茱萸白茯苓右为末蜜丸梧子大每服三十丸滚汤温酒任下辰砂化痰丸治风化痰安神定志利咽膈清头目白矾辰砂天南星半夏右为末以姜汁面煳丸梧子大辰砂为衣每服二十丸姜汤下防风丸治风痰上攻头痛恶心项急目眩旋晕痰涎壅滞昏愦天麻甘草川芎防风朱砂右为末面煳丸梧子大每服一钱荆芥汤下控涎丹一名妙应丸凡人忽胸背手脚颈项腰胯隠痛不可忍连筋骨牵引钓痛坐卧不宁时时走易不定俗医不晓谓之走注便用风药及针灸皆无益又疑是风毒结聚欲作痈疽乱治亦非也此乃是痰涎伏在心膈上下变疾状或令人头痛不可举或神思昏倦多睡或饮食无味痰唾稠粘夜闻喉中如锯声口流唾涎手脚重腿冷痺气不通误认为瘫痪亦非也凡有此疾但用是药不过数服其疾如失甘遂紫大㦸真白芥子右为末煮煳丸梧子大晒干临卧淡姜汤或滚水下五七丸至十丸痰勐气实加丸数不妨其效如神附加减法脚气加明松脂一钱槟榔木瓜各一两卷栢半两先以盐水煎半日次日白水煮半日同前药为丸每服二十丸加至四五十丸再服下恶物立効惊痰加朱砂全蝎各二钱每用八九丸常与之三五服去尽酒痰加雄黄全蝎各二钱每服十丸走注腰痛加核桃三箇烧灰每服三十丸加至五十丸温酒下脚气走注于前方内加吴茱萸惊气成块者加穿山甲炒鼈甲烧各三钱𤣥胡索蓬术各四钱每服五十丸加至七十丸以利为度肾痺痛加木鼈子去殻研一两桂半两热痰加盆硝等分每服三两丸寒痰加胡椒丁香蝎桂各等分每服二十五丸茯苓半夏汤治胃气虚弱身重有痰恶心欲吐风邪羁绊于脾胃之间当先实脾胃御爱紫宸汤解宿酒呕哕恶心痰唾进饮食木香檀香藿香砂仁葛花茯苓官桂陈皮干葛良姜丁香炙甘草每服四钱水煎不拘时服柴胡半夏汤治痰症不敢见风眼澁头痛有痰眼黒恶心兀兀欲吐风来觉皮肉紧手足重难举居暖处有微汗便减如见风即复作柴胡苍术半夏茯苓神麴藁本升麻姜五片水煎食逺服枇杷叶散治痰逆此药温胃思食青皮草豆蔲前胡枇杷叶人参半夏茯苓大腹皮白朮厚朴姜三片每服四钱水煎不拘时热服清气化痰丸治上焦痰火壅盛或𠻳或喘烦热口干胸膈痞塞天南星半夏黄连黄芩茯苓栝蒌仁杏仁陈皮枳实甘草右为末姜汁煮面煳丸梧子大每服七十丸食后姜汤下清气化痰丸清利胸膈顺气化痰寛中健脾消导饮食治痰之圣药也半夏南星枯蒌黄连紫苏子萝卜子枳实橘红山查干姜香附子甘草黄芩右将南星切作十字块半夏每箇切作二块皂荚六两白矾三两多用水将南星半夏皂荚白矾一处浸三宿煮南星透为度只将南星半夏晒干同衆药为末水煳丸梧子大每服七八十丸加至百丸食远或临睡茶清下怔忡惊悸门生生子曰怔忡者心中惕惕然动不自安也惊者从外而入或耳闻异声目击异物动而惧也悸者中心畏怯动而怕惊也怔忡止于心不自安悸则心既动而又恐恐然畏惧如人将捕之惊而骇也治怔忡之法惟当益其心血壮其神气治惊悸则有诸经之証当分别治之治惊之法内经曰惊者平之平常也使平日常见常闻则何惊之有张子和治衞德新之妻被盗而惊乃以平法治之良愈黄帝曰足阳明病恶人与火闻木音则惕然而惊钟鼔不为动闻木音而动何也岐伯曰阳明者胃也胃者土也土恶木故惊也又曰东方青色入通于肝其病发惊骇脾移热于肝则为惊衂卧而惊者属肝卧则血归于肝今血不静血不归肝故惊悸于卧也仲景曰食少饮多水停心下甚者则悸微者短气五饮停蓄闭于中脘最使人惊悸痰饮惊悸皆属于脾土东垣云六脉俱大按之空虚必面赤善惊上热乃手少阴心之脉也此气盛多而亡血以甘寒镇坠之剂泻火与气以坠气浮以甘辛温微苦峻补其血熟地生地茈胡升麻白芍丹皮川芎黄蓍之类以防血溢上竭丹溪云怔忡大槩属血虚与痰有虑便动者属虚时作时止痰因火动瘦人多是血虚肥人多是痰饮真觉心跳者是血少宜四物安神之类又曰病自惊而得者惊则神不守舎舎空得液则成痰也血气入舎则痰拒其神不得归焉猪心血丸治劳役心跳大虚症归身白芍侧栢川芎陈皮甘草黄连朱砂右用猪心血为丸温胆汤治心胆虚怯触事易惊或梦寐不祥遂致心惊胆慑气郁生涎涎与气抟变生诸症或短气悸乏或自汗半夏橘红竹茹枳实甘草白茯苓每服五钱姜五片枣一枚水一盏煎七分食前服仲景半夏麻黄汤治心下悸半夏麻黄炼蜜丸小荳大饮服三丸镇心丸治惊悸辰砂龙齿右只取辰砂龙齿等分为末猪心血为丸芡实大每服一丸以麦门冬叶菉豆灯心白蜜水煎豆熟为度临卧汤下小儿磨化半丸量岁数与之蜜佗僧散治惊气入心络不能语者昔有为狼及大蛇所惊皆服此而安蜜佗僧研极细末茶调下一钱匕服即愈寒水石散治因惊心气不行郁而生涎结为饮遂为大疾忪悸少遇惊则发尤宜服之寒水石滑石生甘草为末每服二钱热则新汲水下怯寒则姜枣汤下加龙脑少许尤佳定志丸心气不足惊悸恐怯石菖蒲逺志茯苓人参辰砂为末蜜丸梧子大每服五十丸米饮下安神镇心丸治惊悸消风痰石菖蒲逺志人参茯神川芎山药麦门冬鐡粉天麻半夏南星茯苓细辛辰砂右为末生姜五两取汁入水煮煳为丸菉豆大另以朱砂为衣每服二十五丸夜卧生姜汤下小儿减半茯苓丸治惊悸东垣羌活胜湿汤治卧而多惊悸多魇冐邪在少阳厥阴也加柴胡五分如淋加泽泻五分此下焦风寒二经合病也经曰肝肾之病同一治为俱在下焦非风药行经不可也羌活独活防风藁本蔓荆子川芎甘草水二钟煎服东垣朱砂安神丸治外物所惊宜镇平之黄连甘草当归生地朱砂右为细末浸蒸饼为丸黍米大朱砂为衣每服十五丸食后津唾嚥下心澹澹动纲目云澹澹因痰动也心澹澹动者谓不怕惊而心自动也惊恐亦曰心中澹澹恐谓怕惊而心亦动也其澹澹自动之病属二经一属厥阴心主经曰心主手厥阴之脉是动则病心中澹澹大动面赤目黄喜笑不休视盛虚寒热陷下取之是刺灸之法也又曰太阳司天寒淫所胜病心澹澹大动胸脇胃脘不安治以甘热是运气之寒伤心主也其二属少阳病经云一阳发病少气喜欬善噫其传为心掣故也怒怒在阴阳为阴遏而不得伸也经云阴出之阳则怒又云血并于上气并于下心烦寃善怒东垣云多怒者风热陷下于地是也怒属肝胆经云在脏为肝在志为怒又云肝藏血血有余则怒又云胆为怒丹溪治怒方香附末甘草末右和匀每服五钱白汤调下运气怒皆属木太过内经曰阳气者大怒则形气絶而血菀于上使人薄厥又云暴怒伤阳怒则气逆甚则呕血及飱泄是也生生子曰面青善怒亦是肝气太过当益肺金以制之毋徒平木此五行胜复之理用药之法亦当要识此意不然必不能杜根也善太息运气善太息皆属燥邪伤胆经云阳明在泉燥淫所胜病善太息又云阳明之盛太息呕苦又云少阴司天地乃燥凄怆数至脇痛善太息是也内经善太息皆取心胆二经岐伯曰忧思则心系急心系急则气道约约则不利故太息以出之又曰胆病者善太息口苦呕宿汁视足少阳脉之陷下者灸之徐仲子士伟曰家君肄业过劳场屋屡北志坚不懈吐衂盈盆虚羸骨立夜卧合睫则梦争鬬转鬬转负恐畏之态无可名状唿号之声轰然若雷而不能腾出于口家人侍睡者莫不缩首伸舌如是者十年所矣每五七夜必一发过劳则连发发尤勐歴访师友多作心血不足治惟补心安神补心安神药投之漠如也终莫识为何症扪心苦思思每逹旦更几寒暑矣一日偶观素问藏气法时篇论有曰肝病令人善怒虚则目昏昏无所见耳无所闻善恐如人将捕之恍然警悟乃知为魂逰症也何言之夫夜卧属气于肝肝主藏血藏魂者作文既苦衂血过多则魂失养惟是交睫若魇则梦争鬬肝虚则胆怯故多负多恐也非峻补不奏功又思草木之剂不堪任使乃以鹿角胶三钱侵晨酒镕服五日而睡卧安半月而肌肉生一月而神气完始能出戸厥后每见血症虚惫者崩中眩晕者投前剂莫不响应夫人徒知鹿角胶补虚之功胜于参蓍而不知鹿角胶可以峻补肝血葢血盛而䰟自安也恐生生子曰恐与惊悸相似实非惊悸也张子和云惊者为自不知恐者为自知故也葢惊者闻响即惊恐者心中恍恍然自知如人将捕之状及不能独自坐卧必须人为伴侣方不恐惧或夜必用灯照无灯烛亦恐惧者是也脏腑恐有四一曰肾经云在脏为肾在志为恐又云精气并于肾则恐是也二曰肝胆经云肝藏血血不足则恐戴人曰胆者敢也惊怕则胆伤矣葢肝胆实则怒而勇敢肝胆虚则善怒而不敢也三曰胃经云胃为恐四曰心经云心憷惕思虑则伤神伤神则恐惧自失周本心年六十岁形气俱实因大恐正月间染病心不自安如人将捕之状夜卧亦不安两年后欲饮以人参白术当归身为君陈皮为佐加盐炒黄柏炙𤣥参各少许煎服月余而安治胆虚常多畏恐不能独卧如人捕之状头目不利人参枳殻桂心甘菊茯神五味子山茱萸枸杞子栢子仁熟地黄右为末每服二钱温酒调服治胆虚冷目眩头疼心神恐畏不能独处胸中满闷茯神枳殻远志防风细辛白术人参前胡桂心甘菊熟地黄右为末每服三钱水一盏姜三片煎六分温服不拘老幼皆可服治胆虚目暗喉痛数唾眼目眩冒五色所障梦见被人争讼恐惧面色变者补胆防风汤防风细辛川芎茯苓甘草独活前胡人参枣二枚水煎食前服运气善恐皆属肝木虚经云木不及曰委和委和之纪其病淫动注恐是也生生子曰经云恐伤肾予在苕见一友人与一女子私合正值阳败之际为人惊破恐惧走归精流不止而毙又观六十家小说载一女子与一少年亦如上故事特掲附此以为好色伤生者之戒善悲内经云在脏为肺在志为悲又云精气并于肺则悲是也肺虚补母仲景云妇人脏躁喜悲伤欲哭象如鬼神所附数欠伸甘麦大枣汤主之甘草小麦大枣水六升煮三升分三服许学士治一妇人数欠无故悲泣不止或谓之有祟祈禳请祷备至终不应予忽忆金柜有一证云妇人脏躁悲伤欲哭象如鬼神灵数欠伸者宜甘麦大枣汤予急令治药尽剂而愈古人识病制方种种絶妙如此运气云悲证皆属寒水攻心经云火不及曰伏明伏明之纪其病昏惑悲㤀从水化也又云太阳司天寒气下临心气上从喜悲数欠又云太阳司天寒淫所胜善悲时眩仆又云太阳之复甚则入心善㤀善悲治以诸热是也妊娠善悲纲目述管先生治一妊娠四五箇月脏躁悲伤遇昼则惨感泪下数欠象若神灵如有所凭医与巫皆无益与仲景大枣汤一投而愈赤水元珠卷六赤水元珠卷七钦定四库全书赤水元珠卷七明孙一奎撰咳𠻳门脏腑皆有欬黄帝问曰肺之令人咳何也岐伯对曰五脏六腑皆令人欬非独肺也帝曰愿闻其状岐伯曰皮毛者肺之合也皮毛先受邪气邪气以从其合也其寒饮食入胃从肺脉上至于肺则肺寒肺寒则外内合邪因而客之则为肺欬五脏各以其时受病非其时各传以与之人与天地相㕘故五藏各以治时感于寒则受病微则为欬甚则为泄为痛乗秋则肺先受邪乗春则肝先受之乗夏则心先受之乗至阴则脾先受之乗冬则肾先受之帝曰何以异之岐伯曰肺欬之状欬而喘息有音甚则吐血心欬之状欬则心痛喉中介介如梗状甚则咽肿喉痺肝欬之状欬则两脇下痛甚则不可以转转则两胠下满脾欬之状欬则右脇下痛阴阴引肩背甚则不可以动动则欬剧肾欬之状欬则腰背相引而痛甚则欬涎帝曰六腑之欬奈何安所受病岐伯曰五脏之久欬乃移于府脾欬不已则胃受之胃欬之状欬而呕呕甚则长虫出肝欬不已则胆受之胆欬之状欬呕胆汁肺欬不已则大肠受之大肠欬状欬而遗失心欬不已则小肠受之小肠欬状欬而失气气与欬俱失肾欬不已则膀胱受之膀胱欬状欬而遗溺久欬不已则三焦受之三焦欬状欬而腹满不欲食饮此皆聚于胃关于肺使人多涕唾而面浮肿气逆也帝曰治之奈何岐伯曰治脏者治其俞治府者治其合浮肿者治其经按素问曰咳𠻳烦寃者是肾气之逆也一阳发病少气善欬善泄夏脉不及则令人上见咳唾下为气泄凡咳𠻳面赤胸腹脇常热惟于足乍有凉时其脉洪者热痰在胸膈也宜小陷胸汤礞石丸之类清膈降痰甚而不已者宜吐下其痰热也面白悲嚏或脇急胀痛或脉沈弦细迟而欬者寒饮在胸腹也宜辛热去之脉治脉经曰关上脉微为欬脉紧者肺寒双弦者寒欬而脉弦濇为少血浮紧者虚寒脉细伤湿脉浮而缓伤风数则为热沈数者里热脉弦为水偏弦为饮洪滑多痰脉沈为留饮肺脉微急为欬而唾血欬脉浮直者生浮软者生欬证死脉欬而脉紧者欬而羸痩脉形坚大者肌瘦下脱形热不去欬而脱形发热脉小坚急者欬而呕腹胀且泄其脉弦急者皆死不治仲景曰人𠻳十年其脉弱者可治实大数者死其脉虚者必苦冒其人本有支饮在胸中故也治属饮家上气面浮肿肩息其脉浮大不治又加利尤甚脉浮短者其人肺伤诸气微少不过一年死法当𠻳也欬𠻳羸瘦脉形坚大者死欬而脱形身热脉小坚急以疾是逆也不过十五日死全文见诊论欬与𠻳本一证子和云内经阴阳应象论云秋伤于湿冬生咳𠻳五脏生成篇云咳𠻳上气诊要经终篇云春刺秋分环为咳𠻳示从容篇云咳𠻳烦寃者肾气之逆也此四篇中连言咳𠻳其余篇中止言欬而不言𠻳如生气通天论云秋伤于湿上逆而咳与大象论文义同而无𠻳字乃知咳即𠻳明矣谨按欬与𠻳本两字义内经已作一证连言之愚详大抵欬者气动也阳也𠻳者兼血也阴也况是证其本虽殊其标则一故世俗不以为疑唯洁古发内经微旨其义见下病机机要云欬谓无痰而有声肺气伤而不清也𠻳谓无声而有痰脾湿动而为痰也咳𠻳谓有声有痰也因伤肺气动于脾湿而然也夏月𠻳而发热者谓之热𠻳小柴胡四两加石膏一两知母半两冬月𠻳而发寒热谓之寒𠻳小青龙加杏仁服之蜜煎生姜汤蜜煎橘皮汤烧生姜胡桃皆治无痰而𠻳者此乃大例更当随时随证加减之痰而能食者大承气微下之痰而不能食者厚朴汤主之论𠻳分六气无热无寒子和因素问言皮毛者肺之合也邪因而客之则为肺欬后人见是断𠻳然可以辩其六者之状风乗肺者日夜无度汗出头痛痰涎不利热乗肺者急喘而𠻳面赤潮热手足寒乳子亦每多有之火乘肺者咳喘上壅涕唾出血甚者七窍血溢燥乘肺者气壅不利百节内痛头面汗出寒热徃来皮肤干燥细疮燥痒大便祕澁涕唾稠粘寒乘肺者或因形寒饮冷冬月卧湿地或冒冷风寒秋冬水冷中感之𠻳急而喘此非六气之云乎论湿痰主𠻳洁古曰𠻳者秋伤于湿积于脾经曰秋伤于湿冬必欬𠻳大抵素秋之气宜清而肃反动之则气必上冲而为咳𠻳甚则动于湿而为痰也是知脾无留湿虽伤肺气不为痰也有痰者寒少热多各随五脏而治之假令湿在肝经谓之风痰也湿在心经谓之热痰湿在脾经谓之湿痰湿在肺经谓之气痰湿在肾经谓之寒痰宜随证而治之欬而无痰者以辛甘润其肺欬而𠻳者治痰为先故以南星半夏胜其痰而𠻳自愈枳殻陈皮利其气而痰自下刘宗厚曰按此论欬因湿在于经致痰为欬五脏亦皆有之可谓发内经之秘矣然至气郁津液不降或停水饮所致或肾气虚弱火炎水涸津液涌而为痰涎于上此气饮及真脏为病非诸经留湿致病也故易老云半夏止能洩痰之标而不能治痰之本是矣丹溪曰咳𠻳有风寒有火有痰有劳有肺胀风寒者鼻塞声重恶寒是也宜发散行痰又有声哑及喘𠻳遇冬则发皆为寒包热也解表则热自除感冷则𠻳膈上有痰也宜解表豁痰火者有声痰少面赤是也劳者盗汗多兼痰多吐红作寒热是也宜补阴清金痰者𠻳动便有痰出痰出𠻳止是也主豁痰肺胀者动则喘满气急声重者是也宜収敛此因火伤极遂成抑遏胀满肺胀抑遏不得眠者难治饮水一二口而暂止者热𠻳也呷热汤而暂停者冷𠻳也热𠻳以小柴胡汤冷𠻳理中汤并加五味子又有先因伤湿伤寒解利不尽病虽退然食饮减少不生肌肉身倦无力稍劳则体热痠痛状如劳症但不吐血不发潮热经二三年此是余毒伏在经络其脉弦再发则愈又有咳而不思食饮此皆痰聚于胃关于肺令人多涕唾而面浮肿此气逆也谓气上逆肺壅而不下治以异功白术散治𠻳最要分肺虚实新𠻳挟虚者可用人参风寒邪盛及久𠻳热鬰者切不可用五味子亦然凡饮酒后𠻳甚者热𠻳也饮酒后𠻳减者寒𠻳也涎稠黄者为热青白者为寒凡𠻳春是春升之气或外感夏是火炎上最重秋是湿热伤肺冬是风寒外束也丹溪曰上半日𠻳多属胃中有火用贝母石膏降胃火午后𠻳多属阴虚必用四物汤加知母炒栢先降其火黄昏𠻳多此火气浮于肺不宜用凉药宜五味子五棓子歛而降之治𠻳药大槩多用生姜以其辛散也咳逆非蛤粉青黛瓜蒌贝母不除有痰者加痰药用药发散之后必以半夏逐其痰庶不再来治𠻳多用粟殻不必疑但要先去病根此収后药也夫欬之为病有一欬则出痰者脾湿胜而痰滑也有连欬十数声不出痰者肺燥胜痰湿也滑者宜南星半夏皂角灰之属燥其脾若利气之剂所当忌也澁者宜枳殻紫苏杏仁之属利其肺若燥肺之剂所当忌也咳𠻳口燥咽干有痰不用半夏用瓜蒌贝母饮水者不用瓜蒌恐滞膈不快干咳𠻳干咳𠻳者无痰出而欬咳连声者是也此本于气澁澁之微者欬十数声方有痰出澁之甚者虽咳十数声亦无痰出丹溪云干咳𠻳极难治此系火郁之症痰郁火邪在中以苦桔梗开之下用补阴药不已即成劳倒仓法好此不得志者有之宜用补阴方四物汤加竹沥炒栢之类隂虚咳𠻳四物汤加竹沥姜汁主之阴分𠻳者多属阴虚治用知母勿用生姜以其辛散故也肺虚𠻳此好色肾虚者有之人参膏以陈皮生姜佐之治咳𠻳疏表之剂仲景厚朴麻黄汤欬而脉浮者厚朴麻黄石膏杏仁半夏干姜细辛小麦五味子右以水一斗三升先煮小麦熟去渣纳诸药煮取三升温服一升一日三服三抝汤治欬𠻳感冒风寒鼻塞声重败毒散治痰𠻳身热鼻塞华葢散治感寒而𠻳胸满声重苏子陈皮赤茯苓桑白皮麻黄炙甘草每服八钱入姜水煎服橘苏㪚治伤风欬𠻳身热有汗陈皮苏叶杏仁五味子半夏桑白皮贝母白术甘草姜三片水煎神术散治四时瘟疫发热恶寒及伤寒咳𠻳苍朮白芷细辛羌活川芎炙甘草每服五钱姜三片葱白三寸水煎服若伤风鼻塞可为末以葱茶调下金沸草散治感寒咳𠻳发热恶寒无汗荆芥麻黄前胡炙甘草赤芍药半夏旋覆花分二服每姜三片水煎服橘皮汤治冷𠻳陈皮紫苑麻黄当归杏仁炙甘草黄芩分二服水煎服治暑𠻳之剂白术汤治欬而脉细白术白茯苓半夏各等分每服一两水一钟半姜三片煎调神麴末二钱一方加黄芩白术木香散喘𠻳肿满欲变水气者白术猪苓甘草泽泻木香槟榔陈皮桂枝滑石右为末每服五钱入姜煎机要欬气丸咳久痰喘肺气浮肿陈皮青皮槟榔木香杏仁郁李仁茯苓泽泻当归马兜铃苦葶人参防已牵牛右为末姜汁煳丸梧子大每服三十丸至六十丸白汤下大橘皮汤感湿面肿上喘滑石炙甘草木香槟榔陈皮右分二帖水煎服治燥𠻳之剂千金五味子汤治咳𠻳不已皮肤干燥唾中有血胸脇疼痛五味子桔梗紫苑甘草续断竹茹赤小荳生地桑白皮作二帖水煎服沖和神功丸大黄诃子麻子仁人参右为末入麻仁研匀加炼蜜为丸梧子大每五十丸温水下按丹溪曰诃子治肺气因火伤极遂郁遏胀满取其味酸苦有収敛降火之功若佐以海粉香附瓜蒌青黛半夏麴治𠻳非止澁之药也杨文治痰𠻳利胸膈方大瓜蒌去子洗净槌破刮皮细切焙干半夏四十九颗汤洗十遍槌碎焙干为末以洗瓜蒌实热水并穰同熬成膏为丸梧子大生姜下二十丸衍义云有妇人患肺热久𠻳身如炙肌瘦将成肺痨以枇杷叶木通欵冬花紫苑杏仁桑皮各等分大黄减半各如常制蜜丸樱桃大食后夜卧含化一丸未终剂而愈丹溪润肺散贝母瓜蒌青黛为末姜汁蜜调成膏噙化下抑痰丸瓜蒌仁半夏麴贝母为末炊饼丸麻子大海蛤丸咳逆上气痰饮心痛海蛤瓜蒌仁和匀为丸麻子大白汤下杏仁煎哮𠻳寒热嗔多喜少面色不润食少脉弦紧杏仁用童便浸一日一换夏月一日三换浸半月取出洗净焙干研令极细每服一枣大用薄荷一叶白蜜少许水一盏煎食后服甚不过二剂永瘥丹溪肺郁痰𠻳睡不安者清化丸贝母杏仁右为末沙糖入姜汁蒸餠丸噙化润下丸治气实有痰又治积气并大肠经气滞痰𠻳陈皮甘草食盐右以水拌焙干为末蒸饼丸如梧子大或为末白汤㸃服立效治肺燥痰多炼蜜北五味右用五味入蜜内浸十日后临卧挑一匙于口内徐徐嚥下润肺消痰玉液散治久近喘𠻳口渴天花粉知母贝母人参甘草右为末每服二钱先熔下黄腊二钱同入米饮中调下治火𠻳之剂丹溪云火𠻳宜清金化痰丸清化丸与清金丸同用专治热𠻳及咽痛葢苦能燥湿热轻能治上取灯笼草叶为细末饼为丸每服五十丸清金丸一名与㸃丸去肺火降膈上热痰与清化丸同用黄芩一味炒为末水丸服痰因火动逆上作𠻳者先治火次治痰用知母止𠻳清肺金滋阴降火火郁𠻳用诃子海石瓜蒌仁青黛半夏麴香附以开之喘𠻳不拘老幼久近上壅善𠻳等疾槐花为末滴水丸如梧子大白汤或姜汤吞栀子仁汤发热咳𠻳烦躁面赤咽痛栀子仁赤芍大青知母升麻黄芩石膏杏仁柴胡甘草䜴百粒水煎服麦门冬汤火热乗肺欬唾有血仲景加减小柴胡汤欬而寒热徃来柴胡半夏黄芩甘草干姜五味子水煎服地骨皮㪚知母柴胡甘草人参地骨皮茯苓半夏姜三片水煎服王节斋治咳𠻳活套杏仁橘红五味子桔梗炙甘草春多上升之气宜润肺抑肝加川芎芍药半夏门冬黄芩知母若伤风致咳鼻流清涕宜辛凉解散加防风薄荷紫苏黄芩夏多火热炎上最重宜清金降火加桑白皮知母黄芩麦冬石膏秋多湿热伤肺宜清热泻湿加苍术桑白皮防风黄芩山栀子冬多风寒外感宜解表行痰加麻黄桂枝半夏生干姜防风肺经素有热再加酒炒黄芩知母若发热头疼鼻塞声重再加藁本川芎前胡柴胡若有痰加半夏枳殻风痰加南星湿痰脾困少食加白朮苍朮口燥咽干勿用半夏南星宜加知母贝母黄芩瓜蒌仁若痰积食积作咳𠻳者用香附瓜蒌仁贝母海石青黛半夏麴软石膏山查子枳实黄连为末蜜调噙化因欬而有痰者欬为重主治在肺因痰而致欬者痰为重主治在脾设是食积痰或痰气上升以致咳𠻳只治其痰消其积而欬自止不必用肺药以治咳也热𠻳咽喉干痛鼻出热气其痰𠻳而难出色黄且浓或带血缕或出血腥臭或坚如蚬肉不似风寒之𠻳痰清而白宜金沸草散仍以辰砂化痰丸或薄荷煎八风丹含化热𠻳于金沸草散中加五味杏仁茯苓有热𠻳咽痛失声服冷药而声愈哑者宜以生姜汁调消风散少少进之或止一味姜汁亦得冷热𠻳后失音者尤宜𠻳而失声者非独热𠻳有之宜审其症用药佐以橄榄丸含化仍浓煎独味枇杷叶热服有𠻳而吐痰与食俱出者此葢饮食致肝气不利而肺又有客邪肝浊道肺清道清浊相干宜二陈汤加木香杏仁细辛枳殻有饮冷热酒或饮冷水伤肺致𠻳俗谓之凑肺宜紫苑饮痨𠻳者所𠻳之痰或淡或浓或时有血腥异常语声不出补肺汤半帖加杏仁贝母欵花阿胶百合各五分煎去渣调钟乳粉咽痛者更加桔梗五分热甚者加秦艽五分呕者去地黄加半夏如其数时行𠻳发热恶寒头疼鼻塞气急用参苏饮加细辛治寒痰𠻳剂东垣曰咳𠻳脉弦微面白者寒也难经云肺金太过则外症面白善嚏悲愁不乐欲哭其内症喘咳上喝逆气烦心胸满烦热夜则涕出多嚏鼻塞不通肺金大实以子助母也心脾肺皆受寒邪涎出口甘水反侮土寡于畏也腹中大寒病名曰寒中痰白有泡肺中气虚而为大寒子助母也当于肺中泻肾水非辛热之药不退也口甘涎沫者胃中寒而不和以辛甘热去之饮酒者多有此反化半夏温肺汤治心腹中脘痰水冷气心下汪洋嘈杂常多唾口中清水自出脇肋急胀痛不欲食此胃气虚冷所致其脉沈弦细迟旋覆花人参细辛桂心甘草陈皮桔梗芍药半夏赤茯苓右每服六钱姜三片水煎服丁香半夏丸心下停饮冷痰头目眩运睡卧口中多涎槟榔丁香半夏细辛干姜人参右为末生姜汁为丸梧子大每服三十丸日三次姜汤下姜桂丸治寒痰咳𠻳脉沈面色黧黒小便急痛足寒而逆心多恐怖天南星半夏官桂右为末蒸饼为丸如桐子大每服五七十丸食后生姜汤下治𠻳加减法如心下痞闷加枳实五钱如身热甚加黄连五钱如体重加茯苓白朮各一两如气上逆者加苦葶五钱如气促加人参桔梗各五钱如气浮肿加郁李仁杏仁各五钱如大便秘加大黄五钱治气𠻳之剂罗太无人参欵花散肺胃虚寒久𠻳不已咽膈满闷咳𠻳痰涎呕逆恶心腹脇胀满腰背倦疼或虚劳冷𠻳及逺年近日一切𠻳病欵冬花人参五味子紫苑杏仁木香槟榔紫苏叶桑白皮半夏右炼蜜为丸如芡实大每服一丸食后细嚼淡姜汤下治痰壅气𠻳羣药不成功者大半夏橘红作一帖水二钟煎至一钟不可搅动恐麻人食后连进三帖立效其名半橘汤苏子降气汤气逆咳𠻳胸膈痞满有人患气𠻳将期或教以橘红生姜焙干神麴等分末为丸如梧子大食后及夜米饮吞三五十丸旧患膀胱气因服此并瘳局方四七汤治咳而痰涎在咽喉间不下东垣加减三竒汤欬逆上气喘促胸膈不利桔梗陈皮甘草青皮人参紫苏桑白皮半夏杏仁五味子右每服六七钱入姜煎服经验方治久𠻳气𠻳生诃子一枚含之嚥津频嚥之瘥瘥后不知食味煎㯽榔汤服之便知滋阴之剂琼玉膏虚劳喘𠻳气促发热金柜肾气丸治肾虚不能摄水津液不降致成痰饮欬逆潮热盗汗补肺汤治劳𠻳桑白皮熟地黄人参紫苑黄蓍五味子右每服四钱水煎入蜜少许服治老人虚𠻳久不愈者人参胡桃肉杏仁五味子枣右作一服水煎食后连三服即愈黄蓍刼劳散治心肾俱劳咳𠻳时复两三声无痰夜则发热热过即冷时有盗汗四肢倦怠体劣黄痩饮食减少唾中有血丝名曰肺痿白芍药黄蓍粉草人参半夏熟地茯苓北五味子归身阿胶右每服八钱姜三片枣二枚水煎服一日三两服紫苑汤饮食煎煿邪热伤肺或呌唿走气咳𠻳咽痒痰多吐血喘急胸满脇痛紫苑欵花百合杏仁贝母蒲黄经霜桑叶半夏犀角屑炙甘草人参阿胶分二帖姜三片水煎服天门冬丸咯血吐血大能润肺止𠻳天门冬杏仁茯苓阿胶右为末炼蜜丸如弹子大日夜噙化三五丸一方有茯苓润脾膏治劳証久𠻳肺燥肺痿时常服羊肺杏仁柿霜真酥真粉白蜜右先将羊肺洗净次将杏仁膏柿霜等白蜜水解薄打搅五味稀稠得所灌入肺中白水煮熟如常服之团参饮子七情抑郁饥饱失节咳𠻳脓血渐成肺痿劳瘵人参紫苑茸阿胶百合细辛欵花杏仁天冬半夏经霜桑叶五味子炙甘草每服六钱姜五片水煎服地黄煎治肺损吐血𠻳血生地黄鹿角胶右为末每服三钱童便一盏煖热入姜汁少许调下无鹿角胶阿胶亦可古方紫苑散紫苑欵冬花百部右为末乌梅汤㸃服姜汤亦可如𠻳加五味子喘加杏仁渴加乌梅气逆加橘红头疼加细辛三钱甘草二钱气脱者加御米殻蜜炒粗末水煎服脏腑欬剂小柴胡汤治肝脏发咳两脇下痛甚则不可以转转则两脇下满黄芩加半夏生姜汤治胆府发咳呕苦水若胆汁黄芩生姜炙甘草芍药大枣半夏右㕮咀水煎服甘桔汤治心脏发欬欬而喉中如梗状甚则咽肿喉痺芍药甘草汤小肠府发咳咳而失气芍药炙甘草水煎服升麻饮脾脏发欬欬而右脇下痛痛引肩背甚则不可以动升麻白芍甘草葛根水煎服乌梅丸治胃府发咳咳而呕呕甚则长虫出麻黄汤肺脏发咳咳而喘息有声甚则唾血麻黄桂枝甘草杏仁水煎服赤石脂禹余粮汤大肠府发欬欬而遗溺赤石脂禹余粮水煎服麻黄附子细辛汤肾脏发欬欬则腰背相引而痛甚则欬涎麻黄细辛附子水煎服茯苓甘草汤膀胱府发欬欬而遗溺茯苓桂枝生姜炙甘草水煎服异功散久咳不已三焦受之其状欬而腹满不欲饮食此皆聚于胃干于肺使人多涕唾而面浮肿气逆人参茯苓白朮甘草陈皮入姜枣水煎服已上诸方皆伤寒例药也特存之以备其旨以三因论之则自有一脏一腑之病机亦不止于寒已也食积痰𠻳凡食积痰𠻳非青黛瓜蒌仁不除人面青白黄色不常面上如蟹爪路一黄一白者是也瓜蒌丸食痰壅滞喘咳瓜蒌仁半夏山查神麴各等分为末以瓜蒌穰拌为丸竹沥姜汤送下又方治食积痰𠻳杏仁萝卜子为末粥丸服食积痰作𠻳发热者半夏南星瓜蒌仁萝卜子青黛石碱随証加减丸服保合丸治食积痰𠻳饱闷食饱咳𠻳千金方温脾汤治食饱便咳甘草大枣水五升煮取二升分三服若咽中痛而声鸣者加干姜一两醋抢喉𠻳甘胆丸治吃醋抢喉因成咳𠻳不止诸药无效用甘草二两去皮作二寸段中半噼开以猪胆汁五枚浸三日取出火上炙干为末炼蜜为丸每服四十丸茶清吞下卧服神效曽有患此诸药无功服此良愈酒热伤肺咳𠻳丹溪云饮酒伤肺咳𠻳以竹沥煎入韮汁就吞瓜蒌仁杏仁黄连丸又方治酒𠻳青黛瓜蒌仁姜汁蜜丸含化散热毒也丹溪白龙丸治酒积有痰半夏滑石茯苓枯矾右为末神麴煳为丸酒病𠻳白矾杏仁水一升煎干摊新瓦上露一宿砂锅内炒干每夜饭后细嚼杏仁十五枚妙痰𠻳局方桔梗汤除痰下气胸脇胀满痰逆恶心饮食不进陈皮半夏桔梗枳实右末每服四钱水一钟生姜五片煎服右用陈皮枳实气充形实者宜之寒者加姜桂些小夫南星半夏乃燥湿之剂若𠻳而痰澁者忌服形肥有汗或脉缓体重嗜卧之人有咳者脾湿胜也形痩或夏月无汗或脉澁之人咳者肺燥胜也湿者宜苍白术星半之属燥之是也燥者宜杏仁瓜蒌仁之属润之是也寒热痰咳而呕吐面肿蚌粉新瓦上烧红放地上出火毒每半两加青黛五分入麻油数㸃以淡韲汁调服妙妙本事丸化痰涎治咳𠻳枯矾白殭蚕为末研薄荷令烂为丸菉豆大每服三十丸薄荷汤下日三服青礞石丸消痰消痞经络中有痰作痛皆治之青礞石黄芩半夏风化硝陈皮茯苓白朮姜汁打神麴煳为丸又方礞石丸治痰𠻳礞石南星茯苓半夏风化硝神麴煳为丸风化硝丸治痰𠻳黄芩滑石白芥子贝母南星风化硝饼丸罗太无人参半夏丸化痰坠涎止𠻳定喘或风痰茶痰食痰一切痰逆呕吐厥头痛或风气偏正头风头目昏眩耳聋鼻塞咽干胸膈不利丹溪坠痰丸治食积痰饮咳𠻳痞闷气逆枳实枳殻明矾风化硝牙皂角黒丑右以萝卜子汁为丸每服五十丸鸡鸣时服初有粪次下痰治久𠻳痰积半夏以江子打碎同煮半夏透为度去江子不用杏仁以乌梅同煮去乌梅不用只将半夏杏仁炒干为末炼蜜为丸菉豆大量虚实服痰泡方若或作白泡当于肺中泻火滑石贝母南星半夏风化硝白芥子陈皮茯苓皂角苍朮瓜蒌仁枳实青黛黄芩肺胀仲景曰咳而上气此为肺胀其人喘目如脱状脉浮大者越婢加半夏汤主之麻黄石膏生姜大枣甘草半夏以水六升先煮麻黄去沫内诸药同煎至二升分温三服肺胀欬而上气烦躁而喘脉浮者心下有水小青龙加石膏麻黄芍药桂枝细辛甘草干姜五味子半夏石膏水一斗先煮麻黄去沫内诸药煮取三升壮人服一升弱者减之日三服仲景之治乃伤寒法也邪从皮毛而入皮毛者肺之合也故肺胀以散邪为重丹溪之治乃阴虚火动火逼肺金及浊痰瘀血凝结于内故治以収敛消瘀之剂丹溪云肺胀而欬者用诃子青黛杏仁诃子能治肺气因火伤极遂成鬰遏胀满不得眠一边取其味酸苦有収敛除火之功佐以海石香附瓜蒌仁青黛半夏麴姜蜜丸噙气鬰痰𠻳睡不安宜清化丸贝母杏仁为末沙糖入姜汁饼为丸噙化肺胀而𠻳或左或右不得眠此痰挟瘀血碍气而病宜养血以流动乎气降火疎肝以清痰四物加桃仁诃子青皮竹沥之类一法灸之妙左不得眠者灸右足三阴交右不得眠者灸左足立安张光显年四十二患肺胀咳𠻳或左或右不得眠此痰挟瘀血碍气而病降火疏肝以清其痰四物汤加桃仁诃子青皮竹沥八帖而安干咳𠻳本事补肺法生地黄杏仁生姜蜜右捣如泥入瓦盆中置饭上蒸五七度每五更挑三匙嚥下一中年妇人干咳寸脉滑动似荳状余皆散大不浮左大于右每五更躁热有汗但怒气则甚与桔梗不开诸药无效遂以石膏香附为君芩连青黛瓜蒌仁陈皮黄栢当归桔梗为臣五味砂仁川芎紫苑佐之凡二十余帖而安咳𠻳喉中作声咳𠻳气急喉声如鼾者为虚一男子五十余岁病伤寒咳𠻳声如齁与独参汤一服而鼾声稍止至二三帖𠻳亦渐退凡服三觔始得全愈喉如水鸡声者为实仲景治欬而上气喉中水鸡声射干麻黄汤主之射干麻黄生姜细辛紫苑欵冬花大枣五味子半夏水一斗二升先煮麻黄两沸去上沫纳诸药煮取三升分温三服取此虚实二条为治规暴𠻳失音千金治暴热𠻳方杏仁紫苏子陈皮柴胡水一斗煮三升分三服又方治暴𠻳百部藤根捣自然汁和蜜等分沸煎成膏嚥之贝母散暴发咳𠻳多日不愈贝母桑皮五味子炙甘草知母欵花杏仁每服一两姜三片水煎服白蚬殻散治暴𠻳白蚬殻洗净研细粥饮下三抝汤治寒燠不常暴𠻳喘急鼻塞痰壅一服㪚治暴𠻳生姜阿胶乌梅甘草紫苏杏仁大半夏婴粟殻水煎临睡服治久𠻳失音真苏子杏仁诃子百药煎为末热酒调一钱治暴失音用猪脂油一觔入锅先炼出渣入白蜜一斤再炼少顷泸过净磁器内冷定成膏不时挑一茶匙噙化大能润肺出声治失音不语诃子桔梗甘草分二服水一钟童便一钟煎服治久寒痰结咽喉音不出桂心草乌半夏右为细末姜汁浸蒸饼为丸如芡实大每服一丸至夜噙化治讴歌失音诃子肉砂仁大黄川芎百药煎右为细末鸡子清丸如弹子大每服一丸临卧噙化治失音不语百药煎杏仁百合诃子肉苡仁为末以鸡子清和丸如弹子大每临卧噙化一丸治失声皂角萝卜水一碗煎至半碗服之不过三服能使语声出杏仁煎治𠻳失音不出杏仁生姜汁蜜糖木通桑皮贝母紫苑五味子一方加知母一两欵冬花一两水三升煎半升去查入杏仁蜜糖姜汁再熬成稀膏食后临卧每服一匙含化一方有石菖蒲诃子饮治久𠻳语声不出诃子肉杏仁通草分二服每服水二钟姜三片煎一钟食逺温服一方治暴𠻳失声语不出杏仁姜汁砂糖蜜五味紫苑通草贝母桑白皮右九味㕮咀以水九升煮取三升去滓内杏仁脂姜汁蜜糖和搅微火煎取四升初服三合日再夜一后稍加又方通声膏五味欵冬花通草人参细辛青竹皮桂心菖蒲杏仁姜汁白蜜枣膏酥右十三味㕮咀以水五升微火煎二上三下去查内姜汁枣膏酥蜜煎令调和酒服枣大二丸乆𠻳罗太无柴胡饮治虚劳羸瘦面黄无力减食盗汗咳𠻳不止柴胡知母鼈甲五味子地骨皮右为末每服三钱乌梅二枚青蒿五叶水煎服本事鼈甲丸治劳𠻳虚証及鼻流清涕耳作蝉鸣眼见黒花一切虚証丈夫妇人皆可服五味子鼈甲地骨皮右为末炼蜜丸如梧子大空心食前温酒或盐汤任意服三五十丸妇人醋汤下此方迺曲江人家祕方服效者衆且处方有理丹溪蛤蚧丸肺脏内伤咳𠻳气急久不除渐羸瘦蛤蚧诃子肉细辛炙甘草熟地阿胶麦门冬为末蜜丸每一两分十五丸每含化一丸贝母汤诸𠻳久不瘥贝母黄芩桑皮干生姜五味子陈皮半夏柴胡桂心木香甘草右每服六钱加杏仁七枚授之一服瘥以治诸般𠻳通用悉效者縁方内有寒有热有収有㪚也洁古枳殻汤日久痰𠻳胸膈不利上焦多热枳殻桔梗黄芩每早取二两半水三盏煎一盏半日三服三日服尽再服后半夏汤生半夏汤半夏三钱半水盏半姜五片煎至一盏食后服一日三服服三日了再服枳殻丸尽其痰为度论曰先消胸中痰气后去膈上痰再与枳术丸谓首尾合治尽消其气令痰不复作也丹溪久𠻳丸子海蛤粉胆星杏仁诃子青黛皂角荚右为末姜汁丸如梧子大姜汤下久𠻳乃积痰久留肺脘粘滞如胶气不升降或挟湿与酒而作香附殭蚕海蛤粉瓜蒌仁蜂房杏仁姜汁竹沥神麴各等分蜜调噙化夏月无汗久成咳𠻳衍义治久咳脓血胸膈咽痛蛤蚧阿胶生犀角鹿角胶羊角各一两除胶外皆为末入胶河水三升煮半升临睡细呷愈疗三十年𠻳以百部根二十觔捣绞取汁煎之如饴服二匙一日三服验百一方治久咳𠻳上气十年诸药治不瘥以蝙蝠除翅足炙令存性为末饮服之紫苑散久嗽多年不愈紫苑欵花为末米饮调服一钱日三次三物汤大人小儿久𠻳神效桑皮百部根马兜铃等分水煎服清金汤逺年近日咳𠻳上气喘急喉中涎声胸满气逆坐卧不安婴粟殻人参粉草陈皮茯苓杏仁阿胶五味桑皮苡仁紫苏百合贝母半夏麴欵花每服六钱姜三片枣二枚乌梅半个水煎服収敛之剂罗太无九仙散治一切咳𠻳桑皮人参桔梗阿胶五味子乌梅欵花贝母婴粟殻右为末每服三钱白汤调服𠻳止住后服欵花清肺散治咳𠻳喘促胸膈不利不得安卧人参炙甘草枯矾乌梅欵花粟殻甜葶苈右为末每服二钱温米饮汤调服食后忌油腻节言语人参清肺汤治男妇肺胃虚寒咳𠻳气急胸膈咽塞腹脇胀满迫塞短气喜欲饮冷咽嗌隠痛及疗肺痿劳吐血腥臭干呕烦热声音不出肌肉消瘦倦怠减食乌梅地骨皮人参炙甘草阿胶杏仁桑皮知母粟殻右每服四钱乌梅一枚水煎服人参欵花散咳𠻳久不愈者人参欵花知母贝母半夏粟殻右每服六钱乌梅同煎服人参养肺汤肺痿咳𠻳清痰午后热并声飒者人参炙甘草阿胶珠茯苓贝母柴胡杏仁五味桔梗桑皮枳实右每服八钱生姜三片枣一枚食后温服减柴胡茯苓五味贝母桔梗枳实加地骨皮知母乌梅婴粟殻即上人参清肺汤已上乃御米殻乌梅例収后药也丹溪谓黄昏𠻳者火浮于肺以酸味敛而降之用诃子五味五棓子白矾等是也杂方血竭散治劳𠻳见血诸治不效蛤蚧诃子血竭三味共为末以姜汁与蜜等分熬膏入前末调三五分服效治咳𠻳感冒方及痰𠻳热𠻳雪棃一个开一窍入明矾一钱用纸封固灰火中煨令矾化棃熟为度食之立愈甚者不过二枚又方治痰𠻳细芽茶三四两浓煎泸去渣好蜜六两水内顿滚抹去沫入浓茶内同煮二三沸露一宿空心温服一碗二三次全愈阿胶散一切咳𠻳虚人老人皆可服阿胶马兜铃五灵脂桑皮炙甘草右为末每服一钱水一钟煎六分食后夜卧通口服当归散治男妇因打扑负重辛苦劳力伤损肺脏既损遇风寒则为咳𠻳或咯紫血宜此药去心肺之瘀血仍灸肺俞穴苏木生地黄当归大黄芍药等分为末每服四钱或水酒煎服亦可活血饮自裁得效方治怒气积血在胸脇咳𠻳年久不愈每咳则隠隠而痛滑石桃仁红花桔梗粉草瓜蒌丹皮茜根贝母柴胡香附麴水煎服体厚者加大黄穿山甲或作末以韮菜汁拌为丸服本事治十六般哮𠻳阿胶马兜铃炙甘草半夏人参杏仁右为末每服一大钱水一盏煎至七分临卧食后服随病看汤使为引心𠻳面赤或汗流加干葛煎肝𠻳眼泪出加乌梅一枚大米十四粒煎脾𠻳不思饮食或恶心一两时入姜二片煎胃𠻳吐逆酸水入蛤粉煎胆𠻳令人不睡加茯神五分茶清调下膈咳𠻳出痰如员块生姜汁调药嚥下劳𠻳入秦艽末煎血𠻳连顿不住当归末枣子同煎暴𠻳涕唾稠粘入乌梅生姜同煎产𠻳背胛痛甘草三寸黄蜡少许同煎气𠻳肚痛胀满入青皮去白同煎热𠻳夜甚蜜一匙葱白同煎哮𠻳喉如拽锯入半夏三枚同煎肾𠻳入黄蓍白饴糖同煎上件十六般𠻳依法煎服无不效验此方京都一家专治此疾因中官厚赂始得其方屡试有效本事刼痰方治痨𠻳及哮喘痰涌青黛辰砂雄黄明矾信石右俱为极细末淡豆豉一百粒汤浸去殻研如膏入药丸如梧子大临卧冷茶吞一丸琼珠散治咳𠻳不问逺近其效如神桑白皮五味子甘草陈皮粟殻右为末用冷蜜汤调服忌煎油腻酒咸酸等物润肺汤治上盛下虚脾肺湿热逺年近日气喘咳𠻳痰盛心胸气闷不思饮食或寒热徃来或感冒风寒喘𠻳气急五痨七伤吐血等症并皆治之知母紫苑山栀仁甘草麻黄荆芥马兜铃前胡赤芍桑白皮半夏赤茯苓杏仁黄芩如妇人加当归川芎生地黄牡丹皮此药制度每服一两四钱半用水二大钟生姜五片初感风寒加葱白三根久患咳𠻳加枣二枚不用葱白煎至一钟半去滓临睡候将身右卧用绢帛顶住右软肚次用竹筒缓缓吸药热服不言语唿唤切忌房劳妊娠咳𠻳马兜铃散治胎气壅塞咳𠻳喘息马兜铃桔梗人参甘草贝母橘红紫苏大腹皮桑皮五味每服六钱姜四片水煎服麻黄散妊娠外伤风冷痰逆咳𠻳不食麻黄橘红前胡半夏人参白朮枳殻贝母甘草每服六钱姜四片葱白五根枣二枚水煎服竹茹紫苑汤咳𠻳不止胎不安紫苑天冬桔梗甘草杏仁桑皮每服五钱竹茹一块水煎去渣入蜜半匙再煎二沸温服天门冬汤气逆咳𠻳天冬贝母人参甘草桑皮桔梗紫苏赤茯苓麻黄每服六钱姜四片水煎服喘门岐伯曰不得卧而息有音者是阳道之逆也足三阳者下行今逆上行故息有音也阳明者胃脉也胃者六府之海其气亦下行阳明逆不得从其道故不得卧也下经曰胃不和则卧不安又曰夫不得卧卧则喘者是水气之客也夫水者循津液而流也肾者水脏主津液主卧与喘也东垣曰肺胀膨膨而喘咳胸膈满壅盛而上奔者于随証用药方中多加五味子人参次之麦门冬又次之黄连少许如甚则交两手而瞀者真气大虚也若气短加黄蓍五味子人参气盛去五味子人参加黄芩荆芥穗冬月去荆芥穗加草荳蔲仁丹溪曰哮喘未发以扶正为要已发以攻邪为主阴虚自少腹下火起冲于上而喘者宜降心火补阴有阴虚挟痰喘者四物汤加枳殻半夏补阴降火上气喘而躁者为肺胀欲作风水症宜发汗则愈诸喘不止者用川椒目研极细一二钱生姜汤调下刼之气虚不用又法用萝卜子蒸为君皂角烧灰等分为末姜汁加炼蜜为丸小荳大每噙化五七十丸刼止之后因痰治痰因火治火气虚者用人参蜜炙黄栢麦冬地骨皮之类气实人因服参蓍过多而喘者用三抝汤喘甚者须用阿胶若久病气虚而发喘者宜阿胶人参五味补之新病气实而喘者宜桑白皮苦葶泻之凡喘正发时无痰将愈时却吐痰者乃痰于正发之时闭塞不通故喘甚当于其时开其痰路则喘易安也宜桔梗汤及枳殻瓜蒌实杏仁苏叶前胡等引出其痰候痰出喘退却调其虚实虚者补以参蓍归术实者泻以沈香滚痰丸之类是也肺虚则少气而喘经曰秋脉者肺也秋脉不及则喘唿吸少气而咳上气见血下闻病音治则人参五味门冬之属是也肺痺肺积则久喘而不已经云淫气喘息痺聚在肺又云肺痺者烦满喘而呕是肺痺而喘治法或表之或吐之使气宣通而愈也难经云肺之积名息贲在右脇下如杯久不已令人喘咳发肺治法则息贲丸是也胃喘则身热而烦经云胃为气逆又云犯贼风虚邪者阳受之阳受之则入六腑入六腑则身热不得卧上为喘唿又云阳明厥则喘而啘啘则恶人或喘而死者或喘而生者何也厥逆连脏则死连经则生是也启𤣥子註曰啘谓热内鬰而烦凡此胃喘治法加减白虎汤之类是也肾喘则呕咳经云少阴所谓呕咳上气喘者阴气在下阳气在上诸阳气浮无所依从故咳上气喘也东垣治以㵼白散是也凡喘不得卧其脉浮按之虚而濇者为阴虚去死不逺慎勿下之下之必死宜四物加童便竹沥青黛门冬五味枳殻苏叶服之东垣曰病机云诸痿喘呕皆属于上辨云伤寒家论喘呕以为火热者是明有余之邪中于外寒变而为热心火太旺攻肺故属于上又云膏粱之人奉养太过及过爱小儿亦能积热于上而为喘咳宜以甘寒之剂治之脉经又云肺盛有余则喘𠻳上气喘渴烦心胸满短气皆冲脉之火行于胸中而作系在下焦非属上也盖杂病不足之邪起于有余病机之邪自是标本病传饮食劳役喜怒不节水糓之寒热感则害人六府皆由中气不足其䐜胀腹满咳喘呕食皆以大甘辛热之剂治之立已今立热喘寒喘二方热用人参平肺散寒用参苏温肺汤三因论曰寸口阴脉实者肺实也肺必胀上气喘逆咽中塞如呕状自汗皆肺实之証右寸阴脉虚者肺虚也必咽干无津少气不足以息喘有寒有热有水病寒喘遇寒则发热喘发于夏而不发于冬水病者小便澁胸膈满闷脚微肿是也热喘宜蛤蚧丸寒喘宜煮肺散水病宜当中分冷热虚而冷者紫金丹实而热者防已丸戴元礼曰有痰喘有气急喘有胃虚喘有火炎上喘痰喘者一喘便有痰声气急喘者唿吸急促而无痰声有胃气虚喘者擡肩撷项喘而不休火炎上喘者乍进乍退得食则减食已则喘大槩胃中有实火膈上有稠痰得食入咽坠下稠痰喘则止稍久食已入胃反助其火痰再升上喘反大作俗不知此作胃虚治以燥热之药者以火济火也叶都督患此诸医作胃虚治之不愈后以导水丸利五六次而安又心法附录曰凡此証脉滑而手足温者生脉濇而四肢寒者死伤寒必上气急不得卧喉中有声或声不出以三抝汤华盖散九寳汤神秘汤皆可选用气不调而痰郁喘逆四磨汤或苏子降气汤若虚喘脉微色青黒四肢厥小便多以活人书五味子汤或四磨汤腹满脉沉实者为里实罗太无治一妇年踰五十身体肥盛因饮酒及潼乳过多腹胀喘满声闻舎外不得安卧大小便澁滞气口脉大两倍于人迎关脉沈缓而有力时值八月霖雨不止予思霖雨之湿饮食之热湿热大盛上攻于肺神气躁乱故为喘满邪气盛则实实者下之故制平气散以下之白牵牛青皮槟榔橘红大黄内经曰肺苦气上逆急食苦以泄之故以白牵牛苦寒泻气分湿热上攻喘满以为君陈皮青皮苦辛温平散肺中滞气为臣㯽榔辛温性沈重下痰降气大黄苦寒荡涤满实故以为使右为末每服三钱煎生姜汤一大盏调下无时一服减半再服喘愈只有胸膈不利烦热口干时时咳𠻳再与加减泻白散桑白皮地骨皮知母橘红青皮桔梗黄芩炙甘草每服五钱水二大盏煎至一盏去渣温服食后数服良愈华佗云盛则为喘减则为枯活人云发喘者气有余也凡看文字惟要㑹得本意盛而为喘者非肺气盛也言肺中之火盛也喘为气有余者亦非肺气有余也言肺中之火有余也故泻肺以苦寒之剂非泻肺也泻肺中之火实补肺也不可不知阴虚者补之丹溪治一人家丰好食厚味每年到四月九月内必发气喘擡肩吐痰脉沈涩而细数诸医用平肺之药数年不愈用人参生地黄膏和当归牛膝肉苁蓉枸杞子五味子知母黄栢天门冬𤣥参末为丸如梧子大每服百丸空心服以救肺虚又用阿魏黄连山查沈香牛黄辰砂胆星陈皮神麴煳为丸梧子大临卧姜汤下三四十丸以治厚味服讫复用琼玉膏一剂继服之而安东垣调中益气汤加减法如秋冬月胃脉四道为冲脉所逆并脇下少阳脉二道而反上行病名曰厥逆其証气上冲咽不得息而喘息有音不得卧加吴茱萸五分或一钱观厥气多少而用之如夏月有此証为大热也盖此証随四时为寒热温凉宜以酒黄连黄栢知母各等分为细末热汤丸如桐子大每服二百丸白汤送下空心服仍多饮热汤服毕少时便以美食压之使不得胃中停留直至下元以泻冲脉之邪也大抵治饮食劳倦所得之病乃虚劳七损症也当用温平甘多辛少之药是治其本也如时见寒热四时証也又将理不如法或酒食过多或食辛热寒冷之物作病或居大寒大热之处益其病或暂用大寒大热之药而取效此从权也不可以得效之故而久用之必致夭横矣平居则气和行动则气促而喘者亦冲脉之火予族兄六旬有余素有喘症或唾吐血痰平居时则不喘稍行动则气促喘急以黄栢知母滋肾丸空心酒服七八十丸其症大减此黄栢知母能泄冲脉之火者如此效也简易方治肺气喘𠻳马兜铃二两去殻取子秋石半两入碗内和匀慢火炒干甘草一两炙二味为末每一钱水一盏煎六分温呷之以药末含嚥津亦得肺气虚者宜补之本事方治咳喘气急以参一味为末鸡子清投新水调下一钱昔有二人同走一含人参一不含俱走三五里许其不含者大喘含者气息自如乃人参之力也仲景治火逆上气咽喉不利以麦门冬汤主之止其逆而下其气也麦冬半夏人参甘草粳米大枣右六味以水一斗二升煮取六升温服一升日三夜一许学士治一妇年五十余素有痰𠻳忽一日大喘痰出如泉身汗如油脉浮而洪似命絶之状予适在彼速用麦门冬四钱人参二钱五味子一钱五分煎服一帖喘定汗止三帖后痰亦渐少再与前方内加瓜蒌仁一钱五分白朮当归芍药黄芩各一钱服二十余帖而安此实麦冬五味人参之功也如自汗兼腹满脉沈实而喘者里实宜下之活人五味子汤治喘促脉伏而数者五味子人参麦冬杏仁橘红姜三片红枣三枚水煎服喘凡遇冬而发此寒包热也解表则热自除枳殻麻黄防风黄芩桔梗陈皮木通紫苏右分四帖水煎服之又方治寒包热而喘必用发散半夏枳殻桔梗黄芩紫苏麻黄杏仁甘草如天寒加桂枝东垣麻黄定喘汤小儿寒郁喘喉中鸣腹内响坚满鼻流清涕脉沈急而数麻黄草蔲益智仁甘草归身红花黄芩柴胡升麻神麴吴茱萸苏木全蝎右分二服水煎微微汗愈麻黄苍朮汤治秋暮冬月每夜连声𠻳不絶口喘至天明日髙方缓口苦两脇下痛卧而多惊筋挛肢节痛痰吐涎沫日晩呵欠不能饮食柴胡羌活苍朮麻黄防风甘草稍归尾黄芩炙甘草五味子草豆蔲黄蓍右分二帖水煎稍热服此二方发中外之寒七情气郁宜四磨汤以解之庶下其气而止其喘急也人参槟榔沈香天台乌药右四味各浓磨水取七分煎一二沸放温服加木香枳殻为六磨汤有苦寒者加丁香亦可衍义云乌药槟榔气稍走泄但不甚刚勐与沈香同磨作汤治胸中气膈甚当丹溪治一妇人发热气喘与解表药汗出而定因夜半食粥早喘再作心痞口干半夏枳实黄连白朮木通陈皮麻黄紫苏炙甘草加姜水煎服分气紫苏饮治脾胃不和洒淅恶寒气逆喘促五味子桑白皮茯苓炙甘草草果大腹皮陈皮桔梗紫苏姜三片水煎服东垣人参平肺散治心火刑肺传为肺痿咳𠻳喘呕痰涎壅盛胸膈痞闷咽嗌不利桑皮知母炙甘草地骨皮人参茯苓天冬青皮陈皮五味子如热甚加黄芩紫苏叶半夏各五分参苏温肺汤治形寒饮冷则伤肺喘烦心胸满短气不能宣畅人参肉桂甘草木香五味子陈皮半夏白朮桑皮紫苏茎叶茯苓每五七钱姜三片水煎服如冬寒月每服加不去节麻黄半分加味华盖散肺受风寒胸满声重苏子陈皮赤茯苓桑皮麻黄杏仁甘草姜三片枣二枚水煎服九寳汤欬而身热喘急恶寒麻黄薄荷陈皮肉桂紫苏杏仁甘草桑皮大腹皮加姜葱水煎服发时有痰吐出者宜化痰妇人大全千缗汤半夏皂角炙甘草生姜右用水一碗煮去半顿服一方不用甘草但用半夏末一两皂角去皮絃半两生姜七片同入纱袋中水三升煎至一盏五分以手揉洗取清汁分作三服连进之效咳逆上气时时浊唾但坐而不得卧者皂荚丸主之水气凌肺者宜彻之东垣神秘汤治病人不得眠眠则喘急水气逆行上乗于肺肺得水而浮使气不流通其脉沈大苏叶陈皮生姜桑皮人参茯苓木香右分二帖水煎服防已葶丸治肺气喘𠻳面目浮肿小便赤涩喘促不得卧汉防已木通贝母苦葶杏仁右为末枣肉膏为丸梧子大桑白皮汤下喘咳倚息不得卧仲景小青龙汤加石膏主之汚血凝滞胸膈者宜活之丹溪治卒上气喘鸣息急欲死者韮汁饮一升瘥葢韮汁能去胷中恶血滞气又方治上气咳𠻳胸膈妨闷气喘桃仁二两去皮尖以水一升研取汁和粳米二合煮粥食之东垣加味泻白散治阴气在下阳气在上咳呕喘促桑皮青皮茯苓甘草地骨皮陈皮五味人参每五七钱入粳米百粒水煎服清金汤治男妇不拘逺近肺气咳𠻳上气喘急喉中涎声胸满气逆坐卧不安饮食不下丹溪清金丹治食积痰喘哮𠻳因厚味而发者调气化痰丸快脾顺气化痰消食治久喘或作或止者半夏南星白矾皂角生姜右各一觔水煮南星无白㸃为度拣去皂角不用将生姜切作片同半夏南星晒干再加青皮橘红苏子萝卜子干葛杏仁神麴麦蘖山查香附子右各半觔净与前药合和一处为细末生姜汁浸饼打煳为丸桐子大每服五七十丸食后茶汤送下饮水多者宜渗利之仲景云病人饮水多必暴喘满以五苓散主之白术散治夏月饮冷酒生痰膈满而喘白朮茯苓黄苓半夏每服六七钱姜三片水煎调陈皮神麴末各一钱食后服开提之剂简易方治喘急桔梗一两半为末童便半升煎取四合去渣温服开阖之剂安肺散治痰𠻳不问新旧喘急气逆麻黄炙甘草御米殻右为末每五钱水一盏入乌梅一枚煎七分温服人参理肺散治喘𠻳不止麻黄川归木香御米殻人参杏仁每服六钱水煎服杂方保命集半夏丸伤风痰作喘逆兀兀欲吐恶心欲倒半夏槟榔雄黄右为末姜汁浸饼煳为丸梧子大每服五十丸姜汤下罗太无人参半夏丸化痰坠涎止𠻳定喘或风痰茶痰食痰一切痰逆呕吐厥头痛或风气偏正头风疼或壅头目昏眩耳聋鼻塞咽干胸膈不利人参茯苓南星薄荷半夏干姜白矾寒水石蛤粉藿香右为末水煳为丸梧子大每服三五十丸姜汤下日三服此方治久喘极效于未发时服之若已发时用沈香滚痰丸微下之累效孙兆视雷道矩病吐痰顷间已及一升喘咳不已面气郁黯精神不快兆乃与仲景葶大枣泻肺汤一服讫已觉胸中快利略无痰唾矣加味白虎汤治热痰喘𠻳火迫肺金白虎汤加瓜蒌仁枳殻黄苓神效双玉散治火痰喘𠻳痰涌如泉寒水石石膏等分为末人参汤下三钱罗太无真应散逺年喘急不能卧百药不效者白石英用官局欵冬花散二钱入前末二钱再加桑白皮二寸生姜三片枣子一枚水一盏半煎七分通口服其猪肚亦可食只不得用酱椒醋盐姜等调和官局欵冬散欵冬花贝母知母桑叶杏仁半夏阿胶甘草麻黄为末陈皮汤治痰喘橘红明矾炙甘草半夏右为末每服二钱米汤下杏苏饮治上气喘𠻳浮肿杏仁苏叶五味子大腹皮乌梅肉紫苑炙甘草橘红麻黄桑皮阿胶桔梗姜三片水煎服玉华散咳𠻳上喘清肺利膈甜葶桑皮半夏贝母天冬马兜铃杏仁紫苑百合人参百部甘草定喘膏一两麻油二两蜜半两生姜自然汁紫苑麻黄及杏仁桔梗细辛斟酌入更加半夏与人参慢火熬来成黒漆临睡之时三两匙觉来定喘无踪迹定喘治上气喘满倚息不能卧杏仁桃仁桑皮人参姜枣水煎服二竒方治水气发喘杏仁煎治喘𠻳杏仁胡桃肉等分研为膏入炼蜜少许丸如弹子大每嚼一二丸姜汤下又方治气虚喘𠻳极效人参胡桃肉姜五片水煎服又方用胡桃肉三枚生姜三片临卧嚼下毕饮汤三两呷再嚼桃姜如前即就枕勿行动效甚又方肺热胸满痰𠻳瓜蒌仁半夏二味和匀生姜自然汁打面煳为丸如梧子大每服五十丸姜汤下又方治诸喘麻黄杏仁甘草细茶石膏水煎服定喘竒方治稠痰壅盛体肥实而喘者广橘红明矾半夏杏仁瓜蒌仁皂角炙甘草黄芩右为末饼用淡姜汤打煳为丸菉荳大每食后白汤下一钱日二次服三五日大便下稠痰而愈治热𠻳喘咳不已苦葶苈知母贝母杏仁右为末炼蜜丸梧子大食后临卧桑白皮汤下五七十丸治喘哮贝母一两香附二两为末食后茶调下二钱忌盐油煎煿不拘水哮醎哮并效刼喘方牛黄散治热痰暴喘欲死者白牵牛大黄蜜水下二钱又方萝卜子皂角姜汁和蜜丸梧子大每服五十丸白汤下治喘用古文钱七个盐梅七个水一盏同浸二宿每服一呷空心良久吐出恶痰而效子和稀涎㪚治痰喘气逆下气化痰甚速气短气促少气短气而息促似喘非喘也少气者气少不足以言也素问云三阳絶三阴微是为少气怯然少气者是水道不行形气消索也言而微终日乃复言者此夺气也纲目云治此少气盖生脉散独参汤之属为愈也一阳发病少气善咳善泄运气言少气有二一曰火热经云火郁之发民病少气又云少阴之复少气骨痿又云少阳之复少气脉痿治以诸寒是也二曰风湿经云太阳司天之政四之气风湿交争风化为雨民病大热少气是也喘与短气辨成无已曰短气者气急而不能相续者是也似喘而非喘若有喘上冲而实非气上冲也夫喘者张口擡肩捶身滚肚谓之喘也气上冲者腹里时时气上冲也所谓短气者唿吸虽数而不能相续似喘而不揺肩似呻吟而无痛者此短气也经所言短气者衆实为难辨愚师莫识悞者多矣要识短气之真者气急而短促谓之气短者是也脉经曰寸口脉沈胸中短气生生子曰短气少气治法亦有异也短气仍有虚有实治法有补有泻少气则纯不足也治惟有补而已仲景曰阳脉微而紧紧则为寒微则为虚微紧相搏则为短气又曰胸痺气中气寒短气茯苓杏仁甘草汤主之橘枳姜汤亦主之胸痺喘息咳唾胸背痛短气括蒌薤白半夏汤主之夫短气有微饮当从小便去之芩桂术甘汤肾气丸亦主之欵花补肺汤治咳𠻳短气又曰短气皆属饮苓桂朮甘汤是其一法也金柜云咳逆倚息短气不得卧其形如肿谓之支饮又曰支饮亦喘而不得卧加短气其脉平也又云膈上有留饮其人气短而渴四肢歴节痛脉沈者有留饮又云肺饮不弦但苦喘短气其治法危急者小青龙汤胀满者厚朴大黄汤冒眩者苓桂术甘汤及泽泻汤不得息葶大枣汤吐下不愈者木防已汤之类是也东垣曰胸满少气短气者肺主诸气五脏之气皆不足而阳道不行也气短小便利者四君子汤中去茯苓加黄蓍以补之如腹中气不转者加甘草一半肺气短促或不足者加人参白芍药中焦用白芍药则脾中阳升使肝胆之邪不得犯之如衣薄而短气则添衣于无风处居止气仍尚短则以热汤一碗薫其口鼻则不短也如衣厚于不通风处居止而气短则宜减衣摩揩汗孔令合于漫风处居止如久居髙屋天寒阴湿所遏令气短者亦如前法薫之如居周宻小屋或大热而处寒凉气短则就风日凡气短皆宜食滋味汤饮令胃气调和仲景曰平人无寒热短气不足以息者实也孙尚正元散治气不接续兼治滑泄及小便数王丞相服之有效莪术一两金铃子去核二钱半右件为末入硼砂一钱炼过研末和匀每服二钱盐汤或温酒空心调服苓桂朮甘汤治痰饮短气产后喘产后喘乃急症极危多死郭氏谓此名孤阳絶阴为难治因所下过多荣血暴竭衞气无主独聚肺中故令喘促喉中气急也治此症用独参汤为妙陈无择云宜大料芎归汤若恶露不快散血停凝上薫于肺亦令喘急但服夺命丹血去喘自定血没散产后败血沖心胷满上喘命在须臾真血竭没药等分为末每服二钱用童便好酒煎一大沸温调下方产时进一服上床良久再服其恶血自循经下行更不上沖免生百病参苏饮产后血入于肺面赤发喘欲死者人参苏木右以水二碗将苏木煎至一碗去渣调人参末随时加减服神效若因忧怒性气抑郁而发喘者以小调经散用桑皮杏仁煎汤调服旋覆花汤产后伤风寒咳喘𠻳痰涎壅盛坐卧不宁旋覆花赤芍药荆芥穗半夏麴五味子麻黄茯苓杏仁甘草前胡姜五片枣二枚水煎服一妇孕时足肿七月初旬产后二日洗浴即气喘但坐不得卧者五个月恶风得暖稍寛两关脉动尺寸皆虚百药不效牡丹皮桃仁桂枝茯苓干姜枳实厚朴桑皮紫苏五味瓜蒌仁煎汤服之即寛二三服得卧其痰如失葢作汚血感寒治之也若伤醎冷饮食而喘者宜见睍丸姜黄三稜荜澄茄陈皮良姜人参莪术右等分为末萝卜水煮烂研细将汁煮面煳为丸梧子大萝卜子汤下小调经散产后四肢浮肿者败血循经流入四肢淫留日久腐烂如水故令四肢肿面色黄宜服此血行肿消则愈没药琥珀桂心芍药当归细辛麝香右为末每服五分姜汁酒调服之哮丹溪曰哮喘必用薄滋味专主于痰宜大吐不用凉药须常带表散此寒包热也亦有虚而不可吐者哮喘遇冷则发者有二其一属中外皆寒者治法乃东垣参苏温肺汤调中益气加吴茱萸汤及紫金丹刼寒痰者是也其二属寒包热治法乃仲景趂未寒之时先用大承气汤下其热至冬寒时无热可包哮自不发是也食积痰壅哮喘咳𠻳清金丹遇厚味发者用之萝卜子猪牙皂角用生姜汁浸蒸餠丸如小菉荳大每服三五十丸嚥下刼痰以姜汁炼蜜如梧子大每服七八十丸噙下止之逺年近日哮喘痰𠻳蝉退轻粉马兜铃五灵脂雄黄杏仁砒淡豆豉右为末用生姜葶自然汁合轻粉诸药为丸小弹子大每服一丸细嚼临睡生姜汤下治齁𠻳苏子麻黄欵花桑叶半夏杏仁甘草白果水三钟不用姜煎二钟徐徐频服一方用糯米泔水磨茶子滴入鼻中令吸入口内服之口中横咬竹管一个片时间则涎自鼻口中流出如绵当日立愈二次絶根治水咻芫花大水上浮浡大米粉右三味搜为粿清水煮熟恣意食之又方青皮半开者入芭荳一粒鐡线缚定烧存性为末姜汁并酒各一呷同调服过口便定定喘汤白菓麻黄欵冬花桑皮法制半夏甘草苏子杏仁黄芩右用水三钟煎二钟分二服不用姜不拘时徐徐服诗曰诸病原来有药方惟愁齁喘最难当麻黄桑杏㝷苏子白菓冬花更又良甘草黄芩同半夏水煎百沸不须姜病人遇此仙丹药服后方知定喘汤金陵有一浦舎用此方专治齁疾无不取效此其真方也压掌散治男妇哮喘痰𠻳麻黄炙甘草白菓水煎临卧服二黄丸济生方治停痰在胃喘息不通唿吸欲絶好雌黄雄黄研极细末熔黄蜡为丸弹子大每服一丸于半夜时煮糯米粥乗热以药投入粥内搅转和粥吃善悲内经云在脏为肺在志为悲又云精气并于肺则悲是也肺虚补母仲景云妇人脏躁喜悲伤欲哭象如神灵所附数欠伸甘麦大枣汤主之甘草小麦大枣水六升煮三升分三服亦补脾气许学士治一妇人数次无故悲泣不止或谓之有祟祈禳请祷备至终不应予忽忆金柜有一証云妇人脏躁悲伤欲哭象如鬼神灵数欠伸者宜甘麦大枣汤予急令治药尽剂而愈古人识病制方种种絶妙如此运气云悲証皆属寒水攻心经云火不及则伏明伏明之纪其病昏惑悲忘从水化也又云太阳司天寒气下临心气上从喜悲数欠又云太阳司天寒淫所胜善悲时眩仆又云太阳之复甚则入心善忘善悲治以诸热是也姙娠善悲纲目述管先生治一姙娠四五箇月脏躁悲伤遇昼则惨感泪下数欠象若神灵如有所凭医与巫皆无益与仲景大枣汤一投而愈肺痿论曰寸口脉数其人病咳口中反有浊唾涎沫出何也师曰此为肺痿之病何从得之师曰病热在上焦因欬为肺痿或从汗出或从呕吐或从痟渴小便利数或从便难被快药下重亾津液故得肺痿又寸口脉不出而反发汗阳脉早索阴脉不涩三焦踟蹰入而不出阴脉不涩身体反冷其内反烦多唾脣燥小便反难此为肺痿伤于津液便如烂瓜下如豚脑但坐发汗故也其病欲欬不得欬欬出干沫久久小便不利其脉平弱肺痿吐涎沫而不咳者其人不渴必遗溺小便数所以然者上虚不能制下故也此为肺中冷必眩师曰肺痿欬唾咽燥欲饮者自愈自张口者短气也王海藏曰此証初得可治久则难愈何者上枯水之源下竭水之本也又曰寸口脉虚小者为肺痿热之所过初结为脓始萌可救微发渇者欲愈又曰凡伤风伤寒后咳𠻳唾血者此肺虚也若不治恐乗虚而成肺痿当以小柴胡去人参大枣生姜加干姜五味子又曰肺痿肺痈其皮如麸糠有胃脘成痈其皮紧如甲错有肠痈裹大脓血于肠胃之间又经云阳明司天唾出白血者其状浅红如肺色故曰白血又曰无汗恶寒脉浮紧得自伤寒法从麻黄有汗恶热脉沈实得自伤酒法从葛根生生子曰痿干瘪也即早发还先痿之痿甘草干姜汤温脏治肺痿多涎唾小便数肺中冷必眩不渴不咳上虚下不能制溲甘草干姜水三升煮取一升半分温日二服集验肘后有大枣十二枚甘草汤治肺痿涎唾多出血心中温温液液方甘草二两水三升煎取一升半分三服生姜甘草汤治肺痿欬唾涎沫不止咽燥而渴生姜甘草人参大枣右水七升煮取三升分三服桂枝皂荚汤治肺痿吐涎沫不止桂枝生姜甘草皂荚大枣水七升煮取三升分三服千金方麻黄汤治肺胀咳而上气咽燥而喘脉浮心下有水麻黄芍药生姜细辛桂心半夏五味子石膏水一斗先煮麻黄去上沫内诸药煮取三升强壮服一升羸者减之日三服知母茯苓汤肺痿喘𠻳不已徃来寒热自汗茯苓炙甘草知母五味子人参薄荷半夏柴胡白术欵花桔梗麦冬黄芩川芎阿胶右每服一两姜三片水煎服久痨咳𠻳肺痿见血知母贝母天冬麦冬欵花川归地黄苡仁杏仁天花粉桔梗甘草马兜铃紫苑阿胶白蜡姜三片枣一枚水煎连进三服立愈人参平肺散治心火尅肺传为肺痿咳𠻳喘呕痰涎壅盛胸膈痞满咽嗌不利橘红甘草地骨皮茯苓青皮苏叶半夏桑白皮知母人参天门冬有热加黄芩五味子每服五钱姜三片水煎服或为末姜汁丸如弹子大噙化亦可人参欵花膏脾胃虚寒久𠻳不已咽膈满闷咳𠻳痰涎呕逆恶心腹脇满胀腰背伤痛或虚劳冷𠻳及逺年近日一切咳𠻳诸药不効欲成肺痿欵花人参五味子紫苑桑白皮右为末炼蜜丸芡实大每食后细嚼一丸淡姜汤下噙化亦可肺痈孙真人曰病欬唾脓血其脉数实者属肺痈虚者属肺痿欬而口中自有津液舌上胎滑此为浮寒非肺痿若口中辟辟燥欬即胸中隠隠痛脉反滑而数此为肺痈也问曰病者欬逆师脉之何以知为肺痈当有脓血吐之则死后竟吐脓死其脉何类何以引之师曰寸口脉微而数微则为风数则为热微则汗出数则恶寒风中于衞唿气不入热过于营吸而不出风伤皮毛热伤血脉风舎于肺其人则咳口干喘满咽燥不渴多唾浊沫时时振寒热之所过血为凝滞蓄结痈脓吐如米粥始萌可救脓已成则难治寸口脉数趺阳脉紧寒热相搏故振寒而咳趺阳脉浮缓胃气如经此为肺痈师曰振寒发热寸口脉滑而数其人饮食起居如故此为痈肿病医反不知而以伤寒治之不应愈也何以知有脓脓之所在何以别知其处师曰假令脓在胸中者为肺痈其脉数欬唾有脓血设脓未成其脉自紧数紧去但数脓为已成也生生子曰按金柜要略脉经元戎论肺痿肺痈皆无分别治亦相须以其俱为肺病也愚歴见今之病此者亦稍有分别不能不为之辩也肺痿近于虚怯故王海藏援内经劳风论証入之谓上枯水之源下竭水之本也何言乎内经五痿论皆以肺热叶焦为本故今之病肺痿者多干咳声哑无力缘肺主声肺为火烁惫剧枯痿干瘪故声不充发也虚怯者多有之肺痈虽亦为肺热所致多有因于外感因于酒热故间有吐尽脓血而愈者有泻肺而愈者今分肺痿肺痈为二门祖千金也王海藏曰寸口脉实大为肺痈血为凝滞化为五色脉数为弱脓成难已不渴者难治黄昏汤治欬有微热烦满胸心甲错是为肺痈者方黄昏手掌大一片是合昏皮也㕮咀以水三升煮取一升分二服又方薏苡仁瓜瓣桃仁苇茎右四味内苇汁中煮取二升服一升当有所见吐脓血王海藏加味葶大枣泻肺汤治脉紧数则脓已成喘而不得卧葶右件杵成丸以水三升煮大枣二十个取二升去渣内麻黄五味子各两半取清饮顿服令三日服一剂瘥又一法治一切欬唾脓血久欬及出不止好酥三十觔三遍炼停取凝成膏醍醐服二合日三服瘥如圣丸治风热毒气上攻咽喉痛痺肿塞妨闷及肺痈喷𠻳脓血胸满振寒咽干不渴时出浊沫气息腥臭久久咯脓状如米粥龙脑牛黄桔梗甘草右为细末炼蜜丸每两作二十丸每服一丸噙化𠻳药青龙散石膏朴硝甘草青黛右为细末每服二三钱煎薄荷汤㸃热𠻳冷吐衍义蛤蚧散治肺虚欬久成疮吐脓血犀角羊角鹿角阿胶蛤蚧搜脓散治诸疮脓汁不絶腐尽黄蓍白芍药香白芷右为末干上患处上用膏药敷贴一日一换海藏云此方虽云治疮吐脓血久不尽者亦宜用此药作汤散煎调服之又宜煳为丸桐子大白汤下三五十丸或干糁细末嚥津大妙钱氏如圣散桔梗甘草阿胶煎甘桔取清内胶化服黄蓍鼈甲散治虚劳客热肌肉消瘦四肢倦怠五心烦热口燥咽干颊赤心忪日晩潮热夜有盗汗胸脇不利饮食多渴咳唾稠粘时有脓血知母桑白皮黄蓍甘草赤芍药紫苑秦芁白茯苓生地黄柴胡地骨皮肉桂人参苦桔梗鼈甲天门冬半夏右为粗末每服二大钱水一盏煎至七分去渣温服食后海藏云此方内阙黄蓍疑黄芩是黄蓍也然内有黄芩有小柴胡今治虚热妙为有盗汗亦无妨也兼加知母地骨皮赤芍药即钱氏地骨皮散也治盗汗亦妙内有桂本治发热恶寒即柴胡加桂也天门冬人参地黄即三才也秦芁柴胡甘草鼈甲芍药即黄龙汤也紫苑桔梗甘草即紫苑散也桂芍黄耆甘草即黄蓍建中汤也又云此方治本无伤寒风而得孙真人治唾脓血用麻黄升麻之类及青龙汤之类亦从伤寒而得也内多五味子皆祖仲景法无论伤寒伤风皆可加五味子又云桔梗一味有辛有苦辛以散之苦以泄之当如上下之意朱砂膏镇心神解热除烦唾血等证朱砂珍珠末生犀角人参玳瑁末甘草金箔轻粉苏合油牛黄麝香龙脑南鹏砂琥珀逺志羊角赤茯苓安息香右为细末入研药极细炼蜜丸苏合油和诸药为锭子更以金箔为衣每两作五锭每服一皂角子大噙化人参汤下亦得并阿胶丸相杂服尤胜至寳丹定肺散知母贝母人参枯矾乌梅肉御米殻白朮为细末水煎生姜汤㸃亦得蜜丸弹子大噙化亦得定肺丸欵冬花紫苑知母贝母人参甘草桑白皮御米殻麦门冬百部马兜铃五味子乌梅肉右为细末炼蜜丸弹子大噙化一丸古方紫苑散紫苑欵冬花百部右为细末乌梅汤㸃服生姜亦得如欬加五味子喘加杏仁渇加乌梅气逆加陈皮头痛加细辛三钱甘草二钱气脱者加御米殻蜜炒粗末水煎増损防风通圣散治鼻塞不通肺气不利桔梗桑白皮紫苑鼠粘子荆芥穗甘草右为粗末防风通圣散各一半和匀每服四钱水一盏半生姜五片煎至七分去渣温服食后葶苈大枣㵼肺汤肺痈胸满胀一身面目浮肿鼻塞清涕出不闻香臭酸辛欬逆上气喘鸣廹塞先服小青龙汤一帖葶苈大枣先以水三升煮枣取二升去枣入葶苈煮取一升服外台桔梗白散欬而胸满振寒脉数咽干不渴时出浊唾腥臭久久吐脓如米粥者为肺痈桔梗贝母巴荳右三味为散壮人服五分弱者减之病在膈上吐脓血膈下者泻出若下多不止者饮冷水一杯欬而胸满振寒脉数咽干不渴时出浊唾腥臭久久吐脓如米粥者为肺痈桔梗汤主之亦治血痺桔梗甘草右二味以水三升煮取一升分温再服则吐出脓血而愈也欬逆上气时时浊唾但坐不得卧皂荚丸主之皂荚为细末蜜丸梧子大以枣膏和汤服三丸日三夜一孙真人治肺痈吐脓血用甘桔汤二十余条加减生甘草一两桔梗二两水煎服咳逆气者加陈皮咳𠻳者加知母贝母欬而渴者加五味吐脓血者加紫苑肺痿者加阿胶面目肿者加茯苓呕者加生姜半夏少气者加人参麦冬肤疼者加黄蓍目赤者加栀子黄连咽痛者加鼠粘子竹茹声不出者加半夏桂枝疫毒头肿者䑕粘子大黄硝胸痛膈不利者加枳殻心胸痞者加枳实不得眠者加栀子发狂者加防风荆芥酒毒者加葛根陈皮桔梗汤治肺痈心胸气壅咳𠻳脓血心神烦闷咽干多渴两脚肿浮小便赤黄大便多澁桔梗贝母当归瓜蒌仁枳殻苡仁桑皮防已甘草节杏仁百合黄蓍分二服姜三片水煎温服大便秘加大黄小便秘加木通升麻汤肺痈吐脓血作臭气升麻苦梗苡仁地榆黄芩牡丹皮芍药甘草分二服水煎食后温服紫苑汤治咳𠻳唾中有脓血虚劳痈痿人参紫苑知母桔梗甘草五味子茯苓阿胶贝母姜三片水煎服排脓散肺痈吐脓以此排脓补肺黄蓍水二钟煎一钟食后温服枣膏丸肺积在右脇下如杯发为痈陈皮苦梗葶苈各等分枣肉捣为丸梧子大每服五十丸米饮下消脓饮肺有痈脓腥气上冲呕而咳𠻳天南星半夏知母贝母生地阿胶川芎甘草桑皮防风射干桔梗天冬薄荷杏仁白芷紫苏白芨乌梅各等分每服七钱姜三片水煎服赤水元珠卷七赤水元珠卷八钦定四库全书赤水元珠卷八明孙一奎撰疟门内经黄帝问曰夫痎疟皆生于风其蓄作有时者何也岐伯曰疟之始发也先起于毫毛伸欠乃作寒慄鼓颔腰嵴俱痛寒去则内外皆热头痛如破渴欲饮冷帝曰何气使然愿闻其道岐伯对曰隂阳上下交争虚实更作隂阳相移也阳并于隂则隂实而阳虚阳明虚则寒慄鼓颔也巨阳虚则腰背头项痛三阳俱虚则隂气胜隂气胜则骨寒而痛寒生于内故中外皆寒阳盛则外热隂虚则内热内外皆热则喘而渴故饮冷也此皆得之夏伤暑热气盛藏于皮肤之内肠胃之外此营气之所舍也此令人汗空疎腠理开因得秋气汗出遇风及得之以浴水气舍于皮肤之内与衞气并居衞气者昼日行于阳夜行于隂此气得阳而外出得隂而内薄内外相薄是以日作帝曰其间日而作者何也岐伯曰其气之舍深内薄于隂阳气独发隂邪内着隂与阳争不得出是以间日而作也帝曰善其作日晏与日早者何气使然也岐伯曰邪气客于风府循膂而下衞气一日一夜大㑹于风府其明日日下一节故其作也晏此先客于嵴背也每至于风府则腠理开腠理开则邪气入邪气入则病作以此作日稍晏也其出于风府日下一节二十五日下至骶骨二十六日入于嵴内注于伏膂之脉其气上行九日出于缺盆之中其气日髙故作日益早也其间日发者由邪气内薄于五脏横连募原也其道逺其气深其行迟不能与衞气俱行不得皆出故间日乃作也帝曰夫子言衞气每至于风府腠理乃发发则邪气入入则病作今卫气日下一节其气之始发也不当风府其日作者奈何岐伯曰此邪气客于头项循膂而下者也故虚实不同邪中异所则不当其风府也故邪中于头项者气至头项而病中于背者气至背而病中于腰嵴者气至腰嵴而病中于手足者气至手足而病衞气之所在与邪气相合则病作故风无常府衞气之发必开其腠理邪气之所舎则其府也帝曰疟先寒而后热者何也岐伯曰夏伤于大暑其汗大出腠理开发因遇夏气凄怆之水寒藏于腠理皮肤之中秋伤于风则病成矣夫寒者隂气也风者阳气也先伤于寒而后伤于风故先寒而后热也病以时作名曰寒疟帝曰先热而后寒者何也此先伤于风而后伤于寒故先热而后寒也亦以时作名曰温疟帝曰夫病温疟与寒疟而皆安舎舎于何藏岐伯曰温疟得之冬伤于风寒气藏于骨髓之中至春则阳气大发邪气不能自出因遇大暑脑髓烁肌肉消腠理发洩或有所用力邪气与汗皆出此病藏于肾其气先从内出之于外者也如是者阴虚而阳盛阳盛则热矣衰则气复反入入则阳虚阳虚则寒矣故先热而后寒名曰温疟其但热不寒者阴气先絶阳气独发则少气烦寃手足热而欲呕名曰瘅疟帝曰瘅疟何如岐伯曰瘅疟者肺素有热气盛于身厥逆上冲中气实而不外泄因有所用力腠理开风寒舎于皮肤之内分肉之间而发发则阳气盛阳气盛而不衰则病矣其气不及于隂故但热而不寒气内藏于心而外舎于分肉之间令人消烁肌肉故名曰瘅疟帝曰疟未发其应何如岐伯曰疟气者必更盛更虚当气之所在也病在阳则热而脉躁在阴则寒而脉静极则阴阳俱衰衞气相离故病得休衞气集则复病也衞与邪相并则病作与邪相离则病休其并于阴则寒并于阳则热离于阴则寒已离于阳则热已至次日又集而并合则复病也帝曰时有间二日或至数日或渴或不渴其故何也岐伯曰其间日发者邪气与衞气客于六府而有时相失不能相得故休数日乃作也疟者阴阳更胜也或甚或不甚故或渴或不渴帝曰夫经言有余者泻之不足者补之今热为有余寒为不足夫疟者之寒汤火不能温也及其热氷水不能寒也此皆有余不足之类当此之时良工不能止必须其自衰乃刺之其故何也愿闻其说岐伯曰经言无刺熇熇之热无刺浑浑之脉无刺漉漉之汗故为其病逆未可治也夫疟之始发也阳气并于阴当是之时阳虚而隂盛外无气故先寒慄也阴气逆极则复出之阳阳与阴复并于外则阴虚而阳实故先热而渴夫疟气者并于阳则阳胜并于阴则阴胜阴胜则寒阳胜则热疟者风寒之不常也病极则复至病之热也如火之热如风雨不可当也故经言曰方其盛时必毁因其衰也事必大昌此之谓也夫疟之未发也阴未并阳阳未并阴因而调之眞气得安邪气乃亡故工不能治其已发为其气逆也帝曰善攻之奈何早晏何如岐伯曰疟之且发也阴阳之且移也必从四末始也阳已伤阴从之故先其时坚束其处令邪气不得入阴气不得出审候见之在孙络盛坚而血者皆取之此真徃而未得并者也保命集云夏伤于暑秋必痎疟葢伤之浅也近而暴伤之重也逺而深痎疟者久疟也是知夏伤于暑湿热闭藏而不能发洩于外邪气内行至秋而发为疟也初不知何经受病随其受而取之有中三阳者有中三阴者大抵经中邪气其症各殊同伤寒论之也故内经曰五脏皆有疟其治各别太阳经者谓之风疟治多汗之在阳明经者谓之热疟治多下之在少阳经者谓之风热疟治多和之此三阳受病皆谓之暴疟也发在夏至后处暑前者此乃伤之浅者近而暴也在阴经者则不分三经皆谓之温疟宜以太阴经论之其发处暑后冬至前者此乃伤之重者逺而深也痎疟者老疟也故谓之久疟丹溪云风暑之疟当发汗夏月多在风凉处歇遂闭其汗而不泄故也恶饮食者必自饮食上得之无汗者要有汗发散为主带补有汗者要无汗扶正气为主带散邪疟病感虚者须以人参白术一二帖托住其气不使下陷后使他药内伤挟外邪同发必内生痰外以汗解散二陈汤加柴胡黄芩常山草菓煎服久疟不得汗者二陈汤加槟榔倍加苍朮一方加柴胡葛根川芎一补一发不可直截老疟系风暑入于阴分用血药引出阳分则散当以当归红花黄栢川芎白朮苍朮甘草白芷水煎露一宿空心服按疟在隂分须彻起阳分者即格致论中云脏传出至府乱而失期也又当因其汗之多寡而为补养升发之下陷谓阳气下陷入阴血中无汗要有汗多用川芎葛根苍朮升麻柴胡之属此丹溪治疟之微旨也心法附余曰世用砒霜等毒药截疟差悞甚矣且俗名脾寒此因名而迷其实也苟因饮食所伤而得亦未必全是寒况其他乎在阳分者易治阴分者难治疟毋必用毒药消之行气消坚为主脉诀举要曰疟脉自弦弦数多热弦迟多寒随时变迁心法附录曰有病久脉极虚微而无力似乎不弦然而必于虚微之中见弦但不搏手耳细察可见也生生子曰世俗皆视疟为小病不分外感内伤劳倦虚弱在阳在阴之旨率以砒丹常山等毒剂刼之或以草药尝之又或指为鬼祟而以符水巫呪禁之禀受厚邪轻者偶中侥倖禀弱邪重者愈刼而愈陷矣于是迁延歳月咳嗽潮热饮食减少每每变虚怯之候不思经曰邪之所凑其气必虚轻病重治必成重病都缘不能脱俗故耳良可悲夫桂枝羗活汤处暑前后头痛项强脉浮恶风有汗桂枝羗活防风甘草各等分为粗末每服五钱水一盏半煎至一盏迎发日温服吐者加半夏麴麻黄羗活汤头痛项强脉浮恶风无汗麻黄羗活防风甘草各等分煎法如前如吐加半夏麴等分白芷汤治疟身热目疼热多寒少脉长睡卧不安先以大柴胡汤下之微利为度如下后微邪未尽者以此汤尽之白芷知母石膏服法如前桂枝石膏汤隔日一发先寒后热寒少热多桂枝石膏知母黄芩右分作三服间日者邪气所舎深也如外邪已罢内邪未已再下之从夘至午发者宜大柴胡汤下之从午至酉者知邪在内也宜大承气汤下之从酉至子或至寅发者知邪在血宜桃仁承气汤下之前项下药微利为度再以小柴胡汤彻其微邪之气桂枝芍药汤寒热大作不拘先后此太阳阳明合病也谓之大争寒热作则必战动经曰热胜则动也发热则必汗泄经云汗出不愈知为热也阳盛隂虚之症治当内实外虚不治恐久而传入阴经也宜桂枝芍药汤主之桂枝黄芩知母芍药石膏右服七钱水煎服如服前药而寒热转大者知太阳阳明少阳合病也宜桂枝黄芩汤以和之桂枝黄芩汤治三阳合病甘草石膏知母桂枝柴胡黄芩人参半夏右水煎服服后如外邪已罢内邪未已用大柴胡大承气等汤下之麻黄黄芩汤治夜发者桃仁承气汤亦治夜发者麻黄甘草桃仁黄芩桂服法同前桃仁味苦甘辛肝为血海血受邪则肝气燥经云肝苦急急食甘以缓之故桃仁散血缓肝谓邪气深逺而入血故夜发乃阴经有邪此发散血中风寒之剂麻黄桂枝桃仁乃太阳经血药非三阴经药也生生子曰已上皆刘守真分经治疗法也与内经之旨皆相符合明其邪自外而来故治同伤寒也予验今之所发者除伤风所发外亦有多挟内伤者或从饮食所得或从劳倦所得此必先有所感而邪气潜伏今为新伤所启发也虽涉内伤而头疼寒热口渴等症亦不出前数法外矣予每用所挟症之药加于前各经治方之内错综治之亦不失古人意也故所向輙有功济世方治先热后寒者以小柴胡汤先寒后热者小柴胡加桂枝汤多热但热者白虎加桂枝汤多寒但寒者柴胡姜桂汤按此亦前分经法也但此以寒热多少定治然寒多而但寒不热脉洪实或滑多有热极而似水者为有余治当下之若便以桂枝投之悞也如或多热而但有热者脉虚大或微弱当作虚治若便以白虎汤投之悞也故必须细心体认详之以脉而以寒热多少𠫭治庶为穏当仲景白虎加桂枝汤治朝发暮解暮发朝解其脉如平但热无寒骨节疼烦便难此治温疟知母甘草石膏粳米桂枝水煎服出汗愈柴胡桂姜汤治徃来寒热胷膈疼小便不利呕而不渴治疟寒多热少或寒不热柴胡桂枝干姜括蒌根黄芩甘草牡蛎水煎服初服微烦再服得汗便愈柴胡去半夏加括蒌汤治疟病后渴者亦治劳疟柴胡人参黄芩括蒌根生姜大枣甘草水煎服一日两三服效局方双解饮子治疟疾辟瘴气神效食疟尤佳肉荳䓻草荳蔲粉草厚朴生姜右水煎空心服人参养胃汤治饮食伤脾治寒多而热少者胸膈痞闷不思饮食寒多者加姜桂热多者加黄芩黄连柴胡清脾饮治瘅疟脉来弦数或但热不寒或热多寒少口苦咽干小便赤涩青皮厚朴白朮半夏黄芩草菓仁柴胡茯苓甘草各等分右每服七八钱姜五片不拘时服草菓饮治内伤饮食作疟胸腹饱闷草菓苍朮厚朴陈皮半夏甘草乌梅姜枣同煎寒多者加干姜附子热多者只加柴胡瘴疟加槟榔柴苓汤寒热汗后或大便作泻三圣饮治胸膈饱闷口渴热多寒少苍朮枳殻知母水煎服四圣饮治久疟何首乌白芷青皮陈皮水煎空心服良方四将军饮治疟作仆厥不知人手足俱冷此虽一时救急之方用之有验大附子诃子陈皮甘草分作四服水一钟半姜七片枣七枚煎折一半热灌下立甦方广云疟疾发作而僵仆不省人事者盖由顽痰胶固于中营衞不行故也所以中风中暑而卒倒不省人事亦由痰之所致也附子性大热走而不守本是治寒湿之药今疟僵仆而用之以其性能开散顽痰营衞流通故耳乃是刼剂不得已而用之也澹寮露姜饮胃中痰饮为疟生姜四两捣汁露一宿空心冷服大治脾胃聚痰发为寒热方广云生姜自然汁凡中风中暑中气干霍乱一应卒暴之疾与童便同用立可解散盖生姜能开痰童便能降火故也截疟温脾饮治脾虚痰涎上涌疟发作则吐神效白朮生姜水煎空心服生生子曰按此亦丹溪白朮丸意也彼以白朮一味久服得汗乃愈此以生姜佐之故取汗速而效亦速也以上五方皆禁方王节斋治疟活套柴胡白朮苍朮陈皮粉草干葛若一日一发及午前发者邪在阳分加枯黄芩茯苓半夏热甚头疼再加川芎软石膏口渴加石膏知母麦冬若间日或三日发午后或夜发者邪在隂分加川芎当归酒炒芍药熟地黄酒炒知母酒洗红花酒炒黄栢提起阳分可截之若间一日连发二日或日夜各发者气血俱病加八物汤再加黄茋补之若阳疟多汗用黄茋人参白朮以敛之无汗柴胡苍朮白朮黄芩干葛以发之若阴疟多汗用当归白芍熟地黄黄蓍黄栢以敛之无汗柴胡苍朮川芎红花升麻以发之若病人胃气弱饮食少或服截药伤脾胃而少食者加人参酒炒芍药大麦芽若饮食痞闷或有食积者加神麴麦芽枳实若痰盛加姜制半夏南星枳实黄芩黄连若欲截之加槟榔黄芩青皮常山乌梅肉若日久虚疟寒热不多或无寒而但微热者邪气已无只用八物汤加柴胡黄芩黄蓍陈皮以滋补气血疟母济生鼈甲饮子疟久不愈脇下痞满腹中结块名曰疟母草菓鼈甲黄蓍白朮白芍厚朴槟榔橘红川芎甘草各等分每服四钱水一钟姜七片枣一枚乌梅少许煎服又方治疟母鼈甲三稜莪朮香附橘红阿魏右醋煳为丸梧子大姜汤下三十丸疟母丸青皮桃仁红花神麴麦芽鼈甲三稜蓬术海粉香附右用神麴煳为丸梧桐子大每服五七十丸白汤下十将军丸久疟有疟母不瘥或腹疼三稜蓬朮青皮橘红草菓常山砂仁槟榔乌梅半夏右先将常山草菓二味剉好酒醋各一碗入瓦器内先浸一宿后入八味药同浸至晩炭火煮干取出晒如无日色用火焙干为末酒醋各半打煳为丸如梧桐子大每服三四十丸白汤吞下日进三服忌生冷鱼腥醎酸油腻麪诸死毒物服四两或八两乃除根凡有积聚及行瘴湿地方并宜服小儿疟疾痞块生地白芍陈皮川芎黄芩半夏粉草姜水煎调鼈甲末服疟胀秋深久疟胸中无物又无痰癖腹髙而食少俗谓疟气入腹宜苍朮汤主之苍朮草头乌杏仁右分作三服水煎一日服尽愈产后疟草菓饮子产后疟疾多由污血挟寒热而作大法宜柴胡四物汤调之热多者宜服此半夏赤茯苓草菓甘草陈皮川芎白芷紫苏良姜青皮干姜右分作二帖姜五片枣二枚当发日空心连进三服无不愈者生熟饮子治寒多者肉豆蔲草菓仁厚朴半夏陈皮甘草大枣生姜右以一半以湿纸裹煨香熟和匀一半生用和匀分作二帖水煎空心一服食后一服二渣并煎午前服尽彭用光治疟活套如连日或间日恶寒发热头项腰背痛此太阳经二陈加柴胡羌活藁本防风如连日或间日先寒后热或寒少热多或但热不寒目痛鼻干此阳明经二陈加葛根升麻石膏知母白芷如连日或间日先寒后热或寒热间作脇痛口苦呕恶此少阳经二陈加柴胡黄芩青皮如子午卯酉日发寒热呕吐舌干口燥此少阴疟二陈加当归川芎黄栢黄连柴胡如辰戌丑未日发寒热呕吐不嗜食或腹满自利此太阴疟二陈加苍朮白朮柴胡芍药如寅申己亥日恶寒发热寒多热少或腹痛引阴器如淋状善恐此厥阴疟二陈加桂枝附子干姜柴胡升麻三阳之疟宜汗宜吐麻黄葛根柴胡常山草菓乌梅之属三阴之疟宜下宜温宜和大柴胡汤柴胡桂姜汤柴胡四物汤附子理中汤加升麻柴胡之类泄痢生生子曰仲景河间东垣诸公多以泄痢混同论治究其源皆本之于难经五十七难五泄中来云小肠泄大瘕泄即是肠癖脓血也故治法亦多相须但初学之士未易寻绎故予不揣庸腐芟繁入简以经文列之于前而诸贤次之以见古人着方立法之意然后发明泄痢形状而以丹溪之见折而衷之仍分泄痢为二门初不敢遽分者以其有先痢而后泄有先泄而后痢有痢不因泄有泄不因痢治有次第症有轻重也以古论不可分者为纲以今之名症者为目使后学易以辨别而难治之症亦得以备㕘考也难经云有胃泄有脾泄有大肠泄有小肠泄有大瘕泄名曰后重保命集云胃泄者饮食不化色黄脾泄者腹胀满泄注食即呕吐逆大肠泄者食已窘迫大便色白肠鸣切痛小肠泄者溲而便脓血少腹痛大瘕泄者里急后重数至圊而不能便茎中痛滑伯仁曰瘕结也谓因有凝结而成者也里急谓腹内急迫后重谓肛门下坠惟其里急后重故数至圊而不能便茎中痛者小便亦不利也谢坚白曰小肠大瘕二泄今所谓痢疾也内经曰肠澼故下利赤白者灸小肠俞是也穴在第十六椎下两旁各一寸五分累验四明陈氏曰胃泄即飱泄也脾泄即濡泄也大肠泄即洞泄也小肠泄谓凡泄则小便先下而便血即血泄也大瘕泄即肠澼也灵枢经曰肠中寒即肠鸣飱泄肠中热即出黄如麋脉要精微论曰胃脉虚则泄仲景曰大肠有寒者多骛溏有热者便肠垢下痢脉微弱数者为欲自止虽发热不死下痢有微热而渇脉弱者亦自愈下痢脉数而渇者合自愈设不愈必清脓血以有热故也下痢脉数有微热汗出合自愈设脉紧为未解下痢脉反弦身热汗者自愈下痢脉沈而迟其人面少赤身有微热下痢清谷者必欝冒汗出而解病人必微厥所以然者其面戴阳下虚故也下痢脉沈弦者下重下痢寸口反浮数尺中自濇者必清脓溲病若腹大而泄者脉当细微而濇反紧大而实者死下痢脉大者为不止下痢一日十余行脉反实者死素问云泄而脉大难治病泄脉洪大是逆也灵枢云飱泄脉小者手足寒难已飱泄脉小手足温易已腹鸣而满四肢清泄其脉大是逆也如是者不过十五日死矣腹大胀四末清脱形泄甚是逆也如是者不及一时死矣经云五虚者死脉细皮寒气少泄痢前后饮食不入此谓五虚其浆粥入胃泄注止则虚者活丹溪尝谓治数人在下则泄泻不止上则吐痰不已皆死盖气脱无所管摄故也若用参朮膏救之早者十活二三病机机要云脏腑泻痢其症亦多大抵从风湿热论之是知寒少热多寒则不能久也故曰暴泄非隂久泻非阳论曰春宜缓形形动则肝木乃荣反静密则是行秋令金能制木风气内藏夏至则火盛而金去独火木旺而脾土损矣轻则飱泄身热脉洪糓不能化重则下利脓血稠粘里急后重故曰诸泄稠粘皆属于火经云溲而便脓血知气行而血止也宜大黄汤下之是为重剂黄芩芍药汤是为轻剂是实则泻其子木能自虚而脾土实矣故曰春伤于风夏必飱泄此逆四时之气人所自为也又有自太阴经脾受湿而为水泄虚滑微满身重不知糓味假令春宜益黄散补之夏宜泄之法云宜补宜泄宜和宜止和则芍药汤止则诃子汤久则防变为脓血是脾经传受于肾谓之贼邪故难愈也若先利而后泻谓之微邪故易安此皆脾土受湿天之所为也虽圣智不能逃口食味鼻食气从鼻而入留积于脾而为水泄也有厥阴经动下利不止其脉沈而迟手足厥逆涕唾脓血此証难治宜麻黄小续命汤汗之法云为有表邪缩于内当散之而自愈有暴下无声身冷自汗小便清利大便不禁气难布息脉迟呕吐急以重药温之浆水散是也故法云后重则宜下腹痛则宜和身重则除湿脉弦则去风血脓稠粘以重药竭之身冷自汗以毒药温之风邪内缩汗之鹜溏为利温之又云在表者汗之在里者下之在上者涌之在下者竭之身表热者内䟽之小便濇者分利之又曰盛者和之去者送之过者止之兵法云避其来锐击其惰归此之谓也凡病泄而恶寒是太阴传少阴是土来尅水也用除湿白朮茯苓安脾白芍药桂枝黄连破血也火邪不能胜水太阴不能传少阴而反火邪上乘肺经而痢必白脓也加芍药当归之类又里急后重脉大而洪实为里实痛甚者是有物结坠也宜下之若脉浮大甚不宜下虽里急后重而脉沈细弱者谓寒邪在内而气散也可温养而自愈里急后重闭者大肠经气不宣通也宜加槟榔木香宣通其气如痢或泄而呕者胃中气不和也上焦不和治以生姜橘皮中焦不和治以当归茯苓桂下焦寒不和治以轻热药甚者重热药大便虚秘濇久不愈恐太阴𫝊少隂多传变为痢太阴传少阴是为贼邪先以枳实厚朴汤以防其变若四肢懒倦小便少或不利大便走沈困饮食减宜调胃去湿白朮芍药茯苓三味水煎服以白术之甘能入胃而除脾胃之湿芍药之酸濇除胃中之湿热四肢沈困茯苓之淡泄能通水道走湿此三味泄痢须用此如发热恶寒腹不痛加黄芩为主如未见脓而恶寒乃太阴欲传少阴也加黄连为主桂佐之如腹痛甚者加当归倍芍药如见血加黄连为主桂当归佐之如烦躁或先便白脓后血或发热或恶寒非黄芩不止上部血也如恶寒脉沈先血后便非地榆不能除下部血也如恶寒脉沈或腰痛或脐下痛非黄连不除此中部血也如便脓血相杂而脉浮大慎不可以大黄下之下之必死谓气下竭也而阳无所収凡阴阳不和惟以分阴阳药治之又云暴泄非阴久泄非阳大便完糓下有热者脉疾身动声亮暴注下迫此阳也寒者脉沈而细身困鼻息微姜附汤主之身重不乐朮附汤主之渴引饮者是热在膈上水多入则自胸膈入胃中胃本无热因不胜其水名曰水恣胃受水攻故水糓一时下此証当灸大椎三五壮立己乃督脉泻也如用药使车前子白朮茯苓之类五苓散亦可又有寒泄者大腹满而泄又有鹜溏泻者是寒泄也鹜者鸭也大便如水其中有少结粪者是也如此者当用天麻附子干姜之类又法云泄有虚实寒热虚则无力不及拈衣未便已泄出谓不能禁固也实则数至圊而不便俗云虚坐努责是也里急后重皆依前法进退大承气汤主之按已上述泄利寒热虚实脉証轻重治法极为详悉最当深玩泄痢辨丹溪云泄泻之症水糓或化或不化并无努责惟觉困倦若滞下则不然或脓或血或脓血相杂或肠垢或无糟粕或糟粕相杂虽有痛不痛之异然皆无里急后重逼迫恼人泄泻门生生子曰泄泻要分新久时令寒热虚实及饮食痰积数者内经曰湿胜则濡泄甲乙经云气客下焦传为濡泄罗太无曰夫脾者五脏之至阴恶寒湿今寒湿之气内客于脾故不能禆助胃气腐熟水糓致清浊不分水入肠间虚莫能制故洞泄如水随气而下谓之濡泄法当除湿利小便治之以对金饮子平胃散五钱五苓散二钱五分草荳蔲麪煨五钱右分二服姜枣同煎出济世方名对金饮子王叔和曰湿多成五泄生生子曰新泄泻多是湿治湿泻之法宜燥脾利水胃苓汤五苓散之类胃中气下快心不痞气加枳殻木香如有痰加半夏如恶心加藿香砂仁如肿满加桑白皮赤小豆有热加黄芩木通滑石之类减桂有寒加髙良姜干姜桂心之类稍久不止者东垣升阳渗湿汤或苍朮防风汤若饮食所伤以平胃散加消导之剂久泄多是积刘河间云有太阴阳明二症当进退大承气汤主之太阴症不能食也当先补而后泻乃进药法也先煎厚朴半两俱依本方加减水一盏半煎七分服若三两服后未已如稍加食尚有热毒加大黄二钱推过泄止住药如泄未止谓肠胃有尘垢滑粘加硝三钱令宿垢去尽则愈也阳明症能食是也当先泻而后补乃退药法也先用大承气汤五钱水一盏半煎七分稍热服如泄未止去芒硝后热少退减大黄一半煎两服如热气虽已其人必腹满又减去大黄以枳实厚朴汤服三两服如腹胀满退泄亦自愈后服厚朴汤数服则已仲景云下痢已瘥至其月日又复发者以其积去不尽故也当下之以大承气汤本事方治痼冷在肠胃间频年腹痛泄泻休作无时服诸热药不効宜先取去积滞然后调治不可畏药以养病也厚朴丸厚朴干姜甘草桂心附子大黄右水二碗煎八分后下大黄汁再煎六合温服自夜至晓分三服之尽止或更以干姜丸佐之干姜丸干姜巴荳大黄人参右为末同巴荳研匀加炼蜜为丸如梧桐子大食前用汤吞下一丸陈米饮吞亦可后服白术散白术散推后以此温补之白术木香附子人参右为末每服二钱生姜三片枣一枚煎六分温服痰积泄泻海石青黛黄芩神麴半夏麴右为丸每服三五十丸右积滞泄泻必腹中耕痛痛而泄泄而痛止者是也或肚满按之坚者亦是也受病浅者以保合丸等消导之深而顽者必须推去陈积然后乃止也实脾固肠丸泄泻月久不止及脾泄无度者白术粟殻苍术厚朴陈皮人参炮干姜炙甘草茯苓肉菓诃子砂仁酒煳为丸梧桐子大每服七十丸空心米汤下虚寒加附子一钱滑脱不禁加龙骨赤石脂俱煅一两飱泄素问云清气在下则生飱泄又云春伤于风夏必飱泄又云久风为飱泄刘河间曰飱泄者乃水糓不化而完出因水入胃亦非前水恣症也先以宣风散导之后服苍朮防风汤苍朮麻黄防风右为粗末每服一两生姜七片水二盏煎至一盏温服泄止后服椒朮丸椒朮丸苍朮川椒为极细末醋煳为丸如梧桐子大每服三十丸食前温汤下如恶痢久不愈者弥佳小儿亦佳东垣曰飱泄是清气在下乃胃气不升上古圣人皆以升浮药扶持胃气一服而愈知病在中焦脾胃也脉诀曰湿多成泄病本在胃真气弱真气者糓气也不能尅化饮食乃湿盛故也以此论之正以脾胃之弱故也初病夺食或絶不食一二日使胃气日胜泄不作也今已成大泄矣经云治湿不利小便非其治也又云在下者引而竭之惟此症不然此病既得之于胃气下流清气不升阳道不行只宜升宜举不宜利小便灵枢云头有疾取之足谓阳病在阴也足有疾取之上谓阴病在阳也中有疾傍取之傍者少阳甲胆是也中者脾胃也甲胆者甲风是也东方春也胃中谷气者便是风化也作一体而认故曰胃中湿胜而成泄泻宜助甲胆风以胜尅之又是升阳气助清气上行之法也又一说中焦元气不足溲便为之变肠为之苦鸣亦缘胃气不升故令甲气上行又云风胜湿也大抵此症本谓气弱不能化食夺食则一日而可止夫夺食之理为胃弱不能尅化食则为泄如食不下何以作泄更当以药滋养元气令和候泄止渐与食胃胜则安矣若食不化者于升阳风药内加炒麴同煎兼食入顿至心头者胃之上口也必吐沃沫或食入反出皆胃土停寒其右手关脉中弦按之洪缓是风热湿相合糓气不行清气不升为弦脉之寒所隔故不下也麴之热亦能去之若翻胃者更加半夏生姜入前风药内同煎夺食少食欲使胃气强盛也若药剂大则胃气不胜药泄亦不止当渐渐与之今病既久已至衰弱当以常法治之不可多服饵也人之肌肉如地之土岂可人而无肉故肉消尽则死矣消痩人有必死者八内经有七外经有一又病肌肉去尽勿治之天命也如肌肉不至瘦尽当急疗之宜先夺食而益气便与升阳先助真气次用风药胜湿以助升腾之气病可已矣余皆勿论此治之上法也治用升阳除湿汤之类车前子散治水泻不止以车前子炒为末米饮调下二钱立止若夏秋之间湿热大行暴注水泄以益元散治之或五苓散加木通口渴者加葛根黄芩芍药若胸膈饱闷腹中作胀以胃苓汤治之又泄暴而不止者以止泄丸治之止泄丸肉荳蔲滑石右为末擂饭丸惟滑石夏三两五钱秋二两春冬一两二钱升阳除湿汤治脾胃虚弱不思饮食泄泻无度小便黄四肢困倦自下而上引而去之升麻防风柴胡羌活神麴泽泻猪苓陈皮甘草麦芽右水煎食逺服如胃寒肠鸣加益智半夏各五分姜枣同煎非肠鸣不用白朮芍药汤洁古治太隂脾经受湿水泻注下体重微满困弱无力不欲食暴泄无数水糓不化先宜白朮芍药汤白朮芍药粉草俱要炒黄效速分作二服水煎温服腹疼甚者宜苍朮芍药汤苍朮芍药汤治水泻腹疼并治痢苍朮芍药黄芩桂分二服水煎温服脉弦头疼者宜苍术防风汤苍朮防风汤治水泄飱泄脉弦头疼皆效苍朮防风水煎温服此已上症如心下痞每服加枳实一钱如小便不利加茯苓二钱如腹疼渐已泄下渐少宜诃子散主之寒泄者大便完糓不化或口不渇而小水清利腹中鸣时常喜热手按摩或过食凉药所致调中散治虚寒停食呕吐肠鸣泄泻砂仁蓬朮干姜桂心茴香草菓麦芽橘红益智仁藿香叶苍朮神麴桔梗甘草姜枣煎临服加盐少许大藿香散治一切脾胃虚寒呕吐霍乱心腹撮痛如泄泻不己最能取效藿香陈皮厚朴青皮木香人参肉荳蔲良姜大麦芽神麴诃子白茯苓甘草干姜为末吐逆泄泻不下食或呕酸苦水用水一大盏煨生姜半块盐一撮煎服养胃汤治脾胃虚寒呕逆恶心腹脇胀疼肠鸣泄泻理中汤寒而虚者桃花丸赤石脂干姜胡椒扶脾丸脾胃虚寒腹中痛溏泄无度饮食不化白朮茯苓甘草诃子半夏乌梅肉红荳干姜肉桂麦芽神麴陈皮右为末荷叶烧饭为丸如梧桐子大每服五十丸温汤下干姜散治水泻无度干姜为末粥饮调下一钱效衍义云一人大肠寒小便精出诸热药服至一斗二升不效后教服赤石脂干姜各一两胡椒五钱同为末醋煳为丸如梧桐子大空心及食前米饮下五七十丸服四剂遂愈本事方诃子丸脾胃不和泄泻不止诸药不效诃子皮干姜肉荳蔲龙骨木香附子赤石脂为末煳丸每服三四十丸米饮下浆水散治暴泄如水周身汗出一身尽冷脉沈弱气少而不能语甚者加吐此为紧病洁古方附子干姜甘草良姜半夏桂右为末每服五钱水煎热服甚者三四服若下痢为鹜溏大肠不能禁固大便欲了不了小便清此寒也宜温之春夏桂枝汤秋冬白朮散罗谦甫云鹜溏者大便如水其中有少结粪是也桂枝汤桂枝芍药白朮粉草分四服水煎服小白朮散白朮芍药干姜甘草如前煎服甚者除干姜加附子一二钱谓辛能发散也热泻口渴小水短赤粪如糜益元散灯心汤或井花水调下白芍黄芩木通汤治水泻小水短赤白芍黄芩木通白朮泽泻茯苓水煎温服厚肠散治腹疼泻黄及泻久不止热药不效者及治酒积泄川黄连为末每用二钱空心米饮下荳蔲香连丸治泄泻不问寒热阴阳不调下痢赤白腹胀攻痛其効如神黄连肉荳蔲木香右为末粟米饮为丸如米粒大每服十丸米饮下渐加二三十丸日夜各四五服清六丸去三焦湿热泄泻兼治产后腹痛或自痢者能补脾亦治血痢六一散红麴酒煳为丸多与清化丸同服并不单用虚泻脉弱无力饮食少四肢倦足背浮肿口渴皆所当补钱氏白朮散治泻久虚弱清气下陷口渴或腹中气不转运或不思食或恶心人参白朮茯苓粉草葛根木香藿香俱为末每服二钱米饮调下参苓白朮散脾虚泄泻浮肿人参白朮薏苡仁扁豆山药桔梗莲肉砂仁茯苓甘草为末每服二钱米饮调下人参升胃汤大便一日三四次溏而不多有时腹鸣泄泻小便黄黄蓍甘草升麻柴胡归身陈皮益智红花人参水煎食前热服一味白朮散治久泻脾虚脾泄如神土白朮为末每服二钱米饮调下理中汤虚寒作泻或吐泻不止精神虚惫甚者加大附子名附子理中汤参苓滑石汤治泄而困倦小便不利脉数有虚热白朮滑石黄芩人参芍药木通陈皮干姜甘草分八帖水煎服桂香丸脏腑虚为风寒所搏冷滑注下不禁老人虚人危笃累效大附子肉菓白茯苓桂心干姜木香丁香煳丸梧桐子大米饮下五十丸固中丸治脾久泄去后与气不快者苍朮肉菓粥丸桐子大每服五十丸固下丸治肾久泄即前方加破故纸一两炒东垣白朮神麴丸老人奉养太过饮食伤脾常时脾泄白朮白芍神麴山查半夏黄芩右为末用青荷叶烧饭为丸菉豆大每服百丸实泄泄泻腹疼或有积滞维明新久新者以消导之剂久者以前久泄门按寒热调治枳实导滞丸木香槟榔丸七圣丸肾泄早晨泻一次者也愚谓亦不止如此曽记一老人脾泄二十年一日夜三五次夜多日少以破故纸白朮杜仲泽泻水煎空心服二帖即愈缘肾者胃之关肾虚则下焦不约故也东坡四神丸治肾泄下元虚寒尤宜破故纸肉蔲木香小茴香以生姜四两煮红枣肉为丸如梧桐子大每空心盐汤吞下五六十丸金鎻正元丹肾虚泄泻小便频数盗汗遗精一切虚冷之症龙骨朱砂茯苓紫巴㦸肉从蓉葫芦巴补骨脂五棓子右为末酒煳丸桐子大每服三十丸空心温酒盐汤下五味子丸治下元虚寒火不生土及肾中之土不足以致关门不闭名曰肾泄亦名脾肾泄人参五味子破故纸白朮山药白茯苓吴茱萸川巴㦸肉菓龙骨右酒为丸如梧桐子大每服七十丸空心盐汤下痢门泄痢二症前纲中病机机要论寒热虚实治法甚详陈无择朱丹溪刘宗厚王节斋诸公又各有发明今摘其紧要逐一诠次以便按治内经曰饮食不节起居不时者阴受之阴受之则入五脏䐜满闭塞下为飱泄久为肠澼是也内经曰肠澼便血身热则死寒则生肠澼下白沫脉沈则生浮则死肠澼之属身不热脉不悬絶滑大者生悬涩者死以脏期之脉经曰肠澼下脓血脉沈小留连者生数疾且大有热者死又肠澼筋挛其脉小细安静生浮大紧死脉诀举要曰无积不痢脉宜滑大浮弦急死沈细无害秘藏云假令伤寒饮食䐜胀满而传飱泄者宜温热之剂以消导之伤湿热之物而成脓血者宜苦寒之剂以内疏之风邪下陷升举之湿气内胜者分利之里急者下之后重者调之腹痛者和之洞泄肠鸣无力不足拈衣其脉弦细而弱者温之収之脓血稠粘数至圊而不能便其脉洪大而有力者寒之下之陈无择云滞下之症内经所载血溢血泄血便注下古方则有清脓血近世唿为痢疾其实一也多由脾胃不和饮食过度停积于肠胃不能化又为风寒暑湿之气干之故为此疾伤热则赤伤冷则白伤风则纯下清血伤湿则下如豆汁治法当先用通利之药疏调脏腑原病式曰或言下痢白为寒者悞也若果为寒则不能消糓何由反化为脓也所谓下痢糓反化为脓血如谷肉菓菜湿热甚则自化腐烂溃发化为脓血也其热为赤热属心火故也其湿为黄湿属脾土故也燥欝为白属肺金也然诸泻痢皆属于湿湿热甚于肠胃之内而肠胃怫欝以致气液不得宣通而成肠胃之燥使烦渇不止也假如下痢赤白俗言寒热相兼其说尤悞岂知水火阴阳寒热者犹权衡也一髙则必一下一盛则必一衰岂有寒热俱甚于肠胃之间而同为痢乎如热疮疡而出白脓者亦可以白为寒欤其在皮肤之分属金故色白也次在血分属心火故为血也在肌肉属脾土故作黄脓在筋部属肝木故其脓色带苍深至骨属肾水故紫黒血出也各随五脏而见五色是其标也本则一出于热但分浅深而巳大法下迫窘痛后重里急小便赤涩皆属于燥热而下痢白者必多有之然则为热明矣玉机微义云河间谓赤白不当分冷热乃属心火肺金之化也五色各属五脏本则一出于热其论甚当缘心主血肺主气白属肺金此气受病也赤属心火此血受病也赤白相杂气血俱受病也知此则肝青脾黄肾黒之说亦可得而互明矣丹溪谓赤自小肠而来白自大肠而来愚谓大小肠亦心肺之腑也但不若刘宗厚以气血言尤为明白统旨曰河间发明痢本于湿热最为详切至行血则便脓自愈调气而后重自除诚哉至言也又谓痢虽有赤白而一本之于热此足以破局方好行辛热者之弊也然痢之白者不可尽归之于热亦有因于寒者痢如冻胶或如鼻涕明是冷症此缘多啖生冷脾胃受伤气微而滞下生焉非姜桂之辛热不可也又其日久而不愈肠胃气虚始为热而末变寒或过服冷药以致脾胃中寒此亦宜有以温之也滞下亦有挟虚挟寒丹溪曰或问河间之言滞下似无挟虚挟寒者然乎否乎予曰洩利之病水糓或化或不化并无努圊惟觉困倦若滞下则不然或脓或血或脓血相杂或肠垢或无糟粕或糟粕相混虽有痛不痛大痛之异然皆里急后重逼迫恼人似乎皆热症实症也予近年涉歴亦有大虚大寒者不可不知如治予从叔娄长官等皆用参朮及干姜姜汁之类是也刘宗厚曰按滞下之症古人多与洩泻同论至三因方始能另立条目盖实有不同夫病有从外感而得者须分六气之异外既受伤肠胃欎结遂成赤白等症当随其寒热温凉以调之有因脏气发动干犯肠胃而得者须察其何脏相兼以平治之又有因饮食失节而得者则又审其何物所伤以消尅之但其受病之后肠胃怫欝脓血稠粘里急后重诸方虽有寒热虚实之论刘河间则以为一出于热然考之内经似亦热多而寒少也我丹溪先生则以为亦有挟虚挟寒之症深戒学者须宜识此世之局方不辨三因专用澁热之药其失甚矣至河间立说专用苦寒疏下之药则亦未甚为当何则盖病有虚实治有先后若病气暴至元气壮实积滞胶固须宜下之病久气脱肠胃虚滑不禁者亦宜温之澁之大抵治痢当从仲景河间之法可温则温可下则下或解表或利小便或待其自已刘河间分在里在表挟风挟热挟寒等症后之作者无越于斯但气血一条未尝表出立论其于芍药汤下有曰行血则便脓自愈调气而后重自除葢谓便脓血是血之滞下也故曰行血自愈奔迫后重气之实也故曰调气自除诚哉是言但脓血赤白亦有气病血病之分后重里急亦有气实血实之异学者尤不可不察里急后重有寒热虚实及在气在血之异滑伯仁曰里急谓腹内急迫后重谓肛门下坠惟其里急后重故数至圊而不能便也愚谓此皆脾胃不和或为风寒暑湿令气所干或为积滞胶固纒坠或病久阳气下陷丹溪曰后重本因邪压大肠不能升上而重坠也用大黄槟榔药者乃泻其所坠之邪也及久痢与通荡之后而后重仍在者知大肠虚滑不能自収而重是以用御米殻诃子五棓子等濇剂収其气而固其滑也然大肠为邪压下之重其重至圊后不减虚滑不収之重其重至圊后随减以此辨之百发百中也愚谓气虚下陷而重者虽用収濇之剂仍必以升补药兼之又云有服升消药不效者用秦芁皂角子大黄当归桃仁枳殻黄连等剂若大肠风盛者可作丸服纲目云自古治里急后重但用槟榔木香调气及大黄下积至丹溪始用桃仁滑石滑其死血如鼓应桴实发前人所未发也又云下坠在血活之后此为气滞宜前药加槟榔一枚盖后重者当和气积与气坠下者当兼升兼消升谓升麻之类消谓木香槟榔之类发热丹溪曰发热恶寒身首俱痛此为表症宜微汗和解苍朮川芎陈皮芍药粉草生姜又云有外感者小柴胡汤去人参又云下痢发热久不止者属阴虚用寒凉药必兼升散并热药姜桂之属是也又云下痢初发热必用承气汤下后㕘症用药发热不恶寒脉洪者宜大承汤若恶寒者忌下愚谓发热而小便不利者柴苓汤加滑石木通夏秋发热恶心胸腹饱闷不思饮食藿香正气散不饱闷者仓廪汤令气及时疫痢纲目云夏月痢疾用黄连香薷饮加甘草芍药生姜神效者盖夏月之痢多属于暑㓗古治处暑后秋冬间下痢用厚朴汤大效者盖秋冬之痢多属寒大全良方云有一境内上下传染长幼相似是疫毒痢也治法虽当㕘运气之相胜亦不可拘泥当先审虚实冷热首用败毒散加人参甘草陈皮姜随症用之身重身重不知糓味及下如豆汁者皆是足太阴脾经受湿也东垣升阳除湿防风汤升阳益胃汤和中益胃汤腹痛病机机要云腹痛者宜和刘宗厚云和之一字总言之耳因气欝结不行宜行气开欎挟寒者温中汤大热者黄芩芍药汤积滞者木香导气汤血虚者当归芍药汤亦有因肺金之气欝在大肠之间以苦梗发之丹溪云下痢腹痛用姜桂温散之法如建中汤加姜是也内经云寒气客于小肠小肠不得成聚故腹痛后泄又云太阳病冬月感寒则泄当脐而痛是以今之用温散者良以此也仲景治痢不分赤白久新但腹痛甚其脉弦急或濇浮大按之空虚或举按皆无力以建中治之甚效白脓玉机微义曰白属肺金此气受病也统旨曰痢如冻胶或如鼻涕者为冷非姜桂之辛热莫效丹溪方治白痢苍朮白朮神麴茯苓地榆甘草水煎服又方治白痢腹胀饮水过度者苍朮白朮厚朴茯苓滑石神麴粉草水煎食前服饮食不思吞保和丸三五十丸苍朮芍药汤痢疾痛甚者戊巳丸治脾经受湿泄痢不止米糓不化脐腹刺痛黄连吴茱萸白芍药右为末麪煳为丸梧桐子大每空心米饮吞下三十丸升阳去湿防风汤如大便闭或里急后重数至圊而不能便或少有白脓或少有血慎勿利之升举其阳则阴自降矣苍朮防风白朮茯苓白芍右每服一两先用苍朮以水二盏半煎至二盏纳诸药同煎至一盏空心稍热服胃风汤治风入肠胃作痢或白或赤或如豆汁温中汤治白痢腹疼饱胀不思饮食苍朮木香干姜厚朴砂仁青皮芍药加煨姜二片水煎食前服又方治大人小儿白痢如鱼冻白鸭血用好酒泡乘热服下立止赤脓玉机微义曰赤属心火此血受病也治赤白痢香连丸治冷热不调下痢赤白脓血相杂里急后重黄连木香右为细末醋煳为丸如梧桐子大每空心白米饮下秘法以生姜细茶浓煎吞下尤妙导气汤治下痢赤白里急后重日夜无度白芍药当归大黄黄连黄芩木香槟榔每服一两水煎食前温服木香枳殻汤治痢疾里急后重开胸膈进饮食破滞气散内热木香槟榔陈皮黄连蓬朮当归枳殻青皮香附黄栢黒牵牛右为末滴水为丸梧桐子大每服五十丸或七十丸姜汤下木香槟榔丸治症同前木香槟榔青皮蓬朮枳殻黄栢大黄香附黒丑右为末滴水为丸梧桐子大每服五六十丸白汤下黄连阿胶丸治冷热不调下痢赤白里急后重脐腹疼痛口燥烦渴小便不利阿胶黄连茯苓右黄连茯苓为末水化阿胶为丸如梧桐子大每服三五十丸米饮下木香导滞汤木香白芍当归枳殻槟榔大黄黄连水煎食前温服纯鲜血伤风而下清血者宜祛逐之风伤肝肝藏血故下清血者为风也右谓下痢纯血者死此亦要看兼症及以脉㕘之未必尽死予尝治数人皆生方用佛手散加阿胶秦艽炮姜地黄黄连地榆蒲黄之类或以四物汤择前所加药一二味增入不必尽加也又不可纯用寒凉衍义云有一男子患血痢医用寒凉药逆制专用黄连木香治之此药始感便用则可久病肠虚者不宜服戒之又云地榆性沈寒苦惟下热血痢则可用若寒人及水泻白痢皆未可轻用王好古曰血痢当服胃风汤胶艾汤之类仲景治下痢便脓血者桃花汤主之丹溪云桃花汤为下血虚且寒者而用非干姜之温石脂之澁且重不能止其血也用糯米之甘以引入肠胃集验方治血痢用干姜烧黒存性出火毒为末每服一钱米饮下黄连香茹饮治感暑下痢纯血清暑益气汤治暑病内伤下痢不思饮食发热六合汤治伏热烦闷或成痢疾已上治因暑下痢之剂败毒散加石莲肉治下痢热毒不进饮食仓廪汤即败毒散加陈仓米姜枣治下痢赤白或先因寒邪中脏腑致发热者防风芍药汤治泄痢飱泄身热脉弦腹痛而渴及头疼微汗防风白芍黄芩各四钱水煎食前通口服已上治痢疾身热者之剂丹溪治血痢干姜当归乌梅黄栢黄连水煎食前服或加枳殻丹溪治血痢后重热盛者大黄黄连黄芩黄栢枳殻当归白芍滑石桃仁甘草白朮右各等分为末或作丸用麪煳或神麴煳丸服又云误服热药及澁药毒气犯胃者当明审以祛其毒当归导气汤治脓血痢无度腹中痛当归芍药甘草青皮槐花生地水二钟煎至一钟食前温服若后重加木香槟榔末各三分泽泻五分小便利去泽泻茜根丸治一切毒痢及蛊注下血如鸡肝心烦腹痛茜根升麻犀角地榆当归黄连枳殻白芍右等分为末醋米煳为丸梧桐子大每服七十丸空心米饮下洁古苍朮地榆汤治脾经受湿下血痢苍朮地榆右每服一两水二钟煎至一钟食逺温服丹溪青六丸治血痢清湿热补脾消瘀血用此止痛活血消食酒煳为丸当归芍药汤治血虚而下血痢当归川芎芍药生地黄连木香水煎食前服黄芩芍药汤治火热下痢脓血黄芩甘草芍药水煎食前服大黄汤治泄痢久不愈脓血稠粘里急后重日夜无度久不愈者用此微利大黄用好酒二钟浸半日煎至一钟去大黄分为二服如未止再服尽以利为度后服芍药汤和之利止再服黄芩芍药汤以彻其毒也刘宗厚云此乃阳明经荡涤之药用酒煮者欲其上至顶顚外彻皮毛也芍药汤治腹痛下痢脓血日夜无度里急后重是以行血则便脓自愈调气而后重自除白芍当归黄连槟榔木香桂大黄黄芩甘草右每服五钱水煎食逺温服如痢不减加大黄刘宗厚云此行血调气不热之药也大凡用药之杂与用药之多者难以细分经络当观其大体如何此太阳桂枝例药也附禁方木香散治腹痛下痢脓血里急后重木香地榆黄连赤芍青皮枳殻乳香甘草右为末每服二钱白汤下延胡止痛散治血痢疼痛饮食不进延胡为末每用二钱米饮调下三服全愈木香甘连汤治血痢如神黄连甘草木香水二钟煎至一钟食前服先一日预服五苓散三帖次早服此即止又方韮菜连根取自然汁和好酒一盏温饮极验又治妇人心痛及治淋散气行血故也黄连乌梅丸治湿热痢不瘥乌梅肉黄连凈为末炼蜜为丸如梧桐子大每服二十丸米饮下车前汤治热痢不止及小便不利车前子捣烂取汁一钟入蜜一合煎服已上治湿热伤血赤痢之剂苦参丸治血痢苦参不拘多少炒焦为末滴水为丸如梧桐子大每服五十丸米饮下黄栢丸下痢纯血黄栢蜜炙令香黄色一两为末每服三钱空心温浆水调下一方地锦草不拘多少晒干为末每服二钱空心米饮调下加剂四物汤治下痢川芎当归白芍生地槐花黄连御米殻水煎服樗皮丸治痢清血腹中刺痛樗根白皮不拘多少炒为末米醋煳为丸如梧桐子大空心米饮下三四十丸地榆散治中暑昏迷不省人事欲死并治血痢暑痢地榆赤芍黄连青皮等分为末每服三钱汤水调下血痢煎服乌梅丸治热留肠胃脐腹㽲痛下痢纯血或服热药过多毒藴于内渗成血痢乌梅肉黄连当归枳殻右为末醋煳为丸如梧桐子大每服七十丸米饮下血痢极效方当归赤芍地榆黄连生地甘草婴粟殻石榴皮水煎服五香散治血痢脉滑五棓子香白芷等分为末每服二钱白汤调服一日三次紫黒血丹溪云其或下坠异常积滞中有紫黒血而又痛甚者此为死血証当以桃仁滑石行之或口渴及肛门燥辣是挟热加黄芩或口不渴身不热喜热手熨盪者是挟寒即加干姜下痢身热舌黒下如煤色或去瘀血用犀角人参汤犀角人参黄连白芍生地甘草丹皮水煎服脏毒下血衍义云曽治洛阳一妇年近五十躭饮无度多食鱼蟹摄理之方蔑如也后以饮啖过常蓄毒在脏日夜二三十度大便与脓血杂下大肠连肛门痛难任医以治血痢药不效又以肠风药则益甚盖肠风则有血而无脓又如此已半年余气血渐弱食渐减肌肉渐瘦稍服热药则腹愈痛血愈下稍服凉药则泄注气羸粥愈减服温平药则病不知将朞岁医告技穷垂命待尽或有人教服人参散病家亦不敢主当谩与服之才一服二服减三服脓皆定自此不十服其疾遂愈后问其方云治大肠风虚饮酒过度挟热下痢脓血疼痛多日不差樗根白皮人参各一两为末空心米饮调下二钱忌油腻湿麪青菜果子甜物鸡鱼蒜等槐花散治血痢久不止腹中不疼不里急后重此脏毒也青皮槐花荆芥穗各等分为末水煎空心热服又方治肠风血痢鲫鱼一具破开去肠胆入白矾二钱烧存性为末米饮空心调下逐瘀血治赤痢血痢应验如响病虽垂殆一服即愈阿胶枳殻茯苓川芎蓬朮白芷木通茯神生地生甘草赤芍五灵脂大黄桃仁水钟半蜜三茶匙煎七分去渣入大黄仍煎一沸空心温服豆汁陈无择云伤湿则下如豆汁严用和云伤湿而下豆汁者分利之刘宗厚云湿喜伤脾脾胃为五糓之海无物不受常兼四脏盖豆汁之色如五色之相杂故下豆羮汁者湿也泄痢作呕病机机要云如痢或洩而呕者胃中气不和也上焦不和治以生姜橘皮中焦不和治以芍药当归下焦寒不和治以轻热药甚以重热药刘宗厚谓亦有胃火沖上而呕者有阴虚而呕者有胃虚而呕者有积滞毒气上攻而呕者统旨谓痢而呕者乃胃气不和用生姜橘皮白朮汤因火上逆而呕者加姜汁炒黄连胃虚加人参倍朮积滞毒气上攻而呕者木香导滞汤阴虚者四物加参朮苓栢陈皮下痢吃逆同治噤口痢百一选方云噤口痢是毒上沖心肺所致用石莲子以通心气便觉思食玉机微义云痢而能食知胃未病也若脾胃湿热之毒薫蒸清道而上以致胃口闭塞而成噤口之症理宜除胃口之邪热而此云毒气上沖心肺其毒不知指何者之邪然亦有脾胃虚而得者有误服利剂毒药犯胃者又有服濇热之剂太早而邪气闭遏于胃口者必当求责丹溪曰禁口痢胃中热甚大虚大热故也用人参二钱黄连姜汁炒一钱浓煎汁终日细细呷之如吐再服但得一呷下咽便开又宜引热下行用田螺肉捣碎罨脐中入麝香少许又云黄连与参各一钱加砂仁三粒煎服统旨云毒气上沖心肺用人参茯苓石莲肉入些少菖蒲以通心气胸次一开自然思食有脾胃虚弱不能纳糓用参朮以健脾胃或参苓白朮散之类加石菖蒲陈仓米济世方云治痢疾不纳饮食者谓之噤口痢以脉症辨之如脾胃不弱而知其头疼心烦手足温热未尝多服凉药者此乃毒气上沖心肺所以呕而不食宜用败毒散每服四钱陈仓米百粒姜三片枣一枚水煎温服又方加石莲子白蔲仁尤妙若其脉微弱或心腹膨胀手足厥冷初病则不呕因服婴粟乌梅苦澁凉药太过以致闻食先呕者此乃脾胃虚弱用山药一味一半生一半炒为末米饮调下虚寒甚脉微弱者理中汤治噤口痢枇杷叶蜜炙一两砂仁蜜炒五钱为末蜜调抹口中嚥下石莲肉为末每服二钱陈仓米饮调下便觉思食或以受日陈壁土炒橘红为末姜枣略煎佐之又方黄连半觔生姜四两切片与黄连同炒待姜焦黄色去姜只取黄连为末以陈米饭捣为丸如梧桐子大每服七八十丸赤者陈米饮下白者陈皮汤下赤白相杂者陈皮米饮下又方独核肥皂一枚去核用盐填实其内火烧存性为末先煮白米粥用少许入在粥内食之立效又方棃子一枚去心入好蜜一匙蒸熟食之下痢吃逆丹溪曰吃逆病气从下冲上属火之象古方悉以胃弱言之殊不知胃弱者阴弱也虚之甚也滞下之久多见此症乃因久下而阴虚也一人年五十质弱多怒暑月因饥索食不遂后得泻痢口干七八日后发吃遂以人参白朮煎汤调益元散数日安此虚热之治痢倘未止者将此药蜜丸服之数日全止下痢大孔痛大孔痛暴病身热或脉洪大此热沈于下也宜清之若久病身冷自汗脉沈小宜温之又方治大孔痛热流于下者槟榔木香黄连黄芩加干姜丹溪治一人年二十性好酒色奉养过厚适有事多忧恐患疟发寒热忽一日大发热大便下皆是积滞极臭大孔极痛呻吟不絶其孔陷入嘱付后事予曰此大虚也脉皆弦大而浮遂以瓦片令敲如铜钱圆様烧红投入童便中急乘热取起令干以纸裹安痛处其时寒恐外寒乘虚而入也以人参当归陈皮作浓汤饮之食淡味至半月而安久下赤白大孔痛不可忍炒盐熨之又炙枳实熨之日华子云痢久大孔急痛亦有寒热者熟艾黄蜡诃子烧薫之治痢大便不禁其大孔开如空洞不闭者用花椒为末葱捣烂塞谷道中併服酸収澁肠之剂如御米殻诃子皮之类収之神效痢疾脱肛初起里急后重脱肛此为邪压大肠其气不得宣通而脱下也宜木香导滞汤内有木香槟榔调其气黄芩清上热大黄下其积滞归芍活其血而愈也若用推积滞调气之后而脱肛者此为气虚宜补而升之痢久气血俱虚虚中有寒滑下不収者补中加温澁之剂如真人养脏汤之类有湿热在大肠因里急后重而脱肛者宜清之如保命集地榆芍药汤之类是也虚坐努圊东垣曰虚坐而不得大便者皆因血虚也血虚则里急加当归身若后重逼迫而得大便者为有物而然今虚坐努圊而不得大便知其血虚也故用当归为君生血药佐之痢而小便少刘河间治身发热下痢赤白小水不利以益元散盪胃中积聚又泄热从小便中出也丹溪治一老人年七十面白脉弦数独胃沈滑因饮白酒作痢下血如淡脓水腹痛小便不利里急后重以参朮为君甘草滑石槟榔木香苍朮为佐下保和丸二十五粒第二日前症俱减惟小便不利以益元散服之安糟粕不实痢疾已愈惟糟粕不实此肠胃虚间或有湿参苓白朮散钱氏白朮散吞樗根白皮丸或诃子皮散桃花丸之类择而用之异功散加肉荳蔲亦好久痢滑泄不固济世方治热滑侧栢叶一钱甘草三钱御米殻蜜炒二钱久者倍之水煎服仲景治寒滑不禁桃花汤主之王好古曰大凡痢疾乃心腹之患老年人尤非所宜若果首尾用平和之剂决难作效必致危笃虽欲服此则已晩矣其秦艽地揄黄栢木通之类其性苦寒却难轻服白痢当服理中汤血痢当服胃风汤若五色杂下泄泻无常用熟乌头一两厚朴干姜甘草各等分生姜煎服今之治痢多用驻车丸黄连阿胶丸之类其中止有黄连肥肠其性本冷若所感积轻及余痢休息不已则服取效若病稍重则非此可疗予尝用断下汤加减调治百发百中易简断下汤治下痢无问新旧赤白老幼白朮茯苓甘草草菓御米殻生姜七片枣子乌梅各七箇水煎服赤痢加黒豆二粒白痢加干姜五分又云御米殻治痢如神但性紧濇多令人呕逆既以醋制加以乌梅不致为害然呕吐则不可服又云大率痢疾古方谓滞下多因肠胃素有积滞而成此疾始得之时不可遽止先以巴豆感应丸十余粒白梅汤下令大便微痢仍以煎药服之无不应手作效若脾素弱用橘红豆蔲粟殻各等分煮麪煳为丸桐子大每服五十丸乌梅汤下兼治泄泻暴下不止一服即愈更令药力相倍为佳如觉恶心却以理中汤四物汤加豆蔲木香辈调其胃气仍以二陈汤水煮木香膏等定其呕逆又方治冷痢肠滑频併治泄泻服之神效白朮干姜甘草木香粟殻诃子肉菓右为末煳丸梧子大每服五十丸米汤下钱氏白朮散治气血俱虚神气衰弱或泻或痢脾虚口渴恶心等症又方治白痢久不效乃寒滑症也治当温澁酸石榴皮草菓陈皮乌梅甘草干姜水煎食前服遇仙立效散治诸恶痢或赤或白或浓淡相杂里急后重脐腹结痛或下五色或如鱼脑日夜无度或禁不食不问大人小儿虚弱老人产妇并宜服之御米殻当归甘草地榆赤芍酸石榴皮右每服一两水煎食前服忌生冷油腻神效参香散治大人小儿脏气虚怯冷热不调积而成痢或鲜血或豆汁或如鱼脑或下紫黒瘀血或赤白相杂里急后重日夜无度不问新久并治白扁豆人参木香茯苓肉菓橘红御米殻右为末每服三钱米饮下水煮木香丸治一切下痢赤白脓血相杂里急后重御米殻青皮甘草当归诃子肉木香右为末炼蜜为丸如弹子大每服一丸水一钟煎化至六七分空心食前服真人养脏汤治大人小儿冷热不调下痢赤白脓血或如鱼脑髓里急后重脐腹疼痛或脱肛坠下酒毒便血并治御米殻人参当归肉桂诃子木香肉菓白术白芍甘草右每服五六钱水煎食前服脏寒者加大附子固肠汤治冷热不调下痢赤白御米殻白芍当归甘草陈皮诃子白姜人参木香右每服五六钱水煎七分食前服荳蔲固肠汤治脾胃虚弱脏腑频滑下痢赤白木香赤石脂干姜砂仁厚朴肉菓各三两为末麪煳为丸梧桐子大每服五十丸米饮食前服白朮安胃散治一切泻痢脓血相杂里急后重日夜无度又治男子小肠气痛妇人脐虚冷并产后儿枕块痛亦治产后虚弱寒热不止白茯苓白朮车前子五味子乌梅御米殻右每服一两水煎服仲景桃花汤治下便脓血不止赤石脂干姜粳米水煎服异功散治久痢脾胃虚弱四君子汤各一钱加陈皮二钱水二钟煎八分加姜枣食前服休息痢休息痢者愈后数日又复痢下时作时止积年累月不肯断根者是也此因始得之时不曽推下就以调理之剂因循而致也又或用兜澁药太早以致邪不尽去緜延于肠胃之间而作者或痢愈之后而肠胃虚弱复为饮食所伤而作者当看轻重调理或热或寒或消导或再推下然后以异功散等补剂加収澁之药张文仲治痢久下经时不愈者此名休息痢取虎骨炙焦为末日服三次每服二钱缩砂散止休息痢砂仁为末空心米饮下一钱木香饮治隔年痢不止并治血痢尤佳木香黄连右为末入麝香少许每服二钱米饮下芎粟散治噤口红白久不愈者川芎婴粟殻为末空心蜜汤调下八分虫痢济世方治似痢非痢挟热者苦楝根皮为末糯米饮为丸米饮下疟痢疟未已因食生冷痢作人参白朮茯苓陈皮半夏甘草生姜草菓乌梅水煎未发前服痢未愈继之以疟十味六和汤藿香厚朴赤茯苓人参木瓜香茹扁豆杏仁甘草砂仁丹溪治痢活套丹溪曰下痢初得之时元气未虚必推荡之此通因通用之法稍久气虚则不可下壮实初病宜下虚弱衰老久病宜升之其或下积腹痛后重小水短此为里症宜和中疎气用炒枳殻制厚朴芍药陈皮滑石甘草其或在下则纒住在上则呕食此为毒积未化胃气未平寒则温之热则清之虚则用参朮补之毒解积下饮食自进其或身倦自觉气少恶食此为挟虚証宜加白朮当归身尾甚者加人参又十分重者止用此一条加陈皮补之虚回而痢自止其或气行积少但虚坐努责此为无血症倍用当归身尾却以生芍药生地桃仁佐之陈皮和之血生自安其或纒坠减退十之七八秽积已尽糟粕未实当炒芍药炒白朮炙甘草陈皮茯苓煎汤下固肠丸三十粒然固肠丸性燥恐尚有滞气未尽行者但当单饮此汤固肠丸未可遽用盖固肠丸有去湿实肠之功其或痢后糟粕未实或粥食积多或饥甚方食腹中作痛切不可惊恐当以陈皮白朮各半煎服和之而安其或久痢后体虚气弱滑下不止又当以药澁之可用诃子皮肉豆蔲白矾半夏甚者牡蛎可择用之然须用陈皮为佐恐太澁亦能作痛又甚者灸天枢气海右前方用厚朴专泻凝滞之气然厚朴性太温而散气久服大能虚人滞气稍行则去之余滞未尽则用炒枳殻陈皮然枳殻亦能耗气比之厚朴稍缓比陈皮稍重滞气稍退亦当去之只用陈皮以和衆药然陈皮去白有补泻之功若为参朮之佐亦纯作补药用凡痢疾腹痛必以白芍甘草为君当归白朮为臣恶寒者加桂恶热者加黄栢逹者更能㕘以岁气时令用药则万举万全岂在乎执方而已哉禁方乳香止痛散治下痢赤白疼痛不已御米殻橘红炙甘草乳香没药水煎去渣入乳没食前服如白痢热服红痢冷服如痢不止加青皮四钱治男妇老幼赤白痢红花胡椒等分为末红枣煮肉捣为丸如梧桐子大白麪为衣赤痢甘草汤下三十一丸白痢姜汤下先通为度次早空心再服三十丸不拘红白俱以滚水下即愈不治症及危症下如鱼脑者半生半死下如尘腐色死下如屋漏水者死下如竹筒注者不治下痢纯血身热而脉洪数者死王节斋治例痢乃是湿热食积三者别赤白青黄黒五色以属五脏白者湿热伤气分赤者湿热伤血分赤白相杂气血俱伤黄者食积治法泻肠胃之湿热开郁结之气消化积滞通因通用其初只是下之下症未愈随症调理稍久者不可下胃虚故也痢多属热亦有虚与寒者虚者宜补寒者宜温年老及虚弱人不宜下主方黄芩黄连白芍木香枳殻槟榔甘草若腹痛加当归砂仁再加木香芍药若后重加滑石再加枳殻槟榔芍药条芩若白痢加白朮茯苓炒滑石陈皮初欲下之加大黄兼食积加山查枳实若红痢加当归川芎桃仁初欲下之再加大黄若红白相杂加当归桃仁川芎以理血滑石陈皮苍朮以理气有山查枳实若白痢久胃弱气虚或下后未愈减连芩芍药加白朮黄蓍茯苓陈皮砂仁去槟榔枳殻再加干姜若红痢人虚弱血虚或下后未愈减芩连加当归川芎熟地黄阿胶陈皮白朮若色赤黒相杂此湿胜也小便赤澁少加木通泽泻茯苓山栀以分利之若血痢加当归生地桃仁槐花久不愈减芩连去槟榔枳殻再加阿胶侧栢叶干姜白朮陈皮若痢已久而后重不去此大肠坠下去槟榔枳殻用条芩加升麻以升提之若呕吐食不得下加软石膏陈皮山栀仁入生姜汁缓呷之以泻胃口之热有一様气血虚而痢者四物汤加人参白朮陈皮黄连黄芩阿胶补之而痢自止有一様寒痢用黄连木香芍药当归干姜砂仁厚朴肉桂之类若得痢而误服温热止澁之药则虽稍久亦宜用前法以下之后方补之若得痢便用前正法下之而未愈又用前调理法治之而久不愈此属虚寒而滑脱可于前虚补寒温二条择用更加龙骨赤石脂御米殻乌梅肉等収澁之药胎前痢疾本事方治妇人胎前产后不拘赤白生姜二觔捣取自然汁以鸭子一枚打碎入姜汁内搅匀煎之至八分入蒲黄三钱再煎五七沸空心温服立效大全良方治妊娠素弱下痢频併腹痛痩甚面色痿黄不进饮食厚朴白朮川芎白芍熟地黄当归干姜人参诃子甘草右服五六钱姜三片水煎服黄蓍当归汤治妊娠下痢腹痛小便澁当归黄蓍糯米右和匀水煎分四服罗太无大宁散治妊娠下痢赤白灰色泄泻疼痛垂死者黒荳粟殻甘草右加姜三片水煎食前服神效大全良方治妊娠挟热下痢亦治男子常痢黄连黄栢栀子右每服六七钱水煎浓服若呕者加陈皮一两半生姜三两黄连汤治妊娠下痢赤白脓血不止黄连厚朴阿胶当归干姜艾叶黄栢右为末空心米饮调下方寸匕日三服厚朴散治妊娠下痢黄水不絶厚朴黄连肉荳蔲右为粗末水煎顿服肉菓饮治妊娠脏气本虚脾胃衰弱脏腑虚滑脐腹疼痛日夜无度厚朴肉荳蔲右㕮咀每服五钱姜三片水煎服阿胶汤治妊娠腹中绞痛心下急痛及疗产后血晕崩中久痢阿胶酒二升半煎取一升顿服宣明白朮汤白朮黄芩当归各等分水煎食前服产后痢救急散治产后赤白痢腹中绞痛白芍阿胶艾叶熟地甘草当归每服二两水煎浓空心服当归芍药散治妊娠腹中绞痛心下急痛及疗产后血晕崩中久痢经验方治产后胎前痢疾龟甲米醋炙为末醋汤调下丹溪治妇人患堕胎后膈满食少痢不止脉虚左手尤甚滑石白芍苍朮白朮干姜茯苓诃子为末水煎下保和丸四五十粒云箕子治产后血痢脐腹疼痛四物汤加槐花黄连御米殻等药仲景白头翁甘草阿胶汤白头翁阿胶黄连黄栢秦皮甘草分三服水煎食逺服产后血痢小便不通脐腹疼痛生马齿苋捣汁二合煎一二沸下蜜一合调顿服赤水元珠卷八赤水元珠卷九钦定四库全书赤水元珠卷九明孙一奎撰气门内经曰百病皆生于气气一也因所触而为九怒喜悲恐寒热惊思劳也故怒则气上喜则气缓悲则气消恐则气下寒则气收炅则气泄惊则气乱思则气结劳则气耗九气见症怒气所至为呕血为飱泄为煎厥为薄厥为阳厥为胷满脇痛食则气逆而不下为喘渴烦心为消瘅为肥气为目暴盲耳暴闭筋纵发于外为痈肿喜气所至为笑不休为毛革焦为肉病为阳气所收甚则为狂悲气所至为阴缩为筋挛为肌痺为脉痿男为数溲血女为血崩为酸鼻辛頞为目昏为少气不能报息为泣则臂麻恐气所至为破㬷脱肉为骨痠痿厥为暴下绿水为面热肤急为阴痿为惧而脱颐惊气所至为潮涎为目睘为口呿为痴癎为不省人事为僵仆乆则为痺劳气所至为噎病为喘促为嗽血为腰痛骨痿为肺鸣为高骨坏为阴痿为唾血为冥视为耳闭男为少精女为不月思气所至为不眠为嗜卧为昏目为中痞三焦闭塞为咽嗌不利为瘅疸呕苦为筋痿为白淫为不嗜食寒气所至为上下所出水液澄彻清冷炅气所至为喘呕吐酸暴注下迫凡此九气内经以五行相胜之理治之故悲可以治怒以怆恻苦楚之言感之喜可以治悲以谑浪䙝狎之言娯之恐可以治喜以遽迫死亡之言怖之怒可以治思以汚辱欺罔之言触之思可以治恐以虑彼忘此之言夺之五者之外炅可以治寒寒可以治炅逸可以治劳习可以治惊要在审証察脉而施治之不可执一也脉沈实者宜下絃急者宜温虚细微弱者宜补痛在上者宜散痛在下者宜利气虚者宜镇坠气结者宜疎顺夫治气之法惟在适中气积于中固宜疎顺疎导过剂则又反耗元气元气走泄则下虚中满之証生焉故曰疎启于中峻补于下中满既除下虚斯实此之谓也治有余之症脉沈实而中满大便秘按之疼则宜下法当用大黄然亦须入桂皮以辛温和其气以苦寒泄其实气得泄越痛亦随愈凡用利药其法有三驶利则用大黄芒硝温利则用硫黄乳粉泻积则用巴豆碙砂他如磨积化结聚则以三稜蓬术为先导引闭塞则以木香㯽榔先使温散凝滞则以姜桂为主疎顺暴戾则以苏橘为宜补虚益气则以人参白术为君坠下辅阳者以黒钖养正为镇生生子曰治气之剂东垣有法可凖如枳壳利肺气多服损胸中至高之气青皮泻肝气多服损真气木香行中下焦气香附快滞气陈皮泄逆气紫苏散表气厚朴泻胃气㯽榔泻至高之气藿香馨香上行胃气沈香升降真气脑麝散真气若此之类气实所宜设认冷生气而槩以燥热投之是以火济火病日益甚丹溪曰气有余即是火乃戒好用温热治气者之悞也原病式曰气为阳而主轻微诸所动乱劳伤乃为阳火之化子和河间治喜怒悲恐思之証皆以平心火为主至于劳者伤于动动便属阳惊者骇于心心便属火故治皆以平心火为主深中病情又曰五志过极皆为火也若用香辛散气燥热伤气真气耗散浊气上腾犹曰肾虚弗能摄气归原遂用降气镇坠之剂不悟肺受火炎子气亦弱降令不行火无所制丹溪有曰上升之气自肝而出中挟相火其热为甚自觉其冷非真冷也火气似水积热之甚阳亢阴微故有此証认假作真似是之祸可胜言哉又曰气无补法俗论也痞闷壅塞似难于补不思正气虚者由七情劳伤所致脾土受伤转输失职胃虽受谷不能运化故阳升阴降而成天地不交之否清浊相混若不补养邪何由行脉法下手脉沈便知是气极沈则伏濇弱难愈其或沈滑气兼痰饮滑者血多少气濇者少血多气大者气血俱多脉来大而坚者血气俱实小者血气俱少七气汤治七情之气郁结心腹绞痛人参炙甘草肉桂半夏姜三片水煎服指迷七气汤治同上香附青皮陈皮桔梗蓬术官桂益智仁藿香半夏甘草各等分姜三片枣二枚水煎服缩砂香附汤调中快气治心腹刺痛香附乌药炙甘草砂仁右为末每服一钱紫苏叶三片盐少许沸汤调下大便秘陈皮汤下一方去乌药加沈香五钱大七气汤治喜怒不节致脏气不平心腹胀满半夏茯苓原朴紫苏加姜水煎服木香流气饮诸气痞塞不通胸膈膨胀面目虚浮四肢肿满半夏厚朴青皮紫苏香附甘草陈皮桂莪术丁皮大腹皮麦门冬㯽榔木香草果木通藿香白芷茯苓白术木𤓰人参石菖蒲加姜枣水煎服秘𫝊降气汤上盛下衰气不升降头目昏眩痰实呕逆胸膈不快怒则气上惊则气乱尤宜骨碎补诃子草果五加皮半夏桔梗桑白皮地骨皮枳壳陈皮甘草水煎服升阳顺气汤七情所伤及劳役饮食不节满闷短气恐则气下者尤宜升麻柴胡陈皮半夏人参黄茋甘草黄栢川归神曲草荳仁每服五六钱姜三片水煎服苏子降气汤治中脘不快心腹胀满噎塞喘促咳嗽痰涎宿食留饮脇下支结及脚气沖心方在痰饮门分心气饮忧思留滞致使心胸痞闷脇肋胀满噫气吞酸头目昏眩日渐瘦弱或大肠虚秘紫苏羌活半夏肉桂青皮陈皮桑白皮大腹皮木通芍药炙甘草赤茯苓每服五六钱姜三片枣二枚灯心十根水煎四磨汤治七情伤感上气喘息妨闷不食方在喘门推气丸治三焦痞塞大便澁小便赤黄方在胀满门神保丸治诸气刺痛流入背膂及脇下诸药不效者方在胀满门㯽榔木香丸疎导三焦破痰饮快气消食木香㯽榔枳壳杏仁青皮半夏曲皂角郁李仁各为末另以皂角四两用浆水一碗搓揉成膏更入熟蜜少许和丸如梧桐子大每服五十丸姜汤下九气丸治九气膈气风气寒气热气忧气喜气惊气怒气瘴气积聚坚牢如杯心腹疼痛时作时止姜黄甘草香附为末每服一钱入盐少许百沸汤㸃空心服立效赚气散治胸膈痞闷腹脇虚胀气不宣通及伤寒两脇刺痛攻心三稜蓬术白术枳壳木香每服二钱加姜三片水一钟半煎八分食前服用砂糖少许压下分气紫苏饮治心下胀满脇疼气塞呕逆不止方在喘门匀气散胸膈胀满宿冷不消心腹刺痛呕吐丁香檀香木香白豆仁藿香甘草砂仁为末每服二钱入盐一字沸汤调服复元通气散气不宣通流利并闪挫腰脇气痛茴香穿山甲延胡索白丑陈皮甘草木香为末每服二钱热酒调服清膈丸因湿热气滞黄芩黄连香附苍术为末取黄熟𤓰蒌去皮捣烂和丸菉豆大每服三五十丸桔梗枳壳汤诸气痞结满闷桔梗枳壳甘草生姜五片水煎服升降六一汤香附藿香为末每服二钱白汤下二圣散诸气痛芫花延胡索二味为细末每服一钱男子元脏气痛葱酒调下妇人血气痛川归酒下诸气痛薄荷汤下小肠气痛茴香汤下胜金散治男妇一切冷气乌药茴香青皮良姜右为末每服二钱空心温酒调下妇人用姜煎童便调服半夏汤治上气呕吐不能下食半夏陈皮白术甘草桂心人参厚朴每服五钱姜五片枣三枚水煎服手拈散一切气痛草果延胡索乳香没药五灵脂等分为末每服二钱好酒调下一人病气上沖口中出如烟雾耳内常鸣此冲脉逆上与八物汤加炒黄连黄栢数剂而愈苏合香丸専能顺气化痰并治𫝊尸骨蒸痨瘵卒暴心痛鬼魅瘴疟赤白下利小儿惊搐等症沈香麝香丁香青木香诃梨勒安息香香附子荜拨白术白檀香朱砂乌犀角薫陆香龙脑苏合油右末研匀用安息膏并蜜丸梧子大空心温水化下四丸酒亦可诸见血症摠论内经曰阳明厥逆喘咳身热善惊衂吐血又曰大怒则形气絶而血菀于上又曰脾移热于肝则为惊衂胞移热于膀胱则癃而尿血又曰结阴者便血一升再结二升三结三升夫血者生化于脾总綂于心蔵受于肝宣布于肺施泄于肾灌溉一身阴气一伤变生多病妄行于上则吐衂衰涸于中则虚劳忘反于下则便红移热膀胱则癃闭溺血渗透肠间则为肠风阴虚阳搏则为崩中湿蒸热淤则为滞下热极腐化则为脏血火极似水血多紫黒热胜于阴则为疮疡湿滞于血则为痛痒隐疹皮肤则为冷痺畜之在上则人喜忘畜之在下则人喜狂堕恐跌仆则淤血内凝又细分之则咳血衂血出于肺呕吐出于胃痰涎血出于脾咯血唾血出于肾便血清者属营虚有热浊者属热与湿色鲜者属火黒者火极血与泄物并下者属有积或络脉伤也尿血因房劳过度阴虚火动以致营血妄行而或者又以此为得之虚寒当以脉别有呕吐紫凝血者原病式云此非冷凝由热甚销铄以为稠浊而热甚则水化制之故赤兼黒而紫也又有汗血者由夫大喜伤心喜则气散血随气行故也又下血先见血后见便为近血自大肠来先见便后见血此逺血自小肠来肠胃中本无血良由气虚肠薄故血渗入而从下出也东垣曰除伤寒家衂血外杂病见血多责其热㫖哉言乎大凡血上行为逆其治难下行为顺其治易若血上行或唾或呕或吐忽变而下行为恶痢者吉兆也丹溪曰口鼻出血皆是阳盛阴衰有升无降血随气上越出上窍法当补阴抑阳气降则血归经矣素问曰有病胸脇支满者妨于食病至则先闻腥臊臭出清液先唾血四肢清目眩时时前后血病名为何何以得之岐伯曰病名血枯此得之年少时有所大脱血若醉入房中气竭肝伤故月事衰少不来也帝曰治之奈何复以何术岐伯曰以四乌鲗骨一藘茹二物并合之丸以雀卵大如小荳以五丸为后饭饮以鲍鱼汁利肠中及伤肝也王海藏云胸中聚集之残火腹里积乆之太阴上下隔絶脉络部分阴阳不通用苦热以定于中使辛热以行于分升以甘温降以辛润化严肃为春温变凛冽为和气汗而愈也然余毒土苴犹有存者周身阳和尚未泰然胸中微躁而思凉饮因食冷物服凉剂阳气复消余阴再作脉退而小絃细而迟激而为衂血唾血者有之心肺受邪也下而为便血溺血者有之肾肝受邪也三焦出血色紫不鲜此重沓寒湿化毒凝泣水谷道路浸积而成若见血証不详本源便用凉折变乃生矣上而血者黄茋桂枝汤白芍当归汤中而血者当归建中汤増损胃中汤下而血者芎归术附汤桂附六合汤若三血証在行阳二十五度见黄茋四君子主之若三血証在行阴二十五度见当归四逆加呉茱茰主之生生子曰按海藏此论虽为伤寒而发实戒用药者要认血来本原不可妄治以致变乱夫治血当明血出何经时师多宗丹溪有曰吐血衂血多是火载血上错经妄行越出上窍此论固是犹有未尽乃所以启后人过用寒凉之惑也夫火者无形之气也非水可比安能称载葢血随气行气和则血循经气逆则血乱气有余即是火也实由气逆而血妄行兼于火化因此为甚经曰怒则气逆甚则呕血暴瘅内逆肝肺相抟血溢鼻口是也又东垣曰血妄行上出于鼻口者皆气逆也况血得寒则凝得热则行见黒则止迹此观之治血若不兼之调气而纯以寒凉是施则血不归经而且为寒凉所凝滞虽暂止而复来也且脾统诸血寒凉伤脾脾虚尤不能约束诸血其变証可胜言哉素问示从容论曰夫伤肺者脾气不守胃气不清经气不为使真脏坏决经脉傍絶五脏漏泄不衂则呕纲目云伤肺即伤气也当于气虚不能摄血条叅治戴元礼云吐血者荣气溢入浊道留聚膈间满则吐血名曰内衂宜苏子降气汤加人参阿胶饮酒太过伤胃吐血用理中汤加青皮栀子干葛川芎劳太过吐血不止苏子降气汤加人参芍药打损吐血黒神散童便调服有时或吐血两口随即无事过数日又发经年累月不愈者宜黒神散吐血发渴名为血渴也或四物汤十全大补汤统㫖云吐血先哲皆以为热其因于寒者理亦有之何则寒邪属阴人之荣血亦属阴古人云风伤卫寒伤荣各从其类人果身受寒邪口受寒物邪入血分血得冷而凝则被寒矣在上则从口而出在下则从便而出若此者实病机之所有焉得为尽无也但其血色之黒与吐血因热极而反兼水化者相似兹则宜于脉証间求之脉微迟而身又清凉者寒也脉洪数而身又烦热者热也寒则温之热则清之治法大不同矣呕吐血生生子曰吐血成碗吐出者甚至有出而盈盆者丹溪云多是阳盛阴虚故血不得下行因火炎上之势而上出脉必大而芤大者发热芤者血滞与失血也又曰有气虚中寒阴阳不相守血乃妄行而吐出者经所谓阳虚阴必走者是也当用四物理中汤加干姜甘草煎服中温则血自归经矣切不可投苦寒之剂丹溪云山栀子最能清胃脘之血先吐红后见痰𠻳多是阴虚火动痰不下降四物汤加痰药火药先痰𠻳后见红多是痰积热降痰火为急痰𠻳涎带血出此是胃口清血热蒸而出重者栀子轻者蓝实或暴吐紫血一碗者无事吐出为好此热伤血死于中用四物汤解毒汤之类吐血挟痰积吐一二碗者亦只补阴降火四物汤加火剂之类挟痰若用血药则泥而不行只治火自止吐血乃火病也大吐血不止以干姜炮黒为末童便调从治㗋脘痰血荆芥散妙又云呕吐血出于胃也实者犀角地黄汤主之虚者小建中汤加黄连主之千金方云吐血有三种有内衂有肺疽有伤胃内衂者出血如鼻衂不从鼻孔出是近在心肺间津液出还流入胃中或如荳羹汁或如切血凝停胃中因即满闷便吐或出数斗至一石者是也得之于劳倦饮食过常也肺疽者或饮酒后热毒满闷吐之时血从吐后出或一合半合半升一升是也伤胃者因饮食大饱之后胃中冷不能消化便烦闷强呕吐使所食之物与气共上冲䠞因伤裂胃今吐血色鲜正赤腹亦绞痛自汗出其脉𦂳而数者为难治也刘宗厚曰凡治血必血属之药欲求血属之药其四物之谓乎河间谓随証辅佐谓之六合汤者详言之矣余故陈其气味専司之要不可不察夫川芎血中气药也通肝经性味辛散能行血滞于气也地黄血中血药也通肾经性味甘寒能补真阴之虚也当归分三治血中主药也通肝经性辛温全用能活血各归其经也芍药阴分药也通脾经味酸寒能凉血治血虚腹痛也若求阴药之属必于此而取则焉脾胃论有云若善治者随经损益摘其一二味之所宜为主治可也此特论治血病而求血药之属者也若气虚血弱又当从仲景血虚以人参补之阳旺则生阴血也若四物汤者独能主血分受伤为气不虚也辅佐之属若桃仁红花苏木血竭丹皮者血滞所宜蒲黄阿胶地榆百草霜棕榈灰者血崩所宜乳香没药五灵脂凌霄花者血痛所宜苁蓉琐阳牛膝枸杞子益母草夏枯草败龟板者血虚所宜乳酪血液之物血燥所宜干姜桂者血寒所宜生地苦参血热所宜特取其証治大畧耳若能触类而长可谓应无穷之变矣脉诀举要曰诸症失血皆见芤脉随其上下以騐所出大凡失血脉贵沈细设见浮大后必难治治火之剂大蓟散治辛热伤肺呕吐血或一碗或半升名曰肺疽大蓟根犀角屑升麻桑白皮蒲黄杏仁桔梗甘草右分作二服每服姜三片水煎服四生丸治吐衂血热妄行生荷叶生艾叶侧栢叶生地黄捣烂为丸如鸡子大每服一丸用水二钟煎至一钟去渣服犀角地黄汤治血积胸中吐血衂血犀角赤芍药牡丹皮生地水煎服茜根汤治吐血咯血呕血等症四物汤加童便浸香附茜草根水煎服二三服立愈治吐血大黄末生地黄汁水半钟煎四五沸服即愈又方好墨为细末每服二钱治吐血暴甚昏晕不止人参为末用鸡子清调如稀煳以匙挑服服尽效五更服之尤妙治吐血生地黄生蜜共以瓦器盛贮锅内重汤桑柴文武火熬三日夜取出入人参末茯苓末搅匀不拘时服此即琼玉膏也又方加入青蒿汁熬膏再加㯽榔末一两以降其气使下行也竒方治饮酒过多藴热胸膈以致吐血衂血葛花黄连右为末以大黄末熬膏为丸如梧桐子大每服百丸温汤下或煎服亦可辰胶散治大人小儿吐血阿胶蛤粉辰砂右为末藕节捣汁和蜜调下食后服龙脑鸡苏丸治膈热咳𠻳或吐血衂血方在火热门茯苓补心汤治心虚为邪气所伤吐血方在心痛门藕节散治吐衂不止藕汁生地黄汁生蜜大蓟汁右和匀每服一小钟不拘时服拔萃犀角地黄汤治热甚而血积胸中生地黄黄芩黄连大黄每服一两水二钟煎一钟食后服双荷散治卒暴吐血藕节荷叶顶捣碎入蜜用水二钟煎八分去渣温服或研末蜜调下枇杷散治暑毒攻心呕吐鲜血方在暑门龙肝膏治吐血不止伏龙肝生地汁麦冬汁小蓟汁藕汁姜汁入蜜半匙慢火熬成膏每服一匙带补之剂竒方治肺损𠻳血吐血生地鹿角胶右以地黄汁拌和毎服三钱童便加姜汁少许调下侧栢散治内损吐血下血或用酒太过劳伤于内其血妄行出如涌泉口鼻皆流须臾不救则死侧栢叶人参荆芥穂为末每服二钱麪一钱新汲水调如煳啜服麦冬饮子治吐血乆不愈者五味子麦门冬黄茋当归人参生地黄水煎服白术散治饮食过度负重伤胃吐血白术人参黄茋白茯苓炙甘草山药百合柴胡前胡分作三帖每服加姜枣水煎又方治同上理中汤加葛根鸡苏散治劳伤肺经吐红咽喉不利紫苏叶白茅花黄茋生地阿胶麦门冬桑白皮桔梗贝母蒲黄甘草加姜枣煎服天门冬汤治思虑伤心吐衂不止天门冬白芍药麦门冬生地黄逺志藕节黄茋阿胶没药当归甘草人参分作三服姜三片水煎服莲心散治同上莲子心糯米为末空心温酒调服归脾汤治思虑伤脾心多徤忘其血妄行或吐或下白术茯神黄茋人参酸枣仁木香炙甘草圆眼肉姜一片枣一枚水煎服赤茯苓汤治大怒伤肝气逆于胸吐血衂血赤茯苓人参桔梗陈皮麦门冬芍药㯽榔分二服姜三片水煎丹溪方治见血后脾胃弱精神少血不止者人参黄茋五味子芍药甘草当归麦门冬加郁金尤妙水煎服又方治同上人参白术茯苓陈皮甘草川芎半夏曲神曲青皮水煎服如胃不和加藿香渇者加葛根痰结块者加贝母黄芩橘红小便赤加黄栢大便燥结加当归心烦加酒晒黄连小便滑加牡蛎若见血多去半夏恐燥加生地牡丹皮桃仁若胃中不足饮食少进加炒山栀若血溢入浊道留聚膈间满则吐红苏子降气汤加人参阿胶上膈热壅吐血者以四物汤加荆芥阿胶更不止于本方中加大黄滑石胃伤吐血宜理中汤加川芎干葛此是饮酒伤胃也吐血不止茜根为末用二钱待冷食后服良必胜散治男妇血妄流溢或吐或咳或衂小蓟人参蒲黄当归熟地川芎乌梅每服六钱水煎服大阿胶丸治肺虚客热咳𠻳咽干多唾涎沬或有鲜血劳伤脾胃吐血呕血并皆治之方在后咳血门止血之剂白芨散治吐血白芨末井花水调服每服二钱地黄饮治衂血吐血新生地捣煮日服数升三日愈此方治经闭效甚干姜散治吐血不止姜炭为末童便调服治诸血上行用韮菜汁姜汁童便磨郁金饮之其血自清如无郁金以山茶花代之又方用血余灰为末冷水调下冶吐血咯血用藕节捣汁饮之花蕋石散治劳証五内崩损涌喷血出成升斗者服之立止花蕋石为末童便一钟煎温调药末三钱极甚者五钱食逺服如男子病则和酒一半妇人病则和醋一半与童便和调服之立止其瘀血化为黄水服此药后患人必疎解其体却服独参汤补之调气止血之剂芎附散治衂吐血不归经川芎香附为末每服二钱茶汤调下纲目云治怒气伤肝气而呕血以黄连香附青黛柴胡甘草平其肝自愈宜服赤茯苓泻心汤大七气汤入川芎煎调苏合香丸咳血丹溪云乃火升痰盛身热多是血虚四物汤加减用丹溪云痰带血丝出童便竹止之经血逆行或血腥吐血唾血韮汁服立效咯血用姜汁童便青黛入血药中如四物汤牛膝膏地黄膏之类又方用韮汁童便二物加郁金研细末合和服之其血自消脉大发热喉中痛者是气虚用参茋蜜炙黄栢荆芥地黄当归韮汁童便姜汁磨郁金饮之其血自消统㫖云𠻳出痰内有血者名咳血又云𠻳血其因有二热壅于肺者易治不过凉之而已乆𠻳损于肺者难治此已成劳也热𠻳有血宜金沸草散加阿胶痰盛加𤓰蒌仁贝母劳𠻳有血宜补肺汤加阿胶白芨𠻳血而气急者加杏仁痰中带血丝者此是阴虚火动劳伤肺脏宜滋阴保肺汤入方香附北杏仁山栀仁青黛海粉𤓰蒌仁诃子马兠铃为细末入白硼砂少许炼蜜少加姜汁为丸噙化一丸白汤下天一丸此壮水之主以镇阳光剂也与前方相兼服治阴虚火动咳血等症甚效怀地黄牡丹皮黄栢知母枸杞子五味子麦门冬牛膝白茯苓为末炼蜜为丸梧子大空心白汤吞下八九十丸天门冬丸润肺止𠻳治咯血吐血咳血方在咳𠻳门丹溪鹿黄丸治酒色过度饥饱失时吐血咳血痰血神效枇杷叶款冬花北紫苑杏仁木通鹿茸桑白皮大黄为末炼蜜为丸临睡含化七伤散治血汚血郁血热劳𠻳吐血血痰黄药子白药子赤芍药𤣥胡索知母郁金当归山药乳香没药血竭为末每服二钱茶汤下纲目云肺热此方极有交本草云白药子黄药子治肺热大有功一方红花当归煎汤调下海藏甘桔加阿胶紫苑汤治肺痿咳唾脓血方见纲目伤寒咽痛门罗太无大阿胶丸治血虚𠻳血吐血阿胶卷栢生地熟地大蓟山药鸡苏叶五味子栢子仁麦门冬茯苓百部逺志人参防风为末炼蜜丸如弹子大煎小麦麦门冬汤嚼下一丸纲目云保养精血纯补剂也血虚有潮热者宜之刼劳散治肺痿痰𠻳痰中有红线盗汗发热过则冷饮食减少方在咳𠻳门陈日华云有一女子及笄病症甚危百药不效偶得此只一料除根罗太无五味黄茋散治𠻳咯血成劳眼痛四肢困倦脚膝无力麦门冬熟地黄黄茋桔梗白芍药五味子人参甘草每服五钱水煎服一日三服人参黄茋散治虚劳客热肌肉消瘦四肢倦怠五心烦热咽干颊赤心沖潮热盗汗减食咳𠻳脏血人参秦芄茯苓知母桔梗桑白皮紫苑柴胡半夏黄茋鳖甲每服五钱水煎服人参蛤蚧散治二三年间肺气上喘咳𠻳咯吐脓血满面生疮遍身黄肿蛤蚧杏仁甘草人参茯苓贝母知母桑白皮为细末每日如茶㸃服神效海藏云蛤蚧补肺劳虚𠻳治乆𠻳不愈肺间积虚热久则成疮故𠻳出脓血晓夕不止喉中气塞胸膈噎痛用蛤蚧阿胶生犀角鹿角胶羚羊角各一两除胶外皆为屑次入胶分四服每服用河水三升于银石器内慢火煮至半升去渣临卧微温细细呷之其渣侯服尽再槌都作一服以水三升煎至半升如前服病人久虚不喜水当减水麦门冬汤治伤寒后伤肺咳唾脓血胸胁胀满上气羸瘦麦门冬桑白皮生地黄紫苑竹茹半夏桔梗麻黄五味子甘草为粗末每服五七钱加枣三枚去核姜三片水煎服罗太无续断散治骨蒸劳热𫝊尸瘦病潮热烦躁喘𠻳气急身疼盗汗兼治咳𠻳吐脓血续断紫苑桔梗竹茹五味子生地桑白皮甘草赤小豆每服五七钱入小麦五十粒水煎日三服海藏紫苑汤治咳𠻳吐血虚劳症肺痿变㿈方在咳𠻳门本事方云治劳瘵吐血损肺及血妄行神𫝊膏用剪草一觔婺台州皆有惟婺州者可用状如茜草又加细辛每用一觔浄洗为末加入生蜜一觔和为膏以器盛之不得犯鉄九蒸九晒日一蒸曝病人五更起面东坐不得语用匙挑药如粥服每服四匙良久用稀粟米粥压之药冷服粥饮亦不可太热或吐或下皆不妨如久病肺损咯血只一服愈寻常咳𠻳血妄行每服一匙可也神验治肺经呕咳诸血及痰中有血初生用萝卜汁半盏入盐少许服之立效如无生萝卜用萝卜子一钱紫苏叶一钱同煎服次用鸡苏散加阿胶治之经騐方治咳𠻳甚者或有吐血鲜桑白皮右剉细入糯米四两焙干同捣为末每服一二钱米饮调下本事方治久𠻳咯血成肺痿及吐白涎胸膈满闷不食扁荳散扁荳生姜枇杷叶半夏人参白术白茅根右水三升煎一升去渣加㯽榔末一钱和匀分作四服不拘时候千金方治上气咳𠻳喘息㗋中有物唾血生姜汁杏仁糖蜜猪膏右五味先以猪膏煎杏仁色黄出之以纸拭令浄捣如膏和姜汁蜜糖等合煎令可丸每服杏仁一枚日夜服六七服款花补肺汤人参麦门冬五味子款冬花紫苑桑白皮当归芍药知母贝母茯苓橘红甘草水煎服宁𠻳汤五味子茯苓桑白皮陈皮知母马兠铃川芎麦门冬粉草滋阴保肺汤黄栢知母天门冬当归芍药生地橘红紫苑桑白皮大粉草阿胶五味子水煎服咯血唾血痰涎血咯血者㗋中常有血腥一咯血即出或鲜或紫者是也又如细屑者亦是也治法四物入姜汁童便青黛之类有咯出痰带血丝者同治但宜加痰火药唾血者鲜血随唾而出者是也二者皆出于肾亦有瘀血内积肺气壅逼不能下降用天门冬知母贝母桔梗黄栢熟地逺志或加炮姜生生子曰唾血症曽见二人口中津唾皆是紫黒血水如猪血之色晦而不鲜形瘦体热盗汗为有怫郁所致如此者年余治以清痰降火开郁等药或止或发其一乃姪妇也后因注船大吐痰涎数椀其症再不复萌由是观之唾血亦有木郁之症不可不知痰涎血出于脾以葛根黄茋黄连芍药当归甘草沈香之类主之丹溪曰咯血痰带血丝出者用姜汁青黛童便竹入血药中用如四物汤如地黄膏牛膝膏之类滑伯仁曰寒凉之溢水乃泻火也温热之助火乃折水也衂血手阳明循手经上行入清气道中咯血乃入于所合也所合肺也又曰咯血为病最重且难治者以肺手太阴之经气多血少又肺者金象为清肃之脏今为火所制迫而上行以为咯血逆之甚矣上气见血下闻病音谓喘而咯血且咳𠻳也唾血责在下焦阳火煎迫而为之也肾主唾为足少阴少血多气故其証亦为难治恩袍散治咯血吐血唾血及烦躁咳𠻳生蒲黄干荷叶茅根为末每服三钱浓煎桑白皮汤食后温服丹溪方治咯血桑白皮半夏知母贝母茯苓生地黄陈皮阿胶甘草杏仁山栀子桔梗栁桂姜葱白水煎服又方治咯血衂血白芍药犀角各为末新汲水调服一钱血止为限又方治咯血荷叶为末米汤调下二钱又方治痰中血白术贝母芍药桑白皮桃仁甘草山栀牡丹皮水煎服又方治痰中血橘红半夏茯苓贝母牡丹皮桃仁黄连甘草大青姜三片水煎服又方治痰中血橘红半夏茯苓白术枳殻黄芩桑白皮五味子甘草人参或加青黛五分水煎服地黄散治一切吐血咯血能解一切毒及诸热烦躁茜草根大荳子黄药子甘草右为末每服二钱新汲水调下加人参二两治痰𠻳有血又方治吐血热渴茅根一味绞汁饮之一日三服效治虚劳乆𠻳咯血五棓子为末每服一钱温茶调匀米饮送下白芨散治咯血白芨藕节为细末每服一钱白汤调下神效或云白芨下咽直至血窍窍为之填而血止也医説云治肺损咳血殊效四血散治衂血吐血便血益元散加当归井泉石淋者加栀子茎中痛加蒲黄水泻加车前子米饮调下元戎方治鼻血口血大小便血服时随病上下食前后服丹参蒲黄紫苏滑石为末调服鼻血陈无择曰衂者因伤风寒暑湿流𫝊经络涌泄于清气道中而致者皆外所因积怒伤肝积忧伤肺烦思伤脾失志伤肾暴喜伤心皆能动血随气上溢而致者皆内所因饮酒过多啖炙煿辛热或坠堕车马伤损而致者皆不内外因也原病式曰衂者阳热怫郁干于阳明而上热则血妄行而鼻衂也丹溪云衂与吐血同凉血行血为主犀角地黄汤加郁金又曰衂血出于肺以犀角升麻栀子黄芩芍药生地黄紫苑丹参阿胶之类主之戴元礼曰鼻通于脑血上溢于脑所以从鼻而出治宜茅花汤调止衂散服之有头风自衂头风才发则血不止治头风兼止衂之剂有因虚致衂者此为下虚上热不宜过用凉剂宜四物汤加参茋沈香磨服伤湿而衂肾着汤加川芎伏暑而衂茅花汤调五苓散上膈极热而衂犀角地黄汤加黄芩茅花荆芥虚者茯苓补心汤饮酒过多而衂茅花汤加川芎干葛病衂愈后血因旧路一月或三四衂又有洗面而衂日以为常四物汤加阿胶蒲黄仍佐以苏子降气汤使血随气下统㫖谓风行水动气行血流治衂者则知血药以治衂而不知气降则血归经古人所以血药中必加气药一二味如上所谓苏子降气汤之类是也前人谓身热则死寒则生亦是大槩言之耳岂无热生而寒死者乎必兼详脉症而后可也治风寒之剂桂枝汤方见伤寒治热之剂犀角地黄汤方见吐血门茜根散治鼻衂不止茜根阿胶黄芩侧栢叶生地甘草加姜三片水煎服黄芩芍药汤治鼻血不止黄芩芍药甘草水煎服川芎三黄散治实热衂血大黄川芎黄连黄芩右为末每服二钱井水调下食后服黄连散治大人小儿盛热乗于血血随热气散溢于鼻谓之鼻衂凡血得寒则凝澁结聚得热则流散妄行黄连黄芩栢叶甘草豆䜴右每服一两水煎服治血衂血汗以人中白新瓦上焙干为末入麝香少许酒调下生地黄汤治荣中有热及肺壅鼻衂生疮一切丹毒等疾生地赤芍当归川芎水煎食后温服若鼻衂加蒲黄生疮加黄芩丹毒加防风济生麦冬饮治衂血不止麦门冬生地黄每服一两水煎服一方治鼻衂及酒疸黄沙淋萱草根捣汁一钟生姜汁相和时时细呷贯衆散治鼻衂贯衆根为细末水调一钱立止罗太无寸金散治鼻衂不止黄药子土马生甘草右为末每服二钱新水调下未止再服立差本草云土马即苔与垣衣之类垣衣生墙垣之侧土马生墙垣之上背隂古墙上有一方治衂血蛀竹末米煳调下二钱效茅花汤治衂茅花一大握剉水煎饮之立止清热带补之剂生地黄散治咯血衂血吐血诸血証皆治之枸杞子柴胡黄连地骨皮天门冬白芍药甘草黄芩生地黄熟地黄水煎服治便血加地榆海藏龙脑鸡苏丸治上焦热除烦解劳去肺热咳衂血热惊悸脾胃口疳吐血肝胆热泣出口苦肾热神志不定上而酒毒膈热消渴下而血滞五淋血崩等疾薄荷麦门冬阿胶黄茋蒲黄人参木通银柴胡生地黄甘草黄连右为细末好蜜二觔先煎一二沸然后下生地黄末不住手搅匀加木通柴胡汁浸熬成膏勿令火𦂳焦了然后加前药末和丸如豌豆大每服二十丸白汤下虚劳虚烦栀子汤下肺热黄芩汤下心热惊悸恍惚人参汤下咯唾吐衂麦门冬汤下肝热防风汤下肾热黄栢汤下治五淋及妇人漏下车前子汤下痰𠻳者生姜汤吞下茎中痛蒲黄滑石水一钟调下气逆者橘皮汤下室女虚劳寒热潮作柴胡人参汤下地黄饮治衂血往来乆不愈者甚效生地黄熟地黄枸杞子地骨皮右为末每服二钱蜜汤调下日三服补虚之剂止衂散黄茋赤茯苓白芍药当归生地阿胶为末以黄茋汤调下三钱产后鼻衂大全云产后口鼻黒气起及鼻衂者名胃絶此証不可治遇有此者急取绯线一条并产妇顶心髪两条𦂳系中指节即止治产后鼻衂中风以荆芥为末童便调下气虚者不可用齿衂统㫖云血从齿缝中或齿根出者谓之齿衂有风壅有肾虚风壅者消风散外以袪风擦牙散肾虚者以肾主骨齿者骨之余虚火上炎服凉药而愈甚此属肾经下虚而上盛宜盐汤下安肾丸间服黒钖丹仍用青盐炒香附黒色为末擦之亦有胃热而牙龂出血者宜清其热清胃散主之附方肘后方治牙血不止苦竹茹以醋浸一宿含之千金方治同矾石一两滚汤三升煮取一升先拭齿乃含之又方浓煎竹叶汤入盐少许含之衍义方治齿缝出血不止用纸捻蘸蟾酥少许挿入出血处立止灵苑方治虚气攻牙齿痛血出牙龈痒痛骨碎补二两细剉炒黒色为末擦之早晨潄久吐出临睡擦毕俟津液满口嚥之丹溪治阴虚牙齿出鲜血气郁四物汤加香附牛膝生甘草侧栢叶服罗太无治牙痛肿痒动摇牙龂宣露出血口气等疾当归藁本地骨皮防风白芷槐花川芎甘草升麻北细辛为末擦痛处甚者取三钱水钟半黒豆半合生姜三片煎至一钟乗热潄之冷则吐出本事方治一切牙疼风热龂常出鲜血以至崩落口臭不可近人者宜服之大黄生地黄右二味旋切各用一二片合定贴所患牙上一夜即愈未全可再如前用忌説话恐引风毒津液渍患䖏舌衂舌上或出血如簮孔者香薷汁服一升日三服又方髪灰二钱米醋调敷舌上血出䖏文蛤散治热壅舌上出血如泉五棓子白胶香牡蛎粉右为末每用少许掺患䖏或烧热鉄熨孔上槐花散治舌上无故出血如线槐花为末掺之仍用麦冬煎汤调下妙香散妙香散方在妇人门肌衂河间定命散治胆受热热血妄行鼻中衂蔑并血汗不止朱砂寒水石麝香为末每用五分新汲水调下不拘时候看老幼虚实加减肌衂者血从毛孔而出前人多主于肺热古方以男胎髪烧灰扑之大全竹茹汤方见便血条黄茋建中汤辰砂妙香散小便血经云胞移热于膀胱则癃溺血仲景曰热在下焦则尿血亦令淋閟不通𤣥珠经云小便出血是心伏热在于小肠宜镜面竹自然汁加生蜜一匙服之或以八正散加麦门冬葱煎服如小便澁痛以海金沙细末调治之纲目云胞络絶则溲血故经曰悲哀太甚则胞络絶胞络絶则阳气内动发则心下崩数溲血也凡咳而溲血脱形其脉小劲是逆也凡淋不可发汗汗之必便血便血不止用柿一箇烧存性为末米饮调下统㫖云属热属血虚有因心肾气结所致或忧劳房室过度此得之虚寒不可専以血为热而淖二者皆致溺血热用小蓟汤四物汤煎服效虚用四物汤调牛膝膏火动荣血妄行者再加黄栢知母虚寒者十全大补汤加炒蒲黄滑伯仁曰小便血足太阳随经入膀胱也附方治房室劳伤小便出血山药鹿角髪灰为末苎根捣汁打煳为丸梧子大每服五十丸空心食前白汤吞下治大小便出血不止刘寄奴为末茶清调服立止治尿后有干血干柿饼三枚烧灰陈米汤调服罗太无髪灰散治小便尿血髪灰右一味每用一二钱以米醋二合汤少许服井花水调亦可一法茅草根车前子煎汤调下尤妙兼治肺疽心衂内崩吐血一两口或舌上出血如针孔若鼻衂吹内立已葛氏方治小便出血当归酒煎一升顿服肘后方治尿血苎麻根十根水五升煎取二升一服效外台秘要治尿血车前草汁五合空心服茅草根汁亦妙或加酒少许沖服小蓟饮子治下焦结热尿血成淋生地小蓟根滑石通草山栀仁当归淡竹叶藕节蒲黄甘草右每服一两水煎空心服丹溪云尿血有实热者可用当归承气汤后以四物汤加山栀又方治溺血属热山栀水煎服或用小蓟琥珀血虚者四物汤加牛膝膏又方治血淋木通甘草梢瞿麦山栀水煎服济生鹿角胶丸治房室劳伤小便尿血鹿角胶没药油头髪灰右为末用茅根汤打煳为丸如梧桐子大每五十丸盐汤送下王屑膏治气虚尿血并五淋砂石疼痛不可忍黄茋人参为末用大萝卜切一指厚三四片蜜淹少时蘸蜜炙干复蘸复炙尽蜜二两为度勿令焦至熟蘸黄茋人参末吃不时仍以盐汤送下又方治老人小儿尿血不止川升麻一两半作一帖水煎服妙又方治虚而尿血阿胶三两炙捣为末酒二升和温服当归散治妇人小便出血或时尿血当归羚羊角赤芍药生地黄大蓟叶分作三帖水煎食前服六味地黄丸治老人尿血及阴虚尿血𤣥胡散治尿血作痛𤣥胡索朴硝水煎服五棓汤治尿血不止五棓子煎汤露一宿次早取上面清者温服龙骨散治尿血龙骨末水调服日三服瘥治溺血血淋方小蓟根琥珀二味为末水煎服葢二味能治下焦热结琥珀散治五淋澁痛小便脓血琥珀海金沙没药蒲黄为极细末每服三钱食前煎萱草汤调下治血淋及小便闭方杜牛膝根朴硝用雪水二碗煎牛膝至一碗去渣入朴硝搅匀空心服治小便出血茎痛不可忍淡豆䜴煎汤温服之甚效治血淋方牛膝黄栢知母泽泻麦门冬天门冬山栀仁生地黄为末粥煳丸如梧桐子大每空心白汤吞下八九十丸又方治同上人参白术川归熟地川芎山查茯苓黄茋升麻水煎服又方治同上牡丹皮当归生地山栀子白芍甘草梢滑石泽泻白茯苓木通各等分每服五七钱加生姜皮二分灯心一分水煎食前服下血素问云结阴者便血一升再结二升三结三升骆龙吉云结阴之病阴气内结不得外行血无所禀渗入肠间故便血也其脉虚澁因血结不行故下本事方云如下清血色鲜者肠风也血浊而色黯者脏毒也肛门射血如线者虫痔也仲景云下血先便后血者此逺血也黄土汤主之先血后便者此近血也赤小豆当归散主之洁古云治血下防风为上使黄连为中使地榆为下使若血瘀色紫者陈血也加熟地黄若血鲜色红者新血也加生地黄若寒热者加柴胡若肌热者加地骨皮若脉洪实痛甚者加酒浸大黄生生子曰便血有湿有热有虚有寒有食积有酒积有风入大肠治之之法切不可纯以寒凉损坏脾胃脾虚尤不能约束其血也故丹溪戒人凡用血药不可单行单止不可纯用寒凉必于寒凉中加辛味为佐乆不愈者复用温药必兼升举药中加酒炒酒煮凉药如酒煮黄连之类丹溪曰肠风独在胃与大肠出治用黄芩秦芁槐角升麻青黛定肠风痛用苍术滑石当归生地黄芩甘草下血属虚者当温散之四物汤加干姜升麻便血过多者四物汤加猬皮有热者四物汤加山栀升麻秦芁阿胶有兼风者苍术秦芁芍药香附胃清血非蓝实不除𤣥珠经云大便下血曰肠风切勿止澁究其本末症状先清其表后攻其里其血自止如脉洪大又当以四物合解毒汤调理热则流通虚则下熘故便血属热属虚亦有风伤肝而下陷及湿盛而伤血者热而下血或清或浊宜四物汤加黄芩山栀炒槐花秦芁胶珠虚者四物加干姜升麻凉药随虚实加减风伤胃独下清血者宜四物汤加防风升麻荆芥柴胡升提之湿入肠胃下如豆汁色者宜四物加苍术白术黄连黄栢地榆槐花阴虚下血无热者十全大补汤加止血之剂统㫖云便血或清或浊或鲜或黒或在便前或在便后或与泄物并下此由内外有所感伤凝停在胃随气下通亦是妄行之意便血清者属荣虚有热浊属热与湿色鲜者属火黒者火极先血后粪为近先粪后血为逺与泄物并下者属有积在内或络脉伤也并宜分治又当别其色而分寒热也色鲜多因肠胃藴热必是饮酒过多辛热煿炙之故也宜连蒲散或黄连阿胶汤色瘀或因寒邪凝滞血逐冷气入客肠胃宜理中汤加胶珠炒黒香附其应甚捷大抵下血后必以胃药收功胃气囘血自循其经络矣伏暑纯下鲜血黄连香薷饮治之方见伤暑门风热流入大肠经下血不止败毒散治之方见伤风门风湿乗虚入于肠胃下清血或下瘀血胃风汤治之滑伯仁曰大便前后下血便前由手阳明随经下行渗入大肠𫝊于广肠而下也便后由足阳明随经入胃淫溢而下者也古人谓近血逺血者是也又有所谓肠风脏毒者肠风则足阳明积热乆而为风风以动之也脏毒则足太阴积热乆而生湿从而下流也风则阳受之湿则阴受之和中去湿之剂东垣升麻补胃汤治宿有肠血症因五月大热吃杏肠癖下血逺三四尺散漫如筛腰沈沈然腹中不痛血色紫黒病名湿毒肠澼是阳明少阳经血症升麻柴胡防风羌活当归身葛根独活白芍生地丹皮熟地甘草黄茋肉桂水煎食前服和中益胃汤治太阴阳明腹痛大便常溏泄设不泄即秘结在后𫝊为湿热毒下鲜红血腹中微痛脇下急缩脉缓而洪弦中指下得之按之空虚熟地归身甘草益智升麻柴胡苏木藁本水煎食前服升阳除湿和血汤治肠澼下血另作一派其血出有力而逺射四散如筛下春二月中旬日下二行腹中大作痛乃阳明气沖热毒所作也当升阳去湿热和血脉不两服而愈生地丹皮甘草白芍熟地黄茋升麻归身苍术秦芁肉桂陈皮水煎食前服当归和血散治肠澼下血湿毒下血槐花青皮荆芥熟地白术当归升麻川芎为末食前米饮调下椿皮丸臭椿皮苍术枳殻为末醋煳丸梧子大空心食前米饮下三四十丸玉屑丸治肠风泻血乆不止者槐根白皮苦楝根椿根白皮天南星半夏葳灵仙寒食面右末滴水丸梧子大每服三十丸以水一钟煎沸下丸子煮令浮以匙抄起温温送下不要嚼空心食前服有人下血几盈盆顿尔疲萎诸药不效许学士以此治之良愈槐花饮治肠风有湿胀满下血苍术厚朴陈皮当归枳殻槐花甘草乌梅每服一两水煎空心服治下血方椿根白皮枯白矾甘草滑石血竭人参黄连共为末米饮下治寒之剂乌荆丸治肠风川乌头荆芥穂为末醋丸桐子大每服二十丸酒送下白汤亦可下病发时日进三服不发时日进一服黄土汤治先便后血名逺血粉草熟地白术附子阿胶黄芩灶中土右七味以水八升煮取三升分作三服赤豆当归散治先血后便名近血赤小豆当归为末白汤调下二钱日三服梅师云治热毒下血或因食热物发动以赤小豆杵末水调下方寸七又方治肠风赤小豆为末每服二钱米饮调下由此观之赤小豆寒热皆能治也益智和中汤治肠澼下血红或深紫黒色腹中疼腹皮恶寒右三部脉中指下得之俱弦按之无力闗脉甚𦂳肌表阳明分凉腹皮热而喜热物熨之内寒明矣升麻甘草归身黄茋葛根益智半夏丹皮柴胡白芍桂枝肉桂干姜水煎食后服罗太无治真定摠管因免强饮酸酒得腹痛次𫝊泄泻十余日便后见血或红或紫肠鸣腹痛医以诸见血皆热治以芍药栢皮汤之类前証如故仍不欲饮食食则呕酸形体愈瘦面青黄不泽心下痞恶冷物口干时有烦躁不得安卧请予治之诊得脉弦细而微迟手足稍冷内经曰结阴便血一升再结二升三结三升又曰邪至五脏则阴脉不和阴脉不和则血留之结阴者病阴气内结不得外行血无所禀渗入肠间故便血也以平胃地榆汤主之苍术厚朴陈皮茯苓白术干葛甘草干姜当归炒曲白芍人参益智仁地榆升麻黒附子生姜三片枣二枚水煎食前温服此药温中散寒除湿和胃数服病减大半又灸中脘二七壮引胃气上升次灸气海百壮生发元气以还少丹服之以长肌肉至春再灸三里三七壮治脾壮胃生发元气次服芳香之剂慎言语节饮食而安王海藏云治杨师醉醒发大渴饮水三大盏又饮冷茶三碗后病便鲜血四次得一盆先与呉茱萸丸次日又与平胃五苓各半散三大服血止后自利又与神应丸四服自利乃止或问曰何不用黄连之类以解毒予曰若用寒药其疾大变难治寒饮内伤复用寒药非其治也况血为寒所凝入大肠间而便下血温之乃所以得热则自止杨氏饮冷酒泻血对金散止之亦是理中脘分别阴阳安定血脉之意也唐生病因饮酪水及食生物下利紫黒血十余行脾胃受寒湿与六神平胃散半两加白术三钱以利腰脐间血一服愈胃风汤治大人小儿风冷乗虚入客肠胃水谷不化泄㵼注下及肠胃湿毒下如豆汁或下瘀血日夜无度人参茯苓川芎官桂白术当归芍药每服五六钱加粟米百粒同煎稍热服若加熟地黄茋甘草名十全大补汤若虚劳𠻳加五味子有痰加半夏发热加柴胡有汗加牡蛎虚寒加附子寒甚加干姜皆依本方等分骨蒸发热饮食自若者用十补汤加柴胡一两气弱加人参小便不利加茯苓脉弦澁加川芎恶风加官桂脉澁加当归腹痛加白芍胃热湿盛加白术草豆蔲散治丈夫伤血妇人血崩渍入大肠出血草豆蔲梹榔莺粟殻等分为末每服二钱米饮下济生剪红丸治脏腑虚寒下血不止面色痿黄日乆羸痩侧栢叶鹿茸附子川续断黄茋阿胶白矾当归为末醋煮米煳为丸如桐子大每服七十丸空心米饮下罗太无结阴丹寒湿下血者为结隂治肠风下血脏毒下血诸大血疾枳壳葳灵仙黄茋橘红椿根白皮何首鸟荆芥穂为末酒煳丸桐子大每服七十丸陈皮饮入醋少许煎过少冷送下血热之剂黄连汤治大便后下血腹中不疼谓之湿毒下血黄连当归甘草水煎食前服聚金丸治肠胃积热或酒毒大便下血腹中热痛烦渴脉弦数黄连黄芩防风右为末煳丸桐子大每服五十丸米泔浸枳壳水下保命集芍药黄连汤治大便后下血腹中痛谓之热毒下血芍药黄连当归淡桂甘草大黄右每服一两水煎服如痛甚者加木香㯽榔末各一钱调下拔萃凉血地黄汤如饮食不节起居不时阴受之阴受之则入五脏入五脏则填满闭塞下为飱泄乆为肠澼水谷与血另作一派唧出也时令值夏湿热太盛正当客气胜而主气弱也故肠澼之証甚此汤主之熟地当归青皮槐花知母黄栢水煎服如脐下闷小便澁或大便后重调木香㯽榔末各五分稍热空心服如里急后重又不去者宜下之如有𫝊变随症加减治之一方槐花荆芥穂为末酒调下一钱半空心仍食猪血妙连蒲散黄连蒲黄黄芩当归生地黄枳壳槐角芍药川芎甘草如酒毒加青皮干葛去枳壳湿毒加苍术白术水二钟煎一钟食前服槐角丸治五种肠风下血痔漏脱肛槐角地榆黄芩当归防风枳壳右为末酒煳丸桐子大毎服七十丸空心米饮下大脏丸治肠风下血及痔疾神效黄连捣为丸桐子大每服百丸空心米饮下秘方栢叶散治便血甚効扁栢叶糯米每服五钱空心白汤调下如未止再加炒黒木耳末一钱又方治脏毒不止当归枳殻侧栢叶槐角百草霜芍药右共一处炒令烟微起为度研末每服二钱空心温酒调下日午米汤下甚妙又方治积血便血苍术陈皮黄栢黄芩连翘右为末以生地黄膏六两为丸桐子大空心及食前白汤下七八十丸丹溪方治脉缓大口渴便血及妇人月水紫色劳挟湿热白术地黄黄栢白芍药地榆香附黄芩为末钲饼为丸又方治便血久久伤血并麻风症癣疮见面者龟板升麻香附白芍侧栢叶椿根皮为末粥丸桐子大以四物汤加白术黄连甘草陈皮煎汤下槐花散治肠风脏毒槐花侧栢叶荆芥枳壳每服二钱米饮下空心食前服又方治下血槐花枳壳地榆水煎露一宿顿温空心服栢黄丸治肠风脏毒下血鲜红生地黄黄栢为末炼蜜丸桐子大每空心食前米饮下八九十丸枳壳散治诸便血枳壳甘草为末每服一钱空心米饮调下酒煮黄连丸酒煮黄连丸黄连好酒五升为末面煳丸桐子大每服三十丸空心服加减四物汤治肠风下血侧栢叶生地川归川芎枳壳槐花荆芥甘草地榆条芩防风加乌梅一个姜三片水煎服参栢丸治肠风下血苦参黄栢为末酒打米煳丸空心酒吞百丸补虚之剂竹茹汤治妇人汗血吐血尿血下血竹茹熟地人参白芍桔梗川芎当归甘草桂心每服一两水煎食逺服参苓白术散治脾气虚不能约束其血或为寒凉药伤以致饮食少进面色痿黄补中益气汤加阿胶蒲黄治清气下陷中气不足下血不止十全大补汤理中汤胃风汤杂方固荣散治吐血便血白芷蒲黄地榆甘草右为末每服二钱温酒调服气壮者加石膏一两一方治粪后下血不止艾叶汁生姜汁各三合和服一方治中毒下血刺猬皮为末每服二钱水调下日三服乌梅丸治便血下血乌梅为末醋煳丸桐子大空心米饮下七十丸一方治便血白芷五棓子为末粥丸桐子大每服五十丸米汤下灵苑方治肠风下血乆不止茄蒂每服三钱食前米饮下本事方治肠风丝𤓰空心酒调下二钱五槐丸治脏毒五棓子槐花百药煎为末酒煳丸桐子大每服廿丸空心米饮下日三服又方治肠风脏毒酒痢下血黄连生姜二味煎汤下二气丸次服五槐丸又方金星草陈干姜右为末空心新汲水调下一钱蒜连丸治脏毒黄连为末以大蒜煨熟去衣研和丸桐子大每服五十丸陈米饮下东垣乌梅丸治肠风下血真僵蚕乌梅肉为末煳丸鸡头子大每服百丸白汤吞下日三服一方治肠风下血马鞭草捣自然汁服良一方治肠风下血及血崩五灵脂每服二钱二曲散治酒积下血不止粪后见诸药不效者神曲白酒药俱为末清水调揑成饼子慢火上炙黄为末毎服二钱白汤下亦治泄泻神效丹溪方治肠澼陈年棕榈烧存性百药煎为丸服又方治脏毒便血生藕节切片清晨蘸平胃散嚼下治肠痔大便常血葱白盆中坐浸之瘥又灸法平直量骨嵴与脐中处椎上灸七壮或年深者更于椎骨两傍各一寸灸七壮除根治肠风下血椿根皮治下血不止木贼九窍出血黄金散治九窍出血牛黄郁金血余散治血淋兼治内崩吐血舌血小便出血乱髪每服二钱以茅草根车前草煎汤下孙真人治九窍出血用黄荆叶捣汁酒和服之丹溪治九窍出血以大蓟一握捣汁以酒和服之如无生者以干者为末冷水调下三钱一方龙骨末酒煎通口服中蛊下血纲目云唾水沈者心腹绞痛下血如烂肉者为蛊千金方治中蛊下血如鸡肝出其余四脏俱坏惟心未毁或鼻破待死取马蔺根末水服方寸匕随吐即出极神此苗葛蔓绿紫生子似橘梅师方治卒中蛊毒下血如鸡肝昼夜不絶脏腑败坏待死用白蘘荷叶密置病人卧席下勿令病人知觉自唿蛊主姓名百一选方治中蛊毒或吐血下血如烂肝者取蚯蚓十四条以苦酒三升渍之蚓死但服其汁已将死者皆可治千金翼治蛊毒下血猬毛烧末服方寸匕当吐蛊毒肘后方治中蛊吐血下血皆如烂肝者苦瓠一枚水二升煮取一升服之吐即愈又方用苦酒一升煮苦瓠令消服之神效金疮出血军中方治金疮出血不止半夏生用为末掺之𦂳扎立止又方风化石灰五月端阳日取苎叶捣汁拌匀做成大饼子阴干每用研极细末罨上立止桃花散治金疮出血及杖疮风化石灰将军末子先将灰炒渐投将军末子候看灰如桃花色即止每用少许敷之血立止杖疮以调做膏药贴之一方胎髪傅之立止三七末罨上立止血竭末末𫝊之立止一子堕车血滞于中大黄川归每服一两水煎服或五钱血郁汤桃仁香附抚芎红花青黛右煳丸桐子大每服白汤下四五十丸赤水元珠卷九赤水元珠卷十钦定四库全书赤水元珠卷十明孙一奎撰虚怯虚损劳瘵门緫论生生子曰虚是气血不足怯是不能任劳损是五脏亏损由虚而至怯至损皆自渐而深治之须极体认不可轻易投剂少有差悞则轻者反重重者死矣古患虚怯者虽是不治之症尚或延过二三年今之患虚怯者周歳半载之间卒不可救深可悯也求其死速之由有三大愆不容不急讲也病家欲求速效不乆任师屡更屡试殊不知虚者精气夺也须多服补药非假以歳月不见功病者厌其效迟更师调理故屡换而屡试之后师窥前方之不效疑非其症又更方治讵思其药力之未逮也由是脾胃转伤遂至不救犹恨天下无良师也此其一愆也乃愆之小者也自丹溪倡阳有余隂不足及相火易动之论而明医杂着和之统㫖大㫖又和之故今之人才见虚弱发热一委之隂虚火动开塲便用滋隂降火不分阳虚隂虚脾胃勇怯一槩用黄栢知母生熟地黄天麦门冬牛膝天花粉五味子童便之类胃强而隂血不足者间或无虞胃弱气虚而无实热者服此纯隂苦寒之剂其火愈炽甚至恶心胷满咳𠻳痰沫泄㵼声哑而毙哀哉叩其师则曰书以隂虚火动着其症吾以滋隂降火应其病病之不起天也虽屡试屡死而师家病家终莫能醒其药之悞而一归之天吁天何寃也丹溪阳有余隂不足之论盖为当时局方温补之药害人故着此以救一时之弊至于按病投剂隂虚则补隂阳虚则补阳曷尝固执又曷尝隄防流害一至于此据经云火欎则发之又曰轻者可降重则从其性而升之盖火之性上炎以轻扬之剂鼔之则易散也若不察而一以降火为言将逆其性而使之愈炽矣故曰甘温去大热是也按东垣书只有升阳散火汤火欎汤二方并无滋隂降火之法岂贤如东垣者尚昧此滋隂降火之法欤縁脾胃喜温而恶寒形寒饮冷则伤肺体既虚弱肤腠不宻易致风邪由此咳𠻳潮热故以轻扬之剂投之其热顿释热退即以补剂收其功时师暗于此理动借开口则曰丹溪诸公云云人身之虚皆隂虚也故任前药而不疑不思滋隂降火之药皆歛肺助湿滞痰损脾者风邪火热皆莫能散愈投愈咳愈进愈热也此弊吴浙间尤罹其毒葢王节斋吴茭山何大英皆浙产益易见信故耳此其二愆也乃愆之大者也膏粱之家厚味相竞内多积聚丹溪曰蒸蒸发热积病最多嗜慾者中心实怯故每迎师用药喜补而惮攻抑不知积之不去热之不去也多补则重闭其气是资其邪而益其病也初起未乆胃气尚强急当推之而后议补则无反顾之忧若失机㑹迁延日远莫能为计欲补则无成功欲攻则胃气已壊畏首畏尾待死而已此其三愆也乃愆之中者也予壮歳患此百师莫能瘳幸遇至人指示轩岐要领病之禁忌恬澹内观三年乃起是以深悟此三大愆不敢自秘谨将缜宻授受治法吐露篇末以惠苍生不识同志者宁少易其故辙否耶凡治虚损之症当从难经治法损其肺者益其气损其心者调其营卫损其脾者调其饮食适其寒温损其肝者缓其中损其肾者益其精此治损之法也今人乐看方书不究竟经义一遇虚热之症动辄便是滋隂降火顾生平所藴不过是明医杂着诸症辨疑活人指掌等小书识见浅近易于观览元宋已前诸大家之㫖有至老未尝触目者间有涉猎丹溪则又仅能用其粗而畧其精丹溪治隂虚之法固未尝纯弃人参莭斋则畏之如虎汪石山病用参蓍论及营卫论云丹溪言阳有余而隂不足者乃对待之言是大槩之论隂虚乃营中之隂气虚非特言肾隂也此言发前人之所未发深有功于丹溪者近代诸公所云隂虚非精则血故用剂惟养血滋隂也予既详之于前复申之于后诚重人命而惩其偏亦欲同志者有所警悟也治虚损之症再要识得利害丹溪云脉数而无力者难治大肉脱甚者难治肺胀欎遏不得眠者难治形瘦脉大胷中多气者死㵼而加汗者死热不为汗衰者死不为泄减者死𠻳而下泄上喘者死股肉全消者死左不得眠者肝胀右不得眠者肺胀又𠻳而㗋疼声哑粪门瘘疮者死皆不治之症脉诀举要曰骨蒸劳热脉数而虚热而濇小必殒其躯加汗加咳非药可除治虚损之症吃𦂳处工夫只在保护脾胃为上如和觧攻里二法义之所当用者虽老弱久病亦所不避乃拨乱反正之意惟要用舍得冝有先攻而后补者有先补而后攻者有攻补并行者当攻则攻当补则补如丹溪治一人乆𠻳吐红发热消瘦衆以为瘵脉弦数日轻夜重行倒仓法而愈次年生子滑伯仁治宋无逸病疟瘠损饘粥难下咽者六十余日殆甚脉数闗上尤弦疾乆体瘠而神完是积热居脾且滞于饮食法当下衆疑而难之药再进而疾去其半继以甘露饮白虎汤而安观此乃当攻则攻也纵久病瘦弱法有所不避也丹溪治一人咳𠻳恶寒胷痞口干心微疼脉浮𦂳而数左大于右盖表盛里虚问其素嗜酒肉有积后因行房涉寒冐雨忍饥继以饱食先以人参四钱麻黄连根莭一钱半与二三帖𠻳止寒除改用厚朴青皮陈皮𤓰蒌半夏为丸参汤下二十服而痞除汪石山治一人年弱冠房劳后忽洒洒恶寒自汗发热头背胃脘皆痛唇赤舌强呕吐眼胞青色午后谵语发热小便长初日脉皆细弱而数次日脉浮弦而数医以手按脐下痛议欲下之石山曰此疫也疫兼两感内伤重外感轻耳脐下痛者肾水亏若用利药是杀之也古人云疫有补有降有散兹冝合补降二法以清暑益气汤除苍术泽㵼加地黄而安此当补则补也夫业医者胆欲大而心欲小毅然独㫁于𠂻病所当㵼则须㵼之幸无曰虚弱者何敢弄险经曰有故无损亦无损也设务姑息而一惟调补是务此犹南宋和议之説岂知邪正不两立王业不偏安然不伐贼王业亦亡坐而待亡孰若伐之古人以医譬国岂徒语哉抱拙子曰内经云今人未及半百而衰以酒为浆以妄为常醉以入房慾竭其精耗散其真则人之根源从此而虚损矣五脏六腑如何不弱五劳六极七伤如何不至劳伤既至则隂阳亏寒热作饮食减脉道乖故虚劳之脉有浮而大者微而弱者弦而数者夫脉浮而大者血气未衰病势未羸大肉未消饮食未减虽有寒热诸邪犹可以治若脉微弱者血气已衰病势已羸饮食减骨肉枯寒热蒸呕泄作于此则滋补两难何易下手单弦犹可若带双弦则为贼邪侵脾尤为难治加数则正气已竭病必殆矣善治者当病势未深之时调养脾胃安镇心神滋补肾水俾心肾气交脾胃充实饮食日进血气自生病无不差又如经曰精不足者补之以味味隂也补精以隂求其本也然味乃谷粟菜菓出于天赋自然冲和之味故有益人补隂之功非醯酱烹餁偏厚之味出于人为者也又经曰形不足者温之以气温养也温存以养使气自充气充则形完矣今医失补之道轻则鹿茸雄桂重则起石丹砂加之灼艾补燥其水夫五行之气水特其一耳一水不胜五火况又加以热剂则水愈涸而火转盛久而咳痰咳血潮热烦渇喜冷犹且喜补不已如此死者医杀之耳夫凉剂能养水清火热剂能燥水助火劳为热証明矣还可用补乎然五脏气血虚损补剂虽不可无用之亦必有道必先治其诸虫痰饮宿癖一一除尽方可以服补剂不尔必不得力其体虚者最易感风邪尤当先行和解微利微下从其缓而治之次则随証调之若邪气未除便行温补邪气得补遂入经络致死不治如此死者何啻千万惟无虫痰积癖之人其脉举按无力而弱者方可补之然五脏虽皆有劳心肾为多心主血肾主精精竭血燥心肾虚矣肾气虚则水走于下心气欠则火炎于上火炎上则为痰为𠻳为烦热为口干为咯血为上气为呕逆为盗汗为耳鸣目眩为睡中惊悸水走下则为腰痛为脚弱为泄㵼为赤白浊为遗精梦泄为小便滑数为皮毛焦枯皆虚劳变証生于心肾者也故补法当以调心补肾为先惟冝温养以缓取效不冝用峻烈之剂经又曰脾者孤脏以灌四旁又曰五脏皆禀气于胃脾胃徤顺运纳五谷虽有虚劳复之亦速脾胃苟虚若不先补益而便用补本脏之药则脾不能纳化滞而不行用力多而成功少也故治虚劳者须先徤顺脾胃然后徐用本脏补药无不成功否则不效疑其为悞更法治之以此悞人者可胜计哉然病人亦须爱惜身命坚心定志絶房室息妄想戒恼怒节饮食以自培其根否则虽服良药无益也抱拙子曰按劳瘵之证曰骨蒸殗殢伏连尸疰劳疰虫疰毒疰热疰冷疰食疰鬼疰若骨髓热者为骨蒸半卧半起者为殗殢五脏内传为伏连诸疰者即今之传尸也盖疰者注也自上注下与前人相似故曰疰其变多种大槩令人寒热沉沉黙黙不的知其所苦而无处不患若寒热自汗面白目干口苦神昏善恐不能独卧传在肝也若寒热面黒鼻燥善忘大便秘澁口舌生疮传在心也若寒热面青唇黄舌本强硬言语不出饮食无味羸瘦吐涎传在脾也若寒热面赤鼻白干燥毛折咯嗽喘急吐涎脓血传在肺也若寒热面黄耳焦脚胻痠痛小便白浊遗沥腹痛传在肾也此皆传尸劳瘵之所苦者然世人闻其名则神惊而志恐一抱其病谓之必死无生往往淹延竟至不救伤哉此病四方之民皆有之然东南之民患者接踵有传染而殒絶子孙者西北之民百无一二是何故耶盖西北之地土厚水深居民食麪啖肉不嗜汤饮居禀实臓腑固东南之地土薄水浅居民食米啖鱼多嗜汤饮居禀弱臓腑滑所禀既殊血气亦异方土之所致也凡人一身之间三尸九虫均有之矣人唿则唿人吸则吸北人肌肉厚肤腠宻有以滋养隠而不动南人肌肉薄肤腠踈无以滋养动而不隠不隠则害人始而唿吸血气血气既少唿吸真气真气已衰其虫亦困将随人殒独肺虫一种则禀杀厉之气已成灵物人将气絶飞遁而出变化不测一着虚衰之人则至于死所以谓之传尸痨瘵古方虽有狸骨獭肝天灵盖等药未尝见效惟在辨证分明气血未惫精神未散脉不弦数之时早用崔氏灸四花穴法及药证相对必有所济若妄意不察凡遇寒热咳嗽便以鳖甲黄蓍为补虚羸之主宰殊不知因风得补非劳成劳或以柴胡黄芩为解劳热之先锋殊不知因虚得寒不损成损或以地黄当归为滋血之良方殊不知此药性滞大能损脾或以人参白术为补气之佳品殊不知此药力善补偏用无功大要须知传尸之证乃异常怪病必患者能异常调摄毉者能至诚合神或药之或艾之则有不测之神以助之而此病可瘳矣若患者如常而调摄毉者如常而疗理虽药之艾之神亦不知助病必不可差矣如以为难治之病而即弃之非仁术也其可乎哉近世童男室女多患劳怯或失血咳嗽或恶寒潮热脉弦而数此等之証皆劳心失血之所致乃治者虚则参蓍桂附反补其阳而愈耗其隂嗽则枳殻杏仁桑白皮不顾其肾虚而反㵼其肺是损其至高之气也隂血既亏气盛似火乃内虚无邪之热俗用芩连栀子岂不损其胃哉隂虚潮热与有邪之热不同俗用柴胡薄荷于卫宁无伤乎脾隂既亏痰盛似火半夏陈皮南星胜湿之剂能治耶隂火旺则其人不食又岂香砂麦芽消导之剂可治耶至于思虑内伤经络失血停胷亦非侧栢棕灰之可止也世俗皆治其标而未治其本安望其能效耶今详抑火有三法有㵼有降有滋隂芩连栀子㵼火之药㵼其有余黄栢知母降火之药补其不足天麦门冬生熟地黄当归助隂生血滋隂之药川芎芍药推陈致新行血之药非甘草白术难以约脾非陈皮青皮无以导气以逺志酸枣仁可收其心以柴胡白芍药可伐其木用括蒌贝母而消此痰用阿胶五味而痊此嗽石莲芡实治梦遗秦芁养血退其热茜根藕汁止其血此数味滋隂降火之圣药其间果是气虚血少当入参茋气分不虚决不可入惟寒湿痰气禁用此方余者但能知加减决得其冝又能静心节养无不大效生生子曰石山医案行世六十余年矣内辩王汝言忌用参茋论极其确切而时师尚胶滋隂降火之偏甘弃参茋宁守滋隂降火之説纵至脾胃泄㵼痞胀浮肿痰喘气逆恶心声哑虽死无恨予目击如斯而死者何下数十百人故不得不掲石山之书痛言而极论之石山此辨亦丹溪发挥救时之意岂得已哉石山之书既行而人尚循习如故何也予意时师或未见石山书也或者曰子言实匡时之语也苐未免有多言之病予曰吾亦深知多言之足病也且子之不疾固而独病予之多言亦过矣见孺子之入井孰不欲以手引之况接踵而入井乎接踵而入井安得尽以手而引之予将图以塞其井也多言恶足病辨明医杂着忌用参蓍论按汝言王公撰次明医杂着其中有曰若酒色过度伤损肺肾真隂咳𠻳吐痰衂血咳血等症此皆隂血虚而阳火旺也冝甘苦寒之药生血降火若过服参蓍等甘温之药则死不可治盖甘温助气气属阳阳旺则隂愈消故也又云咳嗽见血多是肺受热邪气得热而变为火火盛而隂血不宁从火上升治冝滋隂降火忌用人参等补气之药又撰次本草集要云人参入手太隂而能补火故肺受火邪咳嗽及隂虚火动劳嗽吐血者忌用之误用多致不救予常考其所序固皆本之丹溪然丹溪予无间然矣而王氏未免有可议者丹溪曰治病必分血气气病补血虽不中病亦无害也血病补气则血愈虚散矣此所以来王氏阳旺则隂愈消之説也丹溪又曰补气用人参然苍黒人多服之恐反助火邪而烁真隂此所以又来王氏咳嗽见血多是火盛隂虚忌用人参补气之论而集要复有人参补火肺受火邪劳嗽吐血等症忌用人参之戒也夫王氏之书虽出丹溪但过于矫揉而又失之于偏也不曰误服参蓍多致不救则曰多服参蓍死不可治言之不足又复申之惟恐人以咳嗽失血为气虚不作隂虚主治也篇末虽亦有气虚欬血之言又恐人因此言复以咳嗽失血为气虚故即继之曰但此症不多尔是以愈来后人之惑使凡遇欬血虽属气虚终以前言为主而参蓍竟莫敢用也殊不知丹溪立法立言活泼泼地何尝滞于一隅于此故曰血病忌用参蓍于他章则又曰虚火可补参术生甘草之类又曰火急甚者兼㵼兼缓参术亦可是丹溪治火亦未尝废人参而不用王氏何独但知人参补火而不知人参能㵼火邪丹溪又曰隂虚喘嗽或吐红者四物加人参黄栢知母五味子麦门冬又曰好色之人元气虚欬嗽不愈琼玉膏肺虚甚者人参膏凡此皆酒色过伤肺肾欬嗽吐血症也丹溪亦每用人参治之而无疑王氏何独畏人参如虎邪叮咛告戒笔不絶书冝乎后人印定耳目确守不移一遇欬𠻳血症不问人之勇怯症之所兼动以王氏借口更执其书以证致使良工为之掣肘病虽冝用亦不敢用惟求免夫病家之怨尤耳病者亦甘心忍受苦寒之药纵至上吐下㵼去死不逺亦莫知其为药所害兴言及此良可悲哉兹取丹溪尝治騐者以证之一人咳嗽恶寒胷痞口干心㣲痛脉浮𦂳而数左大于右盖表盛里虚闻其素嗜酒肉有积后因行房涉寒冐雨忍饥继以饱食先以人参四钱麻黄连根节钱半与二三帖𠻳止寒除改用厚朴青皮陈皮𤓰蒌半夏为丸参汤送下二十服而痞除夫既咳𠻳嗜酒不可谓肺无火也复因行房感冐不可谓隂不虚也初服人参四钱再用参汤送药不可谓不多服也何如不死又一人患干咳𠻳声哑用人参橘红各钱半半夏曲一钱白术二钱知母𤓰蒌桔梗地骨皮各五分夏加黄芩五分入姜仍与四物加炒栢童便竹沥姜汁二药昼夜相间服两月声出而愈夫患干咳𠻳声哑不可谓肺无火邪也不可谓隂不受伤也服人参两月不可谓不多也又何如不死又一壮年因劳倦不得睡欬痰如脓声不出时春寒医与小青龙汤㗋中有血丝腥气逆上渐有血线自口右边出昼夜十余次脉弦大散弱左大为甚此劳倦感寒强以辛甘燥热之剂动其血不治恐成肺痿遂以参蓍归术芍药陈皮生甘草带节麻黄煎入藕汁服二日𠻳止去麻黄与四日血除但脉散未收食少倦甚前药除藕汁加黄芩砂仁半夏半月而愈夫欬嗽如脓声不出者不可谓肺不热也又以甘辛燥热动其血不可谓血不病也服参蓍亦不可谓不多也又复何如而不死凡此诸病以王氏言之未免皆作酒色伤隂而用滋隂㵼火之药然而丹溪率以参蓍等剂治之而愈并不见其助火増病者盖病有所当用不得不用也虽劳嗽吐红亦有所不避焉耳古今治痨莫过于葛可久其保真汤独参汤何尝废人参而不用但详其所挟之症何如耳岂可谓其甘温助火一切弃而不用哉肺受火邪忌用人参其源又出于海藏本草汤液之所云而丹溪实绎其义不期流弊至于此又尝因是而推广之丹溪曰苍黒之人多服参蓍恐助火邪而烁真隂肥白之人多服冄好此固然矣考其尝治一人形瘦色黒素多酒不困年半百有别舘一日大悪寒发战言渇不饮脉大而弱又右关稍实畧数重则濇以王氏观之以形色论之正合滋隂㵼火之法而丹溪谓此酒热内欎不得外泄由表热而虚也用黄芪二两干葛一两煎饮之大汗而愈既不以苍黒忌用参茋为拘亦不以酒色伤隂忌服参茋为禁是知丹溪立言以示人者法之常施治而不以法为拘者善应变也王氏但知其立法之常而未察其治不以法为拘之变故于参茋等剂每每畏首畏尾若不敢投盖亦未之考也杂着所制诸方虽未尽废参茋察其用处必须脉细㣲而迟者方始用也然而东垣丹溪之用参茋亦不専在于此东垣曰血虚脉大症象白虎误服白虎汤者必死乃用黄茋六钱当归一钱名曰当归补血汤以治之是血虚脉大东垣亦尝用黄茋矣丹溪曰一人滞下一夕昏仆目上视溲注汗洩脉大无伦此隂虚阳暴絶也盖得之病后酒色灸气海服人参数觔而愈是隂虚脉大丹溪亦尝用人参矣岂必脉之细㣲迟者而后用哉考之本草仲景治亡血脉虚以人参补之取其隂生于阳甘能生血故血虚气弱仲景以人参补之是知人参不惟补气亦能补血况药之为用又无定体以补血佐之则补血以补气佐之则补气是以黄茋虽専补气以当归引之亦从而补血矣是以东垣用黄茋六钱只以当归一钱佐之则名曰补血汤可见黄茋功力虽大分两虽多为当归所引不得不从之补血矣矧人参功兼补血者耶人参性味不过甘温非辛热比也稍以寒凉佐之必不至助火如此之甚积温成热若中病则已亦无是也夫芎归味辛甘温或用治劳热血虚之病并无所疑然辛主耗散本非血虚所冝彼人参甘温而味不辛比之芎归孰轻而孰重哉抑劳嗽吐血隂虚之病亦有始终不用人参莫克全其生者何也或肉食不节则古人所谓厚味厝热也或房劳不逺则古人所谓纵欲伤生也二者不谨而独致畏于人参是谓不能三年之䘮而缌小功之察何其谬邪噫医之用药固所当审不可轻视人之死生如咳嗽失血等症若果脾胃强徤饮食无阻则当从王氏所论与之滋隂㵼火固无不可设或上兼呕逆中妨饮食下生泄㵼汗自泄而洗洗恶寒四肢倦而兀兀多睡则又当从隂虚阳虚权其轻重而兼治之可也苟不知此而専主乎王氏未免陷于一偏而有无穷之患矣故予不得不极论之莫辞乎僣踰之罪焉虚损治法脉虚者以牛膝红花川芎补之骨虚者苁蓉𤨏阳虎骨补之筋虚木𤓰杜仲破故纸龟板补之肉虚山药大枣甘草皮毛虚者括蒌桂枝黄茋气虚人参黄茋附子血虚当归地黄芍药津虚天花粉𤣥参升麻麦冬髓虚五味子地黄当归补之秦越人曰损其肺者益其气四君子加黄茋麦冬五味子山药之类损其心者益其营卫八珎汤加枸杞子酸枣仁石斛栢子仁损其脾者调其饮食适其寒温二陈汤或加白术益智白芍砂仁人参损其肝者缓其中四物汤倍加白芍甘草枸杞子山茱茰损其肾者熟地黄牛膝人参五味子兎丝子苁蓉之类此补五脏虚损之大槩也凡心虚者恍惚忧烦少颜色或惊悸多汗冝人参养营汤归神丹养心丸之类虚而热烦而渇者十全大补汤心悬如大饥之状者平补镇心丹主之肺虚者唿吸少气閧然喘乏欬嗽嗌干冝以紫苑散调其气若短气少气不足以息者四君子汤气促气短上焦虚而热者加生脉散虚而寒者十全大补汤表虚不任风寒者黄茋建中汤皮肤灼热不耐风寒补中益气汤皮肤干燥日渐黒瘦麦门冬饮子咽㗋干者亦同津液不到咽者四君子加五味子桔梗脾虚者面黄肌瘦吐利清冷腹胀肠鸣四肢无力饮食少进冝益黄散或参苓白术散加木香藿香附子食后便卧精神短少补中益气汤加砂仁手足痠软行步欹侧四君子汤黄茋汤手足颤振筋惕肉似风以十全大补汤手足痠软不耐劳役一有动作多汗困热十全大补汤脏腑不调中气不运病久不能食理中丸少加附子肝虚者目眩筋挛面青恐惧如人将捕之状冝六味地黄丸加牛膝肉桂人参川归木𤓰主之眼昏少精神无比山药丸目中熘火视物昏花寝汗憎风行步不正卧而多惊补益肾肝丸视物不明筋弱隂痿隂下湿痒八味地黄丸肾虚者背嵴腰膝厥逆而痛耳鸣精滑小便频数冝八味地黄丸去附子加鹿茸五味子山药以生其精若腰背肩脾头痛不任房事十全大补汤腰胯腿膝无力牛膝丸脚膝痠软下元虚冷八味地黄丸脚弱胫痠无比山药丸肾冷精虚阳事不举还少丹离珠丹金鎻正元丹三才封体丹选用夣遗白浊巴㦸丸小便如泔寒精自出小兎丝子丸小便频而遗十全大补汤加益智东垣谓补肾不若补脾縁脾处于中焦上交于心下交于肾道家交媾心肾以脾为黄婆正是此意何栢斋曰丹溪论虚损之症归之隂虚其言亦有所取盖以精血为隂也但所制补隂丸専用寒凉则偏矣夫五谷化为精血非火不能虚损之微者真火尚存服寒凉犹可虚损之甚者真火已亏药用寒凉岂能使之化为精血以补其虚乎或问士大夫率喜服补隂丸何也曰虚损之症皆下寒上热所谓火水不交者也其重感于寒者则下焦作痛不感寒者则不痛至于上焦燥热则一也上焦方苦烦热初得寒凉则暂快遂以为药之功故喜服之久而下注则下元愈寒火热为寒迫而上行使上焦复热愈甚展转反覆遂致沉痼而不可救盖暗受其害而不觉也然则治之柰何曰补以寒凉佐以温热补三佐二空心凉服所谓热因寒用者也久则精生热退而病愈矣虽然虚损之疾起于过用必慎房劳简思虑节饮食庶服药有功毋独恃药饵也生生子曰心者万化万物万象之主内经灵兰秘典曰心者君主之官神明出焉主明则下安主不明则十二官危是故五脏系皆通于心心通五脏系也五藏一有不平心即应之补心之方前哲固不少矣然未能贯通乎五脏也惟赵敬斋有补心丸一方极其缜宻可以为法特附于此以为凖标补心丸麦冬逺志石菖蒲香附子天冬括蒌根白术贝母熟地茯神地骨皮人参川归牛膝黄蓍木通右方能安养心神又治心气不足惊恐徤忘俱为细末大枣肉为丸梧桐子大每酒或圆眼汤吞五七十丸此方不但补心兼治五脏无偏胜之弊可以久服论精气夺则虚夺谓精气减少如夺去也出内经通评虚实论人禀冲和之气而生身有三曰元精曰元气曰元神者本身中之真精真气真脉也夫精乃脏腑之真非荣血之比故曰天癸气乃脏腑之大经为静静之主故曰神机脉为天真委和之一气经谓其名有三曰命之本气之神形之道其机运升降皆随气而动因血而荣精气资始相生不失以养一身为人之司命形质之体用也至若精不足则气失资化气不足则血失所荣血不足则气无所附天真散乱则气精神无禀命矣是以相生长养之道精化气气生神而皆禀乎身之腑脏之真也夫气血从乎营卫营卫又宗乎经隧营卫者精气之化为先天清浊之始经隧者胃之水谷之化此经隧不能生营卫营卫不能不散而养经脉经脉不能不顺而资天真为生养容造化形质理之然也凡人之视聴言动壮寿皆此理之常也疾病盲瞶闗格夭折皆此理之失也故有精神气血不足则病真脉散乱则死者皆由平日摄养之过与不及动止之过踰常度也经云出入废则神机化㓕升降息则气立孤危然房劳甚则精血竭而神无所依气无所附则忽致暴絶也窃尝第究先哲经义济生㣲㫖益气之补肺补精之滋肾皆资其化源也盖人精血而常不足加之数夺其真资化失则荣气乃虚虚则卫气不固精亦滑脱肾气竭而隂㣲不能与胃气上升以接清阳之气故病多头重或痛气弱而食少元气下陷脉即㣲弱外欲絶而虚洪或见损脉此实元精不足之所致非有外感贼邪之病也论形气不足有余用补㵼法东垣曰黄帝云形气之逆顺柰何岐伯曰形气不足病气有余是邪胜也急㵼之形气有余病气不足急补之形气不足病气不足此隂阳俱不足也不可刺之刺之重不足重不足则隂阳俱竭血气皆尽五脏空虚筋骨髓枯老者絶㓕壮者不复矣形气有余病气有余此谓隂阳俱有余也急㵼其邪调其虚实故曰有余者㵼之不足者补之此之谓也夫形气者气谓口鼻中喘息也形谓皮肉筋骨血脉也形胜者为有余消痩者为不足其气者审口鼻中气劳役如故为气有余也若喘息气促气短或不足以息者为不足故曰形气也乃人之身形中气血也当补当㵼全不在于此只在病势潮作之时病气増加者是邪气胜也急当㵼之如潮作之时精神困弱言语无力及懒语者是真气不足急当补之若病人形气不足病来潮作之时病气亦不足此乃隂阳俱不足也禁用针冝补之以甘药不可以尽剂不已脐下一寸五分气海穴取之痨瘵痨瘵之病非止一端其始也未有不由气体虚弱劳伤心肾又有外感风寒暑湿之气或先为疟疾以致咳嗽邪气入里失于调理又不能保养过于房劳伤于饮食而成劳瘵之候其为証也令人肌肉羸瘦皮毛干枯寒热盗汗遗洩白浊或腹中有块或脑后两边有小结核或聚或散或欬吐脓血其传变不可胜言也治冝保和汤保真汤秦芁扶羸汤黄茋鳖甲散清骨散之类选用节斋云男子三十嵗前后色慾过度损伤精血必主隂虚火动之病睡中盗汗午后发热哈哈欬嗽倦怠无力饮食少进甚则痰涎带血咯唾出血或欬血吐血衂血身热脉沉数肌肉消痩此名痨瘵最重难治轻者用药数十服重者期以嵗月然必病人爱命坚心定志絶房室息妄想戒恼怒节饮食以自培其根否则虽服良药无效也此病治之于蚤则易若到肌肉消烁沉困着床尺脉沉取细数则难为矣丹溪云此隂虚之极痰与血病亦或有虫者其传尸一证不可云无传尸一证最为恶疾世有阖门尽死古方虽有天灵盖等散専治此疾其得生者亦千百中之一二耳𤣥珠经曰骨蒸之极声嗄咽痛面黧脉躁直视汗出如珠喘乏气促出而无入毛焦唇反此皆不治之症虽有神医亦无如之何矣千金方云夫衆疾聚积皆起于虚虚生百病积者五脏之所积聚者六腑之所聚如斯等疾多从旧方不假増损虚而劳其弊万端冝应随病増减聊复审其冷热记其増损之主耳虚劳而头痛复热加枸杞萎㽔虚而欲吐加人参虚而不安亦加人参虚而多梦纷纭加龙骨虚而多热加地黄牡蛎地肤子甘草虚而冷加当归芎䓖干虚而损加钟棘刺苁蓉巴㦸天虚而大热加黄芩天门冬虚而多忘加茯神逺志虚而惊悸不安加龙齿沙参紫石英小草若冷则用紫石英小草若客热则用沙参龙齿不冷不热皆用之虚而口干加麦门冬虚而吸吸加胡麻覆盆子栢子仁虚而多气兼㣲欬加五味子大枣虚而身强腰中不利加磁石杜仲虚而多冷加桂心吴茱茰附子乌头虚而劳小便赤加黄芩虚而客热加地骨皮黄茋虚而冷黄茋虚而痰复有气用生半夏枳实虚而小肠利加桑螵蛸龙骨鸡肶胵聊叙増减之一隅处方者冝凖此四君子汤治真气虚弱及短气脉弱人参黄茋白术茯苓为粗末每服五钱水一盏煎至七分食逺温服生脉散人参五味子麦门冬益气丸治语言多损气懒语补上益气麦门冬人参橘红桔梗炙甘草五味子右为极细末水浸饼为丸鸡头子大每服一丸细嚼津唾嚥下人参黄茋汤人参黄茋白术陈皮甘草当归茯苓右㕮咀水煎空心服四物汤益营卫滋气血熟地黄当归川芎芍药右为粗末水煎三才丸天门冬地黄人参为末蜜丸空心服八物汤白术茯苓人参黄茋当归芍药川芎地黄右为散每用五钱水煎食后服虚劳忧思诸不足黄茋建中汤主之黄茋桂枝芍药甘草大枣生姜胶饴右水七升煮取三升去渣纳胶饴更上㣲火消解温服一升日三服气短胷满者加生姜腹满者去枣加茯苓及疗肺虚损不足补气加半夏东垣治脉弦自汗四肢发热或皮毛枯藁发脱落冝黄茋建中汤仲景虚劳里急悸衂腹中痛夣失精四肢酸疼手足烦热咽口干燥小建中汤主之桂枝甘草白芍药大枣生姜阿胶水煎服双和散补血益气治虚劳少力黄茋熟地黄当归川芎白芍药官桂甘草右为粗末每服四大钱水一钟半生姜三片枣三枚煎至八分服此是建中四物二方凡伤寒疟疾中暑大疾之后虚劳气乏以此调治皆验不热不冷温而有补十全大补散治心肺损男子妇人诸虚不足五劳七伤不进饮食久病虚损时发潮热气攻骨嵴拘急疼痛夜梦遗精面色痿黄脚膝无力喘嗽中满脾肾气弱五心烦闷并皆治之八物汤治心肺虚损皮聚而毛落血脉虚损妇人月水愆期益气和血方见前金刚丸治肾损骨痿不能起床益精补肾方在痿门牛膝丸治肝肾损骨痿不能起床筋缓不能收持冝益精缓中牛膝荜薢杜仲苁蓉兎丝子沙苑蒺藜防风桂右末酒煮猪腰子为丸桐子大每服五七十丸空心酒下煨肾丸治肝肾损及脾食谷不化冝益精缓中消谷及腰痛不起者神效即牛膝丸加葫芦巴补骨脂丸法亦同右隂阳虚损诸方盖谓虚而无热者设也若虚而有热者作虚热治之补肾丸龟板知母黄栢干姜右为末粥丸一方无有侧栢叶用地黄膏为丸补血丸龟板黄栢知母生干姜杜牛膝为末粥丸固真丸龟板虎骨苍耳生地栢皮乌药干姜为末姜汁煳丸三才封髓丹降心火益肾水麦门冬熟地人参黄栢炙甘草缩砂仁为细末煳丸梧子大每服五十丸用苁蓉半两作片酒浸一宿次日煎三五沸去渣送下空心服八味丸治肾气虚乏下元伤惫脐下疼痛夜多漩溺脚膝缓弱面色痿黄或黧黒及虚劳不足渇欲饮水腰重疼痛小腹急痛小便不利并冝服之脾恶湿肾恶燥古人制方益肾皆湿润之药也故八味丸仲景谓之肾气丸以熟地黄为主熟地黄肉桂附子牡丹皮泽㵼白茯苓山茱茰干山药右八味为细末炼蜜丸皆君主之药也若不依易老加减服之终不得效若加五味子为肾气丸述类象形之剂也益火之源以消隂翳壮水之主以制阳光此补五脏不足之剂易老迭为賔主是得仲景立方之心拘之以地黄为君则不效也钱氏地黄丸加减法如阳事多痿不振依今方然夏月减附子血虚隂衰熟地黄为君精滑山茱茰为君小便或多或少或赤或黄或白茯苓为君小便淋漓泽㵼为君心虚肠胃积热心火炽盛心气不足牡丹皮为君皮肤澁干山药为君已上言为君者其分两用八两其干地黄只依为臣分两余皆同离珠丹治下焦阳气虚乏脐下冷痛足胻寒杜仲萆薢诃子龙骨破故纸巴㦸胡桃朱砂缩砂仁右为末酒为丸梧桐子大朱砂为衣每服三十丸空心温盐汤任下水芝丸牛膝根汁苍耳根汁各二碗不可入水和一处磁器熬成膏如稠蜜金樱子为末半觔用不去皮莲子实入雄猪肚内蒸熟取莲子晒干四两和前二味膏子丸如梧子大温酒下二十丸一月身和暖一月觉精神服一料騐甚龙虎丸补下焦白芍陈皮𤨏阳当归知母熟地虎骨黄栢龟板右为末酒煮羊肉捣汁丸服补隂丸黄栢侧栢乌药叶苦参龟板黄连冬加干姜夏加缩砂右为末地黄膏丸梧子大又方黄栢知母熟地陈皮白芍龟板牛膝𤨏阳当归虎骨为末酒煮羊肉为丸每服五十丸盐汤下冬加干姜半两又方治体弱肌肥壮血虚脉大龟板生地白芍侧栢乌药叶右除生地细切熬膏余皆作末同捣为丸以白术四钱香附一钱半煎汤下𤨏阳丸龟板知母黄栢虎骨牛膝杜仲𤨏阳破故纸续㫁当归地黄为末酒煳丸梧子大每服五十丸补心丸朱砂𤓰蒌黄连归身尾右为末猪心血为丸济隂丸黄栢龟板陈皮虎骨当归知母𤨏阳牛膝兎丝子山药白芍砂仁杜仲黄茋破故纸枸杞子熟地右为末以芐黄膏为丸每服七十丸茯神汤治脉虚极或欬则心痛㗋中介介或肿人参黄茋茯神逺志麦冬通草桔梗甘草姜三片水煎无比山药丸治诸虚百损五劳七伤肌体消痩肤燥脉弱赤石脂茯苓泽㵼山茱茰牛膝巴㦸山药杜仲兎丝子熟地苁蓉五味子右为末炼蜜丸梧子大每服五十丸空心酒下还少丹大补真气虚损肌体痩弱肉苁蓉逺志茴香巴㦸山药枸杞石菖蒲熟地牛膝杜仲楮实茯苓五味子山茱茰为末炼蜜同枣肉为丸梧子大每服三五十丸温酒或盐汤下日三服此药平补力衰体倦小便浑浊冝服之有热加山栀子一两心气不宁加麦冬一两少精神倍加五味子一两阳弱加续㫁一两巴㦸丸治肾肝俱虚收歛精气补戢真阳充肌肤进食止汗五味子巴㦸苁蓉人参熟地白术兎丝子覆盆子益智骨碎补茴香白龙骨牡蛎右为末炼蜜丸梧子大每服五十丸空心盐汤下八味定志丸补益心神安定魂魄治痰去胷中邪热理肺肾人参菖蒲逺志茯神茯苓白术麦冬朱砂牛黄右为末炼蜜为丸梧子大每以米饮下三十丸若髓竭不足加生地当归若肺气不足加天麦二冬五味子若心气不足加人参茯神菖蒲若脾气不足加白术白芍益志若肝气不足加天麻川芎若肾气不足加熟地逺志牡丹皮若胆气不足加细辛酸枣仁地榆若神昏不足加朱砂茯神预知子海藏大五补丸补诸虚不足天冬麦冬茯神逺志菖蒲人参益智枸杞子地骨皮熟地黄右为末蜜丸梧子大空心酒下三十丸数服后以七宣丸泄之补肾丸熟地兎丝子归身苁蓉黄栢知母破故纸山茱茰右为末酒煳丸梧子大每服五十丸小兎丝子丸治肾气虚损目眩耳鸣四肢倦怠夜梦遗精又云心腹胀满脚膝痿缓小便滑数股内温痒水道澁痛小便出血时有遗沥并冝服之石莲子肉兎丝子白茯苓山药右为末山药煳丸梧子大每服五十丸空心盐汤下脚无力木𤓰汤下人参养荣汤治积劳虚损四肢倦怠肌肉消痩面少颜色吸吸短气饮食无味白芍当归陈皮黄茋桂心人参白术炙甘草熟地黄五味子茯苓逺志生姜三片枣一枚水煎若遗精加龙骨咳𠻳加阿胶固精丸治心神不安肾虚自泄精知母黄栢牡蛎龙骨芡莲蕋茯苓逺志一方加山茱茰肉三钱右为末煮山药煳丸梧子大朱砂为衣每服五十丸沉香百补丸熟地兎丝子杜仲山药当归苁蓉知母黄栢人参沉香右为末酒煳丸滋肾百补丸当归兎丝子知母黄栢山药菊花楮实杜仲沉香青盐熟地右为末酒煳丸或炼蜜丸服明目益肾丸枸杞子当归生地五味子山药巴㦸甘菊花天门冬人参知母黄栢茯神兎丝子右为末蜜丸梧子大空心盐汤下五十丸固真丸治肾经虚损真元不足鹿角胶鹿角霜茯苓右为末将胶水为丸梧子大空心米汤或酒服下一百丸地芝丸和颜色利血气调百节黒发坚齿逐风散气生地黄天门冬甘菊花枳殻右为末酒煳丸梧子大空心酒服下三十丸黄连茯苓丸壮水源降心火黄连白茯苓破故纸菖蒲右为末酒煳丸梧子大空心温水下栢子仁丸补益元气充实肌肤山茱茰栢子仁逺志覆盆子山药右为末将山药白麺同酒煳丸梧桐子大每服三十丸温酒下八物肾气丸平补肾气坚齿驻颜熟地黄山茱茰山药五味子桂泽㵼牡丹皮白茯苓右为末蜜丸服肉苁蓉丸壮元气养精神苁蓉山茱茰楮实子枸杞子山药地肤子五味子覆盆子兎丝子荜薢狗嵴逺志破故纸石菖蒲熟地杜仲石斛白茯苓牛膝泽㵼栢子仁右为末酒煳丸梧桐子大每服六七十丸空心温酒下益寿地仙丹补五脏填骨髓续絶伤黒髭髪清头目聦耳聴肉苁蓉甘菊花巴㦸枸杞子右为末蜜丸梧子大每服三十丸空心盐汤下温酒亦可秘真丸治肾水真隂本虚心火阳狂过甚心有所欲速于感动应之于肾疾于施泄此药秘固真元降心火益肾水莲蕋半夏白茯苓砂仁益智仁黄栢甘草猪苓右为末水浸蒸饼丸梧子大每服五十丸空心酒下固本丸此方常服甚有补益但因效迟而有痰者往往腻膈殊不知制方有法耳懐生地黄麦门冬懐熟地黄天门冬右四味俱不犯鉄器浸足同磨或擂以渣尽为度旋加水亦如造浆粉之法共取澄底药泥晒干为末取净一觔人参右五味炼蜜丸梧桐子大每服百九空心酒送下壮阳丹此药强壮阳道固暖精血冝二三日用一服或与固精丸间服肉苁蓉五味子蛇床子逺志莲蕋兎丝子益智仁山药沉香右为细末炼蜜丸如梧桐子大每服五十丸空心温酒下固精丸此药益隂固精壮阳补肾可常服又能生子莲蕋山茱茰肉覆盆子兎丝子芡实破故纸白蒺藜五味子右为细末炼蜜丸舂千余下丸如梧桐子大每服五十丸空心温酒白汤任下班龙丸治真隂虚极及老人虚人常服延年益寿鹿角胶鹿角霜兎丝子栢子仁熟地黄右为细末以鹿角胶入好酒烊化为丸或加蜜少许九如梧桐子大每服五十丸空心用盐汤或酒送下天王补心丹宁心保神益血固精壮力强志令人不忘清三焦化痰涎袪烦热除惊悸疗咽干口燥育养精神人参丹参𤣥参白茯苓逺志酸枣仁百部石菖蒲栢子仁五味子桔梗天门冬茯神当归熟地黄右为细末炼蜜每两作五丸金箔为衣临卧灯心枣汤化下炙甘草汤治虚劳不足汗出而闷脉结代行动如常不出百日危急者十日死炙甘草麦门冬桂枝生姜人参阿胶生地麻子仁大枣右㕮咀水煎入酒些小日作三四料服严氏茋附汤治气虚阳弱虚汗不止肢体倦怠黄茋附子右㕮咀每四钱加生姜水煎参附汤治真阳不足上气喘急自汗盗汗气短头晕人参附子右㕮咀分作三服加生姜水煎瑞竹堂补气汤治气虚脉浮而软怔忡无力自汗黄茋人参甘草麦门冬桔梗右㕮咀每四钱入姜三片水煎服莲心散治虚劳或大病后心虚脾弱盗汗遗精人参白茯苓莲肉白术甘草黄茋白扁豆薏苡仁桔梗干葛百合桑白皮半夏曲干姜山药五味子木香杏仁白芷神曲丁香当归右每服三钱生姜三片枣同煎空心温服黄茋鳖甲散治虚劳客热肌肉消瘦四肢烦热心悸盗汗减食口渇咳𠻳红痰生地桑白皮半夏知母赤芍黄茋秦芁白茯苓地骨皮柴胡天门冬鳖甲紫苑甘草人参肉桂桔梗右剉每服三钱水煎服清骨散治男子妇人五心烦热欲成痨瘵北柴胡生地人参防风熟地黄赤茯苓秦芁胡黄连薄荷右每服四钱水煎温服葛可乆先生痨症十药神书内摘书七方夫人之生也禀天地氤氲之气在乎保飬真元固守根本则万病不生四体康健若曰不养真元不固根本疾病由是生焉且真元根本即气血精液也余尝闻先师有言曰万病莫若劳症最为难治盖劳之由因人之壮年气血完聚精液充满之际不能保养性命日惟酒色是躭无有休息以致耗散元神虚败精液则呕血吐痰骨蒸体热肾虚精竭面白颊红口干咽燥白浊遗精盗汗饮食艰难气力全无谓之火盛金衰重则半年而毙轻则一载而亡况医者不究其源不穷其本或投之以大寒之剂或疗之以大热之药妄为施治殊不知大寒则愈虚其中大热则愈竭其内所以世之医劳者万无一人焉先师用药治劳如羿之射无不中的今开用药次第于后如呕吐咯嗽血先以十灰散遏住如甚者须以花蕋石散止之大抵血热则行血冷则凝见黒则止理之必然血止之后其体必倦次用独参汤补之令其熟睡一觉不要惊动睡起病去五六分后服诸药保和汤止嗽宁肺保真汤补虚除热太平丸润肺除痿清化丸下痰消气保和汤内分血盛痰盛喘盛热盛风盛寒盛六事加味和之保真汤内分惊悸淋浊便澁遗精燥热盗汗六事加味用之余无加服药之法每日仍浓煎薄荷汤灌嗽㗋中用太平丸先嚼一丸徐徐嚥下次噙一丸缓缓溶化至上床时亦如此用之夜则肺窍开药得流入窍中此诀要𦂳如痰壅却先用饴糖拌清化丸一百丸吞下次又依前噙嚼太平丸令其仰面卧而睡服前七药后若肺有嗽可煮润肺丸食之如常七药之前有余暇煮此服之亦可续煮白凤膏食之固其根源病可之后继以十珎丸完其根本此为收功起身之妙用也十灰散治劳症呕血咯血嗽血先用此遏之大蓟小蓟栢叶荷叶茅根茜根大黄山栀牡丹皮棕榈灰右烧灰存性研细用纸包碗盖地上一夕出火毒用时先以白藕捣碎绞汁或萝卜捣绞汁亦可磨真京墨半碗调灰五钱食后服病轻用此立止病重血出升斗者如神之效又方花蕋石右用童子小便一盏煎醋调末三钱极甚者五钱食后服如男子病则和酒一半妇人病则和醋一半一处调药其瘀血化为黄水服此药后其人必踈解其病体却用后药而补独参汤治劳症后以此补之人参右㕮咀水二钟枣五箇煎细细服之保和汤治劳嗽肺燥成痿者服之决效知母贝母天门冬麦门冬欵冬花天花粉薏苡仁杏仁粉草紫苑五味子马兠铃百合桔梗阿胶生地黄当归紫苏薄荷生姜右水煎入饴糖一匙药内服之每日三服食后进若血盛加蒲黄茜根藕节大蓟茅花痰盛加南星半夏橘红茯苓枳殻枳实括蒌实喘盛加桑白皮陈皮大腹皮萝卜子葶子苏子热盛加山栀子炒黄连黄芩黄栢连翘风热加防风荆芥金沸草甘草菊花细辛香附寒盛加人参芍药桂皮五味子蜡片保真汤治劳症体虚骨蒸服之决补当归生芐熟地黄茋人参白术赤茯苓白茯苓莲心天冬麦冬赤芍药白芍药五味子知母黄栢地骨皮柴胡甘草陈皮右以水煎生姜三片枣一枚食后服惊悸加茯神逺志栢子仁酸枣仁淋浊加荜薢乌药猪苓泽㵼遗精加龙骨牡蛎莲须莲子便澁加木通石苇扁蓄燥热加滑石石膏青蒿鳖甲盗汗加浮麦炒牡蛎黄茋麻黄根太平丸治劳症咳嗽日久肺痿肺痈并冝噙服天冬麦冬知母贝母欵冬花杏仁当归生地黄连阿胶蒲黄京墨桔梗薄荷北蜜麝香右炼蜜和丸如弹子大食后浓煎薄荷汤先灌漱㗋中细嚼一丸津唾送下上床时再服一丸如痰盛先用饴糖拌清化丸一百丸送下后即噙嚼此丸仰面睡从其流入肺窍清化丸白茯苓青礞石白矾橘红牙皂半夏南星枳实枳殻薄荷叶右为末以神曲打煳丸如梧子大每服一百丸上床时饴糖拌吞次噙嚼太平丸二药相攻痰嗽扫迹除根草还丹治隂虚骨蒸青蒿一斗五升童便三斗文武火熬约童便减至二斗去蒿再熬至一升入猪胆七箇再熬数沸用甘草末收和为丸梧子大每服五十丸丹溪治劳病用四物汤加竹沥入小便隂虚发热四物汤加黄栢降火补隂甚者加龟板御院琼玉膏滋血补气延年益寿人参白茯苓生地黄蜜右汁入银石器内以油纸包口外仍以箬包縳𦂳重汤内悬胎煮之文武火不住三昼夜入井中浸一日出火毒又煮一日出隂毒取出每空心或酒或白汤调下罗氏清神甘露丸男子妇人虚劳不足大骨枯大肉陷并治生地汁莲藕汁生乳汁等分砂石器内文武火熬成膏子用后药人参白术黄连黄茋五味子胡黄连以膏和为丸梧桐子大每服五十丸人参汤下补肾丸治隂虚有痰膈不清者龟板黄栢牛膝干姜陈皮为末姜汁打煳为丸每服七八十丸保命集黒地黄丸加五味子为肾气丸治阳盛隂衰脾胃不足房室虚损形瘦无力面多青黄而无常色此补气益肾苍术熟地五味子干姜右为末枣肉丸梧子大食前米饮或酒服百丸治血虚久痔甚妙经曰肾恶燥急食辛以润之此药开腠理生津液通气又五味子酸以收之此虽阳盛而不燥热乃是五脏虚损于内故可益血收气此药类象品方也丹溪云虚劳皆积热做成始徤时可用子和法日后羸败四物汤加减送消积丸使热不作也蒸蒸发热积病最多退实热劳积痰方鳖甲龟板侧栢半夏𤓰蒌仁黄栢黄连右为末炊饼丸又湿痰发热黄芩黄连香附苍术右为末𤓰蒌穰为丸罗太无柴胡饮子解一切肌骨蒸热寒热徃来及伤寒发汗不解或汗后余热劳复或妇人经病不快产后但有如此之症并冝服之黄芩甘草大黄芍药柴胡人参当归姜三片水煎服保命集防风当归饮子治烦热皮肤索泽食后煎服空心冝以此饮子下地黄丸柴胡人参黄芩甘草防风大黄当归芍药滑石每服五钱水一盏半姜三片煎服如痰嗽加半夏如大便黄米谷完出惊悸溺血淋闭欬血衂血自汗头痛积热肺痿后与大金花丸大金花丸黄栢黄芩黄连山栀子右为末水丸小豆大每服百丸温水下日二三服或大便实加大黄自利如中外热此药作散煎服名觧毒汤或腹痛呕吐欲作利者每服解毒汤半两加半夏茯苓厚朴各三钱姜三片如白脓后重下利者加大黄三钱麦煎散治少男室女骨蒸妇人风血攻疰四肢赤茯苓当归干漆鳖甲大黄常山柴胡白术生地石膏甘草右为末每服三钱小麦五十粒水煎食后临卧服若有虚汗加麻黄根一两东坡云此黄州吴判官疗骨蒸黄痩口臭肌热盗汗极效吴君寳之不肯妄传地骨皮枳殻散骨蒸壮热肌肉消烁少力多困夜多盗汗地骨皮蓁芁柴胡枳殻知母当归鳖甲右桃栁枝头各七箇姜三片乌梅一箇水煎临卧服罗氏蓁芁鳖甲散骨蒸壮热肌肉消痩舌红颊赤目倦盗汗鳖甲柴胡地骨皮知母秦芁当归右为粗末每服五钱水一盏入乌梅一箇青蒿五叶同煎至七分早晩各一服人参地骨皮散治脏中积冷营中热按之不足举之有余隂不足而阳有余也地骨皮人参柴胡生地茯苓知母石膏每服一两生姜三片水煎细细服人参柴胡散邪热客于经络肌热痰嗽五心烦躁头目昏痛夜有盗汗妇人虚劳骨蒸尤冝白茯苓白术柴胡半夏曲当归人参干葛甘草赤芍药每服五钱生姜五片枣三枚水煎乗热服海藏六合汤治妇人骨蒸当归白芍药川芎地黄地骨皮牡丹皮水煎服外方治骨蒸桃仁一百二十枚去皮留尖研为丸平旦井花水服令尽服讫随量饮酒仍须吃水甚效隔日一服百日不得食肉罗氏逍遥散血虚劳倦五心烦热颊赤盗汗室女血弱营卫不和月水不调痰嗽潮热肌体羸瘦渐成骨蒸白术茯苓芍药当归柴胡甘草薄荷生姜一片水煎服蒸病治者各随经虚实内外浅深加减冝古今録验五蒸汤茯苓甘草人参竹叶地黄葛根知母黄芩石膏粳米水三盏小麦二合煎至二盏去小麦纳药煎至一盏温服随症加减于后实热加黄芩黄连黄栢大黄虚热肺蒸鼻干加乌梅天冬麦冬紫苑大肠右鼻孔干痛加大黄芒硝皮蒸舌白唾血加石膏桑白皮肤蒸昏昧嗜卧加牡丹皮气蒸鼻干喘促遍身气热加人参黄芩山栀心蒸舌干加黄连生地小肠下唇焦加赤茯苓生地木通血蒸发焦加生地当归桂心童便脉蒸唾白浪语脉络溢脉缓急不调加当归生地脾蒸唇焦加白芍木𤓰苦参胃蒸舌下痛加石膏大黄芒硝干葛粳米肉蒸食无味而呕烦躁不安加白芍肝蒸眼黒加川芎当归前胡胆蒸眼色白加柴胡括蒌筋蒸甲焦加当归川芎三焦蒸乍寒乍热加石膏竹叶肾蒸两耳焦加生地石膏知母寒水石膀胱蒸右耳焦加泽㵼茯苓滑石脑蒸头眩热闷加生地防风羌活髓蒸髓枯骨中蒸加生地当归天门冬骨蒸齿黒腰痛足逆冷疳虫食藏加鳖甲地骨皮生地牡丹皮当归臀蒸肢细趺肿藏府皆热加石膏黄栢胞蒸小便黄赤加泽㵼茯苓生地沉香滑石凡此诸症皆热病后食肥甘油腻房事饮酒犯之而成久蒸不除变成疳病死期近矣牡丹皮治无汗之骨蒸知母治有汗之骨蒸衍义治骨蒸劳用薄荷汁与衆药熬成膏经验方治劳烧香法𤣥参甘松为末炼蜜一觔和匀入磁瓶内封闭地中埋窨半日取出更以炭末六两炼蜜六两再和匀复入瓶封窨五日取出烧使鼻中常闻香气或于房中或床下烧之痨瘵顿愈传尸痨华佗治传尸痨大乙明月丹其病肌痩面黄呕吐欬嗽不安先烧安息香令烟出病人吸之若不嗽者非传尸也不可用此药䧺黄木香天灵盖鳖甲兎屎轻粉右为末用法酒一大升大黄末一钱三分熬膏入前药为丸弹子大朱砂为衣五更初服勿令人知以童便和酒化一丸服如人行十里许必吐出虫状如灯心细长及如烂𤓰子又如虾蟇状各不同未效次日再服以应为度紫庭治传尸伏尸皆有须用乳香薫病人之手乃仰手掌以帛覆其上薫良久手背上出毛长寸许白而黄者可治红者稍难青黒者即死最验若薫之良久无毛者即非此症乃属痨瘵虚损即用前参茋温补之药取传尸伏尸痨虫法天灵盖安息香虎粪骨鳖甲桃仁麝香㯽榔青蒿苖䜴葱头童便枫叶桃桞东南枝右先将青蒿桃栁葱头用水二官升煎半干去渣入灵盖虎粪骨鳖甲安息香童便煎取汁去渣约有四五合将㯽榔麝香研匀调作一服早晨空心服以被盖之使汗出恐汗内有细虫以白纸拭之投火中须㬰必下如有虫以大火焚之弃流水所用药勿令病人知之半月后血气复完再进一服依前法三次无虫乃止以羙酒食调理其病自愈又一方有阿魏五钱陈无择治痨虫法桃枝桞枝桑枝梅枝石榴枝青松右用童便一升半葱白七茎去头叶煎及一半去渣别入安息香阿魏各一分煎一钟泸去渣调辰砂末半钱㯽榔一分麝香一字分作二服调下五更初一服五更三㸃时一服至已牌后取下虫色红者可治青者不治见有所下即进稀粥饮温煖将息不可食粉面生冷毒物合时须择良日不得令猫犬孝服秽恶妇人见之济生神人阿魏散治骨蒸传尸等寒热羸痩困倦喘嗽阿魏青蒿东北方桃枝甘草右以童便二升半隔夜浸药明旦煎取一大升空心温服分为三服每次调入㯽榔末三分如人行十里再进一服男病女煎女病男煎合药时忌孝子孕妇病人及腥秽鸡犬等物服后忌油腻湿面生冷硬物服至一二剂则吐出虫子或㵼出更不须服余药若未吐利即当尽服病在上则吐在下则利所出虫如马尾人发即愈服药后觉五脏虚魂魄不安即以白茯苓汤补之白茯苓汤茯苓人参犀角逺志龙骨防风甘草生地麦门冬大枣右以水二大盏煎作八分作三次温服如人行十里一服仍避风寒若觉未安隔日更作一剂已上药饵须连服之罗氏紫河车丸治传尸痨三月必效其余痨症只消数服紫河车鳖甲桔梗胡黄连白芍药大黄龙胆草败皷皮心黄药子贝母知母芒硝犀角莪术辰砂右为末炼蜜丸梧子大辰砂为衣空心温酒服四十丸肘后方治尸疰鬼疰病用桃仁五十枚研碎以水煮取四升作一服尽当吐如病不尽二三日再服又方以獭𤓰屑为末酒服之其虫即去妙妙蜈蚣散赤脚蜈蚣乌鸡粪㯽榔辰砂麝香右五味研为细末和匀入煎药内服凡合药冝六甲建除日忌孝子鸡犬妇人见之亦不可与患者知如利下恶物併虫急用火烧其病者所穿衣服被褥尽烧之食葱粥将息以复元气务要清心静养方外还丹生生子曰余游方之外殆五十有年所矣至人难遇大药难炼抱朴子曰不得金丹若服草木之药及修小术可以延年迟死但不得仙也顾人之难得者生释曰生死事大无常迅速凡为道者常患于晩不患于早也余故採仙经要语以示人之摄养须当及时药饵须早修制不可尽委之天命盖人定亦可以胜天也僊经曰养生以不伤为本伤之一字包括甚广非独五味七情过多为伤诸如才所不逮而困思之为伤力所不胜而强举之为伤汲汲所欲之为伤久谈言笑之为伤寝息失时之为伤沉醉呕吐之为伤饱食即卧之为伤跳走喘乏之为伤勉强色慾之为伤凡言伤者亦不便觉也久则损寿耳是以养生之家唾不及逺行不疾步耳不极听目不极视坐不至久卧不及疲先寒而衣先热而解不欲极饥而食食不过饱不欲极渇而饮饮不过多凡食过则结积聚饮过则成痰癖不欲甚劳甚逸不欲起晩不欲汗流不欲多睡不欲多啖生冷不欲饮酒当风不欲数数沐浴冬不极寒夏不穷凉不露卧星下不眠中见肩大寒大热大雾大风皆不欲冐之故善摄生者卧起有四时之早晩兴居有至和之常制调利筋骨有偃仰之方杜疾闲邪有吞吐之术流行营卫有补㵼之法节宣劳逸有与夺之要忍怒以全隂气抑喜以养阳气然后先服草木以救亏缺后服金丹以定无穷长生之理尽于此矣还丹秘要论夫还丹者乃返本还原之道人禀父精母血而生初为赤子时元精元气元神无不纯全及其年渐长成盖因眼耳口鼻门所诱一灵真性被色声香味所触习染深固以是日复日嵗复嵗元精化为交感精元气化为唿吸气元神化为思虑神此三元分泄难复天真故祖师垂言立教载诸丹经示人以修补之法精损则以精补气损则以气补神损则以神补是用返本还元之道以复之且复者何也以全精为深根以全气为固蒂以全神为妙合能全此三者实为身中之真药物也诸如以天地为炉鼎以日月为水火以乌兎为药物以隂阳为化机以龙虎为妙用以子午为二至以夘酉为二分此皆法象譬喻其实无过身心意三者身系乎精心系乎气意系乎神返者返此三者而逆行还者还此三者而复真也三全合真乃曰还丹也固精法止梦遗生生子曰精不可以不秘不秘则无以全乎神夫精神者犹隂阳然相依相附不可时刻相离也养生之家全贵秘精然秘精之法妙在水火既济倘久旷不泄滛火萌动阳刚时举苟无一法制之安能摄养若强以固澁之药澁之恐防作病当用升降之法制之不惟精固其阳可以立痿阳痿则精亦随归原永无他患胜如服药逺矣其法开天门塞地户息心静念以意想于两足涌泉穴烘烘然微热随以意导之从两内肷而上两腿入两跨乃用气缩身一提如忍大便之状升至腰俞又微微缩脇提起自双关夹嵴而上直至后项玉枕闗畧昻头导至泥丸宫百㑹穴内畧聚气一聚随又降自额门天庭穴两眉间分从两太阳顺下将至鼻间即当卷舌尖缄在金津玉液二窍勿使真气从口漏洩速以鼻吸清气轻轻然嚥从喉下送之心管之内畧待气定又即直送至丹田气海之中水火自然既济阳事立痿如此三升三降精气归原久久行之自然不洩庶可行功飬摄至妙至妙药贵仝类僊经曰仝类易收功非种难为巧兹求仝类之药配合之方以为补益之助得之者宜寳之取红铅法凡择女鼎忌犯十恶须用五善调养百日不可食五荤三厌辛热等物筭他生年月日至五千四百八十日足天应星地应潮红光满面发火烧身癸将至矣预备金银槖籥形如偃月器様时至即系合虎穴令骑坐空窍凳上不可欹侧倒卧已降取下再换一器外用绢帛以收其余看器中有一㸃硬子红如朱砂者乃黍米珠也急取出以真土为衣金银器合贮否则气洩化为黄水不堪用矣余不成粒者为红铅听后制用次早以乳煎汤服之凡觉精神昏闷四大不收浑身火热急取初生蟠桃乳服之以解燥渇得此一度百病蠲除精神强壮益寿延年诚人元服食之妙品也近有十二三嵗而来者有十六七嵗而来者皆由禀受气偏调养失宜但可作首经金铅而已取梅子法夫梅子者乃癸水之先气五脏之精粹也凡取之须预养女子不使諠譁歌舞以致失坠五千四百八十日之前但见两脸生花印堂红见身热气粗腰膝痠疼癸将降矣即与槖籥如上法用之俟其降取视中有一㸃结硬如桃红色者即是急取出以真土为衣如癸水中不见令黄婆视鼎内有血丝悬弔如小樱桃者以中指挑㫁取出真土为衣乳煎汤服之如觉燥渇困闷以头生男乳解之余红铅另制制首经金铅法取女子真正首经或器或帛以童便洗下对加清水量投晋矾如红铅一碗用矾一钱搅百余转澄清去水又打澄去水尽量入头生无病乳置金银盘或磁盘内纸煳口晒干或金银罐内盐泥封口小火养三日取出为末乳膏为丸一鼎可作九丸或十五丸真土为衣择吉日净身心夜半无灰酒或乳送下三丸凡服铅药须存神定意黙固守中如觉燥热以乳解之七日不可出户一月戒劳慾此三品皆可延命一品黍米珠二品梅子三品首经金铅此外功效缓矣犬四大流行其间人頼之以营养百骸酬酢万事亏丧之后真阳一衰百病叠出故假未破女子之隂以补助亏欠之阳正所谓採隂补阳之义上三等皆纯气未耗为同类之妙品故特表于先焉生取梅子法照前择鼎癸将动时急以寳珠丹服之与彼槖籥骑坐定额上轻拍兠掌其经即降已降可照前取梅子法一様取之取出以真土为衣银盒收贮如经不至可服寳珠丹催之降而后止如无真土或朱砂金箔亦可乳汤服之其功亦妙以其气全故也制红铅法先以乌梅一斤煎水一桶去梅冷定如得红铅一斤用梅汤三碗多寡量用洗下红铅再对加井水搅百余转盖定澄去清水如此七次或九次去羶秽气尽预以盆贮灰按实灰上铺绢绢上铺纸倾铅纸上渗去水日干为末配合服之助血养神功效甚大制白铅法照前用梅汤洗下少加矾搅澄去水如此五七次用干菉荳粉置碗内按实中做一圆池倾铅池内渗干取出如未白仍以梅汤搅澄去水荳粉渗干以白为度晒极干研细银器收贮早晩单服或配药或乳膏丸服此药不作燥热安神益气功难尽述制灵铅法将所取红铅量多少以烧酒洗下如红铅一碗烧酒二碗搅百转澄清去酒再用酒一碗仍搅澄去酒再用清水搅澄去酒味磁盘晒干其铅如牛黄色不洩元气配金乳粉为丸每五更酒下五分自觉身体轻徤精神倍常阳事兴壮丹书云先补气后补血补得丹田温温热上至顶门泥丸宫下至脚底涌泉穴一身四大俱补完致使精神无漏泄正此之谓也凡女子首经为金铅二为红铅三则后天红铅矣已上诸品皆能益补真气真气既足更求伏气之法长生之道在是矣制真土法秋分后取山东地方人粪在野地上拣择方圆成颗粒者稀片不用晒干木槌打碎火烧存性入缸中河水煎滚冲泡搅之待冷以布泸去黒查将汁露天熬干连锅煅紫色烟尽退火取起研末再用秋露水淋煎干铲出入阳城罐内鉄灯盏盖口盐泥封固大火打一炷香取出研末仍用露水纸淋煎干打三炷香如此九次或七次五次取出其土形如氷雪气味香羙听配药用此药能擒制真铅归我黄舍补食之妙药也寳珠丹催经极妙当门子樟脑紫梢花丁香大力子急性子斑猫红娘子右共为细末每服半分无灰酒送下不降再服催之梅落即止炼乳膏法取头生男一二日内小儿未食者挤下银锅炼成膏不可火大恐乳焦则力减或慢火焙干或晒干为粉即蟠桃乳制金乳粉法取头生羙鼎乳须婴儿有神气年在三七内者挤下乳对同露水搅百转露一夜水乳自分去水磁盘晒干渐积听用取乳酥法取乳仝上每乳一碗入秋石半分搅匀饭上蒸熟取出冷定面上结如腐皮者是酥挑出晒干酥下乳晒干亦可对酒服又取乳粉法将乳于磁盘内晒干为粉配药或单服皆妙取碧玉僊桃法即初生婴儿口中血毬也收生之际预以绵裹食指甘草汤蘸湿俟儿头出牝户速于口中取出如杏核大红似朱砂者是也一名混元丹一名万年粮若待落地即吞下矣全在收生婆手快方可取得以乳膏为粉裹之沉香盒收贮盒底内盛朱汞浮仙桃汞上盖宻悬弔井中一夜以觧胎火次早煎乳陈黄精酒吞一枚避风将养觉燥热用乳解之此乃父母姤精元始之气能补人真一之精消除沉痼宿疾功效难尽配方具后取交梨火枣法婴儿脐带内有米大珠十余颗是也取出入沉香盒内照前去胎火配合丸药功效亚于仙桃或仝首经用之殊妙取后天月月一枝花此药虽是后天渣滓然亦精气所结服之亦可壮阳却疾择年三七以内羙鼎身无疾苦经事调匀者槖籥接下视中有成粒如枸杞子様者急以真土为衣银器收贮乳酒送下或配后混元毬霜丸服或配混元丹服又妙每月服二三粒亦可使人精神无败久服可以生子诗曰月月一枝花隂山是我家有人认得我还精大补他隂炼秋石法置缸三四口于静处每缸贮龙虎二水五分加井水五分明矾二两白术二两松栢叶各二两栁棍五根一扎顺搅千余转盖定待澄清倾去清水又满加井水以绢泸去渣又搅又澄又倾如此十余次直候水香为止去水尽米筛内铺薄纸倾浑龙虎水于纸上日干如粉之白为上用磁罐收贮此药専治咳嗽痰火虚弱症聴后配用阳炼秋石法砌灶二口于露天安大锅一口次小锅一口洗去锈以前所积二水每入五杓于大锅文火煎之撇去油沫尽起置小锅中如此煎完就于小釜内文火慢煎鉄铲不住手铲之勿使生底候成黒膏子以小缸一口合之周围盐泥封固留一孔看水气尽有青气金星飞出急以泥塞之湿布盖缸底以水润之文火烧至釜底紫色为度冷定去封口泥尽将昇上缸的已汞或红黒白各色各收取候用将黒膏另入釜内煅烟尽通红冷定研细下滚水泡之或露水雪水尤妙筛铺薄纸泸去黒不用看淋下水清碧以磁盘煎出净石如略黄色仍前煎干淋过直候清同井水方以磁盘文火渐煎干少干日干其色白如雪即阳炼龙虎石也或入药服或代盐入肉蔬中食之滋补甚大久又服之阳精坚固肌体润泽又阳炼法先用盐泥羊毛固济阳城罐十余箇隂干聴用将二水桑柴煎成黒粉入罐内鉄盏盖口鉄线扎紧盐泥固缝三钉支起百眼炉从文至武打火三炷香盏内频以水激之香尽退火冷定取开昇盏上者另收聴后打黄芽罐内石取出研末滚水淋过银锅煎干如此九次入磁罐蜡封口坠井中三日出火毒每日空心白滚汤下三五分此石乃人身五脏之精以法炼成大能生肾中之隂水壮丹田之元气实人元之丹药也书云九熬九炼大还丹人得饵之寿延长正此谓也秋石氷片法将前淋出极清的水不拘多少入大白磁罐盖口紧宻于冬至后极寒天埋露天地中冻七日取出倾水于另器取水晒干银器收贮空心服之其味甜淡大能消痰降火补气生津炼伏火黄芽法以前所冻龙虎石秋露水淋过打火九次形同白玉方入阳城罐内明炉武火化成清汁将前所取已汞㸃之以白㸃白以红㸃红以黒㸃黒待汁清取出成一饼其色难定或红或白或黒或紫丹书云其白容易得一黒最难求所以外备五色内滋五脏乃养生之妙药也取秋石水花法凡磁盘煎龙虎水时看煎至六分时候飞起圎泡急用银匙挑起白绵纸晒干银器收贮此水花乃先天轻清之药服之令人肌肤光莹身体轻徤炼黄芽法取小白磁罐口如钱大者以猪毛泥固济隂干入前所取已汞五钱或一两用白碟底打成圆钱坐口上鉄线扎紧盐泥封固火炙干三钉支起二指高百眼炉先文火次略武打三炷香盖上以水激之香尽取出其芽昇在盖上金色一饼取下此乃龙虎初絃之气名曰金花又号黄芽服之令人五脏生精元神壮实功效弥大炼白雪法照前取黄芽法一様封固打火黄芽乃初阳之气易飞易走宜火小火小则色变轻黄白雪乃二阳之气火宜略大其色变白此火候之妙造化自然非人力所能为也火足取出成饼如白玉之状此龙虎至英之气名曰玉英又号白雪服之补三田助五脏蠲病除痰补益非小晒甜秋石法择僻处筑一台高三尺五寸上置缸五口按五行积龙虎水五满缸于三伏天晒露遇雨盖之晒至半缸併作三缸以按三才仍晒至三中之一併一缸以象太极又晒至二三斗方入不见水新砖十二块以合十二时夜浸日晒水尽为度先扫净隂静空房一间喷水湿地竹片铺地侧竖砖于竹片上上用筐盖待生白霜鹅毛扫下贮银器内又生又扫尽而止此石不经水火不泄元气又受日月精华较之火煅功效尤大取秋石氷法腊月极寒天将雪水淋清龙虎石茶碗各盛半碗置露天中次早水面氷结以小刀贴碗轻划挑出大磁盘内日干此氷花侵晨噙化少许极能生津化痰功效甚速余水以银锅煎干原是秋石制混元毬甜石法照前晒甜秋石法一様待干至大半缸投混元毬十数箇于内宻盖之待至来年伏天取出毬来日中曝晒伏尽剖开毬内取雪玉英其味甘羙大能补心血化痰涎缸底生结如氷者取出晒干功力亦与毬内者同毬研末犹可入补药取秋石精英法择童男十六童女十四嵗调养于冬至日积起九九日止桑柴火煎成黒膏子入磁罐封口待夏至日取出晒干研细以秋天荷叶五谷上露水拌浸铺大磁盘内晒干勿动夜露日收隂室其药自生出盘边上其色红黄其味如水取下再加露水拌晒直至不生方止所取精英再以秋露拌晒复使生出色淡味甜为佳尽则止以首经乳汁拌湿入洁浄磁盘内日晒夜露盘上架水晶珠五枚以吸日月精华每日加头生男乳女子首经一次晒至八月十六日止收贮聴用名曰水中金实养生最上一乗之神品也取秋露水法八月朔起至二十三日止每日天未明时以极净布拭五谷荷叶上露水揑出新缸中或新罈内宻封久窨不败取雪水法取十二月入腊后雪贮新缸中或新罈内宻封可留五六年不败三妙丹乳酥红铅秋石各等分为丸空心每服三分所谓乳补气铅补血石补精精气充足何病之有三元丹金铅仙桃乳粉为丸空心服之久服可为人仙五精丸隂炼石阳炼石乳粉红铅仙桃混元毬霜共为丸芥子大真土为衣空心乳酒下三分补真膏黄精山药懐地黄熟地黄天冬麦冬莲肉巨胜子栢子仁松子仁何首乌人参茯苓兔丝子杜仲肉苁蓉五味子黄栢白术当归甘草陈皮砂仁知母白芍川芎鹿茸小茴苍术已上各制净入银罈中封口露水熬出浓汁绵泸去渣丹入银罈封固慢火熬成膏聴用紫虚延龄丹碧玉仙桃交梨火枣秋石精英补真膏右择天徳合月徳续世益后福生黄道吉日炼蜜和丸捣三百杵丸如梧子大每空心面东服九丸沉香黄精煎酒对乳下此药能却寒暑填精髓有返老还童之功发白转黒之騐服之久久功交自见一七痊宿患三七精神强七七功难比量凡红铅秋石仙桃诸品皆可配滋补药中同故止録此数方以为式耳辩钟乳石钟乳石本草云甘温无毒主治欬逆上气明目益精安五脏通百节利九窍益气补虚损疗脚弱疼冷下焦伤竭强隂久服延年益寿好颜色不老令人有子治洩精寒嗽壮元气益阳事通声补五劳七伤补髓治消渇引饮生生子曰按钟乳石本天地冲和之气融结而成故服食之可以壮元阳而疗百病也栁子厚博洽人也目击当时服食者之有功姑载入文集以广其传朱丹溪乃谓金石之药不可过服以讥子厚之多事斯犹不识钟乳之妙大非衆石比伦衆石体质坚顽必假火煅炼始乃可服由久经火炼则石之性从火而化为燥烈者矣夫钟乳之为物服食不必煅炼入腹便化即从营卫之气流行而至各脏縁以气补气故无凝滞以不经火亦无燥烈此古圣所以命名为钟乳也盖钟者聚也云乳者亦非独谓其形象乳极言其补养之功用气味象乳也丹溪不惟不识水炼之法玩其辞犹不识钟乳乃冲和之气融结而成悉以石类慓悍气偏目之殆亦智者千虑一失也据本草所载明目益精安五脏补虚损久服延年益寿等语岂神农伊尹之神圣其所慎反不逮丹溪哉此亦可槩见矣余厯騐有功故特表出以为养生补益之一助云炼钟乳法取上好洁白有蝉翼纹钟乳石打碎入金银罐中内着水浸高二指重汤煮五七日夜干则添水七日足再换清水煮一日则其性皆纯矣取出研极细末玉槌着水研之极其光腻㸃于舌上即化无半毫渣滓之声可为眼药为度工夫全在细上以磁罐收贮聴用钟乳丸治丈夫衰老阳絶肢冷气乏减食腰痛脚痺久服延年益寿全神驻颜钟乳粉兔丝子石斛呉茱茰为末炼蜜和丸梧桐子大每服七丸空心温酒或米汤下一日二服服讫忌食参术及一切臭败之物初服七日不可犯房失庶药有功七日外聴行钟乳煎治同上钟乳粉以夹绢袋盛之牛乳一大碗煎减三之一取乳饮之一日一服次日用酒将袋淋净再入牛乳照前煎服一袋可煎三十度则力尽再换其用过者和面餵乌骨雌鸡使其生蛋食之有益五子全鹿丸补五脏养精神填骨髓壮元阳徤筋骨多生育延年益寿功效非常金樱子枸杞子兔丝子黄栢白茯苓牛膝杜仲车前子五味子右俱粗末用角鹿一只取血拌药晒干其角煎胶肉与五脏煮极烂将药末拌匀捣成饼焙干骨用油炙酥皮煮成胶将前饼复磨为细末用鹿角胶及鹿皮胶加酒拌匀再加炼蜜为丸梧桐子大每空心及下午食前淡盐汤送下七八十丸寒月酒下紫石英散抱朴子云紫石英久服成仙本草云壮神气此方治虚怯惊悸饮食不进成痨者服之有竒功紫石英五两打成粗米粒以水一斗煎取三升澄清去渣将汁作羔粥食之服尽再煎五料见功久服能驻颜住世隂症隂毒下元虚冷元气将絶及阳痿不起诸虚弱者服此可回阳复命硫黄青盐仝为细末用蒸饼为丸菉荳大每服五丸或十丸空心酒下即以食压之神效驻颜小还丹诸虚百损男子妇人久服返老还童功效殊常真仙品也鹿角霜龟板霜虎胫骨天门冬熟地黄人参松子仁栢子仁紫河车一具鹿角胶龟板胶各四两酒化开仝前药为丸梧桐子大每空心秋石汤送下五六七十丸按此方用龟鹿虎者以其多寿也能壮人之筋骨用天冬地黄人参者法象三才以补人之精髓用紫河车以补人之元神松栢耐嵗寒皆足以养神气非泛常草木可比故有驻颜延筭之功素有火者加雄猪胆汁五枚炼熟入之以寓降火之意赤水元珠卷十赤水元珠卷十一钦定四库全书赤水元珠卷十一明孙一奎撰郁证门郁脉多沈伏郁在上则见于寸郁在中则见于闗郁在下则见于尺左右皆然郁脉或促或结或澁滑伯仁云气血食积痰饮一有留滞于其间则脉必因之而止澁矣但当求其有神所谓神者胃气也夫郁者结滞而不通畅之谓当升而不得升当降而不得降当变化而不得变化所以为郁气血沖和百病不生一有怫郁诸病生焉丹溪云病之属郁者十常八九但病有因别脏所乗而为郁者有不因别脏所乗而本气自郁者此五郁也又有气郁血郁痰郁食郁火郁湿郁六者此六郁也苍术香附子川芎总解诸郁故制越鞠丸通治之随证加入诸药按苍术气味雄壮辛烈开发水谷之气乃足阳明太阴之药香附子下气最速乃阴血中快气之药一升一降足以解散其郁川芎直达三焦俾生发之气上行头目下行血海通阴阳气血之使也况苍术尤能径入诸经疎泄阳明之湿故诸郁用之多效王汝言云丹溪治病不出乎气血痰三者故用药之要有三气用四君子汤血用四物汤痰用二陈汤久病属郁故立治郁之方曰越鞠丸盖气血痰三病多有兼郁者或悞药杂乱而成郁故用三方治病时以郁法㕘之气病兼郁用四君子加开郁药血病痰病亦然五脏本气自郁証心郁者神气昏昧心胸㣲闷主事健忘治宜肉桂黄连石菖蒲肝郁者两脇㣲膨嗳气连连有声治宜青皮川芎呉茱萸脾郁者中脘㣲满生涎少食四肢无力治宜陈皮半夏苍术肺郁者皮毛燥而不润欲𠻳而无痰治宜桔梗麻黄豆豉肾郁者小腹㣲硬精髓乏少或浊或淋不能久立治宜肉桂茯苓小茴香又有胆郁者口苦身㣲潮热往来惕惕然如人将捕之治宜柴胡竹茹干姜气郁者其状胸满脇痛脉沈而澁宜二陈汤加苍术川芎香附子或分心气饮木香分气饮七气汤之类血郁者其状四肢无力能食便血脉沈澁而芤宜四物汤加桃仁红花川芎牡丹皮香附子或越鞠丸痰郁者其状动则喘寸口脉沈而滑宜二陈汤加南星海石枳殻香附子𤓰蒌仁或化痰丸食郁者其状嗳酸胸满腹胀不能食或呕酸水恶闻食气宜二陈汤加苍术神麴麦芽山查香附子或保和丸火郁者其状瞀闷小便赤澁脉沈而数骨髓中热肌痺热扪之烙手宜二陈汤加黄连青黛贝母香附子川芎苍术山栀子或火郁汤湿郁者其状周身肿痛或闗节痛阴雨则发体重头重痛脉沈而细宜白芷二术茯苓川芎香附子或升阳除湿汤又有素虚之人一旦事不如意头目眩晕精神短少筋痿气急有似虚证先当开郁顺气其病自愈宜交感丹不效用归脾汤分心气饮木通青皮半夏陈皮茯苓甘草桂桑白皮大腹皮羌活紫苏生姜灯草大枣水煎服交感丹香附子茯神右为末炼蜜丸弹子大空心滚汤细嚼一丸开郁汤香附子苍术川芎贝母神麴山栀子陈皮半夏茯苓甘草生姜水煎服气加木香枳殻槟榔紫苏血加桃仁红花牡丹皮痰加南星食加山查麦芽砂仁热加黄连黄芩柴胡湿加羌活倍苍术严用和云人之气道贵乎顺顺则百脉流通气郁者胸脇痛脉沈澁湿郁者周身走疼或闗节痛遇阴寒则发脉沈细痰郁者动则喘咳寸口脉沈滑热郁者瞀闷小便赤脉沈数血郁者四肢无力能食便红脉沈数食郁者嗳酸腹饱不能食人迎脉平和气口脉𦂳盛苍术抚芎摠解诸郁随症加入诸药凡郁皆在中焦以苍术抚芎开提其气以升之假如食在气上提其气则食自降余倣此气郁香附苍术抚芎湿郁白芷苍术川芎茯苓痰郁海石香附南星𤓰蒌热郁山栀青黛香附苍术抚芎血郁桃仁红花青黛川芎香附食郁苍术香附山查神麴针砂春加川芎夏加苦参秋冬加呉茱萸越鞠丸总解诸郁苍术香附抚芎神麴栀子为末滴水为丸菉豆大痿证门痿帝曰五脏使人痿何也岐伯曰肺主身之皮毛心主身之血脉肝主身之筋膜脾主身之肌肉肾主身之骨髓故肺热叶焦则皮毛虚弱急薄着则生痿躄也心气热则下脉厥而上上则下脉虚虚则生脉痿枢折挈胫纵而不任地也肝气热则胆泄口苦筋膜干则筋急而挛发为筋痿脾气热则胃干而渴肌肉不仁发为肉痿肾气热则腰嵴不举骨枯而髓减发为骨痿曰何以得之曰肺者脏之长也为心之盖也有所失亡所求不得则发肺鸣鸣则肺热叶焦故曰五脏因肺热叶焦发为痿躄此之谓也悲哀太甚则胞络絶胞络絶则阳气内动发则心下崩数溲血也故本病曰大经空虚发为肌痺𫝊为脉痿思想无穷所愿不得意淫于外入房太甚宗筋弛纵发为筋痿及为白淫也故下经曰筋痿者生于肝使内也有渐于湿以水为事若有所留居处相湿肌肉濡渍痺而不仁发为肉痿故下经曰肉痿者得之湿地也有所逺行劳倦逢大热而渴渴则阳气内伐内伐则热舎于肾肾者水脏也今水不胜火则骨枯而髓虚故足不任身发为骨痿故下经曰骨痿者生于大热也曰何以别之曰肺热者色白而毛败心热者色赤而络脉溢肝热者色苍而𤓰枯脾热者色黄而肉濡动肾热者色黑而齿稿曰如夫子言可矣论言治痿者独取阳明何也曰阳明五脏六腑之海主闰宗筋宗筋主束骨而利机闗也冲脉者经脉之海也主渗灌谿谷与阳明合于宗筋阴阳总宗筋之会㑹于气街而阳明为之长皆属于带脉而络于督脉故阳明虚则宗筋纵带脉不引故足痿不用也曰治之奈何曰各补其荣而通其输调其虚实和其逆顺筋脉骨肉各以其时受月则病已矣素问帝曰脾病而四肢不用何也岐伯曰四肢皆禀气于胃而不得至经必因于脾乃得禀也今脾病不能为胃行其津液四肢不得禀水谷气气日以衰脉道不利筋骨肌肉皆无气以生故不用焉曰脾与胃以膜相连耳而能为之行其津液何也岐伯曰足太阴者三阴也其脉贯胃属脾络嗌故太阴为之行气于三阴阳明者表也五脏六腑之海也亦为之行气于三阳脏腑各因其经而受气于阳明故为胃行其津液四肢不得禀水谷气日以益衰阴道不利筋骨肌肉无气以生故不用焉刘河间曰四肢不举俗曰瘫缓故经所谓脾太过则令人四肢不举又曰土太过则敦阜阜髙也敦厚也既厚而又髙则令除去此真所谓膏粱之疾其治则㵼令气弱阳衰土平而愈或三化汤调胃承气汤选而用之若脾虚则不用也经所谓土不及则卑陷卑下也陷坑也故脾病四肢不举四肢皆禀气于胃而不能至经必因于脾乃能受禀今脾病不能与胃行其津液四肢不得禀水谷气气日以衰脉道不利筋骨肌肉皆无气以生故不用焉其治可十全散加减四物去邪留正脾实病痿经云脾病者肉痿足不收又云脾脉太过则令人四肢不举又云其犯雨湿之地则为痿者是也今採补通荣俞穴法于左肺热叶焦则肺喘鸣生痿躄色白而毛败者补其荣鱼际通其俞大渊至秋病已心热生脉痿数溲血枢不相提挈胫纵不能任用于地色赤而络脉溢者补其荣劳宫通其俞太陵至夏病已肝热生筋痿下白淫口苦筋急挛色苍而爪枯者补其荣行间通其俞太冲至春病已肾热生骨痿足不任身腰嵴不举骨枯髓减色黑而齿稿者补其荣然谷通其俞太溪至冬病已脾热生肉痿干渴肌肉不仁色黄而蠕动者补其荣大都通其俞太白至长夏病已又痿躄足不收取之少阳阳明之别经云足少阳之别名曰光明去踝五寸别走厥阴虚则痿躄坐不能起取之所别也又云淫泺脞痿不能久立治少阳之维在外踝上五寸又云足阳明之别名曰丰隆去踝八寸别走太阴其病虚则足不收胫枯取之所别者是也骨痿懈惰取足少隂髄海经云少气身漯漯也言吸吸也骨痠懈惰不能动补足少阴又云脑为髓之海其俞上在于其盖下在风腑髄海不足则脑转耳鸣胫痠懈怠安卧审其俞而调其虚实者是也百节弛纵取脾手太阳之络经云脾之大络名曰大包出渊腋下腋三寸布胸脇虚则百节尽皆纵此脉若罗络之血者取之脾之大络也又云手太阳之别名曰支正上脘五寸实则节弛肘废取之所别者是也甲乙经曰痿不相知太白主之足下缓失履冲阳主之足缓不收痿不能行不能言手足痿躄不能行地仓主之肾脉㣲滑为骨痿坐不能起起则目无所见陈无择曰人身有皮毛血脉筋膜肌肉骨髓以成其形内则有肝心脾肺肾以主之若随情妄用喜怒劳佚致内藏精血虚耗使皮血筋骨肉痿弱无力以运动故致痿躄状与柔风脚气相类柔风脚气皆外因痿则内脏不足所致也论治痿独取阳明之㫖生生子曰内经治痿独取阳明之法乃治痿之大槩也原其病皆自肺中来在于方萌之时故独治阳明使宗筋闰能束骨而利机闗之意是澄其源而流自清之谓也设五痿之疾既痼而阳明虚宗筋纵带脉不引足痿不用之时而独治阳明斯亦晩矣当即其五痿之所主者而㕘治之庶得以尽其用也按内经阳明虚带脉不引之后帝曰治之奈何岐伯曰各补其荣而通其俞调其虚实和其逆顺筋脉骨肉各以其时受月则病已矣此虽兼针刺而言实治痿之纲领也林氏曰考之内经皮肉肌骨脉五痿分属五脏如无择所云者似又当分治之可也治阳明之法只可治脾肺若夫肝之筋痿心之脉痿肾之骨痿其受病又自不同岂可只取阳明而治之乎故治筋痿宜养其肝脉痿宜益其心骨痿宜滋其肾不可执一而论也经亦曰各补其荣而通其俞调其虚实此可以见治法之不専于阳明也东垣清燥汤治湿热成痿以燥金受湿热之邪是絶寒水生化之源源絶则肾涸痿厥之病大作腰以下痿软瘫痪不能运动健步丸治膝中无力屈伸不得腰背腿脚沈重行步艰难羌活柴胡滑石甘草防风𤓰蒌根泽㵼酒防已川乌酒苦参肉桂右为末酒煳丸桐子大每服七十丸空心煎愈风汤送下三因加味四斤丸治肝肾虚弱热淫于内致筋骨痿弱不能胜持苁蓉鹿茸五味子兔丝子熟地黄牛膝木𤓰天麻右为末炼蜜丸桐子大温酒或米饮下五十丸刘宗厚曰按此热淫于内而用温补何也然阴血衰弱血不养筋筋缓不能自持阳燥热淫于内故用此养阳滋阴阴实则水升火降矣藿香养胃汤胃虚不食四肢痿弱行立不能皆由阳明虚宗筋失养之故也藿香人参茯苓白术半夏麴苡仁山药荜澄茄砂仁神麴陈皮甘草姜三片枣二枚水煎服大防风汤气血两虚风湿相挟麻痺痿弱或久病痢后脚弱缓痛不能行履或两脚肿痛足胫枯腊名鹤膝风症其效如神川归熟地白芍杜仲黄茋白术人参防风川芎牛膝羌活附子甘草姜三片枣二枚水煎服鹿角胶丸治血气虚弱两足痿软久卧床褥神效常服补肾益精壮筋骨鹿角胶鹿角霜熟地黄当归牛膝兔丝子人参茯苓白术杜仲龟板虎胫骨右为末将鹿角胶用无灰酒熔化为丸桐子大毎服百丸空心淡盐汤送下丹溪云有湿热有痰有血虚有气弱亦有死血者有食积妨碍不降者东垣取黄栢苍术为下部要药丹溪即此意以治痿蹷痛风取效甚多湿热东垣健步九加燥湿降火之剂黄栢黄芩苍术湿痰二陈汤加苍白术黄芩黄栢之类入竹沥姜汁血虚四物加苍术黄栢下补阴丸气虚四君子汤加苍术黄芩黄栢虎潜丸补肾丸皆治骨痿之剂也肉痿当以清燥汤治之五加皮酒治筋痿拘挛疼痛不便屈伸五加皮苍耳子枸杞子苡仁生地黄木香以好酒一大罈将药用囊盛悬罈中浸七日取出焙亁为末炼蜜丸桐子大空心酒吞八九十丸其酒聴饮但常使酒气频相接为妙大生脉汤治心热脉痿胫纵不任地人参麦冬五味子天冬黄栢川归牛膝红花枸杞子生地水煎服有汗加黄茋王启𤣥𫝊𤣥珠耘苗丹三方序曰张长沙戒人妄服燥烈之药谓药势偏有所助胜尅流变则真病生焉犹悯苗不长而揠之者也若禀血不强合服此而不服是不耘苗者也故名耘苗丹此丹养五脏补不足秘固真元均调二气和畅荣衞保神守中五味子巴㦸逺志枸杞子山药茯苓肉苁蓉百部杜仲蛇床子栢子仁兔丝子防风右为末蜜丸桐子大食前温酒盐汤任下三十丸春干枣汤下夏加五味子四两秋加枸杞子六两四季月加肉苁蓉六两衞生汤补虚劳强五脏除烦热养真元退邪热顺血脉黄茋当归白芍甘草年老加酒半盏同水煎何首乌酒治骨软风腰膝痛行履不得遍身搔痒何首乌大而有花者同牛膝各一斤以好酒一升浸七宿焙亁于木臼捣末蜜丸毎日空心食前酒下三五十丸萧炳丹参酒方治风软脚弱可逐奔马故曰奔马草极效丹参不拘多少酒浸服下本事治筋骨诸疾手足不遂行动不得遍身风疮左经丸草乌木鼈白胶香五灵脂斑猫右为末用黒豆去皮生为末一升醋煳同前药共和匀为丸鸡豆子大毎服一丸温酒磨下治筋骨疾但未曾经针伤损者三五服立効此药曾医一人软风不能行不十日见功专治心肾肝三经通小便除淋沥通营卫活经络此方因净圣寺僧得之大有竒交又方治丈夫酒色过度下焦虚惫足膝软乏小便滑数外肾湿痒五味子兔丝子山药石莲肉茴香白茯苓右煳丸梧子大毎五十丸温酒或盐汤下空心服如脚气及膝无力者木𤓰酒空心下六十丸下午再服妙龙虎丹治痿琐阳败龟板虎骨黄栢亁姜金箔神麴如懒言语加山药七钱右稬米粉煳为丸空心白汤吞下丹溪补益丸治痿白术龟板琐阳生地归身牛膝白芍陈皮亁姜黄栢虎骨茯苓五味子甘草兔丝子右以新鲜紫河车为丸如无紫河车用猪骨髓为丸亦可神龟滋阴丸治足痿龟板黄栢知母拘杞子五味子琐阳干姜炼蜜丸梧子大空心盐汤下七十丸与龙虎丹相兼服妙丹溪治痢后脚弱渐细苍术白芍龟板黄栢右粥丸以四物汤加陈皮甘草煎汤吞刘河间十全散者盖治气血俱虚而四肢不用也治男子妇人诸虚不足五劳七伤不进饮食久病虚损时发潮热气攻骨嵴拘急疼痛夜梦遗精面色痿黄脚膝无力喘𠻳中满脾肾气弱五心烦闷并治人参黄茋白术茯苓甘草肉桂当归川芎熟地白芍药右为粗末毎服二大钱生姜三片枣二枚水一盏煎七分不拘时温服桂芍药甘草小建中汤也加黄茋即黄茋建中汤也人参白术茯苓甘草四君子汤也当归川芎地黄芍药四物汤也以其气血俱衰阴阳并弱法天地之成数故名曰十全散状元丸治下元阳气大虚及脾有寒湿足膝痿弱大便不实湿动生痰面色黄白恶风懒语一切倦弱及阴痿不起饮食不思虚弱等症此方得遂州仙茅或汉中仙茅为君妙不可言屡騐山茱萸肉杜仲破故纸龟板鹿葺兔丝子逺志肉头二蚕沙人参茯苓大附子俱制净药以干山药粉四两打煳为丸梧桐子大空心淡盐汤或酒送下五六十丸下午再服右方服后须痛断房失以培其根勿恃此药壮阳而助其春兴自取其惫也叮之戒之金刚丸治肾损骨痿不能起牀益精补肾萆薢杜仲苁蓉兔丝子右末酒煮猪腰子为丸桐子大毎服五七十丸空心酒下脚气门脚气内经曰诸湿肿满皆属脾土又曰伤于湿者下先受之盖脾主四肢足居于下而多受其湿湿郁成热湿热相搏其痛作矣古无脚气之说内经名厥两汉间名缓风宋齐之后谓之脚气有从外感而得者有从内伤而致者其为湿热之患则一而已北方髙燥多饮酪肉食及酻酒湿热之物下流足腔所致南方卑下湿气迷满山泽血气虚弱之人或遇房失及负重逺行冲冒雨雪寒湿乗虚而袭遂成此症大抵风寒暑湿之气中于诸阳病在外其诊多在足外踝及足背宜散之而愈中于诸阴病在里其诊多在足内踝及肷内宜温利之外症自汗走注为风胜无汗疼痛挛急为寒胜肿满重着为湿胜烦渴热顽为暑胜如四气兼有但推其多者为胜寒则温之热则寒之在表则散在里则下若大虚气乏间作补汤随病冷热而用之不可拘执不得服补药之说大抵麻者为风痛者为寒肿者为湿痺论云寒胜则虫热胜则纵严氏曰脚气南北所感虽有内外之殊然皆由肾虚而生妇人病此者亦由血海虚而得之发明曰南方自外而入者止于下胫肿痛北方自内而致者乃或至于手节也治法初用解散次必推荡大便以导其邪气又曰脚气湿热胜者成水泡疮或成赤肿丹毒或如疝气攻上引下脉法浮为风𦂳为寒缓细为湿洪数为热又沈而弦者亦为风沈而𦂳者为寒沈细为湿沈数为热又曰脉弦者风濡弱者湿洪数者热迟者寒㣲者虚牢坚者实结则因气散则因忧𦂳则因怒细则因悲入心则谬妄呕吐食不入睡不安左寸脉乍大乍小乍有乍无者死入肾则腰脚肿小便不通呻吟目与额皆黒气沖胸而喘左尺脉絶者死千金翼云外台总録所録皆谓南方卑湿露雾之地其民腠理疎阳气不能外固因而履之则清湿袭虚病起于下此因血虚气弱受清湿之邪气与血并行于肤腠邪气盛正气少故血气濇濇则痺虚则弱故令痺弱也后人名曰脚气针经云有道以来有道以去治之多以灸炳为佳以导引湿气外出及饮醪醴以通经散邪所制之方寒药少热药多用麻黄川乌姜附之属内经云湿淫于外以苦发之麻黄苦温发之者也川乌辛热走而不能守通行经络姜附辛甘大热助阳退阴亦能散清湿之邪又察足之三阴三阳是何经络所起以引用药为主治复审六气中何气当之择其佐使孙真人云医者意也随时增损初无定方真知言哉东垣曰异法方宜论云北方者其地髙陵居风寒冷冽其俗饮酪而肉食凡饮酪以饮多饮速者为能经云因而大饮则气逆又云食入于阴长气于阳今乃反行阳道是为逆也夫乳酪醇酒湿热之属加以奉养太过亦滋其湿水性润下气不能呴故下注于足胫积久而作肿痛此饮食下流之所致也通评虚实论云谷入多而气少湿居下也况酪醇酒之湿热甚于谷者也至真要大论云太阴之胜火气内郁流散于外足胫胕肿饮发于中胕肿于下此之谓也若饮自倍脾胃乃伤胃气不能施化脾气不能四布故下流乗其肝肾之位注于足胫加之房事不节邪气乗虚遂成痼疾孙真人云古人少有此疾自永嘉南渡衣缨士人多有之亦此意也活人云脚气属冷者小续命汤煎成入生姜自然汁服之最快丹溪曰脚气须用升提药随气血用当归拈痛汤治湿热为病肢节烦痛肩背沈重胸膈不利遍身疼痛流注手足痛不可忍羌活甘草黄苓茵陈当归身苦参人参升麻葛根苍术猪苓泽㵼知母防风白术毎用一两水煎不拘时服罗太无治中书粘年四旬体魁梧丙辰春从征杨州脚气忽作遍身肢体㣲肿其痛手不可近足胫尤甚履不任穿跣以骑马空两镫而以竹器盛之以困急来告予思内经有云饮发于中胕肿于下又云诸痛为实血实者宜决之以三稜针数刺其肿上血突出髙二尺余渐渐如线流于地约半升许其色黑紫顷时肿消痛减以当归拈痛汤一两半服之其夜得睡明日再服而愈苍术丸治亁湿脚气筋脉拘挛疼痛不能行苍术乳香没药青盐牛膝熟艾川乌全蝎右为细末共研药和匀以木𤓰一个大者切一头留作盖去穰入上件药于内盖定安木𤓰于黑豆中蒸令极烂取出去皮连药研成膏却入生苍术末拌匀丸如桐子大毎服五十丸空心木𤓰汤下以温盐酒亦可日三服忌血与蒜丹溪脚气肿痛方黄栢苍术川芎生地白术甘草梢黄连犀角防风木通㯽榔热加黄芩痰加竹沥姜汁时令热加石膏大便秘加桃仁小便澁加牛膝食积流注者苍术黄栢防已南星白芷犀角㯽榔川芎血虚加牛膝龟板如寻常肿者专主湿热肥人加痰药一妇人足肿黄栢苍术生地川芎牛膝龙胆草南星脚弱筋痛牛膝白芍药黄栢知母龟板甘草酒煳为丸便溺阻澁心下痞满者宜㣲下之东垣曰杨太受云脚气之疾自古皆用疎下为疾壅故也然不可太过恐伤脾胃使营运之气不能上行反又下注为脚气又不可不及则壅不能消散今立三方于后详而用之羌活导滞汤脚气初发一身尽痛或肢节肿痛便溺阻隔先以此导之后用当归拈痛汤大黄羌活独活川归防已枳实毎服七钱水煎服取㣲利则已量虚实加减开结导饮丸饮食不消心下痞闷陈皮白术茯苓泽㵼麦孽酒麴半夏枳实青皮干姜如有积块者加巴豆霜右为末饼煳丸梧子大毎服五十丸温汤下又方治湿热并诸湿邪腿膝重痛足胫浮肿甘遂葳灵仙葶苈㯽榔赤芍泽㵼乳香没药牵牛大㦸陈皮右为末麪煳为丸梧子大毎服五十丸加至七十丸食前温水送下得更衣止后服忌酒二日又忌麪及甘草三两日食温淡粥以补胃气乙巳春廉平章年三十八身体充肥脚气始发头面浑身肢节㣲肿皆赤色足胫肿痛不可忍不敢扶䇿手着皮肤其痛转甚起而复卧卧而复起昼夜苦楚难以名状求予治之平章以北土髙寒故多饮酒积久伤脾不能运化饮食下流之所致投以当归拈痛汤一两二钱其痛减半再服肿痛悉除只右手指末㣲赤肿以三薐针刺于𤓰甲端多出黑血赤肿全去不数日因食湿麪肢体觉疼再以大黄枳实汤治之大黄羌活当归枳实夫脚气之疾皆水湿之为也麪滋其湿血壅而不行故肢节烦疼内经曰风能胜湿羌活辛温透闗节去湿故以为君主血留而不行则当归之辛温散壅止痛枳实之苦寒治痞消食以为臣大黄苦寒以导麪之湿热併治诸老血留结取其峻驶以为使也右只作一服水一盏半煎八分空心食前服利下两行痛止控涎丹治脚气加胭脂一钱㯽榔木𤓰各一两卷栢五钱先以盐水煮半日次日白水煮半日同前药为丸毎服三十丸加至四五十丸取下恶物立效衍义云有人嗜酒日须五七十盃后患脚气甚危或教以巴㦸半两稬米同炒去米不用大黄一两剉炒同为末炼蜜为丸梧子大温水下五七十丸仍戒酒遂愈本事方治风气积滞成脚气常觉㣲肿发则或痛茵芋丸茵芋苡仁郁李仁牵牛右为末炼蜜丸梧子大毎服三十丸姜枣汤下未利再加十丸日三服以快利为度白粥补之三因千金丹治脚气上攻心肾相撃足心隐痛小腹不仁烦渴小便秘或利闗节挛皮疼痛神効肉苁蓉石斛狗嵴萆薢茯苓牛膝地仙子逺志杜仲熟地右炼蜜丸如梧子大毎服五十丸温酒盐汤任下本事疗丈夫腰脚痺缓急行履不穏者以萆薢二十四分合杜仲八分为末毎日温酒和服三钱匕增至五钱忌牛肉活人苡仁酒治脚痺苡仁牛膝海桐皮五加皮独活防风杜仲熟地白术右为粗末入绢袋内用好酒五升浸春秋冬二七日夏月七日分作数服逐帖浸酒空心毎服一盏或半盏日三四服常令酒气醺醺不絶久服觉皮肤下如数百条虫行即是风湿气散丹溪治一妇人血少多气大便后脚痛而麻当归芍药白术陈皮青皮地黄川芎甘草桃仁右分二帖水煎服韩彦正暴得疾手足不举诸医皆以为风针手足亦不知痛召孙尚证之尚曰此脚气耳用㯽榔末三钱生姜三片亁紫苏七叶陈皮三钱水煎服数帖而安㯽榔散治脚肿陈皮苍术水一大碗酒半盏同煎去渣调槟榔末二钱圣惠方治脚气及风寒湿四肢挛急脚疼不可践地紫苏六两捣碎水三升研取汁以苏子汁煮粳米粥二合和葱豉椒姜食之即止济世方治一切脚气神竒穿山甲前两足者烧存性研细入麝少许多少随人斟酌要服此药须去他事在晩不可进饮食候至夜深腹空时调服坐卧随意及鸡呜又一服痛立止过一二日便能步履如常极妙如神千金方治脚气十二风痺不能行松叶酒松叶六十斤剉细以水四石煮取四斗九升以酿米五斗如常法另煮松叶汁以渍米并饙饭酿封头七日后澄饮之取醉得此酒力者甚衆济世方诸般脚气一服除根防风羌活蝉退薄荷紫苏右为末毎服五钱以无灰酒半碗热服讫服至一时久即煎后药汤倾桶内披厚衣于桶上坐勿令走气将脚腿薰之当自下而上汗出直至顶门其出如水尽为度薰洗紫苏忍冬花木馒头苏木右为粗末以水一钟煎数沸桶盛分三度添用只一次洗完永除根东垣曰活人云凡脚气服补药及用汤渫洗皆医之大禁也为南方外感湿气乗虚袭人为肿痛而言非为北方内受湿气注下肿痛而言也盖湿气不能外达宜淋渫开导泄越其邪名曰导气除湿汤葳灵仙防风荆芥穗当归地骨皮升麻白芍蒴藋叶水二斗煮取一斗五升乗热淋洗五味败毒散治三阳经脚气流注脚踝上热肿寒热如疟自汗或无汗羌活独活前胡柴胡枳殻桔梗甘草人参茯苓川芎大黄苍术毎服四钱姜三片薄荷头一个水钟半煎一钟热服皮肌瘙痒加蝉退八味丸治少阴肾经脚气腰嵴疼小指之下连足心循内踝入跟中腨内腘中内肷皆疼上沖胸咽呕吐自汗小腹不仁善恐此症最急以肾乗心水克火死不旋肿方在虚怯门紫苏散治风毒脚气腹内痰恶脚重虚肿紫苏木通桑白皮茴香枳殻羌活独活荆芥穗木𤓰青皮甘草大腹子毎服三钱姜三片葱白一茎水煎服桑白皮散治脚气盛发浮肿小便赤澁腹满气急桑白皮郁李仁赤茯苓木香防已大腹子紫苏子木通㯽榔青皮毎服三钱姜水煎薏苡散治脚气弱痺肿满心下急大便澁薏苡仁防风川芎防已猪苓郁李仁火麻仁槟榔羚羊角屑枳实甘草桑白皮为末毎服三钱熟水调下紫苏子汤通治脚气中满喘急呕吐自汗紫苏子前胡半夏厚朴甘草川归黄芩桂心桔梗虚甚者加炮附子每服六钱姜七片枣二枚水煎食后服茱萸丸治脚气入腹胀不仁喘闷欲死呉茱萸木𤓰右酒煳为丸梧子大每服五十九至百丸酒或米汤下或以木𤓰蒸烂研膏为丸尤妙卷栢散治逺年脚气难治此方特效体虚人减半服卷栢黑牵牛㯽榔甘遂右各为末不得相杂每服各一钱惟㯽榔末二钱五更初浓煎葱白汤下至已时取下恶物如鱼冻随吃淡粥病安更宜服后药后方大腹子木𤓰苏子㯽榔荆芥穗乌药陈皮苏叶萝卜子沈香桑白皮枳殻每服三钱姜五片煎服㯽榔汤治脚气顺气防壅㯽榔香附子陈皮苏叶木𤓰五加皮粉草每服四钱姜五片煎服妇人脚气多由血虚加川归半两室女多因血实加赤芍药一两半大便秘结虚弱者加枳实盛者加大黄一方治脚气沖心大便秘宜服三黄散加土乌药春夏常服妙木𤓰茱萸汤治脚气入腹困闷欲死腹胀喘急木𤓰㯽榔呉茱萸每服四钱水煎食前服大木𤓰二枚吴茱萸五两二味併用水四碗煎一碗分二服如人行十里久再进一服或汗或吐或㵼即瘥不拘时服三将军丸治脚气入腹沖心大便不通呉茱萸木𤓰大黄大黄或随其病加减右米煳丸如菉豆大毎五十丸粳米枳殻汤下未应加丸数再服以通为度杉木节汤治脚气沖心或心脇有块毒胜痰逆痞满喘急汗流搐搦昏闷上视咬齿甚至垂絶不知人杉木节橘叶大腹子右以童子小便三升煎一升半分二服若一服得快利停后服木通散治脚气服热药太过小便不通脐下胀川归栀子赤芍赤茯苓甘草每服三钱水煎苍术散治一切脚气苍术黄栢毎服四钱水钟半煎一钟日进三四服乌药酒治一切脚气发动土乌药用粗皮揩净以瓦片刮下屑收于磁器内以好酒一升浸一宿次日空心去药只将磁器内所浸药酒热汤上坐温入生麝香少许尤妙一服即安无麝香则多服服后溏泄病去升麻散治脚气升麻独活苍术牡丹皮右每服半两酒煎空心服如痛甚者加麝香治六经脚气发起赤肿者五苓散苏木生姜水二钟煎一钟空心连进三服至午时即不痛矣治久患脚气下体虚冷者五积散龙骨虎骨乳香没药五灵脂右空心连进三服见下肢节渐煖即愈轻脚丸逐风去湿消肿行血止痛地肤子桃仁白术赤茯苓赤芍药紫苏叶葫芦巴猪苓泽㵼㯽榔枳实茴香右炼蜜丸梧子大每三五十丸空心紫苏汤下渐加至百丸神效涂法猪牙皂角大皂角南木香右为末醋浓调先于肿上不肿处用药围涂之阔三四寸若围然截断毒气不使沖上次涂下面肿只留脚尖不涂仍剪脚甲出毒气时时用醋润之凡用小续命汤活络汤须两料候通身得汗如续命汤香疾乃去体活络汤治寒湿脚气及一切疼痛诸疾白术杜仲牛膝附子甘草人参官桂川姜川归每五钱水煎病在上食后病在下食前服椒囊法川椒二三斤实于疎布囊中置火踏上跣足踏椒囊久久全愈一方加切片㯽榔并熟艾各三之一尤妙治脚气止痛草乌为末同酒糟捣烂贴姜汁调草乌贴亦可姜汁调赤小豆南星末涂时吃熟萝卜令饱以下气治脚气止痛用牛皮胶一块剉碎同麦麸炒成珠研细末每用酒调下一钱其痛立止如大便秘结者服搜风顺气丸亦可脚气沖心为厥逆丹溪云脚气冲心宜四物汤加炒栢再宜涌泉穴用附子末津唾调傅上以艾灸泄引其热下行脚气冲心用白㯽榔一箇如鸡心大者为末用童便生姜汁温酒共半盏调作一服三脘散治脚气沖心腹气饱闷大便秘澁者最良独活白术木𤓰大腹皮紫苏沈香木香川芎㯽榔甘草橘红毎二钱水煎分三服取便利为效大腹子散治风毒脚气肢节烦疼心神壅闷大腹皮桑白皮赤芍药木通紫苏羌活独活木𤓰荆芥青皮每服四钱姜五片葱白七寸水煎空心温服韦宙方疗脚气浮肿心腹满大小便不通气急喘息者以郁李仁十二分捣碎水研取汁薏苡仁捣碎如粟米取三合以米作粥空腹食之佳凡脚气之病始起甚㣲多不令人识也食饮嬉戯气力如故惟卒起脚屈弱不能动此为异耳凡脚气之候见食呕吐憎闻食气或有腹痛下利或大小便闭濇不通或胸中冲悸不欲见光明或精神昏愦或喜迷忘语言错乱或壮热头痛或身体极冷痛烦或觉转筋或肿或不肿或背腿顽痺或时缓纵不随或复百节挛急或小腹不仁此皆脚气状貌也脚气有肿者有不肿者其小腹顽痺不仁者多不肿小腹顽后不过三五日即令人呕吐者名脚气入心如此者死在旦夕其人黑瘦者易治肥大肉厚赤白者难愈黑人耐风湿赤白人不耐风湿瘦人肉硬肥人肉软则受病难愈凡脚气觉病候有异决然气急即须大言使其恐惧而气下行为妙治之稍缓则气上入胸脇逆满气上肩息急者死不旋踵寛者数日必死不可不急治也但见心下急气喘不停或自汗数出或乍寒乍热其脉促短而数呕吐不止者死治肾脏风壅积腰膝沈重葳灵仙末蜜和丸梧桐子大初服酒下八十丸平明㣲利恶物如青脓桃胶即是风毒积滞也如未动夜再服一百丸取下后吃粥补之一月仍当服温补药治肾脏风攻注脚膝方连珠甘遂木鼈子右为末獖猪腰子二箇批开用药末一钱掺匀湿纸包数重火煨熟放温五更初细嚼米饮下积水多则利多少则利少宜软饭将息若患一脚须看左右如左脚用左边腰子右脚用右边腰子药末止许一钱壬子年在昆陵有姓马鬻酒者宿患肾脏风今一足发肿如瓠自腰以下巨细通为一律痛不可忍欲转侧面人挟持方可动或者欲以铍刀决之予曰不可吾有药如上法服之辰巳间下脓水数升即时痛止肿退一月后尚拄拐而行予再以赤乌散令涂贴其膝方愈后十年至昆陵率其子列拜以谢云向脚疾至今不复作虽积年肾脏风併以失去今健步自若矣本草云有人重病足不履地者十年良医殚技莫能治所亲置之道傍以求救者遇一逰僧见之告曰此疾一药可治但不知此土有否因为之入山求索果得葳灵仙也使服之数日能步履其后山人邓思济知之遂着其法云採得阴干月余捣筛温清酒和二钱匕空心服之如人本性杀药可加及六钱匕利过两行则减之病除乃停服其性甚善不触诸药但恶茶及麪汤以甘草栀子代饮白浊门生生子曰白浊乃小病今人亦有一二年不愈者皆是用药无律今将吃𦂳要处次第条陈庶初学者有取则焉大抵属湿热为多縁中宫不清痰浊下流渗入膀胱治当审小便痛与不痛若小便将行而痛者气之滞也行后而痛者气之陷也若小便频数而痛此名淋浊治以二陈汤加木通山栀升麻柴胡之类若只浊而不痛宜燥中宫之湿二陈汤加苍白术桔梗升麻之类提之即愈若久浊而不痛为虚宜补中益气汤阴虚下脱者加牡蛎山茱萸澁之久而阴虚腰膝痠疼六味地黄丸挟热者加黄栢知母挟寒者加桂心兔丝子川巴㦸之类虚甚者加鹿茸有心脾二经不足但经思虑其浊愈甚者宜定志丸善饮酒人湿热下流用白螺蛳殻火煅醋淬为末三钱用干葛青蒿苦参各三钱煎汤调下治法以二陈汤加白术苍术黄栢升麻柴胡木通石菖蒲加生姜三片灯心二十根食前服前方加白葵花三五朶极妙白鸡冠花亦佳凡治淋浊二症先当用此以清中宫湿热痰气即易愈丹溪云二陈汤加升提之法能使大便润而小便长此端本澄源之意服二三帖然后看气血孰虚乃用对症之药此最万全法也时医好用渗利之药殊不知久浊不愈者多阴虚而渗利在所当忌又不可先用补剂及止澁之药盖此症始未有不因于湿热下流者补澁太早反闭其邪浊愈甚矣由是有积年累月不效者皆治法失先后次第故也丹溪加减珍珠粉丸治便浊极妙蛤粉青黛樗皮滑石黄栢亁姜右等分炒神麴煳为丸梧子大空心下三五十丸秘𫝊二竒汤治便浊疼痛神效兼治偏坠升麻乌药煎汤食前服若小便前痛者以乌药三钱升麻减半加小茴香五分黄栢五分木通五分龙胆草五分汉防已三分若小便后痛者用升麻三钱乌药减半仍加黄栢五分柴胡五分若服前药头觉作运此阴虚因升动其火故也急以六味地黄丸料加黄栢知母麦门冬治之一服而愈若服前药胸中饱闷此必中宫有痰宜二陈汤加香附白术炒麴消之茯苓丸治心气不足思虑太过肾经虚损其阳不固溺有余沥小便白浊梦寐频泄兔丝子石莲子白茯苓右酒煳丸梧子大每三十丸盐汤下常服亦能补虚金箔丸治下焦虚小便白浊白淫夜多异梦遗泄补骨脂韮菜子晩蚕蛾肉苁蓉山茱萸桑螵蛸兔丝子牛膝龙骨为细末炼蜜丸梧桐子大金箔为衣毎服三十丸空心温酒下萆薢分清饮治白浊小便凝如脂油光彩不定凝脚如煳益智仁川萆薢石菖蒲乌药各等分毎四五钱水煎临服入盐少许一方加茯苓甘草定志丸治心气不足脾弱不能摄精心肾不交小便白浊逺志石菖蒲白茯苓人参山药打煳为丸食逺白汤送下五六十丸梦遗门丹溪曰梦遗主热精滑主湿热许学士曰治梦遗有数种有下元虚惫精元不禁者有年壮气盛久旷经络壅滞者有情慾淫动所愿不遂者名曰白淫虚惫不禁者宜补澁壅滞者宜清心以决其壅所愿不遂者宜清痰热以猪苓丸治之正如瓶中煎汤气盛盈溢者如瓶中汤沸而溢慾动心邪者如瓶倾侧而出虚惫不禁者如瓶中有罅而漏不可一槩用药也内经云主闭藏者肾也又云肾藏精肾衰则不能管摄故妄行而出精不时也又曰思想无穷所愿不得意淫于外入房太甚宗筋弛纵发为白淫梦遗等症先贤治法有五用辰砂磁石龙骨之类镇坠神之浮逰是其一也其二思想结成痰饮迷于心窍而遗者许学士以猪苓丸导利其痰是也其三思想伤阴者洁古以珍珠粉丸降火补阴是也其四思想伤阳者罗谦甫以鹿茸苁蓉兔丝子等补阳之药是也其五阴阳俱虚者丹溪治一人形瘦便浊梦遗作心虚治用珍珠粉丸定志丸内伤气血不能固守以致梦遗精滑便浊不禁者当补以八珍汤加减吞樗根皮丸予尝治一少年梦遗无度且精滑甚玉茎才举其精即流目见妇人精即注下夫妇之私皆废背心痛如被槌两耳皆聋腰痠膝软此大虚症也用补天丸加止澁之药鹿茸沙苑蒺藜白䗶之类服之一月精固二月耳聪而背心痛止次年育女仲景云夫失精家少腹弦急阴头寒冷目眩发落脉极芤虚迟为清谷亡血失精脉得诸芤动㣲𦂳男子失精女子梦交以桂枝龙骨牡蛎汤主之桂枝白芍药生姜牡蛎龙骨甘草大枣作八帖水煎服猪苓丸半夏猪苓先将一半炒半夏色黄不令焦出火毒取半夏为末煳丸桐子大候干更用前一半猪苓末子同炒㣲烈入砂瓶内养之空心温酒盐汤下三四十丸常服于申未间温酒下萧氏云此古方也今盛行于时而人多莫测其用盖半夏有利性而猪苓导水縁肾司闭藏久用澁药及有郁滞用之使气通而郁散予医囊中尝贮此药缓急与人三五服皆随手而騐又云详治梦遗方属郁滞者居大半庸医不知其郁但用龙骨牡蛎等濇剂固脱殊不知愈濇愈郁其病反甚常治一壮年梦遗白浊少腹有气沖上毎日腰热卯作酉凉腰热作则手足冷前阴无气腰热退则前阴气耕手足温平旦多泄屁暮多噫时振隔一旬二旬必遗脉朝弦滑而大午后洪大予知其有郁滞也先用沉香和中丸大下之次用四物汤吞滋肾丸百粒若稍与蛤粉等濇药则遗与浊反甚或一夜二遗遂改用导赤散大剂煎汤服之遗浊皆止渐安又一中年梦遗医或与濇药反甚连遗数夜愚先与神芎丸大下之却再制此猪苓丸服之皆得全安又丹溪先生治镇守万户萧伯善便浊精滑不禁百药不效试倒仓法而安于此见梦遗属郁者多矣尝治丁氏一友壮年体肥而色苍善饮酒常兼人之食毎五日则梦遗一度准准如此医近一年罔效季冬就予治诊左弦数右三部皆滑数知其酒多湿热重况厚味生痰但清其湿热或可愈也乃制一方名曰端本丸苦参川黄栢牡蛎蛤粉白螺蛳殻此三味燥湿热清痰葛根青蒿以神麴煳为丸梧子大空心及食前白汤吞下七十丸服至第五夜竟不遗至十九夜又被酒过醉其夜又遗乃令却酒一月未终剂而精固矣次年生子洁古珍珠粉丸治白淫梦遗精滑不收黄栢真蛤粉滴水丸如梧子大毎服一百丸空心温酒送下法曰阳盛故精泄也黄栢降火蛤粉咸而补肾阴丹溪云精滑不禁用蛤粉青黛香附黄栢知母之类大凤髓丹治心火太盛阳狂不已又补肾水真阴虚损心有所欲速于感动应之于肾疾于施泄此方固真元降心火益肾水大有神效黄栢缩砂甘草半夏猪苓茯苓莲蕋益智仁右神麴煳丸梧子大毎服七十丸若只用黄栢甘草缩砂三味名正凤髄丹若只用黄栢甘草二味名小凤髄丹古人云㵼心者非也乃㵼心包络相火益肾水之剂许学士清心丸治经络热梦遗心忪恍惚膈热黄栢研为末加生脑子一钱同研极细炼蜜丸梧子大每服十丸至十五丸浓煎麦门冬汤下大智禅师云梦遗不可全作虚冷治亦有经络热而得之者尝治一男子至夜嵴心热梦遗用珍珠粉丸猪苓丸遗止终服紫雪嵴热始除又一男子脉洪腰热遗精沉香和中丸下之导赤散治其火而愈由此知身有热而梦遗者皆热遗也治梦遗之药若清之不止者为虚寒愚壮年得梦遗症每四五夜必一遗累用凤髄丹秘真丸虽少效终不能除根后改用石菖蒲逺志韮子桑螵蛸益智酸枣仁牡蛎龙骨琐阳等剂为丸服良愈又一中年男子梦遗以珍珠粉丸等药与服了无效亦以逺志菖蒲等剂服之随手而愈矣河间秘真丸治白淫小便不止精气不固及有余沥或梦寐多泄龙骨朱砂大诃子皮缩砂右麪煳为丸菉豆大每服一二十丸空心温酒白汤下不可多服恐太秘也五苓丸治虚而泄精脉弦大累与加减八物汤吞秘真丸及珍珠粉丸精泄不止后用五棓子濇脱之功敏于龙骨蛤粉矣海藏乌金散治梦泄精滑不禁九肋鼈甲毎用二枚以清酒一碗童便三盏葱白七寸同煎七分服之日进二次东垣治男子梦与鬼交心神恍惚刮鹿角屑为末三钱酒调下日进二服妇人良方锁精丸治下元虚弱小便白浊白淫白带淋漓小便频数破故纸五味子白茯苓青盐右酒煳丸梧子大每三十丸盐酒或盐汤下固精丸治胞冷虚寒小便白浊白淫梦遗等症兔丝子五味子白茯苓桑螵蛸牡蛎龙骨韮子白石脂酒煳丸梧子大毎七十丸空心盐汤送下汗门治汗之法有数种各列治于后阳虚自汗者宜严氏茋附汤黄茋建中汤阴虚盗汗者当归六黄汤热甚盗汗者正气汤湿胜自汗者表虚不任风寒者周衞汤痰热者凉膈散或滚痰丸饮食饱甚汗出于胃宜消其食详所饱何物以枳实山查之类治之惊而夺精汗出于心宜紫石英小草龙骨酸枣仁人参之类摇体劳苦汗出于脾宜归脾汤或当归补血汤疾走恐惧汗出于肝宜龙齿酸枣仁当归枸杞山茱萸之类持重逺行汗出于肾以山药山茱萸熟地黄鹿角胶羊嵴髄之类东垣治汗春夏用黄茋秋冬用桂枝夏月汗多口渴气喘促者及阴虚注夏体热自汗或盗汗者急以生脉散加黄茋治之六味地黄丸加知母龙骨牡蛎治劳损盗汗殊妙茋附汤治阳气大虚汗出不止肢体倦怠黄茋大附子每服四钱姜十片水一钟煎八分食前温服丹溪治阳虚汗多者人参黄茋少佐桂枝汤甚者附子亦可用按此即东垣黄茋建中汤意也东垣当归六黄汤治阴虚盗汗之圣药也当归黄连黄芩黄栢黄茋生地黄熟地黄毎服七钱水煎服东垣正气汤治热在阴分盗汗黄栢知母甘草水煎食逺服许学士人参丸通治诸虚补精气止肝邪平补五脏虚羸六腑怯弱充肌肤进饮食止虚汗人参白术茯苓山药石斛五味子黄茋各一两为细末蜜丸梧子大每服三十丸空心食前米饮下久服不热尤宜少年东垣周衞汤治湿胜自汗补衞气虚弱表虚不任风寒黄茋麻黄根生甘草当归梢生黄芩半夏猪苓羌活麦门冬生地黄五味子红花苏木水煎温热服中风症必自汗汗多不得重发汗故禁用麻黄而用根节也羌活胜湿汤治湿胜自汗恶寒重添厚衣心胸闷躁头目昏愦壅塞饮食减湿热大盛汗出不休以风药去其湿以甘草㵼其热甘草黄茋生甘草生黄芩酒黄芩防风人参独活川芎藁本升麻柴胡细辛羌活蔓荆子薄荷右水二钟煎钟半才入后四味细辛等药再煎至一钟热服一服而止诸症悉去凉膈散滚痰丸附杂方陈无择牡蛎散治诸虚不足及新病暴虚津液不固体常自汗黄茋麻黄根牡蛎右水煎入浮小麦一百粒不拘时服河间白术散治饮酒中风汗多不可单衣食则汗出如洗久不治必成消渴症牡蛎白术防风为末毎服一钱温水调下不计时如恶风倍防风白术如多汗面肿倍牡蛎丹溪白术汤治盗汗白术各味炒黄色余药不用只用白术研末毎服三钱用粟米煎汤送下药尽为效济世良方治盗汗山药为末临卧酒调下三钱衍义云椒目治盗汗尤切将椒目㣲炒捣细末用五钱以生猪上唇煎汤一合调匀临卧服无有不效盖椒目能行水治水蛊尤胜治盗汗桑叶为末茶服之豆豉能治久盗汗以一升㣲炒令香清酒二升渍两三日取汁任人服之不瘥更作三两剂即止衍义以煅过牡蛎麻黄根等分同研细末治盗汗及阴汗头汗王海藏云头汗出剂颈而还血症也额上偏多何谓也曰首者六阳之所会也热薰蒸则汗出也额上偏多以部分左颊属肝右颊属肺鼻属中州颐属肾额属心三焦之火涸其肾水沟渠之余迫而上入于心之分故发为头汗而额上偏多者属心之部而为血症也至于杂症阴火迫肾水上行入于心为盗汗或自汗𫝊而为头汗出者或心下痞者俱同血症例治之无问伤寒杂病酒积下之而心下痞者皆血症也生生子曰头汗亦非止血之一字可尽予族伯每饮食入腹则登时头面汗出如雨剂颈而还稍顷自收此胃中有热阳气虚甚而然何则头面属阳明为多饮食入胃沖动其热如雾露之升腾越出而为汗经谓云出天气雨出地气是也观海藏以痞症为对俱同血症例治之縁其以下多亡阴谓亡阴而阳失依附故飞越也今益脾土而以血药兼之可谓得治法之本矣手足汗手足汗乃脾胃湿热内鬰所致脾胃主四肢亦有肠胃中有实热者仲景承气症谓手足濈濈然汗出乃肠胃热甚而傍达四肢也东垣安胃汤治因饮食汗出日久心中虚风虚邪久则令人半身不遂见偏风痿痺之病先除其汗慓悍之气按而收之黄连五味子乌梅生甘草炙甘草升麻水二钟煎一钟食逺温服忌湿麪五辛大料发热之物治脚汗白矾亁葛每用五六钱水三碗煎十数沸洗逐日洗一次缠三五日自然无汗无汗丹溪曰盛夏浴食无汗为表实一人脉濇而短重取而弱此久受湿伤且多年无汗遇劳身热倦怠如沙病状苍术白术芍药甘草红花陈皮当归身分六帖姜三片煎服治夏月无汗成久𠻳病半苏散半夏紫苏叶二味为末入蛤粉神麴蚬殻灰等分为末以桃仁泥五钱𤓰蒌穰一枚为丸先服三抝汤三帖却服此丸临卧白汤送下七十丸治虚劳自汗不止芍药黄茋汤黄茋白芍药白术甘草每服五钱煨姜三片枣一枚水煎服参术散治同前阳虚甚者加附子人参白术桂心每服五钱水煎服消痺门渴而多饮为上消消谷善饥为中消渴而便数有脂膏为下消东垣曰上消者舌上赤裂大渴引饮经曰心移热于肺传为膈消是也以白虎汤加人参主之洁古曰上消者上焦受病又谓之膈消多饮水而少食大便如常小便清利知其燥在上焦治宜流湿以润其燥上消者经谓之膈消渴而多饮是也治上中下三消水火图上消熬猪肚汤羊肉冬𤓰汤上消手太阴麦门冬饮子化水丹中消调胃承气汤瘅成消中而数小便消中足阳明胃热消谷善饥易老顺气散下消益火之源以消阴翳则便溺有节肾气丸地黄丸肾消足少阴内化丸凤髓丹壮水之主以制阳光则渴饮不思东垣论消渴末𫝊能食者必发脑疽背疮不能食者必𫝊中满鼓胀圣济总録皆为必死不治之症惟洁古分而治之能食而渴者白虎加人参汤主之不能食而渴者钱氏白术散倍加葛根主之上中既平不复𫝊下消矣前人用药厥有㫖哉或曰末𫝊疮疽者何也此火邪胜也其疮痛甚而不溃或赤水者是也经曰有形而不痛者阳之类也急攻其阳无攻其阴治在下焦元气得强者生失强者死末𫝊中满者何也以寒治热虽方士不能废绳墨而更其道也然脏腑有逺近心肺位近宜制小其服肾肝位逺宜制大其服皆适其至所为故知过与不及皆诛罚无过之地也如膈消中消制之太急速过病所久而成中满之疾正谓上热未除中寒复生非药之罪失其缓急之宜也处方之际宜加审焉总録论消渴有三种一曰渴而饮水多小便数有脂似麸片而甜者消渴病也二者吃食多不甚渴小便少有似油而数者消中病也三者虽渴饮水不能多腿脚瘦小痿弱小便数此肾消也特忌房劳千金方云消渇病宜慎者有三一忌酒二忌房劳三忌咸食及麪能慎此三者虽不服药亦可自愈消渇之人愈与未愈尝须虑患大痈必于骨节间忽发疽而卒内经云热中消中不可服膏粱芳草石药石药发瘨芳草发狂芳草之气美石药之气悍二者其气急疾坚劲故非缓心和人不可以服此二者东垣谓滑石治渴本为窍不利而用之以燥能亡津液也天令湿气太过者当用之若无湿而用之是犯禁也内经云脉实大病久可治脉悬小坚病久不可治又脉经曰消渴脉数大者生细小浮短者死上消治例丹溪云治消渴养气降火生血为主𤓰蒌根治消渴之神药心移热于肺𫝊为膈消人参石膏汤治膈消上焦烦渴不欲多食人参石膏知母甘草每五钱水煎食后温服洁古治能食而渴者白虎倍加人参汤主之王海藏治脾胃虚弱大渴不止而食少小便不利大便不调精神短少腹窄狭如绳束白茯苓橘红生姜右炼蜜丸弹子大每二丸空心白汤化服忌生冷硬物怒发思虑过度如脉弦或腹中急甚者加甘草三钱易老门冬饮子治老弱虚人大渴人参枸杞子白茯苓甘草五味子麦门冬加姜水煎服之罗太无门冬饮子治膈消胸满心烦精神短少多为消渴知母甘草𤓰蒌仁五味子人参葛根茯神生地麦门冬每五钱加竹叶十四片同煎服火府丹治消渴本事方云一卒病渴日饮水三斗不食者三月心中烦闷时孟冬予谓心中有伏热与此丹数服毎服五十丸温水下越二日来谢云当日三服渴止又次日三服饮食如故此方本治淋用以治渴得效信乎药要变通曷能执一丹溪治消渴泄㵼先用白芍药白术各炒为末调服后随症用药钱氏加减地骨皮散治上消知母柴胡甘草半夏地骨皮赤茯苓黄茋石膏黄芩桔梗白芍药毎三钱姜五片水煎食逺服东垣止渴润燥汤治消渴大便亁燥喜温饮阴头缩舌上白燥唇裂口干眼澁难开及于黑处如见浮云升麻柴胡甘草红花杏仁桃仁麻仁防风归身荆芥穗黄栢知母石膏熟地川椒细辛水煎食逺热服化水丹治手足少阴渴饮不止或心痛者川乌甘草牡蛎蛤粉为细末醋浸蒸饼为丸每服十五丸新水下心痛者醋汤下立愈饮水一石者一服愈王海藏此药能化停水甘草石膏汤治渴病全愈再剧舌白滑㣲肿咽喉嚥唾觉痛嗌肿时渴饮冷白沫如胶饮冷乃止升麻柴胡甘草梢石膏黄栢桃仁防风荆芥穗生地知母当归身杏仁熟地黄连细辛红花川椒水煎食后热服丹溪云消渴病退后而燥渴不解此有余热在肺经可用参苓甘草少许生姜汁冷服虚者可用人参汤东垣六经渴治例太阳经渴其脉浮无汗者五苓散滑石之类主之阳明经渴其脉长有汗者白虎汤凉膈散之类主之少阳经渴其脉弦而呕者小柴胡汤加𤓰蒌之类主之太阴经渴其脉细不欲饮纵饮思汤不思水者四君子汤理中汤之类主之少阴经渴其脉沉细自利者猪苓汤三黄丸之类主之厥阴经渴其脉㣲引饮者宜少少与之圣济治时气烦渴用生藕汁一盏入蜜一合和匀分为三服中消治例瘅成为消中胃中热则消谷善饥东垣曰消渴中消自古只治燥止渴悞矣殊不知内经云三阳结谓之消三阳者足太阳也又手阳明大肠主津液所生病热则目黄口干是津液不足也足阳明主血所生病热则消谷善饥血中伏火是血不足也结者津液不足结而不润皆燥热为病也此因数食甘美而多肥故其气上溢转为消渴治之以兰除陈气也不可服膏粱芳草石药其气悍烈能助热燥也越人云邪在六府则阳脉不和阳脉不和则气留之气留之则阳脉盛矣阳脉太虚则阴气不得荣也故肌肉皮肤而消削也素问有病口甘者病名为何何以得之岐伯曰此五气之溢也名曰脾瘅夫五味入口藏于胃脾为之行其精气津液在脾故令人口甘也此肥美之所发也此人必数食甘美而多肥也肥者令人多热甘者令人中满故其气上溢转为消渴治之以兰除陈气也洁古治胃热善消水谷以甘辛降火之剂治之用黄连末生地白藕各自然汁牛乳各一升熬成膏和黄连末一斤丸如桐子大毎服三十丸白汤下日进十服河间猪肚丸治消渴猪肚黄连天花粉麦门冬知母为细末纳猪肚中线缝置甑中蒸极烂乗热于石臼中杵可丸为度如硬加蜜丸如桐子大毎服三十丸渐加至四十丸渴则进之三因方多梁米杜仲本草云猪肚能补中益气止渴调胃承气汤治消中渴而饮多食三黄丸治三焦热渴易老顺利散治中热在胃而能食小便赤黄㣲利至不欲食为效不可多服厚朴枳实大黄每服五钱水煎食逺服大肠移热于胃善食而瘦又谓之食㑊胃移热于胆亦曰食㑊河间参蒲丸治食㑊胃中结热消谷善饥不生肌肉人参菖蒲赤茯苓逺志地骨皮牛膝右炼蜜丸毎服二十丸米饮下下消治例罗太无治张芸夫四十五嵗病消渴舌上赤裂饮水无度小便数多先师以此方治之良愈消渴多𫝊疮疡为不救之疾既效后亦无患享年七十五而终名之曰生津甘露饮子治消渴上下齿麻舌硬赤烂肿痛食不下腹时胀满疼痛浑身色黄目白睛黄甚则四肢痿弱无力面尘脱色脇下急痛善嚏善怒健忘臋内腰背疼两丸冷甚生津甘露饮子石膏人参甘草山栀白豆蔲白芷连翘荜澄茄黄连姜黄藿香炙甘草杏仁木香白葵麦冬当归身兰香柴胡黄栢升麻根知母桔梗全蝎右为末汤浸蒸饼和匀揑作饼子晒干杵碎如黄米大毎服二钱挑于掌内以舌䑛之津液送下或白汤食后服之神效凡消渴为病燥热之气胜也内经云热淫所胜佐以甘苦以甘㵼之热则伤气气伤则无润折热补气非甘寒之剂不能故以石膏之甘寒为君启𤣥子曰壮水之主以镇阳光故以栢连栀子知母之苦寒㵼热补水为臣以当归杏仁麦门冬全蝎连翘白葵兰香甘草甘寒和血润燥为佐柴胡升麻苦平行阳明少阳二经荜澄茄白豆蔲木香藿香反佐以取之又用桔梗为舟楫使浮而不下也东垣和血飬气汤治口渴舌干小便数舌上赤裂此药生津除燥生肌又名地黄饮子黄连生地红花黄栢升麻甘草防已桃仁当归知母羌活麻黄根口渴舌干再加杏仁生甘草小便数加石膏右作一服水煎稍热忌酒麪房失清凉饮子治消中能食而瘦口舌干自汗大便结小便数羌活梢柴胡梢甘草梢知母黄茋黄芩升麻梢防风梢防已生地当归石膏龙胆草黄栢红花桃仁杏仁甘草水二钟酒一小盏煎服甘露膏治消渴饮水极多善食而瘦大便结燥小便频数又名兰香饮子石膏知母甘草防风炙甘草人参半夏兰香白豆蔲升麻桔梗连翘右浸蒸饼为丸或揑作饼子晒干碎如米大毎用淡姜汤下二钱黄连末治消渴要药加天花粉末人乳生地黄汁生藕汁二味为膏入山药末搜和以姜汁和炼蜜为膏徐徐桃于舌上以白汤少许送下亦可能食而渴者加石膏治消渴以天花粉为末用人乳汁生韮汁煎膏丸如菉豆大每服百丸食后白汤下肘后方治消渴小便多者煮𤓰蒌根汁饮之良济世方云治消渴无方可治者用天花粉大乌头炒等分为细末蒸饼丸毎服百丸黒豆汤下已上四方皆以天花粉为君本草主消渴止小便通月水乳汁夫既能止小便又能通月水知其流湿润燥治消渴之要药也千金地黄丸治肾渴黄连生地为细末炼蜜为丸食后麦门冬汤下五六十丸麦门冬汤治消渴日夜饮水无度饮下即溲麦门冬黄连冬𤓰每服五钱水煎去渣温服若无干冬𤓰用新冬𤓰肉三斤去穰分作十二片为十二服每服用一片噼破水煎日三服冬𤓰饮子治消渴能食而饮水多小便如脂麸片日夜无度冬𤓰黄连先以冬𤓰破开去穰掺黄连末在内却用顶盖定于热灰中煨熟去皮切细烂研绞汁每服一盏至二盏日三服夜一服三消丸用好黄连为细末不拘多少切冬𤓰肉研取自然汁和成饼阴亁再为细末用汁浸和加七次即用为末仍以𤓰汁为丸煎大麦仁汤送下寻常渴疾只一服效已上五方黄连冬𤓰为君丹溪云冬𤓰性走而急久病与阴虚者忌之又有黄连为佐用者尤当裁酌治消渴饮水不止小便数用田螺五升水一斗浸一宿渴则饮之每日一度易水换螺为妙又方以水煮取汁饮之螺亦聴食愚按已上诸方列于下消之例观其用药在上中为多亦是端本澄源之意上中既平不复𫝊下消矣故于真阴虚肾消之病而又自有补下焦之药也用药者宜审焉张子和治饮水百杯尚犹未足小便如沙或如杏色此方三五日小便毒大注下十日除根水银钖牡蛎知母蜜佗僧紫苑苦参贝母天花粉黄丹俱为细末用雄猪肚妇人用獖猪肚一具纳药于内以麻线缝之用新瓦二片绳缚一二遭别用米一升天花粉末半升于新水内煮熟取出放冷不用米及天花粉只将猪肚併肚中药烂捣和为丸如硬加蜜食前米汤下三四十丸三因方无贝母河间胡粉散治大渴百方不痊者亦治肾消黄丹胡粉泽㵼石膏赤石脂白石脂天花粉甘草蜜为丸菉豆大每服十五丸至二十丸止多则腹痛日进二服葛根汤治消渴消肾日饮石水者葛根𤓰蒌根黄丹大附子蜜丸桐子大每十丸日进三服春夏去附子六味地黄丸治肾消效经騐方治消不止下元虚者用牛膝五两细剉为末生地黄汁五升画晒夜浸以汁尽为度蜜丸空心温酒下三十丸久服壮筋骨驻颜色黑须发生津液仲景治消渴小便反多如饮水一斗肾气丸主之张子和治肾渴以肾气丸本方加山药一味外桂附从四时加减冬用一两春秋用三钱夏用一钱又法肾气丸去附子加五味子一两半张子和治诸虚不足胸中烦悸时常消渴唇口干燥或先渴而欲发疮或病痈疽而后渴宜用黄茋汤多服方见痈疽门凡消渴而小便反多有脂者皆肾气不管摄津液也宜多服黄茋黄茋乃补气之要药外台秘要治消肾小便数鹿角一具炙焦捣为极细末酒服方寸匕渐渐加之心移热于肺消者饮一溲二不治肾脏消烁气无所摄故饮一溲二也口燥咽干本事方以黄茋汤治心烦躁不生津液不思饮食黄茋人参五味子麦门冬熟地甘草白芍药白茯苓天门冬毎服三钱姜枣乌梅同煎食后服燥热咽干忌南星半夏又渴者不得利小便是以五苓散在所当禁也赤水元珠卷十一赤水元珠卷十二钦定四库全书赤水元珠卷十二明孙一奎撰痺门生生子曰按内经灵枢所云痺证有脏腑营衞筋脉肌皮骨及俞合刺法论包甚广而世之认痺症者絶少丹溪拟名痛风编门论治是从内经寒气多者为痛痺论得其一也其有不痛及各脏腑俞合等証世皆不详载者意其以风寒湿三气为病之本散寓于各証之下随各証而分治之如胞痺寓淋肠痺寓飱泄心痺寓噫气肺痺寓喘满之类皆是然则痺之不名也久矣宜乎其有认为痿认为风认为脚气同治者此不务研经㫖而惟务求同俗也可慨夫予今列经㫖于篇首以全轩岐旧意以痛风复痛痺以昭中古诸肾証治得痺之一俾合前后而考之庶可因名而循其实也设不复之则痛者固可以为风而于不痛者独不可以为风乎抑凡见筋骨作痛而亦有血虚有阴火有痰涎者又皆可以风名之乎在丹溪诸公必自能融㑹体认其如因名迷实之弊流害已久名不正则言不顺予故不能无容言也后之明哲幸鉴予心黄帝问曰痺之安生岐伯对曰风寒湿三气杂至合而为痺也其风气胜者为行痺寒气胜者为痛痺湿气胜者为着痺启𤣥子註曰帝曰其有五者何也岐伯曰以冬遇此者为骨痺以春遇此者为筋痺以夏遇此者为脉痺以至阴遇此者为肌痺以秋遇此者为皮痺帝曰内舎五脏六腑何气使然岐伯曰五脏皆有合病久而不去者内舎于其合也故骨痺不已复感于邪内舎于肾筋痺不已复感于邪内舎于脉脉痺不已复感于邪内舎于心肌痺不已复感于邪内舎于脾皮痺不已复感于邪内舎于肺所谓痺者各以其时重感于风寒湿之气也凡痺之客五脏者肺痺者烦满喘而呕心痺者脉不通烦则心下皷暴上气而喘嗌亁善厥气上则恐肝痺者夜卧则惊多饮数小便上为引如懐孕肾痺者善胀尻以代踵嵴以代头脾痺者四肢解堕发欬呕汁上为大塞肠痺者数饮而出不得中气喘争时飱泄胞痺者少腹膀胱按之内痛若沃以汤澁于小便上为清涕阴气者静则神藏躁则消亡饮食自倍肠胃乃伤淫气喘息痺聚在肺淫气忧思痺聚在心淫气遗溺痺聚在肾淫气乏竭痺聚在肝淫气肌絶痺聚在脾诸痺不已亦益其风气胜者其人易已也帝曰痺其时有死者或疼久者或易已者其故何也岐伯曰其入脏者死其留连筋骨间者疼久其留皮肤间者易已帝曰其客于六腑者何也岐伯曰此亦其饮食居处为其病本也六腑亦各有俞风寒湿气中其俞而饮食应之循俞而入各舎其腑也帝曰以鍼治之奈何岐伯曰五脏有俞六腑有合循脉之分各有所发各随其故则病瘳也帝曰营衞之气亦令人痺乎岐伯曰营者水谷之精气也和调于五脏洒陈于六腑乃能入于脉也故循脉上下贯五脏络六腑也衞者水谷之悍气也其气慓疾滑利不能入于脉也故循皮肤之中分肉之间熏于盲膜散于胷腹逆其气则病从其气则愈不与风寒湿气合故不为痺也帝曰善痺或痛或不痛或不仁或寒或热或燥或湿其故何也岐伯曰痛者寒气多也有寒故痛也其不痛不仁者痛久入深营卫之行濇经络时疎故不通皮肤不营故为不仁其寒者阳气少阴气多与病相益故寒也其热者阳气多阴气少病气胜阳遭阴故为痺热其多汗而濡者此其逢湿甚也阳气少阴气盛两气相感故汗出而濡也帝曰夫痺之为病不痛何也岐伯曰痺在于骨则重在于脉则血凝而不流在于筋则屈不伸在于肉则不仁在皮则寒故具此五者则不痛也凡痺之类逢寒则急逢热则纵帝曰善刺痺穴法冬感风寒湿者为骨痺久不已则内入于肾病肾胀足挛尻以代踵身踡嵴以代头取太溪委中春感风寒湿者为筋痺久不已则内入于肝病卧则惊多饮数小便取太冲阳陵泉夏感风寒湿者为脉痺久不已则内入于心病心下满暴喘嗌干善噫恐惧取太陵少海长夏感风寒湿者为肉痺久不已则内入于脾病解堕发咳呕汁取太白三里秋感风寒湿者为皮痺久不已则内入于肺病烦满喘呕取太渊合谷灵枢黄帝问于岐伯曰周痺之在身也上下移徙随脉其上下左右相应间不容空愿闻此痛在血脉之中邪将在分肉之间乎何以致是其痛之移也间不及下鍼其搐痛之时不及定治而痛已止矣何道使然愿闻其故岐伯答曰此衆痺也非周痺也黄帝曰愿闻衆痺岐伯曰此各在其处更发更止更居更起以右应左以左应右非能周也更发更休也帝曰善此痛安在何因而有名岐伯曰风寒湿气客于外分肉之间迫切而为沫沫得寒则聚聚则排分肉而分裂也分裂则痛痛则神归之神归之则热热则痛解痛解则厥厥则他痺发发则如是此内则不在脏而外未发于皮独居分肉之间真气不能周故命曰衆痺仲景金柜要略论血痺乃尊荣人骨弱肌肤盛重困疲痨汗出卧不时动摇加被㣲风遂得之但以脉自㣲濇在寸口闗上小𦂳宜鍼引阳气令脉和𦂳去则愈血痺阴阳俱㣲寸口闗上㣲尺中小𦂳外証身体不仁如风痺状黄茋桂枝五物汤主之严用和曰痺証因体虚腠理空疎受之而成逢寒则急逢热则纵随所受邪气而生証也诊其脉大而濇为痺脉来急亦为痺脉濇而𦂳者亦为痺又有风血痺阴邪入于血经故也刘宗厚曰人之感三气而为痺者以其形虚血虚耳但有在肌皮血脉浅深之异故入藏者死缘痺之为証有筋挛不伸肌肉不仁者与风証絶相似故世俗类于风痿痺証通治此千古之弊也大抵固当分其所因风则阳受之痺感风寒湿之气则阴受之为病多重痛沈着患者易得难去如钱仲阳为宋之一代明医自患周痺止能移于手足为之偏废不能尽去可见其为难治也况今世俗多类于风証通治宜乎不能得其病情也统㫖曰风痺者逰行上下随其虚邪与血气相搏聚于闗节筋脉弛纵而不收也宜防风汤寒痺者四肢挛痛闗节浮肿宜五积散湿痺者留而不移汗多四肢缓弱皮肤不仁精神昏塞者宜茯苓川芎汤热痺者脏腑移热复遇外邪客搏经络留而不行阳遭其阴故㿏痺翕然而闷肌肉热极体上如䑕走之状唇口反裂皮肤色变宜升麻汤三气合而为痺则皮肤顽厚或肌肉痠痛此为邪中周身搏于血脉积年不已则成瘾疹风疮搔之不痛头发脱落治宜疎风凉血肠痺者数饮而小便不通中气喘争时作飱泄宜五苓散加桑白皮木通麦门冬或呉茱萸散木香丸胞痺者少腹膀胱按之内痛若沃以汤濇于小便上为清涕宜肾着汤肾沥汤方见淋闭门血痺者邪入于阴血之分其状体常如被风所以骨弱劳瘦汗出卧则不能摇动也宜当归汤周痺者在血脉之中上下逰行周身俱痛宜触痺汤大豆孽汤支饮者手足麻痺臂痛不举多睡眩冒忍尿不便膝冷成痺也宜茯苓汤东垣云身体沈重走注疼痛湿热相搏而风热郁不得伸附着于有形也宜苍术黄栢之类行痺治剂即走注疼痛仲景桂枝芍药知母汤治诸肢节疼痛身体尫羸脚肿如脱头眩短气兀兀欲吐痛风神效桂枝知母防风芍药甘草麻黄附子生姜白术水七升煮取二升温服一日三服乌头汤厯节风不可屈伸疼痛麻黄芍药黄茋甘草川乌水三升煎一升去渣纳蜜再煎七合不时尽服之河间防风汤治行痺走注无定痛风神效防风当归赤茯苓杏仁甘草桂黄芩秦芁葛根麻黄水酒各二盏枣三枚姜五片煎一盏去渣温服本事方薏苡仁散治湿伤肾肾不能生肝肝自生风遂成风湿流注四肢筋骨或入左肩颙肌肉疼痛渐入左指薏苡当归芎䓖干姜甘草官桂川乌防风白术茵芋麻黄独活右末每服一钱空心临卧酒调下一日三服麝香丸治白虎歴节风疼痛逰走无定状如虫啮昼静夜剧及一切足疼痛川乌全蝎黒豆地龙右入麝香半字同研匀糯米煳为丸菉豆大每服七丸甚者十丸夜卧令膈空温酒下㣲出冷汗一身便瘥予得此方凡是歴节及不测痰痛一二服便瘥在歙州日有一贵家妇人遍身走注疼痛至夜则发如虫啮其肌多作鬼邪治予曰此正歴节风病也三服愈丹溪龙虎丹治走注疼痛或麻木不遂半身疼痛苍术草乌白芷右末水拌待发热过再入乳香二钱当归牛膝各半两酒煳为丸弹子大酒化下无择附子八物汤治歴节风四肢疼痛如鎚锻不可忍附子干姜芍药茯苓半夏桂心白术人参每服五六钱水煎加味二妙散痛风走注疼痛黄栢苍术水煎调酒洗葳灵仙末羚羊角灰苍术白芥子生姜一片入药末一钱擂碎以前药再温服东垣和血散痛汤治两手十指一指疼了一指疼疼后又肿骨头里痛膝痛左膝痛了右膝痛发时多则五日少则三日昼轻夜重痛时觉热行则痛轻肿却重註云先血后气乃先痛后肿形伤气也羌活升麻麻黄桃仁柴胡防风黄栢知母黄连防已猪苓独活当归甘草红花分二服水煎食前热服罗太无治真定府张大素好嗜酒五月间病手指节肿痛屈伸不利膝膑亦然心下痞满身体沈重不欲饮食食即欲吐面色痿黄精神减少至六月间求予治之诊其脉沉而缓缓者脾也内经云诸湿肿满皆属脾土仲景云湿流闗节肢体烦痛此之谓也宜以大羌活汤主之羌活升麻独活苍术防风甘草葳灵仙茯苓当归泽泻分二帖水煎食前一服食后一服忌酒麪生冷硬物牛蒡子汤治风热成歴节手指赤肿麻木甚则攻肩背两膝遇暑热或大便闭牛蒡子新豆䜴羌活生地黄茋为末汤调二钱空心食前日三服此病胸膈生痰久则赤肿附着肢节久久不退遂成厉风此孙真人预戒也宜早治之河间大荳孽散治周痺走注五脏留滞胃中结聚益气出毒润泽皮毛补肾大豆孽每服五分温酒调下空心服加至一钱日三服本草云大荳消淤血破妇人恶血治热痺筋挛膝痛古人多用酒沃豆孽取汗盖表药也犀角汤治热毒流入四肢歴节肿痛犀角羚羊角黄芩栀子射干大黄升麻豉毎七八钱水二钟煎服张子和治一税官风寒湿痺腰脚沈重浮肿夜则痛甚两足恶寒经五六月间犹绵缠靴足膝皮肤少有跣露则冷气袭之流入经络其病转剧走注上下往来无定其痛极处便挛急而肿起肉色不变腠理如虫行每遇风冷病必转增食减肌体瘦之起须人扶所服者乌附姜桂种种燥热燔针着灸莫知其数前后三年不愈一日子脉之其两手皆沉滑有力先以导水丸通经散各一服是夜㵼三十余行痛减半渐服赤茯苓汤川芎汤防风汤此三方在宣明论中治痺方是也日三服煎七八钱漐漐然汗出余欲作玲珑灶法薫蒸血热必增极诸汗法古方中多有之惟以吐法者世罕知之丹溪控涎散治身及脇走痛痰挟死血加桃仁泥丸治走注疼痛葳灵仙栀子苍术当归川芎肉桂桃仁甘草生姜水二盏煎半干入童便半盏竹沥半盏热服忌肉鸡麪定痛方治一切风湿痺痛乳香没药地龙木鼈子肉金星石五灵脂蜜丸弹子大毎一丸临卧酒下升麻汤治热痺肌肉热极体上如䑕走唇口反纵皮毛黑兼治诸风升麻茯神人参防风犀角羚羊角羌活官桂每服五六钱生姜一块捣碎竹沥少许同煎至一盏温服八珍丸治痛风走注脚气头风乳香没药代赭石穿山甲羌活草乌全蝎川乌右末醋煳丸梧子大每服十一丸四妙散治痛风走注葳灵仙白芥子苍耳子羊角灰右末毎服一钱姜一大片捣汁入汤调服二妙散同调尤妙济生羌活汤治白虎歴节风毒攻注骨节疼痛发作不定羌活附子秦芁桂心甘草木香牛膝桃仁骨碎补川芎当归防风姜五片毎服五六钱水煎痛痺丹溪痛风论曰痛风者四肢骨节走痛也他方谓之白虎歴节风夫气行脉外血行脉内昼行阳二十五度夜行阴二十五度此平人之造化也得寒则行迟而不及得热则行速而太过内伤于七情外伤于六气则气之运或迟或速而疾作矣彼痛风者大率因血受热已自沸腾或再涉冷受湿取凉或坐卧当风热血得寒汚浊凝澁所以作痛夜痛甚者行于阴也治当以辛热之剂流散寒湿开发腠理则血行气和而愈然亦有数种治法不能无少异也因湿痰浊血流注为病以其在下焦道路逺非乌附气壮者不能行故用为引经若以为主治非惟无益而有杀人之毒此病必行气流湿舒风导滞血㭪新血降阳升阴治有先后须明肿与不肿可也不可食肉肉属火大能动火素有火盛者小水不能制若食肉厚味下有遗溺不已上有痞闷之甚虽鱼麪酱醋酒皆断之先以二陈汤加酒浸白芍药少佐以黄连降心火看作何应而为之区处生生子曰按丹溪不以痺分门而以痛风分门谓血先受热而后受冷湿乃所以为痛夜痛甚行于阴也及戒人不可徒以乌附为主斯言不惟补前人之余藴而犹有深意存焉者实惩时俗与脚气痿証混治之悞而另立痿门脚气门分治之而又另分麻木为一门者此尤有见也麻木固亦有湿有痰所致者而气血不足居多分而治之良有特识设一槩而作风寒湿治则虚虚之祸无有穷已不独麻木为然而行痛着三痺其中未能无虚虚者或久作风寒湿治用疎风刚燥之剂太过而气血为之暗损或气血先虚而后受邪经曰邪之所凑其气必虚此皆不可以不慎也陈无择谓有支饮作痺此均有补于经文者诚以今之患痛痺者厯之毎毎如丹溪无择所论治騐数条犹其精工故毕録之以为法大法用苍术南星川芎白芷当归黄芩在上者加羌活桂枝桔梗葳灵仙在下者加牛膝防已木通黄栢一方四物汤加桃仁牛膝陈皮茯苓甘草白芷龙胆草在上属风在下属湿加药同俱倍之桂等分无桔梗气虚者加苍术龟板痰加南星血虚加芎归佐以桃仁红花因痰者二陈汤加酒炒黄芩羌活苍术因湿者苍白术之类佐以竹沥及行气药因于风者小续命汤极验因血虚者芎归之类佐以桃仁红花肥人多是湿与痰饮流注经络瘦人多是血虚与热下部有湿肿痛防已龙胆草黄栢知母固是捷药若肥人病此宜苍术白术南星滑石茯苓之类瘦人宜当归红花桃仁牛膝㯽榔等同用上中下痛风黄栢苍术南星神麴台芎龙胆草白芷防已桃仁葳灵仙桂枝羌活红花右为末麴煳丸食前下百丸肢节肿痛痛属火肿属湿兼受风寒而发动于经络之中湿热流注肢节之间而无已也用麻黄赤芍药防风荆芥羌活独活白芷苍术葳灵仙片芩枳实桔梗干葛川芎甘草归尾升麻下焦加酒炒黄栢妇人加酒炒红花肿多加㯽榔大腹皮泽㵼更加没药定痛尤妙气血两虚有痰浊阴火痛风人参山药海石南星白术熟地黄栢龟板干姜炭琐阳右为末酒煳丸二妙散治筋骨疼痛因湿热者有气者加气药血虚加血药痛甚者加生姜汁热辣服之黄栢苍术右为末沸汤入姜汁调服二物皆有雄壮之气表实者加酒少许佐之若痰带热者先以舟车丸或导水丸神芎丸下伐后以趂痛散服之趂痛散乳香没药桃仁红花当归羌活地龙牛膝甘草五灵脂香附右为末每服二钱酒调或加酒炒芩栢潜行散黄栢酒浸为末入汤药调服治酒湿痰痛风黄栢葳灵仙苍术羌活甘草陈皮芍药右为末每服一钱或二钱沸汤入姜汁调服治气实表实骨节痛方滑石甘草香附片芩右为末姜汁煳丸梧子大毎服五七十丸白汤吞下治食积肩腿痛龟板酒栢叶香附辣芥子凌霄花右末酒煳为丸桐子大煎四物汤加陈皮甘草汤下丹溪治一男子家贫多劳秋凉忽浑身发热两臂膊及腕两足并跨皆疼痛如煅昼轻夜剧医与风药则増痛与血药则不效惟待毙而已脉之两手俱濇而数右甚于左饮食则如平时形瘦削盖大痛而瘦非病也用苍术酒黄栢各一钱生附子一片生甘草三分麻黄五分研桃仁五箇作一帖煎入姜汁些少令辣服至四帖后去附子加牛膝一钱至八帖后来告急云气上喘促不得睡痛似㣲减意其血虚因服麻黄过剂阳虚被发动而上奔当与补血镇坠及酸剂收之遂以四物汤加川芎芍药人参二钱五味子十二粒与二帖服之喘随定是夜遂安三日脉之数减大半澁脉如旧问其痛则曰不减然呻吟之声却无察其起居则疲弱无力病人却自谓不弱遂以四物汤加牛膝白术人参桃仁陈皮甘草㯽榔入姜三片煎服如此药与五十帖而安一月后因负重担复痛作饮食亦减再与此药加黄茋三分又二十帖全愈一人年踰六十性急作劳患两腿痛动作则痛甚视之曰此兼虚証当补血则病自安遂与四物加桃仁陈皮牛膝生甘草煎入姜研潜行散热饮三四十帖而安何县长年四十余形瘦性急因作劳背痛臂疼骨节疼足心发热可与四物汤带热下大补丸保和丸共六十粒食前服一妇人脚疼怕冷夜剧日轻生地白芍归尾黄栢黄芩白术右分四帖水煎带热服鲍子年二十余因患血痢用澁药取效后患痛风喊叫撼隣里予视之曰此恶血入经络证血受湿热久为凝浊所下未尽留滞隧道所以作痛经久不治恐成枯细遂与四物汤桃仁红花牛膝黄芩陈皮甘草煎生姜汁研潜行散入少酒饮之数十帖又与刺委中出黒血近三合而安朱阃内年三十味厚性急患痛风挛缩数月医不应予视之曰此挟痰与气症当和血疎痰导气病自安遂以潜行散入生甘草牛膝枳殻通草陈皮桃仁姜汁煎饮半年而安陆郎左腿义骨旧痛小便赤澁此积忧痰涎所为白术枳殻赤芍条芩连翘通草甘草稍右剉水煎服一妇脚义骨痛苍术白术陈皮芍药木通甘草分二服送大补丸五十丸右丹溪治痛风法主于血热血虚血汚或挟痰皆不离四物潜行牛膝甘草桃仁陈皮苍术姜汁而随症加减发前人之余藴医世俗之所不能医其有功于后人也大矣凡痛在胃之脉络者宜解食毒许学士医检正患鼻额间痛或麻痺不仁如是数年忽一日连口唇颊车发际皆痛不开口言语饮食皆妨在额与颊上常如煳手触之则痛予作足阳明经络受风毒𫝊入经络血凝滞而不行故有此症或者以排风小续命透髄丹之类与之皆不效制此犀角升麻汤赠之数日愈犀角升麻防风羌活川芎白附子白芷黄芩甘草右用四大钱水煎服食后临卧各一服一日共服四次夫足阳明胃也经云肠胃为市又云阳明多血多气胃之中腥羶五味无所不纳如市㕓无所不有也以其腐熟饮食之毒聚于胃此方以犀角为主解饮食之毒也阳明经络环唇挟舌起于鼻合额中循颊车上耳前过客主人循发际至额颅今所患皆一经络也故以升麻佐之余药皆涤降风热升麻黄芩专入胃经稍通者自能晓海藏四物苍术各半汤治肢肿不能举动四物汤苍术各半两各煎服效与活血丹相表里活血丹治遍身骨节疼痛如神熟地黄当归白术白芍续断人参右末酒煳丸如桐子大东垣苍术复煎散治寒湿相合脑户痛恶寒项嵴强肩背胛卯痛膝膑痛无力行步能食身沈重其脉沈缓洪上急苍术羌活升麻柴胡藁本泽㵼白术黄栢红花右用苍术二盏煎至一大盏空心温服㣲汗为效忌酒麪缓筋汤治目如火肿痛两足及伏菟骨筋痛膝少力身重腰痛夜恶寒痰𠻳项颈筋骨背急痛目多眵泪食不下羌活独活藁本麻黄草蔲黄栢黄芩归身生地柴胡生甘草升麻炙甘草熟地黄苏木苍术水二钟煎一钟热服罗太无活血应痛丸治风湿客于肾经血脉凝滞腰背肿痛不能转侧皮肤不仁遍身麻木上攻头目虚肿耳目常鸣下注膝重痛少力行履艰难项背拘急不得舒畅常服和血脉壮筋骨使气脉宣通金毛狗嵴苍术香附陈皮没药草乌葳灵仙右末酒煳为丸桐子大毎服十五丸不拘时温酒或热汤送下忌食桃李雀鸽诸血物乌灵丸久患风寒痛风及麻木行步艰难五灵脂川乌右末酒煳为丸桐子大毎服十丸加至五十丸空心温酒下忌冷物史丞相遇仙方诸般痛风手足艰难筋骨疼痛口眼㖞斜言语蹇澁附子川乌当归川芎肉苁蓉杜仲羌活黄茋人参白术白蒺藜牛膝防风天麻白茯苓狗嵴萆薢续断独活肉桂赤芍药虎胫骨右以生绢袋盛之用无灰酒浸宻封瓶口春三日夏二日秋七日冬十日取出晒焙干为末酒煳丸桐子大用浸药酒一盏空心送下五十丸忌生冷油腻荳腐麪食发风物五加皮酒治风湿遍身疼痛俗名痛风或肿或瘫或脚气不能履动者五加皮不拘多少入白麪内同酿白酒饮之效丹溪治环跳痛不已防生附骨疽方以苍术佐黄栢之辛行以青皮冬加桂枝夏加黄芩体虚加杜仲牛膝以甘草为使大料煎入酒深者恐术栢桂枝十数帖发不动以少黄连一二帖又不动者恐毒将成撅地成坑以火煅红沃以小便赤体坐其上以被席围包下体使热蒸腠理开血气畅而愈仲景治妇人六十二种风及腹中血气刺痛以红蓝花酒主之红花一味以酒一大碗煎减半顿服一半顷之再服虎骨丸治经络凝滞骨节疼痛筋脉挛急遇阴寒愈痛乳香没药赤芍药熟地当归虎胫骨血竭右末用木𤓰一枚切破去核入乳香末在内以麻线缠定勿令透气好酒六升煮酒尽取木𤓰去皮研如泥更入熟蜜少许杵和为丸桐子大每服五十丸看病上下服麒麟散治寒湿𫝊于经络疼痛不可忍血竭乳香没药白芍当归水蛭麝香虎胫骨右为末和匀每服二三钱食前温酒调下统㫖云痛痺五积散佳四肢挛痛闗节浮肿殊效治白虎厯节风及肿痛者以酽醋五升热煎三四沸切葱白二三升煮一沸泸出布帛包里患处熨之以瘥为度严氏蠲痺汤治身体烦疼四肢项背拘急或疼或痛重举动艰难手足冷痺腰腿沈重筋脉无力当归芍药黄茋羌活片子姜黄甘草每服六七钱姜枣煎服独活寄生汤治肝肾虚弱感风湿致痺两胫缓纵痺弱不仁方出脚气门河间茯苓汤寒气胜者为痛痺宜通气温经尤治四肢疼痛拘倦浮肿赤茯苓桑白皮防风官桂川芎芍药麻黄毎服六七钱枣一枚水煎服继以姜粥投之汗出愈脚跟痛有血热有痰血热者四物加黄栢知母牛膝之类痰用二陈加南星黄栢防已肩背痛附臂痛肩背痛不可囬顾者此太阳气郁而不行或嵴痛项强腰似折项似拔者此足太阳经不通二者俱宜通气防风汤有因湿热肩背沉重而痛者当归拈痛汤有因汗出小便数而欠者风热乗脾脾气郁而肩背痛也当㵼风热则愈宜升麻柴胡汤有痰饮流注肩背作痛宜星香散或导痰汤有肾气不循故道气逆挟背而上致肩背作痛宜和气饮加盐炒小茴香少许有劳力或看书着棋久坐而致嵴背疼者补中益气汤或八物汤加黄茋背者胸之府肺主气居胸中肺气滞则血脉泣肺气虚则不能运行阳道肺中有痰流注肩背皆能作胀疼肩背痛乃肺分野之病经云西风生于秋病在肺俞在肩背故秋气者病在肩背大过为病在外则令人逆气背痛愠愠然也臂痛臂为风寒湿所搏或痰流气滞或因提挈重物皆致臂痛有肿者有不肿者因于风寒宜五积散加羌活因于湿蠲痺汤多加苍术因于痰导痰汤因于气乌药顺气散因提重伤筋用刼劳散或和气饮加姜黄盖姜黄能入臂故也有人坐卧为风湿所袭但遇外有寒邪所侵即痛者宜羌活散有饮酒太过湿痰流注者用二陈加南星苍术桔梗枳殻桂枝酒芩有血不荣于筋者用四物加姜黄秦芁羌活有气血凝滞经络不行所致者舒筋汤控涎散治肩背臂痛如神方在行痺控涎丹加去油木鼈子桂治臂痛每服二十丸加至三十丸妙丹溪治臂痛南星半夏白术香附酒芩苍术陈皮茯苓葳灵仙甘草花麴散治臂痛红花神麴为末酒调下姜黄散治臂痛非风非痰姜黄甘草羌活白术腰已下痛者加海桐皮当归芍药东垣治臂痛分六道经络看痛在何经络之间以行本经药通其气血血气通则愈矣若表上诸痛若便拟下之则不可当详细辨之右东垣云认经络用药盖以两手伸直其臂贴身垂下大指居前小指居后而定之则其臂臑之前廉痛者属阳明经以升麻白芷干葛行之后廉痛者属太阳经以藁本羌活行之外廉痛者属少阳以柴胡行之内廉痛者属厥阴以柴胡青皮行之内前廉痛者属太阴以升麻白芷葱白行之内后廉痛者属少阴以细辛独活行之并用灸法视其何经而取之也通气防风汤肩背痛不可囬顾者此太阳气郁而不行以风药散之嵴痛项强腰似折项似拔者此足大阳经不通也羌活独活藁本防风甘草川芎蔓荆子水煎服当归拈痛汤湿热为病肢节烦痛肩背沉重胷膈不利及遍身疼痛下注于足胫痛肿不可忍方在脚气门加减当归饮子治肩背忽痛当归防风柴胡生地大黄芍药黄芩人参黄连滑石甘草每服六七钱水煎人参益肺散治肩背痛汗出小便数而少者风热乗肺肺气郁甚也当㵼风热则愈升麻柴胡黄茋防风羌活人参甘草陈皮藁本青皮黄芩白豆蔲水煎服如面色白脱色气短者勿服舒筋汤臂痛不能举有人常左臂痛或以为饮以为风以为湿诸药悉试继以针艾俱不效得此方服之而愈盖是气血凝滞经络不行所致非风非饮非湿腰以下食前服腰以上食后服片子姜黄甘草羌活赤芍药海桐皮白术当归毎服五钱姜三片水煎临服入磨沈香少许治背痛姜黄甘草羌活白术每服一两水煎防风饮子治项筋急痛诸药不效者黄茋附子甘草苍术陈皮羌活防风桔梗每服五钱姜一片水煎丹溪治一男子忽患背胛缝有一线痛起上肩跨至胷前侧脇而止其痛昼夜不歇不可忍脉弦而数重取豁大左大于右夫背胛小肠经也此必思虑伤心心脏未病而腑小肠先病故从背胛起及虑不能决又归之于胆故痛至胸脇而止乃小肠火乗胆木子来乗母是为实邪询之果因谋事不遂所致故用人参四分木通二分煎汤吞龙胆丸数服而愈着痺治剂经谓湿气胜者为着痺河间曰着者留着其处而不去或四肢麻木拘挛也经又曰其不痛不仁者病久入深营衞之行澁经络时疎故不痛皮肤不荣故为不仁夫所谓不仁者或周身或四肢淫淫然麻木不知痛痒如绳札縳初解之状古方名为麻痺者是也灵枢曰卫气不行则为麻木丹溪曰麻是气虚木是湿痰死血然则曰麻曰木者以不仁中分而为二也虽然亦有气血俱虚但麻而不木者亦有虚而感湿麻木兼作者又有因虚而感风寒湿三气乗之故周身掣痛麻木併作者古方谓之周痺治法宜先汗而后补也当以类而推治丹溪云十指麻木乃胃中有湿痰死血宜二陈汤加苍术白术桃仁红花附子脉法脉沈而濡属气虚闗前得之麻在上体闗后得之麻在下体也脉浮而缓者属湿为麻痺脉𦂳而缓属寒为痛痺脉濇而芤属死血为木不知痛痒东垣神效黄茋汤治浑身麻木不仁或左或右半身麻木或面或头或手臂或脚腿麻木不仁并皆治之又治两目𦂳急缩小羞明畏日隐澁难开或视物无力睛痛昏花手不得近或目少睛光或目热如火服五六帖神效黄茋蔓荆子人参甘草白芍药陈皮每服五六钱如小便淋澁加泽㵼如有大热症加黄栢如麻木不仁虽有热不加黄栢再加黄茋如眼缩小去芍药忌酒醋湿麪葱韮蒜大料等物及淡渗生冷硬物麻木重甚者加芍药木通芍药补气汤治皮肤间有麻木此肺气不行也黄茋橘红甘草白芍药泽㵼毎服一两水煎如肌肉麻必待㵼营气而愈如湿热相合四肢沉痛当㵼湿热东垣治杜彦逵患左手右腿麻木大指次指亦尝麻木至腕已三四年矣诸医不效脉之曰麻者气之虚也真气弱不能流通填塞经络四肢俱虚故生麻木不仁与一药决三日效遂制人参益气汤服二日便觉手心热手指中间如气满胀至三日后又觉两手指中间皮肉如不敢触者似痒痛满胀之意知其气已遍至乃于两手指甲傍各以三稜针一刺之㣲见血如黍粘许则痺自息矣又为处第二第三方服之全安人参益气汤治五六月间两手麻木四肢倦怠惰嗜卧乃湿热伤元气也黄茋人参甘草芍药升麻柴胡五味子甘草每六七钱水煎空心服服后令少睡于麻痺处按摩屈伸少时午饭前一服日二第二次药煎服如前黄茋红花陈皮泽㵼第三次服药黄茋黄栢橘红白芍药升麻泽㵼黄芩五味子甘草分四帖煎服如前除湿补气汤治左腿麻木沈重黄茋甘草梢升麻梢柴胡当归泽㵼五味子红花青皮陈皮分四服水煎热服治赵节使年七旬病体热麻股膝无力饮食有汗妄喜笑善饥痰涎不利舌强难言声哑不鸣身重如山诊得左脉洪大有力是邪客于经络两臂外有数瘢遂问其故对以燃香所致予曰君之病皆此也夫人之十二经灌溉周身终而复始盖手之三阳从手至表上行至头加之以火邪并于阳势甚炽焉故邪热毒行散于周身而热麻经云胃中有热则虫动虫动则胃缓胃缓则廉泉开故涎下热伤元气而沈重无力饮食入胃慓悍之气不循常度故多汗心火盛则妄喜笑脾胃热则消谷善饥肺金衰则声哑不鸣仲景云㣲数之脉慎不可灸焦枯伤筋血难复也君奉飬以膏粱之味无故加以火毒热伤于经络而为此病明矣乃制清阳补气汤服之不旬日而愈清阳补气汤苍术藁本知母当归甘草柴胡黄栢黄茋升麻陈皮五味子每七钱水煎空心服治李正夫人病诊得六脉中俱弦洪缓相合按之无力弦在其上是风热下陷入阴中阳道不行其症闭目则浑身麻木昼减夜甚觉而目开则麻木渐退久则絶止常开其目此病不作惧其麻木不敢合眼故不得眠身体皆重时有痰𠻳觉胷中常是有痰而不利时烦躁短促而喘肌肤充盛饮食大小便如常惟畏麻木不敢合眼为最苦观其色脉形病相应而不逆内经曰阳盛瞑目而动轻阴病闭目而静重又云诸脉皆属于目灵枢曰开目则阳道行阳气遍布周身合目则阳道闭而不行如昼夜之分知其阳衰而阴旺也且麻木为风虽三尺之童皆以为然细校之则非如久坐而起亦有麻木假如绳縳系之人释之觉麻木作而不敢动久则自己以此验之非有风邪乃气不行也不须治风当补其肺中之气则麻木自去矣知其经络隂火乗其阳分火动于中为麻木也当兼去阴火则愈矣时痰𠻳者秋凉在外湿在上作也当实其皮毛以温剂身重脉缓者湿气伏匿而作也时见躁作当升阳助气益血㣲㵼阴火去湿通行经脉调其阴阳则非五脏六腑之本有邪也补气升阳和中汤主之补气升阳和中汤黄茋人参白芍甘草佛耳草陈皮白术归身甘草黄栢白茯苓泽㵼升麻柴胡草豆蔲每服三五钱水煎稍热服八帖愈温经除湿汤李夫人冬寒霜时病作四肢无力乃痿厥湿热在下焦也醋心者是浊气不降欲满也合眼麻木者阳道不行也开眼不麻木者目开助阳道故阴寒之气少退也头旋眩运者风气下陷于血分不伸越而作也羌活独活当归麻黄黄栢白芍柴胡黄连黄茋草豆蔲神麴木香陈皮苍术人参甘草白术猪苓泽㵼升麻分二服水煎热服治肢节沈重疼痛无力之圣药也湿气风症不退眩运麻木不已除风湿羌活汤主之羌活防风柴胡独活甘草藁本陈皮黄栢川芎苍术黄茋猪苓泽㵼茯苓黄连升麻每服五六钱水煎热服量虚实用如不尽症候依加减法用之济世茯苓汤治停饮支饮手足麻痺多睡眩冒赤茯苓半夏陈皮枳实桔梗甘草毎服五六钱姜三片水煎宣明茯苓川芎汤治着痺湿地水气甚重着而不去多汗而濡者着痺留注不去四肢麻木拘挛浮肿赤茯苓防风川芎麻黄芍药桑白皮甘草官桂当归枣三枚水煎服如欲出汗以粥投之五痺汤风寒湿之气客留肌体手足缓弱麻顽不仁片子姜黄羌活白术防己甘草每五六钱姜三片水煎服续断丸治风湿流注四肢浮肿肌肉麻痺川续断当归萆薢天麻防风大附子川芎乳香没药炼蜜为丸梧子大每四十丸温酒米饮任下又增减续断丸治寒湿之气痺滞闗节麻木疼痛人参防风鹿角胶白术黄茋续断苡仁山芋牡丹皮麦门冬地黄桂心山茱萸白茯苓石斛蜜丸桐子大每服六七十丸空心酒下三痺汤治血气澁滞手足拘挛风痺等疾川续断杜仲防风桂心人参当归白茯苓白芍药甘草黄茋牛膝细辛川独活川芎秦芁生地每服六七钱姜三片枣一枚水煎济生黄茋酒治风湿痒痛筋脉挛急身体顽麻黄茋当归白术虎骨萆薢云母粉木香防风官桂天麻石斛茵芋叶仙灵脾川续断白芍药甘草用绢袋盛以好酒一斗浸之春五夏三秋七冬十日每服一盏温饮之常令酒气相续为佳宣明防风天麻散治风麻痺走注肢节疼痛中风偏枯或暴瘖难语内外风热壅塞天麻甘草羌活防风白芷川芎归尾草乌头白附子荆芥穗滑石右末热酒化蜜少许调半钱加至一钱觉药力运行㣲麻为度炼蜜丸弹子大热酒化下半丸或一丸细嚼白汤下衍义方治风冷气血闭手足体疼痛冷麻五灵脂没药川乌头乳香右末水丸弹子大每一丸生姜酒磨服河间前胡散治荣虚衞实肌肉不仁致令㿏重名曰肉苛前胡白芷细辛官桂白术川芎附子呉茱萸当归川椒以茶酒三升拌匀同窨一宿以炼成猪脂膏五斤入药煎候白芷黄紫色泸其渣成膏病在处摩之凢症瘕疮痍皆治併去诸风疮痒痛伤折坠损凢摩内皆可用之呉茱萸散呉茱萸肉豆䓻干姜甘草神麴砂仁白术厚朴陈皮为末每服二钱空心米饮调下肾沥汤麦门冬五加皮犀角杜仲桔梗赤芍药木通桑螵蛸水二钟入羊肾少许煎至八分食前服加味五痺汤治五脏痺症人参茯苓当归白芍川芎五味子细辛白术甘草姜一片水煎食逺服肝痺加酸枣仁柴胡心痺加逺志茯神麦冬犀角脾痺加厚朴枳实砂仁神麴肺痺加半夏紫苑杏仁麻黄肾痺加独活官桂杜仲牛膝黄茋萆薢活络丹治手足挛拳筋脉不舒皆风邪湿毒留滞经络浑身走注疼痛南星川芎草鸟地龙乳香没药为末酒煳丸桐子大每服五七十丸空心酒下清凉润燥汤治风热血燥麻木当归生地黄连黄芩芍药川芎天麻防风羌活荆芥细辛甘草水煎服麻甚者加川乌以行经络止麻清痰饮治口舌麻木延及口角头面者黄连贝母𤓰蒌仁黄芩茯苓桔梗枳殻橘红南星天麻甘草细辛血虚加当归水煎入姜汁一匙竹沥三四匙食逺服经验三妙丸治湿热下流两脚麻木如火热苍术黄栢川牛膝麪煳丸桐子大毎服五七十丸空心淡盐汤下仲景治血痺桂枝五物汤血痺阴阳俱㣲外証身体不仁如风痺状黄茋桂枝芍药生姜大枣水六升煮取二升温服七合日三服木香丸肠痺腹疞痛时发飡泄气不消化小便秘澁木香白术官桂芜荑良姜诃子皮附子厚朴肉蔲干姜甘草为末麴麪煳丸桐子大每服二十丸空心姜汤吞下鹤膝风罗太无蛜丸蛜桃仁白附子阿魏桂心安息白芷乳香没药北漏芦当归白芍牛膝羌活地骨皮葳灵仙蜜为丸弹子大空心酒化下一丸昔人有病风痓手足指节皆如桃李痛不可忍服之悉愈丹溪治一人年七十患膝肿痛此血虚而挟湿热也生地当归头白芍苍术黄栢川芎桂木通分四帖水煎热服又一人年近三十厚味多怒秋间髀枢左右一㸃发痛延及膝昼静夜剧痛剧恶寒口或渴或不渴或痞或不痞医多用风药兼用补血至次年春其膝渐肿痛愈甚食愈减形瘦至春末膝肿大不可屈伸其脉左弦大颇实寸濇甚大率皆数知其小便必数而短乃作饮食痰积在太阳阳明治之炒栢一两生甘草梢犀角屑苍术盐炒各三钱川芎二钱陈皮牛膝木通芍药各五钱遇暄热加条芩三钱为细末每三钱与生姜汁同研多少以水盪起煎令沸带热食前饮之一日夜四次至半月后数脉渐减痛渐轻去犀角加牛膝龟板半两当归半两如前服又半月肿渐减食渐进不恶寒惟脚膝痠软未能久立久行去苍术黄芩时当夏热加炒黄栢至一两半依本方内加牛膝春夏用茎叶冬用根杵取汁用之效尤速须断酒肉湿麪胡椒当仲夏加生地半两冬加茱萸桂枝接骨丹治诸风及鹤膝风防风牛膝当归虎骨枸杞子羌活独活龟板秦芁萆薢松节二蚕沙茄根苍术酒煳丸空心服脚筋急痛淡酒煮木𤓰令烂作粥様用裹痛处冷则易一宿三五度便瘥挛经云肝气热则筋膜干筋膜干则筋急而挛又曰湿热不攘大筋緛短小筋弛长緛短为拘弛为痿丹溪曰大筋緛短者热伤血也不能飬筋故为拘挛小筋弛长者湿伤筋不能束骨故为痿弱挛皆属于肝肝主筋故也丹溪治王秀湿热大作脚痛后手筋拘挛足乏力生地当归川芎白术苍术木通甘草煎汤下大补丸三十丸其大补丸炒煖用薏苡仁散治筋脉拘挛久风湿痺薏苡仁一斗捣散以水二升取末数匙作粥空腹食之衍义云筋急拘挛有两等内经大筋受热则缩而短故挛急不伸则可用薏苡仁若因寒筋急则不可用也有寒挛经曰寒多则筋挛骨痛本事云张徳操内子昔患筋挛脚不得伸屈逾年动则令抱持求医于泗水杨吉老曰此筋病下三方一年而愈治筋极飬血地黄丸熟地蔓荆山茱萸狗嵴地肤子白术干漆蛴螬天雄车前子萆薢山芋泽㵼牛膝为末炼蜜丸桐子大毎服七十丸酒下治筋痺肢节束痛羚羊汤羚羊角肉桂附子独活白芍药防风芎䓖每服五七钱水煎姜三片一日三服治寒冷湿痺留于筋脉缩不能转侧乌头汤大乌头细辛川椒甘草秦芁附子官桂白芍干姜防风当归白茯苓独活每服三钱枣二枚水煎空心服千金薏苡汤治筋挛不可屈伸苡仁白敛芍药桂心干姜酸枣仁甘草牛膝附子醇酒二斗渍一宿㣲火煎三沸毎一升日三服扶杖起行不耐酒服五合活血通经汤董监军臈雪初霁因事到真定忽觉风气暴作六脉俱弦甚按之洪实有力其症手挛急大便闭澁面赤热此风寒始加于身也四肢者脾也风寒伤之则挛痺乃风淫未疾而寒在外也内经云寒则筋挛正此谓也平素多酒实热乗于肠胃之间内则手足阳明受邪外则足太阴脾经受风寒之邪用桂枝甘草以却其寒邪而缓其急搐用黄栢之苦寒以㵼实热而润燥急救肾水用升麻葛根以升阳气行手足阳明之经不令遏絶更以桂枝辛热入手阳明之经为引用润燥复以芍药甘草専补脾气使不受风寒之邪而退木邪専益肺金也加人参以补元气为之辅佐加当归身去里急而和血润燥名之曰活血通经汤升麻葛根当归人参甘草桂枝黄栢白芍药水煎热服令煖房中近火摩搓其手乃愈虚挛经所谓虚邪搏于筋则为筋挛又云脉弗荣则筋急仲景云血虚则筋急此皆血脉弗荣于筋而筋成挛故丹溪治挛用四物加减本事方治筋急极用飬血地黄丸盖本乎此也丹溪治一村夫背伛偻而足挛已成废人脉之两手皆沉弦而濇遂以戴人煨肾散与之上吐下㵼过月余久吐㵼交作如此凡三帖然后平复煨肾散甘遂末三钱獖猪腰子细批破盐椒淹透掺药末在内荷叶包裹火内烧熟温酒嚼下苍耳汤治风湿痺四肢拘挛苍耳子捣末水一升半煎七合服木𤓰粥裹筋痛处佳方见鹤膝一身尽痛纲目云一身尽痛其病暴似伤寒属湿痺并见伤寒太阳症门其留连难已者于此求之寒而一身痛者甘草附子汤热而痛者当归拈痛汤甘草附子汤治风湿相搏骨节烦疼掣痛不能屈伸近之则痛剧汗出短气小便不利恶风不欲去衣或身㣲肿者甘草白术桂枝附子分四帖水煎服活人书云身肿者加防风一两悸气小便不利者加白茯苓一两半东垣当归拈痛汤治湿热相搏肩背沉重疼痛上热胷膈不利及遍身疼痛方见脚气门东垣麻黄桂枝升麻汤李夫人患浑身麻木睡觉则少减开目久则全已闭目则麻木复至此症用药已全去又因家事不和心中烦恼遍身骨节疼身体沈重饮食减少腹中气不转运麻黄人参升麻黄茋桂枝甘草白术茯苓泽㵼陈皮半夏草豆蔲厚朴黄栢附子木香生姜水煎热服本事方治遍身皆痛如劳者若伤寒身体痛者不可服但少年虚损冷惫老人诸疾皆治之人参黄茋附子甘草木香羌活知母芍药前胡川芎枳殻桔梗白术当归茯苓半夏柴胡鼈甲酸枣仁桂心杏仁毎服二钱姜乌梅葱白同煎空心服产后身痛薤白趂痛散产后气弱血滞遍身疼痛身热头疼当归牛膝桂心白术黄茋独活生姜甘草薤白毎服五六钱水煎五积散加酒煎治感寒头疼身痛方见伤寒与四物汤各半服之治一身痛甚穏加桃仁治腰痛逐败血去风湿大全牛膝散产后遍身青肿疼痛及衆疾牛膝大麦芽为细末以新瓦壦子中填一层麦芽一层牛膝如此填满用盐泥固济火煅赤放冷研末但是产后诸疾热酒调下二钱金枣丹治一切风热等症川乌两头尖防风白芷独活蔓荆子荆芥白术羌活细辛全蝎殭蚕天麻葳灵仙雄黄木香乳香苍术川芎何首乌没药草乌藁本当归右末糯米煳丸枣様大金箔为衣每服一锭伤风流涕好酒化下中风不语生姜汤下左瘫右痪好酒调下白虎厯节风遍身走痛生姜汤或好酒下破伤风昏倒在地牙闗𦂳急好酒调服仍磨敷患处雷头风并干癣麻痺温酒调服洗头风酒服偏正头风及夹脑风研末吹鼻中吐涎再用生姜汁调药涂两太阳穴仍用茶清调服风狗咬伤噙水洗浄敷之蜈蚣伤噙水洗过敷之蛇伤入白矾少许敷患处就以津唾调搽亦可蝎咬唾调搽痔漏口潄浆水洗过敷之多年恶疮口不合者口潄盐水洗过敷之徐收喘𠻳桑白皮汤调服红丝鱼眼裤脚脑疽发背疔疮里外㾾疮用自己小便洗过井水调敷薄纸贴上再用里外搽之丹瘤井花水调药䳘毛扫二三次不发炙疮噙水洗过贴上二三次起发方止赤水元珠卷十二赤水元珠卷十三钦定四库全书赤水元珠卷十三眀孙一奎撰内伤门伤饮伤食生生子曰伤饮伤食之症多是有余当另标一门不当与内伤门混治何者夫内伤二字乃病机总辞凡诸劳心劳神耗竭精气及损伤营卫臓腑筋骨血脉莫不皆内伤病也故古人有五劳七伤之谓斯为不足之疾証多类似东垣内外伤辨惑已详之矣夫有余当消不足当补天壤悬絶症涉疑似而又溷为一门恐初学于有余中之不足不足中之有余及纯有余纯不足之証茫无分别则用药未免有虚虚实实之悮予故所以另标为一门庶㡬易于寻治也且也此証所患甚多𦂳闗妙处只三节随轻重缓急治之百发百中初食伤之时填塞胸膈胀满疼痛急宜用吐法吐而出之縁食未入于胃停积膈间吐之甚易经谓在上者因而越之是也食已下膈入胃则不可用吐法强吐之亦不能尽出又不宜遽用下药下之早则伤中气胃既为饮食所伤又复能受药之伤乎而清纯沖和之气并为之下陷故曰杂病酒积下之早亦作痞气惟当健脾消导俟其尽入大肠而痛在脐腹乃可用下法下之经谓在下者引而竭之是也是皆顺其势而利导之殊易为力故治亦无所悮也东垣曰隂阳应象论云水谷之寒热感则害人六腑痺论云隂气者静则神蔵躁则消亡饮食自倍肠胃乃伤此乃混言之也分之为二饮也食也饮也者水也无形之气也因而大饮则气逆形寒饮冷则伤肺肺病则为喘咳为肿为水㵼轻则当发汗利小便使上下分消其湿解酲汤五苓散生姜半夏枳实白术之类是也如重而蓄积为物也有形之血也如生气通天论云因而饱食筋胍横解肠癖为痔又云食伤太隂厥隂寸口大于人迎两倍三倍者或呕吐或痞满或下痢肠澼当分寒热轻重治之轻则内消重则除下如伤寒物者半夏神曲干姜三稜广茂巴豆之类主之如伤热物者枳实白术青皮陈皮麦孽黄连大黄之类主之亦有宜吐者隂阳应象论云在上者因而越之𤓰蒂散之属然而不可过剂过则反伤肠胃盖先因饮食自伤又加之以药过故肠胃复伤而气不䏻化食愈难消矣渐至羸困故五常正大论云大毒治病十去其六小毒治病十去其七常毒治病十去其八无毒治病十去其九不可过之此圣人之深戒伤饮多以五苓散为主五苓散治饮烦渇饮水过多或水入即吐心中澹澹停湿在内小便不利方见暑门治伤冷饮者煎五苓散送半夏枳木丸治伤饮不恶寒胸中㣲觉夯闷身重饮食不化者或小便不利者五苓散去桂依前斟酌服之如瘀热在里身发黄疸食前浓煎茵陈汤调服愈除湿散伤马牛乳酪及氷水一切冷物半夏干姜车前子泽㵼甘草红花茯苓右为细末每服二钱食前白汤调下导饮丸治水饮吴茱萸白茯苓苍术黄连独活右为细末神曲煳丸服丹溪茱萸丸治饮白滑石甘草吴茱萸水丸服伤酒东垣曰酒者大热有毒气味俱阳乃无形之物也若伤之只当发散汗出则愈矣其次莫如利小便乃上下分消其湿今之病酒者往往服酒症丸大热之药下之又有用牵牛大黄下之者是无形元气受病反下有形隂血乖悮甚矣酒性大热已伤元气而复重㵼之亦损肾水真隂及有形隂血俱为不足如此则隂血愈虚真水愈弱阳毒之热大旺反増其隂火是以元气消烁折人长命不然则虚损之病成矣酒疸下之早久则为黑疸慎不可犯宜以葛花解酲汤主之王海藏曰治酒病宜发汗若只利小便炎熖不肯下行故曰火欝则发之以辛温散之是従其体性也是知利小便则湿去热不去若动大便尤为疎陋盖大便者有形质之物酒者无形之水従汗而发之是为近理湿热俱去故治以苦温发其火也佐以苦寒除其湿也统㫖曰伤酒恶心呕逆吐出宿酒昏冒眩晕头痛如破宜二陈汤加黄连干葛煎服或沖和汤缩脾汤五苓散用干葛煎汤调服久困于酒遂成酒积腹痛泄㵼或暴饮有灰酒亦䏻致之并宜酒煮黄连丸多饮结成酒癖腹中有块随气上下沖和汤加黄连蓬术酒停胸膈为痰饮者枳实半夏汤加曲孽用吐法尤妙刘宗厚曰酒者是有形之物即水饮同体也今言无形元气受病不得伤于有形隂血者盖谓酒者湿热之物入胃则臓气俱热逐气升降之际而半有消耗之矣至伤于肠胃则升之不散降之不下欝于气分无形之地位故言无形之物非若水饮性体全降于肠胃中也若今人之饮醇酒则便少此其可騐是以伤则宜汗之㵼之不得用重峻下剂盖此等药不能入气分反伤有形隂血耳但斯意隠然使人不能无疑故或有辨之者兹不复具然昔人有用下剂者盖或有酒饮伤积日久而汗之泄之不䏻愈则重峻下剂而或可哉故用者自宜对症详审勿以辞害意可也东垣葛花解酲汤饮酒太过呕吐痰逆心神烦乱胸膈痞塞手足战摇饮食减少小便不利青皮木香橘红人参茯苓猪苓神曲泽㵼干姜白术白荳蔲葛花砂仁右为细末每服三钱白汤调下但得㣲汗则酒病去矣此盖不得已而用之岂可恃此酗饮成病自损元气惟病酒者宜之丹溪乌梅丸治酒毒化痰消食乌梅半夏白矾生姜右为细末以新瓦二片夹定火焙三日夜为度次入神曲麦芽陈皮青皮莪术枳殻丁皮大腹子各四两煳丸每服四五十丸汤下洁古百杯丸酒停胸中膈气痞满面色黄黑将成癖疾饮食不进日渐羸瘦如欲饮者先服不醉生姜橘红干姜木香茴香广茂益智仁丁香砂仁白豆蔲甘草三稜右炼蜜丸每一两作五丸朱砂为衣姜汤嚼下酒煮黄连丸方见下血门济世方酒积乌梅丸乌梅青木香砂仁巴豆霜半夏曲枳实杏仁黄连右饼煳为丸菉荳大每服八丸白汤下伤食生生子曰伤食痛急者用前上中下三法不痛而发热头疼痞闷者究其所伤何物寒热孰多而为之治今収各家方法详列于后丹溪曰伤食恶食者胸中有物宜导痰补脾用二陈汤加白术山查川芎苍术服之忧抑伤脾不思饮食炒黄连酒炒芍药同清六丸末加香附以姜汁浸蒸饼煳为丸服统㫖曰伤食胸膈痞塞吐逆嚥酸噫败卵臭畏食头疼发热恶寒病似伤寒但身不痛气口脉𦂳盛治中汤加砂仁或十香丸洁古枳术丸治痞积消食强胃王海藏云本仲景枳术汤也今易老改为丸治老幼虚弱饮食不化或臓腑软弱者枳实白术右为末荷叶包烧饭为丸桐子大每服五十丸白术汤下服白术者本意不取其食速但久服令人胃气强食不复伤也曲蘖枳术丸为人强食所致心胸满闷不快神曲麦蘖枳实白术右为末荷叶烧饭为丸每服五十丸木香枳术丸破滞气消饮食开胃木香枳实白术照上法为丸服又方开胃进食木香人参干姜枳实白术为末照上法为丸白汤吞五十丸槟榔丸消食破滞气槟榔木香人参陈皮甘草右蒸饼煳为丸每服五十丸罗太无㯽榔木香丸疎三焦寛胸膈破痰饮快意润肠方在气门丹溪保和丸治食积酒积山查肉半夏萝卜子黄连橘红神曲麦芽右神曲煳为丸每服七八十丸姜汤下大安丸脾经消导之剂山查神曲半夏茯苓陈皮连翘萝卜子白术右神曲煳为丸每服五十丸白术丸治伤豆粉湿油腻之物白术半夏神曲枳实橘红黄芩枯矾右浸蒸饼煳为丸量所伤多寡加减服之如素食多用干姜故以黄芩㵼之半夏枳术丸治因冷食内伤半夏枳实白术右末荷叶饭为丸木香干姜枳术丸破滞气消寒饮食木香干姜枳实白术右荷叶饭为丸每服五十丸丁香烂饭丸治食伤太隂又治卒心痛胃疼丁香甘草三稜广茂木香丁皮砂仁益智仁香附右浸蒸饼煳为丸每服七十丸香砂和中汤治饮食所伤脾胃呕吐胸满嗳噫或胸腹胀疼藿香砂仁苍术厚朴陈皮半夏茯苓青皮枳实甘草大便㵼去枳实青皮加麦蘖山查水二钟姜三片煎八分食逺服加味枳术丸白术枳实陈皮半夏神曲麦芽山查肉如胃寒或冬月加砂仁气滞不行加木香常有痰火又兼胸膈痞闷加黄连茯苓右末荷叶饭为丸每服五六十丸化食养脾汤人参白茯苓陈皮半夏神曲麦芽山查砂仁甘草白术胸膈痞胀甚者加厚朴枳实胃脘痛加草蔲仁气滞痰盛者去人参加香附夏倍之水三钟姜三片煎八分食逺服秘方思食调中丸脾胃久弱饮食不消气滞胸膈痞闷呕逆痰水白术人参木香砂仁香附陈皮半夏曲神曲麦芽甘草右末陈米煳为丸梧子大每服百丸白汤下治中汤即理中汤加青皮陈皮十香丸伤饮食胸膈腹疼或气滞积聚皆可服甘松益智仁香附子京三稜莪术青皮陈皮砂仁木香甘草水浸蒸饼煳为丸梧子大每服五十丸姜汤下枳实半夏汤枳实半夏姜五片水二钟煎服治心腹膨脝多食积所致南星半夏𤓰蒌仁香附黄连青䝉石萝卜子连翘陈皮麝香右末神曲煳为丸治因内伤发热头痛作吐白术白芍陈皮苍术茯苓黄连人参甘草姜三片口渇加葛根杨氏家蔵荳蔲橘红散温脾养胃升降隂阳和三焦化宿食丁香木香人参白荳仁厚朴橘红神曲干姜半夏曲甘草霍香白术每服五七钱姜三片枣一枚水煎服红丸子温脾胃消寒冷食积併治冷疟京三稜莪术陈皮青皮干姜胡椒右末醋煮煳为丸梧子大以矾红为衣每服二十丸食后姜汤下消食化气香殻丸醒脾去积顺气化痰青皮陈皮萝卜子木香三稜蓬术神曲麦芽枳殻半夏枳实香附子㯽榔山查草菓陈仓米右末醋煳丸梧子大每服四五十丸渐加至七十丸食后白汤下青橘皮散食过饱痞闷消食化气醒酒青橘皮葛根砂仁为细末浓茶调服寛中丸治胸膈痞闷停滞饮食山查肉蒸熟为末丸服除湿益气汤伤湿麫心腹满闷肢体沈重枳实白术黄芩萝卜子神曲红花荷叶饭为丸菉豆大每服六十丸白汤下二黄丸伤热食痞闷兀兀欲吐烦乱不安黄芩黄连升麻柴胡甘草枳实饼煳为丸每服七十丸姜汤下白术和胃丸病久不能食而臓腑或结或溏此由胃虚弱也常服则和中理气消痰去湿热饮食厚朴半夏白术陈皮㯽榔枳实木香人参甘草右末姜汁浸蒸饼煳为丸梧子大每服五十丸白汤送下吴梅坡沖和健脾丸益心开胃健脾寛胸顺气进食和中资扶三焦培植五内凡体欠强盛者多服大有益也慎勿以人参见疑膈气膈食飜胃噎食中满者亦效白术白豆蔲人参陈皮白茯苓山查肉石斛甘草右各自为末麦芽粉打煳为丸每服五十丸白汤下家传三因沖和丸养心扶脾疎肝开胃畅达三焦通贯五臓赞坎离有升降之能和表里无壅塞之患利用一元斡旋五内家𫝊四世之秘也歌曰医家纲领在三因多少鑚研那得真发出肺肝𤣥妙处信乎一决胜千金人参石斛白荳仁广陈皮山查肉已上五味合研匀碗盛碟盖饭上蒸熟取起待冷方开此乃调胃补心接丹田之气也逺志山栀香附此三味共研匀如上法蒸熟勿令洩气乃透畅心胞达膈间之滞气也海石苍术此二味如上法同蒸乃消痰饮而通内外之用也川芎北柴胡青黛此三味和匀蒸如上法乃疎肝欝调达者也夫心为脾母补心则土有力肝为脾贼平贼则土乃和故曰安谷则昌用谷蘖取粉打煳为丸梧子大晒干用益元散五钱水飞过神砂五钱为衣食后少顷白汤下量人大小轻重丸数服之常用五十丸胃开气顺稍觉舒泰则减数服之可与补中益气汤六君子汤相兼服此丸不犯炎凉久服无妨平康为度不拘内外诸病服其该科之药而兼此丸每日一服则胃和脾壮行诸药以健成功此秘妙之嘱慎毋忽焉参苓造化糕人参白茯苓干山药芡实莲肉苡仁白扁豆稬米白糖霜右为末磁瓶収贮每用四五钱白汤随加白糖霜调服一日三四次此平调脾胃久服精神倍加吐法𤓰蒂散上部有脉下部无脉其人当吐不吐者死𤓰蒂赤小荳为末每服一钱匕温浆水调下取吐为度设两手脉不絶无者不可便用此药恐损元气令人胃气不复若止胸中窒塞不通以指探去之如不得吐者以物探吐之得吐则已如是食不得去者方用此药吐之攻下之剂偹急丸疗心腹诸疼卒百病大黄干姜巴豆右择精品者为末蜜和捣千杵丸如小豆大每服三丸大小量之若中恶客忤心腹胀满卒痛如锥刀刺痛气急口噤尸厥卒死者以酒或汤服之口噤以物搅开灌之药一下咽须臾差如未差更与三丸以腹中鸣转即吐下便愈若口噤须折齿灌之忌芦笋猪肉冷水肥腻之物易水张先生又名独行丸乃急剂也神妙列仙散饮酒所伤以致遍身疼痛腰脚强跛手足顽麻胃脘疼痛胸膈满闷肚腹膨胀呕吐㵼痢及酒食停久或一切积聚黄疸热鼓并皆治之沈香木香茴香槟榔扁蓄大黄麦芽瞿麦右末每服三五钱五更热酒调下能饮者多饮二三杯不妨仰面卧手义胸前至天眀取下大便如鱼脑小便如血效忌生冷硬物荤腥惟啖米粥木香和中丸和脾胃消宿食利胸膈化痰涎除膈热进饮食木香黄芩青䝉石枳殻㯽榔青皮橘红白滑石沈香大黄黑牵牛右末水丸梧子大每服五十丸姜汤或茶清下木香㯽榔丸一切气滞心腹痞满脇肋胀闷大小便结澁不利者木香㯽榔青皮陈皮枳殻莪术黄连黄栢香附大黄黑丑右末水丸梧子大每服六十丸生姜汤下以利为度枳实导滞丸伤湿热之物不得施化痞闷不安茯苓黄芩白术黄连泽㵼大黄枳实神曲右蒸饼煳丸菉豆大每服七十丸三黄枳术丸伤食肉湿麺辛辣厚味之物填塞闷乱黄芩黄连大黄神曲白术陈皮枳实饼为丸服如上海藏神应丸一切冷物冷水及潼乳酪小腹痛肠鸣水谷不化巴豆杏仁干姜百草霜木香丁香黄蜡先将黄蜡用醋煮去渣将巴豆杏仁同炒黑烟尽研如泥将蜡再上火入少油溶化入在杏仁等药内搅匀旋下丁香等药研匀搓作挺子油纸裹了旋丸每用三五丸食前米饮下秘方化滞丸理一切气化一切积夺造化有通塞之功调隂阳有补㵼之妙久坚沈疴磨之自消暴积乍留导之立去丁香木香青皮橘红黄连京三稜莪术半夏曲巴豆乌梅右共和匀以麺煳为丸粟米大每服五七丸人盛者十丸五更陈皮汤下常服磨积不欲㵼者津液嚥下停食饱闷枳殻汤下但有所积物取本物煎汤冷下因食吐不止津液嚥下即止食㵼不休及霍乱呕吐俱用冷水下赤痢甘草汤冷下白痢干姜汤冷下心痛石菖蒲汤下小肠气痛茴香酒下妇人血气当归汤下若欲攻积热姜汤下仍加丸数末利再服㵼不止饮冷水一口立止小儿量嵗数加减服疳积米饮下孕妇勿服此药得热则行冷则止丹溪小胃丹芫化甘遂大㦸大黄黄栢右末以白术膏丸萝卜子大临卧津液吞下或白汤送下取其膈上湿痰热积以意消息之欲利空心服一方加木香㯽榔各五钱饼煳为丸每服七八十丸东垣蠲饮枳实丸逐饮消痰导气清膈枳实半夏橘红黑丑右末麺煳为丸每五十丸食后姜汤下如所食在膈间兀兀欲吐及郁闷乱以物探吐甚者用𤓰蒂散海藏金露丸肉伤心痞气不升降水谷不消大黄枳实桔梗黑丑右末荷叶烧饭丸每服白汤下三五十丸常服减半一方姜煳丸伤狗肉不消心下坚硬或腹胀口干发热妄语水煮芦根汁饮之伤鱼鲙及生鲊停在胸膈不化必成症瘕马鞭草捣汁饮之饮生姜汁亦消橄榄煎汤饮之亦佳伤豆腐以萝卜煮食或用萝卜子煎汤饮之消伤蟹用紫苏生姜煎汤饮伤𤓰菓以健脾消食之剂内加麝香服之立消不能食生生子曰不能食者由脾胃馁弱或病后而脾胃之气未复或痰客中焦以故不思食非心下痞满而恶食也治当补益以开豁之丹溪导痰运脾之法皆是也下元虚亦令人不思食宋黄山谷刀笔手柬载云有将兎丝子淘净炒干日服数匙酒下服之十日饮食如汤沃雪又有服补脾药不效用二神丸治之愈罗谦甫曰脾胃弱而饮食难任者不可一槩用尅伐之剂宜钱氏异功散补之自然能食或嗜食太过伤脾而痞满呕逆权用枳术丸一服慎勿多服昔人有治乆疟后食少汗多先用补剂加黄连枳实月余食反不进汗亦不止因悟谦甫之言纯用补剂又令粥多于药气虚甚者加附子一二分佐之钱氏异功散治脾胃虚弱难任饮食人参白术茯苓粉草橘红木香加姜枣煎服二神丸脾胃虚弱全不思食服补脾药不効者破故纸肉果右末肥枣四十九枚生姜四两切片煮烂去姜剥去枣核研膏入药末和丸桐子大每服四十丸盐汤下积聚门黄帝针经百病始生得三云积者盖厥气生足悦悦生胫寒胫寒则血脉凝濇凝濇则寒气上入肠胃则䐜胀䐜胀则肠外之汁沫迫聚不得散日以成积卒然多饮食则肠满起居不节用力过度则络脉伤阳络伤则血外溢血外溢则衂血隂络伤则血内溢血内溢则后血肠胃之络伤则血溢于肠外有寒汁沫与血相抟则并合凝聚不得散而成积矣或外伤于寒内伤于忧怒则气上逆气上逆则六输不通温气不行凝血藴裹不散津液凝濇渗着而不去而成积矣难经云肝之积名曰肥气肥气以季夏戊己日得之何以言之肺病传于肝肝当传脾脾季夏适王王者不受邪肝复欲还肺肺不肯受故留结为积故知肥气以季夏戊己日得之心之积名曰伏梁脾之积名曰痞气肺之积名曰息贲肾之积名曰奔豚并见本方滑伯仁曰越人之意盖以五行之道推其理势之所有者演而成文尔初不必论其感亦不必论其还不还与其必然否也请以所胜传不胜及王者不受邪遂留结为积观之则不以词害意而思过半矣论妇人肠覃石水胀篇云石何如岐伯曰石生于胞中寒气客于子门子门闭塞气不通恶血当㵼不㵼衃以留止日以益大状如懐子月事不以时下皆生于女子可导而下寳鑑曰夫膀胱者津液之府也气化则出矣今寒客于子门气塞不通血壅不流而衃以止之结硬如石是名石也此气先病而血后病故月事不来则可宣导而下出者也故难经云任之为病其内苦结男子为七疝女子为聚此之谓也非大辛之药不能已可服见睍丹肠覃何如岐伯曰寒气客于肠外与衞相抟气不得营因有所系痞而内着恶气乃起瘜肉乃生其始生也大如鸡卵稍以益大至其成如懐子之状久者离嵗按之则坚推之则移月事以时下此其候也夫肠者大肠也覃者延也大肠以传道为事乃肺之府府主衞衞为气气得热则泄寒则凝今寒客于大肠故衞气不营有所系止而结瘕在内贴着其延久不已是名肠覃也气散则清气聚则浊结为聚所以恶气发起瘜肉乃生小渐益大至期而鼓其腹则如懐子状也此气病而血未病故月不断以时下本非姙娠可以此为辨矣刘宗厚曰按此谓石为血壅不流故月事不来肠覃为气聚而浊结成瘕故血未病月水不断而知此二积之异然亦有诸积所致或有病脓而似此二证者不可不察也丹溪曰痞块在中为痰饮在右为食积在左为血块气不能作块成聚块乃有形之物痰与食积死血而成也用醋煮海石醋煮三稜蓬术桃仁红花五灵脂香附之类为丸石白术汤吞下瓦垄子能消血块次消痰石一物有痰积有块可用洗涤垢腻又能消食积治块当降火消食积食积即痰也行死血块块去须大补凡积病不可用下药徒损真气病亦不去当用消积药使之融化则根除矣凡妇人有块多是血生生子曰积聚一证难经以某日得积及不受欲还之説后人皆难尊信此下诸书虽亦各有发眀终未有能扩其藴而可为万世法者近汪子良特掲而辨之乃分表里邪正臓腑内外日积日聚及着治騐数条多有启悟与丹溪治案可相表里深有功于难经者而后人得以此取则焉幸亦大矣谨述于左汪子良曰尝读难经积聚之説而疑之虽有及于病情而其説自相矛盾有胶固而难通予虑后学之悮于承用也为之辨论附以积聚常变之法亦有自效于匡救之忠已乎五十五难曰积者隂气也聚者阳气也故隂沈而伏阳浮而动气之所积名曰积气之所聚名曰聚故积者五臓之所生聚者六腑之所成积者隂气也其始发有常处聚者阳气也其始发无根本上下无所留止其痛无常处又五十六难曰肝之积名曰肥气在左脇下如覆杯有头足久不愈令人发欬连年不已以季夏戊己日得之心之积名曰伏梁起脐上大如臂上至心下乆不愈令人烦心以秋庚辛日得之脾之积名曰痞气在胃脘覆大如盆久不愈令人四肢不収发黄疸饮食不为肌肤以冬壬癸日得之肺之积名曰息贲在右脇下覆大如杯久不已令人洒洒寒热喘𠻳发肺以春甲乙日得之肾之积名曰奔豚发于少腹上至心下或上或下无时乆不已令人喘逆骨痿少气以夏丙丁日得之夫谓积者隂气也聚者阳气也是以血气分隂阳也殊不知隂血阳气也皆能成积但臓腑所主之不同耳心肝多主于血丹溪所谓在左属血是也脾肺多主于气本文所谓肺积息贲者是也息者气之息也是阳气亦能成积况又曰气之所积名曰积与其积隂之説不相合矣又谓积者五臓之所生也聚者六腑之所成也殊不知有形质之物积滞不行则为之积五臓六腑俱有之如仲景所谓热结膀胱抟血畜积下焦其人如狂小腹满硬而小便自利抵当汤主之又东垣所谓食积肠胃腹满卒痛者偹急丸下之是六腑之位亦有其积岂谓积于臓乎至论肝积肥气夫肥气者言其皮里膜外有块以致皮肤有肥满之状所谓疟母是也此肝之外积非肝之内积也又谓脾积痞气夫脾居于右脇今积在于心膈之位乃与本文积在本位之説不相合矣又谓肾积贲豚发于少腹上至心下若豚状或上或下无时乃与聚証走动相类与本文积属隂沈伏之比不相合矣且五臓之积未言所因治何所据又谓肝积于季夏戊己日得之之类其説之失眀者自当知之愚谓积伏而有常处其症静也因于血气痰食水火之所成聚者对散而言散而无形或集为有象其症动也因于气虚不能运行之所致作于腹中者属内作于皮肤四肢者属外如血积左脇作痛日轻夜甚其脉沈濇者所谓在左属血治用芎归红花苏木麝香肉桂莪术之类又有火鬰左脇而痛甚者治用当归龙㑹丸之类又有里熟畜水在于左脇而作痛者如仲景所谓心下痞硬痛引脇下干呕短气汗出不恶寒者十枣汤主之又有食积右脇而作痛者所谓在右属食丹溪曰右脇一条降起作痛色不红者此食积也予尝用补中益气汤去陈皮加青皮草果木香之类又有食块积于右脇而不痛者宜治消导为主如白术枳实三稜莪术砂仁吴茱萸之类又有痰饮积于心膻作痛才食热辣汤则暂止而脉沈滑治用白螺丸之类又有气积胸中而为胀痛喘急脉沈者治用紫苏杏仁之类又有水积胸膈作痛手不可近身凉脉沈𦂳者治用陷胸汤之类又有湿郁心膈而为痞满者治用大消痞丸之类所谓五臓之积者如此又有积于六府之位者余尝治一人膈下大痛有块不移呕吐不食吐兼腹痛此中焦吐也从于积用紫沈丸下之而愈又尝治一人腹中大痛不移才得大便其痛稍减两尺脉沈弦而濇他医作房后隂症治之弗应余曰据其尺脉隂沈当作隂症治之据其大便去后而痛减者此食积也用备急丸下之而已又尝治一妇产后将及一月小腹之位有块如鸡卵作痛日轻夜重呕吐寒热此血积也治用芎归肉桂莪术乳没琥珀麝香之类一服而块消诸症悉退又寳鑑云寒气客于子门则气塞不通血壅不流而衃以止之结硬如石是名石瘕见睍丸主之又云清浊之气结聚肠外成如懐姙按之则坚推之则移月事以时下名曰肠覃晞露丸又尝治一妇人经闭三月脐下胀痛不移他医作血积治弗效予曰此气虚不能上升而陷于下也丹溪所谓阳病极于下者此也治用人参陈皮而安又尝治一人脐左有块不痛或时降起此亦食积也治用白术三稜莪术砂仁吴茱萸木香神曲煳丸服之外于块上灸之而消又尝治一人小腹左边有块坚痛不移大便燥结或因恼怒辛苦即作膈痛呕吐不食诸医罔效已一年余余作痰火治用顺气消痞丸又治一人右脇块痛用三补丸加栀子苍术服至半月而愈所谓六府之积者如此其余菜菓酒肉寒冷等积可类推焉腑之积甚者倒仓法治之此皆内积之症治者也又有外积者作于皮肤四肢之位也如疽瘰疬疟母之类治各从其所宜夫疽属阳者仙方活命饮之类属隂者内托复煎汤之类瘰疬未消者破结散之类已破者如神散之类疟母又名肥气宜降痰火之剂余尝治一人疟后左脇之下皮里膜外有块大如掌许用七胰散治之服之而效此皆外积之症治者也且以聚病言之夫内聚者腹中走痛也由于气虚不能运行故耳余尝治一人腹中有块作痛或上或下或有或无此聚也治用人参黄茋白术当归枳殻木香之类而止此内聚之症治者也又有外聚者亦由气衰滞于四肢百节作痛痛作随肿痛退肿消经曰先痛而后肿者气伤形也此也治用补气散邪之剂如人参黄茋白术为君佐以羌活五加皮薏苡仁之类此外聚之症治者也由是观之积者由于气血痰食水火之所成而有臓腑外内之分也聚者由于气虚不运之所致而表里邪正之别也则常变虚实之治得矣难经之説云乎哉汤氏三稜散治积气肚痛砂仁甘草益智仁三稜莪术青皮右末白汤㸃下散聚汤久气积聚状如症瘕随气上下心腹绞痛攻刺腰脇小腹填胀大小便不利半夏㯽榔当归陈皮杏仁桂茯苓甘草附子川芎枳殻厚朴吴茱萸大黄每服四钱水煎大便利者去大黄大七气汤治同上京三稜蓬术陈皮益志香附肉桂霍香甘草青皮桔梗每服五钱水煎𤣥胡丸内消症瘕气结虫烦心腹胀痛𤣥胡索川归青皮木香雄黄㯽榔广术京三稜右末入雄黄拌匀煳丸梧子大每服三十丸姜汤下不拘时木香三稜散和胃进食消化生冷物心腹刺痛木香神曲京三稜甘草广茂益志橘红右末每二钱入盐沸汤㸃服五食丸虚实积气蛊胀积块水气年深症瘕大㦸甘遂牙皂芫花胡椒巴豆右末入巴豆和匀煳丸菉豆大每服五七丸气实者十丸夜卧水一钟用白米白麺黑豆生菜猪肉各少许煎至半钟去渣用汤下药忌油腻粘滑物圣散子逺年积块及妇人干血气碙砂麦蘖大黄干漆萹蓄茴香㯽榔如妇人干血气加川山甲右细末每三钱温酒调下仰卧此药只在心头至天眀大便如鱼肠小便赤为騐并无毒神効小儿用一钱十五以上二钱空心服之更效荆蓬煎丸破痰癖消症块及冷热积聚顺气消食木香㯽榔枳殻青皮茴香三稜广茂以去皮巴豆二十箇同炒黄色去巴豆不用右末煳丸如菉豆大每服三十丸姜汤下三稜丸治五谷等积食陈仓米陈皮三稜砂仁麦芽木香右末醋煳丸菉豆大每十五丸至二十丸姜汤食逺服曲蘖丸治热酒积噫酸脇痛神曲麦芽黄连右末沸汤和丸桐子大每五十丸食逺姜汤送下一方治冷酒积平胃散加丁香砂仁麦芽神曲姜枣盐煎服水积丸甘遂为末以猪糟头肉一两细切捣烂和末作一丸纸褁火煨令香熟取出临卧嚼细酒嚥下取下病根若治酒积用枣汤吞下涎积炒粉丸积聚涎块结于心腹干呕刺痛蚌粉巴豆右二味同炒赤色去巴豆以醋丸桐子大丈夫脐腹痛炒茴香酒下二十丸妇人血气姜酒下败血沖心童便和当归酒服常服姜汤下茶积丸治茶积饮食减少面黄腹痛陈仓米青皮陈皮右末醋丸如菉豆大每二十丸食后淡姜汤下又方花椒为末麺煳丸桐子大每二十丸茶汤任下茶癖散治茶积黄芩石膏升麻为末每三钱砂糖汤调下鼈甲桃仁煎丸治诸积桃仁三稜木香㯽榔青皮鼈甲右末将桃仁汁慢火熬二升再加醋一升再熬如煳和药丸桐子大每服七十丸淡醋汤下空心食前日二服晞露丸感寒气凝结肠外久为症瘕疼痛名肠覃广术三稜干漆川乌茴香青皮雄黄川山甲碙砂轻粉麝香右姜汁煳丸桐子大每服二三十丸空心姜汤下阿魏丸诸积聚症瘕痞块山查南星半夏麦芽神曲黄连连翘阿魏𤓰蒌贝母石磏风化硝萝卜子胡黄连右末姜汁浸饼煳为丸桐子大每服五十丸姜汤下见睍丸妇人石瘕状如懐子者大附子鬼箭羽紫石英肉桂𤣥胡索泽㵼木香血竭水蛭㯽榔桃仁三稜大黄右末酒煳丸桐子大每三十丸食前盐汤或酒下脾积膏治诸积神効鸡子阿魏黄蜡锅内一处煎分作十服温汤空心服诸物不忌设腹痛是积化动十日后当有血大便中出是其效也剪红丸专治久积有䖝者雷丸㯽榔三稜莪术木香芜荑黑丑狗嵴大黄史君子鹤虱牙皂钖灰茵陈黄丹为末以茵陈煎汤为丸梧子大外以黄丹为衣大人每服三钱小儿每用一钱空心以酒下奇騐方黑羊肝一副入左顾牡蛎三钱黄蜡一两水煮肝烂食肝并汤空心食肝尽即效但不厌其苦须多服效敷方荞麦麺水调围硬处内用皮硝葱重重铺三层以火熨之日三次外服橘半枳术丸加莪术又方以红曲为糟将生威灵仙同捣极烂敷之外觉痞块消即拭去迟恐壊肌肤熨痞方吴茱萸三升研碎酒煮熟以布包熨症上冷更妙更畨熨之症逐移走熨之消乃止二仙膏贴痞气及积块眀矾雄黄为末先将二两水煳和成膏贴患处俟大便如脓下即愈未愈再以二两和膏贴之即效七胰散只用皮硝七钱每一钱擦一胰腌七日鉄器上焙干燥为末又水红花子只用七钱无瓦楞子罗太无干柿丸取虚实积下膈甚妙朱砂没药牙皂干姜干漆三稜轻粉青礞石巴豆水银右末和匀饭丸菉豆大煎柿蒂汤冷下三丸或五丸有孕妇人勿服神功助化散男妇腹中痞块不拘气血食积所成萹蓄麦芽瞿麦穂甘草木香沈香神曲大黄右末和匀男以淡竹叶甘草煎汤及无灰酒同调服妇以红花灯心当归煎汤及无灰酒同调服忌油腻动气之物及房事一月其药夜服大小便见恶物为度此方神妙不可尽述红丸子大人脾积气滞胸膈满闷面黄腹胀四肢无力酒积不食干呕不止脾连心胸及两乳痛妇人脾血积气诸般血症气块及小儿食积骨瘦面黄腹胀气急不嗜饮食渐成脾虚并宜服之方见伤食二贤散进食消积块橘红甘草盐用水三四碗从早煮至夜以烂为度水干则添日干为末淡姜汤调下有块者加姜黄半两气滞者加香附二两俱同前药煮气虚者加沈香半两噤口痢加莲肉二两去心俱另入小三稜煎食瘕酒癖血症气块时发刺痛全不思饮食积不消心腹坚胀痰逆呕哕噫酢吞酸京三稜蓬术芫花右同入瓮器中用米醋五升浸满封器以炭火煨令干取出稜术将芫花以余醋炒令微焦焙干为末醋煳丸菉豆大每十五丸姜汤下猪腰子方治腹中有块猪腰子一双切薄片木鼈子肉一两与猪腰片相间缚定外用湿纸包火煨熟去纸擂盆内捣如泥入黄连末和丸每二十丸乌梅甘草汤下第二服二十五丸三服三十丸渐加至以痛为度大便利其块自消神效元戎温白丸治心腹积聚久壅痞块大如杯碗黄疸呕吐满闷上气腹胀心下坚结上抢心傍及脇十种水病八种痞塞翻胃吐逆噎膈五种淋疾九种心疼积食不消成疟连年不瘥及一切风身体顽痺不知痛痒或半身不遂眉发堕落七十二种风三十六种遁尸疰忤癫癎或妇人诸疾断续不生下淋沥五邪失心忧愁思虑不乐饮食无味月水不调及一切病有似懐孕羸瘦困弊或歌如鬼所使等症川乌紫苑菖蒲柴胡厚朴吴茱萸桔梗皂筴茯苓干姜人参黄连巴豆桂蜀椒右末入巴豆令匀密丸桐子大每三丸姜汤下食后临卧服加至五六丸止肝之积肥气温白丸加柴胡川芎治之心之积伏梁温白丸加菖蒲桃仁黄连治之脾之积痞气温白丸加干姜吴茱萸治之肺之积息贲温白丸加人参紫苑治之肾之积奔豚温白丸加丁香茯苓逺志治之肥气丸肝之积在左脇下如覆杯脉弦而细青皮当归苍术蛇含石蓬术三稜鉄孕粉右末醋煮米煳丸菉豆大每四十丸当归酒送下伏梁在心下结聚不散用桃奴三两为末空心温酒调下桃奴树上干桃子是也肺喘乆不愈为息贲五灵丸五灵脂木香马兠铃葶苈右末枣肉丸桐子大每二十丸姜汤下日三本事云肺之积曰息贲在右脇下大如杯令人洒洒寒热喘𠻳发肺枣膏丸葶苈子陈皮桔梗右下二味末入葶苈研匀煮肥枣肉和丸桐子大每五七丸米饮下予尝患停饮乆渍肺经食已必嚏喘觉肺系大急服此良騐当归丸治妇人月经不调血积当归赤芍川芎熟地京三稜广茂神曲百草霜右末酒煳丸桐子大温水下尚书媳妇马氏年三十二腹中血块作疼经五六年形已骨立衆皆曰不可为柰其未死何家甚贫而大小愍之一日召杜至告杜曰但以济物为懐则可业已请召眀公非所言也遂以少物帛赠杜杜不受曰但服其药必获安无以是为疑遂示方用没药牛膝干漆当归各半两碙砂木香水蛭炒红娘子炒红花牡丹皮朱砂各一分海马一箇班猫去翅足炒十四箇为末酒醋各半升熬为膏每日天眀用一皂子大酒醋化下一月病退六十日渐安果如其言黑神丸神曲茴香木香川椒丁香㯽榔干漆右除椒漆外五物皆半生半炒为细末用前生熟漆和丸弹子大又用茴香十二两铺隂地䕃干候外干并茴香収器中至干去茴香用治肾气膀胱痃癖及疝坠五膈血崩产后诸血漏下赤白并一丸分四服死胎一丸皆绵灰酒下若难产炒葵子四十粒杵碎酒煎下诸疾不过三服痃气十服膈气症癖五服血瘕三丸一妇有块如杯每发痛不可忍诸药莫愈投此丸三服杯块尽消终身不复作矣没药散治一切血气脐腹作痛产后恶露儿枕痛血竭没药桂心当归蒲黄红花木香𤣥胡索干漆赤芍右细末每服二钱热酒调下食前血块沖心痛甚者以大顺散三钱酒调服即止牡丹散妇人乆虚羸瘦血块走注心腹疼痛牡丹皮𤣥胡索桂心当归牛膝赤芍药莪术京三稜每服三钱水酒各半盏煎服芍药汤治产后诸积不可攻宜养去热芍药黄芩茯苓右每服半两水煎日三服帝曰病脇下满气逆二三载不已是为何病岐伯曰病名曰息积此不妨于食不可刺灸祇为导引服药药不能独治也磨积丸胡椒木香全蝎右末粟米煳丸菉豆大每十五丸陈皮汤下化气汤治息积木香砂仁桂心甘草茴香丁香皮青皮陈皮干姜蓬术沈香胡椒右末每服二钱姜苏盐汤调下妇人醋汤服肝之积肥气丸治积在左脇下如覆杯有头足久不愈令人欬逆㾬疟连年不已厚朴黄连柴胡椒巴霜川乌干姜皂角白茯苓广茂昆布人参甘草右除茯苓皂角巴豆外为极细末再另研巴霜旋入和匀炼蜜丸桐子大初服二丸一日加一丸二日加二丸渐加至大便微溏再从两丸加服周而复始积减大半勿服右后积药依此法服之春夏秋冬另有加减法在各条下秋冬加厚朴一半通前重一两减黄连一钱半若治风癎于一料中加人参茯苓菖蒲各三钱黄连只依春用七钱虽秋冬不减淡醋汤空心服下加减肥气丸治同前仲夏合此柴胡厚朴黄连川椒甘草肉桂川乌巴霜干姜人参右细末旋入巴霜研匀炼蜜丸桐子大初服二丸一日加一丸二日加二丸渐加至大便微溏再従二丸加服空心淡醋汤下大便利秋冬去干姜半钱加厚朴一倍减黄连一半心之积伏梁丸起脐上大如臂上至心下乆不愈令人心烦黄连人参厚朴黄芩肉桂红豆茯神丹参菖蒲干姜巴霜川乌右末研巴霜旋入和匀炼蜜丸桐子大初服二丸日加一丸渐加至大便溏从二丸加服食逺淡黄连汤下周而复始积减半勿服秋冬加厚朴半两减黄连半两黄芩不用鼈甲汤治伏梁积气心下如臂痞痛不消小便不利鼈甲三稜大腹皮芍药当归柴胡生地官桂生姜每服三钱水一大盏入生姜木香半钱同煎至八分空心温服脾之积痞气丸在胃脘腹大如盘久不愈令人四肢不収发黄疸饮食不为肌肤厚朴黄连吴茱萸黄芩白术白茯苓泽㵼巴豆霜干姜缩砂茵陈川乌川椒桂人参右末旋入巴霜茯苓和匀炼蜜丸桐子大初服二丸日加一丸渐加至大便㣲溏再从二丸加服食逺淡甘草汤下周而复始积减大半勿服加减痞气丸孟秋合此黄芩益智吴茱萸归尾橘红附子厚朴黄连半夏红花青皮广茂神曲茯苓昆布熟地人参炙甘草巴霜葛根泽㵼右末蒸饼煳丸桐子大初服二丸日加一丸加至大便微溏再从二丸加服淡甘草汤下宣眀白术丸治息积脇下气逆妨闷喘息不便唿吸引痛不已不可针灸宜导引服药尔白术枳实官桂人参桔梗陈皮甘草为末炼蜜丸桐子大每服二十丸温酒下日三服加减息贲丸仲夏合此其积为病寒热喘欬气上奔脉濇失精亡血气滞则短气血凝泣则寒热相㕘气分寒血分热治宜益元气洩隂火破气消其坚也川乌干葛桔梗白豆冦人参桂枝陈皮黄连紫苑厚朴茯苓川椒京三稜天门冬青皮红花巴豆霜右末饼煳为丸桐子大初服二丸日加一丸加至大便㣲溏从二丸加服食前姜汤下忌酒麺辛辣生冷物肾之积奔豚丸发于小腹上至心下若豚状或上下无时乆不已令人喘逆骨痿少气及男子内结七疝女子瘕聚带下苦栋黄连白茯苓泽㵼菖蒲川乌丁香𤣥胡索全蝎附子独活巴豆霜厚朴肉桂右末旋入巴豆霜茯苓和匀蜜丸桐子大服法如前食逺淡盐汤下秋冬加厚朴半两如积热坚大先服前药不减于一料中加牡蛎三钱疝带勿加如大积大聚消其大半乃止药过剂则死如积满腹或半腹先治其所起是何积当先服本臓积药诸疾自愈是其本也余积皆然如服药人觉热加黄连如服药人气短加厚朴如服药人闷乱减桂治积要法许学士云大抵治积或以所恶者攻之所喜者诱之则易愈如碙砂水银治肉积神曲麦蘖治酒积水蛭䖟䖝治血积木香㯽榔治气积甘遂牵牛治水积雄黄腻粉治痰积巴豆礞石治食积各从其类也若用羣队之药分其势则难取效须要认得分眀是何积聚兼见何证然后増加佐使之药不尔反有所损要在临时通变也治积当察其所痛以知其病有余不足可补可㵼无逆天时详臓腑之髙下如寒者热之结者散之客者逐之留者行之坚者削之强者夺之醎以耎之苦以㵼之全真气药补之随其所积而行之节饮食慎起居和其中外可使必已不然遽以大毒之剂攻之积不能除反伤正气终难复也可不慎欤治鱼蟹积香苏散多加生姜陈皮橄榄煎服菓菜积平胃散加丁香麝香为末盐汤调服索粉积紫苏浓煎汁加杏仁泥服即消麺积阿魏丸浓煎罗卜子汤下糍糕伤积酒曲五钱木香一钱为末盐汤调服口有酒香是效治妇人血块有孕难服峻药香附子桃仁海石白术神曲煳为丸奇方治一切症积聚鼈甲三稜白术青皮桃仁红花昆布香附右末煳丸梧子大每一钱煎白术汤下治中脘有块中常跳动橘红桃仁木通白术水煎服治中脘水饮积块坚大如盘白术枳实分三服水煎治小儿疳积大安丸加胡黄连末五钱神曲煳丸黍丸黍米大米饮下丹溪治一人肚左边带脇下有块先吃匾食牛乳者成气痛又因酒肉块大如桃食减三分之一滑石白术陈皮三稜萝卜子黄连连翘干葛桃仁甘草黄芩分三帖水煎服一妇脇下有块大如掌脉濇时作热此虚中有气积先与补虚次与磨积药白芍药当归尾白术青皮川芎木通甘草水煎服磨积药三稜青皮枳实桃仁大黄桂枝海藻神曲煳为丸梧子大每服五十丸一人有块在脇内有痰热汗不得泄两脉大而散软此挟虚症三稜黄连白术连翘木通人参桂川芎甘草水煎吞下保和丸一妇疟后左脇下有块小便少厚朴柴胡三稜青皮木通白术甘草姜一片水煎服一人因饱食牛肉豆腐患呕吐又不节饮食右脇下生一块渐长大如掌痛发则见痛止则伏脉弦数性急块上不可按按之愈痛痛则必吐黄酸苦水此足太隂食积湿痰荔枝核山栀仁枳实山查吴茱萸一方有人参急流水一盏煎沸入生姜汁服四帖止其痛却与消块药消块药方半夏末黄连石碱右末以糖毬膏为丸胡椒大惊风成块者妙应丸加川山甲炒鼈甲烧各三钱𤣥胡索蓬术各四钱每服五十丸加至七十丸以利为度酒积方累效愆义有人病心腹懑烦弥二嵗诊曰腹有蛊误食髪而然令饵雄黄一剂少刻吐一蜿如拇指无目烧之有发气乃愈此杀毒䖝之騐也丹溪治食积死血痰积成块在两脇动作腹鸣嘈杂眩运身热时作时止黄连山栀川芎神曲桃仁三稜蓬术香附山查萝卜子一方有青皮白芥子右面煳丸治妇人血块牛膝根切焙干酒煎温服效肠覃生于肠外月事时下石瘕生于胞中月事不以时下二病皆似蛊胀产后消血块滑石没药血竭右末醋煳丸如恶露不下以五灵脂为细末面煳丸白汤下陈皮汤下妙又方消血块香附桃仁为末醋煳丸陈无择云导引法随意行之皆可愚谓或按摩满处或手足相屈伸或八段锦或六字气之类以气通为效赤水元珠卷十三赤水元珠卷十四钦定四库全书赤水元珠卷十四眀孙一奎撰癫狂癎门生生子曰灵枢云癫癎瘈瘲不知所苦两硚之下男阳女隂又曰暴挛癎眩足不任身取天柱眀癫症书云多喜为癫多怒为狂难经谓重隂者癫重阳者狂素问厥论篇曰阳眀之厥则癫疾欲走唿腹满不得卧面赤而热妄见而妄言长刺节论篇曰病之初也嵗一发不治月一发不治月四五发名曰癫病又通评虚实论篇曰癫疾厥狂久逆之所生也脉抟大滑久自己小坚急死不治虚可治实则死灵枢癫狂篇曰癫疾始生先不乐头重痛视举目赤甚则极已而烦心啼唿喘悸先反僵因而嵴痛又有骨癫筋癫脉癫呕多沃沫气下泄者不治又曰癫疾者疾发如狂者死不治素问奇病论篇黄帝曰人生而有病癫疾者病名何安所得之岐伯曰病名为胎病此得之在母腹中时其母有所大惊气上而不下精气并居故令子发为癫疾纲目曰以其病在头巅故曰巅疾治之者或吐痰而就髙越之或镇坠痰而从髙抑之或内消其痰邪使气不逆或随风寒暑湿之法用轻剂发散上焦或针灸头中脉络而导其气皆可使头巅脉道流通孔窍开发而不致昏眩也是知癫癎之癫与厥成癫疾眩冒癫疾之癫一疾也王註悮分癫为二疾独孙真人始能一之今特冠此气乱头癫等经文于癫癎篇首使人知疾有所归而治有所据也玉机㣲义曰按内经言癫而不言癎古方以癫癎或併言或言风癎或言风癫或言癫狂所指不一盖癎病归于五臓癫病属之于心故今以风癎另立一门而癫狂合为一门也生生子曰按此以风癎另立一门眀其不与癫狂相类则是之矣而云癫狂合为一门今终集考之并无癫狂门目岂未之补欤孙兆治相国寺僧充忽患癫疾半年名医皆不效召孙疗之孙曰但有醎物尽与食之但待云渇可来取药今夜睡着眀日便愈也至夜僧果渇孙乃与酒一角调药一服与之有顷再索酒与之半角其僧遂睡两昼夜乃觉人事如故僧谢之问其治法曰衆人能安神矣而不能使神昏得睡此乃灵苑方中朱砂酸枣仁乳香散也人不能用耳辰砂散治风痰诸癎狂言妄走精神恍惚思虑迷乱乍歌乍哭饮食失常疾发仆地吐沫戴目魂魄不守医药无验辰砂酸枣仁乳香各为末右量患人能饮酒㡬何先令恣饮但勿令吐至静室中以前药都作一帖温酒调下作一盏调之令顿饮如饮酒素少者但随量取醉服药讫便安置床枕令卧病浅者半日至一日病深者二三日令家人伺之鼻息匀调但勿唤觉亦不可惊触使觉须待其自醒则神魄定矣万一惊寤不可复治正肃吴公少时心病服此一剂五日方寤遂瘥经云悲哀动中则伤魂魂伤则狂妄不精不精则不正此悲哀伤魂而狂当用温药补魂之阳仲景方以地黄汤本事惊气丸之类即是也经云喜乐无极则伤魄魄伤则狂狂者意不存人此喜乐伤魄而狂当用凉药补魄之隂辰砂欝金白矾之类是也济世方治失心欝金眀矾为末薄煳为丸桐子大每六十丸汤水任下昔有妇人癫狂数年不愈后遇至人授此方初服觉心胸中有物脱去神气洒然再服顿甦至人云此病忧惊得之痰裹心窍此药能去欝疾眀狂症灵枢癫狂篇曰狂之始生也先自悲也喜忘善怒善恐得之忧饥及狂之发少卧不饥自髙贤也自辨智也自贵倨也善骂詈日夜不休狂言惊善笑好歌乐妄行不休者得之大恐目妄见耳妄闻善唿多食善见鬼神善笑而不发于外者得之有所大喜林亿公曰狂为痰火盛实癫为心血不足狂病宜大吐下生生子曰据此言心血不足者乃医治攻尅太过以致中气馁弱而神志不定非癫病一起初便有此不足症也丹溪曰神不守舍狂言妄作经年不愈如心经蓄热当清心除热如痰逆心窍当去痰宁心大率多因痰结于心胸间治当镇心神开痰结亦有中邪而成此疾者大槩是热又曰狂病宜大吐下则除之素问云阳厥强怒饮以鉄落病能篇帝曰有病狂怒者此病安生岐伯曰生于阳也帝曰阳何以使人狂岐伯曰阳气者因暴折而难决故善怒也病名曰阳厥曰何以知之曰阳眀者常动巨阳少阳不动不动而动大疾此其候也曰治之柰何曰夺其食即已夫食入于隂长气于阳故夺其食即已使之服以生鉄落为饮生鉄落者下气疾也夫狂之为病少卧少卧则卫独行阳不行隂故阳盛隂虚令昏其神得睡则卫得入于隂而隂得卫填则不虚阳无卫助不盛故隂阳均平而愈矣王海蔵治许氏病阳厥狂怒骂詈亲疎或哭或歌六脉举按无力身表如氷石发则呌唿声髙内经云夺其食即已因不与之食乃以大承气汤下之得臓腑积秽数升狂稍宁数日复发下如此五七次行大便数斗疾瘥身温脉生良愈此内经夺食法也保命当归承气汤当归大黄芒硝甘草右每二两水一大碗姜五片枣十枚煎至一半温服若阳狂奔走骂詈不知亲疎此阳有余隂不足大黄芒硝去胃中实热当归补血益隂甘草缓中加姜枣者胃属土此引入胃也经所谓微者逆之甚者従之此之谓也以大利为度微缓以𤓰蒂散入防风末藜芦末吐之其病立安后用调心散洗心散凉膈散解毒汤等调之安眀癎症生生子曰癎痰火所致前人有称为风癎者刘河间谓由热甚而风燥为其兼化涎溢胸膈而瘈瘲昏冒僵仆也东垣曰病癎者涎沫出于口冷汗出于身清涕出于鼻皆阳硚隂硚督冲四脉之邪上行肾不任煎熬沸腾上行为之也此奇邪为病不系五行隂阳十二经所拘当从督冲二硚四穴奇邪之法治之癎症亦従冲任督三脉气逆而发者当寻此三脉治之督脉寻长强撅骨间灸之任脉寻气海隂交冲脉附足少隂脉上行去中行各五分隂交穴乃任脉隂冲之㑹洁古曰昼发灸阳硚夜发灸隂硚各二七壮阳硚起于跟中循外踝上行入风池申脉穴也隂硚亦起于跟中循内踝上行至咽喉交贯冲脉照海穴也刘宗厚曰癎与痓畧相类而实不同其病发身软时醒者谓之癎身强直反张如弓不时醒者谓之痓癎病随其痰之潮作故有时而醒痓病比癎为甚而有挟虚者故因其昏冒而遂致亡者多矣纲目曰癫癎即头眩痰在膈间则眩㣲不仆痰溢膈上则眩甚仆倒于地而不知人名之曰癫癎徐嗣伯云大人曰癫小儿曰癎其实一疾也然与中风中寒中暑尸厥等仆倒不同凡癫癎仆时口中作声将省时吐涎沫省后又复发时作时止而不休息中风中寒中暑尸厥之类则仆时无声省时无涎沫后不复发间有发者亦非如癫癎常发状也千金方云病先身热掣瘲惊啼呌唤而后发癎脉浮者为阳癎病在六腑外在肌肤犹易治也病先身冷不惊掣不啼唿而病发时脉沈者为隂癎病在五臓内在骨髓为难治也刘宗厚谓此论癎之隂阳后世有认为寒热者悮也盖此疾皆以痰热所作而得在表而浅为阳故云易治入里而深为隂故曰难治乃表里浅深之谓非寒热之谓也张子和曰夫癎病不至目瞪如愚者用三圣散投之更用火盆于暖室中令汗吐下三法并行次服通圣散百余日则愈矣至于目瞪愚者不可治内经曰神不守谓神乱也大凡此疾乃肝经有热吐后可服㵼青丸下之刘宗厚谓多由风痰胶固胸膈上下故大法先宜吐之吐后可用清热之药如东垣安神丸守真龙㑹丸之类皆可服不独通圣散也痰实在里不解宜导痰清热亦不独㵼青丸也刘宗厚曰按癎病古方或云风或云惊癎或云癫癎由此疾与中风颠狂急慢惊相类故命名不同也原其所由或在母腹中受惊或因闻大惊而得盖小儿神气尚弱惊则神不守舍舍空则痰涎归之或饮食失节脾胃有伤积为痰饮以致痰迷心窍而作者治法必当寻火寻痰而论前人多用镇坠清心之药固可以治热可以清痰若有顽痰胶固者此药未易驱逐在上者必先用吐吐后方宜服此更有痰实在里者亦宜下之随病轻重而用也或曰癎有隂阳何也予曰此与急慢惊者可同论也阳癎不因吐下由其有痰有热客于心胸之间因闻大惊而作若盛热虽不闻惊亦自作也宜用寒药以攻治之隂癎亦本于痰热所作医以寒凉攻下太过损伤脾胃变而成隂宜用温平补胃燥痰之药治之若曰不因壊症而有隂阳之分则是指痰热所客表里臓腑浅深而言癎病岂本自有隂寒者哉丹溪曰癎属惊与痰不必分五等大率行痰为主黄芩黄连𤓰蒌半夏南星随痰火多少治之无有不愈有热以凉药清其心此症必用吐吐后用平肝之药青黛柴胡川芎之类素问大奇论篇云心脉满大癎瘈筋挛肝脉小急癎瘈筋挛凡灸癎必须先下之乃可灸不然则气不通能杀人针则不拘鸠尾穴必髙手乃可下针但宜灸亦不可多壮壮多则令人健忘心癎面赤心下热短气喘息灸巨缺三壮肝癎面青反视手足摇动灸丘墟三壮脾癎面黄腹大善利胃脘并脘傍一寸各三壮冲阳隠白肺癎面白口吐沫灸肺俞少商少阳各三壮肾癎面黑正直视身不摇如尸厥金户少海至隂涌泉各三壮刺一分治癫之剂矾丹丸治五癫五癎无拘隂阳冷热虢丹晋矾右用砖凿一窠可容二两许先安丹在下次安矾在上以炭五斤煅令炭尽取出研细以不经水猪心血为丸如菉豆大每服十丸至二十丸橘皮汤下元戎二白丸治癫与癎白矾一两以湿面包蒸熟去面入轻粉三五分量虚实加减丸如桐子大每服二三十丸生姜汤下鸱头丸皂角鸱头虢丹右末糯米煳为丸菉豆大每服十五丸加至二十丸米饮下神应丸治风癫乆服其痰随粪而下生眀矾臈茶右末蜜丸桐子大每服三十丸臈茶下乳朱丹乳香朱砂右用乳香熔化拌和朱砂丸如龙眼大每服一丸以侧栢叶浸酒磨化温服天冬散治风癫脇痛耳鸣吐逆天门冬干为末酒调下二钱寳鑑龙脑安神丸治男妇五种癫癎无问逺近发作无时地骨皮麦门冬桑白皮甘草人参茯神马牙硝麝香氷片牛黄乌犀朱砂金箔右细末炼蜜丸弹子大金箔为衣如风癎病冬月温水化下夏月凉水化下不拘时二三嵗者日进二服小儿一丸分作二服虚劳发热咳嗽新汲水化下茯苓丸常服治心疾良验人参石菖蒲逺志茯神茯苓辰砂南星半夏曲真鉄粉右末姜汁打煳丸桐子大另用辰砂为衣每服十丸加至三十丸夜卧姜汤下养心汤治心虚血少惊惕癫痴黄茋茯苓茯神半夏川归川芎酸枣仁栢子仁五味子人参逺志桂心甘草加姜枣水煎服加赤茯苓㯽榔治停水怔悸星黄汤治心风及邪祟南星大黄水煎服吐痰蕋珠丸治心恙及邪祟猪心血朱砂干青靛花先将猪心血同靛花研匀入朱砂末和丸桐子大每二十丸茶酒任下甚者不过三服治癫癎经验方先服此一剂伐邪竹茹半夏曲枳实橘红甘草山栀𤣥眀粉灯草加姜枣水煎服第二次服方可服三剂又服前方一剂又再服此方三剂人参黄茋归身百合酸枣仁熟酸枣仁贝母小草麦门冬白芍药甘草梢茯神酒红花姜枣水煎服弔三方服前二方半月觉神气稍完继服此药紫河车一具洗浄砂锅煮烂入盐少许与服后半月勿服药觉少减又服前方一剂第二方三剂又再服下项丸药仍将前二药间服丸药方牛胆南星真牛黄辰砂真麝香煮甘草膏为丸芡实大金箔为衣薄荷汤下五丸清神汤治痰迷包络心热癫痴茯神黄连酸枣仁石菖蒲栢子仁肉逺志甘草水煎服痰盛者加南星半夏橘红𤓰蒌竹沥姜汁海蔵治癫癎狂邪不欲眠自贤自智妄行不休此方能安五臓下心气白雄鸡一只煮熟五味调和作羮粥食之仲景防已地黄汤治病如狂状妄行独语不休无寒热其脉浮防已桂枝防风甘草右以酒一杯渍一宿绞取汁生地黄二斤蒸之如斗米饭乆以铜器盛其汁更绞地黄汁和匀分二服效一醉膏治心恙无灰酒二碗香油四两和匀用杨栁枝二十条逐条搅一二百下候香油与酒相入成膏煎至八分灌之熟睡则醒时或吐下即安矣治狂之剂㵼心汤治心受积热讝语发狂踰墙上屋大黄黄芩黄连每四钱水煎服㵼数行然后用安神药调理苦参丸治狂发无时披发大呌杀人不避水火苦参为末蜜丸梧子大每服十五丸薄荷汤下调胃承气汤治狂方在火热门大承气汤治阳眀大实发狂方在伤寒门抱胆丸治癫狂不定非轻剂所能愈者水银黑铅辰砂乳香右将铅入铫内熔化离火畧冷入水银搅硬研碎入辰砂乳香乘热用栁木槌擂匀丸如芡实大每服一丸灯心汤下病者得睡切莫惊动觉来即安再进一丸又方以猪心血为丸井水吞下用治狂言妄语牛黄㵼心汤治心经邪热狂言妄语心神不安牛黄氷片朱砂大黄右末每服三钱生姜蜜水调下六神散治发狂寒水石黄连丹皮青礞石龙胆草氷片右末童便调下镇心丹治惊悸自汗心烦短气喜怒悲恶不自知忘魂失魄状若神灵所凭及男子遗泄女子带下辰砂白矾右末水丸鸡豆大每一丸人参汤下妇人热入血室发狂不认人以保命集牛黄膏妙牛黄朱砂欝金丹皮甘草氷片右末炼蜜丸枣子大新汲水化下本事方宁志膏治狂不睡人参酸枣仁辰砂乳香右末炼蜜丸弹子大每一丸薄荷汤化下予族弟縁兵火失心与此方服二十丸良愈亲旧多传去服之皆验治癎之剂碧霞丹治五种癎疾时作搐掣痰涎壅塞牙闗𦂳急心神迷闷目睛上视石碌附子尖乌头尖蝎梢右末面煳丸芡实大每用薄荷汤化下一丸更以酒半合温服之须臾吐出痰涎然后随症治之口噤者斡开灌之仲景风引汤除热治癫癎又治大人风引少小惊癎瘈瘲日数十发医所不疗又治脚风大黄龙骨干姜桂枝甘草牡蛎寒水石赤石脂白石脂滑石石膏紫石英右粗末以韦嚢盛之取三指撮井花水三升煮三沸温服一升犀角丸治风癫癎发作有时扬手掷足口吐痰涎不省人事暗倒屈伸犀角末赤石脂朴硝白殭蚕薄荷叶右末面煳丸梧子大每服二十丸至三十丸温水下日三服不拘时如觉痰多即减数忌油腻煿炙杨氏家蔵五癎丸治癫癎不问新乆并宜服之南星乌蛇肉白矾辰砂全蝎半夏雄黄蜈蚣殭蚕白附子麝香皂角右先将皂角捣碎水半升揉汁与白矾同熬干为末入各药末以姜汁打面煳丸桐子大每服三十丸姜汤下丹溪金凡丸治诸癎眀矾鬰金防风牙皂角川芎蜈蚣右末蒸饼煳丸梧子大空心茶下十五丸一日除根钱氏五色丸治五癎辰砂水银雄黄珍珠铅右末蜜丸麻子大每四五丸金银薄荷汤下三因六珍丹治风癎失性颠倒欲死或作五畜等声掣縦吐沫久而方甦丹砂水银铅雄黄雌黄珍珠右细末炼蜜丸梧子大每服三五丸姜枣汤下丸此药须要捣二三万杵不然难丸严氏控涎丸治诸癎乆不愈顽涎聚散无时生川乌半夏殭蚕全蝎鉄粉甘遂右生姜自然汁打薄煳为丸菉豆大朱砂为衣每服十五丸食后姜汤下忌甘草此下痰剂也千金龙胆汤治婴儿血脉盛实四肢惊掣发热并诸惊癎龙胆草钩藤柴胡黄芩桂枝芍药茯苓甘草螳蜋大黄右水一升煮取五合服之本事人参散治诸癎并慢脾风神昏痰盛人参南星右每服一钱姜三片水煎服加冬𤓰仁少许断癎丹治因惊成癎者黄茋钩藤细辛半夏南星菖蒲蝉退甘草桂心逺志防风露蜂房杏仁炼蜜丸菉豆大用朱砂麝少许为衣每服二十丸枣汤下日二服夜一服甘遂丸甘遂不蛀者三钱为细末将猪心剖开入甘遂以线缚定用纸裹数层慢火煨熟不可令焦取甘遂乘润入辰砂末一钱捣匀作四丸每服一丸猪心煮汤下蛇黄丸蛇黄小者二十枚以猪胆汁拌匀入火煅通红取出地上出火毒研极细右用狗胆一枚取汁和粟米饭丸菉豆大每服十五丸温酒下吐涎乃效蛇黄丹治诸癎及小儿急惊风蛇黄白附子南星辰砂麝香右末稬米煳丸桐子大每服量大小或一二丸或三五丸温酒米汤任下当归龙胆丸治肾水隂虚风热藴积时发惊悸癎搐即龙荟丸方在脇痛门补胃燥痰丸治隂癎服凉药太过损伤脾胃白术苍术陈皮半夏南星茯苓木香藿香甘草甚者加附子姜五片水煎服寳鑑沈香天麻丸治一小儿四嵗因长老摩顶受记生人念咒恐惧发搐痰涎有声目多白睛强项背一时许方醒后每见皂衣人即发多服犀朱脑麝镇坠之药已四年余无功又添行步动作神思如痴脉沈弦而急针经云心脉满大癎瘈筋挛病乆气弱多服镇坠寒凉之剂复损正气故添动作如痴先灸两硚各二七壮次服此药又肝脉小急盖小儿神气尚弱因而被惊神思无依又动于肝肝主筋故癎瘈筋挛沈香益智川乌天麻防风半夏附子羌活甘草当归殭蚕独活经云恐则气下精气怯而上焦闭以羌活独活苦温引气上行又入太阳为引用以为君天麻防风辛温以散之当归甘草辛甘温以补气血之不足养胃气以为臣附子川乌益智大辛温行阳退隂又治客寒伤胃肾主五液入脾为涎以生姜半夏燥湿化痰沈香辛温体重气清去怯安神故以为使每服五钱生姜三片水煎去渣温服食前三剂愈刘宗厚曰按癎症本从热治然亦有壊症而成隂者如钱仲阳所治王氏子吐㵼诸医药下之至虚变慢惊手足瘈瘲而身冷医复与八正散钱氏曰不能食而胃中虚若利大小便即死乆则脾肾俱虚当身冷而闭目必用益黄散史君子丸补脾遂能饮食后又不语钱氏以地黄丸补肾一月而安皆此意也此方用大热之药乃从权以救前治之失非常治之道也蜜佗僧治暗风癫癎以开痰迷心窍蜜佗僧成块者纒以鉄线又用鉄线挂火中煅红用酒醋一升淬尽出火毒为极细末每服一钱麝香汤调下许学士惊气丸发则牙闗𦂳急涎潮昏塞醒则精神若痴附子木香殭蚕白花蛇橘红天麻麻黄干蝎天南星苏子殊砂右为末加氷麝少许炼蜜丸如龙眼大每服一丸金银薄荷汤化下温酒亦可此予家秘方也一军人犯法临刑得释缚精神顿失如痴与一丸服讫而寐及觉病已失矣一妇因避盗失心数年授此方不终剂而愈又一妇狂厥者十年诸治不验予授此方去附子加鉄落亦不终剂而愈鉄粉非但化痰镇心至如摧抑肝邪特异若多恚怒肝邪大盛鉄粉能制伏之此金制木之意也颤振门生生子曰颤振者非寒禁鼔慄乃木火上盛肾隂不充下虚上实实为痰火虚则肾亏法则清上补下新寨马叟年五十九因秋欠税官杖六十得惊气成风搐已三年矣病大发则手足颤掉不能持物食则令人代哺口目张睒唇舌嚼烂抖擞之状如线引傀儡每发市人皆聚观夜卧发热衣被尽蹇遍身燥痒中热而反外寒久欲自尽手不能绳倾产求医至破其家而病益坚叟之子邑中旧小吏也以父母病讯戴人戴人曰此病甚易治若隆暑时不过一涌再涌夺则愈矣今已秋寒可三之如未更刺腧穴必愈先以通圣散汗之继服涌剂则痰一二升至晩又下五七行其疾小愈待五日再一涌出痰三四升如鸡黄成块状如汤热叟以手颤不能自探妻与代探咽嗌肿伤昏愦如醉约一二时许稍稍省又下数行立觉足轻颤减热亦不作足亦能步手能巾栉自持匙筯未至三涌病去如濯病后但觉极寒戴人曰当以食补之乆则自退盖大疾之去卫气未复故宜以散风导气之药切不可以热剂温之恐反成他病也生生子曰据戴人此治非真知其为痰火盛实者莫敢如此疗也木之有余由金之衰弱病既乆恐亦有始同而终异者况吐汗下之后谓絶不必补养得乎病之轻者或可用补金平木清痰调气之法在人自斟酌之摧肝丸镇火平肝消痰定颤胆星钩藤黄连滑石鉄华粉青黛殭蚕天麻辰砂大甘草右末以竹沥一碗姜汁少许打煳丸菉豆大食后及夜茶下一钱五分忌鸡羊本事钩藤散治肝厥头摇眩运能清头目钩藤陈皮半夏麦冬茯苓人参甘菊防风石膏甘草姜二片水煎服参术汤气虚颤掉人参白术黄茋茯苓甘草陈皮甚者加附子水煎服统㫖秘方补心丸心虚手振当归生地川芎甘草人参栢子仁酸枣仁逺志辰砂胆星金箔麝香琥珀石菖蒲茯神为末饼煳丸菉豆大辰砂为衣每七八十丸津唾嚥下或姜汤下统㫖秘方定心丸老人战动风气所致及血虚而振天麻秦艽全蝎细辛熟地生地川归川芎芍药防风荆芥白术黄茋葳灵仙为末酒煳丸梧子大每服七八十丸食逺白汤或酒送下瘈瘲门生生子曰瘈缩也瘲伸也伸缩不止手如拽锯搐之类也汗多不止为虚无汗能食为实内经曰心脉急甚者为瘈瘲此心经虚寒治宜补心牛黄散之类又曰心脉满大癎瘈筋挛此心火实热也治宜㵼心火凉惊丸主之又曰肝脉小急亦癎瘈筋挛此肝虚也冝续断丸主之若肝脉盛宜救脾加减建中汤内经谓脾脉急甚亦为瘈瘲此脾虚肝乘之而瘈也故宜实土㵼木之剂建中汤是也刘河涧曰诸热瞀瘈皆属于火热胜风搏并于经络风主动而不宁风火相乘是以瞀瘈生矣治以祛风涤热之剂折其火热瞀瘈立愈若妄加灼艾或饮以发表之剂则死不旋踵矣东垣人参益气汤热伤元气四肢困倦手指麻木时时瘈瘲黄茋甘草升麻柴胡五味子甘草人参白芍水煎服独活汤风虚昏瞶不自知觉手足瘈瘲或为热血虚不能服发汗药及中风自汗尤宜服之独活羌活人参防风川归细辛茯神逺志半夏桂心白薇菖蒲川芎甘草每一两姜五片煎温服胃风饮虚风症能食麻木牙闗𦂳急手足瘈瘲目肉蠕瞤胃中有风面肿白芷升麻葛根苍术蔓荆子川归身甘草柴胡藁本羌活草豆仁黄栢麻黄姜三片枣二枚水煎温服千金薯蓣丸肾气虚弱风气百疾头眩惊悸瘈瘲薯蓣当归桂心神曲熟地黄人参川芎芍药白术麦冬杏仁甘草柴胡桔梗茯苓鹿角胶干姜白敛防风黄芩大豆黄卷大枣右末和枣膏加炼蜜丸如弹子大空心酒服一丸日三服续断丸肝劳虚寒脇痛胀满眼昏不食挛缩瘈瘲续断川芎川归半夏橘红干姜桂心甘草右末炼蜜丸桐子大每百丸白汤下牛黄散心虚风筋脉挛搐神昏语澁牛黄氷片朱砂麝蝉退乌蛇肉全蝎殭蚕桑螵蛸羚羊角天麻阿胶防风甘菊桂心细辛蔓荆子侧子独活犀角麻黄右为末和匀再研每服一钱荳淋酒下续命煮散风气留滞心中昏瞶四肢无力口眼瞤动或时搐搦或渇或自汗防风独活当归人参细辛葛根熟地黄芍药川芎甘草逺志荆芥半夏官桂每一两姜三片煎汗多者加牡蛎一钱半独活散治风热化痰细辛石膏甘草独活防风藁本旋覆花川芎蔓荆子右每服三钱姜三片水煎服痓门生生子曰内经云肺移热于肾传为柔痓痓古云痉劲切之谓也仲景诸公伤寒书皆以为太阳风湿所致亦有兼阳眀经者仲景谓汗下过多及疮家发汗过度皆成痓此指外感之邪原系伤寒家法也陈无择张子和诸公云亦有风火痰热之内因者谓此病多由亡血筋无所营故邪得以所袭丹溪谓比癎为虚此皆指内伤之症也观刚柔二字则亦当有虚实之别大抵刚者多从外感柔者多従内伤故治斯疾者但眀知従外感而来则用伤寒家法若从杂症而来则用陈无择丹溪刘宗厚张子和诸家之法庶表里详尽始无遗此失彼之患矣内经云诸痓项强皆属于湿又云诸暴强直皆属于风刘宗厚云按内经言痓肺肾太阳督脉与夫六气皆能为之大抵皆主于湿仲景云太阳病发热无汗反恶寒者名曰刚痓成无已曰痓者痉也强也千金曰太阳中风重感寒湿则变痓太阳病发热无汗为表实则不当恶寒今反恶寒者则太阳中风重感于寒为痓病也以表实感寒故曰刚痓太阳病发热汗出不恶寒者名曰柔痓成无已曰太阳病发热汗出为表虚则当恶寒其不恶寒者为阳眀病今发热汗出而不恶寒者非阳眀証则是太阳中风重感于湿为柔痓也表虚感湿故曰柔痓太阳病发热脉沈而细者名曰痓成无已曰太阳主表太阳病发热为表病脉当浮大今脉反沈细既不愈则太阳中风重感于湿而为痓也金匮要畧曰太阳病其証备身体强兀兀然脉反沈细此为痓括蒌桂枝汤主之太阳病发汗太多因致痓成无已曰太阳病发汗太多则亡阳内经曰阳气者精则养神柔则养筋阳㣲不能养筋则筋脉𦂳急而成痓也病身热足寒颈项强急恶寒时头热面赤目脉赤独摇头卒口噤背反张者痓病也成无已曰太阳中风为纯中风也太阳中寒为纯伤寒也皆不作痓惟是太阳中风重感寒湿乃变为痓也身热足寒者寒湿伤下也时头热面赤目脉赤风伤于上也头摇风主动也独头摇者头为诸阳之㑹风伤阳也若纯伤风者身亦为动摇手足为之搐搦此皆内挟寒温故头摇也口噤者寒主急也卒口噤者不常噤也有时而缓若风寒相抟则口噤而不时开此皆加之风湿故卒口噤也足太阳之脉起于目内眦上额交巅上其支别者从巅入络脑还出别下项循肩䏝内夹嵴抵腰中下贯臀以下至足风寒客于经中则筋脉拘急故颈项强急而背反张也风病下之则痓复发汗必拘急疮家虽身疼痛不可发汗汗出则痓刘宗厚曰按此谓汗下而致痓则不专于风寒湿之外传矣是又因壊证而成也发汗下之太过皆亡津液损血之所由也刘宗厚曰按痓症属风寒湿所伤有汗者脉必浮缓无汗者脉必浮𦂳若其脉沈细者湿所伤也坚直上下行皆𦂳之象也发汗已其脉如蛇亡津液而无胃气之象也子和云吕君玉妻年三十病风搐目眩角弓反张数日不食诸医皆作惊风暗风风癎治之以南星雄黄乌附用之不效戴人曰诸风掉眩皆属肝木曲直摇动风之用也阳主动隂主静由火盛制金金衰不能平木肝木茂而自病因涌风痰二三升次以寒剂下十余行又以排针刺百㑹穴出血一杯愈刘宗厚曰按风搐本与痓症不同而痓症属湿土极必兼风木动摇之化风搐属木木极必见金燥𦂳敛之形要之亦可同论故取此条以证痓病不专风寒湿之外至亦有风火热之内作者也三因方云夫人之筋各随经络结束于身血气内虚外为风寒湿热之所中则痓以风散气故有汗而不恶寒曰柔痓寒泣血无汗而恶寒曰刚痓原其所因多由亡血筋无所营故邪得以袭之所以伤寒汗下过多与夫病疮人及产后致于斯疾者槩可见矣诊其脉皆沈伏弦𦂳但阳缓隂急则乆乆拘挛隂缓阳急则反张强直二证各异不可不别丹溪曰痓切不可作风治兼用风药大率与癎相似比癎为甚为虚宜带补多是气虚有火有痰宜用人参竹沥之类一男子二十余嵗患痘疮靥谢后忽患口噤不开四肢强直不能屈时或遶脐腹痛一阵则冷汗如雨痛定则汗止时作时休其脉弦𦂳而急如真弦状向知此子极勤苦意其因劳倦伤血山居多风寒乘虚而感又因痘疮其血愈虚当用辛温养血辛凉散风遂以当归芍药为君川芎青皮钩藤为臣白术陈皮甘草为佐桂枝木香黄连为使更加红花少许服二十帖而安王海蔵云发汗太过多因致痓身热足寒项强恶寒头热面肿目赤头摇口噤背反张者太阳痓也若头低视下手足牵引肘膝相搆阳眀痓也若一目或左右邪视并一手足搐搦者少阳痓也汗之止之和之下之各随其经可使必已在表无汗宜汗之有汗宜止之阳眀痓属里宜下之少阳痓半表半里宜和之所谓各随其经也刘宗厚曰谨按伤寒痓病活人以太阳中风又感寒湿而致则专于外邪所伤然仲景亦有汗下过多之戒则又出于壊証所成矣盖外邪所伤者通宜解散仲景言刚柔活人分隂阳难知论经络等诸方详矣至于治壊証补虚救失之法诸方则亡也又千金谓温病热入肾中亦为痓小儿病癎热盛亦为痓若此治法俱未见之也况此二者之外又有血气本虚之人如产后汗出多而变痓者或因七情怒气而发痓者或因湿热内盛痰涎壅遏经络而作痓者治各不同也大抵伤寒有外邪之可解宜用风药发散风寒又风药亦能胜湿耳至于邪热入肾亦非风药之所能疗也其内证作痓本无外邪前人岂可仍用风药处治惟宜补血降火敦土平木清痰去湿随证而用不可不察也海蔵云若汗后不解乍静乍躁目直视口噤往来寒热脉弦者少阳风痓宜柴胡防风汤柴胡防风人参黄芩半夏生姜甘草枣每服一两水煎服若发汗过多发热头面摇卒口噤背反张者太阳兼阳眀也宜去风养血防风当归散主之防风当归川芎地黄每服一两水煎神术汤治刚痓解利无汗苍术防风甘草姜葱水煎服白术汤加桂心黄茋治柔痓解利有汗白术防风甘草每服五钱姜三片水煎服一日二服渐渐汗止为解仲景葛根汤太阳无汗而小便少气上冲胸口噤不得语欲作刚痓者葛根麻黄生姜桂枝芍药甘草大枣每服五钱煎服取微汗若发热无汗恶寒名曰刚痓宜麻黄加独活防风汤麻黄桂枝芍药甘草独活防风每服一两水煎温服𤓰蒌桂枝汤太阳病其証偹身体强兀兀然脉反沈迟此为柔痓𤓰蒌根甘草芍药桂枝生姜大枣水九升煎取三升分三服取微汗汗不出啜粥发之海蔵治发汗自汗而不恶寒者名柔痓宜桂枝加川芎防风汤桂枝芍药生姜甘草防风川芎大枣每服一两水煎服凡刚柔二痓皆可与小续命汤但要识加减法若柔痓自汗者去麻黄夏间及病有热者减桂枝一半冬及初春去黄芩千金续命汤卒中半身不遂手足拘急不得屈伸身体冷或智或痴或身强直不语或生或死狂言不可名状角弓反张或欲得食或不用食大小便不利皆疗之人参桂心川归独活黄芩甘草干姜石膏杏仁以水九升煮取三升分温三服日二服无汗者加麻黄若汗后不解乍静乍躁目直视口噤往来寒热脉弦者少阳风痓宜柴胡加防风汤柴胡防风人参黄芩半夏生姜甘草枣每服一两水煎仓公当归汤贼风口噤角弓反张痓証川归防风独活附子细辛麻黄酒五升煮取三升服一升口不开者格口纳之一服当苏二服小汗三服大汗活人八物白术散隂痓一二日面肿手足厥冷筋脉拘急汗不出恐隂气内伤麻黄白术茯苓五味子羌活桂心附子良姜每四钱姜五片水煎服附子散隂痓手足厥逆筋脉拘急汗出不止头项强直头摇口噤桂心川芎附子白术独活每三钱枣一枚水煎服桂心白术汤隂痓手足厥冷筋脉拘急汗出不止白术防风甘草桂心川芎附子每五钱姜五片枣二枚水煎温服丹溪治虚妇因怒手足强直十指如束右手脉弦虚左手脉弦大而强稍坚此风木攻脾土宜速㵼肝气助肺金补脾土之隂黄连南星白术人参黄芩天麻川芎木通陈皮青皮甘草水煎入姜汁辣服肘后方中风体强直不得屈伸反覆刮枳树皮细切一升以酒二升浸一宿每日温服半升酒尽再作千金方治口噤手足不随而手体强直伏龙肝五升以水七升搅匀取汁饮之痓痉辩生生子曰丹溪云痓当作痉传写之悮耳攷之诸书亦未有能辩之详註之确者惟郭雍氏云痉与痓当是二病谓昔刘寅氏有言病以时发者谓之痉不以时发者谓之痓似亦未能详悉厥后以其所歴见及治之效与不效者反覆考覈二症之名二字之义其用心可谓至勤至恳者矣然终未能昭着允若故后之人疑其为二症者不亦宜乎愚按灵素仲景以下诸书云痓云痉字虽两般治多雷同殆亦不必犁而为二也苦辩之则愈支离肤见谓痓乃病之名痉乃病之状原其有刚柔二种以病发之时而经筋脉络僵劲角弓反张故曰痉痉是劲急也是以其病发之状象而名之也不然何歴代诸公或以治痓之方治痉或以治痉之方治痓诸皆能效治既同而不殊则症当一而不二也焉用分劳风丹溪曰痓比癎为虚盖因劳汗遇风内挟太阳寒湿之邪治亦与痓同法但当视其所劳则知虚在何臓如房劳则肾虚汗出腠理开风入皮腠得寒则闭风不能出与水俱行其人当目下肿如卧蚕之状戴人云肾主水其经至于目下故也不禁房室则死眀其虚在肾也所以闗于太阳何也太阳主寒其经最在外腠理得寒则闭故太阳先受邪也治宜八物白术散仓公当归汤黄茋汤汗多气虚发痓黄茋人参白术茯苓白芍甘草桂枝水煎服当归散血虚及去血过多发痓当归川芎熟地防风黄茋芍药甘草水煎服理气平肝散七情所伤发痓乌药香附青皮枳殻芍药川芎柴胡木香甘草姜三片水煎服木香磨水二匙加入清痰汤痰火攻作项强口噤角张反痓山栀黄芩半夏橘红茯苓𤓰蒌仁枳殻贝母香附甘草水煎入竹沥姜汁各三四匙食逺服去湿清热散白术苍术泽㵼茯苓天花粉山栀羌活甘草水煎服芎枳丸治劳风强上𠖇视肺热上壅唾稠川芎枳殻为末蜜丸桐子大每服三五十丸食后温水下日三服祛风清金散肺热壅盛痰唾如脓防风括蒌根桔梗枳殻旋覆花川芎山栀黄芩贝母𤓰蒌仁茯苓天门冬麦门冬橘红五味子甘草水煎服生生子曰按内经评热病论篇帝曰劳风之病何如岐伯曰劳风发在肺下其为病也使人强上𠖇视唾出若涕恶风而振寒此为劳风之病帝曰治之柰何岐伯曰以救俛仰巨阳引精者三日中年者五日不精者七日欬出清黄涕其状如脓大如弹丸从口中若鼻中出不出则伤肺伤肺则死也启𤣥子註曰劳风者从劳风生故曰劳风劳谓肾劳也肾脉者従肾上贯肝膈入肺中故肾劳风生上居肺下也强上好仰也𠖇视谓合眼视不眀也肾精不足外吸膀胱膀胱气不能上营故使人头项强而视不眀也肺被风薄劳气上薰故令唾出若鼻涕状肾气不足阳气内攻劳热相合故恶风而振寒肺伤则营卫散解魄不内治故死林氏谓强上者似角弓反张也𠖇视者目开不见物也凡痓病皆同不识人或反视斜视也治法当与痓同千金方𠖇视作目眩不得卧灵枢曰病而不得眠者何气使然岐伯曰卫气不得入于隂常留于阳留于阳则阳气满阳气满则阳硚盛不得入于隂则隂气虚故目不瞑矣黄帝问于伯髙曰夫邪气之客人也或令人目不瞑不卧出者何气使然伯髙曰五谷入于胃也其糟粕津液宗气分为三隧故宗气积于胸中出于喉咙以贯心脉而行唿吸焉营气者秘其津液注之于脉化以为血以荣四末内注五臓六腑以应刻数焉卫气者出其悍气之漂疾而先行于四末分肉皮肤之间而不休者也昼日行于阳夜行于隂常从足少隂之分间行于五臓六腑今厥气客于五臓六腑则衞气独卫其外行于阳不得入于隂行于阳则阳气盛阳气盛则阳硚䧟不得入于隂隂虚故目不瞑黄帝曰善治之柰何伯髙曰补其不足㵼其有余调其虚实以通其道而去其邪饮以半夏汤一剂隂阳已通其卧立至黄帝曰善此所谓决渎壅塞经络大通隂阳和得者也愿闻其方伯髙曰其汤方以流水千里以外者八升扬之万遍取其清者五升煮之炊以苇薪火沸置秫米一升治半夏五合徐炊令竭为一升半去其滓饮汁一小杯日三稍益以知为度故其病新发者覆杯则卧汗出则已矣久者三饮而已矣内经曰胃不和则卧不安帝曰人之不能偃卧者何也岐伯曰肺者臓之盖也肺气盛则肺大肺大则不能偃卧王海蔵云胆虚不眠寒也张子和治一富家妇人因思虑过甚二年不得寐无药可疗其夫求治脉之两手俱缓此脾受邪也脾主思故也乃与其夫约以怒激之多取其财饮酒数日不处一法而去其妇大怒汗出是夜困眠如此者八九日不寤自是食其脉得平肿病令人不得卧卧则惊惊则欬甚此水气凌肺也温胆汤治大病后虚烦不得眠或则惊悸极效丹溪治烦不得眠益元散加牛黄服之有心血不足而不寐者用益荣汤仲景酸枣汤治虚烦不得眠酸枣仁甘草知母茯苓川芎水八升煮酸枣仁得六升纳诸药煎取三升分温三服一方加生姜二两本事鼈甲丸胆虚不得眠四肢无力酸枣仁鼈甲羌活牛膝黄茋人参五味子蜜丸梧子大每四五十丸温酒下圣恵酸枣地黄汤骨蒸劳烦心不得眠酸枣仁水一大碗半研绞取汁下米二合煮粥熟再入地黄汁一合更煮过不计时服之六物汤治振悸不得眠四君子加酸枣仁生姜煎服许学士珍珠母丸肝虚内受风邪卧则寛散而不収状若惊悸珍珠母当归熟地人参茯苓酸枣仁栢子仁犀角沈香龙齿为末蜜丸梧子大辰砂为衣每四五十丸金银薄荷汤下日午及夜服一方多虎睛一对麝香一钱独活汤治同前相兼服独活羌活人参前胡细辛半夏酸枣仁沙参茯苓甘草五味子每七钱姜三片乌梅一箇不拘时煎服绍兴癸丑予待次四眀有董生者患神气不宁每卧则魂飞扬觉身在牀而神魂离体惊悸多魇通夕无寐更医不効予为诊视询之曰医作何病治董曰衆皆以为心病予曰以脉言之肝经受邪非心病也肝气因虚邪气袭之肝蔵魂者也游魂为变平人肝不受邪卧则魂归于肝神静而得寐今肝有邪魂不得归是以卧则魂飞扬若离体也肝主怒故小怒则剧董欣然曰前此未之闻虽未服药已觉沈疴去体矣愿求治之予曰公且持此説与衆医议所治之方而徐质之閲旬日复至云医徧议古今方无与病相对者故予处此二方以赠服一月而病悉除此方用真珠母为君龙齿佐之真珠母入肝经为第一龙齿与肝同类也龙齿虎睛今人例以为镇心药殊不知龙齿安魂虎睛定魄各言其类也盖东方苍龙木也属肝而蔵魂西方白虎金也属肺而蔵魄龙能变化故魂游而不定虎能专静故魄止而有守予谓治魄不宁者宜以虎睛治魂飞扬者宜以龙齿万物有成理而不失在夫人达之而已益荣汤血不足不寐及怔忡惊悸当归黄茋逺志酸枣仁茯神栢子仁麦冬白芍人参紫石英木香甘草姜三片枣二枚水煎服多卧黄帝曰人之多卧者何气使然岐伯曰此人肠胃大而皮肤湿而分肉不解焉肠胃大则卫气留久皮肤湿则分肉不解其行迟夫胃气者昼常行于阳夜行于隂故阳气尽则寐隂气尽则寤故肠胃大则卫气行留乆皮肤湿分肉不解则行迟留于隂也久其气不精则目瞑故多卧矣其肠胃小皮肤滑以缓分肉解则卫气留于阳也久故少瞑焉黄帝曰其非常经也卒然多卧者何气使然岐伯曰邪气留于上焦上焦闭而不通已食若饮汤卫气留久于隂而不行故卒然多卧焉海蔵曰胆实多睡热也生枣汤治胆热多睡生酸枣仁为末茶姜汁调服又方生酸枣仁臈茶以生姜汁涂炙微焦为末每服二钱水七分煎六分温服醒睡汤酸枣仁沙参麦冬茯神甘草姜一片水煎服烦躁门仲景云烦属肺躁属肾火入于肺则烦入于肾则躁大抵烦躁皆心火为病火旺则金烁而水亏也惟火独存故肺肾合而为烦躁又脾经络于心中心经起于脾中二经相抟湿热生烦夫烦者扰扰心乱兀兀欲吐怔忡不安成无已曰烦为扰乱而烦躁为愤怒而躁合而言之烦躁为热也析而言之烦阳也躁隂也烦为热之轻者躁为热之甚者陈无择曰内热为烦外热为躁又曰虚烦身不觉热头目昏疼口干咽燥不渇清清不寐皆虚烦也娄英曰先贤治烦躁齐作有属热者有属寒者独烦而不躁者多属热惟悸而烦者为虚寒躁不烦者多属寒惟火邪者为热盖烦者心中烦或胸中烦皆内热也躁者身体手足躁扰或祼体不欲近衣或欲坐井中为外热也内热者有本之热故多属热外热者多是无根之火故属寒也生生子曰仲景成无已二公所论烦躁皆为火热是祖内经夫热病皆伤寒之类也乃伤寒家语言其邪自外而入至于烦躁皆为热候予谓躁有隂阳烦有虚实陶节庵曰先烦而躁者为实先悸而烦者为虚又曰烦渐生躁有隂阳虚实之别心热则烦阳实隂虚肾热则躁隂实阳虚烦为热轻躁为热重此亦伤寒家语也杂症之烦躁又各有虚实寒热不同须当分别而治虚烦者心中扰乱精神不能任持似胀不胀悒悒闷闷饮食不甘羙睡卧不安宁者是也治以养心血镇火安神之剂如安神丸之类实烦者或心火燔盛或水饮痰涎停于胸膈壅闷不安者是也治以消痰逐饮散邪之剂如栀子豆豉汤蠲饮汤五苓散之类阳躁者烦渇欲饮愤激躁怒二便不利经云诸躁狂越皆属于火者是也治如丹溪用妙香丸之类隂躁者渇不欲饮极其躁扰或上热下寒此为隂盛格阳为阳气虚不能复入皇皇欲坐井中者是也治以理中汤四逆汤之类大抵烦症多属于虚经曰夏脉者心也其不及令人烦心又云肝肾脾虚皆令人体重烦寃迹是知烦多由于虚也当寻伤寒法外之治今录治方于左以备採用内外俱虚身冷而汗出㣲呕而烦扰手足厥逆不得安静者死热病七八日其脉㣲细小便不利加暴口燥脉代舌黑焦干者死保命集云起卧不安睡不稳谓之烦宜栀豉汤竹叶石膏汤活人书云但独热者虚烦也诸虚烦热与伤寒相似但不恶寒身不疼痛故知非伤寒也不可发汗头不痛脉不𦂳数故知非里实也不可下病此者内外皆不可攻攻之必遂烦渇当与竹叶汤若呕者与陈皮汤一剂不愈再与之孙真人云此法数用有效陈皮汤陈皮甘草竹茹人参每服七钱姜三片枣二枚水煎服淡竹茹汤心虚闷头疼短气内热不解心中闷乱及产妇心虚惊悸烦闷欲絶麦门冬小麦甘草人参茯苓半夏每服四钱姜七片枣二枚淡竹茹一块水煎服东垣朱砂安神丸心乱烦热怔忡心神颠倒兀兀欲吐胸中气乱而热有似懊憹之状皆膈上血中伏热蒸蒸不安宜用权法以镇隂火之浮行以养上焦之元气用甘草之甘温补之当归生地又为长生隂血之圣药黄连去心烦除湿热朱砂纳浮㳺而安神眀方见怔忡门仲景下痢后更烦按之心下濡者为虚烦也栀豉汤主之丹溪治一女子年二十余嵗在室素强健六月间发烦闷困不食发时欲入井六脉皆沈细而弱数两日后㣲渇衆以为病暑治不效四五日加呕而人瘦手心极热喜在隂处渐成伏脉时妄语予急制局方妙香丸如桐子大以井水下一丸半日许大便药已出病无退减遂以麝香水洗药以针穿三窍次日以凉水送下半日许大便下稠痰数升是夜得睡困顿伏枕旬日而愈因记金匮云昔肥而今瘦者痰也遂作此药治之妙香丸丹溪云䟽决肠胃制伏木火药也辰砂牛黄龙脑腻粉麝巴豆金箔右研匀炼黄蜡六两入好蜜三分同炼令匀为丸每两作三十丸如要此药速行针刺一眼子冷水浸少时服效更速小儿百病丸如菉豆大逺志汤治心虚烦热夜卧不宁及病后虚烦逺志黄茋当归麦冬石斛酸枣仁人参茯神甘草水煎服烦甚者加竹叶知母竹叶汤伤寒大病后及霍乱吐㵼后心虚烦闷内热不解竹叶麦冬人参茯苓小麦半夏甘草每六钱姜五片水煎服小草汤虚劳忧思过度遗精白浊虚烦不安小草黄茋川归麦冬石斛酸枣仁人参甘草每六钱姜五片水煎服地仙散伤寒后伏暑后烦热不安及虚劳不安地骨皮防风甘草每六钱姜五片水煎服竹茹麦冬汤大病后表里俱虚内无津液烦渇心躁及诸虚烦热与伤寒相似但不恶寒身不痛不可汗下者淡竹叶麦门冬每八钱水煎酸枣仁汤霍乱吐下后増剧虚劳烦扰奔气在胸中不得眠或发寒热头疼晕闷酸枣仁人参桂心知母茯苓石膏甘草每七钱姜枣煎服人参竹茹汤胃口有热呕吐欬逆虚烦不安人参半夏分二帖加姜七片陈皮二钱半竹茹一钱水煎服竹茹石膏汤大病后余热烦闷温胆汤大病后虚烦不得眠及惊悸五苓散水停心下作惊悸烦闷清心莲子饮方见癃闭门栀子豆豉汤治邪在上焦四逆汤理中汤健忘门戴元礼曰健忘者为事有始无终言谈不知首尾此以为病之名非比生成之愚顽也灵枢经曰人之善忘者何气使然岐伯曰上气不足下气有余肠胃实而心气虚虚则荣卫留于下久之不以时上故善忘也丹溪心法曰此証皆由忧思过度损其心胸以致神舍不清遇事多忘病在心脾凡思伤脾以故令人转盼遗忘治之以归脾汤须兼理心脾神宁意定其証自除也归脾汤思虑过度劳伤心脾健忘怔忡白术茯神黄茋酸枣仁人参木香甘草每六钱姜三片枣二枚圆眼肉五枚水煎服定志丸心气不定恍惚多忘逺志石菖蒲人参白茯苓右末炼蜜丸梧子大朱砂为衣每服三十丸米饮下一方加茯神加味茯苓汤痰迷心窍健忘失事二陈汤加益智仁香附人参姜水煎服读书丸健忘服之日记千万言石菖蒲兎丝子逺志地骨皮生地五味子川芎为末薄煳丸梧子大每服七八十丸临卧白汤下孔子大圣枕中汤常服令人聪眀龟甲龙骨逺志菖蒲为末酒服方寸匕日三服圣惠千金翼同补心虚治健忘令人耳目聪眀以戊子日服之开心不忘菖蒲逺志为末每服方寸匕常服令人耳目聪眀从外见里令人长生去三百病毒不能为害二丹丸安神定志和血治健忘熟地黄天门冬丹参茯苓甘草逺志人参麦门冬右末炼蜜丸梧子大朱砂五钱为衣每服五十丸白汤下又读书方菖蒲逺志桂甘草地骨人参巴㦸天倍煮茯苓煳丸服读书日记万千言状元丸教子第一方菖蒲逺志白茯神巴㦸天人参地骨皮右末用白茯苓去皮二两糯米二两共为粉用石菖蒲三钱煎浓汤去渣打煳为丸每食后午时临睡各服三五十丸赤水元珠卷十四赤水元珠卷十五钦定四库全书赤水元珠卷十五明孙一奎撰秘结门经曰大便者肾之所主肾主五液也肾气充则大便润虚则津液耗竭而燥结矣又饥饱劳役损伤胃气及食辛热厚味之物而助火邪伏于血中煎熬真隂皆能使大便燥结又有年老隂血不足而燥者惟当补而润之不可用峻利之剂又大便燥结者不得发汗汗则重亡津液必秘结而死矣有阳结有隂结有风结有实结有虚结有气秘有血秘仲景曰脉浮数能食不大便者此为实名曰阳结也期十七日当剧脉沈而迟不能食身体重大便反硬名曰隂结也期十四日当剧阳结者散之隂结者热之风结者诸药中加羌活防风之类此二味虽是风药然味辛所以能润燥也洁古曰臓腑之秘不可一槩治疗有虚秘有实秘胃实而秘者能食小便赤以麻仁丸七宣丸之类主之胃虚不能食而小便清利者厚朴汤主之实秘者物也虚秘者气也东垣曰有物有积而结者当下之食伤太隂肠满食不化腹向向然不能大便者以苦泄之治注夏大便濇滞者血少血中伏火也黄耆人参汤加生地当归身桃仁泥润之如润之大便仍久不快者少加煨大黄微利之如加大黄久不快利者非血结血秘是热生风止当服黄耆人参汤内用羌活防风各五钱水四盏煎至一盏空心服之其便必大走也丹溪戒人用峻利但宜滋养隂血使孤阳之火不炽而金行清化木邪有制脾土清健而运行津液津液入胃则肠润而通矣须知在西北以开结为主在东南以润燥为主慎勿胶柱而调瑟也王海藏云桃杏仁俱治大便秘当以血气分之年老虚人大便秘脉浮在气杏仁陈皮主之脉沈在血桃仁陈皮主之所以俱用陈皮者以其干阳明病与手太隂为表里也七宣丸柴胡枳实诃子皮木香桃仁甘草大黄右炼蜜丸桐子大每服二十丸米饮下渐加四五十丸以利为度厚朴汤胃虚而秘者不能饮食小便清利陈皮半夏曲枳实甘草厚朴白术每三五七钱姜三片枣一枚水煎服保命集大黄牵牛散相火之气游走臓腑大便秘结大黄牵牛为细末每三钱有厥冷合用酒调无厥冷而手足烦热者蜜汤调下食后以微利为度此谓不时而热者温热也凡用大黄半两至一两而大便不通利者加麝香少许调于药中则大便必大走也半硫丸治年髙虚秘冷秘方见燥门大润肠丸治大便秘涩通用杏仁枳殻麻仁陈皮阿胶防风右蜜丸桐子大毎五十丸老人苏子煎汤下壮者荆芥汤下麻仁丸实秘能饮食小便赤此丸与七宣丸主之枳殻川芎麻仁泥炼蜜丸梧子大食前温水下又麻仁丸风秘脾约症小便数大便秘大黄枳殻赤芍药厚朴麻仁杏仁炼蜜丸梧子大每服三五十丸皂角丸治有风人大便秘涩牙皂枳殻羌活桑白皮㯽榔杏仁麻仁防风白芷陈皮蜜丸梧子大每服三五十丸蜜汤下皂角枳殻丸大肠有风秘结老人宜服皂角枳殻蜜丸梧子大每七十丸空心食前米饮下搜风顺气丸治大肠秘涩大黄山茱茰麻仁泥郁子仁兎丝子山药牛膝㯽榔防风枳殻独活车前子炼蜜丸梧子大每二三十丸米饮下平旦临卧各一服二仁丸治老人虚人风秘不可服大黄者妙麻仁杏仁枳殻诃子蜜丸梧子大每三十丸温水下未利增之四磨汤气滞腹急大便秘涩沈香木香㯽榔乌药各磨半钟和匀温服有热者加大黄枳殻名六磨汤橘杏丸治气秘老人虚弱人皆可服橘红杏仁炼蜜丸梧子大每七十丸空心米饮下苏麻粥顺气滑大便苏子麻仁以上二味不拘多少研烂水泸取汁煮粥食之苁蓉𤨏阳粥老人隂血不足大便燥结肉苁蓉𤨏阳煮粥服小通气散虚人忧怒伤肺致令秘涩陈皮苏叶枳殻木通水煎服立通金液丹治挟冷结滞兼治伤寒隂结以杏仁麻仁煎汤吞下方在寒门神功丸治气壅风盛秘结后重疼痛烦闷大黄诃子人参麻仁右蜜丸梧子大每二十丸米饮下食后临卧服此药虚实加减小柴胡汤治伤寒阳结能食而大便结㯽榔丸治大膓实热不通心腹胀满㯽榔大黄麻仁枳实羌活杏仁牵牛白芷黄芩人参蜜丸梧子大每四十丸空心温水下四顺清凉饮治同前每加灯心十根枳殻十片水煎服效㯽榔散治肠胃有湿大便秘结㯽榔为末毎服二钱蜜汤㸃服香苏散治同上加枳殻㯽榔水煎服五仁丸津液枯竭大肠秘结传道艰难桃仁杏仁栢子仁郁李仁松子仁陈皮右五仁另研为膏入陈皮末研匀蜜丸桐子大空心米饮下五十丸调气滋补温肠丸治发汗利小便亡津液以致秘结沈香肉苁蓉为末用麻子仁汁打煳为丸桐子大空心米汤下七十丸润肠丸治脾胃中伏火秘结及风结血结桃仁麻仁当归尾大黄羌活升麻红花郁李仁右除桃麻仁另研为泥外余为末炼蜜丸梧子大毎三五十丸空心白汤下一方加防风皂角仁无升麻以下三味葳灵仙丸治年髙气衰津液枯燥秘结黄耆枳殻葳灵仙炼蜜丸梧子大每五七十丸姜汤热水任下陈黄汤治老人大便秘结黄耆陈皮每服三钱用火麻仁一合研烂以水投取汁一钟泸去渣于银石器中煎候有乳花起即入白蜜一大匙再煎令滚调药末空心服独枣汤治大便积日不通大枣一枚噼开入轻粉五分依旧合起以麻线缚扎慢火水煮熟嚼碎以枣汁送下丹溪治虚热大肠秘白芍药陈皮生地黄当归身条芩甘草右粥丸每七八十丸白汤下润麻丸治血燥大便不通麻仁当归桃仁生地黄枳殻蜜丸梧子大毎五十丸空心白汤下导滞通幽汤治大便难幽门不通上冲吸门不开噎塞不便燥秘气不得下治在幽门以辛润之当归身桃仁泥升麻生地熟地炙甘草红花水煎食前调㯽榔末五钱或加麻仁泥一钱若加大黄名当归润燥汤润燥汤升麻生熟地黄当归稍生甘草大黄桃仁泥麻仁泥红花右除二仁另研作一服水煎数沸下二仁煎空心热服活血润燥丸治大便风秘血秘时常燥结当归稍防风大黄羌活桃仁麻仁皂角右除二仁另研外余为末蜜丸梧子大空心服五十丸白汤送下三两服后以苏子麻仁粥每日早晩食之大便不致燥结以磁器盛药纸封脾约麻仁丸治肠胃热燥大便秘结厚朴芍药枳实杏仁麻仁大黄蜜丸梧子大毎二十丸临卧温水下以通利为止润肠丸治大便秘涩连日不通麻子仁芝蔴桃仁荆芥穗右前药入盐同煎可以代茶饮之以利为度三和散治七情之气结于五脏不能流通以致脾胃不和心腹痞闷大便秘涩川芎羌活紫苏沈香宣木𤓰白术木香㯽榔陈皮甘草大腹皮毎服五钱水煎服木香三稜散治腹中有虫面色痿黄一切积滞黒丑大腹子㯽榔木香三稜雷丸莪术钖灰大黄右为末毎服三钱空心蜜水调下或砂糖水亦可须先烧肉一片口中嚼之久久吐出口中肉汁然后服药大小便不通乌桕汤治大便不通如神亦能通小便乌桕木皮方一寸匕噼破以水煎取小半盏服之立通不用多服其功神圣兼能取水或以此汤调下五苓散二钱空心服推车散治大小便秘经月欲死者推车客土狗如男子病推车客用头土狗用身如女子病土狗用头推车客用身右新瓦上焙干为末用虎目即虎杖树皮向南者浓煎汁调只一服经验如神皂筴散治大小便关格不通经三五日不炷皂角烧灰米汤调下三钱即通甘遂散治大小便不通甘遂用赤皮者为末炼蜜二合和匀毎一两重分作四服蜜水下如未效第二服渐加之蜜硝汤治大小便不通好蜜一钟入皮硝二钱用滚水一碗空心调下立通导引法蜜葱汁猪胆汁青黛皂角末𤣥胡索右同和一处以猪小肠一节将此药灌入肠内一头用竹筒一箇两头俱用线扎定将竹管入肛门内徐徐挤药进去肛门得药气即通神効兊法凡诸秘结不通或兼他症及老弱虚极不可用下药者蜜熬老入皂角末少许以葱作骨乗热作兊候冷硬用油涂肛门挿入立通猪胆汁导法大猪胆一枚㵼汁和醋少许入竹管灌谷道中少刻即通霹雳煎用盐与蜜乗热如蜜兊法上头锐用寸许纳入谷道中少刻化开即通一法用蜜兊不通者用盐吹入肛门亦妙提盆散治杂病非隂候者草乌头不拘多少为极细末毎用葱一枝肥者削去须圆头上有汁湿蘸之纳谷道中海藏用盐与蜜兊相合如用草乌头末相合亦可盖盐能软坚润燥草乌能化寒消结可随症隂阳所宜用之宣积丸巴豆干姜韭子良姜硫黄白㯽榔甘遂为末研饭为丸圆眼大早朝先用椒汤洗手麻油涂手掌口握药一粒移时便泻欲止以冷水洗之大小便不通盐烧红填脐内切蒜一片盖盐上艾炷灸三五壮即通孙尚治赵令女忽吐逆大小便不通烦乱四肢渐冷无脉凡一日半与大承气汤一剂至夜半渐得大便通脉渐和翌日乃安此关格之病极为难治垂死而活者惟此一女耳孙兆方治大小便不通皂角烧存性为末粥饮调下三钱立通外台秘要方治胀满大小便不通独蒜煨熟去皮纸包纳入下部气立通止吐透格汤藿香砂仁白蔲仁陈皮半夏茯苓厚朴苍术水二钟煎七分入姜汁三匙徐徐频服如火热者去藿香蔲仁加黄连山栀竹茹鬰结气滞者加香附贝母㯽榔通关导滞散木香㯽榔枳殻当归尾厚朴大黄如小便不通加瞿麦木通滑石各一钱半或用八正散水煎食前服闭癃遗溺不禁辨生生子曰闭者小便不出塞而不通也癃者罢弱而气不充淋淋沥沥㸃滴而出或涩而疼一日或数十次或百次俗名淋病者是也闭则多是急病癃则是缓病遗溺睡梦中溺出醒而方知是也不禁者日夜无遍数频频而溺也今各分枝门详载治法以见新久虚实寒热气血各有所攸重也惟肝与督脉三焦膀胱主之经云肝主小便淋溲肝足厥隂之脉遶隂器所生病者遗溺闭癃又云督脉者女子入系廷孔其孔溺孔之端也其男子循茎下至纂与女子等其生病癃痔遗溺故遗溺闭癃皆取厥隂腧穴及督脉腧穴也又三焦主之者经云三焦下脉在于足太阳之前少阳之后出于腘中外亷名曰委阳足太阳络也三焦者足太阳少阳之所将太阳之别也上踝五寸别入贯腨肠出于委阳并太阳之正入络膀胱约下焦实则闭癃虚则遗溺遗溺则补之闭癃则㵼之是也又膀胱主之者经云膀胱不利为癃不约为遗溺然遗溺闭癃不取膀胱腧穴者盖膀胱但止藏溺其出溺皆三焦及肝督脉也又经云三焦者决渎之府水液出焉膀胱者州都之官津液藏焉气化则能出矣由是言之膀胱藏水三焦出水治小便不利故刺灸法但取三焦穴不取膀胱穴也小便不通门东垣谓小便不通有在气在血之异夫小便者足太阳膀胱所主长生于申申者西方金也金能生水金者肺也肺中伏热水不能生是絶小便之源也人法象天地膀胱之源自头项下至于足故曰阳中之隂如渇而小便不通者肺不能降是也治法者用清燥金之正化气味薄之药茯苓猪苓泽㵼琥珀灯心通草车前子瞿麦萹蓄之类皆为淡渗之药能泻肺火而清肺金滋水之化源也若不渇热在下焦是絶其流而溺不泄也须用气味俱厚隂中之隂药治之二者之病一居上焦在气分而必渇一居下焦在血分而不渴血中有湿故不渇也二者之殊至易分别耳纲目云气鬰于下微者香以散之甚者吐以提之血郁于下微者轻剂行之甚者峻剂破之丹溪云小便不通有气虚血虚有实热有痰气闭塞皆宜吐之以提其气气升则水自降盖气乗载其水也先哲譬之如滴水之器必使上窍通而后下窍之水出焉气虚参术升麻先服后吐血虚四物汤先服后吐痰气闭塞者二陈加木通香附探吐实热当分利之或八正散大便动则小便自通老人气短者四物加参茋吞滋肾丸下焦血气干者死统旨云气虚而小便不通者经曰膀胱者津液藏焉气化则能出矣气虚则不能化故不通也血虚而小便不通者盖血即津液之属血虚即津液燥而溺道不利故不通也与痰气闭结于下者虚实之情不同今丹溪皆用吐法乃急则治其标也虽然气虚血虚以虚为本虚则必补之而后可夫以参术四物调其真气而吐之诚可以通其溺而其本之虚也岂参茋四物之类顷刻下咽遂能以补益之耶吾恐病根犹在不久必复作故愚意以为若果气虚血虚必用补气补血之药使其气盛而施化血生而津润其便自可以通不必探吐果宜吐者必须先吐俟其溺通继服补剂庶可平复非如痰气闭结者但吐之而可已此丹溪未尽之意予故表而出之戴元礼云汗多而小便赤涩夏月多有此症盛暑所饮既多小便反涩缘上停为饮外发于汗津道不通小肠闭涩则水不运下五苓散然有虚劳汗多而反涩者乃是五内枯燥滋腴既去不能生津当以温养润肺十全大补汤或养荣汤不可过用利小便药盖汗者心液心主血养血则心得所养汗止金生不待通溺而自清矣诸失精血及患痈毒人或有小便反涩之症亦是枯竭不润之故也宜六味八味以治之罗太无曰小便不利有三不可槩论若津液偏渗于肠胃大便泄㵼而小便涩少者一也宜利而已若热搏下焦津液则湿热不能行者二也必渗泄则愈若脾胃气涩不能通调水道下输膀胱而化者三也可顺气令施化而出丹溪云诸淋皆属于热余每用黄栢滋肾丸毎百丸用四物汤加甘草稍杜牛膝木通桃仁滑石木香煎汤空心吞服兼灸三隂交如皷应桴累试累效保命集云淋闭者凉膈散加滑石四两茯苓一两治热在气分之剂东垣清肺散治渇而小便闭或黄涩邪热在气分茯苓猪苓泽㵼琥珀瞿麦桂通草灯心木通萹蓄车前子每服五钱水煎热服五苓散八正散亦宜用仲景猪苓汤治脉浮发热渇而小便不利猪苓茯苓阿胶滑石泽㵼水四升煎二升去渣内胶煎溶温服一日三服茯苓戎盐汤茯苓白术戎盐为末白汤调下清肺饮治肺燥而小便不通黄芩山栀子盐豉长流水煎服治热在血分之剂东垣滋肾丸下焦隂虚脚膝软无力隂汗隂痿以及足热不能履地不渇而小便闭者邪热在血分也黄栢知母肉桂右滚水为丸梧子大毎百丸加至二百丸煎百沸汤空心服洁古黄连丸治因服热药过小便不利诸药莫能效者或脐下痛不可忍黄连黄栢甘草水煎服如再不通加知母此药助气使气得化则通矣罗太无白花散治小便不通膀胱有热朴硝为末每服二钱煎茴香汤调下东垣导气除燥汤小便不通乃血湿致气不通而窍涩知母泽㵼黄栢滑石茯苓水煎不拘时服小便不通腹下状如覆椀痛闷难忍者乃肠胃干涸膻中气不下则便不化启𤣥子谓胞器若得气海之气施化则溲便下气海之气不及则隐秘不通故不得便利也先用木香沈香各三钱酒调下令气通达便自通利又方煎陈皮茯苓汤调木香沈香末服之上二方正纲目所谓气郁于下微者香以散之是也丹溪治气郁于下甚者以吐法提之血郁于下小便不利微者轻剂行之如蒲灰散滑石白鱼散茯苓戎盐汤皆主之仲景蒲灰散蒲黄粉滑石为细末白汤调一日三服滑石白鱼散滑石乳髪灰白鱼为末米饮服五分一日三服罗太无髪灰散治脐下急满小便不通髪灰米醋二合调服一法与葵子等分为末米饮服二钱讫即炒黑豆叶盖其上即通右滑石能逐汚血蒲黄髪灰能消汚血丹溪谓髪髲补隂之功甚㨗血鬰于下小便不利甚者峻剂破之本事桃仁煎治妇人积血小便不通脐腹胀痛不可忍衆医欲作淋治如八正散之类数种皆治不效诊之乃知血瘕也非暝眩药不可去予用此药得愈桃仁大黄朴硝䖟虫四味为末先以醇醋二升半银石器内慢火煎取一升五合下大黄桃仁䖟虫等不住手搅良久出丸如梧子大前一日不晚食五更初温酒吞下五丸至日午腹六痛不可忍卧少顷下血块如拳者数枚小便如黑豆汁或如鸡肝虾蟇衣状其痛止此药极峻气虚血弱者不可轻用凡用宜少服之渐加可也如见鲜血即止药续以补药调理此方出千金方倒换散治癃闭大小便不通小腹急痛肛门肿痛大黄荆芥穗为末每服二钱温水调下朴硝牛膝汤治小便不通或血淋杜牛膝以雪水二碗煎至一碗调朴硝一两空心服立通杂方治小便闭用大田螺生去殻捣细封脐上即通治伤寒后小便不通生姜八九块杵碎水十余碗麻布五六尺同煎数沸用桶盛候可通手以布频熨小腹良久恰用红豆末江茶井花水调服神效小便如注本事方治小便难小腹胀急不速治即死葱白一斤细切炒令热以帕子裹分作两处更替熨脐下即通圣通方治小便难腹满闷不急疗即死秦芁以水一大碗煎七分食分二服服之瘥济世方治小便不通杏仁研碎水调分作二服效千金方治妇人卒不得小便用紫苑末以井水调服三撮便通如小便血五撮立止灸小便淋涩法炒盐不拘多少热填满病人脐中是神阙穴也却用筯头大艾炷灸七壮良验或灸三隂交穴又法治小水秘涩猪胆连汁笼套玉茎少刻汁入即通妇人用药末贮袋子安入玉户中必通𤣥珠经云隂阳关格前后不通利小水自行中有转胞之症诸药不效无救则胀满闷乱而死曾以甘遂末水调敷脐上内以甘草节汤饮之药汁至脐二药相反而胞自转小水来如涌泉此救急良方一法治小便不通诸药无效或转胞至死用猪尿胞一箇底头出箇小窍用翎筒通过放在窍内根底细线系定翎筒口子细杖子堵定上用黄蜡封尿胞口头吹满气七分系定了再用手捻定翎筒根头放了黄蜡堵塞其翎筒放在小便头放开翎筒根头手其气透入里自然小便下神效𤓰蒌散治腹胀小便不通𤓰蒌仁不拘多少为末每服三钱温酒调下如不能食酒米饮下以通为度葵子散治小便不通黄蜀葵子赤茯苓水煎服鸡苏散治小便不通鸡苏生地通草滑石石苇冬葵子以水六碗煎至三碗分三服空心进一服约人行五里路又进一服一方加榆荚黄芩车前子治小便不通垂死者𤣥明粉淡竹叶灯心煎汤徐徐调下即通治老人虚人小便不通亦治心痛琥珀为末人参汤调下妙王海藏云脬转小便不通非膀胱小肠厥隂之气也盖因强力房事或过忍小便以致此疾非可利之药所能利之法当治气宜以沈香汤主之沉香木香为细末煎陈皮茯苓汤空心食前调服癃门生生子曰癃罢也下元罢惫而气馁弱不能施化故小便淋沥㸃滴而下是又称为淋也陈无择曰淋古谓之癃名称不同也癃者罢也淋者滴也古方皆云肾气鬰致小肠膀胱不利复有冷淋湿淋热淋等属外所因既言心肾气鬰与惊思恐忧即内所因况饮啖冷热房失劳役及乗急忍溺多致此病岂非不内外因也大率有五曰冷曰热曰膏曰血曰石五种不同皆以气为本严氏曰五淋气石血膏劳是也气淋为病小便涩常有余沥石淋茎中痛尿不得卒出膏淋尿似膏出劳淋劳倦即发痛引气冲血淋遇热即发甚则溺血候其鼻头色黄者小便难也大抵此症多由心肾不交积藴热毒或酒后房劳服食热燥七情郁结所致癃闭淋闭为病皆一类也张子和曰世人多为服金石燥热之剂得之常见农家有此症岂是服金石之人也大抵是膀胱蓄热而成此疾如汤瓶久在火中煮瓶底白碱而不能去沙石淋之症与此理同刘宗厚曰此譬极当内经云小腹热溲出白液亦甚似之也东垣曰凡小便癃闭闭是无隂而阳气不化也凡利小便之药皆淡味渗泄为阳止是气药阳中之隂非北方寒水隂中之隂所化者也此乃奉养太过膏粱积热损北方之隂肾水不足膀胱肾之室久而干涸小便不化火又逆上而为呕哕非膈上所生也独为关非格病也洁古云热在下焦填塞不便是治关格之法因治王善夫病小便不通渐成中满腹大坚硬如石壅塞之极腿脚肿胀破裂出黄水双睛突出昼夜不得眠饮食不下苦痛不可名状求予治之因问受病之始知病不渴近苦呕哕衆医皆用治中满利小便渗淡之药急难措手乃辞归从夜至旦耿耿不寐穷究其理记素问有云无阳则隂无以生无隂则阳无以化此病小便癃闭是无隂则阳无以化也今病者内关外格之症悉具死在旦夕但治下焦可愈随处以北方寒水所化大苦寒之气味俱隂者黄栢知母为君桂为引名曰滋肾丸沸汤下二百丸少顷前隂如刀刺火焼之痛溺出如涌泉卧具皆湿床下成流顾盼之间肿胀消散予惊喜曰大哉圣人之言岂可不遍览而执一者也其症小便闭塞而不渇时见烦燥者是也凡诸病在下焦皆不渇也千金方治小便淋痛以杜牛膝酒煮服肘后方以杜牛膝根茎叶酒煮服治小便不利茎中痛欲死及治妇人血结坚痛如神盖牛膝治淋之圣药也但虚人当用补药监治之耳仲景云淋家不可发汗发汗则便血宝鑑曰痺论云胞痺者小腹膀胱按之内痛若沃以汤涩于小便上为清涕夫膀胱为州都之官津液藏焉气化则能出焉令风寒湿邪客于胞中则气不能化出故胞满而水道不通其症小腹膀胱按之内痛若沃以汤涩于小便以足太阳经其直行者上交额下入络脑气下灌于鼻窍则为清涕也刘宗厚曰按此则知淋闭有寒热之殊大抵人之所禀虚实受病不同宜参脉理分治方古庵曰淋症其感不一或因劳房厚味醇酒忿怒所致夫房劳者隂虚火动也忿怒者气动生火也醇酒厚味者酿成湿热也积热既久热结下焦所以小便淋沥欲去不去不去又来而痛不可忍者初则热淋血淋久则煎熬水液稠浊如膏如沙如石也诸方中类多散热利小便而于开鬰行气破血滋隂盖少焉若夫散热利小便只能治热淋血淋而已其膏淋沙淋石淋三者必须开郁行气破血滋隂方可也古方用郁金琥珀开郁药也用青皮木香行气药也用蒲黄牛膝破血药也用黄栢地黄滋隂药也东垣用药凡例小腹痛用青皮黄栢夫青皮疎肝黄栢滋肾缘小腹小便乃肝肾之部位也学者不可不知治热之剂火府丹治心经热小便涩及治五淋脐下满痛生地木通黄芩甘草炼蜜杵丸梧子大每二十丸木通煎汤下导赤散治心藴虚热小便赤涩或成淋痛生地甘草木通加竹叶水煎服车前子散治诸淋小便痛不可忍车前子淡竹叶赤茯苓灯草荆芥穗分二帖水煎服地肤子汤治诸病后体虚触热热结下焦小便赤涩多起少出茎痛如刺或尿血地肤子猪苓知母黄芩海藻通草瞿麦枳实升麻葵子姜三片水煎服立效散治下焦结热小便淋闭作痛有时尿血甘草瞿麦山栀仁毎一两姜三片葱白三根灯心三十根水煎服通草汤治诸淋通草葵子茅根蒲黄当归王不留行桃胶瞿麦滑石甘草毎一两姜五片水煎服石苇散治膀胱有热淋沥不去脐腹急痛蓄作有时劳役即发或尿如豆汁或出沙石并治芍药白术滑石葵子木通瞿麦当归甘草王不留行石苇为末毎服二钱空心小麦汤调下五淋散肾气不足膀胱有热水道不通淋沥不出或如膏如沙如石如豆汁并治之赤芍药山栀仁当归甘草条芩赤茯苓每服七八钱水煎八正散治大人小儿心经藴热脏腑闭结小便赤涩癃闭不通热淋血淋膏淋沙淋石淋并皆治之车前子瞿麦萹蓄滑石甘草山栀大黄木通每服五七钱入灯心十茎煎至六分食前服又方治诸淋四苓散益元散山栀子灯心三十根水煎服又方益元散加车前子末或加阿胶石苇饮治小便不利茎中痛石苇冬葵子瞿麦滑石车前子为末毎服二钱日三服熟水下葵花汤治小便淋涩葵花根洗净捣碎水煎服又方治沙淋车前草捣汁半碗入蜜一两悬井中五更取起温服若是沙淋石淋则以煅寒水石为末调服如治白淋用砂糖治淋闭茎中作痛神效方石苇滑石瞿麦萹蓄木通冬葵子王不留行地肤草为末毎服三钱白汤调下一方治淋及尿血立效旱莲草车前草同取汁每服半碗一方治淋痛及尿血侧栢叶藕节车前子取汁调益元散三钱神効治石淋方杜牛膝捣碎水五碗煎至一碗去渣入麝香少许调服効一方治沙淋石首鱼脑骨滑石为末分二服煎木通汤调下连服数剂看沙尽止药海金沙散治膏淋海金沙滑石末甘草为末毎二钱麦冬汤调服灯心汤亦可一方加木通瞿麦穗通草杏仁鹿角霜丸治同上鹿角霜白茯苓秋石为末面煳丸梧子大每五十丸米汤送下大海金沙散治小便淋沥及下焦湿热气不施化成五种淋疾癃闭不通海金砂木通瞿麦穗滑石通草杏仁每五钱入灯心二十根水煎服牛膝膏治死血作淋牛膝桃仁当归尾赤芍药生地川芎用水以炭火慢熬至二钟入麝少许分作四服空心服如夏月用凉水换此膏不壊滋隂降火汤治火燥血少气不得降而淋当归黄栢知母牛膝生地白芍甘草稍木通水煎食前服灵苑透膈散治五种淋疾气淋热淋劳淋石淋及小便不通至甚者硝石毎服二钱各依汤使服如劳倦虚损小便不出小腹急痛葵子煎汤下通后更须服补虚丸药如血淋小便不出时下血疼痛并用冷水调下如气淋小腹满急尿后常有余沥木通煎汤下如石淋茎内痛尿不能出内引小腹膨胀急痛尿下砂石令人闷絶将药末先入铫子内隔纸炒至纸焦为度再研令细温水调下如小便不通小麦汤下卒患诸淋并以冷水调下以上并空心先调药消散如水即服之更以汤使送下凡服药未效者服此立愈灵苑方治卒患诸淋遗溺不止小便赤涩疼痛三叶酸浆草取嫩者捣汁一合酒一合搅匀空心服之立通酸浆草即布谷饭一方治血石淋杨树蛀屑乌梅一大枣三水煎服罗太无石燕丸治石淋多因忧郁气注下焦将所食醎物结成砂石小便碜痛不可忍必俟砂石出而后小便通石燕滑石石苇瞿麦穗为末煳丸梧子大煎灯心瞿麦汤吞下十丸一日三服葛粉丸治男女淋病疼痛效速勿轻忽之沙糖葛粉和丸梧子大井花水化开一二丸斗门方治五淋苎麻根两茎打碎水煎顿服大妙丹溪云苎根补隂行滞血治石淋方蝼蛄盐用于新瓦上铺盖焙干研末温酒调下一钱匕服下即愈白薇散治热淋血淋白薇芍药为末毎服二钱温酒调下立效或加㯽榔一方治血淋诸热淋山茵陈淡竹叶木通山栀滑石甘草猪苓瞿麦毎服五七钱加灯心煎服大便秘加大黄二神散治诸淋急痛海金沙滑石为末每服二钱木通麦冬车前草煎汤入蜜少许调下治淋闭便浊神方五爪龙藤连根土茯苓杜牛膝根共用酒三碗煎至一碗空心服三服全愈又治下疳如神五帖后疳愈再不发他疮毒肾沥汤治胞痺小便不利小腹急麦冬木通桔梗桑白皮杜仲犀角屑五加皮赤芍水二钟加羊肾一枚切碎煎至八分入竹沥少许食前服济生木通散小便不通小腹痛不可忍木通滑石黒丑毎服五钱灯心十茎葱白一茎水煎服治气开郁之剂芍药㯽榔散治五淋赤芍药㯽榔为末毎服一钱匕空心白汤调下丹溪生气药砂仁海金沙红曲檀香白荳仁木香丁香分五帖研桃仁十四枚入生气药治诸般沙石淋琥珀研细末空心用葱白头煎浓汤调下无问诸般淋疾一二服神效本草云琥珀消汚血极騐通秘散治血淋痛不可忍陈皮香附赤茯苓水煎服沈香散治气淋疼此多因五内郁结气不舒行隂滞于阳而致壅滞小腹胀满便溺不通沈香石韦滑石当归王不留行葵子芍药甘草陈皮木香青皮右为末每服三钱煎大麦汤下治卒淋急痛方益元散茴香木香㯽榔右为末水调服琥珀散治五淋沙石淋滑石琥珀木通当归木香郁金萹蓄为末每五钱以芦苇叶煎汤调服如无芦苇叶以竹叶煎汤送下一方治同上石燕子新桑白皮二味分作七帖用水煎一日三服治肝经气滞藴热小便淋痛方甘草稍子青皮黄栢泽㵼水煎服效补气血之剂丹溪治朱郎小便淋痛脉大右濇此为劳伤经血勿作淋治可补血行肝经滞血自愈生地当归赤芍川芎条芩甘草稍陈皮木通黄栢红花杜牛膝右以桃仁泥研滑石同煎待淋病退减桃仁滑石杜牛膝木通入川牛膝代木通分两倍之气虚者八物汤加杜牛膝黄芩煎服老人气虚亦能淋参术中加木通山栀治劳苦伤血脉沉而大下焦藴结而淋人参归尾白芍香附条芩木通山栀仁黄茋甘草梢分四帖煎杜牛膝汤煎服茯苓琥珀汤小便涩茎中痛不可忍相引脇下痛川栋子甘草人参茯苓琥珀当归梢泽㵼柴胡𤣥胡索水煎服数服效六味地黄丸治久淋隂虚者清心莲子饮治上盛下虚心火炎上口舌咽干烦渇微热小便赤涩或欲成淋并治之黄茋石莲肉赤茯苓人参甘草车前子地骨皮麦门冬黄芩毎服七八钱水煎温服发热加薄荷柴胡治气虚脾虚消渇淋浊人参滑石白术赤茯苓泽㵼麦门冬甘草竹叶加灯心二十根水煎服治寒之剂千金茯苓丸治胞痺小便内痛赤茯苓防风细辛白术泽㵼紫苑天花粉牛膝黄茋芍药甘草山药山茱茰肉独活半夏附子官桂炼蜜丸梧子大毎服五六十丸空心温酒下肾着汤治胞痺小便不通赤茯苓白术甘草干姜毎服五七钱水煎一日三服巴㦸丸治胞痺脐腹痛小便不利巴㦸桑螵蛸逺志生地黄山药附子肉苁容续断杜仲鹿茸石斛兎丝子五味子山茱茰官桂龙骨炼蜜丸梧子大空心温酒下三十丸三因生附散治淋而脉沉微小便秘涩数起不通窍中痛瞿麦木通半夏滑石附子毎二钱生姜三片灯心二十茎蜜半匙水煎食前服淋闭余论生生子曰淋闭一证玉机微义阐述详尽极当检阅如刘河涧之热罗知悌之寒张洁古分在气在血之异严用和之五淋陈无择之三因朱彦修之痰积死血刘宗厚之肾虚火炽述素问灵枢脉经之要㫖门分类析甚便后学惟妇人治法尚畧顾今时妇人患此颇多鲜获竒效缘由未得其真括也考之经曰肝主小便淋溲媍人经未絶年皆厥隂肝经用事肝主谋虑者也妇人之性多于偏鄙郁而不决气道因涩郁久成火凝滞浊液渐结成粒名曰砂石淋是也今之治淋者动手辄用五苓八正之类皆淡渗利窍之剂于病未尝逺也而底绩不树何耶殊不知淡渗皆在天之阳也但能利肺气是气降而水利矣非治有形之隂病也肾乃肺之子也淡渗过剂肾气夺矣隂血日亏郁火日炽经曰无阳则隂无以化无隂则阳无以生淡渗皆泄气而损血者血损则窍愈涩涩则病剧治当开郁火养隂血兼之以导气之药经曰壮者气行则愈隂血旺气道滑病自瘳矣正如河涸舟粘纵用力多未若决水之为易也学者其可忽诸丹溪牛膝膏加郁金以开郁山栀以降火生地以补隂琥珀以导气利窍则愈矣遗溺门生生子曰按遗溺遗失也睡梦中遗失醒而后觉童稚多有此大人少有也夫童稚阳气尚微不甚约束好动而魂游故夜多遗失也古方多用煖药乃温养阳气之意经谓虚则遗溺又曰不约为遗溺从可知矣曾见数人二三十嵗仍遗失不止后皆无子得非下元虚寒所致与东垣曰小便遗失者肺金虚也宜安卧养气禁劳役以黄茋人参之类补之不愈当责有热加黄栢生地又曰立夏前悮用白虎汤过多致遗溺者宜温药升阳以解之甲乙经云肺脉不足以息卒遗失无度原病式云遗尿不禁者是热甚客于肾部干于足厥隂之经廷孔郁结极甚而气不能宣通则痿痺而神无所用故液渗入膀胱而旋溺遗失不能收禁也丹溪尝治一男子遗溺不觉脉洪大盛以黄栢知母杜牛膝为君青皮甘草为臣木香为佐桂些小为反佐服数帖大效此法与千金翼白薇散皆治热甚廷孔郁结神无所用不能收禁之意也生生子曰按刘河间丹溪千金翼方有认为热者必以脉症相参㸔治庶无偏热偏寒之弊予前论寒者以大槩而论也诸病皆有寒热虚实多有始同终异故治法不能执一而无权也桑螵蛸散治遗溺桑螵蛸酒炒为末姜汤调下二钱鸡内金散治溺床失禁鸡䏶胵一具即鸡肫内黄皮并肠洗浄烧存性男用雌女用雄研为末毎二钱酒服妙大人遗溺不知蔷薇根细研酒下鸡肠草汤治小便不禁或睡中遗出不觉鸡肠草牡蛎粉龙骨麦冬白茯苓桑螵蛸每服三钱枣一枚煎服一方治同上补骨脂炒为末黄栢煎汤调下又方治同上桂皮末雄鸡肝等分捣丸如小豆大温水下治小儿梦中遗尿薏苡仁一合去心不去殻敲碎入盐一小撮同炒黄色水煎空心服之效缩泉丸治小儿遗尿脬气不足小便频多乌药益智仁等分为末酒煮山药煳为丸空心盐汤下二钱又方治同上乌药益智仁桑螵蛸为末空心盐汤调下二钱効治遗尿方白茯苓牡蛎桑螵蛸龙骨桂为末以鸡肠一具烧存性为末和匀空心白汤调下一钱禁方治遗溺阿胶牡蛎鹿茸桑螵蛸各等分为末米为丸梧子大每五十丸空心酒下治遗溺淋沥桑螵蛸龙骨为末每二钱空心盐汤下千金翼白薇散治尿出不知时白薇白芍药为末温酒下方寸匕日三服济世方神芎导水丸治遗尿有实热者毎百丸空心白汤下若一服得大便利止后服此谓淫气遗溺痺聚在肾痺谓气不宣通也鸡肠散肾与膀胱虚冷不能约制故遗尿失禁或睡自出肉桂龙骨白茯苓桑螵蛸牡蛎粉鸡肠分二帖水煎姜三片枣二枚空心温服小便不禁生生子曰不禁谓无禁约小便多而频不计遍数按经云水泉不止者是膀胱不藏也有湿热有下元虚惫数而少为热数而多为虚老人多有此盖阳气衰微不能约束歴见数人卒皆不救由其不能摄养而神气耗散故也古人有谓不通为热不禁为寒乃心肾气弱阳道衰冷而传化失度法当温补温存以养其神药石以坚其肾神完肾固膀胱气充自可约束然必调治及早庶或十全三五王莭斋曰小便不禁或频数古方多以为寒而用温涩之药殊不知属热者多葢膀胱火邪妄动水不得宁故不能禁而频数来也故年老人多类此是膀胱血少阳火偏旺也治法当补膀胱隂血㵼火邪为主而佐以收涩之剂如牡蛎山茱茰五味子之类不可用温药也病本属热故宜泻火因水不足故火动而致小便多小便既多水益虚矣故冝补血㵼火治其本也收之涩之治其标也按此乃本之于原病式热郁廷孔之说也生生子曰按节斋此论亦是以大槩言也老人下元虚惫气弱不能乗载其水膀胱停湿浸淫皮薄不能收持故频数不禁必如河间节斋所云然则癃闭已主于热矣而不禁又主于热是无虚寒之症也何古方有温补之法经有寒虚之文耶不若以小便频而清白长者为虚寒频而少黄赤涩者为热及脉洪数有力无力或滑或濇参验之始无差悮凡热天小便少寒月小便多寒热之理亦易见尔大便秘结而小便频多属脾约症以脾约丸治之茯苓丸心肾俱虚神志不守小便淋沥不禁赤茯苓白茯苓等分为末新汲水挼洗澄去新沫控干别取熟地黄汁与好酒同于银石器内熬成膏为丸弹子大空心盐酒嚼下一丸二气丹治内虚里寒膀胱积冷阳气渐微小便不禁硫黄肉桂干姜朱砂附子右煳丸梧子大毎五十丸盐汤下姜附赤石脂丸小便数而不禁怔忡多忘梦魇不已附子干姜赤石脂朱砂酒煳丸菉豆大每十五丸至三十丸大便有病米饮下小便不禁茯苓汤下王海藏云此方妙在朱砂伏火上御药院秘元丹治内虚里寒自汗时出小便不禁白龙骨诃子砂仁灵砂右稬米煳为丸梧子大每五十丸空心盐汤下兎丝子丸治小便多或致失禁兎丝子肉苁容牡蛎附子五味子鹿茸鸡䏶胵桑螵蛸右酒煳丸梧子大毎七十丸空心盐汤温酒下三因家韭子丸下元虚冷小便不禁或成白浊家韭子鹿茸肉苁容牛膝熟地黄当归巴㦸兎丝子杜仲石斛桂心官姜酒煳丸梧子大毎百丸空心盐汤酒任下桑螵蛸散治小便频数或如米泔稠浊桑螵蛸逺志石菖蒲龙骨人参茯神当归鳖甲为末毎二钱临卧人参汤调服一方用龟甲五子丸治小便频数时有白浊兎丝子家韭子益智茴香蛇床子酒煳为丸梧子大毎七十丸米饮盐汤任下丹溪鹿茸丸治久虚冷小便白浊滑数不禁鹿茸川椒桂心附子牡蛎石斛沉香补骨脂肉苁容鸡䏶胵桑螵蛸右酒煳为丸梧子大食前酒下三十丸又方治汚血淋沥鹿角屑炒黄为末温酒下二钱妙水芝丸治下焦真气虚弱小便频多日夜无度莲子先以好酒浸一二宿用猪肚一具入莲子在内水煮熟取出莲子切片晒干为末醋煳丸如鸡头子大每五十丸温酒送下一方治禀赋虚弱小便频数不禁五味子肉苁容熟地兎丝子右酒煮山药煳为丸梧子大每五七十丸空心盐汤或酒送下萆薢丸治小便频数川萆薢不拘多少为末酒煳丸如梧子大每五十丸空心盐汤送下一方治夜多小便老人虚人多有此症白芷稬米右稬米煳丸梧子大馒头煎汤空心下七十丸𤣥兔丹治小便多兔丝子五味子白茯苓莲肉为末干山药末六两将所浸酒余者添酒煮煳为丸捣千杵丸梧子大每五七十丸空心米饮下小兔丝丸治肾气虚损目眩耳鸣四肢倦怠夜梦遗精石莲子肉兔丝子白茯苓山药打煳丸梧子大每五七十丸空心温酒或盐汤送下一方生山药半斤刮去片先用酒熬沸入山药不得搅动待熟加盐葱白更添酒空腹下二三盏妙益智散治小便多益智为末水一碗煎八分入盐五分临卧温服本事方卫真汤治丈夫妇人元气衰惫荣卫怯弱真隂不固三焦不和上盛下虚夜梦鬼交觉来盗汗面色精彩唇口舌燥耳内蝉鸣腰痛背倦心气虚乏精神不宁惊悸健忘饮食无味日渐痩瘁外肾湿痒夜多小便肿重冷痛牵引小腹足膝缓弱行步艰难妇人血海久冷经候不调或过期不至或一月两来赤白带下漏分五色子宫感寒久不成孕并皆治之此药大能生气血遇夜半子时肾水旺极之时补肾实臓男子摄血化精诸病未萌之前皆能制治使不复为梗川归丁香青皮熟地茯苓木香肉菓山药生地川牛膝人参石斛为末毎三大盏酒调下盐汤亦得空心食前服妇人诸病童便同酒调空心服辰砂妙香散方在妇人门溺赤诸病水液浑浊皆属于热小便黄者少腹中有热也治小便黄无如黄栢知母效脉经云足胫逆冷小便赤宜服附子四逆汤纲目载小便黄有四一属肝热经云肝热病者小便先黄是也二属胃湿经云胃足阳明之脉气盛则身已前皆热其有余于胃则消谷善饥溺色黄者是也三属肺虚经云肺手太隂之脉气虚则肩背痛寒少气不足以息溺色变故耳四属肾虚经云冬脉者肾脉也冬脉不及则令人𦕈清嵴痛小便变是也脱肛门生生子曰脱肛之症多由肠内有积而清气不升如痢疾里急后重而下脱也治当从滞下门先推去积滞然后升补积滞去而清气自升不复脱下其或因下血及痢疾后脱而不收者为虚升补之药看气血孰重脱久当以涩剂收之肠胃有风脱而下血者以风药举之脱久亦有虚寒当温药微洗内服大补之剂丹溪曰有气虚气热血虚血热气热者条芩六两升麻一两为末面煳为丸服之其症肛脱红肿者是也气虚者参耆芎归升麻或加白术诃子有热加条芩其症多于劳倦房慾而发者是也血热者四物汤加炒黄栢其症多于好酒及辛辣之物而发及便血也血虚者用四物汤加升麻荆芥其症下血过多面色痿黄者是也下痢脱肛截肠病其症大肠头出痛苦干又落落又出肠尽则死初出寸余时治之以芝麻油一盏以臀坐之饮火麻子汁数升愈脱肛之症前人以为肺气虚寒盖肺与大肠为表里肺脏藴热则闭结虚寒则脱妇人有此疾者多由产育用力过多小儿有此疾皆因久痢大肠虚冷所为也有肠头作痒者此系肠中有虫黄桂峰云亲见一人里急后重肛脱红肿百药皆试乃有虫在肛故也济世方治男女脱肛用五倍子小便浓煎洗之圣惠方治脱肛不收蜗牛焼灰猪脂调敷之砂仁汤治大肠虚脱肛挟热红肿者砂仁黄连木贼为末每服二钱米饮下文蛤散大肠虚寒肛门脱出不收或用力太过及小儿呌唿久痢后重者五倍子为末水煎汁浸洗更入白矾蛇床子尤佳后用赤石脂为末少许掺在芭蕉叶上频用托入或有脱出尺许者亦用此汤温浸频换药水以缩为度倍榆散治小儿脱肛五倍子地榆为末每五分或一钱米饮调下治老人脱肛防风芦苍术黄栢五倍子煎汤薫洗内服清凉大肠之药而愈治脱肛下血韭菜一大握擂碎瓦礶煎熟再用生韭菜汁冲在汤内将肛门坐在瓶口薫一二次神效槐角丸五种肠风下血痔漏脱肛并治槐角地榆黄芩当归防风枳殻右酒煳丸梧子大每七十丸空心米饮下凉血清肠散生地当归芍药防风升麻荆芥黄芩黄连香附川芎甘草水煎服三因方香荆散大人小儿肛门脱出并治香附荆芥穗一方加砂仁右为末每服三匙水一大碗煎数沸乗热洗秦芁汤肠胃湿热及有风而脱肛不止秦芁七钱水煎空心服服后安卧一时渣再煎补中益气汤治劳倦脱肛效一方五倍子为末毎用三钱入白矾一块水煎洗或以五倍末用纸衬之托上一方木贼烧存性为末搽肛上按入即收二灵散治久痢肠胃俱虚肛门脱下龙骨木贼为末搽上托之治男女脱肛五倍子荆芥小便浓煎洗之本事方肠风下血及脱肛不收皂角三茎捣碎水一碗揉令皂角消尽用绢二层泸取清汁将肛浸在汁中自收并不待手托如大肠收了即用汤盪其肛门上下令皂角气行则不再作盪三次全愈集验方治脱肛歴年不愈生铁三斤水一斗煮取五升以汁浸洗一方用刀浆水洗亦效肘后方治肠头脱肛出转久不可收入生𤓰蒌汁浸之猪肉汁中洗随以手按之令煖自收济世方治脱肛荆芥龙脑薄荷朴硝右煎汤一日洗数次自入本事方治肠风脱肛及有血蛇床子炒为末贴肛上立收猬皮散治肛门或因洞泄或因用力脱出不收猬皮礞石桂心此寒而脱肛也右为末米饮服方寸匕忌持重及房室肘后方治女人隂脱前方加鼈头一枚焼存性研入黑圣散治㵼多时脱肛疼痛大蜘蛛一枚瓠叶重裹线札定合于内焼存性研入黄丹少许同研凡有上件疾即先用白矾葱椒汤洗拭干后搽药以手托上千金方治脱肛歴年不愈鼈头一枚烧令烟尽为末敷上手按挼之丹溪方治脱肛葫荽烧烟薫之立入海上方诸般痔脱肛死蛇一条如指大湿者掘地坑烧之以有孔板子盖之坐其上以肛受烟薫之烟尽为止大效济世方治肛出皂角薫次用蜒蚰一条入蜜浸去蜒蚰将蜜调土朱敷上即入一女子脱肛用糯米一勺浓煎饮去米洗肛温柔先以砖一片火烧通红用醋沃湿以青布铺砖上坐肛于青布上如太热加布令厚其肛煖自收入又方莲房殻荆芥枳殻槐花黄栢防风独活煎汤洗之或以木贼灰或又蛤末敷上立収治肛门肿痛木鼈子去殻取油四五枚研如泥入水盆中以滚汤泡之乗热洗另用少许为末敷上肛门肿痒杏仁捣膏敷上亦治谷道痛蚀外台秘要治下部虫啮桃叶一斛蒸之令极热纳小口器中以下部坐上受薫其虫尽死脉经云慝蚀隂脱其脉虚小者生𦂳急者死一人脱肛里急后重百方莫能收一僧教以取猪肚一具刮下垢腻入花椒末拌匀涂肛上以青绵布袋兠之前隂诸疾前隂所过之脉有二一曰肝脉二曰督脉经云肝足厥隂之脉入毛中遶隂器抵小腹是肝脉所过也又云督脉者起于小腹以下骨中央女子入系廷孔循隂器男子循茎中至纂与女子等是督脉所过也隂缩隂纵隂缩谓前隂受寒缩入腹内也隂纵谓前隂受热挺长不收也经曰足厥隂之筋伤于寒则隂缩入伤热纵挺不收治在行水清隂气是也丹溪治鲍兄年二十玉茎挺长肿而痿皮塌常润磨股不能行两脇气上手足倦弱先以小柴胡加黄连大剂行其湿热畧加黄栢降其逆上之气其挺肿渐收渐减及半但茎中有坚块未消遂以青皮一味为君佐以散风之剂末服外以丝𤓰汁调五倍子末敷而愈平江王氏子年三十忽隂挺长肿而痛脉数而实用朴硝荆芥汤浸洗又用三乙承气汤大下之愈内经曰隂缩而死者皆属肝伤又云悲哀动中则伤魂魂伤则狂妄不精不精则不正当隂缩而挛筋两脇骨不举毛悴色夭死于秋又云厥隂终者喜溺舌卷卵上缩是也玉茎肿前隂肿是也其症不一有通身水气㿗胫俱肿者此属水肿以治水之法治之其肾风抓搔成疮以致肿者以治疮毒之法治之有妬精蚀疮肿毒以干疮之药治之此縁妬精藴结毒气未散而成肿痛也有服金石秘涩之药精气壅遏不能宣扬或试𦂳炉之方取一时之快热毒内藴俱能为肿有血气凝滞㿗间窍道闭塞致使茎肿或由忍溺致气结不行而成肿凡此诸症并以灯心汤调五苓散服之以荆芥木通煎汤淋洗隂痿隂汗隂冷隂臭隂痿皆耗散过度伤于肝筋所致经云足厥隂之经其病伤于内则不起是也东垣隂痿隂汗隂臭论一富者前隂间尝闻臊臭又因连日饮酒腹中不和求予治之予应之曰夫前隂者足厥隂之脉络隂器出其挺末臭者心之所主散入于五方为臭入肝为臊臭此其一也当于肝中泻行间是治其本后于心经㵼少冲以治其标如恶针当用药除之治法当求其本连日饮酒夫酒者气味俱能生湿热是风湿热合于下焦为邪故经曰下焦如渎又云在下引而竭之酒者是湿热之水亦宜决前隂以去之是合下焦二法治之龙胆㵼肝汤是也龙胆㵼肝汤治隂部时复湿痒有臊臭柴胡梢泽泻车前子木通当归尾龙胆草生地黄水煎空心饥时热服便以美膳压之柴胡入肝为引用泽泻木通车前子皆淡渗之味利小便亦除臊臭是名在下者引而竭之生地黄龙胆草之苦寒㵼酒湿热更兼车前子之类以彻肝中邪气肝主血用当归以滋肝中血不足也固真汤治两丸冷前隂痿弱隂汗如水小便后有余沥臊气㞍臀并前隂冷恶寒而喜热膝亦冷升麻柴胡羌活甘草泽㵼黄栢知母龙胆草水煎空心服以美膳压之温肾汤面色痿黄身黄脚软隂汗隂茎有夭色麻黄防风根苍术白术猪苓白茯苓升麻黄栢泽泻柴胡梢水煎食前服之候一时辰许方食补肝汤前隂如氷冷并冷汗两脚痿弱无力黄芪人参葛根甘草苍术升麻猪苓知母柴胡羌活当归身陈皮黄栢防风白茯苓泽㵼神曲连翘水煎食前热服忌酒面清震汤治溺黄臊臭淋沥两丸如氷隂汗浸两股隂头亦冷正值十二月天寒凛冽寒之极矣泽泻升麻苍术黄芩柴胡当归身甘草羌活黄栢防风麻黄根藁本猪苓红花水煎服忌酒面柴胡胜湿汤两外肾冷两髀枢隂汗前隂痿弱隂囊湿痒臊气柴胡甘草升麻羌活泽㵼当归麻黄龙胆草汉防己黄栢五味子红花白茯苓水煎热服忌酒面房事仲景八味丸治隂痿不起今依前方夏减桂附一半春秋减三之一病去全减桂附椒粉散治前隂两丸湿痒秋冬尤甚麻黄狗嵴蛇床子斑猫当归梢猪苓小椒肉桂轻粉红花为细末掺上避风寒湿冷处坐卧又方治肾囊湿痒先用吴茱茰汤洗过后用吴茱茰半两寒水石三钱黄栢二钱半樟脑蛇床子各五钱轻粉一钱白矾三钱硫黄二钱㯽榔三钱白芷三钱为末掺之千金方云有人隂冷渐渐冷气入隂囊肿满恐死日夜痛闷不得眠取生椒择之洗净以布帛裹着丸囊令厚半寸须臾热气大通日再易之取出瘥本事云曾有人隂冷渐次冷气入隂囊肿满昼夜疼闷不得眠煮大蓟汁服立瘥隂肿隂痛隂吹妇人隂肿肾痛枳实切碎炒热布包熨之冷即易交接劳复隂卵痛仲景云胃气下泄隂吹而正喧此谷气之实也膏髪煎导之其方猪膏半斤乱发如鸡子大三枚以发入膏中煎至发尽分再服病自从小便中出能治诸疸症殊效雄黄散隂肿大如斗核痛人所不能治者雄黄矾甘草以水五升煎洗荆芥散治肾肿荆芥穗朴硝萝卜葱同煎汤洗男子隂肿大如升睪痛甚捣马鞭草涂之和剂三白散治小儿膀胱藴热风湿相乗隂囊肿胀大小便不利白牵牛桑白皮木通白术橘红为末姜汤调二钱㿗风㿗风之症起于下部虚热或行路体倦及夏月久坐冷地为风湿所袭乃发为疾其症囊湿皮厚生水泡疮疥作痒古方用蛇床子一味煎汤淋洗痒甚者以姜汁入香油数滴搅匀涂上自愈沐浴长春散治下元隂湿久冷隂囊夜痒抓之则喜手住则痛成疮流水为患甚苦及治妇人下部隂湿子胞久冷并效牡蛎蛇床子破故纸紫梢花官桂薄荷叶各等分每用一两半入葱白数茎水煎一小锅先薫后洗再用津调散搽之全安津调散治妬精疮脓汁淋漓臭烂黄连欵冬花麝香为末先洗过或以地骨皮蛇床子煎汤洗帛拭干津调敷忌生冷生汤洗又方治外肾及两腿风湿疮全蝎㯽榔蛇床子硫黄为末麻油调入手心擦热吸三口用手抱囊一顷次擦药两腿上疝气门内经四气刺逆从篇曰厥隂脉滑则病狐风疝少隂脉滑则病肺风疝太隂脉滑则病脾风疝阳明脉滑则病心风疝太阳脉滑则病肾风疝少阳脉滑则病肝风疝又骨空篇曰任脉为病男子内结七疝女子带下瘕聚大竒论篇曰肾脉大急沈为肾疝肝脉大急沈为肝疝心脉搏滑急为心疝肺脉沈搏为肺疝三阳急为瘕三隂急为脾疝三隂脾脉也脉经曰寸口脉弦而𦂳絃𦂳相搏则为寒疝生生子曰内经以六经脉滑为风疝又以大急沉为五藏疝按此六经五臓皆有疝也而以风字加之于六经之疝者何也意者无乃以风字作气字者㸔耶或以巽为风则木之气肝之所主也又成疝之地乃肝部也夫滑脉主痰饮食积是言各经之痰饮食积流传于肝之部地乃成疝也因肝主风故以风字加之也又夫急者𦂳急之谓也𦂳主病为寒沈亦为寒为气大亦为气是亦言五臓寒气流于下部发为疝也盖寒喜伤下肾肝俱在下而肝之络环绕隂器故以疝属肝也据任脉起于胞门循腹里与冲脉厥隂㑹故男为七疝女为瘕聚也其痛极为难治而诸书所言亦不一惟张戴人一主于肝蒐辑甚博且曰非灵素铜人之论法皆不取要之欲穷其原耳故其歴举经义俞穴及七疝症图殊为详悉但用治诸方多是渠生平所长之三法人或病其峻抑不知有是病用是药医而不善用此是无术也则未免有过时失机之悔顾其症积滞根固渊薮偏僻非峻剂曷能以逹第不可孟浪乱投法所当用又何畏缩在设施者消息经权务求其当可也刘守真言此症亦有热者丹溪亦主于肝且又言有湿热死血及痰积因寒郁而发间亦有虚者此亦深鉴前人纯拟于寒而一以刚燥为剂也今以诸贤大意述列于后以便参治刘守真曰㿗疝小腹控卵肿急绞痛也寒主拘缩故也寒极而土化制之故肿满也经言丈夫㿗疝谓隂器连小腹急痛也故言妇人少腹肿皆厥隂肝之脉也经注曰寒气聚而为疝也又按经言五脏皆主疝但脉急也注言脉急者寒之象也然寒则脉当短小而迟今言急者非急数而洪也由𦂳脉主痛急为痛甚病寒虽急亦短小也所以有痛而脉𦂳急者脉为心之所养也凡六气为痛则心神不宁而𦂳急不得舒缓故脉亦从之而见也欲知何气为其病者适其𦂳急相兼之脉而可知也如𦂳急洪数则为热痛之类也又经言脾传之肾名曰疝瘕小腹寃热而痛出白蛊注言小腹痛溲出白液也一作客热内结销铄肌肉如蛊之食故名白蛊也然经复言热为疝瘕则亦不可止言为寒当以脉症推之丹溪曰疝主肝经与肾经絶无相干疝痛之甚者睪丸连小腹急痛也或有形或无形或有声或无声自素问以下皆以为寒盖经络得寒收引不行所以作痛世有得寒而无疝者又必有说以通之可也予屡踢氷徒涉不曾病此以予素无热也因而思此病始于湿热在经郁遏至久又感外寒湿热收郁而作痛若只作寒论恐为未备或曰此症多客厥隂一经湿热之积何由而致予曰大劳则火起于筋醉饱则火起于胃房劳则火起于肾大怒则火起于肝火郁之久湿气便盛浊液凝聚并入血隧流于厥隂肝属木性速急火性暴为寒束宜其痛甚而暴也愚见古方以乌头栀子等分作汤用之其效亦速后因此方随形症加减无有不应又须分湿热多寡而治之但肿多为湿㿗是也却有水气而肿又有挟虚而发者当以参术为君而佐以疎导诊其脉沈𦂳而豁大者是也若不以补剂而行决裂之法祸不旋踵许学士曰大抵此疾因虚得之不可以虚而骤补经曰邪之所凑其气必虚留而不去其病必实故必先涤所蓄之热然后补是以诸方多借巴豆气者盖谓此也张戴人曰疝本肝经冝通勿塞疝有七前人论者甚多非灵枢素问铜人之论余皆不取非余好异也但要穷其原耳七疝者何寒水筋血气狐㿗是也俗工不识目为膀胱又为肾冷又或为小肠气小儿曰偏气立名既谬併丧其实何哉盖医者既断为膀胱肾冷小肠气又曰虚寒所致其药之用也不鹿茸巴㦸则杜仲苁蓉不附子乌头则干姜官桂不练实茴香则金铃补骨脂朝吞暮饵曾无殊效三二十年牢不可去间因微病稍似开通执此微茫浸成大错标既不除本必归甚处处相传曾无觉者岂知诸疝皆归肝经其奈庸流归之小肠脬囊夫膀胱水府专司渗泄小肠水道专主流通肾为少隂总统二水人之小溲自胃入小肠渗入膀胱膀胱者脬囊也气化则水出茎端此常道也及其为疝乃是厥隂肝经盖环隂器而上入小腹者足厥隂肝经也夫肾肝皆属于下冲任督相附然灵枢经言足厥隂肝经病则有遗溺癃闭狐疝主肾与小肠膀胱三经则不言疝是受疝之处乃肝之部分也且内经男子宗筋为束骨之㑹也而肝主筋睾者囊中之丸虽主外肾非厥隂环而引之与玉茎无由伸缩在女子则为纂户其内外为二其一曰廷孔其二曰窈漏此足厥隂与冲任督之所㑹也灵枢言足厥隂之经筋聚于隂器其病伤于寒则隂缩入伤于热则纵挺不收治在行卧清隂气故阳明与太隂厥隂之筋皆㑹于隂器惟厥隂主筋故为疝者必本之厥隂灵枢又言足厥隂之别名曰蠡沟去内踝五寸别走少阳循胫上睾结于茎其病气逆睾肿卒疝实则挺长虚则暴痒取之所别矣岂非厥隂为受病之处耶灵枢又言邪在小肠连睾系属于肾贯肝络肺系心气盛厥逆上冲肠胃重肝散于肓结于脐故取之肓原以散之刺太隂以平之取厥隂以下之取巨虚下臁以去之按其所过之经以调之此其初虽言邪在小肠至其治法必曰取厥隂以下之乃知诸疝关于厥隂可以无疑以脉考之素问云厥隂滑为狐风疝少隂滑为肺风疝太隂滑为脾风疝凡此六疝虽见于他脉中皆言风疝者足厥隂肝经之气也灵枢亦曰心脉微滑为心疝肝脉滑甚为㿉癃肾脉滑甚为癃㿉凡此三脏脉之疝亦以滑为疝也素问又云脉大急皆为疝心脉滑传为心疝肺脉沈传为肺疝三隂急为疝三阳急为瘕王太仆云太阳受寒血凝为瘕太隂受寒气聚为疝此言太隂受寒传之肝经也可以温药逐之不可以温药补之若补之者是欲病去而强挽留之也歴考素问三阳为病发寒热其传为㿗疝此亦言膀胱非受病之处必传于厥隂部分然后为疝也又言病在少腹腹痛不得大小便病名曰疝得之寒言脉急者曰疝瘕少腹痛凡言少腹者岂非厥隂之部分耶又言脾气传胃名曰疝瘕此谓非肝木不能为风气名曰厥疝盖脾土虚而不能制水又为肝木所凌也又言督脉为冲疝盖厥隂与冲任督俱㑹于前隂也岂不明哉至于运气中又言嵗太阳在泉寒淫所胜民病少腹控睾盖寒客于小肠膀胱则肝木缩而不得伸行母传之子也阳明司天燥淫所胜丈夫㿗疝妇人小腹痛此言肝气不得上行为金所抑鬼贼故也又言太隂在泉土胜则寒气逆满食饮不下甚则为疝此亦言寒客太隂湿土土不能胜水水传之肝经也又尝遍阅铜人俞穴亦相表里如背上十三椎俞肝经言寒疝腹部中行惟隂交一穴言寒疝任脉之所发也闗元一穴言暴疝小肠之幕足三隂任脉之㑹也曲骨一穴言㿉疝任脉足厥隂之㑹也其腹部第二行肓俞二穴言寒疝冲脉足少隂之㑹也四病上穴言疝瘕冲任脉足少隂肾之㑹也其腹部第三行大巨二穴言㿉疝足阳明脉气之所发也气冲二穴言㿗疝茎中痛两丸寒痛亦足阳明脉气之所发也其腹部四行府合二穴言疝痛足六隂厥隂隂维之交㑹也亦太隂部三隂阳明支别也冲门二穴言隂疝足太隂厥隂之㑹也其在侧脇者五枢二穴言寒疝隂邪上入少腹带脉下三寸也其在足六经者足厥隂穴十名言疝者七谓大敦行间大冲中封蠡沟中都曲泉足少阳穴十四名言疝者一谓邱墟穴也足太隂穴十一名言疝者一谓隂陵泉也足阳明穴十五名言疝者一谓隂市穴也足少隂穴十五名言疝者五谓然谷大谿照海交信筑賔也足太阳穴十八名言疝者二谓金门合阳也由是言之惟厥隂言疝独多为疝之主也其各经穴虽亦治疝终非受疝之地但与足厥隂相连耳或在泉寒胜木气挛缩禁于此经或司天燥胜木气抑郁于此经或忿怒悲哀忧郁顿挫结于此经或药淋外固闭尾缩精壅于此经其病差别如此不知世间之药多热补从谁而受其方也信其方则素问灵枢铜人皆非也信素问灵枢铜人则俗方亦皆非也不知后之君子以孰为是呜唿余立于医四十余年使世俗之方人人可疗余莫之敢废也谙练日久因经识病然后不惑且夫遗溺闭癃隂痿胞痺精滑白淫皆男子之疝也不可妄归之肾冷血涸不日月罢腰膝上热足躄嗌干癃闭少腹有块或定或移前隂突出后隂痔核皆女子之疝也但女子不谓之疝而谓之瘕若年少而得之不计男子妇人皆无子故隐蔽委曲之事了不干脬肾小肠之事乃足厥隂肝经之职也奈俗方只言脬肾小肠殊不言肝木一句惑人甚矣且肝经乙木也木属东方为心火之母也凡疝者非肝木邪则肝木自甚也不可便言虚而补之难经所谓东方实西方虚㵼南方补北方此言㵼火木自平金自清水自旺矣昔审言为蔡之参军也因坐湿地疝痛不可堪诸药莫救余急以导水丸禹功散㵼三十余行肿立消痛立减又项关一男子病卒疝暴痛不任倒于街衢人莫能动唿余救之余引经証之邪气客于足厥隂之络令人卒疝故病隂丸痛也余急㵼大敦二穴大痛立已夫大敦穴者乃是厥隂之二穴也殄冦镇一夫病㾬疟发渇痛饮蜜浆剧伤氷水医者莫知㵼去其湿反杂进姜附湿为燥热所壅三焦闭溢水道不行隂道不兴隂囊肿坠大于升斗余先以导水百余丸少顷以猪肾散投之是夜㵼青赤水一斗遂失痛之所在近颕尾一夫病卒疝赤肿大痛数日不止诸药如水投石余以导水一百五十丸令三次咽之继以通经散三钱空腹淡酒调下五更下臓腑壅积之物数行痛肿皆去不三日平复如旧内经曰木郁则达之达谓吐也令条达肝之积本当吐者然观其病之上下以顺为贵仲景所谓上宜吐下冝泻者此也敢列七疝图于左以示后之君子庶几有所凭借者焉寒疝其状囊冷结硬如石隂茎不举或控睾丸而痛得于坐卧湿地或寒月涉水或置雨雪或卧坐砖石或风冷处使内过劳宜以温剂下之久而无子水疝其状肾囊肿痛隂汗时出或囊肿而状如水晶或囊痒而燥出黄水或少腹中按之作水声得于饮水酒醉使内过劳汗出而遇风寒湿之气聚于囊中故水多令人为卒疝宜以逐水之剂下之有漏针去水者人多不得其法筋疝其状隂茎肿胀或溃或脓或痛而里急筋缩或茎中痛痛极则痒或挺纵不收或白如精随溲而下得于房失劳伤及邪术所使宜以降心之剂下之血疝其状如黄𤓰在少腹两傍横骨两端约中俗云便痈得于重感春夏大燠劳动使内气血流溢渗入脬囊留而不去结成痈肿脓少血多宜以和血之剂下之气疝其状上连肾区下及隂囊或因号哭忿怒则气郁之而胀怒止号罢则气散者是也有一治法以针出气而愈者然针有得失宜以散气之药下之或小儿亦有此疾俗曰偏气得于父年已老或少年多病隂痿精怯强力入房因而有子胎中病也此疝不治惟筑賔一穴言之狐疝其状如瓦卧则入小腹行立则出小腹入囊中狐则昼出穴而溺夜则入穴而不溺此疝出入上下往来正与狐相类也亦与气疝大同小异今人带钩铃是也宜以逐气流经之药下之㿗疝其状隂囊肿缒如升如斗不痒不痛者是也得之地气卑湿所生故江淮之间湫塘之处多感此疾宜以去湿之药下之女子隂户突出虽亦此类乃热则不禁固也不可便谓虚寒而涩之燥之补之本名曰瘕宜以苦下之以苦坚之王氷曰阳气下坠隂气上争上争则寒多下坠则筋缓故睾垂纵缓因作㿗疝也已上七疝下去其病之后可调则调可补则补各量病势勿拘俗法经所谓隂盛而腹胀不通者㿗癃疝也不可不下统㫖曰或问疝气古方有以为小肠气者有以为膀胱气者惟戴人丹溪专主肝经其说不同何以辨之予曰小肠气小肠之病膀胱气膀胱之病疝气肝经之病三者自是不一昔人以小肠膀胱气为疝者误也殊不知足厥隂之经环隂器抵小腹人之病此者发则睪丸胀痛而连及小腹则疝气之系于肝经也可知矣且小肠气俗谓之横絃竖絃绕脐走注少腹攻刺而膀胱气则在毛际之上小腹之分作痛与疝气之有形如𤓰有声如蛙或上于腹或下于囊者不同也但小肠膀胱因经络并于厥隂之经所以受病连及于肝则亦下控引睾丸为痛然只是二经之病不可以为疝也学者惟考张朱二公之说则庶乎其不惑矣生生子曰按统旨此论只可以言狐疝不足以尽经义然素问六经皆有疝故后之言疝者或名小肠气或名膀胱气或名肾冷气张戴人朱丹溪乃独属之肝经要之各有所本而肝肾居多尔按灵枢经云邪在小肠连睾系属肾贯肝络肺系心气盛厥气上冲也大凡邪气袭于人之经也随各经而名之袭于肾为肾气袭于膀胱为膀胱气袭于小肠为小肠气肾与膀胱相为表里其气通于外肾系于睾丸此三经与厥隂互相聮络而又俱在下部与冲任督诸脉㑹也戴人亦曰肾之穴十而言疝者五丹溪乃言与肾絶无相干絶之一字未细考尔实相须也凡久立过内则伤肾劳力逺行则伤筋肾伤则膀胱虚筋伤则肝气弱一有所伤风寒湿邪乗虚而袭入于肾则脬囊肿小腹痛而足冷舌本强此肾经受病之候入于肝则先从隂器冷痛上抵胠脇唇青足厥甚则舌卷囊缩此肝经受病之候也膀胱乃胞之室素问骨空论篇曰任脉起于中极之下以上毛际循腹里上关元自胞上过带脉贯脐而上故任脉为病男子内结七疝或指膀胱气者以此也又冲脉为病逆气里急督脉起少腹以下骨中央女子入系廷孔其孔溺孔之端也其络绕隂器合纂间绕纂后别绕臀至少隂其男子循茎下至纂与女子等其少腹直上者贯脐中央上贯心此生病从少腹上冲心而痛不得前后为冲疝注曰冲任督皆竒经一源而三岐都与肾肝㑹也由是考之各有所本匪谬也惟肝肾居多肾不得无相干肝不得独主疝从可知矣揣戴人之意若独属之肝则东方实为有余有余者㵼之庶可以行生平所长之技也师者诚能体认不谬则通塞一适其宜丹溪戴人不多让矣挟虚者当用参术为君佐以疎导之药其脉豁大按之无力者虚也又按之不定者亦属虚必用桂枝山栀乌头细切炒过为末以姜汁煳为丸毎服三十丸姜汤下大能刼痛食积与死血成痛者栀子桃仁山查枳实吴茱茰并炒以生姜汁顺流水煎汤调服一方加茴香附子戴元礼曰木肾者心火下降则肾水不患乎不温真阳下行则肾水不患乎不和安有所谓木强者哉夫惟嗜慾内戕肾家虚惫故隂阳不相交水火不相济而沈寒痼冷凝滞胀大作痛顽痺结硬不可纯用燥热当温散温利以逐其邪邪气内消荣卫流转盎如寒谷春回盖有不疾而速不行而至之妙矣橘核散单止痛此盖湿热因寒郁而发用栀子仁以除湿热用乌头以散寒郁况二药皆下行之药而乌头又为栀子所引其行尤速不使胃中停留也橘核桃仁栀子川乌吴茱茰水煎服又方刼痛乌头栀子仁为末或加或减白汤丸服亦可积疝方山查茴香柴胡牡丹皮酒煳丸如梧子大盐汤下六十丸又方治疝痛山查枳殻茴香山栀仁牡丹皮柴胡桃仁大茴吴茱茰酒煳丸盐酒吞下五十丸又方治疝痛苍术香附黄栢青皮𤣥胡索益智桃仁茴香大附子甘草水煎服一痛过更不再作矣一人有疝腹内有块毎块痛作疝痛止疝痛作块痛止三稜莪术神曲姜黄南星山查木香沈香香附黄连桃仁萝葡子山栀仁枳核姜汁饼煳为丸治小肠气及木肾偏坠黒丑一斤用猪尿胞装满以线缝口好酒米醋各一碗于砂锅内煮干为度取出黒丑用青红娘子各十九枚于铁锅内炒燥去青红娘子将黒丑研取头末四两另入猪苓泽㵼细末各二两醋煳为丸梧子大毎服三十丸空心盐酒送下不可多服多服令人头眩如头眩可服黒钖丹元戎加味五苓散治疝气卒痛小便涩本方加川练子一分局方三白散治膀胱藴热湿热乗隂囊肿痛大小便不利方见前隂门复元通气散舶上茴香川山甲蛤粉陈皮𤣥胡索黒丑甘草木香为末每一大钱食前热酒调服宝鑑控引睾丸小肠病结上而不下痛引心臆茴香川练子食茱茰陈皮马閵花芫花醋煳为丸梧子大毎十丸至二十丸空心温酒下三因大乌头桂枝汤治风寒疝气腹中刺痛手足不仁身体拘急不得转侧或致隂缩大乌头桂心白芍甘草毎服四钱姜枣煎服局方夺命丹逺年近日小肠疝气偏坠搐痛脐下撮痛闷乱外肾肿硬日渐滋长隂间湿痒搔成疮吴茱茰泽泻酒煳为丸梧子大毎五十丸空心盐汤下葫芦巴丸小肠气蟠肠气奔豚疝气偏坠隂肿小腹有形如卵上下来去痛不可忍或绞结绕脐攻刺呕吐者葫芦巴巴㦸川练子川乌茴香吴茱茰酒煳为丸梧子大毎二十丸空心酒下戴人禹功散黒丑茴香为末以生姜自然汁调一二钱临睡服或加白术一两茴香练实丸治隂疝痛不可忍及小肠气痛川练子茴香青皮陈皮芫花山茱茰食茱茰吴茱茰马閵花醋煳丸梧子大温酒下三十丸天台乌药散治小肠疝气牵引脐腹疼痛乌药木香茴香青皮良姜㯽榔川练子巴豆右先以巴豆微打破同川练麸皮炒黑去巴豆麸皮不用外余药同为末毎用一钱酒调下甚者姜汤下亦可济生葵子汤膀胱实热腹胀小便不通口舌干燥赤茯苓猪苓葵子枳实瞿麦车前子木通黄芩滑石甘草毎五钱入姜煎空心服局方蟠葱散治寒疝气疝冲心疼痛𤣥胡索苍术甘草茯苓蓬术三稜青皮丁皮砂仁㯽榔桂干姜毎服二钱入莲须葱一茎水煎食前服金柜当归生姜羊肉汤寒疝腹中痛及脇痛里急当归生姜羊肉水八升煮三升温服七合日三服如寒多加生姜呕者加陈皮二两白术一两蜘蛛散治隂狐疝气偏有大小时时上下蜘蛛肉桂为末取八分米饮调服或蜜丸服亦可东垣丁香练实丸男子七疝痛不可忍妇人瘕聚带下皆任脉所主隂经也乃肾肝受病故治法同当归附子川练子茴香好酒三升同煮尽为度焙干作细末毎一两入丁香木香𤣥胡末各五钱全蝎十三枚后四味末入在前药末内和匀酒煳丸梧子大毎三十丸加至百丸空心温酒下熨法盐半斤炒极热以旧绵包熨脐腹痛处又方葱白研碎一握置脐中上用熨斗熨之或以艾于上灸之尤妙海藻溃坚丸治木肾如斗结硬如石海藻昆布川练肉吴茱茰木香青皮小茴荔枝核𤣥胡索肉桂海带橘核桃仁木通酒煳为丸梧子大每六十丸空心盐酒任下㿗疝大如升斗者是也惟大不痛丹溪谓非痛断房事厚味不可用药惟促其夀若苍术神曲白芷半夏山查枳实皆要药人视其为浅鄙以启慢心又不能断慾以爱䕶其根者非徒无益而又被其害者多矣且其药宜随时令寒温更按君臣佐使加减大抵㿗属湿多苍术神曲白芷山查川芎枳实南星半夏神曲煳为丸有热加山栀一两坚硬加朴硝五钱秋冬加吴茱茰二钱半又方治㿗疝南星山查苍术白芷半夏枳核神曲海藻昆布𤣥明粉吴茱茰酒煳丸治木肾不痛方南星半夏黄栢苍术枳实山查白芷神曲滑石吴茱茰昆布酒煳丸空心盐汤下一方加枸杞子治偏坠初生穿山甲茴香为末酒送下干物压之洁古海蛤丸治㿗疝从小便中利出恶物海蛤海金沙腻粉硼砂川归海藻粉霜水蛭青黛滑石乳香朱砂地龙右用盐煮面煳为丸小豆大朱砂为衣每十丸灯心汤空心服之小便下冷脓恶物乃效却以黄连紫河车板蓝根各二钱煎汤潄口以固牙一方去板蓝根加贯衆王海藏地黄膏子男子妇人脐下奔豚气块小腹疼痛隂肿控睾而痛上冲心腹不可忍者血竭沉香木香人参广茂𤣥胡索蛤蚧川归川芎续断白术川练子全蝎茴香柴胡没药吴茱茰已上分两随症加减用之气多者加青皮血多者加肉桂为末地黄膏子为丸梧子大空心温酒下二十丸日加一丸至三十丸本事方念珠丸膀胱疝气外肾肿痛不可忍昔有人货此药治疝如神一日货数千丸一国医多与金而得之用果良騐乳香碙砂黄蜡熔化分作一百单八丸以线穿之露一宿次日用蛤粉为衣旋取用乳香汤送下丹溪治郑子敬酒后饮水及水菓肾偏大时作蛙声或作痛炒枳实一两盐炒茴香炒栀子各三钱研煎汤送下保和丸又一人膀胱气下坠如蛙声臭橘核炒十枚桃仁二十枚萝卜汁下保和丸七十丸一人年三十左肾核肿痛此饮食中湿坠下成热以臭橘核五枚桃仁七枚细研顺流水一盏煎沸汤热下保和丸丹溪治木肾以水晶蒲桃叶野紫苏叶苍耳叶浓煎汤薫洗一方治水㿗偏大上下不定疼痛不止牡蛎不拘多少盐泥固济炭三斤煅令火尽冷取出二两加干姜一两焙为细末二味和匀以冷水调涂病处小便大利而愈又方𤣥胡索全蝎为末毎二钱温酒调下雄矾散治隂肿大如斗核痛雄黄白矾甘草水煎先薫后洗效治偏坠一人核肿痛甚二子不分大如升徧医不效以此治除根松江甚神此方牡丹皮苍术荔枝核山查橘核山栀仁神曲煳丸梧子大空心白汤下五十丸解钳丸治小肠气及膀胱气横絃䜿絃木肾偏坠下部诸疝气痛木鳖子茴香黒丑半夏补骨脂酒煳丸梧子大空心服三十丸炒姜盐灯心酒下下午后临睡各一服五妙丸治一切下部气速效如神黒丑补骨脂川练肉半夏茴香丁香𤣥胡索酒煳丸梧子大毎服十丸加至十五丸空心盐酒送下乳姜汤治寒疝气上冲中脘筑痛乳香末生姜自然汁水一大盏同煎三五沸通口服一服效香术九寒湿成疝肾肿疼痛苍术茴香吴茱茰右为末捣葱白成膏为丸梧子大毎五十丸空心温酒或盐汤下又方治诸疝痛及心痛临发时服海石香附为末姜汁调下一人患疝多服热药以致小便不通后用五苓散分三帖毎加连须葱一根麝香少许盐五分煎服连进三服其夜下黒汁二升脐下遂寛续用碙砂丸数日全赤水元珠卷十五赤水元珠卷十六钦定四库全书赤水元珠卷十六眀孙一奎撰霍乱门霍乱者挥癨撩乱其势急暴有似鬼祟实非邪也乃内有所伤外有所感阴阳乖隔而成此前人格论内经曰嵗土不及风乃大行民病飱泄霍乱体重腹痛筋骨揺併盖言木乗土而为病也夫霍乱者挥霍撩乱也其症心腹卒痛呕吐下痢发热増寒头痛眩晕或吐而不㵼或㵼而不吐或吐㵼并作夫邪在上焦则先心痛而吐邪在中焦则先腹痛而㵼邪客上中二焦则吐㵼俱作甚则转筋入腹则毙盖阴阳反戾清浊相干阳气暴升阴气顿坠阴阳痞隔上下奔逆治之惟冝温煖更详别三因以调之外因诸风则恶风有汗伤寒则恶寒无汗冐湿则重着伤暑则烦热又有内因九气所致郁聚痰饮痞隔不通遂致满闷随其胜复必作吐利或诸饱食脍炙恣餐乳酪寒浆㫖酒脾胃受伤遂成吐利又有转筋者盖阳明胃主养宗筋今暴吐下津液顿忘宗筋失养以致挛转甚则邜缩舌卷为不治之症又有干霍乱者上不得吐下不得利壅闭正气闗格阴阳躁扰喘胀命在须臾若湿霍乱则所伤之物因吐㵼而出吐㵼尽则止故犹可治大抵热胜痰郁则闷乱湿胜饮郁则利下其治湿霍乱宜霍香正气散加生姜不惟可以温散风湿抑亦可以调理吐㵼其若伤暑所致者亦不可遽用香薷沉冷之剂合先用橘皮半夏生姜之类开散结滞次则以香薷五苓温服散暑解烦或挟寒而手足厥逆腹中绞痛宜以四逆理中之类温之亦不可遽用峻补兠澁之剂则邪愈滋而变症百出治干霍乱急以盐汤灌之令其大吐庶有可生切不可与谷食恐胃中邪物吐㵼不尽新谷一入脾不能化转増危殆慎之慎之大槩其脉浮洪者易治若脉㣲迟加以气少昏沉不语者皆难治也丹溪曰内有所积外有所感致成吐㵼仍用二陈汤加减作吐以提其气切莫与谷食虽米饮一呷入口即死必待吐㵼尽过二三时直至饥甚方可与稀粥其脉多伏欲絶又曰虽已吐㵼不彻还用吐提其气或用樟木煎汤吐之大法生姜理中汤最好不渇者可用如渇者用五苓散亦可下者干霍乱最难治死在须臾升降不通邪无从出当吐提其气极是良法世多用盐汤为内有食伤外有邪遏故吐之吐中就有发散之义转筋不住男子以手挽其阴女子以手牵其乳近两边此千金妙法也转筋入腹者死脉诀举要曰滑数为呕代者霍乱㣲滑者生濇数凶断又曰滑而不匀必是吐㵼霍乱之候脉代勿讶内经曰脉伏者霍乱脉㣲而澁或代而散或隠而伏或大而虚脉右闗滑为霍乱吐㵼脉结促代皆不可断以死脉大者生脉洪者为热絃者为饮气口脉絃滑膈间有宿食留饮缩脾饮解伏热除烦渇消暑毒止吐㵼宜沉冷频服草果仁乌梅肉甘草每服五钱姜十片水煎服藿香正气散中湿霍乱吐㵼苍术陈皮半夏藿香甘草姜五片枣二枚水煎服桂苓甘露饮中暑霍乱吐㵼发渇引饮不换金正气散霍乱转筋呕吐泄㵼头疼五苓散方见暑门藿苓汤外感风寒内伤饮食霍乱转筋吐㵼藿香厚朴白术茯苓甘草大腹皮紫苏白芷桔梗半夏陈皮肉桂猪苓泽㵼姜五片水煎服诃子散霍乱吐利如神又治心脾冷痛诃子甘草厚朴干姜草果仁陈皮良姜茯苓神曲麦芽水煎入盐服二香散暑湿相搏霍乱转筋烦渇闷乱藿香白术厚朴陈皮茯苓半夏白扁豆紫蘓桔梗白芷香薷黄连大腹皮甘草姜葱白水煎服加味四君子汤霍乱转筋吐㵼腹中痛体重脉沉而细人参白术茯苓甘草芍药良姜姜三片枣二枚水煎服通脉四逆汤霍乱多寒内冷脉絶吴茱茰附子桂心木通白芍药细辛甘草当归每服七钱水一钟酒半钟姜七片枣一枚煎七分温服七气汤七气郁五脏之间互相刑尅阴阳不和挥霍变乱吐利交作半夏厚朴桂心白芍药茯苓紫苏叶橘皮人参每七钱水一盏半酒半盏姜七片枣一枚煎温服木𤓰汤霍乱吐㵼转筋扰闷酸木𤓰茴香甘草吴茱萸每服五六钱姜七片紫苏十叶水煎服姜附汤霍乱转筋手足厥冷多汗呕逆加味香薷饮伏暑吐利不止烦闷多渇本方加㯽榔黄连每五钱水酒各半煎服冷香汤夏秋伏暑引饮过食生冷遂成霍乱良姜附子甘草檀香干姜草菓丁香分二服水煎连瓶沉井内待冷服人参散霍乱体痛四肢逆冷服理中四顺不效者人参白芍川归良姜附子陈皮桂心白术每五钱加红枣三枚水煎服活命散霍乱吐㵼不止面色青黑垂死者防风羌活独活干姜细辛草豆蔲肉豆蔲川芎官桂吴茱萸木𤓰每三钱浓煎木𤓰汤调服囬生散霍乱不已吐利不止但有一㸃胃气存无不效者陈皮藿香叶水煎或为末热酒调服秘方霍乱吐利转筋神効白扁豆叶研取汁一碗入米醋同服立瘥加减理中汤霍乱呕吐白术人参干姜甘草水煎服若为寒气湿气所干者加附子一钱名附子理中汤若霍乱吐㵼加陈皮青皮名治中汤若干霍乱心腹作痛先以盐汤少许频服候吐出令透即进此药若呕吐者加丁香半夏各一钱姜十片同煎泄㵼者加橘红茯苓各一钱名补中汤溏㵼不已于补中汤内加附子二钱不喜饮食及米谷不化再加砂仁一钱霍乱吐下心腹作痛手足逆冷于本方内去白术加熟附子名为四顺汤伤寒结胷先以桔梗枳殻等分煎服不效者及诸吐利后胷痞欲絶心膈高起胀痛手不可近者加枳实茯苓各一钱名枳实理中汤若渇者再于枳实理中汤内加𤓰萎根一钱霍乱转筋者理中汤内加火煅石膏一钱若脐上筑者乃肾间动气也去术加官桂一钱半肾恶燥去术恐作奔豚也故加桂取辛以润之若悸者加茯苓一钱渇欲饮水者加白术五分腹满者去白术加附子一钱若寒者再加干姜一钱饮酒过多及啖炮炙热物发为鼻衂者加川芎一钱伤胃吐血以此药能理中脘分利阴阳安定血脉只用本方三因白术散中暑呕吐眩晕及大病后调理失宜劳复及脾胃虚损面色青黄饮食不思口吐酸水滑泄腹鸣饮食所伤霍乱吐㵼并宜服之白芷甘草青皮白茯苓桔梗香附子山药干姜白术陈皮每一两姜三片枣一枚木𤓰一片紫蘓三叶水煎服若吐㵼加白梅煎喘加桑白皮杏仁伤寒劳复加薄荷膈气加木通入麝香少许中暑呕逆加香薷霍乱加藿香产后泄㵼加荆芥气厥加盐煎服调中白术散大病后吐㵼烦渇霍乱虚损气弱及酒毒呕哕白术茯苓人参藿香甘草木香葛根为末白汤调服二钱烦渇加滑石二两甚者加姜汁经验方人参散止吐逆及㵼后烦渇常服调中和气人参茯苓葛根藿香木香甘草分三帖水煎服㵼后渇甚者加滑石一钱止渇汤霍乱烦渇甘草人参麦冬茯苓桔梗𤓰蒌根泽㵼葛根右末蜜汤调下二钱姜盐饮霍乱欲吐不吐欲㵼不㵼盐生姜同炒令色变以水一碗煎热温服甚者加童便一盏蓼汤霍乱转筋不止蓼一大握水煎汤薫洗或以帛蘸汤熨患处一方每遇转筋时即以盐揩擦痛处三五十匝即虽皮破亦不妨可以断根灸法霍乱已死腹中尚煖犹未絶气者用盐纳脐中令满大艾炷灸三五七壮甦麦冬汤霍乱已愈烦热多渇小水不利麦门冬茯苓半夏陈皮白术人参小麦甘草生姜五片乌梅半箇煎服青金丹霍乱吐㵼不止及转筋诸药不效者硫黄水银右二味铫子内炒栁木箆子不住手搅匀更以栁枝蘸冷醋频洒候结如鐡色即成青金丹乃刮下再研如粉留小半为散余以粽子尖三箇醋约半盏研稀稠得所成膏丸如鸡豆子大朱砂为衣每服一丸煎丁香汤磨化下热服如作散服以丁香汤调下一钱伤寒阴阳乗伏用龙脑冷水磨下一日二三服海藏云吐㵼转筋身热脉长阳明本病也宜和中四君子汤平胃散建中汤每一两姜五片水煎服如吐㵼转筋自汗脉浮者四君子汤加桂五钱吐㵼转筋脇下痛脉絃者宜建中加木𤓰柴胡汤平胃散加木𤓰五钱亦可也建中木𤓰柴胡汤桂枝芍药甘草胶饴糖生姜大枣木𤓰柴胡每一两水煎临服加饴糖两匙吐㵼后小便不通胸中实痛者四君子汤加大黄一两吐㵼腹中痛转筋体重脉沉而细者宜四君子加高良姜白芍药四君子四味各一两芍药良姜各五钱同前煎法服吐㵼霍乱四肢拘急脉沉而迟者宜四君子汤加姜附厚朴汤四君子四味各一两生姜附子厚朴同前煎服吐㵼转筋四肢厥冷脉㣲缓者宜建中加附子当归汤桂枝当归芍药粉草饴糖生姜附子大枣同前煎服吐后转筋木𤓰一味煎服良转筋寻常转筋四时皆有不因霍乱而发者其发多于睡中或伸欠而作丹溪谓此多属血热以四物汤加苍术红花酒芩南星水煎服有筋转于足大指转上至大腿近腰结了乃因奉养过厚饮冷感寒而作寒遏其热寒主收引劲急故筋转而疼也前方加姜汁临时服之足太阳之下血气皆少则善转筋踵下痛丹溪曰转筋徧身入肚不忍者作极醎盐汤于槽中暖浸之矾汤亦妙蓼汤亦好仲景云转筋之为病其臂脚直脉上下行㣲絃转筋入腹者鸡屎白散主之鸡屎白为末取方寸匕以水六合和温服圣惠方肝虚转筋用赤蓼茎叶切作三合水一盏酒三合煎四合分二服孙尚药脚转筋疼痛挛急松莭二两剉如米粒乳香一钱以瓦器内慢火炒令焦只留一分出火毒为末每一钱至二钱热木𤓰酒调下但是筋病疼痛皆妙不独转筋而已外䑓治转筋取旧绵以酽醋浸甑中蒸及热用绵裹患脚上冷则易勿伤皮以瘥为止秘方脚转筋无时甚好雄猪阴茎一条全者薄切香油煎热细嚼盐酒送下空心服连进三朝竒验中恶客忤门中恶客忤者无故忽然而病倒者是也多受于道途及早晚门外忽得之卒受非节之气令人心腹绞痛胀满呌唤气冲心胷不急治则死磨好真烟墨一盏热汤解服之又有盐汤探吐亦好卒死鬼击或先病因睡卧间忽然而絶皆是中恶之候若脉气应指心头仍暖者擣石菖蒲灌之立甦如口噤须灌从鼻入中恶暴死石菖蒲为末每用五分安舌底又吹入两耳及鼻中则甦中恶入心须死阿魏末盐酒调下一钱半连进二服效中恶吐血生桔梗取汁每服一钟日三无生者以干者为末仍以桔梗汤调下中恶客忤苏合香丸姜汤调下妙欬逆门内经曰嵗金太过欬逆金郁之发欬逆少阴二气欬逆古谓之逆气上逆作声之名也经曰诸逆冲上皆属于火是心火刑于肺金也易老曰欬逆者火热奔急上行而肺金不纳何其当哉俗以为哕者非盖哕者出声也哕出其气哕声尽然后唿也出入唿吸大有不同况哕者本于胃欬逆者本于肺又岂可例论哉然是症或由水渍于肺而心痞或喜笑过多而气噎或嚥饮错喉而气呛或急食干物而气塞皆令作欬逆之声连续不絶俗谓吃忒是也人或以纸捻取鼻嚏而止或寃以盗贼因恐而止或鼻热闻食香调气而止皆抑之骇之而使气下也又有胃气寒而呃元礼戴氏以杂病发呃者皆属寒惟有伤寒发呃属热盖由阳明内实过经失下清浊不得升降以致气不宣通而作或又有饮食填塞胷中而气不得升降者或有痰闭于上火起于下而气不得伸越者又有吐利后胃虚膈热而作呃者又有气血虚作呃者不可以不辨也伤寒阳症欬逆者盖由阴消将尽阳火暴甚直冲而上出于胃入于肺而作声所以东垣用凉药以㵼热降火其阴症欬逆者盖以阴气先消阳火将竭浮于胷中亦欲散也故反用丁香干姜之属以养胃中阳气胃气一和阳生则阴长也丹溪云伤寒发呃亦有四症不同有中气不足脉虚微气不相续而发呃者宜补中益气汤加生脉散加黄栢以降虚火或少加附子服之立愈有阳明内实失下而发呃宜大承气汤下之有渇而饮水太过成水结胷而发呃者宜小䧟胷汤或小青龙汤去麻黄加附子治水寒相抟发呃者妙有𫝊经伤寒热症误用姜桂热药助起火邪痰火相搏而为呃者宜用黄连解毒白虎汤及竹沥之类大凡食呃便秘者大承气下之便软者㵼心汤主之乆病虚者见此症最危心法云欬逆有痰有气虚有阴火视其有余不足治之其详在格致余论不足者人参白虎下大补丸有余并有痰者吐之人参芦之类痰碍气而吃逆者用蜜水吐此乃燥痰不能出痰者以陈皮半夏气虚人参白术阴火黄连黄栢滑石欬逆自痢者活石甘草炒黄栢白芍药人参白术陈皮加竹沥服戴元礼云欬逆因痰与热及胃火者极多橘皮竹茹汤胃热多渇哕不进饮食赤茯苓陈皮枇杷叶麦门冬竹茹半夏甘草人参分二服每服姜七片水煎一方只用人参陈皮甘草竹茹小柴胡汤加姜三片杮蒂三枚轻服治同上橘皮干姜汤胃寒欬逆陈皮通草干姜桂心人参甘草水煎丁香柿蒂散病后胃中虚寒欬逆至八九声相连收气不回者难治人参茯苓陈皮半夏良姜丁香柿蒂生姜甘草水煎服调苏合香丸服尤妙一方只用良姜丁香杮蒂甘草四味水煎服柿蒂汤胷满欬逆不止杮蒂丁香一方加人参姜五片水煎服皂荚半夏汤治欬逆欲死半夏皂荚为末炼蜜丸梧子大每三丸枣汤吞日三服夜一服羌活附子汤吐痢后胃寒欬逆羌活附子茴香干姜丁香每二三钱水一钟盐少许煎七分服灸欬逆法乳下一指许与乳相直骨间䧟处妇人三壮男左女右只灸一处火至则瘥不瘥即不治又云其穴只当取乳下骨间动脉䖏是无病偶然致此縁逆气而生宜小半夏茯苓汤加枳实半夏汤或用煎汤泡萝卜子研取汁调木香调气散乗热服逆气用之佳人参白术汤人参黄芩柴胡干姜甘草栀子仁白术防风半夏五味子每服五六钱加姜五片水煎服宣明桂苓白术散消痰止欬逆散痞塞开坚结痛闷进饮食和脏腑干生姜官桂茯苓半夏白术橘红泽㵼右末面煳丸小豆大姜汤下三十丸日三服一方加黄连半两黄栢二两水丸效尤速噫门灵枢曰寒气客于胃厥逆从下上散复出于胃故为噫又曰心为噫胃为哕释之者曰神不守心故噫胃精内竭故哕伤寒书上焦不至其部故为噫中焦不至其部故为哕什之曰上焦竭善噫以上焦受中焦气中焦不和不能消谷故令噫又曰缓者胃气有余噫而吞酸此言有余者谓胃中有谷物未消故使噫而吞酸由此观之一由于胃寒一由于胃有宿食然亦有胃火冲逆而致者也有阴虚火因上炎而致者难以槩论也治法寒者温之热者凉之中焦未和者则消导以通之至于病乆虚惫而噫则为神不守心而为死症矣噫与欬逆不同噫乃出气欬逆则为入气然治法胃寒亦宜橘皮干姜汤胃热宜橘皮竹茹汤中焦未和而热壅郁或以调胃承气下之或以加减平胃散以消之阴虚宜以四物汤或芎归汤加知母甘草以滋之灵枢註云噫象火烟随焰出心不受邪故噫出之宜甘草㵼心汤以生姜易干姜若有㣲热时噫者小柴胡汤二阳一阴发病主惊骇背痛善噫欠也仲景旋覆代赭汤治痞而噫本事方枳殻散心下蓄积痞闷或作痛多噫败卵气枳殻白术香附㯽榔为末每二钱米饮调下日三服丹溪云噫气胃中有痰有火又云曽治宣州一人气上筑心膈噫气脉之右闗短弱左闗尺洪长而大数此肝有热宜㵼肝补脾青皮白术木通甘草水煎下保和丸十五粒抑青丸二十粒清胃中痰火郁热嗳气南星半夏软石膏香附山栀子每八钱水煎服下气门下气属心虚经云夏脉者心也心脉不及下为气泄者是也河间云肠胃郁结谷气内发而不能宣通于肠胃之外故善噫而或下气也诊论云颠癎痨瘵若气下泄不止者必死此真气竭絶肠胃腠理闭塞谷气不能宣通于肠胃之外故从肠胃中泄出也漏气走哺门病者身背皆热肘臂挛痛其气不续膈间厌闷食入则先吐而后下名曰漏气此由上焦伤风开其腠理经气失道邪气内着麦冬汤主之麦门冬生芦根竹茹白术人参甘草茯苓陈皮萎𬎼走哺病者下焦实热大小便不通气逆不续呕逆不禁名走哺人参汤主之人参汤即前方加知母石膏黄芩嘈杂门生生子曰内经云胃为水谷之海无物不受若夫湿麫鱼腥水果生冷以及烹餁粘滑难化等物恣食无节脾气受伤失其健运之常清痰稠饮由此而生嘈杂由此而作也夫嘈杂之为症似饥不饥似痛不痛而有懊恼不自宁之态是也或兼嗳气痞满恶心渐至胃脘作痛数者多挟痰火故丹溪云嘈杂是痰因火动治法宜以南星半夏橘红之类以消其痰芩连知母石膏栀子之类以降其火苍术白术芍药之类以健脾行湿又食郁者栀子姜炒黄连山查之类又有湿热郁滞不喜食者宜三补丸加苍术倍香附蒋氏云心嘈索食白术黄连陈皮作丸白汤下七八十丸数服而愈要在临症加减脉法右寸脉𦂳而滑两寸弦滑胸中有留饮寸脉横者膈上有横积也右闗弦急甚者为木乗土位欲作胃反难治嘈杂亦有中气不足者以六君子汤加竹茹黄连三补丸黄芩黄连黄栢蒸饼煳丸服三圣丸白术黄连陈皮神麴煳丸姜汤下右闗脉沉嘈杂二陈汤加藿香若吐而有物有声者加砂仁有声无物加姜炒黄连眩晕门丹溪曰眩言其黒晕言其转林氏曰眩者𤣥也谓忽然眼见黑花昏乱少顷方定晕者运也谓头目若坐舟车而旋转运也甚有至于卒倒而不知者丹溪又曰此症属痰者多盖无痰不能作眩虽因于风亦必有痰痰在上火在下火炎上而动其痰则作眩也治宜二陈汤加黄芩苍术羌活挟气虚者亦治痰为主兼补气降火如东垣白术半夏天麻汤之类伤湿者降湿汤加川芎左脉数热多脉澁有死血右脉实有痰积脉大乆病眩晕不可当者以大黄酒炒为末茶汤调下甚效戴云有因虚致晕虽晕然醒时面常欲得热手按之盖头者乃诸阳之㑹阳气不足故耳有头眩而耳中常鸣头上如鸟雀啾啾之声切不可全谓耳鸣为虚此头脑挟风所为也原病式曰诸风掉眩皆属肝木风主动故也所谓风气甚而头目眩晕者由金虚不能制木而复生火风火皆属阳阳主动两动相搏则为之旋转也成无已曰伤寒头晕与眩冒者皆发汗吐下后所致由阳虚也严用和曰眩晕之症经虽云皆属于肝风上攻然体虚之人外感六滛内伤七情皆能眩晕当以脉証别之风则脉浮有汗项强不仁寒则脉𦂳无汗筋挛掣痛暑则脉虚烦闷湿则脉沉重则吐逆及其七情所感遂使脏气不平郁而生涎结而为饮随气上逆令人眩晕眉骨痛眼不可开寸脉多沉此为异耳若疲劳过度下虚上实金疮吐衂便利及妇人崩伤产后去血过多皆令人眩晕当随其因治之张子和曰头风眩晕手足麻痺胃腕发痛皆风寒暑湿之气杂至合而为痺也在上为之停饮可用独圣散吐之吐后服清上辛凉之药刘宗厚曰眩晕一証人皆称为上盛下虚所致而不明言其所以然之故所谓虚者血与气也所谓实者痰涎风火也原病之由有气虚者乃清气不能上升或多汗亡阳当升阳补气有血虚者乃因亡血过多阳无所附当益阴补血此皆不足之症也有因痰涎郁遏者宜导痰开郁重则吐下有因风火所动者宜清上降火又有外感而得者严氏虽分四气之异皆当散邪为主此皆有余之症也世所谓气不归元而用丹药镇坠沉香降气之法盖香窜散气丹药助火其不归之气岂能因此而复耶内经所谓治病必求其本气之不归求其本而用药则善矣林氏曰滛慾过度肾家不能纳气归元使清气逆奔而上此眩晕出于气虚也吐衂崩漏肝家不能收摄荣气使诸血失道妄行此眩晕生于血虚也气虚者宜益气补肾汤血虚者宜补肝养荣汤若专用温热镇坠丹药多致飞越之元其害有不可胜言者矣生生子曰按刘林二公慎丹剂戒燥热俱为保金水二脏真阴而言也木之有余则挟火势而侮肺金金受火侮津液枯涸降令不行生化之源絶矣况斵䘮枯燥之肾曷能为其母复仇耶由是假药饵以相济也既知其肾虚不能纳气归元矣宁复更以燥热伤其母可乎都縁滞于温补下元之説不体认夫真阴真阳之虚实以故相循习俗而为流弊也凡物各有属也肺出气肾纳气今气不归元是肾之真阴不足当益肾阴以全其职可也肾虽属阴脏而用药亦自有气血之分焉气虚则用补骨脂杜仲兎丝子之类如安肾丸之谓也若血虚则以山药山茱萸熟地黄之类如六味地黄丸之谓也气是无形者至清所以能走空窍而施精明非有形之丹石所能镇坠二公辨之允矣或曰经云形不足者温之以气精不足者补之以味吾子以温补为谬可乎予曰前人已註之矣温是温存之温非专指温暖之药而言也味是味之厚者乃阴中之至阴本乎天造非偏厚出于人为之味也是皆不以温热为补明矣前証若果属肾虚木旺火亢金衰则当从东方实西方虚㵼南方补北方之治则其气自平而无偏倚之患也矣眩晕一証前贤着述病因方药可谓周且偹矣原其着述各有所发明也刘河间之肝木兼于风火之化成无已之伤寒引汗吐下后之虚严用和之四气七情张子和之停饮吐法朱丹溪之痰火湿热气虚血虚死血乆病戴氏之阳虚刘宗厚林亿公之阴虚戒温热香窜之丹剂各剖其衷制方立论诚后学之宝鉴一展视之毫发毕覩原其设意盖以人之司命为重故不以研心为劳也庸是穷究精㣲不为成説所缚补前人所未尽开来学之䝉蔽得非仁人之心其心欤今之医者每每检方治疾至于经㫖病机全不攷究甚至有得一侥倖之方就以足为世世𫝊家至宝不妄泄人噫何其鄙哉方前诸君子吐心露胆者为何如人耶圣人未尝以圣自期也盖以其有公天下之心立徳不衰而后人称之也贤人未尝以肾自待也盖以其有同天下之志继圣不怠而后人诵之也后之视今亦犹今之视古也学者能不以圣肾之心为心焉钩藤散肝厥头晕清目钩藤陈皮半夏麦冬茯苓石膏人参甘菊防风甘草每服四钱姜七片水煎温服肝厥状如癎疾不醒呕吐醒后头虚晕发热麻黄钩藤石膏干姜半夏曲柴胡甘草枳殻甘菊每四钱姜三片枣一枚水煎温服妇人患头风眩者十居其半每发必掉眩如在车上盖因血虚肝有风热故耳余尝取此方以授人比他药捷而效速名曰芎䓖散川芎川归羌活旋复花蔓荆子细辛石膏藁本荆芥穗半夏曲防风熟地甘草每五钱姜三片水煎温服天麻半夏汤风痰内作胸膈不利头旋眼黒兀兀欲吐上热下寒不得安卧天麻半夏橘红柴胡酒芩前胡甘草白茯苓黄连姜三片水煎食后温服忌生冷酒麫益气补肾汤滛慾过度肾家不能纳气归元使诸气逆奔而上此眩晕出于气虚也人参黄茋白术山药山茱萸白茯苓甘草枣二枚水煎服补肝养荣汤吐衂崩漏肝家不能收摄荣气使诸血失道妄行此眩晕生于血虚也当归川芎芍药熟地陈皮甘菊甘草水煎食前服若肾虚气不降者去菊花入前补肾汤清眩化痰汤痰火上攻作眩及气不降胸满者川芎酒芩天麻半夏白茯苓橘红桔梗枳殻甘草痰结眩晕甚者加南星旋覆花各一钱六合汤风虚头晕及血虚或去血过多当归川芎白芍药熟地秦芁羌活水煎食逺服川芎散劳倦后身体发热眩晕神魂不安山茱茰山药甘菊花人参茯神小川芎右末每服二钱酒调下安肾丸肾虚头眩牙齿疼痛腰痛破故纸胡芦巴茴香川栋续断桃仁杏仁山茱茰茯苓右末蜜丸梧子大空心盐汤下五十丸六味地黄丸见虚损门加味参夏汤七情相干眩晕欲倒者人参半夏肉桂甘草乳香每五钱姜五片水煎服又治七情之气郁于心腹痛不可忍脉沉迟一服立效枯矾散治痰晕枯矾为末姜汤调下一钱吐之立愈清上丸安神治痰火眩晕石菖蒲酸枣仁胆星茯苓黄连半夏神麴橘红殭蚕青黛木香柴胡竹沥打煳为丸食后茶下一钱五分瘖门瘖者邪入阴部也经云邪搏阴则为瘖然有二症一曰舌瘖乃中风舌不转运之类是也一曰喉瘖乃劳嗽失音之类是也盖舌瘖但舌本不能转运言语而咽喉音声则如故也喉喑但喉中声嘶而舌本则能转运言语也痰涎乗虚闭塞舌本之脉道令人瘖丹溪谓一人年三十五连日劳倦发噉发医与药三发后变为发热舌短言语不辩喉间痰吼有声脉洪数似滑遂以独参汤加竹沥两蚶殻许两服后吐胶痰三块舌本正而言可辩余症未退遂煎人参黄茋汤服半月而诸症皆退粥食调补两月方能起一中年舌短言语不辩始伤寒身热师与伤寒药五帖后变神昏而瘖遂作体虚有痰治以人参五钱黄茋当归白术陈皮各一钱煎汤入竹沥姜汁饮之十二日其舌始能语得一字又服之半月舌渐能转运言语热除而痊足少阴脉挟舌本足太阴之脉连舌本手少阴别系舌本若此三脉虚则痰涎乗虚而闭塞其脉道故舌不能转运言语也若此三脉亡血则舌无血营养而瘖经云刺舌下中脉太过血出不止为瘖治当补气血一男子年五十余嗜酒吐血桶许后不食舌不能语但渇饮水脉畧数与四物各一两参术各二两陈皮一两半甘草二钱入竹沥童便姜汁至二十余帖乃能言凡此三脉风热中之则其脉弛纵故舌亦弛纵不能转运而瘖风寒客之则其脉缩急故舌强舌卷而瘖治在中风半身不收求之也脉要精㣲篇岐伯谓心脉搏坚而长当病舌转不能言丹溪治俞继道遗精误服参茋及升浮剂遂气壅于上焦而音声不出用童便浸香附为末调服而疎通上焦以治瘖又用蛤粉青黛为君黄栢知母香附佐之为丸而填补下焦以治遗十余日良愈本草云童便主乆嗽失音故治瘖多用之由其能降火故也出音声方诃子炮去核木通各一两甘草半两用水三升煎一升半入生姜地黄汁一合再煎数沸放温分六服食后日三服诃子汤治失音不能言语诃子桔梗甘草右末每服二钱童便一盏水一盏煎至七沸温服甚者不过三服愈又方桔梗大诃子甘草每服三四钱水煎入砂糖一小块次入童便时时细呷一日服尽其效甚速发声散治咽喉语声不出括萎皮白殭蚕甘草俱炒黄等分为末每温酒调下三钱或生姜自然汁调下用五分绵裹噙化咽津亦可日二三次不拘时肘后方咽喉卒失音不出陈皮水三升煮取一升顿服玉粉丸冬月寒痰结在咽喉语声不出半夏草乌桂为末生姜汁浸饼煳为丸鸡豆大每夜噙化一丸多年不愈皆效黄帝针经中説寒气客于㑹厌卒然而哑此药主之蛤蚧丸治肺间邪气胸中积血作痛失音并治乆欬失音蛤蚧诃子阿胶生地麦门冬北细辛甘草为末蜜丸枣子大每食噙化一丸千金方暴失音语声不出杏仁泥姜汁沙糖白蜜五味子紫苑通草贝母桑白皮右水九升煮五味紫苑通草贝母桑皮取三升去渣纳杏仁泥姜汁蜜糖㣲火搅煎取四升初服三合日再服一合后稍加通声膏五味子欵冬花通草人参石菖蒲细辛桂心竹茹杏仁白蜜枣膏姜汁酥水五升㣲火煎三上三下去滓纳姜汁枣膏酥蜜煎令调和酒服如枣大二丸丹溪治欬嗽声嘶者此血虚受热也用青黛蛤粉蜜调服之济世方治失音及咯血槐花瓦上炒香出火毒三更后床上仰卧随意吞之又方治卒哑杏仁桂研如泥和取杏核大绵裹含细细呷之日五夜三丹溪治失音以桂末着舌下嚥津妙内侍曹都使新造一宅落成入居半月饮酒大醉卧起失音不能语召孙至诊曰因新宅故得此疾耳半月当愈但服补心气薯蓣丸治湿用川芎细辛又十日其病渐减二十日全愈曹既安见上问谁治曰孙兆郎中上乃召问曰曹何疾也对曰凡新宅壁上皆湿地亦阴多人乍来阴气未散曹心气素虚饮酒至醉毛窍皆开阴湿之气乗虚而客心经所以不能语臣先用薯蓣丸使心气壮热然后以川芎细辛去其湿所以能语也灵枢经黄帝问于少师曰人之卒然忧恚而言无音者何道之塞何气出行使音不彰愿闻其方少师曰咽喉者水谷之道路也喉咙者气之所以上下者也㑹厌者声音之户也口唇者音声之扇也舌者音声之机也悬雍垂者音声之闗也颃颡者分气之所泄也横骨者神气所使主发舌者也故人之鼻洞涕出不收者颃颡不开分气失也是故厌小而疾薄则发气疾其开阖利其出气易其厌大而厚则开阖难其气出迟故重言也人卒然无音者寒气客于厌不能发发不能下至其开阖不至故无音黄帝曰刺之奈何岐伯曰足之少阴上系于舌络于横骨终于㑹厌两㵼其血脉浊气乃辟㑹厌之脉上络任脉取之天突其厌乃发也胎前产后瘖素问黄帝曰人有重身九月而瘖此为何也岐伯曰胞之络脉絶也帝曰何以言之岐伯曰胞络者系于肾少阴之脉贯肾系舌本故不能言帝曰治之奈何岐伯曰无治也当十月复郭氏论产后不语者何荅曰人身有七孔三毛产后虚弱多致停积败血闭于心窍神志不能明了心气通于舌心气闭塞则舌亦强矣故令不语但服七珍散七珍散产后败血闭塞心窍令人不语人参石菖蒲生地川芎细辛防风辰砂为末每服一钱薄荷汤调下胡氏孤凤丹产后闭目不语白矾研末每一钱热水调服疸门夫疸者谓湿与热郁蒸于脾面目肢体为之发黄是也疸之名有五一曰黄汗者身体俱肿汗出不渇其汗能染衣黄如蘗汁此由脾胃有热汗出为风所闭热结于中其汗黄也二曰黄疸食已即饥遍身俱黄但欲卧小便澁黄増寒壮热此酒麫炙藴热瘀滞而得也三曰谷疸食毕即头眩心中怫郁不安遍身发黄此脾胃有热因大饥过食有伤胃气所致也四曰酒疸身目俱黄心中懊痛足胫满小便黄面发赤班此由饥中饮酒大醉当风入水所致也五曰女劳疸大劳滛慾大热交接袵席未几遽就浴室以致发热恶寒小腹满急而身目俱黄也五者之証虽不同而其为黄则一也原其所自未有不由湿热而致者也湿也热也而岂无轻重之别乎湿气胜则如薫黄而晦热气胜则如橘黄而明盖脾主肌肉土色本黄湿热内蒸或重或轻自然见于外矣自其湿热瘀而伤血此又为血症发黄何以明之疸症之黄小便不利血症之黄小便自利夫脾受湿热郁而不行亦多有腹胀之疾治法大要疎导湿热于大小便之中如茵陈五苓黄连三黄之剂皆要药也然又单阳无阴病热已极疸而不渇犹为可疗疸而复渇加之腹膨则为难治矣甚者寸口无脉鼻出冷气与夫形如烟薫揺头直视为心絶环口黧黒柔汗发黄为脾絶虽遇卢扁亦将不救孰谓黒疸其可疗乎加减五苓散饮食伏暑郁发为疸烦渇引饮小便不利茵陈猪苓白术赤茯苓泽㵼水煎食前服一方有桂心七分葛根荳豉汤治酒疸葛根山栀仁枳实荳豉炙甘草水煎服秦芁饮子五疸口干发热㣲寒秦芁当归芍药白术官桂熟地黄茯苓陈皮小草川芎半夏甘草加姜五片水煎服山茵陈汤疸症发热大小便秘澁山茵陈栀子赤茯苓枳实葶苈甘草姜二片水煎服加味四君子汤治色疸人参白术茯苓白芍药黄茋白扁豆甘草姜五片枣二枚水煎服茵陈汤时行瘀热在里郁蒸不散通身发黄茵陈栀子仁大黄水煎服当归白术汤酒疸发黄心胸坚满不进饮食小便黄赤脉弦濇当归黄芩茵陈甘草白术半夏杏仁枳实前胡茯苓姜三片水煎服白术汤酒疸因下后变为黑疸目青面黒心下如啖蒜虀状大便黑皮肤不仁脉㣲而数白术桂心枳实荳䜴葛根杏仁甘草水煎服桂枝加黄茋汤黄汗身肿汗出已辄轻乆乆必身润胸中痛腰已下无汗其腰弛痛如有物在皮中剧者不能饮食烦燥小便不利桂枝芍药甘草黄茋姜五片枣三枚水煎服忌生冷茵陈散黄疸食已即饥身体面目爪甲牙齿及小便悉黄寒热或身体多赤多青皆由酒食过度为风湿所搏热气郁蒸而成茵陈木通大黄栀子石膏𤓰蒌甘草每五钱姜五片葱白一茎煎至八分服大小便秘加枳实赤茯苓葶苈又有伤寒瘀血不解郁于表发为黄疸其脉浮𦂳当以汗解独煎麻黄汤饮之黄茋汤黄汗身体肿发热不渇汗出染衣黄色黄茋赤芍茵陈石膏麦门冬淡豆豉甘草竹叶姜三片水煎服滑石散治女劳疸枯矾滑石为细末每二钱用大麦粥汤调服以小便出黄水为度㗜药𤓰蒂散黄疸遍身如金色累效𤓰蒂母丁香黍米赤小豆为末每夜以少许吹两鼻内㗜入便睡明日取下黄水次服黄连散黄连散黄疸大小便秘脏腑壅热黄连大黄黄芩甘草每服二钱白汤下日三犀角散发黄心膈烦躁目赤痛犀角屑黄芩栀子仁升麻茵陈朴硝每五钱竹叶七片水煎服紫金丸脾胃食积结块令人四肢怠惰身面俱黄肚腹膨胀俗名黄胖病此药能理脾胃消积聚退黄去胀进饮食针砂紫金皮香附京三稜苍术陈皮厚朴砂仁面煳丸梧子大每三十丸白汤下或酒或川椒汤亦可忌牛肉沙鱼等物大温中丸食积黄肿病苍术厚朴陈皮三稜蓬术青皮香附甘草针砂醋煳丸梧子大每五十丸空心姜汤下午后盐汤下临卧酒下金黄丸食积酒积诸积面黄积块坚硬疸症京三稜黑丑巴豆黍米粉香附泽㵼为末栀子煎汤和丸菉豆大每三五丸食逺白汤下谷疸丸专治谷疸苦参龙胆草牛胆为末以胆汁入少炼蜜丸梧子大每五十丸空心滚水或生姜甘草煎汤下治黄疸效方生萝卜子焙为末白汤调下日三服每用二钱厥证门脉沉㣲而不数谓之寒厥沉伏而数谓之热厥内经曰厥之寒热者何也阳气衰于下则为寒厥阴气衰于下则为热厥热厥之为热必起于足者阳气起于足五指之表阴脉集于足下而聚于足心故阳气胜则足下热也寒厥之为寒必从五指而上于膝者阴气起于足五指之里集于膝下而聚于膝上故阴气胜则从五指至膝上寒也寒厥何如而然前阴者宗筋之所聚太阴阳明之所合也春夏则阳气多而阴气少秋冬则阴气盛而阳气衰此人质壮秋冬多慾而夺其精则阳气日衰不能渗荣其经络阴气独在邪气因从之而上故手足为之寒也热厥何如而然酒气盛而慓悍酒入于胃则络脉满而经脉虚脾主为胃行其冿液者也阴气虚则阳气入而胃不和胃不和则精气竭而不荣其四肢此人数醉若饱以入房气聚于脾中不得散酒气与谷气相搏热盛于中故肾气日衰阳气独胜热遍于身热内而溺赤手足为之热也此内经论寒厥为手足寒热厥为手足热不専以厥为手足冷矣故以六经厥状言之太阳之厥肿首头重足不能行发为眴仆阳明之厥癫疾走唿腹满不得卧面赤而热妄见妄言少阳之厥颊肿而热暴聋脇痛胻不可以运太阴之厥腹满䐜胀后不利不欲食食则呕不得卧少阴之厥口干溺赤腹满心痛厥阴之厥少腹肿痛腹胀溲不利好卧屈膝阴囊肿胻内热此分六经之厥亦不出寒热二证刘宗厚谓阳证至为眴仆为癫疾为妄见阴证至为䐜胀大小便不利或呕或心痛之类皆素多痰气因虚所乗之为病陈无择谓攻其所因多以不胜乗其所胜气不得行遂致厥逆如肾移寒于脾则水乘于土水既不行乃成寒厥如心移热于肾则火乗于水火既不行乃成热厥六经皆然可次第论也再考张仲景伤寒论阴阳二厥之证则皆指手足逆冷而言不以阳厥为手足热也原病式谓阴厥者原病脉候皆为阴证身凉不渇脉迟而㣲阳厥者原病脉候皆为阳证烦渴谵语身热脉数若阳厥极深或失下变为身冷脉㣲欲絶反见阴证者正为热极而然若悞作阴证而用热药治之必死王安道云热极而成厥逆者阳极似阴也寒极而成厥逆者独阴无阳也阳极似阴用寒药独阴无阳用热药今详内经所论寒热二厥由肾之精气内竭而成乃常病虚损之证寒厥当补阳热厥当补阴王氷所谓益火之原以消阴翳壮水之主以镇阳光是也若仲景河间安道所论厥证乃伤寒𫝊变手足厥冷者病情不同治法亦异诊察之间生死反掌医者当详究焉按伤寒阳厥者先自三阳气分感寒起于头痛发热恶寒后𫝊入三阴血分变出四肢厥冷大便燥实谵语烦渇扬手掷足不恶寒反怕热脉沉有力等証此因大实失下使血气壅闭不通故手足厥冷其手冷上不过肘足冷上不过膝或有时而乍温是外虽厥冷内实热邪耳如火炼金热极则金反化水所谓亢则害其物承乃制其极也厥㣲者热㣲四逆散厥深者热深大承气汤若悞作寒証而投热药是抱薪救火矣伤寒阴厥者是因三阴血分自受寒邪初病无身热头痛就便恶寒四肢冷过肘膝引衣踡卧或腹痛吐利小便清白或战慄面如刀刮口吐涎沫脉沉迟无力此阴証也又有病自三阳𫝊入三阴乆而变寒者亦阴厥也轻者理中汤甚者四逆汤且夫人之手足乃胃土之末凡脾胃有热手足必热有寒手足必寒此理之常至于亢极反成兼化此又病形之变也故凡厥无脉可诊未辩其为阴阳者且与理中丸加甘草一倍试之若阳厥便当见出热証阴厥则无热証矣此法记之汪子良内外厥论曰素问云盛则㵼之虚则补之不盛不虚以经取之灵枢引此以言人迎寸口经刺之法难经引此以言子母本经补㵼之方而王氏真邪相持之註尤别夫圣人之言所该自广固可推而无不通然此段属之六经厥状病能之下而意实兼承上文寒热之厥而着其所以治之之法故盛则㵼之言热厥也虚则补之言寒厥也皆主内伤不虚以经取之言六经厥状此主外感按经有言热为有余寒为不足寒热盛衰之别乆矣而人之一身臓腑咽喉之类属内经脉四肢皮肤头顶之类属外故内伤之治在脏腑外感之治在经络不可紊也观上文云热厥之故因酒入内气薄于脾胃酒气慓悍肾气独衰阳气独盛故手足为之热矣阳挟酒毒郁而为热非盛而何故其治当㵼阳气之有余也又观上文云寒厥之故因秋冬劳伤脾胃阳虚不能渗营其经络阳气独损阴气独存故手足为之寒也阳为阴搏痞而为寒非虚而何故其治当补阳气之不足也此二治者皆主内伤也非因内伤则脏腑之内无盛虚之分由外感邪气客于经脉之间须审兼某经之証则取其经随病盛衰而施补㵼也如肿首头重足不能行发为眴仆者取之太阳如胻急挛心痛引腹者取之太阴之类是知此则圣言各有所指而意亦可以触类而通矣有人冐犯不正之气忽然手足逆冷肌肤粟起头面青黒精神不守牙𦂳口噤昏不知人头旋晕倒者此尸厥也凡弔死问䘮入庙登塜飞尸鬼击多有此病急以苏合香丸灌之候稍甦省以调气散合平胃散治之名调气和胃散一法急用姜汁半盏酒半盏煎沸灌之灸百㑹四十九壮气海丹田二三百壮觉体暖即止后以阴毒法治之此臓气虚寒之証也世俗不识多作中风而治鲜不毙矣灵枢云邪客于手足少阴太阴足阳明之络此五络皆㑹于耳中上络左角若脏气相刑或外邪相忤则气遏不行五络俱絶诸脉伏匿令人身脉皆动而形无所知其状若尸故名尸厥昔扁鹊治虢太子之尸厥针三阳五㑹而愈正此谓也有人七情内伤卒然气逆身冷僵仆牙闗𦂳急痰涎潮壅昏不知人者此气厥也凡忿怒太甚多有此病勿悞作中风而用踈风散之药急以蘓合香丸灌之候省以八味顺气散或木香调气散调降其气自然平复有痰者以四七汤加南星木香治之然暴厥不知人有不治自愈者昔宋仁宗最宠贵妃一日食次忽仆倒遍身卒冷急召孙尚杜任至奏曰不妨此气厥耳少顷吐即复甦御坐良乆果而甦上问因何而得二人并奏曰贵妃方食因忧怒气上与食相併故如此吐即气通故复甦也素问云厥或令人腹满或令人暴不知人或至半日逺至一日乃知人者阴气盛于上则下虚下虚则腹胀满阳气盛于上则下气重上而邪气逆逆则阳气乱阳气乱则不知人也又云血之与气并走于上则为大厥厥则暴死气复反则生不复反则死者是也厥因气虚而得者其脉细小宜四君子汤加黄茋附子因血虚而得者脉洪大宜四物汤加酒炒黄柏知母因气血两虚而得者宜十全大补气血加附子有吐衂不知人而厥者此血厥也治之无论其脉急用芎归养荣汤十全大补汤或独参汤以救之厥因饮酒而得者宜二陈汤加黄连栀子干葛青皮或葛根解酲汤加减治之有人醉饱之后或感风寒或着恼怒忽然厥逆昏迷口不能言肢不能举者此食厥也盖食滞胸中阴阳痞隔升降不通故生此症若悞作中风而用祛风散气之剂则胃气重伤死可立待宜煎姜盐汤探吐其食后以平胃散加茯苓白术麦芽半夏之类调理若有风寒尚在者以藿香正气散解之气滞不行者以八味顺气散调之有小儿手足搐搦而发厥者此风厥也宜加减续命汤五色篇雷公曰人不病而卒死何以知之黄帝曰火气入于脏腑者不病而卒死矣雷公曰病小愈而卒死者何以知之黄帝曰赤色出两颧大如拇指者病虽小愈必卒死黑色出于天庭大如拇指必不病而卒死姜附汤干姜附子水煎凉服星香散南星木香姜三片水煎服顺元散木香川乌南星附子姜水煎服导痰汤南星半夏枳实橘红赤茯苓甘草姜三片水煎服调气和胃散白豆蔲木香丁香檀香藿香叶砂仁甘草苍术厚朴陈皮水煎服八味顺气散白术茯苓青皮陈皮人参白芷乌药甘草水煎服木香调气散木香藿香丁香檀香白豆蔲砂仁甘草为末沸汤入盐少许㸃服二钱芎归养荣汤当归川芎白芍药熟地黄黄栢知母人参枸杞子麦门冬甘草水煎服加减续命汤防风防己人参黄芩白芍药川芎甘草麻黄杏仁桂枝附子生姜水煎服伤寒病有胃中虚寒蛔䖝攻胃而手足厥冷口吐清水或吐蚘者此蛔厥也宜理中汤加炒川椒㯽榔煎吞乌梅丸如不止用乌梅川椒黄栢煎服盖蛔见酸则安见辛则伏见苦则不敢动也乌梅丸乌梅细辛附子人参黄栢桂枝干姜黄连当归川椒右末以醋浸乌梅取肉蒸烂杵膏加炼蜜和丸每十五丸食前服四逆散甘草柴胡芍药枳实为末白汤调服方寸匕日三服苏合香丸治厥论吐法王海藏曰病有当吐而不可吐者如尺中脉按之有力则当吐之若尺中按之无力不可吐也有力则阳气下䧟于阴中为阴中所遏故吐之使阳气得上升而复其平也纲目论病不可吐者有六病势剧甚老弱气衰者不可吐吐不止则亡阳血虚者不可吐诸吐血呕血咯血衂血嗽血血崩失血者皆不可吐病人无正性妄言妄从者不可吐主病者不辨邪正之説不可吐性行刚暴好怒喜滛之人不可吐张子和曰凡涌后有顿快者有徐快者有反闷者闷者病未尽也有反热者不可不下也大抵三日后无不快者凡下不止者以氷水解之凡药热即行寒即止生生子曰经云上部有脉下部无脉其人当吐不吐者死王海藏谓尺脉按之无力不可吐非与经背也经云下部无脉者谓病人当其正吐之时气脉皆上逆而下虚是言病势脉势也若其人不吐而脉不至于尺乃肾经之原气絶矣故云下部无脉者死也海藏谓尺脉按之无力不可吐者是言治法也凡尺脉有力则肾间有原气当吐去其邪则安矣若尺脉无力是肾阴已虚吐则复伤其阳阴阳俱虚必致颠蹶故曰尺脉无力者不可吐也经言其病王言其治也茶调散二仙散𤓰蒂不以多少好茶中停右细末每二钱虀汁调下空心服独圣散𤓰蒂不以多少为细末每一二钱虀汁调下服之脇痛加全蝎头痛加蔚金碧云散治小儿惊风有涎胆矾铜青粉霜轻粉右细末每一字薄荷汤下中风以浆水调赤水元珠卷十六赤水元珠卷十七钦定四库全书赤水元珠卷十七明孙一奎撰热论黄帝问曰今夫热病者皆伤寒之类也或愈或死其死皆以六七日之间其愈皆以十日以上者何也不知其解愿闻其故岐伯曰巨阳者诸阳之属也其脉连于风府故为诸阳主气也人之伤于寒也则为病热热虽甚不死其两感于寒而病者必不免于死帝曰愿闻其状岐伯曰伤寒一日巨阳受之故头项痛腰嵴强二日阳明受之阳明主肉其脉侠鼻络于目故身热目疼而鼻干不得卧也三日少阳受之少阳主胆其脉循脇络于耳故胸脇痛而耳聋三阳经络皆受其病而未入于脏者故可汗而已四日太阴受之太阴脉布胃中络于嗌故腹满而嗌干五日少阴受之少阴脉贯肾络于肺系舌本故口燥舌干而渴六日厥阴受之厥阴脉循阴器而络于肝故烦满而囊缩三阴三阳五脏六腑皆受病荣卫不行五脏不通则死矣其不两感于寒者七日巨阳病衰头痛少愈八日阳明病衰身热少愈九日少阳病衰耳聋㣲闻十日太阴病衰腹减如故则思食十一日少阴病衰渴止不满舌干已而嚏十二日厥阴病衰囊纵小腹㣲下大气皆去病日已矣帝曰治之奈何岐伯曰治之各通其脏脉病日衰已矣其未满三日可汗而已其满三日可泄而已帝曰热病已愈时有所遗者何也岐伯曰诸遗者热甚而强食之故有所遗也若此者皆病已衰而热有所藏因其谷气相薄两热相合故有所遗也帝曰善治遗奈何岐伯曰视其虚实调其逆从可使必已帝曰病热当何禁之岐伯曰病热少愈食肉则复多食则遗此其禁也帝曰其病两感于寒者其脉应与其病形何如岐伯曰两感于寒者病一日则巨阳与少阴俱病则头痛口干而烦满二日则阳明与太阴俱病则腹满身热不欲食讝言三日则少阳与厥阴俱病则耳聋囊缩而厥水浆不入不知人三日死帝曰五脏已伤六腑不通荣卫不行如是之后三日乃死何也岐伯曰阳明者十二经脉之长也其血气盛故不知人三日其气乃尽故死矣凡病伤寒而成瘟者先夏至乃病温后夏至日为病暑暑当与汗皆出勿止仲景伤寒例阴阳大论云春气温和夏气暑热秋气清凉冬气冷冽此则四时正气之序也冬时严寒万类深藏君子固宻则不伤于寒触冐之者乃名伤寒耳其伤于四时之气者皆能为病以伤寒为毒者以其最成杀厉之气也中而即病者名曰伤寒不即病者寒毒藏于肌肤至春变为温病至夏变为暑病暑病者热极重于温也是以辛苦之人春夏多温热病皆由冬时触寒所致非时行之气也凡时行者春时变暖而复大寒夏时应大热而反大凉秋时应凉而反大热冬时应寒而反大温此非其时而有其气是以一嵗之中长幼之病多相似者此其时行之气也夫欲候知四时正气为病及时行疫气之法皆当按斗厯占之九月霜降节后宜渐寒向冬大寒至正月雨水节后宜解也所以谓之雨水者以氷雪解而为雨水故也至惊蛰二月节后气渐和暖向夏大热至秋便凉从霜降以后至春分以前凡有触冐霜露体中寒即病者谓之伤寒也其冬有非节之暖者名曰冬温冬温之毒与伤寒大异冬温复有先后更相重沓亦有轻重为治不同証如后章从立春节后其中无暴大寒又不氷雪而有人壮热为病者此属春时阳气发于冬时伏寒变为温病成云此为温病也内经曰冬伤于寒春必病温从春分以后至秋分节前天有暴寒者皆为时行寒疫也三月四月或有暴寒其时阳气尚弱为寒所折病热犹轻五月六月阳气已盛为寒所折病热则重七月八月阳气已衰为寒所折病热亦㣲其病与温及暑病相似但治有殊耳中云此时天令渐热一时不正之寒感之包时令热气在内故发为疫病非冬伤寒之谓也故成云此疫气也十五日得一气于四时之中一时有六气四六名为二十四气成云节气十二中气十二共二十四内经曰五日谓之候三候谓之气六气谓之时四时谓之嵗中云节气者如立春正月节之类也中气者如雨水正月中之类也然气候亦有应至而不至或有未应至而至者或有至而不去者或有至而太过者皆成病气也金柜要畧曰冬至之后甲子夜半少阳起少阴之时阳始生天得温和以未得甲子天因温和此为未至而至也以得甲子而天未温和此为至而不至也以得甲子天大寒不解此为至而不去也以得甲子而天温如盛夏五六月时此为至而太过也内经曰至而和则平至而甚则病至而反者病至而不至者病未至而至者病中云非特冬为然余三时亦当以此法观之但冬甲子尤一嵗气运所闗耳但天地动静阴阳鼓击者各正一气耳成云天地之气皷击而生春夏秋冬寒热温凉各正一气也是以彼春之暖为夏之暑彼秋之忿为冬之怒成云春暖为夏暑从生而至长也秋忿为冬怒从肃而至杀也是故冬至之后一阳爻升一阴爻降也夏至之后一阳气下一阴气上也斯则冬夏二至阴阳合也春秋二分阴阳离也阴阳交易人变病焉此君子春夏养阳秋冬养阴顺天地之刚柔也小人触冐必撄暴疹须知毒烈之气留在何经而发何病详而取之是以春伤于风夏必餐泄夏伤于暑秋必病疟秋伤于湿冬必咳嗽冬伤于寒春必病温此必然之道可不审明之成云当春之时风气大行春伤于风风气通于肝肝以春适王风虽入之不能即发至夏肝衰然后始动风滛末疾则当发于四肢夏以阳气外盛风不能外发故攻内而为飱泄飱泄者下利米谷不化而色黄当秋之时湿气大行秋伤于湿湿则干于肺肺以秋适王湿虽入之不能即发至冬肺衰然后湿始动也雨滛腹疾则当发为下利冬以阳气固湿气不能下行故上逆而为咳𠻳当夏之时暑气大行夏伤于暑夏以阴主内暑虽入之势未能动及秋阴出而阳为内主然后暑动𫝊阴而为痎疟痎者二日一发疟者一日一发当冬之时寒气大行冬伤于寒冬以阳为主内寒虽入之势未能动及春阳出而阴为内主然后寒动𫝊阳而为温病是感冐四时正气为病必然之道陶节庵辩仲景伤寒论客有过予而问之曰甚矣伤寒之藴奥桂枝麻黄二汤之难用也服之而愈者才一二不愈而变重者尝八九仲景立法之大贤也何其方之难慿有如此哉今人畏而不用以参苏饮和解散等平和之剂代之然亦未见其妙也子盍与我言之答曰吁难言也请以经语証之经曰冬气严寒万类潜藏君子固宻则不伤于寒触冐之者乃名伤寒耳其伤于四时皆能为病以伤寒为毒者以其最成杀厉之气也中而即病名曰伤寒不即病者其寒毒藏于肌肤至春变为温病至夏变为暑病暑病者热极重于温也以此言之伤寒者乃冬时感寒即病之名桂枝麻黄二汤为当时之伤寒设与过时之温暑有何预焉夫受病之源则同亦可均谓之伤寒所发之时既异治之则不可混也请畧陈之夫春温夏热秋凉冬寒者四时之正气也以成生长收藏之用风亦因四时之气成温凉寒热也若气候严寒风亦凛冽天道和煦风亦温煖冬时坎水用事天令闭藏水氷地冻风与寒相因而成杀厉之气人触冐之腠理郁塞乃有恶风恶寒之証其余月时则无此証也仲景固知伤寒乃冬时杀厉之气所成非比他病可缓故其言特详于此书而畧于杂病也倘能因名以求其实则思过半矣不幸此书𫝊世乆逺遗帖颇多晋太医令王叔和得散亡之余註次流𫝊其功博矣惜乎以已论混经未免穿凿附㑹成无已氏因之顺文註释并无阙疑正误之言以致将冬时伤寒之方通解温暑遗祸至今而未已也温暑必别有方今皆失而无征也我朝宋景濓学士尝叹伤寒非全书得其㫖哉盖伤寒之初中人必先入表表者何即足太阳寒水之经此经行身之后自头贯嵴乃有头疼嵴强恶寒之証在他经则无此証矣况此经乃一身之纲维为诸阳之主气犹四通八达之衢治之一差其变不可胜言者矣故宜此二汤发散表中寒邪经曰辛甘发散为阳者是也若以此汤通治春温夏热之病则误之甚矣曰伤寒发于冬时已闻命矣邪之在表为太阳经也一经而有二药之分又何耶曰在经虽一然则有荣卫之别焉寒则伤荣証乃恶寒发热无汗脉浮𦂳为伤寒有寒则见无寒则不见也当用麻黄汤轻扬之剂发而去之寒邪退汗出表和而愈矣曰𦂳脉固为寒矣脉之缓者亦用桂枝汤又何耶曰风则伤卫卫伤则自汗縁太阳受风不能卫䕶腠理䟱而汗泄所以脉见浮缓也脉虽浮缓其受寒则一故亦宜桂枝辛温之药解散寒邪腠理闭而汗止表和而愈又有荣卫俱伤者二汤又难用也故复设大青龙汤然此药难用非庸俗得而识也曰温暑既无方法治之则将奈何脉証与伤寒有何分别曰温暑虽亦冬时感受风寒而不即散在人身中伏藏歴过二三时之乆天道大变寒化为热人在气交之中亦随天地之气而化观仲景以即病之伤寒与伤暑时令为病之名岂无异哉治之之方亦必随时以辛凉苦矣安得槩用冬时治寒之方乎今无其方者盖散亡之也经既称变为温变为热则已改易冬时之寒为温热矣方亦不容不随时改更也夫温病欲出值天时和煦自内达表脉反见于右闗不浮𦂳而㣲数曰恶寒否乎曰伤寒自冬月风寒而成外则有恶风恶寒之证既名为温则无此症矣曰然则子之言有所据乎曰据乎经耳经曰太阳病发热不恶寒而渇者温病也不恶寒则病非因外来渇则明其自内达表曰春夏之病亦有头疼恶寒脉浮𦂳者何也曰此非冬时所受之寒乃冐非时暴寒之气耳或温暑将发又受暴寒虽有脉浮之証未若冬时之甚也宜辛凉之药通其内热而解之断不可用桂枝等剂矣曰温热与伤寒治之不同也已闻命矣敢问伤寒之在三阳则为邪热既𫝊三阴则为阴証矣以热治固其宜也三隂篇以四逆散凉药以治四逆大承气汤以治少阴其故又何耶呜唿此盖叔和以残阙之经作全书铨次将𫝊经阴証混同立论所以遗祸至今而未已也姑畧陈之盖风寒之初中人无常或入于阴或入于阳皆无定体非但始太阳终厥阴或自太阳始曰𫝊一经六日至厥阴邪气衰不𫝊而愈者亦有不罢再𫝊者或有间经而𫝊者或有𫝊至二三经而止者或有始终只在一经者或有越经而𫝊者或有初入太阳不作郁热便入少阴而成真阴証者或有直中阴经而成寒証者縁经无明文后人有妄治之失若夫自三阳𫝊次三阴之阴証外虽有厥逆内则热邪耳若不发热四肢便厥冷而恶寒者此则直中阴经之寒証也自前人立説之差使后人䝉害者多矣太阳受邪行尽三阳气分𫝊次三阴之血分则热入深矣热入既深表虽厥冷真热邪也经曰亢则害承乃制热极反兼寒化也若先热后厥逆者𫝊经之阴証也经云厥深热亦深厥㣲热亦㣲是也故宜四逆散承气汤㸔㣲甚而治之如其初病便厥但寒无热此则直中阴之寒証也急宜四逆辈以温之经曰发热恶寒发于阳也无热恶寒发于阴也尚何疑哉又有日𫝊二经为两感者𫝊经未终而毙矣病有标本治有逆从岂可槩论之乎曰阴証之不同已闻命矣尝读刘守真书云伤寒无阴証人伤于寒则为热病热病乃汗病也造化汗液皆阳气也徧考内经灵枢诸篇并无寒証阴証乃杂病也叔和悞入之耳守真高明之士亦私淑仲景者而议论之异者何耶曰虽守真之明达盖亦因伤寒论以桂枝麻黄通治温暑之悞而有是説故叮咛云天道温热之时用桂枝汤必加冷药于其中免致黄生斑出之患若知此汤自与冬时即病之伤寒设不与过时之温暑设则无此论矣观其晚年悟道着病机气宜保命集其中羌活汤辛凉之药以治非时伤寒其妙如神足可补仲景之遗㫖何其高哉夫内经言伤寒即为热病而无寒者语其常也仲景之论有寒有热者语其变也合常与变而无遗者也所谓道并行而不相悖而反相为用也此其所以为医家万世之准绳标的也欤王执中曰伤寒虽是一病然所感不同而证亦悬絶有冬伤于风寒即时便发名曰正伤寒者有至春变为温病至夏变为热病名曰伏热病伤寒者有虽伏病在身至春夏亦未发偶因暴感风寒或色慾不谨或饮食不节触动而发者亦曰伏热病伤寒有冬月饮食不节误伤冷物而发者亦名冬月正伤寒此其所感之不同也若夫春夏秋本无伏病在身而偶感风寒谓之四时伤寒即杂病也非仲景节菴之所谓伤寒也故用参苏饮藿香正气散等药与仲景节菴伤寒门药大异至于所见之证则又不同有头痛项强腰嵴痛恶寒发热者有满身骨节痛有不头疼不项强无腰嵴痛寒热骨节痛俱无者有头不疼而即腰嵴痛恶寒发热骨节疼者有只头疼而诸証俱无者有只腰嵴痛而诸証俱无者有只恶寒发热而诸証俱无者有只骨节痛而诸証俱无者有寒热交争状似疾者有恊热利下利清水状似痢疾者有白㵼腹痛状似水㵼者有既吐且利挥癨撩乱名曰霍乱者有伤在一经以次𫝊徧者有始终只在一经者有越一经而𫝊者有越两经三经而𫝊者有𫝊一二经而止者有𫝊变六经而再𫝊者有从阳经𫝊入阳明腑中者有从阴经𫝊入阳明腑中有不从六经𫝊来直中阳腑者此其症之不同也至于用药一差则壊症百出莫测端倪不可言纪曰衂血曰吐血曰便血曰发斑曰发黄曰发狂曰如狂曰腹痛曰讝语曰郑声曰哕曰呕曰吐曰㵼曰利曰小水不利曰大便自利曰除中曰不寐曰自汗曰盗汗曰手足汗曰头汗曰阴结曰阳结曰能食曰不能食曰狐惑曰脾约曰吐蛔曰阴阳易曰劳复曰食复曰寻衣摸牀曰撮空曰动气曰奔豚曰肉苛曰舌卷囊缩不能枚举此其坏之不同也然非愚之臆説仲景先师分为太阳等篇每条开示某经某症某脉了了明白东垣先师撮其大纲究其𤣥㫖陶莭菴先师又着家秘琐言别门分类便览初学今具在十二卷中医家检之洞然自悉何至妄投药剂乃有杀人之惨也伤寒至捷法发热恶寒身体痛脉浮无汗怎生医十神汤与香苏散有汗伤风用桂枝四五日来口舌干发热身疼卧不安先服人参败毒散小柴胡汤在后畨七八日来热在内口渇心烦腹胀彚小便赤少大便难大柴胡汤好通利发热口干大便㵼小便赤少烦燥结小柴胡汤兼五苓加上黄连真一絶汗下之后病不解依然热渇如见怪解毒汤兼小柴胡诸般热病皆无碍十劝歌彭用光一伤寒头痛及身热便是阳证不可服热药伤寒𫝊三阴三阳共六经内太阴病头不痛身不热少阴病有反热而无头疼厥阴病有头疼而无发热故知头疼身热即是阳证若妄投热药决致死亡二伤寒必须直攻毒气不可补益邪气在经络中若随証早攻之只三四日痊安若妄谓先须正气却行补益使毒气流炽多致杀人三伤寒不思饮食不可服温脾胃药且伤寒不思饮食自是常事终无饿死之理如理中丸之类不可轻服若阳病服之致热气増重或至不救丁香巴豆之类犹不可服四伤寒腹疼亦有热证不可轻服温煖药难经云疼为实故仲景论腹满时痛之証有曰疼甚者加大黄疼甚而加大黄意可见也惟身冷厥逆而腹疼者方是阴証须消息之每见腹疼便投热药多致杀人五伤寒自利当㸔阴阳証不可例服补药止㵼药自利惟身不热手足温者属太阴身冷四逆者属少阴厥阴其余身热下利皆属阳当随证依仲景法治之每见下利使投煖药及止㵼药者致多死亡六伤寒胸脇疼及腹胀满不可妄用艾灸常见村落间有此证无药便用艾灸多致毒气随火而盛膨胀发喘以不知胸脇疼自属少阳腹胀虽属太阴仲景以为当下之病此外惟阴証脉㣲弱可灸七伤寒手足厥冷当㸔阴阳不可例作阴证有阴厥有阳厥医者少能分辨阳厥而投热药杀人速于用刄盖阳病不至极热不能发厥仲景所谓热深厥亦深热深更与热药宁复得生而身热至三四日后热气已深大便秘小便赤或谵言昏愦及别热证而发厥必是阳厥宜急用承气汤以下之若初得病身不热大便不秘自引衣盖身或下利或小便数不见热证而厥者即是阴厥方可用四逆汤之类二厥所以使人疑者縁为其脉皆沉然阳厥脉沉而滑数阴厥脉沉而弱又阳厥时复指瓜却温或有时发热阴厥则常冷此为可别八伤寒病已在里即不可用药发汗然伤寒証须㸔表里如发热恶寒则是在表正宜发汗如不恶寒反恶热即是里证若一例发汗则真气已涸死者必矣又别有半在表半在里之证不惟皆不可下亦皆不可汗但随证治之九伤寒饮水为欲愈不可令病人恣饮过度病人大渇当与之水以消热故仲景以饮水为欲愈人见此説遂令病者纵饮因而为呕为喘为咳逆为下利为肿为悸为痞为结胸小便下利者多矣且如病人欲饮一碗只可与半碗常令不足为善十伤寒病初安不可过饱及劳动或食羊肉行房及食诸肉骨汁并饮酒如病方愈不须再服药兼脾胃尚弱食饱不能消化病即再来谓之食复病方好气血尚虚劳动大早病即再来谓之劳复又食羊肉行房并死食诸肉骨汁并饮酒再病必重右伤寒十劝诚可为病家医家之便益治法也治伤寒㸔证法则陶莭庵凡㸔伤寒先观两目或赤或黄阳毒六脉洪大有力燥渴者轻则三黄石膏汤重则大承气黄为疸证如小水不利或赤兼小腹胀满不痛渴而大便实脉来沉实有力者为湿热发黄轻则茵陈五苓散重则茵陈汤分利小水清白为愈黄自退矣刼法开在杀车槌方前次㸔口舌有无胎状如见滑白色者邪未入腑属半表半里证宜小柴和解舌上黄胎者胃腑有邪热也宜下之调胃承气汤大便燥实脉沉有力而大渴者方可下便不实脉不沉㣲渇者未可下犹宜小柴胡汤舌上黑胎生芒刺者是肾水尅于心火十有九死急用大承气下之无疑矣此邪热已极也劫法开在杀车槌方前已后以手按其心胸至小腹有无痛处若按之当心下鞭痛手不可近燥渇讝语大便实脉来沉实有力为结胸证急用大陷胷汤加枳桔下之量元气虚实宜从缓治若按心胸虽满闷不痛尚为在表未入乎腑乃邪气填乎胸中只消小柴胡枳桔以治其闷如未效本方对小陷胷一服如神若按之当心下胀满而不通者宜㵼心汤加枳梗是痞满也以手按之小腹若痛而小水自来利大便黒兼或身黄讝妄燥渇脉沉实者为畜血桃仁承气下尽黒物则愈若按之小腹胀满不鞕痛小水不利即溺澁也五苓散加木通山栀利之不可大利恐耗竭津液也若按其小腹遶脐鞕痛渇而小水短赤大便实者有燥屎也大承气下之劫法备开杀车槌方前再后问其大小便通利若何有何痛处及服过何药方知端的务使一一明白证脉相对庶得下药不差凡㸔伤寒若见吐蜖者虽有大热忌下凉药犯之必死盖胃中有寒则蜖上膈大㓙之兆人皆未知急用炮干姜理中汤一服加乌梅二箇花椒十粒服后待蜖定却以小柴胡退热盖蜖闻酸则静见苦则安矣凡治伤寒若烦渴欲饮水者因内水消竭欲得外水自救大渇欲饮一升止可与一杯常令不足不可太过若恣饮过量使水停心下则为水结胷等证射于肺为喘为咳留于胃为噎为哕溢于皮肤为肿畜于下焦为癃渗于膓间则为利下皆饮水多之过也又不可不与又不可强与经云若还不饮非其治强饮须教别病生正此谓也凡治伤寒若经十余日已上尚有表证宜汗者与羌活冲和汤㣲汗之十余日若有里证宜下者可与大柴胡汤下之盖伤寒过经正气多虚恐麻黄承气太峻悞用麻黄令人亡阳悞用承气令人不禁故有此戒若表証尚未除而里证又急不得不下者只得以大柴胡通表里而缓治之又老弱及血气两虚之人有下证者亦用大柴胡下之不伤元气如其年壮力盛者不在禁例从病制宜凡治伤寒尺脉弱而无力者切忌汗下寸脉弱而无力者切忌发吐俱宜小柴胡和之凡治伤寒若汗下后不可便用参耆大补宜用小柴胡加减和之若大补使邪气得补而热愈盛复变生他证矣所谓治伤寒无补法也如曾经汗下后果是虚弱之甚脉见无力者方可用甘温之剂补之此为良法其劳力感寒之证不在禁补之例㸔消息用之凡治伤暑与伤寒俱有热若悞治之害矣伤寒则外恶寒而脉浮𦂳伤暑则不恶寒而脉虚此为不同治经云脉盛身寒得之伤寒脉虚身热得之伤暑治宜小柴胡汤加石膏知母或人参白虎汤天乆滛雨湿令併行苍术白虎汤若元气素弱而伤重者用清暑益气汤治之中云治暑不宜轻用小柴胡夹暴感风寒者或可用一二剂盖伤暑非伤寒至夏变热病之暑病也辩表里中三証王好古假令少阳証头痛徃来寒热脉浮弦此三症但有一者是为表也口失滋味腹中不和大小便或闭而不通或泄而不调但有一者是为里也如无上下表里余症者皆虚热也是在其中矣辩阴阳二証王好古阴証身静重语无声气难布息目睛不了了鼻中唿不出吸不入徃来口与鼻中气冷水浆不入大小便不禁面上恶寒有如刀刮身表凉知在阴经也名曰阴証阳証身动轻语有声目睛了了鼻中唿吸出入能徃而能来口与鼻中气皆然身表热知在阳经也名曰阳証太阳六𫝊王好古太阳者乃巨阳也为诸阳之首膀胱经病若渴者自入于本也名曰𫝊本太阳𫝊阳明胃土者名曰巡经𫝊为发汗不彻利小便余邪不尽透入于里也太阳𫝊少阳胆木者名曰越经𫝊为原受病脉浮无汗当用麻黄而不用之故也太阳𫝊少阴肾水者名曰表𫝊里为得病急当发汗而反下汗不发所以𫝊也太阳𫝊太阴脾土者名误下𫝊为原受病脉缓有汗当用桂枝而反下之所致也当时腹痛四肢沉重太阳𫝊厥阴肝木者为三阴不至于首惟厥阴与督脉上行与太阳相接名曰巡经得度𫝊太阳证太阳証头痛发热自汗恶风脉当缓而反𦂳伤风得伤寒脉也太阳证头痛发热无汗恶寒脉当𦂳而反缓伤寒得伤风脉也王执中云冬月此二証用九味羌活汤不应仍用桂枝麻黄各半汤盖穏于大青龙也二証脉不同本经大青龙汤主之易老初用桂枝麻黄各半汤后用大青龙汤以其有厥逆筋惕肉瞤及亡阳之失也易老后又改为九味羌活汤而不用桂枝麻黄也太阳証发热恶寒自汗脉缓太阳証发热恶风无汗脉缓此二証易老原将麻黄一桂枝二为治后复改用羌活汤太阳头痛太阳膀胱脉浮𦂳直至寸口所以头痛者头与寸口俱髙之分也兼厥阴与督脉㑹于巅逆太阳之经上而不能得下故壅滞为头痛于上也左手浮弦胸中痛也沉弦背俞痛右手浮弦者亦然头痛者木也最高之分惟风可到风则温也治以辛凉秋尅春之意故头痛皆以风药治之者总其体之常也然各有三阴三阳之异焉故太阳则宜川芎阳明则宜白芷少阳则宜柴胡太阴则宜苍术少阴则宜细辛厥阴则宜吴茱茰也王执中曰此即论风而不及寒者风亦寒气所化初从下起后从上来风与寒本相因但感之不同耳故治伤寒者初分有汗无汗到𫝊经后则不分矣由此观之风药亦能散寒其理同也治太阳则不可越经王好古假令治太阳阳明不可遗太阳而只用阳明药余倣此用三阳经解药后身畨覆重者若烦则是有阳明也若不烦而畨覆轻者知不𫝊三阴也不𫝊三阴则为解也大抵三阴之体静重与湿相同伤寒五日后无汗谓谷消水去形亡故下之三日前谓内有水谷故汗之问桂枝汤发汗发汗或云当得汗解或云当发汗更发汗并发汗宜桂枝汤者数方是用桂枝发汗也复云无汗不得服桂枝又曰汗家不得重发汗又曰发汗过多者却用桂枝甘草汤是闭汗也一药二用如何説得仲景发汗与本草之义合而为一答曰本草云桂枝味辛甘热无毒能为百药长通血脉止烦出汗者是调血而汗自出也仲景云脏无他病发热自汗者此卫气不和也又云自汗者为荣气和荣气和则外不谐卫气不与荣气相谐和也荣气和则愈故皆桂枝汤调和荣卫荣卫既和则汗自出矣风邪由此而解非桂枝能开腠理发出汗也以其固闭荣血卫气自和邪无容地而出矣其实则闭汗孔也昧者不解闭汗之意凡见病者便用桂枝汤发汗若与中风自汗者合其效桴鼓因见其取效而病愈则曰此桂枝发出汗也遂不问伤寒无汗者亦与桂枝汤悞之甚矣故仲景云无汗不得服桂枝是闭汗孔也又云发汗多又手心悸欲得按者用桂枝甘草汤是亦闭汗孔也又曰汗家不得重发汗若桂枝发汗是重发汗也凡桂枝条下言发字当认作出字是汗自然出也非若麻黄能开腠理而发出汗也本草出汗二字上文有通血脉一句是非三焦卫气皮毛中药是为荣血中药也如是则出汗二字当认作荣卫和自然汗出非桂开腠理而发出汗也故后人用桂治虚汗读者当逆察其意则可矣噫神农之作于其前仲景之述于其后前圣后圣其揆一也太阳禁忌不可犯小便不利不可使利之利之是谓犯本以是知五苓散不可妄用大便不可易动动之是谓动血此为犯禁表在不可下下之犹犯禁也太阳証亦有当汗不当汗者咽干淋渇鼻衂小便不利已经发汗不得重发如无已上忌証虽经发汗倘邪气未尽亦当重发之当汗而不汗生黄其証为风寒所伤阳气下䧟入于内而排寒水上行于经络之间本当发汗因以彻其邪医失汗之故生黄也脾主肌肉四肢寒湿与内热相合而生黄也当汗而发汗过多成痓其証因发汗太过腠理开泄汗漏不止故四肢急难以屈伸不当汗而汗成蓄血蓄血其証燥火也当益津液为上而反汗以亡其津液其毒扰阳之极则慢阴也故燥血而蓄于胷中也血証见血自愈太阳病入膀胱小便利而赤蓄血証也血自下者愈也知可解战而汗解者太阳也不战有汗而解者阳明也不战无汗而解者少阳也若先差经必不尔矣太阳𫝊阳明其中或有下証阳明証反退而热兼不竭却退显少阳証是知可解也太阳知可解者头不痛项不强肢节不痛则知表邪退也阳明知可解者为无发热恶寒知里易解也少阳病知可解者寒热日不移时而作邪未退也若用柴胡而移其时早移之于晏晏移之于早气移之于血血移之于气是邪无可容之地知可解也知不可解服解药而去沉困只头痛目闷是知湿去而风不去则欲解也若风去而湿不去则不解何以然风则高湿则下而入里也脉知可解不可解可解之脉浮而虚不可解之脉浮而实浮而虚者只是在表浮而实者知已在里也汗多不解者转属阳明也伤寒不头痛知邪不在经若头痛者知邪在经也易老九味羌活汤解利法羌活治太阳肢节痛君主之药也乃拨乱反正之主故大无不通小无不入闗节非此不治也防风治一身尽痛乃军卒中卑下之职一听君令而行随所使引之而至者也苍术别有䧺壮上行之气能除湿下安太阴使邪气不𫝊于足太阴脾细辛治少阴肾经头痛川芎治厥阴头痛在脑白芷治阳明头痛在巅生地黄治少阴心热在内黄芩治太阴肺热有神甘草能缓里急调和诸药已上九味虽为一方然亦不可执执中无权犹执一也当视其经络前后左右之不同从其多少大小之不一增损用之如神右水煎服若欲急汗当热服以羹粥投之若缓汗温服之而不用汤投之也脉浮而不解者先急而后缓脉沉而不解者先缓而后急本汤不独解利伤寒治杂病亦有神中风行经者加附子中风秘澁者加大黄中风并三气合而成痺等症各随十二经上下内外寒热温凉四时六气加减补㵼用之炼蜜作丸犹妙当汗而下之成恊热利当各随三阳本証表药发之表解下利自愈若不愈者方可以利药治之太阳一下有八变太阳病下之其脉促不结胸者此为欲解也脉浮者必结胸脉𦂳者必咽痛脉弦者必两脇拘急脉细数者头痛不止脉𦂳数者必欲呕脉沉缓者恊热利脉浮滑者必下血里𫝊表太阳反下之因而腹满时痛者属太阴也桂枝加芍药汤主之至于大实痛者胃也桂枝加大黄汤主之已𫝊戊妇告夫也所以为里𫝊表即名误下𫝊也三阳三阴辩証用药治法彭用光太阳无汗麻黄为最太阳有汗桂枝可先小柴胡为少阳之要领大柴胡行阳明之秘坚至三阴则难拘定法或可温而或可下宜数变以曲全生意或可方而或可圆伤寒表証分别治法以便四时取用伤寒表証是如何无汗恶寒身热多头项俱疼脉浮取施方施剂汗之和伤寒里証治法宜次苐伤寒里証心腹疼不恶寒而恶热蒸其脉数沉兼自汗二便秘少下之生阳証阳証身热及头疼体重咽干难卧动或有谵语及循衣脉息弦洪宜审用脉洪大有力阴証阴証身凉二便清病初自汗也头疼也无烦躁也无渇脉息沉㣲自可明脉沉㣲无力阴毒手足甲青至莭灸闗元气海丹田脐中阳証似阴阳証身凉冷四肢小便赤少大便稀心烦口燥脉沉数白虎汤兼竹叶竒脉沉数有力阴証似阳阴証如阳面赤红小便清利大便通浑身㣲热沉迟脉真武汤佳兼理中脉沉迟弱灸服药而脉不回宜灸气海神阙丹田阳厥阳厥时时指爪温心烦便秘口干论脉来沉细中还疾承气柴胡最可吞阴厥阴厥身凉热不回二便通滑不烦时脉来沉伏知端的三建汤兼四逆宜脉沉㣲昏愦灸此証仓卒无药只灸闗元气海丹田妙血发黄发黄恰似烟薫色小便自利大便黒唇焦潄水血家黄桃仁承气汤堪择蓄血黄湿症黄疸发黄浑似橘皮明小便不利大便行湿热相蒸名曰疸茵陈汤共五苓平蓄热阴黄发斑发狂阳毒发斑是如何栀子大黄黒奴科此症甚危红赤白易治如黑斑则胃烂难治如阳毒五日内可治六日七日难治温毒黒奴丸方治阳毒发斑烦躁大渇倍常时行热病六七日未得汗脉洪大或数面赤目胀身痛大热烦躁狂言欲走渇甚又五六日以上不解热在胸中口噤不能言为壊伤寒医所不治弃为死人精魂已竭心下才暖拨开其口灌下即活人凡灌药下咽便能即时甦醒黄芩芒硝麻黄釡底煤小麦奴灶突墨梁上尘大黄右为末炼蜜为丸弹子大井水化下即当发寒寒已汗出乃差若时顷不汗再服一丸须见㣲利若不大渇不可与此药问两感邪从何道而入王好古答曰经云两感者死不治一日太阳与少阴俱病头痛发热恶寒口干烦满而渇太阳者腑也自背俞而入之人之所共知之少阴者脏也自鼻息而入人所不知也鼻气通于天故寒邪无形之气从鼻而入肾为水也水流湿故肾受之经曰伤于湿者下先受之同气相求耳又云天之邪气感则害人五脏以是知内外两感脏府俱病欲表之则有里欲下之则有表表里既不能一治故死矣故云两感者不治然所禀有虚实所感有浅深虚而感之深者必死实而感之浅者犹或可治治之而不救者有矣夫未有不治而获生者也予尝用此间有生者十得二三故立此方以待好生君子用之大羌活汤防风羌活独活防己黄芩黄连白术苍术炙甘草细辛知母川芎地黄右每服五钱水煎热服不解再服三四次必解病愈则止若有余証并依仲景随经法治之伤寒悞下变有轻重或问曰伤寒杂証一体若悞下之甚者变大答曰非一体也伤寒悞下变无定体杂病悞下变有定体何以然伤寒自外而入阳也阳主动杂病自内而出阴也阴主静动者犯之其变无穷静者犯之其变止痞腹脇痛而已故变无穷者为重痞与腹脇痛者为轻也辩内外伤伤风鼻中气出粗合口不开肺气通于天也伤食口无味涎不纳鼻息气匀脾气通于地也外伤一身尽热先太阳也从外而之内者先无形也内伤手足不和两脇俱热先少阳也从内而之外者先有形也内外俱伤人迎气口俱盛或举按皆实大表发热而恶寒腹不和而口液此内外两伤也凡诊则必扪手心手背手心热则内伤手背热则外伤次以脉别之冬伤于寒者春必温病夏为热病长夏为大热病盖因房失劳伤与辛苦之人水亏无以奉春生之令故春阳气长而为温病也夏为热病者是火先动于火未动之时水预亏于已旺之日故邪但藏而不为病也夏令炎蒸其火既旺与前所动者客邪与主气二火相接所以为热病也长夏为大热病者火之方与秋之分皆手经居之水之方与春之分皆足经居之所伤者皆经不足故夏火旺客气助于手经则不足者愈不足矣故所用之药皆泄有余而非足经药何以然泄有余则不足者补矣此伤寒本足经只言足经而不言手经也大意如此至于𫝊手经者亦有之当作别论与夫竒经之病亦在其中矣狂言讝语郑声辩狂言者大开目与人语语所未尝见之事即为狂言也讝语者合目自言言所日用常见常行之事即为讝语也郑声者声战无力不相接续造字出于喉中即郑声也阳明症不可犯禁忌不当发汗不当利小便若发汗利小便竭其津液则生蓄血症也惟当益津液为上以其火就燥也益津液者莲须葱白汤是也汗多亡阳下多亡阴小便重利之走气三者虽异为言少津液则一也汗多亡阳汗者本所以助阳也若阳受阴邪寒结无形须当发去阴邪以复阳气所谓益阳而除风寒客气也阴邪已去而复汗之反伤阳经曰重阳必阴故阳气自亡汗多亡阳此之谓也下多伤阴下者本所以助阴也若阴受阳邪热结有形须当除去已败坏者以致新阴此所谓益阴而除火热邪气也阳邪已去而复下之反亡阴也经曰重阴必阳故阴气自亡下多亡阴此之谓也伤寒五脏受病脉証相尅诀心脏心病舌强笑靣赤燥烦掌热口干讝脐上动气洪𦂳数反得沉㣲命不全肝脏肝家靣青目痛闭筋急怒容脐左气脉当弦急或兼长浮濇短兮名不治脾脏脾家不食面皮黄体重肢痛喜卧床动气当脐脉缓大弦长而𦂳是㓙殃肺脏肺家面白带忧愁吐血寒温喘𠻳求脐右气兮沉细濇大而牢者死根由肾脏肾家面黒爪甲青耳闭足寒泄腹疼脐下气兮脉沉滑缓而大者死之形已上皆受尅之脉为贼邪故㐫也赤水元珠卷十七赤水元珠卷十八钦定四库全书赤水元珠卷十八明孙一奎撰痰证外证増寒壮热恶风自汗胸满气上冲咽不得息头不疼项不强若涎多者亦隠隠头疼脉有寸浮者亦有寸伏者以意㕘之柴胡半夏汤金沸草散大半夏汤气上冲𤓰蒂散吐之伤食亦头疼恶寒身热但左手脉平和右手脉𦂳盛知为食大橘皮二陈汤心腹满胀大柴胡汤下之胸满呕吐者瓜蒂散吐之虚烦诸虚烦热与伤寒相似但不恶寒头不疼身不痛为异耳表既虚不可汗里不实不可下叔和云虚烦有热不可攻脚气伤寒𫝊足不𫝊手所以寒湿之气蒸于足发则类伤寒其证头疼身热肢节痛大便闭或呕但初病时起于脚膝屈弱不能移动为异耳感于寒所患必冷越婢小续命汤入生姜汁最妙感于暑所患是热小续命去附子减桂一半脚肿木𤓰散槟榔散大便秘脾约丸论伤寒用药法则标本逆从之既明五剂之药须用识且如表汗用麻黄无葱白不发吐痰用𤓰蒂无豉不涌去实热用大黄无枳实不通温经用附子无干姜不热甚则以泥清水加葱白煎之竹沥无姜汁不能行经络蜜导无皂角不能通秘结非半夏姜汁不能止呕吐非人参竹叶不能止虚烦非小柴胡不能和解表里非五苓散不能通利小便非天花粉干葛不能消渇解肌非人参麦门冬五味不能生脉补元非犀角地黄不能止上焦之吐衂非桃仁承气不能破下焦之瘀血非黄蓍桂枝不能实表间虚汗非茯苓白术不能去湿助脾非茵陈不能去黄疸非承气不能制定发狂非枳桔不能除痞满非陷胸不能开结胸非羌活不能治四时之感冐身疼非人参败毒不能治春温非四逆不能治隂厥非人参白虎不能化斑非理中乌梅不能治蚘厥非桂枝麻黄不能除冬月之恶寒热随汗解非姜附汤不能止隂寒之泄利非大柴胡不能去实热之妄言隂阳咳嗽上气喘息用加减小青龙分表里而可汗下此伤寒用药之大法也隂经用药格法太隂脾土性恶寒湿非干姜白术不能燥湿也少隂肾水性恶寒燥非附子不能温润厥隂肝木藏血荣筋非芍药甘草不能滋养此经常之道治伤寒看证大畧凡证有头疼恶寒皆是伤寒无则皆否也何则盖伤寒则恶寒伤食则恶食理固然也但风从上来阳先受之寒从下来隂先受之风与寒常相因而感冐之时则又不同及其证之外见者则一也一提金脉要人之隂阳即为先天人之气血即为后天脉者非血非气乃血气之先即营行之道路又问曰既知先后天之脉理须明持脉之要曰举曰按曰寻三字若此不明即隂阳表里虗实何以别之持脉者轻手循之曰举重手取之曰按不轻不重委曲求之曰寻截江网论脉杂病以弦为阳伤寒以弦为隂杂病以缓为弱伤寒以缓为和两手无脉曰双伏一手无脉曰单伏必有正汗也寸口阳脉中或见沉细者但无力者为阳中伏隂尺部隂脉中或见沉数者为隂中伏阳寸口数大有力为重阳尺部沉细无力为重隂寸脉浮而有力主寒邪表实宜汗浮而无力主风邪表虗宜实尺脉沉而有力主阳邪在里为实宜下无力主隂邪在里为虗宜温寸脉弱而无力切忌发吐尺脉弱而无力切忌汗下初按来疾去迟名曰内虚外实去疾来迟名曰内实外虗尺寸俱同名曰缓缓者和而生也汗下后脉静者生躁乱身热者死乃邪气胜也温之后脉来歇至者正气脱而不复生也纯絃之脉名曰负负者死按之解索名曰隂阳离离者死隂病见阳脉者生阳病见隂脉者死伤寒撮要论脉左右手脉俱急𦂳盛是夹食伤寒右手脉来空虗左手脉来𦂳盛是劳力伤寒左手脉来𦂳右手洪滑或寸脉沉伏身热恶寒隠隠头痛喘咳烦闷胸脇体痛是夹痰伤寒左手脉来𦂳濇右手脉沉数心胸脇下小腹有痛处是血欝内伤外感六经图及伤寒撮要一提金六经正治㨗法足太阳经委中穴在腘中央约纹动脉陷中腘中央即膝后相对腿湾中也目内眦在面前眼内边神庭在中间额上额额角也此图玉枕至隂二穴膀胱经穴也风府穴督脉穴也膀胱与督脉会于顶颠连于风府太阳症项强故併及之足太阳膀胱经图头为诸阳之首故多𫝊变受病为先也其脉起于目内眦从头下至项连风府行身之背终于足也其证头顶痛项强腰疼骨节痛经曰太阳头痛脉浮项背强而恶寒呕逆身疼或已发热或未发热者俱宜发表不可輙下之表邪乘虗内陷𫝊变不可胜数又不可利小便利之则引热入里其害不浅若本病烦热小便不利者乃利之则不禁如小便自利如常则不可利也凡有汗不得再发汗汗多不得利小便足太阳起于目内眦上额过神庭弯至玉枕过项夹背嵴由后亷而下至小趾外侧至隂穴止太阳经见证法假如先起恶寒者本病已后发热者标病若有一毫头痛恶寒身热不拘日数多少便宜发散自然热退身凉有何变证此处寒热标本指病之先后言上文本病烦热之本字指六经标本言不可混看辩证法表虗自汗者为风伤衞气宜实表表实无汗者为寒伤营血宜发表诊脉法诊脉大凡皮肤之上轻手按之便得曰浮脉浮𦂳有力为伤寒脉浮缓无力为伤风用药法冬月正伤寒用升阳发表汤即加减麻黄汤冬月伤风用疎邪实表汤即加减桂枝汤春秋无汗用羗活冲和汤发表有汗用加减冲和汤实表腹痛小建中汤痛甚桂枝加大黄汤夏月无汗用神术汤有汗用前加减冲和汤此图神庭穴督脉穴也阳明经神庭过故载之足阳明胃经图乃两阳合明于前也一曰府者居中土也万物所归也其脉起于鼻额上头额络于目循于面行身之前终于足也经曰伤寒二日阳明脉大又曰尺寸俱长者阳明受病也足阳明起于鼻两傍上头维从乳中近外傍而下前臁梁丘穴至大趾次趾之端厉兑穴止阳明经见证法头额痛目痛鼻干不眠微恶寒是足阳明胃经受病假如先起目痛恶寒身热者阳明经本病已后潮热自汗讝语发渇大便实者正阳明胃府标病夫本宜解肌标宜急下看消息用之辩证法目痛鼻干微恶寒身热病在经潮热自汗讝语发渇便实不恶寒病在腑诊脉法按至皮肤之下肌肉之间畧重按之乃得之脉见微洪为经病按至筋骨之间重按之乃得脉见沉数为腑病用药法微恶寒自然目眶痛鼻干不眠者用柴葛解肌汤即加减葛根解肌汤渇而有汗不解者如神白虎汤即加减白虎汤潮热讝语发渇掲去衣被扬手掷足斑黄狂乱不恶寒反怕热大便实者轻则大柴胡汤重则三承气汤选用俱在秘方六一顺气汤加减治之足少阳胆经其脉起于目鋭眦上头角络耳中循胸脇行身之侧终于足也前有阳明后有太阳居二阳之中所以居半表里经曰尺寸俱弦者足少阳受病其证头痛目眩口苦胸满耳聋脇痛或心烦喜呕或胸中烦闷而不呕或心下病鞭或寒热往来或发热寅申时尤盛或身微热者皆少阳也凡头角痛耳中痛耳中烘烘而鸣耳之上前后肿痛皆少阳所主部分其火为之也若口苦者少阳之胆热脇下鞭者少阳之结也足少阳起于目鋭眦上头角络耳中过乳外傍从两脇由外臁而下至小指次指之端窍隂穴止少阳经见证法假如先起恶寒身热耳聋脇痛者本病已后呕而舌干口苦者标病縁胆无出入病在半表半里之间止宜小柴胡汤加减和解表里治之再无别汤本方有加减法此经有三禁不可汗下利也若治之得法有何坏证当须识此毋致忽焉辩证法耳聋脇痛寒热呕而口苦舌干便属半表半里证不从标本从乎中治诊脉法按至皮肤之下肌肉之间畧重按之乃得脉见弦数本经用药法耳聋脇痛寒热呕而口苦舌干者用柴胡双解饮即加减小柴胡汤若阳明少阳合病则脉弦而长此汤加葛根芍药此图膻中穴任脉穴也太隂脉过此故载之足大隂脾经图脾为中荣宫之坤土也其脉始于足大指上行至腹络于嗌连舌本行身之前也若寒邪卒中直入本经者一时便发腹痛或吐或利宜温之如四日而发腹满嗌干者此𫝊经之邪也宜和之若太阳病下之早因而腹痛者此悞下之而𫝊也凡治太隂症自利不渇脉沉细手足冷急温之若脉浮者可发汗宜桂枝汤主之若发热脉数者少阳之邪未解小柴胡汤主之如自利不渇者脏有寒也宜理中汤甚者加附子重则囬阳救急汤即加减四逆汤腹满呕吐食不下者宜治中汤手足冷脉沉细者宜四逆汤若𫝊经邪热内陷腹痛者宜桂枝芍药汤主之足太隂从足大趾隐白穴由内臁而上环小腹上乳内傍膻中其别从乳外近厥隂而上至喉下人迎止又云凡阳经𫝊来之邪终是阳明腑证皆不当和亦不可用桂枝只三承气选用其用桂枝者中在隂经未入隂府也太隂经见证法腹满自利津不到咽手足温者是足太隂脾经受证假如先起腹满咽干者本病已后身目黄标病内有寒热所分不可混治临病之际用在得宜辩证法腹满咽干发黄者属腑热自利不渇或呕吐者属脏寒诊脉法重手按至肌肉之下筋骨之间方得脉沉而有力宜当下脉见沉而无力宜当温用药法腹满咽干手足温腹痛者桂枝大黄汤即加减桂枝汤身目黄者茵陈大黄汤即加减茵陈汤自利不渇或呕吐者加味理中饮重则囬阳急救汤即加减四逆汤足少隂肾经图为人身之根蒂也其脉始于足心上行贯嵴循喉络舌本散舌下注心中行身之前也若因慾事肾虗者寒直中之也其证一二日便发故发热脉沉足冷或恶寒倦卧宜温经散寒若五六日而发躁舌干者此𫝊经之热邪宜急下之恐肾水干也如其脉沉细足冷者又不可下急温之脉沉疾有力者乃可下之凡少隂饮水而小便色白者下虗有寒引水自救非热宜温之盖少隂伤寒多因劳伤肾经之所致有𦂳有慢其害甚速宜温之不可以寒凉之药妄投之也但脉沉足冷虽发热者急宜温肾以扶元气足少隂起于足心涌泉穴由内臁而上在太隂经之后行入乳内傍近膻中至喉下人迎止少隂经见证假如先起舌干口者本病已后讝语大便实者标病至隂经则难拘定法或可温而或可下因分直中者寒证𫝊经者热症是其发前人之所未发也诊脉法重手按至肌肉之下筋骨之间方得脉见沉实有力宜当下脉见沉迟无力宜当温用药法口燥咽干渇而讝语大便实或遶脐鞭痛或下利纯清水心下鞭痛者俱是邪热燥屎使然急用六一顺气汤分轻重下之即承气汤有加减法无热恶寒厥冷勌卧不渇或腹痛呕吐㵼利沉重或隂毒手指甲唇青呕逆绞痛身如被杖面如刀刮战慄者俱是寒邪中里使然急用囬阳救急汤温之即四逆汤有加减法此图一经从缺盆下乳上入里会于顶巅足厥隂肝经图厥者尽也六经之尾也其脉起于足大指上环隂器抵小腹循脇肋上口唇与督脉㑹于巅顶行身之前侧也若本经不足寒邪直中之也一日便发吐利小腹痛寒甚者唇青厥冷囊缩急宜温之并着艾灸丹田气海以温之若六七日发烦满囊拳者此𫝊经热邪厥深热亦深也若脉沉疾有力者宜急下之若脉微细者不可下也凡伤寒𫝊至厥隂经则病势极矣然死生在于须臾可不谨察之也大抵热深厥亦深则舌卷囊缩隂寒冷极亦舌卷囊缩也当要仔细而辩其冷热之治其法微矣足厥隂起足大趾大敦穴由内臁而上在太隂经之前行入小腹过脇下从乳外傍弯入乳内傍至中脘而止其入里行者㑹于巅顶也图内不载厥隂经见证法假如先起消渇烦满者本病已后舌卷囊缩者标病亦有寒热两端不可槩作热治辩证法烦满囊拳消渇者属热口涎沫不渇厥冷者属寒似疟不呕清便必自愈用药法消渇烦满舌卷囊缩大便实手足乍冷乍温者急用六乙顺气汤下之即承气汤有加减法口吐涎沫或四肢厥冷不温过乎肘膝不渇小腹绞痛呕逆者急用茱萸四逆汤即囬阳救急汤有加减法煎药法一发汗药先煎麻黄一二沸后入余药同煎一止汗药先煎桂枝一和解药先煎柴胡一下药先煎滚水入枳实一温药先煎干姜一行血药先煎桃仁一利水药先煎猪苓一止㵼药先煎炒白术一消渇药先煎天花粉一止痛药先煎白芍药一发黄药先煎茵陈一发斑药先煎青黛一发狂药先煎石羔一止呕药先煎半夏一劳力感寒先煎黄茋一湿症药先煎苍术一感冐伤寒先煎羌活一暑症药先煎香薷一痓病药先煎防风一腹如雷鸣药先煎煨生姜已上俱以主病者先煎余药俱后入同煎刼病法一伤寒发狂奔走人难制伏先于病人处生火一盆用醋一碗倾于火上其烟冲入鼻内即安方可察其阳狂隂躁亲切用药无差若初起头疼发热恶寒方除已后登髙而歌弃衣而走踰墙上屋骂詈呌喊大渇欲死脉来有力乃因邪热𫝊里阳盛发狂当用寒药下之此为阳狂凡见舌卷囊缩者不治若病起无头疼身微热面赤戴阳烦躁脉来沉微无力欲坐卧于泥水中乃因寒热而发躁手指甲面色青黒冷汗不止心腹结鞭如石躁渇欲死即隂证似阳当用热药温之此为隂躁凡见厥冷下利讝语者不治须详脉来有力无力此为良法一伤寒腹中痛甚将凉水一盏与病人饮之其痛稍可者属热当用凉药清之清之不已而或遶脐鞭痛大便结实烦渇属燥屎急用寒药下之若食痛同治法若小腹鞭痛小水自利大便黒身目黄者属蓄血亦用寒剂加行血药下尽黒物则愈此三者皆痛随利减之法也若饮水愈加作痛属寒当用温药和之和之不已而或四肢厥冷腹痛呕吐㵼利急用热药救之须详脉来有力无力此为良法一伤寒直中隂经真寒证甚重而无脉或吐㵼脱元而无脉用好酒姜汁各半盏与病人服之其脉来者可治当察其脉用药不拘脉浮沉大小但指下出见者生如用此法脉不至者必死又当问病人何处有痛证要知痛甚者脉必伏宜随病制宜方为吉兆如无痛证用此法而脉不至者不为吉兆尤当问病人若平素原无正取脉须用覆手取之脉必见也此属反闗脉诊法与正取法同若平素正取有脉后因病诊之无脉者亦当覆手取之而脉出者隂阳错乱也宜和合隂阳如覆取正取俱无脉者必死此为良法一伤寒舌上生胎不拘滑白黄黒俱用井水浸青布片于舌上洗浄后用生姜片子时时蘸水刮之其胎自退凡见舌生黒胎芒刺者必死此热毒入深十有九死是肾水尅心火也若发黄者用生姜柤时时週身擦之其黄退若心胸脇下有邪气结实满闷鞭痛用生姜一片捣柤去汁炒微燥带润用绢包于患处款款熨之稍可又将柤和匀前汁炒干再熨许久豁然寛快俱为良法一伤寒鼻衂成流久不止者将山栀炒黒为细末吹入鼻中外将水纸搭于鼻冲其血自止若㸃滴其血不成流者其邪在经未解照后秘方用药不在此法一伤寒热邪在里服转药后盐炒麸皮一升将绢包于病人腹上款款熨之使药气得热则行大便易通矣一伤寒吐血不止用韭汁磨京墨呷下其血见黒必止如无韭汁用鸡子青亦可正谓赤属火而黒属水也一伤寒直中隂经真寒证或隂毒证身如被杖腹中绞痛呕逆沉重不知人事四体坚冷如石氷指甲唇青药不得入口六脉沉细或无脉欲絶者将葱縳一握切去根叶取白三寸许如饼先用麝香半分填于脐中后放葱饼于脐上以火熨之连换二三饼稍醒灌入生姜汁煎服回阳救急汤如不醒再灸闗元气海二三十壮使热气通其内逼邪出于外以复阳气如用此法手足温和汗出即醒者为有生也如用此法手足不温汗不出不省人事必死一伤寒热病热邪𫝊里亢极无解用黄连煎水一盏放井中顿冷浸青布搭于胸中徐徐换之待热势稍退即除不可久渍夏月用此法冬月不宜用一伤寒服药转吐出不纳者随用竹管重捺内闗后将生姜自然汁半盏热饮其吐即止大凡服寒药热饮热药寒饮中和之剂温和服之如要取汗虽辛甘之剂亦宜热服如要止汗虽辛甘温之剂亦宜温服此为良法内闗中掌后腕二寸厥隂心包相火之经一中风痰厥昏迷卒倒不省人事欲絶者先用皂荚末捻纸烧烟冲入鼻有嚏可治随用吐痰法用皂荚末五分半夏白矾各三分为细末姜汁调服探吐后服导痰汤加减治之无嚏不可治此为良法一治干霍乱不得吐者用滚汤一碗入皂荚末三分盐一撮调服探吐切莫与米汤与之即死是谷气反助邪气也一中寒卒倒昏迷不醒者先用热酒姜汁各半盏灌入稍醒后服加味理中饮为效如不饮酒人止用姜汁灌之依此法调治冬月有之余月不多见制药法一用附子去皮脐先用盐水姜汁各半盏用砂锅煮七沸后入黄连甘草各半两再加童便半盏再煮七沸住火良久捞起入磁器盛贮伏地气一昼夜取出晒干以备后用庶无毒害顶圆脐正一两一枚者佳一用川大黄须锦纹者佳剉成饮片用酒拌均燥干后用不伤隂血如年壮实热者生用不须制一用麻黄去节先滚醋汤畧浸片时捞起以备后用庶免大发如冬月严寒腠理至宻当生用不须制一用吴茱茰将盐水拌均炒燥庶无小毒一用附子后身目红者乃附子之过用萝卜捣水泸汁二大盏入黄连甘草各半两犀角三钱煎至八分服之以解附子毒其红即除如解迟必血从耳口鼻出者必死无萝卜用萝卜子捣水取汁亦可如无萝卜子用澄清泥浆水亦可也一用大黄后㵼利不止者用乌梅二枚炒粳米一撮干姜三钱人参炒白术各半两生附子皮一钱半甘草一钱升麻少许灯心一握水二大钟煎之去渣后入炒陈壁土一匙调服即愈取土气以助胃气也一用麻黄后汗出不止者将病人髪披水盆中足露出外用炒糯米半升龙骨牡蛎藁本防风各一两为细末周身扑之随后秘方用药免致亡阳而死此为良法羌活冲和汤治太阳伤风有汗脉浮缓羌活白芷黄芩甘草防风白术生地川芎右如前煎法若一服汗仍未止加黄茋一钱半芍药一钱仍未止以小柴胡加桂枝芍药各一钱葛根汤治太阳阳明项背强急无汗恶风脉带弦浮而发热又治太阳与阳明合病必自利此汤并主之葛根甘草麻黄水二钟姜四片枣二枚煎畧微覆取汗独活散治伤寒温热等症羌活独活防风枳殻黄芩麻黄人参细辛茯苓炙甘草蔓荆子甘菊花石膏水二钟姜三片薄荷五叶煎败毒散治伤寒温疫风温头目昏眩四肢疼痛増寒壮热项强目睛疼寻常风眩拘急羌活独活前胡柴胡川芎枳殻桔梗茯苓人参甘草水二钟如常煎服六神通解散麻黄黄芩滑石石膏甘草苍术治时行三日前加葱白香豉煎服而汗之立效中病即止不可尽剂升麻汤治伤寒中风头疼増寒壮热肢体疼痛发热恶寒鼻中干不得卧兼治寒暄不时人多疾疫及暴热之顷忽然变寒身体疼痛头重如石升麻甘草芍药葛根每服七八钱煎如常法若老人去芍药加柴胡茯苓人参各一钱五积散治隂经伤冷脾胃不和感冐寒邪苍术桔梗陈皮白芷茯苓甘草枳殻肉桂人参川芎厚朴半夏芍药当归麻黄干姜右十六味除枳壳肉桂陈皮其余共一处生捣为粗末用酒拌匀晒干分作六分大锅内文武火炒令黄色不得焦掷冷入殻桂陈皮和匀每服五钱水二钟姜三片煎一钟服妇人血风证因崩漏大脱血或前后血因而涸燥其热未除寻衣摸床撮空闭目不省人事扬手掷足揺动不安错语失神脉弦浮而虚内有燥热之极气粗鼻干而不润上下通燥此为难治宜服生地黄黄连汤治男子去血多亦有此症其妙不可容言生地黄黄连汤川芎生地当归赤芍药栀子黄芩黄连防风每服五钱水煎清饮徐徐呷之如脉实可加大黄下之大承气汤气药也自外而之内者用之生地黄黄连汤血药也自内而之外者用之气血合病循衣撮空治同自气而之血血而复之气者大承气汤下之自血而之气气而复之血者生地黄黄连汤主之二者俱不大便此是承气汤对子又与三黄石膏汤表里皆是三焦胞络相火之用也病既危急只得以此汤降血中火耳不拘妇人男子去血过多而有此症者皆宜服之无不效者秘用三十七方就註三十七槌法升麻发表汤即麻黄汤附加减法治冬月正伤寒头疼发热恶寒嵴强脉浮𦂳无汗为表症此足太阳膀胱经受邪当发汗以头如斧噼身如火炽者宜此汤有汗者勿用麻黄桂枝甘草杏仁升麻川芎防风白芷羌活本经发热恶寒头痛无汗而喘者本方加干葛去升麻本经发热恶寒身体痛者本方加苍术芍药去杏仁本经恶寒发热身痒面赤者以其不得小便出故也本方去白芷升麻杏仁加柴胡芍药本经头痛发热恶寒胸中饱闷者本方加枳殻桔梗本经感寒深重服汤不作汗者再宜服至二三剂而汗不出者死本经汗后不解者宜再服量症轻重用麻黄升麻分多寡为当水二钟姜三片葱白二茎槌法加江西豆豉一撮煎之热服取汗有神宜厚被覆首凡中病即止不得多服多则反加别病疎邪实表汤即桂枝汤附加减法治冬月正伤风头痛发热恶寒嵴强脉浮缓自汗为表症此足太阳膀胱经受邪当实表散邪无汗者不可服桂枝芍药甘草防风川芎羌活白术如汗不止加黄茋喘加杏仁柴胡胸中饱闷加枳殻桔梗水二钟姜三片枣二枚槌法加胶饴二匙温服羌活冲和汤以代桂枝麻黄青龙各半等汤此太阳经之神药也治春夏秋非时感冐暴寒头痛发热恶寒嵴强无汗脉浮𦂳此足太阳膀胱经受邪是表症宜发散不与冬时正伤寒同治此汤非独治三时暴寒春可治温夏可治热秋可治湿治杂症亦有神也冬寒亦可用惟黄芩须轻投耳羌活苍术防风黄芩川芎白芷甘草生地黄细辛水二钟煎八分热服温被盖覆取微汗湿土司天加苍术一钱五分天久淫雨亦加如渇加石膏三钱知母一钱不渇不加冬月禁之如胸中饱闷加桔梗枳殻去生地夏月加石膏知母名神术汤如服此汤后不作汗本方加苏叶喘而恶寒身热本方加杏仁生地汗后不解宜服要汗下兼行加大黄乃釡底抽薪之法其春夏秋感冐非时伤寒亦有头疼恶寒身热脉浮缓自汗宜实表本方去苍术加白术汗不止加黄茋即加减冲和汤再不止以小柴胡加桂枝芍药一钱有神槌法姜三片枣二枚煎至一钟加葱白捣汁五匙再煎一二沸如发汗热服止汗温服柴葛解肌汤即葛根汤附加减法治足阳明胃经受邪目痛鼻干不眠微头疼眼眶痛脉来微洪宜解肌属阳明经病其正阳明腑病别有治法柴胡葛根甘草黄芩芍药羌活白芷桔梗本经无汗恶寒甚者去黄芩加麻黄冬月宜加春宜少夏秋去之加苏叶本经有汗而渇者治法在如神白虎汤下即白虎汤水二钟姜三片枣二枚槌法加石膏末一撮煎之热服柴胡双解散即小柴胡汤附加减法足少阳胆经受证耳聋脇痛寒热呕而口苦脉来弦数属半表半里宜和解此经无出入有三禁不可汗下利也止有小柴胡一汤随病加减再无别汤柴胡黄芩半夏甘草人参陈皮芍药若只小柴胡汤无芍药本经症小便不利加茯苓脇痛加青皮本经呕者入姜汁竹茹痰多加𤓰蒌贝母寒热似疟加桂渇加天花粉知母齿燥无津液加石膏嗽者加五味金沸草坏症加鳖甲本经症心下饱闷未经下者非结胸乃表邪𫝊至胸中未入乎腑证虽满闷尚为在表只消小柴胡加枳梗未效就以本方对小陷胸加枳桔一服虗烦类伤寒证本方加竹叶炒粳米本经与阳明合病本方加葛根芍药妇人热入血室加当归红花男人热入血室加生地黄老妇人伤寒无表证其热胜者本方加大黄甚者加芒硝水二钟姜一片枣二枚槌法加生艾汁三匙煎之温服小柴胡汤证註释治太阳病十日已去脉细而嗜卧外虽已解设胸满痛与服之若脉浮者麻黄汤伤寒五六日来徃寒热胸脇若痛黙黙不饮食心烦喜呕或烦而不呕或渇或腹中痛或脇下痞鞭或心悸小便不利或不渇身有微热者此汤主之血气弱腠理开邪气因与正气相搏结于胸下邪正分争徃来寒热休作有时黙黙不饮食脏腑相连其痛必下邪髙痛下致使呕也此汤主之服柴胡汤已渇者属阳明以法治之伤寒五六日身热恶风头项强脇下满手足温而渇者此汤主之伤寒阳脉濇隂脉弦腹中急痛先与小建中汤不差者此汤主之太阳病过经十余日发汗吐下后四五日柴胡汤证仍在者先与小柴胡汤呕不止心下欝微烦者为未解也与大柴胡汤下之则愈妇人中风七八日续得寒热发作有时经水适㫁者此为热入血室其血必结致如疟状此汤主之伤寒五六日头汗出微恶寒手足冷心下满不欲食大便硬脉细者为阳微结必有表复有里脉沉亦里也汗出为阳微假令纯隂结不得复有外症悉入在里此为半在表半在里也脉虽沉𦂳不得为少隂病所以然者隂不得有汗也今头汗出故知非少隂可与此汤设不了了得尿而解伤寒五六日呕而发热者柴胡汤症具而以他药下之柴胡症在者复与小柴胡汤心下痞为逆必蒸蒸而振却发热汗出而解若心下满而腹痛者此为结胸也大陷胸汤主之但满而不痛者此为痞气柴胡不中与之宜半夏㵼心汤已上属太隂经末后五六日呕而发热至太隂经一段俱太隂证节菴併及者见太隂证柴胡亦有当与不当与者阳明病发潮热大便溏小便自可胸脇不利者与此汤阳明病脇下鞭满不大便而呕舌上白胎皆可与之上焦得通津液得下肾气因和濈然汗出而解阳明中风脉弦浮大而短气腹部满脇下及心痛久按之气不通鼻干不得卧一身及目悉黄小便难有潮热时时哕身前后肿刺之少差外不解病过十日脉续浮者此汤主之已上属阳明经太阳病不解转入少阳脇下满干呕不能食徃来寒热尚未吐下脉沉𦂳者此汤主之若已吐下后发汗温鍼讝语小柴胡汤证罢此为坏证知犯何逆以法治之已上属少阳经呕而发热宜服此汤伤寒已后更发热此汤主之若脉浮者以汗解之属阳易差后劳复脉证彭用光加减法如胸中烦而不呕去半夏人参加𤓰蒌仁烦者热也呕者逆气也今烦而不呕则热聚而气不逆邪气欲渐成实也参甘恐补去之无助热夏味辛散去之以无逆气也𤓰蒌仁苦寒用之以通欎热于胸中若渇者去半夏恐燥津液加人参之甘润𤓰蒌根之苦润相合则津液生而渇已也若腹中痛去黄芩加芍药寒邪入里里气不足寒邪壅则腹中痛芩苦寒性坚而寒中去之则中气易和芍药味酸而和中加之则里气得通而腹痛自愈如脇下痞鞭去大枣之甘温恐令满加牡砺之酸咸则痞消而鞭輭矣若心下悸小便不利者去黄芩之苦寒恐蓄水浸行加茯苓之甘淡能渗利则津液通矣若不渇外有微热去人参微热恐有表邪加桂枝取汗发散表邪也若欬者去人参大枣生姜加五味子干姜肺气逆则欬参枣姜甘温中则肺气愈逆故去之用五味子之酸收敛肺气干姜之辛热以散内之寒气则欬自止若加葛根芍药治少阳阳明合病头畧痛发热耳聋脇痛或徃来寒热如疟和解散治之和解散即小柴胡汤加减如呕逆加姜九片陈皮一钱如头痛恶寒加羌活防风各一钱寒热间作加桂枝一钱夏月中暑发热头痛加黄连一钱春天温病时行加生地黄川升麻一钱疟疾或先寒后热加川常山尖槟榔半钱各要未发时煎服伤寒恶寒头项强发热前方冲和汤内去细辛苍术加白术二钱桂枝大黄汤即桂枝汤加大黄附加减法治足太隂脾经受症腹满而痛咽干而渇手足温脉来沉而有力此因邪热从阳经𫝊入隂经桂枝芍药甘草大黄枳实柴胡本经腹满不恶寒而喘者加大腹皮去甘草水二钟姜一片枣二枚槌法临服入槟榔磨水三匙热服中云看此证不如三承气汤选用或一日初𫝊太隂乃可观仲景书或者邪中隂经而留于腹者也不然必外证未全除可也不然此方亦当用在坏证例非本经药也直説阳症𫝊来者误也加味理中饮即理中汤附加减法治太隂脾经受证自利不渇手足温身无热脉来沉而无力此属脏寒干姜白术人参甘草肉桂陈皮茯苓厥隂消渇气上冲心饥不欲食食即吐蚘腹痛大便实者本方加大黄蜜少许利之本经腹濡满时减者本方去甘草本经呕者入半夏姜汁本经倦卧沉重利不止少加附子利后身体痛者急温之加附子自利腹痛者入木香磨姜汁调服和之水二钟姜一片枣二枚槌法临服入炒陈壁土一匙调服取土气以助胃气茵陈将军汤即茵陈汤附加减法治足太隂脾经腹满身目发黄小水不利大便实发渇或头汗剂颈而还脉来沉重者宜用大黄茵陈山栀甘草厚朴黄芩枳实大便自调者去大黄厚朴加大腹皮利小便清为效水二钟姜一片槌法加灯草一握热服导赤饮即五苓散附加减法治小水不利小腹满或下焦蓄热或引饮过多或小水短赤而渇脉沉数者以利小便为先惟汗后亡津液与阳明汗多者则以利小便为戒茯苓猪苓泽㵼桂枝白术甘草滑石山栀中湿身目黄者加茵陈水结胸证加木通灯心如小水不利而见头汗出者乃阳脱也此死证自得病起无热但狂言烦躁不安精采不与人相当此汤治之此因热结膀胱太阳经之里症也一名太阳本病水二钟姜一片灯心二十茎槌法入盐二字六一顺气汤以代大承气小承气调胃承气大柴胡三乙承气汤大陷胸等汤之神药也举世无人知此竒妙耳秘之莫与俗人言附加减法治伤寒热邪𫝊里大便结实口燥咽干怕热讝语掲衣狂妄扬手掷足斑黄阳厥潮热自汗胸腹满硬遶脐疼痛等症悉皆治之大黄枳实厚朴甘草黄芩柴胡芒硝芍药潮热自汗讝语发渇扬手掷足掲去衣被狂妄斑黄大便实者俱属正阳明胃腑病依本方口燥咽干大便实属少隂依本方下利纯清心下鞭痛而渇者属少隂依本方怕热发渇讝妄手足乍冷乍温大便实者阳厥证属厥隂依本方舌卷囊缩者难治须急下之热病目不明谓肾水已竭不能照物病已笃矣惟宜急下依本方目中不了了即目不明也转屎气者谓下泄也有燥屎焉当下依本方如更衣者止后服不必尽剂不更衣宜再少与大便通者愈若结胸证心下鞭痛手不可近燥渇讝语大便实者依本方去甘草加甘遂桔梗凡伤寒过经及老弱併血气两虗之人或妇人产后有下症或有下后不解或有表症未除而里症又急不得不下者用此汤去芒硝下之即吉盖恐转药硝性燥急故有此戒大凡伤寒邪热𫝊里结实须看热气浅深用药今之庸俗不分当急下可少与宜微和胃气之论一槩用大黄芒硝乱投汤剂下之因兹枉死者多矣余谓伤寒之邪𫝊来非一治之则殊耳病有三焦俱伤者则痞满燥实坚全俱宜大承气汤厚朴苦温以去痞枳实苦寒以泄满芒硝醎寒以润燥软坚大黄苦寒以泄实去热病斯愈矣邪在中焦则有燥实坚三证故用调胃承气汤以甘草和中芒硝润燥大黄泄实不用枳朴恐伤上焦虗无氤氲之元气调胃之名自此立矣上焦受伤则痞而实用小承气汤枳实厚朴之能除痞大黄之泄实去芒硝不伤下焦血分之真隂谓不伐其根本也若夫大柴胡汤则有表症尚未除而里症又急不得不下者只得以此汤通表里而缓治之犹有老弱及血气两虗之人亦宜用此故经云转药孰𦂳有芒硝者𦂳也大承气最𦂳小承气次之调胃承气又次之大柴胡又次之其大柴胡加大黄小柴胡加芒硝方为转药盖为病轻者设也仲景又云荡涤伤寒热积皆用汤液切禁丸药不可不知也右先将水二钟滚三沸后入药煎至八分槌法临服时入铁锈水三匙调服立效取铁性沉重之义最能坠热开结有神此千金不𫝊之秘如神白虎汤即白虎汤附加减法治身热渇而有汗不解或经汗过渇不解脉来微洪石膏知母人参甘草山栀麦冬五味心烦者加竹茹一团如大渇心烦背恶寒者依本方去山栀加天花粉无渇不可服此药为大忌水二钟姜一片枣一枚槌法加淡竹叶十片三黄石膏汤此汤治伤寒后五心烦热舌燥表里皆实怫欎阳毒发斑黄身如涂朱眼珠如火狂呌欲走十指皮脱六脉洪大滑数燥渇欲死鼻干面赤齿黄过经不解已成坏症表里皆热欲发其汗病热不退又复下之大便遂频小便不利亦有错治温症而成此症者又八九日已经汗下后脉洪数身壮热拘急沉重欲治其内由表未解欲发其表则里症又急趦趄不能措手待毙而已殊不知热在三焦闭塞经络津液营卫不通遂成此症又治汗下后三焦生热脉洪数讝语不休昼夜喘息鼻时加衂身目俱黄狂呌欲走者通用此汤治之有神石膏黄芩黄连黄栢山栀麻黄香豉每服一两水二钟姜三片枣二枚槌法入细茶一撮煎之热服未中病再服三黄巨胜汤此汤治阳毒发斑狂乱妄言大渇呌喊目赤脉数大便燥实不通上气喘急舌卷囊缩难治者权以此汤刼之三黄石膏汤内去麻黄香䜴加大黄芒硝是也水二钟姜一片枣二枚槌法临服入泥浆清水二匙调服即安冲和灵寳饮治两感伤寒起于头痛恶寒发热口燥舌干以阳先受病多者先以此汤探之中病即愈羌活防风川芎生地细辛黄芩柴胡甘草干葛白芷石膏水二钟煨生姜三片枣二枚槌法入黒豆一撮煎之温服取微汗为愈如不愈表症多而甚急者方可用麻黄葛根为解表如里多而甚急者先以调胃承气为攻里是也如以隂经自中病发热下利身疼痛脉沉细无力不渇倦卧昏重者又当先救里温之回阳救急汤是分表里寒热而治此其权变大法古云两感虽为死证复有可救之理乃用药先后寒热之剂及发表攻理之序不明故枉死者多矣此方良可桃仁承气对子即桃仁承气汤附加减法治热邪𫝊里热蓄膀胱其人如狂小水自利大便黒小腹满痛身目黄讝语燥渇为蓄血证脉沉有力宜此汤下尽黒物即愈未服前而血自下者为欲愈不宜服桃仁桂枝芒硝大黄芍药柴胡青皮当归甘草枳实水二钟姜三片槌法临服入苏木煎汁三匙服消毒青黛饮治热邪𫝊里里实表虗血热不散热气乗于皮肤而为斑也轻则如疹子重则如锦纹重甚则斑烂皮肤或本属阳悮投热药或当下不下或下后未解皆能致此不可发汗重令开泄更加斑烂也然而斑之方萌与蚊迹相类发斑多见于胸腹蚊迹只在于手足阳脉洪大病人昏愦先红后赤者斑也脉不洪大病人自静先红后黄者蚊也其或大便自利短气怫欎气短燥屎不通又如菓实靥者卢医复生不能施其巧矣凡汗下不解足冷耳聋烦闷咳便是发斑之候黄连甘草石膏知母柴胡𤣥参生地山栀犀角青黛人参水二钟姜一片枣二枚槌法临服入苦酒一匙大便实者去人参加大黄生地黄连汤治鼻衂成流久不止者或热毒入深吐血不止黄芩山栀桔梗甘草生地黄连柴胡川芎芍药犀角水二钟枣二枚煎八分槌法临服入茅根捣汁磨京墨调服如无茅根以藕捣汁亦可外用刼法水纸搭于鼻冲加味犀角地黄汤治烦躁漱水不下咽者属上焦有瘀血犀角生地芍药甘草桔梗牡丹皮陈皮红花当归水二钟姜三片槌法临服入生藕节捣汁三匙温服囬阳救急汤即四逆汤附加减法治寒邪直中隂经真寒证初病起无身热无头疼止则恶寒四肢厥冷战慄腹疼吐㵼不渇引衣自盖踡卧沉重或手指甲唇青或口吐涎沫或至无脉或脉来沉迟无力熟附子干姜人参甘草白术肉桂陈皮五味茯苓半夏呕吐涎沫或小腹痛加盐炒吴茱茰无脉者加猪胆汁一匙呕吐不止加姜汁泄㵼不止加升麻黄茋水二钟姜三片煎之临服加麝香三釐调服中病以手足温和即止不得多服多则反加别病矣如未止可用前理中饮加减治之无妨囬阳反本汤治隂盛格阳隂极发躁微渇面赤欲坐卧于泥水井中脉来无力或脉全无欲絶者附子干姜甘草人参麦门冬五味腊茶陈皮面戴阳者下虗也加葱七茎黄连少许用澄清泥浆水二钟煎之临服入蜜五匙顿冷服之取汗为效柴胡百合汤治瘥后昏沉发热渇而错语失神及百合劳复等证柴胡人参黄芩甘草知母百合生地陈皮渇加天花粉胸中烦热加山栀头微疼加羌活川芎呕吐加姜汁炒半夏胸中饱闷加枳殻桔梗食复者加枳实黄连甚重大便实者加大黄胸中虗烦加竹茹竹叶瘥后干呕错语失神呻吟睡不安者加黄连犀角咳喘加杏仁百合甚加麻黄心中惊愓为血少加当归茯神逺志虗汗加黄茋疲倦加白术腹中雷鸣加煨生姜劳复时热不除加葶苈乌梅生艾汁水二钟枣一枚姜三片槌法加醋炙鳖甲煎之温服如圣散治刚柔二痓头揺口噤身反张手足挛搐头面赤项强急与瘈瘲同此法羌活防风川芎白芷柴胡芍药甘草当归乌药半夏黄芩有汗是柔痓加白术桂枝无汗是刚痓加麻黄苍术口噤咬牙者如大便实者入大黄利之水二钟姜三片煎之临服入姜汁竹沥温服温经益元汤治因汗后太虗头眩振振然欲擗地并肉瞤筋愓及因发汗太多衞虗亡阳汗不止或下后利不止身疼痛者併皆治之熟地人参白术黄茋甘草芍药当归生地茯苓陈皮肉桂大附子如饱闷加枳殻去地黄如瘦人去芍药有热去附子利不止加炒白术升麻陈壁土去当归地黄呕者加姜汁制半夏渇者加天花粉汗后恶风寒属表虗去附子肉桂生地加桂枝胶饴水二钟姜三片枣一枚加糯米一撮槌法煎之温服逍遥汤治有汗伤寒瘥后血气未平劳动助热复还于经络有因与妇人交接淫慾而复发不易有病者谓之劳复内交接淫慾而无病人反得病者谓之隂阳易余曽见舌出数寸而死者多矣此症最难治必宜此汤人参知母竹青卵缩腹痛倍加黄连甘草滑石生地韭根柴胡犀角水二钟姜三片枣二枚煎之临服入烧裩裆末一钱半调服有粘汗出为效不粘汗出再服以小水利隂头肿则愈升阳散火汤治有患人乂手冐胸寻衣摸牀讝语昏沉不醒人事不可唿为风证而用风药悞死者多矣盖汗热乗于肺金元气虗不能自主持名曰撮空证小便利者可治小便不利者不可治人参当归柴胡芍药黄芩甘草白术麦冬陈皮茯神有痰加姜制半夏大便燥实讝语发渇加大黄泄漏者加升麻炒白术水二钟姜三片枣一枚槌法入金首饰煎之热服再造饮治有患头疼发热项嵴强恶寒无汗用发汗药二三剂汗不出者苟不识此不论时令遂以麻黄重药及火刼取汗悞人死者多矣殊不知阳虗不作汗故有此证名曰无阳证黄茋人参桂枝甘草细辛熟附子羌活防风川芎煨生姜夏月加黄芩石膏冬月不加水二钟枣二枚煎至一钟槌法加炒芍药一撮煎三沸温服黄龙汤治有患心下鞭痛下利纯清水讝语发渇身热殊不识此证但见下利便唿为漏底伤寒而便用热药止之就如抱薪救火悞人死者多矣殊不知此因热邪𫝊里胃中燥屎结实此利非内寒而利乃逐日自饮汤药而利也宜急下之名曰结热利证身有热者宜用此汤身无热者用前六一顺气汤大黄芒硝枳实厚朴甘草人参当归年老气血虗者去芒硝水二钟姜三片枣二枚煎之后再加桔梗煎一沸热服调营养气汤即加减补中益气汤治有患头疼身热恶寒微渇濈然汗出身痛脚腿酸疼沉倦脉空浮而无力不可因见头疼恶寒发热便唿为正伤寒而大发其汗所以轻变重而害人者多矣此劳力内伤气血外感寒邪宜少辛甘温之剂则愈名曰劳力感寒证故经云劳者温之损者温之温能除大热正此谓也有下证者大柴胡汤下之则缓人参黄茋当归生地川芎柴胡陈皮甘草细辛羌活防风白术元气不足者加升麻少许须知元气不足者至隂之下求其升口渇加天花粉知母喘嗽加杏仁去升麻汗不止加芍药去升麻细辛胸中烦热加山栀竹茹干呕加姜汁炒半夏胸中饱闷加桔梗枳殻去生地甘草黄茋白术少许痰盛者加𤓰蒌仁贝母去防风细辛腹痛去茋术加芍药干姜和之有因血欎内伤腹有痛处或大便黒加桃仁红花去芍辛羌防黄茋白术甚者加大黄下尽瘀血则愈后去大黄调理水二钟姜三片枣二枚槌法入葱白二茎煎之温服导赤各半汤治患伤寒后心下不鞭腹中不满大小便如常身无寒热渐变神昏不语或睡中独语一二句目赤唇焦舌干不饮水稀粥与之则嚥不与即不思形如醉人俗不识此而悞人者多矣殊不知热𫝊手少隂心也心火上而迫肺所以神昏名越经证黄连山栀黄芩滑石甘草知母犀角茯神麦冬人参水二钟姜枣煎之加灯心一握煎沸热服益元汤治有患身热头疼全无不烦便作躁闷面赤饮水不得入口不识者唿为热证而用凉药遂至悞人殊不知元气虗弱是无根虗火泛上名曰戴阳证熟附子甘草干姜人参五味麦冬黄连知母葱艾水二钟姜一片枣二枚槌法临服入童便三匙顿冷服桂苓饮治有患初得病无热狂言烦躁不安精采不与人相当切勿唿为狂发悞用下药死者多矣此因热结膀胱名如狂证猪苓泽㵼桂枝甘草白术知母黄栢山栀蕀叶水二钟姜三片煎一钟槌法再加滑石末一钱煎三沸温服取微汗为效当归活血汤有患无头疼无恶寒止则身热渇小水利大便黒口出无伦语设如不识唿为热证而用凉剂则悞矣殊不知内𫝊心脾二经使人昏迷沉重故名挟血如见祟当归赤芍甘草红花桂心干姜枳殻生地人参柴胡桃仁服三帖后去桃仁红花干姜桂心加白术茯苓水二钟姜一片煎之槌法入酒三匙调服加味导痰汤有患憎寒壮热头疼昏沉迷闷上气喘急口出涎沫庸医皆作伤寒治之多悞殊不知此因内伤七情以致痰迷心窍神不守舍神出舍空空则痰生也名曰挟痰如见祟痰症类伤寒与此同治法茯苓半夏南星枳实黄芩𤓰蒌仁白术陈皮甘草桔梗人参黄连年力壮盛先用吐痰法后服此汤水二钟姜三片枣二枚槌法临服入竹沥姜汁温服加减调中饮治食积类伤寒头疼发热恶寒气口脉𦂳盛但身不痛此为异耳经云饮食自倍肠胃乃伤轻则消化重即吐下此良法也苍术厚朴陈皮甘草白术山查神曲枳实草菓黄连干姜腹中疼加桃仁痛甚大便实热加大黄下之去山查草菓神曲干姜心中兀兀欲吐者与干霍乱同吐法用滚水一碗入盐一撮皂角末五分探吐水二钟姜一片临服入木香磨汁调服即效加减续命汤治脚气类伤寒头疼身热恶寒支节痛便秘呕逆脚软屈弱不能转动但起于脚膝耳禁用补剂及淋洗防风芍药白术川芎防己桂枝甘草麻黄苍术羌活暑中三阳所患必热脉来数去附子桂枝麻黄加黄栢黄芩柴胡寒中三隂所患必冷脉来迟加附子起于湿者脉来弱加牛膝木𤓰起于风者脉来浮加独活元气虗加人参少许大便实者加大黄水二钟姜一片枣二枚灯心二十茎槌法临服入姜汁调服芩连消毒饮时天行大头病发热恶寒头项肿痛脉洪取作痰症治之其喉痺者亦照此方治柴胡甘草桔梗黄芩川芎荆芥黄连防风羌活枳殻连翘射干白芷先加大黄泸去一二次后依本方去大黄加人参当归水二钟姜三片煎一钟加鼠粘子一撮再煎一沸槌法入竹沥姜汁调服初起不可用大黄末后不减方可量加加味六神通解散治时行三月后谓之晚发头痛身热恶寒脉洪数先用冲和汤不愈后服此汤麻黄甘草石膏黄芩滑石苍术川芎羌活细辛水二钟姜三片槌法入豆䜴一撮葱白二茎煎之热服取汗中病即止赤水元珠卷十八赤水元珠卷十九钦定四库全书赤水元珠卷十九明孙一奎撰药误伤人凡应用小柴胡汤和解误用承气汤致身发黄者死中暑作热病误用燥剂者死肾虗受寒内逼浮阳之火泛上面赤烦躁身有微热渇欲饮水不能下咽大便闭或自利小水淡黄或呕逆或气短或郑声或咽痛状似阳证医见面赤烦渇便闭认作阳证误投寒凉立死隂证身热面赤足冷烦躁掲去衣被脉来数大无力不急用加减五积散冷服误用凉药者死伤寒汗多用利小便药者死阳明病潮热汗多小便因少若利之加喘渇者死湿病若发其汗使人耳聋不知痛处者死病人烦躁自觉甚热他人以手按其肌肤殊无大热此为无根失守之火用凉药者死病人应死证头重视身此天柱骨倒元气已败死大便浊气极臭者死目精正圆者死卵缩入腹胍见离经者死瘥后小便澁有血名曰内外疮皆黒靥不出脓者死少隂下利止头眩时时自冐者死热盛躁急不得汗出是阳脉极死舌上黒胎生芒刺刮不去易生者死夏月可治鼻衂自汗者死胃寒发呃丁茴香柿蒂良姜汤调服脉不出加胆汁合生脉散其脉又不出或暴出者皆死望色昔肥今瘦主痰大肉脱去主不治平人消瘦主脾热眼眶黒主内有痰鼻色青主腹中痛苦冷者死鼻色微黒者有水气鼻色黄主小便难鼻色白者属气虗鼻色赤者属肺热鼻色鲜明者有留饮鼻孔干燥者必衂血鼻色燥如烟煤者是阳毒热极鼻孔冷滑色黒者是隂毒冷极鼻流浊涕者属风热鼻流清涕者是肺寒鼻孔癖胀者属肺热有风唇口焦红者吉唇口焦黒者凶唇口俱肿赤者是热极唇口俱青黒者是寒热唇口舌胎㫁纹者难治唇口燥裂者是脾热唇青舌卷者死唇吻色青者死环口黧黒者死口张气直出者死齿燥无津液者是阳明热极前板齿燥兼脉虗者是中暑齿如热者难治耳色黒枯燥者是肾惫目赤唇焦舌黒者属阳毒目熏黄色暗者属湿毒目黄兼小便利大便黒小腹满痛者属畜血目瞑者将欲衂血目之白睛黄兼冷无热不渇脉沉细者属隂黄两眦黄者病欲愈凡开目见人者属阳闭目不欲见人者属隂睛昏不识人目反上视睛小瞪目直视目邪视目睛正圆戴眼反折眼陷下此八者皆死证目睛微定暂时稍转动者属痰目中不了了睛不和不明白者此因邪热结实在内不了了者谓见一半目不见一半目是也舌肿者难治舌出者死面颧颊赤在午后此虗火上升不可作伤寒治面赤脉数无力此伏隂病其证烦躁引饮虗阳上升面赤脉沉细此少隂病外热内寒隂盛格阳宜温误用寒凉者死面赤脉弦数此少阳病宜小柴胡和解縁面赤赤乃阳气怫欎在表汗不彻之故宜发汗面部通赤色此阳明表证未解不可攻里宜解肌面唇青是隂寒极面青兼舌卷囊缩亦是隂寒面青兼小腹绞痛是夹隂伤寒面目身黄兼小水短澁是湿热面目身黄兼小腹满硬痛小便利是畜血伤寒面白为无神或汗多或脱血所致面白人不宜大汗黒气在鱼尾相牵入太阳者死黒气自人中入口者死黒气自入耳目鼻舌者死面黒人在伤寒内渉虗不宜参术大补闻声声清声浊病邪在表其声清而响喨病邪入里其声浊而不喨声轻声重病在阳分其声前轻后重病在隂分其声前重后轻声断声续病邪表浅併有余阳证其声续病邪入深併内伤不足其声断言壮言怯外感阳病有余出言壮厉则寒热交作内伤隂证不足出言懒怯则寒热间作叹叹是心变动之声欠肾主欠隂气积下阳气未尽阳引而上隂引而下隂阳相引故数欠也噫噫是心变动之声是胸中气不交通寒气客于胃厥逆从上下复出于胃故为噫嚏嚏是肾变动之声有病发嚏是伤风或伤热无病发嚏是阳气和满于心吞吞是脾变动之声呃其声皆从胃中至胸嗌间而为呃有胃中实热失下者有胃中痰饮者有服寒凉药过多者有胃中虗冷者咳咳是肺变动之声俗唿为嗽肺为邪干气逆不下也有肺寒咳者有停食咳者有邪在半表半里咳者唏隂气实阳气虗隂气速阳气迟隂气盛阳气絶故为唏怒怒是肝变动之声歌歌是脾变动之声哭哭是肺变动之声笑笑是心变动之声太息忧思则心系急急则气约气约则不利故太息以伸屈之错语意错言乱自知言错邪气尚轻自不知觉此热甚正气衰呢喃病邪入轻则睡中发此声也声嘶肺有风热声哑声哑唇口见生疮是狐惑病有风热伤心肺而声哑者少隂病咽中生疮者有痓病口禁者有热病三四日不得汗出者死口禁口禁难言见手足挛搐是风痓口噤不言难治阳明病渇欲饮水口噤舌干白虎加人参汤咽干不可汗舌哽舌短舌强病邪入深主难治口噤咬牙是风痓喉中有声喉中有声者是痰也卒然无音寒气客于厌㑹则厌不能发发不能下至其开阖不便故无音声如鼻鼾声如鼻鼾者难治乆病耳聋属气虗咽喉不得息寸脉微浮或沉伏胷中痞鞭气上冲此胸中有寒宜吐之鼻息如鼾睡属风温耳聋兼脇痛宜和解寒热咽而口苦属少阳耳聋兼耳肿耳痛是少阳风热问因口苦口甜口苦是胆热口甜是肝热舌干口燥是胃家热极心下满因下早致满为痞气手按拍之有声又耎此停水手按则散此虗气手按鞭痛此宿食喜明喜暗喜明属阳元气实喜暗属隂元气虗睡向壁向外向壁属隂元气虗向外属阳元气实病起觉不舒快少情绪否有此证是夹气伤寒病起觉倦卧骨腿酸疼脇痛否有此证是劳力伤寒要知病在肝经问妇人乳头缩不缩耳聋耳聋邪气入深难治或兼虗证有少阳证不可不知切生死形状六经六絶脉雀啄连来三五啄屋漏半日一㸃落弹石鞭来寻即散搭指散乱真解索鱼翔似有亦似无鰕游静中跳一跃寄语医家仔细看六脉一见休下药一动一止两日死两动一止四日通三动一止六日亡四动一止八日事五动一止只十日十动一止一年去春草生时即死期二十一动二年住清明节后始倾亡三十动一止三年次立秋节后病则危四十动一止四年住小麦一熟是死期五十一动一止五年试草枯水寒时死矣此为太素脉𤣥秘左右手脉俱急𦂳盛是夹食伤寒右手脉来空虗左手脉来𦂳盛是劳力伤寒左手脉来𦂳盛右手洪滑或寸脉沉身热恶寒隠隠头痛喘咳烦闷胸脇体痛是夹痰伤寒左手脉来𦂳濇右手脉沉数心胸脇下小腹有痛处是血欝内伤外感鬼脉得病之初便讝语或发狂六部无脉大指之下寸口之上有脉动者是反闗脉如病人六部无脉便不可言其无要在掌后切看脉来动者是伤寒不可发汗口燥舌干者口苦咽干者咽喉痛者吐血下血者淋血者小便淋沥者大便㵼利者内伤劳倦者尺脉微弱者房劳隂虗者梦遗泄精者风湿者湿温者中暑者疮漏者伤寒发汗不出燻法用发表药汗不出将苏叶烧汤以器盛之至于被内两膝下燻之又法用姜柦绵裹周身擦之其汗自出此良法也伤寒汗出不住止法将病人髪披在水盆中足冷于外用炒麸皮糯米粉龙骨牡蛎煅为末和匀周身扑之其汗自止此良法也伤寒可吐胸中懊恼者喉中有痰声者胸满欝欝微烦者中风寒痰涎拥塞者干霍乱心腹刺痛欲死者伤寒三四日邪在胸中者脉大胸满多痰者下利日数行寸口脉滑者寸口脉沉伏或浮滑有痰者伤寒不可吐病人元气虚羸者房劳隂虗者劳倦内伤者胎产崩漏者寸脉虗细弱无力者经水适断适来者少阳胆病者伤寒吐不出探法用栀子豉汤大𤓰蒂散不得吐随用三山丸合解毒散煎服再不吐将鵞羽在喉中探吐伤寒吐不住止法用炒糯米一撮生姜自然汁少许水煎服凡呕吐不止者亦用此二味入各药中同煎服呕吐自止如胃实呕吐不可用伤寒不可下六脉虗细者呕吐者腹中时满时减者不转屎气者少阳胆病者腹如雷鸣者阳明面冷赤色者咽中闭塞者血气两虗者内伤劳倦者隂虚劳倦者经水适断适来者胎前崩漏者小便清白者夹隂面赤者心下鞭者脉虽大无力者伤寒小便不通燻法一切小便不利先将麝香半夏填患人脐中上用葱白田螺各捣烂成饼封于脐上用布带縳住良久下用皂夹烧烟燻入隂中其水窦自通妇人亦用皂夹煎汤洗玉户立通伤寒胸膈不寛熨法一切寒结热结水结食结痞结血结痰结支结大小结胸痞气结者俱用生姜捣烂如泥去汁取柦炒热绢包渐渐揉熨心胸脇下其满痛豁然自愈如姜查冷再入姜汁再炒再熨揉之以愈为效惟热结用冷姜查揉之不可炒热医当慎之又有伤寒衂血将解未尽或热极及吐血不尽医不知其证遂用凉药之剂止住其衂血留结于心胸之分故满痛而成血结胸也用加味犀角地黄汤姙娠伤寒䕶胎法用井底泥青黛伏龙肝各为末调匀涂于孕妇脐中二寸许如干再涂上以保胎孕也到伤寒家不染病法凡入病家须避其邪气不使染着为上以雄黄末涂鼻孔行动从客位而入男子病秽气出于口女子病秽气出于隂门其相对坐立之间必须识其向背用药寒温合宜论如麻黄得桂枝则能发汗芍药得桂枝则能止汗黄茋得白术则止虗汗防风得羌活则治诸风苍术得羌活则止身痛柴胡得黄芩则寒附子得干姜则热羌活得川芎则止头疼川䓖得天麻则止头眩干姜得天花粉则止消渇石膏得知母则止渇香薷得扁荳则消暑黄芩得连翘则消毒桑皮得苏子则止喘杏仁得五味则止嗽丁香得柿蒂干姜则止呃干姜得半夏则止呕半夏得姜汁则消痰贝母得𤓰蒌则开结痰桔梗得升麻开提血气枳实得黄连则消心下痞枳殻得桔梗能使胸中寛知母黄栢得山栀则降火豆豉得山栀治懊憹辰砂得酸枣则安神白术得黄芩则安胎陈皮得白术则补脾人参得五味麦门则生肾水苍术得香附开欝结厚朴得腹皮开膨胀草果得山查消肉积神曲得麦牙能消食乌梅得干葛则消酒砂仁得枳殻则寛中木香得姜汁则散气乌梅得香附则顺气芍药得甘草治腹痛吴茱茰得良姜亦止腹痛乳香得没药大止诸痛芥子得青皮治脇痛黄茋得大附子则补阳知母黄栢得当归则补隂当归得生地则生血姜汁磨京墨则止血红花得当归则活血归尾得桃仁则破血大黄得芒硝则润下皂夹得麝香则通窍诃子得肉果则止㵼木香得槟榔治后重泽㵼得猪苓则能利水泽㵼得白术则能收湿此用药相得之大端也姙娠伤寒禁忌药蚖斑水蛭及蝱虫乌头附子配天雄野葛水银并巴荳牛膝薏苡与蜈蚣三稜代赭芫花麝大㦸蛇蜕黄雌雄礞石芒硝牡丹桂槐花牵牛皂角同半夏南星与通草瞿麦干姜桃仁通碙砂干漆蟹甲爪地胆茅根都不中蒸脐法用麝香半夏皂荚末一字填患者脐中后用生姜薄苛贴于脐上放大艾火于姜片上蒸二七壮灸闗元气海二十壮热气通于内逼于外隂自退而阳自复矣熨脐法用葱头縳一把切去叶留白根切饼二寸许连縳四五饼先将麝香硫黄二字填于脐中放葱饼于脐上以熨斗盛火于饼上熨之饼烂再换饼再熨热气入腹以通阳气如大小便不利以利则止中寒中寒寒邪卒时直中隂经即病如中太隂脾经用藿香正气散合理中汤寒甚加附子如寒中少隂肾经用五积散加茱茰寒热足冷加附子四逆汤寒热手足甲唇皆青舌卷囊缩脉伏絶者用蒸脐法及大剂姜附温之不然则死矣伤寒合病三阳若与三隂合病即是两感所以三隂无併合例也大抵伤寒二阳经合病必用二阳经药合治三阳经合病必用三阳经药合治隂毒伤寒咽喉不利致毒气攻心如伤寒时气得病一二日便结成隂毒或服药后三四日或十余日变成隂毒身重背强腹中绞痛咽喉不利毒气攻心心下胀满硬如石短气不息呕逆唇青面黒四体如氷身如被杖其脉沉细而疾或伏絶用隂毒甘草汤先进一服如人行十里再进一服取汗出乃愈盖隂毒之气随汗而出也五六日可治七日不可治如汤药不受面唇指甲皆青黒色或时郑声舌卷囊缩烦躁冷汗不止腰背眼痛此皆隂寒毒气入深急用蒸脐法如手足温煖即止知人事者生灌入生姜汁照前用药不可与凉剂悞服必死夹隂伤寒隂极发躁用四逆汤合生脉散入辰砂细茶白蜜冷服隂利用四逆汤加人参茯苓肉桂肉果砂仁木通灯心升麻少许服之虗阳伏隂用加减五积散冷服药服下嗌冷体既消热性乃发热因寒用也寒疫寒疫四时皆有之若初起病头疼发热増寒拘急或吐逆恶心中脘痞满或饮食停留不化或腹中作痛未发热者宜藿香正气散加减治之若已发热者十味䓖苏散汗之若身体痛骨节疼发热者羌活冲和汤加苏葱主之若有汗不得再发汗宜加减冲和汤主之若邪热不解𫝊入里变证者宜从正伤寒条内治之大头伤寒若先发于鼻额红瘇以至两目盛肿而不开并额上面部皆赤而肿者此属阳明也或壮热气喘口干舌燥咽喉肿痛不利脉来数大者用普济消毒饮主之内实热盛者用通圣消毒饮若发于耳之上下前后并头角红肿此属少阳也或肌热日晡热潮热徃来寒热口苦咽干目疼脇下满宜小柴胡加天花粉羌活荆芥连翘芩连主之若发于头上并脑后项下及目后赤肿者此属太阳也宜荆芥败毒散主之若三阳俱受邪併于头面耳目鼻者以普济消毒散外用清凉救苦散敷之治法当先缓后急则邪伏也先缓者宜退热消毒虗人兼扶元气胃虗食少者宜助胃气候其大便内热甚以大黄下之拔其毒根此缓之法盖此毒先肿于鼻额次肿于目又次肿于耳从耳至头上络后脑结块则止不散必脓也普济消毒饮如无板蓝根用大青或青黛虗人脉弱加人参引至毒处加皂角刺胃弱食少加白术橘红如大便不通加酒浸大黄服后就卧使药气上行内热用荆芥则毒散加酒炒黄芩热盛加酒炒黄连口渇加天花粉凡头面肿盛目不开鼻塞闷口干舌燥内外有热或咽喉肿痛不利或内实大便秘结脉洪数烦渇宜用通圣消毒散不消加牛蒡子𤣥参或生犀角水姜汁服凡时毒头面赤肿咽嗌堵塞水药不受若脏腑素有积热发为肿毒疙瘩一切恶疮红肿并宜漏芦汤大便实加大黄芒硝凡雷头风头面疙瘩肿痛増寒壮热四肢拘急状似伤寒用清震汤治咽喉肿病用緑云散以细竹管吹入喉中病处食积身不痛恶食嗳气作呕欲吐不出恶心短气痞满腹胀胃口痛按亦痛中湿类伤寒太阳病闗节疼痛脉沉细者此名湿痺其人小便不利大便反快但当利小便凡湿病头汗出背强欲得被覆向火胸满小便不利舌上白胎者此丹田有热胸中有寒渇欲得水而不饮则口燥烦也若悞下则哕为难治若下之额上汗出微喘小便利者死若下利不止者亦死也痰证类伤寒如病人目睛微定暂时转动目如炭煤昔肥今瘦喘嗽转侧半难臂痛皆痰证也痰在上部寸口脉浮滑痰在中部右闗脉滑大痰在下部尺脉洪滑或痰饮发寒热胸满气粗语出无伦此夹痰如见祟用二陈汤加苏子枳实芩连𤓰蒌贝母桔梗山栀前胡姜汁调辰砂温服内伤瘀血证发热状类伤寒或被踼打相扑闪肭一时不觉过至半日或一二三日而发者有至十数日半月一月而发者胸脇小腹满痛手不可近者而发寒热此有瘀血也或一时伤重就发寒热瘀血上冲则昏迷不醒如死之状良久复甦轻则当归导滞汤重则桃仁承气汤加苏木红花牛膝桔梗姜汁量其元气下其瘀血自愈漱水不欲嚥漱水不欲嚥者此属阳明胃热也欲饮不欲嚥是邪热循经里无热也阳明气血俱多热逐血妄行作衂但欲嗽水不欲嚥口燥者用犀角地黄汤外无寒热喜忘如狂小便自利大便黒色口燥舌干但嗽水不欲嚥者此有瘀血结于下焦宜桃仁承气汤下尽黒物则愈少隂证脉沉细手足冷或时烦燥渇嗽水不欲嚥者宜四逆汤下利厥逆无脉干呕烦渇嗽水不欲嚥下宜白通汤加猪胆汁入人尿煮之厥隂蚘厥烦躁吐蚘口燥舌干但欲凉水浸舌并口唇时不可离不欲嚥下宜理中汤加乌梅花椒主之大抵隂证发躁烦渇不能饮水或欲勉强饮下良久诚复吐出或饮水而呕哕者皆内寒也宜四逆汤温之盖无根失守之火游于咽嗌之间假作燥渇则不能饮水也昼夜偏剧凡病昼静夜剧者热在血分宜四物汤加黄栢知母芩连山栀丹皮耎柴胡主之若夜静昼剧此热在气分宜小柴加山栀连母地骨主之心下满伤寒心下满者当心下髙起满硬者是也不经下后而满者则有吐下之分若下后心满者有结胸痞气之别若发热者以小柴胡加枳实姜炒黄连去黄芩治之若按之拍拍有声而软者此停水五苓散主之若按之硬痛者有宿食也轻则消导重则用承气下之寒在胸中心下满而烦饥不能食宜𤓰蒂散吐之阳明病心下满硬者不可下下之则利不止者死脉浮大有力心下硬有燥渇讝语大便实者此属脏病宜攻之此言属脏者宿屎在脏也故下之若食在胃口未入于胃未可下也大抵腹中满心下满胸中满俱不可用甘草糖枣甘甜之物盖甘能补气填实故也外用姜擦法甚良遗尿遗尿者小便自出而不知也大抵热盛神昏遗尿者可治若隂证下寒逆冷遗尿脉沉者多难治宜四逆汤加益智仁主之厥隂囊缩逆冷脉沉遗尿者宜四物加茱茰汤阳不囬者死伤寒汗下之后热不解隂虗火动而遗尿者用人参三白汤加黄栢知母麦冬五味归地主之大便自利下利微热渇脉弱自愈下利脉数微热汗出自愈惊惕伤寒八九日胸满烦惊小便不利讝语一身尽通用柴胡龙骨牡蛎汤主之大抵伤寒汗吐下之后虗极之人或因事惊恐遂生惊惕宜养心血安神之剂呃逆橘皮半夏生姜汤加茯苓枳实陈皮桔梗凡其气自脐下直冲于胸嗌间呃忒者此隂证呃忒也其病不在胃因下虗内有伏隂或悞服寒药遂至冷极于下迫火上冲发为呃忒而欲尽也又病人烦躁自觉甚热他人以手按其肌肤则冷此为无根失守之火散乱为热非实热也乃水极似火隂证似阳若不识此误用凉药下咽则死当用羌活附子汤加官桂人参木香陈皮半夏砂仁急温其下真阳囬隂火降呃忒止也隂证及因胃寒呃忒不止者外用乳香硫黄散嗅法内用丁香柿蒂散服之则止再灸期门中脘气海闗元此良法也但手足温煖脉重者为有生矣灸期门穴法以妇人之乳头向下尽处骨间动脉是穴男女乳小者以手一指为率陷中动脉是穴男左女右灸三五壮讝语诸讝语脉浮大者生沉小四逆者死也太阳本病邪结膀胱其人如狂与五苓散利之加辰砂末虗甚错语柴胡三白汤加黄连麦冬五味主之郑声郑声者喉中郑重而不接续如气息不促手足颇温其脉沉细者急以白虎汤加人参五味麦冬助其元气或浓煎独参汤徐徐呷之其脉微细大小便自利手足冷用白通汤瘖痖不言瘖痖不言者若少隂病咽中生疮不能言语者以鸡子苦酒汤若狐惑上唇青疮声嗄者在本条痓病口噤不能言治在本条热病瘖痖不言三四日不得汗出者死热甚大肠肺金不能言者宜清肺降火则愈风热拥盛咳嗽声痖者以消风热降痰火则愈又有失于发散风邪伏于肺中者当以发散为主也隂证似阳又云面赤目赤引饮脉来七八至按之则散者此无根之脉用人参四逆汤治之又夹隂中寒面色青脉沉厥冷囊缩舌卷下利清谷里寒外热者身痛脉沉厥冷脉微欲絶者并用四逆汤㵼多加肉果诃子粟殻炒陈壁土熟艾木通灯心二十茎取土气呕吐不止加姜汁半夏陈皮胃气寒呕不止加丁香咽喉痛不利加桔梗大腹痛加肉桂干姜小腹绞痛加茱茰青皮藿香腹痛甚不止加木香乳香没药砂仁熟艾𤣥胡口食寒物身受寒气加砂仁草果藿叶恶寒战慄加麻黄桂枝骨体疼痛甚加桂枝羌活苍术胃寒发呃加丁香柿蒂茴香良姜为末姜汤调服或入前汤调服立止口吐涎沫加盐炒茱茰名茱茰四逆有寒痰加半夏姜陈皮悞服寒凉药过多胸腹胀满闗格不通呕逆不止汤药不受欲死者加丁沉木香苏子槟榔枳实陈皮姜汁𫝊送去甘草凡尼姑女冠寡妇室女与其有夫妻妾不同患隂寒证者倍加附子不必疑乃隂多阳少故也冷结凡人手足厥冷脉沉细无结胸但小腹胀满按之痛者此冷结膀胱须灸闗元穴也宜服茱茰当归四逆汤磨木香温服外用揉熨法蚘厥舌干口燥常欲冷水不欲嚥蚘上烦躁昏乱欲死两手脉沉迟足冷至膝甚者连蚘并屎俱出大便不行此证虽出多端可救治也加味理中安蚘汤主之又有胃中空虗虫无所安反食其真脏之血病人心胸脇下有痛阵必撮眉呻吟或时下血如豚肝色或如湿毒脓状或鲜血下利急迫或昏沉不省人事者一切吐蚘虽身大热不可与凉剂服之必死俱用理中安蚘汤加减治之待蚘定却以小柴胡退热又有厥隂病消渇气上冲心饥不能食食即吐蚘既曰胃寒复有消渇之证盖热在上焦而中下焦但寒而无热若大便实用理中汤加大黄主之吐蚘未止加黄连苦楝树皮细辛治蚘不可用甘草欝冐不仁四逆汤加人参归桂枝䓖蓍天麻主之凡头目眩晕非欝冐也盖眩晕为轻欝冐为重肉瞤筋愓太阳病发汗出不解仍发汗头身瞤动振振欲擗地用真武汤合人参养荣汤倍用归蓍若不因汗过多其人筋脉跳动者此人禀素血少邪热𫝊干六脉之中火动愓也用加味人参养荣汤汗后虗烦不得眠筋惕肉瞤内有热以加味温胆汤肉苛肉苛者虽着衣絮犹尚苛也伤寒发汗过多亡其血者乃变此证盖荣虗而衞实则血气不得和通肉失所养故顽痺不仁痛痒不知也用羌活冲和汤加桂枝当归木香主之治肉苛肌肉不仁路龙吉升麻汤治荣虗衞实肌肉不仁满身痛痒用肉苛羌活汤百合若恶寒呕者病在上焦二十三日愈若腹满微喘大便坚三四日一行微溏者病在中焦六十三日愈若小便淋沥难者病在下焦三十三日愈并宜百合汤主治百合病也已经发汗后更发者用百合知母汤已经下后更发者用百合代赭汤已经吐后更发者用百合鸡子汤瘈瘲不因汗所生者当平肝木降心火佐以和血之剂用羌防荆连柴芍归地川芎天麻参类若兼痰者必加南星半夏竹沥姜汁如风邪急搐须兼全蝎姜蚕若曽经汗下之后多日𫝊变得此证者为病剧虗极生风用小续命汤加减凡伤寒汗出露风则汗不流通遂变筋脉挛急手足搐搦用牛蒡根散主之若用小续命汤有汗去麻黄无汗去黄芩须要通变治之循衣摸牀凡循衣摸牀直视讝语脉弦者生脉濇者死小便利者可治不利者不可治谓津液枯竭也大抵隂阳二气俱絶则妄言撮空也若大便秘结撮空讝语燥渇者此为实热宜承气汤下之舌卷囊缩有阳证有隂证其阳证囊缩者因热极而缩急用大承气汤下之隂证囊缩者因寒极而缩急用四逆汤加吴茱茰汤温之妇人无囊观其乳头缩者即是也凡治此症先灸闗元气海丹田及蒸熨法甚效瘥后发肿伤寒方愈后浮肿者此水气也用牡蛎泽泻散主之胃虗食少五苓散加苍术陈皮木香砂仁胃不虗者以商陆一味煮粥食之亦妙伤寒大病瘥后足肿者不妨但节饮食戒酒色胃气强肿自消瘥后遗毒伤寒汗下不彻余邪结在耳后一寸二三分或两耳下俱硬肿者名曰遗毒宜速消散缓之必成脓以连翘败毒散治之项肿痛加威灵仙大便实加大黄川山甲发肿有脓不消或已破未破者但用内托消毒散加皂荚升麻金银花甘草瘥后发碗头疮碗头疮者亦因汗下后余毒不尽瘥后故发碗头疮也只以黄连甘草归尾红花防风苦参荆芥连翘羌活白芷煎服外用芒硝赤小荳青黛为末以鸡子清和猪胆汁调敷疮上最效勿动待其脱落伤寒瘥后小便澁有血者名曰内外疮皆有靥不出脓者死亦是余热毒也用黄连解毒汤加生地归翘木通滑石牛膝萹蓄琥珀甘草梢瘥后劳复气虚烦呕竹叶石膏汤燥渇去半夏知母倍天花粉虗热不止者千金麦冬汤瘥后女劳复其候头重不举目中生花腰背痛小腹里急绞痛或増寒发热或时隂火上冲头面烘热心胸烦闷者竹皮烧裩散猳䑕屎有热加柴胡调赤衣散人虗弱者用参胡三白汤调赤衣散小腹急痛脉沉足冷用当归四逆汤加熟附茱茰送下赤衣散若见卵缩入腹脉见离经者死瘥后隂阳易若伤肾经虗损真阳有寒无热脉虗足冷者以人参四逆汤调下烧裩散若伤肝经以当归四逆汤加茱茰熟附下烧裩散用分寒热而治隂易热气上冲胸中烦闷手足挛拳搐搦如风状用𤓰蒌竹茹汤妇人病未平复有犯房事小肠急痛连腰膝痛四肢不仁无热者当归白术散隂阳易不瘥大便不通心神昏乱惊惕不安用妙香丸瘥后虗弱瘥后虗热盗汗不止属隂虗用当归六黄汤阳虗自汗无热恶寒无力下虗用加味黄茋建中汤瘥后心神恍惚不宁夜卧烦躁不安或乱夣虗惊不眠因汗下过多心血亏少用朱砂安神丸加逺志酸枣仁茯神有痰加橘红瘥后昏沉若用知母麻黄取汗者但虑病后血气两虗岂可再大汗之若人元气壮实脉来有力者乃可行之脉虚人弱者只用十味温胆汤有寒热潮热日晡发热者柴胡温胆汤加芩连主之瘥后饮酒复剧縁伤寒病热未解而饮酒者则病増剧转加热盛脉弦数者用小柴胡合解毒汤加乌梅干葛砂仁脉洪者用人参白虎汤合黄连解毒汤加干葛乌梅砂仁主之姙娠伤寒若有表证宜汗者用羌活冲和汤加柴胡当归芍药苏叶葱白即四物冲和汤汗之有气满喘急加香附砂仁去生地外用䕶胎法若里实热证大便不通燥渇者当用大黄转药不必疑矣须酒制用有病则病当之设患真寒脉伏厥冷用姜桂附子不必虑也附姜桂虽热炒制无害必加黄连甘草制之沉香坠之产后伤寒产后伤寒不可轻易汗下恐产时伤力其发热有去血过多有恶露不尽有三日蒸乳发热或早起劳动或饮食停滞俱有发热恶寒状类伤寒不可便用发表攻里之剂产后恶露不尽亦有发热恶寒必脇肋胀满连大小腹有块作痛产后饮食停滞发热头痛必有噫气作酸恶闻食臭胸膈饱闷右闗脉𦂳用治中汤加山柦神曲砂仁炒黄连川芎当归佐之若产后蒸乳发热恶寒者必乳间胀硬疼痛令产妇揉乳汁通其热自除不药而愈矣若果产后不谨虗中入风者当以四物汤加防风荆芥白芷人参香附乌梅姜蚕干姜产后不谨感冐伤寒发热恶寒头疼骨疼脉浮𦂳表证宜汗者用四物汤加羌活苍术白术干姜苏叶栀子少佐用葱白头水煎取微汗自汗去苍术苏叶加白术热甚加软柴胡干姜少许黄芩佐之炒用热邪𫝊里口燥渇大便不通脉沉实或热甚讝语宜下之轻则蜜导法重则用四物加柴胡炒黄芩枳殻熟大黄彻下就用四物汤加干姜少许参术大用以温补其血气若热邪𫝊至半表半里证寒热呕口苦脉洪数者四物汤合小柴胡主之不可水水停心下微微喘汗吐下而脾胃寒腹满结胸兼不食纵贪切勿与之餐伤寒大吐下后外气怫欝胃中寒也发汗后尤不可水与之则哕呕喘咳发热恶寒濡弱相抟脏气里微胸中苦烦非结也不可水渍青布冷贴胸中误下后寒气相抟肠鸣得水令汗大出即成阳明病潮热误下腹满不能食或胃中虗冷不能食皆不可水下利脉浮大不可水当温之伤寒结胸无热证者宜平和药若与水益令热不得出当汗而不汗则烦假令汗出后腹中痛亦服和气之药再三汗下热不退汗下再三热弗休长沙公见应心忧人参白虎加苍术解毒汤和凉膈俦经云三下而热不退者即死后人有四五次下加至十数次行而生者此乃偶误中耳活者未一二死者已千百观是之言后之学者切不可以为法但当解毒合凉膈多服调之使阳热徐退隂脉渐生庶不失事是知权变者矣伤寒下后自汗虗热不已白虎汤加人参苍术一服如神汗出身凉此通仙之妙法也汗下之后热不退不问有汗无汗皆宜白虎加苍术汤解之又加人参亦妙仍服凉膈合解毒调之发汗之后热不解脉尚浮者白虎加苍术汤伤寒表解𫝊里热而不退或有汗而未愈调和隂阳汤病在半表半里热不退小柴胡汤半表半里大便微实小柴胡汤加大黄半表半里大便不通者除膈热汤里热微者宜除胃热汤热势未退宜六一顺气汤两除表里之热病至六七日里热已甚表热渐微脉虽浮数先用大柴胡汤不退宜解里热汤病在半里半表热不退脉尚浮洪者当微表小柴胡合白虎汤和之病在半表半里脉沉实当微利除膈热汤轻下之汗吐下三法之后别无异证但些微热或无热并小柴胡和之口舌干燥合解毒汤凉之汗吐下之后别无异证大便硬结不通凉膈散病热已去微热者以益元散和之无令再病热不退发黄斑凉膈散加当归下后热不退或证未全退双解散双和表里大汗前后逆气热势不退双解散瘥后遗热不退双解散再解之次用小柴胡和之他人病气汗毒𫝊染或食猪羊牛马酒毒再复发热不退双解散除膈热汤风寒暑湿饥饱劳逸忧愁思虑恚怒悲恐四时中外诸邪所伤意觉身热头项拘倦强痛发热恶寒恶风汗下后热不退并宜服双解散有汗去麻黄无汗加葛根身微热不退表虗汗出不已或过发汗以致表虗脉不实海藏黄蓍汤啬啬恶寒发热不退其人大渇饮水者其腹必满小便不利而自汗出其病欲解此为肝乘肺名曰纵当刺期门发热不退腹满讝语寸口脉浮𦂳此为肝乘脾名曰横当刺期门男女下血发热不退讝语者此为热入血室但额上汗出者当刺期门妇人经水适来适断者为热入血室四肢冷附四肢沉重四肢不収下利肢疼属厥隂欲眠嘿嘿风温寻身如被杖施真武厥利脉沉四逆珍四肢疼下利厥逆恶寒脉沉弱四逆汤囬阳救急汤少隂证四肢沉重疼痛嗽咯小便不利或自下利而咳真武汤温经益元汤四肢沉重唇黒有疮或如伤寒四肢沉重忽忽喜眠见多眠条羌活苍术汤风温証四肢不收嘿嘿欲眠头疼身热自汗体重而喘萎㽔汤羌活苍术汤结阳四肢肿满结阳名阳脉住停气不行八正五苓兼理胃消风退肿万全灵结阳者肢肿也诸阳脉不行隂府留结成热为四肢肿满也万全木通散五苓散八正散并加萝卜枯酒昙根妙结隂血气无宗渗入肠致成便血可惊惶三黄补血诚为妙四物阿胶桂附汤结隂者便血也隂气内结不得通行血气无宗渗入肠则下血也四物阿胶汤三黄补血汤桂附六合汤寒在皮肤热在骨髓热在皮肤寒在骨髓病身大热反欲衣寒在骨间热在皮寒在皮肤热骨髓身寒反不用其衣身热恶寒而反欲得近衣者先服麻黄汤汗之次用柴胡桂枝汤和之身寒恶热而反不欲近衣者先用防风通圣散人参羌活散表之次用白虎加人参汤和之藴要云身热欲衣桂麻各半汤身寒不欲衣白虎加桂枝汤刘全备云身热而常贪纳被内虗寒而邪热浅浮药辛温而取效宜不换金正气散八解散并加川芎白芷头疼加细辛羌活葱白藿香正气散人参养胃汤五积散临证择用加减得宜最为良法体寒而欲掀衣素壮热而感寒欝闭饮辛凉而必痊宜人参败毒散防风通圣散升麻葛根汤柴葛解肌汤参苏饮等并加黄芩主之太阳𫝊经用药伤寒𫝊病太阳始依次𫝊经阳明起若越隂经不顺𫝊各经引药加减矣太阳𫝊阳明而太阳证已罢阳明证已至曰𫝊经余倣此太阳𫝊阳明名巡经𫝊葛根汤入于里承气凉膈下之太阳𫝊少阳名越经𫝊小柴胡加川芎太阳𫝊少隂名表𫝊里小承气凉膈合小柴胡或更合解毒天水太阳𫝊太隂名误下𫝊桂枝加芍药汤桂枝加大黄汤太阳𫝊厥隂名巡经得度𫝊大承气汤加川芎柴胡六一顺气汤太阳自入于本名𫝊本未入本为表麻黄汤自入本为里五苓散内伤似外感始为热中病始为热中气难言头痛四肢疰闷煎鼻息不调闻食恶补中益气正当先头痛大作四肢疰闷气髙而喘身热而烦上气鼻息不调四肢困倦不收无气以动无气以言或烦躁闷乱心烦不安或渇不止病久者邪气在血脉中有湿故不渇如病渇是心火炎上克肺金故渇或表虗不任风寒目不欲开口不知味右手气口脉大大于左手人迎三倍其气口脉急大而数时一代而澁是脉之本脉代者是无气不相接乃脾胃不足之脉是洪大而数乃心脉刑肺急是弦急乃肝脉挟心火克肺金也其右闗脾脉比五脉独大而数数中显缓时一代此不甚劳役是饮食不节寒温失所则右闗胃脉损弱隠而不见惟内显脾脉如此也治用补中益气汤内伤似外感末𫝊寒中病末𫝊寒中胃心疼足弱肢寒嗌不通脉大濇而腰嵴痛神圣汤施豆蔲同腹胀胃脘当心痛四肢两脇膈咽不通或涎唾或清涕或多溺足下痛不能任身履地骨乏无力喜睡两睪丸冷隂作痛或妄见鬼状夣亡人腰背脾眼腰嵴皆痛不渇不㵼脉盛大以濇名曰寒中病用神圣复气汤白术附子汤草豆蔲丸内伤似外感阳明中热病内伤中热类阳明脾胃久虗因热乘清暑益气加减用误施白虎恐难禁有天气大热时劳役得病或路途劳役或田野中劳役或身体怯弱食少劳役或长斋久素胃气久虗劳役其病肌体壮热躁热闷乱大恶热渇饮水浆与阳明伤寒热白虎汤证相似鼻口中气短促上喘此乃脾胃乆虚元气不足之证身亦疼痛至日西作必讝语热渇闷不止脉洪大空虗或微弱白虎汤证其脉洪大有力与此内伤中热不同治用清暑益气汤内伤似外感温热病温热病生长夏间精神困倦涕垂澘气髙而喘热烦闷清暑汤施益气还长夏五六月温热之时人困倦四肢不收精神短少胸满短气肢节疼气髙而喘身热而烦或大便泄利或黄或白泔色或渇或不渇或不饮食或小便频数而黄治用清暑益气汤内伤似伤寒内伤烦躁类伤寒伏热蒸蒸总一般昏倦不眠脉细数补中益气倍参安凡似伤寒烦躁不絶声汗后复热脉细数五七日不睡补中益气倍人参用竹叶同煎甚者加麦门冬五味知母似伤寒三战后劳乏烦躁昏倦四君子加当归黄茋知母麦门冬五味子似伤寒至五七日汗后烦躁喫水者补中益气加附子有舌黒燥大便滑泄食在大肠烦躁夜不安宜防风当归饮子内伤病退后燥渇不解者有余热在肺参芩甘草少加姜汁冷服虗者用人参汤房室伤风房室伤风脉𦂳浮头疼发热汗如油解肌羌活汤尤穏参术芎归白术投体气虗弱犯房室而冐伤风头疼发热自汗恶风脉浮缓宜羌活汤大白术汤并加当归人参黄茋汤血虗汗不止加桂枝白芍当归参术芎归汤凡房室伤风挟内伤者补中益气汤随六经加减头疼恶寒羌活散身热石膏汤腹痛合芍药散寒热合柴胡散自汗加白术茯苓无汗苍术防风气虗合四君子血虗合四物汤房室伤寒房劳因感冐寒忧无汗头疼脉𦂳浮羌活汤兼大白术人参败毒总宜投夫人体气虗弱犯房室而感伤寒头疼发热无汗恶寒脉浮𦂳宜羌活汤大白术当归人参川芎汤加当归苍术防风参术芎归汤头疼发热自汗恶风脉浮𦂳无汗恶寒脉浮缓黄蓍汤合川芎汤汗止外证不解九味羌活汤加人参当归头疼身体痛发热恶寒或恶风或胸痛或咳嗽或寒热人参败毒散无汗加苍术防风当归自汗加白术黄蓍当归参术芎归汤加减血虗人四物汤头疼恶风合羌活散腹痛合芍药散寒热而呕合柴胡散上证俱全合服体气虗甚加人参头疼恶风身热自汗羌活散合石膏汤血虗者更合四物汤身热自汗腹痛石膏汤合芍药散血虗者更合四物寒热腹痛柴胡散合芍药散血虗者更合四物汤头疼恶风身热自汗腹中痛寒热而呕羌活散石膏汤芍药散柴胡散四药合和血虗者更合四物汤大抵𦍑活散治头痛恶风石膏汤治身热自汗芍药散治腹中痛柴胡散治寒热而呕四物汤治血虗四君子治气虗无汗加苍术川芎防风自汗加白术黄蓍茯苓有是诸证临时选用合服不可执一而无权也疮疡发热类伤寒疮疡发热要详看初发防荆败毒安已溃还须托里散忌投汗剂与凉寒经曰诸脉浮数当发热而洒淅恶寒若有痛处饮食如常畜积有脓也又曰数脉不时则生恶疮也所以恶疮初生必寒热交作不可便以伤寒治之须视病人头面嵴背有无疮头若有小红白脓头疮须当仔细辨之凡发背初作只起一小疮也不过二三日则大发也若疔疮初作全与伤寒相似要当识之也若一例而发汗或妄投寒凉之剂则误之矣若识其疮毒须寻疮科治之庶不误也若毒气走散则难救矣初生在表疮毒正发而未溃发热恶寒宜防荆败毒散行凉败毒散随证加减服之若有凉血止痛草药可増入数味在内和服亦可取效速如小蓟五爪龙紫金皮金银花之类皆可用如疮毒已溃宜托里解毒汤随证加减或有草药干脓散血之剂亦可増入数味可也如小蓟穿山蜈蚣紫金皮之类是也初生未成者速涂令消散宜拔毒散已溃烂者用铁箍散赤膈伤寒赤膈伤寒胸膈上疼痛赤肿号为名防风败毒宜加减里实防风通圣灵夫受伤于寒变故万状未易黙悟也然胸膈赤肿疼痛头疼发热恶寒身体痛此非正伤寒乃类伤寒也名之赤膈伤寒宜防荆败毒散加𤓰蒌子黄连黄芩紫金皮𤣥参赤芍升麻白芷有表复有里胸膈赤肿疼痛防风通圣散加𤓰蒌子黄连紫金皮表证已退大便燥实胸膈肿痛凉膈解毒加𤓰蒌子枳殻桔梗紫金皮赤芍药又宜稜鍼刺肿处出血半表半里胸膈肿痛柴胡枳桔汤加𤓰蒌子紫金皮赤芍药黄耳伤寒黄耳伤寒耳痛详要知风入肾经戕不治卒变成危证续命防荆败毒良凡耳中䇿䇿痛者皆是风入于肾经也不治流入肾则卒然变恶风发热嵴强背直如痓之状曰黄耳伤寒也此不可作正伤寒治乃类伤寒法也治宜小续命去附子加白附子殭蚕天麻羌活独活蔓荆子细辛次用防荆败毒散加细辛蔓荆子白芷蝉蜕黄芩赤芍紫金皮又法用苦参磨冷水滴入耳中热则去之再易又虎耳草取汁滴入耳中又猴姜根取汁滴入耳中又苦薄苛土木香擂汁滴入耳中解㑊类伤寒解㑊伤寒出内经四肢骨节苦伶仃寒如不寒热不热治法通舒血气宁解者肌肉解散㑊者筋不束骨解㑊之证似寒非寒似热非热四体骨节解散懈惰倦怠烦疼饮食不美食不知味俗唿为砂病内经名为解㑊原其因或伤酒或中湿或感冐风寒或房事过多或妇人经水不调血气不和皆能为解㑊证与砂病相似实非真砂病也治宜先用热水蘸搭臂膊而以苎麻刮之甚者更以鍼刺十宣及委中出血或以香油灯照视身背有红㸃处皆烙之皆能使腠理开通血气舒畅而愈又宜服苏合香丸砂病类伤寒岭南砂病类伤寒壮热憎寒肢痛酸鸂鶒鸀毛粪煅酒调灰服胜金丹夫沙病者岭南闽广之地多有之矣乃溪毒砂虱水弩射工蝈短狐鰕须之类俱能含砂射人被其毒者则憎寒壮热百体分解似伤寒初发之状彼土人治法以手扪摸痛处用角筒入肉以口吸出其砂外用大蒜煨捣膏封贴疮口即愈诸虫惟鰕须最毒若不早治十死八九其毒深入于骨若鰕须之状其疮类平疔肿彼地有鸂鶒鸀等鸟専食已上诸虫以此鸟毛粪烧灰服之及笼此鸟于被毒病者身畔吸之其砂闻气自出而病愈也揺头揺头直视似烟熏真病心家已絶根痓证反张并口噤头中痛者战而言头者诸阳之会阳脉有乖则头为之揺动然有心絶而揺动者有风盛而揺头者形证皆不类焉隂根于阳阳根于隂隂阳互根气血所以周流而无间若心絶则神去而隂竭阳独无根不能自主是以头揺经所谓阳独留形体如烟熏直视揺头者此也至于太阳发痓则风盛于上风主乎动是以头揺经所谓独揺头卒口噤而背反张者此也言揺头中有痛也言则甚痛又云里动言则为虗不言为实均是揺头析而分之曰实邪曰虗邪曰真邪当明其臧否可灸百会上星风府其揺即定身痒隂阳虗弱浑身痒未解桂枝各半灵风盛防风通圣散血虗四物入浮萍阳明反无汗皮中如虫行以久虗也术附汤黄蓍建中汤风热盛身痒发热无汗口燥舌干大小便秘澁防风通圣散加羌活风证身痒小续命去附子加白附子血虗身痒四物汤加浮萍蒺䔧防风未交接而作易病治新痊瘥后未交接曽与言谈起慾心思慾切心因病复女劳易病共条寻夫男子病新瘥未与妇人交接而男子感动其情思其慾事心切而得病者治与女劳复同人迎气口脉左手闗前一分为人迎之位凡脉𦂳盛廼伤寒也右手闗前一分为气口之位凡脉𦂳盛廼伤食也若人迎气口俱𦂳盛此为夹食伤寒又曰内伤夹外感也冲阳脉冲阳脉在足面去指缝陷谷三寸动脉中此阳明胃经之脉动于此夫胃为水谷之本人之所主若胃气已惫水谷不进谷神以去其脉不动而死也故伤寒胗冲阳者以察胃气之有无也仲景又谓之跌阳脉太谿脉太谿脉在足内踝后陷中动脉是也此少隂肾经脉动于此盖肾者乃人身之命蒂真气之所主然其脉动而不息者真气在也若真气以惫肾气以絶其脉不动而死虽冲阳有脉而少能进食者亦主死也结脉结者间至而动缓而一止复来者曰结此隂盛之脉凡伤寒脉结代心动悸者炙甘草汤若脉结足冷腹中痛阳气以微者大建中汤若杂病之脉结者主有老痰食积死血在内为之可治若内无宿积其脉结者此为不相应病发多难治也促脉促者间至而动数而一止复来曰促此阳盛之脉凡热极发班发喘等证皆脉促也杂病则多因怒气伤肝与夫畜血在于上焦者皆脉促也大抵促脉渐退则生渐加则死矣代脉代者止也动而歇至不能自还曰代乃真气以惫不可治若结而代者可治非结而独代者为不可治也或问近世多用藿香正气散伤寒可用否然此方宋时所制治内伤脾胃外感寒邪増寒拘急头痛呕逆胸中满闷与夫伤食伤冷伤湿中暑霍乱山岚瘴气不伏水土寒热作疟并宜増损用之乃良方也非正伤寒之药若病在太阳经头疼发热骨节疼痛者此方全无相干如妄用之先虗正气逆其经络虽出汗亦不解此乃无益而反有害徃徃误用之遂至变逆危殆而不救良可悲夫凡伤寒发热脉沉与元气虗人并夹隂伤寒发热者皆不可用切宜戒之或问局方十神汤伤寒发散可用否然此汤用升麻葛根能解利阳明经瘟疫时气发散之药也盖非正伤寒之药若太阳经伤寒发热用之则引邪入阳明经𫝊变发斑不可胜言也易老云太阳病服葛根是引贼破家也要当辨而用之或问小柴胡汤近世治伤寒发热不分隂阳而用之何也然柴胡之苦平乃足少阳经伤寒发热之药解半表半里之热除徃来寒热小有日晡潮热也佐以黄芩之苦寒以退热半夏生姜之辛以散寒人参大枣之甘温以助正气解渇生津液则隂阳和而邪热解矣但太阳经之表热阳明经之标热皆不能解之也如误用不无害乎若夹隂伤寒面赤发热脉沉足冷者服之立至危殆可不慎哉及内虗有寒大便不实脉息小弱及妇人新产发热皆不可用之也或问大青龙汤仲景治伤寒发热恶寒烦躁者服之可用否夫伤寒邪热在表不得汗出其人则躁乱不安身心无如奈何如脉浮𦂳或浮数者急用此汤发汗则愈乃仲景之妙法也譬若亢热已极一雨而凉其理可见也若不晓此理见其躁热投以寒凉之药为害岂胜言哉若脉不浮𦂳数无恶风恶寒身疼者亦不可用之也如误用其害亦不浅也所以脉证之不明者多不敢用或问隂证伤寒用附子汤冷服何也盖隂极于下阳浮在上之治法也余曽治一人伤寒十余日脉息沉细手温而足冷大便不通面赤呕烦渇药不能下惟喜凉水二三口或西𤓰一二块食下良久而复吐出此隂寒于内逼其浮阳失守之火聚于胸中上冲咽嗌故为面赤呕烦也遂用附子一箇以生姜自然汁和白面包裹煨熟去麫取附子去皮脐切作八片又以人参三钱干姜炮二钱水二钟煎取一钟浸于冷水中待药冷与之即愈此良法也或问三阳知可解者何以辩之曰太阳知可解者头不痛项不强肢节不痛知表已解也阳明知可解者无发热无恶寒无口渇不便难知里已解也少阳知可解者寒热移其时早移于晚气移于血晚移于早血移于气是邪无可容之地知可解也如寒热日作不移其时是邪未退也或问太阳禁忌不可犯者何也曰小便不利利之是犯本犯本则邪热入里不能解此犯之轻也大便不利不可利利之是动血动血是犯禁此犯之重也或问治病必求标本治何标本耶曰假令太阳证伤寒自外入标本有二説以主言之膀胱为本经络为标以客邪言之先得者为本后得者为标此标先受之即是本也后入于膀胱本却为标也此乃客邪之标本治当从客之标本如麻黄桂枝治其标羌活藳本治其本也或问阳明证禁忌不可犯者何也曰不当发汗不当利小便犯之竭其津液则生蓄血证唯当益津液为上以其火就燥也益津液者连须葱白是也或问半表半里有几曰邪在荣卫之间谓之半表半里太阳阳明之间少阳居身之半表里五苓散分隂阳膀胱经之半表里理中汤治吐㵼上下之半表里或问伤寒恶寒伤风恶风理之昭然不可易也縁麻黄汤下止言恶风桂枝汤下反言恶寒者何也曰仲景言伤寒恶寒伤风恶风言之常也桂枝治伤风麻黄治伤寒一定理也今桂枝汤下反言恶寒麻黄汤下止言恶风言之变也然恶寒者必恶风恶风者未必不恶寒也或问伤风汗自出桂枝汤以散其邪伤寒无汗麻黄汤以发其汗又言表证未解者用桂枝汤理似相反耶曰伤风汗出腠理自开伤寒已汗后腠理既开故并用桂枝汤以解肌可谓宜矣或问病有身重不能转侧者有身疼不能转侧者何也曰身重不能转侧者下后血虗津液不荣于外也身疼不能转侧者风湿相抟于经而里无邪也经曰伤寒八九日风湿相抟身体烦疼不能转侧不呕不渇脉浮虗而澁者桂枝附子汤主之又曰伤寒八九日下之后胸满烦惊小便不利讝语一身尽重不可转侧者柴胡加龙骨牡蛎汤主之二者颇类皆系不能转侧但有差殊耳或问发热恶寒发于阳无热恶寒发于隂且如伤寒或发热或未发热必恶寒体痛二説皆曰恶寒如何辩之曰伤寒或发热或未发热必恶寒体痛呕逆头痛项强脉浮𦂳此在阳可发汗若隂证则无头疼无项强但恶寒而倦脉沉细此在隂可温里也或问伤风自汗与中暍自汗皆相似伤寒无汗与冬温无汗皆相类敢问如何不同曰伤风不渇中暍即渇伤寒脉浮𦂳冬温脉不浮也或问经言用药有言可与某汤或言不可与又有言宜某汤及某汤主之凡此数节㫖意不同敢问曰伤寒论中一字不苟观是书片言只字之间当求古人之用意处轻重是非得其至理而后始可言医矣所问有言可与某汤或言不可与者此设法御病也又言宜某汤者此临证审决也言某汤主之者乃对病施药也此三者即方法之条目也或问时人言下不厌迟汗不厌早斯言若何曰凡汗证固宜早仲景谓不避晨夜者此也夫下证须从宜定夺当急则急当缓则缓安可一槩而论假如阳明病已有可下之理但合面赤其在后之热尤未敛又如呕多虽有阳明证谓热在上焦未全入府皆言不可攻凡此之类固宜迟也或问伤寒论中有证同而药异有药同而证异皆非愚陋之可知也且如小青龙与小柴胡证皆治呕而发热表里之病大槩彷彿何故二方用药之不同诚为可疑也曰治病之要当究病源夫伤寒表不解里热未甚而渇欲饮水饮不能多不当与之以腹中热尚少而不解消水饮停蓄故作诸证然水寒作病非温热不能解故用小青龙汤发汗散水其水气内渍则所抟不一故有或为之病因随证増损以解化之原其理初无里证自水寒以然也其小柴胡证系伤寒发热之邪传里在乎半里间热气内盛故生或为诸证縁二证虽曰表里俱病其中寒热不同故用药有姜桂柴芩之异苟能循理以推之其事之异同自然明矣更复何疑或问烦躁不得眠与虗不得眠皆汗下后之余证夫烦躁以理言则为热也虗烦者既言虗字非实热也何故烦躁反与姜附汤虗烦仍用栀子䜴汤二药天壤之隔其理何如曰烦躁本为热分昼夜则知阳虗虗烦不得眠无间断故为里热经曰下之后复发汗昼日烦躁不得眠夜而安静不呕不渇无表证脉沉微身无大热干姜附子汤退隂复阳其虗烦不得眠若剧者必反覆颠倒心中懊憹栀子䜴汤以吐胸中之邪虽曰二证俱烦而不得眠却有寒热之异故不同然或问经言脉浮而𦂳法当身痛宜用汗解之又曰发汗后身疼痛脉沉迟新加汤主之夫身疼痛皆系表邪不尽固宜汗解何故复加人参生姜芍药以益血也曰表邪盛则身疼血虗则身亦痛其脉浮𦂳者邪盛也其脉沉迟者血虗也盛者宜损之则安虗者宜益之则愈或问经言服桂枝汤或下之仍头项强翕翕发热无汗心下满微痛小便不利者桂枝去桂加茯苓白术汤主之夫头项强痛为邪气仍在表也虽经汗下而未解犹宜解之何故去桂加茯苓白术是无意于解表也曰此非桂枝证乃属饮家也夫头项强痛既经汗下而不解心下满而微痛小便不利此为水饮内蓄邪不在表故云去桂枝加茯苓白术若得小便利水消腹满减而热自除则头项强痛悉愈矣或问经言结胸证其脉浮大者不可下下之则死既不可下复作何术以治之曰夫阳沉浮闗沉乃结胸不可下之脉浮大心下虽结其表邪尚多未全结也若輙下之重虗其里外邪复聚而必死矣仲景言此为箴戒使无踵其弊也其脉既不可攻当以俟其变而待其实假如小结胸证其脉浮滑按之则痛故知邪非深结亦不敢下无过解除心下之热耳或问病方入胃何为不𫝊曰经言阳明居中土万物所归无所复𫝊註曰胃为水谷之海主养四旁四旁有病皆能𫝊之于胃入胃则更不复𫝊如太阳𫝊之入胃则更不传阳明阳明𫝊之入胃则更不𫝊少阳少阳𫝊之入胃则更不𫝊三隂已上所言入胃不𫝊之理乃圣贤之至论也或问经言病人无表里证发热七八日虽脉浮数者可下之縁攻下之法须外无表邪里有下证庶几可攻今言无表里证况脉更浮数何故言可下之然此证此理非仆所知敢问曰此非外感乃内伤也若外不恶寒里无讝语七八日消烁津液乃阳盛隂虗之时苟不攻之其热不已而变生焉故云脉虽浮数可下之言不待脉浮而数浮则伤胃数则动脾此非本病特医之所为也仲景之意不外是矣凡伤寒当下之证皆从太阳阳明可下之邪而入于府也故下之今不言阳明病而止云病人无表里证此非自表之里而病也但为可下故编于阳明篇中此章之理非初学所能备悉其意也或问六经伤寒惟少隂与厥隂有不治之证以二经较之少隂死证尤多未审其理何如曰少隂者肾也位居子正而一阳生于其中是为复卦乃天地之根宰辅之职周旋运用承上使下一动一静莫非肾之功也病至其经已至危殆隂阳两全虽危弗咎盖无阳而隂独居故言其死然子中之阳气微弱凡病则易为消减其言死多于厥隂也赤水元珠卷十九赤水元珠卷二十钦定四库全书赤水元珠卷二十明孙一奎撰妇人门薛氏校註合宜禁忌凡例一云丹溪谓白芍药性寒味酸产后宜忌恐伐生生之气若用之于大补汤八珍等汤内以酒拌炒用无妨凡属脾胃虚寒虚弱面色痿黄者俱宜酒拌炒用一通经丸若脾胃无亏暴怒气逆或生冷所伤隂血凝滞月经不通者宜暂用之若脾胃虚弱不能生血者宜用六君当归若因脾胃郁火内耗其血者宜用归脾汤若因脾肝郁怒气血伤而月经不通者宜加味逍遥散一艾附丸若脾胃虚寒隂血不足气逆发热月经不调或胎气不成者宜暂用之若肝肾亏损隂虚发热月经不调或崩漏带下或便血吐衂小便淋澁或晡热内热寒热徃来或盗汗自汗不时倐热宜用六味地黄丸若兼脾气不足饮食少思者佐以六君子汤一四物汤若脾经血燥发热或月经不调宜暂用之若因脾经虚热肝经怒火所致宜四君子佐加味逍遥散若因脾经气虚血弱晡热内热宜用八珍汤加柴胡丹皮若因元气下陷而致诸症宜补中益气汤一人参橘皮汤若胎前气痞痰滞作呕不食者宜暂用之若脾胃气虚胸膈痞胀痰停作呕饮食少思者宜半夏茯苓汤若因怒动肝火尅制脾土而致前症者宜六君子加柴胡山栀枳殻脾胃虚寒者六君子加木香砂仁内半夏治脾胃虚诸症尤当用一紫苏顺气饮若胎动不安元气无亏者宜暂用之若因脾气虚弱者宜六君子加紫苏枳殻郁结伤脾者宜四君子加柴胡山栀苏梗郁怒伤肝脾者六君子加柴胡黄芩枳殻一四物胶艾汤若内热胎痛下血不止者宜暂用之若因肝经风热而下血者用防风子芩丸若因肝火血热宜加味逍遥散若脾经郁火宜加味归脾汤若因肝气虚陷宜补中益气汤倍加升麻柴胡若因事下血者宜八珍汤加胶艾一黄芩白术二味为安胎之药若脾胃藴热中气无亏者宜暂用之凡属脾胃虚痞饮食少思或泄泻呕吐面色痿黄肢体倦怠者宜六君子汤一达生散若厚味安逸者宜用若蒭荛劳役者不宜用一姙娠腹痛须验其面赤舌青者此胎已死用平胃散加朴硝三钱下之下后随用八珍大补等汤调补之若唇口俱青吐出痰沫者子母俱死也若面舌俱青者母死子活产下亦死一小续命汤若外中风邪腰背反伤筋脉瘈瘲者宜暂用之若产后失血过多阳火炽盛虚热生风者宜八珍汤加钩藤丹皮如不应当用四君子汤加当归丹皮钩藤若阳气脱陷者宜补中益气汤如不应急加附子气虚血败者宜用十全大补汤如不应急加附子亦有生者一泽兰汤若产后恶露腹痛胸满少气宜用之若体倦面黄食少少寐而恶露不止宜加味归脾汤若气血虚损而恶露上攻先用失笑散后用八珍汤禁用黒神散夺命丹之类一产后口鼻起黒气鼻衂者是胃气虚败而血滞也急用二味参苏饮多有生者宫人孀妇治验一妇人年三十有七早孀居两腿骨作痛晡热体倦月经不调或发寒热数年矣一日颈项两侧结核两脇胀痛此系肝经郁火而成也先用小柴胡汤合四物数剂肝症顿愈又用加味逍遥散加泽兰乳香没药三十剂血症渐痊再用加味归脾汤年余而安一孀妇两腿作痛或用除湿化痰等药遍身作痛而无定处此血症也不信乃服流气饮之类而殁一放出宫人年四十余臀腿内股作痛晡热口干月经不调此系肝经血少不能养经络而然也宜加味逍遥散加泽兰叶五十帖诸症稍缓又以归脾汤二百余剂而痊一放出宫人臀腿肿痛内热晡热恶寒体倦咳嗽胸痞月经过期而少彼以为气毒流注服清热理气之剂益甚此肝经瘀血停留所致盖肝经上贯鬲布脇肋循喉咙下循腘内臁绕隂器抵少腹主治之法但当补其所不胜而制其所胜补者脾也制者肝也经曰虚即补之实则泻之此定法也彼不信仍服前药遂致不起妇人症与男子无以异也所异者月水胎产崩带等症耳今惟蒐其异与赤𦂳者集为一门余杂症治同男子当于杂症门中求之兹不重録调经门岐伯曰女子七嵗肾气盛齿更发长二七而天癸至任脉通太冲脉盛月事以时下天谓天真之气癸为壬癸之水故云天癸也然冲为血海任主胞胎二脉流通经血渐盈应时而下常以三旬一见以像月盈则亏也若遇经行最宜谨慎否则与产后症相类若经行恼怒劳役则气血错乱经脉不行多致痨瘵等疾若逆于头面肢体之间则重痛不宁若怒气伤肝则头晕脇痛呕血而瘰痈疡若经血内渗则窍穴淋沥无已然此六滛外侵而变症百出犯时微若秋毫成患重如山岳可不畏哉禇澄遗书曰饮食五味养骨髓肌肉毛发男子为阳阳中必有隂隂中之数八故一八而阳精升二八而阳精溢女子为隂隂中必有阳阳中之数七故一七而隂血升二七而隂血溢皆饮食五味之实透也方其升也智虑开明齿牙更始发黄者黒筋弱者强暨其溢也凡充身体手足耳目之余虽针芥之厯无有不下凡子形肖父母者以其精血尝于父母之身无所不厯也是以父一肢废则子一肢不肖其父母一目亏则子一目不肖其母然雌乌牝兽无天癸而成胎何也鸟兽精血徃来尾间也精未通而御女以通其精则五体有不满之处异日有难状之疾隂已痿而思色以降其精则精不出而内败小便澁而为淋精已耗而复竭之则大小便牵痛愈痛即愈便愈便即愈痛女人天癸既至十年无男子合则不调未踰十年思男子合亦不调不调则旧血不出新血悞行或渍而入骨或变而为肿后虽合而难子合多则沥枯虚人产衆则血枯杀人观其精血思过半矣夫血者水谷之精气也和调五脏洒陈六腑男子化而为精女人上为乳汁下为经水故虽心主血肝藏血亦皆统摄于脾补脾和胃血自生矣凡经行之际禁用苦寒辛散之药饮食亦然王子亨方论曰经者常候也谓候其一身之隂阳愆伏知其安危故每月一至太过不及皆为不调阳太过则先期而至隂不及则后时而来其有乍多乍少㫁絶不行崩漏不止皆由隂阳衰盛所致故曰血气和平则乐有子和则隂阳不争月水以时下也薛氏曰经云脾统血肝藏血妇人多因恚怒伤肝郁结伤脾所致当从二经为主而参以前论治之产寳方序论曰大率治病先论其所主男子调其气女人调其血气血者人之神也然妇人以血为基本苟能谨于调䕶则血气宣行其神自清月水为期血凝成孕若脾胃虚弱不能饮食荣卫不足月经不行肌肤黄燥面无光泽寒热腹痛难于子息或带下崩漏血不流行则成瘕症经水或紫或黒论丹溪曰经水者隂血也隂必从阳故其色赤禀火色也血为气之配气热即热气寒即寒气升则升气降即降气凝则凝气滞则滞气清则清气浊即浊徃徃见有成块者气之凝也将行而痛者气之滞也来后作痛者气血俱虚也色淡者亦虚也而有水混之也错经妄行者气之乱也紫者气之热也黒者热之甚也今人但见其紫者黒者作痛者成块者率指为风冷而行温热之剂则祸不旋踵矣良由病原论月水诸病皆曰风冷乘之宜其相习而成俗也或曰黒北方水色也紫淡于黒非冷而何予曰经云亢则害承乃制热甚者必兼水化所以热则紫甚则黒也况妇人性执而见鄙嗜慾加倍脏腑厥阳之火无日不起非热而何若曰风冷必须外得设或有之盖千百一二者也治经水紫黒为热例海藏四物芩连汤治经水如黒豆汁四物汤黄芩黄连为末醋煳为丸服丹溪治月水黒口渇倦怠脉不匀似数黄栢黄芩甘草赤芍药香附右醋煳丸白汤下五六十丸一媍二十嵗月水二月不行忽行小腹痛有块血紫色白芍白术陈皮黄芩川芎木通甘草右水煎服一妇气滞血澁脉不濇经不调或前或后紫色两大腿外臁麻木或时痒而生疮大便秘滞火麻仁桃仁芍药枳殻葳灵仙白术归头诃子肉生地陈皮大黄为末粥丸梧子大白汤下五六十丸调经之剂局方四物汤治冲任虚损月水不调脐腹疞痛当归川芎白芍药熟地黄水煎服逍遥散治血虚烦热月水不调脐腹胀痛潮热咳嗽炙甘草当归茯苓白芍白术柴胡右加薄荷叶生姜水煎服胶艾汤治劳伤血气冲任虚损月水过多淋沥不㫁阿胶川芎炙甘草当归艾叶熟地白芍水煎服温经汤妇人血海虚寒月水不利遶脐疼痛当归川芎芍药桂心丹皮莪术人参甘草牛膝水煎服丹溪加味四物汤调经例经候过而作痛血气俱虚也宜本方对四君子将来而痛者血实也本方加桃仁黄连香附经水不及期者血热也本方加黄连过期者血少也本方加参术有痰加半夏陈皮过期紫黒有块者血热也必作痛加香附黄连过期而淡色者痰多也芎归二味入二陈汤紫色成块者热也本方加黄连柴胡肥人不及日数而多痰者乃血虚有热本方加香附南星半夏黄连白术瘦人血枯经闭者本方加桃仁红花或越鞠丸四物加减调经例经水微少渐渐不通手足烦痛肌渐瘦生潮热脉微数本方去川芎地黄加泽兰叶三倍甘草半分经水过多本方去熟地加生地经行身热脉数头昏本方加黄芩柴胡各半两经行微少或胀或疼四肢疼痛加𤣥胡没药经候不调心腹疞痛只用芎归二味名君臣散元戎加味四物汤气充经脉故月事频併脐下多痛本方加芍药经欲行脐腹绞痛本方加𤣥胡槟榔苦练木香经水过多本方加黄芩白术经水澁少本方加葵花红花经水适来适㫁或徃来寒热宜先服小柴胡去寒热后以四物汤和之简易当归散经候不匀或三四月不行或一月再至或天癸已过期经脉不调川归白芍川芎黄芩白术山茱萸肉右为末毎服空心温酒调二钱日三服寳鑑生地黄丸治妇人血实厥隂脉弦而长恶风体倦乍寒乍热面赤心忪或时自汗如伤寒状宜服抑阳药生地柴胡秦芁黄芩芍药右为末蜜丸梧子大乌豆汤吞三四十丸日三服姜黄散治血脏乆冷月水不调脐腹刺痛当归丹皮𤣥胡芍药川芎红花桂心莪术川姜黄右为末每服一钱酒水同煎服理气之剂澹寮煮附丸经候不调血气刺痛腹脇膨胀头晕恶心崩漏带下并宜服之香附子右醋煳为丸梧子大每服五十丸淡醋汤下艾附丸治同前艾叶川归香附子照上制为丸服亦同严氏抑气散妇人气盛于血变生诸症头晕膈满香附茯神炙甘草陈皮右为末毎食逺沸汤调下二钱正气天香散治妇人一切气气上凑心心胸攻筑脇肋刺痛月水不调台乌药香附陈皮苏叶干姜右分二帖水煎服丹溪治一妇年四十八因有白带口渇月经多初血黒色后来血淡倦怠食少脐上急白术红花陈皮木通黄芩缩砂炙甘草枳殻白芍水煎吞保和丸三十丸抑青丸二十丸经水过多黄芩芍药黄栢龟板香附椿根白皮酒煳为丸白汤吞五六十丸一妇脉弦而大不数形肥初夏倦怠月经来时多此禀受弱气不足以摄血故行多也黄茋陈皮白术人参炙甘草水煎服四物加熟地当归汤治经水少而色和四物汤熟地当归丹溪抑气丸临经之时腹痛以四物汤加𤣥胡索陈皮丹皮甘草痛甚以豆淋酒下痛轻以童便香附入条芩为丸又一妇年四十月水不调行时腹痛行后又有三四淋沥皆秽水口渇面黄倦怠无力白术归身尾陈皮黄连木通黄茋黄芩炙甘草分八帖水煎吞五灵丸四十粒桂枝桃仁汤经前腹痛不可忍桂枝芍药生地桃仁甘草姜三片枣一枚水煎服又方当归𤣥胡索毎服三钱姜三片水煎稍热服本事方治妇人月经壅滞每发心腹脐疞痛不可忍及治产后恶露不快血上抢心迷闷不省人事气絶欲死者琥珀散京三稜蓬莪术赤芍药刘寄奴牡丹皮熟地黄官桂真蒲黄菊花当归右前五味用乌豆一升生姜半斤切片米醋四升同煮豆烂为度焙干入后五味同为末毎服二钱温酒调下空心食前服一方不用菊花蒲黄用乌药𤣥胡索亦佳予家之秘方也若是寻常血气痛只一服产后血冲心二服便下常服尤佳予前后救人急切不少此药亦宜多合以救人交加散治营卫不和月经湛浊逐散恶血腹痛经血诸疾并皆治之生姜生地白芍药当归桂心红花没药蒲黄𤣥胡索右将地黄汁炒生姜滓姜汁炒地黄渣各焙干用诸药为细末毎服三钱温酒调下若月经不依常苏木煎酒调下若腰痛砂糖酒调下交加地黄丸治妇人经不调血块气痞肚腹疼痛生地老姜𤣥胡当归川芎芍药明没药木香桃仁人参香附右为末先以姜汁浸地黄渣地黄汁浸生姜渣晒干皆以汁尽为度共十一味作一处晒干研为末醋煳为丸空心以姜汤下一妇患经血紫黒一月二次行不思食口苦时发热麦冬归身白芍陈皮白术人参地黄茯苓木通生甘草右分十帖食前热饮下抑青与㸃各十五丸益母草膏益母草未结子时採来捣汁熬膏每用半杯和酒或姜汁调服大治汚血及月经不调肥人不及期而多痰者血虚有热南星白术苍术黄连香附川芎作丸服妇人血脉不调徃来寒热状如劳倦川归川芎甘草黄茋官桂熟地白术白芍柴胡阿胶右每服五钱枣一枚水煎空心温服为末白汤调下亦得常服则无带下极调血脉养子宫终身无病薛氏曰有脾经血燥而经先期者加味逍遥散脾经郁火先期者归脾汤肝经怒火而先至者加味小柴胡汤血分有热而先至者加味四物汤劳役火动补中益气汤有脾经血虚而后至者人参养荣汤肝经血少而后至者六味地黄丸气虚血弱者八珍汤盖血生于脾土故云脾统血凡血病当用苦甘之剂以助阳气而生隂血也经行脐腹痛甚以桃仁桂枝汤一剂而瘥经行腹先痛用局方七气汤送来复丹局方积气丸痃癖症瘕诸气亦效丹参丸调经养血丹参大川芎川归身天台乌药香附右为末炼蜜为丸梧子大每空心酒吞七十丸经水当止不止妇人四十九嵗已后天癸当住每月却行或过多不止乃血热也宜芩心丸黄芩心枝条二两米泔浸七日炙干又浸又炙如此七次为末醋丸梧子大每服七十丸空心温酒送下日三良方曰妇人月水不㫁淋沥腹痛或因劳损气血而伤冲任或因经行而合隂阳以致外邪客于胞内滞于血海故也但调养元气病邪自愈若攻其邪则元气反伤矣薛氏曰前症若是郁结伤脾用归脾汤恚怒伤肝逍遥散肝火妄动加味四物汤脾气虚弱六君子汤元气下陷补中益气汤热伤元气加麦冬五味黄栢许学士云经脉过期不及腰腹疼痛或七七数尽而月经仍下者宜用简易当归散治之方见调经气虚者去黄芩加桂心一两黄芩汤治经血不止居经妇人月水当三旬一见今三月始一至名曰居经脉经曰少隂脉㣲而迟㣲则无精迟则隂中寒濇即血不来此为居经三月一来脉经曰妇人年已五十一旦而清血二三日不止何以治之师曰此妇人前絶生经水不下今反清血此为居经不须治当自止经水下常五日止者五日愈月经不通妇人月水不通或因醉饱入房或因劳役过度或因吐血失血伤损肝脾但滋其化源其经自通若小便不利若头眩痛腰背作痛足寒时痛乆而血结于内变为症瘕若血水相併脾胃虚弱壅滞不通变为水肿若脾气衰弱不能制水水渍肌肉变为肿满当益其津液犬补脾胃方可保生东垣曰经闭不行有三妇人脾胃乆虚形体羸弱气血俱衰而致经水㫁絶不行或病中消胃热善食渐瘦津液不生夫经者血脉津液所化津液既絶为热所烁肌肉渐瘦时见渇燥血海枯竭病名曰血枯经絶宜泻胃之燥热补益气血经自行矣此症或经适行而有子子亦不安为胎病者有矣或心包脉洪数躁作时见大便秘澁小便虽清不利而经水闭絶不行乃血海干枯宜调血脉除包络中火邪而经自行矣或因劳心心火上行月事不来者胞脉闭也包脉者属心而络于包中今气上迫肺心气不得下通故月事不来宜安心补血泻火经自行矣洁古曰女子月事不来者先泻心火血自下也内经曰二阳之病发心脾有不得隠曲故女子不月其𫝊为风消王启𤣥註曰大肠胃热也心脾受之心主血心病即血不流脾主味脾病即味不化味不化则精不足故其病即不能隠曲脾土已亏即风邪胜而气愈消也又经曰月事不来者胞脉闭也宜先服降心火之剂后服局中五补丸后以卫生汤治脾养血也五补丸补诸虚安五脏坚骨髓养精神熟地人参牛膝白茯苓地骨皮右炼蜜丸梧子大每服五十丸温酒空心服卫生汤当归白芍黄茋甘草每服五钱水煎空心服如虚者加人参一两按东垣洁古治血枯之法皆主于补血泻火也补血者四物之类泻火者东垣分上下中故火在中则善食消渇治以调胃承气之类火在下则大小便秘澁治以玉烛之类玉烛者四物与调胃承气等分也火在上则得于劳心治以芩连及三和之类三和者四物凉膈当归等分也洁古先服降心火之剂者盖亦芩连三和玉烛之类后服五补卫生者亦补气之剂也黄帝曰有病胸脇支满者妨于食病至则先闻腥臊臭出清液先唾血四肢清目眩时时前后血病名为何何以得之岐伯曰病名血枯此得之少年时有所大脱血若醉入房中气竭肝伤故月事衰少不来也帝曰治之奈何岐伯曰以四乌鲗骨一芦茹二味并合之丸以雀卵大如小豆以五丸为后饭饮以鲍鱼汁利肠中及伤肝也王启𤣥註云乌鲗鱼骨主血闭芦茹主散恶血雀卵主血痿鲍鱼主瘀血河间宣明论方乌鲗鱼骨芦茹各等分雀卵不拘数和丸小豆大毎服五丸至十丸煎鲍鱼汤下食后日三服压以美膳养生必用论曰女子十四天癸至任脉通月事以时于是有子天癸者物之自然月者以月至经者有常也其来过与不及皆谓之病若荣血亏损不能滋养百骸即发落面黄羸瘦燥热燥气盛则金受邪金受邪则为咳为嗽为肺痈为肺痿必矣但助胃壮气则荣血生而经自行须慎饮食调七情保神气庶可得生若暴怒气逆经闭不行当用行气破血之剂刘宗厚曰荣者水谷之精气和调于五脏洒陈于六腑乃能入于脉也源源而来生化于脾总统于心藏受于肝宣布于肺施泄于肾灌溉一身目得之而能视耳得之而能聴手得之而能握足得之而能步脏得之而能液腑得之而能气注之于脉少则濇充则实常以饮食滋养则阳生隂长变化而为血诸经恃此则百脉长养耗竭则百脉空虚可不慎哉若隂气一伤变症百出妄行于上即吐衂衰涸于下则癃闭血渗肠间则为肠风隂虚阳抟即为崩湿蒸热瘀则为滞下热极腐化即为脓血火极似水则血紫黒热胜于隂发为疮疡湿滞于血则为痛痒瘾疹蓄之在上则善忘蓄之在下则善狂冦宗奭曰夫人之生以气血为本人之病未有不先伤其气血者若室女童男积想在心思虑过度多致劳损男子即神色消散女子即月水先闭且心病即不能养脾故不嗜食脾虚即金亏故发嗽肾水絶则木气不荣而四肢干痿故多怒鬂发焦筋骨痿若五脏𫝊遍则死苟或自能改易心志用药扶持庶可保生切不可用青蒿䖟虫等凉血行血宜栢子仁丸泽兰汤益隂血制虚火也按内经五谷入于胃其糟粕津液宗气分为三隧故宗气积于胸中出于喉咙以贯心脉而行唿吸营气者泌其津液注之于脉化以为血以营四末内养五脏六腑若服苦寒之剂复伤胃气是犯生生之戒必致于不起也薛氏曰按经水隂血也属冲任二脉上为乳汁下为月水其为患有因脾虚而不能生血者有因脾郁而血不行者有因胃火而血消燥者有因脾胃损而血少者有因劳伤心而血少者有因怒伤肝而血少者有因肾水少不能生肝而血少者有因肺气虚不能行血者治疗之法若脾虚而不能行者调而补之脾郁而不行者开而补之胃火而不行清而补之脾胃损而不行温而补之劳伤心血而不行逸而补之怒伤肝而不行和而补之肺气虚而不行补脾胃肾虚而不行补脾肺经云损其肺者益其气损其心者调其营卫损其脾者调其饮食适其寒温损其肝者缓其中损其肾者益其精皆当审而治之萧氏曰经云气上迫肺则心气不得下通故月事不来今用连朴之类𨗳痰降火使气不上迫于肺故心气下通而月事来也丹溪治一妇乆疟食少经闭两手无脉每日与三花神祐丸十余粒津嚥之月余食进脉出又半月脉愈又一月经行亦此意也予尝体此治陈妇二十嵗形肥痞塞不食毎日卧至未牌喫一盏粥粥后必吐水半碗复卧经闭三月前时忽通黒色脉之辰时寸闗滑皆有力午后闗滑寸不滑询之因乘怒饮食而致遂以白术一两半厚朴黄连枳实各一两半夏茯苓陈皮山查人参滑石各八钱缩砂香附桃仁各半两红花二钱分十帖各入姜汁三匙日进之间三日以神祐丸神秘沉香丸微下之至十二日吐止食渐进四十日平复如故又汪氏年三十余形瘦亦痞不食吐水经不通以前方加参术归为君煎熟入竹沥半盏姜汁服之但不用神祐丸下亦平复若咳嗽寒热而经闭者当于咳门求之张子和曰凡月事不来用茶调散吐之次用玉烛散芎归汤三和汤桂芩白术散之类降心火益肾水开胃进食分隂阳利水道之药也一妇月事不行寒热徃来口干颊赤饮食少旦暮间咳一二声诸公皆用䖟虫水蛭干漆碙砂芫青红娘子没药血竭之类惟予不然古方虽有此法柰病人服之脐腹必发痛饮食不进乃命止药饮食稍进内经曰二阳之病发心脾心受之则血不流故不月既心受积热宜抑火升水流湿润燥开胃诱食乃涌出痰一二升下泄水五六行湿水上下皆去血气自然湍流月事不为水湿所隔则依期而至矣亦不用䖟虫水蛭有毒之药如用之则月经纵来小溲反闭他症生矣凡精血不足宜补之以食大忌有毒之药偏胜而致天阏多矣一妇三十四嵗经水不行寒热徃来面色痿黄唇焦颊赤时咳二三声问其所服之药黒神散乌金丸烧肝散四物汤鼈甲散建中汤宁肺散鍼灸千百转剧家人意倦不欲求治予悯之先涌痰五六升午前涌毕午后食进余症悉除后三日复轻涌之又去痰一二升食益进不数日又下通经散泻讫一二升后数日去死皮数重小者如麸片大者如苇膜不一月经水自行神气大康室女月水不通用雄鼠屎一两烧存性为细末空心温酒调下一钱神效仲景矾石丸妇人经水闭不利脏坚癖不止中有干血下白物矾石杏仁二味末之蜜丸枣核大内隂中剧者再内之琥珀散治心膈迷闷肚腹撮痛月信不通等疾乌药当归蓬术右为末温酒调下二钱万病丸月经瘀闭脐腹作痛及产后症瘕等病干漆牛膝为末生地黄汁一升砂器慢火熬膏丸梧子大每服二十丸空心米饮下红花当归散经候不行腰胯重痛小腹坚硬红花当归尾紫葳牛膝炙甘草苏木白芷桂心赤芍刘寄奴苗为末酒调服三钱栢子仁丸栢子仁牛膝卷栢泽兰叶右蜜丸梧子大每服三十丸空心米饮下泽兰汤泽兰叶当归芍药炙甘草水煎服茯苓补心汤治妇人心气虚耗不能主血又不能制乎肺金气得以乘乎肝木肝既亏损则血不能藏渐致精血枯涸月事不调此方专补心元之虚抑其肺气调和营卫滋养血脉前方参苏饮内除木香余与四物汤对匀每服五钱以姜枣煎温服此方常进用以治宫娥多效牛膝散治月水不利脐腹作痛或小腹引腰气攻胸膈牛膝桂心赤芍桃仁𤣥胡索川归丹皮右为末每服一钱酒调服或毎服五钱水煎服地黄通经丸治月经不行或产后恶露脐腹作痛熟地䖟虫水蛭桃仁右炼蜜丸梧子大毎服五七丸空心酒下牡丹皮散妇人月水不利脐腹疼痛丹皮大黄赤芍生地桃仁川归桂心赤茯苓白术石苇木香右毎服五七钱姜三片水煎空心服本事通经丸妇人室女月水不通疼痛或成血瘕桂心青皮大黄干姜川椒川乌干漆莪术川归桃仁各等分为末先将四钱用米醋熬成膏和余末调匀捣千杵丸如梧子大晒干每服二十丸淡醋汤下加至三十丸温酒亦得厚朴汤治月水不通屡试有验厚朴切细浓煎去渣空心服不过三四剂瘥丹溪积痰伤经不行夜则妄语𤓰蒌子黄连吴茱萸桃仁红曲缩砂山查末姜汁饼煳为丸躯肥脂满经闭者导痰汤加芎连不可服地黄如用以姜汁炒过一妇年二十余两年经闭食少乏力黄连白术陈皮滑石黄芩木通桃仁炙甘草水煎服瘀血郁滞经闭或临经时腰疼腹痛宜四物加红花桃仁莪术𤣥胡香附木香发热加黄芩柴胡瘀血作痛经闭不行丸药方香附瓦楞子桃仁丹皮大黄川归川芎红花为末饼丸梧子大空心温酒下三五十丸经水过期不行𤣥胡索香附枳殻为末杜牛膝汁半钟空心调服当归散治经脉不通川归川山甲蒲黄辰砂麝香右为末酒调服二钱菖蒲丸血积心脾作痛九莭菖蒲吴茱萸香附子右为末醋打神曲煳为丸梧子大每服五十丸姜汤下没药散血气不行心腹疼痛或走注痛月经不调发热晡热并宜用之红花没药川归𤣥胡右各等分为末毎服二钱童便酒调下葳灵仙散凡冷气滞血少小腹疼痛或经行遇怒腹胀痛宜用之葳灵仙川归没药木香桂心为末毎服一钱热酒调下当归散凡血积小腹痛或因气逆月经不行肚腹作痛川归赤芍没药枳殻刘寄奴𤣥胡各等分为末毎服一钱酒调下加味建中汤血海受寒小腹作痛桂心白芍炙甘草吴茱萸当归𤣥胡丹皮毎服五钱加姜枣水煎食前服滋血汤妇人血热气虚经候澁滞不通肢体麻木肌热生疮浑身痒倦将成痨瘵不可妄服药饵宜以此滋养自能通利马鞭草荆芥穗桂心枳殻川芎川归丹皮赤芍每服五钱乌梅一枚水煎食前服如有此症服半月经脉自通百病皆愈出适宜方崩生生子曰崩者谓倾陷之势而不可遏俗曰血山崩谓血暴下如山之崩壊也又曰血海败盖冲任二脉为血之海附于阳明阳明者土也土位乎中故又曰崩中内经隂阳别论云隂虚阳抟谓之崩东垣曰妇人脾胃虚损致尺部脉沉细而数或沉弦而洪大有力寸闗脉亦然皆由脾胃有亏下陷于肾与隂火相合湿热下迫经漏不止其色紫黒如夏腐肉之臭中有白带者脉必弦细寒作于中中有赤带者其脉洪数疾热明矣必腰痛或脐下痛临经欲行先见寒热徃来两脇急缩兼脾胃症出见或四肢困热心烦不得眠心下急宜大补脾胃而升举血气可一服而愈或人故贵脱势人事疎少或先富后贫心气不足其火大炽旺于血脉之中又致脾胃饮食失莭火乘其中形质肌肉容颜似不病者此心病不行于诊故脾胃症显矣故经水不时而下或暴下不止治当先説恶死之言劝谕令拒死而心不动以大补气血之药补养脾胃微加镇坠心火之药治其心补隂泻阳经自止矣痿论云悲哀太甚则胞络絶胞络絶则阳气内动发则心下崩数溲血也故本病曰大经空虚发则肌痺𫝊为脉痿此之谓也良方论曰妇人崩中由脏腑伤损冲任血气俱虚故也冲任为经脉之海血气之行外循经络内营脏腑若无伤损则隂阳和平而气调适若劳动过多致脏腑俱伤而冲任之气虚不能约制其经血故忽然暴下或由隂阳相搏为热所乘攻伤冲任血得热则流散甚者致于昏闷其脉数小则为顺洪大为逆大法当补脾胃为主薛氏曰经云阳络伤则血外溢隂络伤则血内溢又云脾统血肝藏血治法前症因脾胃亏损不摄血归元用六君子加芎归柴胡若肝经之火而血下行用奇效四物汤或四物加柴栀苓术若肝经风热而血妄行用加味逍遥散或小柴胡栀芍丹皮若怒动肝火而血沸腾亦用前药若脾经郁结而血不归经用归脾加柴栀丹皮若悲伤胞络而血下崩用四君加柴栀升麻故东垣先生云凡下血症须用四君以収功厥言㫖哉若大吐血毋以脉论当急用独参汤救之若潮热咳嗽脉数乃元气虚弱假热之脉尤当用人参温补此等症候无不由脾胃先损故脉洪大察其有胃气能受补则可救苟用寒凉止血之药复伤脾胃反不能摄血归源是速其危也丹溪曰血崩亦有因涎郁胸中清气不升故经脉壅遏而降下非开涎不足以行气非气升则血不能归隧道此论血泄之义甚明盖开胸膈浊涎则清气升清气升则血归隧道不崩矣故其証或腹满如孕或脐腹疞痛或血结成片或血出即快止即闷或脐上动其治法宜开结痰行滞气消瘀血又曰劳动过伤脏腑冲任之气虚不能约制其经血故忽然而下谓之崩中暴下当宜大补气血之药举养脾胃微加镇坠之剂治其心补隂泻阳经自止矣急即治其标用白芷汤调百草霜末甚者棕榈灰后用四物汤加炒干姜调理因劳者用参蓍带升补药因寒者用干姜因热者用黄芩崩过多者先以五灵脂末一服当分寒热盖五灵脂能止能行紫色成块者为热四物汤加黄连之类崩中用香附白芷丸服气虚血虚者皆以四物汤加参茋漏下为热而虚四物加黄连崩中白带用椒目末又用石灰炒去灰为未茜草少许粥丸服经血逆行或血腥或唾血或吐血用韮菜汁服效治血崩血瘕或经行产后心腹脇痛五灵脂炒烟尽为末每服一钱温酒调或用三钱水酒童便煎服治风热血崩荆芥穗灯火烧焦为末每服三钱童便调服又治产后昏晕俱妙独圣散治肝经有风血崩防风为末每服二钱空心食前酒煮白麪清饮调下极验神应散治血虚内热血不归经而崩桂心为末每服一二钱米饮调下又方陈槐花一两百草霜半两为末每服一二钱烧红鐡秤鎚淬酒调下简易黄芩汤崩中下血阳乘隂经水沸溢黄芩为末每一二钱烧秤鎚淬酒调下伏龙肝散治气血劳伤冲任经虚血非时崩下脐腹疼痛脉迟弱食或少或赤白带下伏龙肝赤石脂麦冬炙甘草川芎当归干姜桂心艾叶熟地毎服六钱枣一枚水煎服罗氏备金散治妇人血崩不止香附子归尾五灵脂空心酒调服五钱立效本事方治下血不止或成五色崩漏香附子舂去皮毛中㫁之略炒为末每服二钱用清米饮调下此方徐氏𫝊其内人有是疾徧服药不效后服此遂愈须乆服为佳亦治产后腹痛大是妇人仙药常服益血调气大全方用醋煮出焙干为末醋煳为丸梧子大每服五十丸米饮送下数堕胎者此药尤妙缩砂散治血崩缩砂仁不拘多少于新瓦上炒香为末米饮调下三钱治血崩不止五灵脂炒加当归酒同煎或水酒童便各半盏同煎服又方水煎五灵脂半干去渣清再熬成膏入神曲末为丸梧子大空心温酒下三五十丸便止又方鹿茸当归蒲黄为末酒调五钱日三仲景桂枝茯苓丸治妇人有症在脐上动下血不止桂枝茯苓桃仁芍药丹皮为末炼蜜为丸梧桐子大毎服十丸日三以止为度又妇人陷经漏下色黒胶姜汤主之芎䓖阿胶甘草艾叶当归芍药熟地右水五升清酒三升煮取三升去渣内胶令消尽温服一升日三不瘥更煮一料东垣益胃升阳汤血脱益气古人之法也先补胃气以助生长故曰阳生隂长诸甘药为之先务举世皆以为补气殊不知甘能生血此阳生隂长之理也故先理胃气人身之内谷气为寳黄茋人参神曲升麻柴胡白术当归身甘草陈皮生黄芩右每服五钱如食添再加之如食减于五钱内减一二钱不可多服水煎服一方有生地如腹痛每服内加白芍二分中桂少许如口干渇加葛根二分先服此益胃升阳汤不止却服后柴胡调经汤大举大升之也柴胡调经汤治经水不止下皆鲜血顶筋急脑痛嵴骨强痛不思饮食𦍑活独活藁本升麻苍术葛根当归甘草柴胡红花水煎稍热服取微汗立止又尝治一老妇血崩不止流流不絶满床皆血上床不得者三月矣腹满如孕乃作虚挟痰积瘀血治之用四物四两参术各一两甘草半两以补虚香附三两半夏两半茯苓陈皮枳实砂仁𤣥胡各一两以破痰积汚血分二十帖每帖煎干加干荷叶侧栢叶汤再煎服之服尽良愈今再不发如神云岐子栢黄散疗经血不止黄芩侧栢叶蒲黄伏龙肝水二升煎取八合分为二服又方崩中不止结作血片如鸡肝色碎烂芎䓖阿胶青竹茹续㫁地榆小蓟根当归生地伏龙肝水九盏煎三盏分三服一妇经漏不止四物加黄连黄栢鹿角胶童便数剂而愈縁此妇素服不得参芪后又小产血崩不止亦以前剂进之而安大全方崩中下血不止小腹痛白芍药侧栢叶右水一升煎取六合入酒五合煎取五合空心分为二服一方为细末酒调二钱一方有鹿角胶等分酒调治白带脐腹痛治经血不止歌曰妇人经血正淋漓旧蕋莲蓬烧作灰热酒一盃调八字自然安乐更无疑经验方百草霜二钱狗胆汁拌匀分作二服以当归酒调下黄芩汤治经血不止黄芩川归侧栢叶蒲黄艾叶生地伏龙肝生姜三片水煎服经验方治血崩不止右用黄连解毒汤加艾叶服无不效者南岳魏夫人济隂丹治妇人血气乆冷无子数经堕胎皆因冲任之脉虚损胞内宿挟疾病经水不时暴下不止月内再行或前或后或崩中漏下三十六疾积瘕癖脐下冷痛小便白浊以上疾症皆令孕育不成以致絶嗣常服令人有孕及生子充实产后百日内常服能去百病去宿血生新血木香茯苓京墨桃仁秦芃炙甘草人参桔梗藁本石斛蚕退纸干姜牡丹皮桂心川归细辛川芎川椒山药泽兰叶熟地香附大豆黄卷苍术穤米右为末蜜丸每两分作六丸每服一丸嚼细食前温酒醋任下此药用之累效血崩服之即止向有经候不行者二年腹内一似懐孕时或鼓动但脉弦疾非姙脉耳遂令服至半剂下血块一盂自后服尽经候竟调若经病乆无子者服之即孕且生子充实但服至有孕便当住服或脾胃素弱不宜用蜜丸则以醋煮薄麪煳为丸如梧子大毎服五十丸温酒醋汤任下赤白带下机要云赤者热入小肠白者热入大肠其本实热寃结于脉不散故为赤白带下也寃屈也结也屈滞而病热不散先以十枣汤下之后服苦练丸大𤣥胡散调下之热去湿除病自愈也良方论云妇人带下其名有五因经行产后风邪入胞门𫝊于脏腑而致之若伤足厥隂肝经色如青泥伤于手少隂心经色如红津伤于手太隂肺经形如白涕伤于足太隂脾经黄如烂𤓰伤足少隂肾经黒如衃血人有带脉横于腰间如束带之状病生于此故名为带生生子曰按此论前既云伤于肝则色青伤于心则色赤云云是五脏皆能令人带下也抑何待于奇经之带脉病而后然欤縁带乃有形之病如衣带之状所下之物亦必成条或成片而象之也虽有赤白之殊皆湿痰瘀血所致若局定指竒经带脉之名而始名之为带下得无太泥乎哉攷之难经二十九难曰竒经之为病何如云云带之为病腹满腰溶溶若坐水中滑伯仁註曰任脉起胞门行腹故病苦内结男为七疝女为瘕聚带脉廻身一週故病如是观乎是在任脉则有男女之分在带脉则无男女之分㨿乎是则凡带脉所生之病乃男女均有之疾初非硬指带脉之名为妇人今日所谓白物滛滛而下之带也又按内经骨空篇曰任脉为病男子内结七疝女子带下瘕聚亦是以任脉主带下而不以带脉名带下也故后之厯代诸公所治亦不泥于带脉予故辩而明之庶临症者而毋以名拘焉刘宗厚曰按良方此论言风气寒热伤于诸脏致症似言外邪大抵此症多有本于隂虚阳竭营气不升经脉凝濇卫气下陷精气累滞于下焦奇经之分藴积而成其病或醉饱房劳服食燥剂所致也白物如涕之状故言带者亦病形也经云带脉为病而得名而白者属气赤属血东垣举脉诀曰崩中日乆为白带漏下多时骨木枯言崩中者始病血崩乆则血少复亡其阳故白滑之物下流不止此可见未得全拘于带脉矣详病亦有湿痰流注于下焦或肝肾隂滛之湿胜或因惊恐而水乘土位浊液下流或思慕为筋痿内经所谓二阳之病发心脾是也或余经湿热屈滞于少腹之下而病本殊则皆为气血虚损营卫之精气累治而成其病标一也前人立论殆尽病机则治法无定若戴人以带下得两手脉俱滑大而有力乃上用宣去痰饮下以导水丸泄湿热继以淡剂渗之此为泻实也如其诸脉微细或沉𦂳而濇按之空虚或洪大而濇按之无力正为元气不足隂虚筋痿虚极中寒等症东垣有补阳调经固真等例乃兼其虚也丹溪先生治因湿痰下注用海石南星椿根皮之类较之前人下之而复吐以提其气或发中兼补补中兼利燥中兼升发润中兼益气温而兼收澁之例不同盖病机有轻重浅深之异耳仲景曰妇人带下六极之病脉浮则为肠鸣腹满𦂳则为腹中痛数则为隂中痒痛洪则生疮弦则隂疼掣痛又曰带下有三门一胞门二龙门三玉门已产属胞门未产属龙门未嫁女属玉门脉经问曰未出门女有三病何谓也师曰一病者经水初下隂中热或有当风或有扇者二病者或以寒水洗之三病者或见丹下惊怖得病属带下又问曰妇人年五十所病下痢数十日不止暮则发热少腹里急痛腹满手掌热唇口干燥何也师曰此病属带下何以故曽经半产瘀血在少腹中不去何以知之其症唇口干燥故知之当与温经汤内经曰脾𫝊之肾病名疝瘕少腹寃热而痛出白一名白蛊当此之时可按可药启𤣥子註曰出白溲出白液也盖便浊白帯之类许学士云凡妇人有白带多致不产育速宜治之衍义治带下并肠有败脓淋露不已腥秽殊甚遂至脐腹更増冷痛此盖败脓血所致卒无已期须以此排脓白芷一两单叶红蜀葵根二两白芍药白枯矾另为末各半两同以蜡丸如梧桐子大空心及饭前米饮下十丸或十五丸俟脓尽仍别以补药佐之本事方治下元冷赤白带下不问逺年近日尽效龙骨舶上硫黄右为末每服半钱无灰酒下空心调服一日三服伏龙肝散治赤白带下乆不瘥肌瘦瘁黄棕榈伏龙肝屋梁上尘右等分为末入龙脑麝香各少许毎服二钱酒或醋调服病十年者半年可安有人经年崩漏不止诸药不效脉濡微与此药兼香矾丸服之即愈香矾丸白矾香附子黄狗头骨灰右为末粥丸梧子大毎服三十丸东垣补经固真汤白文举正室白带常漏乆矣诸药不效诊得右尺极微其白带下流不止脉经云崩中日乆为白带漏下多时骨木枯言崩中者始病血崩乆则血少复亡其阳故白滑之物下流不止是本血海将枯津液复亡干枯不能滋养筋骨以本部行经为引用为使以大辛甘油腻之药润其枯燥而益津液以大辛热之气味补其阳道生其血脉以苦寒之药泄其肺而救上热伤气以人参补之以微苦温之药为佐而益元气名曰补经固真汤柴胡甘草陈皮郁李仁生黄芩人参干姜白葵花右除黄芩外以水二大盏煎至一盏七分再入黄芩同煎至一盏空心热服以早膳压之桂附汤治白带腥臭多悲不乐大寒肉桂大附子黄栢知母如少食常饱有时似腹胀加白芍药如不思饮食加五味子如烦恼面上麻木如虫行乃胃中元气极虚加黄茋人参炙甘草升麻作一服水二钟煎至一钟食逺热服酒煮当归丸治頽疝白带下注脚气腰以下如在氷雪中以火焙炕重厚绵衣盖上犹寒不任冷之极也面白如枯鱼之象肌如刀削消瘦之速也小便不止与白带长流而不禁固自不知觉面白目青蓝如菜色目昏昏无所见身重如山行步欹侧不能安地腿膝枯细大便秘结口不能言无力之极食不下心下痞烦心懊憹不任其苦面停垢背恶寒小便遗而不知此上中下三阳真气俱竭故哕呕不止胃寒之极也其脉沉𦂳而濇按之空虚若脉洪大而澁按之无力犹为中寒之症况按之空虚者乎按之不鼓是为隂寒之极也其空虚乃血气俱虚之极也当归茴香黒附子良姜右四味剉以好酒一升半煎至酒尽为度炭火焙干为细末入后药炒黄盐丁香全蝎柴胡升麻根木香苦练子炙甘草𤣥胡索俱为末与前四味和匀酒煮麪煳为丸梧子大毎服二十丸饿肚淡醋汤下忌油腻冷物酒麪当归附子汤治脐下冷痛赤白带下柴胡良姜干姜黒附子升麻蝎梢炙甘草当归炒黄盐黄栢每服五钱水煎服为丸子亦可右炒盐例东垣回阳丹註云必用炒黄盐无则不效盖寒疝之要药也固真丸治白带乆下不止脐腹冷痛其寒扪之如氷隂中亦然目中熘火上壅视物昏昏无所见齿皆恶热饮痛须得黄连末擦之乃止惟喜干食大恶汤饮此病皆寒湿乘其胞内故喜干而恶湿肝经隂火上溢走于标故上壅而目熘火肾水侵肝而上溢故目中昏昏无所见齿恶热饮者是少阳阳明中伏火也当大泻寒湿以丸药治之故曰寒在下焦治主宜缓大忌汤散以酒制白石脂白龙骨以枯其湿以炮姜大辛热泻寒水以黄栢之大寒为因用又为乡导治法云古者虽重罪不絶人之后又为之伏其所主先其所因之意又泻齿中恶热饮也以柴胡为本经之使以芍药半钱以导之又恐辛热之药太甚损其肝经故微泻之以当归之辛温大和血脉此用药之法备矣白石脂柴胡炮姜黄栢白芍龙骨当归右为末水煮稀煳为丸芡实子大毎服三十丸空腹时滚汤送下即以美膳压之忌生冷硬物酒湿麪补真润肠汤治白带隂户中痛控心而急痛身黄皮缓身重如山隂中如氷即前固真汤减人参加防风髙良姜海蔵香附六合汤治赤白带下大全方治赤白带下年深月久不瘥白芍药干姜各炒黄色为末米饮下二钱日二服丹溪治赤白带下大法或十枣汤神祐丸或玉烛㪚皆可用之虗者不可峻攻实者可行血虗加减四物汤气虗以人参白术陈皮间与之主治燥湿为先湿甚者固肠丸隂火动者诸药中加炒黄栢滑者加龙骨赤石脂滞者加葵花性躁者加黄连寒月少加姜附临机应变先湏㫁厚味带下与梦遗同法治之肥人有带多是湿痰用海石半夏南星黄栢青黛苍术川芎瘦人带病少如有者多是湿热用炒栢蛤粉滑石川芎青黛樗皮带漏俱是胃中痰积流下渗入膀胱出于大肠小肠宜升提甚者上必用吐以提其气下用二陈汤加白术苍术治结痰白带以小胃汤半饥半饱津液下数丸俟郁行却服补药白术苍术红白葵花白芍药右饼为丸空心煎四物汤吞二十丸一妇年七十形瘦善啖白带食前姜汤吞大补丸五十丸一二次午膳后及临卧时各与小胃丹十五丸愈乳香散治赤白带下草果每服二钱重者三钱陈皮汤调下带下不止用椒目白芷治白带以椒目为末米饮下樗皮丸治赤白带有湿热者白芍良姜黄栢椿皮右为末粥丸每服三五十丸米饮下治白带因湿热而胜下者苍术白芍药滑石枳殻甘草椿根皮干姜地榆为末粥丸米饮下治带下椿根皮神曲麸曲黄栢苍术白芍滑石枳殻右为末煳丸梧子大空心服五十丸赤白带皆属于血有出于大小肠之分黄荆子炒焦为末米饮调三钱固肠丸治湿气下利大便血白带去脾胃陈积之后用此以燥下湿亦不曽单用看病作汤使椿根白皮为末粥煳为丸此药性凉而燥须炒用一方加滑石一半地榆膏治赤白带下骨立者地榆用水三升煎至一半去渣再煎如稠饧空心服三合日二次治漏下五色地榆三两用醋一升煮十余沸稍热食前服一合治白带因七情所伤脉数者黄连侧栢黄栢香附白术白芍白芷椿根皮木香为末粥丸米饮下千金方治赤白带下三叶酸浆草隂干为末空心温酒下三钱丹溪治赤白带龟板黄栢干姜栀子右酒煳为丸每服七十丸日二服又方治带下脉数者枸杞根生地右以水一斗煮取五升分五服治带下赤白腰痛或少腹痛有热者樗皮𤣥胡索桃仁侧栢叶茴香当归川练肉香附官桂乌药麦皮曲右为末酒煳为丸每服六十丸神効白芷散治下元虚弱赤白带下或经行不止等症白芷海螵蛸胎发为末每服二钱酒调下东垣坐药龙盐膏丁香川乌木香全蝎良姜木通枯矾龙骨茴香归稍炒黄盐防己红豆肉桂厚朴𤣥胡索右为末炼蜜丸弹子大绵裹留丝在外纳隂户内又方胜隂丹为上药力小再取三钱内加行性热药三赖子川乌大椒柴胡羌活全蝎大蒜破故纸升麻枯矾麝香甘松右为细末同前制用又方回阳丹全蝎升麻甘松𦍑活草乌头水蛭䖟虫川乌柴胡大椒荜拨枯矾三赖大蒜破故纸炒黄盐右为细末依前制如指尖大绵包纳隂户中觉脐下煖为效丹溪治胡安人白带下月经甚多食少倦怠面黄经中有如血块者有如筋膜者与参术等补血气调脾胃后诸症皆退惟带未止以樗皮丸主之张戴人治一妇带下连绵不絶白物或来已三载矣两手脉俱滑大有力六七至常上热口干眩晕时呕酢水乃寒痰在胸中以𤓰蒂散吐出冷痰二三升皆酢水也间如黄涎状如烂胶次以浆粥养其胃气又次用导水禹功以泻其下然后以淡剂渗泄之药利其水道不数日而愈又息城李左衙之室病白带如水窈漏中绵绵不絶秽臭之气不可近面黄食减已三年矣诸医皆云积冷阳起石硫黄姜附之药重重燥补汚水转多戴人㫁之曰此带浊水本热乘太阳经其寒水不禁固故如此也夫水自髙而趋下宜先絶其上源乃涌痰二三升次日下沃水斗余行三遍汗出周身至明旦病人云汚已不下矣次用寒凉之剂服及半载产一男仲景温经汤吴茱萸川归芎䓖芍药人参桂枝阿胶丹皮生姜甘草半夏麦冬右十二味水一斗煮取三升分温三服亦主妇人少腹寒乆不受胎兼取崩中去血或月水过多及至期不来五灵散治赤白带下五灵脂为末酒调服大全方治白带茅花棕榈灰嫩莲叶甘草莭右为末空心酒调方寸匕益母散治带下赤白恶露下不止益母草又方治白带用白芷以石灰炒去灰茜草少许粥煳丸服又方白芍药炒黒为末每服三钱匕酒调下丹溪治赤白带用生狗头骨烧存性为末酒调服或入药服千金方治带下云母为末温水调服三方寸匕立见神效姙娠白带苍术白芷黄芩黄连黄栢樗根皮山茱萸白芍为末煳丸空心酒服五十丸寡妇师尼寒热如疟仓公𫝊与禇氏论皆云师尼寡妇独隂无阳慾心萌而未遂是以恹恹成病以致乍寒乍热而类疟状乆则为劳又有经闭白滛痰逆头风膈气痞闷面䵟瘦瘠等症皆寡妇之病诊其脉独肝部弦出寸口而上鱼际皆血盛所致经云男子精盛则思室女人血盛则懐胎观其精血思过半矣薛氏曰前症若肝脉弦出鱼际用生地黄丸血虚佐以四物汤若兼怒动肝火而寒热佐以加味逍遥散若亏损肝经而寒热佐以八珍汤若亏损元气而寒热佐以补中益气汤若郁伤脾气而寒热佐以济生归脾汤治一寡妇不时寒热脉上鱼际此血盛之症用小柴胡汤加生地黄治之而愈但畏风寒此脾胃气虚用加味归脾汤补中益气汤兼服而安一妇因夫乆出经商发寒热月经旬日方止服降火凉血药内热益甚自汗盗汗月经频数予曰内热自汗乃脾气虚弱也月经频数乃血不归脾也用归脾汤六味丸而愈一室女寒热肝脉弦长而出寸口用小柴汤加生地乌梅治之而愈既嫁而诸症悉痊一室女乆患寒热月经失期以小柴汤加生地治之少愈更以生地黄丸而痊生地黄丸许学士云有一师尼恶风体倦乍寒乍热面赤心烦大小柴胡汤杂进其病益剧予诊视之曰三部脉无寒邪但肝脉弦长而上鱼际服此丸而愈柴胡秦芁黄芩生地赤芍药右为末炼蜜为丸梧子大每服三十丸乌梅汤下一日三服逍遥散治日夜虚热脉微细地骨皮甘草黄芩川芎北柴胡香附右水煎空心服加竹叶十片柴胡散治寒热徃来此隂阳相胜隂胜则寒阳胜则热或是胎前杂病但服此汤如烧汤泼雪北柴胡黄芩甘草地骨皮荆芥桂水煎服再仍服小柴胡汤三五帖梦与鬼交人禀五行秀气而生承五脏神气而养若调理失莭气血虚衰则鬼邪干其正隠避而不欲见人时独言笑或时悲泣是其候也脉息迟伏或如鸟啄或绵绵而来不知度数面颜不变亦其候也薛氏曰前症多由七情亏损心血神无所䕶而然也宜安神定志等药则正气复而神自安若脉来乍大乍小乍短乍长亦为鬼祟也宜灸鬼哭宂茯神散治妄有所见言语杂乱时或昏昧痰热茯神茯苓人参石菖蒲赤小荳右水煎服桃仁丸治鬼魅交通辰砂㯽榔当归桃仁水银麝香阿魏沉香右为末炼蜜为丸梧桐子大每服十丸空心桃仁汤下辟瘟丹虎头骨辰砂雄黄雌黄鬼臼皂荚芜荑仁鬼箭羽藜芦右为末蜜丸弹子大囊盛十丸男左女右系臂上及用一丸当病人户前烧之一切邪鬼不敢近妙香散治心气不足精神恍惚虚烦少睡盗汗等症甘草人参桔梗黄茋茯神茯苓逺志山药辰砂麝香木香右为末每服二钱温酒调服治妇人与鬼交松脂雄黄先熔松脂乃入雄黄以虎爪不住手搅得所取如鸡子黄大令患人卧以被盖取药薫之惟露头在外勿令泄气又不可过热鹿角散男女梦与鬼交精神恍惚者鹿角屑三指撮日二服酒下亦治遗精妇人被妖魅狐猫祟迷惑不肯言鬼鹿角屑以水服方寸匕即言实也桃凫一名桃奴一名枭景是过年树上不落干桃子味苦㣲温主杀百鬼精物疗中恶腹痛杀精魅五毒不祥正月採之热入血室妇人伤寒伤风发热经水适来昼则安静暮则谵语有疟状此为热入血室治者无犯胃气及上二焦宜服小柴胡汤薛氏治一妇经行感冒风邪昼则安静夜则谵语此热入血室也以小柴胡加生地治之顿安但内热头晕用补中益气汤加蔓荆子而愈后因恼怒寒热谵语胸肋胀痛小便频数月经先期此肝火血热妄行以加味逍遥散加生地黄而愈一妇因怒寒热头痛谵言妄语至夜益甚月经暴至此怒动肝火用加味逍遥散加生地治之神思顿清又用补中益气汤而痊一妇经行感冒谵语或用发散寒凉之剂前症益甚月经不止肚腹作痛呕吐不食痰涎自出此热入血室而药复伤胃用香砂六君子归脾汤而安干姜柴胡汤治妇人伤寒经脉方来热入血室寒热如疟或狂言见鬼柴胡桂枝牡蛎干姜甘草𤓰蒌根水煎汗出而愈海蛤散治妇人伤寒血结胸膈宜服此药及针期门宂海蛤滑石甘草芒硝右为末每服二钱用鸡子清调下小肠通利其结血自散更用桂枝红花汤发其汗则愈桂枝红花汤治伤寒发热口燥舌干经脉不行桂枝芍药炙甘草红花右姜枣水煎服良乆更进汗出可解加味逍遥散肝脾血虚有热遍身搔痒或口燥咽干发热盗汗食少嗜卧小便澁滞等症又治瘰流注虚热等疮热入血室等症炙甘草当归芍药茯苓白术柴胡丹皮山栀水煎服逍遥散即前方去丹皮山栀加味小柴胡汤治经水适来伤寒或经水适止伤寒昼则明了夜则发热谵妄如狂即小柴胡加生地黄牡丹皮心胸嘈杂妇人嘈杂此脾胃郁火痰滞血液泪汗而成用猪血炒食之乃以血导血而使之归源耳旋覆花汤尤善薛氏曰若因食郁用六君子山查山栀若因胃热用二陈姜炒芩连若因六郁用越鞠丸若因气滞用四七汤桔梗枳殻大抵此症属病气元气俱不足须用六君子为主少佐以治痰之药若以火治之必变吞酸中满一妇饮食少思胸中嘈杂头晕吐痰此中气虚而有热用六君子汤加炒黒栀子桔梗而愈后因劳役头晕发热吐痰不食用补中益气加半夏茯苓天麻而痊一妇中脘嘈杂口中辛辣或咳𠻳吐痰发喘面色或白或赤此脾气虚而肺中伏火也用六君子加山栀桔梗柴胡及炒黒片芩治之愈一妇嘈杂吞酸少食大便不结此脾气虚寒而下陷用补中益气汤加茯苓半夏炮姜渐愈又常服人参理中丸而安一妇饮食后嘈杂吞酸此食郁为痰用六君子送越鞠丸渐愈又用加味归脾汤而痊后因怒两脇胀痛中脘作酸四君子汤送左金丸渐安仍用六君子汤送越鞠丸而痊旋覆花汤治脾胃虚寒中脘停痰汪洋嘈杂肠鸣多唾呕吐不食脇肋胀痛脉沉迟弦细细辛旋覆花橘红桂心人参炙甘草苦梗白芍半夏赤茯苓用水加姜煎服又心胸嘈杂茯苓补心汤最妙茯苓补心汤治面色黄瘁五心烦热咳血吐血及嘈杂潮热等症半夏前胡紫苏茯苓人参枳殻桔梗炙甘草干葛川芎川归白芍陈皮熟地黄入姜枣水煎服痃癖疝瘕妇人痃癖因元气虚弱而邪气积聚盖痃癖者在腹内近脐左右有筋脉急痛如臂如指如痃之状癖者僻在两脇之间有时而痛皆隂阳不和经络痞膈饮食停滞冷气固结而成也妇人脏腑调和经脉循环则月水以时故能生子而无病若乘外邪而合隂阳则小腹胸脇腰背皆相引而痛月事不调隂中肿胀小便淋面色黄黒则疝瘕生矣疝者痛也瘕者假也脉弦急者生虚弱者死尺脉濇浮牢为血实气虚腹痛逆气上行此为胞中有恶血乆则结成瘕也张子和曰遗溺闭癃隂痿脬痺精滑白滛皆男子之疝也若血涸月事不行行后小腹有块或时动移前隂突出后隂痔皆女子之疝也但女子不谓之疝而谓之瘕妇人积年血症由寒温失莭脾胃虚弱月水不通相结盘牢乆则腹脇苦痛宜用三稜煎主之治痃癖神效以獖猪肝一具重十余两用巴豆仁五十枚入肝内用酽醋三碗慢火熬干研烂量入三稜末丸作梧子大每服五丸食前热酒下经行腹痛乃痃癖症瘕局方积气丸妙芦㑹丸治疳癖肌肉消瘦发热潮热饮食少思口干作渇或肝疳食积口鼻生疮牙龈蚀烂等症芦㑹胡黄连黄连木香白芜荑青皮当归茯苓陈皮炙甘草右为末米煳丸梧子大每服七八十丸米汤下麝香丸治痃癖冷气心腹作痛麝香五灵脂阿魏桃仁三稜芫花梹榔莪木桂心没药木香当归右为末饭丸梧子大每服十丸淡醋汤下阿魏膏治一切痞块更服胡连丸𦍑活独活𤣥参官桂赤芍生地穿山甲两头尖大黄白芷天麻红花木鼈子乱髪槐柳桃枝右用香油二觔四两煎黒去渣入发油内煎发化仍去渣徐下黄丹煎软硬得中入芒硝阿魏苏合香油乳香没药各五钱麝香三钱调匀成膏摊贴患处内服丸药凡贴膏药先用朴硝随患处铺平半指厚以纸盖用热熨斗熨之良乆如硝耗再加熨之二时许方贴膏药若是肝积加卢㑹末同熨干漆散治疝瘕脇肋疼痛干漆木香芫花赤芍桂心川归川芎琥珀大黄牛膝桃仁麝香右为末每服一钱温酒调下桃仁煎治血瘕桃仁大黄䖟虫朴硝右为末以醇醋一钟石器中煮三分下前三味不住手搅煎至可丸下朴硝丸梧子大不吃晩食五更初温酒下五丸日午下秽物如未见再服仍以调气血药补之大硝石丸治七症八瘕当用此药去之不令人困大黄硝石人参甘草右为末苦酒一升石器中先入大黄煎膏入余药丸梧子大每服三十丸米饮下三日一服宜下赤物蟠䓤散治寒气不散疝瘕胀痛脇肋痛甚神效男子妇人脾胃虚冷气滞不行延胡索肉桂干姜苍术甘草砂仁梹榔丁皮三稜莪术茯苓青皮连根䓤白一茎水二钟煎至热服寳鑑蒺藜汤治隂疝小腹作痛小便不利手足逆冷或脇腹闷痛蒺藜子大附子栀子仁右为末每服三钱水煎食前服穿山甲散治症痞瘀血心腹作痛穿山甲鼈甲赤芍大黄干漆桂心川芎芫花归尾麝香右为末每服一钱酒调下三稜煎治血症血瘕食积痰滞三稜莪术青皮半夏麦芽右用好醋一钟煮干焙为末醋煳丸梧子大每服三四十丸淡醋汤下痰积生姜汤下脬转小便不利妇人脬转或内热𫝊搏于脬或忍小便气逆于内以致小腹急痛不得小便甚者至死薛氏曰前症不问男女孕妇转筋小便不利命在反掌非八味丸不能救一妇因郁怒小便滴沥渐至小腹肿胀痰咳喘促用八味丸料煎服小便即利而痊䓤白汤治气滞小便不通腹胀欲死陈皮葵子䓤白水煎分三服八味丸治转脬小便不通殊有神效但世所不用以致悞人滑石散脬转数日不通滑石寒水石葵子右研以水一斗煮至五升每服一升即通利又方乱发葵子车前子各等分酒调下二钱强忍小便致脬转尿不利困笃欲死滑石发灰为末每服三钱桃白皮一觔细切捣熟入水三盏绞取汁调服千金翼用杏仁去皮尖二十枚麸皮炒黄嚼细水送下立通一方皂角为末吹鼻内取嚏石苇汤治脬转小便不通及小便实热气滞淋沥石苇黄芩木通葵子榆白皮瞿麦甘草加生姜水煎服小便数薛氏曰小便数频若肝经火动用逍遥散加龙胆草车前子膀胱火动六味地黄丸加麦门冬五味子肝肾湿热龙胆泻肝汤郁伤肝脾加味逍遥散加味归脾汤脾肺气虚补中益气加麦冬五味肝经血虚加味逍遥散肾气虚败鹿茸散如不应用八味丸桑螵蛸散治肾气虚寒小便数少或时频数或夜间尤数桑螵蛸鹿茸牡蛎炙甘草炙黄茋右为末每服二三钱食前空心用姜汤调下日二服缩泉丸治脬气虚寒小便频数或遗尿不住小儿尤效乌药益智仁各等分为末酒煮山药煳为丸梧子大每服七十丸盐酒或米饮下鹿茸散治肾气虚寒便溺数甚或夜间频数遗溺鹿茸乌贼鱼骨桑寄生川归龙骨白芍附子桑螵蛸右为末每服二钱空心并食前温酒调下作丸亦可遗尿失禁内经曰胞移热于膀胱则癃溺血膀胱不利为癃不约为遗溺註云膀胱为津液之府水注由之然足三焦脉实约下焦而不通则不得小便足三焦脉虚不约下焦则遗溺也灵枢曰足三焦者太阳之别也并太阳之正入络膀胱约下焦实则闭癃虚则遗溺良方曰此乃心肾之气失其常度故有便道澁而遗者有失禁而不知自遗者亦有伤产伤膀胱不时而遗者有脬寒脏冷而不自知者薛氏曰设肝肾虚热廷孔痿痺用六味丸如不应用加减八味丸阳气虚惫膀胱积冷用鹿茸丸如不应用八味丸若脾气虚弱不能禁止用补中益气汤加山药山茱萸五味若肺气虚寒前汤加桂附此症属虚热者多真寒者少治宜审察一妇小便自遗或时不利日晡益甚此肝热隂挺不能约制用六味丸料加白术黄栢酒炒黒七分知母五分数剂诸症悉愈若悞用分利之药愈损真隂必致不起一老妇患前症恶寒体倦四肢逆冷余以为阳气虚寒用补中益气汤加附三剂不应遂以参附汤四剂稍应仍以前药而安附子计用四枚人参三觔许一妇病愈后小便出屎此隂阳失于𫝊送名大小肠交也先用五苓散二剂而愈又用补中益气汤而安鹿茸丸治阳气虚小便白浊滑数不禁或脐腹隂冷大便不实鹿茸椒红桂心石斛附子牡蛎补骨脂肉苁蓉鸡肫皮沉香桑螵蛸右为末酒煳丸梧子大每服三十丸空心温酒下秘元丹治阳气虚小便不禁或夜多小便频数白龙骨诃子砂仁右为末糯粥丸梧子大空心盐汤下五十丸酒亦可又方鹿角镑屑炒为末每服三五钱空心热酒调下又方鸡䏶胵炙为末每服二三钱空心食前酒调下日三次又方桑螵蛸酒炒为末每服二钱空心姜汤调下赤水元珠卷二十赤水元珠卷二十一钦定四库全书赤水元珠卷二十一明孙一奎撰妇人门小便出血良方曰心主于血通行经络循环脏腑得寒则凝澁得热则妄行失其常道则溢渗于脬则小便出血也薛氏曰前症肝经血热者加味逍遥散怒气血伤者同治调送血余灰妙若肝经风热用前散送子芩丸气血俱虚者八珍散送血余灰膏梁积热者清胃散加槐花甘草风热伤胃者四君子加防风枳壳胃虚不能摄血者补中益气郁结伤脾不能摄血者济生归脾汤一妇小便出血服四物蒲黄之类更加𤼵热吐痰加芩莲之类又饮食少思虚症蜂起肝脉弦而数脾脉弦而缓此因肝经风热为沉隂之剂脾伤不能统血发生诸脏而然也用补中益气六味地黄丸而痊蒲黄鹿茸散治劳损尿血发热内热或寒热徃来口干作渇蒲黄鹿茸当归生地葵子续㫁为末毎服二钱酒调日三服发灰散起居所伤小便尿血或忍尿脬转脐下急痛小便不通又治肺疽心衂内崩吐血舌上出血俱妙右毎服二钱米醋汤调下生地黄散血热尿血生地黄芩阿胶侧栢叶右水煎食前服当归散血分热尿血川归羚羊角屑赤芍刺蓟叶生地右水煎服又方治血分有热生地黄捣汁毎用一小盏日三服又方治血分热尿血用炒蒲黄末每以二钱温酒下鹿角胶散鹿角胶炒为末二两作二服长流水调妙隂肿良方曰隂肿因胞络素虚风邪客之乘于隂部血气相搏故也薛氏曰气血虚弱补中益气汤肝经湿热龙胆泻肝汤又当与隂痒隂挺隂冷相参而治又云一妇隂中肿闷小便澁滞两脇作肿内热晡热月经不调时或寒热此因肝经郁怒元气下陷湿热壅滞朝用归脾汤加柴胡升麻解郁结补脾气升元气夕用加味逍遥散清肝火生肺血除湿热各数剂诸症悉愈又用四君芎归丹皮调补肝脾而经水如期菖蒲散治月水澁滞隂户肿痛菖蒲当归秦芁右每服五钱入葱白水煎服白矾散治隂肿坚痛白矾甘草大黄右为末水调如枣大绵裹内隂中一日两换以愈为度隂痒良方曰隂痒为三虫在肠胃之间因脏虚而蚀轻则隂中痒甚则隂中痛也生生子曰前症亦有虚者古人有用人参一两煎汤服之而愈予曽治一宦妇年廿一疹出未弥月而犯房事热因下陷隂中痒甚毎一发神魂飕然两手抓壁口中咬物鲜血淋漓爪脱肉破而不遑顾七日肌肉如削诸洗挿方厯试无功作虫治尤剧欲悬梁求死予为筹之乃虚热陷入至隂当从隂引阳以黄茋六钱甘草二钱防风一钱柴胡二钱水煎食前服之其疾顿止此引金伐木之法也薛氏曰前症属肝经所化当用龙胆泻肝汤逍遥散以主其内外以桃仁研膏和雄黄末或鸡肝内隂中以制其虫一妇胸膈不利内热作渇饮食不甘肢体倦怠隂中闷痒小便赤澁此郁怒伤肝脾所致用归脾汤加山栀而愈复因怒患处并小腹胀痛用小柴胡加芎归山栀芍药痛止用山栀入逍遥散而痊又因劳役患处肿胀小便仍澁用补中益气加山栀茯苓丹皮而瘳一方新桃叶捣绵裹内隂中一日三易大黄散治隂痒大黄黄芩黄茋赤芍𤣥参蛇床子山茱萸为末酒调服二钱又方杏仁烧灰乘热绵裹纳隂中日二易之又诗曰玉户生疮时痛痒皆因房色损其元黄葱水洗二三次杏仁烧灰油调痊加麝香尤妙又方鲫鱼胆搽之妙隂挺下脱良方曰妇人隂挺下脱或因络伤损或因子脏虚冷或因分娩用力所致薛氏曰前症当升补元气为主若肝脾郁结气虚下陷用补中益气汤若肝火湿热小便濇滞龙胆泻肝汤一妇隂中突出如菌四围肿痛小便频数内热晡热似痒似痛小便重坠此肝脾郁结盖肝火湿热而肿痛脾虚下陷而重坠也先以补中益气加山栀茯苓车前子青皮以清脾火升肝气更以加味归脾汤调理脾郁外以生猪脂和藜芦末涂之而収一妇隂中挺出五寸许闷痛重坠水出淋漓小便澁滞夕与龙胆泻肝汤分利湿热朝与补中益气汤升补脾气诸症渐愈再与归脾汤加山栀茯苓川芎黄栢间服调理而愈后因劳役或怒气下部湿痒小水不利仍用前药即愈一方治隂挺下脱当归黄芩牡蛎猬皮赤芍右为末每以二钱食前温酒调下米饮亦可治隂挺长出玉户数寸者疼痛不可忍饮食不进用前方治其内仍以大黄山茨姑石羔牡蛎乳香为细末水调揣熟揑作条子如中指大隂干挿入玉户其痛即止隂疮薛氏曰此症乃七情郁火伤损肝脾湿热下流其外症隂中突出如蛇如菌如鸡冠或生虫湿痒或溃烂出水或肿闷坠痛其内症体倦内热经候不调或饮食无味晡热发热或胸脇不利小便痞胀或赤白带下小水淋濇其治法肿痛者四物加柴胡丹皮山栀胆草湿痒者归脾汤加柴胡山栀丹皮淋濇者龙胆泻肝汤加白术丹皮溃腐者逍遥散山栀川芎肿闷坠痛者补中益气汤加山栀丹皮佐以外治之法一妇素性急隂内痛小便赤濇怒而益甚或发热或寒热此肝经湿热所致用芎归炒栀柴胡苓术丹皮泽泻炒芍车前炒连甘草数剂渐愈乃去黄连泽泻又数剂全愈一妇脐腹上下并玉户遍生湿疮状如马𤓰疮他处并无热痒而痛大小便濇出黄汁食减身面微肿衆作恶疮治反剧愈痛急令洗去乃用马齿苋四两青黛一两同捣烂敷疮上即时痒止痛定而热亦退仍服八政散日三服分散客热每敷药仅得一时乆药已干燥再涂新湿药又安凡如此二日仅减三之一五日减三之二自此二十日全安縁此妇嗜酒贪啗鱼蟹发风之物而中下焦蓄风热之毒气当作肠痈内痔等疾后当禁酒及发毒之物一方治玉户生疮杏仁雄黄明矾麝香右为末敷之又方飞丹研极细生桐油调搽二三日效交接辄血出痛薛氏曰一妇每交接便血出作痛此肝火动脾而不能摄血用补中益气济生归脾二汤而愈若出血过多而见他症但用前药调补肝脾千金方疗交接血出伏龙肝桂心为末毎服一钱酒调下胎前恶阻及痰逆不食恶阻者谓呕吐恶心头眩恶食择食是也胍息和顺但觉肢体沉重头目昏眩好食醎酸甚者或作寒热心中愤闷呕吐痰水不能支持古谓之子病由胃气怯弱中脘停痰之所致也薛氏曰脾胃虚弱呕吐不食用茯苓半夏汤盖半夏乃徤脾化痰滞之主药也痰涎壅滞饮食少思胎气不安为必用之药须倍加白术然半夏白术陈皮砂仁善能安胎气徤脾胃也予尝用之验甚若兼气恼更加柴胡因风寒须用参苏饮生生子曰前症亦有因火者故丹溪用抑青丸前人亦有用济生竹茹汤者予厯厯见为火症者多寒者兼而有之亦有愈治而愈逆者便当勿药待之俟胃气和当自瘳矣茯苓半夏汤姙娠脾胃虚弱饮食不化呕吐不止半夏陈皮白茯苓砂仁炙甘草姜枣乌梅水煎服二帖后用茯苓丸茯苓丸姙娠烦闷头晕闻食吐逆或胸腹痞闷赤茯苓人参桂心炮姜半夏橘红白术葛根甘草枳殻右蜜丸梧子大每服五十丸米饮下日三服白术汤胃虚恶阻吐水甚至十余日粥汤不入白术人参丁香炙甘草右姜水煎服保生汤姙娠恶阻少食呕吐或兼吐泻作渇人参炙甘草白术香附乌梅橘红右姜水煎服仲景干姜人参半夏丸治姙娠呕吐不止干姜人参半夏为末姜汁煳丸梧子大米饮下十日三服归原散恶阻呕吐不止头痛全不入食诸药无效人参甘草川芎当归芍药丁香茯苓白术陈皮桔梗枳殻半夏右每服五钱加姜六片枣一枚水煎服已上五方治寒痰恶阻之剂也竹茹汤恶阻呕吐不下食青竹茹橘红生姜茯苓半夏右水六升煮取二升半分三服人参橘皮汤恶阻呕吐痰水人参橘皮白术麦冬甘草厚朴白茯苓右毎服五钱加青竹茹一钱生姜三片水煎服姙娠呕吐痰水不食生芦根橘红生姜梹榔右作三次水煎服姙娠恶食心中烦愦热闷呕吐竹茹麦冬前胡橘红芦根水一大升煮半升作二次食前服已上四方治热痰恶阻之剂也罗太无半夏茯苓汤恶阻心中愦闷头目眩晕四肢怠倦百莭烦痛胸膈痰逆呕吐恶心嫌闻食气好噉酸醎多卧少起全不进食先服此汤次服前茯苓丸半夏赤茯苓熟地黄芍药旋覆花橘红人参川芎桔梗甘草右每服五钱姜七片水煎空心服若有客热烦渇口疮去橘红细辛加前胡知母七钱半若腹冷下利去地黄加炒桂心五钱若胃中虚热大便秘小便赤濇加大黄七钱半去地黄加黄芩二钱半胎动不安姙娠胎动或饮食起居不节或冲任经虚或因过酒房室击触跌扑损动脏腑或脾气虚弱误服药饵或感冒风寒当各推其因而施治之有因母病而胎动者但治其母而胎自安有胎不坚固动及母疾但安其胎而母自愈面赤舌青其胎已死面青舌赤吐沫其母必死唇口色青两邉沫出子母俱死也薛氏曰前証胎气郁滞者紫苏饮脾气虚弱者六君子汤加紫苏枳殻郁结伤脾者归脾汤加柴栀郁怒伤肝脾者四七汤加芎归怒动肝火者加味小柴胡汤若胎已死急用平胃散加朴硝腐化之丹溪曰产前当清热养血因火动胎逆上喘急者以条芩香附之类为末调下堕胎乃气虚血虚血热所致懐姙嗜物乃一脏之虚黄芩安胎妙药乃上中二焦之剂能降火下行加白术为安胎圣药也俗不知以为寒而不取用殊不知产前宜清热令血循经而不妄行故能养胎又曰将临月胎热以三补丸加炒香附白芍饼为丸服抑热以三补丸以地黄膏为丸孕至八九个月必用顺气须枳殻紫苏梗固胎方法川芎地黄黄芩归身人参白芍陈皮白术甘草黄栢黄连桑寄生右毎服五六钱加糯米五十粒水煎服血虚不安者加阿胶腹痛者加砂仁能止痛安胎行气故也仲景云姙娠宜常服当归散当归黄芩芍药芎䓖白术右为末酒调服方寸匕日二服常服之即易产胎无苦疾产后百病悉主之肘后方治胎动不安取苎根如足大指者一尺水煎服立效散治胎动不安如重物所坠冷如氷缩砂散治胎动不安堕在须臾痛不可忍神效砂仁毎服二钱酒下钩藤汤姙娠胎动腹痛面青冷汗气欲絶者钩藤钩当归茯神人参苦梗桑寄生右水煎服烦热者加石膏黄茋汤气虚胎动腹痛下水糯米炙黄茋川芎水煎分三服顺气饮子产前服之安胎紫苏叶木香人参草荳蔲茯苓炙甘草大腹子右毎服三五钱加苎根三寸糯米三十粒水煎服安胎寄生汤姙娠下血或胎不安或腰腹痛桑寄生白术茯苓甘草水煎服安胎饮体倦恶食或胎动腹痛或下血发热腰痛炙甘草茯苓川归熟地川芎白术黄茋白芍半夏阿胶地榆加姜枣水煎服又方好银煮取水入葱白作羮食之妙生生子曰按良方云姙娠妇人倘气血虚弱无以滋养其胎终不能成也宜下之以免其祸若胃气壮实冲任荣和如鱼之处渊得其所也宜必尽方技以补养之庻无所悞设因病而胎不能安者不得不下之药剂亦须谨慎桂心散姙娠因病而胎不能安者以此下之桂心𤓰蒌牛膝麦归尾右水煎服又方牛膝一两酒煎食前空心服下又方生鸡子一枚盐三钱搅匀服之立下佛手散更妙凢胎死者即下生者即安胎漏下血良方曰姙娠经水时下由冲任气虚不能约制盖心小肠二经相为表里上为乳汁下为月水故姙娠经水壅之以养胎蓄之以为乳若经水时下名曰胞漏血尽则毙矣丹溪曰胎漏有因气虚者有因血虚者有因血热者不可不察也薛氏曰前症有风热者以防风黄芩丸若因血热加味逍遥散血虚二黄散血去太多八珍汤未应补中益气汤若因肝火用柴胡山栀散脾虚加味归脾汤若因事下血作痛八珍汤加阿胶熟艾脾胃虚者补中益气汤加五味子下陷者倍升麻柴胡晡热内热用逍遥散亦有血气盛养胎之外而有余者不必服药卒然下血良方谓冷热不调七情失宜气血不和所致若伤于胎则痛血去多则堕矣薛氏云前症气怒者小柴胡汤风热用一味防风丸血热用一味子芩丸脾气虚六君子汤中气下陷补中益气汤一妇姙娠六月毎怒下血甚至寒热头痛脇胀腹痛作呕少食予谓寒热头痛乃肝火上沖脇胀腹痛乃肝气不行作呕食少乃肝侮脾胃下血乃肝火血热用小柴胡加芍药炒黒山栀茯苓白术而愈诃子能止胎漏及胎动欲生胀闷气喘安胎散治卒然腰痛下血熟地艾叶白芍川芎黄茋川归阿胶甘草地榆加姜枣水煎服子芩丸治肝经有热妄行用细条芩沉实者炒为末毎服一钱以鐡秤鎚烧赤淬酒热调服若脾胃虚者不宜用防风丸治肝经有风血因妄动而不归经防风为末每服一钱白汤调下防风黄芩丸治肝经有风热致血崩便血尿血用条芩炒焦防风等分为末酒煳丸梧子大毎服三五十丸食前米饮或酒下二黄散治胎漏下血或内热晡热或头痛头晕烦躁作渇或脇肋胀痛等症生地熟地为末毎用三钱煎白术枳殻汤调服芎归胶艾汤姙娠下血腹中痛为胞阻以此安之艾叶阿胶川芎当归甘草右细切以水八升煎取三升内胶溶尽分三服立圣散治姙娠下血不止鸡肝三枚用酒一升煮熟顿食之大效阿胶散姙娠无故下血不止阿胶三两炒为末酒一升半煎令溶一服愈又方治血热下血及胎漏下血不止阿胶二两为末生地黄半斤捣取汁以清酒三升绞汁分三服又方治胎漏下血不止胞干即死宜急治之生地黄汁陈酒仝煎三五沸温三服以止为度枳殻汤治虚热胎漏下血或因事下血枳殻黄芩白术水煎食前分三服本事方治胎下血不止桃奴烧存性为末水调服妙姙娠胎漏下黄汁或如荳汁白浆或如赤荳汁予厯见此症不早治其胎必堕大全方治姙娠忽然下黄汁如胶或如荳汁胎动腹痛乃气虚也糯米黄茋水七升煎取二升分四服薛氏云若肝脾湿热用升阳除湿汤肝脾风热加味逍遥散肝脾郁怒加味归脾汤脾胃气虚用钱氏白术散若脾气下陷补中益气汤风入肠胃用胃风汤东垣升阳除湿汤治妇人女子漏下恶血月事不调或暴崩不止多下水浆之物皆由饮食失节或劳伤形体或素患心气不足因饮食劳倦致令心火乘脾其脉缓而弦急按之洪大皆脾土受邪也柴胡𦍑活苍术黄茋防风升麻甘草藁本蔓荆子独活当归右水煎食前服胃风汤治风邪乘虚客于肠胃水谷不化泄泻下注腹胀虚满肠鸣作痛及肠胃虚热下如荳汁或瘀血日夜无度人参白术茯苓川芎川归白芍桂皮粟米右水煎食逺服银苎酒治姙娠下黄汁或如赤荳汁苎根好银水九升煮取四升每服入酒半升煎分二服脉经曰妇人懐躯六月七月暴下斗余水其胎必倚而堕此非时孤浆预下也胎上逼姙娠将养如法则血气调和胎得其所而产亦易否则胎动气逆上逼临产亦难甚至危矣陈良甫云治一妇人有孕七个月逺归忽然胎上沖心而痛坐卧不安两医治之无效遂説胎已死矣用萆麻子研烂加麝香贴脐中以下之命在垂亡召陈诊视两尺脉絶他脉平和陈问二医作何症治答曰死胎也陈曰何以知之曰两尺脉絶是以知之陈曰否此子悬也若是胎死却有辩处面赤舌青子死母活面青舌赤吐沫母死子活唇口俱青母子俱死今面不赤舌不青其子未死是胎上逼心宜以紫苏饮治之至十服其胎遂不逼而下安矣紫苏饮治姙娠胎气不和逼上胀满疼痛谓之子悬兼治临产惊恐气结连日不下紫苏叶大腹皮人参川芎陈皮白芍当归甘草右剉分三服毎服加姜四片葱白七寸水煎至七分空心服曽有累日产不下遍服催生药不效此必坐草少早心存一㸃畏惧气结而不行非不顺也素问云恐则气下盖恐则精神怯怯则上焦闭闭则气还还则下焦胀气乃不行得此药一服便产及治姙娠六七月子悬每用此数数有验不十服胎便近下而安大全方治胎上逼烦闷併治胎动困笃葱白二七茎浓煮汁饮之若胎未死则安已死即下如未效再服若唇口青黒手足厥冷须佐以当归汤当归汤治胎动烦躁或生理不顺唇口青黒手足厥泠人参当归阿胶炙甘草葱根右水四碗煎四味减半去渣入葱再煎至一碗分二服薛氏云一姙妇毎因恚怒其胎上逼左闗脉弦洪乃肝火内动用小柴胡加茯苓枳殻山栀而愈但体倦不食用六君子调养脾土加柴胡枳殻调和肝气乃瘥又一姙妇胎上逼胸满嗳气饮食少思此脾气郁滞用紫苏饮顿安又用四君子加枳殻柴胡山栀而瘥大圣散治姙娠怯悸梦惊心腹胀满连脐急痛白茯苓川芎麦冬黄茋川归人参炙甘草木香加生姜水煎服白术汤姙娠遍身痛或沖心欲死不能饮食白术黄芩芍药右水六升煮取二升半分三服縁胎有水致痛兼易产姙娠心痛腹痛姙娠心腹痛或宿有冷疾或新触风寒或痰饮相抟若痛伤胞络必至动胎甚则伤堕姙娠卒心痛气欲絶川芎当归茯苓厚朴水煎服当归芍药汤姙娠心腹急痛或去血过多而眩晕白芍当归茯苓白术泽泻川芎右水煎服阿胶散治胎动腹痛白茯苓白术川芎阿胶当归陈皮甘草右姜枣水煎服熟艾汤治姙娠心腹痛或吐血衂血熟艾如拳大水煮服之效中恶亦妙有症者宜去症此症宜以仲景桂枝茯苓丸主之桂枝茯苓丸姙娠腹痛不能忍或偶有所伤胎动不安命将絶者砂仁不拘多少连皮炒黒色或单用仁炒为末热酒调下二钱不饮酒者米饮下但觉腹中热胎已安矣悬命须臾者以砂仁汤吞桂枝茯苓丸又名夺命丸专治妇人小产下血子死腹中其妇増寒手指唇口爪甲青白面色黄黒胎上抢心闷絶欲死冷汗自出或食物或误食草药伤动胎气下血不止胎或未损者服此即安胎已死者服此即下腐烂者亦能取下此方原系异𫝊丹溪亦称其神此即仲景桂枝茯苓丸但用淡醋汤嚼下耳桂枝茯苓牡丹皮桃仁赤芍药右各等分蜜丸弹子大淡醋汤嚼下一丸不知渐加至三丸姙娠腰背痛肾主腰胎系于腰痛甚者或因劳役伤损则胎堕也薛氏曰若外邪所伤用独活寄生汤劳伤元气八珍汤杜仲砂仁胶艾脾肾不足以前药加白术补骨脂气血郁滞用紫苏饮加桔梗枳殻肝火所动以小柴胡汤加白术枳殻山栀肝脾郁结用归脾汤加柴胡枳殻一姙妇颈项强直腰背作痛此膀胱经风邪所致用拔萃𦍑活汤一剂而愈又用独活寄生汤及八珍汤以祛邪固本而痊通气散肾虚腰痛神效破故纸炒为末空心每服二钱嚼胡桃肉半个以温酒下杜仲丸治姙娠腰背痛杜仲川续㫁各等分为末煮枣肉为丸梧子大每服七十丸酒或米饮下胶艾汤治腰腹疼痛胎动欲落即前姙娠下血安胎饮是也熟地艾叶白芍川芎黄茋阿胶川归甘草各等分加姜枣水煎服独活寄生汤治足三隂虚风湿所侵腰膝厯节作痛独活桑寄生续㫁杜仲细辛秦芁牛膝茯苓白芍桂心川芎防风人参熟地川归粉草右水煎服一妇苦腰痛数年不愈用白术一味大剂服不三月而痊乃胃气虚闭之症白术能利腰脐之血故安胎而治痛也拔萃𦍑活胜湿汤治头疼嵴痛腰似折项似拔𦍑活独活藁本防风炙甘草川芎蔓荆子右水煎服如身重腰沉沉然是湿热也加黄栢一钱附子五分苍术二钱姙娠小腹痛薛氏曰一姙妇小腹作痛其胎不安气攻左右或时逆上小便不利用小柴胡汤加青皮山栀清肝火而愈后因怒小腹胀满小便不利水道重坠胎仍不安此亦肝木炽盛所致用龙胆泻肝汤一剂诸症顿愈乃以四君子加柴胡升麻以培脾土而安龙胆泻肝汤治肝经湿热两抝肿痛或小腹痛脇痛小便澁滞等症龙胆草泽泻木通生地川归车前子山栀黄芩甘草水煎服阿胶散不问姙娠月数深浅或颠仆或因毒药胎动不安腰疼腹痛抢心短气熟地艾叶白芍川芎黄茋阿胶川归甘草右剉毎服五钱入姜枣水煎服金柜方无黄茋姙娠心腹胀满薛氏曰若外感风寒内伤饮食用藿香正气散若食伤脾胃用六君子汤若阳气壅滞用紫苏饮一姙妇饮食停滞心腹胀满或用人参养胃汤加山查青皮枳殻其胀益甚其胎上攻恶心不食右闗脉浮大按之则弦此脾土不足肝木所侮用六君子加升麻柴胡而愈后小腹痞闷用补中益气汤升举脾气乃瘥姙娠数堕胎夫胎乃阳施隂化营卫调和经水完全十月而产若血气虚损不能养胎所以数堕也凡姙妇腰痛多致堕胎薛氏曰丹溪云阳施隂化胎孕乃成血气虚乏不能荣养其胎则坠譬如枝枯则果落藤痿则花坠尝治贾氏妇毎有姙至三月前后必坠诊其脉左右大而无力重则濇知其血虚也补其中气使血自荣时正初夏教以浓煎白术汤下黄芩末二钱与数十帖得保而生因而思之堕于内热而虚者于理为多曰热曰虚盖姙至三月上属相火所以易堕不然何以黄芩熟艾阿胶等为安胎之妙如此也大抵治法须审某月属某经育养而药之生生子曰胎犹𤓰也𤓰生于藤藤肥而𤓰壮未熟而凋者由藤稿而风揺也胎藏母腹系于命门命门者督脉之所循也又冲任二脉为血之海姙妇而经不行者血蓄以养胎也足月而生者犹𤓰熟而蒂落也茍内无所伤外无所感何堕之有冲任督三脉一宗冲脉由气冲而行足少隂任脉起于胞门子户由㑹隂而行腹督脉系廷孔由㑹隂而行背厯长强循腰腧命门而上巅騐今之堕胎者茍非冲任之不足必由色慾之纵恣滛火一动则揺撼其督脉胞门亦由之而不闭胎斯堕也胎堕必腰痛者腰腧命门皆督脉之所厯胎又系于命门故也观牝兽之䕶胎则可推其所慎矣牝牡交合有节懐胎之后牡兽近身则蹄而逺之是以交而必孕孕而必育者由交合之有节也懐姙而不逺慾即幸不堕生子亦必脆弱多疾痘疹亦多险逆皆滛火煅炼所致观丹溪曰虚曰热抑岂无其所自乎予故掲而告诸保孕者当知其所慎重至于药剂则虚热二字为之本矣是以八珍阿胶杜仲黄茋黄栢黄芩桑寄生香附为安胎之妙者得非治其本欤凡保胎当理脾胃脾胃为仓廪五脏六腑之所禀受胚胎由之以滋养也胃属阳明阳明者冲任之长也一方鲤鱼二斤者一尾粳米一升用盐酱和煮食之甚善一月食三次为佳芎䓖补中汤懐姙血气不能荣养以致半产早能服此预先补之不致于堕干姜阿胶芎䓖五味子黄茋川归白术杜仲白芍药人参木香甘草右水煎服千金保孕汤气血不足每至三四月而堕当预服之人参黄茋白术川归甘草黄芩杜仲桑寄生川续㫁白芍药砂仁加稬米五十粒水煎食逺服若气痞闷不舒加厚朴苏梗若腹疼加熟艾叶香附见血下加升麻地榆椿根白皮阿胶醋附丸治数堕胎者此药甚妙亦治崩漏带下积聚症瘕脐腹疞痛香附子用好醋煮透焙干为末仍以醋打煳为丸梧子大每服三五十丸米饮下脉经曰妇人懐胎一月之时足厥隂脉养之二月足少阳养三月手心主脉养四月手少阳脉养五月足太隂脉养六月足阳明脉养七月手太隂脉养八月手阳明脉养九月足少隂脉养十月足太阳脉养诸隂阳脉各养三十日手少隂太阳不养者上为乳汁下主月水也值养胎之经者不可针灸犯之必堕胎胎不长良方曰姙娠而胎不长者因有宿疾或因失调以致脏腑亏损气血虚弱而胎不长也当治其疾疚益其气血则胎自长矣生生子曰曽见一宦妇毎姙至五六月则堕如此者三次胎甚瘦小询知少时患哮嗽因而背驼躯亦矮小因腹中不舒其胎不能长后治其哮嗽再孕乃不堕竟足月而产一子此固偶然则良方宿疾之説似不诬矣薛氏曰一妇胎六月体倦懒食面黄晡热而胎不长因劳欲坠此脾气不足也用八珍汤倍加参术茯苓三十余剂脾胃渐徤胎安而长矣生生子曰昔在西吴有张氏妇年二十三孕适三月迎予诊之其脉两尺皆濇左手短弱右闗不充据脉濇不当有姙而其夫云向已受胎者二俱弥月而产体皆不完始无舌次无水火门户产下随死而无生气今第三孕矣心忧之以翁治法多奇思幸投剂而保全之也予以脉参之多为神志不足因处一方曰壮神益志保孕汤即语之曰是方毎月可服十帖过八月则不必服矣彼欣然从而服之足月产一女形全而气壮及再有姙未服药虽生一女完矣而头面为白膜遮蔽隠隠仅见耳目口鼻而亦随死也后又孕适予归省其妇心忧失措夫谕之曰无恐前保孕方在向以未服乃致乖舛今可亟服也照方服如前至期生一子而无恙举家以此方为神録而置之香火堂中尸祝之此亦愚见之偶中者人以旋服旋效而遂神之也亦其家为富而甚不仁丘里啣之当其产而侦之其产而怪以为作恶之报迨产子而无恙即以鄙为保孕之神至今𫝊颂不衰也予因记其事并戒夫人之为恶者壮神益志保孕汤茯神当归酸枣仁人参逺志山药黄茋鹿角胶白术砂仁甘草加圎眼肉五枚枣二枚水煎服黄茋汤治姙娠不长更安胎和气黄茋白术陈皮麦冬白茯苓前胡人参川芎甘草右姜枣水煎服集验方用鲤鱼长尺许者如食法整理饮其汁则胎渐大而长矣然亦须每月服数次为妙堕胎后血下不止堕胎后复损经脉而下血不止甚则烦闷致死皆以调补胃气为主薛氏曰一姙妇堕胎昏愦不时吐痰自用养血化痰之剂昏愦不省自汗发搐痰涎涌出彼以为中风欲用祛风化痰予曰此属脾气虚寒所致遂用十全大补汤加炮姜二十余剂寻愈堕胎下血烦满寒热狂闷镑鹿角屑为末每服三钱水调下日三服堕胎下血腹痛阿胶艾叶水煎服补中益气汤加鹿角胶一钱临服入童便半酒杯立止人参黄茋汤治小产气虚血下不止人参黄茋当归白术白芍艾叶阿胶水煎服未足月欲产姙娠未足月而痛欲产者知母丸佳气血不足者芎归补中汤倍加知母或八珍汤内加之血热所宜薛氏曰一姙妇八月胎欲坠如产卧乆少安日晡益其此气血虚弱朝用补中益气汤加茯苓半夏随愈更以八珍汤调理而安芎归补中汤治气血虚而欲产艾叶阿胶川芎五味子川归白术黄茋人参芍药甘草杜仲水煎作二次痛知母丸十月未足而痛如产兼治产难及子烦知母为末蜜丸梧子大米饮下三十丸或酒下又方月数未足而似欲产腹痛槐子蒲黄等分为末蜜丸梧子大酒吞三十丸痛止为度蒲黄一味以井水调服亦佳千金方治月未足而欲产菖蒲根捣汁一二升灌下过期不产姙娠月足而过期不产者当补血行滞罗先生以四物汤加香附桃仁枳殻缩砂紫苏水煎服之数帖即生姙娠咳嗽夫肺内主气外主皮毛腠理不密寒邪乘之则咳嗽秋则肺受之冬则肾受之春则肝受之夏则心受之其嗽不已则𫝊于脏腑姙娠病乆不已则伤胎也薛氏曰若秋间风邪伤肺用金沸草散夏火邪尅金用人参平肺散冬寒邪伤肺用人参败毒散春风邪伤肺用参苏饮若脾肺气虚用六君子芎归桔梗若血虚桑皮杏仁桔梗肾火上炎用六味丸加五味子煎服脾胃气虚风寒所伤补中益气汤加桑皮杏仁桔梗又治一姙妇气喘痰甚诸药不效素有带下始于目下有浮气两月其面亦然此气虚而有痰饮也用六味丸料数剂而愈一姙妇嗽则小便出此肺气不足肾气亏损不能司摄用补中益气汤以培土金六味丸加五味以生肾气而安一姙妇咳嗽其痰上涌日五六碗许诸药不应予以为此水泛为痰用六味丸料及四君子汤各一剂稍愈数帖而安一姙妇因怒咳嗽吐痰两脇作痛此肝火伤肺金以小柴胡汤加山栀枳殻白术茯苓治之而愈但欲作呕此肝侮脾也六君子加柴胡升麻而痊桔梗散治风寒咳嗽喘急不食天冬赤茯苓桑皮桔梗紫苏贝母人参麻黄炙甘草右加姜水煎服马兠铃散治咳嗽气喘马兠铃苦梗人参甘草贝母紫苏橘红大腹皮桑皮五味子右姜水煎服百合散咳嗽胸膈烦闷川百合紫苑麦冬苦梗桑皮甘草竹茹加姜水煎服姙娠伤寒涎多咳嗽知母杏仁天冬桑皮姜水煎服加味参苏饮治项背拘急鼻塞头眩时发寒热咳嗽即参苏饮加五味子杏仁是也姙娠吐血衂血姙娠吐血衂血由七情脏腑所伤气逆于上致血上溢不止心闷甚者多死或堕胎也宜用局方必胜散薛氏曰若肝经怒火先用小柴胡山栀生地次用前药合四物后用加味逍遥散若肝经风热防风子芩丸心经有热朱砂安神丸心气不足茯苓补心汤思虑伤心妙香散胃经有火犀角地黄汤膏粱积热加味清胃散肺经有火黄芩清肺饮因气郁滞紫苏饮子气不摄血用补中益气汤肾经虚火六味地黄丸紫苏饮治姙娠失调胎气不安上攻作痛或气逆失血一姙妇因怒失血两脇胀痛小便淋濇此怒而血蓄于上随火出也用小柴胡合四物四帖血止用六君子安胎饮调理全安必胜散治男子妇人血妄流溢或吐咳衂血并妙小蓟人参蒲黄熟地川归川芎乌梅水煎服黄芩清肺饮治姙娠肺热吐衂及治肺热小便不利黄芩山栀盐豉水煎服加味清胃散治醇酒厚味唇齿作痛或齿龈溃烂并头面颈项疼痛及姙娠吐衂川归黄连生地丹皮犀角连翘升麻甘草右水煎服便秘加大黄子烦良方曰姙娠苦烦闷者以四月受少隂君火以养精六月受少阳相火以养气若母心惊胆寒多有是症产寳云是心肺虚热或痰积于胸若三月而烦者吐涎恶食大凡停痰积饮寒热相搏吐甚则胎动不安薛氏曰内热子烦用竹叶汤气滞用紫苏饮痰滞用二陈加白术黄芩枳殻气郁用分气饮加川芎脾胃虚弱用六君子加紫苏山栀竹叶汤姙娠心惊胆怯终日烦闷名曰子烦白茯苓防风黄芩麦冬竹叶水煎服人参散热乘心脾烦热干渇人参麦冬赤茯苓地骨皮黄芩干葛甘草犀角水煎服竹茹汤姙娠烦躁或胎不安淡竹茹一两水煎服之知母丸知母一味炒为末枣肉丸如弹子大每服一丸人参汤下分气饮脾胃虚弱气血不和胸膈不利或痰气喘嗽饮食少思陈皮茯苓半夏桔梗大腹皮苏叶白术枳殻山栀甘草右加姜枣水煎服治子烦口干不得卧用黄连为末毎服一钱米饮调下赤水元珠卷二十一赤水元珠卷二十二钦定四库全书赤水元珠卷二十二明孙一奎撰姙娠烦燥口干足太隂脾之经其气通于口手少隂心之经其气通于舌若脏腑不调气血不和以致内热乗于心脾津液消烁故心烦口干也与子烦大同小异宜用益母丸一姙妇烦热咽疼用知母散加山栀清肺而愈后又内热咳𠻳小便自遗用补中益气加麦门冬山枝以补肺气滋肾水而痊知母散治烦燥闷乱口干知母麦冬黄茋子芩赤茯苓甘草水煎入竹一合再煎一沸服之人参黄茋散治身热烦燥口干人参黄芪葛根秦芁赤茯苓麦冬知母甘草右姜三片竹叶十四片水煎服姙娠风痉子癎姙娠体虚受风而伤足太阳经遇风寒相搏则口噤背强甚则腰反张名之曰痉须臾自醒良久复作又名曰子冒又类子癎生生子曰风痉乃外邪从足太阳而入有刚柔之分当从仲景法于伤寒门中求治子癎乃痰涎所致是内臓所生治当分别薛氏曰若心经风热用钩藤汤肝脾血虚加味逍遥散肝脾欝怒加味归脾汤气逆痰滞紫苏饮肝火风热钩藤散脾欝痰滞二陈姜汁竹沥若兼症相杂看所兼重轻分治一姙妇出汗口噤腰背反张时作时止此怒动肝火也用加味逍遥散渐愈又用钩藤散而止更以四君加钩藤山栀柴胡而安一姙妇因怒忽仆地良久而甦吐痰发搐口噤项强用羚羊角散渐愈更用钩藤散始痊又用归脾汤全安羚羊角散治姙娠冒闷角弓反张及子癎子冒风痉等症羚羊角独活酸枣仁五加皮防风川芎苡仁川归杏仁茯神炙甘草木香右姜水煎服钩藤汤云箕子葛根汤姙娠临月因发风痉忽闷愦不识人吐逆眩倒併治子癎葛根贝母丹皮防风川归川芎茯苓桂心泽泻甘草独活石膏人参右以水九升煮取三升分作三服贝母令人易产未临月升麻代之此症多由风寒湿乘虚而感皆从太阳经治活人独活防风汤治太阳有汗名柔痓桂枝独活防风芍药甘草右毎服一两水煎温服防风葛根汤治太阳无汗名曰刚痓葛根麻黄芍药防风桂枝毎服一两先煮麻沸去上沫入余药同煎温服姙娠瘈瘲瘈者筋脉急而缩也瘲者筋脉缓而伸也一缩一伸手足相引搐搦不已大抵与婴孩发搐相似此症多属风风主揺动骆龙吉云心主脉肝主筋心属火肝属木木主风风火相炽则为瘈瘲也治法若因风热用钩藤汤加柴胡山栀黄芩白术以平肝木降心火养血气若风痰上壅加竹沥南星半夏若风邪急搐加全蝎殭蚕气血亏损用八珍汤倍加钩藤山栀若抽搐无力戴眼反折汗出如珠者肝气絶也皆不治薛氏治一姙妇四肢不能伸服袪风燥湿之剂遗屎痰甚四肢抽搐乃肝火血燥用八珍汤倍加炒黒黄芩佐以钩藤汤而安后因怒前症复作小便下血寒热少寐饮食少思用钩藤散加山枝柴胡而血止续用加味逍遥散寒热退而得寐用六君子汤加芍药钩藤饮食进而渐安钩藤散治肝厥头晕钩藤钩陈皮半夏麦冬茯苓茯神人参甘菊防风炙甘草石膏姜三片水煎服姙鬼胎人由脏府失调血气不充营卫虚损则精神衰弱而鬼魅之类得以乘之亦如懐姙之状故名曰鬼胎也薛氏曰一妇经闭八月肚腹渐大面色或青或黄用胎症之药不应薛诊视之曰面青脉濇寒热徃来肝经血病也面黄腹大食少体倦脾经血病也此郁怒伤肝脾之症非胎也不信仍用胎剂无功乃与加味归脾汤逍遥散各二十余剂诸症稍愈彼欲速效别服通经丸一服下血昏溃自汗恶寒手足俱冷呕逆不食用人参炮姜二剂渐愈又用十全大补汤五十余剂而安治此症大抵要看虚实实者可攻渉虚者必于补中兼消而佐以雄黄丸之类行而散之雄黄丸治鬼胎瘀血腹痛雄黄鬼臼莽草丹砂巴霜獭肝蜥蜴蜈蚣右为末蜜丸梧子大毎服二丸空心温酒下日二服或下蛇鳖之类治鬼胎及血气痛不可忍斑猫延胡索为末温酒下五分以去秽物为度空心服斩邪丹治鬼胎大如抱瓮吴茱茰川乌秦芁柴胡殭蚕芫花巴㦸巴仁为末蜜丸梧子大毎服七丸蜜酒下取下恶物姙娠不语黄帝曰人有重身九月而瘖此为何也岐伯对曰胞之脉络絶也帝曰何以言之岐伯曰胞络者系于肾少隂之脉贯肾系舌本故不能言帝曰治之奈何岐伯曰无治也当十月复姙娠伤寒热病防损胎良方曰非节之气伤于姙娠热毒侵损胞胎若不早治多致堕胎漏血则子母之命亦不能全矣薛氏曰此亦当分六经为主相叅而治姙娠伤寒身痛壮热葱白前胡葛根石膏青黛升麻栀子水煎分三服姙娠伤寒大小便闭结前胡大黄石膏山栀知母黄芩茯苓生姜水煎分三服姙娠伤寒发斑忽黑小便如血其胎欲落山栀升麻青黛生地石膏葱白黄芩水煎分三服又用井中泥涂心下干则易姙娠热病先宜白术散以安其胎伤寒亦然白术黄芩加姜枣水煎服若四肢厥逆隂症也不可服姙娠伤寒生生子曰姙娠伤寒所干甚大治之不早及治不如法多伤胎损母古人以四物加入引经散邪之剂可选而用之然亦不能尽其变兹録以补之阿胶散治时气伤寒先服此以安胎却以主药相间服阿胶白术桑寄生人参茯苓右为末毎服一钱糯米饮调下日三服前胡汤治伤寒头痛壮热肢节烦痛石膏前胡甜竹茹栀子黄芩大青知母加葱白水煎服苏木汤伤寒时行洒浙寒振或兼哕者赤芍橘红黄芩黄连甘草苏木各五分水煎服汗出即瘥黄龙汤姙娠寒热头疼嘿嘿不食脇痛呕痰及产后伤风热入胞宫寒热如疟或经水适来及劳复热不解散者柴胡黄芩人参甘草水煎服柴胡石膏汤头疼恶寒身热拘急口干柴胡甘草石膏姜水煎服若气虚加人参枳实散伤寒四五六日腹胀少食腰疼体重枳实陈皮麦冬姜葱水煎服旋覆花汤伤寒头目旋疼壮热心躁旋覆花赤芍甘草前胡石膏麻黄白术人参黄芩姜水煎麦门冬汤伤寒壮热呕逆头疼胎气不安人参石膏前胡黄芩葛根麦冬加姜枣竹茹水煎服栀子大青汤发斑变黒尿便血升麻栀子大青杏仁黄芩加葱白三寸水煎服白术汤伤寒烦热头痛胎动或时吐逆不食白术橘红麦冬人参前胡川芎甘草半夏赤茯苓姜竹茹水煎服芎苏散治外感风寒壮热头疼心胸烦闷紫苏叶川芎白术白芍麦门冬陈皮干葛甘草右姜葱白水煎服参苏散治症同上姙娠时行病四季之间反常如春寒夏冷秋热冬煖乃非其时而有其气者谓时行不正之气也感之者少长三五相似甚至沿门阖境相类姙娠患之重者多致损胎亦当与伤寒热病叅治秦芁散治时气五六日不得汗口渇饮水狂言呕逆秦芁柴胡石膏犀角赤茯苓前胡甘草葛根升麻黄芩加淡竹茹水煎服葛根饮子时气烦热口干头疼干葛麻黄石膏豆䜴白米栀子葱白水煎分三服汗出为效消热饮子治时气六七日大小便不利芒硝葵子水煎分三次以利为効人参败毒散治四时伤风头痛发热咳𠻳此方即仓廪汤减陈仓米是也过时热病冬时触冒严寒即病曰伤寒不即病而毒藏于肌骨之间至春发为温病至夏发为热病也姙娠患之多致堕胎热病与暑病相似但热病脉实暑病脉虚治当审察治姙娠热病头痛呕吐烦闷人参竹茹葛根芦根知母麦冬毎服五钱葱白三寸水煎服栀子仁饮治病发斑黒色小便如血气喘急胎欲堕栀子升麻石膏生地黄芩大青毎服五钱葱白七寸豉四十九粒水煎服大黄饮治热病六七日大小便秘澁大黄石膏知母前胡赤茯栀子甘草黄芩生地黄毎服七钱水煎服芦根汤治热病头痛心烦呕吐知母竹茹毎服五钱生芦根一握同糯米一撮水煎服栀子五物汤治姙妇伤寒壮热头痛栀子前胡知母黄芩石膏毎服五六钱水煎服升麻六物汤治伤寒斑黑溺血升麻栀子大青杏仁黄芩毎服五钱葱白五寸水煎服又方伏龙肝为末毎服一钱水调下又方芦根煮汁时服一盏热病胎死腹中良方曰热病以致胎死腹中不能出者但服黒神散胎自下矣陈无择先生曰当视其产母若面赤舌青其子已死面青舌赤母死子生唇青吐味子母俱死若双胎或一死一活用黑神散薛氏曰窃谓前症宜补助产母使其胎自下黑神散恐大热不宜轻用果胎已死者用平胃散加朴硝水银下之最为穏当庶不併伤生者生生子曰前症姙母既因热伤其胎矣必其母冲任热极营卫枯藁其胎乃死犹之藤枯而𤓰焦也仍以热药下之宁不重伤姙母乎薛公评之当也而良方毎毎谓姙妇致疾多起于寒按其逐月所着养胎之方籍热药为主是亦一偏也其间岂无挟热者乎故丹溪曰虚曰热谓凉血则血循经而胎得以滋养血热则沸腾也今此症始既曰热病胎死腹中矣又复以热药下之意者恐以死胎不下为急而不暇顾其母耶不然必为用寒凉治热太过而中气虚寒热剂为不得已用之也否则何陈无择之髙哲宁肯从而主之黒神散桂心当归芍药甘草干姜生地黑豆大附子为末毎服二钱温酒下又方治胎死腹中红花酒煮汁浓饮之二三碗效又方伏龙肝为末温酒下二钱白汤下亦可又方朴硝为末童便和热酒调下一二钱立下姙娠疟疾姙娠病疟乃夏伤于暑客于皮肤至秋而发阳盛则热隂盛则寒隂阳相离寒热俱作姙娠而作多伤于胎薛氏曰若木侮土久而不愈用六君子为主佐以安胎药乃恭三隂三阳经而治之即疟症门仲景方刘守真分经治疗法也清脾饮小柴胡汤逍遥散补中益气汤选而用之极为穏当黄芩白术陈皮三味煎汤服亦佳姙娠泄㵼良方论曰姙娠泄㵼或青或白水谷不化腹痛肠鸣谓之洞泻水谷不化喜饮呕逆谓之协热下利并以五苓散利小便次以黄连阿胶丸或三黄熟艾汤以安之若㵼黄有沫肠鸣腹痛脉沉𦂳数用戊巳丸和之嗳腐不食胃脉沉𦂳用感应丸下之后调和脾胃若风冷水谷不化如豆汁用胃气汤寒冷脐下隂冷理中汤治中汤伏暑心烦渇泻水用四苓散伤湿泄泻小便自利用不换金正气散胃苓汤此四症之大略也仍叅泄泻门互治生生子曰前症予见之屡矣人皆以为小疾忽而不治及生子率多虚弱予姪妇毎懐姙必泻治亦不愈分娩后又自止也其生子也脆而白无血色得非胎虚之故欤予因思之姙娠则月水蓄之以养胎血亦湿类也以停湿故㵼经曰湿胜则濡泄是也治宜健脾燥湿后孕以白术半夏等为丸与之而安薛氏曰按前症若米食所伤用六君加谷蘖面食所伤六君加麦蘖肉食所伤六君加山查若兼寒热作呕乃肝木侮脾土用六君加柴胡生姜兼呕吐腹痛手足逆冷乃寒水侮土六君加姜桂不应用钱氏益黄散若元气下䧟发热作渇肢体倦怠用补中益气汤若泄泻色黄乃脾土之真色用六君加木香肉果若作呕不食腹痛恶寒乃中焦虚寒用六君加木香姜桂若㵼在五更侵晨饮食少思乃脾肾虚弱五更服四神丸日间服白术散如不应或愈而复发或饮食少思急用八味丸补右肾以培脾土为善厚朴丸治洞泄寒中干姜厚朴为末煳丸梧子大米饮下五十丸草果散治虚寒泄泻腹痛无度厚朴肉果草豆蔲毎服三钱水煎服姙娠下痢黄水姙娠痢疾宜搜痢疾门叅治而痢黄水乃脾土亏损真气下䧟也当升补中气看所兼何症而治之在临病制宜不必拘用阿胶艾叶之类也产寳方治姙娠痢黄水厚朴黄连肉果右水煎徐徐服以效为度又方治热痢黄连黄栢栀子毎服五钱水煎如呕者加橘红生姜又方姙娠下痢痛糯米当归黄茋水煎分四服临产下痢用栀子炒为末毎服二钱白汤调甚效姙娠大小便不通大小便不通由脏府之热所致若大肠热则大便不通小肠热则小便不通大小肠俱热更推其因而药之当归散姙娠因怒肚腹胀痛四肢浮肿气急作喘大便难小便澁产门肿当归赤茯苓枳殻白芍川芎白姜木香甘草姜片水煎若气弱者枳殻减半大便秘加蜜同煎服姙娠大小便不通腹脇痞闷不思饮食大黄木通梹榔枳壳诃子大腹子共为末童便一盏葱白七茎煎六分调服二钱治姙娠小便不利气急服猪苓散不瘥用甘遂为末蜜和服豆许微利之未利再服利后仍服猪苓散猪苓散治姙娠小便澁痛及胎水猪苓为末白汤调下一钱加至二钱日三服夜二服又方车前子大黄共为末毎服三钱蜜汤调下姙娠小便不通名曰转脬姙娠小便不通为小肠有热传于脬而不通耳若兼心肺气滞则致喘急陈无择云姙娠胎满逼胞多致小便不利若心肾气虚清浊相干而为诸淋若胞系了戾小便不通名曰转脬若胎满尿出名曰遗尿薛氏曰按丹溪云转脬小便闭多因胎妇虚弱忧闷性躁炙厚味古方用滑利踈导药鲜效若脬为胎所压而不通但当升举其胎俾胞系踈松而小便自行若脐腹作胀而小便淋闭此脾胃气虚胎压尿胞四物二陈参术空心服后探吐数次自安窃谓前症亦有脾肺气虚不能下输膀胱者亦有气热郁结膀胱津液不利者亦有金为火烁脾土湿热甚而不利者更当详审施治一妇患此小腹肿胀几至于殆用八味丸一服小便淋沥再以八味丸料加车前子一剂即利肚腹顿宛而安八味丸治姙妇饮食如故烦热不得卧反侧倚息因脬系了戾不得溺名转脬但利小便则愈内有茯苓故也缓则不救其方即六味地黄丸加附子桂心古今録騐治姙娠小便难饮食如故当归贝母苦参滑石为末蜜丸小荳大毎三十丸米饮下治姙娠小便不通脐下妨闷心神烦乱葵子榆白皮葱白七茎水煎分二服古今録验姙娠不得小便者杏仁炒黄捣丸豆大灯心汤吞下七丸又用滑石末水和涂脐下又方车前草汁调滑石末涂脐周围四寸热易之又方杏仁滑石末饭丸豆大毎白汤下廿丸又方紫菀为末井花水调下二钱葵子散姙娠小便不利身重恶寒眩晕水肿葵子赤茯苓为末毎服二钱米饮下生生子曰予尝以补中益气汤加桔梗治数妇皆效但用渗利药而不得通者必须升提气升则水自降气虚者非大补则提亦无功子淋姙娠小便淋者乃肾与膀胱虚热不能制水然姙妇胞系于肾肾间虚热而成斯症甚者心烦闷乱名曰子淋也薛氏曰前症若颈项筋挛语濇痰甚用羚羊角散若小便澁少淋沥用安荣散若肝经湿热用龙胆泻肝汤若肝经虚热用加味逍遥散腿足转筋而小便不利急用八味丸缓则不救若服燥剂而小便频数或不利用生地茯苓牛膝黄栢知母五味麦冬𤣥参若肺气虚而短少用补中益气加山药麦冬若隂挺痿痺而频数用六味丸若热结膀胱而不利用五淋散若脾肺燥不能化生宜黄芩清肺饮若膀胱隂虚阳无所生用滋肾丸若膀胱阳虚隂无所化用六味丸地肤大黄汤治子淋大黄地肤草知母黄芩猪苓通草赤芍药枳实升麻甘草毎服五钱水煎服安荣散治子淋甚玅麦冬通草滑石川归灯心甘草人参细辛水煎服治小便淋痛心烦闷乱瞿麦穗赤茯苓桑白皮木通葵子黄芩车前子芍药枳殻右水煎服治子淋小便澁痛冬葵子滑石木通毎服六钱葱白七寸水煎服猪苓散方见大小便不通卷姙娠遗尿良方曰姙娠尿出不知用白薇芍药为末酒调下或白矾牡蛎为末酒调下二钱或鸡毛灰末酒服一匕或炙桑螵蛸益智仁为末米饮下薛氏曰若脬中有热宜加味逍遥散若脾肺气虚宜补中益气加益智若肝肾隂虚宜六味丸一姙妇遗尿内热肝脉洪数按之微弱或两太阳作痛脇肋作胀以为肝火血虚用加味逍遥散六味地黄丸寻愈后又寒热或发热或恚怒前症仍作用八珍散逍遥散兼服以清肝火养肝血而痊姙娠尿血姙娠尿血良方谓内热乗于血分以致血热流渗于脬名曰血淋用葵子一升水五升煮二升分三服或生艾叶一斤酒五升煮二升分三服或生地一斤酒四升煮二升分三服亦治堕胎后下血薛氏曰因怒动火者宜小柴胡加山栀因劳动火者补中益气汤因厚味积热宜加味清胃散若因肝经血热宜加味逍遥散因脾气下䧟补中益气汤若因脾虚血热宜加味逍遥散一姙妇因怒尿血内热作渇寒热徃来胸乳间作胀饮食少思肝脉弦弱此肝经血虚而热也用加味逍遥散六味丸兼服渐愈又用八珍汤加柴胡丹皮山栀而痊续断汤治姙娠下血及尿血当归生地续断赤芍为末毎服二钱空心葱白汤调下治姙娠尿血阿胶熟地同捣为丸毎服八十丸空心米饮下又方四苓散加炒阿胶车前子茅草根水煎服又方白茅根浓煎汤吞酒蒸黄连丸加味清胃散姙娠胎水肿满产乳集云姙娠三月足肿至腿出水饮食不甘似水肿谓之子气至分娩方消者此脾胃气虚或冲经有血风亦有脾虚水气流溢或因㵼痢臓府虚寒或因疟疾饮水脾虚湿渍或因水渍于胞不能分利皆致腿足肿肚腹肿也薛氏曰若胸满腹胀小便不通遍身浮肿用鲤鱼汤脾胃虚弱佐以四君子若面目虚浮肢体如水气用全生白术散如未应用六君子汤脾虚湿热下部作肿补中益气汤加茯苓若饮食失宜呕吐泄㵼六君子汤腿足发肿喘闷不安或指缝出水天仙藤散脾胃虚弱兼四君子汤如未应补中益气汤若脾肺气滞加味归脾汤佐以加味逍遥散一姙妇毎至五月肢体倦怠饮食无味先两足肿渐至遍身后及头面此脾肺气虚朝用补中益气夕用六君子加苏梗而愈凡治姙妇毋泥月数但见某经症即用本药为善天仙藤散妇人有水气而成胎以致两腿足浮肿天仙藤香附子陈皮乌药甘草右毎服五钱生姜木𤓰苏叶各三片水煎日三服泽㵼散姙娠遍身浮肿上气喘急大便不通小便赤澁泽泻桑皮木通枳殻赤茯苓梹榔右姜水煎服防己散脾虚遍身浮肿腹胀喘促小便不利防己桑皮紫苏茎叶赤茯苓木香右姜水煎服千金鲤鱼汤姙娠腹大胎间有水气白术茯苓当归芍药右㕮咀先以小鲤鱼一尾如食法煮取汁二盏入药五钱姜七片橘皮少许煎七分空心服肾着汤治姙娠腰脚肿茯苓白术干姜甘草杏仁右水煎服五皮散治胎水肿满大腹皮桑白皮生姜皮茯苓皮橘皮木香右水煎服全生白术散姙娠面目浮肿四肢肿如水气名曰胎气又名胎肿白术生姜皮大腹皮陈皮白茯苓各五钱为末毎服二钱米饮下治姙娠脚浮肿因脾衰血化成水以生料平胃散姜枣水煎服或为末紫苏叶汤调下二钱日二服以肿退为度腹内钟鸣良方曰孕妇腹内鸣用鼠穴中土为末入麝香酒调服二钱立愈或黄连煎浓汁常饮之薛氏曰儿在腹中哭产寳方亦用空房中鼠穴土或黄连煎浓汁饮之即止又云脐带上疙瘩儿含口中因产妇登髙举臂脱出儿口以此作声令姙妇曲腰就地如拾物状仍复原入儿口即止然黄连性寒麝香开窍当斟酌用之龚彦德孕痈方治孕痈用乌药五钱水一钟煎七分入牛皮胶一两煎化温服或薏苡仁煮汁饮之薛氏曰按孕痈即是腹内患痈如前法治之倘不应宜用牡丹皮散或薏苡仁汤薏苡仁汤治肠痈腹中㽲痛烦毒不安或胀满不食小便澁妇人产后虚热多有此病纵非痈但疑似间便可服桃仁一方用冬𤓰子仁无冬𤓰子以括蒌代之姚氏去桃仁用杏仁崔氏加芒硝薏苡仁括蒌仁牡丹皮右作一剂水煎服牡丹皮散治肠痈冷症腹濡而痛时时利脓丹皮人参天麻白茯黄茋白芷苡仁桃仁当归川芎炙甘草官桂木香右水煎服脏燥悲伤许学士云一妇无故数次悲泣是为脏燥用大枣汤而愈又程虎卿内姙娠五月惨慼悲伤亦投大枣汤而痊薛氏曰或因寒水攻心或肺有风邪者治当审察一妇无故自悲用大枣汤二剂而痊后又复患用前汤佐以四君子加山栀而安一姙妇悲哀烦躁其夫询之云我无故但自欲悲耳用淡竹茹汤为主佐以八珍汤而安大枣汤甘草小麦大枣淡竹茹汤姙娠心虚惊悸脏燥悲伤或作虚烦麦冬小麦半夏人参白茯甘草加姜枣竹茹水煎服又方治脏燥悲哭红枣烧存性为末米饮调下二钱姙娠十月宜服滑胎汤药滑胎枳殻散入月服之令胎痩易产昔湖阳公主毎产累日不下南山道人进此方枳殻炙甘草右为末毎服二钱空心沸汤调下日三服凡孕六七月宜服之温隠居加当归木香等分又方治同上兼治诸疾下气寛膈枳殻甘草香附子右为末毎服二钱白汤调下又方易产滑胎车前子为末或酒或米饮调下一钱神寝丸临月服之神效通明乳香枳殻右蜜丸梧子大毎空心酒服三十丸榆白皮散滑胎易生榆白皮甘草葵子右为末毎以五钱水煎服保气散寛气进食痩胎易产或居处失宜顿仆胎动若胎痛胎漏兼服佛手散香附木香山药砂仁粉草益智苏叶为末毎服二钱白汤调下薛氏云神寝丸枳殻散併此方入月宜常服保产无忧散姙娠身居安逸口厌甘肥忧乐不常食物不节致胞胎肥厚根蒂坚牢入月服之易生当归川芎白芍枳乳香木香甘草血余右为末毎服三钱水煎日二服神效姙娠临月以猪肚一具煮烂徐徐食尽令易产一产论一曰正产懐胎十月满足忽腰腹作阵疼痛相次胎气顿䧟至于脐腹痛极乃至腰间重痛谷道挺併继之浆破血出儿乃遂生此名正产二曰伤产懐胎未产一月已前忽然脐腹疼痛有似欲产仍却无事是名试月非正产也又名曰弄痛凡产母未有正产之候切不可令人抱腰亦不可令产母妄乱用力若儿身未顺才方转动便教产母空乱用力使子错路忽横忽倒不能正生皆由产母用力于未当用力之所致也直待儿身顺适逼临产户始可用力一送令儿趂力生下纲目曰右伤产一法最为切要忽轻忽也凡十月未足临产腹痛或作或止或痛不甚者名曰弄痛非正产之候或腹虽痛甚而腰不甚者非正产之候胎髙未䧟下者非正产之候谷道未挺併者非正产之候水浆未破血未出者非正产之候浆血虽出而腹不痛非正产之候凡未有正产之候且令扶行耐忍如不能行或凭物坐之或安临之或且服安胎药一二帖即安得安即止慎勿妄服催生药又勿怆惶致令产母忧恐而挫其志务要产母寛心存养调停令老诚练逹穏母先説谕之如觉心中烦闷可取白蜜一匙新汲水调下切勿妄乱用力先困乏其母直待子逼门户腰重痛极眼中如火糓道挺迸方是正产候也此时始可用力并服催生药也予男妇于未产一月已前腰腹俱痛全似将产其痛至甚但遇已时稍止如此十余日计无所出因閲此条遂与安胎药加参术数服间与肉味养之由是平复不痛又二十余日始产一男设若此际乱动乱用力并服催生等药则立见其危矣三曰催产若妇欲产浆破血下已见是为正产之候但却未生即可服催生药催之忽有经及数日产母困苦亦可服药以助产母之正气令儿速生也四曰冻产凡冬月天冷产母经血得冷则凝以致儿子不能生下此害最深但冬月产者下身不可脱去绵衣尤不可坐卧寒处当满房着火常有煖气令产母背身向火令脐下腿膝间常煖血得热则流动使儿易生此名冻产五曰热产凡盛夏之月产妇要温凉得所不可恣意取凉伤损胎气亦不令房中人多恐热逼袭产母使产母血沸而有发热头痛面赤昏昏如醉乃至不知人事此名热产六曰横产凡儿先或露手或先露臂此乃产母未当用力而用之过也儿身未顺用力一逼遂至身横不能生下当令产母安然仰卧后令看生之人先推其手令入直上渐渐逼身以中指摩其肩推上而正之或以指攀其耳而正之须是产母仰卧然后推儿徐徐正之候其身正煎催生药一盏饮之方可用力令送儿下此名横产七曰倒产凡产母胎气不足闗键不牢用力太早致令儿子不能逥转便直下先露其足当令产母仰卧令看生之人推其足入不可令产母用分毫力亦不得惊恐使儿自顺去八曰偏产儿身未正产母用力一逼致令儿头偏柱左腿或偏柱右腿故头虽露偏柱一畔不能生下当令产母仰卧次令看生之人轻轻推儿近上以手正其头令儿头顶端正然后令产母用力一送即便生下若是小儿头脑后骨偏柱谷道只露其额当令㸔生之人以绵衣炙温裹手于谷道外方轻轻推儿头令正便令产母用力送儿生也此名偏产九曰碍产儿身已顺而露正顶不能生下葢因儿身逥转肚带攀其肩以此露正顶而不能生下当令产母仰卧令看生之人轻轻推儿近上徐徐引手以中指按儿肩下拨其肚带仍须候儿身正顺方令产母用力一送使儿生下此名碍产右横产倒产偏产碍产四法若㸔生之人非精良妙手不可依用此法恐恣其愚以悮人命也按倒产者今时徃徃随其倒足生下并无后患子母双全不必依推足复上之法亦可又碍产者徃徃有肚带纒在儿顶上而儿头自出在产门外看生之人以手拨其肚带从儿头顶过而下之者又有肚带纒在顶上一匝而儿与胞衣自然同下者皆无妨不必以此碍产法复入产门内拨下也十曰坐产临产时髙处繋一手巾令产母以手攀之轻轻屈足坐身令儿生下非坐在物上也此名坐产十一曰盘肠产赵都运恭人毎产则大肠先出然后产子既产之后其肠不收甚以为苦名曰盘肠产医不能料偶在建昌得一坐婆施一法而收之其法以醋半盏新汲水七分和匀噀产母面毎噀一缩三噀收尽此良法也丹溪治产后肠不收香油五斤煎热盆盛俟温令产母坐油盆中约一顿食时以皂角末吹入鼻中嚏作立上又方萆麻子十四粒去殻研如膏贴产母头顶心上其肠上即揩去又方肠出盛以洁浄漆器浓煎黄茋汤浸之即收催生催生柞木饮子难产或胎烂腹中腹闷神效生柞木甘草右水三钟封罐口煎一钟半候胎顺产门徐徐温服即时分娩更无诸苦催生如神散治横生逆产其功甚大百草霜白芷右为末毎服三钱至胎顺产门以童便米醋和为膏加沸汤调下或童便酒煎进二服然血得黒即止此药大能固血而免血干甚妙如圣散黄蜀葵花焙为末热酒调下二钱若漏血胎干胞澁难产併进三服即产如无花用子半合末之温酒服尤妙若打扑胎死红花酒调下顺生丹治同上兎脑髄明乳香母丁香麝香右以兎脑子丸鸡头子大隂干毎服一丸温水下又方透明乳香一块如皂子大为末腰痛时用冷水醋少许调服扶立令两手握大石燕二枚口念医灵药圣三遍行数步用坐产法便生更无痛楚神效治逆产蛇退蚕退纸右共入新瓦罐内盐泥固济煅存性为末煎榆白皮汤下一钱三服觉痛便生又方伏龙肝毎服一钱酒调下儿戴土而下又方鱼胶新瓦上煅灰陈醋调服立下胞浆先干胎澁不下急服大料四物汤滋其血气并浓煎葱汤薫洗产户更用油烛涂产户内却服前药神妙乳砂丹明乳香为末以猪心血丸梧桐子大朱砂为衣隂干毎服二丸嚼碎冷酒下良久未生再服或以莲叶蒂七个水煎化服二丸尤妙良久未生再服交骨不开产门不闭交骨不开产门不闭皆由元气素弱胎前失于调摄以致血气不能运逹而然交骨不开隂气虚也用加味芎归汤补中益气汤产门不闭气血俱虚也用十全大补汤一妇交骨不开两日未生服加味芎归汤一剂即时而产彼后以此方传与人服应手而效一妇生平分娩最易至四十岁姙娠下血甚多产门不开与前汤一剂又以无忧散斤许煎熟时时饮之以助其血而生一产妇玉门不闭发热恶寒十全大补加五味子数剂而寒热退又以补中益气加五味子数剂而玉门歛若初产肿胀或焮痛而不闭者用加味逍遥散若肿既消而不闭者用补中益气汤切忌寒凉之剂一妇脾胃素弱兼有肝火产后玉户肿痛寒热作渇呕吐不食敷大黄等药服驱利之剂肿及于臀虚症蜂起此真气虚也先用六君子以固脾胃乃以补中益气汤升举而消一产妇失治肿溃不已形体消痩饮食少思朝寒暮热自汗盗汗半年矣予用补中益气加茯苓半夏以健脾胃脓水渐少饮食渐进用归脾汤以解脾欝共五十余剂元气复而疮亦愈矣一产妇玉门不闭小便淋沥腹中一物攻动脇下或胀或痛用加味逍遥散加车前子而安一产妇子宫肿大二日方收损落一片殊类猪肝面黄体倦饮食无味内热晡热自汗盗汗用十全大补汤二十余剂诸症悉愈仍复生育加味芎归汤治交骨不开不能生产川芎川归龟板妇人头髪右为散毎服一两水煎服约人行五里即生纵死胎亦下产难方论郭稽中曰产难者因儿转身将儿枕血块破碎与胞中败血壅滞儿身不能便利是以难产急以胜金散消败其血使儿易生陈无择云多因儿未转顺坐草太早或努力太过以致胞衣破而血水干产路澁而难下宜先服催生如神散以固其血设或逆生横产当按法施治胜金散催生如神麝香豆豉为末秤鎚烧赤淬酒下下死胎方一穏婆之女勤苦负重姙娠腹中隂冷重坠口中甚秽予意其胎已死令视其舌青黑与朴硝一两许服之化下秽水而安一妇胎死腹中服朴硝下秽水肢体倦怠气息奄奄用四君子为主佐以四物姜桂调补而安又方以利斧烧红置酒中待温饮之其胎便下又方钖粉水银枣肉为丸豆许大水吞立下又方平胃散酒水各一盏煎至一盏投朴硝五钱再煎三五沸温服其胎即化水而去寳庆方云凡欲断脐带先以系物坠下后可断之否则胞衣上即冲心而死产难生死脉诀欲产之妇脉离经沉细而滑也同名夜半觉痛应分诞来日下午定知生身重体热寒又频舌根之色黑复青反舌上冷定知死腹中须遣子归冥面赤舌青细寻看母活子死定应难唇口俱青沫又出子母俱死緫髙判面青舌赤沫出频母死子活是知真不信若能㸔应验寻之贤哲不虚陈新产之脉缓活吉实大弦急死来侵若得沉重小者吉忽若坚牢命不停寸口澁疾不调死沉细附骨不絶生审㸔此候分明记长须念此向心经胞衣不出郭稽中曰胎衣不下者因气疲惫不能努出或血入衣中胀大而不能下以致心胸胀痛喘急速服夺命丹血散胀消其衣自下牛膝散亦效一妇胎衣不出胸腹胀痛手不敢近用滚酒下失笑散一帖恶露胞衣并下一妇胞衣不出腹痛手按之稍缓此气虚不能送出也用无忧散而下前症常询诸穏婆云冝服益母丸或就以产妇头髪入口作呕其衣自出不出者必死然前法甚效夺命丹大附子牡丹皮干漆大黄为末醋煎大黄成膏丸梧子大温酒吞七丸花蕋石散治产后败血不尽血迷血晕胎衣不下至死心头煖者急用一服即化水而出其効如神花蕋石上色硫黄右和匀以纸泥封固瓦礶内炭火煅赤次日取出细研毎服一钱童便热酒下牛膝散治胎衣不出腹中胀痛急服此药腐化而下缓则不救川芎朴硝牛膝蒲黄川归桂心右毎服五钱姜三片生地水煎服又方红花一两酒煮浓汁服又方鹿角镑三钱为末葱汤调服又方取产母鞋底烘热熨小腹上下二七次产后血晕良方曰产后血晕乃血入肝经甚至眼花昏闷用黑神散主之下血过多用清魂散补之或以醋汤细饮或预烧秤鎚以醋沃之或酽醋涂口鼻或烧漆器薫之使产母鼻吸其气庶无此患薛氏曰若恶露上行用失笑散血下过多芎归汤若过劳所伤补中益气汤血虚极用清魂散大凡产后口眼㖞斜等症当大补气血为主而兼以治痰若脾胃虚弱用六君子汤苟于七月之前服安胎饮至八九月间加大腹皮黄杨头元气虚弱八珍汤临产用无忧散则无前患一妇八月胎下坠或动面黄体倦饮食少思此脾气虚弱用补中益气汤倍白术加苏梗三十余剂而安产后眩晕胸满咳嗽用四物加茯苓半夏桔梗而愈一妇因饮酒恶露甚多患血晕口出酒气此血得酒热而妄行虚而作晕也以佛手散加煨甘葛二钱一剂而痊酒性慓悍入月及产后不宜饮恐致前症夺命丹治血晕腹痛没药血竭为末等分毎服二钱热童便冲酒下清魂散产后气血暴损虚火妄动血随火上以致心神昏乱口噤眼花甚至闷絶而甦泽兰叶人参荆芥川芎右各另为末毎服一二钱热汤和酒调灌之一方五灵脂为末毎服二钱温酒灌入即甦一方荆芥为末童便调服一方神曲末毎服二钱热水调服一方韮菜切入瓶内注热醋以瓶口对鼻薫之一方半夏为末丸豆大入鼻中即醒佛手散治产后去血眩晕欲絶又治血崩不止又能治胎痛安生胎而落死胎神效川芎当归酒水各一钟煎至一钟服产后颠狂产后颠狂乃败血上冲用大圣泽兰散加砂仁末三分煎酸枣仁汤调下或朱砂为末二钱乳汁调和入紫项活地龙一条滚二三沸去之入酒再用重汤煮温分三服薛氏曰乃血虚神不守舍非补养元气不可一产妇患前症或用大圣泽兰汤而愈后又怔忡妄言其痰甚多用茯苓散补其心虚顿愈又用八珍汤加逺志茯神养其气血而瘥一产妇亦患此用化痰安神等药病益甚神思消烁余以为心脾血气不足用大剂参术芎归茯神酸枣仁四斤余而安乃以归脾汤五十余剂而愈茯苓散治产后心虚忪悸言语错乱健忘少睡或自汗盗汗人参炙甘草芍药当归生姜逺志茯苓桂心麦冬大枣水煎温服抱胆丸治产后遇惊发狂或遇经行发狂水银黒铅朱砂乳香右将黑铅入铫内火熔化俟稍冷下水银扰成砂子再入乳香朱砂乘热用柳木槌研匀丸鸡头子大毎服一丸薄荷汤下得睡勿惊觉来即安妙香散亦善此症属火者多不可槩视为瘀血及虚治也童便极好或冲入凉血药中用之屡屡见效产后狂言谵语产后狂言谵语乃心血虚也用朱砂末酒调下龙虎丹参丸琥珀地黄丸亦可如惊悸歌哭颠狂等症当恭治之一产妇形体甚倦时发谵语用栢子仁散稍愈又用加味归脾汤而愈又因怒仍狂言脇痛小便下血用加味逍遥散以清肝火养肝血顿瘥又佐以加味归脾汤而安治败血上冲发热狂走脉虚大者干荷叶生地丹皮浓煎汤调生蒲黄二钱服之即止妙香散治产后语言错乱用生地当归煎汤调服立效炙甘草人参桔梗茯苓茯神山药黄茋逺志辰砂麝香木香右为末毎服二钱温酒调服又能治心气不足精神恍惚虚烦少睡盗汗梦与鬼交等症产后不语产后不语因心气虚而不能通津于舌则舌强不能言语者宜服七珍散余当推其所因而治之可也七珍散人参石菖蒲生地川芎细辛防风辰砂为末毎一钱薄荷汤调服胡氏孤凤散治产后闭目不语用之即效生白矾为末毎服一钱热酒调下产后不语人参石莲肉石菖蒲毎以五钱水煎服保产神方凡妇有孕至二三月外毎月服一剂临产之月多服数剂当安则安当产则产甚至或横生或倒生或数日不下及产后惊风隂脱无乳诸症服之无不神騐当归白芍真川芎厚朴黄茋真蕲艾兎丝子枳殻羌活甘草真川贝母荆芥穗右十二味照数撮定不可多少方騐外姜三片水二碗煎七分温服赤水元珠卷二十二赤水元珠卷二十三钦定四库全书赤水元珠卷二十三明孙一奎撰产后乍见鬼神产后如见鬼神或言语谵妄皆由血气亏损隂虚发热或瘀血停滞以致心神烦躁而然也宜以调经散治之薛氏曰若败血停滞用调经散若血虚发热用八珍加炮姜若心血虚损用栢子仁散大抵此証皆由心脾血少所致但调补胃气则痰清而神自安矣若果系鬼祟所附即灸鬼哭穴可愈其或不起者多因豁痰降火攻伐之过也一产妇患前症或用调经散愈而复作仍服前散益甚痰涎上涌朝寒暮热乃早用八珍散夕用加味归脾汤各五十余剂而愈调经散治血虚经闭心神烦躁浑身疼痛或时见怪没药琥珀桂心白芍当归细辛麝香右为末毎服半钱姜汤酒各少许调服栢子仁散治产后元气虚弱瘀血停滞狂言乱语栢子仁逺志人参桑寄生防风当归生地甘草各等分用白羊心一个水三盏煮清汁七分入药五钱煎服产后心神惊悸薛氏曰人之所主者心心之所主者血心血一虚神气不守此惊悸所由作也当补血气为主一产妇患前症二度服琥珀地黄丸局方妙香散随效再患服之其症益甚而脉浮大按之如无发热恶寒此血气俱虚乃以十全大补加味归脾二汤各百余剂而愈后遇惊恐劳怒复作仍服前药而安琥珀地黄丸治产妇恶露未尽胸腹作痛或小便不利琥珀延胡索川归蒲黄大生地生姜右为末蜜丸如弹子大毎服一丸当归煎汤化下治血虚惊悸少寐及产后败血停留少腹作痛辰砂琥珀没药当归右为末毎服二钱空心日午临卧白汤调下治产后惊悸乱语精神不定用好朱砂为细末毎以酒调下一钱产后中风恍惚产后恍惚因元气俱虚心经血少或外邪所侵以致心神恍惚怔忡不宁薛氏曰当大补气血为主而佐以后方为善葢风乃虚极之假象也固其本元诸病自退若专治其风则速其危矣一产后患前症盗汗自汗发热晡热面色黄白四肢畏冷此气血俱虚用八珍汤不应更用十全大补加味归脾二汤始应后因劳怒发厥昏愦左目牵𦂳两唇抽动小便自遗作肝火炽盛用十全大补加钩藤山栀而安再用辰砂逺志丸而愈辰砂逺志丸产后中风惊狂起卧不安或痰涎上涌石菖蒲逺志人参茯神辰砂川芎山药鉄粉麦冬细辛天麻半夏南星白附子为末姜汁煳为丸菉豆大别以朱砂为衣毎服三十丸姜汤送下产后极虚生风产后生风因去血过多气无所主以致唇青肉冷汗出目眩神昏急服济危上丹若投以风药则悞甚矣薛氏曰若心脾气血虚用十全大补汤如不应加附子钩藤钩若肝经血虚用逍遥散加钩藤经云脾之荣在唇心之液为汗乃心脾二脏虚极急用参附汤救之一妇患前症或用诸补剂四肢逆冷自汗泄㵼肠鸣腹疼以为阳气虚寒用六君子姜附各加至五钱不应以参附加至一两始应良久不服仍前肠鸣腹痛后灸闗元穴百余壮及服十全大补汤方效济危上丹乳香五灵脂硫黄𤣥精石阿胶卷栢桑寄生陈皮将上四味入石器微火炒再研入余末用生地黄汁丸梧子大毎服二十丸食前温酒或当归酒下当归建中汤治产后腹痛拘急痛连腰背自汗少食当归桂心白芍炙甘草毎服五钱姜枣水煎入饴糖一匙以效为止独参汤一切失血恶寒发热作渇烦躁或口噤痰鸣自汗盗汗气虚脉脱手足逆冷葢血生于气补气者乃阳生而隂长也产后虚汗不止产后汗不止者皆阳气顿虚腠理不宻而津液妄洩也若遇风则变痉纵虚乏短气则身体消痩唇口干燥久则经水断絶由津液竭故也薛氏曰若血气俱虚急用十全大补汤如不应参附芪附汤恐汗多亡阳发痉尤当用之王好古曰头汗出至颈而还额上偏多葢额为六阳之所㑹也由虚热薫蒸而出窃谓前症当以部位分之额左属肝额右属肺鼻属脾頥属肾额属心治者审之一产妇略闻音响其汗如水而昏瞶诸药到口即呕作脾气虚惫用参附末为细丸时含三五粒液下乃渐加至钱许却服参附汤而痊一产妇盗汗不止遂致废寐神思疲甚口干引饮乃血虚有热用当归补血汤以代茶又以当归六黄汤内黄芩黄栢炒黑倍加人参五味子二剂而愈麻黄根汤产后虚汗不止身热发渇惊悸不安当归黄茋麻黄根牡砺炙甘草人参各等分水煎服产后气脱汗不止小便短少四肢难以屈伸炙甘草附子桂心白芍毎服三五钱加姜枣水煎服以效为止止汗散牡蛎小麦麸右为细末毎服三五钱猪油汁调下人参汤产后诸虚不足发热盗汗内热晡热等症人参当归等分为末猪腰子一枚切片水二钟糯米半合葱白二根煮取汁八分入药三钱煎服当归六黄汤治气血虚热盗汗不止如不应加人参白术心血不足加炒酸枣仁当归熟地黄茋生地黄栢黄芩黄连水煎服参附汤治阳气虚寒自汗恶寒手足逆冷大便自利或脐腹疼痛呝逆不食或汗多发痉等症人参大附子作一服加姜枣水煎徐徐饮下当归补血汤治肌热燥热目赤面红烦渇引饮昼夜不息脉洪大而虚重按全无者当归黄茋水煎服茋附汤治阳气虚脱恶寒自汗或口噤痰涌四肢逆冷或吐㵼腹痛饮食不入及一切虚寒等症黄茋附子作一服加姜枣水煎如不应倍加附子乃得全济汗多变痉产后汗多变痉因气血亏损肉理不宻风邪所乘口噤背强如癎或揺头马嘶不时举发气息如絶宜速灌小续命汤若汗出两手拭不及者不治薛氏曰此因去血过多元气亏损或外邪相搏以致牙闗𦂳急四肢痉强或隂火内动或腰背反张肢体抽搐若有汗而不恶寒者曰柔痉若无汗而恶寒者曰刚痉由亡血过多筋无所养故伤寒汗下过多及溃疡而浓血大泄者多患此乃败症也急以十全大补汤治之如不应急加大附子多有复甦者一产妇牙闗𦂳急腰背反张四肢抽搐两目连札此去血过多元气亏损隂火炽盛用十全大补加炮姜一剂而甦数剂而安小续命汤治刚痉或脚气痺弱不能转舒行步欹侧或口眼㖞邪牙闗𦂳急角弓反张麻黄桂心甘草防风白芍白术人参川芎大附子防已黄芩毎用五钱水煎入姜汁少许温服若自汗为柔痉者去麻黄有热去附子减桂一半盛冬初春去黄芩产后口噤腰背反张产后口噤由血气虚而风邪乘于手三阳经也葢手三阳之筋循结于颔得风冷则筋急故致口噤腰背挛急角弓反张者是风邪入于诸阳之经也薛氏曰若因血气耗损腠理不宻汗出过多而患之者乃虚象也宜固气血为主佐以本方丹溪谓产后当大补气血为先虽有它症以末治之如恶寒发热等症乃气血虚甚之极也宜大剂参茋归术肉桂以培养之如不应急用炮附子再不应用人参一两附子二三钱名参附汤倘犹不应乃药力未能及也宜多用之妇人产后不省人事吐涎瘈瘲当归荆芥穗等分三钱水一盏酒少许煎灌之下即甦倘未应者当改用大补气血药张文仲治前症用白术四两以酒浓煎顿服产后中风产后中风或气血未复风寒所感以致筋挛拘急口眼歪斜或肢体缓弱入脏则恍惚惊悸郭稽中云产后强力下床或悞入房或忧怒内伤脏腑陈无择曰当以脉辩而治之若努力下床月内入房忧怒者着艾非中风类乃蓐劳火邪之症薛氏曰若果外邪所属形气不足病气有余当补元气为主稍佐以治病之药若强力下床月内入房属形气病气俱不足当纯补元气多有复甦者若悞投风药乃促其危也治产后身背拘急妄言发热四肢拘挛不时惊悸川芎羌活羚羊角酸枣仁芍药桑白皮防风毎服六七钱水煎服治产后中风唇青鼻黒用小续命汤连进三服即愈产后中风烦渇用红花子水煎徐徐呷之产后四肢筋挛产后中风四肢筋脉挛急乃气血俱虚或风邪客于皮肤则顽痺羸乏若入于筋脉则四肢挛急皆由大经空虚风寒乘虚而渐入也薛氏谓肝属木而主筋若肝经风热血燥用加味逍遥散如不应当用六味丸以补肾水一产妇筋挛臂软筋肉掣动此气血俱虚而自热也用十全大补汤而安一产妇手麻服愈风丹遍身皆麻神思倦怠乃气血虚弱以十全大补汤加炮姜数剂渐愈去姜继服而安产后遍身疼痛产后遍身疼痛者由气虚百节开张血流骨节以致肢体沉重不利筋脉引急发热头痛宜用趂痛散治之陈无择云若兼感寒伤食宜用五积散若误作伤寒发汗则筋脉抽搐手足厥冷则变为痉当补气血为主薛氏曰若以手按而痛益甚是血瘀滞也用四物炮姜红花桃仁泽兰补而散之若按而痛稍缓此是血虚也用四物炮姜人参白术补而养之趂痛散产后骨节疼痛发热头重四肢不举牛膝甘草薤白当归桂心白术黄茋独活生姜毎用五钱水煎服五积散治风寒所伤遍身疼痛脚气疼痛或寒热拘急呕吐不食等症当归白芍川芎桔梗厚朴干姜人参茯苓陈皮白芷苍术半夏肉桂麻黄炙甘草入姜枣水煎服产后腰痛肾主腰脚产后腰痛者葢肾为胞胎所繋此因产劳伤肾以致风冷客之若连背嵴痛久未已后遇有孕必至损动薛氏曰若真气虚而邪乘之者当归黄茋汤或十全大补为主佐以寄生汤如不应须十全大补加附子一产妇腰痛腹胀善噫诸药皆呕乃脾虚血弱用白术一味炒黄毎剂一两米泔煎时饮一匙四剂后渐安服百剂全愈如神汤加桃仁逐败血去风湿产后恶露不尽腰重痛或两股痛如锥刺宜服桃仁汤若作痈用五香连翘汤桃仁汤治产后恶露不尽腹中作痛或流注腿股作痛急用此汤治之如未应多变作痈须用五香连翘汤桃仁苏木生地蝱虫水蛭毎服五钱姜水煎空心热服以恶露下为度五香连翘汤木香丁香沉香麝香升麻独活连翘木通桑寄生毎剂五钱水煎入竹沥少许服当归黄茋汤治腰痛不可转侧或汗出壮热气短黄茋白芍药当归毎剂五钱水煎服产后腰痛儿枕痛产后腹痛或因外感内伤瘀血壅滞所致瘀血以失笑散风寒外感以五积散内伤饮食以养胃汤加山查治之产后儿枕痛者乃母胎中宿血也其痛在小腹大抵小腹痛多由恶露凝滞或外寒相搏若久而不散必成血瘕月水因之而不调也生生子曰设以手按之痛甚者瘀血也按之而痛缓者或喜热物熨之者此虚中有寒也当补而温之山查浓煎汁入砂糖少许服之极治儿枕痛以其能消瘀血故痛止也隠居泽兰汤产后恶露腹痛或胸满少气泽兰生地当归芍药生姜甘草大枣水煎服失笑散治心腹痛产后瘀血上攻心腹疼痛而牙闗𦂳急一服而愈五灵脂蒲黄醋水煎服五灵脂一味尤妙大岩宻汤治汤气虚寒心腹作痛不食四肢厥冷生地当归独活吴茱茰炮姜白芍药甘草桂心小草细辛毎帖五钱水煎服延胡索散产后恶血凝滞脐下作痛或作寒热延胡索桂心当归为末食前热酒调下二钱失笑散尤佳当归养血丸产后瘀血心腹胀痛或腰脚疼痛当归赤芍丹皮延胡索桂心为末蜜丸梧子大毎服五十丸温酒下金黄散治恶露上冲肚腹作痛或发热口渇延胡索蒲黄桂心为末酒调下产后寒疝腹痛良方曰产后脐腹作痛乃冷气乘虚也用当归建中汤治之陈无择云若产当寒月人门脐下胀痛手不可近者用羊肉汤治之生生子曰若验其无瘀血而果为寒气所侵蟠葱散亦佳如小水短濇口渇内热以龙胆㵼肝汤加青蒿彻其热从小便出也亦有阳气下䧟者以补中益气汤加芍药桂心荔枝核羊肉汤产后脾虚寒邪所乘以致腹痛或头眩脇脐急痛精羊肉当归川芎生姜水十盏煎四盏分四次服蟠葱散产后两脇胀痛良方曰此因恶露不尽或肝经血虚或肝经气滞当分而治之宜与脇痛门恭治一产妇因怒两脇胀痛吐血甚多发热恶寒胸腹胀痛乃气血俱虚用八珍加柴胡丹皮炮姜而血顿止又用十全大补汤而寒热退经效方治产后肝经气滞不平脇肋腹痛或寒热徃来内热晡热当归芍药苦梗槟榔枳殻桂心青木香柴胡水煎服当归散治产后隂血虚弱或气滞血凝以致发热腹痛或腹脇胀满以当归干姜等分毎服三钱水煎服产后血瘕良方曰产后瘀血与气相搏名曰瘕谓其痛而无定处此因夙有风冷而轻则否澁重则不通薛氏曰前症乃寒邪乘客气血壅滞此因气病而血病也当补养胃气调和月经寛缓静养为善难经云任脉为病男子内结七疝女子为瘕聚然当与瘕聚门叅治治血瘕作痛脐下胀满或月经不行发热体倦当归桂心芍药血竭蒲黄延胡索为末空心酒调分二次服葛氏方治前症桂心为末毎服一钱空心酒调下产后发热大全人参汤治产后诸虚不足发热盗汗人参当归等分为末以猪腰子一具去脂膜切小片子以水三升糯米半合䓤白二条煮米熟取清汁一盏入药末二钱煎至八分不拘时温服罗氏犀角饮子治产后亡津液虚损时自汗出发热困倦唇口干燥犀角麦冬白术柴胡枳殻生地地骨皮炙甘草当归人参茯苓黄芩黄茋右毎服六钱入浮小麦七十粒姜三片水煎服产后发热多属不足虚中有寒丹溪毎以干姜加入补药中取效不可不知产后虚烦发热薛氏曰虚烦发热乃阳随隂散气血俱虚若恶寒发热烦燥作渇急用十全大补汤若热愈甚急加桂附若作渇面赤宜用当归补血汤若误认为火症投以凉剂祸在反掌王氷先生云大寒而甚热之不热是无火也热来复去昼见夜伏夜发昼止不时而热是无火也当治其心如大热而甚寒之不寒是无水也热动复止倐忽徃来时动时止是无水也当助其肾故心盛则生热肾盛则生寒肾虚则寒动于中心虚则热收于内又热不胜寒是无火也寒不胜热是无水也治法前症无水者六味丸无火者八味丸气血俱虚者八珍汤或十全大补汤人参当归汤治产后虚烦短气发热人参当归麦冬桂心生地大枣粳米淡竹叶芍药水煎服产后血弱虚烦四物加茯神逺志服之产后余血不尽奔心烦闷生藕汁饮一二盏甚效竹沥亦佳竹叶汤产后短气欲絶心中烦闷以此补之竹叶麦冬小麦甘草生姜大枣水一斗煮小麦竹叶至八升去渣纳余药煮取三升去渣温服虚悸加人参二两气力少加糯米五合产后血渇薛氏曰若出血过多虚火上炎用童子小便或四物白术麦冬丹皮若胃气虚而有热用竹叶归茋汤若血虚发热用八珍加麦冬五味若血脱发热烦躁用当归补血汤若胃气虚弱用补中益气汤或七味白术散七味白术散治中气虚弱津液短少口干作渇或因吐泻所致人参白术白茯苓木香炙甘草藿香葛根水煎服竹叶归茋汤治胃气虚热口干作渇恶冷饮食竹叶当归黄茋白术人参麦冬炙甘草水煎服产后乍寒乍热产后乍寒乍热由血气虚损隂阳不和若隂胜则乍寒阳胜则乍热宜用増损四物汤若因败血不散腹内作痛宜用夺命丹后用増损四物汤随病加减陈无择云败血流闭诸隂则寒流闭诸阳则热用大调经散五积散薛氏谓阳气不足隂气上入于阳中而恶寒者用补中益气汤若因隂气不足阳气下䧟于隂中而发热者用六味丸若气血不足而恶寒发热者用八珍汤若病后寒热倦怠者用补中益气汤若肌热大渇目赤面红者用当归补血汤一产妇恶寒发热此血气虚寒用十全大补加炮姜而寒热愈继以补中益气而肢体安増损四物汤人参当归芍药川芎干姜甘草毎剂五钱姜水煎服大调经散治产后恶露未消寒热自汗或肚腹作痛大荳茯神真琥珀为末毎服二钱空心浓煎乌豆紫苏汤调下产后疟疾郭稽中曰产后乍寒乍热者多是败血为害或隂阳不和若槩作疟疾治之误矣陈无择曰产后寒热或一二日或二三日一发或先寒后热或先热后寒或寒多热少或寒少热多或纯寒纯热者皆是疟疾最难治疗可用草果饮生熟饮四兽饮选而用之薛氏曰此症当以补胃气为主佐以草果饮之䫫若胃气稍充以草果饮为主佐以补胃之剂大抵产后疟疾因脾胃虚弱饮食停滞或外邪所感或欝怒伤脾或暑邪所伏审系饮食用六君子加桔梗苍术藿香如外邪多而饮少用藿香正气散如外邪少而饮食多用人参养胃汤劳役所伤用补中益气汤气血虚弱用十全大补加炮姜中气虚寒用六君加姜桂元气脱䧟急加附子葢气虚则寒血虚则热胃虚则恶寒胃气下䧟则寒热交作或吐不食腹痛烦渇发热谵语或手足逆冷寒战如慄虽见百症但温补脾胃其病自退増损柴胡汤产后虚热寒热如疟食少腹胀柴胡人参甘草半夏陈皮川芎白芍各等分毎帖七钱入姜枣水煎白茯苓散产后蓐劳头目四肢疼痛寒热如疟白茯当归川芎桂心白芍黄茋人参熟地右先以水三盏入猪肾一双姜枣各三煎至二盏入前药半两再煎至一盏许服之猪腰子粥产后蓐劳发热用猪腰子一枚去膜切片用盐酒拌先用粳米一合入葱椒煮粥盐醋和将腰子铺在碗底以热粥倾葢之如作盒生状空心服黄茋建中汤产后诸虚不足发热或恶寒腹痛黄茋白芍甘草肉桂毎服五钱姜枣水煎日二三服虚甚者须加附子为要藿香正气散治外感风寒内伤饮食头痛寒热或霍乱泄㵼或作疟疾藿香桔梗大腹皮紫苏半夏曲茯苓白芷陈皮白术厚朴炙甘草加姜枣水煎服人参当归散治去血过多内热短气头痛闷乱骨节作痛或虚烦咽燥有似疟者人参当归生地桂心麦冬白芍各等分粳米一合竹叶十片水三钟煎二钟纳前药五钱枣二枚煎至八分服虚甚者用熟地生生子曰按病机机要云治胎产之病从厥隂经论之无犯胃气及上中二焦谓之三禁不可汗不可下不可利小便发汗者同伤寒下之早証利大便则脉数而已动于脾利小便则内亡津液胃中枯燥治之方法能无犯此三禁则营卫自和而寒热自释矣又有恶露不尽或风邪乘虚䧟入血室者则昼日清明夜则谵语寒热或只发热如见鬼状此为热入血室用小柴胡汤加生地丹皮或四物加柴胡桃仁呕吐腹胀及呕逆不食产后腹胀满闷呕吐者因败血散于脾胃不能运化而致宜用抵圣汤治之薛氏谓若饮食停于脾宜用六君厚朴若饮食伤于胃宜用六君子汤或加砂仁神曲之类大凡损其脾者当节其饮食为善抵圣汤赤芍药半夏泽兰叶人参陈皮炙甘草生姜水煎极效胃为水谷之海以养脏府产后胃气虚弱饮食所伤必致呕逆不食也治法不过温养脾胃审其所伤之物而推治之或有阳气衰微火不生土者八味丸若呕吐泄㵼手足俱冷或肚腹作痛乃虚寒极矣急用理中汤加附子桂心而甦者一产妇朝吐痰夜发热日夜无寐或用清痰降火肌体日痩饮食日少前症愈甚讵思早吐痰脾气虚夜发热肝血虚昼夜无寐脾血耗也遂用六君子加逍遥散归脾汤以次调补而痊开胃散治产后胃虚呕吐胸满不食诃子肉人参炙甘草毎剂五钱姜水煎服产后胃虚呕逆橘红半夏炙甘草藿香毎剂五钱姜水煎服治产后呕逆不食白术生姜水煎徐徐温服石莲散产后胃寒咳逆呕吐不食或腹作胀石莲肉茯苓丁香为末毎二钱姜汤或米饮调下日三次钱氏益黄散脾土虚寒水反来侮以致呕吐不食或肚腹作痛或大便不时手足逆冷等証陈皮青皮诃子肉炙甘草丁香毎服四五钱水煎服人参养胃汤治外感风寒内伤饮食寒热头痛或变疟疾半夏厚朴橘红藿香叶草果茯苓人参苍术炙甘草右姜七片乌梅一箇水煎服产后喉中气急喘促产后喉中气急喘促因营血暴竭卫气无主独聚于肺名曰孤阳㝡为难治若因败血停凝服夺命丹若因营血暴絶服芎䓖汤若因风寒所伤服旋覆花汤因气欝结小调经散若伤饮食服见现丸薛氏曰若脾胃气虚用六君桔梗若兼外邪更加紫苏中气虚寒补中益气加炮姜肉桂若阳气虚脱更加附子若瘀血入肺急用二味参苏饮一产妇喘促自汗手足俱冷常以手䕶脐腹此阳气虚脱用参附汤四剂而愈一味参苏饮治产后血入于肺面黒发喘欲死人参苏木水煎顿服旋覆花汤治伤风寒暑湿喘嗽太盛坐卧不宁旋覆花赤芍药半夏曲前胡甘草荆芥穗五味子茯苓麻黄杏仁各等分毎以五钱姜枣水煎服有汗者勿服五味子汤治产后喘促脉伏而厥五味子人参杏仁麦冬陈皮右姜三片枣二枚水煎服芎䓖汤芎䓖当归白芍毎五钱水煎服产后口鼻黑鼻衂产后口鼻起黑气及鼻衂者葢阳明经脉之海起于鼻交额中还出颊口交人中左之右右之左此产后气虚营血散乱胃絶肺败之症也急取绯线一条并产妇顶心髪二根𦂳繋中指节更无可疗薛氏曰按胃脉侠口绕承浆葢鼻凖属脾土鼻孔属肺金诚胃虚肺损气脱血死之症急用二味参苏饮加附子五钱亦有获生者产后月水不通产后乳子周岁而经不行是其常也若半岁而经行此血有余也若一二岁不行而无疾不必服药若肢体倦怠食少内热是血少也宜健脾胃若以药通之则误矣薛氏曰脾胃虚弱用六君子若兼欝火伤脾用归脾汤加丹皮山栀若怒火伤血宜四物合小柴胡气血俱虚八珍汤加丹皮产后四肢浮肿产后四肢浮肿者乃败血乗虚流注宜用小调经散陈无择云若风邪乘于气分皮肤肿而浮虚乃气也若皮肤肿如熟李乃水也葢气肿者宜发汗水肿者宜利小便薛氏谓若寒水侮土宜养脾肺若气虚浮肿宜益脾胃若水气浮肿宜补中气仍恭水分血分而治一产妇饮食少思服消导之剂四肢浮肿乃中气不足朝用补中益气汤夕用六君子而愈后因怒腹胀误服沉香化气丸吐泻不止饮食不进小便不利肚腹四肢浮肿用金柜加减肾气丸而愈小调经散没药琥珀桂心芍药当归为末毎服五分姜汁温酒调大调经散最治肿满喘急烦渇小便不利方具乍寒乍热卷治血虚气肿水肿泽兰叶防已为末毎以二钱温酒调下或醋汤亦可金匮加减肾气丸治脾肾虚寒腰重脚肿湿饮留积小便不利或肚腹胀肿四肢浮肿气喘痰甚或已成水症其效如神白茯苓牛膝附子桂心车前子山茱茰丹皮山药泽㵼熟地黄为末炼蜜丸梧子大毎服七八十丸空心米饮下产后腹痛泻利产后腹痛㵼利因肠胃虚弱寒邪乘袭或水谷不化洞泄膓鸣或手足逆冷用调中汤治之陈无择谓若六滛七情而致者当随所感而治之若胸膈饱胀或恶食吞酸此饮食停滞用六君枳实山查以消导若食既消而仍痛更或头痛热渇恶寒欲呕此中气被伤用补中益气半夏茯苓以益脾胃调中汤良姜当归桂心芍药附子川芎甘草毎服五钱水煎五味子散产后泄㵼或肾泄在五更侵晨作泻饮食不进或大便不实登厠无时五味子吴茱茰共为末毎以二钱白汤调下为丸尤妙四神丸治脾肾虚弱侵晨五更作泻或全不思食或食而不化大便不实破故纸肉荳䓻五味子吴茱茰为末用大红枣四十九枚生姜四两以水共煮烂去姜以枣肉和药捣为丸梧子大空心盐汤下二神丸治同即前四神丸减去五味子吴茱茰产后赤白痢产后痢疾因饮食六滛七情伤于脾胃或渗大肠皆为难治若饮食不进谓之虚痢气宇不顺谓之气痢寒热温凉升降调补各随所宜而施治之白属气分而赤属血分也若米食所伤用六君加谷蘖若面食所伤加麦蘖若肉食所伤加山查神曲凡兼呕吐俱加霍香若兼嚥酸或呕吐用前药送越鞠丸若肝木尅脾土用六君加柴胡炮姜若寒水反来侮土用钱氏益黄散若久泻或元气下䧟兼补中益气汤以升发阳气若泻痢色黄乃脾土真色宜加木香肉荳若属脾土虚寒六君加木香姜桂若脾肾虚寒用补中益气汤及四神丸若下元虚寒用八味丸以补土母若以小便澁滞肢体渐肿或兼喘咳用金柜肾气丸以补脾肾利水道若胃气虚弱而四肢浮肿须补胃为主若久而不愈是气亏损也必用四神丸六味丸八味丸三方以补足三隂若用分利导水之剂是虚其虚也产后痢疾作渇者乃内亡津液或胃气虚不生津液但止其渇其痢自瘥若渇而不喜冷饮属胃气虚故无津液宜用七味白术散或钱氏白术散如夜间发热口渇属肾气虚而不能润用六味丸并佐以益气汤以滋化源一产妇泻痢发热作渇吐痰肌体消痩饮食少思或胸膈痞满或小腹胀坠年余矣乃脾肾之泻朝用二神丸夕用六君子三月余而痊一产妇患前症形体倦怠饮食不进与死为邻此脾胃俱虚也用四神丸十全大补汤而愈产后大便秘澁产后大便秘澁因肠胃虚弱津液不足若小腹闷胀宜服麻仁丸润之若用寒药则促其危矣薛氏曰若计其日期饮食数多即用药通之祸在反掌之间必待腹满觉胀欲去不能者乃结在直肠宜用猪胆汁导而润之若服苦寒䟽通反伤中气通而不止或成痞症若去血过多宜用十全大补血虚火燥用加味四物气血两虚用八珍汤虽数日不通饮食如常腹中如故仍用八珍加杏仁桃仁治之若泥其日期饮食而强通之则误矣一产妇大便七日不通饮食如常腹中如故此腹未满也用八珍加桃杏仁至二十一日腹满欲行用猪胆汁润去而安一妇大便秘澁诸药不应苦不可言饮人乳而安麻仁丸火麻仁枳殻人参大黄右为末入麻仁炼蜜丸如梧子大毎服二十丸空心温酒下未通渐加不可过服阿胶枳殻丸治产后大便秘澁以阿胶枳壳二味等分为末蜜丸梧子大滑石末为衣白汤送下二十丸未行再服产后大小便不通良方曰此因肠胃虚弱津液枯竭故也一产妇大小便不通诸药不应将危矣令饮牛乳一日稍通三日而痊人乳尤善桃花散治膀胱气滞血澁大小便秘桃仁葵子滑石槟榔各等分为末毎以三钱空心葱白煎汤调下产后遗粪良方取故燕窠中草烧为末或枯矾牡蛎或白敛芍药各等分为末俱用酒调服或用固肠亦可薛氏曰若脾肾虚弱用还少丹仍以补中益气汤为主虚寒加肉荳蔲补骨脂或四神丸若脾肾虚寒兼八味丸仍佐前二方一产妇小便出粪名大小肠交乃气血俱虚失行常道先用六君子汤二剂又用五苓散一剂而痊循常肠交亦可傚治还少丹治脾肾虚寒饮食少思发热盗汗遗精白浊又治真气亏损肌体痩弱等症肉蓰蓉逺志茴香巴㦸山药牛膝熟地枸杞子石菖蒲山茱茰楮寔子五味子杜仲白茯苓各另为末枣肉百枚加炼蜜为丸如梧子大毎服五七十丸空心酒下产后诸淋良方谓乃热客于脬虚则频数热则澁痛气虚兼热血入胞中则血随小便出而为血淋也薛氏曰若膀胱虚热用六味丸若隂虚而阳无以化用滋隂肾气丸葢土生金金生水当滋化源也与小便淋沥频数卷叅治滑石散治热淋滑石通草车前子葵子右为细末浆水调服治小肠有热小便澁痛或为血淋麦黄芩冬葵子通草大枣右水六升煎二升半分二服治脾气不利小便不通橘红为末以二钱空心温酒下治肺气不利小便不通杏仁去皮尖炒食之治脬转小便不利滑石寒水石煎服一产妇小水淋沥或时自出用分利降火之剂二年不愈此肺肾气虚用补中益气汤六味地黄丸而痊凡产妇小便频数者乃气虚不能制故也小便不禁广济方治产后小便不禁用鸡毛烧灰千金翼用白薇芍药为末俱用温酒下日三服或桑螵蛸半两龙骨一两为末毎二钱粥饮调下薛氏谓若脾肺气虚用补中益气汤若肝肾隂虚六味地黄丸若肝肾虚寒用八味丸补脬饮治胞破小便淋沥生绢白牡丹白芨水一碗煎至绢烂温服服后忌言语否则无功鸡内金散治气虚溺床用雄鸡肶胵并肠烧为末以温酒调下产后小便出血此因虚热血渗于脬也以乱髪洗浄烧为末米饮调服或滑石末一钱生地黄汁调下一产妇尿血面黄脇胀少食此肝木乗脾土也用加味逍遥补中益气兼服而愈后为懐抱不禁食少体倦惊悸无寐便血复出用加味归脾汤二十余剂将愈惑于衆论服犀角地黄汤诸症复作仍守前汤而愈产后隂脱玉门不闭此因坐产努力举动房劳所致或脱肛隂挺逼迫肿痛小便淋沥薛氏谓气血虚弱宜用十全大补汤若肿胀焮痛肝经虚热也加味逍遥散若忧怒肝脾气血伤也加味归脾汤若暴怒肝火血伤也龙胆泻肝散一产妇玉门不闭发热恶寒用十全大补汤加五味子数剂而寒热退用补中益气加五味子数剂而玉门闭矣硫黄散产后阳气虚寒硫黄乌贼鱼骨五味子为末掺患处一方蛇床子炒热帛包熨患处亦治隂肿产后乳少或止乳汁乃气血所化若元气虚弱则乳汁短少初产乳房焮胀此乳未通若暴怒乳出肝经风热若累产无乳此内亡津液葢乳汁资于冲任若妇人疾在冲任乳少而色黄生子则怯弱而多疾薛氏云此气血虚弱而不能化生宜壮脾胃怒动肝胆而乳肿汁出宜清肝火屡产无乳或大便澁滞当滋化源气血旺则乳汁溢一产妇因乳少服药通之致乳房肿胀发热作渇此气血虚以玉露散补之而愈涌泉散能通乳王不留行麦门冬瞿麦龙骨右用猪蹄汁一碗酒一杯煎服良久以木梳于乳房上梳下忌姜椒辛辣玉露散乳脉不通身体壮热头目昏痛大便澁滞人参茯苓桔梗芍药甘草右㕮咀水煎服愈凡未产而乳先出谓之乳泣生子多不育产妇气血方盛乳房作胀或无儿饮因而胀痛増寒发热用麦芽二三两炒熟水煎服之立消一产妇劳役或乳汁来如涌泉昏昧吐痰此阳气虚而厥也灌以独参汤而甦更以十全大补汤数剂而安矣一妇乳头裂破以秋茄子裂开者隂干烧存性为末水调涂之而愈妇人茧唇内经曰脾气开于口又曰脾之荣在唇葢燥则干热则裂风则瞤寒则掲若肿起白皮皱裂如蚕茧名曰茧唇有肿重出如茧者有本细末大如茧如瘤者其因或胎产经行而隂血损或七情动火而荣血亏或心火传授脾经或厚味积热伤脾大要审本症察兼症补肾水生脾血则燥自润火自除风自息肿自消若患者忽略治者不察内用清热消毒之药外用追蚀线结之法反为败症慎哉一妇懐抱久郁或时胃口嘈辣胸膈不利月水不调晡热食少体倦唇肿已年余矣此脾经郁火伤血用归脾汤加姜汁炒黄连山栀少佐吴茱茰嘈辣顿去饮食少进乃去黄连加贝母逺志胸膈通利饮食如常又用加味逍遥散归脾汤间服百余剂月水调而唇疮愈一妇月经不调两足发热至年余而身亦热劳则足腿痠疼又年余唇肿裂痛又半年唇裂出血形体痩倦饮食无味月水不通唇下肿如黑枣此肝脾血虚火症也彼不信用通经药而殁一妇口苦脇胀此肝火之症也用小柴胡加山栀黄连少愈更以四君子加芍药当归柴胡调补脾胃而痊一妇毎怒口苦发热晡热此肝火盛而血伤也以小柴胡合四物二剂以清火而生血更以四物加柴胡白术茯苓丹皮生血健脾而安一妇因怒齿痛寒热作呕用清胃等药益甚乃肝火伤胃寒凉复伤故也用六君子加芍药柴胡山栀而安一妇胃中嘈辣甚则热痛后患齿痛此胃中痰火也以二陈加芩连吞越鞠丸而瘳一妇因怒牙疼寒热此肝火侮脾土用小柴胡加芎归苓术山栀而疼痛止用加味逍遥散而寒热退清胃散治醇酒厚味唇齿作痛或齿龈溃烂或连头面颈项作痛黄连川归生地丹皮升麻右水煎服如寔热便秘加大黄加味清胃散即前方加犀角甘草连翘凉膈散治积热烦渇面赤内热头昏咽痛便溺赤澁狂言谵语睡卧不安大黄朴硝甘草连翘栀子黄芩薄荷一水煎服补黄散治脾胃虚热口舌生疮畏冷饮食人参白术白芍陈皮甘草右姜枣水煎服四顺清凉饮加山栀大力子名加味清凉饮治脏腑实热秘结口舌生疮当归赤芍甘草大黄右水煎服人参安胃散治服峻剂损脾胃口舌生疮人参茯苓黄芪生甘草炙甘草黄连白芍水煎服温中丸一名人参理中丸治中气虚热口舌生疮不喜饮冷肢体倦怠少思饮食人参炙甘草白术为末姜汁煳为丸梧子大毎服五十丸白汤送下柳华散治热毒口疮黄栢蒲黄青黛人中白右等分为细末敷之四物汤治血热口舌生疮或牙龈肿溃发热烦躁不安加味四物汤即四物加丹皮柴胡山栀四物二连汤治血热口舌生疮或夜发寒热当归熟地白芍川芎胡黄连川连水煎服之甘桔汤治咽喉肿痛甘草苦梗右水煎服赤水元珠卷二十三赤水元珠卷二十四钦定四库全书赤水元珠卷二十四明孙一奎撰耳立斋曰耳疮属手少阳三焦及足厥隂肝经血虚风热或怒动肝火而致若发热焮痛属三焦厥隂风热用柴胡清肝散若寒热作痛或作呕吐乃肝火伤脾用益脾清肝散若口干足热为肝肾隂虚用益隂肾气丸若月经先期为血热用加味逍遥散过期为血虚用八珍汤食少体倦为郁火加味归脾汤恶寒发热肢体倦怠为气血俱虚用十全大补汤慎不可专治其外复伤气血也一妇耳内外肿痛胸膈不利寒热徃来小便不调此肝火伤血先用龙胆泻肝汤四剂诸症顿退又用加味逍遥散而痊又因怒复作用柴胡而安一寡妇耳内外作痛不时寒热脉上鱼际此血盛之症用小柴胡加生地以抑其血而愈又项间结核如贯珠寒热晡热用加味归脾汤加味逍遥散调补肝脾而愈一女子耳下肿赤寒热口苦月经不调小腹内结一块此肝火气滞而血凝也先用小柴胡加山栀川芎丹皮又用柴胡清肝散而痊小柴胡汤治肝胆经症寒热徃来晡热潮热身热黙黙不欲饮食或怒火口苦耳聋咳嗽发热脇下作痛甚者转侧不便两脇痞闷或泻痢咳嗽或吐酸食苦水皆用此药主之柴胡黄芩人参半夏炙甘草姜三片水煎服加味小柴胡汤治肝胆经风热前后肿痛或结核焮痛或寒热晡热或经候不调等症即前小柴胡汤加山栀丹皮益脾清肝散治肝经之症寒热体痛脾胃虚弱人参白术茯苓炙甘草柴胡川芎川归黄茋丹皮水煎服栀子清肝散治三焦及肝胆经风热耳内作痒或生疮出水或脇肋胸乳作痛寒热徃来柴胡山栀丹皮茯苓川芎芍药当归牛旁子白术甘草水煎服柴胡清肝散治肝胆三焦风热怒火以致项胸作痛或头目不清或耳前后肿痛或寒热体痛柴胡黄芩甘草人参山栀川芎连翘桔梗水煎服犀角地黄汤治上焦有热口舌生疮发热或血妄行或吐衂或下血犀角生地白芍药黄芩牡丹皮黄连水煎服因怒而患者加柴胡山栀犀角升麻汤治阳明经风热牙疼或唇颊肿痛或手足少阳经风热连耳作痛犀角升麻防风羌活白附子川芎白芷黄芩甘草水煎服当归川芎散治手足少阳经血虚疮症或风热耳内痒痛生疮出水或头目不清寒热少食或经水不调胸膈不利腹脇痞痛小便不调当归川芎柴胡白术芍药山栀丹皮茯苓蔓荆子甘草水煎服杂方加味地黄丸治肝肾隂虚诸症或耳内痒痛出水或眼昏痰喘或热渇便澁等症干山药山茱茰牡丹皮泽泻柴胡白茯苓熟地黄生地五味子右将炼蜜为丸梧子大毎服百丸空心白汤下如不应用加减八味丸人参养荣汤治溃疡寒热四肢倦怠体痩少食面黄气短不能收敛大疮愈后多服之庶不变他症也白芍药人参陈皮黄茋桂心川归白术炙甘草熟地五味茯苓逺志入姜枣水煎服泻青丸治肝经实火脇乳作痛或恶寒发热大便秘结川归龙胆草川芎山栀大黄羌活防风右为末蜜丸梧子大毎服三四丸白汤下若隂血不足肝火血燥用四物加山栀柴胡或逍遥散加丹皮山栀若肾水亏损不能生肝木而筋挛结核或肢节挛搐或似中风延痰上涌用六味丸料煎服生地黄丸治师尼寡妇室女乍寒乍热或颈间结核肝脉弦长直出鱼际生地秦芁黄芩硬柴胡赤芍药右炼蜜为丸梧子大毎服三十丸乌梅汤下连翘饮子治肝胆经气滞瘰疬结核或乳内结核者连翘川芎𤓰蒌仁橘叶皂角刺青皮甘草节桃仁水煎服散肿溃坚汤治瘰疬坚硬气血无亏者升麻连翘川归尾白芍葛根三稜广术龙胆草桔梗昆布知母𤓰蒌仁柴胡黄芩炙甘草右水煎服必效散治瘰疬未成者消已溃者敛须元气无亏者可服孕妇勿服南蓬砂轻粉斑猫麝香巴豆白槟榔右为末毎服一钱五更用滚汤调下如小水濇滞或微疼此疬毒欲下也进益元散一服即下此方斑猫巴豆似为峻厉然用巴豆乃解斑猫巴豆用者勿畏也益元散滑石甘草各为末毎服一二钱白汤调下琥珀膏治颈项或腋下初结小核渐如连珠溃而脓水不絶或漏症者琥珀丁香桂心朱砂木香松香白芷防风当归木通木鼈子肉麻油将后五味入油煎熬药焦泸去渣徐徐入黄丹再熬软硬得所入前末药即成膏矣针头散治一切顽疮内有瘀肉或疬核不化疮口不合宜此药腐之赤石脂乳香白丁香砒霜黄丹轻粉麝香蜈蚣为末搽瘀肉上其肉自化若疮口小用煳和作细条隂干絍之凡疮久不合者内有脓管必须用之结核方论妇人结核皆因郁怒亏损肝脾或因胎产经行失于调䕶或因暴怒触动肝火若结于项侧耳前后或胸脇肿痛或发寒热属胆经风热怒火冝用柴胡清肝散加钩藤山栀以养血气清肝火若结于肉理其色不变晡热内热属肝火血虚宜加味逍遥散加龙胆草以养肝血清肝火或结于肢节或累累如贯珠其色不变亦肝火血燥而筋挛宜用柴芍参苓散加钩藤以养血气佐以六味丸以生肾水若时消时作此气滞而痰结也用归脾六君二汤以调和脾肺之气并佐以海藻丸若溃而核不腐或肉不生或脓水清稀肌寒肉冷自汗盗汗寒热内热面色痿黄食少体倦便利不调者五脏皆虚也但用补中益气加味六君子二汤调补脾胃以滋诸脏则各症自退故经云形伤则痛气伤则肿慎不可轻用行气破血而复伤也一妇项结核寒热头痛脇胀乳痛内热口苦小便频数属肝火血虚用加味四物而愈又用加味逍遥散调补肝脾而安一妇耳内耳后项侧结核作痛寒热口苦月经不调此肝胆经火而伤脾胃也用四君柴胡丹皮及六味丸而愈一妇项患五核时常寒热肝脉弦长而出寸口此血盛无偶之症也用小柴胡汤加生地乌梅而愈加味逍遥散治肝脾血虚有热遍身搔痒或口燥咽干发热盗汗食少嗜卧小便澁滞等症又治瘰疬流注虚热等疮炙甘草当归芍药茯苓白术柴胡牡丹皮山栀水煎服逍遥散即前方减丹皮山栀归脾汤治脾经失血少寐发热盗汗或思虑伤脾不能摄血以致妄行或健忘怔忡惊悸不寐或心脾伤痛嗜卧少食或忧思伤脾血虚发热或肢体作痛大便不调或经候不准晡热内热或瘰疬流注不能消散溃敛人参白术黄茋茯苓当归逺志酸枣仁木香炙甘草龙眼肉姜枣水煎服加味归脾汤即前方加山栀柴胡柴术参苓汤治肝火血热遍身搔痒或起赤晕或筋挛结核白术人参茯苓柴胡川芎山栀芍药甘草熟地当归水煎服柴芍参苓散治肝胆经部分结核瘰疬瘤瘊等症或肝血燥脾气虚弱发热少食柴胡芍药人参茯苓白术山栀陈皮当归丹皮甘草姜枣水煎服清肝益荣汤治肝胆经风热血燥筋挛结核或作瘊子柴胡薏苡仁茯苓木𤓰熟地山栀龙胆草白术川芎川归芍药甘草水煎服清热凉血饮治风热血燥丹毒等証大便秘结当归川芎大黄芍药生地水煎服神效开核散消瘿块甚效沉香木香橘红珍珠猪靥子为末毎服一钱临卧酒调徐徐嚥下轻者三五服重者十服可愈切忌酸醎油腻滞气之物须用除日于静室修合海藻散坚丸治肝经瘿瘤海藻昆布小麦柴胡龙胆为末蜜丸梧子大毎服三十丸临卧白汤送下噙化嚥之尤妙凡患瘰疬服调治之药未应宜佐以前二药益气养荣汤懐抱抑郁瘰疬流注或四肢患肿肉色不变或日晡发热或溃而不敛人参茯苓陈皮贝母香附川归川芎黄茋熟地芍药炙甘草桔梗白术入姜水煎服木香饼治气滞结肿闪肭风寒所伤作痛木香生地捣地黄膏和匀量患大小作饼子置患处以热熨斗熨之肿痛悉退当归饮治热血病丙疹痒痛脓水淋漓发热等症当归白芍药川芎生地白蒺藜黄芪防风荆芥何首乌甘草水煎服赤白逰风妇人赤白逰风属肝经郁火血燥生风或脾经郁结血虚生热或腠理不宻风邪外袭其症或疙瘩瘙痒或脓水淋漓白属气而赤属血因得风而逰行也若肝经血燥用柴胡清肝散肝经怒火用栀子清肝散肝经血热用加味四物汤肝火血虚六味丸脾经郁热加味归脾汤肝脾血虚风热加味逍遥散若因风邪郁热所致用荆防败毒散或专用袪风之剂肝血愈燥则血随火化反为败症矣一妇身如丹毒搔破脓水淋漓热渇头晕晡时益甚用加味逍遥散而愈一女赤晕如霞作痒发热用加味小柴胡加生地连翘丹皮而愈大凡女子天癸未至妇人月经不调受惊着恼多有此症消风散治风寒病丙疹痒痛或脓水淋漓头皮肿痒荆芥穗炙甘草陈皮人参茯苓白殭蚕防风芎䓖藿香𦍑活蝉蜕厚朴水煎服大连翘饮治风热热毒赤白逰风表里皆受患者连翘瞿麦荆芥木通蝉蜕甘草赤芍防风柴胡滑石山栀黄芩川归水煎服妇人痃妇人痃或肝经湿热下注或郁怒伤损脾肝其外症或抝小腹肿痛或玉门焮肿作痛或寒热徃来増寒壮热其内症或小便澁滞或腹内急痛或小腹痞闷或上攻两脇或晡热重坠若两抝小腹肿痛肝经湿热壅滞也用龙胆泻肝汤玉门肿胀肝火血虚也用加味逍遥散及龙胆泻肝汤加木香若槩投散血攻毒之剂则误甚矣一妇人抝中赤肿胀痛此脓内作用托里消毒散加此数剂溃而脓清寒热乃气血复虚用托里散而寒热止用十全大补汤百余剂而敛一妇人腹抝肿痛寒热口苦或时带下此肝经湿热不利也用龙胆泻肝汤而肿痛消用加味逍遥散而寒热退一妇人腹抝肿痛小水不利时或胸乳作痛脇腹作胀此肝火气滞用四物柴胡青皮𤣥胡木香而愈一妇人两抝肿痛腹内一块不时上攻月经不调小便不利余以为肝脾气滞而血伤以四君子加芎归柴胡山栀而愈后因郁怒前症复作兼胸满腹胀盗汗此肝木甚而伤脾土也用加味归脾汤下芦荟丸而痊一妇人隂中如梗两抝肿痛寒热不食小便频数小腹重坠余以为肝脾郁怒所致先以补中益气加茯苓山栀车前子青皮以清肝火升脾气更以加味归脾汤调理脾郁而愈龙胆㵼肝汤治肝经湿热两抝肿痛或腹中疼痛或小水澁滞等症龙胆草泽泻车前子生地黄木通山栀黄芩甘草右水煎服九味柴胡汤治肝经湿热下注便毒肿痛或小腹脇肋结核凡肝胆经部分一切疮疡或风热结核瘰疬柴胡黄芩人参山栀半夏龙胆草川归芍药甘草右水煎服芦荟丸治肝气不和尅侮脾胃而患诸症或三焦肝胆经风热目生云翳或疳热瘰疬耳内生疮寒热作痛肌体消痩发热作渇饮食少思肚腹不调或牙龈蚀落颊腮腐烂下部生疮等症芦荟胡黄连当归芍药龙胆草川芎芜荑木香甘草右为末用米煳丸麻子大毎服五十丸滚汤下鹤膝风妇人鹤膝风症因胎产经行失调或郁怒亏损肝脾而为外邪所伤或先腿脚牵痛先或肢体筋挛既而膝渐大腿渐细如鹤膝之状而名之也若髙肿赤痛者易治若漫肿不赤痛者难治二三月溃而脓稠者易治半载后溃而脓清者难治设先攻伐亏损元气尤为难治也大要当固元气为主而佐以大防风汤若食少体倦者六君子汤为主晡热内热者逍遥散为主寒热徃来者八珍汤发热恶寒者十全大补汤不寐而惊悸者归脾汤月经过期者补中益气为主月经先期者加味逍遥散为主凡溃后当大补脾胃若脓出反痛或寒热烦渇等症皆属气血亏损一切主于补培庶保终吉一妇患鹤膝两抝中腿股筋牵作痛内热寒热此肝火气滞之症先用加味小柴胡汤四剂后以加味逍遥为主佐以大防风汤而消又患痢后两膝肿痛寒热徃来用十全大补汤为主佐以大防风汤而全消大防风汤治隂虚邪袭腿膝肿痛等症防风附子牛膝白术羌活人参川芎桂心黄茋芍药杜仲甘草熟地水煎服黑丸子治跌扑坠堕筋骨疼痛或瘀血壅肿或外感风寒肢体作痛若流注膝风初结服之自消若溃而脓清与补气血药自敛孕妇勿服百草霜白芍南星川乌白蔹赤小豆白芨川归骨碎补牛膝右为末酒煳丸桐子大毎服三十丸盐汤温酒送下圣愈汤治血虚心烦睡卧不宁或五心发热熟地黄生地黄黄茋人参川芎川归水煎服八味丸治火衰不能生土以致脾胃虚寒而患流注鹤膝等症不能消溃收敛或饮食少思或食而不化或脐腹疼痛夜多漩溺益火之原以消隂翳即此方也熟地黄山茱茰肉山药茯苓牡丹皮泽㵼桂心大附子右为末蜜丸桐子大毎服七八十丸滚汤下妇人足跟疮肿足跟足指肿痛足心发热者皆因胎产经行失于调摄亏损足三隂经虚热所致若肿痛或出脓用六味丸为主佐以八珍汤胃虚懒食佐以六君子汤寒热内热佐以逍遥散晡热益甚头目不清佐以补中益气汤痰盛作渇或口舌生疮亦用前二药以滋化源大凡发热内热晡热自汗盗汗等症皆因虚假热也故丹溪谓火起九泉隂虚之极也葢足跟乃督脉发源之所肾一经所过之地若不求其属而泛用寒凉则悞甚矣然俗谓为兎啮疮者葢猎人被兎咬足跟久而不敛气血沥尽其人必死男子酒色过度者亦多患此症一妇两足发热足跟作痛日晡热甚此肾肝血虚用逍遥散六味丸五十余剂诸症悉退六味丸此壮水制火之剂治肾虚发热作渇小便淋秘痰壅失瘖咳𠻳吐血头目晕眩眼花耳聋咽喉燥痛口舌疮裂齿不坚固腰腿痿软五脏亏损自汗盗汗便血诸血凡肝经不足之症尤当用之葢水能生木故也此水泛为痰之圣药血虚发热之神剂又治肝肾精血不足虚热不能起床即仲景八味丸去附子桂心肺痈妇人肺痈因外内藴热或七情郁火误行汗下重亡津液以致肺气受伤而恶风咳𠻳鼻塞项强胸脇胀满唿吸不利吐痰臭浊脓血腥秽若咳𠻳喘急寒邪在表也小青龙汤咳𠻳胸胀寒邪内壅也葶苈大枣㵼肺汤脇胀咳唾腥臭脓已成也桔梗汤咳喘短气或小便短少肺气虚也佐以参茋补肺汤体倦少食或喘𠻳短气脾肺虚也佐以参术补脾汤作渇饮冷午前𠻳甚胃火盛也竹叶石膏汤作渇内热午后𠻳甚隂血虚也六味丸四物汤口干饮汤体倦少食胃气虚也补中益气汤加五味麦冬口干内热咳𠻳痰涎肾水虚也六味丸益气汤黄昏热或𠻳甚隂火炽也六味丸四物汤加五味麦冬五更𠻳或痰甚脾肺虚也六君子汤𠻳而不得眠及两脇疼肝火血虚也六味丸益气汤大凡前症因外滛所侵当祛邪而实上因心火太过当伐木而补金若肺气虚弱当补脾土而生肺金若隂火上炎当补脾肺以滋肾水然而发热喘𠻳咳唾脓血饮食不入皆脾土不能生肺金肺金不能生肾水之败症苟能纯补脾土而生诸脏多有复生者若用寒凉脾胃复伤则肺金失养肾水益涸虚火上炎薫蒸于肺吾未见其能生之者其唾脓血脉浮大面色赤者俱难治若隂火妄动或劳𠻳吐脓血者尤难治若脓自止脉浮短濇及始萌者易治一妇素血气发热咳𠻳服痰火之剂后吐脓血面赤脉数其势甚危此脓成而气血虚也用八珍汤补元气桔梗汤治肺痈而愈青龙汤肺受风邪咳𠻳喘急半夏干姜细辛麻黄肉桂芍药炙甘草五味子大附子水煎服葶苈大枣泻肺汤治肺痈胸膈胀满上气喘急或身面浮肿鼻塞声重用葶苈炒黄研末毎服三钱先用枣十枚水煎入药再煎食后服桔梗汤治肺痈咳而胸膈隠痛胸次肿满咽干口燥烦闷作渇浊唾腥臭桔梗枳殻苡仁桑皮当归贝母𤓰蒌仁甘草节防已黄茋百合五味子甜葶苈地骨皮知母杏仁姜水煎服人参补肺汤治肺痈肾水不足虚火上炎咳唾脓血发热作渇小便不调人参黄茋白术茯苓陈皮川归山茱茰山药五味子麦冬炙甘草丹皮熟地姜水煎服参茋补脾汤治肺症因脾气虚弱咳唾脓涎中满不食宜兼服此药以补脾土生肺金人参白术黄茋茯苓川归陈皮升麻五味子炙甘草姜水煎服人参平肺散治心火尅肺金患肺痿咳𠻳喘呕痰涎壅盛胸膈痞满咽嗌不利肠痈妇人肠痈因经行产后瘀血或七情饮食所致其証小便如淋发热恶风身皮甲错腹皮肿急按之软如肿状或腹胀大转侧有水声或绕脐生疮或大便出脓其脉迟𦂳者脓未成用活命饮以解其毒脉滑数者脓已成用云母膏以下其脓若二年间遍身微肿大便与脐出脓此息积之症也多致不救内经云肠痈为病不可惊惊则肠断而死其坐卧转侧宜徐缓时常少饮稀粥静养调理庶可保生一妇人小腹肿痛小便如淋此毒结于内用神效𤓰蒌散二剂少愈又以薏仁汤二剂乃痊一妇小腹痛而有块脉芤而濇此瘀血为患以四物加𤣥胡索红花桃仁牛膝木香二剂血下而愈一妇小腹胀痛大便秘濇转侧有水声脉洪数用薏苡梅仁汤一帖下去瘀血诸症顿退以薏苡仁汤二帖而瘥一妇小腹胀痛小便不利脉滑数此脓已成服太乙膏五钱脓大下胀痛悉退以𤓰蒌散蜡矾丸托里药而安一妇因经水多服药止之致腹作痛以失笑散二帖而瘳又用加味逍遥散数剂而经调一产妇恶露停滞小腹作痛服𤓰仁汤下瘀血而痊凡瘀血停滞急宜行之缓则腐化为脓最为难治若流注闗节则患骨疽多为败症𤓰子仁汤治恶露未尽或经行瘀血停滞小腹作疼或成肠痈等症败酱散治脉数身无热腹无积聚按之软濡此为肠痈乃久积隂冷所成苡仁附子败酱草毎服四钱水煎服以小便利为度牡丹汤治肠痈腹软而痛时下脓血千金大黄牡丹汤治肠痈小腹坚肿按之则痛肉色如故或焮赤微肿小便频数汗多増寒脉迟𦂳未成脓者宜服之梅仁汤治肠痈壅痛大便秘澁神仙䗶矾丸最解毒止痛失笑散产后心腹绞痛或血迷心窍不知人事及寻常腹内瘀血积血作痛五灵脂蒲黄为末毎服二钱酒调下乳痈乳岩经云乳头属足厥隂肝经乳房属足阳明胃经若乳房忽壅肿痛结核色赤数日之外焮痛胀溃稠脓涌出脓尽而愈此属胆胃热毒气血壅滞名曰乳痈为易治若初起内结小核或如鳖棋子不赤不痛积之岁月渐大巉岩崩破如熟榴或内溃深洞血水滴沥此属肝脾郁怒气血亏损名曰乳岩为难疗治法焮痛寒热宜发表散邪肿焮痛甚宜踈肝清胃或不作脓成不溃宜用托里或肌肉不生脓水清稀冝补脾胃或脓出反痛恶寒发热宜补气血或肿焮作痛晡热内热宜补隂血或饮食少思时作呕吐宜补胃气或饮食难化泄㵼腹痛宜补脾气或劳碌肿痛宜补气血怒气痛肿宜养肝血甚不可用尅伐之剂复伤脾胃也乳岩初患用益气养荣汤加味逍遥加味归脾可以内消若用行气破血之剂则速其亡一妇内热脇胀两乳不时作痛口内不时辛辣若卧而起急则脐下牵痛此带脉病也小柴胡加青皮黄连山栀二剂而安一妇先热渇至夜尤甚后两乳忽肿肝脉洪数乃热入血分用加味小柴胡汤而愈一妇脓清肿硬面黄少食内热晡热自汗盗汗月经不行此肝脾气血俱虚也用十全大补加逺志贝母及补中益气各三十余剂外用葱熨法而消一妇久郁左乳内结核如杏三月不消心脉濇脾脉大按之无力此肝脾气血亏损以八珍加贝母逺志香附柴胡青皮桔梗五十余帖而消一妇右乳内结三核年余不消朝寒暮热饮食不甘此肝脾气血亏损内服益气养荣汤外以木香饼熨之年余血气复而消一妇乳内结核年余晡热食少此血气不足欲用益气养荣汤彼欲效速另服行破之剂溃出清脓而殁一妇乳内结核如栗亦服前药大如覆碗坚硬如石出血水而殁神効𤓰蒌散治乳痈及一切痈疽初起肿痛即消脓成即溃脓出则愈𤓰蒌生粉草当归乳香没药用酒煎服良久再服若肝经血虚结核久而不消佐以四物柴胡升麻白术茯苓甘草若肝脾气血虚弱佐以四君芎归柴胡升麻若忧郁伤脾气血亏损佐以归脾汤玉露散治产后乳脉不行或身体壮热头目昏痛大便澁滞等症人参茯苓桔梗川芎白芷当归芍药甘草右水煎服乳痈初发贝母为末毎服二钱热酒下即以二手覆按卓上垂二乳向下良久自通赤水元珠卷二十四赤水元珠卷二十五钦定四库全书赤水元珠卷二十五明孙一奎撰小儿门诸杂症大方脉可以槩治者兹不复录所录惟异于大方脉者省繁琐便应治也顾余不文然幼科但当阐明证候选择良方俾妇人女子皆可通晓庶为法㫖初诞门小儿初诞犹如嫩蕋娇花切当调䕶得宜庶无不测之症古谓初离母体口有液毒啼声未出急用丝绵裹指拭去口中浊秽为妙此固良法然仓卒多不暇及且亦多有拭之而不见物古人有落地解毒法囘气法将䕶法种种森立蒐辑于左以为保生良式甘草法临月预备甘草少许以绵裹之临产时用沸汤浸盏内俟儿落地未出声时急取绵裹指头蘸甘草汁拭其口次用朱蜜法朱蜜法用甘草汤飞过朱砂末三五分以蜂蜜拌匀旋抺口中使其嚥下不独镇心安神能解一切胎热恶物之毒免痘热之患又秘法用本儿落下脐带瓦上焙燥为末入辰砂黄连甘草各末五分和匀蜜拌作三五次涂乳母乳上俟儿吞之必使一日夜吞尽次日恶毒皆从大便而出日后不但痘疹稀踈竟有不出痘者俟脐带落下即便制服在六七八日之间为妙其辰砂必须研极细末以甘草汤飞过任服无害此方一以解毒一以补养盖脐带乃有生初之河车也系于母之命门两肾之所主乃以肾补肾肾既充足即不受邪故无他日变黑归肾之症亦无𩕄门不合之疾生一儿即得一儿真保生最上一乗良法断脐法千金论云凡结束所留脐带大约六寸长则伤肌又断脐切不可用刀割盖鐡器寒冷恐伤生气只湏隔单衣咬断后将暖气呵七口庶无内弔之疾必先用熟汤浴过方断脐若断后浴之恐水气入内令儿腹疼囘气法初生气欲絶不能啼者必是难产或冐寒所致急以绵絮包裹抱懐中未可断脐且置炭火上烧之仍作大纸捻蘸芝麻油㸃着于脐带上徃来遍燎之使火气入脐则腹中温煖更用热醋汤盪洗脐带须臾气囘啼哭如常方可浴洗断脐切记戒灸北方诞后三日毎用艾灸𩕄门以免惊风缘北方地土严寒故俗灸之以御寒善调䕶者何必令儿受此一翻痛苦也今南方每亦倣傚予屡见灸后发热大小便秘因而惊搐遂致不救良切悯焉殆无事生事也讵思南方地热躭孕者又不断慾食淡厚味是贪恣情肆意胎已受毒加之以灸是以油济火也曷克当之浴儿法第三日浴儿予每用五枝汤极妙五枝汤者桑槐榆桃栁是也各取嫩枝三寸长者二三十节煎汤看冷热入猪胆汁二箇浴之周嵗内可免疮疥丹毒又可以避邪恶盖三日浴儿俗礼也倘儿生脆弱迟十数日或半月亦无害择晴明吉日于无风房内浴之儿生下地即不啼哭不能吞乳奄奄如死者急㸔喉间悬痈前㬽上有一泡用指摘破以帛拭去恶血勿令嚥下即能通声吞乳初生大小便不通腹胀欲絶者急令人温汤潄净口吸咂儿之前后心脐下两手足心共七处每处吸咂五七口取红赤色气透为度气透则便自通轻号散初生大便不通轻粉二钱生蜜拌热汤调㸃儿口中一二次立通初生六七日不小便葱白三四寸捣烂人乳拌入儿口内再与乳吮嚥下即通杨氏曰小儿在胎受病非一大抵里气藴结壅闭不通宜早取下胎毒千金论曰小儿始生其气尚盛若遇疾病即须下之下不及时必成别症凡下胎毒只宜用淡豆豉浓煎汁与三五口其毒自下又能助养脾气消化乳食初出胞胎而不吮乳者或由产母过度胎中受寒则令儿腹痛故不吮乳亦由口中恶物拭之不及嚥下腹中致令呕吐茯苓丸木香散治之茯苓丸治恶血入腹腹胀气短不能吮乳赤茯苓黄连枳殻右为末炼蜜丸梧子大每一丸乳汁磨下冷者去黄连木香散治恶秽入腹呕吐不止木香干姜茯苓木𤓰甘草丁香右为末每服一钱生姜一片水煎绵蘸揑入口中效竒方治初生不乳及不小便葱号散葱白一寸四界破之以乳汁砂䂪内煎灌之立效小儿初生谷道不通多致不救非药石可治曽有人以银筯头烧红穿通其窍大便始出亦有用玉簪穿通者初生下週身无皮俱是红肉宜速取白籼米粉遍身扑之其皮渐生一日扑三四次以皮遍为度初生下遍身如鱼泡或如水晶擦破则水渗流以蜜佗僧研极细炒过干掺仍服蘓合香丸初生六七日后隂囊收缩入腹啼哭不止者受寒所致盖寒则收引也硫黄吴茱茰为细末研大蒜调涂脐下仍以蛇床子微炒帛包熨其囊即下初生受风鼻塞不能吮乳不可轻易发散惟大天南星为末生姜自然汁调成膏贴于𩕄门即愈又方草乌皂荚为末葱汁捣膏贴于𩕄门效噤风撮口脐风噤风者眼闭口噤啼声渐少舌上聚肉如粟米状吮乳不得口吐白沫大小便皆通盖由胎中感受热气毒流心脾故形现于喉舌也或生下复为风邪搏击所致一百二十日已前见此皆名噤风撮口者面目黄赤气自喘急啼声不出盖由胎气挟热兼之风邪入脐流毒心脾之经故令舌强唇青聚口撮面妙于吮乳若口出白沫四肢冷者不可救也其或肚胀青筋弔肠卵疝内气引痛皆肠胃结滞不通治宜踈利盖撮口最为恶候月内见之尤急候也脐风者非独谓断脐之时为水湿风邪所乘多因胎中受热兼之风湿所激遂令肚胀脐肿身体重而四肢柔直啼而不乳甚则发为风搐若脐边青黒兼之撮口乃是内搐不治爪甲黒者即死其或热在胸膛伸引努气亦令脐肿可与千金龙胆汤此三症受病之源皆縁胎毒大概里气壅滞搃宜取下胎毒为好不可因循畏手畏足姑息悮事古方天麻丸定命丹朱银丸可量与之虽危多活每见脐风撮口七日内见之百难一生凡见此三症急看口中齿龈上有小白㸃如粟米大即宜以温水蘸帛裹指揩去或用银簪挑去即能开口吮乳不必服药此感之浅者也感之重者照后方按治安脐散治脐中汁出或赤肿白石脂研极细一日三度傅之或用油头髪烧灰傅或当归末傅亦佳千金龙胆汤治胎惊月内气盛发热脐风撮口壮热四肢搐掣发热大吐及变蒸不解中恶客忤鬼气并诸惊癎悉皆治之十嵗已下皆可服有魃气者加人参当归儿大者一嵗加五钱龙胆草钩藤柴胡黄芩桔梗芍药茯苓甘草蜣螂大黄右每服二钱水煎去半服之以渐加之俟大便行即止直指方加防风麦门冬以导心热黄芩减半加北枣无蜣螂亦可控痰散治噤风先用此吐风涎次与益脾散和胃蝎尾铜青朱砂腻粉麝香为细末每服一字茶清调下或用甘草汤吐痰亦可甘草汤治撮口取吐风痰甘草三钱水煎服令吐出痰涎却以猪乳㸃入口中即愈益脾散和胃进乳白茯苓人参草果木香甘草陈皮厚朴苏子右每服二三钱看大小水煎服辰砂膏治眼闭口噤啼声不出吮乳不得口吐白沫大小便皆通辰砂硼砂牙硝𤣥明粉麝香全蝎珍珠右为细末厚油纸包封自成膏每服一荳许粒薄荷金银汤下月内用乳汁调傅乳母妳上令儿吮下天麻丸断脐后为水湿风冷所乗入脐流于心脾遂令肚胀脐肿四肢柔直日夜多啼不能吮乳此药利惊化痰凢钓肠锁肚撮口并效南星白附子牙硝天麻五灵脂全蝎轻粉巴霜右为稀煳丸麻子大每服三丸薄荷生姜汤送下定命丹治急惊天钓撮口通利痰热全蝎天麻南星白附子朱砂青黛轻粉麝香冰片右为末粟米煳为丸菉豆大每服一丸荆芥薄荷汤化下先研半分吹入鼻中殭蚕散治撮口殭蚕为末用蜜调傅唇口中立效蝎梢散治胎风撮口脐风及百日内急惊风并诸痰症蝎梢殭蚕冰片麝香右蝎梢每一个用薄荷叶包线扎定砂䂪内炒至薄荷干为度仝殭蚕研细入冰麝和匀用赤雄鸡肝二片煎汤调下一二分牛黄散治初生七日内口噤牛黄一钱为末以竹沥调一字灌之更以猪乳㸃入口中撮风散治撮口蜈蚣钩藤朱砂蝎梢殭蚕麝香右为末每服一字用竹沥调下立圣散治噤口蝎梢干蜘蛛腻粉为末研匀毎服一字乳汁调时时滴入口中蜈蚣散治口噤不开不能吮乳赤脚蜈蚣炙焦去头足半条为末入麝香少许以猪乳一合分三服盖猪乳治小儿口噤最良凡取猪乳须令小猪儿吮喫方其吃时将小猪后脚提起其口即开急捋取之即得乳也非此法不能得蜘蛛散为末猪乳调灌神効亦治牙疳加麝香神效朱银丸治脐风壮热痰盛翻眼口噤取下胎中藴受之毒亦治惊积量病用之全蝎白附子南星朱砂牛黄芦荟天浆子麝香冰片殭蚕水银铅霜右为末粟米煳为丸如芥子大每一丸薄荷汤下如未利加至二三丸麝香散治脐风撮口赤脚蜈蚣川乌头尖麝香右为末每服半字金银汤调下立圣散治脐风撮口赤蜈蚣蝎梢瞿麦殭蚕右为末先用鵞毛管吹少许入鼻啼哭则可治仍用薄荷汤调三五分脐突光肿生生子曰小儿月内旬日脐突光肿如吹捻动微响赤肿虚大可畏此由初生先断其带束缚不𦂳浴洗之时湿入所致用外消散敷之脐汁不干者内有湿热及血热而然宜凉血收湿之药掺之无不效者惟肠痈一症亦令脐中汁出小腹肿硬按之则痛小便澁以淋时时汗出恶寒身皮甲错肚皮𦂳急如肿之状按之濡或发热无汗洒淅恶寒皆其候也甚者腹皮胀大转侧腹有水声或遶脐生疮或脓从脐出或大便脓血必有一足不能步皆为恶候山栀五苓散治小儿脐突栀子仁白术茯苓猪苓泽泻肉桂右为细末每五七分蜜汤或灯心汤调下二荳散治脐突赤小荳豆豉天南星白歛右为细末每以五分芭蕉自然汁调敷脐四傍一日一次三日三次但得小便下白物即消外消散治脐突光肿如泡大黄牡蛎朴硝右为末多用田螺浸水调一二钱敷脐上其水从小便而下即消封脐散治脐中汁出红绵灰龙骨髪灰面粉胭脂丕右为末干掺湿处丹矾散治同上黄丹枯矾右等分为细末敷上即干又方蜜佗僧贝母桑螵蛸右为末掺之妙又方墻上多年白螺殻烧为末掺之佳消痈苍耳汤但小腹作痛恶寒肚皮𦂳急一脚不能举步即是肠痈苍耳子甘草杏仁薄荷𤓰蒌水酒各一钟煎服其渣包敷脐上二服见效有脓者加木香当归各五分四圣散治肠痈乳痈一切痈疽便毒神效黄𤓰蒌甘草没药乳香酒煎分二次服大便微溏泻下恶物为妙薏苡仁汤治肠痈腹中疼小便澁苡仁𤓰蒌仁丹皮桃仁水煎食前服神仙蜡矾丸治肠痈有脓者极效空心酒吞五六十丸太乙膏为丸梧子大每空心酒下六七十丸肠痈顿瘳鵞口白屑初生百日口中生白㸃不计其数拭之则去少刻复有口角流涎水日夜啼哭不乳是也亦由胎热或乳母嗜贪煿炙酒面贻热于儿用甘草黄连各一钱煎浓汤以帛裹指口中拭去再不复发又方桑树枝条如煎竹沥法煎汁洗之亦佳又方黄丹为极细末用竹沥调涂口中洗之其白㸃即落一日洗二三次再以辰砂益元散灯心汤调下则不再作神妙鼻风伤𩕄凡乳母夜睡鼻孔切不可与儿头相近恐唿吸鼻风吹其𩕄门疾变百出慎之慎之通闗散治鼻风吹𩕄令儿鼻塞不能吮乳香附子白殭蚕川芎荆芥细辛牙皂右为末生葱白去须捣碎调药涂𩕄上佳潮热潮热者今日发过明日复来如潮水之有信也有一日一发二日一发三日一发或一日两发似疟非疟皆由调䕶失宜或冐风寒或伤乳食或发疮疥或隂阳不和或虚热骨蒸皆当认证速治亦有外感内伤以致脏腑壅滞而成实证当从权下之一伤寒之后余热不解者宜脱甲散兼小柴胡汤一内伤癖块不消脾胃不和而成潮热先服脱甲散次搨气下之后调胃气一营卫有热隂阳不和发为潮热一疮疹后余毒不解藴成潮热宜大连翘饮更与助胃气则安梨浆饮子治潮热及营热衞热两日一发三日一发五脏藴热疟热夜发瘅疟独热青蒿苗柴胡人参前胡黄芩秦芁甘草或加生地黄右看大小三五钱水煎入生藕生梨薄荷叶煎服脱甲散治伤寒体热头目昏沉不思饮食夹惊夹食寒热大小便闭烦躁作渇冷汗妄流膈满腹急日夜大热并伤风伤暑惊癎客忤疳热柴胡当归龙胆草茯苓知母甘草川芎人参右看大小每服三五钱加连须葱白三根水煎服此方散热扶表救里表虚者汗不妄出里热令不闭结外则通闗内则开渠经络踈通脏腑无滞热在表里之间施无不可积𫝊惊癎之候用攻必效地骨皮散治虚热潮热伤寒壮热知母柴胡人参甘草茯苓半夏地骨皮右水煎加姜有惊热加蝉蜕天麻黄芩秦芁饮子治症如前即上方加秦芁鳖甲饮治潮热骨蒸盗汗咳嗽多渇心躁多惊面色黄痩鳖甲地骨皮秦芁柴胡枳殻知母当归右每服三五钱加桃栁枝各三寸乌梅一枚水煎服犀角饮治骨蒸潮热盗汗肌痩犀角屑鳖甲柴胡知母地骨皮胡黄连大黄桃枝右水煎服灵犀饮治小儿骨蒸潮热盗汗咳嗽不食多渇面黄消痩犀角秦芁甘草羌活柴胡地骨皮胡黄连茯苓人参右每服三五钱加乌梅竹叶煎服柴胡散治骨蒸潮热面黄痩弱柴胡地骨皮甘草右水煎服青蒿散治肌热潮热青蒿甘草乌梅小麦右水煎分三次服大连翘饮治胎热大小便不利诸般疮疖丹毒脐风疮疹壮热连翘瞿麦荆芥木通当归赤芍药防风柴胡滑石炙甘草蝉蜕山栀黄芩右看大小每加紫草煎服热甚加大黄风热内素有热或又冒风发热咳嗽面赤气粗大便秘结者但宜平平和解使表里踈通其热即退踈风枳殻汤极效踈风枳殻汤紫苏枳殻杏仁水煎频频与服以大便通利热退为度热甚者加黄芩若大便仍不行用䓤煎汤洗其腰腹取熟䓤以脐上下揩之使其气透则通利矣或用生葱尖絍入谷道立通清上散治胎热眼睛肿赤粪色稠黄肚热啼哭及身上红肿或头顶疮疖耳出脓汁皆胎毒也此方神验川郁金甘草北桔梗天花粉干葛薄荷叶右各等分为末入蜜拌匀白汤下三五七分或一钱仍用艾叶煎浓汤温浸足底以引其热下行看小儿外症形色音声脉息经云五脏有五色皆见于面素问曰神之变也其华在面又云视其五色黄赤为热白为寒青黒为痛此所谓视而可见者也钱仲阳云左颊为肝右颊为肺额上为心鼻上为脾下颏为肾赤者热随症治之眼上赤脉下贯瞳人𩕄门肿起兼及坐坑鼻干黒燥肚大筋青目多直视覩不转睛指甲黒色口作鵶声虚舌出口啮齿咬人鱼口气急啼不作声蛔虫既出必是死形用药速救十无一生此吐蛔乃伤寒症故言凶若伤食吐蛔乃是常事要知儿病生与死总观面上色音声唇青耳黒人难救哭声不响赴隂君声轻者气清弱也重浊者痛也风也髙喊者热将狂声急者神惊也声塞者痰也声战者寒也声噎者气不顺也喘者气促也喷嚏者知其风呵欠者知其倦亦主风隂阳相杂也诊脉歌小儿有病须凭脉一指三闗定真息浮洪风热数多惊虚冷沉迟实有积左手浮洪风邪所感右手滑大乳食过伤数热迟寒以意推详浮表沉里㸔症投汤㸔颅𩕄要畧凢㸔婴孩百日已后周嵗已前视其𩕄而对其症则补泻用药调治可断其吉凶矣𩕄门青筋脉虚不荣𩕄门常陷滑泄便便𩕄门肿起风痰不止𩕄门乆冷吐利青青𩕄门虚软颠癎不免𩕄门扁濶暴泻易脱𩕄门歪长风作即亡𩕄门连额惊风易得颅𩕄未充怕热怕寒颅𩕄缓收胎气不周颅𩕄动数神气昏弱颅𩕄寛大受疾恐害颅𩕄未合筋骨柔弱颅𩕄陷者始因脏腑有热渇饮水浆致成泄痢乆则气虚用狗头骨炙黄为末鸡子清调敷之𩕄肿者乳哺不常致寒热乗于脾家其气上冲𩕄为之胀髙如堆垜若寒气上冲则坚硬热气上冲则柔软寒则温之热则凉之封𩕄散防风栢子仁白芨右末乳汁调涂𩕄上十日愈凢解颅之症乃肾气虚弱脑髓不实不能收歛急用地黄丸补之外用大天南星微炮为末米醋调敷于绢帛上贴之三辛散治解颅北细辛桂心干姜右为末乳汁调敷𩕄上干则再涂俟儿面赤则愈乌附膏治𩕄门陷川乌大附子雄黄右极细末生葱捣烂调成膏贴𩕄上地黄丸治颅解不合肾元不充人参懐熟地黄鹿茸懐山药茯苓丹皮山茱茰右末炼蜜丸芡实大每用人参汤化下一丸伤乳小儿吮乳过饱腹胀不乳者不必他药只用大麦芽煎汤服之如恶吐加陈皮发热者加枳实如大便不通加梹榔盖气下则乳自消也不必用大黄巴豆霜之类入门㸔症歌五指稍头冷惊来不可当若还中指热必定是伤寒中指独自冷麻痘症相𫝊女右男分左叮咛仔细㸔变蒸生生子曰古谓三十二日一变生一脏六十四日一蒸生一腑三百二十日十变五蒸毕则脏腑完而人始全也大意谓人有三百六十五骨度而合周天之数以期歳该之云云也愚谓婴孩离母则腑臓已自具足岂待变蒸完而后始生哉观其下地㘞然一声便能唿吸饮乳大小便一如大人设脏不完啼声安出又安能饮乳而成大小便哉由是推之所谓变蒸者乃气血按月交㑹煅炼使脏腑之精神志意魂魄逓长灵觉渐生尔气血有太过有不及故寒热之发有轻重有晏早不然观今之婴孩未尝月月如其所云三十二日必一变六十四日必一蒸也发寒热者百中仅一二耳间或有之亦不过将息失宜或伤风伤乳而偶与时㑹耳虽不服药随亦自愈兹姑採什数方以备参用若谓生脏生腑之助则其谬也不辩自知清解汤变蒸热多寒少面赤息粗有似伤风表里无汗或发瘾疹咳嗽并皆治之柴胡前胡酒芩甘草葛根杏仁枳殻白芍药右水煎服柴胡汤治变蒸骨热心烦啼呌不已人参甘草麦门冬防风龙胆草柴胡右每服三钱水煎服惺惺散治变蒸发热或咳𠻳痰涎鼻塞声重疮疹发热人参白术茯苓甘草芍药桔梗细辛麦芽右每服一钱加姜煎服当归散治变蒸有寒无热当归木香桂心人参甘草右每服二三钱姜枣水煎服调气散治变蒸吐泻不乳多啼木香香附人参橘红藿香甘草右各等分每服三钱姜二片枣一枚水煎服明惊风篇孙仲子泰来曰惊者病之名风者病之象言其抽搐有似于风之动而为名也生生子曰小儿之症莫大于惊风以其疾顾盼间暴若雷迅而电逝也缘其致疾之由有二极须体认不可循俗只曰惊风惊风云耳何言之夫惊有因外因内外至者或耳闻异声目击异物蓦然仆地者是也内生者由痰生热热生风也所得之由既殊疗治之法必异治外须当养神治内自宜清降予慨今之専门偶获一方便大言曰治急慢惊风如神急慢二字漫无分别视之得无太易易乎不思急属阳阳为热为实慢属隂隂为虚为寒顾治法实热即当清当泻虚寒即宜温宜补盖治寒之剂不能治热治热之剂不能治寒圣哲莫能越其矩也世无大丹曷能以一药槩能治其寒热虚实者乎急慢二字闲有能言之者至于内外之因鲜有知之者矣予故揭而论之以补其畧急惊风生生子曰急惊风者乃有数种之殊须当细察观古人治法有云镇惊者有云利惊者有云凉惊定惊截惊者究其法明是教人要知邪之入于何经识投剂有此数等之缓急也盖邪之入心则面红颊赤惕惕夜啼邪之入肝则面目俱青眼窜上视邪之入肾则面黒恶呌啮齿咬牙邪之入肺面色淡白喘息气乏邪之入脾面色淡黄呕吐不食此亦大约言之耳仍当审其兼症盖此疾之发其始未有不由于痰热者虽有五脏之殊尤重在心肝二脏内积痰热外挟风邪风火交争血乱气併唿吸贲鬰関窍壅塞面赤努气百脉凝澁总由痰涎胶固而肝风心火无所踈泄故头揺眉掣目斜上视搐掣不休名曰急惊症固暴烈乃为阳症阳盛则多动而症实热故列已上数法非若慢惊隂症者所可比也急惊须当急治先宜通関通闗后且与截风定搐设仍不定乃议下之痰热既降又当养胃安神若搐定而仍有微邪但用轻剂消痰清热则破竹之势自当迎刃而解也孙季子朋来曰夫治急惊当下即下第不可过用寒凉及巴霜水银芒硝辈荡涤太骤盖已上诸剂与脑麝等药医家有所急而用之殆亦不得已也疾去即止若不当用而用或当用而过用慢惊之成率多由此可不慎哉凡欲下之际须当细问前师已下未下或曽经吐泻否也设已经下及曽吐泻者不敢再拟下剂只须驱风化痰清热令其自已不可峻攻重伤胃气若体认未明不可孟浪施治先与通闗嚏惊辈以开其窍次用人参羌活散定搐散在意选择下剂亦有三等轻则利惊丸稍重则用踈风散柴胡加大黄汤重则用天麻丸牛黄凉膈丸下后和胃补气用生气散茯苓二陈汤蘓合香丸之类宁心定志丸全蝎散温胆汤此等不寒不热袪风镇惊之余酌而继之以防再发庶称良师凡急惊鼻衂者乃阳明经中热壅将散从血而解此易治口中吐血者乃心血为热迫妄行难治犀角汤加滑石牡丹皮黄连山栀凡急惊抽搐聼其自发自止切不可令人𦂳抱束繋之恐他日有痼疾以气不得流通故也通闗散治惊风搐搦闗窍不通南星麝香牙皂赤蜈蚣殭蚕右为末生姜汁拌擦牙或筯引滴入药二三㸃吐出涎闗自开嚏惊散半夏猪牙皂角右为末每用少许吹入鼻中嚏出立甦全蝎散治惊风不语通窍豁痰全蝎右为末每服一字姜汁入蜜少许拌匀灌入口中开牙散细辛南星朴硝全蝎麝香右为末以少许用乌梅肉揉和擦牙外用细辛皂角荆芥为末吹入鼻中人参羌活散治惊风热涎潮牙闗𦂳急或中风柴胡地骨皮天麻人参芎䓖独活枳殻茯苓羌活桔梗甘草右每服三五钱生姜薄荷汤调服加蝉退治惊热体硬加麻黄干葛苡仁钩藤饮治一切惊风潮搐神思昏迷目瞪上视但是惊风变易皆效麻黄甘草蝉退升麻川芎龙胆草天竺黄钩藤羌活独活防风右每服三五钱加竹叶七片薄荷叶五片水煎服琥珀散治急慢惊风涎潮昏冐目瞪抽搐内钓肚疼及和顺痘疮小可惊哭眠卧不安入口立效又治惊癎常服安心定志辰砂琥珀牛黄殭蚕全蝎天麻南星白附子蝉退代赭石乳香麝香右为末三嵗半字薄荷金银汤下慢惊加附子天麻防风丸治一切惊风壮热痰盛恐怖殭蚕天麻防风人参牛黄全蝎辰砂雄黄炙甘草麝香右为末炼蜜丸桐子大每三五丸薄荷汤下金箔镇心丸治风痰壅盛发热心神恍惚急惊搐搦雄黄辰砂天竺黄茯苓胆南星人参山药牛黄麝香金箔右末炼蜜为丸梧桐子大金箔为衣每服一丸灯心钩藤薄荷汤下常服定志安心凉惊丸治惊疳有热发搐心神恍惚牙闗𦂳急目作上视潮热手足动揺黄连龙胆草钩藤牛黄麝香右为细末面煳丸粟米大每服五七丸至十五丸次大者三十丸金银薄荷汤下定心丸温惊用此茯神白附子南星人参全蝎逺志一殭蚕乳香右为末牛胆汁丸梧桐子大毎一二丸金银薄荷汤化下镇心丸治惊常服安心镇惊桔梗山药山栀甘草右各等分为末炼蜜丸樱桃大金银箔为衣每丸薄荷汤下利惊丸治急惊身热面赤引饮口中气热大小便黄赤青黛轻粉黒豆天竺黄右为末蜜丸小荳大一嵗一丸薄荷汤下面煳丸亦可朱砂膏治惊风痰盛朱砂牙硝五灵脂芦荟麝香冰片右为细末甘草膏丸菉荳大金箔为衣每一丸薄荷汤下踈风散治惊风痰热俱盛梹榔陈皮黒丑大黄右各等分为末每服五七分生蜜少许调下牛黄凉膈丸治热盛涎潮牙硝石膏甘草胆星牛黄紫石英麝香冰片寒水石右为末甘草膏丸菉荳大每一丸陈皮汤下柴胡加大黄汤最利痰热柴胡黄芩人参半夏生姜大黄右为粗末毎服一钱加枣子煎服金星丸治风热结聚㗋内痰鸣喘粗咳𠻳两颊红颊顋赤肿咽膈壅塞目闭不开狂言发热烦躁多渇欲作惊风或大便不通小便如血郁金雄黄轻粉巴霜南星蝎梢右为末醋煳丸麻子大薄荷汤下三丸小者一丸掲风汤专利惊热下痰青黛芦荟全蝎南星朱砂轻粉牙硝右俱为细末毎服一字薄荷汤下竒方镇惊定搐安神雄黄大辰砂右为细末猪心血拌水调下温胆汤治积痰惊悸半夏枳实酸枣仁陈皮甘草茯苓右每服三钱竹茹五分姜枣煎服全蝎散治惊搐殭蚕全蝎麝香右为末石榴皮汤下和中汤和胃气止吐泻茯苓莲肉藿香天麻人参扁荳木香白术甘草右每服二三钱姜枣煎服定志丸治惊风已退神志未定琥珀茯神逺志人参天麻甘草天门冬白附子酸枣仁右为末炼蜜丸皂子大辰砂为衣灯心薄荷汤化下一二丸酸枣仁散治惊心不宁恐怖恍惚人参麦冬茯神粉草辰砂麝香逺志酸枣仁右为末钩藤汤调下如内钩加木香防风散治风热痰壅大便不通羌活防风枳实川芎粉草大黄赤芍右每服二钱姜枣煎服青金丹踈风利痰芦荟牙硝青黛史君子硼砂轻粉蝎梢右为末磨香墨拌丸麻子大每一二丸薄荷汤下京墨丸治惊积痰热青黛史君子芦荟京墨胆星轻粉麝香冰片右为末面煳丸梧子大每服一丸薄荷汤下镇心丸治急惊化痰镇心朱砂龙齿牛黄铁华粉琥珀人参防风全蝎右为末蜜丸梧子大每一丸薄荷汤化下珍珠丸治急惊热盛涎潮滑石白附子轻粉巴霜右为末面煳丸菉荳大三嵗者一丸二丸葱白汤下犀角汤治心惊热盛犀角防风木通甘草桑白皮茯苓右每服三钱水煎服清心丸治惊热烦躁人参茯苓防风柴胡辰砂金箔右为末蜜丸梧子大竹沥汤磨下一丸五仙丹治身热面赤口噤息粗抽搐易作易止天麻全蝎白附子辰砂珍珠青礞石巴霜金银箔右为末姜三片蜜一匙煎汤调服一字珍珠天麻丸治急惊风请量用之以通为度此方乃治弔肠锁肚撮口至为妙絶功效无比丸如麻子大每服一嵗五丸二嵗十丸随大小加减薄荷汤㸃茶送下凡治惊风先须截风定搐次以此剂下之切不可过利初生患者三日三丸五日五丸七日七丸加青黛名青黛丸天南星天麻白附子巴霜腻粉芜荑全蝎滑石右为末水煮面煳为丸慢惊慢惊属隂为寒为虚多发于大病之后或先有吐泻不善调理或尅伐过度损伤脾胃夫脾属土主四肢虚则四肢冷手指微动或口角掣动面色青二便利是其候也与急惊大不相同盖急惊乃初病之症元气未虚邪气正盛故抽搐大作症虽急乃有余之症治可攻击使二便通利痰降热散而愈也慢惊乃病后虚弱无气以言无气以动无力抽搐元气大虚故也有似于风俗云慢脾风症虽缓实恶候也治惟温补使胃气渐囘大便结实其风自定切切不可攻击症虽有痰只以六君子汤加天麻炮姜或乌蝎四君子汤所重只在保䕶脾胃上着工夫余不暇及孙季子朋来曰慢惊须要审问前症根由按轻重而施治之不可槩称慢候而遽投大温大热之剂又不可不识缓急泛泛然夹杂他药失时悮事如从吐泻后者即以理中汤治中汤甚者加大附子若水泻轻者五苓散益黄散术附汤之类如从急惊渐渐转致于慢者全蝎观音散风邪而得者桂枝汤若面青额汗舌短头低眼合不开揺头吐舌俗曰慢脾风此土极似木之候逐风则无风可逐疗惊则无惊可疗乃脾间虚痰徃来作祟眼合者系脾虚之极不能展开神志昏迷治之早者十全二三大要只在助胃囘阳若眼半合半开手足不冷此虽属慢惊而阳气尚未全脱不必用硫黄附子辈只与截风调胃可冷可热和调隂阳太乙保生丹聚宝丹蝉蝎散皆可选用所重只在保脾故所治无失理中汤治吐泻后脾胃虚弱四肢渐冷或面有浮气四肢虚肿眼合不开人参白术甘草炮姜右水煎服甚者加大附子治中汤即前方减炮姜加陈皮太乙保生丹治慢惊尚有阳症防风全蝎白附子殭蚕胆星蝉退琥珀辰砂麝香右为末粟米煳为丸梧子大金箔为衣毎一丸薄荷汤下蝉蝎散治急未尽而慢将来全蝎蝉退甘草天南星右为末每服五分姜枣煎服聚寳丹治初传慢而未脱阳者人参茯神琥珀天麻殭蚕防风南星白附子全蝎乌蛇肉朱砂麝香右为末蜜丸梧子大毎一丸石菖蒲汤下神寳既济丹分隂阳平冷热定吐泻豁痰涎硫黄火硝五灵脂青皮陈皮半夏曲右将硫黄火硝用磁礶镕化搅匀冷定取下仝诸药各等分为末粟米煳为丸麻子大每服五丸米饮下惺惺散治吐泻后脾弱内虚人参茯苓木香天麻扁豆全蝎陈米右各等分每服三钱姜枣煎服大醒脾散治吐泻脾困不食南星茯苓橘红全蝎粉草莲肉白附子人参木香陈米右毎服三钱姜枣煎服醒脾散治吐泻脾困不思乳食人参全蝎天麻茯苓木香菖蒲莲肉白术甘草白附子右每服二三钱姜枣煎服术附汤治风湿相搏身体烦痛不能转侧不呕不渇大便实小便利虚风头目眩重煖四肢补中助阳气止自汗白术甘草大附子右每服三钱水姜枣煎服乌沉汤治慢惊驱风助胃天麻人参川芎全蝎南星木香沉香甘草右每服一钱水姜煎服星香全蝎散治慢惊风昏迷痰搐南星木香人参橘红全蝎甘草右毎服二钱紫苏姜枣煎服有热加防风定命饮治慢惊吐泻困沉欲传慢脾通用半夏茯苓木香生姜天麻白术甘草右为末姜枣汤调下五分温白丸驱风豁痰人参防风白附子殭蚕全蝎南星天麻右为末面煳为丸梧子大每姜汤送下一丸钩藤散治吐利脾胃气虚生慢风藤钩蝉退天麻防风蝎尾人参麻黄殭蚕甘草川芎麝香右水煎寒多加白附子五分可与后蝉退钩藤饮兼㸔对症用蝉退钩藤饮治肚痛惊啼钩藤天麻茯苓川芎芍药甘草蝉退右加灯心水煎服礞石散大能利痰不问隂阳慢脾风涎潮壅盛塞于咽间其响如潮百药不能过其咽命在须臾但先用此药入喉痰即坠下功有万全起危笃之疾布斡旋之功青礞石火硝煅过为极细末若急惊风痰上壅身热如火用薄荷自然汁入蜜调微温服之良乆其药裹痰坠下痰涎与药杂和稠粘而坠下也次服退风祛热截惊等药又方以稀煳丸菉豆大每服二丸急风薄荷荆芥汤下慢脾风木香汤磨下慢惊慢脾虚风亦痰涎潮上塞住咽㗋药石俱不能下用此以青州白丸子再研为末稀煳为丸入熟蜜汤调下其涎即坠入腹次服治慢惊药其痰立下不动脏腑不伤真气惟见其药裹痰而下始知此剂之神乌蝎四君子汤即四君子汤加川乌全蝎为末每服五七分姜枣调下再服去川乌星苏散治慢脾风口噤不语痰热及诸惊风口噤大南星一枚炮为末每服三字姜四片紫蘓五叶同煎入雄猪胆汁少许温和服凡不语者大小便须要调导慢脾风不语只用南星以人参石菖蒲为佐异功散温中和气吐泻不思饮食即治中汤加木香姜枣煎服隂癎㪚祛风豁痰囬阳正胃白附子黒附子南星半夏右各等分剉㪚井水浸七日逐日换水浸去水干入全蝎末二钱同研为末每服三分生姜汤下至圣保命丹治惊风内钓肚腹坚硬夜多啼哭眼目上视手足抽掣不省人事全蝎防风胆星蝉退殭蚕天麻白附子辰砂麝香右为末糯米饮丸芡实大金箔十片为衣每一丸钩藤灯心汤下有热加牛黄冰片硼砂一方有羌活二钱此药常服镇心化痰夜啼夜啼者脏寒也隂盛于夜则冷动而痛故夜啼不休钩藤㪚主之又有心热烦啼必面色赤舌胎小便赤澁钩藤散去木香当归加辰砂末木通煎汤调下客忤者婴儿神气脆嫩外邪易而触之或眼见犬畜异物耳聴异声或入神庙而见㓙恶神像或入暴䘮之家触而忤之故夜多惊悸睡卧中惊跳啼哭因昼之所触而有夜之所感也其候惊啼口出青白黄沫面色变易喘急腹痛反侧瘈瘲有似惊癎但目不上窜耳视其口中悬痈左右有小小肿核即以竹鍼刺破治惟辟邪散惊安神为上凡客忤中恶急作醋炭或焚降香皂角等薫之速服蘓合香丸立甦盖心藏神神安则五脏和而愈也躽啼者儿在胎时母失将养伤于风冷既生之后冷气停留复因乳哺不节邪与正搏故腹痛躽张蹙气而啼也牛黄丸主之冷甚者理中丸温之钩藤散钩藤茯神茯苓川芎当归木香甘草右每三钱姜枣煎服乳头散治夜啼不止腹中疼痛黄茋当归甘草赤芍木香右为末每涂少许乳头上令儿吮之火花膏治夜啼脏冷而痛也灯花硼砂辰砂右为末熟蜜调成膏涂乳上令儿吮之蝉退膏蝉退辰砂右为末炼蜜丸令儿吮六神散治面青腹疼啼哭口中冷气四肢冷曲腰而啼大便泄泻及不吮乳人参山药白术甘草茯苓扁豆右为末每服二钱姜枣煎服又方当归白芍人参甘草桔梗陈皮右每二三钱水煎时时服之雄麝散治客忤腹痛危急雄黄乳香麝香右为末每一字刺鸡冠血调灌黄土散治小儿客忤伏龙肝蚯蚓粪右水调涂小儿头上及五心上为良龙齿散治抝哭肚疼惊热龙齿蝉退钩藤羌活茯苓人参天麻防风全蝎右为末灯心汤调下雄黄散治中恶客忤雄黄研水飞细末用桃树枝煎汤调灌又方治仝上蘓合香丸拌雄黄麝香末用降真香煎汤化下立甦丹毒赤游风肿孙仲子泰来曰小儿丹毒赤逰风者书谓半周一嵗之间不宜频频洗浴恐湿热之气郁蒸不散发为丹毒愚谓此固一说也总由姙母血热渍流于胎胎受热毒藴于腠理或乳母好食酒面煎炙辛热等物皆能致之发于四肢者易为调治发于头面胸背令儿烦躁胀闷身如火灼古谓入心者死以其毒剧火盛故也亦有湿热滞于皮肤搏击气血发为丹毒入腹入囊总成㓙兆良由包裹失宜复为风邪所袭发为白丹逰肿壮热増寒鼻塞胸闷息气喘急咳𠻳吐逆种种之缘一受于母之血热为内因一为频洗脱着失宜为外因知内外之因明合治之法庶几有借手焉大连翘汤治胎毒丹毒赤逰清上散加升麻治胎毒丹毒逰赤肿防已散治丹毒赤逰风入腹入肾防其杀人汉防已朴硝犀角黄芩黄茋升麻右每服二三钱加竹叶五片煎服一方无朴硝有泽泻葛根白术散治一切赤白丹毒白术茯苓二木香甘草一赤芍药葛根枳殻右每三钱水煎服惺芎散治赤逰肿中气弱不可服寒凉者即四君子汤加桔梗水煎服冰黄散治赤逰肿毒朴硝大黄右为末新汲水调敷毒上白玉散治赤逰丹毒滑石寒水石右为末醋调涂肿处或逰至外肾有破损者用水调涂又方治赤逰丹毒青黛井水入蜜调涂无青黛以靛涂之又方治赤白丹毒或用寒凉涂之不效者用此良愈伏龙肝为极细末以熟鸡子黄熬为油调涂升麻汤治外因洗浴脱着失宜増寒壮热丹毒逰肿并时行热毒发斑等症升麻干葛白芍甘草右每服三四钱水煎服热盛加黄芩咽痛加桔梗发斑加𤣥参败毒散治时行热毒胃虚冷丹毒治噤口痢加陈仓米一撮羌活独活前胡柴胡人参茯苓川芎甘草桔梗枳殻右每服三四钱生姜薄荷煎服心红散治赤逰丹毒心红用马齿苋捣汁调涂干则以汁润之极妙又方治一切胎毒赤丹芭蕉根大块者捣汁涂之干则再涂畏寒者或冬月则顿稍温涂之口疮孙季子朋来曰口疮或宿禀胎毒或乳母过食煿炙热藴心脾不能发泄而然凡用服药虽知是热亦不可过用寒凉恐上热未除中寒复生也惟轻清味薄之剂缓缓治之如权衡在手轻重自如加减泻黄散治心脾热盛口疮山栀子防风藿香石膏连翘甘草升麻右蜜酒微炒水煎服小便短澁加滑石木通青黛散治鵞口口疮重㬽不能吮乳及治咽㗋肿塞黄连黄栢青黛牙硝辰砂雄黄牛黄蓬砂冰片右为极细末先以薄荷汁拭口后搽此末一二分如搽寒凉药不效口中一片白漫漫者此中焦虚而热不得下降内服四君子加炮姜葛根外以熟鸡子黄仝乱髪熬油用绵纒筯头蘸油洗之立能止痛取効重舌重舌亦为心脾藴热所致盖脾脉络于舌底舌为心苗心脾有热则血气沸腾火性炎上如风潮之上壅故热毒附于舌根而肉壅肿叠出短小如舌者是也着颊里及上㬽而肿者名肿㬽齿龂上肿者为肿龂此二者皆宜针破出血即愈也木舌者脏腑壅滞挟心脾之热上冲故令舌尖肿大塞满口中或僵硬如木不能转掉不能言语若不急治必致殒命古方用萆麻子肉捣研以绵纸取油将纸抄成条㸃火复吹灭以烟薫之即消弄舌者脾虚微热津液不足时时舒舌此不可用凉药宜补中气使生津液则愈矣青黛散治口疮重舌不能吮乳重㬽鵞口硼砂散治舌上白胎舌上干黒硼砂为末冰片少许掺之或用生蜜调涂舌上妙千金方治重舌黄栢用竹沥浸一宿㸃舌上泻黄散治心脾热盛重舌重㬽等症茱茰膏治心脾热唇口生疮重舌木舌等症用此以引其热下行或兼服连翘饮子仍与金丝膏刷口内舌上立效吴茱茰为末米醋调涂脚心更以厚纸贴之系定金丝膏治小儿口疮大效黄丹生蜜右和匀深瓯盛甑内蒸黒为度每用少许刷口内语迟小儿四五嵗不能言者盖心之声为言皆由在胎时其母卒有惊怖内动母之心气不足则儿之心气不充故语迟也法当养心菖蒲丸佳菖蒲丸石菖蒲人参麦门冬丹参逺志天门冬赤石脂直指方有当归川芎朱砂右为末炼蜜丸麻子大每服三十丸又方酸枣仁逺志干山药人参白茯神归身石菖蒲丹参石斛右为末圆眼肉煎汤调下每服一钱断乳法画眉膏栀子雌黄辰砂右为末入轻粉少许蔴油调匀候儿睡浓时涂其两眉上醒来自然不吃乳未效再涂则效行迟内经云足得血而能歩设未经跌扑损伤及发惊搐强被束缚者乃下元不足也盖肾主骨肝主筋下元不足则筋骨痿弱不能行动宜用峻补下元有疳弱而不能行者当从疳治肾气丸治下元不足行迟懐地黄干山药山茱茰肉茯苓泽泻牡丹皮右为末炼蜜丸空心淡盐汤下五十丸地黄丸峻补下元虎骨丸治脚软行迟虎胫骨熟地酸枣仁茯苓桂心防风川芎牛膝右各等分为末蜜丸麻子大木𤓰汤下三十丸牛膝散治三嵗不能行走五加皮牛膝木𤓰右为末每一钱酒调下项软项软者乃督脉虚而筋骨不收歛也督脉系足太阳膀胱经所主古方多从风治以其头重颈软头不得正而坠前坠后也愚谓但补督脉则其气血充盛自能收持也前虎骨丸地黄丸皆可任之天柱丸治项风气起颈软头不得正或去前或去后蛇含石川郁金麝香右捣饭为丸芡实大每一丸荆芥汤化下五皮散治项软五加皮为末酒调涂敷颈骨上再用酒调服亦治行迟滞颐滞颐者涎自口角流出而滞于颐间也此由脾冷涎多脾虚不能摄其津液泛而溢出渍滞颐间湿淫红赤惟当温脾益黄散温脾散皆治之亦有脾热者但清其热则涎自不泛上寒热二字在人㸔其面色审其兼症问其二便庶治不偏温脾丹治滞颐半夏丁香木香炮姜白术青皮陈皮右为末面煳丸黍米大一嵗十丸米汤下温脾丹治仝上半夏人参肉果白术炮姜甘草丁香右每服二三钱水煎服清脾散治仝上白术白滑石甘草黄连扁豆茯苓葛根石斛右为末每服一钱灯心汤化下赤水元珠卷二十五赤水元珠卷二十六钦定四库全书赤水元珠卷二十六明孙一奎撰脱肛门脱肛乃肠胃有积滞以致湿热之气下流藴于肛门而然也法当推逐其积又或贪坐冷地热为寒凝结为内痔致每登厠肛即脱下此当从痔而治痔消而肛自收也有泄利日乆中气虚而下陷者宜大补中气兼为升提从推从补从升皆当㸔症又有肛上生虫者予友黄桂峯丈治一人肛出百方不应乃以生猪肚子一具刮下垢物用纱囊盛之罨于肛上一夜次早细虫不计其数尽丛于囊垢上肛即收入此亦湿热之所生也致新汤治食积肠胃脱肛不时用此消而推之木香㯽榔京三稜山查枳殻桃仁滑石黄连右水煎食前服积甚者遇仙丹下之方见丹石散治外痔脱肛如神黄丹滑石右为细末新汲水调涂日三五次愈澁肠散治乆痢大肠脱出不收诃子肉赤石脂龙骨右为末用茶调肛上绢帛揉入若痢乆不止米饮调服胜雪膏治翻花等痔热痛不可忍或已成疮冰片铅霜右为末好酒研成膏涂上即愈僧矾散蜜陀僧枯矾冰片右为末敷上先用苦参汤或防风荆芥汤洗苦参汤治脱肛并痔枳殻黄连大黄甘草荆芥苦参芍药黄芩右每五七钱加车前子茅草同煎董洗凢肠头作痒多是有虫用生艾川栋根煎汤薫洗赤石脂散治泻痢后肛门不收赤石脂伏龙肝右为细末敷肛上蒲黄散蒲黄五钱熬猪脂一两仝拌成膏涂肛上五倍子汤五倍子一两煎汤入皮硝薫洗补中益气汤加防风桔梗水煎食前服蜘蛛散大蜘蛛铁锈末右猪胆汁调敷肛妙又方鳖头烧灰敷上哮喘门哮喘辨孙仲子泰来曰哮之与喘极须分别疑似之间虚实攸系非细务也夫哮以声响名㗋中痰盛胶塞肺窍气道蹇滞唿吸不畅㗋中如水鸡之声故气髙而喘心热而烦擡其肩撷其项不能屈体而拾物贴席而伏枕也原其痰火内郁外被风寒束其皮腠肺气为之不利皆上壅胸㗋斯乃有余之疾虽多日不食亦不死治惟调气豁痰解表盖痰出而声自寝也顾喘以气息言㗋中无痰气促不相接续有虚有实仲景云汗出如油喘而不休者死故前人治法有补有泻是故不可与哮同日而语也明治哮哮发之原有三有因惊风之后而得者由治惊不调气故痰不尽彻去有感风寒而得者有食醎酸枪㗋而得者然皆不外乎利肺调气豁痰六字也麻黄杏子草膏汤治伤寒发汗后不可更行桂枝汤汗出而喘无大热者及下后而喘麻黄杏仁石膏甘草右每服三四钱水煎服苏合香丸治哮调气豁痰极效治惊风后而得者尤佳大效雄朱化痰丸治因惊后哮喘逆触心肺气急口张虚烦神困雄黄朱砂蝉退全蝎殭蚕南星白附子轻粉右为末面煳为丸麻子大每服二十丸薄荷茶清任下九寳汤治大人小儿素有喘急遇寒暄不常发则连绵不已哮喘咳𠻳夜不得卧桑白皮橘红大腹皮紫苏杏仁薄荷甘草麻黄官桂右姜三片乌梅一枚水煎服明治喘喘之原有六有风寒伤肺而得者有厚味伤脾积痰上迫于肺肺气为之不利而得者有大病后被尅伐太过伤其脾胃而中气虚弱者有火逼肺金金为火侮而气不得下降者有水肿之疾水溢迫肺而喘者有破体太早肾未完固而洩其真隂以致肾虚不能纳气归源者故治法有踈风解表有清火保肺有清中化痰有利水渗湿有峻补肾元有单补中气较之于哮大不相侔兹特掲而明之俾认症循方不啻驾轻车就熟径即夜行亦无颠踬之虑也矣九寳汤治风寒哮喘咳𠻳不能伏枕黄芩半夏汤治寒包热哮喘咳𠻳半夏枳殻酒芩桔梗紫苏麻黄杏仁甘草右姜枣水煎服天寒加桂枝桑白皮汤治肺气有余火炎痰盛作喘桑白皮半夏苏子杏仁贝母山栀黄芩黄连右姜水煎服定喘汤治诸喘乆不愈白菓欵冬花桑白皮麻黄法制半夏苏子杏仁酒芩右水煎作二次服生脉汤治肺气大虚气促上喘汗出而息不续命在须臾麦门冬人参五味子右水煎服星半𤓰蒌丸清中化痰南星半夏𤓰蒌仁香附子橘红萝卜子杏仁皂角灰右为末神曲煳丸梧子大每服二三十丸姜汤下又方治食积痰喘壅滞不利半夏𤓰蒌仁山查神曲海石萝卜子青黛右为末用𤓰蒌穰捣为丸竹沥生姜汤下每服三十丸参术调中汤补中清热定喘除𠻳人参白术桑白皮炙甘草麦门冬陈皮茯苓青皮五味子右水煎服双玉丸治胃火刑肺气髙而喘每至夏月必一发者软石膏寒水石右等分为细末用甘草煎浓膏为丸菉荳大每夜白汤或淡姜汤送下一钱神祕汤治水气作喘橘红桔梗紫蘓人参五味子桑白皮半夏梹榔炙甘草右姜三片水煎服椒目散水泛于肺肺得水而浮故喘不得卧川椒目沉水者略炒为末每一钱姜汤调下葶苈大枣泻肺汤治上气喘急身与面目俱浮鼻塞声重不闻香臭胸膈胀满将成肺痈葶苈大枣右水二盏先煎大枣至一盏去枣入葶苈煎八分食后服先服仲景小青龙汤二帖再服此八味丸治下元真气不足肾虚不能纳气归原而喘懐熟地山药山茱茰肉茯苓泽泻大附子桂心右蜜丸赤荳大每服二三十丸白汤下加减八味丸治仝上即前方去大附子加五味子人参胡桃汤治下元不足喘不得卧人参胡桃肉右姜一片水煎服杏仁煎治喘𠻳杏仁胡桃肉右等分研为膏加炼蜜丸弹子大临卧嚼下一方胡桃肉三枚姜三片临卧嚼吃饮汤三四口再嚼再饮止𠻳化痰千缗汤治痰饮喘急不能卧人扶而坐一服即安半夏炙甘草皂角右生姜一片水煎服治哮喘欲成龟胸龟背者甜葶苈五味子紫苏子杏仁桑白皮右蜜丸黍米大每三五十丸淡豆豉汤下铜壁山人加灵三分神效咳𠻳门有伤风𠻳有伤乳食𠻳有痰𠻳有火𠻳有虚𠻳风者鼻塞或流清涕乳食者胸腹饱闷发热日轻夜重痰者一咳便有痰㗋中常有痰声火者发热面赤小水短澁虚者唿吸力微大小便利体倦而面色青白三抝汤治感冐风邪鼻寒声重语音不出头痛目眩四肢拘倦咳𠻳多痰胸满气短麻黄杏仁甘草右姜葱白煎温服取汗有热加前胡有痰加半夏华盖散治肺感寒邪咳𠻳上气胸膈烦闷项背拘急声重鼻塞头目昬眩痰气不利麻黄苏子桑白皮杏仁茯苓陈皮甘草右每服三五钱水煎服金佛草散治伤风头目昬痛徃来寒热肢疼烦闷痰涎不利咳𠻳喘涕唾稠粘壮热恶风金佛草荆芥前胡麻黄甘草赤芍药半夏右每三钱姜枣煎服𠻳甚加杏仁五味子茯苓厚朴汤治伤乳食停痰咳𠻳或吐白沫气喘白茯苓半夏厚朴甘草右姜三片煎服白饼子治伤乳食停痰咳𠻳气粗喘急及冷痰腹痛滑石轻粉半夏南星巴豆右研匀巴豆后入糯米饭捣为丸菉荳大揑作饼子三嵗已上三五饼已下一二饼煎葱汤下伤食麦芽汤下新伤乳食咳𠻳用二陈汤加萝卜子杏仁枳殻麦芽山查厚朴之类服之食消而𠻳自止泻白散化痰止𠻳下气进食泻肺火桑白皮地骨皮甘草右每三钱加粳米煎服双玉丸治胃火食积痰火面赤气粗喘𠻳清化丸治火刑肺金咳𠻳喘急贝母知母巴荳右仝炒去巴豆只用二母为末炼蜜为丸菉荳大每服一二十丸白汤下乆𠻳脾肺之气不足用前诸剂不效者以六君子汤加苡仁桑白皮五味子服之即安夏月咳𠻳多汗喘咳无力生脉汤佳雄黄丸治癖积痰𠻳呕吐雄黄半夏神曲白面巴霜右末滴水为丸菉荳大用米糠拌炒赤色每服七丸加至十丸呕吐姜汤下痰𠻳虀菜汁下咳乆连声不已口鼻出血者茅根汤主之陈皮半夏曲茯苓甘草天门冬片芩栀仁贝母知母石膏生地杏仁桔梗𤓰蒌根右水煎临服加茅根汁一小酒盏仝服吐泻门小儿吐泻不异大人当于大人门择治故不再论兹採数方以备不时之急但审谛寒热体认伤积証明则百投百效矣凢吐乳直出而不停留者古谓之哯乳但以炒麦芽三钱橘红一钱丁香三分水煎服之立止凢霍乱吐不止者用芦稷米炒黄煎汤饮之立止又方白扁荳嫩苗煎汤饮之立止如无嫩苗时月即用白扁荳炒过煎汤与之亦安二香散止吐如神真藿香丁香白滑石右为末每服五七分米饮下凢冷吐者乳不消化多吐而少出面白眼慢神昬额上汗出急宜温中理中汤参香散若将传慢脾者可用全蝎观音散参香散治寒吐胃虚投诸剂不效者人参沉香丁香藿香木香右为末每三五分米饮调下全蝎观音散治吐泻截风定志庶免传变慢惊黄蓍人参木香炙甘草莲肉扁豆茯苓白芷全蝎羌活防风天麻右每服三五钱姜枣煎服六神汤治脾胃虚吐泻不进饮食黄蓍扁豆人参白术茯苓炙甘草藿香右每三四钱姜枣煎服藿香散治冷吐泻脏腑不调泻下青黄黒白色或如鸡子清或腹疼微热橘红藿香枳殻厚朴炙甘草右为末每服一钱米饮下治泻枣汤下凢热吐者面赤气粗唇红吐出之势射而逺乳已化色黄小水短少二陈汤加姜汁炒黄连黄芩枇杷叶济生竹茹汤治热吐口渇烦躁橘红干葛甘草麦门冬竹茹生姜右水煎服热甚者加姜连益元散治热吐面赤气粗小水短少伤暑作吐尤佳滑石甘草右为末姜汁调灯心汤下吐甚者井花水下凢食伤而吐者吐出之物有馊酸气眼胞浮面色黄足冷肚热日轻夜重麦芽枳实青皮梹榔厚朴陈皮之类消而降之治泻之剂凢冷泻者面色青白小水清肠鸣漉漉腹中作疼口不渇益黄散理中汤挟风邪者藿香正气散挟暑气者六和汤胃苓汤治冷泻小水不利苍术厚朴陈皮炙甘草白术茯苓猪苓泽泻桂皮右姜三片水煎服凡热泻者面赤唇红小水短少口干六一散灯心汤调下立止清六益元汤治热泻小水短少口干白术滑石炙甘草黄连麦芽右水煎服四苓汤治热泻小水短少腹中作疼白术赤茯苓泽泻猪苓白芍药酒苓酒连右水煎服凡食伤而泻者腹中或疼或胀嗳气如败卵详其所伤以对症之剂消而磨之如伤乳食以麦芽糯米食以酒曲肉以山查荳腐以萝卜子荳粉以杏仁诸菓子以麝香肉桂伤鱼以橄榄每于理脾中倍加所以之药为君则效也凡诸内伤初未下膈之时只宜吐之如𤓰蒂散或萝卜子擂滚水取汁多饮之即吐若食已下膈入胃则不可吐以香橘饼之类消之若腹中饱硬日数已乆而痛在脐腹则宜备急丸等下之然后调补泻始止也若补之太早恐食积不消乆而变为痢疾或为脾洩或为痞满皆由执衡者失先后次第之宜盲对症之剂之所致也又投已上诸剂不止者乃虫泻也当从疳治𤓰蒂散治食伤胸膈胀疼兀兀欲吐烦闷不安𤓰蒂赤小荳右为末白汤调下五七分少刻用鵞翎于㗋中探之即吐香橘饼治食积泻冷泻腹中胀疼丁香青皮陈皮厚朴神曲麦芽右为末炼蜜为饼紫蘓汤下米饮亦可消积丸治吐泻大便酸臭丁香砂仁巴豆乌梅肉右为末面煳为丸菉豆大温水送下一二丸保安丸治伤食泻香附子砂仁白姜青皮陈皮京三稜蓬术炙甘草右为末麦芽面煳为丸菉豆大每一二十丸姜汤下夏月作㵼或伤暑吐泻以六和汤治之名六和者以其能和六腑也六和汤治吐泻霍乱砂仁半夏杏仁人参炙甘草赤茯苓藿香扁豆木𤓰右每三五钱姜枣煎服香橘膏治吐泻砂仁白荳仁莲肉山药木香青皮陈皮厚朴麦芽神曲右为末蜜丸鸡头大每服一丸吐用紫蘓汤下泻荆芥汤下保安四圣饼治吐泻惊疳吐泻日乆恐传慢惊人参白术茯苓炙甘草南星白附子代赭石蛇含石右为末端阳日粽捣为饼计重一钱每服一饼吐姜汤泻米饮惊薄荷疳米泔水下荳蔲散治腹痛肠胃虚冷滑洩不禁肉荳蔲一枚剜一小孔入乳香一块湿面包裹煨熟为末每服三五分米饮下睡惊太乙丹治泻后粪青镇惊安神止夜啼白术茯苓桔梗藿香川芎白芷扁豆白芍药右为末炼蜜为丸樱桃大辰砂麝香为衣每服半丸薄荷汤或枣汤化下夜啼灯心钩藤汤化下癖门癖者血膜包水癖于脇傍时时作痛也惟癖能发潮热能生寒热故疟家中脘多蓄黄水日乆而后成癖此盖小儿脏腑不和营衞不畅津液不得流通冷气抟之则结聚而成癖矣进食丸消食丸可选而用之甚者白饼子下之治之不早恐成疳积羸痩肚胀则难治也取癖丸治腹脇痞结气满不得宣通甘遂芫花黒丑辣桂蓬术青皮木香桃仁五灵脂巴霜右为末飞面煳为丸麻子大每服一二丸姜蜜煎汤灌下泄后用冷粥补之烧丹丸治乳癖食癖午后寒热咳𠻳脇下结硬𤣥精石轻粉粉霜硼砂右为末入寒食面一钱水和成饼外再用湿面包裹慢火煨黄色取出去面将药再研为细末滴水为丸米粒大一嵗五丸二嵗十丸夜卧白汤送下至天明取下恶物如不下渐加丸数如妳癖未消尽隔三两日再一服以癖消尽为度紫丸子治婴儿乳食失节宿食不化胸腹痞满呕吐恶心便利不调乳食减少不消内挟冷痰大便酸臭或变蒸发热多日不解因食成癎先寒后热代赭石赤石脂杏仁巴霜右为末饼丸如黍米大月外儿只服一丸米饮下微利即瘥千金方云此方之妙无所不治虽为下药并不虚人七圣丸能令黄痩子顿作化生儿三稜莪术芫花青皮橘红川楝子杏仁右为末醋煳为丸黍米大食逺白汤服日间所飡之食物尽行消化永无积滞消积丸消积聚寛腹胀退面肿进饮食化滞物木香人参黄连莪术橘红青皮㯽榔右为末面煳为丸黍米大食后米饮下万金丸磨积块去黄胖神效平胃散加夜明沙针砂皂矾右为末红枣肉为丸菉荳大空心米饮下忌一切血及荞麦面灵仙丸消一切癖葳灵仙为末炼蜜丸弹子大红绢袋盛药一丸用精猪肉四两煮极烂去药聴喫其积化从大便而下以知为度挝癖散治癖立效海蛤粉黄丹硫黄右初伏日修合为细末用好米醋调成膏于新乌盆中晒干为细末一嵗儿服一分空心米饮调下取下癖积如蓝汁为验鳖甲猪肚丸治小儿痞积发热柴胡黄连鳖甲枳实木香青皮青蒿右为末入猪肚内蒸极烂同捣为丸梧子大每服二十丸人参汤送下赤茯苓赤芍药山栀子当归甘草右每五钱灯心煎服导赤散治血淋生干地黄木通黄芩甘草右为末每服一钱井水入灯心煎汤服仍以米饮调油髪灰空心灌下车前子散治小便不利茯苓猪苓香薷车前子人参右为末每服五钱灯心汤下金砂益元散治小便淋沥不通郁金海金砂滑石甘草右为末每服三钱木通灯心煎汤下或冬𤓰仁汤亦可茯苓散治白尿京三稜蓬术砂仁赤茯苓青皮陈皮滑石炙甘草右为末每服一钱灯心煎汤调下三稜散小儿尿白乆而成疳此药实脾土消食化积三稜蓬术益智仁甘草神曲麦芽陈皮右水煎服痰𠻳加制半夏口腥气加盐调理诸痰加枣子淋门淋淋沥也尿窍澁滞小便㸃滴而出艰澁而疼频而数起也由热结膀胱不能渗洩下焦之气壅滞而然其血淋者热自小肠而来小肠与心为表里心主血热则妄行渗于膀胱而致之也小儿尿出少顷如米泔状者由乳哺失节伤于脾胃以致清白不分乆则成疳而浊也尿初出时微赤良乆变白乃热疳之邪初出黄白良乆变米疳者乃冷疳之候也冷者益黄散主之热者牛黄丸冷而复挟热者大芦荟丸纯白浊者厚朴丸诸失津液欲成疳而小便白浊者茯苓散葵子散治小儿诸淋葵子车前子木通桑白皮瞿麦赤茯苓山栀子炙甘草右水煎服八正散治心经藴热口燥咽干五淋小便澁眼目赤脉赤疮滑石瞿麦木通大黄扁荳车前子栀子甘草稍右每二三钱加灯心煎服木通散治上焦热小便闭烦躁生嗔及淋沥诸疮丹毒八正散加赤茯苓黄芩五淋散治膀胱有热水道不通或尿如荳汁或如沙石或膏或血血余散治血淋髪灰生蒲黄生地黄赤茯苓甘草右煎调髪灰空心服分清饮通心气补漏精小便余沥赤白浊益智仁川萆薢石菖蒲乌药右灯心水煎服一方加白芍药茯苓君朴丸治诸疳小便白浊乆则黄痩不长肌肉史君子肉厚朴黄连木香右为末面煳丸赤荳大米饮下三十丸胃苓丸治小便如米泔甚效分隂阳退潮热消浮肿退黄疸调脾胃此铜壁山人改汤为丸即胃苓汤加草菓米煳丸米饮下呕吐姜汤下泄泻车前子汤下浮肿长流水五加皮灯心汤下黄疸本方一料加茵陈五钱灯心汤下白浊盐汤下疝气茴香汤下遗尿门遗尿者谓小便日夜时出多而不禁尿床者谓夜入床睡去乃小便出而不知也良由下元不足肾与膀胱虚冷所致故古方多用温补下元之剂肾气实则气固而溺有统摄则不致遗失也刘守真又谓有热客于肾部干于足厥隂之经乃廷孔郁结极甚而气血不得宣通则痿痺而神无所用故夜渗入膀胱而旋溺遗失不能收禁也此又不可不知孙仲子泰来曰夫谓不禁者乃小便出多不计其遍数为下元大虚之症由阳气虚不能收持此急症也不急治则死矣非大温大升大补则莫能济其虚而固其原彼尿床者婴孩童稚常有之盖男子十六而精通肾气固即不为治至其时亦自止若治之早者则早止也亦有至老而不止者余目击十数人矣余族且三人皆乏嗣总由下元虚冷良可徴矣刘守真谓有热客肾部干于厥隂廷孔郁结极甚不能宣通故遗失不能收禁愚谓既郁结极甚不能宣通则小便所出者仅㸃滴而已所出必短澁疼痛色必黄赤安能直遂长清不收不禁哉内经谓膀胱约而为癃不约为遗溺不禁由是叅之守真之论只可言淋乃暂有之疾非遗失日乆者可拟余不佞僭为辨鸡肠散治小儿尿床遗溺不自知觉鸡肠牡蛎白茯苓真桑螵蛸桂心龙骨右每服三钱姜枣煎服鸡䏶胫散治遗尿鸡䏶胫鸡肠猪胞右为末男用雌女用雄每服一二钱酒调下破故纸散治下元虚冷遗尿破故纸炒为末一二钱白汤调服益智仁散治仝上亦治白浊益智仁白茯苓右为末每服一钱空心米饮下又方五倍子为末雪糕为丸白汤下补原丸治下元虚小水不禁或如脂膏桑螵蛸益智仁人参仙茅山茱茰肉兎丝子干山药巴㦸右为末各照常制芡实粉为丸莲肉汤送下七八十丸遗尿方破故纸益智仁乌药白茯苓茯神右为末空心米饮下一钱外肾光肿门小儿隂肿多由甘肥不节湿热下流或啼哭怒气不顺或失坐冷地皆能致之丹溪谓脱囊肿大坠下不收以紫苏茎叶为末水调荷叶包之又谓一人传此方用野白紫苏为末湿则干掺干则香油调敷虽皮溃而核欲坠悉有神功桃仁丸治怒气不顺啼哭郁气结于肝经发为隂肿或为偏坠或水窦不通亦能发肿此方主之桃仁桂心黒荳白蒺藜牡丹皮大黄右为末炼蜜丸麻子大每服五丸或七九丸青皮木香葱白煎汤入盐少许送下或煎大流气饮研青木香送下亦可丹溪用木通甘草黄连当归黄芩煎服牡蛎散治小儿外肾肿大茎物光明牡蛎为细末以津唾调涂肿处即消又方加地龙末一分如外肾热者以鸡子清调敷又方治小儿卵肿桃仁研如泥津唾调敷青木香丸寛中快膈腹脇疼痛心下坚痞肠中水声隂肿偏坠黒荳青木香补骨脂荜澄茄梹榔先将梹榔用粟米包外再以湿纸裹煨令焦去饭取梹榔仝前药为末滴水丸菉荳大每服二十丸白汤下又方治偏坠防风牡丹皮右为末酒调服一二钱立效或白汤入盐下又方治偏坠五苓散内加防风牡丹皮极效有热者服三黄丸三白散治膀胱藴热风湿相承发为隂肿小便不利白荳桑白皮白术木通陈皮右为末每二钱姜汤调服蝉退散隂囊忽肿或坐地多时感受风湿或为虫蚁所吹用蝉退五钱水一碗煎汤薫洗肿处肿消痛止须洗二三次后服五苓散以灯心汤调服又方葱地上蚯蚓粪为末煎甘草汁调敷肿上或薄荷汁调亦妙痢门小儿痢疾外感少而内伤多故曰无积不成痢也但当审谛新乆虚实若新起而腹痛手不可近后重里急日夜频迸小水短少稠粘之物若脓若血不计遍数者急宜下之下后看轻重再为调补噤口者审其从时令之气而来体必发热用人参败毒散加陈仓米有热毒薫蒸胃口虚而不纳谷或干哕呕恶者以辰砂益元散用生姜汁调灯心汤送下若痢乆而肠胃虚弱者但当补养气血盖虚囘而痢自止也脾胃健饮食进痢自旋止日数虽多而无误于事也小便不利者当利之清六丸佳人参败毒散治四时不正之气发为寒热疟痢或遍身作痛呕哕恶心噤口方见丹毒赤游加陈皮姜枣香脯治小儿刮肠下痢噤口不食闭口合眼至重危困精猪肉腻粉将猪肉于炭火上慢炙旋铺腻粉令匀成脯每以少许与吃如未知吃且放鼻边自然要吃此方治胃口有毒食之神效百一选方治噤口痢莲肉去殻留心碾为末每服半钱陈米饮调下此是毒气上冲心肺借此以通心气便觉思食山药散治噤口痢干山药一两为末白汤调二钱服之呕哕立止茅花汤治吐血下血鼻衂血痢黒痢茅花一大把水煎服无花用根代之枳殻寛肠散顺气治痢甘草枳殻右为末每服一钱空心白汤调下乌梅汤治下痢津液少脏腑虚燥烦渇引饮及诸病后烦渇引饮无度乌梅肉白茯苓木𤓰右每三钱姜一片水煎服清六丸治血痢小水短少及洩泻此方专清六腑湿热故名清六内用红曲者以其能消食积而化淤血也桂府白滑石炙甘草红曲右滴水为丸灯心汤下二三十丸芍药汤治赤白脓血里急后重腹中疼痛刘守真云行血则便脓自愈调气而后重自除此方是也白芍药当归酒连酒芩木香㯽榔肉桂甘草右水煎服小水短少日夜后重者加枳殻升麻桃仁各一钱滑石三钱若积滞重而热盛者加大黄一钱保和丸治食积痢腹疼不知饿用此消之山查神曲陈皮半夏萝卜子连翘右末仍以神曲煳为丸菉荳大每服一钱白汤下小香连丸治里急后重腹疼赤白痢黄连木香诃子右为末曲煳为丸菉荳大每三十丸米饮下地榆散治赤痢无粪鲜红㸃滴而下地榆诃肉甘草右为末每服一钱米饮调下地榆饮治热痢腹痛赤白频併地榆甘草白芍药当归枳殻黄连右水煎服茯苓白术散治寒痢所下清白如鱼冻者脾弱不思饮食茯苓白术人参木通枳殻甘草肉果桂心诃肉陈皮右每三五钱灯心煎服朴附丸治寒痢滑洩不禁厚朴大附子干姜陈皮右为末粟米煳为丸每服五七分或一钱米饮下又方木香黄连粟殻殭蚕甘草右剉以生姜三钱仝炒爆干为末米饮调下赤生地黄汤下白乌梅汤下如有热小柴胡汤解之养脏汤治冷热不调下痢赤白或如脓血鱼脑里急后重腹脐㽲痛脱肛如脏腑滑洩夜起及日乆虚寒加大附子三片粟殻人参当归肉桂肉果白术诃肉炙甘草木香芍药右每三五钱水煎服忌酒面生冷胃风汤治风冷乗虚干于肠胃水谷不化泄泻腹脇虚满肠鸣㽲痛下如荳汁或纯瘀血白术芍药川芎人参当归肉桂茯苓右每服三钱入粟米一钱水煎服芍药栢皮丸治一切脓血恶痢窘痛白芍药黄栢当归黄连枳殻右为末滴水丸菉荳大白汤下三黄熟艾汤治积热下痢赤色及治伤寒四五日大下热痢诸药不效者黄连黄芩黄栢熟艾右每服三钱水煎服噤口痢人参黄连石莲子右为末擦牙闗二三次即能食丹溪用人参川黄连二味煎浓服之但得一呷入腹即愈此加石莲子亦有理荳蔲散治婴孩肠胃脆弱糟粕不聚泻痢不止或赤或白冷热不调日夜频併愈而又发神效但忌荤腥生冷肉荳蔲胡粉龙骨枯矾右为末每服一钱米饮调下或以薄煳丸麻子大每服五六十丸议曰胡粉即真铅粉也出韶州者名韶粉出定州者名定粉总名光粉其性殢故用以殢其肠令不虚滑荳蔲温脏之药安和肠胃龙骨白矾澁肠止痢凡虚滑日夜无度者服之随时痊愈神效鸡青丸治婴孩一切痢疾不拘冷热皆效木香生黄连肉荳蔲右为粗末取鸡子青搜和作饼慢火炙黄色变红者稍干擘破碾为末白面煳为丸麻子大每三五十丸米饮下此方功在鸡子青大效至圣千金饮子治先吐后泻后又变痢脐腹㽲痛脇肋胀满受湿虚鸣脓血五色相杂或如荳汁或如瘀血日夜无度食少肌羸黄茋甘草陈皮粟殻木香白芍药地榆黒豆当归枳殻乌梅淮枣白术诃肉黄连右每三五钱水煎服大艾煎丸治小儿虚痢大渇不止艾叶干葛粉胡粉海螵蛸龙齿右为末炼蜜为丸鸡头子大每服一丸至二丸米饮下术蔲面治噤口痢一粒饭不食服此效白术肉果木香右为末白面一两水搜作饼切作条子水煮熟用葱白生姜盐各少许和汁与吃看所入多少仍用鸡青丸调理炒鸡子治休息痢及疳泻日乆不愈鸡子一枚先用黄蜡如指大一块铫内镕化入鸡子拌炒熟空心食之大效剪红丸治痢鲜血侧栢叶槐花枳殻荆芥穂右醋煳丸糯米汤下疟门小儿疟痢治同大人惟剂轻小耳当于大人科参治兹但收集数方以备缓急不重论也缘其症不外于外感内伤二者而已外感有六经之形症用和解六经之剂治之内伤有胸腹饱满昼轻夜重之标凖只以二陈汤加健脾消导之剂治之盖无痰不作疟也数发之后乃为截之虚弱者补之然初发二三日之间必须导痰运脾和解为主切不可遽投补截设汗不週头疼未彻则表邪未尽解也苟痰不清胸腹不畅则内伤未尽镕也补之截之是闲其邪而塞其去路其变也曷胜言哉清脾饮治瘅疟热而不寒或热多寒少膈满不能食口苦舌干烦渇小便黄赤大便不利青皮厚朴白术草果柴胡茯苓半夏黄芩甘草右生姜三片水煎服养胃汤治外感风寒内伤生冷温中快膈山岚瘴气寒疟呕逆人参苍术厚朴半夏藿香草果茯苓陈皮甘草右姜三片枣一枚乌梅一枚煎服香葛饮治婴孩夹食夹惊伤寒四时瘟疫疟疾香附子紫蘓叶橘红青皮葛根炙甘草右每三五钱姜葱白煎服露星饮治乆疟成痨以此截之秦芁柴胡白术茯苓㯽榔常山黄芩甘草半夏曲官桂右用酒醋水各半碗煎七分露一宿临发五更服之鬼哭饮截疟常山大腹皮白茯苓鳖甲甘草右桃栁枝各七条水煎临发空心五更服南斗散治痰疟常山白芷南星右酒煎临发五更服白术截疟饮治虚弱乆疟脾虚呕吐不思饮食不拘寒热极效白术橘红麦芽乌梅右姜五片水煎临发日五更服何首乌丸治乆疟隂虚热多寒少以此补而截之何首乌为末鳖血为丸黄荳大辰砂为衣临发五更白汤送下二丸截法不拘寒热疟端阳日制桃叶尖半夏捣桃叶尖为九雄黄为衣晒干贮瓶中封固临用取一丸绵裹塞鼻中男左女右鳖甲饮子治疟乆不愈腹左有块名曰疟母鳖甲白术黄芩草果㯽榔芎䓖橘红甘草厚朴白芍药右姜枣煎服青黄散消疟母如神青黛雄黄右等分为极细末每一嵗用一分空心及夜淡醋汤调下块消其八即止屡验屡效铜壁山人治疟母用月蟾丸木香人参黄茋当归桔梗黄连三稜莪术鳖甲干蟾史君子苦栋根皮诃子肉夜明沙枳实绿矾右为末醋煳丸陈米饮下又截法寒多热少者俱以平胃散加常山草果截之此内伤疟热多寒少者俱以白虎汤加常山草果截之寒热相半者俱以小柴胡汤加常山草果截之此外感疟吃泥门小儿吃泥乃胃中热丹溪用石膏黄芩陈皮茯苓白术煎服而愈徐氏用宣治一儿食泥土困睡洩泻遍身如疥此脾经内外疳也以六君子汤肥儿丸而愈吃生米门吃生米者此胃中有虫亦宜健脾清热肥儿丸佳盖吃泥吃米皆疳之渐当于疳门寻治大芦荟丸等方酌而用之毋使临期鞅掌也苍术丸治吃生米苍术米泔浸一日为末饼煳为丸梧子大每服五十丸米饮下一日三服耳门生生子曰小儿耳疾多属风热上壅亦有因于沭浴水入耳中水湿停乆抟于气血醖而为热化为脓汁汤氏云耳有五般常出黄脓者为停耳出红脓者为脓耳出白脓者为缠耳疳臭者为伍耳耳内虚鸣出青脓者为震耳症虽五般病源一也皆由风水入耳而因有积热上壅而成若不早治乆则成聋宜胭脂膏治之仍服化痰退热等剂即愈也孙季子朋来曰此五者不可谓全无分别详其名观其色其间必有说也愚僣剖之停耳者为水湿之气乆停耳中与气血抟击醖为热脓盖脾主湿又脾之色黄以始为停湿所致故曰停耳脓耳者心主血脉血热化为红脓心之色赤故曰脓耳纒耳者肺主气肺之色白肺气不利纒壅上焦化为白脓故曰纒耳伍耳者耳内疳臭盖耳为肾之外候小儿肾未充足偶为气忤逆于经隧心主臭心气不得下降肾气不得上通故醖而为疳臭也震耳者易曰震为雷或为雷声震动故耳中虚鸣肝之色青故出青脓也此因五脏有所感触随脏为名故有此五色之相应也既有此五脏之因须推五脏之治庶为治本若谓症虽五般病源一也则予未敢首肯蔓荆子汤治内热耳出脓汁升麻木通麦门冬赤芍药生地黄前胡甘菊甘草桑白皮赤茯苓蔓荆子右姜枣煎食后服清上散治上焦风热耳出脓汁头面疮疖当归龙荟丸治肝胆风热耳中鸣出青脓名曰震耳大便秘小便黄常服宣通血气调顺隂阳当归龙胆草柴胡青黛栀子胆星麝香大黄芦荟酒芩黄栢酒连木香右炼蜜丸小荳大每二十丸姜汤送下清黄散治耳出黄脓名曰停耳内有风热外为水湿所干醖乆而成防风滑石甘草栀子藿香酒连右为末白汤调二钱食后服清心丹治耳出红脓名曰脓耳及舌上生疮如杨梅状者黄连滑石甘草辰砂薄荷犀角屑右为末每用一钱五分蜜拌薄荷汤下夜再服清白散治肺热痰火上壅耳出白脓名曰纒耳兼治咳𠻳桑白皮地骨皮甘草贝母寒水石天花粉酒芩天门冬右为末以蜜水调食后服或白通草煎汤下尤妙交感丹治耳中疳臭名曰伍耳或怒气上逆上下不得宣通遂成聋聩香附子茯神黄连桂心甘菊花右为末每一钱五分灯心汤调下禹粮丸治停耳出脓水禹余粮海螵蛸百草霜伏龙肝大附子右为末以绵裹如贠眼核大安耳内日再易之如不瘥乃有虫也龙骨散治诸脓耳枯矾龙骨胭脂丕麝香右为细末先以棉裹杖子拭去耳中脓再吹一字入耳中日再加海螵蛸一钱尤妙羊角散治耳内脓汁不干山羊角烧存性为末每吹二三分入内一日二次三日全瘳滋隂地黄丸治耳虚鸣脓汁不干肾隂不足熟地黄白茯苓山茱茰甘菊牡丹皮何首乌黄栢右炼蜜丸梧子大每服三五十丸龟胸龟背门古方皆属之于肺谓受邪喘乆所致又乳母多食辛热胎毒于儿感之于肺由肺胀大而胸髙满如龟状也盖胸膈之上乃肺之分野又肺主皮毛若背受风邪客于嵴骨故背髙而偻伛又或儿坐太早亦能致之然此多成痼疾考之古法惟有百合丹枳殻防风丸及灸肺俞膈俞二宂而已别无治法百合丹治胸髙胀满其状如龟川大黄天门冬杏仁百合木通桑白皮甜葶苈软石膏右为末炼蜜丸菉荳大每服五丸白汤临睡服枳殻防风丸治客风入背如龟髙耸枳殻防风独活前胡麻黄当归大黄右面煳丸黍米大米饮下松蕋丹治初生不暇䕶背为客风吹嵴入于骨内或坐早所致松花枳殻防风独活麻黄前胡川大黄桂枝右为末炼蜜丸黍米大每十丸米饮下灸法肺俞宂第三椎下两傍各一寸半膈俞宂第七椎下两傍各一寸半以小儿中指量中节为一寸每灸艾炷如小麦粒大各灸三五壮龟尿法㸃背肿髙处节间取乌龟置于新荷叶上用镜照之其尿自出鍼㸃嵴俞中若龟尿不出用猪毛挿入鼻中其尿即出虫门小儿好食肥甘生冷伤于脾胃脾胃既伤则不能运化精㣲而生湿热湿热乆则生虫也发则腹中疼痛上下徃来无有休止或亦攻心则合眼啼哭扑手仰身神思闷乱呕哕涎沫或吐清水四肢羸困面色青黄饮食难进不生肌肤或寒或热沉沉嘿嘿不的知其病之所在不早疗则腹中子母转转相生虫长一尺足能杀人观周嵗已前小儿鲜有此苦者良由饮乳不食肥甘生冷虫无从而生也即是观之虫之生于湿热肥甘也不亦明乎予故述此生虫之源以为今之为乳母者姑息之戒化虫丸治虫咬心痛来去不定不思饮食鹤虱梹榔胡粉苦楝根明矾右为末面煳丸菉荳大三嵗者服三十丸白汤入香油二滴吞下食前服如有小虫皆化为水大虫即从大便而下初服甚效史君子丸治小儿五疳脾胃不和心腹胀时或㽲痛不进饮食渐至羸痩厚朴陈皮史君子肉甘草川芎白芍药右为末炼蜜丸皂子大三嵗已上一丸米饮下乌梅丸治蜖厥当吐今反静而复烦此为脏寒蜖上入其膈须臾复上得食而呕又烦蜖闻食当自吐及治乆痢乌梅干姜黄连川椒当归细辛人参大附子桂枝黄栢右为末用酒浸乌梅肉一宿蒸饭捣为丸麻子大每十丸日二次忌生冷㯽榔丸㯽榔鹤虱贯衆干漆芜荑雷丸雄黄史君子肉川楝子肉木香黄丹钖灰轻粉巴霜右为末酒煮面煳为丸黍米大五更早用猪肉葱油煎将肉细嚼勿吞下但只引虫头向上便将肉汁调化虫散或吞㯽榔丸至已时取下虫方进饮食化虫散先将猪肝油炙令儿闻其香味引虫头向上则药可行雷丸鹤虱甘草大黄史君子肉右末用猪肉煮汁调五更服疳门生生子曰小儿疳症最为重候顾疳字从甘明其嗜贪甘肥成积生虫损伤脾胃脾胃一虚百病蜂起古称五疳言五脏之疳也五疳之外其名甚多如曰疳气曰疳虚曰疳热曰丁奚曰哺露曰脑疳曰嵴疳曰无辜之类不胜枚举盖脾胃虚则停积积则生热或泻或痢或风或疟生疳生虫二十已下其病为疳二十已上其病为痨症虽多种源一而𣲖殊也而治总在脾胃为重五脏皆受气于脾胃赖坤元以资生也又有乳母未断乳时先躭身孕儿饮孕乳乆为魃病以其疳成肉消颅大髪穗腿枯形肖傀儡若魃然也又有母体虚弱气血不足乳汁不充强餵粥饭耗伤形气皆成疳兆杨钱二公治论极正採录于左以为法眼杨氏倓子曰疳之受病皆虚使然热者虚中之热冷者虚中之冷积者虚中之积治热不可妄表过凉治冷不可峻温骤补治积不可用霸峻取钱氏仲阳曰小儿初病为肥热疳热则凉之乆病为冷痩疳冷则温之小儿易虚易实过寒则生冷过温则生热峻取则重伤脾胃上医处其消积和胃滋血调气随顺药饵以扶持之病家调节乳食以禆养之使营衞调和脏腑充实若或过焉君子未保其徃也积者疳之母由积而虚谓之疳极凡有积者无不壮热脚冷若积而虚甚则先扶胃使胃气充实方与微利急以和胃之药扶虚救里如白荳蔲萝卜子砂仁蓬术消积等剂踈利之药也脇腹癖痛亦虚中之积先寒后热饮水不食或饮水而致喘𠻳凢热疳以胡黄连丸冷疳以木香丸冷热疳以通神丸主之疳在外耳鼻生疮者以兰香散诸疮白粉散主之铜壁山人曰凡治疳不必细分五疳但虚则补之热则清之冷则温之吐则治吐利则治利积则治积虫则治虫不出集圣丸一方加减用之屡试屡验矧此方收聚药品极为工致诚医中之王道疳门之火枣也业㓜科者则亦当知其所自哉生熟地黄丸治肝疳白膜遮睛合面而卧肉色青黄髪穗筋青脑热嬴痩生地黄熟地黄川芎赤茯苓黄连杏仁半夏天麻甘草当归枳殻地骨皮右每三五钱姜三片黒豆二十粒水煎服地黄丸治肾疳极痩遍身疮疥发寒热时头热脚冷熟地黄山药山茱茰泽泻牡丹皮白茯苓右为末蜜丸梧子大每服十五丸白汤下又方治仝上无山茱茰茯苓泽泻加史君子川练子茯苓丸茯神芦荟琥珀黄连赤茯苓钓藤钩逺志干蟾麝香石菖蒲右粟米煳丸麻子大每一二十丸薄荷汤下神效换肌丸治脾疳肌痩潮热盗汗饮食易伤脏腑糟粕饮食不化头大腹急黄连鳖甲肉果诃肉麝香麦芽神曲史君子肉右为末面煳丸麻子大米饮下㸔大小服灵脂丸治脾疳食疳白荳䓻麦芽五灵脂砂仁蓬术青皮陈皮史君子干蟾右为末米煳丸麻子大米汤下清肺汤治肺疳咳𠻳气逆多啼壮热恶寒桑白皮紫苏前胡黄芩当归麦门冬连翘防风桔梗茯苓生地甘草右每五钱水煎服黄连肥儿丸治一切疳及疳眼赤肿昏暗雀盲或经月眼合不开黄连芜荑麦芽神曲青皮史君子肉右各炒为末猪胆汁丸麻子大每十五丸米汤下大芦荟丸治疳杀虫和胃止泻胡黄连黄连白芜荑芦荟木香青皮雷丸鹤虱麝香右为末粟米饭丸菉荳大米饮下二三十丸香蔲丸治疳泻黄连肉果木香诃肉砂仁茯苓右为末饭丸麻子大每二三十丸米饮下加味肥儿丸治诸疳身黄肚急痞块洩泻痩弱胡黄连史君子肉三稜莪术木香香附青皮陈皮梹榔麦芽神曲川黄连芦荟右为末神曲煳为丸菉荳大米饮空心下三五十丸小儿无热去胡黄连泄泻加人参茯苓肉果加味胡黄连丸治疳疾一切虚痢诸药无功此方极效胡黄连芦荟川黄连肉果桂心人参辰砂史君子木香钩藤龙齿茯苓麝香右为末用獖猪胆汁二枚取汁和药令匀却装入胆袋内以绳扎之更入茛菪子二钱微炒黄丹一钱二味研末入前药和匀捣五百杵丸菉荳大米饮吞下五七丸治一切十二种疳痢无辜疳亦佳蚵蚾丸治无辜诸疳一服虚热退二服渇止三服泻利住蟾蜍一只打死置桶中取粪䖝入桶一日一夜将䖝取起以布袋盛安急流水中一宿取出瓦上焙为末入麝香一字饭为丸麻子大每三五七丸米饮下此方极验木香丸治疳痢冷热不调五色杂下里急后重黄连木香厚朴砂仁夜明沙诃肉右为末粳米饭丸麻子大每服二三十丸艾姜汤下十全丹治丁奚哺露青皮陈皮莪术川芎五灵脂白荳仁梹榔芦荟木香史君子干蟾灰右为末猪胆汁浸糕煳丸麻子大每服二三十丸米饮下有热薄荷汤下五疳良方治疳黄连芜荑神曲麦芽陈皮木香干蟾㯽榔史君子肉菓麝香右为末以猪胆汁二枚入好酒打煳为丸芥子大米饮下二三十丸天麻丸治肝疳风疳疳眼青黛黄连天麻五灵脂川芎夜明沙芦荟龙胆草防风蝉退全蝎麝香干蟾头右为末猪胆汁浸糕丸麻子大每二十丸薄荷汤下地黄清肺饮治肺热疳蚀为穿孔臭或生瘜肉或鼻生疮桑白皮紫苏前胡防风赤茯苓片芩当归连翘桔梗天门冬生地甘草右水煎食后服次服化丸化丸芜荑芦荟青黛川芎虾蟆灰白芷胡黄连右为末猪胆汁浸糕煳丸麻子大每服二三十丸食后卧服以杏仁汤吞下其鼻常用熊胆泡汤小笔蘸洗俟前药各进数服却用青黛川归赤小荳𤓰蒂地榆黄连芦荟各等分雄黄少许为细末吹入收功下虫丸治疳蜖诸虫木香桃仁芜荑梹榔鹤虱轻粉干蟾灰史君子肉白苦楝根皮贯衆右为末面煳丸麻子大每三十丸空心清肉汁下治疳劳嵴劳加川归黄连各二钱五分龙胆丸治脑疳热饼疮龙胆草升麻苦楝根皮防风赤茯苓芦荟油髪灰青黛黄连右为末猪胆汁浸糕丸麻子大每二十丸薄荷汤下食后仍以芦荟末吹入鼻中鳖血煎治疳劳芜荑柴胡川芎人参胡连川连史君子右用鳖血一盏呉茱茰一两拌二连淹一宿次早炒干去茱茰只用二连俱为末粟米煳丸麻子大每二三十丸白汤下鳖甲丸治无辜疳腹中毒起四肢痩削鳖甲黄连枳殻夜明沙诃肉麝香蝎虎右为末蜜丸菉荳大每服五丸米汤下日三服梅肉丸治诸疳烦渇饮水不休定粉龙胆草乌梅肉黄连右炼蜜丸黍米大每二三十丸白汤下五疳消食丸治五疳八痢杀腹脏虫疗疳劳及走马牙疳唇烂肚大青筋此药大能健脾进食华颜色长肌肉麦芽史君子黄连芜荑陈皮龙胆草右为末粟米煳丸如粟米大每服二三十丸空心米饮下不拘时兰香散治小儿走马疳牙啮溃烂以至崩破出血齿落者轻粉兰香子蜜陀僧右为末傅齿及龈立效傅齿立效散鸭嘴胆矾麝香右研极细末以少许傅牙齿龈上又方用蟾酥一字加麝香傅之地骨皮散治肾疳龈㬽牙齿肉腐臭鲜血常出生干地黄真地骨皮北细辛五倍子右为末每以少许傅之频用效亦可服大效史君㯽榔丸治婴孩食肉太早损伤脾胃水谷不分积滞不化傅为疳候肉果㯽榔宣连胡连陈皮青皮川楝肉神曲芜荑麦芽木香夜明沙芦荟川芎麝香右为末雄猪胆汁薄荷汁为丸麻子大每三五十丸米饮下肥肌丸治一切疳气肌痩体弱神困乏力常服杀虫消疳开胃进食黄连香附陈皮川楝子肉川芎木香右为末红曲煳为丸麻子大每服三五十丸米饮下通神丸治冷热疳胡连川连木香芜荑丁香肉果史君子肉大蟾蜍右为末膏和丸麻子大每十五丸米饮下取交妳一切疳毒夜明沙五钱精猪肉三两碎切仝入瓶水煮烂与儿食之汁亦饮之取下腹中胎毒次用生姜四两和皮切炒黄色再用黄连一两二味为细末煮面煳为丸黍米大米饮下三五十丸布袋丸治诸疳面黄腹大饮食不润肌肤此方予平日用加阿魏五钱极效夜明沙芜荑史君子肉白术甘草茯苓人参芦荟右为末饼为丸弹子大每一丸以生绢袋盛用精猪肉二两仝入瓦煮极烂聴儿食肉饮汁其药取起悬于风处次日再用如圣丸治冷热疳泻极神效胡连川连芜荑史君子肉麝香蟾蜍右为末以膏和为丸麻子大每服三十丸人参汤下肉枣散治肉疳而疮侵入口鼻枣肉二枚入青矾如核大火煅存性为末入麝香少许香油调涂煮肝散治疳眼翳膜羞明不见物夜明沙蛤粉谷精草右为末每服一钱五七嵗二钱用雄猪肝如匙大一块批开掺药在内摊匀麻扎定米泔水半碗煮肝熟捞肝将汁倾在碗内将目薫之其肝分作三次食之即将肝汁送下三次不拘时如大人雀目空心食之至夜便能见物如患乆不效再制服即见效黛连芦荟丸小儿食甘甜饮食食则生虫生疳以此治之胡连芦荟川连史君子神曲阿魏青黛麝香右为末煳丸黍米大米饮下四味肥儿丸治呕吐不食腹胀成疳作泻不止或食积脾疳目生云翳口舌生疮牙龈腐烂发热痩怯遍身生疮小便澄白腹大青筋一切疳候川连芜荑神曲麦芽右为末煳丸桐子大每二三十丸白汤下铜壁山人黄公集圣丸治一切疳症附加减法于后屡试屡验芦荟五灵脂夜明沙砂仁橘红木香莪术史君子肉川连川芎干蟾当归青皮因于虚者加人参二钱白术三钱去莪术青皮因于热者加龙胆草三钱去砂仁莪术因于吐泻下痢者加白术二钱肉果煨诃肉各一钱五分去青皮莪术因于积痛者加煨三稜川楝子肉小茴香各二钱去当归川芎因于疟者加鳖甲醋炙三钱因于虫者加白芜荑一钱五分川楝子肉二钱去当归川芎因于渇者加人参白术各二钱去莪术砂仁右为细末用雄猪胆汁二个和面煳为丸看大小服米饮送下予按此方乃十全丹去梹榔白荳仁加黄连夜明沙砂仁尤为有理方名十全功收十全也兹改集圣者集治疳之圣品也此方不热不寒补不致滞消不致耗至稳至妥故有屡试屡验之语云又猪肝散治疳积痼而体羸弱不经下者用此补而下之下后再以参苓白术散之类调理雄猪肝不见水者四两用竹刀批开将新荷叶晒干为末二钱掺入肝内重汤煮熟以肝与儿食之空心服至已午时取下恶物从大便而出不动脏腑极佳极佳癎门钱仲阳云凡治五癎皆随脏治之每脏各有一兽之形証并用五色丸治之此治小病者发而重者死病甚者亦死若反折上窜其声如犬症属肝也目瞪吐舌其声如羊症属心也目直腹痛其声如牛症属脾也惊跳反折手纵其声如鸡症属肺也肢体如尸口吐涎沫其声如猪症属肾也生生子曰参前论虽以五兽配属五脏亦是以意测之耳观其并用五色丸槩治之且谓发重者及病甚者皆死再无别治法岂谓一五色丸悉能之耶抑谓此病为不治之症殆无可奈何耶将为畧之耶攷之上古未有五兽之分惟朱丹溪乃曰癎症大率属痰与惊不必分五等寻火寻痰分多少而治无有不愈有热者以凉药清其心有痰者可用吐法吐后以东垣安神丸及平肝之药青黛柴胡川芎之类丹溪此论亦极当理癎病与急慢多相似而实非癎发时蓦然仆地作声作搐或目上视醒吐涎沫急慢症则不然也盖惊发后即止癎发或一年一度或一季一度或一月一度或三五日再发或受惊而再发或劳心劳力而再发惊则无此之类也癎有隂阳若病初作时先身热开目瘈瘲惊啼叫喊而后发脉浮者为阳癎仆地多仰内在六腑外在皮肤故易治若病先身冷目半开不惊瘈不啼叫而作脉沉者为隂癎蓦然坠伏此内在五脏骨髓故难治夫阳癎不因吐下由其内有痰热客于心胸之间因闻大惊而作若热盛虽不闻惊亦自作也隂癎其始也亦本于痰热医以寒凉药攻下太过损伤脾胃乃变而为隂非癎本有隂寒症也戴原礼曰癎有五无非痰涎壅塞迷闷孔窍发则头旋颠倒手足搐搦口眼相引胸背僵直叫吼吐沫食顷乃甦宜星香散加全蝎孙季子朋来曰凡治惊风颠癎之症而辰砂雄黄金箔水银铅粉等剂不可以乆服也缘此皆治有余之症惊搐初发胃气尚壮痰邪方盛非有慓悍踈利之剂为之先锋不可以祛去也稍乆则不宜用盖小儿脏腑脆弱易致虚耳前剂皆伤脾者丹溪云气虚之人有痰胃气亦赖所养卒不可便攻攻尽反易生而多惟健脾胃以全运化之职则新痰不生兼佐之以消痰之剂则风自定故不専以镇心攻痰为主且心者一身之主神明出焉智慧之所由生也镇心之剂过多则神志夺而聪明窒塞内经曰主不明则十二官危余徃徃见多服惊风镇心之药者惊定之后痴呆愚钝寡言寡笑灵觉寂无啾然可悯讵思前药之所误哉㓜㓜之心当知所慎又有食癎原从饮食过伤而得后复伤饮食则发其外症嗳吐酸气或大便馊臭治法先当吐其食俟定后宜以下积药看轻重下之积去则不复发五色丸又名五癎丸朱砂雄黄珍珠右各为细末再以铅二两入铫镕化投汞二钱五分搅硬研末和匀炼蜜为丸麻子大每服三四丸薄荷汤下牛黄丸治风癎因汗出解脱风邪乘虚迷闷搐掣涎潮屈指如筭数胆星全蝎蝉退防风白附子天麻麝香殭蚕右为末枣肉为丸水银五分研细入药丸如菉荳大每服二丸荆芥生姜汤下消风丸治风癎先宜用此胆星羌活独活防风天麻人参荆芥川芎细辛右为末蜜丸梧子大每二丸薄荷紫苏汤化下比金丸治惊癎先宜用此人参琥珀茯苓逺志朱砂天麻石菖蒲川芎南星青黛麝香右为末蜜丸梧子大每二丸薄荷汤下化风丹凉风化痰退热定搐胆星羌活独活防风天麻人参川芎荆芥粉草全蝎右为末蜜丸皂角子大每一丸薄荷汤化下妙圣丸治食癎因惊而伤食吐乳发热大便酸臭代赭石巴霜雄黄全蝎辰砂轻粉麝香杏仁右为末枣肉为丸梧子大每一二丸木贼汤下断癎丹治癎瘥后复发症候多端连绵不止黄茋钩藤细辛甘草蛇退蝉退牛黄右为末枣肉为丸麻子大人参汤下每服十数丸㸔儿大小茯神汤治胆气虚寒头疼目眩心神恐惧不能独处或是惊癎茯神酸枣仁黄茋栢子仁白芍药五味子桂心熟地人参炙甘草右每五钱水煎服养心汤治心血虚怯惊癎或惊悸怔忡盗汗无寐发热烦躁黄茋茯苓茯神半夏曲当归川芎官桂栢子仁酸枣仁五味子人参炙甘草右姜枣煎服妙香散治心气不足惊癎或精神恍惚虚烦少寐盗汗等症辰砂麝香木香茯苓山药茯神逺志黄茋桔梗炙甘草人参右为末每服一钱温酒或白汤下五癎丸得效方露蜂房石緑桂心逺志肉人参朱砂右为末粥丸梧桐子大每二三十丸白汤下参星汤治虚而癎乆不愈者人参南星右为末每服一钱㸔大小姜枣汤下日二次铜壁山人治诸癎发歇无时干地龙虎睛人参天竺黄代赭石辰砂铁粉轻粉雄黄金银箔牛黄琥珀胆星逺志石菖蒲白附子殭蚕右为末蒸饼煳为丸菉荳大菖蒲紫苏汤下赤水元珠卷二十六赤水元珠卷二十七上钦定四库全书赤水元珠卷二十七上明孙一奎撰痘疹心印小引生生子曰余考痘之为症上古轩岐秦越人淳于公辈皆未之论烈也自东汉建武中南阳征虏染流中国时谓之虏疮医者以蜜煎升麻数数拭之然则痘盖肇于东汉也已顾柰何张仲景华元化王叔和皇甫谧禇澄孙真人王氷许学士诸名公亦未之置喙至宋钱仲阳而下陈文中李东垣王好古朱彦脩乃始言之迨刘昉之㓜㓜新书王宾湖之㓜科类萃徐用宣之袖珍冦衡之全㓜心鑑汤衡之婴童寳鑑髙武痘疹正宗汪石山痘疹理辨魏直博爱心鑑李言闻痘疹証治痘疹要诀闻人规胡大卿八十一论李实痘疹渊源翁仲仁金镜録万菊轩痘疹心要俞东臯痘疹巵言皆特以痘疹为言者不下数十家各相发明似无遗漏宜乎今之婴童可无虞矣何迩年来痘疹一临殇輀相踵十不保五曷故哉屈数前书不为不多吐心露胆不为不悉岂多岐而亡羊耶抑其术犹有未臻者耶嗟嗟书不尽言言不尽意眀者当心得之已古谓用药如用兵岳武穆云阵而后战兵法之常运用之妙存乎一心书安能使人人必克胜哉矧今之业专门者以痘为秘术为禁方固不道其道心其心各师其见各颛其法而不思融洽衆理以契所归故乃宗张喙李是甲非乙殆𣲖纷而不㑹其源曷能齐其治哉余烛斯弊每为痛心故节録各家成法叅以鄙意㑹而同之名曰痘疹心印庶好生君子得以窥其窍妙云尔原痘万菊轩曰上古之时未闻疮痘之素难之文鲜有及者岂其人淳龎朴野积精全神虚邪苛毒莫之能害欤或云自建武击虏遂染其毒流布中国谓之虏疮或曰圣疮言其变化莫测也或曰天疮言为天行疫疠也或曰百岁疮言人自少至老必作一畨也或曰踠荳疮言其形之相似也故患此者如蛇蜕皮如龙蜕骨死生存于唿吸之间夫上古所无而季世有之抑时世异耶抑人自失之耶余思其繇天地之气春夏生养之纪也其物熈熈秋冬杀戮之纪也其物黟黟时逮末世已非泰和之景不可谓非时世之异然人日习伪不知持满御神之道七损八益之数务快其心以散其真不可谓非人自失之也有论秽毒者有论淫火者有论时行正病者靡有定论将谓秽毒淫火耶则一歳之中大而郡县小而村落病者相似而死相继未必人人若此之甚也将谓时行正病耶何以自少至老但作一次厥后再无传染也盖父母于子一体而分精血之毒已畜于阳施隂化之始固不待诞生之顷嚥其血而后有是毒也况男子惜其气以养其精女子调其气以养其血苟失所养即贻他日之患子之受于父母者虽殊其为毒则一也岂有男子淫火起于气为阳毒而易治女子淫火起于血为隂毒而难治之理耶至于天行正病亦有其时但观夫年之所加及有四时不正之气即知有是正病也然则待时而发者胎毒也或速而危或徐而持或暴而死者气之㣲甚所使也发则其毒洩矣所以终身但作一度后有其气不复𫝊染焉孙季子朋来曰淫火即胎毒也天行即疫疠致痘之由端不外是二者葢淫火肇于有生之初伏而不发必俟天行煅炼一畨然后洩之虽百歳不免焉殆亦有生之后一刼也设非淫火胎毒安得一生只发一次哉矧人之出疹出痘正如蚕之蜕殻一眠二眠三眠也若谓纯是胎毒不假天行何临作之年郡县村镇沿乡接境莫不皆然即卵生如鸡鸭胎生如猪犬且皆不免又槩可见至于生者死者实由所感天行之轻重非干所禀之厚薄也观今之童稚体盛神壮宜其禀气之厚亦多死者形羸色瘁岂非所禀之薄且多生者迹此验之死生轻重乃临时所感天行之轻重也为父母者慎加保惜以膺天和不可纯委于命而尤天也特笔此以告万菊轩曰昔人谓在胞中饥则飡母之血渇则饮母之血余独谓其不然盖儿始受气之时一月胚二月胎不过一㸃精血凝结中涵生意也至三月以后其形渐成在胞之中譬诸禽鸟之雏在卵殻中浑浑然薫蒸滋养惟所受太和之气渐自生长日月既足乃破其胎卵而出矣何以能饮食耶必谓有所饮食则胚胎之初形象未具何饮何食耶且血者渣滓之物有入必有出十月之前所饮所食之血又从何道出耶若生下口含恶血乃母临蓐之时血秽流溢入儿口中未必便是先在腹中所食之血也但云儿在胞中滋养形体长育变化培植根蒂者则在母之血液也或有问曰儿在胞中饥则食母之血渇则饮母之血万菊轩以为必无此事验今之初产之孩口有秽血少顷就有黒粪从便而下是其征也安可遽谓必无之耶孙季子朋来对曰以物理格之似无此事也儿之胞胎在腹犹𤓰菓然𤓰菓赖藤树滋灌汁从蒂入日渐肥大成熟儿在胞胎混混沌沌懵然无知焉有饥饿葢借母之湮从胞蔕而灌入脐中十月充足胞分而出口中之秽间或有之实分娩时胞中之余秽恶露也大便黒粪如𤓰菓中之汁水耳此必有之物殆平时灌渗积于其中出怀之后各自立极阳升隂降阳升者啼声上出也隂降者大便下行也此必然之势亦必然之理也出怀之后始有出有入在腹胞中安有出入之径窦者乎格物者自能辩之毋致疑也痘不宜毒物酵发生生子曰痘本火毒尤因天行故发热之初看其热盛便知毒重即宜解散使表里疏通俾热毒有门路出也全在头着工夫胡大卿曰小热宜解毒大热宜利小便观此可见前人慎重之意不轻易用大寒大毒之剂动其大便恐伤冲和坏脾胃也縁痘全借脾胃尤赖冲和始能灌浆结靥所谓冲和者即胃中坤元之气人赖之以养臓府而灌溉周身者也近观西呉治痘罔用头着工夫动輙便以鳜鱼桑虫鸡冠血虺蛇等毒物谓之酵痘习俗为常不思痘本火毒毒固宜发但当先门路未清小毒藴成大毒兹又以毒攻毒不啻火炽添油则脾胃冲和若燎毛矣故毒发之后痘粒粗大脓何得满或溃而烂或哕而呕或发痈毒或成外剥或致泄㵼种种之祸变难悉举岂知门路疏通则痘纵不起发不过补助气血而或以大成散佐之自能行浆灌脓盖痘粒小则浆易满亦无变症是曲突徙薪之法也舍此不为而徼彼焦头烂额之功殆亦危矣戒之戒之戒用天灵盖生生子曰医本仁术夫仁者无大无小无贵无贱无见无隠无处不然故启蛰不杀方长不折皆所以体天地而爱物存仁也医之治痘逆者不治险者宜治前人方法林林种种何莫非药何物非剂何适非宜顾乃取人之骸骨而煅炼之嗟嗟其忍心亦剧矣乎不思痘之无脓者由气虚而血不充也补气以气补血以味合取其气味之纯厚者以补之则得矣如人乳紫河车鹿角胶之类皆气纯味厚者庶可以补气血而资精神彼遗久死骸迨气血竭絶枯朽之物犹稿木死灰已且不能延生而又能资他人乎此必无之理也且痘古称天花贵清洁而厌腥臭其不可用一也脓少由于血虚喜润而恶燥兹犯煅炼枯燥其不可用二也况律有禁条以无可取效之物而戕人之遗体犯律之禁伤天之和噫操杀术也焉得仁或曰有用之而痘立发者何谓也生生子对曰余非谓此物不能发特嘅其发之后燥毒交扇烈若燎原正如灯巵油尽而又益之以灯心立见焦枯良可悼夫肾无痘辩生生子曰诸书皆言四臓俱有痘独肾无痘故发热之初单显四臓之症验耳之冷则知肾无痘也余谓此皆臆度之言非见道之语也縁痘禀于有生之初父母之淫火伏于子之命门为天行疠气感触而发观铜人图命门宂在两肾俞之中与脐相对秦越人谓两肾中间动气者五臓六府之本十二经脉之根唿吸之门三焦之原臓府从此而生故人之所以得不死者赖此动气以为生生不息之根有是动则生无是动则唿吸絶而物化矣夫以耳之冷热验痘出之轻重则可若以耳之冷而遽谓肾之无痘则不可肾既曰无痘何前人又有变黒归肾之説由其有出斯有归也详古人用四牙散一方亦可见矣盖牙者骨之余肾之标是亦以肾补肾之意惟肾之元气充足则其痘始能尽出且又能制伏其火而使其气血相依故化脓结痂而愈也肾虚则不能化浆而使之尽出结痂则色变黒驯至焦枯而告殂矣故曰归肾者犹言痘本出于肾而仍还于肾也是为辩首尾不可汗下辩万菊轩曰今之治痘者悉云首尾不可汗下听者和之曰痘宜温补汗下不可也此亦喜补恶攻之遗弊殊不知治痘之法莫要于觧毒或攻或补务使毒气得解而已如其气血和畅营卫流通表里无邪其出则尽其发则透其收则时非但不可汗下虽温补亦不可用也设使外感风寒约束皮肤腠理痘出不快此当汗之令隂阳和营卫通而痘易出毒得解散可也苟不汗之则毒无从得出留伏于内未免闭门留冦之祸矣如大热不退烦渇转増谵妄昏沉便溺阻塞此毒留于肠胃之间与谷气併宜急下之使臓府疏通陈莝涤去可也苟不下之则藏畜毒煎熬于中宁无养虎遗患之悔乎故大要曰谨守病机各司其属有者求之无者求之必先五胜疏其血气令其条达而致和平此之谓也审証孙季子朋来曰治痘先须审証痘固胎毒必假天行令气或内伤饮食激而发也发热之初预当明其轻重盖热轻毒轻热重毒重也设热既重便宜察其表里外感内伤内伤为里夫痘全借脾土以为依归脾为仓廪五臓皆仰给于脾外主肌肉行浆灌脓结痂皆在肌肉脾既受伤则内热藴闷或腹疼呕恶急宜消之重者下之使里无壅遏则热自退神自清也内伤不急治六七日后痘既外出腹中虚矣内伤之物因而㵼痢则不能灌脓而成内䧟外感风邪即宜清解若头项痛腰嵴强便知为太阳经表症若鼻干不得眠口渇便知为阳明经太阳以防风𦍑活寒月麻黄桂枝阳明升麻葛根之类古人云必使一昼一夜汗出热退为佳盖腠理疏通则痘易出易壮迟则热烧地盘腠理致宻热无从出出必稠宻或藴成癍由解散不清纵然发出日后灌浆必咳𠻳声哑呛喉外剥可不谨之于始哉观乎古人唿为痘疮以其形圆而肖荳也荳喜土松滋润则易出易成熟初出最嫌土燥成熟尤怕湿淫燥则难出湿则溃烂故治痘亦如之若热盛毒重神昏足冷者即于前解散内消之中大加解毒故曰六日以前解毒为主六日以后补託为主过六日则大事已定救无及矣是以贵在审証勿失时也右审症緫验部位内经曰诸疮皆属心火心之华在面痘疮之候但以面之部位占之思过半矣痘本火毒火性上炎诸阳皆上聚于面吉㓙善恶尤易见也额属心火如印堂以上髪际以下横两日月角部位先见红㸃先作浆先结痂者此恶候也盖心为君主毒发于心故先见于其位君危则十二官皆危死殆速矣左脸属肝木右脸属肺金如两脸先见红㸃磊落者吉如相聚作块其肉肿硬者死盖肝蔵魂肺蔵魄生意既絶魂魄相离故不治也颏属肾承浆横抵两頥先见红㸃先发先痂者吉此位虽属肾然三隂三阳之脉皆聚于此隂阳和故无虞也鼻虽为肺窍而凖头则属脾土若凖头先出先痂者㓙葢四臓皆禀受于脾毒发于脾则四臓皆失所资殆土败则四臓皆相随而败故延绵日久而后毙也肾之窍在耳又心之用亦在耳心者少隂君火也而少阳相火之脉行乎耳之前后凡在耳轮前后先见红㸃者㓙盖君相二火互发燔灼之势难以扑灭惟口唇四围先出先起先痂者大吉縁阳明之脉侠口环唇胃与大肠主之无物不受殆犹海也乃多血多气之经故曰大吉也验面发热之时面色明莹者吉赤若涂胭脂者㓙此邪气拂欎于阳明胃与大肠也阳明经上循于面热盛故赤也宜清凉解毒稍通利之面垢惨黯者凶面垢者少阳候见也邪热拂于少阳甚则面㣲壅宜表里双解盖少阳从中治也验耳肾通窍于耳故耳以候肾也肾臓属北方天一所生之水受气之初先生两肾如荳子离泥两邉分开之瓣也痘疹发热耳独凉者疮疹属火外邪不干于肾故也如耳热是邪干于肾毒不发越则反有归肾之变凡观痘疮先看耳后有红缕者盖少阳三焦之脉从膻中上出缺盆繋耳后直上出耳角红者火色也此疮疹之火发从少阳故色先见于其经也凡痘自耳先出未及成浆耳轮先靥者此渐萌归肾之势多㓙验目目者心之使也神所寓焉发热之初观其两目神倦不欲开者痘也目中汪汪若水者疹也诸疮皆发于心故候见于目也目赤者热甚也心恶热急解之经云肝开窍于目疮疹发热目连札者肝有风也风入于目上下左右如风吹不轻不重儿不能任故目连札也目直视者肝有热也热入于目牵其筋脉两眦俱紧不能转盼故目直也得心热则搐者风火相搏也痘疹发搐此其常候但㵼心肝二经之火搐止则吉不止则㓙五臓精华皆上注于目痘疮之毒发于五臓毒之甚者目必受之故前人註有䕶眼之法良有深意凡两眼常出泪者肝热也此时眼中无痘宜服㵼肝火之药葢眼中之毒常在収靥不齐之后方有如痘入目成肤翳者切不可用㸃药恐损睛破瞳成废人矣痘疮収后目不开者肝热则目澁不敢开明暗皆然心热见明则合见暗则开谓之羞明此有余热在心肝也如疮未成脓肿消目开者疮已过期収靥不齐目闭不开者疮坏欲变目上窜者心絶也直视不转者肾絶也非泣而泪自出者肝絶也㣲瞑者气脱也血贯瞳子者火胜水竭皆死候也验鼻鼻为肺之窍痘疹发热之初喷嚏者火邪上干于肺外应于鼻而痒则嚏鼻干黒燥者火刑于金金体本燥得火反甚急宜清金㵼火以解其毒鼻衂者血得热而妄行故衂出于鼻急以凉血㵼火以解其毒鼻流清涕者疹也疹发于心心肺相连以火炼金热极而反化为水也痘出之后鼻塞不通者热也痘已成浆収靥之时鼻塞不得息者此鼻内有疮脓涕粘结可用金银小簮子以通之如痘未成浆鼻端先干者凶内经云臓真高于肺以行营卫隂阳也邪火刑肺肺败不能输精于皮毛故皮毛焦枯先见于鼻营卫不行隂阳不续以渐遍身皆干枯而死矣凡疮变坏鼻中血出者鼻孔开张喘急者肺絶之候皆死症也验唇口脾之窍开于口其华在唇四白发热之初口中和唇色红润者吉如口燥唇裂其毒必甚急解之痘出稠宻唇口痘子相粘诸痘未发此处先已戴浆诸痘未収此处先已焦黒者㓙面痘肿灌唇上痘裂成块干溅者重如痘出太宻口中气臭者臓府败坏故臭出于口也痘欲变坏唇上缩者脾絶也唇下自呷者鱼口也口中涎如胶粘者脾津竭也皆不可治验手足四肢者诸阳之本痘出欲踈其发欲透其靥欲齐如应出不出应发不发应収不収此脾胃气虚不能旁达四肢也发热手寻衣领乱捻物者肝热也手搯眉目鼻口者肺热也手足搐搦者心肝风火相搏也各随其臓而㵼之足凉者此常候也足冷手亦冷者脾臓虚也四肢皆禀气于胃而不得至经必因于脾乃能至也脾虚不能为胃行其津液故冷耳宜温之痘已出手足多水泡者此肝胜脾衰为鬼贼宜急治之不久便生痒也如遍身皆发手足不透是空殻者此脾胃虚弱津液耗竭营卫凝澁故其毒亦欎而不发也不能食者死能食者必发痈疽痘势太甚手足冷者不治痘未成浆手足皮脱者必死痘已正靥惟足不収者足为纯隂无阳相济所以収迟如痘始成浆他处未収手足心先靥者其后必生怪疾也痘靥之后手足闗节肿痛者必发痈也痘痒手足搔乱者㓙夹斑斑者血之余有色㸃而无头粒随出随没者也丹则成片赤如云头而突皆血太过而气不及营卫失䕶致血任三焦浮逰之火散漫于皮肤之间耳宜以轻剂散其火邪兼活血解毒之药治之并用𤣥参升麻汤加石膏黄芩荆芥芍药芎归或升麻汤加紫草蝉退多磨犀角汁化下乌金丸又或结痂之后而发者余热煎熬肉分其斑必烂宜解毒汤加归芍黄芩石膏甚则大连翘饮烂处以生肌散敷之无不瘳矣至若青黑紫斑乃毒气不能发泄之故死生一反掌间耳急与四顺清凉饮利之其斑既退即以四君子汤加黄蓍姜枣煎服如不止再加肉果须要预煎候之俟斑退血附即服庶可免其内䧟也大抵斑在发热放标起胀时多用表散在灌脓収靥时多用解利遍身通红者治同发斑有二阳毒发斑者壮热渇躁两目如火脉洪有力其色红赤者胃热也紫黒者胃烂也一则下之早故热乗虚入胃一则下之晩故胃热不得泄皆内外挟热而发斑也当服𤣥参升麻白虎等汤隂症发斑者身无大热手足指甲俱青脉沉细而急其色㣲红或暗晦此无根失守之火聚于胃薫于肺𫝊于皮肤而为斑也若妄投以凉剂则误矣当与升麻鳖甲汤调中温胃而斑自退夹疹痘毒出于隂疹毒出于阳隂主血故痘有形而灌脓结痂阳主气故疹有色而不脓痂此皆有生初之淫火伏于命门之间本非寻常并发者惟痘出之时或天行所激触动其毒故并出耳此亦不顺之症也故急宜清散先服升麻葛根汤如不解则犀角地黄汤内既清凉则疹亦随之而解矣钱氏云痘疹只出一様者善凡痘已见形其间碎宻若疮子者此夹疹也由火毒薫灼于中故使疹挟出于外也急宜解毒使疹消散痘得单成可也宜荆防解毒汤主之若服后而疹不退者凶之兆也夹斑治同肤疹者热毒之气发越而然也暴出之时㸃如麻状但色鲜赤成片耳用败毒散毒当随散越数日而痘出痘反稀疎刘宗厚云瘾疹多属脾隠隠然在皮肤间而名之也发则多痒或麻木不仁者是兼痰兼湿之殊也色红者兼火化也用解毒防风汤若内伤外感而发者用调中汤夹沙沙之形如粟一般尖员而硬中含清水夹痘而出者亦热毒之所发也用四苓散加防风黄芩分利隂阳而自退矣夹疥疮痘夹疥疮而出则血气为疮所夺痘多不能起发成浆须连服内托散庶无坐陷之患也干枯黒陷紫陷痘色初见深红者必变紫紫必变黒紫黒必至于干枯皆血热干滞而气不能运行一定之理固如此也治须以凉血清热为主㸔其㣲甚或利大便或利小便或为解散顶虽平陷不可以气虚而例用参茋补剂葢补气则热愈甚而血愈涸也宜以丝𤓰化毒汤加当归红花连翘牛蒡更以麻黄解毒汤发散其毒或以紫草汤化下小灵丹或灯心汤化下大灵丹有黒疔者针挑破去其毒血兼用扶脾实土之药古方有烧人屎者有用四圣散者有用人牙散独圣散者有用鸡冠血酒浆灌之者有用胡荽酒涂其遍身并衣服薫之者有用壁间蟢蛛如荳大者研烂入雄黄毎嵗一釐同研匀酒调服者有用黄连犀角清心火者已上皆可择用如宣风散百祥丸牛李膏内有大㦸与牵牛峻利之药元气盛尚可亏损况痘后之儿尤当慎之黒陷二种因气虚而毒不能尽出者酒炒黄蓍紫草人参黒陷甚者亦用烧人屎白陷灰陷痘色白者必变为灰惨灰惨者必变为平伏倒塌此虽气虚而血不华色血亦虚也故当气血兼补使血活气行则白色可变为红庶或可救若单用补气之药则气燥血虚必致发痒抓破灰惨平伏倒塌为不治之症矣治宜补中益气汤合四物汤有内热者加解毒药白䧟抓破皮薄干燥而极痒者皆由失于补血以致气虚则燥然也内溃心鑑曰内溃者胃烂也盖因风寒所中腠理固宻隂阳二分壅塞不通其毒内攻而臓腑之间毒火炮炽则溃而成脓口舌皆白是其验也识者于痘未出之时或有风寒阻隔气粗热甚身必战动肚腹急痛谨防此患以败毒散或升麻葛根汤逐散寒邪开泄腠理纵毒外出必无是症痒塌痘疮痒塌今人縂归之气血虚寒殊不知亦有气盛血热而然者须从形色及他症辩之如痘色淡白精神虚怯小便利大便频至夜痒甚者此脾气弱而气血均虚也参茋内托散及四君子汤加黄茋肉果官桂白芷蝉退主之甚则陈氏木香散佐之如疮色红紫烦躁大小便不利渇欲饮汤水甚至抓破血流者此气虚血热毒盛血行气分血味醎腌螫皮肉而痒也四物汤加参蓍连翘蝉退白芷甘草及三味消毒饮加紫草连翘主之血流者败草散荞麦面炒黄土掺之又遍身痒甚抓破者不问前后皆服蝉花散外以乳香或败荷叶茵陈烧烟薫之若秽气冲触作痒抓破者宜服内托散外以辟秽散薫之然发痒精神清爽自知其误欲人拊摸者吉若闷乱不宁者揺头扭项手足舞乱言不听禁不止者凶也羣玉曰痘疹发痒如能食而大便坚结者此邪气内实正气外虚也加味四圣解毒汤治之外用升麻苍术麻黄槐栁桑皮煎热拭之如泄㵼者此正气内虚邪气外实调元托里治之外用山茵陈白艾二味为末燃火薫之如用上二法而痒即止者吉痒不止而反甚者凶也心书曰痘疮作痒者火邪𫝊于肌肤之间不能即出或血方流行而为风寒外束故欎滞而作痒与伤寒汗不出而作痒相同法以荆芥穗束之以纸而刺痒痘之项以散欎邪其痒即止验之如神内服消风火化毒汤以解之以上痒症痘家之恶候兹録各家治法验甚者以备缓急参用目睛露白人之一身必元气固则精血为之凝聚而瞻视有常也若元气虚损则卫气受亏是以督脉缩促致睛上弔而露白也若谓之风则谬矣遇此候别无他証者可以保元汤加陈黄米主之无魂失志不省人事者不治虽无他証而或见于七日之前则毒尚未解而气血已离必不可治之症也声哑心之气举撃于肺而为音肺清则音清肺热则音哑此必气喉有痘热毒闭塞肺窍而然也须分顺逆为治如七日之后失音者乃内痘先熟而先靥则咽喉渐寛毒气渐消声音自亮为顺症也若七日之前失音者此毒气薫蒸失于调解致肺窍不通闭塞管籥毒无从洩内痘糜烂舌龈成坑咽门腐坏驯至唿吸俱废为不治之症矣或有内本无痘因食辛热之物或多服热药所致者急用甘桔汤射干牛蒡汤加𤣥参连翘犀角治之或能言声不清者此火乗于肺也㵼白散加天花粉桔梗石膏片芩茯苓麦冬山栀治之或感风寒闭塞而声不清者参苏饮加桑白皮杏仁石膏主之如法治之而效者吉否则凶水呛喉之窍若管籥然痘之初出细小不觉及肌表之痘成浆则内痘亦成浆而其毒壅于㑹厌然是乃饮食所进之处故饮汤水不易进纳则溢入气喉而发呛也若谷食有渣自能咽之从食喉而下非如水溢以犯气道矣七日后见者不药而愈何也外痘靥而内自痊矣若七日前见则为逆症由热毒壅塞不能发于肌表故耳治用甘桔汤合解毒汤加牛蒡𤣥参荆芥麦冬若预以甘桔汤清其气道安致有此患哉惊搐心者神之舍也痘毒本热热气击动心神肝不能制故神不安而发惊搐治宜㵼肝利小便盖㵼肝则风去利小便则热除风热既退则痘出而惊自愈矣故痘未出而见此症者则升麻汤合消毒饮主之或紫草膏或蝉酥丸不可竟投凉剂葢心一凉则气血随歛毒无从出也痘既见而有此症由热毒之未解耳四苓散合消毒饮或柴苓汤或导赤散若风火相抟喉中痰鸣目晴上视面赤引饮喜居冷处者柴苓汤或抱龙丸若痘后胃弱饮食不化谓之食蒸发搐必面黄潮热大便酸臭秘泄不调或吐利腹痛宜紫霜丸下之大便秘者四顺饮痘后毒当尽解而又发惊则心气已絶神无所依必不可治发癫癎者粉红丸治之痘后手足麻木无汗者参附汤若手足难动常出汗者茋附汤卒然惊仆不省人事者用皂角为末吹入鼻中即甦古谓先痘后惊者不治痘正发而有此症能不为之可悼哉又痘未出毒气内逼目上窜惊呌如惊风者乃痘欲出之候也若误认为惊而治之则毒气内蓄邪热不洩而反危矣烦躁心经有热则烦躁葢痘毒之热撃动心火脾少津液不能济之此所以发为烦躁不宁闷乱狂言等症也治当观其虚实何如痰实壮热者栀子仁汤或解毒汤或辰砂益元散二便秘则通利之虚烦而渇者保元汤加麦冬五味或麦门冬汤夏月暑甚烦渇而痘出不快宜辰砂五苓散靥后发热烦渇麦门冬饮子此症似轻而重苟服药而久不愈则心脾二经皆为热毒所伤矣烦则必渇渇则必㵼㵼则必咬牙寒战而痒塌之患立至也慎之慎之秋𫝊曰痘疮以安静为贵但有烦躁者必毒气壅併表里不宁宜审谛之如搔爬不停者痘痒也不宁者里热也呻吟者痛也非折肱之妙手安能识其病而起其症哉发渇渇者胃中热也胃中津液为热所耗故渇而饮水也始终固有用白虎汤加天花粉干葛甘草然有汗加人参或辰砂六一散小水不利者四苓散气虚保元汤加麦冬五味至于隂虚火动而发渇者固为难治之症理辩则谓六味地黄丸加桂心五味子乃治虚渇之圣药也不可不知痘疹心书曰毒气萃于阳明此时多发热渇热淫于内而外不得宣通故发渇也宜神功散服后犹渇者宜红花子一味煎汤饮之如无子即用红花汤加牛蒡子服之此药神妙能散胃口之瘀血故也切不可用荔枝黒枣椒姜等汤以助阳经之热嗳气热毒欎于胃中欲发而不得发故嗳气治用半夏生姜汤加陈皮黄芩或四苓散加陈皮竹茹以利之不食痘疮始终以脾胃为主若饮食如常者此臓腑充实脾胃完固不消服药若不喜饮食者必须辩别而治之如泄㵼痘色灰白而不食者此脾胃虚而元气弱也宜四君子汤或人参养胃汤七珍散治之如大便秘疮掀肿不食者此毒盛而血热也宜四物汤加解毒药热甚者加姜炒芩连便秘者下之万氏云痘疮不怕稠宻只要能食汗多汗乃心之液由热气内蒸腠理开泄故液随气而出也自汗盗汗俱能虚人未浆之时恐不能灌既灌恐不能靥既靥恐血脱阳虚变为他症最宜调理自汗宜保元汤加桂枝白芍浮小麦以歛之有热加酒芩盗汗宜当归六黄汤或当归汤丹溪曰自汗不妨葢湿热薫蒸而然也此特为汗少出者言耳若汗大出身冷恶寒宁不早为之治乎此宜异功散救之寒不已者死汗缀如珠者死汗而昏沉者死汗而烦渇者死不可不察诸失血夫血热则妄行葢热毒之气淫佚无归则血亦随之而走泄也始终用犀角地黄汤加芩连栀子白芍但血之妄行或吐或下或从阳疮痘毒而出者悉皆不治何谓也吐便者有伤于内也㵼脓血如死肝荳汁者胃烂也从疮毒而出者肉分空虚而元气为之走泄也鼻衂者生盖血随毒行𫝊注督脉斩关而出不犯其内故耳至于女人失血不止尤当急治尝有一男子口鼻出血数碗以韭菜汁半碗顿服而愈隂囊发肿痘症隂囊肿痛如瓠𤓰者乃膀胱热甚毒气流于小肠而然也急宜清利退火滑石木通车前牛膝栀子瞿麦灯心甘草水煎服或紫草饮子小便不利者加木通外以石燕子醋磨浓汁敷之痘后浮肿痘靥之后失于调理或伤饮食或感风湿致伤脾土湿胜而为肿也伤于食以徤脾加山查麦芽平胃之类虚者加人参俱以淡渗之剂佐之伤风湿者平胃散加防风𦍑活汗之水肿者以五皮饮消之一方用萝卜子殻蒲芦煎汤洗之立消又法桕树叶桑树叶煎汤洗亦消验动静凡痘以静为贵内有不和则动凡静属隂而动属阳痘之为症隂阳俱病但息欲其匀语欲其少寐欲其安寤欲其宁触其疮则吟拂其欲则鸣饮食二便如时此平人之候是谓静而吉也如呻者身有苦也自语者神不清也喘粗者内热也肠鸣者泄也坐卧不宁者心烦也啼叫不止者痛也揺头者风也指欲搔者痒也嚥物难者咽痛也咬牙者心肝热也若闷乱躁扰谵妄昏眩如见鬼状摇头扭项手舞足掷目晴上视寒战咬牙语音不出皆为死候如病向静忽然扰动者异也须细察之痘色变而无他候者戾气触之也痘色不变又无他症此必有因但俟自定其有目瞑息㣲四肢僵直口噤痘坏昏睡不省者此真气将脱魂魄欲离之兆又不可作静㸔也稀痘仙方牛黄蟾酥辰砂丝𤓰蒂为末毎一歳服一分沙糖汤调下兎红丸辰砂甘草六安茶各等分臈八日午时取生兎子血为丸梧桐子大逢三六九与儿食之鼠肉方取雄鼠肥大者去皮毛肠秽用盐醋烂煑与儿食之痘出稀少切不可使儿闻见亦不可对他言知但只可自设法取用不可用他人取讨者恐防毒药死的慎之或只用砂仁白水煮不用椒葱蒜韮并油煎等辛辣热物若未食荤儿与食尤妙此屡试屡验者四脱丹蝉退蛇退鳯凰退神仙退右各等分焙为末毎服一钱炼蜜为丸菉豆大每年除夜服服三年永不出痘𤣥兎丹𤣥参兎丝子右二味俱不犯鉄器为末黒沙糖为丸弹子大每日与儿服三丸沙糖汤下葫芦花汤八月採葫芦花不拘多少隂干入除夜蒸笼汤浴儿或不出痘纵出亦稀少苦楝子汤苦楝子不拘多少煎汤浴儿或痘疮不出出亦稀少三花丹梅花桃花梨花取已开未开盛开者隂干为末等分取兎脑为丸雄黄为衣用赤小荳菉荳黒大荳三荳汤下六味稀痘饮山查紫草牛蒡子防风荆芥甘草姜三片水煎服轻斑散丝𤓰朱砂二味和匀沙糖调下痘出必稀多者少少者无稀痘如神散丝𤓰升麻芍药甘草山查黒荳赤荳犀角各等分毎服三钱水煎服不拘时㸔大小加减预服万灵丹升麻葛根甘草紫草茸蝉退殭蚕连翘白附子山荳根全蝎䧺黄麝香蟾酥右十二味和拌为丸皂角子大毎服一丸紫草汤下发热有数种生生子曰凡痘疹发热与伤寒伤风伤食惊风等相似先当辨明伤寒之热手足梢㣲冷无汗恶寒面色青惨不舒左额有青纹伤风热手足梢㣲湿自汗恶风面赤而光二者皆太阳症俱头项痛腰嵴强伤食热目胞肿右额有青纹身热而额腹最甚夜热昼凉面色黄或吐利腹痛惊风热面色青红额正中有青纹手心有汗时发惊悸痘子之热必显四臓之症耳冷中指冷尻冷面燥腮赤呵欠顿闷乍凉乍热多睡咳𠻳喷嚏惊悸吐利夫发热者疮疹常候也但热㣲毒㣲热甚毒甚㣲者勿药甚者必宜及早清解原痘无逆险只在发热之初调治之早观其热重神昏即以清解之剂投之或发表或攻里法在不避必使一昼一夜表里通和热退为佳盖毒解则热始退热退痘出自然稀疎明朗若不早为疎通表里则毒无出路虽小毒酿成大毒迨及出齐则顺逆险已定顺者幸而无虞逆者无所措手矣古无顺逆险之名称顺逆险者自魏桂岩始也初发热三朝証治活法凡发热疑似之间宜投人参败毒散一剂发之是与不是一发便见万菊轩曰大抵痘疹只宜发尽勿使留伏于中凡用发表之剂务察天时不可固执只宜平和之説极为误事设遇冬寒及春行冬令之候腠理致宻血气凝澁痘必出迟迟则藴热热不得汗毒莫能洩必多壅遏之变急宜辛热之剂发之桂枝葛根汤或五积散去干姜如天时热则腠理疎豁气血淖泽防其发洩太急恐罹溃烂之变必以辛凉之剂解之宜升麻葛根汤双解散之类如春秋天时温和不寒不热只以人参败毒散最佳保婴丹热甚者用之捷效或就于前解散药化下一丸能令重者轻轻者少以其极能解毒也初发热时饮食二便如常精神清爽痘必稀少不须药初发热时浑身壮热熇熇然不渇清便自调此邪欎在肌肤之间宜轻扬之剂发之升麻葛根汤甚者𦍑活汤初发热时其热烙手目赤鼻干唇燥小便赤大便秘烦闷不安此表里俱热毒气壅遏宜发表通里双解散主之初发热时表不甚热烦躁不安口渇小便赤澁热在里用紫草膏保婴丹辰砂六一散犀角山荳根之类清解之甚者三黄丸㣲利之初发热时腹中痛者此痘毒与谷气相併急以麦芽山查紫苏枳实砂仁陈皮温而消之若腹胀硬痛大便秘者备急丸下之初发热时咳𠻳鼻流清涕参苏饮主之初发热大便秘结急宜润之恐热毒内蓄宜紫草饮必使大便通利为好初发热呕吐者要明外感内伤外感者二陈加柴胡藿香生姜枳殻和而解之内伤者二陈加藿香砂仁麦芽山查枳实苏梗白芷消之胃弱而吐者六君子汤有毒气上冲大吐不止者辰砂六一散甚者加石膏芦根汤亦佳初发热作㵼腹中不痛原无内伤者此痘内动与外邪搏激所致不必治㵼但以轻扬之剂升发之痘出而㵼自止初发热自汗自吐自㵼者乃毒从上中下而出皆为吉兆但只在三日内里不可多日恐元气虚脱也㵼有冷热热㵼者口渇小水少而身大热四苓散加木通若干呕加姜炒黄连或六一散冷㵼口不渇小水清重者理中汤轻者参苓白术散久㵼者荳冦丸初发热二三日间有惊搐者导赤散𦍑活汤辰砂散大便秘者三黄丸㣲利之小便赤澁者导赤散渇甚者葛根解毒汤腹中痛者桂枝大黄汤腰痛者人参败毒散自利者黄芩汤吐利者黄芩加半夏汤如脾胃素弱自利清白者理中汤丸或四君子汤荳蔲丸合而服之凡发热及初见标时须问咽喉疼否但有㣲疼急清解之甘桔汤加牛蒡子大抵痘要解咽喉为急务不早防以致失声干呕水谷不入抢喉喷吐治无及矣管氏曰发热之初痘之吉凶皆兆于此故急宜表汗使臓腑胎毒及感不正之气尽从汗散则痘出自然稀少葢热甚毒甚热㣲毒㣲不必治妄汗则表气一虚痘不能起发反为害也盛者汗之要在身热尽退为佳其有一切杂症皆由毒气欲出不能故耳一表散则毒气尽洩诸症自退矣或有当解者解之当下者下之切不可执一也胡氏曰表热壅盛非㣲汗则表不解里热壅盛非㣲利则里不解正此之谓耳失此不治则毒气渐盛而逆症随见世人多忽于此及见逆症而后治之将何及哉大抵治痘之诀妙在三法曰发表曰和中曰解毒知此三者于发热见标之际预为之地则多可少重可轻自无以后变症故发表最先葢痘疹只要发得毒尽不使留伏于内凡发表必兼解毒非发表之外另行解毒也痘既已出不渇不热表里无邪不须服药如痘多毒盛里实能食可单用解毒如里气不和或吐或利于和中法内畧兼解毒若毒轻痘少惟里不和胃气虚者只用和中则不必解毒也每发表须辛甘清阳之剂𦍑活防风升麻白芷桂枝之类和中须甘温之品如人参当归甘草芍药之俦盖中不足甘以补之解毒须苦寒之辈如牛蒡连翘葛根芩连栀栢紫草之类葢毒者火也凡用苦寒之剂必要酒炒可以活血达表且不犯胃气切宜识之痘宜依期施治治贵通变翁仲仁曰夫痘由中以达外用药因期而变通以其尚未见标必发热三日然后见标出齐三日而后起胀蒸发三日而后灌脓浆满三日而后収靥发热之初耳尻中指俱冷耳后起红丝呵欠喷嚏眼目困倦两颧之间有花纹见者预知其为痘也发热三日当托里解表使其易出亦有气弱而不能出者当㣲补其气气和则出快初不可用茋恐腠理宻而难出也四五六日以清凉解毒为主清凉则无血热燥毒之患解毒则无壅滞黒䧟之害七八九日以贯脓为主治法当温补气血气血流行而成浆自易也十与十一二日以収歛为主大和气血补脾利水则自然结靥此特语其常也盖常者可必而变者不可必当随候参详安可执药以应无穷之变哉言见红㸃之时如痘轻少不可过表在后恐成斑烂或干红紫色急宜疏利不然在后必成黒陷四五日之内痘出至足心为齐苟未尽出于解毒之中宜兼发散若専于寒凉则痘迟滞不出七八日之间毒未尽解于温补之中又兼解毒若偏于燥剂则毒盛不能化浆也十一二日之间浆未满足必大补气血畧兼解余毒不然恐有痈毒温疤之患此变通之妙要在随时制宜也人参败毒散𦍑活独活前胡柴胡川芎枳殻桔梗白茯苓人参甘草生姜三片水煎服一方加薄荷少许参苏饮人参紫苏叶桔梗干葛前胡陈皮茯苓枳殻半夏木香生三片水煎服升麻葛根汤葛根升麻白芍药甘草水煎服双解散即防风通圣散益元散二方也防风川芎当归白芍药薄荷叶大黄连翘石膏桔梗黄芩白术桂枝荆芥穗滑石甘草生姜三片水煎服桂枝葛根汤葛根桂枝赤芍药升麻防风甘草生姜三片淡䜴一钱水煎服保婴丹紫草茸纒荳藤荆芥穗防风升麻大力子天竺黄牛黄辰砂蟾酥赤小荳菉荳黒荳甘草梢加紫草三两水熬成膏半碗沙糖半碗前药俱制净末和为丸圆眼核大辰砂飞过为衣未出之先浓煎甘草汤毎服一丸大儿加一丸凡遇发热之时生姜葱白汤化下厚葢表汗乃解毒之神药心要𦍑活汤𦍑活川芎防风山栀子龙胆草当归甘草薄荷叶淡竹叶水煎服紫草膏治红紫黒陷热毒紫草茸白附子麻黄甘草全蝎右为细末用蜂蜜一两酒半盏先入紫草煎熬成膏旋入各药丸如皂角子大毎服一丸仍用紫草汤化下如治惊搐用金银箔为衣薄荷汤下六一散桂府滑石大甘草毎用一钱灯心薄荷汤下内加制辰砂三钱名辰砂六一散治狂言妄语惊搐用防风荆芥薄荷天麻煎汤候冷调下本方加欎金名牛黄六一治痘后疮疖痈毒及天行瘟疫冷水调下多服大效退火丹治痘初出标大热不退或稠宻成片者神效六一散一料加雄黄纒荳藤烧存性一钱外用紫草木通蝉退地骨皮红花大力子𦍑活片芩灯心煎汤候冷调下极能解毒稀痘四苓散白术赤茯苓泽㵼猪苓右为细末毎服一钱三黄丸黄芩黄连大黄为细末雪水捣丸菉荳大辰砂为衣毎服五七十丸灯心汤下备急丸木香大黄黒丑头末为细末神曲煳丸菉荳大毎服五七丸山查汤下甘桔汤甘草桔梗水煎服三荳汤赤小荳黒荳菉荳甘草三荳用水淘凈用水八升入甘草同煮荳熟为度逐日空心面东任意食荳饮汁服七日永不出代天宣化丸即韩氏五瘟丹也甘草黄芩黄栢山栀黄连连翘山荳根牛蒡子先视其年所属者为君次四味为臣君药加一倍臣减半佐又减半共为末冬至日修合取雪水煮升麻汁打面煳为丸辰砂为衣竹叶汤下五积散白芷川芎桔梗芍药茯苓炙甘草当归桂枝半夏陈皮枳殻麻黄苍术厚朴右除桂枳殻二味为粗末外十二味为末慢火炒令转色摊冷次入二味末令匀水一盏半生姜三片煎一盏温服辰砂散辰砂丝𤓰近蒂三寸连子烧灰存性为末蜜水调服多者可少少者全无丝𤓰解痘最妙紫草甘草汤调服尤佳连翘汤縂解诸毒散风清热痘后一切发热痈毒赤肿连翘防风瞿麦荆芥穂木通车前子当归柴胡赤芍滑石蝉退黄芩山栀子甘草紫草水煎服连翘升麻汤连翘升麻葛根桔梗甘草木通牛蒡子白芍药薄荷叶淡竹叶灯心水煎服消毒饮治咽喉肿痛上膈热盛一方加升麻牛蒡子荆芥甘草防风水煎服翁仲仁十神解毒汤専治身发壮热腮红脸赤毛焦色枯已出未出三日已前痘㸃烦红燥渇欲饮睡卧不宁小便赤澁此热盛也并皆治之归尾生地红花丹皮赤芍桔梗木通大腹皮连翘川芎此方治血热痘疹以凉血活血为主佐以桔梗川芎有开提发散之功引以大腹皮木通有疏利热毒之效诚以连翘丹皮有解毒之良用此以治血热痘疹则能内外分消热毒虽盛庶几解散表里自然和平矣古人用黄连解毒汤恐骤用寒凉不惟氷伏热毒及出不快抑且热毒为其所抑则欎于臓腑或肚痛腹胀内溃而死者有之岂若此方用之为穏当若不得已而用黄连芩柏亦须酒炒一以制其寒凉之性二以助其上行之势借连栢以解毒耳加减法身热壮盛加毒盛绵宻加渇加小便血加大便黒加吐血干呕加发红斑加小便赤加小便短澁加小便秘加大便秘加呕加泄㵼加大便秘喘加烦躁加烦渇狂乱谵语加呕吐加咽喉痛加以上并用灯心十四根水煎服羗活散欎汤専治实热拥盛欎遏不得达表气粗喘满腹胀烦躁狂言谵语睡卧不宁大小便秘毛竖面浮眼张若怒并有神效并为风寒外抟出不快者同治防风𦍑活白芷荆芥桔梗地骨皮川芎连翘甘草紫草大腹皮鼠粘子右为粗散水一钟灯心十四根煎六分温服身初发热及见㸃之际毒气壮盛外为风寒所抑或肌肉粗厚腠理坚闭肌窍不通经络阻塞使清气不得引毒达表循窍而出则热毒拥遏于内为腹胀为喘急为秘结为狂烦为惊搐为失血皮燥毛直面急眼胀睡卧不宁惊啼多哭此热毒拥遏之症辨认不差急宜用发散开提之剂佐以和解透肌之法则热毒不拥而其出自易矣𦍑活白芷防风有升提发散解毒之长桔梗有开提匀气之能荆芥连翘鼠粘善解欎热地骨皮消拥热于筋骨之间且能肃清臓腑紫草滑肌通窍大腹皮引热下行使内外有所分消用此以治热拥之症效大而功用极妙若骤用寒凉如芩连升麻之类则热为寒气所抑不得伸越逗遛经络为疽为疖者有之氷伏硬闭者有之至于人参黄茋白术茯苓温补之剂误用则其拥盛祸不旋踵他如丁桂木香姜附之类以热攻热杀人立至尤宜戒慎故发热之初至见㸃之后并宜以本方处治依后法而加减之加减法初发热壮热腮赤面赤毛焦皮燥咳𠻳喘急加烦渇加腹胀喘急鼻塞面赤若怒毛直加便秘加甚则加呕吐加禁用洞㵼加禁用喘𠻳恶风加失血加搐加发斑加鼻衂加小便赤澁加惊悸加不思食加伤食加烦红赤色加见标二三日间出不快利加皮急肉𦂳身壮热甚加见标三日之内并依本方加减及三日后痘疮出齐血包已成而前症悉平不得复用此方恐发散太过难于行浆另有方药在后其禁用药剂并从血热痘症法而裁治之太乙保和汤専治血热痘症服十神解毒汤后热症悉去内外和平见㸃三日之后不易长大粗肥者用之则能保和元气活血解毒助痘成浆易痂易落也桔梗紫草川芎山查木通人参红花生地甘草糯米右用灯心七根姜一片水一钟煎至六分温服便澁腹胀加繁红不润加出不快者加䧟塌加痛加不匀加水泡加𠻳加渇加痒加七八日后浆足身复壮热便秘烦渇腹胀喘急前胡枳殻汤浆足禁用此方另立汤饮在后益元透肌散専治拥热痘症服𦍑活散欎汤后拥症悉开气血和平见㸃三四日后不肥大者不成浆者用之则能匀气解毒透肌达表领出元阳助痘成浆而易结脓窠也加减以保和汤同论浆足之后另有保婴百补汤在后按此即太乙保和汤去生地红花加蝉退鼠粘陈皮水一钟加灯心十四根枣二枚煎六分温服血热痘症禁忌血热痘症热毒弥盛然毒气无所分消只宜重用升提发散使毒得以达表而从外解引以渗泄使热得以润下而从内消佐以清凉消毒行血凉血之剂则痘虽稠宻亦能消散而易出易化浆也所谓轻其表而凉其内十神解毒汤葢得安表和中解毒三法尽善诚痘科之神方也丹溪曰热者清之实者平之其此方之谓欤是故发热至见㸃之后三日以前毒气未尽达表内外弥盛血热之症悉具辩症不差并只以本方处治之切不得用参茋白术茯苓补气之药于热症未浆之前如误而用之是谓实其实腹胀气喘狂乱谵语咽喉肿痛口舌生疮变症百出所谓邪得补而愈盛也呕吐泄㵼慎不得用半夏丁桂干姜木香藿香诃子肉果如误而用之则是以热助热气得热而愈亢也燥症必至咽疼狂乱失血便秘无所不至矣至于龙骨枯矾澁滞之物且能使气道阻塞是欲其出而反闭其门也腹胀之患生而喘急之势至矣尤宜戒之及至血包已成气血定位头顶白光势将行浆又宜易方另行别议三仁膏治痘疹大便坚实不宜下者服此润通火麻仁松子桃仁右研烂加芝麻一合㣲炒研细入蜜水研极烂以帛泸去殻同前三仁蜜汤调下看大小用之见标三日証治活法发热三日后退凉见标饮食二便如常形色淡红疎朗抺过碍手者上吉不须药发热一日便出者凶乃表虚毒盛也急用𦍑活散加紫草牛蒡蝉退煎调紫草膏或保婴丹若治之早十救二三若服后热盛不退宜𦍑活散调退火丹报痘时烦躁不宁腰腹痛不止口气大臭痘见紫色者死标色白皮薄而光根窠全无红色或根带一线红三五日即长如菉荳大此痘决不能灌浆久后成一包清水擦破而死不可因其好看妄与下药标出全不起顶如汤泡灯火烧者一様十日后痒而死标出时一片红斑如锦纹者六日死遍身如蛇皮者死黒斑如痣状肌肉成块黒者立时死凡见标疎少则毒轻不必妄治宻则毒盛但要磊落大小分眀不相粘连成片可用前药进之或托里解毒之剂快斑汤消毒饮主之使其易发易靥如出太宻粘连糢煳其毒尤甚托里解毒之剂宜多饮之以防痒黒䧟之变更察外症可治则治不可治则勿治凡痘子初出最要唇口润泽其毒则轻如唇焦裂舌燥有芒为毒火炽盛表里欎遏急宜解之黄连解毒汤加大力子标后身热未退清地退火汤凡见标先要头面稀疎磊落颈项胸前稀少其毒则轻如面上一片糢煳未发壅肿䝉头纒项胸前布宻此毒盛也慎勿治之凡头面未见标而手足先出他处未起而手足先起他处未収而手足先収者此阳火太旺宜早解毒抑阳扶隂之剂四物汤合黄连解毒汤主之如他处俱起而手足起迟他处俱収而手足不収者此脾胃虚弱不能行其气血达于手足宜补脾胃十全大补汤桂枝芍药汤凡初见标之时磊磊落落似稀疎之状其后渐加日多一日此毒伏于里里气虚弱不能使之即出须大补而兼解毒庶可十救二三也十宣散加无价散石谷程氏曰凡发热见标宻无毫缝空地稠若蚕种者急用三元秘方救之毎一歳儿用茜根芫荽子各三钱荔枝四枚若不起加葡萄一钱半好酒一钟煎至五分候冷毎用半盏搀熟水半盏时时慢慢喂之一日服尽次日再用水煎如前慢慢喂之但服此药之后不可杂食他物以伤胃气小者只许食乳大者只吃粥若口渇即以此药水饮之一以止渇又能清热解毒切忌油腻煎炒恐滞肠作㵼㵼则误矣或十歳二十歳药从一歳加起依数増加作一剂服之如年多剂大不能尽煎可分作二三礶煎之按前药用酒煎者活血也后用水者清热也热盛必作渇代茶饮之足可解毒葢前症不可补补则助毒又不得不补不补则不起发宜当解毒解毒又作㵼不解毒又攻内兹用三味代之既能解毒又可温脾活血诚为千金良剂凡痘发热一二日便出或一齐拥出宻如蚕种红紫无缝急宜服之此时切忌保元恐温补助毒以其血未活而浆不能化故用此三元解之俟其色淡血活热势已退然后进补庶为万全凡皮肉间累累然红㸃稠宻急用纒荳藤加制过辰砂末连进二三服或薄荷汤调退火丹仍以牛蒡为末敷顖门上以散热毒非惟能使痘疎又且免使侵眼又方生地黄牛蒡子捣成膏贴面颊额角能退痘毒一已出未出之时口鼻出血此血热错经妄行不可妄投热剂宜用生犀薄酒磨服如鼻血不止胎髪灰吹入鼻中即止口鼻既血又大小便下血恐胃为热毒所伤腐坏而然不可不知一出与地皮相平无兴起之意乃是红斑急用凉血解毒𦍑活散加酒炒芍药红花紫草蝉退木通占米连进二三剂退之夹疹同此治治之迟则红变黒黒则逆而难治大凡用紫草必用占米以制其冷性俾不损胃无洩㵼之患惟大热大便燥者不必占米大凡用当归活血须以芍药収之免辛散助热一标出他处未见独出数粒于山根之上为毒盛气虚犯上或发三五粒一块者皆不吉之兆也急宜凉血解毒以防危急若腮頥地角之间疎疎朗朗淡红润泽三四次出者为气正道尊上吉症也一出皮肤干燥枯澁必难起壮用溪中白色石子数枚烧红以井水淬之使薫蒸痘上或置被下薫之顷刻润泽痘即起发又能解秽一色淡不红活者血虚也以四物汤加减服之但地黄大能滞血不可轻用不得已须姜汁炒过人乳补血甚捷加酒少许佐之且血非气不行又加四物于保元之中为阳生隂长之义一痘正出好饮水者此乃脾胃虚弱津液枯涸故也如恣饮则必伤脾洩㵼及发泡难靥之患保元汤加麦冬五味子止之一痘未起壮而头面先肿者乃隂虚阳盛大下四物汤加人乳好酒服之以补隂与阳齐然阳易补隂难补宜急急勿迟否则误事一出即变黒者此为恶候如有起兴急用託里解毒之剂少用保元大加紫草红花服之外用四圣散㸃之然早能凉血解毒必无此患亦多因脾胃虚弱血热所致凡红变白白变黄者生红变紫紫变黒者死一痘全借气匀血活腠理疎通则出快而稀疎亦无余症倘遇寒冻及劳役瘦弱之人血凝气滞出则不快蓄于皮肤之间肌肉之上进退两难日久变成黒紫祸不旋踵凡有此候当按令急与和剂以疎利之其毒气随痘而出庶无变症保合太和之兆也如头面出不快此太阳经当用荆芥甘草𦍑活防风天麻汤如胷腹出不快此少阳经当用升麻紫草木通紫苏𦍑活汤如四肢出不快当用芍药紫苏葛根甘草葱白连须𦍑活汤各加生姜连进二服痘即出快贼痘凡贼痘与好痘一般但搀先起壮皮嫩娇软内系淡脓当用保元汤加占米煎服亦能囘浆一出其色掀赤抺过皮软不碍指此系贼痘过三日变成水泡甚至紫泡黒泡者危症也若未成紫黒宜少进保元大加紫草蝉退红花解之或灯草木通汤调六一散利去心经藴热而红紫自退如已成水泡白泡或灰白色则保元中大下四苓利之此千金妙法也不然则遍身抓破黒烂而死起壮三日証治活法凡四五日来起壮活动一线红晕而有根窠此为上吉葢有根窠方见气匀血活血活则毒化成浆収功结痂全借此也若无根窠必是气凝血滞按法速治凡起壮肥满乳食如常不必服药一四五日来起壮肥大中有一小孔自顶直下至脚不黒不白与痘色相并此名蛀痘由表虚腠疎而然若不早治大洩元气不能起发灌脓急用保元汤大加占米川芎肉桂提起内脓以实其孔庶为佳兆三二剂后孔自塞满若孔色黒乃疔也以疔法治之一顶陷色白皮薄光洞者气虚也大进保元倍加酒炒黄茋肉桂川芎丁香人乳酒浆和服一根窠淡枯澁不泽血虚也宜保元加酒炒红花川芎当归芍药加山查以消参茋之滞再加木香一二分调气气调而血自活矣四五日痘色不宜红紫乃热毒不化若血热仍当凉血解毒兼气虚者保元加紫草木通红花生地之类解之一地红血散乃血不附气保元加当归大加白芍药以収歛之葢芍药味酸用之为君使血得以附气且又能活血化浆此最上一乗之法切记切记一洩㵼按寒热急治至此再不宜㵼若起壮迟缓根脚不红活者以无价散㸔大小用之好酒调服或保元加人乳好酒丁香占米山查血虚者加当归鹿角胶一黒陷及痘疔外用四圣散以油胭脂调㸃之内以凉血解毒如紫草红花木通茜根少加保元进之其疔自退疔退㸔其虚实仍以保元补之一烦躁者内必有热可用木通以引其火下行或以六一散灯心汤调俟冷服之谵语者加三制辰砂夏月井泉水服如饮食不进㸔痘色何如未可轻投药剂葢其间有毒气未尽者宜山查红花子紫草等药清而解之如脾胃虚弱痘色淡白宜保元加山查扁荳神曲呕吐加霍香一倒痘头面上未出从足底出起逆而上之纵起壮灌脓囘至心窝下则毒攻入内大叫一声昏迷而死虽疎快亦不免死乃逆症也候其出齐至头面遂早丢去下身不治只将保元大加川芎以升提之渐渐使其自上而下起壮灌脓自上而下収敛结痂如常痘一般此鲜有知其妙者宜谨志之此逆痘若治之早以黄连解毒汤一帖以䕶其心可十全三五迟则百无二三矣翁仲仁曰三日四日痘当出齐㸃至足心势方安定犹有陆续不出之状或隠隠于皮肤之内不见不起者古名不快若非风寒欎遏之因必有气虚不振之过是以四日已前痘毒方出身表宜凉四日已后毒出已定身宜温凉则气血和平痘色必然润泽温则腠理开通其毒易以成浆故至此而身不㣲热虽未必至于氷伏而痘疮㫁乎不长四五日来血包已成候当肥大而粗顶宜发光而白故根红而顶白者已具行浆之势若还赤色过头虽见娇红可爱延绵六日依然到头空殻虚花皮薄而光亮如灯内含是水顶尖而根脚不红行浆勿实是以毒热盛而未解则为紫为黒壅而不起则为陷为滞而不荣则为干为枯为青为灰怯而不振则为不快为停浆或有肉先肿胀而痘反不起者浆则滞而不行面已虚浮而痘反退伏者毒则遏而不进故身不热而痘不起已成氷硬之形赤色若还不变温之可兴气血弱而不振遂成不快之状红润依然如旧补之可生紫色干枯切忌温中带补只宜活血松肌为壅为滞烈药虽然可发透肌尤是良方溏洩惟于温补㵼甚佐以升提凡起壮时痘之根脚全然不起其头面皮肉红肿如𤓰之状者死起壮时腰腹或疼或止遍身紫㸃如蚊蚤咬全不起发者死起壮时痘伏陷不起腹中膨胀不能饮食气促神昏者死略能饮食用消膨药治之起壮时遍身黒陷闷乱不宁神昏气溃者死起壮时根窠紫色干燥不活全然不起发者死顶陷不起须㸔年夀上痘起则不必忧如年夀上不起急与升天散一二服痘半起忽然平陷而色白者急与内托散或补中益气汤痘色红鲜反干燥而不充肥者此火盛而血不足也宜退火凉血轻清之剂四物快斑汤主之痘充肥而带湿者此脾中有湿而气不足也宜㵼湿补气兼风药治之葢风能胜湿也四君快斑汤主之一痘不起发不拘五陷用独圣散或胡荽酒若黒陷腹胀用猪尾膏一痘干尅不起者外用水杨汤洗之内服补中益气汤一起胀时手足见而复隠起而复塌者死此根本已摧枝叶先萎之象也凡假壮之痘至十二三日决不能囬浆结靥内攻而死矣白痘者可急进保元加川芎丁香生占米提气灌脓而愈此内托法也正壮之时痘虽起发而皮肤不碍手按之水浆就出内色不暗是也灌脓三朝症治活法灌脓时根窠红润肥满如黄蜡色饮食二便如常者上吉不须服药灌脓时皮白而薄纯是清水与水泡相似者三四日后遍身抓破而死灌脓时吐利不止或二便下血乳食不化痘烂无脓者死若二便不下血犹可用止㵼及消食之药灌脓时二便闭目合声哑腹中胀满肌肉黒者死一顶陷无脓为逆急用保元加归芍肉桂木香占米煎成入人乳好酒温服有一等肥白痘其色白不作脓俗名木痘以其人原有痰也用二陈四物汤合而服之一消一补仍将小麦粉作面调与食之立时脓起红活但不可妄投人参占米而助胃中痰火恐防口疳寒战咬牙乃隂盛阳虚也大用保元加川芎肉桂丁香主之甚者加鹿茸痘灌脓痛不止者气滞也少用保元加山查木香以行滞气如脓血已满可大用四苓以利之而痛自止凡灌脓三朝之内身凉痘灰白色或不进饮食寒气逆上呕吐或腹胀或㵼清水手足厥冷无阳症也急用二神加入保元连进数服温而补之痒塌不止者血盛也少用保元大加何首乌牛蒡子蝉退芍药木香红花若将靥时㣲痒者不必治有气血虚而痒者十全大补汤加何首乌虚甚者加鹿角胶一发白泡如弹子大者用枣针挑破去水以滑石末敷之仍服保元加白术留皮茯苓以利皮肤之水如前后发紫泡是毒盛溢于皮肤之上必死夫脓者血之化也有血方有脓无血则无脓痘至灌脓大势已定故此时必以有脓为主有脓则生无脓则死痘至七日若顶陷不能灌脓者必由先失调治故也急看根窠血聚别无杂症速宜大补气血以充其顶顶满脓足犹可回生若顶陷而色灰白此气血俱离无能为矣一顶陷无脓服内托药而暂起不久又陷者脓未充足故也宜内托散倍加参茋当归煎和人乳占米好酒服若色灰白欲成倒塌皮薄易破者用淫羊补浆汤保元汤加芎归升麻人乳好酒一痘色红紫浆不满足欲成干枯黒陷者当归活血散合解毒汤加升麻石膏干葛一遍身灌脓忽然一日变白变红变紫者不可不察白者为虚宜内托散变红紫为热宜当归活血散合解毒汤一痘起壮灌脓俱好至八日大便忽秘常欲去而不能去急用归尾枳殻芝蔴各三钱紫草生地黄芩各一钱煎服即通若失治至靥时忽然发热而死翁仲仁三仁膏尤妙一顶平脚濶浆不满足十全大补汤加木香干姜一遍身无皮脓水流沾衣蓆不能转动者用秘𫝊茶叶方或败草散内服内托散去桂加荆芥穗一痘发痒满面抓去而面上疮痕隠然㸃㸃有起发之势此犹可治急以托里发毒止痒之药用内托散加蝉退立验一痘抓破而出血者此阳疮出血也宜当归凉血汤主之一灰白惨黯皮薄擦破无脓血者不治二便不通目闭声哑腹中胀满肌肉黎黒者不治一疮烂无脓吐利不止二便下血乳食不化者不治一痘未起顶但脚渐濶至七八日干枯疮皮皱起误认结痂収靥者多不可救急与补血解毒之剂庶可回生一灌脓时眉心鼻凖耳轮唇口及两颊先有焦枯黒靥者此名倒陷不治収靥三朝証治活法凡収靥自上而下者顺自下而上者逆痘至収靥大势已定亦有脓不满足似靥而非真靥者此时极宜明辩若七日之间面目肿虽觉退痘虽似干而痂薄如纸或有内症未除此痘极险时也失治则凶变立至急以补血凉解之剂庶或转移一痘至十日血尽毒解其脓渐干如苍䗶色或如葡萄色从口鼻两傍或面部収起至胷腹而下然后颔上与脚背一齐结靥逐渐剥落内症全无身渐轻快饮食二便如常者吉或手足心或手指尖或隂上先収者俱吉一人中者任督二脉交㑹之衢也凡痘自初出至収靥俱要在此部位先见者佳谓隂阳和畅也一痘収靥自人中平分上下髪际以上阳中之阳也谓之孤阳足膝以下隂中之隂也谓之孤隂孤阳寡隂所以痘疮之収至此二处毎迟留而后靥也不必施治一鼻梁上痘先焦者任是凶逆亦不死一痘当靥而流浆不已者因表散太过则斑烂流水或饮水多则漂荡流水俱服保元汤加防风白芷白术或除湿汤外以败草散敷之一当靥不靥而脓充足服回浆散或象牙散一痘有靥至头或至腰而下身数日不靥者此乃热毒太盛不能収靥故也治当有热则清之若小便不利者四苓散加芩连滑石木通大便秘结者当归解毒汤利之一痘当靥不靥忽然变动灰白顶陷吐㵼腹胀寒战咬牙者急与内助丹若痒塌气促足冷者加附子有水泡者大加白术行去恶水而脓自干矣一血尽浆足温润不歛者内虚也保元加苓术以助収歛结痂或六君子汤一当靥不靥发热谵语目闭口喘手足大乱小水不利者此热毒乗于肺经无隂气以収之然也急用清金导赤饮主之一浆未稠浓顶未饱满面肿忽退目闭忽开疮脚散濶色白皮皱干燥似靥非靥此因津液枯竭血气虚少内証未除之故此症之极险者也急用四君子加麦门冬牛蒡子荆芥连翘桔梗救之若误认作结痂无事致成危殆悲哉一脓后不能结痂反成腐烂和皮脱去者此倒靥也系中气不足急用保元汤加当归牛蒡连翘薄桂木香治之其头面疮已破者复加肿灌手足遍身原无疮处又复出一层谓之补空若治之头面不肿空处不补不旋踵而告变矣一収靥时忽泄脓血痂皮者此亦倒靥之症乃脾强肾弱为顺利尽自愈不必施治如利下水谷不分者此肾强脾弱也急用陈氏木香散送下荳蔲丸一痘因冬月严寒被寒气欎遏而不能靥者以桂枝解毒汤治之一痘因夏月炎暑热气薫蒸而不能靥者甘露解毒汤㣲利之一遍身俱収惟头与足不収者此隂阳不和故也以四物汤去地黄加牛膝升麻牛蒡红花荆芥之类一多服热药以致热毒猖狂痘烂不靥者小柴胡汤合囘浆散或天水散或猪尾膏外以黄连轻粉为末桕油调敷或用猪胆汁研芒硝如膏涂之古人用猪尾膏获效神速者葢以热毒藴併于心经致热毒内外灌注而不结痂用此方者以血归心引龙脑以凉之而行营卫况营卫得香则行遇臭则止也一収靥时有臭气带腥者佳全无气息尚有余毒未发也若臭气如烂肉不可近虽似结痂未可为真急以清热活血缓则无济一疮欲収而唇口干紫连结渣滓颊红者将成肺痈也宜解毒汤麦冬知母百合甚则大连翘饮一凡痘系危症气血本虚多服补剂而渐有脓色将収靥虽有热者只可于补剂中加凉药可也若谓将靥而去补剂竟与凉药更加下利药欲令速靥是速其毙也葢虚者复虚毒反内攻而死此必然之理又已然之验也逆症不治痘当靥遍身未见青脓黄色之浆而口唇上下痘先黄熟者毒气内攻于脾也不治一痘収靥时不喫饮食口唇常如食物而动不止者不治落痂症及靥后余症一痘疮収后痂厚落迟离肉不粘者吉一痂落疤带红色而不凹凸更无他症饮食二便如常者吉一自食痘痂者虽有他症不死一痘已结痂而不焦落者余热为害也大连翘饮去紫草加地骨皮一痘痂至半月或一月不落或发痒者此因表发太过致肌肉不宻无力収歛故也宜人参固肌汤一痂不落反见昏迷沉睡不省人事者此脾胃大虚也宜人参清神汤一痂虽干好但半邉掀起半邉粘着不能脱落者此过用辛热之药热留肌表也宜升麻葛根汤加防风荆芥蝉退连翘以去肌表之热即落矣一疤红紫者乃血热毒盛也当凉血解毒一疤白者血不足也不治虽过四十日还死此因浆水淡故疤白急用保元汤合四物汤加白术陈皮红花老米一痂后身热不退或寒热徃来用小柴胡汤虚则补中益气汤俱加黄芩一痂后唇干口渇热甚不解者大连翘饮主之一痂后虚烦不眠者竹叶石膏汤烦渇谵语者辰砂益元散一痂后口噤殭直腹痛遶脐冷汗如雨痛定汗止而脉弦𦂳者因疤受风寒也宜散风养血用钩藤汤加红花木香川芎芍药当归甘草白术青皮官桂生姜一痂落肌肉尚嫩出见风早遂成瘢癣有脓汁出者烧牛粪灰敷之痂不落挦掐抓搔致成痘风疮者宜消毒饮加苦参当归外用金华散或乳香韶粉散遗毒生疮不已者活血当归汤宜灸风池曲池三里则永不发一痂后遍身青紫瘈瘲口噤痰响者由气血虚弱而受不正之气也用蝉退一钱姜汁薄荷汁入酒一盏调服得汗即愈一痂后手足忽然拘挛不能屈伸转动者由血少不能养筋或因风寒湿三气使之然耳不可轻用发散反耗其血只补脾养血则瘳当归桂枝汤治之一痂后赤火丹毒恶候也从头上起者过心即死从足下起者过心肾即死内服𤣥参化毒汤一痂后牙龈生疮时时出血谓之牙宣唿吸息谓之息露此走马疳也由热在阳明急用蚕退散敷之如唇肿面浮穿鼻破颊溃喉腐肉饮食不入者死一痂后发瘾者皮肤间隠隠起成疙瘩此由毒气未得发尽藏于皮肤或发痒搔之而成者或因受风风火相持而成者此吉兆也欲发出无使停留以变他疾如发太甚不已者内服防风葛根汤外用蚬子水洗之如无用六一散拂拭之一痂后两目不开恶见明者谓之羞明惟向暗处敢开也凉肝眀目散主之若暗中亦不敢开者此即防目中有疮以望月沙散治之赤水元珠巻二十七上卷二十七下钦定四库全书赤水元珠卷二十七下明孙一奎撰原痘发五藏之故痘分五藏以辨顺险逆三候向未有明言其故者琐言论之而其理乃悉葢痘为胎毒原于父母絪藴之气藏于命门遇感而发未有不自肾而出者苐父母之施受有纯驳则所藴之气有清浊气有清浊则发有缓暴缓暴之间藏象见而顺险逆呈焉矣缓者必其气清气清则毒轻一任气领血载徐徐而来触发于藴藏之地渐而升于脾络自脾而行于肝次第而至于心肺上乗之地乃始分布于外热故得以和缓越三日而见标渐渐而出先于头面次及于身以至四体贯浆结痂亦自上而下所以谓心肺之痘为上气之浊者其毒涌盛遇有感触非若清者之从容缓布也一出本位燔热燥渇经于脾络一及于肝毒其莫御非领毒之气受壅即载毒之血被灼所以热不三日而即见不暇论其形色各症苐验筋抽脉惕之象而証已非轻矣所以肝经之痘为险有未及乎肝而于脾即发者势尤勐烈一出本位毒即猖狂气血俱受其困凡通藏府无不见其凶象苐验其腹痛唇焦其余症自恶矣此险中带逆者也若浊之极者一触其窍热如炮烈未及离乎本位毒即肆虐并亦不容分布气受其锢血受其瘀凡通肾藏之地无不聴其攻撃即如腰如被杖屈不能伸卜其丧无日矣要知五藏见症皆出于肾苐肾为禀受之地诸藏为分布之所缓急关生死之界缓一步则毒轻一步缓而至于心缓之至者肺则次之故心肺为顺肝则界于缓急之间故为险于脾则急矣肾则急而更急若迅雷之不及掩耳故为逆然则肾痘之不救以人力之不及施也若谓肾不受毒诸藏独可以受毒乎更有变黒归肾之説谓黒为肾色然则赤当归心青当归肝黄白当归脾肺赤白黄痘固宜有之色青独非所忌乎何独虑肾而不及肝耶总以血瘀则黒血为毒瘀其毒自不可解岂有变黒归肾之理有因虚而不起者必其兼毒盛者也毒得其轻虽虚何害毒若猖狂气血成何用哉苕上陈氏家𫝊顺逆二十四痘形粗珠子痘痘如巨明珠様尖圆光润根窠红活顺候也或痘虽顺四五日不易长大补中益气汤治之六七日不易成浆保元汤治之或以顺而不以升发解毒痂后或害目或痈毒或毒痢不可不慎也细珠子痘珠如小明珠様尖圎光润根窠红活顺候也不可见其细小而妄以毒物发之以至真元外耗或致浆清痒塌或溃烂难痂之患慎之慎之水白痘痘顶白色根无红盘或淡红盘小绽有神属肺经独无红盘而妄断为逆非也然有平塌灰白气虚也而无红盘者根血不附血虚也㓙症也黒大痘一名黒痘根红而顶黒色尖绽有神顺候也此痘万中有一人皆罕见然有浑身黒㸃而枯悴此乃气弱不畜血血亦有为之不荣故枯悴而黒不可不辨赤小痘根顶俱赤细小坚硬起胀而略见浆影即痂顺候也初见时宜以疎解散清之使肌表通畅无壅滞之患九焦痘报㸃週时即痂复又报㸃如是九番故名九焦痘治法同赤小痘散茱萸痘散稀也形如茱萸故俗名之非正论也四围起而中心陷落者是也乃元气不足不能续其后来而然也血虽有附气之功气弱而无制毒之力以致陷而不满当以保元汤助气血为主气充浆满自然绽矣否则必有内虚痒塌之患石屑茱萸痘郛郭颗粒硬小者是也此乃气血足表里实顺也大痘髙大而饱满者是也虽光㓗有神气恐儿小不能充其浆足当以保元汤倍加参蓍治之若浆足难収当以芍药汤之然亦有过发以致濶大不可不知也茱萸纹痘顶上有纹路如茱萸様是也经云茱萸纹起定空浆宜保元汤主之若失治必有浆清痒塌之患梅花痘初报㸃时五六成丛或六七成丛百余处者是也起根发胀连成一个平塌有赠痘如珠光泽者吉赠痘平塌枯滞者㓙薄殻茱萸痘皮薄色嫩脚软者是也宜大剂保元汤益之然皮薄者必破损若破而堆聚成靥复胀灌者吉若破而干黒反加寒战咬牙闷乱者㓙也瓦灰色茱萸痘色如瓦灰此乃气分虚弱以致毒乗阳位也若脚歛血附者补中益气汤治之可生脚塌血散者乃气离血散不治之症也紫眼茱萸痘陷中有一㸃黒滞是也此乃毒乗气位宜保元汤加牛蒡子之属主之正气盛而邪自退此症有吉有凶踈者吉而宻者凶也夹癍痘空处有云头红色见者治法见夹斑痘论夹疹痘空处有细宻头粒者有吉有凶只将正痘断之方见夹疹痘论晃痘晃明也痘亦粗肥附血但娇红嫩艳必不能结实不可因其好㸔而妄断为吉以取人之怨也板痘亦名延日痘起胀而痘肉齐平虽有黄浆其色必紫滞逆也临証必观儿之长大㓜小以期之验潘子十二歳而种此痘三七而亡俞子二十三而患此痘痂俱尽脱气血渐竭五七而亡水华痘或问痘有水华之名何也曰因儿常徃水邉受其水气乗于肌表值时行痘因而感发见㸃如水泡一二日间泡破水去乃邪散表清而后报㸃乃正痘也治从痘例蛀痘顶有一小孔是也乃凑理不宻之故宜保元汤倍加黄蓍治之失治则正气渐耗必有痒塌之患白闷痘闷者伏而不出也毒乗气分故报㸃白头如㾦以渐干枯内攻三四日而亡或有因风寒内壅闭腠理而致毒伏不得外出不可不辨也紫闷痘毒乗血分报㸃如丹变紫黒而五六日死或有因内伤而气血滞故伏而不出宜消化可也或有因气血弱不能宣发伏而不出宜补中益气汤加芍药蝉蜕主之应药者生𦂳闷痘闷痘因毒火弥炽煎熬肺腑壅闭气道销烁荣分葢毒必血载而出外血受伤不能任载而出故闷也若毒乗肺喘急而鼻中流血乗肝眼中流血入小肠小便血入大肠大便来血入肾则腰疼而耳内流血闷痘之恶二三日间而死古无治法皆因毒势甚荣卫秘塞毒伏在内祸不胜言水痘㸃如水晶珠者是也虽与正痘相以但其形歪斜亦灌浆成痂亦有稠宻而面麻者总不在正痘数此脾肺二经受湿搏于肌表之间也初起芎苏散主之行浆化毒汤主之琐言十五种怪痘状象治法逰蚕是痘贯珠成条其形似蚕故名逰𧖟有稀宻有长短身上者轻头面者重身上短而稀所见无多者轻长而宻更繁多者重重则必攻令松透如一赤荳荚其毒方起雁行雁行者状似逰蚕但曲而甚长以其排行而若雁字也单见者亦重不一者更重矣攻之松若逰蚕而毒化矣叠钱是痘圆圎攒簇絶不成㸃钱许之大故名之也仅见一二者轻多见者重重则必攻以药胭脂膏封贴更和猪尾膏大桑虫于剂内透之令毒如蒸饼其势方透蟢窝蟢窝者较叠钱而更大也另别其名者其形大其毒亦更重也即屈指无多毒已不浅攻之自不容已佐以大桑虫猪尾膏外亦以药胭脂贴之得松泛平擡方可成脓鼠迹是痘或四五粒或六七㸃相簇如鼠迹故以此名无多者轻见于周身者重重则必攻令相併成泡其毒方松剂内调入化毒丹并猪尾膏䕯沙䕯沙者其痘扁濶歪斜无顶无盘有细㸃如沙攒簇于囊宛似䕯沙而名之也可以数纪者轻徧及者重重则必攻务令髙擡如芡实殻其毒才化而成浆鸟迹鸟迹者连串三条头簇脚开其痘若鸟之迹也单见者轻五六处者重重者必攻亦如逰蚕松透为凖蟹爪蟹爪者贯珠连串粒细一粒尖稍有隠隠黒丝如髪竟与蟹爪无异无㡬者轻繁多者重重则必攻其形统胀成条而毒尽洩矣珠殻珠殻者其痘有顶而平四围贴附一细圏宛如珠殻无多者轻及于周身者重重者必攻务令圆满绽突其毒乃透螺疔其毒头大根尖顶黒形若螺肉深入肉里有大小有深浅按其四围板硬治法见于余毒若放㸃时而即见者最恶先以挑松即将应服之药大人含于口中吮其数次随用贴法蛇皮丛簇成片散漫无拘形似蛇皮而名之也见此不治或见㸃之初灯下照之隠隠簇簇细宻无伦将形未形之际即便攻之佐以猪尾膏破之不使其成庶可有为履底履底者形似蛇皮不若蛇皮散漫耳随处皆凶其形得小更得早图庶可有为速以猪尾膏和入攻毒剂内并大桑虫透之急以药胭脂膏封贴令得脓水淋漓方能庆生燕窝是痘攒簇累累象似燕窝而名者也单见尚重见而不一者不治急攻之务令松擡如饼其毒方化以油胭脂调入化毒丹用绵纸摊贴更佐以猪尾膏大桑虫紫背癍之形似萍其色似萍之背紫而带黯有大有小目之有㸃手按无形无㡬便重繁多者莫救亟宜攻毒破瘀务令渐淡淡而退去方可回生必须早图环珠是痘连串环遶故以是名有臂因镯阻痘即如镯而遶者有项以圏繋痘即如圏而聚者于臂稍轻于项则重因阻犹重无因更重不特顶臂为然头身亦有之凡见宜攻痘不问疎宻縂以匀朗散布为佳其有连贯攒簇者皆由枭毒冲突气血不能驾驭而然顽而不松伏而不透犹贼之有巨魁也此之不治诸痘皆为抗拒巨魁授首前途自可倒戈其可习而不察或委絶弃絶乎状其名象详其治法以为燮理者助赤水元珠卷二十七下赤水元珠卷二十八钦定四库全书赤水元珠卷二十八明孙一奎撰异痘须知夫痘有似凶而吉有似吉而凶者不可不知天根痘天空痘明朗痘明蚀痘海溢痘海枯痘又云有根痘无根痘抱鼻痘单锁口双锁口锁项托頥猪头痘逆痘两头痘鬼揑痘鬼痘贼痘蛇皮痘药患痘九焦痘伏隂痘空仓痘石臼痘茱萸痘虫痘血疱痘血靥痘白浆痘四围痘漏疮痘蛀痘隠血斑赤萍疮紫萍疮白萍疮草尾珠黒痘一痘紫黒或黒㸃子隠在皮肤之间者无比散或人牙散用猪尾血三五滴酒调下一初出便是黒㸃急用紫草茸二三钱醇酒半盏煎至三分泸查与服为妙一其形如痣皮肤发青紫纹者服透肌散或加防风荆芥一形如牵牛而色瘀败又黒痕併黒靥者并用蝉退二十五箇紫草茸一钱水煎服一痘黒如煤炭血不红活者用活血散一钱酒煎紫草汤下一痘黒而皮肤皆黒成片者化毒汤加蝉退地骨皮酒炒黄芩一痘黒大而软者气弱而热毒盛也用保元加紫草一痘焦黒潮热烦躁者小无比散井水磨犀角调下一钱气血两败痘复出痘云翼子二十七般异痘姑録于后以备㕘㸔一彤云绕顶一紫云灌顶一乌纱覆顶一梨花漫顶一云掩天庭一紫萍铺额一乌纱落额一灰扑印堂一杨花扑面一赤珠绕唇一乌饭沾唇一霞锦穿胷一紫云佈胷一黒棋排胷一栁絮飞胷一桃花映背一紫萍浮背一黒砂落背一雪铺鱼背一赤鳞穿腹一黒段纒腹一白梨堕腹一葡萄落地一烂粟居臀一榴花散野一黒珠遍体一杨花堕枝妇女痘童女出痘与童男相同无以议也但天癸通者则治法不能不异且夫发热之初适遇经水如期而至则热随血解痘出亦轻不须服药若过三四日而热不止痘不出者此热入血室血必妄行为内动中虚之患宜凉血地黄汤加人参治之一非经行之期于发热之际而经忽至者此毒火内炽逼血妄行之故必痘多而毒盛急用凉血解毒汤倍加连翘牛蒡使热得清毒得解痘得出经得止始无他变迟则内虚痘必陷矣栁花散佳一正当起发灌浆之时适遇经行过三日不止痘应起发而不起发应灌浆而不灌浆顶平形塌或灰白或黒陷此为经血去多隂血亏耗必为陷伏壊症矣急以八物汤去地黄加黄茋木香熟附子以调元气或葫荽酒喷之使痘起发灌浆或出増痘者为吉若寒战咬牙喘急肿满手足厥冷者为内脱不治之症矣一起发灌浆之时经水适来忽口瘖而不能言者乃血入少隂不能上荣于口也宜先以当归养心汤主之俟其能言后以大补汤治之或猪心血调服亦可一经水不断之时适逢出痘身发壮热神思昏沉言语狂妄如见鬼神寻衣撮空此行经之后血室空虚天行邪热乗虚而入犯于冲脉盖肝藏血开窍于目神思昏者魂乱也目妄见者视乱也妄言者肝移热于心也宜㵼肝散或小柴胡汤加生地丹皮一正直崩漏不止气血俱虚之后适逢出痘此必不能胜任宜大补其气血以十全大补汤八物汤加木香黄茋官桂主之使里气充足毒无留停更能饮食则可保全否则倒塌不治矣一向来经闭不通血海干涸适逢出痘毒气拂郁于冲任之间二阳之併发其热必甚若攻击之则血妄行不止痘亦不出为喘急为肿胀为陷伏矣须调其心脾使毒得发洩庶可以保其生以归脾汤逍遥散治之脾和食进然后方可收功一痘疮起发至泡浆数日最宜表里无病饮食如常若当此时忽然行经者人但知厌秽以触正痘殊不知此乃本身之血不为之厌但恐血去里虚防生陷伏之变急宜救里解毒大补汤主之一姙妇最忌出痘盖热能动胎胎落则血气衰败痘必不能起发灌浆命其危矣故孕妇出痘深为可虑盖痘之用药多主温补如半夏肉桂之类皆姙妇所忌而乌附又非痘家所宜凡遇此症者不问轻重悉以清热安胎为主不可触动其胎宜安胎散加黄芩芍药主之血动者四物汤加芩连治之及罩胎散佐之身热足冷腹胀者八物汤加木香脾气虚不进饮食毒发不出者四君子汤加木香糯米紫草胎动不安者安胎散加砂仁痘出稠宻者参茋内托散加紫草芍药当归单身热有外邪无内症者参苏饮加木香更以如圣散为主随症加减如初发热加升麻葛根连翘痘出太甚加酒炒黄芩大力子山查连翘不起发加大力子白芍药口渇加麦冬知母天花粉痰多加半夏所谓可扰而扰似乎无扰故虽有胎不忌半夏也一痘正在起发灌浆之时忽遇坐草分娩之期此气血俱虚之候宜大补汤加熟附子主之以补气血固表里若产后小腹急痛者此血未尽也黒神散畧与行之不必拘泥若寒战咬牙腹胀作渇足冷身热者此脾胃内虚外作假热也大补汤加熟附一二剂更用四君子汤加黄茋当归陈皮木香多服止者吉不止者凶一疹后十日或半月之间适逢出痘此无胎孕系累只以大补气血为主以大补汤或八物汤去芍药痘出多加连翘大力子大便自利者加肉荳蔲只照常一体用药施治不必妄为而多疑之反致误事一痘疹要诀曰姙妇出痘收靥之时胎落者多无事若发热初出之时胎落者犹或可救若时当起胀灌脓而有犯此者多死盖气血衰败无以逐其毒也一痘已出未出不起不发隠在皮肤并治麻症斑症用梅花一两桃仁二钱丝𤓰五钱辰砂二钱甘草二钱为末每服五分参苏汤下一痘不问前后凡黒陷咬牙寒战用梅花六钱穿山甲一两仙灵脾五钱麝香一钱为末每服三五分咬牙寒战加人牙二三釐内托散送下快斑散贯衆赤芍药甘草升麻枳殻右为末每服一钱水一盏竹叶七片煎至五分温服㸔大小与之按贯衆主腹中诸热邪毒其性微寒凡痘疮烦渇咽燥喘急大便秘小便赤澁目赤皆里热也急宜服之西来甘露饮清热解毒如神凡发热之初五日已前而热不退痘色红紫口渇大便结燥服之即能红润亦治疹家烦热口干咳𠻳疹色枯燥或谵语喘急睡卧不安丝𤓰藤霜降后三日近根二尺剪㫁将根头一节倒挿入新瓦瓶中上以物掩之勿使灰尘飞入次日以好新罈一只将瓶中之汁倾在罈中仍将藤照前挿入瓶内三日后汁收尽将罈封固收藏听后取用若发热烦躁口渇未见红㸃将茜根一两水煎浓汁二酒盃搀丝𤓰藤汁二酒盃相和服之立安痘出亦轻若已见标颜色红紫及稠宻者用紫草煎浓汤沖服便见红润若夹斑者犀角紫草茜根煎汤沖服寒月用酒煎沖服盖此汁极能解毒清热尤治天行时疫每以生姜汁少许加蜂蜜调匀服之有神功浑元汁即紫河车不拘男女初胎者尤妙入新瓦壦内封固其口上以碗覆埋于土中久则化而为水是也専治气虚血热痘色红紫干枯黒陷等症以此汁清而补之其效立见气虚甚者人参紫草煎浓汤沖入服之已上二方有力之家可多收贮愈久愈佳临症极便胜如积金寳造浮屠也李氏败毒散治初热壮盛等症即前败毒散加升麻荆芥牛旁子蝉退山查地骨皮薄荷紫苏紫草减独活柴胡茯苓人参右姜一片水煎临服加䓤白汁五茶匙如热甚加柴胡黄芩夏加香薷冬加麻黄㵼加猪苓泽㵼苏解散治痘初壮热头疼腰疼腹疼作胀一切热毒甚者紫苏葛根防风荆芥白芷蝉退紫草升麻牛蒡木通甘草各等分加灯心䓤白各七根水煎热服升麻葛根汤治初热壮盛疑似未明服此或痘已出而表热甚不退李氏加紫苏五分笋尖山查牛蒡各一钱冬月加麻黄一钱令痘易出易敛和解汤解表和中升麻干葛白芍人参防风川芎甘草姜一片水煎服解毒疎痘汤预服解热去毒已出解热毒斑疹又治红紫口干壮热谵语防风荆芥羌活柴胡川芎白芷当归连翘黄芩黄连麻黄紫草蝉退右姜葱水煎服加味葛根汤治痘失表发热谵语升麻葛根赤芍甘草桔梗柴胡荆芥防风连翘牛旁子木通右水煎服大灵丹治壮热顚狂惊搐谵语红紫斑焦干陷一切恶症白滑石雄黄犀角辰砂牛黄氷片麝香右研极细和匀用升麻甘草防风薄荷灯草牛蒡红花紫草黄连各三钱水二碗煎至半碗细绢泸去渣加蜜四两同熬滴水成珠和前药丸如小龙眼大金箔为衣每用一丸灯心汤下暑月冷水化下无比散初热服之甚能稀痘又治痘夹黒㸃子及黒陷黒痘等症辰砂氷片麝香牛黄腻粉一方有蟾酥右研细末一嵗儿服一字大者五分刺猪尾血三两㸃新汲水调和送下取下恶毒如烂鱼肠葡萄穗状即愈小无比散治痘壮热口渇小水澁大便秘口气热烦躁不宁或焦紫或红斑自发热至起壮时有热者皆可用痘后余热亦可用桂府滑石石膏粉草寒水石郁金右俱制凈末和匀每五嵗者服二钱大人再加冬月灯心汤下夏月井水调下热甚不解者井水磨犀角汁调下若红紫顶陷不起加穿山甲末一分麝香半分紫草煎汤加酒一二匙调下即起大无比散治热毒大甚惊狂谵语引饮痘疮红紫黒陷桂府滑石粉草辰砂雄黄右末每三五嵗服一钱十嵗服二钱发热之初用败毒散调下亦能稀痘若报痘后用灯心汤下退火囬生散治痘热甚发渇红紫黒陷滑石辰砂氷片右末冷水调下得睡少时神安气静痘转红活龙脑膏痘毒出不透心烦狂乱如见鬼神或已出未出留伏黒恶毒等症氷片研末新宰猪心血和丸圆眼核大小儿服半丸大人服一丸凢狂妄烦躁者心经毒盛也紫草汤下昏瞀不醒者伏热在心经也井花水下血疱浆不回者紫草汤下浆坐疱陷者温酒化下天真膏治黒陷干枯红紫及斑不退用此救之十全四五初生小儿解下黒粪用磁礶收贮加水银二两麝香一钱黄蜡封口埋于土中愈久愈妙久则化而为水每遇前症㸔儿大小热毒盛者量与二三茶匙酒煎紫草汤对半和匀服之立时红润活泽真秘方也较之天灵盖枯臭无益之物万万矣縁此粪原系母之真血所化盖以血补血且入土日久又得隂气多故能解毒百日内小儿热而烦躁啼哭不止用少许㸃入眼角二三次便能神安气和而睡盖又能清心热也猪尾膏治仝龙脑膏但此二方俱以龙脑为剂虚寒者不可用惟实热则有功凢痘过服热药昏昧不知人事者取猪尾血以龙脑和为丸圆眼核大温酒化下一凡痘倒靥心神不安者片脑五分辰砂一钱猪尾血烂研膏用木香磨汤化下一凡痘不化浆倒靥者片脑一分猪尾血一钱同研新汲水调下葳灵龙脑散治痘黒陷葳灵仙片脑右用温水调下取下疮瘕为效独圣散痘不起顶或紫黒陷倒靥服此即时红活起发有起死回生之功又名夺命丹穿山甲麝香右末每小儿三分大者五分用木香煎汤入少酒调下热甚者紫草汤下宋杏庒方内加炒红曲川乌炒焦各五分名曰一匕金葱汤下大成散治痘出不快或顶陷或灰白黒陷一切不起发之症俱可用之穿山甲甘草末雄黄朱砂紫草麝香右每五嵗儿用二分冷症热酒调下热症紫草汤下寒者加入治中散内用热症加入小无比散内人牙散治痘不起发黒陷或红紫黒斑咬牙寒战人牙右用鸡冠血调成膏好酒半盏人乳半盏入葱白一撮煎汤送下凡服牙齿不可过多每服止三分多则阳气尽出于表恐痘斑烂无血色隂气内盛必里寒而濡泄急以四君子加芎归服之无忧散治临危痘症寒战咬牙人牙雄黄珍珠一方有牛黄五分右末每服三五分多则一钱荔枝煎汤下无价散治黒陷欲死者用无病小儿粪腊月将倾银礶二箇上下合定盐泥固济火煅通红取出为末蜜水调服一钱一方加麝香氷片乌金膏治发热至七日已前或因风寒痘不起发或红紫或惊搐俱可用殭蚕全蝎甘草紫草白附子麻黄穿山甲蝉退右为末将红花紫草各一两好酒二钟熬去大半去渣入蜜五两慢火同熬滴水成珠为度丸如龙眼核大每服一丸灯心汤化下紫金散治出不快及倒靥亦治逺年不愈恶疮紫草蛇退牛旁子右为细末每服一钱水半钟煎减半温服连翘升麻汤治痘一发宻如针头形势重者当轻其表而凉其内连翘升麻黄芩葛根麦门冬右水煎服清地退火汤治痘带热而出名为火里苗急用此方以退其热则后无青黒变陷之候地骨皮地肤子牛旁子紫草葛根连翘当归木通蝉退右加姜一片水煎服如热不退再服一剂或为末灯心汤服紫草透肌汤治痘热而出不快及顶陷者紫草升麻牛蒡防风荆芥黄茋甘草木香右姜水煎服如色紫腹痛加蝉退一钱化毒汤治痘已出而热毒未解宜清热凉血毒一解不致黒陷血一凉不致红紫紫草升麻甘草蝉退地骨皮黄芩木通各等分水煎服解毒散治毒先发肿者名曰痘母后发者十有九死先发者吉金银花甘草木通防风荆芥连翘牛子右用酒水各一钟煎服如泄加诃子荳蔲痘红者加炒黄芩芍药疮痒者加归身生地或加何首乌尤佳疼痛者加赤药透骨解毒汤治寒战咬牙紫草甘草当归防风陈皮赤芍右等分水煎服消毒饮痘已出上焦热胸膈不快及痘后痈毒麻疹热毒荆芥牛子甘草右姜二片水煎服如圣汤痘已出身热如火紫草升麻葛根白芍甘草木通猴梨各等分加姜一片䓤白三茎水煎热服心烦加麦冬赤茯苓烦渇加生脉散七八九日身如火者加酒炒黄芩地骨皮四圣散黒陷倒靥不起发不红活小便不利紫草黄茋甘草木通右水煎服热甚色紫倍加紫草芩连红花大便秘加枳殻如常加穤米加味四圣散痘出不快及变陷倒靥小便赤身热未退或复冒风者紫草黄茋人参甘草川芎蝉退木通木香大便秘加枳殻不秘加穤米百粒水煎服凉血解毒汤痘出热不退红不分地或痘苗干枯黒陷急用此方可起壮灌浆紫草生地柴胡牡丹皮赤芍蘓木防风荆芥黄连木通牛子天麻红花甘草姜一片灯心二十根糯米百粒水煎服惺惺散治痘头痛壮热喘急此攻毒散热之剂人参白术茯苓甘草桔梗细辛川芎薄荷一方无川芎加天花粉姜三片枣一枚水煎服内托散痘不起发根窠不红或灰白色咬牙寒战等症人参黄茋甘草川芎当归防风白芷桔梗白芍厚朴木香肉桂右姜一片枣一枚水煎服色红紫者去肉桂木香加紫草蝉退浆不满水酒各半煎服色淡白者去防风白芷加穤米大便燥加人乳蝉退膏蝉退当归防风甘草川芎荆芥穂升麻白芍右为末炼蜜丸芡实大每服一丸薄荷汤化下粉红丸又名温惊丸治痘后癫癎症牛胆南星辰砂天竺黄氷片胭脂丕右为末牛胆汁和为丸鸡豆子大每服一丸小者半丸沙糖温水化下大保元汤治顶陷根窠虽红而皮软薄血有余而气不足黄茋人参甘草川芎官桂加姜枣水煎服如气不行加木香减去桂若不食加人乳半钟又方加白何首乌黒豆蒸过用生脉健脾汤治浆既成皮软色白乃气不足也气不足当补气血不足宜养脾脾旺则血生是固其本也黄茋人参炙甘草官桂当归川芎白芍白术茯苓紫草姜一片红枣一枚糯米五十粒或加酒洗红花三分通天散治痘发热不出或已出而色不红活人参陈皮桂枝川芎熟地芍药当归紫草红花木香甘草知母荔枝殻右用鸡汁一钟枣三枚糯米一撮煎服初服到颈再服到脐三服到脚神效升天散即灌脓起顶散治痘灰白或红紫黒陷干枯或清水不成浆八九日十日皆可服人参黄茋山查白术当归川芎橘红甘草滛羊藿穿山甲肉桂木香姜一片枣一枚水煎服或为末服亦可如呕吐生姜汤下㵼米饮下肚痛神麴煎汤下烦躁麦门冬汤下渇用麦冬五味煎汤下吐㵼藿香陈皮汤下痘不成浆多服数帖无妨补浆汤痘灰白不起壮或浆清淫羊藿人参穿山甲黄茋枸杞子川芎当归甘草木香白术山查陈皮官桂黄豆笋尖加姜枣糯米水煎服一方有白芷防风补元汤治痘顶充满而根不聚色不红活乃气有余而血不足也川芎当归白芍熟地紫草红花陈皮甘草白术酒水各半盏糯米五十粒枣二枚煎服活血散治痘色淡白当归赤芍紫草川芎红花血竭木香右为末每五嵗者服一钱十嵗已上者服二钱好酒调下热极血焦不红活者酒煎紫草汤调下保生散治气血俱虚灰白色不灌浆回浆者紫河车龟板一方有鹿茸五钱右末每服五七分或一钱气虚者保元汤下血虚芎归紫草煎汤下浑元散治同上紫河车用白糯米三合水淘凈入无油铫内同炒以米黄色为度同为末每用五七分儿大者一钱极补气血能助灌浆如神縁糯米性温得紫河车之气纯化为河车故其补功最速譬之造酒米从麴化意也极妙絶异功散此方调顺隂阳充实表里凡痘灰白痒寒战泄泻腹胀并宜服之非虚寒者不可轻用人参白术茯苓当归陈皮半夏厚朴木香丁香肉果大附子官桂右姜枣水煎服内助丹黄茋人参白术茯苓当归陈皮半夏厚朴肉桂山查姜三片枣一枚糯米五十粒水煎服如不食加人乳一盃痒甚加大附子寒战不止加附子防风渇加麦冬㵼加泽㵼猪苓不止加诃子肉果助阳丹痒塌不起根窠不红黄茋人参白芍甘草川芎当归红花陈皮官桂姜枣水煎服如食少加山查厚朴各五分余加同煎回生起死丹治痘灰白寒气逆上不食腹胀呕吐肚痛泄㵼清水手足俱冷丁香干姜水煎热服被盖片时令脾胃温煖隂退阳回痘自红活治中散虚寒㵼利不进饮食黄茋人参茯苓白术川芎当归肉桂肉果丁香木香右末每五岁用五分好热酒调下衣被盖煖少顷痘变红活而起和中汤虚吐不止即镇胃止吐汤加人参人参茯苓甘草白术半夏陈皮藿香砂仁生姜水煎服藿香正气散治初热干呕藿香紫苏大腹皮陈皮桔梗甘草茯苓半夏厚朴白芷右姜枣煎服定痛散伤寒肚痛及冷气痛神麴香附山查良姜当归甘草姜三枣二水煎服手足逆冷加大附子二分桂枝芍药汤治腹痛桂枝炙甘草白芍药姜三片枣二枚水煎服黄连汤治热毒在胃腹痛时或欲吐此药能升降隂阳黄连炙甘草干姜桂枝半夏人参枣二枚水煎服益黄散胃冷呕吐而利陈皮青皮丁香木香诃子右水煎服一方无木香有豆䓻一钱坚肠汤治痘泄㵼不止黄茋白术肉果山查川芎陈皮升麻加牙枣三枚水煎服豆蔲丸治痘灰白泄㵼清水不止又方止用龙骨诃子肉蔲三味治同木香砂仁龙骨诃子肉肉果赤石脂枯矾右末麪煳丸黍米大每服三十丸米饮下加味犀角饮痘已出不匀心烦壮热口舌生疮犀角牛子荆芥甘草防风升麻桔梗麦冬水煎服犀角地黄汤治诸失血犀角赤芍药生地丹皮各等分水煎服二寳散治痘紫色发热鼻䘐小便如血口渇乱语犀角玳瑁二味磨汁顿服即愈斩闗散痘紫发热鼻红不止地黄丹皮黄芩升麻藕节茅根菉豆水煎服栀子仁汤烦躁谵语惊狂发斑栀仁黄芩石膏知母杏仁大青柴胡豆䜴赤芍升麻甘草水煎服人参白虎汤暑盛烦渇痘出不快又解麻痘斑疱等热毒人参石膏知母炙甘草加粳米一撮水煎服竹叶石膏汤治痘不恶寒壮热烦渇小便赤澁石膏知母甘草麦冬竹叶右水煎服麦门冬汤治斑疹烦渇吐㵼及痂后余热麦冬人参甘菊赤芍赤茯苓升麻甘草石膏水煎服生脉散止烦渇首尾通用人参五味子麦冬水煎当茶饮参苓白术散治痘已痂未痂身热不退烦渇不止此药极能清神生津乃治脾虚之圣药也人参白术茯苓甘草干葛木香麦冬藿香各等分水煎服柴胡麦门冬汤治痘壮热经日不退柴胡麦门冬甘草人参𤣥参龙胆草水煎服热退即止一方无人参凉膈散上膈积热口舌生疮烦渇连翘薄荷黄芩栀子甘草大黄朴硝各等分水煎服如痰火𠻳加桔梗竹叶蜜一匙四顺饮治大便祕大黄当归芍药甘草各等分水煎服通幽汤大便秘结当归红花生地熟地桃仁升麻甘草火麻子水煎服通肠散大便秘结枳殻当归大黄芝麻牛膝水煎服葱白汤治头疼连须葱白生姜不拘多少水煎带温服当归六黄汤治自汗盗汗当归黄茋黄芩黄连黄柏生地熟地各等分水煎服甘露饮治牙根肿痛腐烂口臭牙疳出血喉舌生疮天冬麦冬生地熟地黄芩枳殻石斛茵陈枇杷叶甘草各等分水煎服吹口丹治口疳黄连青黛孩儿茶氷片为末吹之赴筵散口疮神效薄荷黄柏等分为末入青黛少许搽之牙疳方痘后余毒攻牙根疳腐人中白枯矾盐梅麝香白氁子灰五谷虫为细末先将葱茶洗去腐肉须见鲜血然后搽药钩藤汤痘后口噤僵直遶脐腹痛钩藤红花木香川芎当归白芍甘草白术青皮黄连官桂生姜各等分水煎不拘时服消风散治痰盛惊搐谵语狂急口张目作上视羌活独活殭蚕藿香枳殻防风天麻地骨皮蝉退前胡柴胡黄芩天花粉桔梗茯苓荆芥紫草牛子人参川芎甘草姜枣水煎服𤓰蒌散治痘热极生风发搐𤓰蒌根白殭蚕慢火同炒老黄色为末每服二三分薄荷汤下保命丹一切惊风发热天麻郁金全蝎防风甘草青黛白附子殭蚕薄荷大半夏南星辰砂麝香钩藤牛黄蝉退茯神桔梗右末炼蜜为丸芡实大每服一丸灯心汤下蝉花散治痘发热发痒破蝉退地骨皮为末每服二三匙白酒服二三次回浆散治痘不收浆结痂何首乌白芍黄茋人参甘草白术白茯苓姜水煎服象牙散治同上人参黄茋白术甘草茯苓何首乌右加糯米二钱枣二枚水煎调下象牙末一钱𤣥参升麻汤治温毒发斑𤣥参升麻甘草水煎服阳毒升麻汤面赤狂言烦躁腰背疼下利脉浮喉痛升麻犀角射干黄芩人参甘草右水煎服隂毒升麻汤治隂斑升麻当归川椒鳖甲雄黄甘草右水煎服四圣膏治痘疔挑破以此㸃之七粒珍珠火上烧豌豆七七锅内炒男髪不拘灰多少加入胭脂真箇好二圣散治同上雄黄紫草右研末用油胭脂调下敷方痂后痘疔溃烂成坑内见筋骨以此敷之赤石脂腻粉黄柏杭粉血竭飞丹髪灰乳香没药氷片伏龙肝蜜陀僧有臭气加阿魏三四分右为细末绵帋筛过敷之外用膏药贴内服人参败毒散加穿山甲蝉退连翘人参败毒散治余毒痈肿人参赤茯苓羌活独活前胡薄荷柴胡枳殻川芎桔梗甘草牛旁子防风荆芥连翘金银花头上加白芷升麻上身倍加桔梗手加薄桂腰加杜仲腿足加牛膝木𤓰金花散痘后肥疳疥癣等疮此能收水解毒黄丹黄柏黄茋黄连大黄轻粉麝香右为细末湿疮干掺燥用腊猪油熬化调敷必胜膏治肿毒马齿苋捣汁猪脂膏石蜜三味熬膏涂之即消三豆散痘后痈毒初起红肿黒豆赤豆菉豆用醋浸研浆时时以鵞翎刷上随手可消败草散治斑烂不止烂茅草不拘多少用多年葢墻屋者经露风霜年久感天地隂阳之气善解疮毒其功不能尽述取来晒干或焙干为极细末敷疮上或摊在席上令儿坐卧于上即愈又方荔枝殻微烧存性草纸烧灰存性多年败茅三味共为细末或搽或掺自能收水结痂又方黄豆殻烧白灰为末掺之如痘风癣以豆殻煎汤洗绵蠒散治烂疮治身及肢节疳蚀疮脓水不絶蠒子不拘多少将生明矾末装入满火上烧令汁干枯为末掺之秘传茶叶方痘烂遍身无皮脓水流出粘拈衣被茶叶要多拣去粗梗入滚水一渫即捞起再拣去梗湿铺床上用草纸隔一层令儿睡上一夜则脓皆干乳香韶粉散痂欲落不落用此薄涂当灭瘢㾗又治热痘疯遍身脓水不絶乳香韶粉轻粉右末猪油拌鵞翎敷上地黄散痘毒入眼肿痛赤缕或白膜遮睛熟地当归防风蝉退羌活白蒺藜谷精草木贼𤣥参犀角末黄连大黄炙甘草木通为细末小儿每服一字大人二字羊肝汤食后调服日三夜一忌口将息蜜䝉花散治痘入目翳膜遮睛蜜䝉花菊花石决明白蒺藜木贼羌活右末每服二三钱茶清调下兎粪散治痘入眼亦可炼蜜为丸酒送下三五十丸免粪炒黄为末用蝉退木通甘草煎汤顿服免粪丸治痘入眼或生翳障兔粪石决明草决明木贼白芍防风当归谷精草右末蜜丸菉豆大每服三五十丸荆芥汤送下吹耳丹轻粉飞丹为细末左眼翳吹右耳右眼吹左耳只吹一二次又方加雄黄麝香少许外用石燕子一对梹榔一对二味磨水常服罩胎散治姙妇出痘一方有陈皮枳殻大热加郁金川芎川归芍药人参白术茯苓甘草柴胡条芩防风荆芥白芷葛根砂仁紫草阿胶桔梗糯米水煎服安胎散川芎当归白芍人参白术白茯甘草条芩陈皮紫苏砂仁阿胶香附艾叶紫草各等分加姜枣水煎服安胎饮大腹皮人参陈皮白茯白芍紫苏砂仁香附甘草加糯米水煎服胎漏加阿胶百草霜栁花散室女发热经行栁花紫草升麻归身右末每服七钱葡萄煎汤调下铁篐散治痘后痈毒凤凰退烧灰醋调围四畔留头出毒气甚佳荞麦粉法痘疮破者用此敷之溃烂者以此遍扑之极佳荞麦粉以绢袋盛扑于疮上或以此衬于床褥上温粉扑法治汗出不止黄连牡蛎粉贝母粳米粉和匀绢袋盛周身扑之蝉花散治烂痘生疽虫及夏月诸虫咬伤臭恶不可近者服之虫皆化而为水苍蝇亦不敢近蝉退青黛北细辛蛇退右为细末每服三钱酒调下仍以生寒水石细末掺之青黛散治痘未作脓痛甚心膈烦躁睡卧不安并宜服之真青黛如枣核大水调服之即安桦皮散治痘疮及乳痈并一切肿毒桦皮木剉煎温服此药味苦平无毒若治乳痈取桦皮烧存性为末酒调服之立消独胜散治早晨微热晩发大热目黄脇动身热手冷发甚如惊者又名牛蒡殭蚕散牛旁子白殭蚕紫草水煎服速进三四服其痘便出盖殭蚕治遍身瘾疹疼痛牛旁发痘透肌紫草利窍要知痘疹无虚寒証者服此痘立出也萝卜汤治痘疹出不快者右用开花萝卜煎汁时时饮之盖痘疹气匀即出快萝卜治𠻳定喘下气消胀解毒紫河车散治小儿痘疮毒气不解上攻咽喉声音不出舌颊生疮遏逆烦闷潮热面赤紫河车茜根贯衆白芍药甘草右每服三钱生姜一片水煎服一方有牛旁子野通散治痘疮出不快及伤寒不语干野人粪氷片真麝香右为细末每服五分㸔大小用新汲水入蜜调下十嵗以上者服一钱按野人粪治蜘蛛咬疮此治痘出不快大效盖蜘蛛咬疮久而不愈其丝生皮肤延蔓遍身不悆者加雄黄青黛水调以蜘蛛试之立化为水屡验盖此三味是治疮疹当用之药取山中者若人家所养之猴食物味杂即不效失其本真也南金散治痘已出而复攧其势甚危诸药不效者万无一失本家印贴此方施人全活甚衆紫背荷叶白殭蚕右为末等分每服㸔大小大者一钱小者五分研芫荽汁和酒下米饮亦可治此症多有用龙脑人牙者卒难措办惟此无毒而效且速但紫背者甚难得可于盐舖内寻之橄榄饮治倒靥橄榄从中截断水服少许服之立发乳香猪血膏治痘不起发乳香猪心血捣为丸樱桃大每服一丸水磨化下钩藤紫草散治痘疹不快钩藤钩子紫草茸等分为细末每服三五分温酒调下盖紫草滑窍利小便散十二经毒气钩藤治小儿寒热十二惊癎縁惊癎出于心肝疮疹亦心所主也鸦片散治痘当起胀灌脓时泄㵼不止诸药不效者如神真鸦片莲肉右每服半分或一分米饮调下立止葛根黄芩汤治喘有汗发热咳𠻳干葛黄芩黄连芍药石膏五味子甘草水煎服五味子汤治喘促而厥五味子人参麦冬杏仁右姜三片枣三枚水煎服清肺饮治咽干声哑麻黄麦冬知母天花粉荆芥诃子菖蒲桔梗水煎入竹姜汁服天花散治痘后失音天花粉桔梗茯苓诃子石菖蒲甘草各等分竹叶七片黄荆一寸水煎服补肺散治痘未出声哑阿胶牛子杏仁甘草马兠铃黄茋糯米水煎食后时时嚥之利咽解毒汤治痘咽喉痛首尾皆可用山豆根麦冬牛子𤣥参桔梗甘草防风菉豆右水煎服三黄熟艾汤痘后咽塞喉痺黄连黄芩黄柏艾叶各等分水煎服玉锁匙咽喉肿痛或帝钟拖下不收及喉舌强硬硼砂朴硝殭蚕氷片为末吹入羌活当归汤治腰背痛初发热时便宜服之羌活当归独活柴胡桂枝防风川芎黄柏桃仁红花酒水各半煎服又方治腰痛有苍术汉防已如神汤治腰痛当归桂皮𤣥胡索各等分为末酒下二三钱活血解毒汤治余毒防风荆芥生地赤芍当归连翘牛子黄连紫草甘草苍术薄荷川芎木通各等分水煎服胎元散痘不起发不红润是血气俱虚胎元焙干为末加麝香少许酒调服三五分水杨汤治痘干尅不起者水杨栁右以枝叶切碎水煎七八沸先将一分置盆内手拭不寒不热令痘儿先服内托之剂然后浴洗渐渐添汤不致太冷浴洗久许乃以纸捻火照之累累然有起势起处觉有晕晕有系乃浆影也如浆不满再浴若弱者只浴头面手足可也既不赤体不厌多洗灯照如无起势乃气血败无生意矣温胆汤治痘血寒颜色灰惨血凝不活腹脇胀满面青筋缩呕清水或㵼青菜色白茯苓橘红半夏甘草枳殻各等分竹茹一钱姜枣水煎服陈氏木香散治痘气寒鼻流清涕咳𠻳恶风自汗身体寒战疮色惨白木香大腹皮人参赤茯苓前胡青皮半夏丁香诃子肉炙甘草灯心每服三钱姜枣水煎服㸔大小加减中和汤治同上人参黄芪厚朴白芷川芎当归粉草桔梗白芍肉桂防风霍香各等分酒水各半姜枣煎服㵼肺散治痘气热鼻干燥皮毛枯藁咳𠻳疮色焦紫即㵼白散桑白皮地骨皮甘草各等分加竹叶二十片灯心水煎服清肺饮治症仝前麦冬桔梗知母荆芥天花粉石菖蒲诃子肉水煎服清金汤治口气臭知母黄芩石膏桔梗甘草天门冬麦冬马兠铃木通山栀天花粉各等分水煎服解毒托里散治痘稠宻桔梗牛旁子人中黄防风荆芥穗酒红花归尾蝉退升麻干葛赤芍连翘各等分水煎入烧人屎调服四物快斑汤治痘火盛干燥当归川芎赤芍生地荆芥穂牛子升麻葛根连翘紫草地骨皮水煎入烧人屎服四君快斑汤治痘气虚淫湿人参黄茋白术茯苓甘草桂心白芷荆芥穂防风陈皮白芍各等分水煎服大补保命汤治痘皮嫩易破者人参黄茋当归生地川芎赤芍甘草牛旁子防风荆芥穂连翘官桂水煎入烧人屎服清金导赤饮治痘热乗肺金当痂不痂作喘烦躁谵语小水不利垂危当归白芍陈皮贝母软石膏白茯苓甘草黄芩黄连杏仁桑白皮枳殻木通滑石麦冬车前子人参𤣥参各等分水煎服人参固肌汤治痘表发太过致肌肉不宻痘痂粘肉久不落者人参黄茋甘草当归蝉退各等分入糯米一撮水煎服人参清神汤治痘痂不落昏迷沉睡者人参黄蓍甘草当归白术麦冬陈皮酸枣仁黄连茯苓各等分加枣糯米水煎服马齿苋散治痘痂不落成斑痕者马齿苋捣汁猪脂膏石蜜共熬膏涂肿处当归桂枝汤治痘后手足不能屈伸当归川芎黄茋甘草薄桂黄柏苍术各等分水煎如气虚少加川乌以行经加人参为主如感风寒以致骨节疼痛加羌活防风𤣥参化毒汤治痘后赤游丹毒𤣥参归尾红花连翘软石膏赤芍防风地骨皮木通荆芥穂各等分加竹叶水煎服蚕退散敷牙疳枯矾垽五倍子蚕退为细末先以米泔水用蛴螬虫翻转蘸水洗净瘀血以药敷之黄连隂慝丸治狐惑疮黄连芦荟干蟾使君子肉芜荑川楝子肉右末乌梅洗净去核捣膏和丸米饮下蚬子汤治痘后发瘾蚬子不拘多少活者以水养五七日旋取其水洗之蚬衣煮汤亦佳十三味败毒散治痈毒当归白芷穿山甲金银花防风乳香甘草陈皮赤芍皂角刺贝母没药天花粉各等分酒水各半煎服凉肝明目散痘后羞明当归龙胆草宻蒙花川芎柴胡防风酒连各等分雄猪肝煮汤煎服望月沙散痘后暗室中不能开者谷精草宻䝉花蝉退望月沙右为末雄猪肝一两竹刀批破用药一钱掺入肝内水煮熟饮汁食肝效羊骨髓治痘痂欲落不落瘢痕羊骨髓炼入轻粉一钱研成膏涂之小灵丹解毒发痘之圣药治红斑黒陷不起一切危恶如服此而不见效者决无可生之理矣朱砂雄黄乳香没药大蟾蜍麝香为细末取猪心血鸡冠血丸皂子大每服一丸身无大热生酒化下热甚不饮酒紫草灯心汤下即时红活而起神功散治痘作渇人参黄茋甘草牛旁子红花生地前胡紫草白芍水煎服红花汤治同上红花或子随意煎汤饮其渇即止纵口中如烟饮之即止加牛旁子尤妙加味䑕粘子治咽中有疮作呕桔梗射干山豆根防风干葛陈皮荆芥连翘水煎细细呷之灯心竹叶汤治干呕竹叶灯心水煎服润肠汤治虚秘归梢甘草生地火麻仁桃仁泥水煎服拔毒膏治痘疔雄黄胭脂重浸水令浓调雄黄㸃疔痘上立时红活亦神法也盖雄黄能拔毒胭脂能活血也凉血地黄汤室女出痘遇经不止热入血室当归川芎白芍生地白术升麻黄连甘草人参山栀仁𤣥参水煎服凉血解毒汤治女人出痘非经期于发热时而血忽至当归白芷升麻紫草红花赤芍桔梗连翘灯心二十根水煎服当归养心汤治女人出痘口瘖不能言者人参当归麦冬甘草升麻生地各等分加灯心水煎服㵼肝散女人经水不断适逢出痘发热昏沉言语狂妄羌活川芎防风当归山栀仁龙胆草大黄水煎服一方有木通柴胡黄芩归脾汤女人经闭不通血海干涸适逢出痘以此调其心脾不使血妄行加柴胡山栀名加味归脾汤人参白术茯神黄芪逺志地骨皮甘草木香酸枣仁姜枣煎服逍遥散女人出痘寒热不时经水不调服此其血不致妄动白术茯苓当归芍药甘草柴胡各等分加枣一枚水煎服加丹皮山栀名加味逍遥散如圣散姙妇出痘安胎白术黄芩当归枳殻黒豆大腹皮砂仁甘草桑上羊儿藤即桑寄生各等分水煎服黒神散妇人出痘分娩后痂血作痛当归川芎熟地炮姜桂心蒲黄香附木香青皮黒豆酒水各半煎服原疹生生子曰麻疹浙地唿为瘄子又曰沙子呉地唿为疹子新安唿为麻总由有生初之淫火伏于命门之间命门具太极之理而隂阳五行系焉臓腑之所由生也盖五行一隂阳隂阳一太极也天之与人咸相感通由其通故天寒而人身寒天热而人身热也天之疠气一动则所禀之毒随感而发阳感之则疹出焉隂感之则痘出焉阳浮而浅故疹易出易敛隂凝而深故痘难出难痂隂阳二刼之毒尽出则向安矣余故曰人之出疹出痘犹蚕之一眠二眠三眠也痘虽出于隂而实成于阳以气为之固也疹虽出于阳而实借于隂以血为之资也何见之痘非气行则血不附安得结痂疹非血济则气失依焉能收敛斯隂阳升降之理一开必一阖血之附气气之依血隂根于阳阳根于隂隂阳互为其根也前人谓痘出于脏不知指何脏疹出于腑不知指何腑而云之也又谓疹出心肺故鼻涕而咳𠻳余谓此皆臆度套词而非有真知一定之见也既曰疹出于腑心肺独非脏乎按内经鼻为肺之门户通天气阳毒上发热毒薰蒸盖心肺位尊膈上又肺主毛窍毒从窍出是干于肺而非出于肺也要知痘之与疹皆出于命门之隂阳也右释麻疹一发热之初多似伤寒惟疹则𠻳咳喷嚏鼻流清涕眼泡肿其泪汪汪面浮腮赤恶心干呕为异耳但见此候便宜谨避风寒戒荤腥厚味急表散之使皮肤通畅腠理开豁而疹毒易出也一疹痘之发虽曰胎毒未有不由天行疠气故用药必先明嵗气兼之时令如温煖时月以辛凉发之如防风解毒汤暄热时月以辛寒发之黄连解毒汤大寒月以辛温热剂发之桂枝解毒汤时寒时煖以辛平之药发之升麻葛根汤此因时投剂不可悞作伤寒妄施汗下而伐天和也又须㸔人虚实如大便秘结烦热甚而发不出者以酒大黄微利之吐利不止以参芍之类补之一用前药发散而疹随见为美若发不出再加发之如加味麻黄散之类外以芫荽酒糟蒸热擦之㸔其疹自头至足为之出齐头面愈多为佳若迟延日久而不出则腹胀气喘昏眩闷乱烦躁而死矣一㸔疹之法多于耳后项上腰腿先见其顶尖而不长其形小而均净淡红为吉若色红甚兼火化也化斑汤主之人参白虎汤佐之如色白者此血不足也养荣汤如色紫赤干燥暗晦乃火盛毒炽宜六一散解之四物汤加柴胡黄芩干葛红花牛旁子连翘之类滋隂凉血而热自除所谓养隂退阳之义也此亦五死一生之症外大青汤𤣥参解毒汤皆可选而用之若黒色者则热毒尤甚为十死一生之症须明察之勿妄施治一表后㸔疹隠隠然见于肌肤成片切忌风寒生冷如一犯之则皮肤闭塞毒气壅滞遂变为浑身青紫而毒反内攻烦躁腹痛气喘闷乱诸症作矣欲出不出危亡立至一疹已出而忽没者乃风寒所过而然也若不早治毒成内攻必致痒而死急用消毒饮合升麻汤热服则复出而安矣一发热之时遍身汗出者此毒从汗散𤣥府开疹易出也有鼻中血出者此毒从血解也俱不可遽止之若汗出太多血出不止者此又火甚逼迫太过致液妄流妄行矣急宜当归六黄汤加浮小麦以止汗茅花汤加𤣥参百草霜以止血迟则汗出多而元气虚血出多而精神散为不治之症矣一发热之时或呕吐或自利或滞下者此火邪内逼毒气上行则吐下行则利毒甚则里急后重而为滞下也吐者竹茹石膏汤利者升麻泽㵼汤滞下黄芩芍药汤加黄连生地木通人参枳殻或少加大黄微下之一发热之时未有不口渇者但宜以菉豆灯心炒米汤饮之人参白虎汤佐之取生津解毒而已若恣饮冷水恐生水畜之症故水入于肺为喘为咳宜用葶子以洩肺中之水水入于脾为肿为胀为自利水入于胃为呕为利宜用猪苓泽㵼茯苓以㵼脾胃之水水入于心为悸为惊宜赤茯苓灯心汤以洩心下之水水入于肝为脇痛用芫花以洩之水入肾与膀胱为小便不利为隂囊肿用车前子木通以洩之皆当随症而治一疹出之时咽喉肿痛不能饮食者此毒火拂郁上薰也宜甘桔汤加𤣥参牛蒡连翘更以十全散玉锁匙吹之不可妄用鍼出血也一疹出之际咳𠻳口渇心烦者此毒在心肺发未尽也㵼白散加天花粉连翘𤣥参黄连以㵼之或黄连杏仁汤一疹出之时自利不止或㵼稀水频数者有吉有凶但要㸔其疹若遍身稠宻太盛或紫色或红色此则为吉盖毒在大肠非㵼则毒不解惟用平胃散加葛根连翘以解之而已疹一发透依期而收㵼自止也若疹已收而㵼犹未止者騐其体热疹必未尽再用前药加连翘黄连牛蒡木通泽㵼以分利之六一散亦妙絶若用诃子肉果等澁滞之剂则变喘急腹满痞胀不治之症矣若疹色淡而体不热口不渇大小便利饮食少进此为凶乃虚寒之症方可温补或兼收澁一疹出常以六时辰即收为率如子时为阳午后收午后为隂子后即收乃阳生隂成隂生阳成造化自然之妙也故渐出而渐收者其势轻可若一出之后热不退连绵三四日而不收者此毒火太盛外发未尽内有余邪所致须以化斑汤三味消毒饮加𤣥参石膏桔梗为治一疹出后自然热退若遍身既出而犹拂拂烦热频作呕吐者此毒尚未尽留连于肺胃之间宜化斑汤如大便秘少加大黄微利之一疹已收去浑身反发热日夜不退此毒未尽解邪火郁于肌肉之间久则毛髪焦干皮肤枯藁肌肉消瘦为骨蒸痨瘵之症宜芦荟肥儿丸加龙胆草当归连翘等治之迟则有变睡则露睛口鼻气冷手足厥逆瘈瘲慢脾风为不治之症矣一疹收之后身虽不见羸瘦但时发壮热烦躁不宁搐掣惊悸神昏闷乱者此隂血衰耗致余毒入肝而𫝊于心也宜养血安神四物汤加麦门冬酸枣仁淡竹叶灯心甘草石菖蒲龙胆草茯神黄连辰砂为治或以前药为末用饼猪心血为丸服亦可一疹毒入胃久而不散致成牙龈黒烂血出为走马疳𫝊于两颊浮肿久而穿颊破腮缺唇破鼻为崩砂狐惑等危症矣外用文蛤散雄黄散搽之内用人中白芦荟使君子龙胆草黄连五灵脂饼为丸滚水服之以清胃火亦或有得生者但不多见也一疹出之时曽作㵼痢未经清解至疹退之后变为休息痢不问赤白里急后重日夜无度此余毒在大肠也须分虚实治之实者三黄丸利之或香连丸和之后用黄芩汤虚者从补一疹退之后微微咳𠻳者此余毒未尽也用清肺饮加消毒饮主之若咳甚气喘连声不住名为顿𠻳甚至饮食汤水俱呛出或咳出血者此热毒乗肺而然也宜多服麦门清肺饮加连翘若见胸髙如龟背作喘血从口鼻出摇首捶头面色或白或青或红或枯黯者乃不治之症然亦有肺气为毒所遏而发喘连声不已但无𠻳咳血出呛食之症者宜用清肺饮倍加人参治之尤不可拘于肺热之一端而纯用清肺解毒之药一疹退之余声哑不出或咳或喘或身热不退以致日久而不愈者此热毒未尽肺金受尅故也宜清金降火汤加竹姜汁主之一疹退之后饮食如常动止如故而卒然心腹绞痛遍身汗出如水者此因元气虚弱失于补养外虽无病里实虚损偶然为恶气所中谓之中恶此朝发夕死之症间有用苏合香丸而甦者一疹退之后有余热未尽或发痈毒肢节疼痛者以羌活散微汗微利一疹退之后有余热未尽或热甚而失血者犀角地黄汤合解毒汤或四物汤加茵陈木通犀角之类以利小便使热气下行而愈一疹收之后余热未尽日夜烦躁谵语狂乱者辰砂益元散灯心汤下或辰砂五苓散加芩连治之若初起烦躁谵语者升麻葛根汤调辰砂益元散主之一麻疹一症比之出痘似轻然调治失宜其祸反不旋踵盖痘由胎毒而发其形势多少轻重吉凶自可预断至疹之出则虽由感受邪气而发然其轻者可重重者可轻皆在于调治有方故其饮食禁忌比痘尤甚若误食鸡鱼则终身皮肤粟起如鸡皮之状但遇天行出疹之时又令重出误食猪肉则每嵗出疹之月必然下痢脓血误食盐醋致令咳𠻳则每临出疹之月必复咳𠻳误食五辛之物则生惊热不时必待四十九日或百日后方无禁忌也一孕妇麻疹但当以四物汤倍加白术条芩艾叶安胎清热为主使胎无虞而疹易没也如胎气上冲急用苎麻根艾叶煎汤磨梹榔并服之更多服上药为妙一热毒薰胎胎多受伤而母实无恙也盖疹与痘不同痘宜内实故胎落而母亡疹宜内虚故胎下而母安虽与其胎去而母存孰若子母两全之为愈也麻疹轻重不治三症要诀或热或退五六日而后出轻发透三日而暂没者轻头面多而匀凈色泽者轻头面不出者重红紫暗燥者重咽喉肿痛不食者重冐风没早者重移热大肠变痢者重黒暗干枯一出即没者不治鼻扇口张目无神者不治鼻清粪黒者不治心前吸气喘者不治水痘症夫水痘亦类伤寒之状身热二三日而出或咳𠻳面赤眼光如或喷嚏或唾涕与正痘不同易出易靥不宜燥湿苟或燥之恐结痂多变成疮之症麦汤散古本只此一方或作汤服亦可地骨皮活石甘草甜葶苈麻黄大黄知母羌活人参右为末每服五分用小麦七粒煎汤调下防风葛根汤治痘发瘾疹及疹麻发热防风葛根升麻赤芍甘草各等分水煎服防风解毒汤治麻痘初发热如时令温煖用此辛凉之药发之防风薄荷荆芥石膏知母桔梗牛子甘草连翘木通枳殻竹叶灯心各等分水煎服黄连解毒汤治麻痘初发热如时令暄热用此辛寒之剂发之黄连黄芩黄柏山栀牛蒡子甘草防风荆芥知母石膏桔梗𤣥参木通姜三片水煎服桂枝解毒汤治麻痘初热如时令大寒用此辛温热之剂发之桂枝麻黄赤芍防风荆芥羌活甘草桔梗人参川芎牛子生姜水煎服升麻解毒汤治麻痘初热如时煖时寒用此辛平之剂发之升麻葛根羌活人参柴胡前胡甘草桔梗防风荆芥牛旁子赤芍连翘竹叶水煎服加味麻黄散麻痘发不出以此发之升麻麻黄人中黄牛旁子蝉退各等分水煎服化斑汤治麻痘色红人参知母石膏甘草牛旁子连翘升麻地骨皮竹叶糯米水煎服养荣汤治麻痘色白人参当归红花赤芍甘草水煎服大青汤麻痘紫赤暗晦干燥𤣥参大青桔梗人中黄知母升麻石膏木通栀子仁水煎入烧人屎服如大便秘加酒大黄茅花汤治麻痘鼻䘐茅花归头丹皮生地甘草各等分水煎服竹茹石膏汤治麻痘呕吐橘红半夏石膏白茯苓竹茹甘草右水煎服升麻泽㵼汤治麻痘自利猪苓泽㵼滑石赤茯苓甘草黄连升麻各等分水煎服黄芩芍药汤治麻痘滞下条芩白芍升麻甘草水煎服十全散麻症咽喉肿痛黄芩黄连黄柏苦参𤣥胡索硼砂乳香孩儿茶雄黄共为细末每用少许吹入芦荟肥儿丸麻后发热日夜不退肌肉消瘦骨蒸痨瘵芦荟龙胆草木香蚋皮人参麦芽使君子肉㯽榔黄连白芜荑胡黄连右末猪胆汁煳为丸黍米大每服五六十丸米饮下文蛤散麻毒入胃牙肉黒烂出血走马疳症雄黄五棓子枯矾蚕退纸右细末米泔水洗净以药搽之雄黄散治同上雄黄黄柏麝香先用艾汤净洗后搽药麦冬清肺饮麻后咳𠻳出血或呛汤水知母贝母天门冬桔梗甘草杏仁牛蒡石膏马兠铃糯米右水煎服清火降火汤麻后热乗肺金声哑不出或咳或喘当归白芍生地陈皮贝母𤓰蒌仁甘草白苓枯芩山栀𤣥参天冬麦冬杏仁桑白皮石膏紫苏梗酒连右各等分姜一片水煎服生生子曰麻疹咳𠻳喘急每用痘门中大小无比散每服五七分大者一钱即刻喘定而睡醒后神安气和而愈屡用屡騐乃热毒从小便出也加减四味升麻汤此升发之剂但一二帖则止不可过表升麻葛根赤芍甘草防风桔梗紫蘓苍术陈皮枳殻柴胡姜枣煎服水痘赤痘即此一服而愈不必他方杂治赤水元珠卷二十八赤水元珠卷二十九钦定四库全书赤水元珠卷二十九明孙一奎撰外科门小引生生子曰外科最重者莫如痈疽最急者莫如喉风疔肿患之者生死立见其余疮疖皆可缓图非若上三証急若风火也䆒其受病之源经云营气不从逆于肉理乃生痈肿又曰膏粱之变足生大疔又曰六府不从留结为痈又曰诸痛痒疮疡皆属心火大抵皆气血虚弱藴鬰热毒调养失宜之所致也予固非専门外科盖常咨访推䆒颇知治法大体兹採前人所论痈疽証治载列卷首疔疮肿疡次之陶节庵痈疽经薛立斋外科精要二书实外科权舆业是者不可不使之随嚢检视能熟此二书鲜有败事予固特举歴试有功者掲出以告同志云疮科总论夫痈疽疮疖者皆由气血不和喜怒不时饮食不节寒暑不调使五臓六腑之气怫鬰于内以致隂阳乖错气血凝滞而发也亦有久服丹石燥热之药热毒结深而为痈疽也夫痈疽之疾多生于膏粱富贵之人以其平昔所食肥腻炙安坐不劳嗜慾无节以致虚邪热毒内攻煎熬气血而成也痈者壅也大而高起属乎阳其脉浮数疽者沮也平而内发属乎隂其脉沉数疮者总名也疖者有头小疮也经云诸痛痒疮皆属心火葢心主血而行气若气血凝滞挟心火之热而生痈疽之类也然所感有浅深故所发有轻重大小之不同也六腑积热腾出于外肌肉之间其发暴甚皮肿光软侵袤广大者痈也五臓风毒积热攻注于肌骨其发勐恶初生一头如㾦㿔白色焦枯触之而痛应心者疽也热发于皮肤之间浮肿根小不过二三寸者疖也夫痈发于六腑若燎原之火外溃肌肉疽生于五脏沉涩难疗若陶室之燧内消骨髄痈则易疗惟难将息而迟瘥疽则难疗而易痊夫诸疮之中惟背疽疔疮最为急症其次莫如脑疽肠痈喉痈之类亦其急者也至若瘰疬悬痈痔漏诸疮之类其症可缓而治也又有疥癣㾾疮风疳之类虽云俱属疮类而其轻重缓急自有不同也夫痈疽之疾要须察其是虚是实是冷是热或重或轻对証用药无失先后次序凡人年四十以上头项鬓頥背膂腰胁或筋骨之上所视不见之处稍有疮疖便不可轻易待之若视之怠慢以为常疾每见至㣲至着䘮命者多矣便宜速急治之庻㡬得救譬之救火初起则易救至于燎原之势不可扑灭矣其理亦由是也凡疮未破毒攻臓腑一毫热药断不可用此是先后次第之妙诀也夫疮有五善七恶不可不辨若动息自宁饮食知味一善也便利调匀二善也脓溃肿消色鲜不臭三善也神彩精明语声清亮四善也体气和平五善也如烦躁时𠻳腹痛渴甚泄利无度小便如淋一恶也脓血大泄焮痛尤甚臭恶难近二恶也喘粗短气恍惚嗜卧三恶也未溃先黒久䧟面青唇黯便汚者四恶也肩项不便四肢沉重五恶也不能下食服药而呕食不知味六恶也声嘶色脱唇鼻青黑面目四肢浮肿七恶也更有气噫痞塞欬逆身冷自汗无时目瞪耳聋恍惚惊悸语言频错皆恶証也五善见三则差七恶见四必危若五善并至则吉而安七恶全见必危而死矣已上所论大纲其诸証候治法列论于后五发痈疽论夫五发痈疽者谓发背发脑发鬓发眉发頥是也人之一身气血周流而无间稍有壅聚莫不随所至而发焉又岂特五者哉夫发背者乃五臓风热六腑邪毒灌于筋骨之间发于经络之内荣卫虚损气血衰残所致也其发初如粟米大最不可轻忽后必大发也若初起红肿高起者后必不为害故曰外形如粟中可容谷外貎如钱里可着拳如恶毒深满脓血交粘用药可痊若脓臭秽无丝此血败气衰阳絶隂盛必难疗理治初起或隂塌不起便可用艾多灸或隔蒜灸之如痛灸至痒如痒灸至痛此最妙法也若疽疮已成亦可用火针烙开疮口则易治也若疮髙起为痈则易治平䧟为疽则难治痈疽形症已具前总论中兹不复论至如发脑发眉发髩发须发頥地位不同然皆由内臓伏阳结滞邪毒上壅随其经络地分而发也其诸发痈初起皆宜宣散热毒要须㸔人元气虚实而治之庻不悞矣若元气实者亦可用大黄之剂泄去毒气或用漏芦五香连翘之类皆可用内托十宣之类补之亦有隂疮寒塌不起虽云用灸然亦不可服寒凉之剂亦宜以煖药温之全在活法不可执一也其敷贴洗药具方于下随症用焉外科精要曰痈疽既灸即服药以䕶腑臓如䕶心𣪚凡有疽疾早进数服使毒气外出而无呕吐之患否则咽喉口舌生疮或黑烂如菌若疮发四五日之后宜间用别药治之又曰䕶心散乃解金石发疽之药若发热焮肿作渇饮冷而呕者宜之若发热焮肿作渴饮汤而呕者不宜用之盖脾虚停痰或寒邪内侵或痛伤脾胃宜用六君子汤若喉舌生疮或口干作渇或小便频数宜用六味丸大凡诸疮作呕若饮冷便秘是热毒也黄连消毒散觧之饮冷便和是胃火也竹叶石膏汤清之懒食饮汤是胃虚也补中益气汤补之大便不实喜饮热汤是脾胃虚寒也六君子加炮姜以温之常见脾胃虚弱者用䕶心𣪚反致胃寒呕恶其喉舌生疮乃肾水枯涸虚火炎上其証甚恶急用加减八味丸多有得生者又曰痈疽呕逆是毒气冲心非脾胃之冷当服内托𣪚杨氏云鼻衂初愈不曾表汗毒在经络则背大疽自肩下连腰脇肿硬如石其色紫黑以凉药投之终夜大呕连进托里散呕止疮溃赤水淋漓四十日而愈又有患疬者痛过輙呕服托里即止今有疽病不服此药者故引杨氏之言以觧世人之惑华佗痈疽疮肿论夫痈疽疮肿之作皆五臓六腑蓄毒不流非独因荣卫壅塞而发也其行也有处其止也有归假令发于喉舌者心之毒发于皮毛者肺之毒发于肌肉者脾之毒发于骨髓者肾之毒发于下者隂中之毒发于上者阳中之毒发于外者六腑之毒发于内者五臓之毒故内曰壊外曰溃上曰从下曰逆发于上者得之速发于下者得之缓感于六腑则易治感于五臓则难瘳又近骨者多冷近肤者多热近骨者久不愈则化成血虫近肤者久不愈则𫝊气成漏成虫则多痒少痛或先痒后痛成漏则多痛少痒或不痛不痒内虚外实者多痛少痒血不止则多死溃脓则多生或呕逆无度饮食无时皆痈疽使然症候多端要当详治薛立斋曰疮疡生虫乃肝经风热其成漏乃元气虚弱其出血乃脾虚有火其溃脓乃元气充实至于呕逆等症属脾胃亏损所致当调补元气庻保无虞背疽其源有五一天行二瘦弱气滞三怒气四肾气虚五饮冷酒食炙服丹药治痈疽用药大纲一初患痈疽便服内托𣪚以免后来口舌生疮仍用骑竹马或隔蒜灸一服五香连翘汤如大便踈快即止仍量人虚实一痈疽溃后宜服排脓内补散若呕逆木香汤下一痈疽初作便宜灼艾及麦饭石膏涂四围中留口出毒如疮小通𫝊之既溃用神异膏贴之一痈疽已溃日用猪蹄汤淋洗将愈之际三日一次一痈疽将歛宜用神异膏如毒未尽不可遽用生肌之剂一痈疽将安宜用加味十全汤补其气血庻肌肉易生一背疽多先渇而后发或先疽而后渇不救者多矣若服加减八味丸非特杜絶渇疾抑亦大滋气血生长肌肉一痈疽呕逆有二一因初发不服内托散伏热在心一因脾气不正伏热在心者则心烦身热焮肿作痛宜用内托𣪚三两服之脾气不正者则不烦热或闻秽气作呕宜用嘉禾𣪚如有寒热用不换金正气𣪚五更初兼服山药丸以补肾痈疽用香药调治论伍氏曰气血闻香则行闻臭则逆大抵疮疡多因营气不从逆于肉理鬰结为脓得香则气血流行故服五香连翘汤万金𣪚金粉𣪚凡疮本腥秽又闻臭触则愈甚若毒入胃则咳逆古人用之可谓有理且如饮食调令香美以益脾土养其真元可保无虞矣五发痈疽通治方漏芦汤治一切恶疮毒肿丹瘤瘰疬疔肿鱼脐五发痈疽初觉一二日便如伤寒头疼烦渇拘急恶寒肢体疼痛四肢沉重恍惚闷乱坐卧不寕皮肤壮热大便闭小便赤黄并皆服之姙妇勿服漏芦白歛黄芩麻黄枳实升麻芍药炙甘草朴硝大黄右每服三五钱㸔虚实用水煎空心热服五香连翘汤治诸疮肿初觉一二日便厥喉咽塞发寒热乳香木香木通大黄连翘沉香独活桑寄生丁香射干升麻麝香甘草姜三片水煎不拘时服托里䕶心𣪚治诸疔肿发背曾经汗下毒气攻心迷闷呕吐而痛可服二三服乳香菉豆粉和匀每服三钱甘草汤调服神仙蜡矾丸此药不问老㓜皆可服之服至一两已上无不取效最止疼痛不动臓腑委是神效活人不可胜数白矾黄蜡右衆手丸如梧桐子大倘蜡冷不能丸以滚汤顿之便软每服二十丸渐加至三四十丸白汤或酒吞下如未破即内消已破即便合如服金石发动致疾更用白矾末一两匙头温酒调下亦三五服见效有人遍身生疮状如蛇头服此亦效诸书皆神奇但一日之中服近百粒则方有功此药能防毒气内攻盖能䕶膜也切不可欺其浅近而忽之始终服过半觔必能万全疮愈后服之尤佳一方治蛇咬只镕化白矾乘热滴伤处痛即止毒气即赶出立见效验要知白矾大能觧毒也千金托里𣪚治一切疮肿发背疔毒若气血虚而不能作脓或溃后脓清痛仍不减最宜服此便能排脓止痛黄蓍厚朴防风桔梗连翘木香没药乳香当归川芎白芷芍药官桂人参甘草右为细末每服三钱酒一大盏煎三二沸温服十六味流气饮治无名恶疮痈疽等症川芎当归芍药防风人参木香黄茋官桂桔梗白芷梹榔厚朴乌药紫苏枳殻甘草右作一帖水煎食逺服内托羌活汤治尻臀生痈坚硬肿痛大作羗活黄栢防风归尾藁本连翘苍术陈皮炙甘草肉桂黄茋水一钟酒半钟煎八分食前服清心内固金粉𣪚一名金花散専治恶疮热盛焮痛烦躁作渇此药觧毒辰砂白茯芩人参甘草菉豆粉雄黄氷片白荳仁朴硝麝香右以参苓荳䓻为末入研药和匀每服一钱半蜜汤调下麦饭石膏方又名鹿角膏白麦饭石鹿角白歛右将麦饭石用炭火煅红以好米醋淬之如此煅淬十次研为极细末毎用二两白敛末二两鹿角灰末四两同入乳钵乳令无声方有效验若研不细敷上作痛若研得极细如眼药一般极能止痛排脓收口量药末多寡用经年好米醋入银石器内煎令鱼眼沸却旋旋入前三味药末在内用竹箆子不住手搅熬一二时久令稀稠得所倾出磁盆候冷以纸盖宻勿惹尘灰毎用时先用猪蹄汤洗去痈疮上脓血至净以故帛挹干以鵞翎拂药膏涂敷四围凡有赤处尽涂之但留中心一窍如钱大以出毒气脓血如疮未溃能令内消如已溃则排脓如湍水逐日见疮口收歛如患疮久肌肉腐烂筋骨出露用旧布片涂药以贴疮上但肉膜才穿亦能取安洗疮勿以手触动嫩肉仍忌口气及有腋气之人并月妇皆令忌之此方但得好带盖鹿角好麦饭石精䖍修合胜用他药多矣仍可熬取好米醋一大碗候逐日用药于疮上俟干便以鹅毛蘸醋拂润勿令𦂳也初用须一日一洗换十日后两日一换排脓内补十宣𣪚治痈疽疮疖未成者速散已成者速溃败脓自出无用手挤恶肉自去不用刀针服药后其痛顿减效验如神人参当归黄耆甘草川芎防风厚朴苦梗白芷薄桂右为末每服三钱酒调下日夜各数服以多为妙服至疮口溃更服为嘉不饮酒人浓煎木香汤调下然终不若酒力之胜或饮酒不多能勉强以木香汤兼酒调下亦可乳香黄耆散治一切恶疮痈疽发背疔疮痛疼不可忍者或未成者速散已成者速溃不假刀砭其恶自下又打扑损伤筋骨疼痛并皆治之黄耆当归川芎麻黄甘草人参芍药婴粟殻陈皮乳香没药每服五六钱水煎服黄耆汤治一切疮肿痈疽并宜服之黄耆川归大黄芍药陈皮炙甘草右加生姜三片水煎服托里内补散専治一切恶疮溃烂出脓之后宜服之人参川归川芎白芍甘草白芷防风白术茯苓官桂黄耆金银花各等分水煎服䕶心散治毒气冲心呕吐炙甘草朱砂菉荳粉为细末作一帖白汤调下当归连翘散清热觧毒通润大小便当归连翘栀子仁芍药金银花黄芩右每服五钱水二钟煎七分空心温服如欲通大便加大黄二钱待药煎将熟入之再煎一二沸服之托里散治一切恶疮发背疔疽便毒始发脉洪絃实数肿甚欲作脓者当归括蒌根大黄皂角刺牡蛎朴硝连翘金银花赤芍药黄芩水酒各一钟煎服乳香止痛散治一切疮肿疼痛不止乳香没药丁香粟殻白芷陈皮炙甘草水煎服加味当归饮子古云诸疮皆属心火火鬰则发之当归生地升麻防风荆芥穂何首乌柴胡白芍药川芎羌活黄耆红花苏木甘草每服五钱生姜三片煎或沐浴取㣲汗效速使血气通畅服药应效托里温中汤治疮为寒变而内䧟者脓出清觧皮肤凉心下痞满肠鸣切痛大便微溏食则呕气短促吃逆不絶不得安卧时有昏愦丁香沉香茴香陈皮益智仁木香羌活良姜黑附子炙甘草姜三片水煎服忌生冷猪蹄汤治一切痈疽并诸肿毒消毒气去恶肉凡疮有口便须用此汤洗黄芩白芷赤芍药川归羌活生甘草露蜂房先将獖猪前蹄两只重一觔只用白水三升煮软将汁分作二次澄去靣上油并下肉渣每次用药一两投于汁中再用文武火煎十数沸去渣以故帛蘸汤温温徐揩疮上死肉恶血随汤而下洗净讫以帛拭干仍避风忌人口气吹之有狐臭人及月妇猫犬并不宜入病人房中洗疮切忌手触洗疽之方甚多惟此方极效其用露蜂房甚有理盖以毒攻毒也麦门冬汤痈疽溃后脓水不絶麦门冬黄蓍五味子人参官桂当归逺志白苓芎䓖炙甘草姜一片枣二枚水煎四虎散治发疽肿硬厚如牛皮按之痛天南星草乌头半夏狼毒各等分为细末醋蜜调敷留头出气内托散诸肿毒恶疮一服立愈便毒尤效大黄牡蛎甘草括蒌仁右分三帖水煎服铁井拦治无名肿毒背疽以此围之留口出气芙蓉叶苍耳为末以蜜水调上五香汤诸疮入腹托里丁香木香沉香乳香人参麝香右为细末每服三钱水一盏煎六分空心热服总録圣恵千金外台治诸疮肿方中皆载此方大同小异大抵専治毒气入腹烦闷气不通者其余热结昏昧口燥咽干大便硬小便澁者未可与服止痛当归汤治脑疽发背穿溃疼痛当归黄蓍人参官桂芍药炙甘草生地每服五钱水煎服金银花散发背恶疮托里止痛排脓金银花甘草分为三帖酒水各半煎服㧞毒散治热毒丹肿逰走不定寒水石石膏黄栢甘草为细末新汲水调扫之或油调涂之或纸花上摊贴以凉水润之寸金丹二名返魂丹三名再生丸四名追命丹六名来甦丹七名知命丹八名得道丸非人勿示若有人患毒身未烂者与三丸服之嚥下便活如口噤斡开研化灌之下喉立生治发背脑疽痈肿遍身附骨肿痛先觉时饮水口中烦渴发热四肢沉重身体壮热射香乳香轻粉乌金石雄黄狗寳没药蟾酥粉霜黄蜡硇砂鲤鱼胆狗胆头男胎乳一盏金头蜈蚣右俱为细末以黄蜡熬成膏子和匀为丸菉豆大小儿丸如芥子大每服一丸病重者加三丸白丁香七枚研烂新汲水调送下被盖出汗勿令透风凡服药后喫白粥𤓰虀就睡大妙头疮肿痛不过三服定痛托里散一切疮肿疼痛不可忍如年少气实先用踈利后服此药川芎川归乳香白芍药没药官桂御米殻水煎服柞木饮子发背痈疽已成未成并宜服之干柞木叶干荷叶心蒂萱草根甘草节地榆右为末每服五钱水煎服早晩各进一服内托千金散痈疽发背脑疽乳痈诸疮疖未成者自散已成者即溃人参川归黄蓍川芎防风白芍官桂桔梗白芷甘草括蒌金银花各等分痛甚者加当归乳香没药芍药每服七八钱水煎临服加好酒半盏温服日进二三服若疮口有黑血出及有汗出者此药之功也牛胶饮截痈疽恶疮发险处服之使毒气不𫝊于内不𫝊恶症牛皮胶右用酒一碗入胶纳重汤顿令胶搅匀倾出更浸酒随意饮尽若善饮者以醉为度亦用酒煎却浸以白汤饮尽为佳此法活人甚多国老膏一切痈疽俱发预期服之能消肿逐毒使毒气不内攻功效不具述大甘草槌今碎河水浸一宿揉令浆汁浓去渣再用绵泸过银石器内慢火熬成膏以磁礶收之每服一二匙无灰酒侵入或白汤亦可不拘时服曾服丹剂燥药亦觧之或微利无妨逺志酒一切疽发背恶毒有死血隂毒在中则不痛敷之则痛有忧怒等气积而内攻则痛不可忍敷之则不痛或热藴在内热逼人手不可近敷之即清凉或气虚血冷溃而不歛敷之即歛此乃韩大夫宅用以救人极騐若七情内鬰不问虚实治之必騐逺志右为细末酒一盏调药末三钱迟顷澄清饮之以渣敷病处忍冬酒痈疽发背初起时便当服此不拘症发何处及妇人乳痈服之皆有奇效外以麦饭石膏及神异膏涂之其效若神忍冬藤生取一大握以叶入砂盆内烂研入好酒或生酒尤佳调和稀稠得所涂敷四围中心留一大窍出气仍用忍冬藤甘草节右入砂瓶内水二碗文武火慢慢煎至一碗入无灰好酒一大碗再煎十数沸去渣分为三次服一日服尽如病势重一日夜再进一剂服至大小肠通利药力乃到若无生者用干者终不及生者力大而效速其功胜于红内消神仙截法痈疽发背一切恶毒预服此药毒气不内攻可保无虞真麻油右以无灰酒两碗侵入油重汤温稍热通口急服一日尽之为妙或疾发数日者亦宜急服之佳此法乃呉侍御家云三代用之无不騐又闻猎者云凡悮中药箭急饮麻油则药毒不行后于西山亲见一人被虎箭穿股呌号不忍急以此灌之良久遂定又闻郑学谕曾用之效黄蓍丸治因用针砭伤其经络白浓赤汁逗留不止生黄蓍川归木香沉香肉桂乳香右诸香并不见火为细末用菉豆粉生姜汁煮煳为丸梧桐子大温水吞四五十丸忍冬丸疗渇疾旣愈之后须预防发痈疽大宜服此忍冬藤根茎花叶皆可用以无灰好酒浸以糠火煨一宿取出晒干入甘草少许研为细末以所浸酒打麺煳为丸梧桐子大每服五十丸至百丸不拘时酒饮任下此药不特治痈疽大能止渇并治五痔诸瘿等疾援生膏治诸般恶疮及瘰疬䑕瘘才起者㸃破即愈血竭乳香没药蟾酥轻粉雄黄麝香右用荞麦稭灰或真炭灰一斗三升淋灰汤八九碗用栗柴或桑柴文武火煎作三碗取一碗收留二碗盛于好磁器内候温将前七味药研为极细末入灰汤内用铁瓢或桑桞枝搅再以好风化石灰一升入药灰汤内搅匀取出候冷过宿盛于小白磁礶内凡遇诸恶疮㸃在当头一日二次次日又一次疮头食破约五分血水出为妙恐日久药干将前收留灰汤入之乌龙膏一切肿毒痈疽收赤晕木鼈子半夏小粉草乌右于铁铫内慢火炒令转焦为细末出火毒再研以水调稀稠得所敷毒四围留顶出气或以醋调亦得透脓散诸痈疽疮及贴骨痈不破者不必刀针以此㸃之不移时其脓自透累騐蛾口茧子右烧存性以酒调服切记只用一枚不可多用如用二三枚即有二三口也慎之此方絶騐勿忽通门散一切疮疽无头肿痛山栀子大黄牡蛎地龙炙甘草每服六七钱水煎服以利为度乳香拔毒散一切疮肿痈疽消毒黄芩黄栢地骨皮乳香没药为末凉水调摊贴肿处效立效散发背诸痈疖瘰疬乳痈与前方间服神效皂角刺生粉草乳香没药括蒌右为末每服二钱无灰酒调下灸法痈疽初发小㸃一二日间急以大蒜头横切如钱贴其中心以小艾炷灸之五壮而止若形状稍大以黄秆纸蘸酒全贴㸔先干处为筋脚于脚处灸之或两处先干皆灸但五七壮而止又法屈指从四围寻按遇痛处是根就此处重按深入自觉轻快即此灸之更于别处灸若肿大即捣蒜饼焙干蘸法醋灸热更换频罨或以熨斗火于蒜上熨之逐次更换热饼频熨如觉患处走散以绵帛覆盖勿令气泄俟少间敷药凡痈疽肿大如鳖之形湏㸔头向上下先灸其前两脚次灸其尾或红筋走𦂳而长从尽处灸之须留头并后两脚勿灸设尽灸之不惟火气壅聚彼毒无所走散反攻入里也倘辩认不明以白芷三分汉椒桑白皮连根葱白十根新水煎入酸醋半盏淋洗少顷其筋自见可以辩认头尾万病觧毒丸痈疽发背鱼脐毒疮药毒草毒挑生蛇毒兽毒诸恶疮病五倍子山荳根山慈姑全蝎红牙大㦸麝香续随子朱砂雄黄右件先以前五味入木臼捣罗为细末次研后四味夹和糯米煳丸分作三十五丸端午七夕重阳臈日净室修合每服一丸生姜蜜水磨下井水浸研敷患处觧毒收疮救病神妙朱砂雄黄乃疡医五毒攻乃疡中物也加味八味丸降心火生肾水治诸渇疾痈疽未发前已瘥渇症通用熟地黄山药山茱萸辣桂泽㵼牡丹皮白茯苓五味子右为细末炼蜜候冷和丸如梧桐子大每服三十丸空心盐汤下神仙太乙膏治痈疽及一切恶疮软疖不问年月深浅已未成脓并宜治之蛇虎伤蜈犬咬伤汤火刀斧所伤皆可内服外贴如发背先以温水洗疮净软绵拭干却用绯帛摊膏药贴疮即用冷水下血气不通温酒送下赤白带下当归酒下咳𠻳及喉闭纒喉风并用新绵裹膏药置口中含化一切风赤眼用膏揑作小饼贴太阳穴后服以山栀子汤送下打扑伤损外贴内服橘皮汤腰膝痛者患处贴之内服盐汤送下唾血者桑白皮汤下诸痛先以盐汤洗净诸血量大小以纸摊贴每服一丸如樱桃大蛤粉为衣其膏可收十年不壊愈久愈烈一方久逺瘰疬同上瘘疮盐汤洗净贴酒下一丸妇人血脉不通甘草汤下一切疮疖并肿痛及疥癞别炼油少许和膏涂之𤣥参白芷当归赤芍药肉桂大黄生地黄右剉碎用麻油二觔浸春五夏三秋七冬十火熬黑色泸去渣入黄丹一觔青桞枝不住手搅候滴水中成珠不粘手为度倾入磁器中以砖盖口掘子窖埋隂树下以土覆三日出火毒欲服丸如鸡头子大神异膏治发背痈疽诸般恶疮疖其效如神治疽疾先以麦饭石膏涂敷俟其疮根脚渐收放径寸大脚用神异膏贴之收口此药随其人病深浅取效合时不可与妇人鸡犬猫厌秽物见之𤣥参杏仁露蜂房男子乱髪绵黄蓍全蛇退黄丹右用真麻油一觔用髪入银铫中文武火熬候髪焦镕尽以杏仁投入候变黑色用好绵泸去渣再将所熬清油入铫内然后入𤣥参黄茋慢火熬一二时取出铫子安冷炉上半时久火力稍息旋入露蜂房蛇退二味将栁枝急搅却移铫放火上不住手搅慢火熬至紫黄色用绵泸过复入清油在铫内乘冷投黄丹急搅片时又移铫于火上以文武火慢火熬不住手桞枝搅千余转候药油变黑色滴水中凝结成珠则是膏成就若珠子稀再熬少时必候其得所然后磁器内收封待用或恐偶然火熬太过稍硬难用却少将臈熬麻油在内以磁器盛封盖于甑上蒸乘热搅调收用膏药熬成了须连所盛磁器置净水中出火毒一昼夜歇三日方可用日换二次夜换一次熬此膏药极难于火候须耐㸔火𦂳慢火勐则药中火发不特失药性又伤人靣目救助不及千万谨戒膏药方甚多不下数十治疽之神无出此方千金不换杖疮尤妙万金膏治痈疽发背诸般疮疖从髙坠堕打扑伤损脚膝生疮逺年㾾疮痔漏一切恶疮又云専治发背神妙不可具言或初觉若做疮用牛皮胶令稀稠得所如药化摊在毛头纸上于初觉处或有做疮处贴次用软布帕子二条于酽米醋内煮令热漉出互相于胶纸上乗热蒸熨不可令布帕冷布帕二条不可都齐漉出常留一条于醋内煮候蒸熨得一条冷时却取醋内煮者熨之俟冷却又于醋内取热布蒸熨庻几常得热布替换即易见效若疮痒乃是药攻其病须忍痒不止直候脓出将尽即浓煎贯衆汤候温洗去胶纸次日依前更洗若上有脓又如前法蒸熨虽连数日蒸熨不妨但要疮中脓尽疮干为度然后用生肌红玉散掺在疮上即以万金膏贴毎日一上或两上每用再蒸熨并如前先铺胶纸于疮上了亦如前用贯衆汤洗去胶纸龙骨鳖甲𤣥参黄栢草乌黄连乌贼鱼骨黄芩白芨白蘝猪牙皂角木鼈子当归白芷川芎厚朴槐枝桞枝乳香没药黄丹清麻油右除乳没丹外余药入油内慢火煎候白芷焦色去粗入黄丹一半不住手搅令微黑色更入黄丹仍搅待滴入水中成珠不粘手为度搅温下乳没末搅匀磁器盛用时量疮大小摊纸贴之治诸恶疮加自然铜肉桂各一分一方无当归磨风膏治头靣五发疮肿疥癣等疾及汤泡伤磨风止痛㓕瘢㾗白附子白芍药白茯芩零令香白芨白蔹白芷白檀藿香升麻细辛黄耆甘草杏仁脑子括蒌根大括蒌黄臈芝麻油右前十四味剉油内浸百日于臈日木火炭上银石器内煎至白芷㣲黄色离火入括蒌二味着内煮百沸重绵泸去柤再慢火上炼油香下削净黄蜡镕开为度倾在磁器内收贮上掺脑子宻封旋用磨风涂之金丝万应膏治攧扑伤损手足肩背并寒湿脚气疼痛不可忍小儿脾疳㵼痢咳𠻳不肯服药者沥清威灵仙萆麻子黄臈木鼈子没药乳香麻油右先将沥清同威灵仙下锅熬化以槐桞枝搅候焦黄色重绵泸过以沥清入水盆候冷成块取出秤二觔净再下锅镕开下麻油黄臈萆麻子泥不住手槐桞枝搅匀须慢火滴入水中不粘手扯拔如金丝状方可如硬旋再加油少许如软加沥清试得如法却下乳香没药末起锅在炭火上再用槐桞枝搅数百次又以粗布漉下水盆内扯拔如金丝频换水却用小铫盛顿如落马坠车被伤疼痛处穴上灸热贴透骨肉为验连换热水数次浴之则热血聚处自消小儿脾疳㵼痢贴肚上咳𠻳贴背心上洗药神硝散専治痈疽溃烂臭秽朴硝蛇床子右二味和匀每用三钱水一碗煎三五沸通手洗疮上用后药掺之圣效散收歛疮口黄栢穿山甲梹榔木香右为末每用少许候大脓出尽洗浄方可干掺疮上阿胶饮一切痈疽疖毒牛胶粉草橘红分三帖水煎服家藏神騐血竭膏当归白芷大黄黄连黄栢木鼈子皂角杏仁露蜂房乳香没药血竭血余飞丹麻油右除乳没血竭余药入油熬焦去渣熬至滴水成珠下丹将桞树棍不住手搅软硬得中入乳香等搅匀即成膏矣薛立斋云血竭取其以毒攻毒也若恶瘀已去毒气既消宜用神效当归膏以其生肌续筋也李氏云痈疽不服内托散及失宣通内毒以致咽喉口舌生疮甚则生红黑菌害人甚速当用琥珀犀角膏治之向有患此症者诸法不效与此药一日而安琥珀犀角膏真琥珀犀角辰砂茯苓氷片人参酸枣右为末炼蜜丸弹子大每服一丸麦门冬汤化下李氏云痈疽不服托里之药热毒内攻喉舌生疮甚至黑烂当服犀角散以觧其毒犀角屑𤣥参升麻黄蓍赤芍麦门冬生粉草当归大黄右为粗末每服三钱水煎薛氏云前方破血降火内踈之剂也若其脉沉寒大便秘结发热作渴喜饮冷者属热蓄于内方可用之若其脉虚浮大便不结发热作渇畏饮冷者乃属血虚于外可用当归补血汤若尺脉洪数而无力发热作渴小便频数者属肾水不足虚火上炎宜用加减八味丸盖此症多因肾水亏虚火上炎故也内托黄耆丸治针砭所伤恶寒发热脓水不止肌肉不生疮口不歛黄耆川归肉桂心木香沉香菉荳末乳香右为末以姜汁打菉荳末煳为丸白汤吞薛氏云若肌肉伤而疮口不敛用六君子汤以补脾胃若气虚恶寒而疮口不敛用补中益气汤以补脾肺若血虚发热而疮口不敛用四物参朮以滋肝脾若脓多而疮口不敛用八珍汤或十全大补汤以养血气经云脾主肌肉如前药未应但用四君归蓍以补脾胃更不应乃下元阳虚急用八味丸以壮火生土若脉数发渇者难治此真气虚而邪气实也李氏云近有数人病背疽或先寒后热先热后寒或连日或间日必呕痰大汗而止皆用柴胡常山不应乃脾气不正复感寒邪痰盛而作遂先用不换金正气散次用排脓内补散木香汤三日而愈若外邪既去而仍呕不止宜用六君子汤以补脾胃大凡胃气虚而作呕者必喜温热毒内攻而作呕者必喜冷治当辩之家𫝊不换金正气散治感冐风寒或伤生冷或瘴或疫疠苍术厚朴炙粉草橘红藿香叶半夏木香人参白茯苓右每服五钱加姜枣水煎服凢疽愈后忽发渇而不救者十有八九或先渴而患疽者尤为难治急用加减八味丸可免前患如能乆服永不作渇亦无疽症且气血皆壮真神剂也薛氏云前症属肾水枯涸虚火上炎口干作渴饮水无度或舌黄作裂小便频数或痰气上壅烦躁不宁或二三年先作渇饮水或口舌生疮两足发热多痰或疮愈三年而口干作渴小便频数急用前药多有复生者能逆知其因预服前丸可免此患若兼手足厥冷真阳虚也宜服八味丸大凢疮后审其肾水不足用加减八味丸中气虚弱用补中益气汤气血虚弱用十全大补汤阳气虚寒加姜桂如不应用八味丸加减八味丸熟地黄干山药山茱茰五味子肉桂牡丹皮白茯苓泽㵼右炼蜜为丸梧子大每服八十丸五更未言语前白汤下黄耆六一散黄耆粉草右为末每服二钱空心日午白汤调下不应作大剂水煎服薛氏云忍冬丸觧热毒消渴之药也六一汤补气虚作渇之药用之无有不騐五味子汤肾水枯涸口燥舌干五味子麦门冬黄蓍人参炙甘草右每服五钱水煎服此方乃滋其化元之剂设肾水既涸虚火上炎燥渇须佐以加减八味丸李氏云疽疾将安每日当服十全大补汤以补气血宜与排脓内补十宣散相间服薛氏云溃疡属气血俱虚补之固当若患肿疡而气血虚弱者尤宜预补否则溃而不歛凡大病之后气血未复多致再发若不调补必变为他症而危或悞以为疮毒复发反行攻伐速其毙也深可戒诸神效托里散治一切痈疽发背肠痈黄耆忍冬叶当归粉草右酒煎服渣敷患处此乃托里消毒之良剂也神效𤓰蒌散治乳痈瘰疬与立效散相间服黄𤓰蒌当归尾甘草节没药右用酒三碗煎一碗分三次服未成即消已成即溃立效散治痈疽瘰疬皂角刺粉草乳香没药黄𤓰蒌右每服一两好酒煎服薛氏云二方治痈疽瘰疬觧毒止痛通用之良剂也若瘰疬寒热焮痛肿赤乃肝经气病当清肝火以养肝血若寒热既止而核不消乃肝经之血亦病也当养肝血以清肝火若初如豆粒着于筋肉色不变内热口干精神倦怠久不消溃乃脾肝亏损当健脾土培肝木外台秘要云肝肾虚热则生疬矣病机云瘰疬不系膏粱丹毒因虚劳气鬰所致补形气调经脉其疮自消若悞下之必先犯病禁经禁矣緑云散治五发毒疮于背脑或手足此方治金石发疽果有神效凤尾草粉草用酒一碗煎三五沸入冷酒一碗饮之以醉为度立效清凉膏治一切疮疡脓去后用之当归白芷白芨木鼈子黄栢乳香白蔹白胶黄丹麻油右入油煎黑去柤入黄丹以槐桞枝不住手顺搅再煎成膏乃下乳香等药碧油膏止痛排脓灸后用此桃枝桞枝桑枝槐枝乳香血竭黄丹右用麻油十两照常法煎成膏入乳香等任贴神效酒煎散治一切疮疡其效如神人参没药当归尾甘草括蒌右以酒三碗煎二碗分四服柤焙干加当归末一两酒煳丸桐子大每服五十丸以酒下善消毒活血经騐方治金石发痈黑铅甘草右用酒一斗置磁器内先以甘草置在一邉另将铅镕投酒一邉取铅再镕仍投九度取酒饮醉寝即愈治痈疽用生甘草为末酒调二钱服连进数服自消前方乃清热消毒之剂若因膏粱积热金石蓄毒血气壅滞者最宜如脾胃虚血气痞滞者不宜概用恐胃寒故也升麻汤肺痈胸乳间作痛呕吐脓血腥秽升麻苦梗薏仁地榆黄芩赤芍丹皮甘草各等分水煎服谷道前后生痈谓之悬痈粉草一两截断以涧水浸润炙令透内细剉无灰酒煎服有人患此已破服两剂疮即愈崔氏云治手足甲疽或因修甲伤肉或因损足成疮溃烂上脚用緑矾置铁板上煅色赤如金者为真沸定取出研末以盐汤洗搽之薛氏云前症即脱疽也此方固有良騐尤当调元气为善大抵此症先醇酒炙膏粱厚味伤脾或房劳亏损肾水故有先渴而后患有先患而后渴者若色赤作痛自溃可治黑色不溃不治色赤作痛者先用隔蒜灸活命饮托里散再用十全大补汤加减八味丸色黯不痛者隔蒜灸桑枝灸亦用十全大补汤加减八味丸则毒气不致上侵元气不致亏损庻可保生亦有因修手足口咬等伤者若元气怯弱或犯劳事外涂寒凉内服尅伐损伤脾胃患处不溃色黯上延亦多致死重者须觧去当以脚刀转觧周轻拽使筋随骨出而毒得洩否则毒筋内断仍上溃虽去无益且偏僻之处气血罕到药难导逹况攻毒之剂先伤脾胃反损元气不若灸法为良重者湏觧毒为善故孙真人云在肉则剜在指则截虽亲之遗体不忍毁伤然不如是则势必至于夭殁非体亲之心也况患处已壊虽觧不痛又何惮而不为乎女子亦有此患多因鬰怒亏损肝脾所致治法与前同疔疮夫疔疮者皆臓腑积受热毒邪气相抟于经络之间以致血凝滞注于毛孔手足头靣各随五臓部分而发也其形如粟米或疼或痒以致遍身麻木头眩寒热时生呕逆甚则四肢沉重心惊眼花盖疔肿初发时突起如疔盖故谓之疔含蓄毒气突出寸许痛痒异常一二日间害人甚速是尤在痈疽之上也内经以白疔发于右鼻赤疔发于舌根黄疔发于口唇黑疔发于耳前青疔发于目下盖取五色之应五臓各有所属部位而已然或肩或腰或足发无定处如在手足头靣及骨节间者最急其余犹可缓也凡疔疮皆宜刺疮中心至痛处又刺四邉十余刺令恶血出乃敷药药力方得入于针孔中则佳若不刺破药力不能入又㸔口中颊边舌上有赤黑如珠子者是也诸疔名目虽多其治法略同初起宜以针刺出毒血将蟾酥丸或回疔锭子之类从针孔絍入之上用膏药贴之仍服飞龙夺命丹发汗及五香连翘漏芦汤之类并清心之剂盖诸疮皆属心火心清则毒气消散而易愈矣追毒丹取黄去疔头追脓毒立效蟾酥蜈蚣硇砂白丁香雄黄轻粉朱砂巴豆右为末用酒打煳为丸麦子大两头尖入于针破口内用水沉膏贴之后用膏药及生肌药追出脓血毒物又有如黑䧟漏疮者四围死败肉不去不生肌者不可治也亦用此药追毒去死肌败肉生新肉愈矣小者用一粒大者加用之病轻者不必用针只以手指甲爬动于疮顶上安此药水沉膏贴之其疮即时红肿为度去其败肉为妙用之神騐水沉膏将白芨末放在盏内用水沉下去用纸贴之如用膏不可用生肌药凡用拈㸃之药用此膏围贴则不伤好肉追疔夺命丹能立取效騐使肿内消羌活独活青皮防风黄连赤芍细辛甘草节蝉退殭蚕金线重楼泽兰金银花有脓加何首乌白芷要通利加青木香大黄栀子牵牛毒在下加木𤓰右每服五钱先将一贴加泽兰金银花各一两生姜十片同药擂烂好酒旋之热服不善酒者水煎仍以酒水各一盏半生姜十片煎至热服之汗出为度病退再加大黄二钱煎热取利一两次去余毒为妙此方以药味观之甚若不切然效速如神万不失一百发百中如有别証再出宜随加减治之若心烦呕吐加甘草节菉荳粉酸浆水下呕逆恶心加乳香荳粉甘草汤下飞龙夺命丹治疔疮发背脑疽乳痈附骨疽一切无头肿毒恶疮服之便有头不痛者服之便痛已成者服之立愈此乃恶症药中至寳病危者服之立安万无失一系神人之秘方不可轻忽血竭蟾酥乳香没药铜录朱砂雄黄轻粉胆矾寒水石麝香氷片海羊蜈蚣右为末先将海羊连殻研如泥和前药为丸菉豆大或加酒打麺煳每服二丸先用葱白三寸烂嚼吐于手心男左女右将药包在葱内无灰酒三四盏送下避风处被盖出汗约人行五里许再以热酒数盃催之以汗出为度服前药二丸即消如汗不出重者再服二丸汗出即效三五日重者再进二丸即愈如疔走黄过心者难治汗出冷者亦死如病人不能嚼葱擂碎裹药以热酒吞下服此药后忌服冷水冷物黄𤓰茄子猪鱼鸡鵞羊湿麺一切发毒动风之物不可食之及月妇狐臭人见之此药活人万万诚外科匙钥㧞黄药用真取蟾酥飞罗麺为丸梧子大可将一丸放在靣前舌下即时黄出百二散治发疔烦躁手足不住发狂者急宜服之蟾酥膏治疔新蟾酥以白麺黄丹搜作剂圆如麦颗大用指甲爬动疮上挿入重者针破疮头用一粒内之仍以水沉膏贴囬疮锭子治疔疮大妙草乌头蟾酥巴豆麝香右为细末麺煳和就揑作锭子如有恶疮透疔不痛无血者用针深刺至痛处有血出以此拰之上用膏贴疔疮四畔拰之其疔二三日自然㧞出此药最宜𦂳用此証大抵与伤寒颇类其中亦有可针鎌砭射出血者亦有乆而败烂出脓者其间变异百端不可不慎也内托连翘散疔疮出时皮色不变不疼痛按揺不动身发寒热便是此疮有水疔鱼脐疔紫燕疔火疔诸般疔疮如疮黄于黄上用针刺仍服内托散自然消散连翘生地白芷赤芍大黄山栀薄荷朴硝黄芩甘草每服一两灯心竹叶各十茎水煎服其人喘加人参少许大病只三四服愈如服下心烦呕者以䕶心散止之䕶心散甘草菉荳粉为末分作二次酸虀水下破棺丹治疔走黄不止川归赤芍药山栀仁牵牛连翘牡蛎金银花紫花地丁京三稜甘草大黄右为末炼蜜丸弹子大每服一丸童便化开服忌饮酒及生冷治疔走了黄打滚将死者牡蛎大黄木通山栀子金银花连翘牛蒡子地骨皮乳香没药括蒌皂角刺每服五钱壮实者加朴硝用水一碗酒半碗煎服此乃救命仙方也铁粉散治冷疔疮经久不效用此大妙多年生铁松脂黄丹轻粉麝香右为细末清油调涂疮口立效走马赴筵丹治疔疮没药乳香硼砂碙砂雄黄轻粉氷片麝香右为细末蟾酥汁和为丸黄米大每服一丸温酒送下立效金砂散取疔疮道人头碙砂雄黄蟾酥右将疮四围刺破以少油调药末置于疮内绯帛封之数日疔自出苍耳散治一切疔肿神效苍耳草根茎苖子但取一色便可用烧存性研细末用好米醋米泔澄淀和如泥随疮大小涂上厚二分干即易之不过十度即㧞根出须针破涂之加雄黄尤妙苍耳与白梅研烂贴疔上拔去根毒气入腹呕吐者捣苍耳汁饮之立效治疔最有效用蝉退殭蚕为末醋调涂四围留疮口俟根出稍长然后拔去再用药涂海藏方单用殭蚕为末津调涂亦佳治疔危笃者二服即愈轻者一服立效土蜂房蛇蜕用瓦器盛塩泥固济火煅存性研为细末每服一钱空心好酒调下少顷腹中大痛痛止其疮已化黄水矣仍服后方五圣散大黄生姜皂角刺金银花𤓰蒌甘草用好酒二升煎八分不拘时服治疔疮最验苍耳臭牡丹各一大握捣烂新汲水调服㵼下黑水即愈单用苍耳叶捣汁和童便服一日三次立效肘后方疔肿垂死者一服立效菊花叶一握捣取汁一升入口即活此神騐苍耳散治疔疮累用神效苍耳根乌梅带须葱用酒二钟煎至一钟热服出汗后不散然后用胜金散胜金散取铁锈炒为末每服四钱或三五六钱用水滚过停冷调服不吐为佳反花疮圣恵方治诸疮努肉如蛇头出数寸者硫黄末敷之即缩肘后方治疮有肉突出乌梅烧灰敷立消又方白梅肉杵细入蜜揑成饼贴之妙又方马齿苋烧灰研末猪脂调敷疮突出寸许根如小荳或大如梅者用花脚蜘蛛丝纒其根则渐干而自脱落又方甘草枯矾人中白宻佗僧右为细末以童便半盏用无灰酒和熬竹箆搅成膏涂疮上日三五次经騐方胭脂丕贝母胡粉白硼砂没药为末先用温浆水洗后服药杂疮诸恶疮入心腹呕逆药食不下菉豆粉干胭脂定粉为细末新水调下效天泡疮通圣散及蚯蚓泥畧炒蜜调敷妙若从肚皮起者里热发外速服通圣散天行斑疮须臾遍身皆戴白浆此恶毒气永徽四年此疮自西域东流于海内但煮葵菜叶以蒜虀啖之即止人靣疮昔有人左膊有疮如靣歴试诸方惟后以贝母为末水调灌之数日乃结痂遂愈足指内生鸡眼子用鸡胃中食揩之余者以石压之立騐天泡疮小麦炒焦为末以生桐油调敷效若神速治一切疮疥神异膏全蝎蛇床子皂角巴豆麻油黄﨟雄黄轻粉右先用全蝎皂角巴豆煎油黑色去柤入䗶化开取出俟冷入雄黄轻粉蛇床子末搅匀成膏毎用少许搽疮上湏先以苦参汤洗过絶妙苦参汤苦参蛇床子白矾荆芥各等分煎汤温洗治漏疮不收口五倍子末血竭末填塞之效治一切疮葵花散葵花栀子黄连黄栢为末冷水调贴痛处百合散治頥颏疮一名独骨疮百合黄栢白芨萆麻子为末朴硝水和饼贴日三五次靣上耳边生浸滛疮久不愈出黄水羖羊须荆芥干枣俱烧存性研末入腻粉半钱每用少许清油调搽先以温汤净洗拭干涂药二三次效亦治大人小儿两脗生疮附子散治冷疮日夜发歇疼痛附子川椒雄黄枯矾右为末麻油调敷疮上日二次白蒺藜散热毒疮瘙痒心神壅躁白藓皮白蒺藜防风川大黄赤芍药栀子麦冬条芩𤣥参桔梗前胡炙甘草为末每服二钱食后薄荷汤调服七宝散热汗浸渍成疮痒痛不止黄蓍川归防风荆芥穂地骨皮木通明矾每用一两水煎五六沸去柤稍热渫淋患处拭干避风东垣此方曾治推车客皮肤皱裂不任痛两手不能执辕足不能履地因制此药与之即效明日遂行自是屡用屡效玉女英治疮痒痛滑石菉荳粉右末之用绵包扑上妙一方加枣叶一两连翘饮治诸恶疮红赤痛痒心烦口干及妇人血风赤斑圆㸃开烂成疮痒痛流黄水连翘生地川归括蒌根荆芥黄芩赤芍麦冬瞿麦术通大力子防风山栀川芎甘草每服五六钱水煎加灯心二十茎不拘时服紫花地丁散诸恶毒疮肿痛如神川归紫花地丁大黄赤芍药金银花黄蓍甘草根每服一两水酒各一碗煎服水银膏月蚀疮多在两耳及窍邉随月盈虚水银黄连末胡粉松脂猪脂右先熬猪脂令沸入松脂诸药及水银搅令匀磁器收先以盐汤洗净涂上日三五度治甲疽疮录矾散緑矾卢荟麝香俱为末以绢袋盛包患指扎定以差为度漆疮生蠏取黄涂之效又方汤浸茫硝冷洗之效明矾汤洗亦妙又方生紫蘓擦之累效又人乳汁敷之好又方干荷叶一斤水一斗煮浓汁洗疮上日三瘥又方无名异末水调服代指手指甲头肿痛乌梅肉并仁研烂醋调稀入指浸之愈升麻和气饮治疮肿疖疥痒痛升麻桔梗苍术干葛甘草大黄陈皮当归半夏茯苓白芷干姜枳殻分白芍右作一服水煎服当归饮子治疮痒疥癣湿毒风燥当归川芎防风白芍生地蒺藜荆芥何首乌黄蓍甘草右作一帖水煎食逺服为末亦可除湿散大治一切风毒疥癣癞痒状如癞风苦参何首乌荆芥穂蔓荆子薄荷白芷乌蛇天麻川芎防风右为末每服三钱酒调下日进三次六日一浴令汗出血气宣通一月肤泽如故一扫散一切疮疥但相对而生者便是不问干湿痒痛日近年深用之立效藜芦皮雄黄轻粉蚌粉水粉为末用大鲫鱼一对入麻油煎熟去鱼摊冷调药搽疮若效迟加信末少许研杏仁十粒近隂处勿加消毒饮防风甘草荆芥穂大力子每服五钱水煎服治皮肤风热遍身生病丙疹大力子浮萍等分为末薄荷汤调下二钱日再东垣云每风疮大风病相似好桑叶洗蒸一宿日干为末白汤调服二钱殭蚕散治风遍身病丙疹痛疼成疮白殭蚕为末每服一钱酒调服一日三次立瘥衍义方有人病遍身风热细疹痒痛不可任连脑胫脐腹及近隂处皆然涎痰多夜不得卧苦参末一两皂角二两水一大升揉取汁银石器熬成膏和苦参为丸如梧桐子大每服二十丸温水吞次日便愈小儿靣疮通靣烂无完肤脓水流漓百药不效陈年臈猪脂不入盐者敷之若神治诸般疮疥加减法肿多加白芷开鬰痛多加白芷方觧石痒多加枯矾隂囊疮加呉茱茰湿多香油调干痒出血加大黄黄连猪脂调虫多加芜荑钖灰梹榔藜芦斑猫红色加黄丹青色加青黛在上加通圣散在下部多用濬川丸下之脚肿多出血加血分湿热药脓胞疮治热为主带燥湿黄芩黄连大黄蛇床子寒水石黄丹白矾轻粉白芷无名异木香为细末麻油调搽虫疮如癣状退热杀虫为主干疥疮开鬰为主加吴茱茰芜荑黑狗嵴樟脑松脂白矾雄黄硫黄水银黄连方觧石蛇床子松皮灰疥癞疮春天发焦疥开鬰为主不宜破枯矾吴茱茰樟脑轻粉寒水石蛇床子黄栢大黄硫黄梹榔右为末猪脂调搽治瘑疥湿疮浸淫日乆痒不可忍搔之黄水出瘥后复发取羊蹄根去皮细切熬熟以米醋和先洗净傅上一时再以冷水洗之日一傅瘥若为末传尤妙外䑓秘要治疥取羊蹄根和猪脂涂上或着盐少许即结痂愈千金翼治遍身风痒生疮疥茵陈煎浓洗立效衍义云有人患遍身生热毒疮痛而不痒手足尤甚至颈而止粘着衣被晓夕不得睡痛不可忍以菖蒲三斗剉日干之为末布席上使恣卧其间仍以衣被覆之既不粘衣被又复得睡不五七日其疮如失应手神騐浸滛疮痛不可忍者发寒热大蓟末水敷疮上干则易之外䑓秘要治卒发疥秘騐方风化石灰和醋浆水调涂随手即减一法用石灰炒红出火气香油调敷千金方淋石灰汁洗之木香散一切恶疮多时不歛此能生肌肉止痛木香梹榔黄连白芷为末先洗每日一次干掺有水出勿讶未效再掺又方加地骨皮先于疮上用温浆水洗湿拭干上药妙不可言概治下疳疮如神洗诸疮疥取冬𤓰藤或皮煎汤洗妙治风癞疮黄水疮此方神效用新竹筒十箇内装黑豆一层头髪一层数层至满以稻糠皮火煨之于火盆内週围同火煨竹筒内汁滴出以盏接之鹅翎蘸扫于疮上数日即愈神仙活命饮治一切恶疮痈疽肿毒穿山甲贝母甘草节防风没药赤芍药白芷当归尾乳香天花粉金银花陈皮右作一服用无灰酒一大碗慢火煎令出气量上下食前后服如患人能饮酒者服药后随意饮三两盃为妙诗曰真人妙诀世间稀一切痈疽总可医消肿如同汤沃雪化脓立见肉生肌消毒散治一切恶疮赤肿疼痛扫之如神黄连地骨皮朴硝右为末每用三五分水一盏煎至七分去渣停冷用鸡翎扫之立效妇人隂疮仲景云少隂脉滑而数者隂中即生疮狼牙汤洗之狼牙二两浓煎以绵纒筯头浸汤沥洗隂中一日三度治隂蚀疮洗榻散甘草干漆黄芩地黄当归芍药龟甲右细切以水七升煮取一半去渣以绵帛纳汤中用榻疮处良乆即易日二度每榻汤可作十里许即挹干捻取甘湿散薄敷疮上使徧可经半日又以汤榻榻讫如前敷药有一婢此疾蚀处作两疮深半寸用此汤并后甘湿散不经七日平复甚效甘湿散蚺蛇胆青木香硫黄铁精麝香右等分为末每取一钱井花水调日再服先令便利了即以后方桃枝薰下部讫然后取药如碁子安竹管内入下部中日再度桃枝薰法取东南桃枝五七枝将枝头轻敲碎绵纒之蘸硫黄末数转令厚又截一竹筒先入下部中却将桃枝药烧着入筒内薰之仲景云蛇床子散湿隂中之主药蛇床子仁为末以白粉少许和匀相得如枣大纳入戸中自然湿散荳胚散隂蚀疮菉豆粉虾蟆灰胭脂胚右为细末干掺沐浴长春散男子下元隂湿乆冷隂囊左右夜痒之则喜住之则痛成疮流水为害甚苦此方极效及治妇人隂湿子宫久冷牡蛎蛇床子破故纸紫梢花干荷叶官桂每用一两半水一小锅入葱白数茎煎八分先薰后洗却用后津调散津调散治妬精疮妇人隂湿疮脓汁淋漓臭烂黄连欵冬花麝香为细末或先以地骨皮蛇床子煎汤洗软帛拭干津调敷之忌生汤洗妬精疮青黛欵冬花麝香为末先以桑白皮地骨皮煎汤洗软帛拭干津唾调末药敷妇人玉户疳疮及小儿走马牙疳活蜘蛛一枚以生薄荷叶或干者包蜘蛛烧存性为末酒调服之妙妙如小儿走马牙疳以此搽之效癣丹溪云初起发热者防风通圣散去硝黄加浮萍皂角刺罗太无何首乌散若脾肺风毒攻肿遍身癣变成病丙疹搔之成疮或肩背拘急肌肉顽痺手足皴裂风气上攻头靣生疮及治紫白癜风顽麻风症荆芥穂蔓荆子葳灵仙何首乌炙甘草防风车前子各等分为末每服一钱食后温酒调下白汤亦可癣在颈项间后延上至耳成湿癣他治不应以芦荟一两甘草半两和匀先用温浆水洗癣拭干敷之效一方芦荟大黄轻粉雄黄蛇床子川槿皮梹榔为末先刮破癣醋调涂之干癣积年生痂疕搔之黄水出每逢隂雨即痒用狼毒末涂之栢脂膏治干癣栢油黄臈杏仁朴硝右件铁器内用老生姜葱白三根一顺搅五七次煎沸泸过成膏搽之又方山荳根末腊猪脂调涂之祛湿散多年湿癣大有神功蚕沙薄荷为末掺之或用生油调搽羌活膏治顽癣疥癞风疮成片流黄水乆不瘥羌活独活明矾白藓皮硫黄狼毒黄丹白附子蛇床子轻粉为细末油调成膏搽之八宝散治风癞松皮顽癣久不瘥神效藿香槟榔破故纸大腹皮雄黄轻粉硫黄枯矾各等分为末油调搽日三五次痒即搽之香疥药治风疥癣疮黄水疮牛皮癣轻粉水银樟脑大风子川椒杏仁桕油为细末疥用绢包于疮上熨之黄水疮干掺神效一抹散治干癣不瘥天南星草乌头为末以羊蹄根捣取汁调涂不过三次妙絶牛皮癣及乆年顽癣神方红粉霜明矾蜜陀僧川槿皮杏仁为末津唾调搽一日三次三日全愈脚疮皮厚如癣或流黄水黄水延处即烂浸滛年久不愈者此方屡试屡騐疮癣俱佳红枣二枚去核将皂矾一钱纳枣中以苎蔴𦂳扎用好酒二碗慢火煮成膏不要搅动膏成去枣不用以膏涂患处二三度全愈若浸淫疮初涂时略疼少刻便止其疮就结干痂妙甚臁疮夫臁疮者皆由肾臓虚寒风邪毒气外攻三里之傍灌于隂交之侧风热毒气流注两脚生疮肿烂疼痛臭秽步履艰难此疮生于臁骨为重以其骨上肉少皮薄故难愈至有多年无已口开濶皮烂肉现臭秽可畏治法当先取虫然后敷药如隔纸膏麝香轻粉散之类须翘足端坐勿多行履庻可全愈矣隔纸膏治内外臁疮当归白芷黄连五倍子雄黄没药海螵蛸血竭白芨白歛黄蘖厚朴黄丹乳香轻粉右为细末用清油纸贴药敷疮上绢帛縳定有脓水觧开刮去不洁再贴药如此数次即愈须先用烧塩汤洗净片帛拭干待片时水气干然后贴药又隔纸膏专治臁疮如神务要用绢帛縳得着实贴肉方好过两日取抺净翻贴之滴乳没药黄丹降真香灰已上俱另为细末真黄䗶真蜂蜜右将黄丹入铜旋内炒紫色次下降真香灰末搅令匀却下蜜黄䗶另熬化倾入油蜜搅令极匀然后下乳香没药轻粉片脑再用铜匙搅之又匀待药稀稠得所取出磁碗收盛勿令泄气临用㸔疮大小摊之油纸绵纸尤佳竹纸不耐药在中纸在外翻覆贴之治臁疮久不愈龙骨干猪粪轻粉梹榔乳香没药右为细末先以烧盐汤洗疮以软绢帛拭干清油调敷疮湿则掺之秘𫝊隔纸膏治年月深乆臁疮不愈者老松香樟脑谷丹水龙骨轻粉久不愈加白芷川芎海螵蛸总为细末镕化松香加少清油和之以油纸随疮大小煳袋盛药夹之用水洗净縳在疮口上二日定四日一换若单用白芷川芎螵蛸三味煎水洗之立效屡验方枯矾墨煤研匀以生桐油做隔纸膏贴之先以五棓子川椒葱三味煎汤洗拭干贴药一日一换七日全愈又方治似臁非臁蜂蜜嫩松香先将蜜镕滴水成珠次入松香末搅匀如上法做贴洗亦同又方麻油熬至滴水成珠又将蜂蜜四两熬至滴水成珠将油搀入又将伏龙肝四两为末入内搅匀成膏先将疮洗浄以膏涂之一日一二次其效甚速又方冬青叶臈猪胆百草霜二味和匀将冬青叶与本人嚼烂先将疮用椒葱汤洗净乃以胆霜敷后却敷冬青叶三四次便愈粉麝散治内外臁臭烂数十年不愈者生龟去肉取殻醋一盌炙醋尽为度煅令白烟尽存性以盌盖在地上出火毒为细末入轻粉麝香拌匀临用先以葱水洗干敷药妙絶妙絶又方新起未久者甚好玉簮花叶小便浸贴一日一换五日愈诸凡痈毒恶疮多年臭烂成坑不收口者此方极佳一七成功乳香没药天灵盖右为极细末掺之神灵鲍清溪之子患痘后脑痈肉烂成坑骨露不收口百药无功敷此立效赤水元珠卷二十九赤水元珠卷三十钦定四库全书赤水元珠卷三十明孙一奎撰便毒疳疮杨梅疮夫便毒生于小腹下两腿合缝之间其毒初发寒热交作腿间肿起疼痛是也夫肾为作强之官所藏者精与智也男女大慾不能直遂其志故败精抟血留聚经隧乃结为便毒矣盖腿与小腹合缝之间精气所出之道路也或触景而动心或梦寐而不洩旣不得偶合隂阳又不能忘情息念故精与血交滞而成肿结也初起切不可用寒凉之药恐气血愈滞不淂宣通反成大患惟当开鬰散气清利热毒使精血宣畅则自然愈矣生生子曰按前论盖思想无穷所愿不遂者设也此固一说而意犹未完果如此论当僧尼孀妇宫人旷夫多有此患然予目击啇贾中野合不洁淫妓便搆此疾或疳疮或杨梅者亦由慾火内炽一旦交合不洁为淫火冲动肤腠开通是以受毒初发之时慎不宜以败毒之药㵼之何也毒邪非虚不入若复虚胃气则毒邪下䧟治之非弥年累月不愈也㨗法只宜发汗其次利小便肤腠所感之邪汗易散也隂茎腿缝皆肝经络肝肾主下焦又肝主小便使毒邪从小便中出所治皆顺也故治之不旬日便可奏功若曾已发汗利小便体厚邪固而不得宣通者乃以破毒活血调气之剂攻之俟毒气宣通随以补剂托之亦不失先后着也此予歴试良騐特附于斯便毒之剂退毒散治便毒肿结穿山甲木猪腰子为末每服二钱食前老酒调下次以醋煮肥皂研膏敷之妙䨇觧散治便毒内藴热气外挟寒邪精血交滞肿结疼痛桂皮川大黄白芍药泽㵼牵牛桃仁甘草分做二帖生姜五片煎食前日二服先小便快热从小便出后大便利皆是稠毒敷药方治便毒肿痛雄黄乳香黄栢为末新汲水调敷肿处自消括蒌散治便毒等恶疮括蒌牛蒡子金银花生姜甘草右忌铜铁器搥碎以酒一大碗煎数沸空心温服微利为度三物汤治便痈牡蛎大黄山栀子为末酒水一大盏煎七分空心温服露一宿尤妙四神散治便毒初起寒热欲成痈疽服此神效大黄木鳖子殭蚕贝母用酒水各一钟煎至一钟食前热服若得汗下为妙止痛妙絶饮治便毒肿硬不消不溃疼痛无已此方一服立能止痛人参大黄酒水各一钟煎至一钟入乳香没药末各一钱空心食前服曾经㵼后而痛肿如故者此胃气已弱但当补托胃气使气血充实邪乃消释已溃者亦以此补之生肉人参黄耆粉草防风柴胡当归赤芍桂枝白芷枣一枚水煎服立消散消便毒痈肿如神全蝎核桃等分为末空心酒调下三钱下午再服三日全愈消毒五圣汤治便毒肿疼神效五灵脂白殭蚕鬰金贝母大黄酒水各半煎服连服三帖立愈下疳之剂七宝㯽榔散玉茎疳疮或渐至蚀透久不愈者㯽榔蜜佗僧雄黄轻粉黄连黄栢朴硝各等分为末先将葱白浆水洗净软帛挹干如疮湿干掺如干少油调搽玉粉散疳疮痛不止蜜佗僧寒水石滑石腻粉麝香右为末油调敷湿则干掺金银花散治下疳金银花荆芥朴硝蛇床子甘松白芷㯽榔每用五钱水煎加葱白二根数沸盆盛先薰后洗一聼上药敷药妙方多年墻上白螺殻炒竹蛀屑等分研极细每一钱入梅花片二釐敷此药就不痛先以川椒芽茶飞盐煎汤入小口瓶内将玉茎挿入瓶中先薰后洗治下疰象皮烧灰存性如干用油调敷疮上补遗蛀榦疮用黑油伞纸烧灰出火毒𫝊于疮上便结靥甚妙治外肾隂疮抱鸡蛋殻黄连轻粉各等分为细末用煎过清油调敷杨梅疮之剂初起者宜清表之荆芥防风升麻葛根甘草川芎蝉退当归柴胡酒芩连翘白藓皮皂角刺猪胰子先以土茯苓四两煎汤复煎前药七日见效又方癞蛤蚆三只去肠杂入雄猪肚内苎麻扎縳水煮极烂食之蛤蚆亦聼食三五次除根又方嫩羊七八斤一只者如常宰治去肠杂以土茯苓一斤槌碎入腹中苎麻縳定水煮极烂聼食汤准茶淘饭絶妙絶妙服此后其毒皆发出头靣俱肿五日后自消七日全愈神应散肥皂核烧存性五钱另研为末荆芥何首乌天花粉防风苦参薄荷叶共为末每日用新鲜白土茯苓八两雄猪肉四两共用水七碗煮烂去渣其肉聼食汤准茶服不过十日全愈再无他余症如善肉者可作大剂与之擦药方极佳水银明矾杏仁大黄胆矾俱为细末用香油拌匀擦手心脚心前后心每日擦三次不可见风擦至七日口中热气出或喉咙作疼乃药力到也以后解毒药二帖除根防风荆芥穂牛蒡子参生地连翘黄芩黄连大黄白藓皮土茯苓水六碗煎三碗不拘时服㸃广疮方杏仁真轻粉雄黄辰砂为极细末以雄猪胆汁调搽一日三次三日愈杨梅疯十年二十年筋骨风泡肿痛土茯苓川椒甘草黑铅青藤右以好酒入罈将药用袋盛煮服之妙洗杨梅疮方臭梧桐野菊花金银花三味煎汤入旧马桶内薰之一日二次有痔漏加枸杞子杨梅疮并杨梅风方川归防风牛膝羌活甘草木𤓰金银花皂荚子熟地川芎土茯苓四两水五钟煎三钟分三次服加味遗粮汤治杨梅疮风毒及悞服轻粉瘫痪筋骨疼痛不能动履者服此除根防风木𤓰木通苡仁白藓皮金银花皂筴子如虚弱加人参当归土茯苓二两即仙遗粮也右以水煎空心服一日三服轻者十日可愈重者必四十日痊杨梅漏猪蹄子汤治杨梅漏牙皂麻黄防风连翘地黄牙硝土茯苓雄猪前蹄一只水三碗同药煮熟聼食汤亦尽喫半月全愈又方皂角金银花土茯苓大肥皂核烧存性为末每用三釐前药煎熟调服膏药猪油加香油同熬离火稍冷加乳香没药各五钱搅匀再入孩儿茶七钱搅匀又入氷片一分轻粉五分麝香一分待冷做膏药贴之十全大补汤加防风与前方相兼服之庻虚弱者易收功也几漏疮脓水既多故属不足治宜补养为先金疮治金疮血不止半夏风化石灰郁金右为末掺上血即止又方以风化石灰韮叶嫩者同捣入鹅血调和成饼风处隂干为末傅之血止亦无㾗若无鵞血亦可崔氏疗金疮刀斧伤破血不止风化石灰一升千叶红石榴花半斤捣成饼如上法隂干为末掺之洁古刀箭伤乳香没药俱为细末掺之极能止血止痛又方生晩蚕蛾风化石灰二味捣匀成饼隂干为末傅之极能止血生肌定痛本事方治金疮血不止血竭为细末掺之立止生肌华佗方治恶疮金疮刀斧伤上好降真香为末𫝊之入水并无伤㾗絶妙鬼遗方治金疮肠出欲入之磁石滑石各三两为细末白米饮送下方寸匕日再服杖疮鬼代丹受杖不痛无名异乳香没药地龙自然铜木鳖子各等分炼蜜为丸弹子大温酒化下一丸任打不痛乳香散治杖疮神效自然铜乳香没药茴香当归为末每服五钱温酒调下若受杖后腹中痛或发热及杖疮痛甚如火以鸡鸣散下去恶血立愈洁古没药散治杖疮止痛极佳且令疮不移蜜佗僧乳香没药干胭脂腻粉为细末入梅花氷片一钱或五分烧葱与全羊骨髓同捣研如泥摊在绯帛上贴之妙又方生地黄黄栢童便加韮菜汁调敷又方不破者以韮菜葱头杵贴冷即易之膏药用紫荆皮乳香没药生地黄大黄黄栢之类又方用野苎根嫩者不拘多少洗净同盐擂碎敷上神效伤重者多用盐杖疮丹此方佳妙不可言刘寄奴末六钱马鞭草末四钱蜜调敷如溃者干掺之丹溪云杖疮用黄栢生地紫荆皮敷此皆要药也若血热作痛宜凉药去瘀血为先须下鸡鸣散冻疮张子和曰经云寒疮流水俗唿为冻疮或经年不愈者用野中净土晒干以大蒜研如泥揑作饼子如大观钱厚量疮大小贴之以艾火加于饼上灸之不计壮数以泥干为度又易湿饼子灸不拘多少直灸至疮痂觉痛痒是疮可治也然后口含浆水洗渍用鸡翎二十茎縳作刷子于疮上刷洗净以此洗刷不致肌肉损伤也用软帛拭干以木香梹榔散敷之如夏月医之更妙治冻疮用茄根烧灰淋水洗净再用雀儿脑髓涂之又方用蜜佗僧为末以煎熟桐油调敷罗太无如神散治冻疮皮烂不可忍用川大黄为末新水调扫冻疮上痛立止张子和治女僮足有冻疮令服舟车丸濬川散大下之遂愈人或疑之戴人云火降则寒消何疑之有冬月脚折皮裂行歩疼痛以温汤洗拭干将黄䗶一两镕化投松香末三分搅匀每用少许安刀头上溶化滴入折中经宿即愈神效神效又方五倍子为末以牛骨髓填缝内即好治脚指缝烂疮挦鵞时取鵞掌黄皮烧存性为末湿则掺之犬咬凡犬咬湏以人尿洗净以头垢傅伤处又用熟牛粪涂于外衍义方用杏仁嚼烂罨伤处以帛縳定立好数数騐过紫苏叶嚼碎涂之亦好又方先以盐水洗用萆麻子去殻以井水研成膏贴伤处虎骨屑敷之亦好又方黄荆叶罨疮上即安又方煨生姜乗热擦之尤妙犬咬破伤风肿人参于桑柴火上烧成灰傅之良愈罗太无蝉花散治夏月犬伤及诸般损伤蛆虫极盛臭恶不可近者蛇退皮蝉蜕青黛细辛右为细末每服三钱酒调下如六畜损伤成疮用酒灌下如犬咬伤用酵子和服其蛆皆化为水蝇子不敢再落其上又以寒水石末干掺上风犬咬罗太无定风散治风犬咬先口噙浆水洗净用绵拭干贴药更不再发大有神效天南星防风为细末干上再不溃脓功难尽述济世方治风犬咬用核桃殻半箇将野人干粪填满以榆皮盖定罨于伤处再以艾于核桃上灸之二七壮即愈永不再发或用野犬粪灸仍㧞去顶上红髪癫狗咬方用斑猫七枚去头足翅以糯米少许于新瓦上同炒以米黄香为度去米不用以斑猫研碎好酒调下能饮酒人再进一盃㸔伤上下服当日必有毒物从小便出如小狗状如未下次日再进如又不下又进之以毒物出为度若进至七服虽毒不下亦无害矣服药后腹中必不安小便茎中刺痛不必虑此毒为药攻将下耳痛甚者以芜青一匙煎甘草汤送下即止如无芜青青黛亦可疾愈后急以香白芷五钱雄黄二钱半为末捣韮根自然汁汤酒调下去斑猫毒以水净潄口嚼生葱白罨伤处留小窍出毒气不可用他草药罨忌犬猪羊及发风毒物小儿量嵗数加减斑猫能治食癫狗肉致病者治同即愈或过二三年再发治亦如前治癫狗所伤用斑猫二十一枚去头翅足用稬米一勺先将七枚入米内微火炒不令焦赤去此斑猫换新斑猫七枚入前米内炒令斑猫色变复去之又换新斑猫七枚如前法炒以米出青烟为度去斑猫不用以米为末以冷水入清油少许空心调服顷又再进一服以小便利下恶物为度如不利再进一服利后腹肚疼痛急以冷水调青锭服之以解其毒否则有伤或煎黄连水亦可不宜便食热物或以益元散水调服解之尤妙又方取小儿胎髪炒香为末傅用野菊研细酒调服尽醉立效又方治癫犬所伤或经久复发无药可疗者用之极騐雄黄麝香研末匀用酒调二钱服如不肯服者则捻其鼻而灌之服药后必使得睡切勿惊起任其自醒候利下恶物再进前药则见效矣风犬咬后毒发如狗呌者百方不治于化人塲中取头顶骨烧末敷之立愈风犬咬毒发如狗呌百方不应者以人骨烧末之水下方寸七虽烦乱者亦效又方治风犬咬不急治则生小狗必杀人雄黄蝉蜕等分为末调敷伤处立愈虎伤人生葛根汁服妙并洗伤处或用白矾末纳疮口痛立止马咬薄荷汁涂之妙猪咬松脂镕作饼贴之或以黄连甘草节煎汤洗立效箭伤刘寄奴散治箭伤及金疮口用此并无疤㾗右刘寄奴为极细末掺之又法治箭镞伤及金疮伤松树老悬皮生为末风化灰炼红和匀傅之收口止血神效又法治毒箭伤破欲死者蓝汁敷之如无用靛青搽疮口立效又法桑叶隂干为末若急用焙干亦可搽刀箭伤处佳布智儿从元太祖征回回身中数矢血流满体太祖命取一牛剖其腹纳之牛腹中浸热血内移时遂甦李挺从伯颜征郢州砲伤左脇矢贯于胸㡬絶伯颜令剖水牛腹纳其中良久甦上二治出元史诸方书无载特掲附此蛇伤毒蛇沙虱所伤眼合口噤手足强直毒已入内急用苍耳草研汁和酒服渣厚敷患处又治毒蛇咬急取癞虾蟇捣烂敷上帛縳之又法治蛇悞入人口中不出用刀急破开蛇尾将川椒一粒入内随即裹笼縳之须臾就出人咬伤治被人咬破指头痛不可忍久则烂脱手指并手掌诸方书所不载急用人尿入瓶将患指浸在内一宿即愈如溃烂者用尅蛇龟殻烧灰敷之若无龟以鳖殻烧灰敷亦可瘰门附马刀瘿瘤结核瘰者结聚成核初如荳粒渐成梅李累累相连大小无定结于颈项夹喉之间增寒壮热强痛肿硬不消有风毒热毒之异其候多縁忿怒气逆忧思悒鬰所致初觉便当服散肿溃坚汤或五香连翘汤漏芦汤之类散之或用大黄牡蛎汤踈利三两行疮上可用十香膏之类贴之及诸淋洗敷贴等药治之庻得消散若不散可服内消丸消之或隔蒜灸之马刀疮亦生于项腋之间下脇延及隂胯形如瘰而长于不可认作流注治之皆肝胆怒鬰之所致也俱当清肝胆之火调气开鬰以醎软之剂附之继以养气血流动经络之剂收功不可徒务斑猫等毒剂攻逐致成痨怯慎之柴胡连翘汤治男妇瘰马刀疮柴胡连翘知母黄芩黄栢生地炙甘草中桂大力子瞿麦穂川归尾右剉如麻豆大每服三钱或五钱水二大盏煎至一盏去渣食后热服薄荷丹解瘰风热之毒自小便出毒后常须服此薄荷皂角连翘蔓荆子荆芥京三稜何首乌右为末好豉二两半以米醋煎沸洒豉淹令软研如煳和丸桐子大每服三十丸食后热水下每日一服病虽愈仍常服以消余毒神秘散治瘰斑猫荆芥穂直殭蚕黑丑右为细末每服一钱五更好酒调下日中当取下恶物如不下次日五更再进一服或更不下第三日五更先食秫米粥一碗次服此药其毒决下如小便痛澁以葱茶解之或木通灯草煎汤导之蝙蝠散治瘰多年不瘥蝙蝠猫头右同烧作灰撒上黑荳其骨灰化为细末湿即干掺干则油调敷之内服五香连翘汤效白花蛇散治九漏瘰发于项腋之间或痛或不痛白花蛇生犀角牵牛青皮右为末每服一钱入腻粉五分五更糯米饮调服已时下恶物乃瘰之根也更候十日再服一服忌发风热毒物已成疮者一日便见効四圣散瘰服白花蛇散转利后此药调之永去其根海藻石决明羗活瞿麦穂右为细末每服二钱米汤调下清水尽为度散肿溃坚汤治马刀疮结硬如石或在耳下至缺盆中或至肩上或于脇下皆手足少阳经中及瘰遍于颏或至頬车坚而不溃在足阳明经中所出或二疮已破乃流脓水并皆治之卧时服药斟酌病人饮食多少大便软硬以意消息治之昆布桔梗广茂京三稜连翘升麻黄连白芍葛根归尾柴胡甘草龙胆草黄芩右每服六钱先水浸半日煎热服于卧处伸足在髙处头微低每噙一口作十次嚥至服毕依常安卧取药在胸中停留也另配半料为细末炼蜜为丸菉荳大每服一百丸或一百五十丸就以此药送下瞿麦饮子治瘰马刀此方须久服乃瞿麦穂连翘每服一两水煎食后服海菜丸治瘰生于头项上交接名蛇盘宜当早治之海藻菜白殭蚕右等分为细末海藻菜旋炒研筛汤泡白梅取肉减半用所泡汤为丸如梧子大每服六七十丸食后临卧米饮送下其毒自大便泄出若与淡菜连服为妙盖淡菜生于海藻上亦治此病忌豆腐鸡羊酒面日五六服蜂房膏治热毒气毒结成瘰露蜂房蛇蜕𤣥参蛇床子黄蓍杏仁乱髪飞丹黄䗶先将前五味剉细绵裹用酒少许浸一宿勿令酒多用油半斤内杏仁乱髪煎髪消尽泸去渣再煎然后下丹䗶再熬成膏倾倒于磁盆中取贴疮上一日一换㯽榔散治气毒瘰心膈壅闷不下饮食梹榔前胡赤茯苓牛蒡子人参枳殻沉香防风炙甘草每服五钱生姜一片水煎服射干连翘汤治瘰寒热射干连翘𤣥参赤芍木香升麻前胡山栀仁川归炙甘草大黄每服五钱水煎服气盛加茫硝少许服之括蒌子散治瘰初肿疼痛寒热四肢不宁括蒌子连翘何首乌大力子大黄皂角子仁白螺殻栀子仁牵牛甘草为细末食后温酒下二钱内消丸疮肿初生及瘰结核热毒鬰滞服令内消大效青皮陈皮牵牛薄荷叶皂角右为末以皂角膏和为丸菉豆大每服三十丸食后荆芥汤下皂角煎丸治风毒瘰皂角何首乌𤣥参薄荷叶右为末与前膏子同炼蜜为丸豌豆大每服三四十丸食后白汤下柴胡通经汤治小儿项侧有疮坚而不溃名曰马刀柴胡归尾生甘草连翘黄芩牛蒡子京三稜桔梗黄连红花水二钟煎服此方亦治瘰乃是攻里内消之剂消肿疮治马刀疮黄蓍括蒌根连翘归尾红花甘草右分作二帖水煎服十香膏治五发恶疮结核瘰疳瘘疽痔沉香麝香木香丁香乳香甘松霍香零陵香安息香白芷川归川芎黄耆木通芍药细辛升麻白蔹独活川椒藁本菖蒲木鳖子厚朴商陆根官桂栢子仁桃仁松子仁杏仁槐枝桑枝桞枝松枝没药轻粉雄黄朱砂云母石犀角血余灰枯矾真酥油羊肾脂猪油飞丹麻油右如常法煎成膏药以绯帛摊贴如肠胃痈疽可作丸子如梧子大每服七丸空心温酒吞救苦胜灵丹治马刀挟瘿从耳下或耳后下头至肩上或入缺盆中者乃手足少阳经之分野其瘰在于颏下或至颊车乃足阳明经之分野受心脾之邪而作也今将二証合治之黄蓍真漏芦人参升麻归身葛根甘草连翘牡丹皮生地熟地白芍药肉桂柴胡羗活黍粘子昆布京三稜广茂独活防风黄连神曲麦芽益智仁厚朴黄栢右为细末汤浸蒸饼揑作饼子晒干捣如米粒大每服三钱白汤下如气不顺加橘红甚者加木香少许量病人虚实消息之毋令药多妨其饮食此治之大法也如止在阳明分者去柴胡黍粘子余皆用之如在少阳分为马刀挟瘿独活漏芦升麻葛根加瞿麦三分如本人气素弱其病势来时气盛而不短促不可因其平素宜作气盛治之乃从病变治之权也加黄芩黄连黄栢知母防己视邪气上中下择而用之假令在上焦止用黄芩在中焦加黄连如在下焦加酒制黄栢防己之类如大便不通滋其邪盛者加酒制大黄利之如大便燥者加桃仁泥大黄如风结燥不行者加麻仁大黄以润之如风澁而大便不行者加煨皂角仁大黄秦芁利之如脉澁觉身亦气澁而大便不通者加郁李仁大黄以除风燥如隂寒症为寒结秘而大便不通以局方半硫丸或加炮附子干姜煎氷冷服之大抵用药之法不惟疮疡一家凡诸疾病气素怯弱者当去苦寒之剂多加人参黄蓍甘草之类以㵼火而补元气余皆倣此玉烛散和血通经能使瘰自消及治室女经不行颈多结核川归芍药大黄甘草熟地茫硝黄芩川芎各等分每服五钱姜三片水煎服日进一服七八日效治瘰未破者如神百药不应者累效杏树叶人中白蝙蝠白花蛇蜕蜜蜂右将杏树叶末用清水调再入四味末药和匀敷患处却将皮纸一张以针刺孔贴药上如干用清水就纸上刷之每一昼夜换药一次如靣上发热服清凉饮子数帖自退败毒瘰方神效白胶香海螵蛸降真香右等分为末搽患处外以湿纸揜之一夕而退已破者蜜蜂蛇退蜈蚣右用麻油四两将前药入油内以文武火熬成入光粉二两用桑枝七条如筯大者急搅候冷出火气七日方可用纸摊贴已上二方乃郑义门累騐者不须服药贴此五七日便消海藏方治项后侧少阳经中疙不辨肉色不问大小及月日久逺或有赤硬肿痛生山药萆麻子右研匀摊贴之如神丹溪云山药生者能消肿硬极佳极佳清凉饼子生山茨菇良姜等分捣为饼罨之能散去寒热或以生茨菇磨调酒服大妙此药大能散如神本事方治瘰䑕蝲猬皮瓦上炒研为末加轻粉干敷治颈上核块动者夏枯草甘草右和匀每服一钱至二钱茶清调下肘后方治颔下瘰如梅李大宜速消之海藻酒浸数日稍稍饮之文武膏治瘰桑椹黑熟者二斗以布袋绞取汁瓦器中熬成膏白汤化下一匙一日三服红者晒干为末白汤调服结核独形而小核者刘守真云结核者火气热甚则鬰结坚硬如菓中核也不须溃发但热气散则自消丹溪云结核或在颈项在臂在身如肿毒者乃痰注于皮里膜外之间结聚而不散也问其平日好食何物吐下后用药散之结核在颈项方直殭蚕大黄青黛胆星右为末蜜丸噙结核在下颏二陈汤加连翘防风川芎酒芩苍术皂角刺羌蚕麝香行太隂厥隂之积痰使结核自消甚㨗济世方治颏下结核不消经騐方大蜘蛛不拘㡬枚以好酒浸之研烂同浸酌酒去渣临卧温热服之海藏生山药萆麻子方佳方在门瘿气气结于项久留不去而项为胀大丹溪曰瘿气先须断厚味海藻黄连右为末以少许置掌上时时舌䑛之津咽下如消三之二须止后服又方黄栢海藻不用黄连亦佳治瘿气结核磊磊肿硬昆布洗去醎为末每用一钱绵裹于好醋中浸过食之咽津药味尽再噙之肘后方治颈下卒结囊欲成瘿海藻洗过酒浸饮之破结散治五瘿极佳麦面松萝半夏贝母海藻龙胆草海蛤通草昆布枯矾右为末酒服一钱日三忌鲫鱼猪肉五辛生菜毒物二十日愈玉壶散治三种瘿海藻海带昆布雷丸青盐广茂右为末炼蜜丸芡实大噙化人参化瘿丹海带海藻海蛤昆布泽㵼连翘猪靥羊靥右为末蜜丸芡实大临睡噙化一二丸忌油腻宝金散治瘿气无不瘥猪羊靥海藻海带丁香木香琥珀麝香珍珠右先将各味为细末配和匀再重罗过每服一钱热酒一盏调服夜睡时须垂头而睡若童男女十服效大人一日见效有孕者忌之海带丸治瘿久不消海藻贝母陈皮青皮右为末炼蜜丸弹子大食后噙化一丸大效治瘿气神效方海藻海带昆布蒲黄猪靥子右为末每服二钱半临睡以酒调服且不用枕头三日无择曰瘿多着于肩项瘤则随气凝结此等皆年数深逺浸大浸长坚硬不可移者名曰石瘿皮色不变者名曰肉瘿筋脉露结者名曰筋瘿赤脉交结者名曰血瘿随忧愁消长者名曰气瘿五瘿皆不可妄决破决破则脓血崩溃多致夭枉瘤瘤有六骨瘤脂瘤肉瘤脓瘤血瘤粉瘤脓瘤即胶瘤也惟粉瘤与脓瘤可决余皆不可决溃肉瘤尤不可治治则杀人㸃瘤方神騐桑炭灰枣木灰黄荆灰桐殻灰荞麦灰右以沸汤淋汁五碗许澄清入斑猫四十箇穿山甲五片乳香氷片不拘多少后入煎作二碗以磁器盛之临用时入新石灰调成膏敷瘤上干则以清水润之其效若神丹溪治丹瘤萆麻子去殻研入面一匙水调搽之甚妙消瘤方用向阳槐枝于菜油灯盏火上以槐枝薰热浸油熨瘤上如法熨数次其瘤自消肠痈门附胃脘痈夫肠痈者乃隂阳偏胜喜怒无时伏于脏腑之中结在肠胃之内血凝气滞回旋失度不能通行聚结成痈致生肿痛孙真人云卒得肠痈而不晓其病候错则杀人其病初起觉腹中微痛小腹肿而强抑之则痛小便澁似淋时时汗出复恶寒其身皮甲错腹皮𦂳急如肿之状按之濡或发热无汗洒淅恶寒皆其候也其脉洪数者为有脓也可下脉迟𦂳者未有脓不可下也甚者腹胀转侧有水声或遶脐生痈汁从脐出或大便下脓血或一足不能举凡此皆为恶候胃脘痈者经曰胃脉沉细沉细者气逆逆者人迎反盛则热聚于胃口而不行故胃脘为痈也治法亦与肠痈颇同初以踈利之药导其滞次以排脓消毒托里之药调之此其大法也脉经问曰羽林妇何以知肠有脓师曰脉滑而数滑则为实数则为热滑则为荣数则为卫卫数下降荣滑上升荣卫相干血为败浊小腹痞坚小便或澁或自汗出或复恶寒脓为已成设脉迟𦂳则为瘀血血下即安薏苡附子败酱散治身甲错腹皮急如腹胀本无积聚身热脉数者附子败酱薏苡右为末每服一钱水煎顿服小便当下而愈三因方苡仁附子败酱每用四钱水一盏半煎七分去渣空心服千金大黄牡丹汤治肠痈小腹痞坚或偏在膀胱左右其色白坚大如掌热小便自调时自汗出脉迟坚者未成脓可下之当有血脉数则脓已成不复可下大黄牡丹皮芒硝冬𤓰仁桃仁右水五升煮一升顿服当下脓血无择薏苡汤肠痈腹中痛烦躁不安或胀满不食小便澁妇人产后虚热多有此病纵非痈但疑是者便可与或有差亦无妨冬𤓰子薏苡牡丹皮桃仁如无冬𤓰仁以𤓰蒌代之每服五钱水煎服姚氏去桃仁用杏仁崔氏加芒硝二两医按曰女子腹痛百方不治脉滑数时作热腹微急孙尚诊曰腹痛脉当沉细今脉滑数此肠痈也以云母膏一两作丸如梧桐子大用牛皮胶镕化温酒调胶水吞丸子下饷时服尽下脓血一盆而安昔一妇人肠中痛不可忍大便从小便中出杨吉老之壻李生诊之曰夫芤脉见于寸部者乃积血在胸今芤见于闗乃肠生痈也乃出云母膏作百十丸煎黄耆汤吞下利脓血数升而安右肠痈五方丹溪所集也前三方置于萹首者盖亦肿疡㵼利例也后二方用胶黄蓍煎汤吞药者乃溃疡补例也四圣散治肠痈痈疽五发乳痈便毒服之神应大生𤓰蒌粉草乳香没药右用好酒二大碗漫火煎至一碗分作二次两日服尽大便顺导恶物妙若干𤓰蒌则用两枚若疾甚者再服以退为度此方极佳牡丹皮散肠痈冷症腹濡而痛时时利脓丹皮人参天麻白茯黄耆木香川归桃仁川芎官桂白芷苡仁甘草右用水煎温服梅仁汤肠痈里急隠痛大便闭澁梅核仁大黄牡丹皮冬𤓰仁芒硝犀角每服七钱水煎服下利脓血三两行为度神仙䗶矾丸治肠痈神妙此药不拘老㓜皆可服之无不取效最止疼痛不动脏腑乃内托之药也方见痈疽门丹溪曰肠痈大肠有热积死血流注桃仁承气汤加连翘秦芁近肛门破入风者难治用防风之类河间射干汤治胃脘痈人迎脉逆而盛𠻳脓血营卫不流热聚胃口成痈栀子仁赤茯苓射干升麻赤芍白术每服五钱水煎将熟入生地黄汁一合蜜半合再煎温服不拘时复元通气散治诸气澁耳聋腹痈便痈疮疽无头止痛消肿青皮陈皮甘草穿山甲𤓰蒌根金银花连翘右为末热酒调下痔漏门痔者肛门内外有㿔胀疼者是也东垣谓湿热风燥四气相合而致也痔有五种谓牡痔牝痔脉痔肠痔血痔也古方又有酒痔气痔虫痔翻花痔鼠妳蝼蛄等痔之名不一究其所因亦不过久嗜辛热炙新酒及房劳忧思藴积热毒愤鬰之气所致也或藏于肛门之内或突于肛门之外若藴毒深者其状大藴毒浅者其状小大者如莲花鸡冠核桃之状小者如牛妳鸡心樱桃之类久而不愈有妨行坐或出鲜血或流脓水则成漏矣治法在外者宜㸃之洗之在内者宜祛其风而除其湿消其热而解其毒斯得治之法矣东垣秦芁苍术汤治痔疾若破谓之痔漏大便闭澁必作大病此由风热乗食饱不通气逼大肠而作也受病者燥气也为病者胃湿也胃刑大肠则化燥火以乗燥热之实胜风附热而来是湿热风燥四气相合故大肠头成块者湿也作大病者风也若大便燥结者主病兼受火邪也热结不通去燥屎者其西方肺主诸气其体收下亦助疾病为邪须当破气药兼之治法全矣服之其疾立愈不可作丸以剉汤与之效如神秦芁泽㵼苍术防风根桃仁当归根黄栢大黄梹榔皂角仁右除梹榔桃仁皂角仁三味候煎成药研匀调入外余㕮咀作一服水三盏煎至一盏二分去渣入前三味再上火煎至一盏空心热服待少时以美膳压之不犯胃气也服药日忌生冷硬物及酒面大料物干姜之类犯之则药无效如有白脓加五朶白葵花须除蕚去心细剪入青皮五分不去白入上药同煎又用木香三分为细末同梹榔等三味再上药同煎依上法服饵古人以此疾多以嵗月除之此药一服立愈若病乆者再服必愈秦芁白术丸秦芁归梢桃仁地榆泽㵼皂角仁枳实白术右为细末和桃仁泥研匀煎热沸汤煳丸鸡豆大焙干白汤下空心宿食消尽服之少时以美膳压忌生冷硬物冷水菜并湿酒及五辣辛热大料物之类犯之则药无騐十服必愈苍术泽㵼丸苍术泽㵼枳实秦芁地榆皂角子右为细末烧饼为丸如桐子大每服三十丸米饮汤或酒下一妇人产后痔作疮有头如蒜头大或下鲜血或紫血大便疼与黑神散又多食肉太饱此湿热在大肠郁李仁麻仁槐角枳实皂角仁苍术归尾生地大黄右分六帖内三仁另研煎服又方治痔用鸡冠花不拘多少浓煎汤每服一盏空心服本草云鸡冠花性凉治㵼血丹溪治畨花痔头向上是大肠热甚收缩为主用四物解毒加枳殻白术槐角秦芁治畨花痔荆芥防风朴硝右煎药汤洗之次用木鳖子鬰金研末龙脑些少水调涂上痔药膏子治外痔畨花脱出黄水不止肿痛病并用银濶箆蘸药涂𫝊日一次重者五七次立愈先用药水洗拭干却𫝊此膏用真桑灰不拘多少淋浓汁两碗熬至一碗却入草乌片大黄片各二钱再漫火熬至半碗入甘草一钱数沸下净细石灰半匙头不可多畧沸三五次用绢一重花纸二重如绞漆状泸过再熬成膏候冷用真胆矾五分研极细末放入膏中用瓦器盛贮封之临用入龙脑末和匀𫝊之治肠痔鳖甲丸鳖甲猬皮穿山甲白矾附子猪牙皂角右细末研匀蒸饼丸如桐子大米饮下二十丸食前日三服又方槐花白矾附子右细末研匀蒸饼丸如桐子大每服二十丸米饮下食前日三服丹溪治二十三年不愈者三服止用莲花蕋散莲花蕋黑牵牛头末当归矾红右为末先忌食肉五七日空心令食肉一顿就取温酒下三钱约两时辰取下脓血或虫是效海藏外台治五十歳痔不瘥涂熊胆取瘥神效诸方不及此七圣丸治大肠疼痛不可忍王叔和云积气生于脾藏傍大肠疼痛阵难当渐交稍㵼三焦湿莫漫多方立纪纲羗活梹榔木香川芎桂枝大黄郁李仁右除郁李仁另研外为细末炼蜜丸桐子大验虚实临时斟酌丸数白汤下取大便微利一服而愈切禁不得多利大便若大便大行其病滋甚治鼠痔结核作渇疼痛方皂角穿山甲黄耆荆芥槐子木香猬皮鳖甲桔梗露蜂房芍药大黄右为末炼蜜丸桐子大每服三十丸温酒下食前日三服未止加至四五十丸治痔疾下血疼痛不止以玩月沙不拘多少漫火熬令黄色为末每二钱入乳香五分空心温酒调下日三四服瘥秦芁羗活汤治痔漏成块下垂疙不任其痒升麻根柴胡甘草麻黄根黄蓍秦芁防风根藁本细辛红花羗活根水煎服治痔有虫咬谷道痒或下脓血多取槐白皮浓煎汁安盆中坐薰之塞其谷道汤冷更暖之良久欲大便当虫出不过三度即愈如用末绵裹纳下部淋渫药治下部痔肿大肠头痒痛葳灵仙枳殻右为粗末熬水薰洗冷即再煖临卧避风洗三次挹干贴蒲黄散丹溪治肠风痔漏有虫如丝细黑头取去除根瞿麦猪牙皂角右为末入猪腰子一双内用米泔煮空心食之少顷肚痛上攻虫皆堕出作地坑埋之薄粥补之当归郁李仁汤治痔漏大便硬努出大肠头下垂多血苦痛不能忍皂角仁郁李仁秦芁麻子仁当归梢生地黄苍术泽㵼枳实大黄右除皂角仁研细末余药剉如麻豆大水三大盏煎一盏去渣入皂角末调在内空心食前候宿食消尽服之忌风寒处大小便如欲凉大肠寛大肠则用枳殻去穰入巴豆铁线纒煮透去巴豆入药用若丸药则捣烂用煎药则干用治肠痔每大便下血槐树上木耳取末之饮服方寸瘥日三服良治肠痔多年不瘥下血不止木贼枳殻各二两干姜一两大黄一分四味并剉一处入铫子内炒黑色存性三分捣罗温粟米汤调食前服二钱匕甚妙治痔漏疮方鸡子明矾右为末用温汤洗净拭干用纸捻㸃药送入疮孔内立效日三易又方穿山甲肉荳蔲仁同为末米饮调二钱服治气痔脓血甚者刺猬皮一两烧服中病即已不必尽剂治痔神应散治五种肠风下血上厠蒌前有血名外痔粪后有血名内痔大肠不收名脱肛谷道四靣有努肉名妳痔头上有孔漏出名肠风并治之黄牛角腮蛇蜕皮猪牙皂角穿山甲刺猬皮右五味细剉入瓮瓶内以黄泥封固候干先用小火烧令烟出后用大火煅令通赤为度取出摊开候冷捣罗为末服时先令患者临卧时细嚼胡桃仁一个如煳用无灰好酒一盏送下不可言语便睡至五更时以温酒调下药末三钱至辰时更进一服虽年久不过三服立效丹溪治肠风痔漏如神大树木上寄生叶取干为末酒水米饮任下或丸桐子大服三十丸亦可千金方治五痔方苍耳茎叶以五月五日採干为末水服方寸匕或丸桐子大服之立效洗痔疼用荆芥朴硝桑寄生定痛解毒去风凉大肠热安胎如肿者加附子木鳖子研极细调服而愈又方五棓子朴硝桑寄生莲房水煎洗一方加百部煎洗洗痔方轻者用朝东马齿苋刘寄奴浓煎汤薰待温却用手洗拭干重者加大青叶梗干者一半同煎丹溪治痔痒用灰苋带根煎浓汤先薰后洗又方取河水频洗用蜗牛涂之一方治痔用雄鸡胆片脑和匀贴之一方熊胆涂之神效蒲黄散治下部痔漏蒲黄血竭右为细末每用少许贴于患处薰痔法猬皮雄黄熟艾右为末用瓦器以灰实一半如烧香法安长桶内坐其上薰之烟气从口出为佳凡三度薰永瘥勿犯风冷忌鸡肉毒物丹溪治痔疮大蒜十片头垢揑成饼子先安头垢饼于痔头上外安蒜片以艾灸之本事方治一判官乗骡入骆谷有痔疾因此大作其状如胡𤓰贯于肠头热如溏灰火至驿僵仆主驿吏云此病予曾患来须灸即瘥用桞枝浓煎汤先洗痔便以艾炷其上连灸三五壮忽觉一道热气入肠中因转㵼鲜血穰物一时出至痛楚㵼后遂失胡𤓰所在登骡而驰去无择云肠癖如痔如大泽中有小山突出为痔人于九窍中凡有小肉突出皆曰痔不特于肛门邉生有鼻痔眼痔牙痔等其状不一方书分出五种曰牡曰牝曰脉曰肠曰气牝痔者肛邉生疮肿突出一日数枚脓溃即散牡痔者肛边发露肉珠状如鼠妳时时滴渍脓血脉痔者肠口颗颗发㿔且痛且痒出血淋漓肠痔者肠内结核有血寒热徃来登溷脱肛气痔者遇恐怒则发肛门肿痛气散则愈又方有酒痔每遇饮酒发动疮肿痛而流血血痔则每遇大便清血堕下而不止宜解热调血顺气为主若乆不愈必至穿穴为漏矣治痔切勿用生砒毒气入腹反至奄忽忌喫生冷硬物冷菜之类及酒湿面五辣辛热大料物及干姜之类犯之无效此东垣格言也秦芁防风汤治痔漏每大便时疼痛秦芁防风归身白术甘草泽㵼黄栢大黄陈皮柴胡升麻桃仁红花右水煎空心热服乌金散治痔漏穿山甲猬皮黄牛角腮牙皂角槐子皂筴刺枳殻贯衆阿胶右为细末每服钱半用胡桃肉烂研併调酒食前服大肠热荆芥汤下漏血不止川归汤下猬皮丸治诸痔出血里急后重川归川芎白芍枳殻槐花艾叶地榆黄耆白矾贯衆猬皮大皂角猪后蹄垂甲蜂房穿山甲皂角刺一方有蝉退洗净畧烧二钱右为末醋煳丸如桐子大每服七十丸逐瘀汤治热痔通利大小便取下黑物川芎赤芍生地白芷五灵脂枳殻阿胶蓬术茯苓茯神木通生甘草大黄桃仁每服三钱姜三片蜜三匙煎服以利为度汚血作疼通用钓肠丸治乆新诸痔肛邉肿疼或痒挟虚寒而作者括蒌猬皮白矾緑矾胡桃仁白附子半夏南星鸡冠花枳殻附子诃子右为末醋面煳丸梧子大每服二十丸空心临卧温酒下槐角丸治诸痔出血及痔头上有孔名曰瘘槐角地榆川归黄芩防风枳殻右为末酒煳丸如梧子大每服五十丸米饮下干葛汤治酒痔白干葛枳殻半夏茯苓生地黄芩甘草杏仁每服三钱黑豆百粒姜五片白梅一个水煎服橘皮汤治气痔陈皮枳殻川芎槐花梹榔木香桃仁紫苏茎叶香附甘草每服三钱姜枣煎服黑玉丹治肠风及痔漏头疼不可忍用此去虫㧞根三五服见效猬皮猪悬蹄牛角腮槐角雷丸脂麻乱髪败棕苦楝根右用磁礶内烧存性研细末入乳香一两麝香四钱研合和匀酒煳丸如桐子大每服五十丸先细嚼胡桃一枚以温酒吞下日二服甚者日三服空心及食前服又方治同上人参黄耆生地川归川芎条芩升麻枳殻槐角右为细末面和丸如桐子大每服三十丸空心米汤下敷药蜗牛膏蜗牛脑子麝香用磁合盛次早取汁附之一方熊胆麝香片脑共为细末㸃田中大螺数枚碗盛候汁出取以㸃之一方寒水石朴硝共为末以津调手指㸃药附痔上一方猬皮烧灰生酒油和附治肠痔下部者如虫蚀炙末用一方治诸痔用穿山甲自尾根尽处数除三鳞不用取第四五大鳞横三行烧存性为末入麝香少许腊茶一匙同调空心服以澄下浓者附疮上其冷如氷冷永不痛大效肘后方治漏蜂房一枚炙黄赤色为末每用一钱臈猪脂调附疮上一方用兎丝子炒黄黑色为末用少许和鸡子黄调附亦治谷道中赤肿一用木鳖子槌去油煎汤洗一用槐桞枝煎汤洗又方饮酒多之人生痔三黄丸以生地黄汁为丸空心淡酒吞下三五十丸立效二八通𤣥丹梅东先生方宣连川归乌梅肉槐角枳殻右为末以雄猪肚一箇洗净入药在内外以韮菜四五斤包其肚用水醋共数碗煮肚熟为度去韮菜并肚以药烂捣丸如桐子大每服空心白汤下五七十丸虫痔用鳗鱼干烧烟薰之虫尽死而愈治谷道邉生疮久不愈者用鸡内金烧灰存性研细末干贴患处如神皂角煎丸治内痔漏肠头里靣生核寒热徃来满尺皂角白矾刺猬皮薏苡仁白芷桃仁甜葶川芎桔梗猪后蹄垂甲右为细末炼蜜丸如桐子大每服五十丸空心用桑白皮煎汤送下㧞毒散敷痔肿毒处大黄黄蘗白芨石膏黄芩黄连白蘝栀子朴硝右为末用井花水调涂汤火门凡汤火伤急向火炙虽极痛强忍一时即不痛慎勿以冷物塌之及井底泥𫝊之使热气不出烂入肌肉火烧以好酒洗之再以盐傅其上如皮塌者以酒熬牛皮胶传之热酒伤用糯米粉炒黑末酒调𫝊之治汤火灼未成疮者用艾白根烧灰鸡子黄和敷之如成疮用白蜜封之以竹中取膜贴上日三次治汤火疮麸皮炒黑灰为末𫝊上神妙此方有补性始终皆可用治汤火疮取旧烹银炉中烧过焦黄土研细如粉以生姜调于帛上贴之痛止一方用镕银锅子细末油调𫝊上佳保生救苦散治火烧热油损或至皮肉脱及一切狗啮损伤并刀斧伤用生寒水石不拘多少为极细末调涂之或干上然不如油调涂其痛立止并不作脓无分毫釐苦楚日近完复永无破伤风症氷霜散治火烧皮烂大痛寒水石牡蛎朴硝青黛轻粉右为细末新水或小油调涂立止治火烧桐油水银右二件以栁条不住手搅成膏再入大黄石羔二末和以牛皮胶入少水镕开外用猫儿肚底毛细剪掺上贴之以青黛𫝊之妙治汤火疮烂者以黄蜀葵花落者净器收之入水些少待烂成水𫝊上神妙热油烧外痛以蜜傅之立安梅师方治汤火疮至妙用刘寄奴为末先以米浆鸡翎扫伤处后以药末搽上不痛且无㾗大凡汤伤先用盐末掺之䕶肉不壊然后傅药又方以榆白皮末猪脂油涂疮愈颠扑损伤门按发明经云夫从髙坠下恶血留于内不分十二经络圣人俱作风中肝经留于脇下以中风疗之血者皆肝之所主恶血必归于肝不问何经之伤必留于脇下盖肝主血故也痛甚则必有自汗但人汗出皆为风症诸痛皆属于肝木况败血凝澁从其所属入于肝也从髙坠下逆其所行之血气非肝而何以破血行经药治之内经云肝脉搏坚而长色不青当病堕若搏因血在脇下令人呕逆金匮云寸口脉浮微而澁然当亡血若汗出设不汗出者当身有疮被刀斧所伤亡血故也金疮出血脉沉小者生浮大者死砍疮出血一二石者脉大二十日死砍刺出血不止者其脉止脉来大者七日死滑细者生从髙颠仆内有血腹胀满脉弦者生小弱者死刘宗厚云按破伤有瘀血在内脉坚强实则生虚小弱者死若亡血过多脉虚细小者生浮大数实者死亦皆为脉病不相应也子和云诸落马坠井打扑伤损闪肭损折杖疮肿发焮痛不止者可峻下二三十行痛止肿消宜以通经散𨗳水丸等药或加汤剂泻之后服和血消肿散毒之药刘宗厚曰按子和于堕车落马杖疮闪肭者俱用峻下其有心恙牙闗𦂳急者云是惊涎堵塞于上俱用三圣散先吐后下其法虽峻然果有惊涎瘀血停留于内焮痛肿胀发于外者亦奏㨗功但于出血过多老弱之人脉虚大者亦当求责又曰谨按打扑金刄损伤是不因动气而病生于外外受有形之物所伤乃血肉筋骨受病非如六滛七情为病有在气在血之分也所以损伤一症専从血论但须分其有瘀血停积而亡血过多之症盖打扑坠堕皮不破而内损者必有瘀血若金刄伤皮出血或致亡血过多二者不可同法而治有瘀血者宜攻利之若亡血者兼补而行之又察其伤有上下轻重浅深之异经络气血多少之殊惟宜先逐瘀血通经络和血止痛然后调气养血补益胃气无不效也顷见围城中军士被伤不问头靣手足胸背轻重治者例以大黄等药利之后大黄缺少甚者遂以巴豆代之以为不于初时泻去毒气后则多致危殆至于略人手指亦悉以药利之殊不知大黄之药惟与有瘀血者相宜其有亡血过多元气胃气虚弱之人不可服也其巴豆大热有毒止能破坚逐积用于此疾尤非切当所以有服下药过后其脉愈见坚大治者不察又以为瘀血未尽而复下之因而夭折人命可不慎欤凡损伤切不可食冷水血见寒则凝但一系血入心即死以攻下瘀血之剂治之金柜治马坠及一切筋骨损方大黄绯帛乱髪炊单布败蒲桃仁甘草七味以童便煎成入酒一大盏次下大黄去滓分温三服先剉败蒲席半领煎汤浴衣被覆斯须通利痛楚立瘥复元活血汤从髙坠下恶血留于脇下疼痛实不可忍柴胡当归甘草穿山甲大黄桃仁红花𤓰蒌根右件桃仁研烂剉如豆大每服一两水二钟半酒半钟煎至七分食前服以利为度得利后痛或未尽服乳香神应散灵枢云坠堕恶血留于脇下则伤肝肝胆之经行于脇下属厥隂少阳宜以柴胡为引用为君以当归活血脉又急者痛也以甘草缓其急亦能生新血阳生隂长故也为臣穿山甲括蒌根桃仁红花破血润血为之佐大黄酒制以荡涤败血为之使当归𨗳滞散治损伤瘀血大便不通红肿暗青疼痛昏闷畜血内壅欲死大黄当归麝香右二味为细末入麝香和匀每服三钱热酒调下其瘀血自下若骨节伤折疼痛以定痛接骨紫金丹治之定痛乳香神应散东垣方治从髙坠下疼痛不可忍及腹中疼痛乳香没药雄黑豆桑白皮独科栗子破故纸当归水蛭右为末每服五钱醋一盏沙石器内煎至六分入麝香少许温服定痛接骨紫金丹麝香没药红娘子乌药地龙川乌草乌五灵脂木鳖子茴香黑丑骨碎补威灵仙金毛狗嵴防风自然铜禹余粮陈皮青皮右为细末醋煳丸桐子大每服十丸至二十丸温酒送下三因鸡鸣散从髙坠下及木石所压凡是损伤瘀血凝滞疼痛欲死兼以此药推陈致新神效此方治血滞于肺部气分也大黄杏仁右研细酒一碗煎至六分去滓鸡鸣时服至晩取下瘀血即愈若便觉气絶取药不及急噼开口以热小便灌之王海藏云若登髙坠下撞打及伤心腹胸中积血不散以上中下三焦部分分之以易老犀角地黄汤桃仁承气汤抵当汤丸之类下之亦有以小便同煎治之者更有内加生地当归煎服者亦有加大黄者惟智者择之洁古巴㦸汤治从髙坠下及打扑内损昏冐嗜卧不能饮食此谓血闭脏腑不通巴㦸大黄当归地黄芍药川芎右水煎以利为度严氏夺命散治刀刄所伤及从髙坠下木石压损瘀血凝滞心腹疼痛大小便不通水蛭黑丑右为末每服二钱热酒调下约行四五里再用热酒调黑丑末二钱催之须下恶血成块以尽为度破血止痛行经之剂破血散治乗马损伤跌其嵴骨恶血留于脇下其痛苦楚不能转侧羌活防风桂柴胡连翘归稍水蛭麝香右分作二服每服二大钱酒水一盏除水蛭麝香外另研如泥煎余药一大盏调二味食前服地龙散治腰嵴痛或打扑损伤从髙坠下恶血留于太阳经中令人腰嵴或胫腨臂腰中痛不可忍中桂地龙羗活黄栢甘草苏木麻黄桃仁归梢每服五钱水煎服三因加味芎䓖汤治打伤败血入胃呕吐黑血川芎当归白芍百合荆芥穂右水酒各半煎服元戎加味四物汤治虚人损伤不禁下者四物汤加穿山甲水煎服花蕋石散治一切金刄箭镞伤及打扑伤损猫犬咬伤或至死血瘀伤处以药掺之其血化为黄水再掺药便活不疼痛如内损血入脏腑煎童子小便入酒少许调一大盏服之立效若牛觝肠出不损者急纳肠入用细系或桑白皮为线缝合肚皮缝上掺药血止立活如无桑白皮用生麻缕亦可并不可封裹疮口恐作脓血如疮干以津液润之然后掺药妇人产后败血不尽血迷血晕恶血奔心胎死腹中胎衣不下至死者但心后觉煖急以童子小便调一盏取下恶物如肝片终身不患血风血气症若膈上有血化为黄水即时吐出或随大便出石硫黄花蕋石右二味相拌合匀先用纸筋和盐泥固济瓦礶子一箇内可容药候泥干入药在内再用泥封口候干安在四方砖上上书八卦五行字用炭一秤笼叠周匝自巳午时从下着火渐渐上彻直至经宿火冷炭尽又经宿出礶细研以绢罗子筛极细磁盒盛之依法使用杂方本事方治打扑坠损恶血攻心闷乱疼痛水仙散未展荷叶隂干一味为末食前以热童便一盏调下三钱以利下恶物为度经騐方治打扑损筋伤骨折黄栢半夏右为细末用生姜自然汁调如稀煳敷以纸花贴如干再敷如骨折先以绢帛封縳次用杉树皮束定良久痛止即痒觉热乃是血活筋骨复旧轻者三五日重者不过旬日矣本事方治跌仆伤筋损骨痛不可忍生地藏𤓰姜糟生地右都炒令匀热以布裹罨伤折处冷则易之神效治打扑内损筋骨疼痛乳香没药芍药川芎川椒当归自然铜右为细末用黄䗶四两镕开入药末不住手搅匀湿丸如弹子大每服一丸用好酒煎开消尽乗热一服吃尽㸔何处痛向痛处卧霎时服三五丸立效衍义云没药通滞血打伤扑损疼痛皆以酒化服夫血滞𨗳而行之则痛肿消焉肘后方治被打瘀血在骨节下出者生铁酒煎取一升饮之丹溪治一人因上山恶血瘀入内损伤食少脉弦治宜活血和气川芎青皮芍药滑石丹皮炙甘草桃仁水煎服之缀耳鼻法治擦落耳鼻用髪入礶子盐泥固济煅为末乗急以所擦落耳鼻蘸灰缀定以软帛縳定立效肩穿法凡负重担肩破者剪猫儿头上毛不语唾粘之逺行脚打泡以生面水调为煳贴过夜即干不可擦破又方用饭粘捣贴以纸覆之过夜次日平复效抵金丹跌扑伤损闪扭出骨窍等症蚕沙菉豆粉枯矾右为末酽醋调敷患处厚纸贴之绢帛绑扎换敷三四次即愈忌产妇秘𫝊神效散治跌扑损伤骨折骨碎筋断疼痛不可忍者此药极能理伤续断累騐若神用路上或墻脚下过往人便溺处经乆碎瓦片取来洗净火煅醋淬五七次瓦黄色为度以刀刮细末每服三钱好酒调服不可以药微贱而轻忽其功也一字散治跌扑伤损功效同前半两钱甜𤓰子仁珍珠右为末每服一字好酒调下治跌扑伤损用蟹二只连殻捣烂好酒二碗浓煎去渣饮之留渣敷患处治损伤神效治跌伤骨折急取雄鸡一只量患人酒量多少成一碗半碗将鸡刺血于酒中温之令患人热饮其痛立止验甚疠风内经云脉风成疠此疾非止肺肾二脏有之以其病发于鼻俗唿为肺风也鼻凖赤而胀大乃血随气化也气不施则血聚血聚则肉溃而生虫此属厥隂当以药䟱之可用局方升麻汤下钱氏㵼青丸是也余病各随经而治之疠风成癞桦皮散主之从少至多服五七月后灸承浆七壮疮愈勿止药再灸同止承浆一名悬浆在唇下宛宛中足阳明任脉之㑹疗偏风口㖞靣肿消渴口齿疳蚀虫疮灸之佳每灸七壮至七七壮止灸则血脉宣通其风应时而愈艾炷如小竹筋头大不可灸破血肉但令当脉灸亦能愈疾桦皮散治肺脏风毒遍身疮疥及病丙疹瘙痒杏仁荆芥穂枳殻桦皮炙甘草右五味为末每服二钱食后温酒调下日进三次凌霄散治疠风神效蝉退地龙白殭蚕全蝎凌霄花右为末每服二钱酒调下无时常宜浴每浴坐于汤中浸一时久服药神效四圣保命丹大黄黄栢苦参荆芥干蟾𤓰蒌根防风轻粉右为末每服一钱茶清一盏调下空心日午临卧各一服服五七日后先于牙缝内出臭黄涎浑身疼痛次后便利脓血病根悉去加减何首乌散治紫白癜风筋骨疼痛四肢少力眼红无白鼻梁崩壊皮肤疮疥及手足皴裂睡卧不安行步艰辛何首乌蔓荆子石菖蒲荆芥穂甘菊花枸杞子葳灵仙苦参右为末每服三钱蜜茶调下无时参毛丸治大麻风苦参鵞毛为末陈米煳为丸梧桐子大每服五十丸酒送下一日二次仙方鲮鲤散此方治大麻风极妙絶胜他方寳之穿山甲活者大约重十觔为妙剖开肚不去肠杂以真生漆一觔涂在肚内隂干七日用泥包火煅存性研极细末每服三分或五分火酒调下用真青布被上下盖之出汗臭不可闻不得见风待汗干被上俱是小虫服十日眉毛复出身上脓水疮皆愈一月即脱体除根愈风散治一切恶风癞疾除鼻梁崩壊者不治外其余不问新久无不收功淡豆豉真轻粉枳殻俱为末每服一二钱五更空心糯米汤调下至早饭后稍觉困倦欲睡不睡乃药力搜风使然当逐下恶物再服后鹤虱丸调理鹤虱丸治大麻风不拘年月以效为度鹤虱防风地榆麻黄雄黄天麻右为细末醋和为丸梧桐子大每服三十五丸酒下日三忌鸡猪鱼蒜粘滑油腻烧炙胡椒房失能如此调养则万全矣若初𧺫三五年者十全八九如纵恣无忌惮者则不能收全功疠疮方明矾末黄蜡新鲜土茯苓过路珍珠草紫背天葵根子右为末炼化黄蜡加生蜜糖拌捣为丸梧子大每服三十丸米饮下初服一日三次后只一日一次又秘方治大麻风癞疾死人蛆虫洗净罁片上焙干为末每用一二钱用皂角刺煎浓汤调下若肿而有疙者乃阳明经湿热壅盛先以防风通圣散服二三帖然后再服此药盖此药有补功以皂针为引故能逹表能乆服之极有神功非泛常草木可比伦也用遭横死者于检尸场中问仵人买之极多不难赤水元珠卷三十