钦定大清通礼御制序御制大清通礼序伊古承天之道治人之情莫善乎礼顾其为用往往详于朝庙略于乡闾及考仪礼十七篇所纪独多士礼自后苍有推而达之之説儒者奉为本经其等差节度互见于周官戴记然时有牴牾朱子尝建议请修通解而未既厥业信乎完书之难而行典礼观㑹通章志贞教经世者所宜重也经礼三百曲礼三千㑹典葢经礼之遗矩而通礼亦曲礼之滥觞朕临御之初勅儒臣蒐订前闻折中令甲准时㑹之宜衡质文之纪釐为全帙用诏方来越嵗己卯排纂裁就宁讵谓副在有司执以莅事而已哉葢尝深维大顺大同之化初不越纳身轨物与天下共之焉耳三代以下汉称近古观叔孙通之朝仪公玉帯之明堂不过椎轮觕具后此如唐开元礼宋太常因革礼元通礼明集礼取足徴一朝掌故迨承用日久俗尚寖寻精意逺而敝攰随之既茍简慢易而无以称其情甚且改错偭规敢于侈汰而冒其上故礼之通也于是乎始难六经之士虽欲阐教正俗然居下不获若考亭家礼涑水书仪党塾间以为兔园陈筞其事不闗功令故礼之通也于是乎尤难是编也约而赅详而不缛圭臬羣经羽翼㑹典使家诵而户习之于以达之人伦日用之间兴孝悌而正风俗则朕淑世牖民之意或在斯乎或在斯乎因礼官之请爰为序以谂其端钦定大清通礼上谕干隆元年六月二十三日上谕朕闻三代圣王縁人情而制礼依人性而作仪所以总一海内整齐万民而防其淫侈救其彫敝也汉唐以后虽粗备郊庙朝廷之仪具其名物藏于有司时出而用之虽缙绅学士皆未能通晓至于闾阎车服宫室饮食嫁娶䘮祭之纪皆未尝辨其等威议其度数是以争为侈恣而耗败亦由之将以化民成俗其道无由前代儒者虽有书仪家礼等书而仪节繁委时异制殊士大夫或可遵循而难施于黎庶本朝会典所载卷帙繁重民间亦未易购藏应萃集厯代礼书并本朝会典将冠婚䘮祭一切仪制斟酌损益彚成一书务期明白简易俾士民易守着总理事务王大臣会同该部从容定议上谕康熈六十年四月初六日奉㫖朕披览史册于前代帝王每加留意心书生辈但知讥评往事前代帝王虽无过失亦必刻意指摘论列短长无一人为帝王公言者朕见厯代帝王庙每朝崇祀不过一二主或庙享其子而不及其父或配食其臣而不及其君皆因书生议论而定甚未允当况前代帝王曽为天下主后世之人俱分属臣子而可轻肆议论定其崇祀与不崇祀乎今宋明诸儒人尚以其宜附孔庙奏请甚多至古帝王宜入庙崇祀从未有人奏请前代帝王皆无后裔后之君天下者继其统绪即当崇其祀典朕君临宇内不得不为前人言也朕意以为凡曽在位除无道被弑亡国之主此外尽应入庙即一二年者亦宜入庙崇祀尔等将朕此㫖写出㑹同从容详议具奏钦此康熈六十一年四月初三日奉㫖这所议应崇祀之处皆是但其中尚有应详细斟酌者明代甚近朕少时尝问有明遗旧宦官愍帝无甚过失皆由万厯泰昌天启时衰微及至愍帝虽励精图治终不能补救也国之灭亡皆伊祖所坏于愍帝何涉稗官野史所载岂足为凭愍帝不可与亡国者一例同论而万厯泰昌天启实不应入崇祀之列至从前所配享之功臣大槩皆开国元勲居多如明之徐达不过一草莽武夫刘基系元之进士皆遭遇成功遂以元勲配享或有治安之世辅佐太平有功君国者反不得与配享之列是皆未为允当大学士㑹同九卿詹事科道将此等处详悉从容确议具奏钦此干隆四十九年七月初二日奉上谕朕因览四库全书内大清通礼一书所列庙祀厯代帝王位号乃依旧㑹典所定有所弗惬于心敬忆皇祖实录有勅议増祀之谕令查取礼部原议红本则系康熈六十一年十一月内具题尔时诸臣不能仰体圣怀详细讨论未免因陋就简我皇祖谕㫖以凡帝王曽在位者除无道被弑亡国之主此外尽应入庙即一二年者亦应崇祀煌煌圣训至大至公上自羲轩下至胜国其间圣作明述之君守文继体之主无不馨香妥侑不特书生臆论无能仰喻髙深即厯代以来升歆议礼未有正大光明若此者也乃㑹议疏内声明偏安亡弑不入祀典而仍入辽金二朝不入东西晋元魏前后五代未免意有偏向视若仰承圣意而实显与圣谕相背朕意若谓南北朝偏安不入正统则辽金得国亦未奄有中原何以一登一黜适足启后人之訾议即因东西晋前后五朝有因簒得国摈而不列如操不不得为正统之例殊不知三国时正统在昭烈故虽以陈夀三国志之尊魏抑蜀而卒不能夺万世之公评至司马氏簒窃以还南朝神器数易如宋武帝崛起丹徒手移晋祚自不能掩其簒夺之罪其他虽祖宗得国不正而子孙能继绪承休即为守文中主亦不可概从缺畧况自汉昭烈以至唐髙祖统一区夏时之相去三百余年其间英毅之辟节俭之主史不絶书又安可置而不论至于后五代如朱温以及郭威或起自冦窃或身为叛臣五十余年更易数姓中华统绪不絶如线然周世宗承籍郭氏余业凭有疆域尚不失为令主此而概不列入则东西晋前后五代数百年间创守各主祀典缺如何以协千秋公论他若元魏雄据河北地广势强太武道武勤思政理讲学兴农亦可为偏安英主并当量入祀典以示表章朕前命馆臣録存杨维桢正统辨谕内详晰宣谕以维桢所辨正统在宋不在辽金之说为是所以存春秋纲目之义见人心天命之攸归且检閲孙承泽春明梦余録所载明代崇祀古帝王位号原未列辽金二朝今帝王庙崇祀辽金而不入东西晋前后五代似此互相入主出奴伊于何底是皆议礼诸臣有怀偏见明使后世臆说之徒谓本朝于厯代帝王未免区分南北意存轩轾甚失皇祖降谕之本意也至明之亡国由于神熹二宗纪纲隳而法度弛愍帝嗣统时国事已不可为虽十七年身厯勤苦不能补救倾危卒且身殉社稷未可与荒淫失国者一例而论是以皇祖睿裁将神熹二宗撤出而愍帝则特令庙祀褒贬予夺毫釐不爽实千古大公定论乃诸臣于定议时转复将汉之桓灵増入岂未思炎汉之亡亡于桓灵而不亡于献帝乎从前定议未将东汉全局详审论断转使昏闇之君滥叨庙食所议未为允协夫自古帝王统绪相𫝊易代以后飨祀庙庭原以报功崇徳至于严簒窃之防戒守成之主或予或夺要必衷于至当而无所容心于其间方协彰瘅之义所有厯代帝王庙祀典着大学士九卿更行悉心详议具奏并着于定议后交四库馆恭录皇祖谕㫖并朕此㫖于通礼庙飨卷首以昭殷鉴厯朝垂示万年之至意钦此干隆四十九年七月二十八日奉上谕据大学士九卿等㑹议増祀两晋元魏前后五代各帝王一折并声请唐宪宗金哀宗应否一体増祀等语宪宗处唐中叶各镇节度凭陵跋扈僣叛不臣宪宗命将专征削平淮西厥功颇伟在有唐一代中尚属英主其末年被弑系祸变猝乗与荒乱失徳召变致衅者不同至今哀宗处衰弱之时国势已不可问推其致败之由实因熈宗海陵淫虐阶厉哀宗自缢殉国与明之愍帝事同一例自应一体増祀余俱着照所议行钦此钦定大清通礼奏表钦定四库全书钦定大清通礼︵字位过密无法显示来保等恭承勅㫖编纂御定大清通礼今已成书谨奉表上进者等诚惶诚恐稽首顿首上言窃惟天秩天叙勅惇典而慎修人纪人纲本伦常以立极肇虞廷之咨命文在典谟继周室以显庸制垂官礼治神人而和邦国百王循由旧之章酌损益以洽时宜列代着维新之典然而叔孙绵蕞法家具习其仪散骑胥钞衆论咸非其记开元之书未定不数唐时太常之礼粗成难遵宋代盖勅㡬贞度必职要而职详斯表立坊垂乃世法而世则钦惟皇帝陛下治建中和业隆醇备平天成地经纶持五运之中观贲乗干制度洞六经之奥武烈承而文谟显八表之轨来同声律叶而身度章千亿之程画一固已夏时齐宪殷辂同经乃犹念典维勤观民攸切谓国朝掌故虽㕘覈靡遗而会典全书恐浩繁难读爰精睿鉴五礼兼该用焕天章一编是式文成法立亲分甲乙于简端字栉句疏手别丹铅于几暇等仰睹大经大法既岳峙以川渟凡诸贵少贵多亦条分而缕析盖王者以吉礼承祀事而大祀中祀羣祀统焉圣人以俨恪事神明而天神地示人鬼一矣圜丘方泽鉅典矞皇清庙明堂孝思洋溢他如农蚕布化功徳劝忠各极仪文度数之详分司有恪悉征周浃旁皇之致合敬无殊朝会以举典常燕飨以示慈恵帝钖之繁禧既荐天保之福祉频臻鸣鹿嘉賔承筐志美献鸠国老执醤明恩本仁义于亲贤嘉会所以合礼别等威于隆杀大文悉是流谦以若兵寓农祥义垂古昔文兼武备治洽隆平秉蒐狩之常经司马实修其职遇师田之特举春官必上其仪矧国家绥服懐柔逺过铜柱珠厓之界而盛世丰功伟绩常播朱干玉戚之威三霄凤纸颁来书庸不尽百代鸿猷允在颂烈无穷至如鹣鲽遐方贽通声教海山诸国礼尽賔王凖大鸿胪朝贡通乎宴见推乡祭酒师徒例以尊行凡诸揖让之无愆益见典章之大备若夫经𫝊报本语美慎终辨服物而等人情孝治感孚上下权易戚以当大事仁风丕徧臣民共钦孺慕之难忘咸俾所生之无忝总乎经礼三百曲礼三千无非佐一代休明之志比于五纬经天五岳镇地适以定万年文质之中节经钦定而书成允睹圣人之作兹缮全篇以恭进用垂册府之光等学愧面墙识惭窥管寅清曾典毎忧夙夜之常疎禁籞频趋弥惧遵循之不逮南宫日永长年执简旁皇北阙恩深此日开函悚惕伏愿心𫝊周孔典迈唐虞式玉式金王度卑羣伦之矩范维人维烈单心偕奕䙫以楷模乙夜常披敬贮璚籖于秘阁酉山重启光昭鉅典于寰区将见文焕功成与大训图球而并寳礼明乐备翊百王道法以俱留矣谨编次三十六册目録五十卷缮写告成等无任曕天仰圣激切屏营之至谨奉表随进以闻钦定大清通礼职名纂辑钦定大清通礼大臣官员职名总裁来保陈世倌经筵讲官吏部尚书王安国嵩夀提调礼部仪制司员外郎加一级纪録十次宁昶额尔登额纂修李玉鸣礼部仪制司郎中陞授山东道监察御史纪録七次朱丕烈礼部仪制司郎中前翰林院庶吉士纪録四次郑忬礼部精膳司主事加一级纪録三次沈清任收掌礼部仪制司笔帖式加二级纪録三次奇腾额礼部司务㕔笔帖式加二级纪录三次西辂礼部祠祭司笔帖式加四级纪録二次长全誊録礼部儒士周和礼部儒士鲁遇恩礼部儒士李殿英礼部儒士徐聚井礼部儒士宋腾飞礼部儒士聂埈礼部儒士王朝选礼部儒士钟道礼部儒士王渭礼部供事李国模礼部供事樊学湘礼部供事钱梓礼部供事刘绍陞礼部供事章廷瑞礼部供事朱鼎钦定大清通礼凡例凡例一通礼与会典相为表里谨遵谕㫖随同会典节次进呈其间法古凖今咸秉圣明指示以备万世率由一五礼之名肇于虞书五礼之目见于周礼首吉礼尊天祖也次嘉礼本人道也次军礼征伐大权也次賔礼柔逺人也次凶礼以厚终也依序编纂有条不紊毎篇首弁以数言括其大指仍于目録下胪次诸仪之名以便繙阅一开元礼纂见于杜佑通典而修史者採之唐书今仿其式毎一仪中各就自然次序条分之仪繁者于毎节之后书右某事别之仪简者于全文之末合书之期于节目分明以昭其辨一各礼仪文相同者于初见处备书之其余则书如某仪或云与某仪同分行小註者曰见某仪曰后仿此比事类推以省繁复若夫大中小祀礼既不同则文不当省又凡隔卷同仪亦必于初见处备书之不用省文一书中祭器乐器卤簿军实之类悉据礼部兵部太常寺銮仪卫文册参考经史辨名辨色辨数辨位与会典脗合以昭信守一通礼所重在行礼仪节详悉纪载以便于遵循至于舆服器数止载名物若制度损益已有専书専图者槩不重述一仪礼十七篇收于失散之后故祭祀昏䘮止存士礼唐六典则阙凶礼不载然辨上下定民志纲纪四方必自朝廷始是书首纪朝庙大典次及钦颁仪制通行直省郡邑各依类分附于后一礼时为大今古异尚从其仪也是书皆取见行仪注辑定其非皇朝成式虽有古制槩不摭拾至合于今制者存之务使文质得中垂为成法一是书恭照大清㑹典叙载仪注俾我国家万年遵守通行所有顺治康熙雍正三朝已行旧典年月次第另详㑹典兹不备载钦定大清通礼目録钦定四库全书史部十三钦定大清通礼目録政书类二卷之一吉礼南郊冬日至大祀孟春上辛祈谷龙见常雩大雩因事祇吿升配卷之二北郊夏日至大祭因事祇告升配卷之三宗庙时飨大祫亲诣祇告遣官祇告升祔加上尊谥恭进玉册玉寳卷之四奉先殿亲飨遣官祭飨亲诣祇告遣官祇告月朔朢奠献升祔卷之五陵寝亲谒后妃谒奠亲飨遣官飨荐寳城上土圣诞奠献万夀节奠献朔朢谒奠因事祇告皇子恭谒羣臣恭谒园寝致祭卷之六社稷春秋亲祭因事祇告祈报直省常祀直省祈报卷之七朝日亲祀遣官夕月亲祀遣官卷之八先农亲飨遣官直省飨先农先蚕皇后亲飨遣妃遣官卷之九厯代帝王亲飨遣官时廵亲飨时廵遣官因事遣官直省所在専祭卷之十𫝊心殿亲诣祇告遣官祇告月朔朢常祀卷之十一先师春秋亲诣太学释奠遣官释奠临雍释奠月朔释菜月朢上香賔兴释褐因事祇告亲释奠阙里谒孔林遣官释奠周公遣官释奠颜曾孔孟四氏直省释奠释菜直省忠孝节孝名宦乡贤祠卷之十二天神祈祀报祀地祇祈祭报祭直省神祇祈报岳镇海渎时廵亲祭方岳遣官祭方镇遣官祭所过名山大川时廵所过大川上香岳镇海渎因事徧祭岳镇海渎所在専祭名山大川所在特祭直省山川専祠卷之十三太嵗元旦嵗除迎祖祈报真武庙火神庙礮神卷之十四都城隍庙东岳庙黑龙潭龙神祠玉泉山龙神祠后土司工神窑神门神仓神卷之十五先医庙关帝庙直省所在神祠时廵遣祭圣贤忠烈名臣勲臣祠墓贤良祠直省贤良祠京师功臣専祠盛京贤王祠昭忠祠双忠祠忠勇祠直省祭厉卷之十六亲王世子郡王家祭贝勒贝子宗室公家祭品官家祭庶士家祭庶人家祭卷之十七嘉礼太和殿朝贺盛京朝贺外官朝贺皇太后宫朝贺皇后宫朝贺卷之十八御门聴政常朝陞殿常朝坐班盛京陞殿盛京坐班卷之十九皇帝登极卷之二十恭上皇太后尊号徽号卷之二十一尊封太妃太嫔卷之二十二大昏卷之二十三皇子昏公主釐降王公以下昏郡主以下出嫁卷之二十四品官昏庶士昏庶人昏卷之二十五册立皇后卷之二十六册封皇贵妃册封贵妃册妃册嫔卷之二十七册封亲王世子郡王册封长子贝勒贝子册封公主册封福晋夫人册封郡主县君郡君卷之二十八颁诏直省迎诏外国迎诏卷之二十九颁朔受朔外国受朔进春直省迎春卷之三十亲耕帝耤直省耕耤卷之三十一皇后躬桑卷之三十二恭进实录圣训恭进玉牒卷之三十三经筵进讲卷之三十四临雍讲书阙里讲书卷之三十五顺天乡试直省乡试会试临轩䇿士胪𫝊表谢卷之三十六时廵省方卷之三十七太和殿燕慈宁宫燕嵗除燕临雍燕经筵燕修书燕凯旋燕乡试燕会试燕恩荣燕会武燕燕衍圣公燕外国贡使王公燕卷之三十八顺天乡饮酒直省乡饮酒卷之三十九军礼大阅京营训练直省阅兵卷之四十亲征凯旋告至饮至䇿勲告成纪功命将遣使颁勅印纳降凯旋吿成燕赉卷之四十一献俘受俘卷之四十二日食救䕶月食救䕶直省日月食救䕶卷之四十三賔礼外国朝贡勅封外国表谢卷之四十四宗室外藩亲王相见宗室外藩郡王相见宗室外藩贝勒相见宗室外藩贝子公相见京官敌体相见京师属官见长官国学师弟子相见直省官敌体相见直省文官见长官直省武职见长官直省官见学政盐政京府官属相见直省文武官相见直省满汉官见士賔友相见受业弟子见师长卑㓜见尊长卷之四十五凶礼列圣大䘮卷之四十六列后大䘮卷之四十七皇贵妃䘮贵妃䘮妃䘮嫔䘮贵人䘮卷之四十八皇太子䘮皇子䘮钦定大清通礼提要卷之四十九亲王以下䘮亲王福晋以下䘮公主以下乡君以上䘮卷之五十品官䘮庶士䘮庶人䘮等谨案钦定大清通礼五十卷干隆元年奉勅撰越二十一年告成首纪朝庙大典及钦颁仪式其余五礼之序悉凖周官而体例则依仿仪礼惟载贵贱之等差节目之先后而不及其沿革惟载器物之名数陈设之方隅而不及其形制葢沿革具于㑹典则例形制具于礼乐图式各有明文足资考证故不复述也考仪礼古经残缺诸儒所説多自士礼上推于天子且古今异制后世断不能行其一朝令典今有𫝊本者惟开元礼政和五礼新仪大金集礼明集礼大抵意求详悉转渉繁芜以备掌故则有余不能尽见诸施行也我皇上声律身度典制修明特命酌定此编悬为令甲自朝廷以迨于士庶鸿纲细目具有程规事求其合宜不拘泥于成迹法求其可守不夸饰以浮文与前代礼书铺陈掌故不切实用者回殊记曰礼从宜又曰大礼必简三代圣王纳民轨物其本义不过如斯赐名曰通礼信乎酌于古今而逹于上下为亿万年治世之范矣干隆四十五年十月恭校上总纂官纪昀陆钖熊孙士毅总校官陆费墀钦定大清通礼卷一钦定四库全书钦定大清通礼卷一吉礼礼有五经莫重于祭国家祀典孔明有大祀有中祀有羣祀殊事合敬周礼所谓以吉礼事邦国之鬼神示于是乎备焉谨详其仪着于篇南郊冬日至大祀天于圜丘之礼先祀期五日遣亲王一人诣牺牲所恭代眂牲所牧豫设香案于庭中南向一东西向各一遣官补服太常寺赞礼郎二人前引诣香案前北面所牧立案右牧人牵牛羊过案前导以旗仗所牧跪告牷次东向眂鹿西向眂豕所牧跪告如前仪毕引由北门退右眂牲先三日昧爽太常寺进斋戒牌铜人设黄案于干清中门之左太常寺卿率所属咸补服恭奉斋戒牌在前铜人在后导以御仗入自西长安门至午门彻仗太常寺官十人前引由中道入进太和门中左门后左门侍卫二人引至干清门阶下太常寺官恭设于案斋戒牌南向铜人西向太常寺卿行一跪三叩礼退皇帝致斋于大内颁制辞于羣臣曰某年月日冬至朕恭祀皇天上帝于圜丘惟尔羣臣其蠲乃心齐乃志各扬其职敢或不共国有常刑钦哉勿怠文武衙署恭书制辞于版安奉正堂自员外郎骑都尉以上咸斋于公署右斋戒先二日遣礼部尚书一人诣牺牲所省牲如眂牲仪右省牲是日昧爽太常寺司祝恭送祝版于内阁授中书舍人安奉洁室敬书祝辞于版毕内阁典籍豫设黄案于政事堂正中舍人奉祝版陈于案南向大学士诣案前立北面展祝文敬书御名毕舍人奉祝版仍安洁室俟翼日授司祝右书祝版祀前一日子初刻宰人豫凿坎于宰牲亭外墙东广深二尺太常寺官设香案于宰牲亭外光禄寺卿一人朝服太常寺赞礼郎二人前引诣香案前北面立三上香遂及御史二人礼部司官二人咸朝服眂宰宰人以鸾刀割牲以豆取毛血瘗于墙东之坎右眂割牲是日五鼓太常寺卿率属埽除坛上下借以㯶荐设上帝神座于圜丘第一成南向列圣东西向四从于第二成大明东夜明西北斗七星五星二十八宿周天星辰在大明之次云师雨师风伯雷师在夜明之次均施青幄工部司官张皇帝拜次于第二成午阶上张大次于外壝左门外神路之东太常寺典簿陈牲俎于神厨博士辨笾豆豋铏之实豋以太羮铏以和羮簠以黍稷簋以稻粱笾以形盐槀鱼枣栗榛菱芡鹿脯白饼黑饼糗饵粉餈豆以韭菹醓醢菁菹鹿芹菹醢笋菹鱼醢脾析豚拍酏食糁食以次展器于神库右设神座幄供张展牲器昧爽太常寺设黄案于太和殿中御座之南设香亭于殿内左楹之东设奉祝版亭奉玉帛香亭于殿内右楹之西太常寺赞礼读祝各官具玉帛于篚贮香于盘祇竢太和门外太常寺卿率属赞事殿内届时太常寺卿率钦天监博士二人至干清门奏时皇帝龙袍补服乗舆出宫前引后扈如常仪至太和殿北阶降舆御殿立左楹前西向记注官四人立殿右门外东面司祝自内阁奉祝版入太和中门玉帛香随入前列提鑪二太常寺赞礼郎十人导引升中阶至丹陛上导引止司祝奉祝版各官奉玉帛香进殿中门以次陈于黄案三叩退太常寺卿展祝文赞礼郎布拜褥皇帝诣案前次第恭閲毕行一跪三拜礼兴复位立太常寺卿韬祝版赞礼郎彻拜褥司祝各官进至案前三叩兴恭奉祝版玉帛香依次设亭内三叩退司香官就香亭奉香合立于亭东司拜褥官布拜褥于香亭前退立司香之右太常寺卿二人恭导皇帝至香亭前立司香跪进香皇帝上香毕行一跪三拜礼兴复位司拜褥官彻拜褥司香奉香合置亭内退銮仪卫率校尉舁亭香亭在前祝版亭香帛亭以次由中道出前引如仪太常寺卿跪奏礼成皇帝乗舆还宫太常寺卿随亭送南郊安奉神库内是日彻干清门斋戒牌铜人恭送斋戒牌铜人于斋宫导引如仪右閲祝版玉帛香厥明步军统领饬所部清跸除道自大清门至坛门銮仪卫官校陈设大驾卤簿导象四民尉二十有八人次寳象五民尉八十人云麾使一人治仪正二人次静鞭四民尉十有四人治仪正一人次前部大乐大号小号各四金口角四和声署史十有二人次革辂驾马四民尉三十有二人木辂驾马六民尉三十有二人象辂驾马八民尉三十有四人金辂驾象一民尉四十有四人玉辂驾象一民尉四十有四人云麾使一人治仪正二人次鼓吹大乐金二金钲四钹二鼓二㸃二篴四云璈二管二笙二金口角八大号十有六小号十有六金钲四画角二十有四㧏鼓二十有四横篴十有二拍板四仗鼓四金二㧏鼓二十有四署史六十有八人民尉百七十有六人画角前㧏鼓后间以红镫各二民尉六人冠军使一人整仪尉二人次引仗六御仗吾仗各十有六立瓜卧瓜各十有六星十有六钺十有六出警旗一入跸旗一旗尉九十人民尉六十有七人五色销金小旗四十旗尉三十人民尉四十人云麾使一人整仪尉二人次翠华旗二金鼓旗二门旗八民尉二十有四人日旗一月旗一云旗五雷旗五八风旗八甘雨旗四民尉四十有八人列宿旗二十有八五星旗五五岳旗五四渎旗四神武朱雀白虎青龙旗四民尉九十有二人天马天鹿辟邪犀牛赤熊黄罴白泽甪端游麟彩狮振鹭鸣鸢赤乌华虫黄鹄白雉云鹤孔雀仪凤翔鸾为旗二十民尉四十人五色销金龙纛四十前锋大纛八羽林大纛八骁骑纛二十有四旗尉四十人民尉百二十人云麾使二人治仪正二人整仪尉二人次黄麾四仪锽氅四金节四进善纳言敷文振武旌各二褒功懐逺行庆施恵明刑弼教教孝表节旌各二民尉五十有六人龙头旛四豹尾旛四绛引旛四信旛四民尉三十有二人羽葆幢四霓幢四紫幢四长夀幢四民尉三十有二人云麾使二人治仪正二人整仪尉二人次鸾凤赤方扇八雉尾扇八孔雀扇八单龙赤团扇八单龙黄团扇八双龙黄团扇二十夀字黄扇八旗尉二十有四人民尉百二十有八人云麾使一人治仪正二人整仪尉二人次赤素方繖四紫素方繖四五色四季花团繖二十间以五色九龙团繖十旗尉三十人民尉八十有四人次九龙黄葢二十紫芝葢二翠华葢二九龙曲柄黄葢四旗尉三十人民尉八十有四人銮仪使一人云麾使一人治仪正二人整仪尉二人次长㦸四亲军八人殳四亲军八人豹尾枪三十䕶军六十人弓矢三十亲军六十人仪刀三十亲军六十人云麾使一人治仪正二人整仪尉四人次仗马十䕶军二十人冠军使云麾使各一人次金方几一金交倚一金缾二金盥盘一金盂一金合二金鑪二拂二旗尉二十有二人云麾使一人治仪正二人次九龙曲柄黄华葢一武备院掌葢司葢四人前引佩刀大臣十人提鑪二执鑪侍卫二人玉辇在中左右奉辇銮仪使二人扶辇冠军使一人云麾使一人治仪正二人整仪尉二人旗尉民尉各十有八人后扈佩刀大臣二人豹尾班执豹尾枪侍卫十人佩仪刀侍卫十人佩弓矢侍卫二十人领侍卫内大臣一人侍卫班领二人次后管宗人府王公二人前锋䕶军统领一人散秩大臣一人给事中御史二人各部郎中四人侍卫班领一人署侍卫班领一人侍卫什长二人次黄龙大纛二领侍卫内大臣一人司纛侍卫什长二人建纛亲军四人佩鸣螺亲军六人凡职事官均采服亲军䕶军旗尉民尉各服其服辰刻不陪祀王以下公以上满汉文武百官咸朝服会阙下鸿胪寺序班序百官立位左翼官于阙左门南西面右翼官于阙右门南东面均重行北上恭候华葢出午门跪送巳刻太常寺卿赴干清门奏请诣南郊斋宿皇帝龙袍补服乗礼舆出至太和门阶下降舆銮仪卫进玉辇掌銮仪卫内大臣一人跪奏请陞辇銮仪使二人奉辇扶辇官四人纳陛于辇前正中皇帝陞辇驾士三十六人轝辇驾发警跸銮仪使二人率官校夹辇而趋午门鸣钟鼓导迎乐前引不作驾出午门百官跪送前引大臣十人后扈大臣二人暨侍卫扈从诸臣亲军䕶军旗尉民尉咸乗马由正阳门至坛门御道左右涂巷皆设布幛䕶军统领率叅领以下䕶军校步军统领率叅将以下步军校按班立于幛外咸辟除清跸所至不得讙譁右銮舆出宫驾至南郊由坛西门入至昭亨门外神路西掌銮仪卫内大臣一人跪奏请降辇銮仪使奉辇扶辇官纳陛于辇前如前仪皇帝降辇前引大臣十人右赞引左对引太常寺卿二人恭导皇帝由外壝南左门入至皇穹宇诣上帝香案前立司香太常寺少卿一人跪进香皇帝跪受香拱举仍授司香兴三上香毕以次诣列圣香案前上香如仪赞礼郎布拜褥皇帝行三跪九拜礼两庑从位遣分献官上香行礼皇帝诣圜丘陟午阶第一成恭眂上帝位列圣配位赞引官以次跪奏毕暨对引官恭导皇帝由内壝东左门诣神库内恭眂笾豆赞引跪奏如前仪遂遣官并眂牲牢皇帝由内壝南左门出至外壝左门外神路西陞辇诣斋宫陪祀王公百官采服分班祇竢斋宫门外皇帝降辇陞礼舆入斋宫乃退均随坛斋宿是夜严更宿卫警跸环廵右眂神位坛位牲器斋宿将事之夕夜分太常寺卿率官属入坛然爉炬明金镫积柴加燔牛于上实以香具器陈于案各以其序豋居中簠左簋右笾从簠豆从簋俎在案前第一成上帝幄内犊一豋一簠二簋二笾十有二豆十有二金鑪一青镫二金镫四鑪缾五事爵垫一列圣幄内皆犊一豋一簠二簋二笾十有二豆十有二金鑪一青镫金镫各二爵垫一幄南中设一案少西北向供祝版东设一案西向陈苍璧一郊祀制帛十有二奉先制帛三香盘四尊四匏爵十有二壶一爵一实福酒盘一实胙肉西设一案东向陈奉先制帛二香盘二尊二匏爵六凡牲陈于俎凡玉帛实于篚凡尊实酒承以舟疏布幂勺具第二成大明夜明幄内皆牛一豋一簠二簋二笾十豆十琖二十鑪一镫四各设一案陈礼神制帛一尊一爵三香盘一俎篚幂勺具星辰云雨风雷幄内皆牛一羊一豕一豋一铏二簠二簋二笾十豆十琖三十鑪一镫四各设一案一陈礼神制帛十有一一陈礼神制帛四各尊一爵三香盘一俎篚幂勺具銮仪卫冠军使设洗于外壝左门外大次乐部率太常协律郎设中和韶乐于三成阶下金编钟在东玉编磬在西皆十有六悬以虡业东应鼓一柷一麾一西敔一东西分列琴十瑟四箫十篴六箎六排箫二埙二笙十搏拊二旌二节二干戚羽籥各六十有四凡乐作止舞进退均协律郎执麾引之右陈设陈设毕礼部侍郎一人由西阶升第一成坛上太常寺博士前引诣上帝位前省眂玉帛齍盛及笾豆豋俎之实以次诣列圣位前省齍毕仍由西阶降至第二成四从位前周眂如仪右省齍辨行礼位第一成午阶上为读祝受福胙皇帝拜位第二成黄幄次为皇帝行礼拜位北向第三成阶上为陪祀王贝勒拜位阶下为贝子公拜位均北面左翼东阶西上右翼西阶东上庭中夹神道东西为分献官拜位外壝门外为陪祀百官拜位文五品武四品官以上东西各五班皆北面重行异等东位西上西位东上辨执事位第一成太常寺官二人立午阶上皇帝拜位前一司拜牌西面一司拜褥东面司祝一人立祝案西东面司香四人司玉帛一人司帛三人司爵四人序立东案之东西面司香二人司帛二人司爵二人序立西案之西东面光禄寺卿二人立东司香之后西面侍卫二人立西司香之后太常寺赞赐福胙一人立西司爵之次东面侍仪礼部尚书一人侍郎一人立东案之南西面都察院左都御史一人副都御史一人乐部典乐一人立西案之南东面均北上第二成司拜牌拜褥官各一人分立黄幄次东西与第一成午阶同第三成阶上太常寺典仪一人立于东阶西面引王贝勒行礼鸿胪寺官二人纠仪御史四人礼部祠祭司官四人分立拜位左右均东西面第三成阶下记注官四人立于神道之西东面引贝子公行礼鸿胪寺官二人分立拜位左右东西面司乐协律郎乐工序立东西乐悬之次北面歌工立乐工之次乐舞生文武八佾分行序立东在歌工之左西在歌工之右皆东列西上西列东上外壝门外纠仪御史二人礼部祠祭司官二人立于从祀百官东班之东御史二人礼部祠祭司官二人立于从祀百官西班之西鸿胪寺序班东西各一人立于纠仪官之次稍后太常寺𫝊赞四人二人循内壝墙立二人循外壝墙立掌燎官一人率燎人立燎鑪之东南隅右辨位祀日日出前七刻司祝诣神库祝版案前上香行一跪三叩礼恭奉祝版至坛安于祝案跪叩如初退礼部尚书率太常寺卿属恭请神位銮仪卫冠军使二人率校尉豫设龙亭一于皇穹宇阶下正中南向又设龙亭五于左右稍后均南向又设龙亭四于南东西向至时太常寺官启神龛礼部尚书诣皇穹宇各香案前三上香退出门槛外行三跪九叩礼太常寺卿率属分诣皇穹宇及两庑各行一跪三叩礼先请四从位奉至丹墀东西向次请列圣神位于殿内东西向竢请上帝神位南向先行乃奉列圣神位以从既出殿奉四从神位以从依序奉安于龙亭内各行一跪三叩礼校尉舁亭太常寺官十人前引礼部尚书从由圜丘北门入至午陛亭止上帝居中列圣左右稍后均南向从位再后东西向太常寺官诣各亭前跪三叩兴恭请上帝列圣神位陞午阶诣第一成四从神位陞东西阶诣第二成以次奉安于神座各行一跪三叩礼退右请神位太常寺卿赴斋宫奏请诣坛行礼皇帝御祭服乗礼舆出斋宫銮仪使进玉辇于斋宫门外掌銮仪卫内大臣一人奏请皇帝陞辇纳陛奉辇如前仪銮仪卫校鸣斋宫钟太常寺导驾官二人前引大臣十人提鑪官执镫官左右列行后扈大臣二人及侍卫从恭导皇帝至外壝门外神路西掌銮仪卫内大臣一人奏请皇帝降辇纳陛扶辇如前仪导驾官退右赞引左对引太常寺卿二人恭导皇帝诣大次少竢太常寺赞礼郎引分献官于外壝右门外序立鸿胪寺官引陪祀王公于外壝门外侍卫后百官于行礼位后按翼东西序立祇候太常寺卿告奉安神位毕奏请行礼皇帝出大次銮仪卫云麾使二人跪奉盥冠军使一人跪奉帨巾盥毕司拜褥官豫布拜褥于第二成拜次退赞引对引官恭导皇帝由外壝南左门入陞午阶就第二成拜位北向立司拜牌官安拜牌退侍卫至内壝门外前引内大臣执鑪镫官至三成阶下均止立后扈大臣随侍太常寺赞礼郎引分献官入内壝右门至分献拜位立鸿胪寺官引诸王贝勒贝子公文武百官均就拜位北面序立典仪赞乐舞生登歌执事官各共廼职武舞执干戚进赞引奏就位皇帝就拜位立右就次盥洗就位皇帝既就位典仪赞燔柴迎帝神乃燔柴司香各奉香盘由案南东西相向行至左右幄前止立司乐赞举迎帝神乐奏始平之章辞曰钦承纯祜兮于昭有融时维永清兮四海攸同输忱元祀兮从律调风穆将景福兮廼眷微躬渊思髙厚兮期亮天工聿章彞序兮夙夜宣通云軿延伫兮鸾辂空蒙翠旗纷袅兮列缺丰隆肃始和畅兮恭仰苍穹百灵祇卫兮斋明辟公神来燕娭兮惟帝时聪协昭慈恵兮逖鉴臣衷协律郎举麾工鼓祝乐作司上帝香一人由左而北司列圣香东位三人从西位二人由右而北以次进至各神案前恭竢司拜牌官起拜牌赞引奏陞坛暨对引官恭导皇帝陞第一成上对引官至祝案前止立赞引恭导皇帝诣上帝香案前司香跪赞引奏跪皇帝跪奏上香司香进香皇帝上炷香次三上瓣香兴以次诣列圣香案前上香仪同赞引奏复位暨对引官恭导皇帝复第二成拜位立司拜牌官安拜牌赞引奏跪拜兴皇帝行三跪九拜礼𫝊赞赞跪叩兴王公百官均随行礼协律郎偃麾工戞敔乐止右燔柴迎神典仪赞奠玉帛左司玉帛官暨司帛官由东案奉篚右司帛官由西案奉篚以次进至神案前恭竢如奉香仪司乐赞举奠玉帛乐奏景平之章辞曰灵旗爰止兮乐在县执事有恪兮奉玉筵聿昭诚敬兮骏奔前嘉玉量币兮相后先来格洋洋兮思俨然臣忱翼翼兮告中䖍乐作赞引奏陞坛恭导皇帝陞第一成诣上帝位前立司玉帛官跪赞引奏跪皇帝跪奏献玉帛司玉帛官进篚皇帝受篚拱举奠于案兴以次诣列圣位前司帛官跪进篚皇帝受篚奠帛仪同赞引奏复位恭导皇帝复第二成拜位立乐止右奠玉帛皇帝既奠玉帛典仪赞进俎司拜牌官起拜牌退赞引对引恭导皇帝转立拜位旁西向司拜褥官起拜褥太常寺官引分献官鸿胪寺官引王公各退避东西面立有司贮羮于壶恭执太常寺官二人引至坛阶下止立执壶官升午阶以次登坛过幄次仍布拜褥恭导皇帝复位王公及分献官皆引复位执壶官诣上帝列圣位前跪拱举兴以羮沃俎者三退由西阶降司乐赞举进俎乐奏咸平之章辞曰吉蠲为饎兮肃豆笾升肴列俎兮敢弗䖍毛炰茧栗兮荐膏鲜致洁陶匏兮香水泉愿垂降鉴兮驻云骈钖嘉福兮亿万斯年乐作赞引奏陞坛恭导皇帝陞第一成诣上帝位前立赞引奏跪皇帝跪奏进俎皇帝拱举进俎兴以次诣列圣位前进俎仪同赞引奏复位恭导皇帝复第二成拜位立乐止右进俎典仪赞行初献礼有司揭尊幂勺挹酒实爵左右司爵执爵以次进至各神案前恭竢如奉香仪司乐赞举初献乐奏夀平之章辞曰玉斚肃陈兮明光桂浆初酝兮信芳臣心廸恵兮奉觞醴齐载徳兮馨香灵慈徽眷兮矞皇勤仰止兮斯徜徉乐作司乐举节舞干戚之舞赞引奏陞坛恭导皇帝诣第一成上帝位前立司爵跪赞引奏跪皇帝跪奏献爵司爵进爵皇帝受爵奠于垫中兴第一成司拜牌拜褥官布拜褥安拜牌赞引奏诣读祝位皇帝诣读祝拜位立司祝至祝案前跪三叩兴奉祝版跪案左乐暂止赞引奏跪皇帝跪羣臣皆跪赞引赞读祝司祝读祝辞曰维某年月日嗣天子御名敢昭告于皇天上帝曰时维冬至六气资始敬遵典礼谨率臣僚以玉帛牺齐粢盛庶品备此禋燎祇祀于上帝奉太祖承天广运圣徳神功肇纪立极仁孝睿武端毅钦安弘文定业髙皇帝太宗应天兴国弘徳彰武寛温仁圣睿孝敬敏昭定隆道显功文皇帝世祖体天隆运定统建极英睿钦文显武大徳弘功至仁纯孝章皇帝圣祖合天弘运文武睿哲恭俭寛裕孝敬诚信中和功徳大成仁皇帝世宗敬天昌运建中表正文武英明寛仁信毅大孝至诚宪皇帝配尚飨读毕兴奉祝版跪安上帝位前篚内三叩兴退乐作赞引奏拜兴皇帝率羣臣行三拜礼兴起拜褥彻拜牌赞引恭导诣列圣位前以次献爵仪同赞礼郎引从位分献官由东西阶升诣各神位前上香献帛献爵毕赞引奏复位恭导皇帝复第二成拜位立分献官咸降阶退各复拜位立乐止武功之舞退文舞执羽籥进右初献读祝典仪赞行亚献礼司爵执爵以进司乐赞举亚献乐奏嘉平之章辞曰考钟拂舞兮再进瑶觞翼翼昭事兮次第肃将睟颜容与兮苍几辉煌穆穆居歆兮和气洋洋生民望泽兮仰睨玉房荣泉瑞露兮庆无疆乐作舞羽籥之舞赞引奏陞坛恭导皇帝陞第一成以次奠爵于左仪如初献赞引奏复位恭导皇帝复位立乐止右亚献典仪赞行终献礼司爵执爵以进司乐赞举终献乐奏永平之章辞曰终献兮玉斚清肃秬鬯兮荐和羮磬管锵锵兮祀孔明㫖酒盈盈兮勿替思成明命顾諟兮福羣生八龙蜿蜒兮苞羽和鸣乐作赞引奏陞坛恭导皇帝陞第一成以次奠爵于右仪如亚献赞引奏复位恭导皇帝复位立毎献分献官诣从位献爵升降均如初乐止文徳之舞退右三献既终献赞礼郎一人诣祝案前东面立赞赐福胙光禄寺卿就东案奉福胙至上帝位前拱举布拜褥安拜牌如读祝仪赞引奏诣饮福受胙位恭导皇帝诣第一成饮福受胙位立光禄寺卿二人奉福胙祇立皇帝拜位之右侍卫二人进立于左赞引奏跪皇帝跪左右官咸跪奏饮福酒右官进福酒皇帝受爵拱举授左官奏受胙右官进胙皇帝受胙拱举授左官赞引奏拜兴皇帝三拜兴赞引奏复位恭导皇帝复第二成拜位立赞引奏跪拜兴皇帝率羣臣行三跪九拜礼典仪赞彻馔司乐赞举彻馔乐奏熙平之章辞曰一阳复兮协气伸盥荐毕兮精白陈旋废彻兮敢逡廵礼将成兮乐欣欣瞻九阊兮转洪钧福施下逮兮佑此人民乐作司玉帛官诣上帝位前跪叩兴奉苍璧以退乐止右受福胙彻馔典仪赞送帝神司乐赞举送帝神乐奏清平之章辞曰升中告成兮晻霭坛场穆思廻盻兮云驾洋洋臣求时恵兮感思馨香愿䝉博产兮多士思皇天施地育兮百谷蕃昌殖我嘉师兮正直平康乐作赞引奏跪拜兴皇帝行三跪九拜礼王公百官均随行礼兴乐止右送神典仪赞奉祝帛馔恭送燎位司祝司帛诣神位前咸跪司祝奉祝司帛奉篚皆三叩兴司香跪奉香司爵跪奉馔兴以次恭送燎所皇帝转立拜位旁西向竢祝帛过皇帝复位立从位香帛馔仍由东西阶降送内壝东西门外燎所典仪赞望燎司乐赞举望燎乐奏太平之章辞曰隆仪告备兮诚既将有䖍秉火兮越芳雷车电迈兮九龙骧紫氛四塞兮灵旗扬烝民䝉福兮顺五常惟予小子兮敬戒永臧乐作赞引奏诣望燎位恭导皇帝由内壝南左门出诣望燎位望燎分献官各诣东西门外望燎赞引奏礼成恭导皇帝入大次乐止右望燎大祀礼成銮仪卫冠军使率校尉设龙亭一于圜丘午阶下正中龙亭五于左右稍后均南向龙亭四于两旁东西向太常寺卿率属升坛诣各神位前跪三叩兴恭请安奉亭内跪叩如初銮仪校舁亭依次行至皇穹宇上帝居中列圣左右均北向从位东西相向以次复御礼部尚书上香行礼仪并与迎神同右神位还御皇帝既还大次更衣至外壝神路西乗礼舆出昭亨门外大驾卤簿前导和声署官赞奏乐导迎乐作奏祐平之章辞曰崇徳殷荐升燎告䖍惟圣能飨至诚天眷驾六龙临紫烟佑命申图箓绵前部大乐毕举皇帝回銮王公从各官以次退不陪祀王公百官仍朝服集午门外跪迎午门鸣钟乐止王公随驾入至内金水桥恭候皇帝还宫皆退太常寺官彻斋宫斋戒牌铜人送寺右囘銮孟春上辛祈谷之礼先祀期五日遣亲王一人诣牺牲所恭代眂牲如圜丘仪右眂牲先三日皇帝斋于大内斋宫王公百官各斋于次仪与冬至大祀同誓戒制辞曰某年月日上辛朕恭祀上帝于祈年殿为民祈谷惟尔羣臣其蠲乃心齐乃志各扬其职敢或不共国有常刑钦哉勿怠书版恭奉斋次如式右斋戒省牲书祝版眂割牲祀前一日五鼓太常寺卿率属埽除祈年殿借以㯶荐设上帝神座于殿中南向设列圣神座于左右东西向所司张大次于祈年门外神路之东陈牲俎于神厨展祭器于神库如式右设神座供张展牲器昧爽皇帝御太和殿阅祝版玉帛香仪与圜丘大祀同右阅祝版玉帛香厥明步军统领饬所部清跸銮仪卫陈设大驾卤簿于午门外陈玉辇于太和门阶下诸司各共其事巳刻皇帝龙袍补服乗舆出宫至太和门阶下降舆銮仪使扶辇纳陛皇帝陞辇警跸导从午门鸣钟鼔不陪祀王公百官朝服跪送并如大祀圜丘之仪右銮舆出宫驾诣南郊至坛南门外神路西降辇奉辇纳陛如前仪前引大臣赞引对引太常寺卿恭导皇帝由祈年左门入诣皇干殿神位前上香行礼次诣祈年殿恭眂坛位毕由壝东门诣神库眂笾豆遣官眂牲牢并同大祀仪毕仍由祈年左门出陞辇宿斋宫陪祀王公百官采服分班祇立斋宫门外竢皇帝降辇乗舆入宫乃退右眂神位坛位牲器斋宿将事之夕夜分太常寺卿率属入坛然炬明镫积柴加燔牛于上具器陈辨簠簋笾豆豋俎之序陈三案一设殿中少西供祝版一东次西向一西次东向分奠玉帛香尊爵壶盘福胙惟上帝前用告祀青帛一余仪均与圜丘大祀同銮仪卫设洗于祈年门外大次乐部率太常协律郎设中和韶乐于丹陛上分东西悬陈乐舞于乐悬之次五鼓太常寺博士引礼部侍郎升西阶入殿右门恭省玉帛齍盛如大祀仪右陈设省齍辨行礼位殿南正中为皇帝拜位其前为读祝受福胙位北向丹陛东西为诸王贝勒贝子公陪祀拜位左翼东阶西上右翼西阶东上丹墀内东西为陪祀百官拜位文员外郎武骑都尉以上东西各五班东位西上西位东上重行异等皆北面辨执事位太常寺司拜牌拜褥官二人分立门内皇帝拜位左右东西面司祝一人立祝案西东面司香司玉帛司帛司爵赞赐福胙官奉福胙光禄寺乡接福胙侍卫侍仪礼部尚书侍郎都察院左都御史副都御史乐部典乐序立东西案之次东西面太常寺典仪一人立东檐下西面司乐协律郎乐工歌工舞佾序立丹陛上东西乐悬之次北面鸿胪寺鸣赞二人分立东西陛石栏前东西面记注官四人立西阶下东面引礼鸿胪寺序班四人纠仪御史四人礼部祠祭司官四人分立从祀王公百官拜位左右均东西面掌燎官率燎人立燎鑪之东南隅并如圜丘仪右辨位祀日日出前七刻司祝恭奉祝版至祈年殿安于祝案如式銮仪卫官校豫设龙亭一于皇干殿阶下正中又设龙亭五于左右稍后均南向太常寺官启神龛礼部尚书上香行礼太常寺卿率属恭请上帝神位列圣神位奉安龙亭内前引后从舁行至祈年殿阶下亭止依序如初北向太常寺官诣亭前恭请神位以次升中阶入殿中门奉安各神座一跪三叩并如皇穹宇奉请之仪右请神位太常寺卿赴斋宫奏请诣祈年殿皇帝御祭服乗舆銮仪卫进玉辇于斋宫门外纳陛奉辇皇帝陞辇鸣钟前列鑪镫导从扈卫如常仪至祈年门外神路西銮仪卫纳陛奉辇如初皇帝降辇诣大次少竢陪祀王公于祈年门外百官于丹墀按翼东西序立祇候太常寺卿告奉安神位毕奏请行礼皇帝出次銮仪卫官跪奉盥奉巾如仪盥毕司拜褥官豫布拜褥于殿南拜位赞引对引恭导皇帝由祈年左门入陞东阶进殿东门就拜位北向立执鑪镫官止东阶下夹阶左右立侍卫退至东西隅佥立前引内大臣止檐下东西侍立后扈大臣随侍鸿胪寺官引王公百官均就拜位序立典仪赞乐舞生登歌执事官各共廼职武舞执干戚进赞引奏就位司拜牌官跪安拜牌于拜褥退右就次盥洗就位典仪赞燔柴迎帝神左右司香奉香盘进如祀圜丘之仪司乐赞举迎帝神乐奏祈平之章辞曰帝笃祜民兮求莫匪舒小民何依兮饮食维需莫嘉于谷兮万事权舆为民请命兮岂非在予日用辛兮百辟趋暾将出兮东风徐惟予小子兮敬盥颙孚皇皇龙驾兮穆将愉乐作皇帝诣上帝位前跪上香次诣列圣配位前跪上香毕兴复位率羣臣行三跪九拜礼乐止右燔柴迎神乃奠玉帛举奠玉帛乐奏绥平之章辞曰念兹稼穑兮惟民天农用八政兮食为先雨旸时若兮玉烛全立我烝民兮迄用康年仰三无私兮昭事䖍奉璋承帛兮慄若临渊乐作司玉帛奉玉帛司帛奉帛进如奉香仪以次至各案前跪皇帝诣上帝位前跪奠玉帛以次诣列圣位前跪奠帛毕兴复位乐止右奠玉帛乃进俎举进俎乐奏万平之章辞曰鼎烹兮苾芬嘉荐兮无文升茧栗兮惟犉羶芗达兮干云昭民力兮普存惟明徳兮馨闻乐作有司执壶羮自中阶升进殿内沃俎如圜丘仪皇帝诣上帝位前列圣位前跪进俎兴复位乐止右进俎行初献礼举初献乐奏宝平之章辞曰初献兮元酒盈致纯洁兮储精诚瑟黄流兮罍承酌其中兮外清明俨对越兮维清帝心歆假兮绥我思成乐作舞干戚之舞皇帝诣上帝位前司爵跪奉爵皇帝跪献爵奠于垫中兴退诣读祝拜位立司祝至祝案前跪三叩兴奉祝版跪案左乐暂止皇帝跪羣臣皆跪司祝读祝辞曰维某年月日嗣天子御名祇奏于皇天上帝曰仰承眷命抚育万方念切民生亟图康乂兹者候届上辛春耕将举爰摅诚悃上迓洪庥谨率臣僚以玉帛牲醴粢盛庶品恭祀上帝伏祈昭鉴时若雨旸俾百谷用成三农攸赖奉太祖承天广运圣徳神功肇纪立极仁孝睿武端毅钦安弘文定业髙皇帝太宗应天兴国弘徳彰武寛温仁圣睿孝敬敏昭定隆道显功文皇帝世祖体天隆运定统建极英睿钦文显武大徳弘功至仁纯孝章皇帝圣祖合天𢎞运文武睿哲恭俭寛裕孝敬诚信中和功徳大成仁皇帝世宗敬天昌运建中表正文武英明寛仁信毅大孝至诚宪皇帝侑神尚飨读毕兴奉祝版安于帛篚内跪叩如初退乐作皇帝率羣臣行三拜礼兴以次诣列圣位前跪献爵仪同兴复位乐止武功之舞退文舞执羽籥进右初献读祝行亚献礼举亚献乐奏穰平之章辞曰牺尊启兮告䖍清酟既馨兮陈前礼再献兮祠筵光煜爚兮非烟神悦怿兮僾然恵我嘉生兮大有年乐作舞羽籥之舞皇帝诣上帝位前以次列圣位前跪奠爵于左如初献仪兴复位乐止右亚献行终献礼举终献乐奏瑞平之章辞曰终献兮奉明粢苾芬嘉㫖兮清醴既酾神其衎兮钖祉礼成于三兮陈辞愿洒余沥兮沐羣黎臣拜手兮青墀乐作皇帝诣上帝位前以次列圣位前跪奠爵于右如亚献仪兴复位乐止文徳之舞退右三献既终献太常寺官赞赐福胙皇帝诣受福胙位饮福受胙如圜丘仪复位率羣臣行三跪九拜礼乃彻馔举彻馔乐奏渥平之章辞曰俎豆具陈兮庶品宜肸蠁昭鉴兮荷帝慈馔告备兮玉几登歌洋溢兮废彻不迟肃微忱兮吿终事上帝居歆兮钖纯禧乐作有司诣上帝位前跪叩兴奉苍璧退乐止右受福胙彻馔乃送帝神举送神乐奏滋平之章辞曰祇奉天威兮弗敢康小心翼翼兮昭穹苍云垂九天兮露瀼瀼翠旗羽节兮上翺翔臣拜下风兮肃徬徨愿沛汪泽兮民多盖藏乐作皇帝率羣臣行三跪九拜礼兴乐止右送神既送神执事官以次诣神位前奉祝帛香馔恭送燎所如圜丘之仪举望燎乐奏谷平之章辞曰卭首兮天阊混茫一气兮浩无方萧东帛兮荐馨香精诚感格兮降福穰穰四时顺序兮百谷以昌臣同兆姓兮咸荷恩光乐作恭导皇帝由祈年左门出诣望燎位望燎赞引奏礼成引入大次乐止右望燎祈谷礼成銮仪卫依序设龙亭于殿阶下均南向太常寺卿率属恭请神位奉安亭内以次舁行复御皇干殿礼部尚书上香行礼并如奉请之仪右神位还御皇帝既还大次更衣乃出次至神路西乗礼舆出昭亨门外大驾卤簿前导导迎乐作奏祐平之章辞曰民者邦本民食乃天爰卜辛日大君殷荐龙角明祈有年耒耜亲天下先前部大乐毕举皇帝回銮王公从陪祀官退不陪祀王公百官朝服跪迎如来仪午门鸣钟王公随驾入至内金水桥恭候皇帝还宫皆退右回銮龙见常雩之礼嵗以孟夏即事于圜丘凖冬日至大祀仪誓戒制辞曰某年月日朕恭祀皇天上帝祇秩常雩惟尔羣臣其蠲乃心齐乃志各扬其职敢或不共国有常刑钦哉勿怠右戒辞祝辞曰维某年月日嗣天子御名敢昭告于皇天上帝曰恭承帝命率育寰区民为邦本深思稼穑之艰难食乃民天惟冀雨旸之时若用蠲吉日肃展明禋兹当龙见之期爰举祈年之典维皇上帝鉴兹将享之诚用康兆民咸受明昭之赐俾五风十雨黍稷维馨九谷三农顺成有庆奉太祖承天广运圣徳神功肇纪立极仁孝睿武端毅钦安弘文定业髙皇帝太宗应天兴国弘徳彰武寛温仁圣睿孝敬敏昭定隆道显功文皇帝世祖体天隆运定统建极英睿钦文显武大徳弘功至仁纯孝章皇帝圣祖合天弘运文武睿哲恭俭寛裕孝敬诚信中和功徳大成仁皇帝世宗敬天昌运建中表正文武英明寛仁信毅大孝至诚宪皇帝侑神尚飨右祝辞祀日迎神乐奏霭平之章辞曰立我烝民兮神降嘉生雨旸时若兮百谷用成龙见而雩兮先民有程臣膺天祚兮敢不祇承念我农兮心靡宁肃明禋兮殚精诚灵皇皇兮穆以清金支五色兮罨霭蜺旌奠玉帛乐奏云平之章辞曰玉帛载陈兮磬管锵锵为民请命兮惕勿敢康令清和兮遂百昌麦秀岐兮禾茀稂日照九兮时雨滂俾万宝兮千斯仓进俎乐奏需平之章辞曰越十雨兮越五风三光昭明兮嘉气䝉天所子兮𦕈躬予小子兮子万邦纷总总兮赖皇穹犉牡亨兮达臣衷初献乐奏霖平之章辞曰酌彼兮罍洗飶芬兮椒香愧明徳兮维馨假黍稷兮诚将愿大父兮念兹衆子穆将愉兮绥以丰穰亚献乐奏露平之章辞曰再酌兮醑清仰在上兮明明庶来格兮鉴诚曷敢必兮屏营合万国兮形神精承神至尊兮思成三献乐奏霑平之章辞曰三酌兮成纯备物致志兮敬陈多士兮骏奔灵承无斁兮明禋维蕃釐兮媪神雨留甘兮良苗懐新彻馔乐奏灵平之章辞曰礼将成兮舞已终彻弗迟兮畏神恫愿留福兮恵吾农神之贶兮协气融遂及私兮越我公五者来备兮钖用丰送神乐奏霮平之章辞曰祥风瑞霭兮弥灵坛上帝居歆兮风肃然左苍龙兮右白虎般裔裔兮糺缦缦仰九阊兮返御介祉釐兮康年望燎乐奏霈平之章辞曰碧翏翏兮不可度思九奏终兮爟火晳而神光四烛兮休气伙颐安匪舒兮抑抑威仪帝求民莫兮日鉴在兹钖福繁祉兮庶征曰时回銮乐奏祐平之章辞曰炎夏初届悯我穑夫爰举常祀盛乐用雩明徳馨诚意孚禾稼登斯乐胥祀日礼仪乐舞并牲币陈设器数均与冬日至大祀礼同右乐章大雩之礼孟夏常雩后不雨既徧祈天神地祗太嵗社稷三复仍不雨乃诹吉修大雩礼于圜丘右诹吉既诹吉翰林院撰拟祝辞先期斋戒如常礼斋之日禁断屠宰祀前一日皇帝御常服诣太和殿眂祝版执事官咸常服太常寺卿率属入坛洁器陈备脯醢果实设皇天上帝神座于圜丘第一成南向设四从神位于第二成东西向皇帝诣坛斋宿常服出宫乗骑不乗辇不设卤簿不陈乐前引后扈大臣侍卫咸常服导从午门鸣钟不陪祀王公百官常服跪送驾至南郊由坛西门入至昭亨门外降骑步行入坛恭眂坛位上香行礼如仪右减服御彻乐祀之日皇帝雨冠素服步祷于坛扈从官暨陪祀执事各官咸雨冠素服恭行雩礼不燔柴不进俎不饮福受胙余乐章乐舞及玉帛器数悉与常雩同皇帝行三献礼毕复位北向立协律郎引舞童十有六人衣𤣥衣执羽翳进为八列典仪赞舞童歌诗赞引奏跪皇帝跪羣臣皆跪舞童乃舞皇舞按节歌御制云汉诗八章诗曰瞻彼朱鸟鹑首是临协纪辨律羽虫征音万物芸生有壬有林有事南郊陟降维钦瞻仰昊天生物为心维国有本匪民伊何维民有天匪食则那为民祈福平秩南讹我祀敢后我乐维和鼍鼓渊渊童舞娑娑自古在昔春郊夏雩旱则致祷田烛朝趋盛礼既陈神留以愉雷师阗阗飞㢘衙衙霈时甘霖利我新畬于穆穹宇在郊之南对越严恭上帝是临庇䕃嘉谷用将悃忱惴惴我躬肃肃我心六事自责仰彼桑林权舆粒食实维后稷百王承之永奠邦极惟予小子临民无徳敢懈祈年洁衷翼翼命彼秩宗古礼是式古礼是式値兹吉辰玉磬金钟大羮维醇𤣥衣八列舞羽缤纷既侑上帝亦右从神尚鉴我衷钖我康年惟天可感曰惟诚恪惟农可稔曰惟力作恃天慢人弗刈弗获尚勤农哉服田孔乐咨尔保介庤乃钱镈我礼既毕我诚已将风马电车旋驾九阊山川出云为霖泽滂雨公及私兴锄利甿亿万斯年农夫之庆歌毕引退赞引奏拜兴皇帝率羣臣行三拜礼兴乃彻馔送帝神望燎并如常雩之仪礼毕皇帝还宫午门鸣钟不陪祀王公百官常服跪迎如初仪右大雩因事祇告圜丘之礼遣亲王一人将事及执事官致斋一日豫期翰林院具祝文太常寺送内阁恭书奉诸南郊神库洁备器陈至日五鼓设神座幄于圜丘陈鹿脯鹿醢兔醢枣榛葡萄桃实莲实鑪一镫六爵垫一幄南中设一案少西北向供祝版司祝一人立于案西东面东设一案西向陈告祀制帛一香盘一尊一幂勺具爵三司香司帛司爵各一人立于案东西面纠仪御史一人东位西面一人西位东面太常寺典仪一人立第二成午阶上之东掌燎立燎鑪东南隅鸡初鸣遣官豫竢于昭亨门外赞引太常寺赞礼郎二人豫竢于外壝南右门外均朝服黎明太常寺卿率属诣皇穹宇奉请皇天上帝神位入坛恭设座上如仪遣官入昭亨右门至外壝南右门赞礼郎引入诣圜丘升西阶至第三成午阶上典仪赞就位执事官各共廼职赞礼郎引遣官就拜位北面立典仪赞迎神司香奉香进至案前祇竢赞礼郎赞升坛引遣官升西阶就香案前立赞跪遣官跪赞上香司香跪进香遣官上炷香次三上瓣香兴赞复位引遣官自西阶降复位立赞跪叩兴遣官三跪九叩兴赞行初献礼司帛奉篚司爵揭尊幂勺挹酒实爵以次进至案前祇竢遣官升坛诣神位前跪司帛跪奉篚遣官受篚拱举奠于案司爵跪奉爵遣官受爵拱举奠于垫中兴赞读祝遣官降自午阶之左至第二成当阶北面跪司祝诣祝案前跪三叩奉祝版跪案左读祝毕兴奉安神位前篚内跪叩如初退遣官行三叩礼兴仍降西阶复位次亚献献爵于左次三献献爵于右仪同赞送神遣官行三跪九叩礼兴赞奉祝帛送燎司祝奉祝司帛奉篚皆三叩司香奉香以次降午阶遣官避立西旁竢过复位赞望燎遣官降西阶出内壝南右门诣燎所望燎赞礼郎告礼毕引由外壝南右门出太常寺卿率属恭请上帝神位还御如仪各退右因事祇告列圣升配南郊之礼制下礼部具疏行钦天监诹吉工部于昭亨门外择洁地设黄幄太常寺设香案于幄内礼工二部尚书上香行三跪九叩礼工部敬制升配神位既成诹吉镌字内阁翰林官朝服敬书题字大学士满汉各一人朝服视镌上香行礼如仪升祔太庙礼成诹升配圜丘吉日以闻饬诸司敬谨供备右敬制神位戒办眂牲致斋书祝版阅祝版眂割牲前二日遣官各一人祇告天地宗庙社稷如常告仪右祇告前一日太常寺卿率属入坛洁蠲坛上下恭设上帝青幄暨列圣配幄毕乃恭设升配青幄宝座几案如仪銮仪卫设龙亭黄盖御仗于昭亨门外恭制神位黄幄前是日皇帝诣南郊斋宿銮仪卫陈大驾卤簿午门鸣钟鼓乐陈而不作不陪祀王公百官朝服跪送如常仪驾至南郊降辇赞引对引官恭导皇帝诣皇穹宇上香行三拜礼毕恭导诣圜丘祇眂坛位乃导出昭亨门外陞舆请斋宫大学士二人朝服祇竢于恭制神位黄幄前太常寺官具鑪镫大学士入幄右门诣案前上香行三跪九叩礼恭视工部以青节神位题字毕礼部尚书诣案前恭奉神位奉安于黄案上香行礼如前仪毕各退右眂神位届日昧爽太常寺卿入坛陈设祭器乐部陈乐悬乐舞工部官张大次陪祀执事各官朝服豫集祇竢均如大祀仪礼部太常寺官十人前引神位恭竢于黄幄外太常寺卿诣斋宫奏时皇帝礼服出斋宫乗辇前引大臣十人前导后扈大臣随侍如仪皇帝出广利门至昭亨门右降辇盥手銮仪卫官跪奉盥奉巾如仪毕赞引对引恭导皇帝入黄幄左门诣神位前行一跪三拜礼兴进前跪恭奉神位兴由中门出奉安神位于龙亭跪三拜兴避立道左校尉舁亭前列御仗黄盖礼部太常寺官左右导引前引大臣十人赞引对引太常寺卿二人恭导皇帝于亭后行陪祀王以下内大臣侍卫于昭亨左门外跪迎候过兴随行龙亭入昭亨左门百官跪迎于次候过北面祇立亭至内壝左门外止赞引对引恭导皇帝诣亭前跪三拜兴进前跪恭奉神位入内壝左门至圜丘三成阶下御仗黄盖退前引大臣止立赞引对引恭导皇帝陞坛太常寺司拜褥官豫布神位拜褥于正中布皇帝拜褥于稍后赞引跪奏庙谥皇帝祇见皇天上帝皇帝恭奉神位跪安于拜席退就拜位赞引奏拜兴皇帝三跪九拜恭代行祇见礼毕赞引跪奏请陞座皇帝进前跪恭奉神位兴司拜褥官彻神位拜褥皇帝诣配幄前跪奉安神位于宝座退至幄外香案前赞引奏拜兴皇帝行一跪三拜礼赞引对引恭导皇帝诣二成拜位立乃行大祀礼仪节均与冬日至同祀毕恭导皇帝出昭亨左门乗舆还宫大驾卤簿前导乐陈而不作不陪祀王公百官祇候迎驾如前仪太常寺官恭请神位御皇穹宇上香行礼均如郊祀仪翼日颁诏布告天下右升配升配圜丘礼成恭遇孟春上辛吉日秩祀祈谷坛乃奉神位配飨祈年殿祀前诸仪并同圜丘豫日有司恭设升配宝座于祈年殿届日设龙亭黄盖御仗于恭制神位黄幄前导引如仪皇帝恭奉神位由左阶陞入祈年左门奉安于宝座余仪节均与上辛祈谷同右升配祈谷坛钦定大清通礼卷一钦定大清通礼卷二钦定四库全书钦定大清通礼卷二吉礼北郊夏日至大祭地于方泽之礼先祭期五日遣亲王二人诣牺牲所恭代眂牲仪与祀南郊礼同右眂牲先三日皇帝致斋于大内颁制辞于羣臣曰某年月日夏至朕恭祭皇地祇于方泽惟尔羣臣其蠲乃心齐乃志各扬其职敢或不共国有常刑钦哉勿怠陪祀王公百官敬书誓命各斋于公署如祀南郊仪右斋戒省牲书祝版眂割牲先一日五鼓太常寺卿率属埽除坛上下借以㯶荐设皇地祇神座于方泽第一成居中北向列圣东西向四从于第二成五岳东启运天柱二山从之五镇西隆业昌瑞永宁三山从之四海在五岳之次四渎在五镇之次均施黄幄工部司官张皇帝拜次于第二成子阶上张大次于外壝北门外神路之东太常寺典簿陈牲俎于神㕑博士辨簠簋笾豆豋铏之实以次展器于神库右设神座幄供张展牲器其日昧爽太常寺设黄案于中和殿中御座之南太常寺卿祇候赞事殿内司祝由内阁奉祝版暂奉于太和殿内初昕太常寺卿率钦天监博士至干清门奏时皇帝龙袍补服乗舆出宫至中和殿后降舆御殿立左楹前西向记注官四人于殿右门夹槛内外立东面司祝由太和殿奉祝版前列提鑪二太常寺赞礼郎十人引至中和殿外阶下止司祝奉祝版由中阶进殿中门陈于案三叩兴退太常寺卿展祝文赞礼郎布拜褥皇帝诣案前恭阅毕行一跪三拜礼兴复位立太常寺卿韬祝版有司彻拜褥司祝进至案前三叩恭奉祝版兴由殿中门出太常寺卿跪奏礼成皇帝还宫太常寺官送祝版至北郊奉安神库内是日恭进斋戒牌铜人于斋宫彻干清门斋戒牌铜人如祀南郊仪右閲祝版厥明步军统领饬所部清跸除道自东华门至坛门銮仪卫官校陈设法驾卤簿导象四民尉二十有八人次宝象五民尉八十人云麾使一人治仪正二人次静鞭四民尉十有四人治仪正一人次前部大乐大号小号各四金口角四和声署史十有二人次革辂驾马四民尉三十有二人木辂驾马六民尉三十有二人象辂驾马八民尉三十有四人金辂驾象一民尉四十有四人玉辂驾象一民尉四十有四人云麾使一人治仪正二人次鼓吹大乐大号八小号八金钲四画角二十有四㧏鼓二十有四横篴十有二拍板四仗鼓四金二㧏鼔二十有四署史六十有八人民尉百六十有四人画角前㧏鼓后间以红镫各二民尉六人冠军使一人整仪尉二人次引仗御仗吾仗各六立𤓰卧𤓰各六星六钺六出警入跸旗各一民尉六十有七人五色销金小旗二十民尉四十人云麾使一人整仪尉二人次翠华旗二金鼓旗二门旗八民尉二十有四人日月旗各一云雷旗各五八风旗八甘雨旗四民尉四十有八人列宿旗二十有八五星旗五五岳旗五四渎旗四神武朱雀白虎青龙旗四民尉九十有二人天马天鹿辟邪犀牛赤熊黄罴白泽甪端游麟彩狮振鹭鸣鸢赤乌华虫黄鹄白雉云鹤孔雀仪凤翔鸾为旗二十民尉四十人五色销金龙纛二十前锋大纛八羽林大纛八骁骑纛二十有四民尉百二十人云麾使二人治仪正二人整仪尉二人次黄麾四仪锽氅四金节四进善纳言敷文振武旌各二褒功懐逺行庆施恵明刑弼教教孝表节旌各二民尉五十有六人龙头旛四豹尾旛四绛引旛四信旛四民尉三十有二人羽葆幢四霓幢四紫幢四长夀幢四民尉三十有二人云麾使二人治仪正二人整仪尉二人次鸾凤赤方扇八雉尾扇八孔雀扇八黄赤二色单龙团扇各八双龙团扇各八夀字黄扇八民尉百二十有八人云麾使一人治仪正二人整仪尉二人次赤素紫素方繖各四五色四季花繖十间以五色九龙繖十民尉六十人次九龙黄盖十翠华盖二紫芝盖二九龙曲柄黄盖四民尉四十有八人銮仪使一人云麾使一人治仪正二人整仪尉二人次仪刀二十亲军四十人弓矢二十亲军四十人豹尾枪二十䕶军四十人殳四亲军八人㦸四亲军八人云麾使一人治仪正二人整仪尉四人次仗马十䕶军二十人冠军使云麾使各一人次金方几一金交倚一金缾二金盥盘一金盂一金合二金鑪二拂二旗尉二十有二人云麾使一人治仪正二人次九龙曲柄黄华盖一武备院掌盖司盖四人前引佩刀大臣十人提鑪二执鑪侍卫二人金辇在中左右奉辇銮仪使二人扶辇冠军使一入云麾使一人治仪正二人整仪尉二人旗尉民尉各十有八人后扈佩刀大臣二人豹尾班执豹尾枪侍卫十人佩仪刀侍卫十人佩弓矢侍卫十人领侍卫内大臣一人侍卫班领二人次后管宗人府王公二人前锋䕶军统领一人散秩大臣一人给事中御史二人各部郎中四人侍卫班领一人署侍卫班领一人侍卫什长二人次黄龙大纛二领侍卫内大臣一人司纛侍卫什长二人建纛亲军四人佩鸣螺亲军六人凡职事官均采服亲军䕶军旗尉民尉各服其服辰刻不陪祀王以下公以上满汉文武百官朝服咸会祇候送驾如仪巳刻太常寺卿赴干清门奏请诣北郊斋宿皇帝龙袍补服乗礼舆出至太和门阶下降舆銮仪卫进金辇掌銮仪卫内大臣一人跪奏请陞辇銮仪使二人奉辇扶辇官四人纳陛于辇前正中皇帝乗辇驾士三十二人轝辇驾发警跸銮仪使二人率官校夹辇而趋午门鸣钟鼓皇帝由协和门东华门出导迎乐前引不作左右涂巷皆设布幛䕶军统领步军统领率弁校辟除如诣南郊仪右銮舆出宫驾至北郊由坛西门入至方泽北门外掌銮仪卫内大臣一人跪奏请皇帝降辇奉辇纳陛如仪前引内大臣十人右赞引左对引太常寺卿二人恭导皇帝由外壝北右门至皇祇室诣皇地祇香案前立司香太常寺少卿一人跪进香皇帝跪受香拱举仍授司香兴三上香毕以次诣列圣前上香如仪赞礼郎布拜褥皇帝行三跪九拜礼两庑从位遣分献官上香行礼皇帝诣方泽陞子阶第一成恭眂皇地祇位列圣配位赞引官以次跪奏毕暨对引官恭导皇帝由内壝西右门诣神库恭眂笾豆赞引跪奏如前仪遂遣官并眂牲牢毕皇帝由内壝北右门出至神路西陞辇诣斋宫从祀王公百官采服分班祇竢皇帝降辇乗礼舆入宫乃退随坛斋宿如祀南郊之仪右眂神位坛位牲器斋宿将事之夕夜分太常寺卿率官属入坛然炬明镫具器陈于案各以其序第一成皇地祇幄内犊一豋一簠二簋二笾十有二豆十有二金鑪一黄镫金镫各二爵垫一列圣幄内皆犊一豋一簠簋各二笾豆各十有二金鑪一黄镫金镫各二爵垫一幄北中设一案少西南向供祝版西设一案东向陈黄琮一郊祀制帛一奉先制帛二香盘三尊三匏爵九壶一实福酒盘一实胙肉东设一案西向陈奉先制帛三香盘三尊三匏爵九凡牲陈于俎凡玉帛实于篚凡尊实酒承以舟疏布幂勺具第二成四从幄内皆牛一羊一豕一豋一铏簠簋各二笾豆各十琖三十鑪一镫四各设一案陈礼神制帛各一尊一爵三香盘一俎篚勺幂具銮仪卫冠军使设洗于外壝右门外大次乐部率太常协律郎设中和韶乐于二成阶下金编钟在西玉编磬在东西应鼓一柷一麾一东敔一琴瑟笙箫篴埙箎搏拊旌节及羽籥干戚之属东西依数分比均与南郊礼同右陈设陈设毕礼部侍郎一人由东阶升第一成太常寺博士前引诣皇地祇位前省眂玉帛齍盛及豋俎笾豆之实以次诣列圣位前省齍毕仍由东阶降至第二成从位前周眂如仪右省齍辨行礼位第一成子阶上为读祝受福胙皇帝拜位第二成黄幄次为皇帝行礼拜位南向第二成阶下为陪祀王贝勒贝子公拜位左翼东位西上右翼西位东上庭中夹神道东西为分献官拜位外壝门外为陪祀百官拜位文五品武四品以上东西各五班均面南重行异等西位东上东位西上辨执事位第一成太常寺官二人立皇帝拜位前一司拜牌东面一司拜褥西面司祝一人立祝案西东面司香三人司玉帛一人司帛二人司爵三人序立西案之西东面司香三人司帛三人司爵三人序立东案之东西面光禄寺卿二人立西司香之后侍卫二人立东司香之后太常寺赞赐福胙一人立西司爵之次均南上侍仪礼部尚书一人侍郎一人立东案之北西面都察院左都御史副都御史各一人乐部典乐一人立西案之北东面均南上阶下太常寺典仪一人西立东面第二成司拜牌拜褥官各一人分立黄幄次东西与第一成子阶同第二成阶下记注官四人东立西面引王公行礼鸿胪寺官二人纠仪御史四人礼部祠祭司官二人分立拜位左右均东西面司乐协律郎乐工序立东西乐悬之次歌工立乐工之次乐舞生文武八佾分行序立西在歌工之右东在歌工之左皆西列东上东列西上太常寺𫝊赞四人二人循内壝墙立二人循外壝墙立外壝门外纠仪御史四人礼部祠祭司官四人分立从祀百官之次鸿胪寺序班东西各一人立于纠仪官之次稍后均东西面掌瘗官一人率瘗人立于瘗坎之西北隅右辨位祀日日出前七刻司祝诣神库恭请祝版设于祝案跪叩如仪礼部尚书一人率太常寺卿属恭请神位銮仪卫官校豫设凤亭一于皇祇室阶下正中北向又设凤亭五于左右稍后均北向又设凤亭四于北稍后均东西向至时太常寺官启神龛礼部尚书诣皇祇室各香案前上香行礼如仪太常寺卿率属分诣皇祇室及从位前各行一跪三叩礼先请四从位奉至丹墀东西向次请列圣神位于殿内东西向俟请皇地祇神位北向先行乃奉列圣神位以从既出殿乃奉四从神位以从依次奉安于凤亭内跪叩如初校尉舁亭太常寺官十人前引礼部尚书从由方泽南门入至子陛亭止皇地祇居中列圣左右稍后均北向从位再后东西向太常寺官诣各亭前跪三叩兴恭请皇地祇列圣神位陞子阶诣第一成四从神位陞东西阶诣第二成以次奉安于神座各行一跪三叩礼退右请神位太常寺卿赴斋宫奏请诣坛行礼皇帝御祭服乗礼舆出斋宫銮仪使进金辇于斋宫门外纳陛奉辇如仪皇帝陞辇銮仪卫校鸣斋宫钟前引后扈如常仪皇帝至外壝门外神路西降辇右赞引左对引太常寺卿二人恭导皇帝诣大次少竢太常寺赞礼郎引分献官于外壝左门外序立鸿胪寺官引陪祀王公于外壝门外侍卫后百官于行礼位后按翼东西序立祇候太常寺卿告奉安神位毕奏请行礼皇帝出大次銮仪卫官跪奉盥奉巾如仪盥毕司拜褥官豫布拜褥于第二成拜次退赞引对引官恭导皇帝由外壝北右门入陞子阶就第二成拜位司拜牌官安拜牌退侍卫至内壝门外前引内大臣执鑪镫官至第二成阶下均止立后扈大臣随侍鸿胪寺官引阶下王公咸就拜位立太常寺赞礼郎引分献官入内壝左门至分献拜位立鸿胪寺官引文武百官均就拜位序立典仪赞乐舞生登歌执事官各共廼职武舞执干戚进赞引奏就位皇帝就拜位立右就次盥洗就位皇帝既就位典仪赞瘗毛血迎神司乐赞举迎神乐奏中平之章辞曰吉蠲兮玉宇开薰风兮自南来凤驭纷兮后先岳渎霭兮徘徊肃展礼兮报功沛灵泽兮九垓协律郎举麾工鼓柷乐作赞引奏跪拜兴皇帝行三跪九拜礼𫝊赞赞跪叩兴王公百官均随行礼协律郎偃麾工戞敔乐止右迎神典仪赞奠玉帛左右司香奉香盘以次进香案前恭候左司玉帛官暨司帛官由西案奉篚右司帛官由东案奉篚以次进至神位前恭候司乐赞举奠玉帛乐奏广平之章辞曰式时吉土兮中坛毖我郊兆兮孔安辟公趋跄兮就列考钟伐鼓兮舞干黄琮纎缟兮既奠灵光下烛兮诚丹乐作司拜牌官起拜牌赞引奏陞坛暨对引官恭导皇帝诣第一成对引官至北阶上止立赞引恭导皇帝诣皇地祇香案前司香跪赞引奏跪皇帝跪奏上香司香进香皇帝上炷香次三上瓣香兴赞引恭导皇帝诣皇地祇位前司玉帛官跪赞引奏跪皇帝跪奏奠玉帛司玉帛官进篚皇帝受篚拱举奠于案兴以次诣列圣位前上香献帛仪同赞引奏复位暨对引官恭导皇帝复第二成拜位立司拜牌官安拜牌乐止右奠玉帛皇帝既奠玉帛典仪赞进俎司拜牌官起拜牌退赞引对引恭导皇帝转立拜位旁西向司拜褥官起拜褥太常寺官引分献官鸿胪寺官引王公各退避东西面立有司贮羮于壶恭执太常寺官二人引至坛阶下止立执壶官升子阶以次登坛过幄次仍布拜褥恭导皇帝复位王公及分献官皆引复位执壶官诣皇地祇列圣位前跪拱举兴以羮沃俎者三退由西阶降司乐赞举进俎乐奏含平之章辞曰礼行乐奏兮未央嘉肴有践兮大房牲牷告歆兮惟恪民力普存兮肃将厚载资生兮无外几筵来格兮洋洋乐作赞引奏陞坛恭导皇帝陞第一成诣皇地祇位前立赞引奏跪皇帝跪奏进俎皇帝拱举进俎兴以次诣列圣位前进俎仪同赞引奏复位恭导皇帝复二成拜位立乐止右进俎典仪赞行初献礼有司揭尊幂勺挹酒实爵左右司爵执爵以次进至各神案前恭竢司乐赞举初献乐奏大平之章辞曰醴齐融冶兮信芳博硕升庖兮鼎方清风穆穆兮休气翔神明和乐兮举初觞洽百礼兮禋祀罄九土兮丰穰乐作司乐举节舞干戚之舞赞引奏陞坛恭导皇帝诣第一成皇地祇位前司爵跪赞引奏跪皇帝跪奏献爵司爵进爵皇帝受爵奠于垫中兴第一成司拜褥拜牌官布拜褥安拜牌赞引奏诣读祝位皇帝诣读祝拜位立司祝至祝案前跪三叩兴奉祝版跪案左乐暂止赞引奏跪皇帝跪羣臣皆跪赞引赞读祝司祝读祝辞曰维某年月日嗣天子御名敢昭告于后土皇地祇曰时当夏至羣物方亨生长发育有生咸赖功徳至厚上配皇天谨以玉帛牲醴齍盛庶品用将祇祀奉太祖承天广运圣徳神功肇纪立极仁孝睿武端毅钦安弘文定业髙皇帝太宗应天兴国弘徳彰武寛温仁圣睿孝敬敏昭定隆道显功文皇帝世祖体天隆运定统建极英睿钦文显武大徳弘功至仁纯孝章皇帝圣祖合天弘运文武睿哲恭俭寛裕孝敬诚信中和功徳大成仁皇帝世宗敬天昌运建中表正文武英明寛仁信毅大孝至诚宪皇帝配尚飨读毕兴奉祝版跪安皇地祇位前篚内三叩兴退乐作赞引奏拜兴皇帝率羣臣行三拜礼兴起拜褥彻拜牌赞引恭导诣列圣位前以次献爵仪同赞礼郎引从位分献官由东西阶升诣各神位前上香献帛献爵毕赞引奏复位恭导皇帝复第二成拜位立分献官咸降阶退各复拜位立乐止武功之舞退文舞执羽籥进右初献读祝典仪赞行亚献礼司爵执爵以进司乐赞举亚献乐奏安平之章辞曰一茅三嵴兮缩浆山罍云幂兮馨香介黍稷兮芳㫖再涤牺尊兮敬将乐成八变兮缀兆俨皇祇兮悦康乐作舞羽籥之舞赞引奏陞坛恭导皇帝陞第一成以次奠爵于左仪如初献赞引奏复位皇帝复位立乐止右亚献典仪赞行终献礼司爵执爵以进司乐赞举终献乐奏时平之章辞曰紫坛兮嘉气盈㫖酒思柔兮和且平凛兹陟降兮心屏营礼成三献兮荐玉觥含𢎞光大兮徳厚灵佑丕基兮永清乐作赞引奏陞坛恭导皇帝陞第一成以次奠爵于右仪如亚献赞引奏复位恭导皇帝复位立每献分献官诣从位献爵升降均如初乐止文徳之舞退右三献既终献赞礼郎一人诣祝案前东面立赞赐福胙光禄寺卿就西案奉福胙至皇地祇位前拱举退布拜褥安拜牌如读祝仪赞引奏诣饮福受胙位恭导皇帝诣第一成饮福受胙位立光禄寺卿二人奉福胙祗立皇帝拜位之右侍卫二人进立于左赞引奏跪皇帝跪左右官皆跪奏饮福酒右官进福酒皇帝受爵拱举授左官奏受胙右官进胙皇帝受胙拱举授左官赞引奏拜兴皇帝三拜兴赞引奏复位恭导皇帝复第二成拜位立赞引奏跪拜兴皇帝率羣臣行三跪九拜礼典仪赞彻馔司乐赞举彻馔乐奏贞平之章辞曰玉俎列兮庶品该黄琮告彻兮云翔徊晏隂定兮曦景回南讹秩兮日恢台肃惟昭明兮孔迩覃博厚兮奠九垓乐作司玉帛官诣皇地祇位前跪叩兴奉黄琮以退乐止右受福胙彻馔典仪赞送神司乐赞举送神乐奏宁平之章辞曰灵旗兮云路遵飞龙蜿兮髙旻隂仪粹兮徳纯眷四海兮无尘配皇穹兮两大绥下土兮烝民乐作赞引奏跪拜兴皇帝率羣臣行三跪九拜礼兴乐暂止右送神典仪赞奉祝帛馔恭送瘗位司祝司帛诣神位前咸跪司祝奉祝司帛奉篚皆三叩兴司香跪奉香司爵跪奉馔兴以次恭送瘗所左右执事官奉列圣位前帛馔香恭送燎所皇帝转立拜位旁西向俟祝帛过皇帝复位立从坛香帛馔仍由东西阶降送瘗所典仪赞望瘗乐作赞引奏诣望瘗位恭导皇帝由内壝右门出诣望瘗位望瘗分献官各诣东西门外望瘗赞引奏礼成恭导皇帝入大次乐止右望瘗大祭礼成銮仪卫官率校尉设凤亭一于方泽子阶下正中凤亭五于左右稍后均北向凤亭四于两旁东西向太常寺卿率属升坛诣各神位前跪三叩兴恭请奉安亭内跪叩如初銮仪校舁亭依次行至皇祇室皇地祇居中列圣左右均南向从位东西相向以次复御礼部尚书上香行礼仪并与迎神同右神位还御皇帝既还大次更衣至外壝神路西乗礼舆出北门外法驾卤簿前导导迎乐作奏祐平之章辞曰隤尔而静持载广生长至修祀聿来光景富媪愉𤣥徳升岳渎安民物亨皇帝回銮王公从各官以次退不陪祀王公百官仍朝服祇候驾至跪迎午门鸣钟乐止王公随驾入至内金水桥恭候皇帝还宫皆退太常寺官彻斋宫斋戒牌铜人送寺右回銮因事祇告方泽之礼遣亲王一人将事及执事官致斋一日有司具祝文洁备器陈设神座幄于坛上陈脯醢果实鑪镫爵垫幄北中设一案少西南向供祝版西设一案东向陈尊爵香帛与告圜丘礼同司香司帛司爵司祝各一人立西案西东面纠仪御史一人东位西面一人西位东面太常寺典仪一人立第一成子阶下东面掌瘗立瘗坎西北隅鸡初鸣遣官豫竢于坛北门外赞引太常寺赞礼郎二人豫竢于外壝北左门外均朝服太常寺卿率属诣皇祇室奉请皇地祇神位入坛恭设座上如仪遣官自坛北左门至外壝北左门赞礼郎引入诣方泽子阶下典仪赞就位执事官各共廼职赞礼郎引遣官就拜位立典仪赞迎神赞礼郎赞跪叩兴遣官行三跪九叩礼兴赞初献司香奉香司帛奉帛司爵奉爵以次进至案前祇竢赞礼郎赞升坛引遣官升西阶就香案前跪上香以次诣神位前跪奠帛奠爵如仪兴赞读祝遣官降子阶之右至第二成当阶面南跪司祝读祝如仪退遣官行三叩礼兴仍降西阶复位亚献三献暨送神望瘗仪注并与告南郊同礼毕引遣官由外壝北左门出太常寺卿率属恭请皇地祇神位还御如仪各退右因事祗告列圣升配北郊之礼制下礼部具䟽行钦天监诹吉工部于坛北门外张黄幄敬制升配神位礼工二部尚书上香行三跪九叩礼既成内阁翰林官朝服书字大学士满汉各一人朝服视镌上香行礼各如仪廼诹升配吉日以闻徧布诸司供备右敬制神位戒办致斋眂牲书祝版閲祝版眂割牲前二日遣官各一人祇告天地宗庙社稷如常告仪右祗告前一日有司豫设升配黄幄于坛上銮仪卫陈法驾卤簿设凤亭黄葢御仗于恭制神位黄幄前皇帝诣北郊斋宿周眂坛位大学士恭视工部以青饰神位题字毕礼部尚书奉安神位并如仪届日所司入坛陈设皇帝躬诣坛北门外黄幄次奉请神位祗见皇地祇恭代行礼乃奉安神位于配幄率羣臣行大祀礼礼成还宫太常寺官恭请神位御皇祇室均如南郊升配仪右升配钦定大清通礼卷二钦定大清通礼卷三钦定四库全书钦定大清通礼卷三吉礼宗庙嵗四时飨太庙之礼孟春于上旬诹吉夏秋冬于孟月朔先三日礼部尚书一人诣牺牲所眂牲如仪右眂牲是日昩爽太常寺卿率属恭进斋戒牌铜人于干清门均如郊祀仪皇帝乃斋于大内斋宫王公百官各斋于次右致斋书祝版眂割牲郊先一日昩爽太常寺设黄案一于中和殿御座之南太常寺卿率属祇候赞事殿内司祝由内阁恭奉太庙后殿中殿祝版暂设太和殿初昕太常寺卿率钦天监博士至干清门奏时皇帝御补服乘舆出宫至中和殿后降舆御殿立左楹前西向司祝由太和殿恭奉祝版以次行导引如仪至中和殿奉后殿祝版恭设案左奉中殿祝版恭设案右三叩兴退太常寺卿二人展祝文赞礼郎布拜褥皇帝诣案前恭閲行三拜礼毕太常寺官恭送祝版奉安太庙神库内余如北郊祀仪右閲祝版其日太常寺卿率属入庙洁蠲殿内外借以㯶荐恭设后殿列祖列后神座于寝室前肇祖原皇帝正中原皇后配兴祖直皇帝左直皇后配景祖翼皇帝右翼皇后配显祖宣皇帝次左宣皇后配均南向恭设中殿列圣列后神座于前殿太祖髙皇帝正中南向孝慈髙皇后配太宗文皇帝东位西向孝端文皇后孝庄文皇后配世祖章皇帝西位东向孝惠章皇后孝康章皇后配圣祖仁皇帝东次西向孝诚仁皇后孝昭仁皇后孝懿仁皇后孝恭仁皇后配世宗宪皇帝西次东向孝敬宪皇后配展前殿两庑配飨东通达郡王次武功郡王武功郡王福晋次慧哲郡王慧哲郡王福晋次宣献郡王宣献郡王福晋次怡贤亲王均西面西信勇公费英东次果毅公额宜都次武勲王扬古利次果毅公图尔格次雄勇公图頼次忠达公大学士图海次超勇亲王策凌次勤襄伯大学士鄂尔泰次大学士张廷玉均东面以北为上右设神座将事之夕夜分太常寺卿率属入庙然炬明镫具器陈于案各以其序帝后皆同案每案牛一羊一豕一簠二簋二笾十有二豆十有二鑪一镫二每位豋一铏一金匕一金箸二南设三案一少西供祝版一东次西向一西次东向分奠帝后每案香盘一每位奉先制帛一尊一玉爵三后殿前殿同前殿东案陈壶一实福酒盘一实胙肉东庑五案皆牛一羊一豕一簠二簋二笾十豆十每位铏一西庑九案皆羊一豕一铏一簠一簋一笾四豆四又各设案于南东庑奠尊三每案香盘一每位展亲制帛一爵三西庑奠尊五每位报功制帛一余同东庑凡牲陈于爼凡帛实于篚凡尊实酒承以舟疏布幂勺具工部司官张黄幄于㦸门銮仪卫官设洗于幄外乐部率太常协律郎设中和韶乐于殿外阶上分东西悬陈武功文德二舞于乐悬之次并如郊祀仪右陈设陈设毕太常寺博士引礼部侍郎一人诣后殿前殿神位前省眂牲帛齍盛及笾豆豋铏之实毕并诣东西庑周眂如仪右省齍辨行礼位前殿门内正中爲皇帝行礼拜位北向殿外阶上东西爲王以下公以上拜位阶下甬道东西为两庑分献官拜位庙庭东西为百官拜位文官郎中以上武官叅领世爵轻车都尉以上东西各五班重行异等均北靣东位西上西位东上辨执事位司拜褥銮仪卫官二人分立于皇帝拜位左右太常寺司祝一人立祝案西东靣太常寺司香三人宗室官司帛三人司爵九人序立东案之东西面太常寺司香二人宗室官司帛二人司爵六人序立西案之西东靣均北上光禄寺卿二人立东司香之后西面侍卫二人立西司香之后太常寺赞赐福胙一人立西司爵之次均东面北上侍仪礼部尚书侍郎各一人立东案之南西面都察院左都御史副都御史各一人乐部典乐一人立西案之南东面均北上太常寺典仪一人立殿东门外西面阶上东西纠仪御史二人礼部祠祭司官二人立于王公拜位之前引王公行礼鸿胪寺官二人分立于纠仪官之次均东西面司乐协律郎乐工序立乐悬之次歌工立乐工之次乐舞生文武八佾分行序立东列歌工之左西列歌工之右北面记注官四人立西阶下东面北上纠仪御史四人礼部祠祭司官二人鸿胪寺官二人分立于百官行礼位前均东西面掌燎官率燎人立燎鑪南承祭后殿官拜位设于殿外阶上太常寺司祝一人司香四人觉罗官司帛四人司爵八人纠仪御史四人以次序立于殿内均东西面太常寺典仪一人立于殿门外之东掌燎官立位同前右辨位其日五鼔銮仪卫陈法驾卤簿于午门外陈金辇于太和门外陪祀王以下公以上按翼集庙街门外候驾至随行承祭后殿官分献官均先竢于庙南门外陪祀百官序立于庙庭左右祇候司祝二人诣神库祝案前跪三叩兴恭奉祝版先后殿次前殿奉安于祝案跪叩如初日出前四刻公一人诣后殿香几前上香退出殿右门外就阶上正中行三跪九叩礼觉罗官分诣后殿寝室前跪三叩兴恭请四室神位奉安于殿内寳座跪三叩兴退王一人诣中殿上香行礼如后殿之仪宗室官分诣中殿寝室前跪三叩兴恭请五室神位以次出殿中门太常寺官十人前引由前殿北门入循殿左转至殿中依序奉安于寳座跪三叩兴退均就执事位右请神位太常寺卿赴干清门奏时皇帝御祭服乗礼舆出宫至太和门外降舆乘金辇銮仪卫奉辇纳陛内大臣侍卫前引后扈如常仪执鑪镫官左右列行午门严鼔导迎乐陈而不作不陪祀王公以下文武各官咸朝服跪送太常寺赞礼郎豫引后殿承祭官由右㦸门入至后殿内垣门外东面立驾入太庙街门左门至神路右降辇纳陛扶辇如前仪右赞引左对引太常寺卿二人恭导皇帝至太庙南门入左门诣㦸门幄次少竢太常寺卿告奉安神位毕奏请行礼皇帝出次銮仪卫官跪奉盥奉巾如仪盥毕入㦸门左门司拜褥官豫布拜褥于殿门内正中赞引对引官恭导皇帝陞东阶进前殿左门就拜位前北向立执鑪镫官止东阶下夹阶左右立侍卫退至东西陛隅佥立前引内大臣止殿外檐下东西侍立后扈大臣随侍赞礼郎二人引承祭后殿官由内垣右门入升自西阶至中阶拜位前立赞礼郎东西各二人引分献官鸿胪寺官引陪祀王公百官均就拜位序立典仪赞乐舞生登歌执事官各共廼职武舞执干戚进赞引奏就位皇帝就位立后殿典仪赞执事官各共廼职赞礼郎赞就位承祭官就位立右就次盥洗就位典仪赞迎神左右司香奉香盘以次进至各案前恭候司乐赞举迎神乐奏贻平之章辞曰肇兹区夏世德钦崇九州维宅王业自东戎甲十三奋起飞龙维神格思皇灵显融协律郎举麾工鼓柷乐作赞引奏诣香案前曁对引官恭导皇帝诣太祖髙皇帝香案前对引官至祝案前止立司香跪赞引奏跪皇帝跪奏上香司香进香皇帝上炷香三上瓣香兴以次诣太宗文皇帝世祖章皇帝圣祖仁皇帝世宗宪皇帝香案前上香仪同赞引奏复位曁对引官恭导皇帝复位立赞引奏跪拜兴皇帝行三跪九拜礼王公百官均随行礼协律郎偃麾工戛敔乐止初迎神时后殿典仪赞同赞礼郎赞诣香案前赞跪赞上香引承祭官诣肇祖原皇帝兴祖直皇帝景祖翼皇帝显祖宣皇帝香案前以次跪上香毕复位行三跪九叩礼如仪右迎神典仪赞奠帛爵行初献礼司乐赞举初献乐奏敉平之章辞曰于皇祖考克配上天越文武功万邦是宣孝孙受命不忘不愆羮墙永慕时荐斯䖍乐作司乐举节舞干戚之舞有司揭尊幂勺挹酒实爵左右司帛司爵以次进至各神位前司帛跪献篚奠于案三叩兴司爵立献爵奠于垫中各退乐暂止司祝诣祝案前跪三叩兴奉祝版跪案左赞引奏跪皇帝跪羣臣皆跪赞读祝司祝读祝辞曰维某年月日孝孙嗣皇帝御名敢昭告于太祖承天广运圣德神功肇纪立极仁孝睿武端毅钦安弘文定业髙皇帝孝慈昭宪敬顺仁徽懿德庆显承天辅圣髙皇后太宗应天兴国弘徳彰武寛温仁圣睿孝敬敏昭定隆道显功文皇帝孝端正敬仁懿哲顺慈僖庄敏辅天协圣文皇后孝庄仁宣诚宪恭懿至德纯徽翊天启圣文皇后世祖体天隆运定统建极英睿钦文显武大德弘功至仁纯孝章皇帝孝惠仁宪端懿慈淑恭安纯德顺天翼圣章皇后孝康慈和庄懿恭惠温穆端靖崇天育圣章皇后圣祖合天弘运文武睿哲恭俭寛裕孝敬诚信中和功德大成仁皇帝孝诚恭肃正惠安和淑懿俪天襄圣仁皇后孝昭静淑明惠正和安裕钦天顺圣仁皇后孝懿温诚端仁宪穆和恪奉天佐圣仁皇后孝恭宣惠温肃定裕慈纯赞天承圣仁皇后世宗敬天昌运建中表正文武英明寛仁信毅大孝至诚宪皇帝孝敬恭和懿顺昭惠佐天翊圣宪皇后曰时届孟谨以牲帛醴齐齍盛庻品用展追思伏惟尚飨读毕兴奉祝版跪安神位前篚内三叩兴退乐作赞引奏拜兴皇帝率羣臣行三拜礼兴乐止武功之舞退文舞执羽籥进初奠帛爵时后殿典仪赞奠帛爵行初献礼有司揭尊幂勺挹酒实爵左右司帛爵以次进至各神位前奠帛献爵仪同前殿司祝诣祝案前跪三叩兴奉祝版跪案左赞礼郎赞跪承祭官跪赞读祝司祝读祝辞曰维某年月日孝孙嗣皇帝御名谨遣某官某敢昭告于肇祖原皇帝原皇后兴祖直皇帝直皇后景祖翼皇帝翼皇后显祖宣皇帝宣皇后曰时届孟谨以牲帛醴齐齍盛庻品用展追思伏惟尚飨读毕兴奉祝版跪安神位前篚内三叩兴退赞礼郎赞叩兴承祭官行三叩礼兴前殿两庑赞礼郎引分献官诣两庑配飨位前上香执事生揭尊幂勺挹酒实爵奉篚奉爵各分献退右初献典仪赞行亚献礼司乐赞举亚献乐奏敷平之章辞曰毖祀精忱洋洋如生尊罍再举于赫昭明蔼然有容忾然有声我懐靡及颙若中情乐作舞羽籥之舞司爵诣各神位前献爵于左仪如初献后殿典仪同时赞行亚献礼司爵献爵各神位前如前殿之仪两庑随分献毕乐止右亚献典仪赞行终献礼司乐赞举终献乐奏绍平之章辞曰粤若祖德诞受方国肆予小子大猷是式欲报之德昊天罔极慇懃三献中心翼翼乐作司爵诣各神位前献爵于右仪如亚献后殿典仪同时赞行终献礼司爵献爵各神位前如前殿之仪两庑随分献毕引分献官退复拜位立乐止文德之舞退右三献旣终献太常寺赞礼郎一人诣拜位前西靣立赞赐福胙光禄寺卿二人奉福胙诣神位前拱举退祗立于皇帝拜位之右侍卫二人进立于左赞引奏跪皇帝跪左右官皆跪奏饮福酒右官进福酒皇帝受爵拱举授左官奏受胙右官进胙皇帝受胙拱举授左官奏拜兴皇帝三拜兴又奏跪拜兴皇帝率羣臣行三跪九拜礼兴典仪赞彻馔司乐赞举彻馔乐奏光平之章辞曰庻物既陈九奏具举告成于祖亦右皇妣敬彻不迟用终殷祀式礼如兹皇其燕喜乐作彻毕乐止有司彻后殿馔如仪右受胙彻馔皇帝既受福胙太常寺赞礼郎诣神位前跪奏礼毕请还寝室三叩兴退司乐赞举还宫乐奏乂平之章辞曰对越无方陟降无迹寝祏静渊孔安且吉惟灵在天惟主在室于万斯年孝思无斁乐作赞引奏跪拜兴皇帝率羣臣行三跪九拜礼兴乐暂止典仪赞奉祝帛送燎司祝司帛诣神位前咸跪三叩司祝奉祝司帛奉篚兴司香跪奉香兴以次恭送燎所皇帝转立拜位旁西向司拜褥官彻拜褥王公百官退避侧立东西面竢祝帛过皇帝复位立后殿赞礼郎赞跪叩兴承祭官行三跪九叩礼兴典仪赞奉祝帛送燎司祝奉祝司帛奉篚司香奉香恭送燎所如前殿之仪执事生奉两庑香帛焚燎乐作赞引奏礼成曁对引官恭导皇帝自殿左门降东阶由东㦸门出赞礼郎引承祭后殿官退王公二人率宗室觉罗官恭奉后殿前殿神位还寝室上香行礼与迎神同右礼成神位还御时飨礼成皇帝至太庙南门外神路右乘礼舆导迎乐作奏祐平之章辞曰仪若先典追孝在天鸿庆遐鬯烈光丕显祀事明神贶宣福庻民千万年午门鸣钟不陪祀王公百官咸朝服跪迎王公随驾入至内金水桥恭候皇帝还宫皆退太常寺官彻干清门斋戒牌铜人送寺右乘舆回宫祫祭太庙之礼岁除前一日奉后殿中殿列圣列后合食前殿致斋眂牲书祝版眂祝版眂割牲祭前诸仪并凖时飨先一日遣官各一人分诣后殿中殿以大祫告太常寺豫具祝版二送内阁恭书奉诸太庙神库洁备器陈至日鸡初鸣太常寺卿率属入庙恭展后殿中殿神幄每案荐鹿脯鹿醢兔醢枣榛葡萄桃实莲实鑪镫具设案一于殿中少西供祝版司祝立于案西东靣设案二于殿内左右分奠香帛尊爵如常祭之数司香司帛司爵各立于案后纠仪御史二人立司爵之南均东西靣太常寺典仪一人立殿东檐下西靣后殿中殿同未明遣官祇竢于街门内赞引太常寺赞礼郎后殿中殿各二人豫竢于殿垣门外均朝服质明遣官进庙南门及㦸门均由右门入经庭西诣后殿中殿赞礼郎引入升自西阶至中阶上拜位前北靣立典仪赞执事官各共廼职赞礼郎赞进引遣官就拜位立司香奉香盘进至各香案前恭候后殿遣官诣肇祖原皇帝香案前跪司香跪奉香遣官上炷香三上瓣香兴以次诣兴祖直皇帝景祖翼皇帝显祖宣皇帝案前上香如前仪毕复位赞跪叩兴行三跪九叩礼中殿遣官诣太祖髙皇帝香案前跪上香以次诣太宗文皇帝世祖章皇帝圣祖仁皇帝世宗宪皇帝案前跪上香毕复位行礼仪同均出入殿右门司帛奉篚司爵奉爵诣列圣案前行初献礼司帛跪献篚奠于案三叩兴司爵立献爵奠于垫中各退司祝诣祝案前跪三叩兴奉祝版跪案左赞跪遣官跪司祝读祝文后殿祝辞曰维某年月日孝孙嗣皇帝御名谨遣某官某敢昭告于肇祖原皇帝原皇后兴祖直皇帝直皇后景祖翼皇帝翼皇后显祖宣皇帝宣皇后曰兹者岁暮特修祫祭之礼于太庙恭迎同格飨祀伏惟鉴知谨告中殿祝辞曰维某年月日孝孙嗣皇帝御名谨遣某官某敢昭吿于太祖承天广运圣德神功肇纪立极仁孝睿武端毅钦安弘文定业髙皇帝孝慈昭宪敬顺仁徽懿德庆显承天辅圣髙皇后太宗应天兴国弘德彰武寛温仁圣睿孝敬敏昭定隆道显功文皇帝孝端正敬仁懿哲顺慈僖庄敏辅天协圣文皇后孝庄仁宣诚宪㳟懿至德纯徽翊天启圣文皇后世祖体天隆运定统建极英睿钦文显武大德弘功至仁纯孝章皇帝孝惠仁宪端懿慈淑㳟安纯德顺天翼圣章皇后孝康慈和庄懿恭惠温穆端靖崇天育圣章皇后圣祖合天弘运文武睿哲㳟俭寛裕孝敬诚信中和功德大成仁皇帝孝诚㳟肃正惠安和淑懿俪天襄圣仁皇后孝昭静淑明惠正和安裕钦天顺圣仁皇后孝懿温诚端仁宪穆和恪奉天佐圣仁皇后孝㳟宣惠温肃定裕慈纯赞天承圣仁皇后世宗敬天昌运建中表正文武英明寛仁信毅大孝至诚宪皇帝孝敬㳟和懿顺昭惠佐天翊圣宪皇后曰兹者岁暮特修祫祭之礼恭迎肇祖原皇帝原皇后兴祖直皇帝直皇后景祖翼皇帝翼皇后显祖宣皇帝宣皇后同格飨祀伏惟鉴知谨告读讫兴奉祝版跪安神位前篚内三叩退遣官三叩兴行亚献礼司爵诣列圣案前献爵于左行三献礼司爵献爵于右均如初仪遣官行三跪九叩礼兴乃送燎司祝司帛诣神位前咸跪三叩司祝奉祝司帛奉篚兴司香跪奉香兴以次㳟送燎所遣官避立拜位西东靣竢过复位既送燎赞礼毕引遣官仍降西阶退后殿中殿同右祗告是日太常寺卿率属洁蠲前殿借以㯶荐㳟设列圣列后神座于殿内肇祖原皇帝居中原皇后配兴祖直皇帝左直皇后配景祖翼皇帝右翼皇后配显祖宣皇帝次左宣皇后配太祖髙皇帝次右孝慈髙皇后配均南向太宗文皇帝东位西向孝端文皇后孝庄文皇后配世祖章皇帝西位东向孝惠章皇后孝康章皇后配圣祖仁皇帝东次西向孝诚仁皇后孝昭仁皇后孝懿仁皇后孝恭仁皇后配世宗宪皇帝西次东向孝敬宪皇后配展两庑配飨位如时飨之仪右设神座祭日日出前七刻司祝一人恭奉祝文安设于前殿祝案上如仪公一人率宗室官八人诣后殿上香行礼如时飨奉请神位之仪㳟奉四室帝后神位出中门降阶太常寺官十人前引由内垣中门循中殿东出王一人率宗室官十五人诣中殿上香行礼仪同恭奉五室帝后神位出寝室竢后殿神位陟阶至中殿神路中南向前行中殿神位乃以次随行入前殿依序奉安于各寳座上如仪退右请神位祝辞曰维某年月日孝孙嗣皇帝御名敢昭告于肇祖原皇帝原皇后兴祖直皇帝直皇后景祖翼皇帝翼皇后显祖宣皇帝宣皇后太祖承天广运圣德神功肇纪立极仁孝睿武端毅钦安𢎞文定业髙皇帝孝慈昭宪敬顺仁徽懿德庆显承天辅圣髙皇后太宗应天兴国弘德彰武寛温仁圣睿孝敬敏昭定隆道显功文皇帝孝端正敬仁懿哲顺慈僖庄敏辅天协圣文皇后孝庄仁宣诚宪㳟懿至德纯徽翊天启圣文皇后世祖体天隆运定统建极英睿钦文显武大德弘功至仁纯孝章皇帝孝惠仁宪端懿慈淑㳟安纯德顺天翼圣章皇后孝康慈和庄懿㳟惠温穆端靖崇天育圣章皇后圣祖合天弘运文武睿哲㳟俭寛裕孝敬诚信中和功德大成仁皇帝孝诚恭肃正惠安和淑懿俪天襄圣仁皇后孝昭静淑明惠正和安裕钦天顺圣仁皇后孝懿温诚端仁宪穆和恪奉天佐圣仁皇后孝㳟宣惠温肃定裕慈纯赞天承圣仁皇后世宗敬天昌运建中表正文武英明寛仁信毅大孝至诚宪皇帝孝敬㳟和懿顺昭惠佐天翊圣宪皇后曰气序已周岁事告成谨以牲帛醴齐齍盛庻品特修大祫礼于太庙用申追感之情伏惟尚飨右祝辞迎神乐奏开平之章辞曰承眷命兮抚万邦嗣丕基兮祖德昌溯谟烈兮唐哉皇䖍岁祀兮式旧章肃对越兮诚悃将尚来格兮仰休光初献乐奏肃平之章辞曰粤我先兮肇俄朶长白山兮鹊衔果绵𤓰瓞兮天所佐明之侵兮歼其左混中外兮逮乎我奉太室兮安以妥亚献乐奏协平之章辞曰纷葳蕤兮列圣临俨对越兮心钦钦陈纤缟兮有壬林撃浮磬兮弹朱琴恪溥将兮俶来歆钖嘉祉兮天地心终献乐奏裕平之章辞曰椒飶芬兮神留俞爵三献兮㫖清醑万羽干兮乐孔都礼明备兮罔敢渝神醉止兮咸乐胥永启佑兮披皇图彻馔乐奏諴平之章辞曰祝币陈兮神燕娭尊爼将兮反威仪悦且康兮彻弗迟不可度兮矧射思禋有成兮釐百宜鉴精诚兮茀禄绥还宫乐奏成平之章辞曰龙之驭兮旋穆清神之御兮式丹楹瞻列圣兮僾容声廻灵眄兮佑丕承维神听兮和且平继序皇兮亶休征其余乐舞及牲币器数皇帝行礼仪节祀官陪位均如时飨之仪右乐章皇帝因事亲告之礼钦天监诹吉日以闻下所司供备先一日皇帝致斋于大内陪祀王公及执事各官咸致斋翰林院具祝文太常寺卿送内阁恭书受而奉诸神库乃率属入庙洁埽借以㯶荐工部司官张黄幄于㦸门銮仪衞官设洗于幄外至日太常寺卿率属入庙㳟展中殿神幄毎案荐鹿脯鹿醢兔醢枣榛葡萄桃实莲实鑪镫具设案一于殿中少西供祝版司祝立于祝案西东靣设案二于殿内左右分奠香帛尊爵如时飨之数司香司帛司爵各立于案后太常寺典仪一人立殿东檐下西靣掌燎官率燎人立燎鑪南陪祀王公朝服祗竢于庙街门外候驾至随行不陪祀王公百官朝服集午门外届时太常寺卿赴干清门奏时皇帝御祭服乘舆出宫前引后扈如常仪午门严鼔百官跪送如仪驾入太庙街门左门至神路右降舆右赞引左对引太常寺卿二人㳟导皇帝至太庙南门入左门诣㦸门幄次少竢太常寺卿奏请诣中殿行礼皇帝出次盥洗銮仪卫官跪奉盥奉巾如仪入㦸门左门司拜褥官豫布拜褥于中殿门内正中赞引对引恭导皇帝由前殿东循墙陞中殿东阶进殿左门就拜位前北向立执鑪镫官止东阶下夹阶左右立侍衞佥立东西陛隅前引大臣分立殿檐下东西面后扈大臣随侍陪祀王公按翼立殿门外左右典仪赞执事官各共廼职赞引奏就位皇帝就位立左右司香奉香盘以次进至各案前㳟候赞引奏诣香案前暨对引官㳟导皇帝诣太祖髙皇帝香案前对引至祝案前止立司香跪赞引奏跪皇帝跪奏上香司香进香皇帝上炷香三上瓣香兴以次诣太宗文皇帝世祖章皇帝圣祖仁皇帝世宗宪皇帝香案前上香仪同赞引奏复位暨对引官恭导皇帝复位立赞引奏跪拜兴皇帝行三跪九拜礼王公均随行礼毕乃奠帛爵行初献礼有司揭尊幂勺挹酒实爵左右司帛以次进至各神位前司帛跪献篚奠于案三叩兴司爵立献爵奠于垫中各退司祝诣祝案前跪三叩兴奉祝版跪案左赞引奏跪皇帝跪王公皆跪赞读祝司祝读祝毕兴奉祝版跪安神位前篚内三叩兴退赞引奏拜兴皇帝率王公行三拜礼亚献奠爵于左三献奠爵于右均如初仪既终献赞引奏跪拜兴皇帝率王公行三跪九拜礼兴司祝司帛诣神位前咸跪三叩司祝奉祝司帛奉篚兴司香跪奉香兴以次恭送燎所皇帝转立拜位旁西向司拜褥官彻拜褥王公退立阶下东西面竢祝帛过皇帝复位立赞引奏礼成暨对引官恭导皇帝仍由原入之门出至神路西陞舆还宫翼扈如来仪午门鸣钟百官跪迎王公随驾入至内金水桥恭候皇帝还宫皆退是日并遣官吿祭后殿陈设及行礼仪节如大祫前告之仪右亲告遣官祗告之礼承祭官及执事官均致斋一日豫期翰林院具祝文太常寺卿送内阁㳟书受而奉诸神库至日率属入庙设祝案尊案荐脯醢果实具鑪镫㳟展神幄届时承祭官上香读祝行三献礼执事官赞襄厥事如大祫前告之仪后殿中殿祗告同右遣官祗告列圣列后升祔太庙之礼制下礼部具疏行钦天监诹吉工部敬制升祔龛案于太庙街门内洁室敬制神位于山陵配殿礼工二部尚书上香行三跪九叩礼既成内阁翰林院官朝服敬书题字大学士满汉各一人朝服视镌上香行礼礼部豫列亲王名请㫖简命恭奉后主一人山陵礼成敬题神位毕皇帝恭奉神位于金舆自山陵迎归太庙祔飨未至京前一夕皇帝由便道先回宫恭俟右迎神回京眂牲致斋书祝版閲祝版眂割牲前期五日礼部工部太常寺官入庙诣中殿恭设新祔帝后神龛陈帷幔设香案供鑪镫如列圣列后寝室前陈设仪右设寝室龛案先一日遣官以祔庙告祭天地宗庙社稷如常告仪右祗告其日太常寺卿率属入庙洁蠲殿内外借以㯶荐恭设后殿中殿列圣列后神座如时飨仪㳟设新祔帝后神座于前殿列圣列后之次乃展前殿两庑配飨均如仪右设神座将事之夕夜分太常寺卿入庙然炬明镫具器陈于案各以其序工部官张黄幄于太庙街门外之南銮仪衞官设洗于庙南门外乐部和声署陈乐悬乐舞于阶上昧爽銮仪衞陈法驾卤簿于午门均如时飨仪右陈设质明歩军统领勒所部清跸除道自神舆所入都门至大清门御道左右涂巷皆设布幛至时礼部尚书侍郎赴干清门请驾皇帝礼服乘舆出宫诸王贝勒贝子公内大臣侍衞朝服以从驾至端门外黄幄次降舆入幄祇竢王公百官朝服集大清门外祇竢神舆至大清门王公百官跪迎候过兴神舆至天安门赞引对引恭导皇帝出次跪迎候过兴随行入太庙街门陪祀王公百官及承祭后殿官分献官均豫入殿庭祇竢神舆至庙南左门外舆止赞引跪奏盥洗皇帝盥銮仪衞官跪奉盥奉巾如仪毕赞引奏㳟请神位暨对引官恭导皇帝诣帝主神舆前赞引奏跪皇帝跪奏拜兴皇帝三拜兴恭奉帝主奉后主亲王诣后主舆前跪三叩兴㳟奉后主以从御仗黄葢前导由太庙南门左门至㦸门东阶下御仗黄葢止赞引对引㳟导入㦸门左门陞东阶进殿左门司拜褥官豫布新祔帝主拜褥于殿内正中布后主拜褥于西稍后布皇帝拜槈于后赞引对引㳟导皇帝诣拜位前北向立奉后主亲王祗立于后赞引跪奏新祔帝后祗见列圣列后皇帝恭奉帝主奉后主亲王恭奉后主均跪安于祇见位奉后主亲王退出殿右门竢赞引对引恭导皇帝退复位立赞引奏跪拜兴皇帝恭代行三跪九拜礼兴赞引奏请恭奉帝后神主陞寳座暨对引官㳟导皇帝诣帝主拜位前跪恭奉帝主兴奉后主亲王入殿右门诣后主拜位前跪恭奉后主兴随于后皇帝奉安帝主于寳座接奉后主同安于寳座奉后主亲王出殿右门入陪祀班皇帝退及供案前赞引奏跪拜兴皇帝行三拜礼司拜褥官彻帝主后主拜褥赞引对引恭导皇帝复位立乃致祭上香读祝三献爵礼仪均与时飨同祭毕宗室官恭奉神位还寝室上香行礼如仪赞引对引恭导皇帝出太庙南门外陞舆还宫不陪祀王公百官朝服跪迎如仪翼日颁诏布告天下右升祔两庑配飨之礼礼部承㫖具疏行工部制神主龛座祭案具制成择吉镌字如式恭遇四时大飨前期遣官一人祇告太庙如常仪是日太常寺官入庙设龛座于配飨之次陈爼豆銮仪卫设采亭于工部堂前露䑓上奉神主遣官一人诣工部奉主置采亭内民校舁行前列御仗自工部中门出鸿胪寺官二人乘马前引遣官从至东长安门御仗采亭止遣官自亭奉主鸿胪寺官二人导引由东长安左门入端门左门至太庙㦸门右门鸿胪寺官止太常寺官引至甬道左拜位北面立遣官置主于拜位代行三跪九叩礼毕奉神主兴奉安于配飨之次行三叩礼退右配飨加上列圣列后尊谥之礼制下礼部具疏行钦天监诹日内阁恭拟加上尊谥翰林院具祝文均进呈钦定右定谥既诹吉乃遣官祇告太庙奉先殿如仪内阁翰林官书新加尊谥毕工部尚书太常寺卿诣中殿上香行三跪九叩礼恭请列圣列后神位于太庙洁室敬视桼饰既竣满汉大学士各一人朝服上香三跪九叩敬视工部以青饰神位题字仍奉安于中殿上香行礼毕各退右改题前五日遣官各一人祇吿天地社稷如常吿仪右祗吿致斋眂牲书祝版阅祝版眂割牲其日五鼓銮仪卫陈法驾卤簿于午门外陈金辇于太和门外太常寺卿率属入庙然炬明镫供祝帛具器陈王公各率宗室觉罗官奉请神位如时飨仪陪祀王公百官各于其位集序太常寺卿诣干清门奏时皇帝礼服乘舆出宫至太和门外降舆乘金辇前引后扈午门鸣钟鼓不陪祀王公百官朝服跪候驾入太庙右门至神路西降辇赞引对引恭导皇帝由㦸门左门入殿左门诣正中拜位立乃祇告加上尊谥上香读祝三献送神望燎仪节与时飨同礼成皇帝还宫易补服诣奉先殿行礼如常祀仪右加上尊谥礼成恭进玉册玊寳之礼皇帝㳟上皇考皇妣尊谥庙号勅工部制玉册玉寳加上列圣列后尊谥勅重制玉册改镌玉寳工部于太庙街门内洁室镌制内阁大学士礼部尚书皆朝服上香行礼如仪既成诹吉以闻右具册宝届日工部官豫设采幔于太庙街门内洁室设黄案于采幔正中陈玉册玉寳设香案于黄案前张黄幄于太庙街门外之右及㦸门外之左銮仪卫官设册寳亭于采幔左右太常寺官设册寳案香案于列圣位前奉册寳王贝勒贝子公大学士尚书都统侍郞皆朝服分班序立于采幔旁祇竢届时礼部尚书诣干清门奏请行礼皇帝礼服出宫午门陈法驾卤簿王公百官跪候如常仪皇帝至太庙街门外幄次盥洗毕礼部尚书侍郎各一人恭导皇帝入太庙街门至采幔正中黄案前恭视玉册玉寳毕廼诣香案前上香司拜褥官豫布拜褥于案南正中恭导皇帝就位行一跪三拜礼兴立案东西向奉册寳王公大臣进至案前皆跪三叩兴恭奉册寳于亭内跪叩如初校尉舁亭御伏前导皇帝率王公大臣等随行以次至太庙南门亭由中门入恭导皇帝由左门入奉册寳王公大臣皆随入皇帝至㦸门外幄次少竢亭入至殿外阶上止以次序列均南向王公大臣诣亭前一跪三叩兴奉册寳入殿中门至案前各恭设于案上跪叩如初退司拜褥官豫布拜褥于殿门内正中皇帝由㦸门左门入陞东阶入殿左门就拜位行三跪九拜礼执事王公大臣均随行礼毕王公大臣各至册寳案前跪三叩兴恭奉册寳行皇帝随行至中殿立案东西向王公大臣奉册寳分藏于金匮跪叩如初退皇帝以次诣各香案前上香毕行一跪三拜礼礼成皇帝还宫作乐王公百官跪迎如仪布进册寳钦定大清通礼卷三钦定大清通礼卷四钦定四库全书钦定大清通礼卷四吉礼奉先殿致祭奉先殿之礼国家崇建奉先殿于景运门之东祗奉列圣列后神位日献食月荐鲜朔朢朝谒时节展拜出入启吿恭遇圣诞忌辰及诸令节庆典则于后殿上香行礼恭遇皇太后万寿皇帝万寿元旦冬日至及国有大庆则奉请神位于前殿祭飨皇帝亲飨奉先殿前期三日皇帝斋执事各官咸致斋前一日内务府掌仪司官进祝版于神库割牲瘗毛血洁治祭品各如仪届日昧爽内监启寝室神龛执事官公服入殿然炬明镫具登铏簠簋笾豆之实陈于案各以其序殿中少西北向设祝案东西序各设尊案分陈香盘奉先制帛尊爵篚幂勺具均如太庙时飨仪司祝司香司帛司爵各以其职为位乐部率太常协律郎陈中和韶乐于殿阶上分东西悬乐舞在其次司祝诣神库祝案前跪三叩恭奉祝版兴赞礼郎二人引由奉先门中门入殿中门跪安于祝案三叩兴退内务府官省齍毕分诣后殿寝室前跪上香三叩兴恭奉列圣列后神位以次行如遇皇后祔飨内务府官上香行礼恭奉神位随行内监执镫左右导引至前殿入中门以次奉安于寳座列圣列后位均南向皇后祔位东位西向奉安毕诣各香案前跪叩如初仪司拜褥官豫布皇帝拜褥于殿门内正中及各神位前内监设盥盘于奉先门左阶下届时掌仪司官诣干清门吿时侍卫转奏皇帝补服乘舆出宫前引后扈如常仪出景运门至诚肃门降舆赞引对引太常寺卿二人恭导皇帝入奉先左门内监跪奉盥盘帨巾如仪皇帝盥毕赞引对引恭导皇帝陞左阶入殿左门诣拜位前北向立豹尾班侍卫止立阶下前引大臣止立阶上均东西面后扈大臣随入佥立于皇帝拜位后左右典仪赞乐舞生登歌执事宫各共廼职武舞执干戚进赞引奏就位皇帝就位立典仪赞迎神司香奉香以次进至各案前祗竢司乐赞举迎神乐奏贻平之章乐作赞引奏诣香案前暨对引官恭导皇帝诣太祖髙皇帝香案前对引官至祝案前止立司香跪赞引奏跪皇帝跪奏上香司香进香皇帝上炷香三上瓣香兴以次诣列圣案前上香如前仪毕赞引奏复位暨对引官恭导皇帝复位立赞引奏跪拜兴皇帝行三跪九拜礼兴赞引恭导皇帝诣皇后香案前司香跪进香皇帝立上香毕恭导皇帝复位立乐止典仪赞奠帛爵行初献礼司乐赞举初献乐奏敉平之章乐作舞干戚之舞有司揭尊幂勺挹酒实爵司帛司爵以次进至各神位前司帛跪献篚奠于案三叩兴司爵立献爵奠于垫中各退乐暂止司祝诣祝案前跪三叩兴奉祝版跪案左赞引奏跪皇帝跪赞读祝司祝读祝毕兴奉祝版跪安神位前篚内叩如初退乐作赞引奏拜兴皇帝三拜兴乐止武功之舞退文舞执羽籥进典仪赞行亚献礼司乐赞举亚献乐奏敷平之章乐作舞羽籥之舞司爵诣各神位前献爵于左如初仪乐止典仪赞行终献礼司乐赞举终献乐奏绍平之章乐作司爵诣各神位前献爵于右如亚献仪乐止文徳之舞退典仪赞彻馔司乐赞举彻馔乐奏光平之章乐作彻毕乐止赞礼郎一人趋至神位前北面跪奏礼毕请还寝室三叩退司乐赞举还宫乐奏乂平之章乐作赞引奏跪拜兴皇帝行三跪九拜礼毕乐止典仪赞奉祝帛送燎司祝司帛咸诣神位前跪三叩奉祝帛兴司香跪奉香兴以次恭送燎所皇帝转立拜位东旁西向司拜褥官彻拜褥竢祝帛过皇帝复位立赞引奏礼成暨对引官恭导皇帝出殿左门降阶由奉先左门出至诚肃门外陞舆还宫导从如来仪内务府官恭奉神位还寝室上香行礼与迎神同所司彻祭器内监阖门各退右亲飨若遣皇子祭飨前殿祭前诸仪届日殿内外陈设均与亲飨同皇子拜位在殿槛外正中设盥盘于右阶下皇子夙兴补服步行至诚肃门掌仪司赞礼郎二人前导皇子由奉先右门入至西阶下盥手升阶诣拜位前行礼迎神上香出入殿右门祝帛送燎皇子避立西旁东面礼成仍自西阶降出诚肃门还宫各退遣王公内大臣祭飨仪节均与皇子同右遣官祭飨皇帝因事亲吿奉先殿前期致斋进祝版如仪届日所司入后殿明镫设祝案尊案荐脯醢果实如太庙中殿祗告仪内监启神龛设盥盘司拜褥官布拜褥均如仪掌仪司官诣干清门奏请皇帝补服乘舆出宫导引翊卫如仪驾至诚肃门降舆赞引对引恭导入奉先门循前殿东至后殿左阶下前引大臣侍卫均止立皇帝盥内监奉盥奉巾如仪毕恭导皇帝陞左阶入殿左门诣拜位前北向立后扈大臣佥立于后乃行祗吿礼迎神上香读祝奠献望燎行礼仪莭均与亲飨同惟不设乐悬乐舞礼成赞引对引恭导皇帝由奉先左门出至诚肃门外陞舆还宫内监阖门衆各退右亲诣祗吿皇帝遣皇子暨王公大臣祗告后殿出入由右门升降均由西阶内务府官赞礼读祝与遣官致祭前殿礼同余均如亲告仪右遣官祗告每月朔朢列圣圣诞列圣列后忌辰及上元清明霜降岁除日恭遇皇帝亲诣后殿上香行礼是日所司诣后殿寝室前陈酒脯果实鑪镫具司香官执事殿内掌仪司官请驾如仪皇帝补服乘舆出宫内务府总管前导至诚肃门降舆入恭导皇帝诣后殿各案前上香行礼仪与前殿上香同礼毕恭导皇帝还宫各退若遣官上香賛事以内务府賛礼郎升降出入均于右余陈设同右亲诣上香立春端阳重阳等莭掌仪司官入后殿明镫内监启寝室神龛案陈酒脯果实掌仪司官一人补服诣各案前上香行三跪九叩礼如仪四月八日七月朢日陈素果不设酒脯余同右遣官上香列圣列后升祔奉先殿之礼前期内务府敬制升祔神位于神库既成内务府总管上香行礼如仪钦简奉后主大臣一人前三日掌仪司官入后殿陈设寝室前神龛香案宝倚宝牀挥柂及帷幔衾枕鑪擎供器如事生之仪届日掌仪司官诣前殿陈设宝座每案陈祭器设香帛尊爵鑪镫具乐部陈乐悬乐舞奉后主大臣及执事官皆公服祗竢内监设盥盘于神库门外之东司拜褥官豫布后主祗见拜位于殿中布皇帝拜位于稍后其日升祔太庙礼成皇帝还宫释礼服更补服礼部尚书诣干清宫奏请皇帝乘舆出宫前引后扈如常仪掌仪司官诣后殿寝室前上香行礼恭奉列圣列后神位奉安于前殿宝座跪叩如仪驾至诚肃门降舆賛引对引太常寺卿二人恭导皇帝诣神库门外东盥手如仪入门诣帝主后主神位前上香行三拜礼奉后主大臣于门外随行礼毕皇帝近前跪恭奉帝主兴前行奉后主大臣趋入神库门诣前跪恭奉后主兴随行赞引对引恭导皇帝入奉先左门陞东阶进殿中门奉安帝主于宝座上退及案前跪三叩兴赞引对引恭导皇帝就拜位立赞引北面跪奏皇后升祔奉先殿祗见皇帝奉后主大臣恭奉后主跪安于祗见位兴趋出殿西门赞引奏跪拜兴皇帝恭代行三跪九拜礼兴进前跪恭奉后主兴奉安于宝座退及案前跪三拜兴复位乃行大飨礼迎神上香读祝奠献望燎诸仪莭均与常飨同礼毕赞引对引恭导皇帝出奉先左门至诚肃门外陞舆还宫引扈如来仪掌仪司官恭请神位还御寝室上香行礼如初迎仪执事官彻藏祭器内监阖门衆各退皇后升祔奉先殿之礼前期所司敬制神位于殡宫配殿制宝座龛案于神库既竣诹吉行题主礼以神舆恭奉回京升祔前一日皇帝亲诣奉先殿祗告如仪届日神舆由东华门入皇子从王公以下文武百官朝服㑹门外跪迎候过兴内务府官豫诣前殿陈设宝座具案陈恭请列圣列后神位奉安行礼均如仪司拜褥官豫布祗见拜褥于殿中神舆至诚肃门止赞引对引官二人导皇子诣舆前跪行三叩礼兴恭奉神位由奉先左门入进殿中门奉安于祇见位少退立赞引跪奏皇后升祔奉先殿祇见列圣列后皇子恭代行三跪九叩礼毕进前跪恭奉神位兴赞引赞赐坐皇子奉神位奉安于宝座跪三叩兴退乃行大飨礼祭毕恭请神位还御寝室上香行礼均如常仪右升祔钦定大清通礼卷四钦定大清通礼卷五钦定四库全书钦定大清通礼卷五吉礼陵寝皇帝亲谒列圣列后陵寝之礼命下徧布诸司供备诹吉起銮前一日遣官祗告奉先殿如常仪谒陵前期有司洁除陵内外届日皇帝御素服乗舆出行宫羣臣素服随从驾至陵于隆恩门外降舆王以下各官至下马碑稍远咸降骑礼部尚书侍郎二人导驾由隆恩门左门入陵寝门左门奉爵大臣暨钦命随入之大臣扈从王公百官止立门外皇帝至宝城祭台前西向立司拜褥官豫布拜褥于台北正中礼部尚书侍郎恭导皇帝就位北向行三跪九拜礼鸿胪寺官引王公百官于陵寝门外按左右翼列班重行北面随行礼毕有司设奠几酒罍于拜位正中皇帝诣几前北向跪羣臣皆跪奉爵大臣跪进爵皇帝三奠酒每奠率羣臣行一拜礼兴西向举哀羣臣东西面序立咸举哀毕礼部尚书侍郎导驾出隆恩门左门陞舆还行宫扈从如来仪羣臣皆退凡诣陵展谒仪并同右亲谒皇太后皇后谒陵皇太后至降舆处降舆皇后妃嫔公主以下随降舆守陵女官二人恭导皇太后皇后至宝城明楼前北向行六肃三跪三拜礼妃嫔公主等位皇后之后随行礼兴执事女官进奠几于正中皇太后诣位跪奠酒三爵每奠行一拜礼西向举哀皇后妃嫔公主以下随行礼举哀毕女官恭导以出乗舆还行宫右后妃谒奠歳清明中元冬至除夕列圣列后忌辰及国有大庆皆大飨于隆恩殿恭遇皇帝亲谒行礼前期陵寝奉祀官洁备牲帛器数翰林院具祝文授太常寺官奉安洁室届日工部官张幄次于隆恩门外之东执事官素服入隆恩门西门诣隆恩殿燃炬明镫具器陈于案帝后皆同案每案牛一羊二尊四鑪镫具每位奉先制帛一羮饭脯醢十有八器饼饵果实六十有五器茶盌一爵三匕一筯二凡牲实爼帛实篚尊实酒承以舟疏布幂勺具如遇皇贵妃祔飨位于西旁东向用素帛一饼饵果实减十有一器余同陈设毕内监启寝室神龛礼部尚书诣行宫告时皇帝御素服乘舆出行宫扈从大臣侍衞翼衞如常仪驾至隆恩门外降舆赞引对引太常寺卿二人恭导皇帝入大次少竢内府奉祀官恭请神位奉安于宝座如仪鸿胪寺官引王公于隆恩门外两厢前祗竢陪祀各官豫入至隆恩殿阶下按翼祗竢礼部尚书告奉安神位毕奏请行礼皇帝出次盥洗銮仪衞官跪奉盥奉巾如仪司拜褥官豫布拜褥于殿门内正中赞引对引恭导皇帝由隆恩门左门入陞左阶入殿左门西向立鸿胪寺官引王公于阶上引百官于阶下东西面立内府官献茶于各案如仪毕典仪赞执事官各共廼职赞引奏就位恭导皇帝就正中拜位前北向立鸿胪寺官引王公百官咸就拜位立重行北面东位西上西位东上赞引对引恭导皇帝诣香案前赞引奏跪皇帝跪羣臣皆跪奏上香司香跪奉香皇帝上炷香三上瓣香兴奏复位皇帝复位立奏跪拜兴皇帝行三跪九拜礼王公百官均随行礼兴典仪赞奠帛爵行初献礼司帛奉篚司爵奉爵以次诣各神位前司帛跪奉篚奠于案三叩兴司爵立献爵奠于垫中各退司祝诣祝案前跪三叩兴奉祝版跪案左赞引奏跪皇帝跪羣臣皆跪赞读祝司祝读祝毕兴奉祝版跪安神位前篚内叩如初退赞引奏拜兴皇帝率羣臣行三拜礼兴典仪赞亚献司爵献爵于左如初献仪赞三献司爵献爵于右仪如亚献毕赞引奏跪拜兴皇帝率羣臣行三跪九拜礼典仪赞送燎司祝司帛诣神位前咸跪三叩司祝奉祝司帛奉篚兴司香跪奉香司爵跪奉馔兴以次由中道出恭送燎所皇帝转立拜位东旁西向司拜褥官彻拜褥王公百官退避侧立东西面竢祝帛过皇帝复位立赞引奏望燎暨对引官恭导皇帝诣望燎位望燎赞引奏礼毕恭导皇帝出殿左门降东阶入陵寝左门至明楼前皇帝西向立举哀鸿胪寺官引王公百官东西序立于陵寝门外咸举哀毕导驾出隆恩门左门外陞舆还行宫执事官恭请神位还御寝室衆皆退右亲祭遣官祭飨于隆恩殿承祭官及陪祭执事各官咸朝服将事届日奉祀官陈设爼豆进祝版内监入殿启寝室神龛礼部赞礼郎预引陪祭官先诣阶下东西序立祗竢内府官奉安神位毕乃引承祭官入隆恩门右门升西阶就正中拜位立陪祭官各就拜位立承祭官上香升降均由西阶出入殿右门祝帛送燎避立西旁余行礼仪节均与亲飨同礼成内府奉祀官恭奉神位还御承祭官及各官出易素服竢彻馔毕阖门承祭官立隆恩门外左阶上西面各官序立阶下东西举哀各退冬至暨庆典祭毕不举哀余同右遣官致祭恭遇皇帝时廵盛京祗谒祖陵启銮前一日亲告于奉先殿如仪驾发陈骑驾卤簿不作乐在京王公百官常服跪送御道所经守土官常服跪迎盛京文武官朝服出境迎候朝鲜国王遣其陪臣奉表起居驾至兴京盛京祖陵均行展谒礼皇太后皇后妃嫔恭谒各如仪翼日率羣臣朝服亲飨于享殿祭毕易素服入陵寝门举哀乃亲奠亲藩功臣之墓并遣官徧祭近陵妃园寝宗藩祖茔勲臣祠墓陞崇政殿受贺燕赉官兵有差銮舆旋跸盛京各官朝服跪送御道所经守土官及在京王公百官朝服跪迎礼成亲告于奉先殿如仪越日礼部疏请行庆贺礼右谒祭祖陵恭遇皇帝诣皇后陵寝皇帝乘舆入中门循享殿左至明楼前阶下降舆陞阶西向坐奠酒扈从王公百官鸿胪寺官引于大门外按翼重行北面行三跪九叩礼皇帝奠酒时行礼举哀各退恭遇皇太后率皇后妃嫔致奠皇太后由中门入至明楼前降舆西向坐奠酒皇后以下降舆行礼如谒各陵仪如遇皇后忌辰及清明中元冬至岁暮国有庆典遣官致祭于享殿是日执事官入殿具器陈于案毕退出司祝奉祝版至殿中门外内监接奉跪安于祝案三叩司祝于门外之左随行礼内监启寝室神龛尚茶于中门外献茶内监接奉茶奠于案届祭时引赞官二人引承祭官就拜位司香内监奉香盘进引赞引承祭官至殿右门引赞官止承祭官入右门引赞趋至中门外左右赞上香毕承祭官出殿右门引赞仍引至拜位行三跪九叩礼初献内监奠帛献爵如仪司祝进至中门之左跪内监诣祝案前三叩奉祝版跪授司祝司祝三叩接奉读毕仍授内监跪安于篚内三叩司祝随行礼亚献三献如初献仪祝帛送燎内监二人诣案前司祝司帛于门外各行一跪三叩礼内监奉祝授司祝奉帛授司帛咸接以兴恭送燎所礼成奉请神位还御寝室乃彻余均如各陵祭仪右皇后陵寝祭奠岁季春清明节敷土于宝城之礼先一日陵寝工部官进悬楮钱宝树一座奉安于隆恩殿内东旁取洁土贮筐以竢届日遣官素服将事赞礼郎二人一人导引一人荷土篑随行至方城前衆皆止遣官荷土循明楼西磴道升方城至石栏西以土合于一筐奉筐恭升宝顶跪敷土于正中降以筐授赞礼郎引出易朝服诣隆恩殿致祭如仪若恭遇皇帝亲诣行礼是日皇帝素服礼部尚书太常寺卿导驾入陵寝左门后扈内大臣随侍王公大臣二人恭荷土筐从行皇帝进至方城前工部尚书侍郎恭进䕶履皇帝纳履恭荷土篑扈从王公大臣前后翼卫导驾官恭导皇帝由明楼东磴道陞至方城石栏东王公大臣以土合于一筐跪进皇帝受筐衆皆止皇帝奉筐陞宝顶跪敷土正中毕降授筐脱履导驾官恭导皇帝出隆恩门入大次竢奉安神位毕行时飨礼右敷土列圣圣诞日奉祀官诣陵埽除拂拭陈列酒果上香行三跪九叩礼右圣诞万寿圣节守陵王公大臣分诣行礼每案陈果十有二盘每位爵三帛一读祝奠献唱赞行礼同时飨仪右万寿节月朔朢日执事人夙兴诣陵拂拭神龛展帷幔每案陈熟羊一果十有二盘每位爵三守陵官上香奠献行三跪九叩礼毕彻退右朔朢谒奠因事祗吿陵寝遣官各一人将事帝后同案每案陈果实十二盘羊一每位爵三奠献读祝行礼与时飨同右祗吿皇帝遣皇子谒陵之礼皇子至下马牌降舆马奉祀礼部官导引至隆恩门外升左阶行三跪九叩礼毕西面举哀不奠酒哀止引退如来仪若展谒于陵寝门外礼部官引至隆恩门左门止内务府奉祀官导引皇子入至陵寝左门外行礼如仪祭陵日皇子蟒袍补服由隆恩门右门进至阶上虚中位于左行礼陈设赞引奠献如遣官时飨仪亲王郡王贝勒贝子宗室公谒陵奉祀礼部官引诣隆恩门阶上按左右翼行三跪九叩礼右皇子谒陵文武三品以上官奉命出使道过陵寝由奉祀礼部官引至大门外北面行三跪九叩礼遇时祭则入陪祀官之列按翼随行礼归时展谒亦如之右羣臣恭谒妃园寝及皇太子园寝四时遣官祭奠行二跪六叩礼出入殿左门余读祝奠献诸仪节与陵寝时飨同右园寝致祭钦定大清通礼卷五钦定大清通礼卷六钦定四库全书钦定大清通礼卷六吉礼社稷歳祭社稷之礼以春秋仲月日用上戊先三日礼部尚书一人诣牺牲所眂牲如仪右眂牲致斋书祝版眂割牲眂祝版北先一日太常寺卿率属洁坛敷五土如其方色恭设神座太社位右太稷位左皆北向后土勾龙氏位东西向后稷氏位西东向右敷土设神座祀日五鼓太常寺卿率属入坛然炬明镫具器陈于案各以其序太社太稷皆牛一羊一豕一豋一铏簠簋各二笾豆各十有二鑪一镫二配位同坛下设三案一少西南向供祝版一东次西向陈香盘二一西次东向陈香盘二方珪二礼神制帛四尊二玉爵二陶爵四又陶爵六壶一实福酒盘一实胙肉凡牲陈于爼凡玉帛实于篚凡尊实酒承以舟疏布幂勺具工部司官张幄次于㦸门内少东銮仪卫设洗于次外乐部率太常协律郎设中和韶乐于壝门内左右分东西悬均南向陈文武二舞于乐悬之次如北郊仪右陈设陈设毕太常寺博士引礼部侍郎一人升坛诣正位前省眂齍盛及笾豆豋俎之实以次诣配位前周眂如仪右省齍辨行礼位坛壝门外正中为皇帝行礼拜位南向拜殿之前夹甬道左右为陪祭王公拜位左翼居东右翼居西拜殿前东西隅为百官拜位文官郎中以上武官叅领世爵轻车都尉以上东西各五班均重行异等东位西上西位东上辨执事位壝门外司拜褥銮仪卫官二人分立于皇帝拜位左右东西面太常寺司祝一人立祝案西东面司爵四人司玉帛二人司帛二人司香二人光禄寺卿二人太常寺赞赐福胙一人序立西案之西东面司香二人序立东案之东西面侍仪礼部尚书侍郎各一人立东案之南西面都察院左都御史副都御史各一人乐部典乐一人立西案之南东面司乐协律郎乐工歌工舞佾立位与北郊同太常寺典仪一人在乐工之北西位东面接福胙侍卫二人立于壝门外东司拜褥官之次记注官四人立于侍卫之次均西面纠仪御史四人礼部祠祭司官四人分立于陪祀王公百官拜位前引王公百官行礼鸿胪寺官二人分立于御史礼部官之次均东西面掌瘗官率瘗人立壝外西北隅右辨位其日五鼓銮仪卫陈法驾卤簿于午门外陈金辇于太和门外陪祀王以下公以上按翼集坛门外候驾至随行百官序立于壝门外左右祗竢均东西面司祝恭奉祝版安于祝案日出前四刻礼部尚书一人率太常寺卿属诣神库上香行礼恭请神位以次奉安于神座如仪右请神位太常寺卿赴干清门奏时皇帝御祭服乗礼舆出宫至太和门外降舆乗金辇銮仪卫奉辇纳陛内大臣侍卫前引后扈如常仪提鑪官执镫官左右列行午门鸣钟鼓导迎乐陈而不作不陪祀王公以下文武各官咸朝服跪送驾出阙右门至坛北门外神路东降辇纳陛扶辇如前仪右赞引左对引太常寺卿二人恭导皇帝入自北门之右至幄次少竢太常寺卿告奉安神位毕奏请行礼皇帝出次銮仪卫官跪奉盥奉巾如仪盥毕司拜褥官豫布拜褥于壝北门外正中赞引对引恭导皇帝由拜殿出至壝北门外就拜位前南向立前引内大臣侍卫执鑪镫官至拜殿外均止立后扈大臣随侍鸿胪寺官引陪祀王公百官各就拜位序立典仪赞乐舞生登歌执事官各共迺职武舞执干戚进赞引奏就位皇帝就位立右就次盥洗就位典仪赞瘗毛血迎神司正位香二人升东西阶分诣神位前祇候司乐赞举迎神乐奏登平之章辞曰媪神蕃釐兮厚徳隆嘉生繁祉兮功化同坛壝俨肃兮风露融我稷翼翼兮黍芃芃望云驾兮骖鸾龙植璧秉圭兮兾感通协律郎举麾工鼔柷乐作赞引奏陞坛暨对引官恭导皇帝陞北阶诣太社位前对引官至北阶上止立司香跪赞引奏跪皇帝跪奏上香司香进香皇帝上炷香次三上瓣香兴以次诣太稷位前上香仪同赞引奏复位暨对引官恭导皇帝复位立司配位香二人由东西阶分诣后土勾龙氏后稷氏位前跪上香毕各退赞引奏跪拜兴皇帝行三跪九拜礼王公百官均随行礼协律郎偃麾工戛敔乐止右迎神典仪赞奠玉帛行初献礼司乐赞举初献乐奏茂平之章辞曰恪恭禋祀兮肃且雍清醑既载兮临斋宫朝践初举兮玉帛共洋洋在上兮鉴予衷乐作司乐举节舞干戚之舞有司揭尊幂勺挹酒实爵司玉帛奉玉帛司帛奉篚司爵奉爵均由北阶升坛司玉帛诣正位前司帛诣配位前各跪献篚奠于案三叩兴司爵分诣正位配位前跪献爵奠于垫中毕自西阶退司祝至祝案前跪三叩兴奉祝版升北阶左就坛中少西跪乐暂止赞引奏跪皇帝跪羣臣皆跪赞读祝司祝读祝辞曰维某年月日皇帝御名敢昭告于社稷之神曰惟神赞辅皇天皇祇发生嘉谷立我烝民万世永赖兹当仲谨以玉帛牲醴庶品配以后土勾龙氏后稷氏尚飨读毕兴奉祝版跪安于太社位前篚内三叩兴退自西阶降乐作赞引奏拜兴皇帝率羣臣行三拜礼兴乐止武功之舞退文舞执羽籥进右初献典仪赞行亚献礼司乐赞举亚献乐奏育平之章辞曰乐具入奏兮声喤喤郁鬯再升兮宾八乡厚德配地兮佑家邦绥我丰年兮兆庶康乐作舞羽籥之舞司爵诣各神位前跪奠爵于左仪如初献献毕乐止右亚献典仪赞行终献礼司乐赞举终献乐奏敦平之章辞曰方坛北宇兮神中央盈庭万舞兮帗低昻酌酒三爵兮桂醑香清虽旧邦兮命溥将乐作司爵诣各神位前跪奠爵于右如亚献仪献毕乐止文徳之舞退右三献既终献太常寺赞礼郎一人诣祝案前东面立赞赐福胙光禄寺卿二人奉福胙升阶至神位前拱举退降北阶左祗立于皇帝拜位之右侍衞二人进立于左赞引奏跪皇帝跪左右官皆跪奏饮福酒右官进福酒皇帝受爵拱举授左官奏受胙右官进胙皇帝受胙拱举授左官奏拜兴皇帝三拜兴又奏跪拜兴皇帝率羣臣行三跪九拜礼典仪赞彻馔司乐赞举彻馔乐奏博平之章辞曰大房笾豆兮俨成行歆此吉蠲兮神迪尝废彻不迟兮余芬芳桐生茂豫兮百谷昌乐作司玉帛诣案前跪叩奉方珪以退乐止右受福胙彻馔典仪赞送神司乐赞举送神乐奏乐平之章辞曰孔盖翠旌兮随风飏龙辀容与兮指天阊咫尺神灵兮隔穹苍愿流景祚兮贶皇章乐作赞引奏跪拜兴皇帝率羣臣行三跪九拜礼兴乐止右送神典仪赞奉祝帛馔送瘗司祝司帛诣神位前咸跪三叩司祝奉祝司帛奉篚兴司香跪奉香司爵跪奉馔兴以次恭送瘗所典仪赞望瘗司乐赞举望瘗乐奏征平之章辞曰玉既陈兮延景光礼既洽兮恭瘗藏愿神听兮时予匡垂神祐兮永无疆乐作赞引奏礼成恭导皇帝由坛北门出乐止右望瘗祀毕礼部尚书太常寺卿属恭请神位复御仪与迎神同皇帝至北门外神路东陞礼舆导迎乐作奏祐平之章辞曰分职三大康乂国家平土蕃谷降休中夏荐吉蠲神不遐遍九垓鴹祉嘉午门鸣钟不陪祀王公百官咸朝服跪迎王公随驾入至内金水桥恭候皇帝还宫各退太常寺官彻干清门斋戒牌铜人送寺右乘舆回宫因事祇吿之礼遣官一人将事及执事官均致斋一日豫期翰林院具祝文太常寺卿送内阁恭书受而奉诸神库饬属备器陈至日五鼓设太社太稷神座于坛上荐鹿脯鹿醢兔醢枣榛葡萄桃实莲实鑪镫具阶下中设一案少西北向供祝版司祝一人立于案西东面右设一案西向陈香盘二左设一案东向陈礼神制帛二尊一幂勺具爵六司香司帛司爵各一人立于案后纠仪御史左右各一人立于案北均东西面典仪一人立于壝北左门东面鸡初鸣遣官豫竢于街门内赞引太常寺赞礼郎一人竢于壝西隅均朝服黎明太常寺卿率属恭请太社太稷神位入坛恭设座上如常祭仪遣官由街门入南门循壝西行尽壝赞礼郎二人引诣壝北门外拜位前立典仪赞就位执事官各共迺职赞礼郎引遣官就位立典仪赞迎神司香奉香升东西阶分诣香案前祇竢赞礼郎赞升坛引遣官升北阶诣太社位前立赞跪遣官跪赞上香司香跪进香遣官上炷香三上瓣香兴次诣太稷位前上香仪同赞复位引遣官自北阶降复位行三跪九叩礼兴司帛奉篚司爵揭尊幂勺挹酒实爵行初献礼以次升北阶至神案前跪奠帛于案三叩兴奠爵垫中皆退司祝诣祝案前跪三叩兴奉祝版升北阶至坛上正中跪读毕兴诣太社位前跪安篚内三叩兴退遣官三叩兴亚献奠爵于左三献奠爵于右均如初送神望瘗并同常祭仪赞礼郎赞礼毕引遣官仍由南门出太常寺卿率属恭请太社太稷神位还御如仪各退右因事祇告孟夏常雩后歳间不雨既祈天神地祇太嵗越七日乃祷于社稷并设配位遣官一人将事文武官应陪祀者咸与祈祷致斋三日前期具祝文洁器陈备脯醢果实祭日陈玉帛乐悬乐舞执事官依次序立与常祀同遣官暨陪祀官素服就位行礼迎神奏延丰之章辞曰九土博厚兮阜嘉生方坛五色兮祀孔明甿力穑兮服耕仰甘膏兮百谷用成熙云路兮瞻翠旌殷闿泽兮展精诚初献奏介丰之章辞曰神来格兮宜我黍稷两圭有邸兮馨明徳罍尊湛湛兮干羽饬油云澍雨兮溥下国亚献奏滋丰之章辞曰奏齍明兮申载觞龙出泉兮灵安翔周寰宇兮滂洋戴神庥兮悦康终献奏霈丰之章辞曰帗容与兮奋皇舞声逺姚兮震灵鼓爵三奏兮缩桂醑号屏来御兮徳施普彻馔奏绥丰之章辞曰协笙磬兮吿吉蠲神迪尝兮礼莫愆心斋肃兮增惕干咨田畯兮其乐有年送神奏贻丰之章辞曰抚懐心兮神聿归华盖郅偈兮骖虬騑洪釐渥兮雨祁祁公私霑足兮孰知所为望瘗奏溥丰之章辞曰宣祝嘏兮列瘗缯贶允答兮时钦承髙原下隰兮以莫不兴歌率育兮庆三登凡仪节皆典仪唱赞举乐皆司乐唱賛初献舞干戚之舞亚献终献舞羽籥之舞与常祀同得雨则报用牲牢遣官暨陪祀官朝服行礼如常祀之仪若雨潦祈晴冬旱祈雪礼亦如之右祈报仪直省府州县各建社稷皆社右稷左异位同坛嵗以春秋仲月上戊日致祭省㑹以总督若廵抚一人主之有故则布政使摄事在城文武官县丞千总以上咸与祭眂割牲省齍盛以布按二司㕘政副使等官纠仪以教授训导司香司帛司爵司祝司馔以丞倅通赞引赞引班以学弟子员闲礼仪者充之前期主祭官暨陪祭执事官各于公廨致斋三日埽除坛壝内外祭之前夕掌馔洁备品物置案于神㕑设香烛眂割牲官公服诣案前上香行三叩礼毕宰人牵牲吿腯遂割牲以豆取毛血瘗于坎及祭之日鸡初鸣执事人入设案一于坛上正中北向陈铏二实和羮簠二实黍稷簋二实稻梁笾四实形盐枣栗鹿脯豆四实菁菹鹿醢芹菹兔醢若不能备各就土所有以其类充案前设爼陈羊一豕一又前设香案一陈祝文香盘鑪镫左设一案东向陈篚一实帛二尊一爵六又设福胙于尊爵之次司祝一人司香帛二人司爵二人位案西东面阶下之东设洗当阶为主祭官拜位其后为陪祭官拜位文东武西通赞二人位阶下左右纠仪官二人分位陪祭官左右均东西面漏未尽主祭官及陪祭官朝服毕集坛外引赞二人引省齍官入坛徧视牲器酒齐馔者告洁退左右引班二人引陪祭官入东西序立东班西面西班东面引赞二人引主祭官入至阶下盥手通赞赞执事者各司其事赞就位引赞引主祭官引班引陪祭官咸就拜位立赞迎神引主祭官升诣香案前跪司香跪奉香主祭官三上香兴赞复位引主祭官降阶复位立赞跪叩兴主祭官暨陪祭官行三跪九叩礼赞初献引主祭官升诣神位前跪司帛跪奉篚主祭官受篚恭献仍授司帛兴奠于案司爵跪奉爵主祭官受爵恭献仍授司爵兴分诣社稷位前各奠正中皆退赞读祝引主祭官诣香案前跪陪祭官皆跪司祝三叩兴奉祝文跪于右读曰维某年月日某官某致祭于社稷之神曰惟神奠安九土粒食万邦分五色以表封圻育三农而蕃稼穑恭承守土肃展明禋时届仲敬修祀典庶丸丸松栢巩磐石于无疆翼翼黍苗佐神仓于不匮尚飨读毕三叩兴以祝文复于案退赞叩兴主祭官暨陪祭官三叩兴赞复位引主祭官降阶复位立赞亚献引主祭官升诣神位前献爵于左赞终献献爵于右均如初献仪赞赐福胙引主祭官升诣香案前跪司爵跪进福酒于右主祭官受爵拱举司爵接爵兴司馔跪进豆肉于左主祭官受豆拱举司馔接豆兴各退赞叩兴主祭官三叩兴赞复位引主祭官复位立赞送神赞跪叩兴主祭官暨陪祭官行三跪九叩礼赞彻馔执事官彻馔賛瘗祝帛执事官奉祝次香次帛次馔诣瘗所礼毕各退监司分驻各府者各主其地社稷之祭其他府州县皆以长官主之长官有故则佐贰以次摄在城文官丞史武官把总皆与祭眂割牲省齍盛府州以佐贰县以丞若史各一人纠仪府以教授训导州以学正训导县以教谕训导二人执事均用掾史赞相礼仪均于学弟子员内选充祭期牲帛器数及行礼仪节均与省㑹同右直省府州县祭社稷仪钦定大清通礼卷六钦定大清通礼卷七钦定四库全书钦定大清通礼卷七吉礼朝日甲丙戊庚壬年春分之朝皇帝亲诣东郊朝日先二日礼部尚书一人至牺牲所眂牲如仪右眂牲是日太常寺卿率属进斋戒牌铜人恭设于干清门如仪皇帝乃斋于大内王公百官斋于邸第右致斋书祝版眂祝版祀前一日黎明大常寺官设香案于东郊宰牲亭外光禄寺少卿一人朝服上香御史礼部祠祭司官眂宰宰人瘗毛血如仪右眂割牲是日太常寺官洁坛上下借以㯶荐设神座于坛上西向工部司官张皇帝拜次于西阶上如式右设神座张次将祀之日夜分太常寺卿率属入坛具器陈牛一羊一豕一豋一铏二簠簋各二笾豆各十琖三十鑪一镫二中设一案少北东向供祝版南设一案北向陈赤璧一礼神制帛一香盘一尊一爵三并设福胙加爵一凡牲陈于爼凡玉帛实于篚凡尊实酒承以舟疏布幂勺具銮仪衞设洗于具服殿外乐部率太常协律郎设中和韶乐及乐舞于壝门内南北分列器数与北郊同右陈设陈设毕太常寺博士引礼部侍郎一人升坛眂玉帛齍盛及笾豆豋爼之实如仪右省齍辨行礼位西阶上幄次正中为皇帝拜位东向陪祀王公位坛下左右各二班百官位壝门外左右各五班重行异等均东面左班北上右班南上辨执事位坛上太常寺司拜牌拜褥官各一人立于皇帝拜位左右司祝一人司香一人司玉帛一人司爵一人光禄寺卿二人侍衞二人太常寺赞答福胙一人侍仪礼部尚书侍郎都察院左都御史副都御史乐部典乐各一人位南北序分立祝案尊案之次如常仪太常寺典仪一人司乐一人负南立于阶下之左记注官四人于壝门外之右负北立紏仪御史四人礼部祠祭司官四人引礼鸿胪寺官四人分立王公百官拜位之次协律郎歌工乐工舞佾分立乐悬之次𫝊赞二人循壝门内墙西立位均南北序南北面掌燎官率燎人立于壝外西南隅右辨位其日五鼓步军统领勒所部清跸除道自东华门至坛门御道左右涂巷皆设布幛銮仪衞陈法驾卤簿不陪祀王公百官朝服咸㑹祇候送驾如仪日出前八刻太常寺卿赴干清门奏时皇帝御礼服乗礼舆出宫前引后扈如常仪驾发警跸午门鸣钟鼓驾出东华门导迎乐前引不作提鑪执镫官左右骑导如诣北郊之仪驾至坛北门外降舆右赞引左对引太常寺卿二人恭导皇帝入北门中门诣具服殿更祭服鸿胪寺官引陪祀王公于殿外侍卫后引陪祀百官南班于拜位南北面北班于路西东面序立祇候右銮舆出宫卯初刻司祝恭奉祝版设于祝案礼部尚书一人率太常寺卿属诣神库上香行礼恭请大明神位奉安于神座如仪太常寺卿至具服殿奏请诣坛行礼皇帝出次盥洗銮仪衞官跪奉盥奉巾如仪司拜褥官豫布拜褥于坛上拜次赞引对引官恭导皇帝入壝左门陞西阶就拜位前东向立司拜牌官跪安拜牌退前引内大臣执鑪镫官侍衞均于阶下止立后扈大臣随侍鸿胪寺官引陪祀王公百官均就拜位序立典仪赞乐舞生登歌执事官各共廼职武舞执干戚进赞引奏就位皇帝就位立右盥洗就位典仪赞迎神司香奉香进至神位前祇竢司乐赞举迎神乐奏寅曦之章辞曰羲驭兮寅賔光煜爚兮红轮春已融兮交泰循典礼兮明禋严大采兮祇肃神之来兮如云协律郎举麾工鼓柷乐作司拜牌官起拜牌赞引奏就上香位及对引官恭导皇帝诣香案前对引官至祝案前止立司香跪赞引奏跪皇帝跪奏上香司香进香皇帝上炷香次三上瓣香兴奏复位及对引官恭导皇帝复位司拜牌官安拜牌赞引奏跪拜兴皇帝行三跪九拜礼传赞赞跪叩兴王公百官均随行礼协律郎偃麾工戛敔乐止右迎神典仪赞奠玉帛司乐赞举奠玉帛乐奏朝曦之章辞曰杲黄道兮暾出东肃将享兮玉帛同美齐翼兮王君公盥以荐兮孚有颙乐作司玉帛奉篚诣神位前跪献于案三叩兴退乐止右奠玉帛典仪赞行初献礼司乐赞举初献乐奏清曦之章辞曰御景风兮下帝扃酌黄目兮椒其馨爵方举兮歌且舞漾和盎兮龙旗青乐作司乐举节舞干戚之舞有司揭尊幂勺挹酒实爵司爵奉爵诣神位前跪奠于垫中退司祝至祝案前跪三叩奏祝版跪案左乐暂止赞引奏跪皇帝跪羣臣皆跪赞读祝司祝读祝辞曰维某年月日嗣天子谨告于大明之神曰惟神阳精之宗列神之首神光下照四极无遗功垂今昔率土仰赖兹当仲春式遵古典谨以玉帛牲醴之仪恭祀于神伏惟鉴歆赐福黎庶尚飨读毕兴奉祝版跪安神位前篚内三叩兴退乐作赞引奏拜兴皇帝率羣臣行三拜礼兴乐止武功之舞退文舞执羽籥进右初献典仪赞行亚献礼司乐赞举亚献乐奏咸曦之章辞曰再举勺兮郁金香嘉乐合兮舞洋洋德恢大兮神哉沛澹容与兮进霞觞乐作舞羽籥之舞司爵奉爵诣神位前跪献爵于左仪如初献献毕乐止右亚献典仪赞行终献礼司乐赞举终献乐奏纯曦之章辞曰式礼莫愆兮昭清终以告䖍兮休成愿神且留兮鉴茹以妥以侑兮忱诚乐作司爵奉爵诣神位前跪献爵于右如亚献仪献毕乐止文德之舞退右三献既终献太常寺赞礼郎一人诣祝案前立赞答福胙光禄寺卿二人就南案奉福胙至神位前拱举退祇立于皇帝拜位之右侍衞二人进立于左赞引奏跪皇帝跪左右官皆跪奏饮福酒右官进福酒皇帝受爵拱举授左官次受胙如饮福之仪奏拜兴皇帝三拜兴又奏跪拜兴皇帝复行二跪六拜礼王公百官均随行礼典仪赞彻馔司乐赞举彻馔乐奏延曦之章辞曰物之备兮希徳馨神欲起兮景杳𡨕彻不迟兮咸肃穆照临下土兮瞻曜灵乐作司玉帛诣神位前跪叩奉赤璧以退乐止右受福胙彻馔典仪赞送神司乐赞举送神乐奏归曦之章辞曰云车征兮风马翔猋万里兮临万方报神功兮以时享祈神祐兮永无疆乐作赞引奏跪拜兴皇帝率羣臣行三跪九拜礼兴乐暂止典仪赞奉祝帛馔送燎司祝司帛诣神位前咸跪三叩司祝奉祝司帛奉篚兴司香跪奉香司爵跪奉馔兴以次恭送燎所皇帝转立拜位旁北向竢祝帛过皇帝复位立乐作陪祀王公百官退班赞引奏礼成恭导皇帝出壝左门入具服殿更衣乐止右送神燎祝帛祀礼既成礼部尚书率太常寺卿属恭请神位复御仪与迎神同赞引恭导皇帝出具服殿至坛北门外乗礼舆法驾卤簿前导导迎乐作奏祐平之章辞曰雝音肃送暾出自东兼烛垂曜与天同用秩典修皇敬通表瑞辉扬至公皇帝回銮王公从各官以次退不陪祀王公百官仍朝服祗候驾至跪迎午门鸣钟乐止王公随驾入至内金水桥恭候皇帝还宫退太常寺官彻干清门斋戒牌铜人送寺右回銮常岁遣官朝日之礼先二日礼部尚书诣牺牲所眂牲承祭官暨陪祀文武百官均于邸第致斋先一日太常寺以祝版送内阁恭书皇帝遣某官某余辞同前受而奉诸东郊神库御史礼部祠祭司官光禄寺少卿朝服眂割牲瘗毛血有司供具并如仪及祀之日鸡初鸣遣官朝服祇竢于坛外礼部侍郎省齍太常寺卿率属恭请神位设于座讫卯初刻遣官由坛北左门入壝右门行礼于阶下上香时赞升坛升降均由右阶不饮福受胙王公不陪祀赞引以太常寺赞礼郎祝帛送燎遣官避立北旁余均如前仪右遣官仪夕月丑辰未戌年秋分之夕皇帝亲诣西郊夕月先二日礼部尚书一人至牺牲所眂牲如仪右眂牲致斋书祝版眂祝版祀日未明割牲于西郊宰牲亭内光禄寺少卿及御史礼部祠祭司官朝服眂宰宰人瘗毛血仪与东郊礼同右眂割牲侵晨太常寺官洁坛上下借以㯶荐张神幄设夜明神座専案东向设配位北斗七星次木火土金水五星次二十八宿次周天星辰神座同案南向工部司官张皇帝拜次于夘阶上如式晡后太常寺卿率属入坛具器陈夜明位前牛一羊一豕一豋一铏簠簋各二笾豆各十琖三十鑪一镫二星辰位同中设一案少南西向供祝版北设一案南向陈夜明前白璧一礼神制帛一香盘一尊一爵三并设福胙加爵一星辰位前礼神制帛十有一香盘一尊一爵三凡牲陈于爼凡玉帛实于篚凡尊实酒承以舟疏布幂勺具銮仪衞设洗于具服殿外乐部率太常协律郎陈设乐悬舞佾与东郊同右设神座供张陈设省齍辨行礼位夘阶上幄次正中为皇帝拜位西向分献官一人位坛下之左当阶陪祀王公位坛下左右百官位壝门外左右均西面左班南上右班北上辨执事位坛上太常寺司拜牌拜褥官各一人立于皇帝拜位左右司祝一人司香二人司玉帛一人司帛一人司爵二人光禄寺卿二人侍衞二人太常寺赞答福胙一人侍仪礼部尚书侍郎都察院左都御史副都御史乐部典乐各一人位南北序分立祝案尊案之次如常仪太常寺典仪一人司乐一人负北立于阶下之右赞礼郎二人立分献官位左右记注官四人于壝门外之左负南立紏仪御史四人礼部祠祭司官四人引礼鸿胪寺官四人分立王公百官拜位之次协律郎歌工乐工舞佾分立乐悬之次𫝊赞二人循壝门内墙东立位均南北序南北面并与东郊礼同掌燎官率燎人立于壝外东北隅右辨位申刻太常寺卿赴干清门奏时皇帝御礼服乗舆出宫前引后扈如常仪卤簿前导出西华门诣西郊与东郊礼同驾至坛北门外降舆右赞引左对引太常寺卿二人恭导皇帝入北门中门诣具服殿更祭服太常寺赞礼郎引分献官于壝右门外北面立鸿胪寺官引陪祀王公于殿外侍衞后引陪祀百官南班于拜位南北面北班于路东西面序立祇候右銮舆出宫酉初刻司祝恭奉祝版设于祝案礼部尚书一人率太常寺卿属诣神库上香行礼恭请神位入坛以次安奉座上如仪太常寺卿至具服殿奏请诣坛行礼皇帝出次盥洗銮仪衞官跪奉盥奉巾如仪司拜褥官豫布拜褥于坛上拜次赞引对引官恭导皇帝入壝左门陞夘阶就拜位前西向立司拜牌官跪安拜牌退前引内大臣提鑪官侍衞均于阶下止立后扈大臣随侍赞礼郎引分献官鸿胪寺官引陪祀王公百官均就拜位序立典仪赞乐舞生登歌执事官各共廼职武舞执干戚进赞引奏就位皇帝就位立右盥洗就位典仪赞迎神司香奉香进至神位前祇竢司乐赞举迎神乐奏迎光之章辞曰继日代明兮象丽天式遵九道兮临八埏玉律分秋兮西颢躔聿修毖祀兮乐在县协律郎举麾工鼓柷乐作司拜牌官起拜牌赞引奏就上香位及对引官恭导皇帝诣香案前对引官至祝案前止立司香跪赞引奏跪皇帝跪奏上香司香进香皇帝上炷香次三上瓣香兴奏复位及对引官恭导皇帝复位司拜牌官安拜牌赞礼郎引分献官由北阶升诣星辰位前上香毕降阶复位赞引奏跪拜兴皇帝行二跪六拜礼𫝊赞官赞跪叩兴王公百官均随行礼协律郎偃麾工戛敔乐止右迎神典仪赞奠玉帛行初献礼司乐赞举初献乐奏升光之章辞曰少采兮将事玉帛兮载陈式举黄流兮挹牺尊笾豆静嘉兮肴核芬乐作司乐举节舞干戚之舞有司掲尊幂勺挹酒实爵司玉帛奉玉帛诣夜明位前司帛奉篚诣星辰位前跪献于案皆三叩兴司爵奉爵分诣各案前跪奠于垫中皆退司祝至祝案前跪三叩奉祝版跪案左乐暂止赞引奏跪皇帝跪羣臣皆跪赞读祝司祝读祝辞曰维某年月日嗣天子谨告于夜明之神曰惟神配阳之徳钟阴之精周环九野普照万方继明于夕天下共赖兹当仲秋式遵古典谨以玉帛牲醴庶品之仪致祭惟神歆鉴福我兆民尚飨读毕兴奉祝版跪安夜明位前篚内三叩退乐作赞引奏拜兴皇帝率羣臣行三拜礼兴乐止武功之舞退文舞执羽籥进右奠玉帛初献典仪赞行亚献礼司乐赞举亚献乐奏瑶光之章辞曰齐醍兮载献神之来兮肃然仰肸蠁兮鉴顾挹清光兮几筵乐作舞羽籥之舞司爵奉爵分诣各案前跪献于左如初仪乐止右亚献典仪赞行终献礼司乐赞举终献乐奏瑞光之章辞曰戞瑟鸣琴兮鋗玉锵神嘉虞兮申三觞金波穆穆兮珠熉黄休嘉砰隐兮溢四方乐作司爵奉爵分诣各案前跪献于右如亚献仪乐止文徳之舞退右三献既终献太常寺赞礼郎一人诣祝案前北面立赞答福胙皇帝饮福受胙如东郊仪赞引奏拜兴皇帝三拜兴又奏跪拜兴皇帝复行二跪六拜礼王公百官均随行礼典仪赞彻馔司乐赞举彻馔乐奏涵光之章辞曰对越在天兮礼成彻豋豆兮湛露零神悦怿兮徳馨世曼夀兮安以宁乐作司玉帛诣神位前跪叩奉白璧以退乐止右受福胙彻馔典仪赞送神司乐赞举送神乐奏保光之章辞曰驾卿云兮景星御和风兮霞軿神留俞兮坛宇福率土之黄丁乐作赞引奏跪拜兴皇帝率羣臣行二跪六拜礼兴乐暂止典仪赞奉祝帛馔送燎司祝司帛诣神位前咸跪三叩司祝奉祝司帛奉篚兴司香跪奉香司爵跪奉馔兴以次恭送燎所皇帝转立拜位旁南向竢祝帛过皇帝复位立乐作陪祀王公百官退班赞引奏礼成恭导皇帝出壝左门入具服殿更衣乐止右送神燎祝帛祀礼既成礼部尚书率太常寺卿属恭请神位复御仪与迎神同赞引恭导皇帝出具服殿至坛北门外乗礼舆法驾卤簿前导导迎乐作奏祐平之章辞曰殷仲甞酎华黍若油兴谷繁祉受符天后涌桂华凝彩斿玉烛调千万秋皇帝回銮王公从各官以次退不陪祀王公百官仍朝服祇候驾至跪迎午门鸣钟乐止王公随驾入至内金水桥恭候皇帝还宫退太常寺官彻干清门斋戒牌铜人送寺右回銮常岁遣官夕月之礼先二日眂牲承祭官分献官及陪祀官均于邸第致斋先一日书祝版眂割牲有司供具如仪祀日未刻承祭官分献官朝服豫竢坛外礼部侍郎省齍太常寺卿属恭设神位讫酉初刻遣官由坛北左门入壝右门分献官随入承祭官行礼于坛下上香时赞升坛升降由南阶分献官位在其左升降由北阶不饮福受胙王公不陪祀赞引以太常寺赞礼郎祝帛送燎遣官避立南旁余均如前仪右遣官仪钦定大清通礼卷七钦定大清通礼卷八钦定四库全书钦定大清通礼卷八吉礼先农岁仲春吉亥皇帝亲飨先农之礼先二日礼部尚书一人至牺牲所眂牲如仪右眂牲致斋先一日遣官一人诣奉先殿以耕耤告行礼如常仪右祭告书祝版眂割牲眂祝版是日清晨太常寺卿率属洁坛上下借以㯶荐为瘗坎于坛东南隅设先农神座于坛正中南向施黄幄工部司官张皇帝拜次于南阶上如式右设神座供张将事之夕夜分太常寺卿率属入坛具器陈牛一羊一豕一豋一铏二簠簋各二笾豆各十琖三十鑪一镫二坛南中设一案少西北向供祝版东设一案西向陈礼神制帛一香盘一尊一爵三设福胙于尊爵之旁加爵一牲陈于爼帛实于篚尊实酒承以舟疏布幂勺具銮仪衞冠军使设洗于坛东乐部率太常协律郎设中和韶乐及乐舞于坛下东西分列器数与东西郊祀同右陈设省齍辨行礼位坛上幄次为皇帝拜位正中北向坛下东南为望瘗位东向陪祀王公位乐悬北东西各二班百官位乐悬南东西各五班重行异等东位西上西位东上均北面辨执事位坛上太常寺司拜牌拜褥官各一人立皇帝拜位左右司祝一人司香一人司帛一人司爵一人光禄寺卿二人侍衞二人太常寺赞答福胙一人侍仪礼部尚书侍郎都察院左都御史副都御史乐部典乐各一人位东西序分立祝案尊案之次如常仪坛下太常寺典仪一人司乐一人东立西面记注官四人西立东面紏仪御史四人礼部祠祭司官四人引礼鸿胪寺官四人分立王公百官拜位之次协律郎歌工乐工舞佾分立乐悬之次均东西面掌瘗官率瘗人立于瘗坎之南北面右辨位其日五鼓步军统领率所部清跸除道自大清门至坛门御道左右涂巷皆设布幛銮仪衞陈法驾卤簿于午门外不陪祀王公百官咸朝服㑹阙下祇候送驾如常仪辰初二刻太常寺卿赴干清门奏时皇帝御祭服乗礼舆出宫前引后扈如仪驾发警跸午门鸣钟鼓导迎乐陈而不作提鑪官左右骑导由正阳门诣坛如郊祀之仪右銮舆出宫驾将至司祝奉祝版设于祝案礼部尚书一人率太常寺卿属诣神库上香行礼恭请先农神位奉安坛座上如仪鸿胪寺官豫引陪祀王公于坛门内按翼序立候驾至随行引陪祀百官东班于拜位南北面西班于拜位西东面序立祇候驾至坛东门内降舆右赞引左对引太常寺卿二人恭导皇帝至坛东盥銮仪衞官跪奉盥奉巾如仪司拜褥官豫布拜褥于坛上拜次赞引对引官恭导皇帝由中阶陞就拜位前北向立司拜牌官跪安拜牌退前引内大臣提鑪官侍衞均于阶下止立后扈大臣随侍鸿胪寺官引陪祀王公百官均就拜位序立典仪赞乐舞生登歌执事官各共廼职武舞执干戚进赞引奏就位皇帝就位立右盥洗就位典仪赞瘗毛血迎神司香奉香进至神位前祇候司乐赞举迎神乐奏永丰之章辞曰先农播谷克配彼天立我烝民于万斯年农祥晨正协风满旜曰予小子宜稼于田协律郎举麾工鼓柷乐作司拜牌官起拜牌赞引奏就上香位暨对引官恭导皇帝诣香案前立对引官至祝案前止立赞引奏上香司香跪进香皇帝上炷香次三上瓣香毕奏复位暨对引官恭导皇帝复位立司拜牌官安拜牌赞引奏跪拜兴皇帝率羣臣行三跪九拜礼协律郎偃麾工戛敔乐止右迎神典仪赞奠帛爵行初献礼司帛奉篚有司揭尊幂勺挹酒实爵以次至案前恭竢司乐赞举初献乐奏时丰之章辞曰厥初生民万彚莫辨神钖之休嘉种乃诞斯徳曷酬何名可赞我酒惟㫖是用初献乐作司乐举节舞干戚之舞司帛跪献篚奠于案三叩司爵跪献爵奠于垫中兴各退司祝至祝案前跪三叩兴奉祝版跪案左乐暂止赞引奏跪皇帝跪羣臣皆跪赞读祝司祝读祝辞曰维某年月日皇帝致祭于先农之神曰惟神肇兴农事万世永赖兹当东作之时躬耕耤田祈诸物丰茂为民立命谨以牲帛酒醴庶品之仪致祭尚飨读毕兴奉祝版跪安神位前三叩兴退乐作赞引奏拜兴皇帝率羣臣行三拜礼乐止武功之舞退文舞执羽籥进右初献典仪赞行亚献礼司乐赞举亚献乐奏咸丰之章辞曰无物称徳惟诚有孚载升玉瓒神肯留虞惟兹兆庶岂异古初神曽子之今其食诸乐作舞羽籥之舞司爵献爵于左仪如初献乐止右亚献典仪赞行终献礼司乐赞举终献乐奏大丰之章辞曰秬秠穈芑皆神所贻以之飨神式食庶几神其丕佑佑我黔黎万方大有肇此三推乐作司爵献爵于右如亚献仪乐止文徳之舞退右三献既终献太常寺赞礼郎一人少前西面立赞答福胙光禄寺卿二人奉福胙至神位前拱举退祇立于皇帝拜位之右侍衞二人进立于左赞引奏跪皇帝跪左右官皆跪奏饮福酒右官进福酒皇帝受爵拱举授左官次受胙如饮福之仪赞引奏拜兴皇帝三拜兴又奏跪拜兴皇帝行二跪六拜礼王公百官均随行礼典仪赞彻馔司乐赞举彻馔乐奏屡丰之章辞曰青祇司职土膏脉起日涓吉亥举耕耤礼神安留俞不我遐弃执事告彻予将举趾乐作彻毕乐止右受福胙彻馔典仪赞送神司乐赞举送神乐奏报丰之章辞曰匪且有且匪今斯今灵雨崇朝田家万金考钟伐鼓戞瑟鸣琴神归何所大地秧鍼乐作赞引奏跪拜兴皇帝率羣臣行三跪九拜礼乐止右送神典仪赞奉祝帛馔送瘗司祝司帛诣神位前咸跪三叩司祝奉祝司帛奉篚兴司香跪奉香司爵跪奉馔兴以次恭送瘗所皇帝转立拜位东旁西向竢祝帛过皇帝复位立典仪赞望瘗司乐赞举望瘗乐奏庆丰之章辞曰肃肃灵坛昭昭上天神下神归其风肃然玉版苍币瘗埋告䖍神之听之钖大有年乐作陪祀王公百官退赞引奏诣望瘗位皇帝诣望瘗位望瘗赞引奏礼成恭导皇帝诣太岁殿上香乐止礼部尚书率太常寺卿属恭请神位复御上香行礼如仪皇帝入具服殿更衣乃行亲耕礼毕还宫太常寺官彻干清门斋戒牌铜人送寺右望瘗礼成遣官飨先农之礼先一日太常寺以祝版送内阁恭书受而奉诸神库至日鸡初鸣遣官朝服诣坛赞引太常寺赞礼郎二人引由坛右门入行礼于阶下上香赞升坛升降均由东阶不饮福受胙王公不陪祀祝帛送瘗避立西旁飨毕顺天府府尹率属行耕耤礼余均如前仪右遣官仪直省府州县各建先农坛岁以仲春亥日致祭省㑹以总督若廵抚一人主之若有故则布政使以次摄陪祀文武官及各执事人均如祭社稷之礼先二日主祭陪祭执事各官致斋公所埽除坛壝内外祭日鸡初鸣执事人入设先农神案于坛正中南向陈铏一簠二簋二笾豆各四案前设爼陈羊一豕一又前设香案一陈祝文香盘鑪镫左设一案东向陈帛一尊一爵三陈福酒胙肉于尊爵之次设洗于阶下之东质明引班引陪祭官入引赞引主祭官入通赞赞执事者各司其事赞就位引主祭官至阶下盥手就拜位立陪祭官按班就东西拜位立均北面迎神上香读祝行三献礼祝辞曰维某年月日某官某致祭于先农之神曰惟神肇兴稼穑立我烝民颂思文之徳克配彼天念率育之功常陈时夏兹当东作咸服先畴洪惟九五之尊岁举三推之典恭膺守土敢忘劳民谨奉彝章聿修祀事惟愿五风十雨嘉祥恒沐神庥庶几九穂双岐上瑞频书大有尚飨余仪与祭社稷同祭毕率属行耕耤礼府州县岁祭先农主祭官陪祭官暨各执事并同社稷祭期牲帛器数行礼仪节与省㑹同右直省府州县先农坛先蚕岁季春吉巳皇后亲飨先蚕之礼先二日礼部尚书一人至牺牲所眂牲仪与飨先农同右眂牲是日昧爽太常寺进斋戒牌铜人内监豫设黄案一于交泰殿之左内务府总管一人及宫殿监侍豫竢于干清门太常寺卿率所属㳟奉斋戒牌在前铜人在后前引如仪至干清门内务府总管以授宫殿监侍恭设于交泰殿案上斋戒牌南向铜人西向设毕跪三叩兴退皇后乃斋陪祀妃嫔公主福晋以下文官三品武官二品命妇以上咸致斋右致斋眂割牲先一日奉宸苑卿率属洁坛上下借以㯶荐为瘗坎于坛西北施黄幄于坛上太常寺官恭设先蚕神座于幄内正中南向工部司官张皇后拜幄于南阶上如式太常寺典簿具牲爼博士辨簠簋笾豆豋铏之实以次展于神厨太常寺卿诣神库以恭请神位之仪指授蚕宫令退赞礼郎引内务府总管一人诣神厨周眂牲牢笾豆太常寺官以陈设之仪指授宫殿监侍讫皆退右设神座幄供张展牲器至日鸡初鸣内务府总管及宫殿监侍率内监入坛具器陈牛一羊一豕一豋一铏二簠簋各二笾豆各十琖三十鑪一镫二东设一案西向陈礼神制帛一香盘一尊一爵三设福胙于尊爵之旁加爵一牲陈于爼帛实于篚尊实酒承以舟疏布幂勺具内监设洗于具服殿乐部率掌仪司内监陈乐于坛下应鼓一在东琴四瑟二箫六篴六笙六杖鼓二方响十六云璈二板二东西分列如式右陈设辨行礼位坛上正中为皇后拜位北向坛下西北为望瘗位西向当阶左右为陪祀妃嫔公主福晋拜位北面稍南左右为陪祀命妇拜位按翼分列重行异等东位西上西位东上均北面辨执事位司拜褥女官二人立于坛上皇后拜位左右相仪女官二人立拜位后左右均东西面司香女官一人司帛女官一人司爵女官一人奉福胙女官二人序立东案之东西面接福胙女官二人立于坛西东面坛下典仪司乐女官各一人当阶左立西面𫝊赞女官六人二人立于坛南东西面二人立于妃嫔公主福晋拜位左右二人立于命妇拜位左右均东西面乐工歌工序立于东西乐悬之次女官掌瘗者立于瘗坎之西北隅右辨位未明前三刻步军统领饬所部清跸除道自神武门至坛门御道左右涂巷皆设布幛陪祀公主福晋命妇及执事女官朝服豫集坛内銮仪衞率内监陈仪驾卤簿于顺贞门外大仪舆一乗民尉三十有四人仪舆二乗旗尉十有二人黄舆二乗民尉三十有四人次五色龙凤旗十旗尉二十人卧𤓰四立𤓰四旗尉十有二人吾仗四旗尉六人次黄赤二色龙凤扇八雉尾扇八旗尉三十有二人次赤素方繖四五色四季花繖十旗尉二十有八人五色九凤繖十旗尉二十人次金节二旗尉四人次拂二香鑪二金合二盥盘一盂一缾二金倚一方几一旗尉二十有二人次黄色九龙曲葢一旗尉三人凤舆一乗旗尉八人凡擎执旗尉民尉各服其服皆内监充辰正初刻太常寺卿暨内务府总管各一人赴干清门奏时宫殿监督领侍转奏皇后御礼服乗凤舆出宫如仪陪祀妃嫔咸乗舆从由顺贞门神武门北上门入陟山门至内壝左门相仪女官二人跪奏请降舆皇后降舆妃嫔咸降舆从前引女官十人右赞引左对引女官二人恭导皇后入具服殿少竢妃嫔随入配殿祇竢𫝊赞女官引公主福晋命妇等于具服殿门外东西序立祇候右车驾诣坛辰正一刻蚕宫令诣神库上香跪三叩兴恭请先蚕神位内监十人前引入坛奉安座上毕相仪奏请行礼皇后出具服殿盥司盥跪奉盥司巾跪奉帨巾盥毕诣坛妃嫔以下随行司拜褥女官豫布拜褥于坛上拜次赞引对引女官恭导皇后陞中阶就拜位前北向立前引十人止立坛下相仪二人随侍𫝊赞引妃嫔公主福晋及命妇均就拜位序立典仪赞执事者各共廼职赞引奏就位皇后就位立右盥洗就位典仪赞迎神司香奉香进至香案前祇竢司乐赞举迎神乐奏庥平之章辞曰轩辕御箓时西陵位正妃柔桑沃载阳迟黼黻𤣥黄供祀事称茧更缲丝龙精报贶椒屋宗师乐作赞引奏就上香位暨对引恭导皇后诣香案前立对引至案前止立司香跪赞引奏跪皇后跪奏上香司香进香皇后上炷香三上瓣香兴赞引奏复位暨对引恭导皇后复位立奏跪拜兴皇后行六肃三跪三拜礼𫝊赞赞跪叩兴妃嫔以下随行礼乐止右迎神典仪赞奠帛爵行初献礼司帛奉篚司爵奉爵进至案前祇竢司乐赞举初献乐奏承平之章辞曰春隄栁绽金仓庚有好音衣祎翟致精忱后月躬应教织纴柘馆式斋心黄流初荐肸蠁如临乐作司帛跪献篚奠于案一叩兴司爵跪献爵奠于垫中兴皆退乐止右初献典仪赞行亚献礼司乐赞举亚献乐奏均平之章辞曰清和日正长灵坛水一方纡香陌执籧筐桑叶阴秾风澹荡八育普嘉祥玉鬯再陈降福穰穰乐作司爵献爵于左仪如初献乐止右亚献典仪赞行终献礼司乐赞举终献乐奏齐平之章辞曰神臯接上园葭芦翠浪翻莺声滑藕花繁夭棘丝丝初引蔓三荐洁苹蘩云依宝鼎露浥旌旛乐作司爵献爵于右仪如亚献乐止右三献典仪赞答福胙奉福胙二人恭奉福胙诣神位前拱举退祇立于皇后拜位之右接福胙二人进立于左赞引奏跪皇后跪左右女官皆跪奏饮福酒右女官进福酒皇后受爵拱举授左女官次受胙如饮福之仪赞引奏拜兴皇后一拜兴又奏跪拜兴皇后行四肃二跪二拜礼妃嫔以下均随行礼兴典仪赞彻馔司乐赞举彻馔乐奏柔平之章辞曰公宫吉礼成有斋奉豆豋僮僮被肃肃升废彻毋迟咸祗敬法坎不常盈万方衣被百福其朋乐作彻毕乐止右受福胙彻馔典仪赞送神司乐赞举送神乐奏洽平之章辞曰神风拂广筵灵香下肃然仪不忒礼无愆禺马流星相炳绚玉蝀亘平川彤管司职瑞茧登编乐作赞引奏跪拜兴皇后率妃嫔以下行六肃三跪三拜礼兴乐止右送神典仪赞奉帛香馔送瘗司帛诣神位前跪一叩司帛奉篚兴司香跪奉香司爵跪奉馔兴以次恭送瘗所皇后转立拜位旁西向竢香帛过皇后复位立典仪赞望瘗陪祀妃嫔公主福晋命妇退赞引奏诣望瘗位乐作恭导皇后诣望瘗位望瘗奏礼成恭导皇后诣具服殿更衣妃嫔随入配殿更衣乐止蚕宫令恭请神位复御上香行礼如仪皇后还宫宫殿监侍彻交泰殿斋戒牌铜人授太常寺官送寺越日皇后乃率从桑之妃嫔公主福晋命妇行躬桑礼右望瘗礼成遣妃致祭先蚕之礼先二日及陪祀之公主福晋命妇均致斋所司供具如式至日昧爽妃朝服乗舆诣坛清道辟除如常仪至内壝右门降舆入行礼于阶下上香赞升坛升降均由东阶妃嫔不陪祀不饮福受胙香帛送瘗避立西旁余如前仪右遣妃仪皇帝遣官致祭先蚕之礼所司供具如前仪至日鸡初鸣遣官朝服诣坛赞引太常寺赞礼郎二人引由坛左侧门入行礼仪节与飨先农同右遣官仪钦定大清通礼卷八钦定大清通礼卷九钦定四库全书钦定大清通礼卷九吉礼厯代帝王庙飨厯代帝王之礼正殿七室中室太昊伏羲氏炎帝神农氏黄帝轩辕氏左室少昊金天氏颛顼髙阳氏帝喾髙辛氏帝尧陶唐氏帝舜有虞氏右室夏王禹启仲康少康杼槐芒泄不降扄厪孔甲臯发商王汤太甲沃丁太庚小甲雍巳太戊仲丁外壬河亶甲祖乙祖辛沃甲祖丁南庚阳甲盘庚小辛小乙武丁祖庚祖甲廪辛庚丁太丁帝乙次左周武王成王康王昭王穆王共王懿王孝王夷王宣王平王桓王庄王僖王惠王襄王顷王匡王定王简王灵王景王悼王敬王元王贞定王考王威烈王安王烈王显王慎靓王次右汉髙祖惠帝文帝景帝武帝昭帝宣帝元帝成帝哀帝光武帝明帝章帝和帝殇帝安帝顺帝沖帝昭烈帝晋元帝明帝成帝康帝穆帝哀帝简文帝宋文帝明帝孝武帝齐武帝陈文帝宣帝魏道武帝明元帝太武帝文成帝献文帝孝文帝宣武帝孝明帝又次左唐髙祖太宗高宗睿宗𤣥宗肃宗代宗徳宗顺宗宪宗穆宗文宗武宗宣宗懿宗僖宗后唐明宗后周世宗宋太祖太宗真宗仁宗英宗神宗哲宗髙宗孝宗光宗宁宗理宗度宗端宗辽太祖太宗景宗圣宗兴宗道宗又次右金太祖太宗世宗章宗宣宗哀宗元太祖太宗定宗宪宗世祖成宗武宗仁宗泰定帝文宗宁宗明太祖惠帝成祖仁宗宣宗英宗景帝宪宗孝宗武宗世宗穆宗愍帝位均南向凡异代同室者皆隔别之两庑东风后仓颉䕫伯夷伊尹傅说召公奭毕公髙召穆公虎仲山甫张良曹参周勃魏相邓禹耿弇诸葛亮房元龄李靖宋璟郭子仪许远李晟裴度曹彬李沆王曾富弼文彦博李纲韩世忠文天祥宗翰穆唿哩布唿宻徐逹常遇春杨士竒于谦刘大夏西力牧臯陶龙伯益仲虺周公旦太公望吕侯方叔尹吉甫萧何陈平刘章丙吉冯异马援赵云杜如晦狄仁杰姚崇张巡李泌陆贽耶律赫噜吕䝉正冦凖范仲淹韩琦司马光赵鼎岳飞斡鲁宗望巴延托托刘基李文忠杨荣李贤位均东西向以北为上歳春秋仲月诹吉遣官将事特行崇典皇帝亲诣行礼先二日礼部尚书一人诣牺牲所眡牲如仪右眡牲致斋书祝版眡割牲眡祝版先一日太常寺官入庙洁蠲殿宇内外借以㯶荐拂拭神座工部司官张御幄于景徳门外阶下之左南向夜分太常寺卿率属入具器陈三皇位前分设三案五帝位前统设三案夏商周代设一案右二龛左三龛各设三案每位爵三实酒毎案豋一铏二簠簋各二笾十豆十其前皆设香案一各鑪一镫二每室牛一羊一氶一殿中设案一少西北向供祝版东设一案西向西设一案东向分陈每室尊一每案香盘一虚爵三毎位礼神制帛一设福胙于东案尊爵之旁加爵一凡牲陈于爼凡帛每案同篚凡尊实酒承以舟疏布幂勺具两庑东设案十各铏二簠一簋一笾豆各四每位爵三实酒统羊二豕二前设香案四各鑪一镫二又设案于南北向陈尊二香盘四虚爵十有二素帛四十爼篚幂勺具西庑帛三十有九余陈设同銮仪卫设洗于黄幄外乐部率太常协律郎设中和韶乐于殿外阶上分东西悬陈乐舞于乐悬之次如常仪右陈设陈设毕太常寺博士引礼部侍郎一人入庙省眡正殿牲帛齍盛及笾豆豋铏之实毕次诣两庑周眡如仪右省齍办行礼位殿门内正中为皇帝行礼拜位北向阶下甬道左右为分献官拜位北面陪祀王公位阶上东西各二班百官位阶下分献之南东西各五班重行异等均北面东位西上西位东上辨执事位司拜褥銮仪卫官二人立于皇帝拜位之左稍后太常寺司祝一人立祝案西司香九人司帛九人司爵九人光禄寺卿二人太常寺赞答福胙一人立东案之东司香七人司帛七人司爵七人侍卫二人立西案之西侍仪礼部尚书侍郎各一人都察院左都御史副都御史各一人乐部典乐一人立东西案之南太常寺典仪一人于殿左门外立司乐协律郎乐工歌工舞佾于阶上乐悬东西序立记注官四人于西阶下序立纠仪御史礼部祠祭司官各二人于陪祀王公拜位之次序立又御史二人祠祭司官二人鸿胪寺官二人于陪祀百官拜位之次序立掌燎官率燎人立于燎鑪之隅右辨位其日五皷歩军统领率所部清跸除道自西华门至庙门御道左右涂巷皆设布幛銮仪卫陈法驾卤簿不陪祀王公百官朝服咸㑹祗候送驾如仪日出前六刻司祝恭请祝版设于祝案太常寺卿赴干清门奏时皇帝御祭服乗礼舆出宫前引后扈如常仪驾发警跸午门鸣钟皷驾出西华门导迎乐前引不作提鑪执镫官左右骑导如诣西郊之仪右銮舆出宫驾将至鸿胪寺官豫引陪祀王公于庙门外序立候驾至随入太常寺赞礼郎豫引两庑分献官四人于景徳西侧门外序立陪祀百官按班入景徳东西侧门外于行礼位稍南东西序立祗候驾至由庙中门入降舆右赞引左对引太常寺卿二人㳟导皇帝入幄次少竣太常寺卿奏请行礼皇帝出次盥銮仪卫官跪奉盥奉巾如仪司拜褥官豫布拜褥于殿门内正中赞引对引官㳟导皇帝入景徳中门陛中阶进殿中门至拜位前北向立前引内大臣止立殿檐下提鑪官执镫官侍卫止立阶下后扈大臣随侍赞礼郎引分献官东西各二人于甬道左右鸿胪寺官引陪祀王公升东西阶引陪祀百官于庙庭左右均就拜位北面序立典仪赞乐舞生登歌执事官各共廼职武舞执干戚进赞引奏就位皇帝就位立右就次盥洗就位典仪赞迎神左司香二人右司香一人奉香盘东西趋进均折而北诣中一室三皇香案前左司香七人右司香六人奉香盘分诣各室香案前祗候司乐赞举迎神乐奏肇平之章辞曰抚时兮极隆造经纶兮显庸总古今兮一揆贻大寳兮微躬仰徽猷兮有严閟宫予稽首兮下风协律郎举麾工皷柷乐作赞引奏就上香位暨对引官恭导皇帝诣太昊伏羲氏香案前对引官至祝案前止立司香跪进香赞引奏上香皇帝上炷香三上瓣香毕以次诣炎帝神农氏皇帝轩辕氏香案前上香仪同左右各室司香跪上香毕皆趋退赞引奏复位暨对引官恭导皇帝复位奏跪拜兴皇帝行二跪六拜礼王公百官均随行礼协律郎偃麾工戞敔乐止右迎神典仪赞奠帛爵行初献礼有司揭尊幂勺挹酒实爵司帛奉篚司爵奉爵以次诣各神案前司乐赞举初献乐奏兴平之章辞曰莽若云兮神之行予仰止兮在廷承筐篚兮既登偃灵盖兮翠旌鉴予情兮歆享荐芳馨兮肃成乐作司乐举节舞干戚之舞司帛跪献篚奠于各案三叩兴司爵立献爵于各垫中退赞礼郎引分献官升东西阶诣两庑以次跪上香毕兴立香案前执事生奠帛献爵如仪皆退司祝至祝案前跪三叩奉祝版跪案左乐暂止赞引奏跪皇帝跪羣臣皆跪賛读祝司祝读祝辞曰维某年月日皇帝致祭于太昊伏羲氏炎帝神农氏黄帝轩辕氏帝金天氏帝高阳氏帝高辛氏帝陶唐氏帝有虞氏夏十四王商二十六王周三十二王汉十九帝晋七帝宋三帝齐一帝陈二帝魏八帝唐十六帝后唐一帝后周一帝宋十四帝辽六帝金六帝元十一帝明十三帝曰仰惟诸帝应运代兴作君作师抚育烝黎创治维艰基业用宏守文不易谟烈是承风教既远功徳可称报于仲神其式凭尚飨读毕兴祝版跪安太昊伏羲氏神位前篚内三叩兴退乐作赞引奏拜兴皇帝率羣臣行三拜礼兴赞礼郎引分献官降阶复位乐止武功之舞退文舞执羽籥进右初献典仪賛行亚献礼司乐賛举亚献乐奏崇平之章辞曰贰觞兮酒行念昔致治兮永清瞻龙衮兮若英愿绍钖兮嘉平乐作舞羽籥之舞司爵奉爵以次诣各案前恭献于左两庑赞礼郎引分献官分献如初乐止右亚献典仪赞行终献礼司乐赞举终献乐奏恬平之章辞曰郁鬯兮献终万舞洋洋兮沐清风龙鸾徐整兮企予示周行兮廸予衷乐作司爵献爵于右两庑随分献均如亚献仪毕乐止文徳之舞退右三献既终献太常寺赞礼郎一人少前西面立赞答福胙光禄寺卿二人奉福胙至太昊伏羲氏位前拱举退祇立于皇帝拜位之右侍衞二人进立于左赞引奏跪皇帝跪左右官皆跪奏饮福酒右官进福酒皇帝受爵拱举授左官次受胙如饮福之仪奏拜兴皇帝三拜兴又奏跪拜兴皇帝率羣臣行二跪六拜礼典仪赞彻馔司乐赞举彻馔乐奏淳平之章辞曰盍肴烝兮毕升五音㑹兮满盈礼将彻兮䖍告鉴孔忱兮载翼载登乐作彻毕乐止右受福胙彻馔典仪赞送神司乐赞举送神乐奏匡平之章辞曰羽幢缭绕兮动回风和鸾并驭兮归天宫五云拥兮髙驰翔愿回灵盼兮钖年丰乐作赞引奏跪拜兴皇帝率羣臣行二跪六拜礼兴乐止右送神典仪赞奉祝帛馔送燎司祝司帛诣各神案前咸跪三叩司祝奉祝司帛奉篚兴司香跪奉香司爵跪奉馔兴以次由中道出恭送燎所皇帝转立拜位旁西向竢祝帛过皇帝复位立两庑香帛馔均送焚燎太常寺赞礼郎引分献官退鸿胪寺官引陪祀王公百官均退立拜位东西旁乐作辞曰驾羣龙兮一气中焄蒿芬烈兮实𡨕通望神光兮遥烛惟终古兮是崇赞引奏礼成恭导皇帝仍由景徳门中门出陞舆法驾卤簿前导导迎乐作奏祐平之章辞曰时叙羣品端在一钦衣徳凝命荷天之任景轨仪诚既歆肃骏奔颙若临不陪祀王公百官仍朝服祇候驾至跪迎午门鸣钟乐止王公随驾入至内金水桥恭候皇帝还宫各退太常寺官彻干清门斋戒牌铜人送寺右礼成回銮遣官致祭之礼先二日眂牲如仪承祭官分献官暨文官郎中武官㕘领世爵轻车都尉以上均于邸第致斋先一日太常寺以祝版送内阁恭书受而藏诸庙内神库光禄寺少卿御史礼部祠祭司官朝服眂割牲瘗毛血有司供具并如仪及祀之日鸡初鸣承祭官及分献官朝服祇竢于庙礼部侍郎入庙省齍毕质明承祭官入景徳左门升左阶位于阶上北面迎神赞就上香位出入殿左门承祭官分献官及陪祀官行三跪九叩礼不饮福受胙王公不陪祀赞引以太常寺赞礼郎祝帛送燎避立西旁东面余均如仪右遣官仪皇帝时廵省方有古昔帝王陵寝在其地者间行特典亲诣致祭亲祭之礼有司诹吉豫期守土官洁埽享殿内外扈从王公暨文武官陪祭视京师帝王庙地方文官知府武官副将以上与朝臣陪祭者以其班序先一日皇帝率羣臣斋行在太常寺官具祝版送内阁中书舍人敬书祝文于版讫授太常寺官豫送祭所右具祝版是日昧爽光禄寺卿一人眂割牲守土官于祭所神厨设香案光禄寺卿公服上香宰人牵牲告腯遂及守土官眂宰瘗毛血如仪右眂割牲祭之前夕工部司官张黄幄于享殿二门内之左銮仪卫官设洗于幄次及夜分太常寺卿属率守土官入享殿具神位前陈设牛一羊一豕一豋一铏二簠簋各二笾豆各十鑪一镫二设案一于享殿中少西北向供祝版设案一于东西向陈礼神制帛一香盘一尊一幂勺具爵三乃辨位设皇帝拜位于享殿内正中北向司拜褥二人立于左稍后陪祀王公位阶上百官位阶下东西序立重行异等均北面司祝司香司帛司爵分立祝案尊案之次记注官立西阶下东面紏仪御史礼部祠祭司官引礼鸿胪寺官分立王公百官拜位左右东西面典仪一人立享殿东檐下西面掌燎官率燎人立燎鑪之隅右供张陈设序位祭日漏未尽守土大吏率属治道清跸自行宫至祭所氾埽无令尘扬銮仪衞官陈骑驾卤簿于行在宫门外领侍衞内大臣及内大臣勒所部翊卫官䕶军统领宗人府王公勒所部后管官采服分班于行宫门外祇候不陪祭扈从官序列行宫门外守土官序列祭所门前道左陪祭王公于享殿大门外序列候驾至随入内外文武官于享殿庭左右序列执事官豫入就位均采服届时太常寺卿赴行宫奏时皇帝龙袍补服乗舆出宫前引后扈不陪祭扈从官跪送如常仪右銮舆出行宫驾至祭所不陪祭守土官跪迎皇帝于大门内降舆右赞引左对引太常寺卿二人恭导皇帝由二门中门入至幄次少竢出盥銮仪衞官跪奉盥奉巾如仪司拜褥官豫布拜褥赞引对引官恭导皇帝陞中阶入殿中门诣拜位前立内大臣侍衞止立阶下后扈大臣随侍鸿胪寺官引陪祭王公百官按班均就拜位序立典仪赞执事官各共廼职赞引奏就位皇帝就位立右盥洗就位皇帝既就位司香奉香跪竢于香案之左赞引恭导皇帝诣香案前立奏上香司香进香皇帝上炷香三上瓣香毕复位奏跪拜兴皇帝行二跪六拜礼王公百官均随行礼右迎神典仪赞奠帛爵行初献礼司帛奉篚司爵奉爵以次诣神位前司帛跪献篚奠于案三叩兴司爵立献爵于垫中毕各退司祝诣祝案前跪三叩奉祝版跪案左赞引奏跪皇帝跪羣臣皆跪赞读祝司祝读祝文讫兴奉祝版跪安于篚内三叩退赞引奏拜兴皇帝率羣臣行三拜礼兴典仪赞行亚献礼司爵献爵于左赞行终献礼司爵献爵于右均如初仪右三献典仪赞奉祝帛送燎司祝司帛诣神位前咸跪三叩司祝奉祝司帛奉篚兴司香跪奉香兴以次恭送燎所皇帝转立拜位东旁西向竢祝帛过复位立右燎祝帛祝帛出赞引奏礼成暨对引官恭导皇帝降中阶出中门乗舆还行宫前列卤簿导从扈衞如来仪陪祭官退不陪祭守土官仍于道左跪送扈从官于行宫外跪迎如仪右礼成还行宫辇跸所经有古昔帝王陵寝在御道三十里内者遣官一人祇吿豫期太常寺官具祝文香帛授遣官赍往守土官洁埽享殿内外戒办牲牢器物备执事司祝司香司帛司爵以府州县佐贰官充通赞以敎谕训导引赞以学弟子员遣官既至及执事官斋其夕宰人割牲于厨地方官州若县一人公服眂宰瘗毛血如仪祭日昧爽守土官入陈神位前牛一羊一豕一豋一铏二簠簋各二笾豆各十鑪一镫二设案于左陈礼神制帛一香盘一尊一爵三设案一于中少西供祝版设洗于阶东引赞二人竢于门质明执事官豫入就位均朝服遣官朝服至祭所引赞引自殿垣左门入诣东阶下盥至阶中北面立通赞赞就位遣官就位赞就上香位引赞引遣官升东阶入殿左门诣香案前司香跪奉香引赞赞跪遣官跪赞上香遣官上香毕兴赞复位遣官仍降东阶复位赞跪叩兴遣官行三跪九叩礼通赞赞行初献礼司帛奉篚跪献于案三叩兴司爵奉爵奠于正中各退赞读祝引赞赞跪遣官跪司祝至祝案前跪三叩奉祝版宣读讫复于案三叩兴退赞叩兴遣官三叩兴通赞赞行亚献礼司爵奠爵于左赞行终献礼司爵奠爵于右均如初仪引赞赞跪叩兴遣官行三跪九叩礼通赞赞奉祝帛送燎执事各奉祝帛香由中道送燎如仪遣官避立拜位东竢过复位引赞赞礼毕引遣官仍由殿垣左门出执事官皆退右时廵祭告直省所在厯代帝王陵寝逢朝廷有大庆典遣官分诣致祭祭伏羲氏陵于宁淮女娲氏于赵城神农氏于轩辕氏于中部少昊氏于曲阜髙阳氏髙辛氏于滑陶唐氏于濮有虞氏于宁逺夏王禹于㑹稽商王汤于荣河中宗于内黄髙宗于西华周文王武王成王康王于咸宁汉髙祖于泾阳文帝于咸宁宣帝于长安光武帝于孟津后魏文帝于富平唐髙祖于三原太宗于醴泉宪宗于蒲城宣宗于泾阳后周世宗于郑州宋太祖太宗真宗仁宗于巩辽太祖于广宁金太祖世宗于房山元太祖世祖于宛平北明太祖于江宁宣宗孝宗世宗于昌平凡祭皆就享殿行礼或因陵寝设坛惟元陵望祭右祭所豫期有司诹吉日礼部疏列阁部院寺文职二品以下四品以上官衔名候㫖分遣承祭将遣官皇帝散斋一日遣官各斋于次太常寺具礼神香制帛祝文送礼部礼部祠祭司官各加封题翼日黎明遣官公服㑹于礼部太常寺官设黄案于中和殿正中一左右各一均南向銮仪衞设龙亭一于礼部堂上正中设香亭一于龙亭前祠祭司官恭奉祝文香帛设龙亭内校尉舁亭行导以御仗香亭在前龙亭在后进大清门中门至午门前亭止礼部祠祭司官公服诣龙亭前跪三叩恭奉祝文香帛由午门左门昭徳门至中和殿由中门入陈祭文于正中黄案陈帛左案陈香右案毕跪叩如初奉时由殿左门出退立阶下直班记注官四人序立于殿西檐下导引太常寺卿二人序立于殿北门外礼部尚书侍郎各一人分立殿东西檐之次侍仪又侍郎一人率钦天监博士诣干清门奏时皇帝御补服乗舆出宫导从扈卫如常仪至中和殿北阶上降舆太常寺卿导引御殿内诣案前北向徧閲祝文香帛毕仍自殿北门乗舆还宫礼部祠祭司官奉祝文香帛出午门设龙亭内如来仪所司彻案校尉舁亭出礼部尚书侍郎从至礼部陈于堂上正中遣官及赍送香帛笔帖式以次序立于堂左礼部尚书一人于亭左立祠祭司官诣亭前跪三叩以次奉祝帛香授尚书转授遣官遣官跪受兴授笔帖式依序由中门出若非亲閲太常寺具礼神香祝制帛送礼部各加封题礼部尚书率执事官属暨遣官散斋一日至日黎明咸公服毕㑹礼部祠祭司官设三案于堂上正中奉祝文设于中案陈香左案陈帛右案讫退立案前左右赞事礼部尚书一人敬谨周眂讫以次分授遣官如前仪右閲祝文香帛遣祭官遣官至所祭地守土官豫日供具备执事人眂割牲瘗毛血如仪祭日陈设遣官行礼仪注与时廵遣官祭吿礼同右祭仪直省所在帝王陵寝岁春秋仲月守土正官一人致祭执事以礼生祭日用羊一豕一余陈设及行礼仪注与庆典遣官礼同右所在専祭钦定大清通礼卷九钦定大清通礼卷十钦定四库全书钦定大清通礼卷十吉礼𫝊心殿经筵致祭𫝊心殿之礼𫝊心殿内皇师伏羲氏正位南向皇师神农氏皇师轩辕氏帝师陶唐氏帝师有虞氏王师夏王禹王师商王汤王师周文王王师周武王左右分序均南向先圣周公东位西向先师孔子西位东向岁以春秋仲月皇帝御经筵之日遣官一人祇告如特行崇典则皇帝亲诣行礼太常寺豫日以祝版送内阁恭书先一日司祝由太常寺恭奉祝版导以御仗送至𫝊心殿祝版房设于案跪叩如仪祀日昧爽所司洁除殿内外展神幄工部司官借㯶荐太常寺卿率属具器陈皇师帝师王师位前各设一案每案铏一笾二豆二前设香案一陈鑪一镫二先圣先师位前每案铏一笾二前设香案一陈鑪一镫二殿中设一案少西北向供祝版东设一案西向陈礼神制帛十香盘六爵十有八尊二西设一案东向陈礼神制帛一香盘五尊一爵十有五凡帛正位同篚东西位各异篚凡尊实酒承以舟疏布幂勺具乃辨位皇帝拜位在殿内正中北向銮仪衞司拜褥官立于皇帝拜位之左稍后太常寺司祝立祝案西东面司香立东西案后负序东西面典仪立殿门外之东西面记注官立殿门外之西东面掌燎官率燎人立于东门外燎鑪之隅日出前三刻司祝诣𫝊心殿祝版房恭奉祝版安于祝案司爵揭尊幂勺挹酒实爵司帛奉篚司爵奉爵进至各神位前奠于案司拜褥官豫布拜褥于殿门内正中各退太常寺卿赴干清门奏时皇帝御补服乗舆出宫前引后扈如常仪驾至文华门内东门降舆前引内大臣侍衞均止立后扈大臣随侍右赞引左对引太常寺卿二人恭导皇帝由殿垣西门入景行中门陞中阶进殿中门至拜位前北向立典仪赞执事官各共廼职赞引奏就位皇帝就位立司香各奉香盘诣神位前祇竢赞引奏就上香位及对引官恭导皇帝诣皇师伏羲氏香案前对引官至祝案前止立司香跪进香赞引奏上香皇帝上炷香三上瓣香毕以次诣各神位前上香如前仪赞引奏复位及对引官恭导皇帝复位立奏跪拜兴皇帝行二跪六拜礼兴司祝诣祝案前跪三叩奉祝版跪案左赞引奏跪皇帝跪赞读祝司祝读祝毕兴奉祝版跪安神位前篚内三叩兴退赞引奏拜兴皇帝行三拜礼兴又奏跪拜兴皇帝行二跪六拜礼兴典仪赞奉祝帛送燎司祝司帛诣神位前咸跪三叩司祝奉祝司帛奉篚兴司香跪奉香兴以次由中道出恭送燎所皇帝转立拜位东西向竢祝帛过皇帝复位立赞引奏礼成及对引官恭导皇帝出殿中门降中阶诣文华殿御经筵进讲毕乗舆还宫执事官以次退右祗告仪遣官致祭𫝊心殿赞引太常寺赞礼郎二人引承祭官入殿垣东门循景行门东夹道至殿门外阶下正中行礼上香出入殿左门祝帛送燎承祭官避立西旁东面余如仪右遣官仪月朔望太常寺卿一人率属诣𫝊心殿具器陈设酒果上香行礼如仪右常祀仪钦定大清通礼卷十钦定大清通礼卷十一钦定四库全书钦定大清通礼卷十一吉礼先师春秋释奠先师孔子之礼大成殿内至圣先师正位南向复圣颜子述圣子思子东位西向宗圣曾子亚圣孟子西位东向两序先贤东闵子损冉子雍端木子赐仲子由卜子商有子若皆西向西冉子耕宰子予冉子求言子偃颛孙子师朱子熹皆东向两庑先贤东蘧瑗澹台灭明原宪南宫适商瞿漆雕开司马耕梁鳣冉孺伯䖍冉季漆雕徒父漆雕哆公西赤任不齐公良孺公肩定鄡单罕父黒荣旂左人郢郑国原亢廉洁叔仲会公西舆如邽巽陈亢琴张步叔乗秦非颜哙颜何县亶乐正克万章周敦颐程颢邵雍西林放宓不齐公冶长公晳哀髙柴樊须商泽巫马施颜辛曹䘏公孙龙秦商颜高壤驷赤石作蜀公夏首后处奚容蒧颜祖句井疆秦祖县成公祖句兹燕伋乐欬狄黒孔忠公西蒧颜之仆施之常申枨左丘明秦冉牧皮公都子公孙丑张载程颐先儒东公羊髙伏胜董仲舒后苍杜子春诸葛亮王通范仲淹欧阳修杨时罗从彦李侗吕祖谦蔡沈陈淳魏了翁王柏赵复许谦吴澄胡居仁王守仁罗钦顺西谷梁赤髙堂生孔安国毛苌郑康成范寗韩愈胡瑗司马光尹焞胡安国张栻陆九渊黄干真德秀何基陈澔金履祥许衡薛瑄陈献章蔡清陆陇其均北上东西向崇圣祠殿内中肇圣王木金父左裕圣王祈父右诒圣王防叔次左昌圣王伯夏次右启圣王叔梁纥皆南向先贤颜无繇孔鲤东位西向曾㸃孟孙氏西位东向先儒东庑周辅成程珦蔡元定西向西庑张廸朱松东向均北上嵗以春秋仲月上丁遣官将事特行崇典则皇帝亲诣行礼先二日礼部尚书一人诣牺牲所眂牲如仪右眂牲致斋书祝版眂祝版先一日宰人豫凿坎于宰牲亭之西国子监官设香案一于宰牲亭外光禄寺少卿一人朝服诣香案前上香遂及御史礼部祠祭司官国子监丞朝服眂宰宰人割牲以豆取毛血瘗于坎如常仪右眂割牲将事前夕国子监祭酒率属洁蠲殿内外借以㯶荐拂拭神座工部司官张大次于大成门外之左夜分太常寺卿国子监祭酒各率其属入具器陈先师位前牛一羊一豕一登一铏二簠二簋二笾十豆十鑪一镫二四配位前各羊一豕一铏二簠二簋二笾八豆八鑪一镫二十二哲位前铏一簠一簋一笾四豆四东西各羊一豕一鑪一镫二殿中设一案少西北向供祝版其南东设一案西向陈礼神制帛九香盘四尊三爵二十有七西设一案东向陈礼神制帛八香盘三尊二爵三十有四凡牲陈于俎凡帛正位四配异篚十二哲东西共篚凡尊实酒承以舟疏布幂勺具东庑二位同案每位爵一实酒每案簠一簋一笾四豆四先贤案前羊二豕二香案一鑪一镫二先儒案前羊一豕一香案一鑪一镫二设案一于南北向陈礼神制帛二香盘二尊三虚爵六俎篚幂勺具西庑陈设同崇圣祠正位前各羊一豕一铏二簠簋各二笾豆各八鑪一镫二配位前簠一簋一笾四豆四东西羊豕各一鑪一镫二中设一案少西供祝版东设一案陈礼神制帛七香盘六尊四爵二十有一西设一案陈礼神制帛二香盘一尊三爵六两庑东二案西一案每位爵一实酒余陈设簠簋笾豆羊豕鑪镫如配位之数各南设一案陈礼神制帛一香盘一尊一虚爵三俎篚幂勺皆具銮仪衞官设洗于大次之外乐部率太常协律郎设中和韶乐于殿外两阶金编钟在东玉编磬在西皆十有六悬以虡业东应鼔一柷一麾一西敔一东西分列琴六瑟四箫六篴六箎四排箫二埙二笙六搏拊二旌二羽籥三十有六太常寺官设洗于崇圣祠阶下之东如式右陈设陈设毕太常寺博士引礼部侍郎一人入庙恭诣大成殿周省齍盛及笾豆豋铏之实次诣两庑省毕引诣崇圣祠正殿及两庑省眂如仪右省齍辨行礼位殿门内正中为皇帝拜位北向阶下甬道左右为分献官拜位正殿分献官六人在前两庑分献官四人在后均北面陪祀王公位阶上东西各二班百官位阶下分献官之南东西各五班重行异等东位西上西位东上均北面辨执事位銮仪衞司拜褥官二人立于皇帝拜位之左稍后太常寺司祝一人立祝案西东面司香四人司帛四人司爵九人立东案之东西面司香三人司帛三人司爵八人立西案之西东面侍仪礼部尚书侍郎各一人都察院左都御史副都御史各一人乐部典乐一人分立东西案之南东西面太常寺典仪一人立殿左门外西面司乐协律郎乐工歌工文德之舞六佾于阶上乐悬东西序立记注官四人于西阶下序立紏仪御史四人礼部祠祭司官四人引礼鸿胪寺官四人分立王公百官拜位之次掌燎官率燎人立于燎鑪之隅两庑国子生司香司帛司爵东西各二人序立南案之南均北面承祭崇圣祠官拜位在阶下分献官四人拜位在承祭官后读祝拜位在殿中门槛内均北面太常寺司祝典仪掌燎各一人正殿国子官司香七人司帛九人司爵九人两庑国子生司香司帛司爵东西各三人立位与前仪同右辨位其日五鼔步军统领率所部清跸除道自东华门至庙门御道左右涂巷皆设布幛銮仪衞陈法驾卤簿不陪祀王公百官朝服咸㑹祇候送驾如仪日出前六刻司祝恭请祝版设于祝案太常寺卿赴干清门奏时皇帝御祭服乗礼舆出宫前引后扈如常仪驾发警跸午门鸣钟鼔驾出东华门导迎乐前引不作执鑪镫官左右骑导如诣东郊之仪右銮舆出宫驾将至太常寺赞礼郎豫引四配两序两庑分献官十人于大成西侧门外序立鸿胪寺官豫引陪祀王公于庙左右门外序立候驾至随入引陪祀百官入大成左右侧门豫于行礼位稍南东西序立祇候驾至庙门外降舆右赞引左对引太常寺卿二人恭导皇帝由中门入就大次少竢太常寺卿奏请行礼皇帝出次盥銮仪衞官跪奉盥奉巾如仪司拜褥官豫布拜褥于殿门内正中赞引对引官恭导皇帝入大成中门陞阶进殿中门至拜位前北向立前引内大臣止立殿檐下提鑪官执镫官侍衞均于阶下止立后扈大臣随侍赞礼郎引分献官东西各五人于甬道左右鸿胪寺官引陪祀王公升东西阶引百官于庭中左右均就拜位北面序立典仪赞乐舞生登歌执事官各共廼职文舞执羽籥进赞引奏就位皇帝就位立右就次盥洗就位典仪赞迎神司乐赞举迎神乐奏昭平之章辞曰大哉至圣德盛道隆生民未有百王是崇典则昭垂式兹辟雍载䖍簠簋载严鼔钟协律郎举麾工鼔柷乐作赞引奏就上香位及对引官恭导皇帝诣先师香案前对引官至祝案前止立司香跪进香赞引奏上香皇帝上炷香三上瓣香毕奏复位及对引官恭导皇帝复位奏跪拜兴皇帝行二跪六拜礼兴王公百官均随行礼协律郎偃麾工戛敔乐止右迎神典仪赞奠帛爵行初献礼司乐赞举初献乐奏宣平之章辞曰觉我生民陶铸贤圣巍巍泰山实予景行礼备乐和豆笾嘉静既述六经爰斟三正乐作司乐举节舞羽籥之舞有司揭尊幂勺挹酒实爵正位司帛一人奉篚司爵一人奉爵以次诣先师位前司帛跪献篚奠于案三叩兴司爵献爵奠于垫中皆退左右司香六人奉香盘司帛六人奉篚司爵十有六人奉爵进至四配十二哲位前赞礼郎引正殿分献官升东西侧阶入殿左右门至各神位前上香奠帛献爵如仪仍由殿左右门出降阶复位两庑司香司帛奉香盘帛篚各进至香案前赞礼郎引分献官上香奠帛司爵由南案前奉爵东西序进各诣先贤先儒位前献爵毕皆退复位司祝至祝案前跪三叩奉祝版跪案左乐暂止赞引奏跪皇帝跪羣臣皆跪赞读祝司祝读祝辞曰维某年月日皇帝御名致祭于至圣先师孔子曰惟师德配天地道冠古今删述六经垂宪万年兹当仲祗奉旧章谨以牲帛酒果致祭配以复圣颜子宗圣曾子述圣子思子亚圣孟子尚飨读毕兴奉祝版跪安先师位前篚内三叩兴退乐作赞引奏拜兴皇帝率羣臣行三拜礼兴乐止右初献典仪赞行亚献礼司乐赞举亚献乐奏秩平之章辞曰至哉圣师克明明德木铎万年惟民之则清酒既醑言观秉翟太和常流英材斯植乐作正位司爵奉爵诣先师位前恭献于左赞礼郎引分献官诣四配十二哲两庑随分献如初乐止右亚献典仪赞行终献礼司乐賛举终献乐奏叙平之章辞曰猗欤素王示予物轨瞻之在前师表万祀酌彼金罍我酒惟㫖登献虽终弗遐有喜乐作正位司爵奉爵诣先师位前恭献于右四配十二哲两庑均随分献如亚献仪乐止文德之舞退右三献典仪赞彻馔司乐赞举彻馔乐奏懿平之章辞曰璧水渊渊芹芳藻洁既歆至圣亦仪前哲声金振玉告兹将彻鬷假有成日月昭揭乐作彻毕乐止右彻馔典仪赞送神司乐赞举送神乐奏德平之章辞曰煌煌辟雍四方来宗甄陶乐育多士景从如土斯埴如金在镕佐予敷治俗美时雍乐作赞引奏跪拜兴皇帝率羣臣行二跪六拜礼兴乐止右送神典仪赞奉祝帛馔送燎司祝司帛诣先师位前咸跪三叩司祝奉祝司帛奉篚兴司香跪奉香司爵跪奉馔兴以次由中道出恭送燎所皇帝转立拜位旁西向竢祝帛过皇帝复位立四配十二哲两庑香帛馔均送焚燎太常寺赞礼郎引分献官退鸿胪寺官引陪祀王公百官退立拜位东西乐作赞引奏礼成暨对引官恭导皇帝仍由大成中门出陞舆乐止法驾卤簿前导导迎乐作奏祐平之章辞曰先圣垂轨千载是祇䖍奉师表景行行止奠两楹神降之启后人文在兹不陪祀王公百官仍朝服祇候驾至跪迎午门鸣钟乐止王公随驾入至内金水桥恭候皇帝还宫各退太常寺官彻干清门斋戒牌铜人送寺右礼成回銮崇圣祠同时遣官致祭賛引太常寺賛礼郎引承祭官入祠垣左门引分献官随入承祭官诣阶下盥手典仪賛执事官各司其事賛礼郎賛就位引承祭官分献官就位立典仪賛迎神司香奉香盘就各香案前立賛礼郎賛升阶引承祭官升东阶入殿左门賛诣肇圣王位前賛跪承祭官跪俯伏賛上香司香跪奉香承祭官上炷香三上瓣香毕俯伏兴次诣左右正位前跪上香仪同退及殿左门北面揖出降阶复位賛礼郎引分献官升东西阶入殿左右门分诣配位前跪上香如仪咸退及门北面揖出降阶复位引两庑分献官分诣两庑从位前跪上香揖出复位均如前仪賛礼郎賛跪叩兴承祭官分献官行三跪九叩礼兴典仪賛奠帛爵行初献礼賛礼郎引承祭官升阶賛诣中案前賛跪承祭官跪俯伏司帛跪奉篚承祭官受篚拱举以授司帛兴奠于案司爵跪奉爵承祭官受爵拱举以授司爵兴诣神位前奠于垫中退承祭官俯伏兴以次诣左右正位前跪奠帛献爵仪同賛礼郎賛就读祝位引承祭官诣拜位立司祝至祝案前跪三叩奉祝版跪案左賛跪承祭官分献官皆跪賛读祝司祝读祝辞曰维某年月日皇帝遣某官某致祭于肇圣王裕圣王诒圣王昌圣王启圣王曰惟王诞生至圣为万世王者之师功德显着兹当仲谨以庶品之仪致祭配以先贤颜氏先贤曾氏先贤孔氏先贤孟孙氏尚飨读毕兴奉祝版跪安肇圣王位前篚内三叩兴退賛礼郎賛叩兴承祭官分献官行三叩礼兴賛复位引承祭官退及殿左门北面揖出降阶复位賛礼郎引正殿分献官升东西阶入殿左右门诣配位前引两庑分献官分诣两庑从位前跪俯伏奠帛献爵俯伏兴退及门揖出复位均如正献仪亚献各献爵于左终献各献爵于右均如初仪典仪賛彻馔有司彻馔毕賛送神賛礼郎賛跪叩兴承祭官分献官行三跪九叩礼兴典仪賛奉祝帛馔送燎司祝司帛司香司爵各奉祝帛香馔以次恭送燎位如仪承祭官避立西旁竢过复位賛礼郎引诣燎所视燎賛礼毕仍引由祠垣左门出各退右崇圣祠祭仪每嵗遣官释奠于先师承祭官分献官暨陪祀官均致斋二日豫期眂牲眂割牲皆如前仪先一日太常寺官具祝版送内阁恭书皇帝遣某官某致祭余辞同前受而供诸庙内祝案行礼如仪祭日陈设牲帛器数如前仪设福胙于殿内东案尊爵之旁加爵一设洗于阶下之东礼部侍郎省齍如仪承祭官拜位在阶下读祝受福胙拜位在殿中门槛内分献官在甬道左右陪祀官在庙庭左右均北面司香司帛司爵大成殿正位配位以国子监丞助敎学正学录等官充两序两庑暨崇圣祠殿庑均以国子生充序位如前仪奉福胙国子生二人立于东案之东西面接福胙国子生二人立于西案之西东面鸡初鸣承祭官分献官豫集于持敬门内致斋所太常寺賛礼郎十有四人竢于持敬门内均朝服昧爽賛礼郎二人引承祭官自左侧门入又四人分引两序分献官又八人分引两庑分献官随入至阶东盥手毕诣拜位前立鸿胪寺官引陪祀官咸诣拜位序立典仪賛乐舞生登歌执事官各共廼职文舞六佾进賛礼郎賛就位引承祭官分献官就位立典仪賛迎神司乐賛举迎神乐奏昭平之章乐作賛礼郎賛就上香位引承祭官升东阶入殿左门賛诣先师香案前賛跪承祭官跪俯伏賛上香司香跪奉香承祭官三上香毕俯伏兴以次诣四配位前跪上香仪同賛复位引承祭官退及殿左门北面揖出降阶复位初迎神时賛礼郎分引东西序分献官各一人升东西阶入殿左右门诣十二哲位前跪上香退及门北面揖出降阶复位引两庑分献官东西各二人分诣先贤先儒位前跪上香揖出复位均如前仪賛礼郎賛跪叩兴承祭官分献官暨陪祀官行三跪九叩礼兴乐止典仪賛奠帛爵行初献礼奏宣平之章舞羽籥之舞乐作賛礼郎引承祭官升阶賛诣先师位前賛跪承祭官跪俯伏司帛跪奉篚承祭官受篚拱举以授司帛兴奠于案司爵跪奉爵承祭官受爵拱举以授司爵兴奠于垫中退承祭官俯伏兴賛礼郎賛就读祝位引承祭官至殿中拜位立賛跪承祭官分献官暨陪祀官皆跪賛读祝司祝跪读祝如仪承祭官分献官暨陪祀官皆行三叩礼兴賛礼郎引承祭官以次诣四配位前跪奠帛献爵仪同退及殿左门北面揖出降阶复位賛礼郎分引两序分献官升东西阶入殿左右门诣十二哲位前跪俯伏奠帛献爵俯伏兴退及门北面揖出降阶复位均如仪引两庑分献官分诣先贤先儒位前奠帛献爵揖出复位仪同乐止亚献奏秩平之章乐作賛礼郎引承祭官升阶賛诣先师暨四配位前奠爵于左如初两序两庑随分献毕均复位乐止终献奏叙平之章乐作引承祭官升阶奠爵于右如亚献仪两序两庑随分献毕均复位乐止文德之舞退典仪賛饮福受胙賛礼郎賛诣受福胙位引承祭官至殿中拜位立奉福胙二人自东案奉福胙至先师位前拱举退立于承祭官之右接福胙二人自西案进立于左賛礼郎賛跪承祭官跪賛饮福酒右一人跪递福酒承祭官受爵拱举以授于左接以兴次受胙如饮福之仪賛叩兴承祭官三叩兴賛复位引承祭官退及殿左门北面揖出降阶复位賛跪叩兴承祭官分献官暨陪祀官均行三跪九叩礼兴典仪賛彻馔奏懿平之章乐作彻毕乐止賛送神奏德平之章乐作賛礼郎賛跪叩兴承祭官分献官暨陪祀官行三跪九叩礼兴乐止典仪賛奉祝帛馔送燎有司各奉祝帛香馔恭送燎所如仪承祭官避立拜位西旁竢过复位乐作賛礼郎引承祭官诣燎所视燎毕仍引由左侧门出乐止陪祀各官皆退崇圣祠正殿及两庑陈设承祭官分献官行礼仪节同前右遣官释奠仪皇帝临雍讲学亲释奠于先师之礼既诹吉先二日皇帝乃斋王贝勒贝子公文三品武二品以上官翰林院詹事府四品以下七品以上国子监官衍圣公及五经博士陪祀至京者咸致斋右致斋眂牲眂割牲至日夜分太常寺卿国子监祭酒率其属入具大成殿及两庑陈设不供祝版余器数与上丁礼同右陈设省齍辨行礼位皇帝拜位在殿门内正中北向分献官位阶下甬道左右陪祀王公位阶上东西各二班百官位阶下分献官之南翰林詹事官七品暨国子监官均陪祭东西各七班翰林詹事在东国子官在西衍圣公在东班之首五经博士孔氏族五人颜曾等氏族各二人与见官京师者在东班官之末均北面余执事官序位与上丁礼同右辨位銮舆出宫驾将至国子监祭酒司业率属朝服国学生吉服序列于成贤街道左跪迎驾至庙门外降舆右賛引左对引太常寺卿二人恭导皇帝由中门入就大次少竢太常寺卿奏请行礼皇帝出次盥毕入大成中门陞阶入殿中门就位国子监官由西侧门入暨陪祀王公百官均就拜位序立如上丁释奠之仪右就次盥洗就位典仪賛迎神司乐賛举迎神乐奏昭平之章协律郎举麾工鼓柷乐作賛引奏跪拜兴皇帝行二跪六拜礼王公百官均随行礼协律郎偃麾工戛敔乐止典仪賛行释奠礼司乐賛举奠献乐奏宣平之章乐作有司揭尊幂勺挹酒实爵司帛奉篚司爵奉爵以次恭就皇帝之右司帛跪进篚皇帝受篚拱举授司帛接以兴奉诣先师位前跪献于案退司爵跪进爵皇帝受爵拱举授司爵接以兴奉诣先师位前奠于正中退賛礼郎引正殿分献官升东西阶入殿左右门诣四配十二哲位前奠帛献爵如仪出降阶复位引两庑分献官诣先贤先儒位前奠帛献爵出复位均如仪乐止典仪賛送神司乐賛举送神乐奏德平之章乐作賛引奏跪拜兴皇帝率羣臣行二跪六拜礼兴典仪賛奉帛送燎司帛诣先师位前跪三叩奉篚兴由中道出送燎賛礼郎引分献官鸿胪寺官引陪祀王公百官退立拜位两旁賛引奏礼成暨对引官恭导皇帝出殿中门降中阶至大成门外入大次更衣乐止皇帝出次陞舆诣彝伦堂讲书毕还宫右讲学释奠仪月朔释菜之礼正献国子监祭酒两序两庑以所属监丞博士助敎学正学录分献司香司爵引賛通賛以肄业诸生执事其日夙兴国子监典簿启殿门及东西庑门率庙戸洁扫内外展神幄拂拭神案每案陈菜枣栗各一豆鑪一镫二设案一于殿内之东陈香盘七尊一每位爵一又设案于东西两庑之南各陈香盘三尊一每位爵一凡尊实酒幂勺具司香司爵立于案旁设洗于阶下之东通賛二人立于殿内东西楹二人立于殿外东西阶上皆公服质明祭酒率属朝服诸生吉服集于持敬门内引赞引由大成东侧门入及庙庭通賛賛就位咸就位北面立祭酒司业为一班师儒以位序诸生以齿序咸列于后通賛賛跪叩兴祭酒以下行三跪九叩礼兴賛行释菜礼引賛引祭酒诣阶东盥手升东阶入殿左门诣先师位前司香奉香盘从引賛賛跪祭酒跪俯伏通賛賛上香司香跪奉香祭酒三上香俯伏兴退诣尊案前眂注酒司爵举幂酌酒实爵引賛引祭酒复诣先师位前司爵执爵从引賛賛跪祭酒跪俯伏通賛賛献爵司爵跪奉爵祭酒受爵拱举以授司爵兴献于正中退祭酒俯伏兴以次诣四配位前跪上香献爵仪同賛复位引祭酒退及殿左门北面揖出降阶复位初迎神时引賛引两序分献官二人盥手升东西阶入殿左右门诣十二哲位前跪俯伏上香献爵俯伏兴退及门北面揖出降阶复位均如仪两庑引賛引分献官二人盥手诣先贤先儒位前跪上香献爵揖出复位仪同通賛賛跪叩兴祭酒率属及诸生均行三跪九叩礼毕各退崇圣祠正献国子监司业两庑以助敎学正等官各一人分献执事以诸生行礼仪节同岁届宾兴殿试胪传后诸进士诹吉诣国学释褐乃释菜于先师第一甲一名进士正献二名三名进士两序分献二甲一名三甲一名进士两庑分献执事以国子监肄业生是日清晨引賛引诸进士公服入庙上香行一献礼陈设及行礼仪节均与月朔释菜礼同右释菜仪朢日上香之礼国子监典簿拂神案然镫设香盘于殿内及两庑各案肄业生司香各一人立于案前设洗于阶东质明祭酒司业率属朝服诸生吉服入大成左侧门阶下就位如释菜之仪通賛賛行上香礼引賛引司业盥手升东阶入殿左门诣先师位前引賛賛跪司业跪俯伏通賛賛上香司香跪奉香司业三上香俯伏兴引诣四配位前以次跪上香毕賛复位引司业退及殿左门北面揖出降阶复位引賛引助敎二人盥手升阶分诣两序十二哲位前跪上香退及门北面揖出降阶复位均如仪引学正二人盥手分诣两庑先贤先儒位前跪上香揖出复位仪同通賛賛跪叩兴祭酒司业以下行三跪九叩礼毕各退崇圣祠正殿以助敎一人上香两庑以典簿典籍各一人上香仪同右上香仪因事祇告之礼遣官一人将事暨执事官均致斋一日豫期太常寺设案一于大成殿内正中少西北向翰林院具祝文太常寺卿送内阁恭书受而供诸殿内案上行礼如仪至日先师位前陈鹿脯鹿醢兔醢榛栗葡萄桃实莲实鑪镫具设案一于东陈礼神制帛一香盘一尊一爵三太常寺司祝一人立于案西东面司香一人司帛一人司爵一人立于案东西面设洗于阶下之东鸡初鸣承祭官豫竢于持敬门内斋所賛引太常寺賛礼郎二人竢于门内均朝服质明引承祭官自大成东侧门入盥手就位上香读祝行三献礼升降进退均与春秋上丁遣官礼同右因事祗告皇帝东廵诣阙里亲释奠先师孔子之礼豫期衍圣公率博士洁扫大成殿内外分献官扈从王公文官郎中武官㕘领以上地方文官知府武官副将以上衍圣公暨十三氏五经博士咸与祭先一日皇帝乃斋与祭百官毕斋行在太常寺官具祝版送内阁中书舍人敬缮祝文于版大学士一人公服恭书御名以授太常寺官豫奉陈于庙内如仪右具祝版眂割牲祭之前夕工部司官张大次于奎文阁前銮仪衞官设洗于次外夜分太常寺卿率属入庙陈乐悬于殿阶上陈文德之舞六佾于乐悬之次遂及守土官诣大成殿崇圣祠暨前后两庑供具陈设器数与太学释奠礼同辨行礼位皇帝拜位在大成殿内正中北向武备院官司拜褥一人立于拜位之左分献官位杏坛下陪祀王公位杏坛上文官位庙庭左直东阶下武官位庙庭右直西阶下地方官以其班列于朝官之次衍圣公位东朝官之首五经博士位东朝官之末均北面辨执事位记注官四人侍仪礼部尚书一人都察院左都御史一人乐部典乐一人紏仪御史礼部祠祭司官各二人引礼鸿胪寺官四人太常寺典仪一人司乐协律郎乐工歌工舞佾殿内司祝司香司帛司爵太常寺官两庑执事生各以其职为位掌燎官率燎人立燎鑪前均如太学之仪承祭崇圣祠官位阶上两庑博士分献位阶下执事生以职为位与太学礼同右供张陈设序位将事之日守土大吏率属治道清跸銮仪衞陈骑驾卤簿于行在宫门外领侍衞内大臣及内大臣勒所部翊衞官䕶军统领宗人府王公勒所部后管官均采服于行宫门外祗候不陪祭扈从官序列行宫门前候驾出跪送届时太常寺卿赴行宫奏请诣庙皇帝龙袍补服乗舆出宫前引后扈如常仪右銮舆出行宫驾将至衍圣公率十三氏五经博士及不陪祭之守土官序立庙门前道左跪迎鸿胪寺官引陪祭王公序立于奎文阁前内外各官文由东金声门入武由西玉振门入序立于庙庭左右均东西面太常寺賛礼郎引分献官序立于玉振门外执事官豫入殿庭就位均采服驾至由庙中门入至同文门奎文阁前降舆右賛引左对引太常寺卿二人恭导皇帝入大次少竢太常寺卿奏请行礼皇帝出次盥銮仪衞官跪奉盥奉巾如仪司拜褥官豫布拜褥于大成殿门内正中賛引对引官恭导皇帝自奎文阁歩入大成中门陞中阶诣殿中拜位前北向立内大臣侍衞止立阶下后扈大臣随侍王公于侍衞后随入由东西阶升诣杏坛上分献官入玉振门诣杏坛下衍圣公率五经博士入金声门及百官就拜位均北面东西序立东班西上西班东上典仪賛执事官各共廼职賛引奏就位皇帝就位迎神上香初献读祝亚献三献送神彻燎乐章乐舞及行礼仪节与太学释奠同崇圣祠遣官同时致祭并如太学之礼右致祭仪致祭礼成賛引对引恭导皇帝出殿门降中阶至奎文阁前乗舆诣诗礼堂讲书是日工部司官豫张大次于毓粹门内光禄寺官设案一于孔林露台正中设奠池于案上武备院官设拜褥于奠案之前皇帝讲书毕祇谒孔林衍圣公率十三氏五经博士及不陪祭之守土官于毓粹门外道左候驾出跪送皇帝由承圣门出诣大次更常服少竢步出毓粹门乘舆前导后扈如常仪扈从王公以下三品文武官以上豫往享堂垣门外序立衍圣公率孔氏子孙通仕籍者及不陪祭之守土官均常服豫往观楼门道左候驾至跪迎驾至孔林大门外内大臣侍衞咸下马导从过洙水桥至享堂垣门前降舆礼部尚书侍郎恭导皇帝由中门入陞中阶诣露台拜位后扈大臣随侍奉爵内大臣一人立于左内务府官司壶一人奉壶司爵一人奉爵立内大臣之下鸿胪寺官引王公百官随自左右门入王公夹阶下左右文武大臣侍衞于庭中左右立衍圣公及族人陪位如在庙之序皇帝跪王公以下皆跪司壶举壶酌酒司爵以爵承酒授内大臣内大臣自左奉爵跪恭进皇帝兴少退立皇帝拱举酹酒奠池中内大臣跪受虚爵兴退皇帝行一拜礼羣臣随行礼再酹三酹酌酒进酒皇帝率羣臣各行一拜礼均如初兴内大臣及执壶爵者退鸿胪寺官豫引王公大臣侍衞于享堂垣门外之东序立衍圣公率其族暨不陪祭守土官仍于观楼门道左祇候驾出跪送礼部尚书侍郎恭导皇帝降中阶出中门乘舆还行宫不陪祭扈从官跪迎如来仪右谒孔林庆典遣官致祭之礼豫期有司诹遣官吉日太常寺具礼神香祝制帛一送礼部封题授遣官赍往遣官至阙里衍圣公饬官属洁庙宇内外备执事人司祝司香司帛司爵以五经博士充通賛引賛以奉祀生充先一日遣官及执事官斋守土官戒办牲牢器物其夕宰人割牲于厨守土官公服眂宰瘗毛血如仪祭日昧爽守土官率奉祀生入庙陈设先师位前牲帛簠簋笾豆尊爵鑪镫器数与春秋丁祭同设案一于殿中少西供祝文设洗于东阶之下引賛二人竢于大门质明执事官豫入就位均朝服遣官朝服入庙引賛引自东侧门入诣东阶下盥手升阶至阶上正中北面立通賛賛就位遣官就拜位立迎神上香初献读祝亚献三献送神彻燎仪节与春秋丁祭同祭毕引遣官仍降东阶由东侧门出执事官各退皇帝时廵省方过鲁遣官一人诣阙里祇告先师孔子豫期太常寺官具祝文香帛授遣官赍往既至守土官洁备脯醢果实届日陈设行礼与太学因事祗告礼同右因事祭告皇帝东廵遣官释奠元圣周公之礼先期行在太常寺奏遣正献官分献官各一人豫具祝文香帛授遣官赍往前期姬氏子孙率奉祀生洁扫庙宇内外守土官戒办牲牢器物备执事人司祝司香司帛司爵通賛引賛均以本族奉祀生及弟子贠充先一日遣官至境乃斋其夕守土官公服眂割牲如仪越日昧爽率奉祀生入庙供具陈周公位前羊一豕一豋一铏二簠簋各二笾豆各八鑪一镫二鲁公配位前陈设同设案一于中少西供祝文司祝一人立于其南设案一于东陈礼神制帛二香盘二尊二爵六幂勺具司香司帛司爵各二人立于案后设洗于阶下之东通賛一人立于门左引賛四人竢于庙大门内均服其服质明遣官朝服诣庙引賛二人引正献官入二人引分献官随入诣东阶下盥手升东阶至阶中正献官在前分献官在后均北面通賛賛就位引賛分引遣官就拜位立通賛賛迎神司香二人各奉香盘进至正位配位前立引賛引正献官入自闑东诣周公位前引分献官随入诣鲁公位前賛跪遣官跪賛上香遣官上炷香三上瓣香兴賛复位遣官均复位立賛跪叩兴遣官均行二跪六叩礼兴通賛賛行初献礼司帛各奉篚跪奠于案三叩兴司爵各奉爵献于案正中皆退通賛賛读祝引賛賛跪遣官皆跪司祝至祝案前跪三叩奉祝文跪案左读讫复于案三叩兴退引賛賛叩兴遣官均三叩兴亚献各奠爵于左三献各奠爵于右如初仪通賛賛送神引賛賛跪叩兴遣官均行二跪六叩礼兴执事官各奉祝帛香由中道送燎如仪遣官避立拜位东竢过引賛引遣官视燎礼毕引遣官出执事官皆退右遣官释奠周公皇帝东廵致祭复圣颜子宗圣曾子述圣子思子亚圣孟子之礼各遣官一人赍祝文香帛分诣所在専庙行礼陈设与京师太学四配每位器数同祭日有司供具遣官行礼如祭周公庙之仪右遣官释奠颜曾孔孟四氏直省府州县庙祀先师孔子皆以岁春秋仲月上丁行释奠礼省㑹正献以总督若廵抚一人主之两序以布按二司㕘政副使各一人两庑以知府同知各一人眂割牲省齍盛以㕘议佥事等官各一人紏仪以敎授训导各一人司祝司香司帛司爵司馔引賛通賛引班以学弟子员嫺礼仪者执事在城文武官县丞千总以上咸与祭致斋二日祭前一日有司饬庙戸洁扫殿庑内外眂割牲官公服诣神厨眂割牲如仪正献官率执事人入学习仪敎官率乐舞诸生入学习舞习吹祭之日陈设省齍祀官偕执事人入庙序位行礼仪节均与太学遣官释奠同祝辞曰维某年月日某官某致祭于至圣先师孔子曰惟先师德隆千圣道冠百王揭日月以常行自生民所未有属文敎昌明之㑹正礼和乐节之时辟雍钟鼓咸恪荐于馨香泮水胶庠益致严于笾豆兹当仲祇率彜章肃展㣲忱聿将祀典以复圣颜子宗圣曾子述圣子思子亚圣孟子配尚飨右祝辞迎神乐奏昭平之章辞曰大哉孔子先觉先知与天地参万世之师祥征麟绂韵答金丝日月既揭干坤清夷初献乐奏宣平之章辞曰予懐明德玉振金声生民未有展也大成爼豆千古春秋上丁清酒既载其香始升舞羽籥之舞亚献乐奏秩平之章辞曰式礼莫愆升堂再献响协鼖镛诚孚罍甗肃肃雍雍誉髦斯彦礼陶乐淑相观而善三献乐奏叙平之章辞曰自古在昔先民有作皮弁祭菜于论思乐惟天牖民惟圣时若彜伦攸叙至今木铎舞均如初彻馔乐奏懿平之章辞曰先师有言祭则受福四海黉宫畴敢不肃礼成吿彻毋疏毋凟乐所自生中原有菽送神乐奏德平之章辞曰凫绎峩峩洙泗洋洋景行行止流泽无疆聿昭祀事祀事孔明化我烝民育我胶庠右乐章乐舞崇圣祠同时致祭正献以督学使者主之若按试他郡则以布政使一人摄分献以敎谕训导执事以学弟子贠余陈设行礼并如太学崇圣祠祭仪祝辞曰惟某年月日某官某致祭于肇圣王裕圣王诒圣王昌圣王启圣王曰惟王奕叶钟祥光开圣绪盛德之后积久弥昌凡声敎所覃敷率循源而溯本宜肃明禋之典用申守土之忱兹届仲聿修祀事配以先贤颜氏先贤曾氏先贤孔氏先贤孟孙氏尚飨右崇圣祠祝辞监司分驻各府者主其地文庙之祭他府州县以长官为正献其贰及所属两序分献崇圣祠皆敎谕正献前后两庑皆食饩学弟子贠各一人分献陈设器数行礼仪节与省㑹同右直省府州县释奠仪月朔释菜望日上香敎授敎谕训导等官分班行礼与太学同右朔望释菜上香仪直省府州县附庙左右各建忠孝节孝名宦乡贤四祠岁春秋释奠礼毕敎谕一人公服诣祠致祭是日清晨庙戸启祠门拂拭神案执事人入陈羊一豕一笾四豆四鑪一镫二陈祝文于案左陈壶一爵三帛一香盘一于案右引賛二人引主祭官入诣案前北面立礼生自右奉香盘主祭官三上香讫引賛賛跪叩兴主祭官跪三叩兴礼生自右授帛主祭官受帛拱举仍授礼生献于案上礼生挈壶酌酒实爵自右跪授爵主祭官受爵拱举仍授礼生兴献于正中读祝者取祝文跪案左引賛賛跪主祭官跪读祝辞曰维某年月日某官某致祭于忠义孝弟之灵曰惟灵禀赋贞纯躬行笃实忠诚奋发贯金石而不渝义问宣昭表乡闾而共式祇事懋彜伦之大性挚莪蒿克恭念天显之亲情殷棣蕚模楷咸推夫懿德纶恩特阐其幽光祠宇维隆岁时式祀用陈尊簋来格几筵尚飨读毕以祝文复于案退主祭官俯伏兴执事者酌酒献于左又酌酒献于右退引賛賛跪叩兴主祭官跪三叩兴执事者以祝帛送燎引賛引主祭官出执事者彻皆退各祠致祭仪同节孝祠祝曰维某年月日某官某致祭于节孝之灵曰惟灵纯心皎洁令德柔嘉矢志完贞全闺中之亮节竭诚致敬彰阃内之芳型茹氷蘗而弥坚清操自励奉盘匜而匪懈笃孝𫝊徽丝纶特沛乎殊恩祠宇昭垂于令典祇循岁祀式荐尊醪尚飨右忠孝节孝名宦乡贤祠祭仪附钦定大清通礼卷十一钦定大清通礼卷十二钦定四库全书钦定大清通礼卷十二吉礼天神孟夏常雩后嵗间不雨廼祇告天神坛以祈甘雨祈而应则报祀雨潦祈晴冬旱祈雪亦如之祈吿之礼有司豫日诹吉遣官一人将事文武官应陪祀者咸与祈祷前期各于邸第致斋一日太常寺具祝文备脯醢果实洁坛壝内外如告各坛庙之仪右诹日致斋供具祀日五鼓太常寺卿率属入坛设云师雨师风伯雷师凡四案于坛正中南向每案陈鹿脯鹿醢免醢枣榛卜萄桃实莲实其前各设香案皆鑪一镫二设案一于南少西供祝版又东设一案陈礼神制帛四香盘四尊四虚爵十有二凡帛异篚尊实酒承以舟疏布幂勺具设洗于阶下之东设燎鑪于内壝南左门外乐部率太常协律郎入设乐悬于阶下之南编钟在东柷从编磬在西敔从东应鼓一麾一琴瑟笙箫篴埙箎搏拊之属东西分比陈乐舞于乐悬之次均北面如式以次序祀官及执事官位承祭官位南阶下正中陪祀官位内壝南门外东西各五班重行异等东位西上西位东上均北面太常寺司祝一人立祝案西东面司香四人司帛四人司爵四人立尊案东西面典仪一人立东阶下西面司乐协律郎乐工歌工舞佾依悬序立如常位纠仪御史二人礼部祠祭司官二人分立阶上左右又御史二人礼部祠祭司官二人鸿胪寺官二人分立陪祀官拜位左右均东西面掌燎官率燎人立燎鑪之东南隅右陈设序位漏未尽承祭官暨陪祀执事各官咸素服诣坛祇竢赞引太常寺赞礼郎二人豫竢于门质明太常寺卿诣神库上香行礼太常寺官属诣各神位前跪三叩兴奉请入坛恭设石座内云师左雨师右风伯次左雷师次右安讫跪叩如初退赞礼郎引承祭官自外壝南左门入内壝南左门赞盥洗承祭官盥手如仪引诣阶下鸿胪寺序班引陪祀官至内壝南门外典仪赞乐舞生登歌执事官各共廼职武舞执干戚进赞礼郎赞就位承祭官暨陪祀官咸就拜位立典仪赞迎神司香奉香进至案前祇竢司乐赞举迎神乐奏祈丰之章辞曰云车驰兮风斾征雷阗阗兮雨冥㝠表六合兮穹青横大川兮扬灵纷总总兮来会穆予心兮斋明协律郎举麾工鼓柷乐作赞礼郎赞升坛引承祭官升东阶诣云师香案前立赞跪承祭官跪赞上香司香跪奉香承祭官上炷香三上瓣香兴次诣雨师风伯雷师案前上香毕赞复位引承祭官降阶复位赞跪叩兴承祭官暨陪祀官三跪九叩兴协律郎偃麾工戛敔乐止右盥洗就位迎神典仪赞奠帛爵行初献礼司乐赞举初献乐奏华丰之章辞曰束帛戋戋兮筐篚将昭诚素兮鬯馨香瘼此下民兮侯有望神垂鸿祐兮未渠央有司揭尊幂勺挹酒实爵乐作司乐举节舞干戚之舞司帛奉篚进至各案前跪献于案三叩兴司爵奉爵诣各案北跪奠于垫中皆退司祝诣祝案前跪三叩兴奉祝版跪案左乐暂止赞礼郎赞跪承祭官暨陪祀官皆跪典仪赞读祝司祝读祝讫兴以祝版跪安于篚内三叩兴退乐作赞礼郎赞叩兴承祭官暨陪祀官行三叩礼兴乐止武功之舞退文舞执羽籥进典仪赞行亚献礼司乐赞举亚献乐奏兴丰之章辞曰疏幂兮再启芳齐兮载陈惠邀兮神贶福我兮民人乐作舞羽籥之舞司爵奉爵各奠于左如初献仪献毕乐止典仪赞行终献礼司乐赞举终献乐奏仪丰之章辞曰犠尊兮三涤㫖酒兮思柔诚无斁兮嘉荐神燕娭兮降休乐作司爵奉爵各奠于右如亚献仪献毕乐止文德之舞退右三献典仪赞彻馔司乐赞举彻馔乐奏和丰之章辞曰礼既成兮孔殷洁明粢兮苾芬废彻兮不迟至敬兮无文乐作有司彻毕乐止典仪赞送神司乐赞举送神乐奏钖丰之章辞曰流形兮露生苞符兮孕灵介我稷黍兮曰雨而雨神之格思兮祀事孔明乐作赞礼郎赞跪叩兴承祭官暨陪祀官均行三跪九叩礼兴乐止典仪赞奉祝帛送燎司祝跪奉祝司帛跪奉篚三叩兴司香跪奉香兴以次恭送燎所承祭官避立拜位东竢过复位典仪赞望燎赞礼郎引诣望燎位鸿胪寺引陪祀官退赞礼郎引承祭官出壝南左门望燎礼毕仍由坛南左门出退太常寺卿恭请神位还御如奉请仪右送神燎祝帛报祀天神之礼诹日致斋具祝文洁坛壝如初先一日割牲御史礼部祠祭司官光禄寺大官署正朝服眂宰宰人瘗毛血如各坛庙常祀仪右眂割牲祀日五鼓太常寺卿率属入坛具器陈牛一羊一豕一每案登一铏一簠二簋二笾十豆十鑪一镫二乐部率太常协律郎入陈设乐悬及乐舞于阶下之南东西分列各依其次如式祝帛香尊爵陈设祀官及执事官立位均与祇告礼同右展牲器陈设毕太常寺博士引礼部侍郎一人升坛省眂牲牢齍盛如各坛庙常祀仪右省齍质明太常寺官恭请云雨风雷神位入坛奉安石座内承祭官暨陪祀执事各官朝服就位迎神初献读祝亚献三献彻送神视燎行礼仪节及乐章乐舞均与祇告礼同右报祀地祇嵗孟夏常雩后如以祈雨祈晴祗告天神同日并告地祇其报亦如之祗告之礼遣官将事暨文武官咸与祈祷前期致斋太常寺具祝文备器陈洁坛壝内外如祀天神之仪右致斋供具祭日五鼓太常寺卿率属入坛设五岳五鎭五陵山四海四渎凡五案于坛中北向设京畿名山大川天下名山大川凡二案于坛左右东西向每案荐脯醢果实分陈爵六十实酒其前各设香案皆鑪一镫二中设一案少西供祝版东设一案陈礼神制帛十有六香盘四尊四虚爵十有二西设一案陈礼神制帛十有一香盘三尊三虚爵九凡帛每案同篚凡尊实酒疏布幂勺具设洗于阶下之西为瘗坎于内壝北右门外乐部率太常协律郎入设乐悬于阶下之北编钟在西柷从编磬在东敔从西应鼓一麾一琴瑟笙箫篴埙箎搏拊之属东西分比陈乐舞于乐悬之次均南向如式以次序祀官及执事官位承祭官位北阶下正中陪祀官位内壝北门外东西各五班均南面太常寺司祝一人立祝案西东面司香四人司帛四人司爵四人立东案东司香三人司帛三人司爵三人立西案西典仪一人立西阶下东面司乐协律郎乐工歌工舞佾依悬序立如常位纠仪御史礼部祠祭司官各四人鸿胪寺官二人分立承祭官陪祀官拜位左右掌瘗官率瘗人立瘗坎之西北隅右陈设序位漏未尽承祭官暨陪祀执事各官咸素服诣坛祇竢赞引太常寺赞礼郎二人豫竢于门质明太常寺卿诣神库上香行礼太常寺官属诣各神位前跪三叩兴奉请入坛恭设石座内五岳居中五鎭右五陵山左四海次右四渎次左均北向京畿名山居东京畿大川次东均西向天下名山居西天下大川次西均东向安讫跪叩如初退赞礼郎引承祭官自外壝南右门入循壝东入内壝北右门赞盥洗承祭官盥手引诣阶下鸿胪寺序班引陪祀官至内壝北门外典仪赞乐舞生登歌执事官各共廼职武舞执干戚进赞礼郎赞就位承祭官暨陪祀官咸就拜位立典仪赞迎神司香奉香以次进至案前祇竢司乐赞举迎神乐奏祈丰之章协律郎举麾工鼓柷乐作赞礼郎赞升坛引承祭官升东阶诣五岳香案前立赞跪承祭官跪赞上香司香跪奉香承祭官上炷香三上瓣香兴次诣五鎭五陵山四海四渎京畿名山大川天下名山大川案前上香毕赞复位引承祭官降阶复位赞跪叩兴承祭官暨陪祀官三跪九叩兴协律郎偃麾工戞敔乐止右盥洗就位迎神典仪赞奠帛爵行初献礼司乐赞举初献乐奏华丰之章有司揭尊幂勺挹酒实爵乐作司乐举节舞干戚之舞司帛奉篚进至各案前跪献于案三叩兴司爵奉爵诣各案南跪奠于垫中皆退司祝诣祝案前跪三叩兴奉祝版跪案左赞礼郎赞跪承祭官暨陪祀官皆跪典仪赞读祝司祝读祝讫兴以祝版跪安于正中篚内叩如初兴退乐作赞礼郎赞叩兴承祭官暨陪祀官行三叩礼兴乐止武功之舞退文舞执羽籥进典仪赞行亚献礼司乐赞举亚献乐奏兴丰之章乐作舞羽籥之舞司爵奉爵各奠于左如初献仪献毕乐止典仪赞行终献礼司乐赞举终献乐奏仪丰之章乐作司爵奉爵各奠于右如亚献仪献毕乐止文德之舞退右三献典仪赞彻馔司乐赞举彻馔乐奏和丰之章乐作有司彻毕乐止典仪赞送神司乐赞举送神乐奏钖丰之章乐作赞礼郎赞跪叩兴承祭官暨陪祀官均行三跪九叩礼兴乐止典仪赞奉祝帛送瘗司祝跪奉祝司帛跪奉篚三叩兴司香跪奉香兴以次恭送瘗所承祭官避立拜位西竢过复位典仪赞望瘗赞礼郎赞诣望瘗位鸿胪寺引陪祀官退赞礼郎引承祭官出壝北右门望瘗礼毕仍由坛南右门出退太常寺卿属恭请神位还御如仪右送神瘗祝帛报祭之礼致斋具祝文备器陈洁坛壝如初先一日割牲有司眂宰如祀天神之仪右眂割牲祭日五鼓太常寺卿率属入坛设案如初每案陈豋铏簠簋笾豆鑪镫之数共牛羊豕各一与天神坛同乐部率太常协律郎陈设乐悬乐舞各依常次如式祝帛香尊爵陈设祀官及执事官立位均与祇告礼同右展牲器陈设毕礼部侍郎一人升坛省眂牲牢齍盛如报祀天神之仪右省齍质明太常寺官恭请岳鎭海渎山川神位入坛奉安石座内承祭官暨陪祀执事各官朝服就位迎神初献读祝亚献三献彻送神望瘗行礼仪节及乐章乐舞均与天神坛报祀礼同右报祭直省府州县各建神祇坛祀云雨风雷境内山川城隍之神嵗春秋仲月诹吉致祭在城文武各官皆与省会以总督若廵抚主之若有故以布政使摄致祭之礼设案一于坛正中南向云雨风雷神位居中境内山川神位左城隍神位右案陈铏一簠二簋二笾豆各四案前设俎陈羊一豕一又前设香案一陈祝文香盘鑪镫西设一案陈帛七尊一爵二十有一福酒胙肉陈于尊俎之次祭祀仪节祀官及执事官序位并如社稷坛仪祭日有司供具执事人豫入序立引班引陪祭官入引赞引主祭官入通赞赞执事者各司其事赞就位引主祭官至阶下盥手就拜位立陪祭官按班就东西拜位立均北面迎神上香读祝行三献礼祝辞曰维某年月日某官某致祭于云雨风雷山川城隍之神曰惟神赞襄天泽福佑苍黎佐灵化以流形生成永頼乘气机而鼓盪温肃攸宜磅礴高深长保安贞之吉慿依巩固实资捍御之功幸民俗之殷盈仰神明之庇䕶恭修嵗祀正値良辰敬洁豆笾祇陈牲币尚飨余仪节与祭社稷同嵗孟夏后诹吉雩祭陈设仪注同前若间不雨及潦诹宜祀之辰具祝文备牲牢笾豆香帛尊爵鑪镫守土大吏率属素服䖍祷为民请命行礼仪节与常祀同既应而报陈设供具朝服行报祀礼仪节均与祈祀同其各府州县嵗春秋诹吉致祭神祇坛主祭官陪祭官暨各执事并同社稷牲帛祝号陈设器数及行礼仪节与省会同雩若祈若报并如省会之礼右直省神祇祈报岳鎭海渎皇帝时廵省方必礼其方岳若鎭凡方岳特行亲祭盛典凡鎭均遣官致祭亲祭方岳之礼有司诹吉豫期守土官洁埽庙宇内外先一日皇帝乃斋扈从王公百官地方文武官应与祭者毕斋行在太常寺具祝文内阁舍人恭书如祭帝王陵寝之仪右具祝版眂割牲祭之前夕守土官各因其方为瘗坎于庙门之外工部官张黄幄于庙㦸门内之左銮仪卫官设洗于幄次夜分太常寺卿属率守土官入庙供具陈神位前牛一羊一豕一登一铏二簠簋各二笾豆各十鑪一镫二设二案一少西北向供祝版一东次西向陈礼神制帛一香盘一尊一爵三幂勺具乐部率太常协律郎设中和韶乐于庙阶上编钟在东应鼓一柷一麾一编磬在西敔一东西分列琴四瑟二箫四篴四箎二排箫二埙二笙四搏拊二如式乃辨位设皇帝拜位于庙内正中北向司拜褥官二人立于左稍后陪祀王公位阶上百官位阶下东西序立重行异等均北面司祝司香司帛司爵分立祝案尊案之次司乐协律郎乐工歌工分立乐悬之次记注官四人立西阶下东面御史二人礼部祠祭司官二人鸿胪寺官二人分立王公百官拜位左右东西面典仪一人立东阶上西面掌瘗官率瘗人立于瘗坎之隅右供张陈设序位銮舆出行宫驾至庙不陪祭守土官跪迎皇帝于大门内降舆右赞引左对引太常寺卿二人恭导皇帝由㦸门中门入至幄次少竢出盥手銮仪卫官跪奉盥奉巾如仪司拜褥官豫布拜褥赞引对引官恭导皇帝陞中阶入殿中门诣拜位前立内大臣侍卫止立阶下后扈大臣随侍鸿胪寺官引陪祭王公百官按班均就拜位序立典仪赞乐工登歌执事官各共廼职赞引奏就位皇帝就位立右盥洗就位典仪赞迎神司香奉香进至香案前祇竢司乐赞举迎神乐奏祈丰之章协律郎举麾工鼓柷乐作赞引奏就上香位暨对引官恭导皇帝诣香案前立对引官至祝案前止立赞引奏上香司香跪进香皇帝上炷香三上瓣香毕奏复位恭导皇帝复位立奏跪拜兴皇帝行二跪六拜礼王公百官均随行礼协律郎偃麾工戞敔乐止右迎神典仪赞行初献礼有司揭尊幂勺挹酒实爵司乐赞举初献乐奏华丰之章乐作司帛奉篚司爵奉爵以次诣神案前司帛跪献篚奠于案三叩兴司爵立献爵于垫中毕皆退司祝诣祝案前跪三叩奉祝版跪案左乐暂止赞引奏跪皇帝跪羣臣皆跪赞读祝司祝读祝讫兴以祝版跪安于篚内叩如初兴退乐作赞引奏拜兴皇帝率羣臣行三拜礼兴乐止典仪赞行亚献礼司乐赞举亚献乐奏兴丰之章乐作司爵奉爵献于左如初献毕乐止典仪赞行终献礼司乐赞举终献乐奏仪丰之章乐作司爵奉爵献于右如亚献仪乐止右三献典仪赞彻馔司乐赞举彻馔乐奏和丰之章乐作有司彻毕乐止典仪赞送神司乐赞举送神乐奏钖丰之章乐作赞引奏跪拜兴皇帝率羣臣行二跪六拜礼兴乐止典仪赞奉祝帛送瘗司祝司帛诣神位前咸跪三叩司祝奉祝司帛奉篚司香跪奉香兴以次恭送瘗所皇帝转立拜位旁西向竢过复位立右彻馔送神瘗祝帛祝帛出赞引奏礼成暨对引官恭导皇帝降中阶出中门乘舆还行宫如祭帝王陵寝囘銮之仪右礼成还行宫东岳乐章迎神辞曰资元气兮鎭青阳鼓槖籥兮孕灵祥行时令兮东廵式展礼兮诚将初献辞曰金坛肃穆兮黼帷张瑟黄流兮茅缩浆昭诚素兮举初觞神斯陟降兮格馨香亚献辞曰日观兮鸡鸣天门兮凤翔牺尊兮再献维神兮降康终献辞曰礼齐兮三荐金牒兮辉煌申至敬兮无祈鉴予诚兮齐庄彻馔辞曰瞻石闾兮在望实笾豆兮大房黍稷兮非馨明德兮是将送神辞曰礼成兮孔臧神驾兮龙骧肤寸而合兮触石而起弥于六合兮降福穰穰中岳乐章迎神辞曰维灵岳兮正中央展时廵兮洛之阳䖍望秩兮懐柔俨对越兮神光初献辞曰石阙岧嶤兮鸣凤翔奏瑶笙兮肃祼将初奉斚兮陈篚筐至诚昭格兮福无疆亚献辞曰颍水兮安怡缑岭兮青苍黄琮兮告荐椒醑兮芬芳终献辞曰香升兮华黍三涤兮嘉觞答灵响兮嵩门登万寳兮咸昌彻馔辞曰三台蔚兮峻极二室郁兮相望告彻兮维时懐德兮靡忘送神辞曰云车兮龙骧仰止兮高阊玉浆含滋兮金璧呈瑞配天作鎭兮长发其祥右乐辞遣官致祭方鎭之礼太常寺具祝文香帛授遣官赍往祭所守土官豫期洁埽庙宇内外戒办牲牢器物备执事人司祝司帛司香司爵以府州县佐贰官通赞以教谕训导引赞以学弟子员充先祭一日遣官暨执事官斋其夕宰人割牲于厨地方官州若县一人公服眂宰瘗毛血如仪祭日昧爽守土官率馔人入庙供具陈神位前牛一羊一豕一豋一铏二簠簋各二笾豆各十鑪一镫二设案于左陈礼神制帛一香盘一尊一爵三设案一于中少西供祝版设洗于阶东引赞二人竢于门质明执事官豫入就位均朝服遣官朝服诣庙引赞引入诣东阶下盥手升阶至阶中北面通赞赞就位遣官就拜位立赞迎神引赞引遣官入殿左门诣香案前赞跪遣官跪赞上香司香跪奉香遣官上炷香三上瓣香兴赞复位遣官复位赞跪叩兴遣官行二跪六叩礼通赞赞行初献礼司帛奉篚跪献于案三叩兴司爵奉爵奠于正中皆退赞读祝引赞赞跪遣官跪司祝进至祝案前跪三叩奉祝版宣读讫复于案叩如初兴退赞叩兴遣官行三叩礼兴通赞赞行亚献礼司爵奠爵于左赞行终献礼司爵奠爵于右均如初仪赞送神引赞赞跪叩兴遣官行二跪六叩礼兴通赞赞奉祝帛送瘗执事官各奉祝帛香由中道送瘗如仪遣官避立拜位东竢过复位立引赞引遣官视瘗礼毕引遣官出执事官皆退右方鎭遣祭时廵所经辇路三十里内名山大川遣官各一人致祭太常寺具祝文香帛授遣官赍往祭所守土官豫期洁埽庙宇备品物及执事人祭日陈设行礼仪节与遣祭方鎭礼同右祭所过名山大川皇帝将济大川守土官豫于岸治坛设案以纸为神位式书神号奉设案上陈果盘五爵三香盘一鑪一镫二皇帝亲诣上香其日黎明赞引对引太常寺卿二人豫于坛外祇竢太常寺司香一人豫于香案傍祇竢司拜褥官豫奉拜褥于案前祗竢均公服皇帝御补服乘舆诣坛导从扈卫如常仪及坛降舆司拜褥官豫布拜褥于正中退赞引对引恭导皇帝诣香案前司香跪进香皇帝上炷香三上瓣香毕赞引对引恭导皇帝就位三拜兴出坛登舟司拜褥官彻拜褥退右时廵所过大川上香直省岳鎭海渎逢国家有大庆典遣官分诣致祭祭东岳泰山于泰安西岳华山于华隂中岳嵩山于登封南岳衡山于衡山北岳恒山于浑源祭东鎭沂山于益都西鎭呉山于陇中鎭霍山于霍南鎭会稽山于会稽北鎭毉无闾山于广宁长白山于船厰祭东海于掖西海于永济南海于番禺北海于混同江祭河渎于永济江渎于成都淮渎于唐济渎于济源凡祭皆因庙行礼惟西海北海河渎长白山望祭右祭所豫期有司诹遣官吉日太常寺具礼神香祝制帛各一送礼部各加封题分授遣官详载帝王陵寝徧祭仪遣官至所祭地守土官洁坛庙具牲牢器物备执事人遣官暨执事官斋祭日有司供具陈设上香读祝行三献礼并如徧祭帝王陵寝之仪右因事徧祭东岳祝曰维某年月日皇帝遣某官某致祭于东岳之神曰惟神上应奎娄下临渤海震方表极万彚资生兹以某事爰申殷荐特遣专官神其鉴焉西岳曰惟神秀耸莲花气涵清灏金天应位功茂西成中岳曰惟神位宅天中德标峻极隂阳和会八表具瞻南岳曰惟神轸翼分躔朱明应位功隆长养永奠炎方北岳曰惟神秀挺幽燕灵承毕昴朔方雄长翊卫京畿东鎭曰惟神虚危垂曜泰岱分雄表正青齐发生品彚西鎭曰惟神西陇垂庥玉峰竞秀侔尊二华绥奠金方中鎭曰惟神天柱标竒龙湫孕秀分雄嵩室枢纽寰中南鎭曰惟神灵毓防山秀临越水海江襟带静鎭南邦北鎭曰惟神耸秀辽河标雄长岭钟祥积庆拱卫留都长白山曰惟神祥发地灵运开天作肇基王迹屏翼神京东海曰惟神润被方瀛波涵员峤万川流注百谷朝宗西海曰惟神德配金方灵昭兑泽太皥施功神州广济南海曰惟神德协离宫润流南极汪洋炎峤浩瀚无垠北海曰惟神布濩北溟涵濡坎德滋生育物泽普无方河渎曰惟神发源宿海衍𣲖崑崙环绕六州润逾千里江渎曰惟神岷崿分源浔阳衍𣲖周流润化水德灵长淮渎曰惟神桐柏疏源江河利渉旋枢地穴通济东南济渎曰惟神源分沇水功截河流伏地中清而不浊余辞并同东岳右徧祭祝辞直省岳鎭海渎所在嵗春秋仲月守土正官一人诣庙致祭执事以礼生祭日用羊一豕一余陈设及行礼仪节与庆典遣官礼同右所在专祭所在名山大川着灵异于民有捍御功者奉特典遣专官或崇建庙宇落成降香以部笔帖式一人赍往守土官就庙致祭祝文翰林院随时撰拟余陈设仪节并同前右所在特祭直省所在山川有封号建立专祠者守土官以时致祭每嵗春秋祭鸡公山神于永兴大沽海口神于天津永定河神于芦沟桥及石景山滹沱河神于正定及平山大通口神于安东洞庭湖神于巴陵江海潮神于海宁鄱阳湖神于鄱阳黄运龙神于武渉及清河之清口漳河神于临清及馆陶卫源神于辉之百泉介休水神于介休河东盐池神于安邑盐井龙神于定逺及姚州泉源神于郁林大渠龙神于宁夏河源神于河州口外青海神于塞外九月九日祭海阳山神于兴安六月朔日祭鎭海龙神于鎭海凡祭日有司具祝文饬庙户洁埽祠宇拂拭神案备执事人具器陈羊一豕一簠簋各二笾豆各十鑪镫具陈祝文于案左陈帛一香盘一壶一爵三于案右主祭官朝服诣祠引赞礼生二人引入拜位前立乃迎神司香自右奉香盘进主祭官三上香讫引赞赞跪叩兴主祭官行三跪九叩礼兴司帛自右跪授帛主祭官受帛拱举授司帛兴献于案司爵酌酒实爵自右跪授爵主祭官受爵拱举授司爵兴献于正中退司祝跪读祝引赞赞跪主祭官跪读祝毕主祭官行三叩礼兴司爵酌酒献于左又酌酒献于右退乃彻馔送神引赞赞跪叩兴主祭官行三跪九叩礼兴执事者以祝帛送燎礼毕各退各祠仪同右直省山川专祠钦定大清通礼卷十二钦定大清通礼卷十三钦定四库全书钦定大清通礼卷十三吉礼太嵗祀太嵗之礼初春为迎嵗暮为祖正殿奉太嵗神位南向两庑十二月神位司春秋者东位西向司夏冬者西位东向嵗以孟春上旬诹吉及嵗除前一日遣官将事豫期承祭官分献官暨执事官各于邸第致斋太常寺卿具祝版省牲牢率属洁除殿庑内外展神幄恭请殿庑神位奉安于神座如式右诹吉致斋供具至日五鼓太常寺官具器陈正殿牛一羊一豕一豋一铏一簠簋各二笾豆各十琖三十鑪一镫二设案一于殿中少西北向供祝版设案一于东西向陈帛一香盘一尊一爵三陈福胙于尊爵之旁加爵一两庑东西各二案陈设均与正殿同又设尊案各一于庑南陈帛六香盘二尊二爵六凡牲陈于俎帛实于篚尊实酒承以舟疏布幂勺具乐部率太常协律郎设中和韶乐于殿内东西陈乐舞于乐悬之次太常寺设洗于东阶下少南承祭官位中阶下分献官位承祭官后甬道左右均北面司祝司香司帛司爵各一人分立祝案尊案之次司乐协律郎乐工歌工舞佾序立东西乐悬之次典仪一人立殿外东阶掌燎率燎人立燎鑪南均如常仪右陈设辨位昧爽承祭官分献官朝服诣坛赞礼郎豫引分献官至拜殿北阶下左右祇竢赞引太常寺赞礼郎二人引承祭官由拜殿南左门入出北右门降阶诣盥洗位赞礼郎赞盥洗承祭官盥手毕引至拜位前北面立分献官均就拜位序立典仪赞乐舞生登歌执事官各共廼职武舞执干戚进赞礼郎赞就位承祭官就位立典仪赞迎神司乐赞举迎神乐奏保平之章辞曰协兹五纪嵗月日辰天惟显思神职攸分于赫太嵗统驭百神承天之德隂隲下民协律郎举麾工鼓柷乐作赞礼郎赞诣神位前引承祭官升东阶入殿左门诣香案前立赞上香司香跪奉香承祭官举炷香次三上瓣香毕赞复位引承祭官复位赞跪叩兴承祭官行三跪九叩礼分献官均随行礼兴协律郎偃麾工戞敔乐止典仪赞奠帛爵行初献礼有司揭尊幂勺挹酒实爵司乐赞举初献乐奏定平之章辞曰礼崇明祀涓选休成洁斋涤志量币告诚祈福维何福我苍生陈馈奉酎瞻仰云旌乐作司乐举节舞干戚之舞司帛司爵进至神位前司帛奉篚跪奠于案三叩兴司爵奉爵立献于正中皆退司祝至祝案前跪三叩兴奉祝版跪案左乐暂止典仪赞读祝赞礼郎赞跪承祭官暨分献官皆跪司祝读祝辞曰维某年月日皇帝遣某官某致祭于某年太嵗之神曰谨以牲帛酒果庶品之仪致祭尚飨读毕兴以祝版跪安篚内叩如初兴退乐作赞礼郎赞叩兴承祭官暨分献官均行三叩礼兴两庑赞礼郎引分献官各诣神位前上香执事生奠帛献爵毕引分献官复位如仪乐止武功之舞退文舞执羽籥进典仪赞行亚献礼司乐赞举亚献乐奏嘏平之章辞曰百末兰生有飶其香升歌清越磬管锵锵牲牷肥腯嘉荐令芳神其歆止在上洋洋乐作舞羽籥之舞司爵奉爵献于左如初献仪乐止典仪赞行终献礼司乐赞举终献乐奏富平之章辞曰执事有严再拜稽首三爵既升以妥以侑颙若有孚肃兹笾豆神其歆止人民曼寿乐作司爵奉爵献于右如亚献仪两庑以次毕献乐止文德之舞退典仪赞赐福胙执事生二人奉福胙进至神位前拱举由中道出降阶诣拜位右立接福胙执事生二人由西庑降阶进至拜位左立赞礼郎赞跪承祭官跪左右执事生皆跪赞饮福酒右生进福酒承祭官受爵拱举授于左次受胙如饮福之仪毕赞礼郎赞叩兴承祭官三叩兴又赞跪叩兴承祭官暨分献官均行三跪九叩礼兴典仪赞彻馔司乐赞举彻馔乐奏盈平之章辞曰王省惟嵗有报有祈六气无易平衡正玑嘉生蕃祉泽及蜎飞百礼以洽承神吉辉乐作彻毕乐止典仪赞送神司乐赞举送神乐奏丰平之章辞曰神兮旋驭肃瞻景光灵颷上下无体无方嘉承惠和亿兆溥将嵗嵗大有神其廸尝乐作赞礼郎赞跪叩兴承祭官暨分献官均行三跪九叩礼兴乐止典仪赞奉祝帛馔送燎司祝司帛诣神位前咸跪三叩司祝奉祝司帛奉篚兴司香跪奉香司爵跪奉馔兴以次恭送燎所两庑香帛馔均送焚燎赞礼郎引分献官退承祭官避立拜位之西竢祝帛过复位立典仪赞望燎赞礼郎引承祭官诣燎位视燎赞礼郎告礼毕太常寺官恭请太嵗神位并两庑神位复于龛内如仪各退右行礼嵗孟夏常雩后间不雨遣官祷于太嵗坛与天神地祇同日举行文武官应陪祀者咸与祈祷前期各于邸第致斋一日太常寺具祝文洁器陈备脯醢果实埽除殿内外至日设乐悬乐舞于殿上承祭官位阶下执事官司乐协律郎乐工歌工舞佾序立如常祀仪陪祀官位庭中左右东西各五班重行异等纠仪御史二人礼部祠祭司官二人分立祀官左右均素服将事迎神乐奏需丰之章辞曰持元化兮富媪神秉嵗籥兮六气均驰云车兮风旂殷阗阗兮天门情徬徨兮孔殷神之来兮康我民初献乐奏宜丰之章辞曰荐嘉币兮芳醴清练予素兮升飶馨纷肸蠁兮格歆甘膏沃兮神所令亚献乐奏晋丰之章辞曰启山罍兮摄椒浆侑神宫兮灵洋洋族云兴兮使我心若惠嘉生兮降康终献乐奏协丰之章辞曰清斚兮三㪺扬翟籥兮载愉灵回翔兮六幕泽霶霈兮遍八区彻馔乐奏应丰之章辞曰礼仪备兮孔时音繁会兮彻不迟昭灵贶兮迓蕃祉田多稼兮汜濩之送神乐奏洽丰之章辞曰顾亿兆兮诚求渥甘㴻兮神之休庆时若兮百昌遂惠我无疆兮嵗有秋凡仪节皆典仪唱赞举乐皆司乐唱赞初献舞干戚之舞亚献终献舞羽籥之舞两庑不分献不饮福受胙余仪与常祀同右祈告既得雨与天神地祇同日报祀遣原祈雨官将事及陪祀官咸致斋前期具祝版眂割牲至日陈设牲牢豋铏簠簋笾豆与常祀同承祭官陪祀官均朝服行礼其余仪节乐章均如祈告仪雨潦祈晴冬旱祈雪报亦如之右报祀祀眞武神之礼每嵗万寿圣节遣官一人诣显佑宫将事是日庙祝洁埽庙宇内外太常寺官具器陈设果盘五饼饵盘十有五鑪一镫二设案一于南少西北向供祝版设案一于东西向陈礼神制帛一香盘一茶琖三设洗于东阶下少南和声署官设乐于西阶上鼓一笙一管二云璈一篴二板一承祭官拜位在殿内正中司祝司香司帛司琖各一人分立祝案尊案之次典仪立于殿东檐下掌燎立燎鑪之南黎明承祭官朝服诣庙赞引太常寺赞礼郎二人引承祭官由左侧门入赞盥洗承祭官盥手毕升东阶入殿左门至拜位前北面立典仪赞执事官各共廼职赞礼郎赞就位承祭官就位立典仪赞迎神和声署乐作辞曰居所躔星轸象纬环拱辰贞元运转藏用显仁宥宻基命毓和葆顺洁粢醴以昭信日襄哉赞大钧赞礼郎赞诣上香位引承祭官诣香案前立赞上香司香跪进香承祭官举炷香三上瓣香毕赞复位引承祭官复位赞跪叩兴承祭官行三跪九叩礼兴典仪赞行初献礼司帛司琖各进至神位前司帛奉篚跪奠于案三叩兴司琖奉茶琖立献于案正中皆退司祝至祝案前跪三叩兴奉祝版跪案左乐暂止赞礼郎赞跪承祭官跪赞读祝司祝读祝辞曰维某年月日皇帝遣某官某致祭于眞武之神曰兹朕诞辰惟神永逺黙佑谨以茶果庶品之仪致祭尚飨读毕兴以祝版跪安篚内叩如初兴退乐作赞礼郎赞叩兴承祭官行三叩礼兴典仪赞行亚献礼司琖奉茶琖献于左如初献仪退赞行终献礼奉茶琖献于右如亚献仪退典仪赞送神赞礼郎赞跪叩兴承祭官行三跪九叩礼兴典仪赞奉祝帛送燎司祝司帛诣神位前咸跪三叩司祝奉祝司帛奉篚兴司香跪奉香兴以次恭送燎所承祭官避立拜位西旁竢祝帛过复位立典仪赞望燎赞礼郎引承祭官诣燎位视燎赞礼毕乐止引承祭官退执事官皆退右祀眞武庙祀司火神之礼嵗六月下旬三日遣官一人将事祀日庙祝洁埽庙宇内外太常寺具祝版备器陈牛一羊一豕一果实五盘鑪镫具殿中少西设案北向供祝版东设一案陈礼神制帛一尊一爵三香盘一和声署设乐于西阶下太常寺设洗于东阶下少南设承祭官拜位于殿内正中司祝司香司帛司爵各立祝案尊案之次典仪立殿东檐下掌燎率燎人立燎鑪旁承祭官朝服行三跪九叩礼升降均由东阶出入殿左门迎神上香奠帛读祝三献爵送神望燎仪均与祀眞武同祝辞曰维某年月日皇帝遣某官某致祭于司火之神曰惟神令司赤帝德炳离明届此良辰爰修专祀鉴兹特典绥我蒸民尚飨乐辞曰离正南方位烛照光九围粒民火食功用不违瓘斚明粢我民所慰履祥霭戢鹑尾息融风降福禧右祀火神庙祀礮神之礼间二嵗季秋朔日于芦沟桥北席地为坛遣八旗汉军都统或副都统将事副都统以下至佐领咸陪祀豫日地方官备案太常寺具器陈祀日汉军弁兵陈八旗礮位于坛内按翼左右序列皆西向前设八案各设神位又前设牲案各陈羊一豕一果实五盘琖二十又前设香案各陈鑪一镫二坛中少北设一案供祝文左右分设二案各陈香盘四爵十有二尊四幂勺具设洗于坛外之南太常寺司祝司香司爵各立祝案尊案之次承祭官位各香案前东面陪祀副都统以下以其班序重行异等均东面典仪一人立于坛左掌燎率燎人立燎鑪隅黎明承祭官暨陪祀官咸补服诣坛赞引太常寺赞礼郎各二人分引承祭官至盥洗所盥手毕诣各拜位前立典仪赞执事官各共廼职赞礼郎赞就位承祭官各就位立典仪赞迎神赞礼郎赞诣上香位引各旗承祭官分诣各旗礮位前赞上香司香跪奉香承祭官举炷香三上瓣香毕赞复位各引复位立赞跪叩兴承祭官行三跪九叩礼陪祀官均随行礼典仪赞行初献礼有司揭尊幂勺挹酒实爵各进至神位前奉爵立献于案正中退司祝诣祝案前跪三叩兴奉祝文跪案左赞礼郎赞跪承祭官暨陪祀官咸跪典仪赞读祝司祝读祝辞曰维某年月日皇帝遣某官某等致祭于司礮之神曰惟神钦天命而无私助扬威武有功国家兹当秋祭之日特以牲醴遣官致祭神其鉴之尚飨读毕兴奉祝文跪安于镶黄旗礮位前叩如初兴退赞礼郎赞叩兴承祭官暨陪祀官均行三叩礼兴典仪赞行亚献礼司爵各奉爵献于左如初献仪退赞行终献礼司爵各奉爵献于右如亚献仪退典仪赞送神赞礼郎赞跪叩兴承祭官陪祀官均行三跪九叩礼兴典仪赞奉祝文送燎有司各奉神位在前次祝次香由中道恭送燎所承祭都统各避立拜位左右竢过复位立赞礼郎赞诣望燎位引承祭官各诣燎位视燎赞礼毕引承祭官退执事各官皆退右祀礮神钦定大清通礼卷十三钦定大清通礼卷十四钦定四库全书钦定大清通礼卷十四吉礼祭都城隍神之礼每嵗万寿圣节遣官一人将事是日庙祝洁扫庙宇内外太常寺具祝版备器陈牛一羊一豕一果实五盘鑪一镫二设案一于殿中少西北向供祝版设案一于殿东西向陈礼神制帛一香盘一尊一爵三设洗于东阶下和声署设乐于西阶上承祭官拜位在阶上正中太常寺司祝司香司帛司爵分立祝案尊案之次典仪立殿外东檐下掌燎率燎人立燎鑪之前均如常仪黎明承祭官朝服诣庙赞引太常寺赞礼郎二人引承祭官由左侧门入赞盥洗承祭官盥手毕升东阶至拜位前北面立典仪赞执事官各共廼职赞礼郎赞就位承祭官就位立典仪赞迎神乐作辞曰佳丽皇都胜保障神力宏万方辐辏尨夜不惊正直聪明瘅彰如影荷灵贶笃其庆固金瓯䕶玉京赞礼郎赞就上香位引承祭官入殿中门至香鑪前立赞上香司香跪奉香承祭官上炷香三上瓣香毕赞复位承祭官复位立赞跪叩兴承祭官行三跪九叩礼兴典仪赞奠帛爵行初献礼司帛跪献篚于案三叩兴司爵立献爵于正中皆退司祝诣祝案前三叩兴奉祝版跪案左乐暂止典仪赞读祝赞礼郎赞跪承祭官跪司祝读祝辞曰维某年月日皇帝遣某官某致祭于都城隍之神曰兹朕诞辰惟神永垂䕶佑谨以牲醴致祭尚飨读毕兴奉祝版跪安于篚内叩如初兴退乐作赞礼郎赞叩兴承祭官行三叩礼兴典仪赞行亚献礼司爵奉爵献于左仪如初献退典仪赞行终献礼司爵奉爵献于右如亚献仪退典仪赞送神赞礼郎赞跪叩兴承祭官行三跪九叩礼兴典仪赞奉祝帛送燎司祝司帛诣神位前咸跪三叩奉祝帛兴司香跪奉香兴以次送至燎所承祭官避立拜位西竢祝帛过复位立典仪赞望燎赞礼郎引承祭官诣望燎位视燎赞礼毕引承祭官仍由东侧门出乐止各退嵗秋诹吉遣官致祭神位前陈铏二簠二簋二笾十豆十余牲帛尊爵鑪镫同前送神时典仪赞彻馔有司乃彻余均如前仪祝辞曰维某年月日皇帝遣某官某致祭于都城隍之神曰惟神正直实赞灵化捍御之功都邑所頼祇严嵗祀用答神庥尚其歆兹永福黎庶尚飨右祭都城隍庙祭东岳神之礼每嵗万寿圣节遣官一人将事是日庙祝洁扫庙宇内外太常寺官具祝版备器陈牛一羊一豕一果实五盘鑪一镫二殿中少西设案供祝版东设一案陈礼神制帛一香盘一尊一爵三和声署设乐于西阶上太常寺设洗于东阶下少南承祭官拜位在阶上正中司祝司香司帛司爵典仪掌燎各以其职为位承祭官朝服行礼迎神上香初献读祝亚献三献送神望燎仪均与祭都城隍庙同祝辞曰维某年月日皇帝遣某官某致祭于东岳泰山之神曰兹朕诞辰惟神永逺黙佑谨以牲醴庶品之仪致祭尚飨乐辞曰维岳崧高五泰岱常祀殊累朝玉检柴望始虞木德条风吹万毕煦宅东㝢以生物仰天齐鉴有孚右祭东岳祭黑龙潭神之礼嵗春秋诹吉遣官一人将事是日太常寺具祝版备器陈羊一豕一簠簋各二笾豆各十鑪镫具殿中少南设案供祝版北设一案陈礼神制帛一香盘一尊一爵三和声署设乐于南阶上太常寺设洗于东阶下之北承祭官拜位在阶上正中司祝司香司帛司爵典仪掌燎各以其职为位承祭官朝服行礼迎神上香初献读祝亚献三献彻馔送神望燎仪均与秋祭都城隍庙同祝辞曰维某年月日皇帝遣某官某致祭于昭灵沛泽龙王之神曰惟神德润生民膏流甸服雨旸时若夙彰孚应之灵年谷顺成溥被盈宁之福念神庥之丕着惟典祀之宜崇兹値仲用申报飨尚其歆格鉴此精诚尚飨乐辞曰兴雨祁祁应歴嵗恩屡覃湫幽神御农扈具瞻寸合崇朝十千有渰黍膏溥矣麦湛赛神庥以作甘右祭黑龙潭龙神玉泉山龙神祠嵗以春秋仲月与黑龙潭庙同日致祭遣官一人将事太常寺官设祝案于殿中少西供祝版东设一案陈香帛尊爵设洗于东阶之南和声署设乐于西阶上余供牲牢品物遣官行礼仪节及所用乐辞均与祭黑龙潭龙神同祝辞曰维某年月日皇帝遣某官某致祭于惠济慈佑龙王之神曰惟神润下流膏应时泽物珠泉涌地毓灵脉于山林玉液成川畅清流于畿甸滋畇畇之绣壤允资灌注之功通翼翼之漕艘长助輓输之利聿昭灵贶宜奉明禋兹値仲用申报飨尚其歆格鉴此精诚尚飨右祭玉泉山龙神祭后土神司工神之礼凡大兴作诹吉遣官各一人将事豫日工部官于营建所在因其方设左右二坛以织苇为殿图绘结綵祭日五鼓太常寺官具祝版设神案各一于坛内正中以黄纸书后土之神司工之神皆为位供案上各陈羊一豕一饼饵十有五盘果实五盘鑪镫具设祝案于中少右供祝版左设一案陈帛一香盘一尊一爵三和声署设乐太常寺设洗如式司祝司帛司香司爵典仪掌燎各以其职为位承祭官拜位在坛内香案前正中赞礼郎引承祭官朝服行礼迎神上香初献读祝亚献三献送神望燎均与祭都城隍庙同乐辞曰仰眺银河上阁道如驾梁俨神宅只愉矣穆将揆日鸣櫜繄神斯掌奠椒酒以禋享荷神庥泽未央右祭后土司工迎吻祭窑神门神之礼各遣官一人将事豫日工部官设坛于琉璃窑及迎吻所经之门以织苇为殿圗绘结綵祭日五鼓和声署设乐于各坛前设导迎乐于窑门外太常寺官具祝版设神位陈羊豕饼饵果实香帛尊爵鑪镫设洗与祭司工仪同承祭官暨礼部太常寺有职事工部内务府管工各官咸朝服簪花披红乃陈吻于窑前和声署乐作辞曰和气嘉祥应圣日华耀明仰方泰紫俯奠泰宁缭廓纮瀛此惟表正食神德蒙神庆享明禋亿万龄太常寺赞礼郎引琉璃窑承祭官诣窑神位前行礼引各门承祭官诣门神位前行礼均与祭司工仪同祭毕导迎乐作辞曰皇作宫殿因地顺天如竹苞矣美哉轮奂鸟翼飞松桷梴芋且宁居万年銮仪卫校舁吻礼部太常寺官前导承祭官从所经诸门承祭官迎于门前及工所管工官列班恭迎以入俟安吻事竢各退右迎吻祭窑神门神嵗春秋诹吉祭司仓神之礼通州祭于大西仓仓场侍郎主祭各监督陪祀京仓左翼于海运右翼于兴平朝阳门外于储济各以本仓监督主之各监督分行陪祀祀用羊一豕一果实十盘壶爵鑪镫具主祭官朝服质明将事率陪祀官行二跪六叩礼上香三献爵燎楮帛如仪退右祭仓神钦定大清通礼卷十四钦定大清通礼卷十五钦定四库全书钦定大清通礼卷十五吉礼致祭先医之礼景惠殿内中奉太昊伏羲氏左炎帝神农氏右黄帝轩辕氏均南向勾芒风后东位西向祝融力牧西位东向东庑僦贷季岐伯伯高少师雷公伊尹淳于意王叔和皇甫谧葛洪韦慈藏钱乙刘完素李杲皆西向西庑鬼臾区俞跗少俞桐君马师皇扁鹊张机华陀巢元方孙思邈王冰朱肱张元素朱彦修皆东向以北为上嵗以春冬仲月上甲遣官将事豫日太常寺官具祝版眡割牲太医院官洁蠲殿庑内外拂拭神座如仪祀日五鼓太常寺官具器陈正殿三皇位前各设一案每案铏二簠二簋二笾十豆十共牛一羊一豕一前设香案各一陈鑪一镫二配位东西各设一案每案铏二簠一簋一笾十豆十羊一豕一鑪一镫二殿中设一案少西北向供祝版东设一案西向陈礼神制帛三香盘三爵九尊一西设一案东向陈素帛二香盘二爵六尊一凡牲陈于俎凡帛实于篚凡尊实酒承以舟疏布幂勺具东庑分设三案每案簠一簋一笾四豆四琖十豕肉二统设一案陈鑪一镫二设案一于南北向陈素帛一香盘一尊一爵三篚幂勺具西庑陈设同太常寺官设洗于咸济东门内和声署设乐于西阶下承祭官拜位在殿阶上读祝拜位在殿内正中两庑太医院分献官位甬道左右太常寺司祝司香司帛司爵分立祝案尊案之次典仪立殿外东阶掌燎率燎人立于燎鑪南昧爽司祝奉祝版安于祝案承祭官暨分献官咸朝服豫竢太医院鸿胪寺官引陪祀太医院官入咸济门内左右祇竢至时太常寺赞礼郎二人引承祭官入咸济东门分献官随入赞盥洗承祭官盥手毕引至拜位前立典仪赞执事官各共廼职赞礼郎赞就位承祭官暨分献官陪祀官均就位立典仪赞迎神乐作辞曰精气縁乎理调剂观所颐曰惟古圣尝草定医似铁随磁沴除吉至化工出自于指万姓永荷恩施赞礼郎引承祭官由殿左门入诣正中香案前赞跪承祭官跪赞上香司香跪奉香承祭官上炷香三上瓣香兴以次诣左右正位前上香如仪配位司香官分诣各案前跪上香两庑赞礼郎引分献官分诣两庑位前上香毕赞复位承祭官复位两庑分献官各复位立赞跪叩兴承祭官行三跪九叩礼分献官陪祀官均随行礼兴典仪赞奠帛爵行初献礼有司揭尊幂勺挹酒实爵司帛奉篚司爵奉爵以次诣各神位前司帛跪奠篚于案三叩兴司爵立献爵奠于垫中毕皆退赞礼郎赞诣读祝位引承祭官就读祝位立司祝至祝案前跪三叩兴奉祝版跪案左乐暂止赞礼郎赞跪承祭官跪分献官陪祀官咸跪赞读祝司祝读祝辞曰维某年月日皇帝遣某官某致祭于太昊伏羲氏炎帝神农氏黄帝轩辕氏曰古昔圣人德泽深宏创制医药拯济斯世仁寿庶民兹当仲谨以牲醴致祭惟神慈惠蠲除疾疢笃佑朕躬致和天下配以勾芒氏之神祝融氏之神风后氏之神力牧氏之神尚飨读毕奉祝版跪安太昊伏羲氏神位前篚内叩如初兴退乐作赞礼郎赞叩兴承祭官暨分献官陪祀官均行三叩礼兴赞复位引承祭官复位立配位及两庑执事生奠帛献爵毕各退典仪赞行亚献礼正位司爵配位及两庑执事生各奠爵于左如初献仪典仪赞行终献礼正位司爵配位及两庑执事生各奠爵于右仪如亚献典仪赞彻馔有司彻毕赞送神赞礼郎赞跪叩兴承祭官分献官陪祀官均行三跪九叩礼兴乐止典仪赞奉祝帛馔送燎有司奉祝帛香馔及两庑香帛馔以次恭送燎所如仪赞礼郎引分献官鸿胪寺官引陪祀官皆退承祭官避立拜位旁西面竢祝帛过复位立典仪赞望燎赞礼郎引承祭官由咸济东门出诣燎位视燎赞礼郎赞礼毕乐止承祭官退执事各官皆退右祭先医庙致祭闗帝之礼嵗以春秋仲月诹吉遣官一人将事是日昧爽庙祝洁埽殿宇内外太常寺官具祝版备器陈神位前牛一羊一豕一豋一铏二簠簋各二笾豆各十鑪一镫二殿中设一案少西北向供祝版东设一案陈礼神制帛一香盘一尊一爵三牲陈于俎帛实于篚尊实酒幂勺具和声署设乐于西阶上太常寺设洗于东阶上承祭官拜位在阶上正中司祝司香司帛司爵典仪掌燎各以其职为位如常仪质明承祭官朝服诣庙赞引太常寺赞礼郎二人引承祭官由庙左门入至东阶上盥手毕引诣拜位前立典仪赞执事官各共廼职赞礼郎赞就位引承祭官就位立典仪赞迎神乐作辞曰扶植纲常正浩气昭日星絶伦独立英爽若生俎豆常馨夏夷胥敬仰神德莫畴并助邦家永太平赞礼郎赞诣上香位引承祭官入殿左门就香案前立赞上香司香跪奉香承祭官上炷香三上瓣香毕赞复位引承祭官复位立赞跪叩兴承祭官行三跪九叩礼兴典仪赞奠帛爵行初献礼有司揭尊幂勺挹酒实爵司帛奉篚司爵奉爵各进至神位前司帛跪奠篚于案三叩兴司爵立献爵于案正中各退司祝诣祝案前跪三叩兴奉祝版跪案左乐暂止赞礼郎赞跪承祭官跪典仪赞读祝司祝读祝辞曰维某年月日皇帝遣某官某致祭于闗帝之神曰惟神秀毓河山名垂今古英风正气世歴久而弥新大节纯心史相传而莫匹念神灵之显着命典礼以优隆兹当仲用昭时飨尚其歆格鉴此精䖍尚飨读毕兴以祝版跪安于篚内叩如初兴退赞礼郎赞叩兴承祭官行三叩礼兴典仪赞行亚献礼司爵献爵于左赞行终献礼司爵献爵于右均如初仪典仪赞彻馔有司彻毕赞送神赞礼郎赞跪叩兴承祭官行三跪九叩礼兴乐止典仪赞奉祝帛馔送燎有司奉祝帛香馔以次送燎如仪赞望燎赞礼郎引承祭官诣燎位视燎礼毕乐止承祭官及执事官皆退同日祭后殿以太常寺卿一人将事光昭公位中裕昌公左成忠公右均南向位各异案每案羊一豕一铏二簠簋各二笾豆各八鑪一镫二殿中设案少西北向供祝版东西各设一案分陈礼神制帛三香盘三爵九尊三俎篚幂勺具设洗于后垣门内甬道东承祭官位殿檐下正中司祝司香司帛司爵典仪掌燎各以其职为位如常仪质明承祭官由前左门入后垣中门盥手升阶就位迎神引诣正位前上香毕以次诣左右位前上香复位行二跪六叩礼初献读祝如仪祝辞曰维某年月日皇帝遣某官某致祭于闗帝之曾祖光昭公祖裕昌公父成忠公曰惟公盛德相承令仪足式歴数传之积累遂钟河岳精灵储旷代之威名堪作巖廊矩矱殊恩既沛于三世时飨宜钖于上公兹当仲用昭祀事豆笾致洁典礼加隆尚飨凡仪节均与前殿同右春秋祭闗帝庙嵗五月旬有三日致祭闗帝庙前殿神位前陈牛一羊一豕一果实五盘鑪镫具陈设及行礼仪节与春秋祭同祝辞曰维某年月日皇帝遣某官某致祭于闗帝之神曰惟神纯心取义亮节成仁允文允武乃圣乃神功高当世德被生民两仪正气歴代明禋英灵丕着封号聿新敬修嵗事显佑千春尚飨同日并祭后殿太常寺卿一人行礼每案羊一豕一果实五盘典仪不赞彻馔司爵以执事生余陈设及行礼仪节与春秋祭同祝辞曰维某年月日皇帝遣某官某致祭于闗帝之曾祖光昭公祖裕昌公父成忠公曰礼隆报祀谊重推恩当崧生岳降之期溯木本水源之始辉煌栋宇凭依已妥于上公修洁豆笾将飨告䖍于仲夏惟神照鉴尚其歆格右五月十三日祭闗帝庙直省府州县闗帝庙嵗均以春秋仲月及五月旬有三日致祭前殿主祭以地方正官一人后殿以丞史执事以礼生祭日陈设迎神上香奠献读祝送神视燎礼仪并与京师祭前后殿同前殿祝辞曰维某年月日某官某致祭于闗帝之神曰惟帝浩气凌霄丹心贯日扶正统而彰信义威震九州完大节以笃忠贞名高三国神明如在徧祠宇于寰区灵应丕昭荐馨香于歴代屡征异蹟显佑羣生恭値仲嘉辰遵行祀典筵陈笾豆几奠牲醪尚飨后殿祝辞曰维某年月日某官某致祭于闗帝之曾祖光昭公祖裕昌公父成忠公曰惟公世泽贻庥灵源积庆德能昌后笃生神武之英善则归亲宜享尊崇之报列上公之封爵钖命优隆合三世之肇禋典章明备恭逢仲诹吉祇事荐馨尚飨右直省府州县祭闗帝庙直省御灾捍患诸神于民有功德者加封号立专祠祭英卫公伍员于钱塘通祐王李冰于灌安澜之神张廵于浮梁诚应武肃王钱镠于临安显佑通济王谢绪于宿迁静安公张夏于萧山宁江伯汤绍恩于绍兴宁漕公宋礼永济之神白英于汶上致祭之礼每嵗春秋所在守土官具祝文香帛羊一豕一尊一爵三陈设祠内如式质明守土正官一人朝服诣祠行礼仪节与直省祭闗帝庙同右祭直省所在有功德于民神祠前代圣贤名臣忠烈祠墓暨本朝开国勲臣坟墓恭逢皇帝时廵方岳离御道三十里内者遣官致奠前期翰林院具祝文太常寺备香帛授遣官赍往祭日守土官于祭所设洗备脯醢果实七盘鑪镫具左设一案供祝文右设一案陈香盘一帛一尊一爵三通赞一人引赞二人司祝香帛爵各一人以所在礼生充黎明遣官朝服至所祭地引赞引诣盥洗所盥手毕通赞赞执事者各司其事引赞赞就位引遣官诣拜位前立通赞赞迎神引赞引遣官诣香案前司香奉香跪于左引赞赞上香遣官上香如常仪赞复位遣官退复位赞跪叩兴遣官行二跪六叩礼兴通赞赞奠帛爵行初献礼司帛献篚司爵献爵如常仪赞读祝司祝奉祝文立案左宣读讫安于篚内退亚献终献均如初仪通赞赞送神引赞赞跪叩兴遣官行二跪六叩礼兴通赞赞奉祝帛送燎执事者各奉祝帛香以次送燎通赞赞望燎引赞引遣官诣燎鑪前视燎礼毕引遣官退执事者皆退右时廵遣祭圣贤忠烈名臣勲臣祠墓祭贤良祠之礼前室祀宗室亲王以下贝勒贝子以上后室祀公侯伯以下一二品大臣以上均按代序官同代同官序其年月位均南向嵗春秋仲月诹吉前室遣官一人致祭后室以太常寺卿一人将事所祀王子孙咸与行礼大臣子孙通籍在京者如之祭之日太常寺官入祠供具前室异案各羊一豕一果实五盘鑪一镫二中设一案少东北向供祝版西设一案东向陈香盘二尊二爵六素帛二后室五案共羊一豕一每案果实五盘鑪镫具东设一案西向陈香盘一尊一爵三素帛一凡牲陈于俎帛实于篚尊实酒幂勺具设洗于前室东阶下前后各设燎鑪于垣门内东南隅漏未尽与祭者各服其服毕集于祠垣门内太常寺典仪立前室槛外之东司祝立祝案东司香司帛司爵各以其职为位掌燎率燎人立燎鑪前质明承祭官朝服诣祠赞礼郎二人引前室承祭官由中门入又二人引后室承祭官随入各至东阶下盥手毕升阶就拜位前立鸿胪寺官引王以下子孙序立于前室甬道左右引公以下大臣子孙序立于后室庭中左右均北面典仪赞执事官各共廼职赞礼郎赞就位承祭官以下咸就位赞上香前室承祭官诣正中香案前立司香跪奉香承祭官上炷香三上瓣香次诣各香案前上香如仪赞复位承祭官复位赞跪叩兴承祭官暨陪祀官均行二跪六叩礼兴后室承祭官同时诣中案前上香仪同典仪赞奠帛爵行初献礼有司揭尊幂勺挹酒实爵司帛奉篚诣案前跪奠于案三叩兴司爵奉爵立献正中皆退前室后室同司祝诣祝案前跪三叩兴奉祝版立案右典仪赞读祝司祝北面宣读承祭官立听陪祀官皆跪听辞曰维某年月日皇帝遣某官某谕祭贤良祠王大臣等之灵曰功铭钟鼎尚书崇元祀之文德冠巖廊周礼着大烝之典盖旂常载绩本臣子之素懐而俎豆荐馨乃朝廷之崇报尔亲王等望重亲贤粹钟川岳竭忠诚而体国着勲德于当年大臣等或当列祖开基之日佐命立功或际熙朝极盛之时宣猷赞化或驱除暴乱定疆宇于域中或震耀声灵收版图于海外内则台星卿月奏亮工熙载之勲外则赐钺授麾襄阜物安民之治老成谋国者进黄髪之嘉猷清白持身者表素丝之高节纯勤尽职则夙夜匪躬宻勿承休则堂亷一德我皇考追思前蹟特焕褒纶崇庙宇于神京布几筵而时祭盖以表扬既往沛酬庸褒德之恩激劝将来励懐古钦风之志朕寅承丕基嗣举旧章抚节物以懐贤洁牲牢而致享英灵如在尚克歆承读讫司祝以祝版安于中案篚内跪三叩兴退陪祀官三叩兴典仪赞行亚献礼司爵奉爵奠于左赞行终献礼司爵奉爵奠于右均如初仪赞礼郎赞跪叩兴承祭官暨陪祀官均行二跪六叩礼兴典仪赞奉祝帛送燎司祝司帛司香奉祝帛香以次送燎如仪承祭官避立西旁竢过复位典仪赞望燎陪祀官退赞礼郎各引承祭官分诣燎位视燎赞礼毕仍引由中门出各退右祭京师贤良祠直省会城嵗春秋仲月祭守土有功德大吏于贤良祠祭日视京师以知府一人主之教授教谕训导等官执事祭品用羊一豕一果实五盘帛一尊爵鑪镫具主祭官上香奠帛三献行礼仪均与直省祭忠孝节义祠同祝辞曰维某年月日某官某致祭于贤良之灵曰惟灵文武宪邦公忠体国当皇朝之肇造心膂攸同値列圣之丕承股肱作辅明良合德奋庸而庶绩咸熙中外宣猷敷泽而兆民永頼洵属庙廊之硕望允宜俎豆以明禋考绩纪勲崇报昭垂于令典陈牲奠币馨香祇荐于嵗时尚飨右祭直省贤良祠京师功臣专祠嵗以春秋仲月诹吉遣太常寺卿分诣致祭祭定南武壮王之礼祠内一案以福晋配祭日太常寺官入祠具器陈羊一豕一果实五盘鑪一镫二中设一案少东陈祝文东设一案陈尊一香盘一素帛三爵九设洗于祠门内之东司祝司香司帛司爵典仪掌燎各以其职为位如常仪质明承祭官朝服诣祠赞礼郎二人引自中门入盥手毕升阶诣拜位前立典仪赞执事官各共廼职赞礼郎赞就位承祭官就位立赞礼郎引承祭官诣香案前赞上香司香跪奉香承祭官上炷香三上瓣香毕赞复位承祭官复位赞跪叩兴承祭官行二跪六叩礼兴典仪赞奠帛爵行初献礼司帛奉篚司爵奉爵各奠于案如常仪退司祝至祝案前跪三叩兴奉祝文立案右北面宣读辞曰维某年月日皇帝遣某官某谕祭于定南武壮王孔有德之灵曰人臣尽忠仗节矢天日而不渝朝廷恤死酬勲抚嵗时而增感尔定南武壮王孔有德肤功早着伟烈常存兹当仲之辰益念忠良之绩特颁祭典用慰幽灵王如有知尚克歆飨读讫以祝文安于篚内跪叩如初兴退典仪赞亚献司爵献爵于左赞终献司爵献爵于右均如初仪赞礼郎赞跪叩兴承祭官行二跪六叩礼典仪赞奉祝帛送燎司祝司香司帛奉祝帛香以次送燎如仪承祭官避立拜位西旁竢过复位立典仪赞望燎赞礼郎引承祭官诣燎鑪前视燎赞礼毕仍引由中门出退右祭定南武壮王嵗春秋祭恪僖公之礼祠内一案以夫人配祭日用素帛二爵六余陈设及行礼仪节与定南武壮王同祝辞曰维某年月日皇帝遣某官某谕祭于恪僖公遏必隆之灵曰沛隆恩于勲旧国有彜章展时祭于春秋礼踰常格尔恪僖公遏必隆名垂青简绩着丰碑追椒寝于所生宜专祀以有永兹当仲申侑几筵灵如有知尚克歆飨右祭恪僖公嵗春秋祭勤襄公之礼祠内三案勤襄公佟图頼居中忠勇公佟国纲左端纯公佟国维右各以夫人配祭日每案羊一豕一果实五盘鑪一镫二东西各设一案分陈香盘三素帛七爵二十有一尊三承祭官朝服诣祠就位以次至各案前上香毕复位行礼仪节均与祭定南武壮王同祝辞曰维某年月日皇帝遣某官某谕祭于勤襄公佟图頼忠勇公佟国纲端纯公佟国维之灵曰崇功报德礼首逮于元臣钖类推恩谊尤敦于懿戚考彛章而立庙因时序以荐觞惟尔一门宣猷累叶効忠贞而体国名着旂常秉孝义以型家芳传国史望高阀阅蔚为勲旧之宗庆衍庭帏光启圣慈之范兹当仲特遣专官设奠几筵灵其歆飨右祭勤襄公嵗春秋祭文襄公之礼祠内一案以夫人配祭日用素帛三爵九余陈设及行礼仪节与定南武壮王同祝辞曰维某年月日皇帝遣某官某谕祭于文襄公图海之灵曰义重酬勲眷钧衡之旧德礼隆秩祀因节序以申恩尔文襄公图海望高国器功赞王猷表世德于㦸门生膺茀禄赠崇阶于鼎爵殁被荣名涣新綍而建祠遣专官而致祭时当仲式布几筵灵其有知尚能歆格右祭文襄公嵗春秋祭宏毅公之礼祠内一案祭日用素帛一爵三余陈设及行礼仪节与定南武壮王同祝辞曰维某年月日皇帝遣某官某谕祭于宏毅公额宜都巴图鲁之灵曰谊重酬庸茂典聿加于勲旧礼隆展祀嵗时宜备于馨香尔宏毅公额宜都巴图鲁开国名臣从龙上佐表成劳于钟鼎青史扬芬纪纬绩于旂常丰碑示宠既叨恩于庙食更赐祭于专祠式贲新纶允符彛宪时当仲用布几筵灵而有知尚其歆格右祭宏毅公嵗春秋祭恪僖公之礼祠内三案恪僖公哈世屯居中敏果公米思翰左庄悫公李荣保右各以夫人配祭日陈设行礼仪节与勤襄公同祝辞曰维某年月日皇帝遣某官某谕祭于恪僖公哈世屯敏果公米思翰庄悫公李荣保之灵曰礼隆念旧千秋之俎豆攸光义重酬庸奕代之馨香勿替考彛章而秩祀因时序以申恩惟尔一门夙称望族忠诚体国数传纪绩于旂常端敬型家累叶垂芳于图史祥开坤极早钖荣封佑启勲贤复新庙貌命祠官而陈芬苾落成已贲恩纶随节候而展几筵嵗荐弥昭懿典兹当仲常祀聿修灵如有知尚其歆格右祭恪僖公祭盛京贤王祠之礼正殿设三案中案奉通达郡王鸡尔哈齐武功郡王礼敦慧哲郡王额尔哀左案奉宣献郡王界堪礼烈亲王代善饶余亲王阿巴泰右案奉郑简亲王济尔阿朗颕毅亲王萨哈亷怡贤亲王允祥位均南向每案羊一豕一果实五盘鑪镫具殿中少东设案一陈祝文东设一案陈尊九素帛九爵二十有七嵗春秋季月以奉天府尹承祭读祝赞礼暨执事官以盛京礼部赞礼郎充余行礼仪节均与京师贤良祠同祝辞曰维某年月日皇帝遣某官某谕祭于通达郡王武功郡王慧哲郡王宣献郡王礼烈亲王饶余亲王郑简亲王颕毅亲王怡贤亲王之灵曰功推元祀懿亲光翊赞之勲礼重专祠时祭称褒崇之典溯谟猷而长在申禋祀以弥加惟王等川岳钟英亲贤备美当列祖开基之日丕奋忠勤缅旧邦佐命之劳遹昭来许恩垂带砺既钖祉于银潢绩焕旂常亦扬芬于玉册新祠肇建懿典攸崇褒德酬庸笃念风云之会感时抚序式凭俎豆之馨兹以仲用申告祭灵其不昧尚克歆承右祭盛京贤王祠祭昭忠祠之礼凡亲王郡王贝勒贝子公侯伯大学士内大臣尚书都统将军总督一品子爵前锋统领䕶军统领侍郎廵抚副都统二品男爵三品京卿提督总兵官及武职加赠至正从一品等官各奉安于前室位均南向凡四品卿翰林学士布政使按察使一等侍卫叅领轻车都尉及武二品之副将等官奉安于后正室凡五品少卿二等侍卫道府佐领骑都尉及武三品之叅将游击等官奉安于后左室凡侍讲侍读御史郎中员外郎主事三等侍卫云骑尉及武四品之都司等官奉安于后右室位均南向凡同知知州通判骁骑等校及武五品之守备等官奉安于前东配室凡知县笔帖式州同县佐以下及武六品之千把总等官奉安于前西配室东位西向西位东向配室左右及前庑东西羣房凡阵亡士卒以其名祔嵗春秋仲月诹吉遣大臣一人诣前室致祭太常寺官十有三人各分献所祀王公子孙暨诸臣子孙在京师者咸与行礼祭之日太常寺官入祠供具前室七案中室羊一豕一果实五盘左三案各果实五盘共羊一豕一右如之中左右各香案一鑪一镫二后正室五案后左右室各三案每案果实五盘共羊一豕一爵三每室统香案一鑪镫具东西配室各五案陈设如之前庑及后东西羣房每案果实二盘豕肉一爵三鑪镫具前室中设一案少东北向供祝版东西序设案分陈香帛尊虚爵后室及前配室左右房庑分陈香帛尊虚爵如仪漏未尽与祭者各服其服毕集祠门内太常寺典仪立室东檐下司祝立祝案东司香司帛司爵各以其职为位掌燎率燎人立燎鑪前质明承祭官暨分献官朝服诣祠赞礼郎引承祭官由中门入至东阶下盥手毕升阶就拜位前立引后室分献官各于中槛外序立引前配室及房庑各分献官于甬道上东西序立鸿胪寺官引陪祀宗室王公及大臣官弁后裔见任一品二品者于阶上东西三品以下五品以上于阶下东西六品以下及有职者在大门内阶下东西按班序立典仪赞执事官各共廼职赞礼郎赞就位承祭官就位赞礼郎引由前室中门入诣香案前立赞上香司香跪奉香承祭官上炷香三上瓣香以次诣左右香案前上香如仪赞复位承祭官复位赞跪叩兴承祭官分献官暨与祭者均行二跪六叩礼兴典仪赞奠帛爵行初献礼前室司帛奉篚各奠于案三叩兴司爵奉爵各奠于正中皆退同时后室东西配室房庑分献官分诣各香案前上香如仪执事生献帛于案司爵献爵中案正中退司祝诣祝案前跪三叩兴奉祝版立案右典仪赞读祝司祝北面宣读承祭官及分献官立听与祭者跪听辞曰维某年月日皇帝遣某官某谕祭八旗直省尽节立功王大臣等之灵曰周礼有司勲之职名勒旂常祭法载勤事之文光生俎豆盖舍生取义臣子抒报国之忱而报德酬庸朝廷示作忠之典英标如在渥泽宜颁尔王大臣等丹心自励正气挺生果敢本于性成见危授命忠诚矢于敌忾视死如归生当开创之年执锐披坚实頼干城之佐运际承平之日安边除暴亦资御侮之才或䧟阵以争先或守土而尽职或被诱不辱乃授首以从容或深入无援遂致身于仓卒虽天戈所指如振藁而摧枯乃大义为昭可凌霄而贯日我皇考轸懐曩烈诞贲殊荣命立专祠俾膺特典王公将帅跻正宇之辉煌士卒偏裨列两庑而陪侍盖所以表忠贞于既往昭节义于无穷朕洪绍丕基遵行常祀恭书竹帛既扬久逺之芳徽礼荐牲牢勿替春秋之血食苾芬在列灵爽歆承读讫以祝版奉安于中案篚内跪叩如初兴退与祭者咸三叩兴亚献终献均如初仪赞礼郎赞跪叩兴承祭官分献官及与祭者均行二跪六叩礼典仪赞奉祝帛送燎有司奉祝帛香以次送燎承祭官视燎均如祭贤良祠之仪右祭昭忠祠祭双忠祠之礼嵗春秋仲月遣官一人将事是日太常寺官具祝版备器陈龛位前统设一案陈羊一豕一果实五盘鑪镫具设案于祠内正中少东供祝版东设一案陈素帛二香盘一尊一爵六设洗于东阶下之南承祭官拜位在香案前正中司祝司香司帛司爵典仪掌燎各以其职为位质明承祭官朝服诣祠行礼仪节与祭昭忠祠同祝辞曰维某年月日皇帝遣某官某谕祭于襄烈伯傅清壮果伯拉布敦之灵曰臣子効匪躬之节报礼斯隆国家昭异数之恩褒忠罔替既旂常之永勒宜俎豆之世延惓抚流光长懐往绩尔襄烈伯傅清壮果伯拉布敦共矢精诚同宣义烈捐生絶塞己铭殊绩于钟镛晋爵崇阶用妥贞魂于庙食兹当仲爰命祠官载考彛章聿修秩祀馨香申荐歴日月以如新琬琰扬芳与山河而共久尔灵不昧尚克歆承右祭双忠祠嵗春秋祭西征阵亡将士于兰州忠勇祠守土官一人主祭丞史二人分献执事以礼生充正祠祀诸将帅案各果实五盘素帛一尊一爵三鑪一镫二共羊一豕一两庑祀诸军卒案各果实二盘豕肉一尊一爵三鑪镫具祭之日所司备祝文具牲牢品物守土官朝服诣祠行三献礼仪与直省祭忠孝节义祠同右祭忠勇祠直省府州县嵗三月寒食节七月望日十月朔日祭厉坛于城北郊前期守土官饬所司具香烛公服诣神祇坛以祭厉告本境城隍之位上香跪三叩兴退至日所司陈羊三豕三米饭三石尊酒楮帛于祭所设燎鑪于坛南黎明礼生奉请城隍神位入坛设于正中香案一鑪镫具赞礼生二人引守土官公服诣神位前赞跪守土官跪赞上香守土官三上香赞叩兴守土官三叩兴退执事者焚楮帛守土官诣燎鑪前祭酒三爵退礼生仍奉城隍神位还神祇坛退右直省祭厉钦定大清通礼巻十五钦定大清通礼卷十六钦定四库全书钦定大清通礼巻十六吉礼亲王世子郡王家祭之礼立庙七间中五间为堂左右二间隔以墙为夹室堂后楣以北五室中奉始封之王世世不祧高曾祖祢依世次为二昭二穆昭东穆西亲尽则祧由昭祧者藏主于东夹室升昭之二位于一室以二室奉升祔之主由穆祧者藏主于西夹室升祔亦如之庭缭以垣南为中门又南为庙门左右各设侧门庭东西庑各三间东藏遗衣冠西藏祭器乐器庙重檐丹楹采桷緑瓦红垩壁阶戺三出陛门绘五色花草出陛如之焚帛鑪在中门之内庭东南隅刲牲房在中门之外西向嵗以四时仲月诹吉祭其始封祖及高曾祖祢五世仲春之祭并出祧主合食右庙制祭期合食之礼既择日徧告在庙所出子孙成人以上者届期会行礼府属官僚咸陪祭先三日戒子弟属官有执事于庙者读祝一人通赞一人引赞一人职盥一人掌燎一人职拜褥二人以属官为之奉香每案一人奉帛每案一人奉爵每位一人以子孙为之主人斋于外寝陪祭执事者咸致斋右戒执事斋祭前一日执事者入庙埽除拂拭主人盛服率执事诣庙引赞引主人入自东门升东阶入堂左门北面视设神案堂中始封祖专案正位南向左东夹祧主共案东位西向右西夹祧主共案西位东向左次二昭共案东位西向右次二穆共案西位东向堂中少西设祝案一北向东序设香帛案一尊案一均西向设盥于东阶上既备引赞引主人降诣庭东廊下展乐器祭器閲祭文诣刲牲所视杀牲毕由庙东门出各退右阅祭器视割牲祀日昧爽庙中然炬明镫主人率陪祭者执事者咸朝服入执事者入堂左门具器陈每案羊一豕一铏二簠二簋二笾八豆八鑪一镫二每位匕一箸二祝陈祝文于祝案职香帛爵者陈香盘五尊五帛每位各一爵每位各三于负序东案上陈胙盘于爵北实帛于篚实酒于尊实水于盥盆加巾乐工陈乐于西阶上主人位堂檐内正中北面与祭伯叔以上尊行位东阶上兄弟子孙位东阶下以世为差世以齿为序官属位西阶下以爵为序北面祝立祝案西东面职香帛爵者序立尊案之东西面乐工立西阶上北面通赞立堂门外东楹前职盥者立盥所燎人立燎鑪隅右陈设序位质明子弟之长者二人诣始祖室前启室奉请神主又四人分诣东西夹室昭穆室前各奉请神主安设于几皆昭位考右妣左穆位考左妣右跪一叩兴各退就原位立职拜褥二人布褥于主人拜位前通赞赞执事者各司其事引赞引主人陟东阶至盥洗所盥手毕通赞赞就位引赞引主人就拜位立子弟属官各就位立通赞赞迎神职香者奉香盘进乐作引赞引主人诣始祖位前赞跪主人跪赞上香职香者跪奉香主人三上香兴以次诣左右祧位左右昭穆位前上香毕复位赞叩兴主人宗族属官行二跪六叩礼兴乐止通赞赞奠帛爵行初献礼乐作执事者揭尊幂勺挹酒实爵职帛者奉帛职爵者奉爵以次诣各神位前奠篚于案南献爵于案北正中毕皆退乐暂止祝者至祝案前跪奉祭文竢案左引赞赞跪主人跪陪祭者皆跪赞读祝祝读祝毕兴奉祭文奠于始祖案前帛篚内退乐作赞叩兴主人率陪祭者三叩兴乐止通赞赞行亚献礼职爵者奉爵各献于左如初仪赞行终献礼奉爵各献于右如亚献仪既终献引赞引主人诣始封祖位前奉福胙二人取胙槃诣始祖案前一抄簠簋之实于槃一取案北正中爵退至主人右跪竢接福胙二人跪竢于左赞跪主人跪右执事进爵主人受爵拱举以授左执事进胙受胙亦如之毕执事者各退赞叩兴主人三叩兴退复位通赞赞彻馔辞神乐作执事者彻毕引赞赞叩兴主人率陪祭者行二跪六叩礼兴乐止通赞赞奉祝帛送燎执事者跪奉祝帛香兴祝前香帛后以次由堂中门出送燎所主人避立拜位旁东面竢过复位与祭尊属降阶立庭东西东西面通赞赞望燎引赞引主人降自东阶诣燎位东面视燎毕告礼成主人退就庭东立子弟之长者各诣神位前奉主还室跪三叩阖室退执事者洁涤祭器谨藏之主人率陪祭执事者咸退乃分胙徧颁于族属右行礼时祭之礼堂中设五案始祖考妣正位南向高曾祖祢依昭穆为左右与合食同均南向届日陈设每案专牲羊一豕一余牲帛器数及礼节并与合食仪同右时祭时节致荐先一日洁备品物届日主人夙兴率子弟盛服入庙埽除堂宇于始祖暨四亲室前设案每案果六槃时羞六槃香槃一每位箸二琖三鑪镫具陈设毕子弟之长者分诣各神位前启室主人以次诣各案前跪上香三叩子弟取壶注酒于琖徧献一廵主人就拜位前行二跪六叩礼子弟少后随行礼毕乃彻果馔阖室各退右时节荐新因事致告届日夙兴入庙启室荐果槃四庶羞四主人上香子弟酌酒献酒及行礼仪注并同荐新仪右因事告庙月朔日及望日谒庙礼节与致告同东西夹室祧位前每月朔望主人就室前启室上香二跪六叩子弟献酒随行礼如前仪毕阖室退右朔望行礼贝勒贝子宗室公家祭之礼立庙五间中三间为堂后楣以北分五室奉始封祖暨高曾祖祢两旁为夹室奉始封而下亲尽祧主如前位庙及大门均绿瓦红垩壁阶五级庙不重檐门不备采余如前制合食始祖专案专牲羊一豕一东夹室祧主暨二昭专案共牲羊一豕一西夹室祧主暨二穆亦如之时祭皆专案二昭同牲二穆同牲视亲王笾豆各减二不用乐行礼皆一跪三叩余仪与亲王同时节则荐果槃四时羞槃四有事则告朔望则参果槃二庶羞槃二荐献仪节均与亲王同右贝勒贝子公家祭品官家祭之礼于居室之东立家庙一品至三品官庙五间中三间为堂左右各一间隔以墙北为夹室南为房堂南檐三门房南檐各一门阶五级庭东西庑各三间东藏遗衣物西藏祭器庭缭以垣南为中门又南为外门左右各设侧门四品至七品官庙三间中为堂左右为夹室为房阶三级东西庑各一间余制与三品以上同八九品庙三间中广左右狭阶一级堂及垣皆一门庭无庑以箧分藏遗衣物祭器陈于东西房余与七品以上同堂后楣北设四室奉高曾祖祢四世皆昭左穆右妣以适配南向高祖以上亲尽则祧由昭祧者藏主于东夹室由穆祧者藏主于西夹室迁室祔庙均依昭穆之次东序西序为祔位伯叔祖之成人无后者伯叔父之成人无后及其长殇者兄弟成人无后及其长殇中殇者妻先殁者子姓成人无后及其长殇中殇下殇者皆以版按行軰墨书男统于东女统于西东西向嵗以春夏秋冬仲月择吉致祭戒子弟读祝一人赞礼一人执爵每案二人分荐祔位东西各一人凡在庙所出子孙年及冠以上者皆会行礼右庙制祭期先祭三日主人及在事者咸致斋前一日主人率子弟盛服入庙视洁除拂拭毕执事者于各室前设几几前供案堂南总香案一鑪擎具祔位东西各统设一案设祝案于香案之西设尊爵案于东序设盥槃于东阶上视割牲一品至三品官羊一豕一四品至七品特豕八品以下豚肩不特杀视涤祭器三品以上每案俎二铏二敦二笾六豆六七品以上笾四豆四八品以下笾二豆二皆俎一铏敦数同办祭器之实俎实牲体铏实羮敦实饭笾实时果饼饵鱼腊兽腊之属豆实炙胾时蔬之属右致斋具牲馔届日五鼓主人朝服与祭执事者盛服入庙主人竢于东阶下族姓竢庭东西以昭穆世次为序执事者陈鑪镫于供案南陈尊爵于东序案陈祭文于祝案实水于盥槃加巾主妇率诸妇盛服入诣㸑所视烹饪羮定入于东房治笾豆之实陈铏敦匕箸醯酱以竢质明子弟之长者盥诣各室前跪一叩兴启室奉主以次设于几昭位考右妣左穆位考左妣右分荐者设东西祔位毕赞礼立堂东檐下西面诸执事分立东西序端相向赞就位主人升自东阶盥诣中檐拜位立族姓行尊者立于东西阶上卑者立于阶下皆重行北面赞叅神主人入堂左门诣香案前跪执事二人一奉香槃一挹尊酌酒诣主人左右跪左进香主人三上香右进爵主人酹酒于地以爵奠于案兴退出右门复拜位及族姓行一跪三叩礼赞初献主妇率诸妇出于房荐匕箸醯酱于几前案北跪一叩兴徧及祔位退入于房庖人解牲体实于俎执事者奉以升各荐于供案主人诣高祖考案前执爵者奉爵主人献爵奠于正中跪叩兴以次诣曾祖祖祢案前献爵如前仪分荐者徧献祔位酒讫退立于拜位赞读祭文主人跪族姓皆跪祝诣祝案之左跪读祭文曰维某年月日孝孙某谨吿于某考某官府君某妣某氏之灵曰气序流易时维仲追感嵗时不胜永慕谨以洁牲庶品粢盛醴齐敬荐嵗事以某亲某氏等祔食尚飨读讫兴以祭文复于案退主人以下一叩兴赞亚献庖人纳羮饭于东房主妇率诸妇和羮实于铏实饭于敦出荐于案及腊肉炙胾徧跪叩兴退如初礼主人献爵于各位之左赞三献主妇率诸妇出于房荐饼饵果蔬叩退主人献爵于各位之右分荐者徧献祔位酒均如初献仪赞受嘏祝取高祖供案酒馔降至香案旁主人诣香案前跪祝代祖考致嘏于主人主人啐酒尝食反器于祝接以兴主人一叩兴复位赞送神主人以下一跪三叩赞望燎祝取祭文由中门出送燎主人退避东阶下行軰长者咸降阶主人诣燎位视燎毕与祭者出主人率子弟纳神主上香行礼彻祭器传于燕器洁涤谨藏之阖门各退右祭仪日中乃馂三品以上时祭徧举四品至七品春秋二举八品九品春一举庖人热酒馔仆人布馂席于堂东西北上陈醯酱于席四隅琖楪匙箸之属皆办与祭者尊卑咸在从曾祖诸父居东第一席从祖诸父居西第一席诸父次东一席诸昆弟次西一席诸子诸孙在东西之末各一席序定主人肃尊者入席从曾祖诸父即席从祖诸父东向尊者肃揖就位诸父东向揖西向揖就位诸昆弟揖如之复揖诸父就位诸子揖如诸父复揖诸昆弟诸孙揖如诸子复揖诸子皆就位主人离席仆执壶实酒从主人酌诸尊长酒毎酌一人肃揖尊长答揖徧就位子弟之长者离席仆人执壶从敬酌主人诸子弟咸避席揖主人答揖复位主人命诸子弟徧酌酒席中少者举壶各酌于其长者既徧皆坐主人兴举酒请于尊长坐尊长乃尝酒卒爵衆尝酒卒爵仆人进食主人兴请于尊长坐尊长举箸尝食乃皆食每进食子弟间行酒三廵长㓜献酬交错饮无算爵汤饭毕长者起主人请留长者告饱遂离席诸子弟咸随离席以次出主人送长者于门外入命彻席馂庖人仆人皆尽右馂焚黄告祭之礼制书至主人以黄纸恭誊一通奉于㕔事正中诹吉日择同姓或戚属已仕者一人宣制戒子弟引赞二人通赞二人徧戒族姓届期会行礼前一日斋戒备告文祝文牲馔视新赠之爵为等至日夙兴洒埽堂宇供张设馔案香案施枷如仪设改题神主案于堂东西向使人宿宣制者主人朝服率子弟盛服入庙诸与祭者皆会主人诣赠主室前启室焚香跪子弟一人奉告文跪于主人之左读告文辞曰维某年月日孝子某谨告于某考某官府君某妣某封某氏之灵曰某幸得列于位恭逢恩命赠及先人敬请神主祗受制书改题奉祀谨告读讫兴主人叩兴奉考主子弟奉妣主及族姓出庙门竢于道左宣制者奉制书前引二人导行至庙衆跪接制书入中门升中阶南向立衆皆随入至阶下序立主人奉考主在东子弟奉妣主在西族姓重行立其后皆北面通赞分立东面柱前赞宣制主人以下皆跪听宣制毕奉主行三跪九叩礼衆随行礼宣制官以制书供香案枷上主人奉主置改题案上揖劳宣制者宣制者答揖复揖辞降自西阶主人从至庙大门外揖送入改题神主爵位讫奉主复位序立叅神读祝三献酒如时祭之仪祝辞曰维某年月日孝子某谨告于显考某府君显妣某氏之灵曰某恭承庭训列位于朝仰荷皇仁推恩所生赠考为某衔妣为某衔感念先泽禄弗逮养兹以焚黄谨备牲醴用伸荐告尚飨祭毕焚黄并祝文奉主复于室阖室出主人以下皆退颁胙于宣制者馂族姓如仪右焚黄告祭嵗逢令节荐新物一二三品官每案时果四庶羞四羮饭具四品至七品官每案时果二庶羞二八品九品官每案时果庶羞各二余同是日夙兴主妇洁办果馔主人盛服率族姓子弟入庙然镫洒埽设案室前讫盥洗启室子弟分陈匙箸壶琖之属于案北主人序立于香案前族姓以次序列于主人之后主人跪焚香讫叩兴子弟奉果羞从主人诣高祖考妣位前荐果荐羞毕子弟举壶取琖酌酒进于主人主人奠酒讫子弟复奉羮饭从主人荐羮饭讫以次诣各案荐奠如前仪退至香案前率族姓子弟一跪三叩兴子弟彻馔主人阖室皆退右时节荐新月朔望日主人豫备茶食之属每案二器主人夙兴盥洗盛服率族姓子弟入庙洒埽洁神案启室序位于香案前主人跪焚香讫叩兴子弟奉食及茶从主人诣各神案前以次供食供茶毕退复位率族姓子弟行礼如时荐之仪彻主人阖室皆退右朔望献茶庶士家祭之礼于寝室之北为龛以版别为四室奉高曾祖祢皆以妣配位如前仪南向前设香案总一服亲男女成人无后者按軰行书纸位祔食男东女西相向事至则陈已事焚之不立版嵗以春夏秋冬节日出主而荐粢盛二槃肉食果蔬之属四器羮二饭二前期主人及与祭者咸致斋荐之前夕主妇盛服治馔于房中厥明夙兴主人吉服率子弟设香案于南然烛置祭文堂北设供案二昭东穆西均以妣配位均南向设祔案于两序下各一男东女西东西向主人以下盥奉木主设于案设祔位于两序案讫主人东阶下立衆各依行軰东西序立主人诣香案前上香毕率在位者一跪三叩兴主妇率诸妇出房中荐匕箸醯酱跪叩如仪退子弟奉壶主人诣神案以次斟酒荐熟讫皆就案南跪叩兴子弟荐祔位毕主人跪在位者皆跪祝进至香案之右读祭文讫兴退主人以下叩兴再献主妇荐饭羮三献主妇荐饵饼时蔬主人斟酒跪叩均如初仪毕主人率族姓一跪三叩兴祝取祭文及祔食纸位焚于庭衆出主人纳木主彻退日中而馂春一举布席于堂东西北上陈倚琖匙箸如其人数传祭食于燕器热酒馔族姓至主人肃入序位以行軰年齿为等旅揖即席进酒馔酬酢如礼汤饭毕长者离席告退主人送于门外诸子弟皆随以出彻仆人馂余食皆尽月朔望日主人及家衆夙兴盥洗启寝室然烛诣香案前依行軰序立主人上香讫子弟奉茶主人献茶复位率衆一跪三叩兴彻茶阖室衆退若家有吉事主人盥洗启室然烛焚香以其事告行礼如朔望仪右庶士寝荐庶人家祭之礼于正寝之北为龛奉高曾祖祢神位嵗逢节序荐果蔬新物每案不过四器羮饭具其日夙兴主妇治馔主人率子弟设案然镫启室奉神主于案上以昭穆序主人立于香案前家衆序立于主人下以行軰为先后主人上香一跪三叩兴主妇陈匕箸醯酱荐羮饭果羞跪叩如仪主人酌酒进于各位前凡三次皆跪一叩兴毕主人率衆一跪三叩兴纳主于室彻退日中衆馂神食嵗一举论行軰先后同行序齿列坐酒行饭已肃揖以退月朔望日供茶然香镫行礼告事亦如之均与庶士仪同右庶人寝荐钦定大清通礼巻十六钦定大清通礼卷十七钦定四库全书钦定大清通礼卷十七嘉礼古者朝觐本列賔礼唐开元礼仍用其式然令节称贺着于史者实自汉始与十七篇觐礼自异考之周礼庆贺系之嘉礼斯为近之我国家嘉庆骈臻典制矞皇仪文备焉谨与耕桑学校贡举昏姻诸典礼之切于前民者详着于篇皇帝三大节朝贺之礼先期诸王大学士率京朝官直省文武率阖属官具贺表豫送礼部其式曰具官某等诚懽诚忭稽首顿首上贺伏以恭惟皇帝陛下等恭遇熙朝欣逢圣诞伏愿等无任瞻天仰圣懽忭之至谨奉表称贺以闻礼部届期具疏请皇帝御太和殿受贺制报曰可右表贺仪式至日五鼓銮仪卫率官校入陈法驾卤簿九龙曲柄黄华盖一在太和殿槛外正中执者武备院卿一人朝服北面拂二金鑪二金盒二金盥盘一金盂一金缾二金方几一金交椅一夹丹陛左右旗尉二十有二人掌之云麾使一人治仪正二人次仪刀二十亲军四十人弓矢二十亲军四十人豹尾枪二十䕶军四十人相闲为十班次殳四亲军八人㦸四亲军八人云麾使一人治仪正二人整仪尉四人立丹陛上皆东西面次翠华盖二紫芝盖二九龙曲柄黄盖四民尉四十有八人掌之夹两阶戺自阶以下丹墀东西五色四季花繖十闲以五色九龙繖十赤素紫素方繖各四民尉六十人掌之銮仪使一人云麾使一人治仪正二人整仪尉二人次寿字黄扇八单龙双龙黄团扇各八单龙双龙赤团扇各八孔雀扇八雉尾扇八鸾凤赤方扇八民尉百二十有八人掌之云麾使一人治仪正二人整仪尉二人次夀幢四紫幢四霓幢四羽葆幢四民尉三十有二人掌之信旛四降引旛四豹尾旛四龙头旛四民尉三十有二人掌之教孝表节明刑弼教行庆施惠褒功懐逺旌各二振武敷文纳言进善旌各二金节四仪锽四黄麾四民尉五十有六人掌之云麾使二人治仪正二人整仪尉二人次骁骑纛二十有四羽林大纛八前锋大纛八五色销金龙纛二十民尉百二十人掌之仪凤翔鸾云鹤孔雀黄鹄白雉赤乌华虫振鹭鸣鸢游鳞彩狮白泽甪端赤熊黄罴辟邪犀牛天马天鹿为旗二十民尉四十人掌之五岳旗五四渎旗四民尉十有八人掌之青龙白虎朱雀神武二十八宿五星为旗三十有七民尉七十有四人掌之甘雨旗四八风旗八云雷旗各五日月旗各一民尉四十有八人掌之门旗八金鼓旗二翠华旗二民尉二十有四人掌之云麾使一人治仪正二人整仪尉二人次五色销金小旗二十民尉四十人掌之出警旗一入跸旗一钺六星六卧𤓰立𤓰各六吾仗御仗引仗各六民尉六十有七人掌之云麾使一人整仪尉二人次静鞭四在两阶下民尉十有四人掌之治仪正一人仗马十在静鞭之南䕶军二十人冠军使云麾使二人皆东西面太和门外玉辇一在东金辇一在西民尉各三十有二人奉辇云麾使一人治仪正一人午门外玉辂驾象一民尉四十有四人金辂驾象一民尉四十有四人象辂驾马八民尉三十有四人在东木辂驾马八民尉三十有二人革辂驾马四民尉三十有二人在西云麾使一人治仪正二人寳象在五辂之南其三在东其二在西民尉八十人云麾使一人治仪正二人直前鼓吹大乐㧏鼓二十有四金二仗鼓四拍版四横篴十有二㧏鼓二十有四画角二十有四金钲四小号大号各八署史六十有八人民尉百六十有四人画角前㧏鼓后闲以红镫各二民尉六人冠军使一人整仪尉二人天安门外东西朝象四民尉二十有八人云麾使一人治仪正二人凡卤簿亲军䕶军旗尉民尉各服其服禁语譁者察不整备者乐部率和声署陈中和韶乐于太和殿檐前东植麾设柷西设敔金编钟在东玉编磬在西皆十有六悬以虡业树应鼓于钟悬之右琴四瑟二笙八篴四箫四埙二箎二排箫二皆东西分比北向乐工北面搏拊设于南东西向乐工东西面歌工在前位如之设丹陛大乐于太和门檐下东大鼓一方响一云璈二箫二笙管篴各四拍板仗鼓各一乐工二十人西大鼓一方响一乐工十人乐皆北向领乐丞史东西各二人及乐工皆北面节以戏竹执者二人夹丹陛中阶立东西面有司设二案于殿内东西楹南皆南北肆礼部仪制司官奉中外臣工贺表载于亭銮仪卫校自部舁行香亭前表亭后鼓吹前导导迎乐作奏禧平之章万寿圣节辞曰神圣文武提挈六符绥以眉寿罄宜多祜迈斗维呈瑞圗万嵗声山应唿元旦辞曰元正朝享临御万方阊阖通启太平呈象旅贡陈轩乐张徧海隅瞻帝光冬至辞曰黄钟应律玊琯廻阳书云荐瑞迎日履长共球集韶濩张奉金函来万方由东长安门至午门外亭止仪制司官奉王以下在京文武官贺表进太和殿设东案上内阁官奉笔砚设西案上如式右陈设辨侍班官位前引内大臣立御座旁左右佥立豹尾班侍卫佩刀侍卫在御座后左右翼立记注官立前楹西第三柱东面北上内阁大学士学士翰林院侍读学士侍讲学士詹事府詹事少詹事立东檐第三柱西面都察院左都御史副都御史立西檐第三柱东面皆北上辨执事官位乐部典乐一人立檐东植麾之次西面和声署领乐官六人分立东西悬乐之次东西面宣表官一人立东檐侍班官之次鸿胪寺鸣赞二人立东檐第一柱西面二人立西檐第一柱东面銮仪卫传鸣鞭官立丹陛西阶每重二人东面纠仪御史二人立西檐第三柱东面御史四人礼部司官四人立丹陛之南御史四人立丹陛之北皆北上东西面又御史四人吏部礼部司官各四人在丹墀之南东西佥立辨百官朝位丹陛上东西各二班亲王郡王贝勒为一班贝子入八分公为二班按翼序列左翼立位西面北上拜位北面西上右翼立位东面北上拜位北面东上丹墀内不入八分宗室公以下暨公侯伯子男文武百官立位在卤簿外値丹陛东西隅东西各九班东西面北上满官按翼为序左翼在东汉官吏部户部礼部宗人府通政司翰林院詹事府太常寺光禄寺鸿胪寺国子监吏科户科礼科内阁中书舍人钦天监太医院以次从左翼之南右翼在西汉官兵部刑部工部都察院大理寺銮仪衞太仆寺中书科兵科刑科工科顺天府京县五城兵马司三营以次从右翼之南皆正从同班依品为序拜位在卤簿内直东西阶东西列品级山自北而南各十有八正从异班依品为序皆北面东班西上西班东上外国陪臣立位随西班末拜位亦如之以其等为序右序班位质明王公暨文武一二品官从皇帝朝于皇太后宫三品以下官㑹午门阙下均行礼毕鸿胪寺卿序定王公班次鸣赞序定一二品官班次均由右翼门入引王公至丹陛上引一二品官至丹墀东西鸣赞序定三品以下官班次于午门东由左掖门入昭德门西由右掖门入贞度门均引至丹墀司賔序班序定外国陪臣班次引入西班百官后均依前位立纠仪官暨执事官咸入就位钦天监官于干清门报时礼部尚书侍郎奏请御殿后扈内大臣二人率豹尾班执枪侍衞十人佩刀侍衞十人于干清门礼部尚书侍郎于门阶下前引大臣十人于太和殿后阶下咸左右序立祇候午门鸣钟鼓皇帝礼服乗舆出宫礼部尚书侍郎恭导后扈内大臣从由保和殿御中和殿座鸿胪寺官引侍班导从各官至殿前按班行三跪九叩礼毕侍班官先趋出外朝就位皇帝驾兴礼部尚书侍郎暨前引大臣恭导后扈如初工举麾鼓柷中和韶乐作万寿圣节奏干平之章辞曰祥云扈紫㝠四海臣民祝圣龄淑气转阶蓂尧箓羲图灿御屏嵩唿徧在廷天呈瑞地効灵南极拱台星亿万载颂康宁元旦奏元平之章辞曰维天眷我皇四海昇平泰运昌嵗首肇三阳万国朝正拜帝阊云物奏嘉祥乗鸾辂建太常时和化日长重九译尽梯航冬至奏遂平之章辞曰阳囘黍谷春万国衣冠拜紫宸旭日耀龙鳞云物呈祥福禄臻尧阶蓂荚新熙庶绩抚五辰九服共来賔调元化转洪钧皇帝御太和殿陞座工偃麾戞敔乐止导从官各就位銮仪衞官进至中阶之右三传鸣鞭丹墀内三鸣鞭戏竹交丹陛乐作奏庆平之章辞曰凤凰在薮麒麟在郊垧不如国士充陛廷野无遗贤宗有英夙夜在公在公明明鸿胪寺分引王公就拜位引文武百官由卤簿南转入拜位皆东西桉班北面序立赞进皆进赞跪皆跪乐暂止赞宣表宣表官自东檐入殿左门至东案前奉表至檐下正中北面跪大学士二人左右跪展表宣表官宣毕仍奉表进复于案退乐作赞叩兴王公百官行三跪九叩礼兴鸿胪寺官按班引退皆复原位立乐止又赞进鸿胪寺引外国陪臣就西拜位立丹陛乐作奏治平之章辞曰我清世德作求若天行天尽所覆畀我清万方悦喜来享庭曰予一人业业兢兢赞行三跪九叩礼毕引退复位立乐止皇帝既受贺赐羣臣及外国陪臣坐王公由殿左右门入位东西楹后大学士由殿左门入位东楹王公后导从侍班各官入八分公以下文武百官就原立位咸跪行一叩礼坐尚茶进皇帝茶王公百官就所坐位行一叩礼乃赐王以下文三品武二品官以上暨外国陪臣茶受茶及坐饮毕咸跪行一叩礼銮仪衞官传鸣鞭如初衆皆兴阶下三鸣鞭驾兴中和韶乐作万寿圣节奏泰平之章辞曰皇躬福禄宜永绍鸿图丕丕基彤陛长仙芝乐奏箾韶丹凤仪南山献寿巵人心悦天意随为德徧羣黎歌乐恺万年斯元旦奏和平之章辞曰圣人延俊英钧天乐奏绕彤廷华夷一统宁士庶懽忻乐太平宝鼎御香盈祥烟袅瑞霭生箫韶喜九成齐庆祝万年龄冬至奏允平之章辞曰皇心克配天玉琯葭灰得气先彤廷胪唱宣四海共球奏御筵珠斗应玑璇金镜朗麟凤骞人间景福全咨屡省懋干干皇帝还宫乐止鸿胪寺官分引王公百官以次退礼部仪制司官奉殿上表及午门外亭内直省文武官表送内阁咸退右羣臣朝贺是日内监豫设中和韶乐于干清宫檐下设丹陛大乐于干清门内如仪皇帝御太和殿受羣臣朝贺毕乘舆至干清宫檐前降舆中和韶乐作皇帝陞座乐止皇后率皇贵妃贵妃妃嫔礼服诣干清宫皇后就正中拜位立皇贵妃贵妃妃嫔稍后左右立均北面丹陛大乐作奏雝平之章辞曰关睢四敎家邦作孚先黄裳元吉地承天六宫仁顺化穆宣麟之趾兮万福之原行六肃三跪三拜礼毕乐止各还后宫内监引皇子升东西阶就丹陛上东西拜位北面立东班西上西班东上丹陛大乐作行三跪九叩礼毕退立两旁东西面中和韶乐作皇帝降座乐止皇子皆退皇后千秋节率妃嫔行礼如前仪右内朝贺盛京三大节朝贺之礼是日五鼓内务府官诣大政殿启扉拂拭御座礼部官恭设香案于殿门外正中南向辨百官拜位于丹墀内将军副都统户部礼部兵部刑部工部侍郎廵察科道内务府及所属官弁左翼在东右翼在西奉天府尹丞治中通判京县以下官从右翼班皆九等以品为差东位西上西位东上均北面鸣赞二人分立班行之北引班二人分立班行左右均东西面漏未尽文武官朝服㑹大清门外祇竢将辨色引班分引至大政殿丹墀内鸣赞赞齐班引班引百官就拜位立赞进少进赞跪叩兴百官行三跪九叩礼兴赞退引班引由左右门出序退右盛京朝贺仪直省三大节朝贺之礼省㑹守土官豫于公所正中设万寿龙亭南向设香案于亭之南其日五鼓有司设燎于庭设镫于门庑敎授训导二人纠仪学弟子员二人通赞二人引班阶下东西班位将军总督一班廵抚副都统提督学政二班总兵官协领叅领织造郎中督关郎中布政使按察使各道三班佐领督关员外郎知府副将叅将四班防御督关主事司库同知通判游击都司五班骁骑校知州知县守备六班笔帖式库使经歴州同州判县丞千总等官七班皆文东武西立位东西面北上拜位北面东班西上西班东上重行异等纠仪官位班行之北通赞引班位纠仪官之南皆东西面夜漏未尽羣官朝服毕㑹公所质明引班引入至丹墀内东西序立通赞赞齐班引班分引至拜位前立赞进少进赞跪叩兴羣官行三跪九叩礼毕引退若府不附省州县不附府者均以正贰敎职各一人纠仪学弟子员各二人通赞引班在城文武官于公所按班行礼均如省㑹仪右外官朝贺皇太后三大节朝贺之礼先期内阁具皇帝称贺皇太后表文其式曰子皇帝御名诚懽诚忭稽首顿首上言闻钦惟圣母皇太后陛下伏愿曷任踊跃懽忭之至谨奉表称贺以闻诸王大臣及内外臣工随进表贺送礼部其式曰具官某等诚懽诚忭稽首顿首上言伏以钦惟皇太后陛下等幸际昌期欣逢圣寿伏愿等无任瞻天仰圣懽忭之至谨奉表称贺以闻礼部先期疏奏皇帝承奉皇太后懿㫖下制报可右表贺仪式是日昧爽内銮仪衞入陈皇太后仪驾卤簿慈宁门阶下丹墀东西拂二香鑪二合二盥盘一盂一缾一倚一几一长信门外正中九凤黄曲盖一阶下东西节二赤素方繖四五色四季花繖十五色九凤繖十黄赤二色龙凤扇八雉羽扇八五色龙凤旗十卧𤓰立𤓰吾仗各四大仪舆一乘陈于正中仪舆一乘黄舆一乘凤舆一乘在东仪舆一乘黄舆一乘在西凡擎执舆尉各服其服皆内銮仪校充内务府掌仪司官比其次察不整备者内监陈中和韶乐于慈宁宫檐下乐部和声署陈丹陛大乐于长庆门檐下所司豫设案于慈宁东门外内阁学士自内阁奉皇帝庆贺表文出内阁官前导大学士从由熙和中门至永康左门外导者止大学士接奉表文礼部尚书侍郎接导入至慈宁门升东阶陈表案上退内监举案宫殿监侍二人前引由左门入恭设于慈宁宫宝座东西向礼部仪制司官自部奉诸王大臣内外文武官庆贺表文安龙亭内校尉舁行鼓吹前导导迎乐作奏禧平之章万寿圣节辞曰昭受天贶钟庆发祥文母禔祉福隆尊养钖类蕃慈训彰亿万年临寿康由东长安门至午门外陈设如仪右仪驾卤簿乐悬陈设是日武备院卿豫设皇帝拜位于慈宁门外正中北向辨羣臣朝位及执事官位亲王以下入八分公以上位中阶下左右未入八分宗室公鎭国将军辅国将军公侯伯子男大学士内大臣都统尚书副都统侍郎内阁学士前锋统领䕶军统领歩军统领侍衞位长信门外文武三品以下官位午门外皆桉翼北面序立纠仪御史二人位慈宁门外御史二人礼部官属二人位长信门外御史二人礼部官属二人位午门外皆东西面北上执事鸿胪寺卿二人鸣赞二人位慈宁门檐下引进王公鸣赞二人二品以上鸣赞二人三品以下鸣赞二人视所引为位又鸣赞二人立午门外皆东西面又鸣赞一人立于永康左门一人立于右翼门二人立于熙和门内外二人午门内外闻唱承传百官行礼右序班位五鼓王公百官朝服毕㑹王公集隆宗门外文武二品以上官集长信门外三品以下官集午门外均按翼祗竢质明礼部尚书侍郎诣干清门奏时皇帝礼服乘舆出宫导从翊衞如常仪礼部尚书侍郎导驾由隆宗门出至永康左门降舆入王以下入八分公以上随入礼部尚书侍郎恭导皇帝陞慈宁门东阶于门左西向立后扈大臣从升侍立于后前引十大臣于长信门内左右序立领侍衞内大臣率豹尾班侍衞夹东西阶佥立鸿胪寺官引王公于阶下引长信门外大臣暨午门外百官咸就位序立礼部尚书转传内监奏请皇太后陞慈宁宫宝座皇太后礼服出中和韶乐作奏豫平之章辞曰慈闱福履昌瑞云承辇献嘉祥徽流寳册光玉食懽心萃万方旭日正当阳绥眉寿乐且康瑶池蓂叶芳如山阜永无疆陞座乐止礼部尚书侍郎恭导皇帝就拜位北向鸿胪寺官引王公百官均就拜位北面立丹陛大乐作奏益平之章辞曰皇家燕喜福寿协慈徽千官拜舞万国瞻依霭璇宫圣日辉皇帝率羣臣行三跪九拜礼承传鸣赞官接传午门外各官均随行礼毕乐止皇帝复位立礼部尚书转传内监奏请皇太后还宫中和韶乐作奏履平之章辞曰璇宫瑞霭霏翚翟山河上衮衣宝箓庆璇闱万国欢愉颂德徽长日丽晴晖青鸾舞凤在墀康强福禄宜亿万载祝期颐皇太后还宫乐止礼部尚书奏礼成恭导皇帝出永康左门乘舆还宫王公百官退礼部官于午门外奉百官庆贺表文送内阁皆退皇帝万寿节率王公百官行礼同恭遇皇太后万寿大庆皇帝加上皇太后徽号颁诏天下御制庆贺表章至日所司设表案于慈宁左门之东西向大学士奉表恭设于案退竢于东檐宣表官一人少后立又大学士一人恭竢于西檐皇太后御慈宁宫中和韶乐作陞座乐止礼部尚书侍郎恭导皇帝就拜位北向立鸣赞奏跪皇帝跪羣臣咸跪丹陛大乐作鸣赞赞宣表宣表官诣案奉表至正中北面跪大学士二人同进左右跪展表乐暂止宣表官宣读讫兴奉表复还于案暨大学士咸退乐作鸣赞奏拜兴皇帝率羣臣行三跪九拜礼礼成皇帝还宫礼部尚书以表交内监恭奉入宫余如前仪右皇帝朝贺是日侍衞命妇豫设皇后拜位于慈宁宫檐前正中北向设皇贵妃贵妃妃嫔拜位于左右稍后序公主福晋以下二品命妇以上拜位于丹陛上按左右翼依次分列均北面设引礼命妇二人赞相礼仪又设命妇八人前引自公主逮命妇凡与朝贺及执事者咸朝服自永康右门入进慈宁门于东西丹墀序立内监移丹陛乐于慈宁门檐下北向礼部尚书转传内监奏请皇后诣皇太后宫行礼皇后率皇贵妃贵妃妃嫔具礼服陞舆以次出启祥门前引命妇恭导至徽音左门外降舆入皇后陞丹陛至檐前东向立皇贵妃贵妃妃嫔东西面序立公主福晋暨命妇依次东西面序立皆北上引礼命妇转传内监奏请皇太后陞慈宁宫宝座皇太后礼服出中和韶乐作奏豫平之章陞座乐止引礼命妇引皇后皇贵妃贵妃妃嫔就拜位公主福晋命妇均就拜位北面立引礼命妇奏请行礼丹陛大乐作奏益平之章皇后率皇贵妃贵妃妃嫔行六肃三跪三拜礼公主福晋命妇均随行礼毕乐止复位引礼命妇转传内监奏请皇太后还宫中和韶乐作奏履平之章皇太后还宫乐止引礼命妇奏礼毕引皇后皇贵妃贵妃妃嫔仍由西门出前引命妇引至徽音左门外乘舆还宫各退皇子诣皇太后前行礼如仪皇后千秋节率皇贵妃贵妃妃嫔公主福晋命妇行礼均如前仪右皇后朝贺盛京直省文武官恭遇皇太后万寿圣节率所属集公所行礼与皇帝万寿节仪同右外官庆贺皇后三大节朝贺之礼先期诸王公及内外文武臣工具贺笺送礼部其式曰具官某等诚懽诚忭稽首顿首上言伏以敬惟皇后陛下等幸际昌期恭逢令节伏愿等无任瞻天仰圣懽忭之至谨奉笺称贺以闻右笺贺仪式是日昧爽内监陈皇后仪驾九凤黄曲盖陈于宫檐下正中拂香鑪合盥盘盂缾几倚节繖扇旗𤓰仗陈于阶下东西大仪舆仪舆黄舆凤舆陈于宫门外中和韶乐设于宫檐前丹陛大乐设于宫门内礼部仪制司官自部奉臣工庆贺笺文安龙亭内校尉舁行鼓吹前导导迎乐作奏禧平之章千秋令节辞曰坤德柔静阴敎顺承螽斯麟角允惟嘉应宝册镌天庆膺永嗣徽如月恒由东长安门至午门外陈设恭送内阁如仪右仪驾乐悬陈设质明内监设皇贵妃责妃妃嫔拜位于月台左右北面设公主福晋以下二品命妇以上拜位于丹陛上按翼分东西班北面序立设引礼命妇二人赞相礼仪自公主福晋暨命妇与贺者依时刻朝服祗候皇后既率妃嫔诣皇太后皇帝前行礼毕引礼命妇引皇贵妃贵妃妃嫔内监引公主福晋暨命妇赴皇后宫门内各依次立东西面引礼命妇转传内监奏请皇后御内殿皇后礼服出中和韶乐作奏淑平之章辞曰承天地道光嗣徽音兮俪我皇椒宫壸敎彰万国为仪燕翼昌彤管纪芬芳春云渥环珮锵安贞德有常敷内政应无疆陞座乐止引礼命妇引皇贵妃贵妃妃嫔就拜位公主福晋命妇俱就拜位行六肃三跪三拜礼丹陛乐作奏正平之章辞曰正坤维兮俪皇极母仪昭万国福履永绥将六宫承法则礼毕复原位立乐止引礼命妇转传内监奏请皇后还宫中和韶乐作奏顺平之章辞曰瑶枢焕上台椒殿风和丽景开晴旭上蓬莱佳气氤氲徧九垓祥云䕶燕禖培麟趾毓兰荄雉扇影徘徊看瑞霭集宫槐皇后还宫乐止妃嫔退公主以下皆出皇子诣皇后宫行礼如仪右中宫朝贺钦定大清通礼卷十七钦定大清通礼卷十八钦定四库全书钦定大清通礼卷十八嘉礼御门听政之礼常日部院章奏未奉圣㫖者折本下内阁积若干件得㫖御门听政内阁宣布在京部院寺各部院寺官检所应进奏事于函饬陪奏官属吏部转饬侍班官具吉服依期毕㑹右戒办至日所司设御榻于干清门正中榻前设章奏案一辨百官班位干清门侍卫在御榻左右翼立领侍卫内大臣内大臣散秩大臣及豹尾班执枪侍卫佩刀侍卫在丹陛下左右立东西面记注官在西柱下立侍班翰林科道官在西阶下立皆东面大学士启奏折本在御榻之左内阁学士在其后少南为部院官奏事位尚书左都御史在前侍郎副都御史大理寺卿少卿次之陪奏官又次之皆西面以户部礼部兵部工部分日首对三法司直第三班吏部直第六班右班位漏未尽部院寺奏事官暨侍班官毕集朝房进至中左门祇候春冬辰正初刻夏秋辰初初刻进至后左门祇候侍卫转奏得㫖百官以次进至干清门丹墀东西面鱼贯序立记注官翰林科道官于西阶西东面序立皇帝御舆至门启扉降舆出阖扉陞座翊卫如仪记注官升西阶至西柱下就位立部院奏事官由东阶升一人奉疏折旋而西余入就位西面跪奉疏者至正中北面诣奏案前跪恭设于案兴退趋至东楹转入班跪奏某事毕兴少退循东阶左降其次各班依序升东阶右进奏如前仪至吏部奏事引见侍班官毕退内阁侍读学士二人升东阶诣奏案前北面跪举本日奏函兴退翰林科道及侍卫皆退右进奏百官既毕奏满内阁学士一人奉折本函升东阶折旋而西大学士内阁学士从升依次就位跪记注官进至御榻之右仍东面立奉函学士至正中北面诣奏案前跪恭设于案启函取折本依次启奏皇帝降㫖大学士学士承㫖讫兴由东阶降记注官由西阶降皇帝还宫各退右启奏折本恭遇行幸驻跸御门听政奏事及启奏折本皆如前仪右行在启奏折本常朝之礼每月五日常朝之期皇帝有㫖陞殿谢恩各官具衔名送鸿胪寺列疏交送内阁至日五鼓所司豫设案一于太和殿内之西陈笔砚乐部和声署入展中和韶乐于殿檐前展丹陛乐于太和门檐下銮仪卫率官校入陈法驾卤簿鸣鞭仗马歩辇五辂驯象鼓吹常朝象依次如式侍班执事官王公文武百官班位如朝贺仪右陈设序位漏未尽王公文武百官朝服外国陪臣以时至者服本国服毕㑹阙下质明侍班执事官入就位鸿胪寺官按翼序定王公班次由午门左右门太和门左右门引入序定文武百官班次由午门左右掖门昭徳门贞度门引入又序定外国陪臣班次引随西班百官后入咸就位立鸿胪寺奏请御殿午门鸣钟鼓皇帝礼服乘舆出宫导从翊卫如朝贺之仪至太和殿北阶降舆入工举麾鼓柷中和韶乐作奏隆平之章孟春辞曰敷天协气鲜新又苍龙正晨万国欢心仰𬗋宸皇天钖嘏懿纯陈充庭华瑵金根扇春风风兆人泽如春睿周万品化洽无垠仲春辞曰所无逸恭已巖廊万㝢协嘉祥吹律圜钟谐舜琯负扆当阳栁风初转芽黄翠甸轻雷苏百昌发生心皇奉若寛大诏播天常季春辞曰日丽风和徧寰区新榆改火龙旗荏苒晃鸾坡赫如曦皇陞座羣辟集瑶珂拂花茵垂佩多天门荡荡无偏颇纯嘏咏卷阿孟夏辞曰玉宸旦婺中天王御法宫乘朱辂曳长虹六六冷箫谐女凤万物被薰风阜财解愠福禄来同仲夏辞曰禁林清反舌无声登进忠良佞不行南风假大而宣平坐明堂赏五徳法乘离以持衡季夏辞曰鼓含少黄宫谐凤伏庚光赤帝骑龙嚖彼三星正昏中茂对乘时穆圣衷陈金奏宣景风明光觐辟公孟秋辞曰金井桐飘大火流夷则声清律应秋天行转蓐收黄茂满田畴晓光阊阖浮搏拊戞鸣球玉殿千官咸拜手仰宸旒仲秋辞曰干坤爽气澄序宫殿清光静安设九宾而法见叶九和于天端晻霭扬云䍐玲珑动玉銮列徽猷兮万世肃缨冕兮千官季秋辞曰鸿依银渚菊有黄华陇云飞木叶下百谷登场罢芳辰逢令嘉黄麾列正衙豹竿移龙鳞射日上朱霞天钖吾皇多稼孟冬辞曰时合黄纯熙修司职颛皇执坎持权听彤廷珮响玉琯风宣懐黄绾白趋丹陛皇仪展于穆同天光华圣日罘罳焕彩暄到齐编仲冬辞曰七日阳来天地仁万象一中分人从心上起经纶纲纪三才属大君答阳临玉宸无私学化钧包元履徳日劳勤品类盛荷陶甄李冬辞曰斗柄将东四序周佳气满皇州嘉平吉日诹翠辂充廷立九斿吾皇御大裘法坐侍王侯服旧徳布新猷穆若天仪福禄遒皇帝御太和殿陞座工偃麾戞敔乐止銮仪卫官赞鸣鞭丹墀内三鸣鞭戏竹交丹陛乐作奏庆平之章鸿胪寺官引谢恩官出班序立赞进皆进赞跪皆跪赞叩兴王公百官行三跪九叩礼兴赞退各复原位立乐止又赞进鸿胪寺官引外国陪臣进就西班拜位立丹陛乐作奏治平之章赞行三跪九叩礼毕鸿胪寺引退复位立乐止乃赐茶毕丹墀内三鸣鞭中和韶乐作奏显平之章孟春辞曰渊然至道游神协天行地文照㝢腾华若早轮清明广大和誾恩滂洋葭苇霑仁念民生生此辰酌于民瑞惟大有寳则贤臣仲春辞曰肃羣后鸣珮锵锵拜手仰颙卭初日曈昽奎壁丽明庻风翔普天和气休穰洽化鹰成鸠眼良躬清明基宥密恩溥洽达要荒季春辞曰瑞霭祥飇映丹墀红云缭绕一人渊黙德光昭百花中千门晓铜鹤篆烟飘奏仙音驾退朝促耕布谷飞灵沼盈耳说农劳孟夏辞曰麦秋满野登桑浓茧已成玉衡正泰阶平上下交孚寰海靖妇子乐盈宁罄天亘地茂豫桐生仲夏辞曰槿初荣旉与朱明天稷星边汉影萌红轮照九神嘉生念农芸夏暑雨穆皇心以靡宁季夏辞曰弥六合黎元祝颂奉三无帝念渊冲蓊郁𤣥云渰宸枫大雨时行黍稷芃虞琴奏皇在宫勤思剧月农孟秋辞曰鹰祭蝉鸣届白藏御廪初登谷始尝秋囘禁陛凉皇居奠总章恩膏正溥将零露浥瀼瀼六合颙颙齐所卬挈珠囊仲秋辞曰云髙汉回参见露白飇清蛚寒汔告成夫万寳祇祝釐于三坛瑞谷岐而秀玉粢好且完喜盈宁兮百室纳嘉庆兮天欢季秋辞曰鞭鸣钟动帘卷烟斜漾金风香衣驾天屣言还暇黄云香满车村村昼响耞处深宫心区夏重恤民家黼扆豳风图画孟冬辞曰寰海丰穰农夫之庆深宫理化挥絃念艰难稼穯不敢游畋琳琅万卷环天禄三余爱清晏探研时几勅命明良喜起所寳惟贤仲冬辞曰顺气祥风翺九垠太史正书云沈几先物福生人渊黙雷声秉道眞八方以序均天根月窟循昭乎若日正三辰不逺复以修身季冬辞曰太室黄云𬗋气䝉时雪报年丰天闗槖籥充腊鼓催春大地通皇家寳绪隆契合动昭融月西朓日东生万载囘环不息同皇帝还宫乐止鸿胪寺分引王公百官依次出退右朝仪常朝日坐班之礼先期八旗部院寺具朝官名册送六科至日黎明王公百官朝服毕㑹阙下鸿胪寺官序定王公班位于太和门外东西各二班按翼分列亲王郡王贝勒一班贝子入八分公一班皆东西面北上序百官班位于午门外朝房前东西各九班东班镶黄正白镶白正蓝四旗吏部户部礼部宗人府通政司翰林院詹事府太常寺光禄寺鸿胪寺国子监吏科户科礼科内阁中书钦天监太医院以次在左翼四旗之南西班正黄正红镶红镶蓝四旗兵部刑部工部都察院大理寺銮仪卫太仆寺中书科兵科刑科工科顺天府京县五城兵马司三营以次在右翼四旗之南公侯伯以下世爵暨文武品官各依序为位皆东西面重行北上纠仪御史二人吏部礼部司官各二人分位东西班首纠仪御史二人吏部礼部司官各二人分位东西班末均东西面北上右班位列坐之节春冬以辰正夏秋以卯正届时门校禁断行人纠仪官就位左翼诸王率羣公入午门左门右翼诸王率羣公入午门右门就位未入八分公以下文武百官各以次就位坐吏部礼部官属受衔名纠仪官起绕班行视不如仪者纠之上下一匝还复位坐少顷王率羣公出百官皆退右坐班皇帝时廵盛京特行庆典陞殿受贺之礼豫日羣臣具贺表送盛京礼部届日鸿胪寺设诏案表案各一于崇政殿内东旁又设案一于丹陛正中銮仪卫陈法驾卤簿于崇政殿外乐部陈中和韶乐于殿阶下陈丹陛大乐于丹墀南工部官设台于大政殿外鸿胪寺官设案于台上礼部官陈表于龙亭内校尉自部舁行作乐前导至大清门亭止奉表进崇政殿恭设于表案内阁官奉诏书陈于诏案如式黎明内外王公百官朝服朝鲜国朝臣服本国服毕集皇帝率王公朝于皇太后行宫百官㑹于大清门外均随行礼毕鸿胪寺官序王公暨二品以上官班次于崇政殿前丹墀左右序三品以下百官班次于大清门外左右外藩王公台吉等朝鲜国陪臣各为一班附于班末耆老领催等于大政殿外东西礼部尚书侍郎奏请御殿皇帝礼服乘舆出宫御崇政殿作乐鸣鞭羣臣表贺行礼均如三大节朝贺仪是日颁诏布告天下陞殿乐奏元平之章辞曰维天眷我清一统车书四海宁法驾涖陪京祠谒珠丘展孝诚陟降旧宫庭思祖徳答天明佳气绕龙旍暾圣日海东升羣臣行礼乐奏庆平之章辞曰重熙累洽纮瀛被仁风穆如神孙临镐丰桥山礼成御故宫零露瀼瀼有来雍雍外藩行礼奏治平之章辞曰万方合敬同爱所亲尊思木有本水有源东西朔南咸骏奔纯固恪恭日子云孙还宫乐奏和平之章辞曰文思洽九瀛神孙继治洊昇平皇初七徳成缔造艰难景命膺抚序惕中情凝旒竚若奉盈昭兹万亿龄列祖武敬其绳右盛京朝贺盛京常朝之礼月朔及逢五日盛京文武官于大政殿八旗朝堂前坐班其日黎明百官朝服㑹朝堂辨定班位镶黄正白镶白正蓝四旗在东正黄正红镶红镶蓝四旗在西奉天府堂属官在镶蓝之南其班将军一班副都统五部侍郎一班廵察御史奉天府尹府丞一班协领城守尉一班五部郎中佐领治中五部员外郎五品世职一班五部主事通判京县知县防御一班七品笔帖式七品世职司库经歴骁骑校一班八品笔帖式教授一班九品笔帖式司狱一班东位西面西位东面皆北上春冬辰正夏秋卯正就各朝堂前按班列坐礼部赞礼郎左右各一人自班首绕行受衔名毕少顷各退右盛京坐班钦定大清通礼卷十八钦定大清通礼卷十九钦定四库全书钦定大清通礼卷十九嘉礼皇帝登极之礼既诹吉诸司下所属供备王公大学士率文武百官前期进表内阁先一日遣官各一人祗告天地太庙社稷各朝服将事如常仪礼毕出易服退右祗告是日五鼓歩军统领勒所部屯禁城诸门所司入太和殿铺陈御座南正中设一案东西肆前楹之东设二案西设一案皆南北肆又中设一案于丹陛上设黄繖云盘于丹墀銮仪卫率官校入备銮舆陈法驾卤簿乐部率和声署入展乐如仪夜漏未尽礼部尚书奉表入陈东楹南案内阁中书奉笔砚入陈西案内阁学士一人奉诏书入陈东楹北案大学士率学士诣干清门请皇帝之寳学士恭奉大学士从入殿内恭设于中案退记注侍班执事各官王公百官班位如常仪右陈设序位质明王公文武百官毕㑹午门阙下朝服序入均如常仪皇帝诣几筵前行祇告受命礼出更礼服诣皇太后宫皇太后礼服陞座皇帝行礼毕礼部尚书侍郎二人率钦天监候时官奏时午门鸣钟鼓皇帝由干清门左门出乘舆礼部尚书侍郎恭导内大臣十人前引二人后扈豹尾班执枪侍卫十人佩刀侍卫十人翊卫随行由保和殿御中和殿座鸿胪寺官引侍班导从各官按班行礼毕侍班官先趋出外朝就位礼部尚书进至檐前奏请即皇帝位驾兴导引翊卫如初御太和殿陞寳座南面卽皇帝位銮仪卫官三传鸣鞭丹墀内三鸣鞭鸿胪寺卿引王公于丹陛上鸣赞引文武百官于丹墀内就拜位北面立赞进皆进赞跪皆跪赞叩兴王以下文武百官行三跪九叩礼兴鸿胪寺官引退复位立大学士进殿左门就东案奉诏陈于中案少退西面立内阁学士进就中案北面用寳讫退礼部尚书进至檐下大学士奉诏由闑东出殿中门授礼部尚书礼部尚书跪受兴奉至丹陛案前北面恭设于案行一跪三叩礼兴复奉降中阶至丹墀陈于云盘礼部仪制司官一人跪受兴十人前导由中道出颁布天下皇帝降座至殿后阶乘舆入殿左门至干清门左门外降舆入还侧殿易服大学士率学士奉皇帝之寳送干清门各退是日表陈而不宣宫悬大乐皆设而不作余仪与三大节同右百官朝见钦定大清通礼卷十九钦定大清通礼卷二十钦定四库全书钦定大清通礼卷二十嘉礼恭上皇太后尊号徽号之礼制下礼部尚书一人赴内阁承制诹吉以闻乃徧布诸司供备豫期礼部工部官㑹制册寳于内务府既办择良辰恭镌册文寳文是日所司豫设案于内阁政事堂中设册寳亭二香亭一于制造所门外内阁大学士学士礼部工部尚书侍郎咸朝服集政事堂祗竢至吉时工部司官奉册礼部司官奉寳设亭内銮仪校舁行香亭在前次册亭次寳亭前列御仗二华盖一礼部官属先导至内阁门外亭止有司奉册寳恭设于案册东寳西退阁部大臣均行三跪九叩礼大学士一人奉册一人奉寳以授匠人镌字于洁室右诹日具册寳届期前一日遣官各一人祇告天地太庙后殿奉先殿社稷如常仪右祗告是日内阁具奏书盛于函黎明銮仪卫豫陈皇太后仪驾卤簿于慈宁门外至长信门外内监陈中和韶乐于慈宁宫檐下陈丹陛大乐于长庆门内礼部鸿胪寺官豫设案一于慈宁门外又设案一于中和殿内均正中南向武备院卿豫设皇帝拜位于慈宁门案南北向大学士一人朝服奉奏书函中书舎人前导至中和殿阶下导者止大学士以奏函入中和殿陈于案外其缄展书加函上退竢于东檐礼部尚书侍郎二人诣干清门奏时遂前导驾皇帝礼服乘舆出宫内大臣侍卫前引后扈如常仪至中和殿北阶降舆诣殿内案前北向阅奏书毕转立东次西向大学士一人进纳书函内恭奉由殿中门出礼部尚书侍郎导引前行皇帝乘舆从至永康门外奉奏书大学士由中门入至慈宁门东阶下导者止奉奏书大学士进陟中阶近案前折旋就左门之东负序西面立皇帝降舆入左门礼部尚书侍郎恭导陞慈宁门东阶循南牖西向立后扈内大臣从升立于后前引十大臣领侍卫内大臣豹尾班侍卫至东阶下止立如三大节仪大学士一人由西阶升就立西檐下宣读官一人从升少后立均西面鸿胪寺鸣赞一人立于东楹西面一人立于西楹东面礼部尚书转传内监奏请皇太后御慈宁宫皇太后礼服出宫中和韶乐作陞座乐止皇帝诣拜位北向立奉奏书大学士暨西檐大学士咸进至案前左右立鸣赞赞跪皇帝跪大学士跪进奏书于右兴退皇帝受奏书恭献大学士跪接于左兴陈案上退鸣赞赞宣奏书宣读官进至案前北面跪启函恭奉奏书宣读讫仍纳于函兴退皆复位奏拜兴丹陛大乐作皇帝行三跪九拜礼兴乐止复位礼部尚书转传内监奏礼成皇太后降座中和韶乐作还宫乐止皇帝降阶导从如来仪出永康左门乘舆还宫内监举奏书案入大学士以下皆退右进奏书至日五鼓所司陈皇帝法驾卤簿乐悬于太和殿外陈皇太后仪驾乐悬于慈宁宫均如仪设案于太和殿内又设案于慈宁宫门内及阶下均正中南向又设案于阶上左门之东西向序定班位慈宁门外案南中正为皇帝进册寳位北向奉册寳大学士二人位左案之东西面接册寳大学士二人位西檐下东面宣读官二人位西檐大学士之后鸿胪寺鸣赞二人分立于前檐东西面前引后扈内大臣侍卫王公文武百官记注纠仪传赞各官立位拜位均与三大节同右陈设序位鸡初鸣王公文武百官朝服毕㑹所司设龙亭二于内阁门外礼部侍郎诣阁暨内阁学士奉金册金寳于盝奉宣读册文寳文于函分置亭内銮仪校舁行前册亭后宝亭礼部官属十人前引导以仪仗二华盖一由中路降升至太和殿阶下前引止亭至殿内册亭左肆寳亭右肆奉册寳官奉金册金寳陈于案册东寳西鸿胪寺官引王以下入八分公以上由太和左右门入于丹陛上序立引公侯伯子男文武二品以上官于右翼门外序立引三品以下官于午门外序立礼部尚书侍郎二人诣干清门奏时遂前导驾皇帝礼服乘舆出宫前引后扈如常仪至太和殿北阶降舆中和清乐作皇帝御殿北向閲册寳讫乐止右临轩閲册寳皇帝既祗阅册寳讫奉册寳官奉册寳置亭内銮仪校舁行诣慈宁宫皇帝乘舆从王公暨文武二品以上官各于所立位跪候龙亭御驾过兴以次从至永康门外龙亭由中门入至慈宁门东阶下亭止皇帝降舆礼部尚书侍郎恭导入左门礼部侍郎内阁学士奉金册金寳陈于阶下案大学士二人奉宣读册文寳文由中阶升陈于左案遂就位立皇帝陞自东阶循南牖西向立大学士二人由西阶升就立西檐下宣读官二人从升立少后鸣赞立东西楹鸿胪寺官引王公百官咸依班位序立与三大节同礼部尚书转传内监奏请皇太后御慈宁宫皇太后礼服出宫中和韶乐作陞座乐止礼部侍郎内阁学士就阶下案奉金册金寳升中阶陈于中案退皇帝就拜位北向立鸿胪寺官引王公以下文武百官咸北面就位立大学士就案奉宣读册文寳文暨西檐大学士咸进至中案前左右立鸣赞奏跪皇帝跪羣臣皆跪奏进册大学士跪进册于右兴退皇帝受册恭献大学士跪接于左陈于中案兴退奏进寳如进册之仪赞宣册宣册官进至案前北面跪启函恭奉册文宣读讫仍纳于函兴退赞宣寳如宣册之仪毕皆复位内监四人舁册寳案二人前导由中门入陈于慈宁宫槛外正中南向退奏拜兴丹陛大乐作皇帝率王公羣臣行三跪九拜礼兴午门外序立百官承传随班行礼毕乐止皇帝复东次立王公以下各退就班位立礼部尚书转传内监奏礼成皇太后降座中和韶乐作还宫乐止皇帝降阶出永康左门乘舆还宫翊卫如来仪羣臣各退右进册寳皇帝既率羣臣上册寳礼毕内监移设丹陛乐于慈宁门东西檐下设皇后皇贵妃贵妃妃嫔拜位于慈宁宫月台上设公主福晋命妇拜位于丹陛上北向内监转奏皇后皇后率六宫公主福晋命妇诣慈宁宫行礼如三大节之仪右中宫率六宫公主福晋命妇朝贺翼日所司入太和殿铺陈銮仪卫官陈法驾卤簿仗马歩辇五辂驯象鼓吹常朝象乐部和声署陈乐悬均于常次皇帝御殿受贺百官行礼均如三大节之仪颁诏布告天下右临轩受贺钦定大清通礼卷二十钦定大清通礼卷二十一钦定四库全书钦定大清通礼卷二十一嘉礼尊封皇祖妃嫔皇考妃嫔之礼制下礼部诹吉以闻豫期制寳工部制册均送内阁镌文行礼如仪右诹日具册寳届期前一日遣官各一人祇告太庙后殿奉先殿如常仪右祇告至日内监设仗于宫门外接册寳内监竢于门左右銮仪卫备采亭于内阁门外五鼓礼部尚书一人朝服诣内阁内阁礼部官奉册寳印于亭内銮仪校舁行册亭前寳印亭后导以繖仗礼部司官十人前引大学士一人暨礼部尚书后随恭送至宫门外授内监内监奉册寳印入献内监出告礼成大学士尚书各退右遣官尊封若尊加太妃封号皇帝亲诣行礼内监设太妃座于宫内稍东西南向礼部鸿胪寺官设案于宫门正中东西肆又设案于门东南北肆武备院官设皇帝拜位于中案前北向辨执事官位奉册寳大学士二人位东案之东西面宣读官二人位西檐下侍仪御史二人礼部官二人位西阶下均东面鸿胪寺鸣赞二人位东西柱前东西面漏未尽銮仪卫陈法驾卤簿于太和殿前如常仪设采亭于内阁门外礼部侍郎内阁学士奉金册金寳及宣读册文寳印文于亭内銮仪校舁行礼部官前引如仪由中路降升至太和殿内册亭左肆寳印亭右肆稍佥向礼部尚书侍郎诣干清门奏时皇帝礼服乘舆出宫前引后扈如常仪至太和殿北阶降舆御殿阅册寳印毕銮仪校舁亭出皇帝乘舆导引扈卫如初诣太妃宫至宫门阶下亭止礼部侍郎内阁学士奉金册金寳由中阶升设于中案退大学士二人奉宣读册文寳印文升中阶设于东案就立案东执事官咸入侍立驾至宫门中阶下降舆礼部尚书侍郎恭导陞中阶立于门左西向内监转启太妃太妃礼服出陞座皇帝就正中拜位北向立大学士进至中案左鸣赞奏进册大学士跪进册文皇帝立受拱举仍授大学士大学士兴陈于中案赞进寳印亦如之大学士皆退自东阶降鸣赞赞宣册宣读官北面跪启函奉册宣读讫纳于函赞宣寳印仪同兴皆退自西阶降内监举册寳印案进设太妃座前退鸣赞奏跪拜兴皇帝行二跪六拜礼太妃起避立座旁太妃降座还内宫礼部尚书奏礼成皇帝降中阶乘舆还宫执事官皆退右亲进册寳钦定大清通礼巻二十一钦定大清通礼卷二十二钦定四库全书钦定大清通礼卷二十二嘉礼皇帝大昏之礼制下礼部徧布诸司供备诹纳采大徴奉迎吉日以闻㑹工部制金册金寳翰林院撰制册文进呈钦定送内阁㳟镌如仪纳采之礼内务府官备文马十甲胄十币百布二百以竢将届期礼部奏请命尚书一人充纳采使内务府总管一人充副使届日黎明礼部鸿胪寺官设节案一于太和殿内正中东西肆内阁官自内阁奉节陈于案退内务府官以龙亭分载甲胄布帛陈于丹陛上左右陈文马于丹陛下左右黎明正副使入祗竢于丹墀东鸿胪寺序班二人立使者之右少后授节大学士一人立殿东檐下宣制鸿胪寺官一人立大学士之右少后均朝服西面鸣赞二人朝服分立殿外东西柱前东西面钦天监官报吉时届鸣赞赞齐班序班引使者就丹墀东班拜位立北面西上赞进少进赞跪叩兴行三跪九叩礼兴序班引使者升东阶至丹陛北面立鸣赞赞有制使者跪宣制官进至殿中门之左西面宣制曰皇帝钦奉皇太后懿㫖纳某女某氏为后命卿等持节以礼纳采宣毕大学士进殿左门诣案奉节由中门闑左出至丹陛以授正使正使受节偕副使兴前行降中阶左内务府官率校尉舁礼物龙亭随降卫士牵文马从御仗前导由太和中门出诣皇后邸第右传制遣使纳采是日后父饬子弟洁扫邸第有司豫设案于㕔事正中一东西肆左右各一南北肆使者持节至邸将及门下马后父朝服出迎于大门外道左跪候过兴使者入中门升中阶登堂陈节中案偕副使退就案东西面立龙亭随入至仪门外止内务府官奉甲胄布帛入登堂陈于左右各案卫士以马入陈于庭左右讫后父升自西阶诣中门外北面跪使者少进西面传㫖纳采复位后父聴制行三跪九叩礼兴受诸礼物使者诣案奉节出副使从后父跪送于大门外如初内务府官皆出使者乘马复命还节有司右使者传制纳采纳采礼成有司诣皇后邸设燕皇帝特命公主大臣命妇燕后母于内命内大臣侍卫八旗公侯以下满汉二品以上官燕后父于外外燕朝服后父为賔席东上内燕常服后母为賔席西上序坐行酒三廵如常燕仪右纳采筵燕次行大徴礼所司备黄金二百两白金万两黄金茶器一白金茶器二盆二币千文马二十闲马二十䭾甲二十备赐后父后母黄金百两茶器一白金五千两茶器一盆一帛五百布千马六甲胄一弓一韔矢一服朝服各二袭衣各二称皆冬一夏一貂裘各一带一备赐后兄弟及从人服物有差届日有司陈大徴礼物于丹陛上陈赐物于丹陛下礼部奏请命使传制授节于太和殿仪如纳采使者承制持节诣皇后邸执事官陈礼物于堂陈赐物于阶上陈䭾马于庭中使者传制后父听制行礼仪注均与纳采同传制讫后父降阶率子弟诣庭东向节行三跪九叩礼豫徃大门外祇竢后母率诸妇出诣庭西向节行六肃三跪三叩礼毕退使者持节出后父以下跪送使者复命还节退右大徴及大昏前一日遣官各一人祗告天地太庙奉先殿如常仪右祇告届日行册迎礼礼部奏请命大学士一人充册迎使尚书一人副之所司豫疏列内外执事官奏请命内大臣十人侍卫十人充䕶从官命二品以上命妇四人充前导七人充后扈十人充㳟侍其日内銮仪卫设皇太后仪驾卤簿乐悬于慈宁宫常次如仪礼部鸿胪寺官设节案册寳案于太和殿内设龙亭于内阁门外銮仪卫陈法驾卤簿乐部和声署陈乐悬各依常次如式又陈中宫车辂于太和门阶下陈仪驾卤簿于午门外内务府官陈冠服于车辂之南黎明内阁礼部官自阁奉金册金寳及宣读册文寳文分设龙亭内礼部侍郎奉节同诣太和殿㳟陈各案王公文武百官记注纠仪执事各官朝服陪位册迎使序立于丹墀东扈从内大臣侍卫在其后均朝服授节大学士宣制鸿胪寺官举册寳案内阁礼部官朝服序立于殿檐下并如册后遣使之仪钦天监官报吉时届礼部尚书侍郎诣干清门奏时遂前导驾皇帝礼服乘舆出宫前引后扈如常仪出隆宗门至永康左门降舆入立于慈宁门外东位西向内监转奏皇太后陞慈宁宫寳座礼部尚书侍郎恭导皇帝就正中拜位北向行三跪九拜礼毕皇太后还宫皇帝自永康左门乘舆仍入隆宗门由保和殿北门出御太和殿午门鸣钟鼓作乐鸣鞭序班引正副使就拜位行礼毕升东阶北面跪宣制官宣制词曰皇帝钦奉皇太后懿㫖纳某氏为皇后兹当吉月令辰备物典册命卿等以礼奉迎宣毕大学士授节于正使偕副使兴执事官举册寳案随降中阶设龙亭内以次出太和门皇帝还宫鸣鞭作乐并如册后遣使之仪册迎使出扈从内大臣侍卫从出至太和门外册迎使持节在前次册寳亭次中宫女辂冠服仪驾卤簿遂行诣皇后邸右临轩遣使册迎是日歩军统领饬所部清跸除道自大清门至于后邸宫殿监督领侍率内监备交泰殿内外舖陈恭侍命妇朝服豫诣殿外祇竢导从命妇赞引侍仪宣读女官朝服及给事后邸内监彩服均诣皇后邸祇竢有司设节案一于邸第内堂正中南设香案均东西肆设册寳案于东西各一均南北肆设皇后拜位于香案前北向宣读女官二人立东案之南西面侍仪女官四人立拜位左右东西面内监于外堂阶下承应使者持节至邸下马后父率子弟朝服出迎于大门外如前仪使者入升中阶立于外堂之东副使在其左均西面册寳亭随入权设于外堂左右内务府官奉冠服授内监赍入转授女官以进皇后内銮仪校陈凤舆于阶上正中陈车辂仪驾卤簿于阶下左右至大门内乐部和声署陈导迎乐于大门左右后父升自西阶诣外堂中门外正中北面跪使者西面𫝊制册复位后父听制行三跪九叩礼兴退至阶西内监入转奏皇后御礼服赞引女官恭导出合门外道右竢后母及诸妇朝服诣外堂门内道右正使授节于内监副使自龙亭奉册寳以授内监均奉自中门入后母以下跪候过兴皇后立候过随入内监奉节册寳陈于各案退赞引女官引皇后就拜位跪宣读女官次第宣册寳皇后受册受寳行礼均如宫中册立仪内监奉节出授使者皇后及母祗送如初赞引导皇后入合少憇女官奉册寳仍授内监分设于龙亭右受册寳册礼既成钦天监官报陞舆吉时届内銮仪校进凤舆于内堂阶下正中南向前导命妇恭导皇后出合后扈命妇翼拥降阶后母率诸妇送至舆前皇后陞礼舆后母及诸妇少退册迎使持节出乘马先行后父跪送如初兴少退次导迎乐次仪驾卤簿车辂次册寳亭次皇后凤舆启行出大门命妇乘骑导从内监歩行左右扶舆内大臣侍卫在后乘骑䕶从由大清门中门入至金水桥册迎使下马持节入皇后舆至午门外鸣钟鼓仪驾卤簿至九凤曲盖前导执事命妇下马歩行导从内大臣侍卫于金水桥歩从由午门太和门中门入中左门后左门至干清门龙亭止册迎使复命还节偕内大臣侍卫各退内监奉册寳于亭前行恭导命妇导凤舆入干清中门至干清宫阶下转启皇后降舆诣交泰殿导从命妇退恭侍命妇祇迎皇后入中宫内监奉册寳授守寳内监退合卺吉时届宫中设合卺燕监督领侍具奏皇帝礼服御中宫行合卺礼给事宫人恭侍命妇皆退右合卺翼日尚膳洁具皇后盥馈皇太后御席又具皇太后醴飨皇后御席内监侍豫设朝见拜位于慈宁宫内正中北向又设醴位于东西南向质明皇太后仪驾卤簿乐悬陈设如常仪内监转启皇后行朝见礼皇后礼服出中宫乘舆导从如仪诣慈宁宫降舆引入丹陛上西位东向立内监转奏皇太后礼服出内宫中和韶乐作陞座乐止赞引命妇引皇后诣正中拜位行六肃三跪三拜礼兴少退立尚食进席于皇太后前皇太后举酒尝食赞引命妇引皇后复行二肃一跪一拜礼兴引诣醴位坐尚食进席于皇后前皇后举酒尝食毕兴内监侍彻赞引引诣拜位行礼如初少退西向立皇太后降座作乐还宫赞引引皇后出乘舆还中宫执事命妇皆退右朝见越日皇帝率羣臣诣皇太后宫行礼乃御太和殿王公百官上表称贺颁诏宣示天下直省文武官各进表笺称贺皇后诣皇太后宫行礼诣皇帝前行礼公主福晋命妇诣皇后宫行礼均如册后之仪午刻乐部和声署陈乐悬于太和殿常次尚膳供御膳羞光禄寺备燕席皇帝御太和殿赐后父及其族属燕王公百官咸与后父布席于殿内王公之末其族属按翼于本旗序品列坐驾陞寳座时王公以下陪位如常后父率其族属诣丹墀东北面行三跪九叩礼毕均引入班就位坐陈席奏乐行酒如太和殿筵燕仪皇太后御慈宁宫赐后母及其亲属燕公主福晋夫人大臣命妇咸与内监陈乐悬内务府官供馔具后母布席于夫人之末其亲属按品布席于命妇之位皇太后陞寳座时公主以下陪位后母率其亲属诣丹墀东北面行六肃三跪三拜礼毕均引就位坐陈席奏乐行酒如慈宁宫筵燕仪右礼成庆贺筵燕钦定大清通礼巻二十二钦定大清通礼卷二十三钦定四库全书钦定大清通礼卷二十三嘉礼皇子昏礼内务府豫札钦天监诹指昏吉日并列大臣命妇中偕老者奏襄昏事既得㫖以告于福晋家届期赞礼大臣偕福晋父蟒袍补服诣干清门东阶下福晋父北面跪赞事大臣西面称有㫖今以某氏女作配于皇子某为福晋福晋父承㫖讫行三跪九叩礼兴退右指昏廼诹吉纳币内务府备黄金项环一钗六珥六均以珠饰钏四黄金衣钮百白金衣钮二百黑貂皮三貂皮百有四十狐皮二百有五十黑獭皮七采币表里各百棉三百斤赐福晋父母黄金十两白金七百两貂冠狐裘佩带刀帨鞾袜具马二匹鞍辔具届日内务府官以采亭载诸礼物如福晋家福晋父朝服迎于大门外内务府官入陈币于堂陈马于庭陈赐物于阶上以纳币告福晋父祇受讫率其子弟序立庭东福晋母率诸妇出序立庭西望阙行三跪九叩礼内务府官退福晋父送于大门如初迎礼右纳币是日所司备伶乐一部燕席五十羊三十有六诣福晋家设内外筵燕外燕于㕔事东西布席相向北上福晋亲族职官及不入直之公侯伯内大臣侍卫一二品官朝服毕㑹午刻鸿胪寺官引入升堂福晋亲族及本旗大臣侍卫东位西面各旗公侯伯等官西位东面就席一叩序坐司茶奉茶衆受茶饮茶皆一叩司筵奉果食酌酒伶工入奏衆献酬乐阕兴出司筵彻果食衆易蟒袍补服仍入就位司筵奉馔酌酒奏乐献酬交错如初乐阕兴鸿胪寺官引衆官诣堂下望阙北面序列聴赞行三跪九叩礼兴退内燕于中堂福晋亲属诸妇及一二品命妇咸㑹内务府管领妻量人给事行酒如外堂燕仪右纳币燕㑹及昏前一日福晋家豫以粧奁送皇子宫舖陈届日质明皇子蟒袍补服诣皇太后皇帝皇后前行礼若妃嫔所出并于妃嫔前行礼各如仪内务府选随从女官八人豫诣福晋家阁前祇竢賛事命妇豫诣皇子宫内别室祗候自宫门至于福晋家歩军统领饬属洒扫清道銮仪卫备仪仗采舆内务府总管一人官属二千人蟒袍补服䕶军四十人偕如福晋家奉迎及大门主人揖入如纳币礼升舆吉时届内銮仪校奉采舆陈于中堂福晋礼服出阁随从女官翊升舆母送于阁门外姑姊妺戚属送于舆前竢下帘退父率子弟送于门竢过退内校舁采舆行镫八炬十前导女官随从出大门乘马前列仪仗内务府总管率属及䕶军前后导䕶行至紫禁城门外衆下马歩入及仪仗止于宫外女官随采舆入至皇子殿前降舆女官㳟导福晋出舆引入宫合卺吉时届赞事命妇上合卺酒设燕皇子与福晋行合卺礼执事者皆退是日于皇子宫近处张幕结采燕福晋父母戚属羣官如纳币之仪右奉迎合卺昏礼既成翼日皇子及福晋夙兴朝服内务府管领妻二人导诣皇太后皇帝皇后前行朝见礼皇子三跪九叩福晋六肃三跪三叩次诣所出妃嫔前行礼皇子二跪六叩福晋四肃二跪二叩各如仪退右朝见公主下嫁之礼内务府豫札钦天监诹指昏吉日并列大臣命妇中偕老者奏襄昏事既得㫖礼部以告于额驸家届期赞事大臣偕额驸蟒袍补服诣干清门东阶下额驸北面跪赞事大臣西面称有㫖今以某公主择配某人额驸祗受命行三跪九叩礼兴退右指昏初定诹日额驸家备驼一马八羊八十有一酒九十尊届期诣午门前㳟进得㫖分纳所司是日光禄寺官备筵燕武备院官张黄幔于中和殿北阶下内务府官陈金器反坫礼部理藩院尚书侍郎内务府总管光禄寺卿同视布席设御筵于保和殿寳座前正中殿内东西布席各五行前引大臣一行内外亲王世子固伦额驸二行郡王贝勒贝子公和硕额驸三行内大臣一等台吉四行都统副都统二等台吉五行相向北上寳座后东西为豹尾班侍卫席又西为记注官席均南向殿门外檐下东为侍卫席西为三等台吉席礼部尚书侍郎席黄幔左内务府总管席黄幔右均东西向乐部陈中和韶乐于保和殿檐下陈丹陛乐于中和殿后阶均北向午刻钦命入燕之王大臣侍卫及执事各官蟒袍补服毕㑹保和殿前按翼序立理藩院尚书侍郎率额驸父额驸及其族人朝服诣慈宁宫门外鸿胪寺官引至东阶下北面行三跪九叩礼毕引诣保和殿前入班序列礼部尚书侍郎赴干清门奏时皇帝衮衣龙袍乘舆出宫前引后扈如常仪御保和殿陞座鸿胪寺官引额驸父等出班北面聴赞行三跪九叩礼兴王公以下就位额驸父等均引入班就位跪叩坐赐茶毕进爵大臣进皇帝酒跪叩如太和殿燕礼额驸父等出殿外北面随跪叩兴复位徧爵作乐升歌行酒仪注均与太和殿燕礼同燕毕引额驸父等诣丹陛拜位行礼如初皇帝还宫衆退理藩院尚书侍郎鸿胪寺官引额驸父等至干清门西阶下序列行三跪九叩礼退是日内监设中和韶乐及丹陛乐于慈宁宫常次如仪尚膳女官设皇太后筵于寳座前南向设皇后筵于东西南向又以次设皇贵妃贵妃妃嫔席于东西少后佥向额驸母及其族中诸妇设席于嫔席之下少南西位东面进爵命妇侍卫命妇设席于丹陛下东位西面午刻皇后率妃嫔诣慈宁宫皇太后陞寳座筵燕赐茶进觞徧爵作乐升歌行酒额驸母及诸妇行礼各如仪既毕皇太后还宫皇后妃嫔皆还内宫内监引额驸母及诸妇诣皇后宫行六肃三跪三叩礼退右初定燕㑹下嫁前一日额驸蟒袍补服率族人诣皇太后皇帝皇后宫门前行三跪九叩礼各如仪内务府官率銮仪校以公主粧奁诣额驸邸第内管领命妇二人偕女侍随徃舖陈至日黎明额驸家备九九礼物文马十有八鞍辔具䭾甲十有八马二十有一驼六羊八十有一酒九十尊诣午门㳟纳午刻筵燕于保和殿慈宁宫如初定礼是日所司豫奏请王福晋贝勒贝子夫人中结髪偕老者钦命陪送内务府大臣命妇二人内管领命妇十人充导从皆盛服于宫门外别室祇候赞事命妇豫诣额驸邸别室祇候自公主所出宫门至额驸邸歩军统领饬属洒扫清道銮仪卫备仪仗采舆内务府总管一人官属四人内管领二人䕶军叅领二人䕶军校二人蟒袍补服偕䕶军二十人于所出宫门前祇候升舆吉时届公主吉服诣皇太后皇帝皇后前行礼若妃嫔所出并于妃嫔前行礼各如仪毕命妇翊升舆下帘内校舁舆行出宫仪仗前列镫八炬十前导陪送福晋夫人及随从命妇乘舆随行内务府总管内管领乘骑稍逺导从叅领及䕶军乘骑䕶行诣额驸邸第及门衆下马歩入仪仗止及仪门各官止舆入至㕔事正中降舆命妇阶下降舆升堂导公主出舆福晋夫人降舆随公主入室额驸及礼賔于外堂额驸母礼女賔于中堂徧飨诸执事者各如礼合卺吉时届赞事命妇上合卺酒设燕额驸与公主行合卺礼衆退右于归合卺下嫁礼成翼日行朝谢礼公主额驸夙兴朝服公主诣皇太后皇帝皇后及所出妃嫔前行礼额驸诣慈宁门外东阶下干清门外内右门外行礼各如仪毕还邸第右朝谢亲王昏礼将及冠访朝臣女或外藩王女年齿相当者奏闻请㫖命下以次行礼如奉㫖赐昏者是日王朝服诣太和殿前谢恩如仪初定王府备燕五十席酒五十尊若聘外藩女用鞍马甲胄白金器七九牲五九使官属之长赍如女家昏家礼请亲王以下辅国公以上公主福晋以下郡君贝子夫人以上礼部转𫝊公侯伯以下侍郎男以上毕㑹燕男布席于外堂女布席于内堂献酬行酒如皇子初定燕仪右定昏次行纳币礼王府备黄金项饰一金珥一具金钗大小各三指环十均缀以珍珠采缯衣裳九袭衾褥七具黄金二十两白金千两给女父母朝衣一冠带鞾具采衣裳各一金珥一具鞍马二若聘外藩亲王女用鞍马十有二甲胄十有二闲甲二十有四缯六十布六百白金器三具聘郡王贝勒台吉女白金器同鞍马甲胄各减二闲甲减四缯减十布减百余物与上同王府官公服赍诣福晋家主人公服迎入使者陈礼物于堂有马则陈于庭以纳币告主人拜受使左右彻之送使者如礼右纳币昏前一日女家豫以粧奁送王府舖陈至日王礼服竢于次使其长史率官属备仪仗礼舆如福晋家迎升舆吉时届纳礼舆于中堂福晋礼服出合送女者翊升舆母送于合门外姑姊妺戚属送于舆前父送于外堂子弟送于门外镫炬前舆送女者升车从诣王府由中门入及堂前降舆王出次竢于堂送女者导福晋出舆王揖先入福晋从入室行合卺礼其日王府设燕席六十酒六十尊聘外藩女用牲五九亲王以下侍郎男以上公主福晋以下郡君贝子夫人以上咸㑹如定昏燕礼馈赠外藩王贝勒台吉及福晋夫人等送女来者冬夏衣各一袭貂裘一带一弓一韔矢一服甲胄各一鞍马二采缯三十布二百白金器三具女之兄弟时衣一袭给随从男妇三十人衣服有差右成昏若奉㫖赐昏者成昏之明日王及福晋夙兴朝服诣大内谢恩行礼如皇子昏仪右谢恩世子郡王昏礼纳币用指环八采缯衣裳八袭衾褥六具黄金十两白金七百两初燕席四十酒四十尊昏燕席五十酒五十尊余物凖亲王若聘外藩亲王女鞍马甲胄缯帛白金器如亲王聘外藩郡王女之数昏礼既成馈赠外藩亲王郡王及福晋送女来者并女之兄弟及随从男妇衣物均凖亲王外藩贝勒台吉及夫人送女来者给采缯二十有五布百有五十白金器二具余凖亲王给随从男妇二十有五人衣服有差凡昏仪与亲王同右世子郡王昏长子贝勒昏礼纳币用指环六采缯衣裳七袭衾褥五具黄金五两白金五百两给女父母缯衣不缀采鞍马一闲马一余物视郡王初燕席三十酒三十尊昏燕席四十酒四十尊郡王以下尚书子爵以上郡主郡王福晋以下郡君贝子夫人以上咸㑹燕仪同郡王若聘外藩女定昏用鞍马甲胄缯布白金器五九筵燕用牲三九纳币用鞍马八甲胄各八闲甲十有六缯四十布四百白金器二具昏燕用牲五九昏礼既成馈赠外藩亲王郡王及福晋送女来者并女之兄弟及随从男妇衣服均凖郡王贝勒台吉夫人送女来者给采缯缯合二十有五布百有五十白金器二具余凖郡王随从男妇二十人给衣服有差凡昏仪与郡王同右长子贝勒昏贝子昏礼纳币用指环四钗大小各二衣裳六袭不缀金珠衾褥四具白金四百两给女父母视贝勒减闲马一余衣物数同初燕昏燕席酒各减十贝勒以下公以上暨本旗官属郡君贝勒夫人以下县君辅国公夫人以上咸㑹燕仪同贝勒若聘外藩女定昏鞍马甲胄缯布白金器三九筵燕用牲二九纳币鞍马六甲胄各六闲甲十有二缯三十布三百白金器二具昏燕用牲三九馈赠亲王郡王及福晋送女来者女之兄弟及随从男妇衣物均凖贝勒贝勒台吉夫人送女来者给采缯缯合十有五布七十白金器一具余凖贝勒随从男妇十有五人给衣服有差凡昏仪与贝勒同右贝子昏宗室公昏礼镇国公纳币用衣裳五袭白金三百初燕十有八席昏燕二十有八席酒如席数贝子以下奉国将军以上贝子夫人以下奉国将军淑人以上及本府官属㑹燕余并同贝子若聘外藩女定昏鞍马甲胄缯布白金器二九筵燕用牲数如之纳币鞍马五甲胄各五闲甲十缯二十有五布二百五十白金器二具昏燕用牲三九馈赠送女来者衣物凖贝子辅国公纳币衣裳减一袭衾褥减一具无白金初燕昏燕席各减二酒如之贝子贝子夫人不㑹燕余仪物与镇国公同若聘外藩女定昏行一九礼初燕用牲二九纳币甲胄各减一闲甲减二缯减五布减五十白金器二具昏燕用牲三九馈赠送女来者衣物凖镇国公凡昏仪均与贝子同右宗室公昏宗室将军昏礼镇国将军纳币用衣裳缯三袭布一袭衾褥缯二具布一具金项饰一钗二珥二初燕用牲六昏燕席十有五余仪与辅国公同辅国将军纳币衣裳衾褥各减缯一初燕减牲一昏燕减五席奉国将军纳币礼物如辅国公初燕复减一牲昏燕减二席余如镇国将军之礼仪同右宗室将军昏闲散宗室昏礼纳币数如奉国将军减金钗二初燕牲二昏燕六席闲散觉罗昏燕五席余同宗室昏仪均与奉国将军同右闲散宗室觉罗昏郡主于归之礼将及筓访外藩䝉古王子年齿相当者奏闻请㫖命下以次行礼若奉㫖赐昏者额驸先诣干清门谢恩如公主指昏之仪初定额驸家备燕五十席酒五十尊若外藩王贝勒台吉等尚郡主用驼马羊七九牲五九遣人纳于王府王受之其日㑹燕如纳福晋初定燕仪右定昏次行纳币礼额驸家备鞍马七甲胄七若外藩王等之子用马六十牛六十羊六百遣人赍诣以献于王王纳之如定昏礼右纳币昏前一日王使人以粧奁张陈额驸室至日额驸朝服祇竢邸第王使其官属备仪仗礼舆送郡主于归升舆吉时届郡主礼服侍女引出合诣王前辞次诣福晋前辞均行四肃二跪二叩礼执事官进舆于中堂侍者引郡主升舆王府䕶卫官前导镫炬前舆侍婢八人男妇五户媵如额驸邸第额驸出迎于门外舆至导入至内堂降舆媵导郡主出舆额驸偕入室行合卺礼其日额驸第设昏燕如亲王纳福晋之仪右成昏若奉㫖赐昏者成昏之明日额驸偕郡主夙兴朝服诣大内谢恩行礼如亲王纳福晋仪右谢恩县主于归之礼纳币视郡主鞍马甲胄各减二初燕昏燕仪凖郡王若嫁于外藩王贝勒台吉等纳币视郡主马减十牛减十羊减百媵婢七人男妇四户余同右县主出嫁郡君于归之礼纳币鞍马四甲冑四初燕昏燕凖贝勒若嫁于外藩定昏行七九礼初燕用牲三九纳币马四十牛四十羊四百昏燕用牲五九媵婢六人男妇四户县君纳币鞍马甲胄各三初燕昏燕凖贝子若嫁于外藩定昏行七九礼初燕用牲二九纳币马三十牛三十羊三百昏燕用牲三九媵婢五人男妇三户乡君纳币鞍马甲胄各二初燕昏燕凖宗室公若嫁于外藩定昏行七九礼纳币马二十有五牛如之羊二百五十初燕昏燕用牲如县君媵镇国公女婢四人辅国公女婢三人男妇皆二户凡昏仪均与郡主同右郡君县君乡君出嫁钦定大清通礼卷二十三钦定大清通礼卷二十四钦定四库全书钦定大清通礼卷二十四嘉礼官员自昏及为子孙主昏豫访门第清白女年齿相当者使媒氏徃通言俟许男年十六以上女年十四以上身及主昏者无朞以上服皆可行右议昏纳采诹日主人具书请女为谁氏出并问生年月日别具昏者生年月日附于书使媒氏豫告女家届日夙兴以子弟一人为介公服侍于㕔事主人公服奉书出西面授介再拜介避拜受书出如女家其日女氏主人设案于庙洒扫㕔事待賔亦使子弟一人为摈公服以竢賔至摈告主人如賔服出迎于门外揖入升堂賔左主人右入堂少湥賔东面奉书致词从者陈礼物于庭主人北面再拜受书賔避拜请退俟命摈揖賔欵于别室主人以书入诣庙陈于案上启椟告事如常告仪乃具复书具女所出及生年月日附于书摈延賔升堂主人奉书出西面授賔再拜賔受书避拜授从者请退主人请醴賔賔礼辞许馔者布席于中堂賔东主西揖让就位进馔行酒三廵賔兴离席告退揖主人答揖送賔于门外如初介还复命主人纳书如授书仪醴介以家人之礼右纳采纳币诹日具书备礼物一品章服一称章如其品币表里各七两缯帛七两布七两容饰合二十事二品至四品币表里各五两缯帛五两布五两容饰合十有六事余同一品五品至七品币表里各三两缯帛三两容饰合十有二事余同四品媒氏豫告女家届日夙兴主人遣使奉书及礼物如女家女氏主人受书及礼物告庙具复书授賔醴賔还复命主人礼介并同纳采右纳币昏期诹吉具书备礼物三品以上羊酒四品以下鵞酒豫日主人遣使如女家女氏主人迎賔入賔致词请期主人辞逊賔乃奉书告期主人拜受具复书授賔賔还复于主人皆如纳币仪右请期昏期前一日女家使人奉箕帚于壻室陈衾帷茵褥器用具至日壻家筵于室中位东西列别设案于牖下陈壶一琖四合卺设醮爵于堂下之东壶琖具初昏壻公服竢于堂下有官者各以其服若其子孙则摄盛三品以上摄五品服五品以上摄七品服六品以下摄八品服仪从亦如之壻马一乘二烛前马妇舆一乘襜盖饰采绢垂流苏五品以上前后左右各二六品以下前二后二均竢于门外主人公服出醮子位于堂东西面昏者升自西阶再拜执事者升授爵昏者跪受卒爵反于执事者父命之迎应唯俯伏兴降出乘马执事者随以雁仪从在前妇舆在后如女家其日女父告于庙词曰某之第几女某将以今日归某氏敢告余如常告仪还醮女于内堂父东母西姆相女具服加饰服视壻之等出至父母前北面再拜侍者斟酒醴女如父醮子仪父训女以宜家之道母为之整冠裾申以父命女识之不唯壻既至主人迎于门外揖让入壻执雁从入至㕔事主人东阶上西面壻西阶上北面立奠雁再拜主人不答拜姆为女加景盖首出壻揖降女从主人不降送姆导女升舆二烛前舆壻乘马先俟于门妇至降舆壻导升西阶入室踰阈媵布壻席于东御布妇席于西壻妇交拜讫姆脱妇景媵御设匕箸醯醤壻揖妇就筵坐馔入卒食媵取琖实酒酳壻御取琖实酒酳妇三酌用卺卒酳壻出媵御施衾枕壻入烛出右亲迎厥明妇夙兴盥潄栉总以枣栗腵修诣舅姑室姆入设席于堂中为位舅东姑西均南向舅姑即席妇执笲实枣栗升自西阶北面拜奠于席舅坐抚之妇兴降阶执笲实腵修升拜奠席姑坐抚之舅姑兴入于室右妇见舅姑妇具酒馔设匕箸醯醤行盥馈礼舅姑就坐妇奉馔入献舅姑视卒食乃酌酒酳舅姑送酒皆再拜舅姑卒饮兴乃共飨妇侍者布妇席于阼阶上西向具酒馔设匕箸醯醢舅姑于堂中临之妇卒食姑酳之妇拜受卒饮舅姑先降自西阶妇降自阼阶退飨妇送者男于外女于内酬以布帛右妇盥馈舅姑飨妇三日妇见于庙厥明执事者设馔具主人启椟陈主如常祭礼主人布席阶下之东昏者在后主妇布席阶下之西妇在后各就位再拜主人升上香献酒读告词曰某之第几子某今已昏毕率新妇见余辞如祭式俯伏兴退立于东妇进当中堦下北面再拜兴复位主人复位及主妇以下行再拜礼毕纳主彻退若同居有尊者妇见如见舅姑礼见夫之伯叔母与见姑同答以肃拜见娣姒小姑以夫之齿序拜皆答拜夫兄弟之子若女妇受拜答以肃拜右庙见庙见之明日昏者以贽徃见妇之父母主人迎于门外揖让入升堂奠贽壻北面再拜主人西面答拜请见主妇主妇立于门内壻立于门外再拜主妇门内答拜出主人醴以一献之礼右壻见妇父母士昏礼纳采诹日具书媒氏告于女家主人使子弟一人为介奉书如女氏女氏主人出迎賔揖让入门升堂賔东面致词奉书主人西面受书再拜賔避拜请退俟命主人使子弟待賔以书入告于寝如仪具复书出授賔賔受书主人布席礼賔毕賔揖辞主人送之如初介还复命主人拜受书礼介行家人礼诹日纳币具书备礼物章服一称布帛合五两容饰八事食品六器媒氏告于女家主人遣使奉书物行礼女家受礼告寝复书礼賔賔复主人均如纳采昏有日主人备鵞酒书昏期于柬使媒氏奉如女家告女氏主人报柬授媒氏复昏前一日女家使人以奁具张陈壻室至日壻家筵于室中位东西面别以案陈合卺器设醮爵于堂东初昏壻摄公服竢于堂下壻马一乘二烛前马妇舆一乘襜盖前饰綵绢二竢于门外主人盛服醮子于堂东命之迎壻出乘马如女家雁及妇舆从其日女氏主人告于寝如仪毕主人位内堂东主妇位内堂西父醮女如壻仪壻至女家门外主人出迎壻执雁从入主人东阶上西面壻西阶上北面奠雁再拜主人不答拜姆加女景盖首出壻揖之降主人不降送姆导女升舆女家亦以二烛前舆壻乘马先俟于门妇至降舆壻导妇入室踰阈媵布壻席于东御布妇席于西壻妇交拜讫姆脱妇景壻揖妇即席壻东妇西坐行合卺礼厥明妇夙兴俟见舅位堂东姑位堂西皆南向妇以贽见于舅姑再拜舅姑受贽妇具酒馔行盥馈礼舅姑就位妇奉馔舅姑卒食一酳妇再拜送酒舅姑卒饮共飨妇于胙阶及飨妇送者均与官员礼同三日妇见祖祢于寝陈设如荐仪主人在东昏者从主妇在西妇从叅神再拜主人升诣香案前上香奠酒告毕俯伏兴退立于东妇进当中闑再拜兴复位主人复位及主妇以下皆再拜兴礼毕退见祖祢之明日壻以贽见妇之父母迎入奠贽再拜主人答拜见主妇壻拜于寝门外主妇答拜于门内出主人醴壻皆如仪右士昏庻人昏礼纳采诹日书昏者生年月日以授媒氏奉如女家女氏主人受书告于寝书女为谁氏出及生年月日授媒氏道逺具馔近则否媒氏复命主人礼之纳币备礼物服一称用帛无章布五两容饰六事或四事食品四器媒氏奉如女家女氏主人受之飨媒氏复命如纳采礼昏有期备鹜书昏期于柬使媒氏奉如女家告女氏主人许使媒氏氏复昏前一日女家使人以奁具陈于壻室至日壻家筵于室中东西为位别以案陈合卺器设醮爵于㕔事东序初昏壻盛服竢于阶下壻马一乘二烛前马妇舆一乘襜盖无饰竢于门外主人盛服至㕔事东位西面壻升主人醮之命之迎壻再拜出乘马如女家雁及妇舆从其日女家告于寝醮女以竢壻既至主人出迎于门外导入壻执雁从入升堂主人东阶上壻西阶上北面奠雁再拜姆加女景盖首出壻揖之降妇从降姆以女登舆二烛前舆壻乘先俟于门妇至降舆壻揖入室踰阈布席壻妇交拜讫姆脱妇景壻揖妇就位坐壻东妇西行合卺礼妇夙兴盛服以贽见舅姑于堂拜献如礼馈酒食于舅姑舅姑飨妇及妇送者三日妇见祖祢于寝如常荐礼明日壻徃见妇之父母妇父设酒食礼壻如仪右庻人昏钦定大清通礼卷二十四钦定大清通礼卷二十五钦定四库全书钦定大清通礼卷二十五嘉礼册立皇后之礼制下礼部尚书一人赴内阁承制乃诹吉以闻徧布诸司供备豫期礼部工部官㑹制册寳于内务府恭送内阁镌册文寳文内阁大学士学士礼部工部尚书侍郎朝服行礼如仪右诹日具册寳届期礼部奏请命大学士充册立使尚书充副使右命使前一日遣官各一人祇告天地太庙后殿奉先殿如常仪右祇告至日五鼓所司诣太和殿中设一案东西肆左右各设一案均南北肆设龙亭二于内阁门外銮仪衞陈法驾卤簿仗马歩辇五辂驯象鼓吹常朝象乐部和声署陈乐悬各依常次王公文武百官记注纠仪执事各官朝服陪位如常仪漏未尽工部官以节送内阁内阁礼部官自内阁奉金册金寳及宣读册文寳文各陈于亭内礼部侍郎奉节銮仪校舁亭礼部官十人前引导以繖仗由中路降升至太和殿阶下亭止导引官皆止内阁礼部官奉金册金寳随节升中阶入殿中门陈节中案陈册左案陈寳右案退銮仪校廻亭南向质明册使副使祇竢于丹墀东卤簿之南大学士一人立殿东檐下西面宣制鸿胪寺官一人立大学士后举册寳案内阁礼部官分立东西檐下东西面均朝服钦天监官报吉时已届礼部尚书侍郎诣干清门奏时遂前导驾皇帝礼服乘舆出宫前引后扈如常仪午门鸣钟鼓至太和殿后阶降舆入工举麾鼓柷中和韶乐作奏隆平之章皇帝陞座工偃麾戛敔乐止銮仪衞官赞鸣鞭丹墀内三鸣鞭戏竹交丹陛大乐作奏庆平之章鸿胪寺鸣赞官赞齐班序班引正副使就丹墀东班拜位立北面西上赞进少进赞跪叩兴行三跪九叩礼兴乐止序班引正副使升东阶至丹陛北面立鸣赞官赞有制正副使跪宣制官进至殿中门之左宣制曰某年月日册立某妃某氏为皇后命卿等持节行礼宣毕大学士进殿左门诣中案奉节由中门闑左出至丹陛以节授正使正使受节偕副使兴内阁礼部官进殿左右门举册寳案出中门正使持节前行副使从以次降中阶内阁礼部官奉册寳设龙亭内銮仪校舁行导引如初由太和门出皇帝赐王公大臣茶如常仪毕皇帝降座鸣鞭如初中和韶乐作奏显平之章皇帝还宫乐止王公百官咸退右临轩遣使是日内銮仪衞陈仪驾卤簿于皇后宫阶下及宫门外内监设丹陛乐于宫门内设节案一于宫内正中南为香案均东西肆设册寳案于东西各一均南北肆设皇后拜位于香案前北向女官四人立拜位左右东西面宣读女官二人立东案之南西面宫殿监率内銮仪校豫候于景运门册使既受命出由协和门至景运门外西面立正使奉节授内监内监持节内銮仪校接舁册寳亭至皇后宫门外亭止内监奉册寳诣皇后宫皇后具礼服出内宫丹陛乐作赞引女官二人引皇后迎于宫门内道右候过随行入宫内监奉节陈于中案奉金册册文金寳寳文陈于东案退赞引女官引皇后就拜位北向立乐止赞跪皇后跪赞宣册宣册女官就案奉宣读册文西面立宣毕授侍右女官女官跪接赞受册女官以册奉皇后皇后受册授侍左女官女官跪接奉以兴陈于西案次宣寳受寳亦如之乐作皇后行六肃三跪三拜礼毕少退东向立乐止内监进至中案奉节出赞引女官引皇后送于宫门内道右候过还宫内监奉节至景运门授册使正使持节副使从诣后左门复命册立礼成还节有司各退右受册翼日皇帝率羣臣诣皇太后宫行礼乃御太和殿受贺如三大节之仪颁诏宣示天下皇后诣皇太后宫行礼诣皇帝前行礼妃嫔公主福晋命妇诣皇后宫行礼均如三大节仪右礼成朝贺钦定大清通礼卷二十五钦定大清通礼卷二十六钦定四库全书钦定大清通礼卷二十六嘉礼册封皇贵妃之礼命下礼部诹吉以闻乃徧布诸司供备豫期工部制册礼部制寳均以金送内阁镌字行礼如仪右诹日具册寳届期礼部奏请命大学士尚书一人充册封使侍郎内阁学士一人充副使右命使先一日遣官各一人祇告太庙后殿奉先殿如常仪右祗告至日五鼓礼部鸿胪寺官设节案册寳案于太和殿内銮仪卫官设采亭于内阁门外内阁礼部官奉节册寳出陈于亭内銮仪校舁行导以繖仗礼部官前引诣太和殿及阶亭止奉册寳随节以升设于殿内各案质明大学士一人朝服立节案之东封使朝服立丹墀之东均西面钦天监官报吉时已届正使由东堦升副使从至丹陛左北面跪大学士诣案奉节由殿中门出授正使正使受节偕副使兴所司举册寳案从降中阶仍设亭内导引如初以次诣皇贵妃宫右遣使发册是日内銮仪卫设皇贵妃仪仗于本宫门外明黄曲盖一拂二鑪盒盆盂各一缾二几倚各一节二明黄色红色黒色花繖六红黑二色瑞草繖四雉羽扇四金黄红黑三色素扇凤旗红黑二色素旗各二卧瓜立瓜吾仗各四明黄色翟舆一舆一车一凡擎执舆尉皆内銮仪校充内监设节案香案于宫内正中东西肆设册寳案于东西均南北肆封使既受命由协和门至景运门外正使西面授节内监内监奉节舁册寳亭至宫门奉册寳随节诣皇贵妃宫皇贵妃礼服出迎于宫门内道右立候过内监奉节册寳陈于各案退皇贵妃就拜位北面跪女官宣读册文寳文皇贵妃恭受册寳行六肃三跪三拜礼毕送节于宫门内道右均如皇后受册之仪内监持节至景运门授正使正使持节副使从诣后左门复命册封礼成还节有司各退右受册翼日皇贵妃诣皇太后宫行六肃三跪三拜礼乃诣皇帝前行礼皇后前行礼并如仪右礼成朝见册封贵妃之礼命下所司供备制册寳既诹吉奏请命使遣官祇告太庙后殿奉先殿至日遣使发册并如册封皇贵妃之仪是日内銮仪卫设贵妃仪仗于本宫门外金黄曲盖一拂二鑪盒盆盂各一缾二几倚各一节二金黄红黑三色花繖六红黑二色瑞草繖四雉羽扇四凤旗四卧瓜立瓜吾仗各二金黄色翟舆一舆一车一凡擎执舆尉皆内銮仪校充余宫内陈设宣册寳受册寳及朝见仪注与皇贵妃礼同右册封贵妃册妃之礼命下备册印奏请命使祗告太庙后殿奉先殿至日遣使发册仪与册封贵妃同是日内銮仪卫设妃采仗于本宫门外金黄曲盖一拂二鑪盒盆盂各一缾二几倚各一节二金黄色素繖二红黑二色花繖四素扇四凤旗四卧瓜立𤓰吾仗各二金黄色翟舆一舆一车一凡擎执舆尉皆内銮仪校充余宫内陈设宣册印受册印及朝见仪注均与贵妃礼同右册妃册嫔之礼命下备制册奏请命使至日发册仪与册妃同是日内銮仪卫设嫔采仗于本宫门外红曲盖一鑪盒盆盂各一缾二几倚各一节二金黄色红色花繖各二红色素扇二凤旗二金黄舆二车一凡擎执舆尉皆内銮卫校充余宫内陈设宣册受册曁朝见仪注均与妃礼同右册嫔钦定大清通礼卷二十六钦定大清通礼卷二十七钦定四库全书钦定大清通礼卷二十七嘉礼册封亲王世子郡王之礼命下礼工二部制亲王及世子册寳以金郡王册印银质金饰豫期礼部诹吉奏请命内大臣散秩大臣一人为使内阁学士翰林院学士礼部侍郎一人副之届日鸿胪寺官设案于太和殿丹陛正中东西肆王府官备鼓吹一部于长安门外銮仪卫设采亭于礼部堂上仪制司官陈节册寳印于亭内校尉舁亭由东长安门入至太和殿阶下亭止奉节升阶陈于案封使及执事官朝服竚于丹墀礼部侍郎升东阶就节案左立封使升东阶诸案前北面西上侍郎举节西面授正使正使持节偕副使降阶銮仪校舁采亭从导以御仗出太和中门至长安门外封使及执事官咸乘马鼓吹前导诣王邸第右遣封使是日府属官豫设节案于府堂内正中前设香案左设册寳案皆东西肆设乐于仪门内设仪仗于庭中绣花曲盖一销金繖二绣花繖二绣花扇二皆红色孔雀扇二青色立瓜卧瓜骨朶吾仗各曰纛四旗十大刀二豹尾枪二明舆一乘马六东西分列封使及府门下马正使持节前行府属引赞引王朝服迎于大门外道右跪候过兴随入乐止副使奉制册礼部官奉寳印随节升自中阶陈节于堂内中案陈册寳印于左案就立案东宣册官礼部官立封使后均西面引赞引王升西阶就堂内北面立乐作赞行三跪九叩礼兴乐止进至香案前跪礼部官诣册案展制册宣册官西面宣读讫以制册授正使正使授王王祇受转授从官从官跪接兴复于案宣读官宣寳印副使授王如受册仪封使皆复位立王退至拜位乐作行礼如初礼毕乐止王出大门外道右立正使奉节出副使及执事官从至门外王跪送节候过兴退封使囬还节有司皆退右封亲王世子郡王册封长子贝勒贝子之礼命下工部制制册中书科中书缮文讫送礼部既有日礼部奏请命内阁侍读学士侍读翰林院侍读学士侍讲学士侍读侍讲一人为使礼部郎中员外郎主事一人副之届日鸿胪寺官设案于太和殿阶下正中礼部仪制司官奉节册于采亭銮仪校舁行入至殿阶下陈节于案陈采亭于案左封使及执事官入竢丹墀礼部侍郎就节案左立封使诣案前北面侍郎举节西面授正使正使持节銮仪校舁亭导以御仗副使及执事官从出太和中门至长安门外乘马诣府第如诸王之仪是日府属官设乐于仪门内设仪仗于庭中销金繖二绣花扇二立瓜卧瓜骨朶吾仗各二纛一旗六明舆一乘马六东西分列长子贝勒贝子迎节册受册送节均如诸王之仪右封长子贝勒贝子册封公主之礼命下工部制册以金镌字送礼部礼部诹吉奏请命使持节徃封如亲王之仪右遣封使是日府属官豫设节案于公主府堂内正中前设香案左设册案皆东西肆设乐于仪门内设仪仗于庭中曲盖一红寳花繖二孔雀扇二青花扇二立瓜卧瓜骨朶吾仗各二纛二车一乘东西分列封使及府门下马正使持节入采亭从公主礼服率侍女迎于仪门内道右跪候过兴副使奉册随节升自中阶以节册陈于堂内各案就案东立宣册官礼部官立封使后均西面侍女引公主由西阶升诣堂中北面立乐作行六肃三跪三拜礼兴乐止进至香案前跪礼部官诣册案展制册宣册官西面宣读讫以制册授副使副使西面授内监内监跪接授侍女侍女跪授公主公主祗受仍授侍女接以兴复于案公主兴退就拜位乐作行礼如初礼毕乐止侍女引退正使奉节出副使及执事官从公主跪送节于仪门内如初迎礼封使囬还节有司皆退右封公主册封福晋夫人之礼间五嵗礼部彚疏请封所司制册送礼部礼部奏请命使视亲王郡王贝勒贝子是日鸿胪寺官设案于太和殿阶下礼部官奉节册于采亭銮仪校舁行入至殿阶下陈节于案陈亭于案左各府属官备鼓吹于长安门外封使及执事官朝服入竢丹墀礼部侍郎率属立节案左封使诣案前礼部官奉各节授正使銮仪校舁亭副使及执事官从出太和中门至长安门外乘马鼓吹前导诣各府第各府设乐于门内设仪仗于庭中曲盖一红寳花繖二孔雀扇二青寳花扇二立瓜卧瓜骨朶吾仗纛各二车一乘东西分列迎节册受册送节均如诸公主之仪右封福晋夫人凡封郡主县主郡君之礼闲五嵗由部彚请遣使徃封均用纸册郡主仪仗视郡王福晋县主郡君视贝勒贝子夫人余仪同前右封郡主县主郡君钦定大清通礼卷二十七钦定大清通礼卷二十八钦定四库全书钦定大清通礼卷二十八嘉礼颁诏之礼是日礼部官设案于堂上设香亭龙亭于午门外乐部和声署陈乐于香亭南内务府官设金凤朶云于天安门楼雉口正中工部官设台于楼内东楹之南鸿胪寺设案于台上南北肆宣诏鸿胪寺官四人立台下鸣赞二人立金凤左右八旗领催五城耆老集外金水桥前东西祗候皇帝受贺礼毕还宫礼部仪制司官以云盘承诏书恭奉出太和中门导以繖仗官属前引尚书侍郎从百官随出至午门外设于龙亭行一跪三叩礼兴校尉舁行导引如初导迎乐作奏禧平之章辞曰申命重巽纶下九阍勾出萌达百昌咸振象魏悬鼗铎廵徳意宣天地春至天安门鸿胪寺官引百官出豫往金水桥南东西按班序立领催耆老别为班随后立皆北面龙亭由东道升楼设于正中南向奉诏官进跪叩如初恭奉诏书登台恭设案上退立台东礼部官移龙亭下楼陈于门外鸣赞赞有制衆皆跪宣诏官登台西面展诏书先宣满文后汉文毕复于案退赞跪叩兴百官及领催耆老三跪九叩兴鸿胪寺官引退奉诏官奉诏书置朶云内綵䋲悬系自金鳯口中啣下礼部官接受仍设于龙亭跪叩校尉舁行导引如初由大清门诣礼部陈于堂中尚书侍郎率属行三跪九叩礼恭镌誊黄颁行天下右宣诏书诏下直省之礼礼部按直省督抚驻札之地行取阁部院寺笔帖式乘𫝊赍诏前往颁布工部给龙旗繖仗前导所经府州县五里之内文武官朝服跪迎军民伏道右候过省㑹有司豫于公廨设屏南向屏前设诏案又前设香案案东设台阶下为文武官拜位文东武西重行异等如朝贺仪绅士班于文官之末耆老军民集于武官之末皆北面宣诏官一人展诏官二人立台下西靣通赞者立香案左右引礼生立百官班位左右皆东西靣诏及郊守土官备龙亭旗仗出迎使者承诏书以架奉陈龙亭内乘马后随鼓乐前导总督暨同城文武大僚率所属文武官朝服出迎道右跪候过兴先至公𪠘门外序立绅士耆老军民毕会诏至门跪迎如初礼使者下马从龙亭入衆随入使者奉诏书陈于案退立案东西面引礼生引羣官就位北靣立通赞赞跪叩兴衆行三跪九叩礼赞宣诏使者奉诏授宣诏官复位立宣诏官跪接登台展诏官二人从升均西靣展诏书宣读讫复于案皆降衆聼赞复行三跪九叩礼如初退使者以诏授督抚恭镌誊黄颁学政盐政织造管闗两司道府转颁所属州县卫将军提镇协将转颁所属营汛至日宣布军民均与省㑹仪同右颁诏直省诏下朝鲜国之礼礼部豫列内大臣侍卫礼部满侍郎内阁满学士衔名奏请命正副使各一人启程有日使者赴礼部领诏书工部给御仗旗繖使者乘𫝊以行至朝鲜国境其国守土吏治馆𫝊所经地文武官跪接候过如直省之仪将及国王遣其重臣出郊迎接诏书前期于国门外治馆舍供张备龙亭香亭仪仗鼔乐祇候于馆设屏于王殿上正中前列诏案香案设国王拜位于殿阶上设衆官拜位于庭内东西重行异等皆北靣宣读官一人立诏案之东展诏官二人立宣读官南均西靣司礼二人位国王拜位之北皆东西靣使者旣及国迎接官迎诏书至馆恭设龙亭内驰报国王王率其国陪臣朝服郊迎迎接官以龙亭行香亭仪仗鼓乐前导使者乗马从国王以下咸跪候过兴随行入国门至殿内使者于殿门外下马从入龙亭设于殿中使者立于龙亭东西面仪仗陈于阶下乐悬陈于门内引礼引国王升阶就拜位北靣引班引衆官均就拜位北面立司礼赞跪王率衆官皆跪赞叩兴乐作国王以下行三跪九叩礼兴乐止使者进于龙亭奉诏书授宣诏官复位宣诏官跪受诣开读案展诏官进立左右展诏宣诏官西面宣读讫跪授使者复于龙亭执事者退使者复位立司礼赞叩兴国王率陪臣行三跪九叩礼如初使者奉诏书授国王国王跪受付所司颁行使者与国王揖让行礼辞出国王拜送于大门外适馆国王诣馆飨燕致饔饩如礼及归拜送于国门外使归至京以事竣复命于朝右朝鲜国迎接诏书钦定大清通礼卷二十八钦定大清通礼卷二十九钦定四库全书钦定大清通礼卷二十九嘉礼颁朔之礼钦天监豫推来歳时宪书成式二月恭进御览乃镌于版四月驿送直省各布政司依式刋造均以嵗十月朔日颁行是日鸿胪寺钦天监官设案于午门外正中左右各一均东西肆又设二案于甬道左右均南北肆工部官设香亭一龙亭一于钦天监堂中设綵亭八于左右乐部和声署陈乐于香亭前黎明钦天监监正率属朝服陈恭进皇帝皇太后皇后时宪书于龙亭陈王公百官时宪书于采亭銮仪校以次舁行香亭在前次龙亭次采亭鼓吹前导导迎乐作奏禧平之章辞曰钦若诚亶皇正朔颁分秒无忒玉衡齐贯敬授时宜暑寒穯事明民庶欢由东长安门入至午门外亭止恭奉皇帝皇后前时宪书陈于正中左案恭奉皇太后前时宪书陈于右案奉王公百官时宪书陈于东西案钦天监官四人对举左右案二人前引入午门中门监正监副从至太和门陈于左右阶上监正等于丹墀左行三跪九叩礼内务府掌仪司官奉时宪书至干清门慈宁门恭进皇帝皇太后皇后钦天监官彻案出右献朔其日王贝勒以下文武百官朝服毕㑹午门外东西阙下鸿胪寺鸣赞二人进立于甬道左右纠仪御史二人礼部司官二人进立于鸣赞之北皆东西面宣制鸿胪寺官一人立纠仪官之北西面鸣赞赞齐班鸿胪寺引亲王郡王贝勒贝子公按翼序立于甬道内引文武百官序立于甬道左右皆北面东班西上西班东上赞进皆进赞跪皆跪赞宣制宣制官宣制曰某年时宪书颁给衆官晓谕天下宣毕赞叩兴衆行三跪九叩礼兴退礼部钦天监乃颁朔扵王公百官亲王郡王贝勒贝子公以下八旗暨部院府寺监长贰各官皆以次跪领所属官次日赴钦天监祗领遂颁布于郊甸右京师百官受朔嵗届颁朔之日各省㑹总督若廵抚率在城文官将军率在城武官受朔是日首县扵督抚署内向阙列屏设案布政使以所刋时宪书设扵龙亭鼓吹前导舁诣公署恭陈扵案质明文武官朝服毕㑹通赞赞齐班引礼二人引各官文东武西重行异等以品为序咸就拜位北面立如朝贺之仪赞跪叩兴衆行三跪九叩礼兴以次祗受时宪书毕各退布政使分发专城之道转行所属州县卫分驻之提鎭协转行所属标营到日行礼祗领与省㑹同遂颁布于民间右直省受朔每歳十月朝鲜国王遣其陪臣赍咨赴礼部受来歳之朔礼部豫取钦天监时宪书函封铃印讫颁朔翼日设案扵仪制司堂上正中㑹同四译馆大使引朝鲜国陪臣服本国公服入仪制司郎中公服就案坐吏奉时宪书置于案赞礼者一人立于案右赞进大使引陪臣诣案前赞跪陪臣跪赞受朔吏奉时宪书授陪臣陪臣恭受兴退乃归报朝鲜国王王朝服祗受如礼遂颁布于其国人右朝鲜国受朔歳立春前日顺天府府尹率所属迎春东郊如礼制春山按钦天监所推春图饰土牛及勾芒神春山一案芒神执策立土牛左合设一案各三案送礼部恭献皇帝皇太后皇后礼部豫取学弟子员七十有五人天文生八人于立春前一时自部分舁案依次由东长安门至午门外祗竢礼部尚书侍郎率其属顺天府府尹具进春表章及丞率其属咸朝服毕㑹钦天监官报时届入自中门执事者举四案从昭徳门至后左门外礼部官属前引尚书侍郎及府尹从内监接舁入诣干清门前引官止立阶下府尹于门外跪进表章内监启门举各案入恭进皇帝皇后前又奉二案从熙和门诣永康左门外前引后从如仪内监接舁入以献皇太后前各官出皆退右进春直省迎春之礼先立春日各府州县扵东郊造芒神土牛春在十二月望后芒神执策当牛肩在正月朔后当牛腹在正月望后当牛膝示民农事早晩届立春日吏设案于芒神春牛前陈香烛果酒之属案前布拜席通赞执事者于席左右立府州县正官率在城文官丞史以下朝服毕诣东郊立春时至通赞赞行礼正官一人在前余官以序列行就拜位赞跪叩兴衆行一跪三叩礼执事者举壶爵跪于正官之左正官受爵酌酒酹酒三授爵于执事者复行三叩礼衆随行礼兴乃舁芒神土牛鼓乐前导各官后従迎入城置于公所各退右直省迎春钦定大清通礼卷二十九钦定大清通礼卷三十钦定四库全书钦定大清通礼卷三十嘉礼歳仲春吉亥皇帝躬耕帝耤之礼前期礼部疏请得㫖徧布诸司供备诏亲王郡王三人六部都察院通政司大理寺卿贰九人从耕顺天府备躬耕丝鞭耒耜饰以黄服耜黄犊稻种青箱备从耕三王麦谷九卿豆黍青箱鞭及耒耜朱饰服耜黝牛皆依期毕办右戒办先一日遣官祇告奉先殿是日黎明顺天府官豫设案二于太和殿东檐下以龙亭三分载躬耕鞭耒种箱采亭四分载麦谷豆黍种箱銮仪卫备曲盖御仗乐部和声署设鼓吹均竢于午门外府尹率属奉耕器入陈于第一案鞭左耒右奉种箱陈于第二案稻种中肆麦谷左豆黍右皇帝御中和殿阅先农坛祝版毕记注官退竢丹墀皇帝暂御保和殿户部尚书侍郎率属举案入太和殿南左门出殿北左门诣中和殿内正中陈鞭耒案于北陈种箱案于南皆东西肆遂及礼部尚书侍郎序立丹陛之南重行西面礼部尚书奏请御中和殿记注官升西阶复位立皇帝御殿閲耕器五谷种毕奏礼成皇帝出殿门乗舆还宫扈从如仪户部官举案复于太和殿东檐下顺天府官升左阶彻案奉鞭耒种箱出午门外仍设各亭内銮仪校舁行前列繖仗导迎乐作奏禧平之章辞曰晨作农正鸾辂劝耕穜稑嘉种降康延庆帝耤开农政行我稼同明赐成出大清门正阳门由先农坛东门诣耤田耕所右閲耒耜谷种是日工部官洒扫观耕台上下耤以㯶荐张次于具服殿之东设御屛寳座于台上正中南向武备院官供御座铺陈顺天府官陈御鞭种箱龙亭于借田之左陈耒耜龙亭于借田之右陈麦谷豆黍种箱采亭于从耕借田左右陈耕器农器于台下东西两旁如仪右陈设乃辨位借田之北正中为皇帝躬耕位户部尚书一人在右顺天府府尹一人在左礼部尚书一人太常寺乡一人銮仪卫使一人在前耆老二人农夫二人掌耕犊鸿胪寺序班表左右从耕田首东班王二人户部兵部工部通政司各一人西上西班王一人吏部礼部刑部都察院大理寺各一人东上皆顺天府官属丞倅二人从耆老一人农夫二人掌耕牛乐部典乐一人和声署正二人丞二人立于借田南北面工歌禾词者十有四人司金司鼓司板司篴司笙司箫各六人顶带耆老四人披蓑戴笠执钱镈者二十人麾五色采旗者五十人耆老三十有四人农夫三十人相间为班鱼贯东西序立署正一人立于北东面鸿胪寺鸣赞一人立于东西面一人立于西东面侍仪御史二人分立鸣赞官之北东西面记注官四人立台南阶下之西东面不从耕王公大学士及三品以上官夹台东西隅翼立陪位右序位銮舆出宫届日皇帝亲飨先农礼毕前引内大臣赞引对引太常寺卿恭导皇帝诣具服殿更黄龙袍少竢銮仪卫官率舆尉廻舆于观耕台东阶外从耕三王九乡暨陪位王公以下咸蠎袍补服诣耕耤所按班东西祇候执事官依位序立礼部尚书太常寺卿奏时遂及前引大臣十人恭导皇帝出殿南向诣耕耤位和声署正举旗三麾歌工乐工以下齐赴借田北前引大臣退于两旁侍立从耕三王九卿就耕位东西面立鸣赞赞进耒耜户部尚书奉耒耜赞进鞭顺天府府尹奉鞭均北面跪进兴退皇帝右秉耒左执鞭礼部尚书太常寺卿銮仪卫使恭导行躬耕礼耆老牵牛农夫扶犁顺天府府尹执青箱户部尚书随播种左右鸣金鼓采旗招飐工歌三十六禾词唱和从行辞曰光华日月开青阳房星晨正呈农祥帝念民依重耕桑肇新千耤考典章吉蠲元辰时日良苍龙銮辂临天阊青坛峙立西南方牺牲簠簋升芬芳皇心祗敬天容庄黄幕致礼䖍诚将礼成移跸天田旁土膏沃洽春洋洋黛犁行地牛服缰司农穜稑盛青箱洪縻在手丝鞭扬率先稼穯为民倡三推一墢制有常五推九推数递详王公卿尹咸赞襄甸人千耦列鴈行耰锄既毕恩泽滂自天集福多丰穣来牟荞蘥森紫芒华芗赤甲籼秆䄱秬秠三种黎白黄稷粟坚好硕且香䕷芑大穂盈尺长五菽五豆充壠场穄粢䵖九色粮蜀秫玉黍兼东廧乌禾同収除童粱䨇岐合颖遍理疆千箱万斛収神仓四时顺序百谷昌八区九有富盖藏欢腾亿兆感圣皇皇帝三推三返毕歌止顺天府府尹以青箱复于龙亭鸣赞赞受耒户部尚书跪受耒耜赞受鞭顺天府府尹跪受鞭皆兴复置各龙亭内皇帝御补服礼部尚书奏请御观耕台暨太常寺卿㳟导皇帝陞中阶御寳座后扈内大臣随升立御座两旁记注官升西阶东靣北上序立从耕三王九卿以次受鞭耒耆老牵牛农夫扶犁顺天府属丞倅一人执青箱一人随播种三王五推五返九卿九推九返毕释鞭耒入侍班位立执事官以青箱复各采亭内序班引顺天府官属及耆老农夫服本色服持农器至台前西偏北面东上重行序立聼赞行三跪九叩礼退至耤田终亩右亲耕礼部尚书奏礼成皇帝降东阶乘舆由先农门出法驾卤簿前导导迎乐作奏祐平之章辞曰翩彼桑扈仁气布和千亩亲御百祥膺荷保介歆穜稑多帝手推民乐歌皇帝囬銮王公从各官以次退不陪祀王公百官朝服集午门外跪迎午门鸣钟王公随驾入至内金水桥恭候皇帝还宫各退右銮舆囘宫若逢时廵省方盛典遣官祭先农坛礼毕是日顺天府府尹率属耕耤九推九返农夫终畆毕望阙行三跪九叩礼仪与直省同奉天府直省府州县各于东郊先农坛侧择沃壤为耤田嵗仲春吉亥有事先农之日省㑹总督若廵抚率在城文官耕耤是日首县知县视土宜备谷种青箱朱鞭耒服耜黝牛及他农器耕器豫陈耕所耆老率农夫披蓑戴笠竢于田间通赞学弟子员分立田首又向阙张画屏设香案一南向通赞立香案之南引班教谕训导立通赞之南皆东西面致祭先农礼毕各官易蟒袍诣耤田通赞赞行耕耤礼督抚以下就耕所执事者授耒耜与鞭皆右秉耒左执鞭进耕督抚以府佐贰官一人执种箱一人播种布政使按察使以首领官执箱播种各道以州县佐贰官执箱播种知府知县以丞史执箱播种皆耆老一人牵牛农夫二人扶犁各九推九返毕释鞭耒以次序立田首西面北上农夫遂终畆告毕事各官补服望阙立通赞赞齐班引班分引督抚以下至香案前按班序立重行北面耆老农夫稍逺列行北靣随立赞跪叩兴行三跪九叩礼兴各退若府不附省州县卫不附府者正官率佐贰丞史耕耤各以耆老二人执箱播种余仪与省㑹同右直省府州县耕耤钦定大清通礼卷三十钦定大清通礼卷三十一钦定四库全书钦定大清通礼卷三十一嘉礼歳季春皇后躬桑之礼前期三月礼部具疏奏闻皇帝承奉皇太后懿㫖下制报可乃徧布诸司供备内务府豫奏以妃嫔二人公主亲王福晋以下县君镇国公夫人以上三人文三品武二品官以上命妇四人从蚕採桑掌仪司治桑畦饬採桑钩筐皇后金钩妃嫔银钩均黄筐福晋夫人命妇均铁钩朱筐依期毕办右戒办皇后既以吉已飨先蚕礼毕蚕已生翼日皇后散斋一日从採桑妃嫔福晋夫人命妇毕斋宫殿监侍设案于交泰殿内正中东西肆又设案于左右南北肆率内监至内右门祗候是日执事官咸蟒袍补服黎明内务府官以龙亭一载躬桑筐钩采亭一载从採桑筐钩内銮仪校舁行掌仪司官前导总管暨蠺宫令从由隆宗门至内右门外亭止宫殿监督领侍率蠺宫令暨内监㳟奉筐钩以次入内右门陈皇后筐钩于交泰殿中案陈妃嫔福晋夫人筐钩于左案陈命妇筐钩于右案皆筐左钩右毕乃奏时届皇后吉服出御交泰殿妃嫔随出侍立皇后先閲钩次閲筐旣徧还宫妃嫔从入宫殿监侍奉筐钩仍置各亭内以次舁行出内右门授蚕宫令銮仪校接舁前引如初至内务府署旗仗前𨗳𨗳迎乐作奏禧平之章辞曰戴胜告时西陵肇典爰举懿筐爰临柘馆御鞠衣登瑞茧金钩陈嘉义展及西苑奉宸苑卿自门迎入蚕宫令分陈于採桑所右閲筐钩届日蚕宫令率内监洁埽具服殿内外及观桑台上下借以㯶荐设皇后观桑寳座于㙜北正中南向供御座铺陈㙜下桑畦东西首行第一株为皇后躬桑位东向执钩相仪一人在右执筐相仪一人在左东西第二行一株为妃嫔从採位第三行一株为福晋夫人从採位第四行一株为命妇从採位执钩筐蚕母各二人皆在左右𫝊赞女官二人在台南左右北面侍班福晋夫人命妇在女官之南东西靣内侍率童监歌採桑词者十人司金鼓板篴笙箫者二十有四人于台前东西麾五色采旗者四十人于桑畦外东西分班序列右序位是日黎明蚕宫令启西苑门从桑侍班福晋夫人命妇及执事女官蚕母蚕妇咸蟒袍补服豫至西苑南门内序立祇候辰正二刻礼部尚书内务府总管诣干清门告时已初刻宫殿监侍转奏皇后御龙袍乗舆出宫从桑妃嫔蟒袍乘舆从诣西苑如飨先蠺仪右车驾出宫皇后驾至西苑诣具服殿少竢𫝊赞分引妃嫔福晋夫人命妇就从採位立引侍班之福晋夫人命妇就侍班位立执事女官曁童监咸依位序立典仪奏请皇后行躬桑礼皇后出具服殿前引后从如常仪至桑畦北正中相仪女官一人奉钩跪进于右一人奉筐跪进于左兴皇后右持钩左持筐东行桑畦外采旗招飐台前内监鸣金鼓歌採桑辞曰躬耕礼成诏躬桑蚕月吉已迎辰祥金华紫罽五翟光瑞云彩映椒涂黄坛南宿戒帷宫张西陵展事摇珩璜斋肃恭敬柔雍彰金钩緑籧懿莒筐尚功司制奉以将柔条在东涵露香鞠衣三摘鸣鸠翔月灵临贲龙精昌黼黻五色质且良昭事上帝祠蒸尝仪刑宇宙帅妃嫱衣食滋殖被万方皇后至东第一株桑前东向採桑一条蠺母二人助採复行至西第一株桑前东向採桑二条蚕母助採亦如之採毕歌止各退皇后以钩筐授相仪相仪二人跪授于左右兴复于龙亭退竢台隅典仪奏请御观桑㙜赞引对引命妇恭导皇后陞㙜御座妃嫔以下採桑各蚕妇一人授钩一人授筐二人助採妃嫔福晋夫人採桑五条命妇採桑九条毕咸释钩筐授蚕妇复于采亭妃嫔登台侍立皇后寳座前左右福晋夫人命妇退入侍班位立执钩筐者皆退典仪相仪各女官敛诸筐次第置于㙜南𫝊赞引蠺母蠺妇至台前北面跪典仪举皇后懿筐授蚕母蠺母恭受次举妃嫔以下从桑各筐授蠺妇蚕妇受讫皆兴奉筐至蠺室切之蚕妇洒箔礼成右亲桑蚕母以礼成告典仪典仪跪奏皇后驾兴赞引对引恭导皇后诣具服殿典仪奏陞座皇后陞寳座𫝊赞分引妃嫔以下东西序立次福晋次夫人次命妇次蚕母蚕妇东位西上西位东上皆北面𫝊赞赞跪叩兴皆行六肃三跪三拜礼兴退典仪奏礼毕皇后降座陞舆警跸妃嫔从还宫如来仪福晋以下皆退右礼成囘宫及蚕成蚕母蚕妇择茧贮筐以献皇后皇后献于皇帝皇太后乃择吉日皇后行缫三盆手礼採桑妃嫔从缫是日乘舆出宫警跸如常至织室缫盆前妃嫔侍立蚕母渍茧于盆以手出绪握其总跪进皇后皇后受总亲缫三少退立妃嫔进缫以五为节遂布于蚕妇之吉者使缫礼毕乗舆还宫警跸如来仪右献茧缫丝钦定大清通礼卷三十一钦定大清通礼卷三十二钦定四库全书钦定大清通礼卷三十二嘉礼恭进实录圣训之礼监修总裁官撰表章豫诹进呈吉日奏闻礼部转饬诸司供备前期内阁拟制辞及庆贺致辞恭呈钦定付鸿胪寺届期陈法驾卤簿乐悬于太和殿前如常仪礼部鸿胪寺官设书案于保和殿内正中设表案于门外之左均东西肆工部官陈香亭龙亭表亭于实录馆銮仪卫备黄盖龙旗御仗乐部备导迎乐如仪监修总裁提调纂修各官祗候馆内王公按翼祇候内金水桥北文武百官祇候桥南均朝服举案侍卫祗候保和殿外内监祗候干清门外均蟒袍补服质明监修官奉表于亭纂修各官恭奉实録圣训设龙亭内讫行三跪九叩礼兴校尉舁行繖仗前导导迎乐作奏禧平之章辞曰昭示无坱谟烈聿皇垂布方䇿日星辉朗配典坟扬耿光永绎思绥万邦进协和门香亭龙亭循中道入太和中门王公百官跪候过兴表亭循道左入太和左门监修总裁以下官随入以次陈亭于殿阶下监修官恭奉表文纂修官诣亭跪三叩兴恭奉实録圣训亭彻鸿胪寺卿二人引奉书官升中阶由太和殿中门入诣保和殿陈于中案监修官奉表文升左阶由太和殿左门入诣保和殿陈于门外东案及总裁提调各官于丹陛东北面行三跪九叩礼兴咸西面序立王公由太和左右门文武百官由昭徳门贞度门入序立如常朝仪礼部尚书侍郎奏请御殿遂前导驾皇帝礼服乘舆出宫后扈大臣侍卫从至保和殿后阶降舆入御殿侍卫布拜褥于书案前礼部尚书侍郎恭导皇帝就拜位北向敬受实录圣训行三跪九叩礼兴退立案东西向侍卫进举书案及表案由殿北门诣干清门内监恭接送入大内监修总裁以下各官出诣太和殿丹墀入百官班内序立右临轩受书礼部尚书侍郎奏受书礼成恭导皇帝御中和殿侍班执事官行礼如仪毕乃御太和殿前引后扈午门鸣钟鼓作乐鸣鞭均如常朝仪鸿胪寺卿二人立东檐下记注官侍班执事官各依常位立鸣赞赞齐班王公百官咸就拜位立赞进皆进赞跪皆跪鸿胪寺卿一人进至殿中槛外北面跪代奏臣工庆贺致辞毕兴又一人出自丹陛前西面宣制答致辞毕皆退复位赞叩兴丹陛大乐作王公百官行三跪九叩礼毕皇帝还宫鸣鞭作乐扈从如仪王公百官皆退翼日赐监修总裁以下各官燕于礼部如仪右临轩受贺恭进实録圣训礼毕监修官别缮皇史宬盛京蔵本及内阁副本各一部旣告竣礼部诹吉奏闻分送尊蔵恭送皇史宬之礼届吉日所司设香亭龙亭黄盖龙旗御仗鼓乐于馆如前仪黎明监修总裁率提调纂修各官朝服诣馆恭奉实録圣训陈于龙亭讫行三跪九叩礼如仪校尉舁行繖仗前导迎乐作出东华门各官随行诣皇史宬亭止恭奉实录圣训入于金匮各官行礼如初礼毕皆退是日纂修官以副本送内阁尊藏右送皇史宬尊藏恭送盛京之礼先期礼部转饬诸司供备钦命礼工二部尚书或侍郎各一人率其属一人在馆提调官一人纂修官二人钦天监官一人䕶送工部备车马于朝阳门外按实録圣训函数制行箱备香亭龙亭銮仪卫备黄盖龙旗御仗乐部备导迎乐届期均祇候于馆监修总裁官率提调纂修恭奉实録圣训于行箱陈于龙亭豫设馆内正中䕶送官朝服诣馆行三跪九叩礼毕校尉舁行繖仗前导导迎乐作䕶送官从出朝阳门外乐止载以车马进发所经地守土文官治道路桥梁驻宿次舍武弁率士卒前后防䕶皆朝服跪迎道右送亦如之至盛京城外将军五部侍郎府尹丞咸率其属朝服出郊跪迎备香亭龙亭鼓乐奉迎以入恭设于崇政殿内各官按品列行序立行三跪九叩礼钦天监官豫诹尊蔵吉日届期恭舁龙亭诣翔凤楼前提调纂修偕五部司官恭奉实録圣训登楼尊藏于金匮既毕各官行礼如初皆退右送盛京尊藏玉牒告成恭进御览监修诸王大臣豫诹进呈吉日奏闻礼部转饬诸司供备届期礼部鸿胪寺官设案于中和殿内正中均东西肆又设案于左右两旁均南北肆工部官备龙亭采亭于宗人府玉牒馆龙亭正肆南向采亭左右肆东西相向銮仪卫备黄盖龙旗御仗乐部备导迎乐如仪总裁王大学士尚书率提调纂修各官朝服祗候馆内质明宗人府官奉玉牒分陈于龙亭采亭讫总裁以下各官诣龙亭前行三跪九叩礼兴校尉舁行龙亭在前采亭在后总裁以下乘马从繖仗前导导迎乐作奏禧平之章辞曰𤓰瓞滋长椒实衍昌公姓千亿福畴维向定角仁朱芾皇钖类洪咸乐康由大清中门入至天安门外各官下马从至午门外王下马从至太和殿阶下纂修官恭奉玉牒以次升阶诣中和殿分置各案讫王于阶前大学士以下各官于丹陛南均北面序立行三跪九叩礼兴进诣中案恭展玉牒退至殿外侍立礼部尚书侍郎奏请御殿遂前导驾皇帝礼服乘舆出宫御中和殿立于案左西向礼部尚书奏视玉牒恭导皇帝诣正中北面视中案所展玉牒毕皇帝还宫导从如仪总裁率提调纂修官奉玉牒诣干清门授内监接入右临轩亲受礼部官移龙亭采亭于干清门外所司设黄盖龙旗御仗于太和殿阶下设𨗳迎乐于东华门外㳟竢御覧毕内监奉玉牒出提调纂修官接奉分设龙亭采亭内校尉舁行出保和殿中和殿太和殿繖仗前导由太和门协和门东华中门出导迎乐作诸王大臣纂修各官从诣皇史宬敬奉尊藏毕各退翼日赐监修各官燕于礼部右送皇史宬尊蔵玉牒告竣总裁官别缮盛京蔵本礼部诹吉奏闻遣总裁王大臣一人提调官一人纂修官二人礼部工部大臣司官各一人钦天监官一人自宗人府恭送盛京尊蔵于敬典崇谟二阁与恭送实録圣训仪同右送盛京尊蔵钦定大清通礼卷三十二钦定大清通礼卷三十三钦定四库全书钦定大清通礼卷三十三嘉礼皇帝经筵之礼嵗春秋仲月皇帝将举经筵礼部承㫖诹吉奏闻豫期翰林院奏定满汉讲官各二人直讲经书掌院学士曁直讲官拟篇目撰讲章豫进御览钦定翰林院恭缮以竢右戒办届期祗告传心殿先圣先师皇帝亲诣于前一日遣官于届日黎明将事如仪右祗告是日五鼓所司洁扫文华殿内外武备院官供御座铺陈礼部鸿胪寺官设皇帝书案于御座前南向设讲案于殿内正中北向黎明翰林院官恭奉御览讲章陈于皇帝书案书左经右奉进讲副本陈于讲案书设案左经设案右毕退右陈设辨班位讲官满八人位殿内东柱之南西面汉八人位西柱之南记注官在柱西均东面侍班内阁大学士吏部户部礼部尚书侍郎通政司使副使詹事府詹事少詹事位满讲官之后东班西面兵部刑部工部尚书侍郎都察院左都御史副都御史大理寺卿少卿位汉讲官之后西班东面侍仪东班给事中二人西班监察御史二人位于班末鸿胪寺卿二人鸣赞二人位东西檐下皆东西面北上丹墀立位以品为序东西靣迎驾南上送驾北上拜位序品亦如之东位西上西位东上重行北面右序位大昕讲官侍班侍仪曁执事官吉服集文华殿丹墀内按班序立礼部侍郎二人诣干清门奏时遂前导驾皇帝常服乘舆出宫扈卫如常仪由后左门出左翼门诣文华殿丹陛上降舆御寳座后扈内大臣立御座旁左右导驾礼部侍郎于门外左右侍卫于阶下左右立记注官升西阶入殿右门就位鸣赞官升东西阶就位立赞齐班官侍班纠仪各官就丹墀拜位立赞跪叩兴行二跪六叩礼兴鸿胪寺卿一人引满讲官升东阶北由殿左门闑右入侍班官升阶南由闑左入一人引汉讲官升西阶北由殿右门闑左入侍班官升阶南由闑右入左右纠仪官随入咸依位序立鸿胪寺卿退就檐下立鸣赞赞进讲满汉直讲官出班诣讲案前跪三叩兴退复位满直讲官一人出东班南行数武西趋及中门左枨前折旋北靣就案左展书宣讲毕却退折旋东趋复位汉直讲官一人出西班东趋逾中闑及左枨前折旋北面就案左讲书毕却退折旋西趋复位皇帝阐发书义讲官曁侍班官跪聆毕兴又满直讲官一人出班西趋逾中闑就案右汉直讲官一人出班东趋就案右先后讲经毕却退复位皇帝阐发经义各官跪聆亦如之鸿胪寺卿引由左右门出降阶就丹墀拜位北面序立内监设坐于殿内东西二行各官聼赞行礼如初右进讲鸿胪寺卿复引各官升东西阶进殿内按品分行序立皇帝赐羣臣坐皆一叩列坐赐茶如仪仍引出降阶至丹墀东西序立礼部侍郎奏礼成恭导皇帝陞舆还宫扈卫如来仪翰林院官奉讲章正本授内监各官咸退是日燕在位各官于协和门右礼成还宫钦定大清通礼卷三十三钦定大清通礼卷三十四钦定四库全书钦定大清通礼卷三十四嘉礼皇帝临雍之礼命下礼部诹吉具疏以闻徧布诸司供备豫期行取衍圣公五经博士孔氏裔俊秀五人东野氏孔氏颜氏曾氏孟氏仲氏闵氏冉氏言氏卜氏颛孙氏端木氏有氏裔各二人乘传赴京及各氏子孙见列朝官者直省在京之进士举人贡监生各学教习肄业诸生咸诣太学观礼国子监祭酒司业拟经书篇目撰讲章豫进御览钦定恭缮以竢右诹日戒办届期五鼓国子监祭酒率属洒扫学宫内外工部司官张御幄设寳座于彞伦堂正中南向武备院官供御座铺陈鸿胪寺官于幄前稍左设经案东西肆左右各设讲案均南北肆未明祭酒奉御览讲章陈幄左案书左经右奉进讲副本陈书于左案陈经于右案退右陈设辨堂内外班位讲官满汉祭酒二人位堂内左案西面满汉司业二人位右案东面记注官位西柱下东面侍班王公位讲官后大学士九卿詹事位王公后纠仪给事中御史位班末聼讲羣官暨诸生位东西阶下执事举经案国子官二人位堂左右门内鸿胪寺鸣赞二人立东西檐下宣制官一人立东鸣赞官之右序班二人立于阶上又序班四人分立庭内左右皆东西面北上辨庭中拜位东班衍圣公祭酒西班司业率国子官各学教习五经博士进士举人圣裔贤裔贡监生东位西上西位东上皆重行北面右辨位銮舆出宫皇帝诣大成殿释奠先师礼毕出大成门就大次更补服少竢王公以下咸更补服王公于大次之南祇候大学士偕朝官衍圣公率五经博士圣裔贤裔先诣彛伦堂庭内东西祇候祭酒司业率所属及各学教习进士举人诸生于太学门内阶下东西序立祗候礼部尚书奏请皇帝诣彛伦堂行讲学礼太学鸣钟鼓皇帝出大次至庙门外乗舆前引后扈如常仪礼部尚书侍郎恭导入太学中门王公随入祭酒以下跪候过兴均随入皇帝陞堂降舆御寳座礼部尚书侍郎前引内大臣止立门外侍卫夹两阶翼立后扈内大臣于御座两旁侍立王公立阶上左右记注官升西阶入右门就位执事官咸就位鸣赞赞齐班序班分引衍圣公祭酒司业以下至庭东西拜位北面立赞进衆进赞跪叩兴行三跪九叩礼兴退复位皇帝赐王公大臣坐鸿胪寺官引王公由左右门入序班引衍圣公大学士九卿詹事升东西阶随入咸按班就位一叩坐翰詹四品以下官国子官六堂各学师儒五经博士各氏后裔进士举人肄业诸生进就东西阶下圜堂外聼讲鸣赞赞进讲满汉祭酒二人升东阶入自左门司业二人升西阶入自右门均北面立赞举案国子官进举经案恭设御前皇帝赐讲官坐祭酒司业各就东西讲案一叩坐祭酒以次讲书义司业以次讲经义讲毕赞举案国子官举经案复幄东出王公大臣起立聼讲官退复位祭酒司业出降阶复庭中东西拜位国子官各学敎习进士举人诸生从就拜位北靣立右讲书礼部尚书进奏𫝊制鸣赞赞有制祭酒以下皆跪宣制官进至中门左宣制曰圣人之道如日中天讲究服膺用资治理尔诸师生其勉之宣毕退鸣赞赞叩兴祭酒以下行三跪九叩礼兴以次先诣成贤街道右序立祇候皇帝赐王公大臣茶如仪毕仍引自左右门出降阶东西序立祗候礼部尚书奏礼成皇帝降座乗舆扈卫如来仪由太学门出祭酒以下咸跪送候驾过兴退法驾卤簿前导导迎乐作奏禧平之章辞曰崇圣尊道干徳下交思乐多士化流芹藻鼓箧徴经术昭聼讲环宏育陶皇帝还宫右礼成囘銮临雍礼成衍圣公率五经博士各氏后裔祭酒司业率属暨各学敎习进士举人贡监肄业诸生各具表送礼部翼日五鼔鸿胪寺官豫设表案于太和殿内之左南北肆礼部仪制司官奉表陈于案乐部率和声署入展乐悬銮仪卫率官校入陈法驾卤簿均依常次记注官侍班执事各官王公文武百官立位拜位如三大节朝贺仪辨丹墀内谢恩班位衍圣公祭酒在东司业在西国子官各学敎习五经博士进士举人各氏后裔贡监生以次从东西班后立位东西面北上拜位北面东班西上西班东上与太学行礼同漏未尽王公百官朝服毕㑹如常仪五经博士暨诸生各以其职公服随㑹午门外阙下质明鸿胪寺序班以次引入执事官咸入就位礼部尚书侍郎奏请御殿午门鸣钟鼔皇帝礼服乗舆出宫御太和殿作乐鸣鞭并如常仪丹陛乐作鸿胪寺序班分引谢恩各官就丹墀东西拜位北面立鸣赞赞进皆进赞跪皆跪乐暂止赞进表宣表官入殿左门就案奉衍圣公表文出至檐下正中北面跪大学士二人左右跪展表宣表官宣毕兴仍奉进复于案退乐作谢恩各官聼赞行三跪九叩礼兴引退复位乐止赐王公大臣衍圣公祭酒司业茶毕鸣鞭作乐皇帝还宫礼部官以表送内阁王公百官皆退是日赐衍圣公等燕于礼部右表谢皇帝东廵狩诣阙里讲书于诗礼堂前期礼部具奏命行在大臣㑹衍圣公选圣裔贤裔二人充经书直讲翰林院官拟篇目撰讲章豫进御览钦定恭缮以竢右戒办届期工部官张御幄设寳座于诗礼堂正中南向武备院官供御座铺陈鸿胪寺官于御幄前设经书案堂东设勅案均东西肆设讲案于西檐下南北肆是日黎明内阁中书奉勅陈堂内东案翰林院官奉御览讲章陈于幄前中案奉进讲副本陈于讲案皆书左经右毕退右陈设辨班位记注官立堂内西柱下东面大学士一人立东檐下宣勅官一人立大学士后皆西面鸿胪寺卿二人鸣赞二人立东西阶上东西面序班二人立于庭西执事官一人立序班之下均东靣右序位銮舆出行宫皇帝诣大成殿释奠先师礼毕出同文门至奎文阁前就大次少竢扈从大学士以下京堂科道以上守土官廵抚司道于承圣门左以次序立衍圣公率东野氏孔氏颜氏曾氏孟氏仲氏闵氏冉氏言氏卜氏颛孙氏端木氏有氏五经博士及直讲官于门右以次序立礼部尚书奏请皇帝诣诗礼堂行讲学礼皇帝出大次乘舆前引后扈如常仪至承圣门外各官跪迎候过兴随入门内左右序立如初司道官候于门外皇帝至诗礼堂前降舆御寳座礼部尚书侍郎前引内大臣止立门外侍卫夹东西阶下翼立后扈内大臣于御座两旁侍立记注官升西阶入右门就位大学士升东阶立东檐下执事官咸入就位鸣赞赞齐班序班引衍圣公以下就庭西拜位北面立赞跪叩兴行三跪九叩礼兴赞书直讲一人出班升西阶诣讲案前跪三叩兴就案西东面讲四子书毕降阶复位次直讲一人出班升阶讲经如讲书之仪右进讲鸿胪寺卿进至中门之左奏宣勅鸣赞赞跪衍圣公以下皆跪大学士入左门就案奉勅出堂中门授宣勅官奉至阶前西面宣勅曰至圣之道与日月并行与天地同运万世帝王咸所师法下逮公卿士庶罔不率由尔等逺承圣泽世守家𫝊务期型仁讲义履中蹈和存忠恕以立心敦孝弟以修行斯须弗去以奉先训以称朕懐尔等其祗遵毋替宣毕奉勅降中阶左西面授衍圣公衍圣公恭受执事官趋进跪奉以兴退赞叩兴衍圣公率博士以下谢恩行三跪九叩礼兴豫往毓粹门外祇候各官咸出礼部尚书奏礼成皇帝降座导从如来仪至毓粹门就大次更常服出祗谒孔林礼毕还行宫各退右礼成还行宫钦定大清通礼卷三十四钦定大清通礼卷三十五钦定四库全书钦定大清通礼卷三十五嘉礼贡举之礼以子午夘酉歳秋八月大比直省府州县学诸生而賔兴之曰乡试顺天乡试府尹领之府丞提调试闱内外事宜各府州县礼送学政所录羣士赴京师国子监録肄业贡监生送府提调官按府州县簿籍应试诸生序定名册备试卷依时毕办将届期礼部疏请命正考官一人副考官一人同考官十有八人内帘监试御史収掌官各二人外帘监试御史四人外闱廵察御史四人受卷弥封誊録对读四所官各四人试前三日𫝊集疏列各官平明朝服㑹午门外阙下祇候㫖下内阁礼部侍郎一人率官属诣内阁奉疏出承命各官出班余退侍郎朝服直阙左门前西面立官属奉疏从考官以下序立于甬道东北面重行西上官属起函以疏授侍郎各官跪侍郎以次展疏宣㫖讫授官属纳于函退各官均行三跪九叩礼兴皆退出东长安门赴顺天府筵燕遂偕府丞入闱御史㑹封内外诸门以时启闭稽出入右命试官执事官试前二日廵察御史启门进试卷及誊录生医匠吏役皆捜检乃入阖门提调官监试御史坐至公堂籖掣四所官各治其事视吏钤诸生坐号于卷面以辨号舍按册序次书诸生姓名于版版率五十人以待唱名序进右外帘供备试前一日五鼓顺天府尹诣试院考官奏请题目内帘吏𫝊金外帘吏报鼔考官奉奏章立内龙门内提调官立于门外监试御史㑹启门考官跪举奏章授提调官提调官跪接兴阖门由中道降鼓吹作监试御史启外龙门及二门廵察御史㑹启大门府尹立门外丞授府尹如前仪阖门入府尹诣干清门转奏皇帝命首场四子书暨二场五言八韵排律诗题目缄封加函府尹奉诣试闱转授考官启门阖门均如前仪考官跪接入恭誊并出论题付梓人刋题纸右命试题是日出诸生姓名版分设东西门外持版胥一人主进吏一人平明应试诸生毕集主进吏以版序诸生于门外胥持版先由东西门鱼贯序进受照入签宛平大兴二县涖之又进聼唱名廵察御史涖之又进聼捜检及大门再聼捜检皆钦命大臣涖之廼交照入签主进吏以版出诸生进至二门聼唱名给卷监察御史涖之入外龙门归号舍晡后毕入御史阖内外门锁钥加封㑹提调官视吏徧封诸号舍门禁㫁出入及夜明镫严棘垣廵警试日五漏交考官函封题目由提调官转授府尹送内阁恭进御览启门阖门如请题目之仪漏未尽复启内龙门考官坐门内提调官坐门外吏舁题纸及门提调吏于门外接出阖门以题纸徧布诸生供给官早晩具食饮送号舍皆提调官涖视之越日完卷提调官㑹御史启号舍门诸生持卷赴至公堂交受卷官鼓吹作启门各给照出签序出二场试排律诗钦命题目五经义三场试策均由考官拟题目仪与首场同右考试既毕试受卷官斥去不合式者弥封所煳姓名坐号别钤内号登诸簿籍誊録所易书以朱对读所校讐讹错改注以紫皆提调官涖视之既毕外监试视吏送入内帘内监试视収掌官受卷启门阖门如初乃分朱卷于同考各官閲以蓝笔有佳卷则荐内监试书荐官职衔送考官閲以墨笔入选之卷副考官书取正考官书中不入选者批摘瑕疵三场试卷皆如之閲将毕豫择掲晓日移提调官转饬内外供办前三日考官选中式上卷十本宻封具奏由提调官转授府尹进呈御览皇帝亲定甲乙封还考官均如请题命题之仪考官祗受启封及中式诸卷各书名次于卷首前一日设案于内帘堂内正副考官府尹案南向提调监试官北向同考官东西向设牓案于中设卷案于考官案前晡后府尹赍印至闱提调监试官启大门延入遂徧锁诸门及夜明烛内帘官于内龙门内府尹及外监试官于门外启门吏奉印前府尹入各官皆入相见揖升堂吏置印于府尹案上外帘吏舁墨卷陈于堂东内帘吏舁中式朱卷陈于卷案书牓吏以牓纸设于牓案均立其次御史封龙门严出入衆揖就位吏启箱取朱卷置案上启封高唱卷面名次及内号堂东吏检墨卷持至案前校对朱墨卷相符遂拆墨卷弥封以墨卷授正考官书名次以朱卷授副考官书姓名别録一纸授吏依次唱姓名及某府州县某生习某经徧告在位者书牓书题名录既毕吏歛朱墨卷于箱奉印钤牓封题名録于函置中案上前设香案主考官以下更朝服诣香案前重行北面行三跪九叩礼兴𫝊金报鼓自内龙门至大门洞开舆人以采亭入牓出吏奉印前府尹与考官揖出及至公堂陈牓于亭舁行鼔吹前导悬掲顺天府衙前各官皆出提调官以题名録送内阁恭进御览以卷送礼部考官复命事竣退翼日筵燕于顺天府如仪右掲晓直省乡试布政使司领之监临以廵抚提调监试以各道或府佐将届期礼部疏列京朝官进士出身资阶及格者宻题请每省命考官正一人副一人侍郎宣㫖于午门外如仪给乘𫝊分诣典试之省各省廵抚豫调取所属科目出身府佐及州县充内帘同考官及外帘四所官毕竢省㑹布政使司簿籍应试诸生备试卷治试闱内外事冝依时毕办考官至居馆于外提调官资廪饩谨其出入试前二日筵燕于布政司堂上如仪遂偕监临提调监试内外帘各官入闱考官拟题目试士监临官疏进御览并达礼部掲晓前夕布政使赍印入闱钤牓掲牓于布政司衙前翼日筵燕如仪监临官上题名录解中式朱墨卷考官选试艺每题一篇授布政使刋试録送礼部彚进皇帝仍乗𫝊以事竣复命其试士仪注与顺天府乡试同右直省乡试乡试之明年以丑未辰戌嵗三月试天下贡士于礼部曰㑹试豫年十一月礼部疏列郎中员外郎主事请命正副提调各一人及本年正月疏请命侍郎一人充知贡举直省布政使司礼送府州县所贡士赴京师提调官治试闱内外事宜簿籍直省贡士按府序定名册备试卷依时毕办试前五日礼部疏请命考官同考官监试廵察及四所执事各官宣㫖于午门外赴礼部筵燕偕知贡举提调入闱钦命四子书及五言八韵排律诗题目考官拟论题五经题䇿题分三场试贡士并如顺天府乡试之仪旣毕试知贡举分计各省试卷人数报礼部疏请中额得㫖礼部移知贡举转达内帘考官率同考官如额录取上所取试卷礼部恭进御览皇帝亲定甲乙下考官书牓掲晓悬牓礼部衙前収掌官以卷送内阁考官以事竣复命仪均与顺天乡试同翼日筵燕于礼部如仪右㑹试㑹试掲晓后礼部上所贡天下士试䇿殿廷皇帝临轩发䇿将届期礼部备试卷疏列内阁大学士学士九卿翰林院学士詹事府詹事少詹事衔名题请命读卷官十有四人疏列阁部院寺进士出身四品以下七品以上官暨给事中御史请命受卷官十人弥封官十有二人収掌官十人书牓中书十有六人印卷礼部官四人监试御史四人前一日下内阁各官备朝服平明㑹午门外阙下祇候礼部侍郎一人率属诣阁承㫖接疏出宣㫖奉命之读卷官及执事官行三跪九叩礼如乡㑹试命官之仪读卷官宻拟䇿问数事奏请钦定撰题目恭进御览持至内阁刋题纸宻封以竢右命读卷官执事官届日鸿胪寺设案于太和殿内之东南北肆设案于丹陛上正中东西肆銮仪卫陈法驾卤簿乐部和声署陈乐悬各依常次光禄寺备试案于东西庑下案表诸贡士姓氏名次竒数在东偶数在西质明王公百官记注官及侍班执事各官入陪位如常仪读卷及执事官入序立于丹墀东咸朝服诸贡士吉服㑹午门外礼部侍郎二人分位阙左右门阶下序进官属给试卷銮仪卫官按名令校尉一人代执笔砚器物鸿胪寺官分引贡士东由左掖门昭徳门西由右掖门贞度门鱼贯入序立于丹墀东西之末内阁官奉䇿题设殿内东案上退礼部尚书侍郎诣干清门奏请御殿午门鸣钟鼓皇帝礼服乗舆出宫前引后扈如常仪至太和殿北阶降舆入工举麾鼔柷中和韶乐作奏隆平之章皇帝御太和殿陞座工偃麾戛敔乐止大学士一人进殿左门至东案前奉䇿题由中门闑左出礼部尚书一人进就中槛外大学士西面授䇿题复位立礼部尚书北面跪受兴奉至丹陛北面跪设于案三叩兴礼部官属进举案尚书随降中阶设于丹墀甬道正中銮仪卫官赞鸣鞭阶下三鸣鞭戏竹交丹陛乐作奏庆平之章鸿胪寺官引读卷官执事官就丹墀东拜位北面立聼赞行三跪九叩礼兴引退复位乐止次分引贡士就丹墀东西拜位重行北面序立聼赞行礼如前仪鸣鞭驾兴中和韶乐作奏显平之章皇帝还宫乐止读卷及执事官各归其次卤簿乐悬出百官皆退銮仪校举试案分列丹墀东西礼部尚书视官属分给题目引诸贡士列班跪受聼赞三叩兴引就案北面对䇿晡后交卷于受卷官以授弥封官煳名送収掌官讫皆出右临轩发策𫝊胪前一日内监豫于干清门内便殿寳座前设御案又设案于御案前之左陈笔砚读卷官既毕閲卷选上卷十标拟名次宻封申酉刻奉至干清门启奏皇帝御便殿陞寳座召读卷官入内阁学士一人奉卷在前各官以次入序立于左记注官随入序立于右赐读卷官坐各于立位行一叩礼序坐内阁学士就御案前启封恭进御覧皇帝亲定甲第命大学士二人就左案一人启弥封一人依名次书讫宻封内阁学士奉出各官随出皇帝还宫奉卷至内阁启封付中书舍人书牓内阁学士奉牓诣干清门请皇帝之寳钤牓讫仍送入退右读卷翼日漏未尽所司陈卤簿乐悬于太和殿外常次设案于殿东及丹陛上均如殿试之仪设云盘黄盖于阶下设采亭御仗鼔吹于午门外王公百官记注官及侍班执事官序立陪位如常仪大学士一人立殿外东檐下礼部尚书一人立大学士之下宣制官一人立东乐悬之南均西面𫝊胪官立丹陛西阶每成一人均东面黎明内阁学士奉牓録诣干清门进御前内阁官奉黄牓设殿内东案退读卷官及执事官朝服集东丹墀内诸贡士公服㑹午门外鸿胪寺官引入序立如殿试之仪礼部尚书侍郎诣干清门奏请御殿遂前导驾午门鸣钟鼓皇帝礼服乗舆出宫御太和殿中和韶乐作奏隆平之章辞曰启文明五色云呈珊网宏䦕罗俊英梧冈彩凤雝喈鸣气如珠河似镜集贤才于蓬瀛乐止鸣鞭丹陛乐作如常仪鸿胪寺官引读卷执事各官就拜位北面聼赞行三跪九叩礼兴退复位乐止大学士进殿左门诣东案前奉黄牓出授礼部尚书尚书跪接兴陈于丹陛案北面三叩兴避立于左鸣赞赞齐班丹陛乐作奏庆平之章辞曰贤闗大启五纬丽宵光九苞彩鳯鸣髙冈日华五色舜衣裳济济跄跄多士思皇序班分引诸贡士就拜位重行北面立赞有制诸贡士皆跪乐暂止宣制官宣制曰某年月日策试天下贡士第一甲赐进士及第第二甲赐进士出身第三甲赐同进士出身宣毕传胪官唱第一甲第一名某以次接𫝊至丹陛下序班引令出班就御道左跪第二名就道右少后第三名就道左又后皆胪𫝊者三以次前跪次唱第二甲某等若干名第三甲某等若干名不引出班唱毕乐作诸进士聼赞行三跪九叩礼兴引退复位乐止赞举牓礼部尚书进就牓案前北面跪奉以兴降自中阶礼部仪制司官承以云盘十人前引张黄盖出太和门中门一甲三名进士随出序班分引诸进士左出昭徳门右出贞度门鸣鞭中和韶乐作奏显平之章辞曰海榴舒木槿初荣宣赐宫衣最有名薫来殿角微凉生凤栖梧麟在囿致皇风于昇平皇帝还宫乐止百官皆退牓至午门外仪制司官陈牓于采亭内跪三叩兴御仗鼓吹前导导迎乐作奏禧平之章辞曰贤网寛整才俊毕登疏附先后一人维圣敎泽长多士盈景运䦕龙虎蒸出东长安门悬牓街左顺天府府尹觞及第三人酒备繖盖仪仗迎至公所府尹暨丞供张设席揖譲行酒三廵乃送归第右𫝊胪放牓𫝊胪次日设恩荣燕于礼部越五日状元率诸进士上表谢恩得㫖陞殿是日卤簿乐悬陈设如常仪鸿胪寺设案于太和殿檐下之东宣表官一人立于案旁黎明王公百官入陪位状元奉表率诸进士入序立东西丹墀均如𫝊胪之仪序班引状元升东阶以表恭设案上降阶复位鸿胪寺卿二人诣干清门奏请御殿遂前导驾午门鸣钟鼓皇帝礼服乗舆出宫御太和殿作乐鸣鞭如常仪丹陛乐作鸣赞赞齐班序班分引状元及诸进士就拜位重行北面赞进皆进赞跪皆跪乐暂止赞宣表宣表官奉表至殿中槛外北面跪展读讫兴退以表复于案乐作状元及诸进士聼赞行三跪九叩礼兴引退复位乐止鸣鞭作乐皇帝降座还宫序班引状元及诸进士以次出百官皆退若非得㫖陞殿是日鸿胪寺设案于午门外甬道正中鸣赞二人监礼御史二人立于案前序班引状元及诸进士由东长安门入至阙下序立甬道左右均东西面状元奉表诣案北面跪陈于案三叩兴退鸣赞赞齐班引状元及诸进士重行北面赞跪叩兴行三跪九叩礼兴引退礼部官奉表文送内阁鸿胪寺彻案退右表谢殿试后旬有二日状元率诸进士诣太学释奠于先师孔子行礼如仪右舍奠释褐钦定大清通礼卷三十五钦定大清通礼卷三十六钦定四库全书钦定大清通礼卷三十六嘉礼皇帝时廵省方之礼命下礼部具议以闻乃宣布诸司及廵省之方豫期供备其方大吏饬文武官属敬修廼守攷廼职事无敢不敬戒驾所经行守土官陆治桥梁道路水备舟楫以竢既诹吉阁部院寺府监疏列正贰官衘名请㫖扈跸武卫诸臣部勒羽林卫士军卒严明纪律銮仪卫官整装御营次舍供张皆依时毕办右戒办启行前一日遣官祇告奉先殿如常仪卫校以行营次舍先发至日昧爽銮仪卫陈骑驾卤簿于圣驾所出禁门外扈从王公曁文武各官服征衣佩弓矢留京王公百官蟒袍补服咸按翼序列门外祇候銮辂经行之地特命扈从大臣等䕶视田野青苗禁践踏者稽察䭾车舟楫禁隘道争先者皆出郊先发届时皇帝御征衣乗舆出宫导从扈卫如常仪鼔吹振作卤簿前导扈从王公各官咸跪候过兴乗骑随发留京王公百官跪送候过兴各退驾出郊銮仪校韬卤簿御前张黄龙曲盖领侍卫内大臣率侍卫佩弓矢亲军二十人执豹尾枪前后翊卫豹尾枪后扈从诸王贝勒贝子公为一队次公侯伯以下文武各官为一队次八旗官军依旗为队每队齐马首按部就班从人辎重随后扈从次第进发鸿胪寺官豫𫝊百里内守土文官率绅士耆民武弁率本军肃队于御道右百歩外序列驾至跪迎候过兴随至行宫行礼右銮舆发京师銮舆既启行有司豫庀驻跸行营重城张幔殿黄幄五里外逺斥堠八旗䕶军布幕环列于重城之外阁部院寺府监扈从官布幕环列于䕶军之外皆以御营为向驾至诣行营王公离东旌门百歩内下马从大臣羣官百歩外下马从均候宫门前奏事如常及夜严鼓侍卫率禁旅分番警廵五漏交外营从官卫士聼角声治行装蓐食陆续前发扈从王公大臣豫至驾所出旌门外道右按翼序列内大臣侍卫于宫门前序列辨色皇帝御舆出宫翊卫如仪衆骑从地方文武官跪送道右如初迎礼右行营驻跸御道所经名山大川及古昔帝王圣贤名臣忠烈陵寝祠墓在三十里以内者行在礼部奏遣扈从大臣各一人赍香帛致祭如仪右祭所过名山大川将至廵省之方将军总督都统廵抚总兵官出境奉迎提督学政布政使按察使道府以下州县以上文官副将以下守备以上武官于本界奉迎皆蟒袍补服恭竢道右驾至跪候过兴随行至行宫绅士耆民随守土官后跪迎翼日望秩于方岳及祭古昔帝王功徳隆重者先圣先师皆亲诣行礼境内山川先贤名臣忠烈祠墓遣官致祭并如仪右望方岳秩山川百神驻跸行宫日觐地方大吏察其所属能否而黜陟之清问民生利弊随宜兴除临视河防指授方畧召试陈诗献赋之士量授以官广泮宫取士之额以励文风亲阅方鎭重兵辨将备材武军士技勇以讲武事所过府州县蠲免正赋访问黎老凡男妇年七十以上者赐银布有差右考绩行庆恵省方礼毕乃以囬銮吉日宣示在京羣臣銮舆旋跸地方文武大吏率属跪送如奉迎礼内阁得㫖宣布各部院寺府监驾将至王公暨文官京堂武官副都统以上内廷供奉记注翰林官科道等官咸蟒袍补服豫出郊至驻跸行营外道右序立祗候驾至跪候过兴随至行营恭请圣安各退翼日黎明序列于圣驾所入禁门外祗候驾至跪迎皇帝还宫遣官祗告于奉先殿如初礼右回銮钦定大清通礼卷三十六钦定大清通礼卷三十七钦定四库全书钦定大清通礼卷三十七嘉礼太和殿筵燕之礼恭遇皇帝万夀圣节元旦及大庆典豫日礼部疏请举行筵燕领侍卫内大臣奏请命进酒大臣既得㫖乃徧布诸司供备届日尚茶庀茶尚膳庀御馔王以下入八分公以上进馔筵牲酒光禄寺供酒席两翼供羊辰刻法驾卤簿乐悬依次陈设于太和殿笳吹队舞杂技百戏竢于殿外东隅尚膳总领内管领豫于寳座前设御筵加黄幂武备院张黄幕于丹陛上正中内务府掌仪司设反坫于幕内尊爵金巵壶勺具礼部张青幕扵丹墀内卤簿之后东西各八光禄寺每幕置尊陈官馔具席皆有幂右陈设乃布席领侍卫内大臣内务府大臣礼部理藩院尚书侍郎朝服视席布内外王公额驸台吉及入班大臣等席于殿内东西各七行东席西向当东楹西席东向当西楹均北上寳座左右布后扈大臣席稍后佥向寳座前左右布前引大臣席东西相向寳座后左右布领侍卫内大臣席又西布日讲起居注官席均南向殿门外西檐下布左都御史副都御史席东向丹陛左右布一二品大臣一二品世爵暨侍卫席东西向东当东悬之外西当西悬之外北上礼部尚书侍郎席于黄幕左内务府总管席于黄幕右丹墀左右青幕内布三品以下文武百官席按翼为序如常朝之位均东西向外国陪臣来朝者席于西班之末东向右布席已刻内外诸王贝勒贝子公额驸台吉等朝服集太和门外文武大臣百官朝服外国陪臣服本国服集午门外午刻鸿胪寺官引宗室王公暨大臣理藩院官引外藩王公台吉在丹陛上又引文武百官在丹墀内分翼序立礼部尚书奏请御殿皇帝礼服乗舆出宫前引后扈如常仪午门鸣钟鼓中和韶乐作奏隆平之章皇帝降舆入殿北门陞御座乐止阶下三鸣鞭鸿胪寺理藩院官分引内外王公台吉暨入班大臣等由殿左右门入就位行一叩礼坐鸿胪寺引一二品大臣暨一二品世爵侍卫等官就丹陛上又引三品以下文武各官就丹墀青幕内按翼依次于本位行一叩礼又引外国陪臣于右翼班次之末就位行一叩礼皆坐右就位廼进茶丹陛清乐作奏海宇昇平日之章尚茶暨侍卫执事官举茶案以次由中道进至檐下进茶官奉茶入殿中门王以下咸就本位跪进茶官自寳座中陛升跪进皇帝茶兴立于右王以下行一叩礼进茶官跪受茶瓯由右陛降出中门羣臣咸坐侍卫内务府䕶军等分赐王以下文武百官暨外国陪臣茶各于坐行一叩礼饮讫复叩坐尚茶彻茶案乐止右进茶尚膳縂领䕶军叅领内管领入殿由东西陛升展御筵幂执事官并彻王以下席幂各退廼进酒内务府掌仪司官三人由黄幕内一人奉壶一人奉爵一人执金巵以次进至殿中门阈外之左西面立丹陛清乐作奏玉殿云䦕之章进爵大臣兴离席释补服王以下皆兴进爵大臣入殿中门北靣跪王以下咸于坐跪掌仪司官举壶实酒扵爵由中门入西靣跪授爵兴退进爵大臣奉爵兴自寳座中陛升至御前当右北靣跪恭进皇帝酒兴由右陛降复位行一叩礼王以下皆随行礼进爵大臣兴由右陛升跪受爵仍由中陛降复位跪掌仪司官入跪受虚爵以退廼以金巵酌酒承㫖赐进爵大臣酒王以下起立掌仪司官入立授巵进爵大臣受巵行一叩礼饮卒巵掌仪司官立受虗巵退进爵大臣叩如初兴王以下皆坐进爵大臣出殿右门加补服入席坐执事官分恩赐果食于羣臣各于坐行一叩礼乐止右羣臣奉觞上寿廼进馔尚膳以馔入恭进于皇帝前中和清乐作奏万象清宁之章执事官分恩赐餚馔于羣臣叩如前仪尚膳率属舁反坫案至殿中阶下领侍卫内大臣东西各二人兴离席视侍卫行殿陛诸王大臣酒光禄寺官行丹墀青幕内文武各官曁外国陪臣酒王以下各就本位行一叩礼饮毕叩如初坐乐止右行羣臣酒是时礼部满尚书侍郎率官属引庆隆舞进司章东靣奏歌司舞饰靣具乗禺马进扬烈舞司弦司筝司阮司节司拍司抃诸乐人各奏其技喜起舞大臣十有八人朝服由殿左门入诣正中跪三叩兴退立于左循歌声按对起舞歌辞曰于铄皇清受命于天光延鸿祚亿万斯年天䦕令节瑞启阶蓂共球万国圣寿千龄粤自我先肇基俄朶长白之山鹊啣朱果绵绵𤓰瓞长发其祥笃生列祖积庆重光式扩旧疆东讫海表圣圣相承永世克绍赫赫神功龙飞崛起戎甲十三奋迹伊始复雠靖难首克圗伦天戈一指震慑强邻九姓潜侵灭迹如埽䝉古五部来奉大号明师四路五日而歼定鼎辽沈都城巖巖阵云五色江冰夜凝天助有徳应运而兴天亶聪明覆帱下国逺服迩归诞敷文徳四方来附云集景从建长命官庶职是综爰创国书颉文羲画声协元音万古不易爰定军制采旐央央或纯或闲永奠八方缔造鸿模创成大业钖福无疆庆钟千叶佑启哲嗣光阐前猷昭宗骏徳诞迓天庥擕贰绥怀朝鲜归欵世奉东藩釐尔圭瓒三十五部厥角称臣西北佛土重译来宾濯征有明耀师齐鲁电扫郊圻有而弗取畧地松杏屡殪敌军百战百克用集大勲帝徳广运昭受鸿名建国纪元永定大清敦睦九族彜伦式叙尚徳亲贤股肱心膂三馆是辟鑑古崇儒郊社禘尝式贲皇图爵秩以班六曹承政百工允釐万邦表正威铄函夏徳配苍穹敬承无斁骏烈丰功帝授神器统一寰瀛剪灭臣冦干坤载清一着戎衣若雨甘雨大告武成作神人主躬亲大政饬纪整纲制礼作乐昭示典常纳谏任贤慎微虑逺定律省刑万世垂宪克勤克俭忠厚䦕基景命维新兢业自持圣神建极道冠百王六十一年福祚久长天纵聪明冲龄御宇孝奉两宫徳隆千古三孽蠢动一举荡平海氛永靖浪息长鲸亲御六师三征沙漠威肃恵懐锄顽抚弱禹功底绩虞典时廵敷天率土莫不尊亲惟天行徤神圣则之典学勤政作君作师无逸为箴宵衣旰食一人忧劳绥此万国文经武纬地平天成中和立极玉振金声亿万斯年觐光扬烈敬天勤民体元作哲天鉴孔彰翼翼后王仪型皇祖帝祚遐昌瑶圗炳焕六合雍熙星辉云烂风雨以时翕受嘉祥调和玉烛治霭皇风道光帝箓东渐西被北爕南谐梯航琛賮毕致尧阶日升月恒万邦䝉福撃壤歌衢嵩唿华祝秩秩盛仪洋洋颂声绍休烈祖永庆昇平大臣每对舞毕行三叩礼歌阕退又引歌笳吹乐人入殿歌辞曰人君之乐恃此纪纲兆民之乐恃我君王室家孔宜夫君之力朋友有成和辑之徳瞻彼中林芃芃万木旃檀有香生是使独万类咸若攘攘芸芸民之父母首出一人大海之水不可量天府寳藏奚渠央良朋和睦益无方圣有谟训垂无疆惟安惟和心意所欲无贰无虞朋友式谷遵王之路兮愆尤希素位而行兮夫奚疑载飞载翔惟翮是凭为声为律惟心是经射之能中惟指是凭交之能善惟和斯恒日将出兮明星煌煌寿斯徴兮秀眉其龎三十维壮五十迟暮莫亲祖母莫尊祖父鷇之成雏兮孚化之功羽用为仪兮赋命之隆嗟余生之欢乐兮似黄离之盈昃感韶光之荏苒兮似叶上之青色一人首出万国尊亲湛恩汪濊普被生民百花敷荣一日悦目灌顶寳光万衆所伏维勤斯哲安不可怀溺兹小乐至乐难期干照无私圣敎无类谟训洋洋鉴斯不昧惴惴原兽思全其身兢兢庶士思庇后昆息影原野消声山泽虚弃此身良足可惜令名是期永永无斁际圣明时良我福只横被㤙泽良我䘵只骐骥不羣蹇驴鸿鹄不偕斥鷃驺虞不迩狐狸圣哲不昵愚贱福慧天亶诚㦲难觏通人达士岂奚易逅䓤兮蒨兮山有芳兰僮兮祁分首有妙鬘歌毕又歌番部合奏乐辞曰元縡是依明神是祗一心至诚昭事勤只巍巍大君永底烝民中心爱戴稽首来臣念人生之无常兮合勤修夫善行信百行之咸善兮终和平而神聼大君至圣敎敷率土敉寕万邦拜跪奉主丕显元后恵懐万方国彦棐恭协赞邦常率土之滨诚意溥将咸拜稽首依戴圣皇皇皇圣明无逺弗烛林林衆庶无思不服元元恵心为善去恶圣人之邦长生永乐承干体元惟我圣君光开草昧惟我圣君纲纪庶政惟我圣君父母万国惟我圣君惟我圣君兮覆帱如天惟我圣君兮自新新民惟我圣君兮中外乂安惟我圣君兮羣慝消沦拜手稽首兮颂溢兆民大地茫茫大海沧沧岂伊无寳求之奚方自古在昔为君为王膺图御宇命不于常实心实政恵此万邦圣御大寳繄惟我皇繄惟我皇兮畴可与之颉颃歌毕内务府官引朝鲜国俳入陈百戱毕咸退右乐舞入侑行酒毕乐舞退尚膳升彻御筵降王以下咸起立王公大臣出殿左右门鸿胪寺理藩院官引王公至丹陛拜位序立引文武大臣降东西阶丹墀内百官出幕咸就东西拜位序立北面聼赞行一跪三叩礼丹陛大乐作奏庆平之章礼毕乐止鸣鞭如初中和韶乐作奏显平之章皇帝还宫乐止羣臣皆退所司彻席幕各退右谢恩慈宁宫筵燕之礼恭遇皇太后万寿圣节元旦及诸庆典豫日礼部疏请得㫖下所司戒备内务府奏请钦命进爵命妇尚膳内管领庀皇太后皇后御馔皇贵妃贵妃妃嫔燕席亲王郡王进馔筵牲酒光禄寺庀席届日内銮仪卫设皇太后仪驾卤簿内监设乐悬均如朝贺仪公主福晋夫人命妇咸朝服集永康右门外祗竢武备院张黄幕于慈寕门外阶下正中内管领设反坫于幕下尊爵金巵壶勺具尚膳女官内管领妻入殿布席寳座前设皇太后御筵加黄幂寳座之东为皇后御筵西南向稍后左右为皇贵妃贵妃妃嫔筵东西向再后左右为公主福晋以下乡君入八分公夫人以上席重行殿外丹陛左右为公侯伯子男满一二品大臣命妇席均重行东西向北上席皆加幂右陈设布席辰刻内监引公主福晋以下二品以上命妇自永康右门入慈寕门序立于东西丹墀内已刻礼部尚书侍郎转𫝊内监奏请皇后诣皇太后宫筵燕皇后率皇贵妃贵妃妃嫔具礼服陞舆以次出启祥门前引命妇八人恭导由慈祥门入至徽音左门外降舆入皇后进至殿内东向立皇贵妃贵妃妃嫔随入东西序立公主福晋夫人命妇按翼升丹陛东西面序立均北上引礼女官转𫝊内监奏请皇太后御慈宁宫皇太后礼服出中和韶乐作奏豫平之章陞寳座乐止引礼女官引公主福晋夫人以次入殿就燕位次引大臣命妇就燕位皇后率妃嫔以下各于本位行一拜礼坐公主福晋以下皆一叩各就位坐廼进茶丹陛清乐作奏海宇昇平日之章尚茶女官率尚茶妇举茶案由中道进至殿檐下国外正中北面跪进茶女官奉茶入殿中门由中陛升至皇太后寳座前跪进茶兴东面立皇后率妃嫔以下行一拜礼公主福晋以下随行礼坐女官跪受茶瓯由右陛降退出殿中门侍卫妻进皇后茶次分赐皇贵妃贵妃妃嫔公主福晋夫人命妇茶皇后率妃嫔以下行一拜礼饮毕复拜如初尚茶女官率尚茶妇彻茶案退乐止右就位进茶廼进酒尚膳女官内管领妻入殿展皇太后御筵皇后御筵幂以次展妃嫔以下席幂各退司爵女官自黄幕内奉壶爵金巵以次进至殿中门阈外之左西面立丹陛清乐作奏玉殿云䦕之章进爵命妇兴离席皇后以下皆兴进爵命妇入殿北面跪皇后率妃嫔以下皆跪女官举壶实酒于爵由中门入西靣跪授爵兴退进爵命妇奉爵兴自寳座中陛升当右北面跪恭进皇太后酒兴由右陛降复位一叩皇后率妃嫔以下行一拜礼坐进爵命妇兴由右陛升跪受爵由中陛降复位跪女官入跪受虚爵廼以金巵酌酒承懿㫖赐进爵命妇酒女官入立授巵进爵命妇受巵行一叩礼饮卒巵女官立受虚巵退进爵命妇复叩如初兴退入席坐执事女官分恩赐果食于各席皇后以下行一拜礼乐止右奉觞上寿廼进馔尚膳女官率尚膳妇以馔入恭进于皇太后前中和清乐作奏万象清寕之章执事女官分赐餚馔于各席皇后以下拜如前仪乐止尚茶女官举反坫案进至殿陛下侍卫妻进皇后前酒次分赐皇贵妃贵妃妃嫔公主福晋夫人命妇酒皇后率妃嫔以下行一拜礼饮毕复拜如初坐是时内监下宫门帘礼部满尚书侍郎引庆隆舞进至丹陛舞扬烈舞次引队舞大臣进至丹陛舞喜起舞毕笳吹进奏朝鲜国俳进百技并作毕各退右行酒乐舞入侑内监启帘内管领妻升彻皇太后御筵退皇后皇贵妃贵妃妃嫔皆兴离席就殿内拜位立公主福晋夫人出殿左右门暨大臣命妇侍卫妻按翼于丹陛上拜位立均北上丹陛大乐作奏益平之章皇后率妃嫔以下谢恩行二肃一跪一拜礼毕乐止引礼女官转𫝊内监奏请皇太后还后宫中和韶乐作奏履平之章皇太后还宫乐止引礼女官奏礼毕恭引皇后皇贵妃贵妃妃嫔降阶仍由徽音左门出陞舆还宫内监引公主福晋命妇各退右谢恩歳除日赐外藩䝉古筵燕于保和殿前期内务府庀馔奏请命进爵大臣既得㫖下所司戒备届日乐部和声署入陈中和韶乐于殿檐下左右陈丹陛大乐于中和殿北檐下左右笳吹队舞杂技百戏竢于殿外东隅武备院张黄幕于殿南正中内务府管领设反坫于幕内尊爵金巵壶勺具尚膳总领于寳座前设御筵殿内左右布外藩王公暨内大臣入殿文武大臣席寳座左右陛布后扈大臣席前左右布前引大臣席后左右布领侍卫内大臣曁记注官席丹陛上左右布台吉侍卫席均按翼按品为序东西向北上理藩院尚书侍郎庆隆舞大臣席殿东檐下西面礼部尚书侍郎内务府縂管席黄幕左右东西面已刻羣臣朝服毕㑹午刻皇帝御殿行燕礼凡就位进茶进爵行酒乐舞入侑燕毕谢恩诸仪节均与太和殿筵燕仪同右除夕燕歳春正月上元节赐外藩筵燕于圆明园正大光明殿豫日戒所司庀馔届日内务府掌仪司率内监陈中和韶乐于殿檐下左右陈清乐于左陈丹陛大乐于出入贤良门内左右笳吹队舞杂技百戏竢于殿外东西隅武备院张黄幕内务府掌仪司官设反坫爵于门内正中均如式尚膳縂领于寳座前设御筵布领侍卫内大臣暨记注官席于寳座后左右佥向布内外王公贝勒及入殿大臣席于殿内左右布贝子公额驸台吉与燕大臣侍卫等席于殿檐下及丹墀左右均按翼为序东西面北上理藩院尚书侍郎席殿东檐下西面礼部尚书侍郎席黄幕左内务府縂管席黄幕右东西面已刻羣臣蟒袍补服毕㑹午刻皇帝御殿行燕礼中和韶乐作奏怡平之章辞曰皇心保太和海宇昇平乐事多琼树长新柯冰泮春流涨玉河晴云展细罗擎尧酒泛天波花舞鸟能歌齐拜手赋卷阿燕毕皇帝还宫乐奏昇平之章辞曰时雍颂帝尧玉珮铿锵庆早朝紫禁瑞烟飘春意凌寒上栁条和风禁苑饶陈仙乐奏箾韶三五正良宵宫漏永月轮高余仪节均与保和殿筵燕同若赐燕于保和殿如嵗除燕之仪右上元节燕临雍礼成赐讲官及有事诸臣燕于礼部精膳司视人数戒光禄寺庀馔是日露台上望阙设香案布席于堂精膳司官朝服视设衍圣公内阁大学士学士翰林院詹事府礼部都察院国子监太常寺光禄寺鸿胪寺暨侍班执事各官五经博士圣裔贤裔咸与燕三品以上人専席四品以下二人共席均按品为序至时羣官朝服毕㑹鸿胪寺序班引诣香案前聼赞行三跪九叩礼毕各就席坐光禄寺进茶衆于坐次行一叩礼进酒叩如初酒三行燕毕各一叩兴序班引诣香案前行一跪三叩礼所司彻燕席羣官各退右临雍燕经筵礼成赐进讲侍班执事诸臣燕于协和门礼部精膳司戒光禄寺庀馔是日礼部光禄寺官视布席于门南讲官大学士尚书侍郎左都御史副都御史通政使副使大理寺卿少卿詹事少詹事日讲起居注官鸿胪寺卿纠仪给事中御史鸿胪寺鸣赞各官依次为位席均西向以北为上届时文华殿进讲毕皇帝还宫羣臣易常服赴燕仪与临雍燕同燕毕诣太和门外谢恩行一跪三叩礼毕各退右经筵燕勅命恭修实録圣训等书赐总裁以下官燕于礼部前期礼部疏请得㫖乃奏命大臣主席所司戒光禄寺庀馔届日望阙设香案布席于堂縂裁官主席大臣専席西向礼部尚书侍郎専席东向纂修提调收掌誊录繙译各官二人共席左右分行相向羣官朝服赴燕毕谢恩行礼如仪或设燕于馆燕毕诣金水桥谢恩余均如前仪右修书燕凯旋燕劳之礼大军凯旋皇帝燕劳大将军诸从征大臣将士卒伍咸与燕前期饬所司戒备届日乐部和声署陈乐悬笳吹队舞杂技百戏并集祇竢光禄寺庀馔筵内务府张黄幕设皇帝御筵于殿中设入燕王公大臣席于左翼设大将军从征大臣将士席于右翼皆按品为序设卒伍席于右翼之后届时皇帝御帐殿中和韶乐作奏隆平之章陞座乐止乃进茶丹陛清乐作饮毕乐止大将军奉觞上夀丹陛清乐作皇帝以巵酒亲赐大将军大将军跪饮如进爵大臣仪命侍卫分赐从征大臣酒徧乐止乃进馔中和清乐作殿内外羣臣行酒乐舞入侑酒三廵馔再举乐止尚膳彻御筵羣臣谢恩行礼丹陛大乐作奏庆平之章毕乐止驾兴中和韶乐作奏显平之章皇帝还宫乐止各退余仪节与太和殿筵燕同经畧大臣凯旋筵燕与燕劳大将军同右凯旋燕顺天乡试主考同考执事官入闱日燕于顺天府以府尹主席其日府署望阙设香案乐部和声署陈乐委办供给县佐贰官具燕视布席于堂主考副都统内外帘监察御史席均南向监临提调席北向东西两楹席各三行一行为同考官席二行为外帘官席三行为叅领守备及廵绰等官席印卷供给官席提调官左稍后供事官医官席檐下县令以下委办供给官席露台上均东西向平明主考以下官诣午门承㫖谢恩毕赴燕监试御史至二门内降舆主考副都统至堂下降舆治中通判迎于仪门外尹丞迎于堂檐下礼生引至香案前聼赞行三跪九叩礼揖让升堂县佐官分表花币府尹立堂檐下执事官授爵酌酒府尹南向揖酹酒三偕丞揖主考都统监试官就位府佐揖同考官就位主考各官揖尹丞如之酒三行馔冄举燕毕复诣香案前行一跪三叩礼主考以下乗舆出送如迎礼掲晓翼日复燕是日府堂陈设布席如前仪设乡贡士席于阶下第一名席稍前西向诸贡士席东西向黎明主考各官朝服贡士吉服赴午门谢恩毕诸贡士先诣府署二门俟主考以下至皆一揖让过随入尹丞以下迎如前仪礼生引诣香案前行礼毕簪花升堂和声署乐作贡士序立阶下北面再拜主考都统监试监临提调同考官答揖府佐官外帘执事官县令以下均答拜毕各就位登歌鹿鸣之章燕毕谢恩行礼如仪主考以下皆出送如迎礼武乡试入闱掲晓筵燕仪并同直省文武乡试入闱揭晓筵燕于布政使司堂上以布政使主席仪均与顺天府燕同右乡试燕㑹试入闱赐有事各官燕于礼部以礼部尚书主席前期所司戒光禄寺庀馔至日露台上望阙设香案乐部和声署陈乐于台南礼部精膳司官朝服视布席堂上东当后楣设总裁知贡举副都统席西向西当前楣设礼部尚书侍郎席东向左右楹外席各三行同考监试御史叅领叅将廵察外帘四所供给收掌各官席分行依次陈设南北相向又设鸣赞医官监门廵绰等官席于露台上左右皆相向黎明縂裁以下官朝服赴午门承㫖谢恩毕咸集金水桥礼部官属入请赴燕各官由东长安门诣部主席迎于堂檐下鸿胪寺官引诣香案前北面序立聼赞行三跪九叩礼毕揖譲升堂和声署乐作仪制司官分表花币光禄寺官举壶酌酒授主席主席立堂檐下西面酹酒三乃揖縂裁官就位正席献爵少退揖总裁官答揖乃揖知贡举副都统各就位光禄寺官分献同考以下官酒总裁官诣主席席前酢如献礼各就席坐光禄寺官供馔燕毕各官起席彻鸿胪寺官复引诣香案前行一跪三叩礼主席送縂裁官如初仪羣官各退掲晓翼日复燕仪同武举㑹试入闱彻闱燕有事各官于兵部仪与文㑹试同右㑹试燕殿试𫝊胪翼日赐燕于礼部曰恩荣燕读卷执事各官暨诸进士咸与燕前期礼部疏请命大臣主席届日望阙设香案乐部和声署陈乐光禄寺具馔如礼闱仪礼部精膳司官朝服视布席主席大臣读卷官銮仪卫使席当后楣西向礼部尚书侍郎席当前楣东向均専席左右楹外席各三行左一行为受卷官席二行为收掌官席三行为书牓官席右一行为弥封官席二行为监试官䕶军叅领席三行为书牓官印卷官席供给官席露台左鸣赞官席露台右均相向二人共席一甲进士専席于供给官之左二甲一名三甲一名进士共席于一甲之后均北向露台下二甲席于左三甲席于右均共席左右相向平明诸进士吉服先㑹礼部各官朝服㑹于金水桥辰刻礼部官属入请赴燕主席暨各官由东长安门诣部礼部尚书侍郎出迎于堂檐下乃率诸进士重行北面聼赞行三跪九叩礼毕升堂旅揖和声署乐作主席为一甲进士簪花吏人分表金花于堂上下席间序班引一甲进士诣堂檐下东面立诸进士序立露台上见读卷官再拜读卷官答揖次见主席官礼部尚书侍郎銮仪使均答揖次见执事官再拜执事官均答拜毕主席出诣堂檐下西面立光禄寺官酌酒授爵主席受爵揖酹酒三光禄寺官以次授一甲进士酒皆奉爵立饮卒三爵三揖主席答揖各官就位诸进士咸就位坐和声署升歌启天门之章光禄寺官行酒供馔如仪燕毕各官出席率诸进士诣香案前行一跪三叩礼席彻衆官退送如初迎礼诸进士皆随出右恩荣燕武举殿试𫝊胪后燕有事各官暨诸进士于兵部曰㑹武燕仪与恩荣燕同右㑹武燕衍圣公来朝入觐毕赐燕于礼部以礼部尚书主席其日设香案于露台上乐部和声署备乐光禄寺官具馔所司视布席设宾主席于后堂西当后楣宾主席均东向以南为上博士席于右楹外北向以西为上届时速宾衍圣公入仪门降舆博士随入主席迎賔于堂檐下肃揖并揖博士鸿胪寺官引诣香案前北面序立聼赞行三跪九叩礼毕升堂揖如初光䘵寺官酌酒授爵主席酹酒三揖宾即席奠爵奠箸少退揖宾答揖賔诣主席前酬礼如之咸坐和声署升歌洙泗发源长之章酒三廵乐止供馔毕主賔兴席彻鸿胪寺官复引诣案前行一跪三叩礼賔退主席送如初迎仪羣官各退右燕衍圣公东南海外诸国陪臣进贡入朝毕赐燕于礼部以礼部侍郎主席其日设香案于露台上光禄寺庀馔所司视布席堂上正中位主席当后楣西向其右为正使席副使席正使下人専席通事从官席副使后从人席于西楹外二人共席均南向以东为上贡使至部歩入仪门主席率诣香案前行三跪九叩礼毕升堂贡使见主席行一跪三叩礼主席答揖三乃即席主席举爵贡使即席一叩饮酒三廵供馔燕毕谢恩如仪贡使辞各退右燕外国贡使外藩䝉古王贝勒贝子公来京朝贺元旦毕下五旗宗室王公各按旗诹吉日燕㑹一次每旗以亲王郡王一人主席诸王以下咸与陪燕礼部尚书侍郎一人率属观礼届日府内陈设庀馔和声署备乐堂上设宾主席賔席居右东向主席居左西向礼部尚书侍郎席于主席之次均専席北上设从官席于堂门外东向礼部司官席扵其次均共席乃速宾宾至主人出迎行礼叙坐从官行礼就位并如仪和声署乐作陈杂剧于门外执事官行酒进馔燕毕从官行礼先出主宾兴席彻賔拜辞主人答礼送如初迎仪羣官各退右王公燕㑹钦定大清通礼卷三十七钦定大清通礼卷三十八钦定四库全书钦定大清通礼卷三十八嘉礼歳孟春望日孟冬朔日举乡饮酒之礼于学宫京师礼部侍郎一人监其礼顺天府府尹为主人以乡之年髙六十以上有徳行者一人为宾其次一人为介又其次为衆宾以博士一人为司正以博士弟子习礼者二人司爵二人赞礼二人引礼一人读律令僚佐皆与前期戒宾宾礼辞许戒介亦如之右戒宾介先一日司正率执事者诣讲堂肄仪设监礼席次于庭东北向布宾席于堂西北南向主人席于东南西向介席于西南东向衆賔之长三人席于賔西南向东上皆専席不属衆賔席于西序东向僚佐席于东序西向皆北上司正席于主人之东北向设律令案一于主介间正中东西肆又设尊案一于东序端南北肆乐部和声署设乐悬于西阶下如仪右陈设布席届日质明执事者入具馔设尊于案实酒于尊加幂勺觯爵在尊北读律者奉律令陈于中案既办礼部侍郎朝服诣学宫就次监礼主人率司正及僚属咸朝服入乃速宾介主人立东阶下西面僚佐序立于主人之后西面北上司正读律令者立僚佐之南北面西上赞礼者一人立东阶下又一人立庠门之外均西面届时宾介盛服至序立于庠门外之右介居宾南衆宾居介南皆东面北上执事者以宾至告于主人主人出迎宾西面揖賔介以下东面答揖主人入门左宾揖介介揖衆賔以次入门右当阶主人揖及阶揖賔皆答揖主人与賔让升三譲賔三辞主人升賔乃升主人东阶上賔西阶上赞者赞拜主人北面再拜賔答拜兴即席主人降阶延介一让升介升拜如賔礼就位主人复揖衆賔衆賔以次皆升主人三揖賔长三人各答一揖衆賔皆就位主人率僚佐以下咸就位右迎宾介赞礼者赞扬觯执事者引司正由东阶升诣堂中北面立赞揖司正揖宾介以下答揖司爵诣酒尊所举幂酌酒于觯进授司正司正扬觯而语曰恭惟朝廷率由旧章敦崇礼敎举行乡饮非为饮食凡我长幼各相劝勉为臣尽忠为子尽孝长幼有序兄友弟恭内睦宗族外和乡里无或废坠以忝所生语毕赞者赞司正饮酒司正立饮毕以觯受执事者反于案赞揖司正揖賔介以下皆揖司正复位右扬觯赞读律令引礼引读律令者就中案前北面立宾介主人以下聼赞咸起立旅揖如司正扬觯礼乃读律令曰律令凡乡饮酒序长幼论贤良髙年有徳者居上其次序齿列坐有过犯者不得干豫违者罪以违制失仪则扬觯者以礼责之读毕复位賔主以下皆坐右读律令赞者赞举馔案执事者奉馔案于賔席次介次衆賔主人以下徧举讫赞献賔主人起离席北面立司爵诣酒尊所酌酒实爵授主人主人受爵诣賔席奠于案稍退賔避席立于主人之左赞拜主人再拜賔答拜皆复位立次献介如献賔之礼次献衆賔之长者三人每献一人主人揖賔长避席答揖皆复位执事者徧献衆賔爵讫赞賔酢主人賔离席司爵酌酒授賔賔受爵介及賔长咸离席从诣主人席前拜送爵主人答拜如前仪复位皆坐右献宾宾酢主人酒数行工升歌周诗鹿鸣之章卒歌笙奏御制补南陔诗辞曰我逝南陔言陟其岵昔我行役瞻望有父欲养无由风木何补我逝南陔言陟其岵今我行役瞻望有母母也倚庐归则宁止南陔有笋箨实勹之孱孱孩提孰噢咻之慎尔温凊洁尔㫖肴今尔不飬日月其滔闲歌周诗鱼丽之章笙奏御制补由庚诗辞曰由庚便便东西朔南六符调爕八风节宣王庚容容朔南西东维敬与勤百王道同王庚廓廓东西南朔先忧而忧后乐而乐王庚恢恢南朔东西皇极孰建惟徳之依乃合乐歌周诗闗雎之章卒歌工告备出执事者行酒主賔以下饮无算爵右乐宾赞礼赞彻馔案衆起离席主人率僚属在东西上賔介在西东上皆北面赞拜主人再拜賔介以下皆再拜宾降西阶出介及衆宾从立庠门外之右东面北上主人降东阶出僚属从送賔于庠门外之左西面皆再拜兴賔介退礼卒无愆礼部侍郎出主人率僚属送于庠门外皆退右彻馔賔出直省府州县乡饮酒之礼以守牧令为主人省㑹及监司分驻之地皆以监司视其礼仪注同前右直省乡饮酒钦定大清通礼卷三十八钦定大清通礼卷三十九钦定四库全书钦定大清通礼卷三十九军礼周官九伐之法蒐狩之政掌之司马而宗伯之职大师大田必备其礼国家承平百有余年内整六师外攘四夷武功戎备超轶千古爰辑治兵振旅师征受成诸容节着为军礼若夫古者救日月以太仆赞鼓实夏官之属故杜佑通典缀之军礼今仍其义附于篇皇帝大阅之礼闲三嵗兵部奏请举行得㫖疏上王公大臣名钦命六人总理大阅军事徧饬八旗火器前锋䕶军骁骑诸营各修整戎器甲胄金鼓旗纛之属移钦天监诹阅武吉日以闻乃下所司戒备如式右简帅戒办诹吉前期二月八旗佐领各出弁卒为大阅之衆命八旗都统副都统前锋统领䕶军统领各勒所部练兵于演武塲教士衆习旌旗指麾金鼓螺角作止之节知行阵险夷坐起进退之法持五兵之便战鬭之备严眀纪律罔敢不钦前一月有司豫择大阅之所除地为场总理阅兵王公大臣㑹集统军将帅率弁卒擐甲合操于内申令如前仪右训练前二日有司豫于行宫供张武备院卿率官校赴大阅处列御营张幄殿设御座于正中张圆幄于殿后设御用甲胄弓矢于幄内櫜鞬具八旗将校甲兵并赴大阅处依式布歩骑军营左翼镶黄正白镶白正蓝四旗在东右翼正黄正红镶红镶蓝四旗在西其前各列汉军火器营四满洲火器营四次前锋营一次䕶军营骁骑营相闲各四毎营横二十有四丈纵四十丈前后相隔各一丈翼日总理阅兵王公大臣督诸军各宿军幕禁止讙譁依分建纛金鼓甲仗威仪悉备右立军幕前一日銮仪卫陈大驾卤簿歩军统领勒所部辟除御道左右皇帝乘舆出宫幸行宫导从大臣侍卫前后扈从王公百官接驾送驾如仪右銮驾幸行宫届日五鼓銮仪卫陈骑驾卤簿乐部陈铙歌乐于行宫门外乃飨军士食命王大臣率内务府官监视之既毕飨诸军皆贯甲出营列阵列阵之制去阵前百四十有七丈建大纛以为军表左翼镶黄正白镶白正蓝以次而东西上右翼正黄正红镶红镶蓝以次而西东上阵内诸军各按旗依表为队最前为汉军火器营满洲䕶军火器营骁骑火器营并列而各别其队汉军骁骑火器营毎旗鹿角二十长枪二十连耞棍二十绵甲兵八十人左右引绳兵各四人神威将军礮十各载以车掌礮车兵百十人礮手三十人鸟枪百䕶礮鸟枪兵百人叅领纛十执纛兵三十人小旗二十负旗领催二十人红旗二麾旗领催二人金五鸣金兵十人鼓一舁鼓兵四人击鼓兵二人号螺五鸣螺兵五人领以叅领二人散秩官十人骁骑校十人汉军鸟枪营毎旗纛一执纛领催一人䕶纛兵三人随纛散秩官一人领催二人兵二十人叅领纛五执纛兵十有五人红旗二麾旗领催二人鸟枪二百二十负小旗领催二十人兵二百人金五鸣金兵十人鼓一舁鼓兵四人击鼓兵二人号螺十有三鸣螺兵如其数领以叅领二人散秩官五人给使官二人骁骑校七人毎翼统以都统二人毎旗副都统一人满洲骁骑火器营每旗纛一执纛兵二人子母礮六毎礮小旗一负旗随礮领催一人兵九人领以叅领一人散秩官五人骁骑校五人䕶军鸟枪营毎旗纛二执纛䕶军四人红旗一麾旗䕶军二人小旗十有二负旗什长如其数鸟枪百二十鸟枪䕶军如其数号螺十鸣螺䕶军如其数领以䕶军叅领二人䕶军校十有四人骁骑鸟枪营毎旗纛二执纛兵四人红旗一麾旗兵二人小旗十有二负旗领催如其数鸟枪百二十鸟枪兵如其数号螺十鸣螺兵如其数领以叅领二人散秩官七人骁骑校十有四人统以火器营大臣五人合汉军满洲火器营统兵大臣十有七人将校七百十有二人兵八千三百七十有六人其后闲二十有五丈为首队兵八旗前锋居中八旗䕶军骁骑各按翼按旗分列前锋左右前锋营毎佐领出前锋一人毎前锋二人用鸟枪前锋一人毎旗拨前锋校八人建小旗八螺五负旗鸣螺兵如其数合为一队列于各旗汉军火器之次领以前锋叅领一人前锋侍卫一人统以毎翼前锋统领一人䕶军营每佐领出䕶军二人合四人建小旗一每旗建䕶军统领大纛一䕶以䕶军叅领五人统以毎翼䕶军统领一人骁骑营每佐领出领催骁骑二人合四人建小旗一毎旗号螺七叅领纛七䕶以叅领二人散秩官二人骁骑校二人统以毎翼都统二人每旗副都统一人合首队前锋䕶军骁骑统帅十有六人将校二百九十有六人兵四千四百十人中分前锋营统领一人叅领二人侍卫二人前锋二百人䕶军营统领一人叅领八人䕶军四百人骁骑营副都统二人叅领八人散秩官十有六人骁骑校十有六人骁骑三百二十人再于满洲火器营内分鸟枪䕶军叅领四人鸟枪䕶军百六十人鸟枪骁骑叅领二人鸟枪散秩官四人鸟枪骁骑百六十人于退军时为殿又后闲十有五丈为次队兵八旗䕶军骁骑各按翼按旗分列䕶军营毎佐领出䕶军三人毎六人建小旗一毎旗各建䕶军统领大纛一号螺六领以䕶军叅领三人统以毎翼䕶军统领一人骁骑营毎佐领出骁骑一人毎四人建小旗一毎旗各建叅领纛四号螺四毎叅领下出散秩官一人骁骑校一人领以骁骑叅领一人统以毎翼都统一人副都统二人合次队䕶军骁骑统帅八人将校百四十有四人兵三千五百二十有八人大军左右分张两翼为协队按旗相属斜行鴈缀成列䕶军营毎佐领出䕶军一人毎四人建小旗一毎旗各建䕶军统领大纛一䕶以䕶军叅领二人统以毎翼䕶军统领一人骁骑营毎佐领出骁骑一人毎四人建小旗一毎旗各建叅领纛三号螺三毎叅领出散秩官一人骁骑校一人领以骁骑叅领一人统以毎翼都统一人副都统二人合协队䕶军骁骑统帅八人将校百三十有六人兵千七百六十有四人御营外左右设銮仪卫蒙古画角十銮仪官七人鸣角军二十有一人其前设五旗诸王蒙古画角十官十人鸣角军二十人承𫝊鸣螺亲军十有二人按歩拨乘骑斜行接至鹿角前八旗䕶军毎旗各出䕶军叅领一人䕶军校一人䕶军四十人满洲蒙古汉军合委散秩官八人骁骑校八人骁骑三百二十人禁约讙譁又合委𫝊宣官八人骁骑校八人䕶军校八人承𫝊军令总大阅之衆统帅凡四十有九人将校凡千三百六十有一人歩骑卒伍凡万八千七百七十有一人辨旗纛之等正黄正白正红正蓝四旗各如其色体尚方镶黄镶白镶蓝以朱镶红以白体方末锐䕶军旗斜出末锐皆绘金龙裁朱绘为火燄上缀朱缨红旗则缀黒缨满洲䕶军骁骑火器营暨䕶军营骁骑营皆于旗端标识号带骁骑带色从本旗其将领纛上饰豹尾䕶军带色以白将纛豹饰如之汉军火器营将纛制小及半文以飞虎前锋䕶军建方旗如其旗之色将纛豹饰如之诸军指麾小旗惟不裁火燄余制并如前式辨甲胄之别八旗骁骑铠甲从其旗之色胄缨将以朱军以黒八旗䕶军铠甲将以白军以蓝胄缨将以黒军以朱汉军营舁鹿角军衣裲裆无袖施礮军不介胄衣罽袍短铠余军士各从其旗之色若统帅大臣甲则细铠胄则饰貂尾鴈翎各以其等诸军既成列司礮以三礮列于军前乃各息声待令右列阵军阵既严兵部尚书侍郎诣行宫奏成列司礮举礮三铙歌大乐作奏壮军容之章皇帝乘骑出行宫侍卫二十人前引大臣十人骑而导后䕶领侍卫内大臣二人侍卫班领率豹尾班侍卫执枪十人佩刀十人佩弓矢十人骑而从驾入御营躬御甲胄扈从王公大臣侍卫亲军咸擐甲侍班满汉九卿记注官蟒袍补服豫于御营前恭竢兵部尚书奏请阅兵皇帝佩刀出御营属櫜鞬乘骑前张黄龙曲盖一武备院官掌之兵部尚书侍郎二人骑导前引后扈如前仪总理阅兵王公大臣满大学士乘骑随从三旗内大臣散秩大臣率亲军举黄龙大纛三旗侍卫亲军各从侍卫什长亲军校随纛扈跸有执事王公附豹尾班后随行皇帝入自左翼出右翼由列阵中路行经骁骑䕶军前锋诸队前火器营诸队后阵前将校甲士各就列廽身以向恭竢驾过后如初皇帝周视队伍毕还至御营前降骑释櫜鞬御幄殿诸大臣侍卫咸降骑随入前引大臣分立殿前东西面后扈大臣侍卫翼立御座左右殿外东西列豹尾班侍卫建黄龙大纛各一侍卫亲军按队环卫总理阅兵王公大臣大学士兵部尚书侍郎立于殿外阶上西位东面执事王公侍班九卿记注官分翼立于阶上东西面御营前左右列侍卫各六人八旗𫝊令官在其下均立马以竢满洲索伦蒙古善驭马侍卫三十人不擐甲按翼立侍卫后备驭惊轶之马皇帝赐王公大臣坐各就位一叩坐届时兵部尚书出班跪奏鸣角开操兴复位銮仪使帅鸣角军进御营前䝉古大角鸣承𫝊海螺以次递鸣达于军阵司礮三举礮诸军阵内击鼓螺角毕鸣承传之鸣螺兵返骑以次退至御营左右乃行阵击鼓鸣螺舁鹿角整队前进鸣金止一字成列领队甲士麾红旗枪礮齐发鸣金止再击鼓鸣螺整队而进鸣金麾旗发枪礮如是者九初进以二十丈再进以七丈五尺为率至第十进大小礮连环枪齐发无闲鸣金三乃止开鹿角为八门首队前锋䕶军骁骑甲士以次出次队军随之火器营兵列于后鹿角门阖诸军出鹿角外既成列八旗齐鸣螺譟而进左右翼兵鴈缀斜行成列并进军中鸣金止乃鸣螺振旅而还为殿之满洲火器营军及首队前锋䕶军骁骑各立于本旗军表之下八旗汉军火器营分鹿角为八行本旗都统建龙纛整队而退首队兵殿后兵均鸣螺结队徐还各列于初成列之地兵部尚书出班跪奏大阅礼成皇帝入御营释甲胄扈从王公大臣侍卫各退咸解甲具吉服随驾还行宫司礮举礮三铙歌清乐作奏鬯皇威之章将帅各率弁兵按队归营解甲彻幕申严约束依次入城右大阅翼日銮仪卫陈大驾卤簿皇帝乘骑囬銮警跸如前仪驾还宫羣臣奉叅起居恩赐赏赉各有差右礼成还宫京营八旗弁兵每嵗春秋季月合操四次春日贯甲秋日常服营阵规制如大阅仪仲春孟秋之月按旗登城习鸣螺兵部遣官稽阅嵗为常制䕶军骁骑官兵一嵗三校骑射本旗都统临视之前锋䕶军三嵗一校骑射兵部疏上领侍卫内大臣八旗都统副都统名毎翼钦命数人㑹本翼统领临视之八旗满洲汉军火器营礮闲三嵗季秋月演试于芦沟桥都城各门之礮分三之一更递运往同演命兵部满尚书一人临视之右京营训练直省讲武以督抚提镇为阃帅毎嵗季秋霜降日申令本标弁卒校阅于演武场前一日各营将弁肃队伍赴校塲豫立军幕届日黎眀军士擐甲列阵中军建大纛于场正中阃帅以牲醴致祭行二跪六叩礼中军以下将士均随行礼毕军门鼓吹节钺前导阃帅徧阅行阵还登将台升帐仪卫左右分列诸将擐甲侍台下中军诣帐前上行阵圗式请令操兵乃举旗麾衆合操台下举礮三军中鸣角击鼓歩骑甲士闻鼓声依式前进鸣金则止行阵中施发鸟枪连环枪并如京营之制余若长枪籐牌㓲刀短兵之属各因其地之宜以教士卒皆有成法其为阵有正有变毎变阵视将台号纛为指麾之节台上鸣角三军中乃鸣金振旅而还阅毕试材官将士骑射技勇申眀赏罚犒劳军士各释甲归营伍漕运河道总督届期训练本标弁卒亦如之八旗水师操防之畧练习于四时其出洋信候直省不同毎嵗春秋季月或夏秋之季遇潮平风正日乘战舰列阵张颿驭风鸣角发礮具如军律将军都统副都统亲临校视緑旗水师训练亦如之驻防将军都统副都统训练八旗弁卒及演礮如京营之制右直省阅兵钦定大清通礼卷三十九钦定大清通礼卷四十钦定四库全书钦定大清通礼卷四十军礼皇帝亲征之礼命下内阁诹启行吉日以闻兵部承制宣摄内外诸司各随职供备从征将士部勒禁旅前后备六军颁行军律令右诹吉戒办前期三日遣官各一人祗告天地宗庙社稷太嵗如常仪右告祭届日遣官致祭道路之神于天安门外列礮于演武场遣八旗都统致祭司礮之神均如仪銮仪卫陈骑驾卤簿于午门外前列铙歌大乐金二金钲四钹二鼓二㸃二篴四云璈二管二笙二金口角八大号小号各八次御仗六吾仗六立瓜六卧瓜六星六钺六次五色销金小旗十五色销金龙纛十次单龙赤扇六双龙黄扇六五色四季花繖十次豹尾枪䕶军十人佩弓矢亲军十人佩仪刀亲军十人凡亲军䕶军均乘马擎执以旗尉乘马如之堂子街门外左右列䝉古畵角十有六海螺二百亲军䕶军分掌之兵部设御营黄龙大纛于堂子内门外之南内大臣侍卫守之设八旗羽林纛八火器营纛八按翼分列于黄龙大纛后各以本旗叅领一人守之不从征王公暨满一品官蟒袍补服从征王以下大臣服征衣佩刀豫往堂子街门内东面祇竢从征六军分翼列阵于都门外司礮官设三礮于军前歩军统领勒所部辟除御道所司以皇帝行营次舍先发届吉时礼部尚书侍郎诣干清门请驾皇帝御征衣佩刀出宫乘骑前列九龙华盖一武备院卿骑导领侍卫内大臣侍卫咸服征衣佩弓矢乘骑前后翊卫午门鸣钟鼓骑驾卤簿前导乐陈而不作驾至长安桥军士吸角吹螺驾入堂子街门王公以下跪候过兴随入武备院官豫布皇帝拜褥于圜殿外甬道正中及旗纛前銮仪卫移卤簿起堂子至驾所出都门外皇帝降骑角螺止礼部尚书侍郎恭导由内门中门入就圜殿外拜位南向立前引大臣止立门外后扈大臣随侍鸿胪寺官引王公位丹陛上引衆官位丹墀东西鸣赞奏跪拜兴皇帝行三跪九拜礼王公等随行礼毕螺角齐鸣礼部尚书侍郎恭导皇帝出堂子内门诣旗纛前望纛行三跪九拜礼王公等随行礼毕角螺止皇帝乘骑导迎乐作奏祐平之章辞曰禋祀隆永维统百灵延福储祉奠安神鼎修祀祠通紫庭降福祥昭徳馨领侍卫内大臣侍卫班领率亲军䕶军举黄龙大纛扈跸王公以下咸骑从右告祭堂子驾出都门至陈兵处司礮三举礮各旗满汉将弁士卒咸于马上屏息俯伏候过整队随行驾至郊不从征王以下文武百官咸蟒袍补服跪送候过兴皆退六军经行之地有司豫修桥梁平道路直省文武大臣出境迎候三品以下守土官迎于本界外藩王公率属迎于所部皆蟒袍补服绅士耆民结采于门设香案跪接均与时廵同右銮舆进发车驾既载途大军分队前驱旗尉韬卤簿领侍卫内大臣侍卫翼驾行庀驻跸行营周视地势建御营于正中前锋军过御营前分列东西二营逺斥堠八旗䕶军及骁骑张左右翼分列十六营火器营军礮军绵甲军列为四营外藩军附左翼列为一营緑旗军各自为营皆环御营为向御营内张帐殿黄幄周以黄幔为城南设旌门列黄龙大纛于门外左右环城廵警二十有一处领侍卫内大臣侍卫率亲军周廵宿卫幔城外设网城东西南树旌为三门环城设廵警八处䕶军统领各率羽林䕶军森严守卫禁语譁稽出入网城外布幕为重营东西南北各为一门䕶军叅领侍卫銮仪卫官及䕶军执事人毎重扈跸阁部院寺从征各官列幕于重营之外大军分翼牧马前军牧于路左留路右以待后军牧放禁毋越次驾驻行营升礮三诸军悉止从官奏事如常仪夜漏初下严更鼓禁断行人内外禁旅各分番廵警五漏交御营鸣钟前营角声起角声初严外营蓐食治军装再严前军㧞营徐进三严左右军后军辎重悉发从征王公百官恭竢于旌门外辨色升礮警跸皇帝乘骑出营翊卫如仪羣臣随后骑从右军营驻跸军行所至随时遣使致祭名山大川及风雨之神各如仪将及所征之地遣使赍勅往谕不庭亲御军门简阅将士申严纪律诸军秉睿谟宸算分道进发奏克㨗乃班师右徂征皇帝亲征既克有罪乃诹吉凯旋徧布六军戒办前期一日遣官致祭旗纛之神如仪届日銮舆先发诸军整旅徐旋所在有司治桥梁道路外藩王公直省文武大臣暨守土官绅士耆老恭迎如初驾将至京内阁宣下诸司𫝊告在京王公百官咸蟒袍补服郊迎至日銮仪卫陈法驾卤簿自郊外五里至堂子门外驾至郊王公百官跪候过兴随行驾入都门大乐鼓吹前导至堂子内门礼部尚书侍郎恭导皇帝降舆致祭堂子如初仪王公等均随行礼毕銮仪卫移设卤簿起堂子至午门外皇帝乘舆入东长安门至午门百官跪候过兴王公随入至内金水桥候驾还官皆退右凯旋大师凯旋翼日遣官祇告天地宗庙社稷太嵗并遣官致祭陵寝及随征旗纛司礮之神右告至廼行饮至之礼燕从征将士于御苑皇帝亲劳之策勲行赏各有差右饮至策勲礼部诹吉疏请御殿受贺宣布诸司戒办届日銮仪卫陈法驾卤簿乐部和声署陈乐悬侍班执事官王公百官朝服咸集皇帝御太和殿受中外羣臣表贺如朝贺仪颁诏布告天下分遣京堂四品以上官致祭岳镇海渎前代帝王先师阙里右举行庆典御制碑铭勒石太学以告成功编次亲征方畧宣付史馆右告成纪功命将出征之礼皇帝命大将军统帅诸军出讨寇乱先期内阁大学士拟衔名奏请钦定既得旨礼部制印钦天监诹启行吉日送内阁以闻兵部徧布诸司供备前期三日昧爽鸿胪寺官豫设勅印案于太和殿内东楹之南内阁侍读二人自阁奉勅印入陈于案各退銮仪卫率官校陈法驾卤簿乐部率和声署陈乐悬王公百官咸蟒袍补服入就班位序立如常朝仪出征大将军暨从征各官蟒袍补服入竢于丹墀之东西面礼部尚书侍郎诣干清门请驾午门鸣钟鼓皇帝龙袍补服乘舆出宫导从扈卫如常仪至太和殿北阶降舆入工举麾鼓柷中和韶乐作奏隆平之章辞曰临轩策将圣武恢仙仗挟风雷龙骧虎贲羣英来专阃正借勒铭才神机翊上台恩隆毂是推皇帝御太和殿陞座工偃麾戞敔乐止銮仪卫官𫝊鸣鞭阶下三鸣鞭戏竹交丹陛乐作奏庆平之章辞曰金殿宸开铜龙启推毂恩隆典仪九重上争歌喜起敷声教尽仰天威鸿胪寺官引大将军升自东阶立丹陛之东北面接勅印官二人从升立于左西面分引从征各官按左右翼就丹墀东西拜位均北面序立赞进少进赞跪皆跪乐暂止赞受勅大学士一人入殿左门就东案奉勅由中门循左闑出授大将军大将军祗受转授接勅官跪奉以兴退竢于左赞受印大学士一人奉印授大将军如受勅仪乐作赞叩兴大将军暨从征各官行三跪九叩礼兴乐止奉勅印官降自东阶由太和门中门出大将军从出从征各官皆出銮仪卫官𫝊鸣鞭如初驾兴中和韶乐作奏显平之章辞曰绛霄瑞霭六龙廻寰㝢靖氛埃天戈遥指阊阖开敦忠秉信阃外裁风云列阵该崇墉计日摧锋车电掣天马徕军声欢腾九埃皇帝还宫乐止王公百官咸退右颁勅印出师日五鼓銮仪卫陈法驾卤簿于午门外如常仪文武百官蟒袍补服按翼集午门外东西阙下大将军暨从征各官服征衣王贝勒贝子公满大学士将军都统尚书蟒袍补服均东面豫竢于堂子街门内兵部建八旗大纛各一于堂子内门外之南军士执螺角列竢于街门外从征将士按翼分立于甬道左右质眀礼部尚书侍郎诣干清门请驾皇帝龙袍补服乘舆出宫午门鸣钟鼓法驾卤簿前导乐陈而不作百官跪送如常仪驾至长安桥军士吸角吹螺大将军从征各官暨王公大臣等跪候过兴随行驾进堂子街门螺角止礼部尚书侍郎恭导皇帝降舆就位行礼如仪羣臣咸随行礼毕恭导皇帝出堂子内门螺角齐鸣皇帝至纛前行礼大将军暨从征各官均随行礼毕螺角止导迎乐作奏祐平之章辞曰维文武畧勲业猷崇钦承睿算往征不恭扇仁风在师中月三㨗奏肤功午门鸣钟皇帝回銮是日并遣官以师行祇告奉先殿如常仪右祗告其日昧爽工部官豫张黄幄于东长安门外南向武备院官供御座铺陈光禄寺官备酒以竢皇帝祗告堂子礼毕王公大臣先至东长安门分翼序立大将军暨从征将士先至幄外恭竢皇帝至幄前降舆羣臣跪迎入幄陞座内大臣侍卫翊立左右皇帝召大将军入亲赐巵酒大将军跪饮毕退率从征将士谢恩行三跪九叩礼毕佩櫜鞬辞驾皇帝命乘马乃各乘马启行乐作皇帝乘舆还宫王公百官送驾如仪各退乃遣官祖饯大将军于都门外礼部官豫张幕于门外道左望阙设畵屏香案案前布拜席内务府官设燕于幕内光禄寺官备茶酒竢于幕侧鸿胪寺官二人蟒袍补服竢于香案左右承㫖饯送之王公大臣侍卫各官蟒袍补服竢于幕外大军按翼肃队夹道东西分列大将军至下马从征各官咸下马王公大臣侍卫迎入鸿胪寺官引就拜位听赞行三跪九叩礼毕鸿胪寺官分引就燕席礼部兵部尚书侍郎奉茶燕毕望阙谢恩行礼如初仪王公大臣侍卫送至幕外视大将军启行各退右祖饯或王公大臣先出师疆场皇帝即军中命为大将军先期临轩遣正副使各一人持节赍勅印以往至日大将军率属郊迎豫于演武场筑坛备铺陈坛上正中设勅印案前为香案均南向执事及所属官弁咸集祗竢届时正副使蟒袍补服登坛陈勅印于案退东面立大将军蟒袍补服诣香案前引赞赞跪大将军跪宣勅官东面宣读勅文讫正使奉勅副使奉印以次授大将军大将军祇受转授从官跪接兴复于案赞叩兴大将军行三跪九叩礼兴正副使退大将军奉勅印涖事正副使还朝持节复命如仪右遣使颁勅印大将军战胜灭寇诹吉凯旋先期具疏以闻乃振旅还朝将至京师先遣官入奏皇帝命廷臣以茶酒出郭迎劳大将军率从征将士望阙谢恩行三跪九叩礼毕还朝从征将士以次归营伍翼日黎眀卤簿乐悬陈设王公百官陪位均如颁勅印仪鸿胪寺官陈设黄案于丹陛正中届时皇帝御太和殿中和韶乐作奏隆平之章辞曰庆溢朝端霭祥云河山清晏铃旗迢递送归鞭赫元戎繄良翰靖献寸诚丹载干戈和佩鸾功成万里勒铭还遐迩共腾欢陞座乐止大将军出班从征内阁官二人恭奉勅印升丹陛大将军诣案前跪以次恭纳勅印于案退就班位丹陛乐作奏庆平之章辞曰决胜从容筹上将师行肆靖遐方宣武畧更敷文徳垂衣治端拱眀堂大将军乃率从征将士谢恩听赞行三跪九叩礼毕乐止驾兴中和韶乐作奏显平之章辞曰雉扇徐廻遍尧封齐销烽燧依依杨栁六师归逮春耕修农耒论赏策勲随九重深五絃挥敷天率土裒时对日月耀眀威皇帝还宫乐止羣臣咸退右凯旋如穷寇乞命请降乃封章入告得㫖报可诹吉纳降所司豫于大军之左筑受降坛南向坛南百歩外树表建受降旗将校守之届日所司诣坛铺陈设大将军座于坛上正中设案于座南陈勅印设叅赞大臣座于左右东西佥向侍卫记室官立大将军左右引礼立坛南左右将领按队伍立坛下左右均东西面按品为序北上从征军士戎服按翼肃队陈列坛外至时兵部总尉领降人立受降旗表下祗竢引礼二人诣军门请大将军升坛军门鼓吹三举礮大将军戎服乘骑出营鼓吹节钺前导引礼官骑导叅赞大臣暨侍从官骑从节钺将至坛兵部总尉挥降人于表前北面跪匐伏大将军至坛前下马羣官咸下马引礼引大将军陟中阶登坛南面升座叅赞大臣以下咸就位鼓吹振作举礮三兵部总尉挥降人膝行诣坛下匐伏乞命大将军宣谕皇帝威徳受降量加赏赉降人泥首伏谢仍膝行退大将军降座乘骑还营军门鼓吹举礮导引侍从如初乃露布以闻率大军凯旋如前仪右纳降师旋诹吉祗告天地宗庙陵寝社稷先师孔子并致祭旗纛礮神各如仪羣臣恭进贺表皇帝陞殿受贺如朝贺仪御制碑铭勒石太学分命儒臣编纂方畧垂示武功乃燕劳大将军诸从征者咸与燕翼日论功行赏有差右告成燕赉若命重臣经畧军务节制将帅出征不庭其颁勅印祭堂子饯送受降凯旋之仪均与大将军同钦定大清通礼卷四十钦定大清通礼卷四十一钦定四库全书钦定大清通礼卷四十一军礼大军出征奏㨗上所获于京师乃献俘于太庙社稷祗告成事献俘太庙之礼前期有司诹吉以闻翰林院撰祝文太常寺以祝版送内阁恭书受而奉诸神库承祭官执事官应陪祀之文武百官咸致斋御史礼部光禄寺官眂割牲均如仪届日五鼓宗室官入庙恭请中殿神位奉安于前殿供备陈设陪祀执事各官诣庙祇竢均朝服兵部司官朝服率解俘将校豫以白组系俘颈由西长安门至天安右门入候于太庙街门外黎眀承祭官朝服至俘跪伏承祭官入庙就位陪祀执事各官咸就位立祗告献俘读祝行三献礼陪祀官均随行礼是日并遣官告祭后殿凡陈设行礼仪节并与时飨同右太庙献俘同日献俘社稷前期有司供备翰林院撰祝文陪祀王公百官致斋均如祭太庙之仪届日献俘太庙礼毕兵部司官以俘候于社稷街门外承祭官朝服至俘跪伏承祭官就拜位行礼陪祀官均随行礼凡陈设及行礼仪节并与春秋祈报礼同礼毕兵部司官以俘仍由原入之门出各官皆退右社稷坛献俘献俘翼日皇帝御午门受俘受俘之礼前期兵部徧布诸司戒办届日工部官设御座于午门楼正中武备院官张黄盖于楼檐下銮仪卫官陈法驾卤簿乐部和声署陈乐悬设铙吹军乐于楼下设丹陛卤簿左当阙左门之北右当阙右门之北静鞭仗马在其次设丹墀卤簿于阙左门阙右门之南金鼓在其次丹陛大乐在金鼓之次辇辂设于天安门外金水桥南驯象设辇辂南均夹甬道分列如仪鸿胪寺序定班位内大臣率侍卫蟒袍补服立两翼楼阶上䕶军统领率䕶军立阶下均佩刀环卫前引大臣十人立楼檐外阶上东西面后扈内大臣二人在御座旁左右佥立豹尾班侍卫佩刀侍卫在御座后左右翼立记注官立前楹之西东面北上承㫖大臣二人鸿胪寺鸣赞二人立于阶下东西面銮仪卫𫝊鸣鞭官立西鸣赞官之次东面均北上侍仪内阁大学士学士翰林院学士都察院左都御史副都御史立丹陛卤簿之北东西面紏仪御史四人礼部司官四人鸿胪寺官四人立丹陛卤簿之南又御史四人礼部司官四人鸿胪寺官四人立丹墀卤簿之南均东西面北上王贝勒贝子公拜位在丹陛卤簿内甬道东西文武百官拜位在丹墀卤簿内甬道东西重行异等均北面东位西上西位东上兵部刑部尚书侍郎立于西丹墀卤簿之后右陈设序位漏未尽王公朝服立阙左右门北百官朝服立阙左右门南均按翼东西祇竢兵部司官率解俘将校以俘由西长安门至天安右门入立于右翼金鼓之后刑部司官立兵部司官之次黎明执事官咸就位礼部尚书侍郎诣干清门奏时遂前导驾皇帝礼服乘舆出宫前引后扈如常仪午门鸣钟鼓驾至太和门大乐铙吹金鼓振作礼部尚书侍郎恭导皇帝登午门楼至前楹降舆御黄幄陞座毕乐止銮仪卫官𫝊鸣鞭校尉三鸣鞭鸣赞赞进俘丹陛乐作奏庆平之章序班引解俘将校自丹墀卤簿之南进至御道西北面赞进少进赞跪叩兴将校行三跪九叩礼兴乐止赞退引将校退复原位立鸣赞赞受俘兵部司官率将校以俘至右翼金鼓之下北面跪匐伏兵部尚书趋至午门前御道西跪奏平定某地所获俘囚谨献阙下兴少退东面立刑部尚书趋至兵部尚书之右承㫖大臣𫝊制鸿胪寺官接宣曰所献俘交刑部刑部尚书趋进北面跪领㫖讫兴偕兵部尚书退复位兵部司官以俘交刑部司官械系由原入之门出鸣赞赞齐班丹陛乐作序班分引王公百官各就拜位立聴赞行礼如常仪毕乐止鸣鞭如初驾兴大乐铙吹金鼓振作午门鸣钟皇帝乘舆还宫乐止衆官皆退是日赐解俘官兵燕于兵部翼日午门外赐解俘官兵冠履银币有差右受俘钦定大清通礼卷四十一钦定大清通礼卷四十二钦定四库全书钦定大清通礼卷四十二军礼日食救䕶之礼前期五月钦天监豫推京师各省及䝉古诸部落朝鲜国所见日食分秒时刻疏闻下礼部徧布中外届期祇行救䕶前一月具疏𫝊在京文官汉武官㑹礼部行救䕶礼八旗满洲䝉古汉军都统副都统率属于所部警备各救䕶于公署至日顺天府官饬役赴部洁埽堂署内外设香案于露台上鑪檠具布百官拜席于香案后銮仪卫率官校至部陈金鼓于仪门外龙旗御仗各二引仗各六鼓二十有四金钲一画角十有二掌以民尉列甬道东西百官朝服诣部祇候乃辨位宗人府吏部翰林院詹事府通政司吏科国子监为一班内阁戸部戸科礼科太常寺鸿胪寺钦天监为二班兵部兵科理藩院銮仪卫上驷院武备院太仆寺歩军统领及汉武官为三班刑部都察院大理寺刑科光禄寺顺天府京县五城为四班内务府工部工科中书科太医院为五班每班皆礼部尚书侍郎一人领之礼部官属各附于班末紏仪御史四人礼部司官四人鸿胪寺鸣赞二人序班二人分列于香案前左右钦天监博士一人候时乐部署史二人奉鼓竢于露台下钦天监官报日初亏鸣赞赞齐班序班引百官至拜位前立重行异等赞进少进赞跪叩兴衆行三跪九叩礼兴赞上香礼部尚书进至香案前三上香毕复位赞跪皆跪赞伐鼓署史奉鼓进跪于左礼部尚书伐鼓三声仪门外金鼓振作乃按班更番上香祇跪御史礼部鸿胪寺官更番祇立并如前仪钦天监官报日复圆金鼓声止鸣赞赞齐班百官至拜位前立听赞行礼如初毕各退是日礼部祠祭司官二人钦天监博士二人赴观象台测騐向日设香案初亏复圆行三跪九叩礼如仪右日食救䕶月食救䕶于太常寺前期钦天监礼部疏闻届日陈设执事及行礼仪节并与救䕶日食礼同右月食救䕶直省府州县卫遇日月食各按钦天监推定时刻分秒随地救䕶省㑹于督抚署府州县卫各于公署均以督抚及正官一人领班行礼正贰教职二人紏仪学弟子员二人通赞二人引班隂阳官一人报时至日班首官上香伐鼔衆官祗跪行礼并与京师救䕶同右直省救䕶钦定大清通礼卷四十二钦定大清通礼卷四十三钦定四库全书钦定大清通礼卷四十三宾礼周礼大行人掌宾客之礼仪九州以外谓之蕃国各以其贵寳为挚国家声敎暨讫四夷来宾徼外山海诸国典之礼部百余年来勅封燕赉诸典仪文详洽爰辑为宾礼而百官士民相见仪节以类附于后朝贡之礼凡四夷属国按期修职贡遣其陪臣赍表文方物来朝京师贡使将入境朝鲜以礼部通官二人迎于盛京鳯凰城安南琉球缅甸暹罗荷兰苏禄南掌诸国贡道所经之省督抚遣佐贰杂职官一人迎于邉界西洋以内务府司官及西洋人供职钦天监者各一人迎于广东皆给以邮符经过地方有司供其次舍廪饩车舟夫马沿途营汛递遣官军防䕶以达于京畿礼部豫行工部修饰馆舍备器用薪炭戸部给粟米刍豆光禄寺给牲鱼酒浆蔬果之属既至提督㑹同四译馆鸿胪寺少卿饬属延接入馆以时稽其人衆均其饮食右迎来贡使就馆翼日捡其方物表文暨从官各服本国朝服以竢礼部仪制司官设表案于堂上正中黎眀馆卿朝服率贡使诣部由左角门入恭竢阶下之左正使奉表在前副使次之从官在后礼部侍郎一人出诣案左立仪制司官二人鸿胪寺鸣赞二人分立于左右楹南均朝服馆卿先升阶立左楹鸣赞之右鸣赞赞进表司宾序班二人引贡使升阶立副使从升少后立从官随序立赞跪贡使以下皆跪赞接表正使举表馆卿恭接以授侍郎侍郎受表陈于案正中复位赞叩兴正使以下行三跪九叩礼兴序班引退馆卿率以出仪制司官送表内阁竢命下礼部以方物分纳所司右进表贡方物贡使上表讫恭遇大朝常期皇帝御太和殿百官行礼毕序班引贡使暨从官诣丹墀西班末听赞行礼赐坐赐茶如仪若不遇朝期礼部诹日奏请召见馆卿豫戒贡使及通事官习肄礼仪至日率贡使服其国公服通事补服诣宫门外祗竢皇帝常服御便殿领侍卫内大臣内大臣侍卫左右侍立如常仪礼部尚书一人蟒袍补服引贡使入通事随入至丹墀西行三跪九叩礼毕引由西阶升至殿门外跪皇帝降㫖慰问礼部尚书承𫝊通事转谕贡使贡使对词通事译言礼部尚书代奏礼毕兴引自西阶降出退如待以优礼是日皇帝御便殿侍卫如前议政大臣暨八旗大臣咸蟒袍补服入殿按翼侍立礼部尚书引贡使至丹墀西行三跪九叩礼兴引由西阶升入殿右门立右翼大臣之末通事随入稍后立皇帝有㫖赐坐领侍卫内大臣内大臣议政大臣八旗都统副都统礼部尚书就立位一叩序坐贡使随跪叩坐乃赐茶尚茶进皇帝茶衆跪叩侍卫徧授大臣及贡使茶咸跪受一叩坐饮毕跪叩如初皇帝降㫖慰问贡使跪聆答奏皆礼部尚书承𫝊通事译言如前仪礼毕礼部尚书引贡使出至朝房承㫖赐贡使尚方饮食讫馆卿率以退翼日黎眀领赴午门外谢恩鸿胪寺𫝊赞序班引班贡使就丹墀西北面行三跪九叩礼如仪退右朝见朝贡礼毕礼部疏请颁赐国王并燕赉贡使及其从官从人既得㫖移诸司供备届日所司陈赐物于午门外道左皮币布帛白金陈于案马陈于庭鞍辔具馆卿朝服率贡使暨从官各服其国朝服由东长安门天安门端门至西朝房前东面序立祇候礼部侍郎一人立案南西面主客司官从立御史四人鸿胪寺鸣赞二人分立御道左右东西面序班二人立贡使之北东面均朝服鸣赞赞齐班序班引贡使至西丹墀内以次序立北面东上赞进衆进赞跪叩兴行三跪九叩礼毕主客司官奉颁给国王赐物前授贡使贡使跪受转授从人乃以次颁贡使及从官从人赐物主客吏奉授各跪受讫赞叩兴复行三跪九叩礼兴引退馆卿率贡使及从官从人出赐燕于礼部如仪毕皆退右燕赉事竣贡使将回国光禄寺备牲酒果蔬礼部侍郎一人诣馆舍筵燕如在部仪朝鲜南掌仍以迎接官伴送出境安南琉球缅甸暹罗荷兰苏禄礼部奏遣司官一人伴送西洋以原迎官二人给邮符沿途供馆舍车舟饮食官军防䕶如初来礼至贡道所经省㑹赐燕司道一人主之仪与礼部燕同督抚大吏别遣官送出境自京伴送官以事竣复命于朝右送往勅封外国之礼凡朝贡之国世子嗣位权摄国事遣其陪臣请命于朝礼部疏闻得㫖报可工部制节内阁撰勅均送礼部礼部奏遣正副封使各一人持节赍勅往封朝鲜封使以内大臣礼部满侍郎内阁满学士侍卫充服色仪从各从其品安南琉球以翰林院侍读侍讲编修检讨六科给事中礼部郎中员外郎主事内阁中书充特赐一品麒麟服仪从皆视一品启行之日工部给龙旗御仗牌繖兵部给乘𫝊防䕶官军皆候于礼部大门内礼部仪制司官设案于堂上正中陈节于左陈勅于右尚书侍郎二人于案左右立仪制司官二人随其后均朝服封使朝服诣部至堂中跪仪制司官一人奉节一人奉勅各授尚书侍郎以授正副使皆恭接以兴出仪门外官军接奉加节衣负勅书乘马行旗仗前导使者易征衣乘𫝊偕行右遣使封使入所封国境其国边吏供备馆𫝊夫马所经之地文武官出郊跪接如迎诏书之仪将及国嗣封国王遣其陪臣出郊迎接勅书劳使者饰馆舍供张于国门之外备龙亭香亭旗仗鼓乐祇候于馆列屏于王殿上设案于正中前设香案均南向设国王受封位于香案南拜位于受封位之南设衆官拜位于庭内东西皆北面赞礼二人位国王拜位之北引礼二人位赞礼之南引班四人位衆官拜位之北皆东西面乐陈于门内仪仗陈于庭中皆左右分列使者既及国迎接官迎至馆恭设节勅于龙亭内驰报国王王率其国陪臣朝服郊迎迎接官以龙亭行香亭旗仗鼓乐前导使者乘马从国王以下咸跪候过兴随入国门至府龙亭入中门升阶陈于正中使者及阶下马从升执事者脱节衣奉节授正使持前行奉勅授副使随行入殿使者陈节勅于中案皆退立案东宣读官立于使者之后引礼引国王就拜位北面引班引衆官均就拜位北面立赞礼赞跪王率陪臣皆跪赞叩兴国王以下行三跪九叩礼兴国王进至受封位前赞礼赞跪国王跪副使进奉勅书付宣读官西面展读讫以勅书授国王国王祇受转授从官跪接以兴副使复位国王三叩兴退至拜位前赞跪叩兴国王以下复行三跪九叩礼兴率其陪臣出竢门外正使奉节诣龙亭执事者加节衣陈于亭舁出使者随出国王以下跪送使者以节诣馆国王乃易常服适馆劳使者揖让行礼毕退飨燕致饔饩如仪及归率其陪臣跪送节于国门外如初迎礼使者回朝以事竣复命还节并赐服于所司右国王受封使者既还朝国王乃修表文具方物遣其陪臣诣阙谢恩廪饩燕赉均如常朝贡之仪右国王表谢若外夷归诚初奉朝命者礼部奏请命正副使持节赍勅印往封仪与前同若荒逺阻絶之区以勅书授来使赍回仪制司官设案于午门外甬道上正中陈勅尚书一人立案左仪制司官随其后鸿胪寺鸣赞二人立甬道左右均朝服馆卿率来使朝服入至西丹墀内祇竢鸣赞赞授勅序班引诣案前北面赞跪来使跪仪制司官一人奉勅授尚书以授来使恭接授从官兴退诣丹墀之西听赞行三跪九叩礼毕乃恭赍回国以授其国王遣使诣阙谢恩如仪钦定大清通礼卷四十三钦定大清通礼卷四十四钦定四库全书钦定大清通礼卷四十四宾礼外藩亲王见宗室亲王之礼宾及门王府属官入告主人降阶迎宾辞主人升宾从宾入门而右西位东面主人入门而左东位西面各行二跪六叩礼毕即席序坐位如之宾之从官阶上二跪六叩兴入右门随坐于宾后执事者进茶宾受茶叩主人答叩饮茶叙语毕从官趋前楹跪一叩兴趋出宾起离席叩王人答叩皆兴宾辞出主人送宾于阶下退府属官送于府门外宾退属官乃退若外藩郡王见主人迎送不降阶相见宾二跪六叩主人答一跪三叩余跪受宾辞出跪叩主人答跪不叩余如亲王见仪外藩贝勒见入自中门闑左王出坐迎贝勒行二跪六叩礼王立受王就位正坐贝勒侍坐从官行礼随坐如仪贝勒受茶一叩饮茶叙语毕从官先出贝勒离席跪叩辞退王出坐府属官送于府门外外藩贝子公见府属官引至殿外行二跪六叩礼王坐受辞出跪叩王坐受亦如之余如贝勒见仪右宗室外藩亲王相见外藩亲王见宗室郡王之礼宾至主人迎于大门内肃宾入及阶让升主人由东宾由西及门让入主人就右西面宾就左东面行二跪六叩礼东西序坐从官行礼随坐待茶辞退均如内外亲王见仪主人送宾于大门内府属官送于府门外各退若外藩郡王见与内外亲王相见仪同外藩贝勒见与外藩郡王见亲王仪同外藩贝子公见与外藩贝勒见亲王仪同右宗室外藩郡王相见外藩亲王见宗室贝勒之礼宾至主人出迎于府门外肃宾入宾先行主人少后从行升阶亦如之主人入门而左东面宾入门而右西面各行一跪三叩礼东西序坐从官行礼随坐均如仪待茶辞退宾皆一叩主人答送宾于府门外乃退若外藩郡王见行礼坐次视亲王主宾出入并行迎送及于大门府属官送于门外外藩贝勒见行一跪三叩礼余与内外郡王相见仪同外藩贝子公见行一跪三叩礼主人跪受余与外藩贝勒见郡王仪同右宗室外藩贝勒相见外藩亲王郡王贝勒见宗室贝子公之礼宾至主人迎于大门外宾自西先行主人自东少后行升阶入门亦如之主人位左宾位右东西面各行一跪一叩礼序坐从官行一跪一叩礼随坐待茶如前仪从官先一叩辞退宾主各一叩兴主人送宾于大门外候乘马乃退若外藩贝子公见行一跪一叩礼余与外藩贝子公见贝勒仪同右宗室外藩贝子公相见京官敌体相见之礼宾及门从者通名阍人入告主人肃衣冠出迎于大门内揖宾入每门让于宾及阶让升及门让入宾主皆北面再拜兴主人为宾设坐西面宾礼辞揖主人答揖卒正坐宾为主人设坐东面揖如之主人揖宾就坐执事者进茶宾受茶拜手主人答拜饮茶叙语毕宾告辞揖主人答揖降阶宾辞主人固请乃送宾于大门外视宾乘舆马主人乃退尚书左都御史见大学士仪亦如之一品至八九品官敌体相见仪并同三品以下京堂官翰詹科道见大学士主人迎于仪门内送出大门外不视乘舆马余仪同科道见左都御史副都御史各部尚书主人送出大门外退不视乘舆马余仪同翰詹科道与阁部院寺监属官相见均与敌体相见仪同有尊卑名分者均各尽其尊卑之礼右京官敌体相见阁部院寺监属官见其长官之礼初见属官公服诣署首领官引至堂上以衔名履歴呈于各长官坐案属官以次向坐三揖长官避席答揖退若燕见至大门外下舆马竢于门内阍人通名入见长官迎于阶下诣㕔事属官当楣北面三揖长官东面答揖序坐属官东位西面长官位于西南东北面命坐揖茶至揖凡属官揖长官皆答揖启事毕三揖如初辞出长官送于二门外属官出大门稍逺乘舆马见大学士仪同右在京属官见长官国学生见国子师之礼初见弟子公服具名柬国学首领官引至堂上北面三揖师立受辞退北面三揖出若燕见通名竢于门内师召入迎于阶上弟子升阶竢师前行随入堂当楣北面再拜师西面答揖师命坐弟子北面揖趋正师坐毕侍坐于侧东位西面师位于西南东北面请问揖茶至揖辞退北面三揖师皆答揖师出送前行弟子从及二门外弟子三揖竢师入乃退翰林院庶吉士见大学士及见教习庶吉士仪同右国学师弟子相见直省官敌体相见之礼宾至署从者通名门吏启门宾肩舆入仪卫止仪门外主人出迎宾至外堂檐下降舆主人揖宾入毎门让于宾及㕔事各再拜兴主人为宾设坐西面宾礼辞揖主人答揖宾为主人设坐东面揖如之主人揖宾就位坐执事者进茶主宾各拜手饮茶叙语毕宾避席揖辞退主人答揖宾出主人送至外堂檐下视乘舆主人退宾肩舆出如来仪学政盐政及钦差官与督抚相见仪同文职督抚司道以下府州县佐杂以上武职提镇以下千把总以上凡敌体官相见仪并同右直省官敌体相见直省文属见长官之礼司道见督抚初见具衔名履歴公服诣署至大门外降舆入及仪门由左门入督抚迎于外堂屏内督抚先行司道随入及㕔事司道当楣北面禀叅督抚辞乃三揖督抚西面答揖督抚正坐司道东旁侍坐命坐揖茶至揖凡司道揖督抚均答揖辞出三揖如初督抚送至屏门外司道三揖竢督抚入门复三揖趋出至大门外乘舆返若公事谒见常服通衔名三揖就坐余如前仪知府见督抚督抚不迎送余如司道见仪同知通判见督抚辕门下舆马余与知府见同州县见督抚辕门外下舆马升堂北面再拜辞退三揖督抚皆立受余如知府见仪知府同知通判见司道司迎送于屏门外道迎送于堂檐下坐次知府等东位西面司道位于西南东北面余如见督抚仪州县见司道司道不出迎见毕辞出司送于阶下道送于屏门外余如知府见仪州县见知府迎送于屏门外余如见司道仪见同知通判迎送于堂檐下余仪同直𨽻州知州见长官及接属官仪与知府同直𨽻州州同州判见长官仪与州县同敎职见督抚司道知府等官均如知县见仪首领佐杂官见督抚行一跪三叩礼不坐见司道知府仪同府首领县佐贰等官见同知通判如州县见司道仪杂职官见同知通判行一跪三叩礼不坐杂职官见知县如州县见知府仪右直省文官见长官直省武属见长官之礼副将见提督初见具衔名披执辕门外下马门吏禀白𫝊命免披执易公服由左门入升堂北面禀叅辞三揖提督西面答揖坐次提督正坐副将侍坐茶毕辞退三揖如初提督送至阶下常见不披执余仪同见本镇总兵官迎送于堂后屏外坐次副将东位西面总兵官位西南东北面余如见提督仪叅将游击见提督北面跪三叩辞退三揖出提督起立答揖不送余如副将见仪见总兵官如副将见提督仪见本镇总兵官起立不送都司守备见提督暨总兵官披执北面跪自宣衔名三叩提镇坐受命坐西面席地坐不设茶辞出三叩趋退提镇不起立公事谒见常服不宣衔名余仪同千把总见提督暨总兵官跪启事不坐余与都守同叅将游击见本协副将如见总兵官仪辞出副将离位送都司守备见副将行一跪三叩礼副将不揖不送余如叅游见仪都司守备初见本管叅将游击行庭叅礼辞出本管官离位送常见三揖本管官答揖出揖如初若非本管官送迎及大堂屏后余仪同千总以下官见副将叅将游击与见总兵官同千总见都司守备与守备见叅游同把总见都司守备跪三叩辞出都司起立不送余与千总同右直省武职见长官司道见学政具名衔二门外下舆马由中门入学政迎于堂檐下揖入行宾主礼若学政为三品以上大臣司道谒见与见督抚仪同知府同知通判见学政行三揖礼余如见督抚仪州县见学政与见督抚仪同凡州县行礼学政避席答揖敎职见学政与知县见同凡敎职行礼学政立受首领佐杂官见学政与见督抚仪同司道以下官见盐政及钦差官均与见学政仪同运使盐道见盐政与司道见督抚仪同运同运判等官见盐政与知府见督抚仪同科目出身盐大使见盐政与知县见督抚仪同右直省官见学政盐政顺天奉天府属官相见之礼同品官僚视直省敌体见仪治中通判见府尹如直省司道见督抚仪见府丞如司道见学政仪属下州县敎职见府尹如见督抚仪见府丞如见司道仪见治中通判如见府倅仪经厯以下官见府尹丞治中通判如直省首领官见知府府倅仪奉天府属知府见府尹如直省知府见督抚仪见府丞如见学政仪府州县见盛京五部侍郎如见府尹仪右京府官属相见直省文武官相见之礼提督见总督由中门入总督出迎于大堂檐下揖让入升堂三揖毕总督正坐提督佥坐若提督兼世职者总督东位西面提督西位东面辞出总督送至堂檐下视乘舆退见巡抚行宾主礼总兵官见总督与司道见仪同见巡抚行宾王礼副将见总督初见披执一跪三叩侍立待茶辞退三揖出见巡抚与知府见仪同叅将以下官见总督行一跪三叩礼千总以下官见司道仪同司道见提督如提督见总督仪见总兵官行宾主礼知府同知通判见提督总兵官如司道见提督仪州县见提督具衔名由左门入提督迎于阶下升堂北面三揖坐次提督正坐州县侍坐辞出三揖如初提督送至屏门外见总兵官仪同八九品以下佐杂官见提督总兵官行一跪三叩礼右直省文武官相见直省满汉官相见之礼镇守将军副都统与督抚提镇相见行宾主礼司道以下官见将军与见总督仪同见副都统与见总兵官仪同协领叅领见督抚与司道同佐领防御见督抚与知府同骁骑校以下官见督抚与州县同余不相统属者均行宾主礼右直省满汉官相见儒学弟子员见学师之礼与国子生见国学师仪同学政涖任后释奠学宫讲学于彞伦堂敎职引学弟子员谒见均公服北面再拜学政立受嵗科试毕学弟子员列一二等者均公服祗竢于学政堂下学政升堂北面三揖学政立受阅卷毕退三揖出入泮谒见礼亦如之右直省学校师弟子相见士人敌体相见之礼宾及门从者通名主人出迎于大门外揖入及门及阶揖如初登堂主宾均北面再拜兴主人趋正宾坐宾礼辞主人卒正坐左还宾正主坐亦如之即席宾东位西面主人西位东面饮茶叙语毕宾退揖主人及阶及门揖辞主人均答揖乃送宾于大门外揖如初若见父之执友与见尊长仪同右宾友相见受业弟子见师长之礼初见师未出先入设席正位竢于堂下师出召见乃奉贽入奠贽于席北面再拜师起答揖兴谨问起居命之坐乃侍坐有问则起而对辞出三揖师不送常见侍坐请业则起请益则起师有敎立听命坐乃坐师问更端仍起而对朝入一揖暮出一揖与同学弟子均以齿序右受业弟子见师长卑幼见有服尊亲之礼及门从者通名竢外次尊长召入见升阶北面再拜尊长西面答揖命坐视尊长坐次侍坐于侧茶至揖叙语毕禀辞三揖凡揖尊长皆答出尊长不送若尊长来见卑幼迎送于大门外行礼坐次如前仪右卑幼见尊长钦定大清通礼卷四十四钦定大清通礼卷四十五钦定四库全书钦定大清通礼卷四十五凶礼周官凶礼有五丧居其首昭慎终也唐显庆礼删国恤之条后世遂末由详考厥制下逮臣庶罕得遵循或泥古而失其情或从俗而违于义者有之我朝孝治光昭与成周嫓美三年之丧自天子达于庶人其间称情立文垂为典则王道使民无憾胥于是乎见焉谨详着于篇列圣丧礼疾大渐召嗣皇帝侍侧王大臣数人承简命入恭纪遗诏初崩王大臣奉嗣皇帝正主丧位去冠饰哭踊宫中自皇后皇贵妃贵妃妃嫔以下咸去首饰陈小殓冠服嗣皇帝奉以进哭踊视小殓毕所司恭奉梓宫于宫中正殿嗣皇帝哭踊凭梓宫视大殓毕命王大臣治丧事礼部内务府㑹疏丧仪辨服制嗣皇帝成服皇子皇孙随成服皇后皇贵妃贵妃妃嫔以下公主皇子皇孙福晋同时成服王公百官宗室觉罗及内务府所属官人皆给白布制服公主福晋以下三等侍卫妻以上及内务府所属妇女咸去首饰给布制服如之皇帝服三年丧居翼室百日以内上谕用蓝笔惟天地大祀越绋行事百日以后素服听政诣几筵前仍丧服二十七月而除皇后皇贵妃贵妃妃嫔服同皇子皇孙居宫中别室治丧仪王大臣及殡宫守卫执事官人百日除服公王福晋以下侍卫妻以上及内务府所属妇女服同羣臣八旗文武官居阙左门外汉官居各公署服二十七日而除皆百日不薙髪素服二十七月奏疏文移用蓝印二十七日止昏嫁朞年遏音乐二十七月右初崩成服既殓廼奠所司于几筵殿内设缀衣供牀南向坐褥具左右各设牀列黼扆十有四南设供案香合鑪镫具銮仪衞陈法驾卤簿于干清门至太和门外诸执事皆办辨内外哭位嗣皇帝立殿檐东西向哭衆传哭皇子皇孙立丹陛东西面皇后立缀衣内东向皇贵妃贵妃妃嫔公主皇子皇孙福晋立于后殿下丹墀右为诸王福晋夫人郡主以下至二品命妇哭位隆宗门外为三四品命妇以下哭位干清门外为王以下公侯伯子男及二品以上官哭位景运门外为三品以下文武官哭位皆分左右翼序立东西面北上内监启门治丧仪王大臣及执事官率尚茶奉茶尚膳奉膳由中门入至殿前皇帝入殿左门诣几筵前正中立尚茶跪进茶衆皆跪皇帝举茶奠于案行一拜礼衆随行礼尚茶彻茶次尚膳进膳掲巾幂皇帝亲上食毕执事官进奠几于正中皇帝诣几前跪奉爵王大臣跪进爵皇帝祭酒三爵每祭一拜兴衆随叩兴乃彻阖门哭止皇帝还翼室衆各退嗣是朝晡日中三奠朝晡进羮饭肴馔日中进果筵仪均如前右殓奠朝晡日中奠越日恭颁遗诏工部官设黄案于凡筵殿内之东内阁学士自阁奉诏书内阁官前引至干清门大学士奉诏书由中门入至几筵殿檐下皇帝恭受奉安于东案跪三拜兴由殿左门出西向立竢大学士入右门诣黄案前跪三叩奉诏书兴出殿中门皇帝跪候诏书过兴还翼室大学士奉至干清门外授礼部尚书尚书跪受祠祭司官以云盘接奉出颁诏于天安门楼王公百官丧服率军民集外金水桥跪听宣读毕举哀行三跪九叩礼诏下礼部恭镌誊黄颁于天下顺天府府尹率属制服跪迎于府署开读在京候选官及教习进士举贡肄业国子生等咸集朝夕哭临三日诏至直省将军督抚率所属文武官暨荐绅师生耆老素服出郊跪迎入公廨开读分驻之提镇率所属将弁道府州县率所属丞倅掾吏绅士耆老素服跪迎于治所开读均易丧服北面行礼朝夕哭临三日丧服二十七日不薙髪止昏嫁百日遏音乐期年京师暨直省军民男去冠饰女去首饰素服二十七日止昏嫁一月遏音乐百日遣使颁诏于朝鲜国国王率羣臣素服恭迎止鼓乐使者就馆不受燕飨余如常仪使还国王遣陪臣上表进香纳方物其使臣有在京者给白布制服遣理藩院官分路颁诏外藩䝉古王台吉公主福晋等入京行叩谒礼在二十七日以内令制服后二十七日至者男去冠饰女去首饰各三日右颁遗诏越日诹吉嗣皇帝诣凡筵前祗告受命出更礼服御太和殿即皇帝位礼毕反丧服右祗告即位诹日殷奠前期翰林院撰拟祭文至日五鼓工部官设幕于干清门外之西置奠几陈燎牀于燎所具楮币九万设祭文案于殿檐下稍西銮仪衞官校陈卤簿王公百官公主福晋命妇各集于其位如前仪侍卫班领导治丧仪王大臣内务府总管率执事官入陈爼豆于几筵前列祭筵二十有一羊九酒十有一尊于丹陛左右陈设毕侍卫仍导以出司祝奉祭文礼部尚书侍郎二人㳟引由干清门中门入设于案出内监奉冠服篚设于供牀届时礼部尚书奏请皇帝自翼室出诣几筵哭就位内外集序传哭献茶上膳如前仪司祝进至案前奉祭文至檐外正中北面跪礼部尚书侍郎二人左右跪展祭文执事官进奠几皇帝于几前跪衆各于其位跪哭暂止读祭文毕仍复于案退传哭如初奉爵王大臣跪进爵皇帝祭酒三爵每祭一拜兴衆随叩兴乃彻司祝奉祭文礼部尚书侍郎恭引内监奉冠服篚宫殿监侍二人内大臣十人恭引均由中门出送燎所皇帝由干清左门出跪候冠服过从行王公内大臣侍卫于干清门外跪候过随豹尾枪后从行鸿胪寺豫引三品以下各官于燎所东西列跪候过皇帝诣燎位前跪衆皆跪奉爵王大臣跪进爵皇帝祭酒三行礼如前仪兴稍后西向立衆随叩兴奉爵王大臣灌毕哭止皇帝还翼室衆退右殷奠诹日奉移殡宫豫日以奉移祇告于几筵启奠陈设读文奠献内外集序均如殷奠仪右启奠届日五鼓銮仪卫陈法驾卤簿治丧仪王大臣率执事官校入彻缀衣黼扆豫送殡宫工部陈大昇轝于景运门外校尉民夫均服其服分班立竢戒在途执事官役谨敬集事王公百官于梓宫所出门外列定班位豫竢皇后妃嫔暨公主福晋夫人命妇豫往殡宫集竢届时礼部尚书奏请皇帝诣梓宫前哭执事官进奠几皇帝祭酒三爵毎祭一拜兴立于左治丧仪王大臣工部銮仪卫使率执事官校进小轝恭奉梓宫启行皇帝哭从梓宫出干清门中门直班内大臣侍卫于门外跪哭至景运门外登大昇轝初班校尉恭舁皇帝西向跪礼部尚书祭轝奠酒三爵每奠行一叩礼兴校尉舁行法驾卤簿前导皇帝于梓宫左歩行恭送治丧仪王大臣礼部工部内务府及恭送之王贝勒贝子公等夹道随行文武百官咸跪哭候过兴随行经过门桥内大臣祭酒三爵每祭一叩兴灵驾至殡宫大门外大昇轝止皇帝于门外之左跪迎哭衆随跪哭校尉㳟舁梓宫入中门至殡殿皇帝随入立于殿檐东王公至辅国将军大学士公侯伯子男至副都统副都御史䝉古王至台吉于大门外序立东西面其余文武百官于旁门外序立治丧仪王大臣率官校入殿奉安梓宫于殿内正中设缀衣黼扆如初皇帝诣奠位奠爵衆随叩如前仪既毕彻馔阖门哭止皇帝居侧殿苫次皇后妃嫔以下还宫衆各退既殡朝夕上食日中进果筵如初二十七日之后皇帝诣殡宫奠酒日一次既週月闲日一次再週月闲二日一次余日命皇子诸王分诣恭奠内务府官䕶军领催等于大门外之东命妇妇人于大门内之西各更班齐集每日随朝晡日中三奠举哀行礼治丧仪王大臣恭视桼饰梓宫凡四十有九次右奉移殡宫诹日行初祭礼前期翰林院撰祭文届日工部设幕于殡宫门外之西置奠几设祭文案于殡殿西檐下陈燎牀于燎所具楮币四十万銮仪衞陈法驾卤簿于大门外治丧仪王大臣内务府总管等率所司陈爼豆于殡殿内列祭筵八十有一羊二十有七酒四十有一尊于丹陛左右设奠几于正中司祝奉祭文礼部尚书侍郎引入设于檐下西案内监陈冠服篚于供牀均如初仪王公百官于大门外分位集竢福晋以下二品命妇以上于二成门内之右集竢内府入直之命妇妇人于二门外集竢在内公主福晋等集于殿内届时皇帝丧服诣几筵前哭衆传哭献茶上膳读文毕皇帝奠酒行礼衆随行礼及送燎皇帝出殿左门跪候冠服过从行至大门外王公以下皆跪候过从行三品以下各官鸿胪寺豫引于燎所左右列跪候过冠服祭文送至燎所㳟安于燎牀皇帝诣奠位跪衆皆跪奉爵王大臣进爵皇帝奠爵三每奠一拜兴衆随叩兴奉爵大臣灌毕哭止退均如殷奠之仪翼日绎祭遣官行礼陈馔筵十有一羊五酒五尊楮币三万不设卤簿不齐集不读祝礼部工部内务府光禄寺堂属官执事余如仪右初祭诹日行大祭礼前期撰祭文执事诸司供僃至日陈设祭筵内外集序读文哭奠送燎均如初祭次日绎亦如之右大祭週月陈馔筵二十有一羊九酒九尊具楮币十万皇帝丧服哭奠行礼王公百官素服去冠饰随跪叩传哭均如初仪朞年以内未葬月有奠祭筵十有一羊五酒五尊余陈设礼仪均与殷奠同右月奠诹日恭上尊谥制下先期礼部具疏请命总理王大臣内阁九卿暨翰詹科道文六品武四品以上官集议恭拟尊谥庙号进呈钦定工部豫制香册香寳及宣读绢册绢寳于制造所翰林院撰册文寳文既办择良辰恭镌是日所司豫设案于内阁政事堂中设册寳亭二香亭一于制造所门外内阁大学士学士礼部工部尚书侍郎咸素服集政事堂祗竢工部官奉册寳设亭内銮仪校舁行至内阁门外亭止有司奉册寳恭设于案退大学士等行三跪九叩礼大学士一人奉册一人奉寳以授匠人镌字于洁室恭上尊谥前一日遣官各一人祇告天地太庙奉先殿社稷如常告仪至日五鼓鸿胪寺官豫设册寳案各一于太和门正中南向銮仪卫官设黄亭二于阶下南北肆设法驾卤簿于殡宫大门之外内务府太常寺官设香案于殿内正中左右设宣读册寳各一案又左设香册香寳案漏未尽执事官咸入王以下公以上于协和门外集序均素服礼部侍郎二人诣内阁奉宣读册文寳文于函至太和门阶下豫设亭内退大学士二人自阁奉香册香寳于盝至太和门阶上恭陈案上跪三叩兴退祇竢于丹墀东质明钦天监官报时届礼部尚书诣干清门奏请皇帝素服乗舆出宫至太和门北阶降舆司拜褥官豫设拜褥于门槛外正中皇帝由太和左门出诣案前立北向閲册寳讫就拜位立行一跪三拜礼兴转立东次西向司拜褥官彻拜褥大学士二人进诣案前跪三叩兴奉册寳分设亭内跪三叩兴礼部尚书奏礼毕皇帝易丧服豫诣殡宫配殿祇竢銮仪校恭舁册亭寳亭以次行礼部官十人前引导以御仗二华葢一奉册寳大学士暨执事官从王公于所集之位跪候亭过兴以次从至殡宫门外公侯伯以下四品官以上皆跪迎黄亭由大门中门入至内门止礼部尚书侍郎二人奉宣读册文寳文豫陈于殿内左右案大学士二人诣亭前跪三叩兴奉香册香寳礼部尚书侍郎恭引由中门中路进殿中门陈于左案跪叩如初退钦天监报时届礼部尚书诣配殿奏请赞引对引太常寺卿二人恭导皇帝由大门左门入就正中拜位前立鸿胪寺官引王公于阶下东西公侯伯以下文武四品官以上于大门外按翼序立典仪赞执事官各共廼职赞引奏就位皇帝就拜位北向立司香奉香合进赞引恭导皇帝诣香案前立司香跪赞引奏跪皇帝跪奏上香司香进香皇帝受香合拱举仍授司香兴三上香奏复位皇帝复位立奏跪拜兴皇帝率羣臣行三跪九拜礼兴赞引奏跪皇帝跪羣臣皆跪典仪赞进册大学士自东案奉香册跪进于左皇帝受册拱举授礼部尚书跪接兴奉安于案跪三叩兴退进寳于右如进册之仪廼宣册宣册官诣案北面跪恭奉绢册宣讫复于案三叩兴退宣寳仪同赞引奏跪拜兴皇帝率羣臣行三跪九拜礼兴廼奠帛读祝三献爵如仪礼毕执事官奉祝帛礼部尚书侍郎二人诣册寳案前跪三叩兴奉宣读册文寳文送燎所由中道出皇帝转立拜位东旁西向竢过复位赞引奏礼成皇帝还宫衆退翼日颁诏天下右上尊谥百日陈馔筵二十有五羊九酒十有三尊楮币十有一万五千内外集序读文哭奠如初祭仪右百日祭嵗逢清明中元冬日至嵗除日梓宫在殡均以时致奠皇帝亲诣行礼豫日诸司供备届日陈祭筵羊酒具楮币内外集序读文哭奠余均如前仪右时荐诹日行大葬礼前期礼部疏闻豫简王公大臣相度吉壤工部营治山陵如制内阁撰拟陵名进呈钦定先期礼部㑹内务府疏闻徧布诸司供备廼封陵山遣礼部尚书侍郎致祭太常寺具祝版香帛皇帝御中和殿閲视如仪祭日有司设坛于陵东南承祭官奠献行礼如告祭五陵山之仪山陵工竣复祭陵山同日并遣官致祭后土司工之神如兴工祭仪右封祭廼简大臣为向导总领率向导官相视梓宫所出之都门至山陵量地逺近计日分程工部平治道路为行殿于宿次行殿及陵旁均设庐供张毕备前期三日遣官各一人以奉移山陵祇告天地太庙后殿奉先殿社稷均如仪右视途祇告前奉移一日祖奠陈祭筵三十有一羊九酒十有五尊楮币十有五万内外集序读文哭奠如启奠仪右祖奠届日五鼓所司陈法驾卤簿大昇轝于殡宫门外设册寳亭于阶下执事官各共乃事治丧仪王大臣率官役豫入殡殿出缀衣黼扆王公百官素服毕集四品以下官豫于都城外集竢王以下三品官以上于门外卤簿之末左右序立三旗内务府官于大臣班后序立福晋以下二品命妇以上集于大门之内内务府命妇妇人集于门外届时礼部尚书奏请皇帝丧服诣梓宫前哭祭酒三爵每祭行一拜礼衆传哭随叩毕皇太后诣梓宫旁三奠爵皇后率妃嫔暨公主福晋郡主等皆集于殿内哭拜如仪卒奠皇帝退立于左西向皇太后皇后妃嫔以下退立殿后奉册寳官奉香册香寳安于亭内治丧仪王大臣工部銮仪卫率执事官校尉进小轝恭移梓宫由中门出内外集者各于其次跪哭候过皇帝由殿左门出诣大昇轝之左北向跪候梓宫登轝礼部尚书祭酒三行三叩礼毕皇帝兴歩行恭送皇太后皇后以下瞻仰梓宫启行由闲道诣宿次福晋命妇亦由闲道先行灵驾发册寳亭及骑驾卤簿前导治丧仪王大臣礼部工部内务府銮仪衞官属夹道廵行豹尾班侍卫佩仪刀弓矢侍衞扈从三品以上官按品随行校尉按班舁轝及更班皇帝率衆跪候毕廼行梓宫出都门内大臣祭酒三叩四品以下官各于其次跪哭候过兴皇帝乗舆由闲道豫往宿次候迎王公百官乗马分班以从灵驾至宿次皇帝恭迎于幔城北门外跪哭王公百官均随跪哭候过兴梓宫奉安于行殿正中借以氊毯前设供牀案几左右陈册寳陈骑驾卤簿于门外王公百官接翼按品序立所司进果筵皇帝行晡奠礼祭酒三爵三拜衆随叩卒奠阖门皇帝退居庐治丧仪王大臣戒所在官军祇严宿衞翼日昩爽皇帝诣行殿朝奠举哀祭酒衆随举哀行礼均如晡奠仪治丧仪王大臣率舁校进灵驾发导引翼卫如前仪皇帝率王公百官跪候过从行里许仍乗舆由闲道诣宿次豫竢羣臣歩从至舁校更班之所乃乗马皇太后皇后妃嫔瞻仰启行仍乗舆先诣宿次御道所经百里内守土官素服跪迎于道右举哀候过赴宿次于网城门外行三跪九叩礼届奠时于右翼班末随行礼如仪凡在途之日并同右宿次朝夕奠灵驾将至陵皇帝皇太后皇后妃嫔豫至陵恭竢守陵贝勒公大臣官员于十里外跪迎銮仪卫陈设卤簿如仪灵驾至皇帝迎于大门之左跪哭王公百官随驾先至者均随跪哭迎从梓宫后行者近陵桥止马歩从灵驾至享殿门桥南大昇轝止皇帝跪视降轝校尉恭舁梓宫由享殿中门入皇帝由左门入奉安梓宫于享殿正中陈设几筵毕皇帝诣殿内奠酒率羣臣举哀行礼如仪出还居庐衆退皇太后皇后妃嫔等入享殿右门诣殿内奠拜毕均回行宫是日遣官祗告各陵并后土皇陵山神各如仪翼日遣奠所司陈卤簿于享殿门外设幕于门内之左置奠案陈祭文于殿檐下陈祭筵二十有五羊七酒十有五尊楮币九万往送王公百官及在陵贝勒公大臣官员皆按班集序届时皇帝由享殿左门入诣殿内哭奠读文行礼衆随哭行礼均如祖奠之仪右遣奠诹日奉安𤣥宫前三日遣官各一人祗告天地太庙后殿奉先殿社稷如常告仪工部官豫以织苇为殿于方城门外接方城以木为平台陈龙輴于苇殿正中设戗桥于方城前及陵门外布木轨于隧道内自方城径逹𤣥宫寳牀之前先一日皇帝行迁奠礼如遣奠仪卒奠王公百官于隆恩门外按品集序如初福晋以下命妇妇人豫诣方城西旁立竢皇帝于幄次少竢执事王大臣率属戒办届时皇帝诣梓宫前哭祭酒三每祭一拜衆皆哭随行礼毕皇帝退立于丹陛之左执事者入殿恭奉梓宫降中阶循殿东行皇帝跪候过兴豫入陵左门梓宫登戗桥由陵中门入至平台奉安梓宫于寳城前苇殿正中登龙輴北向去幠陈设几筵毕皇帝诣梓宫前哭祭酒三每祭一拜衆皆哭随行礼乃彻送燎皇帝仍由左门出还居庐右迁奠奉移近𤣥宫奉安日所司慎简工役执事王大臣祇率供事内外集序如初届时皇帝诣苇殿内哭祭酒每祭一拜衆皆哭随行礼毕皇帝出陵门外跪候梓宫御龙輴执事奉輴循轨行入于𤣥宫侍卫执镫前导王大臣随入敬视永安于寳牀上礼部内务府大臣奉册寳陈于左右石案执事以龙輴及木轨出封石门大葬礼成遣官祇告陵山后土之神皇帝哭入陵左门诣祭台前奠爵行礼衆皆哭随行礼卒哭皇帝乃出诣幄次右奉安山陵是日恭题神主行虞祭礼所司陈黄舆于隆恩殿丹陛之下设寳座于殿内正中南向前设供案陈设牲牢爼豆又设帛案香案各一陈制帛香盘尊爵鑪镫具设祭文案于西檐下设题主案于香案之东南北肆司拜褥官豫设皇帝拜位于殿内正中司祝司帛司香司爵以次序立于殿内东西典仪立殿外东阶掌燎立于隆恩门外燎所奉椟大臣豫由东配殿恭奉神主椟陈于案满汉大学士各一人朝服入竢礼部尚书诣幄次奏时皇帝御素服加冠饰出次赞引对引太常寺卿二人恭导皇帝由隆恩左门入陞东阶进殿左门诣拜位北向立鸿胪寺官引陪祀王以下入八分公以上于露台上序立引文五品武四品以上官于丹墀内序立奉椟大臣进启椟奉神主㳟设于东案大学士二人诣案前行一跪三叩礼兴就位恭题神主毕启椟大臣恭奉神主跪安于寳座三叩兴退廼行虞祭礼上香读祝三献爵送燎均如隆恩殿亲飨之仪右题主虞祭祭毕銮仪衞率官校移设黄舆于露台上正中南向太常寺卿一人北靣跪奏请神位登舆升祔太庙三叩兴退赞引恭导皇帝诣寳座前行一跪三拜礼兴恭奉神位赞引对引暨大学士恭导由殿中门出奉安于黄舆三拜兴退立于左校尉舁舆导以御仗黄葢内大臣十人大学士四人前引皇帝率王以下各官跪候过随行神舆出隆恩中门大学士退立左右皇帝由左门出先诣宿次恭竢神舆出龙鳯门内大臣豫诣红门外祇竢侍卫礼部尚书侍郎率官属十人进前恭导至红门外止立内大臣乗马导行侍卫扈从王公百官序从均乗马至宿次所司豫张黄幄奉安神位黄舆前设供案陈果品十有二爵三实酒又设香案一于正中前为拜位太常寺卿奏请行夕奠礼恭导皇帝诣香案前上香行三跪九拜礼毕还居庐翼日朝奠亲诣上香行礼毕出幄次转立于左所司彻案校尉舁舆礼部尚书暨太常寺卿恭引至纲城南门外止内大臣侍卫前导后扈如初神舆出皇帝跪候过兴仍先诣宿次恭竢王公各官于网城外跪候过随行御道所经守土官朝服跪迎道右至宿次行谒见礼三跪九叩退在途毎日仪同神舆至都城前一日皇帝还京豫竢遣官恭代夕奠就香案前上香毕退至幄外行礼次日恭代朝奠如之奠毕校尉舁舆出次遣官于西跪候神舆过随行是日王公百官均朝服从神位还京升祔太庙至大清门王以下文武百官跪候过兴神舆至天安门赞引对引恭导皇帝跪迎如仪右神位还京朞年小祥皇帝诣陵于寳顶方城前行礼前期翰林院撰拟祭文执事诸司供备部院大臣官员三分之一随往先一日皇帝谒陵礼毕还居庐所司豫张黄幄于明楼前丹陛之上幄内设供牀一设祭文案于阶上之西设燎牀于隆恩门外燎所殿东设幕置奠案祭日黎明内监奉冠服篚安设供牀所司陈祭筵三十有一羊九酒十有五尊礼部尚书奉祭文安于西案鸿胪寺官引王公大学士内大臣侍卫于陵门外公侯伯子男以下文武百官于配房前按翼序立均去冠饰素服守陵贝勒公夫人以下命妇及内务府妇女于方城前丹陛下庭西之末集序皇帝丧服乗舆出行宫内大臣侍卫扈从至隆恩门外降舆礼部尚书侍郎恭导皇帝诣幄次少竢届时礼部尚书侍郎奏请遂前𨗳驾由隆恩左门入陵左门诣明楼前黄幄内拜位立尚茶举茶案设于阶下正中奉茶升阶恭献于案灌毕退尚膳奉汤饭进献于案掲幂司祝及展祭文官诣祝位跪皇帝跪衆咸跪司祝读文毕复于案三叩退奉爵大臣进爵皇帝恭奠三爵每奠行一拜礼兴衆随叩兴皇帝复位立举哀衆随举哀乃彻鸿胪寺豫引百官于燎所东西稍远立司祝奉祭文礼部尚书侍郎前引送至燎所避立东旁竢内监奉冠服篚出内监四人前引皇帝跪候过随行出陵中门内大臣十人恭导侍衞扈从王以下跪候过随行百官均跪候过至燎所皇帝诣奠酒位跪衆皆跪奉爵大臣进爵皇帝奠酒三爵拜如初兴举哀衆随叩兴举哀奉爵大臣灌毕哀止皇帝仍由左门出还居庐衆各退遣官致祭去冠饰素服出入自右门立于丹陛西旁燎位奠酒礼部官进爵余均如前仪如朞年山陵未竣梓宫犹在殡宫祭日陈设礼仪内外集序均如初祭再朞大祥皇帝诣陵致祭或遣官行礼所司陈祭筵羊酒读文集序举哀均如初朞仪右朞年致祭中月而禫皇帝诣陵致祭前期翰林院撰拟祭文执事诸司供备部院大臣各官以其半随往所司陈祭筵羊酒如百日致奠之数内外集序皇帝丧服率羣臣举哀读文致祭奠酒行礼均如朞年祭仪是日週二十七月皇帝皇后均除服羣臣皆即吉右终丧除服钦定大清通礼卷四十五钦定大清通礼卷四十六钦定四库全书钦定大清通礼卷四十六凶礼列后丧礼由圣子皇帝主丧者初崩恭受遗诰命王大臣治丧事礼部内务府㑹疏丧仪皇帝成服皇子皇孙随成服皇后率妃嫔暨皇子皇孙福晋皆同时成服王公百官宗室觉罗及内务府所属官人皆给白布制服公主福晋以下二品命妇以上及内务府所属妇女给白布制服如之皇帝居翼室丧服二十七日上谕用蓝笔二十七日外易素服御门听政诣几筵前仍丧服二十七月而除皇后服如之皇子皇孙及治丧仪王大臣殡宫守卫执事官人服百日羣臣服二十七日素服不薙髪百日奏疏文移用蓝印十有五日遏音乐止昏嫁百日余仪与列圣初崩同右初崩制服其日殓奠所司于奉安梓宫殿内正中施黄幔左右素帷内銮仪校陈仪驾于宫门外诸执事皆办皇帝立殿檐东西向哭皇子皇孙立丹陛西皇后率妃嫔公主皇子皇孙福晋立几筵殿内王公以下文武二品官以上立宫门外三品以下官立外门之外王公福晋夫人郡主以下二品命妇以上立宫门内丹墀西三品以下命妇立宫门外之西皆传哭内务府总管命妇率尚茶女官奉茶尚膳女官奉膳由中门入皇帝诣几筵前跪衆皆跪尚茶女官跪进茶内监奉茶转进皇帝举茶奠于案行一拜礼衆皆随行礼尚茶女官彻茶尚膳女官进膳掲巾幂皇帝视上食毕执事官进奠几于正中皇帝诣几前跪奉爵王大臣跪进爵皇帝祭酒三爵每祭一拜衆随叩兴乃彻馔哭止皇帝还翼室衆各退嗣是朝晡日中三奠朝晡进羮饭肴馔日中进果筵余仪均与列圣殓奠同右殓奠朝晡日中奠越日礼部尚书侍郎一人率祠祭司官诣内阁祇领遗诰恭镌誊黄颁于直省遣使赍谕朝鲜国王理藩院遣官分路往谕外藩䝉古均如颁遗诏仪诰下之日顺天府府尹率属制服跪迎奉安于公署直省文武官率属素服郊迎入公廨奉安毕易制服均朝夕哭临三日二十七日释服不薙髪遏音乐止昏嫁各百日京师暨直省军民男去冠饰女去首饰素服七日遏音乐止昏嫁二十七日朝鲜国王遣陪臣上表进香其使臣在京者给白布制服外藩䝉古王台吉公主福晋等入京行叩谒礼在二十七日以内皆制服后二十七日至者男去冠饰女去首饰各三日右颁遗诰诹日殷奠工部设祭文案于殿檐下之东内銮仪校陈仪驾宫殿监侍导治丧仪王大臣内务府总管率执事官入陈馔筵羊酒毕仍导以出内务府总管命妇率内管领妻奉冠服篚豫设于供牀皇帝诣几筵前哭内外齐集者𫝊哭奠茶上食读文三祭酒衆随行礼彻奠皇帝避立于左祭文送至燎所首领内监接奉内务府命妇内管领妻奉冠服篚出皇帝跪候过兴从行公主及在内福晋咸出随行王公百官皆退避齐集之福晋命妇各于其位跪候过兴随行皇帝至燎所跪衆咸跪皇帝祭酒三爵每祭行一拜礼衆随拜兴毕哭止余仪与列圣殷奠同右殷奠启奠奉移殡宫初祭大祭月祭诹日恭上尊谥庙号制下礼部具疏请勅内阁敬拟尊谥进呈钦定恭上尊谥礼成翼日颁诏布告天下余仪均与恭上列圣尊谥同右上尊谥百日祭清明中元冬日至嵗除在殡时荐诹日行大葬礼前三日祗告天地太庙后殿奉先殿社稷前一日祖奠届日奉移梓宫皇帝率皇子皇孙王公百官皇后率妃嫔皇子皇孙福晋以下命妇以上恭送在途朝夕奠梓宫至山陵奉安于享殿遣官祗告列圣陵寝并祭陵山后土之神翼日行遣奠礼奉安元宫前三日遣官祗告天地太庙后殿奉先殿社稷先一日奉移梓宫于寳城前苇殿行迁奠礼届日梓宫御龙輴执事官恭奉循隧道木轨入元宫永安于寳牀是日行敬题神位礼恭奉还京在途虞祭至京升祔大葬礼成遣官致祭陵山后土之神均与列圣大葬礼仪同右大葬朞年小祥再朞大祥中月而禫皇帝释服若由皇帝主丧者初崩勅谕羣臣布告天下去冠饰辍朝皇子去冠饰即次哭踊妃嫔暨皇子福晋皆去首饰即次哭在京王公百官宗室觉罗及内务府所属官人皆制服公主福晋以下二品命妇以上及内务府所属妇女皆制服皇帝缟素旬有三日易素服閲二月释服亲诣几筵前视奠仍素服至朞年除皇子丧服百日易素服诣几筵前仍丧服二十七月而除皇子福晋服如之妃嫔服二十有七日皇孙及治丧仪王大臣殡宫守卫执事官人服百日羣臣服二十有七日素服不薙髪百日文移用蓝印十有三日京朝官服内遏音乐止昏嫁余仪与列后初崩同右初崩制服其日殓奠所司于奉安梓宫殿内正中施黄幔左右素帷内銮仪校陈仪驾于宫门外诸执事皆办皇帝亲临视奠至丹陛正中降舆哭皇子立丹陛东妃嫔公主皇子皇孙福晋立几筵殿内王公以下文武二品官以上立宫门外三品以下官立外门之外王公福晋夫人郡主以下二品命妇以上立宫门内丹墀西三品以下命妇立宫门外之西皆传哭内务府总管命妇率尚茶女官奉茶尚膳女官奉膳由中门入尚茶女官跪进茶恭奠于案行一叩礼皇子以下皆北面跪叩彻茶尚膳女官掲巾幂上食毕执事官进奠几皇帝诣奠位坐西向奉爵大臣跪进爵皇帝受爵三奠皇子以下皆行三叩礼乃彻奠哭止皇帝乗舆还宫皇子返苫次衆各退嗣是朝晡日中三奠朝晡进羮饭肴馔日中进果筵余仪均与列后殓奠同右殓奠朝晡日中奠越日内阁缮勅下礼部恭镌誊黄颁于直省遣使赍谕朝鲜国王理藩院遣官分路往谕外藩䝉古均如颁诏仪勅下之日顺天府暨直省文武官均去冠饰制服集公所哭临三日二十七日释服百日不薙髪军民男去冠饰女去首饰素服七日自品官逹于民庶遏音乐止昏嫁各如其制服之日朝鲜国王遣陪臣上表进香其使臣在京者给布制服外藩䝉古王台吉公主福晋等入京行叩谒礼在二十七日以内皆制服后二十七日至者男去冠饰女去首饰各三日右颁勅诹日殷奠工部设祭文案于殿檐下之东内銮仪校陈仪驾宫殿监侍导治䘮仪王大臣内务府总管率执事官入陈馔筵羊酒毕仍导以出内务府总管命妇率内管领妻奉冠服篚豫设于供牀皇帝亲临哭皇子以下内外齐集者传哭奠茶上食读文皇帝三奠酒皇子跪叩衆随行礼彻奠皇帝还宫皇子避立于左王以下各退避祭文送至燎所首领内监接奉内务府总管命妇内管领妻奉冠服篚出皇子跪候过兴皇子福晋随行集序之命妇皆于其位跪候过兴随行至燎所送燎皇子福晋跪奉爵命妇跪进爵皇子福晋祭三爵每祭行一拜礼衆随拜兴毕哭止余仪与列后殷奠同右殷奠启奠奉移殡宫初祭大祭月祭诹日遣使册谥礼部承㫖具疏请勅内阁敬拟册谥进呈钦定届期奏请命亲王一人充册谥使郡王一人副之恭行册谥礼成翼日颁诏布告天下余仪均与恭上列后尊谥同右册谥百日祭清明中元冬日至嵗除在殡时荐诹日行大葬礼先期敬题神位恭奉还京升祔奉先殿前三日遣官祇告天地太庙后殿奉先殿社稷前一日祖奠届日奉移梓宫皇帝亲临奠酒皇子皇孙暨王公百官妃嫔皇子皇孙福晋及王福晋以下命妇以上恭送在途朝夕奠梓宫至山陵奉安于享殿遣官祇告列圣陵寝并祭陵山后土之神翼日行遣奠礼奉安元宫前三日遣官祇告天地太庙后殿奉先殿社稷先一日奉移梓宫于寳城前苇殿行迁奠礼皇帝亲临视葬届日梓宫御龙輴执事官㳟奉循隧道木轨入元宫永安于寳牀大葬礼成遣官祗告陵山后土之神均与列后大葬礼仪同右大葬朞年小祥再朞大祥中月而禫皇子释服钦定大清通礼卷四十六钦定大清通礼卷四十七钦定四库全书钦定大清通礼卷四十七凶礼皇贵妃丧礼疾革自大内移入吉安所初薨内务府㑹礼部疏列丧仪布诸司戒办皇帝辍朝五日素服十日简王大臣治丧事命所生皇子即丧次届时奉安金棺于殿内正中内监设几筵张帷幔内銮仪校陈仪仗内外成服皇子公主皇子福晋皇孙皇孙福晋持服之日候㫖钦定王贝勒贝子公皇贵妃戚族成服者至大祭日而除内务府总管一人散秩大臣三人侍卫九十人内务府三旗佐领下官及其妻以三分之一成服均至大祭日而除皇贵妃本管领下官员及执事男妇宫人内侍皇子侍从成服者随皇子而除既殓设奠王以下文武四品官以上去冠饰素服集于宫门外左右公主福晋以下一品命妇以上去首饰素服集于门内之右内务府妇女位于命妇后奠时传哭随行三叩礼毕各退嗣是朝晡日中皆设奠朝晡上食内銮仪校陈仪仗内外集序哭奠行礼如前仪日中进果馔不列仪仗不集序右初丧成服设奠诹日殡前期祇告奉移行启奠礼所司陈仪仗于大门外张黄幕于门外稍西置案陈楮币万有五千于燎所陈果馔筵七羊五酒五尊设爵案于各案之末内管领妻设冠服篚于灵牀内外会丧者各于其位集竢如初届时皇子由右门入立宫檐下尚茶献茶尚膳上食揭巾幂皇子诣案前跪衆各于其位跪哭暂止内务府官进爵皇子祭酒三爵每祭一叩兴复位立衆随跪叩兴传哭奠毕彻仪仗皇子退王以下皆退内管领妻奉冠服篚内侍六人恭引出仪门成服妇女随出至燎所安于燎牀乃燎皇子福晋奠酒三爵三拜兴哭衆咸拜兴哭毕乃退若皇帝亲临奠酒至月台正中降舆诣奠位坐西向奠酒三爵皇子北面跪每奠行一叩礼余如仪右启奠届日奉移所司陈大昇轝于大门外治丧仪王大臣暨执事官咸㑹舁尉夫役均服其服分班序立王公以下于大门外左右集如初公主福晋以下皆豫诣殡所于大门内西旁集竢届时治丧仪王大臣工部内务府銮仪卫大臣率执事官入饬校尉三十有二人恭移金棺皇子跪奠三爵每奠一叩哭尽哀候启行先诣殡所祇竢金棺出门外登大昇轝礼部大臣祭轝三奠爵三叩王公以下各于其位跪哭候过从行在途仪仗骑导扬纸钱过门桥祭酒执事官夹道翼卫节示进止后扈侍卫等及恭送之王公各官依序从至殡所门外轝止皇子迎于门外跪哭衆咸跪哭候过兴校尉恭舁入大门皇子由右门随入公主福晋以下皆跪迎哭候过兴金棺至殡室恭安正中张帷幔陈设如初皇子三奠三叩奠毕出反丧次衆退既殡朝夕日中仍设奠内务府成服妇人轮班入哭日三次及百日止右殡诹日行初祭礼届日设冠服陈仪仗内外集序如初陈果馔筵三十有五羊二十一酒二十有一尊楮币十有八万九千设祭文案于檐下届时礼部大臣奉祭文礼部祠祭司官二人恭引由中门入设于案皇子诣案前跪衆咸跪哭暂止司祝诣祭文案前立读文毕复于案皇子奠酒衆随行礼毕司祝奉祭文礼部大臣恭引送燎所焚燎余均如启奠仪翼日绎陈果馔七筵羊三酒三尊楮币万有五千礼部工部尚书侍郎内务府总管光禄寺卿率属执事致祭如仪诹日大祭陈设祭品哭奠读文行礼如初祭翼日绎与前绎祭仪同週月陈果馔十有一筵羊五酒五尊楮币二万一千哭奠如前仪再週三週月陈设行礼与初週月同百日读文致祭陈果馔十有五筵羊七酒七尊楮币五万哭奠行礼均如前仪越百日日一上食朔望朝晡仍设奠遇清明中元冬至陈设果馔羊酒如月奠仪嵗除日陈果馔十有五筵羊七酒七尊均于殡所哭奠如仪右既殡奠诹日行赠谥礼前期一日遣官祗告太庙后殿奉先殿如常告仪届日内銮仪校设仪仗于殡所大门外陈采亭于午门前内务府官设册寳案于几筵前左右设香案于正中又设祭文案于左陈祭品十有五筵羊五酒五尊如仪王以下四品官以上公主福晋以下一品命妇以上皆豫㑹如初仪执事官引正副使素服诣内阁于册寳案前跪三叩兴正使奉册副使奉寳由午门中门出安采亭内跪叩如初兴校尉舁亭导以繖仗正副使暨执事官从至殡所门外亭止正副使诣亭前跪三叩兴奉册寳由中门入陈于案跪叩如初退近阈北面立乃上香正使诣香案前上香毕宣读官进恭奉册寳文于各案前立以次宣读讫复于案退读文致祭行礼如仪祭毕册寳送燎正副使复命衆各退右赠谥卜葬前期工部治园寝营葬具钦天监诹葬日治丧仪王大臣礼部内务府㑹疏以闻徧布诸司供备先奉移一日祖奠陈仪仗果馔十有五筵羊七酒七尊楮币三万七千哭奠内外集序行礼如启奠之仪奉移日陈大昇轝舁尉九十有六人执事官役戒办内外送葬者咸豫㑹届时所生皇子承命徃送诣金棺前哭尽哀跪奠酒三叩兴校尉舁行皇子恭送门外王以下四品官以上门内公主福晋以下一品命妇以上及内务府妇人各于其位跪哭候过止哭兴大昇轝启行前导后扈分班恭送均如仪沿途计道里远近分宿次各以织苇为行幕及夕金棺同轝安于行幕正中陈果筵皇子哭奠三爵三叩衆随哭跪叩毕乃退厥明奠亦如之及夕又奠至园寝日守陵不值班之贝勒公大臣各官咸于十里外跪迎道右举哀候过从行至园寝大门外轝止皇子率衆跪迎校尉恭舁金棺入门暂安于享殿内皇子奠爵叩如初退翼日遣奠陈仪仗具祭品楮币如祖奠仪王公以下暨守陵贝勒以下各官贝勒夫人以下命妇皆集量地分班异等各序于其位哭奠行礼如祖奠仪将葬所司近园寝设幕陈葬车于幕内又设柩牀一于石牀前髙下与齐豫日迁奠陈果馔十有三筵羊五酒五尊楮币三万哭奠集序行礼如遣奠仪卒奠仪仗送燎执事官役恭移金棺至园寝前幕内去幠北向奉安皇子哭奠爵三叩衆皆哭随叩毕各退葬日内外集序如初治丧仪王大臣率执事官饬校尉匠役皆办届时皇子入幕哭奠爵三叩衆各哭于其位随叩皇子出幕旁跪竢金棺御葬车执事者奉车行升柩牀逹于石牀以车及柩牀出乃窆实土封石门成葬皇子哭诣月台前跪奠三爵毎奠一叩衆皆哭如初卒哭乃返右葬诹吉于园寝洁室敬制神位工峻遣大学士礼部尚书各一人朝服诣神位前上香行一跪三叩礼奉安寝室遇大祭陈设享殿如仪右制神位朞年小祥陈果馔十有五筵羊七酒七尊遣礼部大臣读文致祭工部内务府大臣各一人徃襄厥事再朞大祥陈果筵醴酒守园寝官一人承祭二十七月终丧右祥祭终丧贵妃丧礼疾革奉移吉安所初薨内务府㑹礼部疏列丧仪布诸司戒办皇帝辍朝素服五日命所生皇子公主持服皇子福晋皇孙皇孙福晋随成服奏遣王公等及内务府总管一人散秩大臣三人侍卫六十人内务府应成服之官员男妇暨戚族宫人等均成服其制服日月均与皇贵妃丧同内务府大臣治丧事内监于奉安金棺殿内张帷幔设灵牀几案具噐陈各如式既殓廼奠陈仪仗王以下三品官以上公主福晋以下一品命妇以上皆集内外各为位传哭行礼朝晡设奠上食仪如之日中进果筵不设仪仗不集序诹日殡陈大昇轝于门外舁尉八十人执事官役皆办王公以下皆豫集如初公主福晋以下诣殡所集竢届时恭移金棺皇子奠酒三叩兴哭送登轝启行前𨗳后扈送者序从至于殡所门外皇子率衆跪迎于门外之东皆哭轝止校尉三十有二人恭舁金棺入门公主福晋以下哭迎于门内之西至殡室恭安正中皇子哭奠如初出反丧次诹日初祭陈果馔三十有一筵羊十有九酒十有九尊楮币十有四万九千设冠服读文皇子哭奠三叩兴衆皆哭随行礼送燎时姻戚命妇一人奠酒翼日绎陈果馔五筵羊三酒三尊楮币万致祭如仪诹日大祭如初祭翼日绎亦如之週月陈果馔十有一筵羊五酒五尊楮币二万哭奠如初再週三週月奠同百日读文致奠陈果馔羊酒数同月奠哭奠如初遇清明中元冬至嵗除日皆陈果馔二筵羊一酒一尊致奠如仪卜葬前期营治园寝既竣诹葬日疏闻布诸司供备前一日祖奠陈仪仗果馔十有三筵羊五酒五尊楮币三万哭奠内外序集如初仪奉移日陈大昇轝执事官役皆办内外集者咸豫㑹届时所生皇子承命往送诣金棺前哭尽哀跪奠三爵三叩兴校尉舁行皇子恭送门外王以下三品官以上门内公主福晋以下一品命妇及内务府妇人各于其位哭候过止哭大昇轝启行前𨗳后扈分班恭送均如仪沿途量定宿次以织苇为行幕金棺同轝安行幕正中皇子哭奠三爵每奠一叩兴衆随叩毕退厥明奠亦如之及夕又奠至园寝日守陵不值班之贝勒公大臣各官皆出数里外迎于道右哭候过从行至园寝门外轝止皇子率衆跪迎校尉恭舁金棺入门暂安于享殿内皇子奠爵叩如初退翼日遣奠陈仪仗具果馔羊酒如祖奠之数送葬羣臣暨守陵贝勒以下各官贝勒夫人以下命妇皆集量地分班异等各序于其位哭奠行礼均如祖奠仪豫日迁奠陈设礼仪如遣奠奠毕仪仗送燎执事官役恭移金棺至园寝前幕内去幠北向奉安皇子哭奠爵三叩衆皆哭随叩毕各退葬日执事官役皆办集者如初届时皇子入幕哭奠爵三叩各于其位哭随叩皇子出幕旁跪竢金棺奉安葬车执事者奉车行升柩牀逹于石牀以车及柩牀出乃窆实土封石门成葬皇子哭入园寝前跪奠爵三叩兴衆皆哭叩如初卒哭乃返诹吉敬制神位工竣遣内阁礼部大臣行礼镌字饰以石青奉安寝室如仪朞年小祥陈果馔羊酒楮币各如月奠仪遣礼部大臣致祭工部内务府大臣襄事再朞大祥陈果筵醴酒守园寝官承祭如常祭仪二十七月终丧右贵妃丧妃丧礼疾革奉移吉安所初薨内务府㑹礼部疏列丧仪皇帝辍朝素服三日命所生皇子公主持服皇子福晋皇孙皇孙福晋随成服奏遣王公及内务府总管散秩大臣侍卫内务府应成服之官员男妇等均成服其制服日月均与贵妃丧同既殓设奠陈仪仗王以下三品官以上公主福晋以下一品命妇以上皆集序传哭行礼朝晡上食日中进果筵诹日奉移殡宫既殡初祭大祭陈馔筵羊酒具楮币设冠服读文皇子哭奠行礼内外齐集者皆传哭祭之明日皆绎週月百日皆致奠卜葬奉移园寝前一日祖奠奉移日皇子哭奠往送王以下三品官以上公主福晋以下一品命妇及内务府妇人候金棺启行皆跪哭在途分班恭送朝夕奠至园寝翼日遣奠奉安前一日迁奠葬日奉金棺于葬车执事官校移车行升柩牀永安于石牀以车及柩牀出封石门成葬皇子哭奠酒三每奠一叩卒哭返诹吉敬制神位奉安寝室朞年小祥再朞大祥皆致祭品物及行礼仪节均与贵妃丧同右妃丧嫔丧礼疾革奉移吉祥房初薨内务府㑹礼部疏列丧仪皇帝辍朝素服二日命所生皇子及公主持服皇子福晋皇孙皇孙福晋随成服奏遣王公及内务府总管内务府应成服之官员男妇等均成服其制服月日均与妃丧同既殓设奠陈采仗王以下一品官子爵以上公主福晋以下一品命妇以上皆集序𫝊哭行礼朝晡上食日中进果筵诹日奉移殡宫陈大昇轝舁尉六十有四人其余哭奠集序奉移仪节均与妃丧同既殡初祭陈果馔二十一筵羊十有一酒七尊具楮币十万五千设冠服读文皇子哭奠祭酒三爵每祭一叩内外集者传哭行礼翼日绎果馔三筵羊三酒三尊楮币六千大祭如初祭仪翼日绎亦如之週月果馔七筵羊三酒三尊楮币万有四千再週三週月百日奠皆同卜葬奉移园寝前一日祖奠果馔九筵羊三酒三尊楮币二万奉移日皇子哭奠往送集序王以下一品子爵以上公主福晋以下一品命妇及内务府妇人候金棺启行皆跪哭在途分班恭送朝夕奠至园寝翼日遣奠奉安前一日迁奠葬日执事官校恭舁金棺永安于石牀封石门成葬皇子哭祭酒三爵每祭一叩卒哭返诹吉制神位奉安寝室朞年小祥再朞大祥皆致祭仪节均与妃丧礼同右嫔丧太妃太嫔薨凖生前封号治丧有追封者视追封之号治丧薨于大内内务府官典丧薨于所生之子府第或官典丧事或命其子治丧均临时请㫖余并如前仪右太妃太嫔丧贵人丧礼疾革奉移吉祥房初薨皇帝命所生皇子公主持服皇子福晋皇孙皇孙福晋随成服内务府应成服之官员男妇咸成服制服月日候㫖而除既殓廼奠贝勒以下一品官以上贝勒夫人以下一品夫人以上内外集序朝晡日中行礼举哀如仪诹日而殡行初祭礼陈果馔十有五筵羊九酒七尊楮币六万三千五百皇子奠酒三每奠一叩衆随行礼传哭礼毕退翼日绎陈祭筵羊酒各三楮币五千大祭与初祭同翼日绎亦如之週月百日皆奠果馔羊酒楮币陈设行礼均与嫔丧奠同葬有日前期祖奠陈设与百日同内管领率所属男妇分班集序行礼如前仪奏遣皇子大臣官员送往园寝金棺至园寝翼日遣奠葬前一日迁奠皆如祖奠仪葬日奉安金棺于圹窆封毕皇子哭祭酒三每祭一叩卒哭返朞年小祥致祭行礼如常祭仪右贵人丧钦定大清通礼卷四十七钦定大清通礼卷四十八钦定四库全书钦定大清通礼卷四十八凶礼皇太子丧礼未分封之皇子薨逝有追封皇太子者礼部内务府承㫖㑹疏丧仪简王大臣典丧事皇太子年已冠皇帝服十有三日未冠皇帝去冠饰素服辍朝七日已昏并已生子皇太子福晋及所生皇孙皆成服百日外易素服二十七月而除皇太子近侍内监执事人等皆成服百日奏遣王公散秩大臣及侍卫九十人内务府所属官员䕶军等六百人皆成服至大祭日而除王以下文武有顶带官以上咸去冠饰素服七日直省官去冠饰素服三日外藩䝉古王台吉及公主福晋等服内来京者皆去冠饰首饰朝鲜国使臣在京者素服七日自王公逹于军民遏音乐止昏嫁畿内于初祭日止直省三日既殓设奠所司于奉安金棺宫内陈帷幔列几筵陈仪仗于宫大门外皇帝亲临至月台正中降舆哭诣奠位坐西向执事官进奠几奉爵大臣跪进爵皇帝祭酒三爵皇孙北面跪行三叩礼王以下文武有顶带官以上序立于门外左右公主福晋以下一品夫人以上序立于门内之右内务府成服妇人立命妇后皆𫝊哭随行礼卒奠皇帝乗舆还宫皇孙返苫次衆各退朝晡设奠上食仪同日中进果筵不设仪仗不集序右初丧诹日奉移殡宫豫日行启奠礼陈仪仗内外集序如初具楮币三万陈祭筵十有五羊七酒七尊读文皇孙哭奠衆传哭随行礼如仪届日所司陈大昇轝于奉安宫大门之外执事官役皆办王公百官以金棺所经门街列定班位集序公主福晋以下豫诣殡所集竢届时皇帝亲临奠酒皇孙跪叩如前仪执事王大臣率官校进恭行奉移礼金棺至门外登轝礼部尚书一人祭酒三毎祭一叩毕启行前𨗳后从如仪皇帝还宫皇孙歩行恭送王公百官各于集序之位跪迎哭候过从行及于殡宫门外皇孙率衆迎于门外之东皆哭轝止校尉恭舁入门公主福晋以下哭迎于门内之西至殡室恭安正中陈设帷幔灵牀案几如前皇孙入哭奠爵三每奠行一叩礼衆传哭随行礼毕退右殡诹日初祭所司陈仪仗于殡宫大门之外张黄幕于门外稍西置奠案设祭文案于檐下具楮币于燎所陈馔筵六十有三羊二十有一酒二十有五尊于几筵前及阶左右又设爵案一于各案之末内监设冠服篚于灵牀王公百官于门外公主福晋命妇于门内辨位集竢届时皇孙入门立于檐下哭尚茶献茶尚膳上食揭巾幂皇孙诣几筵前跪哭暂止司祝诣读文位读祭文毕复于案奉爵官进爵皇孙受爵三奠毎奠一叩兴复位立哭如初衆皆随叩兴传哭彻奠司祝奉祭文内监奉冠服篚均送燎所皇孙诣燎位奠爵行礼如初兴哭衆随叩兴哭毕廼退翼日绎祭陈祭筵九羊三酒三尊楮币万有五千礼部工部内务府光禄寺大臣执事内务府成服男妇集序如仪诹日大祭陈设祭品哭奠读文行礼均如初祭次日绎亦如初祭绎之仪月奠陈祭筵十有七羊七酒七尊楮币五万陈仪仗集序哭奠如初右既殡奠越日行册谥礼前期工部制册寳翰林院撰册寳文送内阁恭书礼部疏请命正副使各一人诣殡所将事前一日遣官祇告太庙后殿奉先殿如常告仪届日銮仪卫设仪仗于殡宫大门之外内务府官设册寳案于几筵前左右设香案于正中又设祭文案于左鸿胪寺官设册寳案于太和门阶上正中銮仪卫陈采亭于阶下正副使暨执事官皆素服立于阶下之东内阁学士自阁奉册寳至太和门阶上分陈于案跪三叩兴退礼部尚书侍郎引正副使由东阶升诣册寳案前跪一叩兴正使奉册副使奉寳由中道左降阶安设亭内跪叩如初兴校尉舁亭繖仗前导正副使暨执事官从由中路中门出内大臣侍卫于午门内金水桥旁王以下奉恩将军以上于午门外常朝所跪送公侯伯以下四品官以上豫往殡宫大门外集竢册寳亭至皆跪迎亭由中门入及二门止正副使诣亭前跪三叩兴正使奉册副使奉寳以次进殿中门恭陈于案跪叩如初退近槛北面立执事官赞上香正使诣香案前上香毕复位赞宣册宣册官奉册文宣读讫仍复于案宣寳如宣册之仪正使偕副使行一跪三叩礼兴出殿右门立竢承祭官致祭奠帛读祝三献行礼如仪祭毕奉祝帛绢册寳送燎正副使还复命衆各退翼日礼部以册谥礼成颁示直省及朝鲜国国王率其陪臣素服跪迎国中遏音乐止昏嫁三日右册谥百日陈祭筵十有九羊七酒七尊楮币七万读文哭奠行礼仪与月奠同未塟以前清明中元冬日至嵗除日均于殡所陈祭品哭奠如仪右百日奠时荐卜塟前期工部治园寝营塟具将竣钦天监诹塟日礼部内务府疏闻徧布诸司供备奉移前一日祖奠陈设祭筵羊酒内外集序哭奠行礼如启奠之仪至日陈大昇轝执事官役皆办内外集者咸豫㑹届时皇帝亲临奠酒皇孙跪叩均如前仪奠毕执事王大臣率官校恭行奉移礼金棺至门外登轝皇帝还宫皇孙往送门外王以下文武有顶带官以上门内公主福晋以下一品命妇以上各于其位哭候金棺过止哭金棺启行前导后从分班恭送沿途计道里远近分宿次各以织苇为行殿及夕金棺奉安于行殿正中陈果筵皇孙哭奠行礼衆随行礼均如仪厥明奠亦如之及夕又奠至园寝日守陵不值班之贝勒公大臣各官皆出数里外跪迎道右举哀候过从行至园寝大门外轝止皇孙率衆跪迎校尉恭舁金棺由中门入暂安享殿行遣奠礼陈果筵送塟王公以下暨在陵之大臣各官及贝勒夫人以下命妇皆集量地分班异等各序于其位皇孙诣金棺前哭奠爵三毎奠一叩衆传哭随行礼毕退塟日所司豫于园寝前设幕陈塟车于幕内径逹石牀高下与齐廼行迁奠礼陈仪仗内外集序如前陈祭筵十有五羊七酒九尊楮币三万哭奠行礼如遣奠仪卒奠执事官役奉移金棺至幕内陈于塟车去幠北向奉安皇孙哭奠爵三叩衆各于其位随哭叩皇孙诣幕侧跪竢执事官役恭奉金棺由塟车逹于石牀以车出乃窆实土封石门成塟皇孙哭入园寝前跪奠爵三叩衆随哭叩如初卒哭乃返右塟既塟奉安神主于园寝享殿先期匠人于庑室敬制神主镌谥工竣奉安于案内阁礼部工部大臣各一人朝服上香行礼如仪诹吉行题主礼所司设神主案于殿内正中前设香案设题主案于香案之东豫置主椟于案上届时礼部尚书启椟恭奉神主于案大学士诣案前行一跪三叩礼兴西面恭题毕退礼部尚书恭奉神主跪安于正中案上三叩兴退廼行虞祭礼陈牛一羊二帛一爵三上香奠帛读祝献爵承祭官行礼如仪右题主朞年小祥陈果馔羊酒如百日奠之仪遣官致祭礼部工部内务府大臣各一人往襄厥事再朞大祥陈果筵醴酒守园寝官一人承祭二十七月终丧右祥终丧皇子丧礼未分封之皇子薨逝内务府㑹礼部疏列丧仪布诸司戒办皇帝辍朝素服五日已昏并已生子皇子福晋及所生皇孙皆成服百日外易素服二十七月而除皇子近侍内监执事人等皆制服百日奏遣王公及散秩大臣三人侍卫六十人内管领二人内务府派出佐领下男妇皆成服至大祭日而除既殓设奠所司于奉安金棺殿内设帷幔列几筵陈仪仗于门外皇帝亲临至月台正中降舆哭诣奠位坐向西执事官进奠几奉爵大臣跪进爵皇帝祭酒三皇孙北面跪行三叩礼王以下四品官以上公主福晋以下一品夫人以上各于其位集序皆传哭随行礼奠毕皇帝还宫皇孙返苫次衆各退朝晡上食仪同日中进果筵不设仪仗不集序右初丧诹日而殡所司陈大昇轝设仪仗执事官役皆办王公以下豫集如初公主福晋以下豫至殡所集竢届时皇帝亲临奠酒皇孙跪叩如前仪执事官率校尉奉移金棺登轝礼部尚书一人祭酒三毎祭一叩毕启行前导后从如仪皇帝还宫皇孙恭送王公各官于集序之位跪候过从行及于殡所门外皇孙率衆迎于门外之东皆哭轝止校尉恭舁入门公主福晋以下哭迎于门内之西至殡室恭安正中陈设帷幔灵牀案几如前皇孙入哭奠爵三每奠行一叩礼衆传哭随行礼毕退右殡诹日初祭所司陈仪仗于殡宫大门之外张黄幕于门外稍西置奠案设祭文案于檐下具楮币十有五万于燎所陈馔筵三十有一羊九酒九尊于几筵前及阶左右又设爵案一于各案之末内监设冠服篚于灵牀内外集序如初皇孙入门立檐下哭尚茶献茶尚膳上食揭巾幂皇孙诣几筵前跪哭暂止司祝至读祝位读祭文毕复于案奉爵官进爵皇孙受爵三奠毎奠一叩兴复位立哭如初衆皆随叩兴传哭彻奠送燎皇孙诣燎位奠爵三叩如初兴哭衆随叩兴哭毕乃退翼日绎祭陈果筵五羊五酒五尊楮币四千内外不集序内务府官祭酒行礼如仪诹日大祭陈设祭品哭奠读文行礼仪与初祭同翼日绎祭仪与初祭次日绎同週月陈祭筵十有五羊九酒七尊楮币二万哭奠如仪右既殡奠如奉㫖追封择吉行追封礼前期工部制册寳翰林院撰拟册寳文送内阁恭书如式礼部疏请命正副使各一人诣殡所将事届日銮仪卫设仪仗于殡所大门外内务府官设册寳案于几筵前左右设香案于正中又设祭文案于左鸿胪寺官设册寳案于内阁銮仪卫豫设采亭于午门前届日正副使暨执事官皆素服诣内阁至册寳案前行一跪三叩礼兴正使奉册副使奉寳由午门中门出分陈亭内跪叩如初兴校尉舁亭繖仗前导正副使暨执事官随行亭田中道出长安门至殡所门外止正副使诣亭前跪三叩兴正使奉册副使奉寳由中门入陈于案跪叩如初退近槛北面立正使诣香案前上香毕复位立宣册官至册案前奉册文宣读仍复于案次宣寳如宣册之仪正使偕副使行一跪三叩礼兴廼进馔读祭文奠酒行礼如仪右封谥百日陈设祭品如月奠之数哭奠行礼如初未塟以前清明中元冬日至嵗除日均于殡所陈祭品哭奠如仪右百日奠时荐卜塟前期工部治园寝营塟具将竣诹塟日礼部内务府疏闻诸司供备奉移前一日祖奠陈仪仗果馔十有五筵羊九酒五尊楮币二万哭奠内外集序行礼仪与百日同至日陈大昇轝执事官役皆办内外集者咸豫㑹届时皇孙承命往送诣金棺前哭尽哀跪奠酒三叩兴校尉舁行门外王以下四品官以上门内公主福晋以下一品命妇以上各于其位哭候过止哭及登轝启行前导后从分班恭送均如仪沿途计道里分宿次各以织苇为行幕及夕金棺奉安于行幕正中陈果筵皇孙哭奠行礼衆随哭跪叩毕乃退厥明奠亦如之至园寝及大门外轝止皇孙率衆跪迎校尉舁金棺由中门入暂安于享堂行遣奠礼陈设果馔哭奠行礼均如祖奠仪塟日所司豫于园寝前设幕陈柩牀于幕内廼行迁奠礼陈馔筵一羊一哭奠行礼如遣奠仪卒奠奉移金棺至园寝前幕内陈于柩牀去幠北向奉安皇孙哭奠爵三叩衆于其位随哭叩皇孙诣幕侧跪竢执事官役恭奉金棺由柩牀达于石牀以柩牀出廼窆实土封石门成塟皇孙哭入园寝前跪奠爵三叩衆随哭叩如初卒哭廼返右塟既塟奉安神主于园寝享堂先期匠人于庑室敬制神主镌谥工竣奉安于案内阁礼部工部大臣各一人朝服上香行礼如仪诹吉行题主礼所司设神主案于享堂正中前设香案设题主案于香案之东豫置主椟于案上届时礼部大臣启椟恭奉神主于案大臣一人诣案前行一跪三叩礼兴西面恭题毕退礼部大臣恭奉神主跪安于正中案上三叩兴退右题主朞年小祥陈果馔羊酒如月奠之数遣官致祭礼部工部内务府大臣各一人往襄厥事再朞大祥陈果筵醴酒守园寝官一人承祭二十七月终丧右祥终丧钦定大清通礼卷四十八钦定大清通礼卷四十九钦定四库全书钦定大清通礼卷四十九凶礼亲王以下宗室将军以上丧礼疾笃居正寝既终诸子号哭躃踊福晋侧室及诸子妇跪哭兄弟姻戚立哭皆男哭于左女哭于右丧主及余子皆剪髪辫去冠饰主妇及诸妇以下皆去首饰散髪饬府属官二人典丧仪余掌事者随所置治棺亲王朱髤饰金龙世子郡王绘龙贝勒以下绘蟒均采棺朱髤镇国将军以下均朱棺戒办殓具府属及本旗所属官皆先集素衣执事右初终是日府前陈列仪卫官属告哀于礼部礼部以闻皇帝辍朝宗人府徧布于宗室诸㑹丧者内外咸集亲王薨和硕亲王以下奉恩将军以上民公侯伯都统尚书子爵以下佐领骑都尉以上及本翼宗室集于外固伦公主和硕福晋以下县君奉恩将军恭人以上集于内世子郡王薨亲王以下叅领以上集于外余与亲王同贝勒薨世子郡王以下本旗佐领以上集于外和硕公主世子福晋以下集于内余与郡王同贝子薨贝勒以下本旗叅领郎中以上集于外贝勒夫人以下集于内余与贝勒同公薨贝子以下至奉国将军集于外郡君贝子夫人以下集于内镇国将军卒辅国公以下集于外辅国将军卒镇国将军以下集于外奉国将军卒辅国将军以下集于外奉恩将军卒不㑹丧将至府第均男去冠饰女去首饰素服各就丧次竢殓毕乃退右辍朝㑹丧殓具既备布棺于堂中借茵褥加衾枕垂其裔于四外届时奉尸于棺丧主以下凭棺哭尽哀乃盖棺加锭卒殓设灵座于柩前幛以帷具奠案陈鑪擎爵馔果酒建丹旐于大门内之左丧主以下府属官以上主妇以下府属官员命妇以上俱成服宗人系本支所分应有服者亦成服每日清晨日中日晡均设奠府属男妇皆集奠时丧主诣案前跪祭酒三爵每祭行一叩礼兴举哀府属官皆随行礼举哀卒奠退右殓成服设奠诹日而殡前一日启奠陈馔筵羊酒具楮币丧主哭奠行礼诸成服者均随行礼举哀如仪发引日诸㑹丧者皆集执事者陈吉凶仪卫于大门外鞍马散马亲王各十有五世子郡王各十有四贝勒各十有三贝子各十有二镇国公各十辅国公各八镇国将军鞍马七辅国将军五奉国将军四奉恩将军三余陈设各如其等若恭领册者设亭二奉册于亭中陈列门外左右舁夫举轝入设于堂上丧主以下哭踊奠献毕执事者彻帷迁柩载于轝役夫舁行丧主哭从出大门施帏盖属引遂发册亭前行次丹旐次列仪卫丧主以下男在轝前歩从女在轝后车从皆哭不絶声途次掦楮币过门桥府属官奠酒灵輀将至殡所丧主以下豫于大门外跪哭迎候过兴及殡室门外轝止脱载去帏盖役夫舁棺安于室正中执事者奉册陈于左右丧主以下哭踊奠献如仪右殡礼部疏请赐䘏皇帝遣官谕祭初祭翰林院撰拟祭文户部供楮币礼部供羊光禄寺供酒亲王楮三万世子楮二万五千均羊九酒九郡王楮二万三千羊七酒七贝勒楮万有五千贝子楮万均羊五酒五镇国公楮九千辅国公楮八千均羊四酒四镇国将军楮五千羊二酒二辅国将军楮四千羊一酒一奉国将军奉恩将军本家自备祭品楮币各如制祭之日陈列仪卫于堂中灵座前设供案鑪镫具中陈钦赐祭品左右分陈自备祭品设遣官奠位于案前设祝案于东北向设燎牀于南陈楮币遣官至丧主率有服宗亲及府属官跪迎于大门外礼部官恭奉祭文由中门入陈祭文于东案遣官随入就位立丧主以下皆就位跪执事官展祭文太常寺官立于祝案左北面读文毕遣官跪执事官实酒于爵跪授遣官受爵拱举奠于池三奠每奠行一叩礼丧主以下随行礼毕兴举哀衆随举哀执事官恭奉祭文至燎所焚燎丧主以下望阙谢恩行三跪九叩礼乃送遣官于大门外如来仪是日大功宗亲除服越日大祭供备楮币羊酒遣官行礼如初祭仪是日朞服宗亲及本属旗员䕶军人等咸除服右谕祭宗人府具疏请谥得㫖赐谥内阁拟谥以闻翰林院撰拟碑文工部给葬费亲王白金五千两世子四千两郡王三千两贝勒二千两贝子千两公镇国将军均五百两辅国将军四百两营建坟茔周缭以垣亲王四围凡百丈世子郡王八十丈贝勒贝子七十丈公六十丈余如其品垣南为门施金采其中为享堂南向亲王五间世子以下公以上均三间余如常制甬道正中工部立丰碑亲王给白金三千两世子二千五百两郡王二千两贝勒千两贝子七百两公四百五十两镇国将军三百五十两辅国将军三百两置守茔亲王十户世子郡王八户贝勒贝子六户公四户将军以下制各如其品右赐谥营葬百日设奠陈祭筵牲醴具楮币亲王世子均祭筵十有五羊九酒七尊楮二万郡王祭筵十有三羊七酒七尊贝勒祭筵十羊酒各五楮均二万贝子祭筵八羊酒各五楮万有六千镇国公祭筵七羊酒各四楮万有四千辅国公同镇国将军祭筵五羊酒各三楮万有四千辅国将军祭筵四羊酒各二楮万有二千奉国将军祭筵三羊酒各二楮万奉恩将军同执事者陈设如仪府属官及宗人成服者咸集丧主哭奠行礼衆皆哭随行礼毕各退丧主始薙髪府属男妇除服右百日卜葬亲王不逾朞年郡王贝勒不逾七月贝子以下不逾五月将葬前期行祖奠礼仪与启奠同执事者豫于坟茔设芦棚张幕布席荐于圹外丧主亲视铺陈圹中之事迁柩之日陈列吉凶仪卫诸㑹葬者内外咸集丧主诣柩前行遣奠礼如祖奠仪举哀役人舁柩行丧主以下哭从柩至坟茔暂安于席荐上丧主以下凭棺哭踊尽哀诸㑹葬者内外辞诀丧主止哭临视乃奉安柩于圹正中藏志石遂窆掩圹覆土丧主以下哭尽哀乃于塜前设案陈酒果告成事奠叩如前仪右葬朞年小祥至忌日备物致祭陈馔筵羊酒具楮币均如百日奠之数丧主哭奠行礼如仪再朞与朞年祭礼同二十七月终丧乃即吉右祥祭终丧亲王福晋丧礼部以闻得㫖㑹丧亲王以下奉恩将军以上集于外固伦公主亲王福晋以下县君奉恩将军恭人以上集于内殓用采棺既殓内外成服立引旛于府门内之右发引仪卫备鞍马不设散马丧至坟茔皇帝赐祭一次官给羊酒各九楮二万宗人府不请谥工部不给葬费不建碑余自初丧及于终丧仪节均与亲玊同世子福晋丧世子郡王以下奉恩将军以上固伦公主以下奉恩将军恭人以上㑹丧殓用采棺内外成服设奠自初丧及终丧仪节均与世子同惟百日致祭馔筵十有三羊七楮二万遣官致祭给羊酒各七楮万有七千郡王福晋丧内外㑹丧者与世子福晋丧同祭用羊酒亦如其数惟百日祭筵减一遣官致祭楮减二千其自初丧及终丧仪节并同郡王贝勒夫人丧内外㑹丧者与郡王福晋丧同惟固伦公主亲王福晋不集遣官致祭给羊酒各五楮万其自初丧及终丧仪节并同贝勒贝子夫人丧贝勒以下集于外郡主贝勒夫人以下集于内遣官致祭给羊酒各三楮七千其余仪节均与贝子丧同镇国公夫人丧贝子以下集于外郡君贝子夫人以下集于内遣官致祭给羊酒各二楮六千其余仪节均与镇国公丧同辅国公夫人丧内外㑹丧者如镇国公夫人丧惟郡君不集遣官致祭给羊酒各二楮五千余均与辅国公丧同右福晋夫人丧固伦公主丧采棺殓奠内外㑹丧及祭葬诸仪节均与亲王福晋同若下嫁外藩翰林院撰拟祭文遣内大臣侍卫礼部理藩院官诣葬所读文致祭如仪和硕公主丧与世子福晋同郡主丧与郡王福晋同县主丧与贝勒夫人同郡君丧与贝子夫人同县君丧与镇国公夫人同乡君丧与辅国公夫人同若下嫁外藩均遣官致祭如前仪右公主郡主县主郡君县君乡君丧亲王侧福晋丧与世子福晋同惟谕祭一次礼部疏请候㫖遵行世子侧福晋丧与郡王福晋同郡王侧福晋丧与贝勒夫人同贝勒侧夫人丧与贝子夫人同贝子侧夫人丧与镇国公夫人同镇国公侧夫人丧与辅国公夫人同辅国公侧夫人丧辅国公以下㑹丧百日致祭楮万馔筵六羊三其余仪节与辅国公夫人丧同右亲王以下侧室丧钦定大清通礼卷四十九钦定大清通礼卷五十钦定四库全书钦定大清通礼卷五十凶礼官员丧礼有疾居正寝疾革遗疏遗言皆书之既终子号哭躃踊去冠被髪徒跣诸妇女子去笄朞功以下丈夫素冠妇人去首饰皆易素服男哭牀东女哭牀西异向作䰟帛为位于尸东前设案奠阁余脯醢酒果用吉噐立丧主主妇䕶丧司賔司书赞祝诸执事人治棺及凡丧具䕶丧者使人上遗疏讣于有司及亲属僚友右初终越日小殓侍者于寝室施帏设浴牀于尸牀前牀东置案陈沐浴巾栉含具三品以上含用小珠玉五七品以上用金玉屑五袭牀在浴牀西袭事陈其旁常服一称朝衣冠带各以其等侍者迁尸浴牀南首诸子哭踊妇人出乃去尸衣覆以殓衾侍者奉汤入哭止沐髪栉之晞以巾束之抗衾而浴拭以巾讫结袭衣纵置于牀南领举尸易牀彻浴牀浴具埋巾栉及余水于屏处乃去衾袭常服朝服加面巾丧主以下为位而哭丧主及诸子坐于牀东奠北同姓丈夫以服为序坐诸子后西面主妇及诸妇女子坐于牀西同姓妇女以服为序坐诸妇后婢妾又在其后东面均南上尊行丈夫坐东北壁下西上尊行妇女坐西北壁下东上异姓丈夫坐于帏外之东西上异姓妇女坐于帏外之西东上若内丧则同姓丈夫皆坐帏外之东异姓丈夫皆坐帏外之西执事者执含具前丧主起盥亲含尸讫哭复位右袭是日执事者帷堂如寝陈殓牀于堂东加殓衣三品以上五称复三襌二五品以上三称复二襌一六品以下二称复一襌一皆以缯复衾一二品以上色绛四品以上色缁五品色青六品色绀七品色灰紟绞皆素帛既办廼迁尸牀于堂中行殓事毕丧主暨诸子括髪加首绖腰绖皆以麻妇麻髽余同右小殓三日大殓执事者以棺入承以两凳棺内奠七星版借茵褥施绵衾垂其裔于四外届时奉尸入棺实生时所落齿髪卷衣以塞空处令充实平满丧主以下凭棺哭踊尽哀乃盖棺加锭施桼三品以上比葬每月三桼五品以上月再桼七品以上月一桼彻殓牀迁柩其处柩东设灵牀施帏帐枕衾衣冠带屦之属设颒盆帨巾于灵牀侧皆如生时柩前设灵座奉魂帛几筵供噐具以绛帛为铭旌三品以上长九尺五品以上八尺七品以上七尺题曰某官某公之柩悬以竹杠依灵右执事者陈馔案食品用素噐启帷行殓奠礼内外就位如寝司祝焚香奠酒丧主以下哭尽哀毕下帷及夜奉魂帛复牀诸子次于中门之外寝苫枕块不脱绖带诸妇女子次于中门之内帷幔枕衾皆布素哀至则哭昼夜无时右大殓是日成服五服各以亲疏为等斩衰三年子为父母为继母慈母养母子之妻同庶子为嫡母所生母庶子之妻同为人后者为所后父母为人后者之妻同女在室及已嫁被出而反在室者为父母嫡孙承重为祖父母承重者之妻同妻为夫妾为家长服生麻布旁及下际不缉麻冠绖菅屦竹杖妇人麻屦不杖余同齐衰杖朞嫡子衆子为庶母嫡子衆子之妻同子为嫁母出母嫡孙祖在为祖母承重夫为妻服熟麻布旁及下际缉之麻冠绖草屦桐杖妇人麻屦余同齐衰不杖朞为父卒继母改嫁而已从之者为改嫁继母为同居继父两无大功以上亲者为伯叔父母及姑在室者为兄弟及姊妹在室者为兄弟之子及女在室者祖为嫡孙父母为嫡长子衆子及嫡长子之妻为女在室者为子之为人后者继母为长子衆子孙为祖父母孙女在室出嫁同女出嫁为父母为人后者为本生父母女在室及虽适人而无夫与子者为其兄弟姊妹及兄弟之子与兄弟之女在室者女适人为兄弟之为父后者妇为夫兄弟之子及女在室者妾为家长之父母家长之妻家长之长子衆子与其所生子冠绖屦同上齐衰五月孙及女孙为曾祖父母服熟桐麻布冠绖如其服草屦妇人麻屦齐衰三月为继父先同居后不同居者为同居继父两有大功以上亲者孙及女孙为髙祖父母冠绖屦同上大功九月为从兄弟及姊妹在室者为姑及姊妹已嫁者为人后者为其兄弟及姑姊妹在室者为兄弟之子为人后者祖为衆孙及孙女在室者祖母为嫡孙衆孙父母为衆子妇及女之已嫁者伯叔父母为从子妇及兄弟之女已嫁者妇为夫祖父母本生父母伯叔父母女出嫁为本宗伯叔父母本宗兄弟及兄弟之子本宗姑姊妹及兄弟之女在室者服麤白布冠绖如其服茧布縁屦小功五月为伯叔祖父母为从伯叔父母及从姊妹已嫁者为再从兄弟及姊妹在室者为从兄弟之子及女在室者为祖之姊妹在室者为父从姊妹在室者为兄弟之妻为兄弟之孙及兄弟之孙女在室者为外祖父母为母之兄弟及母之姊妹为姊妹之子祖为嫡孙之妇为人后者为其姑及姊妹之已嫁者妇为夫兄弟之孙及孙女在室者为夫之姑姊妹兄弟及兄弟之妻为夫从兄弟之子及女在室者女出嫁为本宗从兄弟及从姊妹之在室者服稍细白布冠绖如其服屦同上缌麻三月为乳母为曾祖兄弟及曾祖兄弟之妻为祖从兄弟及祖从兄弟之妻为父再从兄弟及父再从兄弟之妻为三从兄弟及姊妹在室者为曾祖之姊妹在室者为祖之从姊妹在室者为父之再从姊妹在室者为兄弟之曾孙及曾孙女之在室者为兄弟之孙女已嫁者为从兄弟之孙及孙女在室者为再从兄弟之子及女在室者为祖之姊妹父之从姊妹及已之再从姊妹已嫁者为从兄弟之女已嫁者为父姊妹之子为母兄弟姊妹之子为妻之父母为女之夫女之子若女为兄弟孙之妻为从兄弟子之妻为从兄弟之妻祖为衆孙妇祖母为嫡孙衆孙妇曾祖父母为曾孙髙祖父母为元孙妇为夫髙曾祖父母为夫之伯叔祖父母及夫祖姑在室者为夫之从伯叔父母及夫从姑在室者为夫之从兄弟姊妹及从兄弟之妻为夫再从兄弟之子及女在室者为夫从兄弟之女已嫁者为夫从兄弟子之妻从兄弟之孙及孙女在室者为夫兄弟孙之妻兄弟之孙女已嫁者为夫兄弟之曾孙及曾孙女之在室者女出嫁为本宗伯叔祖父母及祖姑之在室者为本宗从伯叔父母及从姑在室者为本宗从兄弟之子及女在室者服细白布绖带如其服素屦无饰凡丧三年者百日薙髪在丧不饮酒不食肉不处内不入公门不与吉事朞之丧二月薙髪在丧不昏嫁九月五月者踰月薙髪三月者踰旬薙髪在丧均不与燕乐右成服大殓翼日丧主以下夙兴侍者设颒水栉具于灵牀侧五服之人各服其服就位侍者收颒栉具奉魂帛出就灵座朝奠衆哭执事者设果蔬酒馔如生时祝焚香斟酒㸃茶丧主以下诣案前再拜哭尽哀各以其服为序皆男先女后宗亲先外姻后复位哭止日中设果筵奠酒及夕又奠均如朝奠仪侍者诣灵牀舒衾枕奉魂帛于牀上退诸子妇哭尽哀乃止夕奠皆如之朔朢则殷奠具盛馔于朝奠行之遇新物则荐如朝奠仪右朝夕奠亲賔闻讣告弔于丧主之家未殓至者入门易素服司宾待于㕔事以赠赙仪物授司书入临尸哭尽哀遂弔丧主持哭丧主以下哭稽颡无辞宾出司宾送成服以后至者各以其服弔具酒果香烛厚则加货财皆书于状先使从者持状通名司书籍记之以礼物入陈灵前丧主以下就位哭司宾出迎宾入诣灵座前举哀哀止跪焚香酹酒再拜兴丧主出帷稽颡哭谢宾答拜慰唁出丧主哭入司宾延客待茶宾退司宾送于门外右亲宾弔奠赙若一二品官奉特恩遣官致奠其日丧家设使者奠位于灵前丧主及诸子跪位于灵右主妇跪位于帷内使者素服至丧主率诸子免绖去杖止哭出迎于大门外道右先入就位跪俯伏赞者引使者升中阶就位上香执事者酌茶使者立受茶奠茶复授酒使者奠爵三讫少退丧主率诸子降西阶下北面三跪九叩谢恩仍至大门外竢使者出跪送乃还苫次若赐谥及恩䘏遣官致祭者其日丧家设读祝位于灵几之左余如前位执事者豫陈祭物赍谕祭文从使者至丧主出迎入就位跪俯伏使者就位上香司祝就读祝位立读祭文讫复于案退使者奠爵三毕少退丧主以下向阙谢恩送使者与遣官致奠仪同右遣官祭奠品官卒于位与在任遭父母丧者初丧成服朝夕奠皆如前仪择日扶榇还家备行轝仪从各视其品告启期于亲戚僚友启行前一日行启奠礼丧主以下就位哭祝诣灵前跪告曰今择某日奉灵柩还故乡敬告俯伏兴丧主以下稽颡哭再拜兴复位尽哀止厥明迁奠告迁于柩前礼亦如之彻祝纳魂帛于椟役人举轝入迁柩就轝主人以下辍哭视载出大门加帏葢发引仪从在前铭旌魂帛从丧主以下杖哭随柩及郊亲戚僚友祖者向柩设祖奠役人停轝宾向柩再拜主人稽颡哭谢宾退歛仪从遂行主人乘素车途次止宿奉魂帛铭旌于灵柩前水行则设奠陆行则上食及朝启行亦如之至家前一日遣仆戒家人豫于十里外布幕具奠以待至日五服之人各服其服以迎柩至暂驻幕内设奠祝焚香斟酒跪告曰灵輀远归将至家亲属来迎敢告俯伏兴衆序哭再拜兴柩行咸徒歩哭从至家安灵牀于殡所男女各就位哭设奠祝焚香斟酒跪告曰灵輀逺归至家敢告俯伏兴衆哭拜如初受弔朝夕设奠并如前仪右扶丧官员在外闻丧三年者讣至哭对使者问故又哭尽哀易服如初丧仪讣于有司遂奔丧戴星而行见星而止途中哀至则哭哭辟市邑将至家望其境其城其乡皆哭至家哭入门升自西阶凭棺西面哭踊妇人东面哭踊无算少顷尊卑相向哭细问病终之故复哭乃披髪徒跣妇人不徒跣翼日成服括髪妇人髽皆加麻绖丧期以闻讣日始余如在家之仪朞以下闻讣者易服为位而哭若奔丧则至家成服若官员在职非本生父母丧虽朞犹从政不奔丧闻讣易素服为位而哭各持其服于私家入公门治事仍常服朞丧者一年不与祭祀之事服满日于私家为位哭除之右闻丧奔丧三月而葬营葬地及葬具凡坟茔一品九十歩二品八十歩封皆丈有四尺三品七十歩封丈有二尺石兽皆六四品六十歩五品五十歩封皆八尺石兽四六品七品四十歩封皆六尺墓门勒石书某官某公之墓五品以上用碑龟趺螭首六品七品用碣方趺圆首刻圹志用石二一书如碑碣一详记姓讳谥字州邑里居服官迁次及其生卒年月日时葬处坐向所遗子女石字内向以铁合而束之作神主及主椟制柩轝下为方牀上编竹格为葢四出檐垂流苏缯荒缯帷五品以上畵云气为饰六品七品素缯无饰五品以上障柩画翣四六品七品画翣二皆引布二功布一灵车一埏土为明噐鑪缾烛檠五事仪从各从其品右治葬具择日开兆丧主率诸子适兆所以宗亲或姻宾一人告于土神执事者设案兆左陈酒馔置祝文告者吉服至盥诣案前立执事者二人奉香执壶琖随立左右告者跪上香再拜酹酒如仪祝奉祝文跪于吿者之左读曰维某年月日某官某敢告于司土之神今为某官某营建宅兆神其保佑俾无后艰谨以清酌庶羞祇荐于神尚飨读毕兴退告者俯伏兴复再拜退遂开圹随地所宜使子弟干事者一人留视之丧主以下还右开兆祀土神葬有日豫以启期告于亲戚僚友发引前一日厥明五服之人各服其服入就位哭朝奠讫祝跪告于殡前曰今以吉辰迁柩敢告俯伏兴丧主以下哭尽哀再拜役人彻帟迁柩障以翣侍者移灵牀于堂正中灵座几筵仍设祝奉魂帛前柩丧主以下哭从及外堂布席置柩祝奉魂帛跪告曰请朝祖俯伏兴执事者布席于庙两楹间祝奉魂帛诣庙丧主以下哭从及门止哭入序立阶下祝奉魂帛置席北正中再拜兴奉魂帛还灵座丧主以下从出庙门哭从如初右迁柩朝祖日夕祖奠设馔如朝奠仪丧主以下举哀祝盥诣灵座前丧主以下止哀祝焚香奠酒毕告曰永迁之礼灵辰不留今奉灵车式遵祖道俯伏兴丧主以下再拜哭尽哀亲賔致奠行礼如成服致奠仪宾出丧主以下代哭如在殡时右祖奠厥明五服之人㑹葬者毕㑹执事者陈明噐吉凶仪从于大门外纳灵车于门内之右役人举轝入设于堂上丧主以下哭踊乃载丧主辍哭视载周维以絙令平正牢实执事者设遣奠于庭如祭奠仪祝跪告曰灵輀既驾往即幽宅载陈遣礼永诀终天俯伏兴彻役人舁轝祝奉魂帛就灵车奉主椟设魂帛后柩出大门施帏葢属引遂发前仪从次明噐次铭旌次灵车次功布次轝外亲分挽引布在前丧主以下绖杖衰服男在柩旁歩从女在柩后舆从哭不絶声尊行者皆乘车马出城门若里门亲宾不至墓者于前途立向柩再拜役人权停轝乘者皆下丧主哭谢宾退柩行如初若墓逺主人以下皆乘素车从望茔而下道中哀至则哭每宿设灵座置奠如在殡仪次日启柩亦如之右遣奠发引葬之日执事者豫张灵幄于墓道右中置几一设借柩席荐于圹外铺陈圹中之事设妇人行帏于羡道之右灵车至幄外止祝奉魂帛置几上奉主椟置魂帛侧设奠如仪柩车至圹前役人脱载去帷葢方牀下于借席祝取铭旌去杠纵加柩上丧主以下凭棺哭踊尽哀亲宾送者再拜辞归丧主及诸子稽颡谢宾退届时将窆内外五服之亲以次再拜辞诀丈夫哭羡道东妇人哭羡道西躃踊无算遂窆丧主辍哭临视执事者整铭旌藏志石设明噐掩圹复土丧主以下哭尽哀退就灵幄序立右窆是日祀土神于墓左如开兆祭仪择宗亲善书者一人题主执事者设题主案于灵座东南西向笔墨具对案设盥二丧主以下序哭于灵座侧祝盥启椟出木版卧置案上题主者盥就位书某封谥某官显考某公神位讫祝奉木主置灵案上焚香奠酒丧主以下再拜祝跪读告词于灵座之右曰哀子某谨告于先考某官封谥府君形归窀穸神返堂室神主既成伏惟精灵舍旧从新是凭是依读毕兴复于案丧主以下再拜哭尽哀祝焚告词奉魂帛埋墓侧奉主纳椟置灵车而还在途不驱丧主以下哭从如来仪右祀土神题主灵车至家丧主以下哭从入大门及庭止祝奉木主出车并椟奉之设几上南向丧主及诸子在寝东西向亲属以服轻重为序在诸子后妇人哭于房中有弔者如在殡仪乃修虞事执事者具牲馔品数各视其等陈设如祭礼祝启椟陈主于灵座主人以下就位哭哭止赞叅神主人盥洗诣香案前跪执事者二人一奉香盘一挹尊酌酒诣主人左右跪左进香主人三上香右进爵主人酹酒于地以爵奠于案退复拜位及诸子亲属行一跪三叩礼赞初献主妇率诸妇出于房荐匕箸醯酱于几前案北跪一叩兴退入于房庖人解牲体实于爼执事者奉以升荐于供案执爵者奉爵主人献爵于正中跪叩兴复拜位立赞读祝主人以下跪祝诣祝案之左跪读文曰维某年月日朔孤子某敢告于先考某官日月不居奄及初虞夙兴夜处哀慕不宁谨以洁牲庶羞粢盛醴齐哀荐虞事尚飨读毕兴复于案退主人以下哭一叩兴赞亚献主妇率诸妇和羮实于铏实饭于敦出荐于案及腊肉炙胾叩兴退如初主人献爵于左赞三献主妇率诸妇出于房荐饼饵果蔬叩退主人献爵于右如初献仪赞送神主人以下一跪三叩兴哭祝焚祝文主人奉神主纳椟彻哭止至夕奉神主于灵牀朝奉诸灵座朝夕朔朢奠如初遇柔日再虞遇刚日三虞如初虞礼右反哭虞百日卒哭仪同虞祭卒哭之明日夙兴执事者诣庙具馔陈设如常祭礼设亡者案于祖考神案东南西向祝启室奉四世神主以次设于几如时荐之位主人率衆先哭于几筵前奉亡者之主诣庙诸子以下哭从及庙门止哭主人陈主于东南案上序立阶下焚香进馔祝读告辞曰维某年月日孝曽孙某谨以洁牲庶羞粢盛醴齐适于显曽祖考某官府君跻祔孙某官府君某尚飨次读祝于亡者位前曰孝子某谨以洁牲庶羞粢盛醴齐哀荐祔事于显考某官府君适于显曾祖考某官府君尚飨余行礼仪节与常祭同毕祝焚告文奉神主复于室彻主人奉亡者之主复寝诸子以下从出庙门哭随至几筵前纳于椟讫哭止衆退䕶丧者代丧主为书使人徧谢亲宾弔赙者右卒哭祔朞而小祥于忌日行事质明祝启椟出主诸子及朞亲就内外位哭尽哀焚香进馔酒读祝行礼与卒哭同右小祥再朞大祥忌日行事先一日告迁于庙执事者具果酒如常仪设案于东序西序前各一主人盥诣庙启椟陈诸神主焚香进果酒如常告仪祝读告辞曰维某年月日孝孙某谨告于某官府君某封某氏兹以先考某官府君大祥已届礼当迁主入庙某官某府君某封某氏神主亲尽当祧某官某府君某封某氏以下神主宜改题世次递迁不胜感怆谨以果酒用伸䖍告尚飨读毕焚祝主人以下俯伏兴再拜奉各神主卧置东案上子弟善书者一人改题髙曽祖神主讫以纸裹应祧神主陈于西序案奉改题主递迁于室虚左一位以竢阖室衆退厥明诸子诸妇女子致祭于几筵前陈设行礼如初朞仪诸子从丧主奉亡者之主诣庙设于东室再拜奉祧主藏于夹室阖门出乃彻寝室灵牀灵座罢朝夕奠彻几筵断杖弃之屏处右大祥中月而禫二十七月既周之日行事届日夙兴执事者设几案于寝堂之中主人率诸子入庙诣考位前启室焚香再拜跪告曰孝子某将祗荐礼事敢请神主出就正寝俯伏兴奉主至寝堂陈于案执事者陈馔案于前丧主及诸子于东壁下就位举哀妇人哀于房中焚香进果馔酒醴如常仪祝读告辞曰维某年月日孝子某谨告于显考某官府君神主禫制有期追远无及谨以清酌庶羞祗荐禫事尚飨主人以下俯伏兴再拜祝焚告文讫奉主复于庙阖室皆退诸子素服终月始服常服右禫嵗逄忌日前期斋厥明主人及子弟素服诣庙设案于所荐神主室前主人盥启室奉主就案焚香荐蔬果酒馔告曰兹以某府君某官远讳之辰谨备庶羞清酌恭伸追慕俯伏兴及子弟皆再拜如时节荐新之仪礼毕彻纳主阖室退右忌日奠嵗寒食或霜降节拜埽圹茔其日主人夙兴率子弟素服诣坟茔执事者具酒馔仆人备芟剪草木之噐从既至主人周视封树仆人剪除荆草讫以次序立墓前焚香供酒馔再拜在列者皆再拜兴遂祭土神陈馔墓左上香酹酒主人以下序立再拜退右拜埽士丧礼疾革书遗言既终子号哭躃踊去冠被髪徒跣诸妇女子去笄朞功以下丈夫素冠妇人去首饰皆素服立丧主主妇䕶丧赞祝诸执事人治棺及凡丧具䕶丧者使人讣于有司及戚友执事者帷寝设浴牀于尸牀前袭牀在浴牀西东陈沐浴巾栉含具含用金银屑三袭事陈其旁常服一称冠及礼服各以其等带鞾皆备侍者迁尸浴牀南首诸子哭踊妇人出廼去尸衣覆以殓衾侍者奉汤及巾栉入沐浴丧主及诸子止哭视执事者结袭衣纵置于牀南领举尸易牀彻浴牀浴具埋巾栉及余水于屏处廼去衾袭常服礼服加面巾即牀前为位立魂帛设奠陈生前所食脯醢酒果用吉噐丧主以下为位序哭如礼执事者奉含具前丧主起盥含尸讫哭复位越日小殓执事者帷堂陈殓牀于堂东加殓衣复一襌一复衾一紟绞皆备殓毕迁尸于堂丧主暨诸子麻括髪加首绖腰绖皆以麻妇麻髽余同三日大殓执事者以棺入承以两凳棺内奠七星版借茵褥施绵衾垂其裔于四外届时奉尸入棺实生时所落齿髪卷衣以塞空处丧主以下凭棺哭踊尽哀乃葢棺加锭施桼比葬月再桼彻殓牀迁柩其处柩东设灵牀施帏帐枕衾衣冠带屦之属设颒盆帨巾皆如生时柩前设灵座奉魂帛几筵供噐具以绛帛为铭旌长五尺题曰某官封显考某府君之柩依灵座之右设殓奠内外序哭如仪及夜奉魂帛复牀诸子次于中门之外寝苫枕块不脱绖带诸妇女子次中门之内帷幔枕衾皆布素哀至则哭昼夜无时右初终袭殓是日成服轻重以亲疎为等厥明丧主以下夙兴侍者设颒水栉具于灵牀侧五服之人各服其服就位侍者收颒栉具奉魂帛出就灵座设奠焚香斟酒㸃茶丧主以下哭叩尽哀及夕如朝奠礼侍者诣灵牀舒枕衾奉魂帛于牀上衆哭尽哀廼止夕奠皆同朔朢则具殷馔于朝奠行之亲宾弔奠如礼右成服朝夕奠士卒于其职或在职遭丧者扶榇还家闻丧奔丧皆如品官之礼右扶丧奔丧三月而葬营葬地及葬具坟茔周三十歩封髙六尺墓门石碣员首方趺勒曰某官某之墓无官则书庶士某之墓刻圹志作神主及椟制柩轝下为方牀上编竹格为葢四出檐垂流苏绢荒绢帷无翣引布二灵车一明噐鑪烛檠皆具择日开兆丧主率诸子适兆所以亲宾一人告土神执事者陈酒馔于兆左告者吉服盥就位上香酹酒读祝行礼如仪遂开圹使子弟一人留视之丧主以下还葬有期豫以启期告于戚友发引前一日厥明五服之人各服其服入就位朝奠讫告迁柩于殡前丧主以下再拜哭尽哀役人入迁柩祝奉魂帛前丧主以下哭从及外堂仍设座于柩前奉魂帛辞于祖祢复于灵座从哭如初及夕祖奠如朝奠仪丧主以下再拜哭尽哀亲宾致奠行礼如成服致奠仪宾出丧主以下代哭如初质明五服之人㑹葬者毕㑹执事者陈明噐于大门外纳灵车于门内之右役人举轝入设于㕔事正中丧主以下哭踊廼载丧主辍哭视载牢实载讫设遣奠如祖奠仪役人舁轝祝奉魂帛就灵车奉木版椟设魂帛后柩出大门施帷葢属引遂发前明噐次铭旌次灵车轝从外亲分执引布在前丧主以下绖杖衰服男在柩旁歩从女在柩后舆从哭不絶声出城门若里门亲宾不至墓者于前途立向柩再拜役人暂停轝丧主哭谢宾退柩行如初及墓执事者豫张灵帷于墓右置灵座几筵设题主案于右设借柩席荐于圹前铺陈圹中之事设妇女行帷于羡道之右灵车至帷外止祝奉魂帛于几上奉主椟置魂帛侧柩车至脱载去帷葢方牀下于借席祝取铭旌纵加柩上丧主及诸子凭棺哭妇女哭羡道西届时男女以次哭叩辞诀亲宾送者再拜辞归丧主及诸子哭谢遂窆丧主辍哭视执事者整铭旌藏志石明噐复土丧主以下哭尽哀执事者陈馔于墓左致祭土神如开兆祭仪丧主以下退就灵帷之左序立祝盥复魂帛于厢启椟出木版卧置案上宗亲善书者一人盥就位题主讫祝奉木主于几上设奠焚香奠酒读告辞丧主以下哭叩尽哀祝焚告辞奉魂帛埋于墓侧奉主纳椟置灵车而返在途不驱丧主以下哭从如来仪右启殡至葬灵车至家丧主以下哭从入门祝奉木主设几上诸子在寝东服亲序在诸子后妇女哭于房中有弔者如在殡仪廼修虞事执事者具馔品数各以其等主人以下就位哭主妇荐羮饭主人献爵读祝行礼如时荐仪毕主人奉主纳椟彻哭止衆退百日卒哭仪同虞祭厥明执事者具馔于寝室如常荐礼设亡者案于祖考神案东南启室陈神主主人率衆先哭于几筵前奉亡者之王如寝诸子以下哭从及寝门止哭陈主于东南案上衆序立焚香进馔读告辞行礼如常荐仪祝焚告文奉神主复室彻主人奉亡者之主复寝哭随至几筵前纳椟讫哭止衆退右反哭至祔朞而小祥于忌日行事厥明丧主以下及朞亲就内外位哭尽哀焚香进馔酒读祝行礼仪与卒哭同再朞而大祥先忌一日设案于寝堂东西各一主人率诸子诣寝堂启室以递迁改题之事告于祖陈设读祝行礼如时荐仪廼以纸裹应祧神主陈于西案奉曽祖以下神主卧置东案使子弟善书者一人改题讫复于室递迁其位虚室中下级以竢阖门出质明主人以下就几筵前序哭陈设行礼如初朞仪主人奉亡者之主跻于寝室再拜阖门彻灵牀灵座罢朝夕奠彻几筵断杖弃之屏处奉祧主于墓祭而埋于侧如仪二十七月既周设几筵于㕔事正中主人以下如寝堂启室奉新祔神主陈于㕔事几上祗荐禫事主人及诸子位东壁下举哀妇女哀于房中焚香荐果馔酒醴读祝如仪毕奉主复于寝室阖门退诸子素服终月始复常服右祥禫嵗逄忌日前期斋厥明主人及子弟素服如寝堂启室出专荐之主于案焚香荐酒馔读祝行礼如时节荐新之仪礼毕彻纳主阖室退右忌日奠嵗寒食节或霜降节日主人夙兴率子弟素服具酒馔诣墓拜埽既至芟除荆草设馔于墓前主人以下序立焚香再拜兴别陈馔于墓左祀土神行礼如仪右拜埽庶人丧礼疾革书遗言既终子号哭躃踊去冠被髪徒跣诸妇女子去笄素服朞功以下丈夫素冠妇人去饰男东女西异向环牀哭立丧主主妇使子弟䕶丧事治袭殓之具讣于亲友踰时子弟奉汤及巾栉入妇女出浴沐丧主及诸子止哭周视彻巾栉及余水埋之设袭牀于尸牀前陈衣冠带舄迁尸于牀袭丧主以下哭踊即牀前为位立魂帛设奠陈生前所食酒馔内外序哭如礼丧主起盥含尸以银屑三既袭帏堂设殓牀于堂东加殓衣复衾一皆以绢紟绞皆备殓毕迁尸于堂执事者以棺入棺内奠七星版借槈施绵衾垂其裔于四外届时奉尸入棺实生时所落齿髪以衣实其空处丧主以下凭棺哭踊尽哀廼葢棺加锭施桼比葬一桼彻殓牀迁柩其处柩东设灵牀施枕席衣被之属设颒盆帨巾如生时柩前设灵座奉魂帛几筵供噐具设奠内外序哭如仪及夜奉魂帛于牀诸子居柩侧寝苦枕块不脱经带诸妇女子易常次帷慢枕席用布素哀至则哭昼夜无时右初终袭殓是日成服厥明五服之人各服其服就位子弟设颒水帨巾于灵牀侧歛枕衾奉魂帛出就灵座设奠焚香斟酒㸃荼丧王以下哭叩尽哀及夕设奠亦如之舒枕衾复魂帛于牀彻颒具衆哭尽哀迺止以至于虞朝夕同亲宾弔奠如礼若在外闻讣者奔丧成服均如士丧之礼右成服朝夕奠踰月而葬营葬地及葬具坟茔周十八歩封四尺有志无碣择吉开圹祀土神作神主备灵车一柩举一别制布衾衣柩不施帷葢发引前一日丧主以下就位哭朝奠讫奉魂帛辞于祖祢还灵座脯时设祖奠以永迁告丧主以下再拜哭尽哀厥明五服之人毕㑹纳灵车于大门内之右纳柩举于㕔事内外各就位哭彻帏迁灵座役人举柩就载衣以大衾丧主以下哭视载讫设奠柩前如祖奠礼奉魂帛就灵车置主椟于后廼发引男女以次哭从及慕执事者豫设借席于圹前设灵座于墓道之右设奠案于座前设题主案于奠案右灵车至奉魂帛于座柩至脱载下于借席丧主以下凭棺哭妇女哭墓右届时男女以次哭叩辞诀诸亲会葬者均以次哭叩辞归丧主及诸子哭谢迺窆纳柩于圹下志石复土祀土神如仪丧主以下退就灵座之侧序立子弟启椟奉木版卧置案上宗亲善书者一人题主讫子弟奉置灵座纳魂帛于厢设奠读告辞毕丧主以下哭叩尽哀祝焚告辞奉魂帛埋于墓侧奉主纳椟遂行丧主以下哭从如来仪右启殡至葬灵车至家子弟豫设几筵于殡寝故处奉木主陈之丧主以下序哭如士丧反哭之位廼虞馔品器数视荐礼主人以下就位哭主妇荐羮饭主人荐酒馔读祝行礼如时荐仪毕主人奉神主纳椟彻哀止衆退百日卒哭设奠行礼仪同虞祭厥明丧主以下夙兴哭于几筵前奉主诣寝陈于祖考神室东南以祔告启室陈设行礼如时荐仪毕仍奉主复于几筵纳椟退右反哭虞祔朞而小祥忌日行事厥明丧主以下及朞亲就内外位设奠哭叩如卒哭仪再朞大祥先一日诣寝以改题吿迁于祖考如士丧告迁之仪届日夙兴丧主以下就几筵前序哭设奠行礼仪同初朞主人奉亡者之主跻祔于祖再拜阖门出彻灵牀灵座几筵罢朝夕奠断杖弃之屏处奉祧主埋于墓侧如庶士仪二十七月既周设几案于㕔事奉新祔神主陈之丧主以下就内外位哭奠行礼如常荐仪礼毕复主于寝阖门退诸子素服终月始服常右祥禫忌日主人具馔羞羮饭夙兴及子弟素服启寝室出专荐之主于案焚香荐酒馔行礼如常荐仪毕纳主阖室退右忌日奠嵗寒食或霜降节具馔主人率子弟素服拜埽坟墓既至芟除荆草讫设馔于墓前主人以下焚香再拜兴别陈选于墓左祀土神行礼如仪右拜埽钦定大清通礼卷五十