全芳备祖集提要钦定四库全书子部十一全芳备祖集类书类提要等谨案全芳备祖前集二十七卷后集三十一卷宋陈景沂撰景沂号肥遯天台人仕履未详是书前有寳祐元年韩境序据序所言此书于理宗时尝进于朝其事亦无可考凡前集二十七卷所记皆花后集第一卷至八卷为果部十卷至十二卷为卉部十三卷为草部十四卷至十九卷为木部二十卷至二十二卷为农桑部二十三卷至二十七卷为蔬部二十八卷至三十一卷为药部其例每一物分事实祖赋咏祖二类事实祖中分碎録纪要杂着三子目赋咏祖中分五言散句七言散句五言散聨七言散聨五言古诗七言古诗五言八句七言八句五言絶句七言絶句十子目唐以前事实赋咏纪録寥寥北宋以后特为赅备而南宋尤详多有他书不载及其本集已佚者皆可以资考证焉干隆四十四年八月恭校上总纂官纪昀陆钖熊孙士毅总校官陆费墀原序全芳备祖集原序类书之作其来尚矣自唐率更有艺文类聚白傅有六帖至我朝元献有类要宜无复加矣近世乃有建章万花谷事类本末诸书大概夸多于品彚竞美于纂辑而原本祖萃羣芳者阙焉天台陈君少负杰特读书数万卷目力所及如富人坐日中之肆细大涵蓄感万物敷荣乃独致意于草木蕃庑积而为书思袭前人之躅以补后来者之阙意是以尝客游江淮纵观宇宙山川之盛举凡舟车之㑹人力所及蒐览之余可以广纪载备讨论者毕録无遗于是物推其祖词掇其芳数十大家之作俱在而骚人墨客之咏亦不废不知萤几聚雪几映剡溪之藤凡几閲而全芳备祖之书成矣陈君益歛华就实由博趋约研精洙泗濓洛之书折衷于渡江诸老凡昔之泥于物者今皆反诸心矣心有经因知有録凡昔之㑹于心者今皆笔于书矣名公鉅卿嘉叹不少置尝以呈天子之览陈君不可谓不遇矣一日陈君过予山隂泽中貌癯气腴神采内泽有道之士也手数巨编以示且叹曰吾不幸少事华藻勤半生以资口耳之谈犹幸晩归朴素持一念心穷性理之藴然少年之书虽吾甚悔好事者或取焉欲椟而藏之不可得也予拱而曰盈天壤间皆物也物具一性性得则理存焉大学所谓格物者格此物也今君晩而穷理其昭明贯通倐然是非得䘮之表毋亦自其少时区别草木有得于格物之功欤昔孔门学诗之训有曰多识于鸟兽草木之名陈君于是书也奚其悔寳祐元年癸丑中秋安阳老圃韩境序全芳备祖集前集卷一钦定四库全书全芳备祖前集卷一宋陈景沂撰花部梅花事实祖碎録上林苑有朱梅同心梅紫蒂梅大庾岭上梅花南枝落北枝开梅花落中曲纪要梁何逊在扬州法曹廨舍有梅花一枝逊吟咏其下后居洛思梅花再请其任从之抵扬州花方盛逊对花徬徨宋武帝夀阳公主人日卧于含章檐下梅花落于公主额上自后有梅花粧今安丰军有花靥镇即其地也隋开皇中赵师雄游罗浮一日天寒日暮于松林间酒肆旁舍见美人澹粧素服出迎时昏黒残雪未消月色微明师雄与语言极清丽芳香袭人因与扣酒家门共饮少顷一緑衣童子笑歌戏舞师雄醉寝但觉风寒相袭乆之东方已白起视在大梅花林下有翠羽啾嘈相顾月落参横惆怅而已宋广平为相其端姿劲质刚态毅状疑其铁石心肠不解吐婉媚词然观其文而有梅花赋清新富艶似南朝徐庾体殊不类其为人李白游慈恩寺僧献绿英梅元稹为翰林承㫖朝退行至廊下初日映九英梅隙光射稹有气勃勃然百僚望之曰岂肠胃文章映日可见乎袁丰之宅后有梅六株开时曾为邻屋烟气所烁乃围泥塞灶张幕蔽风乆而又折其屋曰氷姿玉骨世外佳人但恨无倾城之笑耳杂着欧阳文忠公极赏踈影暗香之句而不知和靖别有一聮雪后园林才半树水邉篱落忽横枝胜彼二句不知欧阳公何縁弃此而赏彼耶王直方又爱和靖池水倒窥踈影动屋檐斜入一枝低谓此句与前聮相为伯仲而今渔隠独不喜池水屋檐二句以为略无佳处真一蠏不如一蠏王晋卿谓林和靖踈影暗香之句若杏与桃李皆可用也东坡以为不然杏与桃李安敢承当梅天下尤物无论智愚贤不肖莫敢有异论学圃之士必先种梅且不厌多他花有无多少皆不系轻重余于石湖玉雪坡既有梅数百本比年又于舎南买王氏僦舎七十楹尽拆除之治为花村以其地三分之一与梅吴下栽梅特盛其品不一今始尽得之随所得为之谱以遗好事者江梅遗核野生不经栽接者又名直脚梅凡山间水濵荒寒迥絶之处皆此本也花稍小而踈痩有韵香㝡清实小而硬早梅冬至前已开故得早名要非风土之正杜子美云梅蕋腊前破梅花年后多惟冬春之交正是花时耳消梅其实圆脆多液无滓多液则不耐日干故不入煎造亦不宜熟惟堪青啖古梅其枝樛曲万状苍藓鳞皴封满花身又有苔须垂于枝间或长数寸微风飏緑飘然可玩成都三十里有卧梅偃蹇十余丈相传唐物也清江酒家有大梅如数间屋可罗坐数十人余生平见梅奇古惟此两处重叶梅花头甚丰叶重数层盛开如小白莲梅中之竒品花房独出而结实多䨇尤为瑰异緑蕚梅凡梅花跗蒂皆绛色惟此纯緑枝梗亦青好事者比之僊人蕚緑华京师艮岳有蕚緑华堂其下専植此本百叶香梅一名千叶香梅花小而宻鸳鸯梅多叶红梅也凡䨇果必并蒂惟此一蒂而结䨇梅杏梅花比红梅色㣲澹结实甚匾有斓斑色全似杏味不及红梅梅以韵胜以格高故以横斜踈影与老枝奇怪者为贵其新接穉木一歳抽嫩枝直上或三四尺如酴醿蔷薇者吴下谓之气条此直取实规利无所谓韵与格矣又有一种粪壤力胜者与条上茁短横枝状如棘针花宻缀之亦非高品近世始画墨梅江曲有梅补之者尤有名其徒倣之者实繁观杨氏画大畧皆气条耳虽笔法竒峭去梅实逺惟广宣所作差有风致世鲜有评之者余故附之谱后梅肇于炎帝之经着于说命之书召南之诗然以滋不以象以实不以华也岂古之人皆质而不尚其华与然华如桃李颜如舜华不尚华哉而独遗梅之华何也至楚之骚人饮芳而食菲佩芳馨而食葩藻尽掇天下之香草嘉木以苾芬其四体而金玉其言语文章尽逺取江篱杜若而近舍梅岂偶遗之欤抑亦梅之未遭欤南北诸子如阴铿何逊苏子卿诗人之风流至此极矣梅于是时始以花闻天下及唐之李杜本朝之苏黄崛起千载之下而躏籍千载之上遂主风月花草之夏盟而于其间始出桃李兰蕙而居客之左盖梅之有遭未有盛于此时者也然色弥章用弥晦花弥利实弥钝也梅之初服岂其端使之然哉前之遗今之遭信然欤予友洮湖陈希颜盖造次必于梅颠沛必于梅者也嘉爱之不足而吟咏之吟咏之不足则尽取古人赋梅之作而赓和之寄一编以遗予曰从古此诗已八百篇矣不盈千篇吾未止也手读之而惊曰抑何丰邪丰而不竒则亦长耳亦何竒邪余尝爱阴铿诗云花舒雪尚飘照日不俱销苏子卿云祗言花是雪不悟有香来唐人崔道融诗云香中别有韵清极不知寒是三家者岂畏踈影暗香之句哉希颜之诗同梅而清清在梅前同梅而馨馨在梅后其于三家所谓未闻以千里畏人者也或谓物耋则妖兴梅亦有妖希颜此诗非希颜语也梅之妖慿希颜而语也或曰非彼慿乎此尔系此即彼乎尔夫语怪圣门所讳予又乌知二説之然不然哉因併书之赋咏祖五言散句雪岸丛梅发雪篱梅可折江路野梅香梅花南岭头林香雨落梅露梅飘暗香梅徃误寻春祗言花是雪不信有香来花舒雪尚飘照日不俱销人懐前嵗别花发去年枝蚤烟笼玉暖冻雨浴时凝侠骨香经浴氷肤冷照邻色如虚室白香似玉人清冷香疑到骨琼艳㡬堪餐影寒垂积雪枝薄𢃄春氷阳萌知独复嵗寒见孤洁洗我碧铜壶荐此白玉枝七言散句山意冲寒欲放梅未将梅蕊惊愁眼庾岭梅花歌落管唤醒千林黄落时相思一夜梅花发忽到窻前疑是君寻檐索共梅花笑冷蕋踈枝半不禁安得健歩移逺梅乱挿繁花向晴昊强半痩因前夜雪数枝愁向晩来天雪中未问和羮事且向百花头上开风清日落无人见洗粧自趂霜钟半江南无雪春瘴生为散氷花除热恼为君栽向南窻下记取他年着子时额黄映日明飞燕肌粉含风冷太真雪中林卉皆相似认得清香寄一枝卷帘初认云犹冻逐异浑疑雪欲香我爱梅花不忍折清香却解逐人来平生常恨逢梅少及对梅花无好诗谁知檀蕚香须里已有调羮一㸃酸正如隠者居幽谷鹤陇征书亦到家甘心结子待君来洗雨梳风为谁好澹泊自能知我意幽闲元不为人竒凡花俗草败人意晩见琼㽔不恨迟及取江南来一醉明朝化作玉尘飞探得东皇第一机水邉风月笑横枝未开素质夜光明半落清香春更好不与牡丹争地望后堂深院暂时春薄薄逺香来涧谷踈踈寒影近房栊常是腊前欺雪色却惊春半见琼姿水邉攀折此中女马上嗔寻何处郎驿使前持走马回北人初识越人梅台前日暖分三色林下风清共一香独有小梅香漠漠陆行随马水随舟姑射神人氷作体广寒仙女玉为容月中欲与人争瘦雪后偷慿笛诉寒尤怜心事凄凉甚结兮青青亦𢃄酸美人与月正同色客子折梅空断肠北风号夜天雨霜屋头梅花晨洗粧风月精神珠玉骨氷雪簪珥琼瑶珰天意自怜羣木妬尽教拈㺯作琼林落去能无怨羌笛折来端是乱乡愁幽香粉艳谁人见时有山禽入树来只应王母専轻巧剪碎天邉乱白云角中飘去凄于骨笛里吹来妙入神愁眼不供千树雪醉头犹奈一枝春饮罢流连未归去更来花下捧茶瓯一蕚固应先臈破百花浑未觉春来一树轻明侵晩岸数枝清瘦映踈篱因知东阁一般兴不减扬州千载人梢横波面月揺影花落尊前酒𢃄香老来只学龟藏六未羡梢头首面新春风略不扶人醉月到梅花最末梢虚过一冬妨底事不曾欵曲是梅花琪树横枝吹脑子玉妃乗月上瑶台竹映梅花花映竹翠毛障子玉妃图两树相挨前后发老夫一月不烧香孤竹之管求孙枝汝盍早定归山期轿窓冻损孤吟客瘦石稜稜见一枝檐端踈竹前生瘦瓶里寒梅到死香夜深更拥寒衾坐明月梅花共一窓落尽梅花心事恶独搔蓬鬂遶残粧至白世间为玉雪不如伊处为无香世间尤物难调䕶寒怕开迟暖怕飞故园芳草无人管到处梅花动客情不忍骤开还骤落殷勤含蕊待君来才有数花香便逺更无一叶影方竒月香试看尤清絶一在枝头一在窻有客骑驴过桥去不因覔句定寻梅评题含咏千竿竹要放梅花出一分劝君莫把离骚读先説梅花恨未平玻瓈盘捧玉巵稳翡翠钿粘粉面香半树昂藏多友竹数枝消瘦只依苔徐妃半面粉包蕚荀令一炉香袅枝已消残雪豆皆灰斜压踈篱一半开冷香渐欲薫诗夣落片犹能覆雨苔小窻细嚼梅花蕋吐出新诗字字香短笛楼头三㺯夜前村雪里一枝春暗吐幽香穿别院半欹斜影入寒塘明朝有约谁先到手搯花梢记月㾗古驿路邉烟雨暮孤庄篱畔水云寒乗澹月时和雪看斸苍苔地𢃄花移月摹瘦影横窻澹雨沐踈花照水明仙客风中飘素𬒮玉妃月下试新粧梅花竹里无人见一夜吹香过石桥禽翻竹叶霜初下人立梅花月正高石畔长来枝易老竹间瘦得蕚全清槎牙老树得春早摘索好枝和雪攀水池照影何须月雪岸闻香不见花每遇花时人竞取祇愁斫尽春风枝四海知心惟明月一生结客是梅花暮云春雪江南北回首人生叹路岐起倚梅花读周易一窻明月四檐声丁宁童子休教扫留取窻前当雪看何消百万西湖宅遇有梅花便可居近来行軰无和靖见説梅花不要诗蜂黄涂额半含蕋鹤膝翘空踈𢃄花五言古诗兎园标物序惊时最是梅衔霜当路发映雪挺寒开枝横却月观花绕临风台朝洒长门泣夕驻临邛盃应知蚤飘落故逐上春来梅将雪共春粉艳不相因逐次能争宻排枝巧妬新谁令香满坐独使净无尘芳意饶呈瑞寒光助照人玲珑今已遍㸃缀坐来频那是俱疑似须知两逼真荧煌初乱眼浩荡忽迷神未许琼花比将从玉树亲先期迎献嵗更伴占兹辰愿得长辉映轻㣲敢自珍早梅发高树迥映楚天碧朔风飘夜香繁霜滋晓白欲为万里赠香因山水隔寒英坐销落何用慰逺客风雪集嵗暮红梅开不迟朝来幽窻底明珰缀青枝上天播淑气白卉分四时寒村置西子是似昌吾诗野梅空山中正为照人开如何緑窻底踈映带苍苔颇似古君子无人自不谐竹径酒初醒一信清香来五言古诗散聮空山有佳人寒林㺯孤芳晓分天女白夜夺嫦娥光轻盈照溪水掩歛下瑶台如雪聊相比欺春不遂来蒂是团青臈花非列素纨直言南雪少犹是北枝寒桃李艳阳态笑我不入时松竹贫贱交却是同襟期梅清不受尘月净本无垢㣲风更解事排遣香入牖前有水邉横后有竹外斜但作如是观桃李亦可夸五言絶句折梅逢驿使寄与陇头人江南无所有聊赠一枝春絶讶梅花晩争来雪里窥下枝低可见高处逺难知不愁风袅袅正奈雪垂垂暖热惟慿酒平章却要诗迎春故早发独是不疑寒畏落衆花后又无别意看茅舎竹篱短梅花吐未齐晩来溪径侧雪压小桥西曾把早梅枝思君在别离虽云有万里万里有还期墻角一枝梅凌寒独自开遥知不是雪惟有暗香来十月冻墻隈英英见早梅应从九地底先领一阳来独自不争春初无一㸃尘忍将氷雪面所至媚幽人客行满山雪香处是梅花丁宁明月夜记取影横斜晩天青脉脉玉面一疎枝山中小许树独汝负人诗南山如佳人迥立未可亲而况得道者其间梅子真昨夜雪初霁寒梅破蕾新满头虽白髪聊挿一枝春溪㟁有残雪江梅开瘦枝徘徊不忍折只作看花诗雾质云为屋琼肤玉作囊花明不是月夜静偶闻香雪已都销去梅能小住无雀争飞落片蜂猎未沾须酒力欺寒浅心清睡较迟梅花擎雪影和月度疎篱五言八句万木冻欲折孤根暖独回前村深雪里昨夜一枝开风逓幽香去禽窥素艳来明年还应律先发望春台梅蕊腊前破梅花年后多絶知春意早最奈客愁何雪树元同色江风亦自波故园不可见巫峡郁嵯峨江梅且缓飞前軰有歌词莫惜黄金缕难忘白雪枝吟看归不得醉唤立如痴和雨和烟折含情寄所思玉骨絶纎尘前生清浄身无花能伯仲得雪愈精神冷澹溪桥晩殷勤江路春寒郊瘦岛外同气更何人疎枝横玉瘦山蕚㸃珠光一朶忽先变百花皆后香欲传春信息不怕雪埋藏玉笛休三㺯东君正主张㡬度寻春信空归及暮鸦试揺枝上雪恐有夜来花望月穿深坞迎风立浅沙若同桃李发谁肯到山家七言古诗西湖处士骨应藁只有此诗君压倒东坡先生心已灰为爱君诗被花恼多情立马待黄昏残雪销迟月出早江头千树春欲暗竹外一枝斜更好孤山山下醉眠处㸃缀裙腰纷不扫万里春随逐客来十年花送佳人老去年花开我已病今年对花浑草草不如风雨卷春归收拾余香还畀昊春风岭上淮南村昔年梅花曾断魂岂知流落复相见蛮风蜑雨愁黄昏长条半落荔枝浦卧树独秀桄榔园岂惟幽光留夜色直恐冷艳排冬温松风亭下荆棘里两株玉蕊明朝暾海南仙云娇堕砌月下缟衣来扣门酒醒梦觉起绕树妙意有在终无言先生独饮勿叹息幸有落月窥清樽罗浮山下梅花村玉雪为骨氷为魂纷纷初疑月挂树耿耿独与参横昏先生索居江海上悄如病鹤栖荒园天香国艳肯相顾知我酒热诗清温蓬莱宫中花鸟使緑衣倒挂扶桑暾抱丛窥我方醉卧故遣啄木先敲门麻姑过君急洒扫鸟能歌舞花能言酒醒人散山寂寂惟有落蕊黏空樽玉妃谪堕烟雨村先生作诗与招魂人间草木非我对奔月遇桂成幽昏暗香入户寻短梦青子缀枝留小园披衣连夜唤客饮雪肤满地聊相温松明照坐愁不睡井花入腹清而暾先生来年六十化道眼已入不二门多情好事余习气惜花未忍都无言留连一物吾过矣笑领百罚空罍樽北风日日霾江村归梦政尔劳营魂忽闻梅蕊臈前破楚客不爱兰佩昏寻幽旧识此堂古曵杖偶集仙家园岚隂春物未全到邂逅只有南枝温冷光自照眼色界雪艳未怯扶桑暾遥知云台溪上路玉树千里藏山门自怜尘覉不得去坐想佳处知难言但对君诗慰岑寂已似共倒花前樽罗浮山下黄家村苏仙仙去余诗魂梅花自入三叠曲至今不受蛮烟昏佳名一旦异凡木絶艳千古高名园却怜氷质不自暖虽有歩障难为温羞同桃李媚春色敢与葵藿争朝暾归来只有修竹伴寂歴自掩疎篱门方知真意还有在未觉浩气终难言一盃劝汝我不浅要汝共保山林樽江梅欲破江南村无人解与招芳魂朔云为断蜂蝶信冻雨一洗烟尘昏天怜絶艳世无匹故遣寂寞依山园自吹羌笛娱夜永未要邹律回春温连娟窥水堕残月的烁泣露晞晨暾海上清游记上畍衰病此日空柴门相逢不敢话畴昔能赋岂必皆成言雕镌肝肾竟何益况复制酒哦空樽桃花能红李能白春深无处无春色不应尚有数株梅可是东君苦留客向来开处当严冬李花未白桃未红即今已是丈人行勿与年少争春风梅花耿耿氷玉姿杏花澹澹注胭脂两花相娇不相下各向春风问索价折来䨇挿一铜瓶旋汲井花浇便醒红红白白看不足更遣山童烧蜡烛去年看梅南溪北月作主人梅作客今年看梅荆溪西氷为风骨玉为衣臈前欲雪竟未雪梅花不惯人间热横枝憔悴涴晴埃端令羞面不肯开缟裙夜诉玉皇殿乞得天花来作伴三更滕六驾海神先遣东风吹玉尘梅仙晓沐银浦水氷肤别放瑶林春诗人莫作雪前看雪后精神添一半春脚移从何处来未到百花先到梅南枝初着三两蕊北枝沍寒犹未开昨夜东风破寒臈南枝北枝尽披拂不须羯鼔喧春雷一㸃阳和香自发山前山后雪成堆朔风撼地声如雷孤根受死忍寒冻直向百花头上开寻春游子不爱惜马蹄蹂践花狼借芳姿不肯被消磨饱尽炎凉方结实七言古诗散聮惊嗟怪怪文人竒缟衣蓝缕氷断肌莓苔雪片冻不飞玉饰其末玑衡欹藐姑之仙下缥缈苍虬为驾羽葆希海邉憔悴多情客想见一枝寒玉色愿君攀折赠余香勿使随风自狼借东风知君将出游上人迥立林之幽欹墻数苞乃尔瘦中有万斛江南愁碧桃丹杏何自妍嚼蕊嗅香无此好东溪不见谪仙人江路还逢少陵老忽逢緑衣鬂如云歌舞醉人睡昏昏觉来但有风相袭梦断初与香返魂青帝宫中第一妃寳香薫彻素罗衣定知谪堕不容乆万斛玉尘未聘归月澹碧云笼野水稜稜瘦耸吟肩起一天寒气霞衣裳人在石桥春影里七言絶句一树寒梅白玉条迥临春路傍溪桥不知近水花先发疑是经春雪未消白玉堂前一树梅今朝忽见数枝开儿家门户重重闭春色因何得入来凤楼高映緑阴阴凝重多含雨露深莫谓一枝柔软力㡬曾牵破别离心经雨不随山鸟散倚风疑共路人言愁怜粉艳飘歌席静爱梅香扑酒樽忆得前时君寄诗海邉三唱早梅词与君犹是海邉客又见早梅花发时竹与梅花相并枝梅花正发竹枝垂风吹总向竹枝上真似王家雪下时萧条鴈后复春前雪压霜欺未放妍昨日倚栏枝上看似留芳意入新年昔官西陵江峡间野花红子多斓斑惟有寒梅旧相识异乡每见必依然梅花开尽百花开过尽行人君不来不趂青梅尝煮酒忍看烟雨熟黄梅春来幽谷水潺潺的皪梅花草棘间一夜东风吹石裂半随飞雪渡闗山梅梢春色㺯㣲和作意南枝剪刻多月黒林间逢缟袂霸陵醉尉误谁何月地云阶谩一尊玉奴终不负东昏临春结绮荒荆棘谁信幽香是返魂氷盘未荐寒酸子雪岭先看耐冻枝应笑春风木芍药丰肌弱骨要人医鲛绡剪就玉簪轻檀晕粧成雪月明肯伴老人春一醉悬知欲落更多情缟裙练帨玉川家肝胆清新冷不邪浓李争春犹办此更教踏雪看梅花天教桃李作舆台故遣寒梅第一开慿仗幽人收艾纳国香和雨入青苔春入西湖到处花裙腰芳草傍山斜盈盈解佩临烟浦脉脉当罏傍酒家洗尽铅华见雪肌要将真色鬭生枝檀心已作龙涎吐玉颊何劳獭髓医莫向霜晨怨未开白头朝夕自相催斩新一朶含风露恰似西厢待月来相逄月下是瑶台借草清樽连夜开明日酒醒应满地空令饥鹤啄莓苔簸船结缆北风嗔霜落千林憔悴人欲问江南近消息喜君贻我一枝春探请东皇第一机水边风日笑横枝鸳鸯浮㺯婵娟影白鹭窥鱼疑不知折得寒香不露机小忩斜雨两三枝罗帏翠幙深调静已被游蜂预得知天工戯剪百花房夺尽天工更有香埋玉地中成故物折枝镜里忆新粧巧画无盐丑不除此花风韵更清姝从教变白能为黒桃李依然是仆奴病目昏花已数年只应梅蕋故依然谁教色作陈𤣥面眼乱初逢未敢怜粲粲江南万玉妃别来几度见春归相逢京洛浑依旧唯恨缁尘染素衣含章檐下春风靣造化功成秋兔毫意足不求颜色似前身相马九方臯自读西湖处士诗年年临水看幽姿晴忩画出横斜影絶胜前村夜雪时忩间光景晩来新半幅溪藤万里春从此不贪江路好勐拚心力唤真真姑射仙人氷雪容尘心已共彩云空年年一笑相逢处长在愁烟苦雾中溪上梅花应自开故人不寄一枝来天涯岂是无芳物为尔无心向酒杯幽壑潺湲小水通茅茨烟雨竹篱空梅花乱发篱边树似倚寒枝恨朔风带雪虽竒低粉粧酣晴别是好风光却縁白日青天里照得花开煖得香瓮澄雪水醸春寒蜜㸃梅花带露餐日里畧无烟火气更教谁上少陵坛湘妃危立冻鲛背海月冷挂珊瑚枝丑怪惊人能妩媚㫁魂只有晓寒知百千年树着枯藓一两㸃春供老枝絶壁笛声那得到直愁斜日冻蜂知幽香淡淡影疎疎雪虐风威亦自如正是花中巢许辈人间富贵不闗渠闻説风篁岭下梅疎枝冷蕋未全开繁英待得浑如雪霜晚无人我独来咸平处士风流逺招得梅花枝上魂疎影暗香如昨日不知人世几黄昏半忩圗画梅花月一枕波涛松树风不是客愁眠不得此山诗在此香中夜深梅印横忩月纸帐魂清梦亦香莫谓道人无一事也随疎影伴寒光卷地纷纷着树稀岁华揺落惨将归世间尤物难调䕶寒怕开迟煖怕飞篱边屋角立多时试为骚人拾弃遗不信西湖髙士死梅花寂寞便无诗梦得因桃数左迁巨源为栁许当权幸然不识桃并李却被梅花累十年黯淡江天雪欲飞竹篱数掩傍苔矶清愁满眼无人説折得梅花作伴归小园风月不多寛一树梅花开未残剥啄敲门嫌特地缓拖藤杖隔篱㸔一㸃不杂桃李春一水隔㫁车马尘恨不来为清夜饮月中香露湿乌巾江郊车马满斜晖争赴城南未掩扉要识梅花无尽藏人人襟䄂带香归一联半句致魁台前有沂公后倚斋自是君诗无警策梅花穷杀几人来荒苔野蔓上篱笆客至多疑不在家病眼㸔人殊草草隔林迢逓见梅花扶笻挂月过前溪问信江南第一枝驿使不来羌管歇等闲开落只春知寒夜客来茶当酒竹罏汤沸火初红寻常一様忩前月才有梅花便不同朔风吹雨正尘埃忽见江梅驿使来忆着家山石桥畔一枝冷落为谁开山北山南雪半消村村店店酒旗招春风过处人行少一树疎花傍小桥尘外氷姿世外心宜晴宜雨更宜隂收回疎影月初坠约住寒香雪正深螭首轮囷虬尾蟠云霙㸃缀玉鳞寒直须快覔鵞溪绢写尽精神乆远看支颐半睡月明中彷彿仙人簿雾笼唤起梦魂帘幙悄天香自到不因风通宵雨滴急催梅枝北枝南晓尽开多谢花神好㸔客随车十里带春来香梅烂漫见红梅白白朱朱取次开料得故园春色满有人花下正徘徊草际春回残雪消强扶衰病傍溪桥东风不管梅花落自醸新黄染栁条梅雪争春未肯䧏骚人阁笔费平章梅须逊雪三分白雪却输梅一段香冻云垂垂雪欲落雨澁风悭如此寒分付南枝与君㸔老天自要北枝㸔舍南舍北雪犹存山外斜阳不到门一夜冷香清入梦野梅千树月明村江梅欲雪树槎牙雪片飘零梅片斜半有和风到忩纸不知是雪是梅花搜诗索笑傍檐梅冷蕋疎花带雪开莫把枯梢容易折留㸔笑影上忩来七言八句东阁官梅动诗兴还如何逊在扬州此时对雪遥相忆送客逢春可自由幸不折来伤嵗暮若为㸔去乱乡愁江边一树垂垂发朝夕催人自白头含情含态一枝枝斜压渔家短短篱惹䄂尚怜香半日向人如诉雨多时初开偏称雕梁画未落先愁玉笛吹行客见来无去意解帆烟浦为题诗梅花不肯傍春光自向深冬着艶阳龙笛逺吹胡地月燕钗初试汉宫粧风虽狂暴翻添思雪欲侵陵更助香应笑暂时桃李树盗天和气作年芳吟懐长恨负芳时为见梅花暂入诗雪后园林才半树水边篱落忽横枝人怜红艶多应俗天与清香似有私堪笑胡雏亦风味解将声调角中吹衆芳揺落独鲜妍占尽风情向小园疎影横斜水清浅暗香浮动月黄昏霜禽欲下先偷眼粉蝶如知合㫁魂幸有㣲吟可相狎不须檀板共金樽小园烟景正凄迷阵阵寒香压麝脐池水倒窥疎影动屋檐斜入一枝低画名空向闲时㸔诗俗休徴故事题惭愧黄鹂与蝴蝶祇知春色在桃溪宿露香黏冻雪残一枝深映竹丛寒不辞日日旁边立长愿年年末上㸔蘂讶粉绡裁太碎蒂凝红蜡缀初干香篘独酌聊为夀从此羣芳兴亦阑孤根何事在柴荆春色仍将腊候并横隔片烟争向静半粘残雪不胜清等闲题咏谁为媿仔细相㸔似有情搔首夀阳千载后可堪青草杂芳英剪绡零碎㸃酥干向背稀稠画亦难日薄纵甘春至晩霜深应怯夜来寒澄鲜只共邻僧惜冷落犹嫌俗客㸔忆着江南旧行路酒旗斜拂堕吟鞍数年闲作园林主未有新诗到小梅摘索又开三两蕋团栾空绕百千回荒邻独映山初静晩景相禁雪欲来寄语清香小愁结为君吟罢一衔杯几回山脚又江头绕着瑶芳㸔不休一味清新无我爱十分幽静与伊愁任教月老须㣲见却为春寒得少留终共公言数来者海棠端的免包羞蕙死兰枯菊亦摧返魂香入岭头梅数枝残緑风吹尽一㸃芳心雀啅开野店初尝竹叶酒江云欲落豆稭灰行当更向钗头见病起乌云正作堆汉宫娇额半涂黄粉色凌寒透薄装好借月魂来映烛恐随春梦去飞扬风亭把盏留孤艶雪径回舆认暗香不为调羮应结子直须留此占年芳结子非贪鼎鼐尝偶先红杏占年芳从教腊雪埋藏骨却恐春风漏泄香不御铅华知国色祇裁云缕想仙装少陵为尔牵诗兴可是无心赋海棠浅浅池塘短短墙年年为尔惜流芳向人自有无言意倾国天教抵死香须袅黄金危欲堕蒂团红蜡巧能装婵娟一种如氷雪依倚春风笑海棠玉骨绡裳韵太孤天教飞雪伴清癯林寒疎蕋半开落野迥暗香疑有无庾岭风光仍似旧汉宫铅粉莫相汚惊心不必伤空树一向流空春便徂拚为梅花倒玉巵故山幽梦忆踈篱冩真妙絶横忩影彻骨清香透水枝苦节雪中迷汉使髙标泽畔见湘累诗成亦为花拈出万斛尘襟我自知松号大夫交可絶梅为清客志相同英英鳯实卑余子楚楚龙孙过乃翁晩际一弓素月暑中千斛粜清风小轩正欲供晨坐付与遮栏晓日东穿林傍水几平章合有春风到草堂自入冬来多是煖无寻花处忽闻香枝南枝北一痕月山后山前两缕霜直㸔过年开未了醉吟且放老夫狂一片能教一断肠可堪平砌更堆墙飘如迁客来过岭堕似骚人去赴湘乱㸃莓苔多莫数偶粘衣䄂乆仍香东风谬掌花权柄却忌孤髙不主张瀑映梅花何所似蚌胎蟾影浴寒江梦回东阁频牵兴吟到西湖始树降雪屋恋香开纸帐月忩怜影掩书釭若将晋汉间人比不是渊明却老龎手选千株髙下种似行庾岭立湘江只消一朶南枝折尽受羣花北靣降自爱空山吹缟𬒮絶羞华屋照银釭上林春苑今残毁深夜应无斫树龎七言律诗散聨调鼎自期终有实论花天下更无香月娥服御无非素玉女精神不尚粧艶萼自将同鹄羽粉香曽不逐蜂须桃根有约犹含冻杏树为邻尚带枝梅爱山傍水际栽非同弱体近章台重重叶叶花长谢嵗嵗年年客又来姑射仙人氷作体汉家宫主粉为身素娥自已称佳丽更作广寒宫里人移来春晩二三月羞落枝头千万花日暮溪边数竿竹月明茒舍半忩纱春回积雪残氷里香动荒山野水濵带月一枝斜弄影背风千片逺随人画图省识惊春早玉笛孤吹夜怨残淡冷合教闲处㸔清癯难遣俗人㸔寒入玉衣灯下薄春粧雪骨酒边香却于老树半枯处忽走一枝如许长乐府祖菩萨蛮湿云不动溪桥冷嫩寒初透东风影桥下水声长一枝和月香人怜花似旧花比人应瘦莫凭小栏杆夜深花正寒雪花飞煖融香颊颊香融煖飞花雪欺雪任单衣衣单任雪欺别时梅子结结子梅时别归不恨开迟迟开恨不归西江月玉骨那愁瘴雾氷肌自有仙风海仙时遣探芳丛倒挂緑毛么凤素靣常嫌粉涴洗粧不褪唇红髙情已逐晓云空不与梨花同梦南乡子寒雀满疎篱争抱寒枝㸔玉㽔忽见客来花下坐惊飞吹散芳英落酒巵痛饮又能诗坐客无毡醉不知花谢酒䦨春到也离离一㸃微酸已着枝阮郎归暗香浮动月黄昏堂前一树春东风何事入西邻儿家常闭门雪肌冷玉容真香腮粉未匀折花欲寄陇头人江南日欲曛虞美人天涯也有江南信梅破知春近夜䦨风细得香迟不道晓来开徧向前枝玉台弄粉花应妬飘到眉心住平章雪里饮盃深去国十年老尽少年心江头苦被梅花恼一夜霜须老谁将氷玉比精神除是凌风却月见天真情髙意逺仍多思只有人相似满城桃李不能春独向雪花深处露花身氷肤玉靣孤山裔肯到人间世天然不与百花同却恨无情轻付与东风丽谯吴苑江楼晓立马溪桥小只应明月最相思曽见幽香一㸃未开时减字木兰花簪花照镜客鬂萧萧都不准拟倩东君化作尊前入梦云风香月影信是瑶台清夜永深闭重门牵绊刘郎别后魂江城梅花引年年江上见寒梅几枝开暗香来疑是月宫仙子下瑶台冷艶一枝春在手故人逺相思切寄与谁恨极怨极齅玉蕋念此情家万里暮霞散绮楚天碧数片轻飞为我多情特地㸃征衣花易飘零人易老正心碎那堪塞管吹早梅芳雪初消顿觉寒将变已报梅梢煖日边霜外迤逦枝条自柔软嫩苞匀㸃缀緑萼轻裁剪隠深心未许清香散渐融和开欲徧宻处疑无间天然标韵不与羣花鬪深浅夕阳波似动曲水风犹懒最销魂弄影无人见水龙吟夜来深雪前村料应是早梅初绽故人赠我江头春信南枝向煖疎影横斜暗香浮动月明深浅向亭前驿畔行人立马频回首空肠㫁别有玉溪仙馆夀阳人初匀粉靣天教占了百花头上和羮未晩最是关情处髙楼上一声羌管仗何人説与东君留取倚䦨干㸔买庄为贮梅花玉妃一万森庭户古来词客比方不类可怜毫楮谁扫尘凡独超物表神仙中取是崑丘标致射山风骨除此外吾谁与九醖醍醐雪乳和金盘月邉清露夀阳娇惰单于疎贱不堪充数弄玉排箫飞琼按拍胎禽飞舞待先生披着羊裘鹤氅作园林主花犯粉墙低梅花照眼依然旧风味露痕轻缀浄洗铅华无限清丽去年胜赏曽孤倚氷盘同燕喜更可惜雪中髙树香篝熏素被今年对花太匆匆相逢知有恨依依愁悴凝望乆苍苔上旋㸔飞坠相将见脆丸荐酒人正在空江烟浪里但梦想一枝潇洒黄昏斜㸃水采桑子肌肤绰约真仙子来伴氷霜洗尽铅黄素面初无一㸃粧寻花不用持银烛暗里闻香零落池塘分付余妍与夀阳洞仙歌何人不爱是江梅初绽雪野寒空冻云晩清溪绰约粉艶春风包绛萼姑射氷肌自煖上林花万品都借风流国色天香任欣羡共素娥青女一笑相逢人不见悄悄霜宫月殿想乗云长徃玉皇前粲蕋佩鸣珰侍清都宴蓦山溪玉真姊妹只便梅花是乘醉下瑶台粉燕脂何曽梳洗氷姿素艶无意压羣芳独自笑有时愁一㸃心谁寄云添药佩霜䕶盈盈泪尘世悔重来梦凄凉玊楼十二放些香去説与惜花人云黯淡月朦胧今夕谁同睡洗粧真态不假铅华御竹外一枝斜想佳人天寒日暮黄昏院落无处着清香风细细雪垂垂何况江头路月邉疎影梦到销魂处结子欲黄时又须作亷纎微雨孤芳一世供㫁有情愁消瘦损东阳也试问花知否壶中天见梅惊笑问经年何处收香藏白似语如愁还笑我何苦红尘乆客观里栽桃仙家种杏到处成疎隔千林无伴淡然独傲霜雪且与管领春回孤标争肯逐雄蜂雌蝶岂是无情知他受了多少凄凉风月寄陇程遥和羮心在忍使芳尘歇东风寂寞可怜谁为攀折晓来忩外正南枝初放两花三蕋千古春风头上立羞退秾桃繁李姑射神游夀阳粧褪色界尘都洗竹扉松户平生所寄聊尔堪笑强说和羮东君心事指髙山流水陇驿凄凉却怕被哀角城头吹起此处关情为他凝竚淡月清霜里巡檐何事歳寒相誓而已江邮湘驿问暮年何事暮冬行促马首揺揺经歴处多少山南溪北冷着烟扉孤芳云掩瞥见如相识相逢相劳如痴如诉如忆最是近晓霜浓初弦月挂傅粉金鸾侧冷淡生涯忧乐忘不管氷檐雪壁魁榜虚夸调羮浪语那里求真的暗香来歴自家还要知得忆秦娥霜风急江南路上梅花白梅花白寒溪残月冷村深雪洛阳醉里曽同摘水西竹外常相忆常相忆寳钗双凤鬂邉春色梅花发寒梢挂住瑶台月瑶台月和羮心事履霜时节㫁桥流水声呜咽行人立马空愁絶空愁絶为谁凝竚为谁攀折卜筭子竹里一枝梅映带林逾静雨后清竒画不成浅水横斜影吹彻小单于心事重思省拂拂风前度暗香月色侵花冷竹里一枝梅雨洗娟娟静疑是佳人日暮来绰约风前影新恨有谁知往事那能省梦遶阳台寂寞回沾䄂余香冷醉蓬莱向蓬莱云𣺌姑射山深有春长好香满枝南笑人间惊早试问灵柯镂氷裁玊费化工多少东阁诗成西湖梦觉几畨清晓好是罗帷麝温琼耀却恨烟村雨愁风恼一㸃清芬为东君倾倒待得明年緑隂青子䕃鳯皇池沼更把阳和从头付与繁花芳草江城子一分雪意却成霜暮云黄月微忙只有梅花依旧吐幽芳还喜无邉春信早为疎影覔浮香才清端是紫微郎别鸳行忆宫墙夜半胡为人与月交相君合召归吾老矣月随去照回廊最髙楼花知否花一似何郎又似沈东阳瘦稜稜地天然白冷清清地许多香笑东君还又向北枝忙着一阵霎时间底雪更一个缺些儿底月山下路水邉墙清香怕有人知处影儿守定竹傍厢且饶他桃李趂少年塲临江仙老去惜花心已懒爱梅犹遶江村一枝先破玊溪春更无花态度全是雪精神胜向空山餐秀色为渠着句清新竹根流水带溪云醉来浑不记归去月黄昏瑞鹤仙鴈霜寒透幕正䕶月云轻嫩氷犹薄溪奁照梳掠想含章弄粉艶粧谁学玉肌瘦弱更重重龙绡衬着倚东风一笑嫣然转聁万花羞落寂寞家山何在雪后园林水邉楼阁瑶池旧约鳞鸿更仗谁托粉蝶儿只解寻花覔栁开徧南枝未觉但伤心冷落黄昏数声画角湿云粘鴈影望征路愁迷离绪难整千金买光景但疎钟催晓乱鸦啼暝花悰暗省许多情相逢梦境想行云都不归来也合寄将音信孤迥盟鸾心在跨鹤程髙后期无凖青丝待剪翻惹得旧时恨怕天教何处参差双燕还染残朱賸粉对梅花与説相思㸔谁瘦损沁园春斗酒彘肩风雨渡江岂不快哉被香山居士与林和靖约坡仙老勒吾令回坡谓西湖有如西子浓抹淡粧临镜台二公者皆掉头不顾只恁衔盃白云天竺去来㸔金碧崔嵬楼观开爱纵横二涧东西水遶两山南北髙下云堆逋曰不然暗香疎影只合孤山先探梅须晴去访稼轩未晩且此徘徊十月江南一畨春信怕凭玊栏正地连邉塞角声三弄人思乡国愁绪千般草草村墟疎疎篱落犹记花间曽卓庵茶瓯罢问几回吟绕冷淡相㸔堪怜影落溪南又月午无人更漏三虽虚林幽壑数枝偏瘦已存鼎鼐一㸃微酸松竹交盟雪霜心事㫁是平生不肯寒林逋在倩诗人此去为语湖山有美人兮鐡石心肠寄春一枝喜藓生龙甲那因雪瘦月横鹤膝不受寒欺云卧空山梦回孤驿生怕渠嗔未敢诗江头路问销魂几许索笑何时赋成字字明玑君莫倚家山旧解题叹水曹安在飘然欲去逋仙已矣其与谁归烟雨愁予江山老我毕竟歳寒然后知微酸在尽丽谯斜倚残角孤吹霜剥枯崖何处邮亭玊龙夜唿唤经年幽梦悠然独觉参横璇汉漏彻铜壶漠漠风烟昏昏水月醉耸诗肩骑瘦驴孤吟处更寻香弔影搔首踟蹰古心落落如予悄独立髙寒凌万夫对荒烟野草浅溪沙路斑荆三嗅此意谁如髙卧南阳归来彭泽借问风光还似无难穷处待凭将妙手作歳寒图栁梢青玉骨氷肌为谁偏好特地相宜一味风流广平休赋和靖无诗倚忩睡起春迟困无力菱花笑窥嚼蘂嗅香眉心㸃处鬂畔簪时好事近春色为谁来枝上半留残雪恰近小园香径对霜林寒月危栏凄㫁笛声长吹到偏呜咽最好短亭归路有行人先折玊楼春佳人无对甘幽独竹雨松风相澡浴山深翠䄂自生寒夜久玉肌元不粟却寻千树烟江曲道骨仙风终絶俗绛裙缟𬒮各朝元只有散香名萼緑南枝又觉芳心动愁我相思情味重陇头何处寄将书香发有时疑是梦谁家横笛成三弄吹到幽香初梦送觉来知不是梅花落莫歳寒谁与共朝中措幽姿不入少年塲无语只凄凉一箇飘零身世十分冷淡心肠江头月底新诗旧梦孤恨清香任是春风不管也曽先识东皇汉宫春潇洒江梅向竹梢疎处横两三枝东君也不爱惜雪压风欺无情燕子怕春寒轻失花期惟是有南来塞雁年年长见开时清浅小溪如练问玉堂何似茅舍疎篱伤心故人去后冷落新诗㣲云淡月对孤芳分付伊谁空自倚清香未减风流岂在人知念奴娇临风一笑问羣芳谁是真香纯白独立无朋莫只有姑射山头仙客絶艶谁怜贞心自保邈与尘縁隔天然殊胜不关风露氷雪应笑俗李粗桃无言翻引得狂蜂飞蝶争似黄昏闲弄影清浅一溪霜月画角初残瑶台梦㫁直下成休歇緑隂青了莫教容易扳折满江红赤日黄埃梦不到清溪翠麓空健羡君家别墅几株幽独骨冷肌清偏要月天寒日暮尤宜竹想主人杖履遶千回山南北宁委涧嫌金屋宁傲雪羞银烛叹出尘风韵背时粧束竞爱东邻姬傅粉谁怜空谷人如玉笑林逋何逊谩成诗无人读㸃绛唇流水泠泠㫁桥横路梅枝亚雪花飞下全胜江南画白璧青钱欲买春无价归来也风吹平野一㸃香随马雪径深深北枝贪睡南枝醒暗香疎影孤压羣芳顶玉艶氷姿粧㸃园林景凭栏咏月明溪静忆昔林和靖清平乐吹香嚼蕋独立东风里雪冻云娇天似水羞杀夭桃秾李如今见説䦨干不禁月冷风寒岭上驿程人逺城头戍角声干一剪梅竹里疎枝总是梅月白霜清犹未全开相逢聊与着诗催要趂金波满泛金盃多病惭非作赋才醉倒花前探得春回明朝公已在鸾台㸔取东风丹诏前来滴滴金㫁桥雪霁闻啼鸟对林花弄晴晓画角吹香客愁醒见梢头红小团酥剪蜡知多少向风前压春倒江嶂人烟画圗中有短篷香绕长相思寒相催煖相催催了开时催谢时叮咛花放时角声吹笛声吹吹了南枝又北枝明朝成雪飞贺新郎鹊报千林喜还勐省谢家池馆早寒天气要与瑶姬叙离索草草盃盘籍地恨减尽何郎才思不愿玉堂并金屋愿年年歳歳花间醉餐秀色挹髙致西园飞葢东山妓问何如半山雪里孤山烟外管甚夜深风露冷人与长瓶共睡任翠羽枝头多事老子平生无他遇为梅花受取风流罪簪向鬂莫教坠梦里骖鸾鹤觉三山不逺依然被海风吹落浮到五湖烟水上刚被梅花醉着餐玉树轻明疎薄十万琼琚天女队捧氷壶玊液琉璃杓来伴我荐清酌恍然梦㫁殊非昨问溪邉竹外新来为谁开却无限氷壶招不得拟把离骚唤觉待抖擞红尘双脚万里瑶台终一到想玊奴不负东风约留此恨寄残角乔木生云气访中兴英雄陈迹暗追前事战舰东风悭惜使梦㫁神州故里旋小筑呉宫闲地华表月明归夜鹤叹当时花草今如此枝上露溅清泪遨头小簇行春队步苍苔寻幽别坞㸔梅开未重唱梅邉新度曲催发寒梢冻蘂此意知东君同意后不如今今非昔两无言相对沧浪水懐此恨寄残醉孤鸾江南春早问江上寒梅占春多少几㸃寒星细万里春风到幽香不知甚处但迢迢满汀烟草回首谁家竹外有一枝斜好记当年曽共花前笑念玉雪襟期有谁知道唤起罗浮梦正参横月小凄凉更吹寒管谩相思鬂华惊老待覔西湖半曲对霜天清晓声声慢挨晴桚暖载酒招朋夷犹东圃西园緑萼枝头两三初破轻寒平生自甘寂寞占冷粧不为人妍林逋去问影疎香暗谁赋其间空想故山竒事正烟横岭曲月浸溪湾杏错桃讹那时青子都圎惟饶梦魂知处对翠禽依约神仙休引角怕征人泪落塞边木兰花慢试晨粧淡竚正疎雨过含章早巧额回春岭云䕶雪十里清香何人剪氷缀玊仗化工施巧付东皇瘦尽绮忩寒魄凄凉画角斜阳孤山西畔水云乡篱落亚疎篁问多少幽姿半归图画半入诗囊如今梦回帝阙尚迟迟依约带湖光多谢胆瓶重见不堪三弄横羌霜天晓角氷清霜结昨夜梅花发甚处玉龙三弄声揺动枝头月梦絶金兽爇晓寒兰烬灭要卷珠帘清赏且莫扫阶前雪晩晴风歇一夜春堪折脉脉花疎天淡云来去数枝月胜絶愁更絶此情谁与説惟有两行旅鴈知人倚䦨干雪疎明瘦直不受东皇识留取伴春应肯万红里怎着得夜色何处笛晓寒无奈力若在夀阳宫殿一㸃㸃有人惜昭君怨道是花来春未道是雪来香异竹外一枝斜野人家冷落竹篱茅舍富贵玉堂琼树两地不同栽一般开蝶恋花碧瓦笼晴烟雾绕水殿西偏小立闻啼鸟风动女墙吹语笑南枝破腊应开早道骨不凡江瘴晓春色通灵医得花年少曝暖醸寒空杳杳江城画角催残照唐多令解缆蓼花湾好风吹去帆二十年重过新滩洛浦凌波人去后空梦绕翠屏间飞雾湿征衫苍苍烟树寒望星河低处长安绮陌红楼应笑我为梅事过江南浣溪沙水北烟寒雪压梅水南梅烂雪千堆月明南北两瑶台云近恰如天上坐魂清疑向斗邉来梅花多处载春回桃源忆故人几年闲作园林主未向梅花着语雪后又开半树风逓幽香去㫁魂不为花间女枝上青禽诉我是西湖处士长恨芳时误暗香旧时月色筭几畨照我梅邉吹笛唤起玊人不管春寒与轻折何逊而今渐老都忘却春风诗笔但怪得竹外疎枝暗香冷入瑶席江国正寂寂恨寄与路遥夜雪初积翠尊易竭红萼无言耿相忆长记曽携手处千树压西湖寒碧又片片吹尽也甚时见得疎影苔枝缀玉有翠禽小小枝上同宿客里相逢篱角黄昏无言自倚修竹昭君不惯胡沙逺但暗忆江南江北想珮环月夜归来化作此花幽独回首深宫旧事那人正睡里飞近娥緑莫似春风不管盈盈早与安排金屋从敎几片随风去又却怨玊龙哀曲待恁时重覔幽香已入小忩横幅全芳备祖前集卷一全芳备祖集前集卷二钦定四库全书全芳备祖前集卷二宋陈景沂撰花部牡丹事实祖碎録一名鹿韭一名䑕姑唐人谓之木芍药洛人谓谷雨为牡丹厄论花者以牡丹为花王纪要牡丹前史无説自谢康乐集中始言水间竹际多牡丹而北齐杨子华有画牡丹极佳则知此花有之乆矣但自隋以来文士集中无歌诗则知隋朝花药中所无也隋种植法七十卷亦无牡丹名开元末裴士淹得之汾州天寳中为都城竒赏元和初犹少至贞元中已多与戎葵同矣自贞元始于汾州衆会寺宣取牡丹开元间禁中初重木芍药即今之牡丹也植于兴庆池东沈香亭前㑹花繁开明皇乘月夜召太真妃以步辇从之诏选梨园子弟中尤者有乐工李龟年以歌擅一时之名手捧檀板押衆乐将歌明皇曰赏名花对妃子焉用旧乐遽命李龟年持金花笺宣赐翰林李白进清平调词三章白欣承诏㫖犹苦宿酲未解援笔赋曰云想衣裳花想容春风拂槛露华浓若非羣玉山头见㑹向瑶台月下逢一枝浓艶露凝香云雨巫山枉㫁肠借问汉宫谁得似可怜飞燕倚新粧名花倾国两相欢长得君王带笑㸔解释春风无限恨沈香亭北倚䦨干龟年遽以词进上令梨园子弟调抚丝竹从龟年以歌声震梁木太真妃持玻璃七寳盏酌凉州蒲萄酒笑领歌意髙力士终以脱靴为耻因谓此诗实讥妃子异日妃重歌前词力士曰始谓妃子怨李白入骨髓何乃拳拳于是妃曰何学士能辱人如斯力士曰以飞燕指妃子贱之甚矣上欲命李白官卒为宫中所扞而止明皇时沈香亭前木芍药一枝二头朝则深红午则深碧暮则深黄夜则粉白昼夜之内香艶各异帝曰此花木之妖也上赐国忠木芍药国忠以百寳为䦨问侍臣曰牡丹诗谁为好奏云李正封诗曰国色朝酣酒天香夜染衣帝谓妃子曰粧台前饮一紫金盏酒则正封之诗可见矣明皇时有献牡丹者谓之杨家红乃杨勉家花时贵妃匀面口脂在手印于花上诏于仙春馆栽来歳花开上有指印红迹帝名为一捻红明皇时民间贡牡丹花面一尺髙数寸帝未及赏为野鹿衔去有佞人奏云释氏有鹿衔花以献金仙帝私曰野鹿游宫中得贵兆也殊不知应禄山之乱宋单父有种艺术牡丹变易千种上皇召至骊山种花万本色様各不同内人唿为花神又曰花师韩湘乃韩愈之姪孙自言解造逡巡酒能开顷刻花愈曰子能夺造化而开花乎湘乃聚土以盆覆之俄而举盆有碧牡丹二朶叶上小金字云云横秦岭家何在雪拥蓝闗马不前愈后谪潮州到蓝闗遇雪乃悟又言染花红者可使碧献于退之后堂之前染白牡丹一丛云来春为作金稜碧色明年花开果如其说富郑公留守西京因府园牡丹盛开召文潞公司马端明卲先生是时牡丹一栏凡数百本坐客曰此花有数乎且请先生筮之既毕曰凡若干朶使人数如先生言又问曰此花几时开尽请再筮之先生再揲筮良乆曰此花尽来日午时坐客皆不答郑公因曰来日食后可㑹于此以騐先生言坐客曰诺次日食毕花尚无恙洎烹茶之际忽羣马廏中逸出与坐客马相踶囓奔出花丛中既定花尽毁折矣于是洛中愈服先生之言邵康节访商守赵郎中与章子厚同㑹议论纵横不知敬康节洛人因及洛中牡丹之盛赵请章曰先生洛人也知花为甚详康节因言洛人以见根拨而知花之髙下者上也见枝叶而知髙下者次也见蓓蕾而知髙下者下也章黙然宋景文公祁帅蜀彭州守朱君绰始取杨氏园花千品以献公公在蜀四年每花时按其名往取彭州送花遂为公故事云此十品花尤爱重锦被堆尝以之为赋东坡雨中作庆赏牡丹诗云霏霏雨雾作清妍烁烁明灯照欲燃明日春隂花未老故应未忍着酥煎又云千花与百草共尽无妍鄙未忍汚泥沙牛酥煎落蘂孟蜀时礼部尚书李昊每将牡丹花数枝分遗朋友以与牛酥同赠且曰俟花凋谢即以酥煎食之无弃浓艶其风流贵重如此杂着圜𤣥瑞精有星而景有云而卿其光下垂遇物流形草木得之发为红英英之甚红钟于牡丹拔类迈伦国香欺兰我研物情次第而观暮春气极緑苞如珠清露宵偃韶光晓驱动盪支节如解凝结百脉融畅气不可遏兀然盛怒如将愤洩淑色披开照耀酷烈美肤腻体万状皆絶赤者如日白者如月淡者如赭殷者如血向者如迎背者如诀坼者如语含者如咽俯者如愁仰者如悦袅者如舞侧者如跌亚者如醉曲者如折宻者如织疎者如缺解者如濯惨者如别初胧胧而下上次鳞鳞而重叠锦衾相覆绣帐连接晴笼昼薫宿露宵裛或的的腾秀或亭亭露竒或飐然如招或俨然如思或带风如吟或泣露如悲或垂然如缒或烂然如披或迎日拥砌或照影临池或山鸡已驯或威凤将飞其态万万胡可立辨不窥天府孰从而见乍疑孙武来此教战其战谓何揺揺纎柯玊栏满风流霞成波歴堦重台万朶千窠西子南威洛神湘娥或倚或扶朱颜色酡各盼红粧争颦翠娥灼灼夭夭逶逶迤迤汉宫三千艶列星河我见其少孰云其多弄影呈妍压景骈肩席发银烛炉升绛烟洞府真人㑹于羣仙晶莹往来金釭列钱凝睇相㸔曽不晤言未及行雨先惊早莲公室侯家列之如麻咳唾万金买此繁华遑恤终日一言相夸列幄庭中步障开霞曲庑重梁松篁交加如贮深闺似隔忩纱髣髴息妫依稀馆娃我来观之如乘仙槎脉脉不语迟迟日斜九衢游人骏马香车有酒如渑万坐笙歌一醉是竞莫知其他我按花品此花第一脱落羣类独占春日其大盈尺其香满室叶如翠羽拥抱比栉蕋如金屑粧饰淑质玫瑰羞死芍药自失夭桃无妍秾李慙出踯躅霄溃木兰潜逸朱槿灰心紫薇屈膝皆让其先敢懐愤嫉焕乎美乎后土之产物也使其花如此何其伟乎何前则寂寞而不闻今则昌然而大来盖草木之命亦有时而塞亦有时而开吾欲问汝曷为生哉既缄口而不言徒留玩以徘徊青阳既暮鴂鸹已鸣念兰苕之芳歇叹桃李之隂成惟翠华之艶爚倾百卉之光英抽翠柯以布素粲红芳而发荣髙宗宴羣臣赏双头牡丹赋诗上官昭容诗云势如连璧友心似臭兰人一时称之洛阳之俗大抵好花春时城中无贵贱挿花虽负担者亦然花开时士庶竞为遨游往往于古寺废宅有池台处为市并张幕席笙歌之声相闻最盛于月坡堤张家园棠棣坊长夀寺东街与郭令家至花落乃毕洛阳至东京六驿旧不进花自今徐州李相迪为留守时始进御嵗差行役一员乗驿马一日一夜至京师所进不过姚黄魏紫花三数朶用菜叶实竹笼子借覆之使马上不动揺以腊封花蒂乃数日不落大抵洛人家家有花而少大者盖不接则不佳也春初时洛人于夀安山中断小栽子卖城中谓之箟子人家治地多畦塍种之至秋乃接接花尤工者谓之门园子豪家无不邀之姚黄接头直五千秋时立契买之至春花乃归其直洛阳人甚惜此花不欲传其术权贵求其接头者或以醮杀与之魏花初出时接头亦直五千今尚直一千接时须用社后重阳前过此不佳也花之本去地五七寸许截之乃接以泥封裹用软土拥之以蒻叶作庵以罩之不令见风日惟南向留一小户以逹气至春乃去其覆此接花之法也用瓦亦可种花必择善地去旧土以细土用白蘝末一䈥和之盖牡丹根甜多引虫白蘝能杀虫此种花之法也浇花亦有其时或用日西或用日未出秋时旬月乃浇十月十一月至二月间每日一浇此浇花之法也一本发数朶者择其小者去之止留一二朶谓之打剥恐分其脉也花才落便剪其枝勿令结子惧其易老也春初既去蒻庵便以棘数枝置花丛上棘气煖可以避霜不损花芽此飬花之法也开渐小于旧者盖蠧出损之必寻其穴以硫黄簪之其旁又有小叶如针孔乃虫所藏处花上谓之气忩以大针㸃硫黄末针之虫乃死花复盛此医花之法也乌贼虫骨用以针花树入其皮花必死此花之忌也牡丹出丹州延州东出青州南亦出越州出洛阳者今为天下第一洛阳所谓丹州红延州红青州红者皆彼土之尤杰者然来洛阳才得备衆花之一种别第不出三以下不能独立与洛花敌而越花以逺罕识不见齿数虽越人亦不敢自誉以与洛阳争髙下是洛阳者为天下第一也洛阳亦有黄芍药绯桃瑞莲千叶李红郁李之类皆不减他出者而洛阳人不甚惜谓之菜子花曰某花云云至牡丹则不名直曰花谓天下真花独牡丹其名着不假曰牡丹而可知也其爱重如此説者多言洛阳于三河间古善地昔周公以尺寸考日出没则知寒暑风雨乖与顺于此取正此盖天下之中草木之华得中华之气者多故独与他方异予以为不然夫洛阳于周所有之土四方入贡道里均乃九州之中在天地崑崙磅礴之间未必中也又况天地之和宜徧四方上下不宜限其中以气自私夫中与和者有常之气其推于物者亦宜为有常之形物之常者不甚美亦不甚恶及气之病也美恶隔并而不相和入故物有极美与极恶者皆得于气之偏也花之钟其美与夫瘿木臃肿之钟其恶美恶之异是得一气之偏也洛阳城数十里而诸县之花莫及城中者出其境则不可植焉岂又偏气之美者独聚此数十里之地乎此又天地之大不可考也凡物不常有而为害于人者曰灾不常有而徒可怪骇不为害者曰妖语曰天反时为灾地反物为妖此亦草木之妖而万物之一怪也然比夫瘿木臃肿者窃独钟其美而见幸于人焉余在洛阳四见春天圣九年三月始至洛其至也晚见其晩者明年㑹与友人梅圣俞游嵩山少室缑氏岭石塘山紫云涧既还不及见又明年有悼亡之戚不暇见又明年以留守推官嵗晩解去只见其早者是未尝见其极盛时然目之所瞩已不胜其丽焉余居府中时尝谒钱思公于双桂楼下见小屏立坐后细字满其上焉公指之曰欲作花品此是牡丹名凡九十余种余时不暇读之然余所经见而今人多称者才三十余种不知思公何从而得之多也计其余虽有名而不着未必佳也故今所録但取其特着者而次第之姚黄者千叶黄花出于民姚氏家此花之出于今未十年姚氏居白司马坡其地属河阳然花不传河阳而传洛阳洛阳亦不甚多一嵗不过数朶钱思公尝曰人谓牡丹花王今姚黄真可为王而魏花乃后也魏花千叶而红始樵者得于夀安山中卖与魏相仁漙家魏氏之馆其池甚大传者以花初开时有欲观者人十数钱乃得登舟至花落魏氏率得数十緍钱牛黄亦千叶比桃差小真宗祠汾隂过洛阳留宴淑景亭中牛氏献此花在唐谓之御𫀆黄甘草黄单叶色如甘草洛人善别花见其柎知其为某花独甘草黄易识其叶嚼之不腥鞓红单叶深红出青州亦名青州红故仆射张齐贤有第在西京自青州驰栽其种遂传洛中其色类腰带故名鞓红献来红其色浅红大而多叶张仆射位相居洛有人献此花因名添色红其花多叶始开而白经日渐红至谢乃深红此造化之尤巧者鹤翎红多叶内红末白如鸿鹄羽细叶粗叶夀安者千叶内红出夀安县锦屛山倒晕檀心者多叶红花凡花近萼色深至其末渐浅此花自外深色近蕚反浅白而深檀㸃其心此尤可爱一捻红者多叶浅红花叶杪深红一㸃如人以手指捻之九蘂真珠红千叶红花止有一㸃白如珠宻其叶蹙其蘂九丛一百五洛阳花多叶白花洛人以谷雨开为候常至一百五日方开因名延州红丹州红醉妃红亦名醉西施莲花蕚多叶红色青跗三重如莲花蕚左花者千叶紫花叶茂而齐如截亦谓之平头紫朱砂红者多叶红色不知其所出有民门氏子者善接花以为生买地于崇徳寺前治花圃有此花洛阳豪家尚未有故其名未甚着花叶甚鲜向日视之如腥血叶底紫其色如墨亦名墨紫花在丛中傍心生一大枝引叶覆其上其花紫开时可延十日之乆唐中有宦者为观军容使花出其家亦谓之军容紫玉版白叶丹长如拍版之状色如玉檀潜溪绯潜溪寺在龙门山唐李蕃别墅本是紫花忽于丛中时出绯者一二朶明年花移他枝洛人谓之转篆枝花其花绯色鹿胎紫多叶紫花有白如鹿胎纹故相苏尚圭家间金红韩维和范镇蜀花圃诗云白岂容施粉红须陋间金右牡丹之名或以名或以氏或以州或以地或以色或旌其所异者而志之牡丹初不载文字惟以药载本草然于花中不为髙第大抵丹延已西及褒斜道中尤多与荆棘无异土人皆取以为薪自唐则天已后洛阳牡丹始盛然未闻有名着者如沈宋元白之流皆善咏花草计有若今之异者彼必形于篇咏而寂无传焉惟刘梦得有咏鱼朝恩宅牡丹诗但云一藂千万叶而已亦不云其美且异也谢灵运言永嘉竹间水际多牡丹今越花不及洛阳逺甚是洛花自古未有若今之盛也予按白公集有白牡丹一篇十四韵又秦中吟十篇内买花一篇凡百言云共道牡丹时相随买花去一丛深色花千户中人赋而讽喻乐府有牡丹芳一篇三百四十七字纯道花之妖艶至有遂使王公与卿士游花冠盖日相望花开花落二十日一城之人皆若狂之句又寄微之百韵云唐昌王药㑹崇敬牡丹期又惜牡丹诗云明朝风起吹应尽夜惜衰红把火㸔醉归盩厔诗云数日非闗王事系牡丹花尽始归来元微之有入永夀寺㸔牡丹八韵白乐天秋题牡丹丛三韵酬胡三咏牡丹一絶又有五言二絶句许浑亦有诗云近来无奈牡丹何数十千钱买一窠徐凝之云三街九陌花时节万马千军㸔牡丹又云何人不爱牡丹花占㫁城中好物华然则元白未尝无诗唐人未尝不重此花也赋咏祖五言散句带花移牡丹叶薄风才倚枝轻露不胜繁緑隂全合衰红展渐难红楼金谷使芳泽洛川妃簇蘂风频壊裁红雨更新国色朝酣酒天香夜染衣濯水锦窠艶頽云仙髻繁落日含明艶轻风袭煖香艶絶百花态花中合面南照座千枝烛揺空九子铃向日檀心并承烟翠榦孤怨啼甄后土寒出贵妃汤势如连璧友心似臭兰人七言散句平章宅里一栏花天女竒姿云锦裳一枝香折瑞红云春残独自殿春芳牡丹极用三春力开得方知不是花玉盘迸泪伤心数锦瑟繁絃破梦频花时何处偏相忆寥落衰红雨后香氷肌玉骨钟琼蕚雪魄蟾魂孕秀根雾重不胜琼液冷雨余惟见玉容低年少曽为洛阳客眼明曽见魏家红白首归来玉堂客君王殿后见鞓红宿雾枝头藏玉块煖风庭面倒银盃叶底风吹紫锦囊宫炉应近更添香金衣瑞羽迎风展琮栗仙盃压雾斜应是吴宫歌舞罢西施因醉悞施朱尽日玉盘堆秀色满城绣毂走香风节候初临谷雨期满天风雨助芳菲香泽最宜风静处醉红须在月明时就中一丛何所似码碯盘盛金缕盃絶艶好将金作屋清香宜引玉飞钱花从单叶成千叶家住汝南疑洛南香浓得露乆弥馥头重迎风事不堪先传青帝开金屋欲送姚黄比玉真风尘㸃汚青春面自汲寒泉洗醉红浴泉秦虢流丹粉临渚娥英冷佩衣不夸西子锦为幄肯道太真云想衣如今眼底无姚魏浪蕋浮花懒问名初起褪红唇启绛半沾斜緑眼横波别有玊杯承露冷无人肯向月中㸔邀客定开琼宴赏䕶春尝把锦帷遮晓来低面开檀口似笑穷愁病长官天香未染蜂犹懒日幄先笼蝶已知五言古诗帝城春欲暮喧喧车马度共道牡丹时相随买花去家家习为俗人人迷不悟有一田舍翁偶来卖花处低头独长叹此叹无人喻一丛深色花十户中人赋前年题名处今日㸔花来一作云游吏三见牡丹开岂独花堪惜方知老暗催何况寻花伴东都去未回谁知红芳侧春尽思悠哉雾雨不成㸃映空疑有无时于花上见的皪走明珠芳色洗红粉暗香生雪肤黄昏更萧索头重欲相扶明日雨当止晨光在松枝清寒入花骨肃肃初自持午景发浓艶一笑当及时依然暮还敛亦自惜幽姿幽姿不可惜后日东风起酒醒何所见金粉抱青子千花与百草共尽无妍鄙未忍汚泥沙牛酥煎落蘂五言古诗散聮压砌锦地舖当轩日轮映蝶舞香蹔飘蜂牵蕋难正笼处彩云合露湛红珠莹结叶影交加揺风光不定芳丛列翠幰新苞吐香麝满地方争妍何花肯相下牡丹持晩节羣芳甘共亚维扬千叶花到此三百里城中衆名园栽接比桃李五言絶句緑艶闲且静红衣浅复深花心愁欲㫁春色岂知心乱前㸔不足乱后眼偏明却将蓬蒿力遮藏见太平今日花前饮甘心饮数盃但愁花有语不为老人开倾国姿容别多开富贵家临轩一赏后轻薄万千花城里白员外城西贺秀才不愁家四壁自有锦千堆风雨何年别留真向此邦至今遗恨在巧过不成双锦城春物异粉面瑞云深赏爱难忘酒珍竒不贵金仙娥裁巧様彩笔费工深白岂容施粉红须陋间金排日上牙牌记花先后开㸔花不子细过了却重回五言八句压径更縁沟当窓复映楼终须一国破不费万家求鸾凤戯三岛神仙居十洲应怜萱草淡却得号忘忧赁宅得花饶初开恐是妖粉苞深紫腻肉色退红娇且愿风留㸔惟愁日炙销可怜零落片留取作香烧数朶欲倾城安同桃李荣未尝贫处见不似地中生比物疑无价当春独有名游蜂与蝴蝶来往自多情自古成都胜开花不似今径圆三尺大颜色几重深未放香喷雪仍藏蘂散金要知空相喻聊见至人心牡丹开蜀国盈尺莫如今妍丽色如衆栽培功倍深矜夸传万里图写费千金难就朱栏赏徒然逺客心五言律诗散聮红芳争并蕚湘叶竞骈枝彩凤双飞穏霞冠对舞欹天意偏应与春工已尽归来如从月下去似逐云飞艶絶声名逺清多香气微残花怨乆病新雨泣余妍不先双旌出空令九陌迁压枝髙下锦攅蘂浅深霞叠彩晞阳媚鲜苞照露斜根深惟自庇香酷索人怜晩蘂仍晞日斜柯但倚烟七言古风牡丹芳牡丹芳黄金蘂红玉房千片赤英霞烂烂百枝绛艶灯煌煌照地初开锦绣段当风不结兰麝嚢仙人琪树白无色王母桃花红不香宿雾轻盈泛紫艶朝阳照耀生红光红紫二色间深浅向背万态随低昂映叶多情隠羞面卧丛无力含醉粧低娇笑容疑掩口凝思怨人如㫁肠秾姿贵彩信竒絶杂卉乱花无比方七言古诗洛阳地脉花最宜牡丹尤为天下竒我昔所记数千种于今十年皆忘之开图若见故人面其间数种昔未窥客言近歳花特异往往变出逞新枝洛人矜夸立名字买种不复论家赀比新较旧难优劣争先擅价各一时当时絶品可数者魏红窈窕姚黄肥夀安细叶开尚少朱砂玉版人未知传开千叶昔未有只从左紫名初驰四十年间花百变最后最好潜溪绯今花虽新我未识未信与旧谁妍媸当时所见已云絶岂有更妍此可疑古称天下无正色但恐世好随时移鞓红鹤翎岂不美歛色如避新来姬何况逺征苏与贺有类异世夸嫱施造化无情疑一概偏此着意何其私不疑人心愈伪巧天欲开巧穷精微不然元化朴散乆岂特今歳犹浇漓争新闘丽若不已更后百世如何为但今新花日愈好惟有我老年年衰吉祥寺中锦千堆前年买花真盛哉道人劝我清明来腰鼓百面如春雷打彻凉州花自开沙河塘上戴花回醉倒不觉呉儿咍岂知如今双鬂催城西古寺没蒿菜有僧闭门手自栽千枝万叶巧剪裁就中一丛何所似码碯盘盛金缕盃而我食菜方清斋对花不饮花应猜夜来雨雹如李梅红残緑暗吁可哀君不见沈香亭北専东风谪仙作颂天无功又不见君王殿后春第一领䄂衆芳捧尧日此花同春转化钧一风一雨万物春十分整顿春光了收黄拾紫归江表天香染就山龙裳余芳却染水云乡青原白鹭万松竹被渠染作天上香人间何曽识姚魏相公㫁移洛阳裔唿酒先招野客㸔不醉花前为谁醉七言古风散聮曲水亭西杏园北秾芳深院红颜色擢秀全胜珠树林结根幸在青莲域艶蕋仙房次第开含烟洗霞照苍碧君不见年年三月千丛媚紫烂红繁夸胜异寻常人戴满头归醉折狂分不为贵姚黄魏紫腰带鞓泼墨斋头藏緑叶鹤翎添色又其次此外虽妍犹婢妾拟王拟妃姚与魏歳歳年年千万叶若将颜色定髙低緑珠虽美犹为妾鸟声鸣春春渐融千花万草争春工纷纷桃李自撩乱牡丹得体能从容雕栏玊砌升晓日轻烟薄雾应空蒙深红浅紫忽烂熳如以蜀锦罗庭中㸔花喜极翻愁人京洛久矣为胡尘还知魏姚辈何在但有欧蔡名不泯七言絶句牡丹妖艶乱人心一国如狂不惜金曷若东园桃与李果然无语自成隂近来无奈牡丹何数十千钱买一窠今朝始得分明见也共戎葵不较多平章宅里一栏花临到开时不在家莫道两京非逺别春明门外即天涯往年君向东都去曽叹花时君未回今年况作东陵别惆怅花前又独来香胜烧兰红胜霞城中最数令公家人人散后君须㸔归到江南无此花白花淡泊无人爱亦占芳名道牡丹应是宫中白赞善被人还唤作朝官金钱买得牡丹栽何处辞丛别主来红芳堪惜还堪怅百处移来百处开浓艶初开小药栏人人惆怅出长安风流却是钱唐守不踏红尘㸔牡丹花向琉璃池上生光风宛转紫云英自从天女盘中见直至今朝眼更明莺澁余声絮坠风牡丹花尽叶成丛可怜颜色经年别收取朱䦨一片红庭前芍药妖无格池上芙蓉静少情惟有牡丹真国色花开时节动京城既全国色与天香底用人家紫与黄却喜骚人称第一至今唤作百花王长安豪贵惜春残争赏新开紫牡丹别有玊盘承露冷无人起向月中㸔小雨留春春未归好花随㸔恐行稀劝君披取渔蓑去走㸔姚黄拚湿归山村着书称上药翰林弄笔作新歌人间朱粉无因学浪把菱花省徧磨蟾精雪魄朶云荄春入香腴一夜开宿露枝头藏玊块煖风庭面捣银盃人老簪花不自羞花应羞上老人头醉扶归路人应笑十里珠帘半上钩仙衣不用剪刀裁国色初酣晕酒来太守问花花有语为君零落为君开春光冉冉归何处更向尊前把一盃尽日问花花不语为谁零落为谁开一朶妖云翠欲流春光回照雪霜羞化工只欲呈新巧不放闲花得少休花开时节雨连风却向霜余染烂红满地春光私一物此心未信出天工当时只道鹤枝仙能遣秋花发杜鹃谁信诗能回造化直教霜折发春妍不分清霜入小园放将诗律变寒暄使君欲见蓝闗緑更倩韩郎为染根正是风光懒困时姚黄开晩落应迟欲将好句乞春色日厯如山不到诗青春日月鸟飞迥汗简文书山叠重乞取好花天上㸔宫衣黄带御炉烘映日低风整复斜緑玉眉心黄䄂遮大梁城里虽罕见心知不是牛家花九疑山中萼緑华黄云承韈到羊家真诠虫蚀诗句断犹托余情问此花仙家襞积驾黄鹄草木无光一笑开人间风日不可耐故待成隂叶下来汤沐氷肥照春色银蒜压帘风不开直令红尘无路入犹待蜂须蝶翅来春风晴昼起浮光玊作氷肤罗作裳独步世无吴苑艶浑身天与汉宫香西园春色才桃李绛色成围雪作团更欲开花比京洛故将姚魏接山丹去年岐路遇春残满院笙歌赏牡丹今歳杜陵千万朶却垂衰涙洒䦨干霜台何处得竒葩分送天津小隠家初讶山妻思折取寻常未惯挿葵花小槛徘徊日自斜只愁春尽委泥沙丹青欲写倾城色世上今无杨子华城西千叶岂不好笑舞春风醉脸丹何似后堂氷玊洁游蜂非意不相干千里相逢如故人故栽庭下要相亲明年一笑东风里山杏江桃不当春露稀春晩到春丛拂掠残粧可意红多病废诗仍止酒可怜虽在与谁同不管莺声向晩催锦衾春晩尚成堆香红若解知人意睡取东君不放回枣花至小能结实桑叶虽柔可作丝堪笑牡丹如斗大不成一事又空枝香玊封春未啄花露根烘晓见纎霞自非水月观音様不称维摩居士家緑叶满园风雨余君家花事岭中无眼明见此还三叹京洛名园忆上腴姚魏从来洛下夸千金不惜买繁华今年底事花能贱縁是宫中不赏花春工弹巧万华丛晩见昭仪擅汉宫可惜芳时天不惜三更雨歇五更风落日賔朋醉㡌斜笙歌一曲上云车颇知春色随轩去不见东庵满槛花缥叶湘丛照碧栏几春都未见殷鲜栽培不得华腴地岂是东君用意偏七言律诗香胜烧兰红胜霞开时比屋事豪奢买栽池馆恐无地㸔到子孙能几家门倚长衢聨绮轭幄笼轻日䕶香纱歌钟只解人欢赏岂信流年鬂易华似共东君别有情绛罗髙卷不胜春若教解语应倾国任是无情亦动人芍药与君为近侍芙蓉何处避芳尘可怜韩令功成后辜负秾华过此身幸自同开俱隠约何湏相倚鬭轻盈凌晨併作新粧面对客偏含不语情双燕无机还拂掠游蜂多思正经营长年是事皆抛尽今日栏邉暂眼明锦帏初卷卫夫人绣被犹堆越鄂君垂手乱翻雕玊佩折腰争舞鬰金裙石家蜡烛何曽剪荀令香炉可待熏我是梦中传彩笔欲书花叶寄朝云真宰无私煦妪同洛花何事占全功山河势胜帝王宅寒暑气和天地中尽日玉盘堆秀色满城绣毂走春风谢公髙兴㸔春物倍忆清伊与碧嵩东皇封作万花王更赐珍华出尚方白玉堆将青玉縁碧罗领衬翠罗裳古来洛口元无种今幸天心别得香涂改欧家记文㸔此花未出説姚黄病眼㸔书痛不胜洛花千朶唤双明浅红醸紫各新様雪白鵞黄非旧名擡举精神微雨过留连消息嫩寒生蜡封水飬松忩底未似雕栏倚半醒紫玉盘盛碎紫绡紫绡拥出几姣饶都将些子鬰金粉乱㸃中央花片梢叶叶鲜明还互照枝枝风韵不胜妖折来细雨轻寒里正是东风拆半苞七言律诗散聮闲来吟绕牡丹丛花艶人生事畧同半雨半风三月内多愁多病百年中上苑他年未可追西州今日忽相期水亭暮雨寒犹在罗荐春香煖不知千叶繁红吐异芳中央瑞色蔼清香宻攒莺羽参差折细雨霓裳次第黄汉庙名园甲颍昌洛川珍品重姚黄雨余往㸔初疑晓春尽方开自不忙千重紫绣擎熏炷万叶红云砌寳冠直抱翠容持玊斚满将春色上金盘魏花一本须称后十朶齐开面曲栏乐府祖夜合花百紫千红占春多少共推絶世花王西都万家侯好不为姚黄谩肠㫁巫阳对沉香亭北新妆记清平调词成进了一梦仙乡天葩秀出无双倚朝晖半如酣酒成狂无言自有檀心一㸃偷芳念徃事情伤入新艳曽説河阳纵归来晩君王醒后别是风光剪朝霞曽㺯轻隂谷雨干半垂云幕䕶残寒化工着意呈新巧剪刻朝霞饤露盘辉锦绣掩芝兰开元天寳盛长安沈香亭子钩䦨畔偏得三郎带笑㸔蝶恋花燕子来时春未老红蜡团枝费尽东君巧烟雨弄晴芳意恼雨余特地残粧好斜倚青楼临逺道不管傍人宻共东君笑都见娇多情不少丹青传得倾城貎玉楼春云横水遶芳尘陌一万重花春拍拍蓝桥仙路不﨑岖醉舞狂歌容倦客真香解语人倾国知是紫云谁敢覔满蹊桃李不能言分付仙家君莫惜杏花天牡丹比得谁颜色似宫中太真第一渔阳鼙鼓邉风急人在沈香亭北买栽池馆知何益莫虚把金梭抛掷若教解语倾人国一箇西施也得鹧鸪天翠盖牙籖几百株杨家姊妺夜㳺初五花结队香如雾一朶倾城醉未苏闲小立困相扶夜来风雨有情无愁红惨緑今宵看却似呉宫教阵图浓翠深黄一画图中间更着玉盘盂先裁翡翠装成盖更㸃胭脂染透苏香潋灔锦糢煳美人长得醉工夫莫携玉手栏边去羞得花枝一朶无占断雕栏只一株春工费尽几工夫天香夜染衣犹湿国色朝酣酒未苏娇欲语巧相扶不妨老榦自扶疎恰如翠幄高堂上来看红衫百子图洛浦风光烂熳时千金开宴醉为期花方着雨犹含笑蝶不禁寒总是痴檀晕吐玉华滋不随桃李竞春菲东君自有回天力看把花枝带月归㸃绛唇庭院深深异香一片来天上傲春迟放百卉皆推让忆昔西都姚魏声名堪惆怅醉翁何往谁与花标榜朝中措华堂栏槛古韶光端不负年芳依倚东风向晚数行浓淡仙粧停盃醉折多情多恨絶艶真香只恐去为云雨梦魂时恼襄王定风波上苑秾芳初雨晴香风袅袅泛轩楹犹记洛阳开小宴娇靣粉光依约认倾城流落江南重此㑹相对金蕉蘸甲十分倾怕见人间春更好向道如今老去尚多情临江仙玉宇暖清禁晓丹葩色照晴空珊瑚敲碎小玲珑人间无此种来自广寒宫雕玉䦨干深院静嫣然频笑西风曲屛须占一枝红且围欹醉枕香到梦魂中如梦令一晌园林緑就栁色莺声逺透轻煖与轻寒又是牡丹时候时候时候歳歳年年人瘦昭君怨曽㸔洛阳旧谱只许姚黄独步若比广陵花大亏他旧日王侯园圃今日荆榛狐兔君莫説中州怕他愁六州歌头维摩病起兀坐等枯株清晨里谁来问是文殊遣名姝夺尽羣花色浴才出酲初解千万态娇无力困相扶絶代佳人不入金张室却访吾庐对茶铛却榻笑杀此翁癯瑶砌金壶始消渠忆昇平日繁华事修成谱写成图竒絶甚欧公记蔡公书古来无自京华隔问姚魏竟何如多应是彩云散刦灰余野鹿衔将去休回首河洛丘墟谩伤春弔古梦绕汉宫都歌罢欷歔汉宫春花姥来时带天香国艶羞掩名姝日长半娇半困宿酒微苏沈香槛北比人间风异烟殊春恨重盘云坠髻碧花畨吐琼盂洛苑旧移仙谱向呉娃深馆曽奉清娯猩唇霞红未洗客鬓霜舖兰池沁碧过西园重载双壶休谩道花扶人醉醉花却要人扶大酺正緑隂秾莺声懒庭院寒轻烟薄天然花富贵逞妖红殷紫叠葩重萼醉艶酣春妍姿挹露翠羽轻明如削檀心鵞黄嫩似离情愁绪万丝交错更银烛交辉玊瓶微浸宛然京洛朝来风雨恶怕僝僽低张青油幕便好倩佳人挿㡌贵客传笺趂良辰赏心行乐四美难并也须拚醉莫辞盃酌被花恼情无着长笛何处一笑江头髙阁极目水云漠漠蝶恋花三叠䦨干铺碧甃小雨新晴才过清明候初见花王披衮绣娇云瑞日明春昼彩女朝真天质秀寳髻微偏风卷霞衣皱莫道东君情最厚韶华半在东堂手㸃绛唇一朶千金帝城谷雨初晴后粉施香透雅称寻芳首把酒题诗遐想欢如旧花知否故人清痩常忆同携手全芳备祖前集卷二全芳备祖集前集卷三钦定四库全书全芳备祖前集卷三宋陈景沂撰花部芍药事实祖碎録黒牵衣芍药也牛亨问曰将离赠之以芍药者何答曰芍药一名将离故将别以送之亦犹相招召赐以蘼芜蘼芜一名当归赠之以芍药芍药主和五脏辟毒气故合之于菌桂五味以助诸食因唿五味和为芍药尔论花者以芍药为近侍纪要芍药之义见毛郑诗百花之中其名最古谢公直中书省诗云红药当阶翻自后词臣引为故事白少傅知制诰有草词毕咏芍药诗词采甚为该备然自天后以来牡丹始盛而芍药之艳衰矣考其实牡丹初号木芍药葢本同而末异也凡花名天下者洛阳牡丹广陵芍药尔红叶而黄腰号金带围而无种有时而出则城中当有宰相韩魏公守广陵日一出四枝公尝选客具乐以赏之是时王岐公以髙科为倅王安石以名士为属皆在选尚缺其一而莫有当者数日不决而花已盛公命戒客而私自念今日有客不问何如即使当之及暮南水门陈太傅来乃秀公也明日酒半折花歌以挿之其后四公皆为相四枝正紫重跗累萼中有金蕊遶之号腰金紫东坡云掦州芍药为天下冠蔡繁卿为守始作万花㑹用花千余万枝既残诸园吏竝縁为奸民大病之今始至问民疾苦以此为首遂罢之万花本洛阳故事亦必为民害也㑹当有罢之者钱惟演为留守始置递贡洛花识者鄙之曰此宫妾爱君之意也杂着扬州芍药名于天下与洛阳牡丹俱贵于时四方之人尽皆赍携金帛市种以归者多矣吾见其一嵗而小变三年而大变卒与常花无异由此芍药之美益専推美扬州焉大抵粗者先开佳者后发髙至尺余广至盈手其色以黄为最贵所谓绯红千叶乃其下者郑诗引芍药以明土风说者曰香草也司马长卿子虚赋曰芍药之和具而后御之说者曰芍药主和五脏又辟毒气也谢省中诗曰红药当堦翻说者曰草色红者也其义皆与今所谓芍药者合但未有専言扬州者唐之诗人最以模冩风物自喜如卢仝杜牧张祜之徒皆居扬日久亦未有一语及之是花品未有若今日之盛也余官于扬学讲习之暇常裁而定之葢可纪者三十有三种乃具列其名从而释之东武旧俗每岁四月大会于南禅资福两寺芍药供佛而今嵗最盛凡七十余朶皆重跗累蕚繁丽丰硕中有白花正圆如覆盂其下十余叶承之如盘姿格独出于七十朶之上因易名曰玉盘盂天地之功至大而神非人力所能窃胜惟圣人为能体法其神以成天地之化其功葢出其下而曾不少弛其力不然天地固亦有间而可穷其用矣余尝论天地之物悉受天地之气以生其小大短长辛酸甘苦与夫颜色之异计非人力之可容致功于其间也今洛阳之牡丹维扬之芍药受天地之气以生而小大深浅一随人力之工拙而移其天地所生之性故竒容异色间出于人间以人而盗天地之工而成之良可怪也然而天地之间事物纷纭出乎其前不得而晓者此其一也洛阳风土之详已见于欧阳公之记此不复论维扬大抵土壤细腻于草木为宜禹贡曰厥草维夭是也居人以治花相尚方九月十月时悉出其根涤以甘泉然后剥削老硬病腐之处揉调沙粪以培之易其故土凡花大约三年或二年一分不分则旧根老破而侵蚀新芽故花不成就分之数则小而不艳不分与分之太数皆花之病也花颜色之深浅与叶蕊之繁盛皆出培壅剥削之力花既萎落亟剪去其子屈盘枝条使不离散脉理不上行而皆归于根明年新花繁而色润杂花根窠多不能致逺惟芍药及时取根尽取本土贮以竹席之器虽数千里之逺一人可负数百本而不劳至于他州则壅以沙粪虽不及维扬之盛而颜色亦非他州所有者比也亦有踰年即变而不成者此系土地之宜而人力之至不至也花品旧传龙兴寺山子罗汉观音弥陀之四院冠于此州其后民间稍稍厚赂以丐其本培壅灌溉遂过于龙兴之四院今则有朱氏之园最为冠絶南北二园所种凡十五六万株意其自古种花之盛未之有也朱氏当其花之盛开饰亭宇以待来游者逾月不絶而朱氏未尝厌也扬之人与西洛不异无贵贱皆喜戴花故开明桥之间方春之月拂旦有花市焉州宅后有芍药㕔在都㕔之后聚一州絶品于其中不下龙兴朱氏之盛徃嵗郡将左移新守未至监䕶不宻悉为人盗去易以凡品自是芍药㕔徒有其名耳今芍药有三十四品旧谱只取三十一种如绯单叶白单叶红单叶不入名品之内其花皆六出维扬之人甚贱之余自熈宁八年季冬守官江都所见与夫所闻莫不详熟又得八品焉非平日三十一品之比皆世之所难得今悉列于左旧谱三十一品分上中下七等此前人所定今更不易新收八品御衣黄黄楼子袁黄冠子峡石黄冠子鲍黄冠子扬花冠子胡缬黾池红或谓有唐若张祜杜牧卢仝崔涯章孝标李嵘王播皆一时名士而专工于诗者也或游观于此不为不久而无一言一句以及芍药意其古未有之始盛于今未为通论也海棠之盛莫盛于西蜀而杜子美诗名久重于张祜诸公在蜀日久其诗数千篇未尝及海棠张祜辈诗之不及芍药不足疑也天下名花洛阳牡丹广陵芍药为相侔埓禹贡记扬州草木夭乔圣人之言然未见其夭且乔也广陵芍药有自他方移来种之者经嵗则盛至有十倍其初而胜广陵所出逺甚地气所宜信其为天乎然则医书本草所载虽小物方土所出山川原野气力不同或相倍蓰十倍如此花矣不可不察也然芍药之盛环广陵四五十里之间为然外是则薄劣不及洛阳牡丹由人力接种故嵗嵗变更日新而芍药自以种传独得于天然非剪剔灌溉以时亦不能全盛又有风雨寒暄气节不齐故其名花絶品有至十四五年得一见者其间开不能成或变为他品此天地尤物不与凡品同特其地利人力天时参併其美然后一出意其造物亦自珍惜之耳芍药始开时可留七八日自广陵至姑蘓北入射阳东至通州海上西至滁和州数百里则人人厌观矣广陵至京师千五百里骏马疾走可六七日至也上不以耳目之玩勤逺人而富商大贾逐利纎啬不顾又无好事有力者招致之故芍药不得至京师而洛阳牡丹独擅其名其移根北方者本年以徃则不及初年自是嵗加劣矣故北方之见芍药者皆其下者也然种芍药为生者犹得厚价重利熈宁六年攽罢海陵至广陵时正四月花时㑹友人传钦之孙莘老偕行相与歴览人家园圃及佛舍所种凡三万余株芍药嫩好及虽好而不至者尽具矣扶风马珆府大尹给事公子也博物好竒为予道芍药本末及与广陵人所第名品示予予按唐氏藩镇之盛扬府号为第一万商千贾珍货之所丛集百氏小说尚多说之而莫有言芍药之美者非天地生物之劣于古而特隆于今也殆亦时所好尚不齐而古人未必能知正色耳自乐天诗言牡丹取丛大花繁者为佳是最洛中所卑下者古人之不知芍药何疑然当时无记録故后世莫知其详今此后无传说使后胜今犹不足恨或人情好尚更变骎骎日久则名花竒品遂将泯然无传来者莫知有此不亦惜哉故因次序为谱三十一种皆使画工图冩以示未尝见者使知之其尝见者因以吾言为信矣冠羣芳寳粧成赛羣芳晚粧新画天工叠香英㸃粧红醉西施积娇红掏香琼道粧成浅粧匀素粧残缕金囊试梅粧拟香英醉娇红妬鵞黄怨春江试浓粧妬娇红取次粧蘸金香簇红丝宿粧般㑹三英聚香丝效殷粧合欢芳拟绣鞯银合稜赋咏祖五言散句红药当阶翻傍砌看红药夹砌红药阑凝脂新赐浴半面更啼红压架荼䕷老翻堦芍药迟七言散句翠茎红叶天付与此恩不属黄钟家共惊春去已多日争看花开最后畨丹砂缬妙深难染白玉冠巍莹絶瑕红玉斵成楼突兀白云争簇髻巍峩娇红閙宻轻多叶醉粉欹斜奈软条粉粧瑞玉千层宻冠缕真金半尺围㑹忝掖垣真旧物多情应诏紫微郎曾与掖垣留故事又来淮海伴词臣始知隋苑多佳丽未觉吴宫久寂寥吉祥寺下万千枝看尽将开欲落时今朝关外寻兰若忽见孤芳欲断魂香于兰蘂偏饶艳画入缣缃未逼真谁把金刀收絶艳醉红深浅上钗梁独歩东风醉西子止縁无语却相宜一枝賸欲簪双髻未有人间第一人小碧䦨干四月天露红烟紫不胜妍洧外谑归情旷荡省中畨直势拘挛西掖阶前辞御伞琼林殿后媚春衣油壁车中同载女菱花镜里并粧人自洗铜瓶挿欹侧要令书卷识奢华玉龙十二蓬山顶窑髻三千汉殿中半粧宫靣迎风笑间色仙衣带露收宻叶自成金罽饰乱英谁辑紫茸香不浓不淡匀脂粉半醉半醒媚雨风过眼一春春又夏开残芍药更无花五言古诗凡卉与时谢妍华丽兹辰欹红醉浓露窈窕留余春孤赏白日暮暄风动揺频夜窓霭芳气幽卧如相亲碌碌溱洧赠悠悠南国人今日忽不乐折尽园中花园中亦何有芍药绕残葩久旱后遭雨纷披乱泥沙不折亦安有折去亦何嗟弃掷谅未定送与谪仙家还将一枝春挿向两鬓丫何以筑花宅笔直松树子何以盖花房雪白清江纸纸将碧油透松竹画栋峙铺纸便成瓦瓦色水晶似金鸭煖未熖银竹响无水汗容渍不温晴态娇非醉尽収香世界关作闲天地风日㡬曽来蜂蝶独得至劝春入宅莫归休劝花住宅且少留昨日花开开一半今日花飞飞数片留花不住春竟归不如折揷瓶中㸔艳艳锦不如夭夭桃未可晴霞畏欲散晩香愁将堕结根本为谁赏心期在我月蛾双双下楚艳枝枝浮洞里逢故人绰约青霄游有名见郑风今赏异畴昔采花当采根可能治民疾斜月正当楼香雾压城重起傍小阑行花亦方在梦花蓓大如拳花面或径尺紫者栖紫鸾黄者浴黄鹄或似扶桑枝推上一轮赤或似玻璃盆稍久擎无力又有似平叔爱矜素粉白又有似蜀人喜染天水碧或似包緑锦未放丹砂折或似浴青囊未放沉麝发应湏和露剪莫使见日色广陵精神全免笑花无骨五言絶句芍药谁为壻人人不敢来惟应见诗老日日殷勤开醉红如堕珥奈此恼人香正尔无言笑未应吴国亡千叶扬州种春深覇衆芳无言诮君子窈窕有温香已过花王候才闻近侍香来游禁酒地免作退之狂五言排律罢草紫泥诏起吟红药诗词头封送后花口拆开时对坐钩帘乆行观歩履迟两三丛烂熳十二叶参差背日房微歛当堦朶旋欹钗茎抽碧股粉蘂扑黄丝动盪情无限低斜力不支周围看未足比论语难为勾漏丹砂里僬侥火焰旗彤云賸根蒂绛帻欠缨緌况有轻风动仍兼宿露垂疑香熏罨画似泪着胭脂有意留连我无言怨思谁应愁明日落如恨隔年期菡蓞泥连蕚玫瑰刺绕枝等量无胜者惟眼与心知五言律诗散聨仙禁生红药微芳不自持幸因清絶地还遇艳阳时朱李应䨇结兰釭忽并然异𤓰缃蔕合嘉木翠枝骈溱洧洵訏乐维扬厥草夭传闻多失实看尽谩无聊婉娩春阳谢中开道路遥谁移化工巧忽是物华饶跗蕚晴相照芳春煖并飘波翻蜀江锦霞萃赤城标七言古诗今日堦前红芍药几花欲老几花新开时不欲比色相落后始知如幻身空门此去无多地欲把残花问上人微雨湿清晓老夫门未开煌煌五仙子并拥翠蕤来胭脂洗尽不自惜为雨归来更无力老夫五十尚儿痴凭轩一赋㑹真诗广陵芍药真竒羙名与洛花相上下洛花年老品格卑所在随人趂髙价接头差处骋新姸轻去本根无顾借不论姚花与魏花只供俗眼陪妖姹广陵之花品絶髙得地不移归造化旋心弱体不胜枝寳髻欹斜犹坠马芍药殿春春几许帘幙风轻飞絮舞昨宵酒醉玉楼春一声画角吹残雨七言絶句浩态狂香昔未逢红灯粲粲緑盘龙觉来独对忽惊恐身在仙宫第几重芍药花开出曲栏春衫掩泪再来看玉人不在花长在更胜青松守嵗寒风雨无情落牡丹翻堦红药满朱栏明皇幸蜀杨妃死总有嫔嫱不喜看阿姨天上舞霓裳姊妹庭前剪雪霜要与牡丹为近侍铅华不待学梅粧含露仙姿近玉堂翻堦美态醉红粧对花未免湏酣舞到底昌黎是楚狂一声啼鴂画楼东魏紫姚黄扫地空多谢化工怜寂寞尚留芍药殿春风花不能言意已知今君慵饮更无疑但知白酒留佳客直待琼舟覆玉彛春风欲画无寻处尽向西园芍药中过尽此花真尽也此身应与此花同春来便有南园约过尽春风约尚賖緑叶成隂花结子便湏携客到君家春风十里珠帘卷彷彿三生杜牧之红药梢头初茧栗扬州风物鬂成丝倚竹佳人翠袖长天寒犹着薄衣裳扬州近日红千叶自恃风流时様粧九十春光次第分天怜犹得殿残春一枝剰欲簪双髻未有人间第一人一年春事雨声里十里扬州梦想邉眼底花明烦折赠君家风物自嫣然与春相识亦多年今嵗春胡不到园一任堦前无芍药免教蜂蝶两争喧七言八句杂花狼借占春余芍药开时扫地无两朶粧成寳璎珞一枝争看玉盘盂佳名㑹作新翻曲絶品难寻旧画图从此定知年谷熟姑山亲见雪肌肤红红白白定谁先袅袅娉娉各自姸最是倚栏娇分外却縁经雨意醒然晩春早夏浑无伴暖艳清香政可怜好为花王作花相不应只遣侍甘泉旁招近侍自江都两嵗何曽见国姝看尽满栏红芍药只消一朶玉盘盂水晶淡白非真色珠箔空明得似无欲比此花无可比且云氷骨玉肌肤又是扬州芍药时花应笑我赋归迟满堂留得春如昼对酒何妨鬂似丝玉立黄尘那可到锦围红蜡最相宜买山若就当移种此际谁能杖履随温温玉立緑隂中不犯芳菲逐万红折尽长淮多暇日簮聨四座足春风应如庆厯梅花瑞况有昌黎属句工问得君王乞身去移根栽傍曲栏东上了甘泉三㨗书长淮万里一尘无清和时节如春在红药精神与昔殊丛玉生香歌可谱围金有客瑞重图公堂且尽今朝醉已问君王乞鑑湖七言律诗散聨酒酣谁欲张珠网金钿偏宜问寳冠露里更添云髻重蝶栖长苦玉楼寒感伤纶阁多情客珍重维扬好事僧酌处酒盃深蘸甲折来花朶细含稜蚕老桑柔戴胜鸣翻堦红药占东荣舞风孙寿愁眉破带雨骊姬泪眼盈乐府祖望海潮人间花老天涯春去扬州别是风光红药万枝佳名千种天然浩态狂香尊贵御衣黄未便教西洛独占花王困倚东风汉宫谁敢鬭新粧年年髙㑹维扬看家夸絶艳人诧竒芳结蘂当屛聨葩就幄红遮緑遶华堂花面暎交相更秉蕳溱洧幽思难忘罢酒风亭梦魂惊恐在仙乡贺新郎一梦扬州事画堂深金瓶万朶元戎髙㑹座上祥云层䑓起不减洛中姚魏叹别后关山迢逓国色天香何处在想东风犹忆狂书记惊嵗月一弹指数枝清晓烦驰骑向小窗依稀重见芜城妖丽料得花怜侬消瘦侬亦怜花憔悴谩怅望竹西歌吹老矣应无骑鹤日但春衫㸃㸃当时泪那更有旧情味蝶恋花日借轻黄珠缀露困倚东风无限娇春处看尽娇红浑漫与淡粧偏称泥金缕不共铅黄争胜负殿后开时故欲寻春去一似朝霞无定所那堪更着催花雨沁园春把酒问花茧栗稍头春今㡬何笑身居近侍翻阶万玉面匀菩萨髻拥千螺一一牙籖英英碧字占定花开甲乙科归来也倚紫微吟处謡作阳和袛今花事无多看㡬许风烟付与他待围将翡翠怕蜂粘粉织成云锦遣凤衔梭谁剪并刀赠之燕玉莫负双娥娇熘波花应道尽花强人面底用能歌江神子窗绡深掩䕶芳尘翠眉颦越精神㡬雨㡬晴做得这些春切莫近前轻着语题品错怕渠嗔碧壶谁贮玉粼粼醉香茵晩风频吹得酒痕如洗一畨新只恨谪仙浑懒却辜负那倚阑人踏莎行洛下根株江南栽种天香国色千金重花边三阁建康春风前十里扬州梦油壁轻车青丝短鞚看花日日催宾从而今何许定王城一枝且为邻翁送浪淘沙鶗鴂恐花残谁道春阑多情红药待君看浓淡晓粧新意态独占西园风叶万枝繁犹记平山五云楼暎玉成盘二十四桥明月下谁凭朱䦨蓦山溪熏风时侯芍药披晴昼天上玉䦨干展一枰天家锦绣汉宫唐殿嫔御逞妖娆飞燕女太真妃一様新粧就黄金捻线色与红芳鬬谁把绛绡衣误将他胭脂渍透晚风生处襟袖卷浓香持玉斚秉纱笼倚醉聴更漏醉蓬莱访莺花陈迹姚魏遗风緑隂成幄尚有余香付寳阶红药淮海维扬物华天产未觉输京洛时世新粧施朱傅粉依然相若束素腰纎捻红唇小鄣袖娇看倚䦨柔弱玉珮琼琚劝王孙行乐况是韶华为伊挽驻未放离情薄顾盼阶前留连醉里莫教零落水龙吟杜鹃啼老春红翠隂满眼愁无奈飞来何处凤軿鸾驭霞裾云佩风槛娇凭露梢慵亸酒痕微退念洛阳人去香魂又返依然是风流在十年一觉扬州春梦离愁似海浩态难留粉香吹散㡬时重㑹向樽前笑折一枝红玉㡌檐斜戴念奴娇人生行乐筭一春欢赏都来㡬日緑暗红稀春色去嬴得星星髩白醉里狂歌花前起舞拚罚金盃百淋漓宫锦忍辜妖艳姿色湏信殿得韶光只愁花谢又作经年别嫩紫娇红还欲语应为主人留客月落乌啼酒䦨烛暗离绪伤吴越竹西歌吹不堪老去重忆侧犯恨春易去甚春却向扬州住微雨正茧栗梢头弄诗句红桥二十四才是行云处无语渐半脱宫衣笑相顾金壶细叶千朶围歌舞谁念我鬓成丝来此共樽爼后日西园緑隂无数寂寞刘郎自修花谱全芳备祖前集卷三全芳备祖集前集卷四钦定四库全书全芳备祖前集卷四宋陈景沂撰花部红梅事实祖纪要南唐苑中有红罗亭四靣専植红梅蜀中有红梅数本郡侯建阁扄钥游人莫得见一日有两妇人髙髻大䄂凭䦨大笑郡侯启钥閴不见人惟东壁有诗云南枝向暖北枝寒一种春风有两般慿仗髙楼莫吹笛大家留取倚䦨干杂着红梅粉红标格犹是梅而繁宻则如杏香亦类杏诗人有北人初不识浑作杏花㸔之句与江梅同开红白相间园林初春絶景也梅圣俞诗云认桃无緑叶辨杏有青枝当时以为着题东坡诗云诗老不知梅格在更㸔緑叶与青枝盖谓其不类为红梅解嘲云承平时此花独盛于姑苏晏元献公始移植西冈圃中一日贵游赂园叟得一枝分接自是都中有二本尝与客饮花下赋诗云若更开迟二三月北人应作杏花㸔客曰公诗固佳待北俗何浅耶晏笑曰伧父安得不然王琪君玉时守吴郡闻盗花种事以诗遗公曰舘娃宫北发精神粉痩寒琼露叶新园吏无端偷折去鳯城从此有双身当年罕得如此比年不可胜数矣世传吴下红梅诗甚多惟方子通一篇絶唱有紫府与丹来换骨春风吹酒上凝脂之句鸳鸯梅多叶红梅也花轻盈重叶数层凡双果必并蒂惟此一蒂而结双梅亦尤物也杏梅花比红梅色微淡结实甚匾有斓斑色似杏而不及红梅赋咏祖五言散句学粧如少女聚笑发丹唇笑杏少清香鄙桃多俗趣七言散句沙村白雪仍含冻江县红梅已放春桃花已满秦人洞杏树犹存董奉祠小园寂寞鎻春风初见梅花一树红若更开迟二三月北人应作杏花㸔月浸繁枝香冉冉露浮红蕚晓团团坚白虽占南枝先浅红犹待北人识梅花精神杏花色春入莲洲初破蕚要是此花清絶处端如醉靣读离骚初疑樊素樱初熟却讶真妃酒半酣五言絶句春半花才发多应不耐寒北人初不识浑作杏花㸔五言八句闻说寒梅尽寻芳去已迟冷香无宿蘂秾艳有繁枝正复非同调何妨读旧诗广平偏妩媚鉄石悞心期七言古诗红罗亭中宫漏迟宫花四靣谁得知初疑太真欲起舞霓裳拂拭天然姿氷容戏作桃花色醉脸雅与神仙宜江兄蜡友已前辈王生后出非同时丹心真与劲节侣疎影共浸清涟漪似桃非桃杏非杏独与江梅相早晩天姿约畧𢃄春酲便觉花容太柔婉霞觞㶑艳玉妃醉应误刘郎来阆苑㑹湏参作比红诗莫学墻头等闲见七言絶句年来芳信负红梅江畔垂垂又欲开珍重多情关令尹直和根拨送春来为君栽向南堂下记取他年结子时酸酽不堪调衆口使君风味好攅眉何处曾临阿母池深将绛雪㸃寒枝东墻羞颊逢谁笑南国酡颜强自持紫府移来姹早芳玉容寂寞试红粧花含晓雨胭脂湿枝绕春风綘雪凉寒香冷艳缀轻枝误认夭桃未放时盛餙霓裳陪越女不施粉黛抹胭脂轻盈弄月醉霞觞娇软酡颜褪晓粧缟素丛中红一㸃好花终是不寻常谁将醉里春风靣换却平生玉雪身頼得月明留瘦影芳心香骨见天真才是胭脂半㸃侵更无人信嵗寒心自来不得东风力又被东风误得深七言八句怕愁贪睡独开迟自恐氷姿不入时故作小红桃杏色尚余孤瘦雪霜姿寒心未肯随春态酒晕无端上玉肌诗老不知梅格在更㸔緑叶与青枝雪里开花却是迟何如独占小春时才知造物含深意故与施朱发妙姿细雨裛残千㸃泪轻寒瘦损一分肌不应便杂夭桃杏半㸃微酸已着枝山人自恨探春迟不见檀心未吐时丹鼎夺胎那是寳玉人頳颊更多姿抱丛暗蘂初含子落尽浓香已透肌乞与徐熈画新様竹间璀璨出斜枝娇来浅浅透烟光痩倚疎篁出半墻雅有风情胜桃杏巧含春意避氷霜融明醉脸笼轻晕敛掩仙裠蹙嫩黄日暮风英堕行袂依稀如着领巾香乐府祖蝶恋花两岸月桥花半吐红透肌香暗把游人误尽道武陵溪上路不知迷入江南去光自氷霜真态度何事枝头㸃㸃胭脂汚莫是东君嫌淡素问花花又娇无语留春令玉妃春醉夜寒吹堕江南风月一自情留舘娃宫在竹外尤香絶贪睡开迟风韵别向杏花休説角冷黄昏艳歌残怕惊落胭脂雪木兰花当日岭头相见处玉骨氷肌元淡竚近来因甚要浓粧不管满城桃杏妬酒晕晩霞春态度认是东皇偏管顾生罗衣褪为谁羞香冷薫炉都不觑菩萨蛮峤南江浅红梅小小梅红浅江南峤窥我向疎篱篱疎向我窥老人行即到到即行人老离别惜残枝枝残惜别离花心动雨洗胭脂被年时桃花杏花占了独惜野梅风骨非凡品格胜如多少深春常恨无颜色试浓抹当塲微笑趂时节千般冶艳是谁偏好直与嵗寒共保问单于如今几分娇小莫怪山人不识南枝横玉自未同调岂湏摘叶分明认又何必拈枝比较恐桃李开时妬他太早折江梅喜轻澌初绽渐入微和郊原时节春消息夜来陡觉红梅数枝争发玉溪珍舘不似箇寻常标格化工别与一种风情似匀㸃胭脂染成香雪重吟细閲比繁杏夭桃品流终别可惜彩云易散冷落谢池风月凭谁向说三弄处龙吟休咽大家覔取待依倚䦨干闻有花堪折劝君湏折蜡梅事实祖纪要京洛间有一种花香气似梅花亦五出而不能品明类女工捻蜡所成京洛人因谓蜡梅木身与叶巧类蒴藋窦髙州家有灌丛香一园也蜡梅山谷初见之戏作二絶縁此盛于京师杂着蜡梅本非梅类以其与梅同香又相近色酷似蜜脾故名蜡梅以子种出不经接花小香淡其品最下俗谓之狗蝇梅经接花疏虽盛开花常半含名磬口梅言似僧磬之口也最先开色深黄如紫檀花宻香浓名檀香梅此品最佳蜡梅香极清芳殆过梅香初不以形状贵也故虽题咏山谷简斋但作五言小诗而已此花多宿叶结实如垂铃尖长寸余又如大桃奴子在其中赋咏祖五言散句不施千㸃白别是一家春七言散句蜡梅迟见二年花花鬓醖蜜共称羙蜜脾剪花喷沉水底处娇黄蜡様梅幽香解向北窗开紫蒂黄苞破腊寒清香旋逐角声残五言古诗金蓓领春寒恼人香未展虽无桃李颜风味极不浅休熏山麝脐色染蔷薇露披拂不满襟时有暗香度黄罗作广袂绛帐作中单人间谁敢着留得䕶春寒朱朱与白白着意待春开那知洞房里已傍额黄来一花香十里更值满枝开承恩不在貌谁敢鬭春来花房小如许铜砌黄金涂中有万斛香与君细细输来从底处所黄露满衣湿縁态翻得怜亭亭倚风立奕奕金仙面排行立晓晴殷勤夜来雪小住作珠璎亭亭金歩揺朝日明汉宫当时好风景一似此园中寒里一枝春白间千㸃黄道人不好色行处若为香异色深宜晚生香故触人不施千㸃白别是一家春旧鬓千丝白新梅百叶黄留花如有待迷国更烦香冉冉梢头緑婷婷花下人欲傅千里信暗折一枝春黄里含真意春容𢃄薄寒欲知谁称面偏挿一枝㸔花里重重叶钗头㸃㸃黄祗应报春信故作着人香色轻花更艳体弱香自永玉质金作裳山明风弄影蝶採花成蜡还将蜡染花一经坡谷眼名字压羣葩五言八句风雪催残腊南枝一夜空谁知荒草里却有暗香同姿莹轻黄外芳腾浅绛中不遭岑寂侣何以媚芳丛栗玉圆雕蕾金钟细着行来从真蜡国自号小黄香夕吹撩寒馥晨曦透暖光南枝本同姓唤我作他扬七言古诗天公㸃酥作梅花此有蜡梅禅老家蜜蜂採花作黄蜡取蜡为花亦其物天公变化谁得知我亦见戏作小诗君不见万松岭上黄千叶玉蕊檀心两竒絶醉中不觉度千山夜闻梅香失醉眠归来却梦寻花去梦里花仙覔竒句此间风物属诗人我老不欢当付君君行适吴我适越笑指西湖作衣钵化人巧作缃様花何年落子空王家羽衣霓裳涴香蜡从此人间识尤物青𤨏诸郎却未知天工下取仙翁诗乌丸鸡距冩玉叶却怪寒花未清絶北风驱雪度关山把烛㸔山夜不眠明朝诗成公亦去长使梅仙诵佳句湖山信羙更湏人已觉西湖属此君坐想明年吴与越行酒赋诗聼击钵梅花已自不是花氷魂谪堕玉皇家不餐烟火更餐蜡化作黄姑瞒造物后山未觉坡先知东坡勾引后山诗金花劝饮金荷叶两公醉吟许孤絶人问姚魏説如山令人眼暗只欲眠此花寒香来又去恼损诗人难覔句月兼花影却三人欠箇文同作墨君吾诗无复古清越万水千山一瓶钵智琼额黄且乱夸回眼视此风前葩家家融作蜡杏蒂嵗嵗逄梅是蜡花世间真伪非两法映日细㸔真是蜡我今嚼蜡已甘腴况此有韵蜡不如只愁繁香欺定力熏我欲醉湏人扶不辞花前醉经月是酒是香君试别七言古诗散聨化工未约荼䕷花先放缃梅伴羣玉幽姿着意慕铅黄正色何心驻蕚緑色含天苑鵞儿黄影蘸瀛波鸭头緑日烘喜气光烛须雨洗道粧鲜映肉七言絶句闻君寺后野梅发香蜜染成宫様黄不拟折来遮老眼欲知春色到池塘天工戏剪百花房夺尽人工更有香埋玉地中成故物折枝镜里忆新粧卧云庄上残花发香似早梅开不迟残色春衫弄风日遗来当为作新诗未教落叶混氷池且着轻黄掇雪衣越使可因千里致春风元自不曽知恐是酴醿染作黄月中清露滴来香定知何逊牵诗兴借与穿帘一㸃光茅檐竹坞两幽竒岸帻寻花醉亦知崖蜜已成蜂去尽夜寒惟有露房垂荼䕷架倒花尽发薜荔墻堆石亦移此地与君凡几醉年年同赋蜡梅诗歩屧穿花醉晩风翻枝摘叶兴何穷他年上苑求佳种越白江红扫地空刘郎不独种桃花蜡叶柔香更可佳臭味相同林下友从今花木亦通家路入君家百歩香隔帘初试汉宫妆只疑梦到昭阳殿一簇轻红绕淡黄香蜜栽葩分外工疎枝数㸃缀雏蜂娇黄染就宫粧様香煖犹宜爱日烘满靣宫粧淡淡黄绛纱封蜡贮幽香遥怜未识花消息乞与一枝教断膓花簇柔枝疑蜜窍蒂含新蘂似蜂房外无梅粉铅华饰中有兰心紫晕香茧黄织就费天机付与园林晩出枝诗老品题犹误在红梅未是独开迟江梅珍重雪衣裳薄相红梅学杏粧渠独小参黄靣老额开艳艳发金光蜜蜂底物是生涯花作糇粮蜡作家嵗晚略无花可採却将香蜡吐成花天向梅梢独出竒国香未许世人知殷勤滴蜡缄封却偷被霜风折一枝乐府祖十八香蜡换梅姿天然香韵初非俗蝶驰蜂逐蜜在花梢熟岩壑深藏㡬载甘幽独因坡谷一标题目高价掀兰菊踏莎行粟玉玲珑瓮酥浮动芳跗染得胭脂重风前兰麝作香寒枝头烟雪和春冻蜂翅初开蜜房香弄佳人寒睡愁如梦鹅黄衫子茜罗裙风流不与江梅共十拍子㸃缀莫窥天巧名称却道人为香醖蜜脾分几㸃色映乌云倚一枝遥㸔歩赏迟映水不嫌疎影娇春也自同时红树落残风乍煖寒管声长晓更催此时知不知浪淘沙娇额尚涂黄不入时粧十分轻脆奈风霜几度细腰寻得蜜错认蜂房东阁乆凄凉江路悠长休将颜色较芬芳无奈世间真若伪頼有幽香天香蝉叶黏霜蝇苞缀冻生香逺𢃄风峭岭上寒多溪头月冷北枝瘦南枝小玉奴有姊先占立墻隂春早初试宫黄淡薄偷分夀阳纎巧银烛泪深未晓酒钟悭贮愁多少记得短亭归马暮衙蜂閙荳蔻钗头恨褭但怅望天涯岁华老逺信难封吴云雁杳千秋嵗晓烟溪畔曽记东风靣更与重裁剪额黄明艳粉不共妖红软凝露脸多情正似当时见谁向沧波岸特地移闲舘情一缕愁千㸃烦君搜妙语为我催清燕湏细㸔纷纷乱蕊空凡艳卜筭子蜜叶蜡蜂房花下频来徃不知辛苦为谁甜山月梅花上玉质紫金衣香雪随风荡人间唤作返魂梅仍是蜂儿様全芳备祖前集卷四全芳备祖集前集卷五钦定四库全书全芳备祖前集卷五宋陈景沂撰花部琼花事实祖碎録掦州蕃釐观即古之后土祠纪要扬州后土庙琼花或云自唐所植即李卫公所谓玉蘂花也旧不可移徙今京师亦有之自淮南还东平移后土庙琼花植于濯缨亭此花天下只一株耳永叔为扬州作无䨇亭以赏之彼土人别号八仙花或云李衞公玉蘂花即此琼花惟扬州后土庙有之其他皆八仙花近似而非鲜于子骏诗云百蘤天下多琼花天下希托根古灵寺地着不可移八蓓冠羣芳一株攅万枝掦州后土庙有琼花一株洁白可爱且其树大而花繁不知实何从来也俗谓之琼花因赋诗以状其态后土庙琼花本大而花繁天下无之孙冕过维扬使人访之山人谓山中甚多但岁苦樵斧野烧故木不能大而花不能盛遂不为人所贵复伤之以诗曰可怜遐僻地常化燎原炭其说盖误以聚八仙花为此花耳聚八仙花虽类琼花而琼花之异者其香如莲花清馥可爱虽剪折之余韵亦不减此聚八仙花之所无也昔张昌言琼花赋有云聚八仙之殊种玉蝴蝶之别族叶扶踈而韵不胜色近似而香不足此善辨者琼花天下无䨇昨因征骑侵轶或谓所存非旧疑黄冠以聚八仙补种其处未知然否属自合肥易镇来此所覩郡国中聚八仙若骤然过目大率相类及细观熟玩不同者有三琼花大而瓣厚其色淡黄聚八仙花小而瓣薄其色微青不同者一也琼花叶柔而莹泽聚八仙叶粗而有芒不同者二也琼花蘂与花平不结子而香聚八仙蘂低于花结子而不香不同者三也余尚未敢自信尝取花杂示儿軰皆能识而别之始乃无疑适后土祠宇頺弊鸠工撒旧鼎为増建时当季夏非花放之日忽一枝夐然特开于其杪邦人竞观莫不嘉叹余生罕信竒谈倘非目击则谓好事者夸诞今观此灵异岂非司花之神鉴余之信心乎故为之辨以騐来者余自京口过扬州寻访旧事知世所传后土琼花在今城之蕃釐观亟徃谒蕃釐观故琼花犹在然余闻绍兴辛已之变金兵入扬州已掲其本而去何从复得此种也观壁间诸公所纪载直排世俗譌谓道士以聚八仙嗣其名聚八仙叶瓣色香皆不类余曽不及见二花开时类不类不得知独怪金兵既掲其本复何从得此种也有老道士出须髪皓然自言生于崇寕间今八十有六载矣能叙今花本末余与对坐于花之亭西改容而问道士指花之根干而言曰此某手所培䕶而至此者也指观之大门而言曰此向之殿庐处也指所坐之亭曰此向之无双亭庐也花旧在无双亭下殿西之北自绍兴十五年向龙图子諲以殿庐地势狭小徙置转后则花当殿西之南更三十一年知郡事刘泽复命移花于殿之前即今之花处乃是嵗八月十五日也初二十四年时直花之东南离三四尺许倐然一小根枝叶日茂其下大径寸至其放花向背踈宻移之不敢易又十一月金兵渡淮趋扬州直入观掲花本去其小者剪而诛之于时某方避乱奔走初亦不知也兵既退某始以十二月来旧地是时训练官成平领兵马依观屯寨其军人接某曰观主至耶琼花已毁于兵旁有一小根微见地而可识认非其种否某心知之难以口舌定惟告以琼花若剔其根皮投之火则臭达于鼻于是剔其根皮投之火果臭达于鼻军人皆喜欢某即黙祷后土移植之他处日徃䕶之越明年二月既望夜中天大雷雨某诘朝起视两庑蚯蚓布地皆满徃所植根旁则勃然三蘖从根发出矣自是遂条逹不已至于今三十年之乆见其婆娑偃盖当不忘断根时也道士既言余为之竦然曰盛衰感应之理岂可不知其故哉夫他日不生小根而倐然起于二十四年兆先见也去辛巳八年者以飬穉也离离且三四尺许者不併掲也剪而复萌者终盛也天大雷雨蚯蚓布地而三蘖勃然者蚯蚓伏深壌阳气骤趣之则动植俱奋也以人事言之不知赵孤汉孤之不忘何以异是自微而存存而有立扶植成就以至后日则程婴丙吉之功道士宜获其报今之享上夀倘有相之者余恐道士死后来者无以知今花本末而其疑不解也故序而书之其间嵗月事故之参错烦委有可附见者悉不敢畧以知其不诬若其他灵异甚多未暇及也道士姓唐名大寕余实金华杜斿扬州后土祠琼花经兵火后枯而复生今嵗犹盛邦人喜之以为和平之证也乃赋之赋曰伟东南之㑹都滋黒壤之饶饫萃温润之秀气发英华于地轴是为琼花异于凡木香凝媚服之兰色莹光明于玊托根后土之祠擢干蜀冈之麓曽不知其嵗年以弗纪于图箓欲问司花之女但注诗人之目谓天下之一株冠羣葩之芳馥岂唐昌之余芳载后庭之遗曲者乎当其风入琳宫春归华屋蕚折青绡色凝寒緑枝珊瑚兮镂氷雪蘂珠玑兮烂金粟广庭静兮朝曦丽其纎秾仙蘂深兮瑞露滋其芬郁瑶林挺葱蒨之竒阆苑耀琪英之煜若盖而绣似璧而㲄如黄琮瑚琏璀灿于禋坛而文珠佩环玲珑乎衣鞠桂娥竞爽借月影于氷蟾阿母来观下云軿于皓鹄俪靓容于茉莉抗素馨于薝卜笑玫瑰于尘凡鄙荼䕷于浅俗惟水仙可并其幽闲而江梅似同其清淑真絶代之无双乆弥芳于幽谷若乃聚八仙之殊种玉蝴蝶之别族叶扶疎而韵不胜色近似而香不足犹瑾瑜琬琰之温温岂碔砆坚珉之碌碌盖妖雅争姸者衆之所同而蠲洁尚白者我之所独是以兵火不能焚尘霾不能辱根常移而复还本已枯而再续疑神物之䕶持偏化工之茂育抑将荐瑞于中兴而致祥于玉烛余闻琼花之名甚久而未之见因观满山张公所为赋如亲见之不独笔端有口几于为花传神花固竒矣赋亦妙哉白乐天谓世间好物不坚牢綵云易散琉璃脆此花瑰丽冠絶羣品而夀乃若是物理岂一端而已恐不屈于崇髙有节妇之操不滞于荣枯有列仙之姿孰云无知似有道者万物得一以生一者道之子庶青牛之遗课乎赋比物引类曲尽其妙穷神知化而若此嗣孙齐见宰江都将镂石以遗邦人属予题䟦并书其赋归之赋咏祖五言散句崑山採琼蘂可以鍊精魄七言散句后土祠中玉蘂花千㸃真珠擎素叶一环明玉破香葩且将书寄南来雁为问琼花果是非芦笋满洲银鲙羙琼花滴露玉醅醇五言古诗维扬一株花四海无同类年年后土祠独此琼瑶贵中含氷麝芳外团蝴蝶戯酴䕷不见香芍药慙多媚扶疎翠盖围散乱真珠缀不从衆格繁自守幽姿粹尝闻好事家欲移京毂地既违孤洁情终误栽培意洛阳红牡丹适时名转异新荣托旧枝万状呈妖丽天工借颜色深淡随人智三春爱赏时车马喧如市草木禀赋殊得失岂轻议我来首见花对花聊自醉五言絶句因此琼花发维扬胜洛阳若无三月雨占断一春香五言八句无䨇亭下枝宻宻复稀稀蚌碎珠骈出须牵蝶合围㑹须珍作寳常恐散成飞况值东风暮游人莫易归七言古诗春皇自厌花多红欲得花颜如玉容春皇青女深相得先教脸似秋霜色乃有雪月供光星榆献白㪷量银汉琉璃湿人间羙玉捣作灰荆山崑山鬼神泣天上有人名玉女投壶之外能为素姑射神人㑹种花先须此物为根芽天罅地窍掬精粹蟾身骊颔偷光华其时正值天地交二气上下隂阳调此花孕育得其正其间邪气无纎毫所以其色为正色出乎其类㧞乎萃一如君子有诸内粹然其色见乎外三月将尽四月前百花开尽春萧然扬州日暖花开未春香不动花房闭仙掌秋髙玉露浓蛟人泣下珠玑碎黄鹂本是花间客啼尽好声求不得春皇费尽飬花心春风使尽开花力春归莺老花始开谁人放出深闺来唐家天子太平时太真浴罢华清池红裳绣袂厌君眼更作地仙披羽衣麻姑睡起蓬莱岛风吹玉面秋天晓洛川女子能长生氷生肌骨成瑶琼褒姒不见诸侯兵尽日不笑如无情宋玉移家安在哉东邻不画胭脂腮卓文君去成都速锦衣珠翠慵装束吹箫容貎果何如见説其人名弄玉此花莫似武昭仪出得宫来不画眉若比此花俱不是淫妖怪艳丈之累一如妇人有贤德不为邪色乱正色孀居之子能自持终身惟着大练衣又如正色立朝者不以柔媚为姦欺以此论之乃可重人之不正将何为论色乃是花之絶论德乃是花之杰洛阳花名古云好看花须看扬州道君不见去年花下吹黒风霹雳闪电搜玉龙此时半夜花光中不觉屈曲蟠长虹又不闻天上琳琅树生在烟霞最深处白云枝叶白玉英此花莫是琳琅精此花爱圆不爱缺一树花开似明月襄王半夜指为云谢女黄昏吟作雪杏花俗艳梨花粗桞花细碎梅花踈桃花不正其容冶牡丹不谨其体舒如此之类不足竒此花之外更有谁世非红紫不入眼江淮寂寞无人知诗人自与花相期长告年年乞一枝君不见扬州后土惜琼花鬼神守䕶祝史夸要令天下颂无䨇掉头不住君王家支流逺自灵源至颜色虽同别名氏风流晩宿蝴蝶围环晓聚仙人戯仙人已徃今无踪身在花枝窈窕中似闻饮中之八仙飘飘豪气摩苍穹身虽可灭名不穷魂交心与之死靡擕化为嘉卉促膝围春风请以此诗付守圃以告游子归去无匆匆旧闻琼花无与双专竒擅美名此邦江南清梦入诗府安得一念令心降去年骑鹤扬州住斗酒屡眠云雾忩月寒雪冷花未吐正尔俗叶凡株桩心期妙处在真实不假羽节青霓幢今春访花我第一自折繁枝盛翠缸横看倒睨掉头语前诗后赋何其哤真珠碎簇玉蝴蝶直与八仙同一腔闻名见靣足笑莞强为花辨凡愚憃有如巨贤杂羣小望而可识为竒庬陈余张耳信相似一等人耳无纯尨忠耶佞耶岂难别祝鮀不类关龙逄试持此诗讯后土谓予不信如长江梦中翠鳯飞来䨇驾言后土游名邦手持玉简判红紫敛衽故以诗城降粹容喜动日月角揖我入对玲珑忩为言琼花近蓬阆下界乆号无根桩乃今存者赝本耳补亡以给青油幢人间识真盖已寡载酒嘉賔寕论缸黄冠诞谲谨勿信传讹聼舛其言哤为花作辨谁氏子谬妄谱入黄钟腔耳庸目陋惑世俗其罪不能三赧憃朱云之孙亦竒士文有气骨丰而庬谓琼赤玉匪为白不比俗论纷茸尨诗筒徃来㨗于响夜发严鼓声逄逄咨尔岳为谢此老壮哉寸管揺涛江七言絶句谁移琪树下仙乡二月轻氷八月霜若使夀阳公主在自当羞见落梅粧春氷薄薄压枝柯分与清香是月娥忽似寒天深涧底老松擎雪自婆娑淮海无䨇玉蘂花异时来自八仙家鲁人未覩天中树乞与春风赏物华无䨇亭上传觞处最惜人归月上时相见异乡心欲絶可怜花与月应知后土祠中二月暮琼花放后有蜂来东君不怕春归去留待诗人一夜开凝烟欲满读书忩忽有琼花树小缸更喜风流好名字百金一朶号无双断肠风味乆难寻尚有名花寄此心折尽长枝春已晩只宜良月不宜隂香得坤灵秀气全蘂珠团外蝶翩翩亲曽后土祠中看不是人间聚八仙三月淮南鼔战尘无双亭下隘游人此花不解兴亡意也向年年閧一春七言八句东方万木竞纷华天下无䨇独此花那有雪英凌暖日不为琪树隔流沙祠庭寂寞春空老江雨㝠蒙日易斜仙品国香俱絶妙少倾髙兴尽流霞爱竒造物剪琼瑰为镇灵祠特地栽事纪扬州千古胜名居天下万花魁何人斫却依然在甚处移来不肯开浪说八仙模様似八仙安得有香来玉立祠庭乆不衰俄经剪伐重能栽端知妙䕶有神力更喜当时殱厥魁种不他传焉得子年将丰稔辄多开天生异物初无伴只许翻堦近侍来琼㽔走送寳瓶花愧乏诗情用拜嘉一种清香来月殿十分雅态出仙家细看后土春氷薄未觉刘郎日影斜拟跨胎禽尘几隔珠帘十里自繁华寂寂蕃釐观里花伊谁封植得名嘉应知天下无他本惟有扬州是尔家种雪春温团影宻攅氷香重压枝斜倚䦨莫问荣枯事付与东风管物华蕃釐观里琼花树天地中间第一花此种从何探原委春风无处着繁华千须簇蝶围清馥九萼聫珠异衆葩几见朱衣和露剪金瓶先进帝王家乐府祖虞美人去年不到琼花底蝶梦空相倚今年特地趂花来却欲不教同醉遇花开花知此恨年年有也伴人俱瘦一枝和泪寄东风应把旧愁新恨入眉峰去年雪满长安树望断扬州路今年看雪在扬州人望蓬莱深处若为愁而今不恨伊相误自恨来何暮平山堂下旧嬉游只有舞春杨桞似风流丑奴儿无䨇亭下琼花树玉骨云腴倾国称姝除却扬州是处无天教红药来骖乘桃李先驱总作花奴翠拥红遮列玉都摸鱼儿栁蒙茸暗凌波路烟飞惨淡平楚七香车驻猊环掩遥认翠华云母芳景暮鸳甃悄铢衣来按飞琼舞凄凉洛浦渐玉漏沉沉清隂满地乘月歩虚去销凝处谁说三生小杜翔螭声断箫鼓情知禁苑酥尘涴羞与倡红同谱春几度想依旧苔㾗长印唐昌土风流千古人在小红楼朱帘半卷香注玉壶露扬州慢弄玉轻盈飞琼淡竚袜尘歩下迷楼试新粧才了注流水香毬记晓剪春氷驰送金瓶露湿缇骑新流甚天中月色被风吹梦南州樽前相见似羞人踪迹萍浮问弄雪飘枝无双亭上何日重游我欲纒腰骑鹤烟霄逺旧事悠悠但凭䦨无语烟花三月春愁十里春风二分明月蘂仙飞下琼楼看氷花剪剪拥砌玉成毬想长日云堦竚立太真风骨飞燕风流敛羣芳清丽精神初付扬州雨忩数朶梦惊回天外香浮似阆苑花神怜人冷落骑鹤来游为问江淮风景长空淡烟水悠悠又黄昏𦍑笛孤城吹起新愁贺新郎辜负东风约忆曽将淮南草木笔端笼络后土祠中明月夜忽有瑶姬跨鹤迥不比水仙低弱天上人间惟一本倒千钟玉露花前酌追往事怎忘却移根应费仙家药漫回头闗山信断堡城笳作问讯而今平安否莫遣玉箫惊落但画卷依稀描着白髪愧无渡江曲与君家子敬相酬酢新旧恨两交错客里伤春浅问今年梅花因甚化工不管陌上芳尘行处满可计天涯近逺见説道迷楼左畔一似江南先得煖向何郎庭下都寻徧辜负了看花眼古来好物难为伴只琼花一种传来仙苑独许扬州作珍羞便胜了千千万万又却待东风吹绽自昔闻名今见靣数归期屈指家山晩归去説也稀罕昭君怨后土祠中标韵天上人间一本道号玉真妃字琼姬我与花曽半靣流落花前重见莫把玉箫吹怕惊飞满庭芳共庆春时满庭芳思一枝玉蘂非常少年游冶何但折垂杨曽向瑶䑓月下逄解佩玉女翻香风光好真珠帘卷都胜早梅芳人间无比并蝴蝶树争敢相方既春归后此意难忘夜梦扬州万玉飞魂共紫燕归梁须行乐马家花圃不肯醉红妆全芳备祖前集卷五全芳备祖集前集卷六钦定四库全书全芳备祖前集卷六宋陈景沂撰花部玉蘂花事实祖纪要长安安业坊唐昌观旧有玉蘂花每发若琼林瑶树元和中春物方姸车马寻玩者相继忽一日有女子年可十七八衣绣緑衣乘马峩髻双鬟无簮珥之饰容色婉丽迥出于衆从以二女冠二小仆仆者皆绯头黄衫端丽无比既下马以白角扇障面直造花所异香芬馥闻于数十歩之外观者以为出自宫掖莫敢逼视竚立良乆令小仆取花数枝而出将乘马回谓黄冠者曰曩有玉峯之约自此可以行矣时观者如堵咸觉烟霏鹤唳景物辉焕举辔百余歩有轻风拥尘随之而去须㬰灭望之已在半天矣方悟神仙之游余香不散者经月时严给事休复相国刘賔客白醉吟俱有闻玉蘂院真人降诗云杂着李卫公玉蘂天中树金闺昔共窥注以为禁林有此本吴人不识自文饶品题始得名然此为润州招隠山作也碑今裂为四段在通州㕔中而招隠无霞有此花询之土人皆莫知为何物或云即今扬州后土祠琼花乃自王元之始易其名而晏元献殊集则亦有翰林盛谏议后土庙玉蘂诗序云此花因王元之更名琼花至苏文忠公轼长短句云后土祠中玉蘂葢指旧名也又按晏元献常以李善文选注质琼花之说曰琼乃赤玉与此花不类而东坡亦云琼赤玉也其意益欲辩証其讹而许氏说文亦以琼为赤玉云沈传师奉酬浙西尚书九丈招隠山观玉蘂戯书即事见懐之作丹造今书其后云招隠玉蘂花以二公诗着名累经兵燬花偶有而刻乆失好事寻访多不满意住持置弗问者㡬人矣普师来主法席求用治刻本礲石重镌游客玩花诸诗顿还三百年旧观良足嘉美自晋宋招隠名甲京口古松修竹清泉幽洞播在谈咏夸诩胜絶迩者採伐童赭实不副名觉师培植扫剔立志勿倦加以年序苍翠环合景物増邃师与此寺此诗同永其传尚勉之哉唐人题唐昌观玉蘂花诗以为玚花即玉蘂也庐陵段谦叔有杨汝士与白二十二帖云唐昌玉蘂以少故见贵耳自来江南山山有之土人取以染衣不甚惜也则知玚花为玉蘂断无疑矣傅子容见此帖作絶句云比玚更矾总未佳要须博物似张华因观异代前贤帖知是唐人玉蘂花物以希见为珍不必异种也长安唐昌观玉蘃乃今玚花又名米囊黄鲁直以山矾者在江东弥山亘野殆与榛莽同而唐昌所产至于神女下游折花而去以践玉峯之期是不特世俗罕见虽神仙亦不识也唐人甚重玉蘂故唐昌观有之集贤院有之翰林院亦有之皆非凡境也予徃因亲旧自镇江招隠来逺致一本条蔓如荼䕷种之轩楹冬凋春茂柘叶紫茎再嵗始着花不乆当成树玉蘂花苞初甚微经月渐大暮春方八出须如氷纷上缀金粟花心复有碧筒状类胆瓶其中别抽一英出衆须上散为千余蘂犹刻玉然花名玉蘂乃在于此羣芳所未有也宋子京刘原父宋次道博洽无比不知何故疑为琼花王元之知扬州但言未详何木俗唿为琼花子京何故以诬元之蔡君又引晏同叔之言以为証甚无谓也刘夣得雪蘂琼丝之句最为中的何必拘李善赤玉为之注耶音阵南史刘香传所谓酒者予尝得醖法芳冽异常山谷似不以香传为拘狥俗讹语作郑而江南乡音又唿郑为玚复疑未妥于是创山矾之名然二诗并序初未尝及玉蘂止因好事者伪作唐人帖故曾端伯洪景卢皆信之其实诸公犹未见此花所谓信耳而不信目也以玉蘂为玚起于曽端伯予与段谦叔之子元恺同里巷徃还至熟其父初无杨汝士帖小说难信类此尚有杨巨源絶句今作冠篇至于孙句晁词差讹如前说不必再论姑附卷末戴颙字仲若舍宅为招隠寺寺在京口放鹤门外与鹤林古竹院相望数里孤处于万山荒凉之颠所由山径石卵累累不絶如线是名招隠寺有米元章𨽻碑以纪仲若之出处方丈有阁号招华梁昭明选文于阁之左有亭名虎跑鹿跑其泉清汛阁之右有亭名玉蘂巍扁其上亭之下有玉蘂二株对峙一架其枝条彷彿乎葡萄而非葡萄之所可比轮囷磊块如古君子气象焉其叶类柘叶之圆尖梅叶之厚薄其花类梅而蕚瓣缩小厥心微黄类小浄瓶暮春初夏盛开叶独后凋其白玉色其香殊异而其髙丈余也是名玉蘂士人佥言此花自唐迄今自天下与此寺只二株亦犹琼花之于维扬千余年间凡㡬遭兵燬幸存今唐长安曰玉蘂观及御史所居阁前徃徃不可稽考而仅余此寺虽然李德裕沈传师刘后村诗句如新自可以究其终始欲天下皆知此花非山矾非琼花其夐出鲜俦而自成一家也故详纪其本末云赋咏祖七言散句正是清澄秋雨夜空传玉蘂发春晴五言古诗苍崖何蟠回尝为隠君宅孰谓人琴亡松风正萧索花间雪英舞鹿去山泉冽经声草堂迥天香终夜发月落山气深清猿啸亦絶如何人外迹轻与世网别玉蘂生禁林地崇姿亦贵散漫溪谷中蓬茨复何异清芬信幽逺素彩非妖丽苍烟蔽山日琼瑶为之晦气乆自扶踈巖深愈凝邃请观唐相吟俗眼无轻视五言絶句唐昌树已荒天意眷文昌晓日微风起春时雪满墙五言六句唐昌观中树曽降㡬天人鸾驾乆何许雪英如日春岂无遗佩者来效捧心颦五言八句玉蘂天中树金闺昔共窥落英闲舞雪宻叶乍低帷旧赏烟霄逺前欢歳月移今来想颜色还似忆琼枝曽对金銮直同依玉树隂雪英飞舞近烟树动揺深素蕚年年宻衰容日日侵劳君想华髪仅欲不胜簮竹院过僧话山门扫地迎英雄犹有迹般若太无情玉蘂春隂宻琅玕晩署清半生来徃屡也合送人行七言古诗维扬后土庙琼花安业唐昌宫玉蘂判然二物本不同唤作一般良未是琼花雪白轻压枝大率形模八仙耳山谿野路多见之樵夫摧残如狝薙比之玉蘂似实非金粟氷丝那有此花须中有碧胆瓶别出珑璁髙半指清馨静夜冲九天招隠瑶䑓女仙子乘风跃马汗漫游偷折繁香分月姊紫茎柘叶荼䕷条少到寻常人眼底翰林内苑集贤阁雨露承天近尺咫后生不识天上花又把山矾轻比拟叶酸而澁供染黄不着霜缣偏入纸江乡老少知此名郑玚音无正字方言土谚随舌讹乌马成焉固应尔七言古诗散聨杨花可与名玉妃楚花可与名玉女天上瑶䑓是本居人在月宫合同处新就明河洗面来更佩明珠踏瑶席不用朱鸾与紫霞玉麒麟驾白云幦团酥刻玉净无瑕雅静居然不尘汚须信掇之天上竒细吐氷丝说心愫我不是戴处士筑居玩赏悭诗句又不是宋尚书刚记琼花易名误七言絶句晴望素艳照霞新香洒天风不到尘持赠昔闻将白雪蘂珠宫上玉花春味道齐心祷玉宸魂消眼冷未逢真不如满树琼瑶蘂笑对藏花洞里人羽车潜下玉龟山尘界何由覩玉颜惟有无情枝上雪好风吹缀緑云鬟千枝花里玉尘飞阿母宫中见亦稀应共诸仙鬭百草独来偷折一枝归九色云中紫鳯车寻仙来到洞仙家飞轮囘处无踪迹惟有斑斑满地花玉女来看玉树花异香先引七香车攀枝弄雪时回首惊怪人间日易斜雪蘂琼丝满院春羽衣轻歩不生尘君平帘下徒相问长伴吹箫别有人嬴女偷乘鳯下时洞中潜歇弄琼枝不縁啼鸟春饶舌青琐仙郎可得知弄玉潜过玉树时不教青鸟出花枝的应未有诸人觉只是严郎可得知琪树年年玉蘂新洞宫长闭綵霞春日暮落英铺地雪献花无复九天人一树珑松玉刻成飘廊㸃地色轻轻女冠夜夜香来处唯有堦前碎月明芳意将䦨风又吹白云离叶雪辞枝集贤讐校无闲日落尽瑶华君不知七言八句鳯池西畔图书府玉树玲珑景物闲长聼余风送天乐时登髙阁望人寰青山云绕䦨干外紫殿香来歩武间曽是先贤翔集地每看壁记一慙颜路入平山万木清松萝荟蔚接烟甍鹿跑泉眼涵秋影㕍𢃄云容度晩晴花径有时传相国藓碑无字纪昭明六朝金粉今何处嬴得十年蕙帐名才入平园便有声唐昌观里乆知名已堆玉琖分金粟更饰银花小翠罂萝蔓春风滕薛长山矾香气晋齐盟世间百卉应无限不遇王公枉一生七言律诗散聨江南春晩经行地賸有唐昌玉蘂花露绮烟絺无限态氷清玉润自成葩乐府祖下水船百紫千红翠惟有琼花特异便是当年唐昌观中玉蘂尚记得月里仙人来赏明日喧都市甚时又分与扬州本一朶氷姿难比曽向无䨇亭邉半酣独倚似梦觉晓出瑶䑓十里犹忆飞琼标致全芳备祖前集卷六全芳备祖集前集卷七钦定四库全书全芳备祖前集卷七宋陈景沂撰花部海棠事实祖碎録海棠为花中神仙花木以海为名悉从海上来以梅聘海棠但恨不同时耳金城记海棠有色无香惟蜀中嘉州海棠有香其木合抱纪要唐明皇曾召太真妃妃被酒新起帝曰此乃海棠花睡未足耳杜子美母名海棠所以集中无海棠诗刘渊村有三恨一恨鲥鱼多骨二恨金橘太酸三恨海棠无香罗隠为钱塘令尝手植海棠一本于旧治庭前王禹偁有诗赋之徐老作海棠巢饮其上真宗御制有杂花十题以海棠为首赐羣臣唱和曽端伯十友调笑令取友于十花芳友兰也清友梅也竒友腊梅也殊友瑞香也浄友莲也禅友薝卜也佳友菊也仙友巖桂也名友海棠也韵友荼䕷也仍有玉友来奉佳賔酒也杂着仁宗朝张晃学士赋蜀海棠诗沈立所以载诸海棠记中云山木𤓰开千颗颗水林檎发一攅攅注云大约木𤓰林檎花初发皆与海棠相类若晃言则江西人正谓海棠梨花耳惟紫绵色者正谓之海棠沈立记言其花五出初则极红如胭脂㸃㸃及开则渐成缬晕至落则若宿粧淡粉审此则似木𤓰林檎二花若非真者矣晏元献云已定复揺春水色似红还白海棠花然则张晃亦与元献同意耳惟紫绵色者谓之海棠余乃棠梨花耳江浙间有一种柔枝长蒂颜色浅红垂英向下谓之垂丝海棠与此不同类盖强名耳赋咏祖五言散句花谢东风老海棠睡未足野兰开未落红透海棠娇海棠花在否侧卧卷帘㸔要识吴同蜀湏㸔线海棠醉生燕玉颊痩聚楚宫腰燕友色欲滴紫蜡蒂何长当时杜子美吟编独相忘卧闻海棠花泥汚胭脂雪杜甫句何畧薛能诗未工香里无勍敌花中是至尊别疑天与态不是地生根日髙春睡足露冷晓粧迟一片海云红报是花飞去七言散句蜀州海棠胜西川只应梦蕚多佳思谁与繁红却负春万蘂纷姸照画堂一林春思尚缄藏旧丛还有香心在却被西风管领归精神不比篱边菊莫把寻常醉眼㸔过却海棠浑不省梦中犹自咏梅花緑章夜奏通明殿乞借春隂䕶海棠疑是当年锦歩障至今留得罩春风翠幄不闻杨桞晩红云初上海棠春海棠照日倚垂杨万缕千丝影零乱浅着燕支调淡粉细将玛瑙碎铺茸效颦已笑林檎粉谐俗偏嫌谢豹绯却恨韶华偏蜀土更无颜色似川红只为人前逞颜色天工罚取不教香娇容自是难将息也爱春晴也怕晴有客不来吾兴懒海棠开尽更无诗翠草庭前生意足甘棠堤上去思多蜀树成行翠竹围独倚䦨干正惆怅海棠花里鹧鸪啼未知此日家园乐数徧繁枝衮衮红濯雨正疑宫锦烂媚时先夺晓霞红緑娇隐约眉轻扫红嫩妖娆脸薄粧少陵为尔牵诗兴可是无心赋海棠才经暖律移新嵗旋见繁红满故枝欝欝苍髯真道友丝丝红蕚是乡人骤暄不为海棠计长昼只添鹦鹉愁自怜病眼犹明在更把名花半醉㸔濯锦江头千万枝小年未解惜芳菲燕支浓透春风面翡翠新裁生色衣自是新晴生意思起来无力对春风未晩啼莺相唤语海棠飞尽一庭红天寒日晚行人絶自落自开还自香燕子不禁连夜雨海棠犹待老夫诗雨余妃带华清沐云暮仙从绛阙来固宜夜里称名友已向园中压衆芳杜陵应恨未曽识空向成都结草堂流莺似避宫粧靓黄鹄衔将蜀种来野客归时山月上棠梨叶颤暝禽啼台岭分霞争抱蕚蜀宫裁锦鬭纒枝五言古诗景暄林气深雨罢寒塘緑置酒此佳辰寻幽慕前躅翠树丽臙华紫烟散清馥当由懐别恨寂寞向空谷髙枝笑粲粲低枝明铄铄但与风相撩不与风相得风吹莫苦急游子叹日昃彭祖与颜囘相去独瞬息盛若霞藏日鲜于血洒空髙低千㸃赤深浅半开红粧粉朱才布膏唇檀更融色焦无可压体痩不成丰揺揺墙头花朝开一何遽柔态不能胜幽情若有竚揺揺墙头花脉脉含幽姿把蘂惜青春将以遗所思所思在天外望望不可期揺揺墙头花笑笑弄春色荒凉衆草间露此红的皪草木本无情及时如自得朝㸔开尚少暮㸔繁已多不惜花开繁所惜时节过昨日枝上红今久随流波物理固如此古来知奈何金鞭过南市红烛宴西楼千株夸盛丽一枝赏纎柔那知茅檐底白髪见花羞花亦如病姝掩抑向客愁月下㸔荼䕷烛下㸔海棠此是㸔花法不可轻传扬荼䕷暗䖏㸔纷纷满架雪海棠明处㸔滴滴万㸃血戢戢虽聚头脉脉俱俛地既言是姊妹人却相妬忌面痕赤未没尽是伤爪指不然睡未醒被人沃井水花叶両分明春隂取帘幙东风吹不断日暮胭脂薄柔条还自立絶色所不鬭昂然气格髙下视羣卉陋恐淡添猩血矜香弃麝煤蛟绡翡翠帐窑钿珊瑚盃五言絶句公馆似仙家池清竹径斜山禽忽惊起冲落半庭花艳翠春铺骨妖红醉入肌花仙别无诀一味恼燕支五言徘律桂宁辞月窟桃合避仙源赠别难饶桞忘忧好树萱轻轻飞燕舞脉脉息妫言蕙陋虚侵径梨凡浪占园论心留蝶宿低面厌莺喧不奈神仙品何辜造化恩烟愁思旧梦雨泣怨新婚画恐明妃恨移同卓氏奔五言八句春色池塘緑忽惊花屿红乱英深浅色芳气有无中置酒賔朋集披襟赏咏同若非摹冩得应逐綵云空五言律诗散聨西域流根逺中都属赏偏初无可比色意不许胜姸薄暝霞烘烂平明露濯鲜长衾绣作地宻帐锦为天秾芳不隐叶併艳欲然枝襞彩分羣萼匀霞㸃万㽔回文锦成后甲煎燎烘时好风传馥郁凡卉愧芬芳烂熳雪成瑞葳㽔幄有蔷诗里称名友花中占上游风来香细细何独是嘉州七言古诗江城地瘴蕃草木只有名花苦幽独嫣然一笑竹篱间挑李漫山总粗俗也知造物有深意故遣佳人在空谷自然富贵出天姿不待金盘荐华屋朱唇得酒晕生脸翠袖卷纱红映肉林深雾暗晓光迟日煖风轻春睡足雨中有涙亦凄怆月下无人更清淑先生食饱无一事散歩逍遥自扪腹不问人家与僧舍拄杖敲门㸔修竹忽逢絶艳照衰朽叹息无言揩病目陋邦何处得此花无乃好事移西蜀寸根千里不易到衔子飞来定鸿鹄天涯流落俱可念为饮一樽歌此曲明朝酒醒还独来雪落纷纷那忍触帝城二三月海棠可万株向来青女轻滕六戏与一撼即日枯东皇夜遣司花女手挼红蓝滴清露染成片片浄练酥乱㸃梢梢酣日树蓬莱仙人约老翁寄牋招唤陆龟䝉为花一醉也不惜就中一事最竒特海棠两岸绣帷裳是间横着双胡牀龟䝉踞牀忽倒卧乌纱自落非风堕花吹满面雪霏霏起来索笔手如飞卧去起来都是韵是醉是醒君莫问好箇海棠花下醉卧图如今画手谁姓吴厌烦只欲长面壁此心安得顽如石杜门复出叹习气止酒还开慙定力成都二月海棠开锦绣裹城迷巷陌燕宫最盛号花海伯图雄豪有遗迹猩红鹦緑极天功叠蕚重跗曜朝日繁华一梦忽吹散开眼细思犹歴歴忧乐相寻岂易知故人应记醉中诗夜䦨风雨嘉州驿愁向屏风见折枝常年春半花事竟今年春半花始盛衰翁不减少年狂走马直与飞蝶竞姸华有露洗愈明纎弱无风揺不定莫教飘零作红雨剩着倩笑临粧镜溪梅枯摘堕巖谷山杏轻浮真妾媵欲夸絶艳不胜説纵欠浓香何足病华灯银烛揺花光翠杓金船豪酒兴夜阑感事独凄然繁枝空折谁堪赠洛阳春信乆不通姚魏开落故尘中扬州千叶昔曽见已叹造化无余功西来始见海棠盛成都第一推燕宫池䑓扫除凡木尽天地转盼花光红庆云堕空不飞去时有绛雪萦微风蜂蝶成团出无路我亦狂老迷西东此园低树犹三丈锦绣却在青天上不须更着剪刀裁乞与齐奴开歩障七言古诗散聨朝㸔不足暮秉烛何暇更寻梅与杏青泥剑栈将度时跨马英辞霜气冷杜陵先生诗万纸剩欲题花无可拟昭阳深殿睡东风一日声名胜妃子七言絶句浓淡芳春满蜀乡半随风雨断莺肠浣花溪上空惆怅子美无心为发扬名园封殖几经春露叶烟稍画不真多谢许昌传雅什蜀都曽不过诗人昔闻游客话芳菲濯锦江头几万枝纵使许昌持健笔可怜终古愧幽姿江东遗迹在钱塘手植庭花满院香若使当年居显位海棠今日是甘棠东风袅袅泛崇光香雾霏霏月转廊只恐夜深花睡去高烧银烛照红妆海棠院里寻春色日炙娇红满院香不觉春风都过了东窗浑为读书忙为爱苞香照地红倚阑终日对芳丛夜深忽忆髙枝好把酒更来明月中㸔花南陌复东阡晓雾初干日正姸走马碧鸡坊里去市人唤作海棠颠为爱名花抵死狂只愁风日损红芳緑章夜奏通明殿乞借春隂䕶海棠花隂扫地置清樽烂醉归时已夜分欲睡未成欹倦枕轮囷帐底见红云宣华无树着啼莺惟有摩诃春水生故老能言当日事直将宫锦裹宫城枝上猩猩血未稀樽前红袖翠成围应须直到三更㸔画烛如椽为发挥重蕚丹砂品最高可怜寂寞弃蓬蒿㑹当车载金钱去买得春归未是豪丝丝红蕚弄春柔不似疎梅只惯愁常恐夜寒花索莫锦茵银烛按梁州露揉雨渍桞方浓日晒风熏杏正烘祗有海棠非旋染粟来大小便鲜红百株都好却嫌渠练水东边第一枝开与未开相间㸔浓红宻宻淡疎疎夜雨朝晴花睡余海棠倾国万花无舘娃一様三千女露湿燕支洗面初忆向宣华夜倚䦨花光姸煖月光寒如今蹋飒嫌风露且㸔铜瓶满挿㸔淡月㸔花似雾中遽唿灯烛倚花丛夜来月色明如昼却向庭芜数落红未须比拟红深浅更莫平章香有无过雨夕阳楼上㸔千花那有此敷腴古寺留春最得多紫薇花畔海棠窠无人嵗晩同幽独古树隂森着薜萝传芳逺逺自西邻锦伞髙张熨眼新花睡觉来红泪落年年如忆故宫春万红夹路笑相迎彷彿前身石曼卿若向花中论富贵芙蓉城劣海棠城几树繁红映碧湾苎萝山下见芳颜分明消得黄金屋却堕荒溪野径间色深乍𢷬守宫红片细俄随蛱蝶风到得离披无意绪精神全在半开中淡赏无烦羯鼔催觧鞍便可坐莓苔莫将花与杨妃比能与三郎作祸胎十月园林不雨霜朝曦赫赫似秋阳夜来聼得游人语不见梅花见海棠少陵不赋海棠诗留得风流相国词闻种锦窠三百本春风才起蜀人思海棠㸃㸃要诗催日暮紫绵无数开欲识此花竒絶处明朝有雨试重来红粧翠袖一畨新人向园林作好春却笑华清夸睡足只今罗袜乆无尘深院无人春日长游蜂来徃燕飞忙海棠娇甚成羞涩慿仗东风催晓粧依依杨桞已藏鸦风度莺声到碧纱洗尽春光连夜雨海棠赢得两三花几树繁红一径深春风裁剪锦成屏花前莫作渊村恨且㸔杨妃睡未醒向晩鸾牋擘砑红相烦归燕简东风酬春未得偷闲力迟放海棠花几丛几多红紫赴晨粧少待娇羞似海棠自是东风分处劣饶他颜色减他香换却春衫又怯单东风噤凛海棠寒清明节近归期逺又是将花客里㸔空谷嫣然笑靥开春风元自蜀山来少陵忘汝浑闲事更有离骚忘却梅小春破白惟梅耳检㸃南枝花尚迟自是天工薄寒素东风先到海棠枝君王勤俭御经筵闲却羊车今几年白髪宫人无职事海棠花下晒西毡贪诗闲费一生心水际云崕到处寻可惜春花吾老矣海棠烟雨闭门深移根千里入名园酒晕红娇气欲昏待得太真春睡醒风光已不似开元无波可照底须窥与桞争娇也学垂破晓骤晴天有意生红新晒一絇丝不关残醉未醒松不为春愁懒散中自是新晴生睡思起来无力对东风七言八句靓粧浓艳雨蒙茸髙下池䑓细细风却恨韶华偏蜀土更无颜色似川红寻芳只恐三春暮把酒欣逢一笑同子美诗才犹阁笔至今寂寞锦城中春风用意匀颜色销得携觞与赋诗秾丽最宜新着雨妖娆全在欲开时莫愁粉黛临窗懒果信丹青㸃染迟朝醉暮吟㸔不足羡他蝴蝶宿深枝谁道名花独故宫东城盛丽足争雄横陈锦障䦨干外尽吸红云酒琖中贪㸔不须持夜烛倍狂真欲擅春风拾遗旧咏悲零落瘦损腰围拟未工四面週遭国艳丛危亭顿在艳丛中天开锦幄三千丈日透红粧八万重积雨乍晴偏楚楚东风小缓莫匆匆为花一醉非难事且道花秾复酒醲竹边䑓榭水边亭不要人随只独行乍暖桞条无气力半晴花影不分明一畨雨过来幽径无数新禽有喜声只欠翠纱红映肉两年寒食负先生吾诗多为海棠歌花意依然怨不多已折未开浑是韵乍浓还淡总由他留连春色能底请把东风定肯么岂是少陵无句子少陵未见欲如何小园不到负今晨晩唤娇红伴老身落日争红那肯暮艳粧一出更无春林开露坐㸔揺影酒底花光併入唇银烛不烧渠不睡梢头恰恰挂氷轮垂丝别得一风光谁道全输蜀海棠风搅玉皇红世界日烘青帝紫衣裳懒无气力仍春醉睡起精神欲晓粧举似老夫新句子㸔渠桃李敢承当幽姿淑态弄春晴梅惜风流桞惜轻剩种直教临野水半开长是近清明几经夜雨香犹在染尽胭脂画不成诗老无心为题拂至今惆怅似含情胭脂为脸玉为肌未赴春风二月期曽比温泉妃子睡不吟西蜀杜陵诗桃羞艳冶应回首桞妬妖娆祗皱眉燕子欲归寒食近黄昏夜院雨丝丝子美无诗到海棠酒边游戏畧平章日烘不睡却成睡风煖无香却自香花事一畨劳应接春光强半被分张速来窠上寻徐老同醉花前作楚狂七言律诗散聫一枝低𢃄流莺睡数片狂随舞蝶飞堪恨路长移不得可无人与画将归轻盈千结乱樱丛占得年芳近碧栊逐处开齐高下朶几畨分破浅深红宛转风前不自持妖娆微传淡胭脂花如剪綵层层见枝似轻丝袅袅垂乐府祖诉衷情海棠枝缀一重重清晓近帘栊胭脂淡谁匀徧偏向脸边浓㸔叶嫩惜花红意无穷如花如叶嵗嵗年年共占春风桃源忆故人碧纱影弄东风晓一夜海棠开了枝上数声啼鸟粧㸃愁多少妬云恨雨腰支袅眉黛不堪重扫薄倖不来春色老羞𢃄宜男草添春色唤起一声人悄衾枕梦寒窗晓瘴雨过海棠开春色又添多少社瓮酿成微笑半破椰瓢共舀觉颠倒急投牀醉乡广大人间小木兰香一帘疎雨道是无情还有思坐乆魂销风动朱唇㸃㸃娇生平浩气静乐机闗随处是熏透寒衾蝴蝶休萦万里心如梦令昨夜雨疎风骤浓睡不消残酒试问卷帘人却道海棠依旧知否知否应是緑肥红痩蝶恋花濯锦江头春欲暮枝上繁红着意留春住祗恐东君嫌靣素新粧賸把燕支傅晓梦惊寒初燕过揭起珠帘问有余花雨怅望草堂无一语丹青传得疑情处前日海棠犹未破㸃㸃胭脂染就真珠颗今日重来花下坐乱铺宫锦春无那賸摘繁枝簮几朶痛惜深怜只恐芳菲过醉倒何妨花底卧不须红袖来扶我洞仙歌羣芳未尽是海棠时候雨过寒轻好晴昼最妖娆一树全是初开云鬟小涂粉施朱未就全开还自好骀荡春余百様宫罗鬭繁绣纵然无语也应心恨我来迟恰桞絮将春归后醉犹倚柔枝恰黄昏这一㸃愁须共花同痩感皇恩常嵗海棠时偷闲须到多病寻芳懒春老偶来恰直半谢妖娆犹好便唿诗酒伴同颠倒繁枝髙䕃疎枝低绕红底盃盘花影照多情一片我归来不早断肠舖碎锦门前道锦园春醉㾗潮玉爱柔英未吐露华如簇絶艳矜春分流芳金谷风梳雨沐偏只欠夜䦨清淑杜老情疎黄州恨冷谁怜幽独㸃绛唇丝蘂垂垂嫣然一笑新粧就锦亭前后燕子来时候谁恨无香试把花枝嗅风微透细熏锦䄂不独嘉州有醉落魄马蹄尘扑春风得意笙歌逐欵门不问谁家竹只拣红粧髙处烧红烛碧鸡坊里花如屋燕王宫下花成谷不须悔唱关山曲只为海棠也合来西蜀芳尘休扑名花唤我相随逐浅粧不比梅欺竹深注朱唇粉面称红烛阿娇合贮黄金屋是谁却遣来空谷酡颜偏倚䦨干曲一叚风流不枉到西蜀殢人娇多少燕支匀成㸃就千枝乱攅红堆绣花无长好更光隂去对景忆良朋故应招手曽记年时花开把酒枉淋淋春衫湿透文园今病问速能来否却道有荼䕷牡丹时候满江红老子年来颇自许心肠铁石尚一㸃销磨未尽爱花成癖懊恼每嫌寒勒住丁寕莫被晴烘折奈暄风烈日太无情如何得张画烛频频惜凭素手轻轻摘更几畨雨过彩云无迹今日不来花下饮明朝空向枝头覔对残红满院杜鹃啼添愁寂卜筭子娇艳醉杨妃轻袅怜飞燕人在昭阳睡足时初试粧深浅一叚锦新裁万里来何逺髙烛休教照夜寒盈脸融春暖尽是手栽成合得天饶借风雨于花有底讐着意相陵借做暖逼教开做冷催教谢不负明年花下人只负栽花者水龙吟东君直是多情好花一夜都开尽杏梢零落药栏迟莫不教寕静风度秋千日移帘幙翠红交映正太真浴罢西施浓抹都沉醉娇相称磨徧緑忩铜镜挽春衫不堪比并暮云空谷佳人何处碧苔侵迳睡里相㸔酒邉凝想许多风韵问因何却欠一些香味惹傍人恨摸鱼儿甚春来冷烟凄雨朝朝迟了芳信蓦然乍暖晴三日又觉万株娇困霜㸃鬂潘令老年年不𢃄看花分才情减尽怅玉局飞仙石湖絶笔辜负这春韵倾城色懊恨佳人薄命墙头岑寂谁问东风日暮无聊叹吹得胭脂成粉君试认花共酒古来二事天尤吝年光去迅谩緑叶成隂青苔满地做取异时恨如梦令江上緑杨芳草想见故园春好一树海棠花昨夜夣魂飞绕惊晓惊晓忩外一声啼鸟木兰花慢渐秋空向晚被风雨䟎重阳正木落疎林海棠枝上忽见红粧料应妬他兰菊任年年独自占秋光故把春风娇面向人逞艳呈芳看来毕竟此花强祇是欠些香悄一似五陵公子却厌膏梁肯来水邉竹下与幽人相对说凄凉只恐夜深花睡去五更微有清霜二郎神深深院夜雨过帘栊高卷正满槛海棠开欲半仍朶朶红深红浅遥认三千宫女面匀㸃㸃燕支未徧更微帯春醪宿醉袅娜香肌娇脸日暖芳心暗吐含羞轻颤笑繁杏夭桃烂漫爱容易出墙临岸子美当年游蜀苑又岂是无心眷恋都只为天然体态难把诗工裁剪念奴娇緑云影里把明霞织就千重文绣紫腻红娇扶不起好是未开时候半怯新寒半宜晴色飬得胭脂透小亭人静嫩莺啼破清昼犹记携手芳隂一枝斜𢃄艶娇波䨇秀小语轻怜花总见争得似花长乆醉浅休归夜深同睡明月还相守免教春去断肠空叹诗瘦水龙吟昼长庭院深深春柔一枕流霞睡朦松欲醒娇羞还困锦屏围翠豆蔻初肥樱桃㣲绽玉栏同倚记华清欲起渭流波暖红涨腻弃脂水燕子来时天气尽韶光与他为地芳丛雨歇霞㾗日酽英英仙意莫恨无香最怜有韵天然情致待问春能㡬五更犹是待今宵醉如梦令雨洗海棠如雪又是清明时节为怕晓粧残心绪替花愁絶愁絶愁絶谁与春风分说临江仙翠䄂卷纱红映肉无风玉骨生寒可堪清晓雨初残颦眉谁恼着粉泪滴阑干闻道谪仙歌妙语新粧再发愁颜雾帘云幙荐金盘笔间长借句直莫放春还南乡子十月小春天红叶红花半雨烟㸃滴红酥真耐冷争先夺取梅魂鬭雪姸坐待晓莺迁织女机头蜀锦鲜枝上緑毛么鳯子飞仙乞取双双作被眠踏青游濯锦江头羞杀艳桃秾李纵赵昌丹青难比晕轻红留浅素千娇百媚照緑水恰如乍临鸾镜妃子弄粧犹醉诗笔因循不晓少陵深意但满眼伤春珠泪燕来时莺啼处年年憔悴便除是秉烛凭栏吟赏莫教夜深花睡菩萨蛮东风去了秦楼畔一川烟草无人管芳树雨初晴黄鹂三两声海棠花已谢春事无多也只有牡丹时知他归不归烛影揺红蜀锦华堂寳筝频送花前酒妖娆全在半开时人试单衣后花面围春竞秀如红潮玉顋㣲透欲甦还坠浅酒扶头朦胧晴昼金屋名姝恨情空贮闲眉岫世间还有此娉婷拚尽珠量斗真艳可令消受倩莺催天香共䄂冷烟庭院淡月梨花空教春瘦棣棠事实祖碎録棠棣栘也似白杨江东唿为夫栘棠棣即夫栘也一名奥李一名爵梅又诗云山有苞棣亦然纪要棠棣燕兄弟也闵管蔡之失道故作棠棣焉棠棣之华卾不韡韡䟽卾犹卾卾然言外发也韡韡光明也承华者曰卾卾足也卾足得华之光明则韡韡然盛喻弟以敬事兄兄以荣覆弟恩义之显亦韡韡然又云常棣花反而复合杂着岂以梨有用之为贵杜无用之为贱昔在召伯聼讼述职甘棠作颂垂之罔极甘棠碎録杜者赤棠甘者白棠杜梨也沙棠如棠子如李无核纪要甘棠召伯聼讼也召伯之教明于南国蔽芾甘棠勿剪勿伐召伯所茇召伯在朝有司请召民伯曰不劳一身而劳百姓非吾先君之志也于是庐于棠下百姓大悦诗人歌焉赋咏祖五言律诗散聨潘赋幽芳在周诗荣蕚传佛轮千辐细公𢃄万钉圆七言八句更衣入侍宫中贵韡韡芸黄殿后花鬭色长宜日光近生晖尤喜盖隂斜依稀鞠服开风袂约畧仙盘裹露华不与艳桃偷结子漫天飞去作朝霞乐府祖蝶恋花花为年年春易改待放柔条系取春常在宫様粧成还可爱鬂邉舒作拖枝戴每到无情风雨坏㸃检羣芳却是深丛耐揺曵緑罗金缕𢃄丹青传得妖娆态全芳备祖前集卷七全芳备祖集前集卷八钦定四库全书全芳备祖前集卷八宋陈景沂撰花部桃花事实祖碎录桃之夭夭灼灼其华华如桃李园有桃仲春之月桃始华纪要汉武帝上林苑有缃桃紫文桃金城桃霜桃汉明帝常山献巨桃核其桃霜下花至暑方熟使植园林李将军恂恂如鄙人口不能出词及死之日天下知与不知皆为涕泣彼其中心诚信于士大夫也诗曰桃李不言下自成蹊此言虽小可以喻大潘岳为河阳令栽桃李号河阳满县花北齐卢士琛妻崔氏有文学春日以桃花和雪与儿洗面云取白雪与儿洗面作光悦取红花与儿洗面作妍华明皇时禁苑中有千叶桃盛开帝与贵妃日夕宴花下帝曰不独萱草忘忧此花亦能销恨清明日崔护独㳺都城南得居人荘叩门求饮有女子开门以盂水饮及来嵗清明护往则门已扄鎻题曰去年今日此门中人面桃花相映红人面不知何处去桃花依旧笑春风后日复往闻哭声一老父曰子非崔护耶吾女比见桃花诗句絶食而卒崔亦感恸大唿曰某在此女遂复生石曼卿通判海州以山路髙岐人路不通畧无花卉㸃缀照映使人以泥裹桃仁抛掷于山岭上一二嵗间花发满山烂如锦绣杂着晋太元中武陵人捕渔为业缘溪行忘路之逺近忽逢桃花林夹岸数百步中无杂树芳草鲜美落英缤纷渔人甚异之复前行欲穷其林林尽水源便得一山山有小口髣髴若有光便舍舟从口入初极狭才通人复行数十步豁然开敞土地平旷屋舎俨然有良田美池桑竹之属阡陌交通鸡犬相闻其中往来种作男女衣着悉如外人黄髪垂髫并怡然自乐见渔人乃大惊问所从来具答云便要还家为设酒杀鸡作食村中闻有此人咸来问讯自云先世避秦时乱率妻子邑人来此絶境不复出焉遂与外人间隔问今是何世乃不知有汉何论魏晋此人一一为其言所闻皆叹惋余人各复延至其家皆出酒食停数日辞去此中人语云不足为外人道也既出得其船便取向路处处志之及郡下诣太守説如此太守即遣人随其往寻向所志遂迷不复得路南阳刘子骥髙尚士也闻之欣然欲往未果寻病终后无问津者刘禹钖元和十四年自潮州召至京师赠诸君子看花诗云紫陌红尘拂面来无人不道看花囘𤣥都观里桃千树尽是刘郎去后栽后再㳺𤣥都观絶句并序云余正元二十一年为屯田员外来时此观犹未有花是嵗出牧连州贬潮州司马居十有一年召至京师人皆言有道士手植仙桃满观如红霞遂有前篇以志一时之事旋又出牧今十有四年复为主客郎中重㳺𤣥都荡然无复一株惟兔葵燕麦动揺春风耳因再题二十八字以俟后㳺时太和二年五月也诗曰百亩庭中半是苔桃花净尽菜花开种桃道士归何处前度刘郎今又来王得臣云禹钖入为主客郎中复作𤣥都观诗且言始谪十年𤣥都道士植桃甚盛若霞又十四年过之无复一存惟兔葵燕麦动揺春风耳以诋贵近闻者每薄其行惟园有桃惟山有丛丹葩擎露紫叶绕风引雾如电映烟成虹伊春之秀乃华之宗余尝慕宋广平之为相贞姿劲质刚态毅状疑其鐡肠与石心不解吐婉媚辞然覩其文而有梅花赋清便富艶得南朝徐庾体殊不类其为人也后苏相公味道称之广平之名遂振呜唿夫广平之才不为是赋则苏公果暇知其人哉然广平困于穷阨于踬强为是赋也耶日休于文尚矣状花卉体风物非有所讽辄抑而不发因感发广平之所作复为桃花赋其词曰伊祈氏之作春也有艶外之艶华中之华衆木不得融为桃花厥花伊何其美实多常𨽻衆芳縁餙阳和开破嫩蕚压低柔柯其色则不淡不深素练轻茜玉颜半酡若夫美景妍时春含晓滋宻如不榦繁若无枝妍妍婉婉夭夭怡怡或俯者若想或闭者如痴或向者如步或倚者如疲或温馨而不可熏或婑媠而莫容持或幽柔而旁午或撦冶而倒披或翘矣如朢或凝然若思或奕偞以作态或窈窕以骋姿日将明兮似喜天将惨兮若悲近榆钱兮粧翠靥映杨栁兮颦愁眉轻狂施裳动则袅香宛若郑袖初见呉王夜景皎洁閧然秀发又若嫦娥欲奔明月蝶散蜂寂当闺脉脉又若妲己未闻裂帛或开故楚艶艶春曙又若息妫含情不语或临金塘或交绮井又若西子浣纱见影玉露厌浥妖红坠湿又若骊姬将譛而泣或在水滨或临江浦又若神女见郑交甫或临广筵或当髙㑹又若韩娥将歌歛态㣲动轻风婆娑暖红又若飞燕舞于掌中半霑斜吹或动或止又若文姬将赋而思丰茸旖旎互交逓倚又若丽华侍燕初醉狂风勐雨一阵红去又若褒姒初随戎虏满地春色阶前砌侧又若戚姬死于鞠域花品之中此花最异以衆为繁以多见鄙自是物情非关春意若氏族之斥素流品秩之卑寒士他目则目他耳则耳或以昵而称珍或以疎而见责或有实而花乖或有花而实悴其花可以畅君之心目其实可以充君之口腹匪乎兹花他则碌碌我欲修花品以此花为第一惧俗情之横议我曰不然为之则已我目吾目我耳吾耳妍媸决乎口取舎断于志岂于草木之独然信为国兮如此桃木碎録玉衡星散为桃挿桃于户连灰其下童子入不畏而鬼畏之是鬼知不如童子也桃茢以除不祥茢苔也今人以桃枝洒地以辟恶刻桃李为符桃者五木之精也厌伏邪气桃之精生在鬼门以制百鬼故今作桃枝人以着门以厌邪此仙木也孤桃枝之券令鸡夜鸣取孤桃南北行枝长三尺折以为券涂以三嵗雄鸡血夜安栖下则鸣纪要黄帝书称上古之时有兄弟二人荼与郁律度朔山上桃树下简百鬼妄祸人则縳以苇索执以食虎于是县官以腊除夕饰桃人垂苇索画虎于门效前事也老子西㳺省太真王母共食碧桃紫李孟尝君将入秦苏秦往见孟尝君曰人事者吾已知之所未闻者独鬼事耳秦曰臣之来固且以鬼事见君矣臣来过淄水上有土偶人焉与桃梗相与语桃梗谓土偶人曰子西岸之土也子以为人至嵗八月降雨下淄水至则子残矣土偶曰不然吾西岸之土残则复西岸耳子东园之桃梗也刻削子以为人降雨下淄水至流子而去则子渫渫然将何如今秦无厌之国譬如虎口而君入之则臣不知君所如矣孟尝君乃止赋咏祖五言散句山桃发红蕚花蹊传树绿红入桃花嫩艶阳桃李节三月桃花浪桃隂想旧蹊栽桃烂漫红五桃新作花火绕绯桃坞岭桃红锦艶桃枝缀红卷桃源识故蹊桃源迷旧路桃花色欲醉桃花御沟里初桃丽新彩照地吐其芳向日分千笑迎风共一香敷水小桥红涓涓照露丛花在新楼空年年依旧红偶䝉春风荣生此艶阳质桃生树婆娑枝叶四向多小桃知客意春尽始开花曽与千嵗人安得千嵗实种桃西庭下有意延东风浮花出晚水苦节凌霜枝争开不待叶宻缀欲无条七言散句短短桃花临水岸轻薄桃花逐水流夹岸桃花锦浪生桃花乱落如红雨剪绡裁锦一重重华阳观里仙桃发桃花百媚如欲语桃花㸃地红斑斑竹外桃花三两枝桃花气煖眼如醉桃花不逐溪流水晋客无因入洞来河阳县里虽无数濯锦江邉未满园江上人家桃树枝春寒细雨出疎篱忠州且作三年计种杏栽桃拟待花日莫残红空满地无人解惜为谁开还向万茎深竹里一枝斜卧碧流中僧䖍蜜炬髙三尺莫惜连宵照露丛重门深锁无寻处惟有碧桃千树花桃花尽日随流水洞在清溪何处邉妃子红酣对此君风流如在武陵春母家井上瑶池品先得春风一面粧绿蕚红葩晚态新风流如阵战愁人雪里花开人未知摘来相顾共惊疑草上红多枝上稀芳条红蕚忆来时年年二月卖花天惟有山桃偏占先十月江南号小春新阳已放一枝新双桃载罢还惆怅忆昨淮阳旧种花刘郎想到长安日葵麦风前一叹嗟人间日月知多少坐见桃花烂漫时可笑夭桃奈风雪山家墙外见疎红树正含芳酒正醅熈熈为尔醉春台三月宫桃满上林一花千蕚费春心自是粉围人未识莫因花晚笑春风莫向东风恨开晚凤城犹有未归人春风过栁绿如线晴日蒸桃出小红渔郎更覔桃源路恰是人间别有天小桃洗面添光泽未㸃烟脂已自红世间是色皆为妄只合去桃单种松小桃自与春风恶花不随人独下楼桃源自有长生路却是秦皇不得知五言古诗呉地桑叶绿吴蠺已二眠我家寄东鲁谁种龟隂田春事已不及江行复茫然南风吹归心飞堕酒楼前楼东一树桃枝叶拂青烟此树我所种别来向三年桃今与楼齐我行尚未旋娇女字平阳折花倚桃邉折花不见我泪下如流泉小儿名伯禽与姊亦齐肩双行桃树下抚背复谁怜念此失次序肝肠日忧煎裂素冩逺意因之汶阳川五言古诗散聫桃花开东园含笑夸白日偶䝉春风荣生此艶阳质食桃种其核一年核生芽二年长枝叶三年桃有花行逢二三月九州花相映川原晓服鲜桃李晨粧靓已谢西王苑复揖緌山枝聊逢赏者爱栖址傍莲池去鄊丹在脸还乡雪垂领溪山尚能忆儿童谩不省桃花女昭君服饰靓以丰徘徊顾香影似为悦已容数枝有余妍窈窕禁省中五言絶句禾黍不阳艶竞栽桃李春翻令力耕者半作卖花人残月迷春晓桃花怯夜寒何人未粧洗先傍玉䦨干五言八句初桃丽新彩照地吐其芳枝间留紫燕叶底发轻香飞花入露井交榦拂华堂若映窓前栁端疑红粉粧江衔洞庭急君山屹半川别知江有国大率水多仙环绕八百里洪蒙十万年晚春桃正碧南客晓浮船五言律诗散聫在处飘红雨临窓照夕阳何时清禁里一笑伴仙郎七言古诗神仙有无何𣺌茫桃源之説诚荒唐流水盘回山百转生绡数幅垂中堂武陵太守好事者题缄逺寄南宫下南宫先生欣得之波涛入笔驱文词文工画妙各臻极异境恍惚移于斯架岩凿谷开宫室楼屋连墙千万日嬴颠刘蹶了不闻地折天分非所恤种桃处处俱开花川原逺近蒸红霞初来犹自念乡邑嵗久此地还成家渔舟之子来何所物色相猜更问语大蛇中断丧前生羣马南渡开新主听终词絶共凄然自说经今六百年当时万事皆眼见不知几许犹流传争持酒食来相馈礼数不同樽爼异月明伴宿玉堂空骨冷魂清无梦寐夜半金鸡啁哳鸣火轮飞出客心惊人间有累不可住依然离别难为情船开棹进一回顾万里苍苍烟水暮世俗宁知伪与真至今传者武陵人望夷宫中鹿为马秦人半死长城下避世不独商山翁亦有桃源种桃者一来种桃不计春采花食实枝为薪儿孙生长与世隔如有父子无君臣渔郎放舟迷逺近花间忽见惊相问世上空疑古有秦山中岂料今为晋闻道长安吹战尘春风回首一沾巾重华一去宁复得天下纷纷经几秦神仙拥出蓬莱宫罗帏绣幙围香风云鬟绕绕梳翡翠頳颜滴滴匀猩红千娇百媚粲相逐烂醉芳春逞芳馥朝阳影里粲琼红辰霞香中咽寒玉承恩侍宴青帝前锦衣半脱酣昼眠莺莺燕燕扶不起巧唿苦唤殊可怜傍䦨无力娇欲语花羣本是桃源女几年流水饭胡麻今在武陵溪上住谁家有女腰如束双眸剪水肌凝玉褪红香汗湿鲛绡低压娇花鬂云绿春光㶑灔春昼长春风扑面春花香一声环珮鸣丁当自临鸾镜匀新粧七言古诗散聫小径升堂旧不斜五株桃树亦从遮髙秋总餽贫人食来嵗还舒满眼花山桃红花满上头蜀江春水拍山流花红易衰如郎意水流无限似侬愁南家桃树深红色日照霞光看不得树小花狂风易吹一夜风吹满墙北绯桃一树独后发意若待我留芳菲清香嫩叶含不吐日日怪我来何迟七言絶句奉乞栽桃一百根春前为近浣花村河阳县里虽无数濯锦江邉未满园黄师塔前江水东春光懒困傍㣲风桃花一簇开无主可爱深红映浅红百叶霜桃晚更红临窓映竹见玲珑应知侍史归天上故伴仙郎宿禁中细腰宫里露桃新黙黙无言几度春至竟息亡縁底事可怜金谷堕楼人东风渐急夕阳斜一树夭桃数日华为惜红芳今夜里不知和月落谁家山桃野杏两三栽树树繁花去后开今日主人相引看谁知曾是客移来天上碧桃和露种日邉红杏倚云栽芙蓉生在秋江上不向东风怨未开树头树底覔残红一片西飞一片东自是桃花贪结子却教人恨五更风小楼一望那人家出屋香稍几树花只恐东风能作恶乱红如雨堕窓纱野桃无主满山隈仙客携樽独自来尽日馨香留我醉每春颜色为谁开千朶秾芳倚树斜一枝枝缀乱云霞慿君莫厌临风看占断春光是此花衣裁缃缬态纎秾犹在瑶池午醉中嫌近清明时节令趂渠新火一畨红习习香薰薄薄烟杏迟梅早不同妍山斋尽日无莺蝶只与幽人伴醉眠雨后桃花作片飞风前栁絮㸃人衣春归不用怨风雨无雨无风春亦归尽是刘郎手自栽刘郎去后几畨开东君有意能相顾蛱蝶无情也不来恰匝西园一径通几经霜尽野塘空桃花错认东风暖却与芙蓉鬭小红双桨春风欵欵移斜阳平半落芳池不妨暂向桥邉驻更为桃花了一诗桃源花发几畨春闻说渔郎此问津秦帝谩劳方士道神仙已是避秦人七言八句上苑夭桃自作行刘郎去后几囘芳厌从年少追新赏闲对宫花识旧香欲赠佳人非汎洧好纫幽佩与沉湘鹤林神女无消息为问何由返帝乡七言律诗散聫暖触衣襟漠漠香间梅遮栁不胜芳数枝艶拂文君酒半里红欹宋玉墙任应雨杏惜无别最与烟篁分不疎比合并饶皮博士形相偏属薛尚书窓外既无偷实客井邉还有蠧根虫此中不是城东路花叶低昻任晓风施朱施粉色俱好倾国倾城艶不同疑是蘂宫同姊妹一时俱肻嫁东风采药人归闻术气寻仙路逺梦桃花买来山酿全如水亦解昏昏到日斜欲留王母盘中核兼采秦人洞里薪此事𣺌茫花笑我不如醉赏故园春乐府祖水调歌头瑶草一何碧春入武陵溪溪上桃花无数花上有黄鹂我欲穿花寻路直入白云深处浩气展虹霓祇恐花深处红露湿人衣坐白石欹玉枕拂金徽谪仙何处无人伴我白螺盃我为灵芝仙草不为朱唇丹脸长啸亦何为醉舞下山去明月逐人归水龙吟岭梅香雪飘零尽繁杏枝头犹未小桃一种妖娆偏占春工用意㣲喷丹砂半含朝露粉墙低倚是谁家小女娇痴怨别空凝睇东风里好是佳人半醉近横波一枝争媚𤣥都观里武陵溪上空随流水惆怅如红雨风不定五更天气念当年门里如今陌上洒离人泪虞美人碧桃天上栽和露不是凡花数乱山深处水萦囘可惜一枝如画向谁开轻寒细雨情何限不道春难管为君沉醉亦何妨只怕酒醒时候断人肠十年花底承朝露看到江南树洛阳城里又东风未必桃花得似旧时红胭脂睡起春才好应恨人空老心情虽在只吟诗白发刘郎孤负可怜枝㸃绛唇醉漾轻舟信流引到花深处尘縁相误无计花间住烟水茫茫回首斜阳莫山无数乱红如雨不记来时路蝶恋花秾艶娇春春婉晚雨借风饶学得宫粧浅爱把绿眉都不展无言脉脉情何限花下当时红粉面凖拟新年都向花前见争奈武陵人易散丹青传得闺中怨满江红栁带榆钱又还是清明寒食正满园罗绮满城箫笛花树看晴红欲染逺山过雨青如滴问江南池馆有谁采江南客乌衣巷今犹昔乌衣事今难覔但年年燕子晚烟斜日抖擞一春尘土债悲凉万古英雄迹且芳樽随分趂芳时休虚掷阮郎归长条袅袅串红绡无风时自揺十分妖艶更苗条殢春情态娇风影舞露痕嘲买来和蝶饶故园愁絶楚宫腰相逢恨怎消全芳备祖前集卷八全芳备祖集前集卷九钦定四库全书全芳备祖前集卷九宋陈景沂撰花部李花事实祖碎录何彼秾矣华如桃李桃李不言下自成蹊纪要处士崔元徽东都有宅元徽入嵩山採术茯苓囘宅中蒿莱满院时春夜风月清爽忽有白衣引红裳者曰姓李一曰陶氏乃命坐月下色皆殊絶满坐芳香袭人宪宗以凤李花酿换骨醪赐裴度萧瑀陈叔达于龙昌寺看李花相与论李有九标谓香雅细淡洁宻宜月夜宜绿鬂宜从酒皆实事沅陵王贯家李花开一夜奴婢遥见花作数团如飞仙状上天去花上露倐作雨数千㸃花则亡矣元㣲之白乐天两不相下一日同咏李花㣲之先成曰苇绡开万朶乐天乃服葢苇绡白而轻一时所尚桃李嵗嵗同时并开而退之有花不见桃惟见李之句殊不可解因晚登碧落堂望隔江桃李桃皆暗而李独明乃悟其妙盖炫昼缟夜云老子之母适到李下生老子生而能言乃指李而曰以此为我姓东方朔令弟子叩道邉人家门不知室主姓名唿不应朔复往见博劳飞集其主家李木上朔谓弟子曰主人当姓李名博汝唿当应室中人果有姓李名博者出与朔相见即入取饮与之赋咏祖五言散句仙李盘根大当知露井侧复与夭桃隣南国有佳人容华若桃李莺宻啼叶外蝶献晚花心世人种桃李多在金张门自明无月夜强笑欲风天桃花空落地终被笑妖红春风且莫定吹向玉阶飞西园有千叶淡泊更纎秾七言散句羽葢梦余当昼立缟衣风急过墙来春昼暖风薰翠幄暑天凉气暗朱阑碎锦不飞䝉树合素云欹亚举枝难重门深锁春风入先折桃花与李花祗有此花知旧意又随风色过东墙五言古诗散聫盘根植瀛渚交榦横倚天舒花光四海卷叶暎三川冷局少风景买花栽作春前时樱桃过今日雀李新袅条红蓓蕾婀娜含雨匀旧来蔷薇丛饶借与近隣始移棣蕚宻不慙车下榛五言八句嘉李繁相倚园林淡泊春齐纨剪衣薄吴纻下机新色与晴光乱香和露气匀望中皆玉树环堵不为贫七言古诗江陵城西二月尾花不见桃惟见李风揉雨练雪羞比波涛翻空杳无涘君知此处花何似白花倒烛天夜明羣鸡惊鸣官吏起金乌海底初飞来朱辉散射青霞开迷魂乱眼看不得照耀万树繁如堆念昔少年着㳺燕对花岂省辞酒盃自从流落忧感集欲去未到先思逥祇今四十已如此后日更老谁论哉力携一樽独就醉不忍虚掷委黄埃平旦入西园梨花数株若矜夸旁有一株李颜色惨惨似含嗟问之不肯道所以独遶百匝至日斜忽忆前时经此树正见芳意初萌芽奈何趂酒不省录不见玉枝攅霜葩泫然为汝下雨泪无由返斾羲和车东风来吹不改颜苍茫夜气生相遮氷盘夏荐碧实脆斥去不御惭其花当春天地争奢华洛阳园苑尤纷挐谁将平地万堆雪剪刻作此连天花日光赤色照未好明月暂入都交加夜领张借投卢仝乗云共至玉皇家长姬香御四罗列缟裙练帨无等差静濯明籹有所奉顾我未肯置齿牙清寒莹骨肝胆醒一生思虑无由邪七言古诗散聫昨日摘花初见桃今日摘花还见李晴风暖日苦相催春物所余知有几中年多病壮心衰对酒思归未及归不及墻根花与草春来随处自芳菲七言絶句朝摘桃花红破蕚莫摘李花繁满枝客心浩荡东风急把酒看花能几时东都绿李万州栽君手封题我手开把得欲尝先怅望与渠同别故鄊来近红暮看失胭脂逺白宵明雪色竒不见桃花惟见李一生不议退之诗山荘又报李花秾火急来看细雨中除却断肠千树雪别无春恨诉东风李花宜逺又宜繁惟逺惟繁始足看莫学江梅作疎影家风各自一般般长念诗人咏子嗟团栾绕树日欹斜氷盘行荐炎天实不用青门学种瓜为爱桥邉半树斜解衣贳酒阳桥家唐人苦死无标致只识𤣥都观里花七言八句燕公楼下繁华树一日遥看一百回羽葢梦余当昼立缟衣风急过墻来洛阳路不容春到南国花应为客开今日喜看簮短髪感时伤旧意难裁乐府祖尉迟杯慢碎云薄向碧玉枝缀万蕚如将汞粉匀开疑使柏麝薰却雪魄未应若况天赋标艳仍绰约当暄风暖日佳处戯蝶㳺蜂看着重重绣㡩珠箔障秾艳霏霏异香漠漠见説徐妃当年嫁了信任玉钿零落无言自啼露萧索夜深待月上䦨干角广寒宫要与姮娥素妆一夜相学林禽花事实祖碎录以味甘来衆禽故曰来禽纪要王羲之帖青梨来禽子皆囊盛为佳函封多不生襍着生子玉井之侧出自金膏之地赋咏祖五言散句镜调娇面粉灯泛髙笼缬直宜风起舞飞去替云行五言古诗散聫秋花冬更开夏实冬还结物理性难常人意自为孽五言律诗散聫积蠧无全叶疎丛有悴茎偶来庭树下重看露葩荣七言古诗来禽花髙不受折满意清明好时节人间风日不贷春昨莫胭脂今日雪舍东芜菁满眼黄蝴蝶飞去专斜阳妍媸都无十日事付与梧桐一夜凉七言古诗散聫东坡先生未归时自种来禽与青李五年不踏江头路梦逐东风泛苹芷七言絶句粲粲来禽已着花芳根谁纵向天涯好寻青李相遮映风味应同逸少家乐府祖虞美人落花已作风前舞又送黄昏雨晓来庭院半残红惟有㳺丝千丈袅晴空殷勤花下重携手更尽尊中酒美人不用歛愁眉我亦多情无奈酒䦨时梨花事实祖碎录洛阳梨花时人多携酒其下曰为梨花洗粧纪要武后尝季秋出梨花示羣臣宰相以为祥衆贺曰陛下徳被草木故秋再花周家仁及行苇之比杜景佺曰隂阳不相夺伦凟则为灾故曰冬无愆阳夏无伏隂春无凄风秋无苦雨今草木黄落而梨复花凟隂阳也天寳中上命宫中女子数百人为梨园子弟𤣥宗至马嵬驿令髙力士缢贵妃于佛堂前之梨木杂着杭州其俗酿酒趂梨花开时熟则号梨花春故白公杭州诗云红袖织绫夸柿蒂青旂沽酒趂梨花赋咏祖五言散句梨花白雪香梨花独送香临风千㸃雪春隂妨栁絮月黑见梨花尚记梨花村依依闻暗香梨花春二月杜宇夜三更七言散句风寒露重梨花湿雨带啼痕白玉容共借梨花作寒食雨晴梨花春有光砌下梨花一堆雪乱飘梨雪晓来天满楼明月梨花白独卧郡斋寥落意隔帘㣲雨湿梨花最是孀闺年少妇白粧素袖碧纱裙玉容寂寞泪阑干梨花一枝春带雨闲吹玉殿昭华琯醉折梨园缥带花曲水飘香去不归梨花落尽成秋苑梨花院落无人处窃取宁王玉笛吹寂寞空庭春欲晚梨花熘地不开门梨花院落溶溶月栁絮池塘淡淡风风入池塘邀栁絮月来院落伴梨花东风二月淮隂郡惟见棠梨一院春一片朝云粉面干雨余仍带泪阑干朝来经雨低含泪兢冩真妃寂寞粧常滋沆瀣充饥脆不假胭脂上脸红莫待海风终夜发狂随桞絮拥篱根庭暗梨花疑有月堤晴杨栁自生烟五言古诗沙头日日春当日谁手种风飘香未解雪压枝自重看花思食实知味少人共霜降百工休把酒约寛纵五言古诗散聫玉垒称津润金谷访芳菲讵意龙楼下素蕋映朱扉杂雨疑梅落因风似蝶飞岂不怜飘坠愿入九重围当春花盛时雪满山前后尝期摘秋实磊磊落吾手五言絶句三月雪连夜未应伤物华只縁春欲尽留着伴梨花淡客逢寒食村烟烂漫芳谪仙天上去白雪世间香五言八句绿隂寒食晚犹自满空园雨歇芳菲白蜂声寂寞繁一枝横野路数树出江村怅望频囘首何人共酒樽共饮梨花下梨花挿满头清香来玉树白蚁浮金瓯粧靓青娥妮光凝粉蝶羞年年寒食夜吟绕若为愁五言律诗散聫艶净如笼月春寒未逐风桃花徒㸃地刚被笑妖红巧解迎人笑还能乱蝶飞春风时入户几片落朝衣开因寒食雨㸃苑故因风白玉佳人死青铜玉镜空园思前法部泪湿旧宫妃月白秋千地风吹蛱蝶衣强倾寒食酒渐老觉欢㣲七言古诗洛阳城外清明节百花零落梨花发相逢今日瘴海头共惊烂漫开正月七言古诗散聫江南寒薄春常早花卉入春先自老嗟予衰病不及时见出园池半青草纵有余葩在叶间行看落片随风扫红梨千叶爱者谁白发郎君心好竒徘徊绕树不忍折一日千匝看无时陵夷寂寞千山里地逺气偏时节异此树生此处絶艶无人顾春风吹落复吹开山鸟飞来自飞去寒食北园春已深梨花满枝雪围徧青春每向风外得秀艶应难雪中见七言絶句桃溪惆怅不䏸过红艶纷纷落地多闻道郭西千树雪欲将君去醉如何槿篱芳树近樵家壠麦青青一径斜寂寞㳺人寒食后夜来风雨送梨花梨花淡白栁深青栁絮飞时花满城惆怅东䦨一株雪人生能得几清明青女朝来冷透肌残春小雨更霏㣲流莺怪底争来往为掷金梭织玉衣冷香销尽晚风吹脉脉无言对落晖旧日村西千树雪今随蝴蝶作团飞剪剪轻风漠漠寒玉肌消索粉香残一枝带雪墙头去不用行人着眼看玉作精神雪作肤雨中娇韵越清癯若人㑹得嫣然态写作杨妃出浴图二月春风杨栁青知郎系马在长亭相思情味如中酒折尽梨花嗅不醒七言八句朝来带雨一枝春薄薄香罗蹙叶匀冷艶未饶梅共色靓粧尝与月为隣许同蝶梦还如蝶似替人愁却笑人须到年年寒食夜情懐为尔倍伤神七言律诗散聫风开笑颊轻桃艶雨带啼痕白玉容蝶舞只疑残压坠月明惟觉异香浓缤纷紫雪浮须细冷淡清姿夺玉光刚笑何郎曾傅粉絶怜荀令爱薰香乐府祖水龙吟素肌应怯余寒艶阳占尽青芜地樊川照日灵闗遮路残红歛避传火楼台妬花风雨长门深闭亚帘栊半湿一枝在手偏勾引黄昏泪别有风前月底布繁英满园歌吹朱铅退尽潘妃却酒昭君乍𧺫雪浪翻空粉裳缟夜不成春意恨玉容不见琼英谩好与何人比蝶恋花镂雪成花檀作蕋爱伴秋千揺曵春风里翠袖年年寒食泪为伊牵惹愁无际幽艶偏宜春面细红粉阑干有箇人相似钿合金钗谁与寄丹青传得凄凉意蓦山溪减翠凋红正是清秋杪深院袅香风看梨花一枝开早珑璁映面依约认娇颦天淡淡月溶溶春意知多少清明池舘芳信年年好更向五侯家把江梅风光占了休教寂寞辜负向人心檀板响寳杯倾潘髩从他老全芳备祖前集卷九全芳备祖集前集卷十钦定四库全书全芳备祖前集卷十宋陈景沂撰花部杏花事实祖碎录叶似梅花差大而㣲红其仁可入药杏者东方嵗星之精也天台山有杏花六出而五色号仙人杏三月杏花盛可播白沙轻土之田纪要孔子㳺缁帷之林坐杏坛之上弟子读书孔子絃歌鼓琴裴晋公午桥荘有文杏百株其处立碎锦坊张元性亷洁南隣有杏两株杏熟多落元园中元悉还主者神龙以来杏园宴后于慈恩寺塔题名唐进士杏花园初㑹谓之探花宴以少俊之人为探花使唐明皇遇春雨初晴命取羯鼓临轩纵击面视栁杏皆发大笑曰此不唤我作天公可乎司徒马燧子鬯以第中大杏进窦文塲文塲以进徳宗未尝见颇怪之令中令就封其树鬯惧进宅为奉诚园太平园中有杏数株每至烂开大宴一株则令一妓倚其傍立舘曰争春开元中宴罢夜䦨或闻花有叹息之声杂着桃杏郁李华实照烂徐州古丰县朱陈村有杏花一百二十里近有人为徳庆户曹道过此村其花尚无恙也昔东坡诗云我是朱陈旧使君劝农曽入杏花村如今风物那堪话县吏催钱夜打门赋咏祖五言散句露香红玉树烟湿杏花须红簇交枝杏花开连锦帐曾伴曲江春浅红欺醉粉独开新堑底半露旧烧枝红轻欲愁杀粉薄似啼消明日期何处杏花开处村孤村芳草逺斜日杏花飞艶蕋黏红蜡仙葩总薄罗月淡斜分影池清倒冩真七言散句种杏仙家近白榆杏园淡泊开花落栁丝牵水杏花红杏花争忍扫成堆杏艶桃华夺晚霞霏㣲红雨杏花天秦庭繁杏两株开赵村红杏每年开十五年来看几回近西数树犹堪醉半落春风半在枝莫怪杏园憔悴去满城多少挿花人大道青楼御苑东玉栏仙杏压枝红知有杏园无路入马前惆怅杏花红粥香饧白杏花天省对流莺坐待筵日日春光鬭日光山城斜路杏花香烟闭绿杨官路静雨开红杏宅门深记取明年作寒食杏花曾与此翁隣北园山杏皆髙枝新枝故花如㸃酥红芳紫蕚怯春寒蓓蕾黏枝宻作团惟有流莺偏称意夜来偷宿最繁枝见说旧园为茂草寂寥无复万枝红絶怜欲白仍红处正是㣲开半吐时行穿小径寻晴朶自换芳条嗅嫩香春色满园闗不住一枝红杏出墙来落梅香断无消息一树春风属杏花客里不知春早晚失惊红雨到墙隂五言古诗零露泣月蕋温风散晴葩天公了不睡连夜开此花芳心谁剪刻天质自清华恼客香无有㺯粧影横斜中山古战国杀气浮髙牙丛台余袨服易水雄悲笳自从此花开玉肌洗尘沙坐令㳺侠窟化作温柔家我老念江梅不欲空咨嗟刘郎归何日红桃烁残霞明年花开时举酒望三巴五言古诗散聫春色芳盈野枝枝绽晚英依稀暎村坞烂漫开山城好折待賔侣金盘衬红琼春意竟相妒杏花应最娇红轻欲愁杀粉薄似啼消愿作南华梦翩翩绕此条五言絶句年年曲江望花发即经过来饮心先醉临风思倍多万树红仙杏新开一夜风满园深浅色照在碧波中带云犹误雪暎日欲欺霞紫陌传香逺红泉落影斜枕上杜鹃啼怱怱早起时出门天未晓月在杏花枝殷红鄙桃艶淡白笑梨花落处飘㣲霰繁时叠乱霞道白非真白言红不在红请君红白外别眼看天工独卧南窓外倐然五六旬忽闻隣杏美故挽一枝春五言八句不学梅欺雪轻红照碧池小桃新谢后双燕却来时香属登龙客烟笼宿蜨枝临轩须貌取风雨易离披七言古诗居隣北郭古寺空杏花两株能白红曲江满园不可到看此宁避雨与风二年流窜出岭外所见草木多异同冬寒不严地常泄阳气发乱无全功浮花浪蕋镇长有才开还落瘴雾中山榴踯躅少意思照耀黄紫徒为丛鹧鸪钩辀猿呌歇香霭深谷攅青枫岂知此树一来玩若在京国情何穷今旦胡为忽惆怅万片飘泊随西东明年更发应更好道人莫忘隣家翁杏花飞帘散余春明月入户窥幽人褰衣步月踏花影炯如流水涵青苹花间置酒清香发争挽长条落香雪山城薄酒不堪饮劝君且吸杯中月洞箫声断月明中唯忧月落酒杯空明朝卷地东风恶但见落叶栖残红青春不㨂势薄厚春到人家尽花栁李园主人殊未来岂谓一枝先入手天晴日暖笼紫烟镜里红颜独施酒江梅已尽桃李迟此时此花即吾友阑邉渐雨枝上空叹息踟蹰为之久荣枯何异人一生少壮蹔时成老丑狂痴未解惜光隂不饮十人常八九岂知大醉升糟丘太古干坤随处有更当种子如董仙博来谁能问升斗七言古诗散聫西林昨日偶独到犹有一树当南轩残芳烂漫开更好皓若春雪团枝繁七言絶句杏园欲去去迟迟正是风吹狼籍时近西数树犹堪惜半落春风半在枝忽忆芳时频酩酊却寻醉处重徘徊杏花结子春深后谁解多情又独来怜君把酒偏惆怅曾是贞元花下人自别花来多少事东风二十四回春二十余年作逐臣归来还见曲江春㳺人莫笑白头醉老醉花间能㡬人刘郎不用闲惆怅且作花间共醉人等是贞元旧朝士㡬员同见太和春活色生香第一流手中移得近青楼谁知艶性终相负乱却春风笑不休落花流水认天台半醉闲吟独自来惆怅仙翁何处去满庭红杏碧桃开登龙曽入少年塲赐宴琼林醉御觞争带满头红烂漫至今犹杂桂枝香桃红梨白莫争春素态娇姿两未匀日暮墙头试囘首不施朱粉是东邻暖暎垂杨曲槛邉一堆红雪罩青烟春花自得风流伴榆英休抛买笑钱垂杨一迳紫苔封人语萧萧院落中独有杏花如唤客倚墙斜日数枝红浅淡臙脂剪绛绡独将妖艶冠花曹春心自得东皇意逺胜𤣥都观里桃白白红红一树春晴光耀眼看难真无端一夜萧萧雨细锦全机卸作茵红蓝细细糁晴苞紫玉森森走腻条枯梗折教无一二併驱春力犇花稍曾见干条撼雪飞一暄爆出万余枝从今日日须来看看到红红白白时不信东皇也有私如何偏宠杏花枝于中更出红千叶且道化工竒不竒看花千树洛阳春白傅年年爱赵村月蕋晴葩风露格老夫移得在东园江梅已过杏花初尚怯春寒着蕋踈待得重来㡬枝在半随蝶翅半蜂须七言八句蓓蕾枝梢血㸃干粉红腮颊露春寒不禁烟雨轻欺着只好亭台爱惜看偎栁傍桃斜欲坠等莺期蝶勐成团京城巷陌新晴后买得风流更一般颗颗粧成药灶牙白邉开处近彤霞直宜相阁栽培物更是仙人种植花髙竹出羣犹仰慕香名超格合供夸诸贤继有寻芳㑹欲奉欢㳺决自差七言律诗散聫杏花菖叶渐烂斑率属劭农入祖关昔日郎君方彩袖今朝太守已苍颜乐府祖菩萨蛮春风约畧吹罗幕一帘细雨春隂薄试把杏花看湿红娇暮寒佳人双玉枕烘碎鸳鸯锦折得最繁枝煖香生翠帏水龙吟小桃零落春将半双燕却来池馆名园相倚初开繁香一枝遥见竹外斜穿栁间深暎粉愁春怨任红欹宋玉墙头千里曽牵惹人肠断常记山城斜路喷清香日迟风暖春隂挫后马前惆怅满枝粧浅隂院帘垂雨愁人处碎红千片料明年更发多应更好约隣翁看忆秦娥春寂寞长安古道东风恶东风恶胭脂满地杏花零落臂销不奈黄金约天寒犹怯春衫薄春衫薄泪珠无数为君弹却念奴娇杏花过雨渐残红零落胭脂颜色流水飘香人渐逺难託春心脉脉恨别王孙墙隂目断手把青梅摘金鞍何处绿杨依旧南陌消散云雨须臾多情因甚有轻离轻折燕语千般争解说些子伊家消息厚约深盟除非重见见了方端的而今无奈寸肠千恨堆积忆汉月红杏一枝遥见凝露粉愁香怨吹开吹谢任东风恨流莺不能拘管曲池连夜雨绿水上碎红千片直拟移来向深院任凋零不辜双眼千秋嵗杏花风下独立春寒夜㣲雨度踈星挂晖晖浓艶出袅袅繁粧亚朱槛倚轻罗醉里添还卸寂寞情犹下怅望骖鸾驾衣褪香欺麝一花拚一醉杯重凭难把春去也重帘翠幙人如画春光好胭脂腻粉光轻正新晴枝上閙红无处着近清明仙娥进酒多情向花下相閙盈盈不惜十分倾玉惜凋零㸃绛唇烟冷金炉梦囘鸳帐余香嫩更无人问一枕江南恨消瘦休文须觉春衫褪清明近杏花吹尽薄暮东风𦂳清平乐艶苞初折偏惜东风力上苑梨花烟雨湿新染胭脂颜色玉人小立帘栊轻匀媚脸粧红斜挿一枝云髻看谁剰得春工全芳备祖前集卷十全芳备祖集前集卷十一钦定四库全书全芳备祖前集卷十一宋陈景沂撰花部荷花事实祖碎録荷芙蕖也其茎茄其叶蕸其本蔤其花菡蓞其实莲其根藕其中的的中薏茄荷茎也蕸荷叶也蔤荷本也茎下白蒻在泥中者本根也芙蓉一名荷花一名水芝一名水华有赤白红紫青黄红白二色差多花大者至百叶隰有荷花荷花芙蕖也彼泽之陂有蒲与荷有蒲菡蓞高原陆地不生此花卑湿淤泥乃生此花沧州金莲华州人研之如泥以间綵绘光彩焕烂与真金无异但不能入火而已更有茎出其花如蝶每㣲风则揺荡如飞妇人竞采之以为饰语云不带金莲花不能到仙家南海有睡莲夜则花低入水屯田韦郎中从事南海亲见之五沃之玉生莲花九嶷山过半路皆竹松竹下狭路有青涧涧中有黄色莲芳气竞谷华山顶有池池中生千叶莲服之通仙因名华山麻姑坛东南池中有红莲近忽变碧今又白矣襍着汉昭帝㳺栁池有芙蓉紫色大如斗花素味甘可食芳气袭人其实如珠谢灵运以词采名鲍昭曰谢诗如初日芙蓉逺法师居庐山东林寺寺有白莲花与陶潜十八人同修净土号为白莲社魏正始中郑公悫三伏之际率賔僚避暑于歴城取大荷叶盛酒以簮刺叶令与柄通传翕之名为碧筩芙蓉园魏文帝所开池种莲其中芙蓉即莲花也产于陆者曰木芙蓉产于水者曰水芙蓉亦犹芍药有草有木是也庾杲字景行王俭用为卫将军长史萧缅与俭书曰盛府元僚实难其选庾景行泛绿水依芙蓉何其丽也时人以入俭府为莲花池故缅书美之云王敦在武昌铃下仪仗生莲花五六日而落又云无钖湖陂雨初止陂吏见一小妇人着青衣戴伞唿之不得自投陂中是大苍獭衣伞皆是荷花宋文帝元嘉中莲生建康额担湖一茎两华南齐东昏侯凿金为莲花贴地令潘妃行其上曰此歩步生莲花也太液池千叶白莲帝与妃子共赏指妃谓左右曰何如此解语花耶张昌宗以姿貌见幸杨再思每曰人言六郎似莲花非也正谓莲花似六郎耳于頔因瑞莲制西号相府莲荷为衣兮蕙为裳缉芙蓉以为裳搴芙蓉于木末芙蓉始发杂芰荷灼若芙蕖出绿波焚芰制而裂荷衣芙蓉散其华攷庶卉之珍丽实总美于芙蓉泽芝芳艶擅竒水属练气红荷比符缥玉上星光而倒影下龙鳞而隠映望江南兮清且空对荷花兮丹复红卧莲叶而覆水乱髙房而出丛紫茎兮文波红莲兮芰荷色兼列綵体烦衆号河北櫂歌之姝江南採莲之女春水广兮檝潺湲秋风驶兮舟容与见白露之先降悲红蕖之已秋复引舟于深湾忽八九之红芰姹然如妇歛然如女堕蕋㸃颜似见放弃荷花组绣于一川度江南採莲花绿叶映长波回风容与动纎柯隂结其实阳发其华金房绿叶素株紫柯煌煌芙蕖含芳绿茎披红衣以耀彩寄清流而託根或两两以相扶渐亭亭而独出水陆草木之花可爱者甚蕃晋陶渊明独爱菊自李唐以来世人甚爱牡丹予独爱莲之出淤泥而不染濯涟漪而不妖中通外直不蔓不枝香逺益清亭亭净直可逺观而不可亵玩焉然予谓菊花之隠逸者也牡丹花之富贵者也莲花之君子者也噫菊之爱陶后鲜有闻莲之爱同予者何人牡丹之爱宜乎衆矣赋咏祖五言散句荷香风送逺朱花冐緑池芙蓉始发池鱼戯新荷动菡蓞溢金塘隔沼连香芰江天足芰荷别浦落红蕖红莲揺白羽长洲足芰荷雨过乱红蕖水花晚色静荷净纳凉时红腻小湖莲霜倒半池莲野池莲欲红越女歌採莲荷花镜里香髙荷盖水繁蒲莲浩如海莲拆碧圎倾翻翻江浦荷红蕖葢明镜晓露洗红莲避风红出没莲塘乱眼红日分双蒂影风合两花香荷生绿泉中碧叶齐如规楫少宜回径红轻好入丛碧叶喜翻风红蕖宜照日岸髙知水落影合见菱稀藕丝牵作缕荷叶捧成盃莲稀钏声断水短擢歌长一茎孤引绿双影共分红泽兰多泉芳妍不相已涉江玩秋水爱此红蕖鲜碧荷生幽泉朝日艶且鲜荷花娇欲语愁杀盪舟人都无色可并不奈此香何白莲方出水碧栁未鸣蝉莫道西风动荷衣不奈秋拳挛荷叶子未得展怜心佳人呈素面对镜理新粧力弱烟披素心危露滴珠美人艶新粧歛袂照秋水荷背风翻白莲腮雨退红玉杯承露重钿扇起风迟思逐蛟丝乱香愁翠被空徐娘差半面楚女妒纎腰乱香清宿醉浓酿破狂愁交隂分濯秀并叶烂齐芳七言散句芰花叶叶争如拭㸃溪荷叶叠青钱棹拂荷珠碎却圎雨裛红蕖冉冉香裛露㣲㣲滴秋泪浦浦风来趂藕花此花此叶长相暎翠破红愁笑杀人阖闾宫娃能采莲明珠作珮龙为船五言古诗碧玉小家女来嫁汝南王莲花乱脸色荷叶杂天香因持荐君子愿袭芙蓉裳勿言草卉贱幸宅天池中㣲根才出浪短榦未揺风宁知寸心里蓄紫复含红莲生此泥中不与泥同调食莲谁不甘知味良独少吾家双井塘十里秋风香安得同裘子归制芙蓉裳莲花生淤泥净色比天女空明世无匹银瓶送佛所嫣然落寳牀应返梵天去蕖仙初出波照日穉犹怯宻排碧罗盖低䕶红玉頬馆之水晶宫环以琉璃楪珠明浮盘戯酒漾流杯青笔尖欲试绿牋皱还折老龟大于钱辛勤上团叶忽闻人履声入水一何㨗湛湛曲池水晓含风露清田田绿罗葢灿灿白玉英淡然絶世姿不与浓艶并俯鑑氷雪影讵懐儿女情山中徒淹留堂下空自成独有忘机客相看两无营勐雨打万荷怒声战秋鼙水银忽成泓一㵼无复遗不如㣲雨来翠盘万珠玑荷翻珠不落钿响宻更踈清如雪触窓三更梦䦨时语君君不信对镜当自知执热屏人事偃卧佣巾裳过门二三友失喜跣下牀鸣骝出华陌聫辔遵野塘崇轩俯万荷濯濯涵波光都忘瘴海中疑堕玉井傍逺无膏粉气近有氷雪凉制叶可以衣采葯可以尝离骚谱灵草品尔列衆芳已曽识三闾安肯肖六郎词人更儇薄比咏犹妃嫱曷不观兹华意色和而荘风吹月露洗岂若冶与倡衆芳慕絶艶谁能参㣲香余诗纵枯淡一扫时世粧锦带杂花钿罗衣垂绿川问子今何去去采江南莲金桨木兰船戯采江南莲莲香隔浦度荷美满船鲜㣲风揺紫柄轻露拂朱房中池所以绿待我泛红光桂舟轻不定菱歌引更长採採嗟别离无暇缉为裳洩香银槖破㵼露玉盘倾我惭尘垢眼见此琼瑶英刺茎淡荡绿花片参差红呉歌秋水冷湘庙夜云空摘取芙蓉花莫摘芙蓉叶将归问夫壻颜色何如妾藕花断复续莫辨浦与汀初闻露花香一洗㕓市腥芳姿香可人刚道六郎似谁谓前哲心爱莲比君子竒竒水上花湛湛花下水花得水扶持水因花富贵当中既植藕四畔还种苇自然秋风生便有江湖意五言絶句鑑湖三百里菡蓞发荷花五月西施採人看隘若耶佛爱我亦爱清香蜨不偷一般竒特处不上妇人头露华晞别渚烟雨涨横塘容态天然别风流似六郎谩说黄金屋当年贮阿娇争如涉江女双桨逐归潮昨夜三更里嫦娥堕玉簮冯夷不敢受捧出碧波心荷叶罩芙蓉圆青暎嫩红佳人南陌上翠葢立春风五言八句虽聴采莲曲谁识采莲心漾楫爱花逺囘船愁浪深烟生极浦色日落半江隂同侣怜波静看粧堕玉簮忽闻䕫府句并送逺公莲翠葢临风回氷华浥露鲜舞衣青缟袂倒影烂珠躔想像芙蓉阙㝠㝠絶世縁五言律诗散聫全红开似镜半绿卷如盃谁谓囘风力清香不满来鱼戯都堪数鸥飞絶自由㑹须穷一赏诘曲任扁舟七言古诗若耶溪傍採莲女笑隔荷花共人语日照新粧水底明风飘香袖空中举岸上谁家游冶郎三三五五映垂杨紫骝嘶入落花去见此踟蹰空断肠大华峯头玉井莲花开十丈藕如船冷比雪霜甘比蜜一片入口沉疴痊我欲求之不惮逺青壁无路难夤縁安得长梯上摘实下种七泽根株连君不学叔隗季隗南入晋又不学大乔小乔东入呉一种桃根与桃叶若为化作双芙蕖临淮政成有余暇坐令举室生潇洒鵞溪一幅万里寛移得浙川入图画天空水濶江茫茫想见女英与娥皇九疑云深苍梧逺氷姿泣露不成粧苦心抱恨何时了香骨应甘没秋草不如囘首谢秋风分作尹邢来汉宫郎采莲妾采莲莲花开似妾初年莲房结实妾生子郎今采取应相怜暖香虽断相牵连涌金门外凉生草无数荷花鬭娇好自怜贫病不出门无柰心情被花恼夜来一雨愁思浓晚看玉露垂庭草便须扶杖买兰舟莫待红粧被霜老七言古诗散聫平池碧玉秋波莹绿云拥扇青揺柄水宫仙子鬭红粧轻步凌波踏明镜彩桥下有双鸳戯曾托双鸳问情意半开㣲歛竟无言裛露㣲㣲滴秋泪芙蓉花开秋水冷水面无风见花影飘香上下两婵娟云在巫山月在天翠盖佳人临水立寂寞雨中相对泣温泉浮出玉肌寒檀粉不施香汗湿一阵风来碧浪翻珍珠零落难收拾七言絶句涔阳女儿花满头毵毵同泛木兰舟秋风日莫南湖里争唱菱歌不肯休水国烟香足芰荷就中芳瑞此难过风情为许呉王近红蕚从教一倍多素蕋多䝉别艶欺此花真的在瑶池还应有恨无人觉月晓风清欲堕时汉室婵娟双姊妹天台缥缈两神仙当时尽有风流过谪向人间作瑞莲贪看翠葢拥红粧不觉湖邉一夜霜卷却天机云锦段从教匹练冩秋光日日移床趁下风清香不尽思何穷若为化作龟千嵗巢向田田乱叶中凿破苍苔涨作池芰荷分得绿参差晓开一朶烟波上是画真妃出洛时芙蓉照水㺯娇斜白白红红各一家近日新花出新巧一枝能着两般花司花手法我能知说破方知未大竒乱剪素罗装一树畧将数朶蘸燕支红白莲花开共塘两般颜色一般香恰如汉殿三千女半是浓粧半淡粧水中仙子并红腮一㸃芳心两处开想是鸳鸯头白死双魂化作好花来娇红娅姹不胜姿只许行人半面窥恰似姑苏明月夜水晶宫殿贮西施初对庭除似浦池寳陀光彩射晴晖等闲游女来攀折免使兰桡水溅衣呉姬一曲採莲歌回首秋风卷碧波翠葢不能擎雨露鸳鸯应怨夜寒多晚来一棹鑑湖东队队峯峦入短蓬一色藕花三十里淡粧浓抺锦青红雨余无事倚阑干媚水荷花粉未干十万琼珠天不惜绿盘擎出与人看一様娉婷絶代无水宫鱼贯出琼铺縁何买得凌波女为有荷盘万斛珠结亭临水似舟中夜雨萧萧乱打篷荷叶晓看犹不湿却疑误听五更风水邉舟子竞招招陌上车尘晚更嚣只有幽人无个事荷花深处㺯轻桡扇飐宫罗衣浸牀湘妃晚浴试红粧䦨干月满难成梦风露侵人彻骨凉万柄绿荷衰飒尽雨中无可盖眠鸥当初乍叠青钱满肯信池塘有暮秋翠盖红幢耀日鲜西湖佳丽㑹羣仙波平十里铺云锦风度清香趂画船萱草轩窓处处幽酒中不着客中愁芭蕉叶上无多雨分与池荷一半秋七言八句白玉花开绿锦池风流御史报人知看来应是云中堕偷去须从月下移已被寒蝉催婉晚更经凉雨动䙰褷习家秋色堪图画只欠山翁倒接䍦绿荷舒卷凉风搅红蕚开荣紫菂重双女汉臯争笑脸二妃湘浦并愁容自怜秋露柔姿结不晓春妖冶态浓终恐玉京仙子识却归待种碧莲峰晴久芳池可跣行萍枯唯有草纵横朱苞未见丛丛拆绿柄才看寸寸生悴若放臣临楚泽厄于学士蹈秦坑输他杭越花如锦画舫名姝夜按笙七言律诗散聫素房含露玉冠鲜绀叶揺风钿扇圆本是呉中经进藕今为伊水寄生莲芙蓉池里叶田田一本双枝照碧泉浓艶共研香各散东西分丽蒂相连玉腻肌肤碧玉房累累波面衬红粧坐忘佛土三年梦来结人间一夏乐府祖渔家傲叶有清风花有露叶笼花罩鸳鸯侣白锦顶丝红锦羽莲女妒惊飞不许长相聚日脚沉红天色暮青凉伞上㣲㣲雨早是水寒无宿处须囘步枉教雨里分飞去蝶恋花一曲天香金粉腻莲子中心自有深深意意宻莲深秋正媚将花寄恨无人㑹桥上少年桥下水小棹归时不许牵红袂浪溅荷心圆又碎无端欲伴相思泪水浸秋天风皱浪缥缈仙舟只在秋江上和露采莲愁一晌看花却是啼粧様折得莲茎丝未放莲断丝牵特地成惆怅归棹莫随花荡漾江头有个人相望越女采莲秋水畔窄袖轻罗暗露双金钏照影摘花花似面芳心只共丝争乱鸂鶒滩头风浪晚雾瞑烟昏不见来时伴隠隠歌声归棹逺离愁引着江南岸雨过蒲桃新涨绿苍玉盘倾堕碎珠千斛姬㜮拥前红簇簇温泉初试真妃浴驿使南来丹荔熟故剪轻绡一色须时服娇汗易晞凝醉玉清凉不用香绵扑妖艶秋莲生别浦红脸青腰旧识凌波女照影㺯粧娇欲语囘风岂是繁华主可恨良辰天不与才过斜阳又值黄昏雨朝落暮开空自许竟无人解知心苦渔家傲荷叶田田青照水孤舟挽在花隂底昨夜萧萧疎雨坠愁不寐朝来又觉西风起雨摆风揺金蕋碎合欢枝上香房翠莲子与人长厮类无好意年年共在中心里为爱莲房都一柄双苞双蕋双红影雨势断来风色定池水静仙郎綵女临鸾镜妾有容华君不省花今恩爱犹相并花却有情人薄倖心耿耿因花又染相思病採桑子湘妃浦口莲开尽昨夜红稀懒过前溪闲舣扁舟看雁飞去年谢女池邉醉晚雨霏㣲记得归时旋折新荷盖舞衣临江仙猎猎风蒲初暑过潇然庭户秋清野航渡口带烟横晚山千万叠别鹤两三声秋水芙蕖聊荡桨一樽同破愁城蓼花滩上白鸥明暮云连极浦急雨暗长汀新荷叶雨过囘塘圆荷嫩绿新抽越女轻盈画桡轻送兰舟波光艶粉红相间脉脉娇羞菱歌隠隠渐遥依约凝眸隄上郎心波间粧影迟留不觉归时暮天碧衬蟾钩风蝉噪晚余霞影㡬㸃沙鸥渔笛不道有人独倚南楼艶态还幽谁能洁净争妍淡抹疑浓肯将自在求怜终嫌独好任毛嫱西子差肩六郎涂涴似和不似依然赫日如焚诸余只恁光鲜雨过风生也应百事随縁香须道地对一池着甚沉烟根株好在淤泥白藕如椽念奴娇水枫叶下乍湖光清浅凉生商素西帝宸㳺罗翠盖拥出三千宫女绛采娇春铅华掩昼占断鸳鸯浦歌声揺曳浣纱人在何处别岸孤袅一枝广寒宫殿冷落凄愁苦雪艶氷肌羞澹泊偷把胭脂匀注媚脸笼霞芳心泣露不肯为云雨金波影里为谁长凭凝竚如梦令尝记溪亭日暮沉醉不知归路兴尽欲囘舟误入藕花深处争渡争渡惊起一行鸳鹭鹊桥仙藕花亭上无尘无暑灔灔一池秋净绿罗寳盖碧琼竿翠浪里重重月影一家姊妺两般装束浓淡施朱傅粉夜深风入㣲寒问谁在牙床酒醒洞仙歌令若耶溪路别岸花无数斜歛娇红向人语绿荷相倚恨囬首西风波淼淼三十六陂烟雨新粧明照水汀渚生香不嫁东风被谁误遣踟蹰客意千里绵绵仙浪逺何处凌波㣲步想南浦潮生画桡归正月晓风清断肠凝竚晚风收暑小池塘荷净独倚胡床酒初醒起徘徊时有香气吹来云藻乱叶底㳺鱼动影空擎承露盖不见氷容惆怅明粧晓鸾镜后夜月凉时月淡花低幽梦觉欲凭谁省且应记临流凭䦨干便遥想江南红酣千顷鹧鸪天晓日初开露未晞夕烟轻散雨还㣲暗揺绿露㳺鱼戱斜照红云属玉飞情脉脉恨依依沙邉空见棹船归何人解舞新声曲一试纎腰半尺围菩萨蛮南轩面对芙蓉浦宜风宜月还宜雨红少绿多时帘前光景竒绳床乌木几尽日繁华里睡起一篇新与花为主人踏莎行杨栁囘塘鸳鸯别浦绿萍涨断莲舟路断无蜂蜨慕幽香红衣脱尽芳心苦返照迎潮行云带雨依依似与骚人语当年不肯嫁东风无端却被秋风误相见欢亭亭秋水芙蓉翠帷中又是一年风露笑相逢天机畔云锦乱思无穷路隔银河犹解诉西风兰陵王蓼汀侧朝霭依依㺯色知何许湘女淡粧羽节飞来带秋碧轻裛素绡织谁与明珰竞饰无言处相倚遡应有柔情正堆积当年驻香鹢记草媚罗裙波暎文席斜阳返照暮雨湿爱天际凉入愁寂念畴昔谩太华峰头幽梦寻覔而今两髩如花白但一线才思半星心力新词竒句便做有怎道得昭君怨月在碧虚中住人向乱荷中去花气杂风凉满船香云被歌声揺动酒被诗情断送今夜卧花心拥红衾乌衣啼晓来闲立囘塘一襟香玉飐云粧风外数枝凉相并浑如私语恼人肠飞去方知白鹭在花旁念奴娇閙红一舸记来时长与鸳鸯为侣三十六陂人未到水佩风裳无数翠叶吹凉玉容销酒更洒菰蒲雨嫣然揺动冷香飞上诗句日暮青葢亭亭情人不见争忍凌波去只恐舞衣寒易落愁入西风南浦髙栁垂隂老鱼吹浪留我花间住田田多少㡬囘沙际归路壶中天水晶宫殿放三千龙女凌波浮浴花里彫房分洞户隠隠钉头齐簇处子娇羞碧云无袖宻䕶圆磋玉堤头㣲露半身犹掩金绿知是紫府筵开随纎指出玲珑牕屋倩剥霓裳轻手搔掐损些些香玉端的中心宻藏芳意苦味何时足巴城憔悴採歌犹舞新曲沁园春浅碧芙蓉素艶亭亭前身阿娇记湘滨露冷酥容倍㓗华清水滑酒晕全消瑶剪丰肌云翻碎蕚白羽鲜明时自揺风流处是古香幽韵时度鲜飈琼枝璧月清标对千朶婵娟倾翠瓢况水晶台榭低迷净绿氷霜词调隠约轻桡细认京房种竒孕秀已觉青衿横素腰西风晚饶有花开十丈玉井非遥全芳备祖前集卷十一全芳备祖集前集卷十二钦定四库全书全芳备祖前集卷十二宋陈景沂撰花部菊花事实祖碎录菊治蘠马蔺为紫菊瞿麦为大菊乌喙苗为鸳鸯菊旋复花为艾菊菊有筋菊有白菊有黄菊一名延年一名日精菊有两种一种紫茎香而味甘美叶可作羹一种青茎而大作蒿艾气味苦不堪食名薏非真菊也季秋之月菊有黄华纪要桓景随费长房学长房曰九月九日汝家当有大灾厄急缝囊盛茱萸系臂上登山饮菊酒魏文帝与钟繇书曰嵗往月来忽复九月九日九为阳数俗因其名以为宜于长久是月芳菊纷然归荣辅体延年莫斯之贵谨奉一束以助彭祖之术陶潜九月九日无酒宅邉菊丛摘盈把坐其侧怅望久之见白衣至乃江州王𢎞送酒即便就酌醉而后归南阳郦县有甘谷谷中水香美其上没大菊落水从山流下得其滋液谷中二十家仰饮此水上夀百二三十中夀百余嵗七十八十则谓之天郦县北八里有菊水其源悉芳菊被崖水甚甘馨胡广久患风羸常汲水饮后疾遂瘳年及百嵗道士朱孺子吴末入玉笥山服菊花乗云升天康风子服甘菊花桐实后得仙杂着朝饮木兰之坠露兮夕餐秋菊之落英兰有馨兮菊有芳三径就荒松菊犹存翠叶云布黄蕋星罗陆龟䝉自号天随生宅荒少墙屋多隙地前后皆树以把菊春苗恣肥得以採撷供左右杯按及夏五月枝叶老硬气味苦澁旦暮犹督责儿辈掇拾不已遂作把菊赋苏东坡守胶西厨传索然不堪其忧日与通守刘君廷式循古城废圃求把菊食之作后把菊赋张南轩为江陵守之数月方春经行郡圃命採把菊付之庖人或谓光生据方伯之位頥指如意乃从野人之餐得母近于矫激有同于脱粟布被者乎先生应之曰天壤之间孰为正味享或腊毒淡乃其至唯把与菊中和所萃骚南阳于西河又頽龄之可制于是又作续把菊赋菊草属也以黄为正所以槩称黄花汉俗九月饮菊酒以祓除不祥盖九月律中无射而数九俗尚九日而用时之草也南阳鄱县有菊潭饮其水者皆夀神仙传有康生服其花而成仙菊有黄花礼用以准节令大畧黄花开时节候不差江南地暖百卉造作无时而菊独不然攷其理菊唯傲烈髙洁不与百卉同其盛衰必待霜降草木黄落而花始开岭南冬至始有㣲霜故也一名日精一名周盈一名传延年所宜贵者苗可以菜花可以药囊可以枕酿可以饮所以髙人隠士篱落畦圃之间不可以一日无此花也陶渊明植于三径采于东篱裛露掇英汎以忘忧钟㑹赋以五美谓圆华髙悬凖天极也纯黄不杂后土色也早植晚发君子徳也冐霜吐颕象劲直也抔中体轻神仙食也其为所重如此然品类有数十种而白菊一二年多有变黄者余在二水植白菊百余株次年尽变为黄花今以色之黄白及杂色品类可见于吴门者二十有七种大小颜色殊异而不同自昔好事为牡丹芍药海棠竹笋作谱记者多矣独菊花未有为之记者殆亦菊花之阙文也余始以所见为之若夫耳目之未接品类之未偹更俟博雅君子与我同志者续之韩魏公在北门有诗云不羞老圃秋容淡且看黄花晚节香识者知其晚节之髙郑谷十日菊诗云自縁今日人心别未必秋香一夜衰此意甚佳而病在气不长王荆公残菊诗黄昏风雨打园林残菊凋零满地金欧阳公见之戯荆公曰秋花不比春花落凭仗诗人仔细吟荆公闻之笑曰欧九不学之故也岂不见楚词云夕餐秋菊之落英或云诗之访落以落训始盖谓始开之花耳赋咏祖五言散句白露滋园菊芳菊舒金英寒花发黄采时菊委严霜笑酌黄金花黄花催逸兴时菊碎榛丛菊垂金秋花雨荒深院菊故里樊川菊盃迎露菊鲜菊蕋独盈枝重岩细菊斑寒华只暂香轻露栖丛菊霜晓菊鲜鲜园菊茂新芳墙根菊花好我屋南牕下今生㡬丛菊细叶抽轻翠圆花簇嫩黄晚来髙兴处揺荡菊花期异芳初艶菊故里亦髙格羹煮秋莼滑盃迎露菊新庭前有白露暗满菊花团愁眼看秋露寒城菊自花满步如松碧同时待菊黄伊昔黄花酒如今白发翁坐开桑落酒来把菊花枝时过菊潭上摘此黄金花撷其黄金蕋泛此白玉巵粲粲秋菊早卓为霜中英轻霜临菊月细雨似梅天荐菊明诗眼看梅长道心七言散句野径冷香黄菊秀菊残犹有傲霜枝竹叶于今既无分菊花从此不须开苦遭白髪不相放羞见黄花无数新篱邉老却陶潜菊江上徒逢袁绍杯江头赤叶枫愁客篱外黄花菊对谁不是花中偏爱菊此花开后更无花陶令思归未得归黄花想见绕东篱牢裹乌纱莫吹却免教白发见黄花蕙菊未开倾竹叶柴桑有梦绕篮舆问花何事人偏爱㑹遇渊明把玩来秋风为我语篱菊且耐寒香伴白云九月黄花依旧好蛩声空自怨深秋白衣不到东篱伴吟得黄花满口香想得东篱黄已徧到家及取未凋零草卧夕阳牛犊健菊留秋色蟹螯肥不因彭泽休官去未必黄花得许香莫言满眼无知己耐久黄花是故人西风昨夜摧黄叶秋亦无心在菊花犹作霓裳舞妖态零红坠粉湿秋根黄花自与渊明别不见闲人直到今五言古诗结庐在人境而无车马喧问君何能尔心逺地自偏采菊东篱下悠然见南山山气日夕佳飞鸟相与还此中有真意欲辨已忘言秋菊有佳色裛露掇其英汎此忘忧物逺我遗世情一觞虽独进杯尽壶自倾日入羣动息归鸟趋林鸣啸傲东轩下聊复得此生和泽周三春烨烨凉秋节露凝无游气天髙风景彻陵岑耸逸峰遥瞻皆竒絶芳菊开林耀青松冠岩列懐此贞秀姿卓为霜中杰衔觞念幽人千载抚尔诀俭素不复展厌厌觉凉月越山春始寒霜菊晩愈好朝来出细粟稍觉芳嵗老孤根䕃长松独秀无衆草晨光虽照耀秋雨半摧倒先生卧不出黄叶纷可扫无人送酒壶空肠嚼珠寳香风入牙颊楚些发天藻新英蔚已满宿根寒不藁扬扬㺯芳蜨生死何足道颇讶昌黎公恨尔生不早骚人足竒思香草比君子况此霜下杰清芬絶兰芷气禀金行肃徳偹黄中美古来鹤髪翁餐英饮其水但恐藜藿伤课仆加料理黄花候秋节逺自夏小正坤裳有正色鞠衣亦令名一从人伪胜遂与天力争易姓寓非俗改颜随所令新竒既易售粹驳定相倾疾恶逢伯厚识真似渊明君言我所印世论谁能评愿君为霜风一扫紫与頳黄花不负秋与秋作光辉夜霜为作恶朝日为解围今晨岂重九节意入芳菲孤芳擅天地衆卉亦已㣲殷勤黄金靥照耀白板扉沽酒欲夀花孔方与我违静坐絶省事未觉此计非夕英岂不腴骚人自难肥手种黄金花摩挱待其成朝来风雨过万晕秋竛竮起问花知否独立常亭亭尝于清霜下退然得此生南山与东篱我亦学渊明久落尘网中呌花花不应五言古诗散聫少年饮酒时踊跃见菊花今来不复饮每见长咨嗟竚立摘满手行行把归家是节东篱菊纷披为谁秀岑生多新诗性亦嗜醇酎采采黄金花何由满衣袖五言絶句每恨陶彭泽无钱对菊花如今九日至自觉酒频賖青蕊冐丛幽姿含晓露政尔破荒唐讵免伤迟暮味苦谁能爱香寒只自珍常将潭底水普供世间人五言八句篱落嵗云暮数枝聊自芳雪栽新蕊宻金拆小苞香千载白衣酒一生青女霜春丛莫轻薄彼此有行蔵寒花开已尽菊蕊独盈枝旧摘人频异轻香酒暂随地偏初衣裌山拥更登危万国皆戎马酣歌泪欲垂五言排律家家菊尽黄梁苑独如霜莹净真琪树分明对玉堂仙人披雪氅素女厌红粧粉蜨来难见麻衣拂更香南风揺羽扇含露滴琼浆髙艶遮银井繁枝覆象床桂丛慙并发梅蕚妒先芳一入瑶华咏从兹播乐章五言律诗散聫暗暗淡淡紫融融冶冶黄陶令篱邉色罗含宅里香粲粲黄金裾亭亭白玉肤极知时好异拟与嵗寒俱堕地良不忍抱㧞宁自枯七言古诗庭前甘菊移时晚青蕊重阳不堪摘明日萧条醉尽醒残花烂漫开何益篱邉野外多衆芳采撷琐细升中堂念兹空长大枝叶结根失所纒风霜病眼仇寃一束书客舍葭莩菊一株看来看去两相厌花意萧条恰似无清晚肩舆过花市陶家全圃移在此千枝万枝都不看一枝两枝谁复遣平地㧞起金浮屠瑞光千尺照碧虚乃是结成菊花塔蜜蜂作僧僧作蝶菊花障子更玲珑翡翠六扇排屏风金钱装面宻如积金钿满地无人识先生一见双眼开故山三径何独懐君不见内前四时有花卖和宁门里花如海七言絶句谁将陶令门前菊幻作酴醿白玉花小草真成有风味东园添我老生涯吕园未肯轻沽我且寄田家砌下栽他日秋光媚重九清香知是故人来共坐䦨邉日欲斜更将金蕊泛流霞欲知却老延龄药百草摧时始见花菊生不是遇渊明自更渊明遇菊生嵗老霜寒心独苦渊明元是菊花精物性从来各一家谁贪寒瘦厌年华菊花自择风霜国不是春光外菊花莺様衣裳钱様裁冷霜凉露溅秋埃比他红紫开差晚时节来时毕竟开城荒叶落风飕飕淮水茫茫古渡头白首不堪行乐地黄花㸃㸃是离愁落拓山园载酒米江梅含雪倚春台菊花无借秋光老犹自离披带雨开黄花照眼又经秋山自青青江自流多谢龙头鳌禁客年年把酒到江楼羞与春华艶冶同殷勤培溉待西风不须牵引渊明比随分篱邉要㡬丛独向隣园看菊囘隔篱惊见一枝梅西风怜我太寂寞特地遣花将句来秋风两度身为客已见重阳未到家村酒不堪供节事祗将青眼看黄花汛扫官㕔顿菊栽老兵怕碍客车来费人早晚勤浇灌何似篱邉自在开一段风流玉琢成开从霜后越精神休嫌茉莉非吾配㑹识张良似妇人白白黄黄自嵗寒诗人但作菊花看牡丹茉莉非吾事自是时人被眼暪亲向东篱手自栽夕阳小径重徘徊花应得似人乖角过了重阳烂漫开爱花千古说渊明肯把秋光不似春我重此花全晚节賸栽三径伴闲身新分菊本自鉏山手縳枯藤作矮栏比似着书空用力种花犹得一年看七言八句青丛馥郁早抽芽金蕊烂斑晚着花秋意正应宜淡泊化工可是惜铅华轻烟细雨重阳节曲槛疎篱五栁家暮醉朝吟供採摘更怜寒蝶共生涯香名不枉入骚坛最爱霜林耐嵗寒切莫逢人叹迟暮何曾委地有飘残人如靖节本堪采世欠灵均少得餐甚矣吾衰闭门坐篱邉自折一枝看七言八句散聫陶诗只作黄金实郢客新传白雪英素色不同篱下发繁花疑是月中生乐府祖少年逰去年秋晚此园中携手玩芳丛拈花嗅蕊恼烟撩雾沉醉倚西风今年重对芳丛处追往事又成空敲徧䦨干向人无语惆怅满枝红定风波与客携壶上翠㣲江涵秋影雁初飞人世难逢开口笑菊花须挿满头归酩酊但酧佳节了云峤登临不用怨斜晖古往今来谁不老多少牛山何必更沾衣水调歌头江水浸云影鸿雁欲南飞携壶结客何处空翠缈烟霏尘世难逢一笑况有紫萸黄菊须挿满头归风景今朝是身世昔人非酧佳节须酩酊莫相违人生如寄何事辛苦怨斜晖无尽今来古往何限春花秋月变化倐无依问取牛山客何必独沾衣南乡子黄菊满东篱与客携壶上翠㣲已是有花兼有酒良期不用登临怨落晖满酌不须辞莫待无花空折枝寂寞酒醒人散后堪悲节去花愁蝶不知鹧鸪天黄菊枝头坐晓寒人生莫放酒杯干风前横笛斜吹雨醉里簮花倒着冠身健在且加餐舞裙歌板尽清欢黄花白发相牵挽付与时人冷眼看受恩深雅致装庭宇黄花开淡伫细香明艶尽天与助秀色堪餐向晓自有真珠露刚被金钱妒拟买秋天容易独步粉蜨无情蜂已去要上金樽唯有诗人曾许待宴赏重阳恁时尽把芳心吐陶令经回顾悴憔东篱冷烟疎雨醉花隂薄雾浓隂愁永昼瑞脑喷香兽时节又重阳玉枕纱㡡半夜秋初透东篱把酒黄昏后有暗香盈袖莫道不消魂帘卷西风人比黄花瘦破阵子忆得去年今日黄花正满东篱曽与主人临小槛共折香英泛酒巵长条挿髩垂人貌不应迁换丛又覩芳菲重把一樽寻旧径可惜光隂去似飞风髙露冷时蓦山溪年芳已逺凉夏疎疎雨菊占此时开背佳期清秋何处滴成金豆弹破栗文圎临水槛倚风亭全胜东篱暮茱萸未结谁是多情侣菖叶与葵花也相饶也相妒主人着意何必念登髙浮酒面解烦襟消尽当筵暑鹧鸪天一种浓华别様粧留连春色到秋光解将天上千年艶翻作人间九日黄凝薄雾傲繁霜东篱恰似武陵乡有时醉眼偷相顾错认陶潜作阮郎如梦令野菊亭亭争秀闲伴露荷风栁浅碧小开花谁摘谁㸔谁嗅知否知否不入东篱杯酒念奴娇老夫白发尚儿戯废圃一畨料理餐饮落英并坠露重把离骚拈起冷艶幽香深黄浅白占断西风里飞来双蜨绕丛欲去还止尝试铨次羣芳梅花差可伯仲之间耳佛说诸天金世界未必荘严如此尚友灵均定交元亮结好天随子篱邉坡下一杯聊泛菊蕊鹊桥仙寒丛㺯日寳钿承露篱落亭亭相倚当年彭泽未归来料独抱幽香一世疎风冷雨淡烟残照日日重阳天气帽檐已是半欹斜问瓮里新蒭熟未好事近秋色到东篱一种露红先占应念金英冷淡滴胭脂浓染依稀十月小桃花霜蕊破霞脸何事渊明风致却十分妖艶一落索瘦得黄花能小一帘香杳东篱云冷正愁予犹幸是西风少叶下亭臯𣺌𣺌秋何为者无钱持蟹对黄花又辜负重阳也全芳备祖前集卷十二全芳备祖集前集卷十三钦定四库全书全芳备祖前集卷十三宋陈景沂撰花部巖桂花事实祖碎录梫木桂树也一名木樨花淡白其淡红者谓之丹桂黄花者能子丛生巖岭间纪要月中有桂树月桂髙五丈下有人常斫之树疮随合人姓呉名刚西河人学仙有过谪令伐树臯涂之山有桂木八树在贲禺东八树成桂言其大也贲禺即畨禺也桂阳郡有桂岭放花徧白林岭尽香淮南子刘安好道感八公共登山斫桂树而赋有大小桂山因以自号招隠士者刘安小山之所作也有左翁者坐桂树下以玉杯承甘露与呉勐服之晋郄诜对䇿第一武帝问之曰臣今为天下第一犹桂林一枝杂着桂树丛生兮山之幽偃蹇连蜷兮枝相缭山气巃嵸兮石嵯峨谿谷崭岩兮水层波猿狖羣啸兮虎豹嗥扳援桂枝兮聊淹留王孙逰兮不归春草生兮萋萋嵗暮兮不自聊蟪蛄鸣兮啾啾坱兮轧山曲心淹留兮恫慌惚罔兮沕憭兮慄虎豹穴丛薄深林兮人上慄嵚崟﨑嶬兮䂩磈磳硊树轮相糺兮林木茇骪青莎襍树兮薠草靃靡白鹿麏䴥兮或腾或倚状貌崟崟兮峩峩凄凄兮漇漇猕猴兮熊罴慕类兮以悲攀援桂枝兮聊淹留虎豹鬭兮熊罴哮禽兽骇兮亡其曹王孙兮归来山中兮不可久留朱桂黟条于南北桂树列兮纷敷吐花紫兮布条实孤饮若之朝露兮搆桂木以为室桂蠧不知所淹留兮虫不知死于葵叶桂芳香兮正坚故君子依之桂棹兮兰枻桂栋兮棼橑结桂枝兮延伫沛吾乗兮桂舟援北斗兮酌桂浆南州之炎徳兮丽桂树之冬荣天竺山昔有梵僧云从天竺鹫山飞来八月十五夜尝有桂子落故白乐天诗云仙花桂子落纷纷窦禹钧有子五人俱登科冯道赠之诗曰灵椿一树老丹桂五枝芳赋咏祖五言散句㣲风动桂华秋风生桂枝有喜留攀桂礼闱曽擢桂丹桂风霜急赏月延秋桂仙籍桂香浮雾宻前山桂桂子秋皎洁青桂隠遥月南州实炎徳桂树凌寒山相思在何处桂树青云端桂子月中落天香云外飘斫却月中桂清光应更多转蓬行地逺攀桂仰天髙故园松桂发万里共清辉苍苍山中桂团团霜露色穷冬百草死幽桂乃芬芳山中有桂花莫将花如霰离披得幽桂芳本欣盈握琼叶润不凋珠英粲如织何年霜夜月桂子落寒山桂熟长收子兰生不作畦忽逢幽隠树如见独醒人蟾宫分异种人世敢清香弟子已攀桂先生犹卧云近方檐卜黄逺比茉莉小七言散句山头老桂吹古香聫翩桂花坠秋月兔寒蟾冷桂香白清露香浮黄玉枝山云漠漠桂花湿桂子髙攀第一枝桂折一枝先许我杨穿三叶尽惊人长抱秋蟾滋秋气偶揺风露坠堦除松椿自有千年夀兰蕙何无千里香国香熏舍先生醉秋叶栽花客子迷楚塞山深草木馨秋来处处发菁英天将秋气蒸寒馥月借金波摘小黄夹路两行森翠葢西风半夜散麸金忆曽寒露飘金粟自领儿童拾薄金已搜杞菊到诒厥絶与木樨亲友于露下风髙月当户梦囘酒醒客闻砧看来看去能㡬大如何着得许多香天开金粟如来蔵人立广寒宫殿秋五言古诗问春桂桃李正芳华年光随处满何事独无花春桂答春华讵能久风霜揺落时独秀君知否世人种桃李多在金张门攀折争㨗径及此春风暄一朝天霜下荣耀难久存安知南山桂绿叶垂芳根青隂亦可托何惜植君园谪官去南裔清湘绕灵岳晨登黄葭岸霜景霁纷浊披离得幽桂芳本欣盈握火井困烟烬薪采久摧剥道傍且不顾岑岭况幽邈倾筐拥故壤栖息期鸾鷟路逺清凉宫一雨悟无学南人始重㣲我谁先觉芳意不可传丹心徒自渥有客赏芳菲移根自幽谷为懐中山趣爱此岩下绿晚露秋晖浮清隂药䦨曲更待繁花白邀君㺯芳馥化工吝幽香斑斑被花木氤氲寒岩桂髙韵盖羣馥无人尽日芳守志何幽独士介耻求知女贞惭自鬻凄凉楚山秋樛枝吐金粟浅水暎轻明㣲飈发含蓄楼端静忽闻马上遥相逐踟蹰为延竚但见林峦绿瓶罂谁折赠清芬閟庐屋久处不自知乍至称馥郁客悲芳嵗暮梦绕寒溪曲长吟小山词古意恐难复天心不求金富妪不复蔵居然土同价散作草木芳英英园中葵一心倾太阳采采篱下菊令汝夀命康唯此木之樨更贮万斛香雄姿傲霜雪鳞甲森青苍三贤鼎足立正色凛相望岂比桃李徒红紫纷披昌聊息贪者心来上君子堂嵗晚从我㳺寘汝兄弟行五言古诗散聫不归天上月空老山中年无人为移植添入上林园团团桂丛孤枝叶寒更媚托根庭宇间自有幽人致何必问嫦娥青云借余地五言絶句堂中有八树繁华无四时不识风霜古安知零落期新丛入望苑旧干别层城请视今移处何如月里生不是人间种移从月窟来广寒香一㸃吹得满山开乔木生夏凉芳蕤散秋馥未觉嵗将寒扶疏方绕屋五言八句未植蟾宫里宁移玉殿幽枝生无限月花满自然秋侠客条为马仙人叶作舟愿君期道术攀折可淹留日暖山上路莺啼知已春忽逢幽隠树如见独醒人石冷开常晚风多落已频樵夫应不识嵗久伐为薪山中绿玉树潇洒向秋深小阁芬㣲度诗帷气欲侵披懐清露晓遇赏夕岚隂重王孙意天涯泪满襟亭亭岩下桂嵗晚独芬芳叶宻千层绿花开万㸃黄天香生净想云影䕶仙粧谁识王孙意空吟招隠章露浥黄金蕊风生碧玉枝千林向揺落此树独华滋木末难同调篱邉不并时扳援香满袖叹息共心期五言律诗散聫玉蕊琅玕树天香知意薰露寒清透骨风定逺含芬七言古诗玉阶桂影秋绰约天香为卷浮云薄婵娟醉眠水晶殿老蟾不守余香落苍苔忽生霜月裔仙芬凄冷真珠蕚娟娟石畔为谁妍香雾着人清入幕夜深醉月寒相就荼䕷却作伤心瘦㺯云仙女淡纻衣烟裙不着鸳鸯绣眼中寒香谁同惜冷吟经召梅花魄小蛮为洗玻璃杯晚来秋瓮蒲桃碧西风夜入小池塘木樨漏泄月中香一粒粟中香万斛君看一梢㡬金粟七言絶句瀹雪凝酥㸃嫩黄蔷薇清露染衣裳西风扫尽狂蜂蝶犹伴天邉桂子香弹压西风擅衆芳十分秋色为伊忙一枝淡贮书窓下人与花心各自香月待圆时花正好花将残后月还亏须知天上人间物同禀秋清在一时轻薄西风未辨霜夜揉黄雪作秋光吹残六出犹余四正似天花更着香雨过西风作晚凉连云老翠出新黄清芬一日来天阙世上龙涎不敢香衆芳揺落九秋期横出天香第一枝莫似寒梅太孤絶更教遥夜笛中吹仙衣才试鬰金黄便觉秋风满院香定观极知先透彻道心岂是故迎将秋到寒岩桂树丛小山吟罢思悲翁不妨更作淹留计占取人间十里风学仙深媿似吴郎赖有吾庐两子苍疑是广寒宫里种一秋三度送秋香谁遣秋风开此花天香来自玉皇家鬰金裳浥蔷薇露知是仙人蕚绿华翠叶金华小胆瓶轻拈微嗅不胜情从教失陷沈烟冷蓦地薫心梦也清露洗金虫一半开层层碧玉暎楼台西风昨夜吹香过人在阑干待月来多应仙国山邉种岂是嫦娥月里香愿为儿孙积隂徳东堂时占一枝芳人间植物月中根碧树分敷散寳熏自是荘严等金粟不将妖艶比红裙天公怜我太岑寂每嵗殷勤两度开收拾落英将底用博山香里荐清杯七言八句月缺霜浓蕊却干此花元属桂堂仙鹫峰子落惊前夜蟾窟枝空记昔年破械髙僧怜耿介练裙溪女鬭清妍愿公採撷纫幽佩莫遣遗芳老涧邉尘世何曽识桂林花仙夜入广寒深移将天上衆香国寄在梢头一粟金露下风髙月当戸梦囘酒醒客闻砧诗情恼得浑无那不为龙涎与水沈分得吴刚斫处林鵞儿洒色不须深系从犀首名干木泒别黄香字子金衣溅蔷薇兼水麝韵如月杵应霜砧余芳熏入旃檀骨从此人间有桂沈翠围侍女拥红幢霞脸调朱笑额黄共醉东君千日酒更翻西母九霞觞人间天上髙低影月下风前自在香轮得广寒宫里客年年绿鬂赏秋光重重帘幙䕶金㹸小树花开逼麝脐寒色十分新疹粟春心一㸃暗通犀香延棋畔仙人斧影射灯前太乙藜从此再週花甲子伴公长醉玉东西乐府祖清平乐人间花少菊小芙蓉老冷淡仙人偏得道买住西风一笑前身应是江梅黄姑㸃破氷肌只道暗香犹在𠫭差清似南枝小山丛桂最有留人意拂叶扳花无限思雨湿浓香满袂别来过了秋光翠帘昨夜新霜多少月宫闲色姮娥与借㣲芳断崖流水香度青林底元配骚人兰与芷不数春风桃李淮南巖桂小山诗翁合得扳翻身到十洲三岛心㳺万壑千岩黄衫相倚翠葆层层底八月江南风日美㺯影山腰水尾楚人未识孤妍离骚遗恨千年无住菴中新事一枝唤起幽禅秋光如洗酿作鵞黄蚁散入千巖佳树里惟许修门人醉轻钿重上风鬟不禁月冷霜寒步障深沈归去依然愁满江山少年痛饮忆向吴江醒明月团圆髙树影十里蔷薇水冷大都一㸃宫黄人间直恁芬芳怕是秋天风露染教世界都香月明秋晓翠葢团团好剪碎黄金教恁小都着叶儿遮了折来休似平时小牕能有髙低无顿许多香处只消三两枝儿秦楼月香小山丛桂烘温玉烘温玉酒愁花暗沈腰如东烦君剰兴阳春曲为君细拂罗衾馥罗衾馥一春幽梦与君相续满庭芳秋入㣲隂凉生平逺小山愁絶天南似闻还断飞粟徧千巖叶底轻黄纂纂恼人是㣲裂方缄翛然胜清真冷淡无艶寄尘凡澄潭欹两岸波光揺动碧影相㕘任西风十里吹度松杉我自寒灰藁木凝神处不觉醺酣归来晚飞花无迹明月满空山月窟盘根云岩分种絶知不是尘凡琉璃剪叶金粟缀花繁黄菊周旋避舍友兰蕙羞杀山樊清香逺秋风十里鼻观已先㕘酒䦨听我语平生半世江北江南经行处无穷绿水青山尝被此花相恼思共老结屋中间不因着芗林底事㳺戯到人寰生查子我爱木中犀不是凡花数清似水沈香色染蔷薇露芗林月冷时玉笥云深处归梦托西风夜夜江头路蝶恋花岩桂秋风南埭露墙外行人十里香随步此是芗林㳺戯处谁知不向根尘住今日对花非浪语忆昨明光早辱君王顾生怕素绳轻㸃汚思鲈何似思花去桂枝香天髙气肃正月色分明秋容新沐桂子初收三十六宫都足不辞散落人间去怕羣花自嫌凡俗向他秋晚唤回春意㡬畨幽独是天上余香賸馥一树香风十里相续坐对花旁但见色浮金粟芙蓉只解添秋思况东篱凄凉黄菊入时太浅背时太逺爱寻髙躅蓦山溪嫣然一笑风味人间没来自广寒宫直偷得天香入骨软金缕屑㸃缀碧琼枝花蔵叶叶笼花刚被风吹拂道人衾帐不用沈烟熨挿满枕屏山觉身在蓝桥仙窟一觞一咏消得九秋愁篱边菊畹中兰甘避芳尘不霜天晓角绿云剪叶低䕶与黄金屑占断花中声誉香韵两清洁胜絶君听説是他来处别试看金衣犹带金庭露玉阶月水龙吟智琼娇额涂黄为谁种作秋风蕊寒香半露绿帏深护犹闻千里山麝生脐水沈削蜡一时羞避向钱塘江上中秋月下有人暗寻遗子不柰书生习气对羣花领畧风味骚人已去欲纫幽佩重为湘酹天赋风流友梅兄蕙舆桃奴李向明牕棐几纎枝未老眼明如水临江仙玉宇凉生清禁晓丹葩色照晴空珊瑚敲碎小玲珑人间无此种来自广寒宫雕玉䦨干深院静嫣然凝笑西风曲屏须占一枝红且图欹醉枕香到梦魂中小䦨干露华深酿古香浓一树出云丛牕间试与闲培秋事聊寄幽悰钩帘静对西风晚尘外小房栊轻隂淡日浅寒清月想见山中全芳备祖前集卷十三全芳备祖集前集卷十四钦定四库全书全芳备祖前集卷十四宋陈景沂撰花部葵花事实祖碎録葵有三种一取其花名蜀葵一取其叶名蒲葵一取其可食名葵菜菺戎葵今蜀葵也如木槿花晋傅𤣥蜀葵赋序曰其苗似瓜瓠既大而洁鲜黄色耀日黄葵常倾叶向日不令照其根蜀葵有檀心色如牡丹姚黄蕊则蜀葵也黄葵治便淋及催生处处有之春生苗叶与蜀葵颇相似叶尖狭多刻缺夏末开花浅黄色与蜀葵别种将产时取四十九粒子研烂温热酒调下小花者名锦蜀葵又名戎葵若葵藿之倾太阳葵藿葵菜也七月烹葵及菽葵承露也大茎小叶花紫黄色一丈红浙间又一种葵俗名一丈红花有五色纪要仲尼曰鲍荘子智不如葵葵犹能卫其足公仪休为鲁相食于舍而茹葵葵美愠而㧞之曰又夺园夫红女之利乎鲁监门女婴相从绩中夜泣曰卫世子不肖是以泣其偶问其故曰宋司马得罪于宋出奔于鲁马逸食吾园葵是嵗失利一半由是观之祸福相反也鲁漆室女曰昔晋客舍我家系马于园马逸践吾园葵使我终嵗不厌葵味丁次都不知何许人为辽东丁氏作奴丁氏常使买葵问何得此云从日南来周颙清贫终日长蔬王俭谓颙曰卿山中何所食最胜答曰赤米白盐绿葵紫蓼又曰春初早韭秋末晚菘北齐彭城王攸在郡王氏种葵三亩被人盗之王宻书葵叶明旦令人入市看之遂得偷者符坚欲南师梦葵生城南以问妇曰若君逺出难为将也杂着衰荷依䕃时藿向阳绿葵含露白薤负霜布䕶交加蓊茸分葩疎茎宻叶翠蕚丹花惟兹珍草懐芬吐荣挺河渭之膏壤吸昇井之𤣥精绕铜雀而疏植映昆明而罗生作妙观于神洲扇令名于东京驰驿命而逺致攅华林而丽庭申脩翘之冉冉播圆叶之青青蝶翅堪憎蜂须可妬㡬多之金粉遭窃一㸃之檀心被汚赋咏祖五言散句红葵旌节花园葵犹向日香宜配碧葵青青园中葵朝露待日晞譬如后园葵有叶待秋霜流目视西园晔晔荣紫葵无以肉食资取笑葵与藿水烟通径草秋露接园葵葵花虽粲粲蒂浅不胜簮七言散句烂煮葵羹斟桂醑风流可惜在蛮邨西崦人家应自乐紫葵烧笋饷春耕秋风似学金丹术戱把琉黄制酒盃一树黄葵金盏侧劝人相对醉西风五言古诗宾厨何所有炊稲烹秋葵红粒香复软绿叶滑且肥饥来止于饱饱后复何思思忆荣遇日迨今穷退时今亦不冻馁昔日无余资口既不减食身又不减衣抚心私自问何者是荣衰昨日一花开今日一花开今日花正好昨日花已老人生不得长少年莫惜床头沽酒钱请君有钱向酒家君不见戎葵花弱质困夏永竒姿苏晓凉低昻黄金盘照耀初日光檀心自成晕翠叶森有芒古来冩生人妙絶谁似昌晨粧与午醉负态含隂阳君看此花枝中有风露香五言古诗散聫种葵此园中葵生鬰凄凄朝荣东西倾夕颖西南晞零露垂泽鲜明日耀其辉丰条併春盛落叶后秋衰庆彼晚彫福忘此孤生悲翩翩晚彫葵孤生寄此间被䝉覆恩露㣲躯后时残庇足同一智生理名万端不若闻道易但伤知命难淘米少汲水多汲井水浑刈葵莫放手放手伤葵根採葵莫伤根伤根葵不生结交莫羞贫羞贫交不成白若缯初断红如颜欲酡生令仙驾俨幢节纷骈罗物性有常妍人情轻所多菖蒲倘自秀弃掷不吾过锦江何日别漆水今朝见清露绕颜色秋鵞一分浅花生初咫尺意思已寻丈一日复一日看看衆花上五言絶句惭君能卫足叹我逺逰根白日如分照还归守故园五言八句炎天花尽歇锦绣独成林不入当时眼其如向日心寳钗知见弃幽蝶或来寻情许清风下芳醪对一斟七言絶句此花莫遣俗人看新染鵞黄色未干好逐秋风天上去紫阳宫里要头冠名花八叶嫩黄金色㸃书窓透竹林无柰美人闲把嗅直疑檀口印中心娇黄初绽欲留诗尽日含毫有所思记得玉人初病起道家粧束厌时眼前无柰蜀葵何浅紫深红数百窠能共牡丹争几许得人轻处祗縁多白露清风催八月紫兰红药共凄凉黄花冷淡无人看独自倾心向太阳开时闲淡歛时愁兰菊应容预胜流剰欲持杯相领畧一庭风露不禁秋黄葵贵丽不妖娆一朶新晴松外髙还是迩英临黼座朦胧晓日照天髙昔年南国看黄葵云鬂金钗向后垂今日村家篱落下秋风寂寞两三枝红白青黄弄浅深旌分幢叶自成隂但疑承露矜殊色谁识倾阳无二心都将葵叶盖庭中树似桄榔叶似㯶欲问天公覔㣲雪粧成急向打船篷篛笠端能直㡬钱骑奴不拟雨连天盖头旋折山葵叶噼破青青伞半邉七言八句人笑戎葵定是痴不愁曦景早和迟便令隔雾光难到也则倾心苦为谁卫足平生非我志向阳一㸃只天知话头试问程休父休父丹衷便是葵七言律诗散聫拓罢淮南金㦸牙时平来坐野僧家枪旗谩摘社前雨旌节旋移春后花恐是牡丹重换紫久疑芍药再翻红娇娆不似桑间女蔽芾深迷苎下翁乐府祖菩萨蛮秋花最是黄葵好天然嫩态迎春早染得道家衣淡粧梳洗时晚来清露滴一一金杯侧挿向绿云鬟便随王母仙蓼花事实祖碎录一名天蓼一名泽蓼以薅荼蓼予又集于蓼脍秋用蓼鹑羮鸡羮鴽酿之蓼纪要越王念呉欲复怨非一日也苦思劳心夜以继日卧则尝蓼霍丘古号东西盖古之国也杂着虫在则生在芬则死非仁而芬贼也覩兹茂纷葩吐盈猗那随风绿叶厉茎爰有蠕虫厥状似螟羣聚其间食之以生则罔不知辛况乎人以安逸为心乎赋咏祖五言散句蓼花被堤㟁盐䜴煎芹蓼蓼襍芳菲畴羣芳坐衰歇聊自舞春风丛蓼晚可喜轻红随秋深七言散句水冷花红簇簇雨湿花千穗红蓼花无数入船窓暮天新雁起汀洲红蓼花开水国愁花穗迎秋结晚红园林清淡更西风簇簇菰蒲映蓼花水痕天影蘸秋霞五言八句簇簇复悠悠年年拂漫流差池伴黄菊冷落过清秋晚帯鸣虫急寒蔵宿鹭愁故溪归不得凭仗系渔舟七言絶句秋归南浦蟪蛄鸣霜落横湖溪水清卧雨幽花无限思抱丛寒蝶不胜情分红间白汀洲晚拜雨揖风江汉秋看渠耐得清霜去却恐芦花先白头七言律诗散聫红穗已沾巫崃雨绿痕犹带锦江泥吟狂不觉惊幽鹭坐困飜疑在旧溪乐府祖行香子金井先秋梧叶飘黄㡬回惊觉梦初长云㣲烟淡疎雨池塘渐蓼花明菱花冷藕花凉幽人已惯枕单衾冷任啇飈催换年光问谁相伴终日清狂有竹间风樽中酒水邉牀芦花事实祖碎录蒹葭芦苇也纪要雁啣芦以避矰缴五言散句芦花留客晚芦花似朝霜七言散句枫叶荻花秋瑟瑟十年九陌寒风夜梦扫芦花洗客衣归雁惊鸿共断魂荻花枫叶泊孤村最爱芦花经雨后一蓬烟火饭渔船白苹满棹归来晚却看芦花一夜霜忘却芦花丛里宿起来误作雪天吟门外须臾风竹定橹声揺曳出芦花白鸟一双帘外去芦花风静钓舟闲五言八句摧折不自守秋风吹若何暂时花带露㡬处叶沈波体弱春苗早丛长夜露多江湖后揺落亦恐嵗蹉跎避世水云国卜邻鸥鹭家风前挥玉麈霜后幻杨花骨相縁诗瘦秋声诉月华欲招卢处士归去老生涯七言古诗琵琶亭前夜泊舟荻花瑟瑟风飕飕浔阳夜静月如昼琵琶寂寞江空流七言絶句钓罢归来不系船江邨月落正堪眠纵然一夜风吹去只在芦花浅水邉竹映风窓数处斜旅人愁坐思无涯夜来留得湖山梦全为干芦似荻花雨折霜干不耐秋白花黄叶使人愁月明小艇湖邉宿即是江南鹦鹉洲𦕈𦕈临窓思美人荻花枫叶带鸡声夜深吹笛移船去三十六湾秋月明夜合花事实祖碎录安和五臓和心志令人欢乐无忧人云合欢夜合也生益州山谷间近洛有之人家多植于庭除似梧桐枝甚柔弱叶似皂荚茎细而宻互相交结风来一似相解不相牵缀其叶至莫而合一名合昏五月花发红白色瓣上若丝茸至秋而作荚子极薄细欲蠲人之忧则赠以丹棘一名忘忧欲蠲人之忿则赠以清棠合欢也纪要晋嵇康种之舍前尝曰合欢蠲忿萱草忘忧心胸填错取夜合掌火一枝水煮服之故后山诗云探囊一试黄昏汤赋咏祖五言散句消忿赠合欢青枝散红丛合欢尚知时鸳鸯不独宿五言古诗南邻有竒树承春挺素华丰翘被长条绿叶蔽朱柯因风吐㣲香芳气入紫霞我心羡此木愿从着子家夕得㳺其下朝得㺯其葩俗人之爱花重色不重香吾今得真想似矫时之常所爱夜合花清馥踰衆芳叶叶自相对开歛随隂阳不惭歴草滋独擅尧阶祥得此合欢名忧忿诚可忘茸茸红白姿百和夜风飏沈水燎庭槛薫陆芳缨裳弥月固未歇况兹夏景长凡目不我贵馥裂徒自将仲尼失灭明史迁疑子房以貌不以行举世空悲伤予欲先馨徳羣芳孰可方直饶妖牡丹须逊花中王移晩较一月花迟过半年红开杪秋日翠合欲昏天白露滴不死凉风吹更鲜后时谁肯顾惟我起君怜五言八句绮树满朝阳融融有露光雨多疑濯锦风散似分粧叶宻烟䝉火枝低绣拂墙更怜当暑见留咏日偏长七言絶句合欢枝老拂檐牙红日开成蘸晕花最是清香合蠲忿累旬风送入忩纱百合事实祖碎录春生苗髙数尺榦粗如箭四面有叶如鸡距又似栁叶青色叶近茎㣲紫茎端碧白四五月开红白花如石榴紫而大根如胡蒜重叠生三十瓣人蒸食之益气赋咏祖五言古诗散聫接叶有多重开花无异色含露合低垂从风时偃抑五言古诗少陵晚﨑岖託命在黄独天随自寂寞疗饥惟把菊古来沦放人余业被草木我客汉东城邻曲见未熟不应恼鵞鸭更忍累口腹过从首三张伯仲肩二陆頳肤分子姜雪茁餽萌竹冥搜到百合可使当重肉软温甚鸱蹲莹净岂鸿鹄食之倘有助盖昔先所服诗肠贮㣲甘茗碗争余馥果堪止泪无欲纵望乡目牵牛花事实祖纪要牵牛生花如鼓子花稍大作碧色子有黄殻作小房实稍黑类荞麦陶隠居云竹藤生花状如扁豆黄色子作小房实黑色形如毬子核疗脚气此药始出田埜人牵牛易药故以名之赋咏祖七言散句宫殿无人土花碧红芭蕉映黑牵牛鼓子秋来染碧衣秋来难得花成染闲引牵牛上短篱五言古诗楚女雾露中篱上摘牵牛花蔓相连延星宿光未收采之一何早日出颜色休持实梅窓间染姜奉盘羞烂如珊瑚枝恼翁齿牙柔齿牙不能餐梁肉坐为仇墙根有冬瓜费尽滋溉力牵牛独得志抽走无寻尺既上我屋壁复罥我篱落逰藤仅细缕逐节分豆叶未欲挥锄斤且与粧秋色任他绕屋去庻表幽人宅五言古诗柔条长百尺秀蕚包千叶不惜作髙架为君相引接弱质不自持篱落分布䕶霜刀剪翠云零落不知数五言八句西风樵子谷藤蔓络柴闗名在星河上花开晓露间秋空同碧色晚日转红颜若挂青松顶翛然不可攀七言絶句银汉初移漏欲残步虚人倚玉䦨干仙家染得天邉碧乞与人间向晓看素罗顶笠碧罗檐晚缷蓝裳着茜衫望见竹篱心独喜翩然飞上翠琼篸莫笑渠侬不服箱天孙为织锦云裳浪言偷得星桥巧只解氷盘染紫姜晓思欢欣晚思愁绕篱萦架太娇柔木樨未发芙蓉老买断西风恣意秋青花绿叶上疎篱别有长条竹尾垂老觉淡粧差有味满身秋露立多时不见青青绕竹生西风篱落抱枯藤道人一任空花过愁杀山隂覔句僧青青柔蔓遶脩篁刷翠成花着处芳应是折从河鼓手天孙斜挿鬂云香一泓天水染朱衣生怕红埃透日飞急整离离苍玉佩晓云光里渡河归圆似流泉碧剪纱墙头藤蔓自交加天孙滴下相思汨长向秋深结此花红蓼黄花取次秋篱巴处处碧牵牛风烟入眼俱成趣祗恨田家嵗薄收凌霄花事实祖碎录钱塘西湖有诗僧清顺居其上自名藏春坞门前有二古松各有凌霄花络其上顺常昼卧子瞻为郡守一日屏骑从过之顺指落花覔句子瞻为作木兰花赋咏祖七言散句固知臭味非相类奈有萦纒不自由引蔓闲花欲透云托身下倚老松身五言古诗草木不解行随生自有理观此引蔓柔必凭髙树起气类固有合萦纒岂由已仰见苍虬枝上发彤霞蕊层霄不易凌樵斧者谁子凌波条体纎柔枝叶上缀青青乱松树直榦遭䝉蔽不有严霜威焉能辨坚脆七言絶句直饶枝榦凌霄去犹有根原与地平不道花依松树发强攀红日鬭鲜明袅袅枯藤淡绛葩夤縁直上照残霞老僧不作依栖想将谓青松自有花乐府祖木兰花双龙对起白甲苍髯烟雨里疎影㣲香下有幽人昼梦长湖风清软双鹊飞来争噪晚翠飐红轻时堕凌霄百尺英全芳备祖前集卷十四全芳备祖集前集卷十五钦定四库全书全芳备祖前集卷十五宋陈景沂撰花部酴醿事实祖碎录酴醿本作稌縻后加酉纪要唐寒食宴宰相用酴醿酒酴醿本酒名世以所开花颜色似之故取为名唐召侍臣学士食樱桃饮酴醿并以琉璃盘和以香酪赋咏祖五言散句画屏风自展簇簇霜葩宻层层玉叶同临风难自持为舞白霓裳无叶真国色有韵自天香光凝直照夜枝软或牵衣国艶宁施粉天香自染衣侧叶光艶薄余芳香气㣲青春逐流水素质独轻㣲玉女雕琼蕚仙禽借菊衣七言散句风动翠条腰袅娜不问春归自放花酴醿縳篱金沙墙少府无妻春寂莫花开将尔当夫人残春铃阁无公事来就酴醿当晩衙媚条无力倚风长架作圆隂覆坐凉姑射真人玉骨香淡月㣲风惜良夜风霜老枯蹙龙蛇中有青春白玉葩金沙丰腴合徳艶酴醿轻盈飞燕身髙堂神女兰供泽姑射仙人雪萦肌倾家酿酒经年醉不使春风负玉壶强挽春风留一醉露香还可析朝酲绿叶黄花相映深水邉台畔结浮隂晓风尚自知人意时去时来管送香不作残春日日饮定知无奈此香何晓来风入万花动零落满头飞下时祭毕崇坛冷玉球月斜星淡思悠悠谁遣虬枝上髙架稍觉行云覆行路园林绿树成隂后庭院青春欲老时走上松梢绕却好为他满挿一头花借令落尽仍香雪且道开时是底花快晴似为酴醿计急雨还妨燕子飞玉立春深雪不如生香透骨雪应无还将卢舍全身面换却何郎粉骨姿青蛟煖昼拏云上白雪深春压架香催䟎荼醿交夏景安排芍药送春光可堪收拾归屏枕颇欲浮沈赴酒杯疎篱半掩荼醿面小立黄昏等燕归不料忽成惆怅事片时飞尽白蔷薇五言古诗倡女卷春袂迎风戯玉除近丛看影宻隔树望花稀横枝斜绾袖嫩叶下牵裾墙髙攀不及花新摘未舒莫疑挿鬂少分人犹有余新花临曲池佳丽复相随鲜红同映水轻香共逐吹绕架寻多处窥丛见好枝今朝犹少恨将放复嫌萎钗邉烂漫挿无处不相宜荼縻不争春寂寞开最晚青蛟走玉骨羽盖䝉朱不粧艶已絶无风香自逺凄凉呉宫阙红粉埋故苑余香此入花千载尚悽惋五言古诗散聫下腾赤蛟身上抽碧龙头千枝蟠一盖一盖簮万毬花要带月看香要和露收一㸃落衣袂经月气未休一㸃入酿瓮经嵗味尚留五言絶句故作酴醿架金沙秪谩栽似矜颜色好飞度雪前开来自蠺丛国香传弱水神析酲疑破鼻併艶欲留春清香透水槛荣䕃在天家翠辇宸㳺后珠栏昼影斜风枝张羽盖露脸污何郎收拾归醽醁芳姿韵更香又丛叶扶重蕊㣲风动弱枝北人言语巧唤作菊酴醿五言排律梅残红叶迟此物共春辉名字因壶酒风流付枕帏坠钿香径草飘珥净垣衣玉气晴虹发沈材锯屑霏直知多可厌何忍摘令稀当恨金沙学颦时正可挥五言八句雨过无桃李惟余雪覆墙青天映妙质白日照繁香影动春㣲透花零韵更长风流到樽酒独足助诗狂五言律诗散聫秾因天与色丽共日争光剪碧排千蕚研朱粲万房烟条涂石绿粉蕊扑鵞黄根动彤云涌枝揺赤羽翔乍见疑回面遥观误断肠风朝舞飞燕雨夜泣萧娘桃李惭无语芝兰逊不芳山榴何细碎石竹苦寻常蕙惨隈栏避莲羞映浦藏怯教蕉叶颤妬得栁花狂岂可轻嘲咏应须痛比方生成从火令颜色占中央绿叶排圆翠青苞蓄异香丛隂周曲榦纎刺比锋芒七言古诗袅袅长数寻青青不作林一茎独秀当庭心数枝分作满庭隂春日迟迟欲将半庭隂毵毵正堪玩枝上娇莺不畏人叶底蛾飞自相乱秦家女儿爱芳菲画眉相唤採葳蕤髙处红须欲就手低邉绿刺已牵衣蒲萄架上朝光满杨栁园中瞑鸟飞连袂踏歌从北去风吹香气逐人归花飞十不啻五六青子团枝朱紫簇江南桃李总成隂不论少城与韦曲酴醿重不浪开晚堆绿云㸃水玉体薰山麝非一脐水洗银河费千斛滴成小蓓宻于乱走长条柔可束醉眸有及月下来破鼻试从风里触先生未必被花恼偶与门人暮春浴为怜压架千万枝小立旁邉须新馥剰拚好语宠琼蕤更掇青英付醁先生何得便杜门霜鬂犹须玉堂宿西湖野僧夸蔵氷半年化作真水精南湖诗人笑渠拙不知侬家解干雪藏氷窨于山之幽才听九地山鬼愁侬家藏雪有妙手分明晒在翡翠楼向来㢲二拉滕六玉妃夜投玉川屋剪水作花吹朔风揉云为粉散寒空醉挿两袖拂银汉稍得万斛冷不融琼田挈月拾翠羽砌成重楼天半许盘作青蛟吐绿雾乱飘六出重沈炷人间雪脆那可藏天上雪落何曾香三月尽头四月首南湖香雪今谁有分似诚斋老诗叟碎挼玉花泛春酒一饮一石更五斗七言古诗散聫京师三月荼䕷开髙架交垂自为洞素蕊层层紫蕊香酿归光禄春生瓮东陌西阡走钿车芳林广囿飞朱鞚已怜正发香晻暧犹爱将开花的砾半垂野水弱如坠直上长松勇无敌风中娜娜应数枝月下煌煌真一色不傅人间玉奁粉别有天上金炉烟独清合作诸兰佩深白未数杨花绵春风烂漫倚墙角一月不复烧龙涎庭前积水过不流落叶千片水上浮怜花不忍见彫谢风力颠勐摧娇柔七言絶句凿断千家作一池不栽桃李种酴醿莫教叶落秋风后荆棘满庭君始知平生为爱此香浓仰面长迎落絮风每至花残有遗恨典刑犹在酒杯中汉宫娇额半涂黄肌骨浓熏班马香日色渐迟风力细倚䦨偷舞白霓裳沈水衣笼白玉苗不䝉湔拂若无聊烦君斫取西荘栁扶起春风万万条荼䕷一架最先来夹竹金沙次第栽浓绿扶疎云对起醉红撩乱雪先开长忆故山寒食夜荼䕷野发暗香来分无素手簮罗髻且折霜蕤浸玉醅后圃荼䕷手自栽清于芍药酽于梅旧来酒客今无㡬三嗅馨香懒举杯氷肌雪艶映残春燠日薫风入四邻任是主人能爱惜也拚一半与逰人明红暗紫竞芬菲送尽东风不自知占得余香慰愁眼百芳无得似荼䕷东皇收拾春归去独遣荼䕷殿后尘怜我寒窓赋愁寂时看玉面送残春名园雨盖谩重重不似青蛇出瓮中好事主人仍好定旋移韵友乞山翁仰架遥看时见些登楼下瞰脱然佳荼䕷蝴蝶浑无辨飞去方知不是花雪颗云条一架春酒中风度梦中闻东风不是无颜色过了梅花便到君香雪支离半坠风柔条无奈不成丛阿蛮如许风流骨打困秋千细雨中东风满架索春饶三月梁园雪未消賸馥余姿抵兰麝柔条无力带琼瑶纷纷红紫落莓苔带月和烟特地开疑是玉妃新浴出翠云梯上舞风台雨后溪流半没沙粉墙卖酒是谁家客中不觉春深浅开了荼䕷一架花一春多雨少晴光眼底青春去意忙已恨㸃衣红作阵才怜满架雪生香秾华先占早春芳色别先容五様粧步屧东邨风力软吹来只自一般香梅酿兰氲芍药清旃檀婆律萃天馨试开秦赵当年宴何借珠帘翡翠屏布叶敷条翠作围自生芒刺䕶裳衣莫嫌埜兴难拘束只伴春风亦见几一年春事到荼䕷香雪纷纷又扑衣尽把檀心好看取与留春住莫教归茶䕷架倒无人架全似老夫狂醉时昨夜一畨溪雨横又添苔藓到花枝七言八句肌肤氷雪薰沈水百草千花莫比方露湿何郎试汤饼日烘荀令炷炉香风流彻骨成春酒梦寐宜人入枕囊输与能诗王主簿瑶台影里据胡牀荣华休羡黑头公且对芳辰赏丽丛十万青条寒挂雨三千粉面笑临风莫将拟雪才情赋盍与观梅况味同只恐春归有遗恨典型犹在浊醪中花神未怯春归去故遣仙姿殿后芳白玉体轻蟾魄莹素纱囊薄麝脐香梦思洛浦婵娟态愁记瑶台淡净粧勾引诗人清絶处一枝和雨在东墙青蛟蜕骨万条长玉架盘云䕶晓光外面看来些子叶中间着得许多香一枝缟色分明好百卉含羞不敢芳飞杀啣花双海燕被渠勾引一春忙七言律诗散聫晓啼珠露浑无力绣簇罗裙不着行若缀夀阳公主额六宫争肯学梅粧琼林殿侧玉钩䦨雪覆新花四月闲宻影酡容千客坐柔条何啻万龙蟠雨后荼䕷将结局风前芍药正催粧道人不管春深浅嬴得山中嵗月长独怜朱脸花容俗全学瑶台玉女粧素月共成中夜色好风分散四邻香乐府祖鹧鸪天红紫飘零绿满城春风于此独留情谁将十幅吴绫被扑向薰笼一夜明风不定雨初晴晓来苔上拾残英速教贮向鸳鸯枕犹有余香入梦清满江红千种繁香香已去翩然无迹谁信道荼䕷枝上静中收得晓镜洗粧非粉白晚衣弄舞余衫碧粲寳钿珠珥不胜持浓隂夕金剪度还堪惜霜蝶睡无从覔知多少好词清梦酿成氷骨玉女散花无酒圣仙人种玉惭香徳怅攀条记得鬂丝青东风客临江仙莺唤屏山惊睡觉娇羞须索郎扶荼䕷斗帐冷熏炉翠穿珠落索香净玉流苏长记枕痕消醉色日髙犹倦粧梳一枝春瘦想如初梦迷芳草路望断素鳞书不恨绿隂桃李过荼䕷正向人开一樽清夜月徘徊花如人意好月为此花来未信人间香有许却疑同住瑶台纷纷残雪堕深杯直教攀折尽犹胜酒醒囘少年逰去年同醉酴醿花下健笔赋新词今年君去酴醿欲破谁与醉为期旧曲重歌斟别酒风露泣花枝漳水能长湘水逺流不尽两相思浣溪沙翠羽衣裳白玊人不将朱粉汚天真清风为伴月为邻枕上解随良夜梦壶中别是一家春同心小绾更尖新西江月红退小园桃杏绿上芳草池塘谁教芍药殿春光不似酴醿宫様翠葢更䝉朱熏炉剰熨沈香娟娟风露满衣裳独步瑶台月上㸃绛唇羽盖垂垂玉英乱簇春光满韵香清逺煖日烘庭院露浥琼枝脸透何郎晕凝余恨古人不见谁与花公论野态芳姿枝头占得春长久怕钩衣袖不放攀花手试问东山花似当时否还依旧谪仙去后风月今谁有贺新郎曾与琼姬约恍相逢翠裳揺曳珠缨聫络风露青㝠非人世揽结玉龙骖鹤爱万朶千条轻弱祷祝花神怜惜取到开时晴雨须斟酌枝上雪莫消却恼人还似中狂药凭危䦨烛光交映乐声遥作身上青衫香熏透看到参横月落筭茉莉犹低一着坐有缑山王郎子倚玉箫度曲难为酢君不饮铸成错想赴瑶池约向东风名姬骏马翠鞯金络太液池邉鹄羣下又似南楼唿鹤画不就浓纎娇弱罗帕封香来天上㵼铜盘沆瀣供清酌春去也被留却芳魂再返应无药似诗咏绿衣黄里感伤而作爱惜尚嫌蜂採去何况流莺蹙落且放下珠帘遮着除却江南黄九外有何人敢与花酧酢君认取莫教错浅把宫黄约细端相普陀烟里金身珠络蕚绿华轻罗袜底飞下祥云綵鹤朶朶赛蜂腰纎弱已被色香撩病思尽鵞儿酒美无多酌看不足怕残却人间难得伤春药更枝头流莺唤起少年狂作留取姚家花相伴羞与万红同落未肯让先梅蜡着乐府今无黄绢手问斯人清唱何人酢休草草认题错院宇重重掩醉沈沈亭隂转午绣帘髙卷金鸭香浓熏寳篆惊起雕梁语燕正架上酴醿开徧嫩蕚梢头舒素脸似月娥初试宫粧浅风力嫩异香软佳人无意拈针线遶朱䦨六曲徘徊为他留恋试把花心轻轻数暗卜归期近逺柰数了依然重怨把酒问春春不管枉教人只恁空肠断肠断处怎消遣如梦令今夜酴醿风起应是玉消琼碎淡荡满城春恼破愁人春睡须醉须醉莫待梅黄雨细声声慢羞朱妬粉染露栽云淡然苍佩仙裳半额风粧莫道梳洗家常碧罗乱萦小带翠虬寒一架春香清思苦倚晴娇无力如侍韩郎宻幄笼芳吟夜任露沾轻袖月转空梁弱骨柔姿偏解勾引诗狂遗钿碎金满地恨无情风送韶光闲昼永看青青垂蔓引过东墙全芳备祖前集卷十五全芳备祖集前集卷十六钦定四库全书全芳备祖前集卷十六宋陈景沂撰花部紫薇花事实祖碎录紫薇花小而丛其色紫俗所谓怕痒花也纪要唐制中书舍人知制诰姚崇为紫薇令开元改紫薇舎人又曰紫薇省虚白台前有紫薇两株俗云乐天所种也哲宗朝迩英阁讲论语终篇赐执政讲读官吏宫宴遣中使就赐御书诗各一幅东坡得乐天紫薇花絶句赋咏祖七言散句不先揺落应为有已欲别离休更开薄肤痒不胜轻爪嫩榦生宜近禁庐五言古诗㡬年丹霄上出入金华省暂别万年枝看花桂阳岭南方足竒木公府成佳境紫茸垂组绶金缕攅锋颖露溽暗传香风轻徐就影兴生红药后爱与甘棠并不学夭桃姿浮荣在俄顷亭亭紫薇花向我如有意髙烟晚㝠蒙清露晨㸃缀岂无阳春月所得时节异静女不争宠幽姿如自起紫薇异种木名与星垣同应是天上花偶然落尘中艶色丽朝日繁花清晓风五言絶句天上丝纶阁如今万里賖飘零空自叹曽对紫薇花盛夏绿遮眼此花红满堂自惭终日对岂是紫薇郎堂前紫薇花堂下红药砌繁华天上春偪仄人间世五言八句明丽碧天霞千茸紫绶花香开荀令宅艶入孝王家㡬嵗自荣辱髙情方叹嗟有人移上苑犹足占年华五言律诗散聫宫中万年木天上紫薇垣此地飞尘隔经年绛雪翻谁妙精花品殊标号紫薇贵因随赤驭种合近黄扉树动情何宻花浓艶欲飞数枝临省户㡬朶入宫闱赵后鸣金瑟秦娥卷绣帏无情笑梅白浅俗厌桃绯七言絶句丝纶阁下文章静钟鼔楼中刻漏长独坐黄昏谁是伴紫薇花对紫薇郎一丛暗淡将何比碧浅笼裙衬紫巾除却㣲之应见爱人间少有别花人晓凝瑞露一枝新不占园林最上春桃李无言又何在向风偏笑艶阳人人言清禁紫㣲郎草诏紫薇花影旁山木不知官况别也随红日上东廊虚白堂前合抱花秋风落日照横斜閲人此地知多少物化无涯生有涯折得芳蕤两眼花题诗相报字倾斜箧中尚有丝纶句坐觉天光照海涯一树浓姿独看来秋庭暮雨洗尘埃天涯地角同荣谢岂要移根上苑栽晴霞艶艶覆檐牙绛雪霏霏㸃砌沙莫管身非香案吏也移坐对紫薇花禁门深锁寂无譁浓墨淋漓两相磨唱出五更天未晓一池月浸紫薇花风标雅合对词臣映砌窥窓伴紫纶忽发一枝深谷里似知茅屋有诗人七言八句紫薇花对紫薇翁名目虽同貌不同独占芳菲当夏景不将颜色託春风浔阳官舍双髙树兴善僧城一大丛何似苏州安歇处木兰堂下月明中禁中五月紫薇木阁后近闻新着花薄薄嫩肤搔鸟爪离离碎叶剪琼霞凤凰浴出池波响鳷鹊隂来日影斜六十无名空执笔颠毛应笑映簮花七言律诗散聫西掖重云开曙晖北山踈雨㸃朝衣千门栁色连青琐三殿花香入紫薇八月吴天觉早凉翠丛初折碎朱房繁枝欲卧不胜力落片时飞犹自香乐府祖贺新郎此木生林野自唐家置丝纶阁托根其下长伴词臣挥帝制因号紫薇堪诧拆丛蕊紫娇红姹料想紫薇垣降种紫薇郎况是同名者兼二美作佳话一株乃肯临茅舍肌肤薄长身挺立扶疎潇洒定怯麻姑爬痒爪只许素商陶冶擎绛雪柔枝低亚我忆香山东坡老只小诗便为増声价后当有继风雅杜鹃花事实祖碎录一名山石榴一名山踯躅一名杜鹃花杜鹃啼时开其花生深山蜀人号曰映山红荆楚山壁间最多踯躅所在有之春生苗似绿葱叶似红花茎髙四尺夏开花似凌霄山石榴旋葍花等而正黄色羊误食其叶则踯躅而死故以为名今岭南蜀道徧生皆深红金色如锦绣然纪要鹤林寺在润州有杜鹃花髙丈余每至春月烂漫僧相传云正元中有僧自天台移栽之其后有殷七七字文祥周寳旧识之及移镇浙西营饰其花院锁闭时或窥见有二女子共游林下俗传花神也寳一日谓七七日鹤林之花天下竒絶尝闻能作时花今重九将近能开此花副此日乎七七乃前二日往鹤林焉中夜女子来谓七七曰妾为上帝所命司此花今与道者开之然此花不久归阆苑矣于是女子瞥然不见及九日烂漫如春寳大惊异逰赏累日俄不见其后兵火焚寺树失根株信归阆苑矣物以希见为不必异种也鹤林寺杜鹃乃今映山红又名红踯躅在山东弥山亘野殆与榛莽相似而鹤林之花至以为外国僧钵盂中所移上帝命玉女下司之已踰百年终归阆苑是不特土俗罕见虽神仙亦不识也王建宫词云大仪前日煖房来嘱向昭阳乞药栽勅赐一窠红踯躅谢恩未了奏花开其重如此则宫禁中亦鲜之赋咏祖七言散句杜鹃花落杜鹃啼杜鹃啼处血成花莫行人频怅望杜鹃不是故乡花山榴踯躅少意思照耀黄紫徒为丛山榴花似结红巾容艶新妍占断春当时只道鹤林仙能遣秋光放杜鹃枫林翠壁楚江邉踯躅千层不忍看牧童出卷乌盐角越女归簮谢豹花逰人莫苦忙春早踯躅花残有牡丹一声杜宇啼春风明朝绯挂千山丛造物私我小园林此花大胜金腰带五言古诗散聫山中泉壑暖幽木寒更芽春鸟各噤口逰子未还家云谁未及还对此重兴嗟何必因啼血颜色胜明霞夏园无襍英灼灼山榴开落日杜鹃苦花仍委苍苔余芳不可赎含章空徘徊五言律诗散聫渐绽胭脂蕚犹含琴轸房离披乱剪綵斑驳未成粧绛熖灯千炷红裙妓一行好差青鸟使封作百花王孤花袅余翠烛影无多妍迸火烧闲地红星堕逺天七言古诗九江三月杜鹃来一声唤得一枝开江城上佐闲无事山下斸得㕔前栽烂漫一阑干八树根株有数花无数千房万叶一时新嫩紫殷红鲜曲尘泪浥浪损胭脂脸剪刀裁破红绡巾紫踯躅灭烛栊裙倚山腹文君新寡乍归来羞怨春风不能哭我从相识便相怜但是花丛不回目山花渐暗月渐明月照空山满山绿山空月午夜无人何䖏娇颜映红玉七言古诗散聫忠州州里今日花庐山山头去年树已怜根损渐新栽还喜花开依旧数南漪杜鹃天下无披香殿上红氍毹鹤林兵火縁如梦不归阆苑归西湖七言絶句玉泉南涧花竒不似花丛似火堆今日多情惟我到每年无故为谁开蜀国曾闻子规鸟宣城还见杜鹃花一呌一回膓一断三春三月忆三巴蜀客千年尚怨谁声声啼血向花枝满山明月东风夜正值愁人不寐时春红娇谢又秋红蜀国亡来入楚宫应见蜀魂啼不尽更慿颜色诉西风嫩红轻紫仙姿贵合是山中寂寞开九陌风尘肯相顾可怜望使下山来云树重重和泪冷故宫遗庙有知音秦吴万里皆芳草染到山花恨最深春山未有杜鹃啼花发杜鹃知不知寄语催归尽哀怨莫将啼血汚仙姿氷肌玉骨擅无双不与山花鬭艶粧欲染啼红寃杜宇争如傅粉伴何郎泣露啼红作么生开时偏值杜鹃声杜鹃口血能多少恐是征人滴泪成何须名苑看春风一路山花不负侬日日锦江呈锦様清溪倒照映山红金鸭香烧午夜烟空弹寳瑟怨流年东风一架蔷薇雪老尽春风是杜鹃露凝丹脸粲芳肌不御铅华亦自竒强学海棠春睡足如何学得未醒时蜀魄啼山血染枝幻成红艶送春归不须声里催人去才见花开便合归鲜红滴滴映霞明尽是寃禽血泪成覊客有家归未得对花无语两含情深藏宻叶人难见断送春光梦一空啼得血流成底事只应多作映山红轻剪梢头薄薄罗子规湔血恨难磨园林莫道香飞尽嫩绿枝头不用多七言律诗散聫一丛千朶压栏杆剪碎红绡却作团风袅舞腰香不尽露销粉脸泪新干乐府祖定风波百紫千红过了春杜鹃声苦不堪闻却解啼教春小住风雨空山招得海棠魂一似蜀宫当日女无数猩猩血染赭罗巾毕竟花开谁作主记取大都花属惜花人沁园春尽为花愁尽为春归直恁恨深况雨急黄昏寒欺客路月明夜半人梦家林店舍无烟楚鄊寒食一片花飞那可禁小凝竚黯红蔫翠老江树隂隂汀洲杜若谁寻想朝鹤怨兮猿夜啼甚连天芳草凄迷离恨拂帘香絮撩乱身心汝亦知乎吾今倦矣瓮有余春可共斟归来也问渊明而后谁是知音啼魄一天涯怨入芳华可怜零落血染烟霞记得西风秋露冷曾挽司花明月满窓纱倦客思家故宫春事与愁賖冉冉断魂招不得翠冷红斜全芳备祖前集卷十六全芳备祖集前集卷十七钦定四库全书全芳备祖前集卷十七宋陈景沂撰花部蔷薇事实祖碎录蔷薇一名牛勒一名牛棘一名山枣一名蔷䕷一号野客纪要蔷薇红露大食国花露也五代时以十五瓶入贡厥后罕有至者今则採茉莉为之然其水多伪试之当用琉璃瓶盛之翻揺数四其泡周上下为真五言散句醉晕浅深粧已从槐借叶更与荔为裳猩猩疑血㸃瑟瑟蹙金装胭脂含笑脸苏合裛衣香九㣲灯运转七寳帐荧煌丽药惜不扫婉枝长更伫醉红不自力狂艶如索扶忽惊红琉璃千艶万艶开通体全无力酡颜不自持绿深㣲露刺红宻欲藏枝雨声笼锦帐风势偃罗帏叶宻应藏刺花繁不露条七言散句胭脂浓抹野蔷薇秾华自古不得久况是倚春春已空可怜鬭丽难胜日照得深红似浅红莺声渐老栁飞时狂风吹落猩猩血红蕚似嫌尘染汚青条飞上别林开攀折若无花底刺岂教桃李独成蹊石家锦障依然在间倚东风应不收好把胆瓶收露水亦须南渡贬蔷薇湘红染就髙张起蜀锦机成乍剪来可惜荼䕷都过了近来犹自有蔷薇蔷薇野性能拘束过了邻家屋上红解向人间占五色风流不尽是荼䕷五言古诗当户种蔷薇枝叶太蕤葳不揺香已乱无风花自飞春闺不能静开匣理明妃曲池浮采采斜岸列依依或闻好音度时见啣泥归且对清酤湛其余任是非似锦如霞色连春接夏开波红分影入风好带香来得地依东阁当阶奉上台浅深还有态次第暗相催满地愁英坠縁堤惜棹回芳浓濡雨露明丽隔尘埃似着胭脂染如经巧妇栽奈花无别计只有酒残杯五言古诗散聫石榴珊瑚蕊木槿垂新葩岂如兹木丽逢春始发花回风舒紫蕚照日吐新芽经植宜春馆靃靡上蕊宫片舒独带紫半卷未全红叶疎难蔽日花宻易伤风佳丽新粧罢含笑折芳丛低枝讵胜叶轻香幸自通发蕚初攅紫余米尚霏红新花对白日故蕊逐春风五言絶句不到东山久蔷薇㡬度花白云还自蔽明月落谁家五言八句四面垂条宻浮隂入夏清绿攅伤手刺红堕断膓英粉着蜂须腻光凝蝶翅明雨中看亦好况复值初晴堪爱复堪伤无情不久长浪揺千脸泪风舞一身香似濯文君锦如啼汉女粧所思云雨外何处寄馨香海外蔷薇水中州未得方旋偷金掌露浅染玉罗裳已换桃花骨何须贾氏香更须麴生辈同访墨池杨七言古诗仙机轧轧织凤凰花开七十有二行天霞落地攅红光风枝袅娜时一扬飞葩散馥绕空王忽惊锦浪洗春色人似宫娃逞粧饰终当一使移花根还比蒲桃天上植七言絶句一架长条万朶春嫩红深绿小窓匀只因根下千年土曾塟西川织锦文朶朶精神叶叶柔雨晴香拂醉人头石家锦障依然在闲倚东风夜不收碎剪红绡间绿丛风流疑在列仙宫朝真更欲薰香去争掷霓衣上寳笼紫透红殷态度陈露葵生色借芳新春风便是黄金屋羞杀黄金屋里人红残绿暗已多时路上山花也则稀䖃苴余春还仔细燕支浓抹到蔷薇七言八句浥露寒风匝树开唿童净扫架邉苔湘红染就髙张起蜀锦机成乍剪来公子但贪桃夹道贵人自爱药翻堦宁知野老茅茨下亦有繁英送一盃七言律诗散聫晓风抹尽燕支颗夜雨吹残蜀锦机当昼开时正明媚故鄊疑是买臣归还列从容蹀躞归光风骀荡发红薇莺藏宻叶宜新霁蝶绕低枝爱晚晖艶色当轩迷舞袖繁香满径拂朝衣乐府祖生查子玉女翠帷熏香粉开粧面不是占春迟羞杀羣花见纎手执柔条绛雪飞千片流入紫金巵未许停歌扇金沙赋咏祖五言絶句故作荼䕷架金沙祇谩栽似矜颜色好飞度腊前开七言絶句海棠开后数金沙髙架层层吐绛葩咫尺西城无力到不知谁赏魏家花天遣荼䕷玉作花紫绵揉色染金沙慿君着意樽前看便与春山立等差独种荼䕷冷却伊金沙作伴暖相依荼䕷枯了来年补且看金沙也自竒双松树子碧团圞红锦纒头白锦冠尽放花枝过墙去不妨分与路人看满架氷肌合碧云翻堦碧袖助红裙玊堂只有金沙在伴值明年又属君七言八句金沙道是殿裙芳不道荼䕷输一塲十里红粧踏青出一张锦被晒晴香只须旧䕃已无暑更走新条如许长若恨昨朝来草草夜来风雨更禁当乐府祖采桑子青条绿叶结起蓬瀛连万叠风引飘飘下有红波映绿鳌五城烟脸剪碎綵云红㸃㸃帖在山腰旁有斑斑雪未消木香花赋咏祖五言散句青春逐流水素质独轻㣲七言散句唤得梅蕊要同韵羞杀梨花不觧香莫惜金钱买玉英檐前春老过清明霜蕤不艶薇争白檀蕊无烟蕙惜馨生怜一架明于雪七言絶句庭前一架已离披莫折长枝折短枝要待明年春尽后临风三嗅寄相思粉刺丛丛鬭野芳春风揺曳不成行只因爱学宫粧様分得梅花一半香广寒宫阙月楼台露里移根月里栽品格虽同香气俗如何却共牡丹开七言八句朱帘髙槛俯幽芳露浥烟霏玉褪粧月冷素娥偏有态夜寒青女不禁香从教春事年年晚要使诗人日日狂替取秋兰纫佩好忍随风雨受凄凉乐府祖㸃綘唇日盖垂垂玉英乱簇春光满韵清香逺煖日烘庭院露浥琼枝脸透何郎晕空凝恨古人不见谁与花公论全芳备祖前集卷十七全芳备祖集前集卷十八钦定四库全书全芳备祖前集卷十八宋陈景沂撰花部栁花事实祖碎录栁花一名絮栁花入水经宿化为浮萍纪要谢安姪女道韫乃谢奕之女雪下叔父安曰何所似也安儿子曰撒盐空中差可拟道韫曰未若栁絮因风起赋咏祖五言散句飞绵乱上空仰蜂黏落絮春隂妨栁絮栁花闲度竹春风吹栁絮落絮风卷尽春归不留迹叶似镜中眉花如关外雪邂逅一杯酒东风栁絮天轻袂杨花落遥装燕子随本是无情物南飞又北飞七言散句糁径杨花铺白氊轻轻栁絮㸃人衣雀啄江头杨栁花生憎栁絮白于绵推排春事到杨花颠狂栁絮随风舞轻薄桃花逐水流凭莺说向杨花道绊惹春风莫放归杨花揄英无才思祇解漫天作雪飞百花长恨风吹落惟有杨花独爱风轻花细叶满林端昨夜春风晚色寒阊门风暖落花干飞徧江城雪不寒为问如何挿杨栁明年飞絮作浮萍长恨满天栁絮轻只将飞舞逐清明一春情绪空撩乱不是天生穏重花依㣲谢女吟来雪零落襄王梦后云一月纷纷飞作雪白门啼煞䕶儿雅回雪有风尝借舞落梅无笛可供愁花邉娇软粘蝶翅陌上轻狂趂马蹄飞絮落花一任渠北窓髙卧绿隂初风前轻薄佳人命天外飘零荡子身行人自逐杨花去不是杨花肯送人落花飞絮将春去断雨零云入暮寒飞花落絮满长安饮尽离杯度𣺌漫莫欺春到荼䕷尽更有杨花落后飞芳草绿邉陋鹦鹉杨花飞处避河豚杨栁若知行客恨不教飞絮扑人衣惟有杨花思空濶正零落处是开时赋质太轻难作主飘踪无着易粘人五言古诗散聫轻飞不假风轻落不委地撩乱舞晴空发人无限思垂杨拂绿水揺艶东风前花开玉关雪叶煖金窓烟晴天黯黯雪来送青春暮无意似多情千家万家去五言絶句寒食少天气春风多栁花倚楼心目乱不觉见栖鸦五言八句杨花三月暮撩乱送春归尽日闲相逐无风亦自飞轻轻拦乳燕故故扑征衣莫上髙楼望徘徊盼落晖七言絶句轻盈袅娜占年华舞榭粧楼处处遮春尽絮飞留不得随风好去落谁家炀帝行宫汴水濵数枝残栁不胜春晚来风起花如雪飞入宫墙不见人杨子江头杨栁春杨花愁杀渡江人数声风笛离亭晚君向潇湘我向秦㶚岸晴来送别频相偎相倚不胜春自家飞絮犹无定争把长条绊得人永丰坊里旧腰肢曾见青青初种时看尽道邉离别恨争教风絮不狂飞银毬抛出翠烟深聚散髙低不自禁飘去长郊迎暖日飞来深院怯春隂乱条犹未变初黄倚得东风势更狂解把飞花䝉日月不知天地有清霜春花未老杨花飞㳺子此情伤别离扳折杨花赠离别骎骎匹马归何时只道垂杨管别离杨花一去不思归浮踪浪迹无拘束飞到蛛丝也不飞三月名园草色青梦回犹听卖花声春光不管人憔悴飞絮纷纷㺯晚晴蜨扑蜂粘发出狂飘然欲上白云乡无端却被逰蜂搅绾住东风舞㡬塲栁渐成隂万缕斜舞腰柔弱㺯韶华一庭春色无人管檐雨声中飞尽花苦无筋力太轻柔何物如君得自由带雨飘来成坠雪卷风归去作春毬栁送腰肢日㡬回更教飞絮舞楼台颠狂忽作髙千丈风力㣲时穏下来短长亭外栁依依念我心归未得归纷蝶不知行客恨也随风絮㸃征衣七言八句飘扬南陌起东邻漠漠蒙蒙暗度春花巷暖随轻舞蜨玉楼晴拂艶粧人萦回谢女题诗笔㸃缀陶公漉酒巾何处好风偏似雪隋堤河上古江津弱植惊风急自伤莫来翻遣思悠扬曾飘绮陌随髙下敢拂朱栏竞短长萦砌乍飞还乍舞扑池如雪又如霜莫令岐路频攀折渐拟清隂到画堂随风坠露事轻儇巧占人间欲夏天只恐障空飞似雪从教糁径白于棉未央宫煖粘歌袖杨子江清恼客船老去强看愁底事昏花满眼意茫然寒勒花迟却速残暖将絮过忽吹还雪飘霁日光风急毬滚回廊曲榭闲万里云天皆去处羣飞踪迹恣中间道渠催得春阑着春不縁渠独不阑乐府祖水龙吟似花还似非花也无人惜从教坠抛家傍路思量却是无情有思萦损柔肠困酣娇眼欲开还闭梦随风万里寻郎去处又还被莺唿起不恨此花飞尽恨西园落红难缀晓来过雨遗踪何在一池萍碎春色三分二分尘土一分流水细看来不是杨花㸃㸃是离人泪燕忙莺懒芳残正堤上栁花飘坠轻飞㸃尽春林谁道全无才思闲趁游丝静临深院日长门闭傍珠帘散漫垂垂欲下依前被风扶起兰帐玉人睡觉怪春衣雪沾琼缀绣床渐满香毬无数才圆却碎时见蜂儿仰粘轻粉鱼吹池水望章台路杳金鞍逰荡有盈盈泪二郎神日髙睡起又恰见栁稍飞絮倩说与年年相挽却又因他相误南北东西何时定看碧沼青浮无数念蜀郡风流金陵年少那寻张绪应许雪花比并扑帘堆戸更羽缀游丝毡舖小迳肠断鹁鸪唤雨舞态颠狂腰肢轻怯散了㡬回重聚空暗想昔日长亭别酒杜鹃催去蝶恋花蠢蠢黄金初脱后暖日飞绵取次粘窓牖不见长条低拂酒赠行应已输纎手莺掷金梭飞不透小榭危楼处处添竒秀何日隋堤萦马首路长人倦空思旧天仙子三月灞桥烟共雨拂拂依依飞到处雪毬轻飏㺯精神扑不住留不住常系柔条千万缕只恐舞风无定据容易着人容易去肯将心事向才郎待拟处终须与作个罗帏收拾取清平乐栁塘新涨艇子操双桨闲倚曲楼成怅望是处春愁一様傍人㡬㸃飞花夕阳又送栖鸦试问画楼西畔暮云恐近天涯全芳备祖前集卷十八全芳备祖集前集卷十九钦定四库全书全芳备祖前集卷十九宋陈景沂撰花部木兰花事实祖碎录木兰叶气味辛香不及桂纪要孝哀帝元嘉元年芝生后庭木兰树上北海于君病癞见市有卖药姓公孙帛因问之公曰明日木兰树下当授卿明日徃授素书二卷以消灾救病无不愈者杂着𤣥冥授节勐寒严烈峩峩坚氷霏霏白雪木应霜而枯零草随风而催折蓊青翠之茂叶繁旖旎之弱条谅抚节而矫时独兹茂而不彫张抟为苏州刺史植木兰花于堂前尝盛开燕客命即席赋之陆龟䝉后至张连酌浮之径醉强索笔题两句云洞庭波浪𣺌无津日日征㠶送逺人頽然醉倒客读之皆莫详其意既而龟䝉稍醒续曰㡬度木兰船上望不知原是此花身遂为絶唱赋咏祖七言散句木兰花下可怜条逺道音书转寂寥五言古诗二月二十三木兰开拆初初当新病酒复以久离居愁絶更倾国惊新闻逺书紫丝何日障油壁㡬时车㺯粉如伤重调红或有余波痕空映袜烟态不胜裾桂岭含芳逺莲塘属意疏瑶姬与神女长短定何如五言律诗散聫未识春风面先闻乐府名洗粧浓出塞进艇客登瀛七言古诗晓来随手抹新粧半额蛾眉宫様黄铢衣洗尽蔷薇露触处闻香不炷香君不见同时素馨与茉莉究竟带些脂粉气又不见钱塘欲语娇荷花粗枝大叶忒铅华何如个様隠君子色香不俗真有味根苗在处傲炎凉敢与松栢争雪霜椒桂薰莸君襍处小窓相对毋相忘七言絶句紫房日照胭脂拆素艶风吹腻粉开悟得独饶脂粉态木兰曾作女郎来腻如玉指涂朱粉光似金刀剪紫霞从此时时春梦里应添一树女郎花石上红花低照水山头绿篠细含烟天生一本徐熈画只欠鹧鸪相对眠辛夷花事实祖碎录正二月开花既落无子夏秋再着花即离骚所谓辛夷者一名候桃人家园庭多种本髙数丈叶似柿而长初出如笔故北人唿为木笔花其子如相思子杂着剪宻叶而对嘉树赋咏祖七言㪚句谷口春残黄鸟稀辛夷花发杏花飞辛夷始花亦已落况我与子非壮年五言古诗昔年将出谷㡬日对辛夷倚树怜芳意扳条惜嵗滋清隂须暂憩秀色正堪思只待挥金日殷勤泛羽巵辛夷吐髙花卫公曾手植根株今已非不改旧时色平泉几易主况乃刺史宅五言絶句绿隄春草合王孙自流玩况有辛夷花色与芙蓉乱七言古诗问君辛夷花君言已斑驳不是辛夷不烂开顾我筋骸官束縳縳遣推囚名刺史狼籍囚徒满田地明日不推縁国忌依前不得花前醉韩贠外家好辛夷开时乞取三两枝折枝为赠君莫惜纵君不折风亦吹七言絶句紫粉笔含尖火焰红胭脂染小莲花芳情香思知多少恼得山僧悔出家桐花事实祖碎录季春之月桐始华纪要頳桐花岭南处处有之自夏初生至秋盖草也叶如桐其花连枝萼皆深红俗唿为頳桐花刺桐花温陵城留从效重加版筑植刺桐环绕其树髙大而枝叶蔚茂初夏开花极鲜红如叶先萌芽而其花后发主明年五谷丰熟赋咏祖七言散句木绵花发刺桐开唤起十年闽岭梦頳桐花畔见红蕉谁与深春共憔悴隔江一树紫桐花梅叶隂隂桃李尽春光已到白桐花城角日髙人寂寂小庭行徧拾桐花五言古诗陇月上山馆紫桐垂好隂可怜黯淡色无人知此心舜没苍梧野凤归丹穴吟遗落在人世光华那复深年年怨春意不竞桃李林惟占清明后牡丹还复侵况此空馆闭云谁恣幽寻徒烦鸟噪集不语山嵚岑满院青苔地一树莲花簮自开还自落暗芳终暗沈尔生不得所我愿裁为琴春令有常候清明桐始发何此巴蜀中桐花开十月一株青玉立千叶绿云委亭亭五丈余髙意犹未已山僧年九十清净老不死自云手种时一颗青桐子五言古诗散聫春随井气生白花飞蒙蒙晚枝滴甘露味落寒泉中得时花叶鲜照影清香助当轩蔽赤日对卧醒百虑五言絶句雨濯猩冠茜晴烘鹤顶丹因人颜色好䕶惜着朱栏七言絶句闻道鄊人说刺桐花如后发始年丰我今到此忧民切只爱青青不爱红猗猗小艶夹通衢暗日熏风送越姝只是红芳移不得刺桐屏障满中都春色来时物喜初春光归日兴阑余更无人饯春行色犹有桐花管领渠老去能逢㡬个春今年春事不关人红阡紫陌何曾梦压尾桐花也俗尘万年枝花赋咏祖七言散句好风吹动万年枝七言絶句百子池邉种最竒无人识是万年枝细花宻叶青青子尝得披香雨露滋禁路风清飞早鸦官卑难趂紫宸衙了无公事钩帘坐闲看冬青落细花楝花事实祖碎录苦楝鹓雏食其实亦名金铃子凡二十四畨花信风始梅花终楝花纪要建武元年长沙人欧囘见屈原曰苦蛟龙窃筒米可以楝叶塞以綵丝縳之二物蛟龙所畏赋咏祖五言散句宻叶已成䕃髙花初着枝橘花赋咏祖五言八句花静何须艶林深不隔香初开何处覔小摘莫令长春落秋仍发梅兼雪未强缥姿汲寒甃浅浸一枝凉不夜非关月无风也自香着花能许细落子不多长玉糁开犹半金须探更强得秋何恨晚映暑却生凉七言八句一种灵根有异芬初开犹胜结丹蕡白于檐卜林中见清似旃檀国里闻淡月珠胎明璀璨㣲风玉屑撼缤纷平生荀令薰香癖露坐花间至夜分柚花赋咏祖五言八句春融百卉茂素荣敷绿枝淑郁丽芳逺悠扬风日迟南国富佳树骚人留恨辞空斋对日夕愁絶鬂成丝含笑花事实祖碎录含笑花出海南有紫白二种赋咏祖五言散句未尝逢露齿只恐欲倾城七言散句不语向人如欲笑涓涓滴露紫含笑花非识面尝含笑草解忘忧忧底事花名含笑笑何人如今只有花含笑笑道秦王欲学仙试问嫣然如可买㑹须一笑与千金深情厚意知多少尽在嫣然一笑中五言絶句𤓰香浓欲烂莲莟碧初匀含笑知何处低头似媿人薄薄沈薰骨英英玉炼颜恼人风味别斗帐梦中间五言律诗散聫自有嫣然态风前欲笑人涓涓朝泣露盎盎夜生春七言絶句秋来二笑再芬芳紫笑何如白笑强只有此花偷不得无人知处忽然香薫风破晓碧莲含香意犹低白玉颜一粲不曾容易发清香何自向人间春风满面喜津津纵有痴拳不忍嗔尚恐意观安註脚笑他何事与何人肥様雕成玉色仙碧瑶幢里粲婵娟道渠解笑何曾笑只合更名小白莲献笑佳人絶可怜姿姿靥辅巧承颧一枝不用千金买雨洗风吹却粲然七言八句菖蒲节序芰荷时翠羽衣裳白玉肌暗折花房须日莫遥将香气报人知半开㣲吐长懐寳欲说还休竟俛眉树脆枝柔惟叶健不消更话只消诗一㸃𤓰香破醉眠悮他诗客枉流涎如何滴露牛心李化作垂头玉井莲初喜晓光将莞尔竟羞午影不嫣然忽看吐下金樱核䔩䔩声干暮叶邉乐府祖杨柳枝绿䗶芳英雪一包绽琼梢清香却暑赏堂㘭晚风飘笑靥含羞藏碧叶为随娇长随茉莉展轻绡伴良宵山茶花事实祖碎录有红白二种又有千叶者名品颇多不能尽录南山茶葩萼大倍中州者色㣲淡叶柔薄有毛结实如梨大如拳中有数子如肥皂子大别自有一种叶厚硬花深红如中州所出者赋咏祖五言散句叶硬经霜绿花肥映雪红栽培夺天巧接缀假人功七言散句苍然老树昔谁种照耀万朶红相围惟有山茶殊奈久独能探月占春风性晚每经寒始拆色深却爱日㣲红道人赠我嵗寒种不是寻常儿女花新枝绿嫩笼和日繁艶红深夺晚霞五言古诗散聫谁怜儿女花散入氷雪中堂中调丹砂染此鹤顶红南国有嘉树花若赤玉杯曾无冬春改尝冐霰雪开山茶又晚出旧不闻图经花深嫌少态曾入苏公评迩来亦变纷然着名称黄香开最早与菊为辈朋纷红更妖艶玉环带春醒伟哉红百叶花重枝不胜犹爱并山茶开花一尺盈日丹又其亚不减红带鞓吐丝心抽须锯齿叶剪稜白茶亦数品玉磬尤精明桃叶何从来𣲖别疑武陵愈出愈竒怪一见一欲惊七言古诗散聫苍然老树昔谁种照耀万朶红相围蜂藏鸟伏不得见东风用力先吹嘘追思前者叶葢地万木瘦损徒空枝七言絶句浅为玉茗深都胜大曰山茶小海红名誉漫多朋援少年年身在雪霜中江南池馆厌深红零落空山烟雨中却是北人偏爱惜数枝和雪上屏风逰蜂掠掠粉丝黄荷叶犹收宻露香待得春风㡬枝在年来杀菽有飞霜山茶相对本谁栽细雨无人我独来说似与君君不见烂红如火雪中开花近东溪居士家好携樽酒欵携茶玉皇收拾还天上便恐筠阳无此花玉洁氷寒自一家地偏惊此对山花归来不负西逰眼曾识人间未见花七言律诗长明灯下石阑干长共松杉鬬嵗寒叶厚有稜犀角健花深少态鹤头丹久陪方丈曼陀雨羞对先生苜蓿盘雪里盛开知有意明年归后更谁看树子团团映碧岑初看唤作木犀林谁将金粟银丝脍簇顶朱红莱碗心春早横招桃李妬嵗寒不受雪霜侵题诗毕竞输坡老叶厚有稜花色深青女行霜下晓空山茶独殿衆花丛不知戸外千林缟且看盆中一本红性晚每经寒始拆色深却爱日㣲烘人言此树犹难养暮溉晨浇自课童七言律诗散聫莺声老矣移难晓鹤顶丹时看始嘉两叶鳞鳞成上葢春枝艶艶首羣花山丹花赋咏祖五言散句堂前横山丹错落玛瑙盘五言古诗昔游岭海间㡬见峦卉拆素英漙夕露朱葩烂晴日归来今㡬年晤对祗寒碧因君赋山丹恱复见颜色七言古诗散聫山丹吹出青藜火金蜨窥丛何婀娜朱槿更作猩袍红夸道凡人尝印可茉莉从傍粲然笑掩却诸香谁似我素馨萧然山泽臞至香不数脂粉腴七言絶句亭下佳人锦绣衣满身璎珞缀明玑晚来销歇无寻处花已飘零露已稀烟黄露绿晓风香燕舞莺啼春日长谁道使君贫且老绣屏锦帐咽笙簧人间花木眼曾经未识斯花状与名丹却青山莫春色续他红树坠时英轩窓一日粲三英尽室无尘眼倍明闽粤固尝矜絶美风骚犹未及知名团栾蜂蕊簇枝间铅鼎成丹七返还乞与幽人伴幽壑不妨相对两朱颜七言八句春去无芳可得寻山丹最晚出幽林柹红一色明罗袖金粉羣虫集寳簮花似鹿葱还耐久叶如芍药不多深香沈瓦斛移山麓聊着书窓伴小吟偶然避雨过民舍一本山丹恰盛开种久树身樛似葢浇频花面大如杯疑朱草非时出惊问红云甚处来可惜书生无事力千金移入画阑栽全芳备祖前集卷十九全芳备祖集前集卷二十钦定四库全书全芳备祖前集卷二十宋陈景沂撰花部朱槿花事实祖碎录朱槿花茎叶皆如桑叶光而厚树髙止四五尺而枝婆娑自二月开花至中冬始歇其花深红色五出大如蜀葵有蕊一条长于花叶上缀金屑日光所铄疑若焰生一丛之上日开数百朶朝开莫落挿枝即活出髙凉郡一名赤槿一名日及蕣木槿也朝华暮落椵木槿篱有女同车颜如蕣华仲夏之月木槿荣荘子贵支离悲木槿纪要汝阳王琎尝戴砑绡㡌打曲上自摘红槿置㡌上极滑久而方安曲终花不坠以为能曰花奴资质明莹必是神仙中谪堕来也杂着览庭隅之嘉木慕朝华之可玩览中堂之竒树禀冲气之至清应青春之敷蕊逮朱夏而诞英红葩紫蒂翠叶素茎草木朝荣秋悴此花朝开暮落皎日昇而朝华𤣥景逝而夕零日及多名蕤賔肇生东方怜乎夕死郭璞賛以朝荣潘文体其夏盛嵇赋闵其秋零此则京华之丽木非干越之蕣英南中羣草衆花之寳雅什禾名骚人失藻雨来翠润露歇红澡叠萼疑擎低茎若倒朝霞映日殊未妍珊瑚照水定非鲜千叶芙蓉讵相似百枝灯花复羞然其为花也色甚鲜丽迎晨而荣日中则衰至夕而零荘周载朝菌不知晦朔此朝不及夕者乎朝菌者葢朝华而暮落世谓之木槿或谓之日及诗人以为蕣宣尼以为朝菌其物向晨而结逮明而布见阳而盛终日而殒不亦异乎何名之多哉赋咏祖五言散句萧条槿花风槿枝无宿花朝荣殊可惜莫落实堪嗟回头向残照残照更空虚莲后红何患梅先白莫夸吾闻调羹槿异味及粉榆七言散句槿花一日自为荣槿艶繁开照日红槿篱芳树近樵家麦陇青青一径斜槿篱护药才通径竹笕通泉自遍村五言絶句晨日映帘生流晖种艶明红颜易零落何异此花荣五言古诗散聫君子芳桂性春浓秋更繁小人槿花心朝在夕不存风露虽已冷天色亦黄昏中庭有槿花荣落向一晨秋开已寂寞夕殒何纷纷正怜少颜色复叹不逡廵男儿老富贵女子晚姻婚头白始得志色衰方事人后时不获已安得如青春七言絶句风露凄凄秋景繁可怜荣落在朝昏未央宫里三千女但保红颜不保恩篱外涓涓涧水流槿花半照夕阳愁欲题名字知相访又恐芭蕉不奈秋秋蕣晚英无艶色何因栽种在人家使君只别罗敷面争解回头爱白花甲子虽推小雪天刺桐犹绿槿花然阳和长养无时歇却是炎州雨露偏赤板桥西小竹篱槿花还似去年时淡黄衫子浑无色肠断丁香画小儿朱槿移栽释梵中老僧非是爱花红朝开暮落关何事祗要人知色是空风雨无人㺯晚芳野桥千树鬭红房朝荣暮落成何事可笑纷华不久长朝菌一生迷晦朔灵蓂千嵗换春秋如何槿艶无终日独倚阑干为尔羞壁槿扶疎当縳篱山深不用掩山扉客来踏破松梢月鹤向主人头上飞七言八句夹路疎篱锦作堆朝开暮落复朝开抽苞粔轻拖糁近蒂胭脂酽抹腮占破半年犹道少何曾一日不芳来花中却是渠长命换旧添新底用催七言律诗散聫晓艶欲开孙武阵晚英争堕绿珠楼来如急电无因驻去似惊鸿不可收佛桑花事实祖碎录花似槿四时尝开妇人簮带之佛桑花比朱槿颇耐久盖二种也佛桑其花丹重敷柔泽叶如桑其花五六出大如蜀葵有蘂一条长于花叶上缀金屑日光所铄疑为焰朝生暮陨茘支以盐梅浸佛桑花为红浆渍之曝干色红而甘酸纪要明道中予为漳州军事判官晚秋至州而耕园驿庭有佛桑数十株开花繁盛念其寒月穷山方自媚好乃作耕园驿佛桑花诗一首既而乗桴东下又作溪行一首庆歴七年余使本路明年夏四月自汴来漳复至是驿花尚仍旧追感昔逰因纪前事并载旧篇龛西壁云赋咏祖五言散句野人家焰焰烧红有佛桑七言八句使轺迢逓到天涯候馆迁延感嵗华白髪却扳临砌树青条犹放过墙花悲来唯有金城角醉后曾乗海客槎欲问昔游无处所晚烟生水自沈沙溪馆初寒似早春寒花相倚媚行人可怜万木彫零尽独见繁枝烂漫新清艶夜占云表路幽香时过辙中尘名园不肯争颜色灼灼夭桃野水濵茶花赋咏祖七言散句青裙玉面初相识九月茶花满地开七言律诗细嚼花须味亦长新芽一粟叶间藏稍经腊雪侵肌瘦疑得春雷发动狂开落空山谁比较蒸烹来嵗最先尝巴榄花赋咏祖七言八句南湖窠木已交加种榄栽桤更北涯生眼错疑为夜合新莺知不是桃花緑云四合藏隂屋翠浪全机织素纱桂隠主人臞见骨不餐酥酪只餐茶山枇杷花赋咏祖七言散句若使此花兼解语推囚御史定违程七言古诗山枇杷花似牡丹殷泼血往年乗传过青山正值山花好时节压枝凝艶已全开映叶香苞才半裂系縳红袖欲支頥慢解绛囊初破结金线丛飘繁蘂乱珊瑚朶重纎茎折因风旋落裙片飞带日斜看目精热亚木依岩半侧倾笼云隠雾多愁絶七言律诗散聫火树风来翻绛焰琼枝日出晒红纱回看桃李都无色暎得芙蓉不是花争奈结根深谷底无因移得到人家七言絶句万里青峰蜀门口千树红花山顶头春尽忆家归未得低徊如解替君愁月季花事实祖纪要有红白一色每月一开花赋咏祖五言散句四时花不絶开花不遗月人间不老春七言散句月季祗应天上物春色四时长在目但闻花开日日红天下风流月季花花落花开无间断春来春去不相关牡丹最贵惟春晚芍药虽繁只夏初一壶不觉丛邉尽暮雨霏霏欲湿鸦五言古诗幽芳本长春暂瘁如蚀月且将付造物未易料枯枿也知宿根深便作紫笋茁乗时出婉娩为我暖栗烈先生早贵重庙论推英㧞而今城东𤓰不记召南茇陋居有逺寄小圃无濶蹑还为久处计坐待行年匝臈果缀梅枝春杯浮竹叶谁言一萌动已觉万木活聊将玉蘂新挿向纶巾折羣花各分荣此花魁时序聊披浅深艶不易冬青虑真宰竞何言予将造形悟五言絶句月季花上雨春归一慿阑东西南北客更得㡬回看红襟映肉色薄暮无乃寒园中如许多独觉赋诗难七言絶句牡丹殊絶委春风露菊萧疎怨晚丛何似此花荣艶足四时尝放浅深红七言八句只道花无十日红此花无日不春风一尖已剥胭脂笔四破犹包翡翠茸别有香超桃李外更同梅鬬雪霜中折来喜作新年看忘却今辰是季冬乐府祖丑奴儿牡丹不好长春好有个因依一两枝儿但是风光总属伊当初祇为嫦娥种月正明时教恁芳菲俾着团圆十二囘丽春花赋咏祖七言散句尘压鸳鸯废锦机满头空挿丽春枝五言古诗百花竞春华丽春应最胜少须好颜色多浸枝头剰纷纷桃李枝处处总能移如何始贵重却怕有人知蓬蒿眼已熟收拾到阿丽从分色红白未害格奴婢争妍知不足出刺以自卫上有寒梅枝春霜正憔悴五言八句梁苑花销去黄台蚤自薫不同罂子粟别是石瑠裙婀娜才胜掌㕘差莫梦云王郎寻水竹驻履㡬殷勤五言律诗散聫照眼粧新就扶头酒半醒妖姿随变化薄命易飘零七言律诗散聫娇困扶头怜半醒淡浓宜面鬬新粧竝肩甖粟多含怨具体牡丹惟欠香长春花赋咏祖五言古诗散聫长春如稚女飘揺倚轻飏卯酒晕玉颊红绡卷生衣乡邑已无路僧庐今是家聊乗数㸃雨自种两株花篱落失秋序风烟添嵗华衰翁病不饮独立到栖鸦七言散句自有娇红间苍叶不随凡卉待春囘七言八句谁言造化无偏意独抱春光向此中叶里尽藏云外碧枝头賸带日邉红曾闻桃李开时雨欲伴梧桐落后风费尽主人歌与酒不教闲却赏花翁乐府祖一落索叶底枝头红小天然窈窕后园桃李谩成蹊占得春多少不管雪消霜晓朱颜长好年年若许醉花开待拚了花间老夀春花赋咏祖七言絶句花开缀玉碧敷腴香挹南薰景又殊天赋芳姿长不老命名为夀定非诬迎春花事实祖碎录阁前迎春花二月初始开与小桃同时赋咏祖七言散句朱门深鏁不知春苒苒年光暗中换五言律诗散聫浅艶作莺羽纎条结兔丝偏凌早春发应谓衆芳迟七言絶句幸与松筠相近栽不随桃李一时开杏园岂敢教君去未有花时且看来金英翠萼带春寒黄色花中有㡬般凭君与向逰人道莫把蔓青花眼看覆阑纎弱绿条长带雪冲寒坼嫩黄迎得春来非自足百花千卉共芬芳迎得新春入旧科独先嘉卉占阳和今年顿被春推折应为尖头送暖多秾李繁桃刮眼明东风先入九重城黄花翠蔓无人顾浪得迎春世上名沈沈华省鏁红尘忽地花枝觉嵗新为问名园最深处不知迎得㡬多春华省当时绿鬂郎金罇美酒醉红芳今日对花不成饮春愁已与草俱长仙掌花赋咏祖七言絶句绿叶枝头数簇红不禁风日变芳容未应得近花坛列只可山矾到野农剪春罗花赋咏祖七言絶句谁把风刀碎薄罗极知造化着工多飘零易逐春光老公子樽前奈若何全芳备祖前集卷二十全芳备祖集前集卷二十一钦定四库全书全芳备祖前集卷二十一宋陈景沂撰花部水仙花事实祖纪要冯夷华隂墐乡隄首人服水仙八石为水仙江妃二女㳺于江汉之濵逢郑交甫解佩以与之杭州西湖上有水仙王庙杂着世以水仙为金琖银台盖单叶者其中有一酒盏深黄而金色至千叶水仙其中花片卷皱宻蹙一片之中下轻黄而上淡白如染一截者与酒盃之状殊不相似安得以旧日俗名易之要之单叶者当命以旧名而千叶者乃真水仙也赋咏祖五言散句雪宫孤㺯影水殿四无人天仙不行地且借水为名至今寒花种清彻莹心神薤叶秀且耸兰香细而幽七言散句姑射楼台簇水仙碧玉簮长生洞府黄金盃重压银台玉昆相倚带仙风壁立春前万卉空晓风洛浦凌波际夜月江皋解佩时极知今嵗无曹植称得陈𤣥记洛神弱水蓬莱归不得梅花相与伴春寒五言古诗仙人湘色裘缟衣以裼之青纷要地独立春风时吹香洞庭暖㺯影清昼迟寂寂篱落隂亭亭与子期谁知园中客能赋㑹真诗隆冬彫百卉江海厉孤芳如何蓬艾底亦有春风香纷敷翠羽帔温靓白玉相黄冠表独立淡然水仙装弱植愧兰荪髙标摧氷霜湘君谢遗襟汉水羞捐珰嗟彼世俗人欲火焚衷肠徒知慕佳冶讵识懐真刚凄凉柏舟誓恻怆终风章卓哉有遗烈千载不可忘江梅丈人行嵗寒固天姿蜡梅㣲着色标致亦背时胡然此柔嘉支本但自持乃以平地尺气与松篁夷粹然金玉相承以翠羽仪独立万藁中氷胶雪垂垂水仙谁强名相宜未相知刻画近脂粉而况山谷诗吾闻抱太和未易形似窥当其自英华造物且霁威平生恨刚褊未老齿髪衰掇花置胆瓶吾今得吾师定州红花甆块石艺灵苗方苞茁水仙厥名为玉霄适从闽越来绿绶拥翠条十花冒其颠一一振鹭翘粉蕤间黄白清香从风飘回首天台山更识胆瓶蕉五言古诗散聫坐令篸一枝蛾眉淡初扫笑㺯黄金盃连台盘抝倒赠以金琅玕捧以白玉人约体动芳气妙与兰纫花仙凌波子乃有松柏心人情自弃忘不改玉与金矾弟堕小白梅兄怜老苍仲氏似白眉表表金玉相五言絶句韵絶香仍絶花清月未清天仙不行地且借水为名开处谁为伴萧然不可邻雪宫孤弄影水殿四无人清真处子面刚烈丈夫心翠带拖云舞金巵照雪斟苦吟吟不得移入伯牙琴如闻交珮解疑是洛妃来朔吹欺罗袖朝霜滋玉台七言古诗凌波仙子生尘袜波水盈盈步㣲月是谁招此断肠魂种作寒花寄愁絶含香体素欲倾城山矾是弟梅是兄坐对真成被花恼出门一笑大江横七言古诗散聫琴中此操淡而古花中此名清且髙金盏银台天下俗谁以奴仆命离骚七言絶句折送南园粟玉花併移香木到寒家何如持上玉宸殿乞与官梅定等差钱塘昔闻水仙庙荆州今见水仙花暗香静色撩诗句宜在林逋处士家得水能仙天与竒寒香讶莫动氷肌仙风道骨今谁有淡扫蛾眉篸一枝借水开花自一竒水沈为骨玉为肌暗香已压荼䕷倒只此寒梅无好枝淤泥已作白莲藕粪壤能开白玉花可惜国香天不管随縁流落野人家宫様鵞黄绿蒂垂中州未省见仙姿只疑湘水绡机女来伴清秋宋玉悲湘君遗恨付云来虽堕尘埃不染埃疑是汉家涵徳殿金芝相伴玉芝开早于桃李晚于梅氷雪肌肤姑射来明月寒霜中夜静素娥青女共徘徊水中仙子来何处翠袖黄冠白玉英报道幽人被渠恼着诗送与老难兄瘴土风烟那有此只疑姑射是前身仙风道骨难消得付与霜台衣绣人净色只应撩处士国香今不落民家江城望断春消息故遣诗人咏此花江妃虚却蕊珠宫银汉仙人谪此中偶赴月明波上戯一身氷雪舞东风额间拂煞御袍黄衣上偷将月姊香待倩东风作媒妁西湖嫁与水仙王金玉其相一两花遐心空为尔兴嗟山矾不用来修敬只许江梅共一家黄瑶白璧缀幽花重髙人为叹嗟织女横河溪月堕盃槃狼籍水仙家天然初不事铅华此是无尘有韵花翠带讵容萦俗客金盃只合劝诗家林下清风自一家稍亲梅竹近兰芽只縁羞与凡花伍移植名园不肯花瑶池来宴老仙家醉倒风流萼绿华白玉断笄金晕顶幻成痴絶女儿花花盟平日不曾寒六月曝根髙处安待得秋残亲手种万姬围绕雪中看七言八句薤叶葱根两不差重蕤风味独清嘉薄操肪玉围金钿细染鵞黄剰素纱台琖元非千叶种丰容要是小莲花向来山谷相看日知是他家是党家生来体弱不禁风匹似苹花较小丰脑子浓熏衆香国江妃寒损水晶宫银台金琖谈何俗矾弟梅兄品未公寄语金华老仙伯凌波仙子更凌空嵗华揺落物萧然一种清芬絶可怜不许淤泥侵皓素全凭风露发幽妍骚魂洒落沈湘客玉色依稀捉月仙却笑涪翁太脂粉谩将髙雅匹婵娟七言律诗散聫矮丛傍砌小成隂凉彻敷腴谢水沈细着鲜风扶弱榦賸将零露酌芳心华裾冉冉低香绶玉叶稜稜衬嫩金玉润金寒窈窕身翩翩翠袖挽青春水晶宫里成仙女玉醉山中得道人朔雪㡬回埋不死南州一出净无尘朴翁老矣谁同调相对无言意转清乐府祖菩萨蛮人人尽道黄葵淡侬家解说黄葵艶可喜万般宜不劳朱粉施摘承金盏酒劝君千万夀擎作女真冠试伊姣面看髙梧叶下秋光晚珍丛化出黄金盏还似去年时傍阑三两枝人情须耐久花面长依旧莫学蜜蜂儿等闲悠飏飞相思一夜庭花发窓前忽认生尘袜晓起艶寒粧雪肌生暗香佳人纎手摘手与花同色挿髩有谁宜除非潘玉儿云娥雪姊羞相倚凌波共酌春风醉的皪玉壶寒肯教金琖单只疑双蝶梦翠袖和香拥香外有鸳鸯风流烟水鄊促拍丑奴儿清露湿幽香想瑶台无语凄凉飘然欲去依然如梦雪渡银潢又是天风吹淡月珮丁东携手西厢泠泠玉磬沈沈素瑟舞遍霓裳朝中措幽芳独秀在山林不怕晓寒侵应笑钱塘苏小语娇终带吴音乗槎归去云涛万顷谁是知心写向生绡屏上萧然伴我寒衾绿华居处𣺌云深不受一尘侵细看宜州新句平生才是知音凌波一去屏山梦断谁最关心惟有青天碧海知渠夜夜孤衾贺新郎云卧衣裳冷看萧然风前月下水邉幽影罗袜尘生凌波步汤沐烟波万顷爱一㸃娇黄成晕不记相逢曾解珮甚多情为我香成陈待和泪揾残粉灵均千古懐沙恨恨当时匆匆忘把此花题品烟雨凄迷僝僽损翠袖遥遥谁整漫写入瑶琴幽愤絃断招魂无人赋但金枝的皪银台润愁殢酒又还醒金人捧露盘梦湘云吟湘月弔湘灵有谁见罗袜尘生凌波步穏背人羞整六铢轻娉娉袅袅晕姣黄玉色轻明香心静波心冷琴心怨客心惊怕珮解却返瑶京杯擎清露醉春兰交与梅兄苍烟万顷断肠是雪冷江清减字木兰花景阳楼上钟声晓半面啼粧匀未了残月纷纷斜影幽香暗断魂玉颜应在昭阳殿却向前村深夜见氷雪肌肤还有斑斑雪㸃无天仙子白玉为台金作盏香是江梅名阆苑年年把酒对君歌歌不断盃无筭花月当楼人意满翘戴一枝蝉影乱乐事且随人意换西桥回首月明中花已绽人何逺可惜国香天不管南柯子翠袖熏龙脑乌云映玉台春葱一簇属金杯曾记西楼同醉角声催袅袅凌波浅深深步月来隔纱㣲笑恐郎猜素艶浓香依旧去年开金盏子得水能仙向汉皋遗佩碧波涵月蓝玉煖生烟称缟袂黄冠素姿氷洁亭亭独步立风前奈香多愁絶当时事琴心妙处虽传有谁堪说嵗晚杳无人更短景繁云天欲雪潇湘烟水茫茫但万里相思寒江空濶殷勤折向梅邉聴玉龙吹彻丁宁道百年兄弟相看晚节捣练子心自小玉钗头月娥飞下白苹洲水仙月下逰江汉洞庭舟香名薄倖寄青楼问何如打拍浮卜算子佩解洛波遥絃冷湘江𣺌月底盈盈误不归独立风尘表窓绮䕶幽妍瓶玉扶轻袅到后知谁语素心寂寂山寒峭山矾花事实祖碎录山矾一名郑花一名七里香纪要江南野中有一种小白花木髙数尺春开极香野人谓之郑花王荆公尝欲作诗而陋其名予请名曰山矾花人採郑花叶以染黄不借矾而成色也故名山矾海岸孤絶处补陁落伽山译者谓小白花山疑即此花尔不然何以观音老人端坐不去耶赋咏祖七言散句山矾是弟梅是兄可惜不当梅蕊破幽香合在弟兄间七言古诗秋风刻縠鵞黄染七里寻香不辞逺荒溪日暮下牛羊满路幽香谁挂眼世间草木久纷然妖红嫚绿徒争先何当伴君过一世细看四面秋香悬黄龙山中春事晚山谷道人上山坂鼻端山矾花气浓怪底经行衆芳苑一种风姿极可人幽姿正色相鲜新素馨籍甚不足意黄淡羞澁终非真七言絶句北岭山矾取意开轻风正用此时来平生习气难料理爱着幽香未拟回髙节亭邉竹已空山矾独自倚春风二三名士开颜笑把断山光水不通春氷薄压枝柯倒分与清香见月娥忽是雪天深涧底老松擎出白婆娑青云叶底雪花繁只与田家挿髻鬟不枉涪翁初着句能令大士久开颜一树山矾宫様粧晓风㣲送雨中香鼻端空寂谁知许莫怪雄蜂取次狂漫山白蕊殿春华多贮清香野老家频向风前招蜨使宻通家籍省梅花折来随意挿铜壶能白能香雪不如比似梅花输一着枝肥叶宻欠清癯只有江梅合是兄水仙终似号夫人季方政尔难为弟每恨诗评未逼真玲珑叶底雪花寒清昼香薫草木间移植小轩供宴坐恍疑身在普陀山乐府祖南柯子细叶黄金嫩繁花白雪香共谁连璧向河阳自是不须汤饼试何郎婀娜璁珑髻轻盈淡薄粧莫令韩夀在伊旁便逐㳺蜂惊蜨过东墙全芳备祖前集卷二十一全芳备祖集前集卷二十二钦定四库全书全芳备祖前集卷二十二宋陈景沂撰花部瑞香花事实祖碎录瑞香花紫而香烈非羣芳之比其始盖出于庐山之中纪要成都志瑞香芳草也其本髙才数尺生山坡间花如丁香而有黄紫二种冬春之交其花始发植之庭槛则芬馥出于戸外野人不以为贵宋景公亦阙而不载予令春城后二十年守成都公庭僧圃靡不有也予恐其没于草一日见知于时殆与人事无异感而图之为之序赋咏祖五言散句结为楚臣佩散乱天女襟着叶团青盖开花炷寳薰紫袖染难透琼肤洒转香七言散句此花清絶更纎浓玉英金实碧琳枝粉面固宜垂紫袖锦裳何必着中军齐开忽作栾枝锦未拆犹疑紫素馨槛中紫艶才盈握天上花香暗袭人风雨离披枝叶瘦可怜终不减清香世人竞重薰笼锦子素何曾怯瑞香便觉麝囊无逺韵频挑蚁蠧有新芽宣和殿里春风早红锦熏笼二月时蒙蒙清露濯幽葩醉质斓斑衬晓霞山家安得瑞龙脑春事不专红鹤翎长时不爇沈檀炷连月如薰脑麝香晓露染成鸡舌紫东风吹作麝脐香五言古诗幽香结成紫来自孤云岑骨香不自知色浅意殊深移栽青莲宇遂冠檐卜林结为楚臣佩散落天女襟君持风霜节耳听笑歌音一逢兰蕙质稍回鐡石心置酒要妍暖养花须晏隂及此隂晴间恐致悭啬霖綵云知易散鶗鴂忧先吟明朝便陈迹就着丹青临五言古诗散聫芳蕤何蒨绚尤物真旖旎五叶映雕阑三桠骈粉蕊妍分春月魂香彻肌骨髓香宻缀红糁寳薰幕宫罗幽窓小团圞㣲风自婆娑衆妙与春竞纷纷持所长此花最幽逺如以礼自将猗兰敢回步檐卜亦退藏五言絶句真是花中瑞本朝名始闻江南一梦后天下遇清芬五言八句得地秋根逺交柯绕指柔露香浓结桂池影鬬蟠虬黛叶轻云绿金花笑菊秋如何南海外万里隔炎州外着明霞绮中裁淡玉纱森森千万笋簇簇两三花小霁迎风喜轻寒索幙遮香中真上瑞兰麝敢名家短短熏笼小团团锦帕围浮阳烘酒思沈水着人衣茉莉通家逺椒花具体㣲春愁浑瘦尽别有瘦中肥七言絶句织锦天孙矮作机紫茸翻作白花枝更将沈水浓薰却日淡风㣲欲午时夜缀香窠添露华昼移翠斛覆窓纱将身扶起帘帷看生怕帘帷挨着花庐阜当年春睡浓花名从此擅春功紫袍四迸呈鲜粉如爇仙香透锦笼繁花簇粉烘晴日蔼有浓香透暖风六曲䦨干凝睇处锦笼争似玉为笼粉面芳心碧玉裳持来宛作故山香征途不觉春如许更问兰芽㡬寸长七言律诗上苑夭桃自作行刘郎栽后㡬囘芳厌从年少追新赏闲对宫花识旧香折赠佳人非泛洧好纫幽佩弔沈湘鹤林神女无消息为问何由去帝鄊侵雪开花雪不侵开时色浅不教深碧团栾里笋成束紫蓓蕾中香满襟别派近传庐阜顶孤芳元自洞庭心诗人自有熏笼锦不用衣篝炷水沈近看丁香万粒攅逺看却与紫毬般谁将玉胆蔷薇水新濯琼肤锦绣禅净界薰修尔芬馥无人剪剔自檀栾下元前至上元后省得龙沈与麝兰针来大笋束仍攅作么开时色两般荀令金炉炷沈水昭容紫袖衬中禅同花异叶枝枝别一种千枝节节栾雪里寒香得三友溪边梅与雪边兰玲珑巧蹙紫罗裳合得东君着意粧带露欲开宜暖日临风㣲困怯春霜发挥文字来庐阜弹压芳芬入醉乡最是午忩初睡醒熏笼赢得梦魂香一树婆娑整复斜使君辄赠到田家自惭瓮牖绳枢子不称香囊锦伞花小借煖风为破萼旋浇秋水待抽芽丁宁男子勤封植留与甘棠一样夸乐府祖西江月公子眼花乱发老夫鼻观先通领巾飘下瑞香风惊起谪仙春梦后土祠中玉蕊蓬莱殿后鞓红此花清絶更纎秾把酒何人心动剪就碧云鬬蕊刻成紫玉芳心浅春不怕峭寒侵煖彻熏笼瑞锦花里清芬独步尊前胜韵难禁飞香直到玉杯深消得厌厌痛饮浣溪沙腊后春前别一般梅花枯淡水仙寒翠云裹着紫霞冠妙品只今推第一寳花元不是人间为君更酌小龙团㸃綘唇护雨烘晴紫云缥缈来深院晚寒谁见红杏梢头怨絶代佳人万里沈香殿光风转梦余千片犹恨相逢浅阑槛隂沈紫云呈瑞余寒凛卷帘欹枕香逼幽人寝入梦何年庐阜闻名稔风流甚阿谁题品唤作薰笼锦水龙吟当年睡里开阿谁唤作花间瑞巾飘沈水笼熏古锦香拥青绫被初日酣晴和风送暖十分清致掩忩绡待得香融酒醒尽消受这春思纵把万红排比想较伊更争些子诗仙老子春风妙笔要题教似十里扬州三生杜牧可曽知此趂紫唇㣲绽芳心半透与骚人醉薝卜花事实祖碎録一名栀子一名木丹一名越桃薝卜栀子花也与雪皆六出凡草木花五出而薝卜六出诸花少六出者惟栀子六出陶贞白曰即薝卜花是也如人入薝卜林中间薝卜香不闻他香楼石山多栀子望气占人家黄气者栀子树也纪要汉有栀茜园晋有华林园种栀子晋令诸宫有秋栀子守䕶者置吏一人蜀有红栀花其形六出孟知祥召百官于芳林园赏之襍着林兰近雪而扬猗林兰栀子也赋咏祖五言散句栀子艶色殊色疑琼倚树香似玉京来七言㪚句桃蹊李径年虽古栀子红椒艶复殊六花薝卜林间佛九节菖蒲石上仙五言古诗有美当堦木霜露未能移金蕡发香米映日以离离幸赖夕阳下余景及西枝还思照緑水君堦无曲墀余荣未能已晚实犹见竒复留倾筐徳君恩信未赀林兰擅孤芳性与凡木异不受雪霰侵自足中和气欲知清净身即此林间是举世多植蘖而我学种栀颜色固不别良楛诚异宜团栾緑堦下岂畏秋风吹同心谁可赠为咏昔人诗五言古诗散聫素华偏可喜的的半临池疑为霜裹叶复道雪封枝日斜光隠见风旋影合离濯雨时摛素当颷独含芬丰荣殊未纪销落竟谁闻五言絶句禅友何时到逺从毗舍园妙香通鼻观应悟佛根源五言八句栀子比衆木人间诚未多于身色有用与道气俱和红取风霜实青看雨露柯无情移得汝贵在映江波树恰人来短花时雪様看孤姿妍外净幽馥暑中寒有朶篸瓶子无风忽鼻端如何山谷老只为赋山矾五言律诗㪚聫一花分六出十叶是重台玉洁浑无玷金黄谩夺胎七言絶句何处飞来薝卜林老枝樛屈更萧森凄凉杜老江头坐又对行吟得自箴一根曽寄小峰峦檐卜香清水影寒玉质自然无暑意更宜移就月中看清浄法身如雪莹肯来林下见孤芳树花六月无炎暑省爇铜匜几炷香薝卜标名自寳坊薰风开徧一庭霜闲来扫地跏趺坐受用此花无尽香未説司花刻玉工已知名与佛相同可怜结了薫风子依旧身归色界中乐府祖风入松芳丛簇簇水濵生勾引午风清六花大似天边雪又几时雪有三层明艶射回峰翅净香熏透蝉声晚檐人共月同行疎影动银屏指尖轻捻都如玉听昼阑高啭流莺道是花枝比得不成花也多情㸃綘唇毗舍遥遥异香一炷驰名久妙香稀有鼻观深㕘透问讯东来知谁先后称仙友千花为偶近有江西守最髙楼花解笑冷淡不求知长是殿衆芳时鲜鲜秀颈磋圆玉洛阳翠佩剪琉璃向人前迎茉莉送荼䕷几欲把清香换春色费多少黄金酧不得梅雨妬麦风欺细腰空恋当时蕊同心犹结旧年枝谢家娘将逺寄待慿谁全芳备祖前集卷二十二全芳备祖集前集卷二十三钦定四库全书全芳备祖前集卷二十三宋陈景沂撰花部兰花事实祖碎录兰香草也兰与泽兰相似生水旁紫茎赤节绿叶光润同心之言其臭如兰五月五日以兰汤沐浴妇人或赐之兰则受献诸舅姑佩帨兰民之好我芳若树兰蕙薰草也生下湿地麻叶而方茎赤花而黑实即零陵香也蕙草零陵香也唐人但名铃子香取其花倒悬如铃也古所谓蕙乃今之零陵香今之蕙不知起于何时也纪要郑文公有贱妾曰燕姞梦天使与已兰曰余为伯鯈而祖也以是为而子以兰有国香人服媚之文公与之兰而御之辞曰妾不才幸而有子将不信敢徴兰乎公曰诺生穆公名之曰兰郑国之俗上已于溱洧两水上执兰招魂祓除不祥汉尚书郎含香握兰先主杀张裕诸葛亮救之帝曰芳兰当门不得不锄谢安尝谓诸子弟曰子弟何预人事答曰譬如芝兰玉树欲其生于庭堦云龙朔年改秘书省曰兰台秘书郎曰省郎幸新丰赐李泌汤池给香粉兰泽霍定与友生逰曲江以千金求人窃贵侯亭榭园中兰花挿㡌兼自持往罗绮丛中卖之士女争买抛掷金钱蕙草绿叶而紫花魏武帝以为香烧之王维贮兰蕙以黄磁斗养以绮石累年弥盛杂着芝兰生于深林不以无人而不芳君子修道立徳不以困穷而改节孔子曰与善人居如入芝兰之室久而不闻其香与之俱化矣与不善人居如入鲍鱼之肆久而不闻其臭亦与之俱化矣是故日月欲明浮云盖之丛兰秀发秋风败之兰芷不为莫服而不芳君子行道不为莫知而止纫秋兰以为佩秋兰兮蘼芜罗生兮堂下绿叶兮素枝芳菲兮袭予秋兰兮青青绿叶兮紫茎兰芷变而不芳户服艾以盈腰兮谓幽兰其不可佩浴兰汤兮沐芳泽沅有芷兮沣有兰懐兰英兮把琼若兰有秀兮菊有芳懐佳人兮不能忘循彼南陔言采其兰以为佩也爰有竒特之草产乎空崖之地仰鸟路而裁通视行踪而莫企挺自然之髙芬岂衆情之服媚宁纫结之可求非延竚之能洎禀造化而均育与卉木而齐致入坦道而销声屏幽山而静异独见识于琴台及逢知于绮季紫茎丹花葳蕤兮红芳兰以秋芳芳兰在门不得不锄兰以香自焚十步之内必有芳兰猗兰操者孔子所作也孔子聘诸侯莫能任自卫反鲁隠谷之中见香兰独茂喟然叹曰夫兰当为王者香今乃独茂与衆草为伍乃止车援琴鼓之自伤不逢时託辞于兰云兰之猗猗扬扬其香不採而佩于兰何伤兰之猗猗窅窅其香遯世无闷抱道深藏不以无人而遂废其芳盘礴氷霜之际虚徐萧艾之塲揭之扬之于古有光不採而佩于兰无伤岂膏黍之为用也必焚必割犀珠之毕通也必割必絶虽佩玉而垂绅亦吐哺而握髪蕙余既滋兰之九畹兮又树蕙之百畮兰芷变而不芳兮荃蕙化而为茅何昔日之芳草兮今直为此萧艾也光风转蕙汎崇兰些光风者雨止日出而风也草木之有光也转揺也汎揺动貌崇髙也岂惟纫夫蕙茝既替余以蕙纕兮又申之以揽茝予恐夫蕙华之层敷兮纷旖旎乎都房何曾华之无实兮从风雨而飞飏以为君独服此蕙兮嗟无异于衆芳山谷以兰似君子蕙似士大夫大槩山林十蕙而一兰也离骚云既滋兰之九畹又树蕙之百亩则知楚人贱蕙而贵兰矣兰蕙丛生兰莳以砂石则茂灌以汤茗则芳是则同也至其一榦一花而香有余者兰也一榦至五七花而香不足者蕙也细叶为兰濶叶为蕙兰蕙一物本草言之甚详刘次荘云今沅澧所生花在春则黄不若秋紫之芬馥又黄鲁直云一榦一花而香有余者兰一榦数花而香不足者蕙今按本草所言之兰虽未之识然而云似泽兰则今处处有之可类推矣蕙则自为零陵香犹不难识其与人家所种叶类茅而花有两种如黄説者皆不相似刘说则又词不分明大抵古之所谓香草必其花叶皆香而燥湿不变故可刈而为佩若今之人所谓兰蕙则其花虽香而叶乃无气其香虽美而质弱易萎皆非可刈而佩者也楚词所咏香草曰兰曰荪曰茝曰葯曰虈曰荃曰芷曰蕙曰薰曰蘼芜曰江蓠曰杜若曰杜蘅曰揭车曰留夷释者但一切谓之香草而已如兰一物或以为都梁香或以为泽兰或以为猗兰草今当以泽兰为正山中又有一种如大叶门冬春开花则香此则名幽兰非真兰也荪则今人所谓石菖蒲者茝葯虈芷虽有四名止是一物今所谓白芷是也蕙即零陵香一名薰蘼芜即芎䓖苗一名江篱杜若即山姜也杜蘅今人唿为马蹄香惟荃与揭车留夷终莫能识余他日当徧求其本列植䦨槛间以为楚香亭赋咏祖五言散句秋兰被幽崖秋兰被长坂握兰勤徒结秋兰映玉墀清露被兰皋种兰忌当门兰藁不改芳猗兰奕叶光紫兰含幽色风兰舞幽香庭兰紫芽茁兰秋香风逺芳兰哀自焚水光泽兰叶流馨馥秋兰归雁映兰畤搴兰流水曲佩兰思洁身蕙草流芳根寄君青兰花恵好遮不絶光华童子佩柔软美人心春兰抱幽姿无意生蒿艾楚人歌紫兰华叶无传久苗分郑七穆香发谢诸郎静㕘时有得习处却无闻虽为通国寳而有出尘心七言散句兰生谷底人不锄烟开兰叶香风暖兰在幽林亦自芳光风催兰吹小殿更许光风为汎香荒郊深处有芳兰从来託迹喜深林曾伴灵均赋楚骚说道中心比芳草不知䜛舌起椒兰疗疴炎帝与书功纫佩楚臣空有意燕姞梦中惟是见谢家庭户本来多深林幽寂秋雨晦丛兰猗猗无所佩江海久无骚客赋一枝正可荐灵均叶侵海气三分瘠花比家山一様香清润潘郎玉不如中庭蕙草雪消初灵均九畹应无比福地三茅浪自夸国香不欲论家谱合姓孙枝作郑花灵均去后无人佩修郭亭空絶赏音五言古诗灵芝生河洲动揺因洪波秋兰荣亦晚严霜悴其柯哀哉二芳草不植泰山阿蕙草生山北託身失所依植根隂崖侧夙夜惧危頺寒泉浸我根凄风常徘徊三光照八极独不䝉余晖兰生不当戸别是闲庭草夙被霜雪欺红荣已先老谬接瑶华枝结根君王池顾无馨香美叨沐春风吹临风若可佩卒嵗长相随孤兰生幽园衆草共芜没虽照阳春晖复悲髙秋日淅沥飞霜早绿艶恐休歇若无清风吹香气为谁发春兰如美人不採羞自献时闻风露香蓬艾深不见丹青冩真色欲补离骚传对之如灵均冠佩不敢燕秋至百草晦寂寞寒露滋兰皋一以悴芜秽不能治端居念离索无以遗所思愿言托孤根嵗晏以为期幽独尘事屏晼晚秋兰滋芳馨不自媚掩抑空相思晤对日方永披丛露未晞翛然发孤咏九畹陈悲诗幽人非爱山出山将何之居常种兰蕙嵗寒久当知初艺止百亩余地惜奚为先生无广居千岩一茅茨四面止艺蕙中间才置锥锐绿纷宿丛修紫濯幼枝孤榦八九花一花破初蕤西风淡无味㣲度成香吹灯梦得幽馥月写传静姿我欲掇芳英和露充晨炊眷恋恻不忍环玩自忘饥岂无衆花草不愿秋风迟种时乱不择嵗晩悔可追艺兰当九畹兰生香满路纫君身上衣光明夺缣素孤芳一衰歇彫零湿秋露佩服得君子亦足慰迟暮五言古诗散聫秋兰䕃玉池池水清且芳双鱼自踊跃两乌时囘翔楚客重兰荪遗芳今未歇叶柔清浅水花㸃暄妍节紫艶映渠鲜轻香含露洁根移地因偏花老色未改意苏瘴雾余气压初寒外婆娑靖节牕髣髴灵均佩五言絶句艺植日繁滋芬芳时入座青葱春如濯皎洁秋英堕昔人慕猗兰佩服比修洁往往卒嵗间山中行採掇健碧缤缤叶斑红浅浅芳幽香空自秘风骨秘幽香今花得古名旖旎香更好适意欲忘言尘编讵能考兰居地之隂蔼蔼含华滋此本不以刚而为刚者师五言律诗蕙本兰之族依然臭味同重为水仙佩相识楚词中幻色虽非实真香亦竟空云何㣲起馥鼻观已先通秋兰逓初馥芳意满冲襟想子空斋里凄凉楚客心夕风生逺思晨露洒中林颇意孤根在幽期得重寻七言古诗散聫阳崖月窟得芳丛满握归来夸所逢净扫幽径植藓墀紫茎绿叶㺯竒姿疎帘风软日华薄芳馥满懐君自知七言絶句谩种秋兰四五茎疎帘底事太关情可能不作凉风计䕶得幽香到晚清一朶俄生几案光尚如逸士气昻藏秋风试与平章看何事当时林下香萧艾荣枯各有意深藏芳洁欲奚为世间鼻孔无凭託且伴幽窓读楚词寒谷初消雪半林紫花揺㺯昼隂隂是谁曾见吹香处千古春风楚客心七言八句雪径偷开浅碧花水根乱吐小红芽生无桃李春风面名可山林处士家故坐国香到朝市不容霜节老云霞江蓠蕙圃非吾耦付与骚人定等差深林不语抱幽贞赖有㣲风逓逺馨开处何妨依藓砌折来未肯恋金瓶孤髙可挹供诗卷素淡堪教入画屏莫笑门无佳子弟数枝濯濯暎陔庭两盆去嵗共移来一置雕䦨一委苔我折扶持令叶瘦君能调护遣花开𨽻人挑蠧廵千匝稚子浇泉走㡬囘亦欲效颦芸小圃地荒终恐费栽培乐府祖醉花隂轻红蔓引丝多少剪青兰叶巧人向月中归留下星钿弹破真珠小等闲不管春知多着绣帘围绕只恐被东风偷得余香也分付着闲花草浣溪沙楚客才华为发扬深林着意不相忘梦成燕国正芬芳莫把品名闲议拟且看青凤羽毛长十分领取面前香全芳备祖前集卷二十三全芳备祖集前集卷二十四钦定四库全书全芳备祖前集卷二十四宋陈景沂撰花部樱桃花事实祖碎录一名含桃见樱桃实注纪要晋式干殿前樱桃二株含章殿前一株华林园二百七十株杂着古人有言芳兰在门不得不锄眷兹樱之攸止亦在物之宜除观其体异修植材非栋榦外沈森以茂宻中纷错而交乱先羣卉以放謟望严霜而彫换缀繁英而霰集骈朱实以星灿讥林甫也赋咏祖五言散句红蘂满双枝缃叶未开蕊红葩已发光野棠开未落山樱发欲然人行已荒径落花半枯槎七言散句背人不语向何处下堦自折樱桃花风光莫占少年家白发殷勤最恋花别来㡬春未还家玉窓五见樱桃华寻芳常恨见花迟岂意探花独后时病目试寻蜂蝶处樱桃花发见清明五言古诗樱桃千万枝照耀如雪天王孙宴其下隔水疑神仙五言八句皎日照芳菲鲜葩含素辉愁人惜春夜逹晓想岩扉风静隂盈砌露浓香入衣恨无金谷妓为我奏思归五言律诗散聫偶因移晓雨似欲占春风嫩叶藏轻绿繁葩露浅红七言古诗散聫晨晖照屋清露稀樱桃花房欲开齐繁华无得造物巧不与衆卉争髙低七言絶句山樱抱石䕃松枝比并余花发最迟赖有春风嫌寂寞吹香度水报人知樱桃花发满晴柯不赌娇娆只赌多落尽江梅余半朶依然风韵合还他乐府祖採桑子樱桃谢了梨花发红白相催燕子归来㡬处风帘绣户开人生乐事知多少且酌金杯管咽丝哀漫引萧娘舞袖囘浣溪沙小圃春光不待邀早通消耗与含桃晚来芳意半寒梢带笑不言春淡淡试粧未徧雨潇潇东君少女可怜娇石榴花事实祖碎录一名海榴凡花以海名皆自海外来汉张骞奉使西域还得安石榴花系出涂林种温汤朝元阁七圣殿遶殿石榴皆太真所植崔元徽遇数美人李氏陶氏又绯衣少女曰石醋醋又有封家十八姨来石醋醋曰诸女伴皆佳苑中每被恶风所挠常䝉十八姨相庇处士每嵗旦与作一朱旛图日月五星则免矣崔许之其日立旛东风刮地折木飞花而苑中花不动崔方悟衆花之精封家姨乃风神也石醋醋乃石榴也杂着被绿叶于脩条缀朱华于弱榦岂金翠之足实兹葩之可玩新茎擢润膏叶垂腴丹脸缀于朱房缃的㸃乎红须风触枝而翻蘤雨淋条而殖芬环青轩而燧列绕翠波而星分缥叶翠萼红华绛采照列泉石芬披山海其在晨也灼若九日之栖扶桑其在夕也爽若烛龙之吐潜光王荆公作内相时翰院中有石榴一丛枝叶甚茂但只发一花故荆公题云浓绿万枝红一㸃动人春色不须多予每以不见全篇为恨遯斋闲览以为唐人诗非也赋咏祖五言散句花宜挿鬂红榴开带酒红鲜葩猩血染蜡珠攅作带缃綵剪成丛叶翠如新剪花红似旧栽新枝含浅绿晩萼带深红畏日助殷红遇雨涤浓翠都縁赋色浅遂不称春繁七言散句石榴花发满溪津风翻火艶欲烧天海榴红绽锦窠新胭脂新染薄罗裳红缬谁家合罗袴江上年年小雪迟年光独教海榴知薰风四月浓芳歇火玉烧枝拂露华安石榴花开最迟绛裙深树出幽扉日烘丽萼红萦火雨过菖条绿喷烟绿叶晩莺啼处宻红房初日照时繁春花开尽见深红夏叶始繁明浅绿五言古诗鲁女东窓下海榴世所稀珊瑚暎绿水未足比光辉清香随风发落日好鸟归愿为东枝低举手拂罗衣无由共披折引领望金扉弱植不盈尺逺意驻蓬瀛月寒空堦曙幽梦綵云生粪壤擢珠树莓苔挿琼英芳根閟颜色徂嵗为谁荣炎洲气序异十月榴始华是谁初植此石罅抽根斜绿隂蔽朝曦朱艶夺暮霞始犹一二枝俄已千百葩染人不能就画史无以加洛阳擅牡丹久矣埋胡沙蜀州夸海棠邈然隔䕫巴安知篱壁间亦有尤物耶坐令农圃室化为金张家诗人好摹拟冻蕊并寒槎斯篇倘令见无乃讥吾奢庭前安榴树花稀更可怜青旌拥绛节伴我作神仙迟日耿不暮㣲隂眩弥鲜一樽兼百虑心赏觉悠然五言古诗散聫灵园同嘉称幽山有竒质停采久弥鲜含华岂期实长愿㣲名隠无使孤株出涂林未应发春暮转相催燃灯疑夜火连株胜蚤梅五言絶句荷叶参差卷榴花次第开但令心有赏嵗月任渠催窈窕安榴花乃是西隣树坠萼可怜人风吹入幽户五言排律何言安石国万里贡榴花迢逓河源逺因依汉使槎酸辛犯葱岭憔悴渉龙沙初到标木多来比乱麻深栽故园里少种贵人家惟我荆州见怜君胡地賖春去花随尽红榴暖欲燃后时何所恨处独不祈怜叶叶自相偶重重久更鲜流珠沾暑雨改色淡朝烟着子専寒酒移根擅化权愧非无价手刻画竟难传五言徘律散聫绿叶裁烟翠红英动日华新帘裙透影疎牖烛笼纱委作金炉焰飘成玉砌瑕乍惊珠缀宻终悮绣帏奢琥珀烘梳碎胭脂頬嫩搽风翻一林火电转五云车绛帐迎霄日芙蓉绽蚤芽浅深俱隠暎前后各分葩宿露低莲脸朝光借绮霞暗红徒激绕濯锦莫周遮俗态能嫌旧芳姿尚可嘉七言古诗红榴双叶元自双谁能一朝使渠只如何陈张刎颈交借兵相忌不余力有情着物指死争谁知有情而无情七言絶句五月榴花照眼明枝间时见子初成可怜此地无车马颠倒青苔落绛英㡬年封植爱芳丛韶艶朱颜竟不同从此休论上春事待成古木看衰翁蹙蹙生红露滴珠薰风深愧晓粧初折来戴朶频拈看应讶罗裙色不如似火山榴暎小山繁中能薄艶中闲一朶佳人玉钗上祗疑烧却碧云鬟五月榴花忽见春白头还喜一畨新可能略不解春意只有寻花问叶人待鬭南风欲炷香东风打併往西堂石榴已看干红蕾却问春归有底忙旧罗绉薄剪薰风已自开花蒂亦同不肯染时轻着色却将宻绿护深红七言八句一丛千朶压䦨干剪碎红绡却作团风袅舞腰香不尽露销頳頬泪成干蔷薇带刺攀常懒菡萏生泥玩亦难不比此花檐户下任人扳折任人看乐府祖梁州令翠树芳条飐灼灼裙腰初染佳人携手㺯芳菲绿隂红影方展双纹簟挿花照影窥鸾鑑只恐芳容减不堪零落春晩青苔雨后深红㸃贺新郎乳燕飞华屋悄无人桐隂转午晚凉新浴手㺯生绡白团扇扇手一时似玉渐困倚孤眠清熟帘外谁来推绣户枉教人梦断瑶台曲又却是风敲竹石榴半吐红巾蹙待浮花浪蕊都尽伴君幽独秾艶一枝细看取芳心千重似束又恐被西风惊绿若待得君来此向花前对酒不忍将花触共粉泪两䔩䔩南歌子紫陌寻春去红尘拂面来无人不道看花回惟见石榴新蕊一枝开氷簟堆云髻金樽灔玉醅绿隂青子莫相催留取红巾千㸃照池台阮郎归深庭邃馆锁清风榴花芳艶浓阳光染就欲烧空谁能窥化工观物外喻声中灵砂别有功若将一粒比花容金丹色又红芙蓉花事实祖碎录产于陆者曰木芙蓉产于水者曰草芙蓉亦犹芍药之有草木也唐人谓木芙蓉为木莲一名拒霜其木丛生叶大而其花甚红九月霜降时候开东坡为易名曰拒霜纪要孟后主于成都四十里罗城上种此花每至秋四十里皆如锦绣髙下相照因名曰锦城庆厯中有一朝士将晓赴朝见美女三十余人靓粧丽服两两并马而行观文丁度按辔于其后朝士惊曰丁素俭何姬之衆耶有一人最后行朝士问曰观文将宅眷何往曰非也诸女御迎芙蓉馆主耳俄闻丁卒石曼卿去世后其故人有见之者云我今为仙主芙蓉城欲唿故人共逰不诺忿然骑一素驴而去东坡云九月十日君猷置酒秋香亭有拒霜独向君猷开坐客喜笑以为非使君莫可当此故作诗词以记之赋咏祖五言散句託根地虽卑凌霜花亦茂曲尘轻抱蕊宫缬巧粧丛何人露秋缬不管着秋霜霜树不知丑叶与花争红七言散句芙蓉城中花㝠㝠莫怕秋无伴醉物水莲开后木莲开芙蓉生在秋江上肯向东风怨未开情知邉地风霜恶不肯将花占剰秋何事独䝉青女力墙头催放数苞红莫知何处忤青帝不使东风管领吹落晚自怜窥露沼忍寒谁念倚霜篱芙蓉虽与秋相似独对层台衬晓粧且看小槛新花蕊休泥他家晚菊丛霜花留得红粧面酌尽斋中竹叶瓶𤣥㝠蹙廹三秋尽青女催残一夜空芙蓉墙外垂垂发九月凭䦨未怯风旧时忆在延真馆玉作芙蓉院院明风露商量借膏沐胭脂深浅入肌肤乱剪素罗粧一树略将㡬朶蘸胭脂一带拒霜三十里又催萧鼓作秋声待教满地妖红落独与秋风作主人就中一种芙蓉别只恐鵞黄学道粧五言古诗有美不自蔽安能守孤根盈盈洒西岸秋至风露繁丽影别寒水秾芳委前轩芰荷谅难杂及此生髙原初约山寺逰端为怪竒石那知云水鄊化作锦绣国入门径深深遇眼秋寂寂隔竹小亭明稠红漏疎碧山僧引幽践絶巘恣佳陟三步绮为障十步霞作壁四围尽芙蓉山僧所手植秋英例臞淡此花独腴泽却忆补外时朝士作祖席是间万枝梅冷射千崖白旧逰不可寻雪枝半榛棘五言古诗散聫玉女袭朱裳重重映皓质晨霞耀丹景片片明秋日兰泽多衆芳妍姿不相匹芳菲能㡬时颜色如自爱鲜鲜㺯霜晓袅袅含风态蕙兰植秋香桃李姣春醉时节虽不同盛衰终一致莫笑黄菊花篱根守憔悴甚疑牡丹丛但病皮骨老不宜入水看只可隔水眺湖上野芙蓉含思秋脉脉娟娟如静女不肯傍阡陌诗人杳未来幽艶冷难宅五言絶句闲吟鲍照赋更起屈平愁莫引西风动红衣不耐秋木末芙蓉花山中发红萼涧户寂无人纷纷开且落浩露侵湘蘂尖风猎绛英繁霜不可拒切勿受空名深浅霜前后应同旧渚红羣芳坐衰歇聊自舞秋风溪邉野芙蓉花水相媚好半看池莲净独伴霜菊藁红芳晓露浓绿树秋风冷共喜巧回春不妨闲㺯影染露金风里宜霜玉水濵莫嫌开最晚元自不争春江南江北树秋至仅成丛向晩谁争艶酡颜浅作红玉蕊迎秋露金房落晚霞涉江从楚女採菊聴陶家芙蓉乃㣲木晚艶独娇春秾粹觉兰瘦芬敷知菊贫五言八句新开寒露丛逺比水邉红艶色宁相妬嘉名偶自同採江秋节晚搴木古祠空须劝勤来饮无令便逐风拒霜花已吐吾宇不凄凉天地虽肃杀草木有芬芳道人晏坐处侍女古时粧露浓湿丹脸西风吹绿裳孤芳託寒木一晓一畨新春色不为主天香欲动人丹枫见流落黄菊坐因循莫讶偏相爱衰迟似我身五言律诗散聫霜深才吐艶日暮更饶红掩暎残荷浦凭陵败菊丛七言古诗人间八月初霜严芙蓉溪上春酣酣二南变尽鲁叟笔七国破后邹舆谈人间三月春风好溪上芙蓉迹如扫周家盛处伯夷枯汉室隆时贾生老小儿造化㡬能穷㡬回枯折还芳丛只应人老不复少有酒且发衰颜红七言古诗散聫清霜夜陨秋荷败翠盖红粧愁割爱碧条苍叶生春妍买断秋光作容态七言絶句水面芙蓉秋已衰繁条倒景看花时平生露滴乗红脸似有朝开暮落悲翠幄临流结绛囊多情长伴菊花芳谁怜冷落清秋后能把华姿独拒霜种处雪消春始动开时霜落雁初过试栽金菊丛相近织出新畨蜀锦窠水邉无数木芙蓉露滴胭脂色未浓正是美人初醉着强擡清镜晚粧慵千林埽作一畨黄只有芙蓉独自芳唤作拒霜知未称看来却是最宜霜今年古寺摘芙蓉憔悴真成泽畔翁聊把一枝闲照水明年何处对霜红蜀国芙蓉名二色重阳前后始盈枝画调粉笔分班处绣引金针闲刺时晚粧懒困晓粧新火急来看趁向晨蛱蝶花枝欺我老竞将红露滴乌巾湖上秋风起櫂歌万枝映栁更依荷老来不作繁华梦一树池邉已觉多池上秋闲一两丛未妨冷淡伴诗翁而今维有看花处不爱深红爱浅红晓粧如玉暮如霞浓淡分秋染此花终日独醒干底事晩知烂醉是生涯紫茸排萼露㣲红不比春花对日烘冷落半秋谁是侣可怜妖艶嫁西风妖红㺯色绚池台不作匆匆一夜开若遇春时占春榜牡丹未必作花魁四十里城花发时锦囊髙下照坤维虽粧蜀国三千色难入邠风七月诗七言八句木蕖何似水芙蕖同个声名各自都风露商量借膏沐胭脂深浅入肌肤唤回春色秋光里饶得红粧翠葢无字曰拒霜深不可却愁霜重要人扶绿裳丹脸水芙蓉不谓佳名偶自同一朶方酣初日色千枝应发去年丛莫惊坠露添新紫更待㣲霜晕浅红却笑牡丹犹浅俗但将浓艶醉春风乐府祖少年逰霜华满树兰彫蕙惨秋艶入芙蓉胭脂嫩脸黄金轻蕊犹自怨东风前欢往事当歌对酒无限到心中更凭朱槛忆芳容肠断一枝红三台令鱼藻池邉射鸭芙蓉苑里看花日色赭黄相似不着红鸾扇遮池北池南水绿殿前殿后花红天子千秋万嵗未央明月清风卜算子晓雨洗新粧艶色惊衰眼不趁东风取次开待得清霜晚曲港照回流影乱㣲波浅作态低昻好自持江濶烟村逺菩萨蛮氷明玉润天然色芙蕖拚作西风客不肯嫁东风殷勤霜露中绿窓梳洗晚罸饮琉璃琖斜日上粧台酒红和困来红云半压秋波急艶粧染露娇啼色佳梦入仙城风流石曼卿宫袍唿醉醒休卷西风锦明日粉香残六桥烟水寒全芳备祖前集卷二十四全芳备祖集前集卷二十五钦定四库全书全芳备祖前集卷二十五宋陈景沂撰花部茉莉花事实祖碎录茉莉似蔷䕷之白者香愈于那悉茗今多採茉莉蒸取其液以似蔷䕷花作末和面药甚竒经嵗其香不歇或以薰茶及烹茶尤香广州城西九里曰花田尽栽茉莉及素馨纪要那悉茗花与茉莉花皆胡人自西域移植于南海南人怜其花香竞植之陆贾南越行纪曰越南之境五谷无味百花不香此二花特芳香者縁自胡国移至不随水土而变与夫橘北为枳异矣彼之女子以綵丝穿花心为首饰杂着东坡谪儋耳见黎女簮茉莉戯云暗麝着人簮茉莉赋咏祖五言散句氷姿淡不粧九里花田地庭中红茉莉冬月始葳蕤佛香红茉莉畨供碧玻璃七言散句寻得天花伴衆芳日暮园人献寳珠名字惟因佛书见根苗应逐贾胡来王母欲归香满路晓风催下玉搔头西域名花最孤洁东山芳友更清幽五言古诗散聫萼不琲珠圆碎簇柔梢垂蔫然经月余艶色愈不衰始疑神功化火结丹砂为火令行南国彤云间丹霞之子方热中濯濯氷雪花植根郄月盘趣驾七香车五言八句翠叶光如沃氷葩淡不粧一畨秋早秀彻日座旁香色照祗园静倩回瘴海凉倘堪糿作佩老子欲浮湘旷然尘虑静为对夕花明宻叶低层幄氷蕤乱玉英不因秋露湿讵识此香清预恐芳菲歇㣲吟小砌行玉蕊琅玕树天香知见薰露寒清透骨风定逺含芬爽致消烦暑髙情谢晓云遥怜河朔饮那得醉时闻五言律诗散聫风韵传天竺随经入汉京香飘山麝馥露染雪衣轻七言古诗江梅去去木樨晚芝草石榴刺入眼茉莉独立更幽佳龙涎避香雪避花朝来无热夜凉甚急遣山童问花信一枝带雨折来时走送诗人覔好诗七言古诗散聫自是天上氷雪种占尽人间富贵香不烦鼻观偷馥郁解使心地俱清凉南船贾客俱到岸东道主人容寄廊七言絶句欹烟裛露暗香浓曾记瑶台月下逢万里春回人寂寞玉颜知复为谁容香严童子沈薰鼻姑射仙人雪作肤谁向天涯收落蕊发君颜色四时朱风流不肯逐春光削玉团酥素淡粧疑是化人天上至毘那一夜满城香茉莉名佳花亦佳逺从佛国到中华老来耻逐蝇头利故向禅房覔此花露花洗出通身白沈水熏成换骨香近说根苗移上苑休惭系本出南荒玉瑳莲子作尖丸龙脑熏香簇满冠好是莹无红一㸃若教红却不堪看灵种传间出越裳何人提挈上蛮航他年我若修花史列作人间第一香虽无艶态惊羣目幸有浓香压九秋应是仙娥宴归去醉来掉下玉搔头一卉能薰一室香炎天犹觉玊肌凉野人不敢烦天女自折琼枝寘井旁茘枝香里玲珑雪来助长安一夜凉情味于人最浓处梦中犹觉鬂邉香炎洲绿女雪为肌十二朱阑月未移香逼簟纹眠不得为渠醒过打钟时刻玉雕琼作小葩清姿元不受铅华西风偷得余香去分与秋城无限花脐麝龙涎韵不侔薰风移植自南州谁家浴罢临妆女爱把闲花带满头七言律诗散聫海客园林珠树木水仙賔从玉簮裳锦挑每用红丝缕蜂採须成白蜜房重译新离越裳国一枝都掩桂林香养成崖谷黄蜂蜜羞死江湖白藕房乐府祖南歌子五月炎州路千丛扑地开只疑标韵是江梅不道薰风庭院雪成堆寳髻琼瑶缀仙衣翡翠裁一枝长伴茘支来付与玉人和笑挿鸾钗蓦山溪抚莲吟就薝卜还曾赋相伴更无花倦炉熏日长难度柔柔叶里玉碾小芙蕖生竺国长闽山移向玉城住池亭竹院晏坐氷围处绿遶百千藂夜将䦨争迎晓露煞曾评论娆媚胜江梅香称月韵宜风消尽人间暑鹊桥山北窓凉透南窓月浴罢满懐风露不知何处有花来但怪底清香无数炎州珍产吴儿未识天与人间独步氷肌玉骨歳寒时倩闲止堂中留住洞仙歌玉肌翠袖輭似荼䕷瘦㡬度熏醒夜窓酒问炎州何事得许清凉尘不到一段氷壶剪就晚来庭户悄暗数流光细摘芳英黯回首念日暮江东偏为䰟销人易去幽韵清标似旧正簟纹如水帐如烟更禁向月明露浓时候素馨花事实祖纪要素馨旧名那悉茗一日野悉蜜昔刘王有侍女名素馨其冡上生此花因以得名赋咏祖五言散句细花穿弱缕盘向绿云鬟七言散句山林託足虽无地犹有佳名万里闻七言古诗散聫衆芳发越充南溟梅花脑飞水㺯沈露积栴檀薪降真薰陆射光琉璃瓶山川草木一天芬素质如玉偹衆馨七言絶句昔日云鬟锁翠屏只今烟塜伴荒城香销断絶无人问空有幽花独擅名羞将姿媚随花谱爱伴孤髙上月评独恨遇寒成弱植色香殊不避梅兄妙香真色得之天羞御铅华学女妍只向温柔乡里活怕寒不许上林传乐府祖菩萨蛮层层细剪氷花小新随茘子云帆到一露一畨开玉人催买栽爱花心未已摘放冠儿里轻浸水晶凉一窝云影香念奴娇调氷㺯雪想花神清梦徘徊南土一夏天香收不起付与蕊仙无语秀入精神凉生肌骨销尽人间暑稼轩愁絶惜花还胜儿女长记歌酒阑珊开时向晚笑挹金茎露月浸阑干天似水谁伴秋娘窓户困殢云鬟醉欹风㡌总是牵情处返魂何在玉川风味如许霓裳中序第一青颦素靥海国仙人偏耐热餐尽风膏露屑便万里凌空肯凭莲叶盈盈步月悄似怜轻去瑶阙何人在忆渠痴小㸃㸃爱轻㨗愁絶旧逰轻别忍看锁香金箧凄凉夜簟香浓诗魄真化风蜨冷香清到骨梦十里梅花霁雪归来心事厌厌自共素娥说全芳备祖前集卷二十五全芳备祖集前集卷二十六钦定四库全书全芳备祖前集卷二十六宋陈景沂撰花部萱草花事实祖碎录一名鹿葱一名宜男草花如莲宜懐姙者佩之必生男神农经曰中药养性谓合欢蠲忿萱草忘忧吴中谓萱草疗愁其叶四垂其跗六出恵书慰沃虽萱草忘忧皋苏释悍无以加也鹿葱根苗可以荐于俎世人欲求男者服之犹良也水葱花叶如鹿葱花色有红黄紫三种出始兴妇人懐姙佩其花生男者即此花非鹿葱也交广人佩之极有騐然其土多男子不厌女子故不常佩也纪要焉得谖草言树之背孔氏曰谖训忘非草名背北堂也孔氏曰士昏礼云妇洗在北堂有司彻云主妇北堂房屋所居之地总谓之堂房半以北为北堂房半以南为南堂释文谖本又作萱说文作藼云令人忘忧也嵇康种之舍前杂着草号宜男既晔且贞厥贞伊何惟干之嘉其晔伊何绿叶丹花光采晃曜配彼朝日君子耽乐好和琴瑟固作螽斯㣲立孔臧福齐太姒永世克昌猗猗令草生于中方花曰宜男号应祯祥逺而望之焕若三辰之丽天近而察之晃若芙蓉之鉴泉于是狡童媛女以时来征结九秋之永思含春风以娱情淑大邦之竒草兮应有百之休祥禀至贞之灵气兮显嘉名以自彰冠衆卉而挺生兮承木徳于少阳体柔性刚蕙洁兰芳结纎根以立本兮嘘灵幄于青云顺隂阳以滋茂兮实含章之有文逺而望之灼若丹霞照青天近而观之煜若芙蓉鉴绿泉萋萋翠叶灼灼朱华炜若珠玉之树焕如景宿之罗充后妃之盛饰兮登紫薇之内庭回日月之辉光兮随天运以虚盈赋咏祖五言散句忘忧当树萱萱草含丹粉我非儿女萱丛疎露始滴芳余蜨尚留腻蘤金英扑纎莛玉股抽若教花有语却解使人愁萱草女儿花不解壮士忧艺萱盈九畹苏子忧国病我有忧民心对君忘不得移萱树之背丹霞间缥色萱草朝始开呀然黄鸐觜秾花夫岂少爱此入风雅七言散句不闻幽艶接江蓠宜男漫作后庭草不是樱桃结子红五言古诗散聫野马不任骑兔丝不任织既非中野花无堪麕䴥食修茎无附叶繁萼攅庭首每欲问诗人定得忘忧否萱草虽㣲花孤秀能自㧞亭亭乱草中一一芳心挿种萱不种兰自谓忧可忘绿叶何萋萋春愁更茫茫五言絶句可爱宜男草垂彩暎何家何时如此叶结根复含花萱草生堂堦逰子行天涯慈亲倚堂门不见萱草花杜兰能散闷萱草解忘忧借问萱逢杜何如白见刘春条拥新翠夏花明夕隂北堂罕悴物独尔淡冲襟西窓萱草藂昔是何人种移向北堂前诸孙时绕㺯莫讶萱枝小能施宫様粧只縁沾染足絶似杜兰香五言八句从来占北堂雨露借恩光与菊乱佳色共葵倾太阳人生真苦相物理忌孤芳不及空庭草荣衰可两忘七言絶句人心与草不相同安有树萱忧自释若言忧及此能忘乃是人心为物易乐府祖清平乐小庭春老碧砌红萱草长忆小阑闲共绕携手绿丛含笑别来音信全乖旧期前事堪猜门掩日斜人静落花愁㸃青苔金钱花事实祖碎録金钱花日开夜落纪要梁豫州掾属双陆以赌金钱金钱尽以金钱花相足鱼洪谓得花胜得钱赋咏祖五言散句金钱色傍秋繁多终不臭风流似不贫七言散句堪疑刘宠遗风在不许山隂父老贫如今莫共金钱鬬买断秋天是此花厚重圜殊秦半两轻飘薄似汉三分七言古诗黄金钱谁解数十指如春葱惟有河间女金钱多不知数手结罗裙拾将去五言八句披沙百炼贵济世五铢圜侔色都疑似须形适自然萧萧愁意蚤采采露华鲜贫谢侏儒甚烦君慰眼前七言絶句占得佳名绕树芳依依相伴向秋光若教此物堪收贮应被豪家尽斸将也无稜郭也无神露洗还同铸出新青帝若教花里用牡丹应是得钱人隂阳为炭地为炉铸出金钱不用模谩向人前逞颜色不知还解济贫无名贵已居三品上价髙仍在五铢先春来买断深红色烧得人心似火燃巧冶都由造化炉风磨雨洗好形模花神果有神通力买断春光用得无金凤花事实祖碎录一名凤仙花菊诗中唿为菊婢因此得名赋咏祖五言散句金凤为婢妾红紫徒相鲜七言散句飞花只合秦楼去莫与金钗压翠蝉五言古诗天霜彫九陵梧桐日枯藁凤徳何其衰惊飞下幽草九苞空彷彿衆彩各自好黄中独含章见晚更倾倒託根幔亭峰弱质深自保便翾金翅短淡泊乃㡬道俗眼迷是非人间迹如埽鲜鲜金凤花得时亦自媚物生无贵贱罕见乃为贵手植中庭地分破紫兰畹绿叶纷映阶红芳烂盈眼辉辉丹穴禽矫矫翅翎展七言古诗花有金凤为小丛秋色已深芳盛发英英秀实质具体文采烂然与少缺纎茎翩翩翠影动红白纷乱如㸃缬谁云脆弱易飘堕自昴至翼亦数月铺茸转彩剪难似只把长条恣穿结常疑一似小儿花性命所系不忍折君不见昨夜雨今朝风一队飞惊返丹穴七言絶句九苞颜色春意动丹穴威仪秀气攅题品直须名最上昻昻骧首倚朱阑忆绕朱阑手自栽绿丛髙下㡬畨开中庭已过无人迹狼籍深红㸃绿苔细看金凤小花藂费尽司花染作工雪色白邉袍色紫更饶深浅四般红小似钗头緌粟金不将红浅笑红深虚名冗利闲花草寂寞朝阳采羽瘖乐府祖水龙吟阶前砌下新凉嫩姿弱质婆娑小仙家甚处凤雏飞下化成窈窕尖叶参差柔枝袅娜体将玉造自川葵放后堂萱谢了是园苑无花草自恨西风太早逞芳容紫围绯绕管里低昻篦头约掠空成懊恼圆胎结就小铃垂下直开临晓恨凡间谪堕不如西帝曾关宸抱金灯花赋咏祖七言散句但看青玉五枝灯蟠螭火尽光欲然如龙乍化青藜焰宁用窓前设短檠五言古诗散聫煌煌五枝灯下有玉蟠螭汉宫已荆棘此地生何为既无膏火用虚名徒自欺七言絶句花须为饭露为浆黑雾𤣥霜剪薄裳飞绕金灯来又去不知能有㡬多香兰香爇处光犹浅银烛烧时焰不馨好向书生窓下种免教辛苦更囊萤滴滴金花赋咏祖七言絶句满庭黄色抑何深一滴梅霖一滴金莫使贪夫来见此闻名亦起觊觎心秋来蔓草莫相侵露滴花梢满地金若入山阳丹灶里还如松栢嵗寒心玉簮花赋咏祖七言絶句宴罢瑶池阿母家嫩琼飞上紫云车玉簮坠地无人拾化作东南第一花素娥昔日宴仙家醉里从他寳髻斜遗下玉簮无覔处如今化作一林花玉色瓷盆绿柄深夜凉移向小窓隂儿童莫讶心难展未展心时玉似簮玉玫瑰赋咏祖五言古诗散聫瑶楮缕空蒙水绕卷重叠寒光欲冲斗回秀难藏叶谁碎辟邪香氤氲飞作蝶红玫瑰赋咏祖七言八句非关月季姓名同不与蔷䕷谱牒通接叶连枝千万绿一花两色浅深红风流各自胭脂格雨露何私造化工别有国香收不得诗人薰入水沈中玉绣毬赋咏祖七言絶句纷纷红紫鬭芳菲争似团酥越様竒料想花神闲戏击悮随风起坠繁枝滚绣毬赋咏祖七言絶句琢玉英标不染尘光涵月影愈清新青皇晏罢呈余技抛向东风展转频万蜨花赋咏祖七言絶句谁唱残春蝶恋花一团粉翅压枝斜美人欲向钗头挿又恐惊飞鬂里鸦粉翼纷纷簇㡬丛揺风欲趂卖花翁凝眸览倦方欹枕栩栩犹疑在梦中真珠花赋咏祖七言絶句风中的皪月中看解作人间五月寒一似汉宫梳洗了玉珑葱压翠云冠千玑万琲照庭除细雨斜风拂座隅莫道长安贫似罄縁堦绕砌尽真珠絫絫花发暎庭除栁带榆钱捴不如一任春风吹满地幽人步履自虚徐黄雀儿花赋咏祖七言絶句管领东风知㡬春也将俗态染香尘有人不具看花眼恼杀飘蓬老病身鸡冠花事实祖碎录矮鸡冠或云即玉树后庭花也赋咏祖五言散句雨余疑饮啄风动欲飞鸣对立如期鬬初开若欲飞七言散句紫冠黄钿网丝窠西风吹得一枝生昻首风前飞不去五言古诗神农记百卉五色异甘酸乃有秋花实全如鸡帻丹笼烟何耸耸泣露更团团取譬可无意得名殊足观逼真归造化任巧即雕剜赤玉书留魏丹砂句诵韩诚能因物化谁请入时难有客驱辞颕临风运笔端尝嗟古今阙每惜此芳残揣情苦精妙继音惭未安秋至天地闭百芳变枯草爱尔得雄名宛然出陈寳未甘阶墀陋肯与时节老赤玉刻缜栗丹芝谢彫藁鲜鲜云叶卷粲粲凫翁好由来名实副何必荣华早君看先春花浮浪难自保七言絶句出墙那得丈髙鸡只露红冠隔锦衣却是吾儿工料事㑹稽真个不能啼陈仓金碧夜双斜一只今栖纪渻家别有飞来矮人国化成玉树后庭花如飞如舞到瑶台一顶春云若剪裁谁谓移根蓂荚畔玉鸡知应太平来木鸡不与衆鸡同曾逐旌阳上碧空学得仙家餐玉法至今木血不能红一丛浓艶对秋光露滴风摇倚砌傍晓景乍看何处似道家新染紫罗裳濯濯髙花染血猩却怜金距起闲争宋家窓下宜栽此莫问临风不解鸣秋光及物眼犹迷着叶婆娑拟碧鸡精采十分佯欲动五更只欠一声啼亭亭髙出竹篱间露滴风吹血染干学得京城梳洗様旧罗包却绿云鬟全芳备祖前集卷二十六全芳备祖集前集卷二十七钦定四库全书全芳备祖前集卷二十七宋陈景沂撰花部石竹花赋咏祖五言散句麝香眠石竹七言散句种玉乱抽青节瘦刻缯轻染绛花团车马不临谁见赏可怜寂寞度春风五言古诗萋萋结绿枝晔晔垂朱英常恐零露降不得全其生叹息聊自思此生宣我情昔我未生时谁者令我萌弃置勿重陈委化何足惊真竹乃不花尔独艶暮春何妨儿女眼谁复胜霜筠世无王子猷岂有知竹人粲粲好自持时来称此君蜂啮红蘂烂虫啼碧丛短秋风掠地起只有苍苔管数㸃空堦下闲疑细雨中那能乆相伴嗟尔带秋风七言律诗散聮麝香眠后露檀匀绣在罗衣色未真斜倚细丛如有恨冷揺数朶欲无春所种晚芳聊在目可闗秋色易为花深枝冉冉装溪翠碎片英英剪海霞乐府祖採桑子古罗衣上金针様绣出芳妍玉砌朱阑紫艶红英照日鲜佳人画阁新粧了对立丛邉试摘婵娟贴向眉心学翠钿紫竹花赋咏祖七言絶句长夏幽居景不穷花开芳砌翠成丛窓南髙卧追凉际时有㣲香逗晚风罂粟花事实祖碎录一名米囊一名御米花红白色其子一罂数千万粒大小如葶苈子象谷米囊杂着罂小如罂粟细如粟与麦偕种与穄皆熟苗堪春菜实比秋谷研作牛乳烹为佛粥叹我气衰饮食无㡬食肉不消食菜寡味栁槌石钵煎以蜜水便口利喉调养肺胃三年杜门莫适往还幽人衲僧相对忘言饮之一杯失笑欣然赋咏祖七言散句万里客愁今日散马前初见米囊花七言絶句鸟语蜂喧蝶亦忙争传天语诏花王东君羽卫无供给探借春风十日粮铅膏细细㸃花梢道是深春雪未消一斛千囊苍玉粟东风吹作米长腰茶粒齐圜剖罂子作汤和蜜味尤宜中年强饭郄丹石安用咄嗟成淖糜锦带花事实祖碎录一名海仙花一名文官花此花出荆楚间有花如锦遂名锦带花条如郁李春末方开红白二色杂着海仙花者世谓之锦带维扬人传云初得于海岛间其枝长而花宻若锦带然予视其花未开如海棠既开如木𤓰而繁丽袅弱过之或一朶满头冠不克荷惜其香浅而无子但可钩压其条移植他所因以释草释木騐之皆无有也近之好事者作花谱以海棠为花中神仙予谓此花不在海棠下宜以仙为号目为锦带俚孰甚焉又取始得之地命曰海仙且为赋诗三章贡士举院本故勇技营有花初开白次绿次绯次紫故名为文官花赋咏祖七言散句礼部又开南省榜卖花羞听呌文官七言絶句一堆绛雪压春丛袅袅长条㺯晓风借问开时何所似人将绣被覆薰笼春憎窈窕教无子色为妖娆不与香尽日含毫难比兴花中应是卫荘姜何年移植在僧家一簇柔条缀彩霞锦带为名卑且俗为君唿作海仙花万钉簇锦若垂绅围住东风穏称身闻道沈腰易寛减何妨留与系青春鹄袍换绿契初心旋赐银绯与紫金堪念纷纷名利客对花应是叹侵寻七言八句天女风梭织露机碧丝池上茜栾枝何曾系住春归脚只解萦长客恨眉节节生花花㸃㸃茸茸晒日日迟迟后园初夏无题目小树㣲芳也得诗蜜友花赋咏祖七言絶句黄花端逼菊花真朶朶相迎意更亲情似春浓非淡泊何妨唿酒对佳賔滴露花赋咏祖七言絶句九秋瑞露滴成芽不是榆花即桂花星女月娥宫不锁天风吹落野人家芸花赋咏祖五言六句有芸如苜蓿生在蓬藿中黄花三四穂结实贻无穷草盛芸不长馥烈随㣲风鴈来红赋咏祖五言散句叶从秋后变色向晚来红七言散句记得去年今日到矮篱花满雁来红五言八句开了元无鴈看来不是花若为黄更紫乃借叶为葩藜苋真何择鸡冠却较差未应樨菊辈赤脚也容他山橙花赋咏祖七言絶句故鄊寒食荼䕷发百和香浓村巷深漂泊江南春欲尽山橙髣髴慰人心紫阳花赋咏祖七言絶句何年植向仙坛上到晚移栽到梵家虽在人家人不识与君名作紫阳花杏香花赋咏祖五言絶句客讶何州事经营香味佳诉予独无语贪嗅杏香花茨菰花赋咏祖七言律诗折来趁得未晨光清露晞风带月凉长叶剪刀割不断小花茉莉淡无香稀疎畧糁瑶台雪升降常涵翠管浆恰恨山中穷到骨茨菰也遣入诗囊水红花赋咏祖五言散句于今尚未好漠漠宜秋雨七言散句今日特向东城开画时只合衔鱼翠五言古诗散聫红芳宵露清翠节晚窓迎雨后晒残日秋容满槛庭灼灼有芳艶本生江汉濵临风轻笑久隔浦淡粧新白鹭烟中客红蕖水上隣夏砌绿茎秀秋檐红穂繁终然体不媚无乃对虞翻徘徊花赋咏祖五言絶句命笑无人笑含娇何处娇徘徊花上月空度可怜宵七言絶句移得芳根取意栽遥知面面紫花开绸缪不许春归去犹遣香风拟曲来碧蝉儿花赋咏祖七言絶句扬葩傍疎篱薄翅舒青势欲飞㡬悮佳人将扇扑始知错认枉心机露洗芳容别种青墙头㣲㺯晩风轻不须强入羣芳社花谱元无汝姓名满堂春赋咏祖七言絶句花发园林尽锦如列仙行缀在蓬壶千金须撇豪家赏一笑春风无向隅粉团儿花赋咏祖七言絶句碎敲琼玉簇轻纱蛱蜨穿飞色更嘉绰约仙姬和露折乌云斜挿映铅华波罗花乐府祖清平乐云峰秀叠露冷琉璃叶北畔波罗花㺯雪香度小桥淡月与君踏月寻花玉人双捧流霞吸尽盃中花月竹风相送还家孩儿花赋咏祖七言絶句纎秾初见似娇痴鼓舞春风二月时何事自开还自落可怜造化亦儿嬉史君子花赋咏祖七言絶句竹篱茅舍趂溪斜白白红红墙外花浪得佳名史君子初无君子到君家曼陁罗花赋咏祖五言八句我圃殊不俗翠蕤敷玉房秋风不敢吹谓是天上香烟迷金琖梦露醉木蕖粧同时不同调晓月照低昻小玉蕖花赋咏祖五言絶句䔩䔩碎金英丝丝镂玉茎步揺钗朶见老眼为增明山矾纷似玉黄蘖碎如金二美传春晩同心契尔音阇提花赋咏祖七言絶句此花移种自招提借佛为名识者希优钵曼陁果何似併参香色问因依玉手鑪花赋咏祖七言絶句习习东风二月余此花宜近玉庭除美人云鬓不宜挿献与观音作手罏小院无人春意深凌风傲日出墙隂只因落在山儒手那得王孙为赏音御仙花赋咏祖七言絶句不逐凡花逞艶娇移根上苑独清髙君王曾选装金带侈钖持荷耀锦袍御带花赋咏祖七言絶句未放枝头嫩叶青先开绛蕊照春晴若无颜色宜宫院安得花闻御带名望仙花赋咏祖七言絶句风卷珠帘挂玉钩彩云开处望仙俦妍姿不逐东君去日照斜晖上小楼木槲花赋咏祖七言絶句上苑年年占物华飘零今日在天涯只应长作龙城守剰种庭前木槲花茧㯃花赋咏祖七言絶句清晨步上金鸡岭极目漫山茧㯃花雪蕊琼丝亦堪赏樵童蚕妇伐归家太平花赋咏祖七言絶句紫芝竒树谩前闻未若斯花叶气薰种向春台岂无象望中秀色似卿云南天竺花赋咏祖七言絶句花发朱明雨后天结成红颗更轻圆人间热恼谁医得止要清香净业縁红钵盂花赋咏祖七言絶句帢匝枝头簇绛英朱髹梵器上天成槛邉更挿蛮姜叶依约如归佛手擎佛手花赋咏祖七言絶句丹葩㸃漆细轻浮苍叶轻排指様柔香案净瓶安顿了还能摩顶济人不佛见笑赋咏祖七言絶句芳葩丰美折轻红想是祗园秀气钟解使金仙犹动色窥阑谁不解愁容散水花赋咏祖七言絶句盈枝㸃缀雪花鲜环暎清流分外妍应是东君归骑速不知坠下玉丝鞭寳相花赋咏祖五言六句开荣同此日淡艶自先光不为露益色不为风益香节换叶已宻尚可见余芳全芳备祖前集卷二十七全芳备祖集后集卷一钦定四库全书全芳备祖后集卷一宋陈景沂撰果部荔枝事实祖碎録荔枝树髙五六丈大如桂树緑叶蓬蓬冬夏荣茂青华朱实大如鸡子核黄黒似熟莲子肉白如肪甘而多汁似安石榴有酸甜者夏至将中翕然俱赤则可食也一树下子百斛荔枝性热有人日噉千颗未尝作疾即少热以蜜浆解之最忌麝香或过之花实俱落尽民间以盐梅卤浸佛桑花为红酱浆荔枝渍干曝之色红而甘酸可三四年不蛀核之细者谓之焦核荔枝之最珍者也李直方常第果品以緑李为首楞梨为副樱桃为三柑子为四蒲桃为五或曰若论为首当用荔枝龙眼一名比目一名并智叶似荔枝质味殊絶纯甜无酸可敌荔枝龙眼树如荔枝但枝叶稍小殻青黄色形如弹子核如木梡子而不坚肉白而带浆其甘如蜜五六十颗作一穂如蒲桃然荔枝过即龙眼熟故号曰荔枝奴纪要汉武破南粤于上林苑中起扶茘宫以植所得龙眼荔枝菖蒲皆百余本土产南北异宜时多有枯悴者荔枝自交趾移植于庭者无一生焉犹移而不息偶一株稍茂终无华实汉永元间岭南献生荔枝十里一置五里一堠昼夜传送唐羌上书以谓上不以滋味为徳下不以贡饍为功窃见交趾七郡献生茘枝龙眼等南州土地炎热恶虫勐兽不絶于道至于触犯死亡之患然此二物升殿未必延年益夀诏勅大官勿复受献汉单于来朝赐橙橘龙眼荔枝魏文帝诏曰南方有龙眼荔枝西国有蒲桃石蜜果之珍异者令嵗贡焉唐𤣥宗正月十五夜于殿中撒出闽中红锦荔枝令宫人拾之眀皇令方士以药傅荔枝根得核小宫人唿为丁香子贵妃生日长生殿新曲未有名㑹南海进荔枝至因名茘枝香唐天宝中取涪州荔枝自子午谷路进入贵妃嗜生荔枝每嵗飞骑驰进七日七夜至京人马多毙于路百姓苦之杨妃生于蜀好荔枝南海茘枝胜蜀者故每嵗飞驰以进然方暑而熟经宿辄败白乐天在恵州为荔枝图寄朝士刘崇姻旧或干以财率不荅但画荔枝图与之本朝故相陈文恵公祠堂下有手植荔枝郡人谓之将军树杂着荔枝生巴蜀间形状团团如帷盖叶如冬青花如橘春荣实如丹夏熟朶如蒲桃核如枇杷殻如红缯膜如紫绡瓤肉洁白如冰雪浆滋甘如醴酪大略如彼其实过之若离本枝一日而色变二日而香变三日而味变四五日外色香味尽去矣元和十五年夏南宾守乐天命工图而书之盖为不识者与识而不及一二者设云荔枝之于天下惟闽粤南粤巴蜀有之汉初南粤王尉佗以之备方物扵是始通中国司马相如赋上林云荅沓离支盖夸言无有是也东京交趾七郡贡生荔枝十里一置五里一堠昼夜奔腾有毒虫勐兽之害临武长唐羌上书言状诏大官省之魏文帝有西域蒲桃之比世讥其谬论岂当时南北断隔所拟出于传闻耶唐天宝中妃子尤爱嗜涪州嵗命驿致时之词人多所称咏张九龄赋之以託意白居易刺忠州既形于诗图而序之虽彷彿颜色而甘滋之胜莫能着也洛阳取于岭南长安来于巴蜀虽曰鲜献而传置之速腐烂之余色香味之存者无几矣是生茘枝中国未始见之也九龄居易虽见新实验今之广南州即与䕫梓之间所出大率早熟肌肉薄而味甘酸其精好者仅比东闽之下等是二人者亦未遇真茘枝也闽中惟四郡有之福州最多而兴化军最为竒特泉漳时亦知名列品虽髙而寂寥无纪将尤异之物昔所未有乎盖亦有之而未始遇乎人也予家莆阳再临泉福二郡十年往还道由乡国每嵗得其尤者命工写生彚集既多因而题目以为倡始夫以一木之实生于海滨之险地逺而能名彻上京外被夷狄重于当世是亦有足贵者其于果品卓然第一然性最畏寒不堪移植而又道里辽絶曽不得班卢橘江橙之右少发华彩此所以为之叹息而不可不传述也兴化军风俗园池胜处惟种茘枝当其熟时虽有他果不复见省大重陈紫富室大家嵗或不尝虽别品千计不为满意陈氏欲採摘之先闭户隔墙入钱度钱与之得者自以为幸不敢较其直之多少也今列陈紫之所长以例衆品其树晚熟其实广上而圆下大可径寸有五分香气清逺色泽鲜紫殻薄而平瓤厚而莹膜如桃花红核如丁香母剥之凝如水晶食之消如绛雪其味之至不可得而状也茘枝以甘为味虽百千株莫有同者过甘与淡失味之中惟陈紫之于色香味自拔其类此所以为天下第一也凡荔枝皮膜形色一有类陈紫则以为中品若夫厚皮尖刺肌理黄色附核而赤食之有查食已而澁虽无酢味亦自下等矣福州种植最多延施原野洪塘水西尤其盛处一家之有至于万株城中当州署之北郁为林麓暑雨初霁晚日照耀绛囊翠叶鲜妍蔽映数里之间焜若星火非名画之可传而精思之可入也观览之胜无以为比初着花时商人计林估之以立券若后丰寡商人知之不计美恶悉为红盐者水陆浮转以入京师外至北戎西夏其东南舟行新罗日本琉球大食之属莫不爱好重利以醻之故商人贩益广而鄊人种益多一嵗之出不知几千万亿而乡人得饫食者盖鲜以其断林鬻之也品目摠三十有二惟江家緑为州之第一江家緑陈紫方家红游家紫小陈紫宋公荔蓝家红周家红何家红法石白緑核圆丁香虎皮牛心玳瑁红硫黄朱柿蒲桃蚶殻龙牙水荔枝蜜荔枝丁香荔大丁香双髻真珠十八娘将军荔钗头颗粉红中元红火山以上计三十二品言姓氏尤其着言州郡记所出也不言姓氏州郡四郡皆或有之牡丹花之絶而无其实荔枝果之絶而无花昔乐天有感于二物矣然斯二者惟不兼万物之美故各得其精造化之理宜如此也余少游洛阳花之盛处也因为牡丹作谱君谟闽人也故能识荔支而谱之因念昔人尝有感二物而二人者适各得其一之详故书其所以然而附于君谟之谱末莆田荔之名品皆出天成虽以其核种之终与其本不相类宋香之后无宋香所存者孙枝耳陈紫之后无陈紫过墙则为小陈紫矣笔谈谓之焦核荔枝令分生旁枝其核自小里人谓不然此果形状变态百出不可以理求或似龙牙或似凤爪钗头之可簪緑珠之旁缀是岂人力所能加哉初方氏有树结实数千颗故重其名以二百颗送蔡忠恵公绐以常嵗所产止此公为目之曰方家红着之于谱印证其妄自后花实虽极繁茂逮至成熟所存者未尝越三百遂成语䜟此段已载遯斋闲览中郡中黄处权复志其详如此君谟谱所论名目三十有二已详矣间有不论或论未备及有遗者今论于后蕙团傅𤣥云双髻小荔枝也每朶数十皆并蒂双垂真珠圆如白珠无核蒲桃一穂之实至三百颗累累然火山本出南越今闽中仅有之丁香核如丁香出福州天庆观十八娘闽王审知有女弟好食因此得名其女塜在福州城东报恩院塜旁有此树方家红最大者出兴化军尚书屯田郎中方氏家状元红最晚者蓝家红出泉州亦第一出尚书都官员外郎家周家红第一陈紫于方家红为次玳瑁红出福州色红而㸃黒游家紫出兴化军陈家紫出兴化军着作郎陈绮家为第二也小陈紫出兴化军江緑出福州为第一緑核出福州硫黄出福州法石白出泉州法石院色青白圆丁香如丁香而圆钗头颗红而小可施于钗头朱柿色如朱柿牛心状如之虎皮色红而青斑如虎皮出福州龙牙弯曲如爪牙而无瓤核出兴化军虽受气于震方实禀精于离火紫纹绀理黛叶缃枝緑穂靡靡青英苾苾不丰其花但㫖其实緑叶云舒朱实星映灼灼若朝霞之映日离离如繁星之丽天荔子丹兮蕉黄杂肴蔬兮进侯堂南海出荔枝焉每至季夏其实乃熟状甚瓌瑰味特甘滋百草之中无一可比余往在西掖尝盛称之诸公莫之知固未之信惟舍人彭城刘侯弱年累迁经于南海一闻斯谈倍复嘉叹以为甘美之极也又谓龙眼凡果而与荔枝齐名魏文帝方引蒲萄及龙眼相比是时二方不通传闻之大谬也每相顾闲议欲为赋述世务卒卒此志莫就及理部暇日追叙往心夫物以不知为轻味以无味而疑逺不可验终焉永屈况士有未效之用而身在无誉之间茍无深知与彼亦何以异也因导扬其实遂作此赋云果之美者厥有荔枝虽受气于震方实秉精于离火乃作酸于此裔爰负阳以从宜蒙休和之所播涉寒暑而匪亏下合围以擢犀旁䕃畆而抱规紫文绀理黛叶缃枝蓊茸霮䨴环合棼纚如盖之张如帷之垂云烟沃若孔翠于斯灵根所盘不髙不卑陋下泽之沮洳恶层崖之险巇彼前志之或妄何侧生之见疵尔其勾芒在辰凯风入律肇气含滋芬敷谧溢緑穂靡靡青英苾苾不丰其花但㫖其实如有意乎端本故微文而显质蒂葯房而捽萃皮龙鳞以骈比肤玉英而含泽色江蓱以吐日朱苞剖眀珰出冋然数十犹不可匹未玉齿而殆销虽琼浆之可轶彼衆味而有五惟甘㫖之不一伊醇淑之无算非精言之可悉闻者叹而悚企见者讶而惊仡心恚可以蠲忿口爽可以忘疾且欲神于醴露何比数于甘橘援蒲萄以见拟亦古人之深失若乃华轩洞开嘉宾四会时当熤燠客或烦愦而斯果在焉莫不心侈而体泰信琱盘之仙液实玳瑁之绮绪有终食于累百愈益气而理内故无厌于所甘虽不贪而必爱沉美李而莫取浮甘𤓰而自退岂一座之所荣冠四时而为最夫其贵可以荐宗庙珍可以羞王公亭十里兮莫致门九重兮曷通山五峤兮白云江千里兮青枫何斯美之独逺嗟尔命之不逢每被销于凡口罕获知扵贵躬柹何称乎梁侯梨何幸乎张公亦因地之所遇孰能辨乎其中哉龙眼事实祖杂着左思蜀都赋邛竹縁岭菌桂临崕旁挺龙目侧生茘枝布緑叶之萋萋结朱实之离离张九龄赋荔枝云虽观上国之光而被侧生之诮杜老亦云侧生野㟁及江浦不熟丹宫满玉壶云壑布衣鲐背死劳人害马翠眉须也龙眼惟闽中及南越有之太沖自言十年作赋三都所有皆言土物之宜至扵言龙眼亦不自知其失也赋咏祖五言散句轻红擘荔枝蛮果粲焦荔一色鲜猩血有龙会着眼忆昔南海使奔腾献荔枝莆阳荔子干皱殻红钉密荔子几时熟花头今正繁新来尝小緑又胜擘轻红独使皱皮生弄色暎琱爼七言散句墙头荔子已斓斑暎我緑衫浑不见对公银印最为鲜香连翠叶真堪画红透青笼实可怜摘来正带凌晨露寄出须凭下水船十年结子知谁在自向中庭种荔支侧生野岸及江浦不熟丹宫满玉壶二京曽见画图中数本芳菲色不同叶似杨梅蒸雾雨花如卢橘傲风霜天与蹙罗装宝髻更拖猩血染殷红赠我甘酸三百颗稍知身作近南宫五月照江鸭头緑六月连山柘枝红荔子凝丹摘晚鲜江南来路无云连京华百卉争鲜贵自是芳根着海滨绛衣仙子过中元别叶辞枝去不还托根曽是三山下结实应归万木先南宾佳实传名久曽忆巴山寄楚人水晶肉白殻皮红色变香移味不同春瓯水动茶花白落日云生荔子红岭南荔子岂今年必有人知姑射仙海山珠树玉斓斑拟擘炎云觐玉颜红锦皱缝包玉液青绡绊剪衬金丸緑幄紫笼文殻皱绛囊包就寸珠圆味重带新驰驿贡花旌难老隔年芳文园渴疾正如酲谁念流涎向侧生兰蕙香浮衿解后雪冰肤在酒酣间红消白瘦香犹在想见当年十八娘白莲近结三千女丹茘遐招十八娘水精透幙轻含液绛殻离包未变香甘露落来鸡子大晓风冻作水精团西川红锦无此色南海緑罗犹带酸临水酽妆新雨后出墙背向晓风西侧生海畔逺难将风日尤能变色浆五言古诗南州积炎徳嘉树凌冬緑薰风海上来丹荔逾夏熟煌煌锦绣林亭亭翡翠屋鹊头烂晨霞天酒莹寒玉流声感中华採掇如不足开元百马死汉堠五里促君王玉食间此荐知不辱迨今糟粕余犹足惊凡目忆初成上林四方会奇木使臣得安榴天马来苜蓿拔芽自幽遐托地幸渗漉我欲咎真宰喟兹限荒服将非名实雄百果为羞缩区区化工意聊尓存衆族龙眼与荔枝异出同父祖端如柑与橘未易相可否异哉西海滨琪树罗𤣥圃累累似桃李一似流膏乳坐疑星陨空又似珠还浦图经未尝説玉食逺莫数独使皱皮生弄色暎琱爼蛮荒非汝辱幸免妃子汚五言古诗散聨叔师贵其珍武仲称其美良由自逺致含滋不留齿平昔谁相爱骊山遇贵妃枉教生处逺愁絶摘来稀五言排律竒物标南土芳林对北堂素华春漠漠丹实夏煌煌叶捧低垂户枝擎重压墙始因风弄色渐与日争光夕讶条悬火朝疑树㸃妆深于红踯躅大较白槟榔星缀连心朶珠排耀眼芳紫罗裁衬縠白玉裹填囊早嵗曽闻説今朝始摘尝嚼疑天上味嗅异世间香润胜莲生水鲜逾橘得霜燕支掌中颗甘露舌头浆物少犹珍重天髙若渺茫已敎生暑月又使阻遐方粹液灵难驻妍姿嫩易伤近南光景热向北路遥长不得充王赋无由寄帝乡惟君堪掷赠面白似潘郎五月南游渴欣逢茘子丹殻匀仙鹤顶肉露白晶丸色映离为火甘殊木作酸枝繁恐相染树重欲成团赤蚌遗珠颗红犀露角端爽能消内热润可濯中干桂岭无霜处梅天暴雨残一簇冰蚕茧干苞火凤冠隔瓤银叶嫩透膜玉浆寒五言八句丞相祠堂下将军大树旁炎云骈火实瑞露酌天浆斓紫垂先熟髙红挂逺扬分甘徧钤下也到黑衣郎樱桃真小子龙眼是凡姿橄榄为下辈枇杷容作儿火齐骊龙脱红绡玉露团谪居深不负沉醉亦何难七言古诗十里一置飞尘灰五里一堠兵火催颠坑仆谷相枕借知是荔枝龙眼来飞车跨山鹘横海风枝露叶如新採宫中美人一破颜惊尘溅血流千载永元茘枝来交州天宝嵗贡取之涪至今欲食林甫肉无人举觞酬伯游我愿天公怜赤子莫生尤物为疮痏雨顺风调百谷登民不饥寒为上瑞君不见武夷溪邉粟粒芽前丁后蔡相笼加争新买宠各出意年年鬬品充官茶吾君所乏岂此物致养口体何陋耶洛阳相君忠孝家可怜亦进姚黄花南村诸杨北村卢白华青叶冬不枯垂黄缀紫烟雨里特与茘枝为先驱海山仙人绛罗襦红纱中单白玉肤不须更待妃子笑风骨自是倾城姝不知天公有意无遣此尤物生海隅云山得伴松桧老霜雪自困楂梨粗先生洗醆酌桂醑冰盘荐此頳虬珠似开江瑶斫玉柱更洗河豚烹腹腴我生渉世本为口一官久已轻莼鲈人间何者非梦幻南来万里真良图炎精孕秀多灵植荔子佳名闻自昔绛囊剖雪出琱盘寻常百果无颜色闽天六月雨初晴星火荧煌耀川泽歘如彩凤戏翺翔烂若彤云堆翕赫中郎裁品三十二陈紫方红冠俦匹盐蒸蜜渍尚絶伦啄琼空羡南飞翼我闻政和全盛时贡输不减开元日涪州距雍已云逺况此奔驰来海侧绣衣使者动輶车黄纸封林徧阡陌浮航走辙空四郊妙品人间无复得上方供给只纎毫往往尽入公侯宅骊山废苑狐兔静艮岳新宫鼙鼓急繁华今古共凄凉绕树行吟悲野客西风刮尘战马昏一听胡笳双泪滴粤犬吠雪非差事粤人语冰夏虫似北人冰雪作生涯冰雪一窖活一家帝城六月日亭午市人如炊汗如雨卖冰一声隔水来行人未喫心眼开甘霜甜雪如压蔗年年窨于南山下去年蔵冰减工夫山鬼失守嬉西湖北风一夜动地恶尽吹北冰作南雹飞来岭外茘枝梢绛衣朱裳红锦包三危露珠冻寒泚火繖烧林下成水北人藏冰天夺之却与南人消暑气君欲和诗无匆匆唱首天下文章公今年荔子况倍熟亭亭锦盖髙张空猿偷鹤啄牧童採林间残颗犹殷红在昔唐家充嵗贡吟讽何止杜陵翁南穷交州西蜀土快马䭾送如飞龙绛囊冰肌初照眼玉环一笑恩光浓惟闽以逺幸免脱一颗不到甘泉宫自从陈紫无真本皱玉晚出尤称雄迩来鸡舌擅瑰玮賛香谀味万喙同麟台仙人称题品天为此果开遭逢乃知微物似有数声价亦与时汚隆列圣俭徳被华戎微如淮白不敢供奈何置驿奉私室安得木铎观民风山蹊谷堑物力穷血肩踠足驰筠笼请公移此食茘叹置在薰风殿阁中七言古诗散聨蜀中茘枝止嘉州余波及眉半有否稻糠宿火却霜霰结子堪与黄金侔名园竞撷绛纱色蜜渍琼肤甘且滑北游京洛堕红尘箬笼白晒脯最珍栁江六月水如汤江邉荔子红且黄摘时须是带枝叶满盘璀璨堆琳瑯七言絶句遐方不许贡珍奇密诏惟敎进茘枝汉武碧桃争得此枉令方朔号偷儿封开玉笼鸡冠澁叶衬金盘鹤顶鲜想得佳人㣲露齿翠钗先取一枝悬巧裁绛片裹神浆崕蜜天然有异香应似仙人金掌露待成冰日茜罗裳长安回首绣成堆山顶千门次第开一骑红尘妃子笑无人知是荔支来忆昔泸戎摘荔枝青枫隠映石逶迤京华应见无颜色红颗酸甜只自知罗浮山下四时春卢橘杨梅次第新日啖茘支三百颗不妨长作岭南人绛殻囊收白露团未曽封植向长安昭阳殿里才闻得已道佳人不耐寒玉润冰清不受尘仙衣裁剪绛纱新千门万户谁曽得只有昭阳第一人剖见隋珠醉眼开丹砂縁手落尘埃谁能有力如黄犊尽摘繁星始下来厚叶纎枝杂绛裳使君分寄驿人忙彩毫封处曽留叶筠笼开时不减香一钱不值程卫尉万事称好司马公白髪永无懐橘日六年惆怅荔枝红今年茘子熟南风莫愁留滞太史公五月临江鸭头緑六月连山柘枝红舞女荔枝熟虽晚临江娇影自恼公天与蹙罗装宝髻更拖猩血染殷红莆田干荔老杨梅谁在开元得见之却忆沉香亭北畔轻红曽照赭黄衣红绡皮皱核丁香日曝风凝玉露浆不向海邉为逐客长安无此茘枝尝暑馆风沉睡眼醒茘枝新熟暗香生玉纎为剥红绡颗甘露初凝湿水晶选茘过于选士难味佳能有几登盘林家新出金钗子合入君谟谱后看绛衣揺曳绽冰肌依约华清出浴时何物雅儿驱不去前身恐是食酥儿曽入坡仙海上山清冰寒露洗髙巖老天不与诗为地却欠闽中住一畨风枝露叶走筠笼玉润冰寒擘绉红自往胸中评史记久闻格调略相同荔子如今尚典型秋林园实着嘉名虽无頳玉南风面却愿筠笼十里行手自封题寄故人聊将风味赴诗情千年尚忆唐羌疏不汚华清驿骑尘却贡无因送上天漫山如锦但堪怜罗浮所产真奴隶只为曽逢玉局仙十颗千钱品最珍北人鲐背未濡唇若生京洛豪华土买断丹林肯算缗辇毂尝新索价髙土人素掷等弁髦不嗔园客工偷窃絶喜天公饷老饕风韵能令百草低难将卢橘鬭新奇品题自合还诗祖摹写何妨觅画师七言八句锦筵火齐砌金柈五月甘浆破齿寒南国已随朱夏熟北人犹指画图看烟岚不续丹樱献玉座空悲羯鼔残相见任夸双蒂美多情莫唱水晶丸王公权家茘枝緑廖致平家緑茘枝试倾一杯重碧色快剥十颗轻红肌泼醅蒲萄未足数堆柈马乳不同时谁能同此胜絶味惟有老杜东楼诗代北寒虀𢷬韭萍奇苞零落似晨星逢盐久已成枯腊得蜜犹疑是薄刑欲就左慈求拄杖便从李白跨沧溟攀条与立新名字儿女称唿恐不经栁花着水作浮萍茘实周天两嵗新本自玉肌非鹄浴至今丹殻似猩刑侍郎赋咏穷三崃妃子烟尘动四溟莫遣诗人説功过且随香草附骚经时新满座问名字别久何人寄色香叶似杨梅蒸雾雨花如卢橘傲风霜每怜莼菜下盐豉肯与蒲萄压酒浆回首惊尘卷飞雪诗情真合与君尝挺秀穷荒叹未遭昔贤吟赏着风骚纵班卢橘材非伪不近长安价愈髙烟雨万枝遥若画尘埃一骑笑徒劳琱柈此日无遗选品格妍媸敢自逃炎蒸午枕梦沧浪落落星苞喜乍尝笔下丹青千品色钗头风露一枝香鸡冠借喻何轻许马乳争名固不量值得当时妃子笑骊山千古事凄凉一㸃胭脂染蒂旁忽然红变緑衣裳紫琼骨骼丁香瘦白雪肌肤午暑凉掌上冰丸那忍触尊前风味独难忘老饕更啖三百颗却怕甘寒冻断肠幽林旁挺緑婆娑啄咂虽微奈美何香割蜜脾知韵胜价轻鱼目为生多左思赋咏名初出玉局揄扬论岂颇地极海南秋更暑登柈犹足洗沉痾七言律诗散聨先帝贵妃今寂莫荔枝还复入长安炎方每续朱樱献玉座应悲白露团夜郎城近含春瘴杜宇巢低起暝风肠断渝泸霜霰薄不敎叶似灞陵红托根初不异南山十八妖娆带渥丹玉润满苞甘露浥文绡团蹙绛纱丸便为仙苑千年果回笑幽臯九畹兰仙果移从海上山露华供夜鹤分丹朱砂芒刺羞红果龙目团圎避赤丸光射腰金凌宝印影回殿砌拂猗兰乐府祖浪淘沙五岭麦秋残荔子初丹绛纱囊里水晶丸可惜天敎生逺处不近长安往事忆开元妃子堪怜一从䰟散马嵬关只有红尘无驿使满眼骊山忆昔谪巴蛮荔子亲攀冰肌照暎柘枝冠日擘轻红三百颗一味甘寒重入鬼门关也似人间一双和叶插云鬟赖得不相燕玉面同倚阑干定风波凖拟阶前摘荔枝今年歇尽去年枝莫是春光厮料理无比譬如痎疟有休时碧甃朱阑情不浅何晚年来枝上报絫絫雨后园林坐清影苏醒红裳剥尽看香肌晚嵗炎州闻茘子赤英随坠压兰枝万里未逢芳意歇愁絶满柈空忆去年时涧草山花光照坐春过等闲苦李又絫絫辜负寒泉浸红皱消瘦有人躭病损香肌减字木兰花闽溪珍献过海云帆来似箭玉座金槃不贡竒葩四百年轻红软白雅称佳人纎手擘骨细肌香恰似当年十八孃南乡子天与画工知赐得衣裳摠是绯年向华堂深处见怜伊两个心肠一片儿自小便相随绮席歌筵不暂离苦恨人人分拆破东西怎得成双似旧时满庭芳青幄髙张琼枝巧缀万颗香染红绛罗衣润疑是火燃山白玉钗头试篸黄金带奇巧工钻题评处仙家异种分付在人间年年输帝里欢唿内监妆㸃金柈况曽得真妃笑脸频看炎岭当时奏曲风流命乐府名传凭谁道移归禁苑长使近天颜西江月名与牡丹聨谱南珍独比江瑶闽山入贡冠前朝露叶风枝袅袅香玉满苞仙液绉红圎蹙鲛绡华清宫殿蜀山遥一骑红尘失笑醉落魄霓裳弄月冰肌不受人间热分眀密露枝枝结碧树珊瑚容易与君折玉环旧事谁能説迢遥驿路香风彻故人莫恨东南别不寄梅花千里寄红雪浣溪纱只説闽山锦绣围忽从团扇得生枝绉红衫子映丰肌春线应怜壶漏永夜深频见烛花飞尘催一骑忆来时捣练子红粉里绛金裳一巵仙酒艶晨粧醉温柔别有乡清暑殿偶风凉鸡头擘破误君王泣梨花春梦长壶中天素肌莹净隔鲛绡贴衬猩红妆束火伞飞空镕不透一块玲珑冰玉破暑当筵褪衣剥蒂㣲露真珠肉中心些子向人何太焦缩应恨旧日杨妃尘埃走徧向南闽西蜀因入筠笼多黯澹香色精神愁蹙赖有君谟为传家谱不弃青黄緑到头甜口是人都要圎熟浣溪沙酒拍胭脂颗颗新丹砂燃火露精神暑天秋杪锦生春香味已惊樱实淡绛皮还笑荔枝皴美人偏喜破朱唇全芳备祖后集卷一全芳备祖集后集卷二钦定四库全书全芳备祖后集卷二宋陈景沂撰果部莲事实祖碎録荷芙蕖也其茎曰茄其叶蕸其本蔤其花菡萏其实莲其根藕其中菂菂中薏菂五月中生噉脆美至秋皮黒菂或可食或可磨以为饮轻身益气令人强健纪要宋元嘉十八年扬州刺史王濬川治后池有两莲骈生双房分体泰始二年嘉莲双葩并实合跗同茎生豫州鲤湖马郁为秘书监张承业以权贵任事与客宴集陈列珍果客无敢先噉者郁食之尽承业私戒主者他日郁至惟以干莲子置前郁知不可啖靴中出一小铁梃椎碎食之承业大笑云为公易之勿败吾案杂着採淳菂摘员质折碧皮食素实味甘滋而清美同嘉果于橙橘龙见萌秀火中结芳緑房紫菂金房緑茎赋咏祖五言散句池莲折秋房蚕寒冰茧瘦美物荐嘉宾剪摘助加笾欲烦春笋手且为剥莲蓬緑房含青实金条垂白璆莲实大如指分甘念母慈七言散句青房圎实齐戢戢露冷莲房坠粉红莲子擘时须是薏刺分玉蛹堆槃脆嚼破冰蚕饶齿凉緑宫袍里素中禅全身却作如来色半脱莲房露压欹緑荷深处有浮龟五言古诗莲实大如指分甘念母慈共房头戢戢更深兄弟思实中有芰荷拳如小儿子令我忆衆雏迎门索枣李莲心政自苦食苦何能甘甘餐恐腊毒素食则懐惭莲生汚泥中不与泥相调食莲谁不甘知味良独少吾家双井塘十里秋风香安得同袍子归制芙蓉裳採花莫掣叶掣叶伤莲根食子莫弃心味苦生意存莲房前后熟供啖不须齐肉嫩山蜂子稜深大马蹄尚连余蕋在深映乱荷低脆美如新採近根犹带泥七言絶句城中担上卖莲房未抵西湖泛野航旋折荷花剥莲子露为风味月为香緑玉蜂房白玉蝉折来带露复含烟玻瓈盆面冰浆底醉嚼新莲一百圎蜂不禁人採蜜忙荷花蕊里作蜂房不知玉蛹甘于蜜又被诗人嚼作霜山蜂愁雨损蜂儿叶底安巢更倒垂只有荷蜂不愁雨蜡房仰卧万花枝蜂儿来自宛溪中两翅虽无宛是虫不是荷花窠里蜜方成玉蛹不成蜂新收千百秋莲菂剥尽红衣捣玉霜不假参同成气味跳枝椀里緑荷香乐府祖渔家傲粉笔丹青描未得金针綵緑工难敌谁傍暗丛轻採摘风淅淅船头触散双鸂鶒夜雨染成天水质朝阳烘出胭脂色将落又开人共惜秋气逼盘中已见新莲菂藕事实祖碎録荷芙蕖其根藕荷根也一曰藌乃茎下白蒻在泥中者纪要西王母进千年碧藕有碧衣女子咏诗云藕隠玲珑玉赋咏祖五言散句秋藕折丝轻佳人雪藕丝踏藕野池中藕丝牵作缕茵陈春藕香早藕凝松雪不知淮水浊丹藕为谁开五言絶句北雪犹繁在无丝可得飘轻拈愁欲碎未嚼已先消五言古诗平生冰雪姿七星罗心胸岂无有丝毫上裨天子聪而不自荐达胡为乎泥中沉痾正无赖安得君从容其子亦可怜风味如乃翁五言律诗散聨丝应鲛乞与珠是蚌分来柈贮冰尤洁刀侵雪易摧防风骨外折混沌窍中开翻沼龙蛇动撑船牙角张清泉浴泥滓粲齿碎冰霜七言散句红藕香中万㸃珠吴中白藕洛中栽自是天姿不污着水深泥浊奈君何緑芳翠滴暗相失红藕白丝空自纒七言古诗太华峰头玉井莲开花十丈藕如船冷比雪霜甘比蜜一片入口沉痾痊我欲求之不惮逺青壁无路难夤縁安得长梯上摘实下种七泽根株连七言絶句荷衣芰制雪为容家住云烟太华峰外面看来真璞玉胸中琱出许玲珑七言八句昔过临平邵伯时小舟就买藕尤奇如拈玉麈凉双手似泻金茎嚥上池好事染红无意思痴人蒸熟减风姿炎州地狭陂塘少渴杀相如欠药医菱事实祖碎録菱䔖也菱蕨攗柱今水中菱芰是也生水中叶浮水上其花黄白色实有二种一四角一二角水栗也淮汉以南凶年以菱为蔬犹以橡为资也加笾之实菱芡栗脯冬食菱藕枣栗芡菱芡寒暖以菱花开背日芡花开向日也菱花以为裳芡花以为衣屈到嗜芰有疾召宗老而嘱之曰祭我必以芰及祥宗老将荐芰屈建命去之曰夫子不以私欲干国之典也孙楚论屈建曰加笾之品菱芡存焉楚多陂塘莲芰所生父自嗜之而祈按宰祝既毁就养无方之礼又失奉死如生之义建何忍焉杜厉叔事莒公自以为不见知居海上夏食菱冬食橡栗龚遂为渤海太守劝民蓄果实菱芡鱼𢎞为湘东王镇西司马述职西上道中乏食縁路采菱作饭给所部东平吕球丰财美貌乗船至曲阿湖值风不得行泊菰际见一小女乗舟採菱举体皆衣荷叶因问曰汝非鬼耶衣服何至如此女有惧色荅曰子不闻荷衣兮蕙带倐而来兮忽而逝然有惧色回舟理棹逡巡而去球遥射之即获一獭向者之船皆是苹蘩蕰藻之叶见老妇立岸侧如有所候望见船过因问曰君来不见湖中采菱女耶球荅云在后寻射获老獭焉或云湖中尝有采菱女容色过人有时至人家结好者甚衆也杂着杂蕰藻而俱浮间芙蓉而外发菱结带兮荇含丝萍之浮与菱叶之浮相似也菱植根萍随波凫鸭唼喋于菱芰赋咏祖五言散句紫菱生软角水果剥菱芡採菱寒刺上菱叶乱寻萍菱翻紫角刺朶颐进芰实隔沼连香芰新菱剥酽红转叶香随风舒花影凌日七言散句青菱引蔓空争角菱透浮萍緑锦池江南穉女珠腕绳桂棹容与歌採菱堆柈菱熟胭脂角借藻鲈鲜淡墨鳞雨过乱蓑堆野艇月眀长笛和菱歌梅雨晴时插秧鼓苹风起处採菱歌五言古诗浊水菱叶肥清水菱叶鲜义不逰浊水志洁多苦言潮没具区薮潦深云梦田朝随北风去暮逐南风还浦口多渔家相与邀我船饭稻以终日羮莼将永年方冬水物穷又欲收山矾尽宜相随从所贵无忧煎菱花落复合桑女罢新蚕桂棹浮星艇徘徊莲叶南妾家五湖口采菱五湖侧玉面不关妆双眉本翠色风生紫叶聚波动紫茎开含花复含实正待佳人来紫角菱实肥青铜菱叶老孤根未能定不及寒塘草七言古诗紫菱如锦綵鸳翔盪舟逰女满中央採菱不顾马上郎争多逐胜分相向时转兰桡破轻浪长鬟弱袂动参差钗影钏文浮荡漾笑语哇咬顾晚晖蓼花縁㟁扣舷归归来共到寺桥步野蔓系船萍满衣家家竹楼临广陌下有连樯多估客擕觞荐芰夜经过醉踏大堤相和歌屈平祠下流江水月照寒波白云起一曲南音此地闻长安北望三千里七言絶句菱池如镜净无波白㸃花移青角多时唱一声新水调瞒人道是採菱歌含机緑锦翻新叶满匣青铜莹古花最爱晚来鸥与鹭宿烟翘雨便为家幸有江湖可避人懐珠藴玉冷无尘何须抵死露头角荇叶荷花老此身官濠水落两三竿正是秋初雨后天菱荇中间开一道晚来谁过採菱船柄似蟾蜍般様肥叶如蝴蝶翅相差蟾蜍翘立蝶飞起便是菱花着子时乐府祖鹊桥仙连汀接渚萦蒲带藻万镜香浮光满湿烟吹霁木兰轻照波底红樯翠缆玉纎採处银笼擕去一曲山长水逺綵鸳双惯贴人飞恨南浦离多梦短芡事实祖碎録一名鴈头叶似荷而大叶上蹙皱如沸实有芒刺其实如米可以度饥一名鸿头又名鴈喙茎青刺黄南楚谓之鸡头北燕谓之䓈淮泗之间谓之芡䓈茨菰一名乌芋凫茈芍也王莽末南方饥馑民庶入野泽掘凫茈食之赋咏祖五言散句鸿头排刺芡平池散芡槃水果剥菱芡风能折芡嘴剥芡珠走柈剖蚌煮鸡头七言散句千头剖蚌眀珠熟眀珠论斗煮鸡头菰叶风翻冻剪刀绣颈金须盪倒光团圎皱緑鸡头叶猬毛苍苍磔不死铜柈矗矗钉头生吴鸡鬬罢绛帻碎海蚌捧出珍珠眀风开黄觜铁为须斧砍砂磨旋出厨磨沙漉水莩殻滑砍柱煮釜风波声鼻观温芳炊桂歇齿根软熟剥胎余玉质欲藏如许脆铁芒何苦太尖生五言律诗三伏池塘沸鸡头美可烹香囊聨锦破玉指剥珠眀叶皱非莲盖根甘似竹萌不应徒适口炎帝亦曽名蟹肥螯正满石破髄初坚节物秋风早尊罍夜月偏七言古诗六月京师暑雨多夜夜南风吹芡觜凝祥池锁会灵园仆射荒陂安可拟争先园客採新苞剖蚌得珠从海底都城百物贵新鲜厥价难酬与珠比金柈磊落何所荐滑台泼醅如玉醴自惭窃食万钱厨万口飘浮嗟病齿却思年少在江湖野艇髙歌芰荇里香新味全手自折玉洁沙磨輭还美一瓢固不羡五鼎万事适情为可喜何时遂买颍东田归去结茅临野水芡叶初生皱如縠南风吹开轮脱辐紫苞青刺攒猬毛水面放花坡里熟森然赤手初莫近谁料眀珠藏满腹剖开膏液尚糢煳大盎磨声风雨速清泉活火会未久满堂坐客分升掬纷然咀噍惟恐迟势若羣雏方脱粟东都每忆会灵沼南园陂塘积无足东游尘土未应嫌此物採来日常食芡盘团团开碧轮城东濠中如叠银汉南父老旧不识日日㟁上多少人軿头鬅松露初熟緑刺红针剖寒玉提笼当筵破紫苞老蚌一开珠可掬七言古诗散聨水精冷浸碧丛玉琉璃涌出青光蠋何人采得离波澜噼破颗颗生光寒七言絶句龙宫失晓恼江妃也养鸣鸡报早晖要啄稻粱无半粒只敎满颔饱珠玑七言八句江妃有诀煮真珠菰饭牛酥软不如手擘鸡头金五色盘倾骊领琲千余夜光眀月供朝嚼水府灵官恐夕虚好与蓝田餐玉法编归辟糓赤松书三危瑞露滴成珠九转丹砂炼不如鼻观温芳炊桂歇齿根輭熟剥胎余半沤鹰爪中秋近一炷龙涎丈室虚却忆吾庐野塘畔满山柿叶正堪书乐府祖浣溪沙圎洁堪为席上珍银铛百沸麝脐薫萧娘欲饵意中人拈处玉纎笼蚌颗剥时琼齿嚼香津仙郎入口即身轻全芳备祖后集卷二全芳备祖集后集卷三钦定四库全书全芳备祖后集卷三宋陈景沂撰果部橘事实祖碎録橘叶与枳无辨刺出于茎间夏初生白花至冬而黄熟江陵千树橘其人与千户侯等橘洲在长沙县西南四里江中时有大水洲渚皆没此洲独存昭潭无底橘洲浮璇枢星散为橘厥包橘柚钖贡小曰橘大曰柚橘踰淮而北为枳此地气然也夫树柤梨橘食之则善嗅之则香柚条也有条有梅条大橘也赤黄而酢柚梨橘柤皆可扵口也吴越之间有木焉其名曰柚碧树而冬青实丹而味酸泡花南人石柚也春末开花圆白如大毬气极清芳与茉莉素馨相轧番禺人取以蒸香大抵挹取其气令自薫陶以入香骨未尝以甑釜炊焮枸橼似橘如柚大而倍长味酢枸橼子形如𤓰皮如橙而金色故人重之爱其香气南中女工竞取其肉雕刻花鸟以蜜浸之㸃以燕支亦不让于镂木𤓰冬𤓰也纪要晏子使楚楚王进橘置削晏子并食不剖王曰橘当剖对曰臣闻之赐人主前者𤓰桃不削橘柚不剖今者万乗无故不敢剖臣非不知也橘白花赤实皮馨味美自汉武帝交趾有橘长官一人秩二百石主贡御橘吴黄武中交趾太守丁燮献橘十七枚一蒂以为瑞异羣臣称贺吴王餽魏曹丕大橘丕诏曰南方有橘酢正裂人牙时有甜耳陆绩年六嵗初见袁术术出橘绩懐三枚去拜而堕地术谓曰陆郎作宾客而懐橘乎荅曰欲归遗母术大奇之王右军帖云奉橘三百颗霜未降未可多得庾亮为平西将军进橘十二实共一蒂羣臣贺苏躭将仙吿母曰后二年郴人大疫乃植橘凿井曰受病者但食一橘叶饮水一盏当自愈今郴州苏仙观乃其旧宅虞愿始数嵗家有橘树冬熟诸儿竞取之愿独不取人皆异之杨由为成都文学掾少治易晓占候忽有风起太守问由由曰南方有进木实者色黄赤顷之五官掾贡橘数包巴园人种橘收两大橘如三斗盎剖之有二叟相对身长尺余象戏一叟曰橘中之乐不减商山但恨不得深根固蒂耳一叟曰仆饥矣须龙脯食之食讫以水噀地为二白龙而去唐太宗蓬莱殿九日宴羣臣赐湖南新橘江陵进乳柑橘命种于蓬莱宫结一合欢实上与妃子持玩曰此果似知人意刘晏自江淮茗橘珍甘常与本道分贡竞欲先至虽封山断道以禁前发每厚赀致之常冠诸府栁玭为岭南节度廨中橘柚熟既食遂计直以还于官栁毅见龙君叩海㟁橘树名橘社陈允升好道术抚州危全讽迎寘郡中常夜坐危谓之曰丰城橘美颇思之允升曰方有一船泊丰城港去城十五里少还即返携一布囊数百枚建安中诏江南橘为嵗供庙飨杂着后皇嘉树橘徕服兮受命不迁生南国兮深固难徙更一志兮緑叶素荣纷其可喜兮曽枝剡棘圎可抟兮青黄杂揉文章烂兮精色内白类可任兮纷緼宜修姱而不丑兮黄甘陆吉楚之二髙士也黄隠于泥山陆隠于萧山楚王闻二人名遣使召之吉先至赐爵左庶长封洞庭君尊宠在羣臣右久之甘始来一见拜温尹平阳侯班次令尹两人立朝久尊贵用事一旦吉位居上甘心衔之羣臣皆疑之会秦遣陈轸钟离意使楚楚召燕章台羣臣皆与甘坐上座吉咈然谓之曰请与子论事甘唯唯吉曰齐楚约西击秦吾引兵踰关身犯霜露与枳棘最下者同甘苦率家奴千人战甘州之上拓地至汉南而归子功孰与甘曰不如也曰神农氏之有天下也吾剥肤剖肝怡颜下气以固蒂之术献上上喜之命记注官陶𢎞景状其方畧以付国史出为九江守宣上徳泽使儿童亦懐之子才孰与甘曰不如也吉曰是二者皆出吾下而位居吾上何也甘徐应之曰君何见之晚也每嵗太守劝驾乗传入金门上玉堂与虞荔申枨梅福枣嵩之徒列侍上前使数子者口呿舌缩不克措一语当此之时属之于子乎属之于我乎吉黙然良久曰属之于子矣甘曰此吾所以居子之上也于是羣臣皆服嵗终吉以疾免更封甘子为穰侯吉之子为下邳侯穰侯遂废不显下邳以美汤药官至陈州治中太史公曰田文论相吴起説相如回车廉颇屈汉后弊衣尹姬悔甘吉亦然传曰女无美恶入宫见妬士无贤不肖入朝见嫉此之谓也虽美恶之相逺嗜好之不齐亦乌可胜道哉质葳蕤而懐风性耿介而凌霜真枝凝碧懋湘岸之多隂华实变黄动江潭之秋色碧叶独润金衣更鲜甘踰萍实剖食即同于楚謡寒比蔗浆析酲何惭于汉史烂日色丽彤廷春白花兮玉团香气清兮紫檀久柯不改兮苍官秋实正味兮木酸棘直兮所难世所知兮惟兰叶不採兮汝安赋咏祖五言散句朱苞待霜润寒橘带霜甘齿衰嫌橘醋香能破腥恶天寒橘柚垂橘妥么金丸緑橘怜同气黄知橘柚来荒庭垂橘柚茅檐依橘柚橘柚当家僮寒初荣橘柚人烟寒橘柚星悬橘柚村春飞白玉花秋吐黄金实此郊千树橘不见比封君芳条结繁翠圎实变霜朱逢君金华宴得在玉阶前磊落蜡珠圎参差金壶里颂声骚客误钖贡禹书迟荆州持大橘亦名作黄柑彼美出南国关山不常有香散风前麝浆寒霜后蜜七言散句橘州日出仍甘腴愿凭朱实表丹诚楚香寒食菊花时君家秋实罗浮种清园一洗黄金团黄金毬献相摩盪珠颗形容随日长琼浆气味得霜成手植黄柑三百颗春来新叶满城隅几树花开闻喷雪何人橘实见垂珠千里晚霞云梦北一州霜橘洞庭南莫遣儿童酸打尽要看霜后十分黄书后合题三百颗频随驿使未应悭江南碧木映霜秋丹实清香破客愁气味岂同淮枳变皮肤不作楚梅酸浥霜火齐絫絫熟噀露金苞冉冉香入苞岂数橘柚贱芼鼎始足盐梅和惟有橘园风景异碧丛丛里万黄金那堪富有千头橘便可称为四老人香于栀子细于梅栁絮梨花向后开五言古诗伊橘少生意虽多亦奚为惜我结实小酸澁如棠梨剖之尽蠧蚀採掇爽所宜纷然不适口岂止存其皮萧萧半死叶忽忽别故枝𤣥冬霜雪积况与回风吹常闻蓬莱殿罗列潇湘姿此物嵗不稔玉食失光辉㓂盗尚凭陵当君减膳时汝病是天意吾意罪有司忆昔南海使奔腾献荔枝百马死山谷到今耆旧悲橘柚懐真质受命此炎方密林耀朱緑晚嵗有余香殊风限清汉飞霜滞故乡扳条何所叹北望熊与湘萎蕤映庭树枝叶凌秋芳故条杂新实金翠共含霜扳枝折杪榦甘㫖若琼浆无假存彫饰玉盘余自尝冲飈发寒垄朔雪度炎州摧折江南桂离披汉北楸独有凌霜橘荣丽在中洲丽树临江浦结翠似芳兰焜煌玉衡散照耀金衣丹橘生湘水侧僻陋人莫传逢君金华宴得在玉几前吾闻江南橘乃比千户侯嵗献天子旁取为庙堂馐五言律诗野色烟波外西风橘柚香湖光杳无际山色忽深蔵塔古灯犹照坛余灶已荒何当蜕尘鞅从此访渔郎倦客沧浪意扁舟汗漫游云归林屋晚木落洞庭秋此地真堪老中原卒未休可知侯万戸不似橘千头媚叶重重密幽花裛裛香白华如散雪朱实似垂金自有凌冬质能坚嵗晚心七言絶句怜君病后思新橘如折犹酸亦未黄书后欲题三百颗洞庭犹待满林霜宜春果结洛阳枝正遇耆朋会客时更引轻舟停苇岸香秔鲜鲙雅相宜十年不折洞庭霜喜见新苞照眼黄但得典刑休嗜味虎贲犹得作中郎新霜彻晓报秋深染就青林作缬林惟有橘园风景异碧丛樷里万黄金两树亭亭藓砌旁未论包贡奉君王世无班马堪薫炙且嗅幽花也自香乐府祖浣溪沙菊暗荷枯一夜霜新苞緑叶照林光竹篱茅舍出青黄香雾噀人惊半破清泉流齿恰初尝吴姬三月手犹香清平乐西江霜后万㸃暄晴昼璀璨寄来光欲熘正值文君病酒画屏斜倚窻纱睡痕犹带朝霞为问清香絶韵何如欲语梅花西江月昨夜十分霜重晓来千里书传吴山秀处洞庭邉不夜星垂初徧好事寄来禅侣多情将送琹仙为怜佳果称婵娟一笑聊同胜宴柑事实祖碎録柑者橘之属也味甘美有黄者有頳者頳者谓之壶柑交趾人以席囊贮之鬻于市中其窠如薄絮囊皆连枝叶螘在其中并窠而卖螘亦黄色大扵常螘南方柑树若无此蚁则其实为蠧所伤无复一完今华林园有柑二株员柑一名乳柑惟泥山为最地不弛一里所产柑其大六七寸圆皮薄而味美不黏瓣食不留泽一颗之枝才一二枚间有全无者生枝柑乡人以其耐久留之枝上带叶而折故名生枝纪要张磐为庐江太守浔阳令饷一奁柑其小男执其一枚磐夺取付外卒以两枚与之磐夺柑杖卒曰何故行赂于吾子彭城王义康时四方献餽皆以上品献义康而以次者供御上尝噉柑叹其味劣义康在坐曰今年柑殊有佳者遣人还东府取柑大三寸许王丞相俭帐下柑果盈溢涉春壊烂李衡字叔平为丹阳太守每治家妻辄不听后密遣人扵武陵龙阳洲上作宅种柑千树临死勅儿曰汝母恶我治家今穷如是吾洲上有千头木奴不责汝衣食嵗止一熟亦足用矣及柑成嵗得输绢数千疋隋文帝好食柑蜀中柑黄即以蜡封其蒂献之唐故事赐近臣黄柑以黄罗包之人各二枚上元夜以黄柑遗近臣谓之传柑宴荆州贡黄柑帝以紫帕包赐萧嵩唐眀皇得合欢柑与宰臣分食之又令工画为图唐眀皇食柑几千余枚皆缺一瓣问进柑使云中途有一道士嗅之盖罗公逺也益州嵗贡柑皆以纸裹之他时长吏嫌不敬代之细布既而恐柑为布所损每懐忧惧俄有御史甘子布至长吏以为推布裹柑子事惧曰果为所推及子布到驿长吏叙以布裹为敬子布初不之知久而方悟闻者笑之开元末江陵进乳柑橘上以十枚种于蓬莱宫至天宝十载九月结实宣示宰臣曰朕近于宫内种柑子数株今秋已结实一百五十颗乃与江南及蜀中所进不异宰臣贺曰雨露所均混天枢而齐被草木有性凭地气以潜通故得以江外之珍果为楚中之华实董元素自江南来上召见留于翰林中宿洎夜召与语曰闻公颇有神术今南中柑橘正熟卿能致之否对曰请安一合于御榻前数刻忽有㣲风入帘元素乃启其合柑子满其中奉曰此江陵支县柑也上尝之惊叹南阳郡东望山有柑正熟三人共食致饱讫懐二枚去闻云中有语云放双柑乃听汝去安定郡王以黄柑酿酒名曰洞庭春色杂着橘出温郡然多种柑又别种有八曰真曰生枝曰海红曰洞庭曰朱曰金曰木曰甜橘别种为十四曰塌曰包曰绵曰沙曰荔曰软条曰穿曰油曰緑曰乳曰金曰自然曰早黄曰冻枨属别种为五曰枨曰朱变曰香栾曰金橼曰枸橘凡其类合二十有七种而乳柑推第一故温人谓乳柑为真柑然橘亦出苏州台州西出荆州而南出闽广皆木橘耳已不敢与温州齿矧敢与真柑争髙下耶且温四邑俱种柑而出泥山者又杰然推第一泥山尽平阳一孤屿大抵块土不过覆釜其旁地延袤只三二里许无连冈险壑非有佳风气之浸淫出三二里外其香味益逺不逮夫物理何可考耶或曰温并海地斥卤宜橘与柑而泥山特斥卤佳处物生其中故独与他异予颇不然其説夫姑苏青丘与七闽两广之地往往多并海斥卤何独温而又岂无三二里得斥卤佳处如泥山者自屈原司马迁李衡潘岳王羲之谢恵连韦应物辈皆言吴楚间出者而未尝及温温最晚出而羣橘尽废物之变化出没其渺不可攷如此以予意之温之学者由晋唐间未闻有杰然出与天下敌者至国朝始盛至于今日又号为文物极盛之际岂亦天地光华秀杰之气来钟此土其余英遗液犹被草木而泥山独偶得其至英者耶予北人平生恨不得见橘着花然常从橘州市橘亦未见佳者又安得所谓泥山者啗之去年秋把旄此地得一亲见花而再食其实以为幸独故事太守不得出城从逺游无由领客入泥山香林中泛酒其下而客乃有遗予泥山橘者且曰橘之美当不减荔子荔子今有谱得与牡丹芍药花谱并行而独未有橘谱子爱橘尤甚橘若有待子子不可辞予因为之谱且妄欲自附于欧阳公蔡公之后亦以表见温之学者足以夸天下而不在夫橘而已以上皆彦直之録也韩但知乳橘出于泥山独不知出于天台之黄岩也出于泥山者固奇也出于黄巖者尤天下之奇也名传地理逺自武陵之渊族茂神经遥闻建春之岭王逸为赋取对荔枝张衡制辞用连石蜜足使萍实非甜蒲萄犹餲王羲之与诸子游观有一枚柑割而分之以娱目前云黄甘传赋咏祖五言散句登俎黄柑重破柑霜落爪白露漙柑子抚掌笑木奴尔岂当封侯逢君金华宴正味百花先朱实挺荆南苞品擅珍淑上林杂佳树江浦间修竹园柑长茂时三寸如黄金诸侯旧上计厥贡倾千林黄金结缥带揺落楚天涯来助枳盘胜羞将橘柚偕七言散句闻道黄柑尝抵鹊君家秋实罗浮种已作絫絫半拂墙燕南异事真堪纪三十黄柑擘永嘉黄柑似是胜崕蜜带叶初擎翠竹篮归来一㸃残灯在犹有传柑遗细君风揺玉蕊霏㣲露霜后金衣委坠繁楚山黄柑弹丸小未识洞庭三寸柑磊落金盘荐糟蟹纎柔玉指破霜柑五言律诗春日晴江岸千柑二顷田青云着叶密白雪避花繁结子随邉使开筒近至尊后于桃李熟终得献金门岑寂双柑树婆娑一院香交柯低几杖垂实碍衣裳满嵗如松碧同时待橘黄几回沾叶露乗月上胡床七言絶句侍史传柑玉帝旁又闻草木尽天香寄与维摩方丈室不知薝卜是余芳色深林里风霜下香着尊前指爪间书后合题三百颗频随驿使未应悭君家秋后罗浮种已是絫絫半拂墙莫教儿童酸打尽要看霜后十分黄七言律诗手种黄柑三百株春来新叶徧城隅方知楚客怜皇树不学荆州利木奴几嵗花开闻喷雪何人摘实见垂珠若敎坐待成林后滋味还堪养老夫一双罗帕未分珍林下先尝愧逐臣露叶霜枝剪寒碧金盘玉指破芳辛清泉䔩䔩先流齿香雾霏霏欲噀人坐客勤为收子千奴一匊为吾贫乐府祖洞仙歌江陵种橘尚比封侯贵何况江涛转千里带天香含乳洞宜入春盘红茘子驰驿风流仅比齿疎潘令老怯咀冰霜十颗金苞谩分遗觞前须细认别有余甘从此去枉却栽桃种李想相如酒渴对文君迥不是人间等闲风味温江异果惟有泥山贵驿送江南数千里半含霜轻噀雾曽怯吴姬亲赠我緑橘黄柑怎比双亲云水外游子空懐惆怅无人可归遗报周郎须念我物少情多春酒醉独胜甜桃酢李况灯火楼台近元宵似不减袖中香味全芳备祖后集卷三全芳备祖集后集卷四钦定四库全书全芳备祖后集卷四宋陈景沂撰果部橙事实祖碎録橙橘属食之则美嗅之则香橙皮可为酱韲韭橙似橘而非若柚而香冬夏花实相继或如弹或如拳木有刺香气馥郁可以薫衣可以渍蜜杂着穰橙邓橘在南称柑在北则橙赋咏祖五言散句细雨更移橙霜橙压香橘霜橙共我乡鹄殻攅壊橙清霜夜漠漠佳实晓絫絫鹄殻攅修榦金华耀暖曦七言散句西风初作十分凉喜见新橙透甲香鲜眀百树见秋实错缀衆叶倾霜柯翠羽流酥出天仗黄金毬戏相盪摩七言絶句荷尽已无擎雨盖菊残犹有傲霜枝一年好景君须记最是橙黄橘緑时金橙纵复里人知不见鲈鱼价自低须是松江烟雨里小船烧薤擣香虀嘉树团团俯可攀压枝秋实渐斓斑朱阑碧瓦清霜晓粲粲繁星緑叶间天将金阙真黄色借与洞庭霜后橙松滋解作逡巡曲压倒江南好事僧橙橘甘香各効能厥包钖贡不同升果中亦抱奇才叹有客攀条气拂膺尚懐细雨初移日着子已见清霜澘絶怜面有贵人色偶置吾侪樽爼间橙虀细缕风韵胜我不痛饮那知音何如金丸走衾枕三月梦游薝卜林自从天籞守吏散老树零落烟云凄今朝我为作知己小摘秋风黄欲齐花资泛蜜小剂供极有痛快鏖邪功生枝滋味虽可口流品故应甘下风七言律诗洞庭朱橘未㺯色襄水锦橙多已黄玉臼持虀怜鲙美金盘按酒助杯香虽生南土名犹重未信中州客厌尝欲寄百包凭驿去只因佳味怯风霜金橘事实祖纪要金橘产于江西以逺难致都人初不识眀道景祐初始至京师香清味美置之樽俎光采灼烁如金弹丸温成皇后好食之由是价重京师余世家江西见吉州人甚惜此果若欲久蓄预于菉豆中藏之可经时不变盖性热以菉豆凉故也赋咏祖五言散句金丸小木奴霜苞𤓰瓣香具体橘苞㣲诵句襞露囊香甘冷熨齿韩弹有轻薄楚萍知是非甘香奉华俎咀嚼破眀玑越橘如金弹烂然已盈箧谁传岭外信常戴霜前叶七言散句霜枝揺落黄金弹黄欺晚菊垂金砌圎并眀珠落细盘七言古诗诚斋老子不耐静偶拄乌藤出苔径独游无伴却成愁羣从同行还起兴槿篱竹户重复重鸡鸣犬吠青霞中蓬莱老仙出迎客朱颜白髪仍方瞳餐菊为粮露为醑染雾作巾云作屦欣然领客到仙家行尽蓬莱日未斜更倾山瓢酌仙酒酒外瓢邉亦何有偶有小树双团栾碧琉璃叶黄金丸主人忍喫不忍摘笑道未霜犹带酸小童随我勇过我不管仙翁惜仙果手挽风株拣霜颗争献满盘来饤坐隔水蓬莱看絶奇蓬莱看水海如池主人劝客对絶境不饮令人坐生瘿何如寄下未尽瓢留待早梅伴疎影七言絶句禅客入秋无气息想依红袖醉毰毸霜枝揺落黄金弹许送筠笼殊未来圎小香黄珠颗垂结成洛邑重霜时相公和气陶羣物不是寒暄变土宜风餐露饮橘州仙胸次清于月様圎仙客偶遗金弹子蜂王排作菊花钿七言律诗苑臣初摘置琱盘口勅宣恩赐近官气味岂同淮枳变皮肤不作楚梅酸参差翠叶蔵珠琲错落金槃铸弹丸安得一株擎雨露画圗传与世人看甘蔗事实祖碎録藷蔗也赤者名崐崘白者名荻蔗疎者皮厚谓之荻蔗扶南蔗一丈三节见日即消遇风即折蔗冰甘蔗其饧为石蜜泰尊蔗浆取柘甘以为饮也臑鼈炰羔有柘浆和其汁以为饮也交趾所生者围数寸长丈余颇似竹断而啖之甚甘榨取其汁曝干成饴入口消释彼人谓之石蜜纪要顾恺之为虎头将军每食蔗自尾至中曰渐入佳境元嘉二十七年魏太武引兵攻彭城求甘蔗于武陵王骏骏命予之魏主致意逺来疲乏若有甘蔗及酒可以分恵世祖荅曰知行路多乏令付酒二器甘蔗百根平虏将军刘勲奋威郭展等共饮夙闻展有手臂晓五兵与论剑良久谓将军怯也求与对酒酣耳热方食蔗即以为杖下殿数交二中其臂左右大笑虞绛中痁疾踰月既乏资给疲瘵且肿忽梦一白衣妇人谓之曰子之疾当食蔗即愈诘朝见鬻蔗者揣囊中吿乏镪惟有唐韵一册请易之其人曰我乃负贩者将此安用哀君欲之遂贻数枝虞喜而食之疾遂愈神宗问恵卿曰何草不庶独于蔗庶何也对曰凡草种之则正生此侧出也所谓庶出也孙亮使黄门以银碗并盖就中藏吏取交州所献甘蔗饧黄门先恨藏吏以䑕屎投饧中启言吏不谨亮唿吏将银器入问曰此器既盖之有掩覆何縁有此黄门将有恨汝耶吏叩头曰常从某求官花席不敢与亮曰必是此也问之惧服杂着唐大厯间有僧号邹和尚不知所从来跨白驴登繖山结茒以居虽盐菜薪米之属即书于纸系钱遣驴负至市区人知为邹也取平直挂物于鞍负而归一日驴喫山下黄氏蔗苗黄请偿于邹邹曰汝未知因蔗糖为霜利当十倍吾语汝塞责可乎试之果倍自是流传其法至末年北走通泉县灵鹫山龛中其徒追及但见一文殊石像始知大士化身而白驴者乃狮子也甘柘只生于南方北人嗜之而不可得魏太武至彭城遣人求酒及蔗于武陵王郭汾阳在汾上代宗赐甘蔗二十条子虚赋所云藷柘也藷柘者甘蔗也盖相如指言楚云之物汉郊祀歌泰尊柘浆亦谓取甘蔗汁以为饮容斋又有糖霜谱云糖霜之名唐以前无所见自古食蔗者始为蔗浆宋玉招魂赋所谓臑鼈炰羔有柘浆是也其后为蔗饧如孙亮者是也后又为石蜜南中八郡志云榨甘蔗汁曝成饴谓之石蜜本草亦云炼糖如乳为石蜜是也后又为蔗酒唐赤土国用甘蔗作酒杂以紫𤓰根是也唐太宗遣使至磨竭陀国取熬糖法即诏扬州上诸蔗榨沈如其剂色味愈于西域然只是今之砂糖蔗之技尽于此不言作霜非古也歴世诗人模竒写异亦无一章一句及此惟东坡过金山寺作诗送遂宁僧云涪江与中泠共此一味水冰盘荐琥珀何似糖霜美山谷作颂荅梓州雍熙长老云逺寄蔗霜知有味胜如崔子水晶槃正宗埽地从谁説我舌犹能及鼻尖糖霜见之文字者实始二公甘蔗所在皆植独福塘四眀番禺广汉遂宁有糖霜而遂宁为冠四郡所产甚微而棵细色浅味淡仅比遂之下者亦皆起于近世唐大厯中有邹和尚者始来小溪之繖山敎民黄氏以造霜之法繖山在县北二十里凡前后为蔗田者十之四蔗有四色曰杜蔗曰西蔗曰艻蔗本草所谓荻蔗也曰红蔗本草所谓崐崘蔗也红蔗止堪生啖艻蔗可为沙糖西蔗可作霜色浅不甚贵杜蔗緑嫩味厚専用作霜凡蔗最因地力今年为蔗田者眀年改种五糓以滋息之器用曰蔗削曰蔗镰曰蔗凳曰蔗碾曰榨斗曰黍瓮各有制度凡霜一瓮中品级亦自不同堆叠如假山者为上团枝次之瓮鑑次之碎小块颗又次之沙脚为下紫为上琥珀次之浅黄又次之浅白为下宣和初王黼创应奉司遂宁常贡外嵗别进数千斤是时所产益奇应奉司罢乃不再见遂宁王灼作糖霜谱七篇具载其説予採取之以广见闻焉都蔗虽甘杖之必折巧言虽美用之必灭挫斯蔗而疗渴若潄酲而含蜜清滋津于紫梨流液丰于朱橘郡蔗酿蜜殊美絶快渴者所思铭之佩带赋咏祖五言散句春雨余甘蔗初味犹噉蔗甘蔗消残醉姜蔗傍湖田浆甜蔗节调挺挺自超羣稜稜类此君偶然存蔗莭幸各对松筠七言散句蔗浆归厨金椀冻疑是此君萦紫绶却来佳境醉红裠少年辛苦甘食蓼老境清闲如啖蔗百味㫖酒布兰生泰尊柘浆析朝醒垂栁隂隂日初永蔗浆酪粉金盘冷七言古诗瑶池宴罢王母仙九芝飞入三仙山空余绛节留人间云封露洗无时闲莭旄落尽何斓斑野翁提携出茅菅吴刀戛戛鸣双环截断寒冰何潺潺相如赋就空上林倦游渴病长相侵刘伶爱酒真荒淫狂来欲倒沧溟深此时一嚼轻千金炉邉何用文君琴五斗一石安足斟坐想毛髪生清隂萧瑟甘滋欲谁酿柤梨橘柚纷殊状冷气直射杯槃上顾郎不见休惆怅佳境到时还不妄诗成虽愧阳春唱全胜乞与将军杖七言絶句亦非崖蜜亦非饧青女吹箫冻作冰透骨轻寒清着齿嚼成人迹板桥声橄榄事实祖碎録橄榄大如枣三月花八九月熟生食味酢蜜藏乃甜美树身耸枝髙数丈其子深秋方熟闽中多种植咀之味香及煮食悉解酒毒有野生者树繁子酸不可梯但刻其根下方寸许内盐于中一夕子皆落赋咏祖五言散句粲粲核中仁尚可瀹奇茗南国青青果涉冬始攀摘乍咀澁难任竟尝甘莫敌五言古诗江南多果实橄榄最清奇北人将就酒食之先颦眉皮内芳且澁歴歴复弃遗良久且回味始觉甘如饴我今何所喻喻彼忠臣辞直道逆君耳斥逐投天涯乱世思其言噬脐焉能追寄语採诗官毋轻橄榄诗五行居四时惟火盛南讹炎焦凌小气橄榄得之多酸苦不相入初争久方和霜苞入中州万里来江波幸登君子席将与衆果罗中州种佳果珠圎玉先磋愧兹微陋质以逺不见诃饧饴儿女甜遗味久则那良药不甘口厥功见沉痾忠言初厌之事至悔若何世已无採诗诗成为君哦南珍富奇异畴昔颇穷览夷荒无书传从古陋铅椠苞封走中土天序异离坎有香已变衰有色多黯谫今君此堂上珍物惟橄榄青肤镂琼莹翠颗森菡萏若为幽人贞久见君子淡甘懐彼包羞日新此刚敢清泉荐芳茗臭味独潜感澡雪清烦酲涤除莹𤣥览灵均採时菊西伯嗜昌歜庙鼎实调梅壮士仍尝胆由来超俗好诸絶不言惨勤谢凡口薤白空三噉鲀鱼肆潜毒顷刻辄僵仆宿酒发狂酲千日尚沉瞀性命如危弦一絶不可救幸然服刀圭咄叱还复旧吾昔评橄榄不在百果后俗人多不识至美或莫售七言絶句方懐味谏轩中果忽见金盘橄榄来想共余甘有𤓰葛苦中真味久方回纷纷青子落红盐正味森森苦且严待得㣲甘回齿颊已输崕蜜十分甜乐府祖好事近潇洒荐冰槃满坐暗惊香集久后一般风味问几人知得画堂饮散已归来清润转更惜留取酒醒时候助茗瓯春色浣溪沙南国风流是故乡红盐落子不因霜于中小底最珍藏荐酒荐茶些子澁透心透顶十分香可人回味越思量余甘子事实祖碎録菴摩勒果余甘子也又名菴摩勒迦果余甘如弹丸大视之理如匏𤓰片初入口苦久乃甜美以盐蒸之尤美可食如梭形初入口酸澁饮水乃甘其实似李青黄色核员作六七稜食之先苦后甘泸水南岸有余甘子树色㣲黄味酸苦核有五稜戎州蔡次律家轩外有余甘子树予名之曰味谏轩其果则丹橘余甘茘枝之林赋咏祖六言诗百斤黄鲈鲙玉万户赤酒流霞余甘渡头客艇茘枝林下人家五言古诗炎方橄榄佳余甘岂苗裔风姿虽少殊气韵乃酷似醉颜澁吻余彷彿清甘至侯门收寸长粉骨成珍剂犹闻杂蜜草少转森严味竒才用不専虽用何如弃端如効苦言逆耳多嫌忌弃果事何伤违言徳之累悦口易逢知感兹长发喟七言絶句甘言误我三折臂良药为洗五年肠欲知苦过味方永请试君家肘后方此老才堪上谏坡南州留滞意如何还将苦口劘英主医国悬知药笼多苦愁人意未相谙率以初尝废后甘王氏有诗旌橄榄可怜遗咏在巴南乐府祖更漏子菴摩勒西土果霜后眀珠颗颗凭玉兎搦香尘称为席上珍号余甘争奈苦临上马时分付管回味却思量忠言君试尝榅桲赋咏祖五言古诗秦中物専灵榅桲为佳果南枝种府署髙树立婀娜秋来收新实照日垂万颗中滋味醴酿外饰素茸裹彦思摘晨露满合待赠我七言古诗散聨蒺藜已枯天马归嫩蜡笼黄霜冒榦不比江南柤橘酸橐驼载与吴人看甘露子赋咏祖七言古诗甘露子甘露子唤作地蚕亦良似不食柘叶不食桑何须走入地底藏不能作茧不上簇如何也蒙赐汤浴唿我果谓之果唿我䔩谓之䔩唐临晁错莫逢他髙阳酒徒咀尔不揺牙全芳备祖后集卷四全芳备祖集后集卷五钦定四库全书全芳备祖后集卷五宋陈景沂撰果部梅事实祖碎録梅杏类树及叶皆如杏而实同摽有梅女及时也墓门有梅侯栗侯梅五月煮梅为豆实笾人馈食之笾其实干䕩注干梅也纪要髙宗命傅説曰若作和羮尔惟盐梅东方朔与门生三人行见一鸩一生曰当有酒一生曰其酒必酸一生曰虽得酒不及饮须臾主人出酒安座而覆之不得饮问其故曰见鸩饮水故知得酒鸩飞集梅故知酒酸鸩飞去折枝故知不得饮也魏武帝行兵失道三军皆渴操曰前有大梅林结子甘酸可以止渴士卒闻之口皆流水吴人谓梅子为曹公谓鵞为右军有士人遗醋梅与燖鵞作书曰醋浸曹公一缾汤燖右军两只范任能噉梅信尝致一奁留任食之须臾而罄五代赵康凝杨偓方宴食青梅凝顾偓曰勿多食小儿食诸将以为慢偓迁康凝梅陵夏至前雨名黄梅沾衣皆败黦又埤雅云江湘二浙四五月间梅欲黄落则水润土溽柱础皆汗出成雨谓之梅雨故自江以南三月雨谓之迎梅五月雨谓之送梅江淮有梅雨号为梅霪又有落梅风谓之信风杂着魏无林而止渴范留信以前尝亦果中之佳实天子置公卿大夫士欲水土相济盐梅相调不得独是独非也赋咏祖五言散句红绽雨肥梅四月熟黄梅梅杏半传黄齿软越梅酸好折待宾侣金盘荐红裙七言散句梅实许同朱老喫金槃未荐含酸子冰槃青子渴争尝江南树树黄垂蜜五言古诗江梅有佳实结根桃李场桃李终不言朝露借恩光孤芳已皎洁冰壶空自香古来和鼎实此物升庙廊嵗月坐成晚烟雨青已黄得升桃李槃以逺初见尝终焉未可口掷置官道傍但使本根在弃捐何能伤七言絶句天赐燕支一抹顋盘中磊落笛中哀虽然未得和羮便曽与将军止渴来青莎径里香未干黄鸟隂中实已圎蒸豆作乌梅作白属同丹杏荐牙盘北客未尝眉自颦南人夸説口生津磨钱和蜜谁能许去蒂供盐亦可人带叶连枝摘未残依依茶坞竹篱间相如病渴应须此莫与文君蹙逺山渴梦吞江起解颜夸成有味齿牙间前年邺下刘公干今日江南庾子山久雨令人不出门鲜晴唤我到西园要知春事深和浅试看青梅大几分红雨斑斑竹外蹊黄金袅袅水边丝举头拣徧低隂处带叶青梅摘一枝实成上供人主知登进玉阶调鼎臑那得滋味甘如饴无忘风雨摧挫时乐府祖阮郎归南园春草踏青时风和闻马嘶青梅如豆栁如眉日长蝴蝶飞花露重草烟低人家帘幙垂秋千慵困解罗衣画梁双燕栖菩萨蛮一声羌管吹呜咽玉溪半夜梅翻雪江月正茫茫断桥流水香含章春欲暮落日干山雨一㸃着枝酸吴姬先齿寒永遇乐风折新英雨肥繁实又还如豆玉核初成红腮尚浅齿软酸微透粉墙低亚佳人惊见不管露沾襟袖一枝钗子未挥应把手挼频嗅相思病酒只因思此免使文君眉皱入鼎调羮攀林止渴功业还依旧看看飞燕衔将春去又将欲黄昏时候争如向金槃满捧共君对酒杏事实祖碎録叶似梅差大而微红其仁可以入药师旷占曰梅桃杏实多者来年谓之穰寒食日人煮麦粥杏仁为酪以饧沃之嵩山有牛山其山多杏至三月烂然黄茂自中国䘮乱百姓饥馑皆资此为命人人充饱而杏不尽纪要孔子居杏坛之上汉文帝上林苑有文杏神仙董奉居庐山为人治病重者种杏五株轻者一株于杏林中以杏一器换谷一器糓少者虎逐之乃以谷赈贫乏者号董仙杏林孙楚祭子推云饧一盘醴酪三盂今寒食有杏酪麦粥即其遗也后周张元性廉洁南隣有杏两株杏熟多落元园中悉以还之马燧子畅以第中大杏馈窦文玚文玚以进徳宗徳宗未尝见颇怪之令中使就封杏树畅惧进宅废为奉诚园杂着魏王送西山之杏饰文杏以为梁李贺有恼公篇盖艳体也其首章曰宋玉愁空断娇娆粉自红歌声春草露门掩杏花丛故晁次膺词用此赋咏祖五言散句芳枝结青杏翠葆新奕奕七言散句仙人爱杏令虎守大杏金黄小麦熟里中馈杏得新尝五言古诗天暖酒易醺春暮花难覔闲歩到南园杏子半红碧轻风动髙枝可望不可摘耸肩跂一足偶尔攀翻得攀条初亦喜折条还复惜小苦已自韵味酸正堪喫聊将插鬓归空樽有余沥乐府祖浣溪纱青杏园中煮酒香佳人初试薄罗裳栁丝揺曳燕飞忙乍雨乍晴花自落闲愁闲闷昼偏长为谁消瘦减容光叶底青青杏子垂枝头薄薄栁绵飞日髙深院晚莺啼堪怅风流成薄倖断无消息道归期托腮无语翠眉低蝶恋花花褪残红青杏小燕子飞时緑水门前绕枝上栁绵吹又少天涯何处无芳草墙里秋千墙外道墙外行人墙里佳人笑渐不闻声声渐悄多情却被无情恼诉衷情出林杏实落金盘齿软怕尝酸可惜半残青子犹有小唇丹南陌上落花间雨斑斑不言不语一段伤春都在眉间桃事实祖碎録旄冬桃也椃桃山桃有蕡其实投我以桃报之以李其实枣栗桃玉衡星散为桃东海有山名度索上有大桃蟠屈三千里名曰蟠桃波斯国有波淡树长五六丈围四五尺叶似桃三月开花白色结实如桃子形而偏谓之偏桃其实苦澁不可噉核中仁子甘美西域共珍之纪要孔子侍坐于鲁哀公公赐之桃与黍公曰以黍雪桃对曰黍五糓之长而桃为下果君子不以贵雪贱老子西游省太真王母共食碧桃紫梨昔弥子瑕有宠于卫君食桃而甘以其半奉君君曰爱我哉忘其口而啖寡人及子瑕得罪于君君曰是常啖我以余桃公孙捷田开疆古冶子事景公勇而无礼公患之晏子言于公请公馈以二桃曰三子计功而食公孙捷田开疆先言功援桃而起古冶子又言其功令二子反桃二子惭而自杀古冶子曰耻人以言夸其声不义也亦反其桃而死故曰二桃杀三士秦吏赵凯以私恨吿国民吴旦生盗食宗庙御桃旦生对曰民不敢食也王曰剖其腹出其桃史记恶而书之曰食桃之肉当有遗核王不知此而剖人腹以求桃非理也东都献短人帝唿东方朔朔至短人谓上曰王母种桃三千嵗一结子此儿已三过偷之矣后西王母以七月七日降帝宫命侍女索桃须臾盘盛七枚母自啖二以五枚与帝帝留核母曰用此何为上曰欲种之母笑曰此桃三千年一结子非下土所植汉永平中刘晨阮肇入天台迷不得返经十二日饥甚遥望山上有桃遂跻险援葛至其上啖数枚饥止体充下山取水见一杯流出有胡麻焉乃相谓此近人矣度山见大溪溪边有二女子色甚美见二人持杯便笑曰刘阮二郎投回杯来刘阮惊二女欣然曰来何晚耶因邀至家十日求还苦留半年女遂相送指示还路乡邑零落已七世矣张陵沛人也弟子赵升就陵受业陵七试之陵与诸弟子登云台山絶顶上有一桃树石壁下临不测者三四丈有大桃实陵谓诸弟子曰得此桃者当吿以道弟子皆流汗无敢视者陵曰神人所护何险之有乃从上自掷正投桃树上取桃满懐而石壁峭峻不能得还乃掷桃百枚陵分桃与诸弟子余二枚与升樊夫人与刘纲俱有道术各自言胜中庭有大桃树夫妻各呪其一桃便鬭良久走出篱外桓崕在京下有好桃桓𤣥就求不得佳者𤣥曰徳之休眀则肃慎贡其楛矢如其不然篱壁间物亦不可得也谯郡夏侯文规亡后见形经庭前桃树边过曰此桃吾昔所种其妇曰人言亡者畏桃君何不畏耶荅曰桃东南枝长二尺一寸向日者鬼憎之然我亦不畏也葛由羌人好刻木作羊卖之骑羊入蜀蜀中人追之上绥山食桃得仙故里谚曰得绥山一桃虽不能仙亦足以豪庄宗年迈多疾冯道奏曰臣愿陛下寝膳之间动思调卫因指御前果实曰如食桃不康见桃而思戒可也有一红衣人送酒歌曰绛衣披拂露盈盈淡染胭支一朶轻自恨红颜留不住不关青帝太无情乃桃花精也杂着嗟王母之奇果持实兮兼副既陶煦而夏成又凌寒而冬就嗟异植兮难拔亦晚枯兮先茂农黄品其味汉帝嘉其珍林休反畊之牛宅树司恶之神虽不言兮成蹊尚克有于魏君有东园之珍果兮承隂阳之灵和结柔根以别树兮艳长亩以骈罗夏日先熟初进朝堂辛氏践秋厥味益长亦有冬桃令伴冰霜放神适意恣口所尝华升御于内庭饰佳人之令颜实充虚而疗饥兮信功烈之难原嘉放牛于斯林兮悦万国之乂安望海岛而致慨兮懐度索之灵山何兹树之独茂兮条枝纷而丽闲根龙虬而云结兮弥千里而屈盘御百鬼之妖慝兮列神荼以司奸辟山邪以济正兮岂惟荣美之足言赋咏祖五言散句鹦鹉啄金桃王母献金桃二桃杀三士七言散句十八年来堕世间瑶池归梦碧桃闲要待花兮见秋实缥肌细肉荐盘珍九重春色醉仙桃雨染烟蒸万实垂丹砂为骨玉为衣客疑丽水新陶得人向琼池旧带归只恐压枝星欲落最怜和蕊露初稀七言絶句金桃两饤照银杯一是栽来一买来香味比尝无两様人情毕竟爱亲栽小桃着子可怜渠疎处全疎无处无併缀一梢三十颗缒枝欲折没人扶嵗嵗春风花覆墙摘来红实亦甘香当时无种瑶池本却恐河清未得尝七言八句桃李今春胜去春添新换旧却重新㝠搜奇特根窠好料检团栾树子匀移处吐花非易事登时着子亦娱人坡云千戴方成䕃请看诚斋别有神乐府祖定风波墙上夭桃䔩䔩红巧垂飞絮入帘栊自是芳心贪结子翻使惜花人恨五更风露萼鲜浓妆脸靓相映隔年情事此门中粉面不知何处在无奈武陵流水卷春空卜算子灼灼一枝桃粉艳天然好只被春风摆撼多颜色凋零早结子未为迟悔恨随芳草不下山来不出溪待守刘郎老鹧鸪天阿母蟠桃不计春长沙星里夀星眀金花罗纸新裁就贝叶旁行别授经同太子祝龟龄天教二老鬓长青眀年今日称觞处更有孙枝满谢庭壶中天蕊宫仙子爱痴儿不禁三偷家果弃核成根传汉苑依旧风烟难老养丹砂长留红脸㸃透胭支颗金盘盛处恍然天上新堕莫厌对此飞觞千年一熟异人间梨枣刘阮尘縁犹未断都向花间飞过争似莲枝摘来满把莺嘴平分破餐霞嚼露鎭长歌醉蓬岛全芳备祖后集卷五全芳备祖集后集卷六钦定四库全书全芳备祖后集卷六宋陈景沂撰果部梨事实祖碎録梨曰快果梨山橘真定郡梨大如拳甘若蜜脆若菱可以解烦结上林苑有紫梨青梨大谷梨缥梨淮北荥阳河济之间千株梨其人与千戸侯等柤梨姜桂譬犹柤梨橘柚其味相反而皆可于口纪要老子西游与王母共食紫梨汉武帝园一名樊川一名御宿有大梨如五升落地则碎取者布囊盛之名消梨孔融与诸兄食梨辄取小者人问其故曰小儿当取小者李昇本徐氏湖州安吉人其家有梨结一实大如升其父异之将献于郡守有谓其父曰此果非常年所有即上献来年见索安知复有此物不如勿献因止之㑹邻里将共餐即席剖之有赤蛇在中衆大惊异俄而蛇走于母榻之下了无所见未几其母孕知诰张公大谷之梨洛阳北郊张公夏梨海内惟一株桓南郡每见人不快辄嗔曰君得哀家梨当复不蒸食否旧语林秣陵有哀仲家梨甚美大如升入口即消释言愚人不知味得好梨乃蒸食之也崔逺文才清丽风神峻整时人目为饤坐梨言席上之珍也李建勲罢相江南出镇豫章一日游西山田间茅舍老叟教授村童公觞于其庐连食数梨宾僚有曰梨号五臓刀斧不宜多食叟笑曰鹖冠子云五臓刀斧乃离别之离非梨也盖离别戕伐胸懐有若刀斧遂就架取小册以呈丞相乃鹖冠子唐肃宗尝夜坐召颕王三弟同坐地上时李泌方絶粒上自烧二梨以赐之颖王等曰臣等请聨句以为他时美谈颖王曰先生年几许颜色如童儿信王曰夜抱九仙骨朝披一品衣不食千钟粟惟餐两颗梨上曰天生此间气助我化无为王夫人谓许长史曰交梨火枣是飞腾之药要使生于胸中今君胸中荆棘扫除未尽是以梨枣不生也张敷小名查父郃小名梨帝戏谓之曰查何如梨对曰梨为万果之宗查何敢比杂着紫花开处擅美春林緑带垂时回光秋浦离离玉润落落珠圎沃瘠异壤舒惨以时惟气在春具物含滋嘉木之生于彼之基开荣布彩不离尘缁睢阳东苑子围三尺新丰箭谷枝垂六斤未有生因松水产自桐丘影连邓橘林交苑柿来荐中厨爰颁下室事同灵枣有愿还年恐似仙桃无因留核味出灵关之隂㫖润玉津之澨岂徒真定归美大谷滋慙将恐帝台妙棠安期灵枣不得孤擅玉盘独甘仙席虽秦君得器汉后推食望古可传于今难再紫梨津润赋咏祖五言散句紫实已含津山梨结小红色好胜梨颜山盘荐霜梨剖破玉壶浆红梨迥得霜张梨不外求柤梨且致碧酸甜如梨柤唿儿具梨栗但见成蹊处几得正冠人梨传真定间其甘如白蜜常期橘梨实穰穰落吾手遗之解朝酲亦以蠲烦疾老嫌冰熨齿渴爱蜜通喉色鲜因晓日声脆得秋霜七言散句自得佳名过冰蜜山梨颗重包还落真定为霜寒叶薄樊山初晓露枝低紫花青蒂压枝头秋实离离出画楼嗟予久苦相如渴却𨼆冰梨熨齿寒嘉名旧出新丰谷美实今邻御宿园蒙名知重恵琼实薄起金刀钉玉深嚼处春冰献齿冷嚥时雪夜沃心寒九秋青女霜添味五夜方诸月漾津常滋沆瀣充肌脆不假胭脂上脸红五言古诗张果出李园有实大如斗拟须青女熟不奈飞廉吼料因秋草间磊砢骊珠走磨刀垂馋涎伫立待一剖逺意来佳恵秋筠启翠篮清香殊未散竒品至相参鳯卵辞丹穴龙珠出古潭剖轻刀七快嚼易齿牙甘霜降红梨熟柔柯已不胜未尝蠲夏渴惟见助冬冰甘棠诗所歌自足夸衆果爱其凌秋霜万玉垂磊砢园夫賸采摘市贾争包裹初尝蜜经齿久嚼泉垂口蠲烦慰诸亲解渴夸衆友肯论故畦𤓰宁齿洗泥藕七言古诗愿君莫爱金花梨愿君须爱红消梨金花红消两般味一般颜色如胭脂红消食之甘如饴金花食之颦双眉似此悞人多少事未审之前宜辨之白沙张陵最冝果万梨压树当髙秋去年花开往独晚不见琼葩肠欲断七言絶句𤣥圃云腴滋绛质上林风御猎清香潄芳尚忆琼为树蠲渴应知玉有浆莘渭当年已误来商山遗老更堪哀人生若要常无事两颗梨须手自煨七言八句尚想飞花暎绮疏离离秋实㸃尘芜丹腮晓露香犹薄玉齿寒冰嚼欲无旧有佳名传大谷谁分雪种下仙都柘浆不用传金椀犹得相如病少苏珍实浑疑露结成香葩况是雪储精乍惊磊落堆槃出旋剥轻盈照骨眀卢橘谩劳夸夏熟柘浆未许析朝酲啖余更检桐君録快果知非浪得名挂冠大谷肯干时饤坐风流特地奇骨里馨香衣不隔胸中冰雪齿先知卖浆碎捣琼为汁解甲方隣玉作肌老子醉来浑谢客见渠倒屣只嫌疑想像含消与接枝英华集里脆香诗外飞羣羽中懐玉嚼出清泉满上池益齿应餐多正好堆盘尽饤老相宜炎蒸时节还能洗不是梨侯更有谁石榴事实祖碎録若榴石榴也安石榴有甜酢二种一名丹若须逊国有安石榴取汁盛杯中数日成美酒纪要张骞为汉使外国十八年得涂林安石榴种晋安帝时武陵临沅献安石榴一蒂六实帝问魏收荅曰石榴房多子王新婚祈子孙衆多也帝大喜崔元㣲常遇数美人其一曰石醋醋即石榴也李汉碎胡玛碯送王莒曰安石榴奉送莒见之不疑食之乃知杂着石榴者天下之奇树九州之名果也千房同膜十子如一御饥疗疴解酲止渴紫房独熟頳肤自拆剖之则珠散含之则冰释若榴竞裂赋咏祖五言散句庭榴剖朱实味美蔗为浆潜苞绛实拆清林紫榴拆红榴罅玉房试剖紫金椀满堆红玉珠满房蜂酿蜜一腹蚌含珠不艶灼灼花只效离离实七言散句海榴红绽锦窠新泪痕裛损燕脂脸剪刀裁破红绡巾烟滋黛叶千条困露裂星房百子均人拾为衔真可惜皮开子落不论钱尽日携樽芳树下何须佳醖得途林五言絶句开从百花后占断羣芳色更作琹轸房轻盈琐窻侧安榴若拳石中藴丹砂粒剖之珠满盘不待鲛人泣五言古诗榴枝苦多雨过熟拆已半秋当石罂破晓日丹砂烂任从雕俎荐岂待霜刀判张骞西使时蒟酱同归汉五言律诗髙枝重欲折霜老折丹朱试剖紫金椀满堆红玉珠根虽传大夏种必近仙都题作江南信人应贱橘奴春去花垂尽红榴暖欲然后时何所恨处独不祈怜叶叶自相偶重重久更鲜流珠沾暑雨故色淡朝烟着子专寒酒移根擅化权愧非无价子刻画竟难传七言古诗蝉噪秋枝槐叶黄石榴香老愁寒霜流霞已染紫甖粟黄蜡纸裹红瓠房玉刻冰台含露湿斓斑似带湘娥泣萧娘初嫁嗜甘酸嚼破水晶千万粒玳瑁殻被枝婀娜马牙硝骨绵敷裹霜风击破锦香囊鹦鹉啄残红豆颗美人擎在金盘腹错认海螺斑碌碌满口尝含琼液甘一堂齿冷敲寒玉七言絶句庭榴结实垫芳丛一夜飞霜染茜容万子同包无异质金房玉隔谩重重七言八句深着红蓝染暑裳琢成鲛玳敌秋霜半含笑里清冰齿忽绽吟边古锦囊雾縠作房珠作骨水晶为醴玉为浆刘郎才为文园渴何若星槎逺取将乐府祖梁州令翠树芳条飐的的裙腰初染佳人携手弄芳菲緑隂红散共展双纹簟插花照影窥鸾鑑只恐芳容减不堪零落春晚青苔雨后深红㸃一去门关掩重来却寻朱槛离离秋实弄轻霜娇红脉脉似是燕支脸人非事往眉空敛谁把佳期赚芳心只顾长依旧春风更放眀年艶杨梅事实祖碎録杨梅其子如弹丸正赤五月中熟味酸甜杭州人唿白杨梅为圣僧又按杭州圗经杨梅坞在南山近瑞峯有红白二种㑹溪杨梅为天下之奇颗大核细其色紫建安亦有之纪要杨徳祖年九嵗孔君平诣其父设果有杨梅孔指示儿曰此是君家果儿应口对曰未闻孔雀是夫子家禽杂着镜日绣壑照霞绮峦赋咏祖五言散句散火杨梅林姑射团肌雪祝融留眼睛正愁春酒尽且喜火丹成七言散句玉盘杨梅为君设吴盐如花皎白雪落落出羣非柜栁青青不朽岂杨梅罗浮山下四时春卢橘杨梅次第新味方河朔葡萄重色比泸南茘子深年年梅里是诸杨火齐堆盘更有香雪融火齐骊珠冷粟起丹砂鹤顶殷五言絶句颗颗龙睛湿深深映石门自怜非茘子不得荐尧阍红实缀青枝烂漫照前坞不及杏繁时林间有仙虎止渴还相似和羮谅亦同不思五和里调济荷元功七言絶句岭北土寒无茘子人言形味似杨梅翠条丹实休相学不愿红尘一骑来火齐无光茘实员未尝先説齿流涎唤回天竺三年梦参透披云一味禅南村诸杨北村卢白花青叶冬不枯垂红缀紫烟雨里特与茘子为先驱七言律诗梅出嵇山世少双情知风味胜池杨玉肌半醉生红粟日晕微深染紫囊火齐堆盘珠径寸醴泉绕齿柘为浆故人逺寄吾家果味变蓬莱阁下香越絶诸杨盛一时与侬𤓰葛不曽知一夫自笑吾衰矣此客何从梦见之也解过江寻徳祖政縁作尹是丘迟怜渠不是南村派未免先驱事茘枝緑隂翳翳连山市丹实累累照路隅未爱满盘堆火齐先惊探颔得骊珠斜簪宝髻看游舫细织筠笼入上都醉里自吟豪气在欲乗风露摘千株五月梅晴暑正拌杨家亦有果堪攀雪融火齐骊珠冷粟起丹砂鹤顶殷併与文园消午渴不禁赵女蹙春山略如茘子仍同姓直恐前身是阿环乐府祖南柯子徳祖家夸熟钱塘五月中碧梧桐盖翠筠笼倾向水晶盘内鬭尝空绛粟成团小清甜笑蜜浓㣲酸犹解惨人容再是玉纎捻处染轻红浪淘沙素手水晶盘叠起仙丸红绡碾碎却成团安得密排金粟徧何似鸡冠味胜玉浆寒只被宜酸莫将茘子一般看色淡香消僝僽后才到长安枇杷事实祖碎録枇杷冬花夏实大如鸡子实小者如杏味甜酢一名卢橘纪要建安元年诏山南之枇杷江南之甘橘嵗为次第贡者取一次以供庙享杂着卢橘夏熟东坡诗云卢橘杨梅尚带酸张嘉甫问曰卢橘是何果曰枇杷是也今人主不思甘露醴泉而患枇杷茘枝之腐亦鄙矣枇杷寒暑无变负雪舒葩予植之庭圃遂赋之云名同音器质异贞松四序一采素华冬荣赋咏祖五言散句枇杷树树香攒金卢橘圃似梅嫌足核如蜜少加酸有果产西蜀作花凌早寒树繁碧玉叶柯叠黄金丸上都不可寄味咀独长叹七言散句梦绕吴山归月廊杨梅卢橘觉犹香客来茶罢空无有卢橘杨梅尚带酸五言絶句五月枇杷实青青味尚酸猕猴定撩乱欲待熟时难五言律诗緑暗初迎夏红残不及春魏花非老伴卢橘是乡人井落依山尽巖崕发兴新嵗寒君记取松雪有苍鳞大叶耸长耳一梢堪满盘茘枝多与核金橘却无酸雨叶低枝重浆流沁齿寒长卿今在否莫遣作园官七言古诗昭阳睡起人如玉妆台对罢双蛾緑琉璃叶底黄金簇纎手拈来嗅清馥可人风味少人知把尽春光夏乍熟笑渠梅杏空自忙生被三郎鼓声促上林此物今安在望断长安动悲哭飞猿过鸟竞捶啄槎牙祗余枯树腹七言絶句五月枇杷黄似橘谁思茘枝同此时嘉名已着上林赋却恨红梅未有诗万颗金丸缀木稠遗根汉苑识风流也知不作王家瑞朽腐聊关圣主忧七言八句击碎珊瑚小作珠铸成金弹密相扶罗襦襟解春葱手风露气凉冰玉肤并世身名杨氏子旧家门户北村卢知音未必能知味曽遣青衫泪湿无全芳备祖后集卷六全芳备祖集后集卷七钦定四库全书全芳备祖后集卷七宋陈景沂撰果部柿事实祖碎录柿朱实俗谓柿有七絶一夀二多隂三无鸟巢四无虫五霜叶可玩六佳实七落叶肥大梁侯园有乌椑八稜纪要郑䖍好书苦乏纸慈恩寺贮柿叶数屋日取隶书久殆徧杂着鸿柿若𤓰梁侯乌椑之柿椑柿被实于长浦韩退之青龙寺诗终萹言赤色莫晓其故尝见小説郑䖍寓青龙寺乏纸取柿叶书之九月柿叶赤色退之诗乃谓此也赋咏祖五言散句霜天熟柿栗柿叶緑隂合垂实华林园柿滋味殊絶五言八句红叶曽题字乌椑首擅场冻干千颗蜜尚带一林霜核有多无底吾衰喜细尝慙无琼玖句报意不相当七言古诗秋月初吹灰笛管日出夘南晖景短友生招我佛寺行正值芳林红叶满光华闪壁见神鬼赫赫炎宫张火伞燃云烧树大实骈金乌下啄頳虬卵魂翻眼晕忘处所赤气冲融无间断有如流传上古时九轮照耀干坤旱二三道士席其间美液屡进玻瓈盌七言絶句秋林黄叶晚霜严熟蒂甘香味独兼火伞頳虬浪褒拂风标却似色中黔乐府祖西江月味遇华林芳蒂色兼阳井沈朱轻匀绛蜡裹团酥不比人间甘露神鼎十分火枣龙盘三寸红珠清含氷蜜洗云腴只恐身轻飞去枣事实祖碎録樲酸枣江东枣大而鋭上者唿为壶枣犹瓠也细腰者今鹿卢枣枣有狗牙鸡心牛尾羊角狝猴细腰等名又有赤心之名八月剥枣馈食之笾其实枣妇人之贽椇榛脯脩枣栗安邑千树枣其人与千户侯等信都出御枣纪要曽晳嗜羊枣而曽子不忍食羊枣实小而员紫黒色俗唿羊矢枣李少君以却老方见上少君曰臣尝游海上见安期生食枣大如𤓰七月七日西王母见帝设玉门之枣尹喜共老子西游王母食以玉文之枣大如瓶景公曰东海中有枣华而不实何也晏子曰昔秦缪公乗舟理天下黄布裹蒸枣至海而㭬其布破坠蒸枣故华而不实公曰吾佯问对曰婴闻佯问者亦当佯对秦饥应侠谓王曰五苑之枣栗请发与之汉武帝时上林献枣上以杖击未央殿前楹唿朔曰上林之枣四十九枚上曰汝何以知之对曰唿朔者上也以杖击楹者两木林也曰朔来朔来者枣也叱叱者四十九也上大笑赐帛十疋王吉少时居长安其东家有枣树垂吉庭中吉妇取枣以啖吉吉知之以去妇东家闻而欲伐其树邻里止之因请吉令还妇魏文帝忌任城王骁壮因在卞太后所共棋并啖枣帝密以毒着诸枣中太后唿水救之不及王敦尚武帝舞阳公主如厠见漆箱中盛枣本以塞鼻敦谓厠上下果遂啖之羣婢皆笑之萧琛预御筵醉后梁武帝以枣投琛琛取栗掷上正中面御史中丞在坐帝动色曰此中有人不得如此岂有説耶琛荅曰陛下投臣以赤心臣敢不报以战栗上笑之邓太师先居永乐有无核枣人不可得永乐道士侯华窃食之河中永乐县得无核枣有苏氏女自少获而食之不食五谷年五十颜如处子自乱离后莫知所之石晋朝赵令公莹家庭有檽枣婆娑异常四远俱见望气者话其邻里云此家今有登宰辅者否其后令公由太原大拜杂着周文弱枝之枣信都之枣脆若离雪甘如含蜜因林制义赤心鲠直蔼蔼卿士亮此衮职枣膏昏钝枣下纂纂朱实离离宛其死矣化为枯枝人生不能行乐何以虚谥为赋咏祖五言散句饥食野枣实红皱晒檐瓦枣圃落青玑枣熟从人打葵荒欲自锄垂花临碧涧结翠依丹巗七言散句堂前扑枣任西邻出篱大枣垂红浅䔩䔩衣中落枣花久闻牛尾何曽识窃比鸡头意未安庭前八月梨枣熟一日上树能千囘秋来红枣压枝繁堆向君家白玉盘日颗曝干红玉輭风枝台动练罗鲜五言古诗种桃昔所传种枣予所欲在实为美果在材为良木余甘入邻家尚得馋妇逐况予秋盘中快啖取餍足风苞坠朱缯日颗皱红玉贽飨古已然豳诗自宜録缅懐青徐间万树䕃平陆谁云食之昏虑智乃成俗广庭觞圣夀以此奉肴䔩愿比赤心投皇眀倘予烛浮华齐水丽垂采郑都竒白粉英靡靡紫色缥离离风揺羊角树日映鸡心枝谷城踰石蜜蓬岳表仙仪已开安邑美永茂玉门垂枣下何攒攒荣华各有时枣欲初黒时人从四边来枣适今朝赐谁能仰视之黄叶离髙柯丹枣坐自零不惜枣自零念我少弟兄北园有一树布叶垂重隂外虽多棘刺内实有赤心皮皱似龟手叶小如䑕耳君若作大车轮轴材须此五言排律彼美祇园果珎同玉井船后期千歳熟今日万珠圎地濶仍依信栏深自带烟结花虽最晚藏核莫如坚大食移根远畨禺托蒂连旧名稽药録新实着诗萹甜出诸饧上香居百果前黒腰虚羡尔红皱岂为然邂逅为公夀婆娑与世延暮钟催酒散嘶马引旗旋今作中州瑞原从异国传何当广栽植欲以慰饥年七言古诗树头阳鸟鸡啄来破红徧地青蝇老青蝇雨湿惊不飞残枣入泥人不扫西风落尽鸟未归晋家齿寒空懊恼谩説山东第二州枣林桑泊负春游城西亦有红千叶人老簮花却自羞胡桃事实祖碎録陈仓胡桃皮薄多肌隂平胡桃大而肥脆山胡桃皮厚而坚以斧捶方破松子树与中国松树同但结实大如小栗三角肥甘香美出林邑名曰海松子纪要张骞使西域还得胡桃汉末大乱宫人小黄门上墓树上避兵食松柏实遂不复饥举体生毛乱既平曹操闻而始收养之还食谷米齿落髪白杂着三桃表樱胡之别胡桃本生西域外刚内柔甘实似右肾欲以奉贡赋咏祖七言律诗三韩万里百株松方丈蓬莱西复东珠玉鏁成千歳实氷霜吹落九秋风酒邉腷膊牙车响座上须臾漆空新果新尝正新暑绣衣使者念山翁七言絶句皱殻倾来紫麦新中藏浆水不胜春如桃松实何曽喫却嚼秋风柏子仁栗事实祖碎録隰有栗树之榛栗馈食之笾其实栗女贽不过榛栗枣脩燕秦千树栗其人与千户侯等中山好栗诸暨产如拳之栗有人脚弱啖栗数升遂能行纪要古者兽多人少皆巢居以避之昼食橡栗夜栖树上故称有巢氏哀公问社于宰我宰我对曰夏后氏以松殷人以柏周人以栗曰使民战栗宋有狙公者养狙成羣曰与若茅栗也朝三而暮四足乎衆狙皆怒曰朝四而暮三足乎衆狙皆喜宋刘秀之为丹阳尹先是秀之从叔穆之为尹与子弟宴㕔事上㕔柱有一穴穆之谓曰汝等试以栗遥掷柱入穴者必得此郡秀之入焉后果騐王泰之幼敏悟数歳时祖母散栗于牀羣儿竞逐之泰之独不取人问其故荅曰不取当自得赐人皆异之殷七七名文祥能造须臾酒开顷刻花尝于一官僚处饮酒取栗散于官妓皆闻异香惟笑七七者缀栗于鼻不可脱但闻臭气且狂舞粉黛狼籍人为陈过栗方坠杂着人有折蔡氏祠前栗者故蔡邕作赋云何根茎之丰美嗟大折以摧伤樼栗罅发赋咏祖五言散句採栗女猿窟穰多栗过拳山家蒸栗煖夜火爆山栗霜天熟柿栗收拾不妨迟山栗多琐碎罗生杂橡栗七言散句园收芋栗未全贫嵗收橡栗随狙公山栗似拳应自饱五言古诗金茎气已劲霜实繁林梢尺素走下隶一奁来逺郊中黄比玉质外刺同芡苞天师携此种至自上饶远当时千七树髙榦寄孤巘苍蓬蒺䔧大紫殻梹榔輭蜀都名果中推之为上选七言絶句老去自添腰脚病山翁服栗旧传方客来为説朝和晚三咽徐收白玉浆逰困归来访栗园栗园老树再生孙莫惊头上见髪白拾栗儿童长㡬畨榾柮无烟雪夜长地炉煨酒热如汤莫嗔老妇无盘饤笑指灰中芋栗香七言八句树杂椅桐继国风莫教林下长蒿蓬共期秋实充肠饱不羡春花转眼空病起数升传药録晨兴三咽学仙翁樱桃浪得银丝荐一笑才堪发面红银杏事实祖碎録一名鸭脚纪要京师无鸭脚树驸马王和父自南方移植于其第赋咏祖五言散句何人栽银杏青条数尺间七言散句宣城此物尝充贡五言古诗鵞毛赠千里所重以其人鸭脚虽百个得之诚可珍予问得之谁诗老远且贫霜野橘林实京师寄时新封包虽甚微採掇皆躬亲物贵以人贵人贤而弃沦开缄重嗟惜诗以报殷勤鸭脚生江南名实未相浮绛囊因入贡银杏贵中州致远有余力好竒自贤侯因令江上根结实夷门秋始摘才三四金奁献凝旒公卿不及识天子百金酬歳久子渐落索索枝上稠主人雅好客赠我比珠投博望昔所徙葡萄安石榴想其初来时厥价与此侔今也徧中国篱邉及墙头物性久虽在人情逐世流惟当记其始后世知来由是亦史官法岂徒续君讴北人见鸭脚南人见胡桃识内不识外疑若橡栗苞鸭脚类緑李其名因叶髙吾乡宣城郡多以此为劳种树三十年结子防山猱剥核手无肤持置官省曹今喜生都下荐酒厌葡萄初闻帝苑夸又复主第褒累累谁採掇玉椀上金鳌金鳌文章宗分赠我已叨岂无异乡感感此微物遭一世走尘土鬓邉得霜毛五言古诗散聨百歳蟠根地双隂净梵居凌云枝已密似朴叶非疎魏帝昧远圗于吴求鸭脚乃为吴人料重玩志已惬江南有佳木修耸入天揷叶如栏邉迹子剥杏中甲持之奉汉宫百果不相压七言古诗散聨鸭脚半熟色犹青纱囊驰寄江陵城城中朱门翰林宅清风六月吹帘旌玉纎雪腕白相照烂银殻破玻璃眀七言絶句深灰残火畧相遭小苦微甘韵最髙未必鸡头如鸭脚不妨银杏伴金桃榧事实祖碎録产信州玉山县以懐玉得名榧子味甘无毒治痔去三虫博士独能名玉榧五言古诗彼美玉山果餐为金盘实瘴雾脱蛮溪青尊奉佳客客行何以赠一语当加璧祝君如此果徳膏以自泽驱禳三彭仇已我心腹疾愿君如此木凛凛傲霜雪斵为君倚几净滑不烦削物微兴不浅此赠毋轻掷榧树移皆活风霜不变青冢坛虽閴寂向客每丁宁七言古诗老坡文中吼阚声凛凛当如对英峙琅然讽咏兴凌云膛若追攀颡流泚玉山妙唱反寂寥可与言诗有我子裁牋远饷风露新坐我千尺黄山底初挼𤣥殻出氷霜小嚼清香泛窻几已轻魏帝昵蒲菊肯许唐贤魁緑李极知入口无正味苦淡甘酸各矜美不经真识为品题此物初焉㡬不齿青青有用拔蒿莱白粲无瑖腐糠粃士懐环瑞勿自神邂逅飞沈同一理子才超然会煜然外泽中贞期是似味果固已驱烦邪味道更须论骨髓平林常常谈俚蛮玉山之产升金盘其中一树断崖立石乳䕃根多歳寒全芳备祖后集巻七全芳备祖集后集卷八钦定四库全书全芳备祖后集卷八宋陈景沂撰果部𤓰事实祖碎録瓞瓝其绍瓞俗唿瓝𤓰为瓞绍者𤓰蔓绪亦着子但小如瓝耳緜緜𤓰瓞七月食𤓰为天子削𤓰者副之巾以絺披偪反析也四析之也以巾覆焉为国君者华之巾以绤华中裂也音话为大夫累之累倮也不巾覆士㚄之不中裂横截去㚄而已庶人龁之龁者啮也𤓰祭上环食中弃所操环𤓰头也祭先也委人掌聚瓜瓠妇人之贽𤓰桃李梅吾岂匏𤓰也哉焉能系而不食七月七日设𤓰于庭中以乞巧有蟢子布网于𤓰上则为得巧西𤓰契丹破囘纥得此种以牛粪覆棚而种大如中国木𤓰味甘可生食纪要齐侯使连称管至父戍葵丘𤓰时而往及𤓰而代曽子芸𤓰而误伤其根曽晳怒大杖击其背曽子仆地有顷乃苏孔子闻之告门弟子曰参来勿纳也曽子使人请于孔子孔子曰舜之事瞽瞍遇小棰则受大杖则走今参事父委身以待暴怒身死陷父于不义不孝孰大焉初刑史子臣请宋景公曰从今以往五祀日臣死后五年五月丁亥吴亡以后五祀八月辛巳君薨刑史子臣死日朝见景公夕而死吴亡景公惧恶刑史子臣之言将死日乃逃于𤓰园遂死焉始皇密令种𤓰于骊山硎谷中温处𤓰实成使人上言曰𤓰冬实有诏下博士诸生説之人人各异使往视之儒生皆至方相难不决因发机从上填之以土皆压死邵平故秦东陵侯秦灭后为布衣种𤓰长安城𤓰有五色甚美世谓之东陵𤓰又云青门𤓰西王母谓上元夫人曰造朱陵山食灵𤓰其味甚好忆此味已七千年矣梁大夫宋就为边令与楚邻界梁楚边亭皆种𤓰梁亭劬力溉灌其𤓰美楚人窳而希其灌其𤓰恶楚令以梁𤓰之美怒因往夜窃搔梁𤓰梁觉欲往报搔楚𤓰宋就曰是启怨之渐也乃遣人夜往潜为楚灌𤓰楚旦往则𤓰已灌伺而察之乃梁亭为之也楚人大悦因具闻楚王楚王因谢以重币梁楚之欢由宋就也五原蔡綖入山而还谓家人曰崑崙有玉𤓰光眀洞彻而坚刚须以玉井水洗之即软可食马湘有道术尝于江南刺史马植坐上冬月以酒杯盛土种𤓰须臾引蔓生实食之甚美徐光能行术千里市𤓰促办丈地种之俄而𤓰生蔓开花结实乃取食之甚美后汉曹娥父溺死娥见𤓰浮而得尸孙钟富春人与母居至孝笃信种𤓰为业忽有三少年来乞𤓰为钟定墓地出门悉化为白鹤飞去姚俊种𤓰菜灌园以供衣食时人或饷一无所受步骘避难江南单身穷困种𤓰自给晋桑虞家园𤓰熟有人踰园盗之虞见园篱多棘刺使人为开道及盗负𤓰出见道通乃送𤓰叩头虞与𤓰勿罪滕昙恭年五歳母患热病思食凉𤓰土俗不产恭歴访不得俄过一桑门曰我有双𤓰分一相遗举家惊异韩虞敏兄弟早孤并有孝性家贫无以营葬共种半亩𤓰朝採暮又生遂办𦵏事梁杜昉亡髙祖方食𤓰闻之悲不自胜唐太宗食𤓰美思杜如晦以其半遣使祭之王𢎞义贱时求邻舍𤓰不与及为御史诡言园有白兔本县为集人捕捉畦无遗蔓李昭徳曰昔闻苍鹰狱吏今有白兔御史代宗皇后沈氏当史思眀之乱失后所在徳宗即位令咨访髙力士女尝从后游年貌相似后常削脯哺帝伤左指髙女亦剖𤓰伤左指武儒衡议论劲正有风节时元稹恃宦官知制诰衡鄙厌之会食𤓰蝇集其上衡挥以扇曰适从何处来遽集于此一座失色陆贽随帝幸梁有献𤓰果者帝嘉其意欲授以官贽不可奏曰爵位天下之公器不可轻也今献𤓰一器果一盛则授官后忘躯命者何以劝哉后周王熊与客食𤓰削𤓰皮侵肉熊意嗛之及𤓰皮落引手就地取而食之客有愧色吕文穆蒙正在龙门读书一日行伊水上见卖𤓰者意欲得之苦无钱其人遗一枚公怅然食之后作相买园洛城东南下直伊水起亭以饐𤓰为名不忘贫贱也赋咏祖五言散句成畦烂文𤓰秋𤓰未落蒂澄澈甘𤓰濯茶𤓰留客迟破𤓰霜落指𤓰嚼水晶寒甘𤓰抱苦蒂霜蔓缒寒𤓰辰日宜种𤓰瘦地翻宜栗阳坡可种𤓰浮沈乱氷玉落刄嚼氷霜清冷氷有味甘润玉多浆惟应种𤓰地分我读书功七言散句岂傍青门学种𤓰每见秋𤓰忆故园翠𤓰碧李沈玉甃五言古诗江间虽炎瘴𤓰熟亦不早栢公镇䕫国滞雾滋一扫食新先战士共少及溪老倾筐蒲鸽青满眼颜色好竹竿接嵌窦引注来鸟道沈浮乱氷玉爱惜如芝草落刄嚼氷霜开懐慰枯藁许以秋蒂除仍㸔小童抱东陵迹芜絶楚汉休征讨园人非故侯种此何草草昔闻东陵𤓰近在青门外连修距阡陌子母相钩带种𤓰黄台下𤓰熟子离离一摘使𤓰好再摘使𤓰稀三摘犹自可四摘抱蔓归夏肤已粗皱秋蒂熟将脱不辞抱蔓归聊慰相如渇独酌圣贤酒新尝子母𤓰丁宁林下友莫道故侯家氷泉浸緑玉霜刄破黄金凉冷消晚暑清甘洗渇心五言八句病骨那禁暑寒年更作愁有风依旧热初伏㡬时秋𤓰叶谁新饷馋涎小忍休金盆井花水且看玉双浮风露盈篮至甘香隔壁闻緑团甖一揑白裂玉平分藓甃开氷叚梅山失火云老夫供晚酌不用办羶荤七言絶句事去人亡迹自留黄花緑蒂不胜愁谁能更向青门外秋草茫茫觅故侯故人夙有𤓰畦约走送蓝舆百里间翠甒琼罂才一握极知风味胜黄斑柘浆熘熘香浮玉苏水沈沈色弄金那似甘𤓰能破暑一盘霜雪洗清襟碧团到眼舌生津三载深惭拜赐频莫怪尊前最知味东陵自是种𤓰人七言律诗暑轩无物洗烦蒸百果凡材得我憎藓井筠笼浸苍玉金盘碧筯荐寒氷田中谁问不纳履坐上适来何处蝇此理一杯分付与我思明哲在东陵𤓰畴暑雨乱花飞美实蠲烦喜及时藓井筠笼香发越金刀玉手翠离披侯家昔见连阡盛寳肆徒夸厚貌竒珍重故人分送意临风宛似对竒姿唿儿急走送筠簟敌暑惟应此物堪一握青瑶含秀润满矜寒雪沍清甘虞园底用修邻怨剪棘聊应益盗惭他日倘收遗办种离离虎掌徧山南一杯山茗雪花白数片甘𤓰碧玉香但得心闲无箇事人生何地不清凉乐府祖壶中天东陵美景有轻烟和月斜风吹雨一种龙须随地转不学丝萝儿女结就蒲青收来掌握犹带金盘露拍浮金井水花零乱飞舞谁信六月飘霜破开落刄散银丝金缕冷碧凄香萦齿颊洗我尘襟烦暑杜老吟诗已公留客此兴无今古安期非诞世间有枣如许青门引手种团团玉香起日晴初熟金刀错落晓霜寒十分风味独向暑天足唐君去后云空谷异事传流俗刀圭倘是神仙药地皮卷尽犹飞肉小重山碧水浮𤓰纹簟前只知闲枕手不成眠晚云如火雨晴天轻云逺亭外一声蝉池馆几年年倚栏催小艇採新莲多情还到芰荷边应相忆折藕㸔丝牵木瓜事实祖碎録楙木瓜也宣州人种莳满山谷如实成则镞纸薄其上夜露日曝渐而变红花如生本州以充贡焉投我以木瓜报之以琼琚孔子曰吾于木瓜见苞苴之礼行纪要唐元献皇后思食酸味明皇以告张説因进经袖出木𤓰以献崔涓守杭州湖上饮饯客有献木𤓰所未尝有也有中使即袖归曰禁中未尝有宜进于上顷之解舟而去守惧得罪欲辍饮官妓作酒纠者白守某度木𤓰经宿必委中流也会送者还云果溃烂弃之矣守异其言召问之曰此物芳脆易损必不能入献守取香锦赉之杂着为中州之嘉禾木𤓰神能降时雨赋咏祖五言古诗商州楚地户宛在江汉偏草木已渐包果实尤可怜木𤓰大如拳橙橘家家悬隔崖有宿叶黄紫凝霜烟髙秋万嶂出一望通郧川都邑虽僻陋来者多名贤百果多甘酸或由人所植木𤓰闻卫诗赠好非玉色投此琼琚报盖重车马饰幸资药品用少助宣调力南土佳文章中州异肥瘠客心自酸楚况对木𤓰山五言絶句金平蜀路逺玉树帝城春荣擢华堂里逢迎欠主人沈沈黛色浓糁糁金沙绚却笑宣州房竞作红妆面七言絶句昼漏沈沈卷琐帏西园东观閲芳菲繁花满树似留客应为主人休濣归古言疾疠由卑湿木实能医见药书有力与人销患难无心望尔报琼琚簇簇红葩间緑荄阳和闲暇不湏催天教尔艳足竒絶不与夭桃次第开天下宣州花木𤓰日华沾液绣成花何须堠子强呈界自有琼琚先报衙乐府祖蝶恋花晕緑抽芽新叶鬭掩映娇红脉脉羣芳后京兆画眉樊素口风姿别是闺房秀新篆题诗霜实就换得琼琚心事偏长久应是春来初觉有丹青传得厌厌瘦李事实祖碎録或朱或黄驳赤李上林苑有紫李青绮李青房李緑李颜渊李合枝李羌李朱李车下李燕李侯李蛮李麦李细小青铎李肥黏茹似铎有离李有橑李有熟李必先噼裂有黄扁李有䑕李可以染有员丘红李杜陵有金李丘中有李报之以李李直方品题果子以緑李为首纪要陈仲子居于陵三日不食井上有李螬食实者过半矣匍匐往将食之三咽然后耳有闻目有见也李将军恂恂如鄙人死之日知与不知皆为流涕其忠诚信于士大夫如此谚云桃李不言下自成蹊此言虽小可以喻大琳国多生玉叶李五千歳一熟韩终尝食之亦名韩终李房陵朱仲有李园三十六所和峤性至俭家有好李求之与不过数枚王济候其上直率羣少诣园共啖之伐树送一车与和公惟笑而已王安丰有好李尝卖之恐人得种鑚其核王戎字濬冲年七歳与羣児戏于道侧见李多实等辈竞取之戎独不取或问故戎曰李在道旁而多子必苦也取之果然五原蔡綖入山而还语家人云到崑崙山有玉李形如世间者光明洞澈而坚以玉井水洗之即软可以食李义典选请谒不行时人语云李下无蹊径来禽王羲之帖云青李来禽日给籐子皆囊盛为佳函封多不生足下所疏云此果佳可为致子当转之吾笃喜果今在田里惟以此故速为致此子则大恵也洪玉父云来禽以味甘来衆禽也永徽中魏郡村人王方于江中滩上得一小树埋之及长乃林檎也实大如小黄瓠色白如玉间有朱㸃三四又如缬状实为竒果光眀莹澈又甚甘美王谨为曹州刺史得之献于王贡于髙宗似朱柰又名五色林檎上大重之赐王文林郎名曰文林果嘉庆子东都嘉庆坊有李树其实甘鲜为亰都之美果故称嘉庆子杂着潜实内结丰肌外盈翠质味实形随运成沈朱李于寒氷中山之缥李赋咏祖五言散句夏季沈朱实朱李沈不冷道旁多苦李轻笼熟李香粧浓酒渐醺右军好佳果墨帖求来禽七言散句氷盘夏荐碧实脆碧李翠𤓰沈玉浆朱李扶疎禽自来野桃山杏水林檎曽见繁英出缥墙更将朱实奉华堂主人将胆无猜忌果下逰人但整冠东坡先生未归时自种来禽与青李熟果无时风自落半颗迎日鬭鲜红五言古诗君子防未然不处嫌疑间𤓰田不纳履李下不整冠桃生露井上李生桃树旁虫来啮桃根李树代桃僵树木自相代骨肉还相忘青玉冠西海碧石弥外区化为中园实其下成蹊衢色润房陵缥味夺寒氷朱摘以筠根笼沈以石根泉蒙蒙粉米落粲粲叶相连七言絶句东都緑李万州栽君子封题我手开把得欲尝先怅望与渠同别故乡来粲粲来禽已着花芳根谁徙向天涯好看青李相遮暎风味应同逸少家甘露落来鸡子大晓风冻作水晶团西川红锦无此色南海緑罗犹帯酸枝上离离金弹丸宜随玉食荐金盘从来物以逺为贵酷爱闽溪荔子丹喜时能笑醉能歌眉暎青山眼映波旧日美如潘骑省只今瘦似病维摩柰事实祖碎録上林苑有白柰紫柰緑柰纪要王祥后母庭中有柰着子使祥守视昼驱鸟雀夜惊虫䑕时雨忽至祥抱柰至昏黒母见之恻然杨愔四世同居庭有柰实落于地羣儿咸争愔独坐不顾季父见之曰此儿恬裕似我王僧孺五歳有馈其父柰者先予僧孺孺曰大人未见不敢先尝不受袁本初时有神出河东号度索君兖州苏氏母病往祷见一布衣髙冠谓度索君曰昔庐山共食白柰忽已千年日月易流令人怅然布衣去度索君曰此南海李少君也杂着曹植谢赐表即夕殿中虎贲宣赐臣等冬柰一大奁以柰夏熟今则冬生物以非时为珍恩以絶口为厚素柰夏成太冲嗟其夏成子建怅其寒熟二柰效丹白之色赋咏祖五言散句轻笼熟柰香山风犹满把野露及新尝七言散句素柰花开西子面五言古诗成都贵素质酒泉称白丽红紫夺夏藻裁芳掩春蕙累累后堂柰落尽风雨枝行乐偶散步倚杖聊縦窥林叶蔽孤实山鸟曽未知物亦以晦存悟兹身世为兹情来问予扶病为尔起岂无山茗留独见庭柰喜全芳备祖后集卷八全芳备祖集后集卷九钦定四库全书全芳备祖后集卷九宋陈景沂撰果部樱桃事实祖碎録楔荆桃今樱桃也一名含桃以莺鸟所含故名一名朱桃一名麦英实深红色者名朱樱正黄眀者名蜡樱仲夏之月天子羞以含桃荐寝庙黎举欲以枨子臣樱桃但恨不同时李直方第果品以樱桃第三纪要汉恵帝出离宫叔孙通曰古者春尝果方今樱桃熟可献陛下勅取樱桃献宗庙上许之后汉眀帝于月夜宴羣臣于园大官进樱桃以赤瑛为盘月下视之盘与桃同色羣臣笑云是空盘也唐三月宰相有樱笋厨时为最盛唐新进士有樱桃宴帝命侍臣升殿食樱桃并盛以琉璃和以杏酥饮酴醿酒唐文宗即位因内园进樱桃以奉三宫又景龙文馆记上与侍臣于树下摘樱桃恣食大陈宴集奏宫乐至暝人赐朱樱两笼天寳初有范阳卢子在东都下第春暮逰僧舍有僧开讲卢诣讲筵至精舍有青衣携一笼樱桃因与同餐青衣云娘子姓卢问之即卢子再从姑也因随之即梦为御史大夫为相经三十年却到昔逢携樱桃青衣精舍门遂下马升殿礼佛忽然昏醉闻讲师云何久不起乃见身着白衫服饰如故问其仆曰日己午矣李希烈始入汴闻户曹㕘军窦良女美强取之尝称陈仙竒忠勇可用而妻亦窦姓愿为姊姒以固其夫希烈许诺及希烈死其子不发䘮欲悉诛诸将自立未决有献含桃者窦请分遗仙竒因蜡帛丸杂果中出所谋仙竒大惊因率兵入斩之萧颕士李林甫欲用之乃召见时颕士居母䘮即缞麻而谒林甫甫素不识见衰麻即令斥去颕士乃为伐樱桃诗以刺林甫云杂着擢无用之弱质因本枝而自芘汨羣林而非据専阶庭之右地虽先寝而或荐岂和羮之正味惟樱桃之为桃先百果而含荣鸟终食而使堕雨薄洗而先零为树则多实为果则先熟集繁星而积耀赋咏祖五言散句残樱落红珠樱桃千子红倒流映碧丛㸃露擎朱实朱颜含远日翠色影长津甘为舌上露暖作腹中春红樱盈眼日白髪满头时赏应歌杕杜归及荐樱桃赤墀樱桃枝𨼆映银丝笼流莺犹故在争得讳含来惜看充鳯实痛已被莺噙朱实鸟含尽青楼人未归何因古乐府惟有郑樱桃昔游为樱笋东道尽鸳鸯味兼羊酪美食厌楚梅酸昨日酪将尽今朝樱可餐并蒂随宜好连心着意红已惊变浓緑忽更垂繁红磊落火齐珠参差珊瑚丛七言散句樱桃烂熟滴阶红鸟偷飞处将火人争摘时踏破珠朱樱此日垂朱实郭外谁家负郭田捧盘小吏初宣勅当殿羣臣共拜恩昨日南园新雨后樱桃花发旧时枝饱食不须愁内热大官还有蔗浆寒蓬莱羽客如相访不是偷桃一小儿闻道今人好颜色神农本草自应知石榴未拆梅犹小爱此山花四五枝祇道朱樱才弄蕊及来幽圃已残枝朱樱再食双盘日紫禁重颁四月时盘中宛转眀珠滑舌上逡巡绛雪消倾盘的烁沾朝露出袖荧煌得寳珠敢限东君少才思不留檀口待樱桃阶翻红药曽重见勅赐樱桃亦屡经草草杯盘莫笑贫朱樱羊酪也尝新红质离离压彩枝荧煌珠琲粲姜㽔五言古诗含桃丹更圎轻质触必碎外有千粒珠中藏半泓水何人弄好手万颗掦虚脆印成花钿薄染作氷澌紫此果非不多此味良独美朝光破溪隂喧鸟声交加樱桃此时盛满树纷彩霞当户仍拂帘参差自相遮前来过南京麦老樱桃熟今来旧游处樱麦半黄緑五言絶句并蒂随宜好连心称意红只堪惊老眼持此与谁同火齐寳璎络垂于緑茧丝幽禽都未觉和露折新枝五言八句故人怜一老辍食寄三山厚味非贫具先尝愧客间甘酸俱可口衰白不宜颜好句那能寄情深未觉悭緑树带朱实駈禽费弹丸独先诸果熟堪奉五侯餐猩血和琼液蠙珠走玉盘同时得同赏芍药满雕栏五言律诗清晓趋丹禁红樱降紫宸驱禽养得熟和叶摘来新圎转盘倾玉鲜眀笼透银内园题两字西掖赐三臣荧惑精华赤醍醐气味真如珠未穿孔似火不烧人琼液酸甜足金丸大小匀偷须防曼倩惜莫掷安仁已惧长尸禄仍惊数食珍最惭恩未报饱餵不才身忍用熏酥酪从将洗玉盘流年如可驻何必九华丹离宫时荐毕乐府艳歌新石髓疑秦洞珠胎剖汉津三桃聊并列百果独先春清籞来君赐琱盘助席珍甘余应受和圜极岂能神楚客便羊酪归期负紫莼团团火色具粲极月光珠西望瑶池苑㑹城寳树区鳯帻生犹嫩龙睛晚未枯形标与霞彩紫府閟云腴上苑空枝后荒巖满树新鸟衔红映嘴猿饱滑流唇溪寺初供佛山斋已待宾叶衬青舒槲笼擎緑绕筠泻盘能宛转就酒益甘辛蔗浆寒上器羊酪氷中厨细碎榴非匹寻常荔可奴还当生林下笋食废朝餔林长景星密枝重串珠繁摘自青丝笼来宜紫桂尊赏鲜流火动浆热醉霞温南国饶春实繁如踯躅然已先卢橘熟更压荔枝圎向日含滋液无人荐吉蠲谷雨樱桃落薰风拂带斜舜絃新曲在休唱后庭花七言古诗散聨金衣珍禽弄深樾禁籞朱樱班若缬上幸离宫促荐新籐篮实笼貂珰发君王日午望猗兰翡翠一盘红靺鞨樱桃满甑炊赤麋槐叶揉麺萦碧丝橘中洞庭涨春渌臛笋煎花煮甘菊莓苔分坐叶幄低攀条㺯芳有荼䕷为君刻竹记幽㑹桐叶题诗满新翠七言絶句云阳初献满筠笼黄蜡新衣色半红今日岭边空对酒偷将泪眼望秦中四月江南黄鸟肥樱桃满市粲朝晖赤瑛盘里称殊遇何必筠笼相发辉王母阶前种几株水晶帘外看如无只应汉武金盘上泻得珊珊白露珠七言八句西蜀樱桃也自红野人相赠满筠笼数囘细写愁仍破万颗匀圆讶许同忆昨赐沾门下省退朝擎出大眀宫金盘玉筯无消息此日尝新任转蓬时节虽同气味殊未知堪荐寝园无合充鳯食留三岛谁与莺偷过五湖苦笋恐难投象匕酪浆无复莹蠙珠金樱歳歳长宣赐忍泪看天忆帝都汉家旧种眀光殿炎帝还书本草经岂似满朝承雨露共看传赐出青冥香随翠笼擎初重色照银盘泻未停食罢自知无所报空然惭汗仰髙扃满合虚红怕动揺尚书珍重赐樱桃揉篮尚带新鲜叶泼血犹残旧竹条万颗珍珠轻触破一团甘露輭含消春来老病犹珍荷併食中肠似火烧开门先得故人书稍喜提携起覆盂得句有谁知我在尝新此日赖吾徒倾篮的皪沾朝露出袖荧煌得寳珠会荐瑛盘惊一座苋肠藜口未良图樱桃一雨半彫零更与黄鹂翠羽争计会小风留紫脆殷勤落日映红眀摘来珠颗光如湿走下金盘不待倾天上荐新更分赐儿童犹解忆寅清朱实初传九华殿繁花旧杂万年枝全胜晏子江南橘莫比潘家大谷梨才见寝园春荐后非関御苑鸟衔残归鞍尽带青丝笼中使频倾赤玉盘乐府祖浣溪沙雨后园亭緑暗时樱桃红颗压枝低緑兼红好眼中迷荔子天教生处逺风流一种阿谁知最红深处有黄菩萨蛮香浮乳酪玻璃椀年年醉里尝新惯何物比春风歌唇一㸃红江湖清梦断翠笼眀光殿万颗泻轻匀低头愧野人浪淘沙上苑又春残樱颗如丹眀光宫里水晶盘想得退朝花底散宣赐千官往事记金銮荔子难扳多情更有蔗浆寒蜀客筠笼相赠处愁忆长安蒲萄事实祖碎録蒲萄苗作蔓藤而极长大盛者二三本绵被山谷间花极细而黄白色其实紫白二色而形之圎鋭赤心种其汁可以酿酒一名马乳或名水晶纪要李广利为贰师将军破大宛得蒲萄种归汉西域蒲萄酒可至十年张骞使西域得之龟兹国人奢侈家有至千斛蒲萄酒汉使取来离宫别馆傍尽种之大宛俗嗜蒲萄酒马嗜苜蓿后汉使因採蒲萄苜蓿子以归今各处有之西王母下帝设蒲萄酒孟陀以蒲萄一斛遗张让即为凉州刺史李元忠赠世宗蒲萄一盘世宗报以白缣遗书曰忽荷蒲萄良深愧仰聊以绢百疋以酬清徳唐髙祖赐羣臣宴御前有蒲萄侍中陈叔达执而不食上问其故曰臣母患口干求之不能得上曰卿有母可遗乎遂流涕呜咽因赐之唐太宗破髙昌收马乳蒲萄于苑中种之併得其造酒之法贝邱之南有蒲萄谷天寳中沙门昙霄因游诸岳至此得蒲萄食之见枯蔓堪为杖大如指长五尺许持归本寺植之遂活髙数仞䕃地幅贠十丈仰观如帷盖焉其实磊落紫莹如坠人号为草龙珠帐云杂着蒲陶结隂石榴葡萄之珍磊落蔓衍乎侧蒲萄醒酒宿酲掩露而食甘而不饴脆而不酸冷而不寒味长汁多除烦解渴又酿以为酒甘于麴糵醉而易醒道之固已流涎咽唾而况亲食之耶他方之果宁有匹之者赋咏祖五言散句一县蒲萄熟蒲萄出汉宫露华珠颗重日耀水晶眀七言散句九月肃霜初熟时寳珰碌碌珠累累匈奴系颈数应尽眀年应入蒲萄宫京师皆骑汗血马囘纥餧肉蒲萄宫五言古诗埜田生蒲萄纒绕一枝蒿移来碧池下长苗日日髙分岐浩繁蔓修枝蟠诘曲杨翘向庭柯意思如有属为之立长架布䕶当轩緑甘液溉其根理疎看渗漉繁葩组绶结悬实珠玑蹙马乳带轻霜龙鳞曜初旭有客汾隂子临堂瞪双目自言我晋人种此如种玉酿之成美酒令人饮不足为君持一斗往取凉州牧朱盘何累累紫乳封霜厚今为马谷繁昔醖凉州酒鱼鲜含宿润马乳带轻霜染指鈆华腻满喉甘露香醖成千日酒味敌五云浆七言古诗婉婉柔条万虬蟠累累佳实紫金寒鲛室珠盘惊不定蓬莱玉醖恨㣲酸甘泉渗液秋香重瑞露凝膏晓色干蒲萄新条易扶苏椿花琐碎满庭除旱干只喜雨破土潦润不忧河决渠蒲萄盘屈如修蛇春来蛰起纠横斜延之升架鳞甲动旧枝粲粲生光华盘堆马乳未敢望殷勤灌溉意匪他七言絶句新茎未徧半犹枯髙架支离倒若扶若欲满盘堆马乳莫辞接竹引龙须竹引龙须卷复伸堆盘马乳酿青春泼醅一斗宜延客莫忖凉州学汉人凉州传酒不胜痴银海乗槎领得归玉骨瘦来无一把向来马乳太轻肥君家小圃占春光眼看龙须百尺长移向楼邉并春井眀年垂实更隂凉七言八句映日圎光万颗余如观寳藏𨼆虾须夜愁风起飘星去晓喜天晴缀露珠宫女拣枝模锦绣论师持味比醍醐欲收百斛供春酿放出声名压酪奴才喜盘藤卷叶生又惊压架暗成隂夏褰凉润清油幕秋摘甘寒黒水晶近竹犹争一尺许抛须先过两三茎今年乞种江西去长是茅斋怯晓晴乐府祖鹧鸪天隂隂一架绀云凉袅袅千丝翠蔓长紫玉乳圎秋结穂水晶珠莹露凝浆相并熟试新尝累累轻剪粉痕香小槽压就西凉酒风月无邉是醉乡眼儿媚𤣥霜凉夜𢷬瑶丹飘落翠藤间西风万颗眀珠巧缀零露溥沾时人那识风流品马乳堆盘玉纎旋摘银罂分酿莫负情懽全芳备祖后集卷九全芳备祖集后集卷十钦定四库全书全芳备祖后集卷十宋陈景沂撰卉部草事实祖碎録卉草也草谓之华木谓之荣不荣而实者谓之秀荣而不实者谓之英天地变化草木蕃兖州厥草惟繇徐州草木渐苞杨州厥草惟夭庶草繁芜园圃毓草木孟春草木萌动季秋草木黄落为国家者去恶如农夫之务去草焉芟夷藴崇之絶其本根无使滋蔓蔓难圗也一薰一莸十年尚犹有臭纪要神农始尝百草一日七十毒黄帝问师旷曰吾欲知苦恶可知乎对曰歳欲丰甘草先生甘草荠也歳欲苦苦草先生苦草葶苈也歳欲恶恶草先生恶草水藻也歳欲旱旱草先生旱草蒺藜也歳欲疫疾病草先生疾病草艾也黄帝问天姥曰天地所生岂有食之令人不死者乎天姥曰太阳之草名曰黄精饵之可以长生太隂之草名曰钩吻不可食食之入口立死人尧土阶三等有草生庭名曰蓂荚草十五日以前生一叶十五日以后落一叶若月小尽则一叶厌而不落尧时有屈轶草佞人入朝则屈而指之又名指佞草鲁曲阜孔子茔中不生刺人草秦时大宛中多枉死者横道有鸟如乌衔草以覆死人而遂活鬼谷先生曰此草瀛洲不死草也生琼田中亦名曰养神芝东方朔曰臣种有吉云草种于光景山中一千歳一花臣种一千九百九十九年矣眀年应生臣是往刈之以饲马马食不饥帝许之朔平旦而去至暮而返背负数束其叶似麦而金色剉以饲马即不觉饥汉王昭君嫁单于服毒死葬之胡中胡地草白而此塜草独青因谓青塜不其城东有郑𤣥教授山山下生草如薤叶土人名作康成书帯草汉元帝永光二年天雨草叶相糺结如弹丸灵帝中平元年东郡陈留济阳长恒济隂诸县界有草生茎其大如指状似龙蛇鸟兽之形五色各如其物毛羽头皆具魏兴钖义山多生薇蘅草其草有风揺谢灵运思诗不就忽梦弟恵连即得池塘生春草之句人以为工符坚至夀春与苻融登城而望王师见部阵整肃八公山草木皆以为晋兵顾谓融曰此亦劲敌颇有惧色定昌𦍑无文字但候草荣枯以记歳时有园客者济隂人尝植五色香草积十年採其实一日有五色蛾止其傍客收而蓄之至蚕时有女夜半至自称客妻道蚕之事客与俱蚕得一百二十头茧皆如瓮午桥庄小儿坡茂草盈里晋公每使数羣羊散于坡上曰芳草多情赖此粧㸃周茂叔窻前草不除去云与自家意思一般杂着何所独无芳草兮尔何懐乎故宇畦留夷与揭车兮杂杜衡与芳芷既替余以蕙纕兮又申之以揽兰芷变而不芳兮荃蕙化而为茅览椒兰其若兹兮又况揭车与江蓠采薜荔兮水中采芳洲之杜若将以遗乎下女若有人兮山之阿被薜荔兮带女萝被若兰兮带杜蘅折芳馨兮遗所思何昔日之芳草兮今直为此萧艾也春草生兮凄凄王孙游兮不归春草碧色春水緑波送君南浦伤如之何芳草被隄赋咏祖五言散句芳草换野色光风草际浮严霜彫翠草青青河畔草东风揺百草春草秋更緑疾风知劲草无名江上草春风百草生秋露滴草根草见踏青心江白草纎纎碧委墻隅草碧知河外草忘机对芳草百草竞春华春草随青袍汀草乱青袍相期拾瑶草燕草如碧丝池草晴生香露排四㟁草平野春草緑隂草湿翠羽秋草含緑滋草色入帘青春草如有意罗生玉堂隂驿邉沙旧白湖外草新青年深荒径在老恐失柴扉七言散句独寻春草上荒台独怜幽草涧邉生緑杨如线草铺茵映阶碧草自春色烟迷碧草凄凄长翠㟁斜铺翡翠䄄草深闲院虫相语不似凄凄南浦见晚来烟雨半相和欲识王孙多少恨正和烟雨满庭台馆娃宫外姑苏台欝欝芊芊拨不开若共吴王鬭百草不如应是欠西施庭下已生书带草使君原是郑康成暗淡江村春日斜汀洲芳草野田花落花遇雨埽不去败草经春刬又生五言古诗终朝採草荣日暮不盈抱採之欲贻谁所思在远道緑萝纷葳㽔缭绕松柏枝草木有所托歳寒尚不移白露下百草萧萧共憔悴青青四墻下已复生满地芳草复芳草断肠还断肠自然堪下泪何必更斜阳童子恶其蕃为我尽扫除不惮再三撷爱之不能锄人生羣动中一气本不殊奈何欲自私不使安其躯况我麋鹿性得此亦可娱延蔓藩篱间若在田野居五言絶句离离原上草一歳一枯荣野火烧不尽春风吹又生山中相送罢日暮掩柴扉春草年年緑王孙归不归君王不可见芳草旧宫春犹带罗裙色青青向楚人芳草知谁种緑堦已数丛无心与时竞何苦緑匆匆塞北鴈初囘江南客未归萋萋堪恨处烟霭又斜晖五言八句楚草经寒碧庭春入眼浓旧低收叶举新掩卷芽重步履宜轻过开筵得屡供看花随节序不敢强为容漠漠更离离闲吟笑复悲六朝争战处十载寂寥时阵濶团空垒丛踈露断碑不堪残照外牧笛隔烟吹苒苒非春意秋原緑更新空随白云暮重起废城春紫塞有来鴈洞庭无主人王孙归未得愁断夕阳尘草木起寒色望来秋更清舟横遥夜月风度隔城更避俗心虽在休官疏未行空惭旧吟侣有句续唐声五言排律将课司天厯先观近砌蓂一旬开应月三日数从星桂满丛初合蟾亏影渐零辨时长有素驭闰或余青坠叶推前事新茅詧未形尧天始今歳方欲瑞千龄七言古诗忆春草处处多情洛阳道金谷园中见日迟铜驼陌上迎风蚤河南大尹频出难只得池塘千步看府门闭后满街月㡬处游人草头歇馆娃宫外姑苏台郁鬰芊芊拨不开无风自偃君知否西子裙裾曽拂来勿去草草无恶若此世俗俗浮薄君不见长安公卿家公卿盛时客如麻公卿去后门无车又不见千里万里江湖滨触目悽悽无故人惟有芳草随车轮一朝返故居门前草先除草于主人实无负主人于草宜何如勿去草草无恶若此世俗俗浮薄七言絶句花落江隄簇暖烟雨余江色逺相连香轮莫碾青青破留与游人一醉眠清江碧草两悠悠各自风流一种愁正是落花寒食雨夜深无伴倚空楼砌下芝兰新满径门前桃李旧垂隂却应囘念江邉草放出春烟一寸心芳草着烟暖更青闲门要路一时生年年㸃检人间事惟有春风不顺情春草绵绵不可名水邉原上乱抽荣似嫌车马繁华处才入城门便不生春尽江南茂草深遶池萦树碧岑岑长安客舍孤根地一寸幽芳万里心山无人迹草长青异彩竒香不识名只是苕华兼藓叶也无半㸃俗尘生霜前乱碧未全枯霜后纷黄却又苏偷吃瑶台青女粉都生琼髪与银须年年春色属垂杨金捻千丝翠万行今歳早芽先得引搀他浓翠夺他黄楚甸秦原一望平谁教根向路傍生轻蹄绣毂长相踏合是荣时不得荣七言八句渐觉东皇意思匀陈根初动夜来新忽惊平地有轻緑已见六街无旧尘莫为荣枯吟野草且怜愁醉柅香轮诗人空怨王孙逺极目萋萋又一春淡烟荒草六朝宫万歳丛生一眺中不识羣公互虓虎独于此地必争熊秦河溅泪西风泣淮巘含羞晚照红醖得许多愁为底祇縁悞倚大江东未破滁阳亭屡易亭亡今又㡬经年峯囘路转势不改木秀隂繁直到巅流下山泉青若咽晓余寺刻块如拳柴王一殿今何在衰草残烟䕶晓娟江城滕阁倚空寒鹤势骞飞远耐看旁到西山青玉案髙擎南浦白银盘摩娑王记犹无恙拂拭韩碑尚未刓翻忆赏心亭下水草洲埋没贮愁酸长淮何处鴈声多西去涡心北迈河影逐泗滨烟月艇阵惊亳邑水云簔小王草笔终难学苏武陵书果若何陲草邉芦两萧索逺陪砌女作离歌七言律诗散聨袅如垂线软如茵古渡蒙茸映烧痕解憾有情迷雾雨恣生闲地杂兰荪緑铺春色围荒寺逺衬斜阳接钓村波翻别浦情无尽日下重楼望欲迷独鸟自飞烟漠漠行人不驻雨凄凄王孙何事征鞍晚兰泽空闲杜宇啼乐府祖踏青游改火初晴緑徧禁池芳草鬭锦绣大堤驰道踏青逰拾翠惜袜罗弓小莲步袅腰肢佩兰轻妙行过小林春好今困天涯何限旧情相恼念揺落玉京寒早任刘郎目断蓬山难到仙梦杳良宵又过了楼台万家清晓鹊桥仙多情应解留连春意满地萦花惹絮王孙何在不归来又徧满闲门要路咸阳原上姑苏台下肠断碧云緑浦迢迢归思踏春时想冷落池塘烟雨㸃绛唇金谷年年乱生春草谁为主余花落处满地烟和雨又是离歌一阕长亭暮王孙去萋萋无数南北东西路鳯箫吟鎻离愁连绵无际来时陌上初薫绣帏人念远暗垂珠泪泣送征轮长亭长在眼更重重逺水孤村但望极楼髙尽日目断王孙消魂池塘别后曽行处緑妬轻裙恁时携素手乱花飞絮里缓步香裀朱颜空自改向年年芳意长新徧緑野嬉游醉眼莫负青春八声甘州慢渐莺声近也探年芳河畔辗轻轮旋东风染线绵绵平埜无际烟春最苦夕阳天外愁损倚阑人无奈潇湘杳留滞王孙冷落池塘残梦自送君归后南浦消魂赖东君能容醉卧展香裀尽教更行人行人逺也相伴连水复连云关山道筭无今古客恨长新春草碧又随芳渚坐看翠霁连空愁徧征路东风里谁望断西塞恨迷南浦天涯地角意不尽消沈万古曽是送别长亭下细緑暗烟雨何处乱红铺绣茵有醉眠荡子拾翠游女王孙逺栁外共残照断云无语池塘梦生谢公后还能继否独上画楼春山㝠雁飞去少年游春风吹碧春云映緑晓梦入芳茵软衬飞花逺连流水一望隔香尘萋萋多少江南恨翻忆翠罗裠冷落闲门凄凉古道烟雨正愁人全芳备祖后集卷十全芳备祖集后集卷十一钦定四库全书全芳备祖后集卷十一宋陈景沂撰卉部芝事实祖碎録芝瑞草也一名菌一名芝芝生于土土气和故芝草生瑞命纪曰王者仁徳则芝草生黒为㓙黄为喜菌芝如楼五徳芝如车马纪要四皓避秦隐居商山採芝而歌曰漠漠髙山深谷迤逦晔晔紫芝可以疗饥唐虞世逺吾将何归驷马髙车其忧甚大富贵之留人不如贫贱之肆志乃共入商山隐于地胏山秦灭汉髙祖召之不至深入终南山汉宣帝元年诏金芝九茎产于函徳殿铜池中眀帝永平间芝草生殿前汉武帝甘泉宫生芝草九茎连叶乃作芝房之歌以荐郊庙汉章帝朝零陵献芝草唐太宗贞观中天子寝室中产芝十四茎并为龙翔鳯翥之形𤣥宗天寳中有玉芝产于大同殿柱础一本两茎神光照于殿肃宗上元中延英殿御座生玉芝一茎三花御制玉灵芝诗天寳初临川郡人李嘉嗣所居柱上生芝草形类天尊太守张景俭截柱献之伊祁元为上种于殿前一日生双芝色褐一茎两穂如麟头尾悉其其中有子如琴瑟唐安禄山击契丹还奏河北郡芝生于梁韩思迁滁州守有黄芝生于州署民为刻颂其瑞景佑四年有芝生于化成殿柱御制瑞芝诗儒者并献赋韩琦言愿陛下特以灾异为重至于珍符竒瑞虽仁爱所感亦望日谨一日以虽休勿休为念东坡月夜梦游何人家开堂西门有小园古井井上皆苍石石上有紫藤如龙蛇枝叶如赤箭主人言此石芝也余率尔折食一枝衆皆惊笑其味如鸡苏而甘眀日作诗子瞻诗所记胡送土玉芝一名琼田草俗号其叶云唐婆镜本草云鬼臼也歳生一臼如黄精之坚痩可以辟谷杂着濯灵芝于朱柯玉芝含秀而晨敷车盖之状煌煌灵芝一年三秀赤箭青芝鳯凰芝草贤愚皆知为美瑞使受天泽余润虽朽枿败腐不能生植犹然蒸出芝菌以为祥瑞齐方产草九茎连叶官童效异披图按牒元气之精囘复此都蔓蔓日茂芝成灵草王钦若曰今歳丰百物繁衍公私所庆虽有灵芝卿云醴泉不足以济物不若丰年之为瑞也晋陵邵君叶为新昌宰视事之三日灵芝五色十二生于便坐之室吏民来观无不动色相与言曰吾令君殆将有嘉政以福我民乎山川鬼神其共知之矣不然此不莳而秀不根而成非人力所能致而自至者何也乃相与辟其室四达为亭命曰瑞芝奔走来谒寄于豫章黄庭坚黄庭坚曰予观神农本草经青芝生泰山赤芝生衡山黄芝生嵩山白芝生华山黒芝生常山皆久食而轻身延年而不老盖序列养生之草不言瑞世之符又其传五芝者赤者如珊瑚白者如截肪黒者如泽漆青者如翠羽黄者如紫金皆光眀洞澈如坚氷而世之所名芝草不能若是也故尝攷信于书自先秦之世未有称述芝草者及汉孝武饫厌四海之富求致神仙不死天下骚然元封中乃有紫芝九茎连叶生甘泉殿斋房中于是教天下作芝房之歌孝宣兴于民间励精万事事无过举然庙享数有美颂颇甘心焉故复修孝武郊祀以瑞纪年元康中金芝九茎又产函徳殿铜池中然此芝不生于五岳果神农所谓芝者耶予又窃怪汉世既知尚芝草而两汉循吏之传未有闻焉何也岂其所居民得其职所去民思其功生则羽仪于朝殁则烝尝于社耶是则民之鳯凰麒麟醴泉芝草也耶抑使民田亩有禾黍则不必芝草生户庭使民伏腊有鸡豚则不必麟鳯在郊棷黠吏不舞文则不必虎北渡河里胥不骚扰则不必蝗不入境此其见效优于空文也耶又尝试论之古之传者曰上世盖有屈轶指佞萐莆扇庖蓂英纪厯嶰竹生律既不经见后世亦不闻有之则前世之有芝草特未定也邵君家世儒者又能好修求自列于循吏之科故即其气焰而取之异草来瑞使因是而发政于民勤恤而无倦民得尽力于田士得尽心于学则非常之物不虚其应且必受赐金増秩之赏用儒术显于朝廷矣岂独夸耀下邑而已乎故书予所论使归刻之赋咏祖五言散句灵芝望三秀芝叶正玲珑灵芝冠衆芳黄金九叶发紫盖六英通吾慕汉初老时清犹茹芝柯同庭橘劲色近御衣深一荣不复枯五色异衆芳四眀开奥壤三秀发灵芝菌蠢朝承露荧煌夜吐霓斋房辉玉斚岱检杂金泥不须许斧子辛勤采五芝七言散句枯朽犹能出菌芝灵根盘错呈天瑞寳叶蝉聨表地仙穆穆眸容分喜色煌煌寳座秀灵芝可怜九转功成后却把飞昇乞肉芝肉芝烹熟石芝老笑嗤熊掌嚬雕胡丹顶一丸深自秘紫芝三秀却先知不用採芝惊世俗恐人谤道是神仙五言律诗眀王登孝感寳殿秀灵芝色带朝阳净光涵宿露滋且标宣徳重更引国恩施圣祚今无限㣲臣乐采归七言古诗空堂眀月清且新幽人睡息来初匀了然非梦亦非觉有人夜扣祁孔宾披衣相従到何许朱栏碧井开琼户忽惊石上堆龙蛇玉茎紫笋生无数锵然敲折青珊瑚味如蜜藕和鸡苏主人相顾一抚掌满堂坐客皆卢胡亦知洞府嘲轻脱终胜稽康羡王烈神山一合五百年风吹石髓坚如铁卓仙在时养琼芝深根固蒂活人命憧憧往问此何草但告渠是唐婆镜七言八句庙钖珍符岂偶然云华再见㡬经年祥开二室昭贻燕根托同楹自属聨上瑞应诚能格圣宸衷思孝益増䖍㣲臣愿测皇天意不厌终童效异篇煌煌瑞彩映金铺元气囘旋即此都太史连年书盛事近臣更日献新圗璇穹荐社宁虚应玉叶流芳已兆符早晚清尘欵原庙临观敢请驻前驱岂如玉殿生三秀讵有铜池出五云陌上尧樽倾北斗楼前舜乐动南薫乐府祖㸃绛唇髙栁萧萧睡余已觉西风劲小窻人静淅生秋听底事多情欲与流年竞残云暝坠巾慵整小立芝兰径虞美人草事实祖碎録雅州名山县出虞美人草花叶两两相对人或近之即向人而俯如为唱虞美人曲则此草应拍而舞他曲则否纪要汉王围垓下羽歌曰力拔山兮气盖世时不利兮骓不逝骓不逝兮可奈何虞兮虞兮奈若何左右皆泣赋咏祖五言古诗夜阑浩歌起玉帐生悲风江东可千里弃妾蓬蒿中化石那解语作草犹可舞陌上望骓来翻然不相顾五言八句幽草黙通神旧题虞美人长言方度曲应节若翻身律吕声相召云龙气自亲无情犹感会不独在君臣七言古诗鸿门玉斗粉如雪十万降兵夜流血咸阳宫殿三月红霸业已随烟烬灭刚强必死仁义王隂陵失路非天亡英雄本学万人敌何用屑屑悲红籹三军敌尽旌旗倒玉帐佳人坐中老香魂夜逐剑光飞青血化为原上草芳心寂寞寄寒枝旧曲闻来似敛眉哀怨徘徊愁不语恰如初听楚歌时滔滔逝水流今古汉楚兴亡两丘土当年遗事久成空慷慨尊前为谁舞君恩如海海不深妾义如铁利断金舍生取义我所欲忍死织室羞同心春姿忽作秋莲姿一寸刚眀曽不死眀年原上野花繁一枝自托华风起袅袅娉娉不成艳能度浅深生色染向人欲诉却无言寂寞千年悞谁掩芳郊游女宛转歌停舂拍手看婆娑七言絶句鲁公死后一抔荒谁与竿头荐一觞妾愿得生坟土上日翻舞袖向君王霸业将衰汉业兴佳人玉帐醉难醒可怜血染原头草直至如今舞不停合欢枝叶想腰身不共长安草木春若听楚歌能楚舞未央空有戚夫人乐府祖虞美人歌唇乍启尘飞处翠叶轻轻举似呈舞态逞娇容嫩条纎丽玉玲珑怯秋风虞姬珠翠兵戈里莫认埋魂地只因遗恨寄芳丛露和清泪湿轻红古今同当年得意如芳草日日春风好拔山力尽忽悲歌饮罢虞兮从此奈若何人间不识精诚苦贪看青青舞蓦然敛袵却无音怕是曲中犹带楚歌声帐前草草军情变月下旌旗乱褫衣推枕惜离情逺风吹下楚歌声月三更抚鞍欲上重相顾艳态花无主手中莲锷凛秋霜九泉归路是仙乡恨茫茫浪淘沙不肯过江东玉帐匆匆至今草木忆英雄唱着虞兮当日曲便舞春风儿女此情同往事朦胧湘娥竹上泪痕浓舜目重瞳堪最恨羽亦重瞳菖蒲事实祖碎録菖蒲一名菖歜其根盘屈有节状如马鞭一根旁引三四根九节佳亦有一寸十二节者一名昌阳以瓦石器种之屡易水则茂水浊则萎罗浮山中一寸十二节又名尧薤乌髭菖蒲放花人食之长年纪要尧时天降菁于庭为薤感隂气为菖蒲焉文王好食菖本薤天王使周公问聘飨有菖歜汉武帝上嵩山忽见有仙人长二丈耳垂肩帝礼而问之仙人曰吾九疑山中人也闻中岳山中有菖蒲一寸九节食之可以长生故来採之忽然不见帝谓侍臣曰彼非欲服食以此喻朕耳番禺东有涧涧中生菖蒲皆一寸九节安期生採服仙去韩衆服菖蒲十三年身上生毛日视书万言皆诵之冬袒不寒王兴採菖蒲食之长生王徽之以菖蒲映竹曰菖蒲以九节为贵而此君面目耸然菖蒲正当再拜此君而此君安得不受耶太祖后张氏见庭前菖蒲生花即生梁髙祖菖蒲红者芳气酷烈世言有花无人见见者必大富贵赵隠之母傅氏曽于山涧中见花大如车轮子有神人守䕶隐之勿洩享富贵年九十四忽向子孙説之得疾而终僧普寂好菖蒲种成狮子鸾鳯仙人之状成都营妓薛涛元㣲之使蜀屡陪燕笑元后寄诗云别后相思隔烟水菖蒲花发五云髙杂着其轻身延年之功既非昌阳之所能及至于忍寒苦安淡泊与清泉白石为伍不待泥土而生者亦岂昌阳之所能彷彿哉寒溪之滨沙石之窦产此灵苗蔚然而秀有美君子採持而归文石相并涵蓄清漪根盘九节霜雪不藁置之幽斋永以为好赋咏祖五言散句石上生菖蒲新蒲含紫茸碧节吐寒蒲菖蒲花紫茸萧然一寸碧卓尔四时青有草应羞死无花敢鬭香灵根九节瘦不改四时香薄寒得菖蒲犹胜竟日无根盘龙骨瘦叶耸虎须长七言散句埽除白发菖蒲力九节菖蒲石上仙斓斑碎石养菖蒲一勺清泉满石盂人説花开难际遇天将夀考报勤劬莫道幽人无一事汲泉承露养菖蒲五言古诗神人多古貌双耳下垂肩嵩岳逢汉武云是九疑仙我来採菖蒲服食可长年言终忽不见灭影入云烟喻帝竟莫悟终归茂陵田自我来关辅南山得再游山中亦何有草木媚深幽菖蒲人不识生此乱石沟山髙霜雪苦黄叶不得抽下有千歳根蹙缩如盘虬长有鬼神守徳薄安敢偷五言八句岳麓溪毛秀湘滨玉水香灵苗怜劲直达节着芬芳岂谓盘盂小而忘臭味长拳山并勺水所至未能量七言古诗石上生菖蒲一寸十二节仙人劝我食令我头青面如雪逢君寄君一绛囊书中不得传此方君能来作栖霞侣与君同入丹邱乡七言八句春荑秋英两湏臾神药人间果有无无鼻何由识薝卜有花今始信菖蒲芳心未饱两蛱蝶寒意知鸣㡬蟪蛄记取眀年十二节小儿休更籋霜须七言絶句碧玉椀盛红码碯青盘水养石菖蒲也知法供无穷尽试问禅师得饱无间行涧底採菖蒲千歳龙蛇抱石臞眀朝却覔房州路飞下山巅不用扶窻眀几净室虚虚尽道幽人一事无莫道幽人无一事汲泉承露养菖蒲君家兰杜久萋萋近养菖蒲緑禾齐乞与幽人伴岑寂小窻风露日委迷泉清石秀碧纎长秋露悬珠炯夜光箇里一无闲造化别来谁与共平章翠羽纷披一尺长带烟和雨过书堂知君别有臞仙种容易催教出洞房一掬寒泉块石头两三茎叶弄轻柔梦囘一霎龙湫雨五月轩窻也带秋瓦盘犹带涧声寒亦有诗情几研间抱石小龙鳞甲老夜窻云气故斑斑全芳备祖后集卷十一全芳备祖集后集卷十二钦定四库全书全芳备祖后集卷十二宋陈景沂撰草部苔藓事实祖碎録苔衣注云水苔也一名石髪江东人多食之泽葵即莓苔在屋曰昔邪在垣曰垣衣苔水衣也石髪水衣青緑色皆生于石穷谷之汚生青苔海藻一名海苔空谷无人行则或生青者紫者一名緑钱一名緑苔一名员藓纪要陈王初䘮应刘端忧多暇绿苔生阁芳尘凝榭张华进博物志武帝嫌烦令削之赐侧理纸王子年云侧理陟釐也此纸以水苔为之汉人语説谓之侧理耳宋玉㣲乃太保𢎞之弟也吏部尚书江湛爱其才举为吏部郎因病不受与湛书告絶足不踰户十余年栖迟一室苔草没堦杂着凿山楹为室有老苔焉緑苔鬖髿乎研上松栝交隂泉雨常至践莓苔之滑石赋咏祖五言散句青苔日夜黄新苔侵履湿江露㸃苍苔苍苔縁竹径苔钱似锦萍虫书玉佩藓苔藓山门古归休步紫苔苔径临江竹苔移玉座春玉殿莓苔青随意生莓苔青青染马蹄苔斑钱剥落饥鹤啄莓苔随潮染崖石逐派聚浮槎㣲根知欲断轻丝似更聨红药当堦翻苍苔依砌上苔痕上堦緑草色入帘青湿翠连涧隂净緑绕巖穴绕绕水仙髪茸茸蛟客髯空山正幽霭净緑无人扫棋声敲月重屐齿印苔深緑髪莓苔地红衣菡萏天炊烟逗疎蔼樵径入苍苔苔侵垂磴蔓竹隐断巖花寒虫啼暗壁败叶落苍苔藓色通行径松隂叩隐关緑嫌新笋破红爱落花粧七言散句阶面青苔先自生石田茅屋荒苍苔苔藓蚀破波涛痕剜苔剔藓露节角古甃缺落生隂苔空余石发挂鱼衣路旁凡草荣遭遇曽得七香车辗来共爱碧溪临水住相思来往践莓苔凭仗幽人收艾蒳国香和露入莓苔倘欲济贫无少补若教买静有深功不产豪门嫌继富每生穷巷似忧贫直疑汉室都中朽却讶唐家地上流柴门虽设不曽开为怕人行损緑苔门掩苍苔栁半遮春深庭院日初斜幽人去后无猿鹤冷落亭台湿藓封诗人只道穷难送也有清流地上钱五言古诗豪家如可用穷巷即应无闲共僧赢得卑嫌俗绕纡山疑和雨买地似带烟租贪多宁损志嫌少不为愚良冶何由铸常流岂敢圗野人惟自爱难把悦妻孥萍事实祖碎録此有三种大者曰苹中者曰荇菜即凫葵也小者曰浮萍江东谓之藻于以采苹于以采藻沈曰苹浮曰藻萍氏掌国之水禁萍之草无根而浮茍有明信涧溪沼沚之毛苹蘩蕰藻之菜可羞于王公栁絮落水三日为浮萍荇黄花色如莼可用为祭祀之爼纪要楚昭王渡江得一物色赤以问孔子孔子曰此萍实也可剖而食之吾昔过陈闻童謡云楚王渡江得萍实大如斗赤如日剖而食之甜如蜜湖州有白苹洲在苕溪东南一里乃越女采苹处梁时栁恽为吴兴守赋诗因以得名浮光多美鸭太原少尹樊千里买百只畜后池载数车浮萍入池中使为鸭作茵褥杂着俯观万状扰扰焉如江汉之载萍自此如萍随水浮逰萍实时出而漂泳秋风起于青萍之末苹以春生兰以秋芳苹荇荷花组秀一州苹之为用风有季女之慕骚有放臣之望苹叶圆而小萍叶始生俗唿为水照以其类鑑也其花五出黄细而香盛于中夏无飘零赋咏祖五言散句㣲馨借渚萍干坤水上萍旅泛一浮萍萍泛无休日风约半池萍鱼开萍叶过风起青萍末寒鱼依密藻野棹汎青萍弱藻舒翠缕翻藻白鱼跳萍盖污池静汎汎水中萍风水悲流萍青萍含翠转紫叶带波流风飘千㸃紫水约半奁青暖老须燕玉充饥忆楚萍汎汎江汉萍飘荡水无根汀洲採白苹日晚江南春东风千岭树西日一洲苹春风故人夜又醉白苹洲问家何所有且事如浮萍七言散句处处清江带白苹风水春来洞庭濶白苹愁杀白头翁客路浮生两如寄万重渡里一浮萍沅湘寂寂春归尽水緑苹香人自愁泥新乌栋初巢燕萍匝荒池已集蜻五言古诗溪光照秋房娟然卧流萍水仙弄幽姿寄余汀洲情眷懐玉色子弄波濯尘缨夜寒乃佳意属此冷然清风飘作青紫浪起时疎密本欲叹无根还惊能有实五言絶句逐水应无定因风不自由只縁根底薄飘荡㡬时休春池深且广会待轻舟囘靡靡緑萍合垂杨扫不开揺荡越江春相将采白苹归时不觉夜出浦月随人雨墻苍藓合烟渚碧纹通赋阁并尘掩诗堦伴药红泥滓根萌浅风波性质轻晚来堆㟁曲犹得䕶蛙鸣五言八句可怜池里萍盆藴紫复青能随浪开合且逐氷低平微根无所托细叶讵须茎飘荡终难测流连如有情七言絶句春红秋紫绕池台个个圎如济世财雨后无端满穷巷买花不得买愁来春草秋风老此身一瓢长醉任家贫醒来只爱浮萍草飘寄官河不属人晓来风约半池明重叠侵沙緑罽成不用临池重相笑最无根蒂是浮名嫩似金枝颷似烟多情浑欲拥红莲明朝拟附南风棹寄与湘妃作翠钿十载芳洲采白苹移舟弄水卖青春当时自倚东风力不信东风解误人盆池本不种青萍春杪无根也自生人道一宵生九叶不知谁数得分眀白髪已侵残梦境緑苔应忆旧渔矶桃源鸡犬尘凡隔韦曲桑麻念想归七言八句斑斑染黛色差匀个个微圎类緑萍不比榆钱舖砌白未饶荷叶㸃溪青陶镕尽出春工巧磨就多应雨夜零好与诗人买风月何妨积贮满空庭荇事实祖碎録荇接余也根生水底叶浮水上杂着苹荇荷花组绣一川赋咏祖五言散句鱼戏乱水荇兼疑菱荇香水荇叶连香彼微水中荇尚烦左右芼七言散句水荇牵风翠带长渚蒲牙白水荇青五言古诗荇叶光于水钓牵入逺汀浅黄双蛱蝶五色小蜻蜓老死懐江女飘浮笑楚萍因风离甚处随浪此中过不定犹如此孤根还若何未闻流水尽更见落花多菰事实祖碎録菰蒋草也菰其实蒋菰其米谓之凋胡菰生水中叶如蒲苇刈以饲马甚肥又谓之茭白其歳久者中心生白肉如小児臂谓之菰米其中有黒者谓之菰郁其根如芦根下泽处谓之菰葑以去叶便可食莳其苗有根梗者谓之菰莳草至秋结实乃凋胡米也云子菰米饭也可以为席去湿纪要孔子之楚舍于蚁丘之蒋主人之妻为臣炊凋胡之饭露葵之羮菰穂凋胡菰子作饼赋咏祖五言散句凋胡方自炊愿作冷秋菰郧国稻苗秀楚人菰叶肥春菰牙露翠水荇叶连青朱李沈不冷凋胡炊屡新滑忆凋胡饭香闻锦带羮翠牙穿衰蒋碧节吐寒蒲稻花香满路菰叶乱苍洲七言散句溪毛入馔光浮椀云子新炊滑熘匙霜后木奴香噀手秋来云子滑流匙五言古诗结根布洲渚垂叶满臯泽匹彼露葵羮可以留上客七言絶句短短菰蒲緑未齐汀洲水暖雁行低栁隂小艇无人管自送流花下别溪蒲事实祖碎録蒲似藿可以为席彼泽之陂有蒲与菅鱼在在藻依于其蒲纪要齐侯之雈蒲舟鲛守之不与民共臧文仲妾织蒲郑太叔政寛郑国多盗取人于蒲之泽遂兴徒兵以攻雈蒲之盗尽杀之秦时一湖有九十台皆生结蒲乃云始皇游此台结蒲系马自是生蒲皆结赵髙献蒲以为脯以惑二世有言蒲者诛之汉帝以蒲裹车轮迎申公路温舒字长君巨鹿东里人父为里监门使牧羊温取泽中蒲截以为牒编用写书稍习善求为狱小吏因学律令转狱吏县中疑事皆取决焉刘宾宣帝时迁临淮太守用蒲鞭罚吏顾悦对简文帝蒲柳之质望秋先零苻洪家生蒲长五丈许其节如竹咸异之由此姓蒲氏后以识文改姓苻氏河东常丑奴将一小児于河边拔蒲暮宿于田舍中见一少女姿容甚美乗小舟投丑奴舍寄宿因卧觉有臊气女已知人意求出户变为獭去杂着抽蒲兮陈坐赋咏祖五言散句蒲叶何离离春蒲长雪消水长减蒲芽沙茸出小蒲风断香蒲节渚蒲随地有蒲荒八月天暮齿倚蒲栁为书聊可截匹栁复宜春我有一池水蒲苇生其间蒲深鸂鶒戏花暖鹧鸪眠岸树緑已合渚蒲长且疎水緑菰蒲老山青橘柚红七言散句细栁新蒲为谁緑渚蒲芽白水荇青渚蒲抽芽剑嵴动沮洳沙泉薤叶铺风蒲猎猎弄轻香旋抽烟剑碧参差何时织得孤帆去纸窻竹屋深自暖拥褐坐睡依团蒲𣺌𣺌塘隂下鸥鹭萧萧秋意满菰蒲属玉双飞水满塘菰蒲深处浴鸳鸯五言絶句青青水中蒲下有一双鱼君今上陇去我在谁与居青青水中蒲长在水中居寄语浮萍草相随我不如青青水中蒲叶短不出水妇人不下堂行子在万里五言古诗鲁国寒事早初霜刈渚蒲挥镰君转月拂水生连珠此草影可珍何必贵龙须织作玉牀席欣承清夜娱罗衣能再拂不畏素尘芜离离水上蒲结水散为珠初萌实琱爼暮蕋杂椒涂所嗟堂上曲遂铄黄金躯蒲叶浅清水杏花和暖风地偏縁底緑人老为谁红七言古诗圎蒲相将结僧厦荷叶蒲茸緑相亚浮花浪叶自飘零小院回廊正潇洒叶如青幄花成茵细腰起舞来送春纸光如银墨如漆落笔四座惊有神轻衫短帽付余子花前醉倒输闲人芦事实祖碎録一名菼芦荻也蒹葭芦苇也荏苇薍为雈葭为苇纪要季夏之月命泽人纳材苇谁谓河广一苇杭之魏明帝使后弟毛曽与夏侯女共坐时人谓之蒹葭倚玉树袁叔讽董偃献荻为籍田曰此上之所欲也吴有姚光者善火术吴主试之积荻千束光坐其上及燔尽光于灰中振衣而起卢龙将攻亰师有謡曰十丈瓦芦作柱薤为栏杆童謡曰官家养芦化成荻芦生不止自成精是时卢窃㨿广州朝廷未能讨之因而用之荻犹敌也是官养为芦荻也郭璞奏云不宜焚荻地理云名山大泽不封盖欲与民同利也宋帝诏前歳少府所封诸洲可开以利民李全忠有芦生室中一尺三节问张建建曰芦苇类生千泽分茅土兆也传节者其三世乎赋咏祖五言散句渚秀芦笋緑香饭蒹苞芦泥笋苞初荻亭古带蒹葭北风吹蒹葭雁响蒹葭满翠菼玉地前遥映江南莲静处宜红蓼闲栖见白鸥临砌复临流栽时尚未周叶嫩藏修节苞遗出绀肤旁迷緑虫挂近识翠禽唿啅雀袅寒枝宿萤依败叶勿以比蒹葭苍苍瘁白露北雁为南客衔之以避缴七言散句猿声几夜宿芦洲菰芦何处有竒材蒹葭淅沥含秋露橘柚玲珑透夕阳要待九秋风雨后冷梢寒叶作萧萧两岸早霜红橘柚满汀残雨老蒹葭可惜年年眀月夜渔家只作等闲看只拣有芳多处宿爱眠蓬底作秋声五言古诗芦笋初似竹稍开叶如蒲方春节抱甲渐老根生须不爱当夏緑爱此及秋枯黄叶倒风雨白花揺江湖江湖不可到移植苦勤劬安得双野鸭与芦成画图五言絶句髙台面苍波六月风日冷蒹葭离披去天水相与永萧萧江上苇夏生丛已深清风日夕遇白露晴见临故移芦苇丛粗慰江湖趣翠华侵几席疎影入窻户瘦碧两三茎萧萧雨又晴江湖未归客不忍听秋声五言八句风雨萧萧夕春寒灯较昏茅檐数椽屋荻浦㡬家村网到江鳞活沽来市酒浑焙衾共结局一觉𦕈干坤七言絶句袅娜修茎青玉攒凫翁睡罢翠痕干湘君直寄江湖乐要作风汀雨濑看溶溶晴港漾春晖芦笋生时栁絮飞还有江南风物否桃华流水鮆鱼肥雨折霜干不奈秋白花黄叶使人愁月明小艇湖边雁便是江南鹦鹉洲七言八句凿地栽芦贮碧流临轩一望似汀洲葱壠好映淮南树疎雨偏宜海上鸥歴歴迎风欹枕晓萧萧和雨卷帘秋君看范蠡功成后不道烟波无去舟江客因贫识荻芽一清尘退杂鱼虾烧来味挟濠边雨掘得身离雁外沙春馔且供行釜菜秋江莫管钓船花食根思到萧骚叶痛感边声咽戍笳乐府祖齐天乐孤蓬依傍低丛萧萧雨声悲切一岸霜痕半江烟色愁到沙头枯叶淡云城黯淡西风吹老满汀新雪天岂无情离筵黙黙送归客归去来兮怎得尽鹭翘鸥倚乍寒时节秋晚山川夕阳浦溆赢得别肠千折涛翻浪叠那时似西来一笻横絶搔首江南雁衔千里月全芳备祖后集卷十二全芳备祖集后集卷十三钦定四库全书全芳备祖后集卷十三宋陈景沂撰草部芭蕉事实祖碎録一名芭荳江南所在有之根叶与甘蕉无异惟子不堪飡出广闽中者有花其实美可噉甘蕉乃是有子者其卷心中抽榦作花初生大蕚如倒垂菡萏红者如火炬谓之红蕉白者谓之水蕉闽人以灰埋其皮令滑绩以为布茎如水山芋重皮相裹大如盂叶广尺长丈许有角子长六七寸四五寸二三寸两两相对若相抱剥其皮色黄白味似蒲萄而脆亦饱人甘蕉望之如树林大者一围余叶长一丈或七八尺广二尺许花大如酒杯色如芙蓉茎末百余子各为房相连甜美亦可密藏实随花每花一各有六子先后相次子不俱生花不俱落一名芭蕉或曰芭苴剥其子上皮色黄白味似蒲萄甘而脆亦可疗饥此有三种子大如按指长而鋭有类羊角者味最甘好一种子大如鸡卵有类牛乳者味次之一种大如藕子长六七寸形正方味最下也其茎解散如丝以灰练之可纺织如絺绤谓之蕉葛然脆而黄不如葛也交广俱有之纪要僧懐素贫无纸可书尝于故里种芭蕉以供挥洒杂着扶苏似树质则非木赋咏祖五言散句芭蕉开緑扇蕉丝暑服轻乱战三更雨频敲午夜风翠旍舒晚日緑锦障西风雨叶上惊梦春心巧卷愁七言散句芭蕉一枕西风雨更展芭蕉夏学书一缄书札藏何事先被东风暗折开生涯自笑惟书在旋种芭蕉听雨声緑章封事缄初启青鳯求凰尾四开自是秋懐易寥寂强将离绪怨芭蕉不追松柏凌霜操却听芭蕉送雨声从教心向愁邉碎移去芭蕉叶上听芭蕉自作抽书様不与行人寄短愁五言古诗红英值穷节緑润含珠光以兹正阳色窈窕凌清霜逺物世所重放心人独伤囘晖眺林际槭槭无遗芳植蕉低檐前双丛对含雨叶间求丹心一日视百庭胸中数寸赤不惜为君吐心尽腹亦空况复霜雪苦非无后彫意柔脆不足御芭蕉我所爱眀洁而中虚禅房当灵根颇似人清臞以此叶隂凉代彼青琅玕但恐本质脆不堪期歳寒五言絶句一种灵苗异天然体性虚叶如斜界纸心似倒抽书梦断添惆怅更长转寂寥如何今夜雨只是滴芭蕉芭蕉植秋槛勿云憔悴姿与君障夏日羽扇宁复持弱质不自持芳根为谁好虽微九秋榦丹心中自保五言八句幸有青丝用宁将衆草同心虚含夕露叶大怯秋风细响安禅后浓隂坐夏中由来何所喻持以问支公不枝唯叶茂无榦信中空所以免摧折为依君子风雨彫翠盖侧风偃綵旗开脆经缯乍裂斜规扇欲裁空山夜雨至滴滴复潇潇凉叶泛朝露苦心展夕飘七言古诗巴蕉得雨便欣然终夜作声清更妍细声巧作蝇触纸大声锵若山落泉三㸃五㸃却可听万籁不生秋夕静芭蕉自喜人自愁西风收过雨即休七言絶句水痕天影淡相宜露坐秋凉乍快时桐叶芭蕉最多事晓昏风雨报人知花外怜伊品物低殷勤移向小窻西无端风雨潇潇夜却共梧桐开响齐潇潇洒洒复亭亭一半风流一半清不为暑留添午䕃却来愁枕作秋声骨相玲珑倚入窻花头倒挿紫荷香绕身无数青罗扇风不来时也不凉世情易变如云叶官事无穷类海潮退食北窻凉意满卧听急雨打芭蕉秋风鸣玉雨疎疎嫩緑临窻半卷舒似是相知慰牢落朝来看寄一缄书搅碎芳眠挟雨声碧丛宜看不宜听而今一任潇潇滴华发鳏翁一夜醒自是愁人愁不消非干雨里听芭蕉芭蕉易去愁难去移向梧桐转寂寥炎蒸谁解唤清凉扇影揺揺上竹窻凖拟小轩添睡美梦成风雨夜翻江数叶芭蕉数叶秋灯长雨久不眠愁灵溪寺里夜曽听又听灵溪溪水流七言散聨毕竟空心何所有欹倾大叶不胜肥萧骚暮雨鸣山乐狼籍秋霜脱敝衣堂上幽人观幻久逢人知是此身非乐府祖添字丑奴儿窻前谁种芭蕉树隂满中庭隂满中庭叶叶心心舒卷有余青伤心枕上三更雨㸃滴霖霖㸃滴霖霖愁损北人不惯起来听玉楼春飞香漠漠帘帷暖一线水沈烟未断红楼西畔小阑干尽日倚阑人已远黄梅雨又芭蕉晚风尾翠揺双叶短旧年颜色旧年心留到如今春不管菩萨蛮风流不把花为主多情管定烟和雨潇洒緑衣长满身如许凉文笺舒卷处似索题新句莫倚小阑干月眀生夜寒木棉事实祖碎録闽岭江南多木棉树实如桐子口有棉如蚕之绵可以作布赋咏祖七言散句江东贾客木棉裘记取城南上已日木棉花落刺桐开几树半开红似染居人云是木棉花七言古诗粗花染春日晒红细绵披夏雪辊风赤皇世界岭皆熟勑时徴绵底痴絶薜荔事实祖杂着薜荔柏兮蕙绸薜荔香草也柏博壁也绸缚束也披薜荔兮带女萝赋咏祖五言散句红浸珊瑚短青垂薜荔长春色生烽燧幽人泣薜萝七言散句山鬼水怪着薜荔五言古诗薜荔垂枯萌何年负幽石骄阳或侵凌土薄失润泽天风吹汝身枯叶久无色前年直外省薜荔不盈尺江梅凡㡬时归来忽满壁我齿密且疎我发𤣥且白此后何足怪对之空叹息藤萝事实祖碎録藟藤也江东唿藟为藤藤似葛粗大也南有樛木葛藟累之女萝松藤也兔丝也诗云茑与女萝施于松上在草曰兔丝在木曰松萝紫藤叶细长茎如竹根极坚实重重有皮花白子黒置酒中久不腐败其茎截置烟炎中经时成紫者可以降神榼藤依树蔓生如通草藤其子紫黒色一名象豆三年方熟其殻贮药不壊解诸药毒生南海广州山中生膏藤津润滑輭代以为船着地牵之如流种藤附树作根树即纒死且有恶汁尤令速朽藤盛成树大者数围又云藤围数寸可以为杖篾以縳船及为席胜于竹也剡溪古藤甚多为纸工斩伐以造唐舒元舆作悲剡藤文赋咏祖五言散句藤枝刺眼新藤蔓曲藏蛇倒松赖藤纒髙萝垂饮猿髙萝成幄帷对门藤盖瓦庭中藤刺檐通林带女萝丘壑蔓寒藤蔓衍傍松枝緑萝结髙林蒙笼盖一山女萝亦有托蔓葛亦有寻与君为新昏兎丝附女萝托根轩墀下如处松竹林髙木八九枝有藤缕络之七言散句㡬歳生成为大木一朝纒死困长藤五言古诗藤花紫蒙茸藤叶青扶苏谁谓好颜色而为害有余下如蛇屈盘上如绳萦纡可怜中间木束縳成枯株柔蔓不自胜袅袅挂空虚岂知纒木身千夫力不如先柔后为害有似谀佞徒附着君权势君迷不肯诛又如妖妇人绸缪蛊其夫毫末不早辨滋蔓宜难图愿以藤为鉴铭之于座隅故乡春欲尽一歳芳难再岩树已青葱吾庐日堪爱幽溪人未去芳草行应碍遥忆紫藤垂繁英照潭黛纤条寄乔木弱影掣风斜标春抽晓翠出雾露悬花引蔓出云树垂纶获巢鹤幽人对酒时苔上闲花落紫藤挂云木花蔓宜阳春密叶隠歌鸟香风留美人虺蔓相结盘虬梢䕶旧曲纷若未契绳繁如已纶綍寒松偃涧滨弱蔓垂缨緑波萦翠带长水溅低花馥五言八句遥闻碧潭上春晚翠藤开水似晨霞抺林疑彩鳯来清香凝岛屿繁艳映莓苔金谷如相并应将锦帐围緑萝萦数匝本在草堂间秋色寄髙树昼隂笼逺山移花疎处种斸药困时攀日暮微风起难寻旧径还叶绕千年盖条依百尺枝属与松风动时将薜影垂学带非难结为衣或易披山河若近逺独自楚人知七言古诗鲁人酒薄邯郸围西河渡桥南越悲歳调红藤百万计此苦一作无穷时去年採藤藤已乏今年採藤藤转竭入山十日脱身归新藤出土拳如蕨翠盖隂森髙隠鹤脩条屈曲暗藏蛇闲来兀坐莓苔石时见山禽扑落花蓝事实祖碎録蓝染草也仲夏之月令民毋刈蓝以染终朝采蓝不盈一襜青出于蓝纪要杨震植蓝以供母诸生尝有助种者輙拔更种以拒其后赵岐云予就医偃师道经陈留北人皆以种蓝染绀为业蓝田弥望黍稷不植慨其弃本逐末遂作此赋曰同丘中之有麻似麦秀之渐渐杂着当如园圃之蓝不异衆草染而后朗然不如棠棣之花灼灼自显赋咏祖五言八句物有无穷好蓝青又出青朱研方比徳白受始成形袍袭宜从政衾垂可问经当时不採撷佳色㡬飘零茅事实祖碎録菅草也藗牡茅一名藗一名牡茅借用白茅禹贡荆州包匦菁茅匦匣也菁以为葅茅以借酒王者建诸侯受之以土苴以白茅王者建封诸侯三嵴之茅以为借杜预云江淮之间一茅三嵴乃灵物也甸师祭祝供萧茅白华菅兮白茅束兮白茅包之昼尔于茅宵尔索绹纪要尧为天子土阶三尺茅茨不剪殷汤救旱素车白马身婴白茅以为牺牲武王伐殷微子启肉袒面縳牵羊握茅膝行而前吕尚坐茅而渔管仲説桓公曰古之封禅江淮间一茅三嵴所以为借也僖公四年齐侯以诸侯之师伐楚管仲曰尔贡包茅不入王祭不供无以缩酒寡人是徴昭王南征而不复寡人是问杂着兰芷变而不芳兮荃蕙化而为茅赋咏祖五言散句荒郊蔓草茅茅堂石笋西何时一茅屋送老白云边七言散句石田茅屋荒苍苔五言古诗鶗鴂芳不歇霜繁緑更滋擢本同三嵴流芳有四时麄根缩酒易结解舞蚕迟终当入楚贡岂羡咏陈诗铜律与幽琴俱称类君子岂惟江淮间发叶超衆美珍同自牧归茅因彚征起岂独迈秦蘅方知蔑沅沚蓬事实祖碎録彼茁者蓬首如飞蓬蓬生麻中不扶自直白沙在泥与之俱黒斥鷃翺翔乎蓬蒿之间有百歳髑髅搴蓬而指之桑弧蓬矢今夫飞蓬飘风而行千里乗风之势也见飞蓬转而知飞车纪要鲁哀公失国走齐公问焉曰子之年甚少道至于此乎吾少之时多爱我者吾体不亲人多谏我者吾忘不能用是内无弼外无辅辅弼无人谄谀甚衆譬之犹秋蓬也孤其根本密其枝叶子贡作壊室编蓬户弹琴瑟其中以歌先王之风张仲蔚平陵人也与同郡魏景卿俱隠不仕所居蓬蒿至于没人杂着蓬艾亲人衔子茅兮䔩䔩风威孤蓬自振赋咏祖五言散句孤蓬转霜根转蓬忧悄悄转蓬行地逺处处邻家雨飘飘客子蓬有喜留攀桂无劳问转蓬五言古诗转蓬离本根飘飘随长风何意囘颷举吹我入云中髙髙上无极入路安可穷类此流宕子捐躯逺从戎毛褐不掩形薇藿恒不充去去莫复道沈忧令人老百草应节生含气有深浅秋蓬复何辜飘飘随风转遇坎聊知止逢风或未归孤根何处断轻叶强能飞莎事实祖碎录莎一名蒿一名侯莎一名香附子一名雀儿头香生田野间其根如枣核者谓之香附子赋咏祖五言散句緑满巖扉外绵绵芳草英七言散句老树雨隂浑脱叶緑莎霜后半堆尖最怜官塜临官道细细烟莎徧烧痕流水涓涓落砌莎五言八句何事牵忧思空庭对野莎青青冲埜歩落日拄笻过色与莓苔近隂藏蟋蟀多闲思旧山下萧飒徧烟萝七言絶句桃蹊李径有尘埃初放青莎秀满阶想见芊绵古城角有人嗟我未归来全芳备祖后集卷十三全芳备祖集后集卷十四钦定四库全书全芳备祖后集卷十四宋陈景沂撰木部松事实祖碎録松有脂味苦一名松膏一名松肪常食松叶令人不老皮上緑衣名艾约香用合诸香烧之其烟不散松脂沦入地千年为茯苓又千年为琥珀又千年为璧烧之皆有松气千歳之松下有茯苓上有兔丝徂徕之松大陵偃盖之松大谷倒生之栢大松千年其精化为青牛为伏龟青州厥贡铅松怪石山有乔松石门磵有松林仰视之离离如骈麈尾西岭松如马鬛又叶五枝者服之长生松柏为百木长如松柏之有心也故贯四时而不改柯易叶培塿无松柏歳寒然后知松柏之后彫也受命于地惟松柏在冬夏青青天寒既至霜雪既降吾是以知松柏之茂也茑与女萝施于松柏纪要偓佺好食松实能飞行如走马以松子遗尧尧不能服时受服者皆至三百歳秦始皇封禅泰山遇疾风暴雨赖得抱松树因封为五大夫道广五十步三丈而树厚筑其外隠以金椎植以青松驰道之丽至于此徐孺子墓在郡东时杜牧为守于墓前种松丁固梦松树种腹上谓人曰松字十八公后十八年为公遂如梦陶渊眀三径就荒松菊犹存庾亮见和峤叹曰峤森森如千丈松虽磥砢多节施之大厦有栋梁之用陶𢎞景时爱松风庭院皆植松每闻其响欣然自乐独游泉石望见者以为仙人张湛好于斋前种松时人曰张湛屋下陈尸秦系结庐泉州九日山有大松百余俗传东晋时所植韦表微授监察御史不乐曰吾将为松菊主人不愧陶渊眀云郑薫端劲再知礼部举引寒俊士论多之既老号所居为隠巖名七松处士崔斯立为蓝田县丞庭植松日哦其间李泌尝取樛枝者以植后得如龙形者因以献帝四方争效之唐武徳中𤣥奘将往西域取经见一松树以手摩其枝曰吾西去求佛教汝可西长若吾归即却东向及去年年西指一年忽东向𤣥奘果归世谓此松为摩顶松蔡君谟为闽部使者夹道种松以蔽炎歊人至今赖之猗顿至孝母䘮顿立坟厯年乃成居服踰制种松柏成行后汉方储居母䘮负土成坟松柏数十株鸾鸟栖其上白兔游其下王涛遭母䘮居乡里手植松柏顾悦与简文帝同庚而髪早白帝问其故对曰松柏之姿经霜弥茂蒲栁之质望秋先零帝善其对杂着楚国主人嗜材搴异有植美松于庭者培沃土灌甘泽根枑深固柯叶畅茂居三十年起盈尺梃于累丈如筳筋大于拱把髙姿杰然若陵重雰主人凝睇结意曰是可采之矣将行斧焉客有遇之者曰噫其甚也是未有戛云之姿有搆厦之材绳墨太速恐夭其理今植于庭除之间充耳目之玩尚可狎近气色不振若徙于崧岱之间沆瀣之华注于内日月之光薄于外祥鸾嗷嗷戏其上流泉汤汤鸣其下岩岫重复漠然清净灵风四起声掩竽籁是时也当境胜神旺拔地千丈根实黄泉枝摩青天则可以柱眀堂而栋大厦也岂遐旷之㫖舍此而取其榱桷棼橑哉主人曰客言虽濶而岸然余终能大之矣有道人自天台来示余怪松圗披之甚骇人目根盘于巖穴之内轮囷偪仄而上身大数围而髙不四五尺礧磈然蹙缩然榦不暇枝枝不暇叶有若龙挛虎跛壮士困縳之状道人曰是何奇怪之如是乎余曰草木之生安有怪乎茍非肥瘠得其中寒暑均于外不为物所凌折本有不挺而茂者也况松柏乎今不幸出于巖穴之内虽正性不辱而力与石鬭卒不胜其压拥涌鬰遏坌愤激然后大丑彰于形质天下指之为怪木吁岂异人乎哉天之赋材之盛者蚤不得用于世则伏而不舒薰蒸沈酣日进其道摧挤势夺卒不胜其扤号唿呶挐发越赴诉然后大竒出为文彩天下指之为怪民呜唿木病而后怪不怪不能圗其真人病而后竒不竒不能骇于俗非始不幸而终幸者耶道人曰然为我赞之赞曰松生隂隘巖岳穴械病乎不快卒以为怪拥肿支离神讶鬼疑道人咨嗟笔传其竒或怪于形或竒于词吾为怪魁是以赞之夫松产于巖岭髙植耸秀余鬯硕茂粹然挺立于千仭之表和气之发也禀和气之至者必合乎正性于是有贞心劲质用根其本御攘氷霜以贯歳寒故君子仪之抚孤松而盘桓松数千枝切切交峙如冠剑大臣国有疑难挺立而议赋咏祖五言散句欝欝涧底松青松凝素髓碧色见松林虚阁自松声看松露滴身冬岭秀孤松青鸾倚长松读书松竹林错落石上松松风自度曲松花酿仙酒森森千丈松磊砢非一节错落千丈松虬龙盘古根松生陇坂上百尺下无枝凌风识劲节负霜知直心懐此贞秀姿卓为霜下杰爱君抱晚节怜君含直文霜天寓直夜愧尔俾闲曹疎韵秋摵摵凉隂夏凄凄紫茸抽组绶青实长玫瑰劲色不改旧芳心谁与荣日出雾露余青松如膏沐冬春无异色朝暮有清风大哉霜雪榦歳久为寒材山空松子落幽人应未眠叶倾秦帝雨花落宓妃春青松出涧壑千里闻风声林暝鸟唿雨径深童埽云疎影碎夜月寒声搅秋风林中百尺松歳久苍鳞蹙养此霜雪根迟被鸾鳯吟七言散句中有松柏参天长疎松隔水奏笙簧长松夜落钗千股碧涧苍松五鬛稀寒松纵老风标在涧底松根斸雪腴松鸣涧底自风寒南窻萧瑟松声起凭谁一听清心耳陵迁谷变湏寒节莫向人间作大夫桃李盛时虽寂寞雪霜多后较青葱清都衆木总荣芬传道孤松㝡出羣浓霜满径无红叶映日髙枝有白云青山自是清凉国松竹今封潇洒侯如障如屏如绣画似幢似盖似旌旗谁言五鬛苍髯面犹作人间儿女心若遇风雷湏守䕶恐生头角忽飞腾天公不救斧斤厄野火解怜氷雪姿霜子落秋笻草破雨钱堆地履拖平要有堂堂冠剑叟苍然十万甲兵中月枝地上流云影风叶天邉过雨声却笑五株乔岳子肯将直节事嬴秦繁声动荡潮初上疎影孤圎月正中惟有诗家风味在一潭松月伴秋吟绕庭数竹饶新笋解带量松长旧围松节焦膏当烛笼凝烟如墨染房栊且喜卧龙常自在新诗特地报平安客来踏破松梢月鹤向主人头上飞半天松暗灵山雨一涧泉飞鹫岭云山童惯懒劳唿唤自抝枯松煮术汤崆峒山叟笑不语静听松风清昼眠五言古诗欝欝涧底松离离山上苗以彼径寸茎䕃此百尺条世胄蹑髙位英隽沈下僚地势使之然由来非一朝亭亭山上松瑟瑟谷中风风声一何盛松枝一何劲风霜正凄惨终歳常端正岂不罹霜雪松柏有本性青松在东园衆草没其姿凝霜殄异类卓然见髙枝连林人不见独树衆乃竒提壶挂寒柯远望时复为吾生梦幻间何事继尘羇古交如真金百炼色不囘今交如暴流倐忽生尘埃我恐君子志化为松柏栽我恐荆棘花祇为小人开伤心复伤心吟上髙髙台亭亭山上松一一生朝阳森森上参天柯条百尺长漠漠尘中槐两两夹康庄婆娑低拂地枝榦亦寻常八月白露降槐叶次第黄歳暮满山雪松色欝青苍彼如君子心秉操贯氷霜此如小人面变态随炎凉近世交道衰青松落颜色人心忌孤直木性随改易既摧栖日榦未展擎天力终是君子材还须君子识四松初移时大抵三尺强别来忽三载离立如人长幽色喜秀发疎柯亦昻藏所揷小藩篱本亦有隄防终焉掁触损得愧千叶黄览物良叹息及兹慰凄凉清风为我起洒面若微霜是以送老姿聊待偃盖张我生无根蒂配尔亦茫茫有情且赋诗事迹尚可忘勿矜千载后惨淡蟠穹苍南轩有孤松柯叶自緜羃清风无闲时潇洒终日夕隂生古苔緑色染秋烟碧何当凌云霄直上数千尺孤松似翠盖托根临广路不以险自防遂为明所误幸逢仁恵意重此藩篱䕶犹有寸心存时将承雨露我昔少年日种松满东冈初移一寸隂琐细如揷秧二年黄茅下一一攒麦芒三年出蓬艾满山散牛羊不见十年余想作龙蛇长夜风波浪响朝露珠玑香我欲食其膏已伐百本桑人事多乖忤神物竟渺茫掲来齐安野夹路须髯苍㑹开龙蛇窟不惜斤斧疮縦未得茯苓且当拾流肪釜盎百出入皎然散飞霜藁死三彭仇澡换五谷肠青骨凝緑髓丹田发幽光白髪何足道要使双瞳方却后五百年骑鹤还故乡春风吹榆林乱荚飞作堆荒园一两过戢戢千万栽青松种不生百株望一枚一枚已有余气压千亩槐野人易斗粟云自鲁徂徕鲁人不知贵万灶飞青煤束縳同一车胡为乎来哉泫然解其縳清泉洗浮埃枝伤叶尚困生意未肯囘山僧老无子养䕶如婴孩坐待走龙蛇清隂满南台孤根裂山石直榦拂风雷我今百日客养此千歳材茯苓无消息双髩日夜催古今一俛仰作诗寄余哀青松出涧壑十里闻风声上有百尺丝下有千歳苓自性得久要为人制頽龄小草有逺志相依在平生医和不并世深根且固蒂人言可医国何用太早计小大材则殊气味固相似蟠空作风雨发地鸣鼓吹日晴四无人声在髙林际咿嚘儿女语蹇浅市井议我欲抱七絃写此以卒歳小松如小儿能坐未能立乱髪覆地皮劲气排雪汁谁将救暍手种此青戢戢秋阳暴行人清䕃何时及巨松偃翠盖閲世岿独存颇疑古仙翁藏丹在其根或是结灵药百尺有伏鼋终随风雷化不死何足言人生不自怜坐受外物械荣华难把玩俄顷皆变壊山栖亦何有耳目差旷快秋郊多烈风夜壑起松籁初闻尚萧瑟彷彿听严濑忽如倒巨浸便欲翻大块又疑楚汉战澒洞更胜败不然六月雨雷电奔百怪三更势稍敛铁马归入塞孰知从吾逰洗汝胸次隘八闽多古松来道踈复密未尝识兵火既久蔽云日蠢兹惰游民深夜腰斧出斫根取脂肪窃资如鬼疾譬诸人刖趾僵仆立可必供君一瞬光灰彼千歳质暴殄圣垂戒樵採官着律徼吏嗜鸡豚熟视不诃诘登髙无逵路巨榦日萧瑟哀哉暑行人暍死谁与恤簇簇枝叶黄纎纎攒素指柔笠渐依稀短莎还半委清风日夜髙凌云竟何已千载盘老龙修鳞自兹始遥望山上松隆冬不能彫愿想下游憩瞻彼万仭条蚕月桑叶清莺时栁花白淡艳烟雨滋敷芬阳春陌如何秋风起零乱从此始独有南涧松不逐东流水栽植我手晩长成君性迟如何过四十种此数寸枝得见成隂否人生七十稀劲色不改旧芳心谁与荣清韵动笙竽谐此风中声积雪表明秀寒花助珑葱幽真夙有慕特以延清风根为石所蟠枝为风所碎赖我有真心终凌细草辈松下问童子言师採药去只在此山中云深不知处沿湖瓦里松竹客忆袁公不识炎天热门深多古风五言八句人事虽求利怜君意独真斸将寒涧树卖与翠楼人瘦叶㡬经雪淡花应上春长安种桃李徒染六街尘弱质岂自负移根方尔瞻细声闻玉帐疎翠近珠帘未见紫烟集虚蒙清露沾何当一百丈欹盖拥髙檐夜寂松风度魂清客枕寒琴声传不尽诗句写应难骤雨倾瑶砌真珠落玉盘隠居如可访吾欲跨翔鸾十里髙松树松邉屋数间客同终夜话心是一般闲灯色难禁雨秋声不离山眀朝分手后俗事不相闗五言排律偃亚长松树侵临小石溪静将流水对髙共远峰齐翠盖烟笼密花幢雪压低与僧清影坐借鹤稳枝栖笔写形难似琴偷韵易迷曙天风瑟瑟静坐雨凄凄独憩依为舍闲行绕作蹊栋梁君莫採留着伴幽栖丞相当时植幽襟对此开人知舟楫器天假栋梁材错落龙鳞出襹褷鹤翅回重隂罗武库细响静山台得地公堂里移根涧水隈吴臣梦寐逺泰岳歳年催转觉飞缨谬何因继组来㡬寻珠履迹愿比角弓培柏脱犹依社星髙久照台后彫应共操无复问良媒虽小天然别难将衆木同侵僧半窻月向客满襟风枝拂行苔鹤声分呌砌蛩菌生枝上雨龙起穴中雷恠影漫溪侧寒根纒石囘城中得此观不用逺寻幽松影半坛月竹色一帘秋七言古诗老夫清晨梳白头𤣥都道士来相访握髪唿童延入户手提新画青松障障子松林静杳㝠凭轩忽若无丹青隂崕却承霜雪榦偃盖反走蛟龙形老夫平生好竒古对此兴与精灵聚已知仙客意相亲更觉良工心独苦松下丈人巾履同偶坐似是商山翁怅望聊歌紫芝曲时危惨淡来悲风天下㡬人画古松毕宏已老韦偃少絶笔长风起纎末满堂动色嗟神妙两枝惨裂苔藓皮屈铁交加回髙枝白摧朽骨龙虎死黒入太隂雷雨垂松根胡僧憩寂寞龎眉皓首无住着偏袒右肩露双脚叶里松子僧前落韦侯韦侯数相见我有一疋好东绢重之不减锦绣段已令拂拭光凌乱请公放笔为直榦人生百歳自古稀松得千年不为老我移双松苦不早岂望见渠身合抱城郭人家歳寒木桧柏森森映华屋青松介僻不入城野性特嫌尘土辱君爱清江百尺船刀锯来谋歳寒节千林无叶草根黄苍髯龙吟送明月七言絶句𤓰叶鳞条龙不盘梳风羃翠一庭寒莫言只是人长短须作浮云向上看自小刺头深草里而今渐觉出蓬蒿时人不识凌云木直待凌云始道髙虬角龙髯不可攀亭亭千丈䕃南山应嗟无地逃斤斧岂愿争名爝火间黄落山川知晚秋小虫催女献功裘老松閲世卧云壑挽着苍江无万牛偃蹇松枝隔烟雨知侬定是歳寒材百年根节要老硬将恐奔崖倒石来故人松枝寄千里想听万壑风泉音谁言五鬛苍烟雨犹作人间児女心老松连枝亦偶然红紫事退独参天金沙滩头锁子骨不妨随俗暂婵姢露宿泥行草棘中千年春雨养髯龙如今尺五城南杜欲问东坡学种松君方扫雪收松子我已开榛得茯苓为问何如插杨栁眀年飞絮作浮萍髙标不畏雪霜侵枉斸孤根出旧林但恐长安无地种人家桃李自成隂翠旌緑纛夹车轮龙作长身铁作鳞莫笑道旁数松树古来老却㡬官人修涂残暑仆夫劳午憩茅檐尺许髙忽有凉风飒然起小松唿舞大松号松本无声风亦无适然相值两相唿非金非石非丝竹万顷云涛殷五湖莫信秦人五大夫一生清苦不敷腴也将青玉琱钗子一股钗头缀两岐夹道长松落翠虬一松竒怪独凌秋两枝垂地却翻上活走苍龙献翠毬老人手种一川松为栋为梁似未中只合茅斋听驱使为公六月唤清风夹道松枝半老苍前贤余泽未应忘君看直榦连云起岂但当年蔽芾棠一生着数落人先自爱哦松自可怜待得茯苓堪採掘此翁久已作飞仙彚进羣奸卒召戎萌芽培养自熈丰当时手植留遗爱只有巖前十八公烟翠松林碧玉湾卷帘渡影动清寒住山未必知山好却是行人得细看七言八句下视垂杨拂路尘双峰石上覆苔纹浓霜满径无红叶晓日髙枝有白云春砌花飘僧旋扫寒溪子落鹤先闻那堪寂寞悲风起千树深藏李白坟森森直榦百余寻髙入青霄不附林万壑风生成夜响千山月照挂秋隂岂因土壤栽培力自得干坤造化心廊庙之材应见取世无良匠莫相侵万松谁种已枞枞半岭苍云映此邦露重珠缨蒙翠盖风来石齿碎寒江浮空翠竹横南阁倒景扶桑射北窻坐待夕风传海峤重城归去踏逢逢十年栽种百年规好徳无人助我仪县令若同苍庾氏亭松应长子孙枝天公不救斧斤厄野火解怜氷雪姿为问㡬株能合抱殷勤莫负角弓诗风韵飕飗逺更清苍髯瘦甲耸亭亭连根欲鬭巖峦力一盖常㴠雨露清曽映月明留鹤宿近惊雷霹带龙腥衰残愧我无仙骨愿採流膏慰暮龄直气森森耻屈蟠铁衣生澁紫麟干影揺千尺龙蛇动声撼半天风雨寒苍藓静縁离石上翠罗髙绊入云端乐府祖水龙吟钱王霸圗成时多应是百年遗树羞将髙古为渠遮映鱼盐调度且向空山趁时多事四垂盘踞算兴衰坐閲权竒磊块世间斤斧又见当天眀圣便弹丸也难分土一番整顿旧家草木新来雨露铁石心肠虬龙根榦亭亭天柱縦茯苓下结茑萝髙际怎堪攀附临江仙五百年前非一日可堪只到今年云龙欲化艳阳天从来耆旧传不抟地行仙昨夜风声何处度典型犹在南山自怜不结傍时縁着鞭非我事避路只渠贤全芳备祖后集卷十四全芳备祖集后集卷十五钦定四库全书全芳备祖后集卷十五宋陈景沂撰木部柏事实祖碎録柏掬也柏曰苍官荆州厥贡杶榦桰柏新甫之柏四时常保其青青大谷倒生之柏与天齐其长地等其久也信松茂而柏悦柏叶松身曰桧有雁翅桧叶如雁翅纪要鲁郡孔子庙有柏二十四株歴汉晋其大合抱土人崇敬之莫敢犯也延陵季子解寳剑挂于徐君墓柏树而去以其心许之也赤松子好食柏实齿落更生汉武帝造柏梁台二十四丈悉以柏香闻数十里汉诸陵皆属太常有人盗柏者弃市王褒痛父非命絶世不仕居墓侧旦夕至墓前朝拜輙悲号断絶墓前柏树色与他树不同亦为惨焉朱博为御史大夫府中列柏有乌栖其上世称曰柏台虞延为郡督邮光武巡狩至外黄问延园林柏树数延悉以对由是见知柏谷谷名也汉武帝微行至谷中题曰夹以髙原柏林蔼䕃穷是幽暗弗覩阳景李恂遭父母䘮六年躬自负土植柏塜下司徒袁粲见王俭叹曰宰相之门也桰柏豫章虽小亦有栋梁之器桑道茂家有柏甚茂曰人居而木蕃者土之盛木盛土衰则人病乃以铁数十钧埋其下复曰后有发其地者死太和中温造居之发藏铁而造死田鸾入华山见黄冠师师曰柏叶乃长生药也教以服食之法后得道朝上真孤山有陈朝柏二株其一为人所伐僧志诠作堂其侧名曰柏堂东坡有二诗寇莱公知巴东县尝手植双柏于县庭至今民比甘棠谓之莱公柏后失火柏与公祠俱焚眀年莆阳郑贑为令惜公手植乃种凌霄于下使附榦而上以着公之遗徳且慰邦人之去思云昭帝时长安诸陵柏树括倒者悉起生叶虫蚀作字云曽孙病已立后昭帝崩昌邑王被废迎立宣帝宣帝名病已问赵州和尚祖师西来意赵云庭前柏树子又有老宿忽拈拄杖谓僧曰要识赵州么这里是赵州杂着既殊羣而抗立亦含贞而挺正岂春日之自芳亦霜下而为盛冲风不能摧其枝积雪不能改其性虽坎壈于当年庶后彫之可咏赋咏祖五言散句松柏转萧瑟青青陵上柏气压千丈整风声吞万壑翠柏深留景风霜亦饱经松柏本孤立难为桃李颜苍龙转玉骨黒虎抱金柅蛇露根穿岭龙眠影在潭时人花卉眼谁共歳寒看紫结茱茰实浓熏菡萏香痩皮纒鹤骨髙顶转龙腰枝撑云峰敛根入石窟蟠半空雷电腹未死雪霜心七言散句锦官城外柏森森为见蟠形似卧龙逸势参天不在人凛凛节竒霜榦柏樽前柏叶休随酒镜里金花巧耐寒昔托孤根百仭溪何言移植对芳蹊花非龙香叶非柏独窃二美夸芳蕤长材夭矫堪巨栋老顶萦纡若层盖不惜以材同失地好留更老共支天更添苍柏两三辈相伴髙枝作雨声南墻双柏天生直材虽未老心千尺托植久依山杏密附枝俄接帝梧荣道人手植㡬生前鹤骨龙姿尚宛然五言古诗故园多珍木翠柏如蒲苇幽囚无与乐百日看不已来时拾流肪未忍残落子当年谁所种少长与我齿仰视苍苍榦所閲固多矣应见李将军胆落温御史有柏生崇冈重重状车盖偃蹇龙虎姿生当风云㑹神眀依正直故老多再拜岂知千年恨中路颜色壊出非不得地蟠踞亦髙大歳寒恐无凭日夜柯叶改丹鳯领九雏哀鸣翔其外鸱鸮志意满养子穿穴内客从何方来伫立久吁怪静求元精理浩荡难倚赖汝隂多老桧处处屯苍云池连丹砂井物化青牛君时有再生枝还作左纽文王孙有古意书室延清芬应怜四孺子不堕凡木羣体备松柏姿气合芝术熏初扶鹤骨立未能龙纒筋巢根白蚁乱网叶青虫纷乃知蔽芾初甚要封植勤他年皮三寸狐䑕了不闻植桧三尺强已有凌云气生世能㡬何拟作千歳计衆人拍手笑君子用其意萧萧孤竹君忘言理相契名以金石交椿杨岂奴婢缅懐万仭巅千丈蔚苍翠蟠根泉石底用意霜雪外宁须大厦材坐待斧斤至散为风雨声密作牛马蔽挺挺凌霜标香实陨平林偶随樗栎生不为樵斧侵忽惊黄茅岭稍出青玉鍼好事虽力取王城少知音岂无换鹅手但知覔来禽髙懐独夫子一见捐槖金得知喜不寐赠我意殊深公堂开后阁凡木愧华簮栽培一寸根寄子百年心常恐樊笼中摧我鸾鹤珍谁知积雨后寒芒晓森森恨我廹归老不见汝千寻苍皮䕶玉骨旦莫视古今何人风雨夜即听饥龙吟五言古诗散聨幽幽太华侧老柏如建纛龙皮相排击翠羽更荡棹植桧三尺强已有凌云气人生能㡬何拟作千年计歳老枝叶简春深香气新可怜湖上桧曽识井中人五言八句庭柏无生意摧残二十秋暂沾杯水润已与歳寒谋黄里青青出愁边稍稍瘳㑹看笙鹤下暮雀莫深投英姿带枯藁劲节缺和柔物理有兴壊人情成去留稍看栖鸟集聊待晚风秋解道庭前柏何曽识赵州歳月那更记风霜亦饱经藁干仍故节润泽出新青色与江波共声留静夜听辉辉垂重露㸃㸃缀流萤用直宁论世名成不待官低枝縁我有偃盖到谁看秀色有新故英姿无暑寒养成千歳质岂虑万牛难孤直自新甫何年移禁廷寒枝雪后看清韵月中听七言古诗孔眀庙前有老柏柯如青铜根如石霜皮熘雨四十围黛色㕘天二千尺君臣已与时际㑹树木犹为人爱惜云来气接巫峡长月出寒通雪山白忆昨路绕锦亭东先主武侯同閟宫徘徊枝榦郊原古窈窕丹青户牖空落落盘踞虽得地㝠㝠孤髙多烈风扶持自是神眀力正直原因造化功大厦如倾要梁栋万牛囘首丘山重不露文章世已惊未辞剪伐谁能送苦心岂免容蝼蚁香叶终经宿鸾鳯志士幽人莫怨嗟古来才大难为用淮南亭中有苍桧仰视团团翠为盖直榦每容鸾鳯栖盘根深压鲸鳌背北风预作氷阵声恐取蛟龙斩天外唿童出屋为我窥摩飐清隂月光碎问谁植之前蒋公得地倐经三十载不同种杏上青天正似甘棠有遗爱使华今复见公孙太平事业钟一门祖朝冠带渐尘土却嗟此桧春长存孤髙岂忘栽培力秀发兼承造化恩已看枝叶饱霜露终作栋柱扶干坤新诗编聨尽珠玉光大先烈听箎埙更忆丹青妙手画进入眀堂逢至尊涧底长松风雨寒冈头老柏颜色悦天生草木具味同仝盛仝衰见氷雪君莫爱清江百尺船刀锯来谋歳寒节千林无叶草根黄苍髯龙吟送日月柏生如拳栁如把同时移根种庭下柏根未活栁已荣春风飞飞意融冶青条眼看千尺余疎䕃朦胧乃惊诧强枝抝囘信有力髙榦复俯交虬拳雷疲风休云雨去龙蛇鬭此犹钩纒安分𤓰牙与尾鬛揺摆舌吻归之仙君家大桧长八尺根如车轮身弦直壮夫连臂不肯花孤鹤髙飞直下立七言絶句周遭松桧漫为邻翠碧婆娑未出羣但愿盘根坚似石不忧枝榦不凌云花开俱密叶经霜老柏乔松气亦降未遇李聃谁爱惜柘塘西院碧油幢当时双桧是双童相对无言老更恭庭雪到腰埋不死如今化作老苍龙吴王池馆徧重城野草幽花不记名青盖一归无覔处只留双桧待昇平凛然相对敢相欺直榦凌空未要竒根到九泉无曲处世间惟有蛰龙知七言八句晋朝名辈此离羣相对浓隂去住分题处尚寻王内史画时应忆顾将军长廊夜静声疑雨古殿秋深影胜云一下南台到人世晚来清韵更谁闻翠云交榦痩轮菌啸雨吟风已百春深盖屈盘青尘尾老皮张展緑龙鳞惟将寒色资琹兴不放秋声染俗尘歳月如波事如梦竟留苍翠待何人青幢碧盖俨天成湿翠蒙蒙滴画楹禅客自陪千歳老游人时抱一樽倾耻随桃李春风软夺尽松篁夜气清安得鬼神题巨笔不容左纽独専名香叶从来耐歳寒几经真赏驻鸣鸾根通御水龙应蛰枝触宫云鹤更盘杉事实祖碎録杉煔也杉木类松而劲直叶附枝生若刺针可以为船及棺木作柱埋土不朽赋咏祖五言散句擢榦方数尺幽姿已苍然劲叶森利劒孤茎挺瑞标才髙四五尺势若干云霄七言八句何代移来得许长想渠歴晋复经唐惯于巖畔谙风雪不与人间作栋梁一室七仙同守䕶千松万桧自低昂向来诸葛祠前柏此木当为伯仲行吏散庭空鹊噪檐闭门独宿夜厌厌似闻梨枣同时种应与杉篁刻日添糟麴有神熏不醉雪霜夸健巧相沾先生坐待清隂满空使人生叹滞淹槐事实祖碎録槐之生也入季春五日而兔目十日而䑕耳老槐生火树槐听其下槐之言归也情见归实也守宫槐叶昼聂宵炕昼聂合而夜舒布朝士面槐三公位焉秋取槐檀之火南唐谚云槐花黄举子忙纪要太公请武王植槐于王门有益者入无益者距以待天下之神也齐景公有爱槐令人守之犯槐者死有醉而伤者且加刑勿宥赵宣子屡谏公患之使鉏麑贼之晨往寝门辟矣盛服将朝尚早坐而假寐麑退叹而言曰不忘恭敬民之主也贼民之主不忠弃君之命不信遂触槐而死元始四年起眀堂辟雍为博士舍三十区列槐数百株诸生朔朢㑹市各持其地所出物及经书相互市雍容揖逊论议梁庾肩吾服槐实年七十余目看细字鬓皆黒祖士雄庐侧有槐先自荣茂及士雄居䘮槐忽枯死服阕还茂髙祖嘉之名其里为孝徳里吴凑为亰兆尹悉树以槐凑亡行人指槐而思之贞元中度支欲取两京道中槐树为薪先下符牒渭阳县尉张造曰召伯所憩尚勿剪除先王旧游岂宜斩伐广陵王克渊梦着衮衣倚槐树立问于阳元慎元慎曰三公之祥退而言曰广陵死矣槐字木旁鬼死后当得三公广陵果为葛荣所杀淳于棼家有古槐棼豪饮其下因醉致疾二友扶之卧梦二使曰槐安国奉邀二使指古槐入穴中见国王王曰吾南柯郡政事不理屈卿为守及寤寻槐下穴洞然明朗可容一榻有二大蚁又穷一穴直上南枝即南柯郡也王晋公祐事太祖知制诰以魏州节度使符彦卿事坐贬华州祐赴贬时亲朋送于都门外谓公曰意公作王溥官职矣以太祖遣使魏州之日许以宰相之职也祐笑曰祐不做儿子二郎必做二郎即文正公也祐素知其必贵因手植三槐于庭曰吾子孙必有为三公者已而果然天下谓之三槐王氏杂着据文陛而结根槐枫被宸连理而生二榦一心以蕃根本龙升南陆犬集正阳鼓柯命风振叶致凉赋咏祖五言散句夏槐作云屯緑槐十二街满地槐花秋槐隂凝衆姿宫槐有秋意雨余槐落花晓日宫槐影七言散句夹道疎槐出老根三株已作荧煌煌槐催举子看黄花风动槐龙舞交翠细细槐花暖欲零緑槐髙处一蝉吟今日独经歌舞地古槐疎冷夕阳多六月御沟驰道间青槐花上夏云山庭槐似识天颜喜舞破清隂作两龙巍巍百尺楼上槐夹楼清密叶已繁火轮东升又西没倒影参差朝复曛任从叶逐西风去要听庭寛夜雨声袅袅秋风官舍冷半枝斜日带归雅三公只得三株看闲客清隂满北窻槐隂隔暑弄清影荷叶翻风吹逺香五言古诗忆我初来时草木尚衰歇髙槐虽惊秋晚蝉犹抱叶淹留未云㡬离离见疎荚栖鸦寒不去哀呌饥啄雪破巢带空枝疎影挂残月岂无两翅羽伴我此愁絶氷雪泊楚㟁万枝同飘零春风都城居初见叶青青花开虽可怜采色不坚久辟如玩氷雪随执随去手隂作官街緑花催举子黄公家有三树犹带鳯池香七言絶句毵毵金蕊扑晴空举子魂惊落照中今日老郎犹有恨昔年相虐十秋风雨中妆㸃望中黄勾引蝉声送夕阳忆得当年随计吏马蹄终日为君忙七言八句汉家宫殿䕃长槐嫩色葱葱不染埃天使龙旌穿影去勾陈豹尾拂枝来青虫挂后蜂衔子素月生时桂并栽我意方同杜工部冷淘惟喜叶新开椿事实祖碎録椿有实而叶香可噉上古有大椿以八千歳为春秋赋咏祖五言古诗峩峩楚南树杳杳含风韵何用八千秋腾凌诧朝菌七言古诗野人独爱灵椿馆馆西灵椿耸危榦风揉雨炼三月余奕奕中庭䕃华伞全芳备祖后集卷十五全芳备祖集后集卷十六钦定四库全书全芳备祖后集卷十六宋陈景沂撰竹事实祖碎録竹曰青士扬州厥贡篠簜荆州厥贡惟箘簵瞻彼淇澳菉竹猗猗仲冬取竹箭箭矢竹也如竹箭之有筠贯四时而不改柯易叶渭川千亩竹其人与千户侯等东南之美有㑹稽之竹箭焉少室之山有大竹堪为釡甑秦地有鄠杜竹林南山檀柘号陆海焉江宁县慈姆山生箫管竹竹生花其年便枯竹六十年一易根必结实而枯死实落土复生种竹者用辰日山谷所谓竹须辰日斫笋看上畨成是也又用腊月杜陵所谓东林竹影薄腊月便须栽是也又用五月十三日古人谓之醉竹日栽竹多盛茂然又有不拘此者晏元献诗云苒苒渭侯族萧萧尘外姿如能善封殖何必醉中移竹有雌者多笋自根而上生梢一节发者为雄二节发者为雌纪要昔黄帝命伶伦为律伶伦自大夏之西沅渝之隂取竹于嶰谷而节间长六寸九分而吹之以为黄钟之宫律之本也黄帝时鳯皇栖梧桐食竹实舜南巡不返葬于苍梧之野尧二女娥皇女英追之不及至洞庭之山泪下染竹即生斑妃死为湘水神尚书伏生以竹简书之杀青者用青竹简书也汉武帝发卒塞瓠子河令羣臣将军以下皆负薪塞河而下淇园之竹蔡邕避难江南宿于柯亭柯亭有观以竹为椽邕仰而视曰良材也取以为笛音声卓絶费长房随壶公入山以竹杖与骑至家长房以杖投葛陂中化龙而去晋武帝平吴之后纳孙皓宫人并宠之莫知所适乗羊车任其所之所至晏寝宫人乃以竹叶挿户以盐水洒地而引帝车王子猷时吴中一士大夫家有好竹欲观之便造竹下讽啸良久主人出迎不顾而去尝借居空宅中便令栽竹或问之但咏啸指竹曰何可一日无此君宋袁粲为丹阳尹郡南一家颇有竹石粲率尔步往不通主人直造竹所啸咏主人出迎笑欵车骑仪从至方知是袁尹蒋诩舍种竹下开三径有羊仲裘仲之徒与之游嵇康所与交者阮籍山涛向秀刘伶阮咸王戎为竹林之游世称竹林七贤眀皇游后苑有竹丛密笋不出外顾诸王曰父子兄弟相亲当如此竹因号义竹李白与孔巢父韩凖裴政张叙祖陶沔居徂徕山日沈饮号竹溪六逸王维别墅在辋川地竒胜有竹里馆李卫公言北都惟童子寺有竹一窠才长数尺其寺纲纪每日报竹平安罗公远引眀皇逰月宫掷一枝竹于空中为桥色如白金行数里至一大城阙曰此月宫也润州甘露寺僧某者李徳裕以方竹杖留赠此竹出大宛国坚实周正节眼四面对出公再镇浙右问僧曰竹杖无恙否曰已规贠而漆之矣党项剽掠诏鳯翔合河东节度兵讨之宰相白敏中为都统帝出近苑取竹一箇植舍外远百步帝嘱矢曰党项歳暴我鄙今我约射竹中则彼当自亡不中我当索天下兵殄之终不以此贼贻子孙忧左右注目帝一发矢竹分矢彻外左右唿万歳不閲月果败寇莱公贬死于雷诏还葬洛阳过公安民皆迎祭斩竹挿地以挂纸钱焚之竹复生成林邦人神之号曰相公竹因立庙祀之刘贡父王乐道为文刻石以纪其事杂着植物之中有名曰竹不刚不柔非草非木小异空实大同节目或茂沙水或挺巖陆条畅纷敷青翠森肃质虽冬蒨性忌殊寒九河鲜有五岭实繁萌笋苞箨夏多冬鲜根榦将枯花乃悬䈙必六十亦六年龙之美爰自崐崙员丘帝竹一节为船巨细已闻形名未传桂实一族同称异源尤劲薄博矢之贤篁任篙笛体特坚圆棘竹骈深一丛为林根如椎轮节若束针亦曰笆竹城固是任蔑笋既食鬓髪则侵单体虚长各有所育苦实称名甘亦无目弓竹如藤其节都曲生多卧土立则倚木长㡬百寻状若相续质虽含文须膏乃缛厥族之中苏麻特竒修榦平节大叶繁枝凌羣独秀䈵茸纷披篔筜射筒箖箊桃枝长爽纎叶清肌薄皮千百相乱洪纎有差相繇既戮厥土维腥三湮斯沮寻竹乃生物尤世逺畧状传名般肠实中与笆相类于用寡宜为笋殊味筋竹为矛称利海表槿仍其榦刃即其杪生于日南别名为篻百叶参差生自南垂伤人则死医莫能治亦曰篣竹厥毒若斯彼之同异人所未知䈏与由衙厥体俱洪围或累尺䈏实衙空南越之居梁柱是供竹之堪杖莫尚于笻磥砢不凡状若人工岂必蜀壤亦产余邦一曰扶老名实繄同二族亦甚相似杷髪枯竹促节薄齿束物性柔殆同麻枲篕竹所生大抵江东上密防露下疎来风连亩接町竦散冈潭鸡胫似篁髙而笋脆稀叶稍杪类记黄细狗竹有毛出诸东裔物类诡异于何不计有竹象芦因以为名东瓯诸郡縁海所生肌理匀净筠色润贞凡今之箎匪兹不鸣㑹稽之箭东南之美古人嘉之因以命矢箘簬载籍贡名荆鄙篃亦箘徒概节而短江汉之间谓之为根深耐寒茂彼淇苑篲篠苍苍接畛连篁性不卑植必也巖冈踰矢为大出寻称长物各有用帚之最良又有族类爰挺峄阳悬根百仞疎榦风生箫笙之选有声四方质清气亮衆管莫伉亦有海篠生于岛岑节大盈尺榦不满寻形枯若筋色如黄金徒为一异莫知所任赤白二竹还取其色白薄而曲赤厚而直沅澧所生余方鲜植萧萧䈄畟畟攅束擢笋于秋冬乃成竹无大无小千万脩直膜内膏绣文外赩箛诞节内实外泽作贡渔阳以供辂䇿浮竹亚节虚輭厚肉临溪覆潦栖云䕃木淇笋滋肥可为㫖蓄厥性异宜各有所育植于宛䇣生于蜀细篠大簜竹之通目互名统体譬牛与犊人之所知事生轨躅赤县之外焉可详録臆之笔之匪迈伊瞩竹似贤何哉竹本固固以树徳君子见其本则思建善不拔者竹性直直以立身君子见其性则思中立不倚者竹心空空以体道君子见其心则思应用虚受者竹节贞贞以立志君子见其节则思砥砺名行夷险一致者夫如是故号君子人多树之为庭实焉贞元十九年春居易以拔萃选及第授校书郎始于长安求假居处得常乐里故闗相国私第之东亭而处之明日履及于亭之东南见丛竹焉枝叶殄瘁无声无色询于闗氏之老则曰此相国手植者自相国捐馆他人假居于是筐篚者斩焉篲帚者刈焉刑余之材长无寻焉数无百焉又有凡草木杂生其间蓁茸荟蔚有无竹之心焉居易惜其经长者之手而见贱俗人之目翦弃若是本性犹存乃芟翳荟除粪壤疎其间封其下不终日而毕于是日出有清隂风来有清声依依然欣欣然若有情于感遇也嗟乎竹植物也于人何有哉以其有似于贤而人犹爱惜之封殖之况其真贤者乎然则竹之于草木犹贤之于衆人呜唿竹不能自异惟人异之贤不能自异惟用贤者异之故作养竹记书于亭之壁以贻后之居斯者亦欲以闻于今之用贤者云秋八月刘氏徙竹凡百余本列于室之东西轩泉之南北隅克全其根不伤其性载旧土而植新地烟翠霭霭寒声萧然适有问曰树梧桐可以伐琴瑟植查梨可以代甘实茍爱其坚贞岂无松桂也何不杂种其间也答曰君子比徳于竹焉原夫本劲节坚不畏霜雪刚也緑叶萋萋翠筠浮浮柔也虚心而直无所隐蔽忠也不孤根以挺耸必相依以成秀义也虽春阳气旺不与衆木争荣谦也四时一贯荣衰不殊常也垂蕡实以迟鳯乐贤也歳擢笋以成榦进徳也及于将用则裂为简牍于是写诗书象彖之辞留示百代微此则圣哲之道坠地而不闻矣后世又何所宗欤至若镞而箭之挿羽而飞可以征不庭可以除民害此文武之急用也又划而破之为篾席敷之于宗庙可以展孝敬截而穴之为箎为箫为笙为簧吹之成虞韶可以和神人此礼乐之并行也夫此数徳可以配君子故巖夫列之于庭不植他木欲令独擅其美且无以杂之乎窃惧来者之未喻故书曰刘氏植竹记左史院迩宸居之正地直日华之东偏俗尘不飞人意自逺閟邃幽闲似非官曹有竹一丛翠接阶㕔其虚中洁烈之操隂助祛烦之能紫㣲郎髙公尝赋之固已备尽然而歳月溢久蔓衍浸滛大小相依髙下茂翳俾日光不透隂气常凝暝色为之早来阳春为之减照四序不正一庭恒昏蚊虫曹飞雀鷃自遂披圗散帙流览不快二年冬侍轩之暇载笔之余偶步庭除病其蔽翳因命斧斤将治其芜沈吟良久乃用申诫且谓其徒曰砺尔器用端尔瞻视谨尔操执慎尔区分其有质㣲而叶环笨者出之从风而不能自正者去之大而倚者去之翳而曲者去之窍而不能笙簧之用者去之挺而不能栖鸾鳯者去之其有羣居不乱独立自持振风发屋不为之倾大旱干物不为之瘁坚可以配松柏劲可以凌霜雪密可以泊晴烟疎可以漏霄月婵娟可玩劲挺不囘尔其保之既而芟剪成功繁芜交尽去者存者邪正乃分不浃旬扶疎一林歴歴可观有清风澡虑之效无蔽日朋奸之讥檀栾风生韵合宫徴君子是以知竹箭之美实资科别之功即其地不俟言而详矣或以斯为小可以伸之以纪一时之妙广而述之竹之始生一寸之萌耳而节叶具焉自蜩腹蛇蚹以至于剑拔十寻者生而有之也今画者乃节节而为之叶叶而累之岂复有竹乎故画竹必先有成竹于胸中执笔熟视乃见其所欲画者急起从之振笔直写以追其所见如兔起鹘落少纵则逝矣与可之教予如此予不能然也而心识其所以然而不能然者内外不一心手不相应不学之过也故凡有见于中而操之不熟者平居自视了然而临事忽焉䘮之岂独竹乎子由为墨竹赋以遗与可曰庖丁解牛者也而养生者取之轮扁斵轮者也而读书者与之今夫夫子之托于斯竹也而予以为有道者则非耶子由未尝画也故得其意而已若予者岂徒得其意并得其法与可画竹初不自贵重四方之人持缣素以请者足相蹑于其门与可厌之投之地而骂曰吾将以为韈士大夫传之以为口实及与可自洋州还而余为徐州与可以书遗予曰近语士大夫吾墨竹一派近在彭城可往求之韈材当萃于子矣书尾复写一诗其畧曰拟将一段鵞溪绢扫取寒梢万尺长予谓竹长万尺当用绢二百五十疋知公倦于笔砚愿得此绢而已与可无以荅则曰吾言妄矣世岂有万尺之竹也哉余因而荅其诗曰世间亦有千寻竹月落空庭影许长与可笑曰苏子辨则辨矣然二百五十疋吾将买田而归老焉因以所画篔筜谷偃竹遗予曰此竹数寸耳而有万尺之势篔筜谷在洋州与可尝令予作洋州三十咏篔筜谷其一也余诗云汉川修竹贱如蓬斤斧何曽赦箨龙料得清贫馋太守渭川千亩在胸中与可是日与其妻逰谷中烧笋晚食发函得诗失笑喷饭满案元丰二年正月二十日与可殁于陈州是嵗七月七日余在湖州曝书画见此竹废卷而哭失声焉昔曹孟徳祭乔公文有车过腹痛之语而予亦载与可畴昔戏笑之言者以见与可与予亲厚无间如此也济南李文叔为太学正得于经衢之西输直于官而居之治其南轩地植竹砌旁而名其堂曰有竹榜诸栋间又为之记于壁率午归自太学则坐堂中扫地置笔砚呻吟䇿牍为文章如茧抽绪如山蒸云如泉出流如春至草木发须臾盈卷轴门窻几席婢仆犬马目前之物有一可指无不论説形容强嘲而故许之以致其欣悦而于竹尤数数也顾其地狭而卑天雨榛秽蜘蛛之织河栁兔葵之所交横而蒙翳人不知其竹也有过者文叔必顾堂下而语之读壁间记仰栋而指其榜曰吾固诏客矣客冁然而笑曰今夫渭川之千亩淇园之林与南山之㕘天而蔽日者其大若盃若盂若桐梓之躯其胶漆嵌巖之上而临百仞之渊不特出屋檐而摩墻堵也莫春者春雷隐隐万笴奋角如犀角作箨解而出碧一日百尺弥望不可以极于时刀斧之取材度径围而得之大小齐一西转笆笮南引江汉浮渭而乱河囷束簰属而下者为筒为竿为屋椽揵菑千丈之笮徧国之藩篱是赖与窍而比于律吕以悲哀娱耳者声音满天地也视其旁之人室庐竹也器用竹也樵而薪者竹也以贸米盐而出之其隣境者竹也夫此人岂知竹之爱翛然而喜谆谆然语人而以夸之曰吾居有竹也哉文叔亦冁然而笑曰不然夫物安知有贵贱之所常在玉之美而蓝田以抵鹊沈为美木而交趾以为槃石彘白鷴锦鸡山中以醯腊而贵人以百金致茗以为弼而胡人以为佩夫物固有以多为贱而以少为贵者今夫王城之广大九涂四达三门十二陌坊之棊置上自王侯至于百姓庶民宫接而垣比车马之所腾人气之所蒸嚣尘百里欲求尺寸之地以休逸而莫之致而贪者置圊无隙况于其他哉然则环堵不容丈而有竹如吾堂者不知能㡬人也则予所以掲之于栋而名之书诸壁而记之翛然而喜谆谆然语客以夸之不亦可哉且竹之美昔人以比徳松柏冬夏青青君子之所独也以夫少为贵者之使得见夫渭川淇园与南山之苍蔚者而游其间虽多固不可贱也夫多犹不可贱又况其少哉客唯唯虽然吾闻昔王子猷好竹尝曰安可一日无此君闻吴中士大夫家有好竹欲观之径往坐竹下啸咏良久主人欲留而不可将出主人闭户因尽欢而返今文叔居有竹文叔嫂亦当洒扫储具请不速客客将造门坐堂上不去曰竹固招我永嘉吴公叔清旷简逺望之皎然如雪山倚空落月满屋梁也趯然如琼田之鹤阿阁之鸾鳯也萧然如驭风骑气饮沆瀣而逰汗漫也予顷识之湘中一见定交脱帽痛饮谈诗论文俗士或疑其异或信其真公叔不知也今年四月予来为邑于斯吴公叔宾赞洪甫相见説湘中事予盖老且朽病折腰走堦下非其好也公叔复唿酒濯余之泥涂尘沙夜遇半月在牖户荷风飘然从东湖之东度水而至公叔与予皆大醉矣公叔起曰吾有竹所予盍为我记之予曰奚而名也公叔曰不闻王子猷之不问主人径造竹所乎予曰记之易耳虽然此非公叔事也乃杨子事也杨子将为子猷之径但未知今之主人与昔之主人何如耳公叔大笑曰王茂洪不云乎元规若来吾便角巾还第皮日休与杜甫作诗皆有緑沈语故后人以竹名緑沈老杜云雨抛金锁甲苔卧緑沈枪皮日休云一架三百本緑沈森㝠㝠唐李益诗云开帘风动竹疑是故人来后人以竹为故人亦犹王子猷以竹为此君刘禹钖以旧有竹枝歌其歌陋乃作竹枝曲九章由是盛传于贞元元和间东坡云竹枝歌本楚声幽怨恻怛若有深悲者夫伤二妃而哀屈原思懐王而怜项羽此亦楚人之意翠葆随风金戛动日赋咏祖五言散句竹深留客处美花多映竹野外堂依竹竹日净晖晖修竹不受暑花亚欲移竹爱竹遗儿书霜埋雪竹根种竹交加翠竹光团野色丛篁低地碧竹送清溪月竹髙鸣翡翠竹细野池幽秋竹映疎花竹影金琐碎窻竹夜鸣秋竹影扫秋月嫩箨筠粉暗粉箨春苞解雪节贯霜根解箨呈新緑作龙还葛水为马向并州含风自飐飐负雪亦猗猗夜条风淅淅晚叶露凄凄无人赏髙节徒自抱贞心南条交北叶新笋杂故枝萌开箨已垂结叶如成枝谁能制长笛当为玉龙吟緑竹影参差葳蕤带曲池勿嫌鳯不至终当待圣明味苦夏虫避丛卑春鸟疑为问南溪竹抽梢合过墻我有江隂竹能令朱夏寒伐竹者谁子悲歌上云梯髙节人相重虚心世所知露涤松粉节风揺青玉枝何处闻秋声萧萧北窻下扶疎多透日零落未成丛嫩节留余箨新丛出旧阑朝烟生密翠晚影漏余明竹比君子徳猗猗寒更緑爱此孤生竹碧叶琅玕柯风稍千纛乱月影万夫长萧骚寒雨夜敲戛晚风时能识凌冬性知有歳寒心逸箨分苦节轻筠抱虚心丛长傲霜雪根痩耻泥涂国节还同我虚心欲待谁粉腻虫难篆丛疎鸟易窥笋补疎邉竹花藏密处枝后茁碧含藓厥包黄带沙七言散句锦竹亭亭出县髙茏竹和烟滴露梢风含緑篠娟娟净好风凉月满松隂谁家多竹门可欵千株玉槊搀空立醉里曽看碧玉泉一林瘦竹吾菟裘翠竹梢云自结丛轻花嫩笋欲凌空寂寞孤灯愁不寐萧萧风竹夜窻寒只须伐竹开荒径拄杖看花听马嘶江深竹净两三家多是红花映白花子猷去后知音少粉节霜痕漫嵗寒此君若欲长相见政事堂前有旧林无端种在幽寒处衆鸟嫌寒鳯未知祇应更使伶伦见写尽雌雄双鳯鸣逺爱檀栾碧径开荷钱乗雨㸃苍苔龙孙已见多竒节鳯实新生入翠枝西园不宿还堪恨辜负夜窻风雨声先出烟姿还雅淡削开龙影起幽蟠不杂嚣尘多冷淡饱经霜雪越精神清风掠地秋先到赤日行天午不知寺篱斜夹千梢翠山磴深穿万箨干数声野鹤无寻处只在楼西有竹家秤停阑槛多栽竹料理陂塘旋放荷秋声来处无寻覔只在窻前竹叶间疎竹生孙初上坂矮松种子欲凌霄五言古诗笋添南堦竹日日成清閟缥节已储霜黄苞犹揜翠出阑抽五六当户罗三四髙标陵秋严贞色夺春媚稀生巧补林併出疑争地縦横乍依木烂熳忽无次风枝未飘吹露粉先含泪何人可移玩清景空瞪视野竹攒石生含烟映江岛翠色落波深虚声带寒早龙吟曽未听鳯曲吹应好不觉蒲栁彫贞心常自保兹轩最洒落歴歴种琅玕正昼薄云稀萧萧风雨寒翠隂凉宴坐疎韵成清欢锦箨裁夏扇玉笋供春盘晴蜗濳叶底暝雀投林端幽兴遇物惬髙懐随处安且免一日无何须千亩寛花妍儿女姿零落一何速竹比君子徳猗猗寒更緑京师多名园车马纷驰逐春风红紫时见此苍翠玉凌乱迸青苔萧疎拂华屋森森日影闲濯濯生意足幸此供清赏宁辞荐芳醁黄昏人去锁空廊枝上月眀春鸟宿宁可食无肉不可居无竹无肉令人痩无竹令人俗人瘦尚可肥人俗不可医旁人笑此言似髙还似痴若对此君仍大嚼世间那有扬州鹤野次小峥嵘幽篁相依緑阿童三尺箠御此老觳石吾甚爱之勿遣牛砺角牛砺角尚可牛鬭残吾竹今日南风来吹断庭前竹低昻中音律甲刃纷相触萧然风雪意可折不可辱风霁竹亦囘猗猗散青玉故山今何有秋雨荒松菊此君知健否归扫三径緑五言古诗散聨贞榦障曲砌翠节负寒霜拂牖分云影临池待鳯皇小者截渔竿大者编茅屋勿作篲与箕而令粪土辱封以梁园土浇之清泉水得此色不移凌空势方起龙钟生南岳孤翠欝亭亭峯岭上丛翠烟雨下㣲㝠昔公怜我直比之秋竹竿秋来苦相忆种竹㕔前看慈竹不外长密比青瑶华矛攒有森束玉粒无蹉跎纎粉妍腻质细琼支翠柯亭亭霄汉近蔼蔼雨露多其谁赏髙节祇自保孤根密榦青杠直危梢翠纛翻梢弱烟才足筠浮粉未干花隂照流水迸节犯朱阑新笋渐盈尺新枝已铺瓦燕雀勿相惊深沈似隆夏世皆笑幽独可不少自贬种竹南轩间亦足以相检况兹歳华晚衆卉日彫敛清节良自如栽培匪为谄古寺带修冈青葱万竿玉春梢长旧枝夏雨湿新緑晋人遁竹林所以避乱世唐士隐竹溪所以养髙致五言絶句无尘终不扫有鸟莫令弹若要添风月应除数十竿竹洞何年有公初斫竹开洞门无锁钥俗客不曽来蔼蔼溪流漫梢梢岸篠长穿沙碧榦净落水系苞香苍梧千载后班竹对湘沅欲识湘妃怨枝枝满涙痕萧萧凌霜雪浓翠异三湘疎影月移壁寒声风满堂种竹宫墻隂经年但憔悴故园新緑多宿榦转苍翠凛凛氷霜节修修玉雪身便无文与可自有月传神体方如就矩榦直匪从绳杖有削圆厄提携先摸稜五言八句緑竹半含箨新梢才出墻色侵书帙晩隂过酒尊凉雨洗涓涓净风吹细细香但令无剪伐㑹见拂云长㣲风惊暮坐临牖思悠哉开门风动竹疑是故人来时滴枝上露稍沾堦下苔幸当一入幌为拂素琴埃东隣谁种竹偏称长官心月上分清影风来恵好音低枝疑见接迸笋似相寻多谢此君意墻头诱我吟森然㡬竿竹密密茂成林半室生清兴一窻余午隂俗物不到眼好书还上心底事忘覊旅此君同此襟五言近体江西潇洒地本自与君宜固节还同我虚心欲待谁涧泉旁借响山水共含滋粉腻虫难篆丛踈鸟易窥逰邉曽结念到此数题诗莫恨成龙晚成龙自有时歳月人间促烟霞此地多殷勤竹林寺更得㡬囘过擢翠向人孤潭潭省署虚雨余秋更晚风月共萧疎小桃遮不得深草放教青影射池光冷声敲鹤梦惊秋来初种竹憔悴不成林复此雪霜晚空惊孤直心如何沾瑞露似欲慰穷隂不求丹鳯食不学景龙吟自有慈仁意相依歳月深濳符君子道可愧世人心松隂半坛日竹声一槛秋每畨看鹤过疑似有仙逰挺挺霜中节沈沈日下隂试裁苍玉管吹作紫鸾音七言古体王师学琴二十年响如清花落涧泉满堂洗尽琵琶耳请君停手恐断絃神人传书道人命死生贵贱如看镜晩知直语独憎嫌深藏幽寺听钟磬有酒如渑客满门不可一日无此君当时手栽数寸碧声挟风雨今连云此君倾盖如故旧骨相竒怪清且秀程婴杵臼立孤难伯夷叔齐採薇痩霜钟堂上美秋月㣲风入絃此君説公家周彦笔如椽此君语意当能传七言絶句华轩蔼蔼他年到锦竹亭亭出县髙江上舍前无此物幸分苍翠拂波涛负郭依山一径深万竿如束翠沈沈从来爱物多成癖辛苦移家为竹林竹里编茅倚石门竹茎疎处见前村闲眠尽日无人到自有春风为扫门溪上残春黄鸟稀辛夷花尽杏花飞始怜幽竹山窻下不改青隂待我归不用山僧供帐迎世间无此竹风清独拳一手支颐卧偷眼看云生未生晚节先生道转孤歳寒惟有竹相娱麄材杜牧真堪笑唤作军中十万夫寄语菴前抱节君与君到处合相亲写真虽是文夫子我亦真堂作记人万木萧疎怯歳寒子猷相见喜平安世间宁有扬州鹤休讶平生向食难东风弄巧补残山一夜吹添玉㡬竿半脱锦衣犹半着箨龙未信怯春寒一抹轻烟隔小桥新篁揺翠两三梢惜春不觉归来晚花压重门带月敲风竹萧萧梧叶黄相思寸寸断人肠一声塞管来何处鴈带秋声入故乡编茅为屋竹为椽屋上青山屋下泉半掩柴门人不见老牛将犊傍篱眠鳯尾森森半已舒玳文滴沥尽难知虚心不贮相思恨还作风流向绮䟽卢仝茅屋面桃李杜老草堂依栁梅我欲四时相照映小窻时对此君开解箨新篁不自持婵娟已有歳寒姿要看凛凛霜前意须待秋风粉落时痩削嵚﨑向小岑分行种竹未成林丁宁莫伐春来笋留与新梢补缺隂一别虞妃去未还愁云空锁九疑山世间多少相思泪洒徧修篁染不斑渭川未暇栽千亩庭槛聊须种数根敢爱深秋羣木脱独欺风雨战黄昏蛰宫惊起两龙角蛟室未呈双水犀同本君为分鲁卫清风应不愧夷齐七言八句乍见凌云飘粉箨须知碍石作盘根细看枝上蝉吟处犹是笋时虫蚀痕月送緑隂斜上砌露凝寒色湿遮门列仙终日逍遥地鸟雀濳来不敢喧宜烟宜雨又宜风拂水藏村又间松移得萧骚从逺寺洗来疎净见前峯侵堦藓拆春芽迸绕径莎㣲夏䕃浓无赖杏花多意绪数枝穿翠好相容借居未定先栽竹为爱疎森与薄隂一日暂无便鄙吝数竿虽少亦萧森窻间对了添诗料郭外移来费俸金自笑明年何处在虚檐风至且披襟乐府祖水龙吟楚山修竹如云异材秀出千林表龙须半剪鳯膺㣲长玉肌匀绕木落淮南雨晴云梦月眀风袅自中郎不见桓伊去后知辜负秋多少闻道岭南太守后堂深緑珠娇小绮窻学弄梁州初徧霓裳未了嚼徴含宫泛商流羽一声云杪看使君洗净蛮风瘴雨作霜天晓朝中措龙孙脱颕破苔痕英气欲凌云深处未须留客春风自掩柴门蒲团宴坐轻敲茶臼细扑炉熏弹到琴心三叠鹧鸪啼傍黄昏谒金门西风竹吹入翠烟斜矗红小阑干知㡬曲声声敲碧玉窻下鳯台银烛断梦已惊难续曽伴去年庭下菊夜阑听雨宿沁园春竹焉美哉爱竹者谁曰君子欤向佳山水处筑宫一亩好风烟里种玉千株朝引轻霏夕延凉月此外尘埃一㸃无须知道自乐其乐吾爱吾庐竹之清也何如应料得诗人情矣乎况满庭秀色对拈彩笔半窻凉影伴读残书休説龙吟莫言鳯啸且道髙标谁胜渠君试看正绕坡云气似渭川圗全芳备祖后集卷十六全芳备祖集后集卷十七钦定四库全书全芳备祖后集卷十七宋陈景沂撰木部杨栁事实祖碎録杨蒲栁也从木昜声柽河栁也从木圣声栁小杨也从木夘声昔我往矣杨栁依依折栁樊圃菀彼栁斯鸣蜩嘒嘒汉苑有人栁一日三眠三起正月元旦取栁枝悬户以驱百邪正月栁梯梯者发叶也纪要展禽之家植栁行徳恵因号栁下恵一曰邑名楚养由基善射去杨叶百步百发百中支离叔与滑介叔观于㝠伯之丘崐崘之区黄帝之所休俄而栁生其左肘支离曰子恶之乎滑介叔曰生者假借也假之而生生者尘垢也死生为昼夜且吾与子观化而化及又何恶焉右革子尹文子叔儋子相与为友闻楚成王贤俱往见之至嵚巖之间卒逢风雨共伏于枯栁之下衣寒粮乏度不能俱活以革子为贤乃併衣粮与之二子遂冻饿而死革子见楚王王知其义陈酒设钟鼓以享之革子撡琴而作别散之音楚王赐以百金使葬二子焉汉周亚夫屯军细栁张敞为京兆尹走马章台街有栁终唐时曰章台栁杜诗云亰兆空栁市陶潜宅边有五栁因以为号陶侃镇武昌性缜密好问尝课诸营植栁都尉夏施盗种于已门侃遇见之问曰武昌西门栁何故盗种于此施服罪桓温自江陵北行往观少时所种栁处皆数围慨然叹曰木犹如此人何以堪扳枝执条泫然流涕嵇康性絶巧能锻家有一栁乃激水以围之夏日甚凉居其下游戏以锻王恭美姿容人多悦之或目之曰濯濯如春月栁顾长康痴信小术桓𤣥以一叶桞绐之曰此蝉翳叶也长康信之齐刘悛之为益州刺史献蜀栁数株枝甚长状若丝缕武帝植之于大昌灵和殿前尝玩叹曰此栁风流可爱似张绪当年梁修仁监造蓬莱宫种白杨更植以桐隋髙颎孩孺时家有栁髙丈许亭亭如车盖里中父老曰此家当出贵人隋炀帝自板渚引河达于淮海谓之御河河畔筑道树栁名曰隋隄吕渭迁礼部侍郎始中书省有古栁建中末枯死徳宗自梁还复荣茂人以为瑞栁渭令贡士赋之帝闻不以为喜天寳中韩翃有诗名与富人李生友善以幸姬栁氏与之眀年翃擢第家于青池歳余盗寇两亰栁以姿色惧不免乃剪髪居法云寺侯希逸为淄青节度翃为书记遣使间行求栁氏以练囊盛金题曰章台栁章台栁往日青青今在否縦有长条似旧时也应扳折他人手栁荅曰杨栁枝芳菲节可恨年年赠离别一叶随风忽报秋縦使君来岂堪折无何蕃将沙叱利立功知其姿色刼以归翃使虞侯以计取之希逸以闻于朝诏栁氏还翃白乐天有姬名小蛮善唱杨栁枝人遂以曲名之宣宗闻乐府唱白居易栁枝词勅永丰坊中移杨栁两株植于禁中居易以一曲表其意云一树衰残委尘土双株荣耀属天庭定知此后天文里栁宿光中添两星杂着夫杨横树之则生倒树之亦生折而树之又生赋咏祖五言散句长杨䕃碧海修杨夹广津郁郁园中栁弱栁䕃修衢杨园流好音垂杨䕃御沟栁色黄金嫩髙栁半天青开筵俯髙栁塞栁半疎翠雨余添栁重青归栁叶新官桥带栁隂官栁着行新市桥官栁细青栁槛前梢归院栁边迷秋风吹栁条手自移蒲栁金穂不胜吹栁意不胜春栁老半书虫垂隂半上路结翠早知音还将眉里翠来就镜中舒白杨多悲风萧萧愁杀人解有相思否应无不舞时慧眼眀秋水愁眉淡逺峰栁州栁刺史种栁栁江边栁条将白髪相对共垂緑如美妇正立栉发长在地细栽烟外叶繁并暖前枝何用长隄栁将眉与世颦七言散句动似颠狂静似愁栁条弄色不忍见问栁寻花到野亭恨得东风不展眉烟栁风丝拂㟁斜河隄栁弱郁金枝陌头杨栁黄金色岸容待腊将舒栁漏泄春光有栁条故园杨栁今揺落何得愁中却尽生江头宫殿锁千门细栁新蒲为谁緑遥忆青青江㟁上不知攀折是何人渐欲拂他骑马客未多遮得上楼人莫折宫前杨栁枝𤣥宗曽向笛中吹一把栁丝收不得和风搭在玉阑干巫娥庙里低含雨宋玉门前斜带风叶含浓露如啼眼枝袅轻风似舞腰桃红李白皆夸好须得垂杨为发挥依依故国樊川恨半掩村桥半拂溪㡬囘离别折枝尽一夜春风吹又长眀年更有新条在挠乱春风卒未休才闻暖律先偷眼直待和风始展眉思量却是无情木不解迎人只送人谁家缥缈青罗帔何处蹁跹金缕衣生计任从栽者意却嗤松栢不禁移章台街里翻轻絮㶚水桥边送落晖人昔共游今独在树犹如此我何堪不识日髙眠起处何如风定舞余时灯背翠帘人欲别月斜烟栁马频嘶不知张绪当年少得似长条濯濯时但见低垂长卫足更无竦耸直㕘天不及垂隂向黎庶春风一路送遥情多谢㶚陵隄上栁与人头上拂尘埃风雨不知春早晚栁条揺动半江隂初无恼乱春风意却是春风恼乱他如今已作参天木应是衰迟老主人緑杨影里莺声碎正是南窻睡觉时若见集英门外栁为言曽惹御炉香昭阳太极无行路歳歳鵞黄上栁条门外莫栽杨栁树得春多处恨春多粥香饧白清眀近间挽柔条挿画檐风霜两鬓五十五杨栁㡬畨三月三鬓痕不似新条好可倩东风染得青根枝不入灵和殿枉为人间拂马蹄杨栁年年人老大江山处处客凄凉五言絶句巫山巫峡长垂栁复垂杨同日宜共折故人还故乡栁挂九衢丝花飘万家雪如何憔悴人对此芳菲节河栁擅佳名青条发红穂因愁百卉娇强作芳菲意七贤宁占竹三品且饶松肠断灵和殿先皇玉座空白头种松桂他日见成林不及栽杨栁明年即有隂花眀栁陌春栁緑御沟新为报辽阳客流芳不待人濯濯萦春晚依依带暝饶楚宫皆饿死无计学纎腰杨栁春风里青青夹御河为何扳折苦只为别离多五言古诗白杨初生时乃在豫章山上叶拂青云下根通黄泉轻盈拂建章夹道连未央因风结复解霑露犹且长不如种此栁此栁易荣滋无根亦可活成隂亦非迟三年未离郡可以见依依玉缕葳蕤姿结为芳树枝忽惊眀月钩钓出珊瑚株灼灼不死花蒙蒙长生丝美笑千黄金驻景双白璧东风杨栁津㡬度千丝碧欵欵白面郎画舫宫様妆新隄五里长囘头意悠扬幽人兴不忙得志汀草芳五言八句只道梅花发那知栁亦新枝枝总到地叶叶自生春紫燕时翻羽黄鹂不露身汉南因老尽㶚上逺愁人山静云为友家贫鹤是亲埽花存过螘留食施饥鳞有句题僧寺无书扰贵人三间依栁下浑不染亰尘五言律诗散聨杨栁非花树依楼自觉春枝边通碧色叶里映朱轮带月交帘影因吹扫席尘已带黄金缕仍残白玉花长时须拂马密处共藏鸦眉细从他敛腰纎莫乱斜七言古诗露井天桃春未到迟日犹寒栁开早髙枝低枝飞鹂黄千条万条覆宫墻㡬囘离别折欲尽一夜东风吹又长毵毵拂人行不进依依送君无远近青春去往随栁条却寄来人以为信隋堤栁歳久年深尽衰朽风飘飘兮雨潇潇三株两株汴河口老枝病叶愁杀人曽经大业年中春萧墻祸生人事变晏驾不得归秦中土坟数尺何处葬吴公台下多悲风二百年来汴河边沙草和烟朝复暮后王何以鉴前王请看隋隄亡国树緑丝条弱不胜莺苏家小女旧知名杨栁风前别有情剥条盘作银环様卷叶吹为玉笛声七言絶句陶令门前四五树亚夫营里百千条何似东都正二月黄金枝映洛阳桥隔户杨枝弱袅袅洛阳十五女儿腰谁谓朝来不作意狂风枉断最长条人言栁叶似愁眉更有愁肠似栁丝栁丝挽断肠牵断彼此因由续得时花萼楼前初种时美人楼上鬭腰肢如今抛掷长街里露叶如啼将恨谁御陌青青拂地垂千条金缕万条丝如今绾作同心结将赠行人知不知城外春风飏酒旗行人挥袂日西时长安陌上无穷树惟有垂杨管别离半烟半雨江桥畔映杏映桃山路中会得离人无限意千丝万缕惹春风碧玉妆成一树髙万条垂飏緑丝条不知细叶谁裁出二月春风似剪刀髙出军营远映旄曽逢兵火一时烧风流性格终难挫暖日还生万万条渭城朝雨挹轻尘客舍青青栁色新劝君更尽一杯酒西出阳关无故人一树春风万万枝嫩于金色輭于丝永丰东角荒园里尽日无人属阿谁金缕毵毵碧瓦沟六宫眉黛惹春愁晚来更带龙池雨半拂阑干半入楼池南栁色半青青萦烟袅娜拂绮城垂丝百尺挂琱楹上有好鸟相和鸣枝袅纎腰叶鬭眉春来无处不成丝㶚陵原上多离别少有长条拂地垂江边杨栁曲成丝立马凭君折一枝惟是春风最应惜殷勤祇向手中吹白云溪畔种还生风摆长条拂水轻应为繁华压金谷依依终日是无情新丰道上㶚陵头又送夫君去逺游借问栁枝能记否古今共有㡬多愁永丰坊里旧腰肢曽见青青初种时看尽道边离别恨争教风絮不狂飞乱条犹未变初黄倚得东风势更狂解把飞花蒙日月不知天地有清霜含烟带雨半平桥袅袅千条复万条张令当年成底事风流才似女儿腰万缕千丝织暖风绊烟习露市桥东砌成幽恨斜阳里供断闲愁细雨中堤边杨栁密藏鸦堤上游人两髻了可惜寻春来较晩谁家留得碧桃花丝丝烟雨弄轻柔偏称黄鹂与白鸥才着一蝉嘶晚日西风容易便成秋三月名园草色青梦囘犹忆卖花声春花不管人憔悴飞絮纷纷弄晩晴燕子楼边栁色新画眉人去镜生尘来年羞结空牀梦闲拨琵琶过一春花瘦水肥二月天画桡双动木兰船人家尽换新榆火惟有垂杨带旧烟雨重垂杨緑未干一渠流碧弄潺潺暝鸦过尽东风恶独倚衡门看逺山蝶扑蜂黏发出狂飘然欲上白云乡无端却被游丝搅绾住东风舞㡬场腊雪逢春次第消等闲着脚上溪桥栁条毕竟带儿女一夜东风眼便娇忆别东河两度春西湖栁眼又新新想因一様湖边栁一様春风一様青袅袅吴兴栁满城春光浓处白苹亭来时金缕黄尤浅看得枝枝叶叶青春到枝枝是緑丝秋来叶叶是愁眉㶚桥何限经行者不记寻花系马时隂隂垂栁乱蝉嘶栁外娇莺自在啼心事太平山色好开轩坐到日沈西一撮娇黄染不成藏鸦未稳蚤藏莺行人自谓伤离别枉折无情赠有情七言八句杨子江头流水湄长安陌上暖风吹黄金璎珞雪晴后碧玉珑璁春尽时端的园林俱不及等闲台榭便相宜思量也是多情物惯与人间赠别离破箧犹存旧赐香轻将魂梦到昭阳只知镜里春难驻不信人间夜更长父母家贫容不得君王恩重死休忘东风二月垂杨栁犹解飞花入禁墻乐府祖兰陵王栁隂直烟里丝丝弄碧隋隄上曽见㡬畨拂水飘绵送行色登临望故国谁説亰华倦客长亭路年去歳来因折柔条过千尺间寻旧踪迹又酒听哀絃灯照离席梨花榆火催寒食愁一箭风快半篙波暖囘头迢递便数驿望人在天北悽恻恨堆积渐别浦萦回津堠岑寂斜阳冉冉春无极记月榭携手露桥闻笛沈思前事似梦里泪暗滴蝶恋花爱日轻眀新雪后媚眼星星渐欲穿窻牖不待长条倾别酒一枝已入离人手浅浅柔黄轻蜡透过尽氷霜便与春争秀强对青铜簮白首老来风味难依旧小阁隂隂人寂后翠幕褰风烛影揺疎牖夜半霜寒初索酒金刀正在柔荑手丝薄粉香光欲透小叶尖新未放双眉秀记得长条垂鹢首别离情味还依旧移得緑杨栽后院学舞宫腰一月青犹短不比㶚陵多送逺残丝乱絮东西㟁㡬叶小眉愁不展莫唱阳关真箇人肠断分付与春春细看条条尽是离人怨为问宛溪桥畔栁拂水倡条㡬赠行人手一様叶眉偏解绉白绵飞尽因谁痩今日离亭还对酒唱断青青好去休囘首美䕃向人疎似旧何须更待秋风后桃萼新香梅落后叶叶藏鸦冉冉垂亭牖舞困低迷如着酒轻丝偏近游人手雨过昽昽斜日透客舍青青特地添明秀停话扬鞭囘别首渭城荒逺无交旧玉楼春黄金弄色轻于粉濯濯春条如水嫩为縁力薄未经风不奈娇多长似困腰柔乍怯人相近眉小未知春有恨劝君着意惜芳菲莫待行人攀折尽天然不比花含粉约月㣲黄春色嫩小桥低映欲迷人闲倚东风无奈困烟姿最与章台近冉冉千丝谁结恨狂莺来往恋芳隂不道风流真态尽朝中措平山阑槛倚晴空山色有无中手种满庭杨栁别来㡬度春风文章太守挥毫万字一饮千钟行乐直须年少尊前看取衰翁浣溪沙一月和风到碧城万条千缕巧相迎舞烟眠露过清明籹镜巧偷眉叶様歌楼妍曲借枝名晩秋霜霰莫无情解连环露条烟叶惹长亭旧恨㡬畨风月爱细缕先窣轻黄渐拂水蔵雅翠隂相接纎輭风流眉黛浅三眠初歇奈年华又晚萦绊游蜂絮飞晴雪依依㶚桥怨别正千丝万缕难禁愁絶怅歳久应长新条念曽系花骢屡停兰檝弄影揺晴恨闲损春风时节隔邮亭故人望断舞腰痩怯虞美人一畨雨过年芳浅袅袅心情嬾章台人过马嘶声小眉不展恨盈盈怨清明烟柔露软湖东㟁恼乱春风惯一声声是故园莺及至如今闻处又多情蓦山溪黄金线软玉露生轻润青豆破初芽拂烟痕一枝独嫩东风着意不放舞闲春渐暖柔无力依依怨和困旗亭带晚又是清明近惹尽别离愁约啼莺深深与问㶚陵伤感那更入阳闗攀折处我无心行人自多恨江城子西城杨栁弄春柔动离忧涙难收犹记多情曽为系归舟碧野画桥当日事人不见水空流韶华不为少年留恨悠悠㡬时休飞絮落花时候一登楼便做春江都是泪流不尽许多愁栁枝江南㟁栁枝江北㟁栁枝折送行人无尽时恨分离栁枝酒一杯栁枝泪双垂栁枝君到长安百事迷㡬时归栁枝採桑子人如濯濯春杨栁彻骨风流脱体温柔牵系多情卒未休最怜恰新眠起云雨初收斜倚琼楼叶叶眉心一様愁行香子云叶烟条天与多娇筭风流张绪难消恼人春思正自无聊赖敛愁眉酣醉眼减围腰风絮招邀蝶弄莺嘲最闗情是短长桥解骖分袂催上兰桡更緑波平红日坠碧云遥谢池春烟雨池塘緑影乍添春涨鳯楼髙珠帘卷上金柔玉困舞腰肢相向似玉人痩时模様离亭别后试问阳闗谁唱对青春翻成怅望重门静院度香风屏障吐飞花伴人来往全芳备祖后集卷十七全芳备祖集后集卷十八钦定四库全书全芳备祖后集卷十八宋陈景沂撰木部枫事实祖碎録枫香树似白杨叶圎而岐分有脂而香其子大如鸭卵二月花发着实九月熟曝干可烧枫欇欇枫本一名欇欇汉宫殿中多植之至霜后叶丹可爱故骚人多称之老枫化为羽人纪要黄帝杀蚩尤于黎山之邱掷其械于宋山之上化为枫木之林后周武帝梁州上书言鳯集于枫上羣鸟列侍以万数枫槐被宸赋咏祖五言散句枫落吴江冷晓霜枫叶丹青枫满潇湘湛湛长江水上有枫树林春㟁桃花水秋江枫树林辍棹青枫浦双枫旧已摧囘首过津口而多枫树林七言散句背日丹枫万木稠玉露彫伤枫树林枫叶荻花秋瑟瑟香霭深谷攒青枫赤叶枫林百舌唿黄谿野岸天鸡舞旅雁上云归紫塞家人钻火用青枫江头赤叶枫愁客篱外黄花菊对谁枫叶千枝复万枝江桥掩映暮帆迟青枫緑草将愁去逺入吴云暝不还月落乌啼霜满天江枫渔火对愁眠遥看一树凌霜叶好似衰颜醉里红含雨数峰分水墨着霜千树半丹青水落才余半篙緑霜髙初染一林丹五言古诗枫叶不耐冷露下胭脂红无复恋本枝槭槭随惊风向来树头蝉去尽不见踪日落秋水寒哀哀呌征鸿萎緑映葭青疏红分浪白落叶洒行舟仍持送逺客五言絶句辇路江枫暗宫城野草春伤心庾开府老作北朝臣一夕起霜风千林坠晓红无端逐流水流向武陵东猿鹤惊唿时楼钟动翠㣲枫林坠明月疎影乱人衣一坞藏深林枫叶翻蜀锦寄语别家人路遥霜霰凛七言古诗双枫一松相复前可怜老翁依少年少年翡翠新衫子老翁得衣青布被更有秋风清露时少年再换轻红衣莫教一夜霜雪落少年赤立无衣着老翁深衣却不恶鳯山髙兮上有枫青女染叶猩血红莫辞老红嫁西风一夜憔悴成秃翁七言絶句逺上寒山石径斜白云深处有人家停车坐爱枫林晚霜叶红于二月花千里枫林烟树深无朝无暮有猿吟停桡静听曲中意好是云山韶濩音赤叶枫林落酒旂白沙洲渚夕阳㣲数声柔橹苍茫外何处江村人夜归山寒江冷丹枫落争渡行人簇晚沙菰米苹花飞白鸟一张红锦夕阳斜黄红紫緑巖峦上逺近髙低松竹间山色未应秋后老灵枫方为驻童颜七言八句少立危亭独倚栏此心便与白鸥闲水波不动鱼龙蛰风月无边天地寛㡬处风蒲连碧浪数重烟树出青山垂虹再卜清游日枫落吴江波正寒榕事实祖碎録榕叶如冬青其叶不彫榕树一株可䕃数亩泉福间多产此木树上悬须着地即便生根俗喭云榕树倒生根树拳曲不可为材烧无焰不可为薪故能久而大赋咏祖五言散句忽此榕林中跨空飞拱折七言散句拔地髙标如铁色拂天老树作寒声五言古诗寒溪澹容与老木枝相樛其谁合二美名此景物幽大师昔南来于焉曽少休想当下榻时清与耳目谋品题得要领亦有翰墨留我来访遗地密竹鸣钩辀稍令旧观复还与佳客游树影散香篆水光泛金瓯市声不到耳永日风飕飕所忻簿书隙有此足夷犹平生邱壑愿如痼不可瘳虽知等喧寂终觉静理优更思濯沧浪榕根浮小舟七言絶句宦情羁思共凄凄春半如秋意转迷山城过雨百花落榕叶满庭莺乱啼晩暑无凉可得寻小风一㸃慰人心斜阳碎入髙榕叶翻作青天覆作金榕声竹影一溪风逰客曽来系短篷我与竹君俱晚出两榕曽为识涪翁楸事实祖碎録河济之间千树楸与千户侯等纹楸可以为棊局杂着走马长楸之间望青楸之离霜赋咏祖七言散句髙花曽吐驿庭春老榦空纒薜荔鳞勾稽严密不通賔因见楸花忆去春五言古诗庭树止五株共生十步间各有藤绕之上各相钩联下叶各垂地树巅各云连朝日出其东我常坐西偏夕日在其西我常坐东边当昼日在上我在中央闲仰视何青青上不见纎穿朝暮无日时我且八九旋濯濯晨露香明珠何珊珊夜月来照之蒨蒨自生烟我已自顽惰重遭五楸牵客来尚不见肯到权门前权门衆所趋有客动百千九牛亡一毛未在多少间往既无可顾不往自可怜楸英独妩媚淡月相参差大叶与劲榦簇萼密自宜凉风天际来拂我阶前树稍惊枝上禽复滴叶间露七言絶句中庭长楸百尺余翠蔼揜叶当四隅晨露夕日自相翳并坐可以千人居楸树馨香倚钓矶斩新花蕊未应飞不如醉里春风尽可忍醒时雨打稀几歳生成为大树一朝纒绕困长藤谁人与脱青罗帕看吐髙花万万层幸自枝条能树立何须萝蔓作交加旁人不解寻根本却道新花胜旧花青幢紫盖立童童细雨浮烟作緑笼不待画师来貌取定知难见一生中榆事实祖碎録榆者白枌也榆有刺荚为无夷无姑其实夷也姑榆也生山中叶员厚剥取皮合渍之味辛苦所谓无夷是也春取榆栁之火三月榆英落槿荁枌榆免薨滫瀡以滑之襄国邺路千里之中夹道种榆盛暑之下人行之鹊上髙城之危而巢于髙榆之颠城壊巢倾凌风而起故君子之居世也得时则义行失时则鹊起纪要楚庄王将伐晋敢谏者死叔敖进谏曰臣园中有榆栁上有蝉方奋翼悲鸣饮清露不知螳螂之在其后也髙祖祷枌榆社在东丰北十五里成帝时旱灾民食榆皮龚遂为渤海太守劝民农桑种榆一口一树郑浑为魏郡太守课百姓种榆为篱赋咏祖五言散句春榆初改火钱穿短贯榆天上何所有歴歴种白榆可惜凌云条化作樵夫束农家榆荚雨江国鲤鱼风七言散句榆荚抛钱栁展眉隔墙榆荚撒青钱榆荚相催不知数栁絮榆钱不当春榆钱可穿栁带柔杨花榆荚无才思也解漫天作雪飞此日郊亭心乍喜败榆芳景似还家寂寞春风花落尽满庭榆荚似秋天榆荚翻风惊社节梨花带雨近清明五言古诗我行汴隄上厌见栁隄緑千株不盈亩斩伐同一束及居幽囚中亦复见此木蠧皮满秋雨病叶埋墻曲谁言霜雪苦生意殊未足坐待秋风至飞英覆空屋修柯幛天日老枿干云霓嗟尔拥肿材大匠何见遗桐事实祖碎録萦桐本梧桐也榇梧也椅桐梓漆爰伐琴瑟梓实桐皮曰椅即梧桐也鳯凰鸣矣于彼髙冈梧桐生矣于彼朝阳鹓鶵非梧桐不栖徐州峄阳孤桐梓㮴䑕梓也维桑与梓必恭敬止拱把之桐梓纪要成王剪桐叶为圭以与唐叔曰吾以此封若史臣因请择日成王曰我以此戏之史臣曰天子无戏言遂封于唐吴人有烧桐以炊者邕闻火裂之声因请裁以为琹颇有美音时人号为焦尾琴晋武帝时吴郡临平㟁出一石打之无声以问张华华曰取蜀中桐材刻鱼形扣之则鸣矣于是如其言音闻数里何力为司稼少卿梁脩仁新作大眀宫植白杨于庭示力曰此木易成隂力不荅但诵白杨多悲风萧萧愁杀人之句脩仁悟更植以桐歴城房家园齐博陵君豹之山池其中杂树森疎或有人折其桐枝者曰何为伤我鳯条自是人不复折其枝吴平门外忽生一株桐上有歌謡之声平恶而伐之平随军北地三载忽空中似歌曰死树今更青吴平寻当归平寻归王义方初拜御史置宅酧直讫数日忽对宾朋指庭中青桐一双曰此忘酧直召宅主付钱四千徳宗在奉天召李泌赴行在时李懐光叛歳又旱蝗议者欲赦懐光帝博问羣臣泌破一桐叶附使以进曰陛下与懐光君臣之分不可复合有如此叶由是不赦顾况于御沟流水上得一桐叶有诗云一入深宫里年年不见春聊题一片叶寄与有情人况亦题叶于流泛之后数日况又得一诗似荅况者蜀侯继图倚大慈寺楼飘一大桐叶上有诗云拭翠敛蛾眉为郁心中事搦管下庭除书作相思字此字不书名此字不书纸书向秋叶上愿逐秋风起天下有心人尽解相思死后数年继图卜任氏为婚焉商子云南山之阳有木名乔北山之隂有木名梓二子盍往观焉二子往观见乔木髙而仰梓木实而俯反以告商子曰乔者父道也梓者子道也子胥将死告其舍人曰必树我墓上以梓令可以为器而抉吾眼悬吴之东门以观越兵之入吴也斩泗滨之梓以为筝后汉樊宏父常欲作器物先种梓漆时人嗤之积以歳月皆得其用向之笑者咸求假焉赀至巨万杂着龙门之桐髙百尺而无枝中郁结而轮囷含黄钟以吐榦据苍岑以孤生纳谷风以疎叶含春雨以濯茎吕洞賔题汴都峨嵋院云眀月斜秋风冷今夜故人来不来教人立尽梧桐影赋咏祖五言散句桐林带晨霞寒井落梧桐霜风侵梧桐井梧栖灵鳯秋色老梧桐树暗惜桐孙有谷杉漆桐庭梧自黄陨风梧有先声露叶秋髙梧桐叶满东齐晓叶藏栖鳯朝华拂曙乌方同散木爨清响竟谁知分根䕃玉池欲待髙鸾集一株青玉立千叶緑云垂梧桐落金井一叶飞银牀四面无附枝中心有道理叶生既婀娜叶落亦扶苏今兹大火落秋叶黄梧桐秋日坐梧桐转隂如转毂寒声落鸿雁秋意着梧桐林梧自黄陨风过成夜语七言散句碧梧栖老鳯皇枝清秋幕府井梧寒秋雨梧桐叶落时秋桐不识春风面满堦桐叶候虫鸣槭槭井梧踈更殒梦断南窻啼晓乌新霜昨夜下庭梧枉教紫鳯无栖处断作秋琴歌广陵百叶盆榴照眼眀桐隂初密暑犹清风髙露井无桐叶雨急村烟有雁声不縁桃李鬬颜色似为琴瑟养肌肤井梧揺落先霜尽衣杵凄凉带月闻画堂蟋蟀怨清夜金井梧桐辞故枝才破繁华海棠日又惊揺落井梧时雨滴梧桐秋夜长愁心和雨到昭阳睡起秋声无覔处满堦梧叶月眀中五言古诗苕苕梧桐树寄生于南岳上凌青云霄下临千仭谷处身孤且危于何托余足昔也植朝阳倾枝似鸾鷟今者絶世用倥偬见廹束班匠不我顾牙旷不我録焉得琴瑟成何由杨妙曲山木多欎蓊梧桐独亭亭叶重碧云片花簇紫霞英是时三月天春暖山雨晴无人解爱赏有客还屏营生怜不得所死欲扬其声裁为天子琴荐之于穆清诚是君子心恐非山木情老龟被刳肠不如无神灵雄鸡自断尾不愿为牺牲况此好颜色花紫叶青青宁遂天地性忽加刀斧刑吾思五丁力抜入九重城当君正殿栽花叶生光晶上对月中桂下覆堦前蓂泛沸香炉烟隐映绘藻屏为君布緑隂当暑䕃轩楹为君发清馥风来如扣琼爱君阳和徳不特含芽荣戒君无戏言剪叶封弟兄受君歳月功不独资生成为君长髙枝鳯凰头上鸣一鸣君万歳夀如山不倾再鸣万人泰泰阶为之平如何有此用幽滞在巖扃待余有势力移尔献彤廷猗猗井上桐华叶何毸毸下䕃百尺泉上耸凌云材翠色洗朝露清隂当午阶日出花炤曜飞香动浮埃今朝一雨过狼籍粘青苔朝阳升东隅照此庭下桐菶菶复萋萋密叶翠羽蒙午景凝余清夕照留残红雨响甍栋外风生户牖中主人政多暇步赏幸从容庭梧惊秋风叶叶彫萎红行人何不归委魂逐孤鸿去日良已賖客身转飘蓬千里各一涯关山月明中两臂恨不羽飞逐君西东孤桐生空井枝叶自相加通泉溉其根𤣥雨润其柯未霜叶已肃不风条自吟不愿觅雕琢为君堂上琴孤桐北窻外髙髙百尺余枝生既袅娜叶落更扶苏秋还遽已落春晓犹未荑緑叶虽可贱一剪或成珪霜风侵梧桐衆叶着树干空堦一片下铮若摧琅玕髙梧一叶下空斋归思多参差剪緑绮潇洒覆琼柯髙冈得梧桐裁为緑绮琴有絃絙朱丝有徽范黄金引子试拂拭琅然发清音往往游西崦时时憇午隂鳯来人不见飞入碧梧深五言八句晚来狂索酒量大酒无功窻豁能容月楼髙易得风碎声闻蟋蟀疎影舞梧桐夜半成清梦江湖垂钓翁七言古诗去日桐树半桐叶别来桐树老桐孙城中过尽无穷事白髪满头归故园君家井泉深百尺正有髙梧十寻碧鳯鸟不至独可忧蛟龙深潜莫能识七言絶句老桐休斵为琴瑟胡部新翻格调清试听琵琶採莲曲一般絃上数般声仰看阳光只见空不知影里着梧桐莫言日脚无形迹偷转零分破寸中金井梧桐秋叶黄珠帘不卷夜来霜薫笼玉枕无颜色卧听南宫清漏长叶底秋声急雨催人言满树是愁媒九回百折渠何预自是愁人做得来梦囘歴歴雨声中窻影分明晓色红出户方知是黄叶更无一片在梧桐七言八句灏气行秋万宇凉𤣥姑新勅办衣裳林为机杼织无迹月当膏油缉易长谓尔索裘虽有日到头无褐可禁霜工夫只有琵琶索又在梧桐夜雨旁开尽羣花欲折桐春归何事太匆匆枝头嫩緑偏宜雨叶底残红不奈风燕带香泥归院落蜂粘飞絮入帘栊小窻独坐无余事尽日青山在眼中乐府祖忆秦娥临髙阁乱山平野烟光薄烟光薄栖鸦归后暮天闻角断香残酒情懐恶催他一叶梧桐落梧桐落又惊秋色又还寂寞卜算子缺月挂疎桐漏断人初静时见幽人独往来缥缈孤鸿影惊起却囘头有恨谁能省拣尽寒枝不肯栖寂寞沙洲冷诉衷情征衣薄薄不禁风长日雨丝中又是一年春事花信到梧桐云漠漠水溶溶去匆匆客懐今夜家在江西身在江东全芳备祖后集卷十八全芳备祖集后集卷十九钦定四库全书全芳备祖后集卷十九宋陈景沂撰木部豫章事实祖碎录豫章大木也豫章生七年而后与衆木异山阳县豫章木可伐作鼓颡纪要丹阳尹袁粲见王俭曰桰柏豫章虽小已有栋梁之气矣杂着其北则有楩柟豫章木则楩柟豫章余卜居南溪上流溪之漘有乔木二盖古之豫章而今俗以樟名者也其夀当三百余载而大且二十围团栾偃蹇庇及数亩老根盘踞髙突地靣如巨石礧砢余因募工畚土厚培其根使平若一台可坐数客久焉根入土深得所滋养枝叶益敷畅亭午日不穿漏夏五六月清䕃覆池暑气不入凉飔时来方春穉绿竞秀霭若云屯及𤣥㝠冻冱此独挺秀余爱䕶封殖每为赋甘棠之诗余闻昔有商山之老戯于橘中者谓之橘隠后世效山隂之种竹者谓之竹隠慕彭泽之採菊者谓之菊隠拟孤山之咏梅者谓之梅隠余爱此古樟遂名吾庐以南溪樟隠暇日搜阅书箧得晦庵朱子所书四大字适契余所命名若有天相亟模勒碣于㕔之楣即其右辟小室又取朱子所书嵗寒二大字为匾以表古樟之髙致室仅容膝处势最髙平挹翠岚下临绿浸隔岸担簦负笈之行人中流披簑鼓枻之渔父皆可坐见于几席之上市㕓虽近而一尘不侵余盖于此读书以求圣贤为己之学涵养体察私淑吾身庻几不负朱子教育之意且日有余力则编辑古人嘉言善行类成巨帙穷年矻矻皆手自抄录乐而忘疲今一二书行于世者行有杨子云不以一醤瓿之可为坐久神倦起而欠伸则信手拈取前辈诗文一二帙缓诵㣲吟战睡魔而却之此则樟隠之成趣也其西则筑小楼四楹与㕔对峙又取南轩张子所书藏书阁三大字揭匾楼上虽余无资聚书不能多视邺侯挿架特泰山之毫芒然余性健忘不可无书旧所读不获尽记必借检阅积久抽取简帙散乱则必次其甲乙使如旧序剔去蠧鱼燥以风日盖兹楼也检书则登整书则登曝书则登当此之时窓櫺四敞不妨眺望以舒畅心目至于秋宵爽豁月鑑澄鲜朔风怒号雪絮飞舞乗兴一登便觉水晶宫阙琼楼玉宇去人不逺此又樟隠之胜槩也噫余晨兴而启吾扉出入而涉吾庭仰而瞻吾巨匾银钩鐡画动有法度则思其人俨若先儒之临其上顾而见吾古樟龙身虬柯昂霄耸壑则爱其木凛然嵗寒之友在吾侧是则吾庐虽甚湫隘卑陋而雄丽伟特之观固不在于轮奂之美也偶记曩尝宴坐树下见有老鹳长颈耸凥𤣥裳缟衣颇似鹤立于树杪为绸缪牖户之计他禽亦衔断梗以相其役余甚异之岂杜子美所谓义鹘者耶居无何近山丛灌秽莽中恶鸮二三突如其来驱攫相役之衆羽或伤其翅或击搏使逺徙越数日一鸮忽为赤虺所啮而毙恶族旋亦引去他日又闻鹊声喳喳其鸣甚悲若有所诉余试静觇第见隔林一鸠飞去复来睥睨鹊所当巢余因悟召南鹊巢鸠居之意是殆欲夺其巢者耶亟挟弹逐之鸠亦引去夫鹳鹊一枝之栖耳尚不能免夫物之为害予以贫士铢积寸累仅架数椽其艰难辛苦与二禽之巢于古樟者奚以异今虽幸而迄于落成且奠居焉而触物兴懐政自不能无感系我后人之居于斯者其必念余经始之劳可也其必读昌黎示儿之诗使有贤卿大夫相过考评道之精粗以不迷厥初可也其必思朱子所记先大夫遗事克称天之报施其将在此之语可也审能如是则古樟亦不贻林慙涧愧之讥而凌霜傲雪之标当相与辉映于无穷此则予之望也寳祐丙辰冬十一月樟隠老人记赋咏祖五言散句豫章夹日月嵗久空深根豫章深入地沧海濶无涯七言散句豫章翻风白日动鲸鱼䟦浪沧溟开七言絶句豫章偃蹇两苍龙雪榦宁须匠石逢借重嵗寒双大字絶胜松拜大夫封石楠事实祖碎录叶如枇杷有小刺凌冬不彫春生白花秋结细红寔人多移植庭宇间隂翳可爱不透日气杂着余在成都尝以事至沈犀过国宁观有古楠四皆千嵗木也枝扰云汉声挟风雨根入地不知㡬百尺而隂之所芘车且百两正昼日不穿漏夏五六月暑气不至凛如九秋成都固多夀木然莫与四楠比余盖爱而不能去者弥月有石刻立庑下曰是仙人蘧君手植予叹曰神仙至人手之所触气之所呵羸疾者起肓瞶者愈荣巧而金玉反石不难况其亲所培植哉久而不藁不死固宜欲为作诗文㑹多事不果尝以语道人蘧昌老真叟以为恨予既去蜀三年而昌老万里以书属予曰国宁之楠几伐以营缮郡人力全之仅乃得免惧卒不免也子为我终昔之意予发书且叹且喜夫勿剪憩棠敬恭桑梓爱其人及其木自古已然姑以蜀事言之则唐节度取孔明祠栢一小枝为手板书于图至今见非诋蒋堂守成都有美政止以筑铜壶阁伐江渎庙木坐謡言罢亦书国史且王建孟知祥父子専有西南穷土木之侈沈犀近在国城数里间而四楠不为当时所取彼犹有畏而不敢者况今圣主以恭俭化天下有夏禹卑宫室汉文罢露台之风专阃方面皆重徳伟人岂其残灭千嵗遗迹侈大栋宇为王孟之所不为哉意者出于吏胥梓匠欺罔专恣以自为功而已使有以吾文告之者读未终篇禁令下矣然则其可不书赋咏祖七言散句客处偷闲不是闲石楠虽好懒频攀佛现寳幢经㡬刦天开云幄待何人五言古诗大朴既一剖衆材争万殊懿兹南海华来与北壤俱生长如自惜雪霜无彫渝笼笼抱灵秀簇簇抽芳肤寒日吐丹艶頳子流细珠鸳鸯花数重翡翠叶四铺雨洗新粧色一枝如一姝耸异敷庭际倾妍来坐隅散彩饰几案余辉盈盘盂髙意因造化常情逐荣枯主公方寸中陶植在须臾养此奉君子赏觌日为娱始觉石楠咏价倾赋西都棠颂庻可比桂词难以踰因谢丘墟木空採落泥涂时来开佳宴道去卧枯株争芳无由縁受气如郁纡抽肝在郢匠叹息何踟蹰楩楠枯峥嵘乡党皆莫记不知几百嵗惨惨无生意上枝摩苍天下根盘厚地巨围雷霆折万孔虫蚁萃冻雨落流胶冲风夺佳气白鹄遂不来天鸡为愁思犹含栋梁具无复霄汉志良工古昔少识者出涕泪种榆水中央成长何容易截承金露盘袅袅不自畏五言絶句童童挺十寻一盖磨空绿斜月碍枝回凉烟附叶宿七言絶句石楠红叶透帘青忆得粧成下锦茵试折一枝含万恨分明说向梦中人自随野意了山行香浸楠花白水生借得风来帆便饱隔溪新度一声莺伞盖低垂金翡翠薫笼乱搭绣衣裳春芽细炷千灯焰夏蕊浓焚百和香六代乔楠二百龄分柯中有异芝生孤根自合藏幽处瑞子何期应太平柟事实祖碎录叶似桑子似杏而酸楩柟把梓天下之良材滕猿得杉柟挽蔓枝而生长其间得便也赋咏祖七言古诗倚江柟树古堂前故老相传二百年诛茅卜居总为此五月恍惚闻寒蝉东南飘风动地至江翻石走流云气榦排雷雨犹力争根断泉源岂天意沧波老树性所爱浦上童童一青盖野客频留惧雪霜行人不过听竽籁虎倒龙颠委榛棘泪痕血㸃垂胸臆我有新诗何处吟草堂自此无颜色五言八句柟树色㝠㝠江邉一葢青近根开药圃接叶制茅亭落景隂犹合㣲风韵可听寻常絶醉困卧此片时醒灵夀木事实祖碎录木似竹有节长不过八九尺围可三四寸自然有合杖之制不须削理也作杖令人延年益夀纪要孔光年老哀帝赐灵夀杖赋咏祖五言散句既非扶险阻何必问年龄五言古诗白华鉴寒水怡我适野情前趋问长老重复兴嘉名蹇连易衰朽方刚谢经营敢期齿杖赐聊且移孤茎丛萼中竞秀分房外舒英柔条乍反植劲节常对生循玩足忘疲稍觉步武轻安能事剪伐持用资徒行五言八句曲木天然性叨名席上珍节髙工碍手倚壁快扶人莫问西来意终为灶下薪他时俘颉利拜赐敢忘身七言絶句滇池藤赤人难到太乙藜青事近诬林下榰来供燕息省中携去宠师儒椰子事实祖碎录树似梹榔而髙一房生三十余子如𤓰内有浆一升清如水甜如蜜叶如栟榈无枝条其实大如寒𤓰外有粗皮次有殻圆而且坚剖之有肤厚半寸味似胡桃而极肥美有浆饮之得醉殻可以为器纪要晋林邑王与越王有故怨遣侠客刺之得其首乗于木上俄化为椰子林邑王愤之剖为饮器南人至今效之当刺时越王大醉故其浆犹如酒俗称曰越王头云赋咏祖七言散句美酒生林不用仪五言古诗日南椰子树香袅出风尘丛生雕木首圜实梹榔身玉房九霄路碧叶四时春不及涂林果移根随汉臣矮胡生南方托生碧山崖採择供贡篚扶杖上天街愧此愿悫姿欲售久未谐道傍曲先生风味固自佳逢渠即倾盖输写能开懐刮削出光采规绳去欹窊金玉岂足贵胶漆真吾侪客来有嘉招二士往必偕婆娑止坐隅供馈烦金钗矮胡虽木强醇徳真无涯虚心实其腹居然外形骸㣲物幸见用弃置理则乖毛颕有封国陶匏荐烟柴大药起世疴炮燔及根荄愿子自洗濯勿受尘埃埋暇日首相从醉经生髙斋七言絶句浆成乳酒醺人醉肉截鵞肪上客盘有核如匏可雕琢道装宜作玉人冠硕果不食寒林梢剖而器之如悬匏故人相见各贫病且可烹茶当酒肴桄榔事实祖碎录生广南山谷间有树身皮叶与蕃枣梹榔小异然叶下有髪如粗马尾广人织为巾子其麫有补可以辟谷其皮可作绠得水则柔韧胡人以此聫木为舟皮中有屑如麫木性如竹紫黒色有文理解之以制奕枰赋咏祖五言散句雪粉剖桄榔七言散句日下桄榔羽扇闲七言絶句化工到得巧穷时东补西移也太竒君看桄榔一窠子竹身杏叶海棕枝七言八句睡起风清酒在亡身随残梦两茫茫江邉曳杖桄榔瘦林下寻苗荜拨香独步倘逢岣嵝令逺来莫恨曲江张遥知鲁国真男子独忆平生盛孝章楮事实祖碎录楮一名谷乐彼之园其下维谷楮也世以楮实练绢又为面药以米泔洒楮而生菌纪要蔡伦造意用楮肤麻头敝鱼网以为纸桐君说其花蕊形色仙方楮实正赤时收取其子隂干用之五言古诗我墙东北隅张王维老谷树先樗栎大叶等桑柘沃流膏马乳涨堕子杨梅熟胡为寻丈地养此不材木蹶之得舆薪规以种松竹静言求其用略数得五六肤为蔡侯纸子入桐君录黄缯练成素黝面颒作玉灌洒蒸生菌腐余光吐烛虽无傲霜节幸免狂酲毒孤根信㣲陋生理有倚伏投斧为赋诗徳怨聊相续五言古诗散聫植根虽云固伐去曾须臾我涂虽不寛出入自有余开门听来往併纳贤与愚五言絶句可怜台上楮转日已隂繁不解诗人意何为乐彼园七言絶句楮树婆娑覆小斋更无日影午窓开一端能败幽人意夜夜墙西碍月来漆事实祖碎录椅桐梓漆山有漆坂有漆以竹筒钉入木中取之纪要荘子尝为漆园吏楚威王聘之欲以为相谓使者曰亟去毋汚我故曰傲吏樊阿从华佗求方可服食有益于人者佗以漆叶为青黏散与之樊宏父尝欲作器物先种梓漆时人嗤之积以嵗月皆得其用向之笑者咸求假焉赀至鉅万追爵谥为夀张敬侯雷义与陈重为友时人语曰胶漆自谓坚不如雷与陈赋咏祖五言散句漆园有傲吏楚材择把梓樊侯种梓漆近闻西枝西有谷杉漆稠五言古诗古人非傲吏自阙经世务偶寄一㣲官婆娑数株树好闲早成性果此谐宿诺今日漆园㳺还同荘叟乐旧闻南华仙作吏漆园里应悟见割忧嗒然空隠几七言八句天以晶华累尔形千夫歛锷可曾停世间有器䝉鲜泽林下无辜受割刑斫壊孙枝难老大摧残老干易彫零退思禹贡周征日未必如今税不征㯶事实祖碎录一名栟榈叶似车轮乃在颠上有皮纒之附地起二旬一採转复上生椶树髙一丈许无枝榦叶大而圆岐生枝头美实皮相重复一行一皮各有节皮可为索也㯶笋状如鱼子其味似苦笋而加甘芳蜀人以馔佛僧甚贵之而南方不知也笋生肤毳中盖花之方孕者正二月间可剥而取过此苦澁不可食矣取之无害于木而宜于饮食法当蒸熟所施略与竹笋同蜜煮酢浸可致千里外纪要杜甫以朝廷以李林甫琐琐之才代张九龄为相作㯶榈拂诗以寓意杂着异木之生疑竹疑草攅叶石径森苁山道烟岫相珍云壑共寳不绵不缛何逊工巧赋咏祖五言散句凿井交棕叶童童双㯶榈葱蒨两车盖七言散句栟榈叶战水风凉芍药初开菩萨面㯶榈叶散夜义头孤出亭亭羽盖髙撑开圎叶臂抽条纛影叱㲚竿影直雪中霜里伴松筠五言古诗蜀门多㯶榈髙者十八九其皮剥割甚虽衆亦易朽徒布如云叶青青嵗寒后交横集斧斤彫落先蒲栁伤时苦军乏一物官尽取念尔形影干推残投藜莠㯶拂且薄陋岂知身效能不能代白羽有足除苍蝇荧荧金错刀濯濯朱绿绳非独颜色好亦用顾盻称吾老抱疾病家贫卧炎蒸咂肤倦扑㓕赖尔甘服膺物㣲世竞弃义在谁肯徴三嵗清秋至未敢阙缄縢五言古诗散聫青青栟榈树叶散如车轮拥箨交紫髯嵗剥岂非仁用以覆彫舆何惮克厥身斫破夜义头取出仙人掌鲛人满腹珠鮰鱼新出纲哆炽风叶张圎皴雨皮厚丛橑列盖端攅旄注旗首五言八句旧脱败簔乱新添华节髙肃容春尚静侠气夜方豪黄孕子鱼腹青披孔雀凥丰橦知可制雷动景钟号七言古诗赠君木鱼三百尾中有鵞黄子鱼子夜义剖瘿欲分甘箨龙藏头敢言美愿随蔬果得自用勿使山林空老死问君何事食木鱼烹不能鸣固其理七言絶句秀榦扶疎綵槛新琅玕一束净无尘重苞吐实黄金穂宻叶围条碧玉轮黄杨事实祖碎录俗说黄杨嵗长一寸遇闰年退一寸赋咏祖五言散句虽非百尺材嵗晚好颜色七言散句园中草木春无数只有黄杨厄闰年五言古诗散聫婆娑两佳木生长在岩石移植君子堂初因醉翁识黄树性坚正枝叶已刚愿三十六旬久增生但方寸今何成脩林左右映霞蔓良材岂一二所期不在钝樗栎事实祖碎录樗栎散材也周秦谓柞为栎河南谓蓼为栎蔽芾其樗纪要匠石之齐至乎曲辕见栎社树曰是不材之木也故能若是之夀栎社见梦曰若将比予于文木耶夫柤梨橘柚果蓏之属实熟则剥则辱故不终其天年吾有大树人谓之樗其大本拥肿而不中绳墨其小枝拳曲而不中规矩立之涂匠者不顾今子之言大而无用衆所同去也七言絶句香檀文桂苦雕䥴生理何能得自全知有无材老樗否一枝不损尽天年桦事实祖碎录桦堪为烛木似山桃取脂烧辟鬼纪要唐正旦晓漏以前三司使大金吾以桦烛拥谓之火城赋咏祖五言散句月隄槐露叶风烛桦烟香七言散句送客林中桦烛春荆事实祖碎录楚荆也杜荆蔓荆也青茎大实者名牡荆又有山荆宁浦有三种金荆可以作枕紫荆可以作床白荆可以作履与他处牡荆全异又彼境有杜荆指病自愈节不相当者月晕时刻之与病身等置牀下虽危困亦愈也纪要伍举入郑声子将入晋遇之郊班荆相与食而言复故亷颇肉袒负荆淮南王安谋逆伍被谏曰昔子胥谏吴王云臣今见麋鹿逰姑苏之台臣今亦将见宫中生荆棘露沾衣也尹勤治韩诗事薛汉身牧豕事亲至孝无有交㳺门生荆棘田真田庆田广兄弟欲分财惟堂前紫荆花叶盛茂夜议斫分取为三晓欲伐即憔悴兄弟由是不复分焉徐随居丹徒左慈过随门下有宿客车六七乗欺慈云徐公不在慈去客皆见在杨树杪车毂中皆生荆棘客惧入报随随曰此左公遣追之客逐慈叩头谢客还见车在地无复荆棘赋咏祖五言散句三荆懽同枝四鸟悲异林五言古诗风吹紫荆树色与春庭暮花落辞故枝风回返无处七言絶句庭中栽得红荆树十月花开不待春直使孩提昼惊一家同是北来人水清木赋咏祖七言散句宻叶凝华承玉戺附枝交影䕃银塘七言散聫禁中迟日照南荣瑞木聫祥耀国经合榦旧临宫槛宻交枝重茂帝梧青海棕木赋咏祖七言古诗左绵公馆清江濵海棕一株髙入云龙鳞犀甲相错落苍稜白皮合抱文自是衆木乱纷纷海棕焉知身出羣移栽北辰不可得时有西域胡僧识女贞木事实祖碎录叶茂盛经冬不彫或云即冬青女贞之木一名冬青负霜葱翠振柯凌风故清士钦其质而贞女慕其名多植之于庭阶云江左人谓之万年枝赋咏祖七言散句好风吹动万年枝三足赤乌去不顾墙根隠隠冬青树五言律诗散聫霜霰不彫色两株交石坛未秋红实浅经夏绿隂寒七言絶句碧树如烟覆暖波清秋欲尽客重过故园亦有如烟树鸿雁不来风雨多离宫见尔近天墀雨露常私养种时惆怅一枝岚气里无人识是万年枝乐府祖眼儿媚山矾风味木犀魂髙树绿堆云水光殿侧月华楼畔晴雪纷纷何如且向南湖住深映竹邉门月儿照着风儿吹动香了黄昏七叶木赋咏祖五言古诗伊洛多佳木娑罗旧得名常于佛家见宜在月中生空砌隂舖静虚堂子落声椤木赋咏祖七言古诗椤古树常占嵗在昔曾看北海碑今日四方俱大稔不知荣悴向何枝全芳备祖后集卷十九全芳备祖集后集卷二十钦定四库全书全芳备祖后集卷二十宋陈景沂撰农桑部谷事实祖碎录三农生九谷郑司农注稷秫黍稻麻大小荳大小麦六谷凡王之馈食用六谷郑司农注稌黍稷粱麦苽五谷以五味五谷五药养其病郑司农注麻黍稷麦豆百谷粱者黍稷之总名稻者既种之总名菽者衆豆之总名三谷各二十种为六十蔬果之实助谷各二十是为百谷五谷皆熟为有年俶载南亩播厥百谷亟其乗屋其始播百谷谷贱伤农百谷仰膏雨农殖嘉谷不违农时谷不可胜食也一谷不升曰歉二谷不升曰饥三谷不升曰馑四谷不升曰荒五谷不升曰大祲大祲则君食不兼味台榭不涂百官布而不制鬼神亦祷而不祠谷一不收谓馑二谓旱三谓㐫四谓餽五谓饥馑至九谷不熟谓之大侵大侵则大夫以下损禄五分之一旱则二凶则三餽则四饥馑大侵则尽禄廪食而已谷不熟为饥仍饥为荐荐连年不熟也禾嘉谷也二月始生八月而熟得时之中故谓之禾禾易长亩终善且有十月纳禾稼黍稷重稑禾麻菽麦注禾者总名黍稷稻粱皆名为禾麻与菽麦则无禾称地之美者善养禾稼穑禾之秀实者为稼一曰在野曰稼土爰稼穑注种曰稼歛曰穑君子所其无逸先知稼穑之艰难稼穑维寳代食维好不稼不穑胡取禾三百㕓兮若农服田力穑乃亦有秋我稼既同曾孙之稼大田多稼黍稷禾之不黏者为黍亦谓之穄亦曰黄黍大暑而种故谓之黍华黍时和嵗丰宜黍稷也丰年多黍多稌彼黍离离彼稷之苗黍稷稻粱农夫之庆黍稷非馨明徳惟馨祭宗庙之礼黍曰芗合粱曰芗萁稷曰明粢仲夏之月农乃登黍是月也天子以雏尝黍孟冬之月天子食黍与彘牛宜稌羊宜黍豕宜稷犬宜粱饭黍稷稻粱白黍黄粱糈穛芃芃黍苗稷五谷之长也粢稷今江东人唿粟为粢虋赤苗今之赤粢粟芑白苗今之白粱粟黑黍一名秬黍秠一稃二米秠是黑黍之中一稃二米者青粱殻穂有毛粒青米亦㣲青而细于黄白粱也黄粱穗大毛长其谷米俱粗于白粱而收子少白粱亦穗大而长谷粗而长不如粟圎也粟米畬田种之甚易舂粒细香美陈者或唿为粢大抵人多种粟而少种粱以其损地力而收获少其粟米比粱乃细而圎粳米即人所常食米有白赤大小异族四五种同一类也秔稌属也秔稻不黏者然秔稻与糯稻甚相类黏与不黏异耳江东唿糯为唿秔为仙国税再熟之稻秫稻之黏者为秫纪要炎帝大庭氏下为地皇作耒耜播百谷曰神农神农氏之治天下也甘雨以时五谷蕃殖黄帝艺五谷帝尧之时有老人击壤于路曰日出而作日入而息耕田而食凿井而饮帝力何有于我哉帝舜曰弃黎民阻饥汝后稷播时百谷诞后稷之穑有相之道禹稷躬稼而有天下厉山氏之子能殖百谷故祀以为稷惟勾龙氏兼食于社而弃为稷神厯代奉之后稷封邰公刘处邠太王迁岐文王作丰武王治镐其民有先王遗风好禾稼故豳诗言农桑衣食之本甚备文王卑服即康功田功农用八政成王春籍田而祈社稷宣三年五谷皆熟为大有年大有年何以书以喜书也淳于髠滑稽多辩齐威王八年楚伐齐齐使髠之赵请救赍金百斤车马千驷髠仰天大笑冠缨索絶王曰先生少之乎髠曰臣今者从东方来见道傍禳田者操一豕蹄酒一盂祝曰瓯窭满篝汚邪满车五谷蕃熟穰穰满家臣见其所持者狭所欲者奢故笑之齐王乃益黄金千镒白璧十双车马百乗髠至赵予精兵十万楚闻之引去篝笼也汚邪下田也汉文帝亲率羣臣以劝农汉文帝问丞相勃曰天下钱谷一嵗出入几何勃谢不知又问左丞相平平曰各有主者陛下问钱谷责治粟内史景帝诏郡国务农桑益种植武帝始令民入谷补官郡至六百石武帝末年悔征伐之事下诏以赵过为搜粟都尉汉贼操患廪谷不足私谓主者曰何如答曰以小斛量之贼操曰善其后军中谓贼瞒欺衆贼瞒谓主者曰特当借汝头以压衆不然不可解也遂斩于军中孔子侍坐于鲁哀公设桃具黍孔子对曰夫黍者五谷之长也祭先王以为上盛果有六而桃为下祭先王不得入于庙丘闻之也君子以贱雪贵不闻以贵雪贱今以五谷之长而雪果蓏之下是侵上雪下也邹衍在燕有谷地美而寒不生五谷邹子吹律而温至今传名为黍谷禾唐叔得禾异亩同颕献诸天子秋大熟未获天大雷电以风禾尽偃王与大夫尽弁以启金縢之书王出郊天乃雨反风禾则尽起汉光武生于济阳县是嵗有嘉禾九穂秫陶渊明为彭泽令公田悉令种秫稻妻子固请种粳乃使二百五十亩种秫二十亩种粳杂着猗猗嘉禾惟谷之精其洪盈箱恊穗殊茎昔生周朝今植魏廷献之庙堂以昭祖灵华实蔽野黍稷盈畴嘉禾六穂曷积曷蓄野多滞穂亩有余粮六穂惭称于汉臣异亩耻书于周典秦民歌曰泾水一石其泥数斗且溉且粪长我禾黍稻粢穱麦挐黄粱些五谷六仭设菰粱只赋咏祖五言散句旧谷犹储今佳谷垂金颖新炊间黄粱云屿锄畬粟衰年催酿黍白露黄粱熟平畴交逺风良苗亦懐新春秫作美酒酒熟吾自斟今年秋应熟过从饱鸡黍秋风报秋熟万顷炊䆉稏七言散句蚕麦俱收谷价平眉山逺地蜀山西九穂嘉禾忽效竒裹饭送君吾岂敢黄云䆉稏连东臯五言古诗买居休稼穑僇力东林隈不言春作苦常恐负所懐司田眷有秋寄声与我谐饥者欢初饱束带候鸣鸡杨檝越平湖泛随青壑回鬰郁荒山里猿声闻且悲哀风爱静夜林鸟嘉晨开曰余作此来三四星火頺姿年逝已老具事未闻乖遥谢荷莜翁聊得从君栖何处好畬田团团缦山腹鑚龟得雨卦上山烧卧木下种塕灰中乗阳折芽蘖苍苍一雨后苔颖如云发斜阳照墟落穷巷牛羊归野老念牧童倚杖候荆扉雉雊麦苗秀蚕眠桑叶稀田夫荷锄至相见语依依即事美闲逸怅然歌式㣲父耕原上田子劚山下荒六月禾未秀官家已修仓锄田当日午汗滴禾下土谁念盘中餐粒粒皆辛苦二月卖新丝五月粜新谷医得眼前疮剜却心头肉我愿君王心化作光明烛不照绮罗筵只照逃亡屋田田时雨足鞭牛务深耕选种随土宜播植糯与秔条桑去蠧枝柔柔待春荣春事不可缓春鸟亦已鸣麻麦闻熟刈蚕成缫莫迟更看田中禾稂莠时去之幸此亦日长农事莫敢违愿言一嵗稔不受三冬饥开塍放余水经霜谷将实更犁原上畴收麦亦云毕老叟唿儿童敲林收橡栗乃知田家勤卒嵗无闲日田事今云休官输亦已足刈禾既盈囷採薪又盈屋牛羊各蕃衍御冬多㫖蓄何以介眉夀瓮中酒新熟五言古诗散聫既多九穗谷复有三秀芝芝以保万夀谷以庆东菑早稻如倒戈十穗八九折晚禾不及秀日炙根上烈踏车邀湖水车衆湖欲竭五言絶句春种一粒粟秋收万颗子四海无闲田农夫犹饿死禾黍不阳艶竞栽桃李春翻令力耕者变作㺯花人五言八句白露黄粱熟分张素有期已应舂得细颇觉寄来迟味岂同甘菊香宜配紫葵老人他日爱政想滑流匙田家无五行水旱卜蛙声牛犊乗春放儿孙候暖耕池塘烟未起桑柘雨初晴嵗晚香醪熟村村自送迎县官清且俭深谷有人家一径入寒竹小桥穿野花碓喧春涧满梯倚绿桑斜自说年来稔前村酒可賖井字行都整花香逺已甜穗肥黄俯首芒动紫掀髯风搅平云阵声松缺月鎌不愁禾把减髙廪却愁添出裹一箪饭归收百把禾勤劳解堪忍余暇更吟哦嵗恶增吾困家贫赖汝多村醪莫辞醉羹芋学岷峨种秫供留客移花待探春愁邉开乐国閙里作闲身鬂髪今如此头颅莫问人白鸥非避俗野性自难驯七言古诗牛吃吃田确确旱块敲牛蹄趵趵种得官仓珠颗谷六十年来兵簇簇月月仓粮车辘辘一日官军收海服驱牛驾车食羊肉归来收得牛两角重铸锹犁作斤斸姑舂妇担输促促输官未足归卖屋农死有儿牛有犊不遣官军粮不足老翁家贫在山住耕种南山三四亩苗疎税多不得食输入官仓化为土嵗暮锄犁倚空屋唿儿登山收橡栗西江贾客珠百斛船中养犬长食肉歌元丰十日五日一雨风麦行千里不见土连山没云皆种黍水秧绵绵复多稌龙骨长干挂梁梠鲥鱼出网蔽洲渚荻笋肥甘胜牛乳百钱可得酒斗许虽非社日长闻鼔吴儿踏歌女起舞但道快乐无所苦老翁堑水西南流杨栁中间杙小舟乗兴欹眠过白下逢人欢笑得无愁翻翻聫聫衔尾鸦荦荦确确蜕殻蛇分畦翠浪走云阵刺水绿鍼抽稻芽天公不念老农泣唤取阿香推雷车春云蒙蒙雨凄凄春秧欲老翠剡齐嗟我媍子行水泥朝分一壠暮千畦腰如箜篌首啄鸡筋烦骨殆声酸嘶我有铜马手自提头凥昻轩腹脇低背如覆瓦去角圭以我两足为四蹄耸踊滑汰如凫鹥纎纎束藁亦不赍何用繁缨与月题朅从畦东走畦西山城欲闭闻鼔鼙忽作的卢跃檀溪归来挂壁从髙栖了无蒭秣饥不啼少壮骑汝逮老黧何曾蹶轶防颠隮锦鞯公子朝金闺笑我一生蹋牛犁不知自有木駃騠今年粳稻熟苦迟庻见霜风来几时霜风来时雨如㵼杷头出菌鎌生衣眼枯泪尽雨不尽忍见黄穗卧青泥茒苫一月壠上宿天晴获稻随车归汗流肩頳载入市价贱乞与如糠粞卖牛纳税拆屋炊虑浅不及明年官今要钱不要米西北万里招羌儿龚黄满朝人更苦不如却作河伯媍鸠妇勃磎农荷鉏身披袯襫头茅蒲雨不破块田折圗稊稗青青佳谷枯夫妇碓舂头鬂疎小妇搭穟行饷姑四时作苦无袴襦门前呌嗔官索租田夫抛秧田妇接小儿抛秧大儿挿笠是兠鍪簔是甲雨从头上湿到胛唤渠朝餐歇半霎低头折腰只不答秧根未牢莳未匝照管鵞儿与雏鸭农夫怨农夫怨此怨非是怨年荒此怨翻因年谷贱终年辛苦不少懈及到秋成拟偿债谁知斛粟不百钱利尚不偿本仍在秋来露冷刈获时早是朝来债又催况兼荒政输官急不管农夫垂泪泣君王明哲洞无遗此怨君王知不知七言古诗散聫鞭地如镜筑我场破砻玉粒输官仓九月野空天欲霜甑中初喜炊粳香七言絶句稻穗登场谷满车家家鸡犬更桑麻谩栽木槿成篱落已得清隂又得花周遭圩㟁缭城一眼圩田翠不分行到秋苗初熟处翠茸锦上织云古来圩㟁䕶隄防岸岸圩圩种绿杨嵗久树根无寸土绿杨走入水中央种茶岩接红霞坞灌稻泉生白石根皤腹老翁眉似雪海棠花下戯儿孙髙田二麦接山青傍水低田绿未耕桃杏满林春似锦踏歌椎鼔过清明二顷春芜废不耕半生名宦竟何成归来每羡邻家乐月下风传打稻声翁携袯襫去栽秧妇踏缲车日夜忙终嵗几曾身饱暖逢人犹自说农桑七言八句田底泥中迹尚深折花和叶挿畦心晚秧初捻金狨线先种输他绿玉针云壠雾畴俱水响丝风毛雨正春深莫听布谷相煎急且为提壶强满斟阿香一笑走丰隆雨过平畴万顷中旧喜樊迟知学圃今看许子快论功遥怜郁郁翻秋陇预想垂垂㺯晚风珍重诗翁且强健东阡南陌兴无穷稻事实祖碎录秔稻属也籼秔也稌亦稻也稻穂谓之禾有紫芒稻赤穬白米稻稻已割而复抽曰稻孙十月获稻季秋之月天子乃以犬尝稻先荐寝庙祭宗庙之礼稻曰嘉蔬纪要魏文帝与羣臣书曰江表惟长沙有好米何时新稉稻出耶西风吹之五里闻香夏香有盗刈稻者香助收之盗者惭送以还香香不受李百药隋内史徳林之子也七嵗能属文父友陆乂等共读徐陵文有刈瑯琊之稻之语叹不得其事百药进曰春秋鄅借稻杜预谓在瑯琊客大惊杂着国税再熟之稻乡贡八蠺之绵厨膳则有华芗重秬臯香秔赋咏祖五言散句稉稻共比屋家才足稻粱秔稻熟天风尝稻雪翻匙稻粱求未足获稻空云水禄米麞牙稻淅玉炊香稉刈稻担肩頳白瓯贮香秔东渚雨今足伫闻秔稻香柴扉临野碓半湿扬香秔国马竭粟豆官鸡输稻粱䆉稏百顷稻西风吹半黄七言散句香稻啄残鹦鹉粒稻米流脂粱米白荒畦九月稻叉牙浮浮大甑尝炊玉都城一饭炊白玉稻陂雨细丰年候压塍霜稻报丰年鎌响鴐鵞野日天五言古诗东屯大江北百顷平若按六月青稻多千畦碧泉乱挿秧适云已引熘加溉灌更仆往方塘决渠当断岸公私合地着浸润无天旱主守问家臣分明见溪畔芊芊炯翠羽剡剡生银汉鸥乌镜里来关山雪邉看秋菰成黑米精凿传白粲玉粒定晨炊红鲜任霞散终然忝旅食作苦期壮观遗穂及衆多我仓戒滋蔓五言八句香稻三秋末平田百顷间喜无多屋宇幸不碍云山御裌侵寒气尝新破旅颜红鲜终日有玉粒未吾悭稻米炊能白秋葵煮复新谁云滑易饱老借輭俱匀种幸房州熟苗同伊阙春无劳映巨盌自有色如银复作归田去犹残获稻功筑场怜穴蚁拾穂许村童落杵光辉白除芒子粒红加餐可扶老仓庾慰飘蓬乐府祖㸃绛唇霜落吴江万畦香稻来塲圃夜村舂处茅屋寒灯雨玉粒长腰沉水温温注相留住共抄云子更听歌声驻全芳备祖后集卷二十全芳备祖集后集卷二十一钦定四库全书全芳备祖后集卷二十一宋陈景沂撰农桑部米事实祖碎录米之精者曰粲烝民乃粒米食曰粒乐嵗粒米狼戾多取之而不为虐粟嘉谷实也粟之为言续也虽有粟吾得而食诸纪要子路见于孔子曰昔者由也事二亲之时常食藜藿之食为亲负米百里之外亲没之后南逰于楚从车百乗积粟万钟欲食藜藿为亲负米不可得也渊明为彭泽令郡遣督邮至军吏白应束带见之潜叹曰我不能为五斗米折腰向鄊里小儿即日解印绶赋归去来以遂其志苏秦谓楚王曰楚国之食贵于玉薪贵于桂又云食玉炊桂东方朔言臣若无用宜弃捐无令索长安米鲁肃以振穷士为务甚得他人欢心周瑜为居巢长将数百人路过候肃併求资粮肃家有囷米各三千斛乃指一囷与瑜瑜益知其竒也遂相亲结侨札之分吴全琮父柔为桂阳守使琮赍米数千斛至吴交易琮皆振给士大夫空船而还柔竒之王修龄贫乏陶胡奴为乌程令送米一船答曰王修龄饥自就谢仁祖索食不须陶胡奴送米齐刘懐恵为齐郡守人有饷新米一斛者懐惠出所食麦饭示之曰食有余幸不烦此梁张率为新安太守遣家僮载米三千石还宅及至遂耗其半率问其故答曰䑕雀耗率笑曰壮哉䑕雀不问梁庾诜尝乗舟从山舍还载米百五十石有人寄载三十石至宅寄载者曰君三十石我百五十石诜黙然不辨恣其取足沈约少贫干宗党得米数百斛为宗人所侮覆米而去及贵不以为憾唐太宗贞观初户不及三百万绢一疋易粟一斗至四年斗米三四钱人行数千里不赍粮颜鲁公乞米于李大夫帖云拙于生事举家食粥而已实用忧煎阳城尝絶粮遣奴求米奴以米易酒醉卧于路城与弟迎之奴未醒乃负以归及觉痛咎谢城曰寒而饮何害焉粟武王发鉅桥之粟武王平商天下宗周伯夷叔齐耻之义不食周粟隠于首阳山采薇而食郑饥而未及麦民病子皮以子展之命饩国人粟户八钟晋荐饥乞籴于秦秦输粟于晋自雍及绛命之曰汎舟之役邹穆公有令食凫雁者必以秕无敢以粟凫雁无食而以一石粟易一石秕其费甚矣请以粟食之公曰非尔所知也夫百姓饷牛而耕曝背而耘勤而不敢惰者岂为鸟兽食哉粟米人之上食也奈何其以养鸟汝知小计而不知大害子华使于齐冉子为其母请粟原思为之宰与之粟九百辞子曰母以与尔邻里鄊党乎季桓子以粟十钟饩夫子受而颁诸门人之无者子贡曰季孙以夫子之贫也而致粟今而施矣乃厥意乎子曰吾受而不辞为季孙之惠受而惠非一人不亦宜乎子思居贫其友有馈之粟者受二车焉或献以樽酒束修子思曰为费而不当也或曰子取人粟而辞酒是辞少而受多于义无名于分则不全行之何也子思曰然伋不幸而贫至于困乏惧絶先人之祀夫所以受粟焉周之也酒脯所以饮燕也方为食而饮燕非义也度义而行之可也北郭骚见管子託以养母管子分食粟府金以遗之骚辞金受粟荘周往贷米于监河侯曰诺吾以金贷子周忿然作色曰若乃言不如索我于枯鱼之肆矣髙平王遣使者从魏文侯贷粟文侯曰须吾租粟至乃可也使者曰如鱼张口待水止唿吸间若待决淮河之水必求吾于枯鱼之肆矣田釐子乞为齐大夫收赋税于民以小斗受之其粟予民以大斗行隂徳于民由此得齐衆心田乞卒子常立复修釐子之政以大斗出贷以小斗收齐人歌之有任氏为仓吏秦败豪杰争取金玉任独窖仓粟楚汉相距荥阳民不得耕其米涌贵是时豪杰金玉已尽任氏以粟起富郦食其説髙祖曰敖仓天下输转久矣可急据敖仓之粟炎汉之兴七十余年太仓之粟陈陈相因充溢露积于外至腐败而不可食淮南王死民歌曰一斗粟尚可舂兄弟二人不相容晁错建䇿令民入粟塞下拜爵晁错説文帝曰方今之务莫若使民务农欲民务农在于贵粟贵粟之道在于以粟为赏罚令天下入粟县官得以拜爵除罪武帝末年悔征伐之事下诏以赵过为搜粟都尉武帝建元四年天雨粟宣帝地节三年长安雨黑粟又南阳山都县天雨粟色青黑味苦大者如小豆小者如麻子河内失火上使汲黯视之还报曰河内水旱或父子相食臣谨发河内仓粟以赈贫乏东方朔曰侏儒长三尺余俸一囊粟钱三百四十臣朔长九尺余亦一囊粟钱三百四十侏儒饱欲死臣朔饥欲死也诸葛亮闻孙恪代位以书与陆逊曰家兄年老而性疎今使典粮谷粮谷者军之最要也仆在逺切用不安杂着杜子美稻畦诗秋菰成黑米精凿储白餐精凿出左传粢食不凿谓治米使白也杜诗云玉粒足晨炊红鲜任霞散红鲜言饭红润之色又收稻诗云红鲜终日有玉粒未吾悭今有一种红米即此谓也赋咏祖五言散句故人供饭米瘦地飜宜粟乞米助鐼镏七言散句鸟鹊苦肥舂粟菽五言古诗举家鸣鵞雁突冷无晨炊大贫丐小贫安能不相嗤幸存颜氏帖况有陶公诗乞米与乞食皆是前人为七言古诗腊中储蓄百事利第一先舂年计米羣唿步碓满门庭运杵成风雷动地筛匀箕健无粞糠百斛只费三日忙齐头圎洁箭子长隔篱耀日雪生光土釡瓦龛分葢藏不蠧不腐常清香去年薄收饭不足今年顽顽炊白玉春耕有种夏有粮接到明年秋刈熟邻叟来观还叹嗟贫人一饱不可賖官租私债纷如麻有米冬舂能几家有虞有宋双重华两圣一心民一家绿秧刺水农事起重华愁旱从此始黄云登塲万寳秋重华对天失却愁二十八年临玉座大半光隂愁里过天颜有喜丞相知常平使者陈便宜倡为社仓首建溪旴江吴承君师伯霜仲雪发尔私支竒虐魃手莫施活几振子几凉黎诒子又孙孙又子个是重华圣人意无论十世千百世七言古诗散聫先生结髪憎俗徒闭门不出动一纪至今邻僧乞米送仆沗县令能不耻七言絶句卢同不出憎流俗我卜郊居避俗憎同有邻僧来乞米我今送米乞邻僧麦事实祖碎录麦小麦也牟大麦也麦有大麦小麦穬麦荞麦四种大麦久食令人肥白滑肌肤为麫胜小麦无燥热于皇来牟将受厥明明昭上帝迄用康年我行其野芃芃其麦麻麦幪幪禾麻菽麦稙穉菽麦季春天子乃为麦祈实孟夏麦秋至孟夏之月农乃登麦天子乃以彘尝麦先荐寝庙今夫麰麦播种而耰之北人当新麦初熟取以炒干磨为粗麫而干食之礼部韵作麨注糗也今大内当麦熟时以黄罗帕封赐百官其外题曰麫或云以蜜渍食尤佳纪要思文后稷克配彼天贻我来牟帝命率育箕子朝周过故殷墟见而伤之作麦秀之诗以歌咏之曰麦秀渐渐兮苗黍油油夏四月郑祭足帅师取温之麦晋侯梦大厉公觉召桑田巫曰不食新麦矣六月晋侯欲麦使甸人献麦馈入为之召桑田巫示而杀之将食张如厠陷而卒荘八年冬大无麦禾春秋他谷不书至于麦禾不成则书之以此见圣人于五谷最重麦与禾也宓子贱为单父宰百姓化之齐人攻鲁道由单父单父父老请曰麦已熟矣今齐冦至人人自收不及请放民皆使出获可以益粮且不资冦宓子贱不从曰今兹无麦明年可植若使不耕者得获是使民乐有役也季孙闻之赧光武自蓟东南驰至南宫遇大风雨帝引车入官舍冯异进麦饭张堪为渔阳太守劝民耕种以致殷富百姓歌曰桑无附枝麦秀两岐张公为政乐不可支汉成帝时童謡云小麦青青大麦枯谁当获者妇与姑丈夫何在西击胡髙凤勤学妻尝之田曝麦于庭以竿授凤令䕶鸡受竿诵读如故天忽雷雨麦漂去不知孔文举为北海相有遭父䘮哭泣墓侧色无憔悴文举杀之又有母病思食新麦家无乃盗邻熟麦而进之文举闻之特赏曰不必来谢但勿盗也盗而不罪者以为动于母哭父而见杀者以其形悲而实否也曹操经行麦中令士卒无败麦犯者死士皆下马扶麦以行时曹操马腾入麦中勑主簿议罪主簿对以春秋之义罚不加于至尊曹操曰制法而自犯之何以率下遂㧞剑割发以置地孙权尝飨蜀使费伟伟停食饼索笔作麦赋恪亦请笔作磨赋咸称善人有中麦毒梦红裳娘子悲歌有一丸芦菔火吾宫之句杂着久旱伤麦秋种未下朕甚忧之赋咏祖五言散句麦天晨气润暖风抽细麦麦壠多秀色细麦落轻花青荧陵陂麦野多青青麦山田麦无壠麦黄韵鹂鹒枣下麦青青黄花入麦稀崆峒小麦熟且愿休王师梅残数㸃雪麦涨一溪云小舆穿麦去狭径碍桑田不忧无饼饵已幸有襦裙细筑塲无隙轻推磨有音㺯田钩盾里躬稼麦秋余但见古河东荞麦如铺雪漫漫乔麦花如雪覆平野七言散句麦芒如篲黍如烟麦芒涨天揺青波寒食离家麦熟还雪花漫漫麦将熟割尽黄云稻正青似法隂爻呈六穗或符阳数效三岐期君正似种宿麦忍饥待食明年麫使麦长熟人不饥敢告吾君不须赦穿鞋带笠随麦壠早日炎炎烟燎颜荞花着雨相争秀枣頬迎阳一半丹夜来更下西风雪荞麦稍头万玉尘旅程一见错欢喜彷彿吾乡茉莉花吴波亭下系扁舟轻雨轻寒又麦秋麦秋天气朝朝变蠺月人家处处忙五言古诗散聫春寒风雨湮蚕麦止半熟耕桑未尝亲有获敢求足青青已满壠芃芃在伐柯农功欣嗣嵗节物嗟腾波五言律诗散聫天行九五健嵗取十千求洪洞开金仗连蜷按玉虬尘清属车豹抢宻羽林驺七言古诗大麦干枯小麦黄妇女行泣夫走藏东至集壁西梁洋问谁腰鎌胡与羌岂无蜀兵三千人部领辛苦江山长安得如鸟有羽翅托身白云还故乡霜林老鸦闲无用畦东拾麦畦西种畦西种得青猗猗畦东已作牛尾稀明年麦熟芒攅槊农夫未食鸦先啄徐行俛仰若自矜鼓翅跳踉上牛角忆昔舜耕厯山鸟为耘如今老鸦种麦更辛勤农夫罗拜鸦飞起劝农使者来行水去年麦不熟挟弹规我肉今年麦上塲处处有残粟丰年无象何处寻听取林间快活吟打麦打麦彭彭魄魄声在山南应山北五月太阳出东北才离海峤麦尚青转到天心麦已熟鹖旦催人夜不眠竹鸡唤雨云如墨大妇腰鎌出小妇具箱逐上壠先捋青下壠已成束田家以苦乃为乐敢惮头枯面焦黑贵人荐庙已尝新酒醴雍容㑹所亲曲终厌饫劳僮仆岂信田家不入唇尽将精好输公赋次把升斗求市人麦秋正急又秧禾丰嵗自少㐫年多辛苦可奈何将此打麦词兼作挿禾歌梅花开时我种麦桃李花飞麦丛碧多病经旬不出门东坡已作黄云色腰鎌刈熟趁晴归明朝雨来麦沾泥犁田待雨挿晚稻朝出移秧夜食麨城南城北如铺雪原头家家种荞麦霜时收歛少在家饼饵今冬不忧窄胡麻压油油更香油新饼美争先尝猎归炽火燎雉兔相唿置酒喜欲狂陌上行歌忘恶嵗小妇红粧穗簮髻诏书寛大与天通逐熟淮南几误计苦寒勿怨天雨雪雪来遗我明年麦三月翠浪舞东风四月黄云莳南陌坐看比屋腾欢声已觉有司寛吏责腰鎌丁壮倾闾里拾穗儿童动千百玉尘出磨飞屋梁银丝入釡须寛汤寒醅发剂炊䴵制新麻压油寒且香大妇下机废农织小姑佐庖忘晚粧老翁饱食笑扪腹林下击壤歌时康大麦半枯自浮沈小麦刺水铺绿针山邉老农望麦熟出门见水放声哭去年冷泠七月雨秋苗不收一粒谷只今米价贵如玉并日举家才食粥小儿索饭门前啼大儿虽瘦把锄犁晴时种麦耕荒壠正好下秧无稻种新谷未升陈谷罄窭人托麦以为命今年种麦如去年去年满屋今空田吁嗟皇天毋乃戾去年浙右当死嵗湘中死冦淮死兵留得东州仅旒缀只今艰食遽如斯岂是造物有乗除我无一语活四海对之泣下徒沾裾催租官吏如束湿里正打门急复急安得君眼如日长灼破田翁簑与笠七言古诗散聫少年食稻不食麦老居颍川稻不足人言小麦胜西川雪花出磨煮成玉冷淘槐叶氷上齿汤饼羊羹火入腹场头雨干场地白老翁相唿打新麦半归仓廪半输公免教县吏相催廹七言絶句舍西柔桑叶可拈江邉细麦复纎纎人生几何春已夏不放香醪如蜜甜麦风翻陇泼浓绿花露滴枝粘老红小立楼头检春事一丝暖日坠青虫无邉绿锦织云机全幅青罗作地衣个是农家真富贵雪花销尽麦苗肥黄金割露几肩归紫玉炊香一饱肥却喜麦田成晚稻未教水牯卧斜晖七言八句贻牟夙昔但声歌今见郊园乐事多且喜瓯窭符善祷未须芦菔颦妖娥霞觞政自夸真一香钵何须问毕罗我欲买牛来学稼不知还许受㕓么田家望麦在须臾何啻中流济一壶黑雨漫天殊未巳黄云委地不堪扶禽声快活真成误鸠妇流离空自唿亦笑此翁长负腹又寻杞菊诳斋盂乐府祖满庭芳麦陇如云清风吹破夜来踈雨才晴满川烟草残照落㣲明缥缈危栏曲槛遥天尽日脚初平青林外㕘差暝霭萦带逺山横孤城春已过绿隂是处时有莺声问落絮㳺丝毕竟何成信步苍苔绕徧真堪付闲客闲行㣲吟罢重囘皓首江汉𣺌遗情全芳备祖后集卷二十一全芳备祖集后集卷二十二钦定四库全书全芳备祖后集卷二十二宋陈景沂撰农桑部豆事实祖碎录菽者豆之总名大豆菽也小豆荅也豆角谓之荚其叶谓之藿萁豆茎也采菽采菽筐之筥之七月烹葵及菽禾麻菽麦使有菽粟如水火纪要桓公北伐山戎菽编布天下子路曰伤哉贫也生无以为养子曰啜菽饮水尽其欢斯之谓孝王郎起兵光武自蓟东南驰晨夜草舍至芜蒌亭时天寒烈衆皆饥疲冯异上豆粥明旦帝谓诸将曰昨得公孙豆粥饥寒俱解后帝即位使中黄门赐以寳诏曰仓卒芜蒌亭豆粥滹沱河麦饭厚意久未报杨恽与孙㑹宗曰臣之得罪已三年矣田家作苦嵗时伏腊烹羊炰羔斗酒自劳家本秦也能为秦声妇赵女也雅善鼓瑟奴婢歌者数人酒后耳热仰天拊缶而唿呜呜其诗曰田彼南山芜秽不治种一顷豆落而为萁人生行乐耳须富贵何时闵仲叔太原人与周党相友党每过仲叔共含菽饮水亦无菜茹魏陈思王曹植字子建文帝同母弟也丕尝令七步中作诗不成者行大法应声成诗曰煮豆作豆羹漉菽以为汁萁在釡下燃豆作釡中泣本是同根生相煎何太急刘平尝为饿贼所刦叩头曰老母饥少气力恃平为命愿得还饭食母驰来就死涕泣发于肝胆贼即遣去乃摭三斗豆以谢贼赵达善筭使人取小豆数升播之席上立知其数郭璞至庐江爱主人婢无由而得乃取小豆三升绕主人舍散之主人晨见赤衣人数十围其家就视则灭甚恶之请璞为卦璞曰君家不宜畜此婢可于东南二十里卖之慎勿争价则此祟可除主人从之石崇作萍虀豆粥咄嗟而办石勒讳胡凡有胡名皆改胡饼曰麻饼胡绥曰绥胡豆曰豆杂着孟秋嘉菽垂枝从英是刈是获充篚盈筐赋咏祖五言散句豆子雨已熟宿雨饱豆荚敢辞茅苇漏已喜黍豆髙七言散句南山豆苗早荒秽青门瓜地新冻裂道邉篱落遮眼白白红红扁豆花碧丝髙压涎滑莼脆响平欺辛螫蔊五言古诗种豆南山下草盛豆苗稀晨兴理荒秽带月荷锄归道狭草木长夕露沾我衣衣沾不足惜但使愿无违弱年逢家乏老至更长饥菽麦实所羡孰敢慕甘肥惄如思无饭当暑厌寒衣嵗月将欲暮如何辛苦悲常善粥者心深恨䝉袂非嗟来何足吝徒没空自遗斯滥岂彼志固穷夙所归馁也已矣夫在昔余多师五言古诗散聫相携行豆田秋花蔼霏霏子实不得喫货市送王畿尽添军旅用廹此公家威七言古诗君不见滹沱流澌车折轴公孙仓皇奉豆粥湿薪破灶自燎衣饥寒顿解刘文叔又不见金谷敲氷草木春帐下烹煎多美人萍虀豆粥不传法咄嗟而办石季伦干戈未解身如寄声色相纒心已醉身心颠倒自不知更识人间有真味岂知江头千顷雪色芦茒檐出没晨烟孤地碓舂秔光似玉沙瓶煮豆輭如酥我老此身无着处卖书来问东家住卧听鸡鸣粥熟时蓬头曵履君家去七言八句翠英中排浅碧珠甘欺崖蜜輭欺酥沙瓶新熟西湖水漆櫑分尝晓露腴味与樱桃三友益名因蚕茧一丝絇老夫稼圃方双学谱入诗中当稼书桑事实祖碎录女桑积桑压桑山桑遵彼㣲行爰求柔桑蚕月条桑取彼斧斨以伐逺扬桑之未落其叶沃若维桑与梓必恭敬止星言夙驾说于桑田无踰我墙无折我树桑食我桑椹懐我好音桑土既蚕厥篚檿丝其亡其亡系于苞桑五亩之宅树之以桑五十者可以衣帛矣季春之月命野虞无伐桑柘鸣鸠拂其羽戴胜降于桑具曲植蘧筐后妃齐戒亲东乡躬桑禁妇女无观省妇使以劝蚕事蚕事既登分茧称丝効功以共郊庙之服无有敢惰古者天子诸侯必有公桑蚕室近川而为之筑宫仞有三尺棘墙而外闭之卜夫人世妇之吉者使入蚕室奉种浴于川桑于公桑风戾以食之歳既单矣世妇奉蚕茧以示于君遂献茧于夫人宅不毛者有里布谓不植桑麻也欲令宅植桑麻则无税赋以劝之不植桑麻之毛者则罚以二十五家之税布麻枲麻黂枲实黂子麻母有仓麻有缉麻二种仲秋之月天子乃以犬尝麻先荐寝庙天子居总章服白玉食麻与犬蓬生麻中不扶自植纪要伊尹生于空桑晋公子重耳出奔齐桓公妻之将行舅犯等谋于桑下蚕妾在上闻之以告姜氏姜氏杀之谓公子曰子有四方之志其闻者吾杀之矣赵宣子田于首山舍于翳桑见灵辄饿曰不食三日矣为携箪食与肉实诸槖以与之既而与为公介倒㦸以御公徒而免之问何故曰翳桑之饿人也问其姓名不告而去遂自亡也晋文公㑹欲伐卫公子鉏仰而笑公问之曰臣之邻人有送其妻适私家者道见桑妇恱而与言然顾其妻亦有招之者矣臣窃笑此公悟其言引师还未至而有伐其北鄙者子产开亩植桑郑人訾谤邹鲁濵洙泗犹有先生之遗风其民颇重桑麻之业齐带山环海膏壤千里宜桑麻与千戸侯等齐宿瘤女东隣採桑之女项有大瘤闵王逰至东都百姓尽观宿瘤女採桑如故王怪问之对曰受父母教採桑不受教观王王曰此竒女悦而聘迎之吴公子光伐楚㧞居巢钟离初楚邉邑卑氏之处女与吴邉邑之女争桑二女家相怒喧两国楚邉邑长闻之怒而攻吴之邉邑吴王怒遂伐楚两都鲁秋胡子纳妻五日而宦于陈后归未至家见路旁有美妇方採桑秋胡悦之下车愿托桑隂下妇人採桑不顾胡曰力田不如逢年力桑不如见郎今吾有金愿与夫人而妇人不受胡乃归母唿其妇乃向採桑者也数胡之罪而自投于河邯郸有美女姓秦名罗敷为邑人王仁妻仁后为赵王家令罗敷出採桑于陌赵王登台见而恱之因饮酒欲夺焉罗敷善弹筝作陌上桑之歌以自明晋大夫使于宋过陈遇採桑之女止而戏曰女为吾歌吾将告女女乃歌曰墓门有棘斧以斯之夫也不良国人知之汉鲁恭为中牟令雉驯于桑下蔡君仲汝南人至孝王莽乱人相食君仲取桑椹赤黑异器贼问仲仲答曰黑者供母赤者自食贼义之遗盐二斗陈留申屠蟠耻无义士遂闭门养志蓬户菜室依大桑树以为栋梁汝南尹昆为隂县功曹令新到官问曰园中有桑以食蚕何如昆曰非初至所当务蜀先主舍东南角有桑髙丈余遥望如小车盖先主曰吾必当乗此羽葆车盖叔父曰勿妄言以灭吾门龎士元师事司马徳操不矜少名衆莫知之徳操蚕月躬採桑后园士元助之因与谈世废兴其言如神遂移日忘䬸徳操于是异之齐太祖在武进其宅有大桑树髙三丈横出四枝如车盖太祖年数嵗逰于下从兄谓之曰此桑为汝生也诸葛公自表后主曰成都有桑八百株薄田十五顷弟子衣食自有余饶臣死之日不使内有余帛外有余财以负陛下何秪梦桑生井中赵直占曰桒字四十八君夀不过此矣果然尉迟敬徳賛曰桑䕃未徙而大功立李袭誉尝谓子弟曰吾负郭有田十顷耕之足以食河内千株桑蚕之足以衣吾殁后能勤此无资于人矣杂着绿叶兴而盈尺崇条蔓而增寻黝之桑柘土地平旷有良田美池桑竹之属桑麻以衣之赋咏祖五言散句桑柘起寒烟蚕眠桑叶稀桑麻深雨露桑柘绿如云春桑低绿枝桑柘罗平芜宅邉有桑叶吴地桑叶绿三眠麦正熟桑柘叶如雨飞藿共徘徊秦地罗敷女採桑绿水邉二月起蚕事伐桑又阻饥陇上麦头昻林间桑子落两淮蚕湿地不复长桑芽到底农桑好营营愧此生力勤及黍稷得种麦与麻煖分煨芋火明借缉麻灯七言散句舍西柔桑叶可拈野蚕食叶还成茧一村桑柘一村烟缫成白雪桑重绿自断此生休问天杜曲幸有桑麻田麦陇雪苗寒剡剡柘林霜叶暮飕飕桑间棋熟麦齐腰莺语惺忪野雉骄隔篱犬吠窥人过满箔蠺饥待叶归洲中未种千头橘宅畔先栽百本桑中分邪断道邉横枝榦虽枯叶尚荣雨足人家挿稻秧蚕桑邻女採桑忙桑柘村村烟树浓新秧刺水麦梳风知是人家蚕事未路傍桑叶小如钱莫道春随风雨过化工昨夜到桑麻转蕙风吹禊亭竹採桑日照女筐蘩二月人家蚕事早屋头先办採桑梯五言古诗代耕本非望所业在田桑躬亲未曽替寒馁尝糟糠岂期遇满腹但愿饱粳粮御冬足大布粗絺以应阳正尔不能得哀哉亦何伤人皆尽获宜拙生失其方理也可奈何且为陶一觞种桑长江邉三年望当採枝条始欲茂忽值山河改柯叶自摧折根株浮沧海春蚕既无食寒衣欲谁待本不植髙原今日复何悔日出东南隅照我秦氏楼秦氏有好女自名为罗敷罗敷喜蚕桑採桑城南隅青丝为笼绳桂枝为笼钩观者见罗敷下担捋髭须少年见罗敷脱巾着帩头耕者忘其耕锄者忘其锄使君从南来五马立踟蹰罗敷年㡬何二十尚未满十五颇有余使君谢罗敷宁可共载否罗敷前致辞使君一何愚使君自有妇罗敷自有夫东方千余骑夫婿居上头何以识夫壻白马从骊驹青丝系马尾黄金络马头腰中鹿卢剑可直千万余十五府小史二十朝大夫三十侍中郎四十专城居为人洁白晳鬑鬑颇有须盈盈公相歩冉冉府中趋坐中数千人皆言夫壻殊洛阳城东路桃李生路傍不知谁家子提笼行採桑纎手折其枝花落何飏飏髙秋八九月白露变为霜终年㑹飘坠安得久馨香何时盛年去懽爱永相忘吾欲竟此曲此曲愁人肠归来酌美酒挟瑟上髙堂野外罕人事穷巷寡轮鞅白日掩荆扉虚室絶尘想时复墟曲中披草共来往相见无杂言但道桑麻长桑麻日已长土物日已广常恐霜霰至零落同草莽㳺女湘绮衣春还务蚕作五马似花飞青丝结金络不知谁家子调笑来相谑妾本秦罗敷玉颜艶名都丝条映素手採桑向城隅使君且不顾况复论秋胡寒蛩爱碧草鸣凤栖青梧託心自有处但怪傍人愚徒劳白日暮髙驾空踌躇出自蓟北门遥望湖池桑枝枝自相值叶叶自相当春色映空来先发院邉梅寄语採桑伴讶今春日短枝髙扳不及叶细笼难满桑女不胜愁结束下青楼逐伴向前路相携南陌头蚕饥日已暝讵为使君留贱妾愚不堪採桑渭城南带减连枝瘦发乱凤皇篸无由报君信流涕饷春蚕今日开和景处处动春心桂筐须叶满息倦重枝隂溪桥接桑畦钩笼晓羣过今朝去何早向晚蚕恐饿五言絶句向晓携笼去桑村路隔淮何如鬪百草归取凤皇钗地僻柴桑古人亡松菊存不如彭泽吏归去有田园七言古诗朱城璧月启朱扉青楼含照本晖晖逺映陌上春桑叶斜入秦家缃绮衣罗敷粉粧能佳丽镜前新梳倭堕髻圎笼袅袅挂青丝鐡钩冉冉胜丹桂蚕饥日晚暂生愁忽逢使君南陌头五马停骑遣借问双脸含娇特好羞妾壻府中经小吏郎今来往专城里欲识东方千骑归蔼蔼日暮红尘起晴采桑雨采桑田头陌上家家忙去年养蚕十分熟蚕娘只着麻衣裳七言絶句夹岸濒河种穉桑春风吹出万条长船行老眼浑多忘唤作西湖挿拒霜乐事新年忆锦城城南麻市试春行如今老病茅檐底卧听儿童吓雀声乐府祖忆秦娥着春衫玉鞭鞭马南城南南城南柔桑輭草留住金衔粉娥采叶供新蚕蚕饥略许携纎纎携纎纎湔裙淇上更待初三锦纒道雨过园林触处落红凝绿正桑叶齐如沃娇羞只恐人偷看背立墙隂慢展纎纎玉听鸠啼几声耳邉相促念蚕饥四眠初熟劝路傍立马莫踟躇是那里唱道秋胡曲全芳备祖后集卷二十二全芳备祖集后集卷二十三钦定四库全书全芳备祖后集卷二十三宋陈景沂撰蔬部笋事实祖碎录笋一名竹萌一名篛竹一名笞一名一名竹胎一名竹芽一名茁一名初篁穉龙箨龙玉版锦䙀儿皆笋名也鄠杜竹林号为陆海纪要尹吉甫作韩奕诗以美宣王能钖诸侯其三章云韩侯出祖显父饯之清酒百壶其惟何维笋及蒲孟宗性至孝母卒冬节将至宗乃入林哀泣笋为之生得以供祭晋刘殷年九嵗为曾祖母冬思笋殷泣而获供馈宋沈道庆𨼆居武康人有㧞屋后笋令人止之曰惜此笋欲成林更有佳者相与乃令人买大笋送与之盗者惭不取置其门内而还何随人有盗其园笋随见挈屐而归恐盗者见也范元琰家有竹园每见人盗笋苦于过沟元琰伐树为桥与盗者遇盗者感琰情而息意不盗汉人有适吴吴人设笋问是何物曰竹也归煮其牀箦而不熟乃谓其妻曰吴人轣辘欺我如此唐夏侯彪之上新繁令问里胥曰笋一茎几钱曰一钱五茎取十千置五万茎谓之曰吾未要且寄林中养之至秋竹成一竿千文遂成五千万贪猥不道皆此类孟氏有蜀时翰林学士徐光溥刘侍郎义叟分直忽覩庭中笋迸出徐因题之刘性多讥诮徐託土本是蜀人诗成二人从此不睦苏东坡云文与可尝令余作篔筜谷诗予诗云汉川修竹贱如蓬斤斧何曾赦箨龙料得清贫馋太守渭川千亩在胷中与可是日与其妻㳺谷中烧笋晚食发函得诗失笑喷饭满案东坡尝邀刘器之同㕘玉版和尚器之每倦山行閴𠫭玉版欣然从之至景亷寺烧笋而食器之觉笋味胜问何名也东坡曰名玉版也此老师善説法要能令君得禅悦之味于是器之乃悟其戯为之大笑杂着麻油姜皆杀笋毒凡食笋之要譬若治药修炼得法则益人反是则损採笋之法可避露日出后掘深土取之半折取鞭根旋得投宻竹器中以油单覆之勿令见风风吹旋坚以巾帉拭土又不宜见水含殻沸汤瀹之煮宜久生必损人苦笋最宜久甘笋出汤后去殻澄煮笋汁为羹茹味全嘉美不然蒸最美味全灰中煨后入五味尤佳採笋一日曰笃二日曰箊见风则坚入水则硬脱殻煮则失味生着刄则失柔採而停久非鲜也盛而苦风非藏也採之脱殻非治也净之入水非洗也蒸煮不久非食也如此然后可与语食笋矣此外不足筭也僧賛宁为笋谱甚详其掎摭古人诗咏自梁元帝至唐杨师道皆诗中言及笋者非专为题咏也惟孟蜀时徐光溥等二人诗句乃在笋谱退之和侯恊律二十六韵独不见收何耶赋咏祖五言散句岸笋开新箨绿垂风折笋春笋满林生年年馔箨龙穉子脱锦棚骈头香玉滑破腊初挑箘夸新欲比琼寳地琉璃折紫苞琅玕踊七言散句更容一夜抽千尺别却池园数寸苔无情有恨何人见露压霜催千万枝池上龙蛇惊蛰起军中矛㦸晓营看笋便落林犹胜肉蕨才出土更饶油便令剥锦煮金玉甘脆不道箪瓢空邻里亦知偏爱竹春来相与护龙雏五言古诗此州乃竹乡春笋满山谷山夫折盈把抱来早市鬻物以多为贱双钱昜一束置之炊甑中与饭同时熟紫箨拆故锦素肌擘新玉每日遂加餐经时不思肉久为东洛客此味常不足日食勿踟蹰南风吹作竹洛下花竹笋花时压畦菜一束酬千金掉头不肯卖我来白下聚此族富庖宰蠒栗戴地翻觳触墙壊入中厨如偿食竹债甘葅和菌甘辛膳腝姜芥烹鵞杂肢掌炮鳖乱裙介小儿哇不美䑕壊有余嘬可贵生于少古来食共噫尚想髙将军五溪无人采北馔厌羊酪南庖丰笋菜自北初落南几为儿所卖习知价亷平百态事烹宰盐晞胎腊瘦蜜渍爽味壊就根煨茁美岂念炮烙债咀吞千亩余胸次不虿芥二妙吾能诗才名动江介论诗多佳句脍炙甘我嘬思君因养竹万籁听秋噫从此缮藩篱下令禁鱼采韭黄照春盘菰白媚春菜为此苍竹苗市上三时卖江南家家竹剪伐谁主宰半以苦见疎不言甘易壊筠陂雕龙睡未索儿孙债獭胆能分杯虎魄好拾芥此物于食餚如客得傧介思入帝鼎烹忍遭饥涎嘬懒牀供翰墨砧杵风号噫每下叹枯枝焚如落樵采人笑庾郎贫满腹饭寒菜春盘食指动笋茁入市卖回首万钱厨不羡廊庙宰民生暂神竒胞臇伐蛀壊忍持芭蕉身多负牛羊债箨龙不称寃易致等拾芥萧萧烟雨姿壮士持戈介骈头沸鼎烹可口垂涎嘬霜丛负后彫玉食香余噫续诗无全功葑菲倘可采饱食有残肉饥食无余菜纷然生喜怒似被狙公卖迩来谁独觉凛凛白下宰一饭在僧家至乐甘不壊多生味蠧简食笋乃余债萧然映樽俎未肯杂菘芥君看霜雪姿童穉已耿介何为遭暴横三嗅不忍嘬朝来忽解箨势迫风雷噫尚可饷三闾饭筒纒五采久客厌北馔枵然思南烹故人知我意千里寄竹萌骈头玉婴儿一一脱锦䙀庖人应未识旅人眼先明我家拆厨膳彘肉芼芜菁送与江南客烧煮配香粳竹君家多材楚楚皆席珍成竹着锦袍玉色映市人惠然集吾宇老眼檐光新麴生亦称贺共慰藜藿贫不待月与影一人亦相亲可怜管城子头秃事苦辛按谱虽同宗闻道隔几尘诗成聊使写一笑惊比隣五言古诗散聫竹林吾最惜新笋好看守方箨包龙儿攅迸溢林薮吾眼恨不见心肠痛如搊宅钱都未还债利日月厚箨龙正称寃莫杀入汝口丁宁嘱託汝汝活箨龙否此君耐嵗寒小友极风味相思如调饥熟可当饔饩久约烧林笋何年㑹胜园久尝新气味每厌供盘餐渐痛烟犀老方怜露锦繁园客自偷卖主人那能知徒令养新笋旋抽五六枝儿童才丱角兵卫忽森㦸十日不汝见寻丈出咫尺五言絶句修修江上林白日暗风雨下有万玉蚪三冬卧寒士南山春笋多万里行枯腊不落盘餐中今知绿如箦五言八句丛林真百丈法嗣有横枝不怕石头落同㕘玉版师聊凭栢树子与问箨龙儿瓦砾犹能说此君那不知五言排律竹亭人不到新笋满前轩乍出真堪赏初多未觉烦成行齐婢仆环立比儿孙验长常携手愁干屡侧盆对吟忘膳饮偶坐变朝昏滞雨膏腴湿骄阳气候温得时方张王挟势欲腾骞见角牛羊没看皮虎豹存攅生犹有隙散布忽无垠讵可持筹筭谁能以理言纵横公占地罗列暗连根狂剧时穿壁羣强几触籓深潜如避逐逺去若追奔始讶妨人路还惊入药园萌芽防寖大覆载莫偏恩已覆侵危砌非徒出短垣身宁虞瓦砾计拟揜兰荪直叹髙无数庸知上几畨短长终不较先后竟谁论外恨包藏宻中仍节目繁暂须移步履要取助盘餐穰欀疑翻地森森竞塞门戈矛头戢戢蛇虺首掀掀妇懦咨料理儿痴谒尽髠侯生来慰意诗句读惊魂属和才将竭呻吟至欲暾七言古诗藜藿盘中忽眼明骈头脱襁白玉婴极知耿介种性别苦节乃与生俱生我见魏徴殊媚妩约束儿童勿多取人才自古要养成放使干霄战风雨江西猫笋未出尖雪中土膏养新甜先生别得煮箦法叮咛勿用醯与盐岩下清泉须旋汲熬出霜汗生蜜汁寒牙嚼作氷片声余沥仍和月光吸菘羔楮鸡浪得名不如来𠫭玉版僧醉里何须酒解酲此羹一枕爽然醒大都煮菜皆如此淡处当知有味真先生此法未要传为公作经藏名山髙人爱笋如爱玉忍口不餐要添竹云何又遣此辈来昏花两眼为渠开贩夫束缚向市卖外强中干美安在锦纹犹带落花泥不论烧煮两皆竒猪肝累人真可怍以此累公终不恶金陵竹笋硬如石石犹有髓笋不及市里笋如酥笋味清絶酥不如带雨斸来和箨煮中含柘浆新甘露可虀可脍最可羹绕齿䔩䔩氷雪声不须呪笋莫成竹顿顿食笋莫食肉食蕨食臂莫食拳食笋食梢莫食根何曾万钱方下箸先生把菜亦饱去岭南风物似江南笋如束薪蕨作篮先生食籍知几卷千巖万壑皆厨传使君喜食笋脯味全胜肉秘法不肯传闭门课私仆君不见金谷馔客本萍虀豪世借此真成痴但令长须日致馈不敢求君帐下儿笋脯登吾盘可使食无肉鲑腥避三舍棕栮乃从仆书生长有十瓮虀却笑虎头肉相痴得君新法也大竒且复从游锦䙀儿斋厨日萧条晚食以当肉公来共蔬盘留诗輙更仆平生惩沸仍吹虀欲了官事渠能痴何时竞作淮南归击鲜较猎从庐儿七言古诗散聫天与嵗寒终崛强泽分淇澳转敷荣狂鞭已逐草侵径疎影长随月到楹偶然雷雨一尺深知有南园衆君子从地踊出似人长一一便有凌云气龙孙春吐一尺芽紫锦包玉离泥沙金刀璀璨截嫩节铜钱不与大梁賖七言絶句嫩箨香苞初出林于陵论价重千金皇都陆海应无数忽剪凌云一寸心昨夜春霞迸藓根乱披烟箨出柴门穉川龙过应回首认得青青几代孙南园初笋味胜肉箨龙称寃莫採录烦君更致苍玉束明日风雨吹成竹长沙一月煨鞭笋鹦鹉洲前人未知走送相公助汤饼猫头突兀想穿篱徐徐出土非人种枝叶难投日月壶为是姻縁生此地从来长养譬如无迸出斑犀数十株更添幽景向蓬壶未成似有凌云势用作丹梯得也无数里春畦独自寻迸犀抽锦乱森森田文死去賔朋散抛掷三千玳瑁簮一雷惊起箨龙儿戢戢满山人未知急唤苍头斸烟雨明朝吹作碧𠫭差梅雨㝠㝠想已齐连云篁竹暗蛮溪短萌解箨登雕俎错落黄金騕袅蹄长江萦绕地膏腴风气相连不甚殊自是苦根分彼此致令苦笋胜宜都七言八句竹祖龙孙渭上居供侬樽俎半年余斑衣戱綵春无价玉版谈禅佛不如苦怨平生食无肉何如陋巷饭斯疏不须庾韭元修菜喫到憎时始忆渠炮凤烹龙世浪传猩脣熊掌我无縁但逢笋蕨杯盘日便是山林富贵天穉子玉肤新脱锦小儿紫臂未开拳只嫌岭外无珍馔一味香蔬不直钱此君乃有宁馨儿犀角丰盈玉不如老去烟姿元耸壑生来风骨已专车诗肠惯识猫头笋食指宁知熊掌鱼莫遣匆匆万竿绿一春心事正关渠乐府祖玉楼春锦箨㕘差朱槛曲露濯文犀和粉绿朱容浓翠伴桃红已许纎枝留凤宿嫩似春荑明似玉一寸芳心谁管束劝君速喫莫踟蹰看被南风吹作竹蕨菜事实祖碎录根如紫草多生山间人作茹食之四皓食之而夀夷齐食之而死固非良物陟彼南山言采其蕨采薇采薇纪要伯夷叔齐不食周粟饿于首阳採薇而食之晋齐王冏秉政张翰谓顾荣曰天下纷纷未已吾本山林人无望于时久矣宜採南山蕨饮三江水赋咏祖五言散句採薇南山岑山中疾採蕨石暄蕨芽紫初拳几枝蕨争复茹藜蕨饥提採蕨筐野蕨渐紫色饥食西山蕨秋风吹几杖不厌此山薇石间採蕨女鬻菜输官曹七言散句今日东湖採蕨薇蕨芽已作小儿拳山童新採蕨芽肥五言古诗西山采蕨人蓬首尚倾国懐哉逺莫致引胫势已塞倾筐忽堕前此意岂易得良遇不可迟枯笻有余力七言八句真人宫府未因縁且向龙山作散仙春入烧痕催採蕨雨翻泥壠忆归田蔬肠我苦枵蝉腹诗格君如擎鹘拳筯下万钱谋更鄙诸君饱死大官羶野烧初肥紫玉圎桔松瀑布煮春烟偃王妙处元无骨钩弋生来已作拳早韭不堪同嗅味秋莼虽滑滞腥涎食经岂为吾曺设弱脚寒中恐未然全芳备祖后集卷二十三全芳备祖集后集卷二十四钦定四库全书全芳备祖后集卷二十四宋陈景沂撰蔬部枸把事实祖碎录一名把根一名地骨一名枸忌一名地辅一名仙人杖把一名枸檵今枸把也诗四牡云集于苞把春生作羮茹子秋熟正赤茎叶及子服之轻身益夀枸把千嵗其形如犬甘菊有两种一种茎紫气香而味甘叶可作羹食者为真一种青茎而大作蒿气味苦不堪食纪要朱孺子㓜事道士王元正居大若岩一日汲于溪见一花犬逐之入于枸把丛下掘之根形如二犬烹而食之忽觉身轻飞于峯上杂着天随宅荒少墙屋多隙地着圗书所前后皆植以把菊卷苗恣肥得以採撷供左右杯案及夏五月枝叶老硬气味苦澁旦暮犹责儿童辈掇拾不已人或叹曰千乗之邑非无好事之家日欲击鲜为具以饱君者多矣君独闭关不出率空肠贮古圣贤道徳言语何自苦如此天随生笑曰我几年来忍饥诵经岂不知屠沽儿有酒食耶退而作把菊赋以自广云惟把与菊偕寒互绿或颕或苕烟披雨沭我衣败绨我饭脱粟羞惭齿牙茍且粱肉蔓延骈罗其生实多尔把未棘尔菊未莎其如予何其如予何天随生自言常食把菊及夏五月枝叶老硬气味苦澁犹食不已因作赋以自广始余疑之以为士不遇穷约可也至于饥饿嚼囓草木则过矣而予仕宦十有九年家日益贫衣食之奉始不如昔者及移守胶西意且一饱而斋厨索然不堪其忧日与通守刘君循古城废圃求把菊食之扪腹而笑然后知天随之言可信不谬作后把菊赋以自嘲且解之云吁嗟先生谁使汝坐堂上称太守前賔客之造请后掾属之趋走朝衙达午夕坐过酉曾杯酒之不设揽草木以诳口对案嚬蹙举箸咽呕昔隂将军设麦饭与葱叶井丹推去而不齅先生之眷眷岂故山之无有先生欣然而笑曰人生一世如屈伸肘何者为贫何者为富何者为丰何者为陋或糠覈而瓠肥或粱肉而黑瘦何侯方丈庾郎三韭较丰约于梦寐卒同归于一朽吾方以把为梁以菊为糗春食苗夏食叶秋食花实而冬食根尚庻几乎河西南阳之夀张子为江陵之数月时方仲春草木敷荣经行郡圃意有所欣爰命採掇付之庖人汲清泉以细烹屏五味而不亲甘脆可口蔚其芬馨盖日为之加饭而他物不足以前陈客有问者曰异哉先生之嗜此也昔苏子之在胶西值党禁之方兴叹斋厨之萧条乃览乎草木之英今先生当无事之时据方伯之位掾吏奔走頥指如意广厦延赏毬场享士清酒百壶鼎臑俎胾宰夫奏刀各献其技顾何求而弗获虽醉饱其何忌而乃乐从夫野叟之餐岂亦不取乎葑菲不然得毋近于矫激有同乎脱粟布被者乎张子应之曰天壤之间孰为至味厚或腊毒淡乃其至猩唇豹贻徒取诡异山鲜海错纷紏莫计苟滋味之或偏在臓腑而成赘惟把与菊㣲劲不苦滑甘靡滞非若他蔬善呕走水既暸目而安神复沃烦而涤秽騐南阳于西河又頽龄之可制此其为功曷可殚纪况于膏粱之习贫贱则废隽永之求不得则恚兹随寓之必有虽约居而足恃殆将与之终身又可贻夫同志子独不见吾纳湖之隂乎雪销肥壤茸其葳蕤与子婆娑薄言掇之石铫瓦盆啜汁啜虀髙论唐虞咏歌诗书嗟乎㣲斯物孰同先生之归于是相属而歌殆日昃以忘饥赋咏祖五言散句新芽摘把丛腹饱仙人杖心存姹女丹味岂同金菊香宜配绿葵七言散句不知灵性根成狗得时闻夜吠声檐前甘菊移来晚细蕋重阳不堪摘五言古诗深根锁泉甃髙叶架云空不与凡木并自将仙盖同影疎千㸃月声细万条风送子邻沟外飘香客位中花杯承此饮椿夀迥无穷神药不自閟罗生满山泽日有牛羊忧嵗多野火厄越俗不好事过眼等莎棘寳荑春自长绛珠烂莫摘短篱护新垣紫笋生卧节根茎与花实收拾无弃物大将𤣥吾须小则饷我客似闻朱明洞中有千嵗质灵尨或夜吠可见不见索仙人倘许我借杖扶衰疾江臯春气足佳把蕃新苗老枿饱霜露余滋发柯条神农不吾欺夸誉何忉忉坚筋及奔马莹目察秋毫仙苗夀日月佛芥承露雨谁为万年计乞此一抔土扶疎一翠盖磊落缀丹乳去家尚不食出家安用许政恐落人间采剥四时苦养成九节杯持献西王母越山春始寒霜菊晚逾好朝来出细蕊稍觉芳嵗老孤根䕃长松独秀无衆草晨光虽照耀秋雨半催倒先生卧不出黄叶纷可扫无人送酒壶空肠嚼珠寳香风入牙頬楚蝶发天藻新荑蔚已满宿根寒不藁扬扬㺯芳蝶生死何足道颇讶昌黎公恨尔生不早五言古诗散聮野岸竞多把小实霜且丹系舟聊以掇粲粲忽盈盘助吾嬴齿頬岂必採琅玕周党过仲叔菽水无菜茹我盘有枸把与子同一筯七言古诗菊芽伏土糁青粟把笋傍根埋紫玉雷声一夜雨一朝森然奔出如蕨苗先生饥肠诗作梗小摘珍芳汲水井风炉蟹眼候松声罩篱亲捞㣲蒂生烂炊雕胡淅青精芼以天随寒绿萌饥时作虀仍作羹饱㧞龙凤同庖烹大官蒸羊压花片宰夫胹蹯削琼輭豹胎熬出祸胎来贵人有眼何曾见天随尚有愁作魔枸把作棘菊作莎君不见黄金钱照红玉豆秋髙更觉风味多先生酿金炼红玉自莎自棘如予何金空玉尽苗复出喫苗喫花并喫实天随白眼屠沽儿不道有人头上立七言八句僧房药树依寒井井有香泉树有灵翠黛叶生笼石甃殷红子熟照铜瓶枝繁本是仙人杖根老新成瑞犬形上品功能甘露味还知一勺可延龄芬花松莟饯春忙夜吠仙苗喜晚尝味饱土膏甘复脆气含风露咽犹香作虀淡着㣲施酪芼茗临时莫过汤却忆荆溪古城上翠条红乳摘盈箱七言絶句雨余芽甲翠光匀把菊成蹊亦自春骨相定知非食肉可能常伴箇中人幽丛秀色可揽撷煮缾菊苗新注汤饮水食蘖浪自苦摩挲满懐春草香蔬菜事实祖碎录菜谓之蔬不熟曰馑仲秋命有司趣民务蓄菜纪要孔子虽蔬食菜羹𤓰祭虽蔬食菜羹未尝不饱孔子穷于陈蔡之间颜回择菜后汉宣秉常蔬食瓦器后汉崔瑗爱士好賔客盛修肴膳殚极滋味不问余产居常食菜羹而已范宣挑菜伤指大泣曰身体发肤不敢毁伤故也吴𨼆之为广州清操愈励常食不过蔬菜干鱼而已朱宇种蔬三十品时雨之后按行园圃曰天茁此徒助予鼎俎梁武帝大官常膳惟以菜蔬齐江泌性仁孝食菜不食心以其生意惟食老叶而已卢懐慎为吏部尚书卧病既久宋璟从愿尝相与访焉懐慎卧于敝箦门无帘箔常器重璟及从愿见之甚喜命设食有蒸豆两瓯菜数葅而已刘崇龟以清俭自居常召同列食苦荬菜品中芜菁菘芥之类遇旱其标多结成花或如莲花或作龙蛇之形此常性无足怪者熈宁中李賔客及之知润州园中菜花悉成荷花各有一佛坐于花中形如雕刻莫知其数暴干之其相依然或云李君之家奉佛甚谨故有此异汪信民常言人常咬得菜根则百事可做胡康侯闻之击节叹赏杂着紫菜荣以丛被柔蔬傲霜而秀折菜则葱韭蒜芋青笋紫姜堇荠甘㫖蓼荽芬芳蓑荷依䕃时藿向阳绿葵含露白薤负霜不可使士大夫不知此味不可使天下之民有此色嗟余生之刺乖甘偭宻而即蔬痛虺隤其倦㳺嬴盘薄乎闲居老既怯于山桥穷莫备乎泽车坐玩相牛之经闲抄种树之书五十步兮园野数十椽兮破庐一秃翁以自乐群痴儿而共鉏氷解寒祛霏开日舒濯濯我畦烈烈我渠穉甲怒长鲜荚蔚扶涉熟成趣驩然忘劬秃翁放锄顾儿而言曰女亦知夫世有不遇之蔬乎鴑酿施蓼醢侑菹䔩蒲羞鳖食苽荐鱼芥醤且胾葱㳿且胊烈有桂树滑有茎榆已多乎燧人庖羲氏之初而况织翠屠苏殷红氍毺淋漓觞斚轰逐钟竽猩唇豹胎之鼎素鼋紫驼之厨始馋涎其趋新中便腹而厌余于是荤臊望风而引郄芳辛候色而应须撷翠苔于崑丘掇瑶颖乎方壶蔗浆盛夏而冻合萍菹祁寒而暖敷行以白玉奉之绿珠五侯鲭兮逊美天酥陁兮失腴此其遇合不啻初识之机云晚见之严徐也若乃巖栖迟竹居槿篱莼擅场于秋风空结鲈鱼之思韭争长于春雨未辨黄梁之炊荻生而河豚上橙熟而蟹螯肥指虽动而莫詶腹不负其几希已而凌云采薇近阳刈葵祛萱堂背瞻芹涧湄鑱黄独之雪苗筐白薤之露蕤茗蘼芜以涤烦醪枸把而补羸冷淘煮兮槐茁餫饨制兮虀滋法膏铏兮雹突饮粪灰兮蹲鸱酣糟紫姜之芽沭醯青橘之丝云蒸罂粟之乳涛淘胡麻之糜轮囷鵞鸭之瓠鬰屈龙蛇之芝婆娑熊蹯之菘䰐䰀虬髯之菭鲚孕子兮㯶鱼鳖解裙兮树鸡竹竞䙀兮穉子蕨初拳兮小儿以至太华之藕黄河之菇婆罗之菠稜大宛之苜蓿南越之鹿角江东之豹蹄与夫蜀之鸡苏龙鹤栮脯加皮名器丝纶色光陆离性异温凉气分王衰芼择加精调胹得宜香闻爽心味适解頥有举案之接敬无轑釡之见欺芬芬苾苾杂陈更进可以甦文园之渇疗首阳之饥彼其石芥老而逾劲苦笋少而已竒蔊有拂士之风菊抱幽人之姿回睨蔓菁随地而易质薯蓣视人而变形曾不满乎一嗤矧肯数乎莴苣邪蒿臭蒜而秽荽然是蔬也进不荣于珥貂鸣玉之齿退不偕乎重削胃脯之頬烟云歕薄乎夜读之吻风露簸荡乎朝吟之脾与齐銙其争道食方丈乎何期其不遇何如己儿拱而前其然岂然诸葛以姓行元修以字传玉糁得坡老而重银茄为涪翁而妍与其见赏于肉食之鄙孰若託名于蔬茹之贤盖穷患姱名之不立而不患併日之食粥达患宿学之不能行而不患一筯之万钱茍道义之信饱饭蔬食而乐焉翁捧腹一笑长歌振林皎白驹之束刍毋金玉兮尔音赋咏祖五言散句邻舍与园蔬菜本如白玉烟畦挽野蔬畦蔬绕茅屋自足媚盘飡清晨送菜把常荷地主恩自锄稀菜甲小摘送亲情七言散句奉烦僚友送园蔬长安冬菹酸且绿玉人怜我长蔬食走送厨珍自不尝五言古诗孟夏草木长绕屋树扶疎衆鸟欣有託吾亦爱吾庐既耕亦已种时还读我书穷巷隔深辙颇违故人车欢然酌春酒摘我园中蔬㣲雨从东来好风与之俱汎览周王传流观山海图俯仰终宇宙不乐复何如梦回闻雨声喜我菜甲长平明江路湿并岸飞两桨天公真富有乳膏㵼黄壤霜根一蕃滋风叶渐俯仰未任筐筥载已作杯盘想艰难生理窄一味敢专享小携饭山僧清安寄真想芥蓝如菌蕈脆美牙頬响白菘类羔豚冐土出蹯掌谁能视火候小灶当自养傍舍种柔蔬携鉏埋荒秽桔橰勤俯仰一雨功百倍朝来绿映土新叶揺斾斾牛羊勿践畦肉食屠尔辈踏雪课园丁趁雨鉏菜甲土甘春绕畦烟重晓携锸毋令蔓草滋旋舍苦篠挿诗肠风露香碧脆已可掐谁言庾郎贫未觉三韭乏那知世有人犹嫌万钱狭去毛莫抝项美我不鸣鸭瀑泉煮山月此岂腥羶厌琉璃乳蒸㹠卿自用卿法五言絶句耕池桑柘间地肥菜常熟为问葵藿资何如庙堂肉虽无适口味暖益功稀比菜苦不登盘言忠多逆耳五言排律山翁老学圃自笑一何愚硗瘠才三亩勤劬赖两奴正方畦画局㣲润土融酥剪辟荆榛尽锄犁磊块无过沟横略彴聚甓起浮屠隙地成𤓰援余功及芋区如丝细生菜似鸭烂蒸壶此事今真办东归不为鲈七言古诗蔓菁宿根已生荚韭芽带土拳如蕨烂蒸香荠白鱼肥碎㸃青蒿凉饼滑宿酒初消今睡起细履幽畦掇芳辣茵陈甘菊不负渠鲙鲤堆盘纎手抹北方苦寒今未已雪底波稜如鐡甲岂知吾蜀赋冬蔬霜叶露芽寒更茁久抛松菊犹细事苦竹江豚那忍説明年投劾径须归莫待齿揺并发脱北方春蔬嚼氷雪妍暖思采南山蕨韭苗水饼姑置之苦菜黄鸡羮糁滑莼丝色紫菰首白蒌蒿芽甜蔊头辣生菹入汤翻手成芼以姜橙夸缕抹惊雷菌子出万丁白鵞截掌鳖解甲琅玕森森未飘箨软炊香粳煨短茁万钱自是宰相事一饭且从吾党説公如端为苦笋归明日青衫诚可脱雪白芦菔非芦菔喫来自是輭底玉花叶蔓菁非蔓菁喫来自是甜底氷三馆宰夫传食籍野人蔬谱渠不识用醯不用醋用盐不用咸盐醯之外别有味姜芽枨子仍相㕘不甑亦不釡非蒸亦非煮壊尽蔬中腴乃以烟火故霜根露叶细缕来甆瓶夕幕朝即开贵人我知不官様肉食我知无骨相祗合南溪嚼菜根一樽径醉溪中云此诗莫续恐咽杀要读此诗先捉舌菜菔根松镂氷玉蒌蒿苗肥㸃寒绿霜鞭行茁软于酥雪树生钉肥胜肉与吾同味蔊丝辣知我长贫韭菹熟更蒸㹠压花层层略糁凫成金簇簇青红饾饤襍梅栁紫翠招邀醉松竹擎将碧脆卷月明嚼出宫啇带诗腹赐幡休上老人头家贫不负将军腹人生行乐讵未央物意趋新自相续五十三翁日落山三百六旬车转毂不妨细雨看梅花且喜春风到茅屋七言絶句秋来霜落满东园莱菔生儿芥有孙我与何曽同一饱不知何苦食鸡豚南山畴昔从诸父雨甲烟苗手自鉏三径就荒归计拙溷烦僚友送园蔬春蔬照映庾郎贫遣骑持笼胜茹荤却得斋厨厌滋味白鵞留掌鳖留裙桑下春蔬绿满畦菘心青輭芥台肥溪头洗择店头卖日暮裹盐沽酒归海雨江风浪作堆时新鱼菜逐春回荻芽抽笋河鲀上楝子开花石首来梅子黄金杏子肥麦花雪白菜花稀日长篱落无人过惟有蜻蜓蛱蝶飞拨雪挑来蹋地菘味如蜜藕更肥浓朱门肉食无风味只作寻常菜把供拟种芜菁已是迟晚菘早韭恰当时老夫要作斋盂备乞得青秧趁雨移百钱新买绿蓑衣不羡黄金带十围枯栁枝头风雨急凭谁画我荷锄归青青蔬甲早寒天想像登盘已堕涎更欲鉏畦向东去园丁来报竹行鞭黄𤓰翠苣最相宜上市登盘四月时莫拟将军春荠句两京名价有谁知珍芥可虀芹可羹晚风咿桔橰声白头孤宦成何事悔不畦蔬过此生新春云子滑流匙更嚼氷蔬与雪菹灵𨼆山前水晶菜近来种子到江西江西菜甲要霜栽经到炎天摠不佳浪説水菘水莱菔硬根瘦叶似生柴七言八句新春阶下笋芽生厨里霜虀列旧甖晓遶麦田求野荠强为僧舍煮山羹园无雨润何须叹身与时违合退耕欲看年华自有处髩间秋色两三茎未觉闲来嵗月频荷锄方起土膏匀连畦已放瑶簮露覆地行看玉本新小摘登盘先饷客晚炊当肉更宜人却怜寂莫公仪子㧞尽园葵不叹贫虀事实祖碎录虀坠也本作韲今江浙间以大缸贮米泔投生菜酿其中作虀羹纪要楚惠王食寒葅而得蛭遂吞之石崇为客作豆粥咄嗟便办每食得韭萍虀王恺宻问其帐下云豆至难熟豫作熟味客来但作白粥投之韭萍虀是𢷬韭根杂以麦苗耳太宗皇帝命苏易简讲文中子有杨素遗子食经羹䔧含糗之説上因问食品何物最对曰物无定味适口者臣止知虀汁为美臣忆一夕寒甚拥炉痛饮夜半吻噪中庭月明残雪中得一虀盂连咀数根臣此时自谓上界仙厨鸾脯凤胎殆恐不及屡欲作氷壶先生传纪其事因循未果也上笑而然之杂着朝虀暮盐金虀玉脍赋咏祖七言古诗君不见领军家有鞵一屋相国藏椒八百斛士患饥寒求免患痴儿已足忧不足伯龙平生受鬼笑无钱可使宜见凟但当与作谪仙诗聊复使渠终夜哭诗中有味甜如蜜佳处一哦三鼓腹空肠时作不平鸣却恨忍饥犹未熟氷壶先生作佳传木奴鱼婢何足录颜生狡狯还可怜晚食由来未忘肉九月十月屋瓦霜家人共畏畦蔬黄小罂大瓮净涤濯青菘绿韭谨蓄藏天气初寒手诀妙吴盐正白小泉香挟书旁观稚子喜洗刀竭作厨人忙园丁无事卧曝日叶弃狼籍堆空廊泥为缄封糠作火守护不敢非时尝人生各自有贵贱百花开时促髙宴刘伶病酲相如渴长鱼大肉何由荐冻虀此际价千金不数狐泉槐叶面摩挲便腹一欣然作歌聊续氷壶传庾郎晓菘翡翠茸金城土酥玉雪容如何俱堕瑶瓮中却与醯鸡同閟宫金井银牀水清泚雪山氷谷盐轻脆秋风一月酿得成字曰受辛非曲生太学徐生朝复暮茹冷啜寒那可度十年雪汁冻蔬肠一夜饥雷听更鼓不如瓮头吏部酲一逢受辛还一醒毕卓与尔同死生七言八句茈姜馨辣最嘉蔬孤芥芳辛不让渠蟹眼嫩汤㣲熟了鵞儿新酒未醒初橙香酸酽作三友露叶霜芽知几锄自笑枯肠成破瓮平生只解贮寒菹元修菜事实祖纪要菜之美者有吾郷之巢故人元修嗜之余亦嗜之元修云使孔北海见当复云吾家菜耶因谓之元修菜余去乡十有五年思而不可得见元修适自蜀来见余于黄乃作是诗使归致其子种之东坡之下蜀蔬有两巢大巢豌豆之不实者小巢生稻畦中东坡所谓元修菜是也吴中絶多名漂揺草一名野蚕豆但人不知取食耳予小舟过梅市得之始以作羹风味宛如在醴泉蟇颐时也赋咏祖五言古诗彼美君家菜铺田绿茸茸夏英圆且小槐芽细而丰种之秋雨余擢秀繁霜中欲花而未萼一一如青虫是时青裙女採撷何匆匆蒸之复湘之香色蔚其饛㸃酒下盐豉缕橙芼姜葱那知鸡与豚但恐放筯空春尽苗叶老耕翻烟雨丛润随甘泽化暖作青泥融始终不我负力与粪壤同我老忘家舍楚音变儿童此物独妩媚终年系余胸君归致其子囊盛勿函封张骞移苜蓿适用如葵菘马援载薏苡罗生等蒿蓬悬知东坡下塉卤化千钟长使齐安人持此説两翁七言絶句昏昏雾雨暗衡茅儿女随宜治酒殽便觉此身如在蜀一盘茏饼是豌巢冷落无人佐客庖庾郎三九困讥嘲此行忽似蟇津路自候风炉煮小巢全芳备祖后集卷二十四全芳备祖集后集卷二十五钦定四库全书全芳备祖后集卷二十五宋陈景沂撰蔬部山药事实祖碎录生于山者名山药薯蓣一名山芋秦楚名曰玉延郑越名曰土藷益气力长肌肉除邪气乆服轻身耳目聪明不饥延年山药本名薯蓣唐时避徳宗讳改下一字名曰薯药及本朝避英庙讳又改上一字名曰山药纪要永和初有採药衡山者道迷粮尽憇息岩下见一老子与四五年少对饮因告以饥与之食物如薯芋指敎所去六日至家而不复饥杂着华不可佩叶不足怜微根傥饵弃劒为仙吾闻南阳之田不垦不耕爰播盈斗可获连城资隂阳之淑气孕天地之至精蜿蜒赤埴之腴煌扈白虹之英惊山木之润发冐朝采之余荣逮百卉之深尽候此玉之丰成王公大人方且以不贪为宝辞秦玉而陋楚珩虽三献其奚售乃举贽于老生囊中之法未诚腹内之雷乆鸣搴石鼎以自濯搘豕腹之彭亨春江浩其波涛逺壑风以松声俄白云之涨谷乱双眼于晦明擅人间之三絶色味胜而香清捧盃盂而笑领映户牖之新晴斥去懒残之芋尽弃接舆之菁收竒勲于顷刻毛未落而体轻凌厉八仙扫除三彭见蓬莱之夷路接阊阖于初程彼狥莘之大夫含三生之宿酲污以蜂蜜辱以羊羹合尝逸少之炙同传孝仪之鲭唤超然之至味乃陆沈于聋盲岂能于我乎遇亦或卿而或烹起援笔以三呌驰蛇蚓以纵横吾何与大夫之迷疾葢以慰此玉之不平也赋咏祖五言散句充肠多薯蓣崕蜜亦易求五言絶句人无本则忧物以地为贵如何山芋辈天下称宋卫五言古诗散聨不种东陵瓜不刈千畦韭山药数十本带土遗园叟故华萎未醒伤根亦何咎客从魏都来遗我山藷实散之膏土间春苗比如栉方家户庭狭种艺苦其密况闻知药者饵此等苓术愿益君子年康直体无疾冬实㪚肥壤春苗动鲜叶㑹种一畆隂坐取诸盈箧五言古诗潦缩田路实委蛇散腰脚胜日一支笻村西买山药冈峦相吞吐逺木互前却天隂野水明嵗暮竹篱薄田翁领客意发筐堆磊落玉质缃色裘用世乃见缚屠门几许快夜语寻幽约石鼎春云翻门前北风恶七言絶句凤池春晓緑生烟曽见髙枝蔓玉延常伴兔丝留我箧几随竹叶泛君筵难追老圃莓苔迳空对珍盘玳瑁筵嘉种忽传河右壤灵苗更长阙西偏七言八句厨人清晓献琼爢正是相如酒渇时能解饥寒胜汤饼畧无风味笑蹲䲭打窻急雨知然鼎乱眼晴云看上匙已觉尘生双井椀浊醪从此不须持怪来朽壤耀琼英小斸倾筐可代耕豢豹于人尽无分蹲䲭从此不须生雪鑱但使人长健石鼎何妨手自烹欲赋玉延无好句羞论蜂蜜与羊羹乐府祖南柯子积雪迷松迳围炉掩竹扉牀头一味有蹲䲭软火深开香熟已多时自得陶朱法休敎懒瓒知浪传黄独正甘肥紫玉婴儿盈尺更新竒种玉能延命居山易学仙青青一亩自鉏烟雾孕云蒸肌骨更凝坚熟比蜂房蜜清添石鼎泉云香酥腻老来便煨芋炉深却笑祖师禅芋事实祖碎録芋土芝齐人唿为莒有君子芋大如斗魁又有青边芋味淡芋大如瓶叶如葢缃色紫茎纪要蜀卓氏曰吾闻岷山之下沃野有蹲䲭至死不饥颜师古蹲䲭芋也汝南有鸿隙陂郡以为饶翟方进为相奏罢之王莽时旱郡中追怨作童谣曰坏陂谁翟子威饭我豆食羹芋魁言不生稻粱惟生豆芋徐无鬼见魏武侯侯曰先生居山林食芋栗厌葱韭以賔寡人乆矣杂着瓜畴芋区五言絶句分得蹲䲭种连根占地腴晓炊黏玉糁深椀啖糢煳沃野无凶年正得蹲䲭力区种万叶青深煨奉朝食七言絶句随竹萦回翠蔓延土藷名异出前编㑹须霜晩餐珠实可挹浮丘作地仙香似龙涎仍酽白味如牛乳更全清莫将南海金虀脍轻比东坡玉糁羹匏事实祖碎録匏亦瓜也一曰瓠匏有苦叶仲冬行秋令则瓜瓠不成委人掌畜聚瓜瓠葵芋吾岂匏瓜也哉焉能系而不食七月食瓜八月断壶甘瓠累之丝瓜一名天罗絮所在有之又名布瓜有苦甜二种多生篱落开黄花结实如瓜状内结成网纪要惠子谓庄子曰魏王遗我大瓠之种大瓠者言瓠落而无所庸也张苍身长大肥白如瓠蜀张裔如瓠壶外虽泽而内实粗卢怀慎为相诈俭召客食曰烂蒸去毛莫抝折项客疑鹅鸭已而下粟米饭一器胡卢一枚而已赋咏祖七言散句匏瓠放敎须上屋渔樵相倚自相怜五言絶句漑釡热轮囷清香味仍美一线纵琼瑶中有佳人齿五言律诗散聨束薪已零落瓠叶转萧疎幸结白花了宁辞青蔓除七言絶句笑杀桑根甘瓠苗乱他桑叶上他条向人更逞廋藏巧却到桑梢挂一匏寂寥篱户入泉声不见山容亦自清数日雨晴秋草长丝瓜沿上瓦墻生黄花褪束绿身长白结丝包困晓霜虚瘦得来成一捻刚偎人面染脂香剪剪黄花秋复春霜皮露叶䕶长身生来笼统君休笑腹里能容数百人茄事实祖碎录茄损人动气一名落苏纪要蔡樽为吴兴守斋前自种白苋紫茄诏褒其清隋炀帝改茄子为崑崙紫瓜段成式食茄子偶问张周封茄子故事张云且看食疗本草杂着身累百赘头附千瘤采之不刺剖之颇柔赋咏祖七言散句映叶乳茄浓黛抹五言古诗寒瓜方卧壠秋薇正满枝紫茄纷烂漫绿树郁参差七言絶句藜藿盘中生精神珍蔬长蒂色胜银朝来盐醯饱滋味已觉瓜瓠漫轮囷君家水茄白银色殊胜坝里紫彭亨蜀人生疎不下筯吾与北人俱眼明白金作颗非椎成中有万粟嚼轻氷戎州夏畦少蔬供感君来饭在家僧畦丁收尽垂露实叶底犹藏十二三待得银色已成殻更当乞种过江南青紫皮肤类宰官光圆头脑作僧看如何缁俗偏同嗜入口原来总一般薤事实祖碎录豚脂用葱膏用薤葱薤实诸醯以柔之纪要齐田横亡门人为薤露之歌曰薤上露何易晞露晞明朝还复落汉龚遂为渤海太守劝民口种百本薤五十本葱一畦韭后汉龎参为汉阳太守郡人任宗有志节参到先候之宗不与言但以薤一本水一盂置屏前抱儿孙伏户下参思其微㫖曰水欲吾清拔薤欲吾击强宗抱儿孙当户欲吾开门恤孤也唐李生与客谒华隂令客能知人之饮食客曰明日必食椒薤酒果然杂着白薤负霜赋咏祖五言散句薤叶有朝露留薤为春菜酥暖薤白酒甚闻霜薤白重惠意如何轻身强骨干却老卫正气微言师水鑑交分记金兰五言八句隐者柴门内畦蔬遶舍秋盈箱承露薤不待致书求束比青刍色圜齐玉筯头衰年关鬲冷味暖并无忧韭事实祖碎录山韭茖韭曰丰本韭是草钟乳醢人其实韭菹庶人春荐韭以卵献羔祭韭纪要郭林宗见友人夜冒雨剪韭作炊饼今洛人倣之石崇韭萍虀周颙清贫终日长蔬王俭谓颙曰卿山中何所食答曰赤米白盐绿葵紫蓼文惠太子问颙菜食何味最胜曰春初早韭秋末晩菘庾杲之清贫自乐食惟有韭菹瀹韭生韭杂菜任昉戏之曰谁谓庾郎贫飱有二十七种谓三种韭也李崇为尚书令富而俭食常无肉止有韭茹韭菹崇客李元祐谓人曰李令公一食十八种人问其故元祐曰二韭十八闻者大笑杂着菜则葱韭蒜子赋咏祖五言散句秋韭花初白七言散句韭身戴土拳如蕨见说周颙夸蚤韭斵烟锄雨幸时分五言古诗人生不相见动如参与商今夕复何夕共此灯烛光少壮能几时髩髪各已苍访旧半为鬼惊唿热中肠焉知二十载重上君子堂昔别君未婚儿女忽成行怡然敬父执问我来何方问答未及已儿女罗酒浆夜雨剪春韭新炊间黄粱主称㑹面难一举累十觞十觞亦不醉感子故意长明日隔山岳世事两茫茫五言絶句肉食朝三九终怜气韵清一畦春雨足翠发剪还生葱事实祖碎录葱凡四种入药用山葱胡葱食只用冻葱汉葱纪要梁吕僧珍为冠军将军封平固侯其先以贩葱为业及僧珍贵其兄子弃业求官僧珍不许曰汝等自有常分岂可妄求但当速归葱肆耳赋咏祖五言散句㸃酒下盐豉缕橙杂姜葱七言散句一杯汤饼澄油葱鲑菜清贫只韭葱已辨煮饼烧油葱七言絶句瓦盆麦飰伴邻翁黄菌青蔬放筯空一事尚非贫贱分芼羹僭用大官葱姜事实祖碎录陶氏云乆服少志意伤心气不宜多食经云乆服通神明屑桂与姜以洒诸上而盐之纪要孔子不撤姜食不多食梁周舍占对辩㨗甞与裴子野语及嗜好子野云从来未尝食姜舍应声曰孔称不撤裴乃不尝一座皆恱秦桧之使人谕晏敦复晏答曰为吾谢秦公吾姜桂之性到老愈辣杂着菜则青笋紫姜赋咏祖五言古诗名园万家城千畦等封侯斸当燕去前腌芽费糟丘无筯偃王笑有味三闾羞寄入翰林席望以不撤优又寄蓬门士作赋谁肯休唯我广文舍免为虀盐仇刘公汉家裔才学向歆俦胷懐饱经史辨论出九州曾不奉权贵但与故人投赠辛非赠甘此意当自求五言絶句姜云能损心此谤谁与雪请论去秽功神明看朝澈新芽肌理腻映日浄如空恰似匀粧指柔尖带浅红全芳备祖后集卷二十五全芳备祖集后集卷二十六钦定四库全书全芳备祖后集卷二十六宋陈景沂撰蔬部菌葚事实祖碎录菌地蕈杂着虽朽枿腐败不能生植犹能蒸出芝菌以为瑞赋咏祖五言散句桥柱粘黄菌顾乏钉头菌七言散句菌生香案正当衙笋如玉筯葚如簮强饮且为山作主惊雷菌子出万钉白鵞拆掌鼈解甲五言絶句谁将紫芝苗种此槎上土便学商山翁风餐谢肥羜闻说阆风苑琼田产玉芝不收云与露烹瀹谁相宜五言古诗散联戢戢寸土嫩累累万钉繁中涵烟霞气外絶沙土痕下筯极隽永加餐亦平温七言古诗空山一雨山熘急漂流桂子松花汁土膏松暖都添入蒸出蕈花圆戢戢戴穿落叶忽起立拨开落叶百数十蜡面黄紫光欲湿酥茎娇脆手轻拾香如鵞掌味如蜜滑似莼丝无㸃澁伞不如笠钉胜笠香留齿牙麝莫及菘羔楮鸡避席揖餐玉茹芝当却粒作羹不可踈一日作腊仍堪赠盈笈七言古诗散联葵藿不甘羊酪羶笋蕨隽永非薧鱻香风薰陶紫芝香陆地挺特荷钱圆七言八句造化何时取衆香法筵斋钵乆凄凉寒蔬病甲谁能採落蕋空畦半已荒老木忽生黄耳菌故人兼致白牙姜萧然放筯东南去乆入春山笋蕨乡木耳事实祖碎录采采卷耳不盈顷筐秋甲子雨禾头生耳又有石耳木耳一名苓耳白花细茎蔓生可煮为茹赋咏祖五言散句溪边卧枯栁雨余忽生耳七言散句禾头生耳黍穗黒五言絶句蔬肠乆自安异味非所诧树耳黒垂耼登盘今亦乍七言古诗饥欲食首山薇渴欲饮颍川水嘉禾令尹清如水寄我南山石上耳筠笼动浮烟雨姿瀹汤磨沙光陆离竹萌饵粉相发挥芥姜作辛和味宜公庭退食饱下筯把菊避席遗芹虀雁门天花不复忆况乃桑鵞与楮鸡小人藜羮亦易足嘉蔬遗饷荷眷私吾闻石耳之生常在苍崕之絶壁苔衣石腴风日炙扪萝挽葛採万仞侧足委骨豺虎宅佩刀买犊劒买牛作民父母今得职闵仲叔不以口腹累安邑我其敢用鲑菜烦嘉禾愿公不复甘此鼎免此射利登嵯峨五言古诗江上秋已分林中瘴犹剧畦丁吿劳苦无以共日夕蓬莠犹不樵野蔬暗泉石卷耳况疗风童儿且时摘侵晨驱之去烂漫任逺适放筐亭午际洗剥相䝉羃登牀半生熟下筯还小益加㸃𤓰薤间依稀橘奴迹乱世诛求急黎民糠籺窄饱食复何心荒哉膏粱客富家厨肉臭战地骸骨白寄语恶少年黄金且休掷芸薹事实祖碎录能发痼疾患腰脚人不可多食赋咏祖七言古诗薹菘正自有风味杯盘底用专腴丰意行不解杀风景呵殿谩自惊儿童桑麻事起儿童长春色总好关渠侬家山福地最深处草花竹树多华风只今芒屩便归去自立名号皆山农七言絶句桑下春蔬绿满畦菘心青嫩芥薹肥溪头选择店头卖日暮裹盐沽酒归蔊菜赋咏祖七言古诗学琴自有谱相鹤自有经蔬经我繙尽不见蔊菜名金华诗里初相识玉友尊前每相忆坐令芥孙姜子牙一见风流俱避席取士取名多失真向来许靖亦误人君不见郑花不得半山句却参鲁直称门生五言絶句小草有真性託根寒涧幽懦夫曽一嘬感愤不能休七言絶句虀臼不辞菜受辛子牙为祖芥为孙劝君莫谒独醒客只谒髙阳社里人五言八句灵草生何许风含古涧旁搴裳勤採撷支筯嚏芳香冷入𤣥根閟春归翠颖长遥知拈起处全体露真常决明事实祖碎录夏初生苗根带紫色叶似苜蓿至六七月有花黄白其子作穗似青菉豆杂着决明嘉蔬也食之能决去眼昏以益其明赋咏祖五言散句枕囊收决明五言古诗后皇富嘉种决明註方术耘鉏一席地时至观茂宻缥叶资芼羹缃花马蹄实霜丛风雨余筛簸场功毕枕囊代曲肱甘寝听芬苾老眼愿力余读书真成癖七言古诗雨中百草秋烂死堦下决明颜色鲜着叶满枝翠羽葢开花无数黄金钱凉风萧萧吹汝急恐汝后时难独立堂上书生空白头临风三嗅馨香泣苜蓿事实祖碎录北人甚重江南人不甚食以其无味也纪要大宛马嗜苜蓿汉使张骞因採葡萄苜蓿种归闽川长溪县薛令之登第开元中为东宫侍读官作苜蓿诗以自叹𤣥宗至东宫见其诗举笔续云啄木觜距长凤凰毛羽短若嫌松桂寒任逐桑榆暖薛遂谢病归赋咏祖五言散句秋山苜蓿多七言散句天马常衔苜蓿花宛马总肥春苜蓿还同楚客咏江蓠五言古诗朝日上团团照见先生盘盘中何所有苜蓿长阑干饭澁匙难绾羹稀筯觉寛只宜谋旦夕何由保嵗寒藜藿事实祖碎录藿豆叶也纪要孔子厄于陈蔡藜藿不糁陆龟䝉复友生书云读古圣人书每涵咀义味独坐自足案上一杯藜羮如五鼎七牢馈于左右杂着夫荷旃被毳者难与道纯绵之丽宻羹藜含糗者不足与语太牢之滋味啜粝粱之食藜藿之羹予甘藜藿未暇此食也赋咏祖五言散句白露洒藜藿敝襟不掩肘藜羹常之斟藜羹尚如此肉食安可尝三年国子师肠肚集藜苋试问甘藜藿未可羡轻肥童稚频书礼盘飱讵糁藜寂寞天宝后园庐但蒿藜时来一顾我笑饭葵与藿七言散句顾我从来贫到骨经营藜藿亦艰辛荠事实祖碎录绿荠草可食叶可作菹羹诗云谁谓荼苦其甘如荠是也杂着见芳荠之时生被畦畴而独繁鑚重氷而独茂䝉严霜而发鲜有萋萋之绿荠方滋繁于中丘赋咏祖五言散句食荠肠亦苦荠麦余春雪薄饭不能羹墙隂老春齐七言散句烂蒸香荠白鱼肥看杀墙隂荠菜花时危始识不世才谁谓荼苦甘如荠时遶麦田求野荠强为僧舍煮山羹五言古诗舍东种早韭生计似庾郎舍西种小菜戏学蚕丛乡惟荠天所赐青青被陵冈珍美辱盐酪耿介凌雪霜采撷无阙日烹饫有秘方候火地炉暖加糁沙钵香尚嫌杂笋蕨而况污膏粱炊秔及煮䴵得此生辉光吾馋甚易足扪腹喜欲狂一扫万钱食终老嵇山旁萋萋墙根荠采掇盈一襜破白半浮糁杀青微下盐长贫叹亦苦积悟觉尤甘缅想㧞葵者吾今已伤亷五言古诗散联盘飱到野荠曳杖闲挑根幽人此味熟俗子谁知扪七言絶句日日思归饱蕨薇春来荠美忽忘归传夸真欲嫌荼苦自笑何时得瓠肥采采真蔬不待畦中原正味压莼丝挑根择叶无虚日直到开花如雪时小着盐醯助滋味微加姜桂发精神风炉歙钵穷家话妙诀何曽肯授人藤菜事实祖碎录丰湖有胭脂藤生菜滑美大类莼赋咏祖五言散句丰湖有藤菜似可敌莼羹全芳备祖后集卷二十六全芳备祖集后集卷二十七钦定四库全书全芳备祖后集卷二十七宋陈景沂撰蔬部芜菁事实祖碎录一名蔓菁芜菁乃上之叶也莱菔乃下之根也今俗唿为芦卜是也莱菔下气消谷解麫毒研烂如泥制作馎饦佳纪要诸葛亮所止必令军士种蔓菁者取其才出甲生啖一也叶舒可煮食二也乆居随以滋长三也弃去不惜四也回则易寻而採之五也冬有根可斸食六也比诸蔬其利不更溥乎三蜀之人唿蔓菁为诸葛菜赋咏祖五言散句芜菁苗欲茁中有芦菔根尚含晓露清瓮虀氏诸葛笼炊字元修七言散句芜菁脆肥姜菹辣金城土酥净如练从敎芦菔专车大早觉蔓菁扑鼻香蔓菁宿根已生叶韭芽戴土拳如蕨安得脆琼芦菔子苹洲南畔种残云五言古诗黄黄芜菁花桃李事已退狂风簸枯榆狼籍九衢内春序一如此汝颜安足赖谁能驾飞车相从观海外我昔在田间寒庖有珍烹常支折脚鼎自煮花蔓菁中年失此味想像如隔生谁知南岳老解作东坡羹中有芦菔根尚含晓露清勿语贵公子从渠嗜羶腥五言古诗散联冬菁飰之半牛力晩来新深耕种数亩未甚后四邻五言絶句纷敷剪翠丛津润擢玉本寂寞病文园吟余得深龈宻壤深根蒂风霜亦饱经如何纯白质近蒂染微青七言古诗散联雪白芦菔非芦菔喫来自是辣底玉花叶蔓菁非蔓菁喫来自是甜底氷七言絶句秋来霜落满东园芦菔生儿芥有孙我与何曽同一饱不知何苦食鸡豚徃日芜菁不到吴如今幽圃手亲鉏凭谁为白曹瞒道彻底无能合种蔬莴苣事实祖碎录莴苣即野苣也可以供厨馔人种为菜生食之纪要既雨已秋堂下小畦植莴苣向二旬矣而苣不甲拆伤时君子或晩得微禄轗轲不进云园官送菜把本数日阙矧苦苣马齿掩乎嘉蔬伤小人害君子菜不足道也比而作诗五言古诗苣兮蔬之常随事艺其子破块数席间荷鉏功易止两旬不甲拆空惜埋泥滓野苋迷汝来宗生实于此此辈岂无秋亦䝉寒露委翻然出地速滋蔓戸庭毁因知邪干正掩抑至没齿中园陷萧艾老圃永为耻登于白玉盘借以如霞绮苋也无所施胡颜入筐篚清晨䝉菜把常荷地主恩守者愆实数畧有其名存苦苣刺如针马齿叶亦繁青青嘉蔬色埋没在中园园吏未足怪世事固堪论呜唿战伐乆荆棘暗长原乃知苦苣辈倾夺蕙草根小人塞道路为态何喧喧又如马齿盛气拥葵荏昏㸃染不易虞丝麻杂罗纨一经器物内永挂粗刺痕志士採紫芝放歌避戎轩畦丁负笼至感动百虑端芥事实祖碎录芥多种有青芥黄芥紫芥白芥白芥似菘而有毛味辣好作菹芒快且辣赋咏祖五言散句芥蓝如菌蕈脆美牙頬响甘菹和蕈耳辛膳御姜芥七言散句澹金生色染宫黄只作坡羹亦擅塲五言古诗散聨蔚然苍石底有此紫玉钗本无尘土侵宁畏霜霰埋五言絶句叶实挹芳草气烈消烦滞登爼効微劳乍食惊频嚏菘事实祖碎录有春菘有晩菘纪要周颙晚菘赋咏祖五言散句奴肥为种菘白菘类羔豚冒土出熊蹯七言散句嵗盛春菘甘胜蕨乆抛菘蕨犹细事苦笋江豚那忍说五言古诗幽居无一事隙地自栽蔬秋雨忽中折青青千万余江郷盛菘芥烹吐亦甘腴五言絶句周郎爱晩菘对客䝉称赏今晨喜荐新小嚼氷霜响七言絶句雨送寒声满背蓬如今真是荷锄翁可怜遇事常迟钝九月区区种晩菘拨雪挑来塌地菘味如蜜藕更肥醲朱门肉食无风味只作寻常菜把供菠薐事实祖碎录本西域中自颇陵国将其子来语讹尔赋咏祖五言絶句金镞因形制临轩发永叹时危思撷佩楚客莫纫兰七言古诗散聨北方苦寒今未已雪底菠薐如鐡甲岂知吾蜀当冬蔬霜叶露芽寒更茁苋事实祖碎录野苋马齿苋也不可以苋菜与肉同食食则生鼈症试以鼈甲如豆片大者以苋菜封裹之置于土坑内上以土葢之一宿尽变成鼈也赋咏祖五言散句马齿叶亦繁三年国子师肠肚集藜苋苋也无所施胡颜入筐篚七言散句十年读书厌藜苋七言八句琉璃蒸乳压肫膏未抵斋厨格调髙脱粟饭香供野苋荷锄人捻霜毛断无文伯可指累比似何曽毋太豪见说能医射工毒人间此物正骚骚芹事实祖碎录芹水菜也芹亦作靳生水中芹有两种荻芹取根白色赤芹取茎叶可作菹纪要宋国有田夫谓妻曰负日之暄人莫知者以献吾君将有重赏里人告之曰昔有美芹者取而献之螫于口惨于腹其人大惭子之类也杂着有快意炙背与美芹者欲荐献至尊虽有区区之意亦已踈矣赋咏祖五言散句香芹碧涧羹芹泥随燕觜饭稻茹芹英献芹则小小荐藻明区区尚有献芹心无因见明主食芹虽云美献御固已痴七言散句饭煮青泥坊底芹炙背可以献天子美芹由来知野人艾心芹叶初生小祗鬬时新不鬬花五言古诗晩食休论肉知君甘薄荣琼田何日种玉本一时生白鹤今休误青泥旧得名收芹还炙背北阙傥关情七言古诗散聨幽人不无食肉愿㟁草溪毛躬自荐并隄有芹秀晩春采掇归来待朝膳七言八句茈姜馨辣最佳蔬孙芥芳辛不逊渠蟹眼嫩汤微熟了鵞儿新酒未醒初根香酸酽作三友露叶霜芽知几鉏自笑枯肠成破瓮一生只解贮寒菹乐府祖生查子野香春吐芽泥湿随飞燕碧涧一杯羮夜韭无人剪玉钗和露香鵞管随香软野意重殷勤持以君王献莼菜事实祖碎录莼生水中叶似凫葵春夏细长肥滑三月至八月为丝莼九月至十一月为猪莼又曰龟莼又有石莼丝繁者诸菜之中莼为第一四月莼生茎而朱叶名雉莼第一肥美叶舒长名丝莼纪要晋张翰吴人为大司马东曹掾见秋风起乃思吴中菰菜莼羮鲈鱼曰人生贵适志何能羁官数千里以要名爵乎遂命驾而归晋王武子食前有羊酪问陆云曰吴中何以敌此云答曰千里莼羮未下盐豉杂着莼羮不糁鲈鱼内香赋咏祖五言散句羮煮秋莼滑丝繁煮细莼枯豉莼丝熟煮羹秋莼弱还乡念莼羮君恩千里莼豉化莼丝熟刀鸣鲙缕飞强饭莼丝滑端居茗续煎七言散句未可将盐下莼菜一官乆已轻莼鲈思归不复为莼菜莼羮鲜滑煮龙涎时望青旂沽绿酒醉煮白鱼羮紫莼七言絶句我梦扁舟震泽风莼羮晩煮落盘空那知岭表炎蒸地也有青丝满碧笼千里莼丝未下盐北游谁复话江南可怜一筯秋风味错被旁人苦未参七言八句鲛人直下白龙潭割得龙公滑碧髯晓起相传蕊珠阙夜来失却水晶帘一杯淡煮宜醒酒千里何须下豉盐可是士衡杀风景却将羶腻比清纎堆盘缕缕又秋风客爼虀盐一洗空羮鲙疑居柁楼底杯螯如堕酒船中莼羮本是诗人事樽爼那容俗子同不日挽君来快问请分一筯供涪翁蒿事实祖碎录一名蒌蒿一名同蒿一名邪蒿纪要北齐邢峙为博士授太子经厨进食有菜曰邪蒿峙命去之曰菜有不正之名非殿下所宜食显祖嘉之赋咏祖五言散句涧蔬煮蒿节七言散句蒌蒿数节玉簮横蒌蒿芽甜草头辣七言古诗散聨烂蒸香荠白鱼肥碎㸃青蒿凉饼滑宿雨初消春睡起细履幽畦掇芳辣七言絶句竹外桃花三两枝春江水暖鸭先知蒌蒿满地芦芽短正是河豚欲上时野蔬山芋惯寒酸羮绿虀黄顿顿餐直到新年立春日却无生菜上春盘荇事实祖碎录荇接余也白茎叶紫赤色正圆径寸余浮在水上根在水底参差荇菜左右流之赋咏祖五言絶句黄龙记昔游园客有佳遗不为洛生吟辍飡时拥鼻茭白事实祖碎录菰谓之茭白嵗乆中心出白台如小儿臂谓之菰手其台中有黒者谓之茭蔚至后结实乃雕胡米也赋咏祖五言絶句寒茭翳秋塘风叶自长短刳心一饱余并得牀敷软秋风吹折碧削玉茹芳根应傍鵞池发中怀洒墨痕芦笋事实祖碎录苞芦芦笋也赋咏祖五言散句渚秀芦芽短芦笋初生竹春洲生荻芽泥笋苞初荻沙茸出小蒲碧鲜春照箸香饭兼苞芦七言散句蒌蒿满地芦芽短七言絶句溶溶晴港漾清晖芦笋生时栁絮飞还忆江南风物否桃花流水鮆鱼肥豆腐事实祖纪要世传豆腐本淮南王术赋咏祖五言絶句种豆五苗稀力竭心已腐早知淮南术安坐获泉布全芳备祖后集卷二十七全芳备祖集后集卷二十八钦定四库全书全芳备祖后集卷二十八宋陈景沂撰药部茶事实祖碎录一曰茶二曰槚三曰蔎四曰茗五曰荈茶有三品上者生烂石中者生砾壤下者生黄土沫饽者汤之华也花之薄者为沫厚者为饽细者为花凡茶少汤多则云脚散汤少茶多则乳面聚建安以鬬茶为茗战荼之佳者造在社前其次火前谓寒食前也其下则雨前谓谷雨前也齐已诗云髙人爱惜藏巖里白甀封题寄火前此言火前葢未知社前之为佳也唐人之于茶虽有陆羽茶经而持论未精蔡君谟则持论精也南劒有䝉顶石花湖州有顾渚紫笋崃州有碧涧明月草茶盛于两浙日注第一自景祐以来洪州双井白牙制作尤精逺出日注之上遂为草茶第一湖州长兴县啄木岭金沙泉每嵗造茶之所也泉处沙中居常无水湖常二郡太守至于境㑹亭具牺牲拜勅祭泉其夕水溢造御茶毕水即微减供堂者毕水已减半太守造毕即涸矣二守还斾晩时则有风雷之变宣州宣城县有茶山其东为朝日所烛号曰阳坡其茶最胜形如小方饼横铺茗芽其上太守常荐之京洛题曰阳坡茶杜牧茶山诗云山实东吴秀茶称瑞草魁袁州界桥其名甚着不若湖州之研膏紫笋烹之有绿脚垂下故公淑赋云云垂绿脚建州北苑先春龙焙洪州西山白露双井白芽鹤岭安吉州顾渚紫笋常州义兴紫笋阳羡春池阳凤岭睦州鸠坑宣州阳坡南劒䝉顶石花露钹牙籛牙南康云居崃州碧涧明月东川兽目福州方山露芽寿州霍山黄芽纪要齐王肃归魏初不食羊肉及酪浆常食鲫鱼羮渇饮茗汁髙帝曰羊肉何如鱼羮茗汁何如酪浆肃曰羊陆产之最鱼水族之长羊比齐鲁大邦鱼比邾莒小国明日为设邾莒之会亦有酪奴因唿茗为酪奴刘琨与羣弟书吾体中愤闷常仰真茶汝可以信致之唐贞观赵賛兴茶税而张滂继之长庆初王播又増其数大中裴休立十二条之利徳宗贞元中税茶先是盐铁使张滂奏请税茶以待水旱之缺赋诏曰可是嵗得钱四千万贯郑注为𣙜茶法诏王涯为𣙜茶使王涯用𣙜茶法益其税以济用度下益困陆羽字鸿渐嗜茶着经三篇御史大夫李季卿宣慰江南有荐羽者乃使羽煮茶羽衣野服挈具而入公心鄙之命奴子取钱三十文酬煎茶博士羽愧之更着毁茶论甫里先生陆龟䝉嗜茶荈置小园于顾渚山下嵗入茶租薄为瓯铛之费自为品第书一篇继茶经茶诀之后白乐天方齐刘禹钖正病酒禹钖乃馈菊苗虀芦菔鲊换取乐天六班茶三囊以自醒酒王蒙好茶人至辄饮之士大夫甚以为苦每欲候蒙必云今日有水厄觉林僧志崇收茶三等待客以惊雷荚自奉以萱草带供佛以紫茸香赴茶者以油囊盛余沥归有人喜饮茶饮至一斛二斗一日过量吐如牛肺一物以茶浇之容一斛二斗客云此名斛二瘕世传陶谷买得党太尉故妓取雪水煎团茶谓妓曰党家应不识此妓曰彼粗人安得有此但能销金帐下浅斟低唱饮羊羔儿酒耳陶愧其言张咏令崇阳民以茶为业公曰茶利厚官将𣙜之命㧞茶而植桑民以为苦其后𣙜茶他县皆失业而崇阳之桑已成其为政知所先后如此建州大小龙团始于丁晋公而成于蔡君谟欧阳永叔闻之惊叹曰君谟士人也何至为此事故例翰林当直学士春晩人困则日赐成象饼茶杂着臣前因奏事伏䝉陛下谕臣先任福建转运使日所进上品龙茶最为精好臣退念草木之微首辱陛下知鉴若处之得地则能尽其材昔陆羽茶经不第建安之品丁谓茶图独论採造之本至于烹试曽未有闻臣辄条数事简而易明勒成二篇名曰茶录伏惟清闲之宴或赐观採臣不胜惶惧荣幸之至谨序上篇论茶色茶色贵白而饼茶多以珍膏油其面故有青黄紫黒之异善别茶者正如相工之视人气色也隐然察之于内以肉理实润者为上黄白者受水昏重青白者受水鲜明故建安人鬬试以青白胜黄白香茶有真香而入贡者微以龙脑和膏欲助其香建安民间试茶皆不入香恐夺其真若烹㸃之际又杂珍果香草其夺益甚正当不用味茶味主于甘滑惟北苑凤皇山连属诸焙所产者味佳隔溪诸山虽及时加意制作色味皆重莫能及也又有水泉不甘能损茶味前世之论水品者以此藏茶茶宜篛叶而畏香药喜温燥而忌湿冷故收藏之家以篛叶封裹入焙中两三日一次用火如人体温温以御湿润若火多则茶焦不可食炙茶茶或经年则色香味皆陈于浄器中以沸汤渍之刮去膏油一两重乃止以铃箝之微火炙干然后碎碾若当年新茶则不用此说碾茶先以浄纸宻裹椎碎然后熟碾其大要旋碾则色白或经宿则色已昏矣罗茶罗细则茶浮粗则水浮候汤最难未熟则沫浮过熟则茶沉前世谓之蟹眼汤者过熟汤也况瓶中煮之不可过故曰候汤最难熁盏凡欲㸃茶先须熁盏令热冷则茶不浮㸃茶茶少汤多则云脚散汤少茶多则粥面聚钞茶一钱先注汤调令极匀又添注之环廻击沸汤上盏可四分则止眡其面色鲜白着盏无水痕为絶佳建安鬬茶以水痕先没者为负耐久者为胜故较胜负之説曰相去一水两水而已下篇论茶器茶焙编竹为之衷以篛叶葢其上以收火也隔其中以有容也纳火其下去茶尺许令温温然所以飬茶色香味也茶笼茶不入焙者宜宻封裹以篛笼盛之置髙处不近湿气砧椎用以碎茶以木为之或金或铁俱取于便用茶铃屈金铁为之用以炙茶茶碾以银或铁为之黄金性柔铜及䃋石皆能生鉎不入用茶罗以絶细为佳罗底用蜀东川鵞溪画绢之宻者投诸水揉洗以羃之茶盏茶色白宜黒盏建安所造者绀黒纹如兔毫其坏微厚熁之乆热难冷最为要用出他处者或薄或紫色皆不及也其青白盏鬬试家自不用茶匙要重击拂有力黄金为上人间以银铁或铜为之竹茶匙太轻建茶不取汤饼饼要小者易候汤又㸃茶注汤有凖夫茶为物之至精而小龙团又其尤精者录序中所谓上品龙茶者是也葢自君谟始造而嵗贡焉仁宗皇帝尤所珍惜虽辅相之臣未尝辄赐惟南郊大礼致斋之夕中书枢宻院各四人共赐一饼宫人剪金为龙凤花草贴其上两府之家分割以归不敢碾试相家藏以为宝时有佳客出而传玩尔嘉祐七年亲享明堂斋夕始人赐一饼余亦忝与至今藏之余自以谏官供奉仗内至登二府二十余年才一获赐而丹成龙驾䑛鼎莫及每一捧玩泪血交零而已因君谟着录辄附于后庶知小团自君谟始而可贵如此赋咏祖五言散句破睡见茶功春风啜茗时碾处乱泉声茶疎縁睡少山实东南秀茶称瑞草魁洁性不可汚为饮涤尘烦松花飘鼎泛兰气入瓯轻碧流霞脚碎香泣乳花轻舌小侔黄雀毛狞摘绿猿来从青竹笼蒸自白云家价与黄金齐包开青篛整天王初受贡楚客已烹新瓯洁凝芳乳罗纎撼缥尘香浓烟穗直茶嫩乳花圆古木鸦衔楮空山人採茶何以同嵗暮共此晴云椀赤泥开方印紫饼截圆玉共约试新茶枪旂几时绿七言散句赐得还应作近臣採忆春山雾满旂合坐半瓯轻泛绿开缄数片浅含黄山中独来採新茗新花乱发前山顶静试恰如湖上雪对尝兼忆剡中人拣芽几日始能就碾月一罂初寄来小石冷泉留早味紫泥新品泛春华汤嫩水轻花不散口甘神爽味偏长碧月团团堕九天封题寄与洛中仙綵绛缝囊海上舟月团苍润紫烟浮溪山击鼓助雷霆逗晓灵芽发翠茎初笋一枪知採候乱花三沸记烹时春睡无端巧逐人驱呵不去苦相亲旧谱最称䝉顶味露芽云液胜醍醐西江水清江石老石上茶花如凤爪思公煮茗供汤鼎蚯蚓窍生鱼眼珠香茗解尽宝带跨墨面碾出明窻尘银花野浪水一掬松雨声来乳花熟午食易愁藜藿粥夜堂无睡数灯花官园老兵朝入城报道新芽已堪摘云叠乱花争一水凤团双影贡先春未须乗此蓬莱去明月论诗齿頬香闽侯贡璧琢苍玉中有掉尾寒潭龙与疗文园消渇病还招楚客独醒魂得诺向来轻季子打门何日走周公分付着身先引去免教人道贩私茶草茶无赖空有名髙者妖邪次顽犷独携天上小团月来试人间第一泉火前试焙分新銙雪里题纲辍赐龙松鸣汤鼎茶初熟雪压炉灰火渐低麄官差入党侯帐精品平收陆羽经细参六一泉中味故有涪翁句子香五言古诗禹贡通逺俗始图在安人后主失其本职吏不敢陈亦有奸佞者因之欲求伸动生千金费日使万姓贫我来顾渚源得与茶事亲黎甿辍农桑採掇实苦辛一夫且当后尽室皆同臻扪葛上欹壁蓬头入荒榛终朝不盈掬手脚皆皴鳞悲嗟徧空山草木为不春隂岭芽未吐使者牒已频心争造化先走挺麋鹿均选纳无日夜擣声击昏晨衆功何枯栌俯视迷伤神皇帝尚巡狩东郊路多堙周回绕天涯所献惟艰勤况植兵革用兼兹困疲民未知供御余谁合分此珍顾省忝邦守有惭复因循茫茫苍海间丹愤何由申芳丛翳湘竹零露凝清华复此雪山客晨朝掇露芽蒸烟俯石濑咫尺凌丹崕图方丽其色圭玉无纎瑕唿儿㸑金鼎余馥延幽遐涤虑发其照还源荡昏邪犹同甘露饭佛事薫毗耶咄此蓬瀛客无为贵流霞粉细越笋芽野煎寒溪滨恐乖灵草性觞事皆手亲敲石取鲜火撇泉避腥鳞荧荧爨风铛拾得坠叶薪洁色无爽别浮氲亦殷勤以兹委曲静求得正味真宛如摘山时自醊指下春湘瓷泛轻花涤尽昏渇神此游惬醒趣可以话髙人周诗记苦荼茗饮生近世初缘厌粱肉假此雪昏滞嗟我五亩园桑麦苦䝉翳不令寸地闲更乞茶子艺饥寒知未免已作太饱计庶将通有无农末不相戾春生冻地裂紫笋森已锐牛羊烦呵叱筐筥未敢睨江南老道人齿髪日夜逝他年雪堂品空记桃花裔苍山走千里斗落分两臂灵泉出地清嘉卉得天味入门脱世氛官曹真傲吏造化曽无私亦有意所加夜雨作春力朝云䕶日华千万碧玉枝戢戢抽灵芽春衫逐红旂散入青林下隂崖喜先至新苗渐盈把竞携筠笼归更带山云泻屑玉寸隂间抟金新范里规呈月正圆势动龙初起出焙色香全争夸火候是兔毫紫瓯新蟹眼清泉煮雪冻作成花云闲未垂缕愿尔池中波去作人间雨五言古诗散聨嫩芽香且灵吾谓草中英夜臼和烟擣寒炉对雪烹忽有西山使始遗七品茶末品无水晕次品无沈渣五品散云脚四品浮粟花三品若琼乳二品罕所加絶品不可议甘香难等差昔观唐人诗茶咏鸦山嘉鸦衔茶子生遂以山名鸦春雷未出地南土物尚冻唿譟助发生萌颖强抽动团为苍玉璧隐起双飞鳯顾渚及阳羡又复下越茗近年江南人鹰爪夸双井其赠几何多六色十五饼每饼包青篛红籖纒素苘五言排律北苑龙茶者甘鲜的是珍四方惟数北万物更无新才吐微茫绿初沾少许春散寻萦树徧急採上山频宿叶寒犹在芳芽冷未伸茅茨溪口焙篮笼雨中民长疾勾萌拆开齐分两匀带烟蒸雀舌和露叠龙鳞作贡腾诸道先尝祇一人缄封瞻阙下邮传渡江滨特㫖留丹禁殊恩赐近臣啜将灵药助用与上尊亲投进英华尽初烹气味真细香胜却麝浅色过于筠顾渚惭投木宜都愧积薪年年号供御天产壮瓯闽五言八句古路行终日僧房出翠微瀑为煎茗水云是坐禅衣尊者难相遇游人又独归一猿桥外急却是不忘机五言律诗散聨拣芽分雀舌赐茗出龙团晓日云庵暖春风玉殿寒玉尺锋稜耸银槽様度窊月中亡桂实雨里得天葩七言古诗日髙丈五睡正浓军将打门惊周公口云谏议送书信白绢斜封三道印开缄宛见谏议面手阅月团三百片闻道新年入山里蛰虫惊动春风起天子未尝阳羡茶百草不敢先开花仁风暗结珠琲瓃先春抽出黄金芽摘鲜焙芳旋封裹至精至好且不奢至尊之余合王公何事便到山人家柴门反关无俗客纱帽笼头自煎喫碧云引风吹不断白花浮光凝碗面一碗喉吻润两碗破孤闷三椀搜枯肠唯有文字五千卷四椀发轻汗平生不平事尽向毛孔散五椀肌骨清六椀通仙灵七椀喫不得唯觉两腋习习清风生蓬菜山在何处玉川子乗此清风欲归去山下羣仙司下土地位清髙隔风雨安知百千万亿苍生命堕在巅崕受辛苦便为谏议问苍生到头还得苏息否山僧后檐茶数丛春来映竹抽新茸宛然为客振衣起自傍芳丛摘鹰觜斯须炒成满室香便酌砌下金沙水骤雨松声入鼎来白云满椀花徘徊悠扬喷鼻宿酲散清峭彻骨烦襟开阳崕隂岭各殊气未若竹下莓苔地炎帝虽尝未辨煎桐君有录那知味新芽连拳半未舒自摘自煎俄顷余木兰坠露香微似瑶华临波色不如僧言灵味宜幽寂采采翘英为嘉客不辞缄封寄郡斋甎非铜罏损标格何况䝉山顾渚春白泥赤印走风尘欲知花乳清泠味须是眠云跂石人年年春自东南来连溪先暖水微开溪边竒茗冠天下武夷仙人从古栽新雷昨夜发何处家家嬉笑穿云去露芽错落一番荣缀玉含珠散嘉树终朝采掇不盈襜唯求精粹不敢贪研膏焙乳有谁制方中圭兮圆中蟾北苑将期献天子林下雄豪光鬬美鼎磨云外首山铜瓶携江上中泠水黄金碾畔绿尘飞碧玉瓶中翠涛起鬬茶味兮轻醍醐鬬茶香兮薄兰芷其间品第何能欺十目视而十手指胜若登仙不可攀输同降将无穷耻吁嗟天产石上英论功不愧阶前蓂衆人之浊我可清千日之醉我可醒屈原试与招魂魄刘伶却得闻雷霆卢仝敢不歌陆羽须作经森然万象中焉知无茶星商山文人休茹芝首阳先生休采薇长安酒价减千万成都药市无光辉不如仙山一啜好泠然便欲乗风飞君莫羡花间女郎只鬬草嬴得珠玑满斗归建安三千里京师三月尝新茶人情好先务取胜百物贵早相矜夸年穷腊尽春欲动蛰雷未起驱龙蛇夜闻击鼔满山谷千人助呌声唿呀万木寒痴睡不醒唯有此树先萌芽乃知此为最灵物宜其独得天地之英华终朝摘採不盈匊通犀銙小圆复窊鄙哉谷雨枪与旗多不足贵如刈麻建安太守急寄我香篛包裹封题斜泉甘器洁天色好坐中拣择客亦嘉新香嫩色如始造不似来逺从天涯停匙侧盏试水路拭目向空看乳花可怜俗夫把金锭勐火炙背如虾蟆由来真物有真赏坐逢诗老频咨嗟须臾共起索酒饮何异奏雅终淫哇蟹眼已过鱼眼生飕飕欲作松风鸣䝉茸出磨细珠落眩转遶瓯飞雪轻银瓶泻汤夸第二未识古人煎水意君不见昔时季生好客手自煎贵从活火发新泉又不见今时潞公煎茶学西蜀定州花磁琢红玉我今贫病常苦饥分无玉椀捧蛾眉且学公家作茗饮砖罏石铫行相随不用撑肠拄腹文字五千卷但愿常及睡足日髙时矞云从龙小苍璧元丰至今人未识壑源包贡第一春缃奁碾香供玉食睿思殿东金井阑甘露荐椀天开颜桥山事严庀百局补衮诸公省中宿中人传赐夜未央雨露恩光照宫烛右丞似是李元礼好事风流有泾渭肯怜天禄较书郎亲敕家庭遣分似春风饱识大官羊不惯腐儒汤饼肠搜搅十年灯火读令我胸中书传香已戒应门老马走客来问字莫载酒我持𤣥珪与苍璧以暗投人渠不识城南穷巷有佳人不索㯽榔常宴食赤铜茗椀雨斑斑银粟翻光解破颜上有龙文下棊局探囊赠君诺已宿此物自是元丰春先皇圣功调玉烛晁子胷中开典礼平生自期莘与渭故令浇君磊块胸莫令髩毛雪相似曲几蒲团听煮汤煎成车声绕羊肠鸡苏胡麻留渇羌不应乱我官焙香肌如匏壶鼻雷吼幸君饮此莫饮酒人间风月不到处天上玉堂森寳书想见东坡旧居士挥毫百斛泻明珠我家江南摘云腴落硙霏霏雪不如为君唤起黄州梦独载扁舟向五湖吴绫缝囊染菊泉蛮砂涂印题进字淳熙钖贡新水芽天珍误落黄茅地故人鸾渚紫薇郎金华讲彻花草香宣赐龙焙第一纲殿上走趋明月珰御前啜罢三危露满袖香烟懐璧去归来拈出两蜿蜒雷电晦㝠惊破柱北苑新芽内様新铜围银范铸琼尘九天宝月霏五云玉龙双舞黄金鳞老夫平生爱煮茗十年烧穿折脚鼎下山汲井得甘泠上山摘芽得苦梗何曽梦到龙游窠何曽梦喫龙芽茶故人分送玉川子春风来自玉皇家锻圭椎璧调冰水烹龙炊凤搜肝髓石花紫笋作衙官赤印白泥牛走尔故人气味茶様清故人风骨茶様明开缄不但似见面叩之咳唾金玉声曲生劝人堕巾帻睡魔劝我抛书册老夫七椀病未能一啜犹堪坐秋夕分茶何似煎茶好煎茶不似分茶巧蒸水老禅㺯泉手隆兴元春新玉爪二者相遭兎瓯面怪怪竒竒真善幻纷如擘絮行太空影落寒江能万变银瓶首下仍凥髙注汤作字势嫖姚不须更师屋漏法只问此瓶当响答紫微仙人乌角巾唤我起看清风生京尘满袖思一洗病眼生花得再明汉鼎难调要公理䇿勲茗椀非公事不如囘首与寒儒归读茶经传衲子七言古诗散聨涧花入井水味香山月当人松影直仙翁白扇霜乌翎拂拭夜读黄庭经春风三月贡茶时尽逐旌旂到山里焙中清晓朱门开箱笼渐见新茶来凌烟触雾不停採官家赤印连帖催朝饥暮渇谁兴哀喧阗竞摘不盈掬一时一饷还成堆蒸之䕶之香胜梅研膏驾动奔如雷始于欧阳永叔席乃识双井絶品茶次逢江东许子春又出鹰爪与露芽建溪茗株成大树颇如楚越所种茶先春上山掐白芽亦异鸟嘴蜀客夸我有龙团古苍璧九泉泉深一百尺凭君汲井试烹茶不是人间香味色山南之茗先春採山北之人及夏尝为念老亲方见急极知旧友不相忘老来辛苦须自烹且勿娉婷腕如玉香如桃蕊色如曲蟹眼松声浮艾绿君不见莆阳学士蓬莱仙制成月团飞上天南北自此俱嵗贡寸璧徃徃人间传金虀玉鲙饭炊雪海蜇江柱初脱泉临风饱食甘寝罢一瓯花乳浮轻圜海濵鱼盐胜耕稼尝唿父老来丁宁江乡鱼茗尤逐末为分利害别重轻㧞茶种桑何苦口崇阳因得良吏名七言絶句红纸一封书后信绿芽十片火前春汤添勺水煎鱼眼未下刀圭搅曲尘湖上画船风送客江边红烛夜还家今朝寂寞山堂下独对炎晖看雪花石碾轻飞瑟瑟尘乳花烹出建茶春人间絶品应难识闲对茶经忆故人麦粒收来品絶伦葵花制出様争新一杯永日醒双眼草木英华信有神壑源山势上连云合占南州第一春自有化工钟粹气时生灵叶奉严宸庆云十六生龙样国老九年密赐来披拂龙纹射牛斗外家英鉴似张雷赤囊嵗上双龙璧曾见前朝盛事来想得天香随御所延春阁道转春雷鸡酥狗蝨难同味怀取君恩归去来青篛湖边寻顾陆白莲社里覔宗雷乳花翻椀正梅开时若渴羌冲热来知味者谁心已许维摩虽黙话如雷山芽落硙风囬雪曾为尚书破睡来勿以姬姜弃憔悴逢时瓦釡亦鸣雷要及新香碾一杯不应传宝到云来碎身粉骨方余味莫厌声喧万壑雷风炉小鼎不须催鱼眼长随蟹眼来深注寒泉收第一亦防枵腹爆干雷乳粥琼爢露脚回色香味触映根来睡魔有耳不及掩直沸绳牀过疾雷白锦秋鹰微露爪青瑶晓树未成芽松梢鼓吹涛翻鼎瓯面云烟乳作花书如香色倦犹爱茶似苦言终有情慎勿敎渠纨袴识珠槽碎釡浪相轻一杯春露暂留客两腋清风几欲仙但可唤囬槐国梦不妨更举赵州禅官焙春绿入贡时担头猎猎小黄旗甘香不数尝阳羡密侍天颜喜可知骚客辞眠肠正苦睡魔退听骨先寒未堪入饼供龙焙且遣一旗登虎坛七言八句昨日东风吹枳花酒醒春晩一瓯茶如云正䕶幽人堑似雪才分野老家金饼拍成和雨露玉尘煎出照烟霞相如病渴今全校不羡生灵白鵶活水还将活火烹自临钓石汲深清大瓢酌月归春瓮小杓分江入夜瓶雪乳已翻湔处脚松风仍作泻时声枯肠未易经三椀卧听山城长短更仙山灵雨湿行云洗遍香肌粉未匀明月来投玉川子清风吹破武陵春要知玉雪心肠好不是膏油首面新戏作小诗君莫笑从来佳茗似佳人苍爪初惊鹰脱鞲得汤已见玉花浮睡魔何止避三舍欢伯直教输一筹日铸焙香怀旧隠谷帘试水忆西游银瓶铜碾俱官様恨欠纎纎为捧瓯乐府祖满庭芳北苑龙团江南鹰爪万里名动京关碾深罗细琼叶煖生烟一种风流气味如甘露不染尘凡纎纎捧水甆莹玉金缕鹧鸪斑相如方病渴银瓶蟹眼波怒涛翻为扶起樽前醉玉頽山饮罢风生两腋酲魂到明月轮边归来晩文君未寝相对小窻前阮郎归摘山煮下小龙团色和香味全碾声初断夜将阑烹时鹤避烟清滞思解尘凡金瓯雪浪翻只愁啜罢月流天余情搅夜眠烹茶留客驻雕鞍有人愁逺山别郎容易见郎难月斜窻外山归去后忆前欢画屏金博山一杯春露莫留残与郎扶玉山歌停檀板舞停鸾髙阳饮兴阑兽烟喷尽玉壶干香分小凤团云浪浅露珠圎捧瓯香笋寒绛纱笼下跃金鞍归时人倚阑行香子绮席才终欢意犹浓酒阑时髙兴无穷共夸君赐初拆臣封看分香饼黄金缕密云龙鬬嬴一水功敌千钟觉凉生两腋清风暂留红袖少却纱笼但笙歌散庭馆静略从容品令凤舞团团饼恨尔破敎孤另爱渠体浄只轮慢碾玉尘光莹汤响松风早减三分酒病味浓香永醉乡路成佳境恰如灯下故人万里归来对影口不能言心下快活自省全芳备祖后集卷二十八全芳备祖集后集卷二十九钦定四库全书全芳备祖后集卷二十九宋陈景沂撰药部人参事实祖碎录人参初生小者一桠两叶尔年深者生三桠四桠各五叶根如人形者神纪要骆琼採药北山月夜见紫衣童子歌曰山涓涓兮树䝉䝉明月愁兮雷夜空烟茂宻兮垂枯松遂于古松下得参一本食之而寿杂着紫参幽芳也五葩连萼状如鸟羽起故人校书刘公咏歌之赋咏祖五言古诗上党天下嵴辽东真井底𤣥泉倾海腴白露洒天醴灵苗此孕毓肩股或具体移根到罗浮越水灌清泚地殊风雨隔臭味终祖祢青桠缀紫萼圆实堕红米穷年生意足黄土手自启上药无炮炙龁囓尽根柢开心定魂魄忧恚何足洗糜身辅躯干旣食首重稽谽谺土门口突兀太行顶岂惟团紫云实自俯倒景刚风被草木真气入苕颖旧闻人衔之生此羊肠岭纎纎虎豹鬛蹙蹙龙蛇瘿蚕头试小嚼龟息变方骋矧予明真子已造浮玉境清霄月挂户半夜珠落井灰心宁复然汗喘乆已静东坡犹放目此药致遗秉欲持三桠根徃侑九转鼎为子置齿頬岂不贤酒茗七言古诗逺公林下满青苔春药偏宜间石开徃徃幽人寻水见时时仙蝶隔云来隂阳雕刻花如鸟对凤栖鸡一何小春风宛转虎穴傍紫翼红翘翻翠光贝叶经前无住色莲花会里暂留香蓬山才子怜幽性白雪阳春动新咏应知仙卉老云霞莫赏夭桃满蹊径七言八句新罗上党各宗支有两曽参果是非入手截来花晕紫闻香已觉玉池肥旧传饮子安心妙新擣珠尘看雪飞珍重故人相问意为言老矣共思归茯苓事实祖碎录一名松肪一名松脂茯苓千嵗松脂也菟丝生其上而无根一名女萝上有菟丝下有茯苓茯苓皆自作块不附着根上有抱根而轻虚者为茯神茯苓在菟丝之下状如飞鸟之形似人形龟形者佳乆服安形飬神不饥延年赋咏祖七言散句无复青粘和漆叶枉教钟乳敌仙茅五言古诗委绶来名山观竒恣所停山中若有闻言此仙苑庭遂逢五老人一谓西岳灵或闻樵人语飞去入昴星援我出云雾苍然凌石屏视之有文字乃古黄庭经左右长松列动摇风露零上蟠千年枝隂虬负青冥下结九秋霰流膏为茯苓取之沙石间妙着龟鹤形况闻秦宫女华髪变已青有如上帝心与我千万龄始疑有仙骨鍊魂可永宁何事遂豪游饮啄以羶腥神物亦自秘风雨䕶此扃欲传山中官囘䇿忽已暝乃悲世上人求醒终不醒五言八句寄信杨员外山寒少茯苓归来稍暄暖当为斸青冥翻动神仙窟封题鸟兽形兼将老藤杖扶汝醉初醒七言絶句莫道长松浪得名能教覆额两眉青便将径寸同千尺知有竒功是茯苓七言古诗岷峨山中千嵗松枝虬干直摩青空雪霜剥落中不藁膏液下与灵泉通龟跧凫伏自磊砢金坚玉洁仍丰融篝明夜取喜得隽煮鼎朝听如吟风杵成坐上香飞雪更和乳酪收全功当知至味本无味予若服之寿无穷巽巖嵴梁硬如铁冠峨切云佩明月百好都随春梦空大药独传欣宝诀中宵咀嚼不摇头玉沈生肥嚥不彻怜我百虑形蚤衰裹赠扶持意何切丹砂着眼谩尔传脂泽酿黍计已拙由来妙道初不烦此法莫从儿辈说径思举袂揖浮丘下视尘世真一吷朱颜留得亦何为追遂同坚嵗寒节乐府祖鹧鸪天汤泛氷甆一坐春长松林下得灵根吉祥老子亲拈出箇箇教成百嵗人灯焰焰酒醺醺壑源曾未破醒魂与君更把长生盌略为清歌驻白云术事实祖碎录术山苏也一名山姜一名山觔又名山苏又名山芬又名天苏术有二种曰苍曰白是也必欲长生当服山精纪要药有乞力伽术也濒海所产有如数斤者刘涓子取以作煎令可丸服之长生南阳文氏其祖汉中人值乱逃华山饥困将死有二人教以食术遂不饥数十年乃还乡颜色愈少气力转胜故术名曰山精陈子皇得饵术要方服之得仙入霍山去其妻念壻疲病亦效其採术之法服之病自愈其力气如二十时杂着窃以绿叶抽条生乎首峰之侧紫花标色出自郑巖之中六府内充百邪外御又云味重金浆芳踰玉液足使坐致延生伏深铭感赋咏祖七言散句雨浥山姜病有花五言古诗守门事服饵採术东山阿东山幽且阻疲痛烦经过戒徒斸灵根封殖缺天和违尔涧底石彻我庭中莎玉膏滋𤣥液松灵坠繁柯东南自成亩缭绕纷相罗晨步佳色媚夜眠幽气多离忧茍可怡孰能知其他㸑竹茹芳叶宁虑瘵与瘥留连树蕙辞婉娩採薇歌悟拙甘自足激清愧同波单豹且理内高门复如何白术结灵根持鉏採秋月归来濯寒涧香气流不歇夜火煮石泉朝烟徧巖穴千嵗扶玉颜终年固𤣥髪七言絶句下帘深与意商量无酒何如此夜长一箸术丝仙有分依然只作秘书香肉豆䓻事实祖碎录肉豆䓻其形圆小皮紫𦂳薄中肉辛辣白豆䓻形如芭蕉叶似杜若子作朶如蒲萄其子初出微青熟则变白赋咏祖七言散句瘴山江上重相见醉里同看豆䓻花娉娉袅袅十三余豆䓻梢头二月初日暮天寒吹属玉蛮江豆䓻重重绿五言絶句红豆生南国秋来发几枝赠君多採摘此物最相思乐府祖南乡子停舞袖歛鲛绡採香深洞笑相邀藤杖枝头芦酒滴携燕席豆䓻花开趂暖日归路近叩舷歌採真珠处水风多曲岸山桥山月过烟深鎻豆䓻花垂千万朶丁香事实祖碎录树髙丈余凌冬不凋其子出枝叶上如钉长三四分紫色有麄大如山茱萸者谓之母丁香治口气即御史所含之香也纪要王梅溪有十二子名以丁香为丁子索赋咏祖五言古诗丁香体柔弱乱结枝犹垫细叶带浮毛踈花披香艳深栽小斋后庶近幽人占晩堕兰麝香休怀粉匀面五言絶句雨里含愁态枝头缀玉英为花更雅目变乱药中名五言八句来自丁香国还应世所稀丛生盛枝叶乱结罥中衣冷艳琼为色低枝翠作围蔓连疑鎻骨时见玉尘飞七言絶句万枝千叶递相亲内结花心外结身草木至微犹有合悲哉父子与君臣甘草事实祖碎录此药最为衆药之主犹香中之有沉水也反甘遂芫花大㦸海藻恶逺志解附子毒赋咏祖五言八句美草将为放孤生马岭危难从荷莜叟宁入化龙陂去与秦人採来扶楚客衰药中称国老我懒岂能医辰砂事实祖碎录辰砂本出麻阳县及开山洞锦州今属沅州不属辰也其地产丹砂而砂井之名有九皆在猺獠窟穴之中而锦之旧城在焉遇嵗寒燎以薪竹燔火爆石以取之时出与土人贸易不知者以辰砂为辰所出也辰砂生于深山石崕间土人採之穴地数十尺始见其苗乃白石耳谓之朱砂牀砂生石上其块大者如鸡子小者如石榴颗又似云母片可析者真辰砂也无石弥佳过此皆淘土石中得之非生于石牀者水银出于丹砂盖採麄次朱砂作罏置砂于中下承以水上覆以盎器外加火煅飬则烟飞于上水银流于下纪要晋葛洪字稚川从祖𤣥吴时学道号曰葛仙翁其鍊丹秘术悉得真法以年老欲鍊丹砂以期遐寿闻交趾出丹砂求为勾漏令帝从之赋咏祖五言散句逺惭勾漏令不得问丹砂七言八句将军结髪战蛮溪箧有殊珍胜象犀谩说玉牀分箭镞何曾金鼎识刀圭近闻勐士收丹穴欲助君王铸褭蹄多少空巖人不见自随初日吐虹霓钟乳事实祖碎录钟乳性通中轻薄如鹅翎碎之如爪甲中无鴈齿光明者为贵三种乳有石钟乳其山纯石以石津相滋乳状如蝉翼为石乳石乳性温有竹乳其山多生篁竹以竹津相滋乳状如竹其性平有茅乳其山徧生茅草以茅津相滋乳性微寒杂着前以所致石钟乳非良以为土之所出乃良又况钟乳直产于石石之精粗踈宻寻尺特异则其依而产者固不一性然由其精宻而出者食之使人荣华温柔由其粗踈而下者食之使人偃蹇壅郁故君子慎焉取其色之美而不必惟土之信以求其至精凡为此也赋咏祖五言古诗寄语曾公子金丹几时熟愿指钟乳粉实此悬罄腹遥怜蟹眼汤已化鵞管玉刀圭勿妄传此物非碌碌全芳备祖后集卷二十九全芳备祖集后集卷三十钦定四库全书全芳备祖后集卷三十宋陈景沂撰药部茱茰事实祖碎录茗藙九月九日採三牲用藙藙煎茱茰也纪要汝南桓景随费长房游学谓之曰九月九日汝南当有灾厄急令家人缝囊盛茱茰系臂登山饮菊花酒此祸可消果如其言举家上山夕还见鸡犬一时暴死长房曰此可代之今重阳是也郭璞自洞林避难至新息有以茱茰令璞射之璞曰子如小铃含𤣥珠案文言是茱茰赋咏祖五言散句缀席茱茰好西楚茱茰节茱茰赐朝士难得一枝来菊酒携山客茰囊系社童七言散句茱茰暗绽红珠蕊明年此会知谁徤醉把茱茰仔细看五言絶句朱实山下开丁香寒更发幸与双桂花窻前向松月结实红且绿复如花更开山中倘留客置此芙蓉盃飘香乱椒桂布叶问檀栾云日虽囘照森流犹自寒乐府祖六么令快风收雨亭舘清残燠池光静横秋影栁㟁如新沐闻道宜城酒美新醅熟轻镳相逐冲泥乗马来折东篱半开菊花艳华堂对列一一惊郎目歌韵巧共泉声间杂瑽琤玉惆怅周郎易老莫唱当时曲幽欢难卜明年谁徤更把茱茰再三嘱皂荚事实祖碎录有三种如猪牙者良赋咏祖七言絶句畿县尘埃不可论故山乔木尚能存不缘去垢须青荚自爱苍鳞百嵗根仙灵毗赋咏祖五言古诗穷陋阙自飬疠气剧嚣烦隆冬乏霜霰日夕南风温杖藜下庭际曵踵不及门门有野田吏慰我飘零魂及言有灵药近在湘西原服之不盈旬蹩躃皆腾骞笑忭前即吏为我擢其根蔚蔚遂充庭英翘忽已繁晨起自採曝杵臼通夜喧灵和理内藏攻疾贵自源拥覆逃积雾伸舒委余暄竒功茍可征宁复资兰荪我闻畸人术一气中夜存能令浅深息唿吸还归跟踈放固难效且以药饵论痿者不忘起瘖者复能言神哉辅我足幸及儿女奔芣苢事实祖碎录芣苢马舄也即车前草一名当道虾蟆衣赋咏祖七言絶句开州五月车前子作药人皆道有神惭愧使君怜病眼三千余里寄闲人菝葜事实祖碎录苗茎成蔓採其根田舍贫家亦取以酿酒赋咏祖五言古诗江乡有竒蔬本草寄菝葜驱风利顽痺解疫补体节春深土膏肥紫笋道上裂烹之芼姜橘尽取无可掇应同玉井莲已过苗头茁异时中州去实子携根拨免令食蔬人区区算薇蕨白头翁事实祖碎录叶似芍药花紫色似木槿白毛披下似纛正似白头翁故名赋咏祖五言八句杂入田家去行歌荒野中如何青草里亦有白头翁折取相对镜宛将衰髩同微芳似相诮流恨向东风白蘘荷事实祖碎录人家种此以辟蛇春初生叶似甘蕉根似姜而肥其根茎堪为菹赤者为上赋咏祖五言古诗血虫化为疠夷俗多所神衔猜每腊毒谋富不为仁蔬果自逺至盃酒盈肆陈言甘心必苦何用知其真华洁事外饰尤病中州人钱刀恐贾害饥至益逡巡窜伏常战栗怀故愈悲辛庶民有嘉草功禬事乆冺炎帝垂灵编言此殊足珍﨑岖乃有得託以全余身纷敷碧树䕃盼睐心所亲益智事实祖碎录益智叶如蘘荷茎如竹萧子丛生大如枣可作粽味辛纪要汉建安八年交州刺史张津尝以益智子粽饷曹操卢循为广州刺史遗刘裕益智粽裕答以续命汤赋咏祖五言古诗散聨挺芳铜岭上擢颖石门端连丛至本叶杂和委雕盘覆盆子事实祖碎录覆盆子即蓬藟之实也蓬藟乃根或苗之类益肾藏缩小便服后当覆其溺器以此得名赋咏祖五言古诗灵根茂永夏幽磴罗深丛晶华发鲜泽叶实分青红搜寻犯晨露採摘勤村童借以烟笋萚贮之霜筠笼谁知此俗俚却老有竒功咀飡脑髓聚烹啜形神充杜若事实祖碎录叶似山姜花赤色根似髙良姜一名杜蘅实为红豆根则为髙良姜杂着采芳洲兮杜若将以遗兮下女杂杜蘅与芳芷山中人兮芳杜若赋咏祖五言散句崕蜜助甘冷山姜发芳辛宿雨桃花水春风杜若汀七言散句林深野桂寒无子雨浥山姜病有花五言古诗生在穷絶地岂无迹相亲不愿逢採撷本欲芳幽人五言八句採撷黄姜药封题青琐围共闻调膳日正是退朝归香为华筵发清随綵翰飞故将天下宝万里与光辉七言古诗钦州五月土如炊满山杜若芳菲菲素英緑叶纷可喜劲烈不避炎歊威採之盈掬荐蔬食臧获失笑庖人讥君不见屈平夕餐赋秋菊魂兮无南盍来归又不见坡公服食得枲耳扣角自叹从前非伊予假禄二千石穷比二子犹庶几餐花嚼蘂有真乐一饱何必谋甘肥尚余升合渍生蜜从他薏苡生珠玑蘼芜事实祖碎录芎䓖叶也苗似芹与胡荽及蛇床等杂着秋兰兮蘼芜罗生兮堂下赋咏祖五言散句上山採蘼芜下山逢故夫蘼芜敷绿叶系出蛾眉隂时遇汤饼客共破粤侯琛七言散句蘼芜自是王孙草莫送春香入客衣饱食不嫌溪笋瘦穿林闲覔野䓖苗五言古诗叶叶秋声中霏霏蚤英䔩分持有如松繁华匪惭菊勃蔚袭轩墀薰沾满衣服情人擢纎指拾蕊动盈掬蘼芜见离骚苓藿入语录五言古诗散聨蘼芜有香叶采采乗清旦山头去妇思堂下骚人怨使君亦何为烹茶奉闲燕七言絶句蘼芜嘉种列羣芳御湿前推蕊品良时摘嫩苗㸃赐茗更从云脚发清香全芳备祖后集卷三十全芳备祖集后集卷三十一钦定四库全书全芳备祖后集卷三十一宋陈景沂撰药部兔丝子事实祖碎录女萝兔丝也茑与女萝施于松柏兔丝蔓草上生今兔丝子是也在木曰松萝赋咏祖五言散句兔丝附女萝兔丝附蓬麻引蔓故不长五言古诗人生莫依倚依倚事不成君看兔丝蔓依倚与荆榛荆榛易䝉宻百鸟缭乱鸣下有狐兔穴奔走亦纵横樵童斫将去柔蔓与之并翳荟生可耻束缚死无名桂树月中出珊瑚石上生俊鹘度海食应龙升天行灵物本时达不敢相纒萦相纒竟何者荆榛与飞茎五言古诗散聨轻丝旣难理细缕竟无织烂漫已万条连绵复一色安根不可知萦心终不测地黄事实祖碎录有干生二种乆服轻身不老一名地髓一名芒一名芭赋咏祖五言古诗麦死春不雨禾损秋早伤嵗宴无口食田中採地黄採之将何用持以易糗粮凌晨荷锸去薄暮不盈箱携来朱门家卖与白面郎与君啖肥马可使照地光愿易马残粟救此苦饥肠地黄饲老马使之光照人吾闻乐天语喻马施之身我衰正伏枥垂耳气不振移栽附沃壤蕃茂争新春沈水得穉根重汤飬陈薪洗以东阿清和以北海醇崕蜜助甘冷山姜发芳辛融为寒食饧嚥作瑞露珍丹田自留火渴肺还生津愿饷内热子一洗胷中尘椒事实祖碎录檓大椒也蜀椒出成都秦椒出天水陇西胡椒生西戎亦出南海向隂生者名澄茄向阳生者名胡椒椒聊之实蕃衍盈升有椒其馨纪要汉椒房殿名皇后所居以椒煳壁取其温而香也桓帝窦皇后崩中常侍曹节王甫欲以贵人礼葬太尉李固擣椒自随谓妻子曰若太后不得配桓帝吾不生还矣晋石崇以奢相尚室宇𢎞丽至以椒涂其壁钟繇黜其妻文帝命复焉繇恚忿餐椒帝乃止吴真君服椒法并歌曰其椒应五行其仁通五义服之半年内脚心汗如水元载为相朝廷籍其家胡椒至八百斛他物称是正月旦日进酒降神讫家室无大小以次坐祖先之前各上椒酒于家长曰椒觞杂着奠桂酒兮椒浆赋咏祖五言散句椒花逐颂来红椒艳复殊椒实雨新红椒盘已颂花七言散句汗水流骹始信吴芎事实祖碎录香草也苗名蘼芜作丛而茎细七八月开碎白花植于园庭芬馨满径人採其叶作饮其根以大块重实作雀脑状者佳赋咏祖五言古诗芎䓖生蜀道白芷来江南漂流到关辅犹不失芳甘濯濯翠茎满愔愔清露涵及其未花实可以资筐盘秋节忽已老苦寒非所堪硏根取其䓖对此微物惭七言八句燥吻时时着酒濡要令卧病致文殊河鱼溃腹空号楚汗水流骹始信吴自笑方求三嵗艾不如长作独眠夫羡君清瘦真仙骨更助飘飘鹤背躯槟榔事实祖碎录树髙五七丈正直无枝皮似青桐节如桂枝叶生木巅大如楯头其实作房从叶中出傍有若棘针重叠其下一房数百实如鸡子状皆有皮殻肉满殻中味苦澁得扶留藤与瓦屋子灰同咀嚼之则柔滑而甘美其俗云南方地湿不食此无以袪瘴疠也其大腹子与槟榔相似槟榔尖者乃是今货者多大腹子也生南海今岭外诸郡皆有之栲藤可以食槟榔葢蒟酱也南中风俗男聘女必以槟榔盘为礼宾客会见必先进槟榔若不设用相嫌恨纪要刘穆之少贫徃妻兄江氏乞食毕求槟榔江氏戱曰槟榔消食君常饥何须此穆之为丹阳令乃令厨人以金盘贮一斛与其妻兄弟杂着无穷朱实嫌茘枝之五滋能发红颜类芙蓉之十酒赋咏祖五言散句槟榔共聘币绿房千子熟紫穗百花开七言散句椶榈叶子海棠花不用长愁挂月村槟榔生子竹生孙五言古诗散聨羞比朱樱就讵易紫梨津莫言蒂中熟当看心里新微芳虽不足含咀愿相亲五言八句忆昔南游日初尝发面红药囊知有用茗椀讵能同蠲疾收殊效修真录异功三彭如不避糜烂已非中七言絶句蛮烟雨里红千树逐水排痰肘后方莫笑忍饥穷县令烦君一斛寄槟榔人人藤叶嚼槟榔户户茅檐覆土牀只有春风不寒乞隔墙吹渡柚花香七言八句海角人烟百万家蛮风未变事堪嗟果堆羊乌青榄菜饤丁香紫白茄杨枣实酸薄蒳子山茶无叶木棉花一般气味真难学自啖槟榔当啜茶扶留赋咏祖五言絶句根节含露辛苕颖援山绿蛮中灵草多夏永清隂足薏苡事实祖碎录春生苗茎髙三四尺叶如黍开红白花作穗子五六月结实形如珠子而稍长故名薏珠子小儿多以线穿如贯珠戯细舂为饭或煮粥亦好今人多取叶为饮纪要马援在交趾尝饵薏苡以胜瘴气军还载之一车时人以为南土珍贵权贵疑之援方有宠故莫以闻及卒有上书谮之者以谓前所载还乃明珠文犀尔上益怒赋咏祖七言散句胡椒尚杀元丞相薏苡犹疑马伏波五言古诗伏波饭薏苡御瘴传神良能除五溪毒不救谗言伤谗言风雨过瘴疠乆亦亡两俱不足治但爱草木长草木各有宜珍产骈南荒绛囊悬茘枝雪粉剖桄榔不谓蓬荻姿中有药与粮舂为欠珠圆炊作菰米香子美拾橡栗黄精诳空肠今吾独何者玉粒照晨光五言古诗散聨佳实散南州流传却山瘴如何马伏波生取丘山谤七言古诗初游唐安饭薏米炊成不减雕胡美大如芡实白如玉滑欲流匙香满屋腹腴项脔不入盘况复飡酪夸甘酸东归思之未易得每以问人人不识呜唿竒木从古弃草菅君试求之篱落间七言古诗散聨叶如华黍实如珠移种宫庭特葱蒨但蠲病渴付相如勿恤谤言归马援黄精事实祖碎录一名兔竹一名救穷服花胜实服实胜根纪要陆通字接舆与妻俱隠峨眉诸名山食菌栌实服黄精子俗传以为仙赋咏祖五言散句三春湿黄精一食先毛羽七言散句扫除白发黄精在诗人空腹待黄精雪底黄精兴不疎五言古诗灵苗出西山服食采其根九蒸换凡骨经着上世言候火起中夜馨香满南轩斋居感衆灵药衍起妙门自怀物外心岂与俗士论终期脱印绶永与天壤存七言古诗长鑱长鑱白木柄我生託子以为命黄精无苗山雪盛短衣数挽不掩胫此时与子空归来男呻女吟四壁静呜唿二歌兮歌始放邻里为我色惆怅七言絶句太华西南第几峰落花流水自重重幽人只採黄精去不见青山养鹿茸金樱子事实祖碎录金樱子今丛生于篱落间类蔷薇有刺霜后方红熟味甘少澁止多便歛精气今野人盛摘捣汁熬成糖赋咏祖五言古诗人生欲长存日月不肯迟百嵗风吹过忽成甘蔗姿传闻上世士烹饵草木滋千秋垂绿发每恨不同时李侯好方术肘后探神竒金樱出黄坟刺槖揽霜枝寒窻司火候古鼎冻胶饴初尝不可口醇酒和味宜至今年七十孺子色不衰田中按耘鉏孙息亲抱持却笑邻舍翁未老须杖藜假守富春公秋毫听民词夙夜临公㕔归卧酸体肢李侯来馈药期以十日知深种䕶露根金锁秘玉符不须许斧子辛勤采五芝我方困健讼挝翁争一锥不能鸣絃坐颇愧巫马期敢乞刀圭余归和卯饮巵倘令忧民病从此得国医七言絶句三月花如薝卜香霜中採实似金黄煎成风味亦不浅润色犹烦顾长康麦门冬事实祖碎录叶似莎草长及尺余四季不凋根作连珠形似横麦颗取苗作水饮天门冬春生藤蔓如钗股髙至丈余叶似茴香秋结黒子在其根一名虋赋咏祖五言古诗佳人种碧草所爱凌风霜佳人昔已殁草色犹苍苍思人不忍弃期植寒种傍五言絶句髙萝引蔓长挿援垂碧丝西窻夜来雨无人领幽姿七言絶句一枕清风直万钱无人肯买北窻眠开心暖胃门冬饮知是东坡手自煎苏事实祖碎录有水苏紫苏假苏三种水苏又名鸡苏紫苏叶色甚紫而气甚香其不紫无香者为野苏不堪用其子主下气与橘皮相宜假苏又名荆芥赋咏祖五言古诗嵗暮有秋望带经且亲锄今兹五月交盛阳精已徂养生寄空瓢虽乏未可虚正以供一饮形骸如此劬胡麻事实祖碎录狗蝨巨胜也藤苰胡麻也陶隠居云茎方者名巨胜圆者名胡麻形类麻故名胡麻又八谷中最为大胜故名曰巨胜苗曰青蘘始生上党山泽今处处有之通名脂麻俗讹作芝麻有白黒二种黒色者良苗梗如麻而叶圆锐光泽嫩时可作蔬纪要刘晨阮肇入天台采药失道食尽见桃实食之觉身轻行数里至溪浒持杯取水见一杯流出有胡麻饭溪边二女子笑曰刘阮二郎捉向所失流杯来便迎归作食旣出无复相识至家子孙已七世矣赋咏祖五言古诗散聨勉力向药物曲畦聊自薅胡麻养气血种以督儿曹全芳备祖后集卷三十一