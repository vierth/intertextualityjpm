陈眉公先生订正丹渊集丹渊集叙丹渊集墓志铭宋故尚书司封员外郎充秘阁校理新知湖州文公墓志铭资政殿学士太中大夫知河阳府范百禄譔元丰二年正月二十一日尚书司封员外郎充秘阁校理新知湖州文公以疾卒于陈州之賔馆享年六十有二其孤朝光奉其柩以归以元祐九年二月五日葬于梓州永㤗县新兴鄕新兴里前此状公行事始卒来求铭公百禄所畏者且同年进士也不可辞故书公讳同字与可其先文翁庐江人爲蜀守子孙因家焉至立徙巴之临江学周门人推爲颜子其后又徙梓州永泰之新兴鄕新兴里曾祖彦明祖廷藴考昌翰皆儒服不仕考公以公赠尚书都官郎中妣李氏仁寿县太君公㓜志于学不羣鄕人异之都官公尝诲之日吾世爲德汝其起家乎将高吾门于吾庐之东偏以待汝冝勉之公时年十三俛而对日谨奉教自是昼悉力家事夕常读书逹旦遂博通经史诸子无所不究未冠能文庆历中今太师潞公守成都誉公所䞇文以示府学学者一时称慕之再举鄕书第一皇祐元年登科第五调卭州军事判官更摄蒲江大邑䋲治豪放或辨折欺伪然后敦学政劝邑之子弟召其长者与语名教使归谕里人再调静难军节度判官秩满改太常丞嘉祐四年召试馆职判尚书职方兼编校史馆书籍以亲老请通判卭州至未几丁都官忧服除归馆又以母年请通判汉州迁太常博士明堂覃恩迁尚昼祠部员外郎赐五品服知普州丁仁寿忧服除熈宁三年知太常礼院兼编修太宗正司条贯时执政欲兴事功多所更釐创造附丽者衆根排异论公独远之及与陈荐等议宗室袭封事执据典礼坐非是夺一官再请鄕郡以太常博士知陵州州𪠘徒倚于培塿之间土风习龎守长至者或鄙易之公访民疾苦得城中羣不逞主名常以夕时凌轹途衖良民暮卽阖户不敢出及是率以事收至廷峻䋲之且戒毋复乱吾治是后郡民庆弔相徃来虽篝火宵行无复扰者上元嬉游野民扶老携穉趋城市数习晏然父老相庆曰不图吾鄕今日安居行乐近比都㑹也贵平男子依假灵惠以鬼道惑人远近走隼争投货财将大侈丛祠公闻之乃移尉捕其首黥而徙之余置不问以其材新甲仗库尝使谕尉曰西山之隈居者数家有盗匿焉亟捕之尉果禽盗鄕人神之知兴元府汉中沃腴俗饶财寡文未有第进士者公先治庠序择行艺之秀者使掌之风谕境内使民遣子弟就学暇日躬徃阅视而诲导之于是风俗䆮改向学爲多有盗杂居阛阓公使捕诘之叩头伏发其藏皆穿窬所得未之易也土民毎春出游观常苦秦陇恶少从褒斜间道徃来剽窃吏不能禁公严治之盗不敢犯城固之上原巴城民顽逋租不以时人人苦鄕徭代输破产公督励之革其弊旣复旧秩历度支司封员外郎徙知洋州兴势环境皆山谷民以茶爲产使者方行㩁法岁课四十余万斤商旅不通山民及其孥荷檐趣郡远者徃返千里公条奏其不便时茶场岁额有曰纲外者有司新其法止通商于蜀出他路者禁之然蜀产茶郡居多商亡繇通于是纲外茶山积使者又督主吏必尽易之腐败者偿纳人爲忧惴公又奏论其不可皆不报茶司方辇致解盐就易于郡冀以阜茶本而尽㩁民间食盐商旅不行官盐复不继于是民苦食淡公又言臣州㩁茶虽乆其间措置未有衷比又尽㩁解盐官自出卖不许商贩虽利归公上而民不便之冝预爲津调娖然有备则法行之后售之民间涓涓不绝若一日弗继则人亡以食诏爲㢮禁舆诵欢然代还判登闻鼓院数月乞郡东南除知湖州神宗召见延问公条对有绪建言二事一日洋与秦鳯壤错比徃时㐫盗剽掠境上人不得安急则迯匿山谷恐一旦啸聚唿白地劒外当小警请置吏于五丈原否则骆谷与华阳鎭相援以御绝诸偷二日远民诣登闻鼓院投诉无虗日间有判然易以敕律辨者官司不爲区处第援旧牍抑却之冤民废农桑走数千里抱书立鼓下非朝廷爲民设官意请凡讼诉滞枉或不爲决致诣阙得直者重其坐使吏知恤职民无嗟蹙上然之公资廉方居家不问资产所至尤恤民事民有不便如巳纳之阱中必爲出之而后巳退而斋居一室书史图画罗列左右弹琴着文寒暑不废事亲孝未尝违去晨莫恬于远官以便㫖甘者十有余年不趣时好不避权仇修其在巳而不求其在人者安义与命盖超然自得平居以言诲诸子而自践之者其大㫖如此故凡与之游皆名节文行之士显用于今者而公独不与焉命也夫司马温公尝遗书日与可襟韵萧洒如晴云秋月尘埃不到光心服者非特辞翰而巳公博学虽星经地理方药音律靡不究古篆行草皆能精之好水石松竹毎佳赏幽趣乐而忘返发于逸思形于笔妙摸冩四物颇臻其极士大夫多寳之其殁于宛丘也梁洋之民悲思焉娶卫氏追封旌德县君再娶李氏封永和县君子男五人朝光爲彭州军事判官葆光举进士埀光务光及㓜未名者三人皆早亡女二人长亡次适进士张元弼孙男七人机檝皆业进士余悉㓜女四人平生所爲文五十卷铭日蹈直方而不诎兮不负其君乐吾土而徜徉兮不遗其亲处单邈而怀国兮恤一物之不伸琢至寳而不售兮韫吾椟而晦珍令有否而胶盭兮诚激烈而傥陈善则择于太上兮不忘于梁洋之民刍豢牢醴之不吾嗜兮甘吾之芹黼黻貂冠之不吾好兮服吾之文道渺莾兮东南游漠然命兮逝宛丘魂万里兮返故州从先垄兮植新楸埀令名其不朽兮盖不特王褒相如之俦石室先生墓志铭终丹渊集序呉郡重刋攵湖州丹渊集序文湖州髙攵健茟虎视西州与睂山蘓氏并辔聮镳接轸中原若无䏻当其兾丽鹳鵞而在当时秪知其畵竹扵诗文莫有好者见扵大蘓䟦语何况呉蜀万里寥寥四百馀年之久乎曲沃家诚诚扵宋寕宗庆元改元编次其集与先生孙所编畧有更易中间遘党旤炽烈所有与蘓家文字一切抹杀不存至有改子瞻为子乎者嘻亦可笑哉非頼蘓集互见将不谓公与蘓家少情雽庆元刻夲世所罕覩顷内江李务满重为校刻而呉士人呉建先受之云间陈仲醇仲醇复为校雠付建先剞劂以鲜藏书之家縦有之上者锦苞绫袭供骨董之翫在尘积雨謮光蠧鱼之飱未尝讨论也不佞鄙陋粗俗岂足以窥先生万一近得借观疾览具见才逸扵翩翩欲仙闳议旷侃侃不阿诗律清新兴髙寄逺大都岀入杜陵文体焕烂句琢字炼不无踪迹昌黎皆不苟茟而心能运腕腕能应心如其畵也者扵宋体其超然持诣者欤诓可以畵竹艺掩于高㢤宜雽虎视西州与蘓氏并驰也丗传先生吐舌至鼻三叠如饼状虽将赴湖州卆扵宛㐀賔馆其仙者当不诬耳杜念其集经党旤之读删削过半正与范攵正忠宣二集相类然当时尔诚之别爲续集年谱附録今时李务陈仲醇呉建先后先相与挍刻呉蜀万里寥寥四百余年皆非志先生之心哀先生之遇者哉建先谓不佞冝有序序非不佞所敢当既读先生集有概扵中故不辞而书之如此庸以质之仲醇万暦庚戍闰三月三十日呉郡后学钱允治撰蘓汉先书丹渊集注按先生曾孙鷟所编家集诗分爲十八卷各以所居爲别东谷古今诗三卷南豳古今诗二卷临卭广汉古今诗各一卷陵阳古今诗三卷汉中古今诗二卷梁洋古今诗三卷西冈古今诗一卷画厨乐府杂咏各一卷东谷先生里居也而青城山六诗普慈三诗阆中杂咏与夫过兴州晴碧亭苍溪山寺新津退思堂左绵富乐山海师彭州南楼诗皆在焉临卭先生官居也而彭山县居题象耳山过金鸡关晋原清谿阁诗皆在焉广汉诗中则有成都杨氏江亭劒州东园诗陵阳诗中则有续青城四诗子骏寳峰亭华山等诗汉中先生出鎭之地则有江原善颂堂峰铁崃诗西冈先生京师僦居之地复有阌鄕値风大热过散关将至陇城鸣玉筹笔夜发散关等诗虽或出于寄题或赋于沿檄盖未可知然别之以所居之地则不能不致后学之疑且超然台赋莲松等赋杂出于诗中乐府独殿于诗后挽诗旣别之以门复附之于诗编次可谓不伦矣先生之诗用是不复可谱但谱其平生出处大槩耳诗之次序则从其旧惟取其词赋列于首篇㠯见先生用意于古学乐府次之古今诗又次之他文又次之仍分爲四十卷又寻访先生遗文分爲两卷复以诸公往来书翰诗文系之于末庶知先生师友渊源所自云庆元乙卯五月旣望南牕书丹渊集目録文与可先生丹渊集目录卷第一词赋超然台赋石姥赋莲赋松赋问神词三首去陵秋朢送李道士哭仲蒙二章哭任遵圣哭许驾部送人玉女登山卷第二乐府杂咏秦王卷衣殿前生桂树临高台自君之出矣东门行西门行塘上行钓竿乌生八九子野田黄雀行苦寒行苦热行侠客行巫山高水僊操大垂手採莲曲对酒白头吟芳树武溪深走马引起夜来长安道王昭君四首吴趍曲三首刘生紫骝马骢马卷第三诗五十七首贵侯行朱樱歌拾羽曲沙堤行五原行读武纪题东巖隐者壁东山亭水边春半採药宿野人山舍后谿晚歩山中新晴盐亭县扣云亭杜逸人归龙山晓入东谷东谷久坐书所见东谷茅斋夏树田舍高槐春闺採桑青城山丈人观上淸宫张少愚书院誓鬼碑天师栗孙知微画早晴至报恩山寺杨山人归绵竹闲遣睡起梅永泰刘令清䂀亭贫居惜花正女吟莫折花织妇怨野花叹均逸亭东溪亭碧崖亭送郭经知县过禄氏山斋题李处士月轩赋兴州池亭方湖涵碧亭白莲堂芙蓉溪鱼池莲池清蟾桥稻畦朝眞堂草庵卷第四诗五十一首苍溪山寺五里三滩昝公漑王㑹之山亭谢友人寄画书墨君堂壁二首送冯允南倅梓宿东山村舍季夏巳亥大雨谢任遵圣光禄惠诗谢任师中荔支霹雳后溪黄功成岚城阁凤山古祠静中吟送黄庶先赴举大热见田中病牛呈里中诸友寄任遵圣光禄庶先北谷谢王庶轲见赠诸篇前溪独游书绿帷亭壁青山道野老谁氏子秋兴二首书平泉草木记二首重过旧学山寺书隐者壁访古寺老僧不遇书壁村居宿田家大热闲乐寄杨归一行李载书成咏还友人诗卷上亭北轩吹笛三首寄苗运判二首孙怀恱𥿄本乱石种榆旱雷久不雨喜见晚云卷第五诗五十一首贾佩兰歌徐太元盖寛饶诸葛丰新津退思堂墨君堂晩晴凭栏山舍早起探晴东谷独往西崦道友送李野夫兼简公择任居云栖枝阁朱康叔弃官求母蓬溪均利泉冤妇行林居墨君堂鑑崖宿超果山寺富乐山海师彭州南楼交师演古轩新晴后溪树隂黄秀才书堂读杨山人诗巳师竹杖晩至村家雨喜客过墅居东窻大雨芹叹忧居任氏鸣珰桥过友人溪居江上主人咏月五十揽照梁景和何桂林𨫼吏锦屏阁清风台四照亭柳桥曲池明月台三角亭花坞药栏郎中庵卷第六诗四十首和仲蒙石龙涡和仲蒙山城和子山春日雨中书事见寄二首马子山作题名记官舍书怀二首登邠州城楼秋尽登白佛阁极寒谢惠橘登山城书事送夏殿直送钱判官归蜀觐亲遂之岳阳和梨花山樱秋子桃花杏花秋日寄吕永寿微中吟春琵琶泉和子山种花五首和张屯田雪中朝拜天庆观二首送酒与吕令二首初雪对雪独酌槐庄渡口约春和子山游西湖三絶探春春寒卷第七诗四十首新秋读书贫士行冯氏道中早行宿李同年䕃碧亭李生画鹤豳州寄友人和仲蒙夜坐明教院和仲蒙夏日卽事西轩秋日和张屯田秋晚闲朢春庭过永夀县东谷偶成宜禄昭仁寺后轩过高塶城夏日翠漪堂约游玉峰园送张无悔赴调避暑値雨咸阳道上晚晴岁晚登清素院北阁炭泉险道玉峰园避暑早起览物成咏寄冯永州暑夕待月以病不游玉峰兴平原上亦热因寄永夀同年亭口浅水原兴平原上西湖荷花石龙涡水葓黄蜀葵千叶鼓子花鄠上懐古石竹卷第八诗五十一首卭州东园晩兴雨过侧调题象耳山寺题舒太博清谿阁县楼独酌残秋郊外郊外静林诗僧巳老高堂山兠率寺闲居院上方晚景李道士惠琴轩集二首彭山县居下金鸡山过金鸡关夜静独登小阁送黄梦得送郭方叔送张郭二秀才赴举谢人寄蒙顶茶谢惠茶图茶诗雨后看山因忆黄世南先生诗以相招送杨议卿赴举和春难度三首和何靖山人海棠访李奂山人隐居冬晩书事晚次江上十月梅花吉祥院书鹤鸣化壁题鹤鸣化上清宫寄题何靖山人隐居寄楞严大师揖山阁杳杳堂安仁道中早行竹阁寻春孙太博游火井因寄墅居面川亭南亭北郭读史夜学画眉禽鸎佛头卷第九诗三十五首和子平弔猿和子平悼马泠缾中秋夜试院寄子平赠观音院广师送韩都官监渭州酒成都杨氏江亭汉州王氏林亭春雪呈知府龙图同蘓子平登延晖故亭金桃房公湖锦鸡竹㯶无爲山寺劒州东园运判园瞻民阁读渊明集张太博归阆中寄成都监库石屯田宿隆平精舍弭盖亭什邡道中夜思寄蘓子平秘丞西湖猿幽沼歩月中秋对月懐寄凤凰山邓道人秋日晚晴呈同院戯呈凤皇长老用师郡学鎻宿督子平茶墨李晦叔醉老庵和邵兴宗碁声卷第十诗二十三首昭庆观天仓山威仪观飞赴寺香积寺夏氏枕流亭鬭碧亭天隐洞直钩矶醉经庵杭州凤咮堂溅玉斋方庵月巖斋寄员文饶屯田送少讷还青神送无演归成都谢阎君见示岷山赋阎生谈黄庭送范尧夫谢推官惠篆字和提刑度支王店鸡诗送李道士送韩山人卷第十一诗五十四首二年不见月夜声送棊僧惟照送喻介夫飞泉山寺山雨送牟太素山人送龎中秀才遣兴効乐天遣兴三首中秋夜坐遣兴临阛阁野迳寒蜩虹下飮古井寄何首乌丸与友人霜栢亭试墨阅史感事冨春山人获石平云阁偶作问陈山人覔丹猒虫新晴山月送尧夫二首秋日田家二色芙蓉洗竹明堂赦不得观赋诗经史阁有怀景仁侍郎吴公惠酒因谢登云山阁寄吴尹和寄白圣均和提刑郎中阅兵之什晚坐山亭口占送王晦叔重送又六言登山亭霜栢亭残梅和张推官元夕小阁戯书伐枯株可咲口号七章近日卷第十二诗五十首送知府吴龙图送通判喻郎中再送喻倅二首山城秋日野望五首东丘老人送坚甫同年五首送李道士师厚还朝牵牛织女金凤花亭前高栢凌霄附栢谢黄森惠诗并草书东斋闷书寒食感事呈同官惜杏读蒋都官画像记题黎公照序训堂朝阳亭观风阁山池忆西湖旧游再送师厚平云阁观雨不雨久雨山园石泉促史少讷江豚北园梨花华山二首黄崖洞谢推官惠甘蔗寄呈温江安寺丞嘲任昉袁术偶成卽事薄命女蘓子平服山药杂言卷第十三诗四十四首李太尉赵壹张骞冡祠骆谷慈济院双楠观音院怪松张景通善颂堂夏夕寄宇文公南北禅龙井送潘司理秘校又五言收复河湟故地斜谷泝舟观石门宿斗山奉眞宫晴望汉川淸景堂梁山大雪寄夏左藏二首狗溪迎湫祈雨輙应晩兴嘉川道中寄周正孺还李中舍奉使集雪后寄景孺提刑寄吴给事三首不飮自嘲寄纪禅师中梁山寺四絶仙人二首鹦鹉石柘枝石狻猊石崑崙石罗刹石珊瑚石病眼和务深叹琴卷第十四诗四十九首寳峰亭桐轩栢轩竹轩巽堂山斋闲燕亭㑹景亭呈李坚甫中舍采芡峰鐡崃周思道如诏亭喻氏岁寒山居瞑禽图北斋雨后北城楼上晴登北城寒食感怀送李中舍还阙汉中城楼二首凝云榭晚兴山堂偶书清阁静庵忘忧堂夏日官舍寄成都赵资政晴歩西园金影轩忆故园脩竹寄景孺提刑子骏游沙溪洞郭秀才应武举乞画鴈甚美堂武陵轩绿景亭激湍亭凝云榭照筠坛桂石堂四照亭垂萝迳盘云坞北轩棊轩山堂静庵卷第十五诗六十三首书东谷旧隐崔觐诗寄道泽师竹轩题密州快哉亭独游夏日湖亭试笔杨山人草堂咏凫弄珠亭春望新晴望北山城南江馆属疾梧轩北园避热施公潭罢郡送文铸师游襄阳夏日南园北楼晩晴望秦岭柳枝送王存之放言寄褒城宰赠竹竹答湖桥横湖书轩水池竹坞菡蓞轩荼䕷洞篔筜谷金橙迳荻浦蓼屿望云楼待月台二乐榭天汉台吏隐亭霜筠亭灙泉亭无言亭露香亭涵虚亭溪光亭过溪亭褉亭南园北园寒芦港野人庐披锦亭此君庵淘河连点七拖白练泥滑滑提葫芦咏莲题友人书斋壁张净琬待雪卷第十六诗四十七首送提刑司勲翡翠平阿马上过朝天岭晚泊金牛金牛相别呈诚之大桃途次见菊弄珠亭下柳弄珠亭闲望寄子骏运使寄景孺提刑公馆衰晩欲雪晴山临汉亭雪中寄景孺晚雪湖上寄景孺斋宫咏柳二首湖上独坐湖桥推琴静观亭舘流水报国闻道相如彭泽凭几衰后自悟鹭鸶莲子採莲翡翠朱槿青鹳车轩偶书北㟁自咏再赠鹭鸶闲书卷第十七诗五十二首往年寄子平赠日新禅师送窦佥判同年寄兴州蒲佥判和春日卽事和提刑子功喜雨谢寄金线狨次子骏雪山图韵此乐百舌鸟莫扫花咏竹咏石深渡嘉川青乌木瓜园长举水硙长举驿楼崃中新花赠淘金叟过青泥过大散寄子骏飞仙石溪涵虚亭菡蓞亭篔筜谷王氏北溪隽老水墨静居静叟琴室棊室书斋画斋春轩秋轩竹轩桧轩水亭退庵北堂卷第十八诗五十六首晋铭秦诏问陈彦升覔砚谢杨侍读惠端砚西冈僦居阌鄕値风积雨大热过散关借梅圣俞诗卷秋居览景答彦思望南山诗嘲中条题威胜军守居仙禽送景逊监税送吕希彦倅河阳送周介之倅定二首送柳佥判送张宗益知相州送王司门守綘送蒲霖中舍致仕归阆中送刘立之送张正夫归汉州新霜答马节推见寄红树彦思惠榅桲因谢次彦思北楼韵闲居秋日书事题湖州天隐楼酬仲几秦州道上见寄入谷马上四首将至陇城县宿云屏山寺寒食寄彦思寄景逊听天台处士琴鸣玉亭思归鸟夜发散关宿山寺中秋月二首二里溪濯足稠桑见荆山白鹤寺围棊太常致斋闲书寺壁景逊招棊因答初入二里又送刘着作送张朴翁归盩厔二首卷第十九画厨杂咏晩山晴雪早秋山水砚屏寇君玉大蟹小蟹黄筌鹊雏滕昌祐芙蓉毛老闘牛邓隐老木寒牛许道宁寒林易元吉抱栎狨引子獐崔白败荷折苇寒鹭孙太古辟支佛许中正捕龙雷范寛雪中孤峰晩秋烟波春山秋山梁信羯鼓小图蒲生钟馗折杨柳卷第二十挽诗仁宗皇帝挽诗十首正肃吴公輓诗二首张中允輓诗三首张思孺挽诗二首吕惠穆挽诗四首张林宗挽诗三首张道宗挽诗三首石左藏挽诗二首卷第二十一杂着题黄氏易图后张景孺先公手泽题后题鲁肃简公尺牍后八师经题后白狻猊图賛觉济大师眞賛怪石铭题卢𣏌传后李兊尙书谥议素灵宫醮词卷第二十二记成都府玉局观新建五符幢记利州绵谷县羊摸谷仙洞记彭州胡氏三遇异人记彭州张氏画记成都府楞严院画六祖记灵梦记捕鱼图记卷第二十三记梓州中江县乐闲堂记梓州中江县新堤记梓州永泰县重建北桥记东桥记成都府运判㕔䜩思堂记绵州通判㕔伐木堂记彭州永昌县治巳堂记武信杜氏南园记衆㑹鎭南桥记卷第二十四记静难军灵峰寺新阁记卭州凤皇山新禅院记茂州汶川县胜因院记成都府学射山新修祠宇记衢州龙丘县重修徐偃王庙记嘉州平羗县新修夫子庙记卭州永福院新修桂华阁记隆州自然水石记卷第二十五序御赐飞白书序拈古颂序射中金钱诗序种柳诗序赏梅唱和诗序樗蒲格序费先生诗集序郭令送行诗序卷第二十六序送赵大资再任成都府诗序送张学士知嘉州序送朱郎中诗序送敏行无演序送通判张总之都官赴阙序道士袁惟正字行之序夏佾字德卿序卷第二十七表贺斩侬智高表贺圣体康复表贺干元节表贺恭谢礼毕表贺明堂礼毕表贺同天节表二首贺正旦表贺冬至表代杨侍读谢官表卷第二十八表谢知兴元府表兴元府到任表洋州到任表陵州到任表谢复官表谢转官表谢赐历日表三首代林潍大卿转官表代夏宫苑防邠州到任表谢转官表卷第二十九启谢吴龙图谢运判韩都官谢运使韩少卿谢成都知府谢中书谢文潞公又别𥿄谢王尚书谢提刑谢司封谢张度支谢张提刑谢田京待制谢都运傅諌议谢转官上知府吴龙图贺文昭文献文字卷第三十启谢赵龙图举自代谢馆职谢提刑度支谢运判举陞陟谢成都尹并三司磨勘交子谢府尹二司谢夏宫苑谢宋国博谢庆州焦推官谢宁州雍屯田谢夏宫苑谢三泉知县賛善谢诸郡谢韩少卿囘蜀州王郎中囘嘉守杨郎中囘郭国博囘彭守鲍郎中囘茂守吴郎中卷第三十一启谢提刑张郎中谢韩运判谢张刑提谢梓州知府太监谢凤州都监谢西鄕知县谢提刑学士谢运使廵按谢运使司封谢成都运判太博谢成都端明谢主簿任通夫谢人移厨谢知兴元府囘卭州刘驾部囘新知郡韩郎中汉州囘绵州知郡囘汉州四县官囘绵倅万职方卷第三十二启贺延州经略待制贺运使学士贺成都知府贺提转冬至贺利州知郡贺正邻郡知通贺冬知通监司贺正益梓提转知府贺兴元倅礼上贺提转知倅贺蓬州杨佥判贺知东川朱少卿贺利州王郎中贺提刑司勲贺巴州知郡贺提刑度支转官贺赵龙图上任贺洪雅知县贺运判都官贺正朱少卿贺怀安知军转官囘汉州郎中囘汉州知郡卷第三十三先状成都赵龙图汉州牧成都韩端明漕宪运使蘓刑部梓州运使度支提刑宋郎中李殿丞权交代湖州提转卷第三十四奏状奏爲乞修洋州城并添兵状奏爲乞改陵州州名状奏爲乞置兴元府学敎授状奏爲乞修兴元府城并添兵状奏爲乞差知洋州一次状奏爲乞免陵州井纳柴状奏爲乞差京朝官知井研县状奏爲乞铸陵州团练使印状卷第三十五文奉诏祷雨祭中梁山文祭诸灵祠文代赵龙图祭孙观文文祭提刑邢度支文祭提刑李子忠太博文祭张时仲文先府君焚黄祭文祭梓潼英显王文祈雨祭玉女文祈雨祭睿圣夫人文祈雨祭天王文祈雨祭法师文祈雨祭诸神祠文谢雨文卷第三十六墓志屯田郎中石君墓志铭屯田郎中阎君墓志铭卷第三十七墓志都官员外郎钱君墓志铭屯田员外郎罗君墓志铭咸阳县主簿任君墓志铭殿中丞杜君墓志铭卷第三十八墓志试秘书省校书郞赵君墓志铭梓州处士张君墓志铭秘书丞陈君墓志铭李公择墓志铭卭州处士郭君墓志铭荣州杨处士墓志铭绵州李处士墓志铭卷第三十九墓志龙图母公墓志铭太子中舍王君墓志铭龙州助教郭君墓志铭秘书丞冯君墓志铭卷第四十墓志任郎中夫人宋氏墓志铭夀安县太君何氏墓志铭文安县君刘氏墓志铭长夀县太君杨氏墓志铭张夫人墓志铭华阳县君杨氏墓志铭仁夀县太君李氏墓志铭拾遗上诗卭州赏丰亭卭州倅㕔三省堂题何靖隐居二首题兠率寺题凤皇山后嵓次子瞻戯子由韵次子瞻游孤山二首和陈基载大雨和张推官荔支赠李仲祥道士和陈基载重阳寄张郎中赠兰谿先生游闲居院拾遗下杂着移蒲江县学诸生文书卭州天庆观希夷先生诗后重序九臯集崇夀禅师塔铭䊸竹记附录诸公书翰诗文司马君实小柬赵阅道小柬范景仁送与可通判卭州诗送知湖州王介甫送通判卭州蘓子瞻送出守陵州诗和洋川园池三十首与可有诗见寄次韵答之林子中㠯诗寄与可及余与可旣没追和其韵书与可墨竹题与可墨竹与可字说与可琴铭与可画墨竹屏风賛戒坛院与可画墨竹賛石室先生画竹賛与可飞白賛与可枯木賛与可画竹木石賛䟦与可墨竹跋与可䊸竹跋与可画赵屏风跋与可草书跋与可论草书后小简八首墨君堂记篔筜谷偃竹记祭与可文黄州再祭文蘓子由题与可学士墨君堂诗和洋川园亭三十咏答与可六言十首送知湖州诗墨竹赋祭与可文吕给事嘉祐院画竹木记丹渊集目录终陈眉公先生订正丹渊集丹渊集卷第一陈眉公先生订正丹渊集卷一宋蜀文同与可撰明吴毛晋子晋蜀李应魁务滋同叅吴吴一标建先词赋超然台赋方仲春之盎盎兮览草木之菲菲胡怫欝于余怀兮怅独处而无依陟危谯以骋望兮丘阜嶊崣而参差穷莽苍以极视兮但浮阳之辉辉忽扬颷以晦昧兮洒氛霾于四垂踬余心之所行兮欲溷溷其安之蜕余神以遐骛兮控泬寥而上驰辟晻暧以渉鸿洞兮挥霓旌而掉云旗导长彗以夭矫兮从宛虹之委蛇曵采旒以役朱鳯兮驾琼辀而驱翠螭渉横潢以出没兮历大曤而蔽亏羾万里以一息兮俯九州而下窥有美一人兮在东方去日乆兮不能忘凛而㓗兮岌而长服忠信兮𬒳文章中皦皦兮外琅琅兰爲襟兮桂爲裳俨若植兮奉珪璋戢光耀兮秘芬芳贾世用兮斯卷藏游物外兮肆猖狂余将从之兮遥相望回羊角兮指龙肮转嵎夷兮蹴扶桑倚㤗山兮聊徜徉下超然兮拜其旁愿有问兮遇非常勿掉头兮告以详使余脱乱天之罔兮解逆物之缰已而释然兮出有累之场余复僊僊兮来归故鄕石姥赋上嶜崟之飞泉兮披荟蘙之榛莽骭倦而膺喘兮穷其巓于绝岨爰有石而跂跂兮旁无他而相伍色黤黕而骨劲省兮具支节而带文缕其远晲之若人兮迫犹疑其蹲虎里俗神而甚恭兮号相尊其曰姥谓遽亟而丐况兮縁其求而下予忽旱阳赫而上爇兮飞光流而燎土燀多稼以巨甗兮烹羣命于硕鬴走群灵而莫答兮后率归而此愬役稚耄而竭蹷兮来号呶而嘂謼会诸力以掀揭兮使转移其常处灵歘然而见景怪兮衆外愕而中怖慃堀堁而下发兮郁黯叆而上布憺砰礚而中作兮漭滂沱而四注回极炽而施大润兮曾不暇乎旋歩已复还其故立兮各再拜而引去问其端而何从兮年皆失其几许吾闻怀泽之与符阳兮亦有石爲牛皷彼民衅而击之兮常以旱而取雨宛其于尔爲类兮彼又载于国谱噫惟皇之大职兮系隂阳之煦妪奚磊砢之顽质兮輙矫权而自主事岂无于适然兮而惑者槩从而爲语皇忽寤而震恚兮烈罪目而尔数诃星士以施棓兮勑雷将而挥斧赫电火而灰尔兮皷箕风而荡汝閴大空而泮散兮一摩抏其处所俾愚黎之偭正兮识惟皇之覆露皇未寤而民尚惑兮徒吾髀之长拊莲赋彼芳莲之纷敷兮乃横湖之绣绘挺浊淤以自洁兮澡淸漪而逾丽纤空其上下兮细理周其向背甘液凝而露浥兮淸香馥而风递向氷筋与玉骨兮外吐心而露肺承宝座之千趺兮䕃琱舆之万盖张翠帷于月下兮列綵仗于烟际容鸥鹭之徙倚兮取龟鱼之芘赖旣怗水以不竞兮复㳂涯而自退实华蘤之上品兮岂草木之一槩松赋度衆木而特起兮有高松之可觌擢双干以旁逹兮耸千寻而上击怪难入于图画兮老莫知其岁历含古意以茫昧兮负天材而岑寂柯磅礡而如枹兮叶彻掾而若幂停余雪而暖熘兮栖宿雨而晴滴险穴聚乎魑魅兮隂枿藏乎霹雳蒙烟雾之洒润兮傲氷霜之惨戚荣枯系乎所托兮用舍由乎见覔敢并名于𣏌梓兮甘取诮于樗栎问神词丙申岁夏五月南豳大旱土人走宁之要册池取神水者如市旣得各就其社祀以祷雨然踰旬不应民甚恐惧禾稼焦枿不得食以死且疑神何不若向时之速验也群口咨嗟余闻之爲作问神辝使歌之凡三篇如左一惟岁之旱兮叩群灵而寂然蠒踵汗颡以历它疆兮俾趋神之所渊饰盎缶以借余润兮辇护以归期监乃衷之䖍兮少悼民之凶饥巫歌觋舞兮舌桥而腕垂原唿野召兮翁走而妪驰奉新絜以罗庭戸兮日屡荐而益祗吾将问神兮不闵此而曷爲二宁山之环兮宁水之湾吾神宅兹兮几千百年土民所仰兮重如一天凡旱取雨兮易若手然润逐灌洒兮隂随烟尽秦之境兮岁无赭田兹夏陇之藁渴兮风燥而日煎吾将问神兮岂或不职而累前三神尝以功兮荷天之福衮画藻火兮冕垂蠙玉楼殿轇轕兮楹庑聮属炫熀煜兮盘山结谷幄帟之下兮云藏雨蓄宜以其润兮惠吾百谷胡爲自啬兮肆魃之酷吾将问神兮宠其爲辱去陵度巃嵸兮外岑崟宛诘竭兮辝高而谒深望嵼之危堞兮隐重闼于幽林石涂龉龉而直注兮盘苔磴乎千寻问守居之何所兮凌绝壑而缭层峦櫩庑郁其䊸绌兮观阁缘乎孱颜嗟余胡爲栖此兮日俦伍乎群山岁月淹其两周兮怅何时而当还熇兮爀兮慄若寐之觉兮疾而复承诏易守汉上兮幸旋辕于夷陆侧身东望兮掣余思而太息山中不可以乆留兮无四时而萧瑟秋望怆嶷立兮临曾顚极延迤兮睇遥川杳营营兮其何之驰滉漭兮浮寥然彼美人兮在一方望泊郁兮蔽云烟期将迈兮殚所思念莫致兮劳且悁零露蒙蒙兮促其归洒涕涙兮纷如泉送李道士云离离兮风漻漻群山空兮万木凋水滉瀁兮大野平天泬寥兮新霜晴送先生兮归鹅池晨霞鲜兮明羽衣乘靑骡兮度南冈荷琼笈兮袐云章先生去兮来何时上三嵎兮余之思闲居灵嵓兮摛锦词有鹤可使兮其致之哭仲蒙二章憭栗兮临淸秋怀坌愦兮纷予忧拂其弭兮乆复留念将焉适兮升高丘问胡然兮予之思絙予心兮不解以缪谓遐阔兮愿如其宫怅西南兮川涂𬗟脩已忽寤兮往甞此以讣盖子之生于世兮期爲已休万感芸然兮䀌予之中魄干漂溃兮索其若抽念子一去兮不可以复见顾予之于道兮尚胡爲而此谋欲子似兮取友但寥寥兮安求孰识子兮予深当何人兮与侔彼徒以文行兮爲子之高其不爲贱正体而贵余肬如刻画兮妄以累子类神珠兮衅天球知子之末兮尚可以表世其不能究者兮彼又何尤巳矣乎子之存兮在予忆子之疢兮将何时而可瘳歛予恨兮暮来归烟云飘萧兮奉予以愁右临高念子将归兮于嵩之阳彼山之中宅群僊兮欣得子而翺翔冠芝英兮佩兰芳蹑暐晔兮服荧煌执琼笈兮披锦囊遡天风兮诵霞章神君揖兮登宝牀玉女进兮奉瑜觞予浩歌兮颂灵休瑶瑟差荐兮相与子之献酬客下缑岭兮飘霞旒人来颕阳兮驾琳辀蟠桃春兮白榆林云开月皎兮桂嵓之幽子之乐兮千万亿年下视此世兮不肯还猿噑鸖哀兮怳惝乎空山相望何所兮杳莫可攀右怀嵩仲蒙爲人无所不备采摘一二以爲其美行累之多矣刘元平甞论人之贤者曰无长仲蒙似之故同之二章如此熈宁辛亥仲秋癸酉仁寿郡东斋题哭任遵圣览颢宇之渺漭兮悲万彚之漂摇林薄䬃以殒瘁兮带原隰之萧条幨离魂之怫郁兮纷涣散而孰招怅节物之变易兮付余怀以无聊念先生之生此兮皇曷爲而有之旣诞卑以才德兮又复艰其所施使辗转于偪侧兮踬其行而莫驰哀抱愤以遽去兮问谁贤而尔师饱道义兮富文章轰大声兮发洪光洁如玉兮凝如霜坚不可挠兮凛不可当嗟尔世俗兮曾莫测其所高但輙诋以绝衆兮实自疵于尔曹且勿辨其芗臭兮混兰藏于蓬蒿不善择其至行兮务族譟而丛嘷今巳矣兮想孑立而孤居游鸿洞而入奫沦兮乘威鳯而跨鲸鱼出入乎无极兮旁羊乎太虚下视夫尘寰兮谅将厌其如帤惟不肖兮有性自天蹈大道以直骛兮繇中轨而掉长鞭宁刚折而方毁兮耻从柔而逐圆获稠人之笑詈兮独先生之见怜负先生之所与兮羗莫恤乎其它今旣失先生之爲徒兮顾泯泯而奈何兹忽讣以大事兮还英气于岷峨恨不能抚柩以一诀兮横涕泪而滂沱乱曰先生之美兮岂衆人之足云兮先生之庆兮有弟贤而子文兮先生之安兮地旣吉而可坟兮先生之寿兮期万祀而有闻兮夫何憾耶哭许驾部曏余登大㟭以回轸兮过君公之故里渉郊垧而历闾閧兮聆弦歌之盈耳稔德义于洋洋兮时属君之令此因执名以愿见兮遂日亲于燕几挹佳论之端洁兮识所存之可喜议爲邑之良术兮欲俪君而无几复余出守于陵阳兮君亦拥麾于通义封壤相切行不越宿兮朝暮之闻愈美彼邦之政素艰其施兮前罕称乎善治惟君之才力强敏兮条若纷丝之就理余改符于汉中兮君复驾题舆于锦水阅月未乆而君以疾闻兮忽遽传乎君之不起哀哉淑人之云亡兮无由抚棺而问天以死徒临风以永叹兮何寿夭祸福之反是获河内之来讣兮蒙不鄙于君之子云将归君于幽宫兮撰吉日而且迩汤汤乎大河之滣兮峩峩乎大行之趾岸磅礴而冈隐辚兮兹有利乎君之所止限川涂之脩𬗟兮阻陪葬乘之末轨悼余怀以遐荐兮曾莫殚于累𥿄酌芳椒以盈樽兮寘生刍而在篚远不能脩此以奠君兮怅音容之巳矣送人风寥寥兮黄叶飞黯栗冽兮寒满衣历敬嵚兮山迳微背晨霞兮送子归子之居兮锦水湄乐莫乐兮奉庭闱凝流尘兮掩瑶徽知此音兮天下希玉女艶明霞兮体霏烟秀婉嬺兮静婵娟如龙之矫兮凤之翩倐见光景兮忽自还乎杳然宅幽宫兮閟灵囦领群娣兮司宝泉福斯民兮千万亿年享丰祀兮期终山登山余将往兮南山路骫靡兮何高昧其适兮茫茫历崎嶬兮嵯峨枳棘纷兮钩衣解难进兮前阿指屡血兮险艰翳骨拂兮丛罗地结兮伺人复虎兕兮群嘷念失足兮安逝其怅恨兮柰何丹渊集卷第一终陈眉公先生订正丹渊集丹渊集卷第二陈眉公先生订正丹渊集卷二宋蜀文同与可撰明吴毛晋子晋蜀李应魁务滋同叅吴呉一标建先乐府杂咏秦王卷衣咸阳秦王家宫阙明晓霞丹文映碧镂光采相钩加铜螭逐银猊压屋矜蟠拏洞戸鎻日月其中光景赊春风动珠箔鸾额金窠斜美人却扇坐着落庭下花闲弄玉指环轻冰扼红牙君王顾之咲爲驻七寳车自卷金缕衣龙鸾蔚纷葩持以赠所爱结欢期无涯殿前生桂树童童彼芳桂蔼蔼生广内灵根浃和液柯叶冬不改日月最临照雨露偏汪濊愿保刚劲质与君同万岁临高台临高台望故鄕地千里天一方极目外空茫茫孤云飞不我将安得羽翼西南翔自君之出矣自君之出矣弔影度晨夕中门一歩地未省有行迹闺闱足仪检常恐犯䋲尺欲寄锦字书知谁者云的东门行士有失所偶难甘蓬荜微拔劔出东门感愤不顾归贤哉彼嘉匹逐逐牵其衣愿同此饘粥节义安得违况今谓清世不可复爲非西门行盛年可爱重芳辰宜嬉游金瓮酿醇酒玉盘炙肥牛青春九十日不可一日休勿自汨浩气满胷藏百忧君莫惜黄金黄金身后雠自古贪与吝常爲贤者羞塘上行寒塘涨新雨灔灔翠波满沙晴歩声澁风引罗带缓蒲牙妬舌利荷叶欢心卷生平玉衣梦至此神亦诞徒诵小星篇无人觉肠断钓竿霜刀裁绿筠桂饵挂轻缗歛迹天地间侧身江海滨悠悠寳帐夜寂寂烟波春何时投竿归再与君子亲乌生八九子南山有乌鸟生子层崖巅戢戢新羽成相将弄晴烟朝饥集壠上暮渇来嵓前託居深林中自足终尔年胡爲去所依无乃甘弃捐却爱庭树好群飞投碧圆高枝踏未稳身巳随潜弦因知万物理主者持黙权凢云爱此命生死期巳然出入旣有定何叹于后先野田黄雀行搥鼍铿鲸宴瑶台红鵶弄翼春徘徊和风入坐宾主乐金觥玉豆天中来劝君剧飮莫自诉暗中光景能相催试看庭前好花谢枝下落多枝上开人生不厌苦行乐勿用蹙促相惊猜贤愚贵贱各有命此理悟者眞贤哉苦寒行上太行兮高盘盘日将暮兮岁巳阑入谷口兮出林端风惨惨兮吹骨寒冰霜结兮玉㠝岏光上照兮天色干纷横委兮草树残黯慄烈兮烟云仆足皲兮马蹄抏望所舍兮摧心肝囊立空兮衣且单嗟道途兮胡艰难苦热行黄人顿驾留天中金鵶吐火烧碧空炎光染云耸岌岌旱气烁土飞蓬蓬龙揺干胡不作雨虎裂渇吻无生风安得有术擘海水入底一扣鲛人宫侠客行紫髯围碧瞳勇气炙坐热生平脱覉羁少小服义烈堂堂吐高论牙齿若嚼铁寳劒压䏶横谁耻我可雪酣歌入都市当靣洗入血常言荆轲愚毎笑豫让拙事已不受谢门前车马絶自谓取功名焉能由笔舌巫山高巫山高高凝烟十二碧簮寒挿天危嵓絶壁巳飞动况复下压万丈之苍渊波冲浪激作深井虎眼彻底时一漩长风澒涌发灔滪恶色怒势因谁然我欲截中流虹梁莫得施蜷东西相远望不到两目欲断心将穿回看高唐庙下洒灵雨遣我归意常翩翩水仙操嗟哉先生去何所兮杳不可寻舍我于此使形影之外兮唯莽苍之山林仰圆峤之峩峩兮俯大壑之沉沉长波澒涌以荡潏兮群鸟翻翻而悲吟寂扰扰之烦虑兮纳㝠㝠之至音先生将一我之正性兮何设意之此深我巳穷神而造妙兮达眞指于素琴先生盍还此兮度明明乎我心大垂手华堂合乐轰春昼凤呌龙嘶画鼍吼琼猊压地开组绣美人舞兮献君夀红婆娑兮翠蚴蟉雪飜花兮风入柳曵轻𥚑兮扬綵绶金鸾飞兮玉麟走入急破大垂手香檀扎扎江雨骤情凝力定方举袖烟收雾歛曲彻后锦盈车兮珠满斗採莲曲绿缬裆红绣裳衫盘蜂蝶裙鸳鸯雕瑰错寳垂鬓长紫冐翠盖行新粧蹁跹曲堤下回塘画桡送入波中央罗袖卷起金钏光揺轻撼脆𫾣短芒丹琼绀玉低复昻霑裛薄粉扑嫰黄𧖟腰蛛腹丝飃扬列坐綵舫求比方笑声吃吃动明珰挨蒲拂蓼次㟁旁风吹落霞供晩凉西城鵶鵶啼女墻归来索酒酌满觞呉屏蜀帐围象床困卧不起灯烛张琉璃盎缶丛生香对酒朝廷皦如日区宇清若水殊方文敎达微品德泽被伊人复何幸遇此栗陆氏茫然大虚内烝鬰尽和气眞风浃敦俗无所容一伪唯宜对罇酒酣飮乐无事人间此昭世得偶须自贵无爲名所劳区区取愚谥白头吟忆昔宴华堂金徽导幽意虽知取名贱越礼奉君子相期本同穴谁复耻犊鼻一见茂陵人烟霄与泥滓愿言保新爱妾以甘自弃恩义薄所终多生于富贵芳树庭前有芳树秾隂满轩碧莫惜更携酒醉此青春色朝来见鶗鴂飞鸣绕其侧光景不可留徒遣君叹息武溪深峤南之武溪其深不能测潭潭滀瘴疠水色重如墨昏然潦雾作上下毒气塞仰视高飞鸢跕跕堕两翼交州恶女子制驭费衔勒伊余缪兵寄得总浪泊役常甘马革死持此期报国卧念少逰言从之何可得走马引群蹄踏空山半夜若风雨平眀卽其地巳复天上去惟予迫大义盍免以名捕蟠蜗入寒殻此岂谓安处脱身入浩渺固有神物护礼谓不戴天天知天亦许起夜来晓牕明绿纱蜀锦压春卧横腮虎魄冷惊起新梦破玲珑转条脱缥缈梳矮堕高轴响银床时误君车过长安道长安道隋唐宫殿生秋草若使皆知嗣业难争得行人望中老王昭君不惜将黄金争头买颜色妾貌自可恃谁能苦劳力其二絶艶生殊域芳年入内庭谁知金屋宠只是信丹靑其三几岁后宫尘今朝絶国春君王重恩信不欲遣他人其四极目胡沙满伤心汉月圆一生埋没恨长入四条絃吴趍曲万顷平湖水晴光射早霞红裙闘画楫相结採荷花又㟁上相将叠鼓催青翰齐上碧波开䴔䴖属鳿不惊起惯见兰桡日日来又荡漾水中舟徘徊㟁边马相看两不语密意待谁写刘生历古推任侠彼刘生者何提搥击朱亥引劒刺荆轲飮肆扶头出歌楼棹臂过无人继义勇关陇气消磨紫骝马翩翩紫骝马烂烂黄金鞍流水四蹄急飞星双目寒拥头青玉釳蔽臆綵丝鞶谁取交州鼓摸将骨去看骢马鬐鬛拥如云西人号乞银更逢桓御史特地起精神丹渊集卷二终陈眉公先生订正丹渊集丹渊集卷第三陈眉公先生订正丹渊集卷三宋蜀文同与可撰明吴毛晋子晋蜀李应魁务滋同叅吴吴一标建先诗五十七首贵侯行将军功勲满旂常昨日赐对开明光腰悬槖䭾紫金钮爵号进拜诸侯王㦸衣翩翩弄春影大第高门临万井但愿嚢书絶边警常官中都奉朝请朱樱歌金衣珍禽弄深樾禁蘌朱樱斑若缬上幸离宫促荐新藤蓝寳笼貂珰发凝霞作丸珠尙软油露成津蜜𥘉割君王日午坐猗兰翡翠一盘红靺鞨拾羽曲新罗砑红裙襵齐綵缕刺衫花倒提新晴暖日丽烟草金兽啮鎻藏春闺朱桥逼江晓沙白锦带交风大堤窄兰洲遗翎得残碧归来惊飞上娇额沙堤行金吾驰骑东复西督兵万指平沙堤传言筑路拜新相恐与九衢同一泥夜来上在蓬箂宿手写姓名符梦卜连诏黄门下北扉趣草賛辞登力牧平明劒珮罗东阁大字满行书德业谒者长言告紫宸感召一庭和气合上心喜曰予良弼未谢急宣令直笔群吏迎归政事堂指顾之间歌画一午漏𥘉移催入马寳带盘腰印垂胯归来冠盖烂盈门异口同音贺太平五原行云萧萧草揺揺风吹黄沙昏沉寥胡儿满窟卧寒日卓旗系马人一疋夜来烽火连篝起银鹘唿兵㨗如鬼齐集弓刀上陇行犬譟狐嘷绕空垒羗人钞暴爲常事见敌不争收若雨自高声势叙边功岁岁年年皆一同将军玩冦五原上朝廷不知但推赏读武纪嗟哉彻之有天下甘心神仙希羽化五十余丈起楼观万八千里走车驾安期羡门竟何在五利文成终死诈若非留意尚文学嬴政且贤非尔亚题东嵓隐者壁青峰丛丛拥危壑绿树团团扶曲阁幽人睡起漱寒泉坐看一林山雨落岩前火气杂芝术涧下苔痕乱猿鹤自怜尘土满衣衫欲解从君今尚莫东山亭朝阳之峰乃天设曲岭长岗地盘结下临絶涧走萦回上耸巍亭飞嵲晚云几处水墨画秋树数畨红绿缬安能恰㑹此时闲静与诗翁吟晓雪水边春半芹牙差差兰笋短石渠氷销水色浅倡情冶思不可奈好鸟间关花婉娩鲜衫翠裾者谁氏行歌杨枝惜时晩临流有客抱危膝苦调长謡问谁遣採药归晚因宿野人山舍东岩隂深崖巘古夹涧垂泉结鹅乳我来採药晩忘归试宿荆扉问鸡黍春风满林灯火冷一夜不眠山月苦平明携策下青苍松叶纷纷洒新雨后溪晚歩隂隂芳树暗回堤路入蒙笼转野溪泽雉应媒高复下林鵶引子歇还啼青蒲宛宛全淹水紫笋斑斑半出泥倚杖风前感时节乱烟斜日一蝉嘶山中新晴山中新晴晓烟暖散带頽冠漱岩畔海盐未去猿鹤喜柴桑𥘉归松菊乱林间余雨时一滴岭上飞云忽双断安能举手恣扶揺欲共高鸿拂霄汉盐亭县永乐山叩云亭长江合高峰爽气左右绕中流望絶巘万丈见木杪孤亭掲其上隐隐一拳小李君令兹邑邀我升缥缈是时天宇净晴色洗霜晓万象满四隅转盻皆可了神淸压尘坌志适喜猿鸟人生贵轩豁世务苦纷扰兹焉获登览浩思欲飞矫令谓亭我爲胜絶此应少愿子立佳号光辉饰松茑因名之叩云大字榜霞表杜逸人归龙山上亭北望二百里頽巘堕壑围龙山余尝往来见之喜飮食梦寐皆孱颜恨无羽翼一飞到羡子长往不欲还安得摆手掉世故相与傲兀于其间晓入东谷振缨効王官释耒去鄕县十年始还此景物觉尽变东谷素所爱乍到若创见烟云引晨䇿数里入葱蒨明霞照溪口花草露初泫长松盘高岗竦竦擢秀干垂隂杂群木上欲接霄汉柔罗互钩鎻揽地走荒蔓修篁掲其间万个挺若箭登临怆旧历眺听恱新翫读书破茅芦径彴已漂断唯余舍南水尚吐石窦溅潺潺落危壑衮衮引飞练临流濯尘襟照影寔觌靣功名竟何所旅迹转孤贱引手谢猿鹤深慙尔惊怨东谷沿小涧树木丛蔚中有圆潭爱之久坐书所见野水㵼古穴石岸盘回渊飞尘不可入竹树围清涟静往得胜玩深居迯俗缘寒光照烦襟景寂心自圆枯篁蹲碧禽垂颈窥沉鲜对之不敢动相望两俱禅东谷茅斋野径转深密静无车马痕松花金粉堕苔叶翠茸翻虫鸟春音杂烟云晚色昏俗尘何处入长是掩谿门夏树夏树始繁密条缕方且柔左右覆吾庐合如张碧油新蝉噪晴午余响藏深幽轩窻转炎日淸影爲我留蚊蚋亦取庇閙若春雨稠拂挥不停手咀嚼胡尔雠何当薰风来一与扫荡收吾将就高䕃濯足临寒流田舍园林晓气清篱巷夕阳明石窦闻寒碓烟坡见晩耕豚蹄供祷赛龟殻问隂晴欲识丰年乐一村鸡犬声高槐高槐夹前除合䕃卷若洞交柯载宿雨压地翠色重青虫煖自挂黄鸟晴輙咔枕簟傲炎风爲君高兴动春闺枕带萦春思窻纱漏晓光蟏蛸伤远别鶗鴂感流芳粧匣蒸残粉薰炉试旧香洞房灯烛外只有梦悠扬採桑谿桥接桑畦钩笼晓群过今朝去何早向晩蚕恐卧家家五十日谁敢一日堕未言给私用日以应官课青城山丈人观群峰垂碧光下拥岷僊家神皇被金巾坐领五帝衙威灵摄眞境俗语不敢譁精心叩殊庭俯首仰紫华愿言凤罗盟毕世驱尘邪循奉蘂珠戒期之飞太霞上青宫琼台横紫霄上有缥缈居云霞抱窻戸日月循庭除飞羽下金辇隐芝吟玉书俯首视人间人间臭如帤张少愚书院涧水侵断桥车马不得通飞岚积庭础秋藓垂紫茸窻𥿄烂溪雨帘衣拆林风主人殊未归使我烟景空誓鬼碑正一受天箓腰垂神虎章群魔狱幽隐秘篆刻青苍故事骇前志余威惊大荒谁能识奥诀禹歩学魁罡天师栗天师携此种至自上饶远当时十七树高干倚孤巘苍蓬蒺藜大紫殻㯽榔软蜀部名果中推之爲上选孙知微画太古竒伟士精思独于画驰心入茫昧万物赴挥洒当时一名重顾陆非尔亚卓哉青城笔妙絶冠天下寥寥九天仗一一若神写吾恐千载后是终无继者早晴至报恩山寺山石巉巉磴道微拂松穿竹露沾衣烟开远水双鸥落日照高林一雉飞大麦未收治圃晩小𧖟犹卧斫桑稀暮烟巳合牛羊下信马林间歩月归杨山人归绵竹一别江梅十度花相逢重爲讲胡麻火铃未降眞君宅金钮曾盟太帝家道气满簪凝绿发神光飞鼎护黄芽青骡不肯留归驭又入无爲嚥晓霞闲遣庭竹拥高丛移床就好风掩门休务外隐几坐忘中世事元何物人心了卽空客来休借问此意浩无穷睡起寥寥公馆静门掩似山家竹簟屡移枕石盘频浸花闲多新得䇿事少早休衙一觉高春睡谁来伴试茶梅寒梅引旧枝映竹复临池朶露深开处香闻瞥过时凌兢侵腊雪散漫入春诗赠我岁寒色怜君冰玉姿永泰刘令淸曦亭木杪照𥘉日卷帘知晓晴轩窻无限思图史有余清露下蒙花重风来泛竹轻何须嫌五㪷持此谢渊明贫居绳床拥敝裯𥘉起髪未栉南窻展书卷就暖读寒日门前絶车马薄暮垂片席短墻挂纎蔓幽鸟啄红实群蜗恶积雨缭绕篆空壁男儿处贫贱举首宇宙窄翩翻枪榆鸠宛转匿絮蝨妻孥竞相咲憔悴守文笔惜花胡蜂採花花气薄黄鸟啄花花蘂落林风吹花花片乱池水浸花花色恶少年惜花㑹花意晴张青帏雨油幕劝君直须爲花飮明日春归空晩蕚正女吟身外无一簮何以供铅华饰行不饰容浊水白藕花藕心乱如丝妾心圆如珠丝乱端绪多珠圆瑕颣无焉得偶君子奉之此高节所生虽至亲此意安可说莫折花莫折花花好亦自喜勿谓花无言请以君心酌花意君容待花转丰艶花枝因君愈憔悴莫折花任花飞地但对春风倚芳树长遣香英伴君醉织妇怨掷梭两手倦踏籋双足趼三日不住织一疋才可剪织处畏风日剪时谨刀尺皆言边幅好自爱经纬密昨朝持入库何事监官怒大字雕印文浓和油墨汚父母抱归舍抛向中门下相看各无语泪迸若倾泻质钱解衣服买丝添上轴不敢輙下机连宵停火烛当须了租赋岂暇恤𥜗袴前知寒切骨甘心肩骭露里胥踞门限呌骂嗔纳晚安得织妇心变作监官眼野花叹昨看百草抽新芽今看百草开新花岩隈水侧自成列红丑紫贱何交加东皇施恩岂不溥随所付受无少差尔之琐细亦蒙被尽使奋发争春华织丛密蔓不可数竞起涂抹如矜夸妖莺冶蝶不尔顾去尔自欲寻名葩尔知有艶贵尔否歌管匝树侯王家尔徒此地弄颜色只自狼籍随泥沙何当照水自窥览枝报叶惧相藏遮晚村无限晒残日索酒爲尔成吁嗟均逸亭亭宇跨城端新苔磴道盘风光晴水石烟景暮林峦薄领仍多暇賔从毎尽欢何由掉尘鞅聊问借阑干东溪亭短彴逶迤渡高櫩夭矫沉波光环堵净日色綵梁深萍荇翻金鲫兰苕超翠禽主人公事简时此照清襟碧崖亭断巘渌溪边危亭翠壁前轩窻谁是客诗酒自称僊远壑春藏雨长波昼起烟吏人休报事高兴正陶然送郭经知县促促送归客短亭垂柳风离罇掩残日去骑若轻蓬百里讴歌内三年畏谨中鄕人问蜀物笑指一嚢空过禄氏山斋过水得慿槛满川皆夕阳江山逢胜絶手笔恨荒唐城郭蒙笼近汀洲杳霭长明朝又东去尘土入衣裳题李处士月轩圆蟾喷金波万里洒清滴幽轩得虚敞皓彩溢素壁绳床有高隐苦调起岑寂盈襟纳孤光静与爽气敌余过兴州太守晁侯延之于东池晴碧亭且道其所以爲此池亭之意使余赋诗郑谷题诗处荒凉不复知使君来问日景物欲归时崖巘供淸熘亭台绕翠漪主人怜过客借与傲炎曦蒲氏别墅十咏风交蒲苇乱烟断凫鹜飞日暮一笛起扁舟垂钓归右方湖轩窻晓吹清枕簟晴光冷亭上逍遥人满身揺水影右涵碧亭逼帘呈素艶入座荐清香何以陪暑飮对之飞玉觞右白莲堂晓霭滋花色晴辉发水光何人露新缬不管着秋霜右芙蓉溪积水自渊渊来源常汨汨岸上翠衣禽对人时一没右鱼池紫盖嫰贴水玉梢长刺沙避风红出没惊雨緑交加右莲池溪光揺玉壁云影漏金盘谁此伴高兴画桥慿曲栏右清蟾桥决水转横渠交塍画方罫秋风报秋熟满顷吹罢亚右稻畦高台按虚境飞驾罗太空小兆佩神虎毎来清夜中右朝真堂深深郑真谷小小焦光庐借问贮何物满床皆隐书右草庵丹渊集卷第三终陈眉公先生订正丹渊集丹渊集卷第四陈眉公先生订正丹渊集卷四宋蜀文同与可撰明吴毛晋子晋蜀李应魁务滋同叅吴吴一标建先诗五十一首苍溪山寺正午风色高遂泊苍溪县层崖抱林木有寺藏䓗蒨出舡歩危磴䕃密颇萦转上到金僊家縁空列台殿修篁挂悬熘坐觉炎暑变老僧晓经论言语何贯穿引我上高阁阑干俯江面寥寥百里内山水尽奇观谁谓覉旅中所见皆所愿汀洲白鸟聚井邑青烟散乐此暮忘归踈钟起岩畔徙倚下松门尙怪舟人唤五里三滩群石壅水成哀湍五里之地凢三滩舡如走丸势不住力敌万弩云涛盘门窻掩塞怕飞浪巳倒床座飜盃槃长年三老色自落捩眼不敢窥波澜捎涡撇漩出九死衆命幸免鱼鼈飡须臾出才系高岸竞以好语相慰安是时左右有观者应亦爲我心曾寒昝公漑晩泊昝公漑船头余落晖携家上岸行爱此风满衣村巷何萧条四顾烟火稀问之曰去岁此地遭㐫饥斯民半逃亡在者生计微请看林木下墻屋皆空围好田无人耕惟有荆棘肥至今深夜中鬼火流清煇衆稚闻此语竞走来相依错莫惊且哭牵挽求速归王㑹之秀才山亭盘盘翠城山君在城中住溪流第萦转冈势复回互苍林无春冬啼鸟常旦暮漠漠岭头云霏霏岩底雾中间列亭榭佳景实天付物象皆自然人巧谁能寓浮生欲何事有此卽乐处况君弟兄贤信道各㔾固诗书诲儿姪觞豆燕逢遇敢问彼簪裾何如此巾屦谢友人寄画客从长安来厚𥿄封小轴题云此奇画寄赠公可蓄开之挂高壁烂绢止一幅中有两骆駞气韵颇不俗大駞载半髀正面颈愈曲小駞方就乳蹲身脚微跼一马立其后才露头与足三犬乃子母共卧脔肉老胡抱朱旗状貌何狼愎端然立高岸势若不可触定是虏中酋华旃盖鲜服不知何所来随从无一仆𥘉谁作此画精妙亦可录应余右方在次第不止独更愿君访来我肯万钱赎夏日闲书墨君堂壁二首先人有敝庐涪水之东边我罢汉中守归此聊息焉是时五六月赤日烘遥天山川尽惨燥草木皆焦燃尘襟旣暂解胜境乃独专高林抱深麓清䕃密石绵层岩敞戸外浅瀬流窻前邀客上素琴留僧酌寒泉竹簟白石枕稳处只屡迁忽时乘高风远望立云烟野兴极浩荡俗虑无一缘气爽神自乐世故便可捐却忆爲吏时荷重常满肩几案堆簿书区处忘食眠冠带坐大暑颡汗常涓涓毎惧落深责取适敢自便安闲获在玆怳若梦㳺僊行将佩守符复尔趍洋川山中岂不恋事有势外牵尙子愿未毕安能赋归田其二归来山中住便作山中人冠带亦自闲累月不着身散髪层岩阿濯足清涧濵石藓黏简册松风堕衣巾鄕里多旧㳺不厌过从频山肴与野醸待我如佳賔有召卽走赴爱其爱我眞常恐礼数乖取问吾交亲正此一夏乐忽玆遘萧辰还愧拥千骑又走西道尘送冯允南倅梓去年父老送督邮衣上泪痕犹未变今年吏民迎别乘马前懽声挽不断梓州城中十万家家家尽喜见君面以君鄕里最相近物态人情素谙练况复才力强且明中理之的无漫箭从来府政号少事今更得君愈清简太守李公词掖老淘汰心源无滓淀时携賔从访山寺惟以高谭侑清宴苍崖素壁多自书是处新诗题欲遍君今到彼亦尔爲异日唱酬知几卷宿东山村舍八十雪眉翁灯前屡欷问之尔何者不语惟抆泪良久云老矣未始逢此事种粟满川原幸巳皆茂遂喜闻欲登熟近复失所冀有虫大如𧖟日夜囓其穗群鵶利虫食剪摘俱在地驱呵力难及十止余三四供家固未足王税何由备塉土耕至骨所得几何利又令遭此祸不晓上天意在世幸许年必以饥馑死闻之不敢诰但愧有禄位移灯面空壁到晓曾不寐季夏巳亥大雨黒云推空天地昏风势勐恶山岳掀怪电烧爇嗔霆喧鲸海起立星汉翻玉竿银索倾缾盆豪威怒力凌乹坤川陆浩渺同一源泛滥直欲浮高原涧谷汹涌龙蛇奔沟渠溪壑相吐吞土肉刮尽惟骨存漂荡秋稼无一根天生烝民主仁恩覆露养育生理蕃谁持害钥开祸门絶灭黍豆灾元元无路能去陈九阍此事是非安可论谢任遵圣光禄惠诗常念文选诗最爱颜光禄君今作此官诗亦颜之躅寻常得君诗如隼饥见肉凢当忧愤际不可不取读我自山南归幽居値炎溽六月久不雨万物蒸煑熟正在墨君堂流体汗可掬单絺与圆素岂解疗烦毒闻君有诗至勐起捧大轴拆开得累𥿄半日了一幅使我困病除如药清头目把诗坐前轩愤惋几欲哭君也实高才径庭无骫曲六十尚爲县不自耻碌碌近闻移小麾所用愈局促安得长康庄走此老骥騄哲士甘藜藿鄙夫厌梁肉天理不可问长吁倚乔木谢任泸州师中寄荔支有客来山中云附泸南信开门得君书欢喜失鄙吝筠籨包荔子四角具封印童稚瞥闻之群来立如阵竞言此佳菓生眼不识认相煎求拆观颗颗红且润衆手攫之去争夺递追趂贪多乃爲得㢘耻曾不喧閙俄顷闻咀嚼一时尽空余皮与核狼籍入煨烬霹雳君不见前时忽疑天地坼万里一声晴霹雳彼某氏者尔何人敢自欺诬被诛磔子烂华容神火燎父碎梓潼灵噼惟震与曜今晓然谁对君亲肆姦逆后溪新晴揉蓝染溪色我爱常来坐溪侧一林竒石宛如画两岸野花殊不识蝉鸣尽日竞何事鹭下多时犹未食细观物理须静中归去无辞更昏黒黄功垂秘书岚城阁群峰绕高轩四望如城密晴岚逼窻戸净若新洗熨杳杳其中人衣襟照寒碧临风设横几萧洒坐终日门前车马道扰扰乱如蝨转眼不复观长歌傲簪绂凤山古祠林木摧折堂庑倾其中塐像犹纵横狂巫腾踏野老拜痩鸡薄酒邀神明形容诡怪蛇虺乱声音丑恶鸱枭鸣灾牛祸犬亦可作世有此事何由平静中吟客去复掩戸高松下淸隂微风动其间对语双珍禽幽人独凭几听此古意深起来南窻下𬒳以朱弦琴弹之代佳话俚耳谁知音送黄庶先岷州赴举朝庭取士及洮西君今去就岷州荐男儿致身自有地六月万里君莫惮君也经术三十年此发必中后羿箭声名大抵重文章慎莫便从班定远大热见田中病牛壠上病牛良可悲皮毛枯藁头角垂两鼻谽谺只自喘四蹄屴岌曾不皮牧童黙坐罢牵挽耕叟拱立徒嗟咨朝驱暮使气力尽尔死主人安得知呈里中诸友君莫怪我不读书君莫笑我不飮酒更精文史岂足用渐老懽娱复何有负郭安得二百畆举家巳聚三十口且来伴我数月闲未几区区又西走寄彰明任光禄遵圣轩轩任公子本是钓鳌人手把虹蜺竿一举百万钧得鳌谓无用坐卷千丈纶却自絓蚯蚓浅瀬收纎鳞悠悠世上儿不识此有神但将俗士眼下视穷水濵庶先北谷路自西溪入园当北谷开月亭诗作客雨馆睡爲媒摘菓衣霑露寻泉屐渍苔闲居正无事莫问我频来谢王庶轲秀才见赠诸篇览君山中诗多有赠我篇感此意爱厚使我将澘然世态日衰薄交道君独全岂若贱丈夫心丑貌甚妍我已婴组绶君方傲林泉出处虽有殊所乐同一天前溪独游溪水碧溶溶纡余短彴通小滩晴霭外独鹤夕阳中倚仗对清瀬披襟当好风几时归住此长下钓鱼筒书绿帷亭壁乔木绕舍如绿帏群山四面寒参差春禽入秋啼自别早云到暮归常迟庭前好菊劝飮酒案上佳𥿄邀吟诗闲居数月兴便野浑忘簿书相聒时靑山道㝠㝠青山道丛木含古烟远客事行役未晩不敢前乳虎正养子采食大路边但顾巳所急其谁辨愚贤野老野老扶白头耕垦事田壠岂无儿与孙冻馁实我恐地产止数出财用知几种食肉与衣帛贤者何言冗谁氏子缥缈谁氏子学道要昇仙人世岂不乐何苦求上天反首顾我语子岂得谓贤智如朴灯蛾甘就膏火煎秋兴二首晨风吹茂林夕露下芳畹秋容变憔悴复此白日短萧萧岁华暮冉冉节物换浩叹倚前楹使我心曲乱其二百虫感秋隂入夜声更切问尔苦何事到晓啼不歇盈庭不可止蓊薉藏万穴㑹是天使然相将送凋节书平泉草木记后二首卫公当国日力与天地均平泉植草木取尽四方春海岳欲必得亦能役鬼神可笑身未泠巳闻属他人其二公岂不聪明嗜好乃如此若非以私饵是物安至止彼致者何人定非端洁士草木固爲尘丑名终未巳重过旧学山寺当年读书处古寺拥群峰不改岁寒色可怜门外松有僧皆老大待客转从容又下白云去楼头𫾣暮钟书隐者壁枳棘分三径猿猱结四隣茂林修竹地枕石漱流人看雨搘藤杖迎风缷葛巾我来怀愧甚衣上有红尘访古寺老僧不遇书壁寂寂复寂寂门前苔藓积巾钵定何之禅房封屈膝蛛丝网窻戸蜗涎篆墻壁欲去重迟留空中望归钖村居日影满松窻云开雨𥘉止晴林棃枣熟晓巷儿童喜牛羊深涧下凫鴈寒塘里田父酒新成缾罂馈隣里宿田家日落云四起牛羊下高原今夜宿何处孤烟生远村寥寥岩狖响扰扰林鵶喧危坐欲终夕此意将谁论大热大热早复暮幽居如火围更无风稍快只有汗频挥袒露忧生客沾濡怕熟衣何当生两翼直近广寒飞闲乐昼睡忽过午好风吹竹牀溪云生薄暮山雨送微凉粉裛衣裳润兰薰簟蓆香归来闲且乐多谢墨君堂寄杨归一出处久异矣居常劳所思烟霄惟子未鬓髪已翁爲世故岂须问人生当自知林泉闻幸好足可乐明时行李载书成咏于世巳无用何苦爱读书自咲身许大所处如蟫鱼编简补㫁烂卷轴收残余又鎻十余箧作数随行书还友人诗卷作诗所患格不高君今㔾得诗中格吾鄕风物最清丽君向其间作诗客定余絶景在幽深更欲烦君用刀尺上亭北轩对月吹笛得才元舍人昭华引醉霜月草堂吟皆诗谱也㶑灔金波泻碧空隔霜寒影下征鸿夜深一笛昭华引吹满千岩万壑中其二群山暝色烟开后远水寒光雨过时今夜何人醉霜月卧听缑岭玉参差其三涪江东岸有云林峦岭萦囘涧谷深何事迟留未归去强颜犹唱草堂吟苗子居运判归宿州同赴武康西县道中奉寄霜风舞征袂有客去符离斜谷雪晴后曲滩水满时乱山谁对酒孤驿独吟诗不得陪清絶怅然空所思其二汉中爲㑹失兼程雨雪曾无一日晴抝项桥头聊立马使车应㔾过褒城孙怀恱𥿄本乱石孙老抱竒笔临𥿄恣挥洒从头扫乱石磥砢随墨下焦顽与圆润无一不精者谁信万钧重卷之不盈把熈宁辛亥岁春予自京师赴陵州因过家省坟墓是时见所居东西长衢比戸竞取榆栽列植于官道左右者后移兴元满替复归待洋州阙始四年尔而榆巳高大繁茂深密可爱予正得此过一夏旦夕与诸亲友优㳺于其间蒙庇厚矣闲因作诗示诸君昔我去守陵阳日门前夹道𥘉种榆今年我自山南归向椽大者皆柱麄两边合隂若深洞满地清影繁如铺是时暑气正炎酷无处容此烦病躯书揺清风夜筛月日日不可离群株闲邀亲友坐其下左右间设琴与壶人生适意乃爲乐此乐巳恐他更无霜颷未起枝叶在且与诸君同此娱旱雷夏旱亦已久衆惧非常灾茫茫太田中赤风起炎埃密云徒满空甘泽竟不来但闻南山下日日喧怒雷久不雨喜见晩云晚云万丈如银山日光返射红孱颜莫夸突兀在天上且放霶𩃱来人间雷公施力已愤怒风伯坏事休庸顽我将待之至夜半慎勿更似前时悭丹渊集卷第四终陈眉公先生订正丹渊集丹渊集卷第五陈眉公先生订正丹渊集卷五宋蜀文同与可撰明吴毛晋子晋蜀李应魁务滋同叅吴吴一标建先诗五十一首贾佩兰歌绿发忆新梳君前侍玉壶相随五色凤飞止帝宫梧凤时入紫烟一举万羽趋乘风恣敖盪衆首倾云衢帝旣天上行留凤不与俱铩翮下永巷髠编钳徒赭衣舂且歌北望鸑鷟唿亦喙鸩一盃死其鶵凤亦飮瘖药鞠域支体殊娥姁岂不仁幸此全贱躯归来南山下秋风裂罗襦寒床覆龙具霜雪侵肌肤忽自感时节临风只长吁徒怀掖庭事飮泣对民夫徐太元彼徐太元者杭州之叅军同僚曰张惠犯赃抵深文徐哀其母老诣狱輙自陈谓惠所受赃太元本同分今傥独坐惠此狱无乃冤均之不满法惠遂减死论太元亦坐免不调十余年西台李侍郎典选世所贤闻徐之所爲特以不次迁擢授郑司功太元名始传后爲申王师德行人推先嗟哉后世人恩义日不完初旣同职事言色殊相欢謟酒与佞食旦夕同杯盘一有不得意艰险立万端推之入网罗又以毒箭攅昻然了自得衒露其术全此等虽曰人犬彘曾岂然眼见与耳闻天下何可言我今作此诗中有二义存欲使在位者此风幸相敦勿令有识人命尔爲蝎蚖又欲彼正士爲国掌三铨须察此恶子废斥入冗员自然此浮薄不长其姦根览者请味之勿罪其言烦盖寛饶次公清而狂其本出天性惜哉公㢘质不以儒术正䧟害公峭刻奸犯语坚劲在位及贵戚合然仇怨盛稀迁愈失意躁戾因以逞王生识其趣劝以全夀命胡爲不开纳封事转凌横五帝官天下此语岂君听上怒以不改章下求衆定礭然金吾奏直以大逆订虽爲郑昌颂万嫉掩一诤遂尔属诸吏羞复受笞榜行当北阙下輙引佩刀刭时虽衆所怜终爲端士病诸葛丰少年名特立初爲贡公起元帝擢司隷刺举无所避间者何久濶京师语如此驰车下许章去节自丰始上书擿章恶此举诚可喜奈何少恩恕春夏常系治人多讼其短遂徙城门尉复列堪勐过上爲之切齿制诏白其罪不忍下丰吏丰𥘉在朝时数道堪勐美失职乃自取不内省诸巳反惑怨其他转誉以爲毁不欲加以刑上怜之老矣庶人终于家反覆丰可耻新津退思堂三江古剧邑入籍生齿伙词源百端起区处不可惰子醇爲之宰幽隐照必破断事精且密有若麦历礳尙惧忽一失退卽此堂坐戾者思改易无使下罹祸如此凢二载不识有纎过贤哉令之师敢以此爲贺墨君堂晚晴凭栏墨君堂中看新霁十里平林铺净绿青烟一去抹远岸白鸟双来立乔木戴胜入园𧖟巳老栗留过陇麦将熟坐待月破东岭云自取帘钩更高轴山舍早起探晴山鸟转晴日独行风满林涧花薫野袂岩水溅幽襟侧石惊新滑垂萝爱近深萧然此清兴不似戴华簪东谷独往久不到东谷晚晴欣细履隂隂夹路木溅溅落溪水幽涎界屏粉乱喙刻窻𥿄兀坐忘所归烟云逼人起西崦道友西崦入深窅幽茅藏隐仙虚窻画云篆净几校灵编絶巘耸玉干危岩泻珠涎相留飰青䭀人世凢几年送李野夫兼简公择学士同年吾友野夫官满归崃中风物正春时莫因道路起长叹且对江山吟好诗异日滑台君若到寄言别乘我相思声名㔾重更论底但引冰堂金屈巵任居云栖枝阁峩峩仙鸾山杳杳山上阁道傍问耕者居云之所作居云倜傥士缰鎻不可缚读书三十年议论写不涸纵横入衆艺深晓不止畧自笑与世踈囘首念岩壑安排事幽隐终老期此託结茅层峦巅退比篱下雀栖枝榜其号意岂羡鹏鸮时兹入岑絶寄愤满寥廓江风拂危栏涧月满踈箔独横古熘琴远意追淡泊萧萧履霜操隐隐天外落飘扬杂仙籁泛响度林薄其谁共高兴唯此猿与鹤愿言解尘缨一赴方外约朱康叔郎中弃官求母于金州因㑹华清宫作此诗送之蟠桃实在枝蟠桃花㔾飞相隔五十春一旦还相依康叔视金龟解去如粪土徒歩入嶤关金州取其母古人亦有此比之康叔难几时有古人能如公弃官玉莲仙宇中相㑹谈此事使我发惊叹达晓不能寐借问侍安舆辇下何时过我欲率诸君扶服诣门贺蓬溪蘓令均利泉潜流蔽荒壤嘉惠鬰所施邑人念远汲视此无以爲蘓君作之令大利收前遗一日㑹衆䤴玆焉发清漪旣㔾就新甃瓶缶何累累尽言彼污浊岂尔同甘滋比戸获美飮颂君皆一辞何以纪君德是泉无涸时冤妇行婉婉西隣女韶颜艳朝霞淑性自天与少小传令嘉孝爱亲党重巧慧闾里夸其母最娇怜看若眼下花自从挣冠笄未始离窻纱读书佩箴戒举止无纎瑕求媒不自审得壻非良家如以琼树枝使之并蒹葭忆𥘉行嫁时遗赠矜豪华明珠蹙袿裾杂寳装簮珈余赀讵可数但较辇以车其姑本寒种贪壑常谽谺得妇不问好求索惟无涯侍奉四五年呌物愈饿鵶百欲一不应用毒同虺虵岂惟被诟辱抑亦遭笞挝驰使执贱役课责日夜加手指尽秃瘃鬓髪仍髟髿一旦不任事病骨枯若槎委顿卧在床尙尔磨怒牙旣死亦不顾但恣攫且拏闻之道路人涕泗而咨嗟养女择所适此事宁轻耶家法要相委在迩不在遐娉礼贵得中尚约不尚奢尊章若慈仁至死甘苎麻请看西隣女一失千里差林居宿髪未暇梳林居且辰诣鲜晖散清滴湿湿满衣袂仄行盖前碍倾视因远翳野意浩盈怀曾忘傲公退墨君堂嗜竹种复画浑如王掾居高堂倚空岩素壁交扶踈山影覆秋静月色澄夜虚萧爽只自适谁能爱吾庐鑑崖层崖莹青瑶泠滑不可扪秋光发净照林影揺晴暾飞瀑涤吟肺垂萝清飮魂惟忧渍愁霖碎藓来相痕宿超果山寺荒途涉沮洳危岭升坡陁爱此清净居不倦来徃多山僧见余喜㒹倒披干陀引我坐前轩山果丹碧罗食已歩野径新柔踏晴莎就石枕古稜依松执长柯是夕乃宿此东山吐圆波夜久不能寐禽虫伴幽哦逹旦鸣落叶固非俗士歌岩猿与谿鸟应笑频经过富乐山海师上人者何人富乐之禅客成都昔尝见时巳坐法席别来二十年嗟此出处隔昨过芙蓉溪舍檝得携䇿盘盘转危磴上叩金仙宅林间识孤标𣑽眼老愈碧引我翠壁下煑茗拂藓石问之第二月雄辩发古译无由从之游不得蒙久益翻然入尘阓俛首愧名迹彭州南楼百尺压城端飞檐欲上抟湖光揺埤堄山影转栏杆秀野含春煦乔林拥暮寒囘头大㟭雪千仞玉㠝岏大慈交师演古轩万法一轩中周囘百座容曲燃檐卜久横掲贝多重信士供晨钵门人集午钟何时听雄辨几柄换庭松新晴后溪树隂洒然览景成韵雨后溪水急晴光鬰如浮高林放䌓隂黮黮幢盖稠麦熟桑椹好撩乱黄栗留咿咿动新蜩局局啼乳鸠晩策贪静境缓带成独游照影俯囘渊濯足临漫流愿言怀世虑逐此萧洒休定知今夕梦不作尘土忧黄秀才北郊书堂吾邑固僻陋巉巉合群山苟无贤者居孰能营幽闲黄子治北郊胜絶收其间长溪断谷口嚣譁隔尘阛始至甚夷旷渐往颇险艰洞穴烟云昏涧壑松桂环幽芳自芬馥野咔常绵蛮缭磴挂絶壁孤彴飞遥湾气象夺天奥景物搜鬼悭筑室贮群籍轩窻面孱颜朱黄列几按坐把古穴删自取天爵高下视五两纶处心固巳定讵恤时軰讪伊余素无似谬入文墨班前得省亲归屡此容追攀时亦窃讲议始蹈贤圣关譬之拉虎豹所得才一斑自愧鄙朴姿得渉道谊寰余亦有东谷对此何格顽毎来輙尽日须歩明月还读杨山人诗秋高群山空衆籁吐天窍霜飇击林野岩壑起哀嘂萧萧寒月下合若万鬼啸疑是太古魂㗀㗀此中弔山人住中巘侧耳得清峭谱之入文字满卷泠雪照其声太凄楚劲澁皆古调俗尚正淫靡惑者自夸耀山人持之归无乃取眔谯㑹有知此音相逢当一笑巳师竹杖巳师杖竒竹坐亦不去手循摩莹且痩骨何蚴蟉丛枝抱奇节两两相对走寻常出孤梢上下分左右如何此独异天产固非偶师𥘉得之谁此实世未有不爲师所用亦共衆植朽愿师勿弃置珍之比灵夀晚至村家高原硗确石径微篱巷明灭余残晖旧裾飘风採桑去白袷卷水秧稻归深葭绕涧牛散卧积麦满塲鸡乱飞前谿后谷暝烟起稚子各出关柴扉雨喜客过积雨无所诣十日不出屋故人念端居牢落如藁木高轩过穷巷下马想慰沃载酒酡杨颜裹饭饱桑腹日暮从者散还寻旧书读墅居不复入城市乱山围一村云霞供几席水石佐琴罇病久筋力缓眠多头目昏无人来谷口苔鲜上松门东窻丛榆落碎钿蔓柳朴轻绵丽畹暗红雾曲堤横翠烟嘉树正隂合好禽新语圆东窻日巳满犹托隐嚢眠大雨惊云驾长风大雨洒九有崩腾百川倒豪怒一雷走茫茫草木乱隐隐岩谷吼高阁昼眠人觉来但支肘芹叹清霜入寒溪水迹落一尺飞沙上芹叶脆卷如燎炙孤根抱生意春泽守遗沥愿奉野人荐充君盘中实忧居忧居向山林虫鸟日爲伍形骸乍摧剥骨肉惯辛苦蔬盘羞客至病榻厌人语地僻谁往还闲门闭深雨任氏鸣珰桥清谿漱碧崖衮衮寒声落子川爱溪声架桥横絶壑山风撼松月倚槛听喷薄遂号曰鸣珰古人无此作过友人谿居篱巷接菰蒲闲扉掩自娱水虫行挿岸林鸟过提壶白浪揺秋艇青烟盖晚厨主人夸野饭爲我煑新芦江上主人客路逢江国人家占画图青林随远岸白水满平湖鱼小犹论尺鸥轻欲问铢何时遂休去来此伴潜夫咏月见说楼台满玉波中间惟只鎻孀娥可怜人万二千戸毎到缺时争奈何五十生平曾不事悠悠倐忽年华五十秋宦意文情俱淡泊可怜浑似李蒙州揽照耻将衰晚竞青春强把圆波拂晓尘自笑年来须鬓白王昭不解作官人梁景和隋氏廷中列百官几人风节动朝端越公事势炎如火独有梁毗㑹忍寒何桂林十万余工造羽仪夹堤浮浪去参差堂堂送入江都去浑忘当年揽颈时𨫼吏管马心何在排车意自闲问时将手板柱颊对西山锦屏阁茂林斑若锦秀巘矗如屏底处供登览䦨干在杳㝠清风台无时来见袭有地更临高坐客清谈起纷纷落麈毛四照亭画箔褰何碍珍丛发巳圆愿公皆遍赏莫爲一隅偏柳桥挼风夸晚态垂雨怯春寒爲问题芳意同谁倚画栏曲池水似珠珰入池如玉磬开临流唯自适鱼鸟莫相猜明月台微稜生海角圆魄到天心共上唯佳客无容照俗襟三角亭合栋交生角囘栏互引牙由来因地势不是故尖斜花坞缭绕穿红蕚烂斑踏紫苔谁将锦歩障端爲使君开药栏玉笋齐抽日金釭竞列时自然俱可爱莫放画帘垂郎中庵㔾筑环爲堵仍裁月作床公来时隐几身世在羲皇丹渊集卷五终陈眉公先生订正丹渊集丹渊集卷第六陈眉公先生订正丹渊集卷六宋蜀文同与可撰明吴毛晋子晋蜀李应魁务滋同叅吴呉一标建先诗四十首和仲蒙石龙涡群冈压泾湄于此聚衆首其间石屋露远视若呀口林端蹑縆上却入势愈斗围空竖古壁阔可百人受洪钟谁倒仰巨瓮忽侧剖层岩寒泉飞絶巘怪树走隂风喜复怒野雾吞且呕晴岚逼衣襟欲住不得久甞闻耕者说自昔藏蚴蟉当年救旱事有记刻不朽近岁灵恐歇百祷无一偶至今闾里人不复来奠酒和仲蒙山城大历年忠武居豳捍逆氐盛平民营板堵断贼閇远蹊连橹撗朱鸟飞墻切紫霓萦纡围絶巘靡迤附深谿外濬池隍险旁联堡障低轒輼防蔺石埤堄碍云梯树杪鸣廵铎崖端响守鼙石头何培塿龙首太醯鸡岁久苍苔上时平白草齐全秦襟带地惟此壮山西和子山春日雨中书事见寄菀菀㝠㝠雨气沉一春长是咏春隂鷰归画栋帘栊静鸎下雕栏院宇深闘草玉钗应复约看花金勒悞重寻谢郎风调将谁奈独倚书床拥鼻吟其二青春㔾破六十日正好共携歌管游莺花有意欲恼乱风雨何事相淹留南园綵棚映绿树西湖画舫临清流几时云隂得歛霁愿把一罇相献酬马子山爲余与贺顺之书记李仲蒙察推同年同幕作题名记复有诗督程适之书石余因和兼谢太常旧得同科第幕府今还次姓名作记马周文巳赡书丹程邈隷尤精定知二美能传久从此三家觉转荣毎对雄词观健笔自慙孤迹附群英官舍春日书怀自趍戎幙佐鞬櫜四见新隂发旧柯学飮不成欢意少好吟无倦苦心多舞伤池柳风图甚泣破庭兰雨奈何敢对青春叹留滞且须开口更狂歌其二琵琶泉水碧溶溶又见春归玉柱峯欢绪巳阑羞老大交期将近懒游从杏开暖蕚融红䗶柳放晴花拆白茸赋得上林佳景尽不知谁爲荐临卭登邠州城楼试此望揺落秋襟成惘然客怀伤薄莫节物感穷边断烧侵高垒㣲阳入晩川年来旧山意常与鴈翩翩秋尽日陪诸友登白佛阁危刹隐高阜孤轩横碧虚登临赏秋杪笑傲乐公余野外景入画坐中欢可书重城巳严钥归马尚踟蹰极寒灯火宜冬杪图书称夜长帘钩挂新月窻𥿄漏飞霜酒醴慙孤宦皮毛逐异鄕谁知旧山下梅艶满东墻谢惠橘缃叶隐朱实累累楚江澨寒香摘清露奔走寄迢递琳腴满金殻咀嚼想佳惠君未致此时风巳吹削肺登山城书事节物感覉旅连空生塞隂乱鸿寒渚远群雀晚丛深霜重泾滩出烟高陇树沉岁华徒自老幽愤满登临送夏殿直霜树东门晓清寒满客衣一樽从此别百两几时归漆水鱼初荐梁园雪正飞高堂今远郡须念报春晖送钱规判官归蜀觐亲遂之岳阳严风吹玉柱有客动归装古道转危坂全家行晓霜休嗟游薄宦且喜拜高堂㑹合知何所春江泛楚艎和梨花素质静相依清香暖更飞笑从风外歇啼向雨中归江令歌琼树甄妃梦玉衣画堂明月地常此惜芳菲山樱巖壁自丛丛年华寂寞中偶因移晓雨似欲占春风嫩叶藏轻绿繁葩露浅红孤根知幸否从此对雕栊秋子袅袅复翻翻封条压树繁群芳非姊妹乱实见儿孙䕃日临虚槛披风拂短垣主人无奈尔常爲醉幽轩桃花种近短墻边开临小槛前倚风无限意笑日有余妍枝輭围深密苞秾堕碎圆祗应芳树下时见武陵仙杏花仙杏一畨新妖饶洗露晨待粧忧粉重欲点要酥匀月淡斜分影池清倒写眞君须怜旧物曾伴曲江春秋日寄吕永夀微中落日照容谷寥然官署秋开帘临絶巘凭几对寒流古意深中得诗中静外游三年多少景满箧是㝠捜吟春春工运潜巧是处有行迹庭梢发新颖巖熘融暖脉晴湖影拨刺晓树音格磔须知玉峯下日有寻芳客琵琶泉险道入幽䆳深溪转岑寂苍烟鬰孤岩秀石围断壁古藓甃碧润寒泉洒清滴谁能厌尘襟兹可供洗涤和子山种花风流从事季长家遶徧官居种尽花应爲清才无比敌拟将文彩竞春华其二碾薄我圆粉色匀一枝寒艶恼青春晓来带雨四厢下恰似蓬来见太眞其三曾宴琼林烂熳红寳津楼下看春风今朝忽向君家见犹忆当年醉眼中其四几树山樱曲槛前花开如火叶如烟待将短句夸形似巳被休文道欲燃其五新自泾州趂雨移便开繁蕚拥芳枝红霞照地清香起似到玄都观里时和张屯田雪中朝拜天庆观蔌蔌遥空堕碎琼一街寒色晓风清题舆想入箫台下似驾颷轮向玉京其二寳幢珠节共玲珑九虎严关有路通遥望玉宸端象简宛然身在广寒宫送酒与吕令答所示诗君无彭泽五十畆我有谪仙三百盃闻道山中足春意满壷聊爲拨新醅其二见说西溪里群花艶正繁不知红影下谁共醉芳罇𥘉雪一色隂云蔽晓空粉英琼屑乱茸茸不知游骑将何处已失南城玉柱峯对雪独酌云隂低重玉花繁独拥貂裘对一樽不语佳賔是何物古书名画满西轩槐庄渡口云烟飘泊树微茫一岸人家带夕阳欲上高原便囘首可怜风物似吾鄕约春去岁相违恨巳赊今年相遇喜无涯红情緑意知多少尽入泾川万树花和子山陪使君游西湖三絶正月晦日柳色遶堤金粉明湖光浮岸玉烟轻风柔日薄恰新霁正好访春来此行其二游骑翩翩从使君娱賔亭上宴西曛座中不用频辞酒明日青春已一分其三满眼垂杨照绿波就中春意此先多不将歌管酬佳景拟奈翠漪堂上何探春豳郊寒重勒春迟消息如今尚未知只是垂杨㝡先得毎朝来覔向东枝春寒东风何事力犹微边寒犯客衣旧雪未消新雪下南园春色几时归陈眉公先生订正丹渊集丹渊集卷第七陈眉公先生订正丹渊集卷七宋蜀文同与可撰明吴毛晋子晋蜀李应魁务滋同叅吴呉一标建先诗四十首新秋读书高风发远籁转响爲淸商隆曦减炎威未晩先自凉庭前碧桐树昨日闻早霜朝来逐叶上巳晕一拂黄壮岁觉时节㸌若翻电光自顾勿嗟惋徒然搅中肠官居幸少事署案日几行公退清且闲垂帘坐虚堂解带輙傲兀左右罗缣缃所务唯讨论一灯从夜长贫士行侧身入穷阎跼影守环堵日高齿未嚼风劲骭犹露胡爲迫冻饿此道吾所素出毎驾鸡栖归仍伏龙具原生本非病董子盖不遇谁将斗升水活此辙中鲋不见裹粮人欲死者亦屡徒自讽诗书区区立名誉冯氏道中早行畏暑事晨役高原动征覊遥遥历广博浩浩长风吹踈星才出没河汉西南垂林端启明上飞光发丹曦荧荧洒晴露百物含华滋爽气入肝鬲宿浊无一丝寒泉漱淸甘洗涤俗虑遗还忧火轮怒万里烧云逵宿李同年䕃碧亭抱病出烦阓投此青林间高轩得淸凉坐致精爽还主人止之宿借与终南山中宵皓月起绕枕皆孱颜望乆气自淸心胷无结顽平明又西走胜轨不可攀李生画鸖昻昻青田姿杳杳在轻素一身万里意双目九霄顾钐钐羽翮利竦竦骨节露君初本谁学我恐必神悟得于想像外看在絶笔处稷筌如复生相与较独歩豳州昔年戎马尽南豳今日风光巳太文雅吹夜喧金府月靓粧春艶玉峯云泉亭柳色浓将滴水寨荷香远更薰逻候不惊烽燧息高原闲猎旧将军寄友人惟秦抵于蜀间可历万巇遥怀向英义潜想一夕驰乏人探道奥求合常苦竒见谓可招纳欲与相埙箎夫何屡乖絶出处各一涯秋风动孤况西首劳所思和仲蒙夜坐宿鸟惊飞断鴈号独凭幽几静尘劳风鸣北户霜威重云压南山雪意高少睡始知茶効力大寒须遣酒争豪砚氷巳合灯花老犹对群书拥敞𫀆明教院野迳欹危入谷斜曲岗囘岭共交加经年不到爲隔水此日独游因看花两岸烟云闲景物一轩泉石静生涯自怜冠珮婴身者直入樊笼老岁华和仲蒙夏日卽事簿领初休几按淸西轩移枕卧前楹香从菡蓞红苞发粉入篔筜翠节生不分便衰闻蚁闘可嗟俱妄见蜗争日长景静官曹泠莫厌频来对一枰西轩秋日官舍萧然似隐居一轩秋色伴恬如深藏宿雨树木暗高洒夕阳篱落踈景物静思临水石光隂闲觉入图书此心只有云相信长畔吟魂遶太虚和张屯田秋晚灵峯东阁闲望直栏横絶紫微隂凭久秋光照客襟一道山川寒色远万家烟火夕阳深泾滩水落群鵶集秦岭云高断鴈沉此兴浩然须把酒可怜难醉异鄕心春庭春院隂隂翠霭仾春庭寂寂晓光迷花间蜂去抱黄粉苔上鷰来㘅绿泥两行高梧初䕃合一畨新草恰生齐微禽巳识幽人意飞下栏干向里啼过永夀县驱马上危坂暮鞭揺客愁峯峦惊满目咫尺拟囘头红树拥野店白云藏县楼须知此北下地底见豳州东谷偶成府事幸稀简常爲东谷游旧山兹髣髴佳景毎迟留断续溪云起纵横野水流拂衣知未得聊此慰鄕愁宜禄昭仁寺后轩危栏慿絶壑欲奈此时何但有夕阳处就中秋色多与谁同徙倚空自发吟哦便觉成覉旅归心逐鴈过过高塶城頽壁乍高低中间巳乱蹊长原想鹅鹳大塜记鲸鲵黯澹寒云结萧踈野草齐兴亡尽遗迹立马看扶犁夏日翠漪堂湖水碧溶溶寒漪四望通龟鱼游浩渺凫鹜下虚空爽气吟窻外清光钓艇中一襟时自快多谢北轩风玉峯园经春不得一过因成诗呈同官约游春来少嬉游俗事日相耗南园只城外累月不一到花香雨后歇树色风中老惟有嵓下泉犹能涤幽抱送张兢无悔秘校赴调无悔富道谊卷藏无所施端笏拜上官十年走堦墀人皆爲嗟惋君独安且怡又执考书去当衡谁与知六月十日中伏玉峯园避暑値雨南园避中伏意适晚忘归墻外谷云起檐前山雨飞兴余思秉烛坐久欲添衣爲爱东嵓下泉声通翠微咸阳道上晩晴有作积霭晚尽散南山明夕阳秋容徧丰镐古恨入隋唐草木咸揺落风烟自渺茫客亭须下马把酒慰殊鄕岁晩登清素院北阁云端访古寺树杪临危阁风厉慑草木霜干喜鵰鹗天时旣悽惨人意亦寂寞囘念故山远心随日西落炭泉险道一涧呀然截乱峯更于何处问途穷高深出井又入井曲直上弓还下弓絶底乍临浑偪仄危㒹才彻似飞沖我来行县须经此正在炎炎三伏中玉峯园避暑伏日当飮酒南城㑹群贤开樽䕃碧树移席临清泉浩意脱尘土高怀轶云烟早归休信俗须待月娟娟早起览物成咏移枕出幽幌披衣歩前楹秋容草木静晓气烟云轻蝉噪宿露滴鴈飞朝霞明尘心幸未动聊此纳余淸寄冯永州山水永最善守居闻更优烟云万石古风月九岩秋几案少俗事壶觞多雅游无因陪后乘幽意满湘流暑夕待月庭下夜深方归昼蝇方少夜蚊多揺脱霜纨奈热何独向中庭待明月一身清露泻金波中伏日诸君㑹玉峯余以病不预作诗寄呈去年中伏在南园同听清泉引绿樽今日诸君又高㑹独嗟移疾卧西轩兴平原上赤热因寄永夀同年日午终南翠色燃满襟飞土下秦川是时独想君高尚正在山亭弄野泉亭口林下翩翩鴈影斜满川红叶映人家岩头孤寺见横阁有客独来登暮霞浅水原鹑觚西北地鳞鳞此处当年起战尘见说如今沟壠下断锋残镞属耕民兴平原上东西车马走秦川扰扰飞尘混晓烟我亦中间游宦者尙惭无语赋归田西湖荷花红苞绿叶共低昻满眼寒波映碧光应是西风拘管得是人须与一襟香石龙涡崄势围空断壁圆四时常见聚云烟爲霖救旱今何在徒有遗文记昔年水葓红芳霄露清翠节晓霜犯雨后晒残日秋容满庭楹黄蜀葵锦江何日别漆水今朝见清露染颜色秋鹅一分浅鼓子柔条长百尺秀蕚包千叶不惜作高架爲君相引接鄠上怀古未晓南山去从禽夜不归凢行多少地十二所更衣石竹蜂啮红蘃烂虫啼碧丛短秋风畧地起惟有苍苔管丹渊集卷七终陈眉公先生订正丹渊集丹渊集卷第八陈眉公先生订正丹渊集卷八宋蜀文同与可撰明吴毛晋子晋蜀李应魁务滋同叅吴吴一标建先诗五十一首卭州东园晩兴公休时得岸轻纱门外谁知吏隐家闘鸭整群翻荇叶乳乌无数堕松花携琴秀野弹流水设席芳洲咏落霞向晩双亲共诸子相将来此乐无涯雨过侧调隂车飞空载急雨雨过林塘若新换柽花浮波鱼误食松子落屋乌惊弹白云挂树乆不起靑烟泊草殊未散东园傲吏爱高竹把卷倚风头发乱题象耳山寺转谷萦巖路始穷隔林遥望一门通溪山俱在见闻外台殿尽藏怀抱中像阁罘罳明海日经幢璎珞撼天风劳生又逐轻舠去珍重高僧解苦空题晋原舒太博淸谿阁危阁飞空羽翼开下蟠波靣影徘徊光揺画板月深浅声遶曲栏风徃来暝色四郊烟莾苍晓云千嶂雪崔嵬主人好事民无讼日夕登游对酒杯县楼独酌向晚无公事身如太古闲县楼明夕照罇酒对南山放意利名外游心天地间生来不能飮到此学酡颜残秋郊外萧萧风色弄寒威见尽郊原向晩晖昨夜星霜和月落满林红叶隔烟飞巳嗟北渚莲初老更惜东篱菊渐稀休感岁蕐伤节物眼前罇酒重相违郊外城市压尘土高原聊振衣晚云多浅碧秋树半深绯江气杂轻霭山光明落晖因成求好景更就野桥归静林诗僧已老七十吟中老淸风满旧林倚笻秋岸远围衲夜房深未得云空在将成月巳沉生平苦如此谁是识师心高堂山兠率寺孤绝不可状此山余旧闻因官多暇日与客到深云门外一尘断座中千里分劳生当自去缭绕下西曛闲居院上方晚景绕岩萦谷到禅扄更上危㒹最上亭风搅乱鵶盘古木雨催羣鹭下寒汀秋田沟壠如棊局晚岫峰峦若画屏诗巳就成终夕去远村灯火一星星李道士惠琴轩集驱役精魂入大幽满编奇绝尽冥搜不教天地畧容隐应与鬼神同访求海藏光芒开寳三羽林锋刃立戈矛萧台自好携归去莫向人间苦暗投其二寿宁孙老画壁下当日偶同君此行是时衆里畧一揖自尔乃得君诗名风驰雨绝十五载此地忽尔相逄迎见投琴轩两大集寳匣金钥缄瑶琼未开试使道所有毛髪寒竖肝胆惊归来烧灯读至晓句险字硬才力狞君身长不满三尺万象何术独手擎嗟我气俗音韵浅不敢与君相和鸣聊书短歌报佳惠它日愿将朝七璎彭山县居公馆静寥寥园亭景物饶溪光明短彴树影䕃危谯山鸟忽双下池鱼时一跳主人王事简文酒日逍遥下金鸡山崃束几重烟山分数尺天岩猿与溪鸟一似过飞仙过金鸡关关头气象古关下风烟淡春深草木活岚重坑谷暗禽声着部奏花色成窠勘归鞍虽若水留此亦能暂夜静独登小阁有所见因书危阁横空蔽野扉夜深来上乆忘归水光㶑灔和烟动云色䙰褷夹月飞隔岸苇村闻笛远背湾松坞见灯微此间自得吟中乐不觉霜蕐满尽衣送黄梦得去年轻舳过巫山今日羸骖度劒关孤客毎嗟随断梗慈亲常把梦连环兰陔岁晚虽堪采桂窟春深正好攀决取荣科归旧里板舆迎侍且承颜送郭方叔南充簿六月东山道炎风满去鞍谯周之旧里仇览此初官簿领无烦壅图书好燕安淸朝名路阔愼勿学长叹送张郭二秀才赴举二子共赍刀翩翩去意豪负才皆万选入守定双高上道梅薫袖还家草映袍须知本鸿鹄终不在蓬蒿谢人寄蒙顶新茶蜀土茶称盛蒙山味独珍灵根託高顶胜地发先春几树𥘉惊暖羣篮竞摘新苍条寻暗粒紫蕚落轻鳞的皪香琼碎䰐鬖绿虿匀慢烘防炽炭重碾敌轻尘无钖泉来蜀干崤盏自秦十分调雪粉一啜嚥云津沃睡迷无鬼淸吟徤有神氷霜疑入骨羽翼要腾身磊磊眞贤宰堂堂作主人玉川喉吻澁莫惜寄来频谢许判官惠茶图茶诗成图画茶器满幅写茶诗㑹说工全妙深谙句特奇尽将爲远赠留与作闲资便觉新来癖浑如陆季疵雨后㸔山因忆黄世南先生诗以相招新霜夜落羣梢鸣羣风刮天爲早晴南山向晓尽张列頺岭断壑当空横开轩一见喜无量走上高阁临飞甍层栏倚遍不能下状貌秀活围双睛奔腾远近若波浪爱极拟去中间行此时只恨少佳客相共呌笑夸峥嵘我思黄子者奇士趣向超越无俗情手提诗笔若椽大到处咏物物有名我今此县颇幽僻复在岁杪天气淸溪中鱼蟹易寻覔林下梨栗新收盛子如访我住旬浃此品可备盘与觥遂驰仆马去邀子愿子爲我聊出城私心不独徒见子亦愿播此山之声子如不见不爲咏可惜此山虗此生送杨议卿赴举寒日照残树新霜结衰草有客奉高荐策马奔远道声名近转大文字素已好壮岁虽可恃荣科亦宜早勉自报春晖高堂亲髪老和杨仲轲春难度春难度红梢梢寻缕缕朝披烟暮结雨劝君飮酒莫用诉春难度其二春难度歌满阕酒万举喉欲破膓欲腐风光满天巳不暮春难度其三春难度池浮花墻拥絮枕书睡树隂午日长几何万尺许春难度和何靖山人海棠爲爱香苞照地红倚栏终日对芳丛夜深忽忆高枝好把酒更来明月中访李奂山人隐居多暇无所适故来寻隐君搴开压屋树触散拥门云状貌不妨古言谈何太文令人重高趣归去毎斜曛冬晚书事倚杖立亭臯寒威向晓豪雪干山色老风烈树声高残日千鵶舞孤云一鴈号自然成感物不觉首重搔晚次江上宛转下江岸霜风绕人衣翩翩渚鸿堕冉冉林鵶归前壑已重霭远峯犹落晖孤舟欲何处划浪去如飞十月梅花十月冻墻隈英英见早梅应从九地底先领一阳来紫膜纷纷脱黄肤迤迤开得风浑自变与雪欲成堆细晕轻檀口浓粧腻粉腮月娥身解冩靑女手能裁冷艳浮氷沼淸香落玉杯只忧融乳酪不惜露琼瑰避妬情堪重禁寒术可猜有谁怜寂寞尽日独徘徊共语诚无计将题耻不才东隣夜夜客莫放笛声哀吉祥院欹危一迳通下马转深丛便是尘寰外可怜烟坞中修篁寒滴雨老栢静吟风日暮庭前树归鵶自遶空书鸖鸣化壁晚气隂隂别作寒夕阳林下动归鞍忽然人报后出雪更上上淸宫上㸔题鹤鸣化上淸宫秘宇压孱颜飞梯上屈盘淸流抱山合乔树来云寒地古芝英折岩秋石乳干颷轮游底处空自立层坛寄题何靖山人隐居门外铺寒水墻头立好山先生忘势利高隐寄中间凫鹜应同乐烟云巳共闲几时能少暇携酒到松关寄楞严大师锦官城里寺一室若云峯水缩秋吟鼎霜低夜讲松住斋尘入钵出定藓生笻曾听三摩义居常梦晓钟揖山阁一问此孤高苍苍欲上摩有时临缥缈尽日对嵯峨绝底秋隂重危层晚照多无由从隐者空自愧云萝杳杳堂杳杳堂何者余常此养愚放身依曲几忘虑若枯株庄老题书册乔松列画图客来休见问非尔识于于安仁道中早行行马江头未晓时好风无限满轻衣寒蝉噪月成畨起野鸭惊沙作队飞揭揭酒旗当岸立翩翩鱼艇隔湾归此间物象皆新得须信诗情不可违竹阁囘庑抱曾阁萧然深且虗画栏慿曲曲高竹爱踈踈尘滓外不到衣襟淸有余毎来聊自适幽意满琴书寻春马行如疾轮十里去寻春盎盎日光丽鲜鲜云色新楼台出花木道路夹松筠欲买前村酒陶然作醉人太博孙公游火井因寄七盘云道与云浮下见高林压县楼览景莫能陪后乘临风空自忆前游已闻去日谋诗席更羡归时就钓舟好句定知酬不得尽将奇诡入冥捜墅居林下览淸旷此怀殊不覊散行轻帻便独酌小瓯宜自可追三乐何须作五噫世情歌笑外纷扰竟何爲靣川亭幽亭最孤绝直入乱丛间近晚独来此有谁相与闲卷帘通大野临槛数前山便欲教携酒陶然踏月还南亭晚衙𥘉散吏人归独立南亭着道衣浅酒小诗聊自乐此心浑欲外轻肥北郭绕树埀萝䕃曲堤暖烟深处乱禽啼何人来此共携酒可惜拒霜花一谿读史不得荧阳遂失秦始知成败尽由人可怜一掷嬴天下只使黄金四万斤夜学巳叨名第虽堪放未到根原岂敢休文字一牀灯一盏只应前世是深讐画眉禽尽日闲牎生好风一声初听下高笼公庭事简人皆散如在千嵓万壑中鸎浓染羽毛深画眉晓来风日正晴时只应自道新声好啼遍后园花万枝佛头公暇常来此处游碧波苍巘解相留翩然又向城中去囘顾溪山只自羞丹渊集卷八终陈眉公先生订正丹渊集丹渊集卷第九陈眉公先生订正丹渊集卷九宋蜀文同与可撰明吴毛晋子晋蜀李应魁务滋同叅吴吴一标建先诗三十五首和子平弔猿去年汶山花平僧求得匡猿远相寄来时野性巳驯熟趫捷轻便殊可憙唿来遣去㑹人语一成巳絶归山意置之眼前㸔不足解去绦索令自恣月明木杪倚风啸天暖花隂向阳睡儿童围绕賔客惜倒挂横跳衒嬉戏豢夫毎日费提举未始时节亏飮饲前时忽来报之病抱立堦前自临视与之柿栗不肯顾局脚埋头交两臂毛焦色暗肉挛缩斗觉精神变憔悴寻常忽然遇小疾不过蜘蛛噉三四咽喉才下卽无恙何此不効况频饵今朝霜风冷入骨早遣之问云已毙人情不免爲伤怛退自悔恨中且愧重峦复袖本其乐大薄长林违尔志苦将缰鎻强维挚不究天年良有自遣人包裹瘗深僻不使筋骸属蝼蚁西隣子平最好事闻之搏髀叹无巳再三惨怛来访问归作长篇踰百字其词读之甚悽怆亦谓一郁叹其死复推物理重相慰聚有散无皆偶尔把之庭下读复读仰望高株一㱆欷和子平悼马生来未甞畜良马近得此驹诚可嘉骨节权奇毛肉好此种无乃眞渥洼徤蹄骎骎穏而疾歴目一过如飞霞自归官下少出入惟是刍粟意转加前时相期好天色徃返百里驰平沙谁谓兵奴踠其足针烙熨里成瘢痂立多气毒愤入肺双肷攅缩两鼻呀庸工谬药乆不効倒死枥下鬃髟髿敝帷一区瘗以赠惜尔命薄如萎花子平平时最爱尔对客满坐常洪夸今朝见尔忽毙踣重以好诗形叹嗟嗟余逐贫官职小此马岂合居余家从今但只跨欵叚坏辔破鞍仍短檛冷缾海南有陶器质状矮而云初日炙就鍜铄不以火水壶丑突兀酒甒肥磥砢山罍颈微肿石鼎足巳跛圆如鸱夷形大比康瓠颗华元腹且皤王莾口何哆蕃胡入中国万里随大舸携之五羊市巾匮费包裹侏㒧讲其効㵼辩若炙輠课以沸泉沃氷雪变立可炙𫾣疗中渴其用岂么么君凢几钱得不惜持遗我曾将对佳客屡试輙亦果勿云远且陋幸可置之左中秋夜试院寄子平忆初我来时夜色如墨障心常念明月几日西南上松梢倚楼角一玦偃相向渐见轮中物依稀吐形状今宵东岭外灔灔金波涨人间重此夕一岁号佳赏而我督秋试鏁宿密如藏细务纷满前约束甚鞿鞅无由奉朋侣彻晓坐清旷之人富才华笔力趫且壮谁陪把罇酒露下与酬唱南墻咫尺地使我起遐想人生此良㑹可惜巳虚放独立中夜归俛首入书幌赠城南观音院菴主广师簿领日婴薄纷然汨幽襟驾言出城南聊欲清此心平冈见浄刹石迳郁以深中有苦空人峭徤奇骨森十年一菴下形迹了莫寻兀如拥败褐口吐衆妙音时下寂照堂声绝响亦沈黙矣盖自得其谁知少林送韩震都官监渭州酒韩近悼亡士师毎失官未始有忧愠园吏旣䘮妇何尝复嗟愤二子道义胜一与天理顺之人乃其徒心迹两相近区区赴穷塞而使卖官醖胷中浩然者俗口不得问好军此开府遇士以恩信若访御戎策请爲讲三阵成都杨氏江亭汀州烟雨卷轻霏遥望轩窓隐翠围万岭西来供晓色一江南下载晴晖凫鸥惯入䦨干宿鱼蟹长随舴艋归我亦旧多沧海思几时如此得苔矶汉州王氏林亭短彴疎篱入野扄竹烟松露满襟清奔湍激险飞寒响弱蔓穿深挂晩英惜去更观曾画壁记来重注旧题名门前便是红尘道谁肯同过洗俗缨春雪呈知府龙图胧胧玉魄沉霄彩蔌蔌瑶花破晓隂和气所蒸缘异政丰年之兆慰羣心画楼卷白欢声洽游骑障泥乐意深太守安闲民讼息锦城无限好园林同苏秘丞子平登延晖故亭城端有亭余故基吏曰旧榜题延晖行穿蒙笼倚孤陴霜风飘萧吹我衣高林满郊目四围云起日落晴烟飞感今念徃聊乆之埤堄昏黒羣鵶归金桃雨染烟蒸万实垂丹朱爲骨菊爲衣客疑丽水新淘得人向瑶池旧带归只恐压枝星欲落最怜和菜露初晞银瓜玉李君休并此品仙家亦自稀房公湖一顷清波四靣平宛然唐相旧经营高秋林木形容老落日楼台綵绘明有景可寻兰櫂远无幽不入竹桥横二年所得官居乐肯厌频来缓带行锦鸡高原濯濯㺯春晖金碧冠缨綵绘衣石熘㵼烟晴自照巖枝横月夜相依有时㪍窣盘舞忽地钩辀格磔飞寄语人间用缯缴瑶台鸾凤好同归竹㯶秀干扶疎綵槛新琅玕一束净无尘重苞吐实黄金穗密叶围条碧玉轮凌犯雪霜持劲节遮藏烟雨长轻筠此名未入华林记谁念西南寂寞春无爲山寺一絙危磴遶峥嵘上彻幽深入化城烟外川原谁绣画云中楼阁自隂晴老僧高论都无着古佛眞身宛若生闻道军持新呪水愿倾涓滴洒尘缨剑州东园羣峰高拥碧嶙峋亭宇清华气象新两岸烟云先向日一林花木暗藏春溪明夜阁轩窓月风断晴桥井邑尘好酒满樽诗满轴主人曾不倦行人运判南园瞻民阁青都高与紫霄通独此危栏望不穷万岭过云秋色里一峰擎雪夕阳中櫩楹晓落天苍月牎戸晴吹石阙风民吏安闲财赋足管絃时复在层空读渊明集吏人已散门䦨静公事才休耳日清牎下好风无俗客案头遗集有先生文章简要惟华衮滋味醇醲是太羔也待将身学归去圣时争柰正升平张次公大博归阆中制诏频来试玉京清途犹自滞豪英策高三道竟何用恩拜二亲方尔荣嵇阮襟怀终旷逹仪秦才术本纵横阆中胜事知无限且向城南烂熳行寄成都监库石屯田远叔一年同住夹城中小圃高斋幸见容吟尽物题春唱和讲穷人事夜过从寻芳待去门前约访古邀回道上逢别后西楼不堪倚满川林木暮云重宿隆平精舎万木罗靑盖双峰敞翠屏风埃愁客路钟皷喜禅扃下马穿蒙密随僧入杳冥俗襟如见濯试爲㵼铜缾弭盖亭弭盖长亭下轩窓慰客心田塍交远日水堋㵼清襟北道云千里西山雪万寻尘衣无奈拂去骑复骎骎什邡道中驱马下遥川残阳促晩鞭高林夹广道乱水入平田村落晴如画桑林昼起烟飞鸿正南下归意满云边夜思寄苏子平秘丞乱竹敲风远高松过雨凉检书防落烬下幕恐遗香好月娟娟上轻云苒苒长端令阻佳客不得共清觞西湖丞相淹回地光容满落晖池塘存旧梦城郭叹前非烟霭隂晴出凫鸥远近归松风殊有意犹欲下金徽猿岷岭高无敌来从第几层攀缘殊不倦趫捷尔诚能晩啸思危石晴悬忆古藤王孙非汝类只可以文憎幽沼促促开幽沼涓涓引细渠无由安岛屿才可活龟鱼秀荇新宜食圆荷净好书时来坐高柳濯足䕃扶疎歩月掩卷下中庭月色浩如水秋气凉满襟松隂密铺地百虫催夜去一鴈领寒起静念忘世纷谁同此佳味中秋对月怀寄凤凰山邓道人有客千巖万壑中绿毛丹脸紫方瞳不知今夜西楼月几处飞山下碧空秋日晚晴呈同院秋风淅淅吹碧虚白云鳞鳞如卧鱼共君今夜赏明月兴来谁欲骑蟾蜍戏呈凤凰长老用师七十头陁㑹语言舌根流利口䦨珊罗浮居士最难柰穏把无絃琴与弹郡学鏁宿长栢高柟䕃广庭夜凉人静梦魂清不知山月几时落毎到晓钟闻雨声子平棊负茶墨小章督之睡忆建茶斟㶑灔画思兖墨泼淋漓可怜二物俱无有记得南堂棊胜时长安李晦叔醉老菴醉老名菴晦叔爲菴中长是醉淋漓扶头未得日过午门外万端俱不知和邵兴宗棊声二客与棊酬寒声满侧楸急因随行发断爲见迟休花下莺飜翼林间鹤转头丁丁竹楼下不独在黄州丹渊集卷九终陈眉公先生订正丹渊集丹渊集卷第十陈眉公先生订正丹渊集卷十宋蜀文同与可撰明吴毛晋子晋蜀李应魁务滋同叅吴吴一标建先诗二十三首续青城山四咏昭庆观琳崖盘玉霄彩翠接歩武云霞不可画泉石固难谱神幢逾百寻帝辙历万古灵瀑谁与穷长飞六时雨天仓山威仪观群峯削琼瑶老藓抹古绿应朝大㟭去簮笏俨相逐珠宫秘仙仗锦笈藏寳箓上帝此爲仓其田堪种玉飞赴寺平林露层巘上独置孤寺群仙驭飞驾徃徃赴于此风高幡影乱日落钟声起谁可谓诗豪兴来吟万𥿄香积寺道险转诘曲山深愈㠝岏行松耳目清入竹襟袖寒殿阁红芙蕖嵓峦碧琅玕高僧把金字拥衲对云看夏秀才江居五题枕流亭爱此烟景佳开轩故临水晴晖照寒浪飞影动牕𥿄倚槛见鱼游卷帘知鴈起憔悴笑湘累区区咏兰芷闘碧亭雨余山景鲜风定水光好晴阳破宿雾秀色浓可扫平时一樽酒野客共倾倒朝暮山水闲年华不知老天隐洞层崖削青瑶谁昔此镌镂潭潭闘孤洞中可百人受㠝岏列岫绕汹涌大江漱虞卿方着书入此几年就直钩矶尽知人钩曲独见君钩直年年此矶上万掣无一得持竿只自苦吞饵何尝识试効人所爲君鱼不胜食醉经庵埀茅缉爲庵有类穹庐形之人伏其中日醉乎群经世俗安尔知但谓长不醒寄此语二豪渠非彼刘伶寄题杭州通判胡学士官居诗四首鳯咮堂太史书言官居在鳯凰山下此山眞如鳯有两趐趐上各建一㙮而鳯觜正落所居池上旧有一堂在山欲落处近葺之谓之鳯咮堂因而求诗胡侯外𥙷来钱塘所居之山名鳯凰不知元本发何处虵颈鱼尾盘高冈婆娑欲下大江飮万里一息头低昻谁将屠苏压两趐直使帖地不得翔前人眼俗不知顾㑹有贤者来形相怜汝困欲共汝语故近汝咮营斯堂起居飮食不离上外孰有耳听琅琅应云汝德未衰在旦暮可起鸣朝阳溅玉斋又言山上草中多恠石近取得百余株于东斋累一山激水其间谓之溅玉斋石林森座隅激水注射成飞渠寒音琤然落环珮爽气飒尔生庭除主人清标自可敌底处胜槩爲能如想君不欲时暂去其余满案堆文书方庵又言堂后有屋正方谓之方庵同按释名庵圜屋也衆人庵尽圆君庵独云方君虽乐其中无乃太异常劝君刓其角使称着月牀自然制度稳名号亦可详东西南北不足辨左右前后谁能防愿君见听便如此䑕蝎四面人恐伤月嵓斋又言累石爲山上有一峯穿窍如月谓之月嵓斋月爲太隂精石亦月之类月常寄孕于石中事理如此何足异天地始分判日月各一物旣名物乃入形器安有形器不消没况此日与月晓夜东西走珠流璧转无暂停岂与天地同长乆其爲劳苦世其知惟是月有生死时旣然须常换新者人但不见神所爲日须天上生月必地中产君不见州朱阳县之山谷间才成未就知何限石有不才者徃徃其卯灵媪弃置不复惜任人取去爲珍玩佳者留之待天取藏满库楼千万许彦瞻愽物天下称更无定不以予之说爲寱语予恐世人不知嵩丘嵓洞中中有八万二千修月戸其人所食尽玉屑昔有王生见之满幞提斤斧应是当年灵鹫山直自天竺飞落西湖前其上有石姙月月巳满此人朅来就彼剜剔归上天所以此石拆疈不复合至今神胞所附之处其痕圆抛掷道傍凢几岁风刷雨淋尘土秽子平一见初动心辇致东齐自摩洗更选他山相拥列就中独尔一峯最奇絶毎至瑶魄流光下照时玉柱横欹无少缺子平谓我同所嗜万里书之特相寄邀我爲诗我岂能窓前累日临空𥿄遥想嵓前寳穴通玉蟾从此去无踪请君爲我细书字侧名爲月母峯寄贠文饶屯田英英文饶江汉士何者天教䘮眸子用心专一性转明无所不知余两耳能爲乐府胜张籍暗诵史书过杜顗弃官新自荆渚归万里逆风冲崃水峩峩全家载巨艑坐卧吟诗满千𥿄自言从此生事足可了芋粟及麻枲数椽旧屋蔽风雨一榻萧然容隐几丘明国语浩如云子夏门人纷若蚁向人问口夸舌在道义文章吾岂巳自知俗事无所观便落双晴君亦喜奉送少讷还青神湿云堆空洩淫雨日与三嵎气相轧春阳沈伏不得动万木屈蘖草藏茁丛冈复岭谁敢度旦暮寒鸡呌泥滑少讷胡爲犯此苦特念我困来省察延之累日对佳话如侍大飨听控掲彦瞻弟兄别巳乆使我心胸昏莫刮天将少讷愈我病次第爲取蹊茅拔长编巨轴冩治乱笔墨挥洒何撗猾词章直如子长徤辩论不比仲连黠我慙无琴类师旷鹤误衔珠投二八酌泉煑蔬共家馔敢用俗礼费烹杀少讷忽尔道其去归辕在途不可揠此怀作恶定数日愦愦巳觉渐磨戞欲留少讷意无尽更爲逡廵柅西辖送无演归成都曾读契嵩辅教编浮屠氏有不可忽后于京师识怀琏彼上人者尤奇倔余尝从容问其友琏复爲余道居讷是三大士才过人所畜岂肯吾儒屈文章汪洋道义富不止区区事其佛余思此等更谁似蜀有人焉颇超越成都敏行字无演所谓万星中一月想嵩琏讷见须避不尔往往𬒳呵咄通禅晓律两无碍前㑹定预耆阇崛群经列史固汗漫独泛其深仍出没外之所精者书画不问不语常若吃计其夏腊殊未㡬在大衆中诚突兀余守陵阳至穷陋雨浸一春泥汨汨英磎硗磝磴道崄行客欷歔上崷崒无演冲冐独不顾来欵余门手持谒唿之使前见己喜相㒵圆满藏神骨清谭坐乆愈飘洒顿遣尘襟落如拂新诗古文览嘉贶气格俊徤凌霜鹘观其衮衮出论议收歛便可与簮笏试将邀之使从仕笑指此顶安更髪日招与语自无厌何乃告去苦仓卒西城晓日照高岭倒搭干陀入深樾师归常宜见嘉祐此老心中巳无物好音相与频寄惠余在空山正伊郁阎君见示岷山赋因爲小诗谢之大岷西南鎭嵓壑天下秀厥初造此者以作神仙囿相如子云没李杜继其后欲赋俱未敢于词怯轻构阎君通方士才力谁可闘驱聮入徤笔万状无一漏骎骎语趫劲骏马杂驰骤太华杨巳拙天台孙亦谬示余读数过惊耸肩缩脰勉爲成短章聊酬君意厚阎生谈黄庭茫茫诵灵文谁爲抉乆瞽不能辨三一岂复更知五方迷得眞指忽悟有奇覩自此日相亲赤龙交黒虎送范尧夫沓沓走闾巷都人起中宵相拥候府门惟恐失此朝尽言来送公车马城北桥桥边脂辖亭大尹此相邀歌管盛宴集簮裾合群僚四座酒旣行相顾魂巳销亭前有杨柳秋风减长条折以持赠公莫猒霜叶凋节物虽谓晩比春情更饶逓起劝公飮双唿金翠翘岂徒要公醉恐公遽乘轺借问何尔爲重公若琼瑶羙质未省变与人存乆要旣莫不可留征衫遂飘飘鸣驺过昇迁群甿閙如蜩感公来二年免我于无聊今公舎我去何由借诸朝愿君富且贵寿命等松乔直似先令公巍巍佐唐尧涕涙逐公行不惮公更遥公诚上下通和如奏笙箫所以得如此人情不相辽嗟同缪与公一时赴弓招于今二十年不见有所超前日荷君相与印埀之腰使归守山郡藏伏甘寂寥闻公将治行乃心日夜揺恨不能送公俛首类酸痟徒爲送公诗有如草虫喓强勉冩之去忧来立危谯推官惠李庻子鄂州篆字天下有奇篆阳氷书鄂州异兽呀五口狂咬掉三头磥砢玻瓈盌诘屈珊瑚钩愧无希世寳何以爲子酬和提刑度支王店鸡诗王店有邮吏养鸡殊可笑昻然处高襟不肯以时嘂官有宿此者西征待初晓鸡竟不一鸣问吏吏巳告云此㝡荒絶左右悉蓬蓼狐狸占爲宅恣横不可道前此三四鸡一一遭其暴寻声卽知处尽获爪牙祸自后始得此其若有人教东方或未明群丑尚腾趠此鸡但钳结直伺太阳耀虽然谓失旦似得保身要官曰此何用不然则宜粜不见不鸣鴈先死盖自召天下巳明白岂假更喧閙徒尔费稻梁曽莫知所报吏云官言是且愿勿嘲诮知是本在人此物何足校送李道士先生若孤云两在隆山见清标痩弥耸秀骨老愈徤高谈吐深诣大句冩精錬忽起忆鹅池嵒飞石泉溅送韩山人昌黎山人抱藜杖三度访我于三隅端然入座更谁顾谈辩衮衮如流珠灵丹尝凝日月鼎至寳自产干坤炉要行撇起不可逐安得双舄爲飞凫丹渊集卷十终陈眉公先生订正丹渊集丹渊集卷第十一陈眉公先生订正丹渊集卷十一宋蜀文同与可撰明吴毛晋子晋蜀李应魁务滋同叅吴吴一标建先诗五十四首二年陵阳不见中秋月陵阳乱山中隂雺日夕发晴光尚希见况复求夜月二年逢中秋曽不识皎㓗烟云尔何事常此作蓬勃才令薄中明巳遣浓处没群邪利幽暗左右觉窸窣清光若蒙蔽谁爲我磨拂庭下倚高株露华霑鬓发夜声秋风动衰草摵摵响夜月其下有鸣蛩到晓啼不歇乃知揺落时衆籁自感发安得苦吟人不能爲一吷送棋僧惟照学成九章开方诀诵得一行乘除诗自然天性晓絶艺可敌国手应吾师牕前横榻拥炉处门外大雪压屋时独飜旧局辨错着冷笑古人心许谁送喻介夫介夫陵阳奇男子节义素爲人所谈身长七尺气万丈自谓流落谁能甘去将旧学中新格坐抑高第如手探明年西归有光耀且请爲我来山南飞泉山寺东城兀高峰爽气浮翠微霞光射巖壁中有寒泉飞上方金家煌煌启双扉栏干出云表目可了四围我来乆不下幡影移斜晖风吹月中桂天香满人衣逺渚凫鴈落前岭牛羊归尚此恋幽胜不能手聊挥山雨山雨洒春城潗潗声颇急牕下读书人横编掲隂湿高鸢饿独呌逺燕寒双入南园有桃杏尽抱群梢泣送牟太素山人山人高迹若孤云聊问太虚求所止昨因随风起西北翩然逺堕三隅里揽之不住瞥尔去瞬息谁知几千里东游必定遇鸿蒙请问无爲㝡深㫖送龎中秀才曼倩学精知蜴公明术妙识蜘蛛临卭复有龎成叔万事先将入卦图遣兴効乐天君莫学杨虞卿奉李宗闵宗闵权势岂能乆君莫学刘栖楚附李逢吉逢吉禄位宁长守虽然一时身暂好其柰千古名常丑丈夫读书要知道所信不笃被其诱大张富贵作罗网愚者纷纷以身就左纒右绕不可脱诛窜还当逐其后君不见虞卿须遇李固言君不见栖楚终遭韦处厚一朝摧折灵气尽龙如蛇兮虎如狗劝君圣贤术内好潜心劝君邪佞党中休入手岂不知潞州处士田佐时唤与羙官嫌不受遣兴三首恻恻抱伊欝试此登嶣嶤隂风吹繁云黯黯蒙㤗霄关河眇无际节物何萧萧过鴈安所之惊哀翻泬寥幽怀如失随此群草凋嗟予生胡爲迹玷明盛朝服职讵云𥙷赧然缀群寮感此四序迁一昬复一朝寒霜入两鬓渐积不肯消良辰乖所遇慨叹心魂飘贱禀迂且介于时信无庸欲适阂所之此道当何从富贵谅非有僻陋知可容岂不媿上恩耗此釡与钟昨归得此州满眼皆乱峯事物固琐碎敢兹任顽慵报国秪自明惟神谍其胸其二少小事编简渊源极沿洄不自测其深津涯信悠哉旣长务修省日以德义培一匮敢中画期之至崔㟴振缨仕明庭鸳鹭忝游陪蹇修无嗣者谁可吾与媒吐艶落晚春荐然抱枯荄因人寔自耻寂寞余敢哀何当清冷泉襟𥚑濯氛埃故山有松菊待赋归去来其三连隂不肯解山雾尝霏霏积润日巳滋厌浥沾人衣展转厌早起隔牕问晴晖幸闻太阳出身体轻欲飞中秋夜坐遣兴素纨不揺风满襟露气中夜寒相侵予怀浩然杳莫寄伴月直到青天心临阛阁絶壑迎朱槛高林拂画楹卷帘千嶂逺入座一川平蚬綵缘云㫁霞光射水明不须夸旷望爲语谢宣城野迳山圃饶秋色林亭近晩晴禽虫依月令药草带人名排石铺衣坐看云缓带行官闲惟此乐与世欲无营寒蜩山月满地流金波寒蜩向秋鸣更多大都时节使如此止尔不得将柰何辛亥孟秋戊子有虹下天绕飞泉山入东谷飮古井良乆去作大雨咄之以诗长虹落天帔万丈截群岭蟠身下深谷頫首飮古井居人莫之指况复敢引领幡然绕空去云雾变俄顷干坤爲之黒喷雨极暴勐崩流汇沟澜巨涨没四境民田一漂荡多稼不可省此物盖虫类闻亦具头颈淫沴之所生诗传载爲青朝西暮东出辄与日对影夫何此凶孽得使乘时逞高风扫寥廓一帚昏秽净煌煌太阳起隙穴被光景群隂逐海内此物应逺屏寄何首乌丸与友人此草有奇効尝闻于习之陵阳亦旧产其地尤所宜翠蔓走嵓壁芳丛蔚参差下有根如拳赤白相雄雌斸之高秋后气味乃不亏㫁以苦竹刀蒸曝凡九爲夹罗下香屑石宻相和治入臼杵万过盈盘走累累日进岂厌屡𥘉若无所滋渐乆觉肤革鲜润如凝脂旣巳须髪换白者无一丝耳目固聪明歩履欲走驰十年亲友别忽见皆生疑问胡得尔术容貌曾莫衰爲之讲灵苗不爲世俗知盖以多见贱蓬藋同一亏君如听予服此语不敢欺勿信柳子厚但夸仙灵脾霜栢亭试墨山风吹早晴裌服觉微凛烟云有佳尚竹石得幽禀闲牕覆旧局晩阁试新品几欲赋郊居奇词未如沈阅史感事世间诸味巳全疎惟爱缣缃似蠧鱼名霸者来爲御史姓关人去作尚书晋师嘿嘿曾何害楚客昻昻只自如安得汉隂归抱瓮满园青甲灌新蔬富春山人爲予道其所获石于江中者状甚恠伟欲予作诗言若可得持归刻其上当相与传无穷余夜坐平云阁是时山月清凛啼虫正苦余因此景物索笔砚爲山人赋之奇礓㠝岏倚秋江俗眼过几多所忽风霜鍜錬愈坚重怒浪喷激不可没富春山人好尚古见此便以作吾物䥴鑱牵挽置庭下犀角鲸牙蛟蜃骨精金凝滑露䈥膂老玉磥砢开窍窟狂螭奔拏势夭矫勐兕抟王气蓬勃山人夸我谓如此欲我诗之慙拙讷何当走到山人家抚月摩烟观突兀平云阁偶作陵阳郡事全稀少嬾守长赢半日闲晩后须来上高阁就中无厌是云山闻陈山人定命丹成试以诗乞水火相交养大还巳闻神汞满炉干彘肪糓寻常得敢服灵丹二万丸厌虫月出松坞明露下莲塘清今宵好风色独遶林下行百虫尔胡爲啧啧饶秋声求静不能得我诗何由成新晴山月高松漏疎月落影如画地徘徊爱其下及乆不能寐怯风池荷卷病雨山果坠谁伴予苦吟满林啼络纬送尧夫二章有志深沉定无心出处同庙堂应爲国台省复还公肖似家声重端方士论雄上如留左右风采壮朝中其二欲与民爲利先求正所妨纷更初下议旁午遂交章不尔毛安传其如体自伤西南余弊在归爲对明光秋日田家淘漉沟源筑野塘满坡烟草卧牛羊今年且喜输官办豆夹繁多粟穗长二色芙蓉蜀国芙蓉名二色重阳前后始盈枝画调粉笔分粧处绣引红针间刺时落晚自怜窥露沼忍寒谁念倚霜篱主人日有西园客得尔方于劝酒宜洗竹斤斧从来到此稀爲撩疎宻遶藩篱巳繁不用饶新笋纵碍何妨惜旧枝风外清音闻曲阁月中寒影下方池想公日在琅玕迳正是棠隂讼少时明堂肆赦不得预观感而成诗季秋阳馆事严禋能飨洪惟上至仁游庙衣冠参帝坐侍祠簮佩俨星辰欢声𬒳㝢和于律恊气流天蔼若春卽见陪銮千万祀岂长如此在遐垠经史阁自持金节此爲州小善何尝不见收更起丽谯连石室盛藏缣帙拟蓬丘师延旧德皆高谊士集他邦尽乆留当念河南向儒意莫教弦诵少时休有怀致政景仁侍郞一生名籍占风流爲识庄环可自由几杖未销容早退庙堂将近肯中休有人把酒思高节何处挥毫咏素秋故国岷峩最佳絶几时归伴赤松㳺吴公惠酒因谢山城物色正严冬梅放长梢露小红破蕚未深聊敌雪收香不宻任随风尽教挿满金钗上休管吹残玉笛中须至开筵召佳客爲公连夜赏郫筒登陵阳云山阁寄上吴尹云山高阁倚危墻晩意无穷在渺茫极望不知云几许满空惟见鴈交相与谁把酒邀明月独自吟诗到夕阳因念平台有佳兴邹生枚叟奉梁王和寄白圣均年来双鬓已丝丝头角仾摧羽翼埀无命不穷常自笑有谋皆拙敢求知荣途谩说居三馆僻郡还甘守一麾頼是山城好风物不能逢子共吟诗和提刑郎中阅兵之什晓营金革列周遭大纛长牙拥帐高虎豹用韬传妙略龙蛇供阵役群豪言初抚处如萧纩恩尽均时若楚醪敢谓施行剪诸盗亡之才比一牛毛晩坐山亭口占岭上生来月似磨嵓前断去云如削遥闻褐吏叩高林应是雷公催采药送王晦叔岂无旧德爲清望亦有彊亲在要流班簿至今才博士郡书犹自许诸侯贫甘逺宦氷盈腹老忆高堂雪满头不恃交期便求去趂归春圃奉兰羞重送一生自守至如此惟道外皆非所亲顾巳通塞尽有命是身可忍求因人又六言鷰尾归艎正稳鸭头春水方深不得同揺楚掉与君齐到山隂登山亭登临平楚外徙倚夕阳间归鸟乱飞叶暮云凝逺山行知筋力倦愁欲鬓毛斑坐乆成搔首疎慵好强颜文领相仍意虑烦浊聊携野策独访山园因覩霜栢亭残梅忆公向时有诗酒之惠感物成诗缮冩拜呈知府龙图諌议吴公昨日梅开飮公酒今朝梅谢念公诗眼前光景急如水案上簿书棼若丝且试辍忙来此地可怜遗恨满残枝西园想巳成青实敢问调羔去几时依韵和张推官元夕山郡上元荣乐事大开金地作遨塲烟云向晓谁教霁灯烛乘春自有香紫陌荧煌随歩逺綵棚佳丽闘眉长游人莫惜酬高直买取银蟾一寸光小阁戯书闲掲新刋集时装旧窨香还如到茂灌无物在牀旁伐枯株层崖埀空石壁牢上有大木百丈高古荔全身褁鐡甲顽姜满腹铺金毛空根老蠎露拥肿曲枿恠争唿噑一朝壮士挥巨斧无限随死蓬与蒿可笑口号可笑庭前小儿女栽盆贮水种浮萍不知何处闻人说一夜一根生七茎其二可笑陵阳太守家闲无一事只栽花巳开渐落并才发长作亭中五色霞其三可笑此公何太惑读书冩字到三更也知学得终无用自肯辛勤比后生其四可笑生平事迃阔向人不肯强云云到头官职难迁转一似城南萧次君其五可笑爲官太徼幸养愚藏拙在深山君看处置繁难者日夜经营心不闲其六可笑儿孙亦满眼朝朝庭下立参差谓言饱读诗书去憔悴如翁亦好爲其七可笑山州爲刺史寂寥都不似川城若无书籍兼圗画便不教人白髪生近日近日簿书全简少吏人惟趂两衙休归来便只寻冠屦遶遍林亭山上头丹渊集卷十一终陈眉公先生订正丹渊集丹渊集卷第十二陈眉公先生订正丹渊集卷十二宋蜀文同与可撰明吴毛晋子晋蜀李应魁务滋同叅吴吴一标建先诗五十首送知府吴龙图国初巳来治蜀者处置尽自乖崖公当时奏使便宜敕不与天下州府同行之巳及八十载姦宄消伏谁之功因循至此渐抏敝有未晓者时相攻鞭管小罪亦检察不许略出常科中下民知之颇不惧州县徃徃藏群兇侧身歛足未动者实以累朝恩泽隆公之初来蜀人喜慈爱旧熟民情通衆心欢然耻犯法捄药浮薄归醇醲尽将约束付僚吏兴起学校还文翁二年羙化极沾洽逺近循服如偃风上将归公问谁代当使间作如笙镛遂求元老得青社其人廊庙之宗工徃年鎭抚有异绩大斾再遣来于东公今与之合符去到必奉诏参夔龙大资旧德固无虑剖判自出其心胸所忧厥后嗣之者忠定良法还如空养顽活狡作渊薮不免剪殄烦兴戎同之愤懑乆塡臆言贱不得通九重愿公上殿起居罢第一用此闻宸聪送通判喻郞中前年爲郡得陵时不请其州陋如此萧条官宇嵓岭上零落民家坑谷里西城初入巳可厌窃谓岂堪余所止幸逢之彦倅郡事日月渐深殊可喜予之所禀至迃谬君亦恬然尤自委毎来聚议一朝罢各去掩门归隐几虽然有时亦爲㑹此事可知谁得巳酒肴麄粝妓乐可况复譊譊满公使惟于试茶并看画以此过从不知几幕中有客乃佳士爱遣高谈听亹亹如斯共处五百日索寞情怀未尝起君今官满忽先去撩动予愁安可抳英溪长亭一挥手自此吴蜀五千里谓言川江㑹北固中亦有船多上水愿君因出到金山遇此莫忘批𥿄尾送通判喻郎中晴霞照西城漠漠卷宿雾高空缭危磴此乃君去路吴蜀向万里上马初一歩莫言道途逺况巳嗟乆寓今兹有行色便可到北固长亭聊把手几日更逢遇不敢醉君酒君意实急遽惟是送君心相随亦东骛其二群居五百日日日如初见一日忽逺别能不成怆恋人生三万日光景若激箭何若于其间喜愠费颜面兹缘胜心在胸内毎交战旣欲多上人计校须自衒于事固无𥙷在巳亦非便仕路繁此徒可谓丈夫贱爱君性浑厚殊不与时变相共爲此州敢说皆尽善何尝分彼此惟务乃职办所以将二年无有长短辨爲人倘如此所至复何患官满去还台岂能忘眷眷阳关调虽苦且尽西城宴问君到京国几月方下汴予亦想是时移守至梁甸佳音幸见及西南足邮传山城秋日野望感事书怀诗五章呈吴龙图原隰萧条草木衰倚风浑类楚人悲便成孤愤终何事且寄遥怀对此时千里暝隂云杳霭一川寒影鴈参差登临自不宜覉旅更敢慿高䞉作诗其二巳是秋隂更夕曛乱山高下起寒云危楼愿见客何处逺笛不知人厌闻身外流年波渺渺眼前生事叶纷纷此愁万斛谁量得直爲重捻庾信文其三才力虽难敌楚骚赋诗常亦在秋多自然野思元无限不尔闲愁可柰何要路故人皆废忘偏州佳客少经过明时且爲贪荣禄岂学湘累便九歌其四嵓谷雨余生晩烟高城危阁坐萧然侧身仕路本谁使囘首家山空自怜逺信断来从过鴈苦吟多后敌鸣蝉郡斋有客唯庄叟常与高谭内外篇其五早是蓬山预校雠起居常赴殿东头鹓鸾拥陛聮簮笏日月开天拜冕旒一出光隂销逺郡两形篇什咏清秋有人更在杨庄上文似相如肯见休东丘老人东丘老人眉有毫皮肉光润牙齿牢自云新年九十九须髪白者无一毛问之吾术本无有嚥津纳息徒嘈嘈莫将元气佐喜怒自然所得春秋高吾尝行之五十载此事至易曽不劳飮之以酒谢使去手足轻利如猿猱尝闻唐人柳公度八十许岁精力豪其言与人亦如此老人无乃斯人曹送坚甫同年坚甫神太清不谓乆流落别来二十载论议转深博其中富所有种道以文获铺张讲治乱破若劲弩彉衆人诮青衫可笑俗眼薄兰筋隐痩骨埀耳受覊络拳挛喙拄地过者无伯乐去蜀持底归雄藁满坏橐朝辞玉垒关暮上石柜阁知子者云谁独我怀抱恶其二得数常奇懒下筹肯来荒徼治累囚三年笑别浙江逺万里吟归岷岭秋赵壹囊空常肮脏虞卿书就愈穷愁跖香囘臭都休问未有林泉且宦游其三春深行劒栈羡子此时归照日江浮马迎风花聚衣下程家累省对景俗题稀若遇西来客书言不可违其四春风吹雪满西窓此夜无人对酒釭若到杭州见苏子爲言常梦过松江其五华亭有珍禽毛丰而骨细他日上隋渠爲我致淸唳送李道士归先生状貌古瘦徤若老鹤秋风唳淸霄寒响满寥廓一腹氷雪词勿爲俗人作便可住鹅池干死守嵓壑师厚还朝闻公之名三十年常恨与公不相値岂期今乃出门下毎一见公心自醉词章豪荡巳难敌辨论注射尤可畏谘询故事要蒋乂讲正大体须贾谊荆山拾玉抵干鹊虞坂装盐压良骥用人最忌非所宜愿莫使公嗟俗吏牵牛织女桂阳有仙人姓成名武丁胡爲堕人世人惟识其形一日语其弟吾将返青㝠乃曰此七夕上天唿群灵织女欲渡河暂诣牵牛星诸仙尽还宫天路罗云軿吾亦向祈召当徃不得停弟问何时还答云三千龄明日失丁在恍惚迷所经后世凡此节儿女喧家庭纵横具缄镂花菓排甘馨贪巧但云得欲寐曽莫宁俗尚毎恠妄吾言谁见听金鳯花花有金鳯爲小丛秋色巳深方盛发英英秀质实具体文采烂然无少缺纎空翩翩翠影动红白纷乱如点缬谁云脆弱易飘堕自卯至翼亦数月羙人形相欲摹画巧不得施暂自拙铺茸剪綵转难似只把长条恣穿结眼前草木尽零落怜尔开于此时节常如小儿花性命所系不忍折君不见昨夜雨今朝风一队惊飞返丹穴亭前高栢石田硗硗地力燥谁种双栢巳高大长材夭矫堪巨栋老顶萦纡若层盖雪下孔翠寒不起风中笙篁清可爱莬丝幸好求女萝莫倚纎柔欲无頼凌霄附栢古栢苍苍高入云凌霄万朶拥其身有如巨君染须髪新娶杜陵佳丽人谢黄森惠诗并草书南黄夫子生平气凛然吟诗旧有癖冩字近方顚可惜空山老须爲后世传兰溪修禊否愿续永和年东斋闷书读书巳无効何用转劳苦闲斋幸无事日共古人语古人议论好善恶皆有𥙷舎此欲奚爲惟应睡满午寒食感事呈同官三月八日値寒食隂霾蔽空不肯收北园花木殊未动到处哭雨惟鸣鸠吾曹可怜爱薄宦甘此寂寞来山州酒肴有无更莫问逢过相与清谈休惜杏北园山杏皆高株新枝放花如点酥早来其间有啼鸟儿女尽识名提壶急教取酒对之飮满头乱挿红糢煳可怜后日再来此定见随风如锦铺读蒋都官画像记闻昔妖氛满巴蜀所临州县偃如风其城䧟者尽从贼以义死之惟有公节与岷山高莫敌名随皁水注无穷兰台秉笔今谁氏舎此何由壮史功题黎公照序训堂常爱三峨临古郡君之别业在其城近营大第当高处更起新堂立羙名满外江山皆秀絶入中文史自纵横如何置得乌尤住相与谈经过此生朝阳亭峩峩乎守居巳与前峯对朝阳乃危榭更在守居外烟云一川满林麓三山㑹近槛有胡牀无忘傲公退观风阁危阁覆高林晩歩聊徙倚东南两峰断空阔见万里茫茫落霞外苒苒孤烟里忽暗识归云乍明知积水风从半天下月向平地起夜乆殊未还峩冠露盈几山池偪侧苍苔地邪白石池数枝红蓞几尺碧涟漪鱼鳖争香饵儿童簇钓丝爱来芳䕃下毎日日西时忆西湖旧游西湖晴碧晩溶溶与客常来坐好风记得有人歌小玉月明犹在画船中再送师厚乆使西南此召还鹿头东去渐云山莫嫌策马经烧栈正好题诗到散关财利文书犹络绎边防田地巳朱殷奇谋不吐将何用况是归临咫尺颜平云阁观雨黒云天雷破地风卷雷射雨倾㵼喷崖倒壑恣頺荡咫尺不可辨牛马鸡豚巳见逐高浪禾稻应须没平野莫言鱼龞走堂厨且看泥沙漫屋瓦不雨陵阳官居遇乆旱发喘浑如起新病巳惊赤日晨可畏更恨炎风午尤盛徒嗟禾黍尽焦落无柰蝇䖟转豪横安得神龙驾九霄大霔满倾如倒井乆雨寒鸠劬劬屋上鸣欲使此雨何时晴山中有客抱幽郁日日起望东方明今朝晩霞发光熖喜极再拜当西楹须臾云隂又蒙没遣我涕泪流沾缨山园乆雨无所适新晴歩山园西风满高林败叶惊巳翻时节急如此世事安可论夜归灯下吟寒虫伴幽喧石泉俨俨耸石壁拆穴中流泉断崖散激激曲窦藏㳙㳙蓄润活古藓烝虚发晴烟时怀一勺惠使我心泠然史少讷见许江豚未得以诗戱霜重水落岸有氷江豚乘寒弄晴日揺波拍浪乍群起尾厚喙长鬐鬛赤鱼人清晓横巨舟一举大网凡数头想君盘筯巳厌足何不略遣来陵州北园梨花寒食北园春巳深梨花满枝雪围遍清春毎向风外得秀艳应难月中见苦嫌桃李共妖冶多谢松篁相䓤蒨黄鹂紫燕莫过从时有一声拖白练华山嵓头漠漠卫卿云谷口纷纷张揩雾安得钩梯上石龟欲看明星洗头处其二石莲峩峩横紫霄中㵼万丈银河水安得大箭长八尺欲与天神博于此黄崖洞黄崖大洞埋古云入去所履平如席其中玉髓尽可飡只恐归来变爲石师鲁推官惠丼蔗戱谢满节甘滋渗齿寒醍醐谁与酿琅玕不知佳景何时入试似前人取倒飡寄呈温江安寺丞高崖古驿荒凉甚过客何尝住乆之独有门边君写处毎来无不读多时嘲任昉幸自文章亦可怜不消一事巳爲贤何如却逐䖝儿去忍耻更来王亮前袁术四代司空倚世劳可嗟不肖事姦豪妄云名字与䜟合直欲起应当涂高偶成僻陋爲州耻不才偃然空见两星囘祗应归举謡言日三府诸君口尽枚卽事公礼欲下格具观人所存须知范孟博岂肯伏陈蕃薄命女夭夭东邻姝艶色如春柔去嫁不得偶罗衣空自羞轻埃掩菱花不分鈆华休囘首视庸奴寂寞还卷收子平寄惠希夷陈先生服唐福山药方因戱作杂言谢之蜀江之东山色尽如赭有道人云此是丹砂伏其下烟云光润若洗濯涧谷玲珑如刻画我闻神仙草药不在凡土生是中当有灵苗异卉之根茎果然人言所出山芋爲第一西南诸郡有者皆虚名就中唐福衆称赏肥实甘香天所养有时嵓头倒埀三尺壮士臂忽然洞口直举一合仙人掌土人入冬农事闲千篝万锸来此山可怜所鬻不甚贵着价卽售曽不悭徃年子瞻爲余说言君所部之内此物尤奇絶后复寄书劝我当饵之满𥿄亲题华岳先生诀予因购之不惜钱依方服饵将二年其功神圣乆乃觉筯牢体溢支节坚自问丹霄几时上早生两趐教高飏尘世如帑不可居待看鸿蒙对云将丹渊集卷十二终陈眉公先生订正丹渊集丹渊集卷第十三陈眉公先生订正丹渊集卷十三宋蜀文同与可撰明吴毛晋子晋蜀李应魁务滋同叅吴吴一标建先诗四十四首李太尉昏雺翳紫极横霓势光大妖威集凶冀忍秽实中頼姦铓日増剡谁汝触取害骄根愈自固所植利孱昧容容彼群辅窜伏皆䑕軰侧视况未敦肯复形叹慨太尉汉中士气引八极外岌然处大麓天下耸风采自开煑饼祸贼意巳莫快移书沥愤胆语激益睚眦罹冤卒用此数与六九㑹基兹𬒳沈酷爕免乃天贷高忠掲万古宇宙莫能载埀晶耀简策粪土视广戒归来葬埇墝祠冡兹俨在宏垣敞深豁巨木森晻暧神灵皎如日过者知再拜同愚忝郡寄公里曰境内心期欵举像所顾官有碍精衷託明酌举手向东酹赵壹壹也本西县状㒵徒磊砢其才固难得行有所不可世人讵能掩而尔辄自我旣慾焉得刚所守实未果抵罪当至死其中遂水火一爲人所活上赋何琐琐爲文好讥骂恶吻事掀簸逢陟与规軰次第滋尔祸无成困鄕里倔僵老愈叵何烦遣相视器识自么么余因守汉中作诗掲墓左劝君莫学壹学壹终坎轲张骞冡祠中梁山麓汉水濵路侧有墓高嶙峋丛祠蓊蔚蔽野雾榜曰博望侯之神当年寳币走絶域此日鸡豚邀小民君不见武帝甘心事逺略靡坏财力由斯人骆谷高峯偃塞云崔嵬层崖巨壑长崃开龙蛇纵横虎豹乱古栈朽裂埋深苔行人侧足恐惧过飞鸟歛趐哀鸣囘君不见德宗注意用姦慝大驾从此苍黄来慈济院双楠双楠高耸绿氤氲宻叶长柯䕃四邻佛现寳幢经几刼天开云帐待何人护持必有诸贤圣触犯宁无恶鬼神付嘱寺僧常洒扫莫令向下有纎尘观音院怪松恠松屡见无如此毎度来观说向僧若遇风雷宜守护恐生头角便飞腾秋声遶殿随斋磬夜影侵廊对佛灯韦偃毕宏今不在欲求人画有谁能江原张景通善颂堂庭前云盖碧巉嵓堂上先生雪满髯说药客来聊下榻谒斋僧去便埀帘种时法好花难谢买处钱多石易添子舎光荣身壮徤只将香火事华严夏夕池馆萧然夜欲分满林虫鸟寂无闻风吹松子下如雨月照荷花䌓若云泉作小滩声浙沥笋成新竹气氤氲清隂正覆吟诗石更引高梧拂练裙寄宇文公南彭泽长謡便归去君辞曲水亦其徒一官何借五㪷米二子况皆千里驹懒对俗人常答飒厌闻时事但卢胡从来绵竹多贤者唯是杨雄识壮夫北禅龙井城北神龙去几年近日人言归旧止澄潭沈沈不可近百歩之外毛骨起今年兴元辄愆雨衆恳问龙求滴水香烟才上云满空一夜滂沱遍千里送潘司理秘校巳自多时赋式微五峯佳景梦长飞四年逺地爲官去万里高堂喜客归下马便呈新授敕开箱争认旧缝衣鄕人覔次来相贺莼菜鲈鱼三软肥又五言曲栈绕斜谷钩栏天际分吟鞭摇岭月倦枕拂溪云好景不关俗新诗皆属君西南有归客一一幸相闻收复河湟故地哑儿崃西山已尘䭾金辇帛无断群河湟故疆尽收复解辫厥角归如云堂中玉带赐丞相陇外金节酬将军唐兵万里若日月请作古今人未闻自斜谷第一偃泝舟上观石门两岸奇峯最爲佳絶北风吹云落寒水逆波刺船行五里层峦夹空抱丛石万劒侧嵴翠烟起草木枝叶自殊别禽虫羽毛亦奇诡安得鸡冠数稜田便可诛茅此居止宿斗山奉眞宫山形如斗势坡陀魁枕杓擕万尺高近世无人知火枣当年有客得蟠桃灵蟾尚隐凝琼髓神鹤常归随玉毛一夜杉松响天籁满空疑是奏云璈晴望汉川城头看雨霁天地若新浴晚容变云霞秋意着草木四时易迁改万事苦迫促旧山何日归三径有松菊清景堂公外捐尘虑闲中见物情蕉花红炬宻竹节粉环轻鷰泊帘钩语蜂寻笔架鸣静能知此趣吃吃笑劳生梁山大雪严风吹屋鸣向晓尤凛冽应从北山上一夜吹勐雪幽人不能飮身体冷如鐡空向龙具中苦吟声不絶寄夏文州左藏佾翩翩贵公子佳誉本能文大第辞京辇高旌拥塞云劝农唐刺史养士汉将军莫刻和戎誓朝廷立功勲其二寄语文川守谋边想甚劳封疆通鸟䑕种落杂猿猱甲马廉颇少诗书郄縠高当须办乃事不用耻弓刀狗溪迎湫祈雨辄应夏雨渇乆矣秋苗忧藁然至诚通祝版灵贶逐香烟桐祓应无讼囷仓定有年曹公三大堰一夜满民田晚兴衆吏晩巳散西园常访寻覆棊苔阁静行药草桥深草色晴承屐松隂宻洒襟山蚿欲重赋倚竹听清音嘉川道中寄周正孺草木春深后山川雨过时清佳常满目衰倦敢忘诗好尚旧若此飘零今比谁争如画堂上日日听新词还李中舎奉使集奉使道中诗百首古人遗落尽冥捜自怜吴蜀佳山水一夜灯前得遍游雪后寄景孺提刑云隂低重雪花繁夹道欢謡引使轩何处邮亭錬佳句綵毫挥罢索清罇寄永兴吴龙图给事高春铃下索焚香镂管纹牋发綵章应在后园凉榭里玄霜仙㡌紫霓裳其二见山楼逈倚晴虚看展终南百幅图闻说二林尤胜絶想公高兴在香炉其三土风豪盛古长安谁谓元侯卧治难使客不来公事少一牀蕲簟石林寒不飮自嘲能诗何水曹眼不识盃铛而我岂解吟亦得不飮名持此以立世可笑实浪生寄纪禅师自笑尘中游宦客长输林下坐禅僧水田百畆一区宅归老城南何日能中梁山寺台殿晻暧山蕉荛云霞鲜明天泬寥侧身下望厌尘世安得羽翼凌九霄其二烟峦彩翠霜林红层楼复阁云雾中襟怀太爽睡不得一夜满山铃铎风其三群峯南北争嵯峨如㵼大壑翻衆波爱之欲把入图画世无好手将柰何其四上方梯磴绕嵓头谁就孤高更起楼直望汉江三百里一条如线下洋州仙人身着青罗绯衣裙口诵白羽黒翮文半空欲下复不下囘首翩然归五云头梳三角䯻余髪散埀腰时伴秦楼女月明吹紫箫山堂前庭有奇石数种其状皆与物形相类在此乆矣自余始名而诗之鹦鹉石静立身微耸惊窥首略囘何人将至此应自陇山来柘枝石紫藓装花㡌红藤纒臂㡚被谁留断拍长舞不教休狻猊石巨尾蟠深草丰毛覆古苔雕栏临绮席长欲上香台崑崙石雨渍身如苔侵面若蓝问时都不语应是忆扶南罗刹石洗濯形容露剜挑口眼通试教常点检毎夜定飞空珊瑚石海底初生处扶疎苦未全几时随鐡网流落汉江边病眼病眼毎至午其视何昏昏安得张中书就欲求古方吾友务深有叹琴之什运使子骏荅之佳章务深亦使余继作白水满方湖山中好秋色逋翁促瑶轸来坐湖水侧临风起高调此兴浩无极波静戢游鳞云空矫飞翼萧条变林野万籁一以息且莫缓商絃令人涕横臆丹渊集卷十三陈眉公先生订正丹渊集丹渊集卷第十四陈眉公先生订正丹渊集卷十四宋蜀文同与可撰明吴毛晋子晋蜀李应魁务滋同叅吴呉一标建先诗四十九首子骏运使八咏堂寳峯亭嘉陵抱江囘平衍出横澨中间筑雄垒独据两川㑹行台敞严府磊砢北城外潭潭走群楹直上峦岭背危墻缭空阔飞阁入茫昧上有寳峯亭仰见白云内岧嶤占孤絶下与万山对层櫩动寥廓曲槛枕阛阓主人从蓝轝晩兴在公退心掩万象逺目引八极大钩帘拂坐榻隐几缓衣带诗书抉关键笔砚产珠贝是时衆吏去不敢呈计㑹虽然彼郡邑原本穷利害自取金糓饶无烦米盐碎此地寄清襟岁书从屡最桐轩晴影满空壁晨曦上清轩庭下双高桐枝叶蔚以䌓种者意自逺岂并群木论谓可絙朱丝中有雅韵存成之在谁手但爲培霜根须知治世音尽付于此孙栢轩沈沈敞幽轩耸耸列寒栢清音纳牕戸爽气逼枕席主人重端劲坐若对佳客时复下抚摩破藓交履迹此意乃如是来者当爱惜大厦须良材相期早千尺竹轩此景絶可爱丛筠挺修竿侵帘复映愰翠影何擅栾霜威忌晚秀雨气矜睛寒毎向极静时幽禽发清弹自无车马尘飞来泊琅玕宜遣老铃下日日申平安巽堂华堂耸严台地势侧随水高临巽官上其取名以是峩峩寳峯顶日影正辰巳缭栈入云林诘屈如篆字轻霏牙亏蔽乱樾纷间厠賔来获清欢吏散生野思静见万物本一一齐于此体道以行权端居得深㫖山斋职事凡少休余复不经眼幽斋设横榻尽日对层巘遥怀寄浩荡静想萦嵼松雨润书匳竹风吹酒盏荣名付傲兀胜事入清简虽有旧林泉何须嗟去晚闲燕亭静宇占幽深是中何所有轩牕极清洁砚席罗左右公余毎休此俗客曽不受六尺局脚床解带就横肘扫除闲景物徤笔当大帚敢问公许年得诗凡几首㑹景亭谁兹敞高亭磴道绕千蹋江山接平逺百里倶㑹合人间最佳景牕戸供逺纳烟云互蔽亏虫鸟相应荅吟牋摘奇胜画笔冩纷杂安得日从公短屐手自蜡呈李坚甫中舎徃年曽忆过长安短𥿄书名诣门下君时延我坐终日洒扫东轩留看画横图巨轴不知数但见匣中时一把甲犹未竟乙复作门类着畨开满架使人叹羡不能巳只恨有门归隔夜归来兀坐想精絶念此荣观若爲谢就中寒林两大幅此物世间谁敢价倐然一别十五载常向人前盛夸诧因君奉使临敝邑见先问此余不暇君能爲我再讲说座上不容人俗话如君所蓄更谁有有亦未能无笑骂况君累世尽清职摹本敢来前弄诈君今还省正擢用异日须求作邻舎峩巾曵屦日相谒更欲重烦开几帊待寻前軰用心处欵曲应须频假借毎厨阅讫当便还不敢奉欺言羽化采芡芡盘团团开碧轮城东壕中如叠鳞汉南父老旧不识日日岸上多少人骈头鬅松露秋熟绿刺红鍼割寒玉提笼当筵破紫苞老蚌一开珠一掬吹台北下凝祥池圃田东边仆射陂如今两处尽堙没异日此地名应驰物贵新成味尤羙可惜飘零还入水料得明年转更多一匝清波流子子峯铁崃东风吹空力何短三月陇山全未煖文法姦酋引骑兵飞随银鹘弓刀满霜矛雪甲寒如水候卒何由知首尾君不见峰鐡崃头云色死一过萧然五十里周思道如诏亭繁上先生教子时义方题榜贴亭楣当年此地开师席今日其言入制词鄕里共傅爲盛事鬼神相助使前知后人若续成都记第一详书不可遗陵井喻氏岁寒山居蕨平处士居山日手种青松一万根岁月渐深枝尽偃雪霜虽厚叶仍繁本营胜槩逃轩冕更结清风遗子孙寄语后人须爱护莫教空有今名存提刑司勲示及瞑禽圗作诗咏之朱华盛发穿疎竹寒枿齐枯徧野矶大雪蔽天方乱下衆禽争地各相依非公好事谁能得此画如今自巳稀试待晴明挂轩壁定开群眼一时飞北斋雨后小庭幽圃絶清佳爱此常教放吏衙雨后双禽来占竹秋深一蝶下寻花唤人扫壁开吴画留客临轩试越茶野兴渐多公事少宛如当日在山家北城楼上满目望不极城楼当最高地形连楚阔山势入秦豪平外斜通骆深中逺认褒图经何壮观故事有萧曹晴登北城积雨巳逾月乆妨于此行云山劳梦想风日幸晴明常爱徃来处尽皆苔藓生一壕新草木强半不知名寒食书事感怀寥寥官舎静于僧虽有园亭亦倦登桃杏花隂流似水图书滋味冷如氷坐观棨㦸慙无状归扫松楸恨未能得报君恩便休去虞卿前日本担豋送李坚甫中舎奉使还阙曽歌出塞愁又遣使西州去国星辰动还家岁月流褒斜新路晩鄠杜故园秋归对延和殿从容问讲求汉中城楼解带绶幽忧登城复上楼断烟横沔水孤鹜入洋州浩荡成遥望凄凉起暮愁山中自有桂何事此淹留其二藓径踏层斑高林古木间鴈随平楚逺云共太虚闲晚霭昏斜谷晴阳露斗山将身就清旷名路尔何颜凝云榭晚兴晚策倚危榭群峯天际横云隂下斜谷雨势落襃城逺渡孤烟起前村夕照明遥怀寄新月又见一稜生山堂偶书几日无公事山堂兴颇清和诗防积压丸药趂晴明斸石新稜出浇蔬晚甲生此皆忙外得低首笑尘缨清阁治庭区纭纷斋阁简应接身闲憙枕簟虑静厌图牒孤芳媚深丛幽咔出宻叶物理兹领㑹眞境知可蹑静庵问此初谁筑经营羡尔能依深还巨木就䕃覆高藤坐与境同寂来无人可憎一床黄卧具茂灌本如僧忘忧堂磴道循城近垣墻占地幽轩窓谁指画砚席我优游不许簿书到恐爲图史羞此心元自适何处欲忘忧夏日官舎省事公多暇虚心景更长舍书无可乐就枕不能忘短葛沾肌薄寒泉沃肺凉何当逢靖节相与话羲皇寄成都赵资政才承宠诏聮公鼎便谒除书别帝阍万口一词歌盛德四年三度福遐藩巳爲魁垒无双士更入摩诃不二门应笑临卭病痟客最先参见在江原晴歩西园急雨正新霁林端明晚霞松亭临旷絶竹迳入欹斜花落留深草泉生上浅沙稚圭贫亦乐一部奏池蛙金影轩开轩俯清溪正在修篁内霜筠抱氷节爽气常四㑹主人厌俗客日与此君对月上寒影来满襟揺琐碎忽忆故园修竹因作此诗故园脩竹遶东溪占水侵沙一万枝我走宦途休未得此君应是怪归迟寄景孺提刑时按武兴夹栏虚栈武兴西使骑翩翩晩夕驰想过飞仙须下马此中佳景入吟诗子骏游沙溪洞闻有沙溪洞公将柅使轮还如探禹穴应见避秦人石繖形容古琳房气象春若逢丹辇客问取虎文巾送郭荣叔秀才应武举爱君才辩吐如倾圆直横斜善讲兵休弄向时闲笔砚破蛮征虏是功名乞画鴈寄泾州母使君寒影乱翻秦岭月晚行高处陇山云囘中有客能传鴈异日从公乞一群兴元府园亭杂咏甚羙堂潭潭栋宇盛窅窅轩窻辟高深与地称可大张宴席府事如少休兹焉㑹佳客武陵轩水从前嵓来转入后溪去中间载酒下各到客前住醉后皆怳然再来无覔处绿景亭竹间有幽亭所宜惟暑飮层隂隔炎日四坐障绿锦过午不可留单絺觉微凛激湍亭高轮转深渊下㵼石蟾口临之设轩槛清絶更无有爱此山中来应须坐良乆凝云榭朝云南山吐暮云北山翕来徃高榭中留者颇堆积坐客如乆之去须襟袖湿照筠坛积土削爲坛险然在深竹中惟一诗石独坐拥寒玉勿谓人少知此境不容俗桂石堂尝闻阳朔山万尺从地起孤峯立庭下此石无乃似爱尔常独来一日须三四四照亭峦岭附梁山汀洲随汉水秋容上屏障左右二百里此景谁能论残霞独慿几埀萝迳长萝託高株晻暧蔽烟雾埀蔓巳百尺更引欲何处愿少放余条恐伤君所附盘云坞几曲上层城盘盘次文石爱之有佳趣不倦䊸晚策禽虫应见疑日遇此狂客北轩天上之贵神所居皆在北有轩正相望慢恐取隂劾余常过则趍不敢兹少息棊轩北城云最高上复有乔木埀萝宻如帐中乃营小屋时引方外人百忧销一局山堂何以山名堂层石作崖巘余本嵓穴士毎徃不欲返公吏呈俗书还来愧冠冕静庵知动以爲幻旣知卽非静名庵以静者无乃自起争爲语庵中人勿以静爲病丹渊集卷十四终陈眉公先生订正丹渊集丹渊集卷第十五陈眉公先生订正丹渊集卷十五宋蜀文同与可撰明吴毛晋子晋蜀李应魁务滋同叅吴吴一标建先诗六十三首将赴洋州书东谷旧隐晚客无一来独歩入东谷园林巳成就此景颇不俗落落巖游松脩脩涧边竹爽气逼襟䄂淸如新出浴寒泉激乱石磊磊潄琼玉荒溪渍余润满地苔藓绿珍禽静相倚毛羽华且缛高下相和鸣不去若驯伏幽花杂红紫点滴乱盈目坐乆微风来时闻散余馥往年读书处宛尔旧茅屋虽然小破坏脩整可数木开门拂轩窻无限起蝙蝠纵横列虫网不免自扫扑壁间细书字多是亲写録当时苦谋身如此用意毒于今三十年才抵羊髀熟一从入仕路行歩毎踖踧所畏惟简书其甘者藜菽中间何大幸致身在天禄无状陪俊游俛首常自恧连章乞外补得郡悉鄕曲虽名二千石敢自辝碌碌朝廷设新法布作天下福或虑多垢玩训戒稍严肃刺史当是时能不爲驱督行之以中道勉副议者欲刻薄素所憎忍复用刑狱进身岂不愿实惧有隂戮昨从汉中归于此度炎燠亲朋日相㑹分义愈敦笃便欲从之游投簮解朝服退自数年计伏腊殊未足还当武康去就养若鸡鹜贫虽士之常于我何迫蹙箪瓢若自具尚可继前躅柰何食口衆不比回也独东方千余骑导从催我速行复登长途貌展心甚缩渊明岂俗士幸此有松菊崔觐诗崔觐者高士梁州城固人读书不求官但与耕稼亲夫妇旣巳老左右无子孙一日召奴婢尽以田宅均俾之各爲业不用来相闻遂去隐南山杂迹麋鹿群约曰或过汝所绐爲我陈有时擕其妻来至诸人门乃与具酒食啸咏相欢欣山南郑余庆辟之爲叅军见趣使就职漫不知吏文巳复许谢事但谓长者云补阙王直方本觐之比邻文宗时上书召见蒙咨询荐觐有高行用可追至淳诏授起居郎衰斜走蒲轮辞疾不肯至高风槩秋旻我昨过其县裴回想芳尘访问诸故老寂无祠与坟斯人乆不竞薄夫何由敦此县汉唐时诸公扬淸芬刻诗子坚庙来者期不冺寄题阆州开元寺泽师竹轩泽师种竹三十年竹成满院生绿烟苍龙子孙太䌓盛分领眷属来渭川藏风蓄雨䕃殿壁不敢輙近寒森然香飞常入佛座上叶落不到经窻前芟除扫掠净如洗栏外不许行狂鞭泽师痩徤如老鹤坏衲几尺披左肩手持数珠读𣑽夹状貌兀若塐与镌朝旋暮绕在其下不肯出院求斋钱古人亦有爱竹者岂得似师心意专我亦平生苦如此兼解略把笔墨传逄师正谓同所好但恨尚有区中缘何时相对月明下坐彻淸影谈幽禅寄题密州苏学士快哉亭太史云此城之西北送客处也出城送客客未来主人到此先徘徊地临潍水极淸旷毎爲送客双限开客来旣坐歌管作红袖劝酒无停盃主人自醒客已醉门外落日骊驹催揖客上马退岸情未忍便拥千骑回满襟高兴属轩槛野阔风长眞快哉独游孤亭入隂森竹迳北松坞高林动淸吹犹滴前夕雨解衣此危坐左右一不许性本不柰杂况复兹寡侣孤怀託寥旷世虑绝参伍幽花爲谁笑独鸟只自语身闲得天全一息了万古忽往而忽来其谁知踽踽夏日湖亭试笔亭台淸凉水竹凈爱此来避蚊与蝇莲花窥人类楚女野鸟弹舌如胡僧旋来开卷坐松䕃却把钓竿㳂石稜二年何幸尔足乐慙报上恩无所能杨山人草堂九陇山人文父后心闲身徤两谁如玉函经外传奇诀画㦸门前创隐居入鼎灵丹黄似橘隔墻凡境臭如帤何时再到高柟下倚徧淸隂听道书咏凫双双纹羽弄淸漪全得天眞似尔稀万顷沧波供口腹一梁寒日晒毛衣雨归别岛呕唲语风度前滩翕呷飞好向中流最深处等闲休要上渔矶弄珠亭春望岸柳舞毵毵春醲物象酣烟云分极浦舟楫聚回潭上水鱼千万眠沙鴈两三遥怀无可奈长是寄城南新晴望北山西风吹北山晚日晒新雨岚光发巖岫草木纷可数翠壁倚万丈白云横一缕待访飡霞人斯游欲谁与城南江馆汉江之北涯轩宇颇高爽西南正空阔时此託遐想谁家有竹石更可悦新赏待学袁愍孙乘兴欲直往属疾梧轩高梧覆新叶满院发华滋白日一何永淸隂闲自移暖虫垂到地晴鸟语多时病肘倚枯几泊然忘所思北园避热缭绕度回塘纡余转短墻引笻聊散诞入竹得淸凉正午禽虫凈初晴果木香移床就高处更欲解衣裳施公潭盘巖复转溪磴道入云微断巘双屏立垂泉一劔飞浮空交彩翠溅远乱珠玑啼穴饥鼯出翘滩宿鹭归寒光淸彻骨晩气润沾衣东谷牛羊下揺鞭去夕晖罢郡自问尔何事端然信方策本是鉏犁人强爲簮组客何甞补万分徒自劳七尺还如裴昭明罢郡归无宅送文铸师游襄阳鹿门师今鹿门去正此冐炎曦野店乞晨馔乱山吟古诗问程行几日览景立多时我有怀贤意凭㸔堕泪碑夏日南园隂隂乔木下翠影若云浮满地紫桑椹数枝黄栗留迎风湖上去避日竹间游定作今宵雨绕墻啼晓鸠北楼晚晴望秦岭秦岭巉巉列万峰晚岚浑欲滴晴空如何学得崔重易吟啸终南明月中柳枝墻宇周回院落深日光风色净隂隂柔条一似孙荆玉帖地反腰衔宝簮送王存之野水氷生薄似绵短亭梅发大于钱想君归到江阳日欲话今时巳去年放言禆海之外旣尔知自问何苦安喧卑胡不往见蒙毂士㸔卷龟殻食合蜊寄褒城宰灔灔淸波泻石门茂林高巘夹烟昏何当画舫载明月共醉江心白玉盆赠竹我昔初来见尔时秃稍挛叶病䙰褷遮根护笋今成立好在淸风十万枝竹答我实仙陂百世孙二年生长感君恩近闻官满将归去更望临时莫洗园守居园池杂题湖桥飞桥架横湖偃若长虹卧自问一日中往来凡几过横湖长湖直东西漾漾承守寝一望见荷花天机织云锦书轩清泉绕庭除绿篠映轩槛坐此何可爲惟宜弄鈆椠氷池日暮池巳氷翩翩下凫鹜不怕池中寒便于氷上宿竹坞文石间苍苔相引入深坞莫撼靑琅玕无时露如雨菡蓞轩朝阳媚秋漪菡蓞隔深竹谁开翠锦障无限点银烛荼䕷洞柔条缀繁英拥架若深洞是处欲淸香凭风爲持送篔筜谷千舆翠羽盖万锜绿沈枪定有葛陂种不知何处藏金橙迳金橙实佳果不爲土人重上菀闻未多谁能爲移种荻浦枯荻饶霜风暮寒声索索无限有微禽捉之宿如客蓼屿孤屿红蓼深淸波照寒影时有双鹭鸶飞来作佳景望云楼巴山楼之东秦岭楼之北楼上卷帘时满楼云一色待月台城端筑层台木杪转深路常此侯明月上到天心去二乐榭㬊山孰云静汉水亦非动二见因妄生仁智何常用天汉台北岸亭馆衆㝡先登此台台高望群峰万里云崔嵬吏隐亭竹篱如鸡栖茅屋类蜗殻静几默如禅往来人不觉霜筠亭危亭入幽深正在脩篁里坐乆寒逼人暂来须索起灙泉亭迳源分灙水衮衮出亭下横湖能许深日夜见倾泻无言亭谁此设孏床颇称我衰堕公事凡少休须来默然坐露香亭宿露蒙晓花妸娜淸香发随风入怀袖累日不消歇涵虚亭石磴抱城回入竹见虗槛前望佳景多倚笻聊此暂溪光亭横湖决余波㶁㶁泻寒熘日影上高林淸光动牕牖过溪亭小彴过淸溪有亭才四柱地僻少人行翩翩下鸥鹭禊亭悬流効曲水上巳娱嘉賔飮罢已陈迹那复山隂人南园农桑乘晓日凌乱如碧油紫椹熟未熟但闻黄栗留北园春风有多少尽入使君家当与郡人乐满园桃李花寒芦港落月照氷湖晓气何太爽两岸雪烟昏凫鸥出深港野人庐萧条野人庐篱巷杂蓬苇毎一过衡门归心爲之起披锦亭繁红层若云密绿叠如浪靑帝下寻春满园开歩障此君庵丛筠里圜櫩净影碧如水谁识爱君心过桥先到此湖上衆禽尽以俗唿爲题淘河群鱼见新晴万鬛戏淸泚忽尔下淘河惊回入氷底连点七翩翩彼珍禽金羽耀寒日飞落滩上氷对人连点七拖白练盘石坐深林不欲人求见隔岸谁品絃数声拖白练泥滑滑春日正晴明满园花盛发劝尔竹木鸡莫啼泥滑滑提葫芦花开巳堪摘酒熟正好沽山禽㑹人意劝我提葫芦咏莲全红开似镜半绿卷如盃谁爲回风力淸香满靣来题反人书斋新壁彩㨭纵横设雕厨次第开须防何法盛直入此中来张净琬飘骑极豪侈后房多艶姬可怜张净琬不识半酣时待雪向晩欲雪天气隂木叶乱飞杂归禽城头徙倚待飘洒东北万里皆云林丹渊集卷十五终陈眉公先生订正丹渊集丹渊集卷第十六陈眉公先生订正丹渊集卷十六宋蜀文同与可撰明吴毛晋子晋蜀李应魁务滋同叅吴吴一标建先诗四十七首送提刑司勋同昔分符守兴元公始杖节来武信因而出入在门下未有三日不亲近台移希疎狱谳少凛凛淸风满墻仞乘闲毎许陪后乘好寺名园遍游尽惟擕茶具赏幽绝新胯珍团曾不吝或因议事阅书画止用小肴并浅醖淸欢雅兴自无厌妓乐喧烦谁愿进开张胷怀脱覊检颜色何甞形喜愠使威歛霁官况乐瞥过二年如一瞬后同先满去涪上数月复来爲属郡再将厚䕃蒙旧物掩蔽不才寛责问同常自念性偏僻凡取交游最精愼虽然衆中事汎爱仁者与亲余不认生平所得无几人旣已得之心自信公家兄弟何磊落一一光华如美瑾顾同质状似顽石輙簉其间袭温润令昆强季没巳乆公独康庄驰驵骏朝廷要人办繁剧昨下诏书催入觐连城衆口惜公去不问鲵鲐与髫齓烟开汉沔晓光薄雪下褒斜寒力峻嗟同不得送行斾回视腰间绾双印灙城西北有危楼徒望高鸿寄长韵翡翠淸晨有珍禽翩翩下鱼梁其形不盈握毛羽鲜且光天人裁碧霞爲尔缝衣裳晶荧炫我目非世之靑黄爱之坐良乆常恐瞥尔翔忽然投淸漪得食如针铓如是者三四厌饫巳一肮旣饱且自嬉飜身度回塘飞鸣逐佳匹相和音琅琅是时凫与鴈狼借岛屿旁满腹酿腥秽纷纷晒晴阳鹙鸧最麤恶觜大脚胫长入水捕虵鱓淤泥亦将想其见尔时一啄亦尔伤其心肯谓尔被体凝华章劝尔愼所止好丑难同鄕淸溪多纤鲜亦足充尔膓江海深且阔所获未可量尔当事澡刷帝囿参鸾凰平阿马上依韵和图南巳下共五首江山相引转平臯满马诗情拥敝袍鸣鹤不知谁使怨飞鸢何谓尔能高嵓头乱木森如㦸涧下繁云涌似涛才到邮亭便沈思向来佳景待吾曹过朝天岭双壁相参万木深马前猿鸟亦难寻云容杳杳㫁鸿意风色萧萧行客心山若画屏随崃势水如衣带转巖隂生平来往成何事且倚钩栏拥鼻吟晚泊金牛一襟初觉晚霜淸短鞚垂头任马行斜日歛回疎木影急风收㫁落泉声望穷好景畨畨别题徧新诗阕阕精终是敎人伏潘令许多才调赋西征金牛相别呈诚之出则相与望横参露浥幧头冷逼簮驿在金堆随涧远路经铜冶入烟深过桥住马应回首上岭闻猿想动心胜事莫过文酒乐此时销得各沉吟大桃途次见菊英英寒菊犯淸霜来伴山中草木黄不趂盛时随衆卉自甘深处作孤芳其他烂熳非眞色惟此氤氲是正香却念白衣谁送酒满篱高兴忆吾鄕弄珠亭下柳江柳早春前蒙蒙弄紫烟未容长作带巳见乱飞绵远外分晴岛深中泊暮舡惟应汉水色柰尔一年年弄珠亭春日闲望弄珠亭上客来想弄珠人野草迷晴岸垂杨暗晩津天涯覉旅地村落寂寥春何处皤然叟扁舟下钓纶寄子骏运使西鄕巴岭下崄道入孱颜使骑到荒驿野禽啼乱山问民靑霭里访古白云间几日南城路新诗满轴还寄景孺提刑江由嵓崄地万木与云齐弭节山中宿思归夜半啼麝香霑野草虎迹滑春泥到此须凭酒何人手可擕公舘公舘昼沈沈烟云晚作隂琴轩氷沼净书阁火炉深默坐自有得闲行谁可寻还应上高阁㸔雪一千岑襄晩襄晚得洋川劳生只自怜文移供尽日心力付流年咄咄空书字便便声昼眠其如昏嫁在了卽赋归田欲雪山城蔽层隂晩照空外灭天低云气暖此意欲作雪归鵶烟惨澹断鴈风萧屑樽酒聊自持同谁感时节晴山东北横群峰新过夜来雨扶空立屏障浩翠小万古岂无短齿屐擕手谁我侣欲往殊未能临汉亭危亭俯绝岸汉水望天表遥源泻金穴高浪灌朱鸟纡余转荆楚万里合浩渺谁知嶓下悸然如带小雪中三章寄景孺提刑城头高榭陟嶙峋坐㸔江郊洒玉尘恨不同来对淸绝拟将佳景待何人晩雪湖上寄景孺朔风吹雪满横湖衆鸟归栖日欲晡独坐水轩人不到满林如挂暝禽图斋宫玉龙喷雾碧霏霏钿枕珠衾照百枝自与侍书人一处此中全不管岷之咏柳风外挂帘夸輭甚雨中盘砌奈长何一般草木缘何事听唱骊驹尔最多其二绿蛾缘条立春后金蛹抱花寒食前行人折罢自欲去更罥长梢留客鞭郡斋水阁闲书湖上湖上双禽泛泛桥邉细柳垂埀日午亭中无事使君来此吟诗独坐不报门前賔客巳收案上文书独坐水边林下宛如故里闲居湖桥湖桥北颊花坞水阁西头竹村霏霏薄雾红暖漠漠轻烟翠昏推琴点点新萍帖水蒙蒙乱絮萦风尽日推琴默坐有人池上亭中静观十许纹鱼弄水一双花鸭眠沙静观只恐惊去无语慿栏日斜亭舘亭舘翛翛度日园林寂寂经春且遮新笋夸客莫扫残花闷人流水四首秦僧绝论一篇楚客离骚读罢却弹流水先生此兴尤高报国报国无忘竭节居官勿用论功莫问誈誈趋乐不烦咄咄书空闻道闻道幸非曲士读书甘作陈人爲文自怪逆俗好画谁知入神相如相如何必称病靖节奚须去官就下其谁不许如愚是处皆安彭泽彭泽先生未去武陵太守常贫上官幸且容巳下鬼休来笑人凭几列传日逢佳士群书时得微言自对古人凭几不烦俗客登门衰后衰后常亲药饵忧来颇忆林泉身坐谢庄小阁心游沈约东田自悟自悟空王理胜因知辩士辝穷但了一忘六解休论四异三同鹭鸶避雨竹间点点迎风柳下翻翻静依寒蓼如画独立晴沙可怜莲子绿实塡房未满黄茸绕殻方开爲问因谁劝酒一时齐侧金盃采莲岸帻客来桥上溅裙人在湖中桂揖兰桡甚处莲花荷叶无穷翡翠见诸长喙须避得少纤鳞便飞爲报休来近岸有人爱汝毛衣朱槿含露方矜杳袅揺风旋见离披湖上先生笑汝朝开暮落何爲靑鹳常恶静时凫骛不惊饱处鰕鱼与吾闲正相似问尔乐复何如车轩平湖静处朱阁垂柳深中画桥隐几香烟露湿投竿衣带风飃偶书犊去食苗莫问乌来攫肉休知物须以信相感事忌于心有爲北岸曲榭红蕖影上圆庵绿篠隂中门外何人会画故来写作屏风自咏㸔画亭中默坐吟诗岸上微行人谓偷闲太守自唿窃禄先生再赠鹭鸶颈若琼钩浅曲骰如碧管深翘湖上水禽无数其谁似汝风标闲书逐出堪羞子溥归来可重渊明试问七松处士何如五柳先生丹渊集卷十六终陈眉公先生订正丹渊集丹渊集卷第十七陈眉公先生订正丹渊集卷十七宋蜀文同与可撰明吴毛晋子晋蜀李应魁务滋同叅吴吴一标建先诗五十二首徃年寄子平徃年记得归在京日日访子来西城虽然对坐两寂寞亦有大笑时相轰顾子心力苦未老犹㺯故态如狂生书忩画壁恣掀倒脱㡌禠带随纵横諠詉歌诗嘂文字荡突不管邻人惊更唿老卒立台下使抱短箫吹月明淸欢居此仅数月夜夜放去常三更别来七年在鄕里巳忝三度移双旌今兹惛惛意思倦加以跕跕疾病婴毎思此乐一绝后更不逄人如夜行赠日新禅师嶣嶤祝融峯窱懒瓉巖师也西南人甞居彼巉巉十年不下山烟云烂衣衫借问尔何爲法味见愈馋妄萌将轧然卽以惠刃芟旣乆辟门户不须更封缄龙神护水缾鬼物扶经函叠足坐苍石放身依古杉一日望劔门归心瞥如㠶过我画㦸前淸晨投短衘欣然揖师坐未语巳不凡再勘自不破谁敢分酸咸大朴本无痕巧者强削劖师如捉龟拂定不空諵諵送窦佥判同年氷霜满淸汉此地送君归天涯作远别怀抱殊依依短亭临灙水杨柳长条稀道傍有寒梅幽香扑人衣折以持赠君爱之含春晖酒罢不可留晚鸿随马飞拙诗六韵奉寄兴州分判诚之蒲兄武兴山水郡左右有佳处仙巖蝉两殻佛字玉一柱神坑孕金砾灵窦洩琼乳乳柱石窟寺不辨文字古主人好事者乃我诗酒侣安得陪后乘放荡此歴覩依韵和满诚之春日卽事轻烟漠漠雨斜斜无事常敎放两衙问客江边求好石倩人山里覔奇花新𬞞宛宛生晴圃浅熘㳙㳙出暖沙入夏盃盘须准备绕畦亲灌邵平瓜和提刑子功喜雨时雨巳可喜况当春发生入地如流膏浸灌万物萌眞宰毎自惜才洒复却晴常时稍霑湿庶彚亦巳荣昨宵忽盛下拦宇翻瓶罂高原与庳陆旦可一尺盈寻观太阳起红光吐峥嵘万里洗氛浊四顾苍烟平羣农悉就野上下罗晨耕父老荷锄锸林间笑相迎尽言此美泽天意恤下甿麻麦固巳定预见禾黍成且幸赋输办敢望求他次苐还与官口复甘别营愿常获丰稔自觉所取轻言罢乃散去沟壠纷纵横使者有职事其喜谁与并高斋听淙淙不寐逹五更岂不省文移頼此一夕倾天明作浩歌满𥿄编和声谢夏文州寄金线狨天地生奇兽朝廷宠近臣覆鞍须用此投网爲何人梨栗恩虽厚云山梦想频烦君远相惠时爲一沾巾依韵和子骏雪山图一甲溪山六幅中其间雪意与云容君应记得飞仙下颷驭亭前此数峯此乐吏散收簿书公舘如山居归来换野服携䇿将焉如园亭极潇洒隂森脩竹下拂石坐终日徙倚不知夜山月照我明林风吹我淸口诵太古文往来池上行露下觉微凛南忩归就枕心闲神自安逹旦得酣寝乱曰嬾守尔何爲日日常若斯爲言我自尔此乐非汝知百舌鸟衆禽乗春喉吻生满林无限啼新晴南园花木正繁盛小小大大皆来鸣藏枝映叶复谁使不肯停住常嘤嘤就中百舌最无谓满口学尽羣鸟声自无一语出于巳徒尔嘲夸从横朝朝泊我高柳上呌破一忩残月明幽人穏睡正酣美无计可奈遭尔惊少年挟弹彼谁者安得爲我来五更莫扫花莫扫花从敎花满地纵然堆积亦何害留之且重东君意君不见昨朝枝上正芳菲今日庭前巳憔悴中间得好能几时用此请君穷物理一荣一谢两皆空若了非眞本自同但对落英开酒盏毎年如此任春风咏竹竹竹森寒洁绿湘江濵渭水曲帷幔翠锦戈矛苍玉心虚异衆草节劲踰凡木化龙枝入仙陂唿凤律鸣神谷月娥巾帔静苒苒风生笙竽淸蔌蔌林间飮酒碎影揺罇石上围棊轻隂覆局屈大夫逐去徒悦椒兰陶先生归来但寻松菊若论檀栾之操无敌于君欲图潇洒之姿莫贤于仆咏石石石隂黑阳白岸肧肧山骨骼天地镕铸鬼神刻画鲲鲵张怒眼虎兕交闘额𫾣如温玉声淸洗似精钢色碧花边矹尔尽奇品林下礴然无俗格冰霜惨冽坚操不移尘土昏冥孤标自隔嶤矹独立见到侍中家磊落羣居在牛丞相宅昔时大士常命汝曰听徒今日襄翁且对君爲佳客深渡前日寒食在绵州牡丹盛开海棠落今巳逾旬过深渡山桃一枝横晓阁此花平川最爲早何乃于此才破蕚化工岂尔用功偏盖尔所生居絶壑一年春事但自了勿较后先嗟寂寞嘉川嘉川之西过新栈几里朱栏绕靑壁我行落月尚在水水影照人襟袖白繁英杂缀脩蔓上緑锦缬带垂百尺淸香满马去未休頼尔春风慰行客靑乌靑乌客馆之东轩前对长江隔层嶂欹危一径入林外竹栅茅檐俨相向爱其生事亦自足牛羊纵横鸡犬放安得与尔号比邻爲作野歌供吹唱木瓜园驱马下高岗吟鞭只自扬溪山过新霁草木发淸香浩荡来江阔萦纡去栈长春风去欲尽樽酒叹何甞长举山色满西阁到江知几层峯峦李成似涧谷范寛能阔外晴烟落深中晚霭凝无由画奇絶巳下更重登水硙激水爲硙嘉陵民高穴深良苦辛十里之间凡共此麦入面出无虚人彼甿居险所产薄世世食此江之濵朝廷遣使兴水利嗟尔平轮与侧轮长举驿楼爽气浮空紫翠浓隔江无限有奇峯君如要识营丘画请㸔东头第五重正月八日崃中新花深碧长条浅紫芽晓丛无数傲霜华只应耻在江梅后未着叶时先放花赠淘金叟濯石淋沙不自劳抉光挑屑甚么么世间有客能胠箧比尔元来得校多过靑泥铁山正月雪交加欲探东风未有涯才过靑泥春便好水邉林下见梅花过大散寄子骏才过嘉陵心自喜归来一夜冩君书明朝便送曾氷底定有西行双鲤鱼飞仙石溪爱此潺湲任溅衣独寻幽石坐多时日斜徒御应相笑底事敎公上马迟筹笔诸峯君㸔筹笔驿江邉翠壁苍崖起昼烟正是崃中佳绝处土人休用作畬田柳池赠丁絪场屋声名四十年五车书误一囊钱老来山驿爲监吏相对春风但惘然偶题鬓云双堕给明珠窄窄罗裙短短襦闲把花枝起新様满调金粉画文输天汉桥风吹两岸菰蒲干日洒一汀凫鹜寒夜深霜月照湖水须上此桥凭画栏望云楼南山北岭远如层朝云暮雨浓若烝楼高百尺见万里更有底事须来登灙泉亭竹列苍㦸枝干稠亭开翠幄窓戸幽下分灙水入渠口正坐小塌临淸流此君庵斑斑堕箨开新筠粉光璀璨香氛氲我常爱君此黙坐胜见无限寻常人二乐榭㬊山北来耸峨峨汉水东下流滔滔开轩直可望百里最爱此榭凌云高漫郞亭凿城爲洞深且长㳂壕开迳闲复荒有亭如许入蒙密谁比次山称漫郎涵虚亭云外衆峯檐际横竹间飞泉窓下鸣欲徃二乐卽歇此胷怀巳自如冰淸菡蓞亭日高过竹湖水光风长入座荷花香交红映緑满渠下各有意态随低昻篔筜咎池通一谷波溶溶竹合两岸烟蒙蒙寻幽直去景渐野宛迩不似在尘中王氏北溪石龟州北羣峯起一去距城无十里烟岚秀气䕶巖扄松菊淸香泛溪水轻裘肥马正荣耀春韮秋菘任凋毁待将底物勒移文谷口浓云白如𥿄隽老水墨之人勃海后所尚亦潇洒不承春秋学乃好水墨画鵞溪吾鄕里有绢滑如砑君凡几多笔爲我秃数把李坚甫净居杂题一十三首并序坚甫旣得请太平宫遂于长安里第营治亭舘爲逍遥种种之乐巳而作诗十三篇远来见寄且使余亦爲之余爱其趣尚淸远因以累句附其所题之末慙非精工聊以塞命云尔何事当淸世归来咏考槃近闻新住处不似在长安右静居米塩辞剧务宫观得淸资自取闲官乐争敎俗客知右静叟将何冩幽意有此古桐声爲问好弹处谁来听蠏行右琴室身闲无可奈惟此度晨昏与客正争局闻谁休叩门右棊室缣缃罗几格无限有奇书想在中间坐浑如獭祭鱼右书斋试品斋中画曾无第二流顽礓与乱篠应挂在当头右画斋日光明骀荡天气暖氤氲草木徧庭槛淸香朝暮闻右春轩淸颷动萧瑟翠樾减婆娑却爱夜来月满窓寒影多右秋轩铁石枝梢劲氷霜节目圆净揺风苒苒闲映月姢姢右竹轩翠羽攅何密靑丸缀实繁谁知人与木俱是太淸孙右桧轩寒熘日㳙㳙萦纡小槛前不知明月下谁与㺯潺湲右水亭未老先求退题庵乃自唿有才须进用能保此名无右退庵净居都葺了余地盖斯堂不用栽萱草无忧可得忘右北堂丹渊集卷十七终陈眉公先生订正丹渊集丹渊集卷第十八陈眉公先生订正丹渊集卷十八宋蜀文同与可撰明吴毛晋子晋蜀李应魁务滋同叅吴吴一标建先诗五十六首晋铭长安鬻碑者遗我古鼎铭不知其所来有眼实未经凡百十九字诡怪摹物形纵横下点画不类子与丁试考诸传说其源已㝠㝠宣王石皷文气韵殊飘零始皇峄山碑骨骼何竛竮我恐鬼哭时正爲此物灵安得不死神提去询大庭爲我译其辞读之骇群听秦诏山流濯幽阮铜篆发古耀我行奉天县叟以百钱粜读之廼二世元年所刻诏谓法度量者尽始皇帝造辞止曰皇帝乆逺若爲道乃命斯去疾具述纪其右文章旣精简字画亦佳妙亥尔何等人敢作万世调其爲者非是所累才一庙区区颂微末囘首皆可弔郡兵厌寳玉得此只挥掉漂流落荒壤千载厄潜奥乃知天宇内事有不可料此物今何爲惟助观者笑问陈彦升覔古瓦砚魏主用死力彼铜雀台当时台上瓦百澄爲一坯烧成比坚玉翠甲横崔嵬西陵旣归后此地日以摧后历典午朝群雄力相豗兹台旣巳倾此瓦只自堆岁乆岸谷变埋没深蒿莱𥘉谁得耕人刳之研松煤其理宻且润端歙眞可咍彦深所有者一一皆珍材自言欲时经岁无一枚琴纹与钖花此乃如琼瑰前日秘阁下重匣手自开示我者佳絶恰用一朴裁形模甚古野用可资怪魁归来作诗乞愿致无迟囘谢杨侍读惠端溪紫石砚学文二十年语气殊未成所以文房中四谱无一精岂不愿收贮恐窃好事名自愧中藁然敢假外物荣前日下秘阁谒公来西城公常顾遇厚待以爲墨卿延之吐佳论出口无杂声语次座上物砚有紫石英云在岭使得渠常羙其评因取手自封见授嘱所擎仓皇捧以拜其喜怀抱盈归来示家人衆目欢且惊言并我所有瓦砾而瑶琼贵价市珍煤风前试寒泓磨知宻理润点觉浮光清洗濯鑑面莹弹扣牙音铿遂剪十袭巾加以重箧盛客来有欲观稍俗不敢呈愿传之子孙更重金满籯作诗叙嘉贶慙比毫毛轻西冈僦居出官在秦蜀始末凡十年所治得公宇靡不完且坚中堂与挟廊角翼相钩聮领属仅十口出处皆安便冬夏恶风日侵薄曽无缘今年归中都职事叨磨鈆未免僦屋住敢谓须华鲜西冈颇幽僻爱此逺市㕓问得王氏居十楹月四千牀榻案几外空处无一椽匽溷及井灶坼壁皆相连经庳须俛首过隘常侧肩所谓十口者日绕蜗殻旋前时大暑中几不禁袢延郁若鼎釡炊局如狴犴挛走蝎过乱蚁飞蚊剧群蝉今日幸过之复畏明日然喜见白露节相贺肌肉全如何下淫雨晓夕常绵绵瓦破榱栋漏柱䧟墻垣穿惟供改席坐岂暇安枕眠中庭止数歩深已可载船尽室徒跣行一起复一颠京师费耗地居止实重迁俸料计月入外得无㡬钱却思巳过分仅免亲犁田自望于古人若地而升天小庐焦生高陋巷颜子贤引之谕妻孥吾道宜此焉犹胜比邻者寒突无晨烟阌鄕値风烈风吹华隂古槐若长唿高沙起黄碛四望如一铺上马低便面据鞍兀长途日晚过潼关行客亦巳疎守吏索姓名沸乱如䖝蛆两目不可开说之使自书夜至阌鄕县僮仆相欷歔困定卽洗濯泥土扪短须草草具盘飱零落饭与蔬恨无姜少府爲脍黄河鱼积雨京师値积雨浮淖皆满城况当淘决时左右罗深阬有客南河居旦夕隄上行病仆挟羸马十歩八九倾职事有出入长抱落胆惊都人素豪怒小官常见轻排辟要稳道歛避不敢争试欲效呵止圜目根姓名徃徃被溅汚直落舌与睛归来事洗濯袍袴纷纵横仰首问天公春泽当早晴幸有好日月何惜施光明大热过散关因寄里中友人六月日正午大暑若沸镬时行古关道十歩九立脚烟云炙尽散树木晒欲落喉鼻喘不接齿舌津屡涸檐血僮破领鞍汗马濡膊幽坑困猿狖宻莾渇鸟雀至此因自谓胡爲就名縳所利缘底物奔走冐炎恶尘心日夜迫欲住不能略因念吾故园左右悉林薄昔我未第时此有文酒乐长松借高䕃飞瀑与清濯层崖对僧咏大石引客酌畏景虽赫然无由此流烁于今只梦想欲徃途路邈所效殊未立期归尚谁约徒尔发短歌西首谢巖壑问景逊借梅圣俞诗卷前日读子诗快我烦病躯若坐大暑中琼盃飮琳腴辞严意清絶敢谓人所无子乃不自高尚尔尊圣俞爲我诵佳句实亦郊岛徒遂云有家藏两轴如椽麄我方嗜此学常恨失所趋愿子少假之使之识夷途秋居览景因感所事闲居闭穷巷拙者诚所宜掩书坐前楹黙与天理期是时新雨收物物含秋姿疎檐正残日曲几方凉飔群雀下空堦逐逐顾且随微虫出幽隙绕绕行复飞疎篁挺坚劲不并草木衰丛兰吐芬芳岂畏霜露知观此动与植一一全天资因念物禀生有性各异持夫人爲灵者仁义实所尸胡爲智巧役所有日夜隳不能保其元妄事纷扰爲汲汲以就死所耗无纎釐还本旣不完何用冠且衣余因激所遇揽笔成此诗庻哉学者心读已而悟玆彦思示望南山诗因答余于岐雍间屡走官道上终南百里近不得迂马访徒常饫双眼引首旦夕望群峦突天起气势颇豪王余名爱山者所见亦无量嵩华最魁杰诗之岂曽譲至此觉才弱不敢辄名状世谓秦土强舍是孰爲壮彦思奇伟士雅志同所尚近自山中来满幅以诗贶凡是山胜絶钩罥付心匠驱聮以大语句度实奔放豁若展图画压𥿄千万嶂读之未云彻早自肝胆䘮试欲効其说无迹可依傍坐见山所有巳若一携杖何当俯清渭解带濯尘坱掉手入巖谷琴樽乐幽旷浩八极大冥心恣飘飏此意殊未谐临风一悽怆嘲中条荆山赴太华百万如走驼觜尾不相殊前后翻海波旣至拥而蹲仰首争列罗大华势愈尊引手欲下摩中条从北来亦愿依巍峨岂知队伍弱只类马与臝奔腾气力尽群伏飮大河飮巳只南望岌然将柰何寄题威胜军守居高明榭石侯守铜鞮暑居念烦愀营基切城角列础出树杪窓横四野外转目可俱了长风落霄极万里吹缥缈主人白羽扇日日上清晓琴樽啸佳侣以乐军事少晴烟抹阛阓暮角送禽鸟语客莫遽归前林月将皎仙禽送景逊赴阶州监税肃肃彼灵羽英英下瑶台杨翘俗采暗振响仙籁囘凡鸟只歛避衆人亦惊猜罗以万目网离以双翼摧十载困尘土一身伏蒿莱晦色不敢耀藏音岂能哀饥膓金屑实渇吻琼浆开俛首事澡刷一飞游九垓送吕希彦司门通判河阳行父须生公相家修㓗不类在纨绮岂惟浩荡爱古学实亦纵横晓时事孟州之民尔何幸一旦得此贤半刺定知未几政清简日日案头诗满𥿄河阳花开酒休䛏太行云飞楼好倚若因行县至盘谷爲访其间隐君子送周介之学士通判定州紫垣之东蕃群宇合四翼天家积图史编简何万亿介之才艺选此地典文墨纵横四部内骋骤千古力乆爲光禄校颇倦承明直尝言石渠树五见㺯春色前自启君相得请均外职翩然驾别乘去矣大河北又河北扼虏要定武承其咽分道宿劲兵望之爲中权朝廷倚注地择用须材贤黠猃詟所闻射猎不敢边兹焉势愈重岂谓甲马然将军庙堂老御史蓬瀛仙合谋运潜略胜气压古燕惟当陪缓带壶觞铃阁前送柳才佥判蔡州翩翩河东孙豪迈有祖德二十补楚掾能用口破贼归来入京寺不借推挽力骄夸固其宜了不见颜色题舆盖本乘入幕乃屈职淮西号剧府君也兹歛翼朝廷选材吏闻下前日勅奉诏者云谁此章君可塞送张宗益工部知相州学术深沉乆未施晩登台省世方知诗章好奏周文庙字法宜磨魏武碑禁掖便当提大笔名藩犹自拥高麾应怜共试金坡者答飒浑如郑鲜之送王恪司门知绛州绛守园池天下夸绍述有记词聱牙苍官青士左右树神君仙人高下花逺水依然尚钩带旧门想已无鞾檛自怜俗状不能到此去羡君专宴衙送蒲霖中舎致仕归阆中急趋长拜倦劳劳自笑风埃满绿𫀆官味十年如水薄归心一日共云高毫釐巳悟蜗争角文彩须知鳯得毛且喜还家收拾在锦屏山下旧东臯送刘立之着作归长安因赴安定知县西郊晴雾晓霏霏囘首京尘一拂衣上国莫嗟爲客乆高堂初喜改官归洛城气候花才动㶚水风光絮恰飞恨不同游曲江岸与将歌酒䛏春晖送张正夫监簿归汉州知巳非不遇其如才命违宦名疑在梦亲禄只徒归道路盘危栈家山指落晖好将绵竹颂重拂八关衣新霜新霜着庭树叶下如勐剉萧然物容改有若惧凌挫砌下丹橘落墻边紫榴破精光竹劲徤沮䘮柳怯懦览景惜向暮感时惊忽过胜事实可乐闲愁本堪唾何当共佳客对此酌香糯答马子山节推见寄曽陪参画从鞬文雅当时最盛传玉挂好风横飮簟翠漪明月漾吟船石渠金马余何者绿水红莲子尚然好养江边鸿渐翼诏书非乆下菑川红树万叶惊风尽卷收独余红树拟禁秋已疑断烧生前岭更共残霞入逺楼枫岸最深霜未落柿园浑变雨初休劝君莫上青山道粧点行人分外愁彦思惠榲桲因谢秦中物专羙榲桲爲嘉菓南枝种府署高树立婀娜秋来放新实照日埀万颗中滋甘醴醸外餙素茸褁彦思摘晨露满合持赠我复侑以佳句再拜极所荷珍之不敢尽玩巳卽深鎻兹焉遂名产沙苑忽么么彦思有北楼见寄之作依韵和答峩峩守居城上楼最宜登览群物秋层檐高搴碍翠岭采槛直出横清流烟中岛屿逺历历风外巖壑寒飕飕主人好事客意乐日夕幸此忘幽忧闲居秋日书事秋雨晚萧萧端居闲寂寥雀饥争朽穗蝉病落寒条云过茶烟没风归砚水揺惟当䛏图史闲日底能消寄题湖州沈秀才天隐楼自念乆不偶归老东南州地名水精宫家有天隐楼收卷势利心欲与汗漫游出处固以义无爲子光羞酬仲几秦州道上见寄送子入秦处纷纷黄叶间孤舟渡野水疋马转遥山明月毎夜望清风何日还新诗慰牢落爲一破愁颜入谷马上宛转入深谷一林还一丘揺鞭㺯新霁把笔韵高秋翠巘云长合寒潭烟自浮因成忆猿鹤聊此爲迟留其二乱竹围清宻埀萝䕃屈盘晴林风色淡晩水日光寒树石因谁好烟云只自漫群峯若相待满眼碧㠝岏其三北谷气象佳有景乃天设峯峦牙亏蔽湍瀬相绾结珍条拂埀袂芳草留去辙自顾尘满缨安能住深絶其四群山护秦陇转去转幽深岚气重压眼秋光清彻心凭鞍吟絶壁解带坐高林爱此嵓泉好临流浣俗襟将至陇城县数日山林间嵬眼复倾耳烦襟一以换飘若方外士今朝出谷口已觉俗虑起可惜身上衣斑班遂尘滓囬首林下游何年赤松子宿云屏山寺翠岭耸云端巉巉走复蟠客从尘外入僧向画中看月上千嵓碧风生万木寒平明惜归去犹待一栏寒食蜀客寓秦城寒威怯夜生火床功甚小酒榼力何轻月外天无色霜中地有声王章龙具漙数彻郡楼更寄彦思时在长安言游终南日日望车马君当何日还谈谐思衮衮篇什爱关关大道风埃恶长河氷雪顽相招早来此拟欲问南山寄景逊别后西城上来须到日曛目迎秦塞鴈心过陇山云寡合无如我高怀少似君相思只相望徒尔託云云听天台处士弹琴处士得琴要谁师师自然爲言秋思好因听夜声圆耳出淫哇外心揺寂寞前广陵君且止不欲慢商絃鸣玉亭筹笔之南层崖高百尺亭卽层崖下飞泉若环珮万缕当檐㵼坐可脱赤热听宜彻清夜亭前树肤剥爲系行人马思归鸟左右掩作崃中足啼鸟醆邹不可㑹其道思归者雄鸣卽雌对前壑云渐起后山月已背行人畏闻汝一声一心碎夜发散关风吹古关口万木响如裂凄凉异鄕客骑马关下月板道霜凿凿石梁溪咽咽怪来晓寒重御爱山头雪宿山寺高峯浮云际古寺高峯上秋来巳潇洒雨后益清旷坐随明月转吟伴寒蛩响待晓出松关幽襟谢嘉贶中秋月隔林灔灔生寒浪倚汉岧岧数乱峯记得旧山曽此夕碧嵓千尺坐高松又望外物容澄似水坐中秋力凛如刀此身直愿乘双翼飞上三峯第一高二里溪濯足暑气沉晚树晴光满遥川下马古道侧濯足清溪边胜事乐水石幽怀託云烟还来振衣起囘首徒悒然稠桑见荆山万岭鬰丛丛盘云气势雄纵横谁画笔屈折自屏风倒树出断外乱云生掩中无由更停马此意恨如蓬白鹤寺北轩围棊祗园隐城角开轩极幽䆳日影转不到居常抱秋气余兹度炎燠一局忘万事扰扰门外人谁知此中意太常致斋闲书寺壁晩日微明㺯雨余竹隂桐影共萧疎旋移小榻中庭坐读尽扶桑太帝书景逊以诗招棊因答待阙官期逺侨居客思多许时闲日月愿与局中磨初入二里树色交山色蝉声杂水声客怀殊不倦信马此间行又送刘着作北地戎马后凋残今几年边民此天幸县令若君贤况自储蓄乆定知摩抚全好须图善政能爲作诗传送张朴翁归盩厔一觉落天梦遂吟招隐诗携家异鄕去变服散人爲郿坞云开后圭峯月上时清秋此高兴琴酒问同谁其二山曲水曲处其间皆羙田夫君别桑此地卜林泉壮岁可立事明时方尚贤何当再就诏便忍说终焉丹渊集卷十八终陈眉公先生订正丹渊集丹渊集卷第十九陈眉公先生订正丹渊集卷十九宋蜀文同与可撰明吴毛晋子晋蜀李应魁务滋同叅吴吴一标建先画厨杂咏宋复古度支晩川晴雪霁色变云林寒光混烟水遥山定何处渺才可指早秋山水砚屏晚霭隔逺岫秋容入平林方素仅盈尺嵒谷能许深冦君玉郎中大蠏蠏性㝡难图生意在螯蛫伊人得之妙郭索不能巳小蠏骨甲与支节解络尤精研手足虽尔多能使如一钱黄筌鹊雏短羽巳䄜褷弱胫方屴岌母也向何处开口犹仰食滕昌祐芙蓉双干发寒葩一枿立纹羽欲品精妙人君当二三数毛老闘牛牛牛尔何争于此輙闘怒长鞭閙儿童大炬走翁妪苍㺏八九子骇立各四顾何时解角归茅舍江村暮邓隐老木寒牛苍崖稜层草芉绵巨木半死生枯㷑羸牛日晚巳噍草稚子天寒犹打钱许道宁寒林许生虽学李营丘墨路纵横多自出交柯挥霍裴旻劒乱蔓淋漓张晓笔易元吉抱栎狨老栎抱拥肿金狨立鬅鬠当年陇山道似此见危层引子獐苍獐引黄麑双耳谁惊立高原想新霁町疃见行迹崖白败荷折苇寒鹭疎苇雨中老乱荷霜外凋多情惟白鸟常此伴萧条孙太古辟支迦佛调御出火起正念萨埵捧香生信心二士之意在笔外彼太古者何情深许中正捕龙雷彼龙胡爲被天谪不肯爲天行雨泽天敇雷公恣搜索龙藏何所忽尔获提之满空若曵帛雹风电火相卷射雷张两翅但拍拍首尾挽之足双磔龙力与雷固不敌雷转威怒龙褫魄须臾定见肝胃拆万力千气凡几画斯人斯品入神格范寛雪中孤峯大雪洒天表孤峯入云端何人向渔艇拥褐对㠝岏晚秋烟波直于一丈素写尽千里景云山杳杳巳成秋烟水漻漻方入暝君应无心得此画我岂有言能尔咏春山冈原草木秀溪谷云霞媚君笔谁所传独解吐和气秋山孤峰露苍骨疎木耸坚干高堂挂虗壁爽气来不断梁信羯皷小图高梧间垂杨玉宇极淸邃三郎当殿坐左右拥佳丽氍毺近香案蹲兽吐碧穗寳几承画控纷交綵𬒮花奴卷双袖俛立前奏技君王顾之咲轩庑动和气谁谓一尺素写遍天上意听者定何如观之犹解秽蒲生钟馗寒风酸号月惨苦枭飞狐鸣满墟墓丛棘乱礓翳野雾古社秃剥倒枯树下有三鬼相啸聚初行谁家作疰忤痛热肿痒快呕吐塞噎咽喉胀脐肚唿巫召觋使呪诅翁惊妪忙设赛具茅盘草舡置五路饭盂炙串狼籍布相共收歛各执去方此危坐歠且哺忽尔相视生畏怖有神杰然驾巨牯前诃后拥役二竖此神噉鬼充旦暮其腹尚馁色躁怒鬼遥见之悉失措窜匿不暇相告谕酒倾肉落杂秽污魄飞荡身偃仆一入木底只四据一尚把盏愕㠯顾一自隐蔽捩眦觑神用气摄縳束固前死入吻无十歩计之嚼啮或味饫蒲生胡爲适尔遇画之满卷无一误笔墨丑怪实可惧持以赠余子何故揺手不取一钱赂他日乞诗者尤屡试爲言之写其故折杨柳垂杨百尺临池水风定烟浓盘不起欲折长条陈眉公先生订正丹渊集丹渊集卷第二十陈眉公先生订正丹渊集卷二十宋蜀文同与可撰明吴毛晋子晋蜀李应魁务滋同叅吴吴一标建先挽诗仁宗皇帝挽诗十首同前在草土伏闻大行皇帝奄弃天下号慕摧咽无以胜处窃念同本逺方巖野之人偶用词业以干仕进大行皇帝亲考其艺赐之科第㝷得召试擢寘馆阁怜其亲老又与便地俾得荣禄以给供养不幸前岁遽罹家祸解官去职持服鄕里居常自谓同也何人草茅之姿蝼蚁之命叨𬒳恩泽如此深厚但恨未有死所不能上报万一昨者大讳之日以故不得随从列辟朝夕哭临臣子之心实爲大痛伏见山陵择日在近同羸病初起复不能奔走匍匐执役斥土荷锸负畚以先徒衆谨斋戒撰成永昭陵挽诗十首缮冩共一轴非所以尽五内屠裂之意聊以助天下昆虫鸟兽悲唫哀之一声云绪业承三圣规模盛一王朝廷周礼乐庠序汉文章殊俗皆归徃蒸民尽乐康帝功如此大宜享寿无疆右一徇速承王后聪明复辟初恩波同海浸刑网比天疎屡有捜贤诏曽无諌猎书惟余封禅事应恨缺蒲车右二求治亲垂诏观文自着图何曽慿喜怒未省蔽䜛䛕尘世留徽号烟霄返旧都悠悠增筴验难问鬼臾区右三寳辂嬉游少珠宫艺学优仙毫媚风帛睿藻焕星钩天极推神历兵防演秘谋飈流今巳矣长共糓林秋右四政殿咨丞弼经筵引俊髦未尝耽逸乐终是过焦劳归路三山逺遗台万古高小臣无分去定拥堕髯号右五神鼎犹烘药夷槃已实氷留恩均器服下诏约山陵影殿虚绨几皇堂掩灯萧萧拍城下空有暮云凝右六浮世期云尽清都位欲传秉珪徒请命脱躧遂登仙遗泽流天下重光照柩前几时来甲观更待一千年右七被衮才慿几跻堦忽受同哀文铺帝业谥册讲仁功竭蹷趋群后号咷动两宫铭旌来巩浴万里卷悲风右八幡翣离三殿箫笳接两都尧殂如考妣禹葬省人徒岂并游韶石应同去鼎湖愁闻下竹使海外走哀符右九史祝周坛日人忧𣏌国时飮池无善效颒水有遗辞仙仗朝三后蕃仪集四夷从今河与浴长㵼鳯台悲右十正肃吴公挽诗虎节归兵日麟符命使年帝将还二府人巳哭三川清议谁违者高风自凛然佳城空万古一圹掩寒烟右一眺董文章重䕫龙德业尊简编成故事穹壤与长存风旐飘寒陌霜笳咽晚原谁人碑有道应不愧斯言右二张中允先生挽诗三首善颂堂中客华严㑹里人生爲天所祐没与佛相亲祖送逾千两哀号动四隣宜祠瑞筠社永配蜀江神右一鄕校咨抚范闺门慕典刑爱看高士传欲註浄名经素节标家牒芬情勒冡铭近谁瞻碧落应见少微星右二文行俱高妙声名五十秋君恩来草泽子舎上瀛洲有相身须尽无谁泪不流庭前云盖石长伴影堂愁右三张思孺秘校挽诗二首昔在天彭郡侨居过一冬感君常见访无日不相从逺寺携棊局高亭把酒钟谁知三载后孤冡列新松右一人前常奉诧张也好堂堂处衆谦和甚居官志力强当时君壮徤在座我苍浪今日翻相哭无言问彼苍右二吕惠穆挽诗四首文靖登庸乆朝廷政教隆相门无或议子舎有如公恩泽非徼幸官荣悉治功至今清论在常满缙绅中右一帝御皇图后公居右府时开陈诸议论感发止嗟咨自此倾宸眷方将正宰司胡爲便沦谢天意固难知右二忆在南卭日家君此忽亡公时帅本道力爲济归䘮贱息将何报深恩不可忘如今毎念及惟有泪浪浪右三自出公门下常蒙礼意勤相看如子姓交政爲郞君每望中书入俄惊逺讣闻何时高冡上永日哭寒云右四张林宗司勲挽诗三首司勋自䕫州运判移梓州路提刑召爲开封府判官出知华州至华二日而死巫崃乗轺去涪江拥节还方来赴京兆又出领潼关髀肉川涂瘦顚毛案牍斑音容今遂巳清血爲公澘右一候骑排弓箙牙门换㦸衣使麾方报入神柩已云归关吏惊来徃鄕人叹是非生平幽石在谁爲刻珠玑右二素节鄕评重清芬世阅传谢家儿妷盛穆宅弟兄贤展矣兹良士嗟乎不永年西风寄哀调愿爲唱新阡右三张道宗比部挽诗三首比部有学术司勲弟也自省判爲广西转运使闻兄死华州一哭而死学富词章妙才高志力强帝方知可用官欲渐难量始得西原使才终右省郞念公今止此无语问苍苍右一见说闻西讣危膓已似刀抚膺成一恸复魄遂三号旧馆州名桂新居里曰蒿九泉休负恨兰玉满儿曹右二忆在南岐日于今十二年宦途聊邂逅賔馆重留连正喜谋黄峒俄惊葬圃田无由执行绋徒尔泪如泉右三石左藏挽词二首世泽传清范戎韬演秘谋雄藩未赐节大壑忽移丹谢氏胡床在羊公羽扇收光华归令子何恨掩泉丘右一昔年陪宴上崏台一听新歌一举杯此㑹如今嗟巳矣拟将何调寄余哀右二丹渊集卷二十终陈眉公先生订正丹渊集丹渊集卷第二十一陈眉公先生订正丹渊集卷二十一宋蜀文同与可撰明吴毛晋子晋蜀李应魁务滋同叅吴吴一标建先杂着黄氏易图后题易以数变以管摄天下之事物横该直渉穷崇扩远幽么隐奥无所不及古之人得一绪而力引之舒演盘约以系其说滂洋滉漭而𥘉若有以可纪者究其推合迁就徃徃于端末亦自盩今之所谓京房之学者是巳房旣受术于焦延寿延寿尝谓房必以吾道亡其身后果然岂以其自置太审而尚凿者欤取六十卦更直日事候一岁风雨寒温以効其烖休独以坎离震兊号方伯监司以分至专王之气主之其事疑彊配不精解勤且勤矣然后人临文所惑柰何故吾庶先之论由此而兴矣庶先少游四方博学善辩议湛思无不晓贯因悟周流六虗之说遂以完合京之罅漏散八卦所重之画均诸消息而着之图焉终始出入无一誖谬如瑵之聚斗如辐之拥毂循睨偻指不失伦类复撰明閠衍图卦气三篇以正诸家之未至以辨传记所以昧没之意磨神睛𥙷鬼髓庶先之深功厚力也欲视于世求此题述试爲道其大氐世之君子考其图阅其书者皦然若粉墨卑画不待讲解而其法自得此吾所以不复区区也熈宁巳酉孟冬望日墨君堂书张景儒先公手泽题后提刑司勲景儒尝以其先正尚书公手书十九帖示其乃公之守成都时通洛中之家问也厚𥿄细字匀圆满幅行楷相宻净无改窜读之其间虽与其家人语言然未尝不以巳之治蜀求宜于远人及戒告其子使居官当务以淸愼端㓗与人恭顺爲意者世之人徒知公生平立朝以风节修谨爲名臣且未知公于其闺门不以私忘国不以下废礼亦如是之至也贤人君子修身治心正家以至于任天下之事岂有内外大小之异耶其诚固以一矣某今见之于公也景儒公之苐三子自㓜以孝友闻于人凡公之寸简尺札尽能收拾裒聚躬自缀缉褾爲大轴此其尤完者也景儒谓某曰是不独自爱以爲岁时霜露之思盖将传诸后世子孙使之知前人所爲一切不简妄知信蹈之是无忘乃祖之懿范矣因捧之怆恨良乆某遂借去展玩累日乃曰昔袁彖怀其父集未始一日离于身孔休源每见其亲所冩书辄哀恸流涕景儒高行斯人之徒欤其有开画扇而追悼持遗劒而祭奠者固未若景儒之所藏眞蹟灿然终身常在乎其目矣于其将还谨题于后鲁肃简公尺牍题后余过城因问鲁肃简公向时爲县之遗蹟有言演觉寺爱山亭之榜公亲笔也因徃观焉徘徊其下凛然若在其左右叹息良乆顾慕不忍去寺僧可吟复出公书凡六𥿄烟昏雨浥几至腐烂乃公去县后与甘泉经邑眞琛二上人之手书天禧𥘉仁宗爲皇太子公自秘书丞以右正言召改户部员外郎爲谕德仁宗旣卽位公遂参预大政公生平以刚重㓗直闻天下故𬒳选爲调护之职当时士论无不相庆以谓用人盖无谁可踰于公者今观其字画与其所以爲书究其留意于旧故周旋委折谆谆访问无一事不至者噫诚忠厚惇实之正人端士也世何有哉今夫人少相与从游平居势相若则尝欲合两心以爲一交内于腹中一日趍所利仅争顷歩之差则阔视远走亟徃先就之旣得乃反靣不复相谁何狠骜恣肆轩然自以我正当如此甚者交相诋毁或尽力排迮置死地尝试㠯视公彼何等人耶虽然彼二上人者能以道行取重于公信亦非衮衮浮屠氏之徒耳因嘱可吟令完缀缄鐍之勿妄㠯示人㑹进士李宏随计入京可吟委之装背褾轴俾称其事宏归携以过余且求余䟦其后庶传之永乆也无疑熈宁九年丙辰七月癸酉洋州守居灙泉亭记八师经题后佛书载地狱事谓与人间造罪业而死入此者大小相较各以苦恼报无毫发荖谬者具言所以爲报之状种种怪异初若不可信然徃徃呈露以警动世俗是果然矣吾友直阁吕缙叔叙八师经述陈氏子事蹟甚详宻乃言其自见闻也如此缙叔性坚正其语且不妄予遂得此本持归蜀愿镂板以传布庶当世有乖矞暴戾务爲不逞者虽曰巳幸免国刑迯天祸完皮革㠯就死亦使其知幽隂之中法令悽楚惨雪不可得而苟脱矣㠯恐惧故或能易心改行以自懴首乃此经今人归依之明效大验也楞严道人继舒师善化人者人大信之可主此事付此经白狻猊图賛白狻猊图蓬山太守安子野之见寄也子野言世传此本甚古识者谓陆探微之笔郡有画工善摸搭今试使爲此谩持去敢求评之余爱其凢用意处非寻常画人之所能及此虽不逮前人而典刑在矣乃作賛以示子野至阳之精动而爲物豪健趫勐力不可屈伊惟狻猊质状仡仡西海之中洲名聚窟厥生其间万里中国请试言之大畧词曰肩凥抗衡鬛尾蓬勃口哆舌掉耳冲目突窜海铍蛟捎空碎鹘虎豹飮髓犀象嚥骨胇胃欝攂不敢前捽忽时惊奔天出地没有皓然者来何岁月陆生探微冩以奇笔筯紧肉怒常忧窃发后人传摹粗得髣髴有客好事远以书逹挂之高堂气象崷崒毎至昏夜鬼神窸窣瞥然观之寒耸毛发世有此类其勇莫越爲之賛云大愧孱讷觉济大师眞賛成都府大慈寺有高行僧曰觉济大师继舒者以某年某月某日殁于其室其学人文照其弟子居逸等议葬之于彭州九陇县选胜地而塔焉旣巳又绘其像于塔中而恭事之请于常所与徃来者文同爲眞賛同爲賛之其词曰有上品人学大雄氏了一切法到三摩地自领秘嘱震音西南化同毗耶现比优昙倡导演教危历四纪计所悟入屈忘其指在在处处瞻承光声归如羣流望海以倾贵主钦依重侯谛仰宠服恩名取卑天上乃数须尽示㓕浮提孰穷其端住东院西丹景山前大乘寺侧藏固遗烬表崇高级是咨妙绘图冩淸眞仪形则然不知者神恠石铭聂侯友仲立汉学制度宏侈爲二蜀之冠当时不知何所得巨石置讲堂之后质状恠伟势若飞动昔孟氏僣窃苑囿所蓄者皆宁武军节度使顾璘所进昶旣靣縳是物亦散落民间余在成都徃徃见于好事者园馆凡自璘许来者一一皆具欵勒此非耳而其完厚瓌诡上下可爱虽到茂灌牛奇章号爲好事谅亦未尝见此者也治平丙午秋余视羣进士试于此旦暮环绕其下叹惜之不足乃爲之铭其辞曰广汉学宫后有奇石磥砢一抱嵚崟九尺怒蜃骧首狂龙转嵴拏空将飜压地欲坼神乳熘腹老苔渍额坚包劲膂润吐活脉夸杀羽人咏穷墨客敢告存护千古怪碧卢𣏌传题后卢𣏌少时巳险矞无正行借父奕淸名人不识其丑爲号州刺史号有官猪三千𣏌因奏言猪患民甚德宗爲徙沙苑𣏌复言彼亦陛下百姓莫如食之便德宗喜曰𣏌守此而忧它宰相材也乃赐猪贫民立召𣏌爲御史中丞迁大夫遂以门下侍郎平章事异乎哉𣏌也士大夫立朝能自以其才结上知而都贵位者于古几耶盖常有所因于人然后可以脱尘泥而薄云霄矣彼因之者或未有以能厌于中虽非巳所愿求而它自欲以已爲其重行之至此尚冝逡廵顾虑择去就以避天下之大论一失之巳爲当时所谓君子贤人者姗笑不存录所服涂地矣自昔帝王命相以梦以卜以自识其器业以得之于左右正人端士以深知其乆负于海内之望者旣审矣乃置之巖廊之上朝夕与之讲议所以安养元元之治动神几宣灵谋崇固万世大业而共飨无疆之休烈乃当然尔今𣏌皆不然独以猪爲谋而遂至于宰制天下士民之命毁国章贻主祸頺替坏烂颠覆狼借如此岂上天以时将溷乱扰攘不可支持而生𣏌与国俾造此纷纷者耶无乃先以其兆示人谓𣏌体虽人而行禽兽故使由畜产以进者耶何其本末轻贱陋恶若此之甚也天意若曰𣏌狠躁秽蔑类猪故以猪发其身噫𣏌可贱矣然天之所以命人而作监于其后者亦巳恠矣李兊尚书谥议尚书恬简和𥙿廉明敏给㓜而警悟有成人之志壮且该洽中求士之选两賛府事再涖邑政居爲僚友之向服去得吏民之怀仰常致显积用传淸议道才美者公常在焉庆历中鱼周询爲御史中丞好善乐义赏㧞贤俊乃独表公求以自副公居台侃侃甚着风力事畧细故言存大体上常纳其中启人不知其外迹㑹广言路寻当谏职遇有所发彊且不避屡诋重戚谓辱于要位深排贵寺尽夺其宠势当时衆论于今在耳旣膺延阁之命频委名藩之寄佩越印守杭符建广牙握孟节旋旟自邓典宪在洛泊然知止还政就第其有断积讼止暴役活冤命辨鬻狱公之在官常所从事行巳至是与人何愧以寿而没世亦鲜俪易名之典礼具于国谨按谥法曰履正志和曰庄公之居职乃心夙夜义不势屈名非讦取考合懿行宜与此对请谥公曰庄谨议素灵宫醮词某年月日具官某今差某官赉香菓醪馔摄行淸醮于大圣金阙眞元帝君某伏奉十月二十一日赦书致祭者皇帝因星文谪见肆赦天下盖虑方宇之内物有不得其所而寃愤上激以成兹变者夙夕警惧无或处宁以至避正殿撤常膳而深自损抑寅畏天戒钦修圣德如此之至也复命守臣于其境内神灵之所宅皆俾䖍恪供事以道上如此孜孜之意庶期消伏灾沴以召休应帝君昔尝显章威灵偃御元恶栖眞秘奥光景如在某谨如皇帝诏㫖上荐圭洁伏望下从人欲埀享精愿攘妖萃祉保卫方国某无任䖍叩激切屏营之至顿首顿首谨词丹渊集卷二十一终陈眉公先生订正丹渊集丹渊集卷第二十二陈眉公先生订正丹渊集卷二十二宋蜀文同与可撰明吴毛晋子晋蜀李应魁务滋同叅吴吴一标建先记成都府玉局观新建五符幢记事有絓于荒忽茫昧之中繇旷古及下世无俗书以传凡智解狭不能究度至诋忌蔽人令弗通思虑所该外物语者率谓狂矞罔诞非经见乃用摈笑不讲录是皆蒙塞自浅岂寥然壹尽大方之理者欤其有导神几宣灵谋混沦焉行于亡形以鎭养乎元元使怪厉不作消祓摧殄不得横悍以肆其姦是术也凡王侯保土社芘羣品当知向服而尊高之渠可嫚忽耶其所谓盖太上洞眞灵寳五老赤书云按元始至眞肇探于太朴之先凝神火庭寻详曲折焕译妙势爲天奥寳告瑞发应秀映灵都神杖封固长依跬息大道君玉帝诸眞恳请恭受反复难遴倾倒切至始赐矜谕敇诣紫微居斋九旬后肯付卑然犹戒禁勿得布下是天所贵重若此不记从何刼运漏坠人世有圣研极镌胎剖魄识其倪绪取安诸隅广㝢泰宁传云东京完水寿时正一道陵患魖魅恣杂辟人鬼使异行植幢㟭山誓刻严毒自是判然幽明不殽至黄唐文缺重瑑置昭庆道祠岁乆岿然颇剥烂几泐无所考宋五世天子英文明睿陞用贤畯命侍臣赵公抃鎭蜀公致治未朞民物宜顺旸润孔时川隰生楙𧖟饶糓登体腹温饫蔷讹勃疫沦伏不起冦兵弭消寂无纤譁颂公平循声辞邕邕公固以爲未然复访悠远安保方域俾无虞戾之深计显効休功件巳设施事可託神亦图崇修原掾陈汝玉学广知博古公具前躬摹秘符解鈲论辩公得且喜告下趣辑廼相玉局衍基洁爲灵埸筑垣缮宫就完种胜初伐石西山地深窅材洪执鉅輓致殊力工徒愁嗟求策迷所一昔暴洚涌发漂䃂下磵出道平夷遂可筏行旣至正昼矞云丛飞滃然下覆天光明丽景气晏恱晻蔼高眞䬃若来况都人观绕惊叹喜蹈回颈望公祝若父母云护我等亭育抚焘心精神虔祥报昭露明日授匠矩尺砻爲觚干恭肖神画鑱勒其上科禁周具供所祈纳大坤之维永永蒙祐噫大霄妙章上灵秘篆何此羣兆幸焉觏觌常爲投依以挹厥休千万亿年公惠无冺一日公戒部吏文同使纪其事同谨再拜撰辞以献复类而爲诗以与蜀人使长言之无穷其辞曰于未物前有气混茫扩无端崖滉汪洋中函神胞孕此威章灵铓决分飘靑堕黄布照大空流精发光乃时玉符获于元皇自然秘文盘葩屈芒支交歧聮蜿䊸结张皇执焉嘻练于洞阳莹焕九霄瑞应蔚彰书简刻金煇烛焜煌大阳灵洞俛仰是将惟时诸眞啸命以蹡诣皇咨观祈必愿偿命入太空九光华房扩开金扄动决灵囊戒勿下传上馆乃当何刼坠流降奠五方完志未朝㓜獝肆狂虎冠道师得焉其详植石摹形大㟭之傍隂怪震惊扫㓕伏藏后多历年复治于唐迄今巍如镂蹟劣亡治平之君尧舜禹汤诏用赵公付之蜀疆公来民宜啮暴呴尫太和熏烝百体具康肌燠赢𥜗腹果衍粮境殄萑蒲狱朽桁杨沸舌颂公寿福炽昌愿公光华衮衣绣裳移蜀之爲天下以滂公闻曰噫是志曷荒有及后人乃利也长或告眞文本先圆苍可图营之福招祸禳流䕃西南𬒳頼无央公喜趍爲日不暇遑牙谯西隅玉宇是望髙宫翼如綵枅绘梁覆幢其间崪然百常先时堪舆与公効祥水媵云幪异孰尔量蜀人其承永隔害殃公德之深万世曷忘杪哉末兮岘碑陜棠利州绵谷县羊摸谷仙洞记熈宁庚戌春余还朝过利州通判冦諲恭甫爲余言近季按朝天驿人云去此七八里巖谷中有神仙常出见洞口因徃观之自龙洞阁具舟西下过小崃有山嶤然崛起万仞翠壁如削中辟大门可五六丈时正晴日光下照有二童子先出次有一人白衣皂巾曵杖垂长髯襟带随风翩然徃来下视乆之左右数靑衣从行有物若鸡犬若虎若鹿者先后之又有执扇与繖者隐隐若绘画甚可爱人之长者裁尺余举止详缓如人行二十里许乃不见问其下居民云相传五代时土人有王姓者种山下尽室歛获于此因遣妇去求水妇汲还路有病僧创秽甚满身腥腐不可近辄前索飮妇恶之且惧未始见弛檐走僧遽就噐飮殆半遂去妇不能易之隐其事置水田上其家人无长少一来飮尽之妇以故独不霑口晩又俾妇致饟旣至其所得僧飮余水者尽飞入此洞妇旣不见但号哭奔走嘂謼跳盪如狂人忽闻在洞中唿妇者妇仰应不得去懊恨至死自后荛童牧叟常惯见不以爲异近年毎至天色开霁则出出必尽日就中山间花木盛发时出尤屡冦乃取画图示予余曰向尝读封禅记见祥符中利州路转运使李允元奏绵谷内山洞中有神仙见自言尝徃见凡三数人或立或行衣裾皆有异光至日暮方没盖此地尔因求其图之别本以归壬子秋余移守兴元有新府从事贾君瑄自南荣访余于陵阳见图屏上乃言其向官洋川时常与太常博士陆丕考较进士于宁武亦闻之归日与丕诣洞下同立良乆其见果不妄指图之涧壑峦岭谿谷磴道曲折出没一一尽如此俞侯之彦座中遂卷图去命工摹之且俾余次其事列之图上余爲记此九月二十三日记彭州胡氏三遇异人记熈宁六年春余寓天彭成都承天僧敏行无演在焉爲余言北城有胡氏者名钊字倚天国𥘉时号爲高赀修积善行尝奉事异僧四王罗汉者置寺住之后有诏俾倚天赴阙将授以官倚天不愿仕辞之在京师出入起居与西还之期王日日预言于其家巳而究验尽合无少荖者初倚天去彭在道中以至都下人徃徃见道人𬒳破褐状貌怪伟常在倚天左右忽问他有不能见之者以语倚天倚天但笑而不答自知王之于此隂护持之尔术士尝言倚天寿不满四十倚天过华山谒希夷陈先生先生甚喜乆留其居爲造药一鼎使携归饵之后教以度世延年之法倚天旣归如其诀行且乆其身枵然若将翩翩随风而起云鄕人异之一日有晨叩其关者遣视之不见其人但以杖十七茎倚门而去倚天收之卒不知其所以致之者自后胡氏之门愈盛逮今累世矣倚天至七十八岁乃卒余因与演诣其家观其所谓杖与药者杖非世间所有之木色绀紫坚润可爱药大如弹丸赤黄有光隐杂寳其中重若金玉余叹曰倚天人不能知其所以然者隂行甚宻矣所以三异人者常相与逄遇如此警动之倚天虽巳去世亦自与斯人游风尘外尔岂俗士哉其孙靖爲进士端厚淹粹爲鄕里所称余因谓无演曰靖佳士也于以见胡氏子孙承借其祖之光灵庆嗣绵绵无有穷极者巳无演曰然是可记也自余来兴元靖遣人千里致书且求记其事余爲记之彭州张氏画记蜀自唐二帝西幸当时随驾以画待诏者皆奇工故成都诸郡寺宇所存诸佛菩萨罗汉等像之处虽天下能号爲古蹟多者尽无如此地所有矣后历二伪至国初其渊源未甚远故称绘事之精者犹班班可见近世所习浅陋寂然不闻其人此亡它盖苟于所利而不自取重其所爲之技尔独天彭张氏能嗣守道人之学用笔设色气韵标置未尝輙自奔放惟一谨于良法不爲世俗之心所憷诚可尚也予寓彭累月居甚闲暇日与承天僧敏行游凡出于张氏之手者观赏殆徧信乎他人之不能相与较其后先矣敏行乃其俗裔也俊慧通博亦善于此闻予嘉叹其父祖之所爲磨石请予道所以然熈宁六年中秋日记成都府楞严院画六祖记僧惟中字慧雅本隷蓬州开元寺后游成都不复归其鄕者凡四十年性孤㓗不妄与人合精禅律之学善吟诗气格淸谨其徒许之与可朋相上下常唿之曰诗伯复通吾儒书学者从质其义日满座下羸形垢靣破衣败屦见者不知其中之所有能如是者俗年六十示㓕于大慈之甘露道塲庆历五年乙酉五月九日也前时尽倾其槖中得八万钱诿其所常徃来者楞严道人继舒曰我将去矣生平之余止此尔其爲我命奇工绘六祖像于尔院之释迦殿虽然用此𬒳唾骂我不敢辞矣且欲使来者见是相知是心以是知见故能祓除诸妄而泯相忘心我爲是功德之意也道人诺之㑹广汉刘允文有名于时遂召使图其事采饰殊绝铺置有序叩问传付宻义相属一花五叶先后交照信法苑之胜缘而画评之善品者也予旧与惟中讨论五经大义甚重之画此时予亦观允文下笔后十七年予自秘阁校理乞侍亲得相于临卭郡道人使予记诸石嘉祐六年辛丑五月十五日东园芳洲亭书灵梦记兴元府唐安寺戒坛院六臂大悲观世音菩萨者乃通判军府事太子中舎卢洪徽之之夫人长安县君朱氏之所完饰也𥘉夫人自熈宁年庚戌歳状若娠者凡五年不得免夫人日夕恐惧世所谓祈禳祷禬之事与夫但有可以爲救之术者无少时不孜孜于此逮癸丑冬徽之移官至自阆中一夕夫人忽梦游一大寺经行殿廊下见坏像偃于壁金彩晦剥手足损堕夫人伫立嗟悼者乆之有叟皓然来旁谓夫人曰此功德凡历百千万人所视其间未尝有一人肯爲修之者夫人对曰儿不幸累年姙子在胞善恶殊未辨愿欲庄严此像庶慿借威力使早得就蓐免兹忧恼可乎叟曰尔果如是自获灵报遂觉用言于徽之然但莫知其于何所而能见也十二月余与徽之至寺爲懿德皇后忌因过此院见旧塑一躯頺委于曲室余方召主者谯责之徽之遽曰是若洪之室人向所梦之者具道其一一徽之归语其夫人夫人曰傥似是矣遂来观之曰果然也乃择日移置前庑命工如事澡祓垢坌𥙷缀诸缺更日未乆物物严备相好圆满百福端丽邦人竞集围绕讃叹后夜夫人复梦叟持药一匙付之曰可煑此飮遂如其言裁下嗌良乆呕出大小黑白者无筭溲血如煤几数外惊窹流汗渍浃举体窽然如弛重压翌日徽之亟诣余以喜告余曰固有之矣尝闻是大士者昔于无数恒河沙刼时在观世音如来所闻证妙法获二殊胜上与十方诸佛同慈力下与一切衆生同悲仰以无作妙力施诸无畏观其音声下救诸苦自非诚坚固信向深切讵能如此感格妙慧以取胜乐者耶以夫人精意愿笃勤服佛事匪惟今日魔虫妖恶欲害于巳者卽时散㓕抑亦自此以徃当获福德智慧之吉祥者无疑矣噫彼世之昏顽庸戾心生懈慢者来覩圣像得不起信心而反善道欤自利利佗斯莫大之因缘耳徽之俾余次其事刻石置之侧熈宁八年岁次乙卯二月十五日丁丑记捕鱼图记王摩诘有捕鱼图其本在今刘宁州家宁州善自画又世爲显官故多蓄古之名蹟尝爲余言此图立意取景他人不能到于所藏中此最爲绝出余毎念其品题之高但未得一见以厌所闻长安崔伯宪得其摹本因借而熟视之大抵以横素作巨轴尽其中皆水下宻雪爲深冬气象水中之物有曰岛者二曰岸者一曰洲者又一洲之外余皆有树树之端挺蹇矫或羣或特者十有五船之大小者有六其四比聮之架辘轳者四而网者二船之上曰蓬栈篙楫缾盂笼杓者十有七人凡二十而少二妇女一男子之三转轴者八持竿者三附火者一背而炊者一侧而汲者一倚而若窥者一执而若饷者一钓而偻者一拖而揺者一然而用笔使墨穷精极巧无一事可指以爲不当于是处亦奇工也噫此传爲者尚若此不知藏于宁州者其谲诡佳妙又何如尔豳有郭焕者善搨冩余亦令爲之郭之平画有尺寸其可爱与余爲此尤尽其所学其树石则出于余之手也刘名继勲爲左藏库使知宁州嘉祐丁酉二月十日新平官舎记丹渊集卷二十二终陈眉公先生订正丹渊集丹渊集卷第二十三陈眉公先生订正丹渊集卷二十三宋蜀文同与可撰明吴毛晋子晋蜀李应魁务滋同叅吴吴一标建先记梓州中江县乐闲堂记客有言于余曰天下郡县之政其守令或谓有难乎其力者气俗狃状好犯几禁之使然乎何独常指其地而固名之也余曰不然是其谬泥迂曲不逹其体而后获此之论也夫民之所以资而生者求将以自赡其欲其势不能无动以役其所任之智旣尔则情貌矫谲𥘉若不可知其是非利害之形焕然常自两立矣孰者或违圣贤所正之道与国家所制之令者哉我凢以其取听于巳者以义而枉直之无济以私所以理断矣郡县有大小其事有烦约之异才者临之一术也虽民讼杂集吏书拥进其于区处但财劳指顾耳曰难者何耶昧者不能故有人情狡诡不可谕契要深滥不可辨之说是则天下郡县常容有不可调一之治者矣岂其然乎中江爲梓之三万戸县生齿旣衆分地旣陿其争闘之辩侵越之诉畨巳遽作纷午交衍鞭之庭而械之狱者亡虗日矣所决一未厌其愿则号冤唱屈奔走跳盪于劝农使前者绝复续焉士大夫以无可柰何而适爲之令者何尝不望名而起畏兹有年矣河南廖君自福昌移治于此闻之所以爲政之大氐也无急击无缓纵棼以栉之结以觽之摩抚柔愿规厉陶突善端姦几观听而尽民自戒告无敢欺渎曾未逾歳巳底无事噫才者也君亦自顾如此宜顺是以就燕佚之高乃营听事之西爲堂四百椽萃蓄经史以朝夕训育子弟爲园五十歩莳植蘤木以时节笑㑹賔友深虗旷洁雅若世外他日冩书画图抵余使名而记之余因爲文道其所以爲是之意复以其堂命之曰乐闲以君之政治之闲而于此爲乐也君学精而才长貎温而气严襟矩风尚淹重宏远如使其立行道之地发畜德之府蹈切烈之途闘名声之塲可量也哉簿书之期㑹土木之兴作于君末故也岂烦余之多言乎治平元年五月日记梓州中江县新堤记县爲江所环因名之其源盖出于绵之龙安鹿爬山𥘉若二带其深财渐车至神泉始与诸谷瀵水㑹爲一西至于罗江南至于阳平汇东南复吞旁流廼浩漾爲洪波浮于县之西郊历坤隅势下颇壮勐南注折而东斗且阏遂㢋击左岸土毳善崩岁岁内蚀若刳以刃若扫以帚邑人惴恐弗安厥居治平二年春河内廖君子孟爲之令将解去尚访遗敝及此卽行视叹曰是将祸于后者失吾不爲地陂而民鱼有日矣于是料材课工趣之成期𥙷完垫漏塡筑坚垍以循㳂而推轧之其夏大雨泽潦屡集至此力不胜廼逶迤行复走故道积塡累涂隐爲金堤望之岌然直偃横断初民来观万首如蚁朋行旅聚讙譟踊跃咏诵今德老穉一口且曰秦之冰唐之兼琼尝以水利遗蜀民民至于今神祀之今吾廖君殄水害于吾邑吾邑之人又将何以报之哉谨当戒告子孙卽其地以祠世世不敢忘也君闻之笑曰过矣此非所以尽吾之所爲者曷足以云尔之德耶贡士贾汝奇等二百人沓然进而言曰夫古之贤者凡是建立岂与夫蒙其利者必固徼其所以见思者耶盖仁惠浃人其乆愈深虽欲巳之自不能矣窃谓君之懿迹与古何愧当附之金石以信于万年君又笑曰过矣愚何敢当此愿母言谨以谢诸君汝奇等退以图以书诣余求文其言具如此余受之曰是可纪也廼爲论次其所以云隄凡大小五其长共百三十七丈高一丈广倍其高用人三万计日四十五隄旣成无有一人议之曰不可者噫如君者贤令矣梓州永泰县重建北桥记上卽位之明年永㤗县重建北桥旣成其令郭君经与其佐史君润辞有请于邑人文同曰经润辞不佞窃廪食于此伏自念终无以施短才立异効鄕者议与斯民兴是役以利其徃来此前人惮劳畏讥乆而不克爲之者工今休矣问诸左右约诸所以调用民实不艰其供而咸谓其且当然者经润辞辄不愧宜其文纪其上敢以累执事庶因之以传乎亡穷经润辞幸矣同曰唯唯二君之治端干明以㓗便人谨巳闻之长老旧无有也均繇赋平诉讼它人盖亦有能之者夫何足书是举也同甞观二君之爲乃有志于行爱惠之深者劳躬率心旦夕欧励暴外风露曾不以懈勤王事恤民隐古之贤吏凡不过此是可书尔二君虽不见属同亦将件次休绩揭诸华表之末以视于后人况二君所以来之意诚且愿耶谨不避譲爲之词云维县爲梓之所领西上府治盖百有三十里丛冈沓岭围聚邑屋疆畛蹙陿号最险下然賔旅还过此焉要隙大氐阆中淸化始宁符阳诸郡所仰二川产殖缯锦枲纻荈茗刺绣镂刻髹治之物与所市易牛驘羊彘丝茧椒蜜之货日夜旁午络绎它负羸揭抗蹄裂局如水上下故北出之道趾踵相织近郭有涧自东迤西横汇曲决峭绝倾㫁自昔经制有桥甚伟以利其渉逾五十祀至和甲午夏潦浲溢远谿逆譲噎滀不冩镌豗隑岸级础崩纳角楹翘虗羣版散堕日欹月䧟以至大压庸吏数易一不省问人挤沟马还泞间则有矣维汾阳君爲令之二年慈惠宣浃民实信頼诸敝巳捄回力图此因倡于衆曰是桥废圯尔所痌悼予其尔复谓予何者万口一和令谋我恊不烦令指愿进诸办材粮交委日谒就事于是集斤锯㑹锥锸治木伐石均功授巧维武昌军适调此尉喜相厥役与令凫藻昬旭临视犒饟丰美作息时节咸乐其用无少倦始癸卯仲冬之丁未末讫甲辰孟春之壬子幠栈杇垩一巳绝手观其横虗亘远妖矫虹截鉅载钩㩴攅扶琐绾觉直如削坚巩如铸厓亷褥致阿荣跂竦湍瀬搪激无以泐其固风日掀暴无以液其壮百数十年之利过莫知尔旣而行者止居者起田野甿闾閧贾侩提引穉㓜扶翼耆耋聮行散走环拥登降睨高窥深叹息欣喜如是累日始肯罢静爰有杖者倚柱而歌曰昔政之鄙寝以毁兮今治之贤倐以全兮兴事以时罔赍咨兮取用有度胡恕怒兮无赀之仁济斯民兮不朽之利安此地兮同旣爲贰君委以论譔以详言之矣复取杖者之歌系于后刻石道下以永行人之思治平元年二月一日记东桥记县旣宫于羣山其修陇楙麓逶迤曼衍分势而住争㑹于左鲸偃鳌卧尾吻相属谿沟涧谷蟠绾破断盖荒源野熘瀵涌潨激夏浲秋潦相倚爲暴故东郊之地少夷陆矣距市门百举趾衢道横裂岸土脆堕旧架短彴劣湫下岁累民一再易登揺蹋漏过者叹忾如是不知凡几百年人无谋之北桥成之明日其令经尉润辞又相与议曰此旣尔舍彼谓何譬之像饰冠笄而不顾其袂之坏蔑岂威容哉材糗羡赢幸可并就遂移工爲之广陿四楹咄嗟以具无虑治木百章砻石百磸覆瓦五千枚剖竹三百个役匠四百指费曰三千刻无横歛无雪使而告罢矣噫二君者孰爲其端然负此千室之邑耶发巳之仁兴民之利实亦尽其所职矣同复从而文之以道建置之始曰经者字义府姓郭氏郓人曰润辞者字坚叔姓史氏眉人曰同者字与可姓文氏县人成都府运判㕔䜩思堂记天下之事物常相与冝称则文理顺而制度得或鉅细轻重一有未合率病之以爲不当然遂起衆论矣区宇之大吾宋尽有之四指之极幅员万里旁裁直制界爲诸道其置使以转运爲名者常愼选注徃服其职底财赋察僚吏宣布威惠顗假之柄其所与盖巳重矣惟劒南西川原壄演沃甿庶丰伙金缯纻絮天洒地发装餽日报舟浮辇走以给中府以赡诸塞号居大农所调之半县官倚之固以爲寳薮珍藏云其所谓佐者旣非龊龊循絫岁月者之所能得其所止亦当崇大闳显与主者仪形无欹缺始云其可矣今其所谓佐者之居旧尝一切置之寻废旣复亦践袭徃制囘曲庳狭不足以视淸旷讲燕休余基蓊然蔽没蓬藋向所涖者未遑营之职方员外郎霍侯以经行明修所赴冝頼将漕之贰实以才擢旣至攷䆒内外静烦省剧隐谬革悛潜利宣章列城信畏俯伏观望不烦告谕自底恬肃惟是居处厌不如事思有以增易之使夫文理制度一与事物相表襮矣龙图阁直学士赵公昔总外计其巳详此今复杖节临镇于是闻侯之议志与侯恊乃规斥其地墻爲一圃集材于羡命工于隙合诸意虑授以程品筑隆址植巨厦曾不累月匠以成告危谯支空广廇延廕衡栏拥卫牎户通㓗若翔而尚矫将蟠而复振奇峦秀巘发远思于其上鲜蘤珍木恱眞赏于其下寛衺可以觞賔侣靖宻可以筹金糓壮哉雄乎诚大邦之崇构而外台之伟观也旣落之侯谓广汉郡尉文同曰是乃昔之所可指处今巳化爲佳境尔无石以载疑事之阙将以属子子其谓何同曰诺退自念昔韩退之爲王南昌纪滕王阁柳子厚杨长沙叙戴氏常皆部吏也同今奉侯命而记此职正冝矣其敢以不敏辞乃次其畧刻置宇下以夸示永乆然慙不文治平三年二月十五日记绵州通判㕔伐木堂记巴西郡处二蜀之㑹人饶地腴赋货繁茂官于是者力勤于它应两道使传之出入领八邑民居之利病二千石旣主办于上事以熟至则爲之商轻重决可否爲其丞者最系一府之烦畧繇体均势平上下易交有从事可以持未便比膝较语以相辨白研理之极得平而后去有椽属可以覆诉竞议法律恬妥详缓铺述枉正不用惴慑以尽意见丞才如彊明则揽衆说之是以与厥长相名而行故无有不可外人之善议官政者或龃龉踸踔高简自用不以诚尽下则庶务放纷所趍背盭以至民输冤吏肆姦泪淢龎致废乱条纪是则听断裁拨犹且未给又岂暇更营馆舎恱书史以偃取佐郡之乐者哉故子骏来是州而得以爲伐木堂也听事之东旧有羡宇陋偪仄欎而不舒子骏至未几而宿积乆敝切理以解纷乱梳结内外次序居余间廼㯙匮箧出简册以治素学顾此地谋高新之㑹羣材溢山流积岸下移运抡择以足其用增引欹裂改贸陈蠧凡成屋大小共若干楹轩牎虗明几案新洁视公事巳此焉旦暮子骏治易有闻当世不以其能自爲夸高尚取诗人以道德相切正之义榜名其楣朋友故旧有来过者必引纳于是讲䆒不倦廼知子骏非但如衆人者筑观宇设亭榭以侈巳之燕逸盖将于此穷爻考辞磨沥心髓以㑹三圣人之意尔堂成明年俾同爲之记子骏姓鲜于氏名侁阆中人着易断彭州永昌县治巳堂记常人患负巳之所有而不能自增广之犹田焉虽美沃腴坟殖莳蕃猥然弗时芟薅亦巳见其报之㓕裂如也其有紃鈆故高惧忽垫堕务以不足耻其躬营营焉日求所以胜于心淬愈坚而砺愈铦者非贤者谁其能之狄道李子忠性明彻而才果利厥声铿然憺于缙绅崇卿巨侯交启荐辟今尚令于永昌也其处之譬倕之视桮圈而丁之睨㹠莬岂假施其功而肆其力欤旣至未几乃构堂于其所居之西北隅辟二室敞一轩曰蒙曰晦曰黙总而名之曰治巳脩筠珍干罗立环拥寒熘衮衮渠行沼滀茂樾淸向旦夕满坐子忠公事旣休卽来其间其所以题之曰治巳者有㫖夫杨雄曰治巳以仲尼曾参曰夫子之道忠恕而巳矣子忠其尚以我之所得者爲未厌将酣飮而饱饫乎旣蒙且晦而又黙于此期深探而极取之乎噫内以忠而尽乎心外以恕而接乎物如是岂独行于世而无所悔也愚将见其腾于天而没于渊横轶于四海之外孰有一议而缺于巳者耶子忠之贤七十子之徒也见属记之觕爲道此熈宁二年十一月十五日记武信杜氏南园记庆历中武信始奉诏立学郡人杜氏方将教其子航乃合其州邑士人之议闻府具书召予领其事予旣至暇日多游息于杜氏城南园亭当是时其处所始经度编列排置未若完具然巳见其气象雄侈纵衡高次第甚设私自念在蜀土田险陿民屋䌓㑹得平地若顷许爱惜摩抚分沟裂畦种种莳植于其间冀四时孕利出没相属号爲中人生涯者百二三尔是能捐倚城腴田万金爲游观燕佚之所将谁肯然耶杜氏尝亦指而谓予曰有一子其材性以嗜学家亦幸岁入有羡可卒就其业后时欲于此饰賔馆于此敞书室于此开䜩堂于此辟射圃使四方名人闻士或至卽舎此相与朝夕讲肄评议将赡给之无厌或异日渠能挟艺业取科级归以㑹郡官鄕人嘉辰令节于是爲一日之娱以荣其私此区区也予心尚之后予从官关中相去逮十年其子果登嘉祐二年进士客凢有至自武信者语次杜氏园亭必曰伙是甲蜀矣岑蔚幽邃明露宣豁有取必得心适意㑹实佳境也复见府中羣公燕集之咏大夸花木之丽池观之美予旣恨不能再至周览胜绝且曰夫世人欲治一物计一事求所以卒偿其志愿者未始不龃龉而难合也多矣大抵患力有所不足而不克成或至有可成而患不能乆见以如其所素望若杜氏之爲此也可谓兼得之矣始也教其子以儒术吏事求应有司之合法今巳见其一上入等而再官有名矣始也披刜荆莽辇朽削薉以裁筑基级今巳见其巍轩夏宇华而明焕矣始也折本而种择技而附今巳见华晔晔而实累累矣始也瘗萌于町扶孽于径今巳见萧然爲长林而竦然爲高株矣杜氏复未老轻速强徤家事一切委其季不间日爲其子营饬所以延候賔友之事于此始也虽役智虑而劳指画今巳见其外足自慰而中无所歉矣予故曰杜氏之爲此也可谓兼得之矣㑹其子用荐者得令绵之龙安躬来求记爲道其所以然衆㑹鎭南桥记士志于学而底其道之深也凡所错事于理莫不顺而于物未尝有以不合相盖正性以复浑融粹熟经营指顾一繇于仁义耳中山鲜于端夫淹茂而好善正重而有谋方朝廷𥘉有枹罕之地端夫首以才选贰其治虏尝薄城欲肆其丑者甚力端夫先身麾士衆乘陴分制御具随迮之虏度不可角遁去巳而正总守事势益专诸羗畏摄不敢动创心羣疑释然而安兠零不举渠荅不设致诸其隣仰首取法是功业者最焯焯矣大旣处之若无事惟其小者顾咄嗟而有所不冝耶坐累家居杅杅然不自废犹视其所以当爲者爲之衆㑹鎭端夫别集在焉南出有道素号湫底瓯洼不夷病诸徃来岁乆矣无能虑者时或积雨绵日赤埴散溃倾胶覆鬻骭没股䧟噎鬲不吐酿爲污涂端夫昔巳深恻治且未暇殆今视之犹尔议将桥焉其季师臯闻而说之愿亦输其家赀以佐厥役架材通沟琢石𥙷道长袤高广完好坚直回流变壤坦若无碍闾里耄倪过者歌德端夫以书闻余求纪岁月余爱端夫好学而信道以资其长才自从宦四方有惠利于乆者莫不先之天子亦知其可用屡𬒳旌典委以疆场之任洮西大効世实知之矣窃尝揆其美志其所以方厌然者必将犁结啰之田奴耶律之种乃事始止耳岂兹琐琐可尽端夫之所爲哉故书此示其里人俾勿坏蕲后世有以原其所先丹渊集卷二十三终陈眉公先生订正丹渊集丹渊集卷第二十四陈眉公先生订正丹渊集卷二十四宋蜀文同与可撰明吴毛晋子晋蜀李应魁务滋同叅吴吴一标建先记静难军灵峯寺新阁记嘉祐元年同佐静难幕是时边警不动岁谷屡熟居惟奉诏书谨约束之外无一事可领但携引僚友穷高远探古旧发爲咏歌以度闲日紫微山灵峰寺者凡出必造焉寺居城中据山之险有阁北向下临阛阓官居民宇池园观榭闾市喧合坊陌斜委平坐俯瞩无不尽在外之高原大野环拥趋集周之城隍汉之壁垒唐之丘壠凄凉毁落咸㑹目下当时犹恨其主者用智未深不能飞楹走櫩直跨崭绝若是则左九嵕右崆峒不起席上皆得髣髴毎一来此虽曛黒尚不忍去自𬒳召供职秘馆或佳辰令节未甞不怀念向时相从于是之乐五年冬奉使归蜀以故复至此郡授馆之后接賔客奉燕飮日日不暇巳复遽去卒不能一到此寺但徃来马上据鞍仰首忆前事感故迹而巳时太守都官郎中解公指之而谓同曰是昔君侯之所常游者惜其未甚显快不称其地今将授以䂓制而改新之君侯宜以文纪其上他人不知详矣同曰是素所喜命安敢辞六年四月公以书来谓同阁巳成磨石乆矣将受代须得记乃幸同把书东望注想良乆心与境絶莫得名状窃谓公之淸修雅洁凡有建置盖出俗外爲是阁也必能瓌宏伟壮卓立特出蹲蟠高虚埶力走动东泉之幽旷南园之邃密西庄之冶丽北湖之淸胜宜然四面低色飮气伏不肖于其下矣同系官在远不能陪賔从之末与公燕赏使远近景物后来所得者无由採摭以就鄙词之壮观聊执笔以应前日之命傥后㠯幸见尚遗略者期爲公以他文补之五月初一日记卭州凤凰山新禅院记临卭郡西北皆大山所丛衍迤旁薄深蟠远走直注大渡限迾蛮诏欝如云烟涌如波涛晴光隂岚明昧一属其间孤峯崒然杰立豪峙首领临惜此伽蓝遂入民籍乃以状闻于大帅端明殿学士宋公祁愿㠯本郡白鹤山中谿禅师淳用主之公隆法向善乐受乃请尽举其地以卑于师师梵行高特有声南土持大法眼回瞩鄕社迅机敏语导接无倦拂蒙去蔀领㑹者衆受山之日远近白黒咸此赴助景气明霁嵓谷轩豁若有神物踊跃衞䕶螺皷之㑹遂不虚日禅悦法乐皆自满慰方便之化城解脱之道塲于是乎在师以余昔从事此郡甞历览胜境今复倅州事具晓本末谓记此者莫余之详署状丐辞所恳精至因语之曰道以人存地由法盛增福持慧图爲永传师固巳知之矣余何暇哉其或叙山之灵胜述累世传山之人纪师爲第一代住持此畧备矣嘉祐六年五月十五日记茂州汶川县胜因院记繇玉垒南下过笮迤西循皂江左折越大平渡行深入曲无虑六十里至茂之汶川有地曰柘平羣山却立大陆𥘉露畦麻㽪稻杳远空濶披壖带麓壤土鲜润景物瓌丽人物纯笃就其佳处有院曰罗汉昔有头陁德钦戒操甚严岁腊居乆其徒委散是身独在常惧其所将底堕落愿择高行属㠯香火得永康军大中祥符寺僧义海者付之至惟简师凡五世也惟简性颛洁所趣端慎守僧律作佛事癯形晦面不避风雨远近四衆咸宗仰之旣至此地乃图崇饰伐木䥴崖大辑材础构广厦设尊像储秘典纳净侣凡所欲有一一完具殆逾一纪功力方绝以名上列乃钖金号庭堂虚敞檐宇飘动丹明碧照缋绣嵓谷诚归向之福地而庄严之道塲也惟简余之邑人远来求纪其事间甞谓余曰靑城诸峯惟大最爲高厚然丈人上淸之望者乃世俗之所能见尔如吾所居正向其面脉络表里披歛出没涧壑钩蔓峦岭屈折高林巨樾巍岗险顶晨霞夕霭染渍辉耀湍瀑淙激禽䖝啼响一日万状无有穷极嵬服倾耳不知厌倦此方外淸绝之境世间奇伟之观而惟简輙擅有之山林之人所获多矣安得君之车马一至其地㠯幸吾言之不诬余听其说衮衮令人喜闻囬视此身若处泥穽何时濯洗以从师傲兀于其间哉因命笔缀次其事使归瑑诸嵓石遂以爲记云熈宁二年十月十五日记成都府学射山新修祠宇记龙图阁直学士赵公治平二年夏四月𬒳诏守蜀明年春三月上巳来游学射山主民乐也故事有张栢子者甞居此学道以是日得帝诏驾赤文于菟籋云衢羾天关以去后凡其时两蜀之人如以戒令约不赴而有所诛责者奔走㑹其上诣通眞观祷其神从道士受秘箓以归一年祸福率指此日惰与恭之所招致也自昔语如此人益起信逮今远近以期而致者愈无鞅数成都燕集用一春爲常三日不修巳云远甚然各有定处惟此山之㑹最极盛太守与其属候城㠯出钟皷旗斾绵三十里无少缺都人士女𬒳珠贝服缯锦藻缋嵓麓映照原野浩如翻江晔如凝霞上下立列穷极繁丽徜徉徙倚直暮而入公旣至喜游人之沓然复爱其地距城不一舍而孤岭横出夷陆景气殊旷绝但谓宫室独与物不比称明日召知县事李君弼贤语之曰此隷治下载谱籍寔号胜处而模矩制量诸不如所说柰何议者其咎将付之于守宰欤予与君其欲对人不愧中在谋其完矣遂授之宜所㠯当然者君曰公所命弼贤能爲之乃调匠度材悉以良法不烦公不伤私未逾时而巳云事毕矣爲三淸殿爲张先生祠堂爲道宫斋馆爲燕宇便室与凡所以可爲之屋者一一无不有亡虑三十楹开咍延连辉显华兀干云际动干林表诚楼眞之秘夏而合宴之佳观也自是日有来者嗟颂顾瞩聚吻而谈曰此地不知化爲榛墟者凡几年一日爲贤者所经虑芟旧而掲新之讵偶然耶岂神灵所居不可废待其人而后俾兴之耶不然何历岁滋乆而无一有所问者耶盖属之于我公也盍延其传以附地志公因使同文之爲纪其觕四年正月初五日记衢州龙丘县重脩徐偃王庙记惟天之性人以仁其端本完重植深而培固凡所以设于事爲颠沛反复非㠯衆𬒳利则未甞以妄施或罹遇不幸至委国动民犹不俾一命自我以死而独㠯身负之者旣没其精魂更亿万年亦不冺然与肤骇漫溃随土壤化去必将凭依其地吐发灵气关隂阳主水旱导宣天心以蒙福于一方有人焉偃王是巳衢州龙丘县有王庙退之甞爲之碑言王事至悉此不复书自唐元和时其裔孙放爲州刺史卽其居侈大之今数百祀不知凡几易至此近岁凶沴忽作他走蔑效远近赴向必以王得鲐背雅齿拜列庭下祝语未旣祥报巳集田甿野妇岁饫稔食不信殣殍泰然自处盖甞语王以爲一天云而栋宇墻级乆废不治骞摧陊烂貌衞蒙没失于靖密与事不对进士毛维周等视此惧悼咸谓非称循不脩餙民恭以惰诚薄礼觕积嫚王飨乃相与具材选工改化旧制天落地涌内外辉洁民之心由是益䖍而王之威神愈爲崇严矣维周因龙图阁直学士赵公抃远来匄文刻㠯示后同不能免因爲纪其大畧又系以辞使祀者歌之以答王之休烈其辞曰穆旣不道兮王爲民而远驱国覆身殒兮其灵徘徊而游于吾衢王之去此兮岁凡㑹其几元名与日新兮怳然若王之常存惟皇之生元元兮独厚王其㠯仁死不俾磨兮颛以福尸于斯民皇命王之甚重兮王亦报以其职水以之旸兮旱以之泽民𬒳札毒兮王心以恻烖害攘却兮休嘉翕习牲醳兮醇醲肴蔌兮洁丰歛羣诚兮端庄外与物称兮进于王堂奉祀以时兮王德敢忘王其安此兮天地与长嘉州平羗县新脩夫子庙记顼川道士李有庆过卭访余谓余曰汉嘉属邑曰平羗者其令尉相与增脩夫子庙成欲君侯之文以纪岁月且未敢使有庆候君侯可否应之曰予何者敢当此虽然二君与余无一日之旧不以属他人而独见诿于余意特厚或辞焉缺其望矣但知其所以废起之由爲此复何让道士曰闻之其先有屋数椽惟春秋二丁其令始一过其闑爲行释奠礼者旣出乃阖戸不复顾风掲雨灌虺䑕镌溃液烂頽压墟落如也嘉祐元年令始平冯君玠创殿一区塑夫子像图十哲于壁后晏君升卿用安静掾荐者治此景君思谊以才侯子试吏爲之佐二君干敏而文智参谋同臬地绳基复图补完县之秀民吕甄等趋善向敎就集厥事愿进材用交章委䓢起五年季冬之甲子讫六年仲春之癸亥不费公不暴私凡若干楹内外悉具虚敞深靖崇有制蜚移连连巍谯鶱鶱藏爼豆储典籍召良师延美士于是邑人之佳子弟抱书楚楚来立门下愿隷业于其间者二君咸与之进劝敎不倦其大抵如此余曰是能尔耶贤哉其爲也今夫仕进者不自计其中之所有而所治才𥚹辟则嗟悔怨怼一切放堕不事事或倚上官视听不相及恣用贪狼推剥其下以厌巳之欲是此等天下常不少矣今二君所涖之邑在蜀无与较其小而能先务敎本以笃其俗使诗书礼乐之术日薰染其耳目是知爲政之大端也簿书期㑹之末略解事者皆能之岂足爲二君美哉道士待余文持去故述其所言然甚略是年五月十日记卭州永福院新修桂华阁记唐纽绝五代易玺爲旦暮建知祥将蜀幸中原纷溃遂反侧不脩职贡輙窃号井底旣苟且上下日惊恐延死命岂复议兴黉舍训厉贤俊虽秀颕布列亦自然朴缦无理致暗翳昏蔀坤文乃落眞主出羣伪累首阙下四海一治风敎宣浃字育涵煦刮濯镌镂章圣朝典礼大具陛下御世光耀益烈卭爲要州地物繁缛俚师陋士亦备文采章逢彬蔚实愈他郡天禧初计君用章始繇鄕书奏赋高第是后累诏翩翩继起至嘉祐某年凡得若干人永安浮图遵古好从吾人游向学乐善因建大阁饰素壁咸冩厥象罔不惟肖榜甲相序簮笏聮映端俨矜肃若集朝㑹郡人仰止悉自规敕曰子曰弟勉䇿晞慕上人此举爲劝实愽余意迺后来不可御梓匠增制缋工肆巧常愿与上人从事上人宜勿用广多爲厌壬寅六月十日记自然水石记陵阳守居负山悉石西尤砌层崖余地丈许平夷可屋因植四楹面午横楣辟幽轩正对大林高株缺间视远峰若画工引淡墨作峦岭嶷嶷时与烟云相蔽亏爱此有佳趣复静密公事少休卽至宴坐伏息日计数取多乃去外俗不得知旁頺巨礓如瘤宜鑱刻遂磨治将纪建置岁月沃水盪拭见理若发状倾滩平波弥漫骫迤复叠先后伦次洼渊耸浪左右役目自非天冩神摹人巧孰能爲是必由融结固巳有坚包厚藏待子始发章物盖显晦信在时人理疑亦然苟逹此与知命何远虽尔旣有形必复坏倘后人加䕶则传乆未易泐因书侧示方来期与子志壹所尚且俾爲仁寿异闻丹渊集卷二十四终陈眉公先生订正丹渊集丹渊集卷第二十五陈眉公先生订正丹渊集卷二十五宋蜀文同与可撰明吴毛晋子晋蜀李应魁务滋同叅吴吴一标建先序御赐飞白书序仁宗皇帝飞白书乃圣人不可穷之大艺而无所儗之絶学者也法传之于天义授之于神渊情睿思下寓毫墨挥洒变动函负藏畜齐隂阳之功合造化之巧冝乎世人莫得窥其至精极妙之端涯者巳若夫皇居奥瑑贵室珎刻有容摹肖时亦飘堕其能于此以幸而获之者自将别爲秘衷尽略他玩流卑后嗣传于无极而况密繇严从躬𬒳宠钖将宜何如以奉其休荣者哉嘉祐七年冬十二月戊申帝召侍臣二十有八人观书于龙图天章阁又幸宝文阁是日上亲御宝跗纵冩华楮貂珰递荐簮笏环视云飞雾散之状龙蟠凤矫之势震耸惊眩流动衆目旣而遂命以书分赐左右太子賔客掌公禹钖时预此集乃蒙帝子之殊渥焉怀归有光展对犹湿观其点分玺角下压秦宝画立圭植高掩周瑞仰惟祥符之书氏阳之诏始可相与配其瓌丽而并其崇严者欤熈宁五年十月其孙文纪爲陵州贵平县令袭衍复椟载以临治愿将刋镂布示于远谋奉坚琰留寘佛庙见求短引以着其下懿哉侈君之赐扬祖之美乃文纪爲人臣子之道于是乎至矣故爲题此初八日谨序拈古颂序甚哉物之胜于人也乆矣万利舞于前其心未甞不艶然愿得悉厌于已者所欲一动厥本遂失而不可求旣尔将何䕶持而复能固之者邪彼根种钝下迷谬惽塞入类旣浅余习未断者故不足与道此嗟夫世之衒智巧挟姦妄假名敎冐资级养巳谓无辈视衆若不觌者尚亦睢盰惘敞不自省觉其神巳爲有力者夺去沦虚浮空余止腐殻犹务以气自侈变改形状标立高远夸穉庸惑殊未知一息绝纩百骸附紟则随业散堕洒隷羣趣沈幽没冥无可洗脱柰何日日戴此重障了不明悟此尤爲最可怜者也呜唿幻美溺人之深也如此其有能于其中视之谓非巳之常所能有故不仞其毒若水之不能濡膏之不能涂者间有人焉资政殿大学士赵公以台鼎之重再尹于蜀蜀之人三十年中凡五见公矣求公之迹终未能得或曰公之位旣愈高而其色若愈下谦静恬懿无一易徳者何耶曰是亡他也脩眞逹元总了妄法物有不能胜之者矣所以常㨿三旌之荣飨万钟之厚固如飘风値劒暂有一吷彼又岂能转之如俳儿顐娼执纶曵俛仰颠侧諠詉伏罢一由于他人所役邪公旣以无事爲治其下亦各以无事安其职化旣成矣因萃㑹古人禅门语录之深隐者拈而颂之凡百篇掲月昏衢击霆奥瞽者瞶者悉使觉知仁人之言所利信博一得永得公之志欤嘉祐纪禅师出入公之门下香山如满从白傅之游圭峯宗密接裴相之论得公所迹愿布行之冩镂云初属予爲序因爲道公之髣髴云时熈宁七年甲寅五月戊子日谨序射中金钱序学以正治心心以明养神神以玅应物是三者常相爲用然后始能就乎可致之事盖发乎其内而不失其成于外者繇素具此尔古之君子于射事尤所重择侯选士莫不先之岂非谓其善知夫此理者欤提刑度支张公文章政事之外弓矢之学号爲精絶求之缙绅实鲜其类近甞以金钱置之画帖之上以压其的用明其中之审与僚友竞胜约先取以爲乐公徐立谛视一发而遂获之正投其虚镞若手贯坐客歛色相拱而顾左右惊耸都人叹诧皆曰昔人以杨叶衒巳㦸支伏衆者旣大且近何足夸侈彼有余拙公因作诗以志其事大尹而下咸属和焉驰寄于同使序其略同曰世常谓夫射而能居所中之多者岂天性之本然在乎习之之乆而后能也如志不自懈日事于其中无贤不肖者一皆底乎其善矣岂他术耶噫非也是不知夫所谓三者常相爲用之理也彼知之者则不然取于精微付之于手指之间省度而释惟意所在未有不如其所欲者矣齐工之于削轮郢匠之于斵垩与公之于今日之事其道一也彼习之之乆而能之者末矣哉熈宁六年正月甲子谨序种柳诗序乐蟠地切边其土燥涩硗㯺虽春阳震愤剖发以导仁气亦踈散不演润凡草树託殖生意结结无人许长大柯干局然皮叶磔然抱节起瘿不中材用岂和理近戎落不霑浃抑西北性惨洌舄卤与中州相绝至是耶杨君灏巨川爲令之明年暇日乘高窥临笑此童秃曰宜物之术人常与天地相比儗宁有施力颛致不可欤遂种柳殆千根表络诸道旣自指阅各任其地阑迾灌浸期以必活生脉通定一无殭者春条森森夏隂团团禽弄蜩喝荟翳蕃茂于是彼人乃能识荣落以记时节行者得休䕃无惧暍乏尔变此川谷一若关铺巨川爲政之大抵也乃作三诗记其事且欲俾后人相增成和者连章以至大轴巨川携入都下示余属以序予曰事有利于用求成于本无或不谓爲难旣成而嗣守之能不毁乃难矣盖人皆喜善自巳出若名于他则万计沮碍无少假贷者十常八九今巨川营此亦巳勤矣来者能爲抚摩而不樵薪之是亦贤君子之所爲也诗将刻石于县故余因以告后人云嘉祐庚子人日安静文同序赏梅唱和诗序蜀之梅与海棠在衆蘤中最爲高第他虽号有处殊琐陋孱瘠苦不可与爲类者然海棠用冶丽妖冨偏擅民家取悦羣目无所遴择梅独以静艶寒香占深林出幽境当万木未竞华侈之时寥然孤芳闲澹简洁重爲恬爽淸旷之士之所矜赏故其苐又自高也成都钤辖东衙园有素芳亭亭下有梅因名之庆历中四方馆使太原王公䕶兵此邦是花正秾盛公命府尹程公而下七人飮亭上第赋诗道其美石刻存焉后二十年太原公之子道恭醇之用合门使继领此职其花依然尚如当时之繁醇之复㑹其帅龙图赵公抃阅道运使史馆荣公諲仲思同僚左藏武侯永孚及之运判职方霍侯交敦诚于此䜩集而又诗之语精意新聮照牙映落墨未燥衆吻争习他日醇之录以示同俾载厥事同曰异乎哉彼梅者生于深嵓邃谷之中又居西南绝远辟陋之国幸一得其所託遂爲王公大人所爱惜而咏歌之以传乎无穷信夫天之生物满盈于地中者徒芸芸耳岂能令之各善効其所负以取贵于一时耶盖须待人而然后其名始有所成矣噫果如是则成之之力其胜愈于生之者耶一人之功殆高兹天耶同甞于此爲识者议之因序赏梅唱和诗故复云樗蒲格序李习之有五木经余常爱其叙所以爲樗蒲之用者始未皆具然其戯最古世之人罕有能作之者故曰木曰马曰关曰矢之类雕镂彩饰短长鉅细曾莫识其制度矣忠牧夏公守豳暇日出其家所藏先帝之赐者爲其僚属讲而行之于是尽晓习之之说也如此独所异者卢白雉犊开塞塔秃撅枭之外复加进退二采盖使其投无一或虚者焉又以秃爲黑以枭爲鸡者疑语近尔按马融张华皆云老子入胡爲此戯楚辞有唿白之语周史载掷卢之事臧质刘毅何尚之高光宗之徒皆以是而立善名也乃知士君子者亦无害留意于此彼王或王洪之墨黩鲍泉萧望之泥嗜掠恶取祸固宜所鄙焉嘉祐二年丁酉仲冬月十有三日新平官舍序费先生诗集序嘉祐癸卯春东平先生以古律五七言诗共六帙因其甥朱景副书爲示且属余以序置其首余熟读者累日甚爱之余居常敢言唐人风调渉五代衰季巳沦委而不振及见先生之所爲信遗音余响乆浮大空至治世而复下今又轧然发于先生之笔舌尔按先生阆中人少举进士自胜冠走四方游名公鉅卿之门命旣不偶退返林壑尽讳其他能而一从事于此凡四十年探深摘幽愈老益工大抵气和平而意精新使人嗜之而不厌也近世文士以篇什自名者甚衆如使先生之言杂行于其中彼将左右顾楫相推以爲先余恐先生得所者固多傲然而独居其前矣是可传布于天下也郭令送行诗序汾阳郭君以成都府节度推官治永㤗旣二年凡内外职事官得以言举善于爲政者共若干人以状穪其治其将代也凡远近士大夫喜以文章道人之美者共若干人以诗赠其行大抵君之爲令之术以廉以恕以不自懈以终始之若一也故吏不得肆其暴而民皆曰是未甞扰于我者如是安得穪其治者不交章而赠其行者不累篇耶其诗君次第爲一编持以示余俾余题其首将布之余爲之云云丹渊集卷二十五终陈眉公先生订正丹渊集丹渊集卷第二十六陈眉公先生订正丹渊集卷二十六宋蜀文同与可撰明吴毛晋子晋蜀李应魁务滋同叅吴吴一标建先序送赵大资再任成都府诗序上五年秋七月丞相以成都守臣当更其所以宜徃者名氏陈于上前曰是其职序才业皆可以穪其任惟上之所择者上凝神乆之且曰今海内之蕃域号爲至重者举莫若吾之全蜀壤土衍沃民俗丰伙外之则八国种落頼之以绥辑内之则四道郡邑倚之以康靖得人而重固异他所须智略沈辩威惠肃给厌舆论之所与慰遐氓之所欲者始爲其人矣我有耆哲宛在东土是甞屡以仁爱明恕抚吾西南之民其民怀服其信厚逮今未闻有輙敢一日忘去者此将烦之再涖于彼其谓徃制无或循袭丞相奏被上旨乃曰圣虑所及度越常议选委良帅以遗井络远人蒙庆不胜至幸于是以资政殿大学士召公于营丘大斾过国诏趣见上衆悉谓公辅臣必以远解旣对便坐独奉天语雍容启问移漏累刻惟以愿得亟装出都门并驿临治以副上之所以待下之意讫不以私请自免以图便安遂行上褒嘉之驰使劳谕眷委之厚无与爲较先是公二纪之中四临于蜀蜀人旣闻公来男謼于道女讙于灶皆曰我之匙筯安于食而枕笌乐于寝者不图今日复因于我公矣公旣至简条目去苛暴刷涤梗垢磨盪昏瞀羣疑革而冰消大扰息而波澄未逾月而梁岷之下晏然巳爲乐国矣同昔者甞闻之于公曰夫感物患乎有心有心则接于物也泥而不愽临理贵乎无欲无欲则烛于理也明而不闇泯诸妄虑照以正见则天下之治安有所谓龃龉而难致者哉盖公素事于此以爲身术故入居嵓庙出殿巨屏曾不以内外曰轻重而一以于其所无事者爲政治之本凡取知于君而获爱于民者其将繇此者欤同常欲有所论譔以纪公之休懿㑹赴官兴元道出门下公因授以送行诗一篇俾同爲之序同乃述上之所以复用公于蜀与公之所以得蜀人之欢心者题其篇首诗自韩魏公而下凡若干章云熈宁六年上元日谨序送张学士知嘉州序熈宁六年秋吾友张益孺自太常礼院求爲嘉州旣得或谓余曰益孺少有才名向甞以辞章冠国学多士遂优中科等自召试入馆凡若干年其践历亦巳深矣方朝廷急用贤者之时如益孺不𥙷外𬒳宠擢列华贯旦暮期尔何遽求去以自缓邪余曰岂其然哉夫士之所以恃而立于世者固在乎知此道而巳矣命旣存乎我其所以用舍之者系人之能否尔惟能常安于中以俟时之所进退自信乃笃也或挠巳以求合之虽上窃宠荣以夸耀末俗其爲贤者一付淸议昧然巳爲贱丈夫矣益孺脩正端洁治巳有法度今欲使爲贱丈夫者之行其肯邪况汉嘉西南之美郡益孺以二千石于此侍严君旦夕之膳其爲人子岂不荣且乐欤以此较彼益孺所获其少欤彼将奚爲哉𥘉出都朝中士大夫亦有以益孺之行爲可贺者皆以诗饯之凡若干首益孺视事之明日卽走书兴元求余爲之序将刻之石故爲言此八年上元甚美堂书送朱郎中诗序熈宁三年庚戌三月癸丑同自蜀还台宿临潼华淸道馆朱康叔引名见访康叔昔守阆中以治穪同未甞识之而甞相通书也遇于此尤自喜问其所以西行之因康叔欿然谓同曰不肖不幸少与母氏相失及今五十年矣自省事始能得有告之者然终不能得知其所以归逮冠游宦四方虽身居于此而其心未始輙少时不营营于彼期于母氏之见也去岁在广徳一日若有所感者遂解官决欲走天下冀万一或遇之当先出函谷上雍宜有得道其迹彷彿殊可信乃㫁荤血食刺臂镂板冩摹佛书辇散于所经由道区区祈彻母氏之听闻至此累日又言傥在金州者明日且复如南矣言罢涕泣呜呜是时同亦新免削杖闻之摧咽不自胜起抚康叔曰君尚有母求繄我无之柰何相与歔欷乆之夜分散去同辗转至晓不得寐因口占百字诗送康叔谓其精愿如此不获之神理昧矣明朝上马授之而别至京未几闻长安大尹钱公明逸表康叔干朝曰朱某曏弃官本繇㝷其母今旣得之冯翊矣宜还之旧秩且褒宠之以劝激天下当时士大夫相逄遇讙然骇异穪叹谓非世之所有在昔亦无几矣其秋康叔侍太夫人入都都人逐板舆前后拥观至所居闾巷谈说抃蹈嗟咨至有感慨堕泪而不能自语者如是阅月而后巳上嘉赏特召见复其官又封赐其母长安县太君康叔请愿且倅河中庶近母前所在慰之诏许于是好事者争赋诗以赠行凡若干篇五年同守陵州康叔之子雒县尉瞻之遣使致书授之大辅于前此诗也且曰大人昔求祖母时其端涯绝未知而公与之诗谓必得后果然瞻之将欲益以诸公所爲刻传之幸公复序之使明白同旣巳高康叔之懿行又爱其子能章大其父之令名故爲之云云以警当世之薄俗以贻史氏之愿作佳传者康叔名夀昌今爲驾部郎中壬子中元平云阁序送敏行无演序余于庄周书读之有年矣爱其善骋高辩一尽乎天下事物有名相者性分之理輙甞谓曰是虽有好爲横议之士于此固亦无地可以容其言矣后得僧肇法师四绝论因悟不迁不眞之旨与无知无名之义渐简邪惑直领妙慧回视向之所嗜逍遥齐物之说何其譊譊者哉其有高不可蹑而深不可汲者窃常患之讲师无演自成都来爲余设灭缘之梯引除妄之绠使余旁羊恣肆造诣无极俛仰一息空色皆尽斯无演之力于余大矣顾余所获者何等物耶一日无演忽语余以西还之期挽裓以留屡不能得遂书此以赠别且自见也熈宁六年癸丑季冬甲申书送通判张总之都官赴阙序服道之深者其心必浑融渊虚寛廓夷易秉负确固动不回辟据通显处屈约视之槩然弗汩乎中安所自存以充其元焉近世养士不以三代之法成就之使其知此术者甚鲜同甞用是以考质士大夫之所爲谓淸河张侯总之者斯人欤总之仁以治巳诚以接物自登科凡三十年而官不过员外郎位才止治中从事不竞势不倚俗外泊而内静色恬而气和其辩论正而逹其文章愽而粹无躁志无怼语愉如也同徃年拜总之于成都及来南豳复得预总之职事反覆参视无有欹缺诚哉士者之刑范而吏者之文墨耳今解秩归阙彼能以贤才而报国者云谁如欲爲朝廷求所以有益于时者用总之则名知人矣道士袁惟正字行之序道士袁君阆中人也其所住观与余永㤗山居相距才百里予昔在鄕里时巳闻袁君能用六十四卦推五行配六神使七十二煞言人祸福巳发未兆之应一一若目见然竟未识袁君之面也后余典校中祕书幸与士大夫游近日徃徃有爲予言道士自蜀来者善以爻象消息休咎甞与某人占某事某事约时指日无不如其说郭景纯管公明之流也予虽旧闻袁君之术甚精而未敢以是必爲袁君以对之尔暇日纳凉于城南道宇有道士出西庑下高颧广颡状貌怪伟肃予以入坐堂上予因问其所从来曰来自蜀问何以居此曰徃年甞以占验得权贵人意遂喜以紫服奏我馆我于是问其术谁师而如此曰自居蜀时巳得异人授祕记后复走天下东西南北殆遍闻某所有某人善此术者虽数千里必徃咨焉质吾所学而遂无疑凡今所言若牛刅虱镞见则洞然矣问其姓曰袁氏乃予昔在鄕里时所闻与士大夫爲予言者袁君是矣遂与之徃还一日诣予言诸友皆以字相称我独无敢以字请予曰惟正者君名欤夫正者道之所由立也凡在天地间渉形迹该事爲者莫不保之以全其用者也或失之则倾侧邪辟龎杂乖盭于不善无不至矣今君方以是术有名于时爲人信向如能正以行之守之以固不爲利欲挠其心若庄遵季主之所爲君之道高矣宜以行之爲字袁君跽而言曰方外之人未闻此语幸而君子字我又因而规我敢不佩服以终世书以赠之嘉祐五年庚子元日谨序夏佾字德卿序古者诸侯有德天子必赏之以乐有乐必饰之以舞有舞必差之以行缀其制盖自六佾而下佾列也列行缀也夫欲识治民之劳逸者必以行缀远近而考察焉故曰观其舞知其德㑹稽夏君生于勲贵之家能不以骄蹇自汚而学问无厌其名佾有意欤其将暴厥所脩以进于位而爲生民之利欤其欲谋致华显光大以祈有德者之赏欤是必耻其行道也不充而受赐也不侈尔问字于余余以德卿唿之缘其义而就其业也君能勉之欤如能使吾言不费则君之见报者丹渊集卷二十六陈眉公先生订正丹渊集丹渊集卷第二十七陈眉公先生订正丹渊集卷二十七宋蜀文同与可撰明吴毛晋子晋蜀李应魁务滋同叅吴呉一标建先表贺斩侬智高表臣某言伏覩进奏院报状巳斩侬智高讫荡除妖氛天地以肃翦扑兇丑寰瀛甚安凢在听闻孰不懽快臣某诚庆诚忭伏惟皇帝陛下机与神密道如天高威灵风雷慈惠云雨国以内外尽陶醇醲物之生成皆荷覆育宜无犷悍之俗上黩寛仁之尊而侬智高者生于穷涯禀者盩气善敎不率狂谋自将啸聚九眞之徒跳梁五管之地尾掉蜂蝎脣张豺狼惊驱我民人摇撼我州邑陛下震动英武铺宣睿谋暂迀材臣略举锐士大号鎭压羣顽遁逃奔流它方寄託微命然且质其亲爱许以来驯何枭性之不移但狸踪之自远憬彼蕃服惮于皇家姦而弗容衆所共愤乃尽诛其残孽仍远告于中区掀扬曀霾芟刈繁秽是宜兼以母弟尸诸市朝大正严科了无遗种传命下谕有生咸知四夷之魂尽飞万国之手皆舞兹焉盪灭永矣恬宁臣限守边州不获奔诣阙庭臣无任瞻天望圣喜忭激切之至谨奉表称贺以闻贺圣体康复表臣某言今月日本州进奏官任中立状报圣体康复于二月二十三日御延和殿亲见羣臣者向以皇躬忽婴美疢勿药有喜大易载无妄之文自得爲功内经明适性之说仰聆安豫俯积欣歈臣某诚欢诚忭顿首顿首恭惟皇帝陛下乗熈明之期荷富盛之业抑畏万务焦劳一心无逸豫以爲怀有忧勤而自戒懔乎居海㝢之大惕若奉祖宗之休乃身氷渊所事霄旰属履三阳之候偶差六辨之和而九庙护持万灵绥祐仅逾旬浃已复恬宁亲临中宸燕见庶列氛祲荡涤所以廓淸霾翳歛藏日月所以光耀舆情旣悉党议相驩况今遐迩乂安左右贤哲愿裁思虑游神淸燕之深庶召嘉祥享国厖鸿之永臣幸逢圣旦忝受邦恩限此守藩无由诣阙臣无任瞻天望圣喜忭激切之至谨奉表称贺以闻贺干元节表臣某言臣切以綂当大火圣人乘而上临月在正阳眞主禀而下降寰宇遇乎嘉节黎庶陶乎盛时和声激扬协气充衍臣某诚欢诚忭顿首顿首伏惟皇帝陛下合天地之粹慿祖宗之休诞灵中区抚衆率土纉世而治歴年以深仁恩滂洋德敎醲厚顾羣萌常愿于崇报尽衆美难酬于极尊唯逢庆辰乃祝睿筭巍然而峙者山岳浩然而流者江河齐同乆长无有穷尽臣被惠累世叨荣远藩限守符章阻陪班列遥望天阙臣无任颂神祷圣踊跃忭蹈之至谨奉表称贺以闻贺恭谢礼毕表臣某言今月十二日大庆殿恭谢礼毕大赦天下者讲盛大之仪三灵集祐沛厖鸿之泽万㝢蒙休鍧隐欢声之驰熏烝和气之发浩若九土熈然一春臣某诚欢诚忭顿首顿首伏惟皇帝陛下绍㑹千龄之期乗临百世之綂崇立礼乐而标于永古燀明制度而盛于前朝念天地生成之深必谨精纯之飨惟祖宗功德之茂当崇配侑之文爰诹季商遂就吉卯具祲容于广殿协大报于圆丘邦浸融国典尤备顾惟巳事㳂此推恩思与元元之繁共均简简之况号令迅而风下仁慈滂而雨流臣幸遇昌辰属临远郡卽时分告县邑辑唿军民宣扬圣谟晓谕上德倾帑藏之厚赐挺狴牢之衆辜坊歌巷謡耄舞稚蹈悉能祝陛下享无疆之寿愿陛下隆不㧞之基羣口皆然累日后巳臣限以职事不获陪贺阙廷无任喜忭激切之至谨奉表称贺以闻贺明堂礼毕表臣某言伏覩今月二十日赦书到州祀明堂礼毕大赦天下臣巳于当时唿集官吏军民宣读晓谕仍下所属县鎭施行讫者礼行路寝讲昭旷之文诏下中区霈汪洋之泽颂声饱满叶气熏烝飨之仪史臣书盛德之事一朝鉅典万世洪猷臣某诚欢诚忭顿首顿首伏惟皇帝陛下纂嗣庆基修崇徽屋度越虞华之孝增高商乙之仁以谓展三载之精禋存五圣之旧矩顾惟仁庙之世甞奉合宫之祠念将循仍俾罔譌坠以示降神之重以彰配帝之严精䖍致诚靖谧终事将均禧于四海爰发号于九关盪垢涤瑕赦过宥罪陈租乆债潜烈幽功咸在此时尽蒙其惠干坤㤗定日月清明诸产昭苏太龢充浃臣方当盛旦出守遐州虽不能陪在位以骏奔实亦幸与斯民而宣布臣无任瞻天望圣欢忭踊跃激切屏营之至谨奉表称贺以闻贺同天节表臣某言伏以月正乎阳体六爻之刚徤日盈其数具五位之生成圣人所以出而爲乎大君上帝所以命而抚乎下土嘉辰在且绵㝢皆欢臣某诚庆诚忭顿首顿首恭惟皇帝陛下文备尧明智兼汤勇无治不究有爲必成自履广居益新大业立帝王之纪将欲度三皇之先齐天地之休岂止飨亿年之乆常临大寳永覆羣生臣乆去明廷叨居远服属萦采组是爲有守之官仰荐寿觞徒祝无涯之筭臣无任瞻天仰圣激切屏营之至谨奉表称贺以闻贺同天节表臣某言臣闻天之所以生圣人盖表章于后世国之所以得明主期保祐于斯民乃宋重熈惟皇嗣守在传而盛德天纵居尊而睿谟日新故得荒忽之遐辟陋之衆泳游帝渥重灼皇明逢庆节以在兹载欢声而无巳臣某诚欢诚忭顿首顿首伏惟皇帝陛下继堪舆之大绍宗祐之休上帝鉴观羣灵拥衞是故月临干巳六阳储纯粹之精日浃于旬五纬合生成之数诞弥圣质对越昌期所以静渊疏通刚徤中正齐尧等禹轶汉踰唐文淳武严惠敏威肃虽然举四海之内愿报于帝力极万宝之重岂酬于化功惟于降圣之辰共祝同天之寿臣幸陞仕版窃玷儒林属纡郡绂于遐垠阻缀朝裾于广摵愿言致颂与世同辞臣无任瞻天仰圣激切屏营之至谨奉表称贺以闻贺正旦表臣某言天道运四时之功惟春曰首王者布万方之政以岁爲端大和发扬庶彚蕃芜羣灵储甚盛之祉兆姓祷无穷之休至尊乘之诸福备矣臣某诚欢诚忭顿首顿首伏惟皇帝陛下禀五精之粹㑹一气之元袭九庙之丕祥荷八殥之大綂日跻乃圣天祐其仁谅临御于三朝固昌延于亿载臣方当盛且出领遐州阻陪汉㑹之朝徒祝尧封之寿遥瞻象阙限守鱼符臣无任望天祝圣激切屏营之至谨奉表称贺以闻贺冬至表臣某言天地旣复示一阳生物之端帝王其乘飨万寿集躬之庆惟是抚内外之臣庶于以祷邦家之福禧盛德溥将绵区永赖臣某诚欢诚忭顿首顿首伏惟皇帝陛下荷堪舆之寳箓承宗祐之神基睿谟益新圣度愈远皇明彻乎幽隐惠泽浸乎洪纤遇此昌辰备诸景贶臣蒙无任望天祝圣激切屏营之至谨奉表称贺以闻贺冬至表臣某言天地旣复示一阳生物之端帝王其乘飨万寿集躬之庆惟是抚内外之臣庶于以祷邦家之福禧盛德溥将绵区永赖臣某诚欢诚忭顿首顿首伏惟皇帝陛下荷堪舆之寳箓承宗祐之神基睿谟益新圣度愈远皇明彻乎幽隐惠泽浸乎洪纤遇此昌辰备诸景贶臣蒙恩守郡待罪踰年拜綵仗之前阻联华贯望矞云之下徒想淸光臣无任瞻天仰圣激切屏营之至谨奉表称贺以闻爲杨侍读谢官表臣某言才短而治剧务或解去则甚安学荒而爲近臣若忝冐则诚愧譲避不获兢危以居臣某诚惶诚感顿首顿首窃念臣素无它能本自孤立天授介狭世名拙方偶尘宦游误应官使约已以道岂敢谋身而自营纳名于忠常慙报国之未効命与羇踬职多旷堕惟赖圣神之知屡寛罢软之责向蒙抆拭使办要烦召至外台入陪㑹省簿领倥财赋浩穰顾区拨以非能虑谴斥而不暇止幸满岁将从外官甘终散僚分绝荣路伏遇皇帝陛下黼饰治道兴崇化原简求多闻登采衆善演导圣智铺宣神猷天阁之严署才臣而访问书殿之秘列儒官而讲陈此之淸联当以硕望况今耆隽在列吉髦盈庭宜亲通才用副嘉选或下授于孱鄙实有辜于选抡然臣少虽从师乆巳废业性弗解而自蔽心不磨而愈昏古今之宜究极而未至典籍之奥讨论而莫精将何以上补宸聪远答天眷重烦纶綍难避于新恩退伏缣缃复㝷于旧学庶尽一节少禆万分臣无任感荷惭恐激切屏营之至谨奉表称谢以闻丹渊集卷二十七终陈眉公先生订正丹渊集丹渊集卷第二十八陈眉公先生订正丹渊集卷二十八宋蜀文同与可撰明吴毛晋子晋蜀李应魁务滋同叅吴吴一标建先表谢就差知兴元府表臣某言今月二十日进奏院逓到勑牒一道伏蒙圣慈以臣陈乞特除授臣知兴元府仍放朝辞者便私之请輙昧死以上闻从欲之仁遽推恩而下及臣何爲者幸至是哉举千里之大而使之抚绥顾一介之轻而敢不勤瘁望过心悸感深涕流臣某诚惶诚恐顿首顿首念臣误缘科名窃簉馆阁是正譌谬学问浅而未精讲磨本元才识短而多泥居中无补请外尤频向蒙朝廷俾守仁寿当奉行条诏之始固勿惮簿书之劳踰年于兹庶事颇集殆将满岁当趣还朝因念骨肉衆多道途缅邈加有爲累之婚嫁殊无可仰之耕桑何所卖琅邪之田徒尔索长安之米以再求僻郡少缓私门岂谓伏遇皇帝陛下照以天光函之海量俯矜愚妄特逭诛夷亟下武都之书使䊸南郑之绂矧兹善地实曰邻鄕川陆寛平鱼稻丰美顾惟多士有愿徃而不能岂尔贱臣或陈请而遂得被恩若此图报用何止俟交官卽赴新治誓尽么䯢之一节庶酬汪濊之万分但竭愚衷敢诬天鉴臣无任感神荷圣忭蹈欣跃激切屏营之至谨奉表称谢以闻兴元府谢上任表臣某言伏䝉圣慈就差臣知兴元军府事臣巳于三月十八日上任讫前俾爲州愧无善状今叨易地窃荷优恩退视溢满之材荐霑汪濊之泽揆其不称常尔爲虞臣某诚惶诚感顿首顿首伏念臣禀才不高渉学甚浅偶尘仕路輙玷儒林曾无可观谬被朝绂独有甚幸屡亲藩条方解组于隆山之阳复移麾于汉水之上逾旬至止尽室安然窃观风物之宜实与鄕关之近庶事易辑羣情相通顾虽孱庸粗可临涖此盖伏遇皇帝陛下全大胜之德运无私之仁遂使孤生亦膺远寄臣谨当竭巳思虑求民隐微谕陛下爱人之心行陛下考古之政不敢立异自徼虚名惟知尽忠庶酬大惠朝夕于是死生以之臣无任瞻天望圣激切屏营之至谨奉表称谢以闻洋州谢到任表臣某言臣伏蒙圣恩就差臣知洋州军州事巳于十月十三日上任讫解麾汉水之阳卒无善状剖竹洋川之上重沐殊恩向露愚衷常虞愆责忽汚睿听遽赐矜从臣某诚惶诚感顿首顿首伏念臣生西南僻陋之邦本草莽孤寒之士守章句之学曾未达于渊源登词赋之科幸且缘于阶渐期行所愿不负于官粗知亷耻立身之大端素识忠义报国之名节以至四参郡事三佩守符曾亡纤疵上抵明宪惟忧所得过分不敢别有妄营止求便麾屡凟严扆此盖伏遇皇帝陛下怜其虽愚而未至无状许以坚请而尚令有爲惟洋号曰小州在蜀最称善地所乐有江山之胜其飬得鱼稻之饶疆界甚远而民人朴淳牒诉不繁而狱犴希少比之前治事不及于一分在于愚臣心实知其万幸惟勤夙夜以布敎条事有未便则裁而失中民或不然则谕以循理誓殚驽力仰答鸿私臣无任感天荷圣激切屏营之至谨奉表称谢以闻陵州谢上任表臣某言臣伏奉勑差知陵州军州事巳于三月五日赴任讫窃以陵州在崎岖山谷之中城垒邑屋与峦领涧壑相爲上下所领县四户口裁三万税钱止千三百缗租不满万石土田瘠卤民颇善耕稼然其性椎质各守䕶本业不憙作诉讼爲之长吏者但能奉谕朝廷所以爱养远民之意外惟辑簿书趣期㑹而巳如是亦可谓之善办夫职业者而臣此时輙当斯任岂不爲至幸哉臣诚喜诚惧顿首顿首伏念臣颛蒙浅陋素无才术但偶以辞律获中科选旣而用此复列馆阁惟是禀赋孱薄动渉艰梗凢自近岁巳来愈罹患难连绵家祸几濵于死才得旧官复以罪失臣常自念生平踪迹如此而欲乆居图书之府重费太官之膳苟福不称是必转爲咎悔臣向者所以恳求补外愿以所学施于有政冀获万一上图补报频烦干叩不避诛戮伏蒙皇帝陛下天地父母涵容养育察见幽隐遂赐矜恤不惜千里遣臣试守此州最爲僻陋殊无将迎之劳加复其民素号易治臣之得此诚极优幸若夫均税赋简徭役抚惸独明冤滞臣旦夕区区所以留意于其间者愿持此効仰答恩赐策驽砺钝不知止息臣无任喜惧交集诚悃激切之至谨奉表称谢以闻谢复官表臣某言某今月一日进奏院逓到勑牒官诰各一道伏蒙圣恩以祀明堂礼毕特授臣尚书祠部员外郞者议礼不当夺官至轻固宜终身不复旧秩岂谓今日再蒙新恩缘圣主讲右个之洪仪致愚臣归左曹之末属被命忭跃抚躬忧惶臣某诚惶诚感顿首顿首伏念臣出身寒微受性迂阔偶从鄕版获隷朝绅迹甚羇孤势无援助加以读书不能究其根本临事所以失其源流当获罪之时人皆谓其末减在布庆之后天难酬其大均此盖伏遇皇帝陛下执道之公御臣以一昔之行罚盖惩其疏略之非今也推恩式示其昭洒之用臣愈当循省敢怠操修惟勤讨论庶备驱使誓殚眇节图报鸿私臣无任感恩荷德喜惧交集之至谨奉表称谢以闻谢转官表臣某言九月十六日进奏院逓到勑牒官诰各一道伏蒙圣慈特授臣度支员外郎仍加轻车都尉者录此微勤进之荣秩念无最绩徒被优恩钦阅训辞交横感涕自顾漂零之贱常霑优渥之华臣某诚惶诚感顿首顿首伏念臣出西南僻陋之邦本田壠孤寒之士偶縁文艺误中科名二纪歴于仕途一生困于末路若绝陉之弊毂屡挽而莫前如隤岸之积沙将通而輙塞所以爲大常博士自首至尾也仅十年转祠部员郎旣得复失也凢三次蹇难若此穷薄使然退常自循本因无状用何才业称是宠灵得居班联巳过涯分属展年之甫满会奏课以当迁伏遇皇帝陛下发天地之德而溥生开日月之光而徧照枯根腐柢煦以阳和侧隙穷涯破其昏蔀是使吏闱之蕞品亦升计省之中行臣敢不恪奉官箴究行民政誓殚愚効仰报鸿私臣无任瞻天望圣激切屏营之至谨奉表称谢以闻谢赐暦日表臣某言本州进奏院逓到诏书一道伏蒙圣恩赐臣熈宁五年暦日一卷者切以王者求天之端用正厥事圣人合时之序乃继其神是故凢当改岁之初必布授人之法以颁宣于列郡以揭示于羣甿使之奉行罔或遗废臣某诚惶诚感顿首顿首伏惟皇帝陛下仰规洪宰俯育黎元深诏畴人精穷綂母撰定岁律编爲国章赐诸守土之臣谕彼食毛之俗使之知气朔晩识功绪之后先顺本隂阳调爲玉烛臣谨当被受敢怠施行捧戴之初忭跃无巳臣无任佩恩服德激切屏营之至谨奉表称谢以闻谢赐暦日表臣某言都进奏院逓到宣一道伏蒙圣恩赐臣熈宁七年历日一卷者窃以天道运动而生时所以合灵文于璇盖王者遵承而布政所以定寳历于淸台歩日月盈缩之纒均节候早晚之序以示万寓以明兆民付诸守臣谨是彜宪臣某诚惶诚感顿首顿首伏惟皇帝陛下摠元立极执象求端御六气以宣和抚五辰而在宥于是订考灵曜之说正斗位以无差造摄提格之书成岁功而有绪编研甚密推测尤精臣于此时宠被其赐谨当仰䖍君惠俯亲农期俾遂嘉生庶迎协气臣无任瞻天荷圣激切屏营之至谨奉表称谢以闻谢赐历日表臣某言今月十三日进奏院逓到宣一道赐臣熈宁九年历日一本者上天运至神均隂阳之气而序成四立之功者谓之时圣人命有司推分至之度而编爲一朞之事者谓之历大抵皆因万民资用而立本盖虑忽有一物过差而失宜故毎于首歳而成书必布之诸夏而垂法君心溥爱民意交欢臣某诚惶诚感顿首顿首伏惟皇帝陛下体合道渊用符天縡谓度类生生而有理当谨候于阳秋谓黎元泯泯而无知必先明于气朔遂俾淸台而钩校实如灵宪之精微是则卦气効而无灾沴之虞月令正而合发歛之节尽跻庶俗皆底大和臣幸守半符叨承中旨谨当宣布不敢废违臣无荷恩诏喜忭激切之至谨奉表称谢以闻爲林大卿转官表臣某言正月八日进奏院逓到诰勑牒各一道伏蒙圣恩授臣光禄卿仍放朝谢者诏下九关实从于蕳顾职通三义遽属于孤平𬒳宠有殊仄身无所臣某诚惶诚感顿首顿首切念臣早编仕籍乆玷荣阶积处艰烦粗倾庸愞不图胁謟之贱自企公忠之爲尽蒙宸襟深体愚节用绝衆援进由上知出付巨藩入均㑹省权寄之重者三路尝备选求宦游之贵者九卿屡叨除委上课虽否取尤则微退念所蒙毎虞不称敢期省录复用褒迁此盖伏遇皇帝陛下象天高明与日临照覆露旁薄光辉显融顾惟衰孱亦在存录念以乆业加之至恩品序淸崇属以领大官之任训言温厚勉其绍先子之休拜命云初怀兹甚以何才効可答深仁臣方佩守符远临邉屏练辑羣武抚绥遐甿以赫扬陛下之威灵以宣浃陛下之慈爱竭臣短力缓主西忧尽巳之谋毕生以报臣无任感恩佩德激切屏营之至谨奉表称谢以闻爲夏宫苑邠州上任表臣某言伏蒙圣恩就差知邠州巳于十月四日到任讫领戎辖于维阳愧无善状易守麾于邠土遽沐殊恩拜命之优省躬而畏臣某诚惶诚感顿首顿首切念臣材甚梗郁器非通闳徒以偶逢辰之荣叨延世之幸因玷官簿遂尘使阶凢名剧烦亦误抡委然而宣罢輭之力虽勉而不前慕殊尤之功以愚而莫致宜投散地尚卑雄藩此盖伏遇皇帝陛下大和浃人广度容物礼遇先臣之厚庆流弱嗣之深再使临民用观爲政臣器虽至浅心亦自明敢不履蹈氷渊佩服绳墨抚养百姓训齐三军愿竭涓埃之勤庶酬天地之造臣无任感天荷圣喜惧交集之至谨奉表称谢以闻谢转官表臣某言今月二十五日进奏院逓到勑牒官告各一道伏蒙圣恩授臣司封员外郎仍加上轻车都尉散官赐如故者分三郡之符慙无后効考四年之绩滥进前行被命优华抚躬惶戢中谢伏念臣本生寒贱之族幸遘明昌之辰官叨淸曹职冐秘阁费廪禄巳逾于二纪隷朝绅亦预于五迁耻从它求荣自上赐此盖伏遇皇帝陛下廓大度以御世操兼术而取人是致庸虚复膺叙转敢不益循涯分更励亷隅上坚报国之心下固立身之节忠义大者死生以之臣无任衘恩荷德喜惧交集之至谨奉表称谢以闻丹渊集卷二十八终陈眉公先生订正丹渊集丹渊集卷第二十九陈眉公先生订正丹渊集卷二十九宋蜀文同与可撰明吴毛晋子晋蜀李应魁务滋同叅吴吴一标建先启谢吴龙图启某启近者伏蒙知府龙图諌议爲某发章荐于朝廷乞召还书殿以备谘访者闻命彷徨抚躬战慄伏念某材惟朽下性实枵疏禀之自然确不能变然而才于爲学之始便识立身之端唾詈謟䛕憎恶诡激惟嗜古人曰仁义者饰诸巳不随世俗谓富贵者移于心所以自从登科巳至游宦二纪于此一节不回虽然官升朝省乆轧而难迁职隷馆阁一置而不问中间累经患难固亦自安困穷私念旣无援助于当途常谓莫如退缩于散地向窃请郡聊图庇身岂谓孤迹之有依获在秾隂之所覆毎自戒饬庶逃讥诃伏惟某官学洞圣贤之深器怀公相之重台諌风采至今凛然藩鎭威名所治肃若其如好引后軰曲扬小才忘长丑于流离采下体于葑非谓某自登门馆巳历岁时知其亡它怜以甚惷今兹守土复在提封考其効官之方参以行巳之事虽亡善状可免严科遂抗荐章特形襃语蒙见輓之若是在论酬而谓何谨当愈励淸修益勤素行所贵异日获在洪钧之前不后它人亦预巧陶之末过此以徃未知所裁谨奉启谢不宣谨启谢运判韩都官启某启近者伏承某官特爲某发状保荐闻于朝廷者反视诸巳止如常人念无它才取重贤者闻命之始抚躬若惊窃念某本出孤寒素无才誉自常审巳不敢求人独于执事之门阑向在京师而出入所以南阳丞相尝爲发章北门主人乆与同事至蒙存录尤恤单平岂期今守于偏州复幸託居于大庇盖藏其短巳荷殊恩升荐于朝甚出过望何于巳而万幸惟受眷于一门感发于中言出不妄止勤薄効上答深知谨奉启谢不宣谨启谢运使韩少卿启某启近者伏承运使少卿发状论荐乞朝廷召某任使者顾此无状闻之若惊将何营爲可用报称伏念某本无艺业偶窃科名复幸散材更尘文苑禀资钝缦临事迀疎用旣无堪援亦甚寡然而耻谋优佚愿试繁难向请外官蒙除此郡政多废堕事狃因循凢谓纲条诸无件目加以地产丰伙俗习僣豪疆戾相高孤弱无告某止能爲明枉直聊正典章惟存至诚岂有它术伏遇运使少卿选从中扆委付外台旌别羣僚临按一道猥收蒙鄙曲爲荐扬取困辕间夺燋灶下施之寳校饰以珍徽俾腾长途使备雅乐存怜若此感激无涯惟务操修庶酬知遇卑情无任佩荷深切之至谨奉启称谢不宣谨启谢成都知府启某启解麾汉水之阳愧无善状剖竹洋川之上重沐殊恩退惟谫薄之姿荐託醇醲之䕃已颁条敎谨佩箴规切念某性本椎储学无根据误中太常之异等获陪秘府之英游踪迹甚孤媒援绝寡常务以绳墨而励巳岂暇学脂韦而事人衆皆怜之尽谓其不肖独无愧者自知其当然况其幸之巳多于所请而常得矧兹刺史之职任实曰难才惟是上官之保存方能免过此者伏遇某官以高才奥学而陞法从以奇谋妙略而居要权总钤两道之兵符提按诸城之吏琐向尝备吏巳荷庇饶今复爲州又烦提敎属守符之所系伏賔戺以无由跂引崇严下情无任喜惧交集之极谨奉启谢不宣谨启谢中书启某启郡易其名罢当还馆诏俞所表许复爲州从人欲之便安何君恩之寛大重烦宰制窃负兢荣某巳于三月二十八日到任上讫伏念某门地至寒资材甚浅宦途蕞品儒馆陈人学毎强而不高命初禀而且薄从仕二纪罹忧百端居尝自知分盖如此鄕因乞守于鄕近曾未满期而地迁旣属减休之员实虞转徙之患遂陈悃愊仰凟朝廷敢期下贷徼求再蒙宠寄此盖伏遇某官以经术讲大政以器识观羣材辑和衆功制冶元化所以陶钧之下无坯㙞之差丈墨之前尽轮辕之适用巧所及虽㣲必收故兹孱庸亦被抡委敢不飮食王事寤寐政经对诸吏民之言谕以君相之意凡云釐政止在矜寛庶知爲国之仁少报代天之惠某无任感荷激切之至谨奉启谢不宣谨启谢文潞公启某顿首上季夏极热伏惟枢密太师侍中台候万福同违离门馆兹巳逾年想望恩阙岂忘梦寐自顾寒贱之品不敢非时奏记贵平掌县令到州伏蒙侍中存录孤生特颁手诲丁宁告谕若语子姓奔腾浩荡挥洒累幅开缄之初势欲飞腾伏诵数过暖如布帛出诧僚友尽恨不爲巳物归示妻孥皆云便是家寳台躔引照蔀室生辉昔人有受细林之言而退书诸绅获山隂之字而别爲一袠岂与不肖今日所得相比儗哉佩服嘉贶荣望巳足珠玑满斗实轻此惠永言藏去以传世衍同无任忭蹈激切之至谨奉启谢不宣谨启别𥿄某出入门下殆三十年赋命薄浅牵挽不上侍中毎怜孤蹇顾遇不替凢列左右温慰如一同所恨窘迫急于救赡不得居官辇下日趋恩屏得郡于此至爲牢落山谷之中殊无气味飮食之物药剂之品悉仰它处速不能得巳过五十渐入衰病生平苦学自知无用闲方僻所且冐禄食实亦自愧矣侍中常赐存䘏敢此具道某上覆谢王尚书启某启某近至幕府少谢尚书爲办东行之惠以某之散冗以尚书之贵重其谒见接遇之礼止当一赐之坐一召之食则其体宜矣而尚书厚自损抑绝去崖岸延引劳问言貌温悦游骑燕席皆许参侍有所过慢一用恕悉此尚书立德之隆取义之重爲之而可也其如某之负抱静无所有使之将何以报尚书如是存眷者耶某此者幸得试职文馆尚书将旦夕召用歌勲颂业燀燿尚书之休懿者某仅能爲之是亦可以对今日所蒙之万分尔渐远轩屏某无任瞻系激切之至谨奉启谢干浼威重伏增恐慄不宣谨启谢提刑谢司封启某启某近者窃闻某官以某备吏于所部之下怜其亡状之迹不能激昻奋迅自求所以比数于人亦巳乆矣故深欲车推而绠汲之使不至留碍沈溺乃持其姓名觊有闻于朝廷之上而且谓其亦可以施用于当时者某蒙德之厚将何所有以谢公如此之贶于门下者哉某不胜喜惧交集彷展转之至伏念某出于孤贱资品殆不能及于中人学进士本无望遂至于显荣止欲求升斗之粟尺寸之帛以免夫终岁饥寒之患不幸天与之性使之简介而专僻于人事殊不通晓常自顾其中枵然无它奇才以求知于人歛嘿羞畏固未尝敢輙一开口问宠官要人丐少余论执之以爲进取之阶从读书应举及第守官以至迁改资序召试贴职皆以在上者之人见爱谓某所行道途后日当必至其所至之地乃相与极力牵挽仅能致如此之今日虽然所获能几而巳似夫不可当得十年之中罹祸难𬒳困苦盖濵于顚陨蹷踣之危者实屡矣昨蒙除恩粗得试守此郡正谓居明公提按之下殊不敢侪于人有斯须自便之懈循大端略冗目击豪暴抚柔良如是焉而巳矣且欲勉在贤人君子之侧不使少有罢輭不识之过以取烦于芘赖或至于不可留以爲民之师帅又惧取烦于启上而斥去之岂谓某官以恢博之量通察之明訾相官属内辨良苦必以某底里椎缦甘守顽藐偃然自治以安不肖垂哀下闵将洒濯而熏袚之使焯然发光焰出文采从学士大夫之后无或少愧某被赐厚矣言之无由以殚其爲感之心矣其如所以日念报称于左右者惟当饬覊勒駷镳辔施鞭策就康庄而以事夫骎骎不巳者焉有阻趋瞻实增恋慕谨具启谢谨启谢张度支启某启近者伏承某官远驰輶轩下历敝邑倾望之始人皆惮于严明按视以来衆尽蒙于寛假官吏识提纲之体兵民忘持斧之疑才贤所临风谊斯在窃惟布郡国之政皆以分朝廷之忧然于察亷必用照恕有智力虽短而顾无贪冐之恶有措置或爽而能尽公忠之心至如决罚微渉于笞杖之差区拨略失于关移之缓整比未称占对稍愆此乃衆人常情庶事末节若次第皆指以爲罪则烦碎下无其所安须存其权使尽乃术伏惟某官治巳以礼示人不疑通逹以该乎物情文雅以饰乎吏事凢阅诸目生求大端但观爲治者何如其人曾莫更问其至小之过深副上诏大懽羣心某退自省循实蒙存录惟坚其守用塞所知卑情无任感忭激切之至谨奉启谢不宣谨启谢张提刑启某启近者伏审提刑郎中不以某无状特论荐于朝廷者承命悚愧处之不遑窃念某生于远方世事畎畆禀赋不厚诸无所长止好读书幸輙登第间关二纪患难百端虽通籍朝闺隷名儒馆而自顾不肖常甘退藏向得此州实满素望驱勤饰拙仅以逾年至于簿书纷丛狱犴烦琐丁宁区拨骫曲辨明摧屈姦顽抚字惸弱未尝一日敢懈于公谋免过尤恐负除委心劳如此才短奈何岂无不然上达有位伏惟提刑郎中取人无备接下以寛不职之愆过蒙覆䕶非次之举复爲翦扬荷所眷存敢忘报称惟期勉懋用答奖知限守麾符阻趍墻阈某无任感佩惭忭激切之至谨奉启谢不宣谨启谢田京待制启某启昨侍燕坐亲承诲言心相矜存意在推挽荷德之重抚躬而荣窃念某禀生甚微爲学差晚勉道不至强文非高偶尘贤科遂去民籍一命佐府止安勤愚三年归铨幸免愆旷比调藩候之幕获依台使之庥赴官未期託迹于是此者伏遇都运待制持斧按部驱车过州例叅羣名进拜崇采接以温𥙿巳被宠华之深怜其单平复形恩意之厚退念所守何堪其承再惟颛蒙本喜论譔公有奇节时方盛传止能竭䜿儒章句之微摭贤者忠义之实会以逸事张之累篇或播之于乐工或附之于史氏历世兹永大名其新惟持此怀庶答乃惠谢都运傅諌议启某启伏蒙圣恩授前件官巳于去年十二月二十九日赴上讫莫府承寮巳编吏琐严台取庇谨佩官箴省巳枵孱侧身悚腼伏念某处地遐绝託宗衰寒易业耘芟向术铅椠专尚以学妄追源流偶程其文谬玷科选旣策足以从仕遂刻心而首公愿殚勤愚傥称恩遇向宦西都幸逃过尤此官南豳誓谨名节然而赋守椎滞云爲拙蒙深繄贤明大与寛假伏遇某官德厚而载才高且通接物于诚待人以恕西道籍用简君相之忧列城承流耸士民之望某幸以眇迹簉于洪庥常祈台光有照隟漏止营寸効仰报全仁某无任喜惧激切之至谨具启谢与犯崇重伏增战越不宣谨启转官启某启考绩中台叨奏成于吏効引名便殿获序进于朝伦服宠命以优荣揆孤衷而悚越切原夫历代之典最重者太常之司有虞之隆兼礼乐者秩宗之任惟周之盛次天地者春官之联其后取名各殊定品尤贵于以表国家盛大之义谓其练朝廷㳂革之文旣爲之卿也总正其端原又设之丞也佽助其区处苟非达圣作明𫐠之奥辨功成治定之宜识无不通才有可议则何以槩隷此局滥尘厥官就失慎于选抡是轻蒙于称诵如某者出在远蜀生于穷阎自曾高巳还而未尝服官因文物之盛而輙自向学性䪥梜以非颕文支离而不工偶叨荐书获寘仕版賛佐两郡周囘十年上官交章谓其可以任使本部按诏乃曰当乎叙迁有持所得之科名爲引乆行之恩例铨启上列宸音下俞超居衆前使异平选逮趋云陛之对亲迩天言之临钖之恩章命以通籍乃署此职以荣其躬何不肖之贱生受常存之要秩廼幸孰与其缘有来此盖伏遇某官平诚接人用恕及物凢在顾瞩悉生辉华剔镂枵液而冀成美材镕铄坚顽而使就利器兹所蒙𬒳实由翦扬退惟孱冥粗识依向某敢不夙夜自敕起居弗宁率道而行狥公以处贵少收于治最勉后报于恩仁心所记藏书焉简漏卑情无任感荷激切之至谨奉启谢不宣谨启上知府吴龙图启某启仲夏毒热伏惟某官尊体动止万福卽日某蒙恩伏念某违去左右倐焉三月向慕旌棨发于梦寐候问之简念常愧仄实谓明公爱恕临下须烦宠答所以用此有如惰略仰计崇量曾莫垂责伏惟鎭抚方面安静如堵晹雨时节稼穑登楙善良伸展姦豪屏缩治蜀之绩转闻乆矣惟虞鼎席之缺卽下锋车之召西南民吏求借不得某出入门下十年于此被顾良厚实越伦軰今复试守支郡获依使芘蒙赖台照日晞光燄敢不夙夜思懋厥职上报大君之殊惠次酬明公之优眷符守所拘阻趋严屏乞上爲宗社精调寝餗某卑情无任系恋之至谨奉启上问台候不宣谨启贺昭文文相公启某此者伏审昭文相公宠𬒳明诏召还宰席朝野之士揖拜相贺诚以相公器度识略实冠流品洞明前世经权之㑹探究当今治忽之体用之于文则修旧起废而伦理备施之于武则翦暴除乱而姦究息有惠利以浃民之骨髓有勲烈以载国之旂常穷涯缺隅孰不瞻系而一旦在外频年不归虽有美化止及乎一方实使重望乆虚于四海皇上怀眷旧德企渴嘉论亟下宸旨以促其入追复正治易如指顾方今四夷未甚率服百姓未甚冨庶隂阳未甚调泰稼穑未甚蕃衍相公登庸羣议欣洽感动和气烟霏云浮熏烝悠飏疵疠皆愈太平之遇期在旦夕天下幸甚某早荷存顾无所报効侧闻休命跳地而舞伏限官守所拘不获奔诣左右某无任喜跃之至谨奉启贺不宣谨启献文字启某启某荒闇钝呐幸庇迹于麾下以某尝用文字进取科级以某官有重名于当世复仗使节临按其上固宜整缉旧学蚤先诸人以献左右爲下吏导名姓于上官之礼然犹省虑忖审欲徃而复郄者二年干兹矣无他实谓本期用此以求一顾之惠或惧恶其芜杂蓄乱听览反获投弃之辱职是故嘿然者乆焉今岁官满有旨召试在豳蒙䕃局事甚简时亦强自搜剔营新补故联比缀次以备其事虽日无取讵敢藏匿今輙缮冩古今杂着共二编上尘台几裁制之暇愿赐披阅可进可止唯俟严敎干凂威重无任战慄之极不宣谨启丹渊集卷二十九终陈眉公先生订正丹渊集丹渊集卷第三十陈眉公先生订正丹渊集卷三十宋蜀文同与可撰明吴毛晋子晋蜀李应魁务滋同叅吴呉一标建先启谢赵龙图举自代右某启近见本州进奏官报状窃承知府龙图举某自代者心随惊飞汗与愧落自已不称人其谓何伏念某气识甚蒙材品至下毓质辟陋逢辰盛明起地读书变家登第衮衮从宦斤斤励躬唯循廉隅敢越涯分进儒馆盖缘科名累迁郞曹实用恩例曾不侥兢重防诋诃高㝷前人下逺浮俗半通五两得毎自安数粒一枝居无别望幸官鄕郡窃芘使麾事亲之心大恐不至好古之道深虞未淳岂谓某官爱其所存忘是不肖因迁羙秩遂启中宸谓某竭力慈闱行着鄕里玩心圣壸誉高侪流退谓不如引而自代某愚何者公意乃然大雅所爲固云谦抑小人当是能不悚兢念蒙此章将底云报唯当益谨素节上酬深知限守诏条阻趋麾㦸引领门下无任感佩激切之至谢馆职伏蒙圣恩授充前件职者程文禁林幸𬒳诏宠列职秘馆谬叨恩荣度衷枵孱抚已慙惧伏念某出自逺蜀生于穷阎逢时之文从事于学性自朴鄙才非淹长唫磨简编力不逮古撰缀辞语强无由高名闻寂寥迹绪奇蹇退守旧业田园皆荒进于荣途道地愈逺向繇选艺闾里偶尘荐书外名殿廷误中科级是后更佐两郡行周十年近缘公章入改朝序尚兹僣妄敢尔侥希攀援前人引列着令愚悃上逹宸音下俞委之耆儒较以旧学并取者衆独知㝡艰洎试渊题加多穴思小巫未进灵气巳销大匠在前汗颜不止飞景将入芜音仅成机杼不工痕疵固满猥当奏览常待报闻敢期清流亦用微品窃谓图书之府英儁所躔亡似而居有其靣静惟之致良有所阶此盖伏遇某官奖育微才推扬介善言辨臧否人爲重轻眷兹单平隂所提振是致懦品亦升华阶惟精乃心以办厥职庻酬巳目无玷恩陶卑情无任感荷激切之至谢提刑度支近见本州进奏官报状伏蒙提刑度支举某不次擢用者无状之人本自丼于散外不訾之举期特卑于褒陞被眷优隆省衷愧负伏念某生地至逺如人且微起家学文擢第从政殊无才术之可用但守勤愚而自将图书之渊谬陪于俊茂礼乐之府窃玷于班聮居常怀慙敢自谋进向以亲闱之便得兹鄕郡之归职事沈迷廪食尸素幸诸公之在上顾匪人而若存无责其癏重爲之地此者岂谓某官大与芘頼隂相荐论谓宜召还不次擢用施此眄睐属之孱庸虑闻于他或议其过斯盖某官常赐延纳屡交语言察某之性椎钝而少文揆某之心歛黙而畏动持此之见抗然以言况如某之所爲实在时而不肖旣不能激昻以取夫荣耀又不能潜伏以休于幽深徒容其身以累于世然而伯阳所尚者知止仲尼之与者有常仰惟高明用此采录敢不益敦素节勉尚清修惟坚所爲以俟其报谢运判举陞陟伏审运判职方同罪保举某不次陞擢者闻命之初抚躬而愧窃念某生无肖似起自单平偶然读书遂尔登第止知公忠清愼曰涖官之本不能矫曲憸媚効随时之爲用诸公之荐而升朝闱蒙先帝之召而入文馆常淡厥进以安其愚兢兢自持黙黙无竞向求乡郡视寝亲闱得芘公庥巳深天幸运判职方一见如旧二年于兹故常掩覆其不能未始督责其无状巳荷寛假敢期荐论兹佩德之至深复何言而可谢唯将愚节上答巳知卑情无任谢成都府尹并三司近奉台移俾承郡乏巳兹涖政常尔兢怀伏念某学术非深才具至短其资选懦所向拙方爲治中之官殊恐不职行太守之事固非其宜然而一纪之中三来于此事体素习民情相谙虽若偶人之临犹爲编戸之信止循旧贯敢立奇名但勤学制之工庻免代伤之丑惟烦厚芘以保孤踪引企门阑某无任系恋谢府尹并二司向者领帅府之召置校财簿之虚盈留连幕中将逮一朞之满出入何尝三日之疎威采霁上官之严文仪简属吏之礼曾无督责常与抚存凡燕游之地许其来从有词章之事多以见属仰被慰録他无间言某自知非木石之顽公埀眷有丘山之重事巳还治心焉向仁前此违离实深感怆此盖某官神襟浩粹德量淹宏扶持草茅毁去崖岸周旋接下不以势力而自高𣢾曲推诚盖存信厚以相待遂使庸妄居尝倾依里堠裁一昔之行门䦨若千里之邈惟勤职业以答爱忘庚伏在秋严渐迩伏乞上爲宗社精调寝兴某卑情无任谢夏宫苑右某向闻幢节之行敢用竿牍之献以道荣幸得依羙庥岂期照存忽赐还答顾此孱陋当之悚兢此盖知府太博蚤相矜怜厚自谦抑礼钧于下情感于中卽歛迹以瞻依但盈怀而耸跃卑情无任佩荷之至谢宋国博伏承某官宠被宸恩荣关郡治侧闻休命窃抃鄙悰将驰庆牋以谢芘覆或领珍牍何胜悚兢伏惟通判殿丞资猷敏明操履沉厚乆从仕治夙着官称向畴邑课之殊兹贰藩条之重车音未及舆意相欢某幸以琐材获依巨䕃临风以企与日爲深卑情无任感荷抃跃之至谢庆州焦推官右某伏审较能省部賛画戎藩修礼未皇飞文见及蒙此厚眷惕然鄙悰伏以推官秘惕儒术通明吏事疆敏蚤伏士论尚淹賔筵署事云初先书以贶过相存録深用感铭未遂瞻依所期将护谨奉状贺兼谢谢宁州雍屯田右某忝名鄕关幸宻壤土盖用晩末未由趋瞻常传风徽自益景慕向题舆之道此获歛板以拜前倾闻话言慰满志愿迩㳙辰而署职先屈礼以飞文过爲谦冲重俾惭慄恭以通判屯田履尚端洁襟期粹和待人以诚纳巳于道居賛贰之秩尚郁于羙才用荐论之章卽陞于清贯某所系贱局甚遥高轩深希保调用对旌宠卑情无任企望之至谢夏宫苑右某伏审显奉宸纶荣持郡节凡叨巨䕃举集驩悰恭惟知府宫苑太博世袭公忠天资毅勇才明以断德厚而温屡更军律之雄进领使权之重时惟景服上所眷求䕶苑丘之兵巳闻㝡入布豳国之政实自选行兹承治装匪逺戒道同幸以蒙愞获居庇存瞻趋有期企耸以俟某无任系望欣跃激切之至谢三泉知县賛善状右某此者袛膺朝检移领郡章巳试薄才辄临庻务方驰诚而徃谢忽遣介以见存伏惟某官出忠孝之家禀礼义之教夙成懿德休有令名尚绾邑符固淹舆论下眷僻藩之守特修邻士之欢佩荷惟深纪铭曷尽谨奉状谢谢诸郡右某忝奉邦恩俾临郡治㳙辰以吉视事云初退省巳以无堪实怀慙而甚厚心之所恃贤者相依幸託庇于邻城敢晞风于懿范某官志勤育德义切成人傥拙政之有闻愿羙言而见教感所磨砺存诸镂铭尚逺瞻趋徒深跂引谢韩少卿伏审荣奉制音宠移漕命郡县闻此吏民驩然恭惟庆慰伏以运使少卿性禀淳明才周敏给自历扬于羙仕皆夙着于休庸有忠绩上简于帝心有惠术下充于民望蜀之列部太半𬒳于矜存邦之要权未几闻于召用西南爲地漕运须人岂无余敝之未安卽见良谋之尽讲某猥临支郡託在洪庥虽勉居于千里之封实徼幸于二天之庇限居守印阻谒使旌引望车尘敢通邮讯囘蜀州王郞中亲老待养求侍于慈闱君仁推恩许临于鄕郡至官以近属事之丛常欲爲诸公之书谢所不逮卒未有少时之暇致之无由静念稽违深怀悚戢敢期存齿之厚特徃封幐之先乃眷甚隆其谦益至伏惟某官全守正重端持公忠自历荣涂皆扬显誉而能敦奖士之节厉乐人之风虽此么孱亦蒙顾与布词以丽将意其勤荷德殊优爲颜巳厚正婴官守之冗阻奉賔从之游引首使麾无任企向囘嘉守杨郞中向者某官持节爲州驱车过郡获瞻符采甚慰乆倾之勤𣢾奉燕谈益资寡见之陋遽尔去德缺然爲书视礼之疎抚躬而愧迩承撰日荣此临官将効驰诚先蒙赐教厚自䧏接雅存谦尊某官冲量粹温令猷淹茂文章贵系簮组名家兹假长才屈爲逺守方成踰月之政已布载涂之谣伏兾勉辅生经宠绥多福囘郭国慱德容启伏审𬒳中宸之恩进上庠之秩闻命将庆贻书忽先蒙礼见存揆衷且愧某官禀才端厚挺质粹温早历荣阶洊着休绩兹膺帝渥实奖年劳未获瞻依岂胜系恋囘彭守鲍郞中启伏审某官𬒳命作藩㳙辰视事将驰庆幅先坠华函雅意谦冲鄙怀惭惧某官寛𥙿宏伟端方劲严蚤着殊能荐扬膴仕惟天彭之古郡乃井络之名区民俗淳和壤土饶沃诉讼甚简几至于鞠扉教化易行岂烦于余刃将畴善课卽见褒迁咫尺壃圻睽逺风度敢祈葆毓以慰倾瞻囘茂州吴郞中启闻风旧矣奏记缺然向服才猷徒倾于翘馆输驰恳素莫置于行邮使由奥屏之来惠有荣函之及布词且丽将意甚勤某官学有本元术兼权立向繇剧邑选委遐藩盖慿绥辑之才果布循良之政卽程懿绩就服褒恩某仰德虽深莅官有制未谐㑹晤尝积瞻凝丹渊集卷三十终陈眉公先生订正丹渊集丹渊集卷第三十一陈眉公先生订正丹渊集卷三十一宋蜀文同与可撰明吴毛晋子晋蜀李应魁务滋同叅吴呉一标建先谢提刑张郎中伏审提刑郎中奉被荣恩按平祥宪西南列部上下交懽伏惟某官器度淹闳资猷敏给奥学洞群经之本高才通庶政之宜家传文章世仰方格岂独推于人望固自结于主知朝廷之虑者实在乎远方郡县之失者恐失乎中典当从谳正乃属贤明嘉命𥘉闻舆情巳惬某幸兹守郡获在提封顾蕞陋之微材託均秾之厚䕃限拘左印阻诣前旌谢韩运判右某近蒙高轩远按下郡地旣辟陋事皆因循某向此临卭比裁阅月虽常整辑尙未安完以至簿书迷甲癸之行仓庾乱新陈之次运判都官持心近厚垂意见存和颜相临温语下逮讥诃免于群掾𫾣扑逭于诸胥重烦文移勤与教示某乍兹试守窃巳蒙休始常怀罢輭之虞终实荷盖藏之赐感铭斯极跬履无忘谢提刑张郎中复官右某近服新恩再居旧秩曲台议礼旣失于讨论重屋奉祠亦霑于叙用久负寡闻之耻忽叨洪沛之荣受命云初仄身无所盖此官凢经于三拜故爲谢慙致于一辞岂谓提刑郎中猥赐存怜重垂褒借念归华省谓所行之例当然喜动沖襟见相爱之情如此敢期部使深顾州僚谦固巳而有之礼待人而厚矣心之所感言不能殚限领守符阻趋宾闼谢梓州知府大监右某伏审知府大监荣持使节出总藩条爰自下车逮兹阅月政巳成于乐易颂皆播于中和九重择人一境蒙福恭惟知府大监德由世积学有师传性厚以通才高而敏践杨仕籍该练政经所临之地则民实宜焉凢建之功则上皆信矣泌阳美绩与古相参蒲坂休声至今爲盛惟是左川之重寔爲全蜀之雄聊借抚绥庶安遐远卽闻迅召别委要权某占借提封领麾僻郡文移冗密讯记稽违当逭讥诃但深惢茹仪未伸于邑子心常系于邦侯限佩守符阻趋宾闼某无任耸慕激切之至谢凤州都监供奉状右某去国十年守蜀三郡居常渇德坐失爲书此奉疾邮之来忽承累幅之惠过蒙存录深负悚惶伏惟都监供奉才辩而文性和以毅向闻诖误偶滞骞翔頼昭洒之旣明当选抡之甚迩勉期善养用对优恩瞻晤未皇企延徒切谨奉状谢谢西鄕西县中舍状右某近𬒳中除猥迁前列岂谓眷存之厚特形庆贺之深感佩良多摛裁罔旣谨奉状谢谢提刑学士右某近者伏蒙某官特迃盛节来按偏州磴道﨑岖春泥险滑屡渉邮亭之远颇爲车骑之劳然幸瞻依实虞废弛况玆𥚹陋久曰因循虽自勉于剸裁但未安于称娖此者某官究详所治霁抑其严尙相嗟怜不赐讥责岂惟无状独承故旧之矜存以至群僚亦有依栖之蒙頼拜违未几系恋良深限守郡城阻趋台府卑情无任感佩之至谢运使按廵状右某近烦使斧远按州麾簿领猥丛纲条棼弛重劳检诘悉免讥诃岂惟不肖之蒙休抑亦群僚之甚幸此盖运使少卿寛于临下诚以接人念其间有所未周盖于理实亦可恕使新后効与霁严威高轩遽还畏途正炽计神明之所佑想福履之尤佳某限守郡符阻趋宾闼其诸感佩莫尽宣言谨奉状起居兼谢谨录状上谢运使司封右某启近者伏承运使司封爲某发状言于朝廷乞赐召还者无用之才夲自流落不訾之举遽辱荐扬伏念某椎缦不文孤平少与𥘉登仕版便图行巳之见闻屡析藩符专务究民之利病颇闻治状未至乖方用此免衆人之见讥因而获上官之垂眷伏惟运使司封学问深博资猷敏明以忠直自信而曾不他求其职任所来而皆因上选按临夲道旌别属僚岂期樗散之顽姿亦玷衮褒之华牍盖肤美之使凢见善而必收而庸常之人宜何事而可报惟坚素节以副清言荷德非轻引词安尽下情无任喜惧激切之至谨奉启谢不宣谨启谢成都运判太博状右某伏审𬒳宸扆之褒章领漕台之副节崏岭之下岂独幸提封之吏民涪江以东实大慰同党之亲友用才而当闻命皆欢伏惟运判太博蚤有令名共推远器学问淹博才谋敏明归按新书巳驰平允之誉上陈美绩果委将输之权恩除𥘉行衆望殊快何未遗于鄙朴忽先辱于音题佩服谦辞铭藏陋腑未皇瞻晤徒切倾依谨奉状贺兼谢谨录状上谢成都端明蒙恩授上件差遣㔾于今月日赴上讫亲老切于侍膳累求便官君恩许其还鄕得佐支郡兹服严命巳临贱司伏念某生也至孱学焉甚陋偶时之盛从事以文谬缘贤科窃迹秘府向尝遂外官之请寻用持先子之忧一居家山四改岁序有母八十重远于慈闱去国三千难归于儒馆敢图就养輙以抗闻人贱言微天高听邈中㫖敦迫群章荐论旣而还台复尔叩合属圣君之孝治体人子之勤诚㑹此空官俾之承乏今侍亲舆之至卽书吏版之中伏遇某官德量粹渊端诚爱恕秉持重节攷按诸城退省懦庸实繄芘頼唯全素守以逭严诃谢主簿任通夫伏审向者召以一封之车试于四禁之地蔚矣奏成篇之上焉蒙䟽渥之荣光辉朝廷耸动鄕里伏惟某官词章豪荡学术深明久驰不偶之称忽应特招之选果升宦牒甚慰舆情不遗鄙朴之微先赐缄幐之重私心至喜厚意难忘谢移厨伏蒙某官特枉使牙远移公馔仰荷眷存之厚敢忘负荷之深卽俟趋依併伸悃愊伏蒙某官慰道途之劳垂肴醳之赐下霑仆乘益感肺怀伏蒙某官远枉使厨荐临客传感领重意铭藏鄙怀谢知兴元府右某启闰七月二十日进奏院递到勑牒一道䝉恩就差某知兴元府候成资日赴任者某曏输私悃上凟公朝音驿旣行实怀忧于重谪诏纶忽下果见听于愚诚不图嵬琐之才荐委藩宣之任叨天若此爲地有缘此盖伏蒙某官禀德寛容遇物爱恕所部之吏勿尽责其无能不才之人亦蒙休而自免所以拙者爲郡庇之逾年曾无谴劾之闻复有荐论之重寔由覆护致被宠灵谨当愈励操修庶符补塞限婴守绂阻谒使旌卑情囘卭州刘驾部近贡柔圅㔾通燕几念封圻之咫尺承晤语以差池仰德之深与日而永府吏至止幐音见颁荷眷录之殊尤增佩铭之稠沓窃惟尊履常拥神休某官洊历荣涂皆闻懿绩比殿西南之服㔾彰畏爱之能卽竚宠褒更膺华擢某向叨交政輙贡愿言囘新知郡韩郎中伏念三泉之别一纪于玆抗俗走尘属间关于末路攀鳞附翼致契阔于高风屡婴出处之烦久废起居之问瞻企晤语悁劳欵悰某官上奉宸衷远持使节鎭临要部绥抚遐甿驿信先驰舆情甚惬某便安亲养佐贰藩条未皇裁书以上凟贤明先辱赐敎而俯慰蒙陋荷眷之渥铭怀㠯深伏计涓时日之良整徒御之盛然行远道方在清秋更希偃昌之勤少护寝兴之节倾依匪邈抃蹈殊增回绵州知郡膺右掖之制守左绵之符巳涓良辰方布善政当驻麾于剧郡属㳂檄于它州不时爲书以贺视事正深慙悃忽受谦题仰佩眷存寔铭感戢某官负才敏给禀质清淳自扬历于仕涂悉着明于治迹迩承宣化盛巳传謡某以贱局所拘不获云云回汉州四县官持恳闻上请官便亲寻蒙诏章许倅郡事昌据贰车之委慙当聮邑之先吏指继来书音见属相存者过所示弥冲某官业履有闻才术兼茂乃心当国其志在民尚㠯吏衡之拘犹爲县道之屈匪人甚幸贤者在玆交期有涯瞻㑹伊迩回绵倅万职方此者猥膺宸綍叨佐郡符垂组过家诚当于素志侍亲从政尤慰于私衷窃寻忝幸之殊槩出揄扬之始属窘他故未输短怀岂期眷冲先坠音讯某官曲敦惠好高喻襟期驰伉歩以及门义归欵密侧微躬而戴德心切铭藏拜赐犹賖啬神爲祝云云丹渊集卷三十一终陈眉公先生订正丹渊集丹渊集卷第三十二陈眉公先生订正丹渊集卷三十二宋蜀文同与可撰明吴毛晋子晋蜀李应魁务滋同叅吴吴一标建先启贺延州经略待制右某伏审荣奉制函进陞延合窃惟建广内淸切之地于此藏眞皇制作之文厥初命官最号盛选自匪称职宁容滥居恭以经畧待制全文武之才洞天人之学嘉言谠论简沃淸衷宻画沉谋震憺丑落爰登禁近之职实副详求之心某乆荷眷存远形抃跃未由瞻倚徒切倾瞻贺运使学士术业通明器宇凝厚优游华贯驰骋重名忠义有先正之风才谋当庙堂之眷向居谏首言耸动于本朝今总漕权课殊尤于道左贺成都知府资政右某伏审换平凉之使节分右属之戎符夷落骚边敢烦于我武朝廷命帅无易于公贤岂惟纾北阙宵衣之忧实以免西州涂地之患列郡仰止闻风驩然恭惟判府安抚资政宗庙笙镛明堂柱石高文大册蚤冠擢于贤科奥学渊谋乆参陪于国论出入更乎二府休戚系于一身虽均外官常简中眷属坤维之绝徼有汶岭之孤城妖冦跳梁重揺远俗锐兵翦扑当委宗工卽闻区处之行旋见荡除之报西南所虑指顾而平某假守偏州隷员属部限婴短绂阻拜高牙某无任引系激切欢歈之至谨奉状贺谨录状上贺提转冬至右某伏以气应黄宫灰飞缇室羲经示卦复其见天地之心吕令谨时静以待隂阳之定贤明所履福禄其宜伏惟运使郎中道义深淳文章粹美冝尔付丝纶之任尚兹持金谷之权行业有闻神灵是佑谅乘佳节克拥殊祥某限以官守所拘不获诣前爲寿贺利州知郡虞部启右某伏审重膺堂帖荣易藩符顾惟才力之高实恊舆言之允恭以知郡虞部文章俊裔忠孝名家扬历仕途宣昭政绩出于廊庙之论授以襟喉之邦佥言得人谁复置议某向官汉上巳忝隣封今守洋中又同当道先烦惠教过沐撝谦未遂瞻依徒深企咏贺正隣郡知通启右某伏念五始端元三朝表正阳和发岁巳彰生物之仁贤德乘辰茂集履祥之吉伏惟某官淸淳禀质寛𥙿凝怀自陞显仕之涂皆着冝民之绩历夫令序受此殊休某限寓它藩复拘远道不获诣前爲寿但增祝颂之至谨奉状贺谨录状上贺冬隣郡知通运提勾启右某伏以七日有期一阳云复信动于内物由以生贤德所乘福履增𥙿恭惟某官立诚中正抱质淸淳才大业隆天相神佑谅涉佳辰之吉必膺䌓祉之休坐远门阑无任虔祝之至谨奉状贺贺正益梓提转知府启右某伏以一气逓时三阳履旦岁元肇正历纪惟新推德爲生尽蒙于幽隐储仁曰福先相于贤明恭惟某官端庄敏文敦愿寛懿挺此秀时之具布爲康世之才谅接谅接谅接谅接天之新元必受国之重诏羣情仰祝比屋同辞某限守远官阻临高屏其诸颂咏但此倾翘贺兴元府通判礼上启右某伏审攷择刚辰朅临美任恭惟庆慰伏以通判秘丞东南秀气诗礼名家参郡务于蓬山巳彰善绩贰藩条于汉水犹抑宏才某幸守隣疆远依巨䕃限婴组绂阻造阶除卑情无任喜抃之至贺提转知倅某启元正令序伏惟某官乘此三阳之候倍迎百福之休某限以守符不获诣左右爲贺下情但深祝颂之至贺蓬州杨签判某接鸾鹄之羣昔预九霄之侣簉鹓鸿之列今同一道之官至此历年自知㩻倦役于多事殊失音题遽蒙启讯之先怳发愧尤之甚敦隆契好度越侪流无似当之不遑深矣某官同年才猷敏邵文藻道华四世三公远袭庆源之大一日千里早闻令誉之驰着籍朝闺佥谋郡慕方在急贤之㑹卽膺举德之求某限守藩符阻趋賔闼贺东川知府朱少卿伏承显拜恩章出临藩鎭涓辰布治与衆更新伏惟庆慰恭以某官德重行方识周才贯耸朝伦之风望练政理之夲原棘位辨名中参九列之峻竹符分寄外殿一方之雄迟举化条散爲民福某叨从别乘窃迹隣邦惟是先庐得依大庇属居官之有制顾授谒以无阶瞻引旌麾机揺魂干贺利州王郎中状右某近蒙高旌前过敝邑迎候之礼一愧空无暌违以来乆失裁谢此者伏审荣临㑹府盛布寛条吏民欢唿道路传播恭惟某官学有本末政知后先比郡声称游扬正甚外台荐辟施设尤殊卽闻美课之陞行有褒恩之及某限纡守绂阻集賔阶引领崇闳贺提刑司勲状右某伏审𬒳明廷之诏㫖按当道之刑书佳音布闻羣论欣惬惟是中梁之旧域曾经太守之行春里巷相驩吏民胥庆矧兹蒙顾之旧益用抃怀之深伏惟某官博学精醇负才敏给持诚恕厚涖事通详借夫正信之才委以平亭之职提封之下治廨所存某向诣賔阶接辞巳幸今居使部承教当先日伫邮音前临马首卑情无任贺巴州知郡郎中状右某伏审宸纶就䊸郡组褰帷入境抚几临民向辍藩条来参漕柄殊尤之绩巳当考最之书显要之涂卽应陟明之典贺提刑度支转官启右某伏审提刑度支荣膺显制宠进名曹凡託按临之休举增庆抃之剧矧蒙厚眷实倍常情恭惟某官器业自将风力兼茂充中以道炳外其文蚤在妙龄巳着翘然之誉荐跻膴仕衆推卓尔之才上心简求衆论谐惬右川重委方倚属于谳疑左省襃迁复延登于主计用虽未旣恩盖非常卽闻奏课之尤当有任能之召某幸栖美䕃良动懽怀所限佩守符之微无由趋使节之下引领台府贺赵龙图上任启伏审某官涓选良辰视临美政居庥者衆窃幸焉深恭惟某官道贯二仪才周万变高猷映世亮节端朝会遇圣神之知跻陞侍从之列蜀所巨鎭益云要藩上欲用公诏烦爲守䁀席如缺玩印而有求锋车下临趋节而先起前是数相一新稚耋之瞻大布慈和之政隣城仰式它道胥传伏惟某官资禀端淳才猷敏邵仕荣扬历官最殊尤向题汉水之舆佳声未冺今剖巴江之竹善誉先驰方裂素以通诚忽慿邮而赐教眷存所厚佩服良深贺洪雅知县陈秘丞状右某徃年南岐荣治之下获诵雄编去岁东蜀旅邮之中复倾高论心常景伏迹但暌乖而况处鄕关甚宻之邻预牓籍同升之契故当无遂废之书简所恨有相违之宦途向者抗牍而屡请小麾幸此蒙恩而归守支郡遽承占问之及良荷记存之深某官同年文章高于衆人谊行比于前軰治一同之地难乎尽展骥之才居四彻之山冝矣任和鈆之职卽闻美召行践华途未遑奉左右以周旋实亦望东南而旋倚愿勤善飬俯慰虔祈何由瞻依用究悃幅贺运判都官启盛世雄英华门嗣庆蚤奋深湛之学亟陞高妙皆从此涂某兹处末僚自慙冗器日期大用愿託巧陶所限繋题舆之微无由伏斋几之下贺正东川朱少卿一气逓时三阳履旦岁元肇正历纪惟新推德爲生尽蒙于幽隐储仁曰福先相于贤明恭惟某官端庄敏文敦愿寛懿挺此秀时之具布爲康世之才狱犴攸司多存仁恕神明所佑卽俾休祥谅接天之新元必拥国之厚宠羣情仰祝比屋同辞某限守远官阻临高屏其诸颂咏但此倾翘贺怀安知军转官伏审近蒙均恩荣进中秩伏惟慰庆恭以某官挺质高爽持才敏明禀规贤门登仕圣世尚屈临于远国卽召置于华途此而荣迁渐以要用某幸隣善部阻拜崇墉春辉正深道味益胜回汉州郎中近奉宸俞就迁州寄遽然拜命惕若兢怀某逈蒙朝廷假守仁寿谓僻陋至微之郡冝迂踈不肖之人逮至此时云爲多故文移坌集事目交纷行虽躬亲处实迷误无偃仰栖迟之暇有喧嚣之烦巳幸报成犹虞罪去念将满歳当趣还朝转徙有道涂之忧偪仄余昏嫁之累敢持愚恳洊扣严聪奏牍旣行秪虞于重谴诏纶忽下寻𬒳于鸿恩以李固解绶之鄕爲阮咸出麾之地求虽有自得岂无缘某官素与鄕评隂加士论常见匿瑕之美曲扬剖垢之光遂使孱庸获叨除委更烦庆问之赐益荷朋游之深䌷味妍词铭藏陋腑未皇展晤徒切翘凝回汉州知郡伏审近奉宸纶再留使节借乃厚德慰诸羣心岂惟増闾里之光抑亦重朋游之喜某官託姿粹茂赋量淹宏以儒学践巍科以吏事陞峻秩还鄕爲郡布政冝人是故河内父老愿借于冦恂淮平吏民争乞于侯覇九重是与千里相欢方议驰书忽蒙赐诲仰承眷录深负感藏丹渊集卷三十二终陈眉公先生订正丹渊集丹渊集卷第三十三陈眉公先生订正丹渊集卷三十三宋蜀文同与可撰明吴毛晋子晋蜀李应魁务滋同叅吴吴一标建先先状成都新尹赵龙图先状伏审某官进登延阁之华出守右川之重蒙休者衆窃幸焉深恭惟某官性禀道冲体兹坤直端方劲洁愽𥙿寛闳究学渊淳成文雅徤事亲以孝而行耸羣俗纳巳于道而名高当时优游仕荣增衍贤美向自亨衢振采禁路升华奉白简以䋲愆朝伦以肃伏靑蒲而纳诲帝念其嘉以至总金币佐㑹省之繁调刍糗赡朔陲之给皆凝茂绩实稔休声蜀爲远邦邑曰巨镇其政系于国体所寄继于上心地望素隆事权时重将委任于守土实艰难于择人付卑或差经营且力㑹此及瓜之代乆烦玩印之求作牧以行非公其可是用褒陞迩职慰宠遐民巳闻高牙渐出危栈木牛旧地重识孔明竹马前人再迎郭伋某倾依有素汨没无庸忝佐偏州幸当洪䕃欢欣踊跃倍万于他汉牧先状某自远标符仅周岁序瞻怀靡极跂引爲劳顾惟书问之踈实系事爲之冗侧承兴止举集嘉休此者某营禄养亲列情干上㝷膺宸检获贰藩条得遂依仁岂胜爲幸巳计出都之日卽闻赴治之期瞻拜有涯欣歈是切成都韩端明先状某近奉恩除幸叨职委顾惟支郡託在洪庥拜命之𥘉抚躬以抃某向终亲制屡抗愚衷所听云高斯诚未允某官内存爱恕深轸孤平谓宜还官使得就养猥蒙奏列尽道哀穷今此陶甄实由荐借巳戒出都之日卽谐趋府之期将侍崇严併陈悃愊漕宪先状此者某拜恩天朝守职鄕郡侍亲以便抚巳爲荣某向起忧庐召还秘馆常念慈闱之养屡祈严扆之私愚悃尽倾圣心下侧许归旧里得佐偏州顾兹职守之微获在按临之下惟天与幸有地庇身巳戒轻装卽趋贱局瞻依甚迩喜抃无涯运使苏刑部先状伏审某官荣服命书移领使节提封旧俗参语以交欢属部下僚抚躬而自庆窃承行府巳渉近疆偃冐勤劬起居休豫恭惟某官探道奥秘业文精深藏以在身施之行事用无不效绩故常尤按三尺之书了无冤议调九年之食频倚办才所至也人皆頼之其功焉上实知矣犹烦远使将渐迩臣且蜀号财赋之挠于国当调度之半有借供亿必繄强明智敏所临课力惟最兼以重柄委之外台民之利害得以兴除吏之善恶因而惩劝高车在道列部倾风某奉亲还乡倅职属郡比受按司之檄此讐利局之符有幸孱凉得依庇䕶卽趋近甸引拜旅旌运使度支先状窃伏下风讲闻高谊自爲晩辈未甞获对于晤言徒仰盛名不敢輙通于音问此者伏审某官以才能之重受神圣之知蜀有两川梓爲一道财赋之衍常供边埸之求郡邑之繁须慰吏民之望孰膺上眷佥谓老成高车未来列部相庆某庇族下邑居官邻城企漕节之华愿赡风而实切守倅车之贱顾通谒以无由聊导恳诚少尘几格提刑宋郎中先状伏审某官更麾南豳按宪西蜀邸讯𥘉谕舆情巳驩盖重名之乆驰宜远人之甚慰恭惟某官噐略宏远材资粹方蚤歴荣途盛着徽节科条易避参脩三尺之书飞輓均输佐调九年之食休有丕绩简于上心此者出爲外台专按一道中典之重方委平亭列部至繁尽归廉紏此之要剧宜以通明某昔在上都幸观高谊今居支郡获庇洪庥闻命之𥘉抃怀增剧李殿丞权交代先状向由贵治甞挹高风违阔踰时候问无所此者某叨膺宸检分守郡条矧漕台之借才屈明府而承乏获交善矩且慰愚衷未遑驰书先辱赐敎仰佩推褒之重实怀悚愧之深卽遂披瞻预增喜跃湖州提转先状忝膺宸綍荐卑藩条顾惟无似之姿谬此惟良之寄抚衷自省窃幸焉深伏念某单凉远人漂泊孤宦赋命谫薄与时阔踈故常守于外官輙屡更于数郡虽蔑殊尤之効仅逃殿劣之讥三馆旣还岂㳙埃之云𥙷一麾重请得江海之于宣此者伏遇某官𬒳眷九重理财一道布惟新之政惠养民甿按所部之城澄淸寮吏秉刚方之节威惠风行持察举之权否臧洞照幸将蹇迹仰记殊休某巳谋便道之行卽次提封之下有期瞻倚无量欣歈陈眉公先生订正丹渊集丹渊集卷第三十四陈眉公先生订正丹渊集卷三十四宋尚书司封员外郎充秘阁校理新知湖州军州事兼管内劝农事上轻车都尉文同着海虞毛晋子晋长洲吴一标建先奏状奏爲乞修洋州城并添兵状右臣切见本州守治之所正居汉水之上川陆平衍广衺千里东北诸山萦带聮属径路盘屈隙穴深逺上通荆楚旁出岐雍其中所产济人急用之助品目甚衆旦夕赢辇道路不絶闾巷并邑百货填委实四方商贾质易毕至之地衣被秦蜀有足仰者汉唐之际巳名重郡然而至今有所不能称是者城池庳漫全不如事不知几年㓕裂爲此苫茅累土宛若䑕戯缺漏頺落殆不可睹姦庸取罪常在跳越仓库所寄仅同空旷臣自至此卽谋增葺患无兵夫不能施手毎一虑至沉唫终日伏以国家设州郡列官府具储蓄养士卒大抵本以爲民故如此其备也夫何此州当襟喉要害之处而顾无壁垒壕堑之防以保护之譬之于人也筋骨虽云完固而皮革日巳烂堕将何以爲负恃而能使其中安且乆耶一体旣亏事不宜矣伏望朝廷慰念黎庻轸恤遐逺特中旨许令修筑度其工力了不至大庻使郡国制度无有一物废阙亦有俻无患之深计也臣又窃见管内三县疆境絶爲旷阔高山深林蔓衍重复直与巴逹金鳯永兴鳯翔等处脣齿相宻其逺者有至五六百里近者亦不下三四百里中间有如子午骆谷之类斜通直逹径路不少私商暗旅出入如织逋姦隐罪萃爲渊薮嵓谷之民孱愞畏事迫于衆势遂尔囊橐所居幽僻人不敢问旣因全无防守所以难爲检遏臣愚常此过虑忽尔蜂惊䑕骇妄肆螫啮散走巢窟出白爲暴唿集除盪形影不及亦须数日爲之扰扰徃日光化军近年庆州叛贼悉趋此路谋行于蜀是时西南郡邑闻风震耸頼以朝廷威灵元元之幸而卒以就败然而此州旣爲凶盗累伺其隙是后恬然不爲之俻至今耆甿宿吏语议及此则无不人人咨嗟叹惋是知如此与他州别郡封壤按聚隘阸奔冲之处平时常宜预设保御之方其或事有万一临时取具必然手足错乱不相捄应前无兵而后无城未免一方人心不得不使之旦夕恐惧而莫如之何也巳臣今欲乞朝廷特赐详酌更添置武宁一指挥或且先于诸处那屯三五百人常令住此不许差出以俻缓急驱使如此则上可以纾朝廷之忧下可以慰百姓之望臣职任守土理当建述此二事者伏望眷慈不罪其狂瞽而留意焉谨具状奏闻伏候勑旨奏爲乞改陵州州名状右臣自到本州求州之所以得名之由据地志云自秦至齐本犍爲与蜀二郡之地在梁常爲怀仁郡西魏时始改爲陵州因境内有陵并故名焉陵井始后汉张陵开兴因陵名遂以名井后复因井名以名其州隋虽易爲隆山郡唐又以爲仁寿郡至干元中复以爲陵州遂因仍至今矣按陵本沛人世有别传载其异事者尤多臣不敢以闻然观其爲井之功实亦非常人所能建置此州之民旣頼之以爲生复畏之以爲神凡过其祠庙及道其所以昔日爲井之事皆懔然加肃不敢少懈如在其上与其前后若是之恭也国家亦殊仰其所利以赡给诸郡凡三载郊礼颁赏军校一切皆于此取之是所谓有功于国而有利及民者也但今以其名配井与州而使其下负薪刍操瓢囊者无男子妇人稚㓜耈老之属日日道其名千万在口臣愚窃谓州取其名于国体固无嫌若属之斯民臣恐于义或有未安者巳臣闻晋羊祜开府南夏惠流百姓后人讳其名爲改户曹爲辞曹王舒除㑹稽内史舒言其父名㑹求换他郡朝议以字同音异不许舒云音虽异而字同乃特命以㑹爲郐授之唐阳城号卓行商山道中有驿曰阳城元稹过其处易之爲避贤孟浩然独能诗襄阳有浩然亭郑諴爲刺史更其题曰孟亭此意皆谓贤者之名当与隐避不欲使其下常斥之也载在简牒以爲佳论读者皆谓当时所举宜矣今陵方之数子其功利盖亦施于无穷有足尚者累世襃赠实有封号朝廷亦尝因其他郡遗蹟建宫养徒俾崇奉之是则岂有国家所以存録能立丰功厚利之人而此州之民素蒙其休顾显然无一忌惮咸得以名而称之哉虽然千有余年其民侮慢轻凟如此至于圣世始歆然若有感发隂期祕数无乃将有所待者耶伏遇皇帝陛下光明盛大之德绍巩固绵长之运顺考古道尊尚贤哲旧者修之废者起之合理当义无不条举此者伏望圣慈埀仁降惠上嘉古昔山藏海纳恕臣僣易下省臣章俯遂愚情特开宸旨别赐州号庻使此方之人存上下尊卑之体巳徃之灵受光华丕显之赐百王未正之典千载不行之事自陛下今日正之行之尔岂独光昭史策彰示万世亦以知陛下不弃下臣之言而特明前人之德矣干冐宸扆俯伏待罪臣无任狂越恐惧激切屏营之至谨具状奏闻伏候勑㫖奏爲乞置兴元府府学教授状右臣自到本府遂诣学舎点检见其处所𥚹狭僻在城下屋宇卑陋殆不可入其中生徒小大裁数人而巳臣因询问僚属并徧访左右所以如此不振之由皆言本府自唐末以来并无诸科修学及第之人从前毎有科塲皆是外州军进士暂来就此假籍寄应纵获荐到省皆下第无成遂各归还本贯不复住此修习所以其民便谓读书无効更不从学近岁府县虽稍有士人应举终是素无师范所肄之业多不能上合新格臣初观本府山川人物土风次第与东西二川大抵相类彼处虽至小州郡进士常不下三百人而本府邑屋冨盛人民繁庻若此岂无秀异可教之士以俻官使但自来上下因循相与废堕使朝廷风教独不霑浃寥然一方遂绝文采深可叹也臣伏见本府司理叅军潘行自熈宁三年到任乃权府学教授行能爲之讲说经艺教其对答大义诱掖后进孜孜不倦日授月试皆有条绪近日府县子弟翕然尽愿入学至于外郡士人闻之间亦渐有来者以此见人之趋向善道悉由劝奖训励傥得其心有所服自然不可制御而卒至成业矣行今来举主考第并巳该磨勘来年正月满当解罢臣窃虑行去之后俾他官承乏料学者之所悦从未必有能如行者臣兼体问得本路兴洋利文龙等州虽有进士徒具名尔其人亦尝自患所居僻陋难得师友臣欲望朝廷勘㑹本府并前件五州自来实系少有举人修学及第之处乞赐详酌特置学官就与行改转使正充本府府学教授所贵一府五州之人悉得就近修学不三二年当尽变此俗灿然与天下士人相侔矣臣职在守土所治之下或有可请不敢自黙臣无任恐惧激切屏营之至谨具状奏闻伏候勑㫖奏爲乞修兴元府城及添兵状右臣窃见本府自三代巳来号爲巨鎭疆理所属正当秦蜀出入之会下襃斜临汉沔平陆延袤凡数百里壤土演沃堰埭棊布桑麻秔稻之富引望不及西南逾栈道抵剑门下趣成都岐雍诸山遮迾东北深蟠逺跱孕畜云雨罅道百出相拱加辐逺通樊邓旁接秦陇贸迁有无者望利而入旧制中州之人不得乆居于此今复㢮禁一切不问故四方来者颇自占业殊习异尚杂处闾里天下物货种列于市金缯枲衣𬒳他所近岁洮河所仰茶产鉅意公籴私贩辇负不絶诚山西浩穰之粤区而朝廷所宜留意之剧地也然而事有未称体有未俻者城与兵而巳矣城尝度之其纵广亡虑二十里薄毁䧟乆不营葺姦窥盗越易如短屏兵虽合聚群戌所数裁满五百罢病孱弱下车者半分隷他役常非此有近复调赴文州今所留者甫二百余人尔况一城之中民屋错比连甍接宇可数万计生齿杂沓塡斥坊閧臣常自顾亡状误蒙朝廷采用重委符守班条之暇静虑及此辄谓以如是不甚坚完之城与如是不甚齐一之兵欲控制遐逺影援边徼保䕶井邑衆庻防固宫府储峙若止用此且恐事于临时万一有不副国家所以设城置兵之本意也臣毎一念此食辍辍而寝去枕者屡矣伏惟陛下自践祚巳来于今七年曷尝不一日孜孜安养元元者爲政理之急未治者旣治之矣巳治者复爲之立不可废坏之法𥙷缺绽漏大小咸辑下听不倦有宜则应臣是以敢持二者之说仰干宸扆伏望陛下不以臣疏贱而幸録其言愿赐参可下诏有司遂俾如事修絫雉堞增屯营伍以赫威灵以壮制度沮邪谋定衆志安固基本万世不动亦所谓先定应猝豫俻不虞之善计者也臣职在守土诸无报称惟是所见不敢噤嘿臣无任僣易妄越惶恐激切屏营之至谨具状奏闻伏候勑㫖奏爲乞差知洋州一次状右臣伏蒙圣恩除臣知陵州得一年十箇月后因改州爲监复蒙就差知兴元府今到任巳及一年五箇月臣昨在陵州推行新法并成伦绪仅免败阙自至兴元府凡干当过诸般后来续䧏指挥等事亦无旷废尽爲两路按察臣僚荐举以臣颇爲办职今来臣替期非逺切虑朝廷不乆差官代臣赴阙臣日夕惟念般挈私计实以家贫累重食口稍衆分减寄寓颇难区处臣此者愚妄辄覩八路新勑尽许指射连併差遣臣知洋州一次情愿闲居待阙况臣出于畎畆粗谙民间细务幸臣未甚衰暮之时少愿倾竭犬马疲驽之力夙夜勉励所属僚吏宣布陛下德泽于一方百姓以图上报国家所以养育贱臣无涯之惠臣自知才智浅短不可更俻他使惟是一郡之政犹能奉行陛下条诏不致违失伏惟陛下哀怜特赐天地生成之恩俯从私愿臣惟愿忠义以荅万一干冐天威臣无任伏地待罪惶恐激切屏营之至谨具状陈乞以闻伏候勑㫖奏爲乞免陵州井纳柴状右谨具如前臣自至当州访问得所以爲其民之深害乆而不能去者惟管内仁寿等四县百姓毎岁输陵井监煎盐木柴共计三十八万四千二百余束也当时立法但以五等人戸毎税钱上以二文一分科令纳柴一束故其等高者不下千束虽下戸亦三二十束矣其柴若常时私下货卖自可毎束直三四十文足钱官中曏亦以其不易毎束更支盐六两后来常见其亏损百姓不复支盐却改毎束与见钱七文五分是官中大约破九文巳来贴折民下三四十文柴一束矣其百姓所得者贴钱悉爲出旁引揽之人诸头销使㝷亦随手散尽又官中科配尽须要纳干柴其百姓自一夏巳来以𧖟麦务忙不暇更豫先营置放令干燥皆于二税欲起之时若本家田内所产之少则须望林囘买生湿杂木翦截赍擎上州赴塲送纳依自来体例愿以两束折纳一束是三四十文一束之柴又只止得四文有余矣加此倍之则近纳七八十万束生湿柴也偏州小县尽是山坡田土瘠薄别无他产而毎年于二税送纳疋帛斛斗并科买红花紫草出助役还青苗之外又复有此七八十万束木柴之役比之他州此方之民实𬒳其苦臣子细体问得二十三年巳前夲州止有官井数处所销柴茆苦不甚费其价亦不至高大自许人开作卓筒之后部下至今巳及数百井故栽种林木不能供得公私採斫以至山谷童秃极望如赭纵有余蘖才及丈尺巳爲刀斧所环争相翦伐去输官矣人旣匮极草木亦不得尽其生意又縁当州地皆险恶径路狭隘磴道龃龉不通辇运臣尝屡至纳柴之处见所输之民无老与㓜皆悉荷负有县界阔逺奔走百里之外陟历深阻忽値霜雪风雨冲冐寒滑加以期限相逼势不能止攀缘陨越飮食失所以至肩踵皲裂衣裳穿露身体尫瘠都无人色吁嗟之声充溢逺近自冬及春正是他处百姓皆能有所休息之时而斯民重困狼狈如此臣常惜太平之世而尚有此无聊之人其弊衆所共知但谓官自前鬻巳来无术可以捄得此者若非朝廷慱䆒民间疾苦欲尽釐改使之苏息其患终无有日休巳者矣弊极必复今正其㑹臣伏覩诏勑遣使专务与民兴除利害诸色埸务并令人占买以寛分外陪费臣今管见辄谓官中虽有陵井止能供得成都府一路州军公使军食等盐外并无略有所获虽言招召客人将丝绢展博其本监日煎盐色皆是先巳支过诸州军毎年所定合销纲数更无赢余见在以俻客人入中臣愚欲乞朝廷特下指挥令夲路转运提刑司一就用出卖酒坊体例先爲相度擘划诸州军公使并军食等盐乞不于本监支给召人买朴上件陵井监官中自可端然收纳羡利臣当试约之除余利可以霑及买朴人外依卓筒小井课利用五分折纳钱绢官中并无糜费岁可获一万三千八百余疋绢帛并见大钱七千二百余贯及免得酬与监中主当公人等一十一处塲务及监内诸般销费共一万八百余贯其余外州军般盐纲后酬奖尚不在其数内如此则七八十万束之柴能害于民者尽去而五六万贯之钱能利于国者尽得矣岂不称朝廷爱养元元之意哉臣忝被国恩来守兹土斯民之病职当救疗亦欲少以愚虑上报朝廷遣臣爲此千里之民长吏之意尔臣之所见止爲四县百姓有此积乆输柴之弊未尝有人爲之言者臣今旣知矣岂敢缄嘿实恐上负委寄循满而去尸此禄食非素心也所有本监委曲事状如蒙朝廷允臣所奏下本路相度臣自一一纎悉穷䆒利害本末供报今不敢以丛脞烦碎之事画一条陈上凟圣览臣无任诚恳迫切恐惧彷徨之至谨具状奏闻伏候勑㫖奏爲乞差京朝官知井研县事伏见管内井研县去州治百里地势深险最号僻漏在昔至爲山中小邑于今巳谓要剧索治之处盖自庆历巳来始因土人凿地植竹爲之卓筒井以取咸泉鬻錬盐色后来其民尽能此法爲者甚衆遂与官中略出少月课乃倚之爲姦恣用䥴琢广专山泽之利以供侈靡之费访闻豪者一家至有一二十井其次亦不减七八曏时朝廷尝亦知其如此创置无巳深虑寝乆事有不便遂下本路转运司止绝不许容开造今本县界内巳仅及百家其所谓卓筒井者以其临时易爲藏掩官司悉不能知其的实多少数目毎一家须没工匠四五十人至三二十人者此人皆是他州别县浮浪无根着之徒抵罪逋逃变易名姓尽来就此佣身赁力平居无事则俯伏低折与主人营作一不如意则递相扇诱群党譁譟筭索工直偃蹇求去聚墟落入鎭市飮博姦盗靡所不至巳复又投一处习以爲业切缘井戸各须借人驱使虽知其如此横猾实亦无术可制但务姑息滋其狡暴况复更与嘉州并梓州路荣州疆境甚宻彼处亦皆有似此卓筒盐井者颇多相去尽不逺三二十里连溪接谷灶居鳞次又不知与彼二州者工匠移人合爲几千万人矣幸今累岁丰稔无少间隙纵有疆狯自安饱暖万一或恐遭罹歉旱民下艰食此軰当不肻更顾一役之利必能相与唱和跳梁山谷间化爲盗贼耳当是时彼井研者区区小县一二选人爲之令佐将何以御之哉此臣所以日夜置心于其间不能少忘者矣臣愚不避诛责欲乞朝廷指挥下本路转运提点刑狱司相度许令二司今后于京朝官中举清彊明断有吏干之人爲知县仍乞令陵嘉荣等三州各出三五十人兵士俾兼领之所贵借此威灵厌伏其衆自然群小之心有所畏戢此亦所谓戒不虞防未然之一虑也臣才术浅陋猥蒙任使一州利害臣宜知悉凡有所见不当自隐伏望圣慈下采愚论特赐详酌施行臣无任妄越恐惧激切屏营之至谨具状奏闻伏候勑㫖奏爲乞铸陵州团练使印状右谨具如前臣勘㑹本州旧爲军事问其父老云自淳化中因草冦扰蜀凶熖炽勐剑南列郡不随其燎而爲之烬者十才二三陵其一也当时实以知军州事张亶能率其衆共力御之旣爲完城遂不污贼朝廷嘉奖故特以团练之额襃名其州虽然但未暇赐印因循至今臣伏见天下团练州军凡有移牒相关至此考其印文皆有使篆独惟当州尚无此者稽诸故事疑有所阙臣不言上事如未俻伏望圣朝念兹常典乆爲废坠欲乞指挥有司创铸颁付行用庻使威灵充浃文采完具增光偏州善守之实埀慰斯民效顺之望干冐宸衷臣无任惶惧激切屏营之至谨具状奏闻伏候勑㫖陈眉公先生订正丹渊集丹渊集卷第三十五陈眉公先生订正丹渊集卷三十五宋蜀文同与可撰明吴毛晋子晋蜀李应魁务滋同叅吴吴一标建先文奉诏祷雨祭中梁山某年月日朝廷以久旱不雨诏守臣各于其境内躬自精祷者某谨诣中梁山致祭于某神曰自王畿以至于天下郡国自去冬以至于今秋虐魃肆厉害兹黎首雨不时降庶种萎殄大田耗败衆用囏食流庸载道靡所归止天子衋然震惧夙夜勤闵抑尊损制深自刻约致欵上下久莫之应侧省何咎心焉如灼走使方内靡神不举诚亦至矣而卒未蒙报尚谓名山灵祠有或漏畧俯巳博逮庶宜来相廼专诏守臣卽访所治有纪在典躬荐明飨惟神肇自融结遂司梁汉屼然巨鎭遐迩尊望旁开涧谷远抱林薮风雷藏畜云雾蒸吐岁或愆旱有取必得今天子临制海县无不总统如神之宅是曰王土神亦自当竭蹷供事以上纾天子之忧往吁上帝均办厥职普浃膏泽救止大命是则神之所以奉上帝辅天子爱百姓之休功茂德恢大宏远不独区区限此一方也神之聪明必能体天子如此之意守土者安敢更用烦言以渎左右哉祭诸灵祠文上以比年以来天地变怪闻于郡国亦云屡矣故尝恐惧修省励德勤政求所以可当神灵之心庶下祥应以安黎首而乖舛缪盭未能蠲弭今复星文谪见有骇观听是用博及幽隐广覃赦宥沉冤抑愤咸与昭涤冀蒙休嘉上答明谴乃俾天下守土之臣导上意之专洁致明祀于管内之灵祠期体端诚共底消复某所目恭事修职于神之左右惟神听之代赵龙图祭孙观文文惟公禀气之英号时之杰爰始筮仕遂高懿烈才望日伟讙然衆舌践履郡邑随所施设人无不宜贤否信恱服采乌台愈见风节神年在首所触必血权臣擅朝势炙手热公尝寒之消释如雪倾邪落胆修歛自洁皇皇当宁凛凛在列上以公贤超公要切出领榆关当戎正穴齐辑士卒整若刀截坐作进退韩㫖彭诀制服夏虏帖不敢发西南择侯易公之辙公以家祸解组被绖水菽三年仅将毁灭起临彭门威惠俱彻乃徙天水中道赐钺是时岭蛮凶熖横发延灾邕广千里一爇公摠万旅兵林马铁以气而压未阵先夺酋恶奔遁如雀得鹘归仁之功与古相轧来正枢宥神武机鎋惟公之谋未尝以杀去守东南有州控越厥敝久积根于祝发公去大本止留牙蘖至今其徒不复少猾旋移靑社远捍东渤大卤更麾盖防虏黠功高德重有忌而讦还政就第屡迁岁月符离宴居自闭如讷曾无一言以叹穷达上始卽位思用耇耋诏迫公起頼公才哲褒宠之优尽还印绂奠我庆土以安扤高奴谋帅欲窒虏窟佥谓公宜大牙秉掲行次云阳六气所汨亟上鄜畤诊巳云厥遂至大故隆栋斯折国家柱石一旦而殁上甚嗟惋临朝以怛赠数加厚列座于八呜唿哀哉某早荷记存推扬奖拔复许陪亲肺腑之末此义至重它非比埒闻讣之日肝胃摧裂引首东望徒深涕噎限领西州川涂阻絶不得诣前抚棺一别聊陈薄奠鄙意倾竭魂兮聪明监此孱拙祭提刑邢度支文于嗟乎公世之完人敦惠和懿淸荘敏文自仪于朝寖伟才誉华涂美贯匪徼是与昔在宪府风规酋酋因迁而行海上爲州寻来其朋处地皆峻独公西南淹留俯润曾未出语叹老嗟卑乃中于于一致险夷简洁饰身慈仁莅职列部依向亡冤有德何天之明戾此人理付公以疾遂折不起呜唿哀哉昔至持节今归盖棺行路嗟泣摧心落肝况同于公取頋㝡厚其所痛悼惟神可究公有幼嗣必昌后时同报公心㑹当此移公柩东辕来经郡下薄礼则设哀诚讵写祭提刑李子忠太博文蒙狄道之景耀兮寝惠陵之华滋发秀敏于龆龄兮骋蔚然之丽辞中艺等以服采兮治所止而民宜群章交㠯启辟兮显懿腾而上知越自邑以振擢兮一诿之以新规饰㠯权而厌下兮俾分提于宪司搪衆譟以独前兮极日夜而处之役天倪㠯造虑兮出万绪于一丝虽食寝而靡皇兮失按篑之以时勉营効以蕲报兮曾莫頋夫自持沴有隙而得乘兮遂剧痼而囏医盖外戕而内涸兮繇伏职而至斯噫捐㔾之甚重兮将收彼之纎釐惜乃事之未立兮但久瘽于有爲散利目以万牍兮后畴合乎其离嗟灵之少与年兮嬴财钩而不訾天胡然而遽夺兮使夫志之㔾而惟愚叨此名牒兮获周旋乎累朞今窃吏于所部兮羗取庇而在兹忽苇然以承讳兮涕泪纷乎满頥顾一麾之有守兮阻诣哭于缟帷徒不腆㠯将奠兮聊倚骚而託悲幸灵辖之未驾兮愿歆此而后脂祭张时仲文某向闻时仲以亲老得此岂惟自喜于拙者有所蒙頼他人亦交书见庆谓得如时仲者爲僚相与营治事无不辑矣计日望来屈指无几而候吏忽报时仲以疾尙留越宿遽闻以时仲不起惊嗟乆之涕泪俱落因念昔者尝同师席义均友悌后皆从宦闻问不失毎一逢遇倾倒肝鬲留连终日各不忍去而况𬒳牒共治一郡私心常谓幸寔天与岂期相去两舍之地止有三日之约而遂成终天之隔呜唿哀哉太夫人年巳九十积善至此反令哭子天道何耶呜唿哀哉某承讣之辰愿一拊柩还视守印去不能得彷徨西望神魂飞散徒驰薄奠以将此意时仲知之耶魂必有灵当歆之也先府君焚黄祭文年月日男具官同与冈周等谨致祭于先考寺丞之灵朝廷㠯同被先考慈训之深得入官升朝序故因三年之郊再进先考之秩位于棘寺天语下谕烂然盈轴今涓选良日诣墓次燹之如仪先考至明伏赐鉴领祭梓潼神文惟神聪明正直受祀玆土彰灵暴异蜀人畏仰某此奉明诏出守仁夀千里之地某寔掌之惟是抚柔良抑强悍宣教化齐咸俗行二年之政成一方之善刺史之职事也非素具才术岂能致此某性识浅陋昧于吏理临莅施设恐不如事负德于上贻祸于下某于夙夜常所懔懔愿神隂启黙导时赐警拂心虑口述无使誖谬如是则朝廷之所以遣某于陵而陵之人所以望某爲治之意某之飮食起居寔不望其应于神之左右也祈雨文五首玉女惟神禀大霄清眞之灵而天下所谓溪谷渊泉者神寔主之惟是玉井之胜蹟殊利郡志所载皆神之化力使然旣㠯是惠养于一方其爲福于斯民也厚矣乃今其地苦此旱熯神顾忍视之哉丛隂渍润顷刻万里在神之翩然飞空勑诸群龙也监此丹素愿神行之睿圣夫人惟夫人昔尝许法师求护此一境矣今阳气骄旱多稼将落夫人眷属善作雷雨苟未弃誓言愿救此民命是则夫人享是邦之人祭祀也与天地同极亦持此以见法师无媿矣天王惟北方爲万物所以终始之地天中贵神多临向之而王鎭奠其鄕㝡称威胜天下城垒尽祠王像生民瞻仰恃以求福今玆炎熯实害多稼王于云雨爲力易焉愿尉民欲聊烦指頋法师惟法师受元一正气躬佩秘箓凢于下民有敢爲之烖害者法师威神所加必底平殄此州之人蒙法师之灵贶者千余年矣今旱将有魃菑此嵗稼法师嘘灵于刀喷雨于水讵惜俄顷之力哉愿一视其藁然赐之洒濯诸神祠惟神受陵人之祀者久矣陵人仰戴神之威惠未尝敢一日忘之神之所㠯视陵人之如此归向当念有以对其奉祀之意今民田正仰膏雨而风干日烮于此爲患陵人旦夕望神拯活之心岂止如穷鳞之卧涸辙渇兽之走焦原者哉俾霶𩃱矣谅神之易爲力者焉谢雨文向以时雨愆候秋种不入守土者甚惧斯民罹艰食之祸徧走灵祠望所以施一漑之惠以救恤之惟神助天养育恻然下悯洒洩甘润区壠霑足禾麻菽稻蕃茂滋长蒙神之祐念无以报修此薄奉盖惟常礼愿神慰监一赐临飨丹渊集卷第三十五终陈眉公先生订正丹渊集丹渊集卷第三十六陈眉公先生订正丹渊集卷三十六宋蜀文同与可撰明吴毛晋子晋蜀李应魁务滋同叅吴吴一标建先墓志屯田郎中石君墓志铭嘉祐七年十一月二十一日朝奉郎守尚书郎中知辽州军州兼管内劝农事轻车都尉赐绯鱼袋借紫石公以疾卒于公舘其子苍舒奉卫輤车还长安卜㠯熈宁元年八月庚申塟于万年县鸣犊鎭之某村苍舒以同尝游于其父子之间以疏丽公之高行凢六七致而不倦其辞愈勤而愈哀将求同之文寘公之所藏同自视孱呐何以尽公之休懿然岂忍不受其子之惓惓勉爲次之公讳某字君瑜世居关中曾祖某祖某生五代荒季之末耻食之粟潜遁自高父某累封太常博士母李氏封清河县君太博旣生于国𥘉闻其父祖说前朝秽凟攘劫之乱谓今有天子在汳除洒洁袚一布休治铺张建置文采烂蔚辇毂之下士民恬安于是遂擕家以东公因生于京师占籍祥符县公少举进士繇开封府荐景祐元年一中上第调孟州河隂县主簿县踞汴渠之咽岁驱兵夫十万余厮折寘灭坚菑揵以泻其流絶荥波直王城㑹长淮通东南之漕给中都事务㝡严剧大农毎岁度诸郡之谷峙于县以禀其用所领内者非精徤有智数则祸其囏而使令谩诬受赇矣公始任卽当此衆未信其能评之他负蚁入公制以术部后先无相躐才锋森然批断翦翦无一粒宿于外日日用此道涂謡诵之遂着名矣再授扶沟县主簿王畿之吏大抵尚因循好取誉民狃悍猾务不直以乱治亡所尊畏侮慢骄狠或时执上官短长侧睨若相角急则投銗筩挝登闻鼓矣公至不能耐一切根排剷劀䋲以国律无所借宥久之恶少相教敕避去曰是不如他人慎无犯入卽汝肉矣一邑歛手翕息不敢议公令尝间语公谓寰内之治难以比诸外当少寛取无事以去不尔忽失虑中其竒安可悔公曰用法有内外之异非朝廷所以待天下之意也愚职在奉助惟知以狥公爲称不知其余矣事在龃龉令輙入告公独处之益办内史郑文肃公闻而喜谓其僚曰石君新进乃能如此后日有势位何施而不宜优词荐之改大理寺丞知虹县虹属宿当江淮楚泗之㑹俗尙杂恶昧利而嗜讼令始至先以事钩之旣得乃缘其间巧刻放横肆㔾所欲以求县如其意后穷讯暴其情反诘之伏出卽飞不稳语攅嘷旅吠中外諠誻往往爲立狱令不胜頋被谪若此者屡矣公𥘉来谒守守视公少年易之撼以虹治留公假州局公曰奉诏书不敢私自免试往临之苟有可以上关愿府无见爽相庇頼事不枝柱政无难爲矣守颔之曰然旣至严肃闭黙不露缺巇衅衆莫测其端涯但密记姦桀䟽捕几軰白府逐他所自是一境平静㠯善誉闻富人责租使其奴欧逋者疻之公曰奴罪当然教之者主耳并录之主惧匿不出捕急其徒计赂人代焉至廷下公曰是富人耶衣冠则尔其质乃贱隷袒视之肤革皲瘠果其家役仆也杖去直得其主而坐之自是疆宗大姓俯首蹑地栗不敢鼓踵谓神爲公矣亡命多聚居辟隙昼则人夜相结爲盗推剽寇敓入舟撇大浪杳不得其所之廵徼日㠯告求问莫获民苦此公爲立法以闾里编戸什伍相保信一败并系无贷悉感惧相伺察讫公去无人遗一金至今长老道公卽叹息矣迁殿中丞移绵州罗江县蜀人柔良畏事索摩抚公易虹治一用清简未逾时县事㔾告无所设簿书凝然械杻积蠧庑下徒吏偃倨门宇终日居甿不识追胥之扰尽力田事新黉舍聚良子弟置师教之亲爲讲说义训使循服其父兄感泣入谢相与谋写公之状于浮屠示世世无忘公成都士人盛甲天下其学术文章平日常相高不肯下服文潞公鎭蜀当贡士先时考官重其人人亦多豫以他事解不得巳爲之须柬辑奥大深险之目以苦之幸入等少不毁巳旧常若此潞公尤愼之历计部吏举无如公者请公起公未行衆巳曰其人矣及取士名出日皆人常所愿其得之者下帖然无一语明年登第十不遗一二闻者无不嘉其精工还朝以太常博士通判许州寻改永兴军公虽佐者然献齿疆煦輭潜咨密启府寔頼之有猾盗屡抵法黥窜峤外者数矣毎迯其家隐区落深密间出用兇力爲人患人不敢正视孽久益剧后捕得法当流海上狱入公建说安抚使诛之安抚使怒瞪公曰通判欲使我挠法杀人耶公端色缓起曰愚非敢以刺骨事公者但陛下用公鎭京兆岂特区区若他郡吏守三尺事大小一委公以便宜杀一巨姦安知不治公之民数十百乎公在此渠敢蔑公治奈何安抚使悟从公议明日一府讙譟皆曰非贰车不宥恶盗蔓日以滋矣改屯田员外郎大祫加都官员外郎迁职方员外郎三白渠穿泾属之渭延衺二百里漑田无虑数千顷衣食亿万长安华原倚以爲命国家爲设官专总其事毎秋稼罢鸠役酾辟及壤通荡无害一不如制壅阏溃坏乃不霑足民遂窃决争以死繇有司惰忽不厪力矣杨宣懿公辟公知渠事公自谷口行视且曰泾流夲无穷率尝不能㠯饶者用之乖方也役作公督利夫二万筑堰岸上植表䥴沟枝分股注旧岁一过犹不给自公监乃二过有厌矣六县之土蒙𬒳灌沃禾黍登倍易民之讼以爲讴歌距今不衰矣迁屯田郎中知庆成军丁太夫人忧服除赐绯衣银鱼知辽州辽鄙小所治当陿阸前人忽之不事事吏顽惷民贫有欲诉者亡地益窘偪公爲之籍记簿调赋役疡濯而莩饲之宛转旬月成就人咸安之诏求举堪清要吏梁丞相爲大卤严峭少合特取公应书进之宰相方将汲用而公遂病至不起享年五十二呜唿公少好学博览兼记其譔述有尺度名声锵然爲人器宇傥荡疎眉广口望之魁崛伟人也喜大节善论议于世务纎悉无不该䆒听之灼灼皆可立施用者与人欵曲接以恩意无一不相能故死之日上下咸嗟悼之娶李氏封南阳县君知书史爲妇姑蹞歩以礼闺帷矩范邻里矜法自公死不复御文绣日蔬食诵佛书治家严嗃训子孙益不容自放男一人苍舒隽慧修爽杂习可喜攻词章善草前爲高陵县主簿诸公誉之女一人适大理评事裴正民柔淑婉嬺克禀仪法孙若于人公有文集凡十卷所以爲铭铭曰石以喾源康叔有孙靖伯之支碏爲纯臣汉奋恂恂万石一门昶魏守莱东陵始迁至恺过江从官晋元仲览于唐所秩亦尊后颇班班虽晦有人公世关中孝谨所蕃起嘘其荧将熖以炖服采吏涂爀然厥闻宜积勠勤势乆且燔群章交加进天之阍洊试于州朱辽两治居穷嵓胥甿朴浑公爲辑齐宜有毕完求贤下书外委要官太原得公亟喜以论上将寘之崇资显班厄乗其期中寿以沦人嗟谓天孰云而神公胡不留德俾在民昔旟东征今柩西还御羞之隣鸣犊之原山蟠水纡问龟其言此地吉良可栖公魂公其来安以侈后昆屯田郞中阎君墓志铭公讳某字某其先太原人五世祖某尝爲唐安郡从事因家焉曽祖某有异行乡䣊称慕陈文忠公咸平中仗使节慰抚二蜀蒐猎幽隐表言其高朝廷下粟帛褒宠之祖某安善固节不乐仕进考某赠屯田郞中妣封旌德县太君郞中旣嗣累世令德之后薰濡染渍刻意于学酣嗜典册顚倒熟烂尤喜左氏春秋㝡爲学者左右采获持去精义以下其他师淳化中顺贼起郡邑大扰郎中尽委去赀槖挈家所有书居二江野外奥曲贼不能到处穴地藏之曰货财吾不屑此书如爲兵火蹂烬后求无有也事平出之使子弟日夜讲解诵习要之爲名儒故有如公者子焉公天圣五年郡举进士南宫类其所程文奏入高等覆试廷下唱第裁得同学究出身公进抚陛楯辞不愿就愿复隷他日荐书意甚切上使中贵人㠯温语谕之乃巳调佐永兴军醴泉县间益自勉造爲词章遂鎻主簿㕔以起于是中八年进士乙科授本军推官论代丁旌德忧外除𥙷泾州幕用举者改着作佐郎知彭州蒙阳县迁秘书丞太常博士监在京左厢店宅务以郎中丧去职终制授屯田员外郎通判定州今丞相昌黎韩公时爲经畧使判府事事一切委公凢有可㠯古义装润表䟽使理趣较明有条纪不难谕者非㠯公无谁爲之丞相视公礼特厚转都官员外郎赐五品服御史阙诏近臣上有行谊者𥙷之今孙少傅抃爲中丞㠯公名闻衆惮公端劲难揉遂执仇议以罢拜职方员外郎知开封府县县治尽京城之半事目苛冗复爲彊家巨宗佩贵挟姦侵挠纪律䥴折下戸锢理专利以居于巳公至逾月皆懔懔自约不敢引手探公缓急孱贱孤弱始得开荡喑噎吐爲和气至今议者谈治赤之最公先也㠯屯田郎中知礠州礠人钝缦少文公爲立学选师㠯教育之躬自临视较试艺术旌引能者厉饰不逮故风尙蔼然一变椎俗民旣礼让事亦休简未几移江南西路提点刑狱临川郡丞南昌从事皆大臣子弟倚借势力放肆贪暴前按察者率皆頋忌遮护阳不省问公视事卽钩治之状得闻上逐去由是列郡倾耸震惕食飮眠寐不忘检戒江南民虽尝以讼自喜然有㠯诖误入法者前人讳恶之槩尝以例移管他处公阅籍指辨尽还之鄕袁州分宜县具狱上兄弟二人者斸家发柩取物败其重意悉缀结增就一与其弟本非矣弟痴騃庸懦㔾悉臣也公视状直曰兄乃贼弟何预爲是必有以力转其情者属有司谨验卒如公言各㠯罪免群论称叹谓公神明矣公行庐陵有妇人来自岭南遣婢持尺𥿄诣公传言夫死无所附愿得适人以图北归望公闵肯书此贵人无疑纳我公谓曰若主何在令自来婢去公曰外有人矣是将有利其财而爲之谋以我爲信者黙令捕之寔爲无頼者诱给以觊其所赍装公致之狱道此伏罪而遣良校护送妇人归京虔州民私贸盐以自业世世习抵冐虽毒惩痛断然不肯少悔者朝廷旣亦以厚格当所获故捕吏务多得其状名至兇者取所赏往往鍜錬平罪以当其所酬公下论切戒谓不可复者比㑹信丰令尝系此等囚逮二百人公引前一二简诘获犯实者五之二自是盐狱遂省至今人讴歌之嘉祐六年八月二十七日公权虔守事且出聚僚吏区决如平时罢归食疾作药不及下以卒年六十五也公方重端梗简介静嘿自读书便好追订古圣贤所㠯立言示后世之意其爲文章浩荡闳硕腾高踔远解理析义夷易明白西南士人宗师之其讲议世故开列政要原所以治乱之端与夫所以致之之由如诵说可听以纪性孝友事亲生死无少怠养亡弟诸孤恩意益厚如㔾子善草隷得法然甚惜不妄写以与人于世少合凢取交于人必始卒用信无以寒热易其守韩丞相最爲知公方将荐用公而公遽亡矣鸣唿其命也耶公先娶勾氏早世再娶李氏赠司空若拙之孙太子洗马绰之女柔懿恭惠治内有法封同安县君先公而卒男三人曰高叟曰眞叟并𥙷太庙斋郎曰孟叟举进士皆𬒳慈训敦厉素业非所以陨坠公之所植者女一人嫁前进士毛世勣以治平元年十一月某日塟于晋原县白马鄕飞凫里之先茔于其塟也韩丞相㠯诗悼之眞叟以同尝论文于公之左右来求铭爲之铭曰测古之深蹈道之高极其端涯静不以劳伟然充中仁磨义轧孰司其关久不使发有地十州旣尝少施曾不滂洋大故吕随孰谓乎公而遽及此天其昌之有书有子丹渊集卷三十六终陈眉公先生订正丹渊集丹渊集卷第三十七陈眉公先生订正丹渊集卷三十七宋蜀文同与可撰明吴毛晋子晋蜀李应魁务滋同叅吴吴一标建先墓志都官员外郎钱君墓志铭亡友去私讳衮姓钱氏怀安军金堂县人生七年而孤其世父良绝器之教养若巳子去私性淳笃寛言笑嗜学诸儿挽引与戏不过畧就其处巳复还几案对简册尔尝䆿诵诗书终卷不乱旣冠文章道谊鸿丽通愽翕然闻两蜀间士大夫争求交之庆历𥘉举开封府进士试廷下不中遂归曰吾术其未至耶郊居外人事尽取所有书日夜攷究腾高入深裒擥剔抉无所不得以爲其所有犹曰未也是歳秋赋尚不肯应书太守集贤林侯槩力起之且缓期以待去私爲出并诸生试侯取去私爲第一人明年遂中甲科调江陵节度推官老姦夙黠不敢侮妄时故相刘公沆临府刚严峭劲少所推借尝谓去私曰君始仕而论事多与法合岂少习之耶去私言是安假习法与人情何尝甚相远若处之平心自可决不疑矣公是之他日见其所爲文叹曰君事业有如此簿书岂可乆相仍哉荐之再授京兆府掌书记晏元献最爱去私尝召与语终日文潞公来雍以賔佐自随朝廷改去私定国军幕潞公留之屡试以难剧皆办称其才文章奖奏迁着作郎知河南府登封县县有嵩阳书院师席乆倚生徒尽散落去私尽料邑人子弟之良者遣徃教之四方之士来者皆留其中嵩阳之学至今爲盛盖去私至后始能如此京洛之民窳堕事末利不重垦稼去私爲遍诣田间相视指度沟泉壠壤艺食桑稻以法授其民饱煖之颕许之人转流而占籍者岁歳加益嵩少天下山水最佳绝处峦岭涧谷幽深奥䆳道祠佛宇布若联罫前朝高爽傲逸之士遗迹如昨今秘书监刘公几与去私爲泉石之友间常歩入以极其胜连月忘返而县无废事迁秘书丞签书兴州判官㕔公事州在崎岖山壑之中民吏椎质诸不如事向官此者但务一切去私爲其整比次娖条理巨细无有违矢兴遂名治郡至今袭用其术改太常博士屯田员外郎赐服五品鳯翔盩厔县望迁泽置马务监牧使举去私主之兼知县事县介岐雍土田演沃民高赀常以雄横相鎭迮素号难治去私一以至诚治之乆而其下不敢以毫髪不可事徼倖于去私治平刺陜西义勇其法不问衣冠与下户皆籍人甚骇恐去私爲白府免不听移书转运使爲奏朝廷从之衆始安尝有两词诣去私辨客有绐其所不直者厚纳其金阳爲将以言于去私所易其狱去私理之自如其人出逼客复取金去私知但黙笑待客如平时外人益信去私之公且谓去私仁人长者而指客不若犬彘闾巷籍籍交口颂骂客竟以羞死改都官员外郎今韩大参爲三司使奏去私通判其府事未报而去私卒治平三年六月十七日也享年五十三去私爲人情地夷旷无有径路而所与之游者无贤不肖皆得其欢心而去私胸中辨其所以爲贤不肖者寔皎然尔事世父孝谨尤笃尝以其所当迁官具情㠯闻上且曰臣伯良有大恩于臣愿求授之天子嘉焉命遂下廪给之赢尽分致其族以至及其故旧所不能自济者其于自奉裁足而巳噐服玩好散置几格人所欲得随其取去未尝有一言之吝其临政明敏爱恕不务巧刻辩诘诉讼傥无深非重过皆讲解使去初若寛简不断然而淹乆浸漉于人尽惬其所素意盖本不欲相疵㾗而后可使复爲完好者也故毎去人必思之罢登封累年尝复过之邑人扶老提穉相与出郊候拜留连不忍辄去左右送之复如此旣死二曲人有讼不得其所伸者知其无可柰何则必诣去私殡室沥酒烧币号泣告诉具道其所以如此不能复见去私爲其区处之者反覆丁宁而后去此古人得循吏之称班于简册者未必有能过于此宦意尤泊然不顾计刘丞相晏元献文潞公最爲知去私者是数公其力傥畧施于去私则可以度越伦軰爲显官贵人而去私未尝辄一开口以希其有所进㧞人语之去私终不爲易其所存同尝㠯长期远约待去私者乆矣且不谓遽然至于如此呜唿哀哉去私曾祖讳賛祖讳绪父讳炤赠职方员外郎世世皆用儒学倡于蜀以春秋名其家毋王氏赠迁居县太君夫人耿氏婉静端素仪度可法自归去私相与营饰家事外齐内明资去私于学以至得第从官在雍婴疾遂去世再娶江氏刑部郎中集贤校理同修起居注林复之女封长安县君贤而有文去私没后家甚贫长安安之不戚戚惟督诸子爲学期以复兴门户爲意男六人端甫端夫端履端衡端诚端懿女四人长适进士侯去非余尚㓜去私有文集二十卷大抵淳重明自长于议论以熈宁四年二月丙寅塟于盩厔县仙游鄕黄龙原耿夫人祔焉端甫昆仲以同于其父交游爲最深者来哭求铭同辞之非矣旣泣且铭之曰呜唿去私其可谓当世之淑人君子者也寛𥙿和懿才明敏给政事文学皆有能誉而其官其寿两不能获夫天之报効于人所以必然用善恶之行者同尝论之精且宻矣今于去私又使人置疑于其间也竟何如哉去私所有巳不自媿于人其子孙复能嗣其业当有复能兴大之者呜唿去私想固无恨矣铭去私之墓者同也去私闻之乎呜唿哀哉屯田员外郎罗君墓志铭治平二年九月十日职方员外郎罗君登诣同于成都回车馆手授其友进士张简所爲其先君行状一通且曰登将以十一月二十九日葬先人于晋原文井鄕富饶里伏念先人爲人终身之大端于世可无愧非以文字载而藏诸墓则恐不知于后人登罪逆愈深矣敢以此累左右愿哀其衷诺之同屡以不敏让不得退而按其状以书其辞云君讳致恭字奉之其先蒙于三国时自襄阳来爲广汉太守其子宪后有功于晋室封西鄂侯谥曰烈子袭复守广汉兄之子尚又爲益州刺史値时扰攘遂家于蜀厥后累世不显至君之高曾皆居于卭之安仁自大父始迁干益之双流君旣生七年而孤与毋阎依外氏于唐安由是爲其郡人顺贼叛唐安先遭兵君始九岁其外兄阎太古擕君遁逃伏匿草野贼诛太古收歛其所藏书与君日夜讲读君能暗诵尚书自尧典至秦誓一起不绝太古毎称爱之授以左氏春秋尽通其学君复以其所能勉励太古之子颙故有文行爲西南名人君事母孝闾里以爲法𥘉徙唐安也双流有良田三百畆毋以君㓜且属其亲句氏者主之句氏无頼以酒坏其产又反君毋之所託比君冠一塍亦无有也君问求不得遂绝口不道人诘之君曰始谋欲其爲吾干视此田者乃吾毋之不疑其爲人而诿之耳今其旣人有异吾母之所不疑吾将争之讵不伤吾毋之心乎吾不爲矣义者深叹之性刚严恶人之不以正直奉其身尤讳方外怪妄之说与夫鬼神荒惑之事有语者辄折之不少容故鄕里惮焉筑室北城外使子弟学求名儒爲之师友自身督其业日考其进否爲劝沮景祐中职方君一举中进士第郡人争欲以文学大其门户者以君爲之标榜焉君以庆历元年三月二十日以疾卒于家享年五十九累以子官赠屯田员外郎曾祖讳毅祖讳遵道父讳显君之配曰樊氏封长寿县君君生男二人长职方君也行谊粹敏居官人德之次曰懿爲学有守女二人一适四门助教张中正一适进士樊厚早世孙四人曰贻孙彭孙寿孙冝孙铭曰君裔本颛琐后以国得姓三世守蜀一绝不续几千载无闻人君少时艰难遭盛明始以文训子弟子巳仕渐显君亦躬受其荣自此复绵绵以兴矣呜唿君无恨也咸阳主簿任君墓志铭君讳某字某性沈敏仪神端厚自入横舎遂好学凡五经未十岁悉通诵造词章谨严如其爲人两举进士皆首送治平二年与其弟更俱中第南台调主京兆府咸阳簿县居要剧凡西北使车兵籍徃来之所求索者日月不废领戸复䌓伙以曲直来廷下祈取裁辨之者旦暮相缨绋君始至㑹令尉缺能独当其事巨细区处各中其㑹殊不若以经营而累其中者上官咸咨之君尝期更共举贤良方正㑹得符徙筦义谷税幸以暇习科业昼夜不自休重㞃因得疾求归筦城中开元佛寺万药进不効乃革召其孥谕之曰是理吾固巳知之矣唯父毋官塞上远不得一诀此爲恨持入于地下无穷矣言讫乃告尽享年三十六治平三年六月𥘉八日也秦蜀之人闻者皆衋然涕洟谈其爲人娶雍氏生男子二人一忠恕年十一岁一小字遗庆君没一月始生女子四人许嫁廖氏黄氏王氏一方三岁有文集二十卷皆讲道济时之术乆必传者君之先本长安万年人十二代祖壁自江州移阆州刺史卒以世乱不归乃家新井县八代祖畹与其兄畴唐元和中继登进士旣贵遂改所居鄕里爲二龙鄕三溪爲桂枝村七代祖椿徒梓州郪县木瓜庄今爲郪人曾祖某不仕祖某赠尚书职方员外郎父某屯田郎中通判原州毋某县君雍氏𥘉君赴官从郎中至歧留五日别去上马屡顾大泣且恋恋郎中心异之谓与常殊也后一年郎中表致政得请还里中乃与其柩归始悟其长辞巳去年矣于是以某年某月某日葬于盐亭县石阔里西山祖夫人之茔次郎中以某知君俾其志君墓铭日于惟彦安来将胡爲志大莫充才不以施三纪遽去颷惊电驰吾从而文以永尔悲后万千年读之者谁殿中丞杜君墓志铭君讳某字某其上世长安杜陵人曾祖知权唐广明中与公孙俗者同以医侍僖宗幸成都后以劒南山水佳秀爱之乃留居遂爲普安郡人祖昭少有懿行家饶财里人多从之假贷乆而有不能自偿者见其人愈慰以好语计终不可责则尽取其劵投诸火不复问衆咸德之父震性端重喜立风节太平兴国诏书下善士爲鄕里所称者将官之守臣以震闻旣至阙下辞不愿仕以归识者咨其高然好学不倦自六经历伐史以至曲说小传皆手冩极精楷校对无少谬日夜督君从事其中君沈敏强博无所不览凡见古人行事卓然有在人所以不能爲之者未尝不拊巳嗟诵赏激再三起而疏之于屏壁牎户日自省阅又以教子孙复爲其亲友良子弟说是人者所立有如此但人自不能勉尔勉之何独其人耶尝曰予不能仕矣有子行吾能使爲之两蜀文士无不延致俾其子与之游行遂善其学庆历中一上中进士今爲都官员外郎君凡从其子官率以忠义仁恕教其爲政故行所至以治称君力矣君生平爽徤少疾嘉祐五年八月二十日在同州之官舎忽告病渐革以至不起太子賔客赵公良规时将州素与君徃来甚厚闻君卒走临君丧哭之恸爲文祭之极哀州人无少长皆下泣曰善人死矣享年七十四君先娶公孙氏乃其先所与同入蜀名俗者之后先卒赠荥阳县太君再娶何氏君亡未几亦卒赠新安县太君行以治平四年五月十三日葬君于华州华隂县保德鄕仙谷口之北二里二夫人者从焉君以子恩爲大理评事致仕再赠殿中丞一子中都君行也二女长适绵州进士蒲检次适阆州进士蒲臯孙若干人中都君与同有闾里之旧同常爱中都君之爲人和粹温厚见属铭其父之墓不敢辞爲之铭铭曰祖莳之父薅之子获之而君拥其资以自燕陈眉公先生订正丹渊集丹渊集卷第三十八陈眉公先生订正丹渊集卷三十八宋蜀文同与可撰明吴毛晋子晋蜀李应魁务滋同叅吴吴一标建先墓志试秘书省校书郎赵君墓志铭治平二年五月十三日龙图阁直学士吏部员外郎知成都府天水赵公某之子新授将仕郎试秘书省校书郎知杭州于潜县事监西京粮料院名屼字景山以疾卒于洛阳之官舎卜以某年某月某日载其柩归衢州葬于某县某鄕某里某原龙图公一日召其部吏广汉郡尉文某语之曰余之子不幸蚤弃世余常观其所爲宜有以舒发流闻于后者今巳矣使其志不克就呜唿余识子且旧子可爲余志其墓同被命唯唯退自念同文字朴澁何足以缀缉于潜君之美行告于无穷然辱龙图公眷爱之重当勉强无以辞乃按于潜君之叔着作佐郎杨之状云君之生风度竦秀寡言笑旣毁齿性益聪悟诵书画字无一日不加进龙图公友爱羣弟多携之官毎退食卽便舎相与磨讲道谊爲文章而君常入诸父行谨谨就业未始略遨嬉不满其所程淳粹和厚无毫发儿姪之过一家欣爱之年十六举进士不中归自闭嘿愈奋厉增力极取游太学事先生胡援授诸经钩探擿抉造诣深隐纂譔辞语精简浑重援独常称之同舎生三十人君最少动有仪法衆以君不敢燕惰废所事两就天府贡礼部輙落龙图公爲益州路转运使用祫享授君太庙斋郎嘉祐中鏁试嘉庆院复得是时埸屋方议以策论取士天下豪俊并挟艺京师无一人肯自以爲吾不如某人而愿下之者南宫主司皆禁林鉅公亦审愼戒饬以待多士旣试文卷坌入悉高谭剧办磊磊可畏而柬次其可以应当世之所宜用者上之以君当奏名第六于是都下烜然驰声称遂远闻龙图公向在台谏论事不少避权贵风威逼人海内骇伏人至是得君名皆曰赵氏复有此子矣中第御前调宪州司理参军或谓曰君盛年有令誉从宦边藩荣途自此远矣君曰虽然吾安念此吾亲之侧无它兄弟以侍且旦暮去左右岂所云乐耶因留不之官今皇帝改元之二年春龙图公自河北都转运使移成都朝廷以君爲县令假局河南府且使视其家未治事得疾药不効寝革毋夫人在旁日夜忧泣无所问计君徐起安坐怡颜色如平时曰死生固有定期自昔人谁逃者愿毋自苦恐耿耿祗以累阿因索𥿄爲书将留诀成都裁数行复裂之此又重吾大人之伤也遂投笔以卒时年三十一噫君之事其止此耶君旣爲名臣子早以文行知于人死之日中外士大夫与其所徃还及龙图公尝所临之吏民无不嗟悼以泣且疑夫天地鬼神以祸福考善恶而施之者于君殊未爲可谅矣君博学喜辩论雅善鼔琴平居入静室爲雍容闲澹之音以揄扬其和易之性闻之者皆泊然忘世虑扰其中好黄帝书晓诊法明药品之所以能爲功与病之可治不治之状尝被羸疾惧其亲爲忧隂自疗之至愈不以告有文数十篇语气浩荡皆可与当时号能爲词章者较上下余未就君之先本㑹稽人上有官于衢州者因留不去今家焉曾祖讳某庐州庐江县尉善吟诗其语淸深险峭不类近世作者有集行人间人争诵之祖讳某广州南海县主簿赠给事中君娶时氏生女子四人长十三岁余尚㓜男子一人名河北郎始三岁毋安定郡君徐氏见君物故闻君语一悟遂自解不邑邑铭曰惟君之生蹈庆之基慿坚乗完孰惮以危爰初横经在勤弗嬉道妙圣眞取深其师乃试天官汪洋发词下动诸公争收竞持籍名于高盛誉四驰获第入铨犴狱是司曰吾之亲有子止斯敢名宦游去左右爲遂留其旁气下声怡余力于行学问愈滋帝用成都疏恩淋漓居君洛阳廪事以尸乃进尔资乃便尔私曾不乆焉得疾莫医遂至奄然羣啼衆嘻于嗟乎君命曷若兹回谊之亡君齿与差何天于贤不假以耆纷纭妄庸夀或介眉当在其婴百福承之太末之墟旧兆累累君归其丘列祖是毗山磨水淤名岂卽衰刻词茫茫以慰永思梓州处士张公墓志有笃行君子姓张氏名温其字希泽居梓州城中六十五年治平改元正月日以疾终于家闾巷田野之人凢见闻其所以爲人者皆涕泣相弔曰天胡爲而遽夺若人之寿耶如是者累月矣希泽少喜儒术经传百家曲学小说无不尽读旣读无不尽晓其大抵举进士不中乃放肆自得与世俗俛仰浩然若不可以法制收歛之者性明悟内行孝谨知是身不足以爲巳有故投之于自然之域而不以贫贱富贵累其心谓捄人疾苦其惠利爲无涯故颛向医艺而大究其精巧父母死日夜膜拜西方圣人自阅十二分敎者数过以图报罔极至老无少倦赴人病急虽风雨道途之阻未尝輙以辞旣而不复计校其所以爲谢死之日使人攀慕哀戚者以此好飮酒至頽倒而语言不乱善谈谑亹亹可听人多记去以娱其坐賔与人交终身常恐有毫发之缺而不得其欢心也人或非意侵之曾不以恨至胷中遇之如平时其人乆亦自悔年未三十丧其配遂终身不娶庆历中余始自永㤗来应举是时郡中诸君未甚识余然槩以疏外辟之希泽一见余于稠人遂引其友陈颙信臣诣余于邸退相谓曰吾軰有子常患无良师友以磨切之者今见其人矣于是二人者各遣其子以从余游待余二十年日日益㳟希泽初得疾余持服里居遣人候之希泽报曰我无状子最爲知我者今病革不复见子愿得子之文以记我死死瞑目矣旣死其子以某年某月某日葬于某鄕某里余方在京师不得哭送輤车之后又不得以文与俱薶于幽壌诚所恨矣归而其子择交以其先人尝见累于余也叙其理命屡以抵余且曰陈臯希古先生旣巳志先人之墓矣其所以谓之表者非君也其谁爲之余乃具次希泽之生平如此复系以辞而哀之云禀完而弗駮又辅以学性其浑矣检诸身动不夫伦何疵咎之或履得于是陶然自贵可以谓之君子天胡以寿卑彼厚而独啬于此嗟乎希泽魂安所适兮一世云巳秘书丞陈君墓志铭君讳叔献字元之蜀州新津人其上世由颕川从僖宗入蜀因不归籍此县东北凤皇冈有丘墓十许世深林巨木蔚然有豪宗大姓气象而自五代巳降无仕者君生而耸慧始读书一历目而遂贯于心不废忘下笔走词语骎骎不可止遏其徒尊畏之中皇祐元年进士第爲万州司戸参军居官如故习老黠吏不敢肆其巧忠守缺转运使以君摄其事乆之郡政大治人尽服察举得令移郴县郴湖南小邑民吏杂扰牒诉日日堆几案索裁决君始视事睨廷下忽取一人者钩诘之本䖍民也寓于此凢二十年受赇出入鄕市搆两讼以乱令治谓君新至故杂稠人观君听㫁是否期中之得情如此具对闻之安抚使流它郡自是恶少相语以君爲神不知某用何术也狱辞遂省县之粟移于衡徃反数百里下戸不能独去人有倍歛其酬爲输之者徃徃遁避不可求遂至再纳此弊尤甚君择高赀附其直与并干之故赋入办先诸县里民有各失一犊者踰年甲始获于乙乙拒益坚诣县辨君俾引其㹀使视犊跃就其乳乃还甲争遂定一邑嗟尚之马氏僣窃多横赋毎丁岁有常率几百年仁宗朝有诏一切除之而郴道衡永桂阳监不谕旨督歛尚急君建言转运使悉免忘虑数万万而方二三千里之民始得掷去重压而舒四体矣羣口邕邕颂君不休同年陈启期过县闻之作诗与君有巨刃秋霜寒之句及罢民遮道涕挽极谢乃得行入朝授着作佐郎知绵州魏城县迁秘书丞赐绯衣银鱼魏城之政大抵不甚力而自占八邑之最歳满以太夫人年高乞便地复得巴西县未赴因卧疾熈宁元年七月某日遂卒于其家享年五十一君素羸㾪平时常喘喘畏风萧然骨立若不能朝暮人也然临事讲利害决是非气厉而语壮短长见前不可屈盖刚果内蓄以学术辅之而吐理明白也性孝友事太夫人毎惧以巳疾爲忧常强饭设精神以立左右问之答亡恙太夫人乃喜姉二人贫且孀君指腴田二顷赒之终身以及其甥又爲经营其家使其族之狠忿暴戾者不敢犯与人交简介若不相密而遇有所急难冐锋刃入汤火肯爲也死之日无谁不沾泣初病革其弟叔达问所以欲爲君曰我何所言但佩恨入地而不能泯灭者使老母不及封而哭我矣虽然愿得与可文纳吾圹中乃幸也泪数行下气遂绝曾祖某祖某考某母唐氏年八十君娶乐氏再娶周氏男一人君轸女一人适太学进士勾龙孙女二人以某年某月日葬于某鄕某原叔达以君之见属其书遣介来道君之语求铭其墓同乃君之同年进士与游甚熟泣而铭之曰奄奄其息兮崭崭其形人视之而不知其中兮但常惜其不能以乆生然其论议之高兮区处之明盖受于所禀兮而发于所行胡不钖以永年兮中道以倾伊神理之茫昧兮善恶安足以讲评呜唿元之兮吾何忍而此铭李公泽墓志铭君讳愼从字公泽曾祖讳某父讳某其先八世祖讳远本京兆府万年县人广明中随驾入匿爲晋原令后遂不去家成都之温江今又迁爲郫人至大父始不仕父赠太常少卿毋文氏其县君少卿有子五人尽使学进士敎导有法自成童悉与它儿异至有未胜冠而能中其科等者愼修愼交也愼微后亦取皇祐元年高第二巳物故惟愼惟修今爲都官郞中君性精敏自皆其气骨巳岌然秀爽读书不废忘爲文辞皆具晓大端不烦其师少卿厌世诸兄旣从宦弟幼各未立君视家事缺然亡它羸以待供索乃脱身治产设次第积居与时遂未几号饶益督其弟愼用日夜从于学不客堕游尝语之曰尔勿与我事凢婚嫁一主于我尔自动尔之所当爲勿中休给远资近上下究足无间言愼思亦登皇祐五年进士先卒而君独享优游之乐于其里闾爲善人君子衆虽景慕之而不可以力致第嗟咨信向而退自恨其不能如也君复和裕坚正内外亲友以至墟落邻閧之人无不相与驩遇其有所未善不屑正之无不改以谢凢吉凶燕集未有一日忽在衆人之后客子游仕至其邑有所求须先诣君君爲之推引裁处各称其所欲以去故其善誉寖闻于人人贤之盖用此也张少愚明劲辩博少所推借走海内识人无限而毎谓君疆果通干生于自然不假增修而皆诣当处它不能及也少愚将有所欲爲而尚尤豫者必更取君讲解辨折然后乃定其于治事明审能厌人意也如此君平时尝谓人云吾夀巳自知不能乆于世问之但笑不道其所以能得自知之者故于易老庄释之书必亹亹再三研玩其极深之论而有意于其间者焉某年某月忽得疾虽甚革而神意不乱治后事尤委曲至某日遂不起享年若干君娶申氏生五男曰某某娶王氏皆好学整饬不务敖盪人皆曰公泽宜有后也三女长适何氏二许嫁某等将以某年某月某日葬君于某鄕某原谓某于君爲亲且密知君最详来求铭君之墓某泣而爲之铭铭曰于乎公泽之爲人也外虽夷易而中甚端劲故其接乎物也以和而处乎事也以正惜其名位有遗其才谋而鄕党止述其谊行胡爲善不得其酬兮卒阏之以所命甫五十而遂没兮夫何遘兹乎不幸推其无所欿然兮有后之盛卭州处士郭君墓志铭余少时与郭周田蟠叟同学西州交游甚熟知其父处士者之爲人常爱之处士今旣死蟠叟求余铭其墓处士讳某字某自言本汾阳忠武之后子孙流落居蜀不知凢几世占名于卭家素饶财处士少任侠傥遏无畛域善格五意钱之戏毎入市羣豪朋来从随上下酣飮讴歌器謼击鞠㺯鹰犬罢卽入隐坊与其徒投五木争缯綵金贝一掷不卢遂推去不顾借时亦胜人不赀爲寒士巧乞尽卑之不以爲巳物故义声铮然不琐琐治家事人语之处士曰尔焉知我但我业此而所恃者我有子矣异日敎之使立千万人上令晓道义善文章者争来推高之视此讵不若尔曹占田藏镪之无涯哉我岂欲效里闾庸人旦暮龊龊经营后时不使寒饿计耶于是出蟠叟令力学蟠叟才冠便知名四方所友皆当世才杰处士之高识自此愈远闻处士晚好读书尤于班马二史爲精深与人议论牵引证据甚可听治平三年四月十一日忽被病遂不起年七十五其配文氏生蟠叟后一年亦卒年若干治平四年十月一日蟠叟葬之于临卭县思君鄕丰义里息头山蟠叟蓬头蠒足披风露践泥潦昼夜号哭负土爲坟凡三年远近观者日日来不絶叹喟嗟悼而去铭曰人生常患巳之所欲乐爲而礼法从而撄之攌然如囚曾不得恣肆而自嬉若处士者少脱略而无羁敖盪一世而胷中不置乎险夷以寿而返兮羣口爲之赍咨发其庆以昌后兮其子宜之荣州杨处士墓志铭君讳某字某荣州荣德人其上世官族见紫微石公杨休龙图李公绚爲其考虞部郎中见素妣崇德县君袁氏之墓铭君少敏惠尝授经于唐安罗勉先生通博善讲议辩者不能敌晚工于诗旣乆且精意词高新无所得其迹于父母昆弟一尽其孝友崇德病累亟君再剔髀肉以馔进悉愈郎中好接賔客两蜀闻人无不至门下君善治产致资以赡给其用多寡称之杨氏所以义声满天下实由君振之也间尝语羣弟曰家事不可以累大人予其主之尔曹第力学予将资尔异时求有以昌大门戸者是后屡有繇郡举试礼部而若冲者遂中其第今巳入尚书爲郎矣君性方亷重许诺视人有不类輙耻遇之如一善可喜则奖励称述亹亹不巳宗族邻里婚丧之用所不能足者君咸爲办之赖远别业爲一郡之冠其林峦之秀涧谷之异围拥列立若设图画君于其间筑室百楹裒辑古今书史万卷引内外良子弟数十人召耆儒之有名业者敎之其子约果登皇祐五年进士授遂州小溪县主簿先君卒余皆摐摐号称佳士者君以至和二年九月十五日以疾不起享年若干娶王氏生男子五人纲约絪纪纮女子六人壻普州进士汝某资州资阳县尉袁某进士勾某袁某张某着作佐郎知绵州魏城县张某孙男十人某曾孙某君以嘉祐五年二月二十五日葬于崇德县荣川鄕南坦庄锜以书并状拜道士李有庆来诣同山居始求铭君之墓同亦与锜识故爲之铭铭曰古语有之天道难论吾今于君以爲知言种善殖德所获未蕃中夀亟亡人闻而冤何以慰君有文诸孙绵州李处士墓志铭先生讳某字某绵州巴西县人曾祖某仕孟昶意其国不能以乆复位下无所信道遂解官以去就闲居焉祖某善计策广政末年两川抢攘郡邑多冦盗能用之以庇䕶族党获亡恙鄕人以才豪名之父某博学有智思尤深于诊剂人远近頼其术而不夭枉者无几数然未尝蕲之来以贿爲谢者有问之曰吾求以此德遗后人生先生遂使被儒服先生少通敏才辩倾给自向师学专精讲问一力不厌横波绝浪大渉经史时出其语以耸坐客虽其朋流率无不下之者景祐初就进士举试礼部旣不得叹曰吾不能是矣吾有子宜其爲之于是归敎其子及里中良子弟昼夜相临随自不少懈不十年其子文艺益精凢两偕计吏一试大廷下遂中皇祐五年第蜀人常谓先生意与物出入相应効乃如此性孝友家饶财不自靳啬养同产常使厚于巳归二甥于良家奁盝所与视巳子一槩独不异寳元蜀旱大饥朝廷遣贵臣抚谕发私峙合程者卑赤牒先生曰民困蹙上忧之若此岂幸之以徼身名时耶吾所蓄虽不能如其格忍自闭以视元元捐瘠乎悉倒廪输之官无德色在位咸高之士有来绵者未授馆悉先诣先生所先生从之游无问风雨相驩至去皆满意不戚戚故其好事之声闻四方也以此所居西偏构月轩常隐几其中端静凝黙人不知其所以爲时复论譔有书号百一者凢十卷大抵明古意述世务自言此书百分廑有一能补于吾道者乃名耳好吟诗逮千余篇语近而意高皆不徒爲之者治平四年十月十五日以疾卒于家病已革尚能作诗以与其交亲爲诀其日起索冠带坐求笔疏𥿄曰不爲不道不爲不正裁八字气渐短目瞑笔落遂化去一城之人无谁何皆奔走哭嘂相属道上春秋六十有六矣娶文氏生一男三女男谊伯爲秘书丞知卭州大邑县女适周氏范氏文氏周范二女先亡孙若于人卜以某年某月日葬先生于某鄕某里祖茔之东呜唿同尝忆去年六月自广汉移守安岳道先生门下入拜先生于南堂先生与同语时有不任被病恐不能乆留于世之说同解之先生笑曰事当然者何足异矣别未百日而秘丞君遣使以状来且谓同曰谊伯恶逆深重而遽丧所天先人临终揽谊伯手属之曰吾死当使普州志吾墓幸矣愼无忘谊伯敢持遗训以累君诚死罪同读巳曰噫善人也今死矣其治命尚能以予文爲求于予厚矣肯不爲之铭之欤遂爲之铭铭曰山蟠于离而水走乎干之维中有墓兮蹲而巍问焉居之者云谁成纪先生之所归先生之生兮爲鄕里之所师宜其遗光余耀兮愈华而不衰吾恐绵人世世之子孙兮望者趋之而过者拜之刻载善行无愧辞呜唿先生安所亏丹渊集卷三十八陈眉公先生订正丹渊集丹渊集卷第三十九陈眉公先生订正丹渊集卷三十九宋蜀文同与可撰明吴毛晋子晋蜀李应魁务滋同叅吴吴一标建先墓志龙图母公墓志铭公讳某字某其先河东人凤翔天兴令赠太子中舍讳某之曾孙汾州介休令赠比部员外郎讳某之孙国子愽士赠刑部侍郎讳某之子也母裴氏累封长寿县大君比部旣倦官未六十脱簮笏以去爱鄠杜美田望紫阁并圭峯筑室灌园与其人上下击鲜酿醇相招延爲林野之欢远近附从之遂爲其土人侍郎虽宦游四十年而资尚恬泊不竞回视其先人之高亦自引避居故庐读书吟诗敎其子爲学公之昆弟时甚少巳皆有才名倾动关陜识者悉曰母氏庆门也不在彼此矣公生而聪悟不烦师训阅经史造词章能尽至其精工应天圣八年进士中其等调原州军事推官州倚边凡所处轻重索谋虑适当乃无事不尔或纷乱至有可以爲忧者殊与内郡政令不相若其将旣用武人少晓此得公佽助裁讲至去民夷帖帖无佗议转运使李纮刚严介急遇其下未甞相从容独以公爲才能渭州酒税常课屡缺纮怒主吏不职议逐去且荐公领之公至以巳所入补前之不足主吏因免戾善罢公尚以其最得大理寺丞乃知京兆府栎阳县县民横猾好犯法号难治苐一而公以易术治之民自信约不得妄入公之廷下迁殿中丞移知卭州蒲江县满岁知黎州黎爲西南绝境越严道濵大渡连山如墻中断一道州正扼其口乗高见卭部川聚落如饾掌上实朝廷所挂虑而择人以爲守长之处韶书常以本道按察使视其部吏有长才善抚驭者荐充之故公得以行焉百蛮都王城岁駈马过河抵公城中与中国相贸易摩抚有术则靡耳柔服如人一不厌其欲则嘷唿搏捽羣辈跳盪闾閧不能止此其常也公旣示以恩信其鷔桀不驯者擒戮之衆惮且爱二年无敢輙以疆语附译者以及公转太常博士以侍郞忧去职服除还本官通判干州林瑀守成州放手受赇不顾傍他鎻姦键恶密不可发包拯爲转运使以威察自名顾无如瑀何然疾之甚愿必以诛死请公摄其州得状卽寘之狱公徃见瑀以数语伏其罪不务竒中而与法正相等瑀无衆咸允之迁屯田员外郞通判凤州改都官员外郎移坊州州自唐渉五代节度使麤武暴横訾用不法下祸部邑征税关渡多设虚筭歛以残虐因仍至今役鄕戸使典领其人得此卽破产以至一缕尽输之官而未偿者公曰桀法也吾岂忍若前人坐视之耶上章极言请别立新课以下捄危亟朝廷从之坊人所以获疽疖断溃而肌肉完好者公惠也未几召入爲侍御史甞赐对便坐公言帝王治国之本职在专求公相以自羽翼杜衍范仲淹不幸早去陛下左右自后所得如衍仲淹者几何人虽有可用者皆𬒳散使在外窃恐陛下风敎自此无如先时仁宗大悟连复其所可用者朝论翕然嘉之二年除三司塩铁判官㝷爲言事御史明年拜起居舍人知諌院淮南京西转运使以赋外它钱贡上曰羡余请不隷大农给中上将议赏公曰是两道比佗财用尤爲不支苟非诛取惨横安所出此如恩之是借吏手以推剥吾民之肤髓耳不可遂罢近岁士大夫多营占民田以自膏润幸民向役出下估尽所有纳之相尚无制而其诸所以徭于官者负愈重去瘠取沃镌蠧益暴公请限其顷畒各以官品裁约之议行上下以便国朝任子之令比前世最爲优典凡得以官岁上其名者数百矣入流旣繁仕路纷杂公深䟽其敝章下近臣会议类皆顾已谓乆今遽更之不宜公持之益坚道利害上前卒得淸无虑岁减三百员其源少淸孤平者获叙进公之建说有大体可行之爲良法皆类此长夀从其少子官南岐且疾公亟请省视获告日夜驰徃至卽以居䘮闻终制用前官充两浙路转运使未行改兵部员外郎直史馆知邠州数月授直龙图阁知梓州岁余乞内郡得泾州转工部郎中移充成都府路转运使拜刑部郎中蜀土醲演诸产极冨伙官之府库日入岁受泉币流溢公甞谓戍兵曰尔得赐帛与易之以钱也何利衆云帛亦货诸市利莫如以钱便诸用外所售徃徃与官贾不相直得钱且幸公曰吾募愿者两可矣用是凡得十数万疋今上卽位大布恩赏事出不素它道悉配入民下旦暮高直踊数倍百姓讙扰急欲求死而公部中以所甞居者当之闾里静野无苛求勐督之旤事帖然济矣永昭调用多目有司欲天下之财应所费疾若星火公以法移蜀之积钱百万衮衮相属陆走三千里旦暮副其急大计以办已而公且遘疾矣嘉祐八年十二月二十八日卒于宫舍享年六十公性端重寛硕质状严伟望之岌然使人肃恭戒饬不敢慢堕而与之语议雍容委靡色和而气温乆不能舍而去之也其爲郡邑专务䆒极隐敝与人兴起长利故所去未甞无余思居台奏正皆中外所望以爲言者用谏𥿄不肯书奇谲么琐事以渎上听总大端发正论兾君相黙用之不设痕声以夸露于巳也旣而一落外官频年不归视当年朋流巳翩翩上薄霄汉人悉以用公爲不当然而公亦自无一语爲戚戚先帝升遐日夕涕泣遂以病病遂以死而公甞所莅之郡邑与常所徃来之人无不哀恸号云善人何负天天夺之也何遽而不少假矣公旣死朝廷遣其弟沆乗驿迎其柩归权厝于鄠县以治平一年某月某日塟公于某所祔先侍郎之茔夫人王氏累封永安县君男二人轲太庙斋郎十二岁輙试秘书省校书郞若干歳女一人若干岁沆以都官郎中爲陜西转运判官好学有义行奉公之夫人与公之诸孤居长安事如母敎如巳子愈于公之存以某甞获逰于其伯仲之间来请铭铭曰镇东俭以忠殉魏后恶祸去丘爲民积流藏晶入幽閟宜发其裔洪以炽惟公生实世所兾厥中端完外恢粹学焉乆充道少试君蒙其休民𬒳利眇然权财用曷旣卒以不幸讙衆欷驰词穷天浩无寄其将兴之比贤嗣太子中舍王君墓志铭治平二年三月二十日有以笈携书而进立于庭下者问之曰长安王氏之仆来时主戒云汝亟徃广汉问所题官居纳之自去彼凡十二日走四十驿而至此矣余曰事必有不可缓者命受其书视其所以远来见谕之意日希明不幸先人以去年三月十四日得疾弃诸孤于家今年某月某日欲举其柩从祖母以塟于万年县龙首鄕凤栖原之先茔窃念先人禄位不甚显使志业不克燀燿于当时今巳矣若非有以善文载其事寘诸圹中以信于人以传于后世爲人之子者之所爲心乎如闻执事常以文章论譔人父祖之生平其子若孙得以实自以爲事父祖之道无忝矣希明虽未甞一见左右敢遣㒒持先人行状以闻求数语以铭其墓使先人之灵不郁郁于地下希明死幸矣唯执事哀怜之其词始未悽楚读之殆不忍闻其所以云云者余曰噫斯人也耶甞忆皇祐初余在卭州幕时有以强干爲转运使所委徃来卭蜀间办公事者此君耳余盖甞识之今其死而其子㓜不知余与其父有一日之素能踰重关越险栈于二千里外以是事见属或拒之于情可乎乃爲缀次以慰其子云君讳绅字公仪其上世太原人唐未因官居阆中后复以官居长安三代矣君生十年以父䕃爲太庙斋郎自少喜读书记问精博爲词章有条理举进士不第遂调凤州梁泉县主簿初仕巳籍然以廉勤闻满授汉州德阳县主簿令老且惽都不省职事羣吏骄恣飜乱文法以欺枉吾民民不堪矣而君且至数日视案牒阅租赋攷徭役尽暴蔽隐悉伏其罪而一县乃治转运使张公掞明毅端肃少所推择独称君才而数任之绵州百姓冯仁美兄弟讼田十年不能决公以此狱累君未浃日其情得争语遂息虽其本郡邑之吏甞歴手者悉曰是善治此吾不及也公又俾其市五州绝戸遗田不数月获钱四百万内诸库而民恬然无驱督之扰代归授其州长丰令未几以市田令转大理评事知绛州正平县会县人行守事者有产占君籍中其邻民张顺探守意诣州言状谓可凿渠以引其水漑吾村地若干顷甚便守从之下县如其议君亟至守所建利害百一于前谓不可行守怒趣君去决令开渠君抱笏徐起顾守曰渠则不可开令头可断也旣而守亦悟遂使罢君归一鄕之民拥马首谢曰我辈非公压抑且死矣愿爲公刻石以示吾子孙俾知公爲其父母衣食之也累迁衞尉寺丞大理寺丞知鳯翔岐山县君之父度支甞治此彼人德之遗矩余范君一守无易故居四年而民不敢以不可治之事干君去之日老㓜妇女皆奔走涕泣谓君何时复当此来也今上卽位转太子中舍赐绯衣银鱼入朝授通判干州事还长安遽得疾不起享年四十一君性孝友事母兄有闻千里闾光门有大第乃唐官寺之遗址老株巨石气势甚古偃蹇崷崒罗立如画亭观台榭号一城之甲名公巨卿才人豪士徃来过雍未甞不下马入门登览叹爱君少时与兄中隐君出入迎候游陪不厌人咸喜之君素博给好辩论尤不憙狂诡而絶重气节在岐山时有妄人邹仅称先生者自言八百余岁歴游公卿之门好谈人前世事立祸福以揺撼人人信畏之谓神人云不知凡几年负此术行于世矣过县谒君君与语察其怪谬诃下麾左右縳寘狱问状悉伏诬诞门外要官重臣交书下捄君置之一不省械送府恐惧以死讫无他异君故人国子博士刘祺自蜀解官归至县寓僧舍且病其子赴举京师顾前后皆孱輭无一人可任事君亲爲煑药视食旦暮伺候且累日无少懈旣卒凡丧事一切具办无有不如其至亲欲奉其死者之意闻者嘉之君大氐所爲类此亦足可纪也曾祖彬赠光禄寺丞祖识赠刑部侍郞父渎任尚书度支员外郎三司度支判官母高氏封长安县君赠尚书令琼之女见君死遂寝疾后一年亦卒君娶舅氏引进使继隆之女生五子日希明希杰希正希亮希益女三人铭曰于乎公仪命谁君尸与其才良而不寿宜人之于官其几谓能如君之爲死有可称身大位微奚足比方陵磨谷阗铭发愈光龙州助敎郭君墓志铭君讳友直字伯龙其爲人也和𥙿淳懿畛岸旷阔两蜀士大夫与四方从宦于西南者于伯龙无有不识非伯龙之求之也而其人自以爲苟不识伯龙则爲徒至于此矣盖伯龙善与人交又喜藏书书至万余卷誊冩校对尽爲隹本伯龙无不读人问之者伯龙无不知所以人多与之游伯龙亦未甞輙厌见其人所以善誉闻于天下将五十年景祐中𬒳荐试尚书省不第遂归不复就举成都学舍爲诸郡之冠聚生员常数百十人伯龙典事其中凡三十年敎导揖纳上下信爱事继母朱氏至孝朱甞病痺輭不立伯龙访诸术士力求巳之遇隐者得火龙水虎之法转授其母行之遂起体轻如风享年八十四而卒于兄弟尤友顺不相狠䦧分隷赀产独占其至下者后虽有所不足亦自无壹语之愠有识义之治平诏求遗书伯龙所上凡千余卷尽秘府之未有者熈宁四年四月朝廷以伯龙景祐进士恩授将仕郎守龙州助敎一日忽召其子大年等曰吾生平以儒术承家巳而自知于禄位固不可以强干所以不求宦逹退居田里今天子念吾之老特赐一命吾其遂止此乎是年十月果以疾卒千家𥘉一日也伯龙旣爲累世令族之后内外亲戚交友甚盛凡远近庆弔伯龙未始后他人而至者才智敏给善酒戯辝吐如射坐客不能当至有丛吻急击争欲胜之者伯龙左右酬对愈辩而愈精四坐笑伏叹其俊锐死之日无不嗟悼之春秋六十四所着书有劔南广记四十卷毛诗统论二十卷歴代㳂革乐书十三卷曾祖某祖某考其皆不仕母杨氏夫人宇文氏乃蜀之大姓某之女年二十一归于伯龙闺阃仪范邻里矜式相夫以义教子以学正顺慈严无有未至先伯龙卒生四子大年大方大亨大受皆举进士有名称女二人长适太常愽士李彤封寿安县君次适进士文惟几孙男八人女八人大年以六年二月十日塟伯龙于华阳县昇仙鄕俱利里先茔之次举夫人之塟祔马大年等以同爲姻家来求铭伯龙之墓爲之铭曰学无不深行无不淑夭胡啬之弗卑以禄鸾羽鳯翼歛不得张有翾者微高鶱远翔神道难知人理亦悖吾于伯龙一付茫昧所不巳者郁然淸芬更千万年有信此文秘书丞冯君墓志铭君讳某字某其先始平人在僖宗朝有官于蜀者广明之乱唐统紊裂视世浊溺留避于此子孙蕃衍有居于普者五世祖绍卿于五代时以宗族门地雄于一州高祖讳光伟佐东川节度曾祖讳峤祖讳元晏并潜隐不仕父讳某少举进士以苦学𬒳病遂不顾旧业专治养生之术作诗百章道其事自号丹珠子年过八十无疾而终子三人君其长也君生而颕慧不憙他技未冠求师于成都是时任玠温如李畋渭卿皆以道义文章敎授诸生君执业门下并爲其高苐归将试艺于其郡廷以干荐书而豪士恶子竞以财赂占压寒素不得一歩进于其下乃退而叹曰是等也我安能与之以力相较耶于是收歛退缩芟去仕意僻居静处讨䆒羣䇿经深史隐钩擿藏诣驰词吐论坐者常屈闾里讼诉槩先诣君所平决以至不复更由官治而两讲解矣敎诸子事业悉有端次庆历中其子今中都外郞如晦用其法一举中进士君曰是吾门戸之大望自此子尔嘉祐𥘉以子官授大理评事致仕三迁爲秘书丞赐绯衣银鱼甞卽其居盛创亭宇榜之曰荥恩自作记道其所以获当世爲人之甚幸者鄕人景慕之治平二年春中都爲晋原宰君以双舆就其养晋原之治高出一道君实有所诲助间则吟诗飮酒日日不倦一旦召中都语之曰官居之乐诚乐矣然而吾之旧庐近常徃来于吾怀也汝当具吾归装宜无吾留十月促就道中都遂假檄侍还其家旣至亟遣去曰汝速徃无以吾累汝汝当忧民愼毋吾忧也自是日召鄕里故旧聚飮欢嘑歗歌愈益精徤诸子立左右忽顾之曰父母之年古人谓可以喜惧者汝等当知之吾受禄养几二纪名复挂朝籍人能如吾者几何此可喜也然吾春秋巳高汝能无所惧乎家人闻之错遌皇惑问何以及此体中有觉不如平时者何所但俛首嘻笑不答又数日食飮渐不进求就枕瞑目良乆以纩候其气巳不属矣遂终焉十一月十二日也享年七十五夫人赵氏同郡之甲族婉懿有善誉宗党模其闺法四封爲寿光县君生男六人三早夭次中都也次处晦用晦并举进士有文行闻其朋流女五人适昌元解惟正都官员外郞景思问郡人周着进士景思永归思问者先卒后继之以其娣封永寿县君孙男十人某某皆向习文艺孙女九人其十始嫁河南赵仲遘其孤将以三年二月某日塟君于乐至县普安鄕之西山从先茔也中都与同有塲屋之旧走仆诣同求铭其墓爲之铭铭曰孰不种善君获其多奄然而归所少谓何子官曰荣学者愈侈君所常望乆焉益伟人生世中超跌百端如君𥘉终十八尤完老安先庐没集旧兆更万千年铭永其诏丹渊集卷三十九终陈眉公先生订正丹渊集丹渊集卷第四十陈眉公先生订正丹渊集卷四十宋蜀文同与可撰明吴毛晋子晋蜀李应魁务滋同叅吴吴一标建先墓志任郎中夫人宋氏墓志铭宋夫人职方员外郎任伋师中之元配也父广陵先生凡数女而夫人最爲先生之所爱简静寡语言居处有度不妄易尺寸家名高赀先生常营诸嫁赠紫金大珠巧绣华炽日爲收置它皆以先得爲巳物而夫人第拱手嘻笑若都不欲求之者先生窃视之叹曰是不可不以耦佳士故归之师中旣来事姑章接先后勤顺柔婉有仪法师中性傥逷畛宇宏大好賔友毎相聚集必办具謼酣飮连日夜不管无有索足夫人愈敇僮婢色色给过无少厌它日问之巳脱簮珥幞袿𥚑质酒肉供矣未尝以爲言教诸子与其壻学至夜分读书声未绝夫人亦不去房下时至勉励之寓家蔡之新息忽语其子曰吾寿不能永异时藏吾于淮上汝等之孝也家人初甚怪之但不诘其何以出如此语巳而果得疾遂瞑目终日而去春秋五十矣熈宁元年九月三十日也明年正月二十九日葬之于光州光山县千歩村从其志也男四人大节大防女子四人长适高遇次适杨廉善二㓜大节自蔡归蜀见其父友文同伏地哭拜所诉不忍闻起卽求同铭其墓乃铭之曰异哉夫人生于眉之眉山而葬于光之光山也其间相濶五千里胡爲自彼而止此人事万变孰可得而知之矣夫之官日高子之学日新后事如是之盛也岂不足下慰于夫人呜唿哀哉寿安县太君何氏墓志铭秘书丞赵蒙将以熈宁九年正月癸酉葬其母夫人寿安县太君以其状来求余志其墓余昔尝学易于秘丞君之父秘丞君又尝爲余僚于兴元府之南郑县其爲旧如此当爲之书按夫人姓何氏咸安郡人少孤其母爱其敏惠有智思视遇过诸子鄕里大族有求姻之者母悉置不荅尝谓人曰是女非得佳士谁可妇者有马服先生者名某眉山人傥逷任气侠风槩高远以文章道义游两蜀声称烨然士人欲宗师之至蓬母闻之名曰可妻也遂求以夫人归之秘丞君生方数月马服去客诸郡爲人挽留主师席凡不归者十四年夫人依其弟右賛善大夫绛之家寥然专一室以居日夜候其子裁能道语言乃教之学书念文字旣冠遣从师爲词章后登嘉祐某年进士独夫人训导之力也马服初无预焉马服常曰吾子有母吾何忧賛善尤悌顺事夫人至谨凡家事一以诿夫人不问夫人爲之收拾藏贮岁时均节调用内外所给如一无半毫之私识者各以谕其家指夫人爲姆师焉賛善捐馆贫甚会夫人从其子解官归尽倾其装葬如礼乃携其孤女抚视养育择可壻者嫁之匳具称足如巳出者夫人性仁爱凡左右使令常自视其飮食衣服俾各满其所欲无叹恨鞭朴未尝施于家而闺庭凛然毎戒其子曰罪囚不幸触宪网尔旣治之刑常冝轻不独成尔善名庆当流于后世居处严洁四坐淸洒几榻帷幔屏障之类整娖次置无一尘之栖所服不务华靡自非临祭祀对賔客之外袿裾帬𥜗皆𥙷澣者家人毎难进之夫人曰是物但𬒳体不至穿敝何在新丽纺绩之工可惜也素安强虽春秋甚高而鍼缕不废八年八月十九日忽得疾卒于汉中所寓唐安佛舎男子三人曰蒙秘丞君曰莘曰荀皆举进士铭曰于乎夫人柔婉静黙午髪未笄巳闻懿德出配有道生子岌岌教以诗书日夜训饰居贫益坚礼䋲义墨愈乆不渝鄕闾矜式见子成名至升闺籍覃庆疏封夀安有邑金屑涂罗华诰五色持此就地何慊于臆八十一年晚具五福世亦鲜俪可瞑去目陈仓之山有名鸡帻问之靑乌此云佳宅冝尔子孙世绪奕奕告后以辞镂之坚石文安县君刘氏墓志铭蜀有贤妇曰文安县君刘氏者简州阳安人着作佐郎琚之女故太子中允许平施益之之夫人也性巧慧志尚柔婉在家常以孝谨称于其亲长嗜学书传无有不经览者于左氏春秋尤能通诵之中间事迹词语㳂端极涯开说讲辩名氏世族地里岁月条分绪解癸甲不乱自归许氏事上接下祥顺友爱循蹈矩法益之资禀旷濶磨荡崖畛常以醼飮敖佚自喜夫人毎乘间引古之所以因是而取诸悔咎者指谕之益之未甞不慑然愧畏遂至于不复更敢爲此恐或戻夫人之所陈者益之毎语人曰予之所以将放而复歛者谓何虑其闻于予之悃中也盖使人听其言惕然若严师良友在侧动静语黙以教义谆谆警诲人者予过渐鲜有奥助尔从知平定军乐平县未几而益之卒夫人携诸孤奉輤车还成都至则旧产巳空萧然无一椽之屋以居寄人舎下合聚闾巷亲族良家儿女之推齿者授训诫敎书字逾十年获所遗以给朝夕仅取足不营于他其所居左右之人凡过其门悉俛首遽进不敢諠謼作高语大笑惧闻于夫人淸风满家寒苦霜雪督诸子学昼夜不废改诘捡问使中程律一或不及谯励不贷故其子天启尝预郡府贡书古在高等夫人教之也自是夫人之徽烈懿行愈闻于人万口一词谓绝伦类忽得疾于熈宁五年七月二十三日卒于家享年四十八人无贤愚相与嗟悼有六男子曰某某某天启娶阎氏太常博士灏之女天衷娶陈氏屯田员外郎昻之女余未娶然皆俊爽愿饬异时当尽能成立者天启卜以某年十一月四日葬夫人于华阳县某鄕里海云山之东原与益之之域同焉以同昔年尝志益之之墓遣天衷来陵阳以夫人之治命俾同亦爲夫人铭之乃爲之铭铭曰猗猗夫人夙𢡟廼德歴求于它类者鲜克旣卑令淑复辅以文有蔚其章兰薫茞芬自居州闾养善秘阈化流郡闺不戒亦式显懿旁衍衆龆之师十年其家观书诵诗匳盝乆捐裁辨袿䘿践履幽素以仪自律恫视诸藐其孤而茕经耕史耘待获厥成遽尔云亡闻者愕𣅿无谁不知语卽涕涙可会风节详而记诸附史以篇庸完国书彼幽良人一纪与别东山之阳遂此同穴能事金石其有子贤爲次淸休刻之墓前长寿县太君杨氏墓志铭职方员外郎许仪之母夫人姓杨氏彭州𪷟阳人世以大族雄其邑夫人柔懿端靖自覊贯已爲其内外戚属所穪服年十九归太常博士许瞻太博古籍成都之新䌓自得夫人遂相与奉其母来府中就师友以学太博性高爽不惜所有以交当时之贤俊朝夕会遇讲磨其所习夫人常自临烓鬴手和羔炙以过给賔客无一日不如事且未尝有倦之色事其姑尤孝谨凡曰妇之淑节懿行它不能行之者夫人服之爲终身太博以母老职方君等皆渐长乃谓夫人曰新繁我旧业曏来此者爲将营进士求起家今龃龉矣命也太夫人念故里数子已可敎盍归以新吾之所爲乎夫人喜遂复还所吾新繁督诸子学愈勤而亲见其子爲尚书员外郎用其恩进封长寿县君太博治家号严饬夫人毎以慈恕润饰之故梱内斩然若官府纚纚可述爲鄕里所矜尚夫人好施舍不嗜藏盖闾巷媪妪毎告所乏未尝不穪其求予足且谢其所以爲报者后见夫人春秋高潜相与语出涕涙祝天愿夫人更逾百年我曹常所欲芘藾之其爱惠得人也如此夫人晩喜酒然杯杓甚浅但日日索当有旣飮色愈温而气和语言尤婉致故诸女曁衆妇常好酌进之乃欢素安强忽得病遂不効于药熈宁四年二月一日卒于其第享年八十一职方君𥘉以太博服除赴阙授通判绵州以夫人之年日夜西走至家夫人疾虽棘见职方君归尚怡然起与语若甚慰其所以愿见之者后四日乃启手足矣夫人生四男子曰伸曰仪曰伦曰偕伸尚举进士偕七举一试殿庭下伦治产赡其昆其昆弟以学二女子长适勾叔良次适周惣皆服习夫人之训戒事亲从人咸有佳誉男孙五人善之庆之余未名内外女孙七人以是年四月二十九日葬夫人于万善鄕脩仁里祔于太博之茔职方君与同爲有旧书来俾同铭夫人之墓同不当拒而当铭也乃爲铭之铭曰猗欤夫人有显令德修于其家而外以则女妇懿行母姑嘉式曰其宗姻循蹈矩墨慈柔恕惠芬楙阃阈䝯诸里闾抚济艰棘积报在子外科列职曁登于朝取宠自国轴瑁囊锦金罗五色天子命书夫人封邑冨木长寿钖卑以食夫人承之能自谦抑惟衆所艳蒙祉畴克飨年滋高获疹遂亟命属以纩告不能息闻之远迩孰罔不衋彼䌓之阳在益以北夫也良兆同归其域稡次徽范琅然秘刻期千万年廼名之泐张夫人墓志铭夫人张氏其上世爲武信军大姓少丧父以孝谨事母兄有闻里巷宗族凡穪道夫人者必日是性固所有不待训戒而后能也年二十嫁始平先生希元希元有才名夫人旣归之人皆以嘉耦贺两家然恨巳失舅姑不得以滫髓从事希元旧结庐墓侧夫人与同去不入城市凢十年撤纨绮屏脂泽惨惨朝暮奠馈有法希元以经史敎子弟夫人亦班班成诵之讲解义训无不通晓希元喜接士賔客日满门下终岁未尝独执七筯以食夫人多自调絮和齐供儗无少倦至猝遽无有乃解装构物以治其具惟恐一缺不能相属者生四子正巳正雅正卿皆不许视家事督之学常以愿成汝父之志励之故正符以春秋学爲龙图阁直学士刑部侍郎知梓州何公取其书闻朝廷正雅以明经正卿以进士爲郡国所贡一门佳士鄕人仰伏夫人力也三女长适鄕贡进士王贲次适进士贾端次适前靑石县令陈公钖治平元年三月十日夫人以疾卒享年五十八以三年四月十四日葬于小溪县永寿鄕鳯凰山之先茔曾祖德权祖昉父奎皆不仕正符以余与其父子游见余哭且拜求铭夫人之墓余铭之曰幽闲而爲女柔婉而爲妇慈严而爲母是皆有令誉余岂愧铭其墓兮华阳县君杨氏墓志铭宋治平二年十月二日故太原先生太子中舍致仕阎君讳路字蹈之之夫人以疾卒享年七十九明年正月十一日葬于普安鄕沙坎里与先生之穴同焉其子灏以同爲同年进士来求文志其墓同故采其善状以书夫人姓杨氏华阳人父讳元吉安道守节鄕里信慕有善人君子之穪夫人少孤外祖张崇文春卿携养于其家春卿爲孟昶时秀才通五经博极羣书铿然有声干当年昶归朝春卿留蜀畏远仕遂爲西南士人文章宗师旣老无子止有女及夫人在左右恭愿柔懿动向礼法薫渍善术该渉文史徽德婉行闻之闾里成都多豪宗巨家有以媒求姻接迹于门者春卿毎拒之日是女与孙循服素俭甚巳深矣盖非可以侈丽华靡之好以化其所嗜者吾将求朴茂淸粹嘉才美业之士以归之且当其意尔后果以女妻国子助教周式而以夫人配先生者焉式讲道着书爲诗书名儒先生履尚简洁学问无厌常以易礼春秋左氏传名其家居陋巷坐黉舎敎诸生与二子四时弦诵风雨不废夫人亦以章句字画训诲诸女及里中内外亲表之甥侄毎佳时令节车交马集衣冠拥会立候墙宇隣钗巷帔招约唿引帬裾次次罗列梱内修弟子之礼爲经师教姆之贺如是者凢三十年远近穪仰之先生素贫窭衣椸食困无有赢衍而夫人服敝恶享麤淡怡如也虽华章美品之在侧未尝以我之无有耻之性孝且慈奉养舅姑无阙礼抚育诸叔一尽乎仁爱生二子旦暮督其学长曰温景祐元年进士及第以职方员外郎通判戎州代归逆江上至嘉州舟覆溺死次曰灏中皇祐元年丙科迁秘书丞授雅州名山县县在层峦复岭之中林莾隂郁岚雾日发殊不与高年者起居相宜灏重其行部刺史知之使假蜀之永康县夫人至县才七月病乃作灏言之复得就药成都九月二十四日至私第历请诸医卒不效遂启手足矣夫人旣知书逹理道不若寻常妇人女子之所爲亲见温湛没不救收泣抆泪一断以命不复更嗟悼爲不可活之计𬒳疾归围儿女与语无戚戚爱恋难舎之意此傥非尽通事物当尔之说虽烈丈夫吾固知其未能必矣失人以温封华阳县君四女适无钖唐棐崔庶几刘绎孙二人仲㬢仲韪铭曰惟夫人出甲族粤在少失所育祖外氏恤之独养而教性浑淑鍼缕余亲简牍配先生保邕睦执阃范端且肃固窘陋安水菽以书史化邑屋生二子勤其读并入仕及以禄夫人者备五福数云尽瞑就木岁时吉问历卜彼东山地高陆从先生关陵谷刻铭章慰子哭仁寿县太君李氏埋铭宋治平三年丙午春正月壬午太常博士宋璋与其弟瑄葬其母夫人仁寿太君李氏于犀浦县金砂下村从其父赠殿中丞讳某字易从之神域也夫人于元年閠五月二十三日以疾卒享年七十有九惟其懿德徽行宜所以表之于墓者皆具于兴元太守集贤校理杨君绘之文博士复俾其友广汉郡尉秘阁校理文同谨岁月之实纳圹中以告其后人同乃系以辞云藏于此者谁欤是爲母归而有令嘉之穪于其宗族鄕党者成纪夫人尔后千万年兀者夷缺者阗而瑑者或不漫而泐也嗣人其知之矣噫此博士所以属余渠渠者之志耶书以薶诸幽丹渊集卷四十终陈眉公先生订正丹渊集丹渊集跋丹渊集拾遗卷䟦人知爱湖州之画而不知爱其文非文有不工于其画也人之所见之不至也且画之奇怪本出于文章之余而文之高古又出于其人之胸怀本趣是岂有两法哉湖州之文一出东坡兄弟皆敬而爱之前軰大老如文潞公亦爲之延誉司马温公则至于心服赵淸献公则至于叹服荆公蜀公又皆形之歌咏湖州之爲人可知矣湖州三仕于卭笔墨遗迹甚多后一百三十年诚之𬒳命守卭凢故旧之相属者必湖州墨林是求而不及其文焉则知湖州之文者能几哉东坡尝賛其墨竹日其诗与文好者益寡有好其德如好其画者乎又賛其飞白田始予见其诗与文又见其行草篆隷以爲止此矣复见其飞白则予之知与可者固无几而其所不知者盖不可胜计也然则自当时知之者巳寡况后世乎卭旧有湖州墨林堂诚之旣爲并祠堂上以致卭人不忘之意又刋其集以广于世庶几因其文以知其人劲正豪迈不独在于区区之踈篁怪水也虽然湖州之文散落不存者多矣石林先生云东坡倅杭与可送以诗有北容若来休问事西湖虽好莫吟诗之句及诗祸作世以爲知言而东坡亦尝移书湖州趣其赋黄楼二者集中皆无之间有诗与坡徃还者辄易其姓字如杭州鳯咮堂坡所作也则易以胡侯诗中凡及子瞻者率以子平易之盖当时党祸未解故其家从而窜易斯文厄至于如此可胜叹哉今伹掇拾其遗亡数篇以附于后后有同志者或又能访其遗余尚可以续编云庆元元年五月旣望曲沃家诚之䟦陈眉公先生订正丹渊集丹渊集拾遗上陈眉公先生订正丹渊集卷拾遗上宋蜀文同与可撰明吴毛晋子晋蜀李应魁务滋同叅吴吴一标建先诗卭州赏丰亭赏丰亭太守窦公爲而名之也摸景画意羣贤皆榜诗其上同忝隷大莫理亦当有纪述遂爲此百五十言尘于其间然句断甚俗而文辞不深者盖欲使沟壠之下耕夫饷妇读易晓诵易记用而歌太守之德也易傅尔故不惧人之指笑而敢以献云人之创亭意大率繇巳便夫何我公者所作异他见临卭郡东北井井画羣甸其民喜施力无岁不登衍公因到城上有此多稼羡而云彼嘉谷诚我民所擅如其毎用此岂不鄕土恋伊我牧其衆胡尔惧流转遂兹谋栋宇显显向一面题爲赏丰字义不止营缮常时命僚侣于时歌管荐高谈诧上瑞衮衮莫之倦擎酒揖大野指顾忭田夫各相语我軰谁曰贱太守亦爲我今日又张䜩卭州倅厅三省堂将欲言治人必先由正身身正人自治此化行如神总总羣圣书论说尤谆谆后贤守爲法不敢忘逡廵有欲着其迹更假他物伸或取几杖明或用盘盂陈或则铭于座或则书于绅此皆贫道者欲巳日夕亲涵泳旣滋乆盛德光璘璘鲁侯相门子佩义而服仁来乗别驾舆齿髪何靑春开口议政事条件皆有伦春露与秋霜畏爱其吏民尚惧有片缺不使其质纯乃于厅事侧开轩承甲寅题曰三省堂大构高榜新地古物象野水竹淸衣巾公暇毎居此寂嘿如隐沦冥心以自观外揣复内循一有所不逮补䘺无纤尘旣巳自作诗文理相彬彬宛转示明戒欲使风俗淳愚重侯所存再拜无辞频待已固如此贤哉君子邻常愿此基构永不罹荆榛有壊则请修使之名不泯题何靖山人隐居锦屏山下何夫子铁带麻衣眞古人苦学诗来偷鬓老乐爲儒后却家贫酒中酌月江村夜琴上弹风鸖寺春君巳归寻旧闲味肯骑肥马入红尘右一因循失计下靑山却恨谿云占断闲黄卷圣贤忻对语靑云岐路秪低颜月墻槐影侵堦暗雨槛秋花满目斑自爱萧条眞吏隐心淸不累有无间题兠率寺簿领迷人喜暂闲聊寻古寺陡孤峦栢藏一迳中间窄云歛千峰四面寛远目巳将飞鸟过寸心更乞老僧安若爲借得禅房宿卧㸔龛灯一点残题凤凰山后巖此景又奇绝半空生曲栏蜀尘随眼断蕃雪满襟寒涧下雨声急巖头云色干归鞍休报晚吾待且盘桓子曕戏子由依韵奉和子由在陈穷于丘正若浅港横巨舟毎朝升堂讲书罢紧合两眼深埋头才名至高位至下此事自属他人羞犹胜俣俣彼贤者手把翟籥随羣优笈如老鸖立海上退避不与鹙鸧游文章岂肯用一律独取无间有神术所蓄未尝资巳身榾榾恰如蜂聚蜜有时七日不火食支体虽羸心不屈陵阳谬守卑且劳马前空媿持旌旄平生读书若奊诟老大下笔侵离骚贫且贱焉眞可耻欲挞羣邪无尺箠安得来亲綘帐旁曰与诸生供唯唯须知道义故可乐莫问功名能得几君子道远不计程死而后巳方成名千钧一羽不须校女子小人知重轻依韵和子瞻游孤山跨明越压苏湖钱塘风物天下无玉峰孱颜石穿漏雪海浩荡潮喧唿旧甞持之诧吾孥会挈尔去相与娯宦游若不来此都腰间綵组徒云纡子瞻凤咮新结庐日哦其间兴不孤平生美志自偿足休问满眼生雚蒲有物可比中鄙夫蜉蝣朝生死于晡公攘显夺入能箧骄穉无乃非良图子瞻之乐固有余辨说是非从鲁蘧我今有索君勿逋归日好景爲我摹再和问子瞻何江湖乃心魏阙君岂无胡爲放浪检束外日与隐者相招唿蓝舆徃徃从以孥灵运石壁无此娱穷深极险兴未巳岂复更惮梯登纡过客休夸衡与庐天下此景君勿孤欲将文字写物象当截无限寻江蒲登高能赋属大夫游览未厌嗟巳晡安得世上有绝笔尽取君诗粧在图此身之外何嬴余成然而寐其觉蘧请㸔湖上人名逋此子形相谁解摹和陈基载大雨黕黕云如涌淙淙雨若倾骤翻银汉浊匀洒玉绳明雷怒无停势风豪有遏声危楼已初伏犹谓裌衣轻和张推官荔枝长嗟珍果滞遐方好种华林奉帝王夏簟满风罗秀色晓梯乗露摘新香泼霞乍染愁将变烹玉才凝忍更甞正在临卭病痟甚忽蒙佳惠敢相忘赠李仲祥道士不见先生已数年相思惟是诵嘉篇因来守郡空山里又喜通名画㦸前抵掌剧谈犹矍铄堆胸豪气尚蜿延近闻买得鹅池住且向人间作地仙贺陈基载重阳日文酒寻常不厌求坐中须得贾长头幸逢九日称隹节宜对三嵎赏素秋岁月但㸔随叶落利名当信与云浮慿君且学龙山飮一醉能令万事休寄张郎中常媿无才动有权十年鄕里但留连飬成答飒人应笑学得支离自谓贤三馆旧游层汉上一麾今守乱峰前幸逢别驾如张轨免对苏章说二天赠兰溪先生南䣢黄夫子平生气凛然吟诗旧有癖写字近方顚可惜空山老须爲后世传兰溪修禊否愿续永和年游闲居院乗暇访闲居临行欲所须急沽龙口酒忙打佛前鱼丹渊集卷拾遗上终陈眉公先生订正丹渊集丹渊集拾遗下陈眉公先生订正丹渊集卷拾遗下宋蜀文同与可撰明吴毛晋子晋蜀李应魁务滋同叅吴吴一标建先杂着移蒲江县学诸生文人旣生其五常之美巳潜牙于其中浑浑融融冥漫晦䨴而罔克自章从之师所道有法骎骎焉适柔良粹厚之区会眞参元而爲正人端士矣反此固隔蔽其素所有也去而名嵬琐兇桀丛然于天地间口鼻耳目眉齿须髪徒人耳亡他繇始习之是与否巳诸生资朴淳茂历监之咸可彫饰绘画以爲令器今旣学于元防当进退勿怠以充溢乎所以愿来之意元防贮储其深而宏予昔与之游备识之且不敢以诬诸生诸生宜修心治身趋敎向谊毋甘浮淫毋生夸骄毋轻语议毋妄施设毋尚䙝狎毋念荒逸毋听䜛嫉毋起怨背则诸生于谋巳也甚善予亦重诸生习之是必见诸生爲正人端士矣恭之哉时皇祐四年二月七日书卭州天庆观希夷先生诗后希夷先生陈抟字图南后晋天福中来游蜀闻是州天师观都威仪何昌一有道术善鎻鼻息飞精漠然一就枕輙越月始寤遂留此学卒能行之后归关中所修益高蜕老而婴动如神人太宗朝甞召入对问俞旨赐诗与号放居华山章灵暴奇乆乃解去逮今海内愚耋蚩稚具齿舌者灼灼能道先生之所爲先生本儒人旣繇虚无凢作謌诗皆摆落世故披聋劀盲蹊穴易知毎一篇坠尘中虽市人亦诵诵不休谓眞关秘区若可自到当时有赠昌一者亲墨殿楹上后人巳恐渝樠刻之历祀多苔涂埃昏藏隐晦黒积政不问皇祐庚寅岁郡将博陵崔公制治之明年廷事简休恬于放奇考志得此卽徃临视读巳叹云此非远形外器者言耶解名缨脱利拲扶人于夷旷之鉅逵尔达者所存深如是哉惜其陊腐不能乆傅寓于石其几乎乃求摸之顾谓其幕中文同曰子可作系䟽其繇俾来者知所以然因而护持貤于亡穷亦我曹谋也同唯唯谨执笔愿书其觕属之末且拜公之所趣特高乎阂善而勿通者万万矣中元日书重序九臯集大邑缺令余以郡从事来摄其治旣至乐其少讼而多暇独未见有过从可延之与语议者问左右皆言静林有老僧曰惟巳戒业甚高凢士大夫之贤与其徒之名者多与之游无不謌咏以道其爲人在里闾一切皆归尊之不敢怠此疑可以当君子之求访者遂召来果与它浮图者异状貌秀徤襟宇恢扩辩论博给根固基厚信释氏之门景星庆云尔余大喜明日诣其所居一室寥然远介江上幽澹虚洁整整可爱视其壁有画儒者像榜云长秋山人胡昭甫字惟岳眞者旁有賛乃巳师之辞讲胡之美尤盛问之曰此巳师师也当僣孟朝渠爲进士有诗名于时不第巳师得学四声于其门下今不幸而其嗣泯绝巳师旣荷其敎诱窃惧其爲鬼而死所食处故图之庶朝夕得以瞻慕而岁时得以献享也余闻之益重其所存因而叹曰夫世之具儒衣冠而把吾孔氏之书卷者过耳历目莫非皆仁义之说及于其所事师一反面不复更名之者多矣况肯有䘏其没后者耶巳师乃学佛者断念割爱实曰其事今反能如此宜乎吾心之信确确而愈坚因索其诗得七百首携归讽诵累日温纯谨愿含蓄意思诚钟磬埙箎之雅韵鸾凤虎豹之奇采其春容彪炳不假于他而一岀于自然矣余固愿爲之序使行于世期览之者知巳师不独号方𫀆而能爲辞章亦着其行义磊砢魁特而绝出于衆人尔巳师字亚休姓仇氏识余时年七十五岁云皇祐癸巳下元夜三更杳杳堂书此序崇寿禅师塔铭禅师俗姓仇氏名惟巳字亚休卭州蒲顿人自趣尚便高远不与邻里诸儿同嬉戏惟是闻作佛事则汛洒供献恭勤精愿不敕之而自率常恐若不能如法者父母异之乃俾隷大邑静林僧籍以仁普爲师年十六遂落髪二十受具戒来成都太慈寺听讲大乘诸经尽通晓奥义后七年还旧居其所止悉荒落不治但腐椽破壁欹邪罅漏陈屋数间而巳师恬然安一榻处其中无厌色鄕人有胡昭甫惟岳者高世之士善吟诗其最深处虽唐人盖亦有未能到者师师之入室矣师甞以诗见邑宰秘书丞滕乔乔一读重之来谢师见庭庑坏裂殆不可坐起倡邑人爲修之未几台殿楼观一一完具师之德业自此愈远闻闾里之人皆钦向之师是后不复他出扫静室据古几宴坐一食遇物感兴时亦作诗其句度夷澹淸粹不若其徒之所爲者与人语和輭未尝輙迕人出入县中六十年亦未尝以爱恶置利害于其间衆皆称之师素坚强少疾状貌修伟慈恕温裕县人无长少咸愿见之见必拜伏欣喜丁宁留连师诲谕慰满而后去一日忽召其弟子在前且曰人旣生理当有死死常事非异事吾无死生且乆矣汝等当体吾之所以无死生者愼勿戚戚如衆人乃不累吾今日之所咐嘱尔慕安等泣曰师胡爲是言有何所缘耶师曰吾之神光一道去矣留此无数刻汝当奉吾所戒曰恶不宜爲善不宜失语巳摄足趺坐叠手瞑目而逝摇挽不动嶷如塑刻享年八十六治平元年十月二十三日也远近缁素来赴哭者殆千人衆谓宜以师之眞身建苏涂而扄藏之使来者观相起善芟去三毒回面正法不堕恶道亦师之不言之敎也慕安等遂从其谋风神凝然愈乆不壊见者谨畏如侍诸侧余徃年尝居郡幕识师甚熟后复来权州事师则巳化矣归日枉道过邑诣师塔下旋遶瞻礼悲悼叹息虽然师之面目如生而师之语言已不闻矣呜唿熈宁五年余知陵州师之孙慕眞来诣余求文以铭师之塔余昔旣闻道于师也辞将云何乃铭之曰是身如浮云倐生而忽灭形质本何有聚散俱爲幻夫人而昧此演起无量法从一十百千乃至万亿兆譬如蚕吐丝纒縳身自狱旣倮而复羽孳种无由断出此而入彼轮廻岂知觉师有大智镜初谁爲磨拂光明发虚空浄无一尘染大曜满法界欲照谁能执收歛付诸匣乃是所假者示现干世人师以愿力故师之所非相眞实不思议凢所见闻者依以爲渐入由此登佛地其则固不远书以告诸后咸愿起正信䊸竹记䊸竹生于陵阳守居之北崖其始共本以出去土未几而遽分其三裁三尺倮然无他枝乃枿盖其顚未脱箨时蝎害之使然尔其一旣独盛将挺起爲垂巖所轧力不得竞乃求虚以伸所趣觝碍无所容屈已自保生意愈艰蟠空缭隙拳局以进伏碻磝蔽蓊薉曾莫知其历寒暑之何许也余采药过其下见之命聱齾二童奴拨荒榛除腐蔓扶起而支持之则巳坚彊偃蹇宛骫附地若不欲使人加哀怜于其不得遂诸生理者然观具抱节也刚洁而隆高其布叶也瘦㾪而修长是所谓战风日傲冰霜凌突四时磨轹万草之奇植也余叹视良乆聱者进而言曰是将以瑞而名之可乎曰瑞生于人所易见俾得以致之此独处穷僻非瑞也齾者进而言曰是将以怪而名之可乎曰怪起于不常有物体自効以见骇于世此因地而然非怪也然则何名而可曰天之生物槩授以生其各有所得失之者莫不常系乎其所託竹之爲物乃草水之中甚贤者今此不幸不得其地以完其生上蔽旁阏不使自通遂至于质状如此然其天之所与虽不能奋迅条达以尽其性而其所得短长巨细之分当亦缘理而浸长之故其气不能畅茂于其内而其势所以促蹙于其外也且其所以若是者夫岂得巳哉今也就其所以不得巳者而名之曰䊸庶使后之人知其得名之由以不得巳而取之也于是聱齾并进而言曰公名之旣闻命矣公平居常好戏爲此者盍摹之以示于人乎余许之使聱者裂素齾者渍墨淸暁上平云阁爲濡毫而挥洒之自卯至辰而就乃言此题其下熈宁壬子孟冬辛丑与可记丹渊集卷拾遗下终陈眉公先生订正丹渊集丹渊集石室先生年一卷石室先生年谱曲沃家诚之冝父编天禧二年戊午先生生按先生墓志元丰二年正月二十一日卒于陈州享年六十二推而上之实生于是年天圣八年庚午先生年十三按先生墓志考都官公尝诲之日吾世爲德汝其起家乎将高吾门于吾庐之东偏以待汝宜勉之公时年十三俛而对曰谨奉教卽是年也庆历四年是岁按实录文潞公除枢宻直学士知益州七年擢谏议大夫入政府按先生墓志潞公守成都誉公所䞇文字以示府学学者一时称慕之必在是年或五年六年之间也皇祐元年己丑是岁先生登进士第按登科记皇祐元年三月策进士冯京以下四百九十八人先生第五盖轸象天地赋日不暇食诗天听君人之言论考先生墓志亦同二年庚寅是岁先生赴卭州军事判官按先生亲笔踈篁怪木碑云王成谔力臣文同与可张镐子京乐褒圣举皇祐二年六月六日来此命同画四年壬辰是岁先生在卭州摄蒲江县有移县学诸生文皇祐四年二月七日司户叅军权县事仇偁立石县东三十里有忠孝寺柱间有纪行云郡从事文同䣢江李奂太学周之翰进上文象皇祐四年壬辰上巳前一日同游县学文作于二月忠孝寺纪行作于三月意仇偁者继先生摄县在后方立石耳又按先生留题鹤鸣化壁诗刻后云壬辰岁仲冬月书则先生自蒲江又摄大邑也五年癸巳是岁先生在卭州按先生亲笔墨林碑云余皇祐癸巳从事此州因闲爲此后爲好事者所䕶其迹如新嘉祐辛丑来倅郡治平乙巳复权守事一纪之中凡三览此旧墨令人眷眷又题云余皇祐癸巳从事此州因闲作此二壁嘉祐辛丑自秘阁复贰郡政巳爲好事者栏䕶其蹟如新治平乙巳复权守印再览旧墨裴回其下计此岁巳十三秋矣又按先生留题鹤鸣化上淸宫诗后癸巳岁季春月题又有重序静林寺僧惟巳九皐集后云皇祐癸巳下元夜杳杳堂书堂必在大邑县治今不复存矣然先生有赏丰亭诗刻在今郡圃丰榭乃皇祐五年二月二十一日太守窦平立石不知诗作于何时立石在是年也至和元年甲午是岁先生卭州代还再调静难幕官当在京师二年乙未是岁冬末先生赴静难军节度判官按先生作谢都运传谏议启首云蒙恩授前件官巳于去年十二月二十九日赴上讫又云向官西䣢幸迯过尤此官南豳誓谨名节启必作次年之春则知赴官于此年之冬末也嘉祐元年丙申是岁先生在邠州按先生作静难军灵峯寺新阁记云嘉祐元年同佐静难幕紫微山灵峯寺者凡出必造焉五月𥘉一日记又作问序云丙申歳夏五月南豳大旱土人走宁之要册池取神水祷两不应余爲作问神词使歌之二年丁酉是岁先生在邠州按公作捕鱼图记后云嘉祐丁酉二月十日新平官舎记又作樗蒲格序后云嘉祐二年丁酉仲冬月十有三日新平官舎序按九域志邠州新平郡静难军节度使三年戊戌是岁先生在邠州有送通判张总之都官赴阙序云徃年拜总之于成都及来南豳复得预总之职事反覆参视无有欹缺以先生墓志考之秩满改太常丞赴官静难在至和二年之末秩当满于是年次年则召试矣序盖作于此时四年巳亥是岁先生召试舘职判尚书职方兼编校史舘书籍按先生墓志云尔又按先生谢舘职启云更佐两郡行周十年近缘公章入改朝序先生于皇祐二年赴卭州判官至和二年赴静难判官至是盖十年矣五年庚子是岁先生在朝按先生作道士袁惟正字行之序其畧云予典校中秘书暇日纳凉于城南道宇有道士肃予坐堂上以字请其后云嘉祐五年庚子元日谨序又作种柳诗序其畧日杨君灏巨川爲令种柳千根表络诸道作三诗纪其事和者连章以至大轴携入都下示余属以序后云嘉祐庚子人日安静文同序然先生墓志云以亲老请通判卭州先生又作荣州杨处士墓志云嘉祐五年二月葬以书状拜道士李有庆来诣山居意先生是年归鄕矣六年辛丑是岁先生倅卭州按墨林碑先生亲笔云嘉祐辛丑来倅郡又作嘉州平羗县夫子庙记云道士李有庆过卭访余五月十日记又作成都楞严院画六祖记后云予自秘阁校理乞侍亲得相于临卭郡嘉祐六年辛丑五月十五日东园芳洲亭书东园卽今倅㕔之圃也郡圃在西故以东别之同日又作鳯凰山新禅院记鳯凰属卭之大邑县思安鎭然按先生墓志云通判卭州至未几丁都官公忧则知先生是年必以忧去先生后通判汉州谢成都端明启云向尝遂外官之请寻用持先子之忧一居家山四改岁序盖自是至治平二年公赴汉州四年矣七年壬寅是岁先生居忧在鄕按先生家集有作卭州永福院新修桂华阁记后云壬寅六月十日记必在家时作也今碑巳不复存不可考矣八年癸卯是岁先生居忧在鄕按先生作梓州处士张希泽墓志云治平改元正月以疾终于家希泽初得疾余持服里居考希泽得疾之初必是年也又按先生作费先生诗集序亦称嘉祐癸卯东平先生以诗爲示云治平元年甲辰是岁先生在鄕按先生作梓州永泰县重建北桥记云上卽位之明年永泰县重建北桥旣成其令佐有请于邑人文同治平元年二月一日记又作东桥记后日同者字与可县人又作中江县乐闲堂记后云治平元年五月日记又按先生墓志服除归馆又以母年请通判汉州盖在是年二年乙巳是岁先生赴通判汉州又摄守卭州按汉倅题名记治平二年二月五日到任又按墨林碑先生亲笔云治平乙巳复摄守事盖以汉倅来摄临卭也又作中江县新堤记云治平二年春河内廖君子孟爲之令贡士贾汝奇等二百人请余求文意此记作于未赴汉倅之时以卭州太守题名记考之嘉祐八年十二月七日张赴以虞部郎中到任治平二年八月二十四日刘介亦以虞部郎中到任张必未满秩而去先生必摄守于张之后刘之前也又按先生权卭州谢成都府尹启云爲治中之官殊恐不职行太守之事固非其冝然而一纪之中三来于此自爲从事至摄守十二年矣然先生作罗屯田墓志首云治平二年九月十日职方员外郎罗公登诣同于成都囘车馆手授其先人行状则先生八月解临卭归广汉道出成都作此志铭无疑矣三年丙午是岁先生在汉州六月知普州按先生作成都府运判霍侯燕思堂记云旣落之侯谓广汉都尉文同日无石以载疑事之阙将以属子子其谓何同日诺治平三年二月十五日记又作仁寿县太君李氏埋铭云宋治平三年丙午春太常博士宋璋与其弟瑄葬其母夫人仁寿太君李氏于犀浦县俾其友广汉郡尉秘阁校理文同谨岁月之实纳诸圹中又按先生作绵州李处士墓志云治平四年十月十五日以疾卒于家尝忆去年六月自广汉移守安岳道先生门下入拜于南堂先生与语恐不能乆留于世别未百日而秘书丞君遣使以状来日先人临终揽谊伯手属之日吾死当使普州志吾墓则知先生是年六月赴普州矣四年丁未是岁先生在普州按先生作成都府学射山新修祠宇记云龙图阁直学士赵公治平二年夏四月𬒳诏守蜀明年春三月上巳来游学射山四年初五日记此记疑作于普州又有普州三亭诗日均逸日东溪曰碧崖然按先生墓志云赐五品服知普州丁仁寿忧服除熈宁三年知太常礼院则是年必以忧去官矣熈宁元年戊申是岁先生居忧在鄕二年巳酉是岁先生居忧在鄕按先生题黄氏易图后云熈宁巳酉孟冬望日墨君堂书又有夏日闲书墨君堂壁诗云先人有弊庐涪水之东边我罢汉中守归此聊息焉则墨君堂在先生所居明矣十月十五日又作茂州汶川县胜因院记十一月十五日又作彭州永昌县治巳堂记三年庚戌是岁先生在朝按先生墓志云熈宁三年加太常礼院兼编修大宗正司条贯又作送朱郎中诗序首云熈宁三年庚戌三月癸丑同自蜀还台宿临潼华淸道馆朱康叔引名见访又作利州羊模谷仙洞记云熈宁庚戌春予还朝利州通判冦諲爲予言记后九月二十三日四年辛亥是岁先生归鄕赴陵州按先生作陵州谢表云臣巳于三月五日赴任讫又作榆隂诗自序云熈宁辛亥岁春予自京师赴陵州因过家省坟墓又有辛亥孟秋虹下飮古井诗五年壬子是岁先生在陵州按先生作送朱康叔郎中诗序有云五年同守陵州康叔之子雒县尉瞻之遣使致书后云壬子中元平云阁序阁必陵之州治也又作仁宗皇帝飞白书序其略日太子賔客掌公禹钖时预此集乃蒙帝子之殊渥焉熈宁五年十月其孙文纪爲陵州贵平县令愿将刋镂见求短引以着其下初八日谨序又谢知府吴龙图荐章乞召还书殿以备谘访启云自从登科以至游宦二纪于此一节不回先生以皇祐元年登科至此二十四年启必作于陵州又以先生集考之先生后知兴元奏乞差洋州状云蒙恩除臣陵州得一年十箇月因改州爲监复蒙就差知兴元府则先生于是年冬罢去矣又按先生作张思孺挽词云昔在天彭郡侨居过一冬感君常见访无日不相从意先生罢陵州寓居彭州四年方赴汉中也孟冬犹作䊸竹记六年癸丑是岁先生自天彭赴汉中按先生作提刑张公射中金钱诗序云公因作诗大尹以下咸属和焉驰寄于同使序其略熈宁六年正月甲子谨序又作送赵大资再任成都府诗序云尝欲有所论譔以纪公之休懿㑹赴官兴元道出门下公因授以送行诗一篇俾爲之序熈宁六年上元日谨序又作彭州胡氏三遇异人记云熈宁六年春余寓天彭成都承天僧敏行无演在焉又作彭州张氏画记云予寓彭累月居甚闲暇后书熈宁六年中秋日谨记以是考之先生必于是年之春至成都辞台府复回天彭乃赴兴元也又作送敏行无演序云无演自成都来爲余设㓕缘之梯引除妄之绠一日忽语余以西还之期书此赠别熈宁六年癸丑季冬甲申书此必无演访先生于兴元耳七年甲寅是岁先生在兴元按先生作拈古颂序后云熈宁七年甲寅五月戊子谨序虽不言作序之所度前年巳赴兴元后年上元作送张嘉州序于甚美堂此年必在任尔又按先生奏乞差洋州状云蒙恩除臣知陵州一年十箇月因改州爲监复蒙就差知兴元府今到任巳及一年五箇月替期非远切虑差官代臣赴阙乞再差知洋州一次奏当作于此时八年乙卯是岁先生在兴元按先生作送张益孺学士知嘉州序后有云朝中士大夫以诗饯之视事之明日卽走书兴元求余爲序熈宁八年上元甚美堂书堂必兴元之府治也又作灵梦记云兴元府唐安寺戒坛院六臂大悲观世音菩萨者乃通判军府事太子中舎卢洪徽之之夫人长安县君朱氏之全节也后云熈宁八年岁次乙卯二月十五日丁丑记又按先生将赴洋州书东谷旧隐诗其间云昨从汉中归于此度炎燠还当武康去就养若鸡鹜又作夏日墨君堂诗云先人有弊庐涪水之东边我罢汉中守归此聊息焉是时五六月赤日烘遥天又云行将佩守符复尔趍洋川又种榆诗序云熈宁辛亥春予自京师赴陵州过家省坟墓见所居长衢比户竞取榆栽列植官道后移兴元满替复归待洋州阙始四年尔而榆巳高大䌓茂深宻可爱予正得此过一夏蒙庇厚矣诗盖作于是年之夏意公归鄕度夏方赴洋州耳九年丙辰是岁先生在洋州按先生题鲁肃简公尺牍后云熈宁九年丙辰七月癸酉洋州守居灙泉亭记十年丁巳是岁先生在洋州按公墓志洋州代还判登闻鼓院盖先生赴洋州于八年秋冬之间至是秋满还京师考之实録不见除判鼓院之月日而墓志止言数月乞郡疑是年冬赴京师皷院之命或在元丰元年之春也元丰元年戊午是岁先生在朝按先生墓志判登闻鼓院数月乞郡东南除知湖州又按神宗实録元丰元年冬十月壬寅朔戊午以判登闻鼓院司封员外郎集贤校理文同知湖州盖十月十七日也又按先生寄题湖州沈秀才天隐楼诗云自念乆不偶归老东南州地名水精宫家有天隐楼诗盖作于此时又有湖州提转先状云已谋便道之行卽次提封之下此亦必作于是年之冬二年巳未是岁先生卒按先生墓志元丰二年正月二十一日以疾卒于陈州之賔馆盖先生自京师赴湖州至陈而卒也石室先生年谱终陈眉公先生订正丹渊集丹渊集附录一卷丹渊集附録诸公书翰诗文蜀内江李应魁务滋甫纂吴长洲呉一标建先甫校小简司马光某再启特承宠惠诗序石刻渺然想见与可襟韵游处之状高远萧洒如晴云秋月尘埃所不能到某所以心服者非特词翰之美而已也某再拜小简赵抃某别启向以芜㫖况闻承未鄙诮过有称肯副之佳颂爲况读复数四益用感慰其理明语快到古作者第叹服而巳何日珍怀瞻咏不宣某祗拜送与可通判卭州诗范鎭半刺爲官美临卭自古名何言缇轼宠更侍版舆行仙借新年贵賔僚旧日荣壶浆故父老应在半途迎送知湖州浙西古名城号称水晶宫史君老手笔文字窥化工江山乆有待莹洁如磨礲堂阶走淸渠珮玉鸣丁东台观靣衆巖拥抱开屏风遥知到未几都下传诗筒西南四麾守一一狱户空今行定论最归来掖垣中送与可通判卭州王安石文翁岀治蜀蜀士始文章司马唱成都嗣音得王杨荦荦汉守孙千秋起相望操笔赋上林脱巾选爲郎拥书天禄阁奇字校偏傍忽乘驷马车牛酒过故鄕时平无谕檄不访誓罗祥问君行何爲关陇正繁霜中和助宣布循吏缀前芳岂特爲亲荣区区夸一鄕送出守陵州苏轼壁上墨君不解语见之尚可消百忧而况我友似君者素节凛凛欺霜秋淸诗健笔何足数逍遥齐物追庄周夺官遣去不自觉暁梳脱髪谁能收江边乱山赤如赭陵阳正在千山头君知远别怀抱恶时遣墨君解我愁和与可洋川园池三十首湖桥朱栏画柱照湖明白葛乌纱曵履行桥下龟鱼晚无数识君拄杖过桥声横桥贪㸔翠盖拥红粧不觉湖邉一夜霜卷却天机霜锦叚从教匹练写秋光书轩雨昬石砚寒云色风动牙籖乱叶声庭下巳生书带草使君疑是郑康成冰池不嫌冰雪遶池㸔谁似诗人巧耐寒记取羲之洗砚处碧琉璃下黑蛟蟠竹坞晚节先生道转孤岁寒惟有竹相娱麤才杜牧眞堪笑唤作军中十万夫荻浦雨折霜干不耐秋白花黄叶使人愁月明小艇湖边宿便是江南鹦鹉洲蓼屿秋归南浦蟪蛄鸣霜落横湖沙水淸卧雨幽花无限思抱丛寒蝶不胜情望云楼隂晴朝暮几回新巳向虗空付此身出本无心归亦好白云还似望云人天汉台漾水东流旧见经银潢左界上通灵此台试向天文覔阁道中间第几星待月台月与高人本有期挂檐低戸映蛾眉只从昨夜十分满渐觉冰轮出海迟二乐榭此间真趣岂容谈二乐并君已是三仁智更烦诃妄见坐令鲁叟作瞿昙灙泉亭闻道池亭胜两川应须烂醉荅云烟劝君多拣长腰米消破亭中万斛泉吏隠亭纵横忧患满人间颇怪先生日日闲昨夜淸风眠北牗朝来爽气在西山霜筠亭解箨新篁不自持婵娟巳有岁寒姿要㸔凛霜前意须待秋风粉落时无言亭慇懃稽首维摩诘敢问如何是法门弹指未终千偈了向人还道本无言露香亭亭下佳人锦绣衣满身璎珞缀明玑晩香消歇无寻处花巳飘零露巳晞函虗亭水轩花榭两争妍秋月春风各自偏惟有此亭无一物坐观万景得天全溪光亭决去湖波尚有情却随初日动檐楹溪光自古无人画慿仗新诗与冩成过溪亭身轻歩穏去忘归四柱亭前野彴微忽悟过溪还一笑水禽惊落翠毛衣披锦亭烟红露绿暁风香燕舞鸎啼春日长谁道使君贫且老绣屏锦帐咽笙簧禊亭曲池流水细鳞鳞高会传觞似洛濵红粉翠蛾应不要画船来徃胜于人菡萏亭日日移床趂下风淸香不尽思何穷若爲化作龟千岁巢向田田乱叶中荼䕷洞长忆故山寒食夜野荼䕷发暗香来分无素手簮罗䯻且折霜㽔浸玉醅篔筜谷汉川修竹贱如蓬斤斧何曾赦箨龙料得淸贫馋大守渭濵千畆在胸中寒芦港溶溶晴港漾春晖芦笋生时柳絮飞还自江南风物否桃花流水鮆鱼肥野人庐少年辛苦事犂鉏刚厌靑山遶故居老觉华堂无意味却须时到野人庐此君庵寄与庵前抱节君与君到处合相亲冩眞虽是文夫子我亦眞堂作记人金橙径金橙纵复里人知不见鲈鱼价自低须是松江烟雨里小船烧薤擣香虀南园不种夭桃与绿杨使君应欲候农桑春畦雨过罗纨腻夏壠风来饼饵香北园汉水巴山乐有余一麾从此首归涂北园草木慿君问许我他年作主无与可有诗见寄云待将一叚鹅溪绢扫取寒梢万尺长次韵荅之爲爱鹅溪白蠒光扫残鸡距紫毫铓世间亦有千寻竹月落庭空影许长林子中以诗寄与可及余斯人所甚厌投卑毎不受欲其少须臾夺去惟恐后云谁尸此职无乃亦假守赋才有巨细无异斛与㪷胡不安其分但听物所诱时来各飞动意合无妍丑坐令鸡栖车长载未伯厚平生无一旅旣死咤万口自闻与可亡胷臆生堆阜悬知临绝意要我一执手相望五百里安得自其牗遗文付来哲后事待诸友伶俜嵇绍孤老病孟光偶世人贱目见争笑千金帚君诗与楚词识者当有取但如爱墨竹此难吾巳乆故人多厚禄能复哀君否不见林与苏饥寒自奔走书与可墨竹亡友文与可有四绝诗一楚词二草书三画四与可尝云世无知我者惟子瞻一见识吾妙处旣没七年覩其遗迹而作是诗笔与子皆逝诗今谁爲新空遗运斤质却弔断絃人题与可墨竹故人文与可爲道师王执中作墨竹且谓执中勿使他人书字待苏子瞻来令作诗其侧与可旣没八年而轼始还朝见之乃赋一首斯人定何人游戏得自在诗鸣草圣余兼入竹三昧时时出水石荒怪轶象外举世知珍之赏会独余最知音古难合奄忽不少待虽云死生隔相见如龚隗与可字说鄕人皆好之何如曰未可也鄕人皆恶之何如曰未可也不如鄕人之善者好之其不善者恶之善者好之不善者恶之足以爲君子乎曰未也孔子爲问者言也以爲贤于所问者而巳君子之居鄕也善者以劝不善者以耻夫何恶之有君子不恶人亦不恶于人子夏之于人也可者与之其不可者拒之子张曰君子尊贤而容衆嘉善而矜不能我之大贤欤于人何所不容我之不贤欤人将拒我如之何其拒人也子张之意岂不曰与其可者而不可者自远乎使不可者而果远也则其爲拒也甚矣而子张何恶于拒也曰恶其有意于拒也夫苟有意于拒则天下相率而去之吾谁与居然则孔子之于孺悲也非拒欤曰孔子以不屑教诲者也非拒也夫苟无意于拒则可者与之虽孔子子张皆然吾友文君名同字与可或曰爲子夏也欤曰非也取其与不取其拒爲子张者也与可之爲人也守道而忘势行义而忘利修德而忘名与爲不义虽禄之千乘不顾也虽然未尝有恶于人人亦莫之恶也故曰与可爲子张者也与可琴铭攫之幽然如水赴谷释之萧然如叶脱木按之噫然应指而长言者似君置之枵然遗形而不言者似仆与可画墨竹屏风賛与可之文其德之糟粕与可之诗其文之毫末诗不能尽溢而爲书变而爲画皆诗之余其诗与文好者益寡有好其德如好其画者乎悲夫戒坛院与可画墨竹賛风梢雨箨上傲冰雹霜根雪节下贯金铁谁爲此君与可姓文惟其有之是以好之石室先生画竹賛与可文翁之后也蜀人犹以石室名其家而与可自谓笑笑先生盖可谓与道皆逝不畱于物者也顾尝好画竹客有賛之者曰先生闲居独笑不巳问安所笑笑我非尔物之相物我尔一也先生又笑笑所笑者笑笑之余以竹发妙竹亦得风天然而笑与可飞白賛呜唿哀哉与可岂其多好好奇也欤抑其不试故艺也始予见其诗与文又得见其行草篆也以爲止此矣旣没一年而复见其飞白美哉多乎其尽万物之态也霏霏乎其若轻云之蔽月飜飜乎其若长风之卷斾也猗猗乎其若游丝之萦柳絮褭褭乎其若流水之舞荇蔕也离离乎其远而相属缩缩乎其近而不隘也其工至于如此而余乃今知之则余之知与可者固无几而其所不知者盖不可胜计也呜唿哀哉与可枯木賛恠木在庭枯柯北走穷猿投壁惊雀入牗居者蒲氏画者文叟賛者苏子观者如后与可画竹木石賛友人文与可旣没十四年见其遗墨于吕元钧之家嗟叹之余輙复賛之竹寒而笑木瘠而寿石丑而文是爲三益之友粲乎其可接邈乎其不可囿我怀斯人乌乎其可复觏也䟦与可墨竹昔时与可墨竹见精缣良𥿄辄愤笔挥洒不能自巳坐客争夺持去与可亦不甚惜后来见人设置笔研卽逡廵避去人就求某至终岁不可得或问其故与可曰吾乃者学道未至意有所不适而无所遣之故一发于墨竹是病也今吾病良巳可若何然以余观之与可之病亦未得爲巳也独不容有发者乎余将伺其发而掩取之然彼方以爲病而吾又利其病是吾亦病也熈宁庚戌七月二十一日子瞻书䟦与可䊸竹䊸竹生于陵阳守居之北崖盖歧竹也其一未脱箨爲蝎所伤其一困于嵌巖是以爲此状也吾亡友文与可爲陵阳守见而异之以墨图其形余得其摹本以遗玉册官祁永使刻之石以爲好事者动心骇目诡特之观且以想见亡友之风节其屈而不挠者盖如此云䟦赵㞦屏风文与可竹与可所至诗在口竹在手来京师不及岁请郡还鄕而诗与竹皆西矣一日不见使人思之其靣目严泠可使静险躁厚鄙薄今相去数千里其诗可求其竹可乞其所以静厚者不可致此予所以见竹而叹也䟦与可草书李公择𥘉学草书所不能者辄杂以眞行刘贡甫谓之鹦哥娇其后稍进问仆吾书比来何如仆对可谓秦吉了矣与可闻之大笑是日坐人争索与可草书落笔如风𥘉不经意刘意谓鹦鹉之于人言止能道此数句耳十月一日张长史草书必竢醉或以爲奇醒卽天眞不全此乃长史未妙犹有醉醒之辨若逸少何尝寄于酒乎仆亦未免此事书𥘉无意于嘉乃嘉尔草书虽是积学乃成然要是出于欲速古人云怱怱不及草书此语非是若怱怱不及乃是平时亦有意于学此弊之极遂至于周越仲翼无足恠者吾书虽不甚佳然自出新意不践古人是一快也䟦与可论草书后与可云余学书凡十年终未得古人用笔相传之法后因见道上闘蛇遂得其妙乃知㒹素之爲各有所悟然后至于如此耳留意于物徃徃成趣昔人有好草书夜梦则见蛟龙紏结后数年或昼日见之草书则工矣而所见亦可患与可之所见岂真蛇耶抑草书之精也予平生好与与可剧谈大噱此语恨不令与可闻之令其一捧腹绝倒也小简轼启近承书诲喜闻尊候益康胜见乞浙郡不知得否相次入文字乞宣与明若得与兄聮棹南行一叚异事也中前桑榆之词极爲工妙寻曾有书道此却是此书不逹耶老兄诗笔当今少俪惟劣弟或可以髣髴墨竹卽未敢云尔呵呵佳墨比望老兄分惠反蒙来索大好禅机何处学得来大轴挥洒必已了专令人候请切告乌綵栏两卷稍暇便冩去近见子由作墨竹赋意思萧散不复在文字畛域中真可以配老笔也亦欲冩在绢卷上如何如何乍凉万万珎重又轼自宻移河中至京城外改差徐州复挈而东仕宦本不择地然彭城于私计比河中爲便安耳今日㳂汴赴任与舎弟同行闻与可与之议姻极爲喜幸从来交契如此又复结此无穷之欢美事美事但寒门不称计与可必不见鄙也临行冗甚奉书殊不谨竢到任别上问次又轼再拜姪女子获执箕箒非独渠厚幸而不肖获交于左右者缘此愈亲笃矣欣慰之怀殆不可言不敢复具启状必不见罪也闻舍弟谈壻之贤公之子固应尔姪女子粗知书暁义理计亦称公家妇也更望训诲其不逮也又轼启叠辱来教承起居佳适闻中间复微恙且喜寻巳平复轼比来亦多病渐老不耐小放意辄成疾不可不加意谨护也水后弥年劳役今复闻决口未可塞纷纷何时定乎寄和潞老诗甚精奇稍闲当亦作六言殆难继也未缘会晤万万以时珍重又轼启稍不驰问不审入冬尊体何如想旧疾尽去眠食益佳矣见秋榜知八郎巳捷不胜欣慰惟十一郎偶失甚爲怅然然一跌岂废千里想不以介意寄示碑刻作语古妙非世俗所能髣髴长句偈甚奇非独文字甘降便当北靣参问也近有一僧名道潜字参寥杭人也时来相见诗句淸绝可与林逋相上下而通了道义见之令人萧然有一诗与之录呈爲一笑也未由展奉万万以时自重不宣黄楼赋如巳了望付去人如未幸留意又轼启近逓中辱书承非乆到阙卽日想巳入觐矣无缘一见于邑可知苦寒尊候何似贵眷令子各安胜轼蒙庇粗遣秋来水灾几巳爲鱼必知之矣寄惠六言小集古人之作今世未省见老兄别后道德文章日进追配作者而劣弟懒墯日退卒爲庸人他日何以见左右慙悚而巳所要拙文实未有以应命又见兄之作但欲焚笔砚耳何敢自露兄淹外旣乆虽与时阔疎而公议卓然当遂践淸近也岁行尽万万以时自重不宜又轼启郡人还叠辱书敎承尊候微违和寻巳平愈然尚未甚美食又得蒲大书云尊貌颇淸削伏料道气乆充微疾不能近然未免忧愁惟谨择毉药痛加调练莫须燃艾否轼近来亦自多病年老使然无足怪者蒙寄惠偃竹真可爲古今之冠谨当缀黄素其后作十余轴谨援此例不可过望所示当作歌诗题之轼作此乃莫大之幸日夜所愿而不得者今后更不敢送浙物去矣老兄恐吓之术一何疎哉想大噱别后亦有拙诗百余首方令人编录以求斤斧后信寄去老兄盛作尚恨见少当更蒙借示使劣弟稍稍长进此其爲赐又非颁惠墨竹之比也冗中奉启不尽言又轼启冗迫稍踈上问伏想尊履佳胜承书领吴兴衆议谓公当在近侍故不甚快然不肖深爲左右贺也吴兴山水淸远公雅量弘度在王谢闲此授殆天意耳轼欲乞宣城若幸得之当与公爲隣国真是一叚奇事然事之如人意者亦自难遂从古以然公自南河赴任舟行艰澁何不自五丈河由曹郓济过我于徐自泗入淮乎但恐五丈河无氷不然者公必出此也且更熟筹之余惟万万以时自重笔冻奉启殊不谨石㓜安言亦可唿水精宫使此语可记墨君堂记凡人相与号唿者贵之则曰公贤之则曰君自其下则尔汝之虽公卿之贵天下貌畏而心不服则进而君公退而尔汝者多矣独王子猷谓竹君天下从而君之无异辞今与可又能以墨象君之形容作堂以居君而属余爲文以颂君德则与可之于君信厚矣与可之爲人也端静而文明哲而忠士之修洁博习朝夕磨治洗濯以求交于与可者非一人也而独厚君如此君又疎简抗劲无声色臭味可以娱恱人之耳目鼻口则与可之厚君也其必有以贤若矣世之能寒燠人者其气𦦨亦未至若雪霜风雨之切于饥肤也而士鲜不以爲欣戚丧其所守自植物而言之四时之变亦大矣而君独不顾虽微与可天下其孰不贤之然与可独能得君之深而知君之所以贤雍容谈笑挥洒奋迅而尽君之德稚壮枯老之容披折偃仰之势风雪凌厉以观其操崖石荦确以致其节得志遂茂而不骄不得志瘁瘠而不辱羣居不倚独立不惧与可之于君可谓得其情而尽其性矣余虽不足以知君愿从与可求君之昆弟子孙族属朋友之象而藏于吾室以爲君之别馆云与可画篔筜谷偃竹记竹之始生一寸之萌耳而节叶具焉自蜩腹虵蚹以至于劒㧞千寻者生而有之也今画者乃节节而爲之叶叶而累之岂复有竹乎故画竹必先得成竹于胷中执笔熟视乃见其所欲画者急走从之振笔直遂以追其所见如兎走鹘落少纵则逝矣与可之教予如此予不能然也而心识其所以然夫旣心识其所以然而不能然者内外不一心手不相应不学之过也故凡有见于中而操之不挚者平居自视了然而临事忽焉丧之岂独竹乎子由爲墨竹赋以遗与可曰庖丁解牛者也而养生者取之轮扁斵轮者也而读书者与之今夫夫子之託于斯竹也而予以爲有道者则非邪子由未尝画也故得其意而巳若予者岂独得其意并得其法与可画竹𥘉不自贵重四方之人持缣素而请者足相蹑于其门与可厌之投诸地而骂曰吾将以爲韈士大夫传之以爲口实及与可自洋州还而余爲徐州与可以书遗余曰近语士大夫吾墨竹一派近在彭城可徃求之韈材当萃于予矣书尾复冩一诗其畧曰拟将一叚鹅谿绢扫取寒梢万尺长予谓与可竹长万尺当用绢二百五十匹知公倦于笔砚愿得此绢而巳与可无以荅则曰吾言妄矣世岂有万天竹哉余因而实之荅其诗曰世间亦有千寻竹月落庭空影许长与可笑曰苏子辩则辩矣然二百五十匹吾将买田而归老焉因以所画篔筜谷偃竹遗予曰此竹数尺耳而有万尺之势篔筜谷在洋州与可尝令予作洋州三十韵篔筜谷其一也予诗云汉川脩竹贱如蓬斤斧何曾赦箨龙料得淸贫馋太守渭濵千亩在胸中与可是日与其妻游谷中烧笋晚食发函得诗失笑喷饭满案元丰二年正月二十一日与可没于陈州是岁七月七日予在湖州曝书画见此竹废卷而哭失声昔曹孟德祭桥公文有车过腹痛之语而予亦载与可畴昔戏笑之言者以见与可于予亲厚无间如此也祭与可文年月日从表弟苏轼谨以淸酌庶羞之奠致祭于故湖州文府君与可学士兄之灵曰呜唿哀哉与可能复飮此酒也夫能复赋诗以自乐皷琴以自侑也夫呜唿哀哉余尚忍言之气噎悒而填胷泪疾下而淋衣忽收泪以自问非夫人之爲恸而谁爲乎道之不行哀我无徒岂无友朋逝莫告余惟余与可匪亟匪徐招之不来麾之不去不可得而亲其可得而踈之耶呜唿哀哉孰能敦德秉义如与可之和而正乎孰能养民厚俗如与可之寛而明乎孰能爲诗与楚词如与可之婉而淸乎孰能齐宠辱忘得丧如与可之安而轻乎呜唿哀哉余闻讣之三日夜不眠而坐喟梦相从而惊觉满茵蓆之濡泪念有生之归尽虽百年其必至惟有文爲不朽与有子爲不死虽冨贵夀考之人未必皆有此二者也然余尝闻与可之言是身如浮云无去无来无亡无存则夫所谓不朽与不死者亦何足云乎呜唿哀哉尚飨黄州再祭与可文年月日从表弟具官苏轼谨以淸酌庶羞之奠昭告于亡友湖州府君与可学士文兄之灵呜唿哀哉我官于岐实始识君广口秀眉忠信而文志气方刚谈词如云一别五年君誉日闻道德爲膏以自濯薰艺学之多蔚如秋蕡脱口成章粲莫可耘驰骋百家错落纷纭使我羞叹笔砚爲焚再见京师黙无所云杳兮淸深落其华英昔蓻我黍今熟其馈啜漓歌唿得淳而醺天力自然不施胶筋坐了万事气回三军笑我皇皇独违垢纷俯仰三州眷恋桑枌仁施草木信及䴥昻然来归独立无羣俛焉复去初无戚欣大哉死生悽怆蒿蔒君没谈笑大钧徒勤丧之西归我窜江濆何以荐君採江之芹相彼日月有朝必曛我在茫茫凡几合分尽此一觞归安于坟呜唿哀哉尚飨与可学士墨君堂苏辙虗堂竹丛闲那复厌竹远风庭响交戞月牖散凌乱尚恐昼掩关婵娟不长见中堂开素壁萧飒起霜干随宜赋生意落笔皆䓤蒨根茎杂土石枝叶互长短依依露下绿冉冉风中展开门视丛薄与此终何辨和与可洋州园亭三十韵湖桥湖南堂宇深湖北林亭远不作过湖桥两处那相见横桥湖里种荷花湖边种杨柳何处渡桥人问是人闲否书轩绿竹覆淸渠尘心日月踈使君遗癖在苦要读文书池水深亦厚滉荡铺寒玉好在水中鱼何愁池上鹜竹坞空陂放修竹肃肃复冥冥莫除坞外笋从使入园生荻浦离披寒露下萧索微风触摧拆有余靑从横未须束蓼屿风高莲欲衰霜重蓼𥘉发会使此池中秋芳未尝歇望云楼云生如涌泉云散如飜水百变一凭栏悠悠定谁使禊亭觞流无定处客醉醒还酌毋令仲御歌空使人惊愕菡䔰亭开花浊水中抱性一何㓗朱槛月明时淸香爲谁发醾洞猗猗翠蔓长蔼蔼繁香足绮席堕残英芳罇渍余馥此君菴风稍遶林匝霜干当窻静遥知素壁上醉墨森相映金橙迳叶如石楠坚实比霜柑大穿迳得新苞令公忆鲈鲙南园官是劝农官种桑亦其所安得陌上人隔叶攀条语北园使君美且仁遍地种桃李岂独放春花行㸔食秋子荅与可十首远游旣爲东鲁迁居又爱南山齿髪自知将老心怀且欲偷安舜井溢流陌上历山近在城头覊旅三年忘云故园何日归休野歩西湖绿缛晴登北渚烟绵蒲莲自可供腹鱼蠏何尝要钱飮酒方桥夜月钓鱼画舫秋风冉冉荷香不断悠悠水靣无穷雨过山光欲熘寒来水气如蒸胜处何须吴越随方亦有游朋杨雄执戟虽乆陶令归田未能眼㸔云山无柰神伤簿领相仍终岁常亲鞭朴此生知负诗书欲寻旧学无处时有故人起予故人远在江汉万里时寄声音闻道禅心寂寞未废诗人苦吟佳句近参风雅微词间发离骚窃欲比君庾信莫年诗赋尤高相思欲见无路满秩西归有时及君铃合少事飮我松醪满巵送与可知湖州连持梁洋卯乆作溪山主深知爲郡乐但畏买茶若来归天禄阁坐守登闻皷九重未明入百辟盈庭舞城南独归卧心事谁当语旧闻吴兴胜试问天公取家贫槖装尽岁莫轻㠶举苕溪净多石弁岭瘦无土湖藕雪冰丝山茶泼牛乳香粳饭玉粒鲜鲫鲙红缕宫开水精㓗人寄画屏住俗吏自难堪诗翁正当与从来思淸绝况乃病新愈团团肘后丹暠暠胷中素高卧鎭夸俗淸谈静烦诉应笑杜紫微湖亭但狂顾墨竹赋与可以墨爲竹视之良竹也客见而惊焉曰今夫受命于天赋形于地涵濡雨露振荡风气春而萌芽夏而解弛散柯布叶逮冬而遂性刚㓗而疎直姿婵娟以闲媚渉寒暑之徂变傲冰雪之凌厉均一气于草木嗟壤同而性异信物生之自然虽造化其能使今子研靑松之煤运脱兎之毫睥睨墙堵振洒缯绡须臾而成郁乎萧骚曲直横斜秾纤高窃造物之潜思赋生意于崇朝子岂诚有道者耶与可听然而笑曰夫予之所好者道也放乎竹矣始予隐乎崇山之阳庐乎脩竹之林视听漠然无槩乎予心朝与竹乎爲游莫与竹乎爲朋飮食乎竹间偃息乎竹隂观竹之变也多矣若夫风止雨霁山空日出猗猗其长森乎满谷叶如翠羽筠如苍玉澹乎自持凄兮欲滴蝉鸣鸟噪人响寂歴忽依风而长啸眇掩冉以终日笋含箨而将坠根得土而横逸绝涧谷而蔓延散子孙乎千亿至若藂薄之余斤斧所施山石荦埆荆棘生之蹇将抽而莫逹纷旣折而犹持气虽伤而益壮身巳病而増奇凄风号怒乎隙穴飞雪凝乎陂池悲衆木之无頼虽百围而莫支犹复苍然于旣寒之后凛乎无可怜之姿追松栢以自偶窃仁人之所爲此则竹之所以爲竹也始也余见而恱之今也恱之而不自知也忽乎忘笔之在手与帋之在前勃然而兴而脩竹森然虽天造之无朕亦何以异于兹焉客曰盖予闻之庖丁解牛者也而养生者取之轮扁斵轮者也而读书者与之万物一理也其所从爲之者异尔况夫夫子之託于斯竹也而予以爲有道者则非耶与可曰唯唯祭文与可学士文维元丰二年歳次巳未二月庚子朔具官苏辙谨以淸酌庶羞之奠致祭于故吴兴太守与可学士亲家翁之灵呜唿与君结交自我先人旧好不忘继以新姻鄕党之欢亲友之恩岂无他人君则兼之君牧吴兴我官南京从君季子长女实行君次于陈徃见姑嫜使者未反而君沦亡于何不淑以至于斯匪人所知神实爲之昔我爱君忠信笃实廉而不刿柔而不屈发爲文章实似其德风雅之深追配古人翰墨之工世无拟伦人得其一足以自珍纵横放肆乆而疑神晚岁好道耽恱至理洗濯尘翳湛然不起病革不乱遗书满𥿄嗟乎今日见此而巳我欲哭君神徃身留遣使徃奠涕泗横流绛幡素车归安故丘呜唿哀哉尚飨丹渊集附録终