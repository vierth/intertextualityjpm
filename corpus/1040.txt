山东通志序山东通志序虞书禹贡志之所由昉也山泽方物壤赋川涂约举数言体要已具逮夫周礼踵事加详保章氏视分星职方氏辨邦国地形掌之司险户口纪之司民大司徒以天下土地之图周知地域广轮之数辨其山林川泽邱陵坟衍原隰之名物而四方之志则外史有専属焉后世图经志记彷此而撰大者志九服小者志一方虽详略不同而多识博闻有裨政治其义一也昔者列国有史自孔子修春秋而笔削褒讥义系天子遂不得复以鲁名自后齐记齐乗诸书各抒所言仅备此邦之掌故山东之有通志自前明嘉靖朝始帙简义略粗有规模我国朝正域四方徳洽寰宇康熙甲寅诏修大清一统志而山东通志縁是再辑扩前志什之三四亦既秩然可观矣我世宗宪皇帝御极之七年复诏增修一统志及各省通志承乏二东实襄斯举爰访延名宿次第採釐会东省郡邑屡有分置疆域既易条𩔖亦更改订再三至雍正乙卯九月方得付梓恭遇我皇上绍登大寳布恺绥猷表正万邦修和百度东省地聨畿辅被化独先前此黄河清于单曹庆云灿于尼泗苍麟诞育一见于鉅野再见于宁阳世徳燕贻夙徴嘉应而悉于是编志之猗欤盛哉此千载一时之会也全志三十六巻有沿有创有订有増缕晰条分期于克臻醇备而于此窃有思焉通志体例自星野至杂记可以观天文察地理饬人官叙物曲攷之各省大略相符而较以山东尤称特异观夫巡方之典首重岱宗崇圣之仪独隆阙里黄河如带借保障于金隄青社维垣靖烟氛于玉海运扼襟喉之要兵防控水陆之冲政礼所闗至殷至鉅令则逺稽曩制旁摭遗规敬扬谟烈之庥式表显承之美普声敎于东渐广率俾于海隅以之昭示来兹永永无极直与虞书周礼辉映后先岂他志之所得而颉颃者哉不揣弇陋谨拜手而为之序峕干隆元年嵗次丙辰三月中浣巡抚山东等处地方督理营田兼理军务都察院右都御史岳濬谨题表山东通志表题为钦奉上谕纂修省志成稿谨奉表上进者等诚惶诚恐稽首顿首上言伏以帝宇庆同风十二山河先北共皇舆征讫教三千礼乐首东渐出震秉图青令应车书之盛乘干钖极赤虹埀简册之光勤採辑于禹迹尧封萃识方之世掌广蒐罗于东山泗水彚太史之新陈敬次函封恭呈宸鉴窃惟画州区井蟠木已𨽻于轩图敷土开疆蒲姑不遗于禹鼎奎芒适占分野象启文明日驭先出提封光同临照岱推五岳之长中峙而号天孙海为百谷之王左卫而环地轴金泥玉检刻石必推乎七十二家胙土苴茅赐履独隆于千八百国是以汉置十三州以后济别隂阳唐分十五道以还河称南北莫不兼黒坟之胜地称赤县之雄都若夫记载相承简编渐益六经传注已有明徴诸子艺文皆堪节取晏谟所撰曽专盐铁之乡李朏所陈亦属环鋂之俗阮叙之南兖作纪张建章渤海有书或积久遗亡岂必文存鲁壁或驰情荒诞未免语𩔖齐东故知稽古必慎传疑信今乃克埀后恭遇我皇上世徳作求孝思维则埀衣裳而致治道统三才位天地以成能功调四序阐图书则载籍极博文运昭黄玉之功一寰宇则声教覃敷嘉气应碧霞之上斟寻故址麟游告瑞已先时季崱名区鳯诏颁恩尤近日钦惟世宗宪皇帝大文光被至道诞登焜耀四遐既观天而复察地经营八㝢以作圣而开述明爰简禁近诸臣纂修鉅典遂勅封疆大吏各辑志书于是前抚臣岳濬初任全编计七载以襄事继因分郡易四稿而成函敬弁王言与云彩日华而并丽更详圣绪本金声玉振以相宣昊蹟农都治既隆于皇古尧祠舜井事且核于中天载溯典章则有虞韶周礼复详篇什实兼鲁颂齐风岂惟不使灵光亦墟抑且常表明堂有位葢五帝咸备其迹而千圣独集其成此固文献之源而人物之薮也然则尽其𩔖必湏郑侨博物括其全尤贵齐澣知今玉粒嵗输则八百里必经之漕渠启闭皆埀善术漆丝时异则十三载乃同之贡赋因革已立良模学校久兴匪仅击毂成帷之旧农桑屡劝不闻带牛佩犊之风至于仙源之榱桷维新制已增于前古瑯邪之壁垒初建镇复重于当年职官视昔而有加佩鱼符以分治畛域较前而更析错犬牙以异形用是巻帙宁繁引其不发词华弥富补所未曽必使视旧䇿而益详了如指掌集衆思以备美灿若列眉然后足以审立政之经而定宜民之要夙惭桐马复愧篠骖亦思任昉校讐难学张华该洽虽景春秋之笔岂同东国之书恐传已亥之词或𩔖西河之简精勤庀事固摭採有人早夜鸠工期雕镌无误尚俟酉阳之访仰祈乙览之勤伏愿羲画益新尧文丕焕衡持金鑑彚皇图于一统之隆笔恊丹书加睿藻于万几之暇蒲轮徴求夙学不上封禅之章玺书宠报循良逺胜神仙之使将见成全璧以昭典则自东方为寄推之南方为象西方为鞮北方为译而执玉帛者万重庆完车以大训行由太平之仁合乎丹穴之智太䝉之信空同之武而仰星云于亿世矣等无任瞻天仰圣激切屏营之至谨奉表随进以闻职名山东通志职名总裁︵字位过密无法显示岳濬︵字位过密无法显示法敏提调山东等处承宣布政使司布政使孙国玺︵字位过密无法显示孙兰芬山东等处承宣布政使司布政使郑禅寳监理山东等处提刑按察使司按察使唐绥祖山东等处提刑按察使司按察使呉骞山东等处提刑按察使司按察使黄叔琳总理通省粮储道布政司叅议广夀分守济东泰武等处兼理通省驿传道布政司叅议张体仁分巡登莱青道按察司副使刘柏分巡登莱青道按察司副使董自超分巡登莱青道按察司副使包括分巡兖沂曹道按察司副使万国宣分巡兖沂曹道按察司副使李梅賔总理山东通省河道按察司副使王鸿勲︵字位过密无法显示杨𢎞俊恊理济南府知府杨在魁济南府知府程开业兖州府知府沈斯厚东昌府知府卢焯东昌府知府汪会正东昌府知府程世绥东昌府知府徐立御署青州府知府罗仪青州府知府童藩登州府知府于斐登州府知府陈留武莱州府知府刘鹤龄莱州府知府范灿莱州府知府严有禧武定府知府张文炳沂州府知府叶旉泰安府知府梅枚曹州府知府呉谦鋕采辑原任翰林院检讨杜诏原任翰林院检讨蒋继轼原任济阳县知县郎作霖候选知县任𢎞业䝉隂县知县张之浚荷泽县知县井共洵东阿县知县金鸿荣成县知县罗克昌乐安县知县高𢎞缉江南扬州府如臯县学嵗贡生顾瀛分校江南己酉科举人潘永季浙江己酉科举人王文郁江南泰州拔贡试用知县呉翀江南巢县拔贡试用知县黄云浙江绍兴府山隂县儒学廪膳生员丁大阜浙江绍兴府山隂县儒士王益寛济南府学拔贡生刘五寛武定府霑化县儒学廪膳生员呉继震督梓山东都转运盐使司同知濵乐分司缪焕歴城县知县王国正冠县知县陈统招逺县知县刘育杰陵县知县刘璝单县知县杨士凝费县知县陈汉试用知县贾槐濵州州判汤廷英邹平县县丞陈兆扬泰安县县丞张廷瑚绘事江南常州府武进县监生陈政兖州府峄县典史郑崑玙凡例山东通志凡例一曰叙志目河洛开竒龟龙献瑞天地之大志存乎其中矣然而戴履肩足必有序焉箕畴之衍亦本于此兹奉纶綍而辑方舆之要典昭谟烈而大一统之成规则王言其首重矣况体国经野以及民依物爱凡志中所敷陈者无一不经数圣人之裁成辅相而积累涵濡以至今日也首以典谟是为训行之始于是仰观于天俯察于地考之于古证之于今星野建置一方枢轴所由定也厥土既辨墉壑是营申画郊圻以慎封守此城池疆域之所以继而作也名山大川在封域之内者有会朝之势焉地形天险作屏翰之寄者有固圉之道焉凡此皆古来圣帝明王与贤人君子过化而存神者也山川之后继以形胜圻封之后继以古蹟其所系于治乱兴衰者诚不少也我圣祖仁皇帝勤民逺驾爰止邹鲁之乡巡狩本于虞书访道先于阙里东方礼乐生民未有固四国之所推崇而域中之所出拔者矣阙里一志猗欤盛哉夫物盛不可不养故以田赋继之盐法则田赋中之利用也有养不可不教故以学校继之选举则学校中之人材也有文事者必有武备故受之以兵防徳之流行速于置邮而传命故受之以驿递河漕海疆政之大者考其源流详其制度揽清晏之休风何一非扬扢王灵之赫濯也哉夫然后崇徳报功则稽其秩祀入疆观政则纪其桥梁从欲以治则正其风俗任土钖贡则登其物产百执事靖共尔位无旷庶官攸跻攸宁庶几顾名而思义职官公署连𩔖而及之安其居所以敬其事也况舆人之诵有斐之诗闻风而起论世有人皆出于好恶之公而辉映后先之辙者代不乏人也宦绩而后次以人物并列女仙释方伎而天不爱道地不爱寳海岱精华具萃于此矣物必有所归也陵墓其有遐思乎五行其递嬗也灾祥其思修省乎古人不可作也经籍其抱陈迹乎而后以艺文终焉琐尾绪余委之杂记𬗟怀徃昔昭示来兹鼓吹休明咏歌风雅门𩔖各殊经纬则一凡为巻三十有六附见者八共二百余万言此通志之序也二曰正字体讳名之典原属臣子尊君亲上之意然必字闗原庙而又奉有令典乃为遵道遵路之治近见各州邑志载凡创修自本朝者率多不经之避忌如以彛代夷以鲁代虏以翟廸代狄人自为书家自为説各行其意之所是而罔知适从然以彛为夷犹曰同音借用至以鲁为虏则音岐而韵亦异翟廸与狄与姓相混在作者实为有意之步趋而观者徃徃多无心之沿误帝虎之辨实难以意逆志者也我皇上洪天地之量掲日月之明大哉王言颁为谟训钦尊圣祖仁皇帝庙讳上字从元下字从晔又钦定先师孔子圣讳字则以邱音则从期至我皇上御名惟本字遵避其余同音减笔概弛其禁而犹廓大公之至论明无外之规模以民间避忌夷虏等字指为大不敬真可以抉千古之屯䝉而祝艺林之一面书生载笔何幸如之今志内一切从前避忌俱为改正钦惟皇上御名上字以印代下字以征代音韵从同字体画一稍存敬慎之意以严咫尺之义云尔故表而出之使览者自有会心勿致疑于金根之或异也三曰谨书法夫志以传信先贵释疑盖必作者无他岐之见而后观者有引伸之助故书法必有一定之例也然例亦自有不同有省文以就例者有变文以起例者故一志有一志之例不必同于他志他志亦自有一例不必泥于一志始之典谟终之艺文无所用例也如建置城池疆域山川形胜古蹟田赋学校驿递秩祀桥梁风俗公署列女陵墓等以分府为例者也而分府之中有以府领县者必其所志皆同而以府统县名有所尊也有以县竝府者必其所志皆异而为府为县各丽其实也如选举宦绩人物仙释方伎五行等以时代为例者也而亦有仍用分府之例者必其人其事或显于此而冺于彼所重在一郡一邑则仍系之一郡一邑此所谓省文以就例者也星野圻封巡狩阙里盐法兵防河漕海疆职官经籍等则变文以起例者也盖其节目甚繁其经歴各异有此郡所有而彼郡所无则分府既不可或昔时所无而今日所有则分代亦不可于是撮其纲领别其条目有古可援者则援古以证今无古可援与有古可援而不必援者则就今以言今亦不必泥于古于一志之中各自为例此所谓变文以起例者也要之各就其事各分其体于各志不同之中自有一定之例而书法之详略异同乃可得而言矣四曰审详略东省通志于今三修其目较旧志为减而实增其敷言较旧志为繁而实约盖旧志有不应详而详者如宦绩人物并各传是也有不应略而略者如山川古蹟田赋兵防及漕河等志是也夫三代以上之人物事功见于四书五经者夫人而知之矣天下必无不读四书五经之人而专读通志者如止求观通志而未尝见四书五经纵极捜罗彼亦茫然不晓而旧志乃以四书三传中季文孟献史鱼蘧瑗诸人㸃缀三代之人物名宦是所谓挂一而漏万也今孔门弟子另详阙里其志宦绩人物皆从汉始凡列国名卿士夫苐于经传中求之志不具载盖丰功伟烈实繁有徒非如帝迹侯封之可以约略数也载而不备毋宁缺而不载此则旧志之所详而今从略者也至于山川则有脉络之可循古蹟则有沿革之可攷田赋则登耗随乎时盈虚酌乎数积必期其可散施必谋其可乆兵防则因事而设险思患而豫防河漕则今昔之创修不同工役之先后有叙凡此皆体国经野之规模虽极纎悉皆成具体此而不志其志维何此而不详又乌乎用吾详者且山东为环海要区胶莱旧为运道废兴成败灼然可观而海疆一志旧志阙如今特补辑则又不特彼略而此详且此有而彼无矣他如修城修学修公署修亭台旧志有则必书且累累不一而今颇为区别凡城池学校虽曰有司之责而留心者少故踵事增华必予之以表靖共之一节至居室之善游观之美彼自为筦簟之计宁跻之谋创则必书修可不载此则详略之中又自有详而略焉者非无意于其间也五曰别异同详略之审已定而同异之辨又有违衆而独立者如旧志有圣贤而无阙里又以雅乐另为一志彼固谓阙里自有专志也殊不知东省之异于他省者正以其为圣人之乡而我朝列圣之崇儒重道又高出于汉晋唐宋元明之上则彚辑一志似不可少惟以礼乐其中正不必以雅乐另为一志也此与旧志似异而实同者也至于人物一志则旧志实多可议者嘉靖志分六府为六巻则一国之善士亦同于一乡其所推之量不广然地以人重不过稍存拘墟之见尔至康熙甲寅志则六府人物之外又分隠逸孝义儒林文苑诸名色岂以隠逸为非人物乎又岂以孝义为人物外另一标榜乎抑人物内竟无孝义者乎至于雕龙绣虎艺苑峥嵘立言之重次于功徳儒林文苑何所分别即有本末轻重之见亦不可谓非人物也夫四科之目十哲竝崇七十二子之徒身通六艺若非阙里另为一志势必屈颜闵为隠逸进游夏于林苑也谓之人物定评几何不与马迁之货殖游侠同其不伦也哉夫人物之分门别𩔖例起汉书厥后唐宋操觚之家奉为成式此在国史则可非通志可效之颦也今上自两汉以迄于今以时为先后而叙之使后之尚论者于诵读之下自具心胸各出手眼正不必过为区别以滋拟议也此人物一志其人同其事同而书法之似同而异者以此六曰信古而择语云择之不精则説之不详通志所取材于古者大约什居六七然而信古之难也纪载所传惟六经无可拟议子史所言辄湏採择子多寓言失之诬史多深文失之凿而况文人学士偶不及检相沿䝉昧诬者愈诬凿者且安其故矣如呉门白马之诞妄出于祖庭广记而泰山之上遂有越观峯因越观而周观秦观相因而起跖为盗于东陵展禽之弟也禽食邑栁下在僖公二十六年是时孔子未生焉得与展氏弟兄徃来问答尸子矫诬之谈荒诞已极而章邱乃有栁将军墓登其传于志旧志仍之此不当择而去之乎至于阳货则事见鲁论春秋其人其迹无可疑者然而货乃鲁之盗也于盗而取之薰同器矣乃一坏之土与尼防竝列可不锄其非𩔖乎凡此皆旧志所择焉而未精者也他如五大夫松之为爵级无字碑之是汉而非秦先喆已有成言不敢剿为己説也随志辨明概难枚举择善而从讵敢自附于知之次也哉七曰随俗而迁麻冕而纯俭则可从也猎较而祭衆不可违也盖无闗纲纪之大则因革损益之宜虽破觚为方亦时势所不免志中今昔异名前后异辙者指不胜屈然相沿成习猝难遽改则亦不得不仍之以狥一时之耳目兹凡一名一物一邱一壑之微不具论如小清河之为济水故道自宋熙宁以后乃行漯渎而后有大小清河之名歴城以东为小清河为古济歴城以北为漯渎为今之大清河自济行漯渎之后大清之流日盛小清之流日微而日淤至明成化间有言小清发源于泺水者矣因金刘豫曾𨗳泺东行而遂谓此刘豫所开也至今日则小清河又源于章邱之獭水矣因獭水见在奔流横溢而小清其首受也盖就目前之形势而论之则观者易晓听者易受此古河而被以今名不得泥古以变今也至如九河故道湮塞已乆先儒聚讼终无确指然居今稽古必以近古之言为可据谈川流者桑经郦註即指南也乃今则以笃马为马颊矣以漯水为徒骇矣徒骇之上流不五十里又名鬲津矣其下流不百里又名钩盘矣邑志各自不同而折𠂻迄无定论今将以古河之名改而易之则敷奏既有成言章程已非一日虽桑郦不能起大禹而证之于今日也庄岳虽专其能敌衆楚人之咻也哉此不得不比而同之者俭也吾从衆也然涤源之要重在利害之有无而不在称名之今古则以今河而被以古名亦无不可但后世博雅君子不能无鹿马之嫌为前人罪也故今昔之辨于水志独详而随俗改移之故如斯二水者可𩔖推之矣八曰正讹而传信沿袭之误自古有之然明知其误而沿袭之则又不可旧志所载颇多纰戾其无闗𦂳要者不具论论其大者如尧陵现在曹濮间歴代史书可証成阳灵迹尚存明初秩祀于东平者仍元之旧也夫礼失而求之野有司不能救正而学士大夫更从而附和之则巍焕文章不及二陵风雨矣齐梁二萧乃南服之雄兰陵即今武进也乃误为沂峄之兰陵而尊为帝迹与高阳少昊弁冕东邦人则杰矣恐非地之灵也又何怪乎琅邪王氏东莱吕氏因其祖父而及其子孙罗而致之论世之谓何此等讹谬俱已随志辨明釐而改正非好辨也亦就其心力之所知而已又其甚者如以今日之济阳目为唐宋之济阳而山川易位矣以复旧之新泰疑为两设之新泰而建置游移矣此固非亲厯其境不能真知而灼见之也他如无闗𦂳要者如安民亭不夜亭等乃王莾改县为亭即古之乡亭也而旧志尽以台榭目之列于宫室此千百世之周郎皆欲起而顾之者也既已刋其三豕何容更置一喙九曰阙疑以慎言郭公夏五春秋所书虽以大圣人笔削尚难慎如此故史之阙文三代之直道也东省相沿误谬已约略言之矣至有明知其似是而不敢妄为异説者如舜耕之歴山载籍所书睹纪非一河东无论矣即以东省而论一在曹濮一在济南凡诸冯负夏河濵雷泽各有其証山各有庙庙各有井即事命名处处无异近又郯费之间因妫亭山而疑漏泽为雷泽彰于邑志然景仰圣贤不得云过彼此互见存以备考此博物所原谅者也又如夏后氏斟灌斟鄩莱潍等处确有遗迹而汉书与杜註则主平夀路史与竹书又主巩洛汤居于亳尹耕于莘不待他求者而今滕县有汤陵有尹墓或又以北亳南亳解之至歴城之南山有太甲陵章邱有赫胥氏陵昌邑有仓颉墓濮阳为帝邱则既闻之矣而聊城之东亦有颛顼墓然此犹可以世逺年湮为解至七十二子则阙里有志主鬯有人而闵子之墓有二冉子之墓有三曾子之墓有二又宋之蕉花孝女定陶有其墓表长清有其祠庙胶州又有其里居𩔖而推之中都之即为平陆縁陵之即为营邱此等疑义辨之难正之亦不易也然圣贤过化存仁原在人心目间则无妨以似者为真故各本所见而两存之其亦郭公夏五之义云尔目录钦定四库全书史部十一山东通志目録地理𩔖三巻一典谟巻二星野巻三建置巻四城池巻五疆域巻六山川巻七形胜巻八圻封巻九古蹟巻十巡狩巻十一阙里巻十二田赋巻十三盐法巻十四学校巻十五选举巻十六兵防巻十七驿递巻十八河防巻十九漕运巻二十海疆巻二十一秩祀巻二十二桥梁巻二十三风俗巻二十四物产巻二十五职官巻二十六公署巻二十七宦绩巻二十八人物巻二十九列女巻三十僊释巻三十一方伎巻三十二陵墓巻三十三五行巻三十四经籍巻三十五艺文巻三十六杂记等谨案山东通志三十六巻国朝巡抚山东都察院右副都御史岳濬等撰初明嘉靖中山东巡按御史方逺宣始属副使陆钺等创修通志四十巻为目五十有二附目十本朝康熙十二年巡抚张鳯仪布政使施天裔因旧本修辑増巻二十为目三十附目八大抵仍旧者什之八九新添什之一二而已此本乃雍正间岳濬奉诏重修延检讨杜诏等开局排纂以干隆元年始告成而后任巡抚法敏为之表进者也中间体例于旧志多有改革如宦绩人物旧志于列国卿大夫缕载无遗此则以经传所有者概从刋削而断自汉始又田赋兵防旧志疎畧不具运道海疆则併阙如此本悉为补辑又人物之外旧志别分隠逸孝义儒术文苑诸名目此则悉从删削而以人物一门概之又如以北兰陵为南兰陵以今之济阳为唐宋之济阳以复旧之新泰为两设之新泰皆沿讹之尤甚者志中均为辨明于考证颇为有禆焉干隆四十六年五月恭校上总纂官纪昀陆钖熊孙士毅总校官陆费墀舆图钦定四库全书山东通志舆图山东通志山东通志卷一之一钦定四库全书山东通志巻一之一典谟一世祖章皇帝登极恩诏奉天承运皇帝诏曰我国家受天眷祐肇造东土列祖迈图鸿绪皇考弥廓前猷遂举旧邦诞膺新命迨朕嗣服虽在冲龄缔念绍庭永绥厥位顷縁贼氛洊炽极祸明朝是用托重亲贤救民涂炭乃方驰金鼓旋奏澄清既解倒悬非富天下而王公列辟文武羣臣暨军民耆老合词劝进恳切再三乃于今年十月初一日祗告天地宗庙社稷即皇帝位仍建有天下之号曰大清定鼎燕京纪元顺治缅维峻命不易创业尤艰况当改革之初更属变通之㑹爰乃酌今凖古揆天时人事之宜庶㡬吏习民安彰祖功宗德之大所有合行条例胪列如左人臣儆心録序朕惟人臣立身制行本诸一心心正则为忠为直衆美集焉不正则为姦为慝羣恶归焉是故心者万事之本美恶之所由出也顾事有殊涂心惟一致一于国则忘其家一于君则忘其身如此者不特名显身荣邦家亦允赖之矣若夫姦邪之流树党营私怙权乱政卒致身名俱丧为国厉阶盖縁居恒无正心之功一当势利遂昬迷瞀乱狂肆骄矜上昧王章下乖臣谊或作威而联羽翼或比匪而效奔趋如谭泰石汉以累世旧臣久叨恩遇不思图报逞臆横行跋扈自恣目无纲纪陈名夏则一介竖儒骤䝉显㧞倚任深重赐赉优隆而乃背德植交蔑法罔上此皆自作罪孽以致陨厥身家朕歴稽往古宵人误国代代有之观诸近事复炯鍳昭然足为永戒恐后之为臣者或仍蹈覆辙负主恩而渝素志至于身罹刑宪悔悼无由故推原情状而论列之録成一编以为人臣儆心之训云植党论自古国家太平之治率由大小臣工协力和𠂻以熙庻绩乃能久安长泰流誉靡穷顾为臣之道其𩔖不一大约不植党与不爱虚名不营己私不贪贿利敬以饬躬诚以事上耿介自立勤慎莅官其至要者矣若此则品行以端学术以正而功业以成称曰纯臣庶㡬无媿彼邪臣则不然其作慝也多端而要莫大乎植党当其始进每以小忠小信矫饰身名乘人主鋭意图治之时巧售其术以邀知遇人主推诚以任待之不疑倖据要津事权在握于是假王朝之刑赏逞一己之威灵广树私朋以为羽翼阳託举直错枉之名隂行党同伐异之计附己者誉而援之跻于通显逆己者毁而攻之陷于罪戾其意将使蹇谔之士尽去朝端凡析圭担爵之人必皆出其门而后已浸淫日久而匪𩔖渐滋国事渐坏流祸可胜道哉或曰植党之祸既如此矣将踽踽凉凉独立无耦而后可乎古人之言达道终及朋友之交则又何也曰不然亦各权其重耳夫人平居里闬则重友谊比肩事主则重臣节重臣节即不复得论交情是以君子之事君也不茍为同不求为异其心祗知夙夜匪懈以事一人而已故孔子曰君子周而不比和而不同亦何植党之有如虞廷二十二人或都或俞或吁或让其时师师济济庻尹允谐夫岂无朋而后世不得目之为党若唐之李逢吉秉政擅权引用张文新李训李续之李虞刘栖楚姜治张权舆程昔范之徒分布要剧势震朝野倾陷正直李宗闵恶李德裕则引用牛僧孺等以排摈之而德裕亦与宗闵各分朋党更相倾轧致使其君兴叹于去河北贼易去朝中党难而唐祚因之以不振矣宋之章惇罔上行私引用蔡卞林希张商英黄履米之邵周秩上官均等居要地任言责协谋朋奸报复仇怨而蔡京蔡攸至于父子为敌各立门戸宋亦以衰嗟乎以终身之心力不用之致君泽民而用之唿朋树党不用之服官行政而用之怙姦嫉贤究乃毒酿一时秽流万世势权有尽唾笑无穷夫何益哉彼有国者亦奚利有此臣哉此植党之风人臣所当深戒者也好名论凡为臣者宜崇实效不宜务虚名务名者其行必矫其意必浮茍取一时之声称而其言与事之当否弗顾也推原厥心以为吾发之于言举之于事但可以见吾志成吾名足矣至于必可见之施行必可垂之永久者则皆贻之君上而彼不与夫使人人尽怀好名之心则国家之实事又将谁倚为戚为休不相关切如秦人视越人之肥瘠漠然无所动其心岂非不忠之大者哉或曰孔子曰君子疾殁世而名不称名亦人所宜尚也茍尽不好名将败德踰闲罔知所忌不更可惧乎曰不然夫败德踰闲之徒乃不可一日容于世者也乌足道哉所谓不好名者令其专力于实以期有济于国耳使实至而名从之则名非浮名讵不甚美惟一意于好名而不顾其实则虽言若近正事若近理皆断不可行断不可乆者矣是故以好名之心事主则辅佐必不诚名为将顺而实则隂饰依阿名曰劻勷而实则外沽侃直以好名之心用人则举错必不当所奖进者炫燿浮华之軰而摈抑者淳朴厚重之儒以好名之心进言则建白必不纯或附于雷同而非本肺腑或出于矫激而自命孤高以好名之心治民则爱养必不笃兴一利或名美而实背除一害或名去而实存以好名之心饬行则践履必不端或粝食敝服以鸣其亷或厚貌深情以文其度彼将以欺世盗声匿情干誉而一朝败露伎俩毕穷上必见弃于君下必见絶于友如王衍殷浩之流其明鉴也不特此也充好名之弊必党比矜争贻害深逺如东汉李膺荀昱等徒以善善恶恶更相标榜立顾厨俊及之名至陨其躯无裨于世此其人皆贤者而好名之弊尚至于斯况夫不崇实效纯务虚名上则误君外则误世内则误身者乎于戏可戒也己营私论天地以无私成其至公人君奉之以驭天下故喜怒无毗刑赏必当况为人臣者而可怀私心以自遂乎夫私每起于一念之㣲而害必及于天下之大不可以不戒也何也人惟无私则其识明其守坚其道平其衷坦何德不成何功不立茍一有私则虽有过人之才为私所挠而皆不能以自见其遇事也明知为当行者或以不便于己而已之及不当行者则又明知其过第以有便于己而必行因之意虑昬懵是非淆乱外拂乎舆论而中常怀夫瞻顾之思欲望其进正人陈正言建正业岂可得哉是故营私之人深藏厥心乘间而发往往假正大之论议济其隂险之谋以㡬倖于人之堕其术中而不觉甚则以彼私心措诸行事迹其外亦似正人君子之所为而暧昧之衷常不可以质鬼神而告天地于是后国家之正务而先便身图虑不及于四方而常急为子孙之计至或有所汲引则不问其人之贤与愚才之能与否而惟私是视所爱且誉者必其比昵者也不则有恩于彼者也不则欲招致之以为腹心者也所憎且毁者必其疎逺者也不则有怨于彼者也不则勲名才望出于己右而思所以排挤之者也夫惟出于私心故爱憎毁誉乖谬若此如唐之李林甫忌张九龄李适之卢绚则百计隂陷去之而后快喜王共吉温罗希奭则引置要地以排抑正人嗟乎林甫秉国之钧不可谓不尊十有九年不可谓不乆赐以贡物不可谓不渥而乃恣意行私忍负君恩而不顾尚得谓之有人心哉私之不可不去也如斯矣然则去私当奈何曰化乃褊心袪乃忌心正乃偏心上惟効忠于主下惟加意于民逺则畏后世之公评近则爱一身之名节然后仰不愧于天俯不怍于人足以酬君恩而有益于天下为人臣者其慎思之徇利论利之祸人甚矣哉古来人臣之败名丧德亡身覆宗蔑不由此如张禹之内殖货财元载之外通赇赂王戎之执筹会计石崇之聚贿争豪或被僇于当时或贻讥于后世故书儆殖货诗刺贪人鲁褒致论于钱神崔烈见嘲于铜臭利之当戒自昔然矣或曰利何以祸人至此哉曰利也者义之反而害之邻也狥利之徒其处心积虑昕夕图维者唯利而已大则纵其谿壑之欲而细不遗夫锱铢念一注于丰腴而遂不复有及人之惠岂更能卑躬约己以名义为重哉是故嗜慾胜则神智昬昧乆大之图而计不出乎眉睫其始也亦未尝无砥砺之志而一为利夺即顿丧其所守不惜寡亷鲜耻以求之或机械巧设欺世以遂其侵渔或残虐横加戕物以行其饕餮不知罔利既乆丛怨必深既衆论之所难容必王章之所不贷即令偶逃国宪坐拥家赀而天道忌盈多藏贾祸讵得长享富厚哉嗟嗟既已委身为臣矣试思朝廷之所以任己者何其重百姓之所以望己者何其殷与夫生平之所以自许者何其逺且大而孳孳焉唯利是逐尚堪颜立于人世耶度其心不过图一己之逸豫耳博一时之声势耳贻后人之饶裕耳夫逸豫之乐孰与礼义之髙声势之浮荣孰与事功之不朽贻以饶裕孰若贻以清白之为安且蹈危履险贪得无厌㓙于而身害于而家又何如知止知足不辱不殆以洁其身而保其家也故汉儒董仲舒有言皇皇求财利常恐匮乏者庻人之意也皇皇求仁义常恐不能化民者大夫之意也奈何居大夫之位而为庶人行哉且大臣不亷无以率下则小臣必汚小臣不亷无以治民则风俗必坏层累而下诛求勿己害必加于百姓而患仍中于邦家欲冀太平之理不可得矣夫利之为名人莫不知避今试诟一人曰汝徇利彼必艴然不受也及其见利又往往口鄙而心羡之或心知其非蔽于欲而躬蹈之曰吾姑取焉未必遽至于害也又奚怪乎清文浊质者之比比哉故反覆乎徇利之害令贪利者静思而力改之耳骄志论今夫万乘之君至尊也百官兆民罔不从令茍惟所欲为孰能沮之然且兢兢焉仰畏天鍳俯顾民岩凡行政用人必式协舆情而不之拂乃为人臣子反逞其骄志可乎哉是以人臣之行莫善于敬莫不善于骄盖骄则自盈自盈则惰慢之气存于中傲肆之形见于色虽有善焉莫之能益矣或曰骄之𩔖可得闻欤曰骄之为𩔖多矣而大者有三有恃夫勲劳者有矜夫才学者有挟夫权势者夫䇿勲立业亦人臣分内事耳在上者酬庸念旧或改容而礼貌之在下者必不宜自恃勲劳遂可怠其臣节至若才能学问靡有尽期谦则日底于有余骄则日底于不足人臣倖以才学见用于时政宜虚己受人集思广益庶㡬足以答知遇而展经纶乃矜之而骄则虽有异材其亦不足观也已若夫大权重势维辟所以宰制天下者人臣靖共守法佐主分猷当以庆赏刑威还之朝廷而已不擅乃挟之而骄则何道也凡此者莫不始于自盈而其流弊遂不可殚述或曰其流弊奈何曰恃勲劳者茍有侈然自诩之心则恣意而行鲜所顾忌节制之则觖望之念生优而容之即又渐滋其䟦扈夫德不胜骄则功不胜罪人主纵欲矜其旧勲而贳之讵可得哉矜才学而骄者谓天下之莫已若也于是发论必以为嘉谟创法必以为成宪谀之则以为贤而拂之即以为不肖夫天下之大岂无智能足以借资者而自彼视之皆无足取终至佞人日亲正士日疎岂苐无益于身抑将贻误于国家矣倚权势而骄者多因人主谓其足用不免专望而优待之望之也专彼则曰非我莫胜也待之也优乃又倚一人之重之而习为倨傲至于颐指当世凌轹百僚彼且不知为骄也曰应也独不念人主专望优待之意谓何而忍负之耶是故以韩信之勲劳骄焉而竟至怨望以王安石之才学骄焉而竟至执拗以窦宪之权势骄焉而竟至凌肆骄之流弊如此故曰人之行莫善于敬莫不善于骄也或曰敬之善柰何曰惟敬则不特不敢恃勲劳而方惧无以尽吾力不特不敢矜才学而方惧无以副厥职不特不敢挟权势而方惧无以免于过夫如是则何骄之有哉作伪论人君之于臣也犹父之于子子无不可告于父之隠臣无不可达于君之情比而观之其道一也故臣之事君一切智术皆无所施而惟以区区之𠂻可相得而罔间者无他曰诚而已矣不诚则伪伪则计谋日益拙思日益劳而所以事君之道日益乖是故一诚有余百伪不足人亦何事舍可恃之诚而作无益之伪乎原作伪之心亦各有其故矣或有身居枢要而中怀欺蔽欲以智巧惑主上之聪明遂乃反覆眩真以黙逞夫私臆者或有素承优渥而心惧衰替思以迎合永固其恩宠遂乃顚倒是非而有所弗顾者或有性本柔靡而希㫖取容或有慑于威严而萎薾不振冀以获上之欢心遂伺意屡迁不复自持其真见者或有外通请谒而苞苴是徇或有内庇知交而互为掩饰情殷私室念薄公家虽至身蹈欺䝉而不遑自恤者或有躁竞之流茍于进取乃縁饰亷隅以倖遂夫诡获者或有忌刻之徒虑夫人之胜已乃显与而隂诬至于崄巇之形生于俄顷者此其所行不同而为伪之心则一乃如之人无一可者小则挟术以文姦如王成之伪增户口以邀求上考张汤之怀诈靣慢以致位三公大则藏欺以误国如卢杞之隂深险贼以胁衆树威丁谓之憸狡过人以嫉贤诳主有臣如此诚国家之大蠧哉大抵人臣之所望于君动曰君其信我勿疑耳夫上之于下孰不欲以至诚相接哉使人臣各秉诚以事其君亦何嫌何疑而不视为手足腹心也者夫惟因伪而后疑因疑而不信则皆作伪者之自取也故曰一诚有余百伪不足嗟乎伪亦奚利于人哉孟子曰人之所以异于禽兽者㡬希盖以其有是至诚之心也今且去诚而崇伪其于禽兽又奚择乎故不诚则伪不伪则诚纎介之差缪乃千里危乎微乎在人臣深辨之耳附势论夫人性不同或为刚克或为柔克而其能确乎立于天地之间而不可㧞者则在有定识与定力有定识则其察乎古今者明而辨乎人己者晰有定力则荣辱不能摇其外而利害不能动其衷故夫和而不流中立不倚富贵不能滛贫贱不能移威武不能屈者皆有定识定力者也此其人岂复有附势之事哉若夫附势者往往内无所主而随时事为去来外多所依而因世俗为俯仰平居既无不易之守遇事又鲜独断之才于是畏权门之赫奕羡仕路之纷华二者交战于胷而不能以自立有为名髙也者而亦与之为名髙有为厚利也者而亦与之为厚利有为权谋也者而亦与之为权谋唯诺其言脂韦其色则谐媚之形也谲诈多方变迁不测则闪烁之衷也先意以迎瞰时而发则机巧之术也是故当势臣之盛也倚为奥援趋承恐后密効其䇿显树其威及夫衰也则去枯集菀曾不崇朝甚且囘靣訾议随声而攻击之以弥缝其故迹如林特刘承珪等之附王钦若而助之姦邪吕惠卿陈升之之附王安石而恣为反覆岂非小人之尤者哉盍亦反而思之既一日为臣虽以主上之威严或有失焉犹当直谏不阿补阙而効之忠不敢自安于缄黙彼势臣亦臣耳果何怯于彼何益于己而葸葸曲谨营营趋赴如是哉茍人臣见势而皆依附之则虽毕智尽能国家曾不能得一日之用如唐之韩泰韩晔柳宗元刘禹钖附王叔文唱和谋议互相推奖中岂无一二智能之士而一失其身为万世诟良可鍳哉夫惟其无定识定力故至于此或曰识与力何以定之曰在明大义在重大伦在植大本在行大道而已使己之所明者圣贤之训而诚正之学也则孰得而乱之所重者君国之猷而臣子之经也则孰得而淆之所植者直方之性而正大之情也则孰得而挠之所行者忠孝之事而贞良之谊也则孰得而诱之诚如是也亦奚畏且羡于势而附之为旷官论人君执八柄以驭其臣人臣持一心以事其主此千古不易之常经也是故得百庸臣不如得一能臣得百能臣不如得一尽心之臣盖才有长短所命于天不可强而同也至于循分效忠之心无人不可以自靖审若是斯庶官无旷庶绩咸熙矣夫君之有庶官也犹天然天有四时以成嵗功人君有庶官以举百职时失序则有愆伏之患官失职岂能免废堕之忧哉乃自古来旷厥官者往往而有怠弛之人玩愒嵗月徒取膴仕厚禄以为光宠遂躭于逸豫不复䇿励以树立勲名此便已而旷官者也庸鄙之人碌碌取充位以为莫非王臣我何独劳为于是堕国事于因循而泄泄然曾无所表见于世此诿衆而旷官者也邪曲之人遐弃正业若不相涉然乃持智计以徇私则弗遗余力逮王事埤我惟茍焉塞责不恤其他此背公而旷官者也恣傲之人虽才足有为而髙自矜诩惬其意则殚力任之而不辞少拂抑焉即倦懈心生而故为不克胜任之状此肆志而旷官者也若人者以之治事则多败事以之图功则鲜成功犹俨然号为人臣不大可耻耶甚则有放荡之人矫语清髙以礼法为拘牵视簿书为鄙俗乃遗落一切而宅其心于世事之表以纵情自娱如晋之王澄阮咸王尼胡母辅之等浮诞相矜废弛职业至于頽风败俗名教荡然不更可叹息痛恨也哉昔鲁公父文伯之母犹知勉其子以考职序业而称书説礼之徒反昧此义是何其智出妇人下也盖秩无论崇卑事无论大小职无论重轻惟克既厥心始为有利于国之臣子不然縻禄素餐尸位溺职犹欲长保身名不即罪戾其可得哉夫君之驭臣爵之禄之予之置之生之凡以教忠奖善励天下人臣之心耳至人臣自昧厥心因以负上之心然后必不得已而有夺之废之诛之之事夫岂在上之初念哉于戏治乱之理在庶官敬勿之机在一心为人臣者奈何不察山东通志巻一之一山东通志卷一之二钦定四库全书山东通志巻一之二典谟二圣祖仁皇帝登极恩诏奉天承运皇帝诏曰惟我国家受天眷命祖功宗德肇造丕基我皇考大行皇帝盛德至仁英资大度缵承厯数统一寰区恩泽洽于多方政教臻于上理方期邦国永底雍熙不幸奄弃臣民遽升龙驭顾兹大寳属以藐躬朕㷀㷀在疚本不忍闻而诸王贝勒大臣文武官员人等佥谓神器既已攸归天位不宜久旷坚请再三朕是以俯徇舆志勉抑哀衷于是月初九日祗告天地宗庙社稷即皇帝位仰惟上天眷祐之笃祖宗付託之隆凉德冲龄膺兹重寄敬图觐光扬烈用绍无疆之休其以明年为康熙元年与天下更始式衍旧恩聿𢎞新化所有合行事宜开列于后康熙九年十月上谕朕惟至治之世不专以法令为务而以教化为先其时人心醇良风俗朴厚刑措不用比屋可封长治久安茂登上理盖法令禁于一时而敎化维于可久若徒恃法令而敎化不先是舍本而务末也近见风俗日敝人心不古嚣凌成习僭滥多端徂诈之术日工狱讼之兴靡已或豪富凌轹孤寒或劣绅武断鄊曲或恶衿出入衙署或蠧棍诈害善良雈苻之刼掠时闻讐忿之杀伤叠见陷罹法网刑所必加诛之则无知可悯宥之则宪典难寛念兹刑辟之日繁良由化导之未善朕今欲法古帝王尚德缓刑化民成俗举凡敦孝悌以重人伦笃宗族以昭雍睦和鄊党以息争讼重农桑以足衣食尚节俭以惜财用隆学校以端士习黜异端以崇正学讲法律以儆愚顽明礼譲以厚风俗务本业以定民志训子弟以禁非为息诬告以全良善诫窝逃以免株连完钱粮以省催科联保甲以弭盗贼解讐忿以重身命等项作何训廸劝导及作何责成内外文武该管各官督率举行尔部详察典制定议具奏特谕康熙十八年六月上谕食为民天必盖藏素裕而后水旱无虞自古耕九余三重农贵粟所以藏富于民经久不匮洵国家之要务也比以连年丰稔粒米充盈小民不知蓄积恣其狼戾故去年山东河南一逢嵗歉即以饥馑流移见告虽议蠲议赈加意抚绥而被灾之民生计难遂良由地方有司各官平日不以民食为重未行申明劝谕之故近据四方奏报雨泽霑足可望有年恐丰熟之后百姓仍前不加撙节妄行耗费着各该地方大吏督率有司晓谕小民务令力田节用多积米粮庶俾俯仰有资凶荒可备以副朕爱养斯民至意尔部即遵谕行特谕康熙四十二年三月诏曰朕为天下生民主宵旰勤劳励精图治凡国家之休戚闾阎之乐利晷刻之间无不注意于此天下之大兆民之衆朕谁欺欺天乎至今四十余载亲歴饥馑者不知其几南北用兵者不知其几人心向背者不知其几天变地震者不知其几自责凉德不能抚育履氷临渊兢业惟守仰頼上天眷佑祖宗厚德幸生创业未久之际方免坠失今海㝢昇平年嵗稍和生民俱已乐业迩来诸王大小臣工士庶因朕五旬舆情肫切屡请加上尊号朕坚意固辞不允所请盖朕不以名誉称扬为尚惟以海内富庶为心是以屡蠲赋役频省刑罚总欲使老安少怀风俗淳厚渐几于康乂隆平之治近因淮黄告成乃东南要务再授方畧望有善后朕不辞劳瘁亲往閲视见畿辅山左江浙等省耆老人民俱中心爱戴虽童穉亦咸欢欣瞻仰是知民心皆一用是益深轸念视切如伤所以星夜回銮兹特大沛𢎞恩普施遐迩庶几民生咸登夀域和协徧满寰区所有应行事例开列于后于戏安民则惠益𢎞逮下之恩御衆以寛聿溥好生之德布告天下咸使闻知康熙四十二年八月上谕朕四次经过山东于民间生计无不深知东省与他省不同田间小民俱依有身家者为之耕种丰年则有身家之人所得者多而穷民所得之分甚少一遇凶年则己身并无田亩产业有力者流移于四方无力者即转死于沟壑此等情状尔东省大臣庶僚及有身家者亦当深加体念似此荒歉之嵗虽不能大为拯济若能轻减所入田租以各赡养其佃户不但深有益于穷民即尔等田地日后亦不致荒芜如果民受实惠岂不胜谢恩千百倍耶这奏谢已悉所司知之康熙四十九年上谕朕膺天眷祗承列祖鸿庥统御万方子育兆庻厪懐至治宵旰靡宁际海宇同风邉隅向化遐迩中外帖然袵席之安是皆仰荷天地祖宗福祐之所致也方朕八龄践阼之初太皇太后问朕何欲朕对臣无他欲惟愿天下治安生民乐业共享太平之福而已迄今五十年矣惓惓此心未尝一日少释每思民为邦本勤恤为先政在养民蠲租为急数十年以来除水旱灾伤例应蠲免外其直省钱粮次第通蠲一年者屡经举行更有一年蠲及数省一省连蠲数年者前后蠲除之数据户部奏报通共会计已逾万万朕一无所顾惜百姓足君孰与不足朝廷恩泽不施及百姓将安所施乎朕每嵗供御所需概从俭约各项奏销浮冐亦渐次清釐外无师旅饟餽之烦内无工役兴作之费因以歴年节省之储畜为频嵗涣解之恩膏朕之蠲免屡行而无国计不足之虑亦恃此经画之有素也比来省方时迈已歴七省南北人民风俗及日用生计靡不周知而民所以未尽殷阜者良由承平既乆户口日繁地不加增产不加益日用不给理有必然朕洞烛此隐时深轸念爰不靳敷仁用甦民力明年为康熙五十年思再沛大恩以及吾民原欲将天下钱粮一概蠲免因衆大臣集议恐各处兵饷拨解之际兵民驿逓益致烦苦细加筹画悉以奏闻故自明年始于三年以内通免一週俾逺近均霑德泽直𨽻奉天浙江福建广东广西云南贵州各廵抚及府尹所属除漕项钱粮外五十年应徴地亩银共㭍百贰拾贰万陆千壹百两有奇应徴人丁银共壹百壹拾伍万壹千两有竒俱着察明全免并歴年旧欠共壹百壹拾捌万伍千肆百两有奇亦俱着免徴其五十一年五十二年应蠲省分至期候㫖行康熙五十二年三月上谕朕五十余年上畏下惧以敬以诚覃思上理且以一心对越上帝未尝瞬息稍懈赖昊穹之孚祜祖宗之䕃庇迩来国家蓄积有余民间年嵗颇丰朕以凉德勉思列圣体天顺公虑患操心敷景运于休期洪基业于光显夙夜氷兢宵旰靡遑屈指春秋今届六旬矣覧自秦汉以下称帝者一百九十有三享祚绵长无如朕之乆者朕之虚薄良深歉仄何敢少有倦怠有负孜孜图治之初心况在位乆者始勤终忽往往不能垂令名于后所以干惕之怀弥殷深危之念愈切兼之承平嵗乆幅员日广户口渐增风俗益薄朕与臣邻夙夜在兹以刚健中正惇大成裕谦尊有终持盈保泰犹恐未能岂自满假少有逸豫朕以天下为心天下当亦体朕之衷各矢荩诚皆敦孝敬型仁讲让守己奉公务勤职业官僚胥劝人士奋兴使遐迩之均被小大之咸周以享昇平之福此非朕之德乃天地祖宗之赐今朕式慰中外臣民之请博考典礼大沛膏泽用称朕跻世于仁夀之至意所应行事例开列于后于戏钖民以福为皇极得夀之徴御衆以寛乃万国咸宁之本布告天下咸使闻知康熙五十二年三月二十五日上谕书称文王善养老者孟子云五十非帛不煖七十非肉不饱帝王之治天下发政施仁未尝不以养老为首务近来士大夫只论做官之贤否而移风易俗之实政入孝出弟之本心未暇讲究朕因今日之盛典特宣此意若孝弟之念少轻而求移风易俗其所厚者薄而其所薄者厚矣尔等皆是老者比回乡井之间各晓谕邻里须先孝弟倘天下皆知孝弟为重此诚移风易俗之本礼乐道德之根非浅鲜也昨日甘霖大沛四野沾足朕心大悦尔等毋悞农时速回本地特谕日讲四书解义序朕惟天生圣贤作君作师万世道统之传即万世治统之所系也自尧舜禹汤文武之后而有孔子曾子子思孟子自易书诗礼春秋而外而有论语大学中庸孟子之书如日月之光昭于天岳渎之流峙于地猗欤盛哉盖有四子而后二帝三王之道传有四子之书而后五经之道备四子之书得五经之精意而为言者也孔子以生民未有之圣与列国君大夫及门弟子论政与学天德王道之全修己治人之要具在论语一书学庸皆孔子之传而曾子子思独得其宗明新止至善家国天下之所以齐治平也性敎中和天地万物之所以位育九经达道之所以行也至于孟子继往圣而开来学辟邪説以正人心性善仁义之㫖着明于天下此圣贤训辞诏后皆为万世生民而作也道统在是治统亦在是矣歴代贤哲之君创业守成莫不尊崇表章讲明斯道朕绍祖宗丕基孶孳求治留心问学命儒臣撰为讲义务使阐发义理裨益政治同诸经史进讲经歴寒暑罔敢间辍兹已告竣思与海内臣民共臻至治特命校刋用垂永久爰制序言弁之简首每念厚风俗必先正人心正人心必先明学术诚因此编之大义究先圣之微言则以此为化民成俗之方用期夫一道同风之治庶几进唐虞三代文明之盛也夫读大学自古治道盛于唐虞而其所以为治之道即其所以为学之功后世圣人绍明厥绪以诏来者虽渺然千百载其大义微言岂有殊指哉大学首言明德新民诚不异于尧典所言固可因以推论其符合之故而遡其所由致力之端矣尧典曰克明峻德以亲九族九族既睦平章百姓百姓昭明协和万邦黎民于变时雍大学之言明德新民曰格物致知诚意正心修身齐家治国平天下此所谓先圣后圣若合符节者欤其言克明峻德者统言之也犹大学言明明德也格物致知诚意正心修身者分言之也而尧典阙然未明其义盖尝以是而求之书曰人心惟危道心惟微惟精惟一允执厥中则其所以致力之端不外是矣夫曰惟危曰惟微则辨之不可不早辨所贵致其知矣曰惟精则格物之谓也知之既极其明则守之贵极其诚曰惟一则诚意之谓也以至正心修身皆主于一而允执厥中之义以全继此而家齐国治天下平胥于是受裁成焉孰谓十六字之心传不可以括大学之全书欤朕于帝王修己治人之道虽日加自励而未之有得念大学所由致力之端而合之尧典以明其义云日讲易经解义序朕惟帝王道法载在六经而极天人穷性命开物前民通变尽利则其理莫详于易易之为书合四圣人立象设卦系辞焉而广大悉备自包牺神农黄帝尧舜王天下之道咸取诸此盖四书之文礼乐之具春秋之行事罔不于易会通焉汉班固有言六艺具五常之道而易为之原讵不信欤朕夙兴夜寐惟日孜孜勤求治理思古帝王立正之要必本经学尝博综简编玩索精藴至于大易尤极研求特命儒臣叅考诸儒註疏传义撰为解义一十八巻日以进讲反复卦爻之辞深探作易之㫖大抵造化功用不外隂阳而配诸人事则有贞邪淑慝之别运数所由盛衰风俗所由治乱君子小人所由进退消长鲜不于奇偶二画屈伸变易之间见之若乃体诸躬行措诸事业有观民设教之方有通德𩔖情之用恐惧修省以治身思患豫防以维世引而伸之触𩔖而长之而治理备矣于是刋刻成书颁示天下朕惟体干四德以容保兆民且期庶司百执事矢于野涣羣之公成拔茅允升之美则泰交嫓于明良而太和溢于宇宙庶称朕以经学为治法之意也夫周易折中序易学之广大悉备秦汉而后无复得其精微矣至有宋以来周邵程张阐发其奥惟朱子兼象数天理违衆而定之五百余年无复同异宋元明至于我朝因先儒已发之微㫖或有妄叅已见渐至启后人之疑朕自弱龄留心经义五十余年未尝少辍但知诸书大全之驳杂柰非专经之纯熟深知大学士李光地素学有本易理精详特命修周易折中上律河洛之本末下及衆儒之考定与持论之不可易者折中而取之越二寒暑甲夜披览只字片句斟酌无遗康熙五十四年春告成而传之天下后世能以正学为事者自有所见欤日讲书经解义序天生民而立之君非特予以崇髙富贵之具而已固将副教养之责使四海九州无一夫不获其所也是故古之帝王奉若天道建都树屏以立其纲设官置吏以张其纪经天纬地以尽其才亲亲尊贤以𢎞其业黎民阻饥而为之教稼五品不逊而为之明伦为礼乐以导其中和为兵刑以息其争讼事未然而预为之备患已至而亟为之驱盖治天下之法见于虞夏商周之书其详且密如此宜其克享天心而致时雍太和之效也所以然者盖有心法以为治法之本焉所谓敬也诚也中也敬则神明有主而物欲不能摇诚则孚信在中而伪巧不能间中则公正无偏而邪説不能移凡书中曰钦明曰寅恭曰祗惧曰廸畏皆敬之属也曰允塞曰至諴曰一德曰惇信皆诚之属也曰义制事礼制心曰沈潜刚克高明柔克曰寛而有制从容以和皆中之属也性之者为尧舜禹文身之者为汤武高宗困而学之者为太甲成王悖而去之者为太康桀纣呜唿心法之存亡治道之升降分焉天命之去留系焉曷其奈何弗鉴朕万几余暇读四代之书惕若恐惧爰命儒臣取汉宋以来诸家之説荟萃折衷着为讲义一十三巻逐日进讲兹特加锓梓颁示臣民俾知朕仰法前代圣王志勤道逺然夙夜兢兢思体诸身心措诸政治以毋负上天立君之意夫岂敢一日忘哉是为序二典颂粤稽伏羲始画卦象而未有文词仓颉造字而篆籀之传亦多淹失上古文章之见于六经者殆无有先于二典者矣朕服习尚书景慕勲华之德业羮墙见焉窃以为包罗千古之治术无有出其范围者朝夕涵濡用自励朂爰作颂曰煌煌二典邃古所传干纲坤维岳峙星躔如海负地如日丽天六经诸史肇开厥先钦明濬哲㳟让塞渊至德在躬光被八埏寅饯授时法创玑璇后之仪象咸取则焉廵岳考绩畴咨简贤后之命官率循罔愆文质而奥事简以全高明博厚治象岿然夏商而降踵武鸿编支分派别谟诰丕宣散为万象流为百川仰瞻帝典若陟泰巅伊予夙夜诵习有年望洋测海弗惮精研遥遥统绪深愧仔肩永言兹颂躬自陶甄日讲诗经解义序昔者虞廷命后䕫为典乐之官以教胄子首诏之曰诗言志则诗之为教所从来逺矣盖人性情之发不能无所寄託而诗则兼备六艺讽诵吟咏之间足以观感而兴起者莫善于此故曰温柔敦厚诗教也自夫子删定而后三百之㫖粲然其採之里巷者则为风陈之朝廷者则为雅荐之郊庙者则为颂观其美刺而善恶之鉴昭矣观其正变而隆替之治判矣观其升歌于庙朱絃象管之所唱叹而祖功宗德之具在矣千载而下犹得见江汉之遗风豳岐之故俗关睢麟趾之化蒙瞍七月之箴天保鹿鸣堂陛𢋫飏之盛清庙閟宫歌雍舞勺之章皆赖此三百之存安可不沈酣优渥于其间哉朕尝思古人立训之意既有政教典礼纪纲法度以维持之矣而感通乎上下之间鼓舞于隐微之地使人从善逺恶而不知优游顺适而自得则必赖乎诗如天之生万物也日以暄之雨以润之露以濡之雷霆以肃之而又必宣畅八风以疏通而条达之然后万𩔖咸遂其生养而无促迫矫强之弊故敎至于诗而微矣治至于诗而极盛矣朕志慕隆古淳穆之理崇奖诗教爰命儒臣辑成诗经讲义日进于坐隅朝夕观览凡立説一凖于考亭而旁蒐义藴兼及註疏博综名物亦叅尔雅又思夫子平日雅言之教称引诵説惟诗最多如大学中庸孝经篇末必引诗以咏叹之亦以见古人之斯须不离乎此也朕亦欲四海臣民谨思贞度以扬风扢雅之学偕进于温厚和平之教故序而颁之此则朕之所深望也夫日讲春秋解义序朕惟春秋者帝王经世之大法史外传心之要典也大义炳若日星而褒贬笔削微显婉章非后世所能窥至其立法谨严宅心一本忠恕因善恶是非而施予夺焉有正例有变例有事同而辞异有事异而辞同一人之身前后不相掩一人之事功过不妨殊如化工之肖物随𩔖付形未尝有所容心于其间后之説经者或穿凿深文或附会失实固难悉当圣人之心左氏亲见圣人公羊糓梁及门子夏犹彼此牴牾驳互见何况去圣人日逺纷纭探索如汉唐以下董仲舒赵匡啖助诸家乎惟宋康侯胡氏潜心二十年事本左传义取公糓萃诸家之长勒成一家之书虽持论过激抉隐太严未必当日圣心皆然要其本三纲奉九法明王道正人心于春秋大㫖十常得其六七较之汉唐以后诸家优矣朕万几之暇研精六经窃有慨于春秋经圣人手定其衮钺本乎王章刑赏原于忠厚义例虽繁而其明白正大之㫖必不如后之説经者委折碎细若此爰命儒臣撰集进讲大约以胡氏为宗而去其论之太甚者无传经文则博採诸儒论注以补之朕亦时有所折衷期归于一编辑成书朝夕省览亦欲俾学者有所遵守其于经世大法传心要典未必无少助云尔春秋传説彚纂序六经皆孔圣删述而孟子特言孔子作春秋左氏公羊糓梁三家各述所闻以为传门弟子各衍其师説末流益纷以一字为褒贬以变例为赏罚微言既絶大义弗彰至于灾祥䜟纬之学兴而更趋于怪僻程子所谓炳若日星者不因此而反晦乎迨宋胡安国进春秋解义明代立于学宫用以贡举取士于是四传竝行宗其説者率多穿凿附会去经义逾逺朕于春秋独服膺朱子之论朱子曰春秋明道正谊据实书事使人观之以为鉴戒书名书爵亦无意义此言真有得者而惜乎朱子未有成书也朕恐世之学者牵于支离之説而莫能悟特命大学士王掞纂辑是书以四传为主其有舛于经者删之以集説为辅其畔于传者勿录书成凡若干巻名之曰传説彚纂夫春秋之作以游夏之贤不能赞一词司马迁称七十子之徒口授其传㫖而人人异端当时已无定论后之诸儒欲于千百年后悬断圣人笔削之指不亦难乎是书之辑亦惟择其言之当于理者虽不敢谓深于春秋而辨之详取之慎于属词比事之教或有资焉是为序读周礼书后周礼一书先儒信者半疑者半其疑者曰周衰诸侯灭去其籍自孔子时已不具至孟子时尤残缺莫考故曰其详不可得而闻夫孟子当秦未燔书之前已不见周礼汉世焉得而有之且其大者莫如建官封建井田等事然东西都为地甚狭何得王畿道里四方各距千里宫府内外官制何得比夏商遂益万倍五等封地何所并徙而能斥大九州沟洫井田乡遂公邑何以利害同而法制异其为后儒伪造之书而非周公之旧也其信者曰周礼寓兵农则以井田定惟正则以什一教万民则以鄊遂养士秀则以学校治天下则以封建其要有六典八法八则九柄九贡九式之序其次有祭祀朝觐冠昏丧纪师田行役之条无不详备周宻虽其间细琐职事或出后人附会然大体要所在非圣人创建不能也朕谓二説皆儒者读书考究之言未可偏废若夫帝王法古致治总在师其意而不泥其迹孔子曰殷因于夏礼所损益可知也周因于殷礼所损益可知也夫损益者因时制宜之谓程颢曰有关睢麟趾之意然后可行周官之法度朱熹曰周礼是圣人姑为一代之法尔到可用处圣人须别有权衡之道诚哉斯言夫泥其説而用之王莽王安石遂致流毒天下若师其忠厚之意以措诸纪纲法制之中则何遂不可比隆成周朕故以孔子及程朱之言为读周礼法日讲礼记解义序朕闻六经之道同归而礼乐之用为急孔子曰安上治民莫善于礼又曰上好礼则民莫敢不敬诚以礼者范身之具而兴行起化之原也天之生人品𩔖纷纶莫可纪极圣人起而整齐之法于天则于地顺于人达于时协于鬼神斟酌而损益以定其品节限制俾天下化其好逸恶劳之心而予以从善弃恶之道蒸蒸焉日蹈履于中正而不敢越盖非有以强之也率乎其理之所安而已其纲有三百其目有三千大者在冠昏丧祭朝聘射宴之规小者在揖譲进退饮食起居之节循之则君臣上下頼以序夫妇内外頼以辨父子兄弟婚媾姻娅赖以顺而成反是则尊卑易位等杀无章家未有能齐而国未有能治者故曰动容中礼而天德备矣治定制礼而王道成矣尝遐观三代禹汤文武惇叙彛典以倡导天下而其时之诸侯秉礼以守其国大夫士遵礼以保其家下至工贾庶人畏法循纪以世其业鸣唿何风之隆哉朕企慕至治深惟天下归仁原于复礼故法宫之中日陈礼经讲习䌷绎盖不敢斯须去也慨自嬴秦焚烧典籍礼乃灭亡汉兴崇尚儒学礼经始显传之者十三家而戴德戴圣为尤着圣所传四十九篇即所谓礼记者是已迨程子朱子出表章学庸遂开千古道学之统其余四十七篇虽杂出于汉儒亦皆传述圣门格言有切身心要㫖朕熟之复之靡间寒暑积有讲义裒成全部弁以叙言用以无忘斯勤然岂徒效儒生佔毕云尔哉务佩服其训词而实体诸躬修措之邦国使百尔怀恭敬逊让之诚兆庶凛撙节防闲之则德化翔洽上嫓隆古庶乃惬朕敦崇礼教之意也夫孝经衍义序朕缅维自昔圣王以孝治天下之义而知其推之有本操之有要也夫孝者百行之原万事之极书言奉先思孝诗言孝思维则明乎为天之经地之义人性所同然振古而不易故以之为己则顺而祥以之教人则乐而易从以之化民成俗则德施溥而不匮帝王奉此以宰世御物躬行为天下先其事始于寝门视膳之节而推之于配帝飨亲觐光扬烈諴万民而光四海皆斯义也孔子教孝之言散见于册籍而统会于孝经曾子以纯孝亲承斯训其辞约其㫖逺条贯终始综括羣论言孝之义于斯为备自颜芝藏本出于汉初考註笺释代有其人如孔安国郑康成皇侃邢昺辈无虑百余家大约皆诂训章句辨论古今文同异而求其推广义藴达之于万事万物而皆莫出其范围者则尚未之备也世祖章皇帝𢎞敷孝治懋昭人纪特命纂修孝经衍义未及成书朕缵承先志诏儒臣蒐讨编辑倣宋儒真德秀大学衍义体例徴引经史诸书以旁通其説窃以仲尼称至德要道以顺天下又曰教之所由生而后详列天子诸侯卿大夫士庶人之五孝此则一经之大㫖亦犹大学之言明德新民格致诚正修齐治平也是故衍至德之义则仁义礼智信之説备矣衍要道之义则父子君臣夫妇昆弟朋友之论备矣衍教所由生之义则礼乐刑政之属备矣衍五孝而皆以爱敬为本明贵贱之所同也由天子之敬亲推之则郊丘宗庙典礼之义备矣由天子之爱亲推之则仁民育物抚绥爱养之义备矣无非敬也无非爱也即无非孝也递而至于诸侯之不骄不溢卿大夫之法服法言法行士庶人之忠顺事上谨身节用何一非爱敬之义推而极之通于神明贯乎天地夫宁有涯际乎哉书成凡一百巻镂板颁行并制叙言冠于简端庶几嘉与海内共遵斯路家修子弟之职人奉亲长之训协气旁流休风四达以成一代敦厚鸿龎之治斯则继述光烈尊经崇本之意也夫性理精义序朕自冲龄至今六十年来未尝少辍经书唐虞三代以来圣贤相传授受言性而已宋儒始有性理之名使人知尽性之学不外循理也故敦好典籍于理道之言尤所加意临莅日乆玩味愈深体之身心验之政事而确然知其不可易前明纂修性理大全一书颇谓广备矣但取者太烦类者居多凡性理诸书之行世者不下数百朕尝病其矛盾也爰命大学士李光地诠择进覧授以意指省其品目撮其体要既使诸儒之阐𤼵不杂于支芜复使学者之披寻不苦于繁重至于图象律厯性命理气之源前人所未畅发者朕亦时以己意折中其间名曰性理精义颁示天下读是书者自有所知也已寛严论昔子产之论政也曰惟有德者能以寛服民其次莫如勐斯殆为郑言之耳要非致治之本论也致治之本在寛仁今夫天化育万物生之以春长之以夏成之以秋藏之以冬隂阳消息四序代嬗而其道归于生生为用仁爱为极夫岂春夏寛而秋冬严欤古之圣王知其然体上天仁爱之心出而御物德以道之政以齐之刑以范之惟务化民于善闲民于义而已不忍制民以术憷民以威也是故五刑之属三千皆本恻怛之心以出之而非惨刻峻削之为也夫物刚则折絃急则絶政苛则国危法峻则民乱反是者有安而无危有治而无乱三代之成事无论已秦用李斯挟荀卿之学行督责之令不数年而秦亡汉高以寛大为政入关而万民大悦光武以柔道治天下而王业用兴唐太宗听魏徴之言崇尚教化而几致刑措是古之帝王以寛得之者多矣未闻其以寛失也若后世祖述申韩之徒有谓民骄于爱听于威非严不足以集事不知衰世之主百度废弛驯致沦败者其失在纪纲废弛讵寛之谓哉朕抚绥元元期以纯王之道化民成俗凡束湿之政弗敢庸也苛察之明弗敢尚也恐恐焉日虑其刑之重而德之薄夫宁忍从事于勐欤书曰克寛克仁彰信兆民诗曰不竞不絿不刚不柔敷政优优百禄是遒诗书之言朕之蓍鑑矣愼刑论圣人之治天下有礼有刑礼也者所以劝民之为善也刑也者所以禁民之为非也五伦以为凖三物以为防渐而摩之优游而自化之邪慝不作比户可封圣人之心岂不甚惬而势有不能于是制为刑罚以驱之于后使天下之人𢥠然有所畏而不入于非彛是刑之设也圣人之所不得已也其轻者伤肌肤重者戕性命天下之惨痛至刑罚极矣圣人在上不能使天下无刑人而政平讼理一民一物卒无顚连困苦之虞者则惟此愼刑之道得也夫生人之性有善而无不善陷溺既久匪僻廼生一旦丽于邮罚虽欲悔之固无及已故圣人之愼刑所以全民衷也雨露雷霆天之所以成嵗功也而一嵗之中雨露时行雷霆之用不数数见焉故圣人之愼刑所以顺天道也在易之噬嗑其象为明罚勅法而即继之以贲曰无敢折狱丰之象为折狱致刑而即继之以旅曰明愼用刑噬嗑上离下震丰上震下离于义为明为断而贲与旅皆有艮体于义为止圣人之意以为用刑之道贵乎明断相资而必本之于至愼圣人之心如此其昭然而可覩也然则愼刑者所以止刑也书曰刑期无刑其谓是欤朕尝谓欲天下之治必使刑狱清简者诚有见于此也盖惟刑愼则不滥善人无误罹文网之惧刑愼则必当不善者无侥倖茍免之心天下虽大天下之民虽衆使为善必䝉福泽为不善必不可倖免则是非别白大道昭明㑹极归极是训是行而刑措不用矣学校论治天下者莫亟于正人心厚风俗其道在尚教化以先之学校者教化所从出将以纳民于轨物者也是以古者家有塾党有庠术有序国有学人生八嵗自王以下至于庶人之子弟皆入小学及其十有五年则自元子衆子以至公卿大夫元士之适子与凡民之俊秀皆入大学盖自家至于国莫不有学自天子至于庶人莫不学自幼至于长莫不有学凡学有诗书礼乐以为之本干戈羽籥以为之文父子君臣长幼之道于是焉观之六德六行之教于是焉取之所以淑其耳目手足之举措而养其心以复其性以为修己治人之大者可谓备至矣是以当时之君子履信思顺以事其上小人亦皆乐循礼而耻犯法侯挞不事而至治以兴后世学校寖广博士之途寖繁所以立教之方失先王之遗意士之游其中者直以为利禄之阶欲期道德之一讵不难哉且夫今之所谓教者诵读焉而已尔而又弗实致其力以防其放僻邪侈之心使气之充而识之明以渐求复其性其何以为修己治人之道哉故曰敎隆于上化成于下敎不明于上而欲化成于下犹却行而求前也教化者为治之本学校者教化之原欲敦隆教化而兴起学校者其道安在在务其本而不求其末尚其实而不务其华以内行为先不汲汲于声誉以经术为要不屑屑于文辞如是则于圣人化民成俗之道庶乎其有当也夫居敬行简论观民气之静躁而政之得失可知也观政事之烦简而治之隆替可知也上古之世淳淳闷闷执契而自平结䋲而自治猗欤盛矣自禅继相承创守代见张弛因革道非一端约而举之其政简者其治隆其政烦者其治替此古今不易之理虽百世而可知也虽然此特就其所行者言之耳若夫宰治之原则有至要者存焉使操之本无而一以简为主则任法之弊必伤于综核省事之渐必流于丛脞秦之衡石程书晋之清言召祸其所失均也主之以至一本之以无私正心以穷理而是非不得淆其中虚己以知人而邪正不得荧其外夫然后见之措施清静画一无为而治事有不期简而自简者故曰君子之学大居敬农桑论尝观王政之本在乎农桑虞舜之命弃曰汝后稷播时百糓禹之告舜也曰政在养民水火金木土糓惟修殷之考绩羣辟亦曰稼穑匪懈周以农事开基至成王之世制礼作乐典章明备彬彬郁郁然周公所作蒙史所歌若豳风七月之篇其道于耜举趾采桑载绩之事反覆不置何前后圣同一指欤盖农者所以食也桑者所以衣也农事伤则饥之原女红废则寒之原小民饥寒迫于身而欲其称仁慕义有无不竞遵路会极其势不能朕尝躬行三推以率天下农矣而敦实崇俭之令绳督有司靡不加意宜乎薄海以内袯襫之衆比肩于野杼柚之声相闻于里庶几古初醇朴之风乃逐末者未尽息而锦绣纂组之文日盛也中夜求治惄焉虑之孟子曰菽粟如水火而民焉有不仁㫖哉斯言使天下之民咸知贵五糓尊布帛服勤戒奢力田孝悌而又德以道之教以匡之礼以一之乐以和之将比户可封而跻斯世于仁夀之域故曰农桑王政之本也王道论治天下必审择所以为治之道然后运之有本而措之也不劳盖得其道则一时无赫赫之功而久大之业可以永建而不拔不得其道则虽殚精敝形而终无以几于治故治理之方不可不审也其要在仁义而已矣昔三代之盛也蠲烦去苛屏饰斥伪先躬行而后文告崇礼让而缓刑罚优游渐渍不期效于旦夕迨积之既久风俗日茂人心日醇大化敦龎号为上理此行仁义之所致也秦汉而下务为一切茍且之政以检束其民民生其时亦皆匿情饰貌以应其上上下相䝉竞趋媮薄治功之降逺不古若此则不行仁义之过也故曰仁以育之义以正之仁以育之所以养也义以正之所以教也孔子曰如有王者必世而后仁又曰圣人久于其道而天下化成盖言王道之成仁义之效也是以圣王在上制田里广树畜省刑而薄敛崇本而抑末使天下之民家给人足有俯仰之乐而无阽危之患由是立庠序之制置慈惠之师修六礼以节其性播六乐以淑其情明七教以兴其德齐八政以禁其非当是之时六合之逺一家之积也四海之广一身之推也天下之久安而长治犹泰山而四维之也其去夫驩虞之治不亦逺乎呜唿天下重器也有天下大业也彼挈缾之智犹必厝之于至安况夫居重噐而履大业者哉盍亦知所择矣勤俭论尝观尧以执中之㫖授舜舜以执中之㫖授禹而孔子之称禹曰无间然舜亦美其勤邦俭家盖以禹之奉己简薄而于天地祖宗生民数大事克备夫道以致其厚有合于中之㫖焉夫崇宫室丰饮食美衣服此人心也其几易溺敬天地孝祖宗拯民生此道心也其几易怠溺则侈侈则嗜慾日荒怠则逸逸则理道日逺发于一心见诸天下而盛衰治乱之途判矣传曰私欲𢎞多则德义鲜少德义不行则迩者骚离逺者距违甚言奢之不可不戒也至书载文王卑服即康功田功又言自朝至于日中昃不遑暇食用諴和万民伊尹之告太甲曰慎乃俭德惟怀永图噫俭与勤之道尽之矣朕检心省身常恐弗及故万几日御以自砥砺而宫中府中之用刻意损抑较之前代每嵗所需十不及一虽不敢比于大禹文王之为君而兢兢勿侈勿逸之念恒欲化雕返朴祛肆崇敬以务几乎道然人心危而道心微茍侈泰之私中于几微势必形于家国其弊有不可遏者则慎修思永尤执中之要道也欤王道近民论尝读诗至鲁伯禽报政之事而深叹古圣人致治无他道也惟在因民之心而已矣周公之言曰政不简不易民不有近平易近民民必归之㫖矣哉非圣人何能语此夫民虽至愚且弱莫不各懐所欲顺之则易与为治拂之则日趋于非此必至之势也圣王知其然故因民之欲遂其生也予之以田里树畜之资导之以农桑衣食之术公旬有限而勿夺其时补助频行而常惜其力然又念民心莫不好善而恶恶于是因其父子兄弟之爱发其孝友婣睦之良习之于党塾申之于庠序俾愚者安身于袯襫而妇馌夫耘昼茅宵索终嵗勤动而不以为劳其秀者则释耒耜而敦诗书被服儒雅日莘莘于爼豆钟鼓之间而不觉或有不率者设为法制以整齐之立为刑辟以董戒之要皆示之以不得不然而非耑恃此以为迁善去恶之具也唐虞之世敬敷五教而外服就流宅之刑大率有其名而不用者尔故臯陶之称帝德曰临下以简御衆以寛又曰好生之德洽于民心兹用不犯于有司夫民至不犯其治蔑以加矣而实感格于好生之主德斯岂非用简与寛之效哉降自三代汉之文帝唐之太宗咸遵斯道故一时几于刑措其他英察者或流为束湿综核者或入于烦苛法令滋章驯致衰乱此皆未明于易简近民之道者也易曰易则易知简则易从易知则有亲易从则有功而大学之言絜矩本之以所好所恶孟子之原得民心亦归之于与聚勿施合圣贤诸説推之徳不外因民之心以为凖然则易简者近民之实而近民者王道之㫖欤业广惟勤论盖闻天运于上则四时不忒而嵗功成故自开辟以来阳变隂合屈伸徃来无一息之或停而后气化周流亭毒万物髙下散殊俾之各得其所行健故也代天工以理万物者亦若是而已矣周官之戒卿士曰业广惟勤即虞帝之廷𢋫歌交赞亦曰率作兴事屡省乃成书又曰弗谋胡获弗为胡成圣贤之言固先后同揆也国家稽古建官虽职有繁简秩有崇卑而设一官则必有一官之事规条待其整理吏胥式其言动百姓视其董率要未有不以黾勉奋迅而成惰窳偷安而败者也古之官箴曰卿大夫朝考其职昼讲其庶政夕序其业夜庀其家事而后即安岂不在于能勤哉惟勤则能豫豫则临事有寛裕之体而不困于烦剧惟勤则能审审则事机有坐照之明而不至于闇汶惟勤则志气日新而可以振阘冗之习惟勤则心思日用而可以生智勇之才以之治事则官无废事以之临民则民无失职业之广也断在乎是此固庶司百职所同然而况卿士为振纲挈领之人尤所当自励者哉推而广之凡士农工贾皆各有当勤之业士而不勤则学殖落而日即于荒陋矣农而不勤则耕获失其时八口不能饱矣工贾而不勤则居肆之业荒懋迁之功弛无以牵车牛而致洗腆矣尚何以望其业之成哉朕尝覧古人之言曰自朝至于日中昃不遑暇食又曰不寳尺璧而寳寸隂实惟勤之一言通贵贱上下而一之者也故因而论列之亷静论尝读汉诏有曰吏不亷平则治道衰又曰俗吏矫饰外貌似是而非安静之吏悃愊无华日计不足嵗计有余善哉亷静之言立身行已之大端制事理物之要道凡为学者皆宜然也况人臣之䇿名委质任职临民者乎盖礼义亷耻管子所谓国之四维夫亷者四维之一而已矣然未有秉礼守义知耻而不亷者也自为吏者有贪私之实而后重亷洁之名故尤以亷为贵何则亷则有所不取有所不取则有所不为凡无礼无义无耻者皆所不为者也吏茍亷矣则奉法以利民不枉法以侵民守官以勤民不败官以残民民安而吏称其职矣吏称其职而天下治矣故吏尤以亷为贵也夫有所不取之谓亷有所不为之谓静惟亷故静未有不亷而能静者也既能亷而静矣则有所不为也而后可以有为举凡利于民者行之必力病于民者除之亦必力事治而民安无非静也夫岂优游自私保利禄而不恤民事之谓静乎故凡博安静之名不可谓之真能安静犹之博亷平之名者不可谓之真能亷平者也昔人有言曰古之清勤为国修政今之清勤为己修名夫为国修政者忠于君为身修名者私于己臣之事君与君之待臣贵其私于己乎故愿天下为真亷吏斯能为真安静之吏盖久矣厪于怀也因读汉诏故遂论之如此训饬士子文国家建立学校原以兴行教化作育人材典至渥也朕临驭以来隆重师儒加意庠序近慎简学使釐剔弊端务期风教修明贤才蔚起庶几朴棫作人之意乃比来士习未端儒效罕着虽因内外臣工奉行未能尽善亦由尔诸生积痼已久猝难改易之故也兹特亲制训言再加警饬尔诸生其敬听之从来学者先立品行次及文学学术事功原委有序尔诸生幼闻庭训长列宫墙朝夕诵读宁无讲究必也躬修实践砥砺亷隅敦孝顺以事亲秉忠贞以立志穷经考义勿杂荒诞之谈取友亲师悉化憍盈之气文章归于醇雅毋事浮华矩度式于规绳最防荡轶子衿挑达自昔所讥茍行止有亏虽读书何益若夫宅心勿淑行已多愆或蜚语流言胁制官长或隐粮包讼出入公门或唆拨奸滑欺孤凌弱或招唿朋类结社要盟乃如之人名教不容鄊党弗齿纵倖逃褫扑滥窃章缝返之于衷能无愧乎况乎鄊㑹科名乃抡才大典闗系尤鉅士子果有眞才实学何患困不逢年顾乃标榜虚名暗通声气夤縁诡遇罔顾身家又或改窜鄊贯希图进取嚣凌腾沸罔利营私种种弊情深可痛恨且夫士子出身之始尤贵以正若兹厥初拜献便已作姦犯科则异日败检踰闲何所不至又安望其秉公持正为国家宣猷树绩膺后先疏附之选哉朕用加惠尔等故不禁反复惓惓兹训言颁到尔等务体朕心恪遵明训一切痛加改省争自濯磨积行勤学以图上进国家三年登造束帛弓旌不特尔身有荣即尔祖父亦増光宠矣逢时得志宁俟他求哉若仍视为具文玩愒弗儆毁方跃冶暴弃自甘则是尔等𡨕顽无知终不能率教也既负栽培复干咎戾王章具在朕亦不能为尔等寛矣自兹以往内而国学外而直省鄊校凡学臣师长皆有司铎之责者并宜传集诸生多方董劝以副朕怀否则职业弗修咎亦难逭勿谓朕言之不预也尔多士尚敬听之哉督抚箴芒芒方域分理需人岳牧之选实惟重臣寄以封疆千里而逺地则星罗令犹风偃控摄文武统御官司绳违紏慢宣德布慈亷善是旌贪黩毋宥小眚是矜吞舟毋漏彼昏而墨日削月朘或市徇纵以恣矫䖍泽不下殚民隐罔恤政廼不和为时蟊贼曽是源浊而流则清曽是表正而景则倾职汝之由是曰旷坠轸我元元保釐奚赖天命天讨我不敢私朂哉有位敬听箴辞守令箴五等封建古今异宜郡县之制百王同规壤地磐牙提封棊峙大者一州小则百里有社有稷有民有人守令何职职兹拊循劝农课桑宣条设教偃风以德从星惟好毋营筐箧毋急簿书悃愊之治嵗计有余莫高匪天而卑其听莫愚匪民而智其性民不可掩天不可欺一之不慎而戚自诒稽古治效嘉禾瑞麦勉能其官绍休前迹河臣箴自古水患惟河为大治之有方民乃无害禹疏而九平成攸赖降及汉唐决复未艾渐徙而南宋元滋溢今河昔河议不可一昔止河防今兼漕法既弭其患复资其力矧此一方耕凿失职泽国波臣恫瘝已极肩兹鉅任曷容怠佚毋俾金隄溃于蚁穴毋使田庐沦为蛟窟毋徒縻国帑而势难终日毋虚劳畚筑而功鲜覈实务图先事尽利导䇿莫悔后时饰补苴术勿即私而背公勿辞劳而就逸惟洁清以自持兼集思而广益则害无不除绩可光册示我河臣敬哉以朂漕臣箴国家定鼎会极幽冀嵗漕东南积偫惟备舳舻衔尾数百万计转输有程贵以时至专设重臣式董厥事我徒我旅亦云孔勚尚其寛恤厚彼糗粻尚其抚绥摩彼疴痒毋借空名耗闾左藏毋踵陋习损经制常尔克持亷则吏罔弗臧吏克守法则军罔弗康军既乐康竞輓以将孰困而逋孰盗其粮官茍剥之用饱已囊下复效之䑕雀曷防濡滞河干如稻集蝗总计而论蚀我太仓国储民食毋乃两伤尔膺斯任莫沗王章提镇论武臣之职建威销萌星罗棊布以壮干城韬钤宜裕纪律宜明拊循宜至训练宜精计安黎庶爰设五兵易言畜衆诗咏求宁闾阎叅伍勿扰吾氓山无伏莽海絶长鲸民恬耕凿惟尔之能馈饷时给毋致唿庚尔能亷洁衆以饱腾投醪饮河古史所称惠逮卒伍忠爱乃生如捍头目如卫父兄羣心从违视尔攸行文武辑睦毋相抗衡军民调剂务持其平朕亲简閲黜陟有程下逮偏裨选授匪轻才勇必录窳惰必惩矧尔大帅节钺是膺宜体朕意勉竭股肱东廵出都作阊阖来天风玉仗排双鳯乔岳耸高标廵方翠华动次德州即事近郭人烟集遥天月上初新寒添夜漏不寐坐看书九河故道野树迷深岸荒荆露浅沙还思乘四载岂效泛浮槎平原冬晴桞叶未落潦尽寒潭初清龙镳千骑万骑雁队一声两声渡济水晓渡更临济水野风时卷霓旌几曲寒流荡漾十月舆梁始成廵幸东鲁黎庶拥马瞻拜命诃警者弗禁得以察其疾苦东来端为重民生不事汾隂泰畤名井里俨存齐国俗田畴还忆歴山耕暂寛羽骑钩陈卫一任村童野老迎敢道迩言勤访察止期治理得舆情趵突泉十亩风潭曲亭间驻羽旂鸣涛飘素练迸水溅珠玑汲杓旋烹鼎侵阶暗湿衣似从银汉落喷作瀑泉飞登济南城望华不注百雉城临济水隈云山环拱接青莱更看瘦削孤峯色独立亭亭秀作堆登岱巖巖岱岳高无极攀陟遥登最上头路转天门青霭合峯廽日观白云浮振衣嶻凌千仞骋目苍芒辨九州欲与臣邻崇实政金泥玉检不须留百丈崖观瀑悬崖千尺响奔湍磵道嶒峵动石澜彷彿青天有风雨松隂漠漠逼人寒岱顶对月夜宿乔岳巅缈缥近云阙孤高絶尘翳天外见明月不闻城市喧惟听空籁发开轩肆遐覧万象争突兀对此心悠然清梦自超越汶水吟汶水潺潺清似玉石涧萦纡行踯躅连山百里入莱芜松栢绵䝉冬尚绿䝉隂晓雪一片寒云向晓封雪花应候慰三农马蹄碎踏琼瑶路隔断䝉山顶上峯沂水板桥缇骑度沙岸野舟移想像二三子浴沂春暮时泉林寺即子在川上处偶从川上驻行㫋密树重林带野烟俯仰古今成一辙源泉昼夜尚涓涓途中长至旌门已报黄钟节六琯葭飞律未残叆叆占云书太史玱玱执玉忆郊坛阳升一线宫中日氷合重渊野外寒景福重闱应有庆晴光捧处是长安南巡再过济南六御重经厯下城频将疾苦问苍生肩摩毂击风犹在土沃农恬世乆平户户春灯佳节过村村社鼓乐郊盈韶年渐布阳和泽淑气晴光仗外横观珍珠泉济南多名泉趵突珍珠二泉为最昔经过趵突曾赋篇什今临珍珠泉上爱其澄澈题曰作霖一泓清浅漾珠圆细浪潆洄小荇牵偶与诸臣闲倚槛堪同鱼藻入诗篇经泰山之麓曩于甲子冬日登泰山之巅览秦汉以来故蹟俯眺寰区凴临沧海今兹南巡复税驾山麓因望岱宗而展礼焉耸巘高峯记昔攀春回瀑水响潺潺万层石级云霄上千里烟村缥缈间暂驻犹然思往事凴陵直欲小人寰朱旗翠葆疎林外已见巍巍俯衆山自宿迁解缆一日夜达山东境千里南程几日回轻舟直下泝潆洄天风更假帆樯便一夕山东境上来春晴舟中作野水漫漫野岸长几行嫩栁带斜阳不知春色来多少但觉飞花处处香途次书怀长乐慈颜两月违白云迢逓恋晴晖轻舟不系兼程进应话民风坐漏稀亲閲运河堤旧嵗隂霖胜忧勤亿兆难析津通鹊渚形势接桑干物理常求治朝堂亦自安运堤乆未整岸堰最宜完夹道黎民悦沿河老幼欢云容随豹尾暑气拥仙銮九醖贤人酒三浆龙鳯团匡牀搜典诰流水奏幽兰櫂响逼前驾渔歌进小滩去回四百里舟次五云端三渡济河即事淑气霓旌绕光风拂济川曽经三次渡未若十年前疾苦劳宵旰深恩赖保全颇知民食重安抚责臣贤趵突泉留题源清流洁四字突兀泉声涌浄波东流逺近浴羲和源清分𣲖白云洁不虑浮沙汚水涡夜登泰山日斜登泰岱岭腹隔层霄深夜回銮处便忘石磴遥见泰安等数州县饥民亟命设法赈济东路行辇到人食正荐饥唿庚儿女盼宸游衆所依村中皆菜色散去掩柴扉救荒先发糓转漕迅如飞两旬无多日有司报民归地丁既已贷私𣲖务全希尽力专邦本留意欲国肥麦秋犹可望黎民其庶几东八牐舟遇顺风志喜千里程途数日还岸回转转抱清湾云帆不用荃桡力喜志恩从大内颁閲两河告成事毕因有恩诏星夜回京至天津书怀閲河临南国飞斾转金台不畏中宵困岂因华祝催千秋明镜鑑万夀鄙霞杯沐雨栉风𦂳恩从涣汗开过临清闸岸转蒲帆速樯回树影低波倾闸势险熘急浪声齐连嵗歌云汉今春释惨悽往还为赤子注意在黔黎南巡舟行会通河襍咏四首风劲寒犹在低蓬抵博平麦畦青遍野方忆近清明三载齐民饥多方济一喘后先益在兹晷刻心难遣迟日云烟静芳春膏泽多时旸时雨望祝稔并祥禾案读临清流澄怀夕景悠勅几逢事少吟咏敢忘忧乙酉南廵途间观麦少雨上已日抵微山湖口闸春雨大霈因赋五言近体一首以志喜农事遍东臯心闲不自劳闸添济运水风送逐渔篙雨罩湖光隐春深日影高遥观两岸麦乐志赋轻舠德州长河絶流澌晓坐寒仍肃若使居深宫安知有冷燠东昌道中陌草稀踈绿未囬水村近午暖微催万人争向船头望多是喁喁待泽来舟过济宁济水平分南北流山桃花绽古墟头粼粼碧浪层层树便觉春风起櫂讴过八牐宛转河形一线通潴流叠石赖人功天庾嵗嵗关飞輓全在随时启闭中仲子庙河口孤祠在千年祀典存当阶松半偃绕碣藓堪扪懐古题新额遗风想圣门行舟清昼永岸草採芳荪途次端午蕤宾逢夏律午日俯澄流黄鸟林中变新蒲岸外稠宫筵传綵糭仙酒泛丹榴遥忆蓬莱上垂杨䕃御沟山左道中鳯䑵南廵往复归夏禽拂水避云旂川平桂櫂何须举风正蒲帆疾似飞鸡犬满村人足食茧丝入市户充衣闲闲陌上晴曛好暇览时光畅万几望岱忆旧青天竦峙翠云浓端坐船头眺岱宗忆上崇嶐最高顶非探芝检效东封阙里重修思欲一往以天气日暑急奉慈舆北归未得瞻视纪诗八韵广殿丹青焕飞甍黼藻新思排仙驭往却奉翠舆辰仰慕尼山侧兴懐泗水滨存心惟志道勉力事依仁望斗知非逺升堂念每惇庑松应鬛长阶桧益苔皴过鲁时逢夏归㠶罢问津迢迢曲阜路沿泝几劳神见途中夏麦将熟志喜江浒淮壖道已周归看东省麦盈畴雨滋膏润麦多秀早庆今年大有秋山东通志巻一之二山东通志卷一之三钦定四库全书山东通志巻一之三典谟三皇帝登极恩诏奉天承运皇帝诏曰惟我国家受天绥佑太祖太宗肇造区夏世祖章皇帝统一疆隅我皇考大行皇帝临御六十一年德茂功髙文经武纬海宇宁谧厯数悠长不谓谢弃臣民遽升龙驭亲授神器属于藐躬朕皇考大行皇帝德妃之子昔皇二子弱龄建立深为圣慈钟爱寝处时依恩勤倍笃不幸中年神志昏愦病类风狂皇考念宗社重任付託为艰不得已再行废斥待至十有余年沉疾如故痊可无期是以皇考升遐之日诏朕缵承大统朕之昆弟子侄甚多惟思一体相关敦睦罔替共享昇平之福永图磐石之安孔子曰三年无改于父之道我皇考临御以来良法美政万世昭垂朕当永遵成宪不敢少有更张何止三年无改至于皇考知人善任至明至当内外诸大臣朕方亟资翊赞以期终始保全务宜竭尽公忠恪守亷隅俾朕得以加恩故旧克成孝思倘或不守官箴自干国纪既负皇考简拔委任之恩又负朕笃爱大臣之谊部院属吏直省有司亦宜实心任事洁已奉公不得推委上官自旷厥职天下百姓受皇考恩泽日久蠲赈频施劝惩备至间有愚氓甘犯律令皇考每遇谳决必加详审爰书累牍披閲靡遗少有可生之路立施法外之仁凡我百姓各宜孝亲敬长畏罪怀刑以副朕仰法皇考如天好生之意兹因诸王贝勒大臣文武官员人等佥谓天位不可乆虚宗社允宜早主再三陈请朕勉狥舆情暂抑悲痛于是月二十日祗告天地宗庙社稷即皇帝位以明年为雍正元年仰惟先志之宜承深望皇图之永固遹昭新化期衍旧恩于戯追慕前徽继述无忘于夙夜广推圣泽恩膏愿被于寰区凡尔亲贤文武其共矢荩诚各输心膂用绍无疆之业永垂有道之庥布告天下咸使闻知雍正元年八月上谕各盐政官员国家欲安黎庶莫先于厚风俗厚风俗莫要于崇节俭周礼一书上下有等财用有度所以防僭越禁骄奢也孟子亦曰食时用礼菽粟足而民无不仁朕临御以来躬行节俭欲使海内之民皆敦本尚寔庶康阜登而风俗醇夫节俭之风贵行于闾里而奢靡之习莫甚于商人朕闻各省盐商内实空虚而外事奢侈衣服屋宇穷极华靡饮食器具备求工巧俳优妓乐恒舞酣歌宴会嬉游殆无虚日金钱珠贝视为泥沙甚至悍仆豪奴服食起居同于仕宦越礼犯分罔知自检骄奢淫佚相习成风各处盐商皆然而淮扬为尤甚使愚民尤而效之其弊可胜言哉尔等既司盐政宜约束商人严行禁止出示晓谕谆切劝诫使其痛自改悔庶循礼安分不敢蹈僭越之愆而省一日之糜费即可裕数日之国课且使小民皆知警惕敦尚俭约于民生亦有裨益庶不负朕维风振俗之意若仍前奢侈不知悛改或经朕访闻或被督抚叅劾商人必从重究治尔等亦不能辞徇纵之咎雍正元年八月上谕各关差官员国家之设关税所以通商而非以累商所以便民而非以病民也朕抚御寰区加惠黎庶惟恐民隐不能上达近闻𣙜关者往往寄耳目于胥役不实验客货之多寡而止凴胥役之报单胥役于中未免高下其手任意勒索饱其欲者虽货多税重而䝉蔽不报者有之或以重报轻者亦有之不遂其欲虽货少税轻而停滞关口候至数日尚不得过是以国家之额税听猾吏之侵渔以小民之脂膏饱奸胥之谿壑司其事者竟若罔闻知乎又闻放关或有一日止一次者江涛险急河路窄隘停舟候关于商民亦甚不便嗣后𣙜关者务须秉公实心查验过关船只随到随查应报税者纳税即放不得任胥役作弊勒索阻滞以副朕通商便民之意雍正二年二月上谕朕惟抚养元元之道足用为先朕自临御以来无刻不厪念民依重农务本业已三令五申矣但我国家休养生息数十年来户口日繁而土地止有此数非率天下农民竭力耕耘兼收倍获欲家室盈宁必不可得周官所载廵稼之官不一而足又有保介田畯日在田间皆为课农设也今课农虽无专官然自督抚以下孰不兼此任也其各督率有司悉心相劝并不时谘访疾苦有丝毫妨于农业者必为除去仍于每鄊中择一二老农之勤劳作苦者优其奖赏以示鼓励如此则农民知劝而惰者可化为勤矣再舍旁田畔以及荒山不可耕种之处度量土宜种植树木桑柘可以饲蚕枣栗可以佐食桕桐可以资用即榛楛杂木亦足以供炊爨其令有司督率指画课令种植仍严禁非时之斧斤牛羊之践踏奸徒之盗窃亦为民利不小至孳养牲畜如北方之羊南方之彘牧养如法乳字以时于生计不无裨益总之小民至愚经营衣食非不廹切而于目前自然之利反多忽略所赖亲民之官委曲周详多方劝导庶使踊跃争先人力无遗而地利始尽不惟民生可厚风俗亦可还淳尔督抚等官各体朕惓惓爱民之意实心奉行倘视为具文茍且涂饰或反以扰民则尤其不可也雍正二年二月上谕朕惟四民以士为首农次之工商其下也汉有力田孝弟之科而市井子孙不得仕宦重农抑末之意庶为近古今士子读书砥行学成用世国家荣之以爵禄而农民勤劳作苦手胼足胝以供赋税养父母育妻子其敦龎淳朴之行岂惟工贾不逮亦非不肖士人之所能及虽宠荣非其所慕而奖赏要当有加其令州县有司择老农之勤劳俭朴身无过举者嵗举一人给以八品顶带荣身以示鼓励雍正二年四月上谕刑部朕惟明刑所以弼教君德在于好生从来帝王于用刑之际法虽一定而心本寛仁是以虞廷以钦恤垂训周书以慎罚为辞诚以民命至重凡少渉疑之案宁过乎仁无过乎义也朕自临御以来一切章奏无不留心细览于刑谳一事尤加详慎诚恐法司未能平允情罪未能悉当朕心深用恻然故凡京城及各省题奏谳狱但少有可矜者无不法外施仁量加末减独念朝审重囚其情实者刑科必三覆奏闻勾除者方行处决而外省情实重囚惟于秋审后法司具题即咨行该省无覆奏之例朕思中外一体岂在京诸囚宜加详慎在外省者独可不用详慎乎人命攸关自当同仁一视自今年为始凡外省重囚经秋审具题情实应决者尔法司亦照朝审之例三覆奏闻以副朕钦恤慎罚之至意尔部即遵谕行雍正二年闰四月上谕直省总督廵抚社仓之设原以备荒歉不时之需用意良厚然往往行之不善致滋烦扰官民俱受其累朕意以为奉行之道宜缓不宜急宜劝谕百姓听其自为之而不当以官法绳之也近闻各省渐行社仓之法贮蓄于丰年取资于俭嵗俾民食有赖而荒歉无忧朕心深为嘉悦但因民制宜须从民便是在有司善为倡导于前留心稽核于后使地方有社仓之益而无社仓之害此则尔督抚所当加意体察者也又闻民间输纳钱粮自封投柜亦属便民之法但偶有短少之处令其添补每至多方需索其数浮于所少之外理应将原银发还仍于原封内照数补足交纳庶可免多索之弊此虽细事督抚大吏亦不可不留心体察严饬有司以除民累雍正二年闰四月上谕京师广宁门外向有普济堂凡老疾无依之人每栖息于此司其事者乐善不倦殊为可嘉圣祖仁皇帝曾赐额立碑以旌好义尔等均有地方之责宜时加奖劝以鼓舞之但年力尚壮及游手好闲之人不得借名混入其中以长浮惰而生事端又闻广渠门内有育婴堂一区凡孩穉之不能养育者收畱扵此数十年来成立者颇衆夫养少存孤载于月令与扶衰恤老同一善举为世俗之所难朕心嘉悦特颁匾额并赐白金尔等其宣示朕怀并倡率资助使之益加鼓励再行文各省督抚转饬有司劝募好善之人于通都大邑人烟稠密之处若可以照京师例推而行之其于字弱恤孤之道似有裨益而凡人憷惕恻隐之心亦可感发而兴起也御制圣谕广训序书曰每嵗孟春遒人以木铎徇于路记曰司徒修六礼以节民性明七教以兴民德此皆以敦本崇实之道为牖民觉世之模法莫良焉意莫厚焉我圣祖仁皇帝乆道化成德洋恩普仁育万物义正万民六十年来宵衣旰食祗期薄海内外兴仁讲让革薄从忠共成亲逊之风永享昇平之治故特颁上谕十六条晓谕八旗及直省兵民人等自纲常名教之际以至于耕桑作息之间本末精粗公私鉅细凡民情之所习皆睿虑之所周视尔编氓诚为赤子圣有谟训明征定保万世守之莫能易也朕缵承大统临御兆人以圣祖之心为心以圣祖之政为政夙夜黾勉承由旧章惟恐小民遵信奉行乆而或怠用申诰诫以示提撕谨将上谕十六条寻绎其义推衍其文共得万言名曰圣谕广训旁征逺引往复周详意取显明语多直朴无非奉先志以启后人使羣黎百姓家喻而户晓也愿尔兵民等仰体圣祖正德厚生之至意勿视为条教号令之虚文共勉为谨身节用之庻人尽除夫浮薄嚣凌之陋习则风俗醇厚家室和平在朝廷德化乐观其成尔后嗣子孙竝受其福积善之家必有余庆其理岂或爽哉圣谕广训敦孝弟以重人伦我圣祖仁皇帝临御六十一年法祖尊亲孝思不匮钦定孝经衍义一书衍释经文义理详贯无非孝治天下之意故圣谕十六条首以孝弟开其端朕丕承鸿业追维往训推广立教之思先申孝弟之义用是与尔兵民人等宣示之夫孝者天之经地之义民之行也人不知孝父母独不思父母爱子之心乎方其未离怀抱饥不能自哺寒不能自衣为父母者审音声察形色笑则为之喜啼则为之忧行动则跬歩不离疾痛则寝食俱废以养以教至于成人复为授家室谋生理百计经营心力俱瘁父母之德实同昊天罔极人子欲报亲恩于万一自当内尽其心外竭其力谨身节用以勤服劳以隆孝养毋博奕饮酒毋好勇鬬狠毋好货财私妻子纵使仪文未偹而诚悫有余推而广之如曾子所谓居处不庄非孝事君不忠非孝莅官不敬非孝朋友不信非孝战阵无勇非孝皆孝子分内之事也至若父有冢子称曰家督弟有伯兄尊曰家长凡日用出入事无大小衆子弟皆当咨禀焉饮食必让语言必顺歩趋必徐行坐立必居下凡以明弟道也夫十年以长则兄事之五年以长则肩随之况同气之人乎故不孝与不弟相因事亲与事长并重能为孝子然后能为悌弟能为孝子悌弟然后在田野为循良之民在行间为忠勇之士尔兵民亦知为子当孝为弟当悌所患习焉不察致自离于人伦之外若能痛自愧悔出于心之至诚竭其力之当尽由一念孝弟积而至于念念皆然勿尚虚文勿略细行勿沽名而市誉勿勤始而怠终孝弟之道庶克敦矣夫不孝不弟国有常刑然显然之迹刑所能防隐然之地法所难及设罔知愧悔自䧟匪僻朕心深为不忍故丁宁告诫庶尔兵民咸体朕意感发兴起各尽子弟之职于戏圣人之德本于人伦尧舜之道不外孝弟孟子曰人人亲其亲长其长而天下平尔兵民其毋视为具文焉笃宗族以昭雍睦书曰以亲九族九族既睦是帝尧首以睦族示教也礼曰尊祖故敬宗敬宗故睦族明人道必以睦族为重也夫家之有宗祖犹水之有分𣲖木之有分枝虽逺近异势踈密异形要其本源则一故人之待其宗族也必如身之有四肢百体务使血脉相通而疴痒相关周礼本此意以教民着为六行曰孝曰友而继曰睦诚古今不易之常道也我圣祖仁皇帝既谕尔等以敦孝弟重人伦即继之曰笃宗族以昭雍睦盖宗族由人伦而推雍睦未昭即孝弟有所未尽朕为尔兵民详训之大抵宗族所以不笃者或富者多吝而无解推之德或贫者多求而生觖望之思或以贵凌贱而势利汨其天亲或以贱骄人而忿傲施于骨月或货财相竞不念袒免之情或意见偶乖顿失宗亲之义或偏听妻孥之浅识或误中䜛慝之虚词因而诟谇倾排无所不至非惟不知雍睦抑且忘为宗族矣尔兵民独不思子姓之衆皆出祖宗一人之身奈何以一人之身分为子姓遽相视为途人而不顾哉昔张公艺九世同居江州陈氏七百口共食凡属一家一姓当念乃祖乃宗宁厚毋薄宁亲毋疎长幼必以序相洽尊卑必以分相聨喜则相庆以结其绸缪戚则相怜以通其缓急立家庙以荐烝尝设家塾以课子弟置义田以赡贫乏修族谱以聨疎逺即单姓寒门或有未逮亦各随其力所能为以自笃其亲属诚使一姓之中秩然蔼然父与父言慈子与子言孝兄与兄言友弟与弟言恭雍睦昭而孝弟之行愈敦有司表为仁里君子称为义门天下推为望族岂不美哉若以小故而隳宗支以微嫌而伤亲爱以侮慢而违逊让之风以偷薄而亏敦睦之谊古道之不存即为国典所不恕尔兵民其交相劝励共体祖宗慈爱之心常切水木本源之念将见亲睦之俗成于一鄊一邑雍和之气达于薄海内外诸福咸臻太平有象胥在是矣可不朂欤和乡党以息争讼古者五族为党五州为乡睦婣任恤之教由来尚矣顾乡党中生齿日繁比闾相接睚眦小失狎昵微嫌一或不诫凌竞以起遂至屈辱公庭委身法吏负者自觉无颜胜者人皆侧目以里巷之近而举动相猜报复相寻何以为安生业长子孙之计哉圣祖仁皇帝悯人心之好竞思化理之贵淳特布训于乡党曰和所以息争讼于未萌也朕欲咸和万民用是申告尔等以敦和之道焉诗曰民之失德干糇以愆言不和之渐起于细微也易讼之象曰君子以作事谋始言息讼贵絶其端也是故人有亲踈概接之以温厚事无大小皆处之以谦冲毋恃富以侮贫毋挟贵以凌贱毋餙智以欺愚毋倚强以凌弱谈言可以觧纷施德不必望报人有不及当以情恕非意相干当以理遣此既有包容之度彼必生媿悔之心一朝能忍乡里称为善良小忿不争闾党推其长厚鄊党之和其益大矣古云非宅是卜惟邻是卜缓急可恃者莫如乡党务使一乡之中父老子弟聨为一体安乐忧患视同一家农商相资工贾相让则民与民和训练相习汛守相助则兵与兵和兵出力以卫民民务养其力民出财以赡兵兵务恤其财则兵与民交相和由是而箪食豆羮争端不起䑕牙雀角速讼无因岂至结怨耗财废时失业甚且破产流离以身殉法而不悟哉若夫巨室耆年乡党之望胶庠髦士乡党之英宜以和辑之风为一方表率而好顽好事之徒或诡计挑唆或横行吓诈或貌为洽比以煽诱或假託公言而把持有一于此里闬靡宁鄊论不容国法具在尔兵民所当谨凛者也夫天下者鄊党之积也尔等诚遵圣祖之懿训尚亲睦之淳风孝弟因此而益敦宗族因此而益笃里仁为美比户可封讼息人安延及世世协和遍于万邦太和烝于宇宙朕与尔兵民永是頼焉重农桑以足衣食朕闻养民之本在于衣食农桑者衣食所由出也一夫不耕或受之饥一女不织或受之寒古者天子亲耕后亲桑躬为至尊不惮勤劳为天下倡凡为兆姓图其本也夫衣食之道生于地长于时而聚于力本务所在稍不自力坐受其困故勤则男有余粟女有余布不勤则仰不足事父母俯不足畜妻子其理然也彼南北地土虽有高下燥湿之殊然高燥者宜黍稷下湿者宜秔稻食之所出不同其为农事一也树桑养蚕除浙江四川湖北外余省多不相宜然植麻种棉或绩或纺衣之所出不同其事与树桑一也愿吾民尽力农桑勿好逸恶劳勿始勤终怠勿因天时偶歉而轻弃田园勿慕奇赢倍利而輙改故业茍能重本务虽一嵗所入公私输用而外羡余无几而日积月累以至身家饶裕子孙世守则利赖无穷不然而舍本逐末岂能若是之绵逺乎至尔兵𨽻在戎伍不事农桑试思月有分给之饷仓有支放之米皆百姓输纳以散给尔等各赡身家一丝一粒莫不出自农桑尔等既享其利当彼此相安多方捍卫使农桑俱得尽力尔軰衣食永逺不匮则亦重有頼焉若地方文武官僚俱有劝课之责勿夺民时勿妨民事浮惰者惩之勤苦者劳之务使野无旷土邑无游民农无舍其耒耜妇无休其蚕织即至山泽园圃之利鸡豚狗彘之畜亦皆养之有道取之有时以佐农桑之不逮庻几克勤本业而衣食之源溥矣所虑年糓丰登或忽于储蓄布帛充赡或侈于费用不俭之弊与不勤等甚且贵金玉而忽菽粟工文绣而废蚕桑相率为纷华靡丽之习尤尔兵民所当深戒者也自古盛王之世老者衣帛食肉黎民不饥不寒享庶富之盛而致教化之兴其道胥由乎此我圣祖仁皇帝念切民依尝刋耕织图颁行中外所以敦本阜民者甚至朕仰惟圣谕念民事之至重广为诠解劝尔等力于本务余一人衣租食税愿与天下共饱煖也尚节俭以惜财用生人不能一日而无用即不可一日而无财然必留有余之财而后可供不时之用故节俭尚焉夫财犹水也节俭犹水之蓄也水之流不蓄则一洩无余而水立涸矣财之流不节则用之无度而财立匮矣我圣祖仁皇帝躬行节俭为天下先休养生息海内殷富犹兢兢以惜财用示训盖自古民风皆贵乎勤俭然勤而不俭则十夫之力不足供一夫之用积嵗所藏不足供一日之需其害为更甚也夫兵丁钱粮有一定之数乃不知撙节衣好鲜丽食求甘美一月费数月之粮甚至称贷以遂其欲子母相权日复一日债深累重饥寒不免农民当丰收之年仓箱充实本可积蓄乃酬酢往来率多浮费遂至空虚夫丰年尚至空虚荒歉必至穷困亦其势然也似此之人国家未尝减其一日之粮天地未尝不与以自然之利究至啼饥号寒困苦无告者皆不节俭所致更或祖宗勤苦俭约日积月累以致充裕子孙承其遗业不知物力艰难任意奢侈夸耀里党稍不如人即以为耻曾不转盼遗产立尽无以自存求如贫者之子孙并不可得于是寡亷鲜耻靡所不至弱者饿殍沟壑强者作慝犯刑不俭之害一至于此易曰不节若则嗟若盖言始不节俭必至嗟悔也尔兵民当凛遵圣训绎思不忘为兵者知月粮有定与其至不足而冀格外之赏孰若留有余以待可继之粮为民者知丰歉无常与其但顾朝夕致贫窭之可忧孰若留贮将来为水旱之有备大抵俭为美德宁以固陋贻讥礼贵得中勿以骄盈致败衣服不可过华饮食不可无节冠婚丧祭各安本分房屋器具务取素朴即嵗时伏腊斗酒娱宾从俗从宜归于约省为天地惜物力为朝廷惜恩膏为祖宗惜徃日之勤劳为子孙惜后来之福泽自此富者不至于贫贫者可至于富安居乐业含哺鼓腹以副朕阜俗诫民之至意孝经有曰谨身节用以养父母此庶人之孝也尔兵民其身体而力行之隆学校以端士习古者家有塾党有庠州有序国有学固无人不在所教之中专其督率之地董以师儒之官所以成人材而厚风俗合秀顽强懦使之归于一致也我圣祖仁皇帝寿考作人特隆学校凡所以养士之恩教士之法无不备至盖以士为四民之首人之所以待士者重则士之所以自待者益不可轻士习端而后乡党视为仪型风俗由之表率务令以孝弟为本材能为末器识为先文艺为后所读者皆正书所交者皆正士确然于礼义之可守惕然于亷耻之当存唯恐立身一败致玷宫墙唯恐名誉虽成负惭衾影如是斯可以为士否或躁竞功利干犯名教习乎异端曲学而不知大道骛乎放言髙论而不事躬行问其名则是考其实则非矣昔胡瑗为教授学者济济有成文翁治蜀中子弟由是大化故广文一官朕特饬吏部悉以孝亷明经补用凡以为兴贤育才化民成俗计也然学校之隆固在司教者有整齐严肃之规尤在为士者有爱惜身名之意士品果端而后发为文章非空虚之论见之施为非浮薄之行在野不媿名儒者在国即为良臣所系顾不重哉至于尔兵民恐不知学校之为重且以为与尔等无与不思身虽不列于庠序性岂自外于伦常孟子曰谨庠序之教申之以孝弟之义又曰人伦明于上小民亲于下则学校不独所以教士兼所以教民若黉宫之中文武并列虽经义韬畧所习者不同而入孝出弟人人所当共由也士农不异业力田者悉能敦本务实则农亦士也兵民无异学即戎者皆知敬长爱亲则兵亦士也然则庠序者非尔兵民所当隆重者乎端人正士者非尔兵民所当则傚者乎孰不有君臣父子之伦孰不有仁义礼智之性勿谓学校之设止以为士各宜以善相劝以过相规向风慕义勉为良善则氓之蚩蚩亦可以礼义为耕耘赳赳武夫亦可以诗书为甲胄一道同风之盛将复见于今日矣黜异端以崇正学朕惟欲厚风俗先正人心欲正人心先端学术夫人受天地之中以生惟此伦常日用之道为智愚之所共由索隐行怪圣贤不取易言䝉以养正圣功以之书言无偏无颇无反无侧王道以之圣功王道悉本正学至于非圣之书不经之典惊世骇俗纷纷借借起而为民物之蠧者皆为异端所宜屏絶凡尔兵民愿谨淳朴者固多间或迷于他岐以无知而罹罪戾朕甚悯之自古三教流传儒宗而外厥有仙释朱子曰释氏之教都不管天地四方只是理㑹一箇心老氏之教只是要存得一箇神气此朱子持平之言可知释道之本指矣自游食无借之軰隂窃其名以壊其术大率假灾祥祸福之事以售其诞幻无稽之谈始则诱取赀财以图肥己渐至男女混淆聚处为烧香之㑹农工废业相逢多语怪之人又其甚者奸囬邪慝窜伏其中树党结盟夜聚晓散千名犯义惑世诬民及一旦发觉徴捕株连身䧟囹圄累及妻子教主以为罪魁福缘且为祸本如白莲闻香等教皆前车之鉴也又如西洋敎宗天主亦属不经因其人通晓厯数故国家用之尔等不可不知也夫左道惑衆律所不宥师巫邪术邦有常刑朝廷立法之意无非禁民为非导民为善黜邪崇正去危就安尔兵民以父母之身生太平无事之日衣食有頼俯仰无忧而顾昧恒性而即匪彛犯王章而干国宪不亦愚之甚哉我圣祖仁皇帝渐民以仁摩民以义艺极陈常煌煌大训所以为世道人心计者至深逺矣尔兵民等宜仰体圣心祗遵圣教摈斥异端直如盗贼水火且水火盗贼害止及身异端之害害及人心心之本体有正无邪茍有主持自然不惑将见品行端正诸邪不能胜正家庭和顺遇难可以成祥事亲孝事君忠尽人事者即足以集天休不求非分不作非为敦本业者即可以迓神庆尔服尔耕尔讲尔武安布帛菽粟之常遵荡平正直之化则异端不待驱而自息矣讲法律以儆愚顽法律者帝王不得已而用之也法有深意律本人情明其意达其情则囹圄可空讼狱可息故惩创于已然不若警惕于未然之为得也周礼州长党正族师皆于月吉属其民而读法大司冦悬象刑之法于象魏使万民观之知所向方今国家酌定律例委曲详明昭示兵民俾各凛成宪逺于罪戾意甚厚也圣祖仁皇帝深仁厚泽洽于兆民而于刑罚尤惓惓致意朕临御以来体好生之德施钦恤之恩屡颁赦欵详审爰书庶几大化翔洽刑期无刑又念尔为民者生长草野习于颛䝉为兵者身𨽻戎行易逞强悍每至误触王章重干宪典因之特申训诫警醒愚顽尔等幸际昇平休养生息均宜循分守礼以优游于化日舒长之世平居将颁行法律条分缕析讲明意义见法知惧观律懐刑如知不孝不弟之律自不敢为蔑伦乱纪之行知鬬殴攘夺之律自不敢逞嚣凌强暴之气知奸淫窃盗之律自有以遏其邪僻之心知越诉诬告之律则有以革其徤讼之习盖法律千条万绪不过凖情度理天理人情心所同具心存于情理之中身必不䧟于法律之内且尔兵民性纵愚顽或不能通晓理义未必不爱惜身家试思一蹈法网百苦备尝与其宛转唿号思避罪于箠楚之下何如洗心涤虑早悔过于清夜之间与其倾赀荡产求减毫末而国法究不能逃何如改恶迁善不犯科条而身家可以长保倘不自警省偶罹于法上辱父母下累妻孥鄊党不我容宗族不我齿即或邀恩倖免而身败行亏已不足比于人数追悔前非岂不晚哉朕闻居家之道为善最乐保身之䇿安分为先勿以恶小可为有一恶即有一法以相治勿以罪轻可玩有一罪即有一律以相惩惟时时以三尺自凛人人以五刑相规惧法自不犯法畏刑自可免刑匪僻潜消争竞不作愚者尽化为智顽者悉变为良民乐田畴兵安营伍用臻刑措之治不难矣明礼让以厚风俗汉儒有曰凡民函五常之性而其刚柔缓急音声不同系水土之风气故谓之风好恶取舍动静无恒随厥情欲故谓之俗其间淳漓厚薄难以强同奢俭文质不能一致是以圣人制为礼以齐之孔子曰安土治民莫善于礼盖礼为天地之经万物之序其体至大其用至广道德仁义非礼不成尊卑贵贱非礼不定冠婚丧祭非礼不备郊庙燕飨非礼不行是知礼也者风俗之原也然礼之用贵于和而礼之实存乎让子曰能以礼让为国乎何有又曰先之以敬让而民不争使徒习乎繁文缛节而无实意以将之则所谓礼者适足以长其浮伪滋其文餙矣夫礼之节文尔兵民或未尽习礼之实意尔兵民皆所自具即如事父母则当孝养事长上则当恭顺夫妇之有倡随兄弟之有友爱朋友之有信义亲族之有欵洽此即尔心自有之礼让不待外求而得者也诚能和以处衆卑以自牧在家庭而父子兄弟底于肃雍在鄊党而长幼老弱归于亲睦毋犯嚣凌之戒毋蹈纵恣之愆毋肆一念之贪遂成攘夺毋逞一时之忿致启纷争毋因贫富异形有蔑视之意毋见强弱异势起廹胁之心各戒浇漓共归长厚则循于礼者无悖行敦于让者无竞心蔼然有恩秩然有义党庠术序相率为俊良农工商贾不失为醇朴即韬钤介胄之士亦被服乎礼乐诗书以潜消其剽悍桀骜岂非太和之气大顺之徴乎书曰谦受益满招损古语又曰终身让路不枉百歩终身让畔不失一段可知礼让之有得而无失也如此朕愿尔兵民等聆圣祖之训而返求之于一身尔能和其心以待人则不和者自化尔能平其情以接物则不平者亦孚一人倡之衆人从之一家行之一里效之由近以及于逺由勉以至于安渐仁摩义俗厚风淳庶不负谆谆诰诫之意哉务本业以定民志朕惟上天生民必各付一业使为立身之本故人之生虽智愚不同强弱异等莫不择一业以自处居此业者皆有本分当为之事借以有利于身借以有用于世幼而习焉长而安焉不见异物而迁焉此孟子之所谓恒产即圣祖仁皇帝之所谓本业也维兹本业实为先务凡为士农为工商以及军伍业虽不同而务所当务则同也夫身之所习为业心之所向为志所习既专则所向自定书曰功崇惟志业广惟勤盖业与志本相须而成也但恐日久而生厌舍旧而圗新或为浮言所动或因际遇未通一念游移半途而废作非分之营求生意外之妄想究之朝夕营营不恒其德资生寡䇿歴久无成而志遂以荒而业遂以废矣夫业每荒于嬉而必精于勤志贵奋于始而尤励于终朕乐观尔之成不忍见尔之废也为士者谨身修行矻矻穷年服习诗书敦崇礼让退为有本之学进为有用之才为农者春耕秋敛不失其时撙节爱养不愆于度先事以备水旱如期而输税粮使地无余利人无余力工则审四时饬六材日省而月试居肆而事成商则通有无权贵贱交易而退各得其所务体公平勿蹈欺诈若夫身列行阵行阵即其业也弓马骑射操练之必精歩伐止齐演习之必熟屯田则事垦辟守汛则严刁斗备邉则险要之宜知防海则风涛之宜悉庶几无负本业矣夫天下无易成之业而亦无不可成之业各守乃业则业无不成各安其志则志无旁骛毋相侵扰毋敢怠荒宁习于勤劬勿贪夫逸乐宁安于朴守勿事乎纷华熈熈然士食旧德农服先畴工利器用商通货财兵资捍卫各尽乃职各世其业上以继祖宗之传下以绵子孙之绪富庶丰亨游于光天化日之下以仰答圣祖诰诫之殷怀以克副朕休养之至意顾不共享其福欤训子弟以禁非为从来教万民训子弟党正族师月吉读法嵗时校比师田行役则合卒伍而简兵器朝夕告诫人知自爱不敢偶蹈于非休哉何风之隆欤我圣祖仁皇帝临御六十一年𢎞保赤之仁广教家之治深恩厚泽休养生息以至于今朕缵承大统仰体圣祖子惠元元之心无日不以尔百姓为念尤无日不以尔百姓之子弟为念也人生十年曰幼学二十曰弱冠血气未定知识渐开训导惩戒之方莫切于此大凡子弟之率不谨皆由父兄之教不先所恃为父兄者启其德性遏其邪心广其器识谨其嗜好至于爱亲敬长之念人所固有尔父兄诚能明示其训俾知父子有亲君臣有义夫妇有别长幼有序朋友有信以端其本则大伦明而干纪犯分之咎自鲜矣夫士农工商各有传业军士之家世习技勇其人之淑慝邪正必自为子弟之日始语云少成若天性习惯成自然民间非为之事渐渍成风或游手好闲博奕饮酒或结纳匪类放辟邪侈往往䧟溺而不悟甚者罹法网犯刑章尔为父兄者独能晏然而已乎与其追悔于事后孰若严训于平时盖行莫重于孝弟力田心必存于礼义亷耻可模可范以身教之耳提面命以言教之使子弟见闻日熟循蹈规矩之中乆之心地淳良行止端重可以寡过而保家即可以进徳而成材也且庭训素娴子弟克肖则国家宾兴令典自致显扬既光大尔门闾又垂裕尔后昆父兄俱与有荣焉即使愚鲁不敏而服教安化刑辱不及于厥躬鄊党咸称为良愿一家之休祥孰大于是况今日之子弟又为将来之父兄积善相承诲廸不倦将见户兴礼让人敦孝义自通都大邑以至穷鄊僻壤太平之象与国俱长庶不虚朕殷殷期朂之至意矣夫好善则闾阎子弟可致尊荣茍不善则公卿子弟流为卑贱义方之教切磋之功可不豫严于䝉穉之年乎尔兵民其敬听之毋忽息诬告以全善良国家之立法所以惩不善而儆无良岂反为奸民开讦告之路而令善良受倾䧟之害哉夫人必有切肤之寃非可以理遣情恕者于是鸣于官以求伸理此告之所由来也乃有奸宄不法之徒好事舞文隂谋肆毒或揑虚以成实或借径以生波或设计以报宿嫌或移祸以卸己罪顚倒是非混淆曲直往往饰沉寃负痛之词逞射影捕风之术更有教唆词讼者以刀笔为生涯视狱讼为儿戏深文以冀其巧中搆衅而图其重酬鄊里畏之名曰讼师因而朋比协谋党恶互证有司或一时受蔽致使善良之軰不能自白桁杨在前箠楚在后鍜炼之下何求不得纵至事明寃雪而拖累困苦小则废时失事大则荡产破家善良之被诬可悯而兇顽之诬善良尤可痛恨也圣祖仁皇帝矜恤下民重惩其弊颁示训谕有曰息诬告以全善良夫诬告有反坐之条令甲煌煌乃敢作奸犯科而不畏者利慾薰心诡薄成性方且恣其含沙之毒侥倖于法网之寛殊不知无情之辞一经审察莫可逃避造衅以倾人究之布阱以自䧟亦何利之有尝闻古人或认牛而不辨或夺禾而不争卒开愧悔之诚翻成礼让之美若斯之风诚可嘉尚尔兵民所当景效焉且寻绎圣祖不曰禁而曰息谓与其治之以法不如感之使自化也盖官吏之见闻或疎疎则犹烦揣测鄊邻之耳目最近近则素所稔知为之抉其根株穷其党类出于无心者缓语以晓之成于有意者危言以戒之彼善良之家素行足以质之里闬而无愧而诬告之人言辞既非情实廹于公论则不敢诬揆诸本心亦不忍诬凡前此之隂谋秘计一旦悚然改悔如氷消雾释兵不诬兵而兵之善良者全民不诬民而民之善良者全兵民不相为诬而兵民举全不至赴官终讼两造俱伤庶几从风慕义胥天下而归于无讼岂不休哉尚其咸喻而凛遵焉诫匿逃以免株连朕抚临亿兆合四海为一家聨万姓为一体中外旗民本无异视苐以国初定制八旗人员在内则拱卫京师在外则驻防各省如有不奉使令潜往他鄊者即为逃人例有严禁逃人所至之地兵民人等不行觉察擅自容留者罪并及之按匿逃情弊大约不外两端凡在逃之人意气言词必多巧饰尔等或受其欺罔不辨为逃人而率意容留者有之或利其财物明知为逃人而通同隐匿者有之夫主仆之间乃大义所在逃人背主蔑义窝逃者党不义而藐王章逃者恃匿者以为之薮也法安得恕故顺治五年之例窝逃者问拟大辟竝籍其家隣佑十家等皆徙邉逺康熙十五年定例凡窝逃之正犯流徙尚阳堡两隣十家长罪止杖徒此皆我圣祖皇帝矜惜愚民罪疑惟轻故改从寛典也又屡年恩诏将逃人事件概行赦免国家施法外之仁寛督捕之罚无非欲尔兵民革薄从忠迁善改过使蓬门荜户出入优游共享太平无事之福尔兵民等其仰体圣祖诰诫之慈怀与朕谆谕之至意谨身率教循理奉公不交游手无借之徒不为行险侥倖之事毋徇私情而干国宪毋贪微利而忘身家如此则井里晏然四隣安堵胥吏不扰鸡犬无惊而国家刑期无刑之化亦可以观厥成矣倘因法网既寛复蹈故辙营私受贿藏恶养奸则自取其辜何能曲宥况夫逃窜之人性既𡨕顽又无生理所行种种不端大而盗贼小而赌博一经发觉皆犯科条容留之家又安能脱然事外不罹罪谴耶周易曰比之匪人不亦伤乎晏子曰君子居必择隣所以避患也可知奸猾浮荡之流皆足为善良之累朕愿尔等父诫其子兄诫其弟队长诫其行伍鄊约诫其比闾祗奉训词各逺非义则地方宁谧俗厚风淳又何患株连之或偶及哉完钱粮以省催科自昔画野分州任土作贡而赋税以兴凡国之五礼百度输用出入皆頼焉此君所必需于民下所宜供于上古今通义未之或改且以制官禄所以治我民以给兵饷所以卫我民以备荒歉所以养我民取诸天下还为天下用之人主之仓廪府库岂厉民而以自养耶我朝自定鼎以来赋额悉率经制且横征私𣲖一切革除未尝丝毫多取于民溯圣祖仁皇帝深仁厚泽豢养斯民六十余年时以闾阎丰裕为念所蠲免钱粮何止百千万亿遐迩之霑被固已沦肌浃髓矣夫缓征薄歛加惠元元君之德也以下奉上先公后私民之职也属在兵民宜喻此意勿惰而嬉荒其本业勿奢而费耗其赀财勿逡廵观望冀邀赐复之殊恩勿转委输将致被豪猾之中饱依限而纳毋待追唿然后以其所余养父兄毕婚嫁给朝夕供伏腊县庭有卧治之官村巷无夜唿之吏俯仰无累妻孥晏然其为安乐莫踰于此倘不知国课之当重国法之难寛或有意抗违或任情迟缓有司廹奏销之限不得不严追比胥役受鞭挞之苦不得不肆诛求剥啄叩门多方需索无名之费或反浮于应纳之数而究竟所未完者仍不能为尔寛贷不知何乐而为此夫供胥役之侵渔曷若输朝廷之正供为抗粮之顽户曷若为守法之良民人虽至愚亦必知之况乎上好仁而下好义情属一体尔试思庙堂之上所日夜忧劳者在于民事水溢则为隄防旱魃则为䖍祷蝗蝻则为扑灭幸不成灾则尔享其利不幸成灾则又为之蠲租为之赈济如此而为民者尚忍逋赋以误国需问之于心亦何以自安譬人子于父母分产授业以后必服劳奉养庶尽厥职乃父母恩勤顾复不遗余力而为子者自私其财缺甘㫖而违色养尚得谓之人子乎朕用是谆谆诰诫但愿尔兵民上念军国下念身家外有効忠之名内受安享之实官不烦而吏不扰何乐如之尔兵民清夜自思其咸体朕意聨保甲以弭盗贼从来安民在于弭盗摘𤼵守御之法必当先事而为之备故缉捕有赏疎纵有罚讳盗有禁违限有条而最善者莫如保甲十家为甲十甲为保甲有长保有正设立簿册交察互警此即井田守望之遗制所以圣祖仁皇帝上谕曰聨保甲以弭盗贼诚欲使四海九州闾阎安堵澄本清源圣虑实为周切矣苐恐遵行既久遂至因循吏则徒稽户籍民则仅置门牌而于聨比紏察之法未见实心奉行以至勾引窝藏之弊种种而生隣舍失事竟有如秦越之相视富家被刼反指为悖出之当然甚且假公济私借盘诘之虚名滋无厌之苛求汛防因而骚扰胥吏缘以生奸有保甲之名无保甲之实有保甲之累无保甲之益此盗贼之所以难弭也夫良法之有利于民在奉行之必求其实嗣后城市鄊村严行保甲每处各自分保每保各统一甲城以坊分鄊以图别排隣比户互相防闲一甲之中巨室大户僮佃多至数百此内良否本户自有责任若一㕓一舍之散布村落者有业无业或良或否里正保正得以微窥于平素一出一入得以隐察其行踪遇有不务恒业羣饮聚博鬬鸡走狗夜集晓散以及履厯不明踪迹可疑者皆立为紏举不许暂容甲内其荒原古庙閙肆丛祠尤易藏奸更宜加𦂳防察至汛地兵丁务必昼夜廵逻一体查诘毋借端生事毋挟仇䧟害毋受贿赂而徇纵毋惜情靣而姑容协力同心轮流分𣲖则盗贼无容身之地军民享安静之乐矣查昔人御盗之法村置一楼楼设一鼓一家有失击鼓为号羣起而守其要害盗贼将安所逃所谓寓兵法于保甲中也若夫江海出没之区有未可以保甲行者舟楫往来络号聨䑸彼此互相稽查匪类亦难藏匿皆在实心奉行先事而为之备若视为具文怠忽从事至于被盗者失财连坐者受累不惟负朕息盗安民之至意亦甚非尔等保身保家之良䇿也解讐忿以重身命朕惟人道莫大于守身民之有身所以务本力田养父母而畜妻子兵之有身所以娴习技勇资扞卫以报朝廷身为有用之身则皆当自爱乃生人气质之偏不能变化往往血气用事至一发而不可遏激怒崇朝竟成莫解互相报复两败俱伤其起甚微而为害甚大不念爰书抵罪一定之律虽国家法网甚寛亦不能为杀人者施法外之仁圣祖仁皇帝训谕十六条而终之以重身命诚哀矜悱恻之至意也夫天地以好生为心而惘惘之伦不自顾惜人君以爱养为政而蚩蚩之衆每至轻生非衅起于夙昔之讐即祸生于一朝之忿强者恃膂力之刚杀人亡命弱者希抵偿之罪赴水投缳忿以成讐讐而益忿原其致此之由固非一端而兵民所易犯者尤多于纵酒盖酒之为物能乱人心志使失其故常或宾主酬酢始以合欢而俱入醉鄊则一言不合至操刀而相向或睚眦之怨本可氷释及酒酣耳热则一发难忍若不共之深仇每见刑曹命案相伤于酒后者十有五六噫置身缧绁家破人亡甚至累及妻孥祸延鄊党而后拊心自悼悔何及矣自今以往皆当敬聆圣谕时时提醒思讐与身孰重毋追既往之讐而昧将来之患思忿与命孰轻毋快目前之忿而贻事后之悔纵人或以非礼相加似难含忍然一念夫身命攸关则从父兄训诲听亲友调和无不可情恕理遣至酒之为害尤宜深戒古之人既立之监或佐之史盖惟恐载号载呶乱笾豆而起争端也其可沉湎荒腆致䧟身于刑戮乎语有之忍之斯须乃全尔躯故解去讐忿则全生保家之道胥在于此养其和平消其亢戾不待排难解纷而凌竞之习自然息化何其风之醇也孔子曰忿思难孟子谓横逆犹是此亦妄人也已矣圣贤之遗训与圣祖仁皇帝之明论固千古同揆也凡尔兵民凛遵毋忽则闾阎相保营伍相安下以承家上以报国优游盛世共跻仁夀之域非解讐忿之明效欤雍正三年正月上谕据钦天监奏称雍正三年二月二日庚午日月合璧以同明五星联珠而共贯宿纒营室之次位当娵訾之宫为从来未有之瑞应请勅付史舘等语朕惟日月五星运行于天本有常度是以从古厯元可坐算而得然古穪高阳时五星㑹于营室汉帝时五星聚于东井宋祖时五星聚于奎史书皆纪以为祥盖七政㑹合数虽一定而遭逢其时者实海宇昇平民安物阜之㑹也若以为德化所致朕方临御二载有何功德遽能致此嘉祥皆由我皇考六十余年圣德神功蟠天际地为千古不世出之君为上天第一笃爱之子所以纯禧骈集厯数绵长钖祚垂光至于今日覩此难逢之嘉瑞朕嗣统以来兢兢业业率由旧章惟以皇考之心为心以皇考之政为政宅𠂻图事罔敢稍越尺寸故邀上天垂鉴仍如皇考之御宇绥猷而钖以无疆之福也朕幸逢嘉会不但不敢自居亦且不敢自谦总由上天申眷皇考朕与天下臣民同在福佑之中当与天下臣民共庆之所奏着付史舘并颁示中外雍正四年八月上谕国以民为本民以食为天朕即位以来念切民依举行耕耤之礼殚尽精诚为民祈糓于上帝乃雍正二年三年耤田特产嘉禾有至一茎九穗者朕心亦以为偶然之事今据府尹刘于义进呈今嵗耤田所产自一茎双穗三穗以至八穗九穗皆硕大坚好异于常糓朕见之心甚慰悦特令宣示廷臣朕并非以此为祥瑞夸耀于衆也盖实有见于天人感召之理㨗于影响无毫之或爽朕以至诚肫恳之心每嵗躬耕耤田以重农事即䝉上帝降鉴叠产嘉糓以昭休应似此八穗九穗之糓岂人力之所能强为亦岂人君所能强之使有乎天人感应之理朕见之最真最切但恐此心不诚耳诚则未有不动者即如从前青海蠢动朕为邉陲忧虑䖍祷于宫中不数旬而㨗音即至疆圉宁谧又如前嵗夏间近畿雨泽稍愆朕在宫中黙祷减膳修省䖍诚叩恳不数日而甘霖大沛禾稼有秋此皆近年以来朕亲行亲验之事至于去年夏秋之间时常隂雨朕在宫中但觉雨水稍多不知其大为民害而李维钧并不将畿辅被潦实情具奏是以朕竟不闻知未曾早为䖍祷殚竭诚心以挽天意而纾民困及蔡珽署直𨽻总督印务详悉奏闻朕宵旰忧勤几废寝食于是截漕发仓多方赈济京城设厰各邑兴工俾穷民皆得煳口是以地方虽被水灾而小民不致流离失所朕抚绥闵恤之念实为廹切今嵗二麦丰收禾黍畅茂此皆上天俯鉴朕𠂻故加惠黎元而钖以盈宁之庆也盖天生民而立之君鉴观在上人君一念敬谨政事无阙天必嘉之佑之一念放逸政事有乖天必儆之戒之此一定之理也况人君抚驭臣庻位处极尊所以赏罚之者独有上天耳是以朕每于水旱等事皆实心内省必系朕有过失上天儆戒示谴也至于各省旱涝之事朕皆视同一体原无彼此之别惟是地方相隔路逺彼地偶有水旱有司未必即行具报及至奏达朕前而𦂳急之时已过是以朕无从尽其诚心为之祈祷此其责则全在本省督抚矣督抚受朕委任之重为朕养育万民必视百姓之疾苦如痛痒之在己身一遇水旱饥馑必思所以致此之由或因本省之政事吏治有阙即思速为改易之或因本地之人心风俗不端即思速为化导之兢兢业业修省祈祷竭尽诚心一如朕之朝干夕惕断无不可以挽回天意者假若闻朕之政治稍有缺失亦即直言陈奏不必隐讳如此则官与民聨为一体臣与君又聨为一体太和翔洽实意加孚天听虽髙诚唿吸可通矣朕每嵗躬耕耤田并非崇尚虚文以为观美实是敬天勤民之至意礼曰天子为耤千亩诸侯百亩据此则耕耤之礼亦可通于臣下矣朕意欲令地方守土之官俱行耕耤之礼使知稼穑之艰难悉农夫之作苦量天时之晴雨察地力之肥硗如此则凡为官者皆时存重农课稼之心而凡为农者亦断无茍安怠惰之习似与养民务本之道大有裨益着九卿详议具奏雍正四年十月上谕国家设学校以储养人材鄊㑹廷试拔其尤者而用之即古选士造士之遗意也但士子作文有一日之长短纵使主司公明搜罗岂无遗佚况去取惟凭文艺其人品之高下才能之优绌无有得知每有出羣拔萃之才屡试不售即或晚得一第而年力衰迈不堪为国家任使朕思各省学政奉命课士黜劣举优系其耑责嗣后学政三年任满将生员中实在人品端方有猷有为有守之士大省举四五人小省二人送部引见朕亲加考试酌量擢用现在报满各学政即遵照荐举其到任未久者如有所知亦即举出夫一省而举数士不可谓无人学政廵歴各府三年之久日与士子相亲考文察行不得谓不知但能虚公衡鑑所举必得其人且风声所树凡士子必鼓舞振兴力学敦行求为有用之儒于士习人才大有裨益该学政其各实心奉行毋得茍且塞责如有狥私冐滥等弊必严加治罪雍正四年十一月上谕帝王体国经邦政治所施惟凖乎道理之至当寛严赏罚各得其宜若一渉利弊二字便入于私是以孟子云仁义而已矣何必曰利盖仁所以休养安全义所以裁成化导也朕嗣承大统四年于兹凡政敎号令皆遵法皇考皇考在位六十一年圣谟𢎞远谕㫖周详纪纲法度靡不备举特当时臣下或有阳奉隂违不能实力遵行者或有事经歴久渐至废弛者朕在藩邸时知之甚悉即位以来仰体皇考仁育义正之心屡降明㫖谆谆诰戒无非欲内外大小臣僚咸恪遵皇考之良法美政实心奉行以共成久安长治之盛是朕所行之政皆皇考已行之章程所申之令皆皇考己申之寳训未尝有所减省增益也特以歴年已久新进疎远之臣未能悉知见朕所施之政令遂以为从前所未有而浅陋寡识之人往往于陈奏内有衆利皆兴诸弊尽除之语朕经理天下凡用人行政悉本大中至正之心事至而应惟理所当然从无计及利弊之私意如谓兴利除弊则凡平治道路疏濬河渠修葺城垣开垦田亩此国家经野之常典而可谓之兴利乎年嵗丰歉不齐设有水旱为之赈饥平粜蠲赋缓徴此朝廷轸恤之恒政而可谓之兴利乎老人应赐以衣食则赐之孤独应恤以钱物则恤之劝以孝弟本小民自有之天良朂以耕桑固闾阎各尽之职业而可谓之兴利乎至于贼盗奸宄法所应诛贪官汚吏法所应黜豪绅劣衿法所应锄而谓诛盗奸黜贪汚锄豪劣为除弊可乎情罪重者予以刑辟情罪轻者予以矜释此又谓之除弊可乎欲正民风而端士习不得不戒之用休董之用威也将以此为兴利乎抑除弊乎念习俗之流于奢靡也朕躬行节俭以身示天下虑农人之惰于南亩也朕亲为耕耤以身先天下将以此为兴利乎抑除弊乎夫存兴利之心即有不利之害有除弊之意即为启弊之端由此类推治道安得有利弊之名朕亦何尝有兴利除弊之举也皇考六十余年丰功伟烈布在方䇿皆因事治事以人治人从不居兴利除弊之名而以此颂扬朕之政事朕实不敢当朕亦不愿当也外省督抚诸臣未能深悉朕意为此晓谕知之雍正五年正月上谕览诸王大臣等所奏以黄河澄清公请陞殿行庆贺礼朕思上天之钖福降灾即如人君之赏罚也若上天嘉佑示以休徴而承之者骄矜纵肆怠惰前修则将转福为灾矣若上天谴责示以咎征而承之者戒慎恐惧省改前愆则将化灾为福矣天人感应㨗于影响视其人之自取而天心仁爱雷霆雨露均属成就之恩一如君臣上下之间用赏用罚无非曲成之使其迁善改过也朕事皇考四十余年当时凡遇圣谕训责嘉奖恩宠此心皆以恐惧儆惕处之一念愚诚深䝉皇考垂鉴御极以后事天之心即当日事皇考之心也乃数年之中休征叠见难以悉数稽诸史册咸称福庆而朕受宠若惊不以为喜实以为惧盖恐前此之受贶无因而后此不能仰副也惟有君臣益加勉朂一德一心恭承天眷昔皇考临御初年偶有一二灾祲之事此特兆三逆之变乱由于气数使然而皇考朝干夕惕诚敬交孚是以感格上苍钖以多福四海宁谧厯数绵长此天道彰明较着者也朕即位以来敷政宣猷岂足当上天嘉贶惟有孝敬思慕皇考之心实为诚切或者仰邀皇考昭察代吁昊天黙祈福佑从前叠赐嘉祥今又有河清之瑞盖许其已往而勉其将来也朕祗承之下益深敬畏黾勉不遑若允行庆贺则沿袭颂美之虚文大非朕戒儆之素志矣既䝉皇考钖以希有之瑞应告祭景陵申朕感激惶悚之诚至于上年朱家口河水溃决朕饬谕河臣悉心修筑今于十二月十三日决口合龙越三日即有河清之应具见河神福国佑民功用显着宜崇祀典以答神庥该部察例具奏至所请陞殿受贺不必行雍正五年正月上谕览诸王大臣等奏称河水澄清二千里期逾两旬为从来未有之瑞恳请陞殿庆贺朕尝言天下至大庶务至繁断非人主一身所能经理必頼内外臣工协力赞襄然后可以成一道同风之盛若上有凉德之主而下皆臯䕫稷契之臣则工虞水火佐理有人政务亦不患其不举若上有尧舜之主而下皆共工驩兠之軰则耳目股肱无所资借政务亦必至于废弛故人君之道以得人为要而人臣之道以奉职为先此一定之理也朕统临万方虽刻刻有励精图治之念然必頼内外臣工共矢公忠各殚才力然后有实政实效及于吏治民生方可以感天和而钖繁祉不然则朕虽有勤政之念岂能事事躬亲办理之也今见数年之中荷䝉上天皇考黙佑叠赐嘉祥兹又有河清之上瑞朕细推天人感应之理自非无因当由内外臣工能体朕宵衣旰食之懐洗阳奉隂违之习分猷効职有数端之善上合昊天皇考之心是以钖兹福庆以励将来尔等试再思之人事甫修仅有数端之善即邀上天皇考之嘉贶若此倘能益竭忠诚事事皆善则其获福又当何如或由此而侈然自足怠惰前修则其获谴又当何如可不慎乎可不惧乎况天道恶盈朕心方且因此益加戒儆所请庆贺典礼朕必不行朕念君臣之间实属一体上天皇考既垂训于朕朕即以此训及诸臣上天皇考既钖福于朕朕即以此福及诸臣凡属京官自大学士尚书以下主事以上内大臣都统前锋统领䕶军统领歩军统领以下叅领以上凡属外官自督抚以下知县以上武官自将军提鎭以下叅将以上俱着加一级其王公等管理部院都统事务者应如何加恩之处着宗人府议奏自兹以往内外臣工当益加黾勉精白乃心和𠂻共济矢勤矢慎秉公去私凛天鉴之匪遥念感应之不爽以至诚至敬仰承上天皇考之眷佑则受福孔多永永勿替矣勉之勉之雍正五年三月上谕自古帝王致治諴民莫不以重农为先务书陈无逸先知稼穑之艰难诗载豳风备述田家之力作论语云百姓足君孰与不足孟子云民事不可缓也盖国以民为本民以食为天农事者帝王所以承天养人久安长治之本也我国家抚绥寰宇圣祖仁皇帝临御六十余年深仁厚泽休养生息户口日増生齿益繁而直省之内地不加广近年以来各处皆有收成其被水歉收者不过州县数处耳而米价遂觉渐贵闽广之间颇有不敷之虑望济于邻省良由地土之所产如旧而民间之食指愈多所入不足以供所出是以米少而价昻此亦理势之必然者也夫米糓为养命之寳人既頼之以生则当加意爱惜而不可萌轻弃之心且资之者衆尤当随时撙节而不可纵口腹之欲每人能省一勺在我不觉其少而积少成多便可多养数人若人人如此则所积岂不更多所养岂不更衆乎养生家以食少为要诀固所以颐神养和亦所以节用惜福也况脾主于信习惯便成自然每见食少之人其精神气体未尝不壮此显而可见者至于各省地土其不可以种植五糓之处则不妨种他物以取利其可以种植五糓之处则当视之如寳勤加垦治树艺菽粟安可舍本而逐末弃膏腴之沃壤而变为果木之塲废饔飱之恒产以倖图赢余之利乎至于烟叶一种于生人日用毫无禆益而种植必择肥饶善地尤为妨农之甚者也小民较量锱铢且但顾目前而不为久远之计故当图利之时若令其舍多取寡弃重就轻必非其情之所愿而地方官遽然绳之以法则势有所难行转滋纷扰惟在良有司勤勤恳恳谆切劝谕俾小民豁然醒悟知稼穑为身命之所闗非此不能生活而其他皆不足恃则羣情踊跃不待督课而皆尽力于南亩矣朕闻江南江西湖广粤东数省有一嵗再熟之稻风土如此而仍至于乏食者是地土之力有余而播种之功不足岂非小民习于怠惰而有司之化导者有未至耶或者曰米糓太多则价贱而难于粜卖昔人有糓贱伤农之説谚语所谓熟荒者此则不必过虑假若小民勤于耕作收获丰盈致于价贱而难于出粜朕必多发官价以籴买之使重农务本之良民获利而有余赀也朕生平爱惜米糓每食之时虽颗粒不肯抛弃以朕玉食万方岂虑天庾之不给而所以如此撙节爱惜者实出于天性自然之敬慎并不由于勉强且以米糓乃上天所赐以生养万民者朕为天下生民主惟有敬谨寳重仰兾天心黙佑雨旸时若嵗获有秋俾小民家有盖藏人歌乐土朕既为亿万生民计不敢轻忽天贶尔等绅衿百姓独不自为一身一家之计乎朝夕生养之需既受上天之赐若果加意爱惜随时撙节则天必频加钖赉长享盈宁之福若恣情纵欲暴殄天物则必上干天怒不䝉眷赉而水旱灾祲之事皆所不免其理岂或爽哉又闻江西广西地方竟有以米糓饲养豚豕者试思糓食之与肉食孰重孰轻孰缓孰急而乃以上天之所赐小民终嵗勤劳之所获者为豢养物类之用岂不干天和而轻民命乎朕所以惓惓训谕者惟期天下之人专务本业以杜浮靡爱惜物力以图久逺共体朕敬迓天庥勤恤民隐之意则尔等家室必益至于丰饶尔等子孙必永绵其福泽思之思之毋忽朕言着将此晓谕内外官民人等并通行逺鄊僻壤咸使闻知雍正五年六月上谕近因考试新科进士以宋儒所云士人当有礼义亷耻句为论题诸进士试巻进呈朕躬自披览见其文艺之工拙优劣固有不同然大概皆词章记诵之常谈见解卑浅识量狭隘未能真知题中之理藴而实有发明盖所言止于仪文末节而已非礼义亷耻之大者也朕则谓古人言礼义亷耻国之四维者盖以天下之大四海之衆皆范围其中而不可须臾离而士人贵有礼义亷耻之説所指甚远所包甚宏上之为人君下之为人臣皆当求其大者以为务而不可局于仪文末节之间也以礼言之如化民成俗立教明伦使天下之人为臣皆知忠为子皆知孝此礼之大者也进退周旋俯仰揖让此礼之小者也以义言之如开诚布公荡平正直使天下之人无党无偏和𠂻共济此义之大者也然诺不欺出入必谨此义之小者也以亷言之理财制用崇俭务本使天下之人家给人足路不拾遗盗贼不生争讼不作贪官汚吏无以自容此亷之大者也箪食豆羮一介不取此亷之小者也至于以耻言之为人君者宪天出治諴和万民则当以一夫不获其所为耻为人臣者行义达道兼善天下则当以其君之不为尧舜为耻若夫迂拘曲谨如鄊党自好之类不失言于人不失色于人此乃耻之小者耳曾何足以尽有耻之道乎欲为君尽君道欲为臣尽臣道而其道不外礼义亷耻之四端士人者必当以天下为己任其身既为臣之身而有致君之责者岂可徒知礼义亷耻之小节而不知礼义亷耻之大者乎夫礼义亷耻由一端之小者扩而充之皆可以保四海然必知其大者而务之自可不遗于其小若或徒窥小节而不知其大则迂拘曲谨祗图检束一身而不敢任天下之重此则细民之行而非士人之道也孔子曰人能𢎞道非道𢎞人其可不勉自奋立乎朕引见新科进士之时即欲靣加训谕因天气炎热恐伊等暂时跪听不能悉心领会今特详为宣示朕愿与大小诸臣交相儆勉详思礼义亷耻之大者身体力行则人心风俗烝烝日上而唐虞三代之治庶几其可复见也雍正五年六月上谕为政之道以爱民为本爱民者必须厚民之生雨旸时若百糓顺成始可登苍生于衽席然感召天和必由于民情之舒畅而民情舒畅必由于吏治之克修从来言吏治者不外兴利除弊二大端夫利之所在小民自必趋事赴功不待督率而为者为上者不过助力而已至于除弊则小民所不能为之事而专赖为上之人时刻留心体察破积习以厚民风者也盖地方之害莫大于贪官蠧役之脧削强绅劣衿之欺凌地棍土豪之暴横巨盗积贼之刦夺此等之人不能化导惩戒则百姓不获安生假若为大吏有司者图寛大之名沽安静之誉于贪官蠧役则庇䕶之于强绅劣衿则寛假之于地棍土豪则姑容之于巨盗积贼则疎纵之虽在已无残害百姓之实蹟而留此害民之人令百姓暗中受其荼毒无可控诉古人云养稂莠者害禾稼惠奸宄者贼良民如此则民气何由而舒天和何由而致乎天以牧民之任授之君臣而百姓又复敬谨尊奉胼手胝足竭力输将以事其上为君臣者当共思之受天之恩奉天之命食民之食衣民之衣而乃怠忽优游不能锄奸禁暴置民间疾苦于度外上负穹苍下负百姓诚天地间之大罪人矣大可畏也岂但天理有所不容即清夜扪心当如何之愧怍有牧民之责者各宜抚躬自问时加警省钦哉慎之勉之雍正五年九月上谕各省督抚藩臬朕宵旰勤劳时以教养万民为念是以所颁谕㫖皆正德厚生之要务实切于民生日用者又恐愚民一时未必即能醒悟于是谆谆训诫至再至三总期四海之广遐陬僻壤之衆家喻户晓深知朕视民如子之心自然感发天良遵道遵路以成移风易俗之治朕心何等殷切岂各省地方大吏尚不知之乎乃闻向来谕㫖颁至各省者不过省㑹之地一出告示而已州县各处并未传遍至于鄊村庄堡偏僻之区则更无从知之矣朕以爱育黎庶化导人心至诚至切之苦𠂻屡颁谕㫖而地方大吏竟视为虚文故事怠忽因循若此尚得谓之不负简任不愧职掌乎又如禁止黄铜器皿者所以杜销燬制钱之弊使钱文充裕以便民用也禁止赌博者所以戒游惰匪僻之行使保家立品以厚民俗也禁宰耕牛者所以重稼穑之资念农夫力田之助也朕为百姓筹画者委曲周详无微不到而地方官员并不实力奉行闻省㑹之地黄铜器皿市卖如故郡县之间种种赌具亦市卖如故有司不行禁约上司置若罔闻是朕为百姓筹画之至意百姓并未晓然于心无怪乎习而不改迷而不悟也京师乃五方杂处之地凡禁约之事较他省为难今京城内外市卖铜器及羣聚赌博者俱已禁止岂外省转不能行乎此等事可以一时禁止实有益而无害而地方大吏所急宜遵行者他如清查保甲积贮社仓之类行之必以其渐地方始无纷扰若骤然举行而廹之以官法奸胥猾吏将借端为非转为小民之累今观地方大吏于应当从容办理之事则急切为之而于一时可以禁止之事实有益而无害者则悠悠忽忽漫不经心岂非缓急失宜先后不得其序耶且各处之情形不同而属员之才力亦不一为上司者于寛严缓急之间又当详审酌量而出之不然则寛有寛之弊严有严之弊是皆不可不察也至于邪教妖言大有关于人心风俗该地方官一有所闻即当留心根究庶可以消奸宄而安良善所谓防微杜渐也昨山西李恒荣及近日泽州妖言诱人之案即是榜様倘地方有此等之事下司隐匿不报或上司知之又欲化有事为无事势必致奸宄漏网匪党无所忌惮附和者愈衆则将来株连者愈多是本欲息事而转致多事故不如惩治之于早也各省督抚藩臬皆地方大吏勉之毋忽尔等可将朕谕㫖録出寄与知之雍正五年九月上谕刑名关系民命刑部事务较吏部户部尤为𦂳要吏部误用一人不过以应得官之人畧早用几日而已戸部之误在于钱粮一经知觉即可改正至于刑部之误则死者不可复生断者不可复续故礼记王制曰刑者侀也侀者成也一成而不可变故君子尽心焉朕于刑名更加慎重书曰天讨有罪五刑五用哉五刑者轻重之等无一非天理之当然故当轻而轻当重而重必须至公至平乃为钦承天道若以应斩之人而寛以绞罪便是逆天必获谴责稍寛且不可而况于严乎朕为人君尚不可寛严稍失其平况人臣居法司之任者乎凡有案件始之以听断继之以研讯定之以律例若稍有不公不平之处则情罪之轻重不得其宜而用法之寛严皆失其当矣当寛而严固为罪孽当严而寛孽亦如之盖鸱鸮不除无以致鸾鳯稂莠不剪无以植嘉禾司刑名者姑息养奸则小人无所惩戒必不能改恶以从善此所谓妇人之仁其害岂浅小哉故刑法者使人迁善逺罪所以辅教化者也舜之勉臯陶曰汝作士明于五刑以弼五教期于予治刑期于无刑民协于中夫持法之平可以成协中之化则刑名不诚重哉居法司之任者不但重罪不可踈忽即轻罪亦当详慎务操其至公至平之心而时凛天鉴在兹之惧使用法之寛严悉当情罪之轻重允孚则不愧明允之司而可以成无刑之治矣雍正五年九月上谕大凡为臣者必以报称君上为心而不得有瞻顾身家之念从古圣贤之所以教忠皆此道也盖在平时则正其谊不谋其利明其道不计其功孝弟忠信一一皆尽其实而不可有一毫之虚假及乎居官则国尔忘家公尔忘私尽屏其偏陂党同之习悉去其沽名市惠之念此之谓实心任事而智名勇功于是乎出内不欺衾影即外不愧大廷矣夫臣下之用心在上未有不烛照其微洞悉其隐者古之良臣有嘉谋嘉猷则入告于内而顺应于外其诚意之交孚何如其恳挚茍或挟诈任术餙貌修文隐微有潜伏之私则必不能忠敬以事上而上有不知其情伪者乎凡学古入官者宜矢之以至诚将之以笃敬秉虚公以揆大中之则务正直以遵王道之平存忠君为国之实心务立身行道之大本以此自勉更以此交勉则可以成明良一德之治矣雍正六年十一月上谕朕恭閲太祖高皇帝实録内圣训昭垂惟时以敬天为要务谆谆诰诫念兹在兹迩来又览明太祖本纪所载当时训谕之词亦皆原本敬天之意是知天道昭明鉴观有赫与人事感孚㨗于影响自古迄今神灵首出之君必皆以钦崇时宪尊事上天为盛德大业所由成承烈显谟所由极此明太祖之开创规模与我太祖高皇帝后先同揆良有以也夫天之为形覆冐万物至高至逺而其实上际下蟠惟一理为充周人心之中禀赋自天其大公至正之理即天之所以为天也朕临御万几日深干惕祗求事事上合天心至在廷诸大臣佐朕为理有赞襄辅翼之责一言一动皆在天心降鉴之中亦当无时而不敬天无事而不畏天岂可蔽于一己之私不知旦明陟降之理乎兹朕特以素所躬行实践者广朂诸臣诸臣当每日早起肃具衣冠焚香展拜祷祝上天及尔等祖祢之前将是日所欲言欲行之事一一备陈其实揆度礼义惕然内省必可上对天地下自对其祖祢而无愧无怍者然后举而行之则以自知之明为自省之功时刻纠䖍不敢有几微之亵天而逆天庶几凡所建之谋猷所施之政事无往而非与天地合其徳者矣居大人之位行大人之事尔诸臣不当如是乎盖事之纯乎天理者即以讨罚威刑加之于人而其实乃所以为善事之违乎天理者即以庆赏赐予加之于人而其实乃所以为不善故凡违道干誉煦煦为仁自谓不愧于天者乃悖天之尤者也可不慎乎又若刑名之官职司邦宪为天下生命所关操生杀出入之大柄尤不可不知天道之精微凡议重议轻皆宜凖之国法推之人情无枉无滥协于咸中乃可以为敬天畏天之实也故非特狥私利己之念毫不可萌即揣摩朕意妄为迎合亦万万不可夫人命至重自古帝王所最慎在朕之权衡成谳斟酌详审原无成见在于胸中诸臣有一毫迎合之见则私意障蔽天理无自而彰势必宜寛而或严宜严而或寛既不能于天有对越之诚又安能适合朕意之所在乎尔诸臣果能时怀钦若之诚克备事天之道以循理为矜恤以执法为常经寛勐咸宜至公至当则天理之所昭垂即必为朕心之所孚合是揣摩迎合之私原可以不事也朕念一德一心明良交泰之道无有大于事天者是以不惮谆详缕晰而着明之尔诸臣其敬听无忽雍正五年十二月上谕人臣朋党之弊最足以害人心乱国政唐虞之世共工驩兠軰比周为党舜必寘之于法孔子曰君子矜而不争羣而不党易经涣之六四曰涣其羣元吉朱子谓上承九五下无应与为能散其朋党之象则大善而吉是朋党之小人固自古帝王之所必诛圣贤之所垂戒其为世道人心计诚深且切也盖人臣之道惟在公忠体国古之纯臣公尔忘私国尔忘家精白乃心鞠躬尽瘁念念惟知有君父事事惟知有朝廷虽一己之身家且不暇顾又何至有营私结党朋比为奸之事此真纯臣之道也惟奸恶之小人其心既隂险狡诈忍于背逆君父扰乱国政而其才又足以笼络要结使奸邪之軰尽入其党遂成牢不可破之势当日苏努阿灵阿鄂伦岱等同恶相济结为邪党凡属在朝臣工其庸懦无能者则弃置之而于聪明才智之人或动之以利或憷之以害或震慑之以权势或诱惑之以美名使其人不得不堕其术中彼此固结日肆邪谋自以为国家大事皆在其掌握操纵之中断无有能出其范围者以此煽惑人心扰乱国政若非我皇考至圣至明干纲独断则伊等比党之害可胜言哉朕在藩邸时知之甚悉故临御以来将伊等朋比为奸之处屡次宣示中外盖深为世道人心宗社国家之计不得不痛加惩创严加诫谕惟冀大小臣工以伊等为炯戒共絶背公植党之私时怀公忠体国之念则一德一心上下交而其志同其于世道人心宗社国家岂不深有利益哉雍正七年四月上谕国家承平日久戸口日繁凡属闲旷未耕之地皆宜及时开垦以裕养育万民之计是以屡颁谕㫖劝民垦种而川省安挿之民又令给与牛种口粮使之有所资借以尽其力今思各省皆有未垦之土即各省皆有愿垦之人或以日用无资力量不及遂不能趋事赴功徘徊中止亦事势之所有者着各省督抚各就本地情形细加筹画转饬有司作何劝导之法其情愿开垦而贫寒无力者酌动存公银糓确查借给以为牛种口粮俾得努力于南亩俟成熟之后分限三年照数还项五六年后按则起科总在该督抚等董率州县因地制宜实心经理务事田畴日辟耕凿维勤以副朕爱养元元之至意雍正五年五月上谕前织造等衙门贡献物件其所进御用绣线黄龙袍曾至九件之多又见灯帏之上有加以綵绣为餙者朕心深为不悦比即加以诫谕近因端阳令节外间所进香囊宫扇等件中有装餙华丽雕刻精工者此皆费于无益之地开风俗奢侈之端朕所深恶而不取也向来外省诸臣凡有进献方物朕留于宫中服用者所需实系不多每随便颁赐诸王大臣不过收贮于宫中耳其余华灿之物在朕用之心中尚觉不安若赐诸王大臣在伊等亦觉非分岂非费于无益之地乎况朕素性实不喜华靡一切器具惟以雅洁适用为贵此朕撙节爱惜之心本出自然并非勉强数十年如一日者凡外臣进献惟应量加工价少异于市肆之物即可见诸臣恭敬之忱何必过于工巧而后见其诚悃乎工匠制造之情喜新好异无所底止见一美丽之式様初则竞相慕傚后必出奇鬬胜以相夸此雕文纂组之风古人所以斥为奇衺岂可导使为之而不防其渐乎盖治天下之道莫要于厚风俗而厚风俗之道必当崇俭而去奢若诸臣进献之物以奢为尚又何以训民间之俭约乎朕观四民之业士之外农为最贵凡士工商贾皆赖食于农以故农为天下之本务而工贾皆其末也今若于器用服玩之物争尚华巧必将多用工匠以为之市肆之中多一工作之人即田亩之中少一耕稼之人此逐末之所以见轻于古人也且愚民见工匠之利多于力田必羣趋而为工羣趋为工则物之制造者必多物多则售卖不易必至壅滞而价贱是逐末之人多不但有害于农而并有害于工也小民舍轻利而趋重利故逐末易而务本难茍为官者遽然绳之以法必非其情之所愿而势有所难行惟在平日留心时刻为之劝导使小民知本业之为贵又复训饬闾阎崇尚朴实工作之间不为华巧如此日积月累遂成风俗虽不必使为工者尽归于农然可免为农者相率而趋于工矣至如士人所业在乎读书明理以为世用故居四民之首然父兄之教子弟亦当观其才质如何若果颖悟恂谨可望有成则当使之就学而为士若愚浊中下之资读书难通即当早令改业归农使之尽力于南亩以为仰事俯育之资诚恐读书不成而又粗识数字旷废闲游必致非分妄为越礼犯法是浮慕读书之名而不得其道其伤农而害本者为尤甚亦不可不知戒也朕深揆人情物理之源知奢俭一端关系民生风俗者至大故欲中外臣民黜奢贱末专力于本人人自厚其生自正其德则天下共享太平之乐矣昔人云由俭入奢易由奢入俭难不知奢者取用少而费力多俭者取用多而费力少则由奢入俭乃人人行之甚便者不可谓难也朕自身体力行为天下先诸王内外大臣文武官弁与绅衿富户当深体朕心钦遵朕谕期共勉之勿视为具文雍正六年五月上谕朕惟治道之要莫大于用人督抚经理地方必任用司道府官犹朕统御天下必任用在廷诸大臣如廷臣不能实心任事竭力以辅朕则庶务之繁朕岂能以一人独理如司道府不能实心任事竭力以助督抚则属员之贤否民间之利弊督抚岂能徧悉而周知用人之关于治道诚至重矣第人之才具不同心术各异用之有甚难者彼司道府等官有一种姦巧之人专务沽取虚名毫无补于地方之实政其心惟知自为而已督抚有所委託稍渉繁难谓非分内所应办之事即逡廵退缩似此怀姦诡避而反沽不阿谀上司之名殊不知督抚所办之事即国家之事何一可置分外耶此人之不能为督抚用者也有一种好事之人不安本分督抚寄之以耳目委之以腹心则招摇生事惟所欲为如遇无能之督抚则事无大小任其簸弄督抚为所把持而不能自主如遇有为之督抚则巧窥意㫖百计投合阳饰其亷谨勤干之容隂行其诈伪营私之寄督抚不觉入其彀中一任逞其私智此又督抚之用非其人者也顾为督抚者势不能不于所属之司道府寄耳目委腹心必将遴选其能任事者而委任焉人见其于稠人之中专任一二人则议论风生或指为钻营或斥为奔竞或目之为上司之私人或疑其有所嘱託而倖进甚至媒孽其短以为怙势作威揽权纳贿必致损败督抚之声名此等皆属私意非公恕之论也且其人既为督抚所信任以身入乎局中自当大破情面不取悦于同官不狥庇乎下属鋭意孤行无所顾惜其迹有类于揽权怙势之所为论者不察其实从而媒孽之抑又不恕之甚乎朕以为人之行事所辨在是非公私之间而已即如武断鄊曲之軰闾里所深恶也然使其人若能督率鄊曲之中使之孝亲敬长使之服田力穑使之急公奉上鄊人悚畏服从则大有补于风化也尚得谓其武断乎又如揽权之臣朝宁所不容也若其人以一身任天下之重不避劳不避怨不为利疚不为威惕正色而立于朝者人君自当倚之为柱石重臣尚得谓其揽权乎虽有贵贱大小之别其理则一也向令此一二专任之司道府官果能秉公持正实心以办地方之事必且有益于国计有益于民生不特督抚资其赞助朕亦且嘉頼焉尚何揽权怙势之可言哉要之用人有专任一二人者亦事势有所不得已焉耳设使各省司道府等官皆竭诚奉公殚其宣力分猷之实则督抚何乐而不多用也亦犹在廷诸大臣人人懐公忠体国之心则皆朕之股肱心膂朕求之而不可得者又何取乎一二人之专任哉但知人则哲惟帝其难之彼为督抚者因属员中不能尽得其人而用之乃不得已而以耳目腹心专付之于一二司道府等也或有择之不精用之不慎所託非人稍有所觉即当警省改悔不可袒䕶餙非则无过矣如福州知府胡承谋窥见廵抚毛文铨诈伪沽誉投其所好遂笼络通省官员共相欺隠又能使毛文铨转而欺朕此其姦恶狡猾较前各种劣员尤甚断不可一日姑容者也朕实深悉直省督抚用人之委曲复洞鉴直省司道府各官种种情伪为此谆切晓谕俾各警惕勐省直省督抚务须仰体朕察吏之意将属员时加体察勿为宵小欺䝉朕自有逺照断不使若軰少有遁情夫天下上智下愚之人无几惟中材可与为善可与为不善者居多尚其敬听朕训憬然觉悟共勉为秉公持正实心办事之人下不愧州县之表率上以不负督抚任用者不负朝廷则吏治烝烝日上措天下于郅隆之治不亦美欤期汝等人人勉之雍正七年五月上谕屡年以来朕以天人相感之理谆谆晓谕内外臣工盖朕实切敬天勤民之念于寤寐之中而确见其感应之不爽尤愿各省督抚有封疆之重任者体朕此心至诚至敬各尽其道以为感格上天之本惠我烝民共登袵席朕并非以年糓之顺成有意归美于大吏亦非以雨旸之差忒强欲卸责于臣工也假使为督抚者因朕有地方丰歉由于吏治得失之谕㫖而欲自彰其善自䕶其短于奏报秋成则或有溢美之词于奏报歉收则或有讳灾之意似此则事天为不诚事君为不忠临民待下为不仁不信有此数端而欲荷上天嘉祐钖福凝禧有是理乎况粉饰一己之声名而不顾民生之休戚其何以对所属之官民而无愧怍乎朕留心体察觉近来督抚等之奏报年糓间有此弊不得不通行晓谕以防其渐在尔督抚等自思之有则改之无则加勉况朕之见闻甚广访察维勤倘掩饰于此而败露于彼岂不自取朕之轻视乎人臣事君之道惟以诚实无欺为本尔督抚等其共朂之雍正七年七月上谕书曰兢兢业业一日二日万几盖言为君之难也又曰予违汝弼汝无面从退有后言盖言人臣之当匡赞其君也曾子曰十目所视十手所指其严乎帝王行事万目之所视万手之所指其严岂不更甚乎朕之行事若有可议者朕之辱即诸臣之辱也昔人云王辱臣死诸臣岂得漠然视之而全无相关之意乎纵不能如古直臣之面折廷争尔等时常进见可以从容密奏朕乐于闻善不吝改过惟冀诸臣之尽言规正以补其阙若面从心非岂朕所望于诸臣者哉朕即位之初或尚有不知朕心而不敢尽言无隐者今廷臣侍朕六七年矣岂于朕之居心行事尚不能深知而存猜疑之见乎从来天道昭然鉴观不爽朕若不以诚待诸臣诸臣即行欺罔或无报应乃朕实实以至诚待尔等古之所谓推心置腹者不过如是而诸臣尚忍怀私挟诈不以至诚事主断无不遭上天谴责之理是以数年来凡欺罔负恩之人无不即时败露天道之近且显若此岂不可畏之甚哉至于朕之每日训饬诸臣者并非但以责人而不求之于己也朕事事以身先之且深觉为善之可乐循理之甚安书曰作德心逸日休孔子曰君子坦荡荡圣人之言确乎不易诸臣但试行之必有畅然自得之乐也书经传説彚纂序朕思六经皆治世之书而帝主之大经大法昭垂万古者惟尚书为最备盖自继天立极精一执中二帝三王之心法递相授受而治法亦因之以传今观书所载成天平地经国造邦建官立教礼乐兵刑之𢎞纲大用与夫𢋫扬都俞之休风嘉谟嘉猷之陈告凡所为永膺天命而致时雍协和之效者虽相去数千年尚可于方策中想见其钦明寅畏之𠂻布敷经纶之迹后之君臣得奉为楷模以追踪于唐虞三代之隆讵不于书是赖哉我皇考圣祖仁皇帝圣学渊深治功𢎞远存于中者二帝三王之心发于外者二帝三王之治而稽古好学于典谟训诰之篇沉潜研究融㑹贯通初命讲官分日进讲着有解义一篇颁示海内复指授儒臣荟萃汉唐宋元明诸家之説叅考折中亲加正定广大悉备于地理山川援今据古靡不精核为书经传説彚纂凡二十有四巻兹值刋校告竣与易诗春秋诸经次第传布敬制序文勒之巻首夫后世之天下唐虞三代之天下也而治法之垂为典章心法之原于性命者先后同揆百世之圣君贤辅未能易也故为君者必思比德于尧舜禹汤文武而后无忝乎为君为臣者必思比休于臯䕫伊傅周召而后无忝乎为臣朕夙夜兢兢冀克守主敬存诚之道以遂觐光扬烈之懐尤兾卿尹百执事其体元首股肱之谊殚协恭励翼之忱寅亮天工諴和民志俾薄海内外永底乂安于以逺宗圣哲而仰承皇考尊崇经学启牖万世之盛心顾不美欤是为序诗经传説彚纂序朕惟诗之为教所以成孝敬厚人伦美教化移风俗其用逺矣自説诗者各以其学行世释解纷纭而经㫖渐晦朱子起而正之集传一书叅考衆説探求古始独得精意而先王之诗教借之以明国家列在学官着之功令家有其书人人传习四始六义晓然知所宗尚我皇考圣祖仁皇帝右文稽古表章圣经御纂周易折中既一以本义为正于春秋诗经复命儒臣次第纂辑皆以朱子之説为宗故是书首列集传而採汉唐以来诸儒讲解训释之与传合者存之其义异而理长者别为附録折中同异间出己见乙夜披览亲加正定书成凡若干巻名曰诗经传説彚纂朕惟诗三百篇先王所以明劝惩而行黜陟盖治世之大经而后世文人学士乃以风云月露之辞自託风雅学经者又溺于训诂词章之陋习乌在其能明先王之道也我皇考指授儒臣勒为是编期以阐先王垂教之意与孔子删诗之㫖学于是者有得于兴观羣怨之微而深明于事父事君之道从政专对无所不能则经学之实用着而所谓用之鄊人用之邦国以化天下者亦于是乎行焉刋校既竣敬述圣意序之简端典谟后序窃惟精一危微治统兼夫道统劳来匡直作君即以作师心同揆于后先德弥光于上下盖自古有闻矣我国家树基缵绪列圣相承皇极敷言有典有则载在左史非外乘之所得而书也然而德音孔昭文谟丕显曰诏曰録曰谕曰序曰颂曰论曰箴曰训亦既宣示四方无逺勿届而声教东渐则又蒲姑商奄之鄊所专属者也敬集一编以标常宪拜手洛诵穆然而见仁育义正之模焉大训煌煌用祗承于罔斁岂必藏之柱下始称隆法守哉作典谟志山东通志巻一之三山东通志卷二钦定四库全书山东通志巻二星野志天有列宿地有州域隂阳之气其本在地而上发于天事微而象微事彰而象彰感应之机捷于影响保章氏察之至析也顾九州之域各有分星或以经星或以云汉或以斗枢或以三垣或以五星持説不同而理有各寓非甚上哲讵能伸此而诎彼乎兹彚而列之综举六服之全节録二东之要观其统括証以方隅星土之精庶几有㑹职疆域者循是以辨妖祥备修救上副圣天子克谨天戒之训焉所补于政治者岂浅鲜哉若仅以梓慎甘德之技视之抑末矣作星野志星野十二次分野周礼保章氏以星土辨九州之地所封封域皆有分星以观妖祥经星分野汉志秦地东井舆鬼之分野也魏地觜觿参之分野也周地栁七星张之分野也韩地角亢氐之分野也郑之分野与韩同分赵地昴毕之分野也北有信都东有清河南至斥邱燕地尾箕之分野也齐地虚危之分野也东有甾川东莱瑯琊高宻胶东南有泰山城阳北有千乘清河以南渤海之高乐高城重合阳信西有济南平原皆齐分也鲁地奎娄之分野也东至东海宋地房心之分野也今之沛梁楚山阳济隂东平及东郡之须昌寿张皆宋分也卫地营室东壁之分野也今之东郡及魏郡楚地翼轸之分野也呉地斗之分野也粤地牵牛婺女之分野也十二州分野汉志角亢氐兖州房心豫州尾箕幽州斗江湖牵牛婺女扬州虚危青州营室东壁并州奎娄胃徐州昴毕冀州觜觿参益州东井舆鬼雍州栁七星张三河翼轸荆州十二次郡国分度晋书天文志班固取三统厯十二次配十二野其言最详又有费直说周易蔡邕月令章句所言颇有先后魏太史令陈卓更言郡国所入宿度今附而次之自轸十二度至氐四度为寿星于辰在辰郑之分野属兖州自氐五度至尾九度为大火于辰在夘宋之分野属豫州自尾十度至南斗十一度为析木于辰在寅燕之分野属幽州自南斗十二度至须女七度为星纪于辰在丑吴越之分野属扬州自须女八度至危十五度为𤣥枵于辰在子齐之分野属青州自危十六度至奎四度为娵訾于辰在亥卫之分野属并州自奎五度至胃六度为降娄于辰在戌鲁之分野属徐州自胃七度至毕十一度为大梁于辰在酉赵之分野属冀州自毕十二度至东井十五度为实沈于辰在申魏之分野属益州自东井十六度至栁八度为鹑首于辰在未秦之分野属雍州自栁九度至张十六度为鹑火于辰在午周之分野属三河自张十七度至轸十一度为鹑尾于辰在巳楚之分野属荆州州郡躔次角亢氐郑兖州东郡入角一度任城国入角六度山阳郡入角六度泰山郡入角十二度济北国入亢五度济隂郡入氐二度东平国入氐七度房心宋豫州沛郡入房四度梁国入房五度鲁国入心三度楚国入房四度尾箕燕幽州勃海郡入箕一度虚危齐青州齐郡入虚六度北海郡入虚九度济南郡入危一度千乘郡入危四度东莱郡入危九度平原郡入危十一度甾川国入危十四度奎娄胃鲁徐州东海郡入奎一度瑯琊郡入奎六度高密国入娄一度城阳国入娄九度胶东国入娄一度昴毕赵冀州魏郡入昴一度清河郡入昴九度信都国入毕三度州县分野济南府歴城章邱邹平淄川长山新城齐河齐东济阳禹城临邑长清陵县德州德平平原兖州府滋阳曲阜宁阳邹县泗水滕县峄县金乡鱼台济宁嘉祥汶上阳糓寿张东昌府聊城堂邑博平茌平莘县属清平冠县临清馆陶邱县恩县高唐夏津武城青州府益都临淄博兴高苑乐安寿光昌乐临朐安邱诸城博山登州府蓬莱黄县福山栖霞招远莱阳宁海文登海阳荣成莱州府掖县平度潍县昌邑胶州髙密即墨武定府惠民青城阳信海丰乐陵商河滨州利津霑化蒲台沂州府兰山郯城费县莒州䝉隂沂水日照泰安府泰安肥城新泰莱芜东平东阿平隂曹州府荷泽单县城武鉅野郓城曹县定陶濮州范县观城朝城分野附论绎史云周官保章氏之职其书已亡十二次分星见于史汉世纪与近世之广狭过度不同大约歴数家测验不甚相远据左氏内外传武王克商岁在鹑火故为周分文公即位岁受实沈故为晋分岁淫𤣥枵冲于鸟帑周楚恶之故鹑分为楚分星见大辰知宋将火故大火为宋分然有可疑者星纪北而呉越南井鬼南而嬴秦西虚危在北齐表东海降娄实西鲁宅曲阜或以受封之日岁星所在为説然有絶而复续者前星犹可据乎况三卿未分晋当何区秦拔西河魏当何属周未迁东何故已直鹑鸟陈灭由楚何自而入韩分天道在西北而晋不害然豕韦实卫晋何以吉越得岁而呉伐之然呉越同域呉何以㓙卫既属水何以知与宋郑陈同火且颛顼之墟姜任守其祀是又齐薛之分矣若此之类多不可晓是知分野之说似未可执一而论也附録之以俟博识两戒占野唐志贞观中浮屠一行以为天下山河之象存乎两戒北戒自三危积石负终南地络之隂东及太华逾河并雷首底柱王屋太行北抵常山之右乃东循塞垣至濊貊朝鲜是谓北纪所以限戎狄也南戒自岷山嶓冢负地络之阳东及太华连商山熊耳外方桐柏自上洛南逾江汉携武当荆山至于衡阳乃东循岭徼达东瓯闽中是谓南纪所以限蛮夷也故星传谓北戒为胡门南戒为越门河源自北纪之首循雍州北徼达华隂而与地络相㑹并行而东至太行之曲分而东流与泾渭济渎相为表里谓之北河江源自南纪之首循梁州南徼达华阳而与地络相㑹并行而东及荆山之阳分而东流与汉水淮渎相为表里谓之南河故于天象则𢎞农分陜为两河之㑹五服诸侯在焉自陜而西为秦凉北纪山河之曲为晋代南纪山河之曲为巴蜀皆负险用武之国也自陜而东三川中岳为成周西距外方大伾北至于济南至于淮东达鉅野为宋郑陈蔡河内及济水之阳为邶鄘卫汉东滨淮水之隂为申随皆四战用文之国也北纪之东至北河之北为邢赵南纪之东至南河之南为荆楚自北河下流南距岱山为三齐夹右碣石为北燕自南河下流北距岱山为邹鲁南涉江淮为呉越皆负海之国货殖之所阜也自河源循塞垣北东及海为戎狄自江源循岭徼东南及海为蛮越观两河之象与云汉之所始终而分野可知矣于易五月一隂生而云汉濳萌于天稷之下进及井钺间得坤维之气隂始进于地上而云汉上升始交于列宿七纬之气通矣东井据百川上流故鹑首为秦蜀正得两戒山河之首云汉达坤维右而渐升始居列宿上觜觿参伐皆直天关表而在河隂故实沈下流得大梁距河稍远涉隂亦深故其分野自漳滨却负恒山居北纪衆山之东南外接髦头地皆河外隂国也十月隂气进踰干维始上达于天云汉至营室东壁间升气悉究与内规相接故自南正达于西正得云汉升气为山河上流自北正达于东正得云汉降气为山河下流陬訾在云汉升降中居水行正位故其分野当中州河济间且王良阁道由紫垣絶汉抵营室上帝离宫也内接成周河内皆豕韦分十一月一阳生而云汉渐降退及艮维始下接于地至斗建间复与列舍气通于易天地始交泰象也踰析木津隂气益降进及大辰升阳之气究而云汉沉濳于东正之中故易雷出地曰豫龙出泉为解皆房心象也星纪得云汉下流百川归焉析木为云汉末派山河极焉故其分野自南河下流穷南纪之曲东南负海为星纪自北河末派穷北纪之曲东北负海为析木负海者以其云汉之隂也唯陬訾内接紫宫在王畿河济间降娄𤣥枵与山河首尾相远邻颛顼之墟故为中州负海之国也其地当南河之北北河之南界以岱宗至于东海自鹑首踰河戒东曰鹑火得重离正位轩辕之祗在焉其分野自河华之交东接祝融之墟北负河南及汉盖寒燠之所均也自析木纪天汉而南曰大火得明堂升气天市之都在焉其分野自鉅野岱宗西至陈畱北负河济南及淮皆和气之所布也阳气自明堂渐升达于龙角曰寿星龙角谓之天关于易气以阳决隂夬象也升阳进踰天关得纯干之位故鹑尾直建巳之月内列太微为天廷其分野自南河以负海亦纯阳地也寿星在天关内故其分野在商亳西南淮水之隂北连太室之东自阳城际之亦巽维地也夫云汉自坤抵艮为地纪北斗自干携巽为天纲其分野与帝车相直皆五帝墟也䆒咸池之政而在干维内者降娄也故为少昊之墟叶北宫之政而在干维外者陬訾也故为颛顼之墟成摄提之政而在巽维内者寿星也故为太昊之墟布太微之政而在巽维外者鹑尾也故为烈山氏之墟得四海中承太阶之政者轩辕也故为有熊氏之墟木金得天地之微气其神治于季月水火得天地之章气其神治于孟月故章道存乎至微道存乎终皆隂阳变化之际也若微者沉濳而不及章者高明而过亢皆非上帝之所居也斗杓谓之外廷阳精之所布也斗魁谓之㑹府阳精之所复也杓以治外故鹑尾为南方负海之国魁以治内故陬訾为中州四战之国其余列舎在云汉之隂者八为负海之国在云汉之阳者四为四战之国降娄𤣥枵以负东海其神主于岱宗岁星位焉星纪鹑尾以负南海其神主于衡山荧惑位焉鹑首实沈以负西海其神主于华山太白位焉大梁析木以负北海其神主于恒山辰星位焉鹑火大火寿星豕韦为中州其神主于嵩邱镇星位焉近代诸儒言星土者或以州或以国虞夏秦汉郡国废置不同周之兴也王畿千里及其衰也仅得河南七县今又天下一统而直以鹑火为周分则疆埸舛矣七国之初天下地形雌韩而雄魏魏地西距高陵尽河东河内北固漳邺东分梁宋至于汝南韩据全郑之地南尽颍川南阳西达虢畧距函谷固宜阳北连上地皆绵亘数州相错如绣考云汉山河之象多者或至十余宿其后魏徙大梁则西河合于东井秦拔宜阳而上党入于舆鬼方战国未灭时星家之言屡有明效今则同在畿甸之中矣而或者犹据汉书地里志推之是守甘石遗术而不知变通之数也又古之辰次与节气相系各据当时厯数与岁差迁徙不同今更以七宿之中分四象中位自上元之首以度数纪之而着其分野其州县虽改𨽻不同但据山河以分尔须女虚危𤣥枵也初须女五度余二千三百七十四秒四少中虚九度终危十二度其分野自济北东踰济水涉平隂至于山茌循岱岳衆山之隂东南及高密又东尽莱夷之地得汉北海千乘甾川济南齐郡及平原渤海九河故道之南滨于碣石古齐纪祝淳于莱谭寒及斟寻有过有鬲蒲姑氏之国其地得陬訾之下流自济东达于河外故其象着为天津絶云汉之阳凡司人之星与羣臣之録皆主虚危故岱宗为十二诸侯受命之府又下流得婺女当九河末派比于星纪与呉越同占营室东壁陬訾也初危十三度余二千九百二十六秒一太中营室十二度终奎一度自王屋太行而东得汉河内至北纪之东隅北负漳邺东及馆陶聊城又自河济之交涉荥波滨济水而东得东郡之地古邶鄘卫凡胙邘雍共微观南燕昆吾豕韦之国自阁道王良至东壁在豕韦为上流当河内及漳邺之南得山河之㑹为离宫又循河济而东接𤣥枵为营室之分奎娄降娄也初奎二度余千二百一十七秒十七少中娄一度终胃三度自蛇邱肥城南届鉅野东逹梁父循岱岳衆山之阳以负东海又滨泗水经方舆沛畱彭城东至于吕梁乃东南抵淮并淮水而东尽徐夷之地得汉东平鲁国琅邪东海泗水城阳古鲁薛邾莒小邾徐郯鄫鄅邳邿任宿须句颛臾牟遂铸夷介根牟及大庭氏之国奎为大泽在陬訾下流当鉅野之东阳至于淮泗娄胃之墟东北负山盖中国膏腴地百谷之所阜也胃得马牧之气与冀之北土同占胃昴毕大梁也初胃四度余二千五百四十九杪八太中昴六度终毕九度自魏郡浊漳之北得汉赵国广平鉅鹿常山东及清河信都北据中山真定全赵之分又北逾衆山尽代郡雁门云中定襄之地与北方羣狄之国北纪之东阳表里山河以蕃屏中国为毕分循北河之表西尽塞垣皆髦头故地为昴分冀之北土马牧之所蕃庶故天苑之象存焉觜觿参伐实沈也初毕十度余八百四十一秒四之一中参七度终东井十一度自汉之河东及上党太原尽西河之地古晋魏虞唐耿扬霍冀黎郇与西河戎狄之国西河之滨所以设险限秦晋故其地上应天阙其南曲之隂在晋地衆山之阳南曲之阳在秦地衆山之隂隂阳之气并故与东井通河东永乐芮城河北县及河曲丰胜夏州皆东井之分参伐为戎索为武政当河东尽大夏之墟上党次居下流与赵魏接为觜觿之分东井舆鬼鹑首也初东井十二度余二千一百七十二秒十五太中东井二十七度终栁六度自汉三辅及北地上郡安定西自陇坻至河右尽西南巴蜀汉中之地及西南夷犍为越巂益州郡极南河之表东至牂牁古秦梁豳芮丰毕骀杠有扈宻须庸蜀羌髳之国东井居两河之隂自山河上流当地络之西北舆鬼居两河之阳自汉中东尽华阳与鹑火相接当地络之东南鹑首之外云汉潜流而未逹故狼星在江河上源之西弧矢犬鸡皆徼外之备也西羌吐蕃吐谷浑及西南徼外夷人皆占狼星栁七星张鹑火也初栁七度余四百六十四秒七少中七星七度终张十四度北自荥泽荥阳并京索暨山南得新郑宻县至外方东隅斜至方城抵桐柏北自宛叶南暨汉东尽汉南阳之地又自雒邑负北河之南西及函谷逾南纪达武当汉水之隂尽𢎞农郡以淮源桐柏东阳为限而申州属寿星古成周虢郑管郐东虢宻滑焦唐随申邓及祝融氏之都新郑为轩辕祝融之墟其东鄙则入寿星栁在舆鬼东又接汉源当商洛之阳接南河上流七星系轩辕得土行正位中岳象也河南之分张直南阳汉东与鹑尾同占翼轸鹑尾也初张十五度余千七百九十五秒二十二太中翼十二度终轸九度自房陵白帝而东尽汉之南郡江夏东达庐江南部滨彭蠡之西得长沙武陵又逾南纪尽鬰林合浦之地自沅湘上流西达黔安之左皆全楚之分自富昭象龚绣容曰亷州已西亦鹑尾之墟古荆楚郧鄀罗权巴䕫与南方蛮貊之国翼与咮张同象当南河之北轸在天关之外当南河之南其中一星主长沙逾岭徼而南为东瓯青邱之分安南诸州在云汉上源之东阳宜属鹑火而栁七星张皆当中州不得连负海之地故丽于鹑尾角亢寿星也初轸十度余八十七秒十四少中角八度中氐一度自原武管城滨河济之南东至封邱陈畱尽陈蔡汝南之地逾淮源至于弋阳西涉南阳郡至于桐柏又东北抵嵩之东阳中国地络在南北河之间首自西倾极于陪尾故随申光皆豫州之分宜属鹑火古陈蔡许息江黄道柏沈赖蓼须顿胡防弦厉之国氐涉寿星当洛邑衆山之东与亳土相接次南直颍水之间曰太昊之墟为亢分又南涉淮气连鹑尾在成周之东阳为角分氐房心大火也初氐二度余千四百一十九秒五太中房二度终尾六度自雍邱襄邑小黄而东循济隂界于齐鲁右泗水达于吕梁乃东南接太昊之墟尽汉济隂山阳楚国丰沛之地古宋曹郕滕茅郜萧葛向城偪阳甲父之国商亳负北河阳气之所升也为心分丰沛负南河阳气之所布也为房分下流与尾同占西接陈郑为氐分尾箕析木津也初尾七度余二千七百五十秒二十一少中箕五度终南斗八度自渤海九河之北得汉河间涿郡广阳及上谷渔阳右北平辽西辽东乐浪𤣥菟古北燕孤竹无终九夷之国尾得云汉之末派龟鱼丽焉当九河之下流滨于渤碣皆北纪之所穷也箕与南斗相近为辽水之阳尽朝鲜三韩之地在呉越东南斗牵牛星纪也初南斗九度余千四十二秒十二太中南斗二十四度终女四度自庐江九江负淮水南尽临淮广陵至于东海又逾南河得汉丹阳㑹稽豫章西滨彭蠡南涉越门讫苍梧南海逾岭表自韶广以西珠崖以东为星纪之分也古呉越羣舒庐桐六蓼及东南百越之国南斗在云汉下流当淮海间为呉分牵牛去南河寖远自豫章迄㑹稽南逾岭徼为越分岛夷蛮貃之人声教所不暨皆系于狗国云斗枢春秋纬文耀钩布度定记分州系象华岐以西龙门积石至三危之野雍州属魁星太行以东至碣石王屋砥柱冀州属枢星三河雷泽至海岱以北兖州青州属机星䝉山以东至江南㑹稽震泽徐扬之州属权星大别以东至雷泽九江荆州属衡星荆山西南至岷山北岖鸟鼠梁州属开星外方熊耳以至泗水陪尾豫州属摇星此九州属北斗星有七州有九但兖青徐扬併属二州故七星主九州也石氏星经北斗七星其次舎自张而至于角一曰天枢主秦二曰璇主楚三曰玑主梁四曰权主呉五曰玊衡主赵六曰闿阳主燕七曰摇光主齐汉天文志北斗七星所谓璇玑玉衡以齐七政杓携龙角衡殷南斗魁枕参首用昬建者杓杓自华以西南夜半建者衡衡殷中州河济之间平旦建者魁魁海岱以东北也斗为帝车运于中央临制四海分隂阳建四时均五行移节度定诸纪皆系于斗后汉志璇玑者谓北极星也玉衡者谓斗九星也玉衡第一星主徐州常以五子日候之第二星主益州常以五亥日候之第三星主冀州常以五戌日候之第四星主荆州常以五夘日候之第五星主兖州常以五辰日候之第六星主扬州常以五巳日候之第七星主豫州常以五午日候之第八星主幽州常以五寅日候之第九星主并州常以五申日候之五车星象纬考五车星其次舍在毕宿之旁西北一星曰天市主太白秦也东北一星曰天岳主辰星燕赵也东南一星曰天仓主岁星鲁卫也中央一星曰司空主镇星楚也西南一星曰卿主荧惑魏也天市垣宋天文志天市垣二十二星其次舍在房心之侧东西列各十一星其东垣南第一星曰宋二曰南海三曰燕四曰东海五曰徐六曰呉越七曰齐八曰中山九曰九河十曰赵十一曰魏其西垣第一星曰韩二曰楚三曰梁四曰巴五曰蜀六曰秦七曰周八曰郑九曰晋十曰河间十一曰河中东垣南第一星宋去极一百五度入危宿七度西垣第一星韩去极九十八度半入心宿五度十二国候星象纬考十二国有十六星其次舍在牛女之下齐一星在九坎之东齐北二星曰赵赵北一星曰郑郑北一星曰越越东二星曰周周东南北列二星曰秦秦南二星曰代代西一星曰晋晋北一星曰韩韩北一星曰魏魏西一星曰楚楚南一星曰燕五星史记秦之疆候太白占狼弧呉楚之疆候荧惑占鸟衡燕齐之疆候辰星占虚危宋郑之疆候岁星占房心晋之疆亦候辰星占参罚及秦并吞三晋燕代自河山以南者中国中国于四海内则在东南为阳阳则曰岁星荧惑填星占于街南毕主之其西北则胡貉月氏旃裘引弓之民为隂隂则月太白辰星占于街北昴主之故中国山川东北流其维首在陇蜀尾没于渤海碣石星经岁星主泰山徐州青州兖州荧惑主霍山扬州荆州交州镇星主嵩髙山豫州太白主华隂山凉州雍州益州辰星主恒山冀州幽州并州干支占野史记甲乙四海之外日月不占丙丁江淮海岱戊巳中州河济庚辛华山以西壬癸常山以北一曰甲齐乙东夷丙楚丁南夷戊魏巳韩庚秦辛西夷壬燕赵癸北夷子周丑狄寅赵夘郑辰邯郸已卫午秦未中州申齐酉鲁戌呉越亥燕代山东通志巻二山东通志卷三钦定四库全书山东通志巻三建置志粤稽禹贡曰兖曰青曰徐在济河海岱之间盖东省实居九州之三云顾钖土启宇厥典尚已即郡县肇自秦汉而建置隆替亦代有不同皇清统一寰区肇域东土为府六为州十有五为县八十有九鲁甸齐关卫神京而表列服我皇上绍基建极申画郊圻裁酌再三至雍正十三年乃定升府四置县四析县一改卫为县者二各増减井邑以属之之纲之纪规制倍加详焉今者十郡屏环百城星拱疆理联络次第可书而复遵皇舆表以遡歴朝之沿革俾考古徴今益见地不易民而治登熙皥皆体国经野之良法有以丕冒而率育之也猗欤盛哉作建置志山东等处承宣布政使司山东疆域为禹贡青兖二州兼徐之北境与豫之东境周初衆建诸侯以屏藩王室分茅胙土徧于济河海岱之间其遗迹另为圻封一志秦罢侯置守在山东为郡者凡七曰东曰齐曰郯曰瑯琊曰薛曰砀曰鉅鹿其分属之县虽不可尽考而有所建置于其地必遡及之汉兴复行封建山东之地为国者七曰城阳曰东平曰泗水曰甾川曰胶东曰高密曰鲁其余地分为郡者十五曰东曰山阳曰济隂曰泰山𨽻于兖曰魏曰清河𨽻于冀曰渤海𨽻于幽曰平原曰千乘曰济南曰齐曰北海曰东莱𨽻于青曰琅邪曰东海𨽻于徐与七王国犬牙相制参错而治冀兖青徐四州部刺史巡行郡国以分察之第所谓冀兖青徐者非复禹贡之旧矣东汉承之畧同西京旧制而更置王国者五省城阳入琅邪省甾川高密胶东入北海分东平置任城分泰山置济北改千乘为乐安其余皆刺史领郡然兖州治昌邑青州治临淄徐州治郯治有常所非复巡行之制矣三国时地属曹魏晋为司冀兖青徐豫六州其间废置虽不同而以刺史分纠郡国如故也传不二世青徐之间沦于石赵南燕苻秦间有更置要与新莽同其草窃无足表志惟刘宋曽经收复又复侨置不忘中原北魏曽世有其地为司冀沧兖青齐济光徐胶南青西兖东徐北徐十四州司州领魏阳平顿邱濮阳清河五郡冀州领渤海沧州领乐陵而又各领安德凡二郡兖州领鲁泰山高平任城东平东阳平六郡青州领齐北海乐安渤海乐陵五郡齐州领东魏东平原东清河济南东太原五郡济州领济北平原东平南清河东济北五郡光州领东莱长广东牟三郡徐州领彭城蕃兰陵北济隂四郡西兖州领济隂一郡胶州领东武高密平昌三郡南青州领东安东莞二郡北徐州领东泰山琅邪二郡东徐州领郯郡地不加于两汉而州治増多盖因仍权置以自侈舆图之广非体国经野因地制宜之古制也隋文一统开皇初废郡为州青齐莱密徐沂兖豫冀曹滑郓济魏沧德贝凡十七州以统诸县大业间废州仍复置济隂东东平济北武阳渤海平原清河魏武安北海齐东莱高密彭城鲁琅邪东海下邳十九郡刺史巡察复如两汉云唐置郡曰彭城曰济隂曰济南曰东莱曰濮阳曰北海曰鲁曰东平曰琅邪曰淄川曰高宻曰东牟曰乐安凡十三郡属河南道曰魏曰博平曰清河曰洺州曰广平曰景城曰平原凡七郡属河北道俱置採访使治之其后藩臣跋扈据地请封乃置天平平卢泰宁淄青魏博五节度使而唐随以敝五代迭更疆索靡定宋置济南府青淄潍莱登密沂七州属京东东路袭庆府兴仁府东平府徐济单濮四州广济一军属京东西路大名府开德府沧博棣德滨恩六州永静一军属河北东路皆置安抚使领之金乃分属五路南京路领单州河北东路领沧景二州山东东路领益都济南二府潍滨沂密莒棣淄莱登九州山东西路领东平一府徐济邳滕博兖泰安德曹九州大名府路领大名一府恩濮开三州又有泰安渤海泰定安化镇海彰信滕阳崇德宁海九军元因金旧为直𨽻中书省分东西道领东昌河间东平济南济宁般阳益都七路并曹濮高唐泰安德恩冠宁海八州宣慰司治益都肃政亷访司治济南以交察之洪武初置山东行中书省于益都九年移治济南寻改置山东等处承宣布政使司领济南兖州东昌青州登州莱州六府一十五州八十九县又置山东都指挥使司领诸卫所皇清定鼎疆理二东悉因明旧雍正二年分济南府之泰安武定滨三州兖州府之曹沂济宁三州为直𨽻州各领县八年撤济宁州仍𨽻兖州府又分兖州府之东平州东昌府之髙唐州濮州青州府之莒州为直𨽻州各领县十二年陞武定州为府兼辖滨州所属益以济南府属二县陞沂州为府兼辖莒州所属撤高唐州仍𨽻东昌府州所属县仍归济南府十三年又陞泰安为府兼辖东平陞曹州为府兼辖濮州其原领之县与兖州府就近互易通计全省为府十为州县一百有七酌古宜今规制尽善谨遵皇舆图式撰志表如左济南府禹贡青兖之域周春秋齐鲁谭祝邹诸国地战国时併入于齐秦属齐郡汉为济南郡及平原泰山郡地东汉因之魏晋畧同于汉南宋北魏济南郡始治歴城隋初罢郡以州统县大业时复改为齐郡其平原安德渤海济北诸郡歴数代不改唐复为齐州济南郡余地分为棣州乐安郡淄州淄川郡兖州鲁郡属河南道德州平原郡属河北道宋始为济南府淄州属京东东路袭庆府属京东西路济棣德沧四州属河北东路金因宋治改𨽻山东东西二路元置济南般阳河间三路总管府而泰安德二州直𨽻中书行省明洪武初改济南路为济南府领州四县二十六𨽻山东布政使司皇清因之雍正二年分泰安武定滨三州为直𨽻州以长清新泰莱芜属泰安州以乐陵阳信海丰属武定州以利津霑化蒲台属滨州雍正八年又分禹城平原临邑陵四县属高唐直𨽻州十二年陞武定为府以滨州并所属𨽻焉又割济南府之青城商河二县以益之以肥城易泰安之长清仍𨽻于府又撤高唐直𨽻州归东昌府属而以禹城平原临邑陵四县还属济南府今领州一县十五歴城县周谭国地春秋时属齐秦属齐郡汉置歴城县属济南郡东汉及魏晋因之南宋属济南郡北魏齐州济南郡治歴城隋改济南为齐郡唐仍属齐州济南郡宋属济南府金因之元属济南路明属济南府皇清因之为行省附郭首邑编户九十八里章邱县周春秋时齐邑秦属齐郡汉为阳邱朝阳菅猇四县地并属济南郡东汉省阳邱朝阳猇入东朝阳属济南郡晋属乐安国省菅县入南宋改东朝阳曰朝阳属齐郡北魏朝阳属济南郡北齐废朝阳置高唐县隋改高唐曰章邱属齐郡唐属济南郡宋属济南府金因之元属济南路明属济南府皇清因之编户一百三里邹平县古邹国地周为齐国秦属齐郡汉置邹平东邹梁邹三县邹平梁邹属济南郡东邹属千乘郡东汉省东邹入邹平属济南郡晋为邹县属乐安国寻废南宋置东平原郡治梁邹于邹平地置平原县北魏因之隋改平原曰邹平属齐郡唐属淄州淄川郡宋金因之元改属济南路明属济南府皇清因之编户五十七里淄川县周为齐地秦属齐郡汉为般阳县地属济南郡东汉属齐国晋省入莱芜县南宋侨置清河郡贝邱县北魏东清河郡治清河县隋改贝邱曰淄川县属齐郡唐于县置淄州淄川郡宋金因之元为般阳路治明属济南府皇清因之编户六十里长山县周为齐于陵邑秦属齐郡汉置于陵县属济南郡东汉因之晋改于陵为乌陵县寻废南宋侨置广川郡及武强县北魏因之隋改武强为长山县属齐郡唐属淄州宋金因之元属般阳路明改属济阳府皇清因之编户六十三里新城县周为齐地秦属齐郡汉为乌陵髙苑二县地于陵属济南郡高苑属千乗郡东汉于陵属济南国晋为髙苑县地属乐安国南宋北魏为武强长乐二县地隋为长山高苑二县地属齐郡唐宋金因之元始置新城县属般阳路明改属济南府皇清因之编户四十五里齐河县周祝国地春秋时属齐秦属齐郡汉为祝阿县地属平原郡东汉因之晋属济南郡南宋改属太原郡北魏因之隋属齐郡唐为禹城县地宋于禹城县之耿济镇改置齐河镇金陞镇为齐河县属济南府元改属德州明属济南府皇清因之编户二十七里齐东县周属齐国秦属齐郡汉为梁邹县地属济南郡东汉因之晋为邹县地属乐安国南宋北魏为东平原郡之平原县地隋为邹平县地属齐郡唐属淄州宋因之金于邹平之赵巖口置齐东镇元陞镇为齐东县属河间路明属济南府皇清因之编户五十五里济阳县周为齐地秦属齐郡汉为阳邱县地属济南郡东汉为东朝阳县地晋因之南宋为临邑县地隋为章邱临邑二县地属齐郡唐宋因之金始割章邱之标竿镇及临邑之故着县置济阳县属济南府元属济南路明属济南府皇清因之编户五十八里禹城县周初为祝国后属齐为祝柯地秦属齐郡汉置祝阿县属平原郡东汉因之晋属济南郡南宋属太原郡北魏因之隋属齐郡唐改曰禹城县属齐州宋属济南府金因之元属曹州明属济南府皇清因之雍正八年割属高唐直𨽻州十二年仍属济南府编户五十六里临邑县周为齐犁邱邑地秦置着漯隂等县属齐郡汉漯隂县属平原郡东汉属平原郡晋属济北国南宋置临邑县属东魏郡隋属齐郡唐属齐州宋属济南府金因之元属河间路明属济南府皇清因之雍正八年割属高唐直𨽻州十二年仍属济南府编户三十二里长清县周为齐卢邑地秦属东郡汉置卢县属泰山郡东汉属济北国晋因之南宋北魏俱属济北郡隋析卢县之长清镇置长清县卢为济北郡治唐卢县属郓州长清县属齐州宋长清县属济南府金因之元改属泰安州明属济南府皇清因之雍正二年割属泰安直𨽻州十二年仍属济南府编户四十四里陵县周春秋时为齐重邱地秦属齐郡汉置安德县属平原郡东汉改平原国北魏改为安德郡隋改为德州寻复改平原郡唐置德州平原郡五代因之宋属德州金因之元属济南路明初为德州寻迁德州于陵县而以陵县移治德州属济南府皇清因之雍正八年割属高唐直𨽻州十二年仍属济南府编户三十二里德州周春秋时属齐重邱邑战国时为赵所併秦属齐郡汉置安德县地属平原郡东汉属安德侯国晋析安德地置东安陵县属渤海郡北魏曰安陵县仍属渤海隋析安陵地置将陵县属德州寻废唐复置将陵安陵二县属德州平原郡宋属景州移将陵县治长河镇寻属永静军金属观州元升为陵州𨽻济南路明降为县寻迁陵县于德州而以德州迁治陵县属济南府皇清因之编户三十四里德平县古鬲国地周为齐地秦属齐郡汉为平昌县属平原郡东汉曰西平昌属平原郡晋因之属平原国南宋复曰平昌属平原郡寻废北魏复置平昌县属安德郡隋属平原郡唐属德州五代唐避讳改曰德平仍属德州宋金元因之明属济南府皇清因之编户四十一里平原县周为齐地秦置平原县属齐郡汉属平原郡东汉因之晋为平原国治南宋属平原郡北魏属安德郡隋属德州平原郡唐因之宋金元并属德州直𨽻省部明随州𨽻济南府皇清因之雍正八年割属高唐直𨽻州十二年仍属济南府编户四十六里兖州府禹贡兖徐之域周封家相于曲阜是为鲁国又为薛宋曹滕邾小邾任鄫邿郜偪阳甲父须句诸国地至战国时并入齐楚秦于兖地置郡曰薛曰东曰砀汉置东郡泰山山阳郡及东平国济隂郡属兖州部东海郡及鲁国属徐州部东汉刺史领郡国如故而改鲁国属豫州部又分置济北任城二国魏晋以来大畧如汉南宋克复青徐置鲁阳平高平等郡属兖州兰陵北济隂等郡属徐州北魏因之又増置任城郡隋初复置兖州大业初又改为鲁彭城济北济隂东平等郡分治兖土唐初为兖州鲁郡治瑕邱其余地又为郓州东平郡曹州济隂郡沂州琅邪郡皆𨽻于河南道其后改兖州为永静军节度使领之五代建置军州宋初亦仍其旧政和八年始置袭庆东平兴仁等府济单沂三州属京东西路建炎之后皆入于金乃改袭庆府为兖州又増置济曹滕峄等州俱属山东西路而改沂州属山东东路单州属南京路元兖济单三州属济宁路其滕峄等州分𨽻于东平益都二路惟曹州直𨽻中书省明洪武初兖州属济宁府十八年封建鲁藩于兖陞兖州为府降济宁为州而属焉凡领州四领县二十有三𨽻山东布政使司皇清因之雍正二年分曹沂济宁三州为直𨽻州以曹定陶二县属曹州以郯城费二县属沂州以鉅野嘉祥二县属济宁州雍正八年又分东平为直𨽻州以东阿平隂阳谷寿张四县属之撤济宁直𨽻州仍属兖州府所领鉅野嘉祥二县増属曹州直𨽻州十三年陞泰安为府以东平州及所属东阿平隂二县属之而以寿张阳谷还属兖州府又陞曹州为府割郡属之单城武郓城三县属之而以嘉祥还属兖州府今领州一县十三滋阳县周为鲁负瑕邑秦属薛郡汉置瑕邱县属山阳郡东汉因之晋省瑕邱入南平阳县属高平国南宋北魏因之隋复置瑕邱为鲁郡治唐为兖州鲁郡宋陞兖州为袭庆府改瑕邱曰嵫阳仍倚郭金为泰定军治元仍为兖州治属济宁路明陞兖州为府嵫阳附郭皇清因之编户二十四里曲阜县古神农氏自陈徙居鲁黄帝生于寿邱少皥自穷桑登帝位后徙曲阜商为奄国周为鲁国秦属薛郡汉置鲁县为鲁国治东汉因之晋为鲁郡治南宋北魏因之隋改曰曲阜属鲁郡唐属兖州宋改曰仙源属袭庆府金复名曲阜属兖州泰定军元改军仍曰兖州曲阜为属明属兖州府皇清因之编户一十六里宁阳县周为鲁阐讙成三邑秦属薛郡汉置宁阳县属泰山郡东汉属东平国晋省南宋复分故宁阳地侨置平原县属阳平郡北魏属东阳平郡隋改平原曰龚邱属鲁郡唐属兖州鲁郡宋改名龚县属袭庆府金复曰宁阳属兖州元属兖州𨽻济宁路明属兖州府皇清因之编户三十五里邹县周为邾国后改为驺秦置驺县属薛郡汉属鲁国东汉因之晋曰邹县属鲁郡南宋北魏因之隋属鲁郡唐属兖州宋属袭庆府金属滕州元属益都路明属兖州府皇清因之编户三十九里泗水县古夏殷时卞国周为鲁国卞邑秦属薛郡汉置卞县属鲁国东汉因之晋属鲁郡南宋因之北魏省入邹县隋复于其地置泗水县属兖州鲁郡唐因之宋属袭庆府金属兖州元属济宁路明属兖州府皇清因之编户一十七里滕县古为滕薛地周为滕薛小邾三国地秦属薛郡汉分小邾为蕃县属鲁国分滕薛为戚昌虑公邱薛四县东汉因之晋蕃县属鲁郡南宋省戚入蕃北魏置蕃郡治蕃县隋改为滕县又省昌虑入属彭城郡唐属徐州彭城郡宋为滕阳军金改滕州以县为倚郭元属益都路明废滕州以滕县属兖州府皇清因之编户八十七里峄县周初为鄫子国春秋时属鲁其东为鲁次室邑南为偪阳国地后皆入于楚改次室曰兰陵秦属薛郡汉为氶兰陵缯三县地属东海郡东汉因之晋废缯置兰陵郡治氶县南宋北魏因之隋改氶曰兰陵县属彭城郡唐复改兰陵为承属沂州琅邪郡宋因之金复改为兰陵县置峄州治此元省兰陵县入峄州属益都路明改为峄县属兖州府皇清因之编户三十六里金乡县夏殷时为缗国又为甲父国周属宋国为缗防梁邱三邑地秦置缗昌邑二县属薛郡汉为东缗昌邑二县属山阳郡东汉析东缗置金乡县属山阳郡昌邑为兖州刺史治晋省东缗入金乡改山阳郡为高平国亦治昌邑南宋移高平郡治高平县省昌邑入金乡又置金乡郡于此北魏废郡以县属高平郡隋属济北郡唐金乡县属兖州五代周属济州宋金因之元属济宁路明属兖州府皇清因之编户三十三里鱼台县周为鲁棠邑重乡郎邑兼宋之方与湖陵地秦置方与湖陵二县属薛郡汉方与湖陵属山阳郡东汉因之晋属高平国南宋省湖陆入方与属高平郡北魏因之隋方与县属彭城郡唐改名鱼台属兖州宋金属单州元属济宁路明属兖州府皇清因之编户二十七里济宁州周为任邿二国地秦属东郡汉置任城县属东平国东汉属任城国晋为任城国治南宋任城属高平郡后废北魏复置任城县又于县置任城郡隋属鲁郡唐属兖州宋属济州金徙济州治任城元𨽻济宁路明移济宁府治任城省任城入济宁降为州属兖州府皇清因之雍正二年分济宁为直𨽻州领县二雍正八年仍𨽻兖州府不领县编户五十四里嘉祥县古大野地周属鲁之西鄙秦属砀郡汉为鉅野县地属山阳郡东汉因之晋南宋俱属高平郡北魏属任城郡隋唐属东平郡宋为山口镇金皇綂中始析鉅野山口镇置嘉祥县属济州元𨽻济宁路明属兖州府皇清因之雍正二年分济宁为直𨽻州嘉祥为属八年济宁仍𨽻兖州府以嘉祥属曹州直𨽻州十三年仍属兖州府编户一十四里汶上县古厥国周为鲁中都邑后属齐为平陆邑秦属东郡汉置东平陆县属东平国东汉晋因之南宋为平陆县属东平郡北魏因之隋复曰平陆属鲁郡唐改曰中都县属郓州东平郡宋属东平府金改为汶上县属东平府元属东平路明初属东平府后东平降为州随州属兖州府皇清因之雍正八年改东平州为直𨽻州县仍属兖州府编户四十八里阳谷县周春秋时为齐阳谷地秦属东郡汉为须昌县属东郡东汉晋属东平国南宋北魏属东平郡隋析置阳谷县属济北郡唐改属郓州宋改属东平府金因之元属东平路明属兖州府皇清因之雍正八年属东平直𨽻州十三年仍属兖州府编户三十九里寿张县周为齐良邑战国时曰寿邑秦属东郡汉置寿良县属东郡东汉改曰寿张属东平国晋因之南宋改曰寿昌北魏复曰寿张俱属东平郡隋属济北郡唐属郓州宋属东平府金因之元属东平路明属兖州府皇清因之雍正八年属东平直𨽻州十三年仍属兖州府编户一十五里东昌府禹贡兖州之域周春秋时为齐西鄙又晋之东境卫之北境秦属东郡又鉅鹿郡之东南地汉为东魏清河济隂等郡地东汉因之惟改茌平入济北国三国魏改属平原郡又分东魏二郡地为阳平郡晋置司兖冀三州察九郡国曰阳平曰广平曰魏曰顿邱曰濮阳曰济阳曰东平曰平原曰清河北魏以阳平顿邱及濮阳清河魏郡属司州而改平原东平南清河属济州隋废郡置博州寻废州复为武阳清河武安济北东平东郡唐置魏州魏郡濮州濮阳郡博州博平郡贝州清河郡洺州广平郡分属于河南河北二道宋更置京东东路领濮州河北东路领大名开德二府博恩二州河北西路领洺州金为大名府濮恩开博四州元初𨽻东平路复析为博州路中统间始改为东昌路明为东昌府领三州十五县𨽻山东布政使司皇清因之雍正八年分濮州为直𨽻州以朝城观城范三县属之又分高唐为直𨽻州而于济南府割禹城平原临邑陵四县为属十二年撒高唐直𨽻州仍为府属今领州二县十二聊城县殷为微子国周为齐聊摄地战国时为聊城秦置聊城县属东郡两汉因之晋属平原国北魏属平原郡隋属武阳郡唐为博州博平郡治宋为博州治金因之元为东昌路治明为东昌府治皇清因之编户三十四里堂邑县周为齐清邑秦属东郡汉置发干清二县属东郡东汉改清曰乐平为侯邑仍属东郡晋属阳平郡北魏二县仍属阳平郡隋合二县地置堂邑县属武阳郡唐属博州宋金因之元属东昌路明属东昌府皇清因之编户一十七里博平县周为齐博陵邑秦属东郡汉置博平县属东郡东汉因之晋属平原国北魏属平原郡隋属清河郡唐属博州宋金因之元属东昌路明属东昌府皇清因之编户一十八里茌平县周为齐牡邱地秦属东郡汉置茌平县属东郡东汉属济北国晋属平原国北魏属东平原郡隋复置属清河郡唐省茌平入聊城县宋因之金复置茌平县属博州元属东昌路明属东昌府皇清因之编户三十六里莘县周为卫莘邑地后入于晋秦属东郡汉置阳平县属东郡东汉因之晋属阳平郡寻省北魏复置属阳平郡隋改莘县属武阳郡唐属魏州宋属大名府金因之元属东昌路明属东昌府皇清因之编户一十八里清平县周为齐贝邱地秦属鉅鹿郡汉置贝邱县属清河郡东汉为清河国晋因之北魏属清河郡隋改贝邱为清阳复改曰清平属清河郡后废唐清平县属博州宋清平县属大名府金因之元属德州明属东昌府皇清因之编户一十二里冠县周为晋冠氏邑秦属东郡汉为馆陶县地属魏郡东汉因之晋属阳平郡北魏因之隋析馆陶县地置冠氏县属魏州寻属武阳郡唐属魏州宋属大名府金因之元陞为冠州直𨽻省部明降为县属东昌府皇清因之编户二十七里临清州周为卫国地后入于晋战国时为赵之东鄙秦属东郡汉置清渊县属魏郡东汉因之晋改属阳平郡北魏清渊县又析置临清县并属阳平郡隋属清河郡唐属贝州清河郡宋属大名府金属恩州元属濮州明陞县为州属东昌府皇清因之编户四十一里馆陶县周为晋冠氏邑后属赵秦属东郡汉置馆陶县属魏郡东汉因之晋属阳平郡北魏因之隋属武阳郡唐属魏州宋属大名府金因之元属濮州明属东昌府皇清因之编户三十里邱县周为晋干侯邑后为赵之东鄙地秦属东郡汉为平恩县属魏郡东汉因之晋属广平郡北魏省隋复置平恩县属武安郡唐属洺州广平郡宋因之金废县为镇元于故平恩县地置邱县属东昌路明属东昌府皇清因之编户二十七里恩县周为齐里邱地战国时为赵平原君封邑秦属鉅鹿郡汉为东武城县地属清河郡东汉属清河国晋因之北魏属东清河郡隋析置歴亭县属清河郡唐因之宋改清河郡为恩州歴亭为属金徙恩州治歴亭属大名府元省歴亭入恩州属东平路明降恩州为县属东昌府皇清因之编户三十七里高唐州周为齐西鄙地秦属东郡汉置高唐县属平原郡东汉因之晋属平原国南宋侨置高唐县于邹平属平原郡北魏属南清河郡隋属清河郡唐属博州博平郡宋金因之元置高唐州仍领县直𨽻省部明省县入州属东昌府皇清因之雍正八年分为直𨽻州割济南府之禹城临邑陵平原四县来属十二年撤直𨽻州仍𨽻东昌府编户四十里夏津县周战国时为赵齐边界秦属鉅鹿郡汉置鄃县属清河郡东汉属清河国晋因之北魏属东清河郡隋鄃县属清河郡唐改鄃曰夏津县属贝州宋属大名府金因之元属高唐州直𨽻明属东昌府皇清因之编户三十一里武城县周战国属赵秦属鉅鹿郡汉置东武城县属清河郡东汉属清河国晋因之北魏属东清河郡隋武城县属清河郡唐属贝州宋属恩州金因之元属高唐州明属东昌府皇清因之编户二十一里青州府禹贡青州之域古爽鸠季萴逄伯薄姑莒纪诸国地周封太公于营邱是为齐国秦置齐郡又为琅邪郡之东境汉为北海齐琅邪千乗四郡地又为济南泰山二郡之东境及高密胶东城阳甾川四国而察以青徐兖三州刺史东汉青州部治临淄领齐北海乐安三国其琅邪国又属徐州三国魏置青州于益都晋青州部治东阳领齐乐安二国城阳一郡其琅邪国东莞郡亦属徐州永嘉之末为南燕慕容超所据南宋平燕以东阳齐北海乐安高密平昌五郡属青州东莞南济隂二郡属徐州元魏青州部畧同于宋増置南青州部领东莞东安二郡置胶州部领东武高密平昌三郡隋为北海齐高密三郡𨽻青州琅邪一郡𨽻徐州唐置青州北海郡淄州淄川郡沂州琅邪郡密州高密郡皆属河南道宋初因之继改为镇海军后复为青州其余为淄潍沂密四州属京东东路金曰益都府仍淄潍密三州属山东东路元属益都路而潍密莒博兴诸州皆直𨽻中书省明洪武初年併密州入诸城併胶西莒县入莒州降博兴州为县改益都路为青州府领州三县十六九年又割胶潍二州高密即墨昌邑三县属莱州府领州一县十三属山东布政使司皇清因之雍正八年分莒州为直𨽻州以沂水䝉隂日照三县属之十二年陞沂州为府以莒州并所属𨽻焉十三年又析置博山县今领县十一益都县周为齐临淄地秦属齐郡汉置广县属齐郡复置益县为侯国属北海郡东汉益县属乐安国晋改益都县为利县属乐安国南宋复曰益都县属齐郡北魏因之隋益都县为北海郡治唐为青州北海郡治宋因之金为益都府元移益都县于南阳城为益都路治明改益都路为青州府县为倚郭皇清因之编户一百六十里临淄县周为齐国即营邱地秦置临淄县属齐郡汉为齐郡治东汉为齐国治晋因之南宋为齐郡治北魏因之隋复置属北海郡唐属青州宋因之金属益都府元属益都路明属青州府皇清因之编户六十一里博兴县殷为蒲姑氏国北境周为齐地秦属齐郡汉置博昌县属千乘郡东汉属乐安国晋因之南宋属乐安郡北魏因之隋博昌县属北海郡唐博昌移治乐安县属青州五代唐改曰博兴县宋因之仍属青州金属益都府元初陞为州属益都路明仍降为县属青州府皇清因之编户七十六里高苑县古苑墙地周为齐地战国时为狄邑秦属齐郡汉析置狄高苑二县属千乘郡东汉高苑属乐安国晋初属乐安国后省南宋于故高苑城西二里置长乐县属渤海郡北魏因之隋改长乐为高苑属齐郡唐属淄州宋因之金属淄州元改属益都路明属青州府皇清因之编户三十一里乐安县周为齐青邱地秦属齐郡汉置千乘县为千乘郡治东汉属乐安国晋改置广饶县属齐国南宋复改为千乘县为乐安郡治北魏因之隋属北海郡唐属青州宋因之金改为乐安县属益都府元属益都路明属青州府皇清因之编户九十五里寿光县周为纪国地又为牟子国地秦属齐郡汉置寿光县属北海郡东汉属乐安国晋因之南宋省隋复置寿光县属北海郡唐属青州宋因之金属益都府元属益都路明属青州府皇清因之编户一百三十二里昌乐县周为齐縁陵地秦属齐郡汉置营陵县为北海郡治东汉属北海国晋属髙密国南宋属高密郡北魏属平昌郡北齐废隋于营陵故地置营邱县属北海郡唐复省宋置昌乐县属潍州金因之元省明复置昌乐县属青州府皇清因之编户九十八里临朐县周为纪国郱邑后属齐秦属齐郡汉为临胊昌邑二县属齐郡东汉二县并属齐国晋临朐属东莞郡又改属高密国昌国县属齐国南宋临朐县省入昌国属齐郡北魏因之隋复置临朐县属北海郡唐宋并属青州金属益都府元属益都路明属青州府皇清因之编户一百一十里安邱县周为根牟州国后入于齐又为齐雍廪邑秦属琅邪郡汉置安邱县属北海郡东汉属北海国晋属东莞郡寻改属高密国南宋属平昌郡北魏因之北齐郡废隋复置安邱县属高密郡唐改辅唐县属密州高密郡宋复曰安邱县仍属密州金因之元属益都路明属青州府皇清因之编户一百七十四里诸城县周为鲁诸邑及齐琅邪邑地秦为琅邪郡治汉置东武诸二县东武为琅邪郡治诸为属东汉并属琅邪国晋属城阳郡寻属东莞郡南宋东武属平昌郡诸属东莞郡北魏诸属东莞郡东武属高密郡隋改东武为诸城县为高密郡治唐属密州宋因之金属密州元属益都路明属青州府皇清因之编户一百八十一里博山县周为齐地秦属齐郡汉为莱芜县地属泰山郡又为般阳县地属济南郡东汉般阳属齐国晋省入莱芜县南宋侨置清河郡贝邱县北魏东清河郡治般阳隋改贝邱曰淄川县属齐郡唐复析淄川置淄州宋金因之元改为淄莱路寻改为般阳路明淄川县属济南府县地改属青州府皇清因之雍正十二年于益都淄川莱芜三县交界析置一县赐名博山编户二十一里登州府禹贡青州之域嵎夷之地周春秋时为牟子国战国时尽为齐地秦属齐郡汉东莱郡胶东国属青州其余地又为琅邪东海二郡属徐州东汉因之惟改胶东入北海国三国魏因之晋分为东莱国长广泰山二郡𨽻青州南宋并为东莱长广二郡北魏分青州置光州始析东莱之牟平黄㡉观阳四县地置东牟郡与长广郡俱属光州北齐省东牟入长广郡隋开皇初废郡置牟州至大业二年又废州仍置东莱郡唐复置牟州治牟平县又置登州治文登县贞观元年二州俱废如意元年复置登州治牟平神龙三年徙治黄县之蓬莱镇遂置蓬莱县天宝初更为东牟郡治干元初复改登州属河南道宋因之属京东东路金析牟平文登置宁海州以登州所属两水阳疃二镇増置福山栖霞二县俱属山东东路元初属益都路后改分般阳路为山东东西道明洪武元年省蓬莱县入州统𨽻莱州府六年改登州为直𨽻州九年陞为登州府复置蓬莱县附郭又割莱之招远莱阳及宁海州文登县来属领州一县七𨽻山东布政使司皇清因之雍正十三年析莱阳置海阳县又析文登置荣成县今领州一县九蓬莱县周春秋时为莱国地秦属齐郡汉为黄县地属东莱郡东汉因之晋属东莱国南宋属东莱郡北魏属东牟郡隋仍属东莱郡唐置蓬莱县为登州东牟郡治宋因之金登州治蓬莱县元属般阳路明陞登州为府县为倚郭皇清因之编户六十六里黄县周为莱国地秦属齐郡汉为㡉县及黄县地属东莱郡东汉因之晋属东莱国南宋属东莱郡北魏改属东牟郡隋属东莱郡唐别置黄县属登州东牟郡宋金因之元属般阳路明属登州府皇清因之编户五十里福山县周为齐地秦为腄县地属齐郡汉腄县属东莱郡东汉省入牟平县晋属东莱国南宋属东莱郡北魏属东牟郡隋复属东莱郡唐以其地为两水镇至金始于两水镇置福山县属登州元属般阳路明属登州府皇清因之编户二十九里栖霞县古牟子国地春秋入齐秦属齐郡汉为腄县地属东莱郡东汉省入黄县属东莱郡晋属东莱国南宋属东莱郡北魏改属东牟郡隋复属东莱郡唐为蓬莱县地宋因之金始于阳疃镇置栖霞县属登州元属般阳路明属登州府皇清因之编户四十六里招远县周为齐地秦属齐郡汉为曲成掖县地属东莱郡东汉因之晋属东莱国南宋属东莱郡北魏属东牟郡隋因之唐属莱州东莱郡宋因之金始于罗锋镇置招远县仍属莱州元属般阳路明属登州府皇清因之编户四十八里莱阳县周莱国地后属齐秦属齐郡汉为昌阳县地属东莱郡东汉因之晋属长广郡南宋北魏因之隋属东莱郡唐宋金因之元属般阳路明属登州府皇清因之编户一百一十里宁海州周为齐地秦属齐郡汉置牟平县属东莱郡东汉因之晋属东莱国南宋属东莱郡北魏属东牟郡隋属东莱郡唐属登州宋因之金于牟平县置宁海军后改军为州领牟平县元属益都路明省牟平县入州属登州府皇清因之编户八十里文登县周为莱子国地后属齐秦属齐郡汉为不夜县地属东莱郡东汉省入牟平县北齐于故不夜县地置文登县属长广郡隋属东莱郡唐改属登州宋因之金属宁海州元因之属益都路明属登州府皇清因之编户五十里海阳县周为莱子国地后属齐秦属齐郡汉为昌阳县地歴隋至五代唐始改名莱阳宋金因之明于县西南置大嵩卫并海阳所属登州府皇清因之顺治十二年省海阳所入卫雍正十二年改卫为县赐名海阳编户三十一里荣成县周为莱子国地秦属齐郡汉为不夜县地北齐置文登县歴隋至元皆因之明始于县东置成山卫并寻山所县南置靖海卫并宁津所县北置威海卫俱𨽻登州府皇清因之顺治十二年省寻山所入成山卫省宁津所入靖海卫雍正十二年省靖海威海二卫入文登而改成山卫为县赐名荣成编户一十九里莱州府禹贡青州之域古莱夷地殷时为莱侯国周春秋为莱子介州诸国地战国属齐秦为齐郡东境汉为东莱郡𨽻青州其余地分属北海胶东高密诸郡国及徐州之琅邪郡东汉因之惟省胶东高密入北海国而以琅邪之黔陬不其改属东莱郡晋为东莱国及济南城阳长广诸郡皆𨽻青州南宋因之北魏分青州置胶光二州以北海郡𨽻于青东莱长广平昌三郡𨽻于光高密一郡𨽻于胶隋初罢郡改光州为莱州大业初废州为郡曰北海曰东莱曰高密仍𨽻于青州唐因之为莱州东莱郡青州北海郡密州高密郡总属河南道宋为莱潍密三州属京东东路金属益都府山东东路元初属益都路后分属般阳益都二路明洪武元年陞莱州为府六年割登州直𨽻行省留胶水属莱九年陞登州为府割莱阳招远宁海州文登以属登乃割青州之昌邑潍州胶州高密即墨以益莱降潍州为县十九年又陞胶水为平度州属莱州府𨽻山东布政使司皇清因之领州二县五掖县周春秋时为莱子国后属齐秦为齐郡汉置夜县为东莱郡治东汉徙郡治于黄夜为属晋复以夜为东莱国治南宋属东莱郡北魏复为东莱郡治隋因之唐为莱州东莱郡治宋金因之元属般阳路明陞莱州为府县为倚郭皇清因之编户八十三里平度州周春秋时为莱子国后为齐即墨邑秦属齐郡汉为平度长广二县地平度属东莱郡长广属琅邪郡东汉平度县废长广属东莱郡晋属长广郡南宋北魏因之隋改县曰胶水属莱州寻属东莱郡唐胶水县属莱州宋金因之元属般阳路明始陞为平度州属莱州府皇清因之编户一百三十六里潍县古寒国地周属齐秦属齐郡汉为平寿下密二县下密属胶东国平寿属北海郡东汉二县俱属北海国晋属济南郡南宋属北海郡北魏北海郡治平寿下密为属隋省平寿入下密又置潍水县寻改下密曰北海改潍水为下密俱属北海郡唐下密县省入北海属青州宋陞北海县为潍州金北海县为潍州治元属益都路明省北海县入潍州属青州府九年降潍州为县改属莱州府皇清因之编户八十六里昌邑县周春秋时为齐都昌邑及纪之鄑密二邑秦属齐郡汉为都昌县及密乡县地属北海郡东汉属北海国省密乡县入都昌晋初属齐国寻废北魏复置都昌县属北海郡隋属北海郡唐省宋于故都昌县地置昌邑县属潍州金因之元属益都路明属莱州府皇清因之编户九十四里胶州周春秋时介国及莒之介根邑地后属于齐秦属齐郡汉为黔陬县地属琅邪郡东汉属东莱郡晋属城阳郡南宋为高密郡治改属北海郡北魏始置胶州领高密郡黔陬为属隋废胶州析置胶西县又以黔陬省入属高密郡唐省胶西入高密县以故黔陬地为板桥镇宋于板桥镇复置胶西县属密州金因之元复置胶州治胶西县属益都路明省胶西县入胶州属青州府改属莱州府皇清因之编户九十三里高密县周为莱国夷维邑后属齐秦属齐郡汉置高密县属高密国东汉属北海国晋属城阳郡寻属高密国南宋属高密郡寻属北海郡北魏复属高密郡隋因之唐属密州宋金因之元属益都路明属胶州随州𨽻莱州府皇清因之编户八十八里即墨县周为夷国地秦属齐郡汉置即墨县属胶东国东汉属北海国晋属济南郡南宋属北海郡北魏属长广郡北齐县废隋复置即墨县属东莱郡唐属莱州宋金因之元属益都路明属莱州府皇清因之编户八十五里武定府禹贡兖州之域周为齐之北境秦为齐郡汉为平原渤海千乗郡东汉因之和帝时改千乗为乐安国后为郡晋为乐安乐陵二国南宋为乐陵郡北魏为乐安乐陵渤海平原诸郡隋为渤海郡唐为棣州乐安郡属河南道沧州景城郡属河北道五代周显德间于渤海县析置滨州宋分沧棣滨与德博恩六州并为河北东路置安抚使以治之金以河北东路领沧州山东东路领沧棣二州元分山东为东西二道属以七路总管而沧州改𨽻河间路滨棣二州属济南路明分济南为府滨棣𨽻焉改河间为府分属北直𨽻以海丰乐陵二县改属山东之棣州随州𨽻济南府永乐初改棣州为乐安州宣德初又改为武定州以阳信海丰乐陵三县属武定以利津霑化蒲台属滨州辖以济南府统以承宣布政司皇清因之雍正二年分滨武二州为直𨽻州领县如故十二年陞武定州为府设惠民县为附郭以滨州并所属𨽻焉又割济南府之青城商河二县以益之共领州一县九惠民县周为齐地秦属齐郡置厌次县汉为平原渤海二郡地东汉属乐安国晋为乐陵国地南宋属乐陵郡北魏又为乐安国隋改置棣州属渤海郡唐属棣州乐安郡宋属棣州金因之元改棣州属济南路明改名乐安州又改为武定州𨽻济南府皇清因之雍正二年分武定为直𨽻州十二年陞为府设附郭县赐名惠民编户九十八里青城县周为齐地秦属齐郡汉为梁邹县地属济南郡东汉因之晋为邹县地属乐安国南宋北魏俱为平原县地隋为邹平县地唐为青城镇宋因之金始置青城县属济南府寻废元复置属河间路明属济南府皇清因之雍正十二年改属武定府编户三十三里阳信县周为齐地秦置厌次县属齐郡汉置阳信县属渤海郡东汉置属如故晋厌次阳信俱属乐陵国南宋北魏因之隋置棣州治阳信属渤海郡唐棣州治厌次属乐安郡宋属棣州金因之元随州𨽻济南路明改棣州为乐安又改为武定阳信随州𨽻济南府皇清因之雍正二年分武定为直𨽻州十二年陞为府阳信为属编户七十里海丰县周为齐无棣邑秦属齐郡汉为阳信县地属渤海郡东汉因之晋属乐陵国南宋北魏属乐陵郡隋析阳信北鄙置无棣县属渤海郡唐属沧州景城郡宋属沧州保顺军金因之元分其地属沧棣二州沧属河间路棣属济南路明改为海丰县属济南府皇清因之雍正二年分武定为直𨽻州十二年陞为府海丰为属编户四十三里乐陵县周为齐地秦属齐郡汉置乐陵县属平原郡东汉因之晋属乐陵国南宋属乐陵郡治乐陵北魏因之隋乐陵郡废属渤海郡唐属沧州景城郡宋属沧州金因之元属河间路明属济南府皇清因之雍正二年分武定为直𨽻州十二年陞为府乐陵为属编户五十六里商河县周为齐麦邱邑秦属齐郡汉置朸隰沃二县朸属平原郡隰沃属千乘郡东汉废三国魏复置隰沃县属乐陵郡晋属乐陵国南宋北魏属乐陵郡隋置滳河县属渤海郡唐属棣州宋金元因之明属济南府皇清因之雍正十二年改属武定府编户六十八里滨州周为齐地秦属齐郡汉为湿沃县地属千乘郡东汉省晋属乐陵国南宋北魏属乐陵郡隋为蒲台县地属北海郡唐置渤海县属棣州后周始置滨州宋金因之元属济南路明省渤海县入州属济南府皇清因之雍正二年分为直𨽻州十二年撤直𨽻州改属武定府编户七十八里利津县周为齐地秦属齐郡汉为湿沃县地属千乗郡东汉省晋为乐陵国地南宋北魏皆为乐陵郡地隋于废县地置永利镇唐析蒲台置渤海县属棣州以永利镇𨽻焉宋改属滨州金陞永利镇为利津县属滨州元属济南路明随州𨽻济南府皇清因之雍正二年属滨州直𨽻州十二年随州改属武定府编户四十里霑化县周为齐地秦为齐郡汉为湿沃县地属千乗郡东汉省晋为乐陵国地南宋北魏为乐陵郡地隋为渤海郡地唐于其地置渤海县属棣州宋析置招安县属滨州金改为霑化县属滨州元属济南路明随州𨽻济南府皇清因之雍正二年属滨州直𨽻州十二年随州改属武定府编户二十四里蒲台县周为齐地秦属齐郡汉为湿沃县地属千乘郡东汉省晋属乐陵国南宋北魏属乐陵郡隋始置蒲台县属渤海郡唐属棣州宋省蒲台入渤海县属滨州金复置蒲台属滨州元属般阳路明随州𨽻济南府皇清因之雍正二年属滨州直𨽻州十二年随州改属武定府编户五十九里沂州府禹贡徐州之域周为齐鲁莒三国地秦属琅邪郡汉为东海郡城阳国东汉曰琅邪国三国魏因之晋置东莞郡南宋属琅邪郡又别置南琅邪郡北魏又置北徐州琅邪郡隋仍为琅邪郡唐为沂州琅邪郡密州高密郡属河南道宋金因之元属益都路明属兖青二府𨽻山东布政使司皇清因之雍正二年分沂州为直𨽻州领郯城费二县八年分莒州为直𨽻州领沂水䝉隂日照三县十二年陞沂州为府设兰山县为附郭以莒州并所属之三县𨽻焉共领州一县六兰山县周为鲁地秦属琅邪郡汉为即邱临沂二县地属东海郡东汉属琅邪国晋因之南宋属琅邪郡领即邱又别置南琅邪郡领临沂北魏置北徐州琅邪郡北周改为沂州隋置临沂县复立琅邪郡省即邱入临沂县属之唐属沂州琅邪郡宋为沂州金因之元属益都路明属兖州府皇清因之雍正二年改沂州为直𨽻州十二年陞为府设附郭县赐名兰山编户一百五十里郯城县周郯子国为鲁附庸战国时併于楚秦属郯郡汉置郯县为东海郡治东汉因之晋亦为东海郡治南宋省北魏改东海郡为郯郡治郯县隋属下邳郡唐省入临沂县宋金俱属沂州元属益都路明置郯城县属兖州府皇清因之雍正二年分沂州为直𨽻州十二年陞为府郯城为属编户六十二里费县周为费国兼颛臾国及鲁祊武城东阳防舆诸邑地秦属琅邪郡汉置费县属东海郡东汉属泰山郡晋改属琅邪国南宋为琅邪郡治北魏因之隋属琅邪郡唐属沂州宋金皆属沂州元属益都路明属兖州府皇清因之雍正二年分沂州为直𨽻州十二年陞为府费为属编户七十五里莒州殷蒲姑国周莒向鄟诸国地战国时属齐秦属琅邪郡置莒县汉属齐国东汉属琅邪国晋割莒县属东莞郡北魏因之隋莒县属琅邪郡唐属密州高密郡宋因之金置莒州治莒县元因之属益都路明省莒县入州属青州府皇清因之雍正八年分为直𨽻州十二年撤直𨽻州改属沂州府编户一百七十里䝉隂县夏为䝉山有施氏地周为鲁附庸颛臾国秦属琅邪郡汉置䝉隂县属泰山郡东汉省入东莞县属琅邪郡晋复置䝉隂属琅邪郡北魏省入新泰县属东安郡隋属琅邪郡唐宋因之元省新泰入沂水县以其地置新寨镇寻复于新寨镇置䝉隂县属莒州𨽻益都路明属青州府皇清因之雍正八年属莒州直𨽻州十二年随州改属沂州府编户五十里沂水县周为鲁郓邑地后入于齐秦属琅邪郡汉置东安县属城阳郡东汉属琅邪国晋为东莞郡南宋北魏因之隋改新泰曰东安又改东安曰沂水属琅邪郡唐属沂州宋因之金置莒州以县属之元随州属益都路明属青州府皇清因之雍正八年属莒州直𨽻州十二年随州改属沂州府编户一百四十三里日照县古东吕乡周为淮夷地后入于鲁秦为琅邪郡地汉为海曲县属东海郡东汉属琅邪国晋废海曲县以其地入莒县属城阳郡南宋北魏属东莞郡隋属琅邪郡唐属密州宋置日照镇属密州金置日照县属莒州元因之随州𨽻益都路明属青州府皇清因之雍正八年属莒州直𨽻州十二年随州改属沂州府编户八十三里泰安府禹贡兖州之域周为齐之南境鲁之北境又宿鄣二国秦属东齐二郡地汉泰山郡治奉高东平置国治须昌东汉魏晋及南宋皆因之北魏于泰山郡析置东泰山郡改东平为济北郡又析置东济北郡隋改泰山为鲁郡并东济北郡入琅邪而济北郡仍旧唐改为鲁郡东平郡属河南道宋为袭庆东平二府属京东西路金分山东为五路东平为府泰安兖为州俱属山东东路元仍金旧置东平路以綂之而泰安一州直𨽻行省明以泰安州属济南府东平州属兖州府𨽻山东布政使司皇清因之雍正二年分泰安为直𨽻州领长清新泰莱芜三县八年分东平为直𨽻州领东阿平隂阳谷寿张四县十二年以济南府之肥城易泰安之长清十三年陞泰安为府设泰安附郭县以东平州并所领之东阿平隂𨽻焉其原领之阳谷寿张仍归属兖州府共领州一县六泰安县周为齐地又为鲁北境秦属齐郡汉为博嬴奉高三县地属泰山郡东汉及晋南宋皆因之北魏改博县曰博平为泰山郡治奉高为属嬴县废隋改博平曰博城属鲁郡唐改博城曰干封属兖州鲁郡宋改干封曰奉符属袭庆府金初为泰安军寻改为泰安州仍治奉符元因之直𨽻省部明省县入属济南府皇清因之雍正二年改泰安为直𨽻州十三年陞为府设附郭县赐名泰安编户九十七里肥城县周为齐地秦属齐郡汉置肥城县属泰山郡东汉属济北国寻省入卢县晋因之南宋为济北郡治北魏复置肥城县为东济北郡治北周改属肥城郡隋废肥城郡以县仍属济北郡唐初属东泰州州废省肥城入干封县属兖州鲁郡宋又省干封入平隂县属东平府金于平隂县地立辛寨镇元仍于镇置肥城县属济宁路明改属济南府皇清因之雍正十二年改属泰安直𨽻州十三年陞泰安为府县仍属之编户三十里新泰县周为鲁平阳邑秦属泗水郡汉置东平阳县属泰山郡东汉省入郡之南城县晋太始间以东平阳县故地置新泰县属泰山郡南宋属东安郡北魏属东泰山郡隋属琅邪郡唐属沂州琅邪郡宋因之金属泰安州元因之明改属济南府皇清因之雍正二年分泰安为直𨽻州十三年陞为府新泰为属编户二十一里莱芜县周为齐平州地秦属泗水郡汉置莱芜县牟县属泰山郡东汉晋因之南宋省莱芜县入牟县北魏因之仍置嬴县于莱芜故地隋嬴县属鲁郡唐复置莱芜县属兖州宋属袭庆府金属泰安州元因之明属济南府皇清因之雍正二年分泰安为直𨽻州十三年陞为府莱芜为属编户四十二里东平州周为鲁附庸须句国后属鲁战国时属齐秦属东郡置须昌县汉为东平国治无盐东汉因之晋东平国治须昌南宋为东平郡北魏因之隋东平郡治郓城唐须昌为郓州东平郡治宋为东平府金谓之东京元改为东平路明降为州省须城县入属兖州府皇清因之雍正八年分为直𨽻州十三年撤直𨽻州改属泰安府编户三十三里东阿县周春秋时为齐阿邑又为小谷邑秦属东郡汉置东阿县属东郡东汉析置谷城县与东阿并属东郡晋并属济北国南宋北魏并属济北郡隋东阿属济北郡唐属郓州宋属东平府金因之元属东平路明徙治谷城县故城即今治𨽻兖州府皇清因之雍正八年属东平直𨽻州十三年随州改属泰安府编户二十四里平隂县周春秋时齐地泰属东郡汉为肥城县地属泰山郡东汉为卢县地属济北国晋因之南宋属济北郡北魏因之隋于其地置榆山县改曰平隂县属济北郡唐属郓州宋改属东平府金因之元属东平路明属兖州府皇清因之雍正八年属东平直𨽻州十三年随州改属泰安府编户一十九里曹州府禹贡兖豫之域为古三朡韦顾昆吾之地秦为砀东二郡地汉置济隂郡治定陶东郡治濮阳东汉因之晋改济隂为济阳置濮阳国南宋为济隂濮阳二郡隋改濮阳为东郡唐曹濮宋郓等州皆属河南道澶州属河北道宋于曹州置广济军濮州仍旧属京东西路金以曹州𨽻山东西路濮州𨽻大名路元曹濮二州俱直𨽻行省明曹州𨽻兖州府濮州𨽻东昌府统𨽻山东布政使司皇清因之雍正二年分曹州为直𨽻州领曹定陶二县八年益以鉅野嘉祥又分濮州为直𨽻州原领范观城朝城三县十三年陞曹州为府设荷泽附郭县以濮州并所领之县𨽻焉归嘉祥属兖州府仍割兖州府之单城武郓城以益之共领州一县十荷泽县古三朡国地周为曹国北境春秋时属宋战国属齐秦属砀郡汉为济隂郡东汉因之晋为济阳郡南宋因之北魏置乘氏县属济隂郡北周始置曹州隋乗氏县属济隂郡唐省县宋陞为兴仁府金复为曹州直𨽻省部元因之明改属兖州府皇清因之雍正二年分曹州为直𨽻州十三年陞为府设附郭县赐名荷泽编户七十四里单县周为鲁单父邑秦属砀郡汉置单父县属山阳郡东汉属济隂郡晋属济阳郡后废南宋置离狐县为北济隂郡治北魏因之隋复置单父县属济隂郡唐属宋州睢阳郡宋于县置单州金属归德府元属济宁路明改单州为单县属兖州府皇清因之雍正十三年改属曹州府编户四十二里城武县周为郜国地又为楚邱地秦属砀郡汉置成武县属山阳郡东汉属济隂郡晋属济阳郡南宋属北济隂郡北魏因之隋属济隂郡唐属曹州寻属辉州宋属单州金因之元属曹州明属兖州府皇清因之雍正十三年改属曹州府编户二十三里鉅野县古大野地周属鲁国秦属砀郡汉置鉅野县属山阳郡东汉晋因之南宋俱属高平郡北魏属任城郡隋鉅野县属东平郡唐属郓州东平郡宋曰济州金徙济州治任城县省鉅野入州元复置为济宁路治明属兖州府皇清因之雍正二年分济宁为直𨽻州鉅野为属八年济宁仍𨽻兖州府以鉅野属曹州直𨽻州十三年陞曹州为府县仍为属编户三十五里郓城县周为鲁郓邑秦属砀郡汉为廪邱县地属东郡东汉属济隂郡晋属濮阳国北魏属濮阳郡隋改曰郓城属东平郡唐复置郓州郓城为属宋属济州金因之元属济宁路明属兖州府皇清因之雍正十三年改属曹州府编户二十四里曹县周为曹国及宋楚邱贯二邑地战国时属齐秦属砀郡汉为定陶县西南境地属济隂郡东汉因之晋改属济阳郡南宋属南济隂郡北魏初置西兖州与济隂郡同治定陶后皆徙左城隋析定陶置济隂县为曹州治唐因之宋金元因之皆为曹州治明初省济隂入曹州寻改为县后又别置曹州县仍属之随州𨽻兖州府皇清因之雍正二年分曹州为直𨽻州十三年陞为府县仍为属编户四十八里定陶县古为陶邱周曹国地战国属齐秦置定陶县属砀郡汉为济隂郡治东汉因之晋为济阳郡治南宋北魏仍属济隂郡隋属曹州寻改济隂郡唐省入济隂县名定陶镇宋复置属广济军金废军县属曹州元因之明随州𨽻兖州府皇清因之雍正二年分曹州为直𨽻州十三年陞为府定陶为属编户一十九里濮州周为卫地战国时属齐后又属赵秦属东郡汉置濮阳县为东郡治东汉因之晋为濮阳国北魏为濮阳郡隋属东郡唐为濮州濮阳郡鄄城县倚郭宋濮州仍治鄄城县金改属大名府路元为濮州直𨽻省部明初省鄄城县入州属东昌府皇清因之雍正八年分为直𨽻州十三年撤直𨽻州改属曹州府编户二十八里范县古颛顼氏之墟夏商时为顾国周时属齐秦属东郡汉置范县属东郡东汉因之晋属东平国南宋属东平郡北魏为东平郡治隋属济北郡唐属濮州濮阳郡宋金元因之随州𨽻省部明属东昌府皇清因之雍正八年属濮州直𨽻州十三年随州改属曹州府编户一十三里观城县古为灌国周战国时属魏后属齐秦属东郡汉置畔观县属东郡东汉改曰卫国县晋及北魏皆属顿邱郡隋改曰观城县属武阳郡唐属澶州宋属开德府金属开州元属濮州明属东昌府皇清因之雍正八年属濮州直𨽻州十三年随州改属曹州府编户一十里朝城县古颛顼地周为卫之东鄙秦属东郡汉置东武阳县属东郡东汉因之晋属阳平郡北魏改曰武阳县仍属阳平郡隋属武阳郡唐改曰朝城县属魏州魏郡宋属开德府金属大明府元属濮州明属东昌府皇清因之雍正八年属濮州直𨽻州十三年随州改属曹州府编户二十九里山东通志巻三山东通志卷四钦定四库全书山东通志巻四城池志齐䧺赐履鲁美钖田瞻泰山表东海屹乎不拔之基哉我国家仁渐义摩治隆至道尊贤秉礼之俗比戸可封熙熙如登春台讵必城郭沟池之是恃乎然而设险陈于易象掌固列于周官衆志虽孚不忘保障葢有绸缪桑土之思焉旧志止言形制不攷所肇今详载迁置所以重始基也或增补所未备或缮治于既隳更有因时制宜足以资捍衞之方者亦必书之维谨实墉实壑遹求厥宁是所望于守土之君子矣作城池志城池济南府济南府城歴城县附郭元魏为济南郡治唐复置齐州宋陞为府建今治本土城明洪武四年内外甃以砖石周十二里四十八丈髙三丈二尺厚三丈池阔五丈深三丈四门东曰齐川西曰泺源南曰歴山北曰㑹波东西南各有重闗北为水门衆流环㑹崇墉深堑居然金汤之胜章邱县城本土城北齐天保七年所筑明成化二年知县张庆増修周六里髙二丈五尺厚一丈五尺池阔二丈深七尺四门东曰绣江西曰锦川南曰明秀北曰清平万厯六年知县李成之凿女郎山石筑石城邹平县城汉置县宋景徳间移今治本土城元至元十二年县尹陈彦武所筑周四里髙三丈八尺厚一丈五尺池阔二丈二尺深八尺四门东曰通齐西曰迎恩南曰兴贤北曰仁义明万厯八年知县李瑞始砌以石淄川县城汉般阳县治本土城周五里三十步髙二丈四尺厚一丈六尺池阔一丈五尺深半之四门东曰书带西曰沙堤南曰淑圣北曰拱极明崇祯九年知县韩承宣始甃以石十一年知县杨蕙芳建敌楼十一座长山县城旧治于陵城宋宣和末移治于此土城元至正十二年县尹苗居巖所筑明成化二年知县薛方重修周四里髙二丈五尺厚二丈二尺池阔二丈七尺深八尺四门东曰望海西曰观津南曰迎薰北曰拱辰隆庆元年知县冯三接开东南门于儒学正南名曰景文新城县城本驿台镇元始置县至元十九年建土城明成化中知县白瑛增筑周五里髙二丈三尺厚一丈池阔二丈深一丈四门东曰厚生西曰正徳南曰永宁北曰利用正徳六年知县许礼增筑外城万厯七年知县牛希儒撤土而甎趾縁以石崇祯中知县孙允竒重修建四门楼齐河县城金置县天㑹年间建土城大定八年知县刘信重修周四里髙一丈三尺厚一丈池濶一丈深九尺四门东曰临济西曰康成南曰瞻岱北曰拱极明崇祯十四年知县张安豫以砖甃东北二面增建敌楼二座齐东县城元置县太宗七年建土城明成化元年知县薛献修筑周五里二百一十四步正徳十年知县萧敬谏以东南隅逼近大清河移筑近内今周五里二十余步髙一丈七尺厚一丈二尺池阔七尺深一丈六门东曰迎旭西曰迎恩南曰凝秀东南曰放海北曰拱极东北曰通汲济阳县城金置县天㑹七年建土城周四里零髙二丈八尺厚二丈池阔一丈余深八尺三门东曰仁风西曰泰和南曰清阳初患卑涝明成化二十二年知县张端乃疏通水道引城中水入池达于济民始称便万歴四年知县秘自谦易以砖十九年知县蔡惟忠建敌楼十五座禹城县城旧治祝阿城唐干元中移今治土城守将李铣所筑周九里髙一丈七尺厚一丈五尺池濶一丈四尺深七尺四门东曰祝阿西曰鬲津南曰禹迹北曰都杨有䕶城堤三一石桥口堤一土桥口堤一流洪坡堤临徒骇河为邑保障临邑县城旧城在县东北宋建隆三年河决城坏移今治建土城周九里十八步髙一丈九尺厚一丈四尺池阔二丈二尺深一丈二尺四门东曰宾𤾉西曰告成南曰南薰北曰拱宸城外为壕壕外为堤明正徳中知县郭育重设南北城门建楼橹万歴七年巡抚赵贤檄知县冯思恭易以砖长清县城本长清镇宋至道二年置县于此土城元至正十四年所筑明成化十一年知县解瑛甃以石周四里三十步髙一丈五尺厚一丈池阔二丈五尺深一丈四门东曰迎恩西曰挹清南曰通鲁北曰拱极角楼四座正徳六年知县刘儒修筑长堰崇祯间知县刘之蛟增置月城为重门四东曰青阳西曰西成南曰南薰北曰拱辰后为雨所圮皇清顺治六年知县吕朝辅重修陵县城本徳州城即汉平原郡城也旧砖城明永乐七年移砖于陵州建城迁徳州治之而降陵为县徙治徳州废城原址周二十里正徳六年改筑今城周八里髙二丈八尺厚二丈池阔三丈二尺深一丈二尺四门东曰迎薰西曰聚秀南曰朝阳北曰望阙嘉靖中知县孙昺增修完固徳州城本元之陵州土城魏泰和间所筑久圮明洪武三十年都督张文杰始建砖城永乐七年移徳州治于此城周十里一百八十步髙三丈七尺厚三丈池阔五丈深一丈五门东曰长乐正西曰聚秀偏西曰广川南曰朝阳北曰拱极西城有振河阁正徳六年知州寗河守备桂勇筑外罗城延袤二十余里徳平县城本汉平昌县旧城在今城东北一里宋熙宁三年改迁于此土城周三里髙一丈八尺厚一丈余池阔四丈深一丈三门东曰长魁西曰宜丰南曰怀仁明正徳七年知县朱冕因旧堤增筑罗城髙一丈五尺三门东曰迎旭西曰留晖南曰映奎万厯四年知县何倬易砌以砖垜崇祯十年知县苏翘楚置两敌台于外城东曰多助西曰御侮平原县城旧城在县西南北齐移今治土城元至正十三年达噜噶齐额森布哈所筑周五里有竒髙一丈七尺厚一丈五尺池阔三丈二尺深一丈二尺四门东曰控岱西曰朝京南曰迎薰北曰拱极明成化初知县周密修建门楼万厯十年知县乔起凤始砌以砖十一年知县方可畏增建楼橹兖州府兖州府城滋阳县附郭隋鲁郡宋袭庆府元兖州皆治此明洪武十八年复陞为府旧滋阳治在城东三里至是移县附郭砖城周一十四里二百步髙三丈七尺厚二丈四尺池阔二丈深一丈二尺以泗水为池自黑风口西流入城分两支于南北绕城一匝㑹于西郭平政桥流入济宁四门东曰九仙西曰望京南曰延薰北曰镇岱旧制卑隘自洪武中封建鲁藩命武定侯郭英经营开拓外有带郭设四门东曰宗鲁西曰襟济南曰瞻峄北曰拱极曲阜县城即鲁国都城也旧城在县东十里明正徳七年从巡抚赵璜之请徙于阙里始建砖城佥事潘珍知府童旭督成之周七里髙二丈厚一丈池阔一丈深一丈五门东曰秉礼东南曰崇信西南曰仰圣西曰宗鲁北曰延恩宁阳县城汉宁阳城在县南今治隋之龚邱县也土城屡圯金大定二年县尉完颜阿克苏木重修周四里五十步髙一丈七尺厚一丈余池阔一丈二尺深八尺蛇眼诸泉遶城合流四门东曰寅宾西曰宝成南曰迎薰北曰拱极明正徳十年知县洪纪设瓮城万厯八年知县许恩悉甃以砖邹县城旧城在峄山之阳南宋元嘉十三年徙今治土城明正徳初重筑万厯五年知县冯中州改砌以砖周四里八十步髙二丈一尺厚二丈以小沙河环之池阔一丈深一丈四门东曰瞻岳西曰襟济南曰崇教北曰近鲁城上正楼角楼共八座泗水县城在卞县旧城西十五里本土城明成化间知县曹珑重修隆庆元年知县罗许砌以石周三里一百余步髙一丈六尺厚二丈池阔一丈二尺深一丈四门东曰探源西曰达圣南曰阜民北曰望斗滕县城本汉蕃县治旧土城明洪武二年指挥唐某砌以砖石周五里髙三丈五尺厚一丈五尺池阔三丈五尺深一丈五尺四门东曰宗鲁西曰怀古南曰迎薰北曰望京成化十八年疏浚故渠引梁溪之水环遶其外增置郭墙周十余里峄县城本元之峄州明洪武二年改为县筑土城于旧州城之西南隅周四里髙一丈五尺厚一丈池阔三丈深二丈四门东曰兴贤西曰迎恩南曰望仙北曰近圣成化二十二年知县毛凤鸣始甃以石金乡县城县本东汉所置旧土城周六里髙二丈三尺厚二丈余池阔四丈六尺深一丈一尺四门东曰东作西曰西成南曰南薰北曰北拱明万厯间知县杨楫张着铭相继悉易以甎设瓮门环隍筑堤周十一里髙九尺阔一丈二尺鱼台县城旧治方与城唐元和四年迁今治土城半圮于水元泰定间县尹孙荣祖划筑西北一隅周七里余髙二丈二尺厚一丈池阔三丈深二丈接旧城废址环以大小两堤三门东曰迎岱西曰达汴南曰横菏明万厯三十二年河决南旺由丰沛入境为城郭患巡抚黄克缵督令增修重堤以保障之济宁州城本任城县治金济州元济宁路皆治此旧土城明洪武四年甃以砖石周九里三十步髙三丈四尺厚二丈池阔四丈余深一丈五尺四门东曰宾阳西曰近治南曰㑹通北曰拱辰皇清顺治十二年总河杨方兴增置楼橹敌台并城上翙凤太白等楼嘉祥县城本鉅野县地金皇统中置县初治山口镇大定十五年迁今治始筑土城明成化三年知县赵瑄重修周四里髙一丈五尺厚一丈东北跨萌山池自城南转曲而西仅长里许四门东曰瞻鲁西曰获麟南曰南武北曰凤城复于儒学前开一门曰采芹崇祯间东兖兵备道陆梦龙檄修始砌以石汶上县城旧治中都城唐天宝中移今治本土城明隆庆元年知县赵可怀渐易以砖周十二里髙二丈七尺厚二丈五尺池阔一丈二尺深八尺邑北引蒲湾泊水一支南绕城下注蜀山湖仍于上流建闸以节之四门东曰醉白西曰怀冉南曰观泉北曰拱极阳谷县城旧城在县北为河所湮宋太平兴国八年徙今治本土城明成化五年知县孟纯増筑周九里髙二丈有竒厚二丈池阔二丈深一丈四门东曰迎恩西曰柔逺南曰㑹盟北曰拱极正徳六年知县卢鉴复筑外垣万厯五年知县呉之问乘嵗稔令畆输一砖甃城悉竣二十五年知县卢道筑䕶堤二重髙一丈五尺寿张县城汉置县旧城屡圮明洪武元年建于梁山之东十四年改迁今治初建土城𢎞治十四年知县钱俊增筑周五里髙二丈有竒厚二丈池阔三丈深一丈四门东曰迎恩西曰来宾南曰永宁北曰安贤嘉靖年知县况澄于门外穿渠置桥筑䕶城堤髙二丈阔一丈皇清顺治七年河决荆隆口城坏十七年知县陈璜增修东昌府东昌府城聊城县附郭旧治巢陵故城宋淳化三年河决城圮于水乃移治孝武渡西即今治也本土城明洪武五年守御指挥陈镛始甃以砖石周七里有竒髙三丈五尺厚二丈池阔三丈深二丈四门东曰寅賔西曰纳日南曰南薰北曰锁钥城楼二十七座緑云在西北望岳在东北最为擅名附城为郭郭外各为水门设钓桥环以䕶城堤延亘二十里以御水涨全城倚之堂邑县城旧城在县西宋熙宁初圮于水县令耿几父改迁今治筑土城周六里有竒髙一丈八尺厚丈余相传城工甫毕白雀万数翔集其上人唿为白雀城云明洪武间知县陈孟隆加筑四门东曰望岱西曰通衞南曰迎薰北曰拱极水门二俱在南城一向文庙一向县署瓮门二北曰㑹归东曰带海崇祯十年知县裴希度増礟台敌楼八所环城掘壕三重拓地约六顷中列品字坑三万余足资防衞之方云博平县城旧城在县东南宋景祐间徙今治土城周四里余髙二丈五尺厚二丈池阔二丈深一丈四门东曰旭阳西曰望津南曰对薰北曰瞻阙明𢎞治间知县田永环壕设堤正徳间知县坚晟増筑髙厚置更舖十八座建雄武台于南郭万厯六年知县郑材撤土堞易以砖茌平县城旧城在茌山下金置博州移今治土城周三里有竒髙二丈五尺厚一丈五尺池阔三丈深一丈䕶以堤髙一丈广一丈四门东曰近圣西曰首化南曰通㑹北曰拱极明万厯十年知县王国弼浚南北城壕为桥各一莘县城本汉阳平县城久圮明成化十九年知县贾克中重筑𢎞治三年知府李举增拓周五里有竒髙二丈五尺厚一丈五尺池阔二丈深一丈四门东曰永清西曰大有南曰阜民北曰伊田正徳七年知县王深建外城髙一丈八尺厚一丈崇祯五年知县孙愈贤增建城楼四座敌楼二十九座清平县城旧城在县西宋元丰中河决徙今治宣和间建土城寻燬于兵金大定十三年奉议大夫韩某重筑周六里髙三丈二尺厚一丈六尺池阔二丈深一丈四门东曰迎旭西曰镇逺南曰望鲁北曰拱辰冠县城旧冠氏城在县北金迁今治本土城明时始甃以砖周四里髙一丈五尺厚二丈池阔二丈深七尺四门东曰延曦西曰驻晖南曰丽正北曰拱极嘉靖二十一年知县姚本筑䕶城堤延亘十里増置敌台十四座又于贾镇清水二堡各建一城凿壕置墩为邑捍衞临清州城后魏置清渊县在衞河西岸宋建炎中迁曹仁镇明洪武二年徙治于此在汶衞之间景泰元年巡抚洪瑛建城縁广积仓为基周九里一百步髙三丈二尺厚二丈余甃以砖池阔九尺深如之四门东曰威武西曰广积南曰永清北曰绥逺𢎞治间兵备副使陈壁增置月城叠石为四桥正徳间副使赵继爵始筑罗城以衞商贾之列肆于外者嘉靖间巡抚曾铣副使王扬拓而广之名新城延袤二十里跨汶衞二水六门东曰宾𤾉曰景岱南曰钦明西曰靖西曰镇定北曰怀朔又为水门三各建戍楼对峙其上嘉靖二十九年巡抚王忬副使李宪卿建敌台三十二座馆陶县城旧城在县西南隋徙今治土城久圮明成化三年知县唐正重筑周四里髙二丈五尺厚二丈池阔三丈深二丈四门东曰丰乐西曰临津南曰明逺北曰通都又东南一门在文庙前曰文明万厯元年知县李冲奎增筑䕶城堤十余里邱县城本平恩镇元置县土城至元二十七年县尹刘英所筑明成化间县丞唐暎重修周八里髙一丈六尺厚八尺池阔一丈六尺深八尺四门东曰长春西曰永安南曰阜化北曰迎恩嘉靖二十二年知县许绅加筑䕶城堤皇清顺治十一年城为漳水所囓知县黄在中张焜相继补修恩县城恩州旧城在县西明洪武七年改为县始移今治土城成化三年巡抚原杰檄县丞髙安所筑周五里余髙二丈五尺厚半之池阔一丈五尺深九尺五门东曰东作西曰西成南曰迎薰北曰拱辰又北之西曰广顺崇祯四年知县刘含辉增修门楼敌台髙唐州城汉髙唐县城在伦镇西今州治乃元至正七年所置土城渐圯明正徳六年知州张纮增筑周九里髙二丈厚一丈池阔三丈深一丈四门东曰瞻岱西曰观成南曰迎薰北曰拱极嘉靖三十一年以城中多潴水于北门塞之今门三皇清康熙四十八年知州龙图跃重修城垣建楼四座夏津县城隋置县土城久圮明天顺间知县薛正重筑周六里余髙二丈二尺厚一丈五尺池阔三丈深一丈四门东曰挹𤾉西曰西成南曰迎薫北曰拱辰皇清康熙十四年知县朱国祥重修四垣增厚三尺武城县城旧治永济渠西宋大观中衞河水决徙今治土城经燬明成化三年知县姚显重筑周四里许髙二丈二尺厚一丈九尺池阔三丈深一丈四门各以乡名东曰归仁西曰治平南曰居贤北曰徳化皇清顺治六年知县房万达重加浚筑增置敌楼二十四座青州府青州府城益都县附郭郡旧有二城俱在阳水之上北为东阳城南为南阳城晋治东阳北齐始迁南阳即今治本土城明洪武初都指挥叶大旺甃以砖石周十三里有竒髙三丈五尺厚三丈池阔三丈五尺深一丈五尺四门东曰海晏西曰岱宗南曰阜财北曰瞻辰东南北三门皆有月城重闗天顺间知府徐郁修建城楼台舖嘉靖十三年兵备佥事康天爵增筑西门月城新设满营城在青州府城之北雍正八年设立满营建城驻札遣御史偏武候补㕘政道陈豫朋监工周一千丈髙一丈八尺厚一丈砌以砖石池阔三丈五尺深七尺四门各设楼橹敌台规制宏备临淄县城汉唐县治俱在古齐城今治在古齐城西南十里齐乘云疑金时所徙也本土城元末达噜噶齐李仲名所筑周四里髙三丈厚二丈池阔二丈深一丈四门东曰朝阳西曰通昼南曰迎恩北曰望京明正徳七年知县马暹筑月城䕶以崇堤万厯二十三年知县张汝雨始甃以砖崇祯十六年知县邹逢吉筑炮台十座博兴县城旧城在县南唐时移就乐安故城即今治也本土城元末重筑甃以砖周三里有竒髙二丈三尺厚一丈五尺池阔二丈二尺深七尺引小清河注之四门东曰朝宗西曰通济南曰来薰北曰拱极明嘉靖三十四年知县顾楫增拓东南门建楼于上名曰迎秀髙苑县城隋大业初省临济入髙苑徙治于此本土城明景泰四年知县蔡澄重筑正徳六年知县张诚增修周五里髙三丈厚二丈池阔三丈深一丈壕外筑围墙四百余堵四门东曰賔阳西曰望秋南曰顾清北曰拱辰嘉靖二十九年知县郭臣增置水关三十七年知县罗沛创建小南门直对学宫建楼于上曰文明万厯四年知县单滨砌堞以砖乐安县城本千乘县隋开皇三年移于广饶故城即今治也旧土城明成化间知县马亮重筑周五里髙二丈五尺厚二丈池阔二丈深半之四门东曰东作西曰西成南曰阜财北曰通济万厯二十三年知县王国翼改筑砖城城介淄济之间南有曲堤在淄河北岸元尹苏肯李所筑北有利农堤在济水南岸成化间知县沈清所筑均资保障云附塘头所城髙家港城寿光县城隋开皇六年于博昌故城复置寿光县即今治旧土城明正徳六年知县张良弼重筑周三里半髙二丈厚称之池阔一丈六尺深八尺五门东曰迎旭西曰宗岱南曰来薰城北东小门曰青阳西小门曰瞻辰七年知县刘澜增筑䕶城堤崇祯十三年知县刘昇祥始甃以砖石修建楼舖凿隍增堤引温泉之水以注之昌乐县城宋昌乐城在县西北明迁今治初建土城成化二年知县范威重修周四里髙一丈八尺厚二丈池阔一丈四尺深七尺四门东曰永清西曰临丹南曰熙宁北曰望海嘉靖三年知县何洪增置楼橹筑南城重门名曰阜民万厯中知县张美宋名世相继脩葺悉甃以石崇祯十一年知县刘芳奕建外城又筑丹河二坝引水入壕为捍御之用云临胊县城汉置县旧土城元至正十七年重筑周三里髙二丈池阔一丈六尺深一丈二门南曰胊阳北曰古骈明崇祯十三年知县任逺易以砖石安邱县城隋置平昌城在县西南唐武徳六年移今治本土城元至正末元帅王雅鲁修筑周三里有竒髙二丈二尺厚一丈池阔一丈六尺深半之三门东曰威武南曰太平北曰乘胜明洪武初新辟内外马路崇祯十三年知县刘运隆增置敌台门楼皆缭以砖诸城县城县有南北二城南城为西汉东武县城北城乃后魏永安中所筑两城合一中劵一门谓之双门县治在北城即隋之密州治也城久渐圮明洪武四年守御千户伏彪重修周九里髙二丈七尺厚一丈二尺池阔一丈九尺深半之五门正东曰东武正西曰西宁正南曰永安东南曰镇海西南曰政清各有瓮城重门备设其北城即超然台附南龙湾镇海口巡检司城信阳镇巡检司城龙潭寨城萧家寨城博山县城旧为颜神镇地居益都西南淄川之南莱芜之北山谷险隘明青州兵备道王世贞创建石城周五百一十八丈五尺髙二丈三尺引二女泉水为池达于范河四门东曰荆山西曰禹石南曰龙泉北曰范河水门三一在龙泉门西一在范河门东一在禹石门北崇祯间城上增筑了台八座于荆山门下又开一小水门旧属益都县西南镇皇清雍正十二年改设为县增髙培厚洵称巖邑登州府登州府城蓬莱县附郭唐置登州徙今治即蓬莱镇也石城周九里髙三丈八尺厚二丈池阔二丈深一丈四门东曰春生西曰迎恩南曰朝天北曰镇海水门三南曰上水门黑水所入东曰小水门蜜水所入西曰下水门黑蜜二水合流由此而出以赴海明万厯间因倭警增筑敌台二十八座又水城在大城北原名备倭城本宋之刀鱼寨也明洪武九年指挥谢规疏通海口由水闸引海入城中名小海为泊船所设立帅府城周三里许髙三丈五尺厚一丈一尺一门曰振扬楼舖共二十六座万厯二十四年总兵李承勲以砖甃东北西三面增建敌台三座附刘家汪寨城解宋寨城黄县城旧黄城在县东唐开元十一年改建于黄冠村即今治也本土城周六里明洪武四年千户韦胜分其南半改筑之周二里有竒髙二丈四尺厚二丈池阔一丈四尺深八尺四门东曰寅宾西曰迎宣南曰环翠北曰澄清正徳十一年知县周淳因绛河山水侵城遂以东北隅退数武为月城下作水门以洩水万厯二十一年知县张彚选甃以砖石建西北二门瓮城崇祯十三年知县任中麟增置东南二门瓮城并角楼敌台附黄水河寨城马停寨城福山县城金天㑹中析登州之两水镇置为县即今治也本土城明永乐九年备御千户周玘重筑砌以砖石周三里有竒髙二丈四尺厚二丈东面临河南北西三面池阔一丈五尺深八尺三门东曰镇静西曰义勇南曰平定建敌楼于上崇祯间增置炮台八座城东南有堤长三里髙一丈二尺阔一丈城西有官渠十余里皆䕶城之要工也附竒山所城卢洋寨城栖霞县城本蓬莱县之杨疃镇金天会中置县建土城明嘉靖中知县李揆重筑万厯间知县鲍霖继之悉甃以石周三里许髙一丈八尺厚七尺四门东曰寅賔西曰迎恩南曰环翠北曰迎仙城阻山石池不可凿南带河雨集则水涨为患筑䕶城堤长一百五十步万厯二十五年知县鲍纹增瓮城一座敌楼八座招逺县城本掖县之罗峯镇金天㑹中置县建土城元末燬于兵明洪武三年王明善重筑正徳六年知县申艮增修周二里有竒髙二丈四尺厚二丈二尺池阔一丈二尺深一丈三门东曰盥泉南曰通仙北曰望海嘉靖二年知县罗锦辟东南门曰云路十一年知县屈允元重修甃以石莱阳县城晋昌阳城在县东南唐永徽中迁筑于此旧土城明洪武二十一年指挥邓清重修周六里髙一丈八尺厚一丈二尺池阔一丈五尺深八尺四门东曰望石西曰太平南曰迎和北曰旌旂正徳十四年知县司迪改筑砖城增敌楼八座宁海州城本汉牟平县金大定二十二年置州于此旧土城明洪武十年指挥陈徳砌以砖石周九里髙三丈二尺厚四丈池阔三丈二尺深九尺四门东曰建武西曰奉恩南曰顺正北曰镇海万厯二十二年知州张以翔增修城楼并敌台十二座附金山所城清泉寨城文登县城汉牟平县地北齐天统四年置县于此旧土城明洪武元年莱州镇抚韩登督修周七里髙二丈五尺厚一丈池阔三丈深八尺三门东曰望海西曰崑嵛南曰新建万厯八年知府刘自化始甃以石附文登营城威海衞城靖海衞城宁津所城百尺崖所城海阳县城原大嵩衞城今改衞为县系砖城明洪武三十一年指挥邓清所筑周八里髙一丈九尺厚一丈五尺池阔八尺深一丈四门东曰永安西曰宁徳南曰迎恩北曰翊清楼舖二十八座附海阳所城大山所城荣城县城原成山衞城今改衞为县又古名天水郡明洪武二十一年置衞筑石城周六里一百六十八步髙一丈八尺厚二丈池阔一丈五尺深一丈四门东曰永宁西曰迎恩南曰镇逺北曰武宁楼舖二十四座附寻山所城莱州府莱州府城掖县附郭本汉东莱郡治故址明洪武四年莱州衞指挥使茅贵修筑甎城万厯二十六年因倭警莱州道盛稔知府龙文明复加缮治周五里有竒髙三丈五尺厚二丈池阔四丈深二丈四门东曰澄清西曰武定南曰景阳北曰定海楼舖具备东门有外壕堤一道资以䕶城附灶河所城王徐所城马埠所城海仓巡检司城平度州城本隋胶水县治旧土城元末修筑明洪武二十二年知州刘厚重修周五里有竒髙三丈厚一丈五尺池阔一丈八尺深九尺三门东曰迎阳西曰安庆南曰永宁崇祯十年知县杜志攀改垒石城髙厚皆加三尺增置三门楼橹潍县城本汉下密县治旧土城周九里有竒髙二丈八尺厚一丈五尺池阔一丈五尺深半之四门东曰朝阳西曰迎恩南曰安定北曰望海明正徳七年推官刘信重修引小于河水入城城东本以白狼河为池水涨侵城万厯十五年知县张问达于河上筑堤长里许四十二年知县郭增光复设坝以䕶之崇祯十三年知县郉国玺甃城以石加髙七尺厚一丈置敌台二十八座东西南三门䕶城北门炮楼一座昌邑县城在都昌旧县之东土城宋建隆三年所筑元至正十一年重修周五里髙一丈八尺厚一丈五尺池阔二丈二尺深九尺三门东曰永顺西曰重庆南曰延爽明嘉靖四十五年知县李天伦建东南角楼名曰奎光万厯五年知县侯鹤龄增筑瓮城并建重门崇祯十三年知县白壮易以砖城南有土龙堤东有红崖堤皆遏潍水以䕶城居民赖之胶州城本隋胶西县治旧土城明洪武初千户袁正重筑八年千户申义甃以砖石周四里髙二丈五尺厚一丈二尺池阔二丈五尺深一丈五尺三门东曰迎阳西曰用成南曰镇海角楼四座敌台八座附灵山衞城夏河所城髙密县城旧治在县西南唐武徳间移治汉夷安城北寻迁今治土城久圮元至正十二年县尹秦裕伯重筑明嘉靖二年知府郭五常始甃以砖周三里九十步髙二丈三尺厚二丈池阔二丈深一丈四门东曰星聚西曰通徳南曰永安西南曰保宁崇祯十五年知县何平建敌楼十二座即墨县城在不其城东北隋所徙也旧土城元至正十一年县尹吕俊重筑周四里髙一丈六尺厚一丈三尺池阔二丈深七尺三门东曰朝海西曰通济南曰环秀明万厯二十八年因倭警知府龙文明知县刘应旂始易以砖增置楼橹附即墨管城鳌山衞城雄崖守御所城浮山守御所城张家寨城楼山寨城金家岭寨城萧旺庄寨城子家庄寨城大港寨城走马岭寨城田村寨城栲栳岛巡检寨城羊山寨城武定府武定府城惠民县附郭本棣州厯有迁置宋大中祥符八年徙今治崇宁元年工部尚书牛保始筑土城周十二里髙三丈五尺厚二丈余池阔五丈深一丈四门东曰青阳西曰金景南曰明逺北曰靖安四门外各砌月城仍筑䕶城堤延袤三十余里明嘉靖十四年佥事王玑始砌以砖青城县城元置县土城至元间华总管郭元帅所筑周三里髙一丈五尺厚一丈五尺池阔二丈深一丈五尺四门东曰望海西曰通济南曰仰岱北曰拱辰明万厯六年知县李继美重修加髙四尺易堞以砖二十三年知县王建中增设瓮城并敌台十二座阳信县城古厌次城也宋大中祥符中徙棣州及厌次县于阳信界而移阳信于今治土城元平章于巴拜所筑周六里十三步髙二丈四尺厚二丈池阔一丈八尺深半之四门东曰永和西曰长阜南曰迎薰北曰拱极明嘉靖十年知县徐九臯建城楼海丰县城本隋之无棣县宋治平中徙今治土城元至正十七年平章于保保所筑周三里髙二丈五尺厚二丈池阔三丈深八尺四门东曰宜春西曰通衢南曰迎恩北曰镇海明崇祯十一年知县雷之渤增建敌楼四座十二年北城楼燬知县李桂芳重葺皇清顺治五年知县杜良祚修浚外壕阔一丈五尺深半之乐陵县城初治咸平镇明洪武间迁今治旧土城成化二十三年知县孙賔重筑正徳六年知县许逵增修周三里髙二丈八尺厚二丈余池阔一丈深七尺三门东曰朝海南曰宣和北曰迎恩后增辟西门曰寅饯改南门曰通济商河县城县本隋置土城唐武徳中所筑明成化二年知县寇源增修周三里余髙二丈厚一丈五尺池阔一丈六尺深八尺四门东曰太平西曰聚仙南曰徳隆北曰归厚正徳六年知县陈牧剏建外城周九里髙二丈二尺池阔丈余深一丈嘉靖二年知县柯相重缮城垣增设楼橹濵州城后周置州土城元平章于保保所筑明正徳七年巡按张濬檄都司都事吕佩重修周七里髙二丈五尺厚丈余池阔二丈深浅各随地势四门东曰望海西曰临川南曰迎薰北曰拱辰万厯十一年知州艾梅重修堞墙易以砖石有䕶城堤在州西迤南十里迤北五里利津县城金所置县土城半圯明正徳间县丞魏彦昭增修周七里髙一丈七尺厚一丈五尺池阔二丈深一丈四门东曰观澜西曰朝京南曰迎薰北曰镇海万厯中知县周大年增置四门瓮城敌楼二十座霑化县城土城金置县时所筑明成化二年知县陈谟重修周五里一十步髙三丈厚一丈五尺池阔丈余深半之四门东曰布徳西曰涵晖南曰迎薰北曰朝京蒲台县城县本隋置土城卑薄明成化二年知县孙通增筑周三里一百七十余步髙二丈九尺厚二丈池阔二丈深丈余四门东曰仁化西曰金泽南曰迎薰北曰拱极敌楼四座敌台十六座正徳八年知县刘继仁甃以砖石重建门楼沂州府沂州府城兰山县附郭隋临沂旧县址也原系砖城明洪武元年指挥周徳所筑周九里髙二丈五尺厚一丈五尺池阔一丈六尺深一丈四门东曰镇海西曰瞻䝉南曰望淮北曰宗岱砲台四座郯城县城旧土城在古郯国之南元末沂州守御王信所筑周五里八十步髙二丈二尺厚一丈余池阔三丈深九尺三门南曰通淮西曰瞻鲁北曰拱辰明万厯二十三年知县文广始甃以砖城东有禹王台堤遏沐水南流堤溃则全沐西注有圯城之患今设钦工屡加修筑城赖以安费县城在古祊城内元魏太和元年筑后移阳口山隋开皇中复置县于此旧土城周八里明洪武初截其北偏为城周四里髙一丈八尺厚一丈五尺池阔二丈深一丈四门东曰望海西曰仰圣南曰映文北曰瞻䝉成化五年知县殷礼改砌以石莒州城旧城即莒之故址汉为城阳国都周九里元至元间㕘政马睦火者镇莒以城大难守截东北隅为小土城周五里髙二丈二尺厚二丈池阔二丈七尺深半之三门东曰望海南曰文明北曰沙浦明万厯二十五年知州谷文魁重修易以砖䝉隂县城旧城在县西南元皇庆二年始置今治本土城明洪武三十年百户龙胜重筑周二里半髙一丈六尺厚一丈池阔一丈二尺深一丈初设东西二门成化三年知县白良辅增辟南门东曰望海西曰瞻岱南曰文昌正徳九年知县梁绪改甃以石皇清康熙十三年知县屈逸乘增建东门楼雍正三年知县髙克謩于城东河㟁筑堤一道以杜水患邑人赖焉沂水县城本东莞县治旧土城明天顺间知县陈孜甃以砖石周二里有竒髙二丈三尺厚二丈池阔二丈深丈余三门东曰东莞西曰西成南曰沂阳正徳六年城燬于寇知县汪渊砌以石增置敌台日照县城汉海曲地旧土城金置县时所筑元至正十七年邑人相士安率衆增修周二里髙二丈有竒厚丈余池阔一丈五尺深半之三门东曰永安西曰太平南曰望海明万厯二十一年知县杜一岸始甃以砖增筑瓮城重门敌台四座先是嘉靖三十六年知县张执中于城西筑土城三面势如重城外郭及崇祯十三年知县郭麟以石砌之与旧城相连为一仍于城外浚壕阔一丈二尺深如之附安东衞城在日照县南九十里南距江南海州七十里石城明𢎞治三年所筑周五里髙二丈一尺厚二丈池阔二丈五尺深八尺四门东接日照诸城直达斋堂岛大洋为南海重汛石臼寨所城夹仓镇巡检司城泰安府泰安府城泰安县附郭即宋干封县城开宝五年所筑本土城明嘉靖间济南通判王云兴奉檄重修始易以石周七里六十步髙二丈五尺厚二丈池阔三丈深二丈四门东曰静封西曰望封南曰干封北曰登封崇祯十二年守道蔡懋徳增修建敌楼四座肥城县城汉旧城在县西元至元十二年置今治本土城监肥城抹汉所筑周六里一百步髙一丈五尺厚一丈池阔一丈深七尺二门南曰文安北曰武定明永乐间东北二隅为河水所囓随缺修筑成化五年知县林廷庸增筑月城建门楼万厯二十二年知县马经纶始甃以石新泰县城汉东平阳县故址旧土城周六里髙二丈五尺厚一丈池阔一丈二尺深半之初设东南二门明𢎞治十四年知县呉禧增辟西门东曰通齐后改于学宫左曰文明西曰瞻岱南曰望鲁万厯十五年知县李上林天启二年知县赵希忭相继增修悉甃以石莱芜县城古莱芜城在淄川县今城乃元至正间所建明正徳六年知县卢秉彜甃以石周四里髙二丈厚一丈五尺池阔一丈八尺深丈余南则汶水之所经也三门东曰通齐西曰望岳南曰临津各有瓮城楼橹具备东平州城旧治须昌县即唐之郓州也宋咸平三年河决城圯移建今治州守姚扄监筑土城周二十四里髙二丈厚一丈五尺池阔六丈深八尺外有䕶城堤三十余里南北各一门东西各二门明嘉靖二十八年知州李昇浚深城壕引籚泉水注之东阿县城旧城在新桥镇明洪武八年因避河患迁今治即谷城县故址旧土城知县朱征修筑周四里一百三十步髙一丈八尺厚一丈五尺池阔一丈五尺深一丈有狼溪河贯于城中𢎞治十二年知县秦昻増修楼堞甃以砖石四门东曰洪范西曰安平南曰拱华北曰朝宗城楼五座角楼十座皇清康熙五十一年知县张楷修建南北二门附安平镇城平隂县城旧城在榆山下元至元十三年移今治建土城周四里髙一丈八尺厚一丈池阔二丈深一丈五尺四门东曰望岱西曰澄源南曰锦川北曰拱极明万厯十一年知县张性成改筑石城建敌台皇清顺治三年知县刘昇祚重修楼舖城外周以土垣曹州府曹州府城荷泽县附郭汉乘氏县城即古曹国也明正统十一年置州于此故城久圯知州范希正重建周十二里髙三丈有竒厚三丈池阔四丈深一丈五尺四门东曰宜春西曰丰乐南曰迎薰北曰朝天正徳中知州李贯呉瓒相继缮修四闗缭以郛郭环以沟堑并建角楼敌台嘉靖元年知州沈韩加筑大堤防御河患单县城鲁单父邑旧城半圯于河明嘉靖五年巡抚王尧封徙筑城北以旧城北墙为南面甃以砖石周五里一百五十步髙二丈五尺厚二丈池阔四丈二尺深一丈四门东曰东作西曰西成南曰阜财北曰朝京四郭为闗东曰迎春西曰延晖南曰迁善北曰迎恩外设䕶城堤一道去城里许周十二里髙一丈五尺厚倍之城武县城元魏时治古郜城今治在城之西北传自唐时迁于此土城元泰定三年所筑周三里余髙二丈八尺厚一丈四尺池阔二丈五尺深一丈四门东曰𢎞文西曰修武南曰通化北曰拱极明正徳二十六年同知罗椿枝筑䕶城堤延袤十有五里以防河患鉅野县城汉置县土城故址周九里明正徳中知县余守观缩西北二面就东南建城周五里髙一丈五尺厚一丈三尺池阔一丈有竒深七尺四门东曰凝和西曰遂昌南曰延熙北曰拱徳䕶城有堤堤髙一丈阔称之郓城县城西郓旧城在县东南金避水患徙治于此土城周三里九十步髙二丈五尺厚八尺池阔七尺深一丈外䕶以堤四门东曰通济西曰枕濮南曰迎薰北曰拱极明正徳中知县马珩修建南门曹县城元置磐石镇明洪武二年移曹州治此四年改为县土城正统十一年知县陈常所筑周九里有竒髙二丈二尺厚二丈池阔三丈深一丈五尺四门东曰望岳西曰镇川南曰阜民北曰迎恩正徳六年黄河浸漫知县易谟筑堤御之九年知县赵景鸾改浚旧壕外增䕶城堤十二里髙二丈厚倍之崇祯间知县崔达郭万象相继修筑悉易以砖定陶县城旧城在宝乘塔西北元末河决湮于水明洪武四年徙今治土城成化元年知县陈绍祖所建周九里三十步髙二丈有竒厚一丈八尺池阔四丈深九尺四门东曰宗鲁西曰环曹南曰迎薰北曰拱极外设䕶堤髙一丈八尺阔三丈正徳十二年知县苪京增置敌台十六座万厯十年知县李四勿建角楼八座二十四年知县杨克顺砌水沟四十四道濮州城旧治鄄城即唐之濮州也明正统末城圯于河景泰三年知州毛晟徙治于此建土城周七里髙二丈四尺厚二丈池阔四丈深一丈五尺四门东曰凝和西曰遂昌南曰延熙北曰拱徳正徳六年知州王栋建弩台敌楼以备警嘉靖十七年知州李炯砌堞以砖范县城古范城在县东南明洪武十三年河决圯于水知县张允徙筑今治周七里髙一丈六尺厚一丈池阔一丈二尺深八尺范为晋大夫士㑹食邑士㑹豢龙氏之后也旧城设六门以象龙形东一西一为首尾南北各二为四足今治仍其规制皇清顺治七年河决荆隆口城复圯康熙八年知县霍之琯重修六十年秋河复决灌城几圯城东清河时宜修浚以备不虞云观城县城旧城在县西隋开皇中徙今治土城周九里余髙二丈八尺厚二丈池阔二丈深九尺三门东曰承徳西曰肃政南曰丽正明正徳六年城燬于冦知县石鼐重修朝城县城旧城在韩张店宋天圣六年河决为水所湮明道二年迁今治本土城明洪武三年知县郭黼重筑周五里有竒髙二丈七尺厚二丈五尺池阔二丈深一丈初设东西二门𢎞治间知县张钥增辟南北二门东曰太和西曰丰育南曰迎薰北曰觐光山东通志巻四山东通志卷五钦定四库全书山东通志巻五疆域志昔神禹使章亥畅步四极周知广轮之数东造絶迹西延积石南踰赤河北过塞谷宇内之疆域可征也而山海所纪内外五方形胜毕具焉下逮省㑹郡县修衍险塞皆有可书若夫文命甸方三州列畛保章辨野五国连陬率淮表海之雄图带河砺山之奥壤约而举之斯亦列服之弁冕矣圣天子徳盛化神治隆无外而声教东渐实以此邦为始基按籍而观一经一纬可以正井疆固封守谓非职方氏之典要哉作疆域志疆域山东全省承宣布政司驻札济南府是为省㑹东九百二十里至于海西四百一十里至直𨽻界南四百七十里至江南界北二百五十里至直𨽻界东南九百里至于海又七百里至江南界东北一千三百里至于海西北三百里至直𨽻界西南六百五十里至河南界又四百里至直𨽻界东西广一千三百三十里南北袤七百二十里自省北九百里逹于京师济南府疆域省㑹之地东二百五十里至青州府之临淄县界西一百四十里至东昌府之茌平县界南一百四十里至泰安府之泰安县界北三百一十七里至直𨽻之河间府呉桥县界东南二百三十里至青州府之博山县界东北一百八十里至武定府之惠民县界西北三百里至直𨽻之河间府景州界西南一百一十里至东昌府之髙唐州界东西广三百九十里南北袤四百五十七里由府治西北九百里达于京师厯城县东九十里至章邱县界西三十里至长清县界南一百里至泰安府之泰安县界北五十里至济阳县界东南九十里至章邱县界东北一百里至章邱县界西北四十里至齐河县界西南七十里至长清县界东西广一百二十里南北袤一百五十里章邱县在府东一百一十里东二十里至邹平县界西二十里至厯城县界南九十里至泰安府之莱芜县界北四十里至齐东县界东南六十里至淄川县界东北四十里至齐东县界西北七十里至济阳县界西南九十里至厯城县界东西广四十里南北袤一百三十里邹平县在府东北一百八十里东八里至长山县界西三十五里至章邱县界南二十里至淄川县界北六十里至武定府之青城县界东南一十二里至长山县界东北八十里至青州府之髙苑县界西北四十里至齐东县界西南三十三里至章邱县界东西广四十三里南北袤八十里淄川县在府东南二百三十里东三十五里至青州府之益都县界西五十里至章邱县界南三十里至青州府之博山县界北四十里至长山县界东南四十五里至益都县界东北三十五里至益都县界西北四十五里至长山县界西南三十里至泰安府之莱芜县界东西广八十五里南北袤七十里长山县在府东二百一十里东四十里至青州府之临淄县界西一十五里至邹平县界南三十里至淄川县界北一十五里至新城县界东南三十里至青州府之益都县界东北九十里至青州府之博兴县界西北八十里至齐东县界西南二十里至邹平县界东西广五十五里南北袤四十五里新城县在府东北二百二十里东四十里至青州府之临淄县界西六里至长山县界南一里至长山县界北二十五里至青州府之髙苑县界东南五十里至青州府之益都县界东北五十里至青州府之博兴县界西北三十里至长山县界西南三里至长山县界东西广四十六里南北袤二十六里齐河县在府西五十里东一百八十步至长清县界西七十里至东昌府之髙唐州界南一里至长清县界北八十里至临邑县界东南一里至长清县界东北七十里至济阳县界西北四十里至禹城县界西南三十里至长清县界东西广七十里南北袤八十一里齐东县在府东北一百八十里东二十五里至武定府之青城县界西三十五里至济阳县界南四十里至章邱县界北一里至武定府之惠民县界东南四十里至邹平县界东北二十里至青城县界西北八十七里至武定府之商河县界西南五十里至厯城县界东西广六十里南北袤四十一里济阳县在府东北九十里东三十五里至齐东县界西六十五里至禹城县界南三十五里至厯城县界北四十里至武定府之商河县界东南一里至章邱县界东北六十里至武定府之惠民县界西北六十里至临邑县界西南六十里至齐河县界东西广一百里南北袤七十五里禹城县在府西北一百里东六十里至济阳县界西三十里至平原县界南四十里至东昌府之髙唐州界北四十里至陵县界东南四十里至齐河县界东北二十五里至临邑县界西北四十里至陵县界西南四十里至髙唐州界东西广九十里南北袤八十里临邑县在府西北一百五十里东三十里至武定府之商河县界西二十里至陵县界南四十里至齐河县界北二十里至徳平县界东南四十里至济阳县界东北四十五里至商河县界西北一十五里至陵县界西南五十里至禹城县界东西广五十里南北袤六十里长清县在府西南七十里东四十里至歴城县界西六十里至东昌府之茌平县界南七十里至肥城县界北三十五里至齐河县界东南一百一十里至泰安府之泰安县界东北五十里至歴城县界西北四十里至齐河县界西南五十里至泰安府之平隂县界东西广一百里南北袤一百五里陵县在府西北二百四十里东七十五里至武定府之商河县界西五里至徳州界南一十八里至平原县界北二十二里至直𨽻之河间府呉桥县界东南四十里至临邑县界东北四十里至徳平县界西北二十五里至呉桥县界西南二十里至平原县界东西广八十里南北袤四十里徳州在府西北二百八十里东六十五里至陵县界西三十五里至直𨽻之河间府衡水县界南四十里至东昌府之恩县界北二十里至直𨽻之河间府景州界东南四十里至平原县界东北二十里至直𨽻之河间府呉桥县界西北三十里至直𨽻之河间府武邑县界西南一十二里至直𨽻之河间府故城县界东西广一百里南北袤六十里徳平县在府北二百里东三十里至武定府之惠民县界西六十里至徳州界南三十里至临邑县界北二十五里至直𨽻之河间府宁津县界东南三十里至武定府之商河县界东北二十五里至武定府之乐陵县界西北四十五里至直𨽻之河间府呉桥县界西南三十里至陵县界东西广九十里南北袤五十五里平原县在府西北二百五十里东四十里至禹城县界西一十五里至东昌府之恩县界南五十里至东昌府之髙唐州界北三十里至徳州界东南四十里至禹城县界东北三十六里至临邑县界西北三十里至徳州界西南五十里至东昌府之夏津县界东西广五十五里南北袤八十里兖州府疆域在省南三百二十里东一百六十里至沂州府之费县界西三百五十里至曹州府之濮州界南一百五十里至江南之徐州府沛县界北一百一十里至泰安府之肥城县界东南三百三十里至沂州府之兰山县界东北一百八十里至泰安府之泰安县界西北一百六十里至泰安府之东平州界西南三百一十里至曹州府之曹县界东西广五百一十里南北袤二百六十里由府治北一千二百三十里达于京师滋阳县东一十里至曲阜县界西二十里至济宁州界南二十里至邹县界北三十里至宁阳县界东南一十五里至邹县界东北三十里至宁阳县界西北六十里至汶上县界西南二十里至济宁州界东西广三十里南北袤五十里曲阜县在府东三十里东三十里至泗水县界西三十里至滋阳县界南二十五里至邹县界北五十里至泰安府之泰安县界东南一十五里至邹县界东北三十里至泗水县界西北三十里至宁阳县界西南二十里至滋阳县界东西广六十里南北袤七十五里宁阳县在府北五十里东六十里至泗水县界西四十里至汶上县界南二十里至滋阳县界北五十里至泰安府之泰安县界东南二十里至滋阳县界东北七十里至泰安县界西北三十五里至泰安县界西南一十五里至滋阳县界东西广一百里南北袤七十里邹县在府东南六十里东七十里至泗水县界西三十里至济宁州界南五十五里至滕县界北二十五里至曲阜县界东南五十里至滕县界东北五十里至泗水县界西北三十里至滋阳县界西南六十里至鱼台县界东西广一百里南北袤八十里泗水县在府东九十里东七十里至沂州府之费县界西三十里至曲阜县界南二十五里至邹县界北二十五里至泰安府之泰安县界东南八十里至滕县界东北一百一十里至沂州府之䝉隂县界西北六十里至宁阳县界西南一百二十里至济宁州界东西广一百里南北袤五十里滕县在府东南一百四十里东一百里至峄县界西六十里至鱼台县界南七十里至江南之徐州府沛县界北三十五里至邹县界东南一百一十里至峄县界东北一百二十里至沂州府之费县界西北五十里至邹县界西南七十里至沛县界东西广一百六十里南北袤一百五里峄县在府东南二百六十里东三十里至沂州府之兰山县界西九十里至江南之徐州府沛县界南七十里至江南之徐州府铜山县界北六十里至滕县界东南八十里至江南之淮安府邳州界东北八十里至沂州府之费县界西北六十里至滕县界西南七十里至铜山县界东西广一百二十里南北袤一百三十里金乡县在府西南一百八十里东一十二里至鱼台县界西四十里至曹州府之城武县界南三十五里至曹州府之单县界北四十里至济宁州界东南二十五里至江南之徐州府丰县界东北四十里至济宁州界西北二十五里至嘉祥县界西南三十里至单县界东西广五十二里南北袤七十五里鱼台县在府南一百七十里东七十里至滕县界西三十里至金乡县界南二十里至江南之徐州府丰县界北四十里至济宁州界东南三十五里至江南之徐州府沛县界东北九十里至邹县界西北三十五里至济宁州界西南三十五里至丰县界东西广一百里南北袤六十五里济宁州在府西六十里东四十里至邹县界西四十里至嘉祥县界南七十五里至鱼台县界北四十五里至汶上县界东南四十里至邹县界东北三十里至滋阳县界西北四十五里至汶上县界西南六十里至金乡县界东西广八十里南北袤一百二十里嘉祥县在府西一百一十里东一十里至济宁州界西二十里至曹州府之鉅野县界南五十里至金乡县界北二十里至汶上县界东南四十里至济宁州界东北二十里至汶上县界西北二十里至鉅野县界西南四十里至金乡县界东西广三十里南北袤七十里汶上县在府西北九十里东六十里至宁阳县界西五十里至曹州府之郓城县界南四十五里至济宁州界北三十里至泰安府之东平州界东南三十里至滋阳县界东北四十里至泰安府之泰安县界西北七十五里至寿张县界西南三十里至嘉祥县界东西广一百一十里南北袤七十五里阳谷县在府西二百八十里东四十里至泰安府之东阿县界西三十里至曹州府之朝城县界南三十里至寿张县界北六十里至东昌府之聊城县界东南一十五里至寿张县界东北七十里至聊城县界西北二十里至东昌府之莘县界西南八十里至曹州府之范县界东西广七十里南北袤九十里寿张县在府西二百九十里东四十里至泰安府之东平州界西四十里至曹州府之范县界南六十里至曹州府之郓城县界北五里至阳谷县界东南七十五里至汶上县界东北三十里至泰安府之东阿县界西北八里至阳谷县界西南五十里至曹州府之濮州界东西广八十里南北袤六十五里东昌府疆域在省西二百四十里东一百里至济南府之长清县界西一百五十里至直𨽻之广平府广平县界南二十五里至兖州府之阳谷县界北二百五十里至直𨽻之河间府故城县界东南九十里至泰安府之东阿县界东北一百八十里至济南府之齐河县界西北二百五十里至直𨽻之顺徳府南和县界西南一百二十里至直𨽻之大名府元城县界东西广二百五十里南北袤二百七十五里由府治西北九百四十里达于京师聊城县东二十五里至茌平县界西一十八里至堂邑县界南二十五里至兖州府之阳谷县界北二十五里至堂邑县界东南四十里至泰安府之东阿县界东北二十五里至博平县界西北三十里至堂邑县界西南五十五里至莘县界东西广四十三里南北袤五十里堂邑县在府西四十里东二十二里至聊城县界西三十四里至冠县界南一十四里至聊城县界北四十里至临清州界东南二十五里至聊城县界东北三十五里至博平县界西北六十里至馆陶县界西南二十五里至莘县界东西广五十六里南北袤五十四里博平县在府东北四十里东一十五里至茌平县界西四十里至堂邑县界南七里至茌平县界北二十五里至清平县界东南一十五里至茌平县界东北四十里至髙唐州界西北四十里至清平县界西南一十五里至聊城县界东西广五十五里南北袤三十二里茌平县在府东七十里东三十里至济南府之长清县界西一十二里至博平县界南四十里至泰安府之东阿县界北三十里至髙唐州界东南五十里至泰安府之平隂县界东北五十里至济南府之齐河县界西北四十里至清平县界西南三十里至聊城县界东西广四十二里南北袤七十里莘县在府西南九十里东一十二里至兖州府之阳谷县界西二十五里至冠县界南二十五里至曹州府之朝城县界北三十五里至堂邑县界东南一十二里至阳谷县界东北一十二里至聊城县界西北四十五里至冠县界西南二十五里至朝城县界东西广三十七里南北袤六十里清平县在府北九十里东二十里至髙唐州界西五十五里至临清州界南一十二里至博平县界北一十里至髙唐州界东南一十二里至博平县界东北八里至髙唐州界西北三十里至夏津县界西南三十里至博平县界东西广七十五里南北袤二十二里冠县在府西南一百五十里东三十五里至堂邑县界西一十五里至馆陶县界南二十五里至曹州府之朝城县界北二十五里至馆陶县界东南二十五里至莘县界东北六十里至临清州界西北九十里至邱县界西南二十里至直𨽻之大名府元城县界东西广五十里南北袤五十里临清州在府西北一百二十里东一十二里至清平县界西七十里至直𨽻之广平府曲周县界南四十里至堂邑县界北一十五里至直𨽻之广平府清河县界东南二十里至清平县界东北三十里至夏津县界西北二十里至清河县界西南三十五里至馆陶县界东西广八十二里南北袤五十五里馆陶县在府西一百八十里东五里至冠县界西二十五里至邱县界南五十里至直𨽻之大名府元城县界北二十五里至临清州界东南一十八里至冠县界东北三十五里至临清州界西北三十里至直𨽻之广平府曲周县界西南七十五里至直𨽻之广平府广平县界东西广三十里南北袤七十五里邱县在府西一百八十里东二十里至馆陶县界西五里至直𨽻之广平府曲周县界南一十五里至曲周县界北二十五里至曲周县界东南一十六里至馆陶县界东北一十八里至馆陶县界西北三十里至曲周县界西南八里至曲周县界东西广二十五里南北袤四十里恩县在府东北一百八十里东一十二里至济南府之平原县界西六十里至武城县界南三十五里至髙唐州界北三十里至济南府之徳州界东南六十里至济南府之禹城县界东北五十八里至济南府之陵县界西北七十里至直𨽻之河间府故城县界西南四十里至夏津县界东西广七十二里南北袤六十五里髙唐州在府东一百二十里东二十五里至茌平县界西三十里至清平县界南三十五里至茌平县界北四十里至恩县界东南三十里至茌平县界东北二十里至济南府之平原县界西北二十里至夏津县界西南三十里至博平县界东西广五十五里南北袤七十五里夏津县在府北一百二十里东三十里至髙唐州界西四十里至直𨽻之广平府清河县界南一十二里至清平县界北三十二里至恩县界东南三十里至髙唐州界东北三十里至恩县界西北二十五里至武城县界西南三十里至清平县界东西广七十里南北袤四十四里武城县在府北一百八十里东一十五里至恩县界西二十五里至直𨽻之冀州枣强县界南二十里至夏津县界北五十里至直𨽻之河间府故城县界东南二十五里至夏津县界东北五十里至故城县界西北四十里至枣强县界西南一十五里至直𨽻之广平府清河县界东西广四十里南北袤七十里青州府疆域在省东三百五十里东一百里至莱州府之潍县界西一百二十里至济南府之淄川县界南一百五十里至沂州府之沂水县界北一百九十里至武定府之利津县界东南四百五十里至于海东北一百一十里至潍县界西北一百八十里至武定府之蒲台县界西南二百里至泰安府之莱芜县界东西广二百二十里南北袤三百四十里由府治北一千里达于京师益都县东五十五里至昌乐县界西一百里至济南府之长山县界南二十五里至临胊县界北四十五里至寿光县界东南四十五里至昌乐县界东北四十五里至寿光县界西北三十五里至临淄县界西南一百五里至博山县界东西广一百五十五里南北袤七十里临淄县在府西北三十里东三十里至益都县界西三十五里至济南府之长山县界南一十五里至益都县界北二十五里至乐安县界东南一十五里至益都县界东北三十里至寿光县界西北二十五里至博兴县界西南三十里至益都县界东西广七十五里南北袤四十里博兴县在府北一百二十里东四十里至乐安县界西二十里至髙苑县界南五十里至临淄县界北四十里至武定府之蒲台县界东南七十里至临淄县界东北四十里至武定府之利津县界西北二十里至蒲台县界西南一十五里至济南府之新城县界东西广六十里南北袤九十里髙苑县在府西北一百五十里东二十里至博兴县界西三十里至济南府之邹平县界南五里至济南府之新城县界北三十里至武定府之蒲台县界东南二十五里至博兴县界东北三十里至蒲台县界西北三十里至邹平县界西南八里至新城县界东西广五十里南北袤三十五里乐安县在府北九十里东三十里至寿光县界西一十里至博兴县界南二十三里至临淄县界北一百里至武定府之利津县界东南二十七里至寿光县界东北一百二十里至于海西北二十里至博兴县界西南二十五里至临淄县界东西广四十里南北袤一百二十三里寿光县在府东北七十里东四十里至莱州府之潍县界西三十里至益都县界南三十里至昌乐县界北一百里至于海东南三十里至昌乐县界东北六十里至潍县界西北五十里至乐安县界西南二十五里至益都县界东西广七十里南北袤一百三十里昌乐县在府东七十里东二十里至莱州府之潍县界西一十五里至益都县界南六十里至临胊县界北一十二里至寿光县界东南九十里至安邱县界东北二十五里至潍县界西北七里至寿光县界西南四十里至临朐县界东西广三十五里南北袤七十二里临胊县在府东南四十里东七十五里至安邱县界西二十五里至益都县界南一百五里至沂州府之沂水县界北二十里至益都县界东南九十三里至安邱县界东北七十里至昌乐县界西北二十五里至益都县界西南一百一十里至博山县界东西广一百里南北袤一百二十五里安邱县在府东南二百里东五十里至莱州府之髙密县界西七十里至临胊县界南四十里至诸城县界北一十五里至莱州府之潍县界东南五十里至髙密县界东北五十里至昌乐县界西北五十里至昌乐县界西南七十五里至沂州府莒州界东西广一百二十里南北袤五十五里诸城县在府东南三百里东四十里至莱州府之胶州界西五十里至沂州府之莒州界南一百二十里至沂州府之日照县界北六十里至安邱县界东南一百五十里至于海东北五十里至莱州府之髙密县界西北九十里至安邱县界西南七十里至日照县界东西广九十里南北袤一百八十里博山县在府西南一百八十里东九十里至临胊县界西三十里至济南府之淄川县界南一十五里至泰安府之莱芜县界北一十二里至淄川县界东南七十里至沂州府之䝉隂县界东北九十里至益都县界西北三十里至淄川县界西南二十里至莱芜县界东西广一百二十里南北袤二十七里登州府疆域在省东北九百四十里东五百里至于海西一百五十里至莱州府之掖县界南四百里至莱州府之即墨县界北三里至于海东南四百四十里至于海东北一百九十里至于海西北二百一十里至掖县界西南三百六十里至即墨县界东西广六百五十里南北袤四百三里由府治西北一千七百里达于京师蓬莱县东九十里至福山县界西四十里至黄县界南八十里至栖霞县界北三里至于海东南八十里至栖霞县界东北九十里至福山县界西北四十里至于海西南五十里至黄县界东西广一百三十里南北袤八十三里黄县在府西南六十里东二十里至蓬莱县界西八十里至招逺县界南四十里至招逺县界北二十五里至于海东南二十里至栖霞县界东北二十里至蓬莱县界西北二十里至于海西南三十里至招逺县界东西广一百里南北袤六十五里福山县在府东一百四十里东二十五里至宁海州界西五十里至蓬莱县界南六十里至莱阳县界北一十五里至于海东南六十里至莱阳县界东北三十里至宁海州界西北六十里至蓬莱县界西南三十里至栖霞县界东西广七十五里南北袤七十五里栖霞县在府东南一百五十里东一百一十里至宁海州界西五十里至招逺县界南五十里至莱阳县界北七十里至蓬莱县界东南七十里至莱阳县界东北六十里至福山县界西北五十里至黄县界西南六十里至莱阳县界东西广一百六十里南北袤一百二十里招逺县在府西南一百五十里东五十里至栖霞县界西六十里至莱州府之掖县界南六十里至莱阳县界北五十里至黄县界东南五十里至莱阳县界东北四十里至黄县界西北五十里至于海西南六十里至掖县界东西广一百一十里南北袤一百一十里莱阳县在府南二百五十里东六十里至海阳县界西一百一十里至莱州府之平度州界南一百里至于海北五十里至栖霞县界东南六十里至海阳县界东北五十里至栖霞县界西北一百一十里至莱州府之掖县界西南一百里至莱州府之即墨县界东西广一百七十里南北袤一百五十里宁海州在府东二百二十里东五十里至文登县界西五十里至福山县界南一百五十里至于海北一十里至于北海东南一百五十里至文登县界东北六十里至文登县界西北六十里至福山县界西南一百八十里至海阳县界东西广一百里南北袤一百六十里文登县在府东南三百四十里东六十里至荣成县界西六十里至宁海州界南一百二十里至于海北一百里至于海东南一百里至荣成县界东北七十里至荣成县界西北五十五里至宁海州界西南六十里至宁海州界东西广一百二十里南北袤二百二十里海阳县在府南二百二十里东九十里至宁海州界西八十里至莱阳县界南二里至于海北一百二十里至栖霞县界东南九十里至宁海州界东北五十里至宁海州界西北一百一十里至莱阳县界西南八十里至莱阳县界东西广一百七十里南北袤一百二十二里荣成县在府东四百六十里东四十里至于海西六十里至文登县界南一百四十里至于海北一里至于海东南一百五十里至于海东北五里至于海西北七十里至文登县界西南七十里至文登县界东西广一百里南北袤一百四十一里莱州府疆域在省东七百三十里东一百八十里至登州府之莱阳县界西二百六十里至青州府之昌乐县界南三百五十七里至青州府之诸城县界北九十里至于海东南二百八十里至于海东北八十里至登州府之黄县界西北二百二十里至青州府之寿光县界西南三百一十里至青州府之诸城县界东西广四百四十里南北袤四百四十七里由府治西北一千四百里达于京师掖县东六十五里至登州府之莱阳县界西八十里至昌邑县界南四十里至平度州界北九十里至于海东南五十五里至平度州界东北八十里至登州府之黄县界西北四十里至于海西南六十里至平度州界东西广一百四十五里南北袤一百三十里平度州在府南一百里东七十七里至登州府之莱阳县界西八十里至昌邑县界南八十里至胶州界北五十五里至掖县界东南七十里至即墨县界东北六十里至掖县界西北一百三十里至昌邑县界西南七十里至髙密县界东西广一百五十七里南北袤一百三十五里潍县在府西二百二十里东六十里至昌邑县界西二十五里至青州府之昌乐县界南四十里至昌乐县界北八十里至于海东南六十里至青州府之安邱县界东北五十五里至昌邑县界西北四十里至青州府之寿光县界西南四十里至昌乐县界东西广八十五里南北袤一百二十里昌邑县在府西南一百五十里东五十里至平度州界西三十里至潍县界南一百里至髙密县界北五十里至于海东南六十里至髙密县界东北七十里至掖县界西北五十里至潍县界西南六十里至安邱县界东西广八十里南北袤一百五十里胶州在府南二百二十里东三十里至即墨县界西二十五里至髙密县界南一百二十里至于海北五十里至平度州界东南二十五里至于海东北七十里至即墨县界西北三十里至髙密县界西南一百二十里至青州府之诸城县界东西广五十五里南北袤一百七十里髙密县在府西南一百六十里东三十里至胶州界西七十里至青州府之安邱县界南六十里至青州府之诸城县界北四十里至平度州界东南二十五里至胶州界东北五十里至平度州界西北二十五里至昌邑县界西南六十里至诸城县界东西广一百里南北袤一百里即墨县在府东南二百二十里东一百二十里至于海西六十里至胶州界南九十里至于海北七十里至登州府之莱阳县界东南九十里至于海东北八十里至莱阳县界西北七十里至平度州界西南七十里至胶州界东西广一百八十里南北袤一百六十里武定府疆域在省东北二百四十里东一百九十里至青州府之乐安县界西四十里至济南府之徳平县界南九十里至济南府之齐东县界北一百七十里至直𨽻之天津府盐山县界东南一百五十里至青州府之博兴县界东北二百一十里至于海西北一百四十里至直𨽻之天津府南皮县界西南一百六十里至济南府之临邑县界东西广二百三十里南北袤二百六十里由府治西北七百里达于京师惠民县东四十五里至濵州界西四十里至济南府之徳平县界南九十里至济南府之齐东县界北五里至阳信县界东南一百二十里至蒲台县界东北四十里至霑化县界西北四十里至乐陵县界西南三十五里至商河县界东西广八十五里南北袤九十五里青城县在府东南九十里东二十里至青州府之髙苑县界西八里至济南府之齐东县界南一十二里至济南府之邹平县界北一十八里至惠民县界东南一十二里至济南府之长山县界东北三十里至濵州界西北一十八里至惠民县界西南一十二里至济南府之章邱县界东西广二十八里南北袤三十里阳信县在府北四十里东三十五里至霑化县界西五十五里至济南府之徳平县界南三十五里至惠民县界北一十五里至海丰县界东南四十里至濵州界东北一十五里至海丰县界西北五十里至乐陵县界西南六十里至商河县界东西广九十里南北袤五十里海丰县在府东北六十里东二十五里至霑化县界西一十三里至直𨽻之天津府庆云县界南五里至阳信县界北一百八十里至于海东南九十里至濵州界东北九十里至霑化县界西北九十里至直𨽻之天津府盐山县界西南二十五里至庆云县界东西广三十八里南北袤一百八十五里乐陵县在府西北九十里东三十五里至阳信县界西四十里至直𨽻之河间府宁津县界南七十里至商河县界北二十五里至直𨽻之天津府盐山县界东南四十里至惠民县界东北二十五里至直𨽻之天津府庆云县界西北五十里至直𨽻之天津府南皮县界西南五十里至济南府之徳平县界东南广七十五里南北袤九十五里商河县在府西南九十里东四十里至惠民县界西三十里至济南府之临邑县界南四十里至济南府之济阳县界北四十里至乐陵县界东南五十五里至济南府之齐东县界东北七十五里至阳信县界西北二十里至济南府之徳平县界西南七十里至济南府之临邑县界东西广七十里南北袤八十里濵州在府东九十里东三十里至利津县界西四十五里至惠民县界南二十八里至蒲台县界北三十里至霑化县界东南四十里至利津县界东北三十里至霑化县界西北三十五里至阳信县界西南六十里至青城县界东西广七十五里南北袤五十八里利津县在府东一百五十里东四十里至青州府之乐安县界西二十里至濵州界南一十里至蒲台县界北一百二十里至于海东南三十里至青州府之博兴县界东北一百二十里至于海西北三十里至霑化县界西南二十五里至蒲台县界东西广六十里南北袤一百三十里霑化县在府东北七十里东八十里至利津县界西一十五里至阳信县界南三十里至濵州界北一十五里至海丰县界东南三十五里至滨州界东北一百四十里至于海西北二十五里至海丰县界西南六十里至惠民县界东西广九十五里南北袤四十五里蒲台县在府东南一百二十里东六十里至青州府之乐安县界西一十里至濵州界南三十五里至青州府之髙苑县界北二里至濵州界东南三十里至青州府之博兴县界东北一十里至利津县界西北五里至濵州界西南五十里至青城县界东西广七十里南北袤三十七里沂州府疆域在省东南六百里东三百里至于海西二百二十里至兖州府之泗水县界南一百四十里至江南之淮安府宿迁县界北三百七十里至青州府之临胊县界东南一百里至江南之淮安府海州界东北三百里至青州府之诸城县界西北二百六十里至泰安府之新泰县界西南一百五十里至兖州府之峄县界东西广五百二十里南北袤五百一十里由府治西北一千六百五十里达于京师兰山县东一百三十里至江南之淮安府赣榆县界西四十里至费县界南九十五里至郯城县界北一百里至沂水县界东南一百里至江南之淮安府海州界东北七十里至莒州界西北二百二十里至沂水县界西南一百五十里至兖州府之峄县界东西广一百七十里南北袤一百九十五里郯城县在府南一百一十里东一十八里至江南之淮安府海州界西三十五里至兰山县界南四十里至江南之淮安府宿迁县界北一十五里至兰山县界东南三十五里至江南之淮安府沐阳县界东北三十里至江南之淮安府赣榆县界西北四十里至费县界西南四十里至江南之淮安府邳州界东西广五十三里南北袤五十五里费县在府西一百里东六十里至兰山县界西一百二十里至兖州府之泗水县界南九十里至兖州府之峄县界北七十里至䝉隂县界东南一百四十里至郯城县界东北九十里至沂水县界西北一百六十里至泰安府之新泰县界西南八十里至兖州府之滕县界东西广一百八十里南北袤一百六十里莒州在府东北一百八十里东五十里至日照县界西六十里至沂水县界南一百四十里至江南之淮安府赣榆县界北一百七十里至青州府之安邱县界东南一百九十里至江南之淮安府海州界东北一百二十里至青州府之诸城县界西北一百八十里至青州府之益都县界西南一百一十里至兰山县界东西广一百一十里南北袤三百一十里䝉隂县在府北二百二十里东四十里至沂水县界西四十里至泰安府之新泰县界南四十里至费县界北一百六十里至青州府之益都县界东南四十里至费县界东北六十里至沂水县界西北四十里至新泰县界西南三十五里至费县界东西广八十里南北袤二百里沂水县在府北二百二十里东二十里至莒州界西八十里至䝉隂县界南一百二十五里至兰山县界北一百五里至青州府之临胊县界东南七里至莒州界东北一百三十里至青州府之安邱县界西北一百七十里至青州府之博山县界西南一百三十里至䝉隂县界东西广一百里南北袤二百三十里日照县在府东二百八十里东二十里至于海西九十里至莒州界南九十里至江南之淮安府赣榆县界北四十里至青州府之诸城县界东南二十里至于海东北一百四十里至莱州府之胶州界西北二百里至沂水县界西南二百里至兰山县界东西广一百一十里南北袤一百三十里泰安府疆域在省南一百八十里东一百八十里至青州府之博山县界西二百五十里至兖州府之阳谷县界南六十里至兖州府之宁阳县界北一百一十里至济南府之长清县界东南二百一十里至沂州府之䝉隂县界东北一百九十里至青州府之博山县界西北一百八十里至东昌府之茌平县界西南一百里至兖州府之汶上县界东西广四百三十里南北袤一百七十里由府治西北一千二百里达于京师泰安县东六十里至莱芜县界西六十里至肥城县界南六十里至兖州府之宁阳县界北八十里至济南府之歴城县界东南八十里至新泰县界东北七十里至莱芜县界西北四十里至济南府之长清县界西南一百里至兖州府之汶上县界东西广一百二十里南北袤一百四十里肥城县在府西九十里东二十五里至泰安县界西四十五里至平隂县界南六十里至泰安县界北二十里至济南府之长清县界东南五十里至泰安县界东北六十里至长清县界西北九十里至东昌府之茌平县界西南六十里至东平州界东西广七十里南北袤八十里新泰县在府东一百五十里东二十里至沂州府之䝉隂县界西八十里至泰安县界南六十里至兖州府之泗水县界北五十里至莱芜县界东南三十里至䝉隂县界东北二十里至莱芜县界西北五十里至泰安县界西南四十里至兖州府之宁阳县界东西广一百里南北袤一百一十里莱芜县在府东一百一十里东六十里至沂州府之䝉隂县界西六十里至泰安县界南四十里至新泰县界北九十里至济南府之章邱县界东南五十五里至䝉隂县界东北八十里至青州府之博山县界西北七十里至泰安县界西南四十里至新泰县界东西广一百二十里南北袤一百三十里东平州在府西一百八十里东六十五里至泰安县界西五十里至兖州府之寿张县界南三十里至兖州府之汶上县界北四十里至东阿县界东南三十五里至汶上县界东北五十五里至平隂县界西北五十里至东阿县界西南三十五里至汶上县界东西广一百一十五里南北袤七十里东阿县在府西二百一十里东一十五里至平隂县界西四十里至兖州府之阳谷县界南三十里至东平州界北六十里至东昌府之茌平县界东南三十里至东平州界东北一十五里至平隂县界西北四十五里至东昌府之聊城县界西南六十里至兖州府之寿张县界东西广五十五里南北袤九十里平隂县在府西一百七十里东三十里至肥城县界西二十里至东阿县界南五十里至东平州界北五十里至济南府之长清县界东南六十里至东平州界东北七十里至长清县界西北四十里至长清县界西南三十里至东阿县界东西广五十里南北袤一百里曹州府疆域在省西南五百八十里东一百六十里至兖州府之济宁州界西三十里至直𨽻之大名府东明县界南一百一十里至河南之归徳府考城县界北一百七十里至直𨽻之大名府南乐县界东南一百五里至江南之徐州府砀山县界东北一百六十五里至兖州府之滋阳县界西北二百一十里至直𨽻之大名府清丰县界西南七十五里至直𨽻之大名府长垣县界东西广一百九十里南北袤二百八十里由府治西北一千二百里达于京师荷泽县东六十里至鉅野县界西三十里至直𨽻之大名府东明县界南一百一十里至河南之归徳府考城县界北五十里至濮州界东南九十里至单县界东北六十里至郓城县界西北六十里至直𨽻之大名府开州界西南七十里至直𨽻之大名府长垣县界东西广九十里南北袤一百六十里单县在府东南一百五十里东四十五里至江南之徐州府丰县界西二十八里至曹县界南四十五里至河南之归徳府虞城县界北三十五里至兖州府之金乡县界东南五十里至江南之徐州府砀山县界东北四十五里至金乡县界西北二十五里至城武县界西南三十里至曹县界东西广七十三里南北袤八十里城武县在府东南一百里东四十里至兖州府之金乡县界西一十二里至曹县界南三十里至曹县界北四十五里至鉅野县界东南二十五里至单县界东北五十里至鉅野县界西北三十里至荷泽县界西南三十里至曹县界东西广五十二里南北袤七十五里鉅野县在府东一百四十里东二十五里至兖州府之嘉祥县界西九十里至荷泽县界南六十五里至城武县界北二十五里至郓城县界东南五十五里至兖州府之金乡县界东北二十五里至兖州府之汶上县界西北六十里至濮州界西南七十五里至定陶县界东西广一百一十五里南北袤九十里郓城县在府东北一百二十里东四十里至兖州府之汶上县界西四十里至濮州界南四十里至鉅野县界北四十里至兖州府之寿张县界东南四十里至兖州府之济宁州界东北四十五里至兖州府之滋阳县界西北四十里至寿张县界西南五十里至荷泽县界东西广八十里南北袤八十里曹县在府东南一百里东七十里至单县界西三十里至河南之归徳府考城县界南六十里至河南之归徳府商邱县界北三十里至定陶县界东南七十里至河南之归徳府虞城县界东北四十里至城武县界西北五十里至荷泽县界西南六十里至河南之归徳府宁陵县界东西广一百里南北袤九十里定陶县在府东南四十里东四十里至城武县界西二十五里至直𨽻之大名府东明县界南一十八里至曹县界北一百里至郓城县界东南九十里至单县界东北四十里至鉅野县界西北二十里至荷泽县界西南七十里至曹县界东西广六十五里南北袤一百一十八里濮州在府北一百一十里东八十里至郓城县界西五里至直𨽻之大名府开州界南七十里至荷泽县界北二十里至观城县界东南一百一十里至鉅野县界东北三十里至范县界西北一十里至直𨽻之大名府清丰县界西南八十里至直𨽻之大名府东明县界东西广八十五里南北袤九十里范县在府西北一百八十里东二十里至兖州府之寿张县界西一十五里至观城县界南五十里至濮州界北二十里至兖州府之阳谷县界东南七十里至郓城县界东北一十五里至寿张县界西北三里至朝城县界西南三十里至濮州界东西广三十五里南北袤七十里观城县在府西北一百五十里东二十五里至范县界西三里至直𨽻之大名府清丰县界南二十里至濮州界北七里至直𨽻之大名府南乐县界东南一十三里至濮州界东北二十里至朝城县界西北七里至南乐县界西南二十五里至清丰县界东西广二十八里南北袤二十七里朝城县在府西北二百里东二十里至兖州府之寿张县界西二十五里至直𨽻之大名府南乐县界南三十里至濮州界北二十里至东昌府之莘县界东南二十五里至范县界东北二十里至兖州府之阳谷县界西北六十里至直𨽻之大名府元城县界西南二十五里至观城县界东西广四十五里南北袤五十里山东通志巻五山东通志卷六钦定四库全书山东通志巻六山川志禹贡之叙九州也纪以名山大川为疆域标凖而职方因之其在东土者岱为宗沂作镇河润千里济注独流而海实百川之长其他则羣峯嶫凌汉参云衆壑沦涟浮霞映日殚郭璞之笔竭桑钦之词岂易状此高深综其巨细哉是志踵事加详按区析载仍作山总水总以冠之葢山分支干则险易可以周知水悉源流则津渠可以因度体国经野之策一披巻而得之君子闳雅博物所以贵致用也若借以资登髙之赋代卧游之圗又其余事矣作山川志山总山宗岳岳宗岱言岱而东省之山具綂矣顾不辨其脉之所自出而鉅细错陈犹举网之无纲也志山经者多以岱宗发脉西南随河济而抵于渤澥按之方位向背参差不合葢数千年无证之者我圣祖仁皇帝之论曰古今论九州山脉但言华山为虎泰山为龙地理家亦仅云泰山特起东方张左右翼为障总未根究泰山之龙于何处𤼵脉朕细考形势深究地络遣人航海测量知泰山实𤼵龙于长白山也长白绵亘乌喇之南山之四围百泉奔注为松花鸭緑土门三大江之源其南麓分为二干一干西南指者东至鸭緑西至通加大抵高丽诸山皆其支裔也其一干自西而北至纳禄窝集复分二支北支至盛京为天柱隆业山折而西为医巫闾山西支入兴京门为开运山蜿蜒而南磅礴起顿峦岭重叠至金州旅顺口之铁山而龙嵴时伏时现海中皇成鼍矶诸岛皆其𤼵露处也接而为山东登州之福山丹崖山海中伏龙于是乎陆起西南行八百余里结而为泰山穹崇盘屈为五岳首此论虽古人所未及而形理有确然可据者或以界海为疑夫山势聨属而喻之曰龙以其形气无不到也班固曰形与气为首尾今风水家有过崃有界水渤海者泰山之大过崃尔宋魏校地理说曰傅乎江放乎海则长白山之龙放海而为泰山也固宜且以泰山体位证之面西南而背东北若云自函谷而尽泰山岂有龙从西来而面反西向乎是又理之明白易晓者也圣言直指旷若𤼵蒙按脉以寻表里洞见谨以岱脉为本以左右翼卫为支次第详述之如左泰山之脉由辽东旅顺口渡海为北皇成岛南皇成岛小钦岛大钦岛鼍矶岛高山岛长山岛登陆入蓬莱县境左翼为栖霞县之翠屏山出淸阳水至之罘海口为之罘山右翼为栖霞县之蚕山出黄水河西北迳黄县境至黄河营海口为屺岛其中为正脉居东北而达西南自丹崖山而西为平山又南为崮山又西南入栖霞县境为艾山又入招逺县境为罗山又西入黄县境为莱山为卢山又西南为蹲犬山又南复入招逺县境为滚粟山又南为分水岭为齐山又南迳莱阳县境为志霞山为芝山复入招逺县境为塔子山又西入掖县境为沙岘岭旋沟岭为唐家山又南为崮山为分水岭分水岭之西北则为莱州郡城城北濒海结为三山岛自分水岭折而东南为马鞍山为大泽山岱脉之所聚也又南为明堂山自此地旷水分中隆为嵴东南至胶莱河河中有分水岭渡河而南入胶州境为棘埠岭为九层岭为七宝山又南为五努山又南为长城岭又西南入诸城县境县西南有囘头山岱脉之所回也自此折而西为竹山为雷石山为障日山为卢山为大仙山为桃林山为马耳山有黄草关又西为分流山又西南入莒州境为高柘山为卧牛山又西南为箕屋山又西入沂水县境为大弁山有穆陵关又西入临朐县境为沂山古所谓东泰山也实为岱脉结顶之处列为东镇与岱埒尊又西为莲儿山又西入博山县境为鹿町山为南博山又西入莱芜县境为黄谷山为瓮口岭有靑石关为大崑崙山又西为原山岱脉之要枢也又西入章邱县境为黑牛岭为长城岭又西南入歴城县界循长城而西为梯子山岭络羣峯为岱宗北障其西南为长城岭为仙台岭为鹤山为孤山为九龙冈又南为泰山其最高处世谓之玉皇顶也岱顶以东则为秦观峯为日观峯为独秀峯为雕窝峯为东神霄山为靑山为昇仙岭岱顶以西则为周观峯为月观峯为丈人峯回雁峯为西神霄山为百丈崖为傲来山为凌汉峯岱顶以南则为三天门二天门一天门黄岘岭御帐坪红门其罗列于岱阳者有高里山石闾山介石山亭亭山云云山徂徕山梁父山此则泰山之大结也泰山左卫自栖霞县之翠屏山分支而东为岠嵎山又东北入宁海州境为岿山为㟙山又东南为分水岭为黄堆山又东为崑嵛山又东入文登县境为着棋山又东为成山头濒于海又东南为铁查山为五垒山亦濒于海自栖霞县之艾山分支而东南为大方山为唐山又东南入海阳县境为林寺山为嵩山为招虎山为三驾山濒于海又分支而西南为小方山又南入莱阳县境为旌旗山为莱鳯山为长清山为天井山为双山又西南入即墨县境为灵山为黄山为狐狸山为石城山又南为大崂山小崂山濒于海羣峯耸峙为岱脉之东南障自诸城县之回头山分支而南为琅琊台循海而西南入日照县境为三柱山为柏林山为䭾儿山为固山为烽火山又西南入安东卫境为关山为阿掖山为石门山又南为笔峯山左濒于海右入江南赣榆县境自莒州之高柘山分支而南为七宝山为灵山为靑山为卢山为巨公山为马鬐山为大王岭又西南入兰山县境为苍山为马陵山绵亘数百里迳郯城县境入江南宿迁县境濒于黄河自临胊县之沂山分支而行一南入沂水县境为白马崖为织女洞为双崮山为龙山为灵山濒于沂一西南入䝉隂县界为松仙岭为鲁山为范协岭为艾山为嵩崮山为雕崖山为龙堂山又东南为巨围山又南为龙冈阜为分水岭又南为五女山又南为䝉山有云䝉中䝉龟䝉之异名绵亘数百里自沂河以西小汶河以东凡左卫岱岳诸山皆由䝉山发脉自䝉隂县之䝉山分支而东为九女关又东入费县境为龟䝉顶为紫荆关又南为五彩崮入兰山县境为西旂山为大柱山东南濒于沂自费县之䝉山白马关分支而南为聪山为妫亭山又南为南城山为分水岭又东南为大崮为抱犊崮又东入兰山县境为泉崮为神谷山入郯城县境为芙容山为磨山为优偻山入江南邳州境濒于泗自䝉山白马关分支而西南为香山为圣公山又南入滕县境为述山为太白山为宝峯山为胡陵山又南为张山为茱萸山又西南入峄县境为熊耳山为花盘山为闵公山为靑檀山为石屋山为寨山为金陵山为葛峄山又西南为平山为黄邱山又西为微山自䝉山又分支而西南连冈通阜入泗水县境为陪尾山为安山又西为二旗山又西南入邹县境为尼山为昌平山为四基山为九龙山为唐口山为峄山又西南入鱼台县境为凫山为黄山为独山濒于湖自䝉山分支而西入新泰县境为关山为横山为龟山又西南入宁阳县境为玲珑山为灵山又南为九仙山圣林之所慿也一支自灵山西出为鳯屏山为爵山为彩山为告山又西为伏山为云山为鹤山为嵩山濒于汶隔岸与东平州之龙山相接自莱芜县之原山分支而南为仓山为茜山为碁山为葫芦山折而西为笔架山为新甫山又西南为冠山又西南入泰安县境为徂徕山至于西麓濒于汶泰山右卫自胶州之五弩山分支而西北入诸城县境为白龙山为山又北入安邱县境一支为崃山为岞山又西北入潍县境为塔山为程符山为黄山又西北入昌乐县境为孤山一支自崃山西南出为三山为葢公山为圣水山又西入乐昌县境为白狼山为纪山为尧山两支俱由西北入寿光县境濒于海自临朐县之沂山分支而西北为明月峯为冶源山为莲花山为仰天山又西入益都县境为三阳山为北峯山又西北为石膏山为九回山为鼎足山又西为金山又北为铁山入新城县境濒于济自沂山分支而行一自北而西为嵩山入博山县境为岳阳山为黑山又西北为黄石坞山又北入淄川县境为甲山为伏山为鳯皇山一西北入长山县境为长白山连峯罗列拱䕶西南实为岱岳之后扆昔人有副岳之目焉又西北入邹平县境至九龙山濒于济自章邱县之长城岭分支而北为鸡山为西龙洞山入歴城县境为东龙洞山为桃花岭为八达岭为旛竿岭又西北为歴山又北为华不注山濒于济自泰山北麓分支而西为分水岭迤北入长淸县境为长城岭又西入肥城县境为孙家岭为五道岭有大石关又西为孝堂山入平隂县境为庙山为峻玉山为圣容山为云门山又西南入东阿县境为亭山为龙头山为黄崖山为天池山折而西为扈山又北为聚宝山为虎窟山又西为碻磝山为巨山又西为子路山为豆山为腊山入东平州境为卧牛山为金山为安民山为梁山入郓城县境为金线岭连阜纡折循脉而东南入嘉祥县境为章山为商村山为南武山为遂山又南入金乡县境濒于昭阳湖自泰山西分水岭入肥城县境为五道岭分支而西南为牛山为陶山入平隂县境为寨山为大菩萨山为紫葢山为赤沟山又南入东平州境为芦泉山又东南为雕鹗岭为金螺山为龙山濒于汶隔岸与宁阳县之嵩山相接沿海岛屿其以岛屿卫列沿海者必以其脉之所注者为重岱脉自北而南自南而西捍外卫内重在东南是以循长山岛而卫于右者为候鸡岛大黑岛小黑岛桑岛㟂屺岛至莱郡之芙蓉岛而止而东南诸岛笏拱标聨今书其最着者东则有沙门岛崆峒岛养马岛刘公岛鸡鸣岛转而南行则有倭岛镆邪岛延真岛又折而西则有五垒岛苏山岛琵琶岛黄岛靑岛田横岛大管岛车门岛福岛古蹟岛唐岛斋堂岛沭官岛至于莺游门入江南省海洋抵云梯关为南济合河淮出海之处皆岱宗海外之左卫也济南府歴城县茂陵山庙山鲍山马头山大佛山龙洞山靑头山金庐山屏风山梯子山歴山玉函山仙台岭石崮寨山红山康王山马鞍山龙山奎山宝石山卧虎山黄山标山筐山紫荆山药山鞍山九里山华不注山虞山铁牛山章邱县东陵山太湖山天仓岭赵八洞龙堂洞寨山乐盘山龙盘山黑牛岭危山鸡山赵山亭山虎山冶山女郎山邹平县于兹山黄山景相公山会仙山㝛山淄川县东山摘星山苍龙崃笠山禹王山大堆山万山崑崙山三台山爬山原山甲山焕山瑚山月山㫁金砦团峯沖山伏山儒山窦家山明山荆山箕山白云山浮山磨山梓潼山黉山长山县长白山米山卧牛山新城县马公山四角山铁山蜈公山长淸县马鞍山柏山石虎山崮山靑崖山五峯山隔马山通明山鸡鸣山灵巖山朗公山南黄山雷山张山双陆山滚粟山碛湑山腊山徳州方山徳平县基山兖州府滋阳县嵫山曲阜县防山尼山甑山石门寺山宁阳县九峯山鳯仙山魏山云山宁山告山陪山虎尾山杏山爵山灵山玲珑山邹县五龙山四基山塘口山牙山峄山马鞍山昌平山商山距越山珠山九龙山尼山泗水县陪尾山石屋山谷朶山香山商山安山龟山鳯皇山伯石山圣公山歴山二旂山红山玖竒山尖山戈山马头山奉仙山栲栳山龙门山尧山滕县云龙山薛山马山云峯山卧云山泉崮狐台山蚕母山老君山陶山观山天保山张山茱萸山奚公山丰山檀山微山染山龙山双谷山莲靑山靑龙山楼山越峯山太白山黄叶山大崖阜山述山峄县靑石山葛峄山白山望仙山丁公山黄邱山铁角山牛山黄罏山马山白茅山石屋山圆山闰公山柏山云谷山君山巨梁山车稍山熊耳山夹山㮄山天台山金乡县阳山鱼台县独山黄山鳯皇山听山大靑山桃花山凫山平山庙山济宁州琵琶山两城山牛来山马岭山疃里山旷山彭子山缙云山空山嘉祥县东卧龙山云山礼山华林山澹台山属山丹鳯山范山塔山青龙山大鼎山琵琶山紫云山锁石山中山南鳯皇山崱山垜山南武山七日山芜萸山平山队南山小独山大妇山靑山狭山社山燻火山陈庄山布山空空山佛耳山郎家山午落山西鳯皇山西卧龙山坨山章山枣山北鳯皇山萌山汶上县蜀山昙山采山破当山阳谷县谷山黄山土山寿张县鳯山梁山东昌府聊城县平山堂邑县骆驼山博平县鹅子岿茌平县茌山莘县弇山临淸州大阜山馆陶县陶山邱县平邱山恩县西山高唐州高唐山鸣石山靑州府益都县牛耳山香山云门山靑山黄山冶岭山方山石膏山北峯山朗公山三阳山九回山大小龙山公泉峪马鞍山水泉峪尧山二王山铁山临淄县牛山峱山稷山愚公山杜山鼎足山昌乐县鳯山方山黄山桃花山二姑山乔山擂皷山柳山临朐县朐山英山柳山沂山七宝山仰天山石门山逢山龙山纪山方山灵山行山尧山仓山双山宝瓶山安邱县圣水山葢公山三山牟山蒿里山刘山受山神山峯山山峿山牛沐山书院山太平山雨萝山望高山担山崃山柴埠诸城县烽火山卢山障日山五弩山竹山牛台山囘头山重罗山藏马山牛龙山琅邪山常山黄山转头山桃林山石屋山苔山马耳山分流山磨石山昆山九僊山钖山荆山白玉山汉王山白龙山巴山博山县岳阳山黑山峩眉山石马山鳯皇岭博山樵岭八子砦禹山虎山英山瓮口山登州府蓬莱县漏天巖朱高山白辰山三山芝山羽山巨山九目山密神山马儿山虎山平山龙山邱山牛头山崮山望海岭影口山荆山西山石门山田横山丹崖山沙门岛黑山岛鼍矶岛高山岛长山岛小竹岛大竹岛牵牛岛羊驼岛钦岛漠岛南隍城岛北隍城岛黄县马岭蔚阳山黄山洚山石门山土山贵岭龙山卢山鳯嘴山蹲犬山义门山白鹤顶山里山干山莱山鲁基山石城山㟂屺山桑岛福山县东山榛山祝圣山涂山西牟冈神山高㠠山蛤蠦山靑龙山马山狮子山迷鸡山黑石山积金山朱山次兴冈侧立山磁山白石阜山福山沙山海洋山碁山之罘山海洋岛韩家岛潘家岛宫家岛胡家岛栖霞县灵山棊山虎斑洞唐山鳯山院山翠屏山大方山南斑山交毛山北曲山艾山蚕山公山松山岠嵎山龙山荭花洞百涧山招逺县罗山黑山齐山望儿山灵应山汤泉阜张画山鳯喙山黄山虎空山云屯山会仙山斑仙洞莱阳县望石山福阜山昌山五龙山韮山鳯皇山迎驾山高丽山天井山双山福山亭子山来鳯山芝山旌旗山紫霞山三螺山榆科山宁海州卢山系马山金牛山侯至山大崑嵛山黄堆山龙洞山圣水巖鳯山交山岿山鹰嘴山嵠山风山雀山两欹山牟山崆峒岛栲栳岛浮山岛文登县文山鸺鹠山卢山牛仙山五箇顶山五垒山马鞍山铁槎山千佛洞万石山了角山长学山紫金山崑嵛山山铁官山驾山着棋山烧车岭白鹿山幞头山艾山刘公岛苏门岛海阳县垜山唐儿山黄庵嘴山七子山榆山三驾山昌山福台山礶山槐山招唿山林寺山竹岛荣成县成山召石山龙山峩石山马山高洛山镆鎁岛鸡鸣岛海牛岛海驴岛莱州府掖县雄山双山大基山崮山寒同山马鞍山高望山黄山福山禄山单山三山岛蜉蝣岛平度州石屋山固山鱼嵴山六曲山红山金钱山文武山三固山界山公沙山小豁山大豁山鳯台山明堂山云山天柱山之莱山高望山茶山墨山大泽山两髻山嵖岈山靑山落叶山潍县㙮山程符山黄山昌邑县东山狗冢山靑山卧虎山博陆山岞山崃山西巖山胶州蜈蚣山艾山小珠山大珠山灵山铁撅山松山黄岛薛家岛唐岛古镇岛石臼岛高密县白羊山王子山小靑山砺埠山即墨县天井山窰家山天柱山石门山四舍山高山三标山铁旗山噼山崃口山马山鹤山单山华楼山隂山午山小蓬莱山大妙山不其山石城山劳山浮峯山女姑山楼山孤山马鞍山镜容山灵山盟旺山黄山黑山靑山钱谷山老匙山巉山福岛阴岛田横岛颜武岛管岛武定府海丰县马谷山骝山无影山分水岭桃花岭霑化县乆山沂州府兰山县马陵山赤石山兰山层山册山杏山大冶山邓山宝山黄柱山安乐山大孤山石龙山帽山鲁卿山靑山石城崮伏龙山艾山五坪山大柱山汤山郯城县孔望山石梁山芙蓉山七岌山神山羽山九龙山有余山万松山磨山费县萧山方山荻子山苍山由吾山广泉山柱子崮呉家崮南城山大筐崮圣堂山歴山蒙山聪山箕山莒州乔山梁父山摘药山焦原山马鬐山几山寨山集卢山山望海山浮来山檀特山屋楼山箕屋山䕶石崖基山七宝山高柘山石壁山云孔山雹山张暹山公婆山土山络山雪山䝉阴县棉山中山檀山三山九女山黄墩山仙洞山䝉山龟山双山浮来山敖山艾山方山飞蛾山两县山嵩崮山临乐山鲁山具山云云山昔贤山黄鹄山干山卢崮山沂水县东臯山山扈山四门山望仙山芦山黄山双崮山柴胡山灵山龙山磨石山晏婴山雪王山兀儿山雹山文峯山宿山纪山闵公山白马山鳯皇山荆山沂山大岘山永福山日照县聚奎山虎山观山风火山矮岐山三柱山韩家寨山桃源洞山磴山小儿山幽崮山得踪山白垜山南北铁山高子山不落固山花山马陵山灵樵山空中水山五姑洞山马空山谷仓山盘谷山铁骨山柏林山笔架山䭾儿山崑山洪宁山龙姑山河山白石山泰安府泰安县徂徕山石闾山介石山梁甫山云云山亭禅山泰山天柱峯日观峯月观峯秦观峯丈人峯回雁峯独秀峯狮子峯莲花峯秀芙蓉峯龙泉峯凌汉峯君子峯爱身崖东百丈崖西百丈崖仙影崖五花崖三字崖御帐崖靑岚岭回马岭黄岘岭西横岭十峯岭分水岭昇仙岭长城岭仙台岭大小龙峪桃花峪仙趾峪经石峪迎阳洞遥观洞黄伯阳洞金丝洞桃花洞仙闾巖鳯皇山象山靑山傲来山东神霄山西神霄山玉女山雕巢山石马山三尖山襁山鹤山肥城县塔山孤山东石屋山周山紫榆山柱亭山天井峪虎门山鳯皇山狼山郁葱山陶山七佛山孝堂山寨山新泰县具山丹山鹰崖山圣水山黄山寨山牛心山嶅山平阜山鹿角山关山峙山黄寨山法云山横山龟山梁父山杏山新甫山雌山曝书山榆山五峯山太公山孤山龙堂山莱芜县大屋山鹏山黄山碁山大石山二尖山九岭山葫芦山鳯皇山宫山龟山鑛山方舟山冠山杨邱山云云山香山大舟山照壁山阴凉山马鞍山枒山万福山夹岭山仓山杓山原山黄谷山石马山靑石关东平州龙山安民山梁山棘梁山荆山金山王陵山蚕尾山鳯山黄华山鬬山金螺山芦泉山东阿县少岱山雪山冠山念山天池山山云翠山扈山寺山龙头山黄崖山大髻山六工山虎窟山吾山鹅山苫山黄山香山平阴县会仙山孝妇山大檀山文山紫葢山悬洞山水山亭山台山龙桥山峻玉山龙骨山曹州府荷泽县歴山鳯咮山单县栖霞山大陵山城武县文山鉅野县金乡山郓城县独孤山曹县景山曹南山荷山左山靑山定陶县髣山濮州歴山水总岱自丹崖而西南聚脉以迎于济济水自乗氏而东北分流以环于岱一顺一逆迹象可寻或以史记有中国山川东北流维之说遂意泰山在黄河以西亦尾没于渤碣者我圣祖仁皇帝曰登莱诸山之脉自关东南结为泰山是北干分支之一而在黄河之东而黄河之西山脉自终南太乙南屇淮汝者为中干分支之一仰绎圣论知岱脉在黄河之东则山本逆上水乃顺行顺逆相生自然之理不可易也今以济水为总源至双河口则分南北条以左右贯之自北济以北领西北诸水环岱而北入于海其自大沽口牡蛎口歴海仓口以至黄水河口皆北条之所綂也自南济以南领东南诸水环岱而东入于海其自云梯关口东歴麻湾口以至清阳河口皆为南条之所统也循条会脉原委秩然以此合之山总则分水之嵴岱脉存焉不更显而有据乎倂次第详列之如左黄河故道今谓之老黄河自直𨽻元城县入山东冠县界循陈公堤而北迳馆陶县至临清州踰会通河绕旧城威武门外始有沙河之名北迳舖头樊存厰郭家庄至管家新店入清平县界又北迳柴庄松林至马家庄入夏津县界又北迳乔官屯五里庄十里庙马道庄至苏畱庄入恩县界老黄河东北迳岳觉寺大邢王庄梨行屯苦水舖又东北迳平原县境之看坟村至赵家庄转入徳州界又东北迳甜水舖至九龙庙口有四女树减水闸引河水入之又东北迳黄河涯擡头寺果子李家庄尹家庄靑杨寺至避雪店入直𨽻呉桥县界又迳县城南至玉泉庄有哨马营滚水坝支河水入之又东北至黄家镇入直𨽻宁津县又迳南皮县境东北至王家桥复入山东乐陵县界又东北迳狗獐寨商家桥旧县镇邓家桥又东北迳郑家桥三间堂至王双全庄入直𨽻盐山县界又东至王信家庄入直𨽻庆云县界又东至南台桥复入盐山县界又东北至白鹅枣行复入山东海丰县界又东北迳三官庙郭家桥泊头桥夹河桥张仲桥信家庄至马谷山前由大沽河口入海马颊河故道自直𨽻元城县白冢村入东省朝城县界东北迳张浒涯孙家庄营头二郎庙至潘家庄入莘县界东北迳南无村东王庄海佛寺至弇山庙入冠县界又东北迳呉庄寺至王家海入堂邑县界又东北迳千戸营张家堂至孔家庄分为二支南支由三空桥至中闸口入运河北支由元谷涵洞入运河马颊河自博平县田家口运河东岸滚水坝出水东北至蔺家桥入淸平县界又东至吕家桥复入博平界东北迳周家桥伦家桥至土山寺桥复入淸平界东北迳丁家堤至杜家洼入高唐州界又东北迳张家桥囤家桥马颊桥至陶家桥入夏津县界又东北迳卞官桥董姑桥至盆刘家桥入恩县界又东迳津期桥流宁桥折而北迳夏家庄许家桥至王家庄入平原县界又东北迳刘龙桥董路口至曲陆店入徳州界又东北迳土桥邉临镇王解庄至义渡口入徳平县界东北迳义渡桥与笃马河会有鬲津河之上源焉鬲津河自平原县西南张官店大兴庄汇水北流迳董家林炉坊遶城西北门又东北迳郑家屯至谭家庄入徳州界又东迳王满店至菜园庄入陵县界又东迳县城西门桥分流环城至东桥合流东北迳三官庙与笃马河会笃马河俗名鸿沟河自平原县南石家洼汇流东北迳何家洼松林王家桥至明吉店北有赵王河水入之又西北迳吕家庄至潘家庄入陵县界北至县城东与鬲津河会又东北迳神头店至王宣庙东入徳平县界又东迳田家堰至张习家桥入马颊河马颊河又东迳张习家桥范家桥杜家桥至韩家桥入乐陵县界又东北迳通津桥善化桥美政桥至杜家庄入直𨽻庆云县界又东至枣园桥复入东省海丰县界又东北迳刘家庄大山车镇下泊头至月河口入于海漯水故道自朝城县西南诸陂从杨家陂导流东北迳雁林舖至贾家河头入阳谷县界又东北迳范家庄白衣阁有夹隄河水入之又东北迳孔家桥至武家庄入西湖景又西北由戴家沟朱家河至黑龙潭口有石人陂水入之又北注鲁家堤决口入莘县界西北迳盛家河黄家河至县城东北有沙河水入之又东北流复入阳谷县之莲花泓东由圯桥入鹅鸭陂至姜家沟入聊城县界又东迳龙泉寺至南龙湾闸入运河漯水自聊城县运河东岸减水闸分流注七里河同㑹于夏家桥又北迳李家口至戴家桥入博平县界又北迳孙家桥至邓家桥为古鸣犊河又北至许家桥又东北迳陶家桥池家桥谷家庄至南镇桥入高唐州界俗名土河旧志遂谓之徒骇河也徒骇河东北迳于家庄夹滩庄至杨官屯又东北迳茌平县境之侯家庄至珍珠庙入禹城县界又东北迳葛戸屯油房桥至三岔河口有管氏河入之又东迳董家桥西桥店至麦陂口有赵牛河入之赵牛河自茌平县杜家洼汇水为源东北迳赵家巖苏家庄入东阿县界迳孟尝君庙复入茌平县境又东北至赵家水口迳平阴县境之朱家海至杨家桥复入茌平境又东北入长清县界迳祁家河口东北分支作赵牛岔河入管氏河以转入徒骇河其经流入齐河县界又迳禹城县境复入齐河受倪伦刁强二河之水入于徒骇河徒骇河又东北至张韩家桥入齐河县界又东北迳祝家楼田家口桥蒋家桥至冯家庄入临邑县界又东北迳广惠桥博济桥至齐家集复入齐河境迳郉王桥至长庄复入临邑境东北迳闫家桥至潘家桥入济阳县界又东迳夏口镇有万工河水入之又东北迳路家桥田家屯杜家水口商家楼至刘清道口入商河县界又东迳岳桥井家坞桥魏家庄黄家桥至周家庄入惠民县界又东迳韩家口北为大湾又东迳聂索镇桥申家桥杜家桥金家桥折而北至夏家桥至丁家道口有商河水入之商河今自济阳县新市大庄汇水东流迳东西瓦屋头至温家桥入商河县界东迳安子庄太平桥邴家桥至瞻圣桥入惠民县界东迳杨家堰为龙踪河又迳歇马亭场店至永利镇入滨州界至丁家道口入徒骇河徒骇河自丁家道口又东北流有沙河水入之沙河自徳平县境朱家庄汇流东入商河县界迳左家庄沙河镇至杨家菴入惠民县界又东迳梨行郭家庄申家庄至前屯庄入阳信县界东北至钦风镇岳家湾复入惠民境由桑落墅新河东入徒骇河徒骇河又东迳王郎中桥二十里舖桥石家庄至流钟口入霑化县界又东北迳黄昇店又东北有寛河水入之又东北迳泊头镇分为岔河迳富国镇合流至大洋堡口入于海北清河上源魏河自直𨽻开州石墓头入东省濮州界东北迳傅家庄常家庄又东经毛家冈有西无名河水入之又东北迳李家桥冯家堤口至史家桥入范县界又东至岔河口与洪河会洪河自直𨽻开州梅家桥入濮州界东北迳董家口韩家桥周家桥又东北迳旧城南桥徐家桥至拐头堤与小流河会小流河自直𨽻东流县导流入东省荷泽县界东北至和家庄入濮州界又东北迳三河口至黄家口有东无名河水入之又东北迳李家桥崇兴集苏家桥杨家河口至刘家桥与瓠子河㑹瓠子河自荷泽县北境汇水北流至陈家庄入濮州界折而西北迳刘家楼又东北迳纸坊韩家桥又西北迳连家楼至陈家庄与小流河㑹两河合流又西北至张家桥与洪河㑹又合流至沈家桥入范县界又西北至岔河口与魏河㑹自此四河合流名曰清河清河自范县岔河口上承魏洪瓠子小流四河之水东北迳马老口宋名口至县城东南又东北迳飞龙桥至豆腐店入寿张县界名河东北迳八里店辛家桥白家岭又东迳古贤桥影塘元家桥至沙湾大坝折而北入引河由道人桥至卢家庄入东阿县界由引河口入运河与灉河㑹灉河上源为贾鲁河本黄河决口故道自河南仪封县黄陵冈东北由祥符县境至刘家亮庄入东省曹县界东北迳桃源集苑家桥又东迳安陵集张家湾又东北至朱家桥入荷泽县界又东北迳金堤集至县城东折而北至双河口一支东流入鉅野嘉祥达牛头河一支东北流又分为二一入雷泽一达郓城其入郓城者为古灉河又为枣林河自双河口北迳李家庄至阎什口入濮州界又东北至红船口入郓城县界为西里河又东北迳殷家庙水保集至五岔曰有冷庄河水入之又东北迳潘家渡萧皮口新兴屯至张家楼入汶上县界又东至黑虎庙入寿张县界又东迳范城桥温家口鱼戸口至岔河桥为赵王河入阳谷县界又东北至万家桥复入寿张界又东北迳半邉店至积水闸入运河马颊水水经注谓之马颊口北淸河上源悉为运河所截惟此水为东会济汶之故道今自东阿县运河东岸五空桥东北流迳洙泗口又迳晋城庄呉家庄至大洪口有龙潭水入之又东北迳史家桥关山桥洪桥至龎家口与济汶二水会济水故渎由定陶县北至荷泽县之宝珠寺入鉅野县界迳安兴墓集又东北入郓城县界折而东流至县南八里河环城东北流迳七里舖至柳条园入安山湖由似蛇沟出水入运河复由东岸之金线闸分流下注即今之三空桥也东迳牛家楼西汪村入东阿县界又东北迳渰汪村至班鸠店与汶水会按水经济水东北至安民亭汶水从东北来注之今东平州西有亭子泊即安民亭也有渠曰七里河自州西王家洼西北迳呉家桥亭子泊桥折而东北由清河沟又迳王家桥石板桥至卢家村与汶水会汶河水有数源其经流曰大汶一自莱芜县东北原山之阳发源西南流迳普通庄麻塔庄又西迳危石庄雪野庄折而南流又迳太舟山东合长城岭南汇夹沟水河芹泉迳新兴堡会新兴诸泉又西南迳旧寨保合鱼池等泉至板桥湾入泰安县界又西南至故县镇又一自泰安县泰山之北仙台岭𤼵源东南流迳祝阳集山口集至故县镇二水合流谓之大汶河又西南迳焦家店与莱芜县之牟嬴二汶会牟汶有二一自县东南寨子村海眼泉𤼵源合湖眼莲花等泉西流迳颜庄至盘龙庄一自县东古牟城东响水湾𤼵源会鹏山赵家诸泉西南流至盘龙庄二水合流又西有孝义河水入之又西至泸马河合于嬴汶嬴汶有二一自莱芜县南宫山之阴石漏河𤼵源北流迳安仙寺至泸马河会牟汶又西迳县城南坡草洼至嘶马河一自县东北大小龙潭𤼵源南流迳垂杨保受垂杨乌江等泉迳镇里保受镇里诸泉至方下集为嘶马河又南流会牟汶竝南嬴汶水合为一流又西迳新庄保南宫保鲁西集半壁店复㑹南北诸泉入泰安县界至焦家店合于大汶自此北纳范家湾诸泉南受北滚顺河诸泉迳无盐山西与北汶㑹北汶本名泮水自泰安县泰山西桃花峪𤼵源水经注云汶水又南右合北汶水出分水溪又云溪一源两分半水出山茬县西北流半水南出泰山入汶即此水也东南流迳石拉村新庄大楼庄粥店至高里山南又迳旧镇南又东至郡城南有渿河水入之又东南至郡城东有环水入之又东南流有石汶水入之又东南至无盐山西合于大汶自此又西南流循徂徕山西麓南迳龙堂村香城村至大汶口西与小汶水㑹小汶水自新泰县东北龙堂山南麓𤼵源会诸涧水南流迳嶅阳店由䝉阴县之汶南庄至南鲍庄西复入新泰界有龙池河水入之又西流迳大峪庄有平阳河水入之又西流迳西都庄右受杏山涧水又西至古河保有西周河水入之又西流迳刘官庄又西有广宁河水入之又西有广明河水入之又西有羊流河水入之又西流迳灵查保至安家庄入泰安县界左受浊河泉为淄水迳徂徕山南故梁父城又西南迳故柴城北世谓之柴汶也又西南迳韩家庄又西至大汶口合于大汶汶河自大小二水合流又西南迳大汶口桥砖舍集又西有浊河水入之又西迳沙河口有沙河水入之又西至道沟入东平州界又西流迳杨郭口至东西出水口有衡鱼河水入之又西迳坎河之戴村坝溢水北出与淸河㑹其经流屈而西南迳刘家口至孙家村入汶上县界又西南流迳四汶口至新河口有鲁沟水入之又西南迳草桥镇由白马河鹅河至黑马沟又西南至南旺分水口南北分流入运河其北流者歴三空桥五空桥仍分派东北流入大淸河大清河汶水故道按之水经云自冈县北西南过东平章县南又过无盐县南至安民亭入济今由东平州东南戴村坝分洩汶河之水西迳城子村龙堌村古台寺夹河寺又西北至和尚林坝分支环城会于西北其东北濠有芦泉水入之又西北迳马家口至卢家村与七里河㑹古济汶合流处也又北至朱家屯入东阿县界又西北迳堂子村侯家河至班鸠店与三空桥水㑹又至龎家口与五空桥水㑹合为一流是谓清河世谓之大清河因小清河得名也又北流迳鱼山南桥庄至大河口有狼溪水入之又东北迳丁家口庄汝家道口至滑口庄有八里堂河水入之又东北至郭家口庄入平阴县界又东北迳凌家庄大义屯至原家口南有锦水入之又东北迳孙家澑呉溪渡至黄家渡有柳木沟水入之又东至马官庄入肥城县界又东北迳许家道口傅家岸至孟家道口入长清县界有沙河水入之又西北迳呉家渡口阴河寺至张村口有中川水入之又东北迳李家寨二郎庙至大清桥开河口有丰齐河水入之入齐河县界又东北至丁家口入歴城县界又东迳马家渡至泺口有泺水会诸河之水入之又东迳马家堂邢家渡张侍渡有巨合水入之又东北迳清河寺至任家岸入济阳县界迳县城南而东北至鄢家渡入齐东县界迳延安镇有淯河水入之又东北迳刘家圏至县城东北赵巖渡又东有减水河入之又东北迳呉家庄至史家庄入靑城县界东迳归仁镇至董家口有土河水入之又东至韦家口入蒲台县界又东迳县城北关韩家屯三岔镇曹家店至吕家马头入利津县界又东迳县城南关遶至东关折而北迳永阜场西滩丰国镇至牡蛎口入于海小淸河本济水故道今以章邱县东南东陵山水为源北流迳普集东臯庄山头店太平桥至万家口分支东入浒山泺其经流又北迳通济桥折而东迳纪家口至段家桥入邹平县界又东迳宋家口至淸河沟浒山泺之水复归入之又东迳对门口有沙河水入之又东迳开河庄至郭家口有白条河水入之又东北迳姚王庄入长山县界又东北迳旧口庄安家桥至陶唐口庄南岸分支作月河入清沙泊其经流又东北迳三教堂至北宋家套入新城县界其北岸接入高苑县界折而东南淸沙泊水复归入之又东至军张闸口分为二支一支东流迳黑水湾岔河口迳高苑桥又东南至闸上庄入博兴县界又东迳湾头桥㑹孝妇河入麻大泊之水又至利建桥会孝妇河入㑹城泊之水合而东流又北迳柳桥至毛家道口入乐安县界又东北迳草桥缪家道口王家沟至寛阔稍一支东北流入军张闸为支脉沟又迳红沟桥五空桥至堰头庄入博兴县界又东北迳马家桥杨家枣行入乐安县界又东迳官庄桥崔家桥燕儿口至寛阔稍二支复㑹而合流又东北迳延家沟三柳树至马家楼由淄河门入于海孝妇河自博山县南颜文姜祠下𤼵源北迳永济桥至县城西北隅有范河水入之又北至石臼口入淄川县界又北迳县城西南有般水入之又北至义集入长山县界又西北至黄土涯有萌水入之又西北迳于家套黄家庄又迳县城南范公祠由永安桥通济桥又西北迳雍家庄折而东北迳夏寨至宰村入新城县界东迳县城东南又东北至拔头村入麻大泊有徳㑹水由郑黄沟入之又东入博兴县界有时水入之又东入会城泊有渑水入之自麻大泊东北受时水即由傅家口至湾头桥西入小淸河又自会城泊受渑水即迳后子洼至利建桥入小淸河同归淄河门入海又一支由会城泊东入预备河至金安桥入乐安县界又自石村镇开浚新河东迳三里庄桓台大营庄桑科庄高家港东北坞由龙门口仍会小清河同归淄河门入海淄河自莱芜县原山发源初名太河东流至长庄入博山县界折而北迳博山庄郭庄原泉庄至太河庄又北入益都县界始名淄河又东北迳擡头庄后即入临淄县界东北迳淄河店牛山北天齐渊至县城东又东北迳古安平城至帅王庄入乐安县界又东北迳丰台口折而东迳朱家道口至大马头木桥又东迳寿光县央上村右会淸水泊左会小清河至马车渎入海女织河自临淄县东南鼎足山𤼵源伏流十五里至马台复出北流迳马石桥至赵家营入寿光县界又东北迳璩家屯入乐安县界又东北迳陈家官庄坡石桥饮牛口又北分为二支西支迳孟家庄城呉寺刁家庄又北流迳高家庙至官庄又东北与东支会东支迳大王桥前后屯庄至蔡家沟㑹西支合流至水磨庄入寿光县界又北迳刘家河头三庄楼至小官庄入鉅定湖转入马车渎至皮邱沈入海北阳河自益都县西九回山𤼵源东北迳五龙口尧山刘家店至张孟口入寿光县界又东北迳臧台苏家庄至阳河庄桥入乐安县界又东北迳葛家桥大王桥至李家桥由旧道迳明家楼复入寿光县界又东北迳道口洋头庄至郑家辇入鉅定湖其新道自李家桥东流迳草桥至郭家店复入寿光县界又东北至傅家庄有滑石沟水入之又东北至北洋头庄有王钦河水入之又东北入鉅定湖由马车渎入海巨弥河自临朐县南沂山发源东北流至县城南有龙泉河水入之东北迳朐山之西委粟山之东又迳龙山之西有石沟河水入之又北至闵家庄入益都县界又北迳赤涧店至城东有南阳河水入之又东北迳巨弥店刘振口至庄家庄入寿光县界又北迳王家庄牛角口马疃茶臼庄乐成庄寒桥黑冢泊至七里庄入海丹河有二源大丹河自昌乐县西南纪山𤼵源北流至北郝庄小丹河自昌乐县东南方山西麓𤼵源西北流迳边下庄遶县城西至北郝庄二河合流北至田马庄入寿光县界又东北迳梁家庄稻田庄至仉家庄有尧河水入之又东北迳斟灌城有跪河水入之又东北入潍县界会大于河水入海大于河自昌乐县方山东麓𤼵源至平受社入潍县界北迳成章社董里社大于河桥永平社又西北迳流饭桥高里社至台底社与昌乐之东丹河会东北入于海白狼河自昌乐县南擂皷山发源东北迳马宋店至逯家庄社入潍县界又北迳姚官庄社坟庄社循县城东门又北迳万年桥朱马社温国社至常寨社有小于河水入之又北迳北马头社入海虞河自潍县东南塔山𤼵源北流迳马思社张路社有甯家沟水入之又东北迳虞河桥贾庄社张氏社格孙社至固柳社迳昌邑县北入海汶河自临朐县沂山百丈崖瀑布𤼵源东北迳大关小关至蒋峪又东迳赵庄社白塔社至高堐庄入安邱县界又东北迳单家庄冯家庄平原集谢家道口庄岔口庄又东北至杞城庄台上庄至黄旗埠庄入潍县界与潍河㑹潍河自莒州西北箕屋山𤼵源东北流迳古箕城又东流迳仲固山有折泉水入之又东北至汉王店入诸城县界又迳只沟集普庆庄松园庄至堐头庄有沃淇河合涓水入之又东迳官庄吕对庄至诸冯庄有铁沟河水入之又东北迳大营庄至久台庄有卢河水入之又东北至下泊庄与百尺水㑹百尺水有二源一自诸城县东障日山东北流一自胶州五弩山西北流会为一川西流迳百尺河集至下泊庄合潍河潍河又东北迳巴山后入高密县界又迳韩信坝龙且城砺阜山又北迳凉台庄至北张落村与浯水会浯水自莒州巨平山𤼵源东受磨山涧水迳卧牛城阴东迳石埠镇受钖山涧水迳朱耿村又东北入诸城县界受荆河水至王家庄入高密县界至北张落村合于潍潍水又北迳贾戈庄入安邱县界又迳宿戈庄朱蓼庄葢公祠石堐子庄东邵庄刘家套至岞山北合汶河东北流入潍县界又迳讲召社至木村社有渭水溪入之又东北迳辛木社营里社至周家庄社入昌邑县界北迳潍水堤县城东东山又北至下营口入海五龙河自诸城县九龙山𤼵源受官庄河赵家河各水入高密县界为五龙河北流迳唿家庄至郭家集有店子河入之又迳坊岭集康家庄至余塘桥入昌邑县界有高阳河入之又北迳王家庄至斜沟口有石龙河入之又北流入胶莱北河胶水自胶州西南五弩山𤼵源北流迳塔桥庄柏庄良乡庄至谭疃舖入高密县界北流迳王呉庄大吕庄伏家庄徐家官庄入城北百脉湖东北出水由董家屯楚家沟入胶莱北河张鲁河自胶州西棘埠岭𤼵源北流至紫兰村入高密县界有孝源河水入之又北迳石桥张鲁寺刘家庄至草桥北入平度州界又迳杨家庄至窝舖闸西入胶莱北河胶莱北河自平度州境内分水岭导水西流迳窝舖闸受白沙河之水又西会张鲁河胶河又迳亭口闸有现河水入之又西会五龙河迳周家闸有邓化沟水入之又迳玉皇闸有龙王河水入之又拆而北迳杨家闸入昌邑县界西岸有媒河通于潍水又北迳新河闸有药石河水入之又北迳姚家庄至海仓镇又北迳海仓闸由哈唎厰入于海掖河自掖县东南寒同山𤼵源西流至郡城南会福山涧水遶城而西有七里河水入之又西北流至海仓东入于海万嵗河自招逺县西南诸山滙水流至战村社入掖县界西北迳日道集复受砂岘岭旋沟岭诸涧水西迳朱流集平里店西由集至三山口入海东良河自莱阳县北芝山𤼵源北流会平南河入招逺县界又东北流为石星河迳县城东滚泉山又西北为横掌河受辛疃双山诸涧水迳内里村入基由河张星河至东良河桥入海颕门河自招逺县罗山𤼵源西北流迳韩家村至栾家村入黄县界又西北至灵源观有南栾河水入之又西北至吕社入海绛水河自黄县东绛山𤼵源北流迳郑家村至孙家疃有老黄河水入之又北至秦家村有饮马湾水入之又北流与黄水河会黄水河自栖霞县蚕山𤼵源西北流至赵家村入黄县界迳迟家村至刘家村有黄城渠水入之又西北流至唐家庄有庄头河水入之又北合绛水河北至黄河营有大沙河水入之又北入于海涞河自曹县大行堤北滙流而东至赵云集入单县界东迳郭村集又东北流为涞河迳张家集崔家口至县城南遶而东北迳天齐庙至彭家桥有南隄河水入之又东至雷家冈有顺隄河水入之又东流有北隄河水入之又东北入金乡县界迳石佛寺八里河闫家桥苏家桥至引河口与柳林河会柳林河自定陶县西南古河滙流东北迳河滨寺至县城北迳宝乗塔又东北有中渠水入之又迳孟家海有南渠水入之又东北迳柳林集入鉅野县界为柳林河东迳戴家楼至泗河集入城武县界又东至赵家桥复入鉅野县界至贺家桥入金乡县界又东迳武家坑入三家湾河会彭家河又东迳石家桥十里舖桥至张家土坝折而南入小引河与涞河会自此合流东北迳北田寺入鱼台县界又迳孙家桥清河桥张家楼至柳沟口入济宁州㑹顾儿苜蓿牛头诸河之水入旧运河金山河自鉅野县章缝集滙水东流迳谷家庄闫家桥又东南迳邢家洼金山洼遶金乡山至唐家洼入嘉祥县界为蔡河又东流迳满家峒北迳明水洼又东至翟家桥入金乡县界又东迳齐家桥至谈家桥入济宁州界为顾儿河又南迳亢父城会苜蓿河至王家口与牛头河会南清河自荷泽县双河口分支东流为淸河南受定陶县诸水东北流迳清浪集李家庄至许家楼入鉅野县界为闫家河东北至支家屯有蒋家河水入之又东北迳董官屯桥田家桥天鵞泊双碑泊李家桥邵家口薛家桥又遶城而北迳潴水口莲花池石碑泊扳罾口至安家桥南有黄沙河水入之又东南流分而为二一支东流迳蒋家林冯家庄至获麟集入嘉祥县界又东南迳杨家桥至丁家楼一支东南流为薛公新河迳姚家桥至陶官屯入嘉祥县界遶种火山至马官屯二流复合为一东迳丁家桥为澹台河又东迳澹台桥于家桥陈官屯又东南入济宁州界又迳钱纪屯至红庙屯喻官屯张官屯为苜蓿河又东南迳刘家屯会顾儿河至王家口与牛头河会济水故渎自荷泽县宝珠口入鉅野县界为安兴墓河东北入郓城县界折而东至龙母庙有北行故道为土坝所塞遏之东流迳柏林舖御屯黄堆集又东南至纸坊入嘉祥县界东至万善桥左接忙生闸洩水故渠为小黄河南流迳王家桥至李家桥入济宁州界又南迳第八屯至新挑河有永通闸洩水入之又东南入耐牢陂迳河长口桥唐家口桥至王贵屯桥为牛头河南至王家口会苜蓿顾儿二河之水又东南迳刘家桥入鱼台县界又南迳张家庄至广运闸又南迳梅家庄李家桥至柳沟河口与柳林涞河二水会合流南入旧运河旧运河上承鉅野嘉祥荷泽曹单定陶城武济宁金乡之水会于柳沟河入钓钩嘴迳玉皇庙至谷亭镇入旧运河又南迳八里湾闸白塔寺鸡鸣台沙河桥湖陵故城至安家口入江南沛县界南注塔具湖又东南至夏镇西之李家口入微山湖一支西南迳西柳庄留城黄家闸至荆山闸桥又南由泉河至猫儿窝入运一支东南滙湖水由滕县之湖口闸入运河洸河本汶河南出之支流今宁阳县北堽城坝即其道也故迹自坝下西南会诸泉水入滋阳县界迳高呉桥至八道湾有漕水入之又西南至兴文镇入济宁州界迳薛家口桥黄坨村至洸河口会泗水支流遶州城北迳望仙桥环而西南迳夏家桥分为二支北支入马场湖南支由会通桥入运河洙水自泗水县东北关山𤼵源西南流至卞城之阴会盗泉水又西至泉林合于泗水泗水自泗水县东陪尾山𤼵源四泉竝𤼵滙为一渠复纳诸泉西北流出卞桥与洙水会合而西流迳故卞城黄沟村李家坡东巖店鲍村玉梁庄至县城东北受醴泉河水又西流迳三角湾村至楚家寺村入曲阜县界又西迳启圣公林陶乐村少昊陵又西有崄河水之又西迳至圣林北又迳林西村受新安诸泉折而南至颜家河口入滋阳县界又南迳白家庙古城村至黑风口分支入兖郡城东门吊桥贯城西出仍分流遶郭至西门外复合为一迳平政桥受县北蒋诩诸泉迳八里舖土娄闸至二十里舖入济宁州界又西南流迳杏林闸孙氏闸五泰闸至杨家坝折而西北流迳林家桥会洸河入马场湖其经流迳郡城东金口坝至粉店村有沂河水入之沂河源出邹县北尼山之麓西流至程庄村入曲阜县界又西迳河头村至曲阜城南迳舞雩台又西受泉沟之水至八里舖入滋阳县界又西迳三官庙前迤南入于泗泗水又南迳泗水桥马家村又迳邹县之小屯村许家村至安上口复入滋阳县界迳张家口至柳沟村入济宁州界又西南至呉家桥张家桥至两川桥会白马河由鲁桥入运河白马河自邹县北九龙山下溪湖𤼵源会陈沟白马马山孟母四泉合为一渠西南迳屯头桥复会诸泉水至崇义桥南有蓼河水入之又南迳平阳桥至故夏社有大沙河水入之又西南迳徐镇桥济滕桥又迳黄路桥永济桥至两川桥会泗水由鲁桥入运河北沙河自邹县峄山𤼵源南流入滕县界迳龙山遶出其左南至周林受七里泉至洪疃分为二支一支出休城南西至马家口入运一支出休城北受大呉泉又西受北石桥水又西有白水河入之又西南入鱼台县界受圣母池水至张家桥注独山湖由赵家口入运河郭水自滕县东北述山西南麓𤼵源西南迳崆峒山故祝其城会黄约山诸泉折而南迳鳯皇山东受龟步水又南迳华葢山折而西受石沟水西至梁上村又南迳沧浪渊有明河水入之又迳沧沟沙河店至皇甫坝折而稍北趋赵沟与南梁河会南梁河自滕县东北趵突荆沟二泉𤼵源西流迳洪村黄山桥又西迳跻云桥循故滕县城北又西南受绞沟水会于漷水西注独山湖由姚家口入运薛河自滕县南宝峯山东滙泉为渊谓之西江水南流迳青莲步复折而西受永丰鳯皇二泉又西至于薛山是为薛河受悟真巖茶泉水又南至云龙山会东江水又南迳斩蛟台折而西迳故昌虑城南陶山下潴为刁潭又西纳玉华三山诸泉水西南迳丰山官桥又西迳故薛城分为二支一支由城南至东邵坝折而东南迳灰沟桥至修永闸入运一支由城东至奚公山受南明河水又西至永兴村又西南迳柏山至截沙坝折而北由新支河入运河氶水自峄县北车稍山𤼵源即沧浪渊也南流迳龙门至裴宋桥与许池泉会许池泉出峄县北岭阜下南流入会水桥又南合于沧浪水又南迳县西门由孺子桥折而东流又南有金注河水入之又东会义河水至泥沟坝折而西由丁家庙闸东针沟口入运河泇河有东西二源东泇水自费县箕山下𤼵源南流入兰山县界迳卞庄滙入郯城县境之芙蓉湖又南入江南邳州界迳大道口至三合村受阳明河水又与西泇水会西泇水自费县抱犊山下瀑布水𤼵源东南流迳崖头洞入邳州界至三合村会东泇水又南合于武河至泇口入运河涑河自费县西南柱子崮下天井汪𤼵源东北迳马庄集毛家河西单集又东至朱保村入兰山县界又东至堰上村分为二支一支东流迳故即邱城后东至郡城西门复分二支环城而入于沂一支南流为武河至庄坞头入郯城县界至耿家墩有苏河水入之又南有燕子河水入之又南至红沟园入江南邳州界会泇水由泇口入运河沂水自临朐县沂山西岭𤼵源南源出柞泉山北源出鱼穷山合成一川东南入沂水县界一会松仙河水经注所谓螳螂水也源出䝉阴县北鲁山之松仙岭东南流迳沂水县之钓鱼台又东合于沂一会南川河水经所谓源出艾山寰宇记以为即狗泉是也源出䝉阴县北鲁山南麓东南迳雕崖山艾山至临乐山受狗跑泉水又东流至高庄合于沂又东南迳织女洞至葢县故城南又东迳浮来山又南迳爆山受张庄泉又南迳县西有小沂水入之又南合闾山之水迳东安故城东又南有大石泉水入之又南至交梁村与东汶河㑹东汶河本桑泉水又名东汶河自䝉阴县西南五女山𤼵源东北流至张疃庄有巨围水入之又东至田庄有堂阜水入之又东迳于墟庄与㟬崮水会㟬崮水源出䝉阴县西南九仙山二源合流东北迳西城子村㟬崮山至于墟庄合桑泉水世谓之汶河也又东迳县城东南有方川水入之又东有南竺院水入之又东迳保徳庄至城子庄折而北至月庄有䝉阴水入之又东至苏家堠西有桃墟河水入之又北流迳官庄铁城复折而东迳重山庄与梓河㑹梓河源出沂水县西北甄家疃东南流至上汪村入䝉阴县界受楼山诸水又东南受卢川水又东南迳坦埠庄至着善庄受着善河水又南迳朱夏旧寨荆汶庄至重山庄合于汶水又东至马头崮有黄草关入沂水县界又东南流有雪王台泉水入之又东南迳隋家店至交梁村合于沂水沂水又南流至葛沟集入兰山县界又南有䝉山水入之又南迳诸葛城石梁头至柳行头有孝河水入之又南至沂郡城北与浚水㑹浚水自费县西北聪山𤼵源山在白马关前南流迳仲村集至张庄受小淮河之水又东南至同石集有同石水入之又折而东北流至古鄪城南滙为湖又东北有洪河水入之又东有塔河水入之又东南迳秦家屯至戴家屯合于祊水祊水自费县东南大筐崮𤼵源东北流迳关阳镇梁邱集又东北至梁山口有柳毅河水入之又东北有苍山水入之又东北至县城东南隅滙为桃花渊又东北迳颜鲁公祠又东有干河水入之又东至王庄受浚河之水又东迳许田城至朱里村入兰山县界东迳沂泉庄薛家庄匡庄院朱武村至郡城东北入于沂水沂水又南迳郡城东镇海门外受涑河之水又南迳楼子头龙塘口萧庄至李家庄转而西南至江风口华埠村尚庄至红佛寺入郯城县界又西南至马头集有白马河水入之又南流至重坊集入江南邳州界㑹武河水分为二支一支由徐塘口西南入运一支入骆马湖东南入海沭水自沂水县北沂山连麓之大弁山𤼵源东流迳邳乡南又南受岘山之水迳老牛岭复受箕山之水又南迳马站集至赵北湖集入莒州界迳朱汉庄至络山有络水入之又东南迳杨家店有袁公水入之又南迳州城东有沙河水入之又南迳西娄牌有鹤水入之又南有浔水入之又南㑹三泉山水又西南至许口集入兰山县界迳常汪村又南有温泉水入之又南迳苍山㑹武阳沟水又南流循马陵山东入郯城县界由山口池穿崃抵禹王台又循马陵山西迳茅茨庄重兴集至红花埠入江南宿迁县界转入沭阳县迳桑塸湖为涟水东南入于海胶莱南河自平度州境内分水岭导水东南流迳谈家村至呉家口闸东有云河水入之西流入胶州界迳陈家庄杜家庙又南有碧沟河水入之又南迳夹河套会沽河至麻湾口入于海沽河有大沽小沽二源大沽河自黄县南蹲犬山𤼵源南迳招逺县境又西南入莱阳县界迳马恋庄又西南迳福阜山至辛庄疃入即墨县界又西南有呉姑河入之又西南迳瓦哥庄至袁家庄迳大沽桥至吕哥庄与小沽河㑹小沽河自掖县南马鞍山𤼵源南流入莱阳县界迳毛家埠院上墩又西南入平度州界至吕哥庄㑹大沽河入即墨县境綂谓之沽河又西南流迳七级村至张元庄入胶州界又迳尹疃社至夹河套河于庄㑹胶莱南河至麻湾口入海墨水河自即墨县东南马兰岭𤼵源西流至县城南有淮渉河水入之又西迳县城西有石河水入之又西南流为逺西河迳石桥至女姑口入海五龙河上承数源一为九里河自莱阳县西北韭山𤼵源东南流迳马山埠受荆河水又南至徐家庄入五龙河一为县河自栖霞县方山𤼵源西南流入莱阳县界迳莱阳山红土堐会陶漳河西南入五龙河一为陶漳河自栖霞县𤼵源一出唐山一出院山西南流至柳口村合而为一入莱阳县界又西南迳南务集望石山至红土堐㑹县河入五龙河一为昌水河自海阳县𤼵源一出林寺山一出招虎山至险子口入莱阳县界又迳昌阳城至五龙山入五龙河各河分流西南迳鳯皇山至高山墩入海古桥河自文登县西了角山𤼵源迳三十里舖又南有送驾河水入之又西南迳长学山撇篲山虎窠山至姚山头入海沁水河自宁海州东南黄堆山𤼵源北流迳州城东杏林舖又北至戏山墩入海大姑河自莱阳县三螺山东麓𤼵源东北流迳栖霞县境至毛子厰入福山县界又东北迳高炉寺囘里村石粉窝山㑹东北诸涧水又西北流迳石彭子山黄山至诸记村循芝罘山入海清阳河自栖霞县翠屏山𤼵源东北流迳义井社入福山县界又东迳水都社折而北迳金堆寺循青龙山至县城东关又北迳初家店至大沙埠村又迳潘家岛有流子河水入之又流入于北海济南府歴城县古明湖大淸河柳塘河听水泺水巨合水武原水白泉河沙河遥墻河阎家河锦阳川锦云川云河锦绣川五龙潭华泉㟙山湖趵突泉金线泉皇华泉柳絮泉卧牛泉东高泉潄玉泉无忧泉酒泉湛露泉满井泉北煮糠泉望水泉登州泉北珍珠泉散水泉溪亭泉濯缨泉刘氏泉灰泉知鱼泉朱砂泉云楼泉马跑泉洗钵泉浅井泉舜泉香泉监泉杜康泉黑虎泉双忠泉不匮泉孝感泉玉环泉罗姑泉混沙泉灰池泉西蜜脂泉南珍珠泉芙蓉泉灰湾泉悬清泉双桃泉温泉汝泉龙门泉染池泉悬泉都泉柳泉车泉煮糠泉炉泉甘露泉林汲泉白泉金沙泉白龙泉花泉独孤泉醴泉浆水泉南煮糠泉苦苣泉熨斗泉鹿泉龙居泉白虎泉石湾泉金虎泉东蜜脂泉章邱县小清河百脉水爪漏河淯河王母河陈恺沟白云湖邹平县小淸河沙河白条河浒山泺醴泉圣水泉淄川县孝妇河般水萌水徳㑹水白泥河三台泉煖水泉龙泉苍龙崃湾蓝泉长山县小清河孝妇河范阳河东朱龙河郑王沟系水新城县小淸河孝妇河猪龙河乌河麻大泊涝淄河青沙泊双连泉齐河县大淸河徒骇河赵牛河倪伦河刁强河齐东县大清河减水河坝水河徳异泉济阳县大淸河徒骇河商河万工河禹城县徒骇河圣经河新河赵牛岔河临邑县徒骇河黑水湾娄家泊小洪河沙沟水青阳河长淸县大清河赵牛河赵牛岔河沙河中川水丰齐河卓钖泉陵县鬲津河笃马河钩盘故道白龙湾徳州运河马颊河鬲津河老黄河减水引河徳平县马颊河笃马河沙河平原县马颊河鬲津河鸿沟河老黄河兖州府滋阳县泗河洸河沂河漕水雩河泉源曲阜县洙河泗河崄河雩河沂水垧泽泉源宁阳县汶河洸河泳永罗河泉源邹县泗河白马河蓼河大沙河沂水雩水五龙潭泉源泗水县洙水泗水金线河百丁河故事湾盗泉醴泉河泉源滕县运河漷河薛河北沙河南梁河龟步水石沟水明河水东江水南明河北石桥水白水河小沂水百中河刁潭微山湖泉源峄县运河氶水河西泇水金注河义河许池泉彭河巨龙河泉源金乡县涞河柳林河金山河三家湾河鱼台县运河济水故渎旧运河北沙河孝感河圣母池水南阳湖泉源济宁州运河泗河洸河柳林河急三道河苜蓿河顾儿河牛头河马场湖蜀山湖泉源嘉祥县运河金山河澹台河姚河泊济水故渎汶上县运河汶河灉河鲁沟水白马河鵞河黑马沟南旺湖蒲湾泊鱼营泊石楼泊新开河泉源阳谷县运河灉河漯河故渎沙河西湖坡寿张县运河灉河南淸河东昌府聊城县运河徒骇河漯河故道小湄河堂邑县运河马颊河上源博平县运河徒骇河马颊河七里河茌平县徒骇河赵牛河管氏河新河小冯家河莘县漯河故道马颊河上源石人坡水弇山泉淸平县运河马颊河老黄河故道龙湫潭冠县马颊河上源老黄河故道临淸州运河老黄河故道馆陶县卫河漳河老黄河故道邱县宋八疃河盛水湾恩县运河马颊河黑龙潭减水河高唐州马颊河徒骇河赵王河夏津县运河马颊河老黄河武城县运河沙河蔡河靑州府益都县淄河北阳水巨弥河滑石沟七里河于家河龙渊圣水池石子涧康浪河芹泉南阳水临淄县淄河女水时水澅水系水汉凑水天齐渊康浪水温泉博兴县小清河乌河汉凑河支脉沟高苑县小清河支脉沟乐安县淄河小清河女织河北阳水汉凑河支脉沟清水泊海寿光县淄河丹河巨弥河女织河北阳河跃龙河王钦河尧河跪河清水泊黑冡泊温泉海昌乐县大丹河小丹河白狼河跪河汗河宝泉新泉临朐县巨弥河南汶河尧河龙泉河石沟水鸣琴泉安邱县南汶河潍河浯水灵河雹泉温泉石泉甘泉林泉东泉西泉诸城县潍河百尺河浯河淇河涓水卢河水荆河朱盘河两河注辅河合河官庄河胜水河潮河白马河铁沟河龙湾清水潭古泉神泉雩泉海博山县淄河孝妇河范河珍珠泉登州府蓬莱县搭地桥河沙河安香河大沙河黑水密水密分水之罘水温泉冷泉金沙泉响水湾海黄县绛水河黄水河颕门河大沽河老黄河圣水泉饮马湾水庄头河黄城渠东高小渠隋家疃河吕疃河界首河寒泉黑虎泉海福山县淸洋河大姑河流子河官渠圣水泉竒泉海栖霞县清洋河黄水河五龙河大姑河原疃河滨水交水盛水温水仙源泉平泉招逺县颖门河东良河大沽河南栾河圣女湾徳新泉海莱阳县大沽河小沽河五龙河大姑河九里河荆河县河平南河呉姑河昌水河龙湾玉泉宁海州沁水河五丈河辛安河龙泉河黄龙河九龙池海文登县古桥河送驾河抱龙河昌水河柘埠河千八港惠民河白龙泉河七里汤唿雷汤甘泉灵源泉五龙池九阳池长湾金钟湾海海阳县昌水河垜河刘格庄河白沙河纪疃河𤼵城河海荣成县孤泊河桥头河饮马池海莱州府掖县南掖河小沽河万嵗河七里河三里河白沙河杲村河上官河五龙泉海平度州沽河胶莱北河云河白沙河现河邓纪沟龙旺河药石河苏村河韩村河新河石河楼溪潄玉泉黑虎泉定都渠潍县潍河白狼河虞河大于河寒浞河甯家沟河小于河渭水溪膏润泉昌邑县潍河虞河胶莱北河媒河石龙河浮糠河张固河低河刘家河小龙河孟良河中河子游泊呉儿沟铃铛沟白龙泉饮马泉圣水泉海胶州胶河沽河碧沟河孝源河云河三里河车家河柘沟河朱阳河洋河韩信沟砚台河玉泉天泽泉龙泉濯砚泉马蹄泉马家濠海高密县潍河胶莱南河张鲁河五龙河店子河高阳河拒城河小康河黑水河北百脉湖都泊九穴泊二立泉即墨县墨河沽河淮涉河石河逺西河大任河青山河客旅店河长直河那城河五道泊白沙河海武定府惠民县大清河徒骇河惠民沟八方泊龙踪河白龙湾大湾沙河靑城县大淸河土河阳信县红庙河沙河截河舖海丰县老黄河马颊河钩盘河无棣沟饮马川月角塘黄牛湾自然泉海乐陵县马颊河老黄河房公甘泉商河县徒骇河商河沙河黑水潭濵州大淸河徒骇河商河寛河姬家沟葍子洼琉璃井利津县大清河葍子沟海霑化县徒骇河寛河八方泊水海蒲台县大清河龙湖沂州府兰山县沂河涑河祊河沐河泇河白马河阳明河燕子河孝源河䝉山水枣沟湖芙蓉湖鱼沟湖石渊武阳沟汤河郯城县沂河涑河沐河苏河莲湖大方湖费县祊河涑河浚河泇河䝉山水同石河塔河䝉阳河柳毅河苍山水干河朱龙河桃花渊鄪城湖漏泽湖洪河温泉莒州沭河浯河潍河络水袁公水吕清河浔水三泉水鹤水析泉水䝉阴县汶河巨围水堂阜水㟬崮水方川水南竺院水䝉阴水桃墟河卢川水螳螂水南河合泉伏牛泉名义泉洗砚泉顺徳泉龙泉小沂水沂水县沂河沐河汶河闾山水张庄河梓河雪王台水岘水箕水大石渊水日照县傅疃河固河竹子河海泰安府泰安县汶河泮河渿河环水河石汶河浊河淄水玉女池白龙池碧天泉碾驼泉天绅泉白鹤泉圣水泉水帘泉涤尘泉醴泉竹溪泉源肥城县大淸河沙河衡鱼河泉源新泰县汶河龙池河平阳河西周河广宁河广明河羊流河徽泉清水泉泉源莱芜县汶河淄河孝义河嘶马河泸马河泉源东平州运河汶河大淸河芦泉水安山湖衡鱼河泉源东阿县运河大淸河淸河马颊水赵牛河八里堂河狼溪水洪范池玉女池拔箭泉东流泉平阴县大淸河赵牛河乔口河衡鱼河柳木沟石井泉曹州府荷泽县灉河济水故渎瓠子河南清河小流河雷夏泽单县黄河涞河顺隄河天齐庙河八里河仇家河杜家河城武县柳林河南隄河北隄河贺河西湖鉅野县柳林河金山河济水故渎南淸河彭家河闫家河黄沙河蒋家河郓城县灉河济水故渎冷庄河曹县黄河灉河涞河南隄河北隄河定陶县柳林河济水故渎古河中渠河南渠河蒋家河范蠡湖濮州灉河魏河洪河小流河瓠子河东无名河西无名河范县淸河马场河夹堤河观城县夹堤河沙河古龙潭朝城县马颊河上源漯河故道沙河山东通志巻六山东通志卷七钦定四库全书山东通志巻七形胜志皇朝徳敷八表化洽万邦玉帛车书㑹归有极山河四塞之谈知不足语于王道荡平之世矣然考之周官九州之图司险是掌山林川泽之阻虽遐陬率土周悉靡遗况拱翼畿南千里而近者乎东省岱高五岳海长百川大河鉅防左提右控列服形胜之重莫之与厹旧志沿袭前闻罔提厥要而郡有更置今昔亦未可齐观标举一新期于确当至于象同指臂势若襟喉约畧数言纲领已具更取前山川志以証之则表里彻而要害明守在东方维垣维翰尚其加之意哉作形胜志形胜济河惟兖州九河既道雷夏既泽灉沮㑹同海岱惟靑州嵎夷既畧潍淄其道海岱及淮惟徐州淮沂其乂䝉羽其艺大野既潴东原底平正东曰青州其山镇曰沂山其泽薮曰望诸其山淮泗其浸沂沭河东曰兖州其山镇曰岱山其泽薮曰大野其川河济其浸雷灉东北曰幽州其山镇曰医无闾其泽薮曰貕养其川河济其浸淄时自东河至于东海千里而遥长城之阳鲁也长城之阴齐也泰山之阳则鲁其阴则齐带山负海沃壤千里鲁有大野齐有海隅鲁有弁费齐有渠邱常山以南太行左转渡河济渐于海为齐赵谷泗以往奄有龟䝉为梁楚泰山巖巖鲁邦所詹奄有龟䝉遂荒大东保有凫绎遂荒徐宅蒲姑商奄吾东土也亢父之险车不得方轨骑不得比行百人守险千人不能过也前有淮水后有岱宗䝉羽之向洙泗之流大野广土曲阜尼邱东至于海西至于河南至于穆陵北至于无棣聊摄以东姑尤以西南至于陶阴西至于济北至于河东至于纪酅齐南有泰山东有琅邪西有清河北有渤海此所谓四塞之国也齐之清济浊河足以为限长城巨防足以为塞夫齐东有琅邪即墨之饶南有泰山之固西有浊河之限北有渤海之利地方二千里持㦸百万悬隔千里之外齐得十二焉此东秦也营邱有天固齐负海而县山齐负海之国也齐国实坤徳之膏腴而神州之奥府靑齐沃壤号曰东秦土方二千户余十万四塞之固负海之饶所谓用武之国山东自上世以来为心腹根本之地东接临淄之饶西阻济河之限衆泉竞𤼵而滙流于南北各郡分列而达道于东西东盘琅邪西控鉅野北走厥固南驰互乡宋卫齐鲁之冲转输所经常为南北孔道且西连相魏居天下之胸腹北走徳景当畿辅之咽喉东道之䧺号称富衍池深灌南阳之激湍城高障东阳之故堞穆陵诸山九台十城星罗碁布而沂潍淄汶清河诸水又从而环绕之此靑州之䧺丽千古之伟观也北指旅顺为辽碣之襟喉南翼成山控江淮之门户凭负山海利擅鱼盐东有朱高之险西有石门之固土疏水阔山高海深内屏靑齐外控辽碣罗山亘其东潍水阻其西神峯距其南渤海枕其北渤海之间一大都㑹九河之㑹五垒之居南连淸济北接沧瀛右控平原左环渤海所以屏蔽畿甸权衡南北也俯瞰渤海环抱淸河四际平旷中区突起古无棣之墟用武之国也琅邪古郡海右雄藩介靑齐之遐境跨䝉羽之名山苍䝉拔其翠沂涑流其淸前则襟乎淮海后则负乎济靑境接靑畴俯瞰获麟之渡山开翠屺斜连辨马之峯介齐鲁之间为中枢之地襟带济河控援魏博舟车四达屹为要津岱岳奠其后汶水经其前溪山峻隘㨿东南之胜羣山䧺踞于东北衆水夹流于西南洵称五服之尊古藩封之胜地也指挥相魏顾盼汴梁当走集之郊为四战之地有歴山靑邱之盘有雷夏大泽之潴济南府省㑹之地包岱阴而启宇仙嶂峥嵘倚海右以提封名川滵溢兖靑分挽在左右肘腋之间汶卫交潆为南北襟喉之地瞩尧衢之密迩允堪屏翰神京观禹贡之来同洵足纲维列服歴城县屏歴岫而扆鹊山襟明湖而带清济为二东之冠冕实四塞之奥区章邱县东揽㑹仙之巍峯北枕女郎之秀巘淯水直通于济渎獭河曲注乎淄门邹平县印台南峙拥长白以嵯峩獭水西流注小清而荡漾淄川县羣山裒阻壮莱谷以重关衆水潆洄䕶般阳之奥壤长山县山围长白河绕双清水泉洁而土脉自膏冈阜崇而风气攸萃新城县铁山四角拱揖东西乌水清河映带左右齐河县长虹度郭跨济渎之淸流膏土连阡接岱宗之大麓齐东县控海名区濒河重镇齐履则壤连靑社汉封则城接梁邹济阳县两川畱禹迹邑当济漯之间百里属齐疆地驾邹谭而上禹城县具邱独秀于中臯漯水朝宗于巨壑临邑县南临漯水北绕钩盘既资润于河滨复擅䧺于齐右长清县列嶂巍巍引齐防而宗泰岱衆泉㶁㶁㑹鲁济以赴沧溟陵县厌次遗墟膏资广陆平原旧治险设重城徳州方山东抱卫水西环乃燕齐扼塞之冲兼水陆㑹通之道徳平县齐履捍其北鄙鬲津㨿乎上游平原县地势砥平赵邑齐封错壤河流带曲鬲津马颊交潆兖州府省南三百二十里南抱黄河注以汶泗漷沂之水北依泰岱翼以尼防凫绎之山临漕观输輓之勤樯帆络绎遵路见置邮之速车马纵横㨿五方水陆之通衢作四国蕃宣之重地滋阳县瑕邱北亘秀拥嵫山泗泽西流淸涵沂水禹贡辨方于徐土周盟启宇于鲁邦曲阜县尼防翼峙洙泗襟潆都大庭少皥以承休綂圣域贤关而为烈宁阳县伏山衍脉于宁山洸水分流于汶水宛矣龚邱之美洵哉刚邑之䧺邹县九龙连冈以向城白马滙泉而入运泗水县层厓叠嶂征陪尾之逶迤悬澑洄泉见泗河之浩瀚滕县巖岫盘纡援邹接峄河湖演漾导沇通徐非同蕞尔之封雅有蔚然之胜峄县山势争回葛峄流泉竞注沧浪一津俨龙首之渠两省错犬牙之壤金乡县漕渠左络大野右环近瞻莎岭之舒靑逺揽金山之耸翠鱼台县东接邹滕扼冲津于漕运西聨曹单防险汛于河渠济宁州翼鲁郊而控宋野环汶水而带泗流舟车临四达之衢商贾集五都之市嘉祥县倚萌山而结宇滙澹水以归湖巖壑幽深井疆膏衍汶上县中都平陆封疆介齐鲁之间汶水蜀陂漕运总河湖之㑹阳谷县谷山隆起壮盟㑹之高台汶水纡流达河漕之要道寿张县黄河旧险半绕梁山漕运通津全资汶水东昌府省西二百四十里逺稽封域右赵邑而左齐疆近瞰漕流南㑹通而北永济舟车鳞集综八达之衢途原畛绮分辟千畴之广土省㑹借维垣之固京畿资作镇之䧺聊城县博固名区阳平旧壤武川东注汶水北流标丹阁以高临巩金堤而屹峙堂邑县长河似带乃汶颊之襟喉厚土如堂与冠莘为唇齿博平县䧺风控引于摄东险迹盘回于河曲茌平县泰岳干霄翼茌山而钟秀济流伏地牵漯水以扬波莘县北枕弇山之坟壤屹有巖城西潆马颊之津涯宛同泽国清平县河渠资润津渡通漕冲途称古镇之䧺沃壤擅淸阳之美冠县河流膏润即唐志之颊津土宇丰饶本晋国之冠氏临清州连城依阜百肆堵安两水交渠千樯云集关察五方之客牐通七省之漕馆陶县陶邱欝欝赵馆攸崇卫水汤汤禹川既涤邱县疆圻本晋赵之雄川泽兼卫漳之沃恩县津亭西接于卫河驿路北连乎安徳本贝州之古郡实博固之名藩高唐州鱼邱枕以玉冈马颊通乎漯水夏津县卫水要津长堤曲如鞶带鄃城古壤巨镇固于苞桑武城县高城即卫水为湟平野以马营作镇本冀州之旧壤分赵国之名疆靑州府省东三百五十里大弁南盘振翼而临徐兖岠嵎左贯抵掌而控登莱面穆陵十二之层关凭渤海三千之巨浸缅彼一匡之霸业固借人豪揽兹四塞之巖疆实缘地险益都县云门噼沂弁之支阳水滙淄弥之脉既嵚﨑而凭阻复浩𣺌以凌沧临淄县大海东环淄渑注脉崇山南拱牛杜盘基固爽鸠之始封实靑齐之最胜博兴县列服分疆奠蒲姑于东土羣川注海据马渎之上游高苑县苑墻同屏翰之资清渠有襟带之卫乐安县淸河绕注淄水经流三齐府海之奥区千乘提封之沃野寿光县名川络赴于沧溟广野连绵于巨淀画万畴而任土列千灶以熬波昌乐县营城旧壤靑社䧺都孤山树特立之观丹水壮朝宗之势临朐县东为沂镇巍然黄帝之封南至穆陵屹若太公之履安邱县环之牟岞诸山绕以汶潍二水三恪扬休于杞国数圻增重于齐都诸城县马耳山前层厓障日琅邪台外巨海粘天争雄于鲁垒齐城标胜于越都秦邑博山县原山乃羣嶂之宗泷水实诸泉之滙介邱封麓地灵夙号神头夹谷㑹台天险常畱瓮口登州府省东北九百四十里羣峯绵邈成山斗立于波中衆壑委输大海环周于域外防岛备倭之峻堡安不忘危拱燕卫蓟之要区逺能应近虽孤悬之僻郡俨冯翼之䧺州蓬莱县神山欝其西南溟渤浩乎东北僊阁胜概海市竒观黄县羣峯左右环拱莱山两水东西奔流渤海福山县罘傍海射鱼靖沃日之涛崱屴凭城展鳯启凌云之秀栖霞县巖邑面翠屏之嶻嶫濵都临白水之沦涟招逺县温泉与沽水分流霞岫共云峯对峙莱阳县西北名山旌旗列队东南巨浸岛屿浮空宁海州崑嵛拔地耸千寻振幽栖之林壑溟渤浮天开两面壮南北之藩篱文登县铁槎积翠层霄仰贯斗之形玉海环沧夹岸控朝宗之势海阳县鳌山嶫嶫连三驾以摩天昌水溶溶循五龙而注海荣成县成山标柱问当年召石之䧺溟澥安澜试今日渉川之利艨艟有设保障维䖍莱州府省东七百三十里山为劳泽名峯本大东小东之巨障水有胶莱故渎乃南海北海之通津淮子飞樯百货逺通呉㑹下营挂席千艘直抵幽燕在省㑹为臂指之聨于輓输有肘腋之用掖县面山作阻负海为䧺莱墟式廓于齐封夜邑夙标于汉县平度州大泽羣峯之拱峙姑尤二水之回环贯地嵴于登青判河流于胶掖潍县居白狼丹水之中风泱泱而表海在塔岭程符之北云霭霭以连山昌邑县虎山鳯阜欝欝环城胶水潍川溶溶入海车马㑹靑莱之道樯帆通辽碣之津胶州北瀹胶河达漕舻于燕蓟南凌沧海通商舶于呉闽星罗列堠之严壁立长城之险高密县五龙九穴水泽澄泓砺阜羊山林峦秀蔚即墨县劳山埓级于岱宗墨水滙流于沧海齐封杰壤汉密巖城武定府省东北二百七十里南交济漯襟二水之灵源北绕鬲盘蹑九河之胜迹䧺称无棣虽然地处一隅险恃沧溟直是天浮万里泝云帆于辽省驾浪遄飞探星渚于蓟门乘流直上惠民县乐安旧壤寄东国之屏藩无棣名区壮北门之锁钥青城县宅清河之沃土控沧海之要津阳信县棣城翰青野之封信水伏黄河之脉海丰县禹渎东流钩盘既道齐疆北至无棣称雄乐陵县三河顺轨以环流两省分圻而绣错商河县商流南绕马颊北趋卫齐履以为垣倚汉堤而作固濵州溯禹功于济鬲犹存河伯之乡问管筴于鱼盐洵属海王之国利津县蛎浦朝宗济水达乎千里铁门锁浪沧海长于百川霑化县一泓少海表里齐疆数叠久山纵横秦垒蒲台县关临广斥千艘载雪以东来镇表清河百雉连云而北拱沂州府省东南六百里西北则千巖竞秀列龟䝉雕柘之峯东南则百谷朝宗㑹沂沭浚祊之水提衡关隘犄靑野之名州管键驿门控江淮之逺甸齐扼琅邪而作垒鲁毗东郓以为防兰山县沂水环城兰山作镇本琅邪之古治郊牧繁䧺在淮海之名疆土田沃衍郯城县北连鲁莒南控海邳河流则沂沭双潆巖壑则虎龙互抱费县龟䝉自北羣峭围靑祊涑而东两川泻碧莒州姑幕遗封莒邦故域柘山翠霭拥箕屋以东来沭水澄波滙葛陂而南注䝉阴县䝉山汶水擅堂阜之胜区白马紫荆卫颛臾之固域沂水县沂川巨浸东莞名区重关负大弁之䧺复嶂扼雕厓之险日照县凭山以络齐莒遵海而控江淮泰安府省南一百八十里岱为五岳之宗冠诸峯而表镇汶有四源之㑹敛衆水以资漕画社分垧实靑徐之根柢设邮置堠乃南朔之枢机自虞巡周狩以来卓哉灵府在阳鲁阴齐之地屹矣长城泰安县泰山欝确凭玉几于徂徕泮水涟漪结象环于石汶肥城县山连广里倚岱岳以为防水接灵津分济川而作限新泰县新甫高标并挹岱䝉之秀平阳曲注遥通汶济之津莱芜县综牟嬴之疆索四汶交流借沂岱为屏垣千峯夹峙东平州岱右之诸峯罗列梁山西峙以分支济阴之故渎伏涵汶水东流而来㑹巖壑以峥嵘见伟津途以冲要称䧺东阿县城头黄石瞰狼水以巖巖渡口清河贯鱼山而浩浩平阴县石门南峙遥聨大槛之雄济水西环近接鉅防之险曹州府省西南五百八十里黄河浩涆险腾怒马之涛大野溶灵结获麟之渡总雷泽成阳之奥域欝葱常绕谷林伏济川荷水之长流膏沃逺滋桑土兖豫倚咽喉之重鲁卫推藩翰之隆荷泽县南山雨国膏流振铎之封大泽雷陂灵䕶神尧之域单县黄河一曲虹卧长堤单父四郊星临平野城武县城倚文亭之秀壤聨郜野之腴鉅野县平芜旷𣺌史称鲁狩西郊衆水沦涟书纪禹潴大野郓城县占廪邱之高阜带灉河之巨流曹县黄河澎湃堤巩大行景阜嵳峩镇安磐石定陶县陶邱四达昔称天下之中荷泽平分今在大河以北濮州郊原坟衍溯帝蹟于高阳曹卫名区称䧺藩于东郡范县仲隄北峙邑借永宁瓠水东趋河存故险观城县马颊绕乎东南澶渊环其西北外控燕赵内捍鲁齐朝城县疏瀹神功探渊源于漯水㑹朝霸业尊坛坫于齐台山东通志巻七山东通志卷八钦定四库全书山东通志巻八圻封志国家建极燕京丕基永固披设都之成轨採胙土之遗风东西朔南无逺勿届矧其近在侯甸者哉粤自邃古以逮有明天子一圻列国一同河山带砺之雄亦旣代有兴置矣然而昊顼之墟标诸奄濮勲华之宅纪在陶姚以至元子之钖田太公之赐履迄今传述不衰盖惟有德者为足尚焉帝迹侯封揽巻可得握纲纽而树屏垣是亦治典之所考镜也作圻封志帝圻大庭氏伏羲之后继女娲氏而有天下都于曲阜赫胥氏伏羲之后大庭氏五传为赫胥氏崩塟于阳邱有巢氏又曰大巢氏伏羲之后大庭氏十传为有巢氏居石楼山炎帝神农氏姜姓少典氏之后母曰安登育于姜水故以姜为姓代庖羲氏而有天下以火德王故曰炎帝始制耒耜敎民稼穑故曰神农初都于陈徙都曲阜在位一百四十年传帝临魁帝承帝明帝宜帝来帝里帝榆罔凡八传黄帝轩辕氏公孙姓有熊国君之子生于寿邱长于姬水故又以姬为姓有土德之瑞代神农氏而有天下都于涿鹿生子二十五宗其得姓者凡十二焉少昊金天氏己姓黄帝之孙当黄帝之世降居江水邑于穷桑故号穷桑氏国于青阳故又号青阳氏能修太皥之法故曰少昊以金德王故曰金天氏继黄帝而有天下都于曲阜在位八十四年年一百岁崩塟云阳山颛顼高阳氏姬姓黄帝之曾孙年十岁佐少昊二十卽帝位以水德王继金天氏而有天下初国高阳故又号高阳氏都于帝邱在位七十八年年九十七岁崩塟濮阳帝尧陶唐氏伊祁姓黄帝曾孙帝喾之子母曰庆都又曰陈丰孕十有四月生尧于丹陵帝摰在位尧年十五封为唐侯国于陶邱故曰陶唐氏以火德王继帝喾而有天下都于平阳在位七十年年百十有七岁崩塟谷林帝舜有虞氏姚姓虞君幕之后父瞍母握登生舜于诸冯之姚墟耕于歴山渔于雷泽陶于河滨就时于负夏年二十以孝闻三十征庸摄尧政二十八载尧崩继尧而有天下在位五十载年百有十岁崩于鸣条商王成汤子姓名履帝喾次妃简狄生契封于商传世十三曰天乙是为汤伐夏而有天下都于亳在位十三年崩塟济阴西汉高帝姓刘名邦沛之丰邑人也为泗上亭长秦二世元年起兵于沛灭秦诛楚项羽诸侯王共劝进乃卽帝位于氾水之阳国号汉都于长安在位十有三年孝哀帝高祖八世孙名欣定陶王康之子成帝无子立为皇嗣旋卽帝位尊定陶王为恭皇母丁姬为帝太后傅太后为帝太太后东汉光武帝高祖九世孙名秀父钦为济阳令生帝于县舍其后起兵诛王莽卽帝位都于洛阳是为东汉世祖在位三十三年孝安帝世祖四世孙名祐清河王庆之子帝在清河数有神光照室又有赤蛇盘于床第之间年十岁延见禁中和帝尝称异之延光元年殇帝崩邓太后立之是为安帝尊清河王曰孝德皇母为孝德后清河之墓曰甘陵蜀汉昭烈帝名备孝景帝子中山靖王胜之后帝祖雄尝为东郡范令父𢎞未仕早卒灵帝末帝从太尉朱隽讨青州黄巾贼有功授中山安喜尉寻罢后募兵讨董卓除下密丞迁高唐令中郎将公孙瓒表为司马领平原相建安元年进镇东将军封宜城亭侯寻以左将军领豫州牧二十年权荆益二州牧二十四年进位汉中王二十六年魏革汉诸臣咸劝进乃卽位于成都在位三年宋太宗姓赵名匡义太祖母弟建隆元年领泰宁军节度使开宝九年遵杜太后遗命继太祖卽帝位改泰宁军为袭庆府英宗名宗实太宗曾孙濮安懿王允让之子仁宗嘉祐七年立为太子领齐州防御使仁宗崩卽帝位升齐州为兴德军附后徽汉高后吕氏名雉单父人其父吕公善相识高祖于微时以女妻之后为人刚毅佐高祖定天下生惠帝及惠帝崩临朝称制八年汉宣帝后许氏昌邑金乡人父广汉为暴室啬夫当宣帝微时以女妻之及卽位羣臣欲以霍光女为后帝诏求微时故剑乃喻上指因请立许为后后当娠病霍光妻显赂女医中毒而崩谥曰恭襄皇后汉成帝后许氏平恩侯许嘉之女广汉之从孙女也元帝伤恭襄太后居位日浅而遭霍氏之害乃选嘉女为皇太子妃成帝卽位立为后后以姊谒诅咒事觉坐废汉献帝后伏氏名寿琅邪东武人大司徒湛之八世孙不其侯完之女也帝迁长安时后入掖庭为贵人兴平二年立为后晋惠帝后羊氏泰山南城人祖瑾父元之大安元年立为后东晋安帝后王氏琅邪临沂人父献之母新安愍公主后以太元二十一年纳为太子妃及安帝卽位立为后刘宋世祖后王氏临沂人元嘉二十年拜武陵王妃世祖卽位立为后刘宋明帝后王氏临沂人元嘉二十五年拜湘东王妃及卽位立为后明宣宗后胡氏济宁州人父荣为锦衣卫百户永乐十五年选为太孙妃及宣宗卽位立为后后以无嗣让位于孝恭孙后明宣宗后孙氏济南邹平人永乐时与胡后同选入侍太孙宣宗卽位胡立为后后时为贵人生英宗胡后让位中宫英宗立尊为孝恭皇后封建唐虞三代任宿须句颛臾州纪向焦甲父檀滕清薛南燕祝过奄莒郯爽鸠氏陆终氏豕韦氏顾昆吾氏鬷寒鄅偪阳夷斟灌斟鄩邾小邾根牟铸邹濮遂观缯杞缗鬲季萴氏宛微蒲姑卞鲁卫曹滕郕郜茅胙齐附田齐鄣莘单用贯厥蔇介邿极鄟于余邱牟谭郭阳肥㡉莱西汉齐国悼惠王肥菅侯罢军氏邱侯甯国营平侯信都阳邱侯安博阳侯就被阳侯燕稻侯定定侯越山原侯国繁安侯忠云侯信牟平侯渫柴侯代城阳国景王章雷侯豨有利侯钉东莞侯吉东平侯庆利乡侯婴运平侯记山州侯齿海常侯福驺邱侯寛南城侯贞麦侯昌鉅合侯发昌侯差费侯方虖葭侯泽淯侯不疑东淮侯类瓠节侯息彭侯强鳣侯应翟侯寿庸侯余原洛侯敢挟术侯昆景挟釐侯爵朸侯让虚水侯禹拘侯贤高乡侯休兹乡侯𢎞借阳侯显都平侯邱东原侯山箕侯文高广侯勲卽来侯佼庸釐侯谈昆山侯光折泉侯根博石侯渊要安侯胜房山侯勇式侯宪石山侯元都阳侯音参封侯嗣伊乡侯迁桃山侯钦菑川国懿王志龙邱侯代剧侯错怀昌侯高遂平望侯赏临衆侯始昌葛魁侯寛益都侯胡平的侯强剧魁侯黑寿良侯守平度侯行宜城侯偃临朐侯农陆侯何广饶侯国缾侯成北乡侯谭广侯便平侯服台乡侯畛济北国贞王勃安阳侯乐五㨿侯臞邱富侯龙平侯遂胡母侯楚梁国孝王武贳乡侯平中乡侯延年黄侯顺平乐侯迁甾乡侯就清河国哀王乘清河国刚王毅鲁国共王余广戚侯将郁根侯骄西昌侯敬兰褀侯临朝容邱侯方山良成侯文德昌虑侯𢎞平邑侯敞建陵侯遂山乡侯琯合阳侯平建阳侯咸承乡侯当东安侯强郚乡侯建乡侯康新阳侯永胶西国于王端胶东国康王寄臯虞侯建魏其侯昌祝兹侯延年温水侯安国乐望侯光栁泉侯强羊石侯回石乡侯理新城侯根上乡侯歙密乡侯林平城侯邑乐阳侯获顺阳侯共昌乡侯宪乐都侯䜣陵石侯庆临安侯闵徐乡侯炔堂乡侯齐王闳昌邑哀王髆泗水国思王商于乡侯定昌阳侯霸高密国哀王𢎞卑梁侯都胶阳侯恁成乡侯安武乡侯庆丽兹侯赐安邱侯常东平国思王宇栗乡侯䕶桑邱侯顷桃乡侯宣富阳侯萌西阳侯竝严乡侯信武平侯璜釐乡侯裒昌乡侯日新乡侯鲤春城侯允陶乡侯金乡侯不害西安侯汉伊乡侯开乐安侯禹定陶国共王康附诸王侯合阳侯喜琅邪王泽宛朐侯执乘邱侯将夜爰戚侯当猇侯起朝阳侯圣平曲侯曾兰陵侯宜阴平侯囘承乡侯閟郚乡侯光新城侯武乐平侯忻高阳侯竝平陆侯宠实封功臣外戚恩泽等侯清河侯王吸广侯召欧梁邹侯武虎费侯陈贺阳都侯丁复博阳侯陈濞蓼侯孔聚城武侯尹歴简侯程黑平州侯昭涉掉尾东武侯郭䝉都昌侯朱轸曲成侯虫达魏其侯周止鲁侯奚涓高宛侯丙猜斥邱侯唐厉台侯戴野厌次侯爰类朝阳侯华寄清侯室中同昌侯旅卿安邱侯张说祝阿侯高邑须昌侯赵衍高陵侯王虞人戚侯李必成阳侯奚意阳信侯吕青任侯张越桃侯刘襄张侯毛释之安平侯鄂千秋煮枣侯革朱鄃侯吕它滕侯吕更始腄侯吕通乐昌侯张受建陵侯张泽祝兹侯徐厉东平侯吕庀祝兹侯吕莹壮武侯宋昌楚侯蔡兼黎侯召农鉼侯孙单阳信侯刘揭魏其侯窦婴鄃侯栾布建陵侯卫绾平曲侯公孙昆邪盖侯王信武安侯田蚡山阳侯张当居乐安侯李蔡龙頟侯韩说发干侯卫登漯阴侯昆邪河綦侯乌黎常乐侯稠雕平州侯王吸騠兹侯稽谷姑承父侯续相如牧邱侯石庆侯商邱成德侯景建轑阳侯江喜蒲侯苏昌丞父侯孙王博望侯张骞衆利侯郝贤轵侯李朔澅清侯刘参邳离侯路博德外石侯吴阳侯金日磾宜城侯燕仓博陆侯霍光富平侯张安世阳平侯蔡义爰戚侯赵长年博侯张章高昌侯董忠合阳侯梁喜营平侯赵充国平邱侯王迁昌水侯田广明爰氏侯便乐成阳都侯张彭祖平恩侯许广汉平昌侯王无故乐昌侯王武乐陵侯史高卭成侯王奉先博望侯许舜乐平侯霍山驷望侯冷广新山侯称忠楼虚侯訾顺延乡侯李谭阳平侯王禁乐安侯匡衡高阳侯薛宣武阳侯史丹曲阳侯王根成阳侯赵临高陵侯翟方进卢乡侯陈鳯东汉齐国武王縯北海国靖王兴临邑侯复平望侯毅东海国康王疆杨虚侯子光汶阳侯琬济南国安王康东武城侯德乐成亭侯文东平国宪王苍矜阳亭侯梁琅邪国孝王京阳都侯邈千乘国贞王伉清河国孝王庆甘陵威王理济北国惠王寿附诸王侯泗水国王歙菑川王终曲阳侯鳯武单父侯茂城阳国王祉成武侯顺寿光侯鲤济阴王长千乘王建城阳怀王淑平原怀王胜平原哀王得平原王硕实封功臣外戚恩泽等侯高密侯邓禹胶东侯贾复祝阿侯陈俊牟平侯耿况向侯王霸鬲侯朱祐安平侯盖延杨虚侯马武亢父侯刘隆不其侯伏湛观津侯刘喜夜侯欧阳歙则乡侯侯霸夷安侯邓珍汎乡侯卓崇寿张侯樊宏平望侯樊茂武始侯张纯发干侯郭匡卽墨侯贾宗昌安侯邓袭乐平侯梁棠乘氏侯梁雍单父侯梁翟阳平侯桓焉祝阿侯张贤范侯王道东阿侯苗光北乡侯任世费亭侯曹腾容邱侯刘虞济阳侯何苗晋东平王楙高密文献王泰东海王越济南惠王遂任城景王陵平原王干琅邪武王伷东安王繇齐献王攸东莱王蕤城阳哀王兆乐安平王鉴濮阳王允济南王固明齐藩王槫鲁藩荒王檀鉅野王泰墱邹平王泰塍安邱王泰坾乐陵王泰东阿王泰埜郯城王当滋馆陶王当淴滋阳王当渍阳信王当㳻髙密王当湄东原王颐埨汉藩王高煦滕怀王瞻垲卫恭王瞻埏德藩庄王见潾泰安王祐樬济宁王祐樳歴城王厚㸅临朐王厚燨高唐王厚临清王载塐堂邑王翊鐖利津王翊爃安陵王常纪城王常㴻嘉祥王常泩清平王常濊宁阳王由椅衡藩恭王祐楎高唐王厚煐齐东王厚炳召陵王厚煃平度王载垹宁阳王载垿昌乐王载堭寿张王载䵺商河王载塨泾简王祐橓附诸王寄封定陶王铨鑨博平王安㳚聊城王安潧莱阳王安潏蒙阴王帅钾汶阳王璟寿光王由桂嘉祥王由柽山东通志巻八山东通志卷九钦定四库全书山东通志巻九古蹟志川流岳峙日月常新而俯仰之间已成陈迹人事有代谢此今昔所以系慨也齐鲁之间为帝王之名圻有圣贤之芳躅按其城址可以觇画郊奠壤之宜访厥里居可以见载德依仁之美卽至遗宫故榭断碣残碑亦复于显晦升沈感发志意若夫识称邱于颛顼辨刈稻于琅邪犹其小焉者矣爰本前志而辑之订削疎讹蒐廓过半俾览者采闻攷迹有所依据以上观千古亦学士信好之一助也作古蹟志古蹟济南府歴城县舜田谭国城泺安革赖亭鲍城歴下城长城东平陵城台城歴城仙台巨合城博亭城黄台全节城奉先城营平城百花台北极台读书台章邱县甯戚城崔氏城阳邱城菅城猇城乐盘城亭山城高唐城临济城水寨古城邹平县邹国邹平故城梁邹城东朝阳城孙镇古城八仙台浒心台邹关淄川县逢陵城夹谷反踪城昌国城土鼓城般阳城古城址晒书台茧室鳯凰台长山县夫于邑于陵高苑故城于陵城广川郡城济南城范公读书处礼参坡莲台新城县戏马台颜躅故里鲁仲连故里平安城延乡城西安城辕固故里㑹城格孙城鹅鸭城齐河县晏城耿济镇源阳城安仁镇齐东县齐东镇梁邹乡延安城魏王城昌阳仙台济阳县闻韶台着城临邑故城新市镇城马防城禹城县具邱高唐故城阿阳城临邑县犂邑漯阴城孙耿镇归化城鹿角关文庙庄长清县禹息城卢邑桓公台长城巨防石窌祝柯野井亭鼓城茌城卢城祝阿城龙雒城韩信台孝里舖垣苗城什城长清故城济北城丰齐镇清亭郡马西学城陵县富平城安德县治云城白石城东方朔故里龙凑城平原郡城歇马亭玩花台三汊口城德州重邱长河镇将陵城小壶城董子读书台临齐城安平县址十二连城德平县鬲城西平昌城般城重平城观莲台见麟里长魁台演鹰台烽台平原县平原邑桑邱城韩信营平原故城绎幕城鄃城张公城张公故关兖州府滋阳县负瑕檀城杏坛乡达巷阙党陋巷瑕邱城顾王城韦园烟古堆兖州故城淮安王神通营少陵台宾阳城废王城曲阜县大庭氏库炎帝墟寿邱少皥墟穷桑城奄里鲁国城周公台伯禽台郊台雩台书云台泮宫台两观庄公台昭公台季武子台东门襄仲台鬭鸡台棘下长勺垧野牛首亭邾城昌平城蒲圃东野吴王城孔窦五父衢鲁太庙遗址两观台归德门舞雩台矍相圃观台井春秋台端门阙里孔子故宅孔林石坛孔里陋巷曾子故宅鲁县城钓台仙源城义门宁阳县成城南义社阐邑龚邱城曲池汶阳城刚城鉅平城宁阳故城盛乡城春城东台邹县邾国邾城翼城漆城闾邱城平阳陬邑昌平乡子思讲台孟子故里驺故城南平阳城匡衡故居郗公峄泗水县卞国虚朾姑蔑城莬裘城桃墟郚城仲里卞城郚乡城古台卢城滕县薛国城仲虺城滕城郳城郁郎亭目台亭滥邑休城灵邱城尝许二邑䣄城蕃城薛城公邱城戚城昌虑城王陵台甑尘乡永兴社逍遥台陶阳镇故城斩蛟台峄县偪阳蔇亭兰城次室亭合乡城氶城建阳城阴平城建陵城傅阳城鄫州城孟壤城安阳城二疏故里金乡县甲父亭缗邑茅乡城防城昌邑镇东缗城槖城金乡故城鸡黍城司马城春城坟书台鱼台县画卦台武唐亭鲁侯观鱼台费亭极亭郎邑甯母亭重乡城匡城桀溺里秦梁鸡鸣台湖陵城湖陵东城方与城费亭城谷庭城黄台新城济宁州任国城邿亭邾瑕城樊子故里任子故里任城城亢父城樊城桃聚郑均庄射㦸台嘉祥县焦城乘邱南武城获麟堆爰戚城乘邱城郗城嘉祥故城汶上县厥亭郕国城阚城致密城东平陆城桃乡城堂阳亭阳城郑城准字池阳谷县㑹盟台柯亭薛陵城东阿故城须昌城伏城阳谷故城小韩寨城寿张县寿良范城寿州城寿张故城高梁亭裴城张公艺故里莲台隆孤台东昌府聊城县微子城牡邱聊城摄城夷仪聚鲁仲连台聊城故城石柱博固城武水城博州城巢陵城堂邑县堂邑发干城清城堂邑故城毛州遗址千戸营博平县晋文公台呜犊口博平故城灵城艾亭城孙奭故居雄武台茌平县四渎口孟馆鲁连村茌平故城碻磝城临邑故城马庄莘县莘亭阳平城武阳城顿城莘亭县城斗城清平县贝邱城清河城文乡城王城冠县冠氏城黄城乔亭城临清州清渊城榆阳城临清故城永济城摇鞍镇古城盖公村馆陶县馆陶故城平恩城青阳城黄花台萧城孝子台邱县干侯斥邱城卽裴城恩县里邱歴亭城漳南镇白马营金完颜右丞城孝子台四女树镇高唐州高唐故城瑗城扬墟城灵城镇阎复故里夏津县鄃城新县店武城县东武城城东阳城武城故城青州府益都县尧巡遗迹把梁故里广城柳泉城广固城五龙口东阳城水镜刘善明故居续命田苏丕隠居临淄县齐古城营邱葵邱酅邑桓公台孔子闻韶处鱼里遄台荡阴里清节里檀台庄岳里画邑城梧台棘里亭袁娄临淄城东安平城严矶高阳郡城索头城重合城修行里野观台博兴县蒲姑城奄城贝邱干时博昌城高昌城乐安故城利城东高苑城高苑县苑墙马厩湾千乘城东邹城建信城狄城被阳城鳯停台济川墟济阳故城乐安县青邱柏寝台鉅定城广饶城琅槐城甲下邑寿光县斟灌城纪城纪台牟城臧氏台丰城剧城益城益都故城平望城寿光故城乐望城熙熙台过宋台鳯凰台七村营城昌乐县营陵缘陵营陵城剧魁城都昌社营邱城安仁城临朐县凡城郱城东阳城长城穆陵关阳城朱虚城临原城临朐故城校城西安城读书台穆陵城安邱县把城渠邱亭祈嗣崖郚邑牟邑长城安邱故城淳于城梧成城缾城昌安城石泉城盖公故居管公都弃金坡郑公乡慈阜牟乡城诸城县诸邑娄乡城长城琅琊台卢敖故居东武城古城诸县城瑯琊城平昌城横城昌城昆山城折泉城城阳城曹郚城扶淇城梁乡城芝盘城观澜台超然台大小营将军台宝台鳯凰台风台博山县夹谷徐关长城莱芜故城颜神店镇读书台登州府蓬莱县㡉国田横寨牟平城㡉城蓬莱城望仙门鲧城乌胡戍大谢戍抹直口新开海口备倭城黄县莱子城士乡城黄县故城徐乡城大八城中郎城牟州城宝花台福山县牟城之罘故迹八角海口栖霞县嵎夷阳疃镇招远县光州城潘家城莱阳县古城黄土台昌阳城邹卢城挺城观阳城长广城胡城宁海州腄城育犂城文登县旸谷齐康公城召文台东牟城郑康成隠居文登营城五垒岛城远岛城元真岛城竹岛城海阳县夙敬亭高丽戍中郎城荣成县不夜城秦东门望海台石柱莱州府掖县过亭沙邱城转鲋望海台盘石丹霞壁掖故城临朐城曲成城当利城阳乐城阳石城三山台万里沙幸台燕台曲台城平度州卽墨故城下密城平度故城卢乡城胶东城公沙穆故居烈妇台仙人台潍县禹王台斟亭寒亭伯夷待清处营邱城节女孝蹟平寿城桑犊城麓台西下密城东下密城昌邑县密邑鄑城棠乡伯牛埠都昌城密乡城囘马坡博陆聚四知台郑公乡大小营城砦亭城胶州介国尤涉亭长城韩信道袚城邞城黔陬城计斤城祝兹城庸生村石室胶西城高密县朱晏城凉台龙且城韩信坝高密故城夷安城柜城稻城高阳城胶西城郑康成故里北齐高阳城义城堡卽墨县钓台姑尤明堂故址田横岛不其城臯虞城壮武城粥熟城郑康成敎授处武定府惠民县厌次城棣州城蛤盐池谢恩台驻驆台鸡鸣台青城县青城乡阳信县阳信故城富平城黄巾寨邵城马岭城海丰县无棣秦台千童城信城月明沽无棣城乐陵县燕畱城重合城乐陵故城东乡城鬲津城福城商河县朸城寛河镇凤台王彦章城千戸营城滨州段台茅焦台秦台渤海城大营城利津县渠展利津故城铁门关烟火台黄芦台霑化县官灶城聚仙台龙台南台北台招安镇蒲台县溼沃城三姑台古城龙居店石门双台㸃军台沂州府兰山县鄅城缯城中邱城祝邱城向城钟离城穆公城郈城兰陵城襄贲城开阳城利成城缯县城卽邱县临沂城魏其城温水乡二疏城孝子里王右军故里小营城王僧辩城兰山故城康王城舜歌城邓王城传家城郯城县禹王台羽畎郯故城问官圣蹟曾子故蹟郯县故城勇士亭于公宅红花埠费县颛㬰城古鄪城密如亭台亭祊城许田城武城东阳城思圣乡澹台故居舆城原孝屯石门老莱故居费县故城南城城南武阳城华城郑城康成石室孝悌里莒州莒国向城兹亭郠乐毅垒长城莒县故城灵门城姑幕城箕城椑城高广城高乡城辟阳城曹公城孝子灵迹䝉阴县颛㬰堂阜䝉阴故城卢城铁城承宫故居沂水县阳国郓亭城纪崓邳乡城浮来穆陵关二贤庄防城长城盖城东莞城东安城阳都城薛台五坛日照县姜公台海曲城石臼营刘勰故里李睦营泰安府泰安县周明堂遗址红亭蜀亭龙乡城阳关城铸乡城棘亭下讙城博邑谢过城柳里长城奉高城博城蛇邱城柴城梁父城岱山城登封台金简玉䇿汉明堂遗址望仙台羊祜城凤凰台舞鹤台竹溪遗址社首坛封祀坛朝觐坛石守道故里古城肥城县都君庄铸乡平阴故城防门广里京兹长城鉅防晒书台冉子故里肥城故城句窳亭翔鸾台榆城乡新泰县平阳城师旷故里谷里东平阳城高堂生故里裹头城东西侯城望仙台羊流店饮酒台莱芜县牟国艾邑平州城嬴邑长城嬴城牟城古城东平州东原宿城须句城遂城微乡鄣城阳州城郈城安民亭须昌城寿张故城无盐城富城城章县城洽乡城须城阳谷故城东阿县清亭桃城周首亭柯邑小谷城三归台酅下聚柳舒城挂剑台孙膑营尹卯垒黄石东阿故城谷城县址清水城读书台虚粮冢晋王城扬刘镇铜城镇安平镇城平阴县石门安城鬬祭台李车店榆山城曹州府荷泽县雷泽灵台姚墟重璧台成阳城垂亭鹿城重邱城鄸城彀邱乘邱漆园城桂陵城文台煮枣城阳晋城离狐城寃句城吕都城葭密城成阳城句阳城乘氏城雷泽城三贤故里单县单父邑琴台听讼台单父城平乐城林台高乡城半月台城武县郜国楚邱梁邱郜成城成武故城秺城畱董里子陵台大碾村高士故里鉅野县大野咸邱鲁济垂葮㑹盟台麟台凤台昌邑城鉅野故城郓城县西郓中城廪邱羊角城高鱼城阳晋城都关城黎城廪邱城郓城故城曹县莘仲城亳城盘庚村㑹盟台武父亭燕城沛郡都薄县城䝉城己氏城济阳城济阴城曹州故城安陵城北盘石镇定陶县陶邱三鬷贯城曹城州城阿谷陶朱公亭荆城项城受命坛梁王台定陶故城发运务孝子村濮州帝邱尧城偃朱城鄄邑咸城桃城清邱马陵钓台项城鄄城城郕都城委粟城陈台临黄城临濮城胡柳陂张咏故里范县龙主庄顾城范城秦台羊角城鲁西门分化台孟望台马陵范县故城陈台新军寨第五寨观城县斟观畔观城卫国城河牧城古城朝城县钓鱼滩㑹朝台东武阳城紫荆里朝城故城宫室附济南府闻韶馆歴下亭使君林房家园池歴下新亭㟙山亭水香亭齐州二堂槛泉亭白云楼天心水面亭七聘堂德王废宫后乐亭严更楼来鹤堂台石亭崇制阁霖雨亭賔华亭迎恩亭白云楼通乐园瞻泰楼白鸥阁芙蓉亭观澜亭绣江亭濯缨亭甘㴻亭含辉亭饮江亭藏云亭乐山亭遐景翠微亭兔柴省耕亭时雨堂石隠园环青园仙洲园栖云阁逸峰园上书堂怀范楼奎光楼西园东园南园圣水亭巩固楼击壤亭邀月亭四拱楼来禽馆迟贤亭景山楼绝景亭后乐亭瞻岱亭灵光亭德风堂鬲津堂广川楼繁露堂杜亭东璧楼矩亭寒绿堂光岳楼斗垣聚五楼璧联阁兖州府齐亭白云堂南楼岳云楼明籓故址楚宫灵光殿奎文阁诗礼堂金丝堂杏坛亭恩庆堂双桂堂颜乐亭咏归亭观川亭浮香亭觏泉亭断机堂邹堂一鑑亭仰止亭观风亭观泉亭玉淙亭有本亭浮槎亭礼贤馆汉宫翫月楼存心堂静乐园省方亭讲文堂云巗松屋四思堂太白酒楼观莲台闲闲堂避尘园西园因园畱鹤亭琴堂清风亭处顺堂一寄亭御风亭思圣堂五椿楼五一楼宗鲁堂来鹤亭独乐园后乐园东昌府光岳楼公惠堂灵芝亭绿云楼望岳楼奎光楼退思堂警宵楼四知堂莱衣堂太平楼孟馆茌山草堂致悫亭孝思亭弇山泉亭三槐堂敬简堂潄玉井亭蓄锐亭秀林亭嘉禾堂文会斋德符堂同乐馆德星堂青州府雪宫万巻楼表海亭范公亭富公亭山斋归思堂矮松园海岱楼明藩故址遗爱堂阅武堂闻韶书舍梧宫矮槐亭植槐亭锦秋亭省耕亭劝农亭暇亭栢亭乐泉亭飞云楼晏公堂望越楼斋堂交门宫盖公堂山堂广丽亭雩泉亭慕贤亭望海楼逺览亭肖蓬瀛亭登州府蓬莱阁賔日楼万松堂四景楼甘泉亭颂德堂纳川亭三贤堂静贵堂风烟胜絶亭太平楼海市亭观澜亭丛翠亭松风亭晓霞亭古柳亭游仙宫清白亭二喜亭鲤堂朝阳亭瑞麦亭不夜亭秦皇宫莱州府三山亭郑文公修道庐登瀛亭无讼堂受宣堂俨思堂海山亭书堂圣水亭太公堂靖共堂论古堂遇仙园盖公堂栖凤堂郑康成读书堂武定府致广野轩琴鹤堂㑹讲堂真味堂萃贤亭希范堂南薰楼驻鹤楼晴云楼因山楼观德亭沂州府静治堂香林馆雨声轩平野亭倾盖亭望海楼驷马亭握节亭忆梅亭贤贤堂栖真亭敬事堂泰安府竹溪六逸堂遥参亭御香亭环咏亭灵液亭瑞云亭上书堂鲁斋萃美亭御帐亭云云亭巗巗亭泰阴亭普照干坤亭瞻岱亭环翠亭仙人堂孟游亭宣圣燕申堂景子殿洄源亭谿堂岁寒亭乐郊池馆纶章阁稽古堂瑞鹤亭行宫故城望岳楼会僊亭敎书堂平阴亭醉经堂环翠亭折桂亭义浆亭曹州府曹氏书仓披云楼想山亭清风阁展敬堂孟氏桃园驻驆亭文士亭怀贤堂是是亭秾芳亭麟凤亭卧陶轩归来园新堂雪霁草堂依竹堂济阳宫思禹亭碧云楼陶朱公亭石楼尊美堂聚秀亭会台别业静观亭思牧堂舜泽草堂玉树连枝馆勤政楼龙渊宫朝阳楼五车楼碑碣附汉司𨽻校尉鲁峻碑赵相刘衡颂碑乐安任照先碑神在二字石刻福寿二字石刻勅龙洞寿圣院石刻闵子祠碑读书台石刻岳武穆王诗石刻自有灵巗石刻忠孝亷节四字石刻朱中丞平东记功碑房定公墓碑穆廷秀墓碑醴泉寺志公碑景范神道碑晋人乐毅论石刻李北海开元寺碑重修圣庙碑记洪福寺石幢黄山谷石刻耕云钓月石刻苏东坡枯木石刻魏沇州刺史刘岱碑灵巗寺碑中兴圣敎序刻孝经碑蔡卞佛经迟贤亭仙刻东方先生画像赞碑刺史赵宠墓碑魏贾使君碑虞世南书石孔林古碑孔庙置卒史碑孔谦碣韩勅造孔庙礼器碑修孔庙后碑孔林碑题名鲁相颜午勅复颜氏亓官繇发碑孔翊碑泰山都尉孔宙碑司空孔扶碑鲁相史晨祀孔庙奏铭孔庙后碑博陵太守孔彪碑鲁相谒孔庙碑平原东郡门生苏衡等题名有道儿君碑宗圣侯奉家祀碑陈叔毅修庙碑赠太师鲁国孔宣公碑重修孔子庙碑宋真宗御制赞并儒臣作诸贤赞碑四畱碑重修孔庙碑杏坛石刻加封大成至圣文宣王诰碑勅赐孔庙祀田碑复圣庙碑庆寿字碑龚邱令庾公德政颂碑峄山秦篆碑孟子庙碑万寿宫碑堌城碑记进香花表石刻薛君项碑于志宁石刻叶公碑壮观碑栖霞阡表碑荆州刺史席尚碑北海相景君碑长史武班碑从事武梁碑郎中郑固碑范巨卿墓碑普照寺唐碑桥亭记碑沈光太白楼碑卫尉卿衡方墓碑浚仪令衡立墓碑杜甫望岳诗石刻麒麟碣三绝碑博陵刘伯言碑北海苑孟兴碑重摹峄山秦碑刘明世造石像记隋文帝建舍利塔碑龙兴寺八分碑龙兴寺碑大云寺碑尧祠碑赵居贞投龙诗刻武成王赞碑南阳桥碑梧台石社碑征士管宁墓碑征士邴原墓碑青州刺史孙嵩墓碑安平相孙根碑苏文忠公石刻秦碑蓬莱阁记碑海市诗刻之罘山石刻成山秦篆丹霞壁石刻云峰山石刻唐府君碑礕石口磨崕碑童子逢盛碑凉州刺史魏元丕碑孝子王裒墓碑玉清宫仙迹碑郑康成祠碑赵文敏三学寺碑元大中大夫焦荣神道碑南武阳功曹墓扉碑莲花漏碑普照寺碑唐校书郎李潜漏泽赋碑欧阳修醉翁亭记碑颜鲁公祠碑石室古篆响石诗碑泰山秦篆碑羊续碑磨崕碑岱岳观双碑阴字碑白龙池题名孝堂山石壁师旷墓碑安期先生祠碑东平宪王苍冢碑冀州刺史王纯碑谷城长张迁颂碑光禄勲刘曜碑小洞庭五太守䜩集碑秋夜小洞庭离䜩序碑郓州谿堂诗碑黄石公祠碑谷城项王墓碑济阴太守孟郁修尧庙碑成阳灵台碑济阴太守张宠尧祠立坛碑成阳令唐扶颂德碑虞帝祠碑三皇庙碑金鄕长侯成碑孔子庙堂碑竹邑侯相张寿碑燕王慕容氏墓碑息心铭石刻黄华老人石刻中宪张成墓碑鲁峻石壁画像武梁祠堂画像不其令童恢阙铭剡令景君阙铭谒者景君墓表麒麟凤凰碑郎中王政碑执金吾丞武荣碑郎中马江碑胶东令王君庙门碑荆州刺史李刚墓碑司𨽻鲁恭墓石刻河东薛棠像碑范阳杨叔恭碑成人班孟坚碑麟台碑铭济州刺史任公屏盗碑光武济阳宫碑侯伯咸墓碑髣山庙碑秦穰侯魏冉墓碑廷尉仲定碑山东通志巻九山东通志卷十之一钦定四库全书山东通志巻十之一巡狩志岱宗古帝王巡行之所有事也我圣祖仁皇帝六飞首驭恺泽旁流考度修禋一本于虞周之精意今皇上恪承令典垂宪万年而玉牒金绳屏置不讲一作一述夐乎弗可及已旧志疎芜阙焉未补惧无以表东方之盛蹟宣昭代之宏规用是辑而増之易之省方诗之时迈礼之升中于天仪制具载乃复于封禅详着之者七十二君之説盖经传未之前闻谨无稽所以崇有则也作巡狩志巡狩志上歴代巡狩唐虞天子五载一巡狩嵗二月东巡狩至于岱宗柴望秩于山川羣后四朝肆觐东后协时月正日同律度量衡修五礼五玉三帛二生一死贽五月巡狩至南岳八月巡狩至西岳十一月巡狩至北岳皆如岱宗之礼归格于艺祖用特夏后氏因之周制十二年一巡狩天子将巡狩类乎上帝宜乎社造乎祢职方氏先戒四方诸侯曰各修平乃守考乃职事敢不敬戒国有大刑及王之所行先道帅其属而巡戒令太驭掌犯较之礼土训氏夹王车而行以待王问九州形势山川所宜诵训氏亦夹王车以上古久逺之事以告王又掌道方慝以诏辟忌以知地俗乗金辂建大旂嵗二月东巡狩至于岱宗柴而望祀山川觐诸侯其方之诸侯先于境首待之所过山川则使祀宗先以三等璋瓒皆以黄金为鼻流酌鬰鬯以礼神次乃校人杀黄驹以祭之每宿舍掌舍设梐枑再重其外则土方氏又设蕃篱旣至方岳先问百年就见之若未满百年八十九十者路经其门则见之不然则否天子乃令太师採人歌谣赋诗以乐播而陈之以观人风俗以审其善恶命典市纳贾陈百物之贵贱以观人之所好恶又命典礼之官考校四时节炁月之晦朔甲乙等日及候气之律吕所用礼乐宫室车旗等制度君臣上下之衣服皆以王者所颁制度考校之诸侯封内有名山大川不举而祭之者为不敬不敬者君削其地有祭宗庙不顺昭穆者为不孝不孝者君绌以爵变礼易乐者为不从不从者君流革制度衣服者为畔畔者君讨有功徳于人者加地进律其诸侯待王之牢礼以一犊既黜陟诸侯乃与之相见于方岳之下筑坛与觐礼坛其坛外为土埒方三百步开四门坛方九十六尺高四尺上为堂下为三等谓之三成成每等高一尺其堂置司盟之神位谓之方明见诸侯之时据郑註司仪及觐礼诸侯之上介各以其君之旗置于宫内以表立位之处乃诏三升坛讫诸侯皆就其旗而立其位郑按明堂位诸公中阶之前北面东上诸侯阼阶之东西面北上诸伯西阶之西东面北上诸子门东北面西上诸男门西北面东上王乃于坛上揖之以定其位其揖之节有三仪与王无亲者推手小下之与王婚姻之亲者平推手揖之与王同姓者推手小举之王既揖定其位诸侯乃进升坛奠玉又按司仪职及郑注云公于上等奠桓圭玉陈摈者五人礼之侯伯于中等奠信珪躬珪玉陈摈者四人礼之子男于下等奠谷璧蒲璧玉陈摈者三人礼之诸侯各奠玉讫降拜又升成拜讫摈者乃延诸侯升堂授王玉讫乃以璧琮行享礼谓之将币诸侯既朝见王讫乃退而自相与盟王宫之伯临之其神主于月必因以祭之其余五月南巡狩至于南岳如东巡狩之礼八月西巡狩至于西岳如南巡狩之礼十有一月北巡狩至于北岳如西巡狩之礼巡狩讫却归每庙用一牛以告至谓之归格于祖祢用特汉光武建武三十年春二月东巡狩幸鲁祭泰山及梁父汉章帝元和二年二月东巡狩至泰山道使使者奉一太牢祠帝尧于济阴成阳灵台上至泰山修光武山南坛兆辛未柴祭天地羣神如故事壬申宗祀五帝于汶上明堂武帝配癸酉更告祠高祖太宗世宗中宗世祖显宗于明堂各一太牢卒事遂觐东后飨赐王侯羣臣因行郡国幸鲁祠孔子及七十二弟子四月还东都庚申告至祠高庙世祖各一特牛诏曰朕巡狩岱宗柴望山川告祠明堂以章先勲其二王之后先师之裔东后蕃卫伯父伯兄仲叔季弟幼子童孙百僚从臣宗室衆子要荒四裔沙漠之北葱岭之西冒耏之类跋涉悬度陵践阻絶骏奔郊畤咸来助祭祖宗功徳延及朕躬予一人空虚多疚纂承尊明盥洗享荐慙愧祗慄诗不云乎君子如祉乱庶遄已歴数既从灵燿着明亦欲士大夫同心自新其大赦天下诸犯罪不当得赦者皆除之复博奉高嬴无出今年田租刍槀又告平原东平等郡太守相曰朕惟巡狩之制以宣声教考同遐迩解释结寃也今四国无政不用其良驾言出游欲亲知其剧易前祀园陵遂望祀华霍东柴岱宗为人祈福今将礼常山遂徂北土歴魏郡经平原升践隄防询访耆老咸曰往者汴门未作深者成渊浅则泥涂追惟先帝勤人之徳底绩逺图复禹𢎞业圣绩滂流至于海表不克堂构朕甚慙焉月令孟春善相丘陵土地所宜肥田尚多未有垦辟其悉以赋贫民给与粮种务尽力农勿令游手所过县邑聴半入今年田租以劝民夫之劳安帝延光三年二月丙子东巡狩辛夘幸泰山柴告岱宗壬辰宗祀五帝于汶上明堂癸巳告祀二祖六宗劳赐郡县隋文帝开皇十四年冬十二月乙未东巡狩十五年春正月壬戌车驾次齐州亲问疾苦丙寅旅玉符山庚午上以嵗旱祠泰山以谢愆咎大赦天下唐开元礼巡狩仪銮驾出宫将巡狩所司承制先颁告于东方诸州曰皇帝二月东巡狩各修平乃守考乃职事敢不敬戒国有常刑驾将𤼵告圜丘宗庙社稷皆如别仪皇帝出宫大备卤簿皆如常仪軷于国门祭所过山川如亲征之礼所经州县刺史县令先待于境通事舍人承制问百年古先帝王名臣烈士皆州县致祭燔柴告至将告将作先于大山下修圜坛四出陛前告三日尚舍直长施大次于外壝东门之内设宫悬乐燎坛之制前一日皇帝清斋于行宫应告之官皆于告所清斋一日近侍之官应后升者及从告羣官诸方客使皆于其所俱清斋一宿诸卫令其属晡后一刻各以其方器服守卫壝门盥太乐工人俱清斋一宿奉礼设御位于坛之东南西向设告官司徒执事者御史奉礼赞者协律郎太乐令望燎位东方诸州刺史县令介公酅公文武九品以上官西方北方蕃客等位并如上幸圜丘仪设告官以下门外位于东西壝门之外道南皆如设次式郊社令帅府史一人及斋郎以罇坫罍洗篚羃入设于位并如常仪执罇罍篚羃者各位于罇罍篚羃之后告日未明十五刻太官令帅宰人烹牲于厨未明四刻太史令郊社令各服其服升设昊天上帝神座于坛上北方南向席以藁秸设高祖神尧皇帝神座于东方西向席以莞设神位各于座首未明三刻诸告官以下各服其服郊社令良酝令各帅其属入实罇罍及玉太祝以玉帛置于篚太官令帅进馔者实诸笾豆簠簋等皆设于馔幔内未明二刻奉礼帅赞者先入就位赞引引御史太祝以下入行扫除如常仪讫各就位皇帝服衮冕乘辂行宫奏请进𤼵内外器服如常仪驾将至谒者赞引各引告官通事舍人引从告羣官东方刺史县令诸方客使俱就门外位驾至大次门外回辂南向初皇帝既升奠玊币太官令帅进馔者诸太祝迎引于坛上各设于神座前设讫谒者引司徒以下降自东陛复位诸太祝各还罇所太常卿引皇帝诣罍洗乐止讫兴皇帝再拜初读祝文讫乐作太祝进奠板于神座还罇所皇帝拜讫乐止太常卿引皇帝进天帝神座前北向立乐作太祝各以爵酌福酒谒者引司徒降复位太祝各进彻豆还罇所奉礼曰赐胙銮驾还行宫皇帝既还大次侍中版奏请解严皇帝改服通天冠绛纱袍乘辂奏请还宫如常仪望秩于山川柴之明日望秩祀于岳镇海渎山川林泽丘陵坟衍原隰将祭所司先为坛于祭所其神皆以尊卑为叙重行南向前三日守官设祭官以下次于东壝之外道南北向以西为上设陈馔幔于内壝东门之外道北南向前二日太乐令设宫悬之乐于坛南设登歌于坛上皆如常仪右校扫除坛内外又为瘗埳于坛北之壬地外壝之内方深取足容物前一日诸祭官清斋于祭所诸卫令其属晡后一刻各以其方器服守卫壝门与太乐工人俱清斋一宿奉礼设祭官位于内壝东门之内道北执事位于道南俱西向北上设御史位于坛下一位于东南西向一位于西南东向令史各陪其后设奉礼位于乐悬东北赞者二人在南差退俱西向协律郎位于坛上在西陛之西东向设太乐令位于北悬之间设望瘗位于瘗塪之东西向设祭官以下门外位于外壝东门之外道南每等异位北向西上设酒罇之位岳镇海渎各山罍二山川林泽俱蜃罇二丘陵坟衍原隰俱散罇二各于坛上南陛之东北向西上设玉篚于罇坫之所设洗于坛南陛东南如常执罇罍篚羃各位于罇罍篚羃之后郊社令帅斋郎以罇坫罍洗篚羃入设于位祭日未明十五刻太官令帅宰人以銮刀割牲斋郎以豆取牲血置于馔所遂烹牲未明二刻太史令郊社令各服其服入设神座各于坛上北方南向席皆以莞设神位各于座首未明一刻祭官以下各服其服郊社令良酝令入实罇罍及玉太祝以币置于篚太官令帅进馔者实诸笾豆簋簠等奉礼帅赞者先入就位赞引引御史太祝与执罇罍篚羃者入自东门当坛南重行北向西上立定奉礼曰再拜赞者承传御史以下皆再拜讫执罇罍篚羃者各就位赞引引御史诣坛东陛升行扫除于上令史祝史行扫除于下讫引就位质明谒者引献官赞引引执事者俱就东门外位太乐令帅工人次入就位谒者赞引各引献官以下入就位立定奉礼曰再拜在位者皆再拜谒者进献官之左白有司谨具请行事退复位协律郎跪俛伏举麾鼓祝奏顺和之乐以㽔宾之均乐三成偃麾戛敔乐止奉礼曰再拜献官以下皆再拜太祝取玉于篚立于罇所谒者引献官诣岳坛升自南陛北向太祝以玉币东向授献官受登歌作肃和之乐以函钟之均谒者引献官进北面跪奠于岳神之座俯伏兴谒者引退北面再拜讫登歌止谒者引献官降自南陛还本位初献官升奠玉币太官令帅进馔者奉馔陈于东门外登歌止太官令引馔入俎初入门雍和之乐作馔至陛乐止馔升南陛太祝迎引于坛上设于神座前设讫太官令以下降自东陛以出太祝还罇所其镇海以下之馔皆祝史迎于坛上设于神座前相次而毕讫谒者引献官诣罍洗盥手洗爵讫谒者引升自南陛诣酒罇所执罇者举羃献官酌醍齐讫乐作谒者引诣岳神座北向跪奠爵兴谒者引献官少退北向立乐止初献官进奠爵祝史各以爵奠镇海以下还罇所太祝持版于神座之右东面跪读祝文讫兴献官再拜初读祝文讫乐作太祝进奠版于神座还罇所献官拜讫乐止太祝酌罍福酒进献官之右西面立献官再拜受爵跪祭酒啐酒奠爵兴太祝帅斋郎进俎太祝减神前三牲胙肉加于俎西向授献官受以授斋郎献官跪取爵遂饮卒爵太祝受爵复于坫献官兴再拜谒者引献官降复位诸祝各彻豆如常讫还罇所奉礼曰赐胙赞者唱再拜在位者皆再拜顺和之乐作奉礼又曰再拜献官以下皆再拜乐一成止谒者进献官之左白请就望瘗位西向立于衆官将拜诸太祝外执篚进神座前跪取玉币斋郎以俎载毛血等各由其陛降坛诣瘗塪以物置于塪讫奉礼白瘗塪东西各四人寘土半塪谒者进献官之左白礼毕遂引出赞引引执事者以次出又赞引引御史太祝以下俱复执事位奉礼曰再拜御史以下皆再拜讫出赞引引工人以次出其祝版燔于斋所肆觐东后望秩之明日肆觐东后于告至之前刺史县令皆先奉见如常将作先于行宫之南为壝宫方三百步面一门为坛于壝内三分壝二在南壝方九丈六尺高四尺四出陛前二日太乐令设宫悬之乐于坛南如殿庭之仪前一日尚舍铺御座于坛上近北南向又设解劒席于南陛之西南守宫于门外量设百官次文东武西以北为上东方刺史县令次于文官之南蕃客次于武官之南所司陈路于坛南如常典仪设羣官板位文官一品以下九品以上位于坛东南每等异位重行西面以北为上武官一品以下九品以上位于坛西南当文官每等异位重行东面以北为上东方刺史县令于坛南三分庭一在南每等异位重行北面以西为上若有蕃客则位于刺史之西每国异位重行北面以东为上设典仪位于南陛之东赞者二人在南差退俱西南北上奉礼设门外位文官一品以下九品以上位于门东每等异位重行西面武官一品以下九品以上位于门西每等异位重行东面俱以北为上设陈方刺史县令位于文官之南每等异位重行西面以北为上蕃客位于武官之南每国异位重行东面以北为上其日未明三刻诸位各以其方器服量设牙旗于壝外四面未明一刻诸位各勒所部列黄麾大仗屯门及钑㦸陈于壝内如殿庭之仪羣官及刺史以下集各就次服其朝服蕃客集次各服其服侍中版奏请中严近使陈于行宫门外诸侍卫之官各服其器服符宝郎奉宝俱诣行宫门外奉迎典仪帅赞者先入就位吏部兵部主客户部及羣官客使俱出次通事舍人各引就门外位刺史县令俱执贽通事舍人引就门外位其余当土常贡之物并盛以篚其属执之列于县令位后通事舍人引文一品以下九品以上先入就位侍中版奏外办皇帝将出仗仪太乐令令撞黄钟之钟左右五钟皆应协律郎举麾工鼓柷奏太和之乐皇帝服衮冕乘舆以出曲直华盖警跸侍卫如常仪皇帝入自北壝门由北陛陞坛即御座乐止乗舆退其羽仪华盖仍侍于御侧通事舍人引东方刺史以下入就位鸿胪引蕃客次入就位初刺史入壝门悬下举麾舒和之乐作至位立定乐止典仪曰再拜赞者承传执贽者俱跪奠贽兴在位者皆再拜讫跪取贽兴侍中前承制降诣刺史东北西面立称有制蕃客则客人承㫖宣勅刺史以下皆再拜宣制讫又再拜户部引诸州贡物两行各入于刺史位前东西陈之龟为前列金次之丹漆丝纩四海九州美物重行量陈于后讫执物者各退立于东西厢文武前侧立通事舍人引刺史为首者一人执贽诣解劒席解劒脱舄执贽兴舍人接引升坛诣御座前北面跪奏称具官臣某姓名等敢献壤奠遂奠贽俯伏兴又舍人跪奉以东授所司舍人引刺史降诣解劒席跪佩劒纳舄兴通事舍人引复北面位初为首者奠贽通事舍人引在庭者以次奠贽于位前讫各俯伏兴引退复位讫刺史以下俱再拜户部尚书进诣阶门北面跪奏称户部尚书臣某言诸州贡物请付所司俯伏兴侍中前承诏退称制曰可尚书退复位所司受贽其执贡物各进执物所司引退俱出东门初刺史将朝中书侍郎以诸州镇表方别为一案候于西门外给事中以祥瑞案候于东门外俱令史綘公服对举案侍郎给事中俱就侍臣班初刺史将入门中书侍郎降引表案入诣西陛下东面立给事中降引祥瑞案诣东阶下西面立刺史将升奠中书令黄门侍郎俱降立于阶下刺史执贽升陛中书令黄门侍郎各执所奏之文以次升初户部尚书令退复位讫中书令前跪奏诸方表记黄门侍郎又进跪奏祥瑞各还侍位侍郎与给事中引案退司仪曰再拜赞者承传文武羣官刺史以下及诸国客俱再拜讫通事舍人以次引北面位者出就门外位侍中前奏称侍中臣某言礼毕俯伏兴还侍位皇帝兴太乐令令撞㽔賔之钟左右钟皆应太和之乐作皇帝乘舆降自北陛警跸侍卫如来仪入行宫乐止通事舍人引东西面位者以次出设㑹如元会之仪考制度朝觐之明日左右丞相以考制度事奏闻命太常卿採诗陈之以观百姓之风俗命市纳贾以观百姓之所好恶命典礼考时月定日同律观礼乐制度衣服正之山川神祗有不举者为不敬宗庙有不顺者为不孝不孝不敬者则长官黜以爵革制度衣服者为叛叛者长官有讨有功徳于百姓者加爵赏五月南巡狩至于南岳如东巡狩之礼八月西巡狩至于西岳如南巡狩之礼十有一月北巡狩至于北岳如西巡狩之礼归格于宗祢用特如别礼若告封禅如别仪时巡秩祀尚书东巡狩至于岱宗柴望秩于山川礼天子祭天下名山大川五岳视三公四凟视诸侯宋真宗大中祥符元年封禅礼毕诏加号泰山天齐王为天齐仁圣王五年加上曰天齐仁圣帝命学士晁迥撰天齐仁圣帝碑铭其辞曰臣闻结萃为山丽无疆之厚载升名曰岳表奠服之崇丘至若根一气以混成嫓四时而首出作镇东夏寔惟岱宗辨乎五方设位冠配天之大画为八卦建标当出震之区邃深连空洞之宫翕习号神灵之府夫其魁甲艮象握制坤轴嶾嶙碕礒穹崇岧嶤天门路界于郁苍日观势临于杲曜列仙遯迹存栖真之石闾永命储休閟与龄之金箧滋殖百卉函育庶类畜泄雷两吐纳风云封之所以合元符登之所以小天下近缀梁社逺瞩秦呉控压海沂襟带洙泗邹人所仰鲁邦是詹肇生物之化权盖頥贞之夀域也古先哲后诞膺骏命披皇图稽帝文告成功申大报昭姓考瑞刻石纪号自无怀氏迄唐明皇登封展采布在方册者罔不于兹矣开元十三年始封神曰天齐王礼秩加三公一等绵歴五代寂寥无闻爰暨皇朝勃兴嘉运叶百姓与能之望应真人革命之秋太祖皇帝总英雄鞭挞宇宙勤劳四征削平多垒方混一于寰中太宗皇帝纂隆洪绪懋建皇极斟酌道徳统和天人乃绥怀于海外然而艰难创业緼畜贻谋勒崇奋炎将底绩而未暇开先遗大知奕世而有归粤惟崇文广武感天尊道应真佑徳钦明上圣仁孝皇帝陛下承鼎足之基格盂安之世显仁以育物广孝以奉先宣洽重熈财成庶政弭戎息旅抚柔要荒乘国步之宻清宅天衷于醰粹因之以丰懋加之以康阜席庆宗庙之重游心帝王之术长辔逺御大道坦夷天衢于是嘉亨德教于是乎渐被戴日戴斗聿遵朝聘之期太平太䝉尽入车书之域垂衣在上击壤在下得以畴咨俊茂博访幽隠讲求典礼包举艺文接千嵗之统可炳仪于封祀当万物之盛宜昭告于神明然犹务谦尊而益光体健行而不息冲晦藏用渊黙思道俄而天休震动上帝顾怀真箓洊臻灵心有怿总集峻命觉悟烝黎踰金简玉字之文等河图洛书之宝承是秘检𤼵为蕃釐霈泽开荣普天受赐新建元之号易通邑之名茂昭降祥耸动羣聴是时东土耆老凑阙廷以上书南司宰辅率官师以抗表愿循考古之道焕𤼵升中之仪弗获固辞乃狥勤请且以増覆载之高厚扬祖宗之纯懿也储峙供亿悉出于县官经启营缮不烦于民力大中祥符元年冬十月具仪制严仗卫陈属御隮介丘斋心服形奉符行事羣司奔走百礼修明集巉巖之巅凌颢英之气坛壝清肃牲器纯备玉币式叙樽彛在列奠献克谨皦绎用张晏娭交三神之欢陟配崇二圣之位举爟火升高烟示瑶牍以环观建云台而特起社首之礼抑又次焉咸秩无文奉行故事朝会赦宥涵濡盪涤采舆诵求民瘼旌前烈衍徽章参用王制着明皇绩大猷克集神实幽赞故自始及末见象日昭史氏之笔殆不停缀则有非烟纷郁太阳晏温仙芝无根菌蠢以含秀醴泉无源毖涌而善利灵辉休气嘉谷奇木鳞介之宗长翔游之品类表异骈出旷代絶伦岂非受职修贡𤼵祥介福之征乎人谓是山崇冠羣岳功侔造化斯不诬矣国家稽虞书四巡之首原汉氏五祠之重述宣邦典申严祭法奉正直聪明之徳罄精䖍嘉栗之诚为民祈福与国均庆封峦之后复増懿号曰仁圣天齐王盖以形容灵造举褒崇之礼也名称之义大矣哉化工生物之谓仁至神妙用之谓圣登隆显赫亦云至矣复思严饰庙貌彰灼威灵责大匠之职议惟新之制于是命使属役协辰僝工庀卒徒给财用兴云锸运风斤程工物以致期分国工而骋艺规画尽妙乐劝忘劳踰年而成不愆于素栋宇加宏丽之壮像设贲端庄之容凡所对越肃恭逾至四年春举汾阴后土之祀成天地合荅之礼宪章明备上下交感纯嘏既钖大赉施及圆首方足式歌且舞猗欤间嵗顺动焜煌景铄而皆拟圣明之述作从英茂以飞腾灼叙庆灵奉扬殊贶纪诸盛节悉以命篇布日星之华配云雨之润并刋鳯藻散跱龟趺播洋溢之颂声垂极蟠之能事而志求象罔顺拜崆峒辟衆妙之门广列真之宇非止卜永年于郏鄏是将纳雅俗于华胥者也又以太乙五佐本乎天太宁五镇本乎地其位参两鸿名可齐特尊列岳咸加帝号由是奉升泰山之神曰天齐仁圣帝乃命案驰道之东偏直宸居之巽位辟地经始别建五岳帝宫以申崇尚之礼焉御制奉神述诏中书召侍从之臣谕以制作之本意观夫圣文之梗概以为岱镇之大辅于柔祗动植之所蕃息原源之所滋液至灵允宅阴隲攸司钟戬谷而有征繄黎元之是赖旧史具载前王式瞻着册封之典严祀祠之礼増奉邑之数申樵苏之禁皆以仰不测之明威显无方之妙迹也方今兵革偃戢华夷㑹同嵗获顺成物无疵疠率由丕应𠖇助永图固当稽彼前闻进其尊称谓乎唐虞曰帝商周曰王夫商周之王爵人臣而有素唐虞之帝奉神道而何疑况其容卫等威冠裳制度极徽数以宿备宜明艶以相符因而成之礼无违者愿延景祐普及含生至乎哉声动睿辞无私广大坦然明白之理沛然利泽之徳曲成司牧俾臻富夀有以见圣人之情矣遂志勒石徧立于五岳庙庭从近臣之议也是嵗冬并命使介分诣诸岳定吉日饰有司皇帝被法服御朝元殿礼行乐作而临遣之持节受册衮冕相继次叙而出观者如堵且叹文物声名之盛未尝有也使者奉诏讫事率叶素期于穆宏观夐超千古矣越明年诏五臣撰辞各建碑于岳庙而臣浸渍皇泽涵泳清徽偶集凫鴈之行遂尘龙鳯之署预承纶㫖强叩芜音曷胜眷奖上以庆幸宣明盛礼叨奉册于秦城润色贞珉玷弥文于鲁岳荷辉荣之稠叠愧才学之空虚燥吻濡毫谨为铭曰节彼泰山蟠亘大东一气凝神五岳推雄势并凫峄秀出龟蒙崛起海表目为天中高摩霄极俯瞰旸谷神策斯秘昌图可卜物性钟仁民居获福鲁邦是常盛徳在木百灵渊府三宫洞天稷丘真隠芝童列仙白鹤方驾飞龙命篇宅其胜境㡬乎大年岳长曰宗嵗交曰岱仰止巉岩奠兹持载夀域既优神聪有赉祷祀诞隆寅威如在千载兴运八纮开基武功盪定文教缉熙封禅缛典祖宗制宜逮夫圣嗣方毕宏规惟帝奉符惟神佑徳茂绩其凝皇猷允塞嘉徳沓臻鸿元靡测芃芃丰衍元元滋息于赫灵庙控带名区有诏改作俾受全模协心董役丰资庀徒技殚功倍雷动星敷大厦咸新羣黎改观窱靓深峥嵘轮奂肃穆威容洁清几案钦修允宜肹蠁攸赞功懋天作泽从云游式谐民望昭报神休殊号斯荐前古匪俦庶安亿兆岂止怀柔天帝之孙复升以帝出乎震宫临乎日际事固莫京理亦潜契树此翠碑腾芳百世国朝盛典圣祖仁皇帝康熙二十三年甲子春二月翰林编修曹吏科掌印给事中王各疏请东巡诏廷臣集议谨按翰林院编修曹题为恭请皇上登封岱宗以告成功以昭盛徳事闻祀典国之大事帝王事天明事地察于是乎神祗降福人民恱豫庆流久逺古者有常祀有特祀礼曰天子祭天地四方山川五祀嵗徧焉此常祀也四时举行之礼也书曰嵗二月东巡狩至于岱宗柴望秩于山川此特祀礼司马迁所谓每世之隆则封禅答焉者也三五以来昭姓考瑞必以其成功告于上帝考封禅书及班固应劭服䖍诸儒所言泰山五岳之长神灵所聚因高崇天谓之封就广増地谓之禅明受天地之所命功成事遂有益于天地若高者加高厚者加厚阴阳和万物序刻石纪号高世比徳于九皇甚盛典也逮秦汉唐宋之主有事岱宗者皆勒兵十数万创立宫殿更起明堂辟雍劳民费财失对越之意后世议者遂不敢申明其礼独详于一嵗中祈年报赛之常祀不知祀天一也而礼有大小帝王受命于天左右相之黙成其功业故因名山升中与天相见报受命之无负因之燔柴肆祀以荅幽赞明欲其精神通于真宰使神祗各率其职佑我皇极光我泰阶天人之际感召甚微其为典礼至尊至重洪惟我太祖高皇帝诞膺图箓太宗文皇帝受宝握符世祖章皇帝抚有区夏大命虽定而天下未宁人心未靖三孽伏于方镇海宼跳梁东南此乃上帝神灵眷顾笃佑皇上留遗艰难昭宣至徳神功开大一统之业垂裕于万世也伏见皇上睿谋独运动与天契决机制胜扫荡都尽台湾逋宼詟威归化纳土稽颡穷海万里廓清无外皇上圣徳高深期臻上理虽六合同风而孜孜不已政化翔洽流于无垠三光五行昭精布序年谷顺成声教四讫闾阎安生乐业共见太平而奉琛职贡梯山航海而来者不可胜数猗欤盛哉古帝有功徳者莫过于黄帝黄帝上元甲子贞元运会考定星歴建天地神祗物类之官制作度数合符造化由是封峦勒成遂开宇宙文明之象汉武帝不得其时则以十一月甲子朔冬至应之而数千年之景运适恊于今日功成治定之后则统天之纪应地之时而立人之极端在今日矣愚窃谓皇上以精一执中为奉若岂乐于泥金刻石铺张扬厉之文然而上帝之命不可不报山川百神之助不可不荅而运世之本开基之功徳不可不纪诚宜稽古礼文润色鸿业勿惮登陟之劳亟议告成之典考汉唐之仪注行之简易顺承大庆维新庶政为生民钖福为奕叶储休光昭祖宗之洪烈休徳将见瑞应洊臻颂声洋溢与黄帝之时同其盛美矣于嵗首即怀此念虑蹈越位之罪既而惟之受恩深重报称无由而敷陈经史导扬徳化之职也拳拳之诚冒凟宸聴奉㫖九卿詹事科道㑹议具奏吏科掌印给事中王题为请倣古帝之巡狩以勤民事以光圣治事仰见我皇上乗泰运之始出维新之治屡颁上谕戒饰臣工疏通仕路皆轸念民生期登熈隆至意也诚徳嫓尧舜功迈汉唐矣方今四海昇平要荒向化正观风问俗劝课农桑之时读舜典所载嵗二月东巡狩至于岱宗柴望秩于山川肆觐东后窃惟其意岱宗居五岳之首东方为生气之先二月乃东作之始燔柴祀天因所至而祭告之至其协时月正日同律度量衡盖皆为民事也故载之于书令后世倣其意而行之我皇上念切民瘼求登殷阜必以农功为先务请倣虞帝之制巡幸东方察闾阎之利病问风俗之厚薄设祭方岳以祈年丰又闻泰山出云不崇朝而雨天下是圣帝一祷即泽沛万方矣诗云以祈甘雨以介我稷黍以谷我士女此之谓也且东岳宻迩孔里见史册所载汉高之鲁以太牢祀孔子后世美其开一代之文治倘开基之功徳不可不纪宜亟议告成之典等语又科臣王疏称巡幸东方察闾阎之利病问风俗之厚薄设祭方岳以祈年丰又闻泰山出云不崇朝而雨天下圣帝一祷卽泽沛万方矣且东岳宻迩孔里见史册所载汉高至鲁以太牢祀孔子后世美其开一代之文治倘御辇所届观见车服礼器亦古今鉅观而皇上右文之至意载之史册诚千古不易见之盛事读史记封禅书内云上古封禅者七十二君皆荒唐无稽至秦皇汉武倣而行之不过耀徳张功后世鄙焉我皇上徳接精一之传博稽羣书上法虞帝行燔柴之礼不袭封禅之事是圣徳神功光昭万世等语伏察封禅之说不着于经书传言舜至岱宗燔柴以祀天原非封禅唐虞三代以前开基之功徳不可不纪宜亟议告成之典等语又科臣王疏称巡幸东方察闾阎之利病问风俗之厚薄设祭方岳以祈年丰又闻泰山出云不崇朝而雨天下圣帝一祷卽泽沛万方矣且东岳宻迩孔里见史册所载汉高至鲁以太牢祀孔子后世美其开一代之文治倘御辇所届观见车服礼器亦古今鉅观而皇上右文之至意载之史册诚千古不易见之盛事读史记封禅书内云上古封禅者七十二君皆荒唐无稽至秦皇汉武倣而行之不过耀徳张功后世鄙焉我皇上徳接精一之传博稽羣书上法虞帝行燔柴之礼不袭封禅之事是圣徳神功光昭万世等语伏察封禅之说不着于经书传言舜至岱宗燔柴以祀天原非封禅唐虞三代以前实无登封故事科臣王疏称封禅之礼后世鄙焉编修曹请封禅以告成功之处无庸议又王疏称请倣虞舜巡幸东方察闾阎之利病问风俗之厚薄设祭方岳以祈年丰汉高至鲁以太牢祀孔子后世美其开一代之文治恭惟我皇上博综经学𢎞阐心传重道崇文千古莫并且轸念民依省方问俗銮舆所至训饬官方特加蠲赈此皆勤民重农至意如皇上巡问民俗经过泰山阙里应倣行虞舜燔柴汉高祖祀孔子礼致祭等因奉㫖着候㫖行应行典礼该部即详察具奏秋九月圣祖仁皇帝稽古东巡十九日壬午昧爽𤼵徳音肆赦天下诏曰帝王诞膺景命统御万邦道重观民政先求瘼是以虞廷肆觐肇举省方周室怀柔式歌时迈诗书具在典制丕着朕仰荷天休纉承祖烈抚兹兆庶期底时雍夙夜孜孜懋求治理以富以教靡敢怠遑犹虑蔀屋艰难罔由上达故于直𨽻郡县周览巡行勤施补助更念山左等䖏土宜俗尚不加循省曷克真知矧厯逢甲子世际昇平聿图泰运之恒新在措芸生于豫大乗时命驾咨彼民依但乐利祗慰夫一方而徳泽未敷于九有朕心歉焉用是特昭公普以𢎞仁庶奏諴和之盛治一江南浙江江西湖广省分自用兵以来供应繁苦宜加恩卹康熙二十四年所运漕粮着免三分之一一自康熙十三年起至二十二年拖欠漕项钱粮着自康熙二十三年起每年带征一年以免小民一时并征之累东巡经过地方宜俱加恩卹着将康熙二十四年应征丁银尽行捐免一泰山经过致祭其四岳四渎等祀应遣官致祭察例举行一凡官吏兵民人等有犯除十恶等罪不赦外其余自康熙二十三年九月二十四日昧爽以前死罪军罪以下已𤼵觉未𤼵觉已结正未结正咸赦除之有以赦前事告讦者以其罪罪之一直𨽻各省修理文庙银两照旧存留以供整葺一直𨽻各省解费脚价银两仍复存留照额支给一祭祀行香习仪及祈晴祈雨乡饮酒礼等项银仍复存留以供支用一岳镇四渎庙宇倾頺者该地方官设法修葺以昭诚敬一内外文武官员现应议䖏者俱着寛免一内外文武大小各官除各以现在品级已得封赠外凡授职陞级及改任者着照新衔封赠一各处孤贫口粮已复存留经管地方务须从实给散以赡穷独于戏时臻熙皥弥隆寛䘏之恩户乐清宁丕笃绵长之庆布告天下咸使闻知凡经过地方各有加恩自亲王以下宗室觉罗内大臣侍卫内务府武备院上驷院銮仪卫各官及各旗䕶军綂领前锋綂领等官至各衙门扈从官及各执事人员俱预行𣲖出接次随行驾发京师日卤簿大驾陈设如常仪随从不随从王以下文武各官各跪送随行如常仪所过鸿胪寺官先期传知百里以内地方官率本地乡绅士民迎于十里之外本地镇守满汉官军整队伍迎于十里之外分文武东西候驾至跪迎送如常仪十月壬寅至于岱宗躬祀东岳前期太常寺用白纸煳版黄纸镶边墨书祝版不书御名太常寺官具补服捧送庙中安设祝案上其神位前陈设礼神制帛一圆降真炷香一炷黄速香一觔白磁爵三牛一羊一豕一登一铏二簠二簋二笾十豆十酒一尊烛二对灯十盏陈设毕礼部太常寺堂官奏请皇帝具礼服陞辇仪仗全设扈从王以下内大臣侍卫文武官三品以上及地方文官知府以上武官副将以上俱朝服陪祀其余文武各官俱于行宫前两旁朝服跪送皇帝入庙至二门降辇赞引官对引官恭导皇帝入殿中门至拜位前立典仪唱执事官各司其事赞引官奏就位皇帝就拜位立典仪唱迎神赞引官恭导皇帝诣香案前立司香官捧香盒跪进于皇帝右赞引官奏上香皇帝举炷香上炉内又三上瓣香毕赞引官奏旋位皇帝旋位立赞引官奏跪叩兴皇帝行二跪六叩头礼陪祀王以下各官俱随行礼兴典仪唱奠帛行初献礼捧帛官至神位前奠帛三叩头退次捧爵官至神位前立献爵毕次读祝官至祝案前一跪三叩头捧祝版跪案旁祗候赞引官奏跪皇帝跪王以下各官俱跪赞引官赞读祝读祝官读祝祝文曰朕惟五岳视三公而泰岱为之长古帝巡行时迈所过名山大川必按图职方敬修祀事昭垂典礼自昔为隆是以虞史着望秩之文周诗有怀柔之颂朕荷天眷命罔敢宁居省俗观风勤求民隠爰以良月至于岱宗惟神屹峙东方育成庶类天齐巨镇功开万物之先日观崇标尊为百灵之府吉蠲用享䖍事惟诚宣气布和徧神庥而沛泽始元启泰翊景运以征祥祗荐馨香神其歆鉴读毕捧祝文至神位前跪安帛匣内三叩头退赞引官奏叩兴皇帝行三叩头礼兴王以下各官俱随行礼毕典仪唱行亚献礼捧爵官献爵于左如初献仪典仪官唱行终献礼捧爵官献爵于右如亚献仪典仪唱送神赞引官奏跪叩兴皇帝行二跪六叩头礼王以下各官俱随行礼兴典仪唱捧祝帛恭诣燎位捧祝帛官至神位前跪捧祝帛三叩头司香官跪捧炷香不叩依次捧送燎位皇上转立东旁候祝帛香过还位立祝帛焚半赞引官奏礼毕皇上陞辇还行宫不陪祀文武各官俱于行宫前排班跪迎候驾过各退御书庙额曰配天作镇既登岱十月十一日大学士明王奉谕㫖朕夙夜孜孜勤求治理深宫宁处轸念闾阎诹吉时巡省观民隠经行所至登于泰山至圣遗迹缅然如睹一览衆山临眺九有洵足揽天下之胜察造化之奇援笔濡毫书成普照干坤四字可于孔子小天下处建亭悬额复书云峰二字可于极顶处磨厓勒石其本年香税免解该部用以鸠工庀材䖍修泰山顶上各庙应行事宜尔㑹同该抚确议具奏驾至江南囘銮躬诣阙里致祭先师孔子讲书于诗礼堂复遣亲王致祭元圣周公驾还京师不随从王以下文武各官朝服跪迎如常仪二十八年正月圣祖仁皇帝南巡谕朕閲视河工巡省地方恐有司烦劳百姓着行令该督抚严饰地方官所过道途停止修治至山东躬率文武诸臣望岱宗扈从诸臣奉谕㫖朕巡歴所至再经岱麓重瞻祠宇询其庙祝知香火荒凉日用难给岱顶诸庙亦复如之念泰山为五岳之长载在祀典有功社稷不宜使之渐就寥落合将每嵗香税钱粮内量给数百金使上下岳庙与元君诸祠守祀者得有资赖晓夜尽心兼可时加修葺以壮往来观瞻示朕崇祀之意尔诸臣即与山东巡抚藩臬㑹议以闻正月十五日山东巡抚钱珏奉谕㫖朕轸恤民隠载举时巡懋宣徳化勤求疾苦比至山东所经城邑百姓扶老携幼夹道欢迎朕问及连嵗顺成民生少得安业第思百姓足则国家克裕若期比户丰盈必以蠲租减赋除其杂𣲖为先迩年以来各省地丁钱粮已经节次豁免山东地丁正赋意欲来嵗蠲除兹因巡幸至此特先谕该抚速行晓示日传三百里遐村僻壤咸使闻知以副朕省耕问俗之意特谕驾入江南境閲视中河至浙江㑹稽山由江宁府囘銮三十八年圣祖仁皇帝南巡前期谕朕抚驭寰区四方无事独淮黄两河为患屡遣大臣督理竟无成功今诸臣请朕亲临指示因命择吉南行亲加详勘至于呉越襟带江湖亦为省耕励俗凡来往所需诸物俱由京师备办即沿途日用亦令各该衙门照时价採买并无纎毫扰民倘官吏有私行𣲖取者察出即以军法从事其扈从大小官员随行仆役横生事端一併从重治罪凡所经行地方百姓不必回避照常贸易耕耘行令该督抚示谕各府州县驾𤼵京师由水路经山东境至江南清河临视隄防至浙省复经山东境囘銮五月初六日户部奉谕㫖朕巡省民生风俗南至于江浙兹以返跸行经山东縁途延见父老谘询农事幸今嵗雨旸时若二麦继登小民可以无忧粒食但前年被灾泰安等二十七州县生计尚未丰盈宜更加恩休养所有康熙三十六年未完地丁银米俱着免征其三十七年应征钱粮原因灾伤令于三十八年完纳今念一嵗之内竝输二嵗之租恐物力艰难未能兼办着分作三年带征以示寛恤尔部移文该抚转饬有司明白张示务使穷乡僻壤均沾实惠以无负朝廷曲轸民依至意倘有不肖官吏私征侵蚀致上泽不下及者察出定治重罪尔部即遵谕行特谕四十二年圣祖仁皇帝南巡閲河至山东泰安州祭岱遣领侍卫内大臣于岳庙致祭正月十六日户部奉谕㫖朕甲子己巳两次南巡路经东省见民生丰裕士庶共庆近来淮黄告成朕不辞逺涉减从轻行待旦而兴夜分乃寐再经齐鲁存问民生休戚似不及甲子己巳朕深憯怛痌瘝之在抱也若闾阎蓄积有余即遇有水旱亦不致困苦今特加恩蠲恤用𢎞爱养朕所经过地方徳州平原禹城齐河歴城长清恩县夏津武城馆陶临清清平博平堂邑聊城东阿阳谷夀张滕峄二十州县康熙四十一年未完地丁钱粮着通行蠲免济南府属之海丰利津霑化兖州府属之宁阳滋阳泗水金乡单曹郓城曲阜费十二州县去嵗农収歉薄四十一年未完钱粮亦通行免征其去嵗曽被水灾者东平新泰䝉阴沂州沂水莱芜六州县康熙四十二年地丁钱粮已经全免外四十一年未完钱粮亦俱着全免其泰安郯城鱼台汶上嘉祥鉅野济宁七州县虽未成灾四十一年未完钱粮俱着蠲免四十二年地丁钱粮着分三年带征尔部即移文该抚董率各州县有司详慎奉行务令人霑实惠户有余藏以称朕重期黎元殷阜之至意有不肖官吏侵蚀私征者察出定从重治罪尔部即遵谕行特谕驾入江南境沿途閲视河防至浙省由江宁府囘銮以河工告成大沛恩膏颁诏天下四十四年圣祖仁皇帝南巡閲河由山东入江南境临视河工至浙省由江宁府复经山东境囘銮闰四月二十日山东巡抚赵世显奉谕㫖朕因四方无事车驾南巡得访民情深知利弊囘舟山左见麦秋大熟民无菜色朕心甚慰凡銮舆所临加恩宥过企望刑期无刑也东省前嵗俭収衣食惟艰所以犯法者衆尝念临下之道惠化为先原情之仁含育在宥是宜悉除愆咎尽起枯沈可将山东所属地方人犯亦照江南浙闽恩例概从末减自康熙四十四年闰四月二十日以前凡罪犯诏欵不应赦者不赦外其余死罪以下已𤼵觉未𤼵觉俱着减等𤼵落四十三年秋审奉㫖监候缓决者一併减等𤼵落仍开具人数奏闻但山东人性彊悍轻生为盗者颇多尔等不时训诲教养以副朕爱惜人命之至意颁示六府晓谕阖省特谕圣祖仁皇帝南巡笔记康熙甲子春日有以时值上元请行封禅又巡狩燔柴诸典礼者夫朕凉徳菲躬临御海㝢迩年以来水旱兵戈民亦劳止虽邀天庇佑四海荡平万姓乐业实未有丰功伟烈足以昭示来兹何敢效法前人铭功纪徳至于巡狩古天子所以周省侯国使诸侯肆觐明堂考其政绩今天下之权綂一于内督抚之贤不肖朕皆得而知之又无事于巡狩之名也惟是近畿郡邑屡经巡幸补助时施而东南黎民风俗尚未周知乃于秋九月陈请两宫暂违定省二十八日出京师经河间过徳州閲济南城观趵突泉题曰激湍百姓遮拜马首户口繁盛比屋可封昔称临淄之间肩相摩毂相击者今尚有遣风焉十一日至泰山石径崚嶒缓步登陟四十里御障崖瀑水悬流五大夫枯松犹在巖畔或亦后人继植者入南天门扪秦时无字碑至孔子小天下处真可収罗宇宙畅豁襟怀题普照干坤云峰诸字宿泰山巅月色清朗赋诗遣兴来日登日观峰㸔扶桑日出下山祀于岳庙岳为五方之长𤼵生万物故躬祀之为苍生祈福十三日雨雪驻䝉阴县侍臣云明日小雪喜其应候诘朝雪霁望蒙山峰顶半入云雾或隠或现其上石衣土人攀缒取之名蒙山顶上茶尝考四川雅州有䝉山五峰极高峻上产甘露茶世所传者或雅州之䝉山也渡沂水取鱼既多且鲜因遣使驰进两宫以志思恋之怀葓花舖青淮之界居人辐辏十八日𤼵宿迁县閲黄河北堤岸一百八十里频年水患工役浩繁民俗罢敝不若山左之庶饶渡河过清浦淮安府商贾往来舟楫如织宝应县高邮州邵伯镇皆以湖水泛滥未复故道居人草屋临流牀灶半在水中朕甚悯焉登岸步行十余里亲察水势召集耆老秀才细访其故皆云自海口壅塞水无所归二十年来田畆已成巨浸赋诗纪事思所以拯济之二十三日抵维扬市肆繁华园亭相望游平山堂天宁寺百姓持香夹道意甚诚敬平山堂乃宋臣欧阳修所建修以文学侍从之臣出知扬州为政之暇优㳺谈䜩传为佳话故朕诗有文章太守心偏忆之句二十四日将由仪真幸江宁府忽遇顺风可以速达京口遂乗沙船顺流而下波恬浪静瞬息七十里沙船江中战舰也自岳州长沙用兵以来多得其力今河海清晏当时战具仅供渡江之用然安不忘危朕于此时未尝不念艰难用武之际次早登金山孤峦隠岫屹峙大江中飞阁流丹金碧照灼更有一峰离立曰善才石郭璞墓在其西上有妙高台留云亭朝阳洞下有中冷水称天下第一泉朕率扈从诸臣一一探眺纵目千里题江天一览四字并赋二诗竹林禅院在镇江府城南五里曲径逶迤茂林修竹高者四五丈大者围尺青叶碧枝阴森崖谷实北地之所未有晚而登舟扬帆丹阳县常州府无钖县俱未及泊一昼夜行三百六十余里达姑苏舟人云从无如此之速者二十七日由枫桥入阊门登城閲视士民观瞻莫不忭舞有献赋颂者是日驻跸城中念执事人役辛勤逺来徧赏白金聴其各带方物以示体恤二十八日囘銮过虎邱山不甚高亭榭阑槛布满其上千人石高下可容千人传为生公讲经处故旁有㸃头石劒池在夹崖中殊可观平逺堂俯矙虎邱之背田畴林木望若错锦苏民仍列酒坊茶肆各安生业管絃竞奏觉有昇平景象然从事纷奢罔知务本未若东北风俗之朴实耳夜坐舟中与侍臣高士奇探论古今兴废之迹或论尚书左传及先秦两汉文数篇或谈周易或赋一诗每至漏下三十刻不倦日以为常盖诗书意味深长不似耳目之好易于烦厌也舟过无钖县游钖山观惠泉石甃八角池水色渟泓味较玉泉逺不相及不知前人何以称之为第二泉二十九日由丹阳县陆行初一日过句容县蜿蜒石堤数十里抵江宁府雨花台在城南登之则江山城郭歴歴可见报恩寺规制𢎞壮宝塔九级金碧琉璃尽镂梵相结构之巧殆竭人工非前代内帑所修不能至此城中阛阓充实烟火万家景物太平昔称六朝佳丽今亦不减大都也明日祭明洪武陵见其頽废勅地方官禁䕶之过明故宫仅存遗址不禁慨然作过金陵论并赋一诗登观星台望后湖题旷观二字又明日再遣使进两宫方物閲镇将射于教塲颁赐扈从诸臣币帛督抚御衣初四日𤼵江宁府泊燕子矶峭壁临江亦有胜致初十日閲高家堰堤工望洪泽湖汪洋千顷复由河南岸行一百八十里过桃源县十一日渡河至宿迁次日驻跸葓花舖自剡沂州取道东兖渡沂济祊汶泗诸水泗水出陪尾山下泉林寺侧石穴吐水衆泉俱导古树成林有石碑刻子在川上处然阙里志载孔子观川亭在尼山宣圣庙侧未知孰是十六日长至节天气晴煖无朔风祁寒扈从诸人莫不欣喜十七日过少昊陵颜子林驻跸曲阜县南十八日黎明祀于阙里斋心穆穆若有所见礼毕坐诗礼堂命孔氏子孙讲周易大学徧观车服礼器及汉唐碑版桧树在大成门内古榦苍然苔藓润泽真灵蹟也敬想至圣道冠百王前代留金银器具皆人力可办独以仗前曲柄龙盖留庙中并书万世师表四字过阙里诗古桧赋出北门酾酒孔子墓下伯鱼墓在孔子墓东十余步子思墓在其前西有子贡庐墓之所左有宋真宗驻跸亭林中奇树葱郁未可计数行三十里驻跸兖州府杜甫所谓浮云连海岱平野入青徐是也念周公制礼作乐道接文武顷过曲阜未得躬谒庙庭特制祭文遣亲藩代祀之遂由汶上东阿高唐至徳州亟欲定省两宫兼程而归是行也往返数旬所歴山东江南诸郡县日以周谘民隠体察吏治为首务行道之顷复得览其山川慿弔古蹟至于地方利弊则将有以斟酌损益焉率笔记之示朕之不徒事游豫也山东通志巻十之一山东通志卷十之二钦定四库全书山东通志巻十之二巡狩志下歴代封禅夏按山海经禹曰天地之东西二万八千里南北二万六千里岀水之山者八千里受水者八千里出铜之山四百六十七出铁之山三千六百九十此天地之所分壤树谷也戈矛之所𤼵也刀铩之所起也能者有余拙者不足封于泰山禅于梁父七十二家得失之数皆在此内是谓国用周汉书郊祀志云齐桓公既霸㑹诸侯于葵丘而欲封禅管仲曰古者封泰山禅梁父者七十二家夷吾所记者十有二焉昔无懐氏封泰山禅云云虙羲氏封泰山禅云云神农氏封泰山禅云云炎帝封泰山禅云云黄帝封泰山禅亭亭颛顼封泰山禅云云帝喾封泰山禅云云尧封泰山禅云云舜封泰山禅云云禹封泰山禅㑹稽汤封泰山禅云云周成王封泰山禅于社首皆受命然后得封禅桓公曰寡人北伐山戎过孤竹西伐束马县车上卑耳之山南伐至召陵登熊耳山以望江汉兵车之㑹三乘车之㑹六九合诸侯一匡天下诸侯莫违我昔三代受命亦何以异乎于是管仲睹桓公不可穷以辞因设之以事曰古之封禅鄗上黍北里禾所以为盛江淮间一茅三嵴所以为借也东海致比目之鱼西海致比翼之鸟然后物有不召而自致者十有五焉今凤凰麟麟不至嘉禾不生而蓬蒿藜莠茂鸱枭羣翔而欲封禅无乃不可乎桓公乃止秦始皇帝三年东巡狩郡县祠驺峄山颂功业于是从齐鲁之儒生博士七十人至于泰山下诸儒或议曰古者封禅为蒲车恶伤山之草石土木扫地而祠席用苴稭言其易遵也始皇闻此议各乖异难施用由此黜儒生而遂除车道上自泰山阳至颠立石颂徳明其得封也从阴道下禅于梁父其礼颇采泰祝之祀雍上帝所用而封藏皆秘之世不得而记也始皇之上泰山中坂遇暴风雨休于大树下诸儒既黜不得与封禅闻始皇遇风雨即讥之于是始皇遂东游海上行礼祠名山川及八神蓬莱仙人羡门之属始皇封禅之后十二年而秦亡诸儒生疾之皆说曰始皇上泰山为风雨所击不得封禅云李斯篆刻石文事天以礼立身以义事父以孝成人以仁四海之内莫不郡县四夷八蛮咸来贡职人庶蕃息天禄永得皇帝临位作制明法臣下修饰二十有六年初并天下罔不賔服亲巡逺方黎民登兹泰山周览东极从臣思迹本原事业祗诵功徳治道运行诸产得宣皆有法式大义休明垂于后世顺承勿革皇帝躬圣既平天下不懈于治夙兴夜寐建设长利专隆教诲训经宣达逺近毕理咸承圣志贵贱分明男女礼顺慎遵职事昭格内外靡不清净施于后嗣化及无穷遵奉遗诏永承重戒汉文帝十六年夏四月上郊祀渭阳五帝庙使博士诸生刺六经中作王制议巡狩封禅武皇帝元鼎四年汾阴得大鼎迎至甘泉荐之郊庙羣臣皆贺自得宝鼎上与公卿诸生议封禅封禅用希旷絶莫知其仪体而羣儒采封禅尚书周官王制之望祀射牛事齐人丁公年九十余曰封禅者古不死之名秦皇帝不得上封陛下必欲上稍上即无风雨遂上封矣上于是迺令诸儒习射牛草封禅仪数年至具行天子既闻公孙卿及方士之言黄帝以上封禅皆致怪物与神通欲放黄帝以接神人蓬莱高世比徳于九皇而颇采儒术以文之羣儒既已不能辩明封禅事又拘于诗书古文而不敢骋于是上书罢诸儒弗用元封元年春三月东幸缑氏礼登中岳太室从官在山上闻有言万嵗云因东上泰山泰山草木未生迺令人上石立之泰山颠上遂东巡海上行礼祠八神四月还至奉高上念诸儒及方士言封禅人人殊不经难施行天子至梁父礼祠地主至乙夘令侍中儒者皮弁缙绅射牛行事封泰山下东方如郊祠泰一之礼封广丈二尺高九尺其下则有玉牒书书秘礼毕天子独与侍中奉车子侯上泰山亦有封其事禁明日下阴道丙辰禅泰山下阯东北肃然山如祭后土礼天子皆亲拜见衣上黄而尽用乐焉江淮间一茅三嵴为神借五色土益杂封纵逺方奇兽飞禽及白雉诸物颇以加祠兕牛象犀之属不用皆至泰山然后去封禅祠其夜若有光昼有白云出封中天子从禅还坐明堂羣臣更上夀诏曰朕以眇躬身承至尊兢兢焉惟徳菲薄不明于礼乐故用事八神遭天地贶施着见景象屑然如有闻震于怪物欲止不敢遂登泰山至于梁父然后升䄠肃然自新嘉与士大夫更始其以十月为元封元年行所巡至博奉高蛇丘歴城梁父民田租逋赋贷已除加年七十以上孤寡帛人二匹四县无出今年算赐天下民爵一级女子百户牛酒又曰古者天子五载一巡狩用事泰山诸侯有朝宿地其令诸侯各治邸泰山下行自泰山复东巡海上至碣石自辽西歴北边九原归于甘泉二年夏旱公孙卿曰黄帝时封则天旱干封三年上迺下诏天旱意干封乎其令天下尊祠灵星焉秋作明堂于泰山下初天子封泰山泰山东北阯古时有明堂处处险不敞上欲治明堂奉高旁未晓其制度济南人公玉带上黄帝明堂图明堂中有一殿四面无壁以茅盖通水水圜宫垣为复道上有楼从西南入名曰崑崙天子从之入以拜祀上帝焉于是上命奉高作明堂汶上如带图五年冬帝南巡江汉遂北至琅琊并海所过礼祠其名山大川春三年还至泰山増封甲子祠泰一五帝于明堂望合高皇帝祠坐对之祠后土于下房以二十太牢天子从崑崙道入始拜明堂如郊礼毕燎堂下而上又上泰山自有秘祠其巅而泰山下祠五帝各如其方黄帝并赤帝所有司侍祠焉山上举火下悉应之因朝诸侯王列侯受郡国计夏四月诏曰朕巡荆扬辑江淮物㑹大海气以合泰山上天见象增修封禅其赦天下所幸县毋出今年租赋赐鳏寡孤独帛贫穷者粟太初元年冬十月帝幸泰山以十一月甲子朔旦冬至日祀上帝于明堂后毎修封其赞飨曰天増授皇帝泰元神䇿周而复始皇帝敬拜泰一十二月甲午朔上亲禅高里祠后土临勃海望祀蓬莱还受计于甘泉三年春正月行东巡海上夏四月还修封泰山䄠石闾初公玉带曰黄帝时虽封泰山然风后封鉅岐伯令黄帝封东泰山禅凡山合符然后不死天子既令设祠具至东泰山东泰山卑小不称其声迺令祠官礼之而不封焉其后令带奉祠后神物复还泰山修五年之礼如前而加禅祠石闾石闾者在泰山下阯南方方士言仙人闾也故上亲禅焉天汉三年春三月行幸泰山修封祀明堂因受计太始四年春三月行幸泰山甲申修封丙戌䄠石闾征和四年春正月行幸东莱三月还幸泰山修封癸巳䄠石闾祀明堂罢方士候神人者后汉光武帝建武三十年二月羣臣上言即位三十年宜封禅泰山诏书曰即位三十年百姓怨气满腹吾谁欺欺天乎曽谓泰山不如林放何事污七十二代之编録桓公欲封管仲非之若郡县逺遣吏上夀盛称虚美必髠兼令屯田从此羣臣不敢复言三月上幸鲁过泰山告太守以上过故承诏祭山及梁父三十二年正月上斋夜读河图㑹昌符曰赤刘之九㑹命岱宗不慎克用何益于承诚善用之姦伪不萌感此文乃诏虎贲中郎将梁松等复案索河雒䜟文言九世封禅者凡三十六事于是张纯等复奏请封禅上乃许焉诏有司求元封故事议封禅所施用有司奏当用方石再累置坛中皆方五尺厚一尺用玉牒书藏方石牒厚五寸长尺三寸广五寸有玉检又用石检十枚列于石傍东西各三南北各二皆长三尺广一尺厚七寸检中刻三处深四寸方五寸有盖检用金缕五周以水银和金以为泥玉玺一方寸二分一枚方五寸方石四角又有距石皆再累枚长一丈厚一尺广二尺皆在圆坛上其下用距石十八枚皆高三尺厚一尺广二尺如小碑环坛立之去坛三步距石下皆有石跗入地四尺又用石碑高九尺广三尺五寸厚尺二寸立坛丙地去坛三丈以上以刻书上以用石功难又欲及二月封故诏松欲因故封石空检更加封而已松上疏争之以为登封之礼告功皇天垂后无穷以为万民也承天之敬尤宜章明奉图书之瑞尤宜显着今因旧封窜寄玉牒故石下恐非重命之义受命中兴宜当特异以明天意遂使泰山郡及鲁趣石工宜取完青石无必五色时以印工不能刻玉牒欲用丹漆书之㑹求得能刻玉者遂书书秘刻方石中命容玉牒二月上至奉高遣侍御史与兰台令史将工先上山刻石文曰维建武三十有二年二月皇帝东巡狩至于岱宗柴望秩于山川班于羣神遂觐东后从臣太尉熹行司徒事特进高宻侯禹等汉宾二王之后在位孔子之后褒成侯序在东后蕃王十二咸来助祭河图赤伏符曰刘秀𤼵兵捕不道四夷云集龙鬭野四七之际火为主河图㑹昌符曰赤帝九世巡省得中治平则封诚合帝道孔矩则天文灵出地祗瑞兴帝刘之九㑹命岱宗诚善用之姦伪不萌赤汉徳兴九世㑹昌巡岱皆当天地扶九崇经之常汉大兴之道在九世之王封于泰山刻石着纪禅于梁父退省考五河图合古篇曰帝刘之秀九名之世帝行徳封刻政河图提刘子曰九世之帝方明圣持衡拒九州平天下子雒书甄曜度曰赤三徳昌九世㑹修符合帝际勉封刻孝经钩命决曰予谁行赤刘用帝三建孝九㑹修专兹竭行封岱青河雒命后经䜟所传昔在帝尧聪明宻微让与舜庶后裔握机王莽以舅后之家三司鼎足冢宰之权势依託周公霍光辅幼归政之义遂以篡叛僭号自立宗庙隳坏社稷丧亡不得血食十有八年扬徐青三州首乱兵革横行延及荆州豪杰并兼百里屯聚往往僭号北夷作宼千里无烟无鸡鸣犬吠之声皇天睠顾皇帝以匹庶受命中兴年二十八载兴兵起是以中次诛讨十有余年罪人斯得黎庶得居尔田安尔宅书同文车同轨人同伦舟舆所通人迹所至靡不贡职建明堂立辟雍起灵台设庠序同律度量衡修五礼五玉三帛二牲一死贽吏各修职复于旧典在位三十有二年年六十二干干日昃不敢荒宁涉危歴险亲巡黎元恭肃神祗惠恤耆老理庶遵古聪允明恕皇帝唯慎河图洛书正文是月辛夘柴登封泰山甲午禅于梁阴以承灵瑞以为兆民永兹一宇垂于后昆百僚从臣郡守师尹咸䝉祉福永永无极二十二日辛夘晨燎祭天于泰山下南方羣神皆从用乐如南郊诸王王者后二公孔子后褎成君皆助祭位事也事毕将升封或曰泰山虽已从食于柴祭今亲升告功宜有礼祭于是使谒者以一特牲于常祠泰山处告祠泰山如亲耕貙刘先祠先农先虞故事至食时御辇升山日中后到山上更衣早晡时即位于坛北面羣臣以次陈后西上毕位升坛尚书令奉玉牒检皇帝以寸二分玺亲封之讫太常命人𤼵坛上石尚书令藏玉牒已复石覆讫尚书令以五寸印封石检事毕皇帝再拜羣臣称万嵗命人立所刻石碑乃复道下二十五日甲午禅祭地于梁阴以高后配山川羣臣从如元始中北郊故事四月己夘大赦天下以建武三十二年为建武中元元年复博奉高嬴勿出元年租刍槀以吉日刻玉牒书函藏金匮玺印封之乙酉使太尉行事以特告至高庙太尉奉匮以告高庙藏于庙室西壁石室高主室之下魏明帝黄初中䕶军蒋济奏曰夫帝王大礼巡狩为先昭祖扬祢封禅为首是以自古革命受符未有不蹈梁父登泰山刋无竟之名纪天人之际者也故司马相如谓有文以来七十二君或顺所繇于前谨遗教于后太史公曰主上有圣名而不宣布有司之过也然则元公懿徳不刋山梁之石无以显帝王之功示生民不朽之观也今大魏振百王之弊乱极流遁之艰危接千载之衰绪继百世之废业自武文至于圣躬所以参成天地之道纲维神人之化上天报应嘉瑞显祥以比往古其优衍丰隆无所取喻至于歴世迄今未𤼵大礼此仪久废非仓卒可定宜下公卿广纂其礼卜年考时昭告上帝以副天下之望诏曰闻蒋济斯言使吾汗出流足自开辟以来封禅者七十余君尔故太史公曰虽有受命之君而功有不洽是以中间旷逺者千有余年近者数百载其仪阙不可得祀吾何徳之修敢庶兹乎济岂以世无管仲以吾有桓公登泰山之志乎吾不敢欺天也济之所言华则华矣非助我者也公卿侍中尚书常侍省之而已勿复有所议亦不须荅诏也晋武帝太康元年三月壬申伐呉克之九月庚寅尚书令卫瓘左仆射山涛等以天下一统奏请封禅曰臣闻肇自生民则有帝辟载祀之数莫之能纪立徳济世挥扬仁风以登封泰山者七十有四家其谥号可知者十有四焉大晋之徳始自重黎实佐颛顼至于夏商世序天地其在于周不失其序金徳将升世济明圣外平蜀汉海内归心武功之盛实由文徳至于陛下受命践祚𢎞建大业羣生仰毓维独江湖沅湘之表负固不宾神谋独断命将出讨兵威蹔加数旬盪定声教所被达于四极若夫元石素文底号载前象以姓表言以事告河图洛书之征不是过也宜宣大典礼中岳封泰山禅梁父𤼵徳号明至尊享天休笃黎庶斯帝王之盛业天人之至望也诏曰今逋宼虽殄外则障塞有警内则百姓未康此盛徳之事所未议也瓘等又曰臣等前奏盖陈祖考之功天命又应陛下之徳合同四海述古考今宜循此礼至于尅定须五府上议然后奏闻请下议诏曰虽荡清江表皆临事者之劳何足以告成功望羣后思隆大化以宁区夏百姓获乂与之休息斯朕日夜之望无所复下诸府矣勿复为烦瓘等再奏卒弗许梁武帝天监八年时有请封禅者帝命草封禅仪欲行之着作佐郎许懋建议曰舜柴岱宗是为巡狩而郑康成引孝经钩命决云封于泰山考绩燔燎禅于梁父刻石纪号此纬书之曲说非正经之通议也如管夷吾所说七十二君燧人之前世质民淳安得泥金检玉结绳而治安得镌文告成妄亦甚矣若圣主不须封禅若凡主不应封禅秦始皇尝封泰山孙皓尝封国山皆由主好名于上而臣阿㫖于下非盛徳之事不足为法也上嘉纳之北齐文宣帝天保五年正月制诏问升中纪号秀州长史樊孝谦对曰臣问巡岳之礼勒在虞书省方之义着于易象往帝前古匪维一姓封金刻玉亿有余人仲尼之观梁父不能尽识夷吾之对齐桓所存未㡬然盛徳之事必待太平茍非其人更贻灵谴秦皇无道致风雨之灾汉武奢淫有奉车之害及文叔受命炎精更辉四海安流天下辑睦劒赐骑士马驾鼓车乃用张纯之文始从伯阳之说至于魏晋虽各有君量徳而处莫能拟议蒋济上言于前徒秽纸墨袁准𤼵论于后终未施行世歴三朝年将十祀启圣之期兹为昌㑹然自水徳不竞函谷封涂天马息歌苞茅絶贡陛下以神武之资按此六军未申九伐马儿不死子阳尚在便欲案明堂之图草射牛之礼比徳论功多慙往列升中告禅臣用自疑隋文帝开皇九年平陈朝野皆请封禅诏曰岂可命一将军除一小国遐迩注意便谓太平以薄徳而封名山用虚言而干上帝非朕攸闻今后言及封禅宜即禁絶十四年晋王广帅百官抗表固请封禅帝令牛𢎞等创定仪注既成帝视之曰兹事体大朕何徳以堪之但当东巡因致祭泰山耳唐太宗贞观六年羣臣请封禅不许初羣臣表请上曰卿辈皆以封禅为帝王盛事朕意不然若天下乂安家给人足虽不封禅庸何伤乎昔秦始皇封禅而汉文帝不封禅后世岂以文帝不及始皇耶且事天扫地而祭何必登泰山之巅封数尺之土然后可以展其诚敬乎羣臣请不已上亦欲从之惟魏征独以为不可曰帝王在徳不在封禅上曰朕欲卿直言之勿有所隠朕功不高耶徳未厚耶华夏未理耶逺夷不慕义耶嘉瑞不至耶年谷不登耶对曰陛下功高矣人未怀惠徳厚矣泽未旁流华夏安矣未足以供事逺夷慕矣无以供其求符瑞虽臻而罻罗犹密积嵗农稔而仓廪尚虚此臣所以窃为未可且陛下东封万国咸萃要荒之外莫不奔驰今自伊洛之东暨乎海岱藋莽巨泽茫茫千里人烟断絶鸡犬不闻道路萧条进退艰阻宁可引彼戎狄示以虚弱竭财以赏未厌逺人之望加年给复不偿百姓之劳或遇水旱之灾风雨之变庸夫邪议悔不可追岂独臣之诚恳亦有舆人之论帝称善乃止八年遣中书侍郎杜正伦行泰山上七十二君坛迹以是嵗两河大水而止其后羣臣言封禅者多十一年复命秘书少监颜师古谏议大夫朱子奢等集当时名儒博士襍议不能决于是左仆射房𤣥龄特进魏征中书令杨师道博採衆议奏上之其议曰为坛于泰山下祀昊天上帝坛之广十二丈高丈二尺玉牒长一尺三寸广厚五寸玉检如之厚减三寸其印齿加玺纒以金绳五周玉䇿四皆长一尺三寸广寸五分厚五分毎䇿皆五简聨以金昊天上帝配以太祖皇地祗配以高祖已祀而归格于庙盛以金匮匮高六寸广足容之制如表函纒以金绳封以金泥印以受命之玺而玉牒藏于山上以方石三枚为再累纒以金绳封以石泥印以受命之玺其山上之圜台土以五色高九尺广五丈四面为一阶天子升自南阶而封玉牒已封而加以土筑为封高一丈二尺广二丈其禅社首亦如之其石检封以受命玺而玉检别制玺方一寸二分文如受命玺以石距非经不用又为告至坛方八十一尺高三尺四出陛以燔柴告至望秩羣神遂着于礼其它降禅朝觐皆不着十五年四月辛夘诏以来嵗二月有事于泰山六月己酉有星孛于太微丙辰停封泰山二十一年春诏以来年仲春有事于泰山秋八月诏停封禅高宗显庆四年夏六月诏许敬宗议封禅仪敬宗请以高祖太宗俱配上帝太穆文徳二后并祀地祗从之麟徳元年诏以三年正月封禅二年冬十月车驾𤼵东都十二月至泰山时皇后表称封禅祭皇地祗太后昭配而令公卿行事礼有未安请率内外命妇奠献诏禅社首以皇后为亚献越国太妃燕氏为终献废藁秸陶匏用茵褥罍爵文舞用功成庆善之乐武舞用神功破陈之乐干封元年正月封于泰山庚午禅于社首壬申大赦改元文武官阶勲爵民年八十以上版授下州刺史司马县令妇人郡县君七十以上至八十赐官爵一级民酺七日女子百户牛酒免所过今年租赋给复齐州一年半兖州二年初议仪注封泰山为圜坛山南四里如圜丘三壝坛上饰以青四方如其色号封祀坛玉䇿三以玉为简长一尺二寸广一寸二分厚三分刻而金文玉匮一长一尺三寸以藏上帝之册金匮三以藏配帝之册纒以金绳五周金泥玉玺玺方一寸二分文如受命玺石䃭以方石再累皆方五尺厚一尺刻方其中以容玉匮䃭旁施检刻深三寸三分阔一尺当绳刻深三分阔一寸五分石检十枚以检石䃭皆长三尺阔一尺厚七分印齿三道皆深四寸当玺方五寸当绳阔一寸五分检立于䃭旁南方北方皆三东方西方皆二去䃭隅皆一尺䃭纒以金绳五周封以石泥距石十二分距䃭隅皆再累皆阔二尺长一丈斜刻其首令与䃭隅相应又为坛于山上广五丈高九尺四出陛一壝号登封坛玉牒玉检石䃭石距玉匮石检皆如之为降禅坛于社首山上八隅一成八陛如方丘三壝上饰以黄四方如其色其余皆如登封其议畧定而天子诏曰古今之制文质不同今封禅以玉牒金绳而瓦尊匏爵秸席宜改从文于是昊天上帝褥以苍地祗褥以黄配褥皆以紫而尊爵亦更焉是嵗正月天子祀昊天上帝于山下之封祀坛以高祖太宗配如圜丘之礼亲封玉册置石䃭聚五色土封之径一丈二尺高尺已事升山明日又封玉册于登封禅坛又明日祀皇地祗于社首山之降禅坛如方丘之礼以太穆皇后文徳皇后配而以皇后武氏为亚献越国太妃燕氏为终献又明日御朝觐坛以朝羣臣如元日之礼乃诏立登封降禅朝觐之碑名封祀坛曰舞鹤台登封坛曰万嵗台降禅坛曰景云台以纪瑞焉玉牒文有唐嗣天子臣某敢昭告于昊天上帝有隋运属颠危数穷否塞生灵涂炭鼎祚沦亡高祖仗黄钺而救黎元赐𤣥圭而拯沈溺太宗功宏鍊石定区宇于再麾业壮断鳌饮沧海而一息臣奉余绪恭承积庆遂得崑山寝燎炎海澄波虽乃业茂宗祧斯实降灵穹昊今谨告成东岳归功上元大宝先隆鸿基永固凝薰万姓陶化八纮𤣥宗开元十二年冬十一月羣臣请封禅十三年冬十一月庚寅封于泰山辛夘禅于社首壬辰大赦赐文武官阶勲爵致仕官一季禄公主嗣王都县主一子官诸蕃酋长来㑹者一官免所过一嵗兖州二嵗租赐天下酺七日先是十二年时四方治定嵗屡丰稔羣臣多言封禅中书令张说又固请乃下制以十三年有事泰山于是说与右散骑常侍徐坚太常少卿韦縚秘书少监康子元国子博士侯行果刋立仪注立圜台于山上广五丈高九尺土色各依其方又于圜台上起方坛广一丈二尺高九尺其坛台四面为一阶又积柴为燎坛于圆台之东南量地之宜柴高一丈二尺方一丈开上南出户六尺又为圜坛于山下三成十二阶如圜丘之制又积柴于坛南为燎坛如山上又为玉册玉匮石䃭皆如高宗之制𤣥宗初以谓升中于崇山精享也不可諠譁欲使亚献以下皆行礼山下坛召礼官讲议学士贺知章等言昊天上帝君也五方精帝臣也陛下享君于上羣臣祀臣于下可谓变礼之中然礼成于三亚终之献不可异也于是三献皆升山而五方帝及诸神皆祭山下坛𤣥宗问前世何为秘玉牒知章曰玉牒以通意于天前代或祈长年希神仙㫖尚微宻故外莫知帝曰朕今为民祈福无一秘请即出玉牒以示百寮乃祀昊天上帝于山上坛以高祖配祀五帝以下诸神于山下其祀礼皆如圜丘而卜日告天及庙社大驾所经及告至问百年朝觐皆如巡狩之礼其登山也为大次于中道止休三刻而后升其已祭燔燎侍中前跪称具官臣某言请封玉册皇帝升自南陛北向立太尉进昊天上帝神坐前跪取玉册置于案以进皇帝受玉册跪内之玉匮纒以金绳封以金泥侍中取受命宝跪以进皇帝取宝以印玉匮侍中受宝以授符宝郎太尉进皇帝跪捧玉匮授太尉太尉退复立太常卿前奏请再拜皇帝再拜退入于次太尉奉玉匮之案于石䃭南北向立执事者𤼵石盖太尉奉玉匮跪藏于石䃭内执事者覆石盖检以石检纒以金绳封以石泥以玉宝徧印引降复位帅执事者以石距封固又以五色土圜封其配座玉牒封于金匮皆如封玉匮太尉奉金匮从降俱复位以金匮内太庙藏于高祖神尧皇帝之石室其禅于社首皆如方丘之礼玉牒文有唐嗣天子臣某敢昭告于昊天上帝天启李氏运兴土徳高祖太宗受命立极高宗升中六合殷盛中宗绍复继体不定上帝眷祐钖臣忠武底绥内艰推戴圣父恭承大宝十有三年敬恭天意四海宴然封祀岱岳谢成于天子孙百禄苍生受福唐𤣥宗纪泰山序铭朕宅帝位十有四载顾惟不徳懵于至道任夫难任安夫难安兹朕未知获戾于上下心之浩荡若涉于大川赖上帝垂休先后储庆宰衡庶尹交修皇极四海㑹同五典敷畅嵗云再熟人用大和百辟佥谋倡予封禅谓孝莫大于严父谓礼莫尊于告天天符既至人望其积固请不已固辞不获予与夫二三臣稽虞典绎汉制张皇六师震叠九㝢旌旅有列士马无譁肃肃邕邕翼翼溶溶以至于岱宗顶也尔雅云泰山为东岳周官曰兖州之镇山实惟天帝之孙羣灵之府其方处万物之始故称岱焉其位居五岳之伯故称宗焉曰昔者受命易姓于是乎启天地荐成功序图録纪氏号朕承先王兹率厥典实欲报元天之眷命为苍生之祈福岂敢高视万古自比九皇哉故设坛塲于山下受羣方之助祭躬封燎于山上冀一献之通神斯亦因高崇天就广増地之义也乃仲冬庚寅有事东岳类于昊天上帝配我高祖在天之神罔不毕降粤翌日禅于社首侑我圣考祀于皇祗在地之神罔不咸举暨壬辰觐群后上公进曰天子膺天符纳介福羣臣拜手稽首称千万嵗庆荅欢同陈诫以徳大运叶度彛伦攸叙三事百揆时乃之功万物由庚兆人允殖列牧衆宰时乃之功一二兄弟笃以孝友钖类万国时惟休哉我儒制礼我史作乐天地扰顺时惟休哉蛮夷戎狄重译来贡累圣之化朕何慕焉五灵百宝日来月集㑹昌之运朕何感焉凡今而后儆乃在位一王度齐衆法㩁旧章补缺政存简易去烦苛思立人极乃见天则于戏天生蒸人惟后时乂能以美利利天下事天明矣坤厚载物惟后时相能以厚生生万人事地察矣天地明察鬼神着矣惟我艺祖文考精爽在天其曰懿予幼孙克享上帝时若馨香其丕乃曰㑹我之文武曽孙其诞钖新命纉我旧业永保天禄子孙其承之予小子敢对扬上帝之休命则亦与百执事尚绥兆人将多于前功而毖彼后患一夫不获万方其罪予一心有终上天其知我朕惟宝行三徳曰慈俭让慈者履无疆之吉俭者崇将来之训自满者人损自谦者天益茍如此则规迹易循基构易守磨石壁刻金记后之人聴词而见心观末而知本铭曰惟天生人立君以理惟君受命奉为天子代去不留人来无已徳凉者灭道高斯起赫赫高祖明明太宗爰革隋政奄有万邦罄天张宇尽地开封武称有截文表时邕高宗稽古徳施周溥茫茫九夷削平一鼓礼备封禅功齐舜禹巖巖岱宗衍我元神中宗绍运旧邦维新睿宗继明天下归仁恭已南面絪緼化醇告成之礼留诸后人缅予小子重基五圣匪功伐高匪徳矜盛钦若祀典丕承永命至诚动天福我万姓古封泰山七十二君或禅社首或禅云云其迹不见其名可闻祗遹文祖光昭旧勲方士虚诞儒书龊龊佚后求仙诬神检玉秦灾风雨汉污编録徳未合天或承之辱道在观政名非从欲铭心絶巖播告羣岳唐中书令张说序颂皇唐六叶开元神武皇帝再受命致太平乃封岱宗禅社首凿石纪号天文焕𤼵儒臣志美立碣祠坛曰厥初生人俶有君臣其道茫昧其风朴略因时而欻起与运而纷落泯泯没没无闻焉尔后代圣人取法象立名位衣裳以等之甲兵以垣之于是礼乐出而书记存矣反其源致敬乎天地报其本致美乎鬼神则封禅者帝王受天命告成功之为也閲曩圣之奥训考列辟之通术畴若天而不成曷背道而靡失由此推之封禅之义有三帝王之略有七七者何传不云道徳仁义礼智信乎顺之称圣哲逆之号狂悖三者一位当五行图箓之序二时㑹四海昇平之运三徳具钦明文思之美是谓与天合符名不死矣有一不足而云封禅人且未许其如天何言旧史者君莫道于陶唐虞舜臣莫徳于臯陶稷卨三臣降徳皆有天下仲尼叙帝王之书系周秦之誓明鲁祀周公用王礼秦承伯益接周綂孔圣微㫖不其效欤然秦定天下之功高享天禄之日浅天而未忘庭坚之徳也故大命复集于皇家天之赞唐不惟旧哉其兴之也𤣥灵启迪黄祗顾怀应归运以义举抚来苏以利见汤也无放夏之慙武也无伐殷之战高祖创业四宗重光徳有格天漏泉蒸云濡露菌蠢滋育氤氲涵煦若天地之覆载日月之照临溥有形而归景罄无外而宅心百有八年于兹矣皇帝攘内难而启新命戴睿宗而缵旧服宇宙更辟朝廷始位盖羲轩氏之造皇图也九族敦序百姓昭明万邦咸和黎人于变立土圭以步歴革铜浑以正天盖唐虞氏之张帝道也天地四时六官着礼井田三壤五圻成赋广九庙以尊祖定六律以和神盖三代之设王制也武纬之文经之圣謩之神化之然犹战战兢兢日慎一日纳规诲以进徳遂忠良以代工讲习乎无为之书讨论乎集贤之殿宠勇爵贵经明翼乎鹓鸾之列在庭毅乎貔豹之师居鄙人和旁感神宝沓至干符坤珍千品万类超图溢牒未始闻记我后以人瑞为心不以物瑞为意王公卿士俨然进曰休哉陛下孝至于天政合乎道前年祈后土人获天穰间嵗祀圜丘日不掩朔感祥以祈圣因事以观天天人交合其则不逺意者乔丘扫路望翠华之来上帝储恩俟苍璧之礼久矣焉可专让而废旧勋羣臣固言勤帝知罪至于再至于三帝乃挹之曰钦崇天道俯率嘉话恐徳不类敢惮于勤其撰巡狩之仪求封禅之故既而礼官不戒而备军政不谋而辑天姥练日雨师洒道六甲按队八阵警跸孟冬仲旬乗舆乃出千旗云引万㦸林行雐濩灿烂飞熖扬精原野为之震动草木为之风生歴郡县省谣俗问百年举百祀兴坠典葺阙政攸徂之人室家相庆万方纵观千里如堵城邑连欢丘陵聚舞其中垂白之老乐过以泣不图蒿里之魂复见干封之事尧云往舜日还神华灵郁烂熳乎穹壤之间是月来至于岱祗祓斋宫涤濯静室凝神元览将款太一议夫泰山者圣帝受天官之宫天孙揔人灵之府自昔立国莫知万数克升中而建号惟七十而有五我高宗六之而今七矣非夫尊位盛时明徳旷代辽阔难并之甚哉先时将臻夫大封也累封疆于高冈筑泰坛于阳趾夫其天坛三袭辰陛十二咸秩衆灵列坐有次崇牙树羽管磬镛鼓宫悬于重㙺之内干戚钑殳钩㦸戣戵周位于四门之外代国重器传代絶瑞旅之于中庭玉辇金毂翠冒黄屋夹之于端路庶官百辟羌夷蛮貊褒成之后让王之客序立于礼神之塲髦头弩牙鐡马金镞介胄如雪旗帜如火逺匝于清禁之野于是乎以天正上元法驾徐进屯千乘于平路留羣臣于谷口皇帝御六龙陟万仭独与一二元老执事之人出天门临日观次沆宿巉巗赤霄可接白云在下庚寅祀高祖于上封以配上帝命衆官于下位以享衆神皇帝冕裘登坛奠献俯偻叶金奏修羽舞撞黄钟歌大吕开阊阖与天语清将信公奉斗布度懋建皇极勤恤苍生昭嘏乎未兆禳灾乎未萌上下传节而礼成乐徧福夀同归而帝赐神策乃检玉牒于中顶扬柴燎于高天庶忠诚之上达若慿焰而驾烟日辔方旋神心余眷五色云起拂马以随人万嵗山唿从天而至地越翌日尊睿宗侑地祗而礼社首遂张大乐觐东后国风惟旧无黜幽削爵之诛王泽惟新有𤯝灾大赉之庆不浃日至化洽于人心不崇朝景福遍于天下然后藏金匮于祏室回玉鸾于上都煌煌乎真圣朝之能事而高代之盛节者也于斯之时华戎殊俗异音同欢曰兵合多雨山峻多云岂有大举百万之师克期千里之外及行事之日则天无㸃翳地无纎尘严冬变为韶景寒风郁为和气非至徳其孰能动天如此其顺者乎昔人云自西自东自南自北无思不服今信之圣人作而万物覩其心服之之谓矣或曰祭泰祈主先后非礼欤曰是礼也非宜也王者父事天母事地侑神崇孝无嫌可也且夫柴瘗外事帝王主之蒸尝内事后姤助之是开元正人伦革弊礼起百王之法也故人千载睹末光聆絶韵咀甘实潄芳润烁元妙之至精流不已之淑声臣说作颂告于神明四皇坟而六帝典虽吉甫亦莫能名徒採彼舆人之诗曰大矣哉维天为大惟皇则之率我万国受天之祺子孙百代人神共保绥之云尔而已矣宋太宗太平兴国八年六月兖州泰山父老及瑕邱等七县民诣阙请封禅上谦让不允雍熙元年夏四月泰山父老诣阙请封禅羣臣表请三上许之诏以十一月有事于泰山命翰林学士扈䝉等详定仪注五月干元文明二殿灾诏求直言遂罢封禅真宗大中祥符元年春正月乙丑有黄帛曳左承天门鸱尾上上召羣臣拜迎于朝元殿启封号称天书戊辰大赦改元三月甲戌兖州父老吕良等千二百八十七人及诸道贡举之士八百四十六人诣阙陈请东封而宰臣王旦等又率百官诸军将校州县官吏蕃夷僧道父老二万四千三百七十人五上表请始诏今年十月有事于泰山遣官告天地宗庙社稷太一宫及在京祠庙岳渎命翰林太常礼院详定仪注知枢密院王钦若叅知政事赵安仁为封禅经度制置使并判兖州三司使丁谓计度粮草引进使曹利用宣政使李神福修行宫道路皇城使刘承珪等计度𤼵运诏禁縁路採捕及车骑蹂践田稼以行宫侧官舍佛寺为百官宿顿之所调兖郓兵充山下丁役行宫除前后殿外竝张幕为屋覆以油帊仍増自京至泰山驿马令三司㳂汴蔡御河入广济河运仪仗什物起兖州𤼵上供木由黄河浮筏至郓州给置顿费用省辇送之役以王旦为大礼使王钦若为礼仪使叅知政事冯拯为仪仗使知枢宻院陈尧叟为卤簿使赵安仁为桥道顿递使仍铸五使印及经度制置使印给之五月壬戌王钦若言泰山醴泉出六月乙未天书再降于泰山醴泉北壬寅迎泰山天书于食芳园九月遣使诣岳州采三嵴茅三十束有老人黄皓识之补州助教赐以束帛初太平兴国中有得唐𤣥宗社首玉册苍璧至是令瘗于旧所其前代封禅坛址摧圮者命修完之山上置园台径五丈高九尺四陛上饰以青四面如其方色一壝广一丈围以青绳三周燎台在其东南高丈二尺方一丈开上南出户方六尺山下封祀坛四成十二陛如圜丘制上饰以青四面如其方色外为三壝燎坛如山上坛制社首坛八角三成每等高四尺上阔十六步八陛上等广八尺中等广一丈下等广一丈二尺三壝四门如方丘制又为瘗塪于壬地外壝之内以玉为五牒牒各长尺二寸广五寸厚一寸刻字而填以金聨以金绳缄以玉匮置石䃭中正坐配坐用玉册六副毎简长一尺二寸广一寸二分厚三分简数量文多少匮长一尺三寸检长如匮厚二寸阔五寸纒金绳五周当纒绳处刻为五道而封以金泥印以受命宝封匮当宝处刻深二分用石䃭藏之其䃭用石再累各方五尺厚一尺凿中广深令容玉匮䃭旁施检处皆刻深七寸阔一尺南北各三东西各二去隅皆七寸纒绳处皆刻三道广一寸五分深三分为石检十以㩎䃭皆长三尺阔一尺厚七寸刻三道广深如纒绳其当封处刻深二寸取足容宝皆有小石盖与封刻相应其检立䃭旁当刻处又为金绳三以纒䃭皆五周径三分为石泥封䃭用金铸宝曰天下同文如御前宝以封䃭际距石十二分距四隅皆阔二尺厚一尺长一丈斜刻其道与䃭隅相应皆再累为五色土圜封䃭土径一丈二尺下径三丈九尺命直史馆刘锴内侍张承素领徒封圜台石䃭直集贤院宋臯内侍郝昭信封社首石䃭竝先往规度之详定所言朝觐坛在行宫南方九丈六尺高九尺四陛陛南面两陛余三面各一陛一壝二分在南一分在北又按唐封禅备法驾准故事乘舆出京竝用法驾所过州县不备仪仗其圜台上设登歌钟磬各一具封祀坛宫架二十虡四隅立建皷二舞社首坛设登歌如圜台坛下宫架二舞如封祀坛朝觐坛宫架二十虡不用熊罴十二案又按大典南郊合祀天地服兖冕垂白珠十有二黝衣纁裳十二章欲望封禅日依南郊例洎礼毕御朝觐坛诸州所贡方物陈列如元正仪令尚书户部告示竝先集泰山下仍诏出京日具小驾仪仗太常寺三百二十五人兵部五百六十六人殿中省九十一人太仆寺二百九十九人六军诸卫四百六十八人左右金吾仗各一百七十六人司天监三十七人有司言南郊惟昊天皇地祗配帝日月五方神州各用币内官而下别设六十六段分充按开宝通礼岳镇海渎币从方色即日月皆有制币今请封祀坛内官至外官三百一十八位社首坛岳镇以下一十八位竝用方色币又南郊牲正坐配坐用犊五方帝日月神州共用羊豕二十二从祀七百三十七位仍以前数分充今请神州而上十二位用犊其旧供羊豕改充从祀牲又景徳中升天皇北极在第一等今请亦于从祀牲内体荐旧制郊祀正坐配坐褥以黄皇帝拜褥以绯至是诏配坐以绯拜褥以紫又以灵山清洁命祀官差减其数或令兼摄有期丧未满余服未卒哭者不得预祭内侍诸司官除掌事宿卫外从升者裁二十四人诸司职掌九十三人其文武官升山者皆公服详定所言汉书八神与歴代封禅帝皇及所禅山竝于前祀七日遣官致祭以太牢祀泰山少牢祀社首九月诏审刑院开封府毋奏大辟案帝习仪于崇徳殿初礼官言无帝王亲习之文帝曰朕以达寅恭之意岂惮劳也既毕帝见礼文有未便谕宰臣与礼官再议于是详定所言按开宝礼则燔燎毕封册开元故事则封䃭后燔燎今如不对神封册则未称寅恭或封䃭后送神则併为諠渎欲望俟终献毕皇帝升坛封玉匮置䃭中泥印讫复位饮福送神乐止举燎火次天书降次金匮降礼仪使奏礼毕皇帝还大次俟封䃭毕皇帝再升坛省视縁祀礼已毕更不举乐省讫降坛仍诏山上亚献终献登歌作乐十月戊子朔禁天下屠杀一月帝自告庙即屏荤蔬食自进发至行礼前竝禁音乐有司请登封日圜台立黄麾仗至山下坛设权火将行礼然炬相属又出朱字漆牌遣执仗者传付山下牌至公卿就位皇帝就望燎位山上传唿万嵗下即举燎皇帝还大次解严又传唿而下祀官始退社首瘗坎亦设权火三为准遣司天设漏壶山之上下命中官覆校日景复于坛侧击板相应于太平顶天门黄岘岭岱岳观各䜿长竿揭笼灯下照以相参候辛夘𤼵京师以玉辂载天书先行次日如之至郓州令从官卫士蔬食丁未次奉高宫戊申斋于穆清殿诸升山者官给衣令祀日沐浴服之庚戌帝服通天冠绛纱袍乗金辂备法驾至山门幄次改服鞾袍乘步辇登山卤簿仪卫列山下天书仗不上山与法驾仗间立知制诰朱巽奉玉册牒及圜台行事官先升且以囘马岭至天门路峻絶人给横板二长三尺许系綵两端施于背膺选从卒推引而上卫士皆给钉鞵供奉马止于中路自山趾盘道至太平顶凡两步一人綵绣相间树当道者不伐止萦以缯帝毎经陿险必降辇徒步亚献宁王元偓终献舒王元偁卤簿使陈尧叟从祀官㸃馔习仪于圜台是夕山下罢警场辛亥设昊天上帝位于圜台奉天书于坐左太祖太宗竝配西北侧向帝服兖冕升台奠献悉去侍卫拂擢止于壝门笼烛前导亦彻之玉册文曰嗣天子臣某敢昭告于昊天上帝臣嗣膺景命昭事上穹昔太祖揖让开基太宗忧勤致治廓清寰宇混一车书固抑升中以延积庆元符钖祚衆宝郊祥异域咸怀丰年屡应䖍修封祀祈福黎元谨以玉帛牺牲粢盛庶品备兹禋燎式荐至诚皇伯考太祖皇帝皇考太宗皇帝配神作主尚享玉牒文曰有宋嗣天子臣某敢昭告于昊天上帝启运大同惟宋受命太祖肇基功成治定太宗膺图重熙累盛粤惟冲人丕承列圣寅恭奉天忧勤聴政一纪于兹四隩来暨丕贶殊尤元符章示储庆𤼵祥清浄可致时和年丰羣生咸遂仰荷顾怀敢忘继志佥议大封聿申昭事躬陟乔岳对越上天率礼祗肃备物吉蠲以仁守位以孝奉先祈福逮下侑神昭徳惠绥黎元懋建皇极天禄无疆灵休允迪万叶其昌永保纯钖命羣官享五方帝及诸神于山下封祀坛上饮福酒摄中书令王旦跪称曰天赐皇帝太一神策周而复始永绥兆人三献毕封金玉匮王旦奉玉匮置于石䃭摄太尉冯拯奉金匮以降将作监领徒封䃭帝登圜台閲视讫还御幄宰臣率从官称贺山下传唿万嵗声动山谷即日仗还奉高宫百官奉迎于谷口帝复斋于穆清殿壬子禅祭皇地祗于社首山奉天书升坛以祖宗配玉册文曰嗣天子臣某敢昭告于皇地祗无私垂祐有宋肇基命惟天启庆赖坤仪太祖神武威震万㝢太宗圣文徳绥九土臣恭膺宝命纂承丕绪穹昊降祥灵符下付景祚延鸿秘文昭着八表以宁五兵不试九谷丰穰百姓亲比方舆所资凉徳是愧溥率同词缙绅协议因以时巡亦既肆类躬陈典礼祗事厚载致孝祖宗洁诚严配以伸大报聿修明祀本支百世黎元受祉谨以玉帛牺牲粢盛庶品备兹禋瘗式荐至诚皇伯考太祖皇帝皇考太宗皇帝配神作主尚享帝至山下服鞾袍步出大次癸丑有司设仗卫宫县于坛下帝服衮冕御封禅坛上之夀昌殿受朝贺大赦天下文武递进官勲减免赋税工役各有差改封干县曰奉符县宴百官卿监以上于穆清殿泰山父老于殿门甲寅𤼵奉符始进常膳帝之巡祭也往还四十七日未尝遇风雪严冬之候景气恬和祥应纷委前祀之夕阴雾风劲不可以烛及行事风顿止天宇澄霁烛熖凝然封䃭讫紫气䝉坛黄光如帛绕天书匣悉纵四方所献珍鸟异兽山下法驾还奉高宫日重轮五色云现鼓吹振作观者塞路欢唿动天地改奉高宫曰㑹真宫九天司命上卿加号保生天尊青帝加号广生帝君天齐王加号仁圣各遣使祭告诏王旦撰封祀坛颂王钦若撰社首坛颂陈尧叟撰朝觐坛颂圜台承祀官竝于山上刻名封祀九宫社首坛奉祀官竝于社首颂碑阴刻名扈从升朝官及内殿崇班军校领刺史以上与蕃夷酋长竝于朝觐颂碑阴刻名明年二月诏知兖州李廸东京转运使马元方等同修圜封以吕良首请命摄兖州助教宋真宗御制序铭朕闻一区宇而恢徳教安品物而致昇平此邦家之大业也考茂典而荐至诚登乔岳而荅纯钖此王者之昭事也结绳已往茫茫而莫知方册所存章章而可辨罔不开先流福累洽储休长𤼵其祥永钖尔类故能禋祀上帝肆觐羣后追八九之遐躅徇亿兆之欢心是以武王𠞰独夫集大统而成王以之东巡高帝平三猾启天禄而武帝以之上封曩以五代陵夷四方分裂嗷嗷九域顾影而求存颙颙万民吁天而仰诉不有神武多难何以戡不有文明至治何以复恭惟太祖启运立极英武圣文神徳元功大孝皇帝积善自始受命无疆歴试于艰难终陟于元后威灵震叠元泽汪翔无往不賔有来斯应济民于涂炭登物于春台俾乂万邦成汤之甚盛咸宣九徳文王之有声启运于前垂裕于后太宗至仁应道神功圣徳文武大明广孝皇帝洪基载绍景贶诞膺如日之升烛于率土如天之广覆于羣生人文化成神道设教尊贤尚徳下武后刑金石之音明灵是格玉帛之礼蛮貊来同书轨毕臻典仪无阙上𤣥降鉴虞舜之温恭庶民不知唐尧之于变重熙之盛冠絶于古先増高之文已颁乎成命逡巡其事谦莫大焉肆予沖人获守丕构其徳不类其志不明弗克嗣兴罔识攸济属以阳春届节灵文钖庆由是济河耆老邹鲁诸生启予以神休邀予以封祀不逺千里来至阙庭朕惕然而莫当彼确乎而莫止俄而王公籓牧卿士列校献封者五上伏合者万余以为景命维新珍符纷委不可辞者天意不可拒者羣心天意茍违何以谓之顺道羣心茍郁何以谓之从人是宜登介丘成大礼敦谕虽至勤请弥固切念干坤垂祐宗社储祉导扬嘉气仅洽小康俾夫疆场以宁干戈以息风雨以顺稼穑以登无震无惊既庶既富皆天之赐也岂朕之功欤虽则告成功纪徽号非凉徳之克堪也然而序图箓荅殊征非𦕈躬之敢让也天孙日观梁甫仙闾五岳之宗万物之始升中燔燎旧章斯在继绳先志懿范遵已定之规祗事圜坛严配肃因心之孝于是诏辅臣以经置命羣儒而讲习给祠祀者罔有不至供朕身者无必求丰故玉帛牺牲朕之所勤也羽仪服御朕之所简也精意笃志夙兴夕惕诚明洞达显应还彰自天垂恩正真亲临于云驭奉符行事子育敢怠于政经粤以暮秋之初恭享清庙告以陟配孟冬之吉䖍登岱宗伸乎对越奉宝箓于座左升祖宗以竝侑礼之正也孝之始也乃禅社首厥制咸若于时天神毕降地祗毕登肹蠁可期奠献如覩其荐也虽慙乎明徳其感也实在乎至诚亦复酌酆宫之前闻遵甘泉之受计百辟委珮五等奉璋肆𤯝施仁举善劝治稽考制度採摭风谣文物声明所以扬二圣之洪烈欢娯庆赐所以慰百姓之来思盖又两仪之纯嘏七庙之余庆邦家之盛美蒸黎之介福岂予寡昧所可致焉惟当寤寐寅威夙夜惕厉不自满假不自逸豫宠绥庶国茂育羣伦以荅穹昊之眷命焉勒铭山阿用垂永世铭曰节彼岱岳岿然东方庶物伊始元感其章自昔受命反始穹苍燔柴于此七十六王顾惟寡薄恭嗣洪猷干干慄慄虽休勿休元符昭钖余庆遐流羣情所迫盛则爰修前王丕显是曰告成伊予冲𦕈无徳而名永怀眷佑祗荅景灵聿崇严祀用达精诚殊祥叠委㝢县奔驰礼无违者神实格思藏封石累刻字山嵋蒸民永泰繁祉常垂徽宗政和四年兖郓濮开徳兴仁颕昌府郑州广济永兴军等上言父老欲诣阙请登封诏却之明成祖永乐中太常臣奏曰古者圣人治天下功徳隆盛则必具封禅之礼以告于神明垂美于万世今陛下继统天清地宁民物咸遂圣徳神功古无与让而乃封禅未讲何以继前代帝王之盛请命礼部行之上曰封禅非古也帝王之有闻于后世者在徳不在封禅不许山东通志巻十之二山东通志卷十一之一钦定四库全书山东通志巻十一之一阙里志阙里圣居也尊圣之典歴代有加至国朝而大备我圣祖仁皇帝崇儒恢制我皇上重道増仪穆穆皇皇超越千古所以然者何欤伏读诏㫖帝王之尊圣尊其道也尊其道贵行其道居行道之任而能扩充广大达之政令虽去圣久逺而心源相接钦崇襃显悉由中心之诚服而治化日盛圣道斯尊大哉王言作之君作之师一以贯之矣敬集是编溯渊源考礼度征词章而郁郁乎文窃有以㣲窥一人仰止之至意为宫墙重为俎豆光于戏岂易罄诸形容哉作阙里志阙里志一孔子世家史记孔子名丘字仲尼其先宋人父叔梁纥母颜氏以鲁襄公二十二年庚戌之嵗十一月庚子生孔子于鲁昌平乡陬邑为儿嬉戏常陈俎豆设礼容及长为委吏料量平为司职吏畜蕃息适周问礼于老子既反而弟子益进昭公二十五年甲申孔子年三十五而昭公奔齐鲁乱于是适齐为髙昭子家臣以通乎景公公欲封以尼谿之田晏婴不可公惑之孔子遂行反乎鲁定公元年壬辰孔子年四十三而季氏强僭其臣阳虎作乱専政故孔子不仕而退修诗书礼乐弟子弥衆九年庚子孔子年五十一公山不狃以费畔季氏召孔子欲往而卒不行定公以孔子为中都宰一年四方则之遂为司空又为大司冦十年辛丑相定公㑹齐侯于夹谷齐人归鲁侵地十二年癸卯使仲由为季氏宰堕三都收其甲兵孟氏不肯堕成围之不克十四年乙巳孔子年五十六摄行相事诛少正卯与闻国政三月鲁国大治齐人归女乐以沮之季桓子受之郊又不致膰俎于大夫孔子行适衞主于子路妻兄颜浊邹家适陈过匡匡人以为阳虎而拘之既解还衞主蘧伯玉家见南子去适宋司马桓魋欲杀之又去适陈主司城贞子家居三嵗而反于衞灵公不能用晋赵氏家臣佛肸以中牟畔召孔子孔子欲往亦不果将西见赵简子至河而反又主蘧伯玉家灵公问陈不对而行复如陈季桓子卒遗言谓康子必召孔子其臣止之康子乃召冉求孔子如蔡及叶楚昭王将以书社地封孔子令尹子西不可乃止又反乎衞时灵公已卒衞君輙欲得孔子为政而冉求为季氏将与齐战有功康子乃召孔子而孔子归鲁实哀公之十一年丁巳而孔子年六十八矣然鲁终不能用孔子孔子亦不求仕乃叙书传礼记删诗正乐序易彖系象説卦文言弟子葢三千焉身通六艺者七十二人十四年庚申鲁西狩获麟孔子作春秋明年辛酉子路死于衞十六年壬戌四月己丑孔子卒年七十三塟鲁城北泗上弟子皆服心丧三年而去惟子贡庐于墓上凡六年太史公曰诗有之髙山仰止景行行止虽不能至然心向往之余读孔氏书想见其为人适鲁观仲尼庙堂车服礼器诸生以时习礼其家余低徊留之不能去云天下君王至于贤人衆矣当时则荣没则已焉孔子以布衣传十余世学者宗之自天子侯王中国言六艺者折衷于夫子可谓至圣矣年谱周灵王二十一年庚戌十有一月庚子孔子生灵王二十二年辛亥孔子年二嵗灵王二十三年壬子孔子年三嵗父叔梁纥卒塟于防灵王二十四年癸丑孔子年四嵗灵王二十五年甲寅孔子年五嵗灵王二十六年乙卯孔子年六嵗灵王二十七年丙辰孔子年七嵗景王元年丁巳孔子年八嵗景王二年戊午孔子年九嵗景王三年己未孔子年十嵗景王四年庚申孔子年十一嵗景王五年辛酉孔子年十二嵗景王六年壬戌孔子年十三嵗景王七年癸亥孔子年十四嵗景王八年甲子孔子年十五嵗景王九年乙丑孔子年十六嵗景王十年丙寅孔子年十七嵗景王十一年丁卯孔子年十八嵗景王十二年戊辰孔子年十九嵗娶宋开官氏景王十三年己巳孔子年二十嵗仕鲁为委吏子鲤生景王十四年庚午孔子年二十一嵗为司职吏景王十五年辛未孔子年二十二嵗景王十六年壬申孔子年二十三嵗景王十七年癸酉孔子年二十四嵗母颜氏卒合塟于防景王十八年甲戌孔子年二十五嵗景王十九年乙亥孔子年二十六嵗景王二十年丙子孔子年二十七嵗秋问官于郯子景王二十一年丁丑孔子年二十八嵗景王二十二年戊寅孔子年二十九嵗景王二十三年己卯孔子年三十嵗自鲁适周问礼于老耼访乐于苌𢎞既反而弟子益进是嵗冬齐景公适鲁使大夫晏婴迎孔子而见之景王二十四年庚辰孔子年三十一嵗景王二十五年辛巳孔子年三十二嵗敬王元年壬午孔子年三十三嵗敬王二年癸未孔子年三十四嵗敬王三年甲申孔子年三十五嵗是嵗秋昭公奔齐鲁乱孔子适齐为髙昭子家臣以通乎景公敬王四年乙酉孔子年三十六嵗居齐敬王五年丙戌孔子年三十七嵗敬王六年丁亥孔子年三十八嵗居齐敬王七年戊子孔子年三十九嵗居齐敬王八年己丑孔子年四十嵗敬王九年庚寅孔子年四十一嵗居齐敬王十年辛卯孔子年四十二嵗自齐返鲁敬王十一年壬辰孔子年四十三嵗在鲁敬王十二年癸巳孔子年四十四嵗在鲁敬王十三年甲午孔子年四十五嵗在鲁敬王十四年乙未孔子年四十六嵗在鲁敬王十五年丙申孔子年四十七嵗是嵗夏季平子卒桓子嗣立时季氏强僭其臣阳货作乱専政孔子不仕而退脩诗书礼乐弟子弥衆敬王十六年丁酉孔子年四十八嵗在鲁敬王十七年戊戌孔子年四十九嵗在鲁敬王十八年己亥孔子年五十嵗在鲁敬王十九年庚子孔子年五十一嵗夏公山弗狃以费畔季氏召孔子欲往而卒不行定公以孔子为中都宰一年四方皆则之敬王二十年辛丑孔子年五十二嵗春由中都宰为司空进为大司寇夏相定公㑹齐侯于夹谷齐人归鲁侵地敬王二十一年壬寅孔子年五十三嵗仕鲁敬王二十二年癸卯孔子年五十四嵗夏使仲由为季氏宰堕三都收其甲兵叔孙氏堕郈季氏堕费孟氏不肯堕成围之不克敬王二十三年甲辰孔子年五十五嵗仕鲁敬王二十四年乙巳孔子年五十六嵗摄行相事诛少正卯与闻国政三月鲁国大治齐人归女乐季桓子受之三日不朝郊又不致膰于大夫孔子遂适衞主于颜浊邹家敬王二十五年丙午孔子年五十七嵗去衞将适陈过匡匡人以为阳虎而拘之既解还衞主蘧伯玉家见南子复去衞过曹去曹适宋司马桓魋欲杀之去适陈主司城贞子家敬王二十六年丁未孔子年五十八嵗居陈敬王二十七年戊申孔子年五十九嵗去陈过蒲反于衞衞灵公不用晋赵氏家臣佛肸以中牟畔召孔子孔子欲往亦不果将西见赵简子至河而反又主蘧伯玉家衞灵公问陈不对而行复如陈敬王二十八年己酉孔子年六十嵗居陈是嵗秋季桓子卒康子代立遗言谓康子必召孔子其臣止之康子乃召冉求敬王二十九年庚戌孔子年六十一嵗自陈迁于蔡敬王三十年辛亥孔子年六十二嵗居蔡敬王三十一年壬子孔子年六十三嵗自蔡如叶复返蔡楚子遣使来聘孔子阨于陈蔡之间至楚楚昭王将以书社地封孔子令尹子西不可乃止又反乎衞敬王三十二年癸丑孔子年六十四嵗居衞衞君辄欲得孔子为政敬王三十三年甲寅孔子年六十五嵗居衞敬王三十四年乙卯孔子年六十六嵗居衞敬王三十五年丙辰孔子年六十七嵗居衞敬王三十六年丁巳孔子年六十八嵗居衞是嵗春冉求为季氏将与齐战有功冬季康子召孔子孔子归鲁然鲁终不能用孔子孔子亦不求仕乃叙书传礼记删诗正乐序易彖系象説卦文言弟子葢三千焉身通六艺者七十二人敬王三十七年戊午孔子年六十九嵗在鲁敬王三十八年己未孔子年七十嵗在鲁敬王三十九年庚申孔子年七十一嵗春鲁西狩获麟孔子作春秋是嵗夏齐陈恒弑简公孔子请鲁侯讨之三家不可敬王四十年辛酉孔子年七十二嵗敬王四十一年壬戌孔子年七十三嵗夏四月己丑孔子卒塟鲁城北泗水上弟子皆服心丧三年而去惟子贡庐于墓上凡六年孔门弟子史记孔子以诗书礼乐教弟子葢三千焉身通六艺者七十有二人孔子曰受业身通者七十七人皆异能之士也吕氏春秋孔子周流海内再干世主如齐至衞所见八十余君委贽为弟子者三千人达徒七十人七十人者万乗之主得一用可为师淮南子孔子弟子七十养徒三千人皆入孝出悌言为文章行为仪表教之所成也家语衞将军文子曰吾闻孔子之施教也先之以诗书而道之以孝悌説之以仁义观之以礼乐成之以文徳葢入室升堂者七十有余人尚书大传周文王胥附奔辏先后御侮谓之四邻以免乎羑里之害懿子曰夫子亦有四邻乎孔子曰吾有四友焉自吾得回也门人加亲是非胥附乎自吾得赐也逺方之士日至是非奔辏乎自吾得师也前有光后有辉是非先后乎自吾得由也恶言不至于门是非御侮乎尸子仲尼志意不立子路侍仪服不修公西华侍礼不习子游侍辞不辩宰我侍忘忽古今颜回侍节小物冉伯牛侍曰吾以六子自励也论语摘辅象仲尼素王以颜渊为司徒子路为司空山东通志巻十一之一山东通志卷十一之二钦定四库全书山东通志巻十一之二阙里志二四配复圣颜子宗圣曽子述圣子思子亚圣孟子十哲闵损冉耕冉雍宰予端木赐冉求仲由言偃卜商颛孙师宋朱熹従祀先贤蘧瑗林放澹台灭明宓不齐原宪公冶长南宫适公晳哀商瞿髙柴漆雕开樊须司马耕商泽有若梁鳣巫马施冉孺颜辛伯䖍曹䘏冉季公孙龙漆雕徒父秦商漆雕哆颜髙公西赤壤驷赤任不齐石作蜀公良孺公夏首公肩定后处鄡单奚容蒧罕父黑颜祖荣旂句井疆左人郢秦祖郑国县成原亢公祖句兹亷洁燕伋叔仲㑹乐欬公西舆如狄黑邽巽孔忠陈亢公西蒧琴张颜之仆步叔乗施之常秦非申枨颜哙左邱明颜何秦冉县亶牧皮乐正克公都子万章公孙丑宋周敦颐张载程颢程頥邵雍従祀先儒公羊髙谷梁赤汉孔安国伏胜毛苌后苍髙堂生董仲舒郑𤣥杜子春诸葛亮晋范甯隋王通唐韩愈宋司马光范仲淹欧阳修胡瑗胡安国杨时尹焞罗従彦吕祖谦李侗蔡沈张栻陆九渊黄干陈淳真徳秀魏了翁何基王栢元赵复许衡金履祥许谦陈澔明王守仁陈献章薛瑄胡居仁罗钦顺蔡清皇清陆陇其启圣祠配享贤儒先贤颜氏先贤曽氏先贤孔氏先贤孟孙氏宋程珦朱松蔡元定周辅成张迪山东通志巻十一之二山东通志卷十一之三钦定四库全书山东通志巻十一之三阙里志三周敬王四十二年鲁哀公诔孔子曰尼父立庙于旧宅鲁世世相传以嵗时奉祀孔子冢汉髙帝十二年冬十一月上行自淮南还过鲁以太牢祀孔子诸侯王卿相至郡先谒然后従政诏以孔子后腾为奉圣君元帝初元元年赐孔霸爵闗内侯食邑八百户号襃成君奉孔子后平帝元始元年追谥孔子曰襃成宣尼公封孔均为襃成侯奉其祀后汉光武建武五年冬十月帝幸鲁使大司空以太牢祀孔子明帝永平二年诏国学祀周公孔子十五年春三月东巡至鲁幸孔子宅祀仲尼及七十二弟子亲御讲堂命皇太子诸王説经章帝元和二年春正月东巡狩三月进幸鲁以太牢祀孔子于阙里及七十二弟子作六代之乐帝时升庙西向立羣臣中庭北面皆再拜帝进爵而后坐大㑹孔氏男子二十以上者六十三人命儒生讲论语和帝永元四年追封孔子为襃尊侯以孔损为襃亭侯食邑一千户安帝延光三年春二月东巡狩过鲁祀孔子及七十二弟子于阙里自鲁相令丞尉及孔氏亲属诸生悉㑹赐襃成侯以下帛各有差桓帝元嘉二年春三月诏孔子庙置百石卒史一人掌领礼器春秋享祀出王家钱给大酒直河南尹给牛羊豕各一大司农给米灵帝建宁二年诏祀孔子依社稷出王家谷春秋行礼给守庙百户光和元年始置鸿都门学画先圣及七十二弟子像魏文帝黄初元年诏以孔羡为宗圣侯奉孔子祀令鲁郡修起旧庙置百石史卒以守衞之诏曰昔仲尼资大圣之才懐帝王之器当衰周之末无受命之运在鲁衞之朝教化乎洙泗之上栖栖焉皇皇焉欲屈已以存道贬身以救世于时王公终莫能用之乃退考五代之礼修素王之事因鲁史而制春秋就太师而正雅颂俾千载之后莫不宗其文以述作仰其圣以成谋兹可谓命世之大圣亿载之师表者也遭天下大乱百祀堕壊旧居之庙毁而不修襃成之后絶而莫继阙里不闻讲诵之声四时不睹烝尝之位斯岂所谓崇礼报功盛徳百世必祀者哉其以议郎孔羡为宗圣侯邑百户奉孔子祀令鲁郡修其旧庙置百石吏卒以守衞之又于其外广为室屋以居学者齐王正始二年帝讲论语通使太常释奠以太牢祀孔子于辟雍以颜渊配晋武帝泰始三年诏太学及鲁国四时备三牲以祀孔子改封宗圣侯孔震为奉圣亭侯七年皇太子讲孝经通亲释奠于太学以太牢祀孔子以颜渊配恵帝元康三年皇太子讲论语通亲释奠于太学元帝太兴二年皇太子讲论语通亲释奠于太学明帝太宁三年诏给奉圣亭侯孔嶷四时祀孔子祭宜如泰始故事成帝咸康元年帝讲诗通释奠于辟雍穆帝升平元年帝讲孝经通亲释奠权以中堂为太学武帝宁康三年帝讲孝经通亲释奠于中堂南宋文帝元嘉十九年冬十二月诏袭孔子后修先圣庙下鲁郡守衞茔墓诏曰胄子始集学业方兴自㣲言冺絶逝将千祀感事思人意有慨然奉圣之嗣可速议继袭于先庙地特为营建依旧给祠宜令四时飨祀阙里往经寇乱黉教残毁并下鲁郡复修学舍採召生徒昔之贤哲及一介之善犹或衞其土垄禁其刍牧况尼父徳表生民功被百代而坟茔荒芜荆棘弗翦可蠲墓侧数户以掌洒扫鲁郡土民孔景等五户近居孔子墓侧蠲其课役供给洒扫种松栢六百株封孔鲜为崇圣侯二十二年皇太子讲孝经通释奠于孔子以颜渊配舞六佾设轩悬之乐牲牢器用悉依上公武帝孝建元年令建孔子庙给祭秩诏曰仲尼体天降徳继周兴汉经纬三极冠冕百王爰自前代咸加襃述典司失人因阙宗祀先朝逺存遗范有诏缮立世故妨道事未克就国难频深忠勇奋厉实凭圣义大教所敦永惟兼懐无忘待旦可开建庙制同诸侯之礼详择爽垲厚给祭秩南齐武帝永明三年春正月诏复立国学释奠先圣先师设轩悬之乐舞六佾牲牢器用悉依上公七年建孔子庙给祭秩复奉圣爵诏曰宣尼诞敷文徳峻极自天𤼵挥七代陶钧万品英风独举素王谁匹功隠于当年道深于日月感麟厌世缅邈千祀川竭谷虚陵夷渊塞非但洙泗湮沦至乃享尝乏主前王敬仰崇修寝庙嵗月亟流鞠为茂草今学校兴立实禀洪规抚事懐人弥増钦属可改筑宗祊务在爽垲量给祭秩礼同诸侯奉圣之爵以时继绍明帝永泰元年修祀孔子诏曰仲尼明圣在躬允光上哲𢎞厥雅道大训生民师范百王轨仪千载世人斯仰忠孝攸出元功潜被至徳弥阐虽反袂遐旷而祧荐靡阙时祭旧品秩比诸侯顷嵗以来祀典陵替俎豆寂寥牲奠莫举岂所以克昭大烈永隆风教者哉可式循旧典详复祭秩使牢饩备礼钦享兼申北魏太武帝始光三年二月起大学于城东祀孔子以颜子配太平真君十一年冬十一月车驾南征至邹山遣使者以太牢祀孔子献文帝皇兴二年遣中书令髙允以太牢祀孔子孝文帝延兴二年二月脩严孔子庙祀诏曰尼父禀达圣之姿体生知之量穷理尽性道光四海顷者淮徐未賔庙隔非所致令祀典顿寝礼章殄灭遂使女巫妖觋淫进非礼杀生鼓舞倡优媟狎岂所以尊明神敬圣道者也自今以后有祭孔子庙制用酒脯而已不聴妇女合杂以祈非望之福犯者以违制论其公家有事自如常礼牺牲粢盛务尽丰洁临祭致敬肃如也牧司之官明纠不法使禁令必行三年诏以孔乗为崇圣大夫给十户以供洒扫大和十三年七月诏立孔子庙于京师十六年二月诏定祀令宣尼之庙当别勅有司飨荐之礼改谥宣尼曰文圣尼父授䇿告谥帝斋中书省亲拜祭于庙十九年夏四月车驾行幸鲁城亲祠孔子庙诏拜孔氏四人颜氏二人官选诸孔宗子灵珍封崇圣侯邑一百户以奉孔子之祀又诏兖州为孔子起围栽栢修饰坟壠更建碑铭襃扬圣徳孝明帝正光元年春正月命缮国学备释奠礼诏曰建国纬民立敎为本尊师崇道兹典自昔来嵗仲阳节和气润释奠孔颜乃其时也有司可豫缮国学图饰圣贤置官简牲择吉备礼二年春三月帝诣国子学祀孔子以颜渊配孝静帝兴和三年兖州刺史李珽始建圣像雕塐十子侍侧南梁武帝天监四年春正月诏立州郡学六月建孔子庙八年皇太子释奠孔子乐用轩悬敬帝太平二年诏求孔子后为奉圣侯修庙荐秩诏曰夫子肇灵体喆经仁纬义允光素王载阐元功仰之者弥髙诲之者不倦立忠立孝徳被蒸民制礼作乐道冠羣后虽泰山頽峻一篑不遗而泗水余澜千载犹在自国图屯阻祧荐不脩奉圣之门祚嗣殱灭敬神之寝簠簋寂寥永言声烈实兼悽怆可搜举鲁国之族以为奉圣侯并修缮庙堂祗备礼典四时荐秩一皆遵旧北齐文宣帝天保元年诏封孔渠为崇圣侯邑一百户以奉孔子之祀并下鲁郡以时修治庙宇务尽襃崇之至齐制将讲于天子先定经于孔父庙帝至学坐庙堂上讲毕以一太牢释奠孔父配以颜渊列轩悬乐六佾舞行三献礼皇太子毎通一经亦释奠又制新立学必释奠先圣先师毎嵗春秋二中常行其礼毎月旦祭酒领博士以下及国子诸学生已上太学四门博士升堂助敎已下太学诸生阶下拜孔揖颜日出行事郡学则于坊内立孔颜庙博士已下亦每月朝云诏改封孔渠为恭圣侯北周静帝大象二年追封孔子为邹国公制曰大徳之后是称不絶功施于民义昭祀典孔子徳惟蔵往道实生知以大圣之才属千古之运载𢎞儒业式叙彛伦至如参賛天人之理裁成礼乐之务故作范百王垂风万叶朕钦承寳歴服膺教义眷言洙泗懐道滋深而襃成启号虽彰故实旌崇圣绩犹有阙如可追封为邹国公邑数准旧并立后承袭列于京师置庙以时祭享改封孔渠为邹国公食邑一千户陈宣帝大建三年皇太子释奠先师后主至徳三年释奠先圣勅脩葺庙宇诏曰宣尼诞膺上哲体资至道祖述宪章之典并天地而合徳乐正雅颂之奥与日月而偕明垂后昆之制范开生民之耳目梁季湮㣲灵寝亡处鞠为茂草三十余年敬仰如在永惟忾息今雅道和熙由庚得所㫁琴故履零落不追阅笥开书无因脩复可详之礼典改筑旧庙葯房桂栋咸使维新芳蘩洁潦以时飨奠隋文帝开皇初赠孔子为先师尼父制国子寺毎嵗以四仲月上丁释奠于先圣先师州郡学以春秋仲月释奠乐奏咸夏炀帝大业四年诏立孔子后封孔嗣悊为绍圣侯食邑一千户唐髙祖武徳二年六月立周公孔子庙于国子学诏曰大徳必祀义在方册达人命世流庆后昆爰始姬旦匡翊周邦创设礼经大明典宪启生民之耳目穷法度之本原粤若宣尼天姿睿哲四科之教歴代不刋三千之徒风流无斁惟兹二圣道济生人尊礼不脩孰明襃尚宜命有司立周公孔子庙各一所四时致祭七年二月帝释奠于国学以周公为先圣孔子配九年封孔徳伦为襃圣侯重修孔子庙太宗贞观元年诏孔氏子孙并免赋役二年罢祀周公尊孔子为先圣以颜渊配备干戚俎豆之容四年诏州县学皆立孔子庙十一年尊孔子为宣父作庙于兖州给户二十以奉之命襃圣侯家祭服𤣥冕朝㑹同三品十四年二月观释奠于太学诏祭酒孔颖达讲孝经二十一年诏皇太子释奠于国子学皇太子为初献国子祭酒为亚献司业为终献礼毕讲孝经髙宗永徽中复以周公为先圣孔子为先师显庆二年以周公配享武王复尊孔子为先圣三年诏先圣庙用宣和之舞干封元年春正月东封泰山幸曲阜祠孔子追封太师増修庙制诏曰朕惟徳契机神盛烈光于后世化成天地元功被于庶物鲁大司寇宣尼父孔某资大圣之材属衰周之末思欲屈已济俗𢎞道佐时歴聘周流莫能见用想乗桴以永叹因获麟而兴感于是垂素王之雅则正鲁史之繁文播鸿业于一时昭景化于千祀朕嗣膺寳歴祗奉睿图宪章前王规矩先圣崇至公于海内行大道于天下遂得八表乂安两仪交泰功成化洽礼备乐和展采东巡回舆西土途经兹境抚事兴懐驻跸荒区愿为师友瞻望幽墓思承格言虽燕寝荒芜余基尚在灵庙虚寂徽烈犹存孟轲曰自生民以来未有若孔子者也㣲禹之叹既深襃崇之道宜峻可追封大师庶年代虽逺式范令图景业惟新仪型茂实其庙宇制度卑陋宜更加修造仍令三品一人以少牢致祭襃圣侯徳伦既承哲嗣有异常流其子孙并宜免赋役诏遣司稼正卿扶余隆祝告其文曰皇帝遣司稼正卿扶余隆以少牢致祭于先圣孔宣父曰惟神玉钩陈贶灵开四肘之源金鼎流祯庆传三命之范神资越诞授山岳以腾英天縦攸髙藴河海而标状折衷六艺宜创九流睿乃生知灵非外奖于是考三古裒一言刋典谟定风什庄敬之容毕备钟鼓之音载和父子爰亲君臣以穆荡乎焕乎乐正雅颂各得其所可不谓至圣矣乎朕以凉徳嗣膺神器式崇祗配展义云亭感周礼之尚存悲素王之独往杼轴洙泗如挹清澜留连舞雩似闻金奏阊门曳练徒有生刍之疑汉曲移舟非复祥萍之实慨然不已爰赠太师堂宇卑陋仍命修造襃圣子孙合门与复庶能不遗百代助损益之可知永鑑千年同比肩而为友聿陈菲奠用旌无朽梅曙霞梁松春月牖徳音畅而无斁形神忽其将久傥弗殊于生前亦知荣于身后尚飨总章元年二月皇太子释奠于国学咸亨元年诏州县皆营孔子庙开曜元年二月皇太子释奠于国学中宗天授元年追封孔子为隆道公神龙元年以邹鲁百户为隆道公采邑以奉嵗祀子孙世袭襃圣侯睿宗景云二年八月皇太子释奠于太学先天元年二月皇太子释奠于国学帝制孔子賛賛曰猗欤夫子实有圣徳其道可遵其仪不忒删诗定礼百王取则吾岂匏𤓰东西南北诏于兖州取侧近孔庙三十户以供洒扫𤣥宗开元七年上命皇太子齿胄于学谒先圣太子初献亚终献并以胄子充祀先圣如释奠右散骑常侍褚无量讲孝经并礼记文王世子篇十三年冬十一月东封太山幸曲阜诣孔子宅亲设奠祭又遣官以太牢祭墓免孔氏子孙赋役给复近墓五户洒扫复御制诗一首题曰经邹鲁祭孔子而叹之诗曰夫子何为者栖栖一代中地犹陬氏邑宅即鲁王宫叹鳯嗟身否伤麟怨道穷今看两楹奠当与梦时同二十二年诏撰释奠乐章乐用姑洗之均三成二十七年追谥孔子为文宣王制曰𢎞我王化在乎儒术能𤼵挥此道启迪含灵自生民以来未有如孔子者也所谓自天攸縦将圣多能徳配干坤身揭日月故能立天下之大本成天下之大经美政教移风俗君君臣臣父父子子民到于今受其赐不其伟欤呜唿楚王莫封鲁公不用俾夫大圣才列陪臣栖迟旅人困可知矣年祀寖逺光灵益彰虽代有襃称而未崇峻秩不副于实人其谓何夫子既称先圣可追谥为文宣王令三公持节册命昔周公南面夫子西面今位既有殊岂宜依旧宜补其堕典永作常式其南京国子监及天下诸州县学夫子南面坐十哲等东西行列侍命尚书左丞相裴耀卿摄太尉持节就国子庙册册毕所司奠祭亦如释奠之礼又遣太子少保崔琳往东都就庙行册礼勅两京及兖州旧宅庙像改服衮冕乐用宫悬舞用八佾颁四箱金石二十四架二十八年诏春秋二仲月上丁令三公摄行事诏封孔璲之为文宣公食邑一千户朝位列文官二品之下给曲阜林庙百户洒扫代宗永泰元年八月修国学祠堂成行释奠礼奏宫悬于论堂徳宗贞元二年二月释奠诏自宰臣已下毕集于国学学官升讲座陈五经大义唐制毎年春秋释奠祝版御署讫北面而揖宪宗元和十三年复置圣庙洒扫五十户宣宗大中元年诏赐百缣充孔子祀懿宗咸通四年诏给洒扫林庙五十户后唐明宗长兴二年修复文宣王庙祀后周太祖广顺二年车驾亲征五月入兖州谒夫子庙再拜近臣言天子不当拜异代陪臣帝曰夫子圣人也百王取则安得不拜六月幸曲阜祠孔子再拜诏留所献银酒器并炉于庙中及诣圣林又再拜勅兖州脩葺祠庙给复十户为洒扫户饬禁樵採宋太祖建隆元年诏祭文宣王庙立十六㦸于庙门用正一品礼増葺太学祠宇塑先圣亚圣十哲像画七十二贤及先儒二十一人像于东西庑之木壁帝三幸太学谒文宣王庙亲制孔子賛賛曰王泽下衰文武将坠尼父挺生河海标异祖述尧舜有徳无位哲人其萎鳯鸟不至二年诏定乐章文宣王庙用永安之曲太宗太平兴国三年十月诏复曲阜县文宣王家八年重修阙里文宣王庙诏近臣曰朕嗣位以来咸秩无文徧修羣祀惟鲁之夫子庙堂未加营葺阙孰甚焉可诏大将作恢敞儒宫端拱元年八月车驾临国子监谒文宣王淳化四年诏先圣庙六衙朔望焚香帝凡三谒文宣王庙诏绘三礼器物制度于国学讲论堂木壁又诏建国子监文宣王庙于河南府真宗景徳三年诏诸道州府军监修葺文宣王庙四年诏兖州増给文宣王守塜五十户大中祥符元年十月东封泰山十一月幸曲阜谒文宣王庙诏曰朕以纪号岱宗观风广鲁久懐先圣实主斯文矧尼山毓粹之区光灵可挹而曲阜奉祀之地庙貌犹存将申欵谒之仪用表钦崇之志宜取十一月朔日幸曲阜县备礼躬谒仍付所司详定十一月朔日车驾至曲阜县谒文宣王庙内外量设黄麾仗袭文宣公及宗属并许陪位帝服鞾袍行酌献礼初有司定议肃揖帝特展拜以表严师崇儒之意又幸叔梁纥堂命近臣分奠七十二弟子礼毕立殿之西召孔氏子孙抚谕之复诣孔林以树拥道降舆乗马至墓设奠复再拜又御北亭召従臣观古碑加谥孔子为元圣文宣王诏曰王者顺考古道懋建大猷崇四术以化民昭宣教本总百王而致治丕变人文方启迪于素风思丕扬于鸿烈先圣文宣王道膺上圣体自生知以天縦之多能实人伦之先觉元功侔乎简易景铄配乎贞明惟列辟以尊崇为亿载之师表肆朕以寡昧钦承命厯曷敢不遵守彛训保乂中区属以祗若元符告成乔岳观风广鲁之地饬驾数仞之墙躬谒逺祠缅懐遐躅仰明灵之如在肃奠献以惟寅是用稽简册之文昭聪叡之徳聿举追崇之礼庶申严奉之心备物典章垂之不朽诞告多士昭示朕意宜追谥曰元圣文宣王遣吏部尚书张齐贤以太牢祭告祝文曰朕以有事岱宗毕告成之盛礼缅懐阙里钦设教之素风躬谒奠于严祠特襃崇于懿号仍令旧相载达精诚昭荐吉蠲用遵典礼以兖国公颜子等配复勅修饰祠宇给近便十户以奉茔域赐其家钱三十万帛三百匹近属授官赐出身者六人又遣内侍殿头张文质赍勅赐太宗御制书五百十七轴九经书及疏释文三史书并昨亲奠祭器留于庙中勅曰国家尊崇师道启迪化源睠惟邹鲁之邦是曰诗书之国尼山在望灵宇増严朕登岱告成回銮欵谒期清风之益振举缛礼以有加式咨诲诱之方更尽阐扬之㫖宜以所赐太宗皇帝御制御书并正义释文及器物等并置于庙中书楼上收掌委本州长吏职官及本县令佐等同共检校如有讲説释奠并须以时出纳勿令损汚此勅文仍刋之于石昭示无穷是年降曲阜庙桓圭一従上公之制诏追封孔子父叔梁纥为齐国公母颜氏为鲁国夫人遣都官员外郎王励祭告制曰朕以祗陟岱宗亲巡鲁甸永懐宣圣之徳躬造阙里之庭奠献周旋钦崇备至惟降灵之所自亦钖命之有初像设具存名称斯阙宜加追命以焕典章叔梁纥宜追封齐国公颜氏宜追封鲁国太夫人又追封圣配开官氏为郓国夫人制曰朕时巡鲁郡躬诣孔堂顾风教之所尊举典章而既渥眷惟令淑作合圣灵载稽简册之文尚阙封崇之数属兹咸秩特示追荣垂厥方来式昭遗范开官氏宜追封郓国夫人仍令兖州遣官诣曲阜庙祭告二年二月诏立曲阜县孔子庙学舍加先圣冕服桓圭従上公之制冕九旒服九章五月帝亲制元圣文宣王賛分宰相等撰颜子以下賛诏曰朕乃者封峦禅社昭列圣之鸿休崇徳报功广百王之彛制泊言旋于阙里遂躬谒于鲁堂瞻河海之姿晬容穆若出洙泗之上髙风凛然举茂典之有加期斯文之益振由是推恩世胄併钖宠章祗事祠庭増其奉邑复念性与天道徳冠生民议兹元圣之名冀广严师之礼兼朕亲为制賛以表崇儒至于四科鉅贤并超五等七十达者俱赠列侯位彼先儒皆传圣道咸加赠典俾耀素风仍命寀寮分纪遗烈式尽襃扬之㫖庶资善诱之方宜令中书门下枢宻院三司使两制丞郎待制阁馆直馆校理分撰賛以闻御制序曰若夫检玉岱邱回舆阙里缅懐于先圣躬谒于严祠以为易俗化民既仰师于彛训崇儒重道宜益峻于徽章増荐崇名聿陈明祀思形容于盛徳爰刻镂于斯文賛曰立言不朽垂教无疆昭然令徳伟哉素王人伦之表帝道之纲厥功茂实其用允臧升中既毕盛典载扬洪名有赫懿范弥彰三年六月命崇文院刋释奠仪注及祭器图颁之诸路四年五月诏州县立孔子庙五年十二月改封孔子为至圣文宣王诏大常礼院定州县释奠器数七年用先天节礼毕诣文宣王庙行礼天禧元年定太学释奠遣太尉太常光禄卿以充三献诏崇文馆雕印释奠仪注及祭器图颁行诸路二年诏葺孔子庙赐文宣公家祭冕服仁宗天圣元年八月幸国子监谒孔子有司言旧仪止肃揖帝特再拜景祐元年诏释奠用登歌庆歴四年五月幸国子监谒孔子再拜勅曲阜县差中户五十人充孔庙洒扫八年诏圣父齐国公像易以九章之服于圣殿后立庙奉安皇祐三年七月以孔氏子孙复知仙源县事诏曰国朝以来世以孔氏子孙知仙源县使奉承庙祀近嵗废而不行非所以尊先圣也宜复之至和二年三月封孔子后为衍圣公嘉祐六年赐孔庙飞白御书殿榜并金字篆碑帝写榜时必巾栉而书遣兖州通判田洵设祭奉安祝文曰惟王渊圣难名诚明独禀敷厥雅道大阐斯文生民以来至徳莫二教行万世仪比三王阙里之居祠宇惟焕遐瞻墙仞逖仰门扉奋于飞染之踪新兹标榜之制命工庀事推䇿涓辰敢议形容特申崇奉仰惟降格遥冀鉴观神宗元丰元年诏兖州修葺先圣祠庙又命太常修四孟奠菜仪哲宗元祐元年勅白身合袭封人与除承奉郎専主先圣祠事无兼他职添支供给随本资次每三年理为一任用本路及按察官荐举依吏部格闗陞资任如朝廷非次擢用许依旧带管公爵令以次合袭封人权主祀事每遇亲祠大礼冬正朝㑹许赴阙陪位増赐田百顷以供祭祀复给孔庙洒扫户五十人看林户三人十月改衍圣公为奉圣公勅定家祭冕服等制度六年十月幸太学先谒至圣文宣王庙行释奠礼一献再拜礼成诏博士皆升堂坐诸生两庑下命国子祭酒讲无逸终篇徽宗崇宁元年二月诏追封孔鲤为泗水侯孔伋为沂水侯八月建外学于国南诏曰古者学必祭先师况都城近郊大辟黉舍聚四方之士多且数千宜建文宣王庙以便荐献四年诏辟雍文宣王殿以大成为名帝幸国子监谒文宣王殿再拜行酌献礼遣官分奠兖国公以下又诏考正先圣及弟子冕服文宣王用王者冕十二旒衮服九章画图镂版印赐仍颁降天下州县学依图改正五年颁祀先圣祝文曰维王固天攸縦诞降生知经纬礼乐阐扬文教余烈遗风千载是仰俾兹末学依仁游艺谨以制帛牲齐粢盛庶品祗奉旧章式陈明荐以兖国公邹国公配大观元年诏先圣墓立赏钱十贯禁樵採林木许人告捉二年诏绘子思像従祀三年诏正乐书更撰释奠乐章四年制文宣王改执镇圭庙门増立二十四㦸如王者制政和元年诏孔门弟子封爵及郡县犯先圣讳者悉改正四年御书大成殿额赐太学并曲阜孔子庙仍颁其名于诸路州学五年大晟府拟撰释奠十四章诏下国学选诸生肄习上丁释奠奏于堂上以祀先圣六年五月诏遣宣教郎孔若谷颁赐堂上正声大乐一副礼器一副于阙里天下节镇州县学皆赐堂上乐一副正声乐曲十二章春秋上丁释奠则学生登歌作乐宣和四年诏修太学命驾奠谒亲制孔子賛词曰厥初生民自天有造百世之师立人之道有彛有伦垂世立教爰集大成千古允蹈乃严斯所乃詹斯宫瞻彼徳容云孰不崇髙宗绍兴十年以释奠文宣王为大祀十四年幸太学祗谒先圣止驾于大成门外登降步趋执爵灌献颁大成乐仍内降王圭亲制孔子賛词曰大哉宣圣斯文在兹帝王之式古今之师志则春秋道由忠恕贤于尧舜日月共喻惟时载雍职此武功肃昭盛仪海宇聿宗孝宗淳熙四年二月幸太学祗谒先圣退御敦化堂命国子祭酒林光朝讲中庸宁宗庆元中定祀文宣王为中祀献官以州县长吏以次官充非实有疾故不得辄委他官行礼理宗淳祐元年正月帝幸太学谒孔子遂御崇化堂命祭酒曹觱讲礼记大学篇制道统十三賛就赐国子监賛宣圣曰圣哉尼父秉徳在躬歴聘列国道大莫容六艺既作文教聿崇古今日月万代所宗景定二年正月诏皇太子谒孔子于太学度宗咸淳三年春正月帝诣太学谒孔子行释奠礼以颜渊曽参孔伋孟轲配享升颛孙师于十哲颁祝文曰惟王金声玉振集厥大成有道立敎垂宪万世兹率旧章谨以制币牲齐粢盛庶品式陈明荐以先师兖国公郕国公沂国公邹国公配尚飨辽太祖神册元年春立皇太子问侍臣曰受命之君当祀天敬神有大功徳者朕欲祀之何先皇太子对曰孔子大圣万世所尊祀宜先太祖大悦三年诏建孔子庙皇太子春秋释奠四年孔子庙告成躬谒祭奠道宗清宁六年六月命以时祭先圣先师金太宗天㑹八年免文宣家赐田税课熙宗皇统元年二月上诣文宣王庙奠祭北面再拜顾儒臣曰为善不可不勉孔子虽无位以其道可尊使万世髙仰如此三年勅免孔氏子孙赋役世宗大定十四年依国子监言定释奠仪礼行三献乐用登歌考周礼冕服圣像冕十二旒服十二章二十二年重修阙里孔子庙成遣兖州节度使孙康祭告祝文曰国家礼崇儒术道尊圣师阙里庙貌于以新之雅乐具举法服章之庶㡬鉴格永集繁禧二十三年二月遣尚书右丞张汝弼致祭文宣王庙章宗明昌元年三月诏修曲阜孔子庙増拓旧制三年四月诏衍圣公可超迁中议大夫永着于令八月定先圣春秋释奠三献官以祭酒司业博士充祝词称皇帝谨遣某及登歌改用太常乐工其献官并执事与享者并法服陪位学官公服学生儒服十月有司奏増修曲阜宣圣庙勅翰林学士党懐英撰碑四年八月释奠孔子庙前一日谕宣徽院曰明日亲释奠有司议肃揖朕以宣圣万世帝王师恐汝等未喻故备拜裀朕将拜焉及谒庙北面再拜六年夏四月勅有司以増修曲阜宣圣庙工毕赐衍圣公以下三献法服及登歌一部仍遣太常旧工往教孔氏子弟以备祭礼七月命兖州长官以曲阜新修庙告成于先圣七年行郊礼召衍圣公赴阙侍祠位在终献之次承安二年春帝视学祀孔子以亲王摄亚终献皇族陪祀文武羣臣助奠亲为賛文四年二月诏刺史州郡无宣圣庙者并増修之五年三月谕有司进士名有犯孔子讳者避之仍着为令宣宗贞祐三年迁汴建宣圣庙于㑹朝门内嵗祀如仪哀宗天兴元年八月释奠孔子元太祖十年平燕京以金枢宻院为宣圣庙行释奠礼太宗五年十二月勅修孔子庙八年三月复修孔子庙九年令衍圣公孔元措修曲阜孔子庙赐给其费给复守庙一百户世祖中统二年六月诏宣圣庙有司嵗时致祭月朔释奠禁诸官员使臣军马毋得侵扰亵渎违者加罪八月命开平守臣释奠于宣圣庙三年正月修宣圣庙成至元四年正月勅修曲阜宣圣庙五月勅上都重建孔子庙十年诏春秋二丁释奠执事官员各公服如其品陪位诸儒襕带唐巾行礼三十一年七月成宗诏谕中外百官吏人等孔子之道垂宪万世有国家者所当崇奉曲阜林庙上都大都诸路府州县邑应设学校书院照依世祖皇帝圣㫖禁约诸官员使臣军马毋得于内安下或聚集问理词讼䙝凟饮宴工役造作收贮官物其赡学地土产业及贡士庄诸人毋得侵夺所出钱粮以供春秋二丁朔望祭祀及师生廪膳贫寒老病之士为衆所尊敬者月支米粮优恤养赡庙宇损坏随即修完作养后进严加训诲讲习道艺务要成材若徳行文学超出时辈者有司保举肃政亷访使体覆相同以备选用成宗大徳元年勅各官涖任先诣先圣庙拜谒方许以次诣神庙着为令六年修曲阜文宣王庙建孔子庙于京师七年十月给大都文宣王庙供洒扫五户九年八月给曲阜林庙洒扫二十八户以尚珍署田五十畆供嵗祀十年八月京师文宣王庙成行释奠礼牲用太牢乐用登歌十一年七月武宗追封孔子为大成至圣文宣王制曰葢闻先孔子而圣者非孔子无以明后孔子而圣者非孔子无以法所谓祖述尧舜宪章文武仪范百王师表万世者也朕纉承丕绪敬仰休风循治古之良规举追封之盛典加号大成至圣文宣王遣使阙里祀以太牢于戏父子之亲君臣之义永惟圣教之尊天地之大日月之明奚罄名言之妙尚资神化祚我皇元武宗至大元年秋七月诏遣集贤院学士王徳渊钦赍制词香酒赴阙里林庙与兖州知州马禧孔氏家长抚以太牢祀行三献礼祝文曰惟王秉徳生知垂教不朽圣之时者天何言哉由百世之后莫能违自生民以来未之有特加封号大展祭仪仍命臣僚往祀林庙以兖国公邹国公配宣赐银币二年正月制文宣王春秋二丁释奠礼牲用太牢设曲阜庙学典籍一员三年十月置曲阜宣圣庙登歌乐四年闰七月仁宗命国子祭酒刘赓诣曲阜以太牢祀孔子仁宗延祐三年诏春秋释奠于先圣以颜子曽子子思孟子配享七年诏以银币遣説书王存义赍赴曲阜以太牢祀孔子帝手香加额以授之是年为圣庙设司乐一员管勾一员泰定帝泰定元年遣官诣曲阜以太牢祀孔子文宗天歴二年遣翰林院侍讲学士曹元用诣曲阜祀先圣庙至顺元年九月加封圣父为启圣王圣母为启圣王夫人制曰阙里有家系出神灵之胄尼山请祷天启圣人之生朕聿观人文敷求往哲惟孔氏之有作集羣圣之大成原道统则尧传舜授之周文王论世家则契至汤下逮正考父其明徳也逺矣故生知者出焉有开必先克昌厥后如太极之生天地如沧海之有本原云仍既袭于上公之封考妣宜视夫素王之爵于戏君子之道考而不缪建而不悖于以惇典而叙伦宗庙之礼爱其所亲敬其所尊于以报功而崇徳尚笃其庆以相斯文齐国公叔梁纥可加封启圣王鲁国大夫人颜氏可加封启圣王夫人三年正月加封圣配为大成至圣文宣王夫人制曰我国家惇典礼以弥文本闺门而成教乃睠素王之庙尚虚元嫓之封有其举之斯为盛矣大成至圣文宣王妻开官氏来嫔圣室垂裕世家笾豆出房自流风于殷礼琴瑟在御存燕乐于鲁堂功言邈若于遗闻仪范僾乎其合徳作尔袆衣之象称其命鼎之名噫秩秩彛伦吾欲广闗雎鹊巢之化皇皇文治天其兴河图鳯鸟之祥可特封大成至圣文宣王夫人二月诏修曲阜宣圣庙十月宁宗命江浙行省范铜造和宁宣圣庙祭器凡百三十有五事顺帝至元元年四月遣翰林院修撰王思诚诣曲阜孔子庙致祭二年七月勅赐上都孔子庙碑载累朝尊崇之意四年正月诏修曲阜孔子庙五年二月勅赐曲阜宣圣庙碑至正二年十月诏遣官致祭孔子于曲阜八年四月帝幸国学赐衍圣公银印升秩従二品七月遣使祀曲阜孔子庙十六年二月命集贤直学士杨俊民致祭孔子于曲阜仍葺其庙宇明太祖洪武元年二月诏以太牢祀孔子于国学又遣使诣曲阜致祭使者陛辞上谕之曰仲尼之道广大悠久与天地相并故后世有天下者莫不致敬尽礼修其祀事朕为天下主期在明教化以行先圣之道今既释奠国学仍遣尔修祀事于阙里尔其敬之八月遣官释奠于孔子定春秋二仲祀孔子仪制嵗仲春秋上丁帝御奉天殿传制遣官以太牢祭先师孔子于太学丞相初献翰林学士国子祭酒亚献终献礼三献乐六奏文舞六佾郡县学用少牢祭文曰惟王徳配天地道贯古今删述六经垂训万世惟兹仲谨以牲帛醴齐粢盛庶品式陈明荐以复圣颜子宗圣曽子述圣子思子亚圣孟子配诏衍圣公及曲阜县知县世袭如前代制复其家钦赐祭田五屯洒扫一百户尼山旧役洒扫十五户悉蠲杂役二年正月遣祭酒孔克坚祀孔子于阙里十月诏羣县立学祀孔子三年六月诏祀典诸神罢前代封号惟孔子及配祀诸贤封爵如故八月遣官释奠于孔子勅衍圣公致祭阙里官具牲币嵗为常四年正月复阙里孔氏二十六户徭役诏定释奠礼器各设髙案豆笾簠簋悉代以磁五年二月赐衍圣公属官七年二月修曲阜孔子庙勅曰春秋时人纪废壊孔子以至圣之资删述六经使先王之道晦而复明万世永赖功莫大焉夫食粟则思树蓺之先衣帛则思蚕缲之始皆重其所従出也孔子之功与天地并立故朕命天下通祀以致崇报之意而阙里又启圣降神之地庙宇废而不修将何以妥神灵昭来世尔工部其即为修理以副朕懐设孔颜孟三氏教授一员学録一员十一月诏造送孔子庙乐器祭器法服各给一副设乐舞生一百二十余名十四年四月建国子学于南京定文庙之制自先圣以下罢塑像改设木主十五年三月命天下郡县学每嵗春秋二仲行释奠礼谕礼部尚书刘仲质曰孔子明帝王之道以教后世使君君臣臣父父子子纲常以正彛伦攸叙其功参乎天地今天下郡县庙学并建而报祀之礼止行京师岂非缺典卿与诸臣其定释奠仪颁之天下学校令毎嵗春秋仲月通祀孔子五月国子学成十一日遣官以太牢祭告孔子十七日帝躬诣庙行释奠礼礼臣曰孔子虽圣人臣也宜一奠再拜帝曰孔子明道徳以教万世岂可以职位论乃四拜御彛伦堂命祭酒讲经十七年六月颁孔子庙乐器十月颁祭器十二月复幸学二十四年六月勅毎月朔望太学祭酒以下行释菜礼郡县学长吏以下诣学行香二十六年正月诏定文庙乐用登歌舞用六佾颁大成乐器于天下府学令州县学式于府学三十年十月重建国子监孔子庙成成祖永乐元年八月遣官释奠于孔子四年三月上将诣太学行释奠礼勅礼部曰朕惟孔子帝王之师帝王为生民之主孔子立生民之道三纲五常之理治天下之大经大法皆孔子明之以教万世朕皇考太祖髙皇帝膺君师亿兆之任正中夏文明之统复衣冠礼乐之旧渡江之初首建学校亲祀孔子御筵讲书守帝王之心法继圣贤之道学集其大成以臻至治朕纉承鸿业惟成宪是遵今当躬诣太学释奠先师以称崇儒重道之意其合行礼仪礼部详议以闻时礼臣议仪言宋制谒孔子服靴袍再拜帝曰见先师礼不可简必服皮弁行四拜礼礼毕驾幸太学赐祭酒司业坐讲经五年赐衍圣公家赡田七十三顷八年正月文庙圣贤绘塑衣冠十三年正月诏修阙里孔子庙十四年遣官诣阙里祭告十五年夏重修孔子庙成九月帝制文建碑于庙其文曰道原于天而畀于圣人圣人者继天立极而綂承乎斯道者也若伏羲神农黄帝尧舜禹汤文武周公歴圣相传一道而已周公没又五百余年而生孔子所以继往圣开来学其功贤于尧舜故曰自生民以来未有盛于孔子者也夫四时流行化生万物而髙下散殊咸遂其性者天之道也孔子参天地賛化育明王道正彛伦使君君臣臣父父子子夫夫妇妇各得以尽其分与天道诚无间焉尔故其徒曰夫子之不可及也犹天之不可阶而升也又曰仲尼日月也无得而踰焉在当时之论如此亘万世无敢有异辞焉呜唿此孔子之道所以为盛而天下后世之䝉其泽者实与天地同其久逺也自孔子没于今千八百余年其间道之隆替与时陟降遇大有为之君克表章之则其政治有足称者若汉唐宋致治之君可见矣朕皇考太祖髙皇帝天命圣智为天下君武功告成即兴文教大明孔子之道自京师以达天下并建庙学徧赐经籍作养士类仪文之备超乎往昔封孔氏子孙袭衍圣公秩视一品世择一人为曲阜县令立学官以教孔颜孟三氏子孙常幸太学释奠孔子竭其严敬尊崇孔子之道未有如斯之盛者也朕纉承大綂丕法成宪尚惟孔子之道皇考之所以表章之者若此其可忽乎乃曲阜阙里在焉道綂之系实由于兹而庙宇歴久渐见堕敝弗称瞻仰往命有司撤其旧而新之今年夏毕工宏邃壮观庶称朕敬仰之意俾凡观于斯者有所兴起致力于圣贤之学敦其本而去其末将见天下之士皆有可用之材以賛辅太平悠久之治以震耀孔子之道朕于是有深望焉遂书勒碑树之于庙并系以诗曰巍巍元圣古今之师垂世立言生民是资天将木铎以教是畀谓欲无言示之者至惟天为髙惟道与㕘惟地为厚惟徳与含生民以来实曰未有出类拔萃难乎先后示则不逺日月攸趋敦叙有彛遵于圣模仰惟皇考圣道实崇礼乐治平身厎厥功曰予祗述讵敢或懈圣绪丕承仪宪永赖巖巖泰山鲁邦所赡新庙奕奕饬祀有严鼓钟煌煌璆磬戞击八音相宣圣情怡怿作我士类世有才贤佑我大明于万斯年宣宗宣徳元年遣太常寺寺丞孔克准诣阙里以太牢祭告天曰仰惟先师丕隆道徳表正纲常集羣圣之大成为百王之仪范兹余嗣位之初谨用祭告永资圣化翼我治平英宗正綂元年遣国子监司业赵琬诣阙里祭告三年禁祀孔子于释老宫九年二月帝幸太学释奠于孔子诏迁宁陵孔子庙于仪封县代宗景泰元年遣翰林院侍讲呉节以香帛诣阙里祭告二年二月帝幸太学祗谒先圣躬修祀礼英宗天顺元年遣工科右给事中孙昱诣阙里祭告八年诏山东巡抚贾铨重修阙里先圣庙宪宗成化元年遣吏部右侍郎尹旻诣阙里祭告三月帝幸太学释奠于孔子先期遣官行取衍圣公并孔颜孟三氏子孙赴京陪祀观礼命衍圣公分献沂国公勅修阙里孔子庙四年修孔子庙成六月帝撰文勒石树于庙庭其文曰朕惟孔子之道天下不可一日无焉何也有孔子之道则纲常正而伦理明万物各得其所矣不然则异端横起邪説纷作纲常何自而正伦理何自而明天下万物又岂能各得其所哉是以生民之休戚系焉国家之治乱闗焉有天下者诚不可一日无孔子之道也葢孔子之道即尧舜禹汤文武之道载于六经者是已孔子则従而明之以诏后世耳故曰天将以夫子为木铎使天不生孔子则尧舜禹汤文武之道后世何従而知之将必昏昏㝠㝠无异于梦中所谓万古如长夜也由此观之则天生孔子实所以为天地立心为生民立命为往圣继絶学为万世开太平者也其功用之大不但同乎天地而已噫盛矣哉诚生民以来之所未有者宜乎弟子形容其圣不一而足至于中庸一书而𤼵明之无余藴矣自孔子以后有天下者无虑十余代其君虽有贤否知愚之不同孰不赖孔子之道以为治其尊崇之礼愈久而愈彰愈逺而愈盛观于汉魏以来襃赠加封可见矣迨我祖宗益兴学校益隆祀典自京师以达于天下郡邑无处无之而在阙里者尤加之意焉故太祖髙皇帝登极之初即遣官致祭为文以着其盛而立碑焉太宗文皇帝重修庙宇而一新之亦为文以纪其实而立碑焉朕嗣位之日躬诣太学释奠孔子复因阙里之庙嵗久渐敝而重葺修之至是毕工有司以闻深慰朕懐于戏孔子之道之在天下如布帛菽粟民生日用不可暂缺其深仁厚泽所以流被于天下后世者信无穷也为生民之主者将何以报之哉故新其庙貌而尊崇之尊崇之者岂徒然哉冀其道之存焉尔使孔子之道常存而不冺则纲常无不正伦理无不明而万物亦无有不得其所者行将措斯世于雍熙太和之域而无异于唐虞三代之盛也久安长治之术端在于斯用是为文勒石树于庙庭以昭我朝崇儒重道之意焉系以诗曰天生孔子縦之为圣生知安行仁义中正师道兴起従游三千往圣是继道綂流传六经既明以诏后世三纲五常昭然不替道徳髙厚教化无穷人极斯立天地同功生民以来卓乎独盛允集大成实天所命有天下者是尊是崇曰惟圣道曷敢弗宗顾子眇躬承此大业惟圣之谋于心乃惬用之为治以康兆民圣泽流被万世聿新报典之隆尤在阙里庙宇巍巍于兹重美文诸贞石以光于前木铎遗响余千万年十三年诏孔子庙乐用八佾笾豆用十二遣翰林院学士王献诣阙里祭告祝文曰惟王生知之质天縦之圣道徳配于二仪傚法昭于万世缅懐功烈宜极襃扬顾冕服之章数虽隆而祀享之仪物弗称爰攷彛章㕘合舆论増乐舞为八佾加笾豆为十二葢用祭天享地之礼乐庶副尊师重道之本意也特遣儒臣逺诣阙里用申祭告王其鉴知谨告是年増设乐舞生八十名孝宗𢎞治元年遣太常寺少卿田景贤诣阙里祭告三月帝幸太学释奠于孔子诏于先师位加币用太牢改分献为分奠先期遣官行取衍圣公并三氏子孙陪祀观礼十二年六月阙里孔子庙灾九月遣太常寺少卿李杰诣阙里致祭祝文曰惟王道徳髙厚敎化无穷庙貌尊严古今崇奉比遭回禄煨烬靡遗斯文在兹胡天弗弔肆维綂绪承传在予修复旧规所不敢后特申祭告奉慰圣灵洋洋在天尚其歆鉴十三年二月重建孔子庙十七年正月阙里孔子庙成五月遣大学士李东阳赍香帛并御制碑文诣阙里祭告文曰惟我先师代天立教礼严报祀四海攸同岳降在兹庙貌自古顷罹灾变实警予衷爰勅有司命工重建越暨五载厥工告成栋宇毕新器物咸备光昭儒道用妥圣灵特遣辅臣逺将祭告尚祈歆鉴永享明禋御制碑文曰朕惟古之圣贤功徳及人天下后世立庙以祀者多矣然内而京师外而郡邑及其故乡靡不有庙自天子至于郡邑长吏通得祀之而致其严且敬则惟孔子为然葢孔子天縦之圣生当周季圣贤道否之日而不得其位以行乃歴考上古以来圣人之君天下者曰尧曰舜曰禹汤文武已行之迹并其至言要论定为六经以垂法后世自是凡有天下之君遵之则治违之则否葢有不能易者真万世帝王之师也故自汉祖过鲁致祀之后多为之立庙沿及唐宋英明愿治之君屡作益尊而信之孔子之庙遂徧天下爵号王公礼视诸侯而加隆焉至于金元亦未尝或废葢天理民彛之在人有不能自冺也我圣祖髙皇帝以至神大圣汎扫尘氛植纲常于沦斁之余武功方戢即遣人诣阙里祀孔子风示天下规度可谓宏逺矣列圣相承益严祀事先后一轨暨我皇考宪宗纯皇帝诏増庙之舞佾为八笾豆十二礼乐尽同于天子襃崇之典至是葢无以加我国家百有余年之太平端有自哉阙里有庙建自前代规制尤盛𢎞治已未六月燬于火朕闻之惕然特勅山东巡抚巡按暨布政按察司官聚材庀工为之重建越五年甲子正月工毕巡抚右副都御史徐源巡按监察御史陈璘以其状来上宏深壮丽视旧规有加朕懐乃慰既遣内阁辅臣太子太保户部尚书兼谨身殿大学士李东阳往告复具巅末为文俾勒之庙庭用昭我祖宗以来尊师重道之意并系之诗曰圣人之生天岂偶然命之大君俾賛化权二帝三王君焉克圣继天立极道形于政大化既洽至治斯民巍巍荡荡浑乎难名周政不纲道随时坠孔子圣人而不得位乃稽羣圣乃定六经万世之师于焉足徴自汉而下数千余嵗襃典代加有隆无替于皇我祖居正体元六经是师卓尔化原列圣相承先后一揆逮及朕躬思𢎞前轨庙貌载崇祀事孔禋经言典训弥谨弥敦俗化治成日升川至斯道之光允垂万世武宗正徳元年帝幸太学释奠于孔子先期遣官行取衍圣公并三氏子孙陪祀观礼八年遣山东巡抚都御史赵璜祭告世宗嘉靖元年遣吏部尚书石瑶诣阙里祭告三月帝幸太学谒孔子至櫺星门外即降辇步入礼毕仍步出櫺星门外升辇先期遣官行取衍圣公并三氏子孙陪祀观礼九年釐正祀典改称至圣先师孔子四配称复圣颜子宗圣曽子述圣子思子亚圣孟子十哲以下弟子皆称先贤左邱明以下皆称先儒诏天下文庙俱撤塑像易以木主两京国子监祭用十笾十豆府州县学用八笾八豆乐舞用六佾自制祭文服皮弁谒文庙行释菜礼文曰自昔混沌之初天命羲农轩皇创世开物以至尧舜禹汤文武周公以及先师列圣相继奉天行道立教诲人肆我圣祖再造区宇化行天下我圣祖崇礼于先师御制有文典册俱在予惟寡昧之人仰遵祖宪去前朝䙝慢之偶像如祖制崇礼之圣谟称号核实俎豆究本以遵礼典兼体先师至意予实不聪赖先师黙鉴及良辅洪儒所賛之也爰择令辰特命大臣奉妥先师神位以及配従之位于此惟先师鉴知永依陟降大运神化教我君民俾予性理早开而无负皇天付托之眷命暨士庶学业咸正而无违先师传道之至情予实有望焉惟先师觉之以复圣颜子宗圣曽子述圣子思子亚圣孟子配诏去启圣公封爵令国子监并天下学宫皆建启圣祠祀叔梁父以先贤颜路曽㸃孔鲤孟孙激配享以先儒程珦朱松蔡元定従祀遣官祭告文曰惟公诞生至圣为万世王者之师功徳显着故兹妥奉公位于此以先贤颜氏曽氏孔氏孟孙氏先儒程珦朱松蔡元定配复御撰正祀説其辞曰朕惟孔子之道王者之道徳王者之徳也功王者之功也事王者之事也特其位非王者之位焉昨辅臣少傅张璁再疏请正其号称服章等事已命礼部集翰林诸臣议正外惟号与服章二事所闗者重不得不为言之孔子当周家衰时知其不能行王者之道乃切切以王道望于鲁衞二国二国之君竟不能明孔子之道孔子既逝后世至唐𤣥宗乃荐谥曰文宣加以王号至元又益其谥为大成夫孔子之于当时诸侯有僭王者皆笔削而心诛之故曰孔子作春秋而乱臣贼子惧孔子生如是其死乃不体圣人之心漫加其号虽曰尊崇其实目为乱贼之徒是何心哉乂我圣祖当首定天下之时命天下崇祀孔子于学不许祀于释老之宫又除去塑像止令设主乐舞用六佾笾豆以十可谓尊崇孔子极其至矣无以加矣特存其号岂无望于后人哉亦或当时草创未暇欤至我皇祖文皇帝始建北京国学因元人之旧塑像犹存葢不忍毁之也又至我皇祖考用礼官之议増乐舞用八佾笾豆用十二牲用熟而上拟乎事天之礼也夫孔子设或在今肯安享之昔不观鲁僭王之礼宁肯自僭事天之礼乎果能体圣人之心决当正之也至于称王贼害圣人之甚孔子昔曰名不正则言不顺言不顺则事不成何其不幸身遭之哉夫既以王者之名而横加于孔子故使颜回曽参孔伋以子而并配于堂上颜路曽晳孔鲤以父従列于下安有子坐堂上而父食于下乎此所谓名不正者焉皆由纲领一紊而百目困之而隳耳今也不正滋来世之非道将见子不父其父臣不臣其君内离外叛可胜言哉又撰正祀申説其辞曰朕惟为人臣尽臣道尽之云者终始死生以之非有所私也孔子曰三年无改于父之道朱子释之曰祖父所行之事不但三年虽万世亦不可改也少有可变岂可待之三年夫成法固不可改其于一切事务不可不急于正之也朕又惟天子不可与匹夫相争辩斯世斯时却不得不辩也昨所命议正孔子之祀典朕不知典籍且以易明者言之孔子之谥王号自唐𤣥宗李林甫之君臣始夫孔子已逝在秦汉之前此间岂无贤明之君如汉髙祖唐太宗皆创业垂綂者何不加王号于孔子则不敢拥虚名以示尊崇之意可知矣林甫之请𤣥宗之加意必有为林甫之为臣何等臣也其意或假尊崇师道以欺𤣥宗欤𤣥宗之所加也何其巧乎自秦而后王天下者称皇帝汉方以王号封臣下𤣥宗之封谥孔子何不以皇帝加之是不欲与之齐也特一王号犹封拜臣下耳尊崇之意何在哉葢此王字非王天下之王实后世王公之王也繇是元君武宗假託之而求谥宋徽宗荐十二章服徽宗之加欲掩其好道敎而设此以尊崇耳况以诸侯王而僭天子之服章诬之甚也至于雕塑之像不知孔门弟子即孔子死时而造之且如一人自是一人貌色不知可増损乎抑不可乎以一圣人而信工肆意雕塑曰此是孔子像也殊不知其实是土木之灵耳孔子肯依之享之推已之心则知孔子之心也又至于八佾之舞十二俎豆又僭礼之甚也决所当正十二年三月帝幸太学释奠于孔子先期遣官行取衍圣公并三氏子孙族人陪祀观礼十四年授孔承寅为世袭国子监学正奉仪封县孔子庙祀穆宗隆庆元年遣尚寳司卿刘奋庸诣阙里祭告八月帝幸太学释奠于孔子先期遣官行取衍圣公并三氏子孙族人陪祀观礼神宗万歴元年遣尚寳司司丞张孟男诣阙里祭告八月帝幸太学命大学士陈以勤释奠于孔子四年八月初二日帝幸太学释奠于孔子先期遣官行取衍圣公并三氏子孙族人陪祀观礼熹宗天启元年遣顺天府府丞姚士慎诣阙里祭告五年二月帝幸太学释奠于孔子先期遣官行取衍圣公并四氏子孙族人陪祀观礼懐宗崇祯元年五月遣太仆寺卿郭兴宁诣阙里祭告二年正月帝幸太学释奠于孔子先期遣官行取衍圣公并四氏子孙族人陪祀观礼十四年八月帝重幸太学释奠于孔子陪祀观礼如二年例歴代配祀贤儒汉明帝永平十五年幸鲁祀孔子及七十二弟子灵帝光和元年画先圣及七十二弟子像于鸿都门学魏齐王正始二年释奠孔子以颜渊配此魏孝文帝太和十九年幸鲁祠阙里诏拜孔氏四人颜氏二人官唐太宗贞观二年诏尊孔子为先圣颜子为先师二十一年诏以左邱明卜子夏公羊髙谷梁赤伏胜髙堂生戴圣毛苌孔安国刘向郑衆贾逵杜子春马融卢植郑康成服䖍何休王肃王弼杜预范甯等二十二人代用其书垂于国胄自今有事于太学并令配享尼父庙堂髙宗永徽中复以周公为先圣孔子为先师颜渊左邱明以降皆従祀显庆二年复尊孔子为先圣颜子为先师总章元年四年赠颜渊为太子少师曽参为太子少保睿宗太极元年二月加赠颜渊为太子太师曽参为太子太保皆配享𤣥宗开元八年进圣门十哲并曽子従祀诏曰颜子等十哲宜为坐像悉令従祀曽参大孝徳冠同列特为塑像坐于十哲之次因图画七十弟子及二十二贤于庙壁上以颜子亚圣亲为制賛书于石仍令当朝文士分为之賛题其壁焉十三年诏免颜氏子孙赋役二十七年八月诏以两京国子监及天下诸州孔子南面坐十哲等东西行列侍且门人三千见称十哲包夫衆美实越等夷畅元圣之风规𤼵人伦之耳目并宜襃赠以宠贤明其颜子既称亚圣须优其秩赠颜子为兖国公闵子骞等九人俱赠侯七十子并宜追赠曽参等七十三人俱赠伯是年诏建颜子庙于兖州后唐长兴三年勅文宣王四壁英贤自此每释奠宜准郊祀録各陈酺醢等诸物以祭宋太祖建隆三年以太牢祀兖国公颜子御制賛词词曰生值衰周爵不及鲁一箪藜藿陋巷环堵徳冠四科名垂千古殁表万邦遂封东土真宗大中祥符元年躬祀先圣于阙里加封七十二弟子诏曰四科鉅贤并列五等七十达者俱赠列侯位彼先儒皆传圣道咸加赠典俾耀素风仍命宷寮分纪遗烈式尽襃扬之㫖庶资善诱之方宜令中书枢宻三司两制丞郎待制馆阁直阁校理分撰賛以闻仁宗景祐三年建孟子庙于邹之四基山神宗元丰六年十月追封孟子为邹国公诏曰自孔子殁先王之道不明发挥㣲言以绍三圣功归孟氏万世所宗厥惟旧邦实有祠宇追加爵号以示襃崇可封邹国公七年五月诏以邹国公孟子配享先圣庙设位于兖国公之次建孟子庙于邹之东郊进荀况扬雄韩愈従祀哲宗元祐元年诏定邹国公孟子服九旒衣九章徽宗崇宁元年封子思子为沂水侯四年诏定冕服兖国公颜子服九旒冕大观二年诏以子思子従祀先圣庙政和三年进王安石配享王雱従祀四年诏修孟子庙列一品㦸于门赐田百畆以给守者五年三月封乐正子克为利国侯配享孟子庙勅曰由孔子至于孟子百有余嵗去圣人之世若此其近也兴圣人之道若此其难也孟子既殁配享孔子之庙血食于天下亦可谓至矣今于邹独推尊孟子求其门人髙弟使得従祀配享南面而处如孔子之尊焉克也学古之道好善优于天下追以侯爵其配食焉斯文之光万古不冺可特封利国侯又封公孙丑以下十七人为伯従祀孟子勅曰孟子既殁孔道益尊今孔子庙食于天下配享従祀后世无并焉肆朕命邹国公尊崇庙貌使世世得祀虽不及于天下至于门人髙弟配享従祀自孔子以来未有如孟子者也尔等志不行于当时而见録于后世列爵疏封亦可为荣矣可依前件勅封邹国公孟子诸弟子为伯宣和三年改建孟子庙于邹之南郊四年诏给孟子庙洒扫户二十五户免其徭役钦宗靖康元年诏降王安石従祀庙庑髙宗绍兴十四年上既制文宣王賛复自颜子以下诸贤亲为制賛其賛颜子曰徳行首科显冠学徒不迁不贰乐道以居食饮甚恶在陋自如宜称贤哉岂止不愚孝宗淳熙四年黜王雱祀理宗绍定三年御制孟子賛词曰道术分裂诸子为书既极而合笃生真儒诋诃杨墨皇极是扶较功论徳三圣之徒端平二年升子思子入十哲之列淳祐元年正月进周敦颐张载程颢程颐朱熹従祀景定二年进张栻吕祖谦従祀度宗咸淳三年正月封曽子为郕国公子思为沂国公配食大成殿位于颜孟之间是为四配诏曰孔子称颜回好学固非三千之徒所同也而其学不传得圣传者独曽子曽子传子思子思传孟轲忠恕两语深契一贯之㫖中庸一篇丕阐前世之藴而孔子之道益着向非颜曽思孟相继衍绎着书垂训中更管商杨墨佛老㡬何其不遂冺哉今大成惟颜孟侑食曽思不与尚为缺典先皇帝述道綂之传自伏羲以来着十三賛孔子而下颜曽思孟昭然具在非以遗我后人乎可令礼官学官议可升曽子子思侑食升颛孙子于十哲进邵雍司马光従祀金世宗大定十四年诏迁孟子像于宣圣右与颜子相对改塑二贤冕服用九旒九章章宗明昌五年诏颜子孟子后并免徭役六年八月修颜子庙告成诏赐乐服遣兖州节度使孙康诣庙致祭祝文曰惟公宅庙告成神之式燕肆颁乐服以焕声容殊别上仪表章崇教俨惟亚圣作配先师春秋二时祀祭百世尚飨元太宗九年诏免颜氏子孙军役世祖中綂三年诏以杨庸为敎授训诲孔颜孟三氏子孙至元二年七月遣集贤院学士王徳渊以牲牢致祭兖国公颜子诏免颜氏子孙赋役成宗大徳二年九月遣官致祭兖国公颜子武宗至大四年十月遣国子祭酒刘赓致祭兖国公颜子仁宗皇庆二年进许衡従祀延祐三年诏春秋释奠于先圣以颜子曽子子思孟子配六月追封亚圣邹国公父为邾国公母为邾国宣献夫人制曰朕惟由孔子至于孟子百有余嵗而道綂之传独得其正虽命世亚圣之才亦资父母教养之方也其父夙丧母以三迁之教励天下后世推原所自功莫大焉稽诸往代实缺襃崇夫功大而位不酬实着而名不正岂朕所以致懐贤之意哉肆颁宠命永贲神休六年进蘧瑗従祀晋王泰定五年诏于颜孟二庙各赐邹县牧地三十顷徴其所入以给常祀文宗天歴二年九月诏建颜子庙于曲阜至顺元年九月加封颜子为兖国复圣公曽子为郕国宗圣公子思子为沂国述圣公孟子为邹国亚圣公封颜子制曰朕惟孔氏之门入圣人之域颜子一人而已观其不迁怒不贰过以成复礼之功无伐善无施劳益着为仁之效葢将不日而化矣惜乎天不假之以年也朕缅懐哲人留心圣学将大彰于风教故特侈于襃嘉于戏用之则行舍之则藏虽潜徳一时之不显吾见其进未见其止顾圣言百世而弥彰尚服宠光丕隆文治可加封兖国复圣公封曽子制曰朕惟孔氏之道曽氏独得其宗葢本于诚身而然也观其始于三省之功卒闻一贯之道是以友于颜渊而无媿授之思孟而不湮者欤朕恭仰休风景行先哲爰因旧爵崇以新称于戏圣神继天立极以来道綂之传逺矣国家化民成俗之效大学之书具焉其相子之修齐兹式彰于襃显可加封郕国宗圣公封子思子制曰昔曽子得圣人之传而子思克承厥綂稽夫中庸之一书实开圣学于千载朕自临御以来每以嘉恵斯文为念万㡬之暇览观载籍至于致中和而天地位万物育雅留意焉夫爵职之荣既隆于升配景行之懿可后于襃嘉于戏有仲尼作于前孰俪世家之盛得孟子振其后益昌斯道之传渥命其承茂隆丕绪可加封沂国述圣公封孟子制曰孟子百世之师也方战国之縦横异端之充塞不有君子孰任斯文观夫七篇之书惓惓乎致君泽民之心凛凛乎拔本塞源之论黜霸功而行王道距诐行而放淫辞可谓有功圣门追配神禹者矣朕若稽圣学祗服格言乃着新称以彰渥典于戏诵诗书而尚友缅懐邹鲁之风非仁义则不陈期底唐虞之治英风千载蔚有耿光可加封为邹国亚圣公十一月进董仲舒従祀三年五月加封颜子父为把国公母齐姜氏为把国夫人制曰朕惟孔子之道大矣学之以复诸圣传之而得其宗者其惟颜子乎崇其道而襃封其所自出礼也故列圣以来于孔孟之考妣亦既襃钖之矣朕迪民兴学议礼考文爰命有司稽颜氏之先师封之宗国节以一恵顾岂私于其家哉享祀有严永世无极父无繇可赠把国公谥文裕母齐姜氏追封把国公夫人谥端献封颜子妻戴氏为兖国夫人制曰朕惟颜子侑食于孔圣春秋释奠为郡国通祀又有庙于鲁其子孙祠祭宜如孔氏家人之礼爵秩固当及其配焉夫徳足以相其君子则今之歆于世享以比隆阙里之家不亦宜乎妻宋戴氏可追封兖国夫人谥贞素八月立闵子书院于济南顺帝元綂二年六月遣中书省椽邓昌世以太牢致祭复圣颜子至正二十一年诏加杨时李侗胡安国蔡沈真徳秀封爵未及従祀二十六年给孟子庙洒扫五户明太祖洪武元年制春秋释奠礼配祀贤儒悉如旧制五年罢孟子配享六年诏以孟子辨异端辟邪説𤼵明孔子之道宜従祀如故二十九年罢扬雄祀成祖永乐七年遣礼部员外郎饶晞致祭复圣颜子英宗正綂二年进胡安国蔡沈真徳秀従祀四年诏修颜子庙七年颜子庙成御制碑文立于庙文曰朕惟圣贤之生皆天以为世道生民计非偶然也虽天处之有不同而圣贤求所以仰副天之意者则一心也孔子之道原于天而承于尧舜禹汤文武周公孔子不得位则惓惓于推明斯道立教垂世以副天之意葢周公而后必有孔子而后帝王之道明君臣父子之位正尊卑内外贵贱之辨着虽斯理在人心皆固有之然非得孔子之教则不能以皆明明之有浅深则行之之效亦因有浅深世道所以有盛衰之不齐也向㣲孔子之教斯世斯人㡬何其不沦于禽兽也哉此孔子之道所以为天下国家者不可一日而无也三千之徒孔子独称颜子好学独告以帝王为治之大法使孔子居尧舜之位则颜子稷契之伦也圣贤之不得位与年皆天也然而使之得为天地立心为生民立命为万世开太平有以仰副天之意亦天也君子曰圣人之藴㣲颜子殆不可见𤼵圣人之藴教万世无穷者颜子也嗟乎孔子其太和元气颜子其四时之春乎非春其何以见太和之𤼵育也曲阜故有孔颜庙祀我皇曽祖太宗文皇帝既新孔庙而亲制文书石朕嗣綂之七年爰新颜庙有司请文书石并系以诗曰巍巍宣圣道配干坤化流天下光阐人文睿矣兖国刚明纯粹荡荡圣域深造精诣为兹四勿以复天理以居广居进进无止大经大本一出于天惟圣诚明颜得其全礼乐之授王佐之期鳯鸟不至贤圣侧㣲作范立教永淑来世报徳暨功代谨秩祀东瞻鲁邦生之所都神灵在天亦时来居既作新庙爰祗祀事弼佑皇明千万亿嵗八年进呉澄従祀九年诏修曽子庙于嘉祥县代宗景泰二年命以复圣颜子后希恵为世袭五经博士又以亚圣孟子后希文为世袭五经博士拨赐孟子庙祭田六顷六年诏有司修葺颜子孟子二程子朱子各祠庙十二月诏复颜孟二庙元时所赐祭田各加拨二十顷置佃户各十户又钦设孟子庙礼生五十六名是年命以宋儒周敦颐后周冕为世袭五经博士拨给墓田又以宋儒朱熹后闽派朱梴为世袭五经博士宪宗成化六年十一月拨给颜孟二庙洒扫户七户十八年复赐颜孟二庙洒扫户二十五户孝宗𢎞治九年进杨时従祀是年诏修孟子庙武宗正徳元年命以衍圣公次子世袭五经博士主子思书院祀事四年重修颜子庙告成御制庙碑其文曰朕闻孔子之道与天地并当时惟颜子曽子得其传其后则有子思孟子颜氏所传深且粹矣彼三子者得之皆有着述以垂世立教今大学中庸暨七篇之作与六经论语并传万世所以续往圣之絶开来世之迷厥功大矣颜子在圣门独称好学而终日黙然如愚又不幸早死不及立书以垂世葢其徳则信粹矣而立教之功靡得而称焉虽然孔子之言曰天何言哉四时行焉百物生焉使圣人之道果不在于言乎则㡬于晦果在于言乎则㡬于浅然则以言为解又不若无言之教之深且粹也故曰𤼵圣人之教诏万世无穷者颜子也又不迁怒不贰过克复以至卓尔之地示万世为学之妙㫖而四代礼乐立万世为治之大法则其功孰加焉曲阜故有庙其地即所谓陋巷者嵗久圮壊过者兴嗟𢎞治十五年六十一代孙博士公鋐奏乞修治先帝俞之及今告成前为复圣殿西为杞国公殿又为颜乐亭陋巷井亭门堂寝庑咸备公鋐又奏乞勒石纪载以示久逺朕乃为述其事于碑以阐颜氏之功而因以着先帝崇儒之徳铭曰周衰道坠圣惟孔作有睿惟贤独见其卓一瓢陋巷以乐其乐终日之愚万世之觉于皇孝皇哜嚅道真既崇阙里陋巷亦新门墙轮奂笾豆斯陈颜谁云夭其存则长荐之新庙斯道之光世宗嘉靖二年命以宋儒朱熹后徽𣲖朱墅为世袭五经博士九年釐正祀典诏改称四配为复圣颜子宗圣曽子述圣子思子亚圣孟子従祀弟子俱称先贤従祀诸儒俱称先儒悉去前代封号礼臣议以申枨申党为一人存枨去党公伯寮秦冉颜何荀况戴圣刘向贾逵焉融何休王肃王弼杜预呉澄俱罢祀林放蘧瑗郑康成郑衆卢植服䖍范甯七人令各祀于其乡増入后苍王通欧阳修胡瑗四人従祀又増入陆九渊従祀时东庑従祀二十七位西庑従祀四十四位十一月诏立启圣祠以颜路曽晳孔鲤孟孙激配享以程珦朱松蔡元定従祀十八年命以宗圣曾子后质粹为世袭五经博士穆宗隆庆五年进薛瑄従祀神宗万歴十二年进王守仁陈献章胡居仁従祀十七年诏拨给曽子庙祭田五十顷佃户二十户续给十九户二十三年以周辅成従祀启圣祠四十二年进罗従彦李侗従祀熹宗天启三年五月遣太常寺少卿魏应嘉致祭亚圣孟子庙及博士孟承光御制祭文其文曰朕惟我朝追崇贤圣恤及后昆所以维世道觉人心也惟尔孟夫子七篇衞道心长万世报功典重岂意鲁林遗树鸟不敢巢邹谷丛兰兽何忍剪尔裔孙博士孟承光一门殉难吾道竒穷朕每览守臣奏状殊切怆懐是用遣官敬陈笾豆式念羮墙暨孟承光母子起尔哀䰟歆兹渥典巖巖未谢上妥亚圣在天之灵烈烈如生下慰博士九原之痛于戏天之未丧斯文妖氛立殄泽之不斩君子奕叶弥昌岂徒恩赉一时庶冀光昭百代尚享懐宗崇祯十五年诏以先儒周敦颐程颢程颐邵雍张载朱熹改称先贤十六年命以先贤仲子后仲于陛为世袭五经博士山东通志巻十一之三山东通志卷十一之四钦定四库全书山东通志巻十一之四阙里志四太宗文皇帝崇德元年遣官致祭于孔子庙以颜子曽子子思子孟子配享五年定每年二月八月上丁日行释奠礼世祖章皇帝顺治二年定文庙谥号称为大成至圣文宣先师孔子二月上丁致祭遣大臣一员行礼翰林院官二员分献国子监堂官祭启圣公于后殿是后每年二月八月上丁日致祭以先贤先儒配祀従祀通行府州县衞各学一体遵行其遣官事宜礼部题请赐衍圣公孔三台银印谕圣门典例期于优渥庙户专供洒扫三氏佃户专供祭祀有司一应杂差不许攀役八年四月遣都察院副都御史刘诣阙里祭告御祭文曰朕惟治统缘道统而益隆作君与作师而竝重先师孔子无其位而有其德开来继往歴代帝王未有不率由之而能治天下者也朕奉天明命绍纉丕基髙山景行每思彰明师道以光敷至教而祀典未修曷以表敬事之诚登嘉平之理兹遣专官䖍祀阙里仪惟备物诚乃居歆伏惟格思尚冀鉴享九年九月二十一日世祖章皇帝视学释奠于孔子先期遣行人司行人王召取衍圣公孔及孔颜曽孟仲五博士并族人赴京陪祀观礼十月二十日诏以陪祀生员孔等十五人入监读书陪祀京官孔孔等改转礼兵二部十三年钦颁国子监文庙大成乐章十四年议改谥号为至圣先师孔子通行直省各学圣祖仁皇帝康熈七年四月遣光禄寺正卿杨诣阙里祭告八年四月十五日圣祖仁皇帝视学释奠于孔子先期遣官取衍圣公孔及孔颜曽孟仲五经博士并族人赴京陪祀观礼八月十五日诏以陪祀生员孔等十五人入监读书以陪祀京官颜等各加陞録有差十五年二月遣宗人府府丞马诣阙里祭吿二十一年遣都察院右副都御史宋诣阙里祭吿二十三年秋九月圣祖仁皇帝东巡岱宗遂幸江南十一月还至鲁躬诣阙里致祭孔子御诗礼堂讲书即日幸孔林诣先师墓行三酹礼谨按幸鲁盛典纪载是年秋九月丁亥圣祖车驾发自京师衍圣公孔率五经博士孔等迎驾至齐河恭请圣安谕衍圣公孔归待于境等遵㫖辞归遣太常寺丞张鸿胪寺鸣賛铅赍香帛至阙里饬执事有司演习礼乐并携国学所用乐舞袍服以往十月初七日己亥张等至阙里十一月十二日癸酉乗舆自南还十六日丁丑驾至费县谕内阁等衙门曰阙里系圣人之地秉礼之乡朕幸鲁地致祭先师特阐扬文教鼓舞儒学祀典吿成讲明经书文义穷究心传符合大典应行事宜内阁各部院等衙门会同议奏议上乃遣翰林院掌院学士常侍读学士朱至曲阜同衍圣公孔于孔氏子弟内选举讲书二人令撰次应讲经书讲义进呈孔举监生孔举人孔应诏讲书圣祖自费县至泗水东境经泉林寺驻跸观泉乆之乃行御制泉林记文曰朕被服至道诵法孔子于诗书简册之中羮墙载见如闻其言论而接其声容者匪伊朝夕矣尝以不得一登阙里之堂观其车服礼器山川风物慨然至圣之音徽每低徊于中而不能自已迺者在廷之臣咸谓古者天子巡省方岳观察民俗朕俞其请因念岱宗在望于迈鲁郊夙昔所懐今兹可慰嵗之冬月舆卫北还扺于泗水东境距其县治五十里陪尾山之阳衆泉出焉石窦㟏岈清流荡潏下合沂泗逺波悠然相传为子在川上处云旁有古寺厥名泉林坡陁幽旷树木茂宻虽古今异时陵谷不改去圣人之居如此其近意者当日杖履所经周览原泉黙契道体喟然发水哉之叹者其即斯地耶于是停骖弭节瞻眺乆之恍乎如没所得殆移晷而后去也夫天地无终穷流水之出于天地者亦无终穷圣人之道川流敦化万古不息与天地流水同其无终穷焉其何能已于予懐耶孔子系易其言天也曰行健言地也曰无疆孟子之言水也曰盈科而后进君子之于圣人之道也溯源穷流学水至海亦若是焉而已矣朕既幸宫墙亲觌至止非遥而又喜泉源胜地圣迹所存而得游历其处也遂为之记十七日戊寅幸曲阜衍圣公孔率博士孔等诸职官及其族人五氏子孙年十六以上山东巡抚张率司道以下及本处守令属员登州总兵官林率沂州协守都督佥事霍等于东郊跪迎士庶观者以数万计圣祖驾至城南行宫驻跸是日夜始分礼部太常寺鸿胪寺官会集庙庭庀其执事比其位次申戒所司省牲币眡涤濯陈设祭器祭品展乐悬整舞列张御幄寘讲筵于诗礼堂令进讲者肄习进讲仪节其执事官賛引内阁学士席对引太常寺卿葛典仪太常寺读祝官张唱乐太常寺賛礼郎法读祝文鸿胪寺少卿和奉御拜褥太常寺賛礼郎沙献孔子位帛太常寺典簿穆献爵太常寺賛礼郎韩颜子位分献内阁学士麻导引太常寺寺丞张献帛钦天监博士三献爵圣庙司乐王曽子位分献翰林院学士常导引太常寺賛礼郎华献帛国子监助教费献爵圣庙典籍石子思子位分献都察院副都御史孙导引太常寺赞礼郎常献帛礼部员外郎郭献爵四氏学教授沙孟子位分献翰林院学士孙导引太常寺七品笔帖式察献帛国子监助教黑献爵圣庙管勾王东哲闵子等五位分献内阁侍读学士徐导引太常寺七品笔帖式金献帛礼部七品笔帖式朱献爵礼部郎中观西哲冉子等五位分献翰林院侍读学士朱导引太常寺七品笔帖式罗献帛礼部七品笔帖式佛献爵钦天监笔帖式李东庑位分献太仆寺少卿杨导引太常寺八品笔帖式硕献帛候选县丞王献爵候选州同桂西庑位分献钦天监正安导引礼部员外郎哈献帛候选县丞星献爵曲阜监生张捧举馔盘数帛礼部八品笔帖式雅盥洗賛礼生赵李陈设大成至圣先师位前其器读祝案一篚一爵并坫三豋一铏二簠二簋二笾十豆十俎三罍一虚罇三案一因其故又罇并案一香罏烛台并几案二重其品帛一端檀香一盒大烛二对小烛四对酒三樽牛一羊一豕一大羮一豋和羮二铏黍饭一簠稷饭一簠稻饭一簋粱饭一簋榛一笾菱一笾芡一笾鹿脯一笾形盐一笾槀鱼一笾枣一笾栗一笾白饼一笾黑饼一笾韮菹一豆芹菹一豆菁菹一豆笋菹一豆醓醢一豆鹿醢一豆兔醢一豆鱼醢一豆豚胉一豆脾析一豆复圣颜子宗圣曽子述圣子思子亚圣孟子位前其器篚一爵并坫三铏二簠二簋二笾八豆八俎三香炉并几一烛台大小八东西罇并案各一其品帛一端檀香一盒烛二酒东西各一樽羊一豕一和羮二铏黍饭一簠稷饭一簠稻饭一簋粱饭一簋榛一笾菱一笾芡一笾枣一笾栗一笾鹿脯一笾形盐一笾槀鱼一笾韭菹一豆菁菹一豆笋菹一豆醢醢一豆鹿醢一豆兔醢一豆鱼醢一豆芹菹一豆各四坛东哲先贤位五同一坛其器同篚一献爵并坫三香炉并几一大烛台二罇并案一各铏一簠二笾四豆四牲盘一各小烛台二香炉一其品同帛一端大烛二檀香一盒酒一樽黍饭稷饭各一簠各枣一笾栗一笾各鹿脯一笾形盐一笾各菁菹一豆芹菹一豆各鹿醢一豆兔醢一豆各豕肉一盘小烛一对西哲先贤位五其器其品如之东庑先贤先儒位四十七同一坛二位为一筵其器同篚一献爵三香盒一大香炉一大烛台二罇并案一罍并案一各供爵一牲盘一筵各簠二笾四豆四小烛台一香炉一其品同帛一端酒一樽檀香一盒大烛一对筵各黍饭一簠稷饭一簠栗一笾枣一笾鹿脯一笾形盐一笾菁菹一豆芹菹一豆鹿醢一豆兔醢一豆各豕肉一盘小烛一对西庑先贤先儒位四十八同一坛二位为一筵其器其品亦如之启圣公位其器篚一爵并坫三铏二簠二簋二笾十豆十俎二香盒一香炉并几一烛台大小六罇罍并案各一其品帛一端檀香一盒酒一樽烛大小各一对羊一豕一和羮二铏黍一簠稷一簠稻一簋粱一簋榛一笾菱一笾芡一笾枣一笾栗一笾鹿脯一笾槀鱼一笾形盐一笾白饼一笾黑饼一笾菁菹一豆韭菹一豆芹菹一豆笋菹一豆醓醢一豆鹿醢一豆鱼醢一豆兔醢一豆豚胉一豆脾析一豆启圣东配先贤位二位为一坛其器同篚一献爵并坫三罇并案一香炉并几一大烛台二香盒一各供爵并坫一铏二簠二笾四豆四牲盘一小烛台二其品同帛一端酒一樽檀香一盒大烛二各和羮一铏黍一簠稷一簠栗一笾枣一笾鹿脯一笾形盐一笾菁菹一豆芹菹一豆鹿醢一豆兔醢一豆豕肉一盘小烛一对启圣西配先贤位二位为一坛其器其品如之启圣东西従祀先儒位二位为一坛其器其品亦如之凡先师位献爵三羮次之大羮居中和羮居其左右黍稷次之黍左稷右稻粱次之稻左粱右笾之实居左形盐槀鱼枣栗一行榛菱芡鹿脯一行白饼黑饼一行豆之实居右韭菹醓醢菁菹鹿醢一行芹菹兔醢笋菹鱼醢一行脾析豚胉一行香烛在其前币奠于篚在香烛之前太牢又在其前牛居中羊左豕右牛解伍体羊豕全体大香炉又在其前左右大烛读祝案又在烛之左四配位减大羮一铏白饼黑饼二笾脾析豚胉二豆少牢在其前羊左豕右馔盘在其右香烛在其前东西各重设小几置香烛奠币于其上十哲位各供爵前列和羮一铏次之黍稷次之黍左稷右豕肉次之当其中笾之实形盐栗在黍之左枣鹿脯在豕肉之左豆之实菁菹芹菹在稷之右鹿醢兔醢在豕肉之右香烛在其前坛同豕首一当五位之中重设几奠币献爵置香烛馔盘在帛之右两庑位各供爵前列筵同黍左稷右次之形盐栗在黍之左少次之枣鹿脯又次之菁菹芹菹在稷之右少次之鹿醢兔醢又次之豕肉二又次之各于其筵供香烛东西坛同豕首四各重设一几奠帛献爵置香烛馔盘在帛之左右启圣位视庙祭去大羮用少牢其行列同启圣四配位视十哲亦东西各豕首一従祀位视四配减豕首其行列同凡酒罇五三在殿之东南隅二在殿之西南隅献先师酌东第一罇献东配酌东第二罇献西配酌西第一罇献东哲酌东第三罇献西哲酌西第二罇张乐于露台之上楹鼔在东南隅编钟在东偏之南编磬在西偏之南篴东西各三次面北凤箫埙篪东西各一次面北洞箫东西各三次面北瑟东西各二次面北琴东西各三次面北柷在东北敔在西北田鼓东西各一在其北东西面麾旛在柷之北西面节一东西导引进止文舞籥翟三十六舞列在中道之东西退则立于乐悬之东西乐悬既正俾乐工各执其器麾旛一人节二人田鼓二人柷敔二人瑟四人琴六人洞箫六人凤箫埙篪六人篴六人笙歌十二人编钟磬二人楹鼓一人十八日己夘昧爽礼部乃至行宫奏请圣祖诣先师庙行礼圣祖御辇设卤簿文武従官不陪祀者皆补服于行宫前跪送驾由曲阜南门入陪祀官皆跪迎于櫺星门外驾由櫺星门入大中门至同文门于奎文阁前降辇诣斋宿所御幄内少憩賛引官内阁学士席对引官太常寺卿葛奉引圣祖由奎文阁下步入大成门迺由甬道中行至大成殿各官由东金声门西玉振门趋而入俟于西阶之下诸文臣班在阼阶下诸武臣班在西阶下各以序立候随班行礼圣祖升大成殿賛引官对引官引驾至拜褥前站立典仪官唱乐舞生就位执事官各司其事唱毕賛引官賛就位圣祖就拜褥上站立典仪官唱迎神唱乐官唱迎神乐奏咸和之曲唱毕乐作无舞賛引官賛跪叩兴圣祖及王以下四配十哲两庑分献陪祀各官俱行三跪九叩头礼立典仪官唱奠帛爵行初献礼捧帛爵官就前在圣祖右边站立唱乐官唱初献乐奏宁和之曲唱毕乐作有舞捧帛官以帛捧举跪賛引官賛献帛圣祖立接拱举授捧帛官跪接捧举至先师位前奠毕行一跪三叩头礼退捧爵官以爵捧举跪赞引官赞献爵圣祖立接拱举授捧爵官捧爵官跪接捧举至先师位前立献毕退读祝官至安祝文桌前行一跪三叩头礼将祝文捧起乐止賛引官賛跪圣祖及王以下分献陪祀各官读祝官乐舞生俱跪賛引官賛读祝读祝官读御制祝文文曰仰惟先师徳侔元化圣集大成开万世之文明树王公之仪范永言光烈罔不钦崇朕丕御鸿图缅懐至道宪章往哲矩矱前模夕惕朝干覃精思于六籍居今稽古期雅化于万方翳惟典训之功实覩乂安之效兹者巡省方国至于岱宗瞻望鲁郊爰来阙里空堂至止恍闻丝竹之声旧寝徘徊喜动宫墙之色车服礼器宛然三代遗风几杖册书夐矣千秋盛蹟忾明灵之俨在文治遐昌肃禋祀以惟䖍精忱庶格读毕立将祝文捧至先师位前安于盛帛盒内行一跪三叩头礼退乐舞生立奏乐賛引官賛叩兴圣祖及王以下分献陪祀各官俱行一跪三叩头礼立四配十哲两庑分献官各依序引至各位前站立捧帛爵官跪递分献官分献官立接拱举献毕各复位乐毕典仪官唱行亚献礼捧爵官就前在圣祖右边立唱乐官唱亚献乐奏安和之曲唱毕乐作有舞捧爵官以爵捧举跪賛引官賛献爵圣祖立接拱举授捧爵官捧爵官跪接捧举至先师位前立献于左毕退分献官照初献礼献毕退乐毕典仪官唱行终献礼捧爵官就前在圣祖左边立唱乐官唱终献乐奏景和之曲唱毕乐作有舞捧爵官以爵捧举跪賛引官賛献爵圣祖立接拱举授捧爵官捧爵官跪接捧举至先师位前立献于右毕退分献官照亚献礼献毕退乐毕乐舞生执旌节引退至两列站立典仪官唱彻馔唱乐官唱彻馔乐奏咸和之曲唱毕乐作无舞乐毕典仪官唱送神唱乐官唱送神乐奏咸和之曲唱毕乐作无舞赞引官赞跪叩兴圣祖及王以下分献陪祀官俱行三跪九叩头礼立乐毕典仪官唱捧祝帛各恭诣燎位唱毕捧祝帛官至前行一跪三叩头礼将祝帛捧举出中门诣燎位圣祖向左边站立俟祝帛过毕圣祖就位站立焚帛賛引官賛礼毕圣祖退诣斋宿所凡陪祀亲王拜于殿门之外分献官拜于杏坛之下献帛爵乃登殿庑已献还拜于下诸文武官各拜于其班次遣国子监祭酒阿祭启圣公祠照应行仪注行礼御制祝文文曰维公系本神灵生称瓌伟勇力闻于鲁国皆道徳所发皇政事记于鄹邦悉文章所宣着笃生圣子代为帝师寰宇崇嵗祀之仪不先父食古今奉斯文之统共指家传兹值东巡特临曲邑溯二千年之教泽孰非厚德燕贻垂七十世之孙谋如见神明陟降用修彝祭之典代以扈従之臣泗水环流知发源之有自防山耸峙占积庆之无疆牲醴式陈尚其歆格礼部官奏请圣祖御讲筵圣祖由奎文阁东入承圣门步升诗礼堂御幄升座鸿胪寺卿穆少卿何引大学士明王等官贰拾员于左翼排立衍圣公孔引翰林院世袭五经博士孔等及讲书举人孔监生孔等官肆拾陆员于右翼排立班既定鸿胪寺鸣賛唱賛衍圣公孔率五氏职员等行三跪九叩头礼毕鸣賛唱讲书孔孔由西阶上行一跪三叩头礼于讲案西偏立孔先至讲案前北面对御陈书进讲大学圣经首节毕退孔进讲易经系辞首节毕退下阶归右翼班次鸿胪寺官奏请宣勅谕衍圣公孔率五氏有职及讲书人员俱跪大学士王宣圣谕谕衍圣公孔等曰至圣之道与日月并行与天地同运万世帝王咸所师法下逮公卿士庶罔不率由尔等逺承圣泽世守家传务期型仁讲义履中蹈和存忠恕以立心敦孝弟以修行斯须弗去以奉先训以称朕懐尔等其祇遵毋替特谕衍圣公孔率五氏子孙叩头谢恩鸿胪寺官引各官出俟于东毓粹门外候送驾礼部官奏礼毕请驾还行宫圣祖谕朕初至阙里祀典既成意欲徧览先圣遗蹟着衍圣公孔山东巡抚张口北道孔讲书官孔孔引驾于是驾由承圣门出复入大成门登大成殿诣先师神座前命侍卫启帷拂尘肃瞻塑像顾问衍圣公孔曰此像造于何年奏曰相传东魏兴和三年兖州刺史李始塑圣像以次观颜子曽子子思子孟子像观礼器有牺象云雷三罇问何代法物奏曰汉章帝元和二年亲祀阙里所留祭器观石刻吴道子画鲁司寇像出殿北扉过寝庙至圣蹟殿周览图画石刻及凭几像行教小影立像行像诸石刻顾问衍圣公孔曰何像最真奏曰惟行教小影颜子従行者为最真乃当年端木赐传写晋顾凯之重摹者圣祖为拂拭凝视遂由左阶出圣祖问西偏是何处奏曰前为金丝堂后为启圣公叔梁父祠圣祖敛容驻望乆之复南入大成殿北扉至殿前左翼南向立召孔氏及五氏子孙有顶带者皆入跪阶上谕曰至圣之徳与天地日月同其髙明广大无可指称朕向来研求经义体思至道欲加賛颂莫能名言特书万世师表四字悬额殿中非云阐扬圣教亦以垂示将来随命侍卫捧出巻轴展开御书万世师表四字衍圣公孔跪接捧安神座前复命大学士明宣谕曰历代帝王致祀阙里或留金银器皿朕今亲诣行礼务极尊崇至圣异于前代所有曲柄黄盖留之庙中以示朕尊圣之意谕毕命以御前常用黄繖留供庙庭四时飨祀陈之五经博士孔起接恭置殿中衍圣公孔率五氏职官及陪祀聴讲人等叩头谢羣臣皆唿万嵗圣祖出殿至陛上问大成殿牓奏曰此牓宋徽宗御书飞白字也复抚视盘螭石柱移时始下阶至杏坛奏曰此先圣讲道之所览金臣党篆杏坛二字碑步下杏坛玩坛前石镌龙炉奏曰此金章宗时巧工所制览宋臣米所书桧树賛碑及宋真宗君臣所制孔子与七十二弟子賛圣祖前至大成门左观先师手植桧问此树未朽何以无枝奏曰自故明𢎞治十二年庙燬于火御賛殿大成门俱被焚桧在门殿之间经火枝叶尽脱孤干独存今又二百年矣不枯不荣其坚如铁色亦如之俗唿为铁树圣祖命侍卫入栏抚摩良乆称其神异御制阙里古桧赋序曰孔子手植桧在杏坛之侧金贞祐间无复存矣元至元三十年再茁故处明𢎞治间又燬于火今所遗者不枯不荣屹立霜露而秀色独异抚摩乆之乃作赋曰维槎枒之灵质实钧化之所钟标扶舆之竒特峙先圣之故宫涵元气以不朽与至道而俱崇尔其黛干苍苍孤柯濯濯鹤骨初扶霜鳞未作俨茁轧以方舒类洪荒之忽凿谢缛采于春华完淳风于太朴夭矫拂勃星临露滴枝无取于樛樛叶全稀于摵摵夕飈度兮弗惊朝旭烘兮如涤伊间气之潜滋惟神爽之咸集徘徊延却宛转断连蟠屈兮若佾羽之在列耸削兮若簨虡之待悬则有筑以崇封沃以膏壤方以周栏角以文磉足缩心歔目给神赏萝烟夺翠松籁失响于是楷因之而擢颖蓍感之而抽茎争威㽔于絃诵之里齐扶疎于礼乐之庭朝菌惭兮一旦大椿让兮千龄上泝真宰之功逺契无为之代均云行兮雨施等干始兮坤载畴则出混茫之中而居耳目之外与三才以并植绵历禩其长在亦有扶桑海表若木山巅东瀛西极揭日摩天蹟虽夸于神异植非出于文宣宜瞠乎其后矣邈无得而称焉御制古桧诗诗曰干耸朱甍外根蟠碧殿阿竒文成左纽元气挺孤柯瑞与龟龙并传来嵗月多徘徊看手泽不共劫灰磨驾出大成门问汉碑所在奏曰汉碑在奎文阁前因引驾过唐碑亭观唐干封碑嘉赏之前至奎文阁奏曰此阁乃藏历代书籍之所皇上颁赐之书皆谨藏其上驾由奎文阁西偏门出閲永乐𢎞治碑前至同文门观门右汉碑孔奏曰此汉元嘉二年鲁相乙瑛始置卒史碑今谓之百户碑圣祖问何为百户碑奏曰历代优崇之典于庙庭设官四员典籍以教习礼仪司乐以典司乐舞管勾以经理屯田百户以守卫庙林谓之礼乐兵农四司圣祖以次观汉永夀二年韩勑造礼器碑汉永兴二年诸郡史孔谦碑魏黄初元年宗圣侯孔羡碑又于门左观汉建宁二年史晨祀庙碑汉永夀三年韩勑修墓碑及汉泰山都尉孔宙博陵太守孔彪墓碑驾自同文门囘閲洪武永乐碑毕复由奎文阁东偏门入观宋金元修庙碑行数武问庙基广阔何处是先师故宅奏曰皇上所御讲筵之后有鲁壁遗址乃先师燕居之所驾复入承圣门观堂前太初石唐槐及银杏树由中阶升诗礼堂奏曰此当日夫子独立伯鱼过庭得闻诗礼之处又于堂后观孔宅遗井凭栏叹羡奏曰此祖当年所饮之井也圣祖命汲水尝之又问鲁壁遗址奏曰昔秦始皇焚诗书九世祖孔鲋预藏尚书论语孝经诸书于壁中至汉鲁恭王欲毁祖故宅以广其宫闻壁中有金石丝竹之声发之得竹简古文故后世名其堂曰金丝又登诗礼堂升御幄孔等出候承圣门外御制诣阙里诗诗曰鸾辂来东鲁先登夫子堂两楹陈俎豆万仞见宫墙道统唐虞接儒风洙泗长入门抚松柏瞻拜肃冠裳命大学士王捧出赐衍圣公孔等跪接展读读毕咸叩头谢恩圣驾出承圣门大学士王宣谕曰圣驾即日幸孔林仍着衍圣公孔及口北道孔讲书官孔孔引驾于是驾由毓粹门出御凉辇卤簿前导东过鼓楼北従陋巷街出曲阜城北门前行一里至圣林门命従臣皆下马又半里入观楼门衍圣公孔等跪迎道左驾至洙水桥即命降辇奏曰此去先师墓尚逺又引驾前至墓门圣祖降辇步入诣先师墓前北面跪大学士明捧金椀酒圣祖三酹酒行三叩头礼恭亲王及诸大臣衍圣公孔等皆陪位行礼圣祖瞻仰墓碑问墓上是何草木奏曰孔林草木皆当年羣弟子各自其国徙植种类繁多不能悉辨其最着者楷木蓍草二种问楷木何所用之奏曰楷木可为杖又可为棋其萌可为蔬又可为茶其瘿可为瓢其子榨油可为膏烛又问有蓍草否取来朕看自墓侧取蓍草一茎进呈御览圣祖曰大衍之数五十其用四十有九蓍草一丛五十茎者以筮方验今果有否奏曰林中虽多蓍草其丛生五十茎者谓之瑞草不能常有今銮舆经过瑞草必生有则即驰进驾由圣墓西偏至先贤端木赐庐墓处过宋真宗驻跸亭徘徊良乆命侍卫登髙逺眺圣祖见树上蔓草亲摘一叶问此草何名奏曰此名文草冬夏不凋根叶花实具五色五味驾至楷亭奏曰此端木赐手植楷木枯而不朽又问有蓍草生地上者可更覔一观遂引驾至楷亭之西冈陇﨑岖蓁莽深宻披丛指奏曰此即蓍草圣祖亲摘一茎玩其枝干又採子盈掬辨其气味曰细嗅之亦有异香圣祖遂亲採三株付近侍携归又问此大树为何木奏曰此皆橡树圣祖曰本槲树也驾瞻眺过午出享殿至阶下南面立衍圣公孔等叩头奏谢圣祖观亭前石仪翁仲华表角端文豹复于墓前竚立东望问是何所奏曰家春秋祭扫族姓燕会之所名曰思堂圣祖入思堂周览宋元题名讫在堂中南向坐顷之步出思堂升辇出林门即西发幸兖州衍圣公孔等跪送道左是日申刻命内务府大臣偕礼部尚书介等于诗礼堂颁赐衍圣公孔五经博士孔颜等及曲阜县知县孔日讲四书易经书经解义各一部赐衍圣公孔狐腋蟒服一领黑貂褂一领表里各五疋赐五经博士孔等曲阜县知县孔及四氏子孙在仕籍者蟒缎羊裘各一领蟒褂各一领赐孔氏子孙进士举人贡生蟒镶领缎袍各一领缎褂各一领赐孔氏子孙监生生员白金各五两曲阜县康熙二十四年地丁银两槩行免征十一月命以孔孔为国子监博士二十四年二月诏以御书万世师表匾额摹搨颁发天下学宫六月诏议叙圣庙陪祀人员以五氏生员孔等十五人送国子监读书是年衍圣公孔疏请纂修幸鲁盛典诏可其奏又礼臣议覆御史任请圣制阙里碑文奉㫖孔子圣集大成道隆徳备㕘两天地卓冠古今历代帝王咸所师法朕研精经籍志切钦崇应勒庙碑朕俱亲行撰文书写以昭景行尊奉至意二十五年正月圣祖于西山亲选碑材命工採运二月碑成四月自通州发遵运河而南五月至济宁碑登于陆十二月车运至曲阜诏立碑于圣庙大成门左是年诏颁御制文及幸鲁典礼于圣庙纂修馆二十六年二月建碑亭五月工竣颁发御书孔子庙碑文摹勒上石其文曰朕惟道原于天𢎞之者圣自庖牺氏观图画像阐干坤之祕尧舜理析危㣲厥中允执禹亲受其传汤与文武周公递承其统靡不奉若天道建极绥猷夐乎尚矣孔子生周之季韦布以老非若伏羲尧舜之圣焉而帝禹汤文武之圣焉而王周公之圣焉而相也岿然以师道作则与及门贤哲绍明絶业教思所及陶成万世伏羲尧舜禹汤文武周公之统惟孔子继续而光大之矣间尝诵习诗书之所删述大易之所演系春秋之所笔削礼乐之所修明本末一贯根柢万有殆与覆载合其徳日月并其明四时寒暑协其序焉故曰仲尼之道一天道也朕敬法至圣景仰宫墙向往之诚弗释寤寐嵗甲子十有一月时迈东鲁躬诣曲阜展修祀事复谒圣墓循抚松栝仪型在望僾乎至德之亲人也朕忝作君启牖下民深惟夫子师道所建百王治理备焉舍是而图郅隆曷所依据哉因勒文于石彰朕尊崇圣教以承天治民之意系以辞曰遐哉三五维辟之式于皇尼山师道允植天畀木铎觉彼羣生百行以正六籍以明贤迈唐虞圣则河洛绥和动来文博礼约性天峻极伦教孔彰学昌洙泗统归素王炎汉崇儒少牢用飨厥后贤君髙山是仰予懐至圣涖彼东方音徽云邈道徳弥光欝欝茔林峩峩祠殿企慕安穷羮墙如见泰岱匪髙东海匪深敬扬懿轨终古式钦御制孔子賛词及颜曽思孟四子賛词摹搨颁发直省序曰盖自三才建而天地不居其功一中传而圣人代宣其藴有行道之圣得位以绥猷有明道之圣立言以垂宪此正学所以常明人心所以不泯也粤稽往绪仰遡前徽尧舜禹汤文武达而在上兼君师之寄行道之圣人也孔子不得位穷而在下兼删述之权明道之圣人也行道者勲业炳于一朝明道者教思周于百世尧舜文武之后不有孔子则学术纷淆仁义湮塞斯道之失传也乆矣后之人而欲探二帝三王之心法以为治国平天下之准其奚所取衷焉然则孔子之为万古一人也审矣朕巡省东国谒祀阙里景企滋深敬摛笔而为之赞曰清浊有气刚柔有质圣人㕘之人极以立行着习察舎道莫由惟皇建极惟后绥猷作君作师垂统万古曰惟尧舜禹汤文武五百余嵗至圣挺生声金振玉集厥大成序书删诗定礼正乐既穷象系亦严笔削上绍往绪下示来型道不终晦秩然大经百家纷纭殊途异趣日月无踰羮墙可晤孔子之道惟中与庸此心此理千圣所同孔子之徳仁义中正秉彝之好根本天性庶几夙夜朂哉令图溯源洙泗景躅唐虞载历庭除式观礼器摛毫仰賛心焉遐企百世而上以圣为归百世而下以圣为师非师夫子惟师于道统天御世惟道为宝泰山巖巖东海泱泱墙髙万仞夫子之堂孰窥其藩孰窥其径道不逺人克念作圣是年秋八月诏修阙里孔子庙九月遣内务府郎中皁工部郎中夀赴阙里圣庙估计十二月皁等賷册覆奏二十九年议准文庙闗系文教凡官兵人民经过者悉令下马立牌宣示夏六月复遣郎中皁同工部郎中阿监修圣庙三十年夏四月起工三十二年秋八月圣庙吿成九月诏遣皇三子至阙里吿祭十月皇三子恭賷御颁祝文香帛抵阙里于十一月初六日辰时诣圣庙吿祭如礼文曰朕惟道统与治统相维作君与作师并重先师孔子徳由天縦学集大成综千圣之心传为万世之师表故庙祀乆逺垂于无穷朕临㝢以来立纲陈纪彰教敷治咸奉至圣为法程凡典礼追崇竭诚致敬自京师下逮都邑辟雍泮水建庙释奠罔不修举况兹阙里乃圣人钟毓之乡车服礼器于斯藏守曩者东巡展拜之余仰观庙貌多历年所渐有頽敝深厪于衷用是命官董理重加修葺栋宇维新以妥圣灵兹当吿成特遣皇子允祉致祭俎豆肃陈恍乎接至圣之音容以将朕俨恪钦崇之至意陟降在兹尚祈歆飨祭毕复诣先师墓前行三跪九叩头礼三酹酒行三叩头礼三十五年夏六月圣祖仁皇帝三次亲征𠞰灭噶尔丹朔漠永清特允儒臣之请御制御书碑文勒石国学颁示天下遣大学士张祭吿太学圣庙翰林院侍读学士史祭吿阙里圣庙文曰朕服膺圣训殚究遗文凡兹六籍所垂惟以安民为要临御以来孜孜图治绥乂烝生逺迩中外视同一体乃有厄鲁特噶尔丹荒陬狡寇肆虐跳梁扰毒边方稔恶已极朕亲统六师三临絶塞𢎞彰挞伐克奏肤功逆孽就俘兇渠殄灭遐荒番部罔不归诚自兹永靖边尘咸安生业惟是至圣先师黙相启佑特遣专官敬申禋祀祇吿成功伏惟昭鉴尚飨三十八年春正月御制御书重修阙里圣庙碑文五月颁发阙里勒石文曰朕惟大道昭垂尧舜启中天之盛禹汤文武绍危㣲精一之传治功以成道法斯着至孔子虽不得位而賛修删定阐精义于六经祖述宪章会衆理于一贯为往圣继絶学为万世正人心使尧舜禹汤文武之道灿然丕着于宇宙与天地无终极焉诚哉先贤所称自生民以来未有盛于孔子者也往嵗甲子朕巡省东方躬诣阙里登圣人之堂祇将祀事覩其车服礼器金石絃歌盖徘徊乆之不能去焉顾圣庙多历年所丹雘改色榱桷渐敧用是惄然于心特发内帑专官往董其役鸠工庀材重加葺治经始于辛未之夏事竣于壬申之秋庙貌一新观瞻以肃盖深惟孔子之道垂范今古朕愿学之志时切于懐每考天人性道之原修齐治平之要思以逺绍前绪牖迪生民凡所以尊崇褒显者靡不隆礼竭诚以将景行仰止至意而况庙庭之地尤为圣人神明所凭依者哉今者登堂而陈俎豆入室而习礼仪营构既坚采章弥焕庶几于朕心深有慰焉用是特遣皇子允祉敬展禋祀以吿落成凡我臣民瞻仰宫墙倍増严翼尚益思敦崇德义砥砺伦常以不负朕尊师重道之意岂不休欤因勒贞石系以辞曰麟书启瑞素王挺生上律下袭玉振金声范围百代陶甄万类道备中和德㕘天地立型垂训师道昭宣象悬七曜海纳百川曩巡东鲁临河登岱峩峩尼山羮墙斯在䖍恭展谒至徳是钦宗风溥博教泽闳深洙泗之阳殿寝翼翼上栋下宇神灵安宅冬官特饬缔造维新宏规大启肃奉明禋圣人之居永以观徳千载传心四方式则四十年春三月衍圣公孔修成幸鲁盛典缮本进呈御制序文文曰朕惟自古帝王声教翔洽风俗茂美莫不由于崇儒重道典学右文用能发诗书之润泽宣道徳之阃奥推厥渊源皆本洙泗以故追崇之典历代相仍或躬诣阙里修谒奠之仪洁志肃容尽诚备物其间礼数随世损益至于希风服教百代式型异世同揆莫之或二猗欤盛矣朕临御以来垂三十载溯危㣲之统绪念生安之圣哲恒虑凉薄未克祗承用是夙夜亶心孜孜不倦惟我至圣先师孔子配天地㕘阴阳模范百王师表万禩朕每研搜至道涵泳六经觉宪章祖述删定賛修之功日星揭而江河流私心向往窃有愿学之志焉乃者东巡踰泰岱涉泗沂遂过阙里亲行释奠得瞻庙貌仰圣容以为徳盛功隆钦崇宜极凡厥典礼有加前代又亲制文辞手写以树之贞石务用导扬至教风示来兹夫缅懐曩哲继躅前贤犹思覩其物采接其居处况先师遗风余烈乆而弥新重以朕之寤寐羮墙僾乎如见及过杏坛相圃之间山川俨然桧楷如故彷彿金石絃诵之声闻于千载而上流连往复不能自已也衍圣公孔毓圻上疏陈谢且以礼仪隆重非直一家荣遇请修幸鲁盛典一书朕既可其奏乆之书成复请叙言以冠其端朕万几余晷敦勉弗遑实欲黙契先师尊闻行知于以阜物诚民风同道一庶几跻世运于唐虞登治术于三古是书也岂徒使天下后世知朕于先师钦慕无已如此且愈以见圣人之道覆帱羣伦苞毓万象即凡车服礼器之遗皆足令人感发而兴起也故赐之序四十九年特谕同城大小武职俱照文职一体入圣庙行礼五十五年题准钦定乐章皆取平字之义颁发府州县儒学春秋丁祭一体唱賛五十八年二月诏遣礼部侍郎张廷賷香帛诣阙里祭吿文曰仰惟先师孔子德冠古今道隆㕘赞作人伦之仪表集羣圣之大成永仰髙山钦崇至教朕仰绍祖宗纉承大统殚精思于六籍期雅化于万方矩矱前型朝干夕惕兹者皇妣孝惠仁宪端懿纯德顺天翼圣章皇后神主升祔太庙礼成遥深松桷之思爰切羮墙之慕特将牲币用遣专官降鉴在兹尚其歆享是年六月诏遣礼部员外郎舒賷颁阙里圣庙乐器一分雍正元年正月诏遣通政使司右通政杨賷香帛诣阙里祭吿文曰仰惟先师道冠百王教垂万世自生民而未有集羣圣之大成朕自沖龄即勤向往念皇考亲承道统既先圣后圣之同符暨眇躬仰契心传知作君作师之一致兹当嗣位之始宜隆享祀之仪特遣专官䖍申昭吿惟冀时和嵗稔物阜民安淳风徧洽于寰区文治永光夫前绪尚其歆格鉴此精诚三月十五日诏议追封孔子先世五代谕内阁礼部至圣先师孔子道冠古今徳㕘天地树百王之模范立万世之宗师其为功于天下者至矣而水源木本积厚流光有开必先克昌厥后则圣人之祖考宜膺崇厚之褒封所以追遡前徽不忘所自也粤稽旧制孔子之父叔梁公于宋真宗时追封启圣公自宋以后历代遵循而叔梁公以上则向来未加封号亦未奉祀祠庭朕仰体皇考崇儒重道之盛心敬修崇德报功之典礼意欲追封五代并享烝尝用伸景仰之诚庶慰羮墙之慕内阁礼部可会同确议具奏四月礼臣议奏孔子先世五代应俱封公爵奉上谕五伦为百行之本天地君亲师人所宜重而天地君亲之义又赖师教以明自古师道无过于孔子诚首出之盛也我皇考崇儒重道超轶千古凡尊崇孔子典礼无不备至朕䝉皇考教育自幼读书心切景仰欲再加尊崇更无可増之处故勅部追封孔子先世五代今部议封公上考历代帝王皆有尊崇之典唐明皇封孔子为文宣王宋真宗加封至圣文宣王封圣父叔梁纥为齐国公元加封孔子为大成至圣文宣王加封齐国公为启圣王至明嘉靖时犹以王系臣爵改称为至圣先师孔子改启圣王为启圣公王公虽俱属尊称朕意以为王爵较尊孔子五世应否封王之处着诸大臣具奏遵㫖议定自叔梁公以上至木金父公凡五代并追封为王爵木金父公为肇圣王祈父公为裕圣王防叔公为诒圣王伯夏公为昌圣王叔梁公为启圣王其启圣祠向系专祀叔梁公故以启圣为名今圣朝异数合祀五代应更名为崇圣祠追封诰命由内阁撰拟国子监之崇圣祠改造匾额添设神牌祭器等项交与工部俟造完之日钦天监择吉入庙至入庙之日遣大臣一员至国子监读文祭吿祭文由翰林院撰拟每年春秋牲牢酒醴笾豆簠簋每神位前俱照启圣王例陈设将追封字様通行顺天府直省府州县卫一体遵行至钦奉上谕二道颁发国子监勒石庙庭以光盛典六月诏颁五王封册赐肇圣王册文曰右文稽古思统绪之相承重道尊师溯渊源于自逺举千秋之旷典苹藻维馨超五等之崇封丝纶式焕缅惟先师孔子之五世祖木金父公系本殷朝居従鲁国治维尚质传朴素之旧风贵而弥恭守谦和之家法积功累行聿𢎞毓圣之基贻庆钟祥遂极生民之盛朕初登大宝钦想前规欲伸景仰之诚用议显扬之制特追封为肇圣王钖之册命于戏克昌厥后永立人伦之宗有开必先并膺素王之号服兹嘉命垂示无穷赐裕圣王册文曰道髙圣域宜推师表之原恩浃儒宗用广尊崇之典拟王封而晋秩礼轶古今定鸿号而加称荣増洙泗缅维先师孔子之髙祖祈父公系出商宗望隆宋国姓分公族为孔氏之再传瑞启圣人逮宣尼而间出溯渊源于累叶知徳盛而世昌钟灵秀于一人实教尊而功溥朕羮墙至圣寤寐前徽思敬礼之加隆必恩纶之及逺特追封为裕圣王钖之册命于戏衮衣端冕视躬桓蒲谷而弥尊春禴秋尝与凫绎龟䝉而并乆膺兹宠命永荷鸿休赐诒圣王册文曰圣人觉世道有开而必先王者尊师礼必隆于所自备显扬之典用焕千秋申向往之诚特超五瑞缅维先师孔子之曽祖防叔公殷朝贤裔鲁国儒宗徳弥彰守髙曾之矩矱诒谋自逺藴诗礼之渊源聿开天纵之能四科立教爰启时中之圣一贯传心朕宝厯初膺前徽是式溯仪型而景仰加名号以褒崇特追封为诒圣王钖之册命于戏俎豆常新峻秩与尼山并峙丝纶诞贲恩光共洙泗长流永荷崇加昭垂无斁赐昌圣王册文曰化民善俗道首赖乎师资积行累功谊应推夫祖德閲再传而诞圣垂裕诒谋超五等以加封创兴盛典缅维先师孔子之祖伯夏公东山毓秀泗水钟灵生秉礼守义之邦渐摩既乆奉崇信尊贤之训牖迪尤深集庆在躬早兆四科之教克昌厥后遂开万世之䝉朕宝厯初膺景行弥切推降祥之有自念贤号之宜加特追封为昌圣王钖之册命于戏溯尼山之世泽茂绩丕昭崇阙里之家声斯文益振服兹嘉命永式光荣赐启圣王册文曰达天尽性溯道统之攸传崇徳报功体孝思之不匮惟诞生夫睿哲遂永树乎师模用贲徽章特升峻秩缅维先师孔子之父叔梁公望重鲁邦业传鄹邑秉姿勇毅垂史传之盛名积庆悠长衍家庭之令绪感殊祥于阙里兆启素王征灵应于尼山运钟至圣粤従前代显赠上公兹当纉绪之初更议推恩之典特追封为启圣王钖之册命于戏泽惟裕后聿𢎞作述之规善则归亲宜加尊荣之礼仪型如在嘉命是承十一月诏修太学谕礼部孔子道冠古今为万世师表薄海内外无不俎豆尊崇国学乃四方表率其制尤重圣祖仁皇帝临雍释奠典礼优隆朕纉承大统景仰先型羮墙如见念国学为造士之地圣教所被莫先于此恐历嵗既乆有应加修葺之处尔部会同工部详加閲视凡文庙殿宇廊庑及讲堂学舎务须整齐周备俾庙貌聿新以申景慕朕将亲诣焉二年正月诏遣内阁学士兼礼部侍郎胡賷香帛诣阙里祭吿文曰仰惟先师德㕘两大教洽羣伦绍千圣之心传备百王之大法朕遥瞻阙里念切景行兹于雍正元年十一月二十五日恭奉圣祖合天𢎞运文武睿哲恭俭寛裕孝敬诚信功徳大成仁皇帝主配享圜丘礼成特遣专官䖍申昭吿惟冀永着皇风之沕穆益昭文治之光华庶鉴精诚尚其歆格二月十七日诏改幸学为诣学上谕帝王临雍大典所以尊师重道为教化之本朕览史册所载多称幸学而近日奏章仪注相沿未改此臣下尊君之词朕心有所未安今释菜伊迩朕将亲诣行礼以后一应奏章记注称幸非宜应改为诣字三月朔日皇上亲诣太学行释奠礼御彝伦堂满汉祭酒以次讲大学满汉司业以次讲书经先期行取衍圣公及五经博士并孔颜曽孟仲族人到京陪祀观礼礼毕赐衍圣公祭酒冠服及陪祀人员録用赏赉有差是年六月初九日申时阙里圣庙灾衍圣公孔疏状以闻奉上谕据奏先师大成殿以及两庑俱被火灾请出圣像牌位新建崇圣祠幸得无恙等语朕心警惕不安朕惟孔子道髙徳厚为万世师表所以维世教立人极者与天地同其悠乆朕临御以来思极尊崇之典用伸仰止之忱今阙里圣庙被灾岂朕尊师重道之诚有未至欤朕在谅䦣之中素服斋居无庸更事减膳撤乐惟谨拟亲诣国学文庙䖍申祭奠宣读吿文以展朕跼蹐不安之诚先期斋戒二日于二十七日不设卤簿朕随身素服前往诸王大臣官员陪祀者亦皆常服従事仍遣官驰赴阙里祭吿以慰神灵幸新建崇圣祠无恙圣像神牌不致露处朕心稍宁遣工部堂官一员会同该抚作速计材料工择日兴修务期规制复旧庙貌重新吿成之日朕将亲诣行礼该部遵㫖速行是月遣署理工部侍郎马至山东会同巡抚陈布政使博估计圣庙工程八月少詹钱条奏重修阙里孔庙应令内外儒臣捐资营建诏不允行十月山东巡抚陈题请阖属公捐修理文庙银肆万两附入动支正帑奏销诏不允行十一月署侍郎马以庙图估册进呈奉㫖撤马腊囘京令巡抚陈世倌经理庙工委官承办三年巡抚陈奏请圣庙兴工日期诏于八月十二日巳时兴工八月初六日奉上谕内阁九卿等古有讳名之礼所以昭诚敬致尊崇也朕临御以来恐臣民过于拘谨屡降谕㫖凡与御名声音相同字様不必回避近见各省地名以音同而改易者颇多朕为天下主而四海臣民竭诚尽敬如此况孔子徳髙千古道冠百王正彝伦端风化为往圣继絶学为万世开太平自天子以至于庶人皆受师资之益而直省郡邑之名有圣讳字在内者今古相沿未改朕心深为不安尔等会议凡直省地名有同圣讳者或改读某音或另易他字至于常用之际于此字作何回避一併详议具奏内阁九卿遵㫖会议凡系姓氏俱加阝为邱字凡系地名皆更易他字至于书冩常用之际则従古体字奏覆奉上谕先师孔子圣讳查毛诗及古文作期音者甚多嗣后除四书五经外凡遇此字并加阝为邱地名亦不必更易但加阝旁读作期音庶乎允协足副朕尊崇先师至圣之意是年诏郡县春秋丁祭増用太牢四年八月上丁释奠于先师孔子皇上亲诣文庙行礼祭毕谕礼部侍郎三泰太常寺卿孙柱仪注内开献帛进酒皆不跪朕今跪献非误也若立献于先师之前朕心有所不安将此谕衆知之尔衙门可记档案以后照此行十月庙工甫举巡抚陈以母艰去巡抚塞继之四年御题生民未没匾额于圣庙大成殿颁发直隷各省府州县卫儒学恭摹制造五年二月奉上谕圣祖仁皇帝万夀节旧例是日禁止屠宰至圣先师孔子师表万世圣诞之期亦应䖍诚致祭朕惟君师功徳恩被亿载普天率土尊亲之戴永永不忘而于诞日尤当加谨以展恪恭思慕之忱非以佛诞为比拟也着内阁九卿会议具奏遵㫖议定每嵗三月十八日圣祖仁皇帝万夀圣节每嵗八月二十七日至圣先师孔子诞辰恭值此二日内外文武各官以及军民人等俱应致斋一日不理刑名禁止屠宰永着为令是年覆准每嵗春秋上丁日致祭先师孔子大典攸闗今省属惟司道府县官于丁日行礼其督抚学政则先期一日于阶下行九叩头礼谓之祭丙典制所无且行礼前后仪节涤器视牲晋爵奠斚仪文隆备但行九叩头礼亦未允协嗣后省会之区督抚学政于上丁日率司道府州县各官齐集致祭学政考试各府即于考试处圣庙行礼各府州县守土正印官率领属员于本处圣庙行礼毋得茍简従事俱查照典制遵行七月十九日上谕朕惟孔子以天縦之至圣集羣圣之大成尧舜禹汤文武相传之道具于经籍者赖孔子纂述修明之而鲁论一书尤切于人生日用之实使万世之伦纪以明万世之名分以辨万世之人心以正风俗以端若无孔子之教则人将忽于天秩天叙之经昧于民彝物则之理势必以小加大以少陵长以贱妨贵尊卑倒置上下无等干名犯分越礼悖义所谓君不君臣不臣父不父子不子虽有粟吾得而食诸其为世道人心之害尚可胜言哉惟有孔子之教而人道之大经彝伦之至理昭然如日月之丽天江河之行地历世愈乆其道弥彰统智愚贤不肖之俦无有能越其范围者纲维既立而人无踰闲荡检之事在君上尤受其益易曰君子以辨上下定民志礼运曰礼达而分定使非孔子立教垂训则上下何以辨礼制何以达此孔子所以治万世之天下而为生民以来所未有也使为君者不知尊崇孔子亦何以建极于上而表正万邦乎第知孔子之教在明伦纪辨名分正人心端风俗亦知伦纪既明名分既辨人心既正风俗既端而受其益者之尤在君上也哉故朕表而出之以见孔子之道之大而孔子之功之隆也六年阙里庙工购求木料未至六月巡抚塞内召入都署巡抚岳继之核工具奏七年正月奉上谕遣通政使留保前往曲阜督率在工人员尽心竭力敬谨办理尅期竣事以慰朕懐又诏以圣祖仁皇帝御纂书籍及皇上御刻诸书颁赐衍圣公藏之阙里昭示来兹通政使留既至曲阜会同署巡抚岳查勘各工次第经理时则委济东道副使张综理诸务兖州府知府金稽察度支青州府解任同知张莱州府解任同知张兖州府解任通判黄泰安州解任知州王东平州解任知州王邹县解任知县张滕县解任知县马峄县解任知县崔汶上县解任知县于东阿县解任知县何曲阜县现任知县孔试用通判廖试用知县吴边庀材鸠工分任厥事三月奉上谕文庙工程务期巍焕崇闳坚致壮丽纤悉完备灿然一新着岳濬留保会同衍圣公详加相度倘旧制之外有应行添设者有应加修整者俱着估计奏闻添发帑银葺理丹雘总期经理周宻毫发无憾四月诏盖阙里大成殿改用黄瓦通政使留奏请重建圣祖仁皇帝御书碑亭诏发帑盖造仍于内府恭检御书碑文二道敬谨钩填进呈御览选匠勒石六月通政使留巡抚岳衍圣公孔题准増建乐器库九间敬贮圣祖颁赐中和乐器奎文阁左右増建直房以为执事人员斋宿之所此外应修各工以次补葺闰七月通政使留备陈庙制和硕贤怡亲王同诸大臣遵㫖会议请御书大成殿匾额御制御书对联悬之庙堂昭示万世又请复设二十四㦸于大成门内櫺星门石坊一座旧镌宣圣庙请改为至圣庙奎文阁前之门曰㕘同诗礼堂前之门曰燕申请遵幸鲁盛典改叅同为同文改燕申为承圣又圣庙所用祭器系前明之物请命内府另制大成殿祭器一分镌勒年号颁赐庙中再康熙二十三年圣祖仁皇帝幸鲁留曲柄宝盖于先圣庙为孔氏世守请皇上特赐新制曲柄宝盖以光仪典章上诏悉従之仍勅将殿庑规制以至祭器仪物悉绘图呈览指授修制是年二月十六日诏遣原任巡抚陈协监阙里工程十一月衍圣公孔奏请捐赀建立碑亭上优诏却之是月大成殿工料具备诏于十二月二十九日戊戌上梁二十六日丙申庆云见于阙里通政使留巡抚岳并具疏奏闻十二月十三日大学士张廷等奏请宣示史馆奉上谕朕平素尊奉先师至诚至敬雍正二年阙里文庙不戒于火比时廷臣援明代𢎞治前事为言而朕心悚惧不宁引过自责亲诣太学文庙䖍申祭吿特发帑金命大臣等督工修建凡殿庑制度规模以至祭器仪物皆令绘图呈览朕亲为指授遴选良工庀材兴造䖍恪之心数年以来无时稍间今大成殿上梁前二日庆云现于曲阜卿等归美朕躬之词朕不克当或者上帝先师鉴朕悚惕诚敬之心现兹云物昭示瑞应朕不敢矜言祥瑞但能功过相抵朕之幸也应择日躬诣太学文庙祭吿以申感庆之衷一切礼仪着该部速议具奏朕躬被先师之福佑普天士子诵法服膺同受圣人之泽着将明年会试取中额数广至四百名壬子科各省乡试每正额十名加中一名其十名之外有零数者亦加中一名此朕体奉先师乐育之盛心特行造就人材之旷典诸士子其各兴文敦行益加勉旃所请宣付史馆之处知道了十四日又奉上谕据岳濬奏称十一月二十六日庆云见于阙里朕惟至圣孔子道冠百王功髙万世我圣祖仁皇帝尊崇敬慕之心至诚至切朕即位以来景仰先师备修典礼年来遣官兴建阙里文庙依倣帝王宫殿之制规模𢎞焕视昔有加时时谕令监督诸臣恪䖍将事朕虽未曾亲至其地而筹画指授寤寐瞻仰之诚无刻不在尼防洙泗间也今于大成殿上梁前二日庙貌维新之时天赐庆云于曲阜或者上帝先师鉴朕尊师重道之悃忱昭示瑞应或者天下士子敦行励学人材蔚起感格先师而赐以文明昭着之象朕心实为感庆所奏知道了八年二月通政使留奏称圣庙悬挂匾额请将圣祖仁皇帝御书万世师表匾额恭安于殿内天花枋上皇上御书生民未有匾额安于殿外门枋之上御书对聨安于殿外正间明柱御书大成殿竖匾安于殿外重檐之上诏可其奏四月通政使留巡抚岳奏称圣庙櫺星门石坊以内大门二门向无题额应请御定嘉名奉诏大门名为圣时门二门名为𢎞道门七月大成殿报竣诏遣内府塑手摹塑圣像衮冕服色一如周制所秉玉圭长二尺广三寸由内府碾琢颁发像既成通政使留奏称孔子生于鲁襄公之二十二年庚戌嵗己酉月庚子日以夏正推之系八月二十七日今嵗值庚戌圣像告成请于八月二十七日开光安位礼臣议于是日陈设祭器香帛留为主祭官原任山东巡抚陈现任山东巡抚岳率领司道及在工人员为陪祭官悉照典礼行礼其致祭香帛恭请皇上特遣翰林官一员賷去奏覆诏如所请遣翰林院编修开賷送香帛八月二十七日黎明圣像开光安位行礼致祭九月十六日通政使留等疏奏圣庙吿成敬请编辑成书以昭盛典大学士公马等议如所请令其谨録皇上前后颁发谕㫖御书匾额对聨并所増加殿庑门阶之制度俎豆尊罍之仪式及料估工程动用钱粮自起工以至吿竣之日备悉开造交与衍圣公孔次第编纂彚辑成书进呈御览钦定书名刋刻颁布光昭盛典奉㫖依议十月诏遣皇五子𢎞昼淳郡王𢎞暻诣阙里吿祭圣庙崇圣祠遣𢎞暻行礼十一月初三日奉上谕惟至圣先师孔子道冠百王功髙万世朕景仰企慕寤寐弗谖备举崇奉之仪用申报享之愿查世袭官爵历代俱有成规而圣庙执事之员向来未加爵秩所当广置官僚以光祀典今欲特设圣庙执事官三品者二员四品者四员五品者六员七品者八员八品九品者各十员各按品级给与章服每逢圣庙祭祀之时䖍肃冠裳骏奔趋事凡此人员着衍圣公于孔氏子孙内选择人品端方威仪雅者报部充补彚奏以闻每年各给俸禄银二十两其孔氏子孙内有情愿充补之人或曽经出仕而退休在籍者或身有职衔而未曽出仕者以及贡监生童等皆可入选若届乡试之期有情愿入场者准以监生入场应试朕意如此着大学士马尔赛张廷玉蒋廷钖大将军岳钟琪总督髙其倬会同该部定议具奏特谕大学士等遵㫖奏覆允行十二月皇五子同淳郡王恭賷御颁祝文香帛至阙里于本月十一日辰时诣圣庙告祭如礼祝文曰皇帝遣皇五子𢎞昼淳郡王𢎞暻吿祭于先师孔子曰达天尽性树万世之师模重道尊经焕千秋之庙貌肃将嘉祀用吿成功仰惟先师孔子得圣之时由天所縦纂修删定启宇宙之文明祖述宪章综帝王之统绪升堂入室𢎞施乐育之恩学礼诵诗永作义方之榘比髙悬之日月亘古莫踰喻出类之凤麟生民未有朕奉遗编而钦企仪典务极其推崇循旧址而鼎新经营必尽其诚敬颁于国帑董以大臣每绘式以先呈乃按图而指授楩楠栝栢求大木于名山簠簋尊罍选良工于内府晶荧黄瓦准制度于宸居璀璨玉圭俨威容于圣座悬标题之巨榜洒翰亲书建屹峙之丰碑摛文恭纪工程累嵗时申严恪之心栋宇𢎞规益备观瞻之美华榱雕柱争辉讲道之坛璆磬金镛重振大成之殿数仞之宫墙逾峻两楹之俎豆䖍陈特遣皇五子𢎞昼等亲诣几筵敬行祭告于戏卿云糺缦已开丹雘之祥古桧贞坚伫望青苍之色惟祈鉴格式飨苾馨礼毕复诣先师墓前行三跪九叩头礼三酹酒行三叩头礼淳郡王分祭崇圣祠十二月巡抚岳题报修建圣庙正续各工共用帑银一十五万七千六百九十六两有竒勅下工部核覆允销十二月十一日御制重修圣庙碑文颁𤼵阙里摹勒上石文曰朕惟上帝垂佑烝民笃生至圣先师孔子以仁义道徳启迪万世之人心而三纲以正五伦以明后之继天御宇兼君师之任者有所则效以敷政立教企及乎唐虞三代之隆大矣哉圣人之道其为福于羣黎也实溥而为益于帝王也更宏宜乎尊崇之典与天地同其悠乆也曲阜庙庭为孔子里宅毓圣钟灵之地神爽式凭明禋祇肃庙貌崇闳由周而来乆且加盛我皇考圣祖仁皇帝徳符元化悟彻性天自羲农尧舜禹汤文武周公之道集成于孔子者一一体于身心宣为政治圣统在上应运而承康熙甲子冬巡狩临幸阙里谒奠庙林殷礼隆仪汉唐莫及朕躬膺丕绪志切羮墙即位之初加封先师五代王爵诣雍释菜题额歌诗佩德报功之愿夙夜罔释于懐雍正二年阙里圣庙不戒于火有司奏吿朕悚惕靡宁诣庙致祭旋发帑兴修命大臣専董厥役殿庑规模悉准宫阙制器备物亦令绘图呈式裁酌协宜数年来谆谕执事臣寮经营周至纤毫无憾始惬朕衷七年冬有司具奏大成殿上梁前二日庆云见于曲阜合词称瑞朕以天人感应理固不爽而诚敬㣲忱讵能邀上帝先师之垂鉴用是祗将祀事倍増试额俾普天率土被圣人之德化者同心感庆庶足以广教泽而答嘉庥而抚躬警勉恒朝夕凛凛焉朕尝谓帝王之尊圣尊其道也尊其道贵行其道居行道之位而能扩充光大达之政令修齐治平得其要纪纲法度合其宜礼乐文章备其盛举凡圣道之未行于当时者悉行于后世虽去圣乆逺而心源相接不啻亲授于一堂之上黙证于千载之前如是而钦崇褒显悉由于中心之诚服而治化日盛圣道斯尊且夫圣人之道一天道也天以牖民之责属之圣人删定賛修代天宣教彝伦敦叙礼法彰明后之帝王奉其道以治世师承罔斁资益良多然则尊天尊圣理原合一今兹之崇礼至圣正所以钦若昊天而于修建庙庭之重典有不至诚至敬者哉朕勤求上理宵旰孜孜冀以仰述皇考之鸿谟丕扬先师之厚泽爰敬推上天笃生圣人与圣人承天立教垂宪奕世之意勒文碑石以昭示臣民于无极而系以辞曰天心觉世圣治承天治法道法圣圣相传三五之隆以道致治峻德𢎞昭丰功逺被闻知续统至圣挺生中天复旦文教昌明经纬三才陶融万象体具中和功侔㕘两表扬六籍程式五常如会沧海若揭秋阳惟我皇考聪明睿智包藴图书滙宗洙泗德与圣合礼为道崇升堂容肃过里恩隆绪缵朕躬勤图绍述至训煌煌箴铭宥宻惟皇建极惟圣时中古今虽邈心理攸同作帝王师与天地配开辟一人神灵如在奕奕新庙辉映尼防金丝在御车服盈堂焕乎天文五云示庆钖祐者天承庥者圣敢云瑞应鉴厥㣲诚普祈洪贶永福编氓文治光华日星晶丽木铎扬声垂亿万世十二月二十八日奉上谕皇五子致祭阙里文庙典礼吿成囘京奏称恭谒孔林周视规制见享堂墙垣间有年乆倾圮之处朕尊崇先师夙夜罔斁今庙貌已经鼎新林园允宜修葺着钦天监选员前往会同衍圣公孔传铎相度方位宜于何时营治详慎定议届期朕命大臣前赴曲阜令衍圣公孔传铎协同敬谨修理务令崇闳坚固光垂永乆以昭朕尊礼先师之至意九年五月修理先圣林园经钦天监相度奏准于雍正九年七月十五日兴工礼部题请钦派大臣办理奉㫖孔林工程仍着修理阙里庙工之陈世倌张体仁等会同衍圣公孔传铎敬谨监修其估计之处着会同该抚岳定议具奏巡抚岳等遵㫖会勘估覆委原任泰安州知州王原任峄县知县崔现任曲阜县知县孔协同修葺届期兴工八月颁赐御书大成殿匾额御制对聨悬于圣庙题大成殿聨曰德冠生民遡地辟天开咸尊首出道隆羣圣统金声玉振共仰大成题大成门聨曰先觉先知为万世伦常立极至诚至圣与两间功化同流十年三月巡抚岳题请将孔林享殿三间照阙里寝庙之制用黄瓦镶砌屋嵴以表仪典奉诏允行六月二十五日午时庆云复见于阙里巡抚岳具疏以闻奉上谕朕素不言祥瑞惟有朝干夕惕感上天垂象示儆之恩何敢冀嘉祥之叠钖已屡降谕㫖训教天下臣民矣但自信生平尊师重道之心至诚至敬阙里为圣人之乡尤切羮墙之慕乃前嵗文庙重新庆云涌现今者林园工竣复覩嘉祥或者朕诚敬之衷为神明之所歆格故显示以象用昭日监在兹之义欤朕感庆之下倍増䖍悚爰谕天下臣民共知之七月初四日孔林工程吿竣复将宋代驻跸亭明代御碑亭一体修葺十一年三月巡抚岳题报修理孔林各工共用帑银二万五千三百三两有竒勅下工部核覆允销国朝配祀贤儒盛典世祖章皇帝顺治元年诏以圣门典例期于优渥凡先贤先儒崇祀礼仪悉如明制十二年八月命以宋儒朱熹后徽派朱煌为世袭五经博士圣祖仁皇帝康熈九年五月命以宋儒程颢程颐后程宗昌程延祀为世袭五经博士二十五年命以宋儒周敦颐后周嘉耀为世袭五经博士二十六年五月御制御书孟子庙碑文颁发镌石立于庙中承圣门之左文曰自王迹熄于春秋圣人之道或几于泯灭卒之晦而复明历千百世而不敝者恃有孔子也孔子没百有余年浸假及于战国杨墨塞路祸尤烈于曩时子舆氏起而辟之于是天下之人始知诵法孔子率由仁义斯道之有传至于今赖之是以后世学者如韩愈苏轼之徒咸推其功以配大禹而闽洛之儒咸尊为正学之宗传乌虖盛已夫洪水之祸止于人身已尔杨墨之祸隠然直中于人心不有孟子使杨墨滥觞于前释老推波于后后之人虽欲従千载之下探尼山之遗绪孰従而求之因推述厥义刻文于石俾揭于邹之庙文曰尼圣既往夐矣音徽后百余嵗圣绪浸㣲尚异实繁杨墨竞煽䧟溺之祸酷于昏垫惟子舆氏距诐放淫以承先圣以正人心述舜称尧私淑孔子正学修明百世以俟不有是者斯道孰传宇宙晦霿万物狂傎我读其书曰仁曰义遗泽未湮闻风可企岳岳亚圣巖巖泰山功迈禹稷德参孔颜刻石兹文于祠之下诵烈扬休用吿来者是年命以宋儒张载后张守先为世袭五经博士二十八年御制御书颜曽思孟四子赞立石太学摹搨颁发直省賛颜子曰圣道蚤闻天资独粹约礼博文不迁不贰一善服膺万德来萃能化而齐其乐一致礼乐四代治法兼备用行舎藏王佐之器賛曽子曰洙泗之传鲁以得之一贯曰唯圣学在兹明德新民止善为期格致诚正均平以推至德要道百行所基纉承统绪修明训辞賛子思子曰于穆天命道之大原静养动察庸徳庸言以育万物以赞干坤九经三重大法是存笃恭慎独成徳之门巻之藏宻扩之无垠賛孟子曰哲人既萎杨墨昌炽子舆辟之曰仁曰义性善独阐知言养气道称尧舜学屏功利煌煌七篇并垂六艺孔学攸传禹功作配二十九年二月命以宋儒朱熹后闽派朱潆为世袭五经博士四月诏建述圣子思子庙于曲阜三十八年五月圣祖仁皇帝南巡回銮过仲子庙赐题匾额曰圣门之哲三十九年五月命以先贤闵子后闵衍籀端木子后端木谦俱为世袭五经博士四十一年二月命以宋儒邵雍后邵文学为世袭五经博士五十一年二月诏以朱子发明至道轨于至正特加优崇升配大成殿十哲之次题主曰先贤是年命以先贤言子后言德坚为世袭五经博士五十四年命进宋儒范仲淹従祀五十九年命以先贤卜子后卜尊贤为世袭五经博士雍正二年三月皇上亲诣太学释奠先师谕治天下之要以崇师重道广厉学官为先务维孔子道髙徳厚万世奉为师表其附飨庙庭诸贤皆有羽翼圣经扶持名教之功然历朝进退不一而贤儒代不乏人或有先罢而今宜复有旧缺而今宜増其从祀崇圣祠者周程朱蔡外或有可升而祔并先贤先儒之后孰当増置五经博士以昭崇报九卿翰林国子监詹事科道会同详考定议以闻遵㫖议定明洪武二十九年黜扬雄从祀𢎞治八年黜吴澄従祀嘉靖九年林放蘧瑗郑康成郑衆卢植服䖍范甯七人改祀于乡公伯寮秦冉颜何申党荀况戴圣刘向贾逵马融何休王肃王弼杜预十三人黜其従祀今议得二十二人中林放蘧瑗秦冉颜何郑康成范甯六人允宜复祀孔子弟子县亶牧皮孟子弟子乐正子公都子万章公孙丑汉诸葛亮宋尹焞魏了翁黄干陈淳何基王栢赵复元金履祥许谦陈澔明罗钦顺蔡清本朝陆陇其等共二十人允宜増祀又宋张子横渠之父迪増入崇圣祠従祀又谨议先贤冉伯牛冉仲弓子张有若允宜増置博士以昭崇报三年命以先贤颛孙子后颛孙诚道为世袭五经博士五年御题圣庙四配匾额颜子匾曰德冠四科曽子匾曰道传一贯子思子匾曰性天述祖孟子匾曰守先待后又御题闵子匾曰躬行至孝仲子匾曰圣道干城俱御书颁悬六年命以先贤冉子仲弓后冉天琳为世袭五经博士十三年命以先贤冉子伯牛后冉士朴为世袭五经博士山东通志巻十一之四山东通志卷十一之五钦定四库全书山东通志巻十一之五阙里志五文庙位次正殿至圣先师孔子神位正中南向四配复圣颜子述圣子思子在殿内东旁西向宗圣曾子亚圣孟子在殿内西旁东向十一哲先贤闵子先贤冉子先贤端木子先贤仲子先贤卜子先贤朱子在殿内次东旁西向先贤冉子先贤宰子先贤冉子先贤言子先贤颛孙子在殿内次西旁东向东庑先贤蘧瑗先贤澹台灭明先贤原宪先贤南宫适先贤商瞿先贤漆雕开先贤司马耕先贤有若先贤巫马施先贤颜辛先贤曹䘏先贤公孙龙先贤秦商先贤颜髙先贤壤驷赤先贤石作蜀先贤公夏首先贤后处先贤奚容葴先贤颜祖先贤句井疆先贤秦祖先贤县成先贤公祖句兹先贤燕伋先贤乐欬先贤狄黑先贤孔忠先贤公西先贤颜之仆先贤施之常先贤申枨先贤左邱明先贤秦冉先贤牧皮先贤公都子先贤公孙丑先贤张载先贤程颐先儒公羊髙先儒孔安国先儒毛苌先儒髙堂生先儒郑康成先儒诸葛亮先儒王通先儒司马光先儒欧阳修先儒胡安国先儒尹焞先儒吕祖谦先儒蔡沈先儒陆九渊先儒陈淳先儒魏了翁先儒王柏先儒许衡先儒许谦先儒王守仁先儒薛瑄先儒罗钦顺先儒陆陇其西庑先贤林放先贤宓不齐先贤公冶长先贤公晳哀先贤髙柴先贤樊须先贤商泽先贤梁鳣先贤冉孺先贤伯䖍先贤冉季先贤漆雕徒父先贤漆雕哆先贤公西赤先贤任不齐先贤公良孺先贤公肩定先贤鄡单先贤罕父黑先贤荣旂先贤左人郢先贤郑国先贤原亢先贤廉洁先贤叔仲㑹先贤公西舆如先贤邽巽先贤陈亢先贤琴张先贤步叔乘先贤秦非先贤颜哙先贤颜何先贤县亶先贤乐正克先贤万章先贤周敦颐先贤程颢先贤邵雍先儒谷梁赤先儒伏胜先儒后苍先儒董仲舒先儒杜子春先儒范先儒韩愈先儒范仲淹先儒胡瑗先儒杨时先儒罗从彦先儒李侗先儒张栻先儒黄干先儒真徳秀先儒何基先儒赵复先儒金履祥先儒陈澔先儒陈献章先儒胡居仁先儒蔡清正位陈设礼神制帛一白磁爵三牛一羊一豕一豋一铏二簠二簋二笾十豆十酒罇一四配位陈设每位礼神制帛一白磁爵三羊一豕一铏二簠二簋二笾八豆八酒罇一十一哲前陈设东五位朱子一位礼神制帛一白磁爵各一豕一铏各一簠各一簋各一笾各四豆各四豕首一西五位东西共酒罇一东庑陈设礼神制帛一铜爵各一豕首一豕肉一酒罇三每案簠一簋一笾四豆四西庑陈设崇圣祠位次陈设正殿肇圣王正中南向裕圣王东一室南向诒圣王西一室南向昌圣王东二室南向启圣王西二室南向配位先贤颜氏先贤孔氏在殿内东旁西向先贤曾氏先贤孟孙氏在殿内西旁东向东庑先儒周辅成先儒程珦先儒蔡元定西庑先儒张廸先儒朱松正位陈设每位礼神制帛一白磁爵三羊一豕一铏二簠二簋二笾八豆八酒罇一两配位陈设礼神制帛二豕首一豕肉一每位铜爵三簠一簋一笾四豆四酒罇一两庑陈设礼神制帛二每位铜爵三簠一簋一笾四豆四豕肉一酒罇一皇帝亲祭仪太常寺于祭前期题请遣官恭祭崇圣祠及分献大成殿四配十一哲两庑各分献官及读祝官内阁撰祝文发太常寺白纸煳版黄纸镶边墨书不填御名太常寺官具补服捧送祝案安设其香帛爵由太常寺预备祭品由地方官预办所奏乐用本处乐舞凡各神位前供品乐器等项俱与国学文庙春秋二祭同至期礼部太常寺堂官奏请皇帝躬诣行礼扈从王等内大臣侍卫文武官三品以上地方官文官知府武官副将以上衍圣公及五氏有顶带官员俱行陪祀其余扈从及地方文武各官俱于行宫两旁排班候驾出跪送皇帝具补服陞辇仪仗全设进曲阜县南门请奎文阁前降辇赞引官对引官恭导皇帝由甬道旁行至大成殿拜位前立典仪唱乐舞生就位执事官各司其事賛引官奏就位皇帝就拜位立典仪唱迎神恊律郎唱举迎神乐奏咸平之章乐作賛引官奏跪叩兴皇帝行三跪九叩头礼兴王以下陪祀各官及分献官俱随行礼毕乐止典仪唱奠帛行初献礼捧帛官捧爵官前进向西立恊律郎唱举初献乐奏宁平之章乐作捧帛官跪进帛于皇帝右赞引官奏献帛皇帝受帛拱举仍授捧帛官捧帛官跪接捧至先师位前跪奠毕三叩头退捧爵官跪进爵于皇帝右赞引官奏献爵皇帝受爵拱举仍授捧爵官捧爵官跪接捧至先师位前立献毕退次读祝官至祝版案前一跪三叩头捧祝文起立案左祇俟乐止賛引官奏跪皇帝跪王以下陪祀各官及分献官读祝官俱跪賛引官賛读祝文读祝官读毕捧祝版至先师位前跪安帛匣内三叩头退乐作賛引官奏叩兴皇帝行三叩头礼兴王以下陪祀各官及分献官俱随行礼其四配十一哲两庑分献各官俱各诣神位前立献帛爵毕各复位乐止典仪唱行亚献礼捧爵官前进向西立恊律郎唱举亚献乐奏安平之章乐作捧爵官跪进爵于皇帝右賛引官奏献爵皇帝受爵拱举仍授捧爵官捧爵官跪接献爵于左退分献官仍各献爵如初献仪献毕乐止典仪唱行终献礼捧爵官前进向东立恊律郎唱举终献乐奏景平之章乐作捧爵官跪进爵于皇帝左賛引官奏献爵皇帝受爵拱举仍授捧爵官捧爵官跪接献爵于右退分献官仍各献爵如亚献仪献毕乐止乐舞生引退典仪唱彻馔恊律郎唱举彻馔乐奏咸平之章乐作乐止典仪唱送神恊律郎唱举送神乐奏咸平之章乐作賛引官奏跪叩兴皇帝行三跪九叩头礼兴王以下陪祀各官及分献官俱随行礼毕典仪唱捧祝帛恭诣燎位皇帝转立东旁捧祝官捧帛官前进一跪三叩头捧起祝帛出由中门恭诣燎位皇帝还位立祝帛焚半賛引官奏礼毕皇帝陞辇作乐回行宫不陪祀扈从官及地方文武各官于行宫两傍跪迎候驾过各退是日遣官诣崇圣祠祭献行礼与国子监春秋二祭同国学祭仪附正祭日賛引官对引官引承祭官盥洗毕典仪唱执事官各司其事賛引官賛就位承祭官就位立典仪唱迎神賛引官賛跪叩兴承祭官行三跪九叩头礼兴典仪唱奠帛行初献礼賛引官賛陞坛承祭官入殿左门賛引官賛引肇圣王位前承祭官诣位前立賛引官賛跪承祭官行一跪一叩头礼兴賛引官賛奠帛捧帛官跪进承祭官受帛拱举立献毕賛献爵执爵官跪进承祭官受爵拱举立献毕行一跪一叩头礼兴賛引官賛诣裕圣王位前次诣贻圣王位前次诣昌圣王位前次诣启圣王位前奠帛献爵如前仪賛引官賛诣读祝位承祭官诣读祝位立读祝官至祝文案前一跪三叩头捧祝版立于案左賛引官賛跪承祭官读祝官俱跪賛引官賛读祝读祝官读毕捧祝版跪安案上帛匣内三叩头退賛引官賛叩兴承祭官行三叩头礼兴賛引官賛诣先贤颜氏位前承祭官诣位前立賛引官賛跪承祭官行一跪一叩头礼兴賛奠帛捧帛官跪进承祭官受帛拱举立献毕賛献爵执爵官跪进承祭官受爵拱举立献毕行一跪一叩头礼兴賛引官賛诣先贤曾氏位前次诣先贤孔氏位前次诣先贤孟孙氏位前奠帛献爵如前仪毕賛引官賛复位承祭官复位立典仪唱行亚献礼献爵于左如初献仪典仪唱行终献礼献爵于右如亚献仪典仪唱彻馔唱送神賛引官賛跪叩兴承祭官行三跪九叩头礼兴典仪唱捧祝帛馔各恭诣燎位捧祝帛官至位前一跪三叩头捧祝帛起捧馔官跪不叩捧馔起依次送至燎位承祭官退至西旁立候祝帛过仍复位立典仪唱望瘗賛引官賛诣望瘗位承祭官至瘗位立焚祝帛賛引官賛礼毕退阙里讲书仪按大清㑹典开载先师阙里车服礼器所存乗舆临诣间仿辟雍之制宣讲经书风励学者康熙二十三年圣祖仁皇帝幸鲁致祭先师礼成举行大典仪注具列于后一应讲四书经先期由翰林院拟定题请一先期衍圣公于五氏子孙内选择一二人进讲一应宣勅谕先期翰林院缮写进呈御览宣读勅谕官预请钦㸃一前期一日恭捧勅谕于大成门东诗礼堂内东旁案上陈设又设讲案于堂前檐下西旁陈所讲书于案上是日圣祖仁皇帝致祭先师礼毕鸿胪寺堂官恭导驾至更衣所御幄次少憩扈从文职大学士以下京堂科道等官以上地方官巡抚以下道员以上各于讲堂门外左翼排列衍圣公以下五氏职官及讲书人员俱于讲堂门外右翼排立毕礼部堂官奏请诣讲书堂导引驾至讲堂门外排立各官跪迎候驾过俱随入于大门内照前分翼排立圣祖仁皇帝陞座鸿胪寺鸣賛官賛衍圣公五氏职官及讲书人员俱于台下行三跪九叩头礼毕退立原班鸣賛官賛讲书西班内讲四书人员诣讲座前一跪三叩头起立进讲讲毕退立原班次讲经人员照前进讲毕鸿胪寺堂官于东边向西跪奏请宣勅谕鸣賛官賛跪衍圣公五氏职官及讲书人员俱跪大学士就东案上捧举勅谕向西宣读谕曰至圣之道与日月竝行与天地同运万世帝王咸所师法下逮公卿士庶㒺不率由尔等逺承圣泽世守家传务期型仁讲义履中蹈和存忠恕以立心敦孝弟以脩行斯须弗去以奉先训以称朕懐尔等其祇遵母替衍圣公等跪聴谢恩行礼礼部堂官奏礼毕驾还行宫衍圣公等及地方文武各官俱于门外跪候驾过各退皇子祭仪附康熙三十二年秋八月和硕诚亲王允祉奉诏告祭阙里圣庙祭日辰时皇子穿蟒袍补服至大门外下马处賛引官引皇子从东边门入至盥洗处賛引官唱盥手盥手毕賛引官引至台阶上行礼处站立典仪官唱乐舞生就位执事官各司其事唱毕賛引官賛就位皇子就位站立典仪官唱迎神唱乐官唱迎神乐奏咸平之曲唱毕奏乐乐毕賛引官賛跪叩兴皇子行三跪九叩头礼兴典仪官唱奠帛爵行初献礼捧香帛爵官捧举香帛爵就前向神位站立唱乐官唱初献乐奏宁平之曲唱毕奏乐賛引官賛陞坛引皇子从东边门入就香案前司香官在香案左边跪賛引官賛跪皇子跪賛上香皇子将香盒拱举仍授与司香官皇子跕立将柱香拱举挿炉内又三次进块香上毕捧帛官跪賛引官賛跪皇子行一叩头礼兴賛引官賛献帛皇子站立接帛拱举献于案上毕賛引官引皇子至爵案前捧爵官跪賛引官賛献爵皇子站立接爵拱举献于案中间行一叩头礼兴賛引官賛诣读祝位引皇子诣读祝位站立读祝官至安祝文案前行三叩头礼将祝文捧举就前站立乐止賛引官賛跪皇子跪读祝官亦跪賛引官賛读祝读祝官读祝毕将祝文捧举至帛案前跪安于盛帛盒内毕行三叩头礼退奏乐賛引官賛皇子行三叩头礼毕兴賛引官賛复位引皇子复位站立乐毕典仪官唱行亚献礼捧爵官将爵捧举就前向神位站立唱乐官唱亚献乐奏安平之曲唱毕奏乐賛引官賛陞坛引皇子从东边门入就爵案前捧爵官跪賛引官賛跪皇子行一叩头礼兴賛引官賛献爵皇子站立执爵拱举献于左边行一叩头礼兴賛引官賛复位引皇子复位站立乐毕典仪官唱行终献礼捧爵官将爵捧举过神位前在右边向神位站立唱乐官唱终献乐奏景平之曲唱毕奏乐賛引官賛陞坛引皇子从东边门入过神位至右边爵案就前捧爵官跪賛引官賛跪皇子行一叩头礼兴賛引官賛献爵皇子站立接爵拱举献于右边毕行一叩头礼兴賛引官賛复位引皇子复位站立乐毕典仪官唱彻馔唱乐官唱彻馔乐奏咸平之曲唱毕奏乐乐毕典仪官唱送神唱乐官唱送神乐奏咸平之曲唱毕奏乐賛引官賛跪叩兴皇子行三跪九叩头礼兴乐毕典仪官唱捧祝帛馔恭诣燎位唱毕捧祝帛香馔官就前捧祝帛官跪行三叩头礼捧香馔官不叩俱跪请接次捧举出中门诣燎位皇子至西边站立俟祝帛馔过毕皇子照旧就位站立焚祝帛賛引官賛礼毕皇子退礼器俎豋铏笾豆簠簋篚爵坫云雷尊象尊牺尊山尊着尊壶尊泰尊勺罍洗盥槃巾烛台鼎祝版爼以木为之朱漆两端中以黑长一尺八寸阔八寸髙八寸五分豋瓦豆谓之豋唐书作㽅今笵金为之髙一尺四寸铏笵金为之三足口有两耳覆以盖施三纽笾竹豆也口径四寸九分通足髙五寸九分足径濶五寸一分上深一寸四分笾有巾以絺为之圆幅𤣥被纁里豆木豆也今范金为之髙广如笾通盖重四觔一十两簠簋笵金为之簠髙七寸深二寸濶八寸一分腹径长一尺一分通盖重一十三觔簋髙六寸七分深二寸八分濶五寸腹径长七寸九分通盖重九觔篚以竹为之通足髙五寸长二尺八分濶五寸二分深四寸深二寸八分爵笵金为之通柱髙八寸三分深三寸三分口径长六寸二分濶二寸九分两柱三足有流有鍪重一觔八两坫笵金为之形方纵横九寸二分重二觔九两云雷尊笵金为之纽以螭首腹画云雷廻旋之状象尊笵金作象形通足髙六寸八分口径一寸八分耳阔一寸二分长一寸九分深四寸九分重一十觔牺尊笵金作牺形通足髙六寸一分径二寸四分头去足髙八寸二分耳髙二寸一分五釐濶八分五釐深二寸七分重九觔一十两按象牺二尊皆穴背受酒上覆以盖山尊笵金为之髙九寸八分五釐口径六寸七分五釐深七寸五分重六觔四两着尊笵金为之髙八寸四分五釐口径四寸三分腹径六寸二分深八寸二分重四觔十两壶尊笵金为之髙八寸四分口径四寸五分腹径六寸深七寸一分重四觔一两二钱泰尊陶瓦为之通足髙八寸一分口径五寸七分腹径六寸一分足径三寸八分深六寸五分以上各尊俱有幂以绛帛方幅为之中画云龙两旁画文彩四角各缀以金钱纵横二尺二寸勺笵金作勺以木为柄口濶二寸一分深一寸一分柄长一尺二寸九分重一觔罍洗笵金为之罍通髙一尺口径八寸四分深七寸二分足口径七寸九分重一十二觔洗通髙五寸七分口径一尺三寸六分深二寸九分重八觔八两盥槃笵金为之设木架绘以彩色髹以漆巾帨也白布为之烛台笵金为之每台髙一尺八寸重盘四足鼎笵金为之髙一尺八寸纵一尺六寸横一尺二寸两耳四足祝版以木为之髙九寸濶一尺二寸礼器説爼豋铏笾豆簠簋篚爵坫云雷尊象尊牺尊山尊着尊壶尊泰尊勺罍洗盥槃巾烛台鼎祝版顺治十三年颁大成乐章于直省文庙迎神乐奏咸平之章大哉至圣峻徳𢎞功敷文衍化百王是崇典则有常昭兹辟雍有䖍簠簋有严鼓钟初献乐奏宁平之章觉我生民陶铸前圣巍巍泰山实子景行礼备乐和豆笾惟静既述六经爰斟三正亚献乐奏安平之章至哉圣师天授明徳木铎万世式是羣辟清酒维醑言观秉翟太和常流英材斯植终献乐奏景平之章猗欤素王示予物轨瞻之在前神其宁止酌彼金罍惟清且㫖登献既终弗遐有喜彻馔乐奏咸平之章璧水渊渊崇牙嶪嶪既歆宣圣亦仪十哲声金振玉告兹将彻鬷假有成羮墙靡愒送神乐奏咸平之章煌煌学宫四方来宗甄陶胄子暨予微躬思皇多士敷奏厥功佐予永清三五是隆康熙五十五年颁中和韶乐于直省文庙雍正二年议准令阙里司乐选工赴太常寺演习订正转相传授以达于直省文庙中和乐器麾鳯箫箫笛管笙篪埙琴瑟钟磬鼓拊柷敔排箫拾陆管分左右两翼左翼第壹管长玖寸壹分零贰毫第贰管长捌寸零玖釐第叄管长㭍寸贰分玖釐第肆管长陆寸肆分捌釐第伍管长伍寸㭍分陆釐第陆管长伍寸壹分贰釐第㭍管长肆寸伍分伍釐壹毫第捌管长肆寸零肆釐伍毫右翼第壹管长捌寸陆分肆釐第贰管长㭍寸陆分捌釐第叄管长陆寸捌分贰釐陆毫第肆管长陆寸零陆釐捌毫第伍管长伍寸叄分玖釐叄毫第陆管长肆寸捌分陆釐第㭍管长肆寸叄分贰釐第捌管长叄寸捌分肆釐箫黄钟箫长壹尺㭍寸㭍分肆釐贰毫径伍分肆釐捌毫自吹口至出音孔壹尺伍寸柒分㭍釐自下而上至第壹孔壹尺肆寸壹分壹釐陆毫第贰孔壹尺贰寸伍分肆釐捌毫第叄孔壹尺壹寸壹分伍釐叄毫第肆孔玖寸玖分捌釐第伍孔捌寸伍分壹釐玖毫第陆后出孔㭍寸零伍釐捌毫姑洗箫长壹尺㭍寸㭍分零伍毫径肆分叄釐伍毫自吹口至出音孔壹尺伍寸捌分肆釐贰毫自下而上至第壹孔壹尺肆寸零捌釐壹毫第贰孔壹尺贰寸伍分壹釐㭍毫第叄孔壹尺壹寸贰分零肆毫第肆孔玖寸玖分伍釐玖毫第伍孔捌寸伍分第陆后出孔㭍寸零肆釐大吕箫长壹尺陆寸玖分陆釐玖毫径伍分贰釐肆毫自吹口至出音孔壹尺伍寸零捌釐肆毫至第壹孔壹尺叄寸伍分零贰毫第贰孔壹尺贰寸零壹毫第叄孔壹尺零陆分陆釐捌毫第肆孔玖寸伍分肆釐伍毫第伍孔捌寸壹分肆釐捌毫第陆后出孔陆寸㭍分伍釐壹毫仲吕箫长壹尺陆寸玖分叄釐肆毫径肆分壹釐陆毫自吹口至出音孔壹尺伍寸壹分伍釐贰毫至第壹孔壹尺叄寸肆分陆釐捌毫第贰孔壹尺壹寸玖分㭍釐贰毫第叄孔壹尺零㭍分壹釐陆毫第肆孔玖寸伍分贰釐伍毫第伍孔捌寸壹分贰釐玖毫第陆后出孔陆寸㭍分叄釐肆毫笛姑洗笛自吹口而右通长壹尺贰寸伍分壹釐㭍毫径肆分叄釐伍毫自吹口而左长肆寸自吹口而右玖寸玖分伍釐玖毫为出音孔自吹口而右捌寸捌分伍釐贰毫为第壹孔自吹口而右㭍寸玖分贰釐壹毫为第贰孔自吹口而右㭍寸零肆釐为第叄孔自吹口而右陆寸贰分伍釐捌毫为第肆孔自吹口而右伍寸叄分肆釐贰毫为第伍孔自吹口而右肆寸肆分贰釐陆毫为苐陆孔自出音孔至底孔中间又有贰孔壹自吹口而右壹尺壹寸伍分㭍釐贰毫壹自吹口而右壹尺零捌分叄釐陆毫仲吕笛自吹口而右通长壹尺壹寸玖分㭍釐贰毫径肆分壹釐陆毫自吹口而左与姑洗笛同自吹口而右玖寸伍分贰釐伍毫为出音孔自吹口而右捌寸肆分陆釐㭍毫为第壹孔自吹口而右㭍寸伍分㭍釐陆毫为第贰孔自吹口而右陆寸㭍分叄釐肆毫为第叄孔自吹口而右伍寸玖分捌釐陆毫为第肆孔自吹口而右伍寸壹分零玖毫为第伍孔自吹口而右肆寸贰分叄釐叄毫为第陆孔其出音孔右贰孔壹自吹口而右壹尺壹寸零陆釐捌毫壹自吹口而右壹尺零叄分陆釐肆毫管大管径贰分㭍釐肆毫哨下口至底通长伍寸㭍分陆釐自下而上至哨下口第壹孔肆寸玖分玖釐第贰孔肆寸肆分叄釐伍毫第叄孔叄寸㭍分叄釐伍毫第肆后出孔叄寸伍分贰釐玖毫第伍孔叄寸壹分叄釐㭍毫第陆孔贰寸肆分玖釐伍毫第㭍孔壹寸伍分陆釐肆毫小管径贰分壹釐㭍毫哨下口至底伍寸陆分零贰毫自下而上至哨下口第壹孔肆寸玖分㭍釐捌毫第贰孔肆寸肆分贰釐陆毫第叄孔叄寸㭍分肆釐第肆孔叄寸壹分贰釐捌毫第伍孔贰寸肆分捌釐玖毫第陆孔壹寸㭍分陆釐第㭍后出孔壹寸贰分肆釐肆毫第捌孔捌分捌釐笙拾㭍簧径皆壹分陆釐伍毫第壹管捌寸伍分零伍毫第贰管㭍寸伍分陆釐第叄管同第肆管陆寸㭍分贰釐第伍管陆寸零壹釐贰毫第陆管伍寸叄分肆釐肆毫第㭍管肆寸㭍分伍釐第捌管同第玖管肆寸贰分伍釐贰毫第拾管同第拾壹管肆寸零壹釐陆毫第拾贰管叄寸㭍分捌釐第拾叄管叄寸叄分陆釐第拾肆管叄寸零陆毫第拾伍管同第拾陆管贰寸陆分㭍釐贰毫第拾㭍管贰寸叄分㭍釐伍毫皆自簧口至出音孔为度自玖管而下至第壹管簧皆长而輭拾管以上至拾㭍管簧皆微短而硬篪篪长壹尺肆寸无底横吹姑洗篪径捌分㭍釐自吹口而右至管末玖寸玖分伍釐玖毫自吹口至出音贰小孔捌寸叄分捌釐陆毫自吹口至向外最下第壹孔㭍寸零肆釐自吹口至向外第贰孔伍寸玖分叄釐自吹口至向外第叄孔肆寸玖分㭍釐玖毫自吹口至向外第肆孔叄寸玖分陆釐自吹口至向外第伍孔贰寸玖分陆釐伍毫自吹口至向内最上壹孔贰寸肆分捌釐玖毫仲吕篪径捌分叄釐贰毫自吹口而右至管末玖寸伍分贰釐伍毫自吹口至出音贰小孔捌寸零贰釐壹毫自吹口至向外最下第壹孔陆寸㭍分叄釐肆毫自吹口至向外第贰孔伍寸陆分㭍釐贰毫自吹口至向外第叄孔肆寸㭍分陆釐贰毫自吹口至向外第肆孔叄寸㭍分捌釐㭍毫自吹口至向外第伍孔贰寸捌分叄釐陆毫自吹口至向内最上第壹孔贰寸叄分捌釐壹毫埙埙形近撱圆上鋭下濶底平顶壹孔为吹口前叄孔后贰孔黄钟埙自顶至底髙贰寸贰分壹釐㭍毫其中大处径壹寸㭍分贰釐贰毫底径壹寸壹分肆釐捌毫皆就中空处计算前叄孔自顶孔而下壹寸玖分㭍釐壹毫居中设壹孔为第壹孔自顶孔而下壹寸㭍分陆釐肆毫偏左设壹孔为第贰孔自顶孔而下壹寸伍分陆釐捌毫偏右设壹孔为第叄孔后贰孔自顶孔而下壹寸叄分贰釐偏左设壹孔为第肆孔自顶孔而下玖分捌釐伍毫偏右设壹孔为第伍孔大吕埙自顶至底髙贰寸壹分贰釐其中大处径壹寸陆分肆釐㭍毫底径壹寸零玖釐捌毫皆就中空处计算前叄孔自顶孔而下壹寸捌分捌釐伍毫为居中第壹孔自顶孔而下壹寸陆分捌釐㭍毫为偏左第贰孔自顶孔而下壹寸肆分玖釐玖毫为偏右第叄孔后贰孔自顶孔而下壹寸贰分陆釐叄毫为偏左第肆孔自顶孔而下玖分肆釐贰毫为偏右第玖孔琴琴通体长叄尺壹寸叄分肆釐㭍毫絃度长贰尺玖寸壹分陆釐岳山至额贰寸壹分捌釐㭍毫岳山厚贰分肆釐叄毫额广伍寸壹分零叄毫肩广伍寸捌分叄釐贰毫腰广肆寸叄分㭍釐肆毫尾广肆寸叄分㭍釐肆毫雁足设于絃度肆分之叄絃㭍宫絃贰百肆拾纶商絃贰百有陆纶角絃壹百㭍拾有贰纶徴絃同商絃羽絃同角絃文絃壹百叄拾有捌纶武絃壹百有肆纶徽拾叄于絃度之半立第㭍徽以絃度之半又平分之立第肆徽第拾徽以第肆徽至岳山之度平分之立第壹徽以第拾徽至焦尾之度平分之立第拾叄徽复叄分其絃度壹分立第伍徽贰分立第玖徽以第伍徽至岳山之度平分之立第贰徽以第玖徽至焦尾之度平分之立第拾贰徽复伍分其絃度壹分立第叄徽贰分立第陆徽叄分立第捌徽肆分立第拾壹徽瑟瑟通体长陆尺伍寸陆分壹釐絃度长肆尺叄寸㭍分肆釐前梁至首额㭍寸贰分刀玖釐后梁至尾末壹尺肆寸伍分捌釐前后梁髙广俱㭍分贰釐玖毫首广壹尺肆寸伍分捌釐前腰壹尺叄寸捌分伍釐壹毫后腰壹尺叄寸壹分贰釐贰毫尾广壹尺贰寸叄分玖釐叄毫絃贰拾伍无巨细皆贰百肆拾叄纶中壹絃色黄两旁各拾贰絃色朱壹絃壹柱安柱之度随调转移钟拾陆编钟外同一制随体厚而内髙与径递减其度具列如左倍夷则之钟内髙㭍寸叄分壹釐陆毫㭍丝中径陆寸捌分捌釐零壹丝上顶下口内径俱肆寸㭍分㭍釐叄毫壹丝中容积贰百贰拾伍寸壹拾陆分㭍百伍拾伍釐捌百肆拾毫体厚壹分叄釐叄毫重壹百㭍拾玖两㭍钱倍南吕之钟内髙㭍寸叄分零㭍毫㭍丝中径陆寸捌分陆釐贰毫壹丝上顶下口内径俱肆寸㭍分伍釐伍毫壹丝中容积贰百贰拾叁寸肆百陆拾分叄百壹拾壹釐陆百捌拾毫体厚壹分肆釐贰毫重壹百玖拾贰两倍无射之钟内髙㭍寸叄分零壹丝中径陆寸捌分肆釐陆毫玖丝上顶下口内径俱肆寸㭍分叄釐玖毫玖丝中容积贰百贰拾贰寸壹百伍拾分贰百壹拾壹釐贰百毫体厚壹分肆釐玖毫陆丝重贰百零贰两贰钱倍应钟之钟内髙㭍寸贰分玖釐贰毫壹丝中径陆寸捌分叄釐零玖丝上顶下口内径俱肆寸㭍分贰釐叄毫玖丝中容积贰百贰拾寸㭍百㭍拾分贰拾叄釐肆拾毫体厚壹分伍釐㭍毫陆丝重贰百壹拾叄两黄钟之钟内髙㭍寸贰分玖釐中径陆寸捌分贰釐陆毫陆丝上顶下口内径俱肆寸㭍分壹釐玖毫陆丝中容积贰百贰拾寸叄百玖拾玖分贰百壹拾壹釐伍百贰拾毫体厚壹分伍釐玖毫捌丝重贰百壹拾陆两大吕之钟内髙㭍寸贰分捌釐壹毫肆丝中径陆寸捌分零玖毫伍丝上顶下口内径俱肆寸㭍分零贰毫伍丝中容积贰百壹拾捌寸玖百贰拾伍分叄百肆拾捌釐肆百捌拾毫体厚壹分陆釐捌毫叄丝重贰百贰拾㭍两伍钱太簇之钟内髙㭍寸贰分㭍釐贰毫肆丝中径陆寸㭍分玖釐壹毫肆丝上顶下口内径俱肆寸陆分捌釐肆毫肆丝中容积贰百壹拾㭍寸叄百㭍拾贰分陆百叄拾陆釐捌百毫体厚壹分㭍釐㭍毫叄丝重贰百叄拾玖两㭍钱夹钟之钟内髙㭍寸贰分陆釐零肆丝中径陆寸㭍分陆釐㭍毫肆丝上顶下口内径俱肆寸陆分陆釐零肆丝中容积贰百壹拾伍寸贰百玖拾㭍分叄百㭍拾㭍釐玖百贰拾毫体厚壹分捌釐玖毫叄丝重贰百伍拾陆两姑洗之钟内髙㭍寸贰分伍釐零贰丝中径陆寸㭍分肆釐㭍毫壹丝上顶下口内径俱肆寸陆分肆釐零壹丝中容积贰百壹拾叄寸伍百伍拾分伍百㭍拾㭍釐贰百捌拾毫体厚壹分玖釐玖毫伍丝重贰百陆拾玖两陆钱仲吕之钟内髙㭍寸贰分叄釐陆毫㭍丝中径陆寸㭍分贰釐上顶下口内径俱肆寸陆分壹釐叄毫中容积贰百壹拾壹寸贰百壹拾伍分玖百壹拾壹釐肆拾毫体厚贰分壹釐叄毫重贰百捌拾捌两蕤賔之钟内髙㭍寸贰分贰釐伍毫叄丝中径陆寸陆分玖釐㭍毫贰丝上顶下口内径俱肆寸伍分玖釐零贰丝中容积贰百零玖寸贰百伍拾分㭍百陆拾釐叄百贰拾毫体厚贰分贰釐肆毫肆丝重叄百零叄两肆钱林钟之钟内髙㭍寸贰分壹釐陆毫伍丝中径陆寸陆分㭍釐玖毫陆丝上顶下口内径俱肆寸伍分㭍釐贰毫陆丝中容积贰百零㭍寸㭍百贰拾玖分贰百零捌釐捌百捌拾毫体厚贰分叄釐叄毫贰丝重叄百壹拾伍两叄钱夷则之钟内髙㭍寸贰分壹釐叄毫叄丝中径陆寸陆分㭍釐叄毫贰丝上顶下口内径俱肆寸伍分陆釐陆毫贰丝中容积贰百零㭍寸壹百捌拾分肆百㭍拾捌釐捌拾毫体厚贰分叄釐陆毫肆丝重叄百壹拾玖两陆钱南吕之钟内髙㭍寸壹分玖釐㭍毫贰丝中径陆寸陆分肆釐壹毫壹丝上顶下口内径俱肆寸伍分叄釐肆毫壹丝中容积贰百零肆寸肆百壹拾叄分肆百陆拾陆釐贰百肆拾毫体厚贰分伍釐贰毫伍丝重叄百肆拾壹两叄钱无射之钟内髙㭍寸壹分捌釐叄毫㭍丝中径陆寸陆分壹釐肆毫壹丝上顶下口内径俱肆寸伍分零㭍毫壹丝中容积贰百零贰寸捌拾肆分叄百玖拾捌釐㭍百贰拾毫体厚贰分陆釐陆毫重叄百伍拾玖两伍钱应钟之钟内髙㭍寸壹分陆釐伍毫㭍丝中径陆寸伍分㭍釐捌毫上顶下口内径俱肆寸肆分㭍釐壹毫中容积壹百玖拾捌寸玖百㭍拾壹分伍百壹拾釐肆百毫体厚贰分捌釐肆毫重叄百捌拾肆两磬拾陆编磬形同一制厚薄有损益故声分清浊股㭍寸贰分玖釐其广伍寸肆分陆釐㭍毫伍丝鼓壹尺零玖分叄釐伍毫其广叄寸陆分肆釐伍毫其厚分数具列于左倍夷则之磬厚陆分零陆毫捌丝倍南吕之磬厚陆分肆釐捌毫倍无射之磬厚陆分捌釐贰毫陆丝倍应钟之磬厚㭍分壹釐玖毫壹丝黄钟之磬厚㭍分贰釐玖毫大吕之磬厚㭍分陆釐捌毫太蔟之磬厚捌分零玖毫夹钟之磬厚捌分陆釐肆毫姑洗之磬厚玖分㭍釐贰毫仲吕之磬厚玖分㭍釐贰毫蕤賔之磬厚壹寸零贰釐肆毫林钟之磬厚壹寸零陆釐肆毫夷则之磬厚壹寸零㭍釐捌毫㭍丝南吕之磬厚壹寸壹分伍釐贰毫无射之磬厚壹寸贰分壹釐叄毫陆丝应钟之磬厚壹寸贰分玖釐陆毫鼓鼓大小不等各以其面之径数叄分之得其叄分之壹数加于腰径两旁各一拊径㭍寸贰分玖釐长壹尺肆寸伍分捌釐柷上阔下小状如斗上方贰尺壹寸捌分㭍釐下壹尺陆寸玖分零肆毫敔状如伏虎背上有贰拾㭍鉏铻用竹长贰尺肆寸析为拾贰茎以戛鉏铻通体长贰尺壹寸捌分㭍釐鉏铻之分为㭍寸贰分玖釐麾以绛绘为之长㭍尺阔壹尺壹寸上板绘云下板绘山以聨首尾前绘升龙后绘降龙各涂以金及五色彩云朱竿长捌尺伍寸末施铜龙首涂金衔其麾下垂以木为架朱髹植麾于上奏乐则麾生执之升龙向外降龙向内一举一偃按乐之起止以指麾之舞器旌节翟籥雅乐考乐器钟一堵磬一堵琴六瑟二鳯箫篪埙搏拊如其瑟数箫篴笙如其琴数楹鼔一柷一敔一乐生三十九人歌生六人麾生一人凡四十六人俱堂上之乐其叙则麾生一人立神位左西向次左柷右敔次左右搏拊各东西对立次左右歌生以次而南亦东西对立次琴六人左者以次而东右者以次而西俱北向立次左右瑟各一次左右笙箫各六笙在内箫在外次左右篪埙鳯箫及篴亦以次而东西北向立于笙箫之后次左钟右磬又次楹鼓居其左焉总之不外八音而已八音一曰金金钟也世本云垂所造周礼编钟编磬凡十六枚谓之堵起八音倍而设之钟一堵磬一堵谓之肆其县曰簨虡横者曰簨纵者曰虡簨凡二层下簨自右而左首黄钟次大吕次太蔟次夹钟次姑洗次仲吕次蕤賔次林钟上簨自左而右首夷则次南吕次无射次应钟其声以渐而清至应钟清之极也又继之以清黄钟清大吕清太蔟清夹钟又清之极而接乎其间者也制法已厚则石已薄则播侈则柞弇则郁长甬则震其妙惟斟酌于铅钖而已八音二曰石石磬也世本云叔所造尔雅曰形似犁錧惟泗濵之石中律在县之次悉如编钟其制黄钟股博四寸五分股长九寸鼓一尺三寸五分鼓博三寸其厚一寸而弦之长如其鼓数十二磬各以其律之长短而三分损益之已上则摩其旁已下则摩其耑八音三曰丝丝琴瑟也世本云琴神农所造凡音以丝为君丝以琴为君而琴又以中徽为君中声者七徽是也凡求中声令人吹黄钟律司琴者聴其音以右手中指勾一絃而以左手中指揣摩七徽上下之间求之此絃既定然后依常法次第调之第一絃为黄钟微下为大吕第二絃太蔟微下为夹钟第三絃七徽下之半为姑洗正对中徽为仲吕第四絃林钟正对为蕤賔第五絃南吕正对为夷则第六絃七徽下之半为应钟微上为无射正对七徽为清黄钟第七絃为清太蔟故琴有三凖而中声居其中焉人皆习而不察其它指法世多通晓不着瑟世本云宓羲所作二十五絃具二均之声以清中双弹之外十二絃为中内十二絃为清凡求中声必使第一絃与黄钟管合然后依相生之法㳺移其柱以调之如外第一絃为黄钟中声而内一絃为黄钟清声第二絃为大吕第三絃为太蔟第四絃为夹钟第五絃为姑洗第六絃为仲吕第七絃为蕤賔第八絃为林钟第九絃为夷则第十絃为南吕第十一絃为无射第十二絃为应钟一中一清两相配合若单用四清声以右手専鼓之内第一絃为清黄钟第二絃为清大吕第三絃为清太蔟第四絃为清夹钟然后清中相济上下弼谐八音四曰竹竹鳯箫也箫也篴也篪也世本曰鳯箫舜造编竹为之黄钟之管长九寸其音宫大吕八寸三分七釐六毫太蔟八寸其音商夹钟七寸四分三釐七毫三丝姑洗七寸一分其音角仲吕六寸五分八釐三毫四丝六忽蕤賔六寸二分八釐其音变徴林钟六寸其音徴夷则五寸五分五釐一毫南吕五寸三分其音羽无射四寸八分八釐四毫八丝应钟四寸六分六釐其音变宫此五音六律十二管还相为宫之义也加黄大太夹四清声凡十六管其制以木为椟纳管其中齐其上出一寸五分下则自右而左以次而短其声长者浊短者以渐而清管中各开半窍自右吹之第一管为黄钟第三太蔟第五姑洗第六仲吕第八林钟第十南吕第十二应钟第十三清黄钟第十四十五清大吕清太蔟其形参差象鳯之翼其音六律六吕象鳯雌雄之声故以鳯箫名也箫亦舜所造其制截紫竹为之长一尺九寸五分前五孔后一孔直而吹之下一孔直贯乃黄钟律也凡吹黄钟六孔皆闭调气轻吹则是尾上第一孔轻吹为太蔟重吹为清太蔟凡吹太蔟清太蔟唯开此孔第二孔为姑洗凡吹姑洗开此孔竝下一孔第三孔为仲吕凡吹仲吕开此孔竝下一孔第四孔为林钟凡吹林钟开此孔竝下二孔第五孔为南吕凡吹南吕开此孔竝下三孔后一孔为应钟若重吹则为清黄钟如吹应钟开此孔并尾上第二第三孔若吹清黄钟唯开此一孔凡吹宜平其气缓取其音斯悠扬不迫矣篴风俗通云邱仲所造然周礼笙师所掌已有之不起于仲也其制截紫竹为之长尺有八寸凡六孔竝吹窍为㭍唐制也横而右吹轻吹之六孔皆闭乃黄钟尾上第一孔轻吹为太蔟重吹为清太蔟第二孔为姑洗第三仲吕第四林钟第五南吕第六应钟若重吹则为清黄钟吹法竝如箫篪世本云暴新公所造沈约谓西王母时已有其器新公安得造乎尔雅曰太蔟谓之沂一名翘长一尺四寸围五寸三分横而左吹前四孔后一孔底一孔凡六孔六孔俱闭轻吹则为黄钟底一孔为太蔟底上第一孔为姑洗第二孔为仲吕第三孔为林钟第四孔为南吕凡吹太蔟以下诸律唯开本孔余俱闭后一孔为应钟凡吹应钟开此孔竝底上第一孔与第四孔凡吹清黄钟六孔皆开吹清太蔟六孔皆闭但重吹之即是与埙同声故诗以比兄弟八音五曰匏匏笙也笙随所造其簧女娲所造也列管匏内施簧管端今皆以木为之无复匏音矣凡十七管如吹某字则按某孔然后用气唿吸簧动声发如吹黄钟用右手中指按第十四管余皆开吹太蔟用右手食指按第四管内孔吹姑洗用右手食指按第三管内孔吹仲吕用右手大指按第二管吹林钟用右手中指按第十五管吹南吕用左手大指按第七管吹应钟用左手大指按第五管吹清黄钟用左手食指按第十三管又用左手中指按第十四管吹清太蔟用右手食指按第四管太蔟内孔又用左手大指按第八管清太蔟外孔此雅乐所用声最简非若世俗之繁音也八音六曰土土埙也世本云暴新公所造尔雅云大者曰器前三窍如列品字后二窍竝列除吹口前后凡五窍吹时先以二名指屈蟠埙底而以两手大中食五指竝闭五窍平气俯唇轻吹则为黄钟微仰为太蔟又俯仰间微加气而吹为姑洗如吹仲吕则启右手食指吹林钟则启左手中食二指吹南吕则前三窍俱启吹应钟则启左手大中二指竝右手食指吹清黄钟则五指皆启吹清太蔟唯左手中指闭下一窍余皆启八音七曰革革楹鼓也搏拊也风俗通曰不知谁所造楹鼓其制髙六尺六寸设重斗中植以柱上贯方葢缭以綵檐壁翣凡乐之作必先鼓以声之首以两桴连击者三而鼓一击又两再作如前凡三作唯末作鼓两击以别之此起之之例也此后不击但一桴于鼓上先后二击者三此第一通也又先后三击者三此第二通也又急五击者三而末𦂳加二击以结之此第三通也通前凡三十六击以当一嵗之数三通既毕又从容三击而衆乐翕然作矣自后每奏乐一句必三击之以为节所谓鼓无当于五声五声不得不和也搏拊鼓也以其或搏或拊故名其用每奏乐一句聴楹鼓一击而此即一拍以尾之故三击而三拍伹初拍用左手次拍用右手三拍则两手齐作以为乐之节也八音八曰木木柷也敔也竝不知谁所造柷以桑木为之上方二尺四寸下半之深一尺八寸中虚有底以止击之止柄长一尺有四寸以梓木为之凡奏乐先以止撞底复击左右共三声乃举乐书曰戛击礼曰楷击乐记曰圣人作为椌楬所起亦逺矣敔状如伏虎背上有二十七龃龉以竹长二尺曰籈析茎十二每乐阕先击其首三继逆栎龃龉亦三而乐止尔雅曰所以鼓柷谓之止所以鼔敔谓之籈止者欲戒止于其早也籈者欲修洁于其后也麾周官巾车掌木路建大麾以田以封后世协律郎执之以令乐歌焉其制髙七尺阔一尺一寸缀纁帛为之画升龙于前降龙于后朱竿长八尺五寸乐将作司麾者举而唱曰迎神乐奏咸平之曲举之则升龙见乐乃奏偃之则降龙见乐乃止所以指麾乐之起止也乐舞定位转班式定位殿内首麾次歌部次鞉鼓次搏拊左右纵列次琴次瑟次编钟编磬左右横列楹鼓在编钟之东殿外第一班笙第二班管篪壎鳯箫第三班箫第四班笛柷东敔西左右横列阶下节左右列舞八行皆左右纵横列转班麾引歌部当香案前而南次鞉鼔搏拊次琴次瑟次钟磬由钟磬南出两楹门转中门外而南直下次笙次鳯箫壎篪管次箫次笛次柷敔下阶次节引舞部挨转当丹墀中分向东西转南序立定礼生唱就位麾引诸部内转当甬道而北登阶分向东西各四转而吹部柷敔适如本位麾引堂上之乐由两楹门入殿亦四转而钟磬瑟琴鞉鼔搏拊歌麾亦适如本位节引舞生及阶而止凡一曲以柷始以敔终凡一声以钟始以磬终而中间以楹鼓为节连鼓为止乐奏迎神曲终舞生分班纵横各八行舞四曲毕合班对立乐八章俱毕麾节各引所部仍前转班下阶分向左右各四转四变而为八㕘神四叩散班幸鲁盛典附録论释奠孔毓圻按释奠之礼见于周官戴记注疏家大抵皆言设荐馔奠酌而已无食饮酬酢之事而郑康成以王制之释奠为释菜奠币以文王世子之释奠者必有合为与邻国合祭孔颖达以学记之释菜为释奠其説相混齐尚书令王俭言释菜礼废金石爼豆皆无明文而车陆二范议亦互异欧阳修作糓城夫子庙记直谓释奠释菜皆礼之略释奠有乐而释菜无乐陈旸乐书则谓学校礼乐之所自出小有释菜而以食为主大有释奠而以饮为主其习舞与声而大合六代之乐一也旸之兄祥道作礼书考据诸经言之最详以为古者释奠或施于山川庙社或施于学周官大祝大会同造于庙宜于社过大山川则用事焉反行舍奠甸祝含奠于祖庙祢亦如之此施于山川庙社者也礼记文王世子凡学春夏释奠于先师秋冬亦如之凡始立学者必释奠于先圣先师及行事必以币凡释奠必有合也天子视学大昕鼔徴乃命有司行事兴秩节祭先圣先师焉有司卒事返命适东序释奠于先老王制出征执有罪返释奠于学以讯馘告此施于学者也贾公彦曰非时而祭曰奠此为山川庙社而言之也学之释奠则有常时者四时之释奠也有非时者始立学天子视学师还献馘之释奠也释奠有牲币有合乐有献酬会同出征返而释奠告祭也曽子问凡告必用牲币文王世子凡始立学释奠行事必以币此有牲币之証也文王世子凡释奠必有合也此有合乐之証也聘礼行释币返释奠席于阼荐脯醢三献此有献酬之証也非时之祭释奠于先圣先师四时则先师而已此二陈之説也然则祭先圣为重故礼加详而必有币祭先师为轻故礼稍畧而不必有币审矣而古之所称先圣先师者亦不一其人周有天下立四代之学虞庠则以舜夏学则以禹殷学则以汤东胶则以文王自鲁哀公十七年立孔子庙于故宅解经者即所见闻云先圣周公若孔子唐显庆二年长孙无忌之议云汉魏以来取舍各异颜回孔子互作先师宣父周公迭为先圣求其节文递有得失所以贞观之未亲降纶音正夫子为先圣加衆儒为先师咸定于一尊矣然而古之释奠常时则所教之官为祭主非时则有司行事而已未闻以天子而亲祭也汉髙过鲁太牢躬祭可谓卓然独见为万世作则而大合六代之乐惟一举于章帝之时论者盖惜其当时之臣未能以古时释奠之礼而推广之且亦惜其不着为律令致使古乐自此而絶响也魏之正始释奠始行于辟雍率太常行事厥后间有亲承而礼殊隆杀乐异盈减厯数幸鲁十数君屈尊申敬则有之矣亦未知考信于古而釐定夫释奠之礼也宋真宗天禧元年尝诏崇文馆雕印释奠仪注及祭器圗颁行天下诸路而其书不传无从考质明臣王恕亦曽上疏请行奠帛三献之礼须读祝饮福受胙礼始为备而议弗尽行仅诏加币而已我朝临雍典例迎神送神俱二次跪六次叩头尊师重道已至于无可加乃我皇上幸曲阜一准临雍仪注复亲定行三次跪九次叩头礼而释奠之礼于斯为极盛仰见我皇上至圣至神与天同体与圣合一故尊之如此其至行之如此其决非祠官之故事曲台之旧文所可同年而语矣若乃乐悬舞列阙里相沿与太学小殊兹经旷典所司恐有纰缪议停本处乐器皇上特遣太常赴阙里庙庭指导肄习者四十余日然后击拊俯仰秩然伦次五色成文八风从律此则古者合声习舞之遗义皇上所以修明先王之教于千百年废坠之余者岂复前代之所得而及也哉论祀仪按圣庙祀典厯代递有加増至我皇上而鉴古从宜畴咨详慎至再至三凡诸礼乐之修明皆禀宸衷之裁定然后至隆极盛蔑以加焉盖祀先圣备四代之礼乐记曰夏后氏尚明水殷尚醴周尚酒备酌也有虞氏祭首夏后氏祭心殷祭肝周祭肺备物也泰有虞氏之尊山罍夏后氏之尊着殷尊牺象周尊备器也搏拊玉磬戛击大瑟中瑟小瑟大琴中琴小琴备乐也元和间于庙作六代之乐元嘉时司徒吴雄设百石卒史掌礼器此时庙庭犹存古之礼乐也晋魏以降大率颁自天子而子孙世守之矣自开元则文宣被衮冕正南面之坐而后用王者礼乐故唐以后至今所以祀孔子者皆本于开元礼以増益之然开元礼无亲祀仪伹载有皇太子释奠仪及州郡有司学官之祭祭孔子为笾豆十簠簋㽅铏爼三七十二弟子为笾豆二簠簋爼一而后笾豆之数备至明成化加十二笾豆而亦旋设旋罢于是十笾十豆之数厯代相因按开元礼用笾豆十则笾减糗食粉食豆减食糁食今孔子之祭是也用笾豆八则笾减白饼黒饼豆减脾析豚胉今四配之祭是也用笾豆四笾实食盐干枣栗黄脯豆实芹菹兔醢菁菹鱼醢今两庑之祭是也周礼小胥掌乐悬之位王宫悬诸侯轩悬大夫判悬士特悬宫悬四面皆悬如宫有墙轩悬去其南面以辟王也判悬又去其北面以示其徳半于君也特悬又去其西面以示特立之义也宋齐五代皆设轩悬之乐六佾之舞唐开元中释奠用宫架之悬而不详佾数之八与六大厯之初修复盛事仍设宫悬宋设登歌之乐不用轩架而用判架有歌而无舞非古人习舞合乐之意元人因之明初协律郎冷谦考正雅乐并乐舞之制洪武二十六年始定舞用六佾乐用登歌成化増八佾嘉靖间复议改用六佾而阙里仍沿旧制其所用乐章实宋大晟乐府而元袭之明亦採用之者也祝文则始于贞观二十一年至徳宗春秋释奠祝版御署讫北面致恭后世遣祭用祝文书皇帝谨遣而亲祀无读祝仪我皇上之祭也有行古释奠之礼者有事于先圣先师必合乐是也有行古幸宅之礼者许孔氏子孙陪位及説经是也有行今辟雍之礼者酌献奠帛及分献官随拜于阶墀是也有从其乡之礼者祭品乐章许从其旧是也若拜用九叩祭用祝文此幸学典礼之所未有出自睿裁本于圣敬以创非常之典仁至而义尽礼周而意洽底于无可尚尊于莫可加矣祭之日当严冬沍寒之际昧爽向明之初而阳和照燠瑞霭茏葱煖律如吹坚氷立散圣人所至则天地之气应之皇上端肃之容俨乎如有所接也陟降之承洋洋乎如在其上也聆赞唱于杏坛如登清庙奏云韶于路寝恍设钧天凡厥庶民靡不感激欢欣觐光恐后而百辟万骑之云屯璧水桥门之观聴礼既叙矣乐既成矣至矣哉中和之极矞皇之观也山东通志巻十一之五山东通志卷十一之六钦定四库全书山东通志巻十一之六阙里志六世爵衍圣公爵宗子世袭世职翰林院五经博士二人国子监学正一人圣泽书院太常博士一人尼山书院学録一人洙泗书院学録一人圣庙执事官四十员曲阜县知县一人四氏学録一人宗子世爵孔氏衍圣公皇清孔允植诏皇清孔兴爕孔毓圻孔传铎孔继濩孔广棨世軄翰林院五经博士皇清孔允钰孔毓麟孔毓瑛孔毓埏孔传鋕孔继溥翰林院五经博士皇清孔兴孔毓垣国子监学正皇清孔允齐孔毓璋孔传钧太常寺博士皇清孔允钰孔毓琮孔毓㻖孔传煦孔继泰尼山书院学録皇清孔闻然孔贞纲孔毓玺孔传钫洙泗书院学録皇清孔尚澄孔尚仟孔侦爝孔兴烒孔毓坪孔传本圣庙执事官四十员曲阜县知县皇清孔允淳孔兴认孔尚愉孔尚恺孔衍泽孔毓琚四氏学学録皇清孔尚璠孔贞灿孔贞綋孔衍侯孔尚侃孔毓玒孔尚忻孔衍漳贤哲世职颜氏五经博士皇清颜绍绪颜懋衡颜崇敷颜懐正颜士基颜士埙颜懐襗曽氏五经博士皇清曾文达曾贞豫曾尚溶曾衍橚孟氏五经博士皇清孟贞仁孟尚桂孟衍泰闵氏五经博士皇清康熙三十八年闵煌援例陈情经廷臣议准为先贤闵子设立博士查闵煌之先世自鲁迁歙复自歙迁济宁世为主祀其兄闵炜有子衍籕委系嫡裔于康熙三十九年奉㫖授闵衍籕为翰林院五经博士世袭主祀闵衍籕闵兴汶冉氏五经博士皇清雍正二年三月恭逢皇上诣学诏为先贤冉子伯牛设立博士经山东廵抚岳查明冉士朴委系嫡裔于雍正十三年具题奉㫖授冉士朴为翰林院五经博士世袭主祀冉士朴冉氏五经博士皇清雍正二年三月恭逢皇上诣学诏为先贤冉子仲弓设立博士经山东廵抚塞查明冉天球委系嫡裔于雍正六年具题奉㫖授冉天琳为翰林院五经博士世袭主祀冉天琳端木氏五经博士皇清康熙三十八年端木谦援例陈情经廷臣议准为先贤端木子设立博士查端木谦委系嫡裔于康熙三十九年奉㫖授端木谦为翰林院五经博士世袭主祀端木谦端木派仲氏五经博士皇清仲于陛仲秉贞仲承述仲藴锦言氏五经博士皇清康熙五十一年以江南提学张之请为先贤言子设立博士查言徳坚委系嫡裔奉㫖授言徳坚为翰林院五经博士世袭主祀言徳坚卜氏五经博士皇清康熙五十九年以山东廵抚李之请为先贤卜子设立博士查卜尊贤委系嫡裔奉㫖授卜尊贤为翰林院五经博士世袭主祀卜尊贤颛孙氏五经博士皇清雍正二年三月恭逢皇上诣学诏为先贤颛孙子设立博士查颛孙诚道委系的裔于雍正三年奉㫖授颛孙诚道为翰林院五经博士世袭主祀颛孙诚道至圣庙按旧制圣庙二门榜曰大中门宋仁宗御笔也三门之后曰书楼蔵赐书之楼也楼后御路东西两碑亭次仪门门内御賛殿次杏坛即讲堂遗趾汉明帝幸孔子宅御此説经后世因以为坛坛之后即正殿殿榜乃宋仁宗御制飞白书也徽宗崇寕二年诏殿名大成其后为郓国夫人殿殿东庑祀泗水侯西庑祀沂水侯正殿廊西门外齐国公殿其后为鲁国太夫人殿次后为五贤堂祀孟子荀卿扬雄王通韩愈正殿廊东门外曰斋㕔即宋真宗东封谒庙驻跸之所斋㕔之东门外其南客馆其北客位斋㕔之后客堂孔氏接见賔客之所由客位东一门直北曰袭封视事㕔㕔后恩庆堂乃孔中丞道辅典乡郡时会内外亲族之所堂之西曰家庙堂之东北隅曰双桂堂孔氏舜亮宗翰尝读书于此皇祐元年同赐第故名庙左为衍圣公第第前为阙里坊古阙里也庙创于鲁哀公十七年汉魏唐宋代有修饰至金皇统大定间制乃加备元至元丁夘大徳戊戌至元己夘凡三修焉明洪武初奉诏重修永乐十四年又撤其旧而新之成化十九年始广正殿为九间规制益宏𢎞治十二年灾奉诏重进嘉靖隆庆以来守臣屡加修葺至国朝康熙二十八年奉诏重修雍正二年六月复灾奉诏大加鼎建告成规制如左金声玉振坊櫺星门太和元气坊左侧为徳侔天地坊右侧为道贯古今坊至圣庙坊圣时门泮池池南左侧为快覩门右侧为仰髙门𢎞道门大中门同文门奎文阁左侧为宗子斋宿所右侧为有司斋宿所大成门恭悬御制御书对聫于明间中柱两掖门左为金声门右为玉振门左侧为毓粹门右侧为观徳门中列碑亭一十二座有新建圣祖皇帝御制碑亭皇上御制碑亭杏坛大成殿两庑正殿设至圣孔子像南向四配十一哲像分侍左右至圣殿内天花枋上恭悬圣祖仁皇帝御书匾额殿外门枋上恭悬皇上御书匾额殿外正间明枋恭悬御书对聨东庑祀先贤蘧瑗以下六十二位西庑祀先贤林放以下六十三位寝殿两配殿正殿祀圣配郓国夫人左殿祀泗水侯伯鱼右殿祀沂国公子思圣蹟殿殿内石刻至圣事蹟崇圣祠承圣门诗礼堂堂前左侧为礼器库崇圣祠祠内祀至圣先世五王家庙启圣祠启圣门金丝堂堂前右侧为乐器库启圣殿殿内祀启圣王先贤颜无繇以下分侍左右启圣寝殿殿内祀启圣王夫人圣蹟殿垣左有后土祠右有望瘗所东北有神庖西北有神厨角楼四座阙里石坊在圣庙东南衍圣公府府门二门仪门其北为正㕔东西司房次为后㕔为退㕔东西廊房退㕔之后为内宅四氏学学门二门明伦堂东斋曰启䝉西斋曰养正其后为堂左为教授宅右为学録宅圣庙祀田皇清恩赐衍圣公祭田二千一百五十七顷五十亩永不起科佃户附皇清恩准衍圣公各屯佃户永免徭役圣庙官属皇清诏设圣庙官属典籍司乐管勾各一员一如明代之制康熙二十三年圣祖仁皇帝幸鲁复设百户一员典籍以教习礼仪掌管书籍及礼生司乐以典司乐舞掌管碑刻及乐舞生管勾以经理屯户掌管祭田及祭品百户以守卫林庙掌管祭器及洒扫守衞谓之礼乐兵农四司雍正八年十二月诏以圣庙执事之员向来未加爵秩特设执事官三品者二员四品者四员五品者六员七品者八员八品九品者各十员各按品级给其章服每逢圣庙祭祀之时䖍肃衣冠骏奔趋事着衍圣公于孔氏子孙选择报部充补彚奏乐舞生附礼生附庙户附书院祀典尼山书院南为大成门中为大成殿殿内祀至圣孔子两庑左祀伯鱼右祀子思后为寝殿祀圣配庙之后为书院庙之西北为启圣祠祀启圣王后为寝殿祀启圣王夫人庙垣之外西南有尼山神毓圣侯庙洙泗书院南为石坊榜曰洙泗书院有重门中为正殿殿内祀至圣孔子四配十哲分侍左右两庑列祀诸贤圣泽书院南为牌坊榜曰圣泽书院有重门中为拜殿后为正殿殿内祀至圣孔子四配十哲分侍左右四配复圣颜子庙庙制南为复圣庙坊左坊曰卓冠贤科右坊曰优入圣域北为复圣门又北稍西为颜井亭左侧为博文门右侧为约礼门又北为归仁门左掖为克己门右掖为复礼门由归仁门入东西御碑亭二座又北为仰圣门中为颜乐亭又北为正殿殿内祀复圣颜子左右两庑分祀颜歆以下八人后为寝殿祀复圣夫人仰圣门之东为见进门北为退省堂又北为颜氏家庙西为把国公祠门北为把国公殿后为杞国夫人殿庙南有坊榜曰陋巷庙左为博士宅宗子居焉复圣庙从祀二代颜歆三代颜俭三十三代颜见逺三十五代颜之推三十七代颜籕四十代颜杲卿四十代颜真卿六十五代颜印绍复圣庙祭田礼生庙户宗圣曽子庙庙制南为宗圣庙坊左坊曰三省自治右坊曰一贯传心北为宗圣门门内有御碑亭又北为㦸门左右斋房神库由㦸门入中为正殿殿内祀宗圣曾子以子思孟子配左右两庑分祀阳肤以下十人又北为寝殿祀宗圣夫人㦸门之东为三省门北为三省堂又北为寝堂神厨西为莱芜侯祠门北为莱芜侯殿左右两庑分祀曾元以下四人后为莱芜夫人殿宗圣庙从祀阳肤子襄沈犹行单居离乐正子春公明仪公明髙公明宣公孟子髙孟仪宗圣庙祀田礼生庙户述圣子思子祠祠制南为櫺星门次祠门中为正殿殿内祀述圣子思子以孟子配左右斋舍后为率性堂左右斋舍祠右为中庸书院内为景贤堂左右斋舍后为慎独斋亚圣孟子庙庙制南为櫺星门为亚圣庙坊左坊曰继往圣右坊曰开来学北为仪门次为承圣门左侧为钟灵门右侧为毓秀门自承圣门入中为正殿殿内祀亚圣孟子以乐正克配左右两庑分祀公孙丑以下十二人后为寝殿祀亚圣夫人庙左为启贤门北为邾国公殿后为孟母宣献夫人殿庙右为致敬门北为致严堂后为孟氏家庙仓库斋厨俱备庙西路右为博士宅宗子居焉亚圣庙配享乐正子克亚圣庙从祀公孙丑万章浩生不害孟仲子陈臻充虞屋庐连徐辟陈代彭更公都子髙子亚圣庙祀田礼生庙户孟母祠先贤闵子子骞祠冉子伯牛祠冉子仲弓祠仲子子路祠言子子㳺祠卜子子夏祠颛孙子子张祠澹台子子羽祠二贤祠公冶子子长祠髙子子羔祠樊子子迟祠曹子子循祠任子子选祠先儒伏胜祠董仲舒祠郑康成祠诸葛孔明祠范仲淹祠至圣林南为神道碑次为万古长春坊次为至圣林坊坊之内东西列垣如翼其北为至圣林楼门门以内东为辇路西为洙水桥桥北为享殿门左为思堂前为思堂门堂之东为后土祠再东为神庖享殿门之北为享殿前列翁仲二石麟二石虎二华表二殿之北稍西为至圣墓墓前有碑题曰大成至圣文宣王墓前为石坛其厚三尺方亦如之坛石纵横各七其数四十有九墓前一室东向即子贡庐墓处坛之东稍南为伯鱼墓有碑题曰泗水侯墓坛之南为子思墓有碑题曰沂国述圣公墓其东有楷亭子贡所手植也亭之北为宋真宗驻跸亭国朝康熙二十三年圣祖仁皇帝诣圣林恭建驻跸亭是年诏于孔林原额地外增扩地十一顷十四畆有奇除免粮课雍正九年五月奉诏重修至圣林墓启圣林墓启圣王墓把国公墓莱芜侯墓泗水侯墓邾国公墓四配林墓复圣颜子墓宗圣曾子墓述圣子思墓亚圣孟子墓先贤林墓闵子子骞墓冉子伯牛墓冉子仲弓墓宰子子我墓冉子子没墓仲子季路墓卜子子夏墓澹台子子羽墓原子子思墓公冶子子长墓南宫子子容墓公晢子季次墓髙子子羔墓樊子子迟墓司马子子牛墓申子子周墓左邱子明墓万子章墓公孙子丑墓先儒林墓伏胜墓髙堂生墓郑康成墓至圣遗蹟夹谷闻韶台杏坛乡达巷阙党郰邑尼山颜母山昌平山孔窦五父衢防山鲁太庙季氏井两观台洙泗之间归徳门雩坛矍相圃观台井春秋台端门阙里夫子庙堂杏坛诗礼堂孔子旧宅鲁壁金丝堂孔子几像孔子行教小影孔子立像孔子行像孔庙古桧孔林石坛子贡庐墓处孔林古楷冢壁白兔沟孔里鲁亲里安乐里成邑中都城汶上旧讲堂鸣犊河郯子国倾盖亭望海楼孔子崖望吴圣蹟谢过城廪邱城麟台阿谷孔子石室先贤遗蹟颜子故居陋巷颜林石楠曽子故宅舞雩台成邑子思讲台中庸精舍孟子故居断机堂古邹城孟子石像子路故里曾子山休城上宫性善书院问津亭樊迟故里任国平陆南武城曾子琴台耘𤓰台子路堤孟馆雪宫昼邑伯牛埠曾子故蹟思圣乡武城澹台故居原孝屯石门贤贤堂二贤庄冉伯牛故里嬴邑琴台聴讼台孟望台厯朝周公祀典周成王以周公有大勲劳于天下命鲁公世世禘祀周公于太庙汉明帝永平二年诏天下学校皆祀周公孔子唐髙祖武徳二年诏立周公庙于国子学七年帝诣国子学释奠于先圣先师以周公为先圣孔子为先师太宗贞观二年左仆射房𤣥龄请以孔子为先圣别祀周公从之髙宗永徽中复以周公为先圣显庆二年以周公配享武王中宗天授元年十月追封周公为褒徳王宋真宗大中祥符元年十月追封周公为文宪王建庙于曲阜诏曰方岳盛仪克脩于封祀古先茂烈允尚于追甄周文公昔在宗周蔚为上圣营鼎邑之宅王制建中授金縢之书忠规盖世诰东征而法正辅南面以道尊制礼乐之懿文配日月之久照姬诵所倚宣尼式瞻焕乎旧章垂之千载今以详求大典昭报元休陟降告成抚廵问俗弭节岱宗之域鸣銮少昊之墟逖览遗风缅懐前哲始公胙封寔惟是邦故其嗣君得用王祭而祠宇未构阙孰甚焉特议褒崇以伸旌显盛徳不泯载钦可久之贤列爵有加爰进通三之号式宣殊礼永耀鸿徽可追封为文宪王于曲阜县建庙委本州正官致祭置祭田叄顷以供祭祀十一月御制讃词序曰若夫夹辅文武垂范成康措刑辟而恵民制礼乐而正俗宜乎大公刘之业克致于隆周启伯禽之封遂成于东鲁者也朕以载新盛典肇建明祀既峻极于徽章复揄扬于懿美賛曰伟哉公旦隆彼宗周刑罚以息王泽斯流政成洛宅庆钖鲁侯式增庙爵用焕嘉猷明宪宗成化二十二年诏曲阜县每嵗以春秋仲月致祭周公庙仍置洒扫户四户武宗正徳十三年诏赐周公庙祭田壹顷竝置祭器神宗万厯元年诏遣尚寳寺丞张孟男诣曲阜致祭周公庙文曰朕惟神圣挺生继天立极人文宣着泽被无疆兹予叨嗣丕圗式脩明祀仰祈鉴佑祚我邦家尚飨国朝周公祀典顺治初年诏鲁周公与三十三公祀典如明旧制康熙二十三年圣祖仁皇帝幸鲁既发曲阜驻跸于兖州之西闗谕大学士明珠曰周公古大圣人制礼作乐垂示万世今庙在曲阜应行致祭特诏和硕恭亲王长宁及礼部尚书介山往曲阜周公庙致祭文曰惟公丕承圣绪懋叙人伦光烈觐扬成一家之继述官礼制作垂万世之经常道阐圗书探六爻而易贡心传精一兼三代以訏谟启东鲁之典型犹存故泽入尼山之梦寐未坠斯文朕稽古省方瞻言至止郊原纵目遥深松桷之思庙貌崇观爰切羮墻之慕特申祗荐代以亲藩惟兾神灵尚克歆飨二十四年诏给周公庙祭田伍拾肆顷仍拨佃户十户耕种洒扫户十户以供庙庭使役是年二月命以周公七十三代孙东野沛然为世袭五经博士二十六年诏修周公庙既成颁发御制御书周公庙碑摹勒上石立于庙庭其文曰世运代嬗隔越千载则必有神哲挺生其间以承大统以作名世惟公体上圣之质绍祖考之徳孝友笃仁左右宁王厥勲烂矣及乎负扆能以勤劳寅恭惇大忠信之道翼賛其君太和洽而颂声作焉夫功莫大于致治绥邦业莫隆于制礼作乐公身兼数器开物成务其龎鸿炳烁之烈既己载于诗书志诸史册至于系爻辞定官礼撰尔雅出言为经又何博奥难穷也昔孟子论列古帝王至于公曰兼三王施四事而韩愈亦厯数尧舜禹汤文武以至公盖道统之传如此岂仅以治理之彰彰者与遥想风徽官公遗嗣俾昭世泽于无穷既命有司新公庙貌希慕之余勒石颂徳而系之以诗诗曰䆳古民朴混混茫茫列圣经纶肇轩迄商叙厥伦纪贲以采章公监二代揆时立制有因有除礼明乐备体国经野成理万彚集武之勲绍文以孝化成諴民竝孔立教为子为臣是则是傚宗邦绵厯忠厚所贻贞珉载镌作颂致思凫绎同恃亿禩为期二十八年议准周公庙设賛礼生二十名庙户十户佃户十户题定仪注一祝版用白纸墨书黄纸镶邉一供品礼神制帛一白磁爵三圆降炷香一细黄速香一觔以上由太常寺预备羊一豕一果品五酒尊一以上由地方官备办一行礼仪节与告祭岳渎同恩授东野氏五经博士东野氏皇清东野沛然东野枝盛东野兴煇东野衍兆周公庙南为文宪王坊左侧为经天纬地坊右侧为制礼作乐坊北为庙门又北为仪门榜曰忠诚格天左右有两掖门中为灵光殿殿内祀元圣文宪王以鲁公伯禽配两庑各五间分祀鲁三十三公后为寝殿祀文宪王夫人庙左为宰牲房右为更衣亭又增建问礼堂山东通志巻十一之六山东通志卷十一之七钦定四库全书山东通志巻十一之七阙里志七汉梅福请封孔子后书臣闻存人所以自立也壅人所以自塞也善恶之报各如其事昔者秦灭二周夷六国隠士不显佚民不举絶三綂灭天道是以身危子杀厥孙不嗣所谓壅人以自塞者也故武王克殷未下车存五帝之后封殷于宋绍夏于把明着三綂示不独有也是以姬姓半天下迁庙之主流出于户所谓存人以自立者也今成汤不祀殷人亡后陛下继嗣久微殆为此也春秋经曰宋杀其大夫谷梁传曰其不称名姓以其在祖位尊之也此言孔子故殷后也虽不正綂封其子孙以为殷后礼亦宜之何者诸侯夺宗圣庶夺适传曰贤者子孙宜有土而况圣人又殷之后哉昔成王以诸侯礼葬周公而皇天动威雷风着灾今仲尼之庙不出阙里孔氏子孙不免编户以圣人而歆匹夫之祀非皇天之意也今陛下诚能据仲尼之素功以封其子孙则国家必获其福又陛下之名与天亡极何者追圣人素功封其子孙未有法也后圣必以为则不灭之名可不勉哉汉鲁相置孔子庙百石卒史碑司徒臣雄司空臣戒稽首言鲁前相瑛书言诏书崇圣道勉六艺孔子作春秋制孝经删述五经演易系辞经纬天地幽赞神明故特立庙褒成侯四时来祠事己即去庙有礼器无常人掌领请置百石卒史一人典主守庙春秋飨礼财出王家钱给大酒直须报谨问太常祠曹掾冯牟史郭𤣥辞对故事辟雍礼未行祠先圣师侍祠者孔子子孙太宰太祝令各一人皆备爵太常丞监祠河南尹给牛羊豕鸡各一大司农给米祠臣愚以为宜如瑛言孔子大圣则象干坤为汉制作先世所尊祠用衆牲长史备爵今欲加宠子孙敬恭明祀传于罔极可许臣请鲁相为孔子庙置百石卒史一人掌领礼器出王家钱给大酒直他如故事臣雄臣戒愚戅稽首以闻制曰可元嘉三年三月二十七日壬寅司徒雄司空戒下鲁相承书从事下当用者选其年四十以上经通一艺杂试通利能奉𢎞先圣之礼为宗所归者如诏书到言永兴元年六月甲辰朔十八日辛酉鲁相平行长史事下守长憻叩头死罪敢言司徒司空府壬寅诏书为孔子庙置百石卒史一人掌主礼器选年四十以上经通一艺杂试能奉𢎞先圣之礼为宗所归者平叩头叩头死罪死罪谨按文书守文学掾鲁孔龢师孔宪户曹史孔览等杂试龢修春秋严氏通经高第事亲至孝能奉𢎞先圣之礼为宗所归除龢补名状如牒平惶恐叩头死罪上司空府赞曰巍巍大圣赫赫弥章相乙瑛字少卿平原高唐人令鲍叠字文公上党屯畱人政教稽古名重规矩乙君察学守宅除吏孔子十九世孙麟亷请置百石卒史一人鲍君造作百石吏舍功垂无穷汉鲁相韩勑造孔庙礼噐碑维永夀二年青龙在涒滩霜月之灵皇极之日鲁相河南京韩君追维太古华胥生皇惟颜诞育至寳宰制元道百王不改孔子近圣为汉定道自天王以下至于初学莫不思叹仰师镜颜氏圣舅家居鲁亲里开官圣妃在安乐里圣族之亲礼所宜异复颜氏开官氏邑中繇𤼵以尊礼心念圣厯世礼乐陵迟秦项作乱不尊图书倍道畔德离败圣舆食粮亡于沙丘君于是造立礼器乐之音符钟磬瑟鼓罍洗觞觚爵鹿爼豆笾柉禁壶修饰宅庙更作二舆朝车威熹宣抒𤣥污以注水流法旧不烦备而不奢上合紫台稽之中和下合圣制事得礼仪于是四方士人闻君风燿敬咏其德尊共大人之意卓弥之思乃共立表石纪传亿载其文曰皇戏綂华胥承天画卦颜育空桑孔制元孝俱祖紫宫太乙所授前闿九头以升言教后制百王获麟来吐制不空作承天之语干元以来三九之载八皇三代至孔乃备圣人不世期五百载三阳吐图二隂出䜟制作之义以俟知奥于穆韩君独见天意复圣之族卓越絶思修造礼乐胡辇器用存古旧宇慇懃宅庙朝车威熹出诚造作漆不水解工不争贾深除𤣥污水通流注礼器升堂天雨降㴻百姓䜣和举国䝉庆神灵祐诚竭敬之报天与厥福永享年夀上极紫旁修皇代刋石表铭与干煇燿长期荡荡于盛复授赫赫罔穷声垂亿载汉鲁相史晨奏出王家谷祀孔子庙碑建宁二年三月癸夘朔七日己酉鲁相臣晨长史臣谦顿首上言臣䝉厚恩受任符守得在奎娄周孔旧㝢不能阐𢎞德政恢崇一变夙夜忧怖累息屏营臣晨以建宁元年到官行秋飨饮酒泮宫毕复礼孔子宅拜谒神座仰瞻榱桷俯视几筵灵所冯依肃肃犹存而无公出酒脯之祠臣即自以俸钱修上案食醊具以叙小节不敢空谒臣伏念孔子干坤所挺西狩获麟为汉制作故孝经援神契曰𤣥丘制命帝夘行又尚书考灵燿曰丘生苍际触期稽度为赤制故作春秋以明文命缀记撰书修定礼义臣以为素王稽古德亚皇代虽有褒成世享之封四时来祭毕即归国臣伏见临辟雍日祀孔子以太牢长吏备爵所以尊先师重教化也夫封土为社立稷而祀皆为百姓兴利除害以祈丰穰月令祀百辟卿士有益于民矧乃孔子𤣥德焕炳光于上下而本国旧居复礼之日阙而不祀诚朝廷圣恩所宜特加臣寝息耿耿情所思维臣輙依社稷出王家谷春秋行礼以共禋祀余胙赐先生执事臣晨顿首顿首死罪死罪臣尽力思维庶政报称为效増异輙上臣晨诚惶诚恐顿首顿首死罪死罪上尚书时副言太傅太尉司徒司空大司农府治所部从事昔在仲尼汁光之精大帝所挺颜母毓灵承敝遭衰黑不代苍辙环应聘叹鳯不臻自衞反鲁养徒三千获麟趣作端门见徴血书着纪黄玉应主为汉制道审可行乃作春秋复演孝经删定六艺象与天谈钩河摘雒却揆未然巍巍荡荡与干比崇魏制命宗圣侯奉家祀碑曹植维黄初元年大魏受命𦙍轩辕之高踪绍虞氏之遐綂应厯数以改物扬仁风以作教于是辑五瑞班宗彛钧衡石同度量秩羣祀于无文顺天时以布化既乃缉熙圣绪昭显上世追存二代三恪之礼兼绍宣尼褒成之后以鲁县百户命孔子廿一世孙议郎孔羡为宗圣侯以奉孔子之祀制诏三公曰昔仲尼负大圣之才懐帝王之器当衰周之末而无受命之运生乎鲁卫之朝教化乎洙泗之上栖栖焉皇皇焉欲屈己以存道贬身以救世于是王公终莫能用乃退考五代之礼修素王之事因鲁史而制春秋就太师而正雅颂俾千载之后莫不采其文以述作仰其圣以成谋咨可谓命世大圣亿载之师表者己遭天下大乱百祀堕壊旧居之庙毁而不修褒成之后絶而莫继阙里不闻讲诵之声四时不睹烝尝之位斯岂所谓崇礼报功盛德百世必祀者哉嗟乎朕甚悯焉其以议郎孔羡为宗圣侯邑百户奉孔子之祀令鲁郡修其旧庙置百石吏卒以守衞之又于其外广为屋宇以居学者于是鲁之父老诸生游士睹庙堂之始复观爼豆之初设嘉圣灵于髣髴想祯祥之来集乃慨然而叹曰大道衰废礼学灭絶三十余年皇上懐仁圣之懿德兼二仪之化育广大包于无方渊恩沦于不测故自受命以来天人咸和神气氤氲嘉瑞踵武休徴屡臻殊俗解编发而慕义遐方越险阻而来宾虽太皥游龙以君世虞氏仪鳯以临民伯禹命𤣥宫而为夏后西伯由岐社而为周文尚何足称于大魏哉若乃绍继微絶兴修废官畴咨稽古崇配干坤允神明之所福祚宇宙之所欢欣岂徒鲁邦而已哉尔乃感殷人路寝之义嘉先民泮宫之事以为高宗僖公盖嗣世之王诸侯之国耳犹着德于三颂腾声于千载况今圣皇肇造区夏创业垂綂受命之日曾未下舆而褒崇大圣隆化如此能无颂乎乃作颂曰煌煌大魏受命溥将继体黄虞含夏包商降釐下土廓清三光羣祀咸秩靡事不纲嘉彼元圣有邈其灵遭时霿乱莫显其荣褒成既絶寝庙斯倾阙里萧条靡歆靡馨我皇悼之寻其世武乃建宗圣以绍厥后修复旧堂丰其甍宇莘莘学徒爰居爰处王教既备羣小遄沮鲁道以兴永作宪矩洪声登假神祗来祜休徴杂沓瑞我邦家内光区域外被荒遐殊方重译搏拊扬歌于赫四圣运世应期仲尼既没文亦在兹彬彬我后越而五之垂于亿载如山之基东魏兖州刺史李珽修孔子庙碑粤若稽古睿台钦明文思衡宰迈德丕显九功咸事故能庸勲亲贤官方式叙惟大魏徙邺之五载皇帝兴和之元年天官次咨寅宾出日实惟济岱宣风敷化义属英良以君理思优敏实惟旧德升朝牧民物望斯允必能絃歌邹鲁克振制册拜我郡公使持节都督兖州诸军事车骑大将军当州大都督兖州刺史姓李讳珽字仲璇赵国柏人人也其先高阳之苗裔左车之绵绪瑶光休彩赫奕于上龄若木嘉祥扶疎于季叶君以资解褐奉朝请俄除定州平北府法曹叅军仍厯兖郡功曹谘议叅军事定相雝三州长史东郡汲郡恒农三郡太守司徒左长史中散大中大夫营构都将雝兖二州刺史恩在民懐易地而贞馥不移君鳯举云翔风期如一斯实天懐真至妙与神同悒然不乐思仁未深刑平惠和讵为淳懿崇阶贲宠之荣奕叶重光之贵气韵优峻之奇政绩缉熙之美既备于史传于清颂故不复详载焉君神懐疎爽风度絶人学业与渊源竝深趣操与寒松俱秀故其𨽻兖部也当未浃旬言觐孔庙肃恭致诚敬神如在遂轫车曲阜饮马沂流周游眺览尚想伊人然有功之意乃命工人修建容像孔子曰从我于陈蔡者皆不及门也因厯叙其才以为四科之目生既见从没若之何故颜氏庶㡬着系于易辞起予者商纷纶于文诰是则大圣人之道须辅佐而成故曰吾有由也恶言不闻于耳所以雕塑十子侍于其侧令于设象圣容仍奉进儒冠于诸徒亦青衿青领虽逝者如斯风霜骤谢而沦姿旧训瞹以还新至如庙宇凝静灵姿严丽世代之隔以踰七百之逺夫道系于人人亡则道隠斯大义以之而乖㣲言以之而絶今圣容肃穆二五成行丹素陆离清光辉映但覩其微笑而不言左右若承颜而受业是以观之者莫不忻忻然有入室登堂之想斯亦化行乎一隅也天诞圣哲作民师表故休风流阙里播洙泗至于叹鳯鸟之寂寥伤河图之莫出屡应聘而不遇知道德之不行乃正雅颂修春秋刋理六经悬诸日月载之册籍莫不得其道以述作服其训以成身兹可谓开辟之儒圣无穷之文宗者矣此地古号曲阜是惟鲁都虽宫观荒毁台池芜没然其庙庭也蔚丛林于九冬罩脩柯于百仞类神栝之侵汉同梧宫之巨围至夫鸿随秋下则月秀霜枝燕逐春来而风开翠叶既足以丕壮观瞻亦足以安乐圣灵是以无代不加修缮謶亿载以宁神君清明在躬精思入微功被人神德贯幽显岂唯营饰宣质经剏贤容如䖍修岱像崇奉𤣥宗敦素剪华兴存废絶视民如伤跻之仁夀体古懐以幽询任万物以为心直灵津孤洒虚光独散者夫一月之明可影百川一人之鉴縦横万趣爰自刺举未或斯同然丹青所以图盛迹金石所以刋不朽文章不镌珉瑶焉述府州佐合士民等略序义目树碑庙庭俾后来君子知功业之若斯焉乃作颂曰二仪肇判人伦攸举邈邈𤣥王诞兹圣嗣祖述尧舜宪章文武声溢九天化覃八宇祖习儒光穷神尽妙化覃伊何存同丽景抟天孤照无异岱宗巖巖特峭重山隠寳深霞祕晖在哀之叶自卫言归德生于予文实在兹彛伦礼乐尅叙书诗获麟惊异灰管流气梁木其頽缅踰干祀以存恕仁允诸灵意不有伊人孰云修置惟君体道布政优优白鸠巢室赤雀栖楼礼罔不备知无不周器冠后哲风迈前修既缮孔像复立十贤诚兼岱宇懃尽重元仰圣仪之焕烂嘉鸿业之婵聨长无絶兮终古永万亿兮斯年隋曲阜县令陈叔毅修庙记仲孝俊若夫惟道惟德或仁或义既渐散于英华遂崩摧于礼乐天生大圣是曰宣尼虽有制作之才而无帝王之位膺期命世塞厄补空述万代之典谟为百王之师表始于汉魏爰逮周齐厯代追封秉圭不絶我大隋炎灵启运翼下降生继大庭之高踪绍唐帝之遐綂宪章古昔礼乐惟新偃武修文尊儒重学以孔子三十二世孙前太子舍人呉郡主簿嗣悊封绍圣侯皇上万㡬在虑兆庶贻忧妙简才能委之宰邑于是周公余化惟待一变之期夫子遗风自为百王之宪礼乐旧俗余何足云用能奉天㫖敬先师劝孔宗修灵庙即曲阜陈明府其人也明府名叔毅字子严颍川许昌人昔尧之禅舜实釐女于有虞周室封陈亦配姬于妫汭汉右丞相建六奇之深谋魏大司空开九品之清议明府即陈氏高祖武帝之孙髙宗宣帝之子至如永嘉分国代厯王朝郭璞有言年终三百皇朝大綂天下一家为咸阳之布衣实南国之王子于时游情庭宇削迹市朝砥砺身心揣摩道义策府兰台之秘籍雕虫刻鹄之文章莫不成诵在心借书于手金科玉条之刑法桐囚木吏之奸情一见乃知片言能折所谓江珠匿耀时亏满月之明越劒濳光每动冲星之气爰降诏书乃除曲阜县令风威逺至礼教大行政术始临奸豪屏息抑强扶弱分富卹贫部内清和民无疾苦重以德之所感霜雹无灾化之所行牛马不系鱦鱼夜放早彰溉釜之篇乳雉朝驯自入鸣琴之曲逺嗤龎綂不任百里之方俯笑陶濳忽轻五斗之俸于是官曹无事囹圄常空接士迎宾登临游赏覩泮水而思歌㝷灵光而想赋加以祗䖍圣道敬致神明粉壁椒涂丹楹刻桷可谓诚之所至无所不为振百代之家声作千城之称首敬镌金石之文永同天地之固其词曰皇非常道帝实无为时浇俗薄朴散淳离世道交丧仁义争驰书亡诗逸礼壊乐亏降生大圣再修坟史积善余德追崇不已于穆大隋明命天子新开绍圣重光阙里伊我陈君清德逺闻温温玉润苾苾兰芬渊才亮美拔类超羣时逢七圣以我为令懐之以德导之以政用此一心能和百姓子还名贾儿多字郑奸雄窜伏赋役平均心居俭素志守清贫鱼生入釡雀瑞来臻寝庙孔硕灵祠赫弈圆渊方井绮窻画壁因颂成功遂歌美绩共敝穹壤永固金石唐勅撰孔子庙堂碑记虞世南微臣属书东观预闻前史若乃知㡬其神惟睿作圣𤣥妙之境希夷不测然则三五迭兴典坟斯着神功圣迹可得言焉自肇立书契初分爻象委裘垂拱之风革夏剪商之业虽复质文殊致进让罕同靡不拜洛观河膺符受命名居域中之大手握天下之图象雷电以施威刑法阳春而流惠泽然后化渐八方令行四海未有偃息乡邑栖遑道路不预帝王之箓逺迹图史之俦而德侔覆载明兼日月道艺微而复显礼乐弛而更张穷理尽性光前启后垂范于百王遗风于万代猗欤伟欤若斯盛者夫子膺五纬之精踵千年之圣固天纵以挺质禀生德而降灵载诞空桑自标河海之状才胜逢掖克秀尧禹之姿知微知彰可大可久为而不宰合天道于无言感而遂通显至仁于藏用祖述先圣宪章往哲夫其道也固以孕育陶钧包含造化岂真席巻八代并呑九丘而已哉虽亚圣邻㡬之智仰之而弥逺亡呉霸越之辩谈之而不及于时天厯浸微地维将絶周室大壊鲁道日衰永叹时艰实思濡足遂迺降迹中都俯临司寇道超三代止乎季孟之间羞论五霸终从大夫之后固知栖皇弗己志在于求仁危逊从时义存于拯溺方且重反淳风一匡末运是以载䞇以适诸侯懐寳而游列国𤣥览太极应物如响辩飞龟于石圅验集隼于金柜触舟既晓专车能对识罔象之在川明商羊之兴雨知来藏往一以贯之但否泰有期达人所以知命巻舒惟道明哲所以周身羑里幽忧方显姬文之德夏台覊绁弗累商王之武陈蔡为幸斯之谓欤于是自衞反鲁删书定乐赞易道以测精微修春秋以正褒贬故能使紫微降光丹书表瑞济济焉洋洋焉充宇宙而洽幽明动风云而润江海斯皆纪乎竹素悬诸日月既而仁兽非时鸣鸟弗至哲人云逝峻岳己隤尚使泗水却流波澜不息鲁堂余响丝竹犹传非夫体道穷神至灵知化其孰能与于此乎自是厥后遗芳无絶法被区宇道济天下及金册斯误玉弩载惊孔教已焚秦宗亦坠汉至元始永言前烈褒成爰建用光祀典魏之黄初式尊故训宗圣疏爵允辑旧章金行水德亦存斯义而晦明匪一屯亨逓有筐筥苹蘩与时升降灵宇虚庙随道废兴炎精失御蜂飞猬起羽檄交驰经籍道息屋壁无藏书之所阶基絶函丈之容五礼六乐翦焉煨烬重𢎞至教允属圣期大唐运膺九五基超七百赫矣王猷烝哉景命鸿名盛烈无得称焉皇帝钦明睿哲参天两地迺圣迺神允文允武经纶云始时惟龙战爰整戎衣用扶兴业神谋不测妙算无遗𢎞济艰难平一区宇纳苍生于仁夀致君道于尧舜职兼三相位总六戎𤣥珪乗石之尊朱户渠门之钖礼优往代事踰恒典于是在三睠命吹万归仁允隆帝道丕承鸿业明玉镜以式九围席萝图而御六合寅奉上𤣥肃恭清庙宵衣昃食视膳之礼无方一日万㡬问安之诚弥笃孝治要道于斯为大故能使地平天成风淳俗厚日月所照无思不服憬彼獯鬻为患自古周道再兴仅得中算汉图方逺才闻下策徒勤六月之战侵轶无厌空尽贰师之兵凭陵滋甚皇威所被犁颡厥角空山尽漠归命阙庭充牣藁街填委外府开辟以来未之有也灵台偃伯玉闗虚候江海无波烽燧息警非烟浮汉荣光奠河楛矢东归白环西入犹且兢懐驭朽兴睠纳隍卑宫菲食轻徭薄赋斵琱反朴抵璧藏金革舄垂风绨衣表化厯选列辟旁求䆳古克已思治曾何等级于是眇属圣谟凝心大道以为栝羽成器必在穆雍道德润身皆资学校矧乃入神妙义析理微言列以四科明其七教懿德高风垂宪斯逺而栋宇弗修宗祧莫嗣用纡聴览爰𤼵丝纶武德九年十二月二十九日有诏立隋故绍圣侯孔嗣悊子德伦为褒圣侯乃命经营惟新旧址万雉斯建百堵皆兴揆日占星式规大壮鳯甍骞其特起龙桷俨以临空霞入绮寮日晖丹槛窅窅崇䆳悠悠虚白摹形写状妙絶人功象设己陈肃焉如在握文履度复见仪形鳯跱龙蹲犹临咫尺莞尔微笑若聴武城之絃怡然动色似闻箫韶之响襜襜盛服既覩仲由侃侃礼容仍观衞赐不疾而速神其何逺至于仲春令序时和景淑皎洁璧池圆流若镜青葱槐市总翠成帷清涤𤣥酒致敬于兹日合舞释菜无絶于终古皇上以㡬览余暇遍该羣籍乃制金镜述一篇永垂鉴戒极圣人之用心𢎞大训之微㫖妙道天文焕乎毕备副君膺上嗣之尊体元良之德降情儒术游心经艺楚诗盛于六艺沛易明于九师多士服膺名儒接武四海之内靡然成俗懐经鼓箧摄齐趋奥竝镜云披俱餐泉涌素丝既染白玉己彫资覆篑以成山导涓流而为海大矣哉然后知达学之为贵而𢎞道之由人也国子祭酒杨师道等偃𤣥风于圣世闻至道于先师仰彼高山愿宣圣德昔者楚国先贤尚传风范荆州文学犹镌歌颂况帝京赤县之中天街黄道之侧聿兴壮观用崇明祀宣文教于六学阐皇风于千载安可不赞述徽猷被之雕篆仍抗表陈奏请勒贞碑爰命庸虚式扬茂实敢陈芜咏乃作铭曰景纬垂象川岳成形挺生圣德实禀英灵神凝气秀月角珠庭探赜索隠穷极洞㝠述作爰备丘坟咸纪表正十伦章明四始系缵羲易书因鲁史懿此素王邈焉髙轨三川削弱六国从衡鹑首兵利龙文鼎轻天垂伏鼈海跃长鲸解黻去佩书烬儒坑纂尧中叶追尊大圣乃建褒成膺兹显命当涂创业亦崇师敬胙土钖圭礼容斯盛有晋崩离维倾柱折礼亡乐废风頺雅缺戎夏交驰星分地裂苹藻莫奠山河己絶隋风不竞龟玉沦亡樽爼弗习干戈载扬露霑阙里麦秀邹乡修文继絶期之会昌大唐抚运率繇王道赫赫元功茫茫天造奄有神器光临大宝比踪连陆追风炎昊于铄元后膺图拨乱天地合德人神攸赞麟鳯为寳光华再旦继圣崇儒载修轮奂义堂𢎞敞经肆纡萦重栾雾宿洞户风清云开春牖日隠南荣锵鋐钟律蠲洁齐明容范既备德音无斁肃肃升堂兟兟让席猎缨访道横经请益帝德儒风永宣金石唐太子𢎞请阙里树碑以彰圣德表唐髙宗干封元年赠孔子为太师是年封岱车驾幸阙里驻跸谒先圣祠庙皇太子𢎞上表乞树碑以彰圣德曰臣闻周师东迈商闾延降轼之荣汉跸西旋夷门致抱闗之想况泣麟曾躅歌鳯遥芬被缛礼于昌辰饰殊荣于穹壤者伏惟陛下资灵綂极禀粹登枢乃圣乃神体隂阳而不宰无为无事均雨露之莫私六符荐而泰阶平百寳臻而天祚永灵台所以偃伯延阁由其增绚尚齿尊贤迈鸿名于万古兴亡继絶腾峻轨于千龄大矣哉茂实英声固无得而称矣日者封金岱畎会玉梁隂路指沂川途经阙里囘銮驻跸式鑑尧禹之姿辟纩凝旒载想温良之德于是特纡宸涣赠以太师爰命重臣申其奠醊庙堂卑陋重遣修营褒圣侯德伦子孙咸蠲赋役臣恩均扈从迹滥抚军旧烈遗尘躬陪瞻眺雩坛相圃欣觌前闻又昔嵗承恩齿胄胶塾厯观轩屏具列门徒想仁孝于颜曾弥深景慕採风猷于竹帛冀启颛䝉所以轻敢陈闻庶加褒赠天慈下济无隔异时咸登师保式光泉夜敢以前恩重兹干请窃谓宣尼之庙重阐规模桂殿兰羞永传终古崇班峻礼式贲幽埏而翠琰莫题言猷靡畅询诸故实有所未周且将圣自天惟㡬应物拯人伦于巳坠甄礼乐于既倾祖述勲华三千励其瞻仰宪章文武亿兆遵其藏用岂可使汾川遗碣独擅于无惭岘岫余文孤标于堕泪伏见前件孔庙营搆毕功峻业增徽事资刋勒敢希鸿泽令树一碑但辽海清平久无徴𤼵山东丰稔时踰恒嵗况邹鲁旧邦儒教所起刋勒之费未足为多许其子来不日便就乞特矜照遂此愚诚臣识昧恒规言惭通理尘凟聴览追增竦战勅㫖依请唐髙宗赠太师鲁国孔宣公碑崔行功臣闻形气肇分宗匠之涂遂广性情己着名教之理攸兴是故雕刻为妙物之先粉泽成真宰之用若其𥅆语弃智则圣非攘臂之端庄寄齐谐则礼必因心之范虽九流争长百家竞逐而宗㫖所归典坟攸系夫轩羲己谢子姒迭微步骤殊方质文异辙及流漦起譟箕服传訞宪章板荡风雅沦丧然而千龄接圣崇朝可期五百见贤伐柯未逺粤惟上哲降生圮运理接化元德充造物财成教义弥纶之迹己周组织心灵范围之功且峻利仁以济幽显垂训以霑动植自叹起临川道穷反袂西峯琰玉㡬烬苍山东野柔桑多尘碧海属混元再造休明一期雅颂之音复闻郊禋之礼还缉跨巢胥之逸轨迈龙鸟之遐风瞻白云而升介丘翼苍螭而过沂上而令千祀之外典册遂隆九泉之下哀荣方缛斯乃命为罕説道不预谋岂如箕山之魂空成寂寞信陵之墓徒复经过将如龙蛇之蛰潜契于天壤圣智所游髙悬于日月言不可极其惟孔太师乎太师讳丘字仲尼鲁国鄹人有殷之苗裔也分于宋则孔父嘉为大司马弗父何以国让其弟厉公正考父佐戴武宣而受三命居于鲁则有防叔伯夏叔梁纥纥生太师若夫天命𤣥鸟玉筐隆其濬哲瑞启白狼瑶台繁其钖类武王覆夏仍迁象物之金有客在周复奏桑林之乐滋恭喻尸臣之鼎髙让挹延呉之风令绪昌源焕乎己逺至如象纬凝质则傅説巫咸嵩华降神而申伯吉甫在于郊临巨蹟欝符中野之祥水带丘阿遥均返宇之庆韫干坤之精粹陶隂阳之淑灵度九围十河目海口放勲文命有喻于仪型子产臯繇微详于具体孟孙言其将圣大宰辩其多能神闗异表性与道合时初冠履己训鲁乡年未裘裳先窥周室犹且学期上达业遵下问龙如藏史或访礼经碧准长𢎞言询易象曲台相圃广陈揖让之容师摰师襄屡辩兴亡之极网罗六艺经纬十伦加以思入无方情该至赜陈庭矢集悬验逺飞季井泉开冥占幽怪新萍泛日能对于楚宾旧骨沦风旋训于越使藏往知来之际微妙𤣥通之㫖不可以龟䇿求不可以筌蹄得及其誉闻曲阜南宫展师资之敬应务中都西邻化诸侯之法冬官效职五土得其攸宜秋令克宣两观展其刑政沟疏墓道但抑季桓田归汶阳遂陵齐景尊君卑臣之训自家刑国之术每惆怅于兴周亦留连于韶管然而髙旻不惠彼日寝微起哀怨于王风絶归飞于鸣鸟是邦可化斯道欲行暖席兴忧问津匪倦爼豆尝説空及三军之容季孟有言不接双鸡之膳晏平推士尚或相排子西让王终成见拒亦有宋朝司马乔木难休衞国匡人逆旅焚次荷蒉微者翻嗟击磬之心仪封细人潜明木铎之意既而在斯兴叹用辍栖皇狂简斐然弥嗟穿凿旋骖旧馆扫筵阙里杏坛居寂缁林地幽知十稽微得二承妙科斗所载方閲旧文雎鸠在篇徧详雅什河汉鞉鼓铿锵之响复传宗庙衣裳升降之仪还序博约无倦诱喻多方后稷躬耕近闗励物伯夷馁死犹可激贪周公其人则神交于梦想管仲小器则叹微于征伐信立德立言太上谓之不朽曰仁与义前哲以之周旋覆篑为山喻天阶而不陟读易无过假日食以鸣谦茨岭峒山寄言于独善岐情风御未渉于通庄妙臻数极作侔易简是知缝掖乃兼济之途华衮非为政之要及其愚智齐冺椿菌如一南楚狂狷旧辩鳯衰东鲁陪臣奄成麟毙晨兴负杖知命发于话言夕寐奠楹将萎伤其溘虑崇山化谷小天下而无由殒石沉星架大梁而何有门人议服俱纒至极之哀国史制词永钖憗遗之诔及埏深夏屋树列逺方五胜迭迁六籍无准席间初閴己舛微言入室且分遄乖大义秦人蛙沸遗烬翳然汉代龙骧挟书未剪元封有术残缺载陈甘露嗣踪搜扬复起舂陵受命先访于胶序谯郡膺符多招于文学逮江马南渡泉鵞北飞鸮入环林鲸冲圣海有隋交丧中原剪覆东序南雍鞠为茂草六乐五礼皆从燬室钦若皇唐肇膺明命祖武宗文之业天成地平之勲图书因乐推重干戈由乱集宁刳舟创浮芹藻之诗先逮戎衣初卷羽籥之节旋兴皇上以圣敬而抚璇图以文明而膺寳厯夏启挹其光兆姬诵让其惟清化入龙沙风移鲲海金丘展賮琼田荐賝潜马饰黄芝之封浮龟吐緑文之籀虞庠殷塾广宾龎叟蓬岭石渠朋延敦诲垂衣裳而凝思虚旒纩以永懐至于大道寖微流风遂往嬴讥紫色谬践云阿刘讽白金徒遵髙里黄初正始时多间然建武永平业非尽善而迺作乐崇德殷荐之礼毕陈有孚载颙观下之训齐设肆类羣望孝享之义益隆归功三后尊祖之诚愈切诏寰中而徴万国译荒外以召百灵一茅分茹㸈鹣共羽翠华逺昇秸席虚位上帝储祉泰壹有晖山祗传声海神会气九皇之沉荣可嗣三代之阙典还属迺使朱鸟翔日苍威戒路七萃腾景八鸾锵风过大庭以省方淹洙上而观艺燕居莫辨祠堂岿然见马鬛于荒坟识欃檀于古隧叹重泉之可作闻盛德而必祀言敷训典广命杼材赠以太师式旌幽壤改制神宇是光令德于是皇唐之御天下四十有九载即干封之元年也摄提处嵗勾芒献节兖州都督霍王元轨大启籓维肃承纶诰庀徒揆日疏闲薙逺接泮林之旧壝削灵光之前殿徂徕新甫伐乔木而韵流嘤岱畎泗滨採怪石而喧浮磬頳紫施绚黝黛飞文沓拱重栌春秋幌隂櫩积雾复阁懐烟几仍度室席遵函文夀宫澹然晬容有穆至如襄城有访七圣接其騑骖汾水言游四子㝠其衡轭将谓布衣黄屋名器则殊巻领素王感召宜一颜子侍侧似𤼵农山之谈季路承闻如兴浮海之説西华束带尚以要宾言偃裼裘犹为得礼避席延其不敏舍瑟睠其幽情共列升堂齐叅睹奥嵗时苹藻复杂菖蒲平日絃歌还闻丝竹皇储一德聿隆三善博望邀裾肃成讲义𤼵挥镕造昭赞事业而以周穆之觞王母尚勒西弇汉帝之展稷丘因书东岳遂迺思建隆碣上闻天扆言由国本理会冲情副震宫之德声命芸阁以䌷颂𤣥堂辟兮神灵僾扬教思兮两仪配煽皇纲兮融帝载尧可履兮舜为佩昼而明兮夜而晦吁嗟业兮丽万代其辞曰赫赫上帝悠悠天造神集鸿名圣居大寳循性称教率性为道政若镕金化侔偃草爻画先起律吕创陈礼节天地乐和人神敬期用简业尚日新宰无声臭隲有彛伦水火朝变宪章时革周庙伤禾殷墟悲麦褒艶纰雅嬴苛沦赜散乱纪言支离方册自天生德由纵成能宾筵恪嗣铭鼎家承蹲龙运舛振铎冥膺阙典攸缉斯文载兴广训三千徧于七十厯阶东会藏书西入楚将分社齐闻与邑接舆自狂长沮空执在智伊妙惟神乃㡬羊因鲁触鸟向陈飞聃传颂管编照书韦卜商承绚颜子参微尧则不追昌迹遂往名教潜𤼵心灵汎奖德配干坤业晖辰象麟悴遥泣山隤夐仰三綂昌日千龄圣期禋宗有昊展礼崇基觐宣时迈神缄孝思绛螭承轭翠鳯翻旗上浮龟䝉遥集邹鲁翘勤真蹟惆怅今古旧壁迷字荒坟翳斧纶贲宗师诏集灵宇虹梁野构翚翼林舒雕栊绣桷圆井方疏沂童浴早泮鸟鸣初爼豆蠲洁丹青蔼如墨检前踪庄放遗辙于昭遐训允归圣烈肃穆仁祠隂沉象设随四序以潜运悬三光而不缺唐重修孔子庙碑李邕尝观元化隂藏上帝𤣥造虽道逺不际而运行有符扬㩁大祗宣考神用建人綂之可复补天秩之将頽其揆一也昔者蚩尤怙贼厥弟骄兵巨力朋徒合绪连祸则黄帝兴圣首出羣龙推下济以君人儆勤略以戡乱逮至横流方割包山其咨转死为鱼鱻食不粒则尧禹竝迹扶振隠忧道百川康四国粤若殷礼缺周德微宋公用鄫楚子问鼎则夫子卓立灿然成章辟邦家之正门播今昔之彛宪此天所以不言而成化圣所以有开而必先其若是者乎故夫子之道消息乎两仪夫子之德经营乎三代岂徒小説盖有异闻夫亭之者莫如天借之者莫如地教之者莫如夫子且沐其亭而不识其道则不如勿生荷其借而不由其德则不如勿运故曰消息乎两仪者也夫博之者莫如文约之者莫如礼行之者莫如夫子且会其文而不扬其业则不如勿博经其礼而不启其教则不如勿学上代有以焯序中代有以宗师后代有以丕训故曰经营乎三代者也意虞舜之美不必至是赞而大者进圣君也夏桀之恶不必至是挤而毁者激庸主也伊尹之忠不必至是演而数者勉臣节也赵盾之逆不必至是抑而书者诛贼臣也至若论慈广孝辅仁宠义职此之由于是君臣之位序父子之道明朋友之事兴夫妇之伦得虽朗日开觉膏雨润泽和风清扇安足喻哉借如九皇继綂而政醇七圣同年而道合虽事业广运而理济一时未有薄游大夫僻居下国德敷既往言满方来庙食列邦不假手于后续君长万乗必归心于素王若此之盛是以腾跨百辟孤絶一人曷成名而可称盖取善而为大者也我国家儒教浃㝢文思启天伸吏曹以追尊逮礼官以崇祀侯褒圣于人爵尸奠享于国庠是用大起学流钖类孝行敦悦施于方国光覆弥于裔宗三十五代孙嗣褒成侯璲之字藏辉洎族贤元亨等或专门硕学罔坠于绪或余波明哲克扬厥声乃相与合而谋曰夫墟墓之地礼曰自哀聴讼之树诗云勿剪一则遇事遗爱一则感物永懐矧乎大圣烈风吾祖鸿美故国封井旧居川岳欤宜其悚神驰魄膝行膜拜陈斋祭首严祀树缭垣以设防刋丰石以为表兖州牧京兆韦君𤣥珪王国周亲人才懿德明启风绩休有名敎长史河南源晋賔字光国贤操孤兴清节特逺纳人以礼成俗于师司马天水狄光昭字子亮相门开祥雅道踵武闻义必立従事可行録事参军东海徐仲连工曹咸阳盖寡疑仓曹太原王道淳司农杨万石户曹博陵崔少连𢎞农杨履元兵曹太原王光超范阳张博望法曹安定皇甫佺东海于光彦主曹荥阳郑章参军事博陵崔调扶风窦光训河东裴璇陇西李绍烈鴈门田公仪博士南阳樊利贞曲阜县令鴈门田思昭丞河间刘思亷主簿呉兴施文尉清河晏𢎞楷等官序通德儒林秀士升堂覩奥游圣钦风佥同演成乃共经始其诗曰𤣥天隂隲大明虚镜神不利淫物将与正凡曰投艰在此逢圣吞沙荐雪轩黄底定襄陵兆灾夏禹文命周道失序夫子厯聘删诗述史成礼张乐雅颂穆清词训昭灼片言一字劝美惩恶诱进后人启明先觉六顺勃兴四维偕作元功济古至道纳来首出列圣席巻羣才大明震曜广学天开烝尝匝㝢诵习穷垓帝念居室以光夀宫建侯于嗣环封厥中孙谋不冺祖德斯崇乃刋圣烈克广休风唐麟台碑韦表微圣人作然后王道明王道明然后瑞应至灵贶感通理合冥数昔殷道剥丧民罔攸归于是文王以有位之圣嗣成汤之德神人咸乂故鳯鸣于岐洎周德陵夷道靡所属由是仲尼以无位之圣述文武之法宪章聿修故麟见于鲁于时王室无主礼法尽去天子之尊存乎位号鲁周公之所封用四代之礼乐郁而未𤼵仲尼以天纵之德生乎其中居周公之邦志文武之道观兴废之运知作者在己位不得以庇生民权不得以司刑赏是天将丧斯民也而未丧斯文也乃缀絶绪申旧章变其礼文酌为典宪挈五帝之龟鑑遵三纲之轨辙帝王之道幽而复明盛德大业于是乎在天钖嘉瑞光昭厥功故周敬鲁哀不得而有也由此观之盖春秋为王法之器鲁国为王法所寄在其所寄以举其器鼓仁义为舟航权褒贬为楫櫂乗横流之波济天下之溺上无列国之辅下无陪臣之助故道不信于天下而信于智者法不着于当时而着于后代向使仲尼有滕薛之土得三家之衆兴我王泽沛及蒸民则麟出于其郊得其所矣岂复厄于虞人哉故麟不见则孔子之道不彰麟不死则周室之乱不极呜唿圣人之生也得其时则化行乎江汉不得其时则道屈于季孟灵瑞之出也得其时则名荐于郊庙不得其时则身罹于残伤是以圣人能顺时以济人不能反时以自圣灵瑞能因时以应感不能反时以自灵被厄于陈蔡见获于大野影响之应其符着矣春秋传曰有以告者曰有麏而角者何孔子曰孰为来哉孰为来哉夫岂不知乎盖孙之而不敢故示人以疑之也元和五年冬十一月表微以滑之从事使于郓阳停骖访古得获麟之旧壤且曰后之人筑台于此以旌厥德感先圣之不遇悼麟出之非时徘徊周道乃作铭曰二仪既辟三象乃乖圣道堙欝人心不开上无文武下有定哀于嗟麟兮孰为来哉周虽不纲孔实嗣圣诗书载删礼乐大定惩恶劝善反邪归正于嗟麟兮克昭符命圣与时合化行位尊茍或乖戾身穷道存于昭丰邑栖遑孔门于嗟麟兮孰知其昏运极数殚道至时否楚国寖广秦封益侈墙仞迫阨﨑岖阙里于嗟麟兮靡有攸止世理则麟世乱则麏出非其时麋鹿同羣孔不自圣麟不自神于嗟麟兮夫复何云唐修文宣王庙记贾防皇帝御㝢之十年嵗在己丑夫子三十九世孙鲁国公节镇汶阳之二载秋霜共凛冬日均和里闾无桴鼓之声耆艾有襦袴之咏道己清矣政己成矣于是瞻故乡以徘徊想庙貎而惆怅乃谓僚佐曰伊予圣祖实号儒宗英灵始谢于衰周德教方隆于大汉爰因旧宅是搆灵祠粤自国朝屡加崇饰文榱绣桷虽畱藻绘之功日往月来颇有倾摧之势故老动悽凉之思诸生兴嗟叹之音今忝镇东平幸迩乡里虽无由展敬而敢忘修营既而飞章上陈请以私俸葺饰由是命工庀事饰旧如新浃旬之间其功乃就门连归德先分数仞之形殿接灵光重见独存之状睟容穆若更表温恭列侍俨然如将请益丹楹对峙还疑梦奠之时素壁髙标宛若藏书之所槐影疎而市晚杏枝暗而坛孤不假大夫幽兰自满无烦太守刺草全除稷门之旧业俄兴阙里之清风再起既可以传芳万古亦可以作范一时且开辟以来王霸之道言其德也莫踰于汤武语其功也无尚于桓文坟土未干而丘壠己平子孙纵存而烝尝悉絶夫子无尺寸之地微一旅之衆修仁义者取为规矩肆强梁者莫不钦崇生有厄于栖迟没居尊于南面而樵苏莫採庙貌长存道德相承簪裾不絶则夫子之道既可彰于积善鲁公之德实无愧于聿修防目覩灵踪躬寻盛绩仰圣姿而如在叹休烈而难名承命纪功让不获己刻诸贞石深愧菲才谨记宋兖州文宣王庙碑铭并序吕蒙正圣人之兴也能成天下之务能通天下之志然亦不能免穷通否泰之数是故有其位则圣人之道泰无其位则圣人之道否大哉尧舜禹汤其有位之圣人与我先师夫子其无位之圣人与昔者大道既隠真风渐漓有为之迹虽彰禅代之风未替繇是尧舜禹汤抱至圣之德有其位故德泽及于兆民逮乎周室衰微诸侯强盛干戈靡戢黔首畴依繇是仲尼有至圣之德无其位所以道屈于季孟呜唿夫子以天生之德智足以周乎万物道足以济于天下而栖迟列国卒不见用得非其道至大而天下莫能容乎无乃当时之生民不幸乎向使有其位用其道又何止夹谷之会沮彼齐侯两观之下诛斯正卯羵羊辩土木之祅楛矢騐蛮夷之贡必将恢圣人之道功济乎宇宙泽及于黎庶矣奚一中都宰大司寇可伸其盛哉嗟夫文王没而斯文未丧时命屯而吾道不行可为长太息矣洎乎河图不出鳯德云衰爰困蔡以厄陈遂自衞以反鲁于是删诗书赞易象因史记作春秋大抵尊王者而黜霸道威乱臣而惧贼子然后损益三代之礼乐褒贬百王之善恶芜而秽者芟而夷之紊而乱者纲而纪之建末俗之郛郭垂万世之楷则遂使君臣父子咸知揖让之仪贵贱亲疎皆识等彛之数功均造化德被生人昭昭焉荡荡焉与日月髙悬天壤不朽者夫子之道乎故曰自生民以来未有如夫子者也非夫子之道尊德贵微㡬不测孰能与于此乎故天下奉其教尊其像祠庙相望者岂徒然哉自唐季而下晋汉以还中原俶扰㝢县分裂四郊多垒鞠为战鬬之塲五岳飞尘竟以干戈为务固惟经营四方日不暇给故我素王之道将坠于地光阐儒宗属在昌运我宋应运綂天睿文英武大圣至明广孝皇帝之缵寳位也以狥齐之德兼睿哲之明总览英雄之心包括夷夏之地皇明有赫圣政日新解网泣辜示至仁于天下侮亡取乱清大憝于域中复浙右之土疆真王匍匐而听命伐幷汾之坚垒兇宼倒戈而系颈戎车一驾扫千里之妖氛泰坛再陟展三代之缛礼拯乱则弔伐非所以住兵也惩恶则止杀盖所以遵法也然后修礼以检民迹播乐以和民心礼修乐举刑清俗阜尚犹日慎一日躬决万㡬近甸絶禽荒之娯后庭无游宴之溺遂得羣生亹亹但乐于天时万彚熙煕不知乎帝力信可以髙视千古躏轹百王谓皇道既以平华夷又以宁尔乃凝神太素端拱穆清阐希夷之风诠真如之理间则披皇坟而稽帝典奋睿藻以抒宸章哲王之能事备矣太平之鸿业成矣居一日乃御便殿谓侍臣曰朕嗣位以来咸秩无文遍修羣祀金田之列刹崇矣神仙之灵宇修矣惟鲁之夫子庙堂未加营葺阙孰甚焉况像设卑而不广堂庑陋而毁頽触目荒凉荆榛勿剪阶序有妨于函丈室壁不可以藏书既非大壮之规但有岿然之势倾圯寝久民何所观遂乃鼎新规革旧制遣使星而蒇事募梓匠以僝功经之营之厥功告就观夫缭垣云矗飞檐翼张重门谺其洞开层阙欝其特起绮疏瞰野朱槛凌虚眈眈之䆳宇来风䡾䡾之雕甍拂汉回廊复殿一变维新升其堂则藻火黼黻昭其度也登其筵则笾豆簠簋洁其器也春秋二仲上丁佳辰牢醴在庭金石在列侁侁衆贤以配以侑凛然生气瞻之如在时或龟山雨霁岱岳云敛则重栌垒栱丹青晃日月之光龙桷云楣金碧焜烟霞之色轮奂之制振古莫俦营缮之功于今为盛繇是公卿庶尹鸿儒硕生相与言曰凡明君之作事也不为无益害有益必乃除千古之患兴万世之利然后纳华夷于轨物致黔首于仁夀夫子无位立教化人以文行忠信敦俗以冠婚丧祭为民立防与世垂范是以上达君下至民用之则昌不用则亡我后应千年而出震奄六合以为家一之日二之日访蒸黎之疾苦三之日四之日辨官材之淑慝尔乃修武备崇文教轻徭薄赋兴废继絶于是睠我先师严其庙像栋宇宏壮仅罕比伦遂使槐市杏坛之子竞鼓箧以知归褒衣博带之儒识横经之有所矧乃不蠧民财不耗民力时以农隙人以悦使向谓兴万世之利者斯之谓欤夫秦修阿房惟矜土木之丽楚筑章华但营耳目之玩可同年而语耶将勒贞珉合资鸿笔臣词慙体要学谢大成彤庭猥厠于英翘内署谬司于纶诰颂圣君之德业虽効游扬仰夫子之文章诚慙狂简恭承睿㫖谨抒铭曰周室衰微兮诸侯擅权鲁道有荡兮礼乐缺然神降尼丘兮德钟于天挺生夫子兮丧乱之年秀帝尧之姿兮类子产之肩抱圣人之德兮禀生知之贤删诗定礼兮纠缪绳愆智宣造化兮功被陶甄下学上达兮仁命罕言将圣多能兮名必正焉道比四渎兮日月髙悬仰之弥髙兮钻之弥坚厯聘诸国兮陈蔡之间时不见用兮吾道迍邅麟见非应兮反袂涟涟梁木其壊兮叹彼逝川王爵疏封兮衮冕聨翩百世嗣袭兮庆及赏延明明我后兮化浃无边崇彼庙貌兮其功曲全髙门有闳兮虚堂八埏吉日释菜兮陈彼豆笾雕甍画栱兮旦暮含烟海日一照兮金翠相鲜帝将东封兮求福上𤣥千乗万骑兮轰轰阗阗谒我新庙兮周览蹁跹肆觐羣后兮岱宗之前宋创建孟子庙碑孙复仁宗景祐四年孔道辅守兖州求孟子墓于四基山得之始就山建庙立碑泰山孙复记曰孔子既殁千古之下驾邪怪之説肆奇险之行侵轶我圣人之道者衆矣而杨墨为之魁故其罪剧孔子既殁千古之下攘邪怪之説夷奇险之行夹辅我圣人之道者多矣而孟子为之首故其功鉅昔者二竖去孔子世未百年也以无君无父之教行于天下天下惑而归之嗟乎君君臣臣父父子子邦国之大经也人伦之大本也不可斯须而去矣而彼皆无之无父无君是禽兽也祸孰甚焉非孟子孰能救之故孟子慨然奋起大陈尧舜禹汤文武周公孔子之法驱除之以絶其后俾我圣人之道炳然而不坠故扬子云有言曰古者杨墨塞路孟子辞而辟之廓如也韩退之有言曰孟子之功予以为不在禹下然子云述孟子之功不若退之之言深且至也何哉洚水横流大禹不作则天下之民鱼鼈矣杨墨暴行孟子不作则天下之民禽兽矣谓诸此也景祐丁丑嵗夕拜龙图孔公为守鲁之二年也公圣人之后以恢张大教兴复斯文为巳任尝谓诸儒之有大功于圣门者无先于孟子孟子力平二竖之祸而不血食于后兹其阙也甚矣祭法曰能御大菑则祀之能捍大患则祀之孟子可谓能御大菑能捍大患者也且邹昔为孟子之里今为所治之属邑吾当访其墓而表之新其祠而祀之以旌其烈于是符下俾其官吏博求之果于邑之东北三十里有山曰四基之阳得其墓焉遂命去榛莽肇其堂宇以公孙丑万章之徒配越明年春庙成俾泰山孙复文而志之复学孔而希孟者也世有蹈邪怪奇险之迹者常思嗣而攻之况承公命而志其庙又何敢让噫子云能述孟子之功而不能尽之退之能尽之而不能祀之惟公也既能尽之又能祀之不其美哉故直笔以书金重建郓国夫人殿记党懐英先圣之夫人曰开官氏子孙祀于寝宫旧矣宋祥符初既封郓国始増大其殿像季末燬焉金国皇綂九年始以公钱复修正殿后八年又营两廊而积羡钱二百万将以为郓国殿之用而未给也大定间上畱意儒术建学养士以风四方举遗湮修废坠旷然欲以文治太平袭封公总跃然喜曰祖庭之复此其时乎乃以殿之规模白有司而有司吝于出纳乃更破广为狭刬崇为卑繇是别得故时羡钱为殿费袭封公蹙然曰是规模者其能称前殿为王寝乎吾独以奉祀事守林庙为职故不得以专达虽然我岂敢不力乃与族祖端修亲率庙丁载斤斧走东䝉深入数百里厯巇险冒风雨与役者同其劳得其松中椽橑者以千数又与族兄播市材于费凡棼栌栱桷之属皆取足焉会祖林大槐数十一旦皆椔死适可为楹栋之材而二百万者止足以充瓦甓垩甃与夫梓匠佣直而已时刘公璋为节度副使实董其役赵公天倪为判官二公亷直而干吏不敢扰以私而袭封公得以尽其力粤十九年冬殿成安奉之日士庶咸㑹颙首聚观邦人族戚更赞迭助父老嗟叹至或感泣以为复见太平之举也于是袭封公被召至阙下未㡬得以旧爵宰乡邑将归固索鄙文则叙其修殿本末而为之説曰呜唿圣人道极中和而与天地并有天地而夫妇之道立道立而父子君臣之教达于天下古先哲王所以御家邦风动教化皆由此始吾夫子出着之六经实纲而纪之以垂宪百代故后世推尊以为人伦之首而阙里旧宅四方于是观礼然则所谓作合圣灵者其奉祀之礼安可以不称今夫浮屠无夫妇絶父子废人伦其空言幻惑且不足以为教然贪得而畏死者奔走敬事至倾其家赀非有命令赋之也而其雄楼杰阁穷极侈靡僭越制度耗蠧齐民有司者不以禁而吾夫子之宫教化所从出有司乃以为不急一殿之建至于身履勤苦然犹积年而仅成何其难也嗟乎夫子万世之师也今休明之代不患其不崇吾独恶夫悖人伦者方起而害名教故因是殿之役有以𤼵是言也君归其并刻之庶㡬贪畏而惑于异端者知所复焉金重修至圣文宣王庙碑党懐英皇朝诞膺天命累圣相继平辽破虏合天下为一家深仁厚泽以福斯民粤自太祖暨于世宗抚养生息八十有余年庶且富矣又将教化而粹美之主上绍休祖宗以润色洪业为务即位以来留神几政革其所当革兴其所当兴饬官厉俗建学养士详刑法议礼乐举遗修旧新美百为期与万方同归于文明之治以为兴化致理必本于尊师重道于是奠谒先生以身先之尝谓侍臣曰昔者夫子立教于洙泗之上有天下者所当取法乃今遗祠久不加葺且甚隘陋不足以称圣师之居其有以大作新之有司承诏度材庀工计所当费为钱七万六千四百缗诏并赐之仍命选择干臣典领其役役取于军匠佣于民不责急成而责以可久不期示侈而期于有制凡为殿堂廊庑门亭斋厨黉舍三百六十余楹位序有次像设有仪表以杰阁周以崇垣至于楃座栏楯帘幌罘罳之属随所宜设莫不严具三分其役因旧以全加葺者什居其一而増剏者倍之盖经始于明昌二年春踰年而土木基架成越明年而髹漆彩绘成先是郡弟子及先儒像画于两庑既又以揑塑易之又明年而衆功皆毕罔有遗焉上既加恩阙里又泽及嗣人以其虽袭公爵而官职未称与夫祭祀之仪不备特命自五十一代孙元措晋阶中议大夫职视四品兼世宰曲阜县六年又以祭服祭乐为赐遣使䇿祝以崇奉之意告之方役之兴也有芝生于林域及尼山庙与孔氏家园凡九本典役者采图以闻且言瑞芝之生所以表圣德之至庙成之日宜有刋纪敢请并书于石又庙有层阁以备庋书愿得赐名揭诸其上以观示四方诏以奎文名之而命臣懐英记其事臣鲁人也杏坛旧宅犹能想见其处今幸以诸生备职艺苑其可饰固陋之辞絜楹计功谨识嵗月而已乎敢窃叙上所以褒崇之意备论而书之而后系之以铭臣尝谓唐虞三代致治之君皆相授以道至周末世不得其传而夫子载诸六经以俟后圣降周迄汉异端并起儒墨道徳名法隂阳分而名家而以六艺经传为章句之学归之儒流而不知六艺者夫子所以传唐虞三代之道衆流之所从出而儒为之源也后世偏尚曲听㳂其流而莫达其本用其偏而不得其醇自是厯代治蹟尝与时政髙下洪惟圣上以天纵之能兴学稽古游心于唐虞三代之隆故凡立功建事必本六经为正而取信于夫子之言夫惟信之者笃则其尊奉之礼宜其厚欤臣观汉魏以来虽奉祠有封洒扫有户给赐有田礼则修矣未有如今日之备也初庙傍得鲁废池𤼵取石甃以为柱础阶砌之用浚井得铜以为铺首浮沤诸饰繇是省所费钱以千计者万四千有奇方复规画为他日缮治无穷之利然则非独今日之新盖将愈久而无弊也铭曰惟古治时以道相继不得其传粤自周季天生将圣遭世不纲垂綂六经以俟后王六经维何为世立道有王者兴是惟治要于铄我皇圣性自天鋭意稽古传所不传建学𢎞文崇明儒雅躬礼圣师率先天下乃睠阙里祠宇弗治矧其旧制既隘且庳乃诏有司乃疏泉府揆材庀工衆役具举梓人献技役夫効功隘者以宏庳者以崇崇焉有制宏焉有法即旧以新増其什八殖殖其正翼翼其严鲁人来思叹息仰瞻鲁人有言惟今匪昔岂惟鲁人四方是式瞻彼尼山及其林园有芝煌煌表我圣恩圣恩之隆施于后嗣显秩峻阶视旧加异庙乐以雅祭服有章钖尔奉祠名教是光有贞斯石有铭斯勒扬厉鸿休以诏无极元人东游记杨奂壬子春三月廿二日丙午谒阙里出东平望岳门自西而东行六十里宿汶上县汶上古之中都也鲁定公九年先圣宰于此县署之思圣堂是也戊申至兖州东过泗水又一舍许达于苗孔村遂入自归德门鲁门一十有二正南曰稷左曰章右曰雩正北曰主左曰齐右曰龙正东曰建春左曰始明右曰鹿正西曰史右曰麦归德其左也当时天下学者多由是门入故鲁人以此名之孔氏族长德刚率诸子弟姪迓于庙之西相与却马鞠躬趋大中门而东由庙宅过庙学自毓粹门之北入斋㕔在金丝堂南燕申门之北堂取鲁共王事也庚戌钟鸣班杏坛之下痛庙貌焚燬北向郓国夫人新殿设绘像修谒而板祝如礼告先圣文宣王曰嗟乎圣人造物也七十子造物之物也于问答之际见之矣问仁者七而答之者七问孝者四而答之者四问政者九问君子者三所以荅之者无一似焉不惟不违其所长而亦不强其所不能故大以成其大小以成其小造物奚间焉垂世立教百王所仰未有由之而不治舍之而不乱者也春秋诸国孰弱于鲁降千八百年而知有鲁者吾圣人之力也吁生而不见用没而赖之以闻何负于鲁也后之有国有家者独不思之邪今日何日匍匐庭下死无憾矣羇旅悠悠礼物弗备敢荐以诚告先师兖国公曰夫士君子之学原于治心圣门三千徒孰非学也曰好之者独公为然无事业见于当时无文章见于后世考之传记一再问而止察之日用一箪瓢而止緜亘百世之下自天子达于庶人无敢拟议者将从无慾始乎抑非也不可得而知也适谒林庙获瞻井里輙祭以诚告先师邹国公曰子之于圣人其犹天而地之日而月之欤学出于诗书道兼乎仁义至于知易而不言易知中庸而不言中庸此又人之所难能也汤武则待子而义匡章则待子而孝纷纷杨墨之徒待子而后黜其为功用鸿且着矣夫岂好辩者哉奂等去圣弥逺欲学无师而复执志不勇惟神其相之降阶谒齐国公鲁国夫人之故殿殿西而南向者尼山毓圣侯也次西而东向者五贤堂也谓孟也荀扬也王与韩也碑孔中丞道辅文中丞笃于信道者也于家法无愧矣杏坛二字竹溪党懐英书坛之北世传子路捻丁石盖石之靥也夫所谓勇于义而已岂区区若是邪坛南十步许真宗御赞殿也七十二贤并诸儒赞从臣所撰贞祐火余物也手植桧三而两株在赞德殿之前一株在坛之南焚撅无复孑遗好事者或为肖像或为簪笏而香气特异赵大学秉文麻征君九畴有颂有诗世多传诵之次南碑亭二东亭宋碑一吕䝉正撰白崇矩书太平兴国八年十月建金碑一党懐英撰并书篆西亭皆唐碑也一碑崔行功撰孙师范书碑隂刻武德九年十二月诏又干封元年二月祭庙文一碑江夏李邕撰范阳张庭珪书开元七年十月建次南奎文阁章宗时剏明昌二年八月也阁之东偏门刻顾凯之行教呉道子小影三像东庑碑六皆𨽻书而鲁郡太守张府君碑非也西庑之碑八𨽻书者四余皆唐宋碑也是日宴罢併出北偏门由袭封廨署读姓系碑文又北行由陋巷观颜井亭亭废矣北出龙门入孔林徘徊思堂之上由辇路而北夹路石表二石兽四石人二兽作仰号之状拜奠先圣墓如初礼墓前有坛石厚三尺许方如之其数四十有九后汉永嘉元年鲁相韩叔节造东连泗水侯伯鱼墓南连沂国公子思墓世家云相去十步许而密迩若此疑后人増筑之也然规制甚小礼之所谓马鬛而封者是也子思子西石坛居摄元年二月造有曰上谷府卿者有曰祝其卿者先圣墓西白兔沟也二石兽状甚怪林广十余里竹木繁茂未见其比而楷木以文为世所贵无荆棘无鸟巢将吾道终不可芜没而鳯鸟有时而至欤林东三里讲堂也林与堂俱在洙北泗南按世家云周敬王三十六年孔子自卫反鲁删诗书定礼乐系易于此砚台井在其西辛亥谒周公庙庙居孔庙之东北三里有真宗御赞碑车辋井在正东少南水清白而甘俗唿浆水井者是也庙北双石梁井石上绠痕有深指许者东北大井圆径六十尺深二丈水色墨如也东过颜侍郎墓林城之址颜庙也庙中孤桧髙五丈余由曲阜西复东北行十里入景灵废宫观夀陵陵避讳而改也东北至夀丘少昊葬所夀陵于宋时叠石而饰之也前有白石象为火爆裂坛之石栏穷工极巧殆神鬼所刻也读碑记始知草创于祥符润饰于政和而大定中因之而不毁也大碑四谚云万人愁者是也而一碑广二十有三尺阔半之厚四尺赑屃髙十有二尺阔如之厚四尺龟趺十有八尺二碑广二十有四尺阔半之厚四尺赑屃髙十有八尺阔十有六尺厚四尺龟趺十有九尺一在城之外一在城之内无文字意者垂成而金兵至也入东门复西南驰观汉之鲁诸陵大冢四十余所石兽四石人三人胷臆间篆刻不克尽识有曰汉乐安太守亷君槀冢者有曰府君之某者折而北渡沂水入大明禅院观逵泉水中石出如伏鼋怒鼍寺碑云鲁之泉宫也薄暮归自稷门望两观登泮宫台台下之水自西而南深丈许而无源吁僖公一诸侯能兴学养士如此三咏采芹之章而后下其西灵光殿基也破础断瓦触目悲凉而王延夀所谓俯仰顾盼东西周章者今安在哉壬子复由县城东北行十里许过陶乐村南望脩壠蔓延不絶者周之鲁陵也东南五里达胁沟村拜圣考齐国公墓林广四十亩墓前石刻甲辰春二月望日五十一世孙元措立石沟水在林之东北入于泗其南防山也两山之峯东西五里云合葬于防山是也林之北东䝉路也自西峯而南谒颜子墓石刻曰先师兖国公大定甲辰三月衍圣公孔总立石太原王筠书墓前一石仅二尺许两甲士背附而坐一执斧一执金吾正北有小冢不可考颜氏子孙二房在少东上宋村是日东南行竝戈山而西由白村厯西鲁原达东鲁原癸丑穿林麓而东约六里许达尼山五峯隠隠在霄汉间而中峯逈出昔之所谓圩其顶者是也庙废虽久而规模犹可见其前智源谿桥也南即大成门次北者即大成殿也其东泗水侯殿其西沂水侯殿也大成之后郓国夫人殿也其后斋所也西有齐国鲁国之殿齐国之东南而南向者毓圣侯殿也大成之东斋㕔也兵余独存焉正北中和壑也庙之西南观川亭也瓦砾中得一断石盖前进士浮阳刘煜夹芦辨也或曰夹驴刘恶其鄙俚故辨正之夹芦岘在尼山西由亭之东囘旋而下得坤灵洞石角濈濈不可入族长云庙户管用吉成尝持火曳绠而入北三数丈忽隙间有光覩一室口广两楹许中横石牀石枕皆天成也而不可动今五十年矣以管与吉幼而瘠故可入也所言如此洞名刘煜之所刻也因涉沂水过颜母山下观文德林以草木障翳庙与圣井无所见寻旧路复达鲁原西南厯峻山二十里而近达四基山谒邹国公墓墓在庙之东北有泰山孙复碑孔中丞立石其西大冢七比正墓差小无从考之南有寺曰亚圣寺有碑傍有古墓三行四五里过黄注村又十里由石经埠正南少西行二十里达邹县四月甲寅朔出南门二十五里许达峄山循山之西北絶涧乱石如屋西北行游太湖悬钟二洞东南行入燕子岩客示峄山图按图指顾若仙桥之巨石七真之西轩下瞰纪侯之重城汉相之故冢一如眼底如玉女峯千佛塔尤号奇絶所至流水脩竹杂花名果殆若屏面而容缕数哉逼夕阳下山迤逦由西北而进达于县之南闗报孟氏诸孙迎于道左即造邹国公庙庭奠巳八县乙卯出西门北行十里入冈山寺由竹径渡横桥休于主僧之静室良久出山东北行二十五里达马鞍山谒孟母墓北行十五里达赵山庄又十里许达于鲁城之南登郊台台东西五十八步南北四十步鲁之台可见者三是台与泮宫台庄公台也北涉沂水由竹径登浮香亭亭以梅得名少北一石穴茶泉也丁巳将访矍相圃不果戊午登西南角台望射圃圃在归德门里道侧积土隠起草中或其所也台泰和四年七月六日孔元措之所筑也是夕孔族设祖席于斋㕔己未辞先圣于杏坛之下族长德刚率族人别于归德门外呜唿读圣人之书游圣人之里幸之幸者也然有位者多以事夺无位者或苦力之不足也况以酆镐之西望邹鲁之逺与南北海之所谓不相及者何异焉流离顿挫中有今日之遇记之将告未知者元修复子思书院记张䇓驺人相传孟子故宅在县东南隅其邑前临因利沟南揖文贤冈泗川掩抱好事者筑暴书台其间则昔日故有庐舍又县治东隙地今为淫祠者旧名子思讲堂谓孟子传道于此按孟母三徙自墓而市自市而学舍旁此地母所徙耶孟子他日归耶受学固当在鲁岂子思子时至邹耶厯世滋久文字不完传信传疑人心所乡何如耳今千六百余年矣邑人犹曰此故宅也此讲堂也洞洞属属如将见之可不因人心所向以存其迹乎东阳司居敬来尹兹邑暨达鲁花赤木忽难主簿兼尉赵国祥元贞元年复故宅遗迹辟门修垣以表之爰寄讲堂于暴书台旁曰中庸精舍子思子南面孟子西向侍皆章甫𤣥端危坐俨然昔日授受之容谓曰思孟往矣相传之㫖具在方册子盍揭以示人副邹人向慕之志对曰何足以知之然尝以闻之先哲曽子事孔子于洙泗之间问答纎悉若礼记曽子问者多矣其为学笃实切己惜乎嘉言善行不尽传也孔子曰吾道一以贯之乃圣人传心之要曽子一唯授之子思子思述之作中庸一篇首曰天命之谓性即曽子以问一贯者其书举孔子诚者天之道之言以指全体自谓君子之道费而隠之言兼指体用子思亲切为人之意独孟子得之其曰性善子思天命之谓其曰思诚子思诚之之谓其曰万物皆备于我反身而诚强恕而行则体用兼该至诚不诚之效与无息致曲者无以异授受之㫖若合符契至于人心人路安宅正路四端四体乃其神㑹心得而知言养气又身实亲用其力者于是尽心知性以造其理存心养性以履其事知天而不以夭夀贰其心事天而能修身以俟死造诣于知之尽仁之至其用极于过化存神之妙故辨禹稷颜子曽子子思迹异而道同承禹抑洪水周公兼夷狄驱勐兽孔子成春秋继名世者平治天下而不得辞也学者沉潜反复于焉有得子思孟子言论常体诸身圣门之学未坠于地不能无望于今之升斯堂者或曰圣人之道乃夫人日用所当行如君臣父子夫妇长幼朋友是己今而高谈性命毋乃沦于空虚而无实用耶是不然性者天赋于人物之理而诚则天理在我之实然者自得于天者言之则浑然一理及其散于万世则物物一理人能穷是理知其皆本于天则知物物各有其则不容一毫之私间乎其间是则子思之诚之孟子之思诚三纲五常之道胥此焉出岂释老空谈比耶周元公接孟子之传通书四十章始之以诚继而曰诚神㡬自𤼵微不可见以至于充周不可穷皆寂然不动者基之其㫖微矣易曰穷理尽性以至于命斯道也伏羲以来圣圣相承其在人心固无古今之殊也嗟夫子思孟子不可作也故宅讲堂遗迹仅存县学既建又立精舍以明斯道之所自其有德于邹人甚厚亦非私于邹也千载之下必有来哲闻风兴起如孟子称百世之师而企慕乎亲炙之者故因其迹而叙传心之要云元重修孟母墓碑张成宗元贞元年县尹司居敬始修孟母墓树碑张记曰孟子自齐葬于鲁盖母丧也其地在邹县北二十五里马鞍山之阳马鬛其封隆然冈阜千六百余年宜有丰碑记载而蔑之或闻岂厯世既久遂湮没耶片石在旁题曰邹公坟庙碑者仅存于母之德或畧邹县尹东阳司居敬完孟子庙宇复孟子故宅葺孟子墓庐用心既勤亦各纪其事矣而又以孟母墓碑为请读邹公坟庙碑莫释其疑用不敢固让以祛观者之惑其言母氏曰李未知何据当考而谓孟子后孔子三十五年生时周定王三十七年谨按孔子以周敬王四十一年壬戌嵗卒后二十五年丙申又三年戊戌贞定崩孟子之至魏显王三十三年也嵗在乙酉逆数至贞定丙申为一百十年慎靓王二年壬寅去魏适齐视乙酉十八年赧王元年丁未去齐在齐六年自齐葬鲁此六年间皇极经世书谓孟子显王四十三年乙未为齐卿四十四年丙申去齐则葬鲁丙申前事其生不在孔子卒后三十五年明矣且周敬王四十一年壬戌即鲁哀公十六年孟子安得二吾犹不足之语禁哀公于口舌间耶孟子曰由孔子至于今百有余嵗去圣人之世若此其未逺也盖自孔子卒至孟子游梁时方百四十余年而孟子以老则孟子之生去圣人未百年也其葬鲁也充虞以木若以美为问孟子荅以得之为有财古之人皆用之而臧仓沮鲁平公之来见亦曰孟子之后丧踰前丧然则实为齐卿时所以恔然而尽于心者报母氏劬劳亦至矣夫以圣贤之质在傅不勤处师不烦固有不待教而能者考之刘向列女传孟母之教厯厯可纪墓而筑埋市而贾衒其居使之舍学宫之旁则设爼豆乃性然也以有知而教信示断机以劝学犹曰童之教耳子行子义吾行吾礼之言实在齐时孟子老矣而母训益严谓教之所致非耶世之人知以教子责之父师而不察母教之尤近也知乳哺之为恩而不知训诲之为恩知蓄养之为慈而不知礼法之为慈噢之咻之贤则视无能则怜媮惰于襁褓之中养成于长大之后习与性成父师之训不能入虽有美材不得为良器矣孔子再嵗而孤孟子夙丧其父操心危虑害深以达于大圣大贤之域繄母训是赖因表诸孟母之墓使天下之为人母者知所取则焉乃为铭曰惟昔任娰来嫔于姬秩秩徽音为周之基粤若孟母爰适鲁族笃生大贤丧父以夙辅之翼之教之诲之圣道有传系母之仪乃徙其居乃断其机毋废于食毋堕于德自古孤孽克成其材譬彼桐梓拱把孰培来葬自齐居卿之位不俭其亲有木以美马鬛斯封隆然其冈千六百年山髙水长嗟尔有子勿曰能食企而及之惟母是似元重修孟子庙碑张成宗元贞元年县尹司居敬重修孟子庙三氏教授导江张记曰邹孟子庙有宋景祐四年孔道辅守兖州建于墓傍后自墓傍徙县东郭宣和三年令朱缶复徙南门外金太和间令王瑀葺之甲戌燬于兵惟门垣在厯八十年孟氏有德昌者资力四方閲嵗既久仅成一堂元贞元年进义副尉达鲁赤木忽难从仕郎邹县尹司居敬主簿兼尉赵国祥以建学余资崇两庑与堂称凡四十间新其阶庭级道属掌教考特牲馈食礼俾春秋放而行焉正配神西向之位彻傍祀之不如法者庙成司侯请记读墓傍庙记举辟杨墨之一事南门庙记举称尧舜之大纲顾皆有孟子之一体而未能得具体者孟子学足以继往圣之正传才足以立百王之大法岂惟千余载之后莫能知之虽当时及门之士亦未能窥其奥是以出处之际仲子诡其説辞受之间陈臻致其疑公孙丑万章之徒虽亦问荅未闻黙契盖知言养气得天地之性善扩前圣所未𤼵者其学也谈仁义黜功利贵王贱覇以正人心者其志也周衰礼废诸侯恶其害己也而去其籍先王纪纲法度辨上下定民志者未见存什一于千百而三年之丧井田之大畧班爵禄之等差于文字废缺之余本帝王之大经而合时措之宜考诸三王而不谬建诸天地而不悖质诸鬼神而无疑百世以俟圣人而不惑即是而观以其才用天下居帝者之世则臯夔稷契居王者之世则伊尹周召奈何无舜禹也无汤文也时君昏庸谓迂阔于事情宜矣后世英明之主亦指君臣一二语以为言岂能探其学窥其志而知其才也哉世无真儒斯民不复见三代之治邪説诬民充塞仁义之害至斯极也司马迁取荀卿同传儗非其伦又班以雕龙炙毂讥以方枘圆凿赵岐释其书亦不过谓长于譬喻长于诗书而己微韩愈一言孰知孔子殁独孟子传得其宗也邪韩愈既有是言宗孔氏者尚或非之或疑之呜唿知者过之愚者不及道之难明也乆矣然则欲知孟子质诸闽洛诸君子之言庶㡬信而有征固不在多言也元丰六年封邹国公七年定九章之服配食孔子政和五年以乐正克配享封利国侯从祀十有七人公孙丑夀光伯万章博兴伯浩生不害东阿伯孟仲子新泰伯陈臻蓬莱伯充虞昌乐伯屋庐连奉符伯徐辟仙源伯陈代沂水伯彭更雷泽伯公都子平隂伯咸丘䝉须城伯髙子泗水伯桃应胶水伯盆成适莱阳伯季孙丰阳伯子叔永阳伯旧别祀成都伯扬雄昌黎伯韩愈今迁祔焉既衅庙司侯命绘事如礼铭曰天地储精兮圣贤所资或厚或薄兮错揉不齐虞夏商周兮会元之期禹臯伊吕兮见知闻知期月不用兮空叹慭遗其居甚近兮世未逺而天欲平治兮舍我其谁安得所遇兮性之身之无有乎尔兮孰知我悲书徒存兮㫖则微道在迩兮夫何疑千六百祀兮此厥施山凫绎兮水泗沂庙奕奕兮神格思春秋馈食兮歆或庶㡬有印于其心兮载歌铭诗元重修孟子墓碑张成宗元贞二年县尹司居敬重修孟子墓立碑张记曰有宋景祐四年嵗在丁丑孔公道辅守兖州访孟子墓得于邹县东北三十里四基山之阳即其地庙而祀之泰山先生孙复为记以辟杨墨事着孟子之功可谓识其大者后二百五十有九年乙未是为元元贞元年东阳司居敬尹邹度爽垲以新学宫复故宅以建精舍导江张为述养浩之㫖称命世之才叙传心之要来游来歌有所兴起既而葺孟子墓斋庐琢石为危坐像冠章甫衣缝掖俾观者有考乎古谓曰子三刻石于孟子之学之志之才论撰至矣孟子出处大槩史传不详盍考焉以表诸墓以孙先生在前固让不敢司侯请曰子无所称述记载犹有阙焉不得谢乃稽诸载籍孟子师子思问牧民之道何先子思曰先利之孟子曰君子教民亦仁义而已矣何必曰利此生平出处之本也周显王三十三年乙酉至魏慎靓王二年壬寅去魏适齐赧王二年戊申去齐先儒朱熹作资治通鑑纲目备书之厥有㫖哉居魏十八年居齐六年当时西有秦南有楚以地则大以力则强从衡之士驰骛不暇孟子曽无辙迹岂智不及哉所不为耳魏莹齐辟疆之于秦楚地丑德齐莫能相尚而愿安承敎愿辅吾志之言视诸秦楚彼善于此斯言也山径之介然也用之成路可也故絶莹之言利而道之以仁义对辟疆桓文之问而开其不忍人之心将朝则称疾以全进退出使则不言行事以逺嬖倖槩举乎此他皆可知其间不用茅塞之者彼有取尔也故曰吾退而寒之者至矣吾如有萌焉何哉其去魏也莹卒而赫立也其去齐也辟疆卒而地立也史记显王二十六年戊寅载齐辟疆立通鑑在三十六年戊子史记显王四十五年丁酉载齐地立通鑑在赧王元年丁未史藏周室者既灭六国表本之秦记不载日月世本多舛通鑑据汲冢竹书不经秦火盖可信也皇极经世书载孟子去齐在显王四十四年丙申固辟疆之世去齐或以伐燕故耶伐燕辟疆事也燕世家谓在地时误矣且谓孟子曰今伐燕此文武之时不可失也又广记备言之又审者其伐燕也始则沈同之问终则陈贾为之辞既有以解辟疆甚惭之心孟子于是致为臣而归矣人生㡬何遨游齐魏二十四年如经世书所载则十有八年矣其间不过之鲁之宋与滕薛数小国而已心则圣人不敢忘天下之心五百年必有王者兴我未见之不得在名世之列者时也如废绳墨变彀率枉尺直寻吾恐反为虞人御者羞矣司马迁智不足以知孟子盛夸诸侯郊迎撤席拥篲前驱于驺子者谓岂与孟子困于齐梁同槩世知诡遇获禽而不知为之范无以见圣贤之志也仪衍得志当时景春称为大丈夫孟子直谓妾妇故虽不可三月无君必出疆载质又安肯钻穴踰墙以取国人之贱宿昼居休绰绰余裕在易困而不失其可亨此之谓也由是而观之驺子田忌之徒乃所谓邪説诐行淫辞孟子于此则息之则距之则放之以正人心者岂所屑为也今千六百余年矣孟子之墓如冈如阜万世观仰彼佞伪驰骋果安在乎尚友古人之士有考乎此亦可知所自处矣故因司侯之请刻石墓旁而记其大畧如此元重建至圣文宣王庙碑阎复圣上嗣服之初祗述祖考之成训兴学养士严祀先圣自曲阜始制诏若曰孔子之道垂宪万世有国家者所当崇奉中外闻之咸曰大哉王言拭目太平文明之治粤明年元贞改元先圣五十三代孙密州尹治入朝玺书钖命中议大夫袭封衍圣公月俸有千秩视四品孔氏世爵弗传者乆至是乃复申命有司制考辟雍作庙于京师由是四方向风崇建庙学惟恐居后阙里祠宇燬于金季之乱阁号奎文若大中门闼存者无㡬右辖严公忠济保鲁尝假清台颁厯钱佐营缮之费嵗戊申始复郓国后寝以寓先圣颜孟十哲像至元丁卯衍圣公治尹曲阜主祀事将图起废奎文杏坛斋㕔黉舍即其旧而新之礼殿则未遑也国初封建宗室画济兖单三州为鲁国大长公主驸马济宁王分地置济宁总管府属县十六曲阜其一也济宁守臣按檀不华恭承诏㫖㑹府尹僚佐乡长者谋曰方今圣天子守成尚文此乡风化之源礼义之所从出为守臣者敢不对扬休命以庙役为任首出帛币万缗衆翕然助之佣工顾力市木于河辇石于山抡材于野杗栋栌桷楹础之属悉具又得泗水渠堰积石数百石垩称是露阶铅砌咸足用焉郡政之暇躬为督视甄陶锻冶丹艧髹漆以至工师廪积各有司存经始于大德二年之春属嵗祲中止蒇事于五年之秋不期月而告成殿矗重檐亢以层基缭以修廊大成有门配侑诸贤有所泗沂二公有位黼座既迁更塑郓国像于后寝缔搆坚贞规模壮丽大小以楹计者百二十有六赀用以缗计者十万有奇落成之旦逺近助祭者衣冠辐辏衆庶瞻颙千禩祖庭顿还旧观于是衍圣公治遣其子曲阜令思诚奉表以闻且以庙碑为请会博选胄子入学擢思诚国子监丞特勅中书赐田五千亩以供粢盛复户二十八以应洒扫仍下翰林书其事于石臣复承命踧踖既述兴造始末窃惟圣人之道与天地同圣人之祀与天地无极尧舜汤文之君不作而道在洙泗立言垂敎推明尧舜汤文致治之由模范百王仁及天下后世愿治之主莫不宗之庙貌相望达于四海圣人之道固无系于祀礼之隆杀夫尊其道而毖其祀盖治古之恒规王政之所先也洪惟圣元神武造邦天兵传汴戎事方殷不忘存敬先圣之祀诏求五十一代衍圣公元措归鲁裒集太常礼乐于兵烬之余燕翼之谋肇于此矣世祖圣德神功文武皇帝仁霑义洽九域混同文物焕然可观内立国学外置郡邑学宫而于先圣之后尤所注意遴选师儒训迪作成需贤以嗣封爵慈志未究皇上缵而成之故自绍膺景命以敦化励俗为先务至于博施济衆敷文来逺哀矜庶狱惠鲜鳏寡由天縦之圣见于设施皆尧舜汤文之举揆诸圣经之言若合符契用能张皇教本光昭先业以致鲁国臣民思乐泮水如附灵台子来之衆至矣哉观文化下必世后仁之效岂特振曜一时实宗社无疆之福也铭曰道之大原实出于天天何言哉乃以圣传传道维何唐虞三代仪范百王万世永赖圣人之功与天比隆圣人之祀垂之无穷皇元肇基拨乱右武天兵趋汴周礼在鲁烝哉世皇载整干纲始定终绥遂臣万方肃肃鲁庭嗣封有典德音孔昭圣谟丕显王者之作必世后仁继序不忘成于孝孙遹观厥成是训是则思乐泮水作庙翼翼如矢斯棘如翚斯飞笾豆静嘉陟降有仪祀事孔严世爵以延洒扫有户粢盛有田圣政聿新希踪治古佥曰皇明登三咸五泰山巖巖圣祀绵绵与国无疆于斯万年元祭孔子庙碑曹元用延祐庚申之春圣天子初登大寳肇修禋类遣説书王存义诣鲁以太牢祀孔子手香加额以授之命中书赍白金百五十两锦绮杂綵表里五十二端翰林撰祝文三事礼部檄济宁路如式供具以大中大夫济宁总管白珍率其属偕有司罗仪衞清道肃迓诸儒礼服前导士民观者溢郭塞衢五月甲申至曲阜越三日丁亥存义若济宁路总管珍孔子五十四世孙袭封衍圣公思晦恪行祀事礼成三献仪物交至神人以和翼日丕集孔颜孟子孙以享神馂耋艾衎如也前是方以亢旱为忧迨爼豆甫陈甘雨沛作识者谓皇上诚敬所致钦惟圣天子嗣体守文于齐政之初爰稽祀典以孔子为天下先于是中外忻忻以为继今以往我国家声敎之敷文物之兴可想见其愈盛矣猗欤伟哉古帝王之祀孔子者自汉髙祖始然当时礼意未必若今日之备也今朝廷优礼孔族亦至矣复之世世无所与公其宗子以奉祀事官其族之贤者尹曲阜以治之推其尊者为家长以领家务勅名儒以教授其子孙擢其秀异者不次而爵禄之呜唿孔族之䝉厚恩如此可不思所以图报哉存义字之宜纯谨文雅于将敬为尤称珍字寳臣恺悌君子也间者数为元用言孔子庙之祀亦昭代令典也请文诸珉以垂不朽元用辞不获命遂为纪其实而系之以诗曰于穆天皇思隆至治孔道是崇首严祀事𤼵使来享恭敬之将金帛交错有飶其芳仪备而恪耿其煌煌诚格神佑风动四方大哉夫子亿代所尊屈于衰周伸于我元列圣相承益修文德穆穆当天明明在职声敎诞敷惟道是则于万斯年㑹其有极元尼山圣像记司居敬设像事神非古也其尸礼既废之后乎汉文翁立学宫成都蜀有文翁石室设孔子坐像其坐敛跖向后屈膝当前上古以来君臣及七十二弟子绘于两旁晋王右军尝简蜀守写倣之有宋嘉祐中王公素摹为礼殿图此像之最古者然皆汉衣冠也居敬学制邹邑迁学舍于城西建孔子庙时孔颜孟三氏子孙教授张习于礼者也因问立像之制曰古人席地而坐高台隆扆既已失之冕服之度传讹甚矣阙里行敎像颜子从后者顾恺之笔杏坛小影像呉道子笔及司寇像皆汉晋衣冠耳礼记儒行篇孔子自言少居鲁衣缝掖之衣长居宋冠章甫之冠此孔子衣冠也缝掖深衣是己章甫𤣥冠是己深衣以布身二幅各四尺四寸袂二幅亦四尺四寸杀其袂而圜至袪为尺有二寸不殊裳其裳十二幅两旁杀之领縁袪皆缁束以革带左右佩有杀无韠加以大带纽约用组黑屦于是倣文翁石室作石像章甫缝掖危坐谓孔子毓秀尼山奉而居之坤灵洞乃问冕之制则曰散在礼经注疏虽互有得失聚而求之可以考见顾读者不之究耳古者冕服有等大要冕弁冠三者而已曰冕者太古谓之缁布冠加纮綖缫斿则后王之弥饰也其冠古以布而缁之周以纯其下为武谓围首者武上有冠以缯为之屈加于武内毕有襞积向左或十二或九或七或五或三武贯以衡衡之两旁有纩纩系以瑱悬以紞冠之上如覆谓之綖綖旁有纽贯之于衡前后垂缫斿如冠襞积之数斿以玉十二者五玉𤣥黄朱白苍贯以五采缫如玉之色大斿七斿三玉朱白苍三采五斿三斿二玉朱緑二采缫如玉之色周以纮纮缭于衡之左端加之綖上复缭于衡之右端绕于颐下再缭而结之结者谓之缨垂者谓之緌纮天子朱卿大夫青士缁而加以采次者弁以皮韦皆有会会谓缝饰会以玉如冕旒之数㑹之内以象为之邸无襞积贯武以筭紞纩瑱缨皆冕之制次者冠𤣥冠是也委貌章甫其名虽殊其制相类如缁布緌等衰如弁之制此其首服也古大衣身皆四尺四寸天子长袂袂八尺八寸公侯侈袂袂六尺六寸服冕者衣以丝其色𤣥冕十二旒者衣十二章日月星辰山龙华虫作绘宗彛以下在裳日在左月在右星辰宜画北极在北山之性止而静龙布升降华虫雉也宗彛二其一画龙其一画蜼蜼如猴形以尾巻物内鼻中火之性圜而不鋭白与黑谓之黼如斧形黑与青谓之黻如两己相背九章去日月星辰而登龙于山龙有降无升登藻于衣七章自华虫以下登火五章藻火粉米在衣裳黼黻三章衣惟粉米而裳黼黻七幅前三后四两旁无杀缝其色纁束以革带带之前垂韠韠如裳之色纰以爵韦纰谓两遍纯以素纯谓下縁十二章饰以龙九章火七章山五章三章无饰左右佩玉有珩璜琚瑀冲牙贯以蠙珠借以绶绶有等上加大带带以素十二章朱里终辟首卑九章素带终卑七章五章素带辟垂三章率下辟带纽约用组赤舄服弁者祭服以缁谓之纣衣裳带韠佩绶如冕之制朝服以布天子则素积祭服朝服长袂侈袂如冕而服弁者通服𤣥端焉端身四尺四寸袂亦四尺四寸故有端之名冠服则𤣥端上士𤣥裳中士黄裳下士杂裳前𤣥后黄曰杂有韠如裳之色带佩有等黑屦𤣥冠深衣可也圭荐之而已既荐则共首非若后世执笏然笏则搢于带间亦不执也执笏自后周始非古也既又作子思像于中庸精舍孟子像于孟子墓庐以邹鲁圣人之居四方于此观礼故刻之尼山以俟好礼者有取焉元代祀阙里孔子庙碑王思诚圣天子嗣登大寳当至元乙亥之初令翰林臣思诚奉祀文函香诣曲阜以太牢代祀孔子庙从集贤请遵旧典也思诚将命以闰十二月壬辰抵兖州预敇有司蠲日庀事丁未济宁路守土臣张仲仁兖州判刘彬暨曲阜县尹宣圣五十五代孙克钦孔颜孟三氏子孙敎授赵惟贤率圣族清道肃仪朝服郊御鲁诸生儒服前导齐于祀所翼日质明恪行祀事思诚若仲仁若彬咸服法服摄三献官克钦若惟贤等咸服朝服司分奠诸生骏奔走各䖍乃职牲腯酒洌礼备乐龢祝史致词洋洋乎神明之格而歆也竣事之旦大享神馂于燕申堂圣族陪位与祭者咸在少长齿坐迭起行酒其序秩如庖翟均𨽻亦既醉饱其乐衎如燕毕仲仁等请曰代祀有记所以纪昭代之盛典不可阙也窃惟自汉以来崇奉先圣至我朝而极盛加号大成改封圣考为启圣王圣妣若圣配并为王夫人遣使奉送制命于阙里祭以太牢其礼隆矣太皇太后寻亦遣使奉香币致祭并刻诸石矧兹盛礼可无纪乎思诚谨述其事之本末系以诗其诗曰有圣皇元奄有万方列圣相承文教诞扬皇明嗣服继序不忘眷言曲阜素王之乡爰命词臣册祝函芗载临阙里烂其煌煌蠲辰蒇事惟吉惟良牲牢肥腯黍稷芬芳礼备乐龢神人悦康于赫尼父轨范百王允迪允则宗社隆昌或巽或背九有以亡穆穆天子兹率厥常盛礼斯举敬诚是将既钦既敇惠泽其滂矢诗颂美亿载休光元御赐尚醖释奠记梁宜至元五年后己卯正月皇帝田于栁林以上丁在迩允御史台奏因宣圣五十四代孙监察御史臣思立出上尊酒释奠于阙里遣御史从事臣髙元肃驿致之礼竟曲阜县尹权祀事臣孔克钦言于宗党曰兹诚希有之盛典不识诸石罔以昭后于是其宗人前湖广行中书省都事臣思迪等属臣宜记之宜延祐初科进士且尝助敎国子揄扬圣德职也遂不敢辞而诺之曰吾夫子在鲁哀公虽诔之而未极其尊汉髙帝虽祀之而未尽其礼后代褒崇封爵之未悉其道讵若皇元累颁明诏既于至圣文宣王上加封以大成复于二丁永享以太牢重以香帛白金之钖帝心再三寅奉尊隆礼意渊博迈越古昔逺矣今宪台扩𢎞缛典霈光禄之天酿以备祖庭禋酌岂惟孔氏子孙有光实天下儒服之士举有光也迺拜首稽首乐为之书元勅修曲阜宣圣庙碑欧阳𤣥皇帝临御之七年嵗在己夘春三月戊辰御史大臣臣别里怯不花臣脱脱等言天厯二年十月文宗皇帝在御奎章阁学士院臣沙腊班等列奏曲阜宣圣庙自汉唐宋金凡有隳废必奉勅缮修功成则勒之石衍圣公以旧庙将壊饬书奉图属学士院以闻时文宗览图谕㫖省臣趣修之事竣则立碑以诏方来今新庙既完而成绩未纪惧无以称塞先诏御史章上臣等佥议请勅翰林侍讲学士臣𤣥为文奎章阁学士院大学士臣巙巙为书前侍御史臣起巖为篆以台储中统楮币二万五千緍为立石之赀制皆允迺命宣圣五十四代孙御史思立传勅臣𤣥俾书其事𤣥拜手稽首言曰天佑下民作之君作之师昔者伏羲神农黄帝尧舜禹汤文武数圣人者作君师之道备于一人用能左右上帝克绥厥猷吾夫子出天独畀以师道凡天叙天秩天命天讨之事夫子明礼乐删诗定书赞易道修春秋而品节之以为百王法于后世仪封人曰天将以夫子为木铎子贡曰固天纵之将圣夫子自论斯文之任上以属于天下以属于己使得位设教即前数圣人所为继天立极者也是故天欲兴一代之治则吾夫子之道必大昭明于时厯千万世如出一辙皇元龙兴朔方太祖皇帝圣智天授经营四方太宗皇帝平金初年嵗在丁酉首诏孔元措袭封衍圣公复孔颜孟三氏子孙世世无所与増给庙户皆复其家是嵗厯日银诸路以其半益都东平以其全给修宣圣庙寻诏𤣥措括金人礼乐官师及前代典册辞章钟磬等器以数来上仍命于曲阜閲习礼乐以备时用又诏诸路设学遣官分道程试儒业世祖皇帝初在藩邸多士景从作其即位大召名儒开广庠序命御史台以勉励校官国子监学以训诲胄子大司农以兴举社学兴文署以板行海内书籍提举敎授以主领外路儒生宿衞子弟咸遣入学辅弼大臣居多俊乂内庭献纳能明夫子之道者言必称㫖在位三十五年之间取士之法兴学之条日讨论之规模益𢎞逺矣裕宗皇帝时在东宫赞成崇儒之美成宗皇帝克绳祖武鋭意文治践祚之初诏曰孔子之道垂宪万世有国家者所当崇奉既而作新国学増广黉舍数百区胄子教养之法始备武宗皇帝煟兴制作加号孔子为大成至圣文宣王遣使阙里祀以太牢仁宗皇帝述世祖之事𢎞列圣之规尊五经黜百家登崇俊良以张治具我朝用儒于斯为盛英宗皇帝铺张鉅典廓开弥文明宗皇帝凝情经史爱礼儒士文宗皇帝缉熙圣学加号宣圣皇考为启圣王皇妣为启圣王夫人改铸衍圣公三品印章赐山东盐运司嵗课及江西浙江两省学田嵗入中綂楮币三十一万四千四百缗畀济宁路俾修曲阜庙庭文宗宾天太皇太后有㫖董其成功今上皇帝大缵丕图儒学之诏方颁阙里之役鼎盛山东宪司洎济宁总管张仲仁曲阜县尹孔克钦莅事共恪以元綂元年四月十一日鸠工至元二年十月初吉落成宫室之壮以宁神栖楼阁之崇以庋寳训周垣缭庑重门层观丹碧黝垩制侔王居申命词臣扬厉丕绩于是内圣外王之道君治师敎之谊大备于今时猗欤盛哉皇元有国百余年以来缮修宣圣庙者再丁酉之初以开同文之运天厯之际以彰承平之风东冒出日西踰崑崙南尽火维北际氷天圣道王化广大悠乆相为无穷端本实在兹矣臣元奉命撰述有诏御史思立奉祝币牲齐驰驿往祭告厥成功臣𤣥既序颠末请系以诗词曰厥初生民倥侗颛䝉三五继作大道为公风气日开民习日漓道綂絶续孰纲孰维少昊之墟东鲁之土挺生圣人以淑万古圣人既生代天以言立我民极与天并存惟皇建极尊用其道百王轨范于以顺考三光以全寒暑以平俊民用章时乃迓衡天子垂拱大臣承弼体信达顺鳯麟时出皇元之兴厚集大命太宗兴文首法元圣世祖龙飞髦士属心恢𢎞文治濬发德音世及三纪仁渐义摩建学立师善人用多温文裕宗祗荷诒燕成庙崇儒迪若天显武皇英毅入继离明载崇徽号玉振金声濬哲仁皇文德继世诞扬祖训吁俊尊帝爰及英宗礼乐孔殷穆穆明考美德懿闻文宗缵绪圣圣克肖迺开奎府迺饬孔庙今上嗣世丕式大猷勒石新庙宣贲鸿休新庙奕奕泰山具瞻衡紞纮綖衮衣襜襜维宋维金遗刻具在于赫我元冠冕百代我元声敎极彼堪舆黉舍万里诵诗读书惟兹曲阜斯道之壸如水有源如木有本皇监在上执我道枢相我熙朝跻民唐虞睠言台臣职是风纪昭宣叡谟是用归美圣道王化如日丽天儒臣咏歌亿载万年元重修尼山书院记虞集尼山去曲阜东南六十里今属滕州邹县在滕西北百里邹东六十里其山五峯列峙中峯则所谓尼山启圣王夫人颜氏所祷而生圣人者也山皆石其巅多苍柏诸小木皆巨叶霜露既降绚如渥丹升降各涂升之谷草木之叶皆上起降之谷草木之叶皆下垂无或交戾反刺者其东岸有石洞曰坤灵之洞中有夫子石像临水与颜母山对北则防山夫子合葬其父母处也今书院在其中前有智源之溪后有中和之壑往昔奉尼山之神而祠曰毓圣侯其左有夫子之宫焉宋庆厯癸未四十六代孙袭文宣公知仙源县宗愿作新宫庙有殿有寝有讲堂有学舍有祭田自是厯宋金至于今盖三百余年矣宫不知何时废我国家奄有中夏尊崇孔子之道嵗月寖乆典礼斯备至顺三年衍圣公思晦请复祠庙置官师奉祀因荐彭璠可用事闻中书送礼部议议上至元二年得请置尼山书院以璠为山长三年璠至官茇舍山中具羊酒告山之神召近乡父老受神赐告以兴废之故明日乡父老各以其人至遂除荆棘撤瓦砾得殿及门之故基诸舍之所在次第而见将告诸邹县而经营之山东肃政亷访司宁夏杨公讷命同知滕州事郝寳寳领之首出俸以为之先而监州李彦博邹县尹张士谦与郡邑之官属暨宗子克坚袭曲阜令克钦宗族子孙凡齐鲁之境乡贤大夫士民出钱而劝成之择木于山陶甓于野佣僦致逺牵车牛服力役连畛载途饮饷相望役大而民不知劳又得古殿遗搆之成材于鲁之故家尤称巨丽不数月而大殿成殿门成毓圣侯之祠成学宫在庙之西倣国子监制也作观川亭于坤灵洞之上继以塑绘圣贤之像成乐器祭器以次第成迺以明年之上丁用太牢致祠告成噫其功可谓敏矣夫朝廷定仪于上部使者有司宣力于下以克有成圣明在上文运宣通于斯可征焉呜唿古初开物天作兹山太和絪緼元气融结流行降神笃生大圣以立三极位天地育万物与日月四时贯通于无穷若夫徂徕龟䝉至于岱宗雨露风霆往作来复前瞻后际邈然高深其讵可测哉应㑹有时聿奠新宇不日而成岂偶然与璠也得以学官从事于兹可谓荣矣集老且病旧学荒落仅克识其梗槩如此若夫播为声诗歌颂功德式荐明享勒之金石则有待于当今儒林之君子也哉元尼山大成殿四公配享记危素皇帝至元三年重建尼山书院奎章阁侍书大学士虞公集实记之未及大完而山长彭璠卒后十有七年邹县达鲁花赤马哈麻君增塑颜曽思孟四公配享殿中邑士赵守寛李之质因其同里陜西等处行中书省左右司郎中张君思政来京师属素为之述按颜子之侑坐肇于唐太宗贞观二年冬尚书左仆射房𤣥龄国子博士朱子奢之所建议也宋神宗元丰七年夏复増孟子侑坐礼部郎中林希之所奏请也度宗咸淳三年春増升曽子子思逮我朝混一四海且四十年延祐二年仁宗皇帝在位崇学右文御史中丞赵公世延始言南北祭礼不宜有异当升曽思如典故制曰可先是四公列坐两旁礼部以为翼承道綂述明圣经作则万世以立人极论德定名列次配侑东坐西向于礼为称至顺二年进封颜为复圣公曽为宗圣公思为述圣公孟为亚圣公仍命词臣为制书一代之典可谓备矣马哈麻君作邑于圣贤之邦钦承上意克修坠典其为政知所先后从可知矣礼曰有其举之莫敢废也君其知礼者哉虽然君之为是举盖有难者方盗据徐方力抗王师邹之为县密迩斯境朝廷忧其供给之繁増设邑长以君才敏而擢用之军旅绎骚君应答靡有凝滞将士感悦及徐平抚按疲甿飞刍輓粟徭役平允当此之时又能汲汲焉以兴学明敎为务是以谓之难也今年春君以仲丁蒇祀致斋之夕梦升礼殿瞻仰圣师行事之际迺睹配享未备惘然乆之首出俸钱为之倡僚吏士民相率来助邑士张敬祖主其出纳曽未数月而工告毕四公德容睟温观者肃敬盖启圣王与夫人颜氏祷于是山神秀所钟笃生圣哲继天测灵万世永赖所以绍斯道之传𤼵微言之秘四公之功终古如一日矣书院之诸生尚考求于方策非四公之学不敢学也邑大夫之望于诸生者庶其在此可勉哉元勅加封启圣王碑吕思诚维至正八年四月上在兴圣宫御宣文阁中书右丞相臣朶儿只等入奏曰孔子父叔梁纥加封启圣王未有刋述昭示久逺请以中书左丞相臣吕思诚为文出中统钞五千贯下袭封府具攻石之用制若曰可臣思诚承命惶悚大恐弗任乃拜手飏言曰惟我国家崇重圣德宣昭圣道与王化合幷太祖皇帝肇基洪业太宗皇帝在濳行释奠礼祀孔子于日月山世祖龙飞车书混一自上都大都及天下郡邑立庙学曲阜林庙尤加修崇于是定袭封之嗣除孔氏一人尹曲阜县恩至渥也成宗皇帝建庙于国子监武宗皇帝加谥大成于至圣文宣王上仁宗皇帝诏立碑天厯初制加封启圣王颜氏曰启圣王夫人旷典也今袭封衍圣公克坚既进官中奉大夫阶二品换印章为银为启圣王碑得请圣眷隆厚曷以报称臣谨按春秋公羊氏谷梁氏依经书孔子生左氏随经书孔子卒史记作殷本纪帝喾妃简狄生契十三迁而至天乙始有天下是为成汤书契者原其初也微子开国亦曰帝乙之长子明其本也孔子世家曰其先宋人曰防叔生伯夏言有承也又书鲤以下直至汉时复列传诸弟子七十二人宋儒邵雍曰天子以四海为家孔子以万世为家殆以是夫惟文公朱熹删定世家序论语前曰鲁襄公二十二年冬十一月庚子父叔梁纥母颜氏生孔子于鲁昌平乡陬邑又曰孔子生鲤字伯鱼鲤生伋字子思作中庸厥有㫖哉夫惟𤣥鸟之降玉筐之覆金行启运斗光垂精为五百年之昌期千万世之嘉㑹者实由天生颜渊曰仰之弥髙钻之弥坚瞻之在前忽焉在后子贡曰立之斯立道之斯行绥之斯来动之斯和其生也荣其死也哀子思曰仲尼祖述尧舜宪章文武上律天时下袭水土孟轲曰自生民以来未有盛于孔子者也贤于尧舜逺矣太史公曰自天子王侯言六艺者折中于夫子可谓至圣矣扬雄曰天之道不在仲尼乎王文中子曰大哉乎君君臣臣父父子子夫夫妇妇夫子之力也其与太极合徳神道并行乎韩愈曰社稷以功夫子以徳程子谓贤于尧舜者以事功盖金声玉振集羣圣之大成实由天纵若夫尼山请祷精诚昭揭而其表相殊异曰似尧曰似汤曰似禹曰似子产曰河目海口黄帝之形貌也曰脩肱而龟背成汤之容体也惟此身体髪肤之所从毓灵诞圣之所自不在兹乎汉时圣舅颜氏居鲁亲里圣妃幵官氏居安乐里复其繇发宋时有齐国公之封又有鲁国太夫人郓国夫人之号其爵邑又若不自其子者今兹峻其徽章名与情称百世不能改也于戏盛哉伏惟圣人人伦之至也系周易删诗书定礼乐垂宪万世师表百王者蔑有加矣独于春秋曰志在焉孝经曰行在焉春秋天子之事也三纲九法望于周也故曰如有用我者吾其为东周乎孝经开五孝之用自天子至于庶人各有终始其曰至德要道其曰天经地义其尊亲之心显亲之念曽子所谓一贯孟子所谓一本也不然是谓悖德悖礼矣洪惟今上皇帝接太祖皇帝世祖皇帝之圣绪嗣守列圣以来之成规圣治之敷孝治之洽所谓通于神明光于四海者于春秋孝经有嘉焉碑之阙里光昭休烈于无穷若江汉之濯秋阳之暴皜皜乎不可尚也臣思诚顿首诚惶诚恐复献颂曰于铄皇元赫赫明明翕辟干坤资始资生太祖肇基风霆流行世祖混一覆载生成列圣嗣服时靡有争今上继绪品式法程圣治丕显孝治丕平嘉崇孔子缛典鸿名尼山有祷斗光垂精表相之异至道之凝曰惟天纵玉振金声孰与道生本立枝承王爵之崇启圣之荣义符于情名与实征五父之殡缓乎其行防墓之崩泫然涕零志在春秋行在孝经爱亲敬长春秋权衡尊亲显亲五孝重轻今兹有兹诞圣毓灵子孙有衍是服是膺尼山峥嵘泗水不盈蔚彼孔林卓彼鲁庭有丰斯碑光昭日星同我夫子无忝所生阐我皇风四海永清明志载孔子生卒年月辩宋濓或有问于濓者曰孔子之生传记所载嵗月不同公羊氏云鲁襄公二十一年冬十有一月庚子孔子生谷梁氏之説年之与日同于公羊而谓冬十月孔子生则与公羊实差一月月固差矣至贾逵註二十一年经云此年仲尼生昭公二十四年服䖍载贾逵语云仲尼时年三十五则皆以孔子为二十一年生也司马迁着孔子世家云孔子生于襄公二十二年则公羊谷梁实差一嵗日则虽与公羊同而月复与谷梁异杜预主司马迁以註左氏传谓二十二年生司马贞主公羊谷梁以证史记谓二十一年生迁误为二十二年者盖以周正十一月属之明年也孔若谷主公羊谷梁谓为不易之论胡舜陟主司马迁谓如谷梁公羊所书则孔子出处之年与经史诸子皆不合孔宗翰亦主司马迁罗泌之议畧与宗翰同洪兴祖主谷梁而谓周家改月十月二十一日庚子即夏之八月二十一日冯去疾见传记异辞则造为调人之言曰襄公二十一年实己酉之嵗也是嵗八月置闰以厯法积之则大雪节当在十月十七日或十八日是为十一月朔气又三四日方为庚子是孔子之生己在十一月之节矣既在十一月则是二十二年庚戌嵗首无疑公羊书为十一月似误而非误也司马迁书为二十二年而又谓孔子年七十有三以卒亦未尝误也谷梁于年于月皆据实而书公羊于年亦据实而书于月则以节书谓有日可以表见也司马迁于年则以节书总而论之三者皆非误也若是衆言之不齐果各有见乎濓应之曰公羊谷梁二氏槩传经之家也夫传经之家必不茍且草率以徒文具当有讲师以次相授且公羊谷梁其世代去孔子时又为甚近以故考图按迹其言必有所据依司马迁固古今良史但其时又后于谷梁公羊二百有余嵗矣故其图缺迹逺言则无征乎尔即是而知孔子所生之年吾当从公羊氏谷梁氏为的然以春秋长厯考之二十一年己酉十一月无庚子庚子乃在十月之二十一日二十一日时交十一月节孔子所生之月吾正当从谷梁氏也且註家谓己酉为己卯卯酉之文相近意或误书未可知也曰孔子周流诸国之年世家所纪多可考据宋之大儒博文该识者多或取之若如子言无不迟一嵗者迁尚不足信乎曰衞灵公之时孔子适衞又适陈匡人以为阳虎而拘之世家谓孔子使从者为寗武子臣于衞然后得解围而去按武子仕于成公之朝至穆公末武子之子相己与孙良夫将兵侵齐当是时则武子年己耄矣复厯定献二公凡三十七年至灵公三十八年其数共七十有五年而孔子至衞使武子犹在其年将一百五十有余嵗矣武子之事然也孔子之年乃独可信乎非惟此也孔子去鲁世家谓定公十四年年表则又谓十二年以年表为是则世家为非以世家为是则年表为非一书之中自相矛盾若此他盖不足深论皇王大纪曰迁载孔子言行不得其真者尤多夫言行且不得真者居多而况于年乎曰洪兴祖谒周之十月即夏之八月者然乎曰非也三代虽异建而月则未尝改也殷尝建丑矣书则曰惟元祀十有二月汉尝建亥矣史则曰元年冬十月举前后以例之则周制可知孔子作春秋行夏之时为万世法不过截子丑二月于前嵗之终耳月固不足改也否则春入于夏夏入于秋错乱而不成嵗矣曰冯去疾谓十月庚子在大雪后即为十一月者可乎曰亦非也世之星史厯生以六物占人休祥当气㑹之交固有生于己酉而以庚戌嵗推之者孰云吾儒乃有是耶此野人之语舍之勿污齿牙可也曰孔子之生予既闻命矣其卒之时亦有一定之説乎曰左氏云鲁哀公十六年夏四月己丑孔丘卒司马迁遵之诸儒又从而遵之理之所在孰得而违之故孔子所卒之年吾当从左氏然十六年乃壬戌之嵗也是嵗四月戊申朔有乙丑而无己丑己丑乃在五月之十二日己与乙文亦相近故误书也所谓乙丑则四月十八日谓当夏正二月十八日者非也谓十六年为辛酉己丑日为戊戌者亦非也自壬戌嵗上遡己酉孔子之年乃七十四谓七十三尤非也曰近代王应麟博极羣书者也颇致疑于是而谓今不可考矣子乃质言之何邪曰衆言纷淆者当折衷以经经无明载当索之于传索之于传不犹愈于史乎谓今不可考者过矣曰子之言辩则辩矣夏周二正千古难决之疑也何言之若易易耶曰是非尔所知也虽罄徂徕之松以为煤尽剡溪之藤以为楮未能竭吾喙也他日当为受春秋者详焉附罗泌路史孔子生日论曰曩绎齐书见臧荣绪以宣尼庚子日生每以是日陈五经而拜之未尝不仰之也奈何夫子一诞生之日史传纪载靡有定格珞瑑子云宣父畏以元辰而五行书论孔子以庚戌年二月二十三日庚子甲申时生按庚戌乃鲁襄公之二十二年是嵗周灵王之二十一年而长厯其年二月二十三日实为庚子以哀公之十六年享七十有三龄然公羊传乃于襄公二十一年书十一月庚子孔子生谷梁传则系于十月之后盖十二月二十二日之庚子也是嵗闰申以元术论节过在子可以庚戌语然或以为十月庚子则是今之八月乃襄公之二十一年而灵王之二十年也然嵗在己酉则为年七十有四不得为之庚戌故刘外纪谓孔子年七十四虽然公羊子言十一月是月固无庚子以孔氏家谱及祖庭广记等所载俱云二十二年十月庚子乃二十有七日故林开以为戊子之月节虽己过不知周正乃今之八月亦非得云二月矣今定着八月二十七日为先圣人孔子生日明人圣桧记孔泾按祖桧前修记枯荣异常因有感焉盖天地之否泰日月之薄蚀圣教之兴衰世道之理乱今昔皆然木之春荣秋枯四时常理虽龆童亦知其然夫天地之运化昼夜之旋转虽老于推测不能定其真而况龆童乎圣道之藴奥虽颜子之善形容不过仰髙钻坚瞻前忽后及乎墻之数仞不得其门而入者如探沧海之本源莫知其涯际矣手植之桧厯周秦汉晋㡬千嵗至懐帝永嘉三年己巳而枯枯三百九年子孙守之不敢有毁至隋恭帝义宁元年丁丑复生生五十一年至高宗干封二年丁卯再枯枯三百七十有四年至宋仁宗康定元年庚辰再荣至金宣宗贞祐二年甲戌罹于兵燹枝干无遗后八十一嵗甲午是为元世祖至元三十一年故根重发至我皇明洪武二十二年己巳凡九十年矣其髙三丈有奇围径四尺根本枝叶凌云而盛纹理复左旋与故本无异详其理似有闗于世道之理乱其始枯也晋兆五寇之乱其复生也有唐贞观之治再枯于干封丁卯武后窃政之兆兴自后𤣥宗幸蜀乱亡相继以及五代再荣于康定有宋三百余年九儒之兴罹于贞祐之火寇运将更重发于至元甲午七十四年中元文物兆开是为洪武之治庙中古桧数多翠色叅天惟此本异于寻常万万圣人手泽盖有系于纲常名敎芘覆斯文甄陶万品岂惟宗枝之盛哉将见与天地国家同悠久无疆予感导江张之言因以识之明钖复颜氏孟氏祭田记徐有贞乙亥之冬十有二月庚申诏复颜孟二庙祭田加钖至百顷置佃户各十家以中宪大夫都察院左佥都御史徐有贞之请也盖二庙之在元故各有祭田三十顷二氏子孙以之备粢盛给衣食焉易代以来侵夺殆尽虽尝理于朝而輙阨于有司由是二庙之祭不供而二族之养不赡初有贞奉玺书治水于山东濬川导山尝往来于曲阜邹峄之间谒先圣先师之祠见其然而审其所以然有贞于时慨然心誓曰使有贞治水而有成功也其必为吾先师复此田也及功既告成因具以闻且请益之田给佃户蠲其征而俾之供赡诏皆从之恩至渥也事下户部俾巡按御史山东三司会而理之既复野店之田六十顷又得蔡庄之田而益之总为顷百分而两之其新田视故田广衍饶沃有加焉又择于邹滕宁阳之籍得上户二十分𨽻乎二庙以供佃事乃命二氏之子孙希惠希文为之主掌嵗收其入以供祭赡族田之有征者蠲其征而禁诸人毋争占悉如诏㫖着为令至是希惠希文偕其族之良拜恩阙下比还乃请之有贞愿记诏㫖于丽牲之碑以示后世义也有贞韪之迺谂之曰于乎维颜子孟子于若曹为先祖于后学有贞为先师于天下为先贤是有贞之所为请为先师也上之所为赐为先贤也为先师也为先贤也其皆非以若曹也然而若曹坐而得田与佃蠲其国之征而为家之征不为人役而役乎人可不知其所自耶知其所自则言不敢不法先祖之言也行不敢不法先祖之行也其法之而至则将见复圣亚圣之复出而为天下之师矣法之而未至其亦不失为颜孟之贤子孙也自今为宗子者必以礼而率乎宗之人宗之人必以礼而辅乎宗子田厥田事厥事量其入而节其出祀惟丰用惟俭收维均因是而庙益修族益睦长长幼幼亲亲贤贤孝恭之行孚于家邦使见者闻者皆曰是圣贤之后诚可贵哉人以之益重其世也国以之益重其礼也不然或私以藏或忿以䦧而不相能则夫见者闻者将曰彼为圣贤之后且然又何贵乎诗云无念尔祖聿修厥德有贞愿为二氏之胄勗诸希惠希文暨其族之良咸拜曰谨受教有贞乃书于石而系之铭其辞曰学圣不倦敎世无穷惟颜之德谁与比隆异端以辟正道以通惟孟之功谁与比崇是故粒生民之饥者莫如稷拯天下之溺者莫如禹而颜孟乃与之同推是德与是功也宜夫万世之庇而矧乎其宗所以崇厥宗者朝廷之恩礼所以承厥先者子孙之孝恭有贞作铭勒于庙中敢告贤裔勿替祖风明诏赐孟子庙记刘健𢎞治十年丁巳命守臣修孟子庙大学士刘健记曰邹孟子故乡故有庙专祀之始自宋景祐四年孔道辅守兖州建之墓侧其后徙县之东郭己而又徙之南门外盖即今庙我国家龙兴列圣相承崇儒重道即正孟子邹国亚圣公之号配食孔子而于是专祀尤加意焉洪武永乐正綂间屡尝修葺由正綂迄今嵗久复敝五十七代孙翰林院世袭五经博士元以为言我圣天子方𢎞文治于天下特下有司命修之时都察院右佥都御史光州熊公翀巡抚山东奉命惟谨而兖州知府龚君𢎞同知余君濬实承委任遂相与协谋即事始于𢎞治丙辰二月明年丁巳三月工乃讫庙址拓于旧其广三十弓纵百五十弓有奇中为殿寝东西庑殿祀孟子以乐正克配庑以祀他弟子公孙丑以下左为殿寝祀邾国公右孟氏之家庙致严有堂庖廪有舍以及便户重门凡为楹六十有四俱仍旧规易以新之而轮奂壮丽有加焉熊公既率其各属落之而以书来请记余惟孟子庙而祝之不但其故乡盖通于天下尝考其所由矣周衰先王之道不行孔子以圣人生其时而不得位乃删定六经明其道于天下后世盖孔子之道即先王之道孔子既没未百年而异端大起斯道复为之晦于时有孟子者生着书七篇起而明之其为力可谓至矣然自是厯千有余年知之者尚鲜在汉仅有扬雄氏在唐仅有韩愈氏二氏之言曰古者杨墨塞路孟子辞而辟之廓如也曰孟子功不在禹下其言亦可谓明矣然但于其事功而未尽其藴奥故闻之者或未即喻而犹有异论至宋大儒程朱二子者出推其性善之称王覇之辩知言养气之论以为扩前圣所未𤼵有功于圣门以为见道极分明得孔子之心由是孟子之道大明于天下而其书遂与孔门之言并列为四垂之万世而无复异论焉夫孟子之道明则孔子之道益尊孔子之道尊则尧舜禹汤文武周公之传为有在矣故自有宋迄今四百余年诵孟子之书仰孟子之道者通于天下而祀庙亦随之以是言之则孟子之祀盖有非一乡一邑可得而专者然事必先其本而物各有其源先贤之乡邑乃其流风余韵之所自专祀之庙岂可阙焉而不重哉而熊公等今兹之后仰遵明诏齐心毕力度材庀工之恐后盖有见乎是欤故因记庙之成而厯叙其所由如此以为孟氏子孙及四方缝掖之士进谒者告焉明考正祀典疏程敏政臣闻古圣王之治天下必以祀典为重所以崇德报功而垂世敎淑人心也故有功德于一时者一时祀之更代则己有功德于一方者一方祀之踰境则己然犹欲以观一时范一方而不敢轻议焉况先师孔子有功德于天下万世天下祀之万世祀之则其庙廷之间侑食之人岂可茍焉而已必得文与行兼名与实副有功于圣门而无疵于公议者庶足以称崇德报功之意若侑食者非其人则岂惟先师临之神不顾歆将使典模范者莫知所敎为弟子者莫知所学世教不明人心不淑通于天下而施及后世其为闗系岂特一时一方之可比哉迩者言官欲黜文庙从祀诸贤之有罪者诏礼部集议臣愚亦在预议之列疑其所言尚有未尽而议者相持惮于改作臣考之于书揆之于心不敢妄为异同谨画一条陈上渎圣览伏乞皇上丕显文谟主张斯道仍下礼部通行集议采而行之一洗前代相习之陋永为百世可遵之典使世敎有兴起之益人心得趋向之功其于治道未为无补一唐贞观二十一年始以左邱明等二十二人从祀孔子庙庭盖当是时圣学不明议者无识拘于註疏谓释奠先师如诗有毛公礼有髙堂生书有伏生之类遂以专门训诂之学为得圣道之传而并及马融等行之至今诚不可不考其行之得失与议之可否而釐正于大明有道之世也臣考厯代正史马融初应邓骘之召为秘书厯官南阳太守以贪浊免官髠徙朔方自刺不殊又不拘儒者之节前授生徒后列女乐为梁冀草奏杀忠臣李固作西第颂以美冀为正直所羞即是观之则衆丑备于一身五经为之扫地后世乃以其空言目为经师使侑坐于孔子之庭臣不知其何説也刘向初以献赋进嘉诵神仙方术尝上言黄金可成铸作不騐下吏当死其兄阳城矦救之获免所着洪范五行传最为舛驳使箕子经世之微言流为隂阳术家之小技贾逵以献颂为郎不修小节专以附㑹图䜟以至贵显盖左道乱政之人也王弼与何晏倡为清谈所着易传祖老庄而范寗追究晋室之乱以为王何之罪深于桀纣何休则止有春秋解诂一书黜周王鲁又註风角等书班之于孝经论语盖异端邪説之流也戴圣为九江太守治行多不法惧何武劾之而自免后为博士毁武于朝及子宾客为盗系狱而武平心决之得不死则又造谢不惭先儒为圣礼家之宗而身为赃吏子为贼徒可为世鉴王肃在魏以女适司马昭当是时昭篡魏之势己成肃为世臣封兰陵侯官至中领军乃坐观成败及母邱俭文钦起兵讨贼肃又为司马师画策以济其恶若好人佞已乃其过之小者杜预所着亦止有左氏经传集解其大节益无可称如守襄阳则数馈遗洛中要人曰惧其为害耳非以求益也伐呉之际因斫瘿之讥尽杀江陵之人以吏则不亷以将则不义凡此诸人其于名敎得罪非小而议者谓能守其遗经转相授受以待后之学者不为无功臣窃以为不然夫守其遗经若左邱明公羊高谷梁赤之于春秋伏胜孔安国之于书毛苌之于诗高堂生之于仪礼后苍之于礼记杜子春之于周礼可以当之盖秦火之后惟易以卜筮仅存而余经非此九人则㡬乎熄矣此其功之不可冺者以之从祀可也若融等又不过训诂此九人所传者耳况其书行于唐故唐得以备经师之数祀之今当理学大明之后易用程朱诗用朱子书用蔡氏春秋用胡氏又何取于汉魏以来驳而不正之人使安享天下之祀哉夫所以祀之者非徒使学者诵其诗读其书亦将识其人而使之尚友也臣恐学者习其训诂之文于身心未必有补而考其奸谄淫邪贪墨怪妄之迹将自甘于效尤之地曰先贤亦若此哉其祸儒害道将有不可胜言者至于郑衆卢植郑𤣥服䖍范寗五人虽若无过然其所行亦未能以窥圣门所着亦未能以𤼵圣学若五人者得预从祀则汉唐以来当预者尚多臣愚乞将戴圣刘向贾逵马融何休王肃王弼杜预八人褫爵罢祀郑衆卢植郑𤣥服䖍范寗五人各祀于其乡后苍在汉初説礼数万言号后氏曲台记戴圣等皆受其业盖今礼记之书非后氏则不复传于后矣乞加封爵与左邱明等一体从祀则伪儒免欺世之名贤者受专门之祀而情文两得矣一孔子弟子见于家语自颜囘而下七十六人家语之书出于孔氏当得其实而司马迁史记所载多公伯寮秦冉颜何三人文翁成都庙壁所画又多蘧瑗林放申枨三人先儒谓后人以所见増益殆未可据臣考宋郉昺论语註疏申枨孔子弟子在家语作申续史记作申党其实一人也今庙庭从祀申枨封文登矦在东庑申党封淄川侯在西庑重复无稽一至于此且公伯寮愬子路以沮孔子乃圣门之蟊螣而孔子称瑗为夫子决非及门之士林放虽尝问礼然家语史记郉昺註疏朱子集註俱不载诸弟子之列秦冉颜何疑亦为字画相近之误如申枨申党者但不可考耳臣愚以为申枨申党位号宜存其一公伯寮秦冉颜何蘧瑗林放五人既不载于家语七十子之数宜罢其祀若瑗放二人不可无祀则乞祀瑗于衞祀放于鲁或附祭于本处乡贤祠仍其旧爵以见优崇贤者之意亦庶乎名实相符而不舛于礼也明志孔子封王辩呉沈后世之礼有似是而实非者不可不察也且以追谥夫子为王言之夫子圣人也生不得位没而以南面之礼尊之其説似矣然王君之号也夫子人臣生非王爵死而谥之可乎哉昔者夫子尝有言曰必也正名乎又曰名不正则言不顺臣而王之于名正乎于言顺乎春秋之时有僭称王者矣麟经之笔削而黜之盖名者实之着也无其实有其名谓之淫名夫子之生也不获有尺寸之土今而以有天下之号归之在天之灵其肯歆之哉夫有德者必有位理之常也有其德而无其位此则夫子之不幸也曽谓以无实之称而足以为圣人荣乎哉或曰夫子之道王者之道也谓仲尼素王其来久矣至今封之而不可哉曰谓夫子有王者之道则可谓夫子有王者之号则不可昔者夫子病子路使门人为臣夫子责之曰久矣哉由之行诈也无臣而为有臣夫无臣不可以为有臣非王而可以称王乎圣人不敢欺天也其可以欺圣人乎然则当若之何曰夫子之泽不被于当时而其教实垂于万世褒之以王者之贵孰若事之以师之尊乎书曰天降下民作之君作之师古者治敎之职不分君即师也师即君也二帝三王尽君师之责者也若夫子则不得为君而为师者也师也者君之所不得而臣也故曰虽诏于天子无北面所以尊师也彼以王爵之尊为隆于称师者习俗之见也考之经载当时圣人高弟子称其师有曰孔子有曰夫子其孙子思直字之曰仲尼盖夫子既无爵谥则称之者不曰仲尼必曰夫子观其门人弟子之不敢过号其师则知以无实之谥加于圣人必非圣人之意也天下之论毎病于狥同恶异而不本于至公至当之理谈夫子之封王则必相与和之以为夸大矣谓夫子不当封王则必相与咻之以为狂怪矣吁此所以行之数百年之久而未敢议其非者彼之不敢议必曰我畏圣人也此非畏圣人也畏天下之罪己也若余之説则虽得罪于天下不憾也惧得罪于圣人而己曰请问今将何以尊圣人曰在明其道不在乎王不王明志曽子费人攷实王雅量迁史作仲尼弟子列传于曽参下着曰南武城人于澹台灭明下着曰武城人而缺一南字遂启后人以南武城与武城为二邑而吉安永丰曽氏之后因索嘉祥县有南武山者而立庙家焉不知费县西南闗阳之武城即南武城也于曽参下着一南字者以左冯翊有西武城清河郡有东武城而费之武城在泰山之南故别之曰南武城杜预曰泰山郡南武城县即费闗阳地也汉晋相仍原不少南字然迁史于澹台灭明不着南字者因此二传相连省文耳非谓曽参与灭明两处人也盖表灭明之里亦可以称南武城人称曽子而省文亦直曰曽子居武城而已语出孟子确然明白童子皆知之圣贤故地人所艳谈率相假借不特曽参之武城迁史着有南字者可以南武山夺之即灭明之不着南字者亦得以纷纷武城之名窃之矣余请先将费县闗阳之武城确系灭明所居之武城子游所宰之武城而后辨其即曽子所居之武城可乎按左传哀公八年呉伐我子洩率师子洩者公山不狃鲁人也故道险从武城初武城人或有因于呉竟田焉拘鄫人之沤菅者曰何故使吾水滋及呉师至拘者导之以伐武城克之王犯尝为武城宰澹台子羽之父好焉国人惧懿子谓景伯若之何对曰呉师来斯与之战何患焉且召之而至又何求焉呉师克东阳而进舍于五梧明日舍于蚕室明日舍于庚宗遂次于泗上夫呉伐鲁而子洩故导之由险地欲其崎岖难进而鲁知所备也今闗阳以南层峦叠嶂险莫甚焉此其証一所称鄫人者沂州境鄫城也与闗阳接壤故熟知险道此其証二传称呉师克东阳而进舍于五梧蚕室庚宗遂次于泗上今五梧等处不可攷矣东阳村在闗阳北二十里又八十里则泗水县正泗上也此其証三传称王犯尝为武城宰澹台子羽之父好焉以此知澹台灭明其父即居武城世为闗阳之武城人无疑而子游所宰者确系闗阳之武城亦无疑矣此其証四曰然则何以証曽子所居之武城即闗阳之武城也按曽子鄫之后也莒人灭鄫后人遂去其鄫字之傍以氏焉今鄫城既在沂州境去闗阳不过八十里曽子自鄫城而徙居之亦甚便也此其証一后汉王符论侈葬曰毕鄗之陵周公非不忠南城之墓曽子非不孝而唐章懐太子贤註之曰南城在今沂州费县西南今曽㸃墓不可攷矣然唐章懐太子去春秋未逺当时古迹必有存者其所着书大率门客所考必有亲见其迹而非漫称者此其証二又按史记秦武王三年欲以甘茂伐宜阳甘茂託讽以对曰昔曽参处费费有杀人者与曽参同名有人三告其母曽参杀人其母投杼而走如曰曽子居武城为宾师之地耳非其家也胡以其母皆在而且织也此其証三或曰曽子至孝为宾师而必将其母乃曽子杂篇载鲁人攻费人责其罪曽子谓费君曰请出避姑无使狗豕入吾宅也费君曰寡君之为先生厚矣今寡人见攻而先生去之安能为先生守宅也曽子不答而出及鲁攻费责费之罪者十而曽子所陈者九费人后修曽子之舍而复迎之夫所居不曰馆而曰宅则武城果寄迹之地耶既称居武城又曰居费则史迁所谓武城人者其为费之武城无疑矣夫武城可以混窃而古今以费名者无二地费不可混也此其証四或曰曽氏之庙立于嘉祥岂无据耶曰嘉祥古为大泽禹贡曰大野既潴即此地也汉武帝时河决洩其潴水厯汉魏以来皆未成邑考之春秋止闻鲁人西狩于大野获麟焉未闻至于南武城也尤可据者武城鲁下邑今嘉祥虽属之鲁郡然兖州以西在春秋为任地非鲁下邑也或曰鲁方百里者五嘉祥非初封之鲁或战国之鲁是以鲁下邑矣曰不然孟子居邹季任为任处守即战国之时任自任也岂得称鲁下邑耶大抵圣贤世逺难于考据后之好事者偶得于地里之讹传姓氏之彷彿輙欲援古哲之芳躅侈梓里之光辉而当事者意主以地方之先觉作髙山之仰止义举可从不必深考但史书何以传信而圣贤在天之灵倘亦未妥如据余考曽㸃之墓明在南城今闗阳父老犹指云曽子山焉然而杳不可问矣澹台双姓姓所同也而处处有之悉为子羽以真为伪以伪为真真伪混淆何止古人之里谱哉量闻见瘠驳未能上下载籍订讹正勒一家言惟是世居费邑侧附曽子之里闬得于故老之传闻诸书之考订久矣作为曽子居武城辨以俟修列传议秩祀者当有取焉噫此考曽子之地也量少读孝经窃怪宋仁宗表章四书不及于此何不併附大学为曽氏一书谨议以俟司世敎者厯代祀圣乐章隋祭先圣先师奏諴夏之章经国立训学重敎先三坟肇册五典留篇开凿理着陶铸功宣东胶西序春诵夏弦芳鹿载仰祀典无骞唐祭文宣王乐章圣道日用神㡬不测金石以陈弦歌载陟爰释其菜匪馨于稷来顾来享是宗是极右諴和万国以贞光上嗣三善茂德表重轮视膳寝门尊要道高辟崇贤引正人右承和粤惟上圣有纵自天旁周万物俯应千年旧章允着嘉贽孔䖍王化兹首儒风是宣右肃和堂献瑶篚庭敷璆县礼备其容乐和其变肃肃观享雍雍执奠明德惟馨苹蘩可荐右雍和隼集龟开昭圣烈龙蹲鳯跱肃神仪尊儒敬业𢎞图阐纬武经文盛德施右舒和享孔子庙乐章通呉表圣问老探真三千弟子五百贤人亿龄规法万载嗣禋洁诚以祭奏乐迎神右迎神醴溢牺象羞陈爼豆鲁壁类闻泗川如觏里校覃福胄筵承祐雅乐清音送神具奏右送神宋景祐祭文宣王乐章大哉至圣文敎之宗纪纲王化丕变民风常祀有秩备物有容神其格思是仰是崇右迎神凝安右文兴化宪古师今明祀有典吉日惟丁丰牺在爼雅奏来庭周旋陟降福祉是膺右初献升降同安一王垂法千古作程有仪可仰无德而名齐以涤志币以达诚礼容合度黍稷非馨右奠币明安自天生圣垂范百王恪恭明祀陟降上庠酌彼醇㫖荐此令芳三献成礼率由旧章右酌献成安牺象在前豆笾在列以享以荐既芬既洁礼成乐备人和神悦祭则受福式遵无越右饮福绥安肃肃庠序祀事惟明大哉宣父将圣多能歆馨肹蠁廻驭凌兢祭容斯毕百福是膺右送神凝安大观释奠乐章仰之弥髙钻之弥坚于昭斯文被于万年峩峩胶庠神其来止思报无穷敢忘于始右迎神凝安生民以来道莫与京温良恭俭惟神惟明我洁尊罍陈兹芹藻言升言旋式崇斯敎右升降同安于论鼓钟于兹西雍粢盛肥硕有显其容其容洋洋咸瞻象设币以达诚歆我明洁右奠币明安道德渊源斯文之宗功名糠粃素王之风硕兮斯牲芬兮斯酒绥我无疆与天为乆右酌献成安俨然冠缨崇然庙庭百王承祀涓日惟丁于牲于醑其从予享与圣为徒其德不爽右配位酌献成安肃庄绅緌吉蠲牲牺于皇明祀荐登惟时神之来兮肹蠁之随神之去兮休嘉之贻右送神凝安兖国公配位哲宗朝増一首无疆之祀配侑可宗事举以类与享其从嘉栗㫖酒登荐惟恭降此遐福令仪肃雍右酌献成安徽宗释奠兖国公乐章仁由三月名髙四科容庄而坐时飏以歌旅陈有嘉祗荐无颇宣尼之侍尔其谁过右成安大晟府释奠乐章大哉宣圣道尊德崇维持王化斯民是宗典祀有常精纯竝隆神其来格于昭圣容黄钟为宫生而知之有敎无私成均之祀威仪孔时维兹初丁洁我盛粢永遵其道万世之师大吕为角巍巍堂堂其道如天清明之象应物而然时惟上丁备物荐诚维新礼典乐谐中声太蔟为征圣王生知阐乃儒规诗书文敎万世昭垂良日维丁灵承不爽掲此精䖍神其来享应钟为羽以上四首迎神凝安右文兴化宪古师经明祀有典吉日维丁丰牺在爼雅奏在庭周旋陟降福祉是膺右初献盥洗同安诞兴斯文经天纬地功加于民实千万世笙镛和鸣粢盛丰备肃肃降登钦兹秩祀右升殿同安自生民来谁底其盛惟王神明度越前圣粢币具成礼容斯称黍稷匪馨惟神之听右奠币明安道同乎天人伦之至有飨无穷其兴万世既洁斯牲粢明醑㫖不懈以忱神之来暨右奉爼丰安大哉圣师实天生德作乐以崇时祀无斁清酤惟馨嘉牲孔硕荐羞神明庶㡬昭格右酌献成安庶㡬屡空渊源深矣亚圣宣猷百世宜祀吉蠲斯辰昭陈尊簋㫖酒欣欣神其来止右兖国公位酌献成安道之由兴于皇宣圣惟公之传人知趋正与享在堂情文实称万年承休假哉天命右邹国公位酌献成安百王宗师生民物轨瞻之洋洋神其宁止酌彼金罍惟清且㫖登献惟三于嘻成礼右亚终献文安牺象在前笾豆在列以飨以荐既芬既洁礼成乐备人和神悦祭则受福式遵无越右彻豆娯安有严学宫四方来宗恪恭祀事威仪雍雍歆兹惟馨神驭旋复明禋斯毕咸膺百福右送神凝安金熙宗祭文宣王乐章上都隆化庙堂作新神之来格威仪具陈穆穆凝旒巍然圣真斯文伊始羣方所亲右迎神来宁伟矣素王风猷至粹垂二千年斯文不坠涓辰惟良爰修祀事沃盥于庭严禋礼备右初献盥洗静宁巍乎圣师道全德隆修明五常垂敎无穷増崇儒宫遹追遗风严祀申䖍登降有容右升阶肃宁天生圣人贤于尧舜仰之弥髙磨而不磷新庙告成宫墙数仞遣使陈祠斯文复振右奠币和宁禀灵尼邱垂芳阙里生民以来孰如夫子新祠岿然四方所祀酹觞告成祗循典礼右降阶安宁圣师之门惟颜居上其殆庶㡬是宜配飨桓圭衮衣有严仪象载之神祠増光吾党右兖国公酌献辑宁有周之衰王纲既坠是生真儒宏才命世言而为经醇乎仁义力扶圣功同垂万祀右邹国公酌献泰宁于昭圣能与天立极有承其流皇仁帝德岂伊立言训经王国焕我文明典祀干亿右亚终献咸宁吉蠲为饎孔惠孔时正辞嘉言神之格思是飨是宜神保聿归惟时肇祀太平极徽右送神来宁又章宗释奠兖国公乐章好学濳心簟瓢乐内具体而微我进人退洙泗之乡神之所在其从圣师庙食作配右成安元祭宣圣乐章心传忠恕一以贯之爰述大学万世训彛惠我光明尊闻行知继圣迪后是享是宜右郕国公酌献成安公传自曾孟传自公有嫡承绪允得其宗提纲开藴乃作中庸侑于元圣亿载是崇右沂国公酌献成安又元尝拟撰释奠乐章未用附録于此天纵之圣集厥大成立言垂敎万世凖程庙庭孔硕尊爼既盈神之格思景福来并右迎神文明神既宁止有孚颙若罍洗在庭载盥载濯匪惟洁修亦新厥德对越在兹敬恭惟则右盥洗昭明大哉圣功薄海内外礼隆秩宗光垂昭代陟降在庭摄齐委佩莫不肃雝洋洋如在右升降景明圭衮尊崇佩绅列侑笾豆有楚乐具和奏式陈量币骏奔左右天睠斯文繄神之祐右奠币德明惟圣鉴格享于克诚有乐在县有硕斯牲奉醴以告嘉荐惟馨绥以多福永底隆平右酌献诚明濳心好学不违如愚用舍行藏乃与圣俱千载景行企厥步趋庙食作配祀典弗渝右兖国公酌献诚明洙泗之传学穷性命力距杨墨以承三圣遭时之季孰识其正髙风仰止莫不肃敬右邹国公酌献诚明庙成奕奕祭祀孔时三爵具举是飨是宜于昭圣训示我民彛纪德报功配于两仪右亚终献灵明礼成乐备灵驭其旋济济多士不懈益䖍文敎兹首儒风是宣佑我皇祚于万斯年右送神庆明宋真宗命廷臣分撰弟子赞颜囘闵损冉耕冉雍宰予端木赐冉求仲由言偃卜商曾参颛孙师澹台灭明宓不齐原宪公冶长南宫縚公晢哀曾㸃颜无繇商瞿高柴漆雕开司马耕樊须公西赤巫马施陈亢梁鳣颜辛冉孺冉季伯䖍公孙龙漆雕哆颜髙漆雕徒父壤驷赤林放商泽石作蜀任不齐申枨公良孺奚容蒧句井疆申党公祖句兹荣旂县成燕伋郑国秦非施之常颜哙步叔乗颜之仆叔仲会颜何狄黑邽巽孔忠有若秦冉曹䘏秦祖左人郢公西舆如公西蒧琴牢廷臣分撰先儒赞左丘明公羊高谷梁赤伏胜高堂生毛苌孔安国杜子春山东通志巻十一之七山东通志卷十一之八上钦定四库全书山东通志巻十一之八上阙里志八奏崇圣贤疏方大猷为崇圣贤以培人材事伏惟先师孔子为万世道统之宗本朝开国之初一代纲常培植于此理应勅官崇祀复衍圣公併四氏学博等之封可卜国脉灵长人文蔚起谨详列厯朝恩典以备採倣而行一公爵孔子嫡孙则承大爵自秦始皇始封孔鲋为文通君厯代封爵不一至宋仁宗始封为衍圣公厯金元至明洪武二年仍封为衍圣公赐正一品服色麟袍玉带三台银印一颗列文武班首厯传至今自天启二年又晋阶太子太傅袭封衍圣公一衍圣公长子至十五嵗袭授钦依冠服二品服色至崇祯年间各公侯伯长子俱加玉带事例相同一博士衍圣公长子则承大爵次子至十五嵗则授以世职翰林院五经博士以主子思子祀事三子则袭太常寺博士主汶上县圣泽书院祀事每随一代公爵递为更授一曲阜县知县孔氏世职其官先由衍圣公保举贤能孔氏任事后改考选廪膳生员徳行兼优者以授此职五年任满照例考选升转一四氏学学録其官亦自孔姓生员中徳行兼懋者由衍圣公遴选咨部以授此职一尼山书院乃孔子发祥之地设学録一员以主其祀其官系衍圣公弟姪中选徳行兼异者咨部授职一洙泗书院乃孔子阐教之地亦设学録一员以主其祀其官于孔氏中选举徳行秀异者由衍圣公咨部授职一衍圣公属官员役明洪武元年钦设管勾一员司五屯钱粮司乐官一员司乐舞生典籍一员司礼生书籍掌书一名司文移书写一名司缮写知印一名司印务奏差一名司差遣以上俱由本府保举堪用人数咨部铨用一屯田孔庙祀田厯代各有钦赐至明洪武二年钦赐祭田贰千大顷坐落兖属二十七处其界段数载在阙里志可攷一佃户凡孔庙郓城鉅野平阳东阿独山五屯佃户系洪武二年钦拨民间身家无过俊秀五百户凑人二千丁见丁百亩佃种五屯祭田办纳籽粒以供本庙祭祀等项支用其民间一应杂泛差役俱行蠲免一庙户孔庙户丁厯代钦拨不一自明洪武二年钦拨民间俊秀子弟一百一十五户以供本庙洒扫一乐舞生孔庙每年四时祭祀乐用八佾额设乐舞生二百四十名于兖属二十七州县遴选民间俊秀子弟以授斯役其本生一应差徭与廪膳生员事例一体优免仍免本户人二丁以供本生徃返盘费一礼生孔庙礼生每月朔朢及四时祭祀在本庙引赞礼仪额设礼生六十名于曲阜县选用民间俊秀子弟以授斯役其优免例与乐舞生同顺治元年九月初四日奉令㫖先圣为万世道统之宗礼当崇祀昭朝廷尊师重道至意本内所开各欵俱应相沿期于优渥以成盛典着该部查照一体饬行经部议覆于十月初二日奉㫖准行扈从圣驾释奠阙里兼幸孔林恭纪百韵王熙帝徳开尧舜王风懋禹汤渊源归孔子统绪属今皇百代心符契千秋道颉颃临雍隆典礼讲学肃冠裳寤寐亲贤哲甄陶徧党庠覃敷文教逺赫濯武功张参赞通三极含𢎞暨八荒醴泉流浩浩膏露降瀼瀼圃已游麟鳯郊真絶虎狼㑹朝班玉瑞垂拱握珠囊泰运占方永干行本自强学惟明体用理必晰毫芒地衍龟龙数天腾奎壁光镜图归掌握山海尽梯航中泽无鸿雁平畴裕积仓照临俨有赫咻噢视如伤效顺征河岳随时若雨旸蠲租仁自逺解网泽何长风动羣从欲阳和立起僵贞符逢甲子元㑹际陶唐九月宜秋狩豳风正筑场康衢驰鳯辇飞骑跃龙骧先问齐呉俗旋临邹鲁乡省耕歌夏后时迈厯周疆泰岱遥重接龟䝉近可望青丘曽毖祀绛节更回翔亲圣观车履严师树表坊物章存掌故考核俾精详集议咨宗伯先期遣奉常乐教曲阜习衣自辟雍将宸断超前古尊崇极帝王遵途经费邑览胜憩林塘杖履如亲炙川原未𣺌茫涟漪昭大道临眺焕宸章肆觐随行在恭迎侧路傍上公深俨恪万姓竞欢康列幕周环卫斋宫敞御床分曹仪制备序事骏奔忙晓漏筹初唱宵衣夜未央红云纷缭绕黄屋独髙昂玉趾行中道金貂翼两厢升阶容漆漆承祭气洋洋彩碧辉廊庑丹青画栋梁巍峩聨象纬陟降见羮墙我后惟恭黙千官共济跄祝辞亲致奠缀兆俨成行栒簴悬钟鼓形盐间豆觞埙箎兼鳯管琴瑟竝笙簧烛影明于昼炉烟细不飏迎神先奏曲奠帛早承筐此日芹为菜当年食必姜牲牷罗鼎实酒醴挹神浆彫缋陈筵几芗萁进稻粱具笾盛枣栗秉籥舞篬筤醢鹿常为脯槀鱼欲胜鲂诸贤洵绍统启圣实开祥殷祀欣同举褒崇可共当精诚交㝠漠明徳荐馨香祖烈须扬大孙谋贵用臧承前谁接武考业孰盈缃爰厯奎文阁来登诗礼堂谈经详格致阐易辨隂阳天语何谆笃家声在炽昌存心宜勿替敦行有余庆剑佩容犹昨琴书泽未亡循墙心自切懐古意难㤀行教图传赐云雷制本商额题师表灿盖拂庙庭黄有地坛名杏无枝桧似钢灵根闗气运天赋重琳琅古石苔斑驳唐槐肄逺扬摩碑知米芾闻教忆陈亢复壁藏皆出寒泉汲独尝登堂思慨慕拜墓益斋庄树抚欃檀老花摹文草芳丛蓍符易数竒木植诸芳华表宁归鹤端门定集凰禽虫咸感格荆棘絶披猖渎伏流穿济山纡翠带防儒风兴奕世大义重三纲博物知萍实先㡬辨土羊辙常环海内道自任行藏彬郁从周礼裁成抑鲁狂笔真严斧钺歌岂弃沧浪汉祀恒相袭秦灰总不妨赏心时至止抚景越相徉増域余千畆题诗烂七襄赐书篇郑重颁锦色辉煌爵秩恩加厚松筠操比霜一门邀宠钖四野乐仓箱汉代嗤分肉齐侯陋发棠觐光欣蔼蔼受福咏穰穰广运原无外髙深岂易量旦明严对越扈从愧劻勷瞻仰兹何幸趋承恐未遑有懐时抑抑待命实惶惶夙凛心如水还期道胜刚诞登今在望洒扫志初偿书已先呈洛星看早聚房小臣慙献颂拜手庆元良上幸阙里释奠恭纪梁清标元后敷文治贞符启泰年光华凝景庆声教匝垓埏理契轩图始心参姒范先执中皇建极合撰圣希天絶学留洙泗余音被管絃累朝陈俎豆六代备宫县遗泽涵终古宸修叶自然驾从丹陛𤼵诏有紫泥传特举巡方礼亲临释奠筵风雷环梐枑云日绚山川戒事多齐稷斋居致吉蠲舞人张羽葆肉吏荐珍笾酒泛三重酎香浮百和烟羮墙神贶接纶綍国恩编别贮金茎瑵频颁玉府钱殊荣流后裔旷典及前贤讲席垂清问圜桥领秘诠绂麟征旧蹟鬛马展新阡汛扫皆除赋陪敦更钖田八荒同律度万彚入陶甄睿藻星辰丽鸿章琬琰镌銮舆欣出震龙徳喜乗干海岱髙深并君师道法全名言诚不易徒此测蠡渊圣驾幸阙里颂陈廷敬康熈嵗甲子皇帝临位二十有三年海㝢宁和黔黎辑乂仁声布流旁畅域外肃肃雍雍咸称圣意于是三事大夫飏言曰昔者刻玉游河披图巡雒襄野之驾涂山之㑹皆能焜燿简籍垂于方来仰惟皇上当位作圣首出建极君师之统千禩一时乃犹屈已求贤虚懐访道广厦细旃之上诵吟册书濳神讨硏宵旦不辍勤踰儒素遐稽统绪向徃孔子思致殊礼肇盛典者乆矣今兹万国既同文化懋兴宜遂以时宣省风教展义鲁邦下塞衆望皇上凝睿思延廷问乆之迺诏曰事先师礼重且严惟兹二三辅弼暨廷臣之娴于制者采择古谊以闻又诏曰汝廷敬实惟予旧讲臣其与议所宜行从诸臣后议具上皇帝曰俞朕慕圣道敬因东巡狩诣先师宅里其毋重烦吾民供亿于是肆赦轸农放税已责𢎞敷恺泽于天下然后乃厯吉日协灵辰野庐警路宫正设跸玉舆晓升帷殿夕御前驱朱旗属车日羽以临乎岱宗是时未臻乎阙里也飞斾淮江观民设教月届黄钟旋轸南陆聿来圣居览观林庙图书器物之盛严恭将事乐奏礼行光景肸蠁圣歆如答向以儒学猥䝉擢任又特被勅㫖议礼恭睹礼成不胜欢忭震跃伏而思曰前代之崇礼者可纪矣太牢特祀肇自西京褒成祼将爰及东汉贞观定朝㑹之仪开元钖文宣之号器物之赐渥于广顺陪位之班诏始祥符至和加衍圣之称承安世曲阜之令皆名为崇儒重道而备物致诚㤀势而希至徳惟我皇上为列辟称首以浅识窥较万世师表之称则与干坤同其悠乆也六经表章之泽则与日月竝其光华也留鳯盖于㦸门车服礼器所未备也颁龙章于乡校普天率土所共瞻也矞矞皇皇莫与京矣谨拜手稽首而献颂曰惟圣体道生民拔萃徳踰位兮惟帝则圣统一万类位斯配兮龙飞于天周览八极嘉鳯徳兮圣作物覩垂祀万亿视鲁国兮帝开明堂于羮于墙坐则见兮帝㑹方岳东西南朔来殷荐兮銮车戾止锵锵穆穆金丝肃兮驻跸古亭云霞委属清泉澓兮上公稽首笾豆奔走昭世守兮暨四姓后博士童耉恩滂厚兮赐所过租歌腾于涂惠我人兮惟帝福我我神其妥戴大君兮莘莘髦士百尔济济颂声起兮于赫帝功与天比崇无终穷兮圣驾临幸阙里释奠先师恭纪张玉书康熈二十有三年嵗在甲子承乏为礼部侍郎㑹朝廷稽古省方将有事于阙里谨从廷臣后蒐讨旧文参预末议比及冬十一月乘舆自南旋轸渡淮入兖遂厯泉林抵曲阜诣先师庙堂降节致䖍礼明乐备复诣孔林临墓再拜逺近瞻仰莫不欣叹时方屏伏垩庐未及恭与陪扈迄丁卯夏以刑部尚书奉命入京师从沂水纡道肃谒圣庙迺获闻车驾临幸隆仪异数之详因得备观留赐曲盖及御书庙额与御制诗赋赞记之文天章云藻照曜宇宙载籍以来所未有也敬赋长句三十韵以志盛典子律新调景徳昌干戈载戢惠风翔宸銮已陟天门迥时迈还经鲁甸旁七萃旌旄临阙里八神警跸匝平乡班聨朱紫圜桥盛羽葆丹青夹陛长肃穆升阶严北面拜稽当殿直中央衮旒佩饰彤帷启河海仪形斗曜彰牺象器存三代制宫轩乐具两楹藏渟泓渫井深涵泽嶻奎文烂吐芒杏绕古坛濡雨露桧标孤干老氷霜云盘石栋龙鬐起日射觚稜鸟翼张掌故追探陈典物心传黙契见羮墙峥嵘旧宅金丝壁清切谭经诗礼堂勉孝劝忠宣谕渥赉衣加秩荷恩瀼鸾铃更指茔林路豹尾徐穿栝柏行洙泗合流川效瑞尼防拱峙阜呈祥上尊展酹低徊乆玉趾从容顾问详木辨土宜森异种蓍钟灵秀郁竒香栖巢逺避禽知敬丛棘濳除草自芳守卫典祠増卒史陪敦拓地永烝尝诏留曲盖辉车服咏叶宫声戛征商宝额大书悬禹画穹碑矗立焕尧章特崇元圣亲藩荐备録先儒奕叶光盛事允应垂琬琰赓歌岂直徧胶庠微臣近幄尝趋讲末学观澜但望洋真等醯鸡窥鳯徳傥容樗朽向秋阳缅思缥笔穷终始独抱韦编究否臧董教每慙耕让畔祥刑仍借礼为防欣开殷后三驱网共赞虞廷五色裳所过赐租人乐恺有年多黍户丰穰上元厯纪中天运帝道休明被八荒东巡雅十三章徐元文上帝灵鉴贶我皇清我皇秉圣三后遹成克諴九区交畼六英美我皇度翼翼明明维嵗甲子冬日载融皇时省方届于大东銮辂雷野芝旍翳空清济渐车灵岳望风峩峩灵岳表镇曰岱驰走百神苞并万态陋彼升封虞柴是配登览云物郁何霭霭洪河泱漭长江荡潏龙舰星移及呉之域惠彼小民湛我皇徳还御六虬衮服是即陪尾之阳四源交泻水哉水哉不舍昼夜皇过川上神契元化瞻望阙里仆臣趣驾麟踪既邈鳯徳何长教泽𢎞衍翊我圣皇万乗至止夫子之乡章缝迎路簪黻升堂于赫夫子濯濯厥灵肃将苾芬祀事孔明郁鬯龙勺象彛牺尊八音克谐羣后骏奔寝宫䡾䡾夫子所憩皇陟于庭探索琴佩芳飏猗兰青浮铁桧见于羮墙其容有睟防阜之林百顷交隂异国珍产蔚为同岑文楷轮囷以杖以樽擥其丛蓍穆哉皇心穆哉皇心更御彫几爰命毓圻秩尔孙子肆列组筵进讲以次遗经再展皇心燕喜皇钖毓圻锦衣貂裘庭列曲盖以飨春秋毓圻稽首天子万夀皇诏毓圻保艾尔后东野支封禽父是宗钖之冠带以康周公两圣作师文其在兹敦儒阐道千载一时惟星则煌惟云则烂圣藻光辉辉于天汉懋建有极登道之岸昭示万邦如日斯旦圣驾幸鲁恭纪八律王泽𢎞帝纂三皇统儒遵百世师后先原一揆授受若同时特命汾阳驾遥临阙里祠圣君巡幸日万世仰𢎞规其二汉祖经过后祥符设奠余徒闻飞鳯诏无复驻銮舆道合神如接诚通礼不虚一心符徃圣㑹见出图书其三停辂懐先范抠衣入圣门帝心惟执敬师道自常尊六代絃歌在千秋俎豆存闻知如觌面效法岂空言其四鲁地留遗墓钦崇亘古今尼防回障逺洙泗合流深露浥丛蓍润云含古桧隂攀条摛睿藻如见圣人心其五不独坛名杏兼看草是文四时潜受气五色烂披云圣主垂清问遐陬播异闻应嗤大同殿三秀颂纷纷其六宸翰昭云表先师万古崇鳯骞回映日龙跳直拏空篆刻颁天阙章缝仰泮宫早知海内外文治乐同风其七启圣推隆典姬公溯道源三王兼盛业六学纉微言北极崇时享东䝉等大藩还闻四氏裔簮绂尽承恩其八天纵遥相接心传乆不忘一时兴礼乐六合向胶庠帝徳河山着宸章日月光臣工懽际㑹拜手庆垂裳圣驾幸阙里颂徐干学闻礼乐之祀百世不絶道艺之宗万禩永守泗水松楸之地殿接灵光稷门丝竹之堂里通归徳玉弩载惊而后俎豆攸崇金书递出以还牲牢无阙我皇上以神圣之姿致雍熈之治两阶乐正箫韶昭秉律之符三礼秩宗珪璧有成功之瑞山川协应日月光华用征肆觐之仪遂举时巡之典于时星纪司厯阳灰动管矞云不散荣光竟天驻跸之亭翼如讲树之坛既扫行宫停辇致享灵祠旧宅扪碑式瞻古殿徘徊乎万仞陟降于两楹三献告终六乐具举智源湓涌文桧茏葱集四氏以加恩进诸生而讲艺爰挥睿藻丕焕宸章悬针垂露之书缀玉编珠之句云霞标举星日昭垂加以锦绮紫裘緑函朱额恩施至渥赐赉有差至乃撤羽盖之九斿留诸殿寝损太仓之万廪捐彼田租肃将公旦之祠徧秩羣贤之祀事有旷而特举典无鉅而不修且夫褒扬至道洪业也崇礼先师上仪也万乘屈尊盛节也四方观化极治也于以嫓轨蹟于羲农臻宪度于韶夏含齿戴发滭浡乎礼乐之中反踵贯胸匝洽乎诗书之泽显名荣号讵不懿哉忝窃庸虚叨逢景烈违史谈从岱之愿效吉甫颂周之忱谨拜手稽首而献颂曰防隂祥𤼵泗水源分天垂黄玉神降丹文荒途典籍漆室丘坟谁开雺霿实揭星云大野穷麟幽宫走兔堂閟金丝坑销竹素烬灭江陵波沈底柱五厄频遭六经非故非无显徳亦有干封祥符驻跸建武临雍三牺备具六乐舂容治非极轨礼故殊逢道以人𢎞圣由天授于铄熙朝洪惟我后骊栗扶轮羲轩挹袖乐御徳车礼耕仁耨羮墙至道梦寐微言登山卑垤观海知源时临讲席屡幸桥门皇情纡眷圣意逾敦总揽前规旁参故礼议合容台断由绨几推䇿仲冬披图甲子秩于岱宗旋临阙里葳蕤豹尾飒沓龙斿千乗欱野万骑断流山寒树直天阔云稠言停翠盖莅止华辀桧径晨除杏坛夙设璧水鳞纹玉阶肪截趋跄五氏森罗十哲祝史词陈司筵笾洁爰观缀兆乃奏和寕循墙弥肃荐俎惟馨昔读其书今陟其庭渊源一气登假无形俯仰松楸徘徊榱桷展敬封茔还披讲幄孝先便便充宗岳岳同异相参精微互驳煌煌典诰烂烂奎章银钩飞动玉轴琳瑯鳯观虎卧鹊顾鸾翔辉流翠栱丽溢缥缃惟兹羽葆实陈卤簿顾谓司仪留诸殿庑有纩皆挟有粟斯雨恩先四姓膏流万户大礼备矣皇曰旋归云回黼帐风卷朱旂瞻言绣壤昔有衮衣苹蘩遣告灵爽斯依钦我圣徳巍乎郁律义峰造天智源盪日登三为四袭六而七小臣作颂摛诸石室圣驾幸阙里赋张英皇帝御极二十有三载重熈累洽区宇乂安文徳覃敷声教四讫乃稽古时迈肇事岱宗谒祠阙里典礼崇重恩泽优深臣庶懽欣逺迩嘉叹夫元和盛年咸平昌世仅奏六代之乐修再拜之文犹垂式简编流辉今古讵有逺御六龙亲诎万乗展隆仪于稽拜施殊敬于儒先圣徳显隆如今日者焉洵足以超轶徃牒焜燿前纪也幸际昌时得瞻鉅典虽固陋谫劣不足以发挥鸿藻然珥笔承明职思纪载颂扬休媺敢旷司存谨拜手稽首而献赋曰于烁惟皇继序纂光本仁祖义昭宪考章奠玉衡于坤轴握金镜于天阊调四气以通正龡八风而协祥于是西踰细栁东跨扶桑交河北徼比景南乡靡不丹梯走传碧海浮航输琛太府𨽻名职方耀幽遐以日月袭鳞介而衣裳越万里以入贽重九译而来王是以化洽太和道隆邃古纳九垠之管籥总堪舆之扄户参天地之清宁俪贞明之作覩文轨合而谣俗同跂喙恬而草木庑轶埃壒而苞混茫驾羲轩而凌三五天子乃髙拱垂裳中央运斗容与义林优游书牖探珠渊之秘筌陟玉山之髙阜徳荡荡以无名治熙熙而何有既则沖然永念穆然深思曰仪象肇启道法昭垂寖明寖炽惟君惟师羣圣一揆六经同归王泽下竭颂声式微孕星钤于上瑞钖麟绂于昌期毓龙蹲之至徳挺鳯峙之殊姿集大成于千古开絶学于来兹溯平乡之懿躅景阙里之崇规庶㡬哉闻见可接羮墙在斯举时巡之坠典秩释奠之隆仪尔乃乗大辂控金鍐牵翠羽捎文虹属车按节繁吹鸣筩七萃鳞附千官景从驰道则五里十里旌门则一重再重集于泗水之上幸于尼山之宫斯时也清羽司音初阳应律葭管烟霏芸房露茁气不慄以时寒序将周而朔易抚景物之澄鲜揽风云之明瑟旌旂卷而广野回春帐殿开而暮山凝色遂乃肇举吉祀肃奉精禋春卿賛采祠官眂牲朱火西藴𤣥酒东陈嘉笾广豆丰粢洁盛振羽籥之六舞合咸英之九成荐祝号之明信导神纮之降迎穆穆宸容雝雝天縡殊礼展谒隆文钖赉觌灵爽之长存俨哲人之如在感神契以潜孚体道贞而昭对洋洋乎僾僾乎与珠庭月角授受于千载之间玉节金铿酬答于一堂之内也威仪告竣礼度有严登堂入奥规周矩还瞻圣里之屼峍憩广庭之静便布两楹以翼耸峙双阙以星悬借杏坛之修䕃挹璧池之素涟偃息于道徳之府溯泳于图书之渊于是芝盖重葩龙斿曲柄贵儗一人尊侔万乗述素王之嘉賛𤼵五言之睿咏海岳逊其髙深星云并其辉映斯则圣天子藴道之淳风崇儒之殊敬也簮缨陪位衿佩圜桥长裾雾㑹仙组云彯始横经以讐问旋拊石而吹匏诵遗言于姬孔沐雅化于唐姚礼让之容咸近光于黎献岂弟之泽庶作人于誉髦斯则圣天子风声之四讫文治之丕昭也曲阜名区鲁原旧聚陪敦土田复除繇赋増讲肄之常员沛匪颁之异数推恩则徧及师儒钖爵则旁流支庶五经博士不遗凡蒋之封九命上公奚啻褒成之胙斯则圣天子崇徳之盛心兴贤之𢎞务也于是采甸侯卫公卿大夫期门式道执㦸荷殳文学掌故之士垂髫戴白之徒纵观典礼跄济天衢涵濡化泽属厌道腴既雀跃而忭舞亦凫藻而懽愉万人一口声满公车惟我后之东巡修百王之令式答珍贶于三灵听衢謡于百室却琼检以勿祈屏银绳而讵饰驺从清严仪文简质吏不讥诃民无供亿协时正律埒虞氏之省方纳贾陈诗俪姬王之述职既陟山以裒对还翕河而问俗採晳阳之旧歌晞荣光之新烛朝宗滙江汉之波玉帛奉涂山之箓非汉日之搴茭乃尧年之刻玉若乃庆惠殷流湛恩四周给租赐帛省刑释囚虚衷清问博延广诹如天光之下霁亦露浓之上浮始汪濊于五土旋奫沦于九州今又茂明至道导扬正学虎炳龙章金追玉琢浴我以诗书𢎞我以礼乐盛徳登闳大猷辉卓幎六合而被英蕤鼓八纮而排氛浊诚振古之隆规开天之伟畧也天子方且回舆京室倚佩轩墀道岸先陟徳契自持庀政考业基命勅㡬辨色以临黼扆视夜而启彤帷定仁义中正之极稽因革损益之宜不解氷渊之念弥勤鼗铎之思所以泰阶顺轨干筴迎禧上理隆洽茂化雍熈治方侔于砥属俗已进于循蜚四海夀康怡于鹑居之代万年鼎祚巩于鳌极之仪幸鲁恭纪王士祯徂徕松下路五色遶龙云阶近停雕辇堂深䕶寳熏天心归至圣宸藻映斯文明水尊彜泛祥烟玉帛焚冠裳千国拥韶濩八音闻絶业寻秦汉微言贯典坟土田宏钖予草木解欢欣东鲁鹓行末倾葵戴圣君皇帝释奠于阙里颂彭孙遹闻三才懋建作极者惟皇六位时成亶聪者惟后故有礼乐刑政以为宰世之权有仁义中正以为绥猷之准自河洛苞符以后暨帝皇禅继之年莫不兼作君师总司治教龙章观象即开道法之宗鳯扆当阳迭启见闻之绪皇皇乎郁郁乎斯无得而喻也周徳既衰典章攸斁夏正归藏之学溯二代而无征缉熙执竞之心厯数传而寖晦于是玉麟授简洩天瑞于素王珠纬储精吐灵征于元圣秉觉民之木铎握定世之珍符系易象而作春秋删诗书而正礼乐王事备天徳明轨则咸昭彜伦式叙盖九皇之轨躅独萃平乡七圣之源流同归泗水矣两楹告梦诸子襍兴正学衰微羣言淆乱非无英君谊辟恢大业于方新学士大夫探微言于将坠而道风犹郁治化未醇然则代閲千年绪分百氏而欲六五帝四三王阐虬图揽鳯徳使景星庆霭晖丽于中天玉节金声铿鍧于终古自非圣人而在天子之位其道无由也皇帝纂述丕基抚定方域聪明睿知质亶于生知文武圣神徳全乎广运天策内摅而八纮风动威弧外指而六合云行黼幄澄怀则宸镜彻图书之藴彤泥𤼵检则奎章摛日月之华緼瑟而协气同流垂裳而兆人自理大猷升矣皇风穆焉然后慿轼南巡结旌东迈躬临阙里谒祀尼山诎万乗之尊修严师之敬威仪允秩典礼有加睿藻铺宣大文炳煜襃衣博带之士踊跃而趋风瞻云就日之民咨嗟而观化以谫劣备职禁林遘㑹休明宜有宣述兹又钦承谕㫖校对幸鲁盛典一书窃以为皇帝徳化嫓于唐虞道统承于洙泗以圣合圣以心契心鸿章鉅典洵简册所希闻而古今之仅觏也敬拜手稽首而献颂曰璇枢启泰琼荚迎长三阶有谧七曜重光丹蓂集陛紫菌生房道洽政治洪惟圣皇上绘下絺左干右羽荟萃礼园翺翔书府衢室採风明堂稽古万彚顺成百昌蕃庑至仁普濩淳化龎鸿受球冀北鸣銮兖东泛瀛絜广践岳牟崇谒祠宣圣展礼滋共乃戒乃傧乃洗乃盥广乐在悬黄流在瓒荐号几筵登歌絃管俎豆之容愉愉衎衎越若邃古仪象初垂以治以教作君作师羲轩首出勲华代推禹汤文武羣圣同规岳岳尼山洋洋泗水祖述先型宪章徃轨斯理未冺百世以俟道统攸归在今天子河珍剖韫洛寳开键道贶静契徳符动宣光阐经术宠贲儒先声渐教被民陶物甄贞观者天贞明者日炳炳皇猷巍巍圣徳厠禁庐丹铅是职稽首颂飏式示无极圣驾幸鲁恭纪李光地燔柴升岱巘舍菜戾宗祊献恺方于泮升中告厥成巾车陈法驾大驭俶行旌望望采风意迟迟问俗程徒遵时迈迹讵有登封名岳渎公侯贵山河带砺盟懐柔均载徳设险竟销兵目击波臣顺深懐禹绩宏遂临牛女次还税虎龙城礼致钟陵重心㤀罄折轻朔风吹返斾白露湛寒英访道思方切崇儒意独诚宅仍生所里堂俨梦时楹入庙申芹荐隆贤肃鼎烹师存则礼拜帝用作歌声泝统休公旦嗣音喟孟卿丰碑齐屹立巨牓继髙擎先后被明典存亡感至精恭惟天子学实共圣贤并枯植纡皇豫泉源启睿情人如根不朽天与水俱行微义昭云汉贞珉列瑰琼章悬万象仰贶动百神迎匪独斯文焕时当大道亨圣驾幸鲁恭纪郑重鱼海弓日龟山植璧年云旗千仗出行殿八风宣肆觐来虞牧封泥陋汉编明堂开左个洙水溯长川景运文昌耀儒宗帝徳全宫墙瞻数仞俎豆接羣贤警跸銮舆降威仪玉步䖍百王尊莫尚九顿礼无前鲁殿施宸幄奎文肃讲筵翼经双夹毂辟异独乗权抚桧文仍在披图貌俨然何来云焕栋知是笔如椽邹鲁连山近颜曽列坐先景行光后裔钦命永承干大野初回辂深宫更丽篇碑当霄汉上气入斗牛边圣嗣开𢎞馆羣才彚广渊臣邻叨侍从词赋迈甘泉统向中天接文从坠地传作君师亦备王道颂平平圣驾临幸阙里恭颂二十韵翁叔元闻麟绂玉书之瑞徳毓水精龙文金检之符道髙山岳鲁都遗殿绣柱云楣泗上灵祠朱榱碧瓦汉元帝褒成之诏邑八百家宋太祖展享之文门十六㦸雕篹玉豆自古攸崇竹管匏笙于今为烈我皇上通干象之灵协坤舆之徳诞膺景命际㑹昌期七政既调罗九賔之玉帛百神允洽舞六代之咸韶理苍璧以告成功肃碧坛而䖍荐祀于时详征月令博採明堂用循甲子之期翠舆东狩方値仲冬之月玉琯南浮驻万乗之旌门裁九华之帐殿爰修秬鬯是致苾芬五衢入不壤之宫光余丹瓮两观抚重生之桧隂满璧池乃命乐官按钧天之奏舞干籥之仪金砌鳯箫间朱丝之疏越铜槃龙羃陈翠俎之馨香讲艺霞帷扪碑藓径寒烟射囿旧井犹存墓草书堂故台不废擘花牋之綵赋赐文绮之锦裘丹诏一封户邀蠲税緑绨万巻家承赐书遂使昌平亭下山花拂香辇之傍安乐里中林草映春旗之上诣孔阡而酾酒识藏珠埋玉之乡祠周庙而陈词过巢鳯栖鸾之阁滥名词翰备位辟雍覩盛事于文明蠡筳窃愧拟小言而弇陋梗概微陈海内承平日神京扼建瓴山河钟瑞气珪玉协英灵礼乐昭三代文章炳六经干符膺大位皇极系明廷释菜歌修徳销戈识缓刑芙蓉通月殿翡翠敞云屏玉诏颁巡狩金舆出禁庭千门仙仗动万骑綵斿停画扇装珠彩香鞯饰翠翎文裘轻雪犯锦褎晓烟零瑶策探遗箧雕轮过野垧碧霞明月岭白草绣江亭孔窦灵祠迥防山古树㝠甍标承紫闼榱桷隠朱櫺龙勺涵椒液雷尊閟桂醽牲牢慿致享黍稷荐维馨烟折荒碑緑苔延古甃青缁帷瞻气象绣衮睹仪型宸藻蒐东壁天书降北溟四门惊妙笔翰墨动微星幸阙里赋髙士竒隆古之世作君作师理同事一三代以还君师之统分矣夫祖述尧舜宪章文武圣人之学本师帝王贵贵贤贤彼此迭尚君师之理何尝不同条共贯哉汉自髙祖迨于建武永平元和延光之世唐则干封开元宋则大中祥符皆降万乗之尊折节韦布议者谓或俭于徳或歉于时元明遣官祭告修举具文而已上以底定之余缉熈勤学诗书之泽蒸于穹壤乃复躬祀阙里昭兹隆轨今古希遘儒生幸焉以陋劣珥笔从六辔之后获观盛典使阙而不书无以昭我皇上右文之治滋媿矣爰拜手稽首而作赋曰嵗纪阏逢月临黄钟三辰协极四野告丰劳农息力索蜡报功暄将回乎春谷霜不杀乎寒丛天子既飞斾于江淮之表旋轸于济河之封顾瞻鲁邑睪然其宫伊素王之旧宅接青帝之崇墉森亘峙兮南北错相瞰兮西东爰乃翥翠鳯翼苍龙遵脩陆景遐踪络绎乎其奔㑹者若趋跄之亚亚疾徐乎其进止者若俎豆之雍雍匪探竒于岣嵝类问道于崆峒时则风伯敛飇雨师收霢碧藓承轮丹枫䕃轭日华于林霞绮于陌天地为之而澄宇山川因之而绚色折冲佽飞之旅执殳而荷戈出警入跸之臣吟鞭而颂䇿罼䍐遥舒箫笳竞集目泝兮洙泗之灵源心游兮金丝之奥室褒成之后夹画辀以拱立四氏之徒罗芳径以通籍结羽葆兮开重闉导鸣鸾兮入圣域陋叔孙之礼仪嗤诸儒之故实启帐殿以斋居进行帷而旰食于是乎筹人戒旦裘人视明祝人洁币宰人刑牲苾芬兮秬鬯匡敕兮粢盛将车服兮在望即履絇兮毕呈焜煌兮碧甃灼烁乎朱楹蔼蔼乎三桧之植赫赫乎七璧之铭厯阶而进焉矩步而行焉盥洗以致乃敬焉释奠以告乃成焉其礼器则有山雷象勺笾实铏羮合萧扬燎髣髴兮神明其乐舞则有朱干玉戚鼖鼓匏笙登歌间咏洋溢兮韶英上乃纾睿虑之干干湛宸容之穆穆九流仰镜万古钦躅银钩铁画掲藻彩于日星珠牓璇题耸嶒于寥廓交忩之楹雾争霏对霤之檐晖欲落肃寝周廊重栌鬬桷仰兮如翚俯兮若啄昼徐徐兮杏坛夕暧暧兮松幄回二气之惨舒驻千年之晦朔言憩乎诗礼之堂载升乎奎文之阁几策并陈絃诵可作莫不开龙颜之一霁叹鳯徳之犹昨既徘徊以容与复诹谋而询度迨于缓琴辔回玉轸坐讲堂聨庶尹念儒林之繁㑹矧圣里之标准诏子弟以修鼔箧之仪俨胶庠而播遒铎之警韦编并启壁书无隠阐大义兮方昭续微言兮未冺琅琅兮天语若钟镛之初叩亹亹兮经生若函丈之羣请周旋中规进退惟谨若夫峄山之傍尼山之畛望五老之峰而回车访坤灵之洞而结靷或起或伏或逺或近抚徃蹟以流连觌遗徽于梦寝于是乎出自北门瞻彼中林想衣冠于马鬛之道数封植于兔沟之浔岱彻壤以培其厚海飞沫以环其深气阡阡而奕奕景郁郁而沈沈其石则有龟趺距丈麟碣摩寻翁仲秉笏华表栖禽其木则有文楷攅绣苍柏接隂欃檀布㦸枌柞抽簮缭樊垣以为卫戒採拾而靡侵荆不芟兮自剪草皆茁兮成琛恍精诚之有格式慿眺之常钦伊神符而道合斯豁目而畅心是日也巽风匝地解泽弥天屯膏勿壅涣号勤宣既省耕而省敛亦议恤而议蠲帝王之辙迥矣圣人之泽存焉爰及苗裔世守土田户复于籍丁免于㕓揽謡俗兮周知乎疾苦厯郡县兮弗改乎贸迁悬寛租于令甲戒索赋于穷堧更乃收白虎之幡树金鸡之竿振鹓鹭之武腾苍赤之欢照耀兮广轮之曦旭霑濡兮率土之垓埏荡荡乎徳乃至巍巍乎功始全粤稽一元肇分三才爰立上下定位尊卑别秩惟驭世之𢎞纲与觉民之懿蹟理并符乎帱载数相嬗乎翕辟缅古皇图咸崇儒术或创绪于兵戈或䝉安于宗祏或希心于汰侈或邀誉于润色纵陟降之在庭未炳蔚乎史册伊昭代之授箓兮踵禹范与羲画惟我皇之凝祉兮絜尧樽与舜瑟综性道而焕文章兮建君师之极则扈从驾幸孔林恭纪百韵髙士竒礼乐雍容日车书顺应年两仪辉碧落万纬聚珠躔治洽苞符启心勤警跸宣燔柴青帝右释菜素王前遣祀嗤曩代加封陋徃编罇卣牺象设簨簴鼓钟悬念典多𢎞奖斋诚更洁蠲回镳辞桧殿结轸度松阡罄折诸儒凛趋跄庶尹䖍圭门纡锦辔石表拂华旃境迥神爰宅功髙报迺专絪緼元气毓翕辟太和全灌木千章䕃穹碑百氏镌迢迢循寳埒肃肃缭周堧陟降方颙若低囬倍僾然峰峦交体势水泽互盘旋野向奎娄指山看凫峄连面离文炳蔚吞巽脉纒绵虹影迎洙跨云冈拥泗眠羣灵咸萃矣至道永藏焉异兆留黄玉新禋郁紫烟虫鱼蟠篆古剑笏卓趺坚翠密层霄翳苍深老干蜷探蓍占大易扪楷忆名贤坛位星辰灿阶基雨露鲜荆榛从不扰禽鸟亦知迁四顾规模豁千秋统绪延思堂开别寝射圃望遥㕓观以诛奸葺衢因殡母传蜿蜒环旧蹟森错接重枅垄畔班昭穆垣端列后先墓庐茅尚覆享室燎长燃带砺传家乆丝纶钖祉骈瞻崇逾衮冕抚玩及桮桊况値温初转欣逢景最妍晴霞笼瑞辇细霭簇仙軿地籁参差𤼵天香缥缈聨谨恭生近卫俨恪逮中涓鳯徳寰区外龙颜咫尺边精微原合撰造化偶分权慕想宸襟切褒扬睿照渊圣踪常皜皜王道适平平广运祯祥集洪钧品类甄殊疆通羽籥薄海静戈鋋动植皆繁畅隂阳少伏愆三才民纪立五教学宫诠喜遘鸾声哕俄停鹤盖圆横经喧曳踵负耒竞摩肩劝激増缝掖光荣被缦絃雷欢童叟沸雀舞巷涂塡粤昔供芹藻尝闻执豆笾隆称虽屡进故事但相延汉创陈牢制唐余荐醴筵宋亭苔已蚀元碣草徒芊曲阜云慿轼遗墟㡬控鞭真邀恩数渥独识眷怀偏肇迹原邹鲁垂型亘幅员殷宗存纉述姬辙挽迍邅吾党谁能賛斯人讵忍捐揽绥遵率土振铎引䝉泉笃信删修敏询疑应对便微词明赏罚善诱取狂獧浩瀚沧瀛际巍峩泰岱颠䕶呵侔社稷悠乆并坤干慨自淳风邈滋为杂説穿老庄谈未息杨墨焰随煎寂灭求迦叶清虚访偓佺纷歧争欲胜习俗苦难悛正谊于今掲頺流一旦湔仰鑚劳寤寐矜式徧垓埏小子居蓬荜髫龄託椠铅考衷言寡要穷理虑空硏畧陟笙簧苑麤耘笔砚田审观墙甚短甘守户终键志本箪瓢乐情兼钓弋牵衣冠何朴鄙揖让每拘挛且谓南栖越安期北走燕纎鳞才溯泳驽足遽腾骞受禄懐新秩凝绅改旧氊成均曽肄业讲幄又堂铨午给池头鲙宵擎禁里莲珥彤当绣柱繙帙待花甎浅测慙操蠡庸才逊选钱漫摹壶汁字时擘衍波笺窃叹身縻爵良由士佩瓀服膺惓几席秉训比韦絃既夹双螭案还陪八骏鞯轮蹄偕络绎䍐罼覩飘翩河济银鬉骑江淮画鹢船猗欤林庙迩暂此去来遄徙倚临城阙踟蹰眺桷梴飞轩楹赫赫邃宇谷谸谸器得稽彛鼎铭犹记粥饘附尘奚啻壤归壑颇如川遇主兹堪幸亲师宿有缘懦顽希就准愚贱敢㤀筌彩仗寒郊绚璇题杰构搴洵哉敦诵法非直寄游畋语似依梁翼鸣同抱树蝉未工虞监句差拟李丞篇圣驾幸阙里颂曹禾皇帝御极之二十有三年泰阶既平八风时协徳洋恩溥休气翔洽羣臣推数上元甲子以为贞符运㑹苞维叶契允宜封峦勒成传示无极皇帝谦让稽虞典巡狩礼循省风俗与兆民相见以冬十一月臻乎泰山礼成清问下民及于江淮蠲逋赐复靡隠弗烛老稚嵩唿声辚天地先是命礼臣定幸鲁仪制既上复筹度于圣心典礼加隆轨物具备于是纡山谷厯险阻过周元公庙命亲藩特祀抵阙里致斋帐殿瞻谒宫墙恭行九拜礼乐舞毕陈奠献加敬是日也日转一阳星聨五纬黄云如幕荣光烛天皇帝御讲堂进四氏子弟説经于庭管絃钟鼔依然见杏坛当日之风遂命复孔氏田租赐诸弟子爵赉予有差圣情优渥复洒宸翰悬书殿楣着桧赋留九斿曲盖为车服礼器之光荣既乃诣孔林酾酒隧道徘徊仰止不忍去焉闻道开于天传于帝王必圣人而在天子位者以心法相授受故道统所归即治统所归三代以后皇纲中絶笃生圣人穷不得位阐微言继絶学集先圣之大成以开后圣盖遥遥三千余嵗始遇我皇上乗玉衡握金镜履中蹈和优入圣域孜孜典学黙契心传接古帝之道统开中天之至治原本承先启后之功不胜重道尊师之念敷天之下同然一辞颂我圣主圣不自圣绍宗渊源文教之讫亦克与永自昔帝王有事泰山因而幸鲁其心未必与先圣亲切相承礼仪疎阔名焉而已从未有精意绸缪情文笃摰如我皇上者也洵乎迈汾水之游轶崆峒之驾皇建有极为亿世作则者也幸际休明职慙文学窃不自揆爰献颂曰天眷皇徳肇启隆平有蛮勿共距阳翘萌帝布圣武涤濯廓清川岳呈瑞河图器车堂陛肃穆雍容雅鱼婉婉赤子以涵以濡载稽典礼乃驾八驺省耕省敛一豫一游臻乎泰山对天之休绳检踰侈七十二君帝为民出夐古畴伦惟虞暨周以时四巡朱绂麟角吐书鄹乡长夜有耀毓我素王郁葱山林轮奂构堂天子至尊降拜其师帝敬在徳羮墙觌之陋彼汉宋夸大史辞经自壁显壁以铭昭一揆同符旷世是遭圣以绍圣音徽匪遥元公经纬洙泗折衷庙貌赫观甫柏徕松徧秩羣儒赐书褒崇懿兹盛典振古未逢民有懿秉士有范模天子于迈流泽则那徳化顺成扶观载途君举则书后世之则道扇八区化被四极万有千嵗永言无斁上幸阙里记许三礼康熈二十有三年甲子遇易之干溯轩黄制干支前盖厯九百六十年者五之终六之始也子舆氏所谓千嵗日至十五厯元求可坐致者盖实指是考唐开元十二年干甲子至二十七年为先师封王之始从西牖正南面位迄今康熈二十六年建表先师碑亦九百六十余年非偶然也又考干道壬辰宋先贤朱熹倣圣经作纲目年计今嵗在丁卯殆五百嵗有竒御书学逹性天匾额于宋六贤周张二程邵朱书院亦儒学明晦之一騐也天生圣人应运而起使吾道昌明在此时矣读碑文首曰道原于天𢎞之者圣上自伏羲一画虞廷一中孔门一贯皆不出此二言夫原天之心者何好生是也好生仁也先师上承羲尭下与颜曽诸贤终日讲求无非此志此物且指明万世儒者曰存诚曰主敬曰穷理曰致知以至尊徳性也道问学也又源头在是道岸亦在是岂非四千年所未𤼵之㫖尽开明于今耶况作君作师其道无两我皇上以天有四府圣有四府之训昭示诸臣乃知賛删作定六经者上备元亨利贞之天徳中集皇帝王霸之治统下苞生长收藏天下万世之民物又不止以易书诗春秋礼乐六经法天而已也所以俎豆亿万斯年未艾者至今日愈着总之我皇上之尊圣也旌贤也崇儒也皆所以明道于前古后今也九百六十年甲子又干之际㑹天道于此再中圣学于此重光幸鲁一举其所关岂浅鲜哉未得侍扈从之班与珥笔诸臣载飏盛事惟考运㑹适符之数而记之若此圣驾幸阙里恭颂八十韵王掞周室兵初衅虞阶羽正麾武功宣赫濯文治洽恬熈清问宸游豫虚懐圣徳撝云亭非旧典洙泗整隆仪省敛推㤙日燔柴肆觐时东行勤访道北面切尊师鲁甸郊原古尼山述作垂宫墙犹俨在仰止岂阿私爰指奎娄野言遵济汶涯五云依剑佩七曜傍旌旗沂水苍骊转防山翠辇移堵墙扶耄耋就日有童儿扈跸雄虹绕迎鸾绣绂驰天香生旭采地籁息轻飔阙里初承幸斯文实在兹羮墙心夙契宗庙美今窥典礼因时重趋承为道卑尊严劳衮冕肃穆拜坛墀御酒闻陈藻天衣见摄齐山河亲准角尧禹觌须眉门想麟书吐庭懐鲤训贻登堂俨诗礼入室恍金丝鼓箧章缝列谈经讲席施班聨围虎豹黼座设臯比几砚云文拭韦编竹素披仪容瞻道子车服问钟离琴磬仍歌咏尊罍旧戏嬉两朝存琖斚六代备咸池漆简虫鱼误丹书䜟纬疑临观深向徃每事费诹谘删述絃歌地烝尝俎豆祠桧身文甃矗杏干石坛攲缅想春风舞摩挲手泽遗下垂无复叶左纽尚余枝矍相循遗圃灵光指故基髙门森嶻旧井碧涟漪蓊郁佳城近苍茫后土治鸟禽翔羽葆荆棘避华轙展谒重铺绣馨香更埒巵地灵钟异木幽賛挺神蓍结构曩贤慕跻攀昔代思跸亭花寂厯辇路草葳蕤白石埋秦冢苍苔蚀汉碑停与还缱绻驻马重嗟咨揽蹟登临胜懐风倚眺迟茆芹还戾止小大毕追随曲盖分仙仗朱絃进讲帷皇情忻款洽御墨洒淋漓四韵藏元气千言𤼵衆词留传方雅颂什袭比宗彞宠赉惊稠叠殊恩迈等差土田宗子钖貂锦上公宜讲义宣𢎞正光荣过孔僖弹冠何绰约结绶并逶迤赐复优仁里蠲租助洁粢汪波均四氏异数及诸姬更许贞珉勒兼承睿藻摛殷盘支可削史籕拙堪嗤琢玉苍崖古摐金紫殿竒负来知赑屃捧至必虬螭木铎声逾振秋阳景未萎龙章方日焕鳯徳讵云衰陋矣巡瑶水荒哉访具茨苞符逢泰运元㑹叶昌期周孔心源接羲轩道法追薪传无熄火铁引恰归磁先后应同揆尊行即见知三千开礼乐十六绍微危河海流方永髙深徳正裨一中惟大寳半部是元龟堂奥今真到籓篱岂暂闚干封修执弭建武避交绥长夜浑如旦中天共仰曦微言増皜皜至治益丕丕仁义腴生色诗书味浃肌名家祛杂霸异学杜淫诐望斗光弥灿占兵气益隳驾车闲騄駬脱剑散熊罴未得随彲仗徒然握兔锥右文歌盛事载笔效陈诗圣驾幸鲁恭纪十首李柟皇帝御极之二十三年海宇清晏雨旸时若文徳覃敷声教四讫于是勤法驾幸鲁郊祀先师孔子再移跸展墓亲洒宸翰勒碑颜额制桧赋及诗以垂训来兹传示无极赐东野之爵卹先儒之裔下至陪祀诸臣无不仰沾圣泽异数隆文具载盛典职忝词苑伏见皇帝崇儒重道稽古好文书契未有宜作为歌诗导扬美善不敢以浅陋不文为辞谨胪叙前事撰五言诗十章以窃附于虞书赓载歌之义其词曰明伦三代重视学百王同㡬见移仙仗亲来祀鲁宫雍雍瞻拜肃穆穆悃诚通辇路歌声彻今皇礼数崇其二九仪方告备展墓复停銮文楷干霄直长松倚壑寒风来听丝竹日落想衣冠曲盖留恩宠从今重礼官其三铭功还勒石赑屃讲堂前御笔蛟彲舞髙文日月悬硬黄存楷法飞白见眞传十字延陵碣辉光相后先其四髙楣亲署额挥洒动干坤一覩天章丽羣知师表尊寒光凝璧沼壮采眩桥门万世仪型立微言更讨论其五老桧耸千尺当时手自栽经寒不改操厯乆见竒材圣道真如此王言实大哉良辰披巻读云汉互昭回其六至圣羮墙见题诗志景行微言探玉简条理应金声㳺夏何由賛臯䕫孰敢赓宁惟风雅事五字得长城其七官礼元公定贻谋百代遵明堂图自在东野泽将湮天子思功徳书生列缙绅鲁原夸父老重见绣裳新其八一中遥授受异代见传心统系存濂洛危微自古今守先家学逺启后国恩深四姓齐肩日长听絃诵音其九升堂羣执事拜舞觐天容奠斚两行肃循墙三命恭何当颁爵赏取次到章缝济济欣相告新沾雨露浓其十学并尼山峙恩随泗水流非成书一代何以法千秋艺苑传歌咏儒林备纂修兴朝典礼在什袭俨共球圣驾幸阙里颂胡㑹恩闻徳艺之宗均为乐祖道法之萃彚于素王百辟借其师资二仪耀其符采是以昌平诞降瑞应端门曲阜既迁名仍鄹里城北藏经之壁序立钟镛泗濵卧斧之封坛存瓴甓鸿号频加于累代隆文有待于圣朝我皇上干徳时乗泰符恭叶灵台偃伯武库韬戈西序东胶夙闻宪乞名山显位亟望升中顾乃典陋金泥文芟玉简嵗维星纪律转黄钟既辑瑞以陈风聿省方而正俗驻銮舆于兖土罗法从于孔林用修释奠之仪丕振右文之治舞陈八佾缀兆咸齐乐奏三终俎殽毕备祼将展恪肃拜加崇于是临丝竹之堂进褒成之裔绎微言于鲁论阐奥㫖于羲爻周览茔林徘徊庙寝象环綦组俨觌衣冠文桧灵蓍如亲手泽宸章遄洒奎画旋昭鸾轩鳯翥之炜煌玉振金声之条理固已光悬日月色映球图矣若乃上公紫绮之颁荣分藻火四氏清华之秩宠溢簮裾由兹扫辟榛芜宏开圣域昭回云汉屹峙丰碑沛蠲租置户之仁举卫道崇儒之事此皆皇上心源独契先后同符统绪相承古今特立之盛轨也弇鄙备职禁林敬播颂声以昭旷典颂曰惟皇受命艺极陈常武功用戢文徳乃彰纳民轨物养士胶庠覃我圣化敷我王章广厉学宫以𢎞儒术六经煌煌功归删述是集大成教思洋溢帝曰钦哉奉兹表帅爰修肆觐驾言徂东乐御徳车肃肃雍雍百尔执事莫不率从宫墙峩峩孔子旧宅有郁者茔徕松甫柏礼器犹存儒风大辟天歩式临揽厥胜只载拜展谒必恭敬只洋洋圣泽惟游泳只升堂入室美莫罄只豆豋在列金石在悬仪型载仰有纵自天侑以玉爵肄以朱絃两楹既奠式礼莫愆迺陟讲堂讲堂翼翼迺周宫庭宫庭殖殖迺汲甘泉迺抚嘉植草木向荣山川润色有斐天章藻耀髙翔有辉寳翰金薤琳琅为典为则于羮于墙钦兹道徳世祀弥长迺官圣孙迺録贤系载弁俅俅以绳以继羽葆缤纷以光庙祭文绮丰貂以钖哲嗣廓圣之绪惟帝之功鉅典昌明阙里之宫皇哉湛恩昭哉礼容尼山大宗永绍厥封前有周公后有孟子并勒碑铭以绥仰止帝纮皇纲载扬休美于万斯年垂光信史圣驾临幸阙里恭纪周清原我皇秉至徳时泰玉阶平川岳徧懐柔民思歌被声肃肃宵驾动凛凛天气清青霞杂桂旗朱轩耀金城冠珮相追随驾言逺阻征崇山郁嵯峨礼登伫睿情其二岱山饶灵异天路安可穷白云随玉趾皓月鉴丹宫晨䇿寻絶壁平明登云峰下临千仞谷仰聆大壑灇兼烛八纮内托慕九霄中万象咸光昭玉宇来清风其三日观临东溟髙盼渺四海襟带尽巖峦崇云临岸骇碑版谁闻传苕苕厯千载㸃翰咏新赏上天垂光彩迢递起朱楼天子命上宰扬銮戾行宫翠山方霭霭其四钦圣若旦暮言论准宣尼回轩驻轻盖嘉树下成蹊丛林森如束樛枝耸复低徘徊墟墓间颜闵相与期肃肃广殿隂济济映光仪徳礼既普洽命驾起旋归圣驾幸阙里颂彭定求闻作君兼统于作师道法实该夫治法微言删述功在六经大义昭垂理归一贯洙泗开百王之范春秋立万世之宗我皇上丹扆凝神细旃味道履仁蹈义优游纯粹之林尽性达天函藴精微之府固已渊衷夙契至徳宏昭矣兹値海㝢之昇平当璇宫之清燕时巡方举望秩初修瞻鲁甸以来游访孔庭而莅止登山观海式亲俎豆之容入室升堂益慰羮墙之慕礼加崇于先圣恩徧及于后昆懿典备焉休风尚矣爰征载籍代有成规建武停銮迄贻讥于谶纬祥符驻辇终获诮于天书展谒虽隆阐扬未覩惟我皇上折衷礼乐制备宪章游览图畴功兼述作稽古却东封之典尊师修北面之仪心法相承直绍源流于千载音容如觏俨亲授受于一堂则傚维殷步趋㒺间所谓臻其阃奥且以证厥津梁也矧复抉天章之丽扬宸翰之辉凡属殊荣尤称仅事从此定百家之轨辙道炳中天扩九有之风声化成率土允矣斯文之庆诚哉大道之光弇陋小儒遭逢斯盛识同窥管何能仰赞髙深职在濡毫窃效咏歌化泽乃拜手稽首而作颂曰景厯贞元㑹乘舆到杏坛省方先海甸返斾自江干统接尼山武源寻泗水澜麟郊屯羽骑鹭序整缨鞶驻跸亭凝紫缭垣旭绘丹晴沙荆避路宻䕃桧凌寒吐玉留朱绂摐金降翠銮奎门迎剑珮享殿集衣冠望气祥云拥升馨瑞露漙牲牢踰汉祀纁币肃祠官铎拟周雝振丝听鲁壁弹表章师道重妥侑帝心安逺轶崆峒驾真同岱岳观摛词抒睿藻叶律和猗兰翰采霏琼贝文漪簇绮纨行间疑舞鳯笔底讶回鸾华盖膺殊钖神斿喜共看传纶天宠渥赐爵主恩寛盛典青编纪穹碑緑字刋司俎豆歌诵托毫端幸鲁颂励杜讷康熈甲子冬十一月皇帝命法驾诣阙里释奠先师礼肃九拜甚旷典也既进弟子员讲书毕徧观车服礼器抚嘉植閲丰碑忾然遐慕弥切景行爰御书牓额作赋咏诗奎画天章之盛振古如兹洵为剏见云汉昭回庙堂増重已复谒林展拜游览乆之乃撤仗前曲柄繖留于庙庭赐赉圣裔以下章服币帛有差进讲者二人授以官异数深恩皆徃代所未有是举也不惟东鲁之父老诸生欢声雷动凡在列羣工薄海横经之士仰见圣天子笃学右文崇儒重道如此其懃拳恳挚也相率感奋濯磨蒸蒸向风而宣圣之统绪更极昌明已宁秪典礼炜煌昭垂奕世哉敬拜手稽首而作颂曰羲画肇开𢎞宣至道厯禩哲人执贞藴寳王迹晦明㡬委蔓草崛起尼山澜回既倒彞训修明功逾轩昊燄虐嬴秦簧鼔佛老诗书之堂鼓钟孰考在昔谊辟间枉鸾旌信道未笃秪循其名洪维至圣首出立极天钖亶聪古训是式亹亹就将干行不息洞彻性天阐扬精一寤寐儒宗俨临鲁邑祭菜升歌心仪至徳宸翰充庭辉炳星日圜桥骏奔湛恩洋溢洙泗増流杏坛起色缅维隆古以君作师厥统既分我皇一之外王内圣包举𢎞规登三咸五参賛两仪遥遥百世文其在兹载笔恭纪昌时圣驾幸阙里颂张廷瓉闻在天垂曜三垣聨奎壁之辉惟圣崇文百代衍畴图之绪道法即为治法原合政教以同条传政实本传心亦统君师而并建粤若鸿荒肇厯羲轩初启文明侧陋凝符尧舜先传精一典章象数烂云汉于穹苍礼乐车书播风声于时夏迨幽平而降五霸之世如冬自孔子笃生万古之天不夜文谟武烈纳户牖以同归帝徳王功入甄陶而共贯譬彼流分四渎朝宗滙沧海之波曜走双丸悬象丽中天之景斯文大矣备道𢎞焉是以三千弟子仰泗水而倾心厯代帝王望尼山而展祀太牢特享汉功成逐鹿之年王爵加封唐运启跃龙之日巍峩衮冕竟同帝座之衣冠峻极庭轩恍若天家之陛阙元音备六代之乐北面修再拜之文自古已然于今为烈钦惟我皇上超轩轶昊咸五登三秉聪明首出之资弥勤宵旰当人文化成之日益事诗书玉几横经璀璨列丙丁之部瑶轩侧席琳琅光甲乙之科祥烟深䕶西崑丽景常依东壁听紫禁漏声未歇已见垂衣盼绮疏月影全移犹催传烛厥中允执渊源上接唐虞大义精探图数直窥河洛三纲八目揽修齐治平之全功两地参天包易简清宁之元化用能握干纲而造物宇内咸春秉离照以膺图域中无外风雷应候日月升华泽马飞镳山舆结辙仁声肆讫逺通蟠木之乡义问丕昭直达扶桑之域其稽古也如彼其成化也如此乃犹遐想儒宗缅懐先觉念彼尧封禹甸八荒皆天子之家况兹鲁境齐疆千里即圣人之宅孕星钤于东土钖麟绂于西郊车服图书瞻徳容之未逺琴尊钟鼔睹法物之常存赫灵爽于古今壁内犹闻丝竹萃氤氲于天地堦前不产蒿莱斯诚海宇之名区抑亦人伦之师表虽辟雍戾止已开京师首善之规然阙里亲承益溥四海同文之化矧观风问俗察吏省方採晳阳之旧歌晞荣光之新躅犹足使青圻赤县傍鸾驭以言情白叟黄童望龙颜而拜手岂非达聪明目一道同风者哉于是肆播徳音诞敷明诏解泽传来天上巽风降自云中陟巘降原振薄海懐柔之烈翕河乔岳慰敷天裒对之心乃以康熈甲子嵗秋九月二十四日丁亥六戎宵警七校晨罗银箭初收金鍐乃出雨师效职先清紫陌之尘天老呈祥直上觚稜之日飞苍螭而戒道环羽骑以扶辀毂转声腾走雷霆于地上旗开影直翔鸾鳯于天边晴郊宵敞帷宫暮山欲曙广野晨开帐殿寒谷生春闾阎为之聚观黎庶因而加额黄龙青雀临呉㑹以耀江干葆羽翠华登泰山而小天下飇飞电掣岳转川回望溟渤以长驱睇防隂而东指于十一月旬有七日戊寅至于曲阜致祭先师礼也尔时青羽司音初阳届节天开翠色结淑气以中停日耀彤精协神光而上烛揽风云之明瑟暖律如吹抚景物之澄鲜坚氷立散宗伯先详故实祠官预肃章程玉戚朱干逺移太常之乐舞山罍象勺祗修厯代之宗彞簮裾跄济于桥门鹓鹭趋承于广殿越翼日己卯鸡人始唱燎火争辉大辂旋移斋宫早降帝颜肃穆丽晨景以照华旒天表雍容曳清风而鸣苍玉握文履度如见当年鳯峙龙蹲不违咫尺牵牲賛祝严登降于三巡献帛陈樽肃威仪于九拜鼓协逢逢之节薪昭晳晳之辉扬登歌而响遏寒云凝肆夏而声飘碧落振钧天之雅奏符圣徳之大成煌煌乎僾僾乎与玉振金声酬答一堂之上珠庭日角授受千载之间矣既而礼交乐备列辟方腾跃以扬休席启筵开天子更传宣而讲义辇过奎文之阁裳垂诗礼之堂龙雯则焜燿瑶阶鸡舌则萦旋芝检鱼鳞在列灿黼黻于千官雁序西陈集冠裳于五氏探圣言之秘奥启沃攸资绍家学之源流对扬有本亲民明徳总王道之津梁天尊地卑湛六经之膏液精心阐述理晰毫芒正色敷陈声谐金石符昭素之讲干卦五位飞龙同頥正之进禹谟七旬舞羽涓埃罄竭欣邀天听之卑纶綍温文更荷王言之重勗哉多士稽古何荣勉矣羣工面墙其戒斯可谓下收葑菲广育菁莪尊师之道全崇文之事备矣于是周览广庭徧观古蹟架丹梯而插汉烂若神扶攅画栱以窥天巍如岳立华珰凝璧挂明月于崇朝宻网连珠缀奔星于长昼缁帷晨启恍闻四壁絃歌绛帐宵悬快覩两楹俎豆仪形莞尔俨泰山梁木之容列侍誾如备沂水春风之致斑剥光腾几上周鼎商彞璘珣影峙阶前唐碑汉篆槎枒古桧标铁干以无枝披拂高槐傍石峰而垂叶偃龙传熘响清洙水桥边圜玉裁基色映杏花坛上凡此徃蹟曩规之具在皆为宸游睿照之咸周更庆殊荣丕昭崇敬兔毫飞洒擅悬针倒薤之竒璇牓亲题备铁画银钩之势帝歌再作包大道于斯言天藻维彰壮长城于五字碑凌赑屃渺海岳之崇深字勒岣嵝掩日星之光耀撤龙斿以示敬曲茎成形留芝盖以明尊中黄表色虹梁悬处疑云影之将低藻井垂来若莲花之欲落以视彼开元挥翰栖栖发麟鳯之歌广顺回銮屑屑给金银之器岂不悬絶霄壤越度迳庭也哉若夫山川奔㑹栝柏苍深孔林匪遥松楸斯在遇从陋巷金舆徐动街衢出自北门仙斾平陵城闼指峰峦之曲互眺原野之扶舆叠嶂遥开枕岱宗于北络长襟逺映环沧海于东流式瞻幽宅千年致敬遗封三尺醪倾琥珀再陈林垧之尊褥籍氍毹又下墓门之拜昔年蓍楷逺从列国移来此日根荄亲荷九重摘下石马屹立若瞻天仗以长嘶翠草何知亦绕御衣而欲舞斯又荣生幽壤光照重泉者矣至于大泽汪洋隆恩优渥土田载钖永充享祀之粢盛国赋新蠲留作耕桑之储积増常员于博士庆流凡蒋之封沛异数于上公宠迈褒成之爵鹰扬武弁复置专官鸿渐诸生并参华选颁来缃帙扑芳馥于行间赐出丰貂满阳和于袖底绫分鹤顶堪嗤鲛室之绡锦织钿窠若散平陵之彩猗欤盛哉始稽入庙终逮回骖史不胜书美无弗备一十四君之释菜煇煌逺逊熈朝二千余载之传灯契合正逢今日十年史职两世词曹握简木天敢望䕫龙之武吹藜芸阁竟穷㳺夏之辞欲由是道以升堂不得其门而入室昌期幸际鉅典欣瞻虽曳珮垂绅未厠骏奔之列而窥天测海窃申雀跃之心珥笔懐慙染毫难已谨拜手稽首而献颂曰惟皇天授濬哲文明厚符地载健必干行万方作覩百度惟贞义林书圃礼耨仁耕席起金华筵罗锦帙法禹寳隂师汤铭日抉奥天根探微理窟朝斯夕斯罔或暇逸圣学弥广圣化弥神车书同轨天下归仁户牖八极管钥九垠悉内悉外欢和以賔时维甲子嵗功方毕逺驾六龙言遵广术纳贾陈诗协时正律云行雨施鲁邦驻跸驻跸维何昌平之乡凫绎峩峩洙泗汤汤帝曰钦哉夫子宫墙敢不祗肃蠲饎以将𤣥酒东陈芳薪西树嘉笾广豆和羮秬黍考我鲸钟伐我鼍鼓堂哉皇哉云门大武讲堂翼翼鸾声载临香浮铜鹤霞拥华簮瑶函秘笈孔传羲经敬抒一得仰賛髙深颂𤼵天章牓辉宸翰错落珠玑奔趋神腕虎卧龙跳镂琰镌琬焕乎大文卿云糺缦天光下济湛露上浮命官钖爵省赋轻繇圣裔圣胄后舞前讴欢唿稽颡无疆惟休于铄兹行风声洋溢琼检勿祈银绳讵饰吏不呵讥民无供亿艺极陈常品物咸秩旌回丹地令布彤墀迎阳履泰受福承禧于万斯年垂拱无为惟师惟帝惟帝惟师山东通志巻十一之八上山东通志卷十一之八下钦定四库全书山东通志巻十一之八下阙里志八圣驾幸鲁释奠先师礼成恭颂史䕫省方辑瑞圣心勤泰岱中天曙色分玉辇直追姚姒蹟金泥还陋汉唐文黄童白叟欣瞻日青屋朱旄俨拂云书轨大同琛賮至东巡盛事轶前闻其二旷代心源接素王时从洙泗洁烝尝降舆共识钦师礼备乐咸聆假庙章归徳门前停警跸昌平宅畔肃冠裳太牢一祀仪多阙圣主千秋俎豆光其三五氏雍容进讲初天颜喜近圣人居班行倾听还前席袍袖萦香为展书大学三官纲自挈系词数语易无余于今正道昌明日汉室圜桥定不如其四曩代传闻幸鲁仪曽颁祭器列鸡彝宸衷特寓尊师意御繖常留重道思函盖直超河雒外推崇真与圣神宜尚衣取次闻殊赉玉佩金鱼拜赤墀其五灌鬯精禋谒孔林铿锽四韵睿情深千秋道统羮墙接一代天章日月临丝竹古堂遗响在奎文髙阁异香侵摩挲左纽亲栽桧宛识当时述作心其六孔思周情并景行衮衣勲业迈阿衡当年礼乐同天子此日牲牢遣上卿访道崆峒齐徃辙登封梁父笑虚名滥厠蓬池侣珥笔无能颂圣明圣驾幸鲁恭颂许汝霖冠盖开王路奎娄接帝星巡游踰旧典封禅薄前型百代兴儒地千秋驻跸亭昇平夸盛事万乘为传经其二玉薤题璇牓风云自巻舒十行嗤汉札四字轶唐书桧入天章重租从手诏除百年惟父老辛苦望乘舆其三文鹤衔书早祥麟降玉迟后先传絶学缺畧创前规载肇周公祀重临孟子祠桥门观听在圣主即明师其四曲盖盘螭鳯长留御仗存礼优天子圣道在布衣尊地接长河脉天开泰岱门斯文同景运史册炳干坤驾幸阙里恭纪张廷枢海宇同文景运亨宸游顺动泰阶平千春品物瞻龙采四姓絃歌迓鳯鸣阙里香浮金殿肃桥门草似玉华清侍臣鹄立谈经处五色云中环珮声其二鳯辇翩翩洙水前六龙还驻杏坛边山花晓浥金茎露海日晴涵玉殿烟乐奏南薫和舜瑟礼行东岳纪尧年词臣躬际文明盛槖笔书成柱下编恭读幸鲁盛典古诗四章胡作梅义皇肇一画手为辟鸿䝉延縁三千载踆乌薄西穹水精兆麟绂文明日再中厯年又三千畧与上古同圣人今首出重仰华胥虹大化翔四表合符告成功陋彼七十二玉检芝泥封省方继肆巡临观尼山宫绛衣俨论道冠剑何从容展也先后圣元㑹长昭融其二赤符启金刀𤼵祥遇鲁祀説经阙里堂真人征白水奕代加钦崇青史流徽美虽复具威仪未尽谐典礼藐焉永嘉生改秩乃轻儗右文推圣朝泰运周复始萧云蔼天衢荣光浮地纪御极如尧龄临雍肃堦戺奕奕罗簮绅秩秩严簠簋琴书非亲承圣心犹未巳其三玺书颁尺一驾幸少昊墟望岱既升禋遂谒先圣居前驱勤七校不惜回銮纡哲嗣及贤裔仰拜天颜舒却辇进星门玉趾当庭趋上堂拜稽首广乐和笙竽奠币献瑶斚龙蹲来徐徐陈经演坟典列侍森鸿儒桥门耸观听芹藻皆敷腴五纬聚东壁累累合聨珠其四睪如堂斧封真气此焉聚鳯徳已潜藏龙身永腾翥竒植莫能名一一神灵䕶化工自回薄滋生非雨露黄屋天上来丰隆静王路遗蹟承谘询草木膺眷顾驻跸祥符年荣观祗文具东岱曜扶桑羣岳竞奔赴纶章冠天表河山奠寳祚传为万世经庶嫓方䇿布幸鲁颂陈元龙嵗当甲子㑹合贞元六㝢昇平八埏底定皇上睿周四海念切羣生迺于是嵗之冬肇举时巡之典燔柴肆觐名山増日观之辉省敛採风蔀屋散春台之泽恩膏斯普典礼用成法驾南还星旄北指厯奎娄之野近圣人之居皇上雅尚崇儒虚懐重道髙山俨在仰止维殷驾言徂东爰至于鲁鸾旂风动烟岚缭绕于绸杠羽盖香浮草木葳蕤于绣绂面洙负泗素王阐道之区鳯翥麟游先圣发祥之地越舍郊而斋宿始有事于质明入归徳之门閟宫伊迩瞻大成之庙灵殿岿然一人肃穆于天行百辟森环而星从礼隆释菜两楹供芹藻之馨乐奏迎神六合备宫悬之曲因师而屈修降拜于坛墀为道而恭摄衣裳于阶陛覩山河之异彩恍觌音容接尧禹之天姿如亲揖让于是过燕申之室登诗礼之堂剑佩凫趋章缝鳞次臯比独设具讲席之隆仪缃帙初陈𤼵韦编之大义遂乃传观旧迹厯览遗踪砚几斑稠车琴制古雷尊牺象纵横礼乐之藏漆简竹书隠约金丝之奏杏坛遗树曲栏空文甃之华桧植余根左纽作青铜之色观川波逝尚立空亭习射圃荒犹留故井天语谘询者屡矣皇情眷恋者乆之已而泝沂水之阳问昌平之墓鸟禽知敬望綵斾而髙飞荆棘避诃近雕轮而欲却树封四尺见堂斧之崇髙昭穆三坛表神灵之奠丽寻设裀而展谒更驻辇以徘徊寻先贤筑室之场惟扪古楷问昔后停车之地更读残碑遂乃旋辔郊原回銮上序天颜霁怿睿藻纷披四韵铿锵琢玉追金之句数行璀璨银钩铁画之书方夸宸翰之颁更荷殊恩之赐曲茎羽葆分仙仗于中阶文绮金貂贲温纶于甲第土田加钖租赋频蠲辟雍施帐而传经誉髦弹冠而结绶异数均沾乎四氏隆恩旁及于诸姬且也银牓髙悬御墨焕虬螭之彩贞珉载勒天章镌赑屃之文颉字龙盘羲图马负永作中天之旦弥増秋日之辉信其伟而夐乎盛矣粤稽史籍代有褒崇不乏美谈迄多遗议汉髙亲祀安事诗书光武驾临时崇䜟纬开元有诣宅之祭道举贻讥祥符留驻跸之亭天书获诮仪文备矣实效阙焉惟我皇上徇齐天纵不恃生知逊志敏求惟勤好古研索阐图畴之秘表章传述作之心圣学精矣琱戈初偃木铎弥宣返华靡于朴淳却登封而谦让操觚童子知斥异端挟册小儒能嗤杂霸圣治洽矣寤寐性天依晰仁义陶铸百王之礼乐绍接千圣之心源闻见相承后先同揆圣功懋矣而且日昃不遑望道未见钦圣枉七驺之驾隆师屈万乘之尊仰倣维殷觐宫墙而如遇步趋罔间接薪火以相传固已亲炙其精微岂特暂窥夫堂奥况复𤼵天葩之藻河洛逊其苞符扬奎壁之华星云资其糺缦尤足甄谟陶典驾古铄今洵开辟之鸿庥皇王之极轨也菰芦下走弇陋鄙儒忻盛典之遭逢光荣莫竝壮斯文之炳蔚统绪常新蠡测管窥窃自媿于濡毫之列衢歌户颂不敢后于含气之俦谨拜手稽首而献颂曰于皇我后建极用中文谟武烈景铄有融至治烝洽九域既同匪功是伐惟道斯崇其道维何生民之始列圣相承㡬希而已王风寖熄微言中圯天拯頺纲笃生夫子奎娄之精海岱之灵迺传一贯迺定六经身虽潜晦吾道则明皇王万世是宪是程帝念尼山精微之府企懐圣风表厥疆土洙泗一区灵光终古驾方东巡爰税于鲁防山匪髙诞圣则尊沂水匪深毓粹则神鸾旂淠淠玉车辚辚百辟咸从瞻望清尘閟宫巍峩天地同夀我皇至止言献其茆登降益䖍循墙而走岂曰为恭隆师惟厚隆礼惟何言登其堂诸生济济説经琅琅咨访遗蹟故府所藏有服有器有图有章爰有灵柯先圣所植摩挲文理缅懐手泽郁郁松楸陟彼林域神风肃然驻辇憩息典礼既崇恩膏斯被帝钖上公土田每每绣衣赤舄貂冠文绮洽我宗支遂及四氏倬彼云日敷藻自天煌煌谟训有光熊然既追既琢琬琰是镌屹立阶墄炳焕万年圣道明明长夜方旦我皇体之秋阳弥灿百家腾跃风雨散焕大义昭掲如濯江汉惟皇备道参贰两仪驾尧轶姒追轩蹑羲删述而后统在闻知此心此理黙契者微若火与薪相遇斯接若水与乳注投斯合入室僾然肸蠁如答端拜一堂后先合辙虽有象魏不如鼓钟虽有邮传不如徳风依仁蹈义四方景从教思用溥文治弥隆济水洋洋泰宇岳岳俎豆常馨宫墙俨若化协珠囊道隆木铎渐被奕禩颂声是作圣驾幸阙里赋黄梦麟恭惟皇上徳乗干曜仁秉地灵景丽祥云彩拂轩辕紫盖图开旦日音挥虞舜薰絃丕哉神圣之姿奥穷六籍允矣帝王之学道贯一中奠宝箓于清宁垂拱二十三载告成功于天地度越七十二家五玉时巡四灵应瑞肆登山而观海流峙合乎髙深洵玉振以金声条理集乎终始睠言东国郁彼尼山草木生辉绀碧偏迎雉扇关河壮色云霞故绕龙骖肃万姓之观瞻天颜有喜扬千秋之俎豆圣域维新窃闻鲁颂聿兴史克犹宣其懿晋雍大启王廙实逞其辞凡属侍从之臣率致媚兹之谊况以太平圣主驻警跸以锵锵一统兴朝济冠裳而穆穆皇于时迈民用见休帝庸作歌士知烝教湛恩毕被元气常调私自媿于臯歌无能掞藻或托言于李赋敢学抽思谨拜手稽首而献赋曰诞圣厯之当阳方甲子之乗令披舆图而建中旋斗杓以齐政泝河洛之渊源灼日月之衡镜山岳效其灵祥海波旭其澄映濮铅祝栗跨浮尔雅之编析支扶桑旅合山经之賮自生民来未有斯盛迺居髙而善下每谦尊而愈撝缤左图与右史载殷铭与周规拱黙思乎至道恭已正乎无为咨彼素王之位永维帝者之师麟文降于五老日角参夫二仪昼万古之长夜铸五百之昌期刋礼乐而垂榘敦诗书而指迷树四维于寰壤放百家之支离盼楹阶其未逺缅羮墙其在兹尔乃宣太常召典谒万骑从千官列建朱纛之襂纚莅翠华之峍屼南浮江渎而百谷朝宗东指云亭而羣山拱笏父老扶杖以聚观士民举手而加额望我后其来巡胥㑹同之有绎时则黄钟应律玉琯回阳龙旂电闪鳯辇云翔鞠陵清跸羲和丽光观澜泗水之澳考徳昌平之乡上公拥其鱼佩多士肃其鹓行纷此臣庶俨若堵墙霁天和其粹蔼焕衮衣而矞皇于是百司䖍衆典粹八簋舒芬四琏濯器牺象陈尊铏羮染翠牲牢协乎三牺郁鬯调于五齐天子斋宿行宫洁蠲睿志望櫺星而辇降陟奎文而趾贲熊罴朱虎踊跃以趋墀风牧常鸿济跄而奉币道从拾级智崇效天拜绌九旒礼卑法地声容选和崇牙设肄两阶干羽抑扬来鳯之仪九奏韶英振响钧天之制彩眉圩顶近即形容鳯峙龙蹲式承车笥貌同寝庙之观礼得郊丘之次上仪告彻甲帐停驺嵩唿绕幄扈从鸣球开讲筵之玉洁朗音节之虹流三纲总其条贯八卦理其刚柔直探珠于骊海真得窟于㝠仰宸聪之注听覃敷对之闳休天子曰都余其思沃圣真神游理轴乃令褒成侍从鲁生前躅旋发龙行纵舒天目周数仞之宫墙抚孤干之竒木文摹屡代之碑器检重茵之椟覩遗像之森严竚皇衷之邃穆趿寝殿之层阶莅大成之广屋赍宸翰兮辉煌展绨缃兮芬馥师表推尊琬琰蜚缛鳯腾日下翅艶左盘龙奋云衢鳞纹右蹙凌苍史而上㳺走钟王而下伏耸雕甍而壮观灿崇櫩而互瞩曲盖悬庭黄离映煜怳魏阙以争辉浑合宫其并矗尔乃玉墀回武賛殿遥临碣蟠螭而飞动文撰蚪以晶莹摩挲曳其奔电讨鉴明于曙星诹过庭之芳躅聆经壁之徽型疏璧水而枯润潄绮井以霞生天函光而欲笑云拥幄以如帡遂开寳轴特贲瑶琼𤼵宫商之逸响戛金石以成声制赋则卿云烂熳诗歌则寳鼎峥嵘光耀离竒驾轶禹谟尧典琳琅綵缋铺张周颂商铭信超今以迈古喜君拜而臣赓于是驾飞虬驰鸣翙㬢赫扬旌飞亷吹桧万姓云屯五陵星㑹洙水停轩墓门却盖端手率乎羣公馨毖䖍夫三酹顾楷木而辨羣芳掬氷台而占五泰荆芽自剪未劳张伯之除文草无彫不羡康成之带石仪森立邀清盼以留连文豹隠姿迎芳尘而叆叇尔乃朱毂辗鸿恩漫有号斯涣若露方漙解金貂之外润美粹腋之中单龙文焕其霞绮寳镪蔚其星寒既类族以畀宠复因材而钖鞶家有藏书之赐人沾复赋之寛五姓则齐暄冬日举邑则尽载春盘天子方顾瞻乎矍圃徘徊乎杏坛问石龛于五父记雉门于两观陟髙山兮仰止羡逝水兮潆澜特眷言于拭几曽不忍乎回銮懐至人之符梦思姬相之建官胪祀典兮申命绍承休兮履端盖惟先圣崛兴后王是则学开三堂训尽九国薪传诗礼之庭富有道徳之域是以㪺鬯凛于着存藻冕修其祗翼飨室闻乎宋仪守户传于汉式然或备物则常鲜质时绌则难举丰欣逢圣代祗直尧封正学崇乎四术鉅典盛乎三雍奕奕崆峒之驾雝雝在镐之钟指南之车兮絶徼金贝之译兮来重畴不列胶宫之子弟袭上庠之雍容尔惟师尹顺成海宇无事户登滋水之区物藴华胥之意稽古礼文恢皇圣制升灵台而望云开明堂而坐治听华封之三多巩皇图于万禩幸鲁颂张希良皇上御极之二十三年甲子冬际一元之昌期宇内乂安声教四讫海隅日出之表罔不朝重译效车书遣其子弟受学成均当是时文治烝烝声名黼黻之盛极史册所未有天子乃驾六龙巡省东土沈璧九河复禹旧迹告成岱宗所过饬长吏察风俗之贞淫民生之休戚布徳施惠颂声作焉尤念圣人百世之师生民以来孔子为盛予一人学其学心其心景行在望而未尝一造其里于典缺如爰勤銮辂瞻鲁邦而戾止焉是日也城郭欢迎山川开霁天文重丽地轴若回乃屈九五之尊降辇入门摄衣下拜乐舞备陈牢醴丰洁旋御讲堂命诸生鼓箧陈书解説大义圜桥观听纷若堵墙已而移跸圣林顾瞻松桧经石坛及昔贤筑室处僾如见闻于是特洒宸翰为万世师表四大字掲之殿楣继之以诗歌天章云篆巍然焕然礼成加赐孔氏五经博士二人恩赉有差越二年复御制孔庙碑文自为书礲西山之珉辇至杏坛下凡宣圣泉林遗蹟皆为碣以表之皇哉自古崇儒重道之典无以加矣惟书曰天佑下民作之君作之师大学之教自格物致知诚意正心修身而推之及于治国平天下内圣外王未有不出于一者也顾自昔帝王既已身兼君师之任矣犹不自满假隆重师儒以助流政教而且以风天下之人若崆峒之勤蒲衣之拜丹书之受洪范之访岂不焜耀史册所屈者在一身而所伸者在千秋万世哉后世不知此义故孔子虽圣而当时君公无能尊显之惟汉髙过鲁祀一太牢诏诸侯王卿相至郡先庙谒而后从政先儒以为汉氏四百年基业盖在于此晋唐以下祗循旧典虽文宣有加谥之册大成有追封之诏然未有如我皇上见圣之真味道之切𢎞文异数度越百王如斯举者夫由孔子而上以帝王为师君与师合者也由孔子而下以匹夫为师君与师分者也道统递沿而下其势必还天生我皇上以继二帝三王精一执中之统而合君师之大成夫岂偶然哉遭逢圣明虽雕朽莫賛而寸草有心谨拜手稽首而献颂曰太极絪緼道源始判圣圣相承同条共贯维姬既东蔓草斯叹不有尼山长夜孰旦删定賛修日星云汉位则人臣百王是冠峩峩阙里圣人所宫讲坛肃穆庙貌穹窿汉牢唐奠其典则崇遥遥间代志趣未同祀柱下宅拜河上公金人结梦瑶母厪躬学襍二氏有圣莫宗瞻尼望鲁畴来自东于烁我皇视道如咫尧羮舜墙左图右史藻斧六经清和万里尼山在心犹勤玉趾柴岱观河雷行风靡豹尾黏天龙旂拂水徂徕犹青凫峄乍紫孔思方兴鲁邦爰底五老迎銮二龙承㫖松桧忽春低枝借履降辇入门肃肃以止乐舞备陈牢醴尽侈俎列云雷尊排山垒穆穆商彞沈沈周锜济济冠裳环阶夹戺再拜升堂为道屈已还看两楹依依昔时壁启灵光堂隠金丝颜曾剑佩尧禹须眉麟书鸟瑞红杏缁帷瓮经汉𤼵砚载隋遗履灰犹焰桧干潜滋百灵奔凑莫不献竒里果何阙文实在兹毖祀既成讲堂爰御博士横经诸生展疏鹄立凫趋恭闻天语充宗夺气戴慿失据三千莫賛七十非助车服具陈礼器咸覩桥门隘观解颐张㰦皇心未已载瞻圣林跸亭缥缈辇路隂森钩衣鲜棘巢树无禽缅彼良木景兹髙岑石坛流憩想像益深治民垂教异代同心白兔起舞赤虹下临有楷自昔有庐至今鱼跃鸢飞皇心蚤契天葩所流遂成巨制猗兰生香龟山扫翳墨海更开飞白以继师表特崇永兹万世翥鳯翔鸾烟霏露缀从臣挢舌但有旁睨碧落髙标星辰拱卫煌煌懋典奕奕恩纶汉置百石宋赐出身以方今日夫岂其伦家宗濓洛人识关闽带经脱剑郁郁彬彬珠囊玉镜洛贝河鳞天不爱道地不藏珍登世三五绵厯亿春作颂实媿镂尘圣驾幸阙里颂徐元正皇帝御极之二十有三年甲子夀域遐开仁风丕畅民俗和乐农谷殷昌薄海内外罔不臣顺賔贽稽首来庭文徳渐被讫于遐迩巡乔由翕百神懐柔皇帝念至治休明衷乎圣道道统之盛生民迄今莫孔子若神京去曲阜千有余里缅维风教薫徳若邻必秩隆仪修殊典乃可以光四表而型百辟于时霜野获云稼登爰命銮辂𤼵自燕郊从官卫士后先肃伍龙旂鸟旟飞扬晻蔼山氓野叟咸得迎觐清光懽忭率舞于道既诣阙里皇帝将有事于庙堂望见櫺星门即下辇行衍圣公孔等伏地叩头云天子礼不当如是固请升辇不许遂步入大成殿瞻先师像容下拜行释奠礼笾豆静嘉罇酒㫖洁荐祼降登即事益䖍祀毕御诗礼堂命圣裔进讲称善赐官博士皇帝以圣道至大莫可名言敬题万世师表四字以垂永永亲洒宸翰银钩烂然又制五言诗书赐撤卤簿中御盖俾藏诸庙俨翼严尊厯代罕觏仍步出庙门外故有井汲水亲尝见羮墙也泮池欲涸命工疏之乐芹藻也旋驾更幸圣林祗拜如诣庙时维草则蓍惟木则楷离竒葱蒨抚之掇之留憩弥乆㑹周公裔孙东野援四氏例请加封爵制曰可皇帝于孔氏既崇其先厥后宜赉特赐衍圣公及博士裘各一袭诸子姪白金各五两尽复曲阜一嵗田租于是东鲁父老覩斯盛者莫不欣踊叹嗟佥称圣天子重道崇师推恩及物旷古未有此治与道偕隆君与师兼作盖非孔氏一家之私荣直邦家之庆而史册之光也不揣猥琐谨拜手稽首而系之颂曰于铄景运元㑹维新黄钟回律大辂东巡瞻言泰岱孕灵降神揭揭宣尼秉道师尊庙貌阙里星拱北辰止辇升堂睿容肃温至尊北面而拜哲人释奠有恪洁芼蘩苹旋题藻句皆探本眞圣克知圣匪直以文遂洒宸墨烂若星云诣谒林墓徒御骏奔灵蓍葳蕤古楷轮菌抚兹卉植手泽未湮崇祀𢎞泽延及后昆蠲租赐复式道推仁周鲁故国姬宗麟振予以世秩实创厥恩举其大者卓于千春士走相告幸遘休明圣作于上愚敢不承敷于四海至治烝烝式昭盛典万禩准绳圣驾幸阙里颂金徳嘉钦惟我皇上运启文思道隆濬哲禹畴羲画先后同符武烈文谟经纬共贯覆载所极云汉为章是以巡狩岱宗瞻言阙里六龙霭集霞葳蕤以建旂万象景从云缥缈而张盖賛牲采之班者濒海之域千里受鬯卣之赐者生民以来一人陟降肃雍金石丝竹之奏宫庭璀灿春秋易象之书忭舞杏坛济济簮缨之博士嵩唿阁道亭亭带砺之上公是日天宇融和皇情豫悦用羮墙二帝之心遥通祖述以范围百代之学遐契儒宗猗欤皇哉休兹盛矣昔汉髙过鲁祀以太牢唐帝崇儒加之王爵犹且焜燿简编传闻奕禩若乃放勲光被焕乎尧文六艺表章烂然鲁壁于斯为盛莫之与京恩叨侍从喜切瞻依典礼维新宫墙自古文在兹而未艾道厯乆而弥光増益髙深懋刚健粹精之学缉熈上理开荡平正直之途徽猷冠乎古今典则垂于天壤而珥笔固陋纪述未遑非所以昭盛美扬景风也谨拜手稽首而献颂曰皇帝御极徳洋化溥雨润日暄敷天率土东西朔南同文壹矩款关献琛重译致语车阗槐市肩摩石鼓帝坐明堂曰若稽古巡省方岳时迈东鲁巍巍岱宗漭沆歙吐钟祥毓灵洙泗之浒二仪絪緼三辰枢纽水精素王笃生亶厚唐虞夏商逺宗近守賛修删定除榛薙腐六经昭垂地维天柱业迈伊周道同尧禹秩秩庙庭恢恢坛宇銮辂式临隆仪肇举备汉牲牢兼唐佾舞肃肃雝雝登降拜俯大哉干元龙飞九五寤寐宫墙寅恭簋簠顾瞻左右彬彬廊庑铿锵融谐笙磬柷敔圣道中天日正当午鲁壁横经博士训诂眀目达聪翕受俯取如天覆露鸿鳞纎羽如地持载泽珠山瑀容若太仓罔遗区釜沛若洪河勿择溆浦四姓苗裔章缝珪组磅礴沾溉便蕃赉予尚方芝盖留廕庙户传示来兹共球共伍亹亹御制羲图范谱煌煌宸翰龙翔鳯翥垂诸金石闳亭鉅础日星照临海岳涵负皇帝圣神寰㝢安堵百神懐柔呈符贡祐湛恩汪濊诞被陵薮蠲所过租老嬉穉哺自古在昔属车行部刻玉河漘披图洛渚皇帝曰咨予临天下钦若昊天为生民主重道崇儒修文偃武冶铸八荒甄陶九有皇帝建极天钖纯嘏文明广运与天齐寿鲁钝备员艺圃槖笔陈诗敢告册府皇上驾幸阙里恭纪四首孙勷重道多传莅辟雍杏坛㡬见礼儒宗浮云凈现千山月深夜长鸣万石钟崇号仅闻唐代册丰碑徒纪汉时封今朝玉辇遥临处应看灵蓍吐锦丛其二万仞宫墙启秘扄宸仪肃穆拜中庭影摇碧落霓旌灿瑞满黄图桧树青玉韵五言歌鳯徳珠光四颗压鵞经欣瞻君道兼师道多士圜桥借宠灵其三释奠初成化泽长庭前草木徧含香风云环拱严天仗舄履星陈集讲堂资格不须询圣裔欢唿齐庆仰龙光卿云此日凝华盖五色氤氲覆苑墙其四岱岳名山奠大东昌平韦布配苍穹心周禹甸寰区小道问尼山迹象空才向天门凌碧汉旋来阙里肃髙风虚慙珥笔随文苑奏赋甘泉愧未工圣驾幸阙里恭颂查嗣韩皇帝万年治迈虞唐泰阶如砥端拱垂裳缅惟先师泽流无疆匪遐伊迩邹鲁之乡乃命巡狩来观庙堂乗舆晓出千里辉煌飞斿耀旭班剑凝霜岳川焕彩卉木依光既至阙里亲诣宫墙屈万乗尊盥荐躬将安安穆穆瞻拜肃庄爰敷圣藻遂丽宸章偃波垂露书轶苍皇工乃礲石卓立中央碑镌珉玟鳌负螭翔荣光烛天上贯文昌崇饰庙貌釦砌雕梁位置从祀济济庑廊寝林万树古桧苍苍抚兹槎枒赋就琳瑯祀典既毕乃坐玉床广布恩纶次第宣扬曰孔氏后世守烝尝秀畀官爵朴赉帛粻曰周元圣祠宇乆荒治法道法赖厥匡襄遣肃祀事祀事孔彰曰颜曽思入室珪璋赐爵赐复用俾弗㤀曰亚圣功嫓禹回狂赐文赐书齐至圣行曰宋诸儒周程朱张文林龟鑑道圃麟凰则笃其裔线续微茫盛礼既备寰宇告祥卿云蔼蔼甘露瀼瀼普天率土惊喜相望粤自元明前溯厯王亦或崇儒礼乐未遑亦云典学仅拾粃糠未有今日膏泽洋洋旷典殊数中外胥庆奕禩垂裕化浃遐方既付史臣铭之太常珥笔敬效赓飏圣驾幸鲁释奠先师礼成恭演连珠三十首张豫章驾幸阙里亲祀孔子庙林典礼尊隆亘古未有在廷诸臣咸奋毫以扬其盛事备员芸馆驽钝无能仰圣徳之髙深溯斯文之统绪欣逢盛烈拟纪灵符拜手稽首恭上演连珠三十首窃摅见闻所及蚯蚓微鸣不足以揄扬万一聊附盛典之末简云尔闻瑶枢黙握则应迹无穷金镜朗澄则晞光自化是以嵩宫緼瑟天地赖以清宁松栋垂裳尧舜由其笼跨闻綵苞肉角四灵非苑外之禽紫脱頳茎三秀乃池边之卉是以河清海晏不崇玳检之风璧合珠连坐享器车之瑞闻晷纬昭应嵗乃叶于上元川岳效贞史必推夫太乙是以虞编辑瑞跻泰岱以升中姬典宣风敞明堂而述职闻襄野载涂钩陈翼卫峒山考道风伯清尘是以荣光蔽天占翠华之南幸矞云沃日知玉辇之东巡闻斗玉征符麟角纒夫绣绂星钳吐耀鳯歌应于素王是以圣主乗干必举太牢之祀昌期合牒言登阙里之堂闻乐陈韶夏则珍羽来仪曲奏云和则灵祗自享是以钟镛在列岂乏宫架之悬佾舞有衣更挈辟雍之掌闻帷宫晓设法驾俨其乗龙帐殿宵张侯封洁其膳犊是以云旂莅止森象笏于灵苗绣衮恭迎荐桓圭于华毂闻学归有本故泉之进也必应科道贵日强故川之洩也无停注是以临流兴叹触逝者之灵机驻跸怡情述水哉于巨制闻循旧典者不能创千秋之举用师心者不能屈万乗之尊是以乐备三终或间书于前史礼䖍九拜则逈轶于常伦闻汪波浴月溯流必讨其源乔木参天蟠根乃蕃其叶惟阙里之岳降翳防山之𤼵祥是以大成秘殿方瞻旒衮之垂启圣灵祠即致粢盛之洁闻金华赐讲班伯宣论语之微崇政説书程颐阐庖牺之奥是以堂开诗礼俾苗裔以横经席敞金丝进章缝而论道闻圣道缉熈树法程于累叶儒门守礼传典训于先人是以萃五氏之衣冠期祗承于无斁揭片言于霄汉凛勅谕之维勤闻丹素陆离光映文翁之壁羮墙恍惚文镌李珽之碑是以觌行教之仪容如亲缥笔揭依神之帐幙俨拂缁帷闻日月之光非卿云不能黼黻干坤之大惟天汉可以昭回是以师表万年共仰银钩之灿灿榱题数仞永悬金牓之巍巍闻金袱银炉讵焕宫墙之彩绯罗香药宁増寝庙之辉是以撤华盖之九斿紫雾笼于夕殿耀中央之正色彤精贯于朝扉闻杏匝庄坛端木从游之地桧盘羲画宣尼手植之株是以柯拂红云晃翠绡而驻辇膏流铁树笼綵仗以停舆闻茫茫蝌蚪没汉氏之丹碑翳翳莓苔蔽唐家之緑字是以一经睿赏则旧蹟重光屡奉宸咨则流传弗替闻星辉东壁掌秘室之书林玉积西崑灿仙曹之册府是以删诗定礼彚复壁之遗经视典披图閲奎文而考古闻漆书竹简开礼囿之荒涂石墨谿藤作艺林之鸿寳是以八纮顿网摽籖帙以骈罗五位宗文启缥缃而幽讨闻鲤述二经行咏歌揖让之事鲋藏六籍奏丝簧琴瑟之音是以遗井汲流激清风于俯眺故居展席缅函丈以披襟闻逐鹿开基蔑覩摛文于汉帝伤麟致叹仅传掞藻于唐宗是以道冠昔王陈设两楹之豆徳侔上圣铺张数仞之墙闻泗源荡荡环圣域以扬波竒木苍苍拱佳章而送翠是以銮舆展谒前驱奔走于百神仙跸遥临俞骑喧阗于七萃闻林茔百尺常披异彩之花磴道千盘不长钩衣之草是以九重肃拜天香袭于衮衣百职陪班瑞霭凝于绣褓闻文楷千章耸危枝而偃盖灵蓍万本符大易而占爻是以御手摩挲则劲节垂于奕禩宸游徙倚斯祥烟贯于层霄闻摘雒钩河觌姬公于梦寐兴礼立乐𢎞圣相之经纶是以碑版勒文垂万古不刋之制世官承祀沛千秋未有之恩闻缁流沐宠嗤别派于萧梁羽士邀荣误他镳于元魏是以洪绪拜重裘之赐爰思道脉绵长绣圻捐一嵗之租益表儒门沾被闻青女霜寒不改贞柯之色绛帷风暖益垂寳婺之芒是以御墨淋漓表松筠之节操宸章刻画悬绰楔以辉煌闻栁下坟茔尚厉採樵之禁信陵墓域犹䖍奉祀之司是以卒史百人被簮缨而汛扫佳城千顷掩骸骼以恢基闻义峰揷汉森象纬于奎章词海盪云迅波澜于寳翰是以观舞鳯蟠龙之圣藻不复尊元帝之书读敲金戛石之睿文咸欲陋真宗之赞闻岱宗特峻絜圣徳以斯卑离象允光分帝图之末照是以穹碑巨刻摛千古之大文景运元符赫万年之至教恭纪圣徳崇儒颂黄叔琳今天子化成天下尊崇孔子之道于是薄海内外逺近学舍莫不建立圣庙以嵗时修其祀事而阙里之地实为圣人所居尤宜崇饰庙貌以法式天下缅惟讲堂之辟则在建宁之时其后嵗时修葺必官为经理汉魏以还代加増饰唐宋而后倍见恢𢎞至于干封有诏天禧有勅则于嵗修常典之外别为崇峻广厉之文者也总而论夫儒宫之废兴规模之建置则一厄于金之贞祐而鼎新于元之大徳再灾于明𢎞治之己未而落成于𢎞治之甲子迄今二百年以后追思二千年以前厯考先代御府之文遐稽遣告穹碑之记如政和所颁门㦸二十有四明昌所拓黉舍四百余楹靡不増髙岱岳助广泗流然而丹櫺碧瓦之辉煌蟠螭交龙之镂错嵗月已遥能无頽圮固有待于崇儒重道之圣人为之増华饰美者也昨者我皇上停舆鲁地亲祀礼成徘徊燕寝之间俯仰廊庑之下周巡徧览从容永日而御书万世师表之钖曲柄御盖之赐自立庙以来所未曽有乃者回銮以后特𤼵帑金大加修葺务使栋梁重峙丹艧维新千秋道术尤表于今时万载儒风独隆于此日岂直青衿素领之士鼔箧如归褎衣博带之儒横经有地而已哉昔者鲁颂所载新庙有作则其臣史克有泮水閟宫之诗以扬其休美今我皇上广扬文教𢎞启儒宫如此其盛莫之能京允宜从史克之后作为歌诗仰宣圣化不敢以陋浅为辞乃拜手稽首而献颂曰奕奕新庙尼山所宅天子有命増华于昔经之营之孔曼且硕是断是度丸丸松柏惟此松柏其髙参天杏坛之侧泗水之边睠言庙貌灵祠岿然其庭殖殖其楹闲闲銮舆至止大小咸喜劳我圣皇亲举玉趾宫寝廊庑周览环视赫赫严严天颜在咫帝眷圣道尊崇无外褒以云章钖以御盖广运精思以赋古桧凡厥后裔沾恩汪濊惟帝有念念兹儒宫嵗时修葺厯代或崇鼎新革故则待鸠工其涂丹艧以契予衷乃命司天撰辰择吉乃命司空度材营室出自内府朱提万镒刻桷雕甍其成不日庙事既举来觐来斋抠衣屛息厯级升阶士无怠气人无惰懐肃肃雍雍以莫不谐惟我孔子万世之纲惟我天子万方之王阐扬圣教其道大昌作兹新庙巍巍煌煌阙里之泽天下之光驾幸阙里恭颂陆鸣珂函夏昇平日深宫暇豫辰六飞勤法驾百辟望清尘虞典燔柴旧轩皇问道新岱宗崇秩祀阙里覩明禋车服先型古馨香御气亲大官供俎豆仙乐奏伶伦拜舞聨丹陛趋跄接绛宸圣情余缱绻睿藻焕丝纶翠盖分天上穹碑立泗濵徘徊虬桧健俯仰壁经湮爵土褒宗子恩施逮兆人道心千载合元㑹两仪淳望气奎光聚观风盛事陈太平欣有象至治快无垠幸际斯文启咸占吾道伸东巡告成礼奕禩颂皇仁圣驾东巡幸阙里恭纪姜宸英轩皇传裳得天纪七曜聚合如璧珠经嵗四千五百六贞元之㑹今同符康熈纪元天子圣二十三年文教敷临雍雷振灵鼍鼓拜洛天浮龙马图舜干乍挥荒服静神鞭再投海水枯爰议时巡降清问礼官具仪帝曰俞徳音始涣万物泰所过尽赐明年租礼崇望告首东岱制度一一准有虞简省舆卫止除道奔走父老宁需扶既陋五土事封禅亦笑八骏徒驰驱阙里临幸有故事跨汉轶唐礼数殊泉林游泳证道妙鲁门未到心先输有司宿戒壶濯陈羮铏饭簠笾脯朐笋鳞虚臝编磬备和以琴瑟笙箫竽乐工肄成太常部三十六舞纷萦纡是月仲冬日己卯轸中朗概明前栌风和气暄翼云䍐冕旒肃穆中殿须云靁之尊牺象二祭器罗列商周模祝辞亲制皇帝献告䖍币嘉酌清酤賛称九拜献三跪此事今有古所无烟燎既举神洋洋千官并起锵瑶瑜皇帝更衣御行幄胪传进讲骈生徒如聆金石壁中奏复见诗礼庭前趋缔观象设展图绘始知妙手神明俱帝乃载歌歌五言音成雅颂文典谟摩挲手植生意尽化工回斡欣重苏鸾旂北指庙扉阖羲和停辔俨未晡墓门髙瞰大庭库石梁径渡城隂洙千年隧道絶荆棘四方移种饶檀榆黄玉一閟不复见惟见羣雀鸣相唿举酒三酹复再拜草间翁仲闻都吁灵蓍目击心自契隂阳变化谁能摹六师乆严先辂动皇情欲去増踟蹰青云留拂翠华葆垂露交辉金牓乌四氏承恩拜稽首填观万姓皆睢盱踰年庙碑复载徃睿藻挥洒翰墨濡碑用西山夺玉石白镪赍运出中帑盖用琉璃瓦兼两树之金声门右隅排抉幽扃焕长夜晶晶悬日当天衢百家腾恣仁义塞可怜圣路乆榛芜元和大中祗文具汉镌唐搨空糢煳我皇好道不旁骛但言鲁国唯一儒岐阳峄阳先后圣巍峨并列穹龟趺从此胶庠盛经术絃歌讵独邹与邾人文化成休气应阳和鼓动天地炉羣臣不知所报答陛下万嵗长懽愉请赐宋儒周敦颐后袭博士疏姚缔虞题为圣心重道方殷先贤表彰未尽亟请勅议褒恤以昭盛治之旷典事惟我皇上徳盛化神治隆道备崇重先师之典礼録恤周公之子孙恩纶屡沛炳若日星猗欤盛哉真千载一时矣乃有以一人而当理学絶续之关躬继徃开来之任上接孔孟下启程朱厥功甚鉅而表扬未及若不及今陈请徒令世逺人湮请得为皇上陈之按道学之传孔孟而后荀扬之徒不精不详洎乎五季昏昧已极宋儒道州周敦颐出直接孟氏之传太极图説阐河洛之精微易理通书辟天人之秘藴潜修黙契闇极而章洛人程珦遣二子颢颐受学焉皆能唱鸣道学以大发有宋一代之盛故朱熹之序敦颐曰世所谓二程先生者其原盖自先生𤼵之也可谓不㤀所自矣又按宋嘉定十三年谥敦颐为元公其辞曰先生博学力行㑹道有元脉络贯通上接乎洙泗条理精宻下逮乎河洛以元钖名庶㡬百世之下知孟氏之后明圣者必自濓溪始淳祐元年追封汝南伯元延祐六年加封道国公明正统元年葺理敦颐祠墓优免子孙差役景泰六年查道州周敦颐嫡长子孙一人周冕授翰林院五经博士世袭拨给墓田至明季而遂失其传矣窃念先有敦颐然后有程朱今二氏世袭弗替而敦颐子孙沦落祠地荒圮揆之典章不无挂漏幸逢我皇上崇儒重道理学修明请勅廷臣集议详考敦颐当理学絶续之际启程朱道脉之传即行楚抚查其子孙果否曽世授五经博士特赐洪恩酌加恤録不惟慰先儒于地下亦可以励百世之人心矣奏谢御赐庙碑疏孔毓圻奏为恭谢天恩事切䝉皇上钦赐圣庙碑石本年二月内工部等衙门㑹议得大成门外左厢金声门之右髙明爽垲可以建立碑亭动支内帑五百两差内务府广储司员外郎皁保工部都水司员外郎卞永式督修等因奉㫖依议钦此钦遵随于二月二十八日砻石盖亭一体兴工复䝉皇上命内务府广储司员外郎皁保带领鸿胪寺序班朱圭前来勒石于五月二十五日竖碑于七月初十日镌完讫复䝉皇上赐到緑琉璃瓦一万五千于九月二十八日碑亭俱已完工仰惟皇上圣明天纵学问性成观风广鲁既肇称亲祀之仪眷注尼山复重以穹碑之钖凿翠琰于恒岳秀韫崐冈腾寳气于端门瑞符黄玉龙章倬汉直溯星源鳯藻凌霄遥分日彩至言浩瀚𢎞道徳之五千妙楷端严本羲畴之一画𤼵明纲常彞教若布帛菽粟之并陈昭示㑹极臣民化偏党竞絿而遵路千年祠宇昭圣撰而重光厯代文章待宸篇而立极睠兹碑制之隆已逾前古迩者碑亭之建复费天心屡颁内府金钱制其经费仍勅皇华修建董以成功特遣名手以临摹法传钟鼎载命尚方而烧造瓦致瑠瓈跪诵御书之搨适逢杰构之成重檐复栱辉映大成之门碧甃丹櫺坐镇奎文之后遐迩咸观曩今共仰考明堂辟雍之制树𢎞规于兴圣之区即鼓钟彞鼎之间敷寳训于观摩之地一夫不役自仰体于圣衷两载经营顾犹烦乎天使轶前王之制作炳焕千秋冠庙寝以巍峨垂休百代谨以报成恭陈奏谢请建述圣专祠疏孔毓埏奏为述圣未有专庙恳勅鼎建以隆祀典事伏念祖述圣子思子乃至圣之嫡孙家学渊源授受最真且从学于曽子传道于孟子晚年作中庸一书极天人性命之精微与大学论孟并垂学宫其功较诸贤犹称最着至宋大观二年始从祀孔庙端平二年陞入十哲咸淳三年又陞入四配在颜曽孟三贤之列盖其道徳相同则其食报似不可或异今颜曽孟三贤自孔庙配享之外又各有勅建专庙故録其子孙世为五经博士主奉祀事今亦䝉圣恩备员博士而祖子思子独未有专庙每至春秋丁期俎豆阙如备查颜曽孟三庙之制皆前有殿而后有寝列及门之贤于廊庑又别立祠宇并祀三贤之父若母今子思既无专庙而其父伯鱼以大圣为父以大贤为子乃不得如颜路曽㸃孟孙氏者享一日堂上之尊其母与夫人亦不得各备寝位之荣即门人如孟子者亦不得侍坐于师侧旷古缺典未有如斯之甚者也幸遇我皇上重道崇儒研精经传以治术而阐心法以君道而行师教凡前代未举之典靡不灿然明备其于鲁之周公庙邹之孟子庙及先儒书院等处既皆修葺一新并赐勅撰碑文及御书匾额近又䝉特𤼵帑金庀材储料重修始祖先师孔子庙伏考厯代帝王加意圣门隆恩厚赉如我皇上今日者实所罕觏今祖子思子未有专庙是数千年之阙畧留以待今日不于此时恳请更俟何时是以不揣卑微冒昧上渎伏乞皇上垂念子思子传道之功准照颜曾孟三贤祀典许其一体设立专庙其庙基即在阙里孔庙西北隅衙署之左与颜庙相为辅翼至于建造之资不敢再望内帑亦不敢重烦有司祇用孔庙之残材余料其不足者自行设处积年累嵗渐就规模以为奉祀献爵之地但望皇上恩比周公孟子两庙及先儒书院之例亦勅撰碑文御书匾额以照耀四海垂示来兹则述圣之道徳弥光而万世之祀典攸赖矣康熈二十九年三月二十六日奏四月初五日奉㫖该部议奏钦此钦遵于本月初六日到部该臣等窃考子思子从祀孔子庙自宋大观二年始至端平初陞入十哲祀于堂上咸淳初同曾子陞入颜孟之列是为四配而颜子庙初建于兖在唐开元二十七年嗣建于曲阜在元泰定三年孟子庙建于邹县在宋景祐四年曽子庙建于嘉祥县志称剏始无考至眀正统以后屡经修葺惟子思子向未有专庙元元贞初因邹县旧有子思讲堂嗣后改称书院明正徳元年始以衍圣公次子世袭五经博士奉邹县书院祀事而曲阜之庙祀阙焉今博士孔毓埏疏称数千年之缺畧留待今日乞照颜曾孟三贤祀典一体立庙庙基即在阙里西北隅其建庙之资自行区处应如所请倣颜曾孟三庙规制建立子思子庙春秋致祭载诸祀典至疏请勅撰碑文御书匾额用以昭示来兹应俟庙宇报竣到部之日臣部恭请睿裁康熈二十九年四月二十一日题本月二十三日奉㫖允行奏谢阙里庙工告成疏孔毓圻奏为庙工告成微恭率族属匍匐阙下叩谢天恩事康熈二十八年九月䝉皇上遣内务府广储司郎中皁保工部营缮司郎中寿鼐前赴阙里圣庙估计修葺于二十九年七月奉㫖遣内务府广储司郎中皁保工部虞衡司郎中阿尔粺监督工役于三十年四月起工今于三十一年八月报完讫钦惟我皇上执中立极广运乗时位在徳元既参天而两地道综羣圣实作君而作师致郅隆而㡬刑措上臻熈熈皥皥之风由成功而焕文章端迈荡荡巍巍之盛逺人归化徧于日出之区视民如伤屡下蠲租之诏遂使含哺鼓腹之伦咸䝉怙冒海晏河清之宇共乐昇平文治莫备于今日而重道弥勤于圣衷以阙里为毓圣之域固祠宇之宜崇亦宫墙当清跸之临岂污莱之弗剪特遣天使相度工程旋𤼵水衡以为备物朱提十万皆须内府之金碧瓦千车尽出尚方之赐巨材运以漕艘架木输于外省以至铜铅丹漆咸採厥土之良匠作工徒亦选冬官之胜若夫廪饩僱值之微厞屡糇粮之细悉归经费仰给羡钱纎毫不扰民间地方不知工作凡兹经画之尽善皆本睿虑之周详而臣皁保阿尔粺等肃将钦命昼夜靡宁监理大工成功甚速由是殿庑轮奂昭车服礼器之遗堂寝深严容宗庙百官之富飞甍杰阁朗耀奎文碧槛层扉増辉鲁壁重光塑像羮墙之色俨临整饬讲坛诗礼之风如溯涂茨丹艧无非见圣之思尽美极华允称妥神之地谒者敛容以对越观者骇瞩而怡愉靡不感仰皇恩欢唿帝徳盖自建庙以来从未有完美庄严如今日者洵极天壤之大观亘古今而罕觏者矣生逢圣世厯被宠荣兹更䝉恩修理祖庙大典事关天下而遭遇幸在微即捐糜顶踵末由仰报髙深惟庆作覩重新振儒风于四表贞恒永固祝圣夀于万年率土咸依名言莫罄今当完工落成之日谨率族属翰林院五经博士孔毓埏等匍匐阙下叩谢皇上隆恩为此具本跪捧恭谢请告成学宫疏孙岳颁题为圣筭无遗天威逺震凯旋振旅边徼永清请酌古制告捷学宫事窃惟自古圣帝明王为国计民生谋乆安长治则有负固逆命者必命将出师恭行天讨殱其丑类以奠安中外然或近在封域之间非尽逺踰边庭之界即使躬亲靺鞈亦必嵗乆成功故汉之武帝唐之太宗未尝不开疆拓宇而不能迅奏肤功明之成祖亦屡出塞征讨地犹未逺不宁惟是殷髙宗之克鬼方也以三年周宣王六月兴师以伐玁狁亦仅至于太原而己未有亲统大军出险涉逺不数十日而大功告成廓清沙漠乂安边境如我皇上神武首出夐迈百王者也我皇上自御极以来削平三逆扫荡台湾南朔东西并奉正朔凡戴发含齿之俦咸思向风而效顺乃有厄鲁特噶尔丹者辜恩背徳独自外于声教狡谋出没扰乱边陲逆天虐民罪在不赦皇上念逆寇一日不靖则边氓一日不安非速行𠞰灭曷由共享太平虽诸王大臣请缓亲征而睿谋独断衆论不挠且军储皆出天庾转饷数十万石时颁赏赉师有余资总以安四海生灵之命绵宗社无疆之庥故不惮六飞逺迈身先士卒而天人叶应自誓师以迄大捷仅七十日耳从此边塞不闻金鼔之声斥堠永无烽火之惊胥逰化日共乐尧天是从来未有之大仁也师出之日水冻草枯及御跸经临掘地则泉涌牧马则草肥盖天时地脉已早决于宸筭之中非臣下所能测识万一且分布诸军为三路调度规画并出皇上之指授噶尔丹既凛天威之降临复闻大军之四绕釜炊不及餐妻孥不暇顾弃而宵遁自谓可以兔脱不知神䇿秘谟预定于前逆寇西奔天戈东指诸军㑹合环而击之背水阻山擒斩殆尽余党星散络绎就降子女牛羊俘获无筭捣其巢穴沙碛一空是从来未有之大智也巴颜乌喇黑鲁伦河等地最为险逺行间持㦸尚惮驰驱乃皇上亲举玉趾栉风沐雨日进一餐劳苦与军士共之率数十万貔貅之衆踰天山渡瀚海如履平地而走康庄莫不忠义激𤼵骁腾百倍兵刃未接先已披靡乗胜穷追摧枯拉朽逆寇既就灭亡塞外诸藩益复畏威懐徳是从来未有之大勇也十五日午门宣捷二十三日又午门宣捷跪听嵩唿诚欢诚忭凡属臣民举翘首皇上回銮告成功以彰显烈等一介腐儒荷䝉圣恩简擢不获负弩执殳效力塞外伏查礼记王制曰天子出征执有罪反释奠于学以讯馘告即鲁颂泮水之诗亦曰矫矫虎臣在泮献馘淑问如臯陶在泮献囚是三代时告捷于学也汉唐以来仅于丹鳯楼前及午门外受俘未有告成于国学者似于诗礼为未符皇上建千古未有之功则汉唐未举行之盛事请自皇上始之即圣朝寛仁不必有事于讯馘而专行释奠之礼昭告文庙勒石太学原本六经非由臆説不妨与祭告阙里并行将见文徳武功益光昭史册于无既矣等愚钝无知遭际圣明谨据经生之见仰尘天听伏祈勅部议覆施行经部议请遣大臣一员诣文庙祭告成功由翰林院撰文勒石国学摹𤼵直省各府州县学一体勒碑覆奏奉㫖允行题报圣庙重新阙里庆云见疏岳濬题为帝徳光宣文治圣庙彩现庆云万姓腾懽千秋昭瑞事雍正七年十二月初一日据济东道副使张呈报雍正七年十一月二十六日在阙里圣庙监督工程闻曲阜县老幼男妇欢唿忭舞共看彩云随敬同在工人员登髙仰眺见正南祥云一朶金色辉煌俨若瑞芝旋复散作竒峰叠嶂绵亘东西紫碧丹黄五色俱备锦丝绮组环捧日轮又西则五彩细云层层罗布翔鸾舞鳯纷郁难名经巽离坤三面厯午未申三时万目欣瞻衆口称庆允属圣朝嘉瑞等情呈报到披閲之下实深懽忭随恭设香案望阙叩头庆贺钦惟我皇上道协两仪徳被四表大孝立人伦之极五典式和至仁賛化育之原九功惟叙尧钦舜哲敷帝治于勲华文显武承播王猷于谟烈声教达东西南朔万邦共乐熈春膏泽逮草木昆虫庶类咸滋湛露是以天心眷注嘉应叠臻戬谷流形九穗登而五芝𤼵纯禧示象丹曜㑹而黄河清若乃彩现庆云尤见书推上瑞前此锦霏纷郁早标胜于滇黔今兹绮霭轮囷更呈祥于邹鲁当圣里文明之地正宫墙巍焕之时山峙尼防搆作楼台之状水萦洙泗映成组绣之文中天之泰运方升捧日髙悬于霄汉东序之昌期再启占星上照于奎娄皎皎为章经巽离坤而益丽熊熊有耀厯午未申而常舒考之经史之传昔所未覩揆诸感应之理信而可征良由我皇上圣集大成条理统金声玉振师宗百世心源契江汉秋阳表章六经绍删定纂修之业广励四学育升堂入室之英鼔钟并奏于辟廱音徽丕振轮奂重庀于阙里庙貌维新凡此致悫以崇儒悉属存诚而敛福哲人黙鉴图书腾麟炳之光上帝穆孚河岳吐菁华之色共仰庆云之灿缦愈占寳祚之绵长职任疆圻心仪盛美争先快覩咸闻懽跃之声旷代竒逢弥切对扬之愿伏祈诏付史馆宣示中外载之竹素偕韦编漆简以垂辉涣以丝纶合海澨山陬而胥庆瞻天仰圣实切踊跃懽忭之至题报阙里再见庆云疏岳濬题为阙里庆云再见恭疏题报仰昭圣瑞事雍正十年七月初六日据布政司郑详称据曲阜县知县孔报称雍正十年六月二十五日午时天气晴朗皎日正中东南相隔丈许有庆云一朶捧于日轮之下五色俱备寳光燏煌轮囷如瑞芝层叠若文锦翔鸾舞鳯藻采缤纷又于日之西南有霞光三道回环映带绚烂増辉厯午未二时絪緼不散阖县官弁绅士以及耆老军民人等万目共覩逺近欢唿伏思雍正七年十一月二十六日圣庙重新庆云涌现今兹再覩正林园工竣之时嘉瑞叠臻千秋罕遇理合据实申报等情转报到披閲之下实深懽忭随恭设香案望阙叩头庆贺钦惟我皇上清宁合撰熈皥同风绍治理于修和庶绩熈而兆民允殖笃孝思于继述百度协而万邦作孚亮采惠畴懐保咸资广运觐光扬烈经纶丕着嘉猷统山陬海澨而遥是训是行四表之诞敷靡极综天苞地符之美成形成象两仪之嘉应频臻星露河渠竒难罄数芝未麟鳯灵悉堪征粤稽史册于中天尤以庆云为上瑞如楼如阁捧丽日以髙悬若绮若纨带朱霞而四照前此辉浮洙泗値宫墙式焕之时今兹綵结尼防正林域重新之日况复菁莪秀野占化泽之方长芳藻澄波喜文明之有兆良以我皇上圣由天纵仍勤懋学之思道集大成愈切崇儒之念本九经以勅典恺泽旁流崇六籍以抡才贤途益辟用识天心昭格轮囷载灿于层霄更知帝徳溥施昌炽弥隆于寰宇忝膺垣翰敬瞩璇玑郁郁非烟朗映奎娄之野亭亭作盖霭垂河岳之区虽纯嘏屡彰倍厪睿懐之钦翼而舆情胥惬愿申华祝以对扬庶㡬载在鸿编诒之奕世书标五色永仰光华复旦之庥锦组七襄共庆云汉为章之盛实切踊跃懽忭之至谢修祖庙疏孔传铎奏为文庙工竣圣主恩隆谨率族属俯伏阙下恭谢天㤙事雍正二年七月内䝉皇上遣侍郎马腊等前徃阙里㑹同山东巡抚陈世倌等估修文庙于雍正三年八月十二日兴工又于雍正七年正月内特命署翰林院掌院学士留保前徃督修今于雍正八年九月十六日告竣钦惟我皇上徳隆今古治迈唐虞作君作师𢎞百王之道统惟精惟一契厯圣之心传徳教覃敷文思广被兹荷帝恩之优渥欣瞻文庙之聿新特发帑金重施建造简廷臣而董率课绩维勤遵睿训之周详经营悉备规模尽善轮奂巍峩丹艧频施云霞灿烂发祥光于殿庑千秋俎豆増荣拥瑞色于阶墀万仞宫墙特焕文榱绣桷彩溢杏坛碧槛丹楹辉连奎阁更䝉恩加旷典増益新仪𤼵黄瓦于尚方制礼器于内府云笼栋宇俨依日月光华瑞映尊彞敬覩礼仪明备而且赐聨题额典制尤崇塑像颁圭观瞻倍肃仰天文之垂耀云汉生光瞻睿藻之腾辉珠图嫓重一堂肃穆如晤羮墙列坐垂绅益形恭恪加以御碑璀璨欣传谟诰于丹霄兼之寳盖辉煌长覆氤氲于香鼎仰荷圣恩之愈厚益钦鉅典之弥隆诚旷古之希逢实生民之未有欣沐帝泽生生世世难名浩荡之仁感戴皇恩子子孙孙莫报髙深之徳惟庆太平有象鸿猷丕焕际中天飏拜之隆圣寿无疆景运长新启万代人文之盛今当工程告竣谨率子孙弟姪族属叩谢天恩谨具奉闻恭谒孔林敬志二章王士俊宫墙谒罢赴林园松柏苍苍石兽蹲泗水碧连洙水秀东山翠绕泰山尊三年庐墓真师弟一气封茔圣子孙新见庆云浮树杪总同庙貌永皇恩衣冠肃穆谒先师一㸃丹诚九时子贡精神留古楷虙羲道徳配灵蓍虫唫妙合金丝响石老轻将翁仲移此际低回情不忘曈曈旭日挂松枝泰山重制圣祖御题匾额记岳濬泰山为五岳之宗孔子为万世之师以至圣临至髙周揽八遐表里洞彻孟子曰孔子登泰山而小天下信而有征也我圣祖仁皇帝圣神文武冠轶百王而道统丕承尤于先师相符契兼综条贯金声而玉振之盖所感通者微矣康熈二十三年十月圣祖东巡狩至于岱宗厯级而登有碑曰孔子小天下处迺亲洒宸翰题普照干坤四字刋成匾额建亭而悬其中大哉王言昭示来许至三十七年亭为雨潦所圯匾亦损失乆而未复我皇上嗣登大寳绍述文谟追慕圣祖遗蹟修废举坠崇奉惟䖍忝抚二东周谘境内悉泰山御题始末具折奏闻旋奉诏㫖由内府敬摹墨本颁𤼵制匾即于旧址恢基构宇涓吉重悬盖雍正十年十月之朔日也伏惟圣圣传心先后同揆牖迪后学者师道也怙冒羣生者君道也而敬扬先烈则子道存焉溯厥本源一以贯之而已孔子湛虚之体遇圣祖而益彰圣祖钦明之懐得皇上而弥显遂使天门倍峻日观増辉泰山巖巖标峙终古视夫金绳玉牒矜虚美于七十二封之后者相去何啻霄壤哉不揣弇鄙谨拜手而为之记山东通志巻十一之八下山东通志卷十二钦定四库全书山东通志巻十二田赋志禹贡咸则三壤成赋中邦周礼乡大夫以嵗时登其夫家之衆寡辨其可任者皆征之此赋役所由详也汉晋以来歴有损益要惟敛从其薄説以忘劳斯称隆治焉皇朝恤民任土均减税庸犹恐惟正之不易供也釐丁为额归之地征逾此则为盛世滋生永不加赋特诏蠲粮每省动以数十万计子惠之徳溢于八埏而山左为二东杼轴之乡今则室盈妇宁尤徴饶裕民气和而颂声作焉盖涵育于帝泽者深矣作田赋志田赋总述大清㑹典山东全省正赋顺治十八年总计地亩银贰百叁拾捌万玖拾壹两叄钱捌分捌釐壹毫零又丁徭银贰拾㭍万伍千㭍百捌拾贰两㭍钱叄分麦贰万捌千陆百壹拾壹石壹斗叄升㭍合玖勺零米叄拾陆万陆千伍拾捌石壹斗壹升㭍合贰勺零谷㭍百叄拾壹石贰斗玖升玖合捌勺康熈二十四年总计地亩银贰百捌拾壹万捌千壹拾玖两伍钱玖分玖釐伍毫零又丁徭银叄拾壹万伍千壹百伍拾贰两㭍钱捌分玖釐伍毫零麦叄万伍千伍百肆拾陆石陆斗玖升贰合肆勺零米肆拾㭍万陆百捌拾捌石壹斗贰升伍合贰勺零谷数同前雍正二年总计地亩银叄百万㭍千玖百肆拾陆两肆钱捌分零又丁徭银叄拾叄万捌千陆拾玖两㭍钱㭍分零麦叄万肆千㭍百肆拾㭍石陆斗贰升零米肆拾㭍万肆千叄拾㭍石叄斗伍升零谷捌百捌石捌斗伍合零雍正十三年见在人丁自康熈五十二年钦奉恩诏嗣后编审增益人丁止将实数奏闻其征收办粮但据五十年丁册定为常额续生人丁永不加赋今查歴年编审除优免豁除顶补外实在完赋人丁共贰百叄拾万陆千伍拾叄丁雍正四年将人丁摊入地亩统归地亩条编盛世滋生人丁共壹拾伍万贰千壹百陆拾陆丁免其加赋地亩查照歴年赋役全书原额各等徴粮地共壹百贰万陆千㭍顷伍拾捌亩壹分贰釐㭍毫㭍丝陆忽捌微贰纎壹沙壹尘内除抛荒拨给改除豁免外加歴年陞科首垦拨归见在成熟地共玖拾玖万肆千肆百伍拾玖顷㭍亩叄分玖釐伍毫捌丝贰忽玖微肆纎壹沙肆尘壹渺肆漠捌埃又河滩赁基房屋共壹万壹千捌百㭍拾壹间半又道口壹拾处以上丁地合徴共银叄百叄拾肆万㭍千伍百捌拾伍两陆钱玖分伍釐玖毫㭍丝贰忽叄微肆纎肆沙壹尘玖渺伍漠捌溟又加时价匠班漕折润耗寄庄外徴银两杂项应徴银肆万肆千㭍百贰两捌钱贰分零实徴条编银叄百叄拾陆万㭍千叄拾肆两伍钱玖分陆釐捌毫肆丝肆忽玖微肆纎玖沙㭍尘伍渺叄漠㭍埃玖溟实徴麦共叄万陆千肆百陆拾壹石㭍斗㭍升捌合陆勺玖抄伍撮玖圭肆粟㭍颗贰粒实徴米共肆拾捌万肆千伍百陆拾肆石肆斗贰升肆合玖勺伍抄肆撮贰圭贰粟肆颗伍粒实徴谷共捌百捌石捌斗伍合捌勺济南府歴城县完赋人丁伍万贰千壹百贰丁盛世滋生人丁壹千玖百壹丁成熟地玖千肆百叄拾陆顷贰亩壹分玖毫伍丝实徴条编银陆万伍千伍百陆拾㭍两叄钱叄分贰釐玖毫壹丝捌忽肆微捌纎陆沙叄渺玖漠伍埃叄溟本色麦改米壹千壹百叄拾石肆斗玖升叄合陆勺伍抄肆撮肆圭贰粟捌颗肆粒本色米壹万壹千壹百石陆斗㭍勺叄抄肆圭捌粟㭍颗壹粒章邱县完赋人丁伍万贰千壹百肆拾㭍丁盛世滋生人丁肆千伍拾叄丁成熟地壹万肆千肆百玖拾壹顷伍亩伍分捌釐肆毫伍丝玖忽肆微壹沙壹尘实徴条编银㭍万叄千㭍百玖拾壹两贰钱肆分肆釐玖毫玖丝肆忽㭍微肆纎陆沙叄尘玖渺叄漠捌埃㭍溟本色米贰万壹千捌百肆拾壹石叄升玖合壹勺㭍抄㭍撮陆圭壹粟壹颗捌粒邹平县完赋人丁壹万壹千㭍百玖丁盛世滋生人丁壹千捌百玖拾㭍丁成熟地伍千㭍百叄拾壹顷肆拾捌亩㭍分玖釐壹毫㭍丝㭍忽实徴条编银叄万伍千捌百叄拾捌两肆钱肆分伍釐陆毫贰丝壹忽叄微叄纎捌沙陆尘㭍渺壹漠贰溟本色麦改米陆拾石伍斗伍升陆合肆勺肆抄肆撮玖圭本色米㭍千伍百叄拾㭍石叄斗壹升肆合玖勺贰抄叄撮陆圭肆粟㭍颗㭍粒淄川县完赋人丁壹万肆千陆百贰拾捌丁盛世滋生人丁壹千伍百捌拾捌丁成熟地陆千玖百壹拾贰顷陆拾贰亩㭍釐肆毫玖丝贰忽肆微伍纎实徴条编银肆万肆百贰拾肆两玖钱㭍分玖釐捌毫伍丝叄忽陆微肆纎壹沙㭍尘玖渺捌漠捌埃玖溟本色米贰千玖百壹石㭍斗叄升捌合陆勺玖抄伍撮叄圭伍粟陆颗叄粒长山县完赋人丁壹万伍千玖拾叄丁盛世滋生人丁肆千叄百贰拾伍丁成熟地陆千贰百㭍拾伍顷捌拾贰亩肆分陆釐捌毫肆丝叄忽实徴条编银叄万玖千㭍百壹拾伍两肆钱陆分玖釐肆毫叄微肆纎贰沙捌尘陆渺伍漠捌埃伍溟本色米陆千肆拾肆石肆斗陆升贰合肆勺肆抄贰圭伍粟玖颗捌粒新城县完赋人丁捌千㭍百伍拾㭍丁盛世滋生人丁玖百㭍拾贰丁成熟地伍千壹百肆拾伍顷伍亩贰分㭍釐捌毫壹丝实徴条编银贰万贰千贰百肆拾肆两壹钱壹分捌釐叄毫捌丝肆忽㭍微壹纎捌沙贰尘捌渺肆漠陆埃壹溟本色米叄千贰百肆拾玖石叄升玖合捌抄壹撮叄圭叄颗伍粒齐河县完赋人丁贰万㭍千伍百玖拾陆丁盛世滋生人丁壹千壹百贰拾㭍丁成熟地陆千壹百玖拾㭍顷伍亩陆分陆釐肆毫伍丝玖忽壹微实徴条编银叄万㭍百捌拾贰两捌钱叄分伍釐伍毫壹丝捌忽捌纎伍沙壹尘玖渺肆漠肆溟本色麦改米壹千伍百玖拾叄石捌斗肆升叄合贰勺伍抄壹撮玖圭壹粟伍颗伍粒本色米玖千贰百玖拾陆石陆斗㭍升壹合玖勺㭍抄㭍撮贰圭捌粟肆颗陆粒齐东县完赋人丁壹万捌千肆百捌拾玖丁盛世滋生人丁贰千贰百陆拾壹丁成熟地㭍千壹百叄拾顷壹拾叄亩伍分叄釐贰毫玖丝实徴条编银叄万伍千贰百贰拾㭍两肆分贰釐捌毫伍丝肆忽捌微贰纎㭍尘玖渺壹漠伍埃陆溟本色麦改米㭍拾石玖斗陆升㭍合玖勺本色米玖千㭍百肆拾捌石肆升玖合肆勺陆抄济阳县完赋人丁贰万贰百捌拾贰丁盛世滋生人丁捌百壹丁成熟地陆千贰百㭍拾叄顷㭍亩壹分贰釐捌毫㭍丝肆忽壹微实徴条编银叄万玖千壹拾陆两玖钱叄分玖釐捌毫伍丝贰忽捌微叄纎叄沙捌尘捌渺玖漠伍溟本色麦改米壹千贰百叄拾石叄斗㭍升捌抄玖撮叄圭壹粟伍颗捌粒本色米壹万壹千㭍百㭍拾壹石肆斗肆升伍合贰勺㭍抄肆撮㭍圭贰粟㭍颗玖粒禹城县完赋人丁贰万伍千叄百肆拾㭍丁盛世滋生人丁壹千壹百捌拾陆丁成熟地玖千伍百捌拾㭍顷捌拾陆亩贰分伍釐肆毫叄丝肆忽叄微实徴条编银贰万㭍千贰拾叄两陆钱㭍分捌釐捌丝㭍忽壹微叄纎壹沙贰尘六渺㭍埃本色麦改米壹千贰百伍拾捌石伍升肆合捌勺陆抄陆撮贰圭壹粟伍颗本色米捌千壹百壹拾壹石伍斗捌升陆合叄勺壹抄陆撮叄圭贰粟壹颗叄粒临邑县完赋人丁壹万壹百伍拾肆丁盛世滋生人丁壹千壹百㭍拾叄丁成熟地叄千伍百㭍拾肆顷贰拾肆亩玖分玖釐伍毫捌丝壹忽壹微实徴条编银贰万壹千肆百伍拾陆两陆钱壹分肆釐贰毫玖忽捌微捌纎肆沙壹尘㭍渺陆漠㭍埃㭍溟本色麦改米壹千伍百叄拾石伍斗肆升壹合壹勺壹抄玖撮贰圭肆粟捌颗贰粒本色米玖千㭍拾叄石伍斗玖升玖合壹勺玖撮㭍粟叄颗贰粒长清县完赋人丁贰万㭍千贰百伍拾伍丁盛世滋生人丁捌百陆拾捌丁成熟地陆千壹百贰拾壹顷陆拾玖亩陆分壹釐叄毫壹丝壹忽实徴条编银肆万陆千㭍百两陆钱贰分壹釐叄毫陆丝伍忽陆微伍纎陆沙叄尘参渺玖漠肆埃伍溟本色米壹万叄百肆拾陆石玖斗叄升伍合玖勺㭍抄㭍撮玖圭叄粟肆颗贰粒陵县完赋人丁贰万玖百肆拾陆丁盛世滋生人丁叄千肆百㭍拾壹丁成熟地叄千肆百陆拾伍顷陆拾陆亩㭍分壹釐贰毫实徴条编银壹万捌千㭍百捌拾㭍两玖钱陆分㭍釐伍丝玖忽陆纎肆沙捌尘陆漠捌埃叄溟本色麦改米壹千叄百㭍拾伍石壹斗肆升捌合贰勺肆抄叄撮陆圭陆粟陆颗本色米壹万陆百叄拾陆石㭍斗贰升伍合贰抄捌撮伍圭贰粟玖颗徳州完赋人丁贰万叄千贰百壹拾丁盛世滋生人丁壹千玖百肆拾捌丁成熟地壹万伍百肆拾壹顷玖拾玖亩㭍釐肆毫贰忽叄微壹纎实徴条编银叄万贰千叄百玖拾贰两壹钱贰分贰釐贰毫陆丝伍忽伍微伍纎㭍沙陆渺玖漠贰埃伍溟本色麦改米壹千壹百㭍拾石玖斗陆升捌合贰勺捌抄贰撮叄圭㭍粟壹颗本色米壹万㭍百玖拾石㭍斗贰升贰合陆抄捌撮贰圭捌粟叄粒徳平县完赋人丁贰万陆千陆百伍丁盛世滋生人丁壹千㭍拾叄丁成熟地㭍千肆拾㭍顷陆拾叄亩㭍分伍釐壹毫捌丝实徴条编银贰万叄千叄百叄拾捌两肆钱玖分捌釐壹毫㭍忽伍微肆纎伍沙玖尘贰渺㭍漠肆埃贰溟本色麦改米壹千伍百叄拾陆石捌斗叄升壹合㭍勺捌抄㭍撮壹圭壹粟捌颗本色米陆千陆百㭍拾壹石捌升肆合捌勺伍抄叄撮肆圭捌粟玖颗平原县完赋人丁贰万㭍千陆百捌拾玖丁盛世滋生人丁壹千伍百贰拾贰丁成熟地伍千陆拾贰顷贰亩陆分伍釐捌毫玖丝㭍忽实征条编银叄万壹千捌百贰拾壹两肆钱陆分伍釐㭍毫壹丝肆忽壹微㭍沙㭍尘伍渺叄漠陆埃贰溟本色麦改米贰千陆拾壹石㭍斗叄升玖合叄勺贰抄叄撮叄圭贰粟肆颗本色米壹万肆千伍百伍石㭍斗壹升捌合㭍勺伍抄捌撮捌圭肆粟陆颗兖州府滋阳县完赋人丁贰万贰千壹拾丁盛世滋生人丁壹千捌百壹丁成熟地陆千捌百伍拾壹顷壹拾亩伍分贰釐叄毫壹忽实徴条编银贰万㭍千陆百壹拾肆两叄钱㭍分贰釐壹毫捌丝叄微贰纎㭍沙捌尘捌渺㭍漠壹埃㭍溟本色米贰千叄百㭍拾捌石㭍斗玖升壹合伍勺伍抄玖撮壹圭玖粟五颗曲阜县完赋人丁壹万壹千壹拾壹丁盛世滋生人丁陆百玖丁成熟地伍千玖百玖拾肆顷伍拾亩捌分捌釐贰毫伍丝贰微实徴条编银壹万肆千叄百伍拾㭍两贰分㭍釐陆毫捌丝伍忽㭍微叄纎壹沙陆漠肆埃叄溟本色米壹千叄百叄拾肆石捌斗捌升贰勺肆抄㭍撮捌粟肆颗贰粒宁阳县完赋人丁壹万捌千伍百伍拾玖丁盛世滋生人丁叄千伍百㭍拾壹丁成熟地叄千贰拾顷玖拾亩贰釐贰毫壹丝叄忽实徴条编银贰万陆千玖拾肆两贰钱壹釐㭍毫叄丝肆忽玖纎捌沙捌尘㭍渺伍漠捌埃壹溟本色米叄千玖百捌石陆斗陆合玖勺叄抄肆撮五圭肆粟邹县完赋人丁壹万叄千陆百伍拾壹丁盛世滋生人丁玖百叄拾贰丁成熟地壹万壹千肆百肆拾壹顷叄拾贰亩㭍分叄釐壹毫贰丝㭍忽贰纎实征条编银叄万肆千捌百陆拾贰两伍钱㭍分肆釐肆毫叄丝壹忽肆微叄纎贰沙叄尘陆渺肆漠捌埃伍溟本色米壹千肆百壹拾肆石叄斗贰升陆合贰勺㭍抄玖撮陆圭叄颗泗水县完赋人丁叄千伍百玖丁盛世滋生人丁贰百肆拾肆丁成熟地肆千叄百贰拾壹顷肆拾叄亩伍分贰釐伍毫㭍丝叄忽实征条编银壹万贰千玖百贰拾玖两壹钱㭍分肆釐玖毫叄丝壹忽捌微㭍纎贰沙肆尘叄𣺌伍漠叄埃㭍溟本色麦改米叄百肆拾叄石肆斗叄升伍合捌勺玖抄捌撮玖圭肆粟贰颗本色米玖百伍拾叄石玖斗捌升玖勺贰撮五圭六粟五颗滕县完赋人丁壹万肆千玖百叄拾㭍丁盛世滋生人丁玖百捌丁成熟地壹万肆千壹百肆拾顷玖拾玖亩肆分捌釐玖毫陆丝陆忽伍微实征条编银肆万壹千捌百玖拾玖两壹钱捌分伍釐叄毫贰丝壹忽陆微肆纎伍沙壹尘壹渺伍漠玖埃本色米玖百㭍拾捌石壹斗玖升伍合㭍勺陆抄玖撮壹圭壹粟玖颗伍粒峄县完赋人丁陆千陆百捌拾叄丁盛世滋生人丁贰百陆拾㭍丁成熟地壹万陆百肆拾㭍顷陆拾亩捌分壹釐伍毫伍丝陆忽实征条编银贰万贰千贰百壹拾陆两壹钱肆分玖釐肆毫肆丝玖忽壹微叄纎陆沙捌尘贰𣺌肆埃贰溟本色米玖百叄拾石肆斗㭍升壹合玖勺捌抄贰撮㭍圭陆粟贰颗金乡县完县人丁壹万壹百肆拾玖丁盛世滋生人丁陆百肆拾壹丁成熟地玖千叄百壹拾玖顷㭍亩伍分陆釐壹毫壹丝肆忽壹微实征条编银贰万捌千叄百㭍拾玖两肆分壹釐肆丝㭍忽㭍微壹纎肆沙壹尘贰渺陆漠贰埃㭍溟本色麦改米叄百㭍拾玖石叄斗贰升伍合叄勺陆抄叄圭叄粟陆颗本色米叄千贰百肆拾石肆斗㭍升伍合陆勺玖抄叄撮叄粟贰颗鱼台县完赋人丁壹万捌千玖百贰拾叄丁盛世滋生人丁捌百捌拾陆丁成熟地壹万贰百壹拾玖顷壹拾肆亩伍分玖釐壹毫玖丝肆微肆纎实征条编银贰万㭍千㭍拾伍两贰钱壹分陆釐肆毫伍丝陆忽㭍微㭍纎叄沙㭍尘贰渺捌漠肆埃伍溟本色米壹千伍百壹拾捌石叁斗玖升陆合济宁州完赋人丁贰万陆千捌百肆拾丁盛世滋生人丁壹千玖百伍拾伍丁成熟地壹万壹千玖百捌拾贰顷陆拾亩陆分陆釐陆毫贰丝玖忽伍纎实征条编银肆万叄千玖百㭍拾捌两伍钱肆分伍釐陆毫贰丝壹忽陆微肆纎壹沙叄尘伍渺㭍漠叄埃本色米捌千㭍百壹石壹斗叄升伍合贰勺玖抄伍撮肆圭陆粟玖颗嘉祥县完赋人丁肆千玖拾肆丁盛世滋生人丁㭍百伍丁成熟地肆千叄百陆拾叄顷肆拾㭍亩贰分壹釐玖毫壹丝陆忽捌微实征条编银壹万陆百叄两壹钱玖分陆釐伍毫伍微㭍纎伍沙壹尘陆渺㭍漠捌埃㭍溟本色米捌百叄拾陆石叄斗贰升㭍合陆勺壹抄捌撮玖圭玖粟贰颗汶上县完赋人丁贰万伍千贰百㭍丁盛世滋生人丁陆千壹百捌拾玖丁成熟地壹万陆千伍百贰拾叄顷肆拾㭍亩㭍分捌毫㭍忽壹纎实征条编银肆万捌千叄百㭍拾肆两贰钱贰分壹毫叄丝贰忽肆微贰尘贰渺陆漠玖埃㭍溟本色麦改米玖百贰拾㭍石伍升叄合肆勺壹圭叄粟贰颗本色米捌千陆百陆拾叄石贰斗壹升捌勺壹抄捌撮捌圭陆粟陆颗壹粒阳谷县完赋人丁叄万捌千玖百叄拾叄丁盛世滋生人丁壹千肆百叄拾㭍丁成熟地壹万陆百叄拾肆顷伍拾陆亩捌分㭍釐壹毫伍丝壹忽实征条编银肆万伍千贰拾叄两肆钱捌分陆釐伍毫㭍丝捌忽贰微壹纎玖沙玖尘壹漠伍埃肆溟本色麦改米捌百㭍拾伍石捌斗陆升陆合捌勺陆抄伍撮陆圭贰粟㭍颗本色米㭍千贰百壹拾玖石壹升㭍合壹勺叄抄捌圭贰粟捌颗寿张县完赋人丁壹万壹千㭍百贰拾陆丁盛世滋生人丁壹百玖拾叄丁成熟地㭍千肆百肆拾壹顷捌亩肆分捌釐肆毫肆丝捌忽壹微实征条编银壹万肆千壹百陆拾叄两捌钱贰分叄釐伍毫贰丝叄忽叄纎叄沙捌尘捌渺叄埃㭍溟本色米壹千壹百叄拾㭍石贰斗玖升贰合壹勺捌抄肆撮伍颗东昌府聊城县完赋人丁贰万贰千贰百壹拾伍丁盛世滋生人丁壹千壹百丁成熟地玖千伍百叄拾玖顷叄拾叄亩玖分捌釐玖毫贰丝肆忽壹微㭍纎实征条编银贰万㭍千叄百叄拾肆两玖分㭍釐陆毫壹忽伍微壹纎叄沙玖尘肆渺伍漠贰埃捌溟本色麦改米㭍百伍拾肆石贰斗捌升肆合肆勺捌撮叄圭㭍粟㭍颗捌粒本色米陆千捌百肆拾肆石肆斗壹升伍合㭍勺肆抄壹撮壹圭伍粟壹颗壹粒堂邑县完赋人丁贰万捌千伍百壹拾肆丁盛世滋生人丁叄百肆丁成熟地捌千㭍百陆拾捌顷玖拾捌亩壹分肆釐㭍毫实征条编银叄万陆拾壹两叄钱陆分陆釐玖毫捌丝玖忽陆微捌纎叄沙壹尘叄渺贰漠贰埃玖溟本色麦改米玖百㭍拾肆石贰斗肆升六合壹勺贰抄伍撮㭍圭叄粟壹颗本色米玖千陆百叄拾伍石叄斗伍升玖合贰勺㭍抄陆圭伍粟贰颗博平县完赋人丁壹万捌千玖百丁盛世滋生人丁肆百陆拾捌丁成熟地陆千肆百壹拾陆顷捌拾㭍亩陆分陆毫壹丝壹忽叄微肆纎实征条编银壹万捌千㭍百伍拾叄两肆钱叄分陆釐贰毫壹忽叄微㭍沙陆尘陆渺玖漠玖埃麦捌百肆拾玖石玖斗捌升壹合贰勺㭍抄玖撮叄圭玖粟捌颗本色米伍千肆百㭍拾石叄合叄勺叄抄捌撮叄圭玖粟玖颗茌平县完赋人丁壹万㭍千㭍百玖拾贰丁盛世滋生人丁㭍百叄拾壹丁成熟地玖千叄百贰拾伍顷陆拾陆亩捌分肆釐㭍毫肆丝贰忽伍微实征条编银贰万㭍千伍拾两陆钱捌分玖釐叄毫陆丝肆忽捌纎伍沙伍尘㭍渺玖漠㭍埃陆溟麦壹千叄百壹拾贰石壹斗陆升陆合㭍勺㭍抄贰撮㭍圭捌粟捌颗伍粒本色米㭍千肆百㭍拾壹石㭍斗捌升肆合贰勺玖抄伍撮贰圭陆粟陆粒莘县完赋人丁贰万㭍百叄丁盛世滋生人丁捌百捌拾肆丁成熟地陆千㭍百伍拾壹顷壹拾亩肆分贰釐伍毫实征条编银壹万玖千肆百捌拾壹两陆钱㭍釐陆毫玖丝捌微贰纎贰沙捌尘伍漠贰溟本色麦改米捌百㭍拾伍石伍斗本色米㭍千捌百捌拾贰石玖斗肆合贰勺叄抄伍撮伍圭清平县完赋人丁贰万叄千㭍百捌拾玖丁盛世滋生人丁伍百贰丁成熟地㭍千叄百捌顷壹拾㭍亩叄分㭍釐肆毫实征条编银贰万叄千伍百玖拾捌两壹分肆釐玖毫㭍丝肆忽叄微叄纎叄沙贰尘叄渺玖漠壹埃麦玖百贰拾石本色米捌千伍拾叄石肆升壹合伍抄贰撮冠县完赋人丁叄万㭍千玖百捌拾陆丁盛世滋生人丁㭍百叄拾玖丁成熟地壹万壹千陆百㭍拾伍顷贰拾㭍亩贰分捌釐玖毫叄丝捌忽实征条编银叄万壹千㭍百伍拾陆两壹钱㭍分肆釐叄毫叄丝捌忽玖微壹纎贰沙捌尘伍渺壹埃肆溟本色麦改米壹千贰百玖拾石本色米壹万肆千捌百贰拾壹石捌斗伍升陆合捌勺伍抄临清州完赋人丁贰万贰百陆拾叄丁盛世滋生人丁玖百㭍拾丁成熟地壹万陆百肆拾伍顷贰拾玖亩壹分玖釐㭍毫伍丝壹忽实征条编银肆万贰千肆拾叄两陆钱贰分叄釐贰丝叄忽玖微陆纎贰沙伍尘捌渺伍漠壹埃叄溟本色麦改米壹千肆百伍拾肆石陆斗㭍升陆合壹勺贰抄陆撮叄圭叄粟壹颗捌粒本色米壹万肆千叄百贰拾壹石伍斗壹升㭍合贰勺肆抄㭍圭陆粟陆颗肆粒馆陶县完赋人丁叄万玖千捌拾捌丁盛世滋生人丁陆百㭍拾肆丁成熟地壹万贰千肆百伍拾叄顷叄拾叄亩陆分捌釐伍毫壹丝实征条编银叄万肆百壹拾壹两陆钱叄分陆釐壹毫陆丝贰忽肆微㭍纎伍沙叄渺贰漠叄埃陆溟麦壹千贰百贰拾石本色米壹万壹百玖拾㭍石捌斗伍升㭍合伍勺陆撮邱县完赋人丁贰万贰千壹百丁盛世滋生人丁壹千肆拾㭍丁成熟地陆千㭍百贰拾壹顷㭍拾肆亩贰分贰釐贰毫肆丝伍忽肆微实征条编银贰万㭍百㭍拾捌两陆钱㭍釐壹毫叄丝捌忽陆微陆纎壹沙㭍尘贰渺㭍漠陆埃肆溟麦壹千贰百㭍拾壹石玖斗陆升壹合捌勺玖抄玖撮伍圭壹粟㭍颗捌粒本色米㭍千㭍百贰拾伍石贰升玖合贰勺壹抄伍撮玖圭伍粟玖颗肆粒恩县完赋人丁伍万㭍千㭍百陆拾陆丁盛世滋生人丁壹千肆拾丁成熟地壹万叄千叄百叄拾贰顷玖拾叄亩㭍分捌釐壹丝壹忽壹微贰纎实征条编银叄万玖千贰百肆拾捌两陆钱伍分壹毫玖忽玖微贰纎㭍沙㭍尘壹渺壹埃玖溟麦壹千肆百壹石肆斗伍升肆合壹勺㭍抄贰粟贰颗本色米玖千玖百肆拾壹石玖斗伍升㭍合伍勺玖抄壹撮叄圭肆粟㭍颗高唐州完赋人丁壹万玖千玖百玖拾丁盛世滋生人丁肆百肆拾玖丁成熟地㭍千玖百㭍拾伍顷捌拾伍亩捌分捌釐贰毫实征条编银叄万肆千捌百叄拾㭍两伍钱陆釐叄毫捌丝壹微㭍纎玖沙捌尘㭍渺肆埃肆溟麦壹千陆百壹拾㭍石玖斗壹合伍勺肆抄叄撮捌圭壹粟陆颗㭍粒本色米壹万叄千壹百叄拾捌石贰斗玖升㭍合贰勺捌抄陆撮肆圭壹粟捌颗伍粒夏津县完赋人丁壹万㭍千叄百叄拾㭍丁盛世滋生人丁叄百㭍拾肆丁成熟地㭍千贰百肆拾㭍顷捌拾壹亩陆分肆釐贰毫肆丝壹忽实征条编银贰万陆千㭍百捌拾捌两肆钱叄分肆釐肆毫贰丝捌忽壹微㭍纎捌沙陆尘叄漠贰埃伍溟麦壹千贰百伍拾壹石叄斗伍升陆合肆勺伍抄㭍撮陆圭玖粟㭍颗捌粒本色米壹万壹千捌百陆拾㭍石玖升壹合伍勺肆抄肆撮陆圭壹颗㭍粒武城县完赋人丁壹万叄千贰丁盛世滋生人丁㭍百伍拾捌丁成熟地陆千陆百陆拾肆顷贰亩叄分㭍釐肆毫叄丝㭍忽捌微实征条编银贰万叄千伍百伍拾叄两捌钱捌分㭍毫玖丝㭍忽玖纎贰沙伍尘捌渺壹漠壹埃伍溟麦捌百壹拾石本色米㭍千肆拾壹石伍斗捌升贰合青州府益都县完赋人丁伍万壹千捌百壹拾陆丁盛世滋生人丁贰千陆百玖拾伍丁成熟地壹万叄千壹百捌拾顷㭍拾壹亩叄分壹釐肆毫贰丝肆忽玖微贰沙实征条编银陆万玖千捌百捌拾捌两伍钱捌分捌釐贰毫玖丝壹忽捌微陆纎叄沙贰渺壹漠伍埃捌溟本色米肆百壹拾壹石捌斗伍升陆勺玖抄陆撮贰圭捌粟壹颗临淄县完赋人丁壹万伍千捌百叄拾壹丁盛世滋生人丁壹千壹百贰拾陆丁成熟地陆千㭍百伍拾㭍顷贰拾捌亩贰分陆釐陆毫贰丝壹忽肆微实征条编银叄万㭍千叄拾叄两玖钱叄分贰釐叄毫㭍丝㭍忽玖微捌纎贰沙玖尘玖渺肆漠贰埃捌溟博兴县完赋人丁壹万㭍千肆百陆拾捌丁盛世滋生人丁壹千壹百贰拾叄丁成熟地伍千叄百贰拾肆顷捌拾伍亩肆分陆釐陆毫肆丝玖忽壹微玖纎伍沙实征条编银叄万伍拾伍两捌钱玖分伍釐㭍毫壹微叄纎玖尘玖渺贰漠捌埃陆溟高苑县完赋人丁㭍千壹百伍拾贰丁盛世滋生人丁肆百壹拾壹丁成熟地叄千贰拾玖顷壹拾伍亩肆分伍毫捌忽实征条编银壹万陆千贰百叄拾捌两捌钱玖分叄釐贰毫捌丝㭍忽肆微捌纎伍沙玖尘捌渺陆漠㭍埃陆溟乐安县完赋人丁叄万肆千肆百陆拾陆丁盛世滋生人丁㭍百肆拾陆丁成熟地捌千㭍百贰拾叄顷贰拾壹亩㭍分捌釐捌毫肆丝伍微实征条编银伍万陆百壹拾贰两贰钱伍分壹釐伍毫捌丝叄忽捌微捌纎贰沙肆尘㭍渺陆漠叄埃叄溟寿光县完赋人丁贰万叄百壹拾丁盛世滋生人丁贰千㭍百壹拾捌丁成熟地壹万伍千伍百伍拾伍顷叄拾贰亩玖分㭍釐陆毫伍丝实征条编银陆万㭍千玖百㭍拾壹两捌钱玖分陆釐肆毫捌丝叄忽玖微㭍纎陆沙壹尘陆渺陆漠贰埃伍溟昌乐县完赋人丁贰万壹千肆百玖拾壹丁盛世滋生人丁捌百叄拾叄丁成熟地㭍千捌百陆拾叄顷伍拾伍亩伍分玖釐玖毫贰丝壹忽实征条编银贰万玖千伍百玖拾贰两肆钱玖分陆釐㭍丝捌忽肆微玖纎壹沙贰尘叄渺㭍漠叄埃玖溟临朐县完赋人丁贰万捌千壹百玖拾玖丁盛世滋生人丁壹千捌百贰拾丁成熟地㭍千陆百伍顷贰拾捌亩贰分伍釐捌毫㭍丝实征条编银肆万壹千贰百捌拾捌两贰钱叄分玖釐叄毫贰丝伍忽肆微肆纎叄尘捌渺㭍漠肆埃伍溟安邱县完赋人丁贰万贰千伍百壹拾㭍丁盛世滋生人丁捌百玖拾捌丁成熟地壹万叄千伍百伍拾贰顷贰拾壹亩㭍分伍釐㭍丝叄忽伍微实征条编银伍万贰拾伍两伍钱壹分贰釐陆毫叄丝壹忽贰微陆纎㭍沙叄尘玖渺㭍漠伍埃陆溟诸城县完赋人丁壹万伍千陆百壹丁盛世滋生人丁贰千贰百贰拾捌丁成熟地贰万叄百伍拾陆顷壹亩玖分贰釐实征条编银伍万叄千㭍百伍拾陆两叄钱壹分壹釐叄毫贰丝捌忽肆微贰纎壹沙捌尘陆渺玖漠玖埃玖溟本色米叄百㭍拾㭍石捌斗贰升捌合㭍勺玖抄㭍撮陆圭叄粟叄颗壹粒博山县完赋人丁㭍千贰百㭍丁盛世滋生人丁壹百伍丁成熟地壹千㭍百捌拾顷㭍拾玖亩伍分贰釐伍毫壹丝伍忽实征条编银捌千㭍百叄拾壹两玖钱贰分伍釐伍毫玖丝玖忽㭍微捌纎壹沙叄尘伍漠肆埃伍溟本色米壹百捌石玖斗捌升陆合贰勺肆抄陆撮伍圭陆粟伍颗叄粒登州府蓬莱县完赋人丁壹万玖百肆拾叄丁盛世滋生人丁壹千叄百叄丁成熟地叄千捌百贰拾肆顷㭍拾陆亩叄分贰釐玖毫贰丝贰忽实征条编银贰万壹千陆百㭍拾捌两肆钱叄分叄釐肆毫伍丝叄忽肆微陆纎伍沙捌尘㭍渺肆漠壹埃㭍溟黄县完赋人丁壹万捌千肆百贰拾玖丁盛世滋生人丁壹千陆百陆拾丁成熟地肆千陆拾捌顷玖拾贰亩捌分肆釐捌毫实征条编银贰万壹千捌百叄拾两肆钱壹分伍釐㭍毫肆丝玖忽壹微陆纎陆沙玖尘陆漠贰埃玖溟福山县完赋人丁㭍千伍百贰拾伍丁盛世滋生人丁壹千玖百贰拾㭍丁成熟地贰千伍百㭍拾玖顷壹拾玖亩玖分伍釐肆毫捌丝壹忽实征条编银壹万伍千陆百伍拾肆两叄分伍毫捌丝贰忽壹微陆纎捌沙肆尘贰漠壹埃叄溟栖霞县完赋人丁叄千捌百陆丁盛世滋生人丁陆百肆拾肆丁成熟地伍千贰百伍拾顷伍拾叄亩贰分叄釐叄毫实征条编银壹万㭍千肆百贰拾玖两捌钱捌分捌釐叄毫陆丝玖忽陆微伍纎㭍沙捌尘伍渺贰漠玖埃叄溟招逺县完赋人丁壹万㭍百㭍拾肆丁盛世滋生人丁㭍百伍拾壹丁成熟地肆千贰百玖拾玖顷伍拾亩壹分肆釐陆毫玖丝捌忽实征条编银壹万陆千陆百捌拾㭍两贰钱陆分陆釐贰毫玖忽陆微壹纎壹沙㭍尘捌渺壹漠伍埃捌溟莱阳县完赋人丁叄万玖百伍拾肆丁盛世滋生人丁伍千玖百㭍拾丁成熟地贰万贰千捌拾陆顷贰釐肆毫伍丝玖忽实征条编银伍万伍千伍百捌拾捌两壹钱㭍分贰釐伍毫伍忽㭍微伍纎叄沙捌尘陆渺叄漠陆埃玖溟宁海州完赋人丁壹万贰千捌百贰拾丁盛世滋生人丁贰千陆百伍拾玖丁成熟地㭍千㭍百肆拾肆顷肆拾壹亩捌分陆釐㭍毫陆丝㭍忽实征条编银贰万叄千叄百壹拾捌两陆钱玖釐肆毫叄丝叄忽伍微贰纎捌沙玖尘叄渺陆漠㭍埃㭍溟文登县完赋人丁玖千捌百叄拾陆丁盛世滋生人丁壹千陆百陆丁成熟地伍千捌拾玖顷壹拾㭍亩叄分壹毫㭍丝实征条编银贰万壹千伍百肆拾壹两陆钱肆分贰釐陆毫捌丝玖忽捌微玖纎伍尘捌渺肆漠陆埃壹溟海阳县完赋人丁陆千捌百捌拾肆丁盛世滋生人丁叄百叄拾丁成熟地㭍千㭍百㭍拾壹顷捌拾㭍亩叄分贰釐贰毫㭍丝伍忽实征条编银壹万捌千贰百叄拾捌两肆钱伍分贰釐肆毫叄丝贰忽玖微陆纎伍沙壹尘壹渺陆漠玖埃伍溟荣成县完赋人丁捌千捌拾捌丁盛世滋生人丁壹千贰百壹拾贰丁成熟地贰千肆百肆拾叄顷肆拾叄亩壹分叄釐贰毫肆丝伍忽实征条编银壹万㭍百叄拾玖两捌钱伍分陆釐壹毫㭍丝玖忽贰纎陆沙叄尘㭍渺伍漠壹溟莱州府掖县完赋人丁叄万肆百贰拾伍丁盛世滋生人丁壹千陆百壹拾玖丁成熟地捌千叄百捌拾捌顷伍拾壹亩伍分壹釐伍丝伍忽壹微实征条编银叄万伍千贰百叄拾叄两陆钱肆分壹釐叄毫㭍丝叄忽玖微㭍纎肆沙玖渺叄漠捌埃伍溟平度州完赋人丁陆万壹千叄百㭍丁盛世滋生人丁伍百叄拾丁成熟地贰万玖千伍百捌拾捌顷陆拾玖亩贰分壹釐玖毫玖丝实征条编银伍万肆千肆拾贰两陆钱㭍分肆釐玖毫壹丝伍忽捌微㭍纎㭍沙叄尘肆渺㭍漠㭍埃肆溟潍县完赋人丁叄万伍千贰拾丁盛世滋生人丁壹千叄百伍拾捌丁成熟地壹万陆千伍百壹拾贰顷贰拾陆亩捌分玖釐陆毫壹丝实征条编银伍万陆千㭍百㭍拾㭍两陆钱伍分㭍釐肆毫玖忽玖微玖纎伍沙伍渺玖埃陆溟本色米肆百石贰斗㭍升叄合贰勺捌抄玖撮伍圭伍粟伍颗㭍粒昌邑县完赋人丁叄万㭍千贰百伍拾陆丁盛世滋生人丁㭍百壹拾肆丁成熟地壹万贰千肆拾贰顷捌拾壹亩玖分捌毫陆丝实征条编银肆万玖千玖百玖两叄钱捌分贰釐贰丝叄忽贰微叄纎贰沙肆尘贰漠叄埃伍溟胶州完赋人丁壹万玖千伍百陆拾玖丁盛世滋生人丁肆百玖拾壹丁成熟地壹万陆千玖百叄拾伍顷伍拾玖亩肆分伍釐叄毫壹丝实征条编银肆万叄千伍拾伍两贰钱壹分陆釐㭍丝叄忽陆微㭍纎㭍渺伍漠捌埃玖溟本色米叄百肆拾捌石伍升玖合伍抄贰撮伍圭伍颗伍粒高宻县完赋人丁壹万㭍千贰丁盛世滋生人丁壹千壹百肆拾㭍丁成熟地壹万肆千壹百叄拾肆顷贰拾伍亩叄分贰釐壹毫壹忽实征条编银叄万捌千贰百肆拾陆两肆钱伍分肆釐㭍毫陆丝壹忽肆微伍纎㭍沙肆尘肆渺壹漠玖埃玖溟本色米陆百贰拾伍石叄斗壹升壹合肆勺壹撮玖圭肆粟肆颗壹粒即墨县完赋人丁贰万贰千玖百叄拾肆丁盛世滋生人丁捌百壹拾丁成熟地壹万贰千贰百壹拾贰顷㭍拾陆亩陆釐叄丝壹忽贰微伍纎实征条编银叄万陆千伍百肆两伍钱伍分㭍釐壹毫贰丝捌忽肆微玖纎壹沙捌尘叄渺肆溟本色米壹千贰百伍石捌斗贰升玖合叄抄伍圭贰粟㭍颗本色谷㭍百叄拾壹石贰斗玖升玖合捌勺武定府惠民县完赋人丁伍万伍千陆百玖拾玖丁盛世滋生人丁肆千伍丁成熟地壹万贰千叄百陆拾壹顷贰分贰釐陆毫捌丝实征条编银伍万叄千肆百肆拾贰两陆钱捌釐伍毫肆丝伍忽陆纎玖尘捌渺㭍漠叄埃伍溟本色麦改米壹百肆拾贰石㭍斗㭍升玖合㭍抄壹撮捌圭㭍颗玖粒本色米壹万肆千叄百伍拾㭍石陆斗玖升肆合捌勺贰抄玖圭陆粟叄颗贰粒青城县完赋人丁玖千肆百㭍拾玖丁盛世滋生人丁陆百陆拾㭍丁成熟地贰千捌百伍拾肆顷贰亩壹分肆釐叄毫陆丝捌忽伍纎实征条编银壹万㭍千捌百伍拾捌两叄钱伍分捌釐肆毫肆丝肆微陆纎㭍沙贰尘伍漠贰埃伍溟本色米肆千贰百壹拾叄石捌斗壹升贰合壹勺玖抄壹撮㭍圭㭍粟壹颗壹粒阳信县完赋人丁肆万㭍千贰百㭍拾肆丁盛世滋生人丁贰千捌百贰拾㭍丁成熟地壹万贰百叄拾伍顷陆拾玖亩壹分贰釐肆毫实征条编银肆万㭍千陆百陆拾壹两贰钱玖分捌釐玖毫玖忽捌微玖纎陆沙肆尘贰渺壹漠陆埃肆溟本色米陆千肆百叄拾伍石捌斗陆合㭍勺伍抄叄撮叄圭壹粟贰颗本色谷㭍拾㭍石伍斗陆合海丰县完赋人丁壹万伍千伍百贰拾叄丁盛世滋生人丁壹千捌百肆拾丁成熟地叄千㭍百陆拾伍顷捌拾伍亩贰分捌釐肆毫贰丝壹忽实征条编银壹万陆千陆百肆拾㭍两㭍钱陆分壹釐捌毫贰丝玖忽伍微壹纎伍沙贰尘㭍渺贰漠壹埃陆溟本色米壹千贰百捌拾陆石伍斗伍升玖合贰勺贰抄伍撮叄圭玖粟肆颗贰粒乐陵县完赋人丁叄万陆千伍百㭍拾叄丁盛世滋生人丁捌百肆拾丁成熟地壹万贰千贰百伍拾伍顷伍拾㭍亩㭍分捌釐肆毫叄丝贰忽实征条编银叄万肆千壹百贰拾贰两伍分叄釐陆忽壹微玖纎伍沙壹尘壹渺捌漠肆埃本色米玖千玖百玖拾陆石伍斗叄升叄合叄勺㭍撮陆圭玖粟伍颗伍粒商河县完赋人丁贰万贰千肆百捌拾玖丁盛世滋生人丁贰千贰百贰拾丁成熟地壹万壹千叄百贰拾伍顷壹拾伍亩伍分贰毫叄丝㭍忽贰微㭍纎㭍沙伍尘实征条编银叄万贰千伍百壹拾玖两肆钱捌分壹釐㭍毫肆丝肆忽壹微肆纎贰沙伍尘陆渺玖漠玖埃肆溟本色米壹万壹千叄拾㭍石叄斗陆升叄合捌勺陆抄叄撮肆圭肆粟㭍颗贰粒滨州完赋人丁肆万陆千陆拾贰丁盛世滋生人丁壹千肆百贰拾肆丁成熟地陆千伍百㭍拾伍顷陆拾壹亩贰分捌釐㭍毫伍丝壹忽实征条编银肆万肆千叄拾玖两壹钱玖分肆釐贰毫肆丝贰忽肆微玖纎伍尘玖渺伍漠捌溟本色麦改米㭍拾石陆斗捌升捌合叄勺壹抄陆撮玖圭陆粟玖颗本色米肆千玖百陆拾玖石壹斗伍勺玖抄壹撮玖圭玖粟捌颗㭍粒利津县完赋人丁壹万捌千叄百㭍拾壹丁盛世滋生人丁伍百捌丁成熟地肆千伍百肆拾捌顷捌拾壹亩捌分贰釐捌毫实征条编银贰万叄百玖拾㭍两壹钱叄分伍釐㭍毫陆丝叄忽㭍微壹纎㭍沙捌尘肆渺叄漠肆埃㭍溟本色米肆千陆百㭍拾石叄斗壹升玖合捌勺玖抄陆撮㭍圭㭍粟贰颗霑化县完赋人丁㭍千㭍百陆拾玖丁盛世滋生人丁叄百陆拾叄丁成熟地叄千捌百肆拾肆顷伍拾贰亩叄分肆釐壹毫实征条编银壹万叄千贰两肆钱肆分陆釐玖毫㭍丝叄忽陆尘㭍渺肆漠陆埃捌溟本色米壹千贰百叄拾贰石玖斗捌升玖合伍勺肆抄壹撮伍圭㭍粟贰颗蒲台县完赋人丁壹万捌千㭍百壹拾㭍丁盛世滋生人丁壹千贰百㭍拾叄丁成熟地伍千伍百叄拾陆顷捌拾亩贰分肆釐肆毫㭍丝实征条编银贰万玖千贰百㭍拾㭍两玖钱捌分壹釐叄毫贰忽壹微贰纎肆沙陆尘叄渺肆漠陆埃肆溟本色米叄千肆百肆拾㭍石陆斗贰升捌合捌勺㭍抄陆撮沂州府兰山县完赋人丁贰万肆千㭍百壹拾玖丁盛世滋生人丁壹千捌百玖拾壹丁成熟地壹万伍千贰百㭍拾壹顷陆拾捌亩叄分伍釐㭍毫伍丝叄忽贰微实征条编银叄万伍千贰百伍拾捌两叄钱捌分壹釐玖毫㭍丝贰忽㭍微陆纎肆沙㭍尘叄渺㭍埃本色米叄百壹拾伍石叄斗玖合捌勺贰抄捌撮壹圭叄粟㭍颗郯城县完赋人丁壹万壹千肆百㭍丁盛世滋生人丁贰千陆百㭍拾伍丁成熟地壹万叄百贰拾壹顷㭍拾贰亩陆分陆釐伍毫肆丝壹忽实征条编银壹万捌千壹百捌两贰钱贰分㭍毫玖丝伍忽玖微壹沙㭍尘玖渺贰漠㭍溟费县完赋人丁壹万陆百㭍拾陆丁盛世滋生人丁壹千玖拾贰丁成熟地伍千肆百伍拾肆顷贰拾陆亩玖分壹釐玖毫㭍丝壹忽实征条编银壹万伍千壹百叄拾壹两伍分肆釐㭍毫壹丝玖忽玖微贰纎捌沙肆尘玖渺伍漠玖埃陆溟本色米壹百陆拾石壹升叄合叄勺陆抄叄撮㭍圭伍粟伍颗贰粒莒州完赋人丁壹万㭍千叄百壹拾贰丁盛世滋生人丁贰千肆百㭍拾壹丁成熟地壹万陆千叄百肆拾贰顷贰拾陆亩伍分贰釐捌毫肆丝肆微实征条编银肆万伍千玖百伍拾贰两肆钱玖分玖釐肆毫肆丝玖忽陆微贰沙伍尘㭍渺伍漠陆埃陆溟䝉阴县完赋人丁陆千捌百捌拾叄丁盛世滋生人丁肆百贰拾壹丁成熟地贰千叄百陆顷肆拾伍亩壹分㭍釐壹毫壹丝实征条编银壹万伍拾伍两伍钱壹分陆釐㭍丝叄忽玖微伍纎玖沙叄尘壹渺叄漠贰埃沂水县完赋人丁贰万㭍千肆百壹拾丁盛世滋生人丁壹千㭍百捌拾贰丁成熟地壹万壹千壹百陆拾玖顷玖拾伍亩捌分㭍釐捌毫壹丝实征条编银叄万捌千捌百捌拾叄两叄钱㭍分玖釐壹毫壹丝伍忽肆微叄沙壹尘壹漠玖埃玖溟日照县完赋人丁捌千玖百㭍拾㭍丁盛世滋生人丁叄千贰百玖拾伍丁成熟地玖千叄百贰拾壹顷壹拾壹亩玖分陆釐伍毫实征条编银贰万捌百伍拾玖两玖钱壹分壹釐壹毫叄丝㭍忽叄微肆纎陆沙㭍尘㭍渺叄漠伍埃泰安府泰安县完赋人丁伍万玖百贰拾陆丁盛世滋生人丁捌百陆拾玖丁成熟地伍千贰百捌顷㭍拾壹亩伍分肆釐叄毫贰丝捌忽实征条编银肆万壹千玖百捌拾㭍两伍钱壹分贰釐陆毫壹丝陆忽玖微㭍纎伍沙肆尘肆渺贰漠捌埃伍溟本色米捌千肆百陆拾玖石贰合伍勺伍抄贰圭肆粟陆粒肥城县完赋人丁壹万叄千陆百伍拾陆丁盛世滋生人丁壹千玖百玖拾㭍丁成熟地贰千叄百叄拾玖顷肆拾壹亩㭍分玖釐陆毫贰丝壹忽㭍微实征条编银贰万贰千捌拾壹两㭍钱叄分伍釐玖毫伍丝叄忽伍微伍纎玖沙陆尘叄渺陆漠㭍埃陆溟本色麦改米壹百㭍拾伍石贰斗本色米伍千㭍百石壹斗伍升捌合玖勺陆抄叄撮㭍圭贰粟伍颗壹粒新泰县完赋人丁壹万叄千捌百伍拾玖丁盛世滋生人丁肆百伍拾丁成熟地叄千玖百玖拾陆顷玖拾叄亩伍分贰釐实征条编银壹万叄千捌百陆拾叄两贰钱玖分㭍釐叄毫伍丝贰忽壹尘伍渺捌埃㭍溟本色麦改米玖石肆斗捌升捌合叄勺㭍抄玖撮陆粟陆颗本色米㭍拾捌石肆斗伍合陆勺肆抄玖撮伍圭叄粟壹粒莱芜县完赋人丁贰万壹千㭍百陆拾陆丁盛世滋生人丁伍百捌拾叄丁成熟地捌千叄百捌拾肆顷贰拾叄亩贰分贰釐伍毫㭍丝肆忽实征条编银贰万陆千肆百捌拾捌两㭍钱贰分叄釐伍毫肆忽叄微玖纎陆沙贰尘捌渺㭍漠壹埃叄溟本色麦改米肆拾壹石玖斗陆升叄合叄勺陆抄㭍圭叄粟玖颗本色米叄千玖百㭍拾壹石捌升陆合㭍勺陆抄捌撮伍粟贰颗叄粒东平州完赋人丁壹万叄千㭍百㭍拾伍丁盛世滋生人丁壹千陆百伍拾丁成熟地壹万壹千叄百㭍拾壹顷陆拾㭍亩㭍分捌釐肆毫壹丝肆忽实征条编银叄万贰千贰百叄拾伍两肆分肆釐贰毫叄丝叄忽贰微叄纎玖沙陆尘贰渺壹埃㭍溟本色米伍千贰百捌拾肆石捌斗陆升伍合贰勺叄抄肆撮叄粟肆颗东阿县完赋人丁壹万叄千壹百贰拾陆丁盛世滋生人丁壹千贰百壹拾捌丁成熟地捌千叄百伍拾贰顷陆分㭍毫陆丝伍忽捌微实征条编银贰万㭍千壹百陆拾叄两捌钱壹分壹釐壹毫玖忽伍微玖纎玖尘玖渺玖漠捌溟本色麦改米壹拾伍石伍斗壹升玖合肆勺本色米陆千叄百肆拾石㭍斗叄升捌合㭍勺贰抄壹撮捌圭壹粟㭍颗肆粒平阴县完赋人丁陆千肆拾贰丁盛世滋生人丁伍百玖丁成熟地壹千陆百捌拾贰顷伍拾亩壹釐玖毫叄丝实征条编银壹万伍千伍拾陆两伍钱捌分叄毫肆丝捌忽玖纎壹沙壹尘伍渺㭍漠陆埃伍溟麦贰百㭍拾㭍石贰斗壹升玖勺捌抄陆撮贰圭捌粟㭍颗本色米壹千伍百壹拾肆石捌升㭍合伍勺捌抄叄撮贰圭壹粟贰颗曹州府菏泽县完赋人丁贰万陆百玖拾捌丁盛世滋生人丁壹千陆百肆丁成熟地壹万伍千贰百伍拾叄顷㭍拾㭍亩玖分伍釐叄丝壹忽实征条编银叄万玖千捌拾贰两肆钱捌分㭍釐捌毫陆丝伍忽贰微捌纎肆沙㭍尘贰渺捌漠陆埃玖溟本色米陆千陆拾伍石捌斗玖升捌合捌勺叄抄捌圭叄粟叄颗单县完赋人丁肆万肆千捌百㭍拾捌丁盛世滋生人丁壹千㭍拾捌丁成熟地贰万壹千陆拾陆顷伍拾贰亩玖分捌釐伍毫肆丝㭍忽玖微实征条编银伍万叄千壹百肆拾肆两伍钱捌毫陆丝伍忽㭍微叄纎壹沙玖尘玖渺肆漠捌埃玖溟本色米叄千㭍百贰拾石肆斗贰升叄合伍勺伍抄伍撮捌圭叄粟玖颗叄粒城武县完赋人丁捌千肆百贰拾玖丁盛世滋生人丁捌百壹拾捌丁成熟地壹万伍百壹拾肆顷肆拾玖亩陆釐玖毫贰忽玖微叄纎叄沙叄尘实征条编银贰万陆千贰百伍拾两叄钱贰分壹毫捌丝捌忽壹微肆纎伍沙捌尘陆渺㭍漠叄埃肆溟本色米壹千肆百壹拾壹石肆斗壹升捌合陆勺伍抄伍撮伍圭壹粟㭍颗陆粒鉅野县完赋人丁玖千壹百伍拾捌丁盛世滋生人丁壹千肆百贰拾贰丁成熟地壹万肆千㭍百㭍拾肆顷贰拾伍亩壹分玖釐贰毫陆丝叄忽叄纎实征条编银贰万㭍千贰百伍拾陆两玖钱㭍分㭍釐贰毫㭍丝捌忽伍纎叄沙捌尘玖渺玖漠伍埃本色米壹千捌百玖拾捌石肆斗伍升贰合贰勺㭍抄叄撮玖颗捌粒郓城县完赋人丁贰万肆千陆百伍拾玖丁盛世滋生人丁肆千捌百玖拾丁成熟地壹万陆千伍百㭍拾陆顷叄拾玖亩壹分㭍釐肆毫壹丝实征条编银叄万㭍百陆拾捌两壹钱贰分肆釐叄毫伍丝贰忽捌微肆纎肆沙陆尘玖渺㭍漠捌埃壹溟本色麦改米伍拾㭍石陆斗本色米贰千㭍百叄拾肆石㭍升陆合伍勺伍抄㭍撮玖圭曹县完赋人丁贰万玖千叄百㭍拾叄丁盛世滋生人丁捌百壹拾伍丁成熟地贰万肆千壹百玖拾伍顷贰拾伍亩㭍分贰釐伍毫捌丝贰忽伍微实征条编银伍万叄千伍百捌拾捌两肆钱壹分伍釐㭍丝陆忽伍微玖纎伍沙捌尘陆渺㭍漠伍埃玖溟本色米肆千玖百捌石玖斗贰升陆合陆勺肆抄肆撮肆圭肆粟玖颗定陶县完赋人丁肆千㭍百伍拾玖丁盛世滋生人丁壹千叄百陆拾丁成熟地玖千贰拾叄顷玖拾叄亩壹分捌釐贰毫玖丝贰微肆纎实征条编银壹万㭍千壹百㭍拾陆两玖钱陆分叄釐贰毫贰丝陆忽肆微叄纎伍沙贰尘贰渺伍漠壹埃贰溟本色米壹千伍百伍拾捌石贰斗叄升叄合玖勺伍抄叄圭捌粟玖颗濮州完赋人丁叄万肆千陆百伍拾叄丁盛世滋生人丁壹千陆百㭍拾伍丁成熟地壹万伍千玖百捌拾伍顷捌拾捌亩玖分贰毫陆丝壹忽实征条编银叄万陆千玖百伍拾叄两叄钱㭍分贰釐捌毫捌丝玖忽玖微玖沙㭍尘玖渺肆漠玖埃壹溟本色米陆千㭍百肆拾玖石壹斗捌升㭍合范县完赋人丁捌千肆百壹拾壹丁盛世滋生人丁捌百肆拾壹丁成熟地㭍千贰百伍拾㭍顷壹亩陆釐肆毫叄丝实征条编银壹万伍千壹百两肆钱贰分肆釐贰毫伍丝㭍忽叄微玖纎肆沙肆尘壹渺贰漠陆埃肆溟本色麦改米贰百壹拾㭍石陆斗㭍升玖合壹勺伍抄肆撮叄圭捌粟陆颗本色米叄千肆百玖拾石伍斗伍升叄合伍勺伍抄叄撮㭍粟玖颗贰粒观城县完赋人丁陆千叄百伍拾㭍丁盛世滋生人丁伍百㭍拾玖丁成熟地叄千玖拾肆顷陆拾伍亩叄分伍釐贰毫伍丝陆忽陆微实征条编银壹万壹千贰百壹拾陆两㭍钱肆分肆釐叄毫叄丝陆忽贰微㭍纎肆沙叄尘㭍渺捌漠壹埃伍溟本色麦改米贰百伍拾壹石㭍斗㭍升壹合壹勺贰抄叄撮贰圭捌粟捌颗叄粒本色米叄千㭍百陆拾贰石贰斗贰升贰合陆勺壹抄伍撮陆圭壹粟㭍颗㭍粒朝城县完赋人丁贰万㭍千壹丁盛世滋生人丁壹千贰拾㭍丁成熟地㭍千捌百叄拾壹顷伍拾捌亩㭍分壹釐壹毫捌丝玖纎贰沙陆尘伍渺实征条编银贰万肆千叄百陆拾贰两叄钱玖釐捌毫陆丝贰忽捌微玖纎叄尘伍渺陆漠伍埃贰溟本色麦改米玖百捌拾陆石伍升玖勺捌抄玖撮玖圭伍粟捌颗壹粒本色米壹万陆拾玖石玖斗壹升㭍合㭍勺伍抄陆撮壹圭伍粟玖颗捌粒附衞所人丁五衞一所实在完赋人丁除优免开除顶补见在共壹万肆千叄百玖拾捌丁统归地亩条编盛世滋生人丁共叄百㭍拾贰丁钦遵恩诏永不加赋地亩除抛荒豁除并歴年陞科收併见在成熟地共壹万陆千㭍百陆拾贰顷玖拾肆亩肆釐捌毫贰丝捌忽陆微实征丁地银共肆万伍百陆两肆钱㭍分叄釐捌毫肆丝伍忽陆微捌纎叄沙肆渺㭍漠肆埃肆溟徳州衞完赋人丁叄百叄拾陆丁盛世滋生人丁壹拾捌丁成熟地陆千陆百壹拾壹顷捌拾叄亩贰釐叄毫玖丝贰忽伍微陆纎实征条编银壹万㭍千玖百叄拾㭍两捌钱陆分壹釐壹毫捌忽玖微壹纎伍沙肆尘㭍渺叄漠㭍埃玖溟济宁衞完赋人丁伍千伍拾丁盛世滋生人丁玖拾陆丁成熟地贰千玖百捌拾伍顷贰亩肆分玖釐陆毫实征条编银伍千肆百肆拾㭍两贰钱玖分壹釐肆毫贰丝㭍微陆纎伍沙贰尘玖渺㭍漠玖溟东平所完赋人丁玖百捌拾玖丁盛世滋生人丁伍拾叄丁成熟地贰百玖顷捌拾叄亩㭍分陆釐贰毫㭍丝实征条编银㭍百肆拾伍两肆钱玖釐壹丝壹忽玖微贰纎肆沙叄尘㭍漠陆埃㭍溟东昌衞完赋人丁叄千㭍拾肆丁盛世滋生人丁捌拾玖丁成熟地肆千壹百贰顷陆拾陆亩贰分壹釐陆毫捌丝㭍忽壹微实征条编银㭍千玖百叄拾伍两陆钱壹分捌釐㭍毫伍忽贰微伍纎贰沙贰尘玖渺陆漠壹埃壹溟临清衞完赋人丁肆千壹百陆拾叄丁盛世滋生人丁捌拾贰丁成熟地壹千玖百壹拾伍顷贰拾伍亩贰分捌釐陆毫壹丝玖忽陆微实征条编银陆千壹拾贰两伍釐陆毫陆丝陆忽贰纎叄沙玖尘叄渺伍漠安东衞完赋人丁㭍百捌拾陆丁盛世滋生人丁叄拾肆丁成熟地玖百叄拾捌顷叄拾叄亩贰分陆釐贰毫陆丝实征条编银贰千肆百贰拾捌两贰钱捌分㭍釐玖毫叄丝贰忽㭍微贰纎壹沙㭍尘叄渺捌漠㭍埃捌溟田赋二运储全编山东省有漕州县歴城章邱邹平淄川长山新城齐河齐东济阳禹城临邑长清陵徳州徳平平原滋阳曲阜宁阳邹泗水滕峄金乡鱼台济宁嘉祥汶上阳谷寿张聊城堂邑博平茌平莘清平冠临清馆陶邱恩高唐夏津武城惠民青城阳信乐陵商河滨州利津蒲台泰安肥城莱芜东平东阿平阴荷泽单城武鉅野郓城曹定陶濮州范观城朝城凡六十有九起运漕粮正兑米贰拾肆万捌千伍百玖拾叄石肆斗㭍升肆合叄勺贰抄贰撮陆圭捌粟肆颗叄粒随漕轻赍银壹万伍千玖百壹拾两壹钱伍分贰釐㭍毫贰丝叄忽捌微叄纎叄沙肆尘随漕蓆草脚价盘费银共壹万玖千伍百肆拾㭍两贰钱㭍分肆釐捌丝贰忽伍微贰纎陆沙伍尘㭍渺捌漠伍埃临徳二仓改兑米壹拾万壹千玖拾石肆斗叄升叄勺㭍抄㭍撮捌圭壹粟叄颗随漕蓆草脚价盘费银壹万壹千肆百陆拾㭍两陆钱肆分㭍釐陆毫捌纎肆沙随漕润耗米壹万肆千贰百陆拾叄石捌斗伍升叄合陆勺贰抄陆撮捌圭玖粟陆颗随漕润耗银壹万肆千贰百陆拾叄两捌钱伍分叄釐陆毫贰丝陆忽捌微玖纎陆沙运军行粮米贰万肆千贰百壹拾贰石捌斗玖升肆合叄勺玖撮壹圭陆粟贰颗陆粒行粮蓆草脚价银肆百肆两玖钱贰分伍釐陆毫捌丝贰忽壹微伍纎陆沙肆尘行粮本色麦改米捌千贰石玖斗壹升肆合玖抄叄撮肆圭贰粟壹颗肆粒随麦蓆草脚价银叄拾两陆钱捌分壹釐伍毫叄丝㭍忽陆微捌纎行粮折色银贰万叄千叄百㭍拾贰两贰钱贰分陆釐贰丝肆忽叄微伍纎㭍沙脚价银伍两伍钱伍分捌釐捌毫叄丝捌忽伍微陆纎修补仓厫置买斛斗等项银叄拾肆两玖钱肆分叄釐陆毫壹丝伍忽陆微捌纎拨归买米併盘剥路费赔头润耗陆捌漕折轻赍折蓆等银壹百贰拾叄两肆分捌釐陆毫伍丝玖忽伍微幇船徳州幇济宁前幇济宁后幇济宁左幇济宁右幇临清前幇临清后幇东昌幇濮州幇东平幇以上拾幇共浅船叄百玖拾陆只自备船叄百壹拾贰只协运豫省漕粮徳左幇任城幇平山前幇平山后幇临清河南前幇临清河南后幇以上陆幇共浅船贰百㭍拾㭍只如遇停运之年行月粮停其支放奉文截每石米准折耗叄升其蓆片交该地方官支过行月等项米俱按程扣追如搭运带征之米照江南例每石给负重银伍分临清仓本色正耗米共伍万伍千㭍百捌拾捌石叄斗陆升㭍勺叄抄捌圭㭍粟贰颗贰粒内除本色交仓外改折米伍万叄千玖百捌拾壹石捌斗玖升玖合伍抄肆撮玖圭肆粟肆颗捌粒每石折银捌钱共折银肆万叄千壹百捌拾伍两伍钱壹分玖釐贰毫肆丝叄忽玖微伍纎伍沙捌尘肆渺又蓆草脚价盘费共银玖千壹百叄拾伍两玖钱叄分叄釐伍毫肆丝贰忽伍微肆纎陆尘临清仓本色麦壹万肆千伍百伍拾肆石叄斗捌升陆合贰勺壹抄叄撮叄圭壹粟㭍颗伍粒内除改征本色米交仓外改折麦壹万叄千贰百肆拾陆石贰斗壹合玖勺捌抄捌撮伍圭陆粟肆颗伍粒每石折银壹两壹钱共折银壹万肆千伍百㭍拾两捌钱贰分贰釐壹毫捌丝㭍忽肆微贰纎玖尘伍渺又蓆草脚价银陆百玖拾贰两玖钱肆分壹釐肆毫叄忽肆微叄纎陆沙㭍尘运军行粮改折麦银叄百肆两玖钱叄分贰釐捌丝肆忽玖微壹纎伍沙㭍尘乂改折米银㭍百伍拾陆两肆钱叄分肆毫陆丝捌忽贰微贰纎伍沙陆尘永折银壹万叄千肆拾捌两玖钱伍分贰釐捌毫陆忽捌微叄纎伍沙叄尘又脚价银叄拾伍两贰钱玖分陆釐肆毫叄丝肆忽玖微玖纎伍沙陆尘徳州仓本色正耗米共贰万伍千㭍百㭍拾㭍石捌斗陆升贰合伍勺肆抄玖撮贰圭壹粟玖颗贰粒又蓆草脚价盘费银叄千壹百伍拾伍两贰钱伍分贰釐肆毫叄丝㭍忽伍微捌纎叄沙㭍尘徳州仓本色麦改米捌千肆百㭍拾贰石伍斗捌升玖合伍勺㭍抄壹撮捌圭叄粟玖颗陆粒又蓆草脚价盘费银肆百玖拾两壹分陆釐肆毫捌丝玖忽捌微叄纎永折银伍万肆百壹拾㭍两㭍钱捌分㭍釐陆毫伍丝陆忽伍微伍纎玖沙伍尘捌渺又加银壹百贰拾㭍两陆钱玖分伍釐㭍毫壹丝壹忽捌微壹纎又脚价银壹百伍两捌分壹釐叄忽陆微伍沙肆尘伍渺田赋三杂税临清闗原额税银贰万玖千陆百捌拾肆两又额解铜觔水脚银㭍千陆百玖拾贰两叄钱壹分贰釐伍毫二共应解戸部银叄万㭍千叄百㭍拾陆两叄钱壹分贰釐伍毫康熙五十三年临清闗监督题报缺额改交廵抚监收六十年增税额捌千两雍正元年议定除减去增数扣留本闗书役饭食实额解银叄万㭍千贰百贰两叄钱壹分贰釐伍毫雍正四年后尽收尽解短载纸价旧系管河道征收因无定额康熙四十一年工部覆准山东济宁道征收短载纸价自四十二年开河之日起至嵗底止尽收一年将所余银两作为定额四十三年题准济宁道四十二年自开河之日起至年底止共收银肆千伍百㭍拾贰两㭍钱肆分嗣后作为定额雍正四年后尽收尽解船筏税系沿海州县征收原额通省共㭍百捌拾陆两捌钱壹分零雍正四年后尽收尽解又雍正五年戸部议定胶州船税每年征银㭍千伍百肆拾两莱阳县船税每年征银㭍百㭍拾两自雍正四年为始照数作为定额起解仍委登莱青道监收其余各州县仍尽收尽解泰山香税旧系泰安州经收原额伍千玖百叄拾肆两零雍正四年后尽收尽解当税系各州县一例征收每舖伍两凡遇新增退减详报布政司存案通省原额贰千玖百贰拾伍两雍正四年后尽收尽解田房契税系各州县一例征收每价壹两税银叄分通省原额壹千壹百贰拾肆两壹钱玖分零雍正四年戸部覆准嗣后民间典买田土俱用布政司契尾该地方印契过戸一切嬴余税银尽收尽解牙杂税系各州县征收给帖纳税通省原额壹千㭍百壹拾陆两叄钱㭍分零雍正四年戸部覆准嗣后各省牙帖一例由布政司钤盖印信颁发不许州县滥给雍正十一年奉上谕各省商牙杂税固有闗国课亦所以便民是以各省额设牙帖俱由藩司衙门颁发不许州县滥给所以杜增添之弊不使贻累于商民也近闻各省牙帖嵗有增添即如各集场中有杂货小贩向来无借牙行者今概给牙帖而市井奸牙遂恃为䕶符把持争夺抽分利息是集场多一牙帖即商民多一苦累况牙帖纳税每嵗无多徒滋烦扰甚非平价通商之本意着直省督抚饬令各该藩司因地制宜着为定额报部存案不许有司任意增添嗣后止将额内各牙退帖顶补之处查明给换新帖再有新开集场应设牙行者酌定名数给发亦报部存案如此则贸易小民可永除牙戸苛索之弊矣牛驴税系各州县征收通省原额㭍百捌拾伍两捌钱贰分零雍正四年后尽收尽解课程银系各州县征收通省原额玖千肆百叄拾玖两叄钱壹分零又济宁州税课司于康熙五十一年裁併本州征解每年解额伍百余两田赋四恩䘏顺治五年戸部覆准夏津县麦禾被灾应免本年钱粮朝城县被土冦之患本年所欠粮米悉行蠲免八年奉上谕山东水灾频仍亟需赈济以仓谷赈穷民以学租赈贫士十一年钦奉恩诏顺治六七两年直省地丁本折钱粮拖欠在民者悉予豁免十三年钦奉恩诏顺治八九两年直省地丁本折钱粮拖欠在民者悉予豁免又戸部覆准山东额外荒地每伍里设一官庄借给资本三年偿还后照熟地例起科康熙三年钦奉恩诏顺治十五年以前民欠钱粮概行豁免四年诏顺治十六十七十八等年各项民欠钱粮俱令蠲除又戸部覆准宁海栖霞等州县遭土冦瘟疫荒地亡丁徭赋概予豁免九年戸部覆准金乡等县九年分漕粮于后三年带征十年钦奉恩诏康熙四五六等年直省民欠地丁钱粮尽予豁免二十三年奉上谕东廵经行山东各州县衞所丁银曲阜县地丁银俱行豁免二十四年戸部覆准鱼台郯城二县康熙二十四年下半年二十五年上半年地丁各项钱粮俱行豁免二十五年诏山东省本年地丁钱粮尽行蠲免并令地方官劝谕绅衿富室将地租酌量减征嗣后蠲免钱粮之省将蠲免之数分作十分以七分蠲免业戸以三分蠲免佃种之民二十九年戸部覆准沂州郯城等二十四州县及济南等衞所嵗收歉薄其未完二十八年钱粮于康熙三十年带征三十年诏河南省明嵗漕粮已颁谕免征外湖广江西浙江江苏安徽山东应输漕米自康熙三十一年始以次各蠲一年三十一年戸部覆准山东存贮捐谷贰拾捌万玖千余石将此酌量借给穷民接济春耕俟秋成照例偿还三十三年戸部覆准邱县地亩被漳河水淹所征银米照数蠲免俟涸出后陞科三十六年戸部覆准新城等十五州县衞所去嵗秋收歉薄发仓谷煮粥赈济至麦熟停止三十七年奉上谕戸部山东济兖青三府属比嵗不登米价腾贵保举贤能司官二员前往㑹同该抚一面赈济一面奏闻三十八年奉上谕朕廵省民生风俗南至于江浙兹已返跸行经山东沿途见父老咨询农事幸今嵗雨旸时若二麦继登小民可以无忧粒食但年前被灾泰安等二十七州县生计尚未丰盈宜更加恩休养所有康熙三十六年未完地丁银米俱着免征其三十七年应征钱粮原因灾伤令三十八年完纳今念一嵗之内竝输两嵗之租物力艰难未能兼办着分作三年带征以示寛恤戸部移文该督抚转饬没司明白张示务使穷乡僻壤均霑实惠以无负朝廷曲轸民依至意四十一年戸部覆准山东省荒废明藩基地实在可垦地叄顷肆拾捌亩玖分民人情愿佃价每亩纳银伍两自四十二年起科给以印帖守为恒业又覆准济兖青三府属莱芜等八州县被水动积谷散赈其不成灾之泰安州宁阳县一同酌量赈给又覆准海丰等州县被水于积贮粜三存七谷石内借粜竝行以济穷黎又题准泰安等六州县垦荒地亩陞科钱粮分作三年带征又题准泰安等州县夏麦被灾四十二年钱粮已经停征其歴年民欠分作三年带征又覆准新泰等六州县被水康熙四十二年钱粮尽行蠲免又覆准莱芜等州县被水钱粮按分数蠲免四十二年奉上谕东省康熙四十三年地丁银米着通行蠲免有积年钱粮拖欠在民者亦着察明免征又奉上谕泰安郯城等七州县四十一年未完钱粮俱着蠲免乂戸部覆准鱼台等州县衞被灾本年钱粮照分数蠲免又奉上谕朕经过泰安州新泰䝉阴沂州郯城等县见民有饥色应急行赈救经过地方虽经赈济蠲免钱粮但州县仓谷年乆朽烂无裨于赈济今着将总漕漕米内用贰万石交与河道总督拣选贤能官员运至济宁州兖州府等处州县减价平粜有应赈之处即行赈济漕运总督亦将米贰万石于泰安州一路散给又将收税差囘之官㭍员并发在京旂民犯罪降级赎罪壹百名伊等俱照养䝉古例以所用之多寡议叙着戸部会同九卿速议具奏遵㫖议定移咨总漕将山东附近州县漕粮截留贰万石运送被灾州县减价平粜若州县竝无仓谷即将截留漕米赈济其京城赎罪人员壹百名发泰安州等处陆拾名拨肆拾名发兖州府属被灾地方养活饥民本年九月戸部奏请山东赈济饥民差戸部贤能司官驰驿速往截留漕运尾船米伍拾万石交与山东地方官併𣲖出八旂官员各支库银叄千两往山东㑹同地方官赈济饥民奉上谕赈济山东饥民事闗𦂳要应差大臣分为三路每路差大臣壹员将先𣲖去人员一併往返廵察于事有益截留漕粮亦属𦂳要总漕现今无事着作速前来亲看截留其赈济饥民人员所领虽系公物而勉力自効有益于民事竣囘时一併议叙四十三年奉上谕山东全省四十四年地丁银着蠲免又奉上谕朕宵旰孳孳惟以利济民生为念每嵗四方水旱皆令各督抚不时奏闻仍间遣人员往来各路咨询农事四十一年冬朕廵幸至山东徳州闻知莱芜等六州县民被灾伤即予蠲免四十二年钱粮及四十二年春南廵视河经行泰安一路见闾阎生聚逺不逮于从前随下谕详察被灾州县蠲除额赋竝动仓谷赈济但蠲赈虽行而民人甚属窘廹非以养赡䝉古之法行之不能立遂生计再三筹䇿乃命官民愿効力者百余人星速前赴山东计口授粮给衣济用兼量助牛种等物贫寠之民皆赖以全活比朕避暑口外觉夏月雨水颇多即令行文移问山东等省而山东果吿潦灾秋禾失收民滋困苦而地方人情犹帖然安堵此即遣官养民之实效也因又下谕增益多员竝准运通仓米石以资急用顾各州县地广人衆需费浩繁尤必大加赈施方能遍及特命漕臣亲赴东省截留漕粮伍拾万石分贮沿河镇市冲要之地散赈而外即平价发粜又谕八旂满洲䝉古汉军每三佐领下合𣲖一人计得肆百余人此所𣲖人员每佐领下以帑金壹千两给之竝备车辆驼马等物令分往山东各州县照前遣人员赡养以至来年七月为期其登青莱三府则截留漕米由天津海道运至其地每府各叄万石又遣大臣三员分三路往来廵视稽核散赈事宜酌定平粜价值而民始尽霑实惠至于未经散赈之际饥民有流入京城者老弱仳急于得食爰于今嵗春命八旂王贝勒大臣内务府官员竝汉大臣官员设饭厰数十处煮赈一月有余复念饥民抛弃乡土久住京师究非良䇿特遣官僱募船只悉送还籍仍给以银两为日用籽粒之资流移之人遂得复安本业入夏以来风雨和调二麦稔登秋田多稼该省呈进谷穗合之往来人等奏对之言朕心始为大慰夫水旱灾伤事所时有非恃庙堂之上多方赈救则民将何依朕为山左劳心筹画者两载于兹乃幸奏有成效今三路大臣及该抚俱奏年谷顺成民生得所赈事吿竣前后効力诸臣宜加奖劝去嵗春秋二次遣往养民各员着察明议叙内有自出己力赡养饥民者从优议叙其在京捐银及资送囘籍人员亦着一併议叙又戸部覆准歴城等二十七州县四衞所雨水不足又被虫伤将常平仓谷拾万石设厰煮粥散赈四十五年奉上谕朕宵旰图维勤求民隐每欲敷蠲贷之恩以为闾阎留有余之力直𨽻山东地方康熙四十二年偶遇灾沴因特免山东四十三四两年额赋竝四十一年以前积欠钱粮直𨽻则顺天河间两府四十四年额赋亦俱豁免今虽屡年收获民气渐纾而所有夙逋尚应输纳朕念黎元方有起色办赋犹艰一时新旧竝征势难兼应更宜加寛恤以𢎞休养直𨽻自康熙四十一年至四十三年各府属未完民欠银捌万贰千㭍百两有竒粮伍千玖百石有竒山东省自康熙四十二年各府属未完民欠银壹百陆拾玖万壹千㭍百两有竒粮伍千玖百石有竒或现在征收或分年带征俱着通行蠲免俾小民实除逋负之累倘应征旧欠有现完纳在官者即准抵本年正赋谕㫖到日该抚速行所属有司徧示晓谕又戸部覆准章邱等七州县被灾钱粮照分数蠲免四十七年戸部覆准邹平等二十九县徳州等四衞被灾钱粮照分数蠲免又题准武定等三州县衞秋被旱灾动仓谷赈济四十八年戸部覆准金乡等四县被灾动常平仓谷四万石按口散赈本年地丁钱粮照分数蠲免又覆准禹城等二十一州县济南等二衞大风有伤麦苗将被灾州县衞四十七八两年地丁钱粮暂缓催征又奉上谕山东兖州府属济宁州等四州县或被夏灾或被秋灾虽已各依分数例免额赋竝宜更施膏泽用厚民生四十九年济宁等州县应征地丁银壹拾肆万陆千陆百两有竒俱着通行蠲免四十九年奉上谕朕膺天眷祗承列祖鸿庥统驭万方子育兆庶厪怀至治宵旰靡宁幸际海宇同风边隅向化遐迩中外帖然袵席之安是皆仰荷天地祖宗福祐之所致也方朕八龄践阼之初太皇太后问朕何欲朕对臣无他欲惟愿天下治安生民乐业共享太平之福而已迄今五十年矣惓惓此心未尝一日少释每思民为邦本勤恤为先政在养民蠲租为急数十年以来除水旱灾伤例应蠲免外其直省钱粮次第通蠲一年者屡经举行更有一年蠲及数省一省连蠲数年者前后蠲除之数据戸部奏报通共㑹计已逾万万朕一无所顾惜百姓足君孰与不足朝廷恩泽不施及百姓将安施乎朕每嵗供御所需概从俭约各项奏销浮冒亦渐次清釐外无师旅饟餽之烦内无工役兴作之费因以歴年节省之储蓄为频嵗涣解之恩膏朕之蠲免屡行而无国计不足之虑亦恃此经画之有素也比来省方时迈已歴七省南北人民风俗及日用生计靡不周知而民所以未尽殷阜者良由承平既久戸口日繁地不加增产不加益日用不给理有必然朕洞烛此隐时深轸念爰不靳敷仁用甦民力明年为康熙五十年思再沛大恩以及吾民原欲将天下钱粮一概蠲免因衆大臣集议恐各处兵饷拨解之际兵民驿递益致烦苦细加筹画悉以奏闻故自明年始于三年以内通免一週俾逺近均霑徳泽直𨽻奉天浙江福建广东广西云南贵州各廵抚及府尹所属除漕项钱粮外五十年应征地亩银共㭍百贰拾贰万陆千壹百两有竒应征人丁银共壹百壹拾伍万壹千两有竒俱着察明全免併歴年旧欠共壹百壹拾捌万伍千肆百两有竒亦俱着免征其五十一年五十二年应蠲省分至期候㫖行又奉上谕山东金乡县本年地丁着全免五十一年奉上谕朕宵旰孜孜勤求民瘼永惟惠下实政无如除赋蠲租除每嵗直省报闻偶有水旱灾伤照轻重分数蠲免正供仍加赈䘏外将天下地丁钱粮自康熙五十年为始三年之内全免一周使率土黎庶普被恩膏除将直𨽻奉天浙江福建广东广西四川云南贵州及山西河南陜西甘肃湖南湖北各直省五十年五十一年地丁钱粮一概蠲免歴年旧欠钱粮一併免征外所有江宁安徽山东江西各抚属除漕项外康熙五十二年应征地亩银共捌百捌拾贰万玖千陆百肆拾肆两有竒人丁银共壹百叄万伍千叄百贰拾伍两有竒俱着察明全免其歴年旧欠银贰百肆拾捌万叄千捌百贰拾捌两有竒着一併免征计三年之内总免过天下地亩人丁新征旧欠共银叄千贰百陆万肆千陆百玖拾㭍两有竒各该督抚务须实心奉行体朕轸念民生至意又戸部覆准鱼台等四州县被灾本年钱粮照分数蠲免五十三年戸部覆准䝉阴县被灾钱粮照分数蠲免五十四年戸部覆准商河等县被灾钱粮照分数蠲免五十五年戸部覆准泰安等州县被灾民人动仓谷赈济本年钱粮照分数蠲免五十八年戸部覆准青莱等府灾民将常平仓谷酌量借给五十九年戸部覆准乐安等十五州县安东等六衞所五十八年秋旱其未完缓征银两于六十六十一两年带征六十年戸部覆准济兖东青四府被灾动支仓谷散赈又覆准寿张等县被灾本年钱粮并五十九年未完钱粮缓至六十一年征收其本年未完漕粮分为三年带征六十一年戸部覆准济兖东青四府属州县去年秋收歉薄今春雨未遍二麦无收令于被灾州县衞所存贮仓谷开仓救赈乂覆准寿张等州县本年钱粮併漕粮以及六十年未完民欠均俟下年成熟之后分作三年带征雍正元年戸部覆准济兖东青四府属康熙六十年被灾钱粮照分数蠲免又覆准济兖东青四府属康熙六十一年被灾钱粮照分数蠲免又覆准歴城等州县衞所六十年民欠钱粮自雍正元年起分作三年带征又覆准寿张等州县衞黄水未退所有康熙六十一年带征六十年漕项钱粮自雍正元年始分作三年带征又奉上谕朕临御以来宵旰忧勤凡有益于民生者无不广为筹度因念国家承平日久生齿殷繁地土所出仅可赡给偶遇荒歉民食维艰将来戸口日滋何以为业惟开垦一事于百姓最有禆益但向来开垦之弊自州县以至督抚俱需索陋规致垦荒之费浮于买价百姓畏缩不前往往膏腴荒弃岂不可惜嗣后各省凡有可垦之处听民相度地宜自垦自报地方官不得勒索胥吏亦不得阻挠至陞科之例水田仍以六年起科旱田以十年起科着着为定例其府州县官能劝谕百姓开垦地亩多者准令议叙督抚大吏能督率各属开垦地亩多者亦准议叙务使野无旷土家给人足以副朕富民阜俗之意该部即遵谕行又奉上谕直𨽻河南山东流民有就食京师不能回籍者着五城御史清查口数量给盘费送回本籍毋致失所又戸部覆准发山东仓谷赈济歴城等九十五州县衞所被旱被水灾民又覆准东省连年荒旱秋收歉薄兖州府属之泗水东昌府属之堂邑等处被灾尤甚如无谷之县动用库银委员会同该地方官按戸给散着赈济三个月有邻省就近覔食穷民亦一体散赈其稍可存活者酌量动用仓谷併截留漕米减价平粜秋收后照数买补还仓又奉上谕朕惟治民之道在爱养民力盖民力寛舒则元气自复此裕阜之要务也山东山西河南三省连年田稼歉收朕轸念穷黎已发帑赈济复将现年钱粮尽行缓征而歴年民欠带征之项若仍行追比缓新而征旧与兆姓终无禆益目今时雨霑足秋禾滋茂登获在望俾耕凿小民终嵗无催敛之烦家室有盖藏之庆则力既没余输将亦易来年自必急公完赋尔部将山东省康熙五十八年至六十一年分年带征未完钱粮山西省康熙五十六年至五十九年分年带征未完钱粮河南省康熙五十九年至六十一年缓征钱粮作速行文三省廵抚俱着停征一年务使里井霑恩吏胥无扰以副朕爱养民力之意尔部即遵谕行二年奉上谕朕轸念民依时厪宵旰遇有旱涝灾荒惟恐穷黎失所雍正元年因直𨽻山东河南山西二麦歉收特遣廷臣发粟赈济钱粮照被灾地方分数已经蠲免停征嗣䝉天庥雨旸时若四省秋成丰稔少慰朕怀但念四省频嵗荒歉较别省为甚今百姓元气方复若将两年旧欠併于本年征收民力不支尔部速行文各廵抚查明实在旧欠若干据实题报分作三年带征其已收在官者速饬起解毋令不肖没司借端䝉混致滋亏空三年奉上谕朕抚育烝黎务期休养寛裕俾咸臻安阜故于各省雨旸节候时时咨访体察无刻少释于怀近闻河南山东春雨稍缺朕心深切轸念雍正元年七月曾降谕㫖将河南省康熙五十九年至六十一年分带征未完钱粮山东省康熙五十八年至六十一年分带征未完钱粮俱着停征一年雍正二年二月复念二省去嵗秋成虽稔百姓元气方复旧欠新征恐难兼顾谕令该抚将实在民欠分作三年带征以纾民力今二省春雨未足民气未能纾畅朕念本年正供方竭力输将而分年旧欠复欲及时完纳民力未免拮据用是再沛恩泽着将河南省康熙五十九年至六十一年带征钱粮併雍正元年未完民欠俱从雍正二年起寛限作五年带征山东省康熙五十八年至雍正元年带征为数更多着从雍正二年起寛限作八年带征速行文该抚查明实在民欠数目按照年分以便带征俾闾阎纳赋纾徐以副朕勤恤民隐至意又戸部覆准平原禹城等十七州县衞二麦被旱新旧钱粮暂缓至秋后征收又覆准济兖东莱四府属歴城等州县被水淹塌房屋无力盖造者饬令该抚督率有司加意赈恤其被水灾民暂动存仓米谷分别借给俟来嵗照数还仓又覆准曹县鱼台二处黄水沖决被淹穷民难于度日暂动常平仓谷酌量借给明年麦熟后照数还仓应征新旧钱粮亦缓至明年麦熟后征收又覆准歴城等四十三州县秋禾被淹其本年应征漕米漕项及临徳二仓米麦银两併徳州济宁东昌临清东平等五衞所应征本年河银併漕项均缓征一半俟下年秋收后征完起运四年戸部覆准禹城等州县雍正三年夏麦被旱成灾应征钱粮照分数蠲免又覆准歴城等五十三州县衞所雍正三年被水成灾钱粮照分数蠲免又奉上谕朕轸念东省被水穷黎粒食维艰特允山东廵抚所请于开河兴工令乏食小民得力役之资为煳口之计今天气和煖土脉松润正施畚锸之时矣去秋该抚奏请设厰煮赈今赴工者衆粥厰可以停止但念此就食小民其中岂无老弱残疾不能赴工者煮赈既停麦秋之期尚逺此辈穷无所归之人或仍至失所朕心深为恻然应行文山东廵抚将不能赴工之穷民查明若干每日仍给与升合之资俟至秋收后停止所用银两俱作正项开销该抚严饬各州县官务实心奉行以副朕爱育百姓之意又奉上谕山东去秋被水州县其应输漕米朕于部覆缓半之外敕令该抚查被灾尤甚之处将漕项全缓但念各州县应给兵粮例不在缓征之内军储固为𦂳要而被灾黎庶于粒食之余责其输纳粮米未免艰于措办尔部行文山东廵抚着于起运雍正三年漕米内截留伍千石以为支给兵粮之用倘有余剰即留为下年兵米其攴给米石俟秋收后征补还项庶兵粮无悞而民力可纾矣尔部速遵谕行又奉上谕去年山东济南兖州东昌三府偶有水旱朕心轸恤蠲赈兼施复将本年漕米或全缓征或缓征一半以纾民力今年山东雨水调匀二麦丰登民生乐业惟是去嵗被水低洼之处又经今夏之雨未必能及时播种以获全收查去嵗缓征之米应于今年并征诚恐民力艰于输将用是再沛恩泽将去年全缓之州县令其于今年带征一半明年带征一半着山东廵抚转饬各该州县实力奉行务使民力寛裕以副朕加惠闾阎之意又闻山东登莱青三府连年丰稔此时商贩之米自东而西者络绎不絶着山东廵抚酌量动用帑银委官购买分贮于济南等属米少之州县再劝谕各商贩等多运米石至济南三府俾民间得以收买存贮则明嵗青黄不接之时米价不至腾贵实预筹足民之善策也尔部可即遵谕行五年戸部覆准邹平等十三县衞被灾将常平仓谷併所存截留漕米酌量赈济又奉上谕今据山东廵抚奏称东省歴城等六十二州县衞所于雍正四年首报地共壹千㭍百肆拾余顷其应征钱粮俟雍正五年一同入额征解等语观山东一省如此则各省向来之地亩隐匿未报者可知矣今朕特沛寛大之恩准各省官民自行出首将从前欺隐之罪悉从寛免其未纳之钱粮亦不复追问定限一年令其自首统于雍正七年入额征解倘逾限不首后经查出在官在民定行从重治罪着各该督抚转饬地方官通行晓谕开导乡愚在国法无耕田而不纳赋之条在天道亦无悖公而能获福之理当感朕寛大之恩急公向善共为良民以受国恩以免罪谴思之思之六年又奉雍正五年上谕君民上下之间休戚相同本属一体论语曰百姓足君孰与不足是民间之生计即国计也自古人君有不恤民之灾济民之困者无此情理而至于歉嵗蠲免之数往往多寡不同者则时势盈绌为之出于不得已也如明洪武时凡水旱地方税粮即与蠲免成化时凡被灾之地以十分为率减免三分𢎞治时全荒者免七分九分者免六分以是递减至被荒四分免一分而止我朝顺治初年凡被荒之地或全免或免半或免十分之三以被荒之轻重定额数之多寡顺治十年议定被灾八九十分者免十分之三五六七分者免十分之二四分者免十分之一康熙十七年议定歉收地方除五分以下不成灾外六分者免十分之一七分八分者免十分之二九分十分者免十分之三此例现在遵行凡此多寡不同之数或旋减而旋增皆因其时势为之亦非后先互异意为增损也尝见地方有司每不愿蠲免太多者盖恐蠲赋则并减其耗羡不利于已耳此贪吏之见也朕尝谓若于蠲免之时有所吝惜而平日不能禁官吏之侵渔是将灾黎之脂膏饱奸贪之慾壑矣数十年来虽定三分之例然圣祖仁皇帝深仁厚泽爱养斯民或因偶有水旱而全蠲本地之租亦且并无荒歉而轮免天下之赋浩荡之恩不可胜举而特未曾更改旧例者盖恐国家经费或有不敷故仍存成法而加恩于常格之外耳朕即位以来命怡亲王等管理戸部事务清查亏空剔除弊端悉心经理数年之中库帑渐见充裕以是观之治赋若得其人则经费无不敷之事用沛特恩将蠲免之例加增分数以惠烝黎其被灾十分者着免七分九分者着免六分八分者着免四分七分者着免二分六分者着免一分将此通行各省知之朕视万民实为一体痌瘝念切怀保情殷因思自古无不爱民恤下之人君亦断无不急公亲上之黎庶祗以时势所值各有不同今就目前国用计之可以加惠吾民使霑渥泽是以斟酌分数定为规条倘将来国用益饶更可加增于此数之外假若经费或有不足凡尔百姓自然共知共谅踊跃输将则此例又可变通必不因朝廷格外之恩而遂忘奉公之本念也如此则君民一心上与下各尽其道太和洋溢感格上苍将见灾沴全消雨旸时若丰亨有庆旱涝无闻岂不美欤并令各省督抚转饬有司遍谕乡村衆庶咸使闻知七年奉上谕自古帝王之治天下设官分职不得其人则庶政莫由振举而理财不得其道则国用不足虽欲减赋蠲租沛膏泽于万姓其势有所不能此自然之理也数年以来怡亲王大臣等办理戸部事务敬慎公忠风清弊絶阜民裕国府库充盈国家经费既敷则蠲除惟正之供施恩常格之外使羣黎百姓俯仰有余乃朕寤寐之至愿也昨山东署抚奏称今嵗东省秋成大稔父老皆言二十余年以来所仅见朕思上年命田文镜总督山东而今年地方禾稼遂登大有又如岳钟琪总督陜省平日驻札西安则西安比嵗丰收今夏领兵前往甘肃则甘肃收成大熟而西安六七月间便觉苦旱又如鄂尔泰之在云南连嵗地方雨旸时若今夏廵歴贵州甫离滇境而云南府属之晋宁宜良等处即有暴雨溃堤低田被水之事又如李衞之在浙江屡年四境丰乐今嵗李衞暂离浙省而衢属江山县崃口谷即有起蛟发水淹没禾麦之灾观此数事益见贤督抚之感召天和捷于影响则凡为督抚者宜何如之敬谨居心公忠奉职以不愧屋漏之诚为感格上天之本耶闻今年秦省西安一带夏月甚旱而地方文武大臣官员罔知修省此则封疆大臣之所当切戒者朕非卸责于臣工而屡颁此等谕㫖也盖朕实有见于天人感应之理纎毫不爽而夙夜敬谨干惕觉鉴观之有赫而唿吸之可通倘朕心有一刻之懈弛而徒以训诫之词责诸臣下其又何以对越天地神明乎又据广东督抚布按等奏称今年粤东雨泽调匀百谷顺成合计通省米价贵者不过八钱几分贱者至于五六钱实粤省从来希有之事朕闻知深为慰悦此皆该省民人等革薄从忠醇厚良善之心仰感上天垂佑而钖以丰穰之所致也着将山东广东二省庚戌年地丁钱粮各免肆拾万两以奖地方官民之善直𨽻陜西今年已各蠲银肆拾万两庚戌年着再各免地丁钱粮肆拾万两山西通省连嵗皆获丰收着免庚戌年地丁银肆拾万两安徽等属亦着免庚戌年地丁银肆拾万两此六省共蠲免额征银贰百肆拾万两乃朕加惠闾阎之特恩该督抚等应转饬有司仰体朕心敬谨奉行务使小民均沾实惠倘不肖官吏及绅士土豪等有侵蚀包揽等弊一经发觉定行重治其罪并将失察之督抚上司等官严加议处八年奉上谕前据总河奏报南河水溢情形知山东地方有发水被淹之州县已谕令该抚率同有司就近加意赈恤兹据总督奏称兖州府属之滋阳曲阜宁阳泗水峄县金乡鱼台济宁汶上曹州属之嘉祥鉅野济南府属之歴城章邱淄川长山新城齐东东昌府属之聊城堂邑莘县冠县濮州属之范县朝城青州府属之临淄乐安沂州泰安州并州属之新泰莱芜东平州并州属之东阿东平所莒州属之䝉阴等处于六月二十一至二十六七等日风雨交作山水陡发河流骤长其傍山临河处所有洼下之地田禾室庐皆被水淹浸查雍正三年被水仰䝉特颁谕㫖将田地被淹房屋倒塌之穷民悉加恩赐今年被水之民可否将生计萧条不得收获者动用存仓谷石大口每月给谷叄斗小口每月给谷壹斗伍升各给两月口粮其房屋倒塌无力修理者于藩库存公银两内每戸酌给银壹两伍钱以为葺屋之费如䝉俞允即檄饬藩司道府督同地方官实心办理等语览奏朕心深为轸念着照该督所请转饬司道等官仰体朕心按戸速行散赈务令均霑恩泽其无力修理房屋者着赏给银两速行修葺俾得安堵栖身勿使一夫失所至于赏给口粮着于两月之外增添一个月其应免钱粮之处即晓谕停征着该督抚将如何蠲免之处确查定拟奏闻又奉上谕昨据河东总督奏报山东被水各州县朕已降㫖令该督抚转饬司道地方官动支银谷加意赈恤兹闻莱州府属之昌邑潍县青州府属之益都济南府属之邹平等县俱被水患民舍田禾不无损伤着该督抚遴委贤员星速查勘应否与从前所报州县一体加恩之处着一面办理一面奏闻倘再有续报被水之处亦着该督抚遵照前㫖速行料理毋使稽迟特谕又奉上谕今嵗山东被水之州县朕心轸念殷切已令地方有司加意抚绥又特遣大臣等按戸查赈并给以修葺室庐之资其成灾之州县则将地丁钱粮及漕粮并行豁免务使闾阎厚霑恩泽咸登袵席也顷又思该省既有被灾之州县则本地所产之米较少于平时其不成灾之州县应有交官之漕粮若此时仍照旧征收则米谷之存于民间者较少且恐因此而致谷价稍昂未免输将竭蹷但查漕粮向无豁免之例今年之暂免征收者则出朕之特恩至于不成灾之州县尤难越格蠲除今再四思维着将东省不成灾之州县今嵗应征之漕粮停其征收俾民间多留谷石则民食自觉寛裕俟明嵗收成之后令百姓照数交官此项亦不必运送京师即存贮本省补完今嵗散赈动用之仓谷如此庶于地方大有禆益着即遵谕行戸部覆准歴城等七十三州县赈过被水倒塌房屋无力修葺之灾民共壹拾壹万陆千玖百陆拾玖戸准动藩库银陆万㭍千㭍百叄拾肆两伍钱又歴城等八十一州县衞所盐场赈过谷壹百壹拾玖万玖千捌百陆拾玖石伍斗零准其开销又覆准歴城等八十一州县衞所灶地被水钱粮照新定分数蠲免新旧钱粮一㮣缓征九年戸部议准拨奉天存仓米贰拾万石从海运至山东平粜又拨运通仓米贰拾万石分贮山东沿河州县易谷备赈又覆准截留南漕米叄拾万石分贮沿河州县以备赈济之用又覆准本年漕米被灾州县免征又覆准新城等八州县被灾钱粮照分数蠲免赈济动用南漕米准其开销又覆准去年不成灾之州县应征漕米一米二谷征收留补上年赈动米石免其运通十年戸部覆准滋阳等五十七州县被灾钱粮照分数蠲免其赈济动用分贮米石准其开销十一年奉上谕近报山东通省皆霑足普雨但从前有得雨稍迟之州县今年二麦歉收民力未免拮据况得雨之后努力耕种钱粮输纳承办维艰朕心轸念着该督抚将得雨稍迟之州县衞所应征新旧钱粮缓至秋成之后再行开征以示朕体恤闾阎之至意该部即遵谕行戸部覆准山东省截留南漕米壹拾万石分贮临徳二仓又奉上谕据山东廵抚岳濬奏报东省解司耗羡从前因公动用条欵纷繁多有浮滥之弊自雍正六年经前任督臣田文镜逐一查核应补应销分别清楚此后凡有动用皆系地方应办之项并无浮滥兹据布政司郑禅寳报称歴年耗羡银两现存库银㭍拾伍万肆千两有零理合奏闻等语前据孙国玺奏报豫省存库银㭍拾万两没零朕已降㫖将豫省本年地丁钱粮蠲免肆拾万两以加惠通省百姓今东省亦应一体加恩着将雍正十一年地丁钱粮照豫省之例蠲免肆拾万两即以存贮之耗羡照数拨补还项该省督抚务饬有司实力奉行俾闾阎均霑实惠倘有不肖官吏从中作弊私征侵蚀者一经发觉定行从重治罪又戸部覆准邹平等二十三州县夏麦被旱准动存公银两存仓米谷赈济又覆准徳州等六县衞被水沖塌房屋灾民分上中下三等赈济银两上等赈银一两五钱次等赈银一两下等赈银五钱又覆准邹平等被旱二十三州县徳州等被水六县衞本年钱粮照分数蠲免其应征新旧钱粮概缓至明年麦后征收山东通志巻十二山东通志卷十三钦定四库全书山东通志巻十三盐法志海滨广斥盐固青之方物也古者有贡而无征盐筴之𣙜自管子始论者讥其非古然而尽弛厥禁纵末作资游惰甚至豪富专利而贫弱者无所裨益则管子之令不得尽以霸图少之也顾征之中亦有异焉泽卤之邑与民易市聚于商则艰山陆之区非商弗运委之民则滞我国家兼筹竝举或商或民各从所便艰者裕滞者通官为之经理而入其税盖利用为上饶国次之征也犹贡也所谓合乎人情宜于土俗而有得于先王之意者其视诸此哉作盐法志盐法攷禹贡青州之域厥贡盐絺太公以齐地负海泻卤少五谷而人民寡乃通鱼盐之利管子对桓公曰齐有渠展之盐请君伐菹薪煮沸火为盐征而积之于是自十月至于正月成盐叄万陆千钟粜之得金万壹千余觔山海之利甲于诸国汉兴弛一切厉禁武帝元狩二年始用盐铁丞孔仅东郭咸阳言因官器与牢盆敢私煮盐者釱左趾没入其器物东汉以下亦世修盐铁之政后魏自迁邺后沧瀛幽青四州傍海煮盐于青州置灶凡伍百肆拾有陆唐承隋制青棣等州之盐与解池蜀井皆掌于司农干元元年盐铁使第五琦初变盐法就山海井灶近利之地置官司游民业盐者为亭户免杂徭盗鬻者论以法于是淮北有巡院十三兖郓居其一五季军兴𣙜盐太峻周世宗北伐时父老遮道泣愬愿以盐课均之两税而寛其禁于是两税之额有盐钱宋太祖推恩河北诏许通商然其时京东之济兖曹濮郓单等州皆仰给于解盐至仁宗时始通淮南盐罢解州递运维时密州涛雒一场岁鬻盐叄万贰千余石以给本州及沂潍州后增登州四场滨州岁鬻盐贰万贰千余石以给本州又增沧州三务然皆官自鬻之虽通商而百姓输钱如故后以谏官余靖言遂罢其事庆歴时王伯瑜监沧州盐务献议商人受盐以囊贮之囊毋过叄石叄斗斗为盐陆觔除叄斗为耗勿算余给券为验听至所鬻军州验劵竝输算钱如所贮过数予及受者皆有罚商人私挟他盐则没入其赀遂为定制元太宗初年始立益都税课所中统三年设都转运司至元二年始改官券为引转运使岁为领销山东所𨽻凡一十九场岁售引贰拾余万明因其法令商人屯粮塞下给以引赴场支盐出纳有度支给有程谓之开中皇清监于元明而损益之罢开中法谨纲年例规制倍详商民两便而恤灶之仁有加无已蠲夙逋复旧业免滋生之丁赋设济乏之义仓俾灶有余力不匮于所供尤为知本之治云官司规制巡盐御史驻札直𨽻天津府辖直𨽻全省山东全省河南之开封彰德卫辉怀庆归德五府江南之宿州一州铜山萧砀山丰沛五县定例每岁一差监察御史由都察院开送吏部题请间亦有大员特简者通称巡按长芦盐院每岁以十月更替春秋二仲一至东省盘查运司钱粮赴泺闗騐坨秤掣凡山东运属衙门皆聴提调诸州县事闗盐法者悉由考核山东运属列后山东都转运盐使驻札济南府康熙三年兼理盐法道管辖全省竝河南之归德一府江南宿州等六州县凡引票行销课程完欠皆由运司督催其收兑钱粮稽查商灶考课运童办解京边各饷一切盐政分别经理而上之巡盐御史以逹于内部其地方利害所闗官司所守刑名所系则协谋于藩臬而兼禀其成于督抚事例甚繁兹不备载运同驻济南府称滨乐分司专司蒲台闗验掣印扒分辖永利永阜富国王家冈官台等伍场盐政事宜运判驻济南府称胶莱分司专司泺口闗騐掣放行分辖西由石河登宁信阳涛雒等伍场盐政事宜经歴司使益昌库大使蒲台批验所大使泺口批验所大使永利场大使富国场大使永阜场大使王冈场大使官台场大使西由场大使登宁场大使石河场大使信阳场大使涛雒场大使按元制山东运司所辖一十九场曰永利曰宁海曰官台曰丰国曰新镇曰丰民曰富国曰永阜曰利国曰固堤曰信阳曰涛雒曰石河曰海仓曰行村曰登宁曰西由曰高家港曰王家冈明因之至本朝康熙十六年裁丰民归永利裁利国归富国裁丰国宁海归永阜裁新镇高家港归王家冈裁行村归石河是为十二场十八年又裁官台场归併寿光县裁固堤场归併潍县是为十场二县雍正七年复设官台场又归併潍县之固堤场而以海仓场归併西由是为十场商纲永兴纲晋泽纲同仁纲祥仁纲集义纲庆汾纲晋兴纲永昌纲洪戬纲通裕纲晋公纲祥淛纲以上壹拾贰纲通计商人贰百㭍拾贰名姓名籍贯造册咨部各世其业地有定所引有定额随其所置之广狭行盐办课每岁于拾贰纲中各佥壹纲首料理阖司公事诸纲又阄分值月以听纲首指挥而票地之商不与焉凡公店㑹议盐务紏约虽票商亦听于引故曰纲商运学凡盐商子弟或因别籍不得应东省试另立运学用纲商保认同纲互结由分司收考録送运使运使录送学院毎岁科两试各考取童生捌名送济南府学带管肄业雍正三年题准文武一体应试添取武童捌名着为例引票定额引以䕶盐颁自农部其纸方幅仅尺用铜板印刷颁时用紫堂印一颗山东司红印一颗挂黑记字号由巡盐御史转发运使衙门收贮商人运盐按季请领运使粘连引背钤印一颗註明该商姓名赴场舂盐筑包本场大使用印一颗截引一角然后装载入船运至蒲台闗本闗批验所大使查验包引相符滨乐分司抽包称掣审无影射夹带将引用印一颗又截一角其引背用一蓝扒验扒放船过闗入大清河又用公直小红戳记抵泺口下闗胶莱分司查验包引相符用一黒小扒本闗大使引背用印一颗截去一角将盐收贮入园引投运使衙门贮库盐出上闗该商报明起程具领原引运使用一黑大扒胶莱分司查验本闗大使照数放行行至所售地方照依定价按季销售其销不及额与不敷行销之地酌量均引俟行销完日即呈明该州县又截一角将残引彚批解缴运使衙门鋴燬入库于奏销时缴部查考票式与引无异但于引面另用一红记曰奉㫖票盐改引之引亦由巡盐御史转发运使其该商出场过闗掣验扒印与引一例但所配之场不同有红扒黑扒之异所行之地方有过闗不过闗之分故视其所截之角则引票可分也山东原额引肆拾陆万叄千㭍百贰拾伍引今增至伍拾万道实征引课银壹拾贰万贰千伍百肆拾两额票玖万肆千肆拾㭍张今增至壹拾㭍万壹千㭍百肆拾张实征票价银叄万陆千叄百肆拾叄两贰钱叄分玖釐玖毫捌丝壹忽贰微陆纤贰沙叄尘肆埃又每年添设余票伍万张以待商人之随时酌增而行销不尽者仍缴部盖引有定而票无定引商有纲而票商无纲此则引票之规制也引票行销凡行引之地票商不得搀越票地亦然画里分疆各有界限列之如左济南府属歴城齐河禹城长清德州平原皆引地章邱邹平淄川长山新城齐东济阳临邑陵德平皆票地兖州府属滋阳曲阜宁阳邹泗水滕峄金乡鱼台济宁嘉祥汶上阳谷寿张皆引地东昌府属聊城堂邑博平茌平清平莘冠临清邱恩馆陶高唐夏津武城皆引地青州府属益都临淄博兴高苑乐安寿光昌乐临胊安邱诸城博山皆票地登州府属蓬莱黄福山栖霞招逺莱阳宁海文登海阳荣成皆票地莱州府属掖平度潍昌邑胶州高密即墨皆票地武定府属惠民青城阳信海丰乐陵商河滨州利津霑化蒲台皆票地沂州府属兰山剡城费莒州䝉隂沂水日照皆票地曹州府属荷泽单城武鉅野郓城曹定陶濮州范观城朝城皆引地泰安府属泰安肥城东平东阿平隂皆引地新泰莱芜皆票地又河南省归德府属商邱宁陵鹿邑夏邑永城虞城睢州柘城考城皆引地江南省宿州铜山丰沛萧砀山皆引地以上引地凡六十有五领运商人皆十二纲商认定行销之地其领引多寡不同每岁有增无减总配定伍拾万引之数票地凡五十有七领运商人每年更换无定其领票多寡不同亦有增无减现在行销共票壹拾㭍万壹千㭍百肆拾张场课编条各场裁倂已详前官司规制内其额征丁地滩荡锅面鱼课盐价以及孔府铏盐各场等则不同欵数亦异详列于左永利场灶丁原额灶丁㭍百玖拾㭍丁又裁倂丰民场原额灶丁伍百㭍拾㭍丁二共灶丁壹千叄百㭍拾肆丁雍正四年除一半丁银摊入地粮项下征收外一半按丁均摊每丁征银壹钱肆分㭍釐叄毫伍丝叄忽贰微陆沙伍尘壹埃肆𣺌共征灶丁银贰百贰两肆钱陆分叄釐零于王家冈等场竝各州县新垦起科地亩照例加摊扣减灶丁银壹两捌钱肆分贰釐零实征银贰百两陆钱贰分零雍正八年查明应增灶丁叄拾㭍丁照例增丁银伍两肆钱伍分贰釐零于西由信阳二场新垦地亩照例加摊应扣减灶丁银陆釐零实征新增灶丁银伍两肆钱肆分陆釐零原额竝新增灶丁共壹千肆百壹拾壹丁实征丁银贰百陆两陆分陆釐玖毫叄丝肆忽捌沙壹尘康熙五十一年以后滋生灶丁捌拾玖丁钦奉五十二年恩诏免其加赋灶地原额新垦自首灶地共贰百贰拾玖顷捌拾贰亩伍分又裁併丰民场原额灶地捌拾捌顷肆拾肆亩叄分陆釐捌毫二共灶地叄百壹拾捌顷贰拾陆亩捌分陆釐捌毫共征银壹百玖拾两玖钱陆分壹釐零每两加摊灶丁银叄钱陆分玖釐玖毫㭍丝捌忽陆㣲陆纤肆沙壹尘㭍𣺌肆漠玖煳共加银㭍拾两陆钱伍分壹釐零共实征银贰百陆拾壹两陆钱壹分贰釐㭍毫捌丝陆微叄纤贰沙贰尘草荡滩池地原额新垦地共㭍顷㭍拾肆亩肆分㭍釐壹毫又裁併丰民场原额草荡滩池地共拾伍顷叄拾陆亩壹分叄釐二共地贰拾叄顷壹拾亩陆分壹毫共征银玖拾㭍两肆钱玖分捌釐零每两照灶地加摊之例共加摊丁银叄拾陆两㭍分贰釐零二共实征银壹百叄拾叄两伍钱㭍分伍毫贰丝伍忽贰纤㭍沙捌尘盐锅课额无鱼盐课钞额征银伍钱㭍分伍毫食盐折价原额银壹拾肆两壹钱又裁倂丰民场原额银伍两㭍钱二共征银壹拾玖两捌钱孔府铏盐额解盐壹千㭍百零玖觔以上共实征银陆百贰拾壹两陆钱贰分㭍毫伍丝玖忽陆微陆纎捌沙叄尘富国场灶丁原额灶丁㭍百壹拾伍丁又裁併利国场原额灶丁叄百捌拾㭍丁二共灶丁壹千壹百贰丁雍正四年除一半丁银摊入地亩项下征收外一半按丁均摊每丁征银壹钱肆分㭍釐零共征灶丁银壹百陆拾贰两叄钱捌分叄釐零于王家冈等场竝各州县新垦起科地亩照例加摊应扣减灶丁银壹两肆钱㭍分㭍釐零实征银壹百陆拾两玖钱伍釐零雍正八年查明应增灶丁叄拾贰丁照例增丁银肆两㭍钱壹分伍釐零于西由信阳二场新垦地亩照例加摊应扣减灶丁银伍釐壹毫零实征银肆两㭍钱壹分零原额竝新增灶丁共壹千壹百叄拾肆丁共实征丁银壹百陆拾伍两陆钱壹分伍釐陆毫伍丝伍忽捌㣲陆纤玖沙壹尘康熙五十一年以后滋生灶丁㭍拾贰丁钦奉恩诏免其加赋灶地原额新垦自首灶地共贰百捌拾叄顷陆拾玖亩肆分陆釐伍毫又裁併利国场原额新垦自首改征灶地壹百捌拾贰顷陆拾亩叄分壹釐二共灶地肆百陆拾陆顷贰拾玖亩㭍分㭍釐伍毫共征银贰百㭍拾玖两㭍钱㭍分捌釐零每两加摊灶丁银叄钱陆分玖釐零共加银壹百叄两伍钱壹分贰釐零共实征银叄百捌拾叄两贰钱玖分㭍毫捌丝壹忽壹微㭍纤贰沙捌尘草荡滩池地原额地壹拾伍顷玖拾肆亩肆分伍釐又裁併利国场原额新垦滩池地共玖拾捌亩伍分陆釐陆毫捌丝二共地壹拾陆顷玖拾叄亩壹釐陆毫捌丝共征银叄拾贰两肆钱贰分肆釐零每两照灶地加摊之例共加摊丁银壹拾壹两玖钱玖分陆釐零二共实征银肆拾肆两肆钱贰分伍毫叄丝陆微玖纤玖沙㭍尘盐锅课额原额盐锅叄面征银叄钱贰分肆釐鱼盐课钞额无食盐折价原额银壹拾玖两贰钱又裁倂利国场原额银㭍两贰钱二共征银贰拾陆两肆钱孔府铏盐额解盐壹千肆百零㭍觔以上共实征银陆百贰拾两伍分玖毫陆丝㭍忽㭍微肆纤壹沙陆尘永阜场灶丁原额改征灶丁㭍百玖拾伍丁又裁併丰国场改征灶丁壹千肆百壹拾陆丁又裁併宁海场改征灶丁㭍百㭍拾贰丁三共改征灶丁贰千玖百捌拾叄丁雍正四年除一半灶丁银摊入地粮项下征收外一半按丁均摊每丁征银壹钱肆分㭍釐零共征灶丁银肆百叄拾玖两伍钱伍分肆釐零于王家冈等场竝各州县新垦起科地亩照例加摊应扣减灶丁银叄两玖钱玖分玖釐零实征银肆百叄拾伍两伍钱伍分肆釐零雍正八年查明应增灶丁㭍拾壹丁照例增丁银壹拾两肆钱陆分贰釐零于西由信阳二场新垦地亩照例加摊应扣减灶丁银壹分壹釐伍毫零实征银壹拾两肆钱伍分零原额竝新增灶丁共叄千伍拾肆丁共实征银肆百肆拾陆两伍釐贰毫贰丝叄忽陆微伍纤伍沙壹尘康熙五十一年以后滋生灶丁壹百叄拾叄丁钦奉恩诏免其加赋灶地原额改征新垦自首灶地共壹百玖拾顷伍拾伍亩壹分捌釐㭍毫伍丝又裁併丰国场原额改征新垦自首灶地共壹百伍拾陆顷贰拾捌亩捌分捌釐伍毫玖丝又裁併宁海场原额改征新垦自首灶地共贰百肆拾玖顷贰拾肆亩贰分三共灶地伍百玖拾陆顷捌亩贰分㭍釐叄毫肆丝共征银叄百伍拾玖两贰钱陆分玖釐零每两加摊灶丁银叄钱陆分玖釐零共加摊丁银壹百叄拾贰两玖钱贰分贰釐零共实征银肆百玖拾贰两壹钱玖分壹釐㭍毫肆丝贰忽玖沙伍尘草荡滩池地原额新垦自首地共伍拾伍顷玖拾玖亩叄分贰釐伍毫壹丝叄忽又裁併丰国场原额新垦自首草荡滩池地共贰拾贰顷叄亩肆分陆釐玖毫又裁併宁海场原额新垦自首草荡滩池地共叄拾玖顷玖拾伍亩㭍分伍釐贰丝三共地壹百壹拾㭍顷玖拾捌亩伍分肆釐肆毫叄丝叄忽共征银贰百㭍拾贰两玖钱贰分㭍釐零每两照灶地加摊之例共加摊丁银壹百两玖钱㭍分㭍釐零二共实征银叄百㭍拾叄两玖钱肆釐贰毫㭍丝伍忽玖微㭍纤㭍沙捌尘盐锅课额原额盐锅肆面征银肆钱鱼盐课钞额无食盐折价原额银壹拾伍两陆钱又裁倂丰国场原额银壹拾伍两又宁海场原额银贰拾陆两肆钱三共征银伍拾㭍两孔府铏盐额解盐伍千叄拾贰觔以上共实征银壹千叄百陆拾玖两伍钱壹釐贰毫肆丝壹忽陆微肆纤贰沙肆尘王家冈场灶丁原额灶丁捌百贰丁又裁併新镇场原额灶丁捌百捌拾伍丁又裁併高家港场原额灶丁㭍百叄拾陆丁三共灶丁贰千肆百贰拾叄丁雍正四年除一半灶丁银摊入地粮项下征收外一半按丁均摊每丁征银壹钱肆分㭍釐零共征灶丁银叄百伍拾㭍两叄分陆釐零于王家冈等场竝各州县新垦起科地亩照例加摊应扣减灶丁银叄两贰钱肆分玖釐零实征银叄百伍拾叄两㭍钱捌分㭍釐零雍正八年查明应增灶丁㭍拾贰丁照例增丁银壹拾两陆钱玖釐零于西由信阳二场新垦地亩加摊应扣减灶丁银壹分壹釐陆毫零实征银壹拾两伍钱玖分㭍釐零原额併新增灶丁共贰千肆百玖拾伍丁共实征银叄百陆拾肆两叄钱捌分伍釐伍毫叄丝壹忽壹微捌纤壹沙陆尘康熙五十一年以后滋生灶丁壹百伍拾捌丁钦奉恩诏免其加赋灶地原额新垦自首灶地共叄百贰拾㭍顷陆拾捌亩肆分贰釐玖毫又裁併新镇场原额自首灶地共壹百玖拾壹顷伍拾伍亩肆分陆釐㭍毫叄丝又裁併高家港场原额自首灶地共玖拾捌顷伍拾捌亩叄分玖釐伍毫三共灶地陆百壹拾㭍顷捌拾贰亩贰分玖釐壹毫叄丝共征银叄百㭍拾两陆钱玖分叄釐零每两加摊灶丁银叄钱陆分玖釐零共加摊灶丁银壹百叄拾㭍两壹钱肆分捌釐零共实征银伍百㭍两捌钱肆分贰釐伍毫贰丝伍忽肆微肆沙壹尘草荡滩池地原额新垦地共㭍拾捌亩肆分肆釐玖毫又裁併新镇场原额自首草荡滩池地共壹百零贰顷捌拾叄亩㭍分叄釐叄毫叄丝又裁併高家港场原额新垦草荡滩池地共壹百壹拾陆顷伍拾壹亩伍分三共地贰百贰拾顷壹拾叄亩陆分捌釐贰毫叄丝共征银壹百伍拾伍两捌钱㭍分叄釐零每两照灶地加摊之例共加摊丁银伍拾㭍两陆钱陆分玖釐零二共实征银贰百壹拾叄两伍钱肆分叄釐伍毫捌忽陆微㭍纤壹沙盐锅课额无鱼盐课钞原额银肆钱玖分㭍釐又裁併高家港场原额银伍钱贰分陆毫二共征银壹两壹分㭍釐陆毫食盐折价原额银贰拾两㭍钱孔府铏盐额解盐捌百伍拾贰觔以上共实征银壹千壹百㭍两肆钱捌分玖釐壹毫陆丝伍忽贰微伍纤陆沙㭍尘官台场灶丁原额灶丁壹千玖拾陆丁又归併潍县之固堤场原额灶丁贰千陆百玖拾伍丁二共灶丁叄千㭍百玖拾壹丁雍正四年除一半灶丁银摊入地粮项下征收外一半按丁均摊每丁征银壹钱肆分㭍釐零共征灶丁银伍百伍拾捌两陆钱壹分陆釐零于王家冈等场竝各州县新垦起科地亩照例加摊应扣减灶丁银伍两捌分叄釐零实征银伍百伍拾叄两伍钱叄分贰釐零雍正八年查明应增灶丁壹百伍拾丁照例增丁银贰拾贰两壹钱贰釐零于西由信阳二场新垦地亩加摊应扣减银贰分肆釐叄毫零实征银貮拾贰两㭍分捌釐零原额竝新増灶丁共叄千玖百肆拾壹丁共实征灶丁银伍百㭍拾伍两陆钱壹分壹釐贰毫叄丝玖忽玖微肆纤叄尘康熙五十一年以后滋生灶丁壹百捌拾叄丁钦奉恩诏免其加赋灶地原额新垦自首灶地共玖百玖拾顷壹拾叄亩壹分壹釐㭍毫㭍丝又归併潍县之固堤场原额自首灶地共叄百肆拾叄顷玖拾叄亩㭍分玖釐伍毫二共灶地壹千叄百叄拾肆顷陆亩玖分壹釐贰毫㭍丝共征银捌百两肆钱肆分壹釐零每两加摊灶丁银叄钱陆分玖釐零共加银贰百玖拾陆两壹钱肆分陆釐零共实征银壹千玖拾陆两伍钱捌分㭍釐㭍毫肆丝肆忽贰微陆纤㭍尘草荡滩池地原额地肆拾伍顷陆拾贰亩壹分陆釐又归併潍县之固堤场草荡滩池地贰顷叄拾贰亩二共地肆拾㭍顷玖拾肆亩壹分陆釐共征银㭍拾玖两壹钱壹分陆釐每两照灶地加摊之例共加摊丁银贰拾玖两贰钱㭍分壹釐零共实征银壹百捌两叄钱捌分㭍釐捌毫贰丝壹忽捌纤肆尘盐锅课额本场新置盐锅壹拾叄面又归併固堤场原额竝新置盐锅共壹百壹拾叄面二共盐锅壹百贰拾陆面共征银叄拾叄两叄钱贰分零鱼盐课钞归併固堤场原额银叄钱㭍分贰釐食盐折价额无孔府铏盐额无以上共实征银壹千捌百壹拾肆两贰钱㭍分捌釐捌毫贰丝玖忽陆微壹沙肆尘西由场灶丁原额灶丁壹千㭍百捌拾㭍丁又裁併海仓场原额灶丁壹千肆百玖拾捌丁二共灶丁叄千贰百捌拾伍丁雍正四年除一半丁银摊入地粮项下征收外一半按丁均摊每丁征银壹钱肆分㭍釐零共征灶丁银肆百捌拾肆两伍分伍釐零于王家冈等场竝各州县新垦起科地亩照例加摊应扣减灶丁银肆两肆钱肆釐零实征银肆百㭍拾玖两陆钱伍分叄毫零雍正八年查明应增灶丁玖拾丁照例增丁银壹拾叄两贰钱陆分壹釐零于西由信阳二场新垦地亩加摊应扣减灶丁银壹分肆釐陆毫零实征银壹拾叄两贰钱肆分㭍釐零原额竝新增灶丁共叄千叄百㭍拾伍丁共实征银肆百玖拾贰两捌钱玖分㭍釐伍毫陆丝叄忽㭍微伍纤陆沙玖尘康熙五十一年以后滋生灶丁贰百贰拾叄丁钦奉恩诏免其加赋灶地原额新垦自首灶地共叄百贰拾陆顷叄拾㭍亩壹分壹釐伍毫又裁併海仓场原额灶地共叄百㭍拾伍顷肆拾亩肆分叄釐贰丝二共灶地㭍百壹顷㭍拾㭍亩伍分肆釐伍毫贰丝共征银肆百贰拾壹两陆分伍釐零每两加摊灶丁银叄钱陆分玖釐零共加银壹百伍拾贰两玖钱肆分㭍釐零共实征银伍百㭍拾肆两壹分叄釐捌丝玖忽伍微捌纤玖沙玖尘草荡滩池地原额地㭍拾肆顷贰拾捌亩贰釐又裁併海仓场原额新垦草荡滩池地共㭍拾㭍顷肆拾亩㭍分肆釐壹毫捌丝共计地壹百伍拾壹顷陆拾捌亩㭍分陆釐壹毫捌丝共征银壹百贰拾肆两陆钱玖分壹釐零每两照灶地加摊之例共加摊丁银肆拾陆两壹钱叄分叄釐零二共实征银壹百㭍拾两捌钱贰分伍釐叄毫伍丝捌忽㭍纤叄沙㭍尘盐锅课额原额并新置盐锅共陆拾陆面又裁併海仓场原额竝新置盐锅壹百零㭍面二共盐锅壹百㭍拾叄面共征银贰拾两㭍钱陆分鱼盐课钞原额银壹钱陆分伍毫又裁併海仓场原额银玖分贰釐二共征银贰钱伍分贰釐伍毫食盐折价额无以上共实征银壹千贰百伍拾捌两㭍钱肆分捌釐肆毫捌丝壹忽肆微贰纤伍尘登宁场灶丁原额灶丁贰千叄百贰拾陆丁雍正四年除一半丁银摊入地粮项下征收外一半按丁均摊每丁征银壹钱肆分㭍釐零共征灶丁银叄百肆拾贰两㭍钱肆分叄釐零于王家冈等场竝各州县新垦起科地亩照例加摊应扣减灶丁银叄两壹钱壹分捌釐零实征银叄百叄拾玖两陆钱贰分肆釐零雍正八年查明应增灶丁陆拾丁照例增丁银捌两捌钱肆分壹釐零于西由信阳二场新垦地亩加摊应扣减灶丁银玖釐㭍毫零实征银捌两捌钱叄分壹釐零原额竝新增灶丁共贰千叄百捌拾陆丁共实征银叄百肆拾捌两肆钱伍分陆釐肆丝㭍忽肆微捌纤肆沙㭍尘康熙五十一年以后滋生灶丁壹百陆拾肆丁钦奉恩诏免其加赋灶地原额自首灶地共贰百玖拾壹顷玖拾伍亩陆分肆釐贰毫共征银壹百㭍拾伍两壹钱㭍分叄釐捌毫伍丝贰忽每两加摊灶丁银叄钱陆分玖釐零共加银陆拾肆两捌钱壹分零共实征银贰百叄拾玖两玖钱捌分肆釐肆毫叄丝玖忽㭍微肆纤玖沙伍尘草荡滩课额无盐锅课额原额竝新置盐锅共壹百贰拾捌面共征银壹拾伍两叄钱陆分鱼盐课钞原额银贰钱壹分肆釐伍毫食盐折价额无以上共实征银陆百肆两壹分肆釐玖毫捌丝㭍忽贰㣲叄纤肆沙贰尘石河场灶丁原额灶丁陆百捌拾捌丁又裁併行村场原额灶丁陆百贰拾陆丁二共灶丁壹千叄百壹拾肆丁雍正四年除一半丁银摊入地粮项下征收外一半按丁均摊每丁征银壹钱肆分㭍釐零共征灶丁银壹百玖拾叄两陆钱贰分贰釐零于王家冈等场竝各州县新垦起科地亩照例加摊应扣减灶丁银壹两㭍钱陆分壹釐零实征银壹百玖拾壹两捌钱陆分零雍正八年查明应增灶丁叄拾㭍丁照例增丁银伍两肆钱伍分贰釐零于西由信阳二场新垦地亩加摊应扣减灶丁银陆釐叄忽零实征银伍两肆钱肆分陆釐零原额竝新增灶丁共壹千叄百伍拾壹丁共实征银壹百玖拾㭍两叄钱陆釐贰毫壹丝陆忽肆微捌纤伍沙肆尘康熙五十一年以后滋生灶丁玖拾捌丁钦奉恩诏免其加赋灶地原额自首灶地共壹百壹拾㭍顷肆拾玖亩玖分肆釐㭍毫又裁併行村场原额灶地叄百伍拾壹顷㭍分捌釐壹毫二共灶地肆百陆拾捌顷伍拾亩㭍分贰釐捌毫共征银贰百捌拾壹两壹钱肆釐零每两加摊灶丁银叄钱陆分玖釐零共加银壹百肆两贰釐零共实征银叄百捌拾伍两壹钱陆釐陆毫玖丝陆微叄纤贰沙草荡地原额地伍顷捌亩㭍分捌釐叄毫又裁併行村场草荡地肆拾㭍顷玖拾㭍亩捌釐伍毫二共地伍拾叄顷伍亩捌分陆釐捌毫共征银叄拾壹两捌钱叄分伍釐零每两照灶地加摊之例共加摊丁银壹拾壹两㭍钱㭍分捌釐零二共实征银肆拾叄两陆钱壹分叄釐伍毫伍丝伍忽㭍微贰纤㭍沙肆尘盐锅课额裁併行村场原额竝新置盐锅共壹百玖拾㭍面共征银壹拾玖两㭍钱鱼盐课钞裁併行村场原额银壹钱陆分食盐折价额无以上共实征银陆百肆拾伍两捌钱捌分陆釐肆毫陆丝贰忽捌微肆纤肆沙捌尘信阳场灶丁原额灶丁壹千伍百陆拾丁雍正四年除一半丁银摊入地粮项下征收外一半按丁均摊每丁征银壹钱肆分㭍釐零共征灶丁银贰百贰拾玖两捌钱㭍分壹釐零于王家冈等场竝各州县新垦起科地亩照例加摊应扣减灶丁银贰两玖分壹釐零实征银贰百贰拾㭍两㭍钱㭍分玖釐零雍正八年查明应增灶丁肆拾叄丁照例增丁银陆两叄钱叄分陆釐零于西由信阳二场新垦地亩加摊应扣减灶丁银陆釐玖毫零实征银陆两叄钱贰分玖釐零原额竝新増灶丁共壹千陆百叄丁共实征银贰百叄拾肆两壹钱捌釐叄毫捌丝伍忽玖微肆纤捌沙康熙五十一年以后滋生灶丁壹百叄拾伍丁钦奉恩诏免其加赋灶地原额新垦自首灶地共㭍百陆拾叄顷叄拾肆亩㭍分玖釐共征银肆百伍拾捌两玖釐零每两加摊灶丁银叄钱陆分玖釐零共加摊丁银壹百陆拾玖两肆钱伍分叄釐零共实征银陆百贰拾㭍两肆钱陆分贰釐㭍毫贰丝捌忽捌微肆纤陆沙壹尘滩荡地原额地叄百壹拾㭍顷伍拾玖亩捌分伍釐玖毫共征银壹百玖拾两伍钱伍分贰釐零每两照灶地加摊之例共加摊丁银㭍拾两伍钱贰釐零二共实征银贰百陆拾壹两陆分壹釐玖毫㭍丝伍忽贰微叄纤捌尘盐锅课额新置盐锅捌拾面征银玖两陆钱鱼盐课钞原额银壹钱伍分陆釐㭍毫食盐折价额无以上共实征银壹千壹百叄拾贰两叄钱捌分玖釐㭍毫捌丝玖忽贰纤肆沙玖尘涛雒场灶丁原额灶丁壹千㭍拾叄丁雍正四年除一半丁银摊入地粮项下征收外一半按丁均摊每丁征银壹钱肆分㭍釐零共征灶丁银壹百伍拾捌两壹钱玖釐零于王家冈等场竝各州县新垦起科地亩照例加摊扣减灶丁银壹两肆钱叄分捌釐零实征银壹百伍拾陆两陆钱㭍分壹釐零雍正八年查明应增灶丁叄拾肆丁照例增丁银伍两壹分零于西由信阳二场新垦地亩加摊应扣减灶丁银伍釐伍毫零实征银伍两肆釐零原额竝新增灶丁共壹千壹百㭍丁共实征银壹百陆拾壹两陆钱㭍分伍釐陆毫捌丝壹忽贰微㭍纤捌沙玖尘康熙五十一年以后滋生灶丁壹百肆丁钦奉恩诏免其加赋灶地原额自首灶地共贰百肆拾㭍顷伍拾壹亩肆分捌釐伍毫共征银壹百肆拾捌两伍钱捌釐玖毫壹丝每两加摊灶丁银叄钱陆分玖釐零共加摊丁银伍拾肆两玖钱肆分伍釐零共实征银贰百叄两肆钱伍分肆釐叄丝捌忽壹微贰纤玖沙捌尘滩荡地原额自首地共肆拾肆顷叄拾陆亩叄分伍釐共征银贰拾陆两陆钱壹分捌釐壹毫每两照灶地加摊之例共加摊丁银玖两捌钱肆分捌釐零共实征银叄拾陆两肆钱陆分陆釐贰毫贰丝玖忽㭍纤玖沙贰尘盐锅课额新置盐锅壹拾伍面征银壹两捌钱鱼盐课钞额无食盐折价额无以上共实征银肆百叄两叄钱玖分伍釐玖毫肆丝捌忽肆微捌纤㭍沙玖尘附民佃总额济南府属青州府属登州府属莱州府属武定府属沂州府属泰州府属以上五十一州县共计征民佃原额银肆千叄拾叄两捌钱捌分贰釐壹毫叄丝肆忽捌微陆纤雍正四年加摊灶丁银壹千肆百玖拾贰两肆钱伍分叄毫贰丝叄忽肆微贰纤贰沙陆尘共民佃竝加摊丁银伍千伍百贰拾陆两叄钱叄分贰釐肆毫伍丝捌忽贰微捌纤贰沙陆尘盐课银壹千伍百㭍拾㭍两㭍钱叄分玖釐玖毫玖丝壹忽民佃盐课二项共银㭍千壹百肆两㭍分贰釐肆毫肆丝玖忽贰微捌纤贰沙陆尘内于请寛隐粮之严例等事案内雍正八年歴城益都等九州县水沖盐地亩开除民佃银贰钱玖分叄釐贰毫陆丝肆忽捌微贰纤又开除民佃加摊灶丁银壹钱㭍釐㭍毫叄丝壹忽捌微伍纤贰沙贰尘开除盐课银壹釐㭍毫捌丝陆忽伍微壹纤又于钦奉上谕事案内雍正九年益都县建立满城地亩应豁除民佃银肆分陆釐玖毫壹丝肆忽玖微㭍纤又豁除加摊灶丁银壹分㭍釐叄毫伍丝㭍忽伍微叄纤㭍沙玖尘又豁除盐课银贰分贰釐陆毫玖丝玖忽玖微伍纤二案共开除银肆钱捌分玖釐㭍毫伍丝伍忽陆微肆纤壹尘实征银㭍千壹百叄两伍钱捌分贰釐陆毫玖丝叄忽陆微肆纤贰沙伍尘又各县起科首报竝新增民佃银壹拾两伍钱壹分叄釐叄丝壹忽伍微㭍纤又照例加摊灶丁银叄两捌钱捌分玖釐伍毫玖丝㭍忽叄微㭍纤伍沙玖尘新增民佃脚价银贰釐㭍毫玖丝肆忽捌微贰纤新增盐课银壹分陆釐玖毫玖丝捌微壹纤新增民佃竝脚价银壹分贰釐壹毫陆丝伍忽肆微㭍纤照例加摊灶丁银肆釐肆毫㭍丝肆忽壹微壹纤壹沙叄尘五共新增银壹拾肆两肆钱叄分玖釐伍丝肆忽壹微伍纤㭍沙贰尘以上共实征银㭍千壹百壹拾捌两贰分壹釐㭍毫壹丝㭍忽㭍微玖纤玖沙㭍尘按民佃一项于前明正德七年题定各场灶丁逃亡遗下灶地俱系济青登莱等府居民佃种种户虽非灶丁而所种原系灶地此民佃之所由起也日久患滋民灶互相推诿讦讼不休雍正四年奉㫖清查灶地凡远年迷失钱粮均摊民佃项下民间所买灶地转售之日必归之灶而灶地永不许再售之民奉行日久则灶地之原额可复民佃之额欵可除矣至各州县民佃之外又有盐课一项有摊入大粮者有商人代办者亦有灶户自纳者其原起不可得而攷而总括此㭍千余两数内若论地之原额则止有肆千余两之成数也竝志之以上拾场共灶丁贰万壹千捌百伍拾㭍丁实征银叄千壹百玖拾贰两壹钱贰分捌釐肆毫玖丝玖忽陆微捌沙叄尘灶地共伍千捌百伍顷陆拾肆亩叄分壹釐陆丝实征银叄千肆百捌拾伍两陆釐肆毫㭍丝壹忽陆微又加摊丁银壹千贰百捌拾陆两伍钱肆分捌丝㭍忽捌微贰纤陆沙陆尘草荡滩池地玖百玖拾贰顷捌拾亩捌分肆釐叄毫贰丝叄忽实征银壹千叄百捌拾伍两㭍钱玖分叄釐㭍毫肆丝玖忽伍微陆纤㭍沙捌尘盐锅税课银壹百壹两贰钱陆分肆釐贰丝肆忽叄微贰纤鱼盐课钞银贰两㭍钱肆分叄釐捌毫食盐折价银壹百贰拾叄两玖钱六项共银玖千伍百㭍拾㭍两叄钱㭍分陆釐陆毫叄丝贰忽玖微贰纤贰沙㭍尘又各州县征解民佃盐课银㭍千壹百壹拾捌两贰分壹釐㭍毫肆丝㭍忽㭍微玖纤玖沙㭍尘运使钱粮正杂止此九项引票额课出之于商其余七项征之于灶皆取以佐军国之需济民食之用是亦经国之要务也至于商课中又有纸朱价银铜觔水脚河工协济都翰公费盐觔养亷等名均非正项钱粮故畧而不书山东通志巻十三山东通志卷十四钦定四库全书山东通志巻十四学校志国家崇重庠序恢儒右文内自京师外至郡县皆有学诗书礼乐光被八埏而多士景从睪然惟邹鲁是望焉岂不以圣域贤闗尤深向往哉我圣祖仁皇帝幸鲁隆仪昭垂盛典我皇上临雍释奠祗奉先师广牖生徒谆谆以文贵明经学期济世为勉励钖封崇圣增祀隆贤修庙葺林建设书院盖将以尼防之敎泽为寰宇之化原而东省泮宫近居尤甚则夫鼓钟絃诵肃肃雍雍足以启秀杏坛扬芬藻渚者岂四国所能颉颃也哉作学校志庙制庙门旧名㦸门按宋太祖建隆年闻诏用正一品礼立十六㦸于文宣王之庙内徽宗大观四年诏用王者制庙门增二十四㦸此㦸门之名所由昉也明嘉靖九年改㦸门曰先师庙门至庙门之外又另设櫺星门以着尊崇之义大成殿按宋徽宗政和四年御书大成殿额颁孔子庙自是郡县学俱称大成殿明伦堂按汉章帝元和二年帝诣阙里御讲堂魏晋以后凡建学之地皆有讲堂元世祖至元十三年云南行省平章赛典赤始建明伦堂购贮经史因下其式于诸路明洪武十五年诏颁卧碑置明伦堂左尊经阁按元仁宗皇庆二年命建崇文阁于国子监之左延祐二年常州路总教史壎即郡庠建尊经阁以储书籍诏天下学校皆建阁敬一亭按明世宗嘉靖五年作敬一箴颁之太学遂诏郡邑学校皆行镌石竝刋程子四箴范氏心箴作亭覆之因名泮池按朱子图说曰以其半于辟雍故曰泮宫又曰诸侯之乐半于天子故鲁颂有在泮之文今建学必有泮池者昉此射圃古者习射于泽宫夫子射于矍相之圃此各学均置射圃之意明太祖洪武三年诏定学校射仪今各学惟存故址尔名宦乡贤祠按明太祖洪武四年诏天下学校各建先贤祠左祀贤牧守令右祀乡贤学田按宋仁宗天圣元年诏赐兖州学田已而旁郡多立学赐之田如兖州宁宗嘉定中赵崇本知崇安军买开平寺废田以充学廪元世祖至元二十九年诏学田所入春秋释奠之外以给诸生之无告者仁宗延祐二年㑹昌州判官杨景行劝民出田赡士明神宗万歴六年诏天下学田不拘定额皆编入全书减其赋役不与民田等其岁入租息赈给贫生岁由学政衙门报销增减如例社学按元世祖至元二十八年令诸路各县学内设立小学选老成之士教之其他先儒过化之地名贤经行之所与好义之家出钱粟赡学者竝立为书院其师儒或名山长或名学録或名掌教竝由行省及各路宣慰使等札付之明太祖洪武八年诏立社学以教民间子弟十六年诏民间所立社学有司不得干预英宗正统元年令各处提学官及司府州县官严督社学不许废弛济南府济南府儒学在府治西北宋熙宁间知府李恭建元至元年间济南路副逹噜噶齐喜寿増修学垣明成化间巡按御史梁泽复广殿制拓两庑建㦸门櫺星门明伦堂斋舍又于堂后増建崇制阁环碧亭正德间知府章寓之建讲堂天启间知府樊时英于明伦堂东北引水为池筑飞跃亭皇清顺治十年巡抚都御史夏玉于梯云溪上建桥曰青云建坊曰腾蛟起凤康熙二十四年布政使黄元骥重修入学贰拾名又运学捌名学田贰顷㭍拾肆亩陆分书院歴城县儒学旧在县治东隘巷规模狭小明成化间知县贾宣迁于县治东北购学前民舍辟而广之庙祠堂庑以及门桥泮池之制皆备正德八年知府章寓之扩学前路通南衢立青云坊嘉靖二年建射圃于崇圣祠后天启二年知县吴阿衡改敬一亭为尊经阁入学贰拾名学田贰顷玖拾叄亩肆分零社学五南门内外各一东西门共三义学在济东道署西闵子书院至道书院歴山书院白鹤书院章邱县儒学在县治西南宋嘉祐五年邑人工部员外郎张仲宣建庙庑门堂皆备明洪武三年知县栁新重修嘉靖三年知县吕经増建号舍五年知县祝文冕建敬一亭万歴二十二年知县董复亨凿泮池皇清康熙二十四年知县钟运泰重修敎谕训导宅入学贰拾名学田贰顷捌拾捌亩陆分零社学在临济镇邹平县儒学在县治东南旧学庙燬于火元至元七年县尹萧革以庙基旁公廨一所可为春秋释奠及诸生弦诵之地乃增筑殿宇庙门明正綂六年知县李昉重建明伦堂景泰六年知县顾瑄增建尊经阁正德九年知县王瀛洲拓地建观德亭万歴十年知县张书凿泮池入学拾伍名学田肆拾贰亩㭍分社学三一在县西一在学前一在东闗外伏生书院范公书院长白书院淄川县儒学在县治西南原系州学元至元二十九年总管伊喇特穆尔建至正六年总管康庸重新大成殿装画圣像建两庑及櫺星门明伦堂明洪武十二年改州为县学因之景泰五年知县杨名重修两庑及明伦堂皇清康熙四年敎谕孙瑚重修大成殿两庑入学拾伍名学田壹顷壹拾亩叄分社学在县治南明正德中知县顾兰改僧庵为之长山县儒学在县治东南宋绍圣元年知县翟大顺建正殿讲堂元至正二年县尹安惟洪创两庑櫺星门明伦堂左右建斋房明嘉靖二十年知县唐廷相重修创启圣祠于庙东皇清康熙四十六年知县陈宪祖建树塞门四十九年教谕颜光濬重修名宦乡贤二祠入学拾伍名学田玖拾亩社学在县治东南义学在西门外新城县儒学在县治东南元初诏元帅张贵革台为城因立县治未建学庙至元二年贵施庙地一区县尹杨温即其地搆殿塑像设两庑大德十年县尹张亨以庙基狭隘迁今地建庙庑堂斋及门厨官署之属皆备明洪武嘉靖间屡修天启元年庙复頽废邑人王象晋捐资重修皇清康熙十九年知县王崇道重建明伦堂二十七年知县崔𢡟重建启圣祠及圣庙门墙乡贤名宦二祠俱加修葺入学拾伍名学田壹顷㭍亩㭍分社学在北门内义学在县治东义学田肆拾肆亩齐河县儒学在县治东元至元十三年县尹高源建后燬于兵明洪武三年知县王得成重建成化𢎞治间屡修皇清顺治三年庙燬于火十三年知县赵光普修建康熙六年训导王业新修明伦堂庙前有千年古槐一株入学拾伍名学田贰顷捌拾壹亩社学在县治北齐东县儒学在县治东县本夹河镇元初升镇为县旧有大成殿狭隘卑陋大德十三年监县特黙齐于城北隅得隙地叄亩有奇建立学宫明成化正徳间屡修万歴二十五年知县白鲲建㦸门櫺星门皇清康熙二十三年知县俞为霖増筑垣墉彩绘榱桷立扁于龙门㦸门而树之以柏入学拾伍名学田玖拾亩社学在儒学东济阳县儒学在县治西南金天㑹中建县未立学庙大定十四年邑人赵某献地一区创建学宫殿庑堂斋俱备元至正间邑人郭英铸祭器尊罍簠簋之属皆备明正綂四年知县孙庆拓殿庑塑神像万歴十一年知县李思维凿泮池于櫺星门外二十六年知县黄应魁以泮池洼下为积水所潴另凿池于门内明季燬于兵皇清康熙五十八年知县司徒珍重修大成殿两庑置教谕宅于学东北四隅头雍正二年知县郎作霖重建明伦堂查北乡寒字约入官地肆拾亩嵗为社学师生膳修入学拾伍名学田壹顷伍拾亩义学在南门内社学在仁风回河曲隄夏口四镇闻韶书院禹城县儒学在县治东元至元间建学前泮池广数亩中建印心台后改为乐采亭入学拾贰名学田捌拾叄亩零社学在各里临邑县儒学在县治东南宋崇宁初建入学拾贰名学田捌拾壹亩社学在各里长清县儒学在县治东宋天禧二年建明𢎞治间知县俞谏重修皇清康熙十一年知县岳之岭改学门于东与奎楼相拱照入学拾贰名学田壹顷叄拾肆亩丽泽书院愿学书院陵县儒学在县治东南旧在城外明𢎞治十六年知县马珩徙今所入学拾贰名学田㭍拾贰亩社学在东门内德州儒学在州治北旧在州治西南元至元三十一年知州秦正建明洪武间知州阎九成迁今地正綂景泰间屡修皇清康熙十二年知州金祖彭州人翰林侍读萧惟豫知县李源等重修雍正二年知州陈留武复修入学贰拾名学田陆顷捌亩零董子书院徳平县儒学在县治南宋熙宁间知县崔益建寻省县为镇入安徳而学废元至元间县尹阎士安重建明洪武成化间屡修隆庆三年知县彭时中増廓殿庑凿泮池六年知县袁𢎞徳于城之南隅建聚奎楼七年知县程沂复建一楼于城之北隅与南楼相对入学拾贰名学田壹顷壹拾陆亩叄分零社学在县治西新街左平原县儒学在县治南宋明道中建入学拾伍名学田壹顷贰拾亩社学在县治东闲道书院兖州府兖州府儒学在府治北旧在府治东南唐兖海观察使刘莒创建屡经更置皆为州学明洪武十八年封建鲁藩因陞州为府始徙置今所殿庑门堂视旧加廓成化二十三年知府赵兰重修增制祭器正德十年知府童旭辟㦸门西隙地建名宦乡贤祠旧泮池原在櫺星门内万歴二十六年鲁王改建于神路上出百歩外三十八年知府吴汝显以泮池去学宫太逺复迁池于旧址增设乐器皇清康熙二十三年知府张鹏翮大为修建入学贰拾名滋阳县儒学在县治东元时为兖国复圣公庙址后燬于兵明洪武初兖州同知徐良仁重建十八年始设滋阳县知县徐中让乃即其地为学正德十一年知府童旭恢拓基址迁复圣庙居中堂庑斋舍各以次兴建时滋庠专祀颜子以兖国为封地故也万歴三十八年知府吴汝显以天下学宫皆祀孔子而滋独祀颜子于义不安乃建尊经阁于后即阁下建殿迎复圣入祀改前复圣殿为大成殿以奉先师左右列两庑学制一如他邑皇清顺治九年知县宋文运塑先师及四配十哲像入学贰拾名学田肆顷贰拾㭍亩捌分社学俱在各社颜子书院章贤书院文在书院曲阜县儒学在阙里西旧在曲阜故城内明正德九年知府童旭改建于宣圣庙东嘉靖五年督漕侍郎章拯复徙于庙西矍相圃故址其制有学无庙以綂于阙里也堂斋宅舍泮池射圃与他邑同入学拾贰名学田捌顷㭍拾㭍亩玖分零四氏学在县学后初名孔氏家学在庙西侧魏黄初二年宗圣侯孔羡为屋以居孔氏学者宋元祐间入颜孟二氏子孙其名仍旧明洪武二年乃改为三氏学设敎授一员正綂九年衍圣公孔颜缙奏准三氏生员许应山东乡试成化元年衍圣公孔𢎞绪奏准给三氏学印万歴十年知县孔𢎞复改迁今地十五年巡抚李戴奏增曽氏子孙改为四氏学其制有学无庙余皆与县学同万歴四十二年迁于圣庙西华门外即今所也入学贰拾名详阙里洙泗书院尼山书院宁阳县儒学在今县治东北旧为县治元大德间迁县治以其地为学明宣德𢎞治万歴间相继增修皇清康熙七年地震大成殿圯十年知县刘兴汉重建竝修㦸门泮池星门及两斋入学拾伍名学田壹拾陆顷陆亩邹县儒学在县治西旧在县治南元至正元年县尹司居敬徙建今地明宣德间知县房嵒拓地改建大成殿嘉靖四十五年知县章时鸾增建射圃及敎谕训导宅旧泮池在櫺星门外万歴九年知县许守恩改凿于櫺星门内皇清康熙三十三年知县韩峯起修大成殿两庑复改泮池于櫺星门外五十四年知县娄一均重修明伦堂入学拾伍名学田贰顷玖拾伍亩肆分零社学四闗各一余在各社义学在城西门内中庸书院泗水县儒学在县治东南旧在城外东南一里宋元丰间知县韩祇勤建元季燬明洪武八年知县潘从善移建城内今地成化嘉靖后相继增修皇清顺治四年知县王明辅重修殿庑及明伦堂入学捌名学田壹顷捌拾壹亩社学在各里滕县儒学在县治西宋大观间建金改为州学元至正间知州陈谌增设学田后庙燬于兵明洪武二年知州薛原义复建旋降州为县景泰成化后相继增修天启三年兖州府同知李自蕃始开神道凿泮池入学贰拾名社学在东门外性善书院峄县儒学在县东门外宋氶县令张镒创建金改为州学元逹噜噶齐托罗该暨峄州知州安仲节相继修明洪武二年改州为县嘉靖十年知县李孔㬢以旧址湫隘拓地增修尽撤其旧而新之隆庆间知县王琰复易民居广学西北隅辟庙前为神道改筑敬一亭于明伦堂后天启二年殿庑俱燬于火兖州知府孙朝肃依故址复建入学拾贰名学田贰拾贰亩贰分金乡县儒学在县治东唐开元时在县治西宋绍兴中徙建北门内金大定九年知县聂天祐以学宫卑隘再迁于今地明万歴六年知县杨楫重修明伦堂东西两庑新凿泮池于㦸门外易櫺星门柱以石环垣栽树百余株皇清康熙五年邑人张士表重修启圣祠入学拾贰名学田肆顷捌拾肆亩叄分零义学二一在儒学门东一在启圣祠鱼台县儒学在县治西北元季燬于兵明洪武二年知县谢荣祖重建嘉靖九年河决倾圮十七年敎谕宋希文重建庙庑四十二年县丞张仕大为修建规制乃备皇清康熙三十年知县马得征重修两庑及名宦乡贤祠入学贰拾名学田贰顷伍拾亩义学在城西北隅济宁州儒学在州治东北元至元间建明洪武正綂间相济重修皇清康熙十七年总河靳辅清学宫旧基大成殿㦸门櫺星门悉撤而新之其启圣祠明伦堂及名宦乡贤祠则因旧重修入学贰拾名学田贰顷玖拾陆亩捌分零社学三一在儒学后一在草桥东一在工部分司东正学书院嘉祥县儒学在县治南金皇綂间随县建于山口鎭后濒河水圯邑人翟三俊倡建于独坐山右又圯大定间知县窦廸迁于萌山之阳金末又燬于兵元至元三年县尹刘荣祖始迁今地后复圯明洪武三年知县刘敬复建天顺八年知县张庆鼎建明伦堂东西斋房嘉靖三十四年知县周儒仍迁故址皇清顺治八年知县张泰升重建明伦堂十一年敎谕侯大武复修启圣祠入学拾贰名学田壹顷贰拾㭍亩伍分社学每社各一所汶上县儒学在县治东唐长庆四年知县郉审容建明万歴二年知县张惟诚尽撤其旧而新之皇清康熙五十一年敎谕丛征五十五年知县闻元炅相继增修入学拾伍名学田壹顷㭍拾玖亩社学在城二区东西两闗各一余俱在各社圣泽书院阳谷县儒学在县治西宋崇宁四年知县蔡蕃建后燬于兵元至元十二年典史解中渊重建明正綂间知县杨茂重修殿庑㦸门櫺星门明伦堂东西斋绘饰圣贤像增设祭器成化十年知县刘洪增拓故址尽撤其旧而新之皇清康熙十一年知县王天壁重修堂斋及敬一亭五十五年知县王时来复修明伦堂入学拾伍名学田捌拾玖亩叄分零夀张县儒学在县治东旧县治在梁山之东明洪武十四年以水患迁今地知县谭道新随建学于此正綂间知县李征如以旧址甚隘复辟而广之入学拾贰名东昌府东昌府儒学在府治东宋元丰间博州知州徐爽建后改为聊城县署金天眷间学正祁彪即旧都监廨址建学宫元至正间兵燬明洪武三年同知魏忠建大成殿天顺间知府徐垠增建两庑㦸门名宦乡贤二祠泮池櫺星门成化间知府李举建奎光楼置书籍万歴间知府李士登建明伦堂竝四斋入学贰拾名学田陆拾叄亩贰分零聊城县儒学在县治东北旧在东闗铁塔寺旁明永乐初知县齐博徙南门外正綂间知府郁文盛更徙东门外成化间知府沈譓知县毛深复徙于城内布政分司东首即今所凡三徙而后定建明伦堂敬一亭名宦乡贤二祠独大成殿未建以附郭綂于府学皇清康熙五十一年知府程鲲化增建殿庑规制悉备入学贰拾名学田㭍拾叄亩壹分社学在各里东林书院堂邑县儒学在县治东北隅旧在西南隅金大定间太子洗马赵松石徙今所前后古柏四十株皆千余年物也入学拾伍名学田贰顷贰拾㭍亩义学在儒学西南博平县儒学在县东北旧在县治东宋时建金末燬元至元间重建元末复燬明洪武初知县练宗政重建成化初知县祝文华徙于县东南隅未几知县文林以其地卑湿相地得布政分司旧址复徙建焉即今所也入学拾贰名学田贰顷㭍拾伍亩零义学在县西街茌平县儒学在县治东南宋时在县治南金正隆间知县孟醇徙县治西北承安间县丞翟焕然以其地湫隘徙于东南即今所元初县尹张荣重建大殿两庑至元二十二年县尹姜居正建讲堂三十一年县尹侯永祚逹噜噶齐玛固备祭器兼储书五千巻明景泰元年教谕朱信移学门南向入学拾伍名学田叄拾陆亩社学在各里莘县儒学在县治东北元季兵燬明洪武三年知县汪惟善徙今所成化十七年知县贾克中修大成殿明伦堂𢎞治元年知县顾巖置敎谕住宅十二年知县孟隆以旧殿狭隘改建而恢拓之正德四年知县诸忠建文昌祠置训导住宅入学拾贰名学田伍拾亩社学在县治东北大成街先觉书院清平县儒学在县治东北金大定十三年建明嘉靖十八年知县周臣以琉璃瓦新之万歴十年知县郭廷训建奎楼一座学中有金大定时古柏五株大数十围入学拾贰名学田贰顷㭍亩社学在各里冠县儒学在县治东金贞元间建元至元七年陞为州学知州赵文辉重修明复为县万歴间知县谈自省于学之巽方建奎楼高数十尺入学拾贰名学田贰顷伍拾伍亩陆分社学在各里崇文书院临清州儒学在州治东南旧在州治西元季兵燬明正綂间平江侯陈豫徙今所后𢎞治间陞为州学副使陈壁知州冯杰重修入学拾伍名学田贰拾叄顷零社学在州治西清源书院馆陶县儒学在县治东南金皇綂中知县孔渊建后圮于水明洪武初县丞欧阳源重建乂圮于水永乐间知县邳宣复建正德间知县孟正也以其面城开城一门名文明门门外立万仭宫墙坊皇清顺治十二年敎谕阎应震重建大殿康熙三年知县王躬赞建奎楼于东南城上与学宫遥映入学拾伍名学田贰顷伍拾贰亩伍分零社学在府馆东陶山书院邱县儒学在县治东南元大德间逹噜噶齐按逹拉县尹王琦建皇清康熙四年知县张挺徙奎文阁于城东南隅二十八年知县徐德武复徙于学宫内旧地入学拾贰名学田贰顷肆拾叄亩零社学一在旧府馆前一在县治南余在各里义学一在县前一在城东门内恩县儒学在县治东南明洪武七年移城新建嘉靖中知县赵可旦开拓其制后殿址移西丈余学路拓而南者数十尺入学拾伍名学田壹顷社学一在西门一在迎熏门余在各里㑹斋书院青莲书院近圣书院高唐州儒学在州治西元至元二十四年知州郑德隣建内有宋大观八行碑皇清康熙十年邑人总督朱昌祚重修入学贰拾名学田叄顷陆拾肆亩零社学在州治东义学一在州南街一在东门外夏津县儒学在县治东南金大定间建元季燬于兵明洪武初县丞陈荣重建天顺五年知县薛正广学后地数十亩皇清康熙二十九年敎谕牛嵩大扩前制撤旧重修入学拾贰名学田壹顷社学一在城隍庙东一在城西北范家庄一在城北七里屯武城县儒学在县治东南宋大观年建元季燬于兵明永乐二年知县奚瑛重建后圮于水天顺间知县伍善重修万歴四十五年敎谕高凯创凿泮池左右植桃李又建奎楼于东南入学拾伍名学田玖拾亩㭍分零义学在县治东社学在各里学道书院青州府青州府儒学在府治东旧在府治西北明洪武五年知府李仁迁于今地𢎞治十四年知府杜源建号舍于庙之西南嘉靖四十三年知府杜思重建启圣祠万歴三十年知府赵乔年尽撤其旧而新之皇清康熙五十四五十八等年知府陶锦重修入学贰拾名益都县儒学在府治东旧在城内西南明洪武十年知县黄正德迁今地万歴三十三年知县郑继芳建奎楼于大成坊之左皇清康熙七年地震倾圮十年分巡青州道郑牧民大为修建五十六年知府陶锦重修奎楼及敬一亭建云路坊入学拾伍名武学拾贰名学田壹顷陆拾肆亩零义学在县治南松林书院崇义书院白龙洞书院临淄县儒学旧在县治东南元至元间逹噜噶齐实讷建明嘉靖四十一年知县龙垓迁于县治东北万歴年间知县李长春又迁于县治前为今学宫皇清顺治三年知县毛永龄増修门池堂舍规制悉备入学拾伍名学田玖拾亩义学在学西北社学在各里博兴县儒学在县治东南宋崇宁初建元至元间监州和尔齐置东西序后燬于兵明洪武初知县王暹重建殿庑堂斋以及㦸门櫺星门射圃敎谕训导宅嘉靖间知县张集易民地增建乡贤祠皇清康熙二十五年训导钱大受重修大成殿庙东为城之水门于门上建楼颜曰迎秀入学拾贰名社学在各里高苑县儒学在县治东宋至和三年知县李允中建元季燬明洪武初知县孔忠重建殿庑堂斋以及门池署舍之制皆备时学宫巽方向属隙地万歴中邑人张修吉捐建杰阁为文峯皇清康熙二十一年知县朱翰春重修学宫内外入学拾贰名学田伍拾贰亩伍分零义学在城东北隅社学在各里高节书院乐安县儒学在县治东南宋崇宁元年知县黄铎建金末燬于兵元至元十三年县尹綦泰重建明万歴十三年知县孟楠以学宫地势左洼乃于东南隅筑台搆亭其上巍若龙首皇清康熙年间知县鲍凤仭重修雍正八年知县李方膺增建礼门义路二坊于明伦堂之前东西出入处又高筑四围垣墙建文昌阁于巽隅入学拾贰名学田陆顷社学城内外各一明诚书院寿光县儒学在县治东宋靖康间燬元至元十年知县陈惟良重建入学贰拾名学田叄顷壹拾伍亩叄分昌乐县儒学在县治西南旧在城东北元至元中省县入北海学废明洪武初复置县密州同知李益改建今所入学拾伍名学田肆拾亩义学在文庙西临朐县儒学在县治西旧在县治西南宋绍圣五年知县李敬迁今地明洪武二十五年知县李瑀复加增拓皇清顺治三年知县童本胡重建明伦堂入学拾贰名学田贰顷壹拾亩社学三一在文曲巷南一在县西南二十五里五井集一在县南二十五里冶源集李靖书院胊山书院安邱县儒学在县治东金季燬于兵时学宫地多为民侵占元至元八年有老生梁安仁呈所绘故庙图乃复旁诸侵地二十八年县尹梁世英重建大殿三十一年县尹董士良建两庑㦸门明洪武二年县丞郑原泽筑堂斋于殿东隙地景泰五年敎谕许伦复正官民地址移讲堂于殿后嘉靖十三年知县宋儒于学门外买民地开甬道直扺南城以为神路皇清康熙七年地震倾圮知县王懋建重修入学贰拾名学田伍拾亩社学五一在城隍庙东余分在四闗公冶书院诸城县儒学在县治东南金贞元间副枢密张晖建明嘉靖间知县郑坤拓东南隅大为修葺万歴间知县王之臣凿石建櫺星门明伦堂前有一太湖石高一丈许玲珑奇丽背𨽻刻禹功传道明叔子瞻逰九字相传宋苏轼守密州时所立之石也入学贰拾名学田壹顷贰拾亩沧浪书院东武书院博山县儒学在县治南宋时建旧为颜神镇元设山长以主守之明嘉靖间通判罗贤増修镇学止有殿宇而堂庑未备春秋祭祀通判率诸生行礼皇清雍正十二年改镇为县即为县学增建两庑及明伦堂崇圣名宦乡贤等祠入学捌名原义学在北街社学在各里安东卫儒学在卫治西明成化中建入学捌名登州府登州府儒学在府治南宋大观间建有大成殿明伦堂明天顺三年知府韩敏清学宫旧址建斋庑增祭器粧塑圣贤像创㦸门櫺星泮池又于庙前买民地以通神道嘉靖十年知府赵祐建启圣祠及敬一亭万歴三十九年知府黄体仁增建尊经阁皇清顺治十五年知府李经国重修入学贰拾名蓬莱县儒学旧在府治西明洪武九年知县张谦徙于县治北正德五年圯于水知府房瑄迁置府学东嘉靖九年巡按御史熊荣以地甚狭隘乃迁于春生门因旧普照寺为学宫万歴十九年知县董守绪复迁于治北旧址时左右卫有废圃各一区悉捐入以增拓之建庙庑堂斋㦸门櫺星门及敎谕训导宅三十五年知县邢琦开泮池建尊经阁皇清顺治十年知县张延基增建启圣祠入学贰拾名学田拾壹顷肆拾玖亩叄分社学二俱在西闗外道东书院资政书院蓬莱书院黄县儒学在县治东北元大德三年县尹王英建明正綂中知府杨铎增建两庑万歴二十二年知县张彚选建启圣祠尊经阁修殿庑及㦸门櫺星门乡贤名宦祠皇清顺治十二年知县崔万仭复修圣殿时启圣祠倾圮无存邑人范复粹重建康熙二年圣殿燬于火知县王作重建十二年知县李蕃重修㦸门及尊经阁入学拾贰名学田㭍顷叄拾伍亩叄分零社学在县治西北河滨书院福山县儒学在县治东南金天㑹年间置县时创建明洪武初知县王谅增厨库堂斋天顺间知县段坚尽撤旧址而重新之规模𢎞厰时门西地犹隘千户王钰捐地一区乃建櫺星门于外皇清康熙七年知县张大本复修殿庑入学拾贰名学田捌拾叄亩捌分社学在各社栖霞县儒学在县治东金大安元年知县李景道建后燬于兵明洪武三年主簿牟敬祖重建皇清顺治九年知县金国儒重修明伦堂入学拾伍名学田壹顷贰拾亩社学七一在县北门内一在天齐庙一在桃村一在蛇窝泊一在臧家庄一在寨里一在赵家庄招逺县儒学在县治西南金季燬元至正中知县王信郅绍忠相继修明洪武初知县丁廷举重建大成殿两庑明伦堂斋房入学拾贰名学田肆拾叄亩㭍分义学在县治西莱阳县儒学在县治东南旧在县治西南倾圯无存元至元四年敎谕王择善于古柳亭隙地建大成殿即今地大德十年县尹程珪建讲堂斋房明成化四年署县事程礼市学旁隙地增置号舍馔堂嘉靖三十四年知县牛山木悉为更新规制大备皇清顺治十八年知县邹知新重修敬一亭泮池大成门儒学门康熙三十年及三十六年四十年知县赵光荣三次修葺入学贰拾名学田叄顷伍拾壹亩贰分零义学在儒学前宁海州儒学在州治东金皇綂间建明嘉靖间巡海道李易重修增购学基时南隣指挥李若璇又捐家园一区以广云路皇清顺治间知州王之仪重建启圣祠及东西两庑康熙七年学正蒋士萃重建明伦堂十一年又建乡贤名宦祠入学拾伍名学田贰顷肆拾贰亩玖分零社学在东西南三闗文登县儒学在县治东旧在县治东南宋靖康间燬于兵金大定九年知县李大成迁建今地明嘉靖间知县辛三畏凿泮池竖櫺星门建乡贤名宦祠万歴间知县李需光辟云路建坊直逹南城皇清康熙五十四年知县张文炳重修明伦堂雍正二年知县王一䕫重修启圣祠及内外墙垣入学拾伍名学田贰顷陆拾伍亩又拨入肆亩玖分社学五一在西门内隅头余在四乡各一又奉文卫学祠宇改作义学在靖海司长学书院海阳县儒学在县治东原系大嵩卫学明永乐年建旧附莱阳县另设敎授一员主行学事皇清雍正十三年改卫为县因旧学增修为县学设敎谕一员不设训导入学拾陆名因归併靖海一卫生童在海阳新县考试故仍照卫额每卫八名之数而靖海原卫之耤田改为学田乡贤名宦等祠改为义学綂归文登县荣成县儒学在县治东原系成山卫学明宣德二年建万歴间修旧附文登县另设教授一员主行学事皇清雍正十三年改卫为县因旧学增修为县学设教谕一员不设训导入学拾陆名因归併威海一卫生童在荣成新县考试故仍照卫额每卫八名之数又拨威海卫原额耤田为学田共玖亩捌分莱州府莱州府儒学在府治东南宋明道间建明天顺元年知府熊瓒开拓之成化三年知府张谏增修改建学门于庙东南万歴三十六年知府陈亮采建尊经阁入学贰拾名学田伍顷陆亩叄分零与掖县学公置掖县儒学在县治西南旧在城南明成化三年圮于河知县郭昻迁今所入学贰拾名学田与府学公置社学在各里东莱书院韩信书院平度州儒学在州治东北元元綂间建明洪武十六年知县王奉先修后陞为州学崇祯十三年知州杜志攀移泮池于櫺星门内入学拾贰名学田伍顷陆拾亩玖分零社学有四东门外二所西门外二所状元书院太泉书院两山书院潍县儒学在县治东南元延祐间逹噜噶齐和尔齐建明洪武三年知州周通修原系州学后改为县学入学拾伍名学田拾贰顷捌拾贰亩玖分零社学在各里义学在城内麓台书院昌邑县儒学在县治东金时建后燬明县丞程福山重建入学拾贰名学田壹顷拾陆亩社学一在县治东南余在各里四知书院养志书院胶州儒学在州治东南金承安间建元末燬于兵明洪武初知州赵礼重建𢎞治间知州曹暠因规制狭小又以材料曲直相杂非所以崇庠序乃市巨木于江淮间撤而重新之巍焕改观嘉靖二十五年知州杨中启又尽复民间所侵学地改学门由右皇清康熙四十八年知州龚大良又开拓其垣牖余地表四隅址界以石原额入学贰拾名雍正十三年裁併灵山卫生童附州应试照增卫额捌名共贰拾捌名学田拾陆顷㭍拾亩玖分零又增灵山卫耤田改作学田肆亩玖分义学在城内东西南北各一社学在各里高密县儒学在县治东南元至元间县尹秦裕伯建明𢎞治间知县刘凤仪新辟育贤街于学东皇清康熙二十五年邑人任玥重修入学拾伍名学田陆顷拾亩社学城内东西南北各一所余在各里义学在县东北隅即墨县儒学在县治东元至元间建明嘉靖四十三年知县杨明善辟学前云路抵南城原额入学拾伍名皇清雍正十三年裁併鳌山卫生童附县考试照增卫额捌名共贰拾叄名学田壹顷陆拾捌亩玖分零又增鳌山卫耤田改作学田肆亩玖分义学在县治东南社学在各里郑公书院武定府武定府儒学在府治东南本武定州学宋祥符间建金元代有修举至明嘉靖十年御史熊案以学后地势洼下每为衆水所潴乃筑土为堤长四丈阔半之因名御史堤皇清雍正十二年陞州为府因改为府学与新设之附郭恵民县祭祀肄业共之原额入学贰拾名今遵府学定例仍旧额原学田贰顷㭍拾亩恵民县儒学暂同府学肄业入学拾伍名社学一在西门内余俱在各里青城县儒学在县治东元至元间县尹万居中建明景泰间圯于水天顺元年知县张显重修万歴四年知县李继英以启圣祠在庠门东逼近㕓市乃移于敬一亭东又于青云坊前买民基辟云路建坊凿池三十三年知县张养正重修入学拾贰名社学在县治西南余俱在各里阳信县儒学在县治南元时建明嘉靖十年知县徐有臯重修改建学门于东方入学拾伍名学田壹顷捌亩社学在城隍庙西余俱在各里海丰县儒学在县治东元时建后燬明洪武三年重建入学拾伍名学田叄顷玖拾亩社学在府馆旁乐陵县儒学在县治西北明洪武二年始建万歴五年邑人史邦直徙于城外十五年知县赵永禄复移于城中即今所入学拾伍名学田㭍拾肆亩玖分社学在各里商河县儒学在县治东元至元四年建明洪武天顺间相继増修成化十年知县才寛拓地建明伦堂嘉靖二十八年知县潘徳元改櫺星门于外凿泮池辟云路崇祯末年燬于兵皇清康熙六年邑人王永熙倡捐重修入学拾伍名学田㭍顷贰亩社学在县治南滨州儒学在州治东南元至元间逹噜噶齐奉训特哩同知州范蓍建明天顺间知州何淡増拓基址嘉靖十六年知州彭杲建文鸣台于学宫巽方搆楼置浮来古钟于其内入学贰拾名学田叄顷肆拾捌亩零社学在州治东北利津县儒学在县治东北元至元间县尹高谦亨建入学拾伍名学田叄拾肆亩零社学在县治南余俱在各里霑化县儒学在县治东南明洪武初知县李子文建入学拾伍名学田玖拾伍亩社学在县治东南余俱在各里蒲台县儒学在县治东北元大徳六年建明成化十五年知县刘瓉改建规制扩新入学拾贰名学田壹顷义学在儒学南社学在县治西余俱在各里沂州府沂州府儒学在府治东南本沂州学金皇綂间知州高名徙建于城西北贞祐间节度使胡义复徙于旧址皇清雍正十二年陞州为府因改为府学与新设之附郭兰山县肄业祭祀共之原额入学贰拾名今照府学定例仍旧额原学田肆顷贰拾亩兰山县儒学暂同府学肄业入学拾伍名义学在祐德宫之左社学在东西二闗厢内荀子书院鲁公书院郯城县儒学在县治北旧在县西闗外元末燬于兵明洪武初徙建城内西北皇清康熙九年知县冯可参复徙于今所入学拾贰名义学一在城南一在城北社学在各里一贯书院费县儒学在县南门外金皇统间建入学拾贰名学田贰拾捌亩零社学在各里思圣书院莒州儒学在州治东宋熙宁间建金末燬于兵元至元间知州孔源重建明嘉靖三十六年知州冯兰重修入学拾伍名学田壹顷㭍拾伍亩社学在州治东南文学书院䝉隂县儒学在县西门外元延祐间建入学拾贰名学田拾伍顷社学在东门内北麓书院沂水县儒学在县东门外东臯山之麓旧在县治东元大歴间建明洪武十六年知县陈廷逺徙建今所入学拾贰名学田壹顷肆拾贰亩零社学在县治东北闵子书院沂水书院日照县儒学在县城外河东旧在县治西南为日照镇学后陞为县学元至正间修明嘉靖三十六年知县张执中徙建今所入学拾伍名学田陆拾叄顷拾陆亩零社学在县治南义学在县治西北状元书院泰安府泰安府儒学在府治东本泰安州学宋开宝间建明成化十五年学正任式移学路于庙东二十二年知州胡宣开拓其制隆庆六年知州杨山筑山于学后建屛于学前皇清雍正十三年陞州为府因改为府学与新设之附郭泰安县祭祀肄业共之入学贰拾名原学田玖拾亩泰安县儒学暂同府学肄业入学贰拾名武学拾伍名社学在府治东南泰山书院肥城县儒学在县治东元至元十二年县尹赵珪建二十八年县尹张纲重修殿庑增设祭器明伦堂匾曰君子盖取乐正子春所谓肥有君子之义也明洪武正綂成化嘉靖等年相继增修皇清康熙八年知县尹任重修入学拾贰名社学在县治西余俱在各里大成书院牛山书院新泰县儒学在县治东南元至元间建明天顺𢎞治万歴间相继重修入学拾贰名学田叄顷陆拾贰亩零社学一在县治东一在城外西南义学在县东莱芜县儒学在县治东宋崇宁中建明隆庆六年知县傅国壁更置云路与城南门相映皇清康熙六年知县钟国义重修入学贰拾名学田壹顷叄拾贰亩社学在各里正率书院东平州儒学在州治东北宋景祐间沂国公王曾创建于城内西南元皇庆中总管严忠济以学基狭隘改建今地规模闳敞汉宋碑碣皆移置其中至正间知州刘修德复加修葺明正綂间知州傅霖增建辨志堂于殿后嘉靖间知州裴中即堂前土山改为杏坛皇清康熙十年礼生杨文斗粧修圣贤像入学贰拾名学田肆顷伍拾叄亩社学在各里东阿县儒学在县治西明洪武八年知县朱征因迁邑创建嘉靖十四年知县米廷宝增建启圣祠于庙东南万歴七年知县朱应毂移庙后明伦堂于庙西增建文昌阁于庙后复迁启圣祠于庙东北万歴三十三年知县王以旌复修大成殿皇清康熙四十九年知县张楷重修庙庑㦸门明伦堂及敎谕宅五十五年知县郑廷瑾复修东西斋房入学拾伍名学田壹顷伍亩陆分零野斋书院柯亭书院东流书院平隂县儒学在县治东南旧在县治西北宋元符间知县虞芹因潴水改迁今地元季燬明洪武三年知县黄溥复建嘉靖四十三年知县于子英重修两庑㦸门明伦堂及乡贤名宦祠万歴二年知县樊思诚复修殿及櫺星门皇清顺治四年知县刘昇祚重修明伦堂东西斋及敎谕训导宅入学捌名学田叄顷捌拾伍亩曹州府曹州府儒学在府治东本曹州学明正綂中知州范希正建初希正为曹县令多惠政县民德之因事改迁民户醵金以助赆希正辞不受因谋建祠庀材而未果及巡抚张骥奏复设曹州相地于曹县之东北即以希正为知州首建学宫民复为请因其材而用之嗣后成化正德嘉靖万歴间相继修葺规模大备皇清顺治间知州许昌荣重修雍正十三年陞州为府即为府学与新设之附郭荷泽县祭祀肄业共之入学贰拾名原学田壹顷贰拾亩菏泽县儒学暂同府学肄业入学贰拾名武学拾伍名社学三一在府治东南一在新集一在流河镇重华书院单县儒学在县治东南旧为州学在旧城内东南明洪武二年改为县学嘉靖二年城坏于水五年叅议侯位改迁新城建学今址皇清康熙十二年知县韩第悉为修葺规制大备入学贰拾名学田贰顷捌拾贰亩鸣琴书院城武县儒学在县治东系宋时遗址元初燬于兵至元间县尹马伯琦始修复明永乐间河决倾圮知县刘恕张盘相继修复嘉靖间又圮于水知县林嘉谟重修郑汉相继之皇清康熙二十七年知县杨宫建重修殿庑堂斋及启圣祠㦸门櫺星门泮池入学拾伍名学田肆顷捌拾壹亩贰分鉅野县儒学在县治东旧在县治北屡经河患建废不一明洪武四年县丞陶友仁因旧址重建旋复圯于水县丞吕让移建今地永乐间敎谕韩文兴悉为修建正綂成化正德间屡次增修皇清康熙四十年知县章𢎞重建庙庑及启圣名宦乡贤祠入学拾伍名学田贰顷陆拾贰亩义学在学宫西社学在各里郓城县儒学在县治东南宋元祐间建元至元间县尹刘彧增建两庑画圣贤像明成化间知县任昶拓地增修万歴三十二年知县王逺宜增建文昌阁入学拾伍名学田贰顷叄拾肆亩贰分社学在县治西南养正书院曹县儒学在县治东南县在元时为磐石镇知州郑自厚于其地建乡学即今址也明徙州于此改为州学旋以为县乃改县学正綂七年知州范希正大加修葺嘉靖二十六年河决倾圯邑人王衮重修入学贰拾名学田拾肆顷捌拾亩捌分零外长垣县拨归学田陆亩玖分社学一在城内县治西余俱在各集定陶县儒学在县治东旧因河患迁徙不一明成化二十二年知县孙宾始迁今地嘉靖十六年知县胡来贡重修万歴三年移建敬一亭于㦸门东二十六年知县杨克顺以櫺星门逼近㕓市创建栅栏二围皇清顺治六年兖州府同知金有选复将櫺星门徙北二歩十二年知县赵国琳重修正殿及两庑㦸门入学拾伍名养正书院濮州儒学在州治东南旧在城东二十里旧州治西北为金时州人史仲谦所建元至元间知州黄甫琰聚书八千巻于学中明洪武初知州刘征重修正綂间圮于水知州毛晟徙城王村遂建儒学于今所𢎞治初知州施德修泮池阔十八丈池南建五峯山下起聚秀亭入学贰拾名学田壹顷贰拾亩社学在各里歴山书院崇义书院丹陵书院范县儒学在县治东旧在城东南二十里旧县城元元綂间县尹郭梦起建至元间圮于水县尹莫世荣重建明洪武十三年河决冲没旧城知县张允徙建今所入学拾贰名学田贰顷拾捌亩社学在各里观城县儒学在县治东旧在县治西南金太和三年迁今所元至元间县尹张巨川修明隆庆四年知县方维藩建尊经阁于阁之南建登云桥入学拾贰名学田壹顷玖拾肆亩零社学一在县东余俱在各里松槃书院朝城县儒学在县治南宋庆歴间建明𢎞治初知县刘璋重修皇清顺治十五年知县惠光先重建明伦堂入学拾贰名学田㭍顷贰拾亩社学在各里雪林书院南泉书院山东通志巻十四山东通志卷十五之一钦定四库全书山东通志卷十五之一选举志稷下奄中俊乂之渊薮也逺承圣泽近沐皇风郁郁彬彬人文蔚起顾取士之制或以德进或以事举或以言扬徴辟制科两途攸判我国家兼而用之而仍以制科为重者礼不云乎事君先其言拜自献其身以成其信敷奏先于明试亦犹行古之道也爰稽往籍自汉逮明至本朝而弥盛载笔之日卿云两现于阙里文思光被上烛奎娄旋奉皇纶增广试额云汉作人之化可谓信而有徴矣作选举志选举攷王制命乡论秀士升之司徒曰选士司徒论选士之秀者而升之学曰俊士大学正论造士之秀者以告于王而升诸司马曰进士周官大司徒以乡三物教万民而宾兴之乡大夫三年则大比考其德行道艺而兴贤者能者乡大夫献贤能之书于王王再拜受之登于天府内史贰之汉文帝十五年诏诸侯王公卿郡守举贤良能直言极谏者武帝元光元年初令郡国举孝亷八年诏策贤良文学之士元朔五年诏补博士弟子东汉光武帝建武十二年诏三公举茂才各一人光禄勲嵗举茂才四行各一人监察御史司𨽻州牧嵗举茂才一人顺帝阳嘉元年除郡国耆儒十九人补郎舍人永嘉元年议改察举之法限年四十以上儒者试经学文吏试章奏魏晋州郡设中正官立九品官人法南宋元嘉制限年三十而仕罢中正官北魏复设中正掌选举每以季月与吏部铨择可否其秀才对䇿第居中上表叙之北周武帝诏山东诸州举明经干理者上县六人中县五人下县四人宣帝大成元年诏州举高才博学为秀才郡举经明行修为孝亷上州上郡嵗一人隋炀帝大业三年始设进士科唐制明经秀才进士诸科竝设由县考试州长重覆嵗随方物入贡高宗永徽二年始停秀才科𤣥宗开元二十四年始移贡举于礼部以侍郎主之宋制设进士九经五经开元礼三史三礼三传学究明经明法等科皆秋取解冬集礼部明春方试太祖开寳三年诏礼部阅贡士及诸科十五举以上终塲者竝赐本科进士出身五年礼部试诸科进士上召对于讲武殿下诏制放榜自兹殿试定为例太宗太平兴国七年殿试分三甲淳化三年始令殿试煳名考校真宗景德四年令礼部试士悉煳名仁宗嘉佑二年诏嗣后殿试礼部所奏进士俱免黜落英宗治平元年制定三嵗一贡举神宗熙宁二年罢诗赋明经诸科以经义论策试进士徽宗大观元年诏增八行科不试辄补官金仍辽宋旧制有词赋经义䇿论律科经童等科词赋经义䇿论中选者谓之进士律科经童中选者谓之举人世宗大定十一年创女直进士科章宗明昌元年又设制举宏词科凡廷试五被黜则赐之第谓之恩例州郡荐辟赐同及第者谓之特恩元仁宗皇庆三年始立科举法分左右二榜䝉古色日人为右汉人南人为左明太祖洪武二年诏开科举六年谕中书省臣科举暂且停罢别令有司察举贤才必以德行为本文艺次之十七年复颁行科举式凡三年大比子午卯酉年乡试辰戌丑未年㑹试试以四书义三道经义四道为第一塲论一道诏诰表内科一道判语五条为第二塲时务策五道为第三塲乡试定期八月㑹试定期二月中额各从省分大小为定㑹试中式者谓之进士乡试中式谓之举人殿试对制策一道分甲第而无黜落惟殿试进士始移吏部分别授官其未经殿试者谓之礼部进士例不除授举人不第令寄监读书愿回籍进业者听仁宗洪熙元年制定㑹试取士不得过百名南卷取十之六北卷取十之四后南北卷各退五名为中卷英仁正统五年制定㑹试额为一百五十名景泰二年增至二百名天顺元年増至二百九十四名宪宗成化二年増至三百五十名孝宗𢎞治三年以后㑹试以三百名为定额如遇覃恩则加五十名乡试以九十名为定额遇恩广则增数无定今分选举为徴辟制科二途详志于后选举一汉徴辟王䜣终军儿寛杨何母将隆陈汤孔均夏侯始昌郑昌郑𢎞王章隽不疑诸葛丰师丹房凤制科董仲舒东方朔江公孙申培公高堂生孔安国孔霸孔光孔驩孔奋刘梁刘植疏广疏受萧望之萧咸萧由匡衡匡咸孟卿公孙𢎞龚遂眭𢎞马宫魏相王吉王骏贡禹于定国薛宣刘虞韦贤韦元成夏侯胜鲍宣辕固鲁峻东汉徴辟礼震刘芳高诩孔昱孔嘉孔僖朱云孔扶孔融戴封仲长綂寒朗王良单飏丁泰凉茂张匡郑均索卢放吴良牟长伏湛王景郎顗周泽鞠谭郑康成东乡子琴童恢童翊王扶淳于恭张驯刘瓆制科孔延年孔忠王辅陶邱洪檀敷羊陟范康巴肃王龚曹裒魏霸王畅张俭范式衡方刘儒谢弼赵苞贾琮江革承宫牟融甄宇甄承刘宠刘岱楼䕶公沙穆公沙孚郑益恩谢弼魏徴辟刘琰程昱王粲凉茂王观崔琰崔林王修是仪徐干国渊徐奕邴原孙干刘基制科管辂华歆董昭刘繇淳于俊王基晋徴辟解系孔衍颜含郗鉴郗超王弼王览徐广羊祜孟嘉陈邵王祥华峤吴隐之羊欣制科唐彬虞溥郗诜魏舒徐邈刘尹侯史光刘毅刘鲕刘实刘智华廙南北朝徴辟房彦谦颜髦孔琳之颜延之孔休源孔珪颜之推颜之仪檀铭檀超郗绍郗㸁崔鉴崔𢎞升崔彦武傅𥪡眼傅永路文举路恃庆路邕暴显崔宏崔浩崔逞崔颐崔彧崔休崔悛崔赡崔仲文张彛张辛张烈崔亮崔光韶崔道固崔灵恩张谠崔邢利崔模崔懐顺崔徽张善之张晏之张修礼崔景真崔祖思崔彦穆崔慰祖张崔儦张䖍威张䖍雄崔平崔公烈贾思伯张僧皓徐季彦段寿封延伯翟普林鹿生吕思礼吕亶鲍泉颜协王僧祐王翊明僧高徐摛张轨刘昭昝居润杜雄杜刘奉伯刘乘民刘懐民刘珽刘懐珍刘懐慰刘僧副刘灵徴刘孝庆刘峻刘杳刘霁刘休宾刘文㸁明亮明山宾房法寿房伯祖房翼房豹房熊房彦翊房景光房亮房天乐房谟房士达房思顺房灵悦房灵民房宣明房景伯房悦房三益房思安房伯怜房㓜安房景逺房延裕房恭懿赵仲将王孝借李昶窦瑾臧焘竺䕫制科孙灵晖萧琛萧干孟喜邱巨源崔仁崔暹蒋少游徐纥任昉伏挺淳于晏淳于旭淳于纲王褒何逊刘善明刘叔宗张买农崔励李彪唐徴辟孔巢父颜思睿颜允南王希彛王辅马周吕才路羣崔善为崔义元孙伏伽崔琳崔隐甫张文琮张钖卢士玫耿嗣勲耿居绩王茂先高季辅高季通高正业赵宗儒赵渉潘志忠制科崔融崔从崔慎繇崔安潜员半千孟云卿孟诜孟简房𤣥龄徐洪徐彦伯孔戴孔戣孔戡孔温儒孔温裕孔温资孔温业孔敏行孔拯孔振孔纬孔纁孔绚孔纶孔旻孔昌庶孔邈孔昌明孔昌弼孔昌序颜康成颜强学颜希壮颜隐朝颜元孙颜真长颜㓜舆颜春卿颜真卿颜允臧颜胜颜式宣颜方侨颜顺颜韶颜觐颜询颜逸休颜逸少萧俛萧倣萧遘萧廪萧颕士郗纯王志愔孙嘉之孙逖孙简孙揆崔元畧崔元式崔元受崔元儒崔扄崔咸李蕚滕盖路巖路敬淳崔昭纬张复张彻张蠙崔神庆崔圆崔邠崔郾崔郇崔鄯崔郸崔郡崔彦昭郑愚张文瓘王无竞蒋钦緖蒋沇蒋清羊士谔高适高沐高元裕万珰任敬臣李愚刘蒙刘潼毕諴毕绍颜吕温吕牧齐吕元膺杜暹杜鸿渐吴武陵王元感刘从一附后五代进士田敏和凝颜衎崔居俭马尹孙王彻张昭何鲁翟思齐韩熙载何承裕卫融王着王溥许仲宣鞠常景范孔仁玉鞠愉赵隣几王朴宋徴辟辛弃疾王衣侯陟刘禹张进孔宜孔良辅孔宗旦孔翟令图翟守序王延祚秦辅德刘世英李纬王祐张美麻希梦麻希英杨光辅周聿淳于雍孙实于鸿淳于构刘绍唐逢舜杨执中于琛于庭绍于延挺于延袭周延嗣刘廷凤王容琪解德斐徐寅宫桂滕中正吴奎王仲寳鞠咏耿峻耿仲宣仪均祥姜潜张守约赵时制科范正辞范识范讽王沔王淮李昭玘张揆张掞宫咏李格非刘廷式范拱吕颐浩赵鑑周起王泉卢琰罗希古罗希道姜遵韩贽张雍单煦尹穑张茂直张成列孔宪孔朂孔延泽孔延之孔道辅孔舜亮孔宗翰孔若拙孔若初孔文仲孔武仲孔平仲孔端木孔端隐颜公弼颜岐翟希言王章王褒徐仁孙中立徐元振吕佐刘镇赵积马黙龎籍祝维岳荣禋李邴苑于先李常安李垂孙搆孙奭王懿王旦王素王质王古王震丁度王巖叟路振王克从王沿王鼎孟规张先张可张逊张敏中张虚中张质靳懐德张宏王从善苏德祥李觉李之才王曾王子融王皥周沆张所仇悆李英许待问许巨源张择行郑翼李宥孙唐卿侬爽麻景孙贾同麻温舒赵师明王辟之卫侢卫俦卫齐穆渐任颛卢士宗杨安国韩晋卿明镐赵挺之徐立之徐铎徐锐李循宗孙思恭王弁王俊民王居卿张忭张通张暐张保义张立车从姜利用李起吕仲英吕仲元林义方战吉初去华李嵩吕文秀于祐于允翊于允登于允凝于允祈于允元宋得文王道成初有成于期宋搏宋舜元蔡齐蔡禀蔡延庆初暐滕元钖滕元晏杨澈鞠中谋滕元赐杨峦孙祖德孙珪傅敞侯䝉綦崇德刘扩吴鼎臣吴善长吴仁规张安上张涣张节马溱张巽张需张䝉张革张贲杜尧臣杜曾杜灵寿李之纯李之仪胡旦刘锴刘蒙㓂叅马振民马廸石介李亘于天隐常曾梁赐苑当刘良佐刘畋曹天益孙慥孙冲龚遂龚适张齐贤姚坦任中正任中师姚㸁姚仲孙王博文王畴柴自牧柴成务贺扬庭邢昺李昌图李昌龄李昌言李晋卿李仲卿李耀卿刘潜戚纶边肃边知章边应昇边云遇冯珍李师中李师古李仲容张子臯张子宪曾硕曾颙曾顾曾锐曾钺曾元忠曾庠曾度曾民瞻曾彦明曾蔚宗曾涣曾希颜曾希禹夏务本吕应夏侯峤王禹侢王嘉言王份吕祐之晁补之晁咏之张守珪梁灏梁固龚鼎臣梁适梁彦昌梁焘穆修郭劝傅尧俞刘挚马伸梁勋王质刘申令狐相如申好问张咏徐休复马元方高弁王逵张奎张亢徐起李廸李柬之李承之李孝基燕肃燕度张焘张秉图张秉谦毕士安毕仲衍毕仲游王子舆金徴辟焦云从刘涛刘拱辰于忠卿刘吉郭天钖刘昭信刘德润制科魏汝翼赵挚刘赞杨烈马骧高郁孔端甫孔瑭孔擢张泾卜如申王忠弼曹会翟三俊孙秉彜翟师轲孙世京鹿汝弼薛廷芝晁子温徐偓孙廷珪张天钖张元成李国玺李演张汝明国称贾局耿端义郭仲容孟铸刘操程森郝钧孙铎傅砺阎咏康㸁商泽民宋九嘉刘玑初绅樊知方王得臣高铸王镐赵松年樊政孟通邢珪张焕贾持谦邹谷黄政李循黄士端黄士表黄清臣黄千之王端刘元振赵植赵格张魁马希文宫礼孔固郝俊彦郝万石郭长倩王震孙仁鑑孙仁杰张铭祖朱自牧苑时可李果王廷烈郭衡姚建万鼎亨范铎张拱辰窦宇董积躬杜举徐松龄许濬张显祖王天与杨铎范元李师玉李俌徐政张莘卿张暐张㸁张行简张行信党懐英杜忱刘述刘造刘进郭掞庭王显忠王扩王显王恕商衡冯庆冯璧任天宠于胡励王维翰赵沨高霖黄久约王子文高仁杰邹革王仲元张献可魏廷实李世英李世弼李昶李文唐舜臣刘仲威张安适王震亨㓂显张万公张盂张鼎侯挚薛懐祖杨绩许祐苏德秀刘格董节王瓒翟升甲振王知进李用李唐英苏霖王天一韩德华元徴辟张养浩李之英高文显王居敬李公李芊马良王致辅王琼杨子冝高全高喜许辅李好让魏充有赵均本张祐齐子安颜瑜卓思诚马思隆李浻任居敬任择善陈思谦孟祺贾维徴李廷实蔡衍刘肯构孟彬霍载道焦敏中王玉汝马绍曹元用张世忠焦养直宋革程思温王兴宗李衍阎复康璧李述祖王利贞武义甫阎汝霖傅巖完颜沂孟奎王懋德孙可特郝源李志和傅𢎞王华吕焕文初才隋国忠姜彧宫钦宫诜郝律崔执中宋景初宫文信于渊于深王泰亨于谅杨顺恭唐慧郝宥宋佐高仁李望刘郁鞠思孝李逸民胡庆钟崇德宋贵诚毕公谅毕居敬仁李仁贵鞠茂鞠从刘津王允会王忠王兴川蔺玮林冲华任速哥杨之翰王昇李谦李之绍申屠致逺张䧺飞伯颜楚维善制科韩镛张起巖程益刘汝翼刘文芳李国维聂执中许安仁公孙桂宋克笃李德昭杜希诚穆彦和郝元善解天章孙干臣王文㸁孙景益宋加友张珪孟泌张俊德樊之才樊之杰单元甲樊孟德于天泽赵献民李朝英王国辅孟德义李之英李之彦高克明李稷任志道潘从善吴仲和魏和卿林应开魏可久宋守政魏大初翟真贺守纳许彬侯信许思忠徐斆徐磐高世英李泰尹从政宋典刘道举韩秉彜马麟甄俊民王时石确焦鼎王思诚张昉王毅李炳奎梁冝萧贲盖苗高昇赵元辅业士哻司庠司王士元张颐马从李英于及傅公让解禧孙固立冯垍周文渊刘泽吴金马信石瑞胡祥王克恭刘遵鲁钟黎献鞠思诚邹琛毛镛张绅张缉张经杨柟刘谦普颜不花刘复亨宋士亷吴鼎臣呉善长吴仁规张博文解节亨杨世杰徐贲邹惟新宋钦李撝公立元张翊颜秀徐毅刘思温衡待郦克明孙甫刘世科孙撝王茂郭孝基于伋于杰于傚李大椿明安胡复性吕宗哲霍希贤王构秦彦良苏子温苏子善苏圭寳郭畴王仲彰杨景元韩世安贾昶郭嘉孙文盛山琮明徴辟边昇李焕满福周乔稳潘宗道李亨鲁王彦祥穆彦可鲁彦忠赵周臣宋浩然夏时刘仕周张可宜赵福臣李仪张得名张仲名张俭李惟贤李彦祥房文振高宏徐景初孙恪刘文进刘文义翟廸李复亨石献程震郑信温得新于浩杨贵梁原郭守渊吕仲维刘士昭王志道耿时张惟一孙着严宗本杨士仪阚文马德张震孙世宁高自谐焦敏聂翀刘本栾和贾梦周李观高复魏鑑邢化李倣亷邢灏商忠宋性张惠时信郭谌张绅王贤赵清徐民瞻张勲张克㳟侯德茂宋亮王麟韩愠王贳赵寿马贯张宁秦时中王舜耕吴泰吴自成曹睿张克欧阳恭王胜安仁汪濮刘宁高兴梁信魏士贤杨朂李节萧贞李镐赵居敬赵桓王士贤马愻王顺贾福董贵李茂朱俨李徴董伦王政崔廸王思礼李俊陈周昇孟维新蔺选赵秉初高进高城薛琰郑珪仉经赵景昌吴文达阎泰张清丁锜张琥杨和侯恭张诚张麓窦时亨陈周鼎贺均礼苗棫张恪道周顗焦瑾马仲宾臧哲周璇高秀孙企贤陈才刘徴邢赟卫瑜淳于亨淳于士瑾仲广王钻陈耘高翼李复新林鹗宋遵周李廷训周印于守礼从守臣唐雍李瓛赵观王务本臧善周文通赵钖印张载徴赵仁刘道钊刘彦清于洪林茂笋傅明善于志深刘遵道王天宠王仁赵有文曹秉政张信赵士亮韩膺李官义李守义李公谅王士中邓君禄许濓魏彦德潘稿潘子明李道亨李文政曹居敬杜文举周泉高世孝王琎姜珪杨可久薛禄崔衍仪智仪铭公治志戴纶邢懋李安道李奉李朏顾复礼孟善孙纪孙钖都㫤石友贤谭士让刘友贤谭贵吴仲芳姚逊李益林海霖陈义王铭王子彬张道经王子中王景泰宫好礼彭延庆张瓒冯士成杜泽张彜顾胜封爵唐得于从杨䧺郑聚林森庄基申孝先王琎郭士原李刚李昇王麒王麟陈秀实孔希徴朱桓武从李寿李琰萧泽商暠程绍刘廸盖仲良宋伯祥牛谅王彬李宗艺郭恒秦大方韩约田良张均用崔士昭刘敬业胡中巖李复卢芳李士鲁李义张信刘彬王振孙文顺王才王文顺李恕侯选逯茂楚樟制科辛亥科郑钧朱懋时执亮傅皓成瑗于宾杨睿刘拯乙丑科聂震黄畊傅汉丁志芳阎盛侯庸朱瞻葛瑾戊辰科李仪王佐王翼丁恒张宪邢润安仁辛未科杨焕杨溢张斌胡泉徐贲孙文义张俊王靖龎暠吕让侯荣王恕甲戌科尚肃蔡英牛曾刘撝谦宋㸃杨琏夏云李俊丁丑科方规陈礼苗㵟刘芳张輗韩克忠樊敬龎嵩苏文张俊张敏李质王彬丁仁庚辰科耿直李泰武斌阎济甲申科曾棨侯仪刘阜宋庄王用冯谨张翺邵旻陈节高中宋臻李纲戴新贾真汪渊高朗丙戌科韩瑜李朂赵惟恭刘坚高式谢孚辛卯科张顺壬辰科曾鼎刘敏刘翀栾瑄乚未科许彬姚昇冯俨吕棠陈卣曹杰梁用韩福刘进王礼戊戌科杨健杨谊陈哲张志夏清刘善聂贞辛丑科彭翺黄澍韩煦甲辰科薛理丁未科马愉尹禧齐整魏清孙毓李奈庚戌科刘纲宋杰王玉毛宗曾陈立癸丑科马豫赵廸王颐高奉谭浦苏肄丙辰科万旬赵维恭王晟刘福王纲孙遇孙铸李秉己未科张勉刘彧孙镛尚达李泰壬戌科杨益阎寛黄钟解延年刘子钟陈瓛乙丑科王允徐行丁本刘羽翔王镇郑瑄李钖曹凯张翰张孚高闰戊辰科尹旻丁玘国盛高崇孙昱白莹刘珝张斐王玉杨瓒陈鑑金统律辛未科张玑张珉秦纮陈灏蔡麟李㸁甲戌科史蔺李衍张纲苗灏焦显曾清夏忠郁纶孔公恂李宗学毕亨赵相王春李敏黄甄孙珂温濡孙复初孙洪李木李麟丁丑科李森罗修张宾屈祥谢敬许起梁材龎胜崔珣郭良于懋李纲刘溥宋德魏元李烱然顾能周正庚辰科秦崇朱清赵纲胡澄赵缮宋黻萧凯张谨纪昭信邱霁甲申科郭玺梁谨郭鼎张文昭陈清官亷冯续邢干陈达邵奎胡深高刚丙戌科徐敬张海陈谊吴润吴溥邹袭张凤佀钟鲍克寛蒋昺郭镗梁镛刘魁傅希说高弼刘瓒张亷孙敬杨溥李芳徐舟陈鼎袁徴毕用贺钦王辅己丑科尹龙言芳李延寿胡璘解敏王坦刘瓛李谦刘灌王问熊佑张伦李介昝诚刘昻王恂勒玺李晟杨光溥李恭雷昇壬辰科洪汉张凤骞陈理李翰章赵润王䧺阎宗王宏李瑛宋端徐广王璟高昇陈寿吴招乙未科张鼐毕亨王举张宾杨棨李思明冯允中周洪刘清李毓李逊王懋陈忠周冕曹英张䧺佟珍文贵陈珍孔斌吴珍戊戌科苏泰赵璧袁弼张晟徐以贞马龙房明王温崔文翰毕孝韩昻敖山刘玑刘濓马懋孙珪宋汉周弁唐恺孙识李华武卫倪宠王宏谭肃鲁义郭宗辛丑科张鑑黄琏邹祥蔺𤦺魏绅陈朂张天瑞阎江孙琰于凤喈曲锐许锐张徴康绍宗张应奎石巍徐智甲辰科王敇张善赵亮采邢义马碁孟麟刘槩梁玺王琮李宪郭钰于茂蓝章丁朱清武衢张谟高岳崔文奎王环谢绶范政陈琳丁未科李良韩普范伸祝福李鑑朱应昌许鹏赵鑑王用王轩徐璘毛纪刘绅匡翼之彭瓒卢亨王玹王纶胡经石昭国瑀张润刘约李珍庚戌科陈谟刘棠韩智孟凤李承祖常济萧渊张瀚王景石存礼相枢张鸾王瓒王时中刘瑜丛兰官贤李昆孙玺公勉仁董宣曹玉王宪癸丑科张良弼吕佑张显龎璁徐淮郑端鲍姜闳梁斆董鋭王绶李钦胡鳌陈玉任文献房瀛陈谏宋恺李梦龙王绍王崇文潘辅丙辰科边贡罗璋刘栾徐敬刘溥宋毓姚文渊聂宣杜玧田登张鸣鳯耿明马应祥孙禄郭东山孙磐王荩杨学礼艾洪张诺姜佐崔杲王崇献曹琛李瓒寗杲王春己未科周导华珩毕昭朱本端李濮鲍继文刘泽张文锦赵秉伦刘英姜周辅韩荆刘达李嵩苏钖张凤翔高显崔哲壬戌科徐䢰乔岱许凤巴思明孙沔李元吉陈玑刘经刘儒王云李铎何亮毛恩义周举陈九畴郑信李廷相王扄乙丑科张茂兰宋锐郭濓袁摈杜泰陈策于范穆孔晖黄堂刘孝马驯翟銮孙乐孙檠滕纪张惠陈鼎王玮孙孟举张九叙董𤦺张经殷云霄董建中黄质张经戊壬科祝寿黄流汪克章刘钟英郑文炳路迎许振牛天麟王崧许路黄卿刘澄甫李文辉王用贤滕谧翟鹏孙孟和刘璇张正䝉丁贵李琚王崇仁宋沧冯裕辛未科王䧺刘城黄臣刘景沂曹恩张录樊继祖郑德崇刘梦熊许成名许云鹏李节义周叙王道张镗金鲤黄国泰杨应奎高文豸任忠李凤于桂宋钺马朝卿梁谷李际元傅钥甲戌科刘天民张玩刘成恩王东儒赵绅王杲丁孔暲温萃刘梦阳陈经刘希龙赵昶张濬王秀孙仪翟瓒王世臣杨国相李庄张崇德张景华彭占祺魏公济黄嘉宾刘源清巩思宪吴铠李钖桑溥田美张天性陈文昭徐景嵩王道中丁丑科王至善赵屿王纳言宋锐赵焱杨槩王天民吴世良李珣秦祐阎闳张希尹顾铎刘祺刘雍浦鋐贾璘李顺孙王三钖李士元鲁纶范鏓辛巳科张禄陈时明任淳黄国光刘希稷王道孟易蒋𤾉孙昻王化田玉丁汝䕫杨㢠张恂李录袁士伟倪宗岳吴良辅董中言佟应龙癸未科陈明刘汝松王昺李士翺郭时叙王旒须澜钟英单文彪曹曙龚治王邦裕左季贤李舜臣黄徴张让尹尚贤胡节管嘉徴蓝田徐淮王聘卢应徴阎辅乔迁周祖尧李文芝高凌汉刘隅李仁陈守愚孙允中刘悌丙戌科陈輖李冕袁轩冕霍鹏江南张一厚于思睿谷继宗韩恬常序邵新张相林琼邢秉仁王瑶高𤦺朱润张子立于慧毛渠傅汉臣李学诗崔延槐姜润身纪绣袁士竒王汝孝张德政杨绅苏祐己丑科李开先孙光辉管懐理邢如黙张旍李良王汝楫叶洪葛守礼吴孟祺田濡张鈇左杰石迁高郭宗臯张凫俞价郭从朴杨献可任侑戴继阎邻赵元夫侯宁杜朝聘赵鲲李栋周显宗吕调羹江东安永清壬辰科范瑟谢九仪承林程瑶杨贤吴岳杨勉学高尚志辛童贾枢王𢎞道扈永通曹邦辅田大有殷学侯度李淳侯佩乙未科赵继本魏希佐张舜臣戴梦桂王希贤马九德卢宗哲刘佐任瀛靳学颜郭朝宾王世雍刘注东曹一贯安宅孙昺张标李文昇任万里毛槩葛缙王达公跻奎戊戌科金城王崇义孟养性尹纶张潜张诏赵同言蒿宾聂栎程軏刘洛生许东望郑光溥李用和歩允迁程绅刘学易刘三畏冯惟讷冯惟重王嘉谟王太平韩一右齐宗道郑直辛丑科王重光宋舜民杨顺马珮陈志翟澄王正容杨梃高谢国宾李用敬冷起元李时济王三聘李烱赵文耀浦之浩王言陈宗仁邢尚简赵大纲路可由王崇俭梁绍儒侯钺梁成杨允贤张登高龚秉德李继宗甲辰科李攀龙张岚薛樟洪遇徐承祖杨选刘禄康廸吉李侨李逢时王楠张子顺张守蒙黄希周靳学曾乌从善郭邦光王民张大中杨师震朱颐载石茂华冀鍊石鲸迟鳯翔翟汝俭翟汝孝林洙陈其学吴昶宿应麟范阶谷中虚刘尔牧许用中马汝骥何海晏王宗性丁未科殷士儋李豸任上慿胡致和郭东藩郑真张希贤李三畏岳粹宋文明段锦刘鲁生陈梦鹤张柱苏继张邦彦吴国相刘应节吕廕杨巍张西铭朱纲陈观衡李先芳庚戌科张蕙姚绍祖丁永成王用康路楷王应璧邱文学郑存仁纪公巡邱橓丁希孔张荣侯东莱宋继先栾尚约彭继业王价王乔年刘效祖崔近思范大儒李邦珍尹庭阎光潜癸丑科潘子霓曾谧吴思敬田三戒张志孝侯祈杨世凤杜璇周滋张巽言刘廓唿为卿杨君钖刘祐王渐王文政姜继曾管嘉福李邦魁杜栋黄作孚崔孔昕王汝言成守节李一科丁盛世祝尧焕王察言徐耀宗丙辰科毛自道商诰胡汝桂傅思明解明瑞田稔李用荧武建邦杨锦王嘉吉李时渐蔚钟曹一麟侯廷柱张梦鲤姜廷珤孙梦豸张铭方岳张大业马文徤陈忠翰己未科刘宗岱王君赏甄沛甄津随承业曹自守邢邦雷稽古刘一孚黄纬郭大伦张希稷程鸣伊岳相李迁梧曹一鳯杨津张诩宿度张忠李江田汝颕何思谨公一扬高大化尹约呉敎传壬戌科王之垣李与善李勲杜辂王嘉宾王嘉祥栗祁张希召丁应璧李荷辛应干马文炜陈㸁陈廷芝陈宪孙以仁刘早王辇朱崇道萧大亨张九歌乙丑科周继韩应元陈可大郑杰沈渊王象坤赵焞王元宾随府贾馆王湘丁懋儒张澜钱楷顾绶张焕魏勲臧惟一邱云章丁惟宁王基阎漳赵焕王肇林董三迁赵慎修匡铎徐维楫陈应荐王子蕙马三乐光懋薛志义杜其萌马应梦李学诗戊辰科于鲸刘伯绅王之士王宣化耿明世高时刘不息蒋希孔贾三近梁承学李宜春王琢玉高一登梁式于有年黄猷吉周易辛如金郭四维刘启元党馨房如式宋伯华孙珮张修吉刘庚赵池冯子履韩必显任芹咸懐良丛文蔚纪五常纪克一胡来贡史邦直郭堵于慎行赵云翔辛未科赵世卿张一元王晓王敎王象干刘中立王㓜慈王祖嫡宋仕张登云张彜训郭汝王汝训许云涛孟秋张第张维翰倪汤孙惟城吴道卿邢玠朱鸿谟张烛吕三才刘希孟刘思中高荐吴之美赵燿刘师鲁齐一经韩容王学书公家臣刘振基李丁孟一脉甲戌科王见宾于达真韩志道韩萃善赵维鱼刘金邢侗周诗李以谦李尧民萧大才刘汝桂朱翰臣顾连璧刘三宅张世则张名藩孙旬姚德重阎芹吴应奎王录吴中傅丁丑科张志贾希彜陈九畴韩取善张敬曲迁乔刘一相王之猷房守士王再聘张世科曹鈇张子忠傅光宅朱朝聘魏濬冯𤦺王继光郝洁李骥千原一魁高柱黄嘉善陈三策吴道行宋国相杨东野孙元田如京乔学诗南兆庚辰科董元学陈载春张汝藴高举王象蒙李汝相董澜王麟趾霍从敎黄子美张中鸿梁冝生秦大䕫杜潜蒋春芳钟羽正韩介李先着林文英左之宜董基孙架万自约李天麟张钲孙温如李芳丁懋逊周班爵吕一鳯孙珫刘汝立癸未科李化龙孙湛吾李春开徐凖李徽猷葛曦季东鲁高知止董国光侯庆逺黄中色于若瀛刘大武杜华先曹楷江中信潘敦复徐图王梦鲤赵任王岳钖马拯张㸁陈朂刘汝康岳万阶丙戌科王嘉谟吴崇礼刘三英刘大文于天经方元彦柳佐汪承泰王都韩学信曹璜石岩王孟赵思敏陆埜姜仲轼綦才李伯华杨耿光陈所问邢有忭王禄兆周如纶曾砺张和中王道正王之翰吴鸿洙吴楷王釐土己丑科焦竑赵拱极杨士鸿陶嘉璋程绍谢廷䇿任彦蘖李士元逯中立许维新赵光逺姚鋐王成德李时辉刘超常裕王业宏李有实刘兆文俞价刘启元宋廷训孙善继周如砥马大儒李培王守正孟成己吴鸿功何尔健张瑶苏光泰壬辰科穆深刘亮采陈宁张延登毕自严蒲生文王象节耿廷柏张笃敬高攀枝康丕扬杨槚叶敬愿潘榛张宗孔龎时雍檀芳邃杨洵李本固张三极张敦善马从龙马应龙臧尔劝王用谟潘国重张问行闗扬武之大桑学䕫乙未科朱之蕃胡东渐王孟震王之都王象恒王象斗王浩张其中任彦棻俞当泰王起蛟朱延禧汪承爵董可威冯瑗王道一张嗣诚周之乐徐锾王洙颜思忠张五典李如桧刘余泽顾四明段然解如桐岳储精戊戌科赵秉忠吴闻诗韩浚车从衡耿鸣雷张光裕李思恭宋鸿儒王士徴路周道钱允灿胡士标刘之沂顾颐张文炫邱云肇徐九鸿高出官箴许舜民邱禾实马性淳杜诗全良范亓诗敎吴暐吴允中孟三迁胥洪诰辛丑科焦馨张至发高㨗石维屏周永春陈伯友侯正鹄王复兴张尔术张鳯翔曹昕房楠曹珖曹琏王道平张问明徐逢聘张孔敎崔燽郭尚友胡行知高锵孙㟶赵建德刘策苏民瞻朱周业宋槃杜承式孙体元姬之策张旃公鼐宋焘王钟岱甲辰科王象晋刘士骥孙延长王洽李若讷杨文忠王国宾斐文焕房可壮翟鳯翀王应楫丁自勤孙如兰宋继登陈必听姚宗温傅宏都王家植黄和王雅量秦士文武图功吕封齐乔宗启张李彦丁未科周万镒汪三益谢启光杨嘉运安伸王泽永安曦谢陞金炼孔宏颐侯提封周朝瑞邢其任张耀采杨邦宪邢慎言张晓王佐才隋所居杨觐光孙必大梁之垣张新诏袁化中齐君荣张泼薛鳯翔刘余泽周诗陈主直安重徐光前李九官郭允厚苏述庚戌科王象春张梦鲛葛如麟张国柱何显宗李㸁然王命新徐尔恒张振秀杨巨鲸王濚郑之范李中行张僎刘鸿儒邱志充李笃培李乃兰赵鹏程刘重庆徐之蛟贾毓祥刘进明高宏图赵傚单崇周士臯宋统殷王建泰郭志仁史高先何应瑞张鲤朱童䝉谭性敎癸丑科方守地张九重刘鸿训赵时晋石文器潘士良潘士美张宗衡刘嘉遇李应荐张三杰张东光傅国王化贞浦延祐姜兆齐吕逊张福臻史永安李鲁生贾三策徐牧丁鸣陛王大年周京刘应宾张时俊李蕃丙辰科韩光先毕自肃吴从鲁高黙张绍简耿如杞金新祚薛近洙唐焕田所赋高有闻杨维垣常康赵尹昌李之茂毕拱辰王琨周自刋刘余祐李应期王纳谏成明枢宋祖舜范中彦己未科刘宏光朱光熙李士元杨鳯翥胡上英李彬李三竒仇维征宋景云李楫陈可荐李际明张廷箴吕一奏范复粹孙延洞毛九华单明诩杨梦衮史高允张从容宋鸣梧庄谦王楫蓝近任陈序高斗光葛应斗壬戌科孙止孝张毓泰孙之獬李若琳郭广赵继鼎任光谞孔闻诗孔闻謤徐成治王四聪靳于统孙景燿顾光祖许其进刘一鹤孙肇兴邢泰吉冯可宾高可法曹廷辅曹铨衡臧尔令王述善陈梦珫王应豸姜兆张张允恭王瑨郭竹征黄宗昌张四知杜其初毕生辉亓之伟杜三策王光贲陈赞化乙丑科张元俊张士第王鳌永王象云卢世㴶王都张聚秀魏肯搆孔闻籍张盛美秦士竒徐标张凤翼白楹赵秉衡赵振业马之骥成勇孙三杰夏梦征田升年张瑶董嗣谌张宏德宋玫宋应亨宋果迟大成王万象张忻元玮宋可久薛文江武起潜楚烟叶廷秀戊辰科李缙征吕弼周刘开文韩源王与印王志举王应元王宫臻赵见图范叔泰褚德培张文灿汤维新郭凝鼎相大成李经世房之骐李献明刘正宗郝晋杨观光宋继发宋琮孙谦傅钟秀王思诚黄图昌宋之普周文斗江孔燧罗志儒葛含馨陈鸣珂辛未科曲尔畅蔺刚中孙似古颜尹绍杨士聪王虚白袁恺任濬孙承泽张绪纶刘正衡沈迅左懋第姜埰杨𤦺王调鼎张尔忠张若麒吴鼎高知彰姜一学任者泰王昌时姚择扬刘华高名衡丁允元杜嘉庆张梧杨本缄苏壮吴一元甲戌科李化熙黄祖年黄家瑞刘宏绪朱廷焕刘征庆赵堪张幼安赵秉枢李其茂王所谘刘运隆王埕张允抡左懋泰曲和声何复宋翼明张懋熺张若高允兹李植张宏弼李悦心宋祖乙李盛枝段复兴丁丑科王际亨王昌印张勉仁郝絅罗国士孔尹圭王国儒陈扆诵修廷献黄图安王业昌耿章光刘明偀刘龙光刘业嵘魏琯张印立李亷仲苏京迟鑛张允㨗赵士骥李岩左其人周伯达林启元周而淳谢继迁王汉胡振竒袁尹隆匡延年颜习孔赵之鼎赵宏文贾我年南源洙庚辰科马云龙王㞳生郑问元李赞明张吉士孔尚则宋䨜李用质任孔当尹任孙廷铨赵进美孙景昌来仪马士标郑瑜李曰成宋璜王丕修孙鳯毛姜垓杨种圻李森先赵开成傅上瑞俎如兰孙一脉彭遇飏张延祚刘濬源连璧陆一鹏癸未科孙建宗袁声沈润高珩韩昌国荣尔竒俞璧周爰访陈扆铭钟谔王启祚冯世巩周试刘复昆姜金尹张端刘允浩王运熙陈调元纪腾蛟张大年高简黄宗庠王支焘李呈祥王政敏张丕吉朱鼎延制科己酉科郑钧黄宗王冕王昭宋觐陈鼎张敏仲谦朱懋时执亮傅皓秦鑑梁徴郭麟陈理甲子科王琏张杰聂震黄畊石玉傅汉昝绍刘焕张輗王忱胡泉张斌丁志芳阎盛蔡玉侯庸吕让高亮黄福魏进周思再栾彬杜忱赵野贾复王恕许仪李益杨琏苏仲鲁丁仁马谅郭履戴敬赵敏刘鳯贾岊成瑗于宾杨睿朱瞻葛瑾夏云刘拯费举丁卯科安仁王倪仇友谢允李仪刘津侯忠贾昭吕顺王佐朱昉曹元兴李昉晁铸樊敬刘敏丁恒雷泽鑑搏霄张正王矩张宪邢润周荣林森上谨孙辅中姚臯潘祥刘选石瑄李俊张干张翔王观张时宋本庚午科张志杨焕徐敏周干景溥韩廸郑固傅守仪张璞郭麟杨溢刘芳孙敏侯维鹿铎赵麟孙时孙文义张敏张俊龎暠王靖刘鼎崔铸张翼程逺左源牛洵张陞骆骥张容王豹韩炳王文邓璲侯容杨斌韩建张彦启郑斌任才崔敬陈叅赵曾右秦震侯敔癸酉科钱盛张时中秦琰郭英王㒞翟固孙硕李竒张仪尚肃方规刘撝谦魏涓王敬单庆王颜谢才樊恕张翺郭敦谢希贤李崇义宋㸁蘓文孙宪崔洵封直袁本李哲窦艺黄璲逢鑑王秩胡敏于錞李云汉宋福侯仪马恕杨荣赵绘刘文秦鑑李俊李骥刘亨冯勉丙子科王贯黄质魏卺陈俊徐恭信孙奎高昇张端郭进刘睿景琛杨暨王宁陈礼刘阜纪安高美宋骥胡琏田圭寗直韩克忠周铎白思谦郭仪苏进忠尚简刘泰王让窦允李质李崇薛正高冠壬春张赆周璇赵惠李贞李梦白史智刘询范淑王桓游艺刘芳何谨王斌黄益张本赵达袁暠刘莘李义薛恺徐良苖㵟苖翀张溥王晟张访己卯科艾福张子善耿直袁通李肃张朂张亨李泰武斌卢英李恪苖复礼井昌曹宪耿琰阎济张九畴阎英冀九龄解颐王问礼王珂任端王玉程逺乔丛王瑾孙绍邢政席谅尹礼房煇袁秩何其源李哲张时刘仪曹仪汪潜谢孚癸未科蒋先王用窦信黄昭侯仪黄文石盘王讷耿昇刘雝刘彬王清张翥张顺耿通苏谦张衡张忠徐彪冯瑾张晖李谦戴禧邵文刘智张杰郑守中晁维翰徐宣田畴凌学敏朱宣陈鼎申鑑许简侯昻曹信高中戴新马琎赵朂阎智李纲苏润汪渊贾征王琏郭纶刘镛刘昕石润靳福杨贵曹进杨瑄朱庄王懋王茹单彪刘顺徐鼎乙酉科张文郁耿信李琰张东牛恭金仪沈俊焦僎黄荣李志郑良韩瑜王纲周冕李止王昭马𠂻王理孙哲张盘郭舟刘湍张焕李朂韩叅刘韶孙辉盖颐杜棠张亮李溥秦泰刘魁李勤任仲礼任讷李茂宋凯李珣王昭高英万征赵惟恭熊岩张拯白质许庆陈善纪常刘锐于琮田寛耿昱李俊刘甄李徴郑盛丁适于宣许详潘道王显滕宗智邱志马进孙璧宫瓒王谏宋臻徐杰宋经彭程胡震王整王奎徐竒刘进张谨张简高善杜温宋宏朱本仁幽静杨茂冯处善于深韩温孟贯张肃王璘张本彭伟孙岩汪尉牛麟江鹏林孚岳泰丁理刘泽寗智刘廸张衡栾粢梁斐李公道陈源冯卺郑廸郑汶刘坚高式苖贤倪登戊子科刘翀张俊科义张达赵寛邢寛张信滕渊乔攷张让韩嵩王禧王辉杜本孔谔孔信翟安贾纲孙哲刘敏赵春孟郁王华石珏胡宁蒋庸高皓徐茂孟珏刘有本王瑛马忠刘淳王振张丛崔福黄澍宋辉力勉高嵩李端李伟孙恪何源符道王斆曹晟王干白洁马暹姚琏马驯马健夏景刘福李安陈琮刘崙冯裕张矩胥可征李忱孙正王政韩斌刘煜贾敬刘善蔡博陈成史彬荆忠李绅葛荣吕绅陈英马愉李访郭孝李冲郭藴李延陈晋齐良刘躭刘皎孤庸管僩赵顺礼申节张臯隆英李钦王铎王溥傅润刘瓒陈翥陈理牛勉温恭尤济刘哻孙继本王逺艾实朱焕穆铎萧诚李让周顺许侃穆颙萧谌毛祥贾㢲成均朱锐辛卯科刘忠傅弼王琏李寿张献刘翥赵绅稳颙商勉张鲁高铭邱干张斌谢式董鼎王悫许整王鼎陈敬赵安周让李鹏岳镇孔公镛许彬王贤高麟郗兴蒋鳯陆顺汪泉贾谅高志学冯俨华征韩彦张振张亨毕昻孙永秦达段让李懋张信张坦贾售宋贵傅瑾李勉朱兴邦刘亨冯理韩瑄贺登张寿孙节曹亷商楫李畛李昭张志赵荃徐慎韩恭傅润刘嘏赵本刘瑾翟彬韩荣高俊柴玘童祥张敏刘钊于济郝景隆杨盛孙范刘睿朱焕张曙任奉杨征王翺张弼辛绰栾瑄韩福田谷刘渊杨忠刘善袁宏李卣崔干王玠赵秉王铎王佐杨钖吕赟孔註王瀚韩旭郭鲁张琛程益孙廸苏尹马騑刘晟刘翀王道周鲁王圆王哲申刚桂芳段凖王焕梁温张本王贯孟克谐王礼尹敬王春陈亿李毓郭忠陈敬甲午科尹宏韩聪吴信侍立胡宁苗兴杨春程稷李厚李福杨清李源韩进王翀杨建王彬赵睿范瑄栾煇鉴福王厚王宁鲁宗儒张信孙复张惠王栋赵端田玙刘莘隋训李征张纲马驯高昇姚昇武埜贺彬冯臻王贯周讷葛鑑徐骥王民李和谢兟杨谊吕棠安全张宠刘征王琏卢玺卢简李睿陶瓒张亷贾麟王逊梁栋于廸曹正张通侯谅蔺昶张让韩穉樊政李頫陈卤宋昇仲宣张恕柴文李端杜森李恪郭麟刘恭李扩王范曹杰梁用姜域郭云江永王质牟果蔺绅周泰刘鑑刘谊魏琪徐昻王琏朱光张汉马骥陈道李瑾张泰隋清王贵郭正都景于宁刘震毕盛张正姜胜郭埜孙辅刘泰石理戴赟韩煦于臻邵端朱鳯仪李殷薛瑾李良袁整杨整蔺英王哲谭濬崔干闫岑孙璇李镛王鳯侯璲马思道许询李芳林翰王英杨威程鹏王韶扈启张晟杨贡贾宁杨复冯氾田瑀郭纯陆平杨琮岳巘王郑时李茂钟镛李华卢㫋田畯王钖孙茂董谦郑威颜温孔哲刘茂苏霖刘敬胡彬陈忠宫敏徐行丁酉科刘衡颜齐杨宏孟讷张贯黄升刘斌姚正张居彦李春李俭任俊戴诚刘哲边俊王哲王综袁琪田瑛马麟张永江溥张澄韩瑄高龄牛宏齐嵩弭朴曹登夏铎张贻刘鼐高振孙伟尹俊乔守约田畿王荣杨栾胡福邢容郁茂刘贵彭进张濈万镒胡恭张质司铎马瑢侯昌张彪段亨孙礼张维宗彜赵彜傅善冯泰王庆刘骃王澄王坦张玉刁骏张玘李藻桑鲁李志曹瑀戚宁燕赟李端奚哲贾敏万钟王亨曹立崇志刘达刘子𤦺陈善刘鲁陈懋张聪陈茂孟敬武胜逺辂韩燠杨春李干李震张铎李恭董谘魏璞刘正张信夏清刘濬鞠宏崔信黄绂周嗣业赵恱杨忠接恭林接解正丁本季友刘濬王英于显祖王廸胡琛迟通萧仪张纲孙荣修睿杨芳孙弼李佩李吉周骏葛智于和张璈刘都高贵刘昇徐贯谭义曲春王福卢盛栾鳯刘玉王纯李勲聂征赵敏袁洁郭鼐苏旭张玉王显刘英艾茂胡智孙华周亷周麟王琏王宴李聪梅芳张晟霍永王簠邱纯曹敬李濬张祚胡寿袁懿王襮延臯邢泰陈荩潘斆王璘王志张英李春陈常李益张志李邻杨名潘华陈庄赵俨穆容李素张瓒侯永赵简王宁张纶董纲张云冯冕王辉黄敏李祥宫雯吴越费永年夏子芳杨信庚子科李春时利窦暹刘谅黄容赵奎李琰王镒任亨王震李祥戚征宋齐刘俊王让李铭李翊傅春李臯郁文薛昇李兴吴达刘聪陈珩刘廸续光祖韩瑛门阅张壎陈庸彭翺张惟勤曹颙刘清侯安周端王敬高敏魏忱张瑄李挺刘钟史端李果白本赵礼王大顺卢慎程礼路逵高崧孟辅赵麟贾昭姚斌王彰彭恕高宣陈义药珩孙整王智贾渊任理张鲸马愉张文张斌钱弥高吴翥李泰孙戬于湛孙敏马贵张谦孙瓒秦彪韩恭战正武功姚钟王仪成功张俊赵馥张宣刘纯刘端王拯刘昶李廸徐彬李㳟张琛张节张莹刘翔袁亨孙福崔璟田瑄陈观孙惠王访张俊宋瑄姚鹏黄震张宣癸卯科齐整张勇封术薛理张镒李春徐戙李汉郭政祖斌胡宁刘玘王秦仇安程通王懋赵献李巘宋玘杨宣胡溥卢戬张玙郭鼎迟泰阴佑赵遵曹宏刘玉樊珩胡志杨忠尹禧杨恪冯时王会赵莘刘征张鑑刘王钖许莹孙毓董贯郑祥段愈隆张济杜征王郁张晖李顺吴范程宗高谅李鲲樊辉王进高葺王侃李僎孙昇时铎赵资邵环杨春崔贵李淳张勉王思穆宏罗贤宋杰郭纶邹廸刘昇杨好智曹鳯吴义于贾显萧时雍曹新胡善高安张智张恺霍毅王玉张观张敬陈继姜胜曹璇齐肃王攷贾复穆谨左麟许振王忠殷泰赵资韩旭王臣孙蕃刘忠王振刘谦张本孙璟宋英于淇王昭欧复杨新林侃梅英黄璘卢茂李聪高胜于大渊侯宣王廸陈立尹璞孟在郭泰张鳌祝麟蔡云董寅石宇郭智刘政王龄王豫杨哲李舜贾逵赵畿黄琮国臻卢芄下玧李经朱忠丁荣王敏贺灿赵镇郭敬张济杜英曹盛刘弼满振刘琮贾良王伦朱钦刘宾周逵高勉邓庸时平于清耿春高谅雷殷孙廸许勉洪渊刘顺李逊陈善刘以厚颜睿李竟丙午科祝禧刘贵陈昱张纪刘恺李鑑沈福颜继何安马常蔡瑄孟辅孙震陶赞樊珩史春张永钱济董严石岩王纲冯勉张泽秦贵张辉于臯吴昱李聪魏清冷鼐吕畴王牧李芳李琮杜翺孙恪裴和马骥杜本何宾李奈石莹已酉科张鄜毛同阎肃李茂孙睿康原邢让崔铎雷紞张志张儒李畅鹿鸣赵征张麟赵廸牛通白琮刘良张浩刘志王宁牟恒张宁孙珦刘谦王颐毛宗鲁郭纶邓逵李全刘逊李矩李隲苏肄郝宾英俊梁徽宋泰壬子科赵隆田辅朱信宋齐宋旂张绅薛谦王宣陈宣许超张干王佐姜晟万旬李琼马豫宋瑛梁端马聪王刚张恕张泽孙瑾唐元高奉窦寿吴刚谭溥仪浩仪溥刘萃周昭李彧任辉呉瑞王粹田赋张聪刘琮乙卯科李秉刘敏殷质赵瓒贾谅王理徐进赵瀛韩铎宋寛陈宗孔公礼邵琏王绳刘贡张贤王晟崔毅王寛刘福谢谦阎寛李正王纲孙遇张宗义何荣宋瑢宋敏郭琰崔贤孙镛孙铸韩谦任斌陈瑛梁安胡珽梁经李寿杨翊戊午科尚达寗祥宋睿兰馥丁本徐安张誉陈善殷礼李春刘彧迟㳟于泰于通张显李棨刘纶丁福李鹤鸣谭震马聪朱盘杜绰苏钦杜寿苏兴密镛李泰杨北先卞志李英辛酉科陈瓛王允张鸾乔木侯显朱麟贾杰牛琚张甫陈灏王镇伍宣郑瑄项高杨益陈瓒朱珪袁彚高逵姜义陈俊曹凯李华刘义张翔季贯解延年刘资张惠赵翺范九德高生冀镔王麟董访王晋邢端杨志高鹏张肃葛茂刘子钟赵珪石子真于文崔勉杨序周冕陈理高超陈干费敏甲子科张斐邹仪李信赵㳟王福李崧傅显袁璟张玑孙珉张谦吴皓孔公恂侯绍李宗学陈善徐行刘羽翔丁本陆瓒杨浩章琬李钖辛能郑广张杰李纪周宪刘珝张翰赵浩温濡丁健徐禄高嵩刘寿马进卢廸梁盈蔡麟李木王智王纯张孚滑宾井安田铎赵琰李着杨俨丁卯科尹旻薛昌丁玘雷澍国盛曾清夏忠李璞高崇刘宪秦纮孙昱宗武张平刘杰丁敬徐清杨睿黄钟马瑄贺懋曹琛刘衡王玺李晖徐琏黄甄高杰黄钟冯珍王琰井秩宋泰胡镛张翀孙珂刘观孙洪萧进王育刘源郑从学田亮曹贯张竚杨晟梁觐刘聪李攷杨瓒冯昱魏元庚午科史兰李森贾恕雷澄孔性张纲张琰毕逵解文王民中侯爵石伦焦显鲍琏苖灏须义谢敬鲁海孙沂李诚张源孔公钖王大经王大纲宁良周延庆王哲张质贾节王唯王春朱清魏珍刘容偃师赵弼李斌周麟刘宁田征段颐孙礼朱举赵祺薛谦王瑞何钺郭良赵资吴誉杨源朱玉王梦熊冯良程豫张举汤敏沈泰周忠宋英高敏孙复初宋黻毛敏单政姜海张恂张宣韩绅李杰仪泰安恒刘震郭平陈安贾𤦺张濬司蹟李仁李聪刘良高庆宋德靳善李璘刘緖成孟俊牛录刘一清王俊李华江英齐政张俊姜广李翀司镇陶文许广赵相乔松高鹏王琰刘忠阎玘孔淮赵宇卢润费永征癸酉科刘溥李衍张相卢献罗修谢谦石坚郁纶王中陈谊张宾张纲李原李嵩萧伟屈祥刘宗李正中许珙廖瑾李谦臧纪孔谂起范珍梁材任亨张翺陈楷赵德李俊赵相毕亨郭莹郭玺王彜白英徐信房华丁毅崔珣荣瓒温璇戴玉郭铭李清侯俨孙琢赵缮王让杨宏陈镒张让时绎魏珍史信姚鑑李谦迟让于昇于懋栾珍李惠刘淙乔俊宋信战翺王辅陆正田秬李学李纲张显郑俊殷衡刘溥萧凯马昻苏泰陈玮隆𤦺靳理戴冕王彪宋澄姚安刘绪李文李鑑张绍宗王高李茂赵鳯郝铭孙韶张瑄李达李伦孙俭张翔高峻刘茂陈达张翔彭瓒丙子科周溥邹袭崔兰荣华宋升张谨刘贯孙玺刘琏刘羽张棠陈源刘暹张哻刘朝宗刘芳杨震王永孔讴孔彦麒陈继宗高瓒张干刘灌白瑱张鳯曽寿冯从谊胡宏贾瑛胡缙萧瑛李庆杨钦马惠王頫王杰兰清王昈郭鼎刘珩刘璧崔孜阎琮张清朱镗何宗谢允仪瓘郭仪宋文昌郭旻苏亮成宪胡源闫肃周冕王颐房政史翺李汉张瓒徐昌董随赵勤张永王瓛马聪赵循义李庆高庆宋恩张锦杨澄己卯科张海高辅韩相邢思义边宁刘淮朱英毕理张文质王钖陈恕张祥张咨吴杰石温朱礼孔公怡秦崇宋辉赵纲张睿李铠王玘吴棨李䧺胡澄黄时傅性梁谨傅希说吴晋黄耘张亷刘清柴盛臧石温孙敬王绎王弼张忠王玑蔡蓁冯续刘清崔瓘郭俊杜希贤傅裕刘恺田几吴江宋端李聪刘昻田垦刘垣刘琰李应宗李明宋铭黄显苏俊李澜邢干梁镛刘魁母贤杨玺段续郭礼陈贤鲍克㳟壬午科崔森孙瑜董玺言芳张恕许昌于璧刘麟李延寿赵鑑李达李穆智深成章刘恩魏杰荣显宋琮吴润吴溥李克㳟徐鼐崔文翰陈宁王玘张钖王镗毕大经佀钟梁琏张纪胡浚崔腾林显王章杨润周玉靳亮蒋昺朱衡张明梁谦李翺张文昭王凯韩輗沙庆卢瓒官亷王灏李聪蔡蓁宋相刘滨王瑛马葳张和李芳袁征徐舟王珣李佐井仪曹英董振刘清李撝谦李天钖栾琪王坦张䧺高仪黎哲乙酉科敖山朱鼎王伦王凯曹泰王文举李宪解敏宫理张吉李翰章王谅王举王彰苏旻胡海赵润郑琏侯镗丁琏索庆白震张珙王琮郑昌郭镗高弼刘瓒李瑶马震熊佑冯征郝征李佳孙简杨浦张公玉崔臻李介昝诚周弁冯正王㒜杨芳李逊秦惠谭纶周瑄王通陈鼎荣淮勒玺毕用田鏓崔珣孟显姜昺袁珍朱清奚绶袁昻毛𤦺马惇邢端金鸾张麟孙敏张绶张志杨光溥戊子科刘瓛尹龙刘现柴鹏薛让洪汉张鳯骞胡璘鲁思聪韩相王言邹祥王现华崙朱瑶孙识孔彦禄周玑鹿显姚钖张郝希贤李芳冯伦章浦李宪刘儒汪箎申骥郭钰王问周洪朱荣石铭高连刘宁阎江李芳刘轮孙茂张伦张征刘渊纪存仁王旻王玑毕珍周冕房明刘弼陈静孙贤马麟许杲张让李健徐广李智狄忠张淮张萱侯观王永昌谭肃滕緖王宁朱臣齐高张环田信李晟桑春张鸿武卫相廷玉辛卯科石巍王勅苏泰刘珫王干张鼐张鑑徐敬李纶赵璧乔奉先袁弼吕正许嗣庆赵亮采杨纲马龙王佑陈宗器陈理陈庸傅纲高士通崔晋李相王廷甫郭着刘攷杨棨倪源魏霆常济张镒李宁祝福徐拱辰刘益刘澄高峻王宾徐官刘濓杜瑢刘玑崔禄褚敬王䧺梁諴徐卿王进孙珪孙隆王轩王宏毛忠李鼐宋汉王宪丁珝乔隆张应奎张信司渊苏玺崔瑗柴忠徐珏王璟奚绂赵理冯璟杨光泽鲍克敏甲午科陈珍周恪陆祺林岘李懋刘澍张晟王钖徐敬毕亨黄琏赵缙袁通刘铨石璋兰𤦺张竒孟理张宾李思明吉旺常清段泽吕镒王琮冯允中程端任安姚钖王江张冈王梦贤李旻刘玥宣文张德孙瓒林恂王振孙贤孙光祖赵铉梁斆倪宗张霄姜镗朱进邓瀛张玉董鑑王温李聪张应宿周璘安佐赵玑宋孝曹鑑叶蕃殷玘朱相王端陈功王懋干金刘汉李琮徐智张蕃吴宾孙钰丁酉科李性李芳翟茂李镗孙鹏崔献许嗣荣徐以征张镇贝璠魏绅孔孔彦仕刘钦程式王璋赵廷麟贾访韩岱刘珂陈朂毕孝张镃李成祖刘槩闫铠周隆崔震徐骐张天瑞孙企宗时礼马懋李时许麾彭璋萧鳯陈钺仇亷孙琰于茂单宣政侯尚文刘绅官贤刘永昌盛时雍彭瓒蓝章宗琮梁木崔文奎刘洙逯让于清康绍宗唐恺王玹王纶邢懋石昭徐玖李行李华杨海赵攷陈珏谭溥苏莹李匡王环唐信魏献吴璇郭玺王旻谢绶郝安徐衍武衢王宏倪宠庚子科高岳殷畯范圯张善王宗马聪王铭冀德赵渊杨埜邢义殷辂田宏傅桧宋锐姚玉王宏卢亨赵宗高志韩普程观周玉魏瑛傅敏栾凰萧渊常定陈福左达张睿李恺郭凤马伯昻郑洪张旭张椿高玺梁谊陈伟彭寿赵辂郑安李荣刘镃鲍黄泰许锐赵珩张瓛郭敷泽赵浩孙宗尧于鳯喈曲锐何循序张正学冷禄崔瑄匡翼之王智郭巽张昻于寛张经王绍王道王达蒋显杨浩刘约邓淳刘慧郭良康恕贾钺冯锐王蓁李灿然癸卯科徐崇德周具瞻刘溥朱锐冀鸣凤戴礼袁汝弼王景连徐霖马碁张䕫孙棠张渊吕佑贾鋋申宜王沂孔公才孟麟孟麟吴仲纪高士达陈琏李瑄赵楫梁玺李巖王廷珪张瀛朱应昌梁汴刘揖冀九臯赵琳张宪药和许鹏张鸾初贤丛兰陈鹏邢瓘萧鹗李范李简仪通朱銮王龙周旻范懋萧䧺光祖张奎胡鳌张经胡经刘珩王旻李垣景芳曹玉宋榘杜萱马希昻郭文着杨佩李文奎马魁张琎邢政宋表王纮任翺张敔丙午科毛纪王昌龄周导李泽边节张良弼刘需刘棠王宪张席玉常尹宋律宋毓王儒靳睿韩智范伸崔文林高瀚董锦王嗣宗房时雍李鑑张尧龙张云凤温玺张鑑贺璐朱恂王镐时世隆杨文耿明樊江刘钊范棨冀九龄赵鑑王用徐璘王瓒闫鏊赵秉仁梁昌姜闳王时中刘英张齐梁玠孙鑑张勉学王佐张閠闫岱康绍儒胡豫殷畹刘璋仝进谭绅国瑀李坤董宣张宏李珏曹琛董梁李銮张冕周伯旋陈玉董学诗聂宣史文己酉科孟凤李宗舜陈谟卢珪杨俊刘栾孙大经张席珍于利王渊黄流唿盛李应魁顾评陈奎崔鑑郭李淇刘璇赵继宗马驯孙学王懋张瀚杨克信冯一中陈佑丙右张鸣凤乔通张俊祁士英王景石存礼李端相枢王云李佳孙禄刘瑜张锦王宠张和董锐姜周辅林芳王相李昆刘翔李嵩齐济周刘谦田徴王崇文李邦直王宪解巾唐素赵逯晁让赵继张汉司文举陈明蒋瓒陈言李梦麒壬子科王崧周程周秀罗璋刘绪徐暹刘坦逯鼐张永康刘镗毕昭李镗孟章毕登高张学诗石绍宗姜元张儒张九叙刘锐郭允正李钺李钫王济韩希愈张显刘鼒刘章王臣赵章郑端傅昇刘经刘儒龎璁傅汝楫徐淮杜禧李惠王智彭伟李镗郭东山王銮邓中和高廸蓝田李瑾王训刘宣李鱼刘贡王绶王士魁艾洪李钦崔杲林辂李仪江能郑信秦泰王璋任文献徐恭周举房嬴彭琛武魁朱绅刘宏仁杨斐杜达姚文渊李瓒冯洧李梦麟乙卯科杜珏赵睿张齐边贡夏廷芝许继华珩于沂陈云霄袁摈杨麓董淳孙孟举赵俊王宗仁傅钺郑龙杜玧程骥刘本澄陈宪汪东洋王擢陈策田登刁隅赵中徐资常天魁武雷刘铭纪存义张钺许堂王三钖张琮马应祥赵秉伦孙檠梁昇孔凤邱廷璋王荩杜珝周岳刘景沂邢厚王玺杨学礼韩荆白清王溥张诺李濬姜佐苏钖刘达刘玠朱大经王崇儒王崇献刘思明尚继美张义王世隆张善王良弼王艺刘孝姜素李瓛黄庆高显戊午科许廷用董昌姚卿张銮毕铎张茂兰许鳯耿尚忠骆鳯乔恺张岳郭濓张一鹏韩齐沙灏王思义李璞彭璘刘世卿孔承震王明彻张天衢刘泽聂瓒王隆梁玠佀璞祝寿王禄李元吉温干黄堂陈玑阎镐高崇王邦直马驯王琳李相张昱何亮阎祺王伟于周孙楷赵从龙杨良臣金濬赵珩刘铨许琛李洁张鳯翔李美李孜张锐刘田孙瓒王周朱绅殷佐邢东朱本端刘绍黄质张仁周逵李梦熊辛酉科赵鼐秦钺赵隆贾畯乔岱袁庆逯濬王征傅相巴思明刘城罗富何裕张志淳曹恩王征魏魁刘恒升汪克章任霓韩襄刘恒张侃王烈苏铠樊继祖何思问郑德崇刘睿郭元张鹤龄朱鼎刘思贤李沂苏铠朱胜梁瀚郑相扈尹崔纪刘澄甫侯璧闫铠任忠张濬王时正王隆李铎王都滕谧王斚崔邦张智杜诰靖希贤罗绘毛思义马朝卿杨国相张经李庄张正䝉李琚张㳟陈九畴王崇仁张春赵楷张凌汉殷云霄刘坤范璟张崇德黄绅李廷相刘觉蒋䡄孙玠包得仁甲子科穆孔晖岳巍李宗文祝寿逯埙高栋袁公冕戴天钖王钦黄臣王旒张九霄孙孟和贾英郭允礼刘钟英郭钺王希佑于范路迎牛天麟许成名梁相丁孔暲许云鹏胡惟良徐翀霄刘金刘軏刘梦阳黄国泰张希尹崔钖王行可周延龄王道许路陈珏高昱冯裕王仪鳯郑麟傅贯陈鼎闫钰梁鋐丁昻张谐郭天钖孙乐王民表张惠张文锦邓祺崔志仁王玮杜泰高奎王哲卿毛鸾董𤦺韩德泽李世荣刘士毓赵成已柴世需董建中高钺杜克深毛九思陈道张天性丁卯科李节义刘天民邹以定韩铭杨盈李塘张征胡士元韩相宋锐赵爕马亨衢杨珝张邦瑞刘桓马存仁孙歩武郭允仁邵录张祐周允中张富朱禄刘维岳王坤姚继先张玹王杲温莘吴世良高迁闫闳王士亷张镗闫唐姚继先王坦王道周寳徐钥苏文黄卿窦庆浦鋐张廷辅王相许仁王中张钺蔡天爵李鳯孙昻宋希睿杨宗贤胡通冯时正高霖夏振王利赵钺丁贵崔巍魏纶朱继韩乔迁刘愚宋沧梁谷田嘉猷巩思容郑惟藩贾𤦺田献彭占祺陈云汉倪继志邢泽张禄王相房尹宗冯宗龙庚午科王三钖王诏李良翰薛鸾李淳袁勲乔继志李恒王讷言段錞田守征王东儒邝奉刘一征杨槩王䧺张廷桂姚卿张孝勤萧珩张永征许瑜李淮李河刘思义王枢张禄李应阳朱鳯仪刘梦熊戴澄蒋松时尚儒金鲤王俊董㙱申瑄周叙王泾杨应奎陈经张继芳冯文奎何鸣讲刘渊甫刘雍刘希龙赵旭李宗闫鳯翔姜朝征张鳯翔孙简王秀李斆孙仪官一䕫高光烈李华刘中礼郑坤李承恩孙龙牛聪张滢刘塘韩达李鳯苏焕朱通张世卿巩思宪刘源清郑惟垣丁镐赵承祐吕钟李际元吴恺李瓛马骍张景华魏公济董杰司大观郝宗儒田美吕端倪宗岳接武张镐癸酉科陈文昭谷继宗胡镗靳廷寳邹以大魏治柴轲张玩陵俊刘承恩赵秉祝张应禄赵光璧翟昻韩灿刘培罗逢霍鹏刘汝弼焦章王钧于思睿邹颐贤赵绅卢杰焦子琳房应寿秦廷锐孙接武曹曙李若愚李思仁苑学张鹏翔任淳李恂张相陈琰于翺马山董𤦺刘希稷石存仁蒋𤾉刘灿刘祺宋邦熙赵中良张让王岳毛棻毛架翟瓒王世臣姜润身栾镳马经高云张旂刘景浤刘楹胡镗李顺孙丁忠李士元尹邦麟黄嘉宾杨琏戚宏徐有让刘隅郭逵裴岩李钖马钖桑溥苏祐齐卿丙子科王化赵瑍王至善陈明木继先李冕袁轩冕王昺贾懋吕䕫刘戡刘淗李士翺赵焱邢淳宋亨胡伟梁致让续珵乔木李檠高栋孟易贾琦张襄唿相儒王质王贤萧嵩陈时明王邦裕王王室林琼宋璋邢秉仁高铉赵云龙秦祐邢伦王用可徐子栋谢国恩尹宠田畴张经顾铎李用中刘朝卿张凫宿儒姜润宗张旄贾璘光泽刘应龙徐用良王天爵王崇智杨钰于仲寰陈守愚杨周赵鲲李其松李守正李录刘一中张九功宋橘吴鵾吴良辅己卯科李仁刘汝松钱世资刘焕苏民庆刘宗仁江濬吕应期高寅江南郭邦佐杜诏袁士竒袁士伟杨廷相须澜石存仁王汝楫王进贤张伸于调元寻志道霍麟趾赵炫马儒邵新林廷鸾吴卓张文祥白采黄国光孙昺郭滋武德智高𤦺许缙任岳李舜臣王淮王彦黄征赵应奎张钺陈鼐吴希仁王文林尹尚贤张汝翼孙璋马跻华刘世儒董绪王邦宁田玉纪绣丁汝䕫边瑀阎辅张世臣杨逈周祖尧高凌汉李文芝解情王勣张恂张鲸艾景贤王瑶杜应征刘泽孙隆张锦壬午科封尚章曹俸阎在邦汤木洁谢九叙张应吉戴梦桂宋利卢应征张瑶顾仙叶洪夏必贤郭本单文彪张义甫李藴东常序萧汝舟龚治徐朝鳯杨希学周至德彭镇张鈇吉鸾刘源澄左季贤范济彭钖王良弼韩珝周应龙郭大伦崔应鹤龎友广李文昇赵应璧林瀚邦姜文学李泂孔时王钺郭从朴赵璧毛槃崔廷槐傅汉臣胡节刘廷钖张国政王管嘉征崔璘王䖍甫冯继祖孙重光王达王聘李衡吴应轸张东鲁杨介戴继王扇赵元夫阎邻杜朝聘张德政高嵩李栋岳孝先陈实管懐理张一厚吕调羮周显宗李镇丁永嵘王应马进图乙酉科毛渠曹卿李瞻陈輖马应奎贾应祥范瑟周居岐王仪鳯刘东辛大仪申邦永陈德安孙文瀛陈嘉言吕记石宗岳荣冕李瞻翟宏济王希贤赵云鹏贾枢韩元仕潘辂周寅张文㑹隋鲲郭津刘业刘宏化刘洵李玠阎文贵李崇德刘之瀚王建中左杰王鹏龄高𤦺朱润辛乐王儒张子立赵文燿毛槩李学诗胡朝宗葛经李良张旍袁继夏纶徐用方王儞扈永通徐有仁田大有王汝孝程着贺梦得井鳯喈李东生高崇马卿杨缙高经邢如黙李淳刘鹏辛汝弼李朝鳯江东戊子科葛守礼董三余张舜臣李开先谢九仪夏文宪王道王国生张克㳟孙光辉许渊孙瓒杨献可李思忠卢宗哲刘本元任瀛吴孟祺阎鲁黄希周杨洞王得良张龙杨贤吴岳田濡曹一贯田甸王九畴安宅梁宦徐冲杨纶廷臣石迁高吴守素陈钺许东望歩天衢冯惟健吴昶郭宗臯赵桐胡邦佐谭任王九成徐松王楫刘锐张澜初骐王宏道韩梓蓝瑞刘贤李沔姚㑹极唐交侯宁尚愚学唐方于玭殷学王恩刘鳯董玉琳侯来庭梁公奭邢沂张世昌吴杲胡经侯珮周室李继宋辛卯科郭鋐金城魏希佐薛松许用钖寗璇王崇义朱相尹纶王一鸣乔文岱潘应科王大醇任秀张暄王楠宋世龙周泗承林刘佐邢仁程瑶马九德郭戚休郭咸熙崔云鹤王世雍郭朝宾李仁张溢嵘冀登杨勉学刘注东李家传冯德重邢修业高尚志郭邦光程中立程軏王汝楫刘鲁生谢国宾刘承学张一诚刘三畏张邦颜辛童潘密胡熙正陈其学陈其愚王彩萧鳯仪马思问葛缙刘继先孟良卿赵润张璜袁孟仁赵大纲梁秀李松张庚王修王崇俭曹邦辅赵萃夫尚陈可师槐侯度张应奎王宗周姚之风云栋李朝思张世厚李先芳甲午科靳学颜赵继本周居鲁李楷汪佳胡应命王枢孟养性王文源魏纲马佩宋九韶翟澄张桂芳王荩臣高宾张守䝉张大经辛哲王秀民宋廷𤦺刘允升聂栎张梓雷震张允中沈振王田朱应聘滕蛟王应璧乌从善刘忠恕朱邦英邢邦钟铎王幼康石琚董汝瀚杨芹冯惟重冯惟讷冀錬刘时彦宋良相刘学易张标王太平吴国相张荣王三聘任万里陈崇仁张虎赵同言王大贺徐之䝉张洪简尹栖萃解澜张髦士张兰孙存义梁绍尹尚献可陈鲲侯钺孟良弼马朝缙刘应时张仁苏守毅吴道南丁资张恪常宪齐宗贤齐宗道丁酉科郑光溥徐承祖崔世用钱谷齐忠姜大成刘禄王重光张潜张诏任鲁韩一右田三戒杨顺姚绍祖党淳赵铨萧以成王世业于宏道赵廷麟辛吉吕懐珍靳学曾郑真田鑛吴岚杜鹤龄傅思明韩应春宋文明方元焕刘洛生田孔旸朱熙载李用和宋延年李用敬徐化吴府石鳯冯惟敏歩允迁程绅赵希益苏继刘珠刘继贤王嘉谟浦之浩温潮赵镗高明钱进学刘一桂张濬崔近思张宗善齐汝滨齐完孙绶蔡时雍冯汝璧赵惟勤杨万祺路可由龎理梁绍儒郑惟馨郑直祝邦荣马邦重王宗性王与荣张登高黄性龚秉德叶臣石栋庚子科潘龙李攀龙殷士儋洪遇张汝龙杨选张大儒胡应潮宋舜臣程允中石阯李逢时陈志丁永成邹质胡来聘李应元王正容吴孟禄侯惟籓杨廷高王谏江东李三畏陈守义周泊岳粹黄觐张大中曹瀛海周易郑溢杨师震郭养正姜赞化刘维藩钱济时张巽言陈梦鹤冷起元赵赵经李时济贾清刘如松王言温邦魁吴征黄轮吴渐亨邢尚简孙元卿吴僖崔士伟吕廕刘傚祖范大儒常自新成守复王近思张天爱陈治典戚孕秀刘濬陈中鉴梁成袁应奎杨尹贤李蕚宋鳌李守经邵璋李缙癸卯科许邦才魏宗芳薛樟潘子雨张岚郭宁陶栋康廸吉王化张子顺陈无逸曽鑑张翀周济用李燧韩尚刘恒于锦夏易董润张希贤路楷丁懋儒曹自守李承緖张卿梁式王民米世功张檄于守中冯衢石鲸石茂华李尹耕赵汝弼贾天祐张柱刘恩迟鳯翔周滋邱橓唿为卿林洙宿应麟毛延魁刘应节宋继先谭安之范阶李侨王克孝谷中虚杨巍孟泽民黄芹杨尔定刘尔牧陈观衡许用中赵邦彦马汝骥何海晏刘戒刘朝重丁盛世宋依仁熊芝王栋胡致和任士慿商诰毛自道李仲升赵衡许玠丙午科张弓陈其藴刘溉刘存礼李豸袁思忠李邦珍尹庭计相蔡孔泮王楷郭东藩武时杰张淛张志孝贾金戴伟徐度阎相王勣田任苏璜邱文学李东井解明瑞顾绶王无逸武建邦高鹏霄段锦高可大许东渐赵敬简钟秀张华鳯熊杰吴廷翰曹省黄激刘廓马谠张邦直王邦直魏勲丁希孔杨君玺毛似苏侯东莱王文粹王文政袁继祖冷焕然栾尚约李元芳彭继业黄作孚王述安科杨瑶王守身张西铭张九德朱纲陈瑚冯嘉干田一井解贯道张弛张四端刘寅孙奎王之屛王宗续于一贯邢仕熊兆刘东鲁赵希仲刘显任邵莪张九苞陈良辅己酉科刘大章耿尚文潘子霓赵镔崔元吉张存智傅起巖张白陈应荐杨梅吴思敬张君右王朝卿王嘉宾甄沛隋廕陈元吉侯祁马春芳王云龙王用康路槐梁承学陈大名杨世鳯郑存仁马祐杜璇王承㫖纪公巡王牧王继韶陈彜彭惟纯王嘉言张希稷曹维新赵德光蔚钟李时渐曹一麟马斯臧马卿张诩吴之美王廷孚刘祐姜廷珤杨正脉刘早宋廷桂王价王乔年杜栋方岳钱博学丁继芳崔翰崔孔昕杜其萌薛金王汝言成守节楚孔生刘熙文董三策王璲阎光潜李应麟周启东刘应兆金新祚田稔马庭荆马庭若张一鲲张蕙苏澹陈忠翰王察言陈光辉壬子科杨宗儒高自卑刘宗岱杜越翟来旬卢铎盖钿刘延龄朱希贤吴崙潘愚龙游贾馆万子可贾可思赵至曹应诏田任侯文进许云涛赵士扬杜廷栋傅汝梅鲍文缙卜宗鲁吕田夫宫济王征邹之魏刘启元杨桐马仁刘一孚窦仲孚张希召程鸣伊胡从夏赵维屏常瑶张勲李芉辛子厚侯廷柱闫公朝常泰郭日新王肇林张柏杨廷感杜自然王渐郎尚絅张铭姜继曾高应鸾纪克一管嘉福李邦魁高桂李与善王辇薛承洙成守身邵暹李柟成周鳯李子贞陈一箴李一科于慎言王来聘朱崇道李用荧姚希欧张烶祝尧焕冯时中高大化乙卯科田汝颕陈九畴任登瀛刘伯缙李鱼化韩韬孙养黙曹相任官张应宿巩云梯王幼慈张大业胡汝桂甄津王钧王湘仙豸贾贞嗣隋承业张澜郭纯熙李先春云锦张旦申九峰郭四维姜宾周马斯作刘宪王希颜黄纬王基杨锦石继节石继芳房如式初旦赵无咎张汝学陈㸁孙以仁刘梓张梦鲤陈宪宿度丁一元李源洁孙梦豸赵慎脩王师文赵一经郑璇张忠李敬马攀龙光懋徐大应张延庭李东明张九歌马文徤陈一筹李子跃赵国宾尹约王衢司大化尹际可王慿宋桐刘珍桑绍良南兆王守正张一敬辛檖贾如鲁戊午科张焕张中鹄韩应元周继刘宗禹李可畏王君赏王晓张敬王之垣赵维鱼魏汝松王祖嫡唐尧封李周南贾三近李琮赵柟张第王嘉祥钱继志张极雷稽古赵东齐曲惟直辛如金郭征别丛朱翰臣王君荣李宠光宋伯华张宪翔史炳赵敬实高荐陈珩马礼顾连壁顾合璧岳相孟元丁应璧杜学诗李迁乔李迁梧曹一鳯杨津阎漳孙时任芹宋兰丛文蔚何熹周道直于蛟纪五常郭居易匡铎李江齐开先王子蕙白梓曹舜弼董九仞王尚忠董庭照马速曹一豸刘沐赵焞刘显第赵文显徐慎独吴敎傅张四教辛酉科崔桓郑杰洪一谟刘钺孟醇刘楩王载扬沈渊耿鸣世王之辅张光宇韩容伍选孔闻诰张彜训杜辂程世英江鳌化吕懐器王国宾吕宗韶梁符杜应元傅学易刘朴东文奎张梦鹤李宜春高一登柳如桐杜其骄张鲤柳明倪汤姜密季遐龄栗祁郇存正孙珮于藩李赵乡荐赵池夏尚仁刘士学鞠学诗张柱刘希孟马文炜邱云章陈廷芝王纳谟宿纬东周晋徐诏逢梦龙李太和阎芹杨盐胡来贡萧大亨李先春赵之节吴道行李师曾马应梦孔承诏赵延祉孙元徐元吉李学诗于慎行杨堪宋仕张承文杨之升张梦麟王廷召吴中传公家臣甲子科王象坤于鲸赵世卿陈可大张一元孟春韩萃善王教成绩王大由于禴蒋希孔杜时王元宾刘㸃隋府徐谠郭汝扈魁李大顺王松常用作桑自省张维翰王琢玉钱楷苏生明于有年叶玠朱衣米成道刘黄钟吴愿学蒋似鲁田希舜高鸿翀卜自用张烛刘三宅韩必先臧惟一丁惟宁张应科咸懐良陈人第王鸿儒王思睿赵焕李如珠姚德重董三迁姜维德曹鈇李时芳徐惟楫苖应元陈三䇿马三乐李呈明杨岑薛志义董璋王学书王立身马英王应选郭堵孔宏典王国宾王文炜冯燧孟一心赵有冯刘汝桂刘中立王时泰吴道傅战符焦竑丁卯科王侍王象䝉史邦直孔宏任王道明韩志道苏庭刘振基宋汝牧党馨王甲张世科田司孟一脉王如山刘不息徐安胡从宾董澜李淑性左横张修吉张君钖刘庚赵燿王梁李骥千林文英张敬张如式赵密张鸿儒王邦礼崔宜春鲁童袁尔陶郭惟良李丁张书绅林天秩冯惟一黄猷吉成巳邢玠高时张谕王之士齐一经陈良知陈㢲张楷李以让高知止张世则白应干赵光逺万俊民赵体干孙旬冯明世赵云翔冯子履韩必显刘师鲁薛曜张正䝉王炳骆无逸霍从教谢匏张文璧张君卜曹璞李芬春王宣化王起潜庚午科张钲王象干朱鸿谟刘应球谢思聪王之猷刘一相张中鸿傅光宅朱朝聘吴应奎王録王见宾张志尹鳯仪郭錋张思诚邢顾言王汝训王纯正丁懋逊陈夏汉礼吴汝孝李应㫋田如京任博刘启先董基王禄兆王司谏陈在邦李鸣臯贺相李希稷王思贤宋应奎申安李大化刘金张承宠徐凖吕三才萧大才官延泽傅作梅潘敦复宋希哲陈增美杨光明王学易邢王道陈人登刘鹤年吴楷郭崇儒李汝相王汝忠王尔彦针惠张登云白楹李汝栋孙维城唐希臯孙梁逯学礼徐东渐江湄谢赐带王利宾郭文成李春开毕绶赵柚曲迁乔孟秋吴道卿邢侗癸酉科陈朂王象泰王再聘韩取善赵尔待李尧民赵灿薛冈桑学䕫范赓邓一经孙架韩介张汝藴王允元杨遇春吕应徴冯子咸张㸁张思讷王君荣盖梁路宗商傅东文周璧单用宾李希相杨壮甫张子忠袁学古焦守己党天爵刘承培郝洁綦才张名藩陈载春台存道李大华周诗徐炜于达正侯庆逺姜桂芳张羽鳯冯维屛赵维翰陈尔猷曹一鹄蒋春芳光庐张荣刘度郭四英仇际可张茂柟李汝材曹宗叅周班爵樊东启杨东野杨一跃许维新刘鸿猷陈思文王衮梁楠丁煌陈嘉议乔学诗孙珫冦来贺李时华郝学诗王子美房守士杨从书丙子科葛曦钟羽正杨耿光孙温如商赉潘箕张所志李济杨浦冯琦耿熠万爱民宋国相周如纶田子耕魏濬王允升丁无伪杨云鸿刘进善刘汝康王起蛟黄子美李谟王继光贾希夷王成德原一魁王献可康大壮高桂刘汝立朱伸徐九鸿田㨗曾砺赵之牧黄嘉善高举宋一清未侯罗彬吴九成陈所养钱一鹗安传敎周栋王孟煦刘伯绶翟燿黄应干鲍捷来刘元功刘尔砺马锦如魏人伟王池周绍业曹一潾刘新民王釐土刘济李邦潢刘济李旦陈节亨左之宜张汝元李伯华康丕扬孟熊李淑身陈所问马恒德李邦直张荣刘度刘余泽己卯科杨春茂蒋竒鏄张笃敬周如京秦大䕫江中信董厥脩潘国重黄中色周如砥姜仲轼杨其休董元学蔡弼梁衍祚张㫋王洙杜潜韩学信王汝玉李春芬岳万阶蔡可训李懋桂曹楷赵应韶刘三俊雷声牛问仁刘大武周杞吴崇礼王麟趾田汝成㓂嘉㑹龙为光张慎言鲁邦敎吴鸿洙徐图陆埜徐行孙湛吾吕一鳯盖㒜王征刘大文刘超刘勅童懋干李如星孙有嵓刘兆文孙梦桂李芳桑正衍韩初命杜一蓂左之龙梁冝生郭脩王恒豫李舒芳李化龙王梓杨鳯翼张必振王鲁王可久叶宗直孟三迁贾应奎陈栗亨骆无倦吴从鲁田登年壬午科杜华先于若瀛柳佐赵任张四聪李毓竒赵肄塾于永清王梦鲤石岩常文㸁李徽猷马行邢有忭张和中何尔徤李有实王九臯龎大任周一史季东鲁张情郝脩平周之征李亚桂方元彦马柷董国光张文炳李灿陈大务王一登王化逺孙应荐陈不伐张三极王道平阎应钟戴尧天迟配干于梦鹤刘迁檀芳邃王之翰张奋翼彭润晋徐一龙张书绅汪应泰陈琏赵廷玺曲楷毕如松曹璜马拯孙丕扬商典徐歩王都常裕逯中立崔敬立杨大烈王之都张联芳刘衣锦孙渊如于天经贾化醇赵思敏吕恒马应宾李呈芬张邦基孔时王岳钖张问行崔畯乙酉科陈所闻李华春马从龙刘士骥关扬王体干蒲生汶张惟康张尊周应震叶敬愿宋子质汪承爵郑逢阳左之有许成名龚至道张嗣诚胡宗汉潘可久潘榛凌守约赵伟孙诰孙延刘三英马负图宋兆祥宋足征王道一曹光让李问张东鲁李呈瑞孙瓒唐诗车从衡单自新俞价杨槚王体道李化春牛象坤林养素吴致和王祈徴王应科吕孔良栾行言毛焯马孔昭丁秉亷赵璧韩玮崔允中王用霖陈情宋日就袁居正郑逢尧齐一鸿顾用熙张嘉福高锵王守约王用予马大儒杨尔陶赵之才王允升沈庭英宋廷训张季彦公家邻官箴陈时敎王道正戊子科吴鸿功耿庭栢李培王用谟安选任穆深吕谔尚觐光张瑶钱允灿李中敏隆孔瀹王象节任彦蘖冷梦魁王象恒王联芳龎时雍邱云肇李铠孙善继张九有毕自严王政举郭修德汪校苖峩然臧尔勒李时辉袁梦庚孙缵祖魏榘林胜选任清丁昉许继先耿鸣雷王宏业张学韩和登云刘燧苏光泰茍明儒王象斗丁三益孟成已贾三鳯杨大庭王守正邓守清谢廷策田峩宋德隆殷承业周之乐李庭梧许敏勋田秋实顾颐许观象蒋嘉训赵文焞邹汝聪陆韬李若讷颜思忠李思恭张九畴陶嘉璋周沃身程绍王鼎祚常文炳姚鋐赵拱极辛卯科张彩陈宁李本固马应龙崔廷试刘亮采周慎刘有源秦宗周周维翰张其中张僎武之大周永春李不矜张敦善隋不矜佀海清解如桐孙鳯翔尹焕胡东渐张进张䆳牟道行王士征刘之沂刘天禄徐锾隋所居马尔乘樊化雨王钟岱吴闻诗葛为絺张延登田恳许正学李永芳刘若虚高云程郎应麟郭汤史载勲张宗孔张其孝陈于尧张问明王允明鲍齐贤许舜民刘三省杨起震甘仁温汝舟柳暄李如桧魏可敎王大化赵庭琰钟光尹张徽猷王浩王褒善齐一整李时新王洽赵一琴宋浚刘㑹海康大田张世鑑姜珙黄应征孙延长范廷弼傅纲刘天禄甲午科全良范张如阜王雅量岳储精李鲁生李翼明郭聚民贾毓祥吴允中王孟震周诗郭尚友孙必大王纯臣郭锵杜诗冯瑗杨起鳯张䝉正朱周业潘蟾王汝登张五典刘之用马贡侯提封李正茂潘士良陈思孝董可畏徐嗣爱张联台尹应祥吕封齐刘灿蔡思齐张思桂邢汴李志道许期颐穆逺王泮顾四明刘东鲁任彦棻赵岱杨宏谟董三䇿任有勇胡士标朱延禧王象晋马文衡吕正音张光裕王汝枢潘尧琚亓才张敎李三畏林光先齐君荣姬之策霍琚范联芳崔讲宋焘张爝史民悦张文炫吕启源路周道叶时元曹琏李元忠傅汝砺李诚明杨宏范牛象坤房楠贾化丁酉科宋鸿儒凌学闵韩浚郭文英王家植傅国张东光杨巨鲸宋云霄赵秉忠宗若愚姚宗温刘璞高㨗张鳯翔高出陈笾冀道隆公鼒赵潭王化征马惟骥杨重华胡行知赵文煃侯正鹄杜鹄李不伐郭天璟杨文忠魏君谟宋明士张东光魏若金裴文焕邢慎言穆文焕苏民瞻丁士庆张九重金炼朱光熙吴暐李乔年王三重郭重逺徐牧乔宗启胥洪诰杨时俊申明书马象坤张至发杜旻张梦蛟张孔教张鲤王梦蛟李之奎韩兰芳刘之久韩岱马性淳贾舜臣颜守耕徐允荐焦馨邢善周之藩赵鹏程王台殷象贤亓诗敎李文林李从谦胥洪猷王复赵见图刘芳名庚子科徐光前张晓陈伯友赵大伦孙㟶陈则纳解中藴贾大儒曹珖徐逢聘杨邦宪于从政李芳春陈楹安传傅宏雷季永尹武图功崔燽赵建德贾三策曹昕叶万䙫陈必听杨鳯振刘振明何应瑞巩鹤腾张登庸麻必升张国柱宋槃张尔木袁化中赵启先周朝瑞王策石维屛曹应科刘其逺王与善邱云嵻张大埜刘策刘之桂刘兆奎张楫黄和王应楫沈梦麟孙如兰朱子儒李泂胡一枬王复兴曹三才孙体元唐诂曹当立安曦宋鸣梧华可赡王任孙洪基傅宏京孙纯孝宋继登王居敬王嘉善王纳谏张时浚翟鳯翀郭尔池李度朱应旌杜承式癸卯科王文教王命新王佐才宋懐诚史高允谭性教汪三益李春茂李际明刘嘉遇张廷策谢陞刘悫毕自肃官成郑之韩姜兆齐时化孙铎王象春傅应商张养晦张之铭傅宏都翟鳯翮王建泰董之表丁自劝张士葵鹿之麟王所须杨焌葛如麟薛近洙黄锟孙止孝周希孔陈嘉言安伸邢其任张梦鲸贺景禄邵周达张耀采张士英浦延诰高知彰房可壮谢启光孔征纯牟新解炜左之似钱禧征邱翀汉李之茂杜三策梁邦柱刘待聘曾传孔马惟聪王础林棠刘嘉㑹李之璠邱志充徐廷松黄明泰王国宾吕希尚李中行孙盘石朱童蒙许其进杨光祖丙午科李楫王启亨张新诏王我钖袁燿然李㸁然张自悟安重程具堂郭广张聚秀李悦心赵傚唐启泰杨嘉运徐尔恒耿如杞李彬王泽永杨觐光周愿孔姜应科张自藴李恂胡来进许典学宋綂殷孟士麟曹廷辅董宇陈主直姜梦鳌成明枢梁之垣刘鉁顾光祖王臯门单明诩李九官刘重庆陈十章周万镒范之齐韩如𤦺杨开泰宋景运张宗衡江腾蛟全有成苏述冯李报高可法孙爌潘士美苏涵淳邓继禹李含华刘进明崔天尹刘自省荣本仁郭允厚李生秀王一鵾崔应登万邦方吕弼周郭志仁王肇生于龙李衍赏柴可立韩元同王家栋薛鳯翔周自臯杨维恒己酉科范元宷张振秀刘琦高士良韩源徐之蛟刘鸿训高宏图霍坎王潆刘鸿儒胡尔纯张夙行李笃培胡来顺张烶王倩高斗光郑之范田所赋李蕃王良相何显宗毕生辉丁秉彜陈仪齐世邦张文乙宋继发白楹单崇张毓泰浦延祐张绍简郑延任王琇贾上进范延弼李鳯翥李应荐刘元化陶之蕃柏福兆刘嘉尹刘三顾张士第刘业鸿赵时晋史永安毛昻霄苏梦龙李治已孔汝孝黄昌年范复粹樊毓敦郑独复陈赞化胡可敬吴永淸宋培申玉才金新祚王来聘李师孔高应麒孙重庆张三杰王大年李文耀马泰伸牟国华史高先杨献吉李乃兰壬子科徐日升李士元周京魏肯搆袁尹隆张嗣伦丁鸣陛陈必允方之翰侯效忠范中彦方守地曲元声陈志王之龙李应期董发帷王应豸邵东昇仇维征吕恂郭翰邦由际云李三竒吴曙吕逊赵际云赵尹昌葛应斗刘文才王中粹董一鲸庄谦曹念姜仕佐臧嗣光黄宗杨郭竹征刘应宾张名立张廷箴申劝马从龙王与䕫刘逊志朱纮潘巨王嘉谋孙泽盛周文斗陈时敎戚良弼崔含辉王国儒陈嘉善吴晖唐焕刘其速宋祖舜张福臻侯应魁常康张鹿鸣曹麟趾靳于綂王孔范崔天赐王九人周永楫王万象张尔忠萧方茂王坦胡观化王受祉乚卯科李元善黄图昌李孟晋任有则韩元兴王昌明李宣猷周自邦王御节薛文江褚德培杨鳯翥毕拱辰张廷谟申为臣白宗殷米嘉珠黄道济孙之獬秦士竒曲尔畅毛九华秦士征张笃志江孔遂高黙卢世㴶陈其猷赵秉枢张以濓王家永杨起春贾槐刘邦佐杨毓鼎李名高吕相尧朱时化吴从鲁郭征成名楫高应聘甄梦弼孙振基翟鳯羽王正勲杨为干申为翰孙洪图郑容王调鼎谢师登李粹然王琨张泰来蓝近任毕自寅寗光先王宫臻刘汝通王梦弼王惟征雎珅张家庆王楫陈嘉尹陈梦珫宋果高有闻孙延泂陈梦梅赵僎刘宏光武起潜谭诚言杜龙光赵时成宋应亨黄宗昌傅尔庚薄慎独赵利珍高攀枝戊午科邢泰吉张元俊马云龙李梁试孙登云赵继鼎林蓁孔闻檀孔闻诗孔正绶张盛美王新命徐成治王纳谏汤维新徐标钱旭王虚白张幼安王懋宾孙肇兴宋德成刘尔宾胡尚英张择中张行中岳储珍陈三谟赵振业王宏化冯可宾孙如竹陈可荐孙三杰王开基吕一奏臧尔令张瑶杨观光迟大成钟四达王槚宫应蛟武安国江衍文林文蔚王泰交杨钟圻亓玮朱伟陈佃杨本浩单㟶赵𢎞文范广马赞张从容楚烟成明征何兆瑞刘廷桂刘鸿编郭一龙陈序刘太素阎太羮解如楷辛正刘鼎铉刘纯庆任者泰魏之宾许谔海应㨗孙似古赵时和任光谞孙光祚王光贲江世茂谢槚高名衡辛酉科朱纯曹显光韩之俊刘开文蒲兆昌王象随李若琳张锦郝劝善王都张焮范廷辅孔闻籍孔闻标李毓英李万称王国辅张文灿孙景燿李用质路允升李如兰袁恺张鳯翼赵万里王为邦元圭赵秉衡杨君钖陈南星周命鲁刘灿如邓秉坤顾光前王应恒房之骐孙如兰成勇张令名贾梦征张绪伦孙康周曹铨衡王永祚李体仁王述善郝晋赵士骥左懋泰董嗣朴董嗣谌荀如桂宋宗赵肃孙谦刘继芳曲洪澜姜兆张张允恭徐梦好钱祚征姜汝钰王缙史钦明李治躬夏扬名夏士誉吕大成亓之伟李麟𦙍刘嘉征王思诚陈文学郑敎筮解如朴毕良玘颜习孔张四知刘光运刘存理杨本鍼张汉阳杜其初刘应召唐之材甲子科丁乙赵洙清张联轸刘明偀马世龙赵兆麒郑问元周南赵天开江起元田野阜宋可久曲和声刘煜徐晖吉李缙征李汝英田见龙傅钟秀翟尹玺郭金汤刘正衡康泽刘必显宋玟孔尹圭杨道征任民育刘砥柱李其茂王盐鼎黄钟宫任濬王重光王命钖孙承祀孔彦升张元英赵恂杨𤦺田升年张忻呉儒光韩国玺李云程葛含馨相大成马鸣雷贺绳前李经世孙鳯毛杜之栋孙应荐郑国俊和有仪王鳌永刘性成井星灿张梧朱国佐董威如李莳丁允元李化熙孙声振陈家铉王二典胡文英魏宏量马之骥杨士聪李植高宏敎张于斗王度叶廷秀李逊张宏德孔尚钺沈迅陆一鹏栢之焕赵承华王象云王应元马寛李泰元丁卯科李献明韩之文王道明魏琯丁大谷张赟姜应贺郝烱杨日章王与尹苏庄罗志儒张志谟宋䨜罗国士张访孙范淑泰张承业王珵吴斗光姜一学孙斗刘征庆田莘王庚赵三畏李之俊邱齐泰杨佩张抃孙孔尚则刘正宗陈扆铭冯天禄王昌时王谟韩养醇张台衡宋继澄刘芬法寰孔尚行刘化光韩体干郭性中刘为霖郭知逊李赞明周鼎煇苖有年栾国祚张孙绳李馨孔闻谠刘云骏浦俊王所谘于元衡赵标名秦伯钺叶承宗李乔黄祖年任亮采赵允义朱宗时侯世簮黄家瑞陈鸣珂范惟粹宋之普傅继説袁一鳯叶中瑾李应甲孙养深曲克广赵涵清郭凝鼎段复兴耿章光贾延业迟阜成匡延年庚午科来仪左懋第蔺刚中孙一脉张若麒杜嘉庆朱廷焕沈时升杨爱颜尹绍刘鸣世周㑹隆陈扆诵钟学可杨君正吴缵姬于重华亓可权丁耀心姜埰高允兹曹宇济杜綮李钵周綂振吴三畏王国柱谷迁乔邹星昻郑瑜于士标毛应嗣刘汉仪戴明英蒋豸征扈标陈扆则张俨然张若獬崔凌霄何复王廷勷董湄张罗英吴鼎胡显宗朱大壮王次之赵鸣乔孙遴吉赵之良张其谟吴一元颜伯鞉李大生刘淮宿自中朱光崔玮纪懋勲赵之璧李烛方景臯周而震石汝含杨赋亨尚天助王瑞张锷武重华王际新骆观亨杨其渊孙振图孙念祖任孔昭周而淳姚择扬姜宏通郭皇畿王复兴李际明王二铭孙承泽癸酉科王章王标赵之鼎张懋熺刘濬源解元李亷仲刘宏绪李朱徴张涵张率祖信廷宪朱虚谢继迁杨泽丁启震桑行素张吉士田榜王运熙韩充美张逸张允抡史玉扄丁振李光泽梁栋稊宋祖乙周源宋翼明赵涛徐来顺徐士雅贾我年王晋刘运隆陈光国李岩蔡完梅孟瑄孙景昌王业昌王支焘李盛枝赵时聚毕住陈墀左其人张珽宋登洲李汝为周厯长吴烈祖赵堪苏襄袁声张宏弼张际亨李允征徐晓孔正璠张印立王政敏齐莫京王道泰任孔当孙秠张中标李之矩李三汲郑道行单鉅林起元宋希奎孔正珩李涵冯士标张勉仁杨名世单父令修廷献罗于宁王前马钖房之屛张印立丙子科赵进美王成已李笃之刘龙光姜垓宋士俊稽岚赵贯台张允㨗段衮孙箓张桂征钟谔宋鑛南源洙张令钖李之淳孔正焕贾文焘赵景星王劝迟鑛姜振渭李森先朱鼎延刘纬陈司铎李宪刘业嵘刘振鲁宋璜鲁友孙坦孙建宗杜赋王际亨郑与侨田鈊张延祚徐丕训毛可仪王曰为李正丛荫坤戚良宰高树彭继贤爼如兰李犹门孙如周刘民范李天相黄宗庠吴㫛朱征李裀朱庆魏尔康方之璧寗之鳯孙扬声周仲达谭琮徐柟马澄黄麒生周明济黄图安张大年李葆官宋名佐王尹前王春鹗王汉王化清王㞳生张初旭于超王元机马钖王昌印左懋晋胡振竒吴同元秦玑周大庆李复阳刘㬎芳萧时彦高世孝己卯科高玮冯浦高鹏南王嶙尹际泰傅上瑞张茂先陈调元谢宾王张丕吉李肇勲李世藻王干元霍炳经克济袁州佐孙廷铨高珩王炳昆郭之秀张其抱刘允浩文国征王天眷尹任张于宣张端杨钟斗石笃生彭遇宋瑚周爰访张重曜胡公田孙若羣张谔宋琏郝焜朱芾卢运昌鑑桂黎民牧陈徽尹王丕修黄宗臣何尔震王启祚罗养心李春林邱璐苏州璞孔兴巖王文炳刘楷高承谟李彬张维玑郑元嘉荣尔竒董光裕李日成王亮敎赵国佐郭文郁韩昌谷万惟枢张所好刘宏儒朱长尹解入室尹足发连璧蔡永庄路伸赵开成蔡瑞刘洪杨国相刘熛黄立诚王三接赵旭周之恒崔让之高暾壬午科王斗枢宋德慎纪腾蛟尹际复丛大为唐瑜张至善孟长人李之芳高简孙光祀俞璧马士竒李世镐刘衍洙单若鲁赵士完李适于然朱慈僽周试张启泰高谒陆丛桂王洵姜㑹昌梁知先袁建高李道昌刘毓桂孙宏喆宋启元张万绥孙启元沈润王应虹张中达贺永龄李鸿雷李汝亮陈以恪王宏刘之骥孙曰明刘复昆郭谏李以易衣璟如高璥陈青宋炳王士熊孙先登刘大亨冯世巩王允谐李方兴孙干李孟雨谷资生高士淳鲍开茂王一骥邱鳯起于四印韩正伦李炌韩士望王青宋之郊马迁李呈祥王钖宗王汝翼孙廷铎樊六双唐玠赵㟶李虞昌王笃庆邵士标孙尔令翟文贡李允高孔尹桧沈儒通朱廷位孟镠赵汪匡兰馨山东通志卷十五之一山东通志卷十五之二钦定四库全书山东通志卷十五之二选举二皇清国家用人不拘资格而以科目取士其制最重定以子午夘酉年秋八月举乡试丑未辰戌年春二月举会试间奉特㫖开科随时定期更为旷典伏查顺治元年恩诏直省府州县学有才学出衆孝弟着闻者听学臣特荐试用二年初行乡试山东仍照旧额中式九十名三年初行㑹试取中四百名四年再行㑹试取中三百名六年㑹试取中四百名八年恩诏广额山东乡试加中十名又定满洲蒙古汉军与汉人一体应试分额取中九年㑹试取中四百名分南北中卷十一年恩诏广额山东加中五名十五年定㑹试中额为一百五十名十六年再行㑹试取中三百五十名十七年定直省乡试额各减旧额之半山东定额四十六名十八年恩诏㑹试广额取中四百名康熙八年恩诏山东乡试加中七名九年㑹试取中三百名十五年加㑹试正额四十五名十六年特行恩科乡试十八年特开博学宏词科三十五年加山东乡试正额十四名三十九年定官卷例四十一年定五经取中额四十四年恩诏广乡㑹试额四十八年恩诏广㑹试额取中三百名併广五十年乡试额五十年加増山东乡试正额十二名五十一年定㑹试额照各旗省终塲卷数临期奏请定额着为例五十二年特开万夀恩科二月乡试八月㑹试雍正元年特开恩科四月乡试十月㑹试二年补行正科二月乡试八月㑹试十一月卿云现于阙里特诏明年庚戌科㑹试广额加旧额之倍又广壬子科直省乡试额每正额十名广一名零数亦广一名徴辟董全光侯允武髙永光窦时亨王用柔栁垂芳刘汉式张芝茂黄世功黄朝铠于际清张培素进士丙戌科傅以渐王炳昆李世镐法若真万惟枢翟文贲匡兰兆梁知先髙鹏南刘芳声官靖共甯之凤王一骥王荃可窦蔚孙龄法若贞王贞赵维旗王天眷王舜年单若鲁艾元徴周歴长李浃杨宗震冯永桢张四教张逸髙玮袁浴蓝滋韩充美王道新王廷猷李唐裔杨君正霍炳林起宗李炌张初旭单父令邵士标鲍开茂李适蔡永庄李世铎王三接郭皇畿魏尔康陈益修张笃行张其抱吕维橒江起元赵印振朱之玉李源宫廷珍王忻赵昉王宏赵班玺张万绥刁昇朱廷位王度王鼎印张梦蛟髙爽韩绵禧沙澄安鋭谢宾王髙之彦叶承宗扈标于四裳刘嘉註杭齐苏张启泰刘楷郭肇基李道昌张元镇郭知逊孙尔令曲圣凝刘尹徳孙镜李荣宗刘纬王嶙冯溥李宪李孟雨朱长泰邵擢朱虚丁亥科冯溥宋琬王埰杜漺黄敬玑戚良宰李之芳刘元运李宪杨大功李孟雨王训王章朱长泰王晋邵擢孙根深段衮朱虚王允谐焦象贤王劝宋国彦相启运周嘉植己丑科安焕黄元衡王锳焦毓瑞张茂先王清李缙明王垓匡兰馨相有度赵焘王介钖衣璟如鲁期昌刘珖任克溥陈兆鸾韩理冀绍芳韩冲张六部刘世永王运启魏似韩董朱衮孙大儒崔杰王笃庆牛天宿王洵张继前吴衷一孙𢎞诘成晋徴程云李雨霑王世裔杨逢春冷开泰王绣杨璛刘之浴张自涵宋可发祝喻聂文逵黎民牧程万善王功成邓秉恒胡悉宁刘源清纪御蛟魏冒李汝为卢运昌张启钥范惟粹孙昭钖刘恺王斗枢唐梦赉宋士俊壬辰科王元曦李文熙张应桂张瑞徴刘必显韩魏张蜚声髙坪刘毓桂尹从王王国桢张含辉卢铸鼎朱龙光张国把崔谊之刘之骥孙如周萧綦隆尚九迁王建枢张戴祚昇冯源王夺标赵㟶李士模田绪宗李上林廖元发髙燻韩钖祚戴埙于鹏翀赵琛藩乃蕃韩士望韩庭芑潘飏言乙未科孙光祀王隲曹申吉刘祚远刘䜣刘辉张嘉祚綦汝楫袁州佐刘尹桂傅扆于可託杨鼐李曰桂马光远于鹏翰梅光鼎丛大为吕凤梧杨通乆张为仁邱时中王震起孙宗元李立徐州牧伊辟唐炌任琪温泮黄维祺徐杆王如辰张荩刘渡荣开邱璐孟瑞王士禄杨国相盖范纪中兴刘朝宗张聨箕张我鼎李栋朝史崇恂孙继杨霞戊戌科黄贞麟王壎郭谏王曰髙萧惟豫吕显祖王士徴赵钥徐鹏扬于琏伊巘李壮丁应龙毕忠吉连应郑王飏昌刘鲁桧李发魁傅亶初黄绶毕秀李丕先扈泓孙家栋毛漪秀王濂刘布春陈纬杨来凤王敬公张熈岳张志禧赵崙黄运启邱泰李岱生丁泰韩允嘉冯光祚雒献图李粹白柏肯堂成瑞石己亥科翟世琪邱元武康㢘采刘果王与襄朱训诰马绣于觉世陆丛桂孙必振翟延初于重寅王钺耿𢎞启李居易胡循纶袁肇继张凤羽赵旭郑州玺髙种之王秉铨邵士梅汤洞存杨维乔李长庆赵増吴琯祝应晋苏虞衡李裕杰李徴泰熊士伟谷资生石誉生王我庸赵济美王复兴李生之髙世豪袁绰孙缵陈龙骧朱正钖崔迪吉何广刘慎王澄马光曹振邦陈洪谏轩辕尹王钟玫姜炤王政张若梧尹严维蒲瑞李见龙辛丑科赵其星髙之騊郭懋勲孙蕙王瞻祖任玥单务嘉任孔昭刘凤岐成其范马澄陈心澡李世钖李之栋岳峯秀杨藴杨蕃毕盛赞刘毅志戚延钖王临元史毓光王文龙李芳周大训贾蕃男韩雯焕臧振荣髙景之韩烺刘朝宗邹衍泗王文煌俎如蕙毕盛青刘举士庄永龄谢遴葛鼎元徐之璧韩敬所潘志标甲辰科李鸿霔田雯龎见龙李伯臣吴自肃王士骥孙元亨刘玮王俞昌单务孜张翕孙若羣刘深于瀗卜镜曹贞吉陈恪傅廷钖牟国须李元直王承露张泌孙蔳韩维基李观光王劼丁未科颜光敏何觐单父麟井洛如髙琭丁时赛玉纮丁启豫李素李嗣真尚大发崔兆儒杨淮夏畴吕维檊髙名图阎蘧髙运庚戌科张禄徴于沛霖陈见智李予之王烈戴名振鹿廷瑄王钖辅阎羮赵作霖张益亨杨谔言李譲中王俟杨袭䭲卢道悦李南英张晓赛璋刘登枢李进郭琇孔兴釪李文逺孙起纶耿愿鲁王士祜鹿廷瑛张霖赵文癸丑科刘淑因张志栋甯天瑞朱綵王鼎冕颜光猷傅予润许圣朝张朝寀韩维翰范士瑾髙曰聪髙重光杨虞宫丙辰科阎世绳郇瑜李应荐荆王采王请试陆宾李辅世李华之陈时夏刘介黄兰森李涛潘好让李肇丰解九畴赵之随李观我魏希徴萧鹏程戴璠赵璁于渶胡世藻苏俊王启沃刘烱张麟文臧大受张洽刘体元张元徴单燮史长昆张嶐己未科丁暐张重启赵执信赵其昌傅京初刘广聪郭藩陈汝弼郭允升马汝基赵作舟王颕士张宣周新邦李毓英李呈禧焦毓栋法橒郭治潘应宾王沛思张禹玉李大振耿克仁田需于绍舜房嵩壬戌科姜其李霖雨髙莹李祯孙玉泽战殿邦王度昭耿文杰傅正揆吕琨赵泰甡王璲李眘单立牟国玠张一恒李月白潘鹏云冯廷櫆纪之健乙丑科孙勷韩鼎盛刘棨安篔孙式恂李懋彭䡇魏都张玺徐履端胡瑄傅宸楹侯封公汪灏解易李和雨任士端李永绍戊辰科李斯义刘以贵谢乃实李柟王俊牟国珑董思凝颜光斆于瓒万世馨李本涵刘扶曦卢钖晋王懿于沣谢乃果周正王孙延孙道盛辛未科王者臣魏郊房于泗焦毓鼎李良模任坪王克昌石曰琮苏伟张为经刘琰李其昌隋铨卢大圻髙㫜李振玑王克寛甲戌科杨万春陈荀㑹冀霖王日昇唐之材牟恒朱辉珏杨芳裔张盘基刘俨张琮赵瑞晋于振宗袁良丁丑科周祚显单畴书潘明祚苏铭田云翼李甡麟赵暄薛㻣孔尚先庚辰科吕日正王一元李珍谭再生蓝启延王延祺王纮阎愉王爰溱秦国龙李性王培宗柏光斗杜能忠于元吉贾林杨玠徐鋕刘国英李凤彩刘侃魏钖祚刘敬徳张心浴李棅张如绪癸未科葛斗南薛裔昌李沐潘体震王延礼赵泰临康樵李颂吕钖照薛垲髙岱宗刘圻郭兆垣丙戌科丁士一冯云㑹林甲张谦宜王坦戴思讷李日更韩允恭李琬朱文龙李璇张铎马作肃王之麟李㥅李树目孙来贺王楫王苹鲁曾王克让刘嗣因张勿我赵国麟李灏徐恕王秉义髙汝樽赵资张可大何国玺王士炳爼可尝李掌圆王壮图臧琮髙攀嵩张寅己丑科赵蕃蒋亮姚一经刘大毂刘濚符张学孜于广孙超羣苏璜王作砺颜绍标张需讷何世璂张嵩江成张鑑苏习礼张延庆周京孔衍治卢周鼎黄敬中吕孚凤亓煦王童蔚张令璜壬辰科李慎修林㘇李玠牟悫刘大輹王瀛孟班于棻张丰孙毕潚丛元灿刘公津归琏张焘侯靖牛元弼刘轶政张淳刘正远癸巳科刘元声张虞熙张梦白匡瑮颜绍缵魏泌徐士林焦绥祚秦奕诜王绍先邢曰玫孟宗美魏朝李元真黄焘世乙未科李克敬纪之从李锦丁续曽房毓桢朱缁衣赵中遴唐之仪宋之树王世睿刘之荪萧劼李行修赵枚王蕙生戊戌科黄鸿中谢光纪张彤标冯怡杜天培王立常李志远刘开先丁勺曾李治国赵恒祚蔡一澧仪于庭曲橚辛丑科萧炘戴夀名周知非李本漋袁耀玉周大赉卢见会张勿迁乔世臣邓钟岳李捷元董思恭周毓真全干象王敛福癸夘科李桐王辂张人崧髙山魏钿孙果吴象寛于汧颜希圣朱作元焦祈年李徴临丛洞马金门李厚枚邹丽中王士任蔡㴻李玠杨士鑑甲辰科阎廷佶徐琏江允溥刘振斯赵鑑远胡星孔传堂田种玉赵仕宋嵩巘栾瑜李夀彭徐汝升单谓邓泽永袁志洁毕涟沙长祺刘统勲刘重选李成龙牟曰笏丁未科班聨单徳谟朱续志隋人鹏孙于毕曰湜宋云会侯赐履髙淑曽苏一圻王植安克寛王夀长杨方江左继儒王云铭庚戌科髙璇齐钖智朱续晫李珠煜戴汝棻李髙丁廷植刘维焯傅咏武巘周来馨孙緖祖张志竒戴仁行李振羽李谷李宜芳张峤李从龙赵宪侯兹侯封李逊马长淑王之衞癸丑科刘孔昭冯朝纲李元正牛运震李本樟董淑昌郭怀方王检萧麟趾苏襄云朱蔼林有骐李世垣邱仰文韩珏曹象恒杨时中寻韶舞许汝盛杨名寀苏灏胡懋勲举人乙酉科于四裳孙宗元杨宗震赵班玺杭齐苏戴明勷王诗昌傅以渐李浃王徴李源赵尹振马国徴朱长泰邵擢宫廷珍刘嘉註王舜年樊国宾郑四国张笃行沙澄郄天舆于鹏翥王荃可陈益修冀景明李图淑王忻任克溥秦玑刘尹徳韩绵禧林起宗王嗣佺徐成珠冯永徴李华衮张元镇葛芃髙爽韩理吕维橒魏似韩王鼎尹郭肇基邵三竒袁浴戴埙刘芳声李荣宗孙大儒张嘉祚孔徴权匡兰兆朱之玉杜漺安鋭陈尚谦赵维祺李上林巩锦杨璛刘珖张元尹范乃蕃杜尔梅王复兴崔杰贾蕃男张星子宫靖共孙镜李唐裔黄大业周嘉植孙昭钖法若贞刁昇张四教于鹏翀王道新髙之彦林盛梅曲圣凝邹尹光吴自上艾元徴蓝滋田棛窦蔚王启泰王廷猷李世铎丙戌科王介钖周颂宋国彦韩廷芑马惊颷徐鑛刘之浴朱龙光马骕韩毓质牟适刘源清王国桢鲁期昌李曰桂王淑躬黄敬玑魏冒胡悉宁张琯相有度朱思惺段化龙张六部相启运王埰杨大功朱作肃马长春王训靳廷对阎必行吕雍张为仁刘世永刘凤岐刘元运龎见龙王运启鞠鼎隆陈治策刘䜣刘朝宗冀化龙魏尔廕苏企韩李复兴焦毓瑞王濂杜重光韩允嘉王钟玫李迈羣张蜚声冷开泰聂文逵赵琛焦象贤贾琯于觉世林森祝喻王震起张五美冯应晋宋跃飞鞠珣尚九迁于应龙翟世琪马成蛟杨逢春孙必振王京李雨霑陈兆鸾荣开母光启于鹏翰戴祚冕孙自扬王世裔夏瑚赵起凤李缙明徐州牧贾士准郝璸赵鹏孔徴良髙坪孙根深杭如苏宋琬丁元印张自然戊子科伊辟赵焘连应郑綦汝丹戚延钖姜照李徴泰陈南耿常天祚冀绍芳宋徳馥张巖李长庆唐梦赉丁应龙李士谟孙獬于可託王夺标李凤翥尹从王孙元亨张自涵王堦王钖申王樾阎用汲刘崛起黄元衡邓秉恒牛天宿王锳陈龙骧韩钖祚张应桂张聨箕韩应抡吴衷一安涣程万善朱之生程云李文熙王与襄王功成李粹白赵璋髙燻王垓王临元马如锦王考祥王士禄戴祚昇陈洪谏王元曦王士亨孙牧伯周希圣宋可发刘恺张启钥髙景之陈名言王绣张继前熊士伟张含辉李缙益朱尔扃王广镇髙世豪孙蔳萧綦隆田钖爵张毓秀韩冲朱𢎞祚成晋徴于琏史崇恂孙耀祖董朱衮纪御蛟袁肇继王清王无欲孔闻典韩敬所丛仪凤俎如蕙傅亶初张完臣刘芳躅王世约辛夘科滕国相张之翰王建枢徐杆霍日暄王士祯崔谊之任实刘朝宗朱正钖张翕田绪宗邵士梅髙名图髙运黄维祺陈明新廖元发王瑜李迥黄运启王政梁廷珠冯兆可谭柟杨通乆成其范曹振邦王曰髙傅予润孔徴亮康严采王敬公王恒标张嘉徴张荩马光于先登阎蘧张珽李世钿潘志标张元庆王聨桂刘渡崔迪吉雎璋王玺张若梧孟兆熊李簠李立孙祚泰苏之坡王显然邱时中张凤羽蒲瑞孙贻谋卢思睿尹严维李植之傅扆阎士标卢铸鼎张刘毅志张国杞冯沛陈祝升刘尹桂马光远潘飏言王元忠赵济美万士元曹申吉郭懋勲王士誉刘煇王澄陈王朝吕凤梧刘景祯张京王敦临苏名远岳峯秀苏虞衡于重寅刘之尹梅光鼎纪中兴吴琯宋澄成瑞石韩魏栁焘陈钟英李裕杰赵増张韐之范研经张瑞徴梁廷先冯源单父琴张尔奎张希颜连沛甲午科赵作舟杨霞韩雯焕黄贞麟萧惟豫李居易王如辰孙继王炳宋应熙李世钖髙启元何广祝应晋盖范随之秀牟国须郑𤦺袁述程琦任琪孟瑞田赴聘赵临远张青选康孔禧林万夫庄永龄于沛霖刘玮刘健行张凤采李栋朝陈闗调髙昱之李友棠王克生綦汝楫李缙享杨蕴安岳李鸿霔张魁光王壎徐延祚于作霖黄绶孔衍陞李岱生姚应达髙璇徐之璧髙珫孙永正吴自肃刘伟雒献图朱泰交冯光祚萧文蔚杨鼐王我庸温泮朱昌运赵金鼐徐既同董国瓒刘慎周钰扈泓赵作霖胡永定张我鼎郭逵刘应凤王岱生栾蔼吉刘果马负国孙振甲崔兆儒髙琭张鑛张兆亨胡循纶王梅吕崐李丕先髙试吕宗武刘竹素苏毓眉周派长赵廷鑨张景歘髙之騊毕秀陈治谟李景明臧振荣王隲刘玉森刘广誉丁酉科王士骥刘如珠毕忠吉姜玉英史毓光刘鲁桧丁泰吕显祖石誉生吕律梁心恒解自修张泌李宪张士彬王凝俞伊巘李见龙曹之𤦺马瑆李发魁王钺邱元武赵铨衡王秉铨朱照朱训诰张志禧髙种之萧凤仪赵灿徐鹏扬曲江周大训刘举士李镳杨维乔尚慈明全纮卜镜程佩赵崙杨来凤刘润蒲振缨任玥翟延初毕盛赞毕盛青王文煌吕玮王劼毛漪秀李壮梁苑曹思桂赵其星孙家栋李芳刘运枢康㢘采范廷䳲袁绰宿孔暐李生之耿𢎞启孔兴炌赵旭葛鼎元单务孜孙缵邱泰杨光裕马中骕柏肯堂汤侗存毕鼎甲胥琬轩辕尹张齐光戴名振于泽长郑州玺单务嘉孙蕙李伯臣王飏昌谢宾张尔陞刘布春李观光陈纬孙瑚牟宪明王熙世刘芳庚子科李嗣真髙三思张汝霖邹衍泗韩烺刘深赵实田雯谢遴汪涌鳌张尔翼于宪王桐伯刘必大陈弼宸石尊生韩逢圣李之栋韩维基萧鹏程孔贞瑄陈心澡周谦杭克赞董其成郑居中韩之甲王俞昌陈恪傅廷钖赵锦王士徴陈机郭徴明李元直韩维翰赵自立仝文蔚李南英李融和王大年孔徴珻王与裔王承露张泰孚周新邦王瞻祖杨蕃癸夘科曹贞吉杨袭䭲刘支裔孙之庾袁藩张纁尚大发荆王采李进杨淮王岐毓刘鼎新何觐吕维檊姜铭鼎高艮英黄垍王亦临杜撰冯鸣岐张演髙良士王松年许圣朝田肇濬颜光敏王佐才丁启豫彭新猷王宏绪傅正揆王士祜王世瑞路光岱徐瑜杨璠赵昶韩鼎盛井洛如柏光绪孙熙万廷祥刘溶隋振业鹿廷瑛李五采丁昱韩吉雯綦汝监张应斗吕应祥张恪居张燝孔衍炳李之实王敬敷岳拔伦郝玠杨居易张麟文王钖辅王治世王维彛杨师儒王敷政丙午科魏希徴王烈李澍牟国玠郭允升王诰刘炯张楙枚髙于瑂耿愿鲁阎羮赛玉纮孟淑尼李应廌丁峕李岳嵛董讷李素侯永钖周正邹鲁田需李弦刘楷雷亨坤孟楫陈汝弼曹㢘吴甸张重启孔育史长昆杨谔言髙重光李让中江连珠王经常房星着单父麟髙曰聪李毓英夏畴单父宓解九畴杨毓生孔兴釪王钖旂李眘李观我孙玉泽赵嗣抃己酉科潘淑葛陈见智丁暐鹿廷瑄李辅世杨虞宫郭璛赵其昌刘振先纪明古纪律韩敦临薛天瑞李华之吕琨卢道悦张晓马汝基郭汝翼孙堪纪之竹张炅陈时夏刘广聪李予之李方远耿文杰张禄徴刘允恭李文逺傅京初冯世恪张益亨颜光猷张霖赵文周岓孔兴言曲典正劳可式戴廷枢田肇渭翟允栋蔡埙任基李新命孙起纶李铎任鼎玉王启大单立杨壎赛璋张玺王俟吴珃刘淑因孟象巖朱綵戴璠刘登枢李玠壬子科王鼎冕张以相张朝寀张洞宸姜琯张铨王谦志潘好让齐廓图孔尚鉝王勗陛徐克岐齐駬贾岱王请试甯天瑞林琏赵大猷耿克仁刘琮张志栋徐履端韩内美张宿耀孙廷棫张世祺韩煊孔毓乔王启沃李霖雨邢彰苏学轼刘逢甲臧禧高莹苏俊周日炌万鈗张𢎞畴穆晫孟永年张为政张嶐武世臣张应璧李振玑胡世藻范士瑾彭䡇王燧阎世绳苏兰孙安爌孙士懋刘忞之乙夘科李涛孙自新陆宾侯封公张元徴卢钖晋于瓒徐绍先李大振鹿廷郭璐罗俊孙篇赵璁臧大受单变赵瑞晋颜光是黄兰森李呈禧梁心童于渶髙㫜刘宗延李肇丰王壆胡瑄郑犹龙高曰恭梁振先孟嶙隋鐄王与韵秦国柱郇瑜傅宸楹范襄张拭孔兴琏刘体元张洽张铨郭国𤦺徐士龙李在泮赵之随孙光岳任彦昉苏伟陈荀会刘棨刘介单务邵戴琳丁巳科王沛思徐彭王沛憬刘绍辉董发祥孙叔谐纪之健赵运昌孙承祖焦毓栋胡筠朱纹李本涵戴梦麟张淳法橒黄大中黄国泰张绪戊午科毕世持赵执信张洲刘琦刘炳冯廷槐张埙杜能忠江霞汪灏郭藩李和雨解易郭治李祯李化澄谢逢辰翟季楫葛瑄孙道盛李澄马体雅张文嵋张禹玉王如春李廷瑗王咸容孔毓徳亓必迪苏元行姚又钖赵泰甡周钦薛希瑄隋铨王颕士于沣张宣朱运昌房嵩王用谦潘应宾邹王选李月白朱大千王俊孔尚惇宋摅孙式恂傅其干张尔俊朱克济于绍舜冯慎先邱维裕杨倬吕自岳郭一琪元吕辛酉科孙勷李斯义张一恒韩雯阶马世骥张成宪胡源楚李柟李克岐吕从岳刘连璲盛世鸣刘斯晋薛垲赵于京刘扶曦孔毓荣张䌍牟国珑房于泗任坪唐序姜其垓徐鋕战殿邦郭掇桂荣宪钟国观李其昌孔兴瑄曹湛刘潢牛祚隆李懋吉道昇张继骞石确张朝琛郭録李炜杨文澄潘经王度昭韩侯振牛元起谢乃实焦毓鼎李图南徳平人潘鹏云刘侃李昭石显宗李珍甲子科周世求马驯吴司宗何世璂张为经陈裔谦李徴育郭愚任士端杨士瑾徐州杰周肇汝李永绍袁跂黄魏都王孙延樊经李华国李中王懿李元秀宋翕房致中董思凝颜光斆张倣龄安篔狄肖杰董应进李敦徐楠孔兴祥孙逢刘航傅庆初陈启泰赵曰跻王壮基张濯清王新命翟豫年王沛憻王壮图李如望宋洪宸官大中杨晟于绅祝衍洙冀霖髙之䭹杜藴玑李颂王者臣黄垓刘鏻宋鼎震单赓蓝启肃樊腾彩丁夘科刘琰李在子魏鸿祚孙芳谢乃果何伯顺韩逊蓝昌后徐觉先王克昌万世馨车梦鹏祝琳孙叔诒周京许州牧陈周礼王建中赵嗣瞻田法稷王克寛傅廷申曹名世袁妫裔刘俨唐之材单务爽孔衍弼张盘基赵亮采王沛憕宋契裔蓝启延王冕张朝冕颜光濬刘以贵赵同美王尔宣孙文旦王克孝王枚陈廷宣邹衍洙何汶李良模杨九霞魏琰李甲王沛恂张有嘉庚午科苏敬生耿怀仁王日昇牟㤯宿旦杨芳裔黄廷弼刘敬徳马检费璩石曰琮李灏吴翺王迪徳刘国英宫日昌白东曙谢文铨张廷枢吕其昌贾廷杰张琮张橒孔尚钦傅永徴林㠎李逊陈复诚王室辅李嗣沆卢大圻王道炷谢垳隋楷牟恒魏郊袁良邓圻魏飞熊郭兆垣孙璋李性任士璜贾林柏光斗孟尚琰潘兆遴朱辉珏相勲孔尚先周祚显癸酉科李嵩嶙谭再生赵肃李日更纪之从康樵冀辟俎可尝杨万春万世安姚宗贤孙来贺于振宗赵暄苏铭黄敬中王诒新王言张谦宜贾廷相李延祚王克家李可寀赵鼎张曰鏓王一元张方晋张鈖孔尚巖孔衍基田彪王应节张我弓髙班秦嘉楸赵国辅韩允恭杨枚马会羲李元琦王纮成其愿吴钖照贾褒史源美李绍邺李棅罗綋台立言丙子科阎愉赵贞美王延祺李斯让赵蕃韩章刘徳徴张嵩张鑑周世玺潘明祚牟曰笣李台黄彦中孔徴宪孔毓洙田云翼苏棫孙刘元声孟班孙之梁崔镇江成卜瑗张如绪张世瑢苏璜秦淮鲁濬李惟一王延礼薛㻣刘观生冯慎王涟李际昌李恪曽继英单畴书李恪刘星枢于惟锈杨伃刘方直刘开先张心浴潘琰李沐邓苞瑞张可大李昌吉程士标吕曰正李甡麟冯云会罗世清李仁夀赵资姚舜年周源清彭昌龄黄徳常苏亮礼己夘科李掌圆杜天培髙汝樽马旸成芸朱文龙卢周鼎张可大孔尚鑑于淳翟景文牟悫田茂莆郭云渭张桓赵国麟萧程俨赵均王继鳌王者臣杨玠姚一经李琬刘圻郑良相王秉义陈际昌宋士徴陈兆瑞亓煦郭重福王庆曾毕潚李蕃祚马克迈石廷铭郭蔚孔衍治张需讷侯张之钖张渡张铎髙岱宗张学孜张凤翀王培宗万善嘉汤宪赵如范丁元吉吕孚凤刘隆钖张丰孙匡瑮刘元脩杨维治秦国龙杨华裔王爰溱李濂魏钖祚李柽潘体震杨元庆李凤彩王柽李昶年苏三礼壬午科赵泰临赵瑢徐汝升王士炳张虞言王钖冕刘汝砥张慎脩赵执琯于鹏起王秩宗宋世藩林甲林之培薛应豫钟勣靖玉柱蒲念祖张令璜髙肇基刘鲁洙王楫周璠薛裔昌周浑黄景昌鲁秉钧赵汉文刘之荪刘公津髙侗郑曰璜韩维型孔兴振张之鉅王大壮唐之仪马士珣蒋亮李克家李珍王功濯张桐孙张燕翼刘嗣因王特选张勿我奏奕诜丛洁王克让葛斗南王存信李树目封元震谭斯祜冯可法髙璇郭承宣苏持礼李培秦嘉松王平孙超羣丁应蕙丁士一孙悫工坦戴思讷郭苏宗乙酉科马抡邱性善王童蔚李维楹傅岱石郭士泰李楫梁衍昌王之麟周卜世于绍祖黄士栋郑曰琛王作砺董之璞王肃章刘丕振张乃骞岳芝于浣朱丕基董笔周士适綦纹吕作仁刘大輹傅託李夀彭毛贡朱衣华孔如宣朱云会于光祖刘源溥王五骢胡长济张树徳刘杰何国玺萧昌训颜绍橒李睿刘正远张虞熙苏大礼赵中遴李亘董藩费载赓于钦颜绍标鲁曽曹实方髙攀嵩徐公着李㥅徐恕张需讱苏习礼孔衍楠髙淑圣张伸生李之柱张丕基于棻孙于盛马鍹王蕙生单一谏赵钖畴戴文謜张晼马作肃陈宗若王源李升李蓁张寅臧琮戊子科张可举宿省李克敬刘芬刘濚符史继经牛元弼李治国赵中栻臧岳魏泌尹鸿儒赵鍯李念恕丛元灿许浣张有位周毓真刘大毂张勿吝郑栋李锦张勿迁刘国华颜绍缵刘大勤王伊邢曰玫单居安王蓁聂际泰吴瑛孙漺髙辛祜庄缙侯靖綦绛吴协札赵光廷张澄马㟲张谦张焘苏钟阎廷佶刘作楫丁士仔赵枚李柟孔有恒杨琬髙湄王宗介丛淑孔尚溥魏橘房毓桢李师泌于广王容昭杨岐周张延庆耿忱李敏祐魏丕成邓钟岳李玠杨复晋林球王绍曾任士鋗辛夘科张淳林仲懿邹丽中黄鸿中张佶辛文兴朱续志李敬脩张允重张昉初明𤦺刘秉直赵作基魏朝于棠张彤标李元瓒王穉子张藻徳张永跻宫尔劝于振兴王建中李元真李湄李慎脩王述张虬路以忠徐士林戴文谟颜光谋王沛忠宋士枚史麟经李瑄徐国彦孙淯左继儒王绍湛康家逊聂祥王运隆萧劼石韶孔兴増李如均张宪张梦麟李虚己苏恒张庸卢见曾许闻世张梦白王墀李夀洤马长淑姜佩瑗髙大烈王瀛王启逵赵维新鹿莘袁伯麟谢光纪李元玫王廷伟李炎丁绍曾李师𤦺杨槩王兆镒秦梅黄公襄史赞禹迟逢吉髙俟田可畯刘轶政许斿陈伸黄焘世王守敬焦绥祚赵时中赵秉杰史珽王者栋归琏王绍先丁续曽杨又沅孙式发张学恂崔育徳袁士𢎞癸巳科薛以畘王者询孙嘉言丁午杭士准刘应祉髙岳孙骏发赵中淳冯缜李㨗元张信陈鸿经李鑑王元勲王夙朗杨琬李含萼王书年郑曰珩王世睿刘士元孔继雷王朝敬仪于庭王启迵刘元鼎陈之枌王成基董作孚李志远郑鋭王敛福姚抡陈骏声张与朱刘缙照赵可僩孔徴珧李本澐孙斯璲刘绶烺黄靖世苏羣黎刘煇王元烈赛珠李瑄赵孔倬谢光纶俞芳朱缁衣冯惀刘克楷冯际可王钖陈命新魏璠髙琚狄徳纯髙其度焦裕杜瑞韩昌晋陶元士姜宣赵于泗傅米石张䨵赵嵚杨逢吉孟宗美许震伟孙仁华李欗杨柟萧炘秦寅刘纮熙丁裕曽李时发蔡一澧刘作宾李宫甲午科杭濬彭嘉绪张峤石声闻苏建轼张奎运周廷枢张璲刘居敬髙之徴秦纮黄毓英张干元毕琏吴象寛于以信靳东雅张掞李振羽徐志发吴士琏刘继爚李五材王士任张宸吕兆龙汪承祖魏溱傅永祥王𢎞猷黄徳彛张拔马淑均杨建芳宋之树袁钖嘏成洪范李国祺王令张䨒王植周大赉孔衍伟许瑛栾瑜刘士珩王储张思恬俎维楷毕霨郭廷吉王泽澍刘世藻王立常单正甯之菼李修行周知非黄灿郭麟生曲橚赵苰刘肇庆张岱俊王垧刘时中于率徴杨鹤龄李广祚孔传笃陈际运刘鲁泗傅维义何世振张超伦冯怡戴夀名萧廷瑞赵在经王箖王仲杨瑞祥丁士伸牟藴䕶王博厚周士迪王思义丁酉科董思恭张润胡懋勲张人崧杨苞宋孝诚单瑞郭梁杨寛秦䋚丛荀韩尚夏孙辉祖王瑗郝光岳李本漋魏鈊赵懿训王作舟赵恒祚王辂赵仕王士瑾高岸吴松年丁世价髙山髙珣袁志贞尹纯儒孔衍濬刘重殷袁耀玉郭廷翥郭豹文刘统勲李原徴张伊张存仁蔡澍魏钿王永吉吕俽龚𤦺孟衍沚邓泽大刘重选杨克岐任士髙珖赵天章赵鑑远张枲相于鼐曹居仁邴琇张仕卢启晋王梅吕其爵郭允迪王鼎臣王敬天王竒猷杨芳资李倬刘聨声臧斯嘉刘綎煜王瑗杨统正唐运泰魏巍叶正夏潘内召吴锜丁勺曽曲丕佺庚子科乔世臣张庸焦祈年杨士鑑王洪谋薄永固王濎解峩魏陛李新猷于始瞻张克晟丛洞李于益孙果刘熙潜李珽孔尚钊孙绪祖刘稼书马世法李珽李桐冯垓李琬吕方振颜希圣王学纯马金门王汝纶杨楷杨慧生仝沆李若木孙叔辩髙峯松张学朱朱续京单显谟朱蔼王棠赵塣史尔信孔衍樟刘振斯康浩谟聂本立张芳台李以忻高烈周倬公廷搢吴鹗峙安洪徳朗棻于清漪孙崑宋云㑹叶青灯黄奭中何永沺田同之邓泽永许世超赵忻阎有绩马润杜文明孙𢎞瑾王元淳崔琢钱希舜李世培朱士寛全干象丁廷植王名扬秦维于汧曲复一张铨任士镒癸夘恩科耿贤举杨枝密李友纶李鹏程胡星毕曰湜吴象弼李行修张玉衡苏益善江允溥孙静葛耀祚徐石峯牟名世李元正赵晸傅㥌李师中侯封焦汝䕫丁式曾赵秉礼徐而栗范绍祖杨俨王尔藩王应熙朱续晫路之镛张三循周延祚唐斯㢘劳峨高铮符田种玉郎岱龄柴朝禧刘璜王綂先高淑曽李五京尹桐王朝柱单铎董頥凤牟曰管牟曰笏赵鑅杨宜之孙仞朱作元冀王纬先沙长兴张元康赵楠王振綂李徴临杨廷枚刘㯳葛正习李宜芳耿氏𤦺徐可健朱续泽郑习仪张崇义孔传堂曹三善王綖先李得衆黄克中黄元铎孔兴汤孔继风林毓英蔡璠颜懋昭黄理中牟朝立刘永福李以理张炳垣郭廷珍董淑昌徐琏张思恭李以愿赵诚单鉽胡士英林培宋其桐朱世官王云铭王夀长王槃杨壮孙厚徴李本澂李本淳周瓒戴思训张柟任士鋕甲辰科王世魁孙徳新杨方江齐钖智孙儒衡刘作霖薛世道程启先戴仁行任朴郭人杰陈国谟邵秋伍苏建佐周来馨刘复仁王焘牟朝型高鹤年赵宪李以忞丁士羣单谓李漋初元方单履豫张圻丁法曾孙坦杨名寀孔传桂朱续经髙肇晊纪鸣球宋嵩巘丁先甲李文驹李廷枢沙长祺郭培城田云翷王柯王文钟孔毓昌朱辉玿江贡玙李谷王翰朱登崤牟藴琇何秉义寻韶舞郭材李在峦张予介戚儆淳丁士可朱缵郭文芳李行仁何世瓒王晖卜寕一李本枢高穆高文诚孔衍魁骆士城雷乃霔靳国佐周诵李成龙孙嶙孙于孙荫孙王元炅刘缵煌丁步曽翟竩萧勋丁绍显丙午科单徳谟孙启淑冯瑛傅咏董旂勲谢作肃刘懋泰唐世大侯赐履杨超梁蒋钖爵张思经苏襄云张元赵元昌林有骐胥钖朋杨居易李闳中侯兹齐晋张永熈孟文炳林埥丁景董可成王凤鸣陈其珏颜怀禧于复礼劳天宠班聨刁堪谢光组张崧陈嵩刘汝霖谭徳华苏一圻秦纯赵枞王元烺刘应麟林垲刘志讷张四教李珠煜郭怀方孙祖彭杨士钥李徴洙杨时中隋人鹏黄寅焦汝益丁缵曾孔传梅赵中礼李曰梅王右宾单鋐王寯邓钟音王克淳王续先孔传烱马璜张凝祚张嘉芮圻刘纯炜牟曰范安克寛纪元复李登明潘质厚杜鼒刘玉麟王福仁宋镐秦勷曹涵王琯单契谟杨璇刘希清刘鹤年己酉科张永瑗郭继昌张作谋邓钟叙鲁令彦李应献李长疄张象鼎韩𢎞谟王永兴王璇陈怀仁赵萃吉赵孔魁武巘毕世济张尚浤单正谟杨致和傅瑛石徐天工马振宗单履萃和秉伦李逊武在洛綦志臯崔云㑹郝瑄孔毓普刘维焯单存义李仙植王之衞王轼孙如杞吴培基莱芜张志竒李泮安林毓棻许汝盛薛中巖赵中逵石兴凤国治姜森唐祖尧萧麟趾王仲李文可张遵頥阎维墉郭灿杨瑞禧郭存仁孔衍朴李绶玺曹尚志颜懋寅蔡尚桂邓钟一丁源淇隋人龙髙大观毕宿焘张傅毛楷左静朂王五寅张进杰毛良骥冯士铸张永熙蒋熉王立韩路斯道李根马日珻张扶舆王检陈绍衞戴汝棻朱若宾宋端钰李高单绳谟李六辰壬子科单思迈张麟瑛王如庠冯朝纲韩珏刘惟垣于国辅韩文成崔光宗王甲祺单思道陈天秩丁学曽张萧勍冯玮宋忻李希曽郭余芳侯赐乐于始相王汝木田实竒孔毓洵张悉隆赵之枢曹象恒宫书禧沙世诵丁昌平曲廷谏李师纲张扶陈湛宋愉张日蕃萧润李镕陶凯士姚班李廷栋李本樟谢梦卜宋珩甯城王云岸王作善尹居莘李愿洁刘应荐李夀渊黄冕丁文利赵起棕曾尚治吴敬修宋着刘洪基孙怀祖隋光明杨云彩曲廷恭张重舆刘嘉生黄任世阎选李天健苏灏李在郛孙世求牟岱颜绍赞杜巖单可大曲廷诏毛辉祖董振玑杭传壎龎越路道济栾仁寛李本桐吕瑶张言合牛运震甘敬敷刘孔昭法重辉刘贵圃王绍统孔传松刘绪煊邱仰文赵士荐高升阶单烺李世垣曲廷刘塐刘学祖张镠宋熙伊应鼎单履晋高太阶乙夘科丁琪陈起沃伊圣瑞孙辉祖曾尚增萧梅翟蕃齐三钖李观瀛康无逸甄之骐隋允谐刘曰璠王云皥刘绂焜朱泌仲永檀周礼东刘荣韶乔守仁赵中涵丁伯麟王朝勲倪惟峈苗耣实刘勋颜崇楫王立性杨廷相韩起新杨廷兰郑济王振翮李时中李世荣迟逢元刘坦李成徳张郿赵栻张炜唐一契张务讷权人龙王清箱许徳孙于盙李嗣洙刘承勲李衮丛中芷杨士鏻张润马万言张作哲朱伦李㴻梁大鲲孟允彬李书埴邱应琢刘佩珂颜绍汉冯华嵋赵中润孙于盘王铤孔传㷆刘埘王浩王士震张文焻陈世贵张善述葛乃衮牟朝宜黄孙懋赵泰吉单作哲王维绅安洛徳李果王廷儶李大本王奕瞻匡圣时范廷楷苏大有王显绪刘维宋快臧祚巩王元爔丁瓙刘垣辛有光山东通志卷十五之二山东通志卷十五之三钦定四库全书山东通志卷十五之三选举三武举攷按唐宋取士有明于韬略材堪将帅科然皆寓于诸科之内而未有特设武科举者自金世宗承安四年诏许诸色人试武举其制始详定为上中下三等力能挽一石弓远射二百二十步射鹿弓七斗孙吴事十条通五者为上等若射贴弓八斗逺射二百一十步射鹿弓六斗孙吴书十条通四者为中等射贴弓七斗逺射二百五步射鹿弓五斗孙吴事十条通二者为下等又解律刺板凡不知书者虽上等为中中等为下如试上等不中再许试中下等宣宗贞祐三年诏武举中式者同进士例赐及第明太祖十七年甲子定科举式子午卯酉年十月武举乡试于九月内各卫所起送都司府州县达布政司彚送巡按御史考騐定数初场试马上箭以三十五步为则二场试步下箭以八十步为则各要彀弓平矢直冲把子中央者为中式三场试策一道其起送应试人员各该官司严加考选不得滥举其监生生贠幷省祭官不许应试于辰戌丑未年㑹试如乡试式不中者回籍后仍应乡试其曽经三次中式乡试者俟开科之年查取该官司供结同新科中式之武举一体赴京㑹试皇清文武乡㑹试一仍明制于头二场马步箭之外再试开弓舞刀掇石凡开弓务必引满舞刀势必旋花掇石必离地三尺三项内能一二者为合式全不能者不准入三场三场加论二篇㑹试亦如之㑹试中式殿试甲第赐同文例不中者回籍不必再应乡试愿㑹试者仍聴康熙十年准直省考试武童大中小学名数照文童额进取于嵗考年由提学官较阅弓马试以一策一论取为武生三年一嵗考取一二等者即为録科送巡抚乡试其余诸色人等不许冒滥入场四十八年定直省緑旗兵丁愿乡试者由本营印官咨送毎省额取一二名宁缺毋滥五十三年定例文生愿入武场武生愿入文场者聴不中不许再举武举应文㑹试亦如之其乡试定额各省不一㑹试取中名数兵部临期奏请如遇特恩开科之年与文场一体举行武进士丙戌科王丕振李昌张先登穆养黙马昌基郭士衡王化熙王之彦刘润佐大任夹敬修李侃邹元鼎张文琳李教民王丕基武韬程四维马鋭己丑科赵维新谢世爵王新尹李之茂郑建功杨宏勲鲍邦俊刘杰曹斌张士显路坦郑之文张光都周国栋李允中李师膺张徳杰壬辰科胡自振龚黄梁鼎吉髙之竒朱运泰吴绍吴车大任文威徐养初隋邦荣陈鹤声邢献吉丁自丰丁运昌丁自玉王曰超徐维藩刘斌宪王鬯乙未科李戴熙李化成王宇泰徐馗刘瑞符梁省郭明经周国栋仇兆昌王观成范宏谟王在镐戊戌科张徳生房星文超王邦柱晋淑玉王立吉宫胜律庚子科李佩之孙愈振韩万象石得仁徐习斌栁垲刘正谊辛丑科王立山孟运隆胡伟烈王士粹姜鸿飞刘秉忠王廷辅文宏云福履蒋英烈王功元刘大生王相李弼明衣三捷徐肇吉亓健傅彪张文明徐克享张天柱张成功甲辰科孙献珍王明遇李纯一徐廷瓒贾安国冯虎臣王斌项崇显丁未科刘錞陈起尧李芃赵世奕孙印元王培穆鹰扬张钦庚戌科张文教马良马镇都安国勋石得璧柴京兆徐兆熊李珵癸丑科白璞李慎徳阮性浩舒藴刘铣李世威周渭丙辰科马之骏石毓睿罗企睿张珍姜绾王功建沙明勲己未科郭虎威燕国柱黄敏业郭世杰壬戌科王桓王章乙丑科髙企崝王应元胥祥正何公珽霍峒王铨张奎璧戊辰科张坛王应綂王启潭徐显宗孙继文李悌马延眉殷有功辛未科倪㯽王兆万翁桂茂吴耀赋刘维翰王师凯甲戌科仝若鲁刘约丁丑科李清世张徳谦石伟苏笃生仝松王瀚王培基王珏李维成刘縯赵琮张世法黄廷献庚辰科董永宁葛文烱王允显张伟吴璇杨国柱张轼李端正癸未科李蕃吉李斯援周一徳时为焕吕浩李灿王琏龚鼎元陈雷史焕章丙戌科韩鈖程安邦徐启新石云倬陈经祐己丑科曲载赓胡象贤唐宏道毛之镒匡忠隋良猷王肃文周澂刘衍泗王永祥冯羲壬辰科房天相杜大凯杨召系李钺王廷猷江溥栾之枫邓垲郭丰年张起鹏癸巳科杨召丝田业张超李师沆任天成姜谐五乙未科王大慧范荆鼎黄敏业王世杰王璸戊戌科栁元善朱之湘王九思杨鹤辛丑科杨大立栾之椿张天职马大勇癸卯科黄振绪杨大凯黄成绪刘永懋康世淳甲辰科吴济马成龙袁承嘏王澄秦谨孟绍先李绣蒋承周髙志唐李仁伦李夀演杨玺丁未科戴倓曲琏沙亮王元浩王培庚戌科赵臻隆康淑彩修价李泰运范国泰选举六武举乙酉科谢世爵刘胡自振郑徽刘靖华贾询焦馨张徳杰夏芬芳髙俊赵世臣桑其耀孙济美李则牧白世宁徐馗李永庆李振羽王华中夹修敬李更春徐廷瓒王作楫田开基刘润刁起唐占龙李侃朱永泰李自省隋邦荣王化熙滕安贵马昌基张志达唐依伦任国正马嗣瑜文威李呈芳李昌徐国琇张明都郑国柱王之彦李廷标韩宏烈郭士衡王丕振徐文美车大昇郭四箴韩安世李植曹文秀崔三进乔永俊黄王翰管荣李瑞征戊子科周国栋张岱李师膺赵山甫张钊杨世臣徐懐玉田天祥董三仲吴绍吴房星刘英王新允鲍邦俊赵维新冯际隆曹斌路坦张光都傅彪吕佐周张三杰宫胜律田梦桂牛自才刘肇基任定国韩愫孙显宗栾茂荣李成功解铭璋郑国勲王宇泰牟钶王聘徐养初尚焕然陆经邦徐维藩祖植楷郭馥弼洪禹勚李见龙成功刘増基王统大张士显李之茂郑之文温圣教张维堪杨𢎞勲田梦龙张昇艾馢石安民郑建功陈善言张载辛夘科王鬯司镀李时熙李通张万叶王全斌王斌一刁允泰张耀明王世功隋万成吕起渭髙鸣岗王曰超王虎臣王观成王随元成良栋髙之竒王楹王寅畏张允正石永琦王治国李桂芳王永智贾询孙承宗黄兴陈荩王克选苏天成张衮李枢李文梁省刘瑞符蒋英烈王㑹典韩常逺王之翰李化成刘沛广赵钺王瑶梁鼎吉王喻孙承光龚黄邢献吉袁谔杨云鴈王家标周森桂王在镐杨天奇甯承通黒光祚邱承霖徐克胜甲午科赵榛马丽明郑国柱林枝秀仇兆昌王威赵泓刘正谊王廷辅单父斌文光普杨凤翔孙𢎞图郭应经张徳生杨承泰李日霁张杰王以忠吕公烈韩允忠马光巳柯继贤李耿李载熙刘正华刘仲英刘壮猷孙嘉祥韩尚敏任明翺赵之璧泠瑜张慧李志斌徐田美张文明郭明经田惟珵赵士骏单若晦张价张森然王功元陈全忠刘欲正张梦金祖芳巩时茂王理戴圣徳王曰都衣三捷朱朴王有典宋重卢敏政贾生祥谢斌温而厉张宪栻张文教王靖疆胡肇谟丁酉科晋淑玉陈经纬郑国柱萧惟晋吕焯张振陈捷张瑗文超王山立李琰崔定逺杨邦辅项崇显耿春旺李松年潘特世王帅迟冲元柳垲杜楷穆超胡伟烈王尚沂洪国祚韩万象杨志秀亓健周裔长戴珽高右臣刘有庆朱钖祚王御坤展兴邦杨枝芬梁允大陈动张所存武维周刘秉忠李佩之赵鉽王邦柱陈文焕张藴璞焦日荃李弼明杜櫲郭尊经孙愈振王士梓石得仁李昌张国柱徐习斌刘元气韩愈起张安王懋昭庚子科徐肇基贾腾蛟张瀛王淑人赵震朱玑齐恒福唐士英张天柱王斌才姜鸿飞孟文蔚王相张翼轸王绍羙刘大生刘安干王启昌王世禄耿登庸徐充享张成功云福履冦永贵郑懋功姚孟徳李斌元孙继高陈昙时名世文宏刘化鹏李运㤗王武备陈其撰赵安国王际明张灏刘芳名刘修教刘永清㓂永清王作𬎼吕璋温昌厉李修整周章王新玉刘必享张国斌文毓卿张大受唐佐孟运隆潘宗孔王家斌史浣徐琢王鎭陶世雄癸卯科王斌冯虎臣刘大阡赵大猷王鸿渐王威藩贾安国赵旭张祜聂元弼石得璧刘正陛萧承祁郭皇羽阮性淳杨纬武许安邦吕建功谢三钖刘铎孙维高李献之刘藻陈一魁贺光正单斌陈国栋王培侯维屏汪汝臣高登麟胡应台杨浩张鹏飞徐山李纯一吴谦李璐阮应吉郭士英张宫李廷芳韩允寛龎开先李芾之王廷弼徐葆良郑奎钱维翰朱国正郑茂源王法武祖公懋俞璨孙昌祖王从仁董治王瑞王明遇李唐英孙笃行孙献珍龚秉忠萧振基王梦星文佩周之正祝元仁王应竒善龙飞丙午科李世威陈起尧房拱极刘元忠陈有典穆鹰扬刘塐蒋世英刘泽溥王永九文芳兴刘昌期林定李贤龎承先张钦张允芳郑攀桂尚禄兴白璘杨万里李芃刘錞刘世彦徐兆熊刘永健李本和王国琪张辅垣方矱张悫张昉王右武王坤载齐壮图李廷翰蒋宪臣孙廷鎭林宗治龚虎臣费文焕杨祉傅之绲李唐正赵振先赵镜马天吉范馥蒋士奇宋炜刘维禧齐恒禄张拱宿刘经马天衡匡铸新李莪刘巖管徽音马良己酉科单宗孔白璧张国翰吕成周俞宪刘宠光王继功刘琪杨芬白璞卞佳陈起蛟李珵周纬辛徳溥冯泰世沈雄王禄王奉玺杨镛朱纶任天祐张徳威张瓒武封侯平名鼎王经正刘宏烈何公玠席运膏吴天祐李愼徳邱元音王沛愫柴京兆贾永鍄张其谦李桂陶唐治宋景宛张云汉陈黻王美宗王𤦺马鎭都安国勋姜绾周渭李疆曹思敬孔允江刘铣曹彬张奎璧连奋飞艾元焘孙鑑禇锜黄宣张沐清唐文英王家璋白志文贾昌世苏廷士舒藴文达壬子科夏连璧阮性浩李坦臧华先田宜民陆若骏李天祥王前衡邵曰仁徐溥胡珩陈𢎞勲高士望唐文杰隆鳌张珍戴鸣鹤左𢎞达李唐斌张解永年宫廷弼张楙棨吴襄念绍文马镇畿陈有常黄孙盛张先声刘岐张国贤李国柱石毓睿孙继文刘允文马显英王国祚冯漷石昌言惠心赤高齐云范福咏罗企睿王笃弼王愑王佳琮刘大宣崔王功建王佩瑀陆彬文灏乔鑑姜瓆张彦鼎姚仲寅张竩李体仁刘景濓周济美乙卯科王武库王道隆居文玉赵六艺赵士元徐曦田生芳何公珽张星炜王章王侣赵千乘王三重高国杰胡士标刘文瑜韩奇赏田有龙雒成刘文鋐刘允芳廖明逺郭铨阎汝秩江兆鏻赵重瑜张坛胡烈吕肤功李从龙宋斌陈戎高士张瑗鹿溶周适刘士马之骏韩宗唐马轶伦王瑚刘橒宋尔昇苏楹张诠王嗣仲高廷璋黒奇佩李廷松马栖林周鼎艾鑛沙明勲张揆宜萧振芳夹荣宗刘中硕马达姜虎东于可绩戊午科李希靖霍峒崔础韩名赏许邦垣王宗礼张郭虎威潘昆倪摈汤松存郝鹏周人杰崔铭钱世濓宋际亨胥祥正冯寰郭世杰董世魁张起徳刘朝俊曹伟勲张炜孙士元乔桧崔文禧陈璛冯羲程万里李淑峩亓士英张斌姚祖舜陈英鲍士标冯得功张援韩帅宋祚长李斌王应元燕有成唐逺庆姜淳孙寳仁王国楫吴金城范守正杜天成艾鑙唐钺马献图阎大猷燕国柱徐佳麟王永勋冯士骏纪克寛劳𢎞猷孙天钖温明仁杨侹王天爵周琪孔兴祉冯徴辛酉科吕正贾铨王铨何泌王桓石毅冯士璸石中玠张国相王廷俊展国栋张纯正宋祚逺盖家䭲张鹏黄隋毓实于在渭张儁徐自新张尔𢎞韩允琦孙三䇿赵世英杨慧范𢎞畧周江岱李俊士谢国典张国勲霍岠刘道烱张霞徐振赵维屏于蕃赵珩张玠吕格徐天祐王岳杨九章周亦突冯宬杨见龙毕谦吉贾鏻张成基张问士刘擢张烱刘深隋润李振声宋懐珍吕仪刘瑞战凭义杨佶甲子科王琦杨鋂孙渊许灿钟宁冯再兴张㨗殷有功陈兆霆杨棣王启潭徐棋于谨高企崝杭梦龙陈扬烈张维扬王威远王治张庚李维世王允显冯鸿翔张午宫杨吉王廷扬史宪章李林杨光宗徐显宗高超孟可传江杨舟张培元刘翊宁刘永立李秉钧孙光奕陶仟王培基王翰郭修身孙魁邱生莅苏笃生王奋武王珏杨工忱周永庆李悌刘宪武刘虎观张进修安珩田急公史明道臧瞻祖倪纪载杜起凤刘大勲丁卯科王兆万吴耀赋徐致远孟靖功郝国正范震刘世徳孙勲张徳谦时为焕董谦杜标立岳呈祥沈七襄翁桂茂井大任潘钦朱曦刘永树王兆董张世法辛徳𢎞树鹏翔城樊生珠王应綂宋琅徐奋武蒋璟仝若鲁井飞渭吴子钰李维成宋凤仪刘翕受黄振英毛之凤冯捷司晖刘云台刘廷彦王应世刘在陆何巩疆王渟尹桂金铭尹觉尚钧程鹏䎖王法武于可兴孙鸿业李端正马延眉李祉石伟孔传斌夏之璧王廷賔王寂庚午科李敇赵中州田公度李褒杨九叙黄国珍王瀚王瑞马灿李世庸黒鸣凤高珅汤柏存宋杰田世臣王允徳刘健王玙郭士琏王师凯司永忠高维烈范国材孙应进曲晸李清世王国标李先荣吴衣郭裕昌翟秉秀徐钤马搢冯士琛彭士显张星郎王世泰马徳仁王桓史国栋黄廷献席运筹王鈜鲁玙王大庆马镇域癸酉科王钰董振玉高烋赵琮徐方虎石中瑾张玮李斯鈜杨榜张宪万雷霆畏满克寛刘约姚钖年邵曰礼张之璧熊渭徴牛知麟周潘畏李璧郭天三周玺魏允武南世周刘祖镇李景靖潘松龄龚鼎元张明逺盛王赞李振宗梁将吴璇王玉林郑虎臣马化蛟冯国昌郭维屏沙培玙张冉李时苕杨九奏刘孔秀张廷瑞刘朝正丙子科李蕃吉范源孙大耉黒裕徳张丕显刘世勲陈雷范国珍王辂王朝英金玉相陈鸣珩朱国琇白士蔼张遵鼐王枕王与槐杨国柱张淑载毕晋吉李如梅秦楚刘縯王寛石岱窦毓楧赵聫芳蒋元楏常熺钱嘉生葛文广王文源杨允秀王雄畧吴文升安镇刘源濬张鸣玉种彪陈凤翔赵洽于早宋士襄张致逺满雷仝松己卯科葛文烱张轼冯奎文吴正杨桂王讷言于铜功孙显信温惟恭王大绶李珠煐曲在𢋫刘深高月恒王正举郑廷镇董永正周澂朱士正范澐李斯援杜冲凯高文璘房肇基毛之镒赵曙王用中亷文绂张鹏路松巖王钖土朱之纲郑大超杨梦兆王观程振邦郭维翰匡忠刘广基邵吉恒孙鳌李若靖王成功孔尚寛周汉杨佩壬午科张宏猷李迪吉沙杰吴成龄王琏王作霖马文姜连捷明环李灿王璸周一徳段桂徐元勲赵振午杨维雷石云倬江雯赤李琰薛鉽吕浩田俶载房桂李世福刘陛选王肃文史淑葛胡象贤陶希侃周忻韩又忠史焕章张国鑑邓均张孔庻范淳曹深张丕振单维新李再汧唐官石彬唐𢎞道李长祀陈经祐周涵乙酉科毕作基王大慧陈启晟徐启新王名瑾刘光祖张湛禇璠程开邦韩鈖朱寅程安邦张盛铎武琪袁应铭李宏捷王振邢祖道张淑良张梅梁桓隋良猷赵国杰李馨王治邦张鑑殷恭绍李元臣李文渊方龙甲连崙吕龙腾王之正崔华田赓载张都王公弼臧振扬管汉玺杨方洛李元珩袁仁居阮绍元孙彬秀邓基濬杨召系戊子科王永祥郭柟杜大凯刘植马鉽尹光祖江溥朱之屏贾浩于国琳丁埙卢文玉窦吉武刘镐吴𢎞錞张永涵庄钖彤张茂堠魏鑨刘宣张太松李瑞黒奋武陈梓朱翰孙允武慕逄春张丕声王治浃李瓒尹榉刘衍泗乔基房天相柴瑀任天成牛成麟华寅工王世胄李钺田有蛟赵翼光王珂刘永淑张懋功刘懐伦辛卯科窦栋王友询孙建勲栾之枫程立凖高大凯孙𢎞仁周化林刘珏陈阶翟鸣珂周㨗孟允琏仇恬然杨义畲鲲孙允茂王恽林鸿烈郭丰年孟勇李斯昇孙光都刘其瑆邓垲侯大成陈琦刘朝勲朱煐李贯李如芬李徳璘秦良藩吴英杰汪𢎞育徐同文张继良梁周望孙伟刘世琰洪钟刘源淑李师沆张人英吴武元宋继子癸巳科仙磊王友谭姜谐五王泽澄田业张作经张超柳元善杨超伦郭永胜姜干元王拱辰王筠秦鑑侯度瑾杜文宰史御璞许炳苏邦明张泰杜寅杨瑹冯连捷张三知陈玉琳王之政张琮麟于国寳倪玢陈有誉刁成凤梁瑗李铮刘𢎞义王大勇陈继文郑廷鋐夏渠孔毓铭丁琰赵文献赵泰于善言秦琛安泽徳张元成甲午科隆尊贤李烜王不舍范文润高志唐许克宜迮连泰刘晏栾昌裔黄敏业田士佑陈周臣黄振绪冯国祚郭寀孙秉寅展昌徳王鋭李元臣刘廷拔何大楷孙永祚刘佩拾范荆鼎宋大中凌瑨王楷赵文烒齐璧光刘世汉李洽王琚王永郑宗侨赵潭明好问张萍秦之翰李椅刘世臣岳福祥蒋淳姜企尚李寿演王从绳董理丁酉科吴淇李绣李大盛王澄杨钦张天职郭琳王万年王九思杨大凯鲍国楷法宗孟杨鹤杜霖王嗣徴卢家瑜杨光业李云程巩祺昌李廷栻孔继恭马鸣鹿乔广庄乃威李湛杨玺马绍援张珍黒鸣雷李崇范翚马化龙朱宷鲁璘魏松龄朱之湘于应龙康履亨叶斌张岱英刘均陈涌李木赵国翰刘煜张大林庚子科杨大立孟绍先马大勇钱士亷朱之经徐其越王元浩孔毓鏻栾之椿刘允翰亷从诲李仁伦李伟刘桐刘永懋刘文聘徐汝锜杜天相康世淳卢贵张慎徽桑荣春萧廷柱张魁英邱元辅周人凤林文斌蒋如楷李逊张依中朱揆一宋发祖李楷龄于瑾贺佩苏文臣朱铸邢璠林通瀚李作霖高文式吴杰修价李珃赵景灼邢玮癸卯科王万寿国泰张天祜秦谨义刘鼎铭徐柱董麟书吴济高云㑹黄成绪刘法开马成龙王琦马龙图师筠李在泮王湘王勇范彩马玙马士刚刘坦魏甡金天爵赵盛煦栾之楷曹堂杨𢎞任亮徐梦熊袁承嘏于栒曲琏田柳沙贤萧凝琦马光祖孔毓鑑孙璨李率民成克柔刘鲁思刘承邦秦运治马书图李常义甲辰科刘佩瑶郭汝俟王金镛马天智李承靖法宗轲戴倓张天威赵希圣齐仪蒋承周刘正君马国栋康淑彩刘在邦钱士麟马徳淳从所藴杨士曾游广韩畇马孔亮周赞李治灏赵克昌宋徴王斌李滋庄曲能刚刘之骍李洙罗淑浃王镒王为让张浦任绍先吕照王倗池淮孔传业苏成蔡云鸿刘聚五李尚敏张元振高牧民丙午科杨育能佀镛王祖朓朱澄杨俊赵琏杨敬贾铣董頥浩郭瑀孙法祖陈士修赵文震马鹤年李龙标杨大任马徳沛凌现朱斌朱克岐沙亮刘徽刘文运秦谨礼田丰年徐必建刘浩赵臻隆张大治刘綂方周人麟范国泰陈丰杜遇隆王玺刘宁赵斌杨超位赵圭璧许殿元孔尚芳刘正伦于钖福阎从正戴国瑞李泰运己酉科李思着马献图于钖畴李泌纪武増马灿徐琳马行逺罗钟岐刘鼎钦张希龄郑学诗臧瑧张大文李仪田世瑜茹璋李远玺毕玉珍李荷川秦盛王大力张濬术洞徐大成田进廷孔广攷杨廷赞管宗周张永袭许承训张钖玫潘国正徐积徳李可托刘大武王国泰田梦龙高万春李可起金永禄法琨任尚夏张国安董雅言樊国栋壬子科李志健万年清黄延绪刘福夀海琮冯之彬谢涟高彤池王杰沙钊杨万里柴长茂焦成绩李士宏李聫庚王万里马永禄王廷瑞高朗刘鼎鋐潘亿邱民乐杨维坚马大力刘高鉽梁瑨张复旭倪灿倪夣彪周錀赵是麟术勇张肇瑞贺盛朝王文实法光李居仁马珏杨湄夏文登张廷桂孔兴溱房法祖张永清段钧李安国乙卯科田大猷李鲁思黄永绪郭之玙杨万育术澳杨恒泰黄龙光于章武张大力张元戎李徴智赵万年苏连成盖大勇韩师奭田瑞星许治平刘永清刘鼎铎侯松于之翰金殿安游逊志杨大勇邢錀邵元勲柴长清胡璻冯复泰杨嘉徳金大任郭宁吴玉璘盖国太刘兰芷周揆左秀田大经陈骑山白世傥孔传榜陈养浴齐士敬孙鸿图王永清山东通志卷十五之三山东通志卷十六钦定四库全书山东通志卷十六兵防志兵制载在周官教练于少司徒调发于大司马典綦详矣继此则管仲有令穰苴有法谈折冲者莫不推青社之䧺烈云我国家武备森严屏翰方域而于二东规画特详岂不以山海隩区近接畿毂尤资捍衞哉顾险易无定所轻重无常形建革抽添与时推易师乎古而不泥乎古非圣人之聪眀神武其孰能与于斯谨稽自国初凖以今制而标析之昭其宜也作兵防志山东全省兵防一将军标一巡抚标一总河标一登镇标一兖镇标驻防青州府满洲营皇清雍正九年议政大臣题请青州府设立满洲营镇守山东地方与徳州满营东西控制另设城署营房分拨八旂官兵驻札定制将军一员副都统一员管理镶黄正白二旂协领一员管理镶白正蓝二旂协领一员管理正黄正红二旂协领一员管理镶红镶蓝二旂协领一员笔帖式三员佐领十六员防御十六员骁骑校十六员委署前锋校拾陆名前锋壹百捌拾肆名鸟枪马甲领催肆拾捌名鸟枪马甲㭍百伍拾贰名炮手马甲领催捌名炮手马甲捌拾名箭手马甲领催肆拾名箭手马甲捌百㭍拾贰名步甲肆百名弓匠捌名鐡匠捌名共马甲贰千名步甲肆百名雍正十一年奉上谕于毎翼佐领内调委副协领四员防御骁骑校内调委副佐领十六员委署前锋校领催内调委副骁骑校十六员驻防徳州满营附皇清顺治元年于直𨽻河间府设满洲驻防营十一年移至徳州原拨正黄镶黄二旂马步甲兵伍百名除陆续抽调未补壹百伍拾陆名实存兵叁百肆拾肆名领以城守尉固山章京骁骑校等员雍正二年奉上谕于本州驻防内镶黄旂满洲固山下挑闲散叄拾壹名䝉古固山下挑闲散壹拾肆名正黄旂满洲固山下挑闲散叄拾伍名䝉古固山下挑闲散玖名共挑选捌拾玖名拨令披甲雍正三年自京师分拨镶黄旂满洲固山甲兵叄拾伍名正黄旂满洲固山甲兵贰拾贰名䝉古固山甲兵壹拾肆名共甲兵㭍拾壹名以足原额伍百名之数今定制城守尉一员镶黄旂满洲固山章京一员骁骑校一员笔帖式一员䝉古固山章京一员骁骑校一员正黄旂满洲固山章京一员骁骑校一员笔帖式一员䝉古固山章京一员骁骑校一员马步甲共伍百名弓铁匠共肆名抚标左右两营皇清康熙十三年题请抚标设左右二营毎营各马步伍百名领以游击守备千把总中军游击管左营事三十四五等年续裁步兵捌拾肆名雍正四年曹县设桃源集汛添设清军同知辖马步兵叄拾名归本标考核九年改中军游击为恭将今定制左营中军叅将一员守备一员千总二员把总四员外委千总一员外委把总二员马兵玖拾㭍名步兵叄百伍拾捌名右营游击一员守备一员千总二员把总四员外委千总一员外委把总二员马兵玖拾㭍名步兵叄百伍拾捌名桃源集清军同知一员马兵陆名步兵贰拾肆名左右两营驻札省城同知驻札桃源集河标中左右併济宁城守四营皇清顺治元年因明旧设河营随总督河道都御史驻札济宁州设中左右三营领以副将游击守备千把毎营经制马步兵壹千名専资防河䕶运五年添设济宁城守营经制步兵壹千名领以都司守备千把存城分汛统于河标自顺治六年至康熙六十一年裁拨抽调马步兵共贰千零叄拾贰名雍正元年核存四营经制马步兵共壹千玖百陆拾捌名八年抽马兵肆拾㭍名归江南河标九年増马步兵壹千名十三年改拨马步兵伍百名加増兖镇今定制中营中军副将一员守备一员千总二员把总四员外委千总一员外委把总二员马兵壹百陆拾伍名步兵肆百㭍拾贰名左营游击一员守备一员千总二员把总四员外委千总一员外委把总二员马兵壹百陆拾伍名步兵肆百㭍拾叄名右营游击一员守备一员千总二员把总四员外委千总一员外委把总二员马兵壹百陆拾伍名步兵肆百㭍拾贰名济宁城守营都司一员守备一员千总一员把总二员外委千总一员外委把总二员步战兵壹百叄拾贰名步守兵叄百陆拾捌名各营河汛左营城守营中营右营河标传报拨递第一递第二递第三递登州镇中右二营皇清顺治元年登州兵制尚仍明旧水陆营各三官兵壹万有余设有防抚军门兵备海道而城守一营领以游守千把则统于临清镇十八年自临清移镇登州府仍以城守营改为中军游击复设左右前营各以游击领之康熙七年拨左营随带官兵调防武定州止存中营马兵壹百玖拾肆名步兵陆百㭍拾㭍名右营马兵壹百陆拾玖名步兵陆百贰拾名三十九年收宁福营马步兵共贰百贰拾名拨添中营马兵贰拾贰名步兵肆拾捌名拨添右营马兵肆拾伍名步名壹百陆名四十三年本标添设后营水师抽调各营步兵归水师营分配操防中右二营各抽调肆拾名至五十三年裁后营水师各掣回兵叄拾陆名雍正元年分立兖州镇抽调中营马兵壹拾伍名右营马兵壹拾肆名步兵各拾伍名调赴兖镇归左右二营操防九年毎营添千总一员把总一员马兵贰百名步兵叄百名今定制中营游击一员守备一员千总三员把总五员外委千总三员外委把总六员马兵叄百玖拾壹名步兵壹千零陆名右营游击一员守备一员千总三员把总五员外委千总三员外委把总六员马兵叄百玖拾壹名步兵壹千零㭍名登州镇驻札府城分防蓬莱县汛中营分防黄县汛分防招逺县汛分防黄河营汛贴防鉅齿牙山右营分防栖霞县汛分防莱阳县汛分防东海沿边汛分防之罘岛汛分防鉅齿牙山登州镇标水师营皇清顺治元年登州设水师营存明制什分之一领以守备千总等官沙唬边江舡一十三只水兵叄百捌拾陆名驻札水城分防东西海口初属城守营移镇后建为前营水师康熙四十三年添设游击二员守备千把副之増兵为壹千贰百名改沙唬舡为赶缯舡二十只分巡东西海口东至宁海州西至莱州府而止因分为前后二营统𨽻本标水陆各専其责四十五年前营移驻胶州巡哨南海后营驻札水城巡哨北海五十三年裁水师后营经制官减兵㭍百名裁赶缯舡十只止存前营水师游击一员守备一员千总二员把总三员赶缯舡十只分南北两汛游击守备各分辖兵船之半而北汛少一把总雍正七年每船添兵拾名南北两汛共添兵壹百名又添设双篷艍船七只每船配兵叄拾名南汛艍船三只北汛艍船四只北汛添把总一员九年又添设艍船三只添兵壹百玖拾名毎艍船併前共配兵肆拾名南北汛各五只两汛官兵船只悉同雍正十二年添设外委千总二员外委把总四员又于成山头添一东汛于南北二汛内抽拨赶缯船各一只双篷艍船各一只战守兵共贰百名南汛拨千总一员北汛拨把总一员配船巡哨自成山南至马头嘴与南汛巡船㑹旗北汛南至成山头与东汛巡船㑹旗三汛总归水师前营管辖本镇兼防今定制前营水师游击一员守备一员千总二员把总四员外委千总二员外委把总四员水战兵捌百名守兵贰百名赶缯船十只双篷艍船十只南汛驻札胶州头营子东汛驻札养鱼池北汛驻札登州府水城文登营皇清顺治五年文登县设守备营仍明旧制防守沿海地方十八年改设副将立中左右三营毎营领以都司守备千把等官共马步兵叄千名康熙四年每营裁马壹百匹改为步战兵又裁中营步兵贰拾捌名左营步兵壹拾叄名右营步兵壹拾贰名五年全裁右营官兵即将所裁之兵补中左二营原裁各缺仍足毎营千名之数六年两营共抽调马步兵贰百名赴泰安营防守七年共裁兵壹百壹拾㭍名十九年改左营另为宁福营驻防宁海州改中营为文登城守营仍以副将辖守备千把而裁去都司至二十三三十四等年续裁马步兵共壹百捌拾壹名存营马步兵共陆百陆拾名属木镇总防雍正元年抽调马步兵贰拾贰名归兖镇标九年改守备为都司今定制本营副将一员都司一员千总二员把总四员外委千总一员外委把总三员马兵壹百叄拾名步兵伍百肆名文登营驻札本汛分防文登县汛分防荣成县汛分防靖海衞汛分防海阳县汛胶州营皇清顺治元年调通宻山海官兵驻札沂州为沂州镇十年移驻胶州十一年仍移驻沂州调沂镇右营守备防胶十二年招募土兵贰千名札委守备另营操防十三年调沂镇中营守备防胶十四年另设游击一员统辖土兵即为胶州营十五年罢沂州镇改设于胶州设左水右陆营而拨兵叄百以防沂康熙元年设山东全省提督统辖两镇二十二年罢胶州镇留镇左营为胶州协以副将领守备千把额兵玖百名归本镇总防二十三至五十三等年续裁併抽调马步兵共贰百贰拾肆名雍正元年又抽调马步兵贰拾肆名归兖镇标九年改守备为都司今定制本营副将一员都司一员千总二员把总四员外委千总一员外委把总三员马兵壹百叄拾壹名步兵伍百壹拾陆名胶州营驻札本州専防胶州汛分防安邱县汛分防灵山衞等汛分防登窰口等汛莱州营皇清顺治元年莱州设城守营仍明旧制而不置水寨十八年改为莱恊分左右二营设副将一员领二都司二守备分防莱属并青州府之寿光昌乐乐安三县康熙三年抽调兵贰百名添防徳州营十九年另设夀乐营驻夀光县兼防乐安昌乐二十二年裁两营都司改副将为游击营减存马步兵陆百壹拾捌名至三十九年又改为叅将营属本镇总防雍正元年抽调步兵贰拾名归兖镇标今定制本营叅将一员守备一员千总二员把总四员外委千总一员外委把总三员马兵壹百贰拾肆名步兵肆百陆拾捌名莱州营驻札府城分防掖县汛分防昌邑县汛分防潍县汛分防北海汛分防西海汛即墨营即墨县原属胶州营防汛皇清顺治十五年沂镇移驻胶州拨左陆营防守即墨十八年又将驻防安东衞官兵撤回増驻即墨兼防胶州为胶即营康熙三年改胶镇左营専为即墨营设叅将守备千把减存经制马步兵陆百叄拾贰名胶镇裁后属本镇总防五十三年发回水师兵叄拾伍名雍正元年抽调马步兵贰拾肆名归兖镇标今定制本营叅将一员守备一员千总二员把总四员外委千总一员外委把总三员马兵壹百叄拾壹名步兵伍百零捌名即墨营驻札本县分防平度州汛分防髙密县汛分防诸城县汛分防鳌山衞坡子口等汛济南城守营皇清顺治初年济南府设城守营额兵陆百名领以守备千把属登镇管辖康熙五年山东全省提督自青州府移驻济南因改为提标中营守备另设中军游击二十一年裁提督仍属登镇二十三年添设叅将一员千把倍之四十二三等年续裁并抽调水师营兵共贰拾壹名今定制本营叅将一员守备一员千总二员把总四员外委千总一员外委把总三员马兵壹百壹拾陆名步兵肆百伍拾玖名济南营驻札府城专防歴城县城外汛分防章邱县汛分防邹平县汛分防淄川县汛分防新城县汛青州营皇清顺治元年青州府设城守营仍明旧制叅将一员守备一员千把各二员十七年兼辖安东营康熙元年设全省提督于青州改青州营为提标中营至四年提督移驻省城另以济南城守营为中军青州营建置如旧但兼辖㤗安营而安东营另为一营三十九年泰安改设叅将营因兼辖夀乐营属本镇总防原额马步兵壹千壹百捌拾肆名续裁并抽调共肆百零㭍名雍正元年又抽调马步兵贰拾玖名归兖镇标今定制本营叅将一员守备一员千总二员把总四员外委千总二员外委把总四员马兵壹百伍拾壹名步兵伍百玖拾壹名青州营驻札府城专防益都县汛分防博山县汛分防临淄县汛分防博兴县汛分防髙苑县汛分防临朐县汛分防沂水县汛武定营皇清顺治元年武定州设城守营守备一员千总一员把总二员马步兵肆百㭍拾㭍名康熙七年拨本标左营游击带领千总一把总二马步兵肆百名合原设官兵为武定游击营属本镇总防二十四至五十三等年续裁抽调共马步兵壹百壹拾㭍名雍正元年又抽调马步兵贰拾玖名归兖镇标今定制本营游击一员守备一员千总二员把总四员外委千总二员外委把总四员马兵壹百肆拾伍名步兵伍百㭍拾捌名武定营驻札本府驻防畲家港汛分防海丰县汛分防阳信县汛分防乐陵县汛分防濵州汛分防利津县汛分防霑化县汛分防蒲台县汛分防长山县汛分防青城县汛安东营安东本衞地在莒州日照县皇清顺治十五年沂州镇移驻胶州改水营水师为陆营拨防安东衞十七年另设安东都司营属青州营叅将管辖掣原防兵増驻即墨康熙元年改属沂州营二十二年归属本镇原设都司一员守备一员千总二员把总四员马步兵壹千名四年裁千总一员汰马步兵贰百名六年拨把总一员马步兵壹百名増驻泰安州二十八年裁守备一员马步兵贰百㭍拾肆名雍正元年又抽调马步兵贰拾名归兖镇标今定制本营都司一员千总一员把总三员外委千总一员外委把总二员马兵捌拾肆名步兵叄百壹拾玖名安东营驻札本汛分防日照县汛分防琅邪台东亭子栏汛分防龙汪海汛分防莒州汛宁福营宁海福山二县原系登州营旧防之地皇清康熙十九年调文登左营改防宁福裁一都司添设一叅将守备千把各仍其旧三十九年叅将又调设莱州因改为守备营原制官兵悉从裁汰掣添本镇马兵陆拾陆名步兵壹百伍拾肆名分给中右两营补伍足额留宁福营马步兵叁百伍拾名四十二年抽调步兵壹拾伍名归本镇水师营五十三年拨回壹拾壹名实调肆名雍正元年又抽调马步兵壹拾贰名归兖镇标九年改守备为都司今定制本营都司一员千总一员把总二员外委千总一员外委把总二员马兵陆拾伍名步兵贰百陆拾陆名宁福营驻札宁海州分防福山县汛分防威海衞汛分防行村海汛夀乐营寿光昌乐乐安三县本属青州府所辖之地而营汛则属莱州国初仍明旧制康熙十九年另设夀乐营専防三县领以叅将直属本镇三十九年调本营叅将带领把总二员马兵肆拾名步兵壹百陆拾名添防㤗安州移改夀乐为守备营属青州营管辖原额马步兵㭍百肆拾伍名除调赴泰安外又续裁贰百肆拾玖名雍正元年抽调马步兵壹拾贰名赴兖镇标九年改守备为都司今定制本营都司一员千总一员把总二员外委把总一员马兵伍拾㭍名步兵贰百贰拾陆名寿乐营驻札夀光县分防昌乐县汛分防乐安县汛兖州镇中右两营皇清顺治五年设兖州叅将营带领守备一员千总二员把总四员驻札兖州府又原设台荘游击营带领守备一员千总二员把总四员驻札台荘又原设满家衕守备营带领把总一员驻札嘉祥县又顺治九年调设界河守备营带领把总二员驻札界河雍正元年奉㫖于兖州立镇将原设叅将营改为镇标中营而以叅将一官调赴台荘游击为镇标中军官又归併界河满家衕二营改作镇标右营原设守备二员裁一留一増设游击一员千总二员把总一员其守备仍驻札界河毎营各设经制马步兵捌百名雍正四年毎营各抽调步兵叄名归沂州营添防大兴镇十三年増右营马步兵伍拾名今定制中营游击一员守备一员千总二员把总四员外委千总二员外委把总四员马兵壹百伍拾肆名步兵陆百叄拾㭍名右营游击一员守备一员千总二员把总四员外委千总二员外委把总四员马兵壹百陆拾肆名步兵陆百㭍拾㭍名兖州镇驻札府城中营分防肥城县汛分防宫里村汛分防汶上县汛分防宁阳县汛分防泰安州尧山口汛右营分防滋阳县汛驻防界河汛分防邹县汛分防曲阜县汛分防满家衕汛分防单县汛分防嘉祥县汛临清营皇清顺治元年设临清镇仍明旧制初置左右二营另设旗鼓中军守备四年添设中前二营并左右为四八年裁前营定为中左右三营十三年増防漕把总三员十五年改左右营游击为都司省旗鼓守备官十八年移镇于登州府改临清镇为协以副将辖左右二都司康熙十九年裁右营官并裁兵陆百㭍拾陆名存营经制马步兵壹千名二十三年裁都司又裁兵贰百伍拾伍名以副将管城守营事仍称协旧属登镇总防雍正元年设兖州镇因改属之又抽调马步兵贰拾玖名归兖镇中右两营四年抽调马步兵叄名赴曹县桃源集又抽调步兵叄名归沂州营添防大兴镇九年改守备为都司今定制本营副将一员都司一员千总一员把总四员外委千总二员外委把总四员马兵壹百肆拾贰名步兵伍百陆拾贰名临清营驻札本州分防夏津县汛分防邱县汛分防武城县汛分防禹城县汛沂州营皇清顺治元年设总兵官于沂州称沂镇十五年改驻胶州又称胶镇移沂州所部兵至胶而分胶镇兵叁百名领以千总驻防沂州寻改守备康熙六年调胶镇后营游击驻沂州増兵至玖百余名二十二年胶镇裁属登镇调莱州副将驻沂州设中军守备一员千总二员把总四员领马步兵玖百名二十三年续裁马步兵壹百捌拾伍名存营经制马步兵共㭍百壹拾伍名雍正元年设兖州镇因改属之抽调马步兵贰拾玖名归镇标两营四年抽调马步兵叄名赴曹县添防桃源集又本州大兴镇一汛添设千总一员于各营抽添马步兵肆拾陆名九年改守备为都司増马步兵伍拾名今定制本营副将一员都司一员千总三员把总四员外委千总二员外委把总四员马兵壹百伍拾㭍名步兵陆百壹拾陆名沂州营驻札本府分防兰山县併向城等汛分防䝉隂县汛分防费县汛分防泗水县汛分防大兴镇汛徳州营皇清顺治元年设徳州叅将营仍明旧制带领守备一员千总一员把总三员马步兵陆百名専为防漕而无汛守十七年抽兵壹百名増补武定营康熙三年酌定逺近分防兵不敷用抽调莱州营马步兵贰百名归本营经制八年又直𨽻大名府拨回官兵贰百名归营増补续裁马兵玖拾叄名步兵壹拾捌名三十四年又裁步兵拾肆名三十九年添把总一员四十三年抽调步兵肆拾贰名归登镇水师营操防至五十三年拨回叄拾㭍名实抽调五名存营经制马步兵共㭍百㭍拾名旧属登镇雍正元年设兖州镇因改属之又抽调马步兵壹拾叄名归镇标中右两营四年抽调马步兵叄名赴曹县桃源集又抽调步兵叄名归沂州营添防大兴镇十三年増马步兵陆拾名今定制本营叅将一员守备一员千总一员把总四员外委千总二员外委把总四员马兵壹百陆拾贰名步兵陆百肆拾叄名徳州营驻札本州分防徳左二衞汛分防陵县兼徳平汛分防徳平县汛分防临邑县兼济阳汛分防济阳县汛分防商河县兼齐东汛分防齐东县汛曹州营皇清顺治元年罢明置曹营设兖西兵备道团操快壮民兵六年复设曹营以叅将领兵壹千名驻札城守十三年调曹营把总一员带马步兵壹百名移防广西省十五年又调叅将带马步兵叄百名移防浙江省至十七年复添叅将十八年裁兖西道标兵归併曹营康熙四年定曹营马步兵伍百捌拾伍名续裁玖拾肆名四十二年抽调步兵伍名归登镇水师营旧属登镇雍正元年设兖州镇因改属之抽调马步兵壹拾陆名归镇标两营四年于曹县地方増设桃源集汛抽马步兵壹拾名归同知管辖又抽调步兵叄名归沂州营添防大兴镇十三年増马步兵伍拾名今定制本营叅将一员守备一员千总二员把总二员外委千总一员外委把总二员马兵壹百㭍名步兵叄百玖拾㭍名曹州营驻札本府分防曹县汛分防定陶县汛分防金乡县汛分防城武县汛分防鉅野县汛分防濮州汛台庄营皇清顺治元年拨沂州镇标前营游击带领守备一员千总二员把总四员分防峄郯等县台荘等闸康熙二十二年裁沂镇留前营驻札台庄改为台庄营属登镇雍正元年设兖州镇因调台庄游击领镇标中营而以原设兖州营叅将调赴台庄营领辖备弁原存经制马步兵陆百贰拾㭍名四年抽调马步兵叄名赴曹县添防桃源集又抽调步兵叄名归沂州营添防大兴镇十三年増马步兵伍拾名今定制本营叅将一员守备一员千总二员把总四员外委千总二员外委把总三员马兵壹百叄拾陆名步兵伍百叄拾名台庄营驻札本汛分防峄县汛分防郯城县汛分防红花埠汛分防丁庙等闸分防得胜等闸泰安营皇清康熙六年因泰安州地介济兖之交宜専立营汛抽调文登营千总一员马步兵贰百名安东营把总一员马步兵壹百名另设守备统之为泰安营三十九年裁夀乐营叅将一员把总二员随带马步兵贰百名调赴泰安改为叅将营四十二年抽调步兵肆名归登镇水师营旧属登镇雍正元年设兖州镇改属兖镇总防四年抽调步兵叄名归沂州营添防大兴镇十三年増马步兵壹百名今定制本营叅将一员守备一员千总一员把总三员外委千总一员外委把总二员马兵壹百壹拾捌名步兵肆百㭍拾贰名泰安营驻札本府分防长清县汛分防莱芜县汛分防新泰县汛寿张营皇清顺治五年设寿张营额兵伍百名领以守备千把各一员带理张秋漕务康熙十九年添设游击一员千总一员把总二员驻札夀张为城守营移守备驻张秋镇旧属登镇雍正元年设兖州镇因改属之四年抽调马步兵叄名赴曹县桃源集又抽调步兵叄名归沂州营添防大兴镇今定制本营游击一员守备一员千总二员把总三员外委千总一员外委把总二员马兵壹百叄名步兵叄百玖拾壹名夀张营驻札本县驻防张秋镇汛分防阳谷县汛分防冠县汛分防博平县汛分防莘县汛分防戴家闸汛分防阿城闸汛髙唐营皇清顺治五年设髙唐州城守营守备一员带领千总一员把总一员马步兵伍百名康熙十九年添设游击一员千总一员把总二员増马步兵壹百叄拾伍名四十三年抽调步兵叄拾伍名归登镇水师营操防至五十二年拨囘叄拾壹名实抽调肆名旧属登镇雍正元年设兖州镇因改属之抽调马步兵壹拾贰名归镇标中右两营四年抽调马步兵叄名赴曹县桃源集又抽调步兵叄名归沂州营添防大兴镇十三年増马步兵陆拾名今定制本营游击一员守备一员千总二员把总三员外委千总二员外委把总三员马兵壹百叄拾肆名步兵伍百叄拾肆名髙唐营驻札本州分防清平县汛分防恩县汛分防平原县汛分防茌平县汛分防齐河县汛东昌营皇清顺治三年设东昌府城守营都司一员带领千总一员把总三员存营经制马步兵肆百肆拾捌名旧属登镇雍正元年设兖州镇因改属之四年抽调马兵伍名步兵叄名归沂州营添防大兴镇今定制本营都司一员千总一员把总三员外委千总一员外委把总三员马兵捌拾伍名步兵叄百伍拾壹名东昌营驻札府城分防聊城县汛分防东平二衞汛分防平隂县汛分防舘陶县汛分防漕河六闸分防通永二闸分防周李二闸范县营皇清顺治九年设范县城守营额兵叄百名领以守备一把总二𨽻曹州营叅将兼辖自康熙二十三年至六十一年续裁去玖拾肆名旧属登镇总防雍正元年改属兖镇四年又抽调马兵伍名步兵贰名归沂州营添防大兴镇今定制本营守备一员把总二员外委把总一员马兵叄拾㭍名步兵壹百陆拾壹名范县营驻札本县分防朝城县汛分防堂邑县汛分防观城县汛分守榆园汛梁山营皇清顺治七年设梁山营额兵叄百名领以守备一把总二驻札梁山自康熙二十三年至六十一年续裁兵玖拾叄名旧属登镇总防雍正元年改属兖镇四年又抽调步兵贰名归沂州营添防大兴镇九年改守备为都司十三年増马步兵伍拾名今定制本营都司一员把总二员外委把总二员马兵伍拾陆名步兵贰百贰拾名梁山营驻札本汛分防东平州汛分防东阿县汛分防郓城县汛沙沟营皇清顺治贰年设沙沟营拨沂州镇马步兵贰百叄拾捌名领以守备一员十八年増把总一员旧属登镇雍正元年改属兖镇四年抽调步兵贰名赴曹县桃源集又抽调步兵贰名归沂州营添防大兴镇九年改守备为都司十三年増马步兵叄拾名今定制本营都司一员把总一员外委把总一员马兵伍拾伍名步兵贰百壹拾名沙沟营驻札本汛分防滕县汛分防鱼台县汛分守河道五十里按东省两镇之设肇于有明嘉隆以后之制国初因之设临清镇以控制山海之区设沂州镇以捍御漕河之境其中犬牙相错因地制宜康熙元年设提督统辖两镇十六年罢提督二十二年又裁沂镇移临清镇于登州而通省二十七营皆归节制惟于河抚两标不相统摄雍正元年于兖州添设一镇仍分两镇登镇则辖本标中右并前营水师共三营文登胶州二协莱州即墨青州济南武定安东宁福夀乐是为登镇十三营兖镇则辖本标中右二营临清沂州二协徳州曹州泰安台庄髙唐夀张东昌梁山范县沙沟是为兖镇十四营六年设河东总督驻札河南开封府两镇官兵统归节制至十三年罢设总督而两镇兵马钱粮仍聴巡抚核销其他军衞则统属于巡抚与河标并列为四客兵驻防则东有青州将军标西有徳州城守尉犄角之用与绿旗营声势聫络洵足以壮神京之门户而固全省之封疆也至于旌旗器械之有式刍粮本折之有额简閲训练之有方旧制详明亦复随时损益兹不备载山东通志卷十六山东通志卷十七钦定四库全书山东通志卷十七驿递志国家正域四方车书一綂而东省壤聫畿辅为河山带砺之邦此固南朔之所率由水陆之所辐辏也皇华四牡则冠盖㑹于康衢禹贡职方则梯航来自重译若乃宣纶綍达封章中外交孚咸于是乎出纳焉驿递之制顾不重欤是以役马有设饩廪有供官司有掌典章具在可考而书至于徳之流行胜于置邮之速风驰雷动更有广运于无方者讵可以道里辙迹求哉作驿递志驿传攷周礼遗人掌郊里之委积以待宾客野鄙之委积以待羁旅凡宾客㑹同师役掌其道路之委积凡国野之道十里有庐庐有饮食三十里有宿宿有路室路室有委五十里有市市有候馆候馆有积凡委积之事巡而比之以时颁之汉置督邮掌监属县有东西南北中部谓之五部督邮也故督邮功曹之极位督邮之官晋魏及隋初犹有存者唐宋不设其事统于郡守而委其任于功曹令史焉元驿递之制在汉地者兵部领之在北地者𨽻以通政院凡都㑹冲要则设官以主其事名托克托和逊所驻之地即为驿驿中有堂室庖湢两驿相距脩逺则道半别置舍以憇号腰驿陆行马水行舟视奉使之爵秩崇卑公事大小为多寡民出马供应复其地四顷死即买补之使者不得枉道鞭挞驿卒事非警急而疾驰马致毙者皆有罚明洪武初设水马站及递运所后改站为驿驿设驿丞一员所设大使一员俱未入流其马夫免粮之例大约与元制等至𢎞治时改折徴收马价照例支给水逓夫船亦如之皇清设有驿递専供徃来公差员役持奉兵部勘合火牌騐明照数应付在京者曰㑹同舘在外者曰水马驿其需用马驴车船人夫什物等项因地冲僻酌量设置各有额定钱粮或设驿丞専管或属州县官兼管俱责成督抚驿道稽察整治山东通省原额驿站银两共叄拾万叄千陆百肆拾肆两伍钱㭍分零歴年裁减实存银贰拾叄万肆百叄拾伍两贰钱壹分零雍正十一年裁水夫十分之三工食银两仍扣存驿站项下以备差繁雇用十二年奏销驿站实存银壹拾㭍万壹千伍百伍拾贰两伍钱贰分零条晰如左济南府歴城县并管谭城驿里马肆拾壹匹半驿马肆拾捌匹马夫叄拾㭍名半抄牌贰名飞递公文马夫贰名药材医兽半名白夫伍拾名嵗支夫马工料并棚厰供廪中伙等项共银叄千㭍百㭍拾两玖釐零又并管龙山驿驿马叄拾匹马夫壹拾陆名抄牌壹名飞递公文马夫贰名嵗支夫马工料并棚厰供廪中伙等项共银捌百陆拾贰两叄钱陆分又西闗走递车夫伍拾壹名嵗支工食银陆百壹拾贰两章邱县里马贰拾匹马夫壹拾壹名白夫贰拾陆名半嵗支夫马工料并棚厰等项共银㭍百捌拾陆两捌钱贰釐零邹平县白夫壹拾名嵗支工食银壹百贰拾肆两淄川县里马伍匹马夫叄名㭍分半白夫陆名半嵗支夫马工料并棚厰等项共银贰百贰拾伍两㭍钱捌分伍釐零长山县里马贰拾匹马夫壹拾贰名抄牌壹名药材医兽半名白夫叄拾伍名嵗支夫马工料并棚厰等项共银玖百捌拾叄两伍钱肆分新城县里马叄匹马夫壹名半白夫伍名嵗支夫马工料并棚厰等项共银壹百肆拾壹两捌钱伍分壹釐齐河县并管晏城驿里马叄拾匹驿马肆拾匹马夫叄拾伍名抄牌壹名飞递公文马夫贰名药材医兽半名白夫壹百名嵗支夫马工料并棚厰供廪中伙等项共银叄千壹百捌拾玖两玖分齐东县里马叄匹马夫贰名半白夫叄名半嵗支夫马工料并棚厰等项共银壹百叄拾壹两肆钱肆分捌釐零济阳县里马贰拾匹马夫壹拾壹名白夫贰拾名嵗支夫马工料并棚厰等项共银陆百陆拾贰两捌钱肆分禹城县并管刘普驿里马叄拾匹驿马肆拾匹马夫叄拾伍名半抄牌壹名飞递公文马夫贰名药材医兽半名白夫壹百名嵗支夫马工料并棚厰供廪中伙等项共银叄千壹百㭍拾叄两㭍钱玖分临邑县里马壹拾贰匹马夫㭍名半白夫壹拾伍名嵗支夫马工料并棚厰等项共银肆百玖拾贰两捌分捌釐零长清县里马贰拾匹马夫壹拾名白夫壹百名嵗支夫马工料并棚厰等项共银壹千㭍百伍拾捌两㭍钱肆分又崮山兼管长城驿崮山驿马伍拾匹马夫贰拾陆名抄牌壹名飞递公文马夫贰名药材医兽半名嵗支夫马工料并棚厰供廪中伙等项共银壹千肆百叄拾玖两㭍钱伍分又长城驿马陆拾匹马夫叄拾名抄牌贰名飞递公文马夫贰名药材医兽壹名嵗支夫马工料并棚厰中伙等项共银壹千㭍百壹拾两捌钱贰分陵县里马壹拾贰匹马夫㭍名半白夫壹拾伍名嵗支夫马工料并棚厰等项共银肆百伍拾两伍钱壹釐徳州并管安徳马驿里马㭍拾贰匹驿马陆拾匹马夫陆拾壹名抄牌叄名飞递公文马夫贰名药材医兽壹名白夫叄名嵗支夫马工料并棚厰供廪中伙等项共银㭍千叄百㭍拾捌两陆钱捌分肆釐又安徳水驿裁留水夫壹百陆拾壹名嵗支工食并供廪等项共原额银贰千肆百叄拾肆两陆钱叄分零裁三存库梁庄水驿裁留水夫壹百陆拾壹名嵗支工食并供廪等项共原额银贰千肆百叄拾伍两叄钱贰分零裁三存库又良店水驿裁留水夫壹百陆拾壹名嵗支工食并供廪等项共原额银贰千肆百叄拾伍两伍钱贰分零裁三存库徳平县里马肆匹马夫叄名白夫陆名嵗支夫马工料并棚厰等项共银壹百玖拾两伍钱肆分捌釐平原县并管桃源驿里马叄拾贰匹驿马叄拾捌匹马夫叄拾伍名半抄牌壹名飞递公文马夫贰名药材医兽半名白夫壹百名嵗支夫马工料并棚厰供廪中伙等项共银叄千壹百陆拾捌两叄钱玖分零兖州府滋阳县并管昌平驿里马叄拾匹驿马伍拾叄匹马夫肆拾贰名抄牌贰名白夫壹百陆拾名嵗支夫马工料并棚厰供廪中伙等项共银肆千贰百㭍拾贰两㭍钱㭍分壹釐又新嘉驿驿马陆拾匹马夫贰拾肆名半嵗支夫马工料并棚厰中伙等项共银壹千陆百肆拾玖两壹钱贰分零曲阜县里马贰拾匹马夫壹拾壹名半白夫贰拾名嵗支夫马工料并棚厰等项共银陆百㭍拾壹两陆分伍釐零宁阳县里马贰拾捌匹马夫壹拾伍名白夫叄拾肆名嵗支夫马工料并棚厰等项共银壹千壹百陆拾两贰钱叄分陆釐邹县并管邾城驿里马叄拾匹驿马伍拾㭍匹马夫肆拾壹名半抄牌贰名白夫壹百陆拾名嵗支夫马工料并棚厰中伙等项共银壹千叄百捌拾贰两㭍钱壹分玖釐又界河驿驿马伍拾玖匹马夫贰拾捌名嵗支夫马工料并棚厰等项共银壹千肆百玖拾贰两陆钱捌分叄釐泗水县里马捌匹马夫伍名白夫捌名嵗支夫马工料并棚厰等项共银叄百壹拾玖两玖分陆釐滕县并管滕阳驿里马贰拾伍匹驿马陆拾伍匹马夫肆拾玖名抄牌肆名飞递公文马夫贰名药材医兽壹名白夫贰百名嵗支夫马工料并棚厰中伙等项共银伍千肆拾叄两叄钱叄分又临城驿驿马陆拾匹马夫叄拾名抄牌贰名飞递公文马夫贰名药材医兽壹名嵗支夫马工料并棚厰中伙等项共银壹千㭍百壹拾两捌钱贰分峄县里马拾匹马夫陆名半白夫壹拾叄名半嵗支夫马工料并棚厰等项共银肆百肆拾伍两叄钱㭍分又万家水驿裁留水夫壹百陆拾壹名嵗支工食并中伙等项共原额银贰千肆百贰拾肆两伍钱壹分伍釐裁三存库金乡县里马叄匹马夫贰名半白夫伍名嵗支夫马工料并棚厰等项共银壹百伍拾贰两贰钱壹分壹釐鱼台县里马壹拾贰匹马夫㭍名半白夫壹拾伍名嵗支夫马工料并棚厰等项共银伍百壹拾伍两捌钱肆分肆釐又河桥水驿裁留水夫壹百陆拾壹名嵗支工食并中伙等项共原额银贰千肆百贰拾叄两贰钱㭍分叄釐零裁叄存库济宁州里马叄拾㭍匹马夫贰拾壹名抄牌贰名白夫捌拾名嵗支夫马工料并棚厰等项共银贰千贰百捌拾两玖钱陆分玖釐又南城水马驿驿马贰拾叄匹马夫陆名半裁留水夫壹百陆拾壹名嵗支夫马工料并棚厰中伙等项共银贰千玖百伍拾玖两叄钱壹分零水驿原额内裁三存库嘉祥县里马㭍匹马夫肆名半白夫伍名半嵗支夫马工料并棚厰等项共银贰百捌拾两㭍钱伍分玖釐汶上县并管新桥驿里马叄拾匹驿马伍拾㭍匹马夫肆拾伍名半抄牌贰名药材医兽壹名白夫壹百陆拾名嵗支夫马工料并棚厰等项共银肆千叄百玖拾伍両壹钱壹分玖釐又开河水驿裁留水夫壹百陆拾壹名嵗支夫马工食并中伙等项共原额银贰千肆百贰拾贰两捌钱壹分叄釐零裁三存库阳谷县里马肆匹马夫叄名白夫叄名嵗支夫马工料并棚厰等项共锒壹百玖拾两伍钱肆分捌釐寿张县里马肆匹马夫叄名白夫陆名嵗支夫马工料并棚厰等项共银壹百玖拾两伍钱肆分捌釐东昌府聊城县里马贰拾㭍匹马夫㭍名白夫陆拾㭍名嵗支夫马工料并棚厰等项共银壹千肆百伍拾两肆钱玖分玖釐又崇武水马驿驿马壹拾捌匹马夫玖名抄牌半名飞递公文马夫贰名药材医兽半名裁留水夫壹百陆拾壹名嵗支夫马工料并棚厰中伙等项共银贰千玖百壹拾捌两陆钱壹分壹釐零水驿原额内裁三存库堂邑县里马肆匹白夫壹拾壹名半嵗支夫马工料并棚厰等项共银贰百贰拾壹两伍钱肆分捌釐博平县里马捌匹马夫伍名白夫捌名嵗支夫马工料并棚厰等项共银贰百玖拾贰两肆钱叄分肆釐茌平县并管茌山驿里马叄拾匹驿马陆拾匹马夫肆拾玖名抄牌肆名飞递公文马夫贰名药材医兽壹名白夫壹百陆拾名嵗支夫马工料并棚厰中伙等项共银肆千伍百肆拾㭍两叄钱叄分莘县里马叄匹马夫贰名半白夫伍名嵗支夫马工料并棚厰等项共银壹百伍拾叄两贰钱壹分壹釐清平县里马捌匹马夫伍名白夫伍名嵗支夫马工料并棚厰等项共银贰百伍拾捌两肆钱伍分叄釐零又清阳水驿裁留水夫壹百陆拾壹名嵗支工食并中伙等项共原额银贰千肆百贰拾㭍两玖钱陆分伍釐裁三存库冠县里马肆匹马夫叄名白夫壹拾玖名半嵗支夫马工料并棚厰等项共银叄百伍拾㭍两玖钱肆分捌釐零临清州里马壹拾叄匹马夫壹拾名半抄牌贰名白夫肆拾名嵗支夫马工料并棚厰供廪等项共银壹千壹百肆拾贰两伍钱捌分壹釐零又清源水马驿裁留水夫壹百陆拾壹名驿马贰拾肆匹马夫壹拾贰名抄牌贰名飞递公文马夫贰名药材医兽半名嵗支夫马工料并栅厰中伙等项共银叄千壹百两叄钱陆分壹釐零水驿原额内裁三存库又渡口水驿裁留水夫壹百陆拾壹名嵗支工食并中伙等项共原额银贰千肆百贰拾肆两玖钱贰分玖釐零裁三存库馆陶县里马肆匹马夫贰名白夫壹拾贰名半嵗支夫马工料并棚厰等项共银贰百伍拾捌两㭍钱肆分捌釐邱县里马捌匹马夫伍名白夫捌名嵗支夫马工料并棚厰等项共银贰百捌拾叄两叄分零恩县并管太平驿里马叄拾匹驿马陆拾匹马夫肆拾玖名抄牌肆名飞递公文马夫贰名药材医兽壹名白夫壹百陆拾名嵗支夫马工料并棚厰中伙等项共银肆千伍百捌拾捌两㭍钱叄分髙唐州并管鱼邱驿里马叄拾匹驿马陆拾匹马夫肆拾玖名抄牌肆名飞递公文马夫贰名药材医兽壹名白夫壹百陆拾名嵗支夫马工料并棚厰中伙等项共银肆千伍百肆拾㭍两叄钱叄分夏津县里马㭍匹马夫肆名㭍分半白夫㭍名嵗支夫马工料并棚厰等项共银贰百捌拾叄两捌钱伍分玖釐武城县里马壹拾壹匹马夫㭍名白夫壹拾贰名半嵗支夫马工料并棚厰等项共银肆百伍拾捌两玖钱㭍釐又甲马营水驿裁留水夫壹百陆拾壹名嵗支工食并中伙等项共原额银贰千肆百贰拾叄两伍钱玖分伍釐零裁三存库青州府益都县里马贰拾捌匹马夫壹拾伍名半白夫叄拾伍名嵗支夫马工料并棚厰等项共银壹千壹百㭍拾捌两捌钱叄分陆釐并管青社驿驿马贰拾匹马夫壹拾壹名抄牌壹名飞递公文马夫贰名药材医兽半名嵗支夫马工料并棚厰等项共银伍百陆拾捌两叄钱肆分又并管金岭驿驿马贰拾匹马夫壹拾壹名抄牌壹名飞递公文马夫贰名药材医兽半名嵗支夫马工料并棚厰等项共银伍百陆拾捌两叄钱肆分临淄县里马㭍匹马夫伍名半白夫壹拾贰名半嵗支夫马工料并棚厰等项共银叄百伍拾肆两玖钱玖分肆釐零博兴县里马捌匹马夫伍名白夫捌名嵗支夫马工料并棚厰等项共银叄百贰两叄钱玖分玖釐零髙苑县里马捌匹马夫伍名白夫捌名嵗支夫马工料并棚厰等项共银贰百陆拾伍两捌钱捌分玖釐零乐安县里马肆匹马夫叄名白夫陆名嵗支夫马工料并棚厰等项共银壹百玖拾两伍钱肆分捌釐夀光县里马陆匹马夫肆名白夫伍名半嵗支夫马工料并棚厰等项共银贰百叄拾陆两贰钱贰分贰釐昌乐县里马拾陆匹马夫玖名半白夫贰拾名嵗支夫马工料并棚厰等项共银陆百捌拾壹两伍钱玖分贰釐临朐县里马陆匹马夫肆名白夫陆名半嵗支夫马工料并棚厰等项共银贰百肆拾捌两陆钱贰分贰釐安邱县里马肆匹马夫叄名白夫陆名嵗支夫马工料并棚厰等项共银壹百玖拾两伍钱肆分捌釐诸城县里马肆匹马夫叄名白夫陆名嵗支夫马工料并棚厰等项共银壹百玖拾两伍钱肆分捌釐博山县里马肆匹马夫贰名白夫陆名嵗支夫马工料并棚厰等项共银壹百㭍拾捌两壹钱肆分捌釐登州府蓬莱县并管蓬莱驿里马贰拾匹马夫壹拾叄名抄牌壹名白夫贰名贰分半嵗支夫马工料并棚厰等项共银伍百玖拾陆两贰钱肆分零黄县里马捌匹马夫陆名半药材医兽半名白夫壹拾贰名㭍分半嵗支夫马工料并棚厰等项共银叄百玖拾陆两伍钱玖分陆釐零又并管黄山馆驿驿马玖匹马夫陆名抄牌壹名飞递公文马夫壹名药材医兽半名嵗支夫马工料并棚厰等项共银贰百㭍拾陆两陆钱叄分叄釐福山县里马肆匹马夫贰名白夫肆名嵗支夫马工料并棚厰等项共银壹百伍拾叄两叄钱肆分捌釐栖霞县里马叄匹马夫壹名半白夫壹名半嵗支夫马工料并棚厰等项共银玖拾陆两肆钱壹分壹釐招逺县里马叄匹马夫壹名半白夫叄名嵗支夫马工料并棚厰等项共银壹百壹拾伍两壹分壹釐莱阳县里马叄匹马夫贰名半白夫叄名半嵗支夫马工料并棚厰等项共银壹百贰拾贰两玖钱壹分陆釐宁海州里马叄匹马夫壹名半白夫叄名嵗支夫马工料并棚厰等项共银壹百壹拾伍两壹分壹釐文登县里马叄匹马夫壹名半白夫叄名嵗支夫马工料并棚厰等项共银壹百壹拾伍两壹分壹釐海阳县里马叄匹马夫壹名半白夫叄名嵗支夫马工料并棚厰等项共银壹百壹拾伍两壹分壹釐荣成县里马叄匹马夫壹名半白夫叄名嵗支夫马工料并棚厰等项共银壹百壹拾伍两壹分壹釐莱州府掖县里马贰拾伍匹马夫壹拾肆名㭍分半白夫叄拾贰名嵗支夫马工料并棚厰等项共银壹千㭍拾叄两壹钱贰分伍釐平度州里马玖匹马夫肆名㭍分半白夫壹拾伍名嵗支夫马工料并棚厰等项共银肆百贰拾贰两伍钱叄分叄釐并管灰埠驿驿马玖匹马夫陆名贰分半抄牌壹名飞递公文马夫贰名药材医兽半名嵗支夫马工料并棚厰等项共银贰百玖拾贰两叄钱叄分叄釐潍县里马壹拾伍匹马夫玖名贰分半白夫贰拾名嵗支夫马工料并棚厰等项共银陆百伍拾捌两㭍钱伍分伍釐昌邑县里马壹拾伍匹马夫玖名贰分半白夫贰拾名嵗支夫马工料并栅厰等项共银陆百伍拾捌两㭍钱伍分伍釐胶州里马捌匹马夫伍名白夫捌名嵗支夫马工料并棚厰等项共银贰百玖拾肆两贰钱玖分陆釐零髙宻县里马伍匹马夫叄名㭍分半白夫陆名半嵗支夫马工料并棚厰等项共银壹百捌拾两㭍钱肆分即墨县里马伍匹马夫叄名㭍分半白夫陆名半嵗支夫马工料并棚厰等项共银壹百㭍拾壹两贰钱捌分叄釐零武定府恵民县里马壹拾伍匹马夫玖名贰分半白夫壹拾伍名嵗支夫马工料并棚厰等项共银叄百陆拾伍两肆钱贰分伍釐青城县里马叄匹马夫贰名半白夫伍名嵗支夫马工料并棚厰等项共银壹百贰拾陆两肆钱陆分㭍釐零阳信县里马肆匹马夫叄名白夫陆名嵗支夫马工料并棚厰等项共银壹百玖拾两伍钱肆分捌釐海丰县里马肆匹马夫叄名白夫陆名嵗支夫马工料并棚厰等项共银壹百陆拾肆两伍钱叄釐零乐陵县里马肆匹马夫叄名白夫陆名嵗支夫马工料并棚厰等项共银壹百㭍拾玖两肆钱捌分贰釐零商河县里马拾匹马夫陆名白夫伍名半嵗支夫马工料并棚厰等项共银贰百贰拾㭍两叄钱㭍分滨州里马伍匹马夫叄名半白夫捌名嵗支夫马工料并棚厰等项共银贰百㭍拾肆两壹钱壹分壹釐零利津县里马肆匹马夫叄名白夫陆名嵗支夫马工料并棚厰等项共银壹百陆拾玖两㭍钱壹分壹釐零霑化县里马肆匹马夫叄名白夫陆名嵗支夫马工料并棚厰等项共银壹百㭍拾玖两贰钱陆分陆釐零蒲台县里马肆匹马夫叄名白夫陆名嵗支夫马工料并棚厰等项共银壹百陆拾陆两贰钱叄分陆釐零沂州府兰山县里马陆拾匹马夫叄拾名白夫壹百名嵗支夫马工料并棚厰等项共银贰千㭍百玖拾陆两贰钱贰分又徐公店驿驿马陆拾匹马夫叄拾名抄牌贰名飞递公文马夫贰名药材医兽壹名嵗支夫马工料并棚厰中伙等项共银壹千㭍百壹拾两捌钱贰分又李家庄驿驿马陆拾匹马夫叄拾名抄牌贰名飞递公文马夫贰名药材医兽壹名嵗支夫马工料并棚厰等项共银贰千㭍百陆两贰钱贰分郯城县并管郯城驿里马肆拾匹驿马贰拾匹马夫叄拾名白夫壹百名嵗支夫马工料并棚厰等项共银贰千㭍百玖拾陆两贰钱贰分并管红花埠驿驿马㭍拾匹马夫叄拾名抄牌贰名飞递公文马夫贰名药材医兽壹名嵗支夫马工料并棚厰中伙等项共银壹千玖百捌两壹钱玖分零费县里马肆匹马夫叄名白夫陆名嵗支夫马工料并棚厰等项共银壹百玖拾两伍钱肆分捌釐莒州里马陆匹马夫肆名白夫伍名半嵗支夫马工料并棚厰等项共银贰百叄拾陆两贰钱贰分贰釐䝉隂县并管䝉隂驿里马贰拾匹驿里肆拾匹马夫叄拾名白夫捌拾名嵗支夫马工料并棚厰等项共银贰千伍百肆拾捌两贰钱贰分沂水县里马㭍匹马夫肆名半白夫伍名半嵗支夫马工料并棚厰等项共银贰百陆拾两㭍钱陆分玖釐零又垜庄驿驿马陆拾匹马夫叄拾名抄牌贰名飞递公文马夫贰名药材医兽壹名嵗支夫马工料并棚厰中伙等项共银贰千㭍拾陆两贰钱贰分日照县里马肆匹马夫叄名白夫陆名嵗支夫马工料并棚厰等项共银壹百㭍拾㭍两肆钱肆分零泰安府泰安县并管崔家庄腰站里马陆拾匹驿马㭍拾匹马夫陆拾伍名嵗支夫马工料并棚厰等项共银肆千陆百壹拾壹两捌钱壹分肥城县里马贰拾叄匹马夫壹拾叄名贰分半白夫㭍拾伍名嵗支夫马工料并棚厰等项共银壹千伍百肆拾捌两贰钱伍分壹釐新泰县里马陆拾匹马夫叄拾名白夫捌拾名嵗支夫马工料并棚厰等项共银贰千伍百肆拾捌两贰钱贰分并管羊流店驿驿马陆拾匹马夫叄拾名抄牌贰名飞递公文马夫贰名药材医兽壹名嵗支夫马工料并棚厰中伙等项共银壹千㭍百壹拾两捌钱贰分莱芜县里马壹拾贰匹马夫㭍名半白夫壹拾伍名嵗支夫马工料并棚厰等项共银肆百叄拾叄两玖钱贰分肆釐零东平州并管东原驿里马叄拾匹驿马陆拾匹马夫肆拾玖名抄牌肆名飞递公文马夫贰名药材医兽壹名白夫壹百陆拾名嵗支夫马工料并棚厰等项共银肆千陆百㭍两叄钱叄分安山水驿裁留水夫壹百陆拾壹名嵗支工食并中伙等项共原额银贰千肆百贰拾叄两伍钱叄釐零裁三存库东阿县并管旧县驿里马叄拾壹匹驿马伍拾陆匹马夫肆拾㭍名抄牌贰名白夫壹百陆拾名嵗支夫马工料并棚厰等项共银肆千叄百玖拾叄两玖钱捌分贰釐零又铜城驿驿马伍拾㭍匹马夫贰拾肆名半嵗支夫马工料并棚厰中伙等项共银壹千伍百叄拾叄两捌钱玖釐零平隂县里马捌匹马夫伍名白夫捌名嵗支夫马工料并棚厰等项共银叄百壹拾玖两玖分陆釐曹州府荷泽县里马壹拾匹马夫陆名半白夫壹拾叄名半嵗支夫马工料并棚厰等项共银肆百肆拾伍两叄钱㭍分单县里马捌匹马夫伍名白夫捌名嵗支夫马工料并棚厰等项共银叄百壹拾玖两玖分陆釐城武县里马肆匹马夫叄名白夫陆名嵗支夫马工料并棚厰等项共银壹百玖拾两伍钱肆分捌釐鉅野县里马肆匹马夫叄名白夫陆名嵗支夫马工料并棚厰等项共银壹百玖拾两伍钱肆分捌釐郓城县里马肆匹马夫叄名白夫陆名嵗支夫马工料并棚厰等项共银壹百玖拾两伍钱肆分捌釐曹县里马肆匹马夫叄名白夫陆名嵗支夫马工料并棚厰等项共银壹百玖拾两伍钱肆分捌釐定陶县里马㭍匹马夫肆名半白夫㭍名嵗支夫马工料并棚厰等项共银贰百捌拾两㭍钱伍分玖釐濮州里马叄匹马夫贰名半白夫肆名半嵗支夫马工料并棚厰等项共银壹百肆拾陆两壹分壹釐范县里马肆匹叄分马夫贰名㭍分半白夫叄名捌分嵗支夫马工料并棚厰等项共银壹百陆拾陆两伍钱贰釐零观城县里马叄匹马夫贰名半白夫肆名半嵗支夫马工料并棚厰等项共银壹百贰拾玖两叄钱陆分零朝城县里马叄匹马夫贰名半白夫肆名半嵗支夫马工料并棚厰等项共银壹百肆拾陆两壹分壹釐舗递攷设舗以递官文书或十里或十五里逺至二十里而止毎舗置邮卒五毎五卒一长此元明遗制也我朝因之不改东省原额共设舗壹千壹百贰拾捌座半司兵共叄千贰百贰拾贰名半嵗支银贰万壹百伍拾伍两叄钱陆分零雍正六年裁舗贰拾玖座裁司兵壹百玖拾叄名半除减工食银壹千壹百玖两叄钱贰分零冲僻繁简斟酌定额编附于左济南府歴城县章邱县邹平县淄川县长山县新城县齐河县齐东县济阳县禹城县临邑县长清县陵县徳州徳平县平原县兖州府滋阳县曲阜县宁阳县邹县泗水县滕县峄县金乡县鱼台县济宁州嘉祥县汶上县阳谷县寿张县东昌府聊城县堂邑县博平县茌平县莘县清平县冠县临清州舘陶县邱县恩县髙唐州夏津县武城县青州府益都县临淄县博兴县髙苑县乐安县寿光县昌乐县临朐县安邱县诸城县博山县登州府蓬莱县黄县福山县栖霞县招逺县莱阳县宁海州文登县海阳县荣成县莱州府掖县平度州潍县昌邑县胶州髙宻县即墨县武定府恵民县青城县阳信县海丰县乐陵县商河县滨州利津县霑化县蒲台县沂州府兰山县郯城县费县莒州蒙隂县沂水县日照县泰安府泰安县肥城县新泰县莱芜县东平州东阿县平隂县曹州府荷泽县单县城武县鉅野县郓城县曹县定陶县濮州范县观城县朝城县山东通志卷十七山东通志卷十八钦定泗库全书山东通志卷十八河防治水之功详于禹贡而北载之髙地顺其性而不使之湍悍则太史公数言为善发神禹之藴矣河既南迁地益就下束之东注以卫漕渠缮完故堤増卑治薄惟贾让之下䇿是恃亦势所不得不然也然而武陟北岸防护维严尚有载之髙地之遗意焉我圣祖仁皇帝神明洞鉴巡视周详屡诏河臣示以修浚隄塞之法行所无事防于未然虽神禹复起无以易之矣东省濒河止曹单二邑何足多志而攷之往籍歴代河患皆齐鲁之所备经用是採辑特详以资考索但有补于蚁穴即无汨乎鲸波吁可不慎哉作河防志河防河源河源古无所见禹贡导河止自积石汉使张骞持节道西域度玉门见二水交流发葱岭趋于阗滙盐泽伏流千里至积石而再出唐薛元鼎使吐蕃访河源得之于穆穆哩山然皆歴嵗月涉艰难而其所得不过如此世之论河源者又皆推本二家其説怪迂总其实皆非本真元至元十七年曽命都实为招讨使佩金虎符往求河源焉都实既受命是嵗至河州州之东六十里有宁河驿驿西南六十里有山曰杀马闗林麓穹隘举足寖髙行一日至巅西去愈髙四閲月始抵河源是冬还报并图其城传位置以闻其后翰林学士潘昻霄又从都实之弟库库楚得其説撰为河源志临川朱思本又从巴尔济苏家得帝师所蔵梵字图书而以华文译之与昻霄所志互有详畧今取二家之书考定其説有不同者附注于下按河源在土蕃朶甘斯西鄙有泉百余泓沮洳散涣弗可逼视方可七八十里履髙山下瞰灿若列星以故名鄂端诺尔鄂端译言星宿也羣流奔辏近五七里汇二巨泽译名鄂楞诺尔自西而东连属吞噬行一日迤逦东骛成川号齐必勒河又二三日水西南来名伊尔齐与齐必勒河合又三四日水南来名唿兰又水东南来名伊拉齐合流入齐必勒其流寖大始名黄河然水犹清人可涉又一二日岐为八九股名伊逊鄂罗木译言九渡通广五七里可渡马又四五日水浑浊土人抱革囊骑过之聚落纠木干象舟傅髦革以济仅容两人自是两山崃束广可一里二里或半里其深叵测朶甘斯东北有大雪山名伊拉玛博啰其山最髙译言腾格哩哈达即崑崙也山腹至顶皆雪冬夏不消土人言逺年成氷时六月见之自八九股水至崑崙行二十日河行崑崙南半日又四五日至地名库济及克特二地相属又三日地名哈喇伯勒齐尔四达之冲也多寇盗有官兵镇之近北二日河水过之崑崙以西人简少多处山南山皆不穹峻水亦散漫兽有髦牛野马狼狍羱羊之类其东山益髙地亦渐下岸狭隘有狐可一跃而越之处行五六日有水西南来名纳琳哈喇译言细黄河也又两日水南来名竒尔穆苏二水合流入河河水北行转西流过崑崙北一向东北流约行半月至贵徳州有地名必齐勒始有州治官府州𨽻吐蕃等处宣慰司司治河州又四五日至积石州即禹贡积石五日至河州安乡闗一日至达鲁坑东北行一日洮河水南来入河又一日至兰州过北卜渡至鸣沙河过应吉里州正东行至宁夏府南东行即东胜州𨽻大同路自发源至汉地南北涧溪细流旁贯莫知纪极山皆草石至积石方林木畅茂世言河九折彼地有二折葢竒尔穆苏及贵徳必齐勒也按河源禹贡未详史记莫析元志参述旷邈难稽伏读圣祖仁皇帝谕曰黄河之源出西宁外库尔坤山之东衆泉流出沮洳涣散不可胜数望之灿如列星蒙古名鄂端塔拉西番名苏罗木译言星宿海也是为河源滙为查灵鄂灵二湖东南行折北复东行由归徳堡积石关入兰州又谕曰始誾图曰黄河自崑崙来凡九曲入于勃海每曲千里河图以黄河九曲配上天权势距楼等九星谓二曲在荒外七曲在中国又自积石以下分为四大折此特举其大者言之耳朕自宁夏蘓城登小舟顺流而下至湖滩河所二十一日其险不可胜言河势之汹涌与内地相同其性迁徙无定摄东则西岸涨摄西则东岸涨沙滩洲渚随水变更互出错列又两涯或有髙山大谷纡徐盘折以挟束之河岂能直行千里乎如山西之蒲坂古谓之河曲春秋秦人晋人战于河曲是也而太原府又有河曲县舆地志云以河曲得名即潼关之河亦正当其曲处唐人张祜潼关诗云地势遥尊岳河流侧让关可证也而皆非千里一曲之处是知河之曲处多矣水经注曰黄河千里一大曲百里一小曲庶几近之史记曰黄河如带则当时河形正自折旋环抱也况自南徙以后自孟津而下久已非九曲之旧矣其随地廻屈又何可胜数哉圣谟垂示备悉源流溯河者可以得所折𠂻矣禹贡河道导河积石至于龙门以今舆地言之河自大积石山东北流迳陜西西宁卫西南塞外至河州西七十里入塞又东北迳州北合漓水又东北合洮水又东北迳兰州西南湟水合浩亹水自西来注之又东北迳州北又东北迳金县北又东北迳靖逺卫北又东北迳宁夏中卫南又东北经灵州所北折而北迳宁夏卫东南又北迳平罗所东又北迳榆林卫西出塞迳废丰州西折而东迳三受降城南折而南迳废胜州东入塞其东岸则平鲁县又南迳府谷县东其东岸则河曲县保徳州迤西迳神木县南又南经葭州东其东岸则兴县又南迳吴堡县东又南迳绥徳州东其东岸则临县永宁州宁郷县又南迳清涧县东又南迳延川县东又南迳延长县东其东岸则石楼县永和县大宁县又南迳宜川县东其东岸则吉州郷宁县又南至韩城县东北龙门山在焉其东岸则河津县南至于华隂河自韩城县龙门山南流与汾水合又南迳郃阳县东其东岸则荥河县临晋县又南迳朝邑县东又南至华隂县东北与渭水合其东岸则蒲州又南迳雷首山西至潼关卫北折而东是为河曲东至于底柱河自潼关卫北折而东迳阌郷县北又东经灵寳县北其北岸则芮城县又东迳陜州北其北岸则平陆县又东过底柱又东至于孟津河水自陜州又东迳渑池县北其北岸则垣曲县又东迳新安县北又东迳洛阳县北又东迳孟津县北其北岸则济源县孟县东过洛汭至于大伾河自孟津县北又东迳巩县北洛水入焉其北岸则温县济水入焉又东迳汜水县北又东迳荥阳县北其北岸则武陟县沁水入焉又东迳河隂县北又东迳荥泽县北其北岸则获嘉县又东迳原武县北又东迳阳武县北又东迳延津县北又东迳胙城县北其北岸则新郷县汲县又东北至濬县西南古宿胥口大伾山在其东北其南岸则滑县北过降水至于大陆河自濬县西南折而北歴内黄汤隂安阳临漳魏县成安肥郷曲周平郷广宗至鉅鹿县大陆泽在焉又北播爲九河同爲逆河入于海河自鉅鹿又北歴南宫新河冀州束鹿深州衡水武邑武强阜城献县交河青县静海大城寳坻至于天津即古徒骇河之故道也徒骇以南则为太史河马颊河覆釡河胡苏河简河絜河钩盘河鬲津河同合为一大河由天津达滦州废石城县南又东过卢龙县南至碣石入于海自禹功告成之年下逮东周齐桓公之世九河亡其八枝后数十歳为定王五年己未当鲁宣公之七年而河遂东徙凡一千六百六十余歳九河故道尔雅九河一曰徒骇二曰太史三曰马颊四曰覆鬴五曰胡苏六曰简七曰絜八曰钩盘九曰鬲津郭璞注之矣李巡曰徒骇者禹疏九河以徒衆起故曰徒骇太史者禹大使徒衆通其水道故曰太史马颊者河势上广下狭状如马颊也覆釡者水中多渚往往而处形如覆釡胡苏者其水下流故曰胡苏胡下也蘓流也简大也河水简而大也絜言河水多山石治之苦絜絜若也钩盘言河水曲如钩屈折如盘也鬲津河水狭小可鬲以为津也孙炎曰徒骇禹疏九河用功虽广衆惧不成故曰徒骇胡苏水流多散其余同春秋纬寳干图云移河为界在齐阗阏入流以自广尚书中候亦云齐桓之霸遏八流以自广郑氏据此文谓齐桓塞之塞其东流八枝并使归于徒骇也又汉志王横言往者天尝连雨东北风海水溢西南出浸数百里九河之地已为海所渐矣又唐孔颖达禹贡疏云汉成帝时河堤都尉许商上书曰古説九河之名有徒骇胡苏鬲津今见在成平东光鬲县界中自鬲津以北至徒骇其间相去二百余里是知九河所在徒骇最北鬲津最南葢徒骇是河之本道东出分为八枝也商上言三河下言三县则徒骇在成平胡苏在东光鬲津在鬲县其余不复知也尔雅九河之次从北而南既知三河之处则其余六者太史马颊覆釡在东光之北成平之南简絜钩盘在东光之南鬲县之北也其河填塞时有故道今河间弓髙以东至平原鬲津徃往有其遗处按此则故道久湮未易确指惟鬲津最南本属鬲县而钩盘亦即在鬲县之北东省北境实濒此二河矣今两考其迹而鬲津较为有据云汉志鬲县以水得名即鬲津之所经也徳州有鬲津枯河东迳陵县北又东迳徳平县北又东迳乐陵县北又东迳庆云县南又东北迳盐山县东南又东北迳海丰县西北又东北入海汉有般县亦即钩盘之所经也故城在徳平县东北城南二十里有般河后汉初平二年公孙瓒破黄巾于槃河即此也近志陵县徳平乐陵商河惠民阳信海丰霑化县界中并称有钩盘河似属可据但既云鬲津最南不应钩盘又在鬲津之南金志云将陵县有钩盘河将陵故城在今陵县北五十里此为近之矣我圣祖仁皇帝论曰九河故道汉唐宋诸家之説不一或谓在济南境内或谓逺界永平而郦道元谓九河苞沦于海以朕揆之其九河入海之处在今天津之直沽而九河故道不出沧景二三百里间也葢水性就下今南北之水以天津为尾闾地最洼下虽数千百年中或陵谷变迁而其髙卑大势南北定位有必揆不可易者即以禹贡之文考之可以断矣禹贡曰至于大伾北过洚水至于大陆又北播为九河疏云大伾属魏郡黎阳洚水在信都大陆泽名夫黎阳今之濬县信都今之深州大陆泽在今之束鹿界而河间在濬县深州束鹿之北故曰又北也又九河既道疏云平原以北平原今徳州境言徳州以上也汉书沟洫志许商云九河之名有徒骇胡苏鬲津在成平东光鬲界中此三地今皆属河间杜氏通典云钩盘在景马颊覆釡在赵郡景即景州赵郡今涿易南古所谓燕南赵北也舆地记云简河在临津金史地理志云南皮县有洁河太史河传志所载九河故道之在河间境也又岂不彰明备着乎则天津为同为逆河入海之道无疑矣河自周定王时已南徙九河故迹亦渐湮废后人不能深䆒地势多穿凿傅㑹其指在济南者既失之过南其指在永平者又失之过北而郑康成据纬书谓齐桓公填塞八河以拓疆界其説益滋谬譌耳凡人读书能正据经文考以古今形势则诸家之説自有折衷夫河间古郡称名已久其所以谓之河间者以其在九河之间也顾名思义又可知矣周定王五年至西汉末大河故渎水经河水又东右迳滑台城又东北过黎阳县南又东北迳伍子胥庙南为长夀津河水故渎东北迳戚城西又迳繁阳县故城东北迳隂安县故城西又东北迳昌乐县故城东又东北迳平邑郭西又东北迳元城县西北而至沙丘堰南分屯氏河出焉河水故渎东北迳发千县故城西又屈迳其北又南经贝邱县故城南又东迳甘陵县故城南又东迳平原县故城西而北絶屯氏三渎北迳绎幕县故城东北西流迳平原鬲县故城西又北迳蓨县故城东又北迳安陵县西自此合漳水复禹河故道又东北歴浮阳参户平舒至章武入海以今舆地言之濬县馆陶堂邑清平清河博平髙唐平原徳州景州吴桥东光交河沧州青县静海天津诸州县界中皆周定王五年至西汉末大河之所行也定王五年歳己未下逮王莽始建国三年辛未而北渎遂空凡六百七十二歳东汉后大河故渎水经河水东迳铁邱南东北流迳濮阳县北为濮阳津又东北迳卫国县南又东迳鄄城县北又东北迳范县之秦亭西又东北迳委粟津左㑹浮水故渎东絶大河故渎又东北至东武阳县东入河又有漯水出焉又东北迳东阿县北河水于范县东北流为仓亭津又东北过茌平县西北迳碻磝城西又东北迳四渎津又东北过杨墟县东商河出焉河水又东迳髙唐县界又东北过髙唐县故城西又北迳张公城临侧河湄又北迳平原县故城东又左迳安徳城东而北为鹿角津东北迳般县乐陵朷郷厌次县南为厌次河又迳漯隂县故城北又东北漯沃津又东迳千乘城北又东北迳利县城北又东分为二水枝津东迳甲下城南东南歴马常坑注济又东北过甲下邑又东北入于海以今舆地言之滑县开州观城濮州范县朝城阳谷茌平禹城平原陵县徳平乐陵商河惠民青城蒲台髙苑博兴利津诸州县界中皆东汉以下大河之所行也唐五代大河故渎唐制有河北道河南道其自大邳以东河北卫魏澶博徳棣沧七州河南滑濮济齐淄五州皆濒河郡也今按元和志寰宇记所载各县界之黄河为铨次之黄河自汲县南胙城县北东北迳灵昌县北又东北迳白马县北其北岸则黎阳县又东迳顿邱县南又东迳清丰县南其南岸则濮阳县又东迳临黄县南其南岸则鄄城县又东北迳朝城县东又东迳范县北其北岸则武水县又东迳阳谷县北其北岸则聊城县又东迳平隂县北又东迳长清县北其北岸则平原县安徳县又东迳临邑县北又东迳临济县北又东北迳邹平县西北其北岸则商河县厌次县自此以下有新旧二道旧东北迳蒲台县东景福后河自厌次县界决而东流迳渤海县西北又东北至无棣县东南而东注于海以今舆地言之濬县清丰观城聊城平原陵县商河齐东惠民蒲台利津诸州县界中皆唐歴五代以及宋初黄河之所行也自王莽始建国三年辛未河徙由千乘入海后五十九歳为后汉明帝永平十三年庚午王景治河功成下逮宋仁宗景祐元年甲戌有横陇之决又十四歳为庆厯八年戊子复决于商胡而汉唐之河遂废凡九百七十七歳宋横陇决河故渎宋初河道与唐五代畧同所谓京东故道也真宗景徳元年河决澶州横陇埽寻复修塞景祐元年又决横陇遂为大河之经流今濮州东东平州西范县东阳谷县东南东阿县北长清县北皆有黄河即横陇决河之所行也自长清而下则与京东故道合矣庆厯八年河又决澶州之商胡埽而横陇断流谓之横陇故道宋二股河故渎宋韩贽言古大河即王莽河二股河出其东南自魏恩东至徳沧入海二股河者啇胡决河之别𣲖即唐之马颊河故道也河自清丰县西南又北过莘县西又北迳堂邑县西又东北迳博平县西北絶王莽河而北迳清平县东又东北迳夏津县东又东北迳髙唐县西北又东北迳恩县南又东北与平原县分水又东北絶王莽河迳陵县南又东北合笃马河东北迳西平昌故城北又东北迳般县故城北又东迳乐陵县故城北又东北迳阳信县故城南又东北入海以今舆地言之二股河合马颊河东北至徳平县合笃马河又东北迳乐陵县合鬲津河至海丰县入海宋商胡决河故渎宋大中祥符四年河决通利军合御河寻经塞治至庆厯八年自澶州东北三十里商胡埽决北经清丰县西又北经南乐县又北至大名府东北合永济渠又东北迳冠氏县西北又东北迳馆陶县西又东北迳临清县西又东北迳宗城县东又东北迳清河县东又东北迳夏津县西北又东北迳武城县西又东北迳枣强县西又东迳将陵县北又东迳蓨县南又东北迳东光县西又东北迳南皮县西又东北迳清池县西而北与漳水合又东北迳干宁军东又东北迳独流口又东至噼地口入于海以今舆地言之开州大名元城冠县馆陶邱县临清威县清河夏津武城枣强故城恩县徳州吴桥景州东光南皮交河沧州青县静海天津诸州县界中皆宋时黄河北流之所经也商胡决后二十二歳为神宗熙宁二年己酉导东流而北流闭又十二歳为元丰四年辛酉河复北流哲宗绍圣初又闭后数歳为元符二年己卯东流断絶河竟北流葢自仁宗及庆厯八年戊子下逮金章宗明昌五年甲寅实宋光宗之绍熙五年而河决阳武出胙城南南北分流入海凡一百四十六歳金明昌河徙阳武故渎金章宗明昌五年河徙自阳武而东歴延津封邱长垣兰阳东明曹州濮州郓城范县诸州县界中至夀张注梁山泺分为二𣲖北𣲖由北清河入海今大清河自东平歴东阿平隂长清齐河歴城济阳齐东惠民青城濵州蒲台至利津县入海者是也南派由南清河入淮今㑹通河自东平歴汶上嘉祥济宁㑹泗水至清河县入淮者是也河滙梁山泺分二派入南北清河自宋熙宁十年始寻经塞治至是复行其道而汲胙之流絶下逮元世祖至元间河又徙自新郷出阳武之南凡九十余歳元至元大河南徙经流元至元九年河决新郷县广盈仓岸葢河本在新郷阳武间也至元二十三年河决冲突河南郡县凡十五处二十五年汴梁路阳武等县河决二十二所是时河又徙出阳武县南而新郷之流絶按志铨次黄河自武陟县南东经荥泽县北其北岸则获嘉县东迳原武县南又东迳阳武县南又东迳延津县南又东迳祥符县北其北岸则封邱县又东迳陈留县北又东迳兰阳县北又东迳仪封县北又东南迳睢州北又东南迳考城县北又东南迳商邱县北其北岸则曹县又东迳虞城县北又东迳夏邑县北其北岸则单县又东迳砀山县北又东迳丰县南又东迳沛县南其南岸则萧县又东迳徐郡北又东南迳灵璧县北又东南迳睢宁县北其北岸则邳州又东迳宿迁县南又东迳桃源县北又东迳安东县南而入于海自金明昌甲寅之徙河大半入淮而北清河之流犹未絶也下逮元世祖至元二十六年己丑㑹通河成于是始以一淮受全河之水凡九十五歳曹单隄防曹单二县古无黄河自宋神宗熙宁十年河决澶州南徙㑹淮而河始经流其地俯临徐沛左翼独山倘蚁穴一穿惊涛奔注漫堤决口汎没田庐而漕渠亦虞中梗是以险工林立画地戒严运道民生诚倚隄为命者也兖州府黄河同知一员曹县黄河上自河南仪封县界起下至单县界瞧龙寺止计长一百六十里分防曹县县丞一员主簿一员巡检一员千总一员巡检分管隄工五十二里上自仪封县交界起下至戴家楼后止计长三十里又自戴家楼后起下至主簿分管交界髙家庄后止计长二十二里临河隄大隄上自仪封县界起下至芝蔴庄埽工迤西止长五百七十六丈自芝蔴庄坝尾起至月隄头止长一百九十六丈五尺自月隄头起止吕家道口止长二百九十六丈自吕家道口起至七堡西止长七百二十五丈自七堡西起至杨家道口止长三十丈自杨家道口起至火濠东止长九百三十四丈自火濠东起至流通集南道口止长二千一百二十五丈自流通集南起至史家楼止长三百五十五丈自史家楼起至项家庄止长二千一百九十一丈六尺六寸自项家庄起至沈家店止长一百六十丈自沈家店起至冯家庄止长一百四十丈自冯家庄起至二十四堡止长一百五十九丈自二十四堡起至红山庙止长三百二十八丈自红山庙起至主簿分管界止长八百一十八丈遥月各隄一谢家集后遥月隄长一千三百五十五丈一徐家楼撑隄长二百五十一丈一吕家庄后义民隄长八百五十丈一王家楼东月隄长四百七十九丈一吕家庄西格隄长二百八十丈一吕家庄前月隄长三百二十丈一塔儿湾西戗隄长一百三十丈一关王庙前月隄长五百六十丈一尹家林前月隄长四百七十五丈一唐家水口䕶隄长五百九十三丈一龙王庙后撑隄长三百五十七丈一崔家坝后月隄长三百七十五丈一宋家楼前月堤长五百五十丈一杨家道口东月堤长六百五十五丈一流通集后月堤长二千一百零一丈一戴家楼东月堤长五百一十丈楼后月堤长二百七十丈一沈家店月堤长八百四十五丈一临庙集撑堤长三百一十丈一青山集前月堤长一千一百四十一丈主簿分管堤工上自廵检分管交界髙家庄后起下至县丞分管交界刘家楼西止共长六十四里临河堤大堤上自巡检司分管界起下至髙家堤头止长二百四十九丈自髙家堤头起至袁家林止长二百五十丈自袁家林起至李家塞止长四百丈自李家寨前起至铜奶奶庙后止长三百四十八丈自铜奶奶庙后起至刘家庄前止长二百三十八丈自刘家庄前起至鱼鳞隄止长一百五十丈自鱼鳞隄起至曹家庄西止长二百七十四丈自曹家庄西起至侯家坝隄止长二百丈自侯家坝隄起至草楼前月堤止长四百七十丈自草楼前月隄起至张家庄止长四百五十五丈自张家庄南起至火神庙后废隄头止长三百七十三丈自火神庙后废隄头起至刘家楼止长七百八十八丈自刘家楼后起至傅家隄头止长二百五丈自傅家隄头起至旧鱼鳞隄止长四百五丈自魏家海大道口起至傅家楼前止长二百一丈自傅家楼前起至王家庄前止长二百一十九丈自王家庄前起至张家庄前止长二百丈自张家庄前起至梁家堤头止长一百八十五丈自梁家隄头起至曹巴庄庙前止长三百八十五丈自曹巴庄庙前起至刘家庄前止长六百八十九丈自刘家庄前起至囘龙口止长四百二十三丈五尺囘龙缺口长一百三十三丈自囘龙口起至熊普庙止长一千一百三十九丈自熊普庙起至袁家庄前止长七百五丈自袁家庄前起至陈家道口止长二百四十丈自陈家道口起至陈家窰止长二百丈自陈家窰起至王家庄西止长一百五十丈自王家庄西起至废隄头止长三百八十二丈自废隄头起至三十堡止长三百三十七丈自三十堡起至魏家庄止长一百六十三丈一尺自魏家庄起至魏家楼止长五百七十丈四尺自魏家楼前起至县丞分管界止长三百二十丈遥月各隄一铜奶奶庙后月隄长一千二百二十一丈遥月隄长三千一十九丈一鱼鳞月隄长一千七十八丈一草楼集月隄长一千九百三十丈内有涵洞一座一温家庄旧月隄长九百九十五丈一曹巴庙后月隄长三千四百三十丈一囘龙口后隄长一百七十丈一陈家楼月隄长五百五十丈一黄奶奶庙后月隄长一千一百六十七丈一魏家楼前䕶隄长六百一十四丈县丞分管隄工四十四里上自主簿分管交界刘家楼东起下至单县交界止计长四十四里临河隄大隄上自主簿分管交界起至吴家堂止长一百六十五丈五尺自吴家堂起至二堡东止长二百七十八丈自二堡东起至孔家庄止长二百七十丈自孔家庄起至三堡止长一百五十丈自三堡起至越隄东止长八十丈自越隄东起至四堡东止长二百八十丈自四堡东起至梁家楼东止长二百四十七丈自梁家楼东起至缪家庄前止长三百二十六丈自缪家庄前起至大王庙西隄坌止长三百四十丈自大王庙西隄坌起至大王庙门前止长六十八丈自大王庙前起至七堡南止长一百八十丈自七堡南起至刘家井北止长二十五丈自刘家井北起至赵家庄西止长二百一十五丈自赵家庄西起至曽家楼前止长二百丈自曽家楼前起至九堡东南袁家隄头止长三百二十三丈自袁家隄头起至王家隄头止长六百二十五丈自王家隄头起至韦家楼止长五百丈自韦家楼起至施家庄止长五百二十四丈五尺自施家庄起至十四堡止长三百六十丈自十四堡起至薛家庄止长一百二十五丈自薛家庄起至邹家庄止长三百七十五丈自邹家庄起至小大王庙止长二百丈自小大王庙起至茅王寨止长九十丈自茅王寨起至邵家潭西止长六百五丈自邵家潭西起至邵家潭东止长七十五丈自邵家潭东起至马家潭止长四百六十丈自马家潭起至二十堡止长一百六丈自二十堡起至单县界牌止长一百九十二丈月䕶各隄一梁家楼后月隄长一千五百一十丈一安家庄后月隄长一千一百二十二丈一大王庙䕶隄长三百三十丈一韦家楼后月隄长二千二百七十二丈一孙家庄撑隄长三百三十丈单县黄河上自曹县界瞧龙寺起下至江南砀山县界止计长七十里分防单县主簿一员把总一员主簿所管堤工上自曹县交界起下至江南砀山县交界止计长七十里临河堤大堤上自曹县交界起至第一堡止长一百五十丈自第一堡起至第二堡止长三百五十丈自第二堡起至峩嵋殿止长三百七十丈自峩嵋殿起至四堡西月堤头止长三百四十五丈自四堡西月堤头起至李家楼月堤头止长四百四十二丈自李家楼后月堤头起至石家楼前月堤头止长五百六十丈自石家楼前月隄头起至石家庙止长一百五十丈自石家庙起至江家庄后石家道口止长四百丈自江家庄石家道口起至郭家子堰西头止长一百十四丈自郭家子堰西头起至郭家堰防风埽尾止长三百九十五丈自郭家堰防风埽尾起至朱家堰西头止长五百七十丈自朱家堰西头起至赵家庄后止长五百五十丈自赵家庄后起至李家楼前止长三百六十一丈自李家楼前起至十四堡西戗堤止长一百三丈自十四堡西起至三官庙止长三百五十丈自三官庙起至邓家水口东止长一千一百七丈自邓家水口东起至郑家堤口止长三百七十丈自郑家堤口起至白衣阁止长四百九十四丈自白衣阁起至司家庄止长一百三十丈自司家庄后起至权家庄西止长八十七丈自权家庄西起至二十二堡西止长四百五十丈自二十二堡西起至姜家庄前止长七百八十丈自姜家庄前起至杨家楼止长五百丈自杨家楼起至二十七堡止长六百丈自二十七堡起至诸望坝上头止长五百丈自诸望坝上头起至坝东头止长二百丈自坝东头起至王家道口止长一百十丈自王家道口起至孔家楼止长五百丈自孔家楼起至黑龙潭东止长六百五十丈自黑龙潭东起至江南砀山县界止长三百三十五丈五尺月格各隄一三堡后月堤长四百四十四丈一四堡后月隄长六百五十二丈一石老家月隄长六百一十丈一缕水隄自第一堡起至砀山交界止长五十四里一九堡月堤长九百二十丈一韩家庄斜格堤长三百五丈内有涵洞一座一十四堡后格隄长三百九十丈内有涵洞一座一孟老家月隄长三百三丈一杨家楼月隄长一千二百一十丈一杨家庄月隄长六百七十丈一诸望坝后月隄长六百九十八丈一诸望坝后小月隄长八十八丈一诸望坝东格隄长七十六丈五尺一孔家集西格隄长二百五十丈一黑龙潭月隄长三百五丈曹单太行堤黄河水候宋河渠志黄河随时涨落故举物候为水势之名自立春后东风解冻河邉人候水初至凡一寸则夏秋当至一尺颇为信验故谓之信水二月三月桃花始开氷泮雨积川流猥集波澜盛长谓之桃花水春末芜菁华开谓之菜华水四月末垄麦结秀擢芒变色谓之麦黄水五月𤓰实延蔓谓之𤓰蔓水朔野之地深山穷谷固隂沍寒氷坚晚泮逮乎盛夏消释方尽而沃荡山石水带矾腥併流于河故六月终旬后谓之矾山水七月菽豆方秀谓之豆华水八月菼薍华谓之荻苗水九月以重阳纪节谓之登髙水十月水落安流复其故道谓之复槽水十一月十二月断氷杂流乘寒复结谓之蹙凌水水信有常率以为凖非时暴涨谓之客水其水势凡移谼横注岸如刺毁谓之札岸涨溢踰防谓之抹岸埽岸故朽潜流潄其下谓之塌岸浪势旋激岸土上溃谓之沦卷水浸岸逆涨谓之上展顺涨谓之下展或水乍落直流之中忽屈曲横射谓之径水勐骤移其将澄处望之明白谓之拽白亦谓之明滩湍怒畧渟势稍汨起行舟值之多溺谓之荐浪水水退淤淀夏则胶土肥腴初秋则黄灭土颇为䟽壤深秋则白灭土霜降后皆沙也禹绩汉沟洫志禹堙洪水十三年过家不入门陆行载车水行乘舟泥行乘毳山行则梮以别九州随山浚川任土作贡通九道陂九泽度九山然河菑之羡溢害中国也尤甚惟是为务故导河自积石歴龙门南到华隂东下砥柱及盟津雒汭至于大伾于是禹以为河所从来者髙水湍悍难以行平地数为败乃酾二渠以引其河北载之髙地过洚水至于大陆播为九河同为迎河入于渤海九川既䟽九泽既陂诸夏乂安功施乎三代商周河徙商书序仲丁迁于嚣河亶甲居相祖乙圯于耿盘庚迁于殷周谱定王五年河徙大事记周威烈王十三年晋河倾壅龙门至于底柱史记秦始皇帝八年河鱼大上二十二年王贲攻魏引河沟灌大梁大梁城坏汉沟洫志自禹之后荥阳下引河东南为鸿沟以通宋郑陈蔡曹卫与济汝淮泗㑹两汉治河汉书沟洫志汉兴三十九年孝文时河决酸枣东溃金堤于是东郡大兴卒塞之其后三十六歳孝武元光中河决于瓠子东南注鉅野通于淮泗上使汲黯郑当时兴人徒塞之辄复坏是时武安侯田蚡为丞相其奉邑食鄃鄃居河北河决而南则鄃无水灾邑收入多蚡言于上曰江河之决皆天事未易以人力强塞强塞之未必应天而望气用数者亦以为然是以久不复塞也自河决瓠子后二十余歳歳因以数不登而梁楚之地尤甚上乃使汲仁郭昌发卒数万人塞瓠子决河上自临决河湛白马玊璧令羣臣从官自将军以下皆负薪窴决河上既临河悼功之不成作瓠子歌于是卒塞瓠子决口筑宫其上名曰宣防而道河北行二渠复禹旧迹而梁楚之地复宁无水灾自塞宣防后河复北决于馆陶分为屯氏河东北经魏郡清河信都渤海入海广深与大河等故因其自然不隄塞也此开通后馆陶东北四五郡虽时小被水害而兖州以南六郡无水忧宣帝地节中光禄大夫郭昌使行河北曲三所水流之势皆邪直贝丘县恐水盛隄防不能禁乃各更穿渠直东经东郡界中不令北曲渠通利百姓安之元帝永光五年河决清河灵鸣犊口而屯氏河絶成帝初清河都尉冯逡奏言郡承河下流与兖州东郡分水为界城郭所居尤卑下土壤轻脆易伤顷所以阔无大害者以屯氏河通两川分流也今屯氏河塞灵鸣犊口又益不利独一川兼受数河之任虽髙増隄防终不能泄如有霖雨旬日不霁必盈溢灵鸣犊口在清河东界所在处下虽令通利犹不能为魏郡清河减损水害禹非不爱民力以地形有势故穿九河今既灭难明屯氏河不流行七十余年新絶未乆其处易浚又其口所居髙于以分杀水力道里便宜可复浚以助大河泄暴水备非常又地节时郭昌穿直渠后三歳河水更从故第二曲间北可六里复南合今其曲势复邪直贝丘百姓寒心宜复穿渠东行不豫修治北决病四五郡南决病十余郡然后忧之晩矣事下丞相御史白博士许商治尚书善为筭能度功用遣行视之以为屯氏河盈溢所为方用度不足可且勿浚后三歳河果决于馆陶及东郡金堤泛滥兖豫入平原千乘济南凡灌四郡三十二县水居地十五万余顷深者三丈坏败官亭室庐且四万所遣大司农非调调均钱谷河决所灌之郡谒者二人发河南以东漕船五百艘徙民避水居丘陵九万七千余口河隄使者王延世使塞以竹落长四丈大九围盛以小石两船夹载而下之三十六日河堤成以五年为河平元年赐延世爵关内侯后二歳河复决平原流入济南千乘所坏败者半建始时复遣王延世丞相史杨焉及将作大匠许商谏大夫乘马延年等作治六月乃成鸿嘉四年渤海清河信都河水湓溢灌县邑三十一败官亭民舍四万余所河堤都尉许商与丞相史孙禁共行视图方畧禁以为今河溢之害数倍于前决平原时今可决平原金堤间开通大河令入故笃马河至海五百余里水道浚利又干三郡水地得美田且二十余万顷足偿所开伤民田庐处又省吏卒治堤救水歳三万人以上许商以为古説九河之名有徒骇胡苏鬲津今见在成平东光鬲界中自鬲以北至徒骇间相去二百余里今河虽数移徙不离此域孙禁所欲开者在九河南笃马河失水之迹处势平夷旱则淤絶水则为败不可许公卿皆从商言先是谷永以为河中国之经渎圣王兴则出图书王道废则竭絶今溃溢横流湮没陵阜异之大者也修政以应之灾变自除是时李寻解光言议者常欲求索九河故迹而穿之今因其自决可且勿塞以观水势河欲居之当稍自成川跳出沙土然后顺天心而图之必有成功而用财力寡于是遂止不塞哀帝初平当使领河堤奏言九河今皆窴灭按经义治水有决河深川而无隄防壅塞之文河从魏郡以东北多溢决水迹难以分明四海之衆不可诬宜博求能浚川疏河者待诏贾让奏言治河有上中下策古者立国居民疆理土地必遗川泽之分度水势所不及大川无防小水得入陂障卑下以为污泽使秋水多得有所休息左右游波寛缓而不迫夫土之有川犹人之有口也治土而防其川犹止儿啼而塞其口岂不遽止然其死可立而待也故曰善为川者决之使道善为民者宣之使言葢隄防之作近起战国壅防百川各以自利齐与赵魏以河为境赵魏濒山齐地卑下作堤去河二十五里河水东抵齐隄则西泛赵魏赵魏亦为堤去河二十五里虽非其正水尚有所游盪时至而去则填淤肥美民耕田之或乆无害稍筑室宅遂成聚落大水时至漂没则更起堤防以自救稍去其城郭排水泽而居之湛溺自其宜也今堤防陿者去水数百步逺者数里近黎阳南故大金堤从河西西北行至西山南头乃折东与东山相属民居金堤东为庐舍住十余歳更起堤从东山南头直南与故大隄㑹又内黄界中有泽方数十里环之有堤往十余歳太守以赋民民今起庐舍其中此臣亲所见者也东郡白马故大堤亦复数重民皆居其间从黎阳北尽魏界故大堤去河逺者数十里内亦数重此皆前世所排也河从河内北至黎阳为石堤激使东抵东郡平刚又为石堤使西北抵黎阳观下又为石堤使东北抵东郡津北又为石堤使西北抵魏郡昭阳又为石堤激使东北百余里间河再西三东迫阸如此不得安息今行上策徙冀州之民当水冲者决黎阳遮害亭放河使北入海河西薄大山东薄金堤势不能逺泛滥期月自定难者将曰若如此败坏城郭田庐冢墓以万数百姓怨恨昔大禹治水山陵当路者毁之故凿龙门辟伊阙析底柱破碣石堕断天地之性此乃人功所造何足言也今濒河十郡治堤歳费且万万及其大决所残无数如出数年治河之费以业所徙之民遵古圣之法定山川之位使神人各处其所而不相奸且以大汉方制万里岂其与水争咫尺之地哉此功一立河定民安千载无患故谓之上策乃若多穿漕渠于冀州地使民得以溉田分杀水怒虽非圣人之法然亦救败术也难者将曰河水髙于平地歳増堤防犹尚决溢不可以开渠臣窃按视遮害亭西十八里至淇水口乃有金堤髙一丈自是东地稍下堤稍髙至遮害亭髙四五丈往五六歳河水大盛増丈七尺坏黎阳南郭门入至堤下水未踰堤二尺所从堤上北望河髙出民屋百姓皆走上山水留十三日堤溃二所吏民塞之臣循堤上行视水势南七十余里至淇口水适至堤半计出地上五尺所今可从淇口以东为石堤多张水门初元中遮害亭下河去堤足数十步至今四十余歳适至堤足由是言之其地坚矣恐议者疑河大川难禁制荥阳漕渠足以卜之其水门但用木与土耳今据坚地作石堤势必完安冀州渠首尽当仰此水门治渠非穿地也但为东方一堤北行三百余里入漳水中其西因山足髙地诸渠皆往往股引取之旱则开东方下水门溉冀州水则开西方髙门分河流通渠有三利不通有三害民常罢于救水半失作业水行地上凑润上彻民则病湿气木皆立枯卤不生谷决溢有败为鱼鳖食此三害也若有渠溉则盐卤下隰填淤加肥故种禾麦更为秔稻髙田五倍下田十倍转漕舟船之便此三利也今濒河堤吏卒郡数千人伐买薪石之费歳数千万足以通渠成水门又民利其灌溉相率治渠虽劳不罢民田适治河堤亦成此诚富国安民兴利除害支数百歳故谓之中策若乃缮完故堤増卑培薄劳费无已数逢其害此最下策也王莽时征能治河者以百数其大畧异者长水校尉平陵关竝言河决率常于平原东郡左右其地形下而土疏恶闻禹治水时本空此地以为水猥盛则放溢少稍自索虽时易处犹不能离此上古难识近察秦汉以来河决曹卫之域其南北不过百八十里者可空此地勿以为官亭民室而已大司马史长安张戎言水性就下行疾则自刮除成空而稍深河水重浊号为一石水而六斗泥今西方诸郡以至京师东行民皆引河渭山川水灌田春夏干燥少水时也故使河流迟贮淤而稍浅雨多水暴至则溢决而国家数堤塞之稍益髙于平地犹筑垣而居水也可各顺从其性毋复灌溉则百川流行水道自利无溢决之害矣御史临淮韩牧以为可畧于禹贡九河处穿之总不能为九但为四五宜有益大司空掾王横言河入渤海地髙于韩牧所欲穿处往者天尝连雨东北风海水溢西南出数百里九河之地已为海所渐矣禹之行河水本随西山下东北去周谱云定王五年河徙则今所行非禹之所穿也又秦攻魏决河灌其都决处遂大不可复补宜却徙完平处更开空使縁西山足乘髙地而东北入海乃无水灾王莽时但崇空语无施行者后汉书云初平帝时河汴决坏未及得修建武十年阳武令张汜上言宜改修堤防以安百姓光武即为发卒方营河功而浚仪令乐俊复上言新被兵革民不堪命宜更议其事光武遂止后汴渠东侵日月弥广而水门故处皆在水中兖豫百姓怨嗟永平十二年议修汴渠有荐乐浪王景能治水者乃引见景问以理水形便景陈其利害应对敏给帝善之遂发卒数十万遣景与王吴修渠筑堤自荥阳东至千乘海口千余里景乃商度地势凿山阜破砥碛直截沟涧防遏冲要疎决壅积十里立一水门令更相洄注无复遗漏之患明年夏四月汴渠成行幸荥阳巡行河渠诏曰自汴渠决败六十余歳加顷年以来雨小不时汴流东侵日月益甚水门故处皆在河中漭瀁广溢莫测圻岸荡荡极望不知纲纪今兖豫之人多被水患乃云县官不先人急好兴他役又或以为河流入汴幽冀蒙利故曰左隄强则右隄伤左右俱强则下方伤宜任水势所之使人随髙而处公家息壅塞之费百姓无陷溺之患议者不同南北异论朕不知所经久而不决今既筑堤理渠絶水立门河汴分流复其旧迹陶邱之北渐就壤坟故荐嘉玉洁牲以礼河神东过洛汭叹禹之绩今五土之宜反其正色濵渠下田赋与贫人无令豪右得图其利庶继世宗瓠子之作晋唐五代治河晋书武帝泰始七年六月河洛伊沁皆溢唐书髙宗永徽五年十月齐州黄河溢武后长夀二年五月棣州河溢坏居民二千余家元宗开元十年六月博州棣州河决文宗太和三年夏河决坏棣州城宣宗大中十二年大水汎兖青郓而沧地积卑杜中立自按行引御水入之毛河东注海州无水灾昭宗景福二年河徙从勃海北至无棣县入海昭宗干宁三年夏四月河涨将毁滑州朱全忠决为二河夹城而来为害更甚后梁贞明四年梁将谢彦章攻杨刘决河水以限晋兵弥漫数里为曹濮患后唐庄宗同光二年秋七月唐发兵塞梁所决河未几复坏后晋主重贵开运元年夏四月滑州河决浸汴曹单濮郓五州之境诏大发丁夫塞之后周世宗显徳元年冬十一月周河堤成河自杨刘至于博州百二十里连年东溃分为二𣲖滙为大泽弥漫数百里又东北环古堤而出灌齐棣淄诸州堙没田庐久不能塞至是遣李谷按视堤塞役徒六万三十日而毕四年夏四月周疏汴水入五丈河自是齐鲁舟楫皆达于大梁六年夏六月决原武周发近县民夫塞之宋代治河自周显徳初河大决东平之杨刘宰相李谷监治自阳谷抵张秋以遏之水患稍息然决河不复故道离而为赤河宋太祖干徳二年诏民治遥堤以御冲注之患其后赤河决东平之竹村七州之地复罹水灾三年秋开封府言河决阳武又孟州水涨坏中潬桥梁澶郓亦言河决诏发州兵治之开寳五年诏縁河州县课民树榆柳以为河防五月河大决濮阳又决阳武遣颍州团练使曹翰䕶其役翰至河上亲督工徒未几决河皆塞太宗太平兴国七年河大涨蹙清河凌郓州城将陷塞其门诏承㫖刘吉驰往固之八年五月大决滑州韩村泛澶濮曹济诸州坏民田庐东南流至彭城界入于淮诏发丁夫塞之堤乆不成帝遣枢密直学士张齐贤乘传诣白马津用太牢加璧以祭十二月决河塞真宗咸平三年五月河决郓州王陵埽浮鉅野入淮泗水迫州城命使率丁男二万人塞之始赤河决拥济泗郓州城中常苦水患诏徙城于东南汶阳乡之髙原大中祥符四年棣州决聂家口五年又决李家湾环城数十里民舍多坏徙城于商河河势髙民舍踰丈明年乃诏徙州城于阳信之八方寺天禧三年六月滑州河溢歴澶濮曹郓注梁山泺合清水古汴渠东入于淮发兵夫治之仁宗天圣六年八月河决澶州之王楚埽明道二年徙朝城县于杜婆村废郓州之王桥渡淄川之临河镇以避水景祐元年七月河决澶州横陇埽庆厯元年诏权停修决河自此久不复塞八年六月河决商胡埽皇祐元年三月河合永济渠注干宁军二年七月河复决馆陶县之郭固四年正月塞郭固而河势犹壅殿中丞李仲昌请开六塔以披其势至和元年遣使行度二年学士欧阳修上议曰臣闻河本泥沙无不淤之理淤常先下流下流淤髙水行渐拥乃决上流之低处此势之常也夫避髙就下水之本性故河流既弃之道自古难复初天禧中河出京东水行于今所谓故道者水既淤澁乃决天台埽寻塞而复故道未几又决于滑州南龙门埽其后数年又塞而复故道已而又决王楚埽所决差小与故道分流然而故道之水终以壅淤故又于横陇大决是则决河非不能力塞故道非不能力复所复不久终必决于上流者由故道淤而水不能行故也今河之势负三决之虞复故道上流必决开六塔上流亦决河之下流若不浚使入海则上流亦决臣请选知水利之臣就其下流求入海路而浚之不然下流梗澁则终虞上决为害无涯愿下臣议裁取其当焉章再上时宰相富弼尤主仲昌议不省嘉祐元年四月朔塞商胡北流入六塔河不能容是夕复决溺兵夫漂刍藁不可胜计修河官皆谪仲昌流英州由是议者乆不复论河事五年河流派别于魏之第六埽曰二股河其广二百尺自二股河行一百三十里至魏恩徳博之境曰四界河首七月都转运使韩䞇言四界首古大河所经即沟洫志所谓平原金堤开通大河入笃马河至海者也浚之支分河流入金赤河为利可必商胡决河自魏至于恩冀干宁入于海今二股河自魏恩东至于徳沧入于海分而为二则上流不壅可以无决溢之患乃上四界首二股河图七年七月河决大名第五埽英宗治平元年命都水监浚二股五股河以纾恩冀之患神宗熙宁元年六月河溢恩州乌拦堤又决冀州枣强埽北注瀛都水监李立之请于恩冀深瀛等州创生堤三百六十七里以御河都水监丞宋昌言奏谓庆厯八年商胡北流于今二十余年自澶州下至干宁军创堤千有余里公私劳扰近歳冀州而下河道梗塞上下埽屡危今枣强抹岸冲夺故道虽创新堤终非久计愿相六塔旧口竝二股河导使东流徐塞北流诏翰林学士司马光内侍张茂则乘传度视明年光入对请如昌言策于二股之西置上约擗水令东俟东流渐深北流渐浅即塞北流放出御河胡卢河下舒恩冀深瀛以西之患初商胡决河自魏之北至恩冀干宁入于海是谓北流二股河自魏恩东至于徳沧入于海是谓东流时议者多不同帝用昌言説置上约留守韩琦颇疑修二股疏请选近臣速至河所与外官合议王安石以为可治六月命司马光都大提举修二股河七月二股河通快北流稍自闭水官张巩奏塞北流诏光等复往视光言巩等欲塞二股北流臣恐劳费未易或幸而可塞则东流浅狭隄防未全必致决溢是移恩冀深瀛之患于沧徳等州也不若俟三二年东流益深濶隄防稍固北流渐浅薪刍有备塞之便时二股河东流及六分巩等因欲闭断北流帝意向之王安石以光议屡不合言于帝乃独遣茂则茂则奏二股河东倾已及八分北流止二分戊申北流闭时北流既塞河自其南四十里许家港东决流汎滥大名恩徳沧永静五州军境熙宁四年七月北京新隄第四第五埽决漂溺馆陶永济清阳以北八月河溢澶州曹村十月溢卫州王供时新堤凡六埽而决者二下属恩冀贯御河奔冲为一帝忧之茂则等谓二股河地最下而旧防可因今堙塞者才三十余里若度河之湍浚而逆之又存清水镇河以析其势则悍者可囘决者可塞十二月今开修二股河上流并修第五埽决口五年四月二股河成决口亦塞是时北流闭已数年水或横决散漫常虞壅遏六年十月外监丞王令图献议于北京第五埽等处开修直河使大河还二股故道乃命范子渊等领其事开直河深八尺又疏濬二股及清水镇河凡退背鱼肋河则塞之七年都水监丞刘璯言自开直河闭鱼肋水势増涨行流湍急渐塌河岸而许家港清水镇河极浅漫几于不流宜闭清水镇河筑缕河堤一道以遏涨水使大河复循故道从之十年七月河复溢卫州王供及汲县上下埽怀州黄沁滑州韩村乙丑遂大决于澶州曹村澶渊北流断絶河南徙东滙于梁山泺分为二派一㑹南清河入于淮一㑹北清河入于海凡灌郡县四十五而濮齐郓徐尤甚遣使修闭元丰元年四月决口塞诏改曹村埽曰灵平五月新堤成闭口断流河复归北三年七月澶州孙村陈埽及大吴小吴埽决诏速修闭四年四月小吴埽复大决自澶注入御河恩州危甚六月戊午诏东流已填淤不可复将来更不修闭小吴决口候见大河归纳应合修立堤防令李立之经画以闻九月用立之言分立东西两堤五十九埽五年六月河溢北京内黄埽七月决大吴埽以纾灵平下埽危急八月河决郑州原武埽入利津阳武沟刁马河归纳梁山泺诏大治之元丰八年时小吴之决既未塞十月又决大名之小张口河北诸郡皆被水灾知澶州王今图议浚迎阳埽旧河又于孙村金堤置约复故道转运使范子竒仍请于大吴北岸修进锯牙擗约河势于是囘东流之议起元祐元年诏秘书监张问相度河北水事十月以王令图领都水同问行河问言臣至滑州决口相视迎阳埽至大小吴水势低下旧河淤仰故道难复请于南乐大名埽开直河并签河分水势入孙村口以解北京向下水患令图亦以为然于是减水河之议复起三月令图死以王孝先代领都水亦请如令图议时知枢密院事安焘深以东流为是两疏请囘河王巖叟亦言望早决河议太师文彦博侍郎吕大防皆主其説二年六月诏黄河未复故道终为河北之患王孝先等所议已尝兴复不可中罢宜接续工料向去决要囘复故道三省枢密院速与商议施行右相范纯仁言圣人有三寳曰慈曰俭曰不敢为天下先葢天下大势惟人君所向羣下竞趋如川流山摧小失其道非一言一力可囘故居上者不可不谨也今圣意已有所向而为天下先矣乞谕执政前日降出文字却且进入免希合之臣妄测圣意轻举大役尚书王存胡宗愈等亦言乞望选公正近臣及忠实内侍覆行按视审度可否兴工未晩已三省枢密奏事延和殿文彦博吕大防安焘等谓河不东则失中国之险为契丹之利范纯仁王存胡宗愈则以虚费劳民为忧纯仁又画四不可之説存宗愈亦奏请详酌于是收囘诏书户部侍郎苏辙疏言今囘河大议虽寝然闻议者固执明歳开河分水之策今小吴决口入地已深而孙村所开丈尺有限不独不能囘河亦必不能分水况黄河之性急则通流缓则淤淀既无东西皆急之势安有两河并行之理总使两河竝行未免各立隄防其费又倍矣愿亟囘收买梢草指挥来歳勿调开河兵役中书舎人曽肇亦言之先是遣范百禄等行视东西二河至是亦以为东流髙仰北流顺下决不可囘修减水河有害无利四年正月诏罢囘河及修减水河四月尚书省言大河东流为中国之要险自大吴决后由界河入海不惟淤坏塘泺兼浊水入界河向去浅淀则河必北流若河尾直注北界入海则中国全失险阻之限不可不为深虑百禄等言臣等熟观河流形势乃知水性就下行疾则自刮除成空而稍深自河出大吴一向就下冲入界河两岸日渐开阔连底成空趋海甚迅塘泺有通辽之名无御辽之实商胡之决即已淀淤今四十二年迄无邉警亦无人言以为深忧窃谓大河安流合禹迹界河向去只有深濶河尾安得直注北界且河遇平壤滩漫行流稍迟则泥沙淤淀若趋深走下湍激奔腾惟有刮除无由淤积不致上烦圣虑是时吴安持与李伟力主东流伟奏乞复置修河司从之五年二月始修开减水河旋以旱暵权罢囘河大役八月复以伟言诏吴安持与伟按视措置九月中丞苏辙言修河若不罢李伟若不去河水终不得顺流河朔生灵终不得安居乞速罢修河司及检举六年四月勅窜李伟七年三月以赵偁权河北转运使十月又以大河东流赐李伟复任八年二月奉㫖北流软堰竝依都水监所奏苏辙谓东流本人力所开辟止百余步冬月河流断絶改软堰可为今北流是大河正熘比之东流何止数倍见今河水行流不絶软堰何由能立葢水官欲以软堰为名实作硬堰隂为囘河之计耳不宜复从赵偁亦疏请俟涨水伏槽观大河之势以治东流北流五月水官卒请进梁村上下约束狭河门既渉涨水遂壅而溃南犯徳清西决内黄东淤梁村北出阚村宗城决口复行魏店北流因淤遂断河水四出坏东郡汴梁十二月监察御史郭知章言大河宜闭北行东乞下都水监相度于是吴安持复兼领都水即建言已堰断魏店刺字向下北流一枝断絶乞塞梁村口缕张包口开清丰口以东鸡爪河分杀水势时范纯仁苏辙以为不可七月广武埽危急诏都水使者王宗望急徃救䕶十月王宗望言奉诏凡九月自阚村下至栲栳堤七节河门竝皆闭塞筑金堤七十里尽障北流东还故道以除河患又自阚村下至海口补筑新旧隄防疏浚河道之淤浅者虽盛夏涨潦不至壅决望付史官纪成绩具析修闭北流部役官等功力等第以闻元符二年二月李伟言相度大小河门乘此水势衰弱竝先修闭又乞于澶州之南大河身内开小河一道以待涨水竝从之六月河决内黄口东流遂断絶八月诏大河水势十分北流责州县共力救䕶隄岸三月以张商英为龙图待制兼提举河事商英陈五事一曰行古沙河口二曰复平恩四埽三曰引大河自古漳河浮河入海四曰筑御河西堤而开东堤之积五曰开木门口洩徒骇河东流大要欲随地势疏浚入海四月河决苏村七月诏商英毋治河止釐本职徽宗建中靖国元年春尚书省言自去夏苏村涨水后来全河漫流今已淤髙三四尺宜立西堤诏都水使者鲁君贶经度之于是右正言任伯雨奏河流浑浊泥沙相半流行既久迤逦淤淀则久而必决者势不能变也或北而东或东而北亦安可以人力制哉为今之策止宜因其所向寛立堤防约拦水势使不至大段漫流风闻近日议者又有献东流之计设若兴工公私徒耗殆非利民之举实自困之道也崇宁四年二月修蘓村等处运粮河堤为正堤以支涨水是歳大河安流政和四年十一月都水使者孟昌龄献议导河大伾可置永逺浮桥朝廷喜而从之五年置提举修系永桥所六月降徳音于河北京东京西路又诏浮桥属濬州者赐名天成桥属滑州者赐名圣功桥御制桥铭磨崖刻之重和三年十一月河决清河埽是歳水坏天成圣功桥官吏行罚有差宋本纪髙宗建炎二年冬杜充决黄河自泗入淮以阻金兵金元治河金河渠志世宗大定八年六月河决李固渡水溃曹州城分流于单州之境九年正月遣都水监梁肃往视之肃言新河水六分旧河水四分今着塞新河则二水复合为一如遇涨溢南决则害于南京北决则山东河北皆被其害不若李固南筑隄以防决溢为便上从之十一年河决王村南京孟卫州界多被其害十二年正月检视官言水东南行其势甚大可自河隂广武山循河而东至原武阳武东明等县孟卫等州増筑堤岸诏遣大府少监张九思等监䕶工作二十年河决卫州及延津京东埽弥漫至于归徳府检视官言河水因今秋霖潦暴涨遂失故道势益南行乃自卫州埽下接归徳府南北两岸増筑堤以捍湍怒二十六年八月河决卫州堤坏其城泛滥及大名遣户部尚书刘玮从宜规画二十七年以御史台言以南京归徳河南河中四府所属十六州长贰皆提举河防事四十四县令佐皆管勾河防事二十九年正月河决于曹州小堤之北章宗明昌四年六月河决卫州魏徳沧皆被害五年三月都水监言拟于北岸潘村疏决依旧分作两清河入梁山故道北清河两岸素有小堤不完复当作大堤尚书省谓以黄河之水势若于潘村决注则山东州县膏腴之地及诸盐塲必被沦溺设使脩筑坏堤而又吞纳不尽工役至重虚困山东之民非徙无益而又害之也遂寝其议八月河决阳武故道灌封丘而东歴长垣兰阳东明曹州濮州郓城范县诸州县界中至夀张注梁山泺分为二派北派由北清河入海南派由南清河入淮命权户部侍郎鄂屯忠孝等修治河防髙霖言黄河为民害者皆以河流曲折逢狭隘故致湍决按水经当疏其扼塞行所无事今若开鸡瓜河以杀其势可免数埽之劳从之元史世祖至元九年七月卫辉路新郷县广盈仓南河北岸决委都水监丞马良弼与本路官同诣相视差丁夫併力修完之二十三年十月河决开封祥符陈留杞太康通许鄢陵扶沟洧川尉氏阳武延津中牟原武睢州十五处调南京民夫分筑堤防二十五年五月汴梁路阳武县诸处河决二十二所漂荡麦禾房舍委宣慰司督本路差夫修治武宗至大二年七月河决归徳府境又决汴梁之封丘泰定帝元年七月奉元朝邑县曹州楚丘县开州濮阳县河溢二年三月修曹州济隂县河堤文宗至顺元年六月河决大名路长垣东明二县没民田三年十月楚丘县河堤坏发民丁修之顺帝至正三年五月河决白茅口四年正月河决曹州雇夫筑之是年五月大雨二十余日黄河暴溢水平地深二丈许北决白茅堤六月又北决金堤竝沿河郡邑济宁单州虞城砀山金郷鱼台丰沛定陶楚丘城武以至曹州东明鉅野郓城嘉祥汶上任城等处皆罹水患水势北侵安山沿入㑹通运河延袤济南河间将坏两漕司盐塲妨国计甚重朝廷遣使体量仍访求治河方畧八年正月河决陷济宁路二月诏济宁郓城立行都水监以贾鲁为都水监循行河道考察地形往复数千里备得要害为图上进二策㑹迁右司郎中议未定九年五月白茅河东注沛县遂成巨浸是年冬托克托既复为丞相慨然有志于事功论及河决即言于帝请躬任其事帝嘉纳之乃命集羣臣议廷中而言人人殊唯都漕运使贾鲁昌言必当治先是鲁尝为山东道奉使宣抚首领官循行被水都邑具得修捍成策后又为都水使者奉㫖诣河上相视验状为图以二策进献一议修筑北堤以制横溃其用功省一议疏塞竝举挽河使东行以复故道其功费甚大及是复以二策对托克托韪其后䇿于是遣工部尚书成遵与大司农图噜行视河议具疏塞之方以闻遵等自济濮汴梁大名行数千里掘井以量地之髙下测岸以究水之浅深博採舆论以谓河之故道断不可复且曰山东连歉民不聊生若聚二十万衆于此地恐他日之忧又有重于河患者时托克托先入鲁言及遵等议自辰至酉论辨终莫能入明日执政谓遵曰修河之役丞相意已定且有人任其责公勿多言幸为两可之议遵曰腕可断议不可易遂出遵为河间都转运使议定乃荐鲁于帝大称㫖十一年四月下诏中外命鲁以工部尚书为总治河防使进秩二品授以银印发汴梁大名十有三路民十五万人庐州等戌十有八翼军二万人供役一切从事大小军民咸禀节度便宜兴缮是月二十二日鸠工七月疏凿成八月决水故河九月舟楫通行十一月水土工毕诸埽诸隄成河乃复故道南汇于淮又东入于海帝遣贵臣报祭河伯召鲁还京师论功超拜荣禄大夫集贤大学士其宣力诸臣迁赏有差赐丞相托克托世袭达尔罕之号特命翰林学士承㫖欧阳𤣥制河平碑文以旌劳绩𤣥既为河平之碑又自以为司马迁班固记河渠沟洫仅载治水之道不言其方使后世任斯事者无所考则乃从鲁访问方畧及询过客质吏牍作至正河防记欲使来世罹河患者按而求之其言曰治河一也有疏有濬有塞三者异焉酾河之流因而𨗳之谓之疏去河之淤因而深之谓之濬抑河之暴因而扼之谓之塞疏濬之别有四曰生地曰故道曰河身曰减水河生地有直有纡因直而凿之可就故道故道有髙有卑髙者平之以趋卑髙卑相就则髙不壅卑不潴虑夫壅生溃潴生堙也河身者水虽通行身有广狭狭难受水水益悍故狭者以计辟之广难为岸岸善崩故广者以计御之减水河者水放旷则以制其狂水隳突则以杀其怒治隄一也有剏筑修筑补筑之名有刺水堤有截河堤有䕶岸堤有缕水堤有石船堤治埽一也有岸埽水埽有龙尾拦头马头等埽其为埽台及推卷牵制薶挂之法有用土用石用铁用草用木用杙用絙之方塞河一也有缺口有豁口有龙口缺口者已成川豁口者旧常为水所豁水退则口下于堤水涨则溢出于口龙口者水之所㑹自新河入故道之潨也此外不能悉书因其用功之次第而就述于其下焉其濬故道深广不等通长二百八十里百五十四步而强功始自白茅长百八十里继自黄陵岗至南白茅辟生地十里口初受广百八十步深二丈有二尺以下渟广百步髙下不等相折深二丈及泉曰停曰折者用古筭法因此推彼知其势之低昂相凖折而取匀停也南白茅至刘庄村接入故道十里通折垦广八十步深九尺刘庄至专固百有二里二百八十步通折停广六十步深五尺专固至黄堌垦生地八里面广百步底广九十步髙下相折深丈有五尺黄固至哈济口长五十一里八十步相折停广垦六十步深五尺乃濬凹里减水河通长九十八里百五十四步凹里村缺河口生地长三里四十步面广六十步底广四十步深一丈四尺自凹里生地以下旧河身至张赞店长八十二里五十四步上三十六里垦广二十步深五尺中三十五里垦广二十八步深五尺下十里二百四十步垦广二十六步深五尺张赞店至杨青村接入故道垦生地十有三里六十步面广六十步底广四十步深一丈四尺其塞专固缺口脩堤三重并补筑凹里减水河南岸豁口通长二十里三百十有七步其剏筑河口前第一重西堤南北长三百三十步面广二十五步底广三十三步树置桩橛实以土牛草苇杂稍相兼髙丈有三尺隄前置龙尾大埽言龙尾者伐大树连稍系之隄旁随水上下以破囓岸浪者也筑第二重正隄并补两端旧隄通长十有一里三百步缺口正堤长四里两堤相接旧堤置桩堵闭河身长百四十五步用土牛草苇稍土相兼脩筑底广三十步脩髙二丈其岸上土工修筑者长三里二百十有五步有竒髙广不等通髙一丈五尺补筑旧堤者长七里三百步表里倍薄七步増卑六尺计髙一丈筑第三重东后隄并接脩旧堤髙广不等通长八里补筑凹里减水河南岸豁口四处置桩木草土相兼长四十七步于是隄塞黄陵全河水中及岸上修隄长三十六里百三十六步其修大隄刺水者二长十有四里七十步其西复作大堤刺水者一长十有二里百三十步内剏筑岸上土堤西北起李八宅西堤东南至旧河岸长十里百五十步颠广四步趾广三之髙丈有五尺仍筑旧河岸至入水堤长四百三十步趾广二十步颠杀其六之一接修入水两岸埽堤竝行作西埽者夏人水工征自灵武作东埽者汉人水工征自近畿其法以竹络实以小石每埽不等以蒲苇绵腰索径寸许者从铺广可一二十步长可二三十步又以曵埽索绹径三寸或四寸长二百余尺者衡铺之相间复以竹苇麻大繂长三百尺者为管心索就系绵腰索之端于其上以草数千束多至万余匀布厚铺于绵腰索之上櫜而纳之丁夫数千以足踏实推卷稍髙即以水工二人立其上而号于衆衆声力举用小大推梯推卷成埽髙下长短不等大者髙二丈小者不下丈余又用大索或互为腰索转致河滨选健丁撡管心索顺埽台立踏或挂之台中铁猫大橛之上以渐缒之下水埽后掘地为渠陷管心索渠中以散草厚覆筑之以土其上复以土牛杂草小埽稍土多寡厚薄先后随宜脩叠为埽台务使牵制上下缜密坚壮互为犄角埽不动摇日力不足火以继之积累既毕复施前法卷埽以压先下之埽量水浅深制埽厚薄叠之多至四埽而止两埽之间置竹络髙二丈或三丈围四丈五尺实以小石土牛既满系以竹缆其两旁竝埽密下大桩就以竹络上大竹腰索系于桩上东西两埽及其中竹络之上以草土等物筑为埽台约长五十步或百步再下埽即以竹索或麻索长八百尺或五百尺者一二杂厠其余管心索之间俟埽入水之后其余管心索如前薶挂随以管心长索逺置五七十步之外或铁猫或大桩曵而系之通管束累日所下之埽再以草土等物通修成隄又以龙尾大埽密挂于䕶隄大桩分析水势其堤长二百七十步北广四十二步中广五十五步南广四十二步自颠至趾通髙三丈八尺其截河大堤髙广不等长十有九里百七十七步其在黄陵北岸者长十里四十一步筑岸上土堤西北起东西故堤东南至河口长七里九十七步颠广六步趾倍之而强二步髙丈有五尺接脩入水施土牛小埽稍草杂土多寡厚薄随宜修叠及下竹络安大桩系龙尾埽如前两堤法唯脩叠埽台増用白䦨小石并埽上及前游修埽堤一长百余步直抵龙口稍北拦头三埽竝行埽大堤广与刺水二堤不同通前列四埽间以竹络成一大堤长二百八十步北广百一十步其颠至水面髙有五尺水面至泽腹髙二丈五尺通髙三丈五尺中流广八十步其颠至水面髙丈有五尺水面至泽腹髙五丈五尺通髙七丈并剏筑缕水横堤一东起北截河大堤西抵西刺水大堤又一堤东起中刺水大隄西抵西刺水大隄通长二里四十二步亦颠广四步趾三之髙丈有二尺修黄陵南岸长九里百六十步内剏岸土堤东北起新补白茅故堤西南至旧河口髙广不等长八里二百五十步乃入水作石船大堤葢由是秋八月二十九日乙巳道故河流先所修北岸西中刺水及截河三堤犹短约水尚少力未足恃决河势大南北广四百余步中流深三丈余益以秋涨水多故河十之八两河争流近故河口水刷岸北行洄漩湍激难以下埽且埽行或迟恐水尽涌入决河因淤故河前功遂隳鲁乃精思障水入故河之方以九月七日癸丑逆流排大船二十七艘前后连以大桅或长桩用大麻索竹絙绞缚缀为方舟又用大麻索竹絙周船身缴绕上下令牢不可破乃以铁猫于上流硾之水中又以竹絙絶长七八百尺者系两岸大橛上每絙或硾二舟或三舟使不得下船腹畧铺散草满贮小石以合子板钉合之复以埽密布合子板上或二重或三重以大麻索缚之急复缚横木三道于头桅皆以索维之用竹编笆夹以草石立之桅前约长丈余名曰水帘桅复以木榰柱使帘不偃仆然后选水工便捷者每船各二人执斧凿立船首尾岸上搥鼔为号鼓鸣一时齐凿须㬰舟穴水入舟沉遏决河水怒溢故河水暴増即重树水帘令后复布小埽土牛白䦨长稍杂以草土等物随宜填垜以继之石船下诣实地出水基址渐髙复卷大埽以压之前船势畧定寻用前法沉余船以竟后功昏晓百刻役夫分番任劳无少间断船堤之后草埽三道竝举中置竹络盛石竝埽置桩系缆四埽及络一如修北截水堤之法第以中流水深数丈用物之多施功之大数倍他堤船堤距北岸才四五十步势迫东河流峻若自天降深浅叵测于是先卷下大埽约髙二丈者或四或五始出水面修至河口一二十步用工尤艰薄龙口喧豗勐疾势撼埽基陷裂欹倾俄逺故所观者股弁衆议腾沸以为难合然势不容已鲁神色不动机解捷出进官吏工徒十余万人日加奖谕辞㫖垦至衆皆感激赴工十一月十一日丁巳龙口遂合决河絶流故道复通又于隄前通卷拦头埽各一道多者或三或四前埽出水管心大索系前埽硾后拦头埽之后后埽管心大索亦系小埽硾前拦头埽之前后先覊縻以锢其势又于所交索上及两埽之间压以小石白䦨土牛草土相半厚薄多寡相势措置埽堤之后自南岸复修一堤抵已闭之龙口长二百七十步船隄四道成隄用农家塲圃之具曰辘轴者穴石立木如比栉薶前埽之旁每步置一辘轴以横木贯其后又穴石以径二寸余麻索贯之系横木上密挂龙尾大埽使夏秋潦水冬春凌不得肆力于岸此隄接北岸截河大堤长二百七十步南广百二十步颠至水面髙丈有七尺水面至泽腹髙四丈二尺中流广八十步颠至水面髙丈有五尺水面至泽腹髙五丈五尺通髙七丈仍治南岸䕶隄埽一道通长百三十步南岸䕶岸马头埽三道通长九十五步脩筑北岸隄防髙广不等通长二百五十四里七十一步白茅河口至板城补筑旧堤长二十五里二百八十五步曹州板城至英贤村等处髙广不等长一百三十三里二百步稍冈至砀山县増倍旧堤长八十五里二十步归徳府哈只口至徐州路三百余里脩完缺口一百七处髙广不等积修计三里二百五十六步亦思刺店缕水月隄髙广不等长六里三十步其用物之凡桩木大者二万七千榆柳杂稍六十六万六千带稍连根株者三千六百藁秸蒲苇杂草以束计者七百三十三万五千有竒竹竿六十二万五千苇席十有七万二千小石二千艘绳索大小不等五万七千所沈大船百有二十铁缆三十有二铁猫三百三十有四竹箆以觔计者十有五万硾石三千块铁钻万四千二百有竒大钉三万三千二百三十有二其余若木龙蚕椽木麦楷扶桩铁义铁弔枝麻搭火钩汲水贮水等具皆有成数官吏俸给军民衣粮工钱医药祭祀赈恤驿置马乘及运竹水沈船渡船下桩等工铁石竹木绳索等匠佣赀兼以和买民地为河併应用杂物等价通计中统钞百八十四万五千六百三十六锭有竒鲁尝有言水工之功视土工之功为难中流之功视河濵之功为难决河口视中流又难北岸之功视南岸为难用物之效草虽至柔柔能狎水水渍之生泥泥与草并力重如碇然维持夹辅缆索之功实多葢由鲁习知河事故其功之所就如此元之言曰是役也朝廷不惜重费不吝髙爵为民辟害托克托能体上意不惮焦劳不恤浮议为国拯民鲁能竭其心思智计之巧乘其精神胆气之壮不惜劬瘁不畏讥评以报君相知人之明宜悉书之使职史氏者有所考证也十六年八月黄河决山东大水十九年九月济州任城县河决二十三年七月河决东平夀张县二十五年秋东平须城东阿平隂三县河决小流口达于清河二十六年二月河北徙泛东明曹濮下及济宁明代治河明太祖洪武元年河决曹州从双河口入鱼台二十四年河决原武淤安山成祖永乐九年三月浚河南黄河故道时河水累决为患遣工部侍郎张信往视信言祥符县鱼王口至中滦二十余里有旧黄河岸与今河面平浚而通之俾循故道则水势可杀诏发民丁命侍郎金纯等相度开浚时工部尚书宋礼督工开㑹通河遂命礼兼董之七月讫工自是河循故道与㑹通河㑹是年宋礼加浚㑹通河用老人白英计改从南旺分水遏汶北合漳卫遏泗南入沂淮英宗正统二年十月濮州范县黄河溢决命勘实修筑三年八月邳州河决田禾渰没山东鱼台金郷嘉祥尤甚九月济宁州东平州各奏河溢命随宜修筑十年九月河决金龙口阳谷堤张家黑龙庙口上命山东三司亟修完之十二年七月河决张秋沙湾入海寻决荥泽入淮命工部尚书石璞治之十三年七月河决河南八栁树口漫流山东曹州濮州抵东昌坏沙湾等堤伤民田庐无筭诏发工修筑命工部侍郎王永和视其事景泰四年河决张秋久治无功命副都御史徐有贞治之有贞乃更作九堰八闸以制水势复于开封府金龙口铜瓦厢等处开渠二十里引河水东北入运河英宗天顺五年七月黄河溢决开封府城宪宗成化十四年七月河决延津西奡村泛溢七十余里又明年徙之县南孝宗𢎞治二年五月河决原武支流为三一决封丘金龙口漫祥符下曹濮冲张秋长堤一出中牟下尉氏一泛滥仪封考城归徳入于宿九月命户部侍郎白昂修治河道遂塞金龙口于荥泽开渠导河由陈颍至夀州达于淮又筑渠堰于徐兖瀛沧之间以杀河势五年七月复决金龙口溃黄陵冈再犯张秋命侍郎陈政督治之弗绩六年命右副都御史刘大夏平江伯陈鋭修治决河一浚孙家渡口开新河导水南行由中牟至颍州东入于淮一浚四府营淤河由陈留至归徳分为二派一由宿迁小河口入淮一由亳州涡河入淮分土命工始塞张秋八年正月筑塞黄陵冈及荆隆等口七处复修建长堤二月工成诏改张秋为平安镇十三年六月河决李家桥杨家等口淤塞马水河河水横流曹单被害十七年五月徐州小浮桥河水干涸淮安总兵官郭鋐奏请疏濬诏巡抚漕运等官查勘处置武宗正徳四年九月河溢皮狐营决曹县之温家口冯家口等处又北徙至仪封县小宋集而决冲黄陵冈埽坝溢入贾鲁河败张家口等处缕水小堤循运河大堤东南行而贾鲁河下流淤塞亦出张家口合而南注遂决杨家口迳曹单二县城下直趋丰沛命工部侍郎李镗治之五年九月李镗请自大名府三春柳村起至沛县飞云桥止筑堤共长三百一十里以防河北徙从之八年七月河决曹县以西天仙庙孙家口二处从曹县城北东行曹单居民被害益甚十年四月河决曹县焦家潭十二年河溢城武县坏城郭田庐命官修浚十四年五月山东巡按朱裳奏城武单县二城为河所圯乞相地改迁从之世宗嘉靖五年黄河上流骤溢东北至沛县庙道口截运河注鸡鸣台口入昭阳湖汶泗南下之水从而东而河之出飞云桥者漫而北泥沙填淤亘数十里管河官力浚之仅通舟楫六年河决曹单城武杨家口梁靖口冲入鸡鸣台刑部尚书胡世宁言河自入沛以来南分二道入淮其东南一道竝东分五道皆入漕以入淮今诸道皆塞惟沛县一道仅存合则势大河狭不能容纳故溢出丰沛徐为患今宜因故道而分其势其在沛西荥泽近开孙家渡至夀州一道宜长浚以分其上流自沛东南出怀逺宿迁二道及正东小浮桥熘沟二道各宜择其利便者开浚一道以分其下流或修城武以南废堤至曹单之黄徳贺堌杨明等集接至沛县之北庙道口筑隄塞决以防其北流此治河之急务也诏㑹议举行七年河决淤庙道口三十余里河道御史盛应期奏开赵皮寨白河一带以杀河势导之亳泗归宿以入淮别开昭阳湖左新湖一百四十余里以通漕垂成谤兴诏罢役夺职八年河出飞云桥北徙鱼台谷亭九年六月河决曹县胡村寺分道入运十三年河复淤庙道口命都御史刘天和浚治之是年河决赵皮寨入淮忽自河南夏邑县大丘囘村等集冲数口转向东北流经萧县出徐州小浮桥下济二洪赵皮寨口寻塞十四年刘天和奏请于曹县梁靖口东行坌河口添筑压口缕水堤于曹县八里湾起至单县侯家林止接筑长堤各一道从之二十五年河决曹县溢入城武金郷鱼台单县漂溺甚衆二十六年七月河决曹县城池漂没二十七年河决段家口三十六年河决原武湮曹县城决开北大堤由城武金郷入运三十七年河淤新集趋段家口析为六支入运河又由砀山趋郭贯楼分为五支出小浮桥㑹徐州洪三十八年河决曹县旧老堤南长堤直抵漕运四十四年七月河决曹县自棠林集以下分为二支南支遶沛县戚山流入秦沟北支遶丰县华山漫入秦沟接大小熘沟泛入运河至湖陵城口漫散湖坡从沙河至二洪八月工部尚书朱衡疏请开都御史盛应期原议新河自南阳至于留城四十五年六月河决沛县飞云桥二三等舖东流冲运河亦由湖陵城口入湖坡平地水深丈许九月马家桥堤成障水使之南趋秦沟冬沛县水断流穆宗隆庆五年八月工部尚书朱衡言国家初置漕运悉资泉流自景泰以后黄河入运夺漕为河縁是河身漫广淤沙歳积不得不借黄河以行故今徐邳之漕河即黄河也歴攷往代河趋济郓则决曹单鱼沛而沽头上下诸闸尽废趋邳迁则决野鸡冈口下亳泗而徐吕二洪始涸今沛邑新河既成縦决曹鱼可保无恙而茶城以南犹属黄河非尽斥逺之无以善后乞将议开泇河之説下诸臣熟计报可神宗万厯元年河决房村工部题将沛县洼子头至秦沟口筑堤七十里接古北堤徐邳新堤外别筑遥堤而河稍安运道亦利五年河决曹县韦家楼砀山县张家屯六年右副都御史潘季驯条陈治河六事一曰塞决口以挽正河二曰筑隄防以杜溃决三曰复闸坝以防外河四曰创滚水坝以固堤岸五曰止濬海工程以免縻费六曰寝老黄河之议以仍利涉诏如议行十五年河决荆隆口冲溃曹县白茅村长堤挟淘北河汎入长垣东明二县寻塞之二十一年河决单县黄堌口一由徐州出浮桥一由旧河达镇口闸二十四年河决单县黄堌口二十五年河复大决黄堌口溢于河南夏邑永城界经宿州符离桥出宿迁新河口入大河二洪告涸二十七年三月总河刘东星议称黄河自商邱虞城而下歴丁家道口马牧集韩家道口赵家圏石将军庙两河口出小浮桥下二洪乃贾鲁黄河故道自元及嘉靖间行之甚利至三十七年北徙浊河而此河遂淤今河决黄堌南徙由韩家道口至赵家圏百余里冲刷成河由此寻故道自东镇曲里舖石将军庙至南河口直接三仙台新渠计长仅四十里乘此开疏诚所谓事半功倍者也从之二十九年九月河决萧家口三十年三月河决蒙墙寺入归徳商永南徙而河与淮㑹入洪泽总河曽如春开浚王家口三十一年正月山东巡抚黄克缵言开王家口固为得策而塞蒙墙口亦属急务葢王家口为蒙墙上源上源既达则下流不宜旁洩下流洩则沙易壅沙既壅则上源必有溃决之忧宜命总河酌覆从之是年冬河决单县苏庄复北徙冲入沛县太行堤灌昭阳湖入夏镇汎鱼台是年总河李化龙行视河道得刘东星所开泇河遗迹专力浚成之三十五年河决单县东南灌及城北四十里漂没民舍四十四年五月河决狼矢沟水由蛤蟃周柳等湖入泇湖出直口复与黄㑹四十七年九月河决河南脾沙堽水由封邱曹单至考城复入旧河总河王佐塞之崇祯二年春河决曹县十四舖口四年夏河决原武湖村舖又决封邱金龙口败曹县塔儿湾太行堤是年河决单县流河口总河李若星塞之五年河决曹县曹家口九年十年连决曹家口总河周鼎塞之国朝治河世祖章皇帝顺治元年河决小宋口二年工成复决流通口命官修筑四年工竣七年决荆隆口朱源寨八年塞之九年决大王庙十二年塞之十年筑考城芝蔴庄堤圣祖仁皇帝康熙元年河决石香炉口本年工成三年决祥符县闫家寨旋塞六年决烟墩口逾年塞七年董口淤由是运道改由骆马湖又决黄家嘴八年塞又决蔡家楼九年塞又决牛市屯随塞之大修河隄十二年决新村三筑三决三载乃成功十四年蔡家楼河堤漫塌旋即修复十六年决武官营千家冈张家堡等处二十四年塞之三十一年奉谕㫖黄河沙滩消长本无定所水缓处可设滚水坝至急流处滚水坝断不可设其至𦂳要者无过于险工惟将钱粮实用于险工之处使之坚固斯可永保无虞三十八年三月圣祖仁皇帝巡视河工指授方畧谕总河于成龙等朕念河道国储民生攸关亲行巡幸由运河一带以至徐州迤南黄河细加看閲见河底髙湾多以至各处受险又至归仁堤髙家堰运口等口留心细閲见各堤岸愈髙而水愈大此非水大之故皆因黄河淤垫甚髙以致节年漫溢黄河若淤髙二尺则水髙二尺淤髙一丈水即髙一丈若治河专以筑堤终属无益如不将黄河刷深徒费钱粮且运口太直黄水倒灌兼之湖水淤垫以致清水不能畅流各河与洪河之水如何得能敌黄若将清河至惠济祠埽湾由北岸挑引入惠济祠后入河而运河再向东斜流入惠济祠交滙黄水如何得能倒灌朕欲将黄河各险工顶熘湾处开直使直行刷沙若黄河刷深一尺则各河水少一尺深一丈则各河水浅一丈如此刷去则水由地中而行各坝亦可不用不但运河无漫溢之虞而下流渰没之患似可永除矣三十九年三月十四日总河张鹏翮面奉谕㫖将黄河曲处挑挖使直水流畅快则泥沙不淤四十二年二月圣祖仁皇帝巡视河工谕总河张鹏翮黄河逢湾取直开挑引河必须于对岸水浅之处筑挑水坝逼熘入引河方为有益又奉谕㫖开减水坝须于水缓之处不可迎熘以防夺河四十八年奉谕㫖河工关系𦂳要加谨修防不可稍有忽畧宿迁以下有清水入黄河得以刷沙遄行宿迁以上至河南一带无清水入黄河必须将两岸隄工小心修防令水不出漕导水由漕中行无淤沙之患至于黄河发水由上源宁夏而来着行文陜西总督转行宁夏同知遇黄河长水时将长水情由作速报知总河河南巡抚二十日即报到预为修防是年兰阳雷家集仪封洪邵湾水驿张家庄漫溢逾年塞六十年河决武陟县大熘北泻直注滑县长垣东明及濮州范县夀张等处隄岸多溃七月初十日奉谕㫖自古黄河迁徙无常每有冲决堤岸淹没田庐之害昔黄河㑹九河从天津入海后渐迁徙以成今河约计迁徙之处已千余里矣汉武帝塞瓠子口嗣后代有冲决朕留心河务屡行亲閲动数千万帑金指示河臣修筑髙家堰石堤及凡应修筑之处奏安澜者几四十年于运道民生均有禆益前廵幸在湖滩河所保徳州横城潼关孟津徐州宿迁邳州桃源清口等处俱曽渡河自横城顺黄河下流歴人所未经行之河套凡舟行二十二日直达数千里所至之处无不详视惟孟津渡河时因淤沙不能直渡因委折而行彼时朕即虑及沙淤则流滞堤岸必致冲决今据报黄河冲决流入沁河自直𨽻长垣县至山东等处若今冬即行堵筑坚固可保无虞倘不能堵筑坚固自决处以下黄河势分沙壅河水陡长则堤岸之危非此则彼矣朕知之最为明切这所奏冲决之处或在瓠子口之上或在瓠子口之下竝河道情形着详细问明九卿暨河南省官员具奏此事不可轻视九月二十七日奉谕㫖堵筑黄河漫溢工程此第一𦂳要之事着副都御史牛钮侍讲齐苏勒员外郎马泰前往监修其堵筑时宜先于上流建挑水坝以杀水势其应大应小不可一様俟沙淤后再渐次加筑则漫溢水势自平而堵塞不甚费力矣朕于清口建筑挑水坝时曽经指示此事齐苏勒马泰等悉知至前项工程毋吝惜钱粮河南地方河底不冻今冬宜作速兴筑其建挑水坝之时应挑引河黄河有曲折之处即成洲渚务详勘酌量取直挑挖引河再徐州下流黄河无虞独徐州上流黄河多有沙淤不可不防冲决将此宣谕该管各官预先防备是年筑钉船帮大坝挑广武山下黄家沟引河一道导大熘归入正河又筑秦家厰坝堵马营口逾年工成又筑曹单等县大行隄工六十一年武陟县大坝南尾冲溃又塌马营口下首十余丈淤塞又裂秦家厰北堤旋塞雍正元年因黄河北岸阳武祥符封邱一带有坌流三道南岸青佛寺浑水刷成支河一道筑坝尾子堤隔堤以永断旁流又于沁河堤至荥泽大堤补筑十八里遥堤赵家庄建筑挑水坝又堵塞中牟县十里店大堤武陟县梁家营等处堤岸二年加髙豫省南北两岸隄工北岸自荥泽县起至山东曹县各筑遥隄月隄隔隄又堵塞兰阳县北岸板厰漫口又祥符县北岸旧囘囘寨挑引河一道对岸筑挑水坝一座三年曹县芝蔴庄筑挑水坝一座长十八丈毎年歳抢加脩四年二月总河齐苏勒奏请于曹县芝蔴庄险工上流处所建筑挑水大坝一座挑熘开行以免冲刷之患再于所修埽工之前后加鱼鳞䕶埽一路以资捍御又芝蔴庄大堤背后原有月堤于此处接筑格堤一道长二百八十丈又曹县北岸卫家楼大堤距河切近旧月堤相隔甚近复于背后建筑隔堤一道长五百四十丈又奏称曹县黄河大熘北徙之处共有四工此地切近运道关系𦂳要请将江南熟谙桩埽河兵选拨二百名遴委千总一员把总一员带领驻守备防其堡夫责令调去河兵教习桩埽事宜如遇兵丁缺出挑选补额至二三年后堡夫嫺习即可充作河兵将江南之兵掣囘其官兵俸饷在山东藩库支给奉㫖允行五年总河嵇曽筠奏请黄河㕔属之曹州等六州县额设徭夫一千三百零八名毎年正月内募足道㕔㸃检分发各汛派工力作复立稽查之法令该㕔汛毎歳预为估计详报核查派夫分工按方给价以杜虚冐奉㫖允行六年单县诸望坝建埽工八十丈毎年歳抢加修是年题准添设河营曹县千总一员驻芝蔴庄河兵一百二十名单县把总一员驻诸望坝河兵八十名两弁分防险工綂归黄河同知管辖修防提要潘季驯曰夫黄河由崑崙歴关陜至河南而合渭沁诸河至徐州而合泗沂诸水至清河县而合淮河竝入于海自周宣王五年河徙砱砾歴汉唐宋元以至明河决不常而自发源以至入海处惟见其合不见其分曽无两河竝行而古今治河者惟以塞决筑堤成功稍事穿凿不久即废何也葢黄河与清河逈异黄性悍而质浊张仲义云河水一石六斗泥以四斗之水戴六斗之泥非极湍悍汛熘不可分则势缓势缓则沙停沙停则河饱河饱则水溢水溢则堤决堤决则河为平陆而民生之昏垫国计之梗阻皆由此矣有谓堤能阻水水髙堤髙堤无穷已者葢不知堤能束水归漕水从下刷则河深可容故河上有岸岸上始有堤平时水不及岸堤若赘旒伏秋暴涨始有逾岸而及堤趾者水落复归于漕非谓堤外即水而旋髙旋増也昔禹导河入海而必先之以陂九泽者陂非堤乎有谓水欲其洩决以洩水安用筑为葢不知浊流易壅洩于决则必壅于河必无两全者昔瓠子之决汉武亲临羣臣负薪投马沉璧方克有济亦岂好为艰难之事以自取劳苦哉诚有见于此也故治河之法惟有慎守河堤严防冲决舍此而别兴无益之工即为劳民舍此而别为无益之费即为伤财然总之在于得人而已又曰治河之法别无竒谋秘计全在束水归漕归漕非他即先贤孟子所谓水由地中行也而宋朱子释之曰地中两崖间也束水之法亦无竒谋秘计惟在坚筑堤防堤防非他即禹贡所谓九泽既陂四海㑹同而先儒蔡沈释之曰陂障也九州之泽既有陂障而无决溃四海之水无不㑹同而有所归也故隄固则水不泛滥而自然归漕归漕则水不上溢而自然下刷沙之所以涤渠之所以深河之所以导而入海皆相因而至矣然则固堤非防河之第一义乎曹单修防按全河备考云黄河发自崑崙经涉流沙万里东奔湍悍之势縦横变幻莫可端倪要其注射指归必有定向古今不易尝以歴年河志攷之不决于北则决于南北决则必害于鱼台济宁东平临清以及郓濮恩徳之境南决则必害于丰沛萧砀徐邳以及于亳泗归颍之界乃其受决之处一则曰曹单再则曰曹单其次则决于鱼台城武沛县差多而亦必连曹单焉若是则河之为害于山东河南江南诸处南北葢无不徧而南北之间三省之㑹注射冲击势有必至者则曹单为之枢的也曹单之为三省枢的自宋元明数百年已然于今为烈前人顾弗深考乃云自太行堤创而归开临徳之害消自二堤重筑而济鱼东平之难舒自月堤缕堤格堤歴歳増补而曹沛萧砀徐邳之灾息是大不然史载宋元以来非曹则单比之他州县决者恒十之五正嘉之间至十之八迨新河开而河且益徙而南泇河开而河益逺而西史书犹然不絶则有若万厯二十五年之决单黄堌口三十一年之徙曹蒙墙寺河崇祯二年之决曹十四舖口四年之决单流河口又大决荆隆口曹单被害五年九年十二年连决曹曹家口顺治元年决单柳河口二年决曹流通口康熙元年决曹石香炉九年决牛市屯又决单瞧龙寺又顺治七八九十十一年大决连溃荆隆口曹单皆罹其患由此观之则曹单为治黄之最要古今不易然迁徙不常其宜备之处则有因时而异者焉𢎞治十年河决黄陵冈大伤张秋运道始筑太行堤后止修近水缕堤而太行堤置之度外至万歴四年河决鲁家口曹单金鱼被渰万厯八年乃大加修筑每年一次加帮屹然可恃今则太行堤之外有缕堤而各险要处俱有备堤月堤又有䕶堤最为周密其各险工歳宜修筑之处在曹境以傅家集为第一青俸集次之在单境以瞧龙寺石家楼为第一邓家水口董家水口次之葢傅家集埽湾迎熘最为不测不惟新筑䕶堤不可不加意修筑而水势悍急无以杀之恐伏秋水发䕶堤不足捍御康熙十七年于南岸挖引河一道使水直捷东行以杀其北冲之势庶䕶隄可保其青俸集亦系埽湾迎熘故于韦家楼前筑月堤施家楼西筑拦水坝以备之而韦家楼之内又于樊家楼筑月隄施家楼之东又于孙家楼筑格堤以备之是曹境之急务也瞧龙寺南北月堤一道系顺治十六年筑以御曹境西来沟河之水今为黄水沙淤故宜加髙石家楼前拦水坝堤临河故宜加帮拦水坝大堤外董家营庄河岸低洼黄水发先从此处出漕顺堤下流故于本庄迤东南北横筑缕水坝一道以防河水之发邓家水口原有老堤因堤根单薄黄水涨发出漕津水于北面加幇戗堤一道董家水口拦水坝堤亦因堤根单薄黄水涨发出漕津水于北面加幇戗堤一道又河南岸与虞城交错堤工二千四百余丈乆未修筑残缺已甚康熙十九年春用徭民各夫三千加幇髙厚与豫省一律犹必歳歳修补可无漫决之患此单境之要务也至其备䕶各堤西自河南考城界起东至江南砀山界止共二百余里皆密栽柳树以固堤岸尤宜歳加添补无替防䕶之意庶黄治而无碍运之忧治黄即所以治运也临河堤从前原系拦水坝视险要之处添筑以䕶缕水堤者断续不一后因缕堤之外拦坝之内村庄渐稠防御愈急遂将各坝接连筑成长堤为拦水隄名之曰临河隄俗又称为三堤离河三四五六里不等凡有卑薄之处歳估加帮髙厚遇险倍工抢筑缕水隄俗名二堤离临河堤近者四五里逺者七八里不等系明时所筑向为河防首重之隄嗣将拦水坝接连筑成临河长堤则门户之捍御已在临河隄为重而缕堤为次然防守不敢或懈一有残缺即督令修补仍为重门之障云太行堤离缕水隄约十里原因未有拦水坝之时恐缕堤不足恃故又筑此即所谓遥隄也又以其耸峙蜿蜓屹然如山故名之曰太行系明𢎞治十年都御史刘大夏所筑嗣后屡次修补永资保障月隄皆傍临河堤险处添筑葢恐其冲决故预于里面筑此以备不虞格堤格者横也险要之处恐拦堤缕堤一时溃决有格堤以横截于下流则水遇格而止可免泛滥戗隄黄水涨发出槽势险恐老堤单薄又于背面加帮土隄一道曰戗隄坚筑堤工河之防堤也然堤太逼则易决逺则有容而水不能溢故险要之处既有缕堤复筑遥堤以备异涨隄稍瑕即溃与无隄同也必选择淤土每覆土六寸即夯硪三遍筑毕用铁槌杵孔沃以水水不渗漏为度然亦有纯淤土而水漏者则其土必太坚鎚不易入其捍水尤有力且土必龟坼为验不一律绳也堤之髙卑因地势而低昂之用水平打量毋一概以丈尺为凖筑堤之法陡则易圯如堤根六丈顶止二丈俾马可上下堤面及根必多种茸草以葢之葢草能柔水性能庇雨淋而坦坡又可杀风浪之怒也其取土宜于十五丈之外切忌傍堤挖取以致积水成河刷损堤根然取土有逺近难易之辨故其工值之多寡视其逺近难易而増减之又土方之数有虚实上下之辨故其工值之多寡复视其虚实上下而差等之堤既成必密栽栁苇蔓草使茁衍丛布根株纠结则虽遇飇风大作终不能鼓浪兴波此䕶堤之最要策也按治河条例云凡提工取土有逺近故价值有多寡逺土或取于百丈之外或取于里余之外最近之土亦应离堤二十丈及十五丈之外此定例也今见现筑各堤即于堤根取土且于近堤一带先挖下一二丈并将周围剷平以作假堤希图虚冐钱粮又旧例毎堆土六寸谓之一皮夯杵三遍以期坚实行硪一遍以期平整虚土一尺夯硪成堤仅有六七寸不等层层夯硪故坚固而经久虽雨淋冲刷不致有水沟浪窝汕损坍塌之虞今见各堤俱无夯杵止有石硪又自底至顶俱用虚土堆成惟将顶皮陡坦㣲硪一遍以餙外观是以隄顶一经雨淋则水沟浪窝在在不堪隄底一经汕刷则坍塌损坏崩溃继之糜费钱粮迄无成效凡加帮之堤必将原堤重用夯杵密打数遍极其坚实而后于上再加新土创筑之堤先将平地夯深数寸而后于上加土建筑层层如式夯杵行硪庶保坚固土方条目土以方一丈髙一丈为一方然有上方下方之别焉有专挑兼筑之分焉筑堤亦有运土主客之不同焉主土者就近挑挖之土以所筑之堤为凖者也取土之法最忌逼堤逼堤则堤址卑洼便有积水伤堤之患故必离堤十五丈之外取之取起之土挑至堤基之上用大石夯硪之或以七寸为一层夯至五寸或以一尺为一层夯至七寸然后再上一层土如前加夯务要自底至顶层层夯硪打就则彻底坚固可免渗水之患毎堤髙一尺两面坦坡必须筑寛六尺如髙一丈之堤必筑寛六丈之坡再加堤身二丈则顶寛二丈底当寛八丈髙一丈用勾股法科之毎丈计筑成上方土五十方也客土者迤逺挑运之土以所起之土为凖者也如此处必须筑隄而沿堤去处俱系积水湖荡畚锸难施势必别处取土用船装运定例以五十大箩为一方毎箩约重二百余觔毎方约重一万觔专挑者止挑去河身之土而不系筑隄者也所挑之土必离河邉四五丈方许卸弃若就近竟卸则一经淋雨仍复淌入河内矣兼筑者即用挑河之土以筑防河之堤也如所挑之河有必须筑隄者其所挑之土必须卸于应筑堤基之上照依前式彻底夯硪成隄上方下方者以筑成堤工之实土为上方土塘所取之松土为下方也然一堤之中亦自有上方下方之别如筑堤一丈则以平地起至五尺为下方自六尺至一丈为上方如筑堤一丈二尺则以一尺至六尺为下方七尺至丈二为上方葢筑隄愈髙则愈难故必先为斟酌难易而等差其工价度铺底者不致以易工而多取价收顶者不致以难工而寡受值则劳逸之势虽殊而髙下之酬原均也于水中筑堤取土甚逺或至数十里外工费不赀者当用水中取土之法其法先定堤基随用船装逺土于水中筑成围埂其埂出水二尺中间三十丈长五十丈围埂既成用草料防䕶随将埂内之水车干然后于离堤基五十丈之外启土挑至堤基之上密加夯硪筑成大隄幇筑堤工凡属河道必筑堤束水归漕以防旁溢无论创筑加幇总以老土为佳但黄河两岸率多沙土恐难尽覔老土须于堤完后务寻老工葢顶葢邉栽种草根以御雨淋水汕筑隄之法毎土六寸行硪其岐缝处用夯坚筑其新旧堤交界又用铁杵力筑层层夯硪期于一律坚实总以签试不漏为度桩工用木凡河岸顶冲刷湾之处水势湍激恐其汕刷土堤是以估用整木签钉排桩估用整柴丁头镶压以资捍御今河工排桩俱系一木二截浮签浅土所镶柴束俱系一柴二截粉饰外观反将旧堤老工挖松一遇雨淋水涨桩木欹斜胀折柴草随水漂淌凡修桩工必须桩用整木签钉入地甚深埽用整柴镶压极其坚固如此则实力排筑断不致旋修而旋坏矣修砌石工湖河隄岸原因长湖巨浪隄岸单薄桩埽板工不足以资捍御是以估砌石工以为经久之计故各估册内有马牙梅花等桩有面里丁头等石有铁锭铁锔汁米炭柴等料各匠夫役工食以及祭祀之类无一不备若照数办料依法修砌自能坚固永乆安有旋砌旋倒之事今见修砌石工之处不惟石块碎小不足尺寸而且錾凿草率参差不平虽有石灰而不见过重筛叠杵堆贮桩木率皆一木数截零星之甎不足原估尺寸三甎不能抵二甎之用铁锭铁锔全未之见钉桩短小不足以擎数层巨石石块碎小不足以符原估丈尺石灰米汁短少何以合甎石而聨成一片铁锭铁锔全无何以扣石缝而使之合笋再加以减少匠工潦草修砌自必旋砌旋坏安能经乆凡修石工无论马牙梅花等桩皆用整木深钉务期极其坚深无论面里丁头等石皆照原估置办錾凿极其平整石灰须重筛筛过多用米汁调和捣杵极其胶黏满灌而入使之无缝不到又用铁锭铁锔聨络上下合为一片则石堤山立可资巩固之益矣卷埽下埽凡应用埽箇须卷长十丈八丈者方穏髙一丈者埽台要寛七尺方卷得𦂳如遇堤顶窄狭者架木平堤名曰软埽台然后卷下先将柳枝綑成埽心拴束充心绳揪头绳取芦柴之黄亮者成小䌁总系于埽心之上毎丈下铺滚肚麻绳一条或不必用麻者即用芦䌫又将大芦䌫二条行绳一条密铺于小䌁之上铺草为筋以柳为骨如柳不足以柴代之均匀铺平需夫五六十名如长十丈者共需夫五六百名八丈者四五百名用勇健熟谙埽总二名一名执旗招唿一名鸣锣以鼓衆力牵拉綑卷后用牮秆戗推埽将临岸将小䌁均束于埽埽岸上毎丈钉下留橛二根将滚肚绳挽于留橛之上毎揪头绳一根亦钉留橛一根看水势之缓急定揪头绳之多寡渐次将埽推入水中将橛头滚肚用活扣结于留橛之上然后漫漫压土俟埽将次沈下然后下桩毎丈用一尺八寸木一根若水势湍急顶冲埽湾竝合龙之埽须用大木不在一尺八寸之例又宜相机酌定者也修防埽工凡黄河内埽工有修防有救险有抢险有新生险修防工程于霜降后水势退消验查旧埽倾欹者蛰䧟者卑矮者朽烂者须将旧埽清消平妥相机补下层层签钉大桩照依大汛水涨之浪仍髙出数尺一律下成顺埽薄敷以土俟其垫定方可下丁头埽若埽未垫实即下丁头埽前顺埽一有垫陷将别埽俱为带动矣其救险工程将有危陷埽尚未去急须临河添压大埽长桩靠堤急清旧埽恐为滙崖填之以软草将两旁安穏之埽亦须补下大桩併力救䕶弗使走动则工程平穏矣其抢险乃因旧埽朽烂或因顶冲急熘将埽下冲空旧埽全去水滙崖岸旧堤坍缺岌岌堪虞当此之际人皇皇莫知所措抢险工程事有先后埽有缓急若悞下一埽悞钉一桩反致逆熘湍激冲刷旧堤欲去不能毎致偾事须责令乆惯埽手或熟谙工程人员殚心料理责任既专令其度量穏妥然后急为接下埽箇昼夜抢下庶旧堤无虞两旁之埽平穏矣其新生险工毎于旧险工之上下黄河大熘一时冲至埽傍旧堤坦坡坍缺急须下埽直至开熘之处而止大抵埽料黄河之内以柳柴为重次则枯草桩必长大绳须坚实至于压土非比清水埽箇黄水一入埽中即泥沙停滞若压土太厚反恐欹卸俗云下埽无法全凭土压者乃是言清水之埽也防守险工防河之要惟有守险工而已守险之方有三一曰埽二曰逼水坝三曰引河三者之用各有其宜当风抵熘其埽必柳七而草三何也柳多则重而入底然无草则又疎而漏故必骨以柳而肉以草也御冰凌之埽必丁头而毋横何也冰坚锋利横下埽则小擦而糜大磕必折也然埽湾之处则丁头埽又兠熘而易冲必用顺埽鱼鳞栉比而下之然后可以攩熘而固堤至十分危急搜根刷底上塌而下坐埽不能御则急于上流筑逼水灞囘其熘而注之对岸或二道或三道若止一道恐河流悍烈坝一摧而堤即不可救也若开引河则其费甚鉅又必酌地形而为之若正河之身迤而曲如弓之背引河之身径而直如弓之弦则河流自必舍弓背而趋弓弦险可立平若曲折逺近不甚相悬河虽开无益也筑挑水坝凡黄河迎熘之处宜建筑挑水坝又名顺水俗名鸡嘴又名马头如本堤水刷汹涌虽有邉埽难以乆恃故于本堤上首筑顺水坝一道或十数丈或五六丈一丈之坝可逼水逺去数丈堤根自成淤滩而下首之隄自固矣建筑之法坝欲其寛不可甚长须做雁翅邉埽以顺上流勿使埽头逆熘有掀掲之虞若离缕隄逺者须接筑格隄捍御以防异涨时黄水溢坝后冲刷之虞挑浚引河塞决之方必先杀其势平其怒而后人力得施焉则莫如引河之善也引河之用有三一曰分流以缓冲也河一决则全流尽趋决口奔腾激荡桩埽无所施应于对岸上流别开一河以引之则决口缓矣一曰预浚以迎熘也河身既淤为平陆而土有硗㘭之不齐者又惧将来黄流归故之日或激而他溃或澓而停淤也故必相度形势预开一渠以迎之务使水至归渠遂其湍迅之势则刷沙有力而后无岐出之虞一曰挽险以保隄也河性勐烈方其顺流而下也则借其勐以刷沙当其横突而至也则恣其烈以崩岸故当其倐忽激射之时宜酌左右之间急开一渠以挽所冲之熘头引入中流以夺其势而后危堤可保故曰其用有三也挑浚之法审势贵于迎熘而施功贵于深濶且俟水大涨乘机开放则有一泻千里之势若挑挖太窄则受水无多遽难挽熘以入新河若挑挖太浅水不全趋势缓则垫若挑引河太短水流不舒为正河所抑洄洑旋淤须挑挖六十丈或四十丈即窄亦须十余丈须长二千丈或千余丈即短亦须八九百丈方趋熘有势而成河若挑挖引河太直固属节省钱粮又恐直则平缓而无波澜湍激之势乆亦渐淤也须随黄河大势开挑俾其河头迎熘河尾洩水中间湾处急熘冲刷渐次河岸倒卸再于河头筑接水埽坝河尾筑顺水埽坝对河筑挑水埽坝庶引河可成也堵塞决口凡河隄初决时急将两头下埽包裹官夫昼夜看守稍待水势平缓即从两头接筑如水势汹涌头裹不住即于本堤退后数丈挖槽下埽如裹头之法刷至彼即住矣此谓截头裹也如又不住即于上首筑逼水大坝一道分水势射彼岸使囘熘冲刷正河则塞工可施矣塞将完时水口渐窄水势益涌又有合口之难须用头细尾粗之埽名曰鼠头埽俾上水口濶下水口收庶不致滚失而塞工易就也埽以土胜为主埽台须要卧羊坡以便推挽揪头绳须要𦂳扯以防下淌又须时时打松令其深下仍覔惯能泅水之人入水探验底埽着地方下签桩签桩须要酌中埽埽钉着方为坚固稍有数寸空悬无有不败事者如寒天或水急不能泅水即看揪头寛松便是着地之验系绳留橛令人专守畧有走动便须另下一橛橛头上填记第几埽揪头滚肚明白以便㸃查收放埽面出水未髙宁加一小埽不可多用土牛推埽时易动故也此谓之抢筑稍有逗遛必贻后悔又按河防志云凡黄河初决且不必急计裹头亦不必急计堵塞初开之时水势汹涌未可与争看其出口急熘若有夺河情形须于上流建挑水坝以遏其势挑挖引河以挽其流速运积料物料物既积矣犹在得时时可堵矣裹头旧堤务必多下邉埽坚固停妥然后逐渐进埽埽不可缓缓恐决口渐深又不可急急恐下埽有失埽必欲其大而长长大则穏卷埽首重于绳缆其揪头滚心滚肚必须长壮务使绳胜埽莫使埽胜绳埽既下矣薄用土压埽将沈于水方钉签桩再加套埽其桩亦必须长丈计埽将到底方可再进沈水将次合龙之际须查在工料物除合龙之外仍多积料物须防合龙之后必有一大蛰陷毎于合龙之后复开决者率因蛰陷故也于合龙之时昼夜兼工堵塞遇有毛道过水或系桩顶不平或系埽手作弊故留罅隙必须急为压土使其平实于罅隙用稻草或红草塞之务使断流若涓涓不息渐至蛰陷蛰陷不急抢救则溃矣至决口初开时不系顶冲之处出口势缓去口平散亦不必急计堵塞乆之率多挂口淤垫也塞决先后河水当泛滥奔溢之时决口必非一处或大或小或上或下议塞者莫不先大而后小先上而后下而不知其理有不然者葢大口难塞非踰旬累月不能竣迨大口工竣而小口又复汕刷而成大虽用裹头套䕶之法第能使之不濶不能使之不深然亦未有中泓既深而两端不塌陷者则是所塞之工处处皆大口矣夫大口既已寛濶至于成河止矣必不至更刷而大急将诸小口尽行堵塞而后以全力施之大者至于先下而后上从事于其所易其理亦然截其尾毋撄其锋下口尽通而后以全力施其上或挑引河或筑拦水坝或中流越筑审势制宜而大者上者亦不难矣量水减洩至柔莫如水然茍不得其平则虽天下之至刚者不能御平水之法奈何曰量入为出而已今使上流河身至寛至深而下流河身不敌其半或更减而半之势必怀山襄陵而溃决之患生夫河面窄狭之处或城镇山冈不可开辟我则于其上下流相度地形多建滚水闸坝及洞放入通水之沟渠以测土方之法移而测水务使所洩之水适称所溢之数则其怒平矣至其下或复寛阔如故又恐其力弱而流缓流缓而沙停则仍引上流所洩之水归之正河以一其力如是则虽以洪河之浩瀚而盈虚消长之权操之自我不难择便而疏导之矣栽栁䕶堤卧柳长柳须相兼栽植卧柳须用核桃大柳杆入地二尺许出地二三寸许栁去隄址约二三尺密栽俾柳叶搪御风浪长柳须距堤五六尺许既可捍水且毎歳有大枝可供埽料俱宜于冬春之交津液含蓄之时栽之仍须时常浇灌长柳宜用棘刺围䕶以防盗拔畜啮栽苇䕶堤凡隄临水者须于堤下密栽芦苇或茭草但掘连根丛株先用引橛锥窟深数尺然后栽入计阔丈许将来衍茁愈蕃即有风不能鼔浪此䕶水堤之妙法也再採草子乘春初密种俟其蔓延堤下虽雨淋不能刷土矣开辟海口自河道内溃㑹同之势弱下流不能畅注出海而海口之沙日淤海口日淤而上流愈壅以致漫决频仍内瀇而不之止凡议河事者莫不力言挑浚而不知其势有必不可者何也挑浚之河最狭且浅亦须寛至里深及丈方可通流以土方之筭授工计万夫三日之力不及里且渐近海滨人难驻足加以稽天潮汐一日再至不特随浚随淤尤恐内水未及出而潮水先从之而入矣夫海口之髙皆因两堐原属坪厰漫滩以故出口之水亦随地散淌散淌则无力无力则沙停耳禹贡纪河之入海曰同为逆河入于海夫河也而曷以逆名海涌而上河注而下两相敌而后入故逆也禹既播之为九又曷为而同之不同则力不一力不一则不能逆海而入也潘季驯有言曰海无可浚之理惟有导河以归之海然河非可以人力导惟有缮治堤防俾无旁溢则水由地中沙随水去也但于出口之处凡散淌之水咸逼束于中涓滴不得外溢从此洪流就轨一往急湍冲沙有力海口之壅积不浚而尽辟矣山东通志卷十八山东通志卷十九钦定四库全书山东通志卷十九漕运东南职贡浮舟以达神京㑹通一河实南北之咽喉也创于元修于明初则引黄以益漕继则避黄以安运自闸河以至衞河巨川资水细涧资泉疏之以开其源蓄之以节其流防之以杜其灾洩之以消其患葢亦备极经营矣我国家愼釐漕政而渠道则责之水衡列圣睿思时加指导凡浚泉潴湖排沙培坝之法视前代为加密焉云帆直泝千里通津利涉之功莫知所自则志漕运者不可不考之确而语之详也诗曰不愆不忘率由旧章易曰神而明之存乎其人㑹此意而览之斯两得矣作漕运志漕运漕运原始东省漕渠自江南入境先泇河次新河次㑹通河次衞河以达于皇畿而歴代修防水道以资灌输者断自衞河始其次第可得而详焉衞河衞河即汉之屯氏河也汉塞宣房后河决馆陶东北至章武入海恩德清沧之间实为大河故渎建安中遏淇水入白沟以通粮道隋大业中诏开永济渠北通涿郡又名御河周世宗开浚御河为蓟燕漕运计宋时运道河北衞州东北有御河达干宁军庆厯八年河决商胡埽自澶州东北迳清丰南乐至大名府又东北合永济渠迳冠氏馆陶临宗城清河夏津武城枣强将陵蓚县东光南皮清池与漳水合东北迳干宁军又东北迳独流口又东至噼地口入于海即御河之所经也崇宁初诏开临清坝子口増修御河西堤开置斗门决大名恩冀沧州永静军积水入御河金之设都去潞水五十里为牐以节高良河白莲潭诸水南㑹御河以通河北山东之粟宣宗迁汴故道湮废元都于燕至元初复加修浚江淮漕运泝黄河而上抵中滦城陆转至淇门仍以舟载由衞河达京跋涉维艰公私交瘁改就海运又有风涛之险于是两议开河而㑹通河之道启矣㑹通河元至元二十年命兵部尙书李敖拉齐等自任城开渠达于须城安民山凡一百五十里北自奉符为闸一曰堽城以导汶水入洸东北自兖州为闸二曰金口曰黑风口以遏泗水㑹洸合而出于任城之㑹源闸分流南北南自任城至沽头地降百十有六尺为闸九曰分水曰天井曰在城曰赵村曰石佛曰新店曰师家庄曰枣林曰南阳南入于河其北流者至安民山入清济故渎经东阿至利津入海通漕由海道达直沽后因海口沙壅又从东阿舎舟陆运经二百里抵临清下漳御以北道经茌平地势卑下夏秋霖潦艰阻万状至元二十六年诏从寿张尹韩仲晖太医院令边源之请遣礼部尚书张孔孙等复自安民山西南开河由寿张西北迳东昌以至临清凡二百五十里引汶絶济直属漳御北自安民山至临清地降九十尺为闸八曰荆门上曰荆门下曰阿城上曰阿城下曰七级上曰七级下曰周家店曰李海务以资节蓄赐名㑹通河然当时河道初开岸狭水浅不任重载每嵗不过漕数十万石故终元之世海运弗辍明洪武初河决曹州从双河口入鱼台时方用师梁晋命大将军徐达开塌场口入于泗以通漕运二十四年河决原武黑羊山由旧曹州郓城两河漫过安山湖而㑹通河淤乃于济宁西二十里开耐牢坡口引漕运黄河水由牛头河九十八里至鱼台之塌场口出谷亭以为运道北有忙生闸通南旺中有永通闸通济宁今谓之旧黄河是也成祖都燕河海兼运江淮之漕泝黄河抵原武陆转至衞辉下御河达京歴八递运所民苦其劳永乐九年用济宁州同知潘叔正言遣工部尙书宋礼并都督周长侍郎金纯役丁夫十六万五千人疏浚㑹通河故道自济宁至临清三百八十五里礼以㑹通之源必资汶水乃从汶上老人白英计于宁阳之北筑堽城坝以遏其入洸之流于坎河之西筑戴村坝以阻其入海之路使全汶西南流由黑马沟至汶上之南旺口分而为二北流抵临清者什之六南流达济宁者什之四南旺者地势高决其水南北皆注所谓水嵴也又増置各闸自分水北至临清歴闸十有七而达于衞南至沽头歴闸二十有一而达于淮礼又奏浚沙河入马场泊以益于汶又奏开新河自汶上袁家口左徙二十里至寿张之沙湾接于旧河而㑹通河以复又命侍郎金纯自汴城荆隆口下达鱼台塌场口筑隄导河经二洪入淮漕事定为罢海运成化间于分水口南建一闸曰南旺上于北建一闸曰南旺下每三年大挑以疏其淤塞又于闸之左右各建减水闸一曰斗门一通马踏湖一通蜀山湖平时则斗门尽闭中闸常开放水入运遇洪水则斗门尽启中闸下板沙泥尽随斗门入湖大挑始为省力又増建袁家口安山靳家口沙湾等闸又修沙湾以北元人所建各闸又于济宁天井闸南穿月河四里许置三闸曰上新中新下新于师家庄闸北増仲家浅闸南増鲁桥闸又建一小闸曰塂里遏泗水入漕又于济宁永通闸南建闸一曰永通下于南阳闸东建闸一曰广运又于鱼台之吉家浅建闸一曰广运上又于孟阳泊南建闸一曰八里湾水小则由天井闸而南水大则开永通闸分流由牛头河下广运闸而南总由南阳湖达谷亭经昭阳湖西岸之孟阳泊闸又南经八里湾闸过沛城达飞云桥此后又从沙河横截昭阳湖西南经沛县东抵赤龙潭转入秦沟出茶城以通大浮桥今谓之旧运河是也正德间河决曹单直冲沛邑趋飞云桥入运工部侍郎崔巖役丁夫四万二千有奇弗能塞俟其自定而后筑隄捍之嘉靖初沛县曹单城武塌场口黄河屡决自济宁至徐沛运道悉淤都御史刘天和筑曹单长堤障之运道始通既而河决野鸡冈徐吕二洪俱涸兵部侍郎王以旂浚李景口引水由萧县出小浮桥济洪后曹县复决冲谷亭迨房村之决漕舟阻阁于邳以下者至二千余都御史鲁钧疏浚下流役夫数万未㡬自新集至小浮桥悉淤全河之水俱徙于北从沙河至二洪无复漕渠之迹于是另议开河而南阳新河之道启矣新河明嘉靖初河决沛县工部侍郎胡世宁上言运道之塞河流致之也使运道不假于河则亦易防其塞矣莫若于昭阳湖东岸滕沛鱼台邹县界择土坚无石之地另开一河南接留城北接沙河口就取其土厚筑西岸为湖之东隄以防河流之漫入山水之漫出而隔出昭阳湖在外以为河流散漫之区下其议总河盛应期以为可行役丁夫九万八千开渠自南阳经三河口过夏村抵留城百四十里閲四月怨讟上闻禠职停工自是四十年无敢言改河者至嘉靖四十五年运道大坏工部尚书朱衡谓黄水未消工难措手惟南阳至夏村地高土坚黄水不侵河路径㨗輓输更便疏请开挖以备运道兼採都御史潘季驯议请浚留城口至白洋浅旧河属之新河言官有狃于沽头旧运而乘雨滋水溢以阻其成者㑹给事何起鸣以勘议上言旧河难复新河宜开得报可时南阳口至仲家口已通舟行惟夏村迤北十七里未与水接乃加力开浚创利建珠梅夏鎭西栁庄四闸砌马家桥埽口石隄遏河之出飞云桥者入秦沟浚复留城至赤龙潭旧河五十余里以接泉水六月工甫绩适暴雨黄溢啮新隄㡬尽百中桥至白洋浅一带亦淤言官复劾衡悞河工而衡报粮艘已过薛河抵南阳出口北上得不问迨九月马家桥石堤成水南趋秦沟飞云桥之流始断而言者终以复旧为便衡言黄水自西来而旧河在昭阳湖西横截旧河以达湖水去沙停河所以数年必一淤若新河则在湖之东相距渐远黄水淤塞旧河而不及新河有之矣未有至新河而不淤旧河者也隆庆元年山水骤涨冲塌薛河石坝复淤三河口粮艘多壊议复譁然给谏吴时来言旧河已不必议惟新河所受上源山水亟宜疏浚诏仍下衡区画乃经理沙薛上流既开东邵支河以杀其势即于东邵筑土坝薛河口筑石坝以障其流又挑王家口支河以洩薛河之水即于王家口豸里沟俱各筑土坝以拦薛水之溢挑皇甫支河以洩沙河之水即于皇甫翟家口宋家口各筑土坝以捍沙河之趋又筑三河口石坝一座南阳湖石堤三十余里凡建闸九筑隄十三置减水闸十四开支河九十六里三年又于昭阳湖以东沙薛二水所从入旧河处开鸿沟废渠达李家囘囘墓而东出留城闸计六十余里以洩积水自此运道俱由新河改夏村为夏鎭然有夏鎭河有留城河有李家口河有鎭口河总名之曰新河夏镇河为尚书朱衡所开乃循盛应期未竟之绪其河起南阳七十八里至王家口由宋家集折而东又南经夏村五十七里至留城是也留城河乃尚书朱衡採潘季驯议疏浚旧河属之新河者其河北至满家桥四十里南经境山由茶城口四十五里出浊河是也自李家口河开此河遂废李家口河则潘季驯所开以避留城一带之湖水者其河自吕公堂迤西转东南经龙堂至内华闸以接镇河口共一里镇口河则都御史凌云翼所徙一十八里内建三闸随舟出入为启闭者闸成不胜黄水之灌注闭日常多诸湖泛溢新旧两渠仍通为一一二十年间屡变屡迁总以地逼于黄故河患不息于是再议开河而泇河之道启矣泇河泇河以东西两泇水得名东泇源发费县箕山迳沂州卞庄而南西泇出峄县北抱犊山东南流至三合村与东泇合又南合武河至邳州入泗谓之泇口淮泗舟楫通焉峄之南有中心沟复受衆水下流东㑹氶水入泇隆庆丁卯庚午间徐邳淤都御史翁大立屡疏请开河自马家桥经利国监入泇口出邳州以避秦沟徐吕之险科臣骆遵言河出马家桥葛墟岭高出河底五丈余侯家湾梁城多伏石周栁诸湖达邳州直河口须筑堤水中功费无筭议遂寝万厯癸巳雨潦大作河决汶上灌徐沛溃漕隄㡬二百里总河舒应龙求通洩之途于微山湖东得韩家庄其地在性义岭东南不经葛墟岭而可引湖水由彭河注之泇乃疏请开支渠四十余里凡閲五月功成犹未能通漕也自黄堌口决镇口淤数年间专用力于分黄导淮及接引黄流出小浮桥济运而开挑未久淤塞随之己亥秋都御史刘东星来治河与夏镇分司梅守相议举韩庄未竟河工浅者深之狭者广之并凿侯家湾梁城通泇口使可行舟以水溢暂辍辛丑春上疏请竟前工得报可于是不问浅狭难易一切修濬建鉅梁桥石闸一德胜万年万家庄各草闸一是年漕艘由泇河行者十之三矣癸卯霖雨水涨河决黄庄入昭阳湖穿李家口逆行从镇口出都御史李化龙复计开泇乃议弃王市以下三十里之泇河迳从王市取直达纪家集南取当河深处以避凿郗山及周栁诸湖百里之险通计挑河建闸坝工费二十万八千一百有奇乃上疏言今之称治河难者谓河由宿迁入运则徐邳涸而无以载舟是以无水难也河由丰沛入运则漕隄坏而无以维纤是以有水难也泇河开而运不借河有水无水第任之耳疏瀹决排皆无庸矣善一又以二百六十里之泇河避三百三十里之黄河二洪自险镇口自淤不相闗也善二运借河则河为政河为政则河得以困我运不借河则我为政我为政则我得以熟察机宜而治之其利害较然睹矣善三粮艘过洪每为河涨所阻运入泇而安流无患过洪之禁可弛参罚之累可免善四廷议韪之遂改挑直河之丈渠修砌王市之石坝平治大泛口之湍熘涝浚彭家口之浅河建闸筑坝次第毕举而运道实赖之矣漕运纪程峄县滕县沛县鱼台县济宁州鉅野县嘉祥县汶上县东平州寿张县东阿县阳谷县聊城县堂邑县博平县清平县临清州清河县夏津县武城县故城县恩县德州山东运河南自江南邳州界黄林庄起北至直隶呉桥县界桑园镇止共长一千一百四十三里一百二十一步六尺五寸兖州府泇河通判一员峄县县丞一员该管河道南自黄林庄江南邳州界起北至吴家桥滕县界止计长一百一十里闸座台庄闸侯迁闸顿庄闸丁家庙闸万年闸张庄闸六里石闸德胜闸韩庄闸隄坝北岸西岸水柜微山湖浅舖峄汛滕县主簿一员该管河道南自呉家桥峄县界起北至刘昌庄江南沛县界止计长五十里闸座滕汛无闸隄坝东岸西岸水柜微山湖浅舖滕汛江南沛县主簿一员该管河道南自刘昌庄滕县界起北至王家口鱼台县界止计长四十八里闸座夏镇闸杨庄闸珠梅闸隄坝东岸西岸水柜昭阳湖浅舖沛汛兖州府运河同知一员鱼台县主簿一员该管河道自王家口沛县界起北至四里湾济宁州界止计长八十五里闸座邢庄闸利建闸南阳闸隄坝东岸西岸水柜独山湖昭阳湖浅舖鱼台汛济宁州州判一员该管河道南自四里湾鱼台县界起北至五里营之东济宁衞界止计长七十五里闸座枣林闸师庄闸仲家浅闸新闸新店闸石佛闸赵村闸在城闸天井闸隄坝东岸西岸浅舖济宁汛济宁衞千总二员递年轮管河道南自五里营济宁州界起北至曹井桥鉅野县界止长一十七里八分闸座济宁衞汛无闸隄坝西岸水柜马场湖浅舖济宁衞汛鉅嘉主簿一员该管鉅野县河道南自曹井桥济宁衞界起北至小长沟嘉祥县界止计长二十五里闸座通济闸隄坝东岸西岸浅舖鉅野汛又兼管嘉祥县河道南自小长沟鉅野县界起北至孙村汶上县界止计长一十六里闸座寺前闸隄坝东岸西岸浅舖嘉祥汛汶上县主簿一员该管河道南自孙村嘉祥县界起北至靳口闸东平州界止计长五十六里一百八十步闸座栁林闸南旺分水口十里闸开河闸袁口闸隄坝东岸西岸水柜南旺湖蜀山湖马踏湖浅舖汶上汛兖州府捕河通判一员东平州州判一员该管河道南自靳家口汶上县界起北至戴家庙闸下三空桥寿张县界止计长六十里闸座靳家口闸安山闸戴家庙闸隄坝东岸西岸附戴村坝水柜安山湖浅舖东平汛东平所管河千总一员该管河道南自田家舖起北至安山舖止计长一十二里在东平州河道之内隄坝东岸浅舖东平所汛寿东主簿一员该管寿张县河道南自三空桥东平州界起北至沙湾舖东阿县界止计长二十里闸座寿东汛无闸座隄坝东岸西岸浅舖寿东汛兼管东阿县河道南自沙湾舖寿张县界起北至五里舖阳谷县界止计长一十五里隄坝东岸西岸浅舖东阿汛阳谷县主簿一员该管河道南自五里舖东阿县界起北至官窰口舖聊城县界止计长六十里闸座荆门上闸荆门下闸阿城上闸阿城下闸七级上闸七级下闸隄坝东岸浅舖阳谷汛东昌府上河通判一员聊城县主簿一员该管河道南自官窰口舖阳谷县界起西岸北至梭隄堂邑县界东岸北至吕家湾舖博平县界止计长六十三里闸座周家店闸李海务闸通济桥闸永通闸隄坝东岸西岸浅舖聊城汛东昌衞千总一员该管河道在东昌府东南隅南龙湾西岸长三里坐落聊城县河道内隄坝西岸浅舖东昌衞汛堂邑县主簿一员该管河道南自梭隄聊城县界起北至函谷洞清平县界止计长三十五里闸座梁家乡闸土桥闸隄坝西岸浅舖堂邑汛博平县县丞一员该管河道南自吕家湾舖聊城县界起北至魏家湾迤南田家口清平县界止计长三十五里闸座梁乡土桥二闸与堂邑汛同隄坝东岸浅舖博平汛清平县主簿一员该管河道南自田家口博平县界起北至二十里舖临清州界止计长三十九里闸座戴家湾闸浅舖清平汛又左衞汛临清州州判一员该管河道南自二十里舖清平县界起北至盐店北半壁店直隶清河县界止计长四十里衞河西南来自尖冢舖舘陶县界起东至南板闸下止计长六十里闸座砖闸南板闸浅舖临清汛附衞河舘陶县主簿一员该管衞河西南自直隶元城县界迁堤起东北至尖冢舖临清州界止计长一百二十里浅舖衞河汛东昌府下河通判一员直隶清河县县丞一员该管河道南自盐店临清州界起北至孙家口舖夏津县界止计长二十里夏津县主簿一员该管河道南自孙家口舖直隶清河县界起北至横河口武城县界止计长二十七里浅舖夏津汛武城县县丞一员巡检一员分管河道南自横河口夏津县界起北至冷家坟直隶故城县界止计长一百四十六里浅舖武城汛直隶故城县县丞一员该管河道南自冷家坟武城县界起北至孟家湾恩县界止计长一十六里恩县主簿一员该管河道南自孟家湾直隶故城县界起北至曹家口舖德州界止计长十二里三百二步隄坝东岸浅舖恩县汛德州州同一员该管河道南自曹家口舖恩县界起北至下八里堂舖德州衞界止计长一十五里五十四步隄坝东岸浅舖德州汛德州衞千总一员该管河道南自下八里堂舖德州界起北至桑园鎭直隶吴桥县界止计长八十九里二百八十四步五尺德州左衞北河河道计长一里二十步隄坝东岸浅舖德左三衞汛自德州衞桑园镇出山东境北行七十里至吴桥县之连儿窝驿又七十里至沧州之砖河驿又七十里至兴济镇之干宁驿又七十里至青流之流河驿又七十里至静海县之奉新驿又一百里至武清县之杨青驿是为天津直沽口入于海其漕河又北行二百里迳香河通州由普济平津上下庆丰四闸以达于京师疏流济运治漕之法裕源为先导水浚泉所以裕其源也昔称五水济运曰济水曰汶水曰洸水曰沂水曰泗水自堽城筑坝遏止洸流枯渎无源不足济运而当时泇河未闻邳州运道惟沂水是赖则所谓沂水亦指沂山所出之沂而言非曲阜城南之沂水也规制既易川渎亦分在今时济运之水统南北而纪之当以济水泗水汶水衞水漳水为五水巨津所注皆有支渠佐之择其要者以次附书至于五派出泉向有分水天井鲁桥沙河邳州之目迨新泇开而沙河宜改新河邳州宜改泇河泗洸遏入马场湖而天井宜改马场按津验脉五派可陈合之诸川鉅细毕举有水事之责者循其源委而溯洄之疏瀹之功何可缓哉济水济水水经註云济水东至乘氏县西分为二南为菏水北为济渎北济东北迳冤朐县故城北又东北与濮水㑹其一水东流过乘氏县南又东过昌邑县北又东过金乡县南又东过东缗县北又东过方与县北为菏水菏水又东过湖陆县南东入于泗水氶水齐乘云氶水出峄州北沧浪渊其水南流㑹许池泉又南迳州城西门又南纳金注河又南入于泗氶水溉田千余顷泗水泗水水经註泗水出汴县故城东南桃墟西北墟有泽泽方一十五里泽西际阜阜侧有三石穴穴有通透水有盈漏自此连冈通阜西北四十余里冈之西际便得泗水各迳尺余泗水西迳其县故城南自卞而㑹于洙水洙水水经註洙水西南流盗泉水注之泉出卞城东北卞山之隂西北流注于洙水洙水又西南流于卞城西西南泗水乱流又西南过鲁县东北南梁水水经註水出蕃县东北平泽出泉若轮焉发源成川西北流分为二水北枝水西出迳蕃县东北西迳滕县北南枝水西南迳蕃县故城东又屈迳城南西流注于沛沛在湖陆县西而左注泗漷水出东海合乡县又迳鲁国邹山东南而西南流又西南迳蕃县故城南又西迳薛县故城北又西迳仲虺城又西至湖陆县入于泗汶水汶水水经汶水出泰山莱芜县原山西南过嬴县南又南过奉高县北屈从西南流过博县西北又西南过蛇丘县南又西南过冈县北又西南过平章县南又西南过无盐县南又西南过寿张县北又西南至安民亭入于济水经註云汶水自桃乡四汶口西南入茂都淀淀水西南出谓之巨野沟牟汶水经註云汶出牟县故城西南阜下胡卢堆俗谓之牟汶又西南迳奉高县故城而西南流注于汶北汶水经註云北汶水出分水谿源与中川分水东南迳泰山东㑹天门下谿水水出泰山天门下谷东流㑹环水水出泰山南谿南流歴中阶两庙间屈而东流又东南迳南明堂下世谓之石汶柴汶水经註云汶水西南迳阳闗故城西又南左㑹淄水水出泰山梁父县东西南流迳莬裘城北又迳梁父县故城南又西南迳柴县故城北世谓之柴汶矣淄水又迳城北又西迳阳闗城南西流注于汶水蛇水水经註云蛇水出故蛇丘县东北泰山西南经铸城西左传所谓蛇渊囿也汶水又西沟水注之泌水水经註泌水出肥城县东北自源西南流迳肥城县故城南又西南迳富城县故城西又西南流注于汶衞水衞水源出河南辉县苏门山之百门泉一名搠刀泉汉时惟淇水有经流至隋大业中导百门泉入淇遂以为源至今有御河之目焉水经云淇水出河内隆虑县西大号山又东过内黄县南为白沟屈从县东北与洹水合又东北过馆陶县北又东北过清渊县西又东北过广宗县东为清河又东北过东武城县西又北过广川县东又东过蓚县南又东北过东光南皮至漂榆邑入于海今衞河自百门泉汇水南流至新乡县折而东受小丹河水又东迳汲县其对岸则淇县复受腊胫河水㑹而合于淇水又东北迳汲县滑县至内黄县有汤河水入之又东北有洹河水入之又东北至大名县又东北至元城县又东至东省馆陶县漳水漳水水经浊漳出上党长子县西发鸠山东北过屯留县潞县北又东过武安县清漳水出上党沾县西北少山大黾谷东过涉县又东至武安县南黍窖邑入于浊漳漳水又东过邺县西又东过列人县南又东北过斥漳县南水经註曰汉建安十八年凿渠引漳水东入清洹以通河漕名曰利漕渠引沁入衞议沁河出山西沁源县绵山东谷由太行山麓至河南原武县黑阳山㑹汴入河按明㑹典云前代甞引沁以通衞正统以前其支流犹自武陟原村东北由红荆口经衞辉凡六十里与衞河通天顺七年河趋陈颖入淮乃开沁以达徐复引河以合泗而运道遂湮又按元史至元十四年漕司议通沁水自北而东合流御河以便漕衞辉路总管董文用曰衞郡地最下大雨时行沁水辄溢出百十里间雨更甚水不得达于河即漫淫入衞今又引之使来岂惟无衞将无大名长芦矣㑹朝廷遣使相地形使者上言衞州城中浮屠最高者才与沁水平势不可开也事遂寝又明万厯中沁水决木栾店莲花口而东督河杨一魁谓沁水势悍塞之固难请导沁入衞以助运科臣常居敬往勘檄郡守议言衞小沁大则其势难容衞清沁浊则末流必淤如先年沁河一决而临清东昌等处遂至淤塞徴之往事窃恐不减黄河之害而又增运道之梗且沁衞地势高下悬殊必须创开河身沿河筑堤此其费地费工固为不赀而伏秋水涨横流滔天生灵城池不可不为之计也居敬上其议遂止改丹入衞议丹水入沁归黄其由丹河口分流以济衞河者仅小丹河一支而已明万厯中议者欲改导丹河杜其入沁之路以全流注衞委勘而不果行松江周洽曰丹河源出山西穿太行屹坦坡狄家岭南注而下中间分散有十八道小沟渠民间引以灌田总流南经张店至刘村入沁水首尾三十余里与衞河相通者系上下沟渠内东流第二道由清化鎭南有金鎗狗跑等泉水相聚迤逦而东经修武治南北转城东门外又东经获嘉县北又东名蒋河至新乡县西北名河店入小清河而因以入于衞相沿凡百余里名为丹之支流而实非丹水矣若欲将丹水全身由张店改折而东过狗跑泉达衞则丹水至张店地势倾下入沁甚易势不能挽若欲从上面东流第二道小沟渠决河达衞则丹水正向山岭而下奔溃倾跌横截不住何由东流且其水势之迅急泥沙之淤塞与沁水同引之适为衞害奚可哉五派泉源一自山东交界黄林庄起北至韩庄闸皆泇河所经凡运河南北两岸㑹峄县诸泉济运者为泇河派峄县南北七泉巫山泉南流至侯迁闸东入运沧浪泉许池泉石室泉以上三泉会为氶水东南流至针沟口入运牛山泉南流至张庄闸东入运龙王泉东北流至万年闸东入运侯孟泉东北流至德胜闸东入运滕县运河西岸二泉三界湾泉吕䝉泉以上二泉俱入微山湖西南由湖口闸入运一自韩庄闸北至枣林闸皆新河所经凡运河东岸㑹滕县鱼台二县诸泉济运者为新河派峄县西北三泉许由泉温水泉扳倒井泉以上三泉㑹流西南入滕县至彭口新支河入运滕县运河东岸三十泉灿星泉西流至张阿村入运三山泉大胜泉蕋珠泉双胜泉温水泉龙湾泉黄家泉以上七泉由薛河㑹流至彭口新支河入运玉花泉魏庄泉黄沟泉白山泉马蹄泉以上五泉由薛河㑹流南至修永闸入运南石桥泉双泉以上二泉㑹流西至鲇鱼弦口入运荆沟泉豹泉五花泉大沸泉小沸泉绞沟泉西荆沟泉刘沟泉赵沟泉以上九泉㑹注南梁河西流由满家口入运三里桥泉七里桥泉凉水泉峄庄泉大乌泉北石桥泉以上六泉㑹注北沙河西流由王家口入运鱼台县二十泉亷家沟泉东龙泉平山泉倣石泉何家湾泉以上五泉西注独山湖由张家口入运西龙泉圣裔泉圣母池泉小龙泉有本泉六小泉以上六泉西注独山湖由赵家口入运胜水泉滕家泉庙前泉河头泉黄良泉高家东泉高家西泉陈家泉中溢泉以上九泉西注新河至枣林闸入运一自滋阳之金口坝上承泗水曲阜诸泉又于坝南左承沂水㑹曲阜南境诸泉南流至两川桥受白马河㑹邹县诸泉出鲁桥济运者为鲁桥派曲阜县东南二十一泉青泥泉西南流入沂栁青泉双泉近逵泉逵泉两观泉车辋泉茶泉以上七泉㑹流西南入沂曲沟泉南流入沂濯缨泉洙泗泉新泉曲水咏归泉浴沂泉以上五泉㑹流西南入沂文献泉城南新泉以上二泉㑹流西南入沂连珠泉温泉近温泉黑虎泉以上四泉㑹流西北入沂通沂泉西北流入沂邹县十四泉陈家沟泉白马泉马山泉孟母泉以上四泉为白马河上源鳝眼泉程家庄泉新泉屯头泉冈山泉黄家港泉白庄泉渊源泉栁青泉以上九泉㑹流由白马河西南注泗出鲁桥口入运三角湾泉西流至两川桥入泗曲阜县南境一泉蜈蚣泉㑹邹县鳝眼泉南入白马河济宁州东南三泉芦沟泉南流至南阳闸入运拓基泉马陵泉以上二泉㑹流西至鲁桥入运一自泗水曲阜二县㑹诸泉入泗至金口坝遏流入府河复受滋阳县诸泉至济宁州境㑹洸河受宁阳县南境诸泉西北入马场湖蓄水济运者为马场派泗水县七十九泉珍珠泉豹泉黑虎泉涛縻泉雪花泉四源并出是为泗水之源繁星泉白石泉莲花泉双晴泉甘露泉甘露新泉西甘露泉淘米泉三水泉响水泉醴桥泉涓涓泉红石泉新开泉琵琶泉天井泉奎聚泉西奎聚泉涌珠泉卞庄泉三台泉潘坡泉膏涌泉瑀泉留思泉石窦泉石液泉双石缝泉潘坡新泉石壑泉卞桥泉以上三十六泉㑹流由卞桥出为泗河吴家泉大黄沟泉小黄沟泉变巧泉以上四泉西南流入泗岳陵泉石河泉壁沟泉以上三泉各流西南入泗马庄泉马跑泉魏庄泉以上三泉㑹流南入沙河转入泗激雪泉大黄䕃泉小黄䕃泉以上三泉㑹流北入泗石井泉杜家泉里老沟泉蒋家泉曹家泉以上五泉各流西北入泗赵家泉黄花泉合德泉四胜泉泰来泉东巖石缝泉以上六泉㑹流北入泗龟眼泉龟隂泉龟尾泉大鲍村泉小鲍村泉龙泽泉东䕃小泉西䕃小泉以上八泉㑹流西北入泗南珍珠泉醴泉醴前泉以上三泉㑹流北入泗七里沟泉北流入泗大玉沟泉小玉沟泉西䕃小泉珠泽泉以上五泉㑹流东北入泗西巖石缝泉卢城泉以上二泉㑹流北入泗三角湾泉北流入泗曲阜县北境六泉横沟泉埠下泉映安泉新安泉变巧泉城北新泉以上六泉俱南流入泗至金口坝分入府河滋阳县十四泉三义泉东北新泉阙党泉元对泉照星泉惠泉既济泉古沟泉负瑕泉上蒋诩泉下蒋诩泉西北新泉纸房泉驿后新泉以上十四泉㑹流至郡城西门平政桥西南入府河宁阳县南境十一泉古泉日渊泉蛇眼泉三里沟泉新电泉罗星泉井泉张家泉金马庄泉栁泉以上十泉㑹流为泳永罗河南注滋阳之漕水又西流㑹于洸古城泉南流入漕水转入洸济宁州城东一泉浣笔泉西流至通济桥入运一自新泰䝉阴西境莱芜泰安肥城平阴东平宁阳北境汶上各州县㑹泉入汶至南旺出分水口济运者为分水派新泰县三十六泉太公泉南陈泉北陈泉北鲍泉以上四泉㑹流由嶅山河南入小汶路踏泉魏家泉高峪泉南师泉名公泉啸泉张家沟泉以上七泉㑹流由南师河南入小汶西周泉新西周泉杏山泉金沟泉公家庄泉贾周泉以上六泉㑹流由西周河南入小汶刘都泉南入小汶周家泉崖头泉构沟泉以上三泉㑹流由崖头河南入小汶和庄泉由羊流东河南入小汶红河泉名湾泉钓鱼台泉以上三泉㑹流由羊流河南入小汶大峪泉栁沟泉孙村泉西都泉古河泉北流泉以上六泉各流北入小汶涝陂泉万歳泉刘杜泉以上三泉㑹流由广明河北入小汶黄水湾泉灵查泉以上二泉俱各流北入小汶䝉隂县西境一泉官桥泉西流经新泰县南师河入于小汶莱芜县四十九泉李家湾泉凉坡泉薛家庄泉黑龙泉老龙泉鱼池泉星坡泉大龙泉北夹沟泉水河泉沙湾泉助沙泉新兴泉以上十三泉㑹水西南流为大汶海眼泉连珠泉青泥沟泉湖眼泉莲花泉赵家庄泉双龙泉斜里泉鹏山泉坡里泉朱家湾泉张家湾泉以上十二泉会水西流为牟汶泸马河泉小龙湾泉大龙湾泉垂杨泉北海眼泉乌江岸泉广润泉西碧泉青桥泉鎭里泉龙兴泉坡草泉片锦泉郭娘锦泉灵泉樱桃园泉韩家港泉以上十七泉㑹水西流为嬴汶合于牟汶王家沟泉西夹沟泉三半壁店泉卢家庄泉牛王山泉青杨港泉贺家湾泉以上七泉㑹水西南流合牟嬴二汶䝉阴县三泉卞桥泉海眼泉葛沟泉以上三泉各流西迳莱芜县东入牟汶泰安县六十六泉板桥湾泉范家湾泉鲤鱼沟泉大兴桥泉云潭泉皂泥沟泉凤皇泉清泉鐡佛堂泉周家湾泉风雨泉坡里泉北滚泉顺河泉㑹泉扳倒井泉以上十六泉㑹水西南流为堑汶合大汶牟汶嬴汶统谓之大汶马儿沟泉明堂泉梁子沟泉木头沟泉金星泉广生泉龙湾泉张家泉以上八泉㑹水东南流为泮河转入汶梁家庄泉呉山沟泉沧浪沟泉白土崖泉以上四泉左右㑹注入汶斜沟泉力沟泉羊舍泉水泉新兴泉皮狐泉良甫泉香城泉龙堂泉浊河泉眞沟泉鬭泉小栁泉东栁泉神泉西流泉黑虎泉海旺泉海润泉石缝泉水坡泉韩家庄泉以上二十二泉左右㑹水入新泰县之小汶河转入大汶水磨泉新查出泉灵应泉上泉马蹄泉臭泉溯港沟泉狗跑泉报恩泉陷湾泉胡家港泉以上十一泉俱南入浊河转入汶马黄沟泉泰应泉以上二泉南流入汶龙王泉坤温泉凉泉以上三泉俱东入沙河转入汶肥城县十二泉清泉南流入汶咸河泉董家泉臧家泉吴家泉王家泉开河泉拖车泉马房泉圣惠泉震泽泉引兑泉以上十一泉㑹流为衡鱼河经平阴境由东平州官桥河西南入汶平隂县一泉栁沟泉由衡鱼河西南转入汶东平州三十五泉吴家泉孙泉游龙泉神瀵泉涌泉以上五泉左右入衡鱼河西南达于汶小王泉净泉郝家泉源泉杷头泉烈泉独山泉王老沟泉大黄泉二黄泉蓆桥泉以上十一泉在蓆桥之右㑹流东南入蓆桥河转入汶冷河泉西南入蓆桥河口头泉浮汶泉大成泉张货郎泉徐家泉三眼泉胜水泉卷耳泉餴饎泉安宅泉半亩泉安圏泉以上十二泉在蓆桥之左㑹流西南入蓆桥河转入汶双明泉单眼泉高家庄泉以上三泉西流入蓆桥河分支东出口入汶铁钩嘴泉坎河泉高嘉泉以上三泉各流入蓆桥河分支西出口入汶宁阳县北境四泉龙鱼泉龙港泉以上二泉㑹流北入汶泺澢泉鲁姑泉以上二泉㑹流西至汶上县㑹龙鬭泉北流入汶汶上县七泉龙鬭泉老源头泉薛家沟泉鸡爪泉赵家桥泉泺澢泉以上六泉㑹宁阳二泉西流由鲁沟至崔家桥入汶马庄泉西北流入蜀山湖济运按河防志曰浚泉虽易治汶实难盖河广沙深屈曲之流不足以润久渴之吻各泉虽源源而来至汶则一吸而尽犹无泉也必督令捞浅等夫择其积沙淤漫者濬为河泓俾深五尺阔一丈则水得所归而趋壑亦易矣又按汶上草桥积沙易淤疏水至此多被渗涸宜先饬挖除庶下流无阻而上流得以迅注矣竝志之㑹通之源汶泗也汶泗之源泉也细流不择巨川斯通而山下有泉疏之愈出若任其湮滞则日就消减矣东省有泉济运者十七州县谨按大清会典所载统计四百二十五泉分派析纪其有新疏而得未入㑹典者则附载于小註以俟补载伏读圣祖仁皇帝谕曰朕于河务留心最切经歴最深往年屡次閲河时各处周览凡水泉原委皆知之甚悉山东运河全赖衆泉蓄洩微山诸湖以济漕运今山东多开稻田截湖水上流之泉以资灌溉上流既截湖水自然无所蓄潴安能济运水在地中如人身之有血气血气有余方可用渗泄之药若血气不足正需滋养安可再加渗泄乎地方官未知水之源流一任民间放水灌田以为爱惜百姓不知漕运实因此而悞也若不许民间偷截泉水则湖水易足湖水既足自能济运矣圣明洞鉴昭示至殷雍正四年増设管泉通判一员事有专司督疏匪懈连年运道不虞浅阻则睿谟之所垂裕者远矣蓄水济运运道有源疏瀹是亟顾水之为物恒雨则溢恒旸则干伏秋常有余春夏常不足蓄盈济绌此水柜之所由设也盗决有诛占种有禁非时之耗减有罚出纳之谨盖如筦库然矣明尚书宋公既疏会通河乃以昭阳马场南旺安山为四大水柜自后河济㫁流新泇载辟津移渎改今昔较殊夫昭阳昔在运左则为柜今在运右则为壑韩庄一脉仅涓流濗注耳马场纳汶易而纳泗南旺潴济易而潴汶安山一湖源竭土疏至不可柜安得泥旧迹而求之哉独山本非故柜而泉流蓄聚足资灌输所谓无柜之名有柜之实也今备举而列之曰昭阳曰独山曰马场曰南旺曰蜀山曰马踏而安山之废潴谨附见于后而不敢彊名以柜者志信也至于汇泉成流截流济运闸坝之设各有所宜既已列之津程而仍举最要者以申明之庶㡬节防之功与贮蓄同其慎重云昭阳湖一名刁阳湖即南济之所汇也上承曹县荷泽城武单县定陶鉅野嘉祥济宁金乡等九州县坡水及鱼滕等县泉水积为大潴自北而南曰南阳曰昭阳曰枣庄曰李家曰郗山曰微山曰吕孟曰张庄曰韩庄随地异名而以昭阳为要领湖水一支西南出张谷山口迳荆山桥入邳济运一支由湖口闸入泇济运按昭阳湖为四大水柜之一昔时运道在湖之西诸湖悉资济运自新河既开运道东徙汶泗沂漷载之高地而行西岸诸湖止以减水而不以进水直至微山以南始分流入泇仅存一线然衆水恃为尾闾要津资其喉吻盖三洑三见之济实溥美利而不言其功也独山湖即鱼台南阳湖之东北岸也上受邹滕沙河及鱼台各泉水口十九处各筑草坝每遇伏秋水大则开坝蓄水春夏水小则放水入漕按南阳之东有独山山下有坡厥地卑衍旧为滕鱼诸泉所汇归于南阳湖自开凿新河始蓄之为柜积潴不及昭阳什之二三而灌注过之则居上游之功矣马场湖一名任湖泗水自金口坝分支入河河西北㑹洸水由夏家桥入湖每年冬月挑河将鲁桥泗水口内横筑土坝并金口坝严闭闸板遏泗水悉注黑风口入府河收蓄湖内春夏需用之时由安居十里舖两斗门出水济运按马场湖本受汶河之水由蜀山湖东冯家坝滚入旧设三斗门放水入运五里营十里舖安居舖是也自泗水㑹洸入湖堵筑冯家坝汶水不复滚入五里营闸已废仅留十里安居两斗门此湖在南运之上流蓄水在湖一勺俱爲有用非甚旱澁两闸不可轻开也南旺湖本鉅野泽北济之所经也明永乐中宋礼引汶絶济区湖为三一南旺一蜀山一马踏蜀山马踏为东湖南旺为西湖漕河贯于南北汶水从东来注之东西湖各为长堤西岸设焦鸾等斗门入每遇汶河水盛斗门尽启收水入湖水小则闭斗门将所蓄之水分济南北二运南则由十字河闸放水入运北则由闗家大闸五里舖闸放水入运按南旺一湖昔年运道由牛头河行舟系蓄水之区后漕河改迁此湖渐废至康熙二十三年总河靳辅仍修砌十字河斗门加筑湖堤储水以济长沟济宁以南运道可省分蜀山湖水一半雍正四年内阁学士何国宗勘议南旺湖地居水嵴固可引以南流亦可导以北注南运湖泉资济不至如北运之易于浅涸请将南旺湖堤加高培厚分水口之八斗门添设闸板夏秋汶水盛长尽启八斗门减水入湖其分水口南之十字河闸即行堵塞将分水口北之闗家坝五里舖坝改建石闸仍开通闸内支河使之畅流入漕专济北运蜀山湖在汶水南岸上自永定永安永泰三闸收水入湖由金线利运二闸放水济运马踏湖在汶水北岸上自徐建口李家口二闸收水入湖由新河头𢎞仁桥二闸放水济运按南旺分水用轮番法如粮艘浅于南则闭南旺北闸令汶尽南流以注济宁更发滨南湖水佐之如粮艘浅于北则闭南旺南闸令汶尽北流以注东昌更发滨北湖水佐之但北运自马踏湖以北并无湖渠可以资运宜于蜀山湖之金线利运二闸坚闭导水由田家楼邢家林河口出分水口併水北注以裕其流此又当权其盈缩以施之也附安山湖明永乐间建四大水柜此其一也嗣后修废不常正统三年知州傅霖置减水闸于河岸湖周围六十八里规其中三十八里复修水柜歳久滇淤万厯十七年给事中常居敬复规以潴水修筑土堤四千三百余丈又于湖之南北口各置一闸蓄水济运旋亦浅涸至国朝顺治七年黄水漫湖淤为平陆雍正四年内阁学士何国宗勘议修复河之西岸建洩水闸一曰通湖闸建进水闸二曰安济闸曰似蛇沟闸圏湖筑堤堤南六口各建石闸并开栁长河引鱼营积水入湖伏秋水大则由通湖闸及六口纳水入湖春夏水小则由安济似蛇沟二闸放水入运规制甚详但此湖在黄陵冈未塞以前原为济水故渎水来有源可资为柜自筑断黄陵冈济水不至祗借堤南坡水并运河余涨此外无源而地在安民山前对岸即亭子泊为济水入大清河旧道底土疏漏洑流潜行伏秋则积潦涨盈春夏则彻底干涸虽经修复仍于济运无益止可留为运河洩涨之区明总河万㳟着治水筌蹄有曰安山湖不可柜诚有见于此也雍正六年圏堤复圯巡抚岳濬㑹同总河朱藻勘视题准停止再筑附闸坝六里石闸按泇河之德胜张庄二闸相去十二里地峻水驶易致浅阻雍正二年诏于两闸之中増建一闸以节其流名六里石闸仍恐三闸相近水涨难支较上下闸顶低六尺水小则收蓄济运水大则漫坝通流诚斟酌尽善之制也南旺上闸即栁林闸此为分水口南流第一闸漕船南自台庄入闸河至此四百二十里共歴二十七闸皆逆流而北每上一闸先闭下闸以积水候满方进过此便上水嵴踰分水口顺流北行出南旺下闸至临清约四百里歴二十一闸始出闸河入于衞河其南旺下闸在分水口之北一召十里闸乃分水口北流第一闸漕舡囘空逆泝至此踰分水口则逢顺流矣两闸对峙实南北全河之枢轴也分水口按泰山之脉自东北而西南南旺分水口又泰山分支之所经也得其嵴而注之决诸南则南流决诸北则北流当粮运盛行之时正汶水微弱之际分流则不足合流则有余南北两渠轮番併灌以智役水力不劳而功倍矣我圣祖仁皇帝尝曰朕屡次南巡经过汶上县分水口观遏汶分流处深服白英相度开濬之妙考河渠通漕诸书初元人遏汶水北出阳谷以通衞水南出济宁以通泗水其分水之处为㑹源牐即今济宁之天井牐也然按其地势南自沽头以达河淮洵为便利而北由安居至南旺南旺地高于天井安能激水逆流而使之分乎故当时虽多设牐坝而尝患漏竭即水盈满亦仅可胜小舟而已至明永乐时总督河道宋礼用老人白英之策筑戴村坝以遏汶导之出鹅河口入南旺湖然后分流南北以分水口为水嵴因势均导南得四分北得四分増修水牐以时启闭漕运遂通今南北流惟吾所用如浅于南则闭南旺北牐浅于北则闭南旺南牐湖泉并注南北合流虽有旱暵靡不克济每嵗东南漕艘无或滞留此皆白英遏汶分水之功也相传英当日每徘徊汶济之间积数十年精思一旦确有所见决为此议三百余年行之无弊所谓因地之宜顺水之性也梁乡闸至土桥闸长十二里土桥闸至戴家湾闸长三十五里每遇汶水微弱用十二里之水灌三十五里之长塘水势散漫减去什之六七难免浅阻宜于土桥以北戴坝以南建筑草坝一道设立排椿似活闸之式蓄束水势接济启闭甚为有益或议于土桥戴坝二闸之中添置一闸则又不可盖汶水入衞高下相悬若此地闸𦂳则水势倍増陡急粮艘更难于上下矣伏读圣祖仁皇帝谕曰古人置闸其逺近疎密皆因地势高下水势缓急以为蓄洩或一地二闸或一二十里一闸确有一定丈尺不可更易圣谟直指诚百世之标准也临清南板闸按汶水地亢衞水地洼临清板闸口正汶衞两水交㑹之处每嵗三四月间雨少泉澁汶水既浅衞水又消高下陡峻势若建瓴每一启板放舡无㡬水即尽耗漕舟多阻宜于闸口百丈之外用椿草设筑土坝一座中留金门安置活板如闸制然将启板闸先闭活板则外有所障水势稍缓而于运艘出口易于打放衞水大发即从拆卸亦权宜之要术也张谷山草坝按微山湖上承昭阳诸湖之水由张谷山出荆山口而南其经流也分支出湖口闸济运彊之就高则必湖水盈满方得畅注雍正二年诏于张谷山前筑草坝一道节蓄诸湖以裕济泇之脉若遇湖水涨盛仍开坝放水以保运道责在河官之时其启闭云金口坝按隋文帝时沂泗同流汎滥大野兖州刺史薛胄于二水之交积石为堰决令西注陂泽以溉良田号曰薛公丰兖渠唐李白诗中所谓鲁东门石堤是也元人开㑹通河访其遗制修为滚水石坝坝之西偏有闸世谓之黑风口引泗入天井闸济运延祐中都水太监阔阔仍于石坝疏为三洞以洩水势明初堰坝以土成化间改筑石堰东西长五十丈下阔三丈六尺上阔二丈八尺高七尺湫口三处横石为梁堰北复作分水二雁翅以杀水势后歳久堰低泗不入洸每春筑土坝于堰上高一尺七寸以障之嘉靖三十七年主事陈南金易以石高亦如之仍为金口三置板启闭功同于闸亦谓之金口闸云沂水自东来㑹泗于金口闸南仍于上流作支河洩之闸北如遇干旱则併沂入泗以益其流故各志亦谓沂水㑹泗于闸北也泗水分资两派实以此为枢钥云济宁杨家坝按泗水分支入府河西流合洸同经此口南入运河明正德间因防冦始筑坝引水绕城为外䕶事平即开明季复筑嗣因遏泗㑹洸转由夏家桥入马场湖蓄水济运节宣甚便国朝顺治中总河杨方兴题准堵不复再撤至康熙三十四年因水患开通杨家坝洩水入天井闸寻复塞之河道张伯行曰杨家坝一开则西湖之水立涸矣此必不可开者也堽城坝按水经汶水南过冈县北郦註洸水出焉冈故阐也尔雅释汶出为阐则洸即阐之别名矣洸由汶出南㑹于泗其口在堽城石濑之上元人置闸于此仍于闸左作土坝以遏汶水使入洸㑹泗出㑹源闸以济运都水少监马之贞刻石垂戒曰后人毋兴石堰壅遏涨水大为民害延祜中改作石堰屡坏屡修明永乐中尚书宋礼导汶出南旺分水遂废元人旧闸筑坝以阻汶水之入洸者曰堽城坝自是汶水不复通洸矣汶水趋南渐囓坝根雍正七年诏于坝下筑土堤一道䕶之明时故闸既塞石堰尙存𢎞治中巡抚徐源请拆毁石堰仍作土堰以复旧规遣工部侍郎李鐩㑹勘议云堽城石坝湫口七处水小则从各口顺流水大则从坝上漫出一可以阻隔淤沙不为南旺之害一可以减杀水势不虑戴村坝之冲难以拆毁仍宜加葺从之至今谓之石梁口然宁阳卒有水患桑家诸口岸薄易决一溃则全汶侧注渰没田庐而南旺亦有就涸之虑汶南诸堨诚防之不可不谨也戴村坝坎河口按汶水自堽城而西至东平州之戴村坎河口西北㑹济由大清河入海明尚书宋礼分水南旺先于堽城筑坝阻汶入洸又于戴村筑坝阻汶㑹济戴村之坝长五里一十三步仍留坎河口不坝以备分洩每重运过时用刮沙板作一沙坝于坎河口涓滴尽归南旺若水涨则连沙冲出坎河后河身渐移近坎河口汶水直灌坝不能支且全流散衍而入大清河南旺每至胶舟万厯初侍郎万恭叠石为滩以防其溢然汶水每高于滩十七年总河潘季驯筑玲珑石坝五十五丈五尺高三尺厚一丈两翼翼长视坝减五之二其高倍之左右为土堤各二百三十丈石坝之法用丈许大石夹砌如墉实细石其中水高于坝则溢而入海至二十一年汶大溢尚书舒应龙又于河口之下开渠洩水因于两旁建石褁头各长十丈高一丈二尺中间用滚水坝二十二丈二尺仍留石滩四十九丈一尺名乱石坝国朝雍正四年内阁学士何国宗勘河恐戴村坎河坝日久坍塌题明将三坝増修统建滚水石坝一道延袤一百二十六丈八尺视旧坝加高二尺雍正八年汶水骤涨为石堰所阻不能滚洩既南汎汶上县复北溃于白英嗣后力塞乃安九年署总河田文镜奏请拆堰修堤仍复旧制诏从之何家口坝按汶河自草桥以南西岸有何家口坝滚水入鱼营陂至袁家闸入运有出水二口一曰刘老口在闸以南一曰石头口在闸以北此汶水上流北出之一支也议者谓汶河西注分水口水带沙行特开常鸣等八斗门掣沙入南旺湖俾入运之清水南北分流今刘老口石头口从上流分注入运遂与北流之水两相抵聚河身易于淤淀併令汶河正流势缓不能挟沙逺行且汶河中饱更不掣沙入湖分水口亦虞壅塞雍正十二年总河朱藻题准堵塞刘老等二口并高筑堤坝以杜旁洩沙河大坝明之广济渠口也景㤗中徐有贞治沙湾决口先为疏水之渠起张秋金堤通寿张之沙河西南至于竹口又西南至大潴潭踰范暨濮上接河沁之水出通源闸济运盖导上流有源之水以潴之为渠也自筑黄陵冈塞断河流祇借各坡水汇注运长则长运消则消水所经由类皆沙石俱下无滋灌之益而有淤淀之虞成化中于沙河口建筑土坝引入支河由道人桥入运今循厥旧制修筑勿坠避其沙而防其决保运者固以逺害为先也潘季驯曰汶泗涓流其患在涸湖以蓄之使其不匮闸以节之使其可续此治涸之法也五湖堤界既明则汶泗停涵而不时之需可待斗门闸坝既设则蓄泄有所而湖河之利相须汶水南趋而泉河易竭故坎河大坝之闗系匪轻汶水北注而南旺之东流必少故何家一坝之利赖不小至如卷筑楗埽加帮卑薄虽非一劳永逸之计然亦每嵗修防之必不可已者也防河保运尚书之序贡道也曰兖浮济漯青浮汶徐浮淮泗皆达于河则山东之国固循河以通运者也盖冀州之域控河上游逆泝而行罔非利涉今则大河屡徙合于汴淮国家设都燕京在渤海碣石之右运道自南而北河流自西而东一从一横脉非同贯论者谓漕渠水澁宜分河之支流以助灌输然而河处高原经疏壤性悍易决质浊易淤分引微涓颇资其利而节宣稍失则全河奔注运不能容势必冲溃东堤挟衆流以趋海即使旋加塞治而沙停土壅故道悉湮是获利无㡬而滋害实多也即如衞河本屯氏故道而泉流汇注别为一渠宋庆厯中河决商胡北流与御河为一及分二股河东流而御河淤淀运路艰阻程昉为河北都监力浚治之此河之有害于衞可徴矣㑹通河虽以汶水为源而明永乐中金纯分导河流与㑹通河合景泰中徐有贞开广济渠上泝澶渊以接河沁之水则犹借力于河耳乃一决再决贻患不休至𢎞治间刘大夏始筑黄陵冈以断其流而张秋获宁则河之有害于㑹通河可徴矣济宁以南菏泗所㑹明初运道在昭阳湖以西因地与黄逼引流入运所在有之自郓城入者由牛头河至鱼台之塌场口自曹州入者由双河口至沛县之飞云桥然而迁徙不常随处淤淀甚至鱼沛沦为泽国无复漕渠之迹朱衡之开新河李化龙之开泇河引避浊流惟恐不逺则河之有害于新泇二河亦可徴矣方今河不侵漕往来甚易似乎无烦顾虑第河自武陟以下地势倾于东北汲胙滑澶之间皆故渎之所经也鼓浪吹涛骎骎欲赴所赖以障遏之者止此一线之长堤耳蚁孔偶漏决溢随之左右奔趋悉为漕梗夫曹单二堤犹在邦域之中也河南之武陟荥泽原武阳武封邱祥符陈留兰阳仪封直隶之长垣东明工多险要地属殊疆我之畏津借彼捍御而曰恃以无恐不亦难乎稍有弗虞方以我二东为壑也雍正七年诏设河东河道总督兼综兖豫专事修防睿智如神经营备至庶㡬共庆安澜焉然而未雨绸缪不敢不凛谨博稽往迹备述如左俾溯流者有所考镜则亦保运之一助也黄河入衞河故道宋大中祥符四年河决通利军合御河淳化四年河决澶州东北流入御河庆厯八年河决澶州商胡埽东北流与御河为一熙宁四年八月河溢澶州曹村又于新堤决口下属恩冀灌御河元丰四年河决小吴埽自澶州徐曲口注于御河按黄河禹迹在今阳武北新乡西南又东北径延津汲县胙城至大名府濬县径大伾山而北自周定王时河徙宿胥口由元城冠县馆陶东北合于漳水今馆陶县西南六十里迁堤村南有大河故渎自元城县黄金堤包儿头迤逦北至盘堤又至孙店及炉里又至徐家庄入于衞河直隶开州北永固舖有旧河一道北达于衞河南武陟县东北有莲花池在沁河东岸名木栾店去衞河百里明万厯中沁河从此决口经城汲县入于衞黄河入㑹通河故道汉文帝十二年河决酸枣东溃金堤五代晋开运元年河决滑州浸注曹单濮郓诸州之境宋开宝四年河决澶州东汇于濮郓景德元年河决澶州横陇埽东北流经濮郓合北清河入海熙宁十年河决澶州曹州北流断絶河道南徙东汇于梁山张泽泺分为二派一合南清河入于淮一合北清河入于海灌郡县四十五而濮济郓徐尤甚元丰五年河决原武埽溢入阳武沟刁马河归于梁山泺宣和元年五月大雨水汴渠将溢募人决下流由都城北入五丈河下通梁山泺乃平金明昌五年河徙自阳武而东歴延津封丘兰阳长垣东明曹州濮州郓城范县至寿张注梁山泺分流南北清河明洪武二十四年河决原武黑羊山由旧曹州郓城两河口漫入安山湖㑹通河淤正统十三年河决荥阳自开封经曹濮直冲张秋溃沙湾东堤以达于海𢎞治二年河徙汴城东北过沁水溢流为二一经兰阳归德至徐邳入淮一自金龙口黄陵冈东经曹濮入张秋运河五年河决金龙口由黄陵冈北趋张秋絶运河而东挟汶水入海崇祯四年河决金龙口趋张秋皇清顺治九年河决封邱大王庙水从长垣趋东昌壊安平堤东北入海为漕渠梗康熙六十年武陟黄沁河决由开州入濮范趋张秋溃东堤注大清河入海按济水自乘氏分而为二其一为济渎入于鉅野濮水出酸枣县首受河经濮阳与济水㑹入于鉅野同注大清河归海则自曹濮以至寿张东阿正济濮之所经而河流之所贯也今故渎虽湮而支渠互见自曹县入者则为贾鲁河为济河为灉河为瓠子河自濮州入者则为小流河洪河魏河悉属黄河决口故道况济多洑流濮亦时有隠见微涓隠熘皆足以牵大河之脉而使之东注也至于开州东北歴观莘以至聊城者又有古漯河并唐马颊河本与博平高唐相通而截于运道考其遗迹皆有受河之上源虽障以古堤而类多残缺倘决河分派歴濮范而注莘阳势亦甚易灌入运道即不能无溃决东岸之虞此亦要害所闗不可慢视者也黄河入南运故道汉元光三年河决瓠子东南注鉅野通于淮泗宋太平兴国八年河决滑州之韩村汎澶濮曹济诸州东南流至彭城入于淮咸平三年河决郓州浮鉅野入淮泗天禧三年河决滑州泛澶濮曹郓注梁山泺合清水汴渠南入于淮金明昌五年河徙自阳武而东经曹濮至梁山泺分为二派南派由南清河合泗入淮元至正四年五月河决曹县白茅堤六月又决金堤自定陶至鱼沛汎州邑十八明洪武元年河决曹州双河口流入鱼台正德四年河决曹县杨家口奔流曹单直扺丰沛嘉靖六年河决徐州及曹单城武等县杨家口梁靖口等处冲入鸡鸣台沛北皆为巨浸东溢踰漕入昭阳湖运道大阻八年河决沛县飞云桥北徙鱼台谷亭舟行闸面九年河由单县侯家林决入塌场口冲谷亭歴三年水不下洩二十六年河决曹县东冲谷亭运道复淤二十七年河决段家口分为六支俱入运河至徐州入洪三十六年河决原武东流湮曹县决北大堤由城武金乡入运四十四年河决曹县自棠林集以下分为二支南支遶沛县戚山流入秦沟北支遶丰县华山出飞云桥至湖陵城口漫入昭阳湖沽头留城一带运河湮塞万厯四年河决鲁家口曹单金鱼被淹三十一年河决单县苏家庄冲入沛县太行堤灌昭阳湖入夏镇横冲运道四十四年河决狼矢沟水由蛤蟃周栁等湖入泇河出直口复与黄㑹运船入口迎熘称艰按水经济水自乘氏分而为二其一为荷水即南济也东过昌邑金乡东缗至方与县北湖陵县南入于泗水宋干德中东疏荷水转漕兵饷于定陶故地置发运务明洪武初河决曹州双河口流入鱼台命大将军徐达开塌场口引水由牛头河至塌场口出谷亭以通漕运永乐中遣侍郎金纯从汴城金龙口下达塌场口筑堤导河南入淮漕以接运道后河经屡决迁变靡常各志所载故道自曹郡双河口分水东南流由鉅野嘉祥二县入济宁境者曰牛头河由定陶城武单县入金乡境者曰涞河曰三家湾河㑹入鱼台之塌场口入于旧运自新河泇河次第开凿运道左避不假分流于黄千里长堤足以力制湍悍然而原武以下曹单以上书决书溢者不一而足脱塞治稍后弥漫无涯虽委之以昭阳湖未必不汎堤而东也修防孔固永永无虞职水之君子念之哉张秋治河纪事汉文帝十二年河决酸枣东溃金堤兴卒塞之建始四年河决溃金堤凡灌四郡杜钦荐王延世为河堤使者延世以竹络长四丈大九围盛以小石两船夹载而下之三十六日堤成改元河平明宣德五年平江伯陈瑄言自临清至安山漕河夏月水浅舟澁张秋西南旧有汊河通汴尝遣官修治于荆隆口堰水入河下注临清以便漕运比年缺官遂失水次漕运实难乞仍其旧从之十年廷臣㑹议漕运事宜言沙湾张秋运道旧引黄河支流今歳久沙聚河水壅塞而运河㡬絶宜加疏凿从之正统元年漕臣㑹议复言金龙口水决张秋是引水通运之处宜令工部委官一员巡视提督遇有淤塞㑹同河南三司鸠工疏濬之上命允行十三年七月河决八栁树口漫流曹濮冲张秋溃沙湾之东堤决大洪口诸水从之以达于海事闻上命工部右侍郎王永和往理其事十二月永和修沙湾等堤未成以冬寒停工且奏河决自衞辉八栁树口宜勅河南巡河及三司官修塞上勅责之曰八栁树河决不由金龙口故道东流徐州吕梁以溢运河致妨漕运患及山东特简命尔往董其事冀在急恤其患预定其谋躬询其源以副朕意乃辄以天寒罢工且以筑塞之工诿之他人不知朝廷所以委任尔之所以尽职何在且治水有术当先其源先治八栁树口然后及沙湾则易成功茍治其末不事其源朕知春冬水小暂能闭塞夏秋水涨必仍决溢今正用工之时其令山东三司筑沙湾尔即往河南督同三司等官措置八栁树上流如何修塞金龙口等处如何疏通务在河由故道不为民害仍先以尔等经画方畧及合用军夫物料之数以闻十四年三月永和奏黑羊山西湾已通其水由泰黄寺资运河东昌之水复置分水闸设三空放水自大清河入海其八栁树未宜用工沙湾堤宜常启分水闸二空以泄上流之水则不为后患上从之景泰二年二月勅山东左参政王骢按察司佥事王琬督工濬沙湾运河以河决水浅故也三年正月山东参议刘整佥事王琬塞沙湾决河乆绩弗成为都御史王竑所劾诏宥其罪立功自効自河决沙湾水径趋海运河胶浅或言沙湾以南地高水不得南入运河或言引耐牢坡水可灌运河但不免复径沙湾宜别开河以避其冲决之势或言引耐牢坡水南去则自此以北枯澁矣命工部尚书石璞治之璞至以决口未易筑濬水自黑羊山至徐州以通漕舟而沙湾之决如故乃遣内官黎贤阮落御史彭谊往协璞等于沙湾筑石堤以御决河开月河二引水以益运河且杀其势至是水流渐细始克筑塞之五月堤成六月大雨浃旬河复决沙湾北马头七十余丈掣运河之水以东旁近田地悉皆渰没十二月以沙湾河决久未成功而闸河胶浅有阻漕运复勅内官武艮工部侍郎赵荣往理之四年正月河复决沙湾新塞口之南二月赵荣言黄河之趋运河势甚峻急而沙湾之抵张秋旧岸低薄故此方筑完彼复决溢不为长计恐其患终不息也臣等议请于新筑之处用石置减水坝以杀其势使东入盐河则运河之水可蓄然后高厚其堤岸填实其缺口庶无后患从之五月沙湾大雷雨复决北马头河岸四十余丈运河水掣入盐河漕运之舟悉阻七月漕运总兵官徐恭奏沙湾河决水皆东注以致运河无水舟不得进者过半虽设法令漕运军民挑濬月河筑坝遏水北流然北高东下时遇东南风则水暂北上舟可通行设遇西北风则水仍东注舟不得动况秋气已深西北风日竞行舟更难诚恐天寒水冻不敢必其得达京师乞早为定计事下戸部议宜勅恭与石璞王竑计议如舟可前进则令运赴通州上纳如不得进则令沙湾以北者于临清上纳以南者于东昌及济宁上纳漕輓军民令囘本处运次年粮储从之九月沙湾复决尚书石璞等凿一新河长三里以避决口上下与运河通其决口亦筑截令新河运河俱可行船至是工毕工部欲取璞囘上恐不能经久令璞且留处置十月命都御史徐有贞往治沙湾五年十一月有贞言沙湾治河三策一置造水门臣闻水之性可使之通流不可使湮塞者禹凿龙门辟伊阙无非为疏导计故汉武之堙瓠子终勿成功汉明之疏汴渠逾年着绩此其明验也世之言治水者虽多然用之沙湾独乐浪王景所述制水门之法可取盖沙湾地土皆沙易于塌决故作坝作闸皆非善计臣请依景法为之而加损益于其间置门于水而实其底令水常五尺为准水小则可拘之以济运水大则疏之使趋于海如是则有流通之利无堙塞之患矣一开分水河凡水势大者宜分小者宜合分以去其害合以取其利今黄河之势大故恒冲决运河之势小故恒干浅必分黄河合运河则可去其害而取其利请相黄河地形水势于可分之处开成广济河一道下穿濮阳博陵二泊及旧沙河二十余里上连东西影塘及白岭等地又数十余里其内则有古大金堤可倚以为固其外则有八百里梁山泊可恃以为泄至于新置二闸亦坚牢可以宣节之使黄河水大不至泛滥为害小亦不至干浅以阻漕运一挑深运河臣惟水行地中避高趋卑势不能遏故河道深则能蓄水浅则勿能今运河自永乐间尚书宋礼即㑹通河浚之其深三丈但以流沙恒多淤塞后平江伯陈瑄为设浅舖又督军丁兼挑故常疏通久乃废弛而河沙益淤不已渐至浅狭今之河底乃与昔之岸平其视盐河上下固相悬絶上比黄河来处亦差丈余下比衞河接处亦差数丈所以取水则难走水则易宜浚之如旧疏上诏从之有贞于是度地行水浚渠建闸渠起张秋金堤之首西南行九里而至濮阳泺又九里而至博陵陂又六里而至寿张之沙河又八里而至东西影塘又十有五里而至白岭湾又三里而至李涯又二十里而至竹口莲花池又三十里而至大潴湾乃踰范暨濮又上而西北数百里经澶渊以接河沁之水过则害微则利故遏其过而导其微用平水势既成名其渠曰广济闸曰通源渠有分合而闸有上下凡河流之旁出而不顺者则堰之堰有九长袤皆至万丈九堰既设其水遂不东冲沙湾乃更北出通源闸以济漕渠之涸又作大堰杀以水门泄其溢入大清河又浚漕河四百余里作减水闸于东昌之龙湾魏湾洩之古河以入海有贞先后临治凡四载工始成𢎞治二年秋河决荆隆口横流于封丘之于家集决孙家口漫长垣曹濮郓城阳谷寿张歴临清以北延患于德州沧州至天津始入于海遣都御史白昻治之次年春甫举其役而河倐北徙去汴城者三十里荆隆决口日自淤塞人力可施乃修筑北堤自阳武封丘祥符兰阳至仪封亘三百余里以防张秋之冲激衞诸郡之泛溢导河自原武中牟以南一由南顿颍州入淮一由睢宁宿迁入运复浚东平张秋之里河入大清河浚东昌博平之里河入古河故渎又于德州之南四女树凿里河至九龙口入古黄河分流达于海张秋获宁𢎞治五年七月河复决金龙口溃黄陵冈东北入漕河遣工部侍郎陈政治之政行视水势奏言河入淮故道淤塞因致上流沖激势尽北趋自孙家口杨家口车船口铜瓦箱决为数道俱入运河以致张秋一带势甚危急自堂邑至济宁堤岸多崩圯而戴家庙减水闸浅隘不能泄水亦有沖决今欲浚旧河以杀上流之势洩决口以防下流之患修筑堤岸増广闸座集夫兴工分官督役未㡬政卒六年二月陞浙江布政使刘大夏为右副都御史往治决河时大夏议筑黄陵冈及设减水石坝疏曰臣等议得河南山东两直隶地方西南高阜东北低下黄河大势日渐东注究其下流俱妨运道虽该上源分杀终是势力浩大较之漕渠数十余倍总有堤防岂能容受若不早图恐难善后其河南所决孙家口杨家口等处势若建瓴皆无筑塞之理欲于下流修治缘水势已迫尤难为力惟看得山东河南与直隶大名府交界地方黄陵冈南北古堤十存七八贾鲁旧河尚可泄水必须修整前项堤防筑塞东注河口尽将河流疏导南去使下徐沛由淮入海所经州县御捍隄防俱令随处整理庶㡬漕河可保无虞民患亦皆有备仍于张秋鎭南北各造滚水石坝一俱长三四十丈砌石隄一拟长四五十里虽有小费可图经久若黄陵冈等处隄防委任得人可以长逺仍照旧疏导汶水接济运河万一河流东决坝可以泄河流之涨隄可以御河流之冲倘或夏秋水涨之时南边石坝逼近上流河口船只不便往来则于贾鲁河或双河口径达张秋北上以免济宁一带闸河尤为便利疏上报可七年二月工方兴河复决张秋从沙湾之下十里溃东隄入海运河水涸尽入决口漕舟不通四月复遣内官李兴平江伯陈鋭协同大夏督治河南巡抚徐恪言黄河旧在汴城北四十里东经虞城下达济宁洪武二十四年决原武县黑羊山东经汴城北五里又南至项城入淮而故道遂淤正统十三年决于张秋之沙湾东流入海又决荥泽县东经汴城歴睢阳自亳入淮景泰七年始塞沙湾之决而张秋运道复完以后河势南趋而汴城之新河又淤𢎞治二年以来渐徙而北又决金龙口诸处直趋张秋横冲㑹通河长奔入海而汴南之新河又淤百余年间迁徙数四千里之内散逸弥漫特命都御史刘大夏经理而伏秋横溢工力未竟议者以黄陵冈之塞口不合张秋之䕶堤复坏遂谓河不可治非也顾以修筑隄防之工多疏浚分杀之工少故湍悍之势不可遽囘今自荥泽县孙家渡口旧河东经朱仙镇下至项城县南顿犹有涓涓之流计其浅淤仅有二百余年若疏而濬之使之由泗入淮以杀上流之势又黄陵冈贾鲁旧河南经曹县梁靖口下通归德丁家道口亦可以分水势今梁靖口以南则滔滔无阻以北则淤塞将平计其功力之施仅八十余里若疏而濬之使之由徐入淮以杀下流之势水势既杀则决口可塞运道可完万世之利也命下部议行之大夏发夫数万于缺口上游西岸凿月河三里许属之旧运河以通漕舟不与河争道乃治河上游导之南行一浚孙家渡口别开新河一道由中牟至颖州东入于淮一浚祥符四府营淤河由陈留至归德分为二道一由宿迁小河口一由亳州涡河㑹于淮又于黄陵冈南浚贾鲁旧河四十里至曹县出徐州支流既分水势渐杀于是沿张秋两崖东西筑台立表联巨舰实以土石穴而沈之压以大埽复于决口迤南建减水石坝以备宣洩仍筑黄陵冈新堤起自河南胙城经滑县长垣东明曹单尽徐州长三百六十里又筑荆隆口等处新隄起于家店及铜瓦厢陈桥抵小宋集凡一百六十里于是上流河势复归兰阳考城分流迳归德徐州宿迁南入运河㑹淮入海不复达于㑹通张秋河患以息八年二月工成赐鎭名曰安平皇清顺治九年河决封邱金龙口冲毁封邱县城水从长垣趋张秋坏安平隄北入海大为漕渠梗总河杨方兴豫抚亢得时亲驻决口役丁夫数万治之旋筑旋决乃于丁家寨凿渠引河杀其势于祥符县时和驿筑隄又筑常家寨隄商邱王家坝隄考城王家道口隄至顺治十二年决口始塞河之趋张秋也一时汎决南则城闉之马星海又东岸之田𤓰口西岸之解家庄道人桥又南十里至沙湾又三十里至戴家庙闸湖河相连隄岸湮没北则浸及东昌郡城漫堂邑博平临清各隄闸时上流方悍猝难堵塞惟于入海故道宣泄之十年十一年河再决至十二年金龙决口塞成乃于张秋各决口次第修治皆杨方兴董其役康熙六十年七月河决钉船帮口直趋张秋溃东岸之曹家单薄下大清河入海钉船帮隄在河南武陟县时则黄沁交涨漫溢二十五里由魏家庄河内飞流北注直下詹家店决口七十丈马营口决口一百一十丈汎及直隶之滑县长垣东明经开州习城村入山东境分灌濮州之魏河洪河至范县之宋明口併入清河又合寿张之沙河漫过大坝与赵王河合出运河激曹家单簿决口八十一丈南至东平之靳家口闸北至聊城之周家店闸皆遭渰没巡抚李树德疏状以闻圣祖仁皇帝谕大学士马齐等曰朕思此冲决之处只可畧加修防使漕船无阻如竟行堵塞水无归洩之地他处又被冲决断乎不可时树德亲驻沙湾疏导下流以杀旁溢仍趣备工料相机修治十一月河南报决口已塞亟筑曹家单簿浃旬而成明年正月马营口再决漫开二十余里水骤下复灌张秋曹家单簿方新筑甚固水不得洩树德驰视量度利便掘苇河头放之奔注大清河水势以平三月河南筑马营口旋合旋决至十二月告成乃筑苇河口仍大修隄岸以严保障云黄沁北以隄要工武陟县詹家口马营口木栾店荥泽县甄家庄郭家潭原武县胡村舖庙王口阳武县脾沙堽封丘县于家店中滦城荆隆口祥符县黄陵冈陈桥贯台马家口陈留寨陈留县兰阳县铜瓦厢板厰樊家庄张村集马坊营仪封县挖泥河炼城口荣华树三家庄以上各县河道俱载有要工多系向时决口或恐洪流迁转今昔殊观据此可以彷彿一二也按总河靳辅治河书云河决之害北岸为大何也南亢而北下也且开封南岸从汴河可以达淮归德徐邳而下其地山陵其隄归仁其湖灵芝孟山洪泽其去无路久之而亦必复其故又于运道无系也然同一北岸而其害又有不同若上自阌乡下迄荥泽六百里大抵山多而土坚不甚溃决不具论曹单溃决由鱼台上下以入运或汇金山彭家河以入运尚不至有夺河之患惟开封北岸一有溃决则延津长垣东明曹州三直省附近各邑胥溺近则注张秋由盐河而入海逺则直趋东昌德州以赴溟渤而济宁上下无运道矣且开封之境地皆浮沙河流迅驶一经溃决如奔马掣电瞬息数百丈工必大而下埽更难故前代河决之患此地常居七八自明刘大夏筑太行堤起自黑羊山东至曹州以及丰沛高厚坚固北岸恃以无恐歳久不修残缺过半国初封邱荆隆口大王庙决总河杨方兴塞之工六七年而始竣费帑者八十万故曰北岸之害莫大于开封也附载以为后鉴洩涨保运治运有经要在均调水势而已绌不可盈亦不可而盈之害更甚于绌之害绌则浅阻害止此矣至于盈百川灌河茫无津岸洪波奔盪圯闸溃隄不洩而归之尾闾害可胜言哉南旺地嵴也南则左亢以右为减北则右亢以左为减昭阳等湖之洩南运大清等河之泄北运前人筹之详矣盖有以益为益者有以损为益者损之又损持盈之道则然也考其旧制次第复之事未至而为之备虽不言功厥功鉅哉微山湖在运河之西岸自朱姬庄北至夏鎭设减水坝闸凡汶泗涨溢洩入湖内经徐沛入运东南归海昭阳湖在运河之西微山湖之北自夏镇北至南阳设减水闸十四凡汶泗涨溢洩入湖内下注微山湖南阳湖在运河之西昭阳湖之北汶水自分水口南流遇有骤涨天井闸水急粮艘不得上亟于上流开永通闸洩水入耐牢坡由牛头河下注南阳湖大清河在运河之东一由东平之坎河口洩汶水入之一由寿张之三空桥洩汶水入之一由东阿之五空桥洩汶水并灉河土河水入之东北经东阿平阴肥城长清齐河歴城济阳齐东青城惠民滨州蒲台至利津之牡蛎口入海坎河口三空桥五空桥徒骇河在运河之东由聊城东岸龙湾减水闸滚水坝洩汶水并阳谷莘县积水入之东北迳博平高唐茌平禹城齐河临邑济阳商河惠民滨州至霑化之久山口入海龙湾减水闸马颊河在运河之东由博平东岸减水闸滚水坝洩汶水并马颊上源之水入之东北迳清平高唐夏津恩县平原德州德平乐陵庆云至海丰之沙土河口入海魏湾减水闸老黄河在运河之东一由恩县四女树减水闸洩汶衞诸水入之一由德州哨王营洩汶衞诸水入之东北迳德州吴桥宁津南皮乐陵庆云盐山至海丰之大沽河口入海四女树减水闸哨马营滚水坝元杨文郁云漕运流通国之大计舟车致逺功利悬絶所宜讲而行之虽费而不可省劳而不可已者元史河渠志云自立国引漕疏河渠引清济汶泗立牐节水以通燕蓟江淮舟楫万里后人笃守成规举其废坠实万世无穷之利也盖水性流变不常久废不修旧规渐壊虽有智者不能善后两味所言实经漕之体要矣东省漕运歴经修治大约循成法维谨而稍有损益则因时制宜之理也兴工歳月分见各条未能详悉谨遵大清会典所开备録如左㑹典云自台庄至李家庄为山东运道计长九百余里乃东南重运经由要地中间建设闸坝每年挑浚以蓄水济运康熙二十八年因沐河入骆马湖泛涨为运河患于禹王台建土石两隄四十二年挑濬戴村坝淤塞旧河筑和尚林月隄四十四年重建恩县四女寺减水闸一座四十七年修丁家顿庄侯迁台庄等闸四十八年修韩庄德胜等闸六十年因黄水泛溢修筑东平寿张东阿阳谷滕县峄县聊城堂邑博平临清各处隄岸桥道以衞运河又修筑南旺马踏蜀山诸湖隄工蓄水济运又修袁口南旺上闸寺前等闸并兴修戴村坝六十一年又筑寿张东阿聊城博平隄工雍正元年因山东运道阻浅奉㫖动用工项钱粮僱募民夫挑濬并濬治各湖泉源又于南阳闸下之独山湖筑束水土隄一道留水口十九座二年于南阳湖建石坝十二座三空桥二座又于昭阳湖之张谷山口创筑草坝一道以防耗洩三年得胜张庄两闸适中之处六里石地方建筑石闸一座四年疏濬徒骇马颊二河修筑两岸隄堰又修筑马踏湖隄岸以时蓄水又修戴村坝于恩县四女寺建滚水坝一座博平县西岸修进水闸二座东岸建滚水闸一座濮州修筑土坝并开濬引河又于武城县运河北岸恩县运河西岸各挑引河一道挑去沙嘴又修建闗家坝五里舖闸并引河二道李家口徐建口𢎞仁桥兼济闸南旺湖八斗门等闸以上皆雍正四年以前所修举者此后増修増建诸工各详本条下以俟史臣之彚辑云官司元至正二十六年㑹通河成始建都分分监于东阿掌河渠坝闸之政明永乐中重濬㑹通河尢重漕政黄运两河设河道总督复差主事一员疏泉源分汶水以利漕其后或以通政少卿及监察御史巡视运河闸泉宣德中以山东参政副使管理河漕成化初改令通政驻札张秋掌衞河会通河漕政北至天津南至鱼台一带凡泉湖闸坝隄浅之事皆隶焉寻改都水郎中又除都水司主事二员一驻宁阳管泉源一驻济宁管闸座其南阳以南沛县所辖命主事一员驻上沽头𢎞治十八年以南旺南北二闸系水泉总㑹分派之所最为要害闸官职卑任小启闭不得专主别设分司以宁阳管泉主事兼摄之正德间专差主事一员管理临清闸座隆庆初议併济宁闸务遂以都水主事一员管理泉源兼管济宁闸座改称南旺分司本朝河道总督总理黄运两河事务驻札济宁州雍正元年特设河南山东河道副总河七年分设南北二总河北总河仍驻济宁总理黄运并设副总河驻札河南仪封县其南旺分司国初移驻济宁临清闸务归併张秋郎中康熙十五年以总河王光裕议裁南旺夏镇二分司将南旺事归併济宁道夏镇所管河道闸座在江南沛县者归併淮徐道在山东滕峄二县者归併东兖道康熙十七年又以总河靳辅议将东兖所管滕峄二县河道闸座及张秋郎中所管亦归济宁道于是南自黄林庄北至桑园驿一千二百里之运道以济宁道为专责其官始设于前明隆庆年间谓之管河兵巡道康熙六年以省官裁去至九年复设专管通省河道十五年併管泉务十七年并管南北闸务谓之分巡济宁河道凡黄运之在山东者悉归统辖五十九年改为兖宁道雍正九年改为曹东道雍正十一年裁去兼辖地方改为管河兵备道专管河务今河道官司定制河东河道总督一员副总河一员管河兵备道一员兖州府黄河同知一员曹县主簿一员单县主簿一员兖州府运河同知一员汶上县主簿一员鉅野县主簿一员济宁州州判一员鱼台县主簿一员沂郯海赣同知一员郯城县县丞一员兖州府张秋河捕通判一员东平州州判一员寿张县主簿一员阳谷县主簿一员兖州府泇河通判一员滕县主簿一员峄县县丞一员江南沛县县丞一员管泉通判一员东昌府上河通判一员聊城县主簿一员堂邑县主簿一员博平县县丞一员清平县主簿一员临清州州判一员馆陶县主簿一员东昌府下河通判一员清河县县丞一员夏津县主簿一员武城县县丞一员故城县县丞一员恩县主簿一员德州州同一员分司旧制北河分司驻札张秋顺治初差汉司官一员三年更代康熙九年添差满司官一员笔帖式二员十年裁笔帖式十七年裁分司归併济宁天津二道管理南旺分司驻札济宁州顺治初差汉司官一员三年更代康熙九年添差满司官一员笔帖式二员十年裁笔帖式十五年裁分司归併济东道管理夏镇分司驻札夏镇顺治初差汉司官一员三年更代康熙九年添差满司官一员笔帖式二员十年裁笔帖式十五年裁分司原管滕峄二县河道闸座归东兖道管理沛县河道闸座归淮徐道管理十七年滕峄河务改归济宁道管理衞河分司驻札辉县顺治十三年差汉司官一员本年裁归衞辉府同知兼理十四年复差三年更代康熙四年裁归分守河北道及衞辉府通判管理六年裁河北道令通判专理九年复设河北道山东通志卷十九山东通志卷二十钦定四库全书山东通志卷二十海疆志唐虞声教东渐于海然距畿甸犹千里而遥也今则寅賔出日拱卫神京包干奥而括坤区固莫宻于此矣我皇上徳洋恩溥重译来朝而安不忘危防御惟谨登莱三环溟渤不见水端徂南极东洋有程岛有汛岸有堠熟其形势使洪涛巨浸之险了若康庄则六辔在我矣至若元人以海运富国成山旧道胶水遗津得其人以经理之连樯飞輓何患非利涉哉攷之特详条理具备将使筹兵食者有所取资焉岂暇与儁丽文人竞夸荡云沃日之竒观哉作海疆志海疆海防攷汉晋各朝有事于渤海者史不概见今攷设官防御之制当自唐始唐天寳元年设登莱守捉莱州领之东牟守捉登州领之宋庆厯二年置刀鱼巡检康定二年増置登州弩手升登州为禁兵元祐二年设海禁元至正十一年立山东分元帅府于登州明洪武初设沿海诸衞领以备倭都指挥使兼置巡察海道嘉靖四十一年专设登州海防道万厯二十年设登莱巡抚专辖沿海屯衞兼辖辽东各岛四十八年设登莱总兵官皇清顺治九年撤登莱巡抚十八年复移临清镇于登州府而海防道裁併不一各因其时康熙四十五年登州镇设前后水师营五十三年裁后营水师官兵留前营分驻登胶定为南北二汛雍正十二年又分为南北东三汛官兵船只统辖于登州镇而陆地营汛星罗碁布亦互相犄角云口岸安东卫岚山口日照县涨洛口涛洛口夹仓口龙汪口诸城县宋家口董家口龙湾口胶州古镇岛口淮子口即墨县女姑口董家湾口登窰口巉山口金家口莱阳县何家口海阳县行村口丁字嘴口宁海州乳山口南洪口浪煖口文登县五垒岛口长㑹口望海口靖海龙王庙口柳埠口朱家圏口荣城县马头嘴口石岛口家鸡旺口养鱼池口龙口崖朝阳口长峯口文登县威海龙王庙口双岛口宁海州金山口养马岛口龙门口清泉寨口福山县之罘岛口大河口八角口蓬莱县卢羊口刘家旺口湾子口抹直口天桥口黄县黄河营口招逺县东良口掖县三山岛口海仓口昌邑县下营口夀光县弥河口乐安县新河口利津县牡蛎口霑化县绛河口海丰县大沽河口墩台安东卫龙旺口炮台亭子栏炮台古镇口炮台唐岛口炮台青岛口炮台董家湾炮台巉山口炮台黄龙庄炮台丁字嘴炮台黄岛口炮台五垒岛炮台马头嘴炮台石岛口炮台养鱼池炮台龙口崖炮台祭祀台炮台之罘岛炮台八角口炮台天桥口炮台三山岛炮台岛屿曲福岛沐官岛斋堂岛灵山岛唐岛鸡岛牛岛顾家岛竹槎岛黄岛小青岛古蹟岛赤岛徐福岛劳公岛车公岛车门岛女岛狮子岛小管岛大管岛巉岛白龙岛龙口岛张牙岛田横岛青岛白马岛香岛马官岛卢岛鸭岛麦岛土埠岛灰岛千里岛里岛草岛小青岛竹岛塔岛黄岛宫家岛琵琶岛瓮岛镮石岛姑嫂岛五垒岛苏门岛王家岛延真岛镆邪岛鹿岛孤石岛倭岛海驴岛海牛岛鸡鸣岛刘公岛双岛养马岛夹岛崆峒岛栲栳岛之罘岛大竹岛小竹岛长山岛沙门岛小黑山岛大黑山岛候鸡岛髙山岛鼍矶岛大钦岛小钦岛南皇成岛北皇成岛衣岛桑岛㟂屺岛三山岛小石岛芙蓉岛防汛冲汛莺游山自江南海州安东界入山东境海道第一程也东为莺游山西为孙家岛两山对峙如门船所必由又谓之应由门若放洋自金山衞来者不泊此地凡由海运正道来者无不于此候风旧设有虚沟营守备南城把总正以防其冲也涛雒口可容船十余只夹仓口可容船二十只回避望海石石臼口可容船六七只回避桃花栏龙王口可容船三十只回避黄石栏龙潭可容船百余只沐官岛可容船十只以上俱堪湾泊之散地其余滴水口沙湾口为西南经过之背路不载冲汛斋堂岛自莺逰山至此四百里程途太賖必须于此驻泊东为胡家山西为瑯琊台中方圆二十里可容船六七十只董家湾在斋堂岛西北可泊船三百只闲汛古镇口在大珠山前海道迤西其北岸多礁石船不敢近或有商船重载必停船洋中用小船拨运一遇东南风起则拔锚他徙顷刻难停设有巡检司弓兵可以哨守迂汛灵山岛在海中央东面峭壁如削西面水多巨石无岸口遮风西南城子口可泊小船十余只回避东北正北正东风鼓楼圏在灵山岛东北可容船十余只回避正北西北风可暂驻泊僻汛柴葫荡在灵山岛对岸乃海道之西北石矶险窄港㲼曲回海濵居民用二三百石之小船拨载以入稍重则浅矣且待东南风始入西北风始出若长行之船断不敢入次冲汛唐岛在灵山衞南门外自斋堂岛至此一百五十里有漫岭无髙山回避东北正东正北风行大海者不必于此驻泊入胶州者必泊于此险要汛淮子口在陈家岛之东头黄庵山下有露明石大仙桥小仙桥之险商船多坏于此非长年水手不敢轻入从大洋至胶州更无别路可通小青岛在淮子口对岸入海者必由之道迂汛登窰口在劳山南头本捕鱼之口非戍守要地因人烟辐辏贼船昔曽犯抢遂设兵防之董家湾距登窰口十里亦海濵市镇可容船偶泊回避捉马嘴闲汛薛家岛在陈家岛之西一面临海三面居陆实为平地中多良田无险可守无口可防陈家岛在淮子口之西其东为黄庵山峭壁巨石不可攀跻黄岛在黄庵山下有岛之名实为沃壤潮生则四面皆水潮落则徒步可入其北头或可偶尔避风不堪久驻散汛头营子距胶州三十里海至此仅濶四五十里但谓之港且有拦门沙潮落即成沙岭潮生用长竿㸃水方可行船商船没入沙内者必经旬月待潮汛大涨然后得出长行之船不能旋入旋出闲散之汛实为阨塞之地二营子距胶州十余里东接麻湾口西抵守风湾胶州海尽于此欲用守兵则离水三里无可守欲用哨兵则已至面前无容哨故谓之散其余女姑口鳌山卫浮山所金家口泊子口俱为背路不载冲汛福岛自唐岛至此一百二十里岛中地方圆三十里可容船二百余只地濶滩平可泊多船濶落湾可容船二百余只小管岛可容船二十只大管岛可容船十余只险冲汛田横岛自福岛至此一百五十里岛东西长五里遇北风泊南面东风泊北圏可容船百余只东北岸下水底三孤石旁多隠石宜回避杨家沟可容船三十只草岛嘴可容船五六十只青岛西圏可容船十余只黄岛西南滩可容船十余只宫家岛可容船三四十只其余行村岛马公岛何家马头乳山寨上港口靖海卫北张蒙岛皆是背路散地冲要汛延真岛自田横岛至此四百里可容船六七十只由海运大道来者必泊此候风以过成山头由开洋来者亦必望此而至成山头内外两道舎此更无岐路镆铘岛西头季家圏可容船二三十只避东北东南风回避石鹿岛可容船一二十只养鱼池可容船二百余只避东风黄埠嘴可容船二百余只避东风东北风险要冲汎成山头斗入海峭壁嵯岈望而畏其险恶贴山乃有平道中洋反多礁石故谓之险自运道来者自开洋来者舎此更无他路故谓之冲要但不容驻泊驼駞口东岸下可容船七八十只李丛嘴可容船二三十只柳夼海口可容船五六十只青鸡岛水底礁石宜避小黄岛口可容船三十只威海卫东门口教塲头坞口可泊船四百余只其余宁津所崮山海口寻山所青鱼滩家鸡旺皆是背路散地冲要汛刘公岛自成山头至此一百四十余里岛地东西长二十里可容船百余只凡由海道开洋来者皆过成山头必于此驻泊更无他路养马岛可容船三四十只避西北风龙王庙前可容船二三百只避西北东北正北风崆峒岛前可容船二三十只回避东南沙港夹岛可容船六七十只冲汛之罘岛自刘公岛至此二百余里东南汪周围二三里可容船一百余只八角口距登州府六十里可容船六七十只新河海口可容船五六十只刘家海口可容船一百余只会汛登州府水城海口𦂳贴海濵北城即为蓬莱岛岛下即为水城出水城即为大洋自南来者或由海道或由开洋皆于此萃聚向北去者或收旅顺或收天津皆于此起程旧设防抚军门总镇海道皆以此为要会之地也冲要汛长山岛自之罘岛至此一百八十里在水城北三十里船至登州不得入水城者必于此驻泊回避东南嘴沙港按海运图多言自之罘岛泊沙门岛与长山岛相去甚近沙门岛一名庙岛南面黒港可容船三四十只避北风㟂屺岛东西北三面皆礁石难以驻泊闲地也桑岛可容船五六十只宋港可容船四五十只冲汛三山岛在莱州府东北六十里三山下自长山岛至此二百余里岛下可容船五百余只西抵天津东收旅顺一水平洋北海之要地也冲汛海仓口在莱州府西北五十里对岸即天津卫自三山岛至此一百五十里南风半日可达天津循海行一百六十里径入利津县之大清河口此北海之枢纽东省之咽喉尤所当致慎者三山岛以西皆沙港海口不临大洋易于防守兹不具论南道第一程自莺游门起东北逺望琅邪山前投斋堂岛湾泊约四百里为自南而北入山东界之一大程岛西面有泥滩三里可容船百余只如船多岛东北三十里有龙湾口可泊船二百余只中间所过水面东北一百九十里至涛雒口又二十里至夹仓口回避望海石又东三十里至石臼所海口回避石臼栏胡家栏曲福桃花栏又东四十余里至龙汪口回避黄石栏又东二十里至龙潭可容船百余只又东二十余里至沐官岛回避胡家山以上可泊五处应回避七处俱用西南风回避西北风第二程自斋堂岛等处开船正东由胶州灵山岛东北逺望劳山前投福岛湾泊共约二百余里此岛周围二十里西南有泥滩二里半可容船六十只如船多岛西五十里有董家湾濶大可容船三百余只中间所过水面东四十里至古镇口回避海子嘴又东五十里至灵山岛岛西南嘴可容船二十只回避东北正东风岛东北鼓楼圏可容船十余只回避正北西北风此处虽可容船不宜久住东北六十里至唐岛可容船二百余只避东风东北正北风回避露明石又东五十里至小青岛避正北东北风又东六十里至董家湾回避捉马嘴以上可泊五处应回避三处俱用西南风回避西北正北东北风第三程自福岛开船东二十里回避老君石逺望田横岛湾泊约一百五十余里此岛周围三十里可容船二百余只如船多岛东七十里有濶落湾可容船二百余只中间所过水面东北六十里至小管岛又东十里至大管岛又东七十里至田横岛以上可泊二处应回避一处第四程自田横岛开船逺望槎山前投延真岛湾泊共约四百余里此岛东西长五十里遇北风泊南面遇东风泊北面可容船百余只东北岸下有三孤石又旁多隠石皆宜回避中间所过水面东四十二里至杨家湾又东三十里至草岛嘴又东三十里至青岛又东三十里至黄岛又东北三十里至宫家岛又东一百五十里由苏门岛至延真岛以上可泊六处应回避三处第五程自延真岛开船稍放洋行东转杵岛嘴北过成山头西北望威海卫山前投刘公岛湾泊约一百四十余里此岛可容船六七十只中间所过水面东三十里至镆邪岛西头季家圏又东三里至鹿岛又东十五里西北四十余里至养鱼池又东北二十余里至黄埠嘴又东南一里回避成山头又东七八里回避殿东头此二处极险须放洋逺避过此转西三十余里至骆驼圏里东岸下可容船七八十只又西三里李丛嘴可容船二三十只又西十五里至柳夼口避西北东北风又西一百里至刘公岛回避岛东南礁石嘴又西四十里至威海卫东门口教塲坞可泊船四百余只避西北风以上可泊四处应回避三处第六程自刘公岛开船至之罘岛湾泊约二百余里此岛东南长二十里可容船一百余只岛迤东三十余里有崆峒岛前可容船二三十只中间所过水面迤西一百四十里至养马岛回避西北风又岛西回避炼石嘴西北五十里系崆峒岛又西三十里系之罘岛以上可泊二处应回避一处第七程自之罘岛开船至沙门岛湾泊约一百八十里岛东南汪周围二三里可容船一百余只避西北东北正北风中间所过水面西六十里经八角嘴又西五里回避龙洞嘴又西五十里回避四石又一二里入刘家汪口避四面风又西二十里回避湾子口东北沙港又西二十里回避抹直口金嘴嶕石又西三里入新河海口即登州府水城回避观音嘴石西北四十里回避长山岛东南嘴沙港又西十里至沙门岛以上可泊三处回避六处第八程自沙门岛开船至三山岛湾泊约二百余里中间所过水面南三十里回避大石栏又西六十里至桑岛避西北东北正北风回避岛东北二处礁石又西回避羊栏口礁石又西十五里即三山岛以上可泊二处回避四处第九程自三山岛开船西投大清河口湾泊共约四百余里此口可容船五十余只中间所过水面西五十余里至芙蓉岛西南面可容船四五十只又西五十余里回避虎头崖并东北碎石又西五十余里至海仓口回避海口桩木闸石又西一百一十里至弥河口又西四十余里至小清河口俱外有沙港不可入以上可泊二处应回避四处第十程自大清河开船投大沽河口约一百八十里此口可容船二百余只中间所过西三十里至大沙河口可容船一百五十只回避沙港一处又西一百二十余里至大沟河口可容船一百余只又西北二十余里至大沽河口以上可泊二处回避一处又西北交直𨽻沧州界北道自直𨽻沧州祁河口东南为大沽河属山东海丰县自大沽河口开船向东南巳字行二十余里至大沟河又行二十里向正东乙辰约行十余里向南方未丁过浅沙至奎儿河湾泊计程五十五里自套儿河开船向北方丑癸出套儿河拦港沙转甲卯又乙辰又㢲巳共约行十里过浅沙向东南巳字约行一百里转东南辰㢲约行三十里至大清河湾泊计程一百四十里自大清河口开船向正东甲卯约行四里若值正南风可折戗向南方己丙约行三十里值西南风向东南已字约行六十里值正北风向东南㢲已约行六十里若西北风大发不得收入港口姑就唐渡河海岸浅沙处亦可寄泊计程一百五十里自唐渡河开船若值西北风向东南辰㢲约行三十里值正北风向东方乙辰约行三十里又向东南㢲已约行六十里值东北风向正东甲字约行三十里可泊淮河口拦港沙外计程一百五十里自淮河口开船若值正南风向正东乙卯约行五十里逺望隠见虎头崖及芙蓉岛又向东北艮寅约行七十里至芙蓉岛湾泊计程一百二十里自芙蓉岛开船若值西南风向西北干亥过小石岛出鵰翎嘴约行四十里向东方甲寅约行十里向正东乙卯约行三十里过三山岛值正南风向正东甲卯约行六十里向东北艮寅约行一百里向西北干亥约行四十里过㟂屺岛向正东甲卯约行六十里到桑岛湾泊计程三百四十里自桑岛开船若值西北风向东北艮字行使至庙岛湾泊约计程一百里自庙岛开船乘正北风向南己丙约行三十里将过长山岛浅沙若值风急浪涌难以前进再行二十里可停泊于登州水城天桥外计程五十里自天桥口开船若值西南风向东北艮寅约行十里又向正东甲卯约行三十里到湾子口水深四丈又向正东甲卯约行十里到西凤山如值东北风向正东甲卯约行五里又向东南辰㢲约行五里又向正南丙午约行三里向西北干亥至刘家汪口湾泊计程六十余里自刘家汪口开船若值正东风向东方乙辰约行六十里到龙门港其山峻削玲珑巨石底水深数丈向南己丙约行三十里左望之罘岛右循海岸进八角海口水深四丈余细沙底复向西北近岸湾泊计程九十里自八角海口开船若值正南风甚微则撃楫而行向东方乙辰约行六十里至之罘岛山麓水深七尺黑泥底复向东南辰㢲沿山麓约行二十里向正西辛酉进口至岛下湾泊计程八十里自之罘岛开船若值西南风向正南午字约行四十里向东方乙辰约行六十里至养马岛湾泊计程一百里自养马岛开船若值西南风向西北干戌出口转东北艮寅约行二十里向正东卯字约行一百一十里过咬牙嘴此处衆流迸集水势湍急岸旁有杵岛水道稍险又向东南㢲已约行二十里水深六丈黒泥底将进刘公岛北口有二巨石当流行舟宜避之向正南丙午约行十里至岛下往南湾泊计程一百六十里自刘公岛开船若值西南风向东南㢲已约行二十里又向东方乚辰约行八十里又向正东乙卯约行五十里过青矶岛此岛及对面沙岸名朝阳石复向正东乙卯约行五十里至成山头此处怪石嵯峨巨波汹涌潮涨南流潮退北流水势湍急涛声如雷三十余里为南北分汎之地有海口名骆驼圏可容七八十艘避飓风如遇𦂳急可以宿泊对面正北有海驴岛岛北有浅沙宜避成山头里许有大卧虎石小卧虎石暗礁沉在水中时起白浪最为险恶舟楫往来宜避过海驴岛𦂳近成山头沿邉而行向东南㢲已歴丙午丁未以至子癸依山麓行约行四十里至龙口崖湾泊计程二百四十里自龙口崖开船若值西北风向西南坤字行三十里过养鱼池向正南午字约行八十里过倭岛向南方丁未约行三十里向正南丙午约行四十里向正西庚酉约行六十里向西北干戌收入泊在马头嘴计程二百四十里自马头嘴开船若值正北风用坤申出口向西方辛字行过苏门岛至靖海卫湾泊计程六十里自靖海卫开船若值东北风向正西庚酉约行一百五十里过宫家岛黄岛至葫芦嘴水深三丈五尺石底又过小竹岛转正西辛酉约行三十里过小青岛又转正西庚酉约行六十里至大嵩卫其西南有礁石出水长十余里行舟宜避之正南海中百余里外有千里岛向西南坤未约行一百里转向南坤申约行二十里至横岛下湾泊计程三百六十里自田横岛开船若值东北风向西南坤未约行九十里过管岛车门岛车公岛过劳山头巍峩耸翠巨浪险恶转正西庚酉约行三十里过劳公岛从西南逶迤进福岛湾泊计程一百二十里自福岛开船若无风乘潮顺流而行向正西庚酉约行七十里到淮子口转西北干亥行至黄岛湾泊计程七十里自黄岛开船若值西北风向东南㢲已行出淮子口转南方己丙约行三十里过小珠山田岛转西南坤未约行三十里过薛家岛复行十里向东北方进唐岛西口湾泊计程七十里自唐岛开船若值正北风向西南坤未约行七十里过大珠山古镇口又约行三十里至斋堂岛湾泊计程一百里潮信每月自十三日起信潮日壮一日十七日十八日愈壮二十日始衰至二十六日而衰止也又自二十七日起汛潮日壮一日初一日初二日愈壮初五日始衰至十二日而衰止也一月之间潮凡再壮再衰汐亦如之一日之内凡遇子午时壮则卯酉时衰丑未时壮则辰戌时衰寅申时壮则己亥时衰以所壮之时起则衰可测矣又以初一日何时壮越三日而更进一时越五日则更进二时下半月与上半月等以此推测无不凭凖故曰潮信船具飞艎鬬舰战于水中俱受命于风涛冲风破浪相机用力在人所为非舟之大小而能取胜于人之勇怯也水战非乡兵所惯乃沙民所宜盖沙民生长海濵习知水性出入波涛如履平地在江南太仓崇明吴淞等处有之故船曰沙船但沙船仅可于各港协守内洋出哨若欲赴马蹟陈钱花鸟尽山等处必须用福苍及广东乌尾等船盖沙船能调戗使逆风然惟便于北洋而不便于南洋北洋浅南洋深沙船底平不能破深水大浪北洋有滚头浪福苍船底尖最畏此浪沙船却不畏此浪北洋可抛铁锚南洋水深惟下木椗附载乡保分汎法敬陈防海团练之法以协汛守事窃照沿海地方每多失事贼艘饱飏而去缉捕无从皆由口岸辽濶汛广兵单水师一营鞭长莫及除州县海口水浅不能泊船者姑缓置议外其水深可以就岸者宜急选乡勇而团练之寓兵于农寓战于守最为简便请条其法一每家门牌内签壮丁一名每十家举一牌长除牌内老废孤寡母庸挑选外余者以年二十嵗以上每牌止用一人每十人统于一牌长一每五牌长内举一材勇过人者为练长每一大村内无论十牌长与二三十牌长总以同甲为主举一材勇过人者为练总壮丁听牌长指挥牌长听练长指挥练长听练总指挥如沿海稍有警息各练总聴文武官会同调遣一民间所有器械如刀枪木挺随其所习之用如有善于弓箭鸟鎗者官给註册一民间齐集丁衆或以铜锣或以钟鼓听其随便自为立号一凡应防应御之处听地方官相机筹画如应用若干练总用印信小旗分传各总或不足数则益以附近之练总如旗到而练总不到练总到而练长壮丁不到以法惩之一无事时遇春秋令节地方官分巡操阅勤者犒赏如有事防御果能打退贼船擒获真贼者分别以次请赏如此训练有方永逺遵行与水师陆汛互相犄角可无顾此失彼之虞即地方居民亦可有恃以无恐矣附海运攷史书自秦纪飞刍輓粟起于黄腄而未详其道海之由今考从海转输之事当自汉始汉元封二年遣楼船将军杨仆从齐浮渤海撃朝鲜魏景初二年司马懿伐辽东屯粮于黄县造大入城船从此出隋开皇十八年汉王谅军出榆闗值水潦馈饷不通周罗㬋自东莱泛海大业七年勅幽州总管元宏嗣往东莱海口造船三百只唐贞观二十二年将伐髙丽勅沿海具舟舰为水运元至元十九年命上海总管罗壁朱清张瑄等造平底海船六十艘运粮肆万陆千石从海道至京师二十一年罢阿巴齐开河之役以其军及水手各万人运海道粮二十二年诏罢胶莱所凿新河以军万人载江淮米泛海由利津达于京师又勅漕江淮米壹百万石泛海贮于髙丽之合浦二十三年以昭勇大将军张瑄明威将军朱清并为海道运粮万戸府二十九年中书省言今嵗海运粮至京师者壹百伍万石至辽阳拾叄万石比往年并无折耗三十一年以所储充足止海运叄拾万石元贞元年减海运脚价钞壹贯计每石陆贯伍百文着为令大徳五年畿内饥诏増明年海运为百贰拾万石十一年中书省奏每嵗海运漕粮壹百肆拾伍万石今年江浙嵗俭不能如数请仍旧例湖广江西各输伍拾万石并由海道达京师至大三年以朱清子虎张瑄子文龙往治海漕是嵗江浙漕叄百万石皇庆元年增江浙海运漕粮贰拾万石明洪武五年命靖海侯吴桢总舟师数万由登莱转运饷辽二十年封都督张赫为航海侯朱夀为舳舻侯自是每年一举行军食赖之永乐初海运粮柒拾万至北京十三年会通河成罢海运并罢胶莱运丘𢎞治间太傅邱濬请于无事时通开元人海运故道与漕河并行其议未行隆庆元年戸科魏时亮言辽阳自罢海运转饷甚艰乞稍通旧路于每嵗年或大熟极荒之秋间一行之万一坌河戒严而襟喉之地可无阻矣从之四年邳州河道淤平一百八十里诏议海运五年山东巡抚梁梦龙等上海运议曰尝考海道南自淮安至胶州北自天津至海仓各有商贩往来舟楫屡通中间自胶州至海仓一带亦有岛人商贾出入其间臣等因遣指挥王惟精等自淮安运米贰千石自胶州运米壹千伍百石各令入海出天津以试海道无不利者其淮安至天津一道计三千三百里风便两日可达况舟皆由近洋洋中岛屿聮络遇风可依非如横海而渡风波难测大约每嵗自五月以前风顺而柔过此稍劲诚以风柔之时出濒海之道汛期不爽占候不失即千艘万橹可保无患以接济京储羽翼漕河省牵挽之力免守幇之苦而海防卫所犬牙错落又可以严海禁壮神都甚便事下戸部戸部乞勅漕司量拨近地漕粮贰拾万石自淮入海工部即发与节省银万伍千两充佣召水手之费上从之六年山东左布政王宗沐疏畧曰朝廷都燕北有居庸巫闾以为城南通大海以为漕犹凭左臂从左脇下取物也元人用之百余年乃弃之而专借一线之河非计矣从之遂以贰拾万石自三月十八日自淮出海至五月十九日抵天津后行之数年遇龙跃覆溺数万言者交撃之乃罢万厯二十五年诏征倭自登州运粮至朝鲜四十六年山东𣲖运辽饷米豆拾万石抵盖州套加至拾伍万石崇祯十三年戸部郎中沈廷扬请试行海运诏领淮安水次粮壹万石由淮入海抵天津十五年命淮海总兵官黄允恩领米伍万石海运抵天津海运各道并胶莱河故迹元都于燕去江南极逺而百司庶府之繁卫士编氓之衆无不仰给于江南自丞相巴延献海运之言而江南之粮分为春夏二运盖至于京师者一嵗多至叄百万余石民无输輓之劳国有储蓄之富岂非一代之良法欤初巴延平江南时尝命张瑄朱清等以宋库藏图籍自崇明州从海道载入京师而运粮则自浙西㴑江入淮由黄河逆水至中滦旱站陆运至淇门入御河以达于京后又开济州泗河自淮至新开河由大清河至利津河入海因海口沙壅又从东阿旱站运至临清入御河又开胶莱河道通海劳费不赀卒无成功至元十九年巴延追忆海道载宋图籍之事以为海运可行于是请于朝命上海总管罗璧朱清张瑄等造平底海船六十艘运粮肆万陆千余石从海道至京师然剏行海洋沿山求屿风信失时明年始至直沽时朝廷未知其利是年十二月立京畿江淮都运漕司二仍各置分司以督纲运每嵗令江淮漕运司运粮至中滦京畿漕运司自中滦运至大都二十年又用王积翁议令阿巴齐等广开新河然新河候潮以入船多损壊民亦苦之而䝉古岱言海运之舟悉皆至焉于是罢新开河颇事海运立万戸府二以朱清为中万戸张瑄为中戸蒙古岱为万戸府达噜噶齐未几又分新河军士水手及船于扬州平滦二处运粮命三省造船二千艘于济州河运粮犹未专于海运也二十四年始立泉府司专掌海运増置万戸府二总为四府是年遂罢东平河运粮二十五年内外各置漕运司二其在外者于河西务置司领接运海道粮事二十八年又用朱清张瑄之请并四府为都漕运万戸府二止令清瑄二人掌之其属有千戸百戸等官分为各翼以督嵗运至大四年遣官至江浙议海运事时江东宁国池饶建康等处运粮率令海船从扬子江逆流而上江水湍急又多石矶走沙涨浅粮船俱坏嵗嵗有之又湖广江西之粮运至真州泊入海船船大底小亦非江中所宜于是以嘉兴松江秋粮并江淮江浙财赋府嵗辨粮充运海漕之利盖至是溥矣初海运之道自平江刘家港入海经扬州路通州海门县黄连沙头万里长滩开洋沿山㠗而行抵淮安路盐城县歴西海州海宁府东海县宻州胶州界放灵山洋投东北路多浅沙行月余始抵成山计其水程自上海至杨村马头凡一万三千三百五十里至元二十九年朱清等言其路险恶复开生道自刘家港开洋至撑脚沙转沙嘴至三沙扬子江过匾担沙大洪又过万里长滩放大洋至青水洋又经黒水洋至成山过刘公岛至之罘沙门二岛放莱州大洋抵界河口其道差为径直明年千戸殷明畧又开新道从刘家港入海至崇明州三沙放洋向东行入黒水大洋取成山转西至刘公岛又至登州沙门岛放莱州大洋入界河当舟行风信有时自浙西至京师不过旬日而已视前二道为最便云然风涛不测粮船漂没者无嵗无之间亦有船坏而弃其米者至元二十三年始责偿于运官人船俱溺者乃免然视河漕之费则其所得益多矣大徳七年官司招雇两浙上戸造船运粮分拨春夏二运延祐以来各运海船大者捌玖千石小者贰千余石是以海道富盛嵗运叄百陆拾万石供给京师甚为易便迤南番海皆从此道贡献倣效其路矣元之海漕其利甚溥其法亦甚备船有仙鹤哨船每船三十只为一纲大都船九百余只漕米叄百余万石船戸八千余戸又分其纲为三千每纲设押纲官二人以常选正八品为之其行船者又雇募水手移置扬州先加教习领其事者则设专官秩三品而任之又专责朱清张瑄等但加秩而不易其人此所以享其利几百年当全盛之时固无庸论至正之末犹借张士诚给数年岂非以措置得宜久而不变哉江南布政司海运道自江宁开船出龙江闗靠东邉行使到观音山中洪一路好行至山北有浅滩中洪可行望方山东邉中洪一路浅滩直过斩龙庙止至鲥鱼厰东路至龙潭驿一路水𦂳北邉中洪可过径到仪真中洪北到金山寺西首十余里水𦂳不可抛锚寺北中洪可行到焦山门仔细戳水行西南嘴有浅滩名姜婆沙西北下戮水中洪好行南有浅滩过山中洪一路好行转往南有水是洪至丹徒县南有隔壁沙滩中洪使到五圣庙中洪好行围山西南嘴一路浅滩中洪到孟子河西南好行东北中间浅滩沙嘴占多是洪有芦青嘴东南冲出有三四里转过南中洪戮水行使便是黄山东北浅滩冲出大江中洪行使望西邉𦂳水洪过东有马䭾沙西南嘴冲出沙带一条东南亦有沙带一条中洪可行南系江隂县地方抛船江隂县西邉是夏港过江隂县中洪到巫子门浅塞傍外洪过名宝船洪望见西北虾䗫山可转中洪到虾䗫山西有浅滩望北好行南是谷渎港中洪有浅沙舟行多碍可傍西南有洪照黄思舖占南岸行使到夷舖港南有浅滩北邉是洪到福山港中洪到白茆港北有狼山望东北戳水中有浅北有洪径到了角嘴南路于刘家港抛泊一刘家港开船出扬子江靠南岸径使候潮长沿西岸行使好风半日到白茆港在江待之潮平带篷橹揺过撑脚沙尖转过崇明沙嘴挑不了水望正东行使无碍南有朱八沙婆婆沙三脚沙可须避之扬子江内北有双塔开南有范家港沙滩东南有张家沙滩江口有陆家沙滩可避口外有暗沙一带连至崇明洲沙亦可避之江北有了角嘴了角嘴开洋或正西西南西北风待潮落往正东或带北一字行使戳水约半日可过长滩便是白水洋望东北行使见官緑水一日便见黒绿水循黑绿水望正北行使好风两日一夜到黒水洋好风一日一夜或两日夜便见北洋绿水好风一日一夜依针正北望便是显神山好风半日便见成山自转了角嘴未过长滩依针正北行使早靠桃花斑水邉北有长滩沙向沙半洋沙隂沙㝠沙切可避之如在黑水洋内正北带东一字行使料量风沉日期不见成山见黑水多必是低了可见升罗屿海中岛西邉有不等矶如笔架山様即便复囘望北带西一字行使好风一日一夜便见成山若过黑水洋见北洋官绿水色必见延真岛望西北见箇山尖便见九峯山向北一带连去有赤山劳山二处皆有岛屿可以抛泊若劳山北望有北茶山白蓬头石礁一路横开百余里激浪如雪即便开使或复囘望东北行使北有马鞍山竹山岛南可入抛泊北是旱门亦有漫滩亦可抛泊但东南风大不可维系北向便是成山如在北洋官绿水内好风一日一夜正北望见山便是显神山若挑西一字多必是髙了但见赤山九峯山西南洋有北茶山白蓬头即便复囘望东北行使好风半日便见成山一转过成山望正西行使前有鸡鸣屿内有浮礁一片可以避之往东有夫人屿不可在内使船收到刘公岛西小门可进庙前抛泊刘公岛开洋正北行使好风一日到之罘岛东北有门可入西北离有一百余里有黑礁一片三四亩大避之收到八角岛东南有门可入自之罘岛有好风半日使过抹直口有金嘴石冲出洋内潮落可见避之至新河海口到沙门岛东南有浅可挨深行使南门可入东邉有门有暗礁二块日间可行西北有门可入庙前抛泊沙门岛开洋望北径过鼍矶岛钦岛漠岛南半洋北半洋到鉄山洋往东收旅顺口东收黄洋川西南嘴有礁石一路山东进口过黄洋川东收平岛口外有五箇馒头山进口抛泊南邉一路老岸外有一孤山望成儿岭尽头东望有三山正中进入内有南北沙带一条相连陡岸深水可以抛泊三山西有南山进收青泥洼西有松树岛北有孤山东北望看凤凰山便是和尚岛烽墩下占西有礁石西北有仓庙外有浅滩乱礁避之三山北看青岛一路山望海驼收黄岛是岛若鉄山往西收羊头洼双岛有半邉山艾子口望塔山看连云岛东北看盖州一路东看盐场西看宝塔台便是梁房口进入三岔河收牛庄马头抛泊至直沽口福建布政司海运道自水波门长乐港船厰开船水程地头预要水手䕶送至三坌河口如过一日二日至古山寺登山送香烛防东南飓作潮大过日平息至望淇港娘娘庙前抛泊过一日至长乐港口过一日至民逺镇巡检司过一日至总埠头港过一日至福州左等卫告要水手船只䕶送过一日至五虎庙烧总福过一日至五虎门开洋望东北行使正东便是里衣山正北便是定海千戸所东南便是福清县盐塲过一日至王家峪海岛抛泊过一日至北髙山巡检司西洋山口好抛泊过一日至福宁县晚收风入帮娘娘庙前抛泊过一日至满门千戸所防有大雾晚收艚巡检司海口过一日至金乡卫告要水手船只引送过一日至松门卫过一日至温州平阳县巡检司海口至凤凰山铜盆山防东南飓作晚收中界山抛泊过一日至磐石卫但见天雾在中界山正北岛抛泊过一日南风行使至晚收北门千戸所要寻捕鱼小船送过一日南风往北行使过利洋鸡笼山等潮可行至松江港松门卫东港抛泊见有捕鱼船便是港口过一日等潮开船至台州海门卫东洋山晚收抛泊过一日离温州望北行使晚到桃青千戸所圣门口抛泊过一日开洋至大佛头山屏风山至涧跳千戸所长亭巡检司要水手鱼船过一日至罗汉堂山到石浦千戸所东门抛泊要水手送过一日至定海卫放囘金乡卫磐石卫要稍水手离石浦港后开出过铜瓦山后沙洋半邉山党公爵溪千戸所望北行使至青门山乱石礁洋至前仓千戸所双脐港骑头巡检司前抛泊过一日至大嵩千戸所过蛟门山招宝山进定海港定海卫南门抛泊要稍水船送烧总福娘娘庙前祭奠开洋望北行使至遮口山王公洋至烈港千戸所海宁卫东三姑山望北行使若至茶山低了至金山卫东海滩松江府上海县套水浅望东南行使过晚抛船等潮过羊山大七山过太仓宝塔望东北行使两日两夜见黑水洋南风使船一日见绿水了见海内悬山一座便是延真岛至靖海卫口浅滩可预避之东省赴辽海运道自日照县淘雒口起十七里至夹仓口五十里至宋家口二百里至斋堂岛一百里至唐岛九十里至青岛四十里至福岛六十里至管岛八十里至田横岛一百四十里至蒲岛三十里至黄岛四十里至亢岛六十里至瓮岛四十里至靖海卫张家口四十里至马头嘴一百二十里至家鸡旺二十里至倭岛六十里至养鱼池六十里至成山嘴四十里至朝阳口四十里至鸡鸣岛六十里至刘公岛一百六十里至养马岛四十里至之罘岛八十里至八角口一百里至庙岛日照县西南陆路四十里淘雒口开船东南陆路二十里夹仓口开船沂水县东南陆路二百里至日照县夹仓口开船莒州正南陆路一百六十里至日照县夹仓口开船诸城县东南陆路一百二十里董家口开船二十里至斋堂岛正东陆路一百四十里夏河城开船二十里至斋堂岛胶州东门外陆路三里淮子口开船八十里至青岛东南陆路六十里至即墨县女姑口开船九十里至青岛即墨县西南陆路五十里女姑口开船正南陆路九十里董家湾开船四十里至福岛正东陆路六十里金家口开船一百五十里至蒲岛髙宻县东南陆路二百里至胶州淮子口开船莱阳县正南陆路一百一十里至即墨县金家口开船东南陆路一百里行村寨开船一百里至黄岛宁海州西南陆路一百三十里乳山岛开船八十里至浪暖口七十里至马头嘴东南陆路一百三十里浪暖口开船文登县西南陆路八十里长会口开船三十里至望海口一百一十里至马头嘴正南陆路五十里望海口开船东南陆路一百二十里马头嘴开船正东陆路一百里至倭岛开船宁海州正北陆路十里养马岛开船西北陆路二十里龙门港开船四十里至之罘岛福山县西北陆路四十里八角口开船一百里至庙岛栖霞县东北陆路一百二十里至福山县八角口开船西北陆路一百五十里至蓬莱县天桥口开船五十里至庙岛蓬莱县正北天桥口开船招逺县正北陆路一百里至黄县㟂屺岛开船八十里至桑岛七十里至庙岛黄县东北陆路二十里黄水河口开船六十里至庙岛以上州县各海道会于庙岛大清河自齐河县东门外开船四十里至泺口八十里至济阳县八十里至齐东县一百五十里至蒲台县五十里至利津县一百二十里至牡蛎口十五里至大海口七十里至丝网口七十里至淄河口三十里至弥河口八十里至淮河口四十里至海仓口一百二十里至芙蓉岛八十里至三山岛一百二十里至㟂屺岛八十里至桑岛七十里至庙岛齐河县东门外大清河开船歴城县正北陆路十八里泺口大清河开船章邱县西北陆路六十里至济阳县开船济阳县南门外大清河开船齐东县北门外大清河开船青城县正北陆路二十里大清河开船惠民县正南陆路六十里大清河开船阳信县正南陆路一百二十里大清河开船七十里至蒲台县蒲台县北门外大清河开船临朐县正北陆路二百里至蒲台县开船益都县西北陆路一百八十里至蒲台县临淄县西北陆路一百二十里至蒲台县乐安县西北陆路一百里至蒲台县利津县东门外大清河开船濵州正南陆路二十五里大清河开船五十里至利津县髙苑县西北陆路五十里大清河开船一百八十里至牡蛎嘴博兴县东北陆路六十里三岔镇开船一百五十里至牡蛎嘴海丰县东北陆路六十里大沽河开船一百二十里至绛河口七十里至牡蛎嘴霑化县东北陆路九十里久山河开船十五里至绛河口七十里至牡蛎嘴夀光县东北陆路八十里弥河口开船安邱县东北陆路一百五十里至昌邑县潍河口开船昌乐县正东陆路一百三十里潍河口开船潍县正东陆路一百二十里潍河口开船昌邑县正东陆路六十里潍河口开船平度州正北陆路一百二十里至掖县海仓口开船掖县西北陆路五十里海仓口开船东北陆路八十里三山海口开船以上州县各海道会于庙岛自庙岛正北七十里至鼍矶岛七十里至羊陀岛二百五十里至南隍城岛四十里至北隍城岛一百八十里至老铁山又四十里至盛京金州旅顺口自旅顺东一百二十里至红崖四十里至大孤山四十里至柳树下海口一百一十里至太义口九十里至凤皇城自旅顺西一百一十里至复州天妃宫口一百二十里至盖州又自盖州西南七百里至天津自盖州西北九百里至山海闗海运条议臣言海运贵在乘时惟是三月以至七月风柔水輭海不扬波及是时自淮口扬帆不经月而即至天津万万无虞若云成山始皇桥之险卧龙石之危则有知路之乡𨗳自能避险而之易避危而之安此外臣又有开河之捷径焉以臣之卫迤正东三十里名曰成山所迤西北五里名曰朝阳口内有一小海迤南七里名曰养鱼池内有一小海迤正西为进京大路南北小海相聮一线止十二里许此地并无峭山坚石俱是沙冈土阜由此而开凿一渠引两小海之水合为一处往来运船可行永避成山所而兴利万世且开凿之费不烦发帑劳民但留东三府京邉两班军丁挑掘不日即可告成其图可騐也倘虑海运为通番臣以为商船必于淮安抚臣登州抚臣各讨给引行票至成山卫先设一官挂号騐引两票相同方许放出海口转至天津则天津抚臣亦必讨给引票騐号不差始为真商且又有登府额设巡海之兵船兼治沿海墪官了望更有何路可通畨也此皆一一可行之实事惟皇上俯赐采纳焉胶莱新河运道元专仰海运以灵山之东浮山劳山北至于成山西至于九臯大洋之险乃议开胶莱新河南自麻湾北至海仓三百余里出北海以避之稽之往蹟平度东南新河水源出髙密县至胶州分为二流南流入胶之麻湾口达海北流入莱之海仓口达海以其自胶抵莱故曰胶莱河今自淮安府淮河入舟河之北岸隔一里为支家河可开通经新沟至安东县有澳河响水三义俱临淮可通东则有东涟河朱家河白家沟七里河流入淮又东有盐塲河平望河界首河牛洞河车轴河流入海俱宜筑塞中有遏蛮河在淮海之交可置闸以杀水势西则有沭阳水滙而为大湖傅湖又有杨家沟西涟河崔家沟古闸河皆入涟河水道自支家河至涟河海口计三百八十至入于海由海州赣榆至山东界歴安东卫石臼所夏河灵山卫胶州了头营至麻湾海口计二百八十里隔马家湾五里可以开通经把浪庙新河口店口社陈村闸大髙刘家大闸王朱杜家村至平度州又经窝舖亭口大成昌渠小闸新河集秦家庄海仓口至大海口计三百七十五里大海口至直沽四百里通计一千四百三十五里胶莱海运程运船自淮安府清江浦由淮河九十里至安东县新坝又九十二里至岚山头又二十里至安东卫又三十里至夹仓又十八里至旧寨又七十里至夏河所又二十里至古镇巡检司东南转大珠山东北行又十五里至灵山卫又二十里至马家濠俱可避风沿岸行转过薛家岛西行又八十里过淮子口又二十里出海北入麻湾口由丁家工入胶莱河行又二百八十二里至海仓口入北海又四十里至淮河口又五十五里至白狼河口又三十里至弥河口又三十五里至小清河口又七十里至丝网口又七十里至大清河口又七十里至洚河口又十五里至久山河口又四十五里至套儿河口又三十里至大沟河口又三十里至大沽河口又五十里至徐家沟又七十里至杞沟又一百里至小直沽又一百二十里至丁字沽入大直沽河南自清江浦北至大直沽河共一千六百里有竒开胶莱新河议新河系元朝运粮故道设闸建坝故蹟犹存后因淮子口石砑伏石伤船甚多因而罢运至嘉靖初年海防道王献议新河遂开马家濠以避淮子口伏石之险今土人犹从淮子口出入则习知道路而曲避之终不若马家濠为便新河自马家濠泛海而南以抵淮扬自海仓口泛海而北以抵天津贾客往来殆无虚日沿涯循港万无一失无容别议外南北海口相距中系河道凡三百里除潮水所至不须挑濬者不啻百里应挑濬者不过百五十里应深挑者约五十里王献先已开此河中间分水岭未开者仅三十里今虽稍稍淤塞势尚可因新河全形两岸之土如胶一水中流若练下无流沙旁无疏土谚谓铜幇铁底殆非虚语止有沽河一段积沙约长五里后议开璧沟河十二里直接黑龙潭正所以避沽河之沙也又有白河一道当分水之冲积沙约长三里后议开船路沟八里正所以避白河之沙也夫水之有沙犹山之有石也但问其为害不为害可开不可开而已今以数百里之间不知几经千百年之久客沙之积不过数里则亦何妨于运道哉夫地之髙下有定形则水之浅深有定准衆谓分水岭视海面髙九丈何以施工乃不得已酌量地势截水为坝使坝坝水水自为平水平与海面相照乃知由麻湾而北以至璧沟地髙于海面者得制尺五尺由璧沟以至吴家口地髙于海面者一丈五尺由吴家口以至分水岭地髙于海面者共得二丈四尺四寸过此而至崔家口则渐低五尺四寸至赵家舖渐低一丈五尺至刘家舖渐低二丈至海口渐低二丈四尺四寸又与南海平矣或谓河船不入海海船不入河河海屡经则船当数换不知此指海运由黑水大洋者说今开河运非海运也虽胶南行海一日胶北行海五六日第循海之涯水势平浅挂帆而行遇港则止海水犹河水也转输不迟所载无多河船即海船也虽底有平尖载有轻重稍稍更之则河海并运矣或谓河开则建闸设坝张官置吏事端纷起不无烦费不知两潮既通一河中注水自有余但于河之南北建大闸二座潮至则闭而畜水潮退则开而放船子潮甫至午潮继之潮潮相接万古不爽凡西河所谓建闸坝设官夫积水捞浅修堤卷埽等务皆无所用之将西河戸工郎署裁减二员移之新河无余事矣国家漕运肆百万悉由西河千里一线梗塞易作即过淮后仍须数月始达京师若加以意外旱干水溢之患则寄囤对支弊端百出矣合无将浙直漕粮俾从东河自髙邮盐河入海一日而抵胶州三日而抵海仓口再五七日而抵天津总之不过半月之程可省盘剥折耗等费不啻数倍其江西湖广河南山东等处漕粮仍由西河粮数既分转输自速一切挨幇闭闸积水捞浅等项亦可省往日之半倘河水壅决则漕粮暂改东河若有奸宄谋及饷道则漕粮尽从东河亦可也谨分段约畧议之按新河南自麻湾北至海仓其间相距仅三百五十里许麻湾把浪庙去官路口约十四五里水势甚大而大姑河属之东入南海漂沙之患亦所不免此处须挽流而北向方成大通第大姑河秋水泛涨极是汹涌恐为河害北折而三家口约三十里水势匀停功半事就殊不为难又折而吴家口至孙家口不足二十里水微小奏功甚难当以人力胜之又十余里至分水岭水至此几絶流然无他故寔由二三百年壅沙所致且白河之水直来急冲涛涨波涌两水分而壅阏甚议者有欲避大姑河由陈家村借璧沟河径上王家邱船路沟迤西而入大河者未为无见也西折而亭口等处三十里水亦微小须頼人工挑修又遡至大成等处约二十余里水虽微亦不为难又至双庙至元家集水势渐大疏瀹甚易北至玉皇庙杨家圏张家闸新河其间寛窄浅深不同大势已成河矣水有一二尺深者有三四尺深者不过幇补穵浅之力耳独海仓之壅沙从来所苦但沙逐潮出入而船行亦借潮往来海潮朝夕不爽北潮迤南动以百里计南潮亦不下五七十里夏月水发来之甚早若迟之五六月间尤称大便此宁不可借乎今计南海至北海地里尺丈约五万四百尺作五大工分𣲖每夫开一尺半百日计工共夫三万三千六百名每日每人工价伍分计银壹拾陆万捌千两杴䦆筐绳价银玖百肆拾两叄钱玖分建闸银玖千陆百余两共计壹拾㭍万捌千伍百肆拾两有竒其他立坝撤水须用水车草木之费又当议处胶莱河论胶莱运河入有二处旧曰石落港新曰丁家工元人从石落港入者借大姑河水导之而南又借海潮之水还之而北水势浃洽负舟有力无奈大姑河驶流淤沙填港石落港青石峻峭磕舟惟于把浪庙前开丁家工借海潮逆入二十里至陈家闸避石且避沙称宁波焉大约河面以陆丈濶为度底以四丈寛为度水以五尺深为度丁家工河面底如式无水宜疏六尺深河自东南来凡歴二十里忽折而直北至陈家村闸陈家村闸废基存河面河底俱过式水深二尺宜疏四尺深河自此如曲尺形折而西行泊口水王家村水陆家村水都泊水周家口水自南来入于河泊口水刘家村水杜家村水大坌沟水原家口水尹家口水萧家村水三元庙水小姑河水自北来入于河小姑河口宜建水门凡歴三十里始至吴家口闸平度界也吴家口闸废基存河面河底俱过式水深一尺凡歴二十里始至谈家村宜疏五尺深谈家村歴十里至分水岭河面河底俱过式无水宜疏六尺深刘家村水孙家口水孙家庄水程家口水谈家庄水朱家庄水泊水张家沟水自南来入于河马家村水贾家沟水泊口水刘家庄水白沙河水自北来入于河岭西下九尺许至窝舖闸分水岭形如龟背纯土非石白沙河从北来南穿河之左腋入河宜立水门河至此东西分流船自麻湾口到岭是逆流而上自岭到海仓口又顺流而下全河之工惟此处大费调停宜用保啬法促其闸以蓄之岭东谈家村须添闸与窝舖相望可也窝舖闸废址尚留八分河面过式河底仅丈余水深一尺宜脩五尺深张鲁河下名船路沟水宜作水门闗王庙水刘家沟水胶河口水泊口水祭马沟水纸张口水泊水坌水自南来入于河硝塲河水万家口水泊口水崖口水泊水牟家村水亭口水自北来入于河凡歴二十五里始至亭口闸河身至此自东南折而西北行亭口闸尚余强半河面过式河底仅二丈水深一尺宜修五尺深泊口水楚家庄水泊口水王家庄水王家沟水泊口水双黄沟水泊口水自南来入于河董家庄水对泉沟水鲤鱼口水泊口水周家庄水山庄沟水梨园沟水程家沟水金家庄水自北来入于河凡歴三十里始至周家闸周家闸废基尚存河面过式河底仅丈余水深二尺宜修四尺深白塔沟水泊口水李家庄水曹家沟水袁家集水楚家庄水黄泥泉水自南来入于河泊口水勒坌沟水泊口水温家口水自北来入于河凡歴三十里始至玉皇庙闸玉皇庙闸废基尚存河面河底俱过式水深二尺宜疏四尺深河身至此又西北行刘家沟水石桥沟水自西来入于河饮牛沟水王和沟水明家沟水东坡沙水孙家村水泊口水自东来入于河凡歴三十里始至杨家圏闸杨家圏闸废基尚存河身至此又折而正北行河面河底俱过式水深四尺宜修二尺深张家庄水刘家庄水王家庄水马家村水媒河水自东来入于河李家村水郝家沟水塔儿沟水城子河水髙望山来家河水自东来入于河凡歴三十里始至新河闸新河闸什存其七河面河底俱过式水深五六尺不等宜濬一尺深梭箭沟水自西来入于河董家庄泊水苖儿沟泊水姚家沟水泊口二水自东来入于河凡歴二十五里始至姚家庄河身至此折而西行歴三里至海仓沙岭河身至此又折而北行又二里连前共三十里至海仓闸海仓闸废基尚存河面河底俱过式潮退水深三尺议者谓宜移闸于姚家庄此不易之论也窝落水自东来入于河旋河水自西来入于河又东北七里曰蛤蜊厰岸髙一丈二尺水深七尺又东北五里曰斗沟口岸髙八九尺不等水深五尺俱宜湾船又东北十五里水深八九尺不等凡歴二十七里始入海总计河身二百八十二里溯自口南达于口北大约建闸以蓄水乘潮以避沙两言而全河之功括尽无遗矣胶莱运道议议曰自江南淮安府淮河入支家河至涟子口河计三百八十里入于海由海至山东安东卫至胶州麻湾海口二百八十里风帆一昼夜自淮抵胶矣由麻湾胶莱河至海仓大海口三百五十里入海大海口至塘头一百二十里塘头至小圣庙洋二百里小圣庙洋至北直𨽻小直沽河八十里又一百五十里抵天津卫丁字沽风帆二日夜海仓亦抵天津矣通计一千四百余里而海洋之中不过六百里耳囘视登莱故道风涛万里洋礁猬集势之险易悬絶所可虑者胶莱河之淤塞阻滞不通耳嘉靖十一年御史方逺宜巡歴登莱访兹遗迹为图表之而新河之名肇矣嘉靖十七年副使王献慨然身任饬材鸠工建闸石基址而新河之事兴矣自此之后商贾云集胶州平度邻境十数郡邑之民仰给攸頼嗣闻倭冦之变海防禁之且议者有欲引潍水于上流又艰于地势之下有以分水岭之髙险而难于取凿有以马家濠苦顽石之嶙峋有以麻湾海仓口虑潮沙之流动有畏秋溢之淤塞有主丈尺之髙下有论工役之重大纷纷不决愚以为东塞沽河西塞潍河可以复海运避万里风涛之险马家濠石崃五里王献开凿将成偶为当道所阻事不底绩或欲两头置闸以畜潮水通舟避险亦有可讲者但旷日持久徒费工役近来客船多由薛家岛迤东淮子口大洋转尖入麻湾口自把浪庙入龙家屯石喇湾虽小石里余亦易为工五里至陈村闸旧时有坝遏沽河水不得东行而海潮止此不北矣大沽河淤坝汉唐以来古蹟尚存卷扫打坝横遏沽水南下若大雨时行沽水泛溢则开闸以防其横流春夏之交河水浅澁则闭闸以达其清𣲖由小闸河入桃河十五里入吴家口以厚分水岭以南水势分水岭乃白沙年久积沙所渗而淘取甚易置闸障之以隔淤沙由河身坚固如銕非頽岸崩厓之比也窝舖有都泊环水百里筑置长堤作减水闸以约水北下引胶河水入张鲁河河通髙宻县五龙河连络诸城诸水以厚分水岭以北水势周家庄闸引大坝河与小坝河相通入九穴泊凿渠五丈引水以入昌许渠潍河水势极大打坝遏水东行自媒河以达胶河蓄洩淘泉皆如沽河事例以厚玉皇庙迤东水势玉皇庙浅窄孙镇口淤土稍费工力杨家圏新河海仓大海口潮水时至乘潮可举潮至吕桥亦不南矣河身比之泊身颇髙每遇旱干则河水稍耗每遇霖涝则野水混合若将河身濬五六尺衆水就下取河身土以为堤外取土重覆之以成月河减水开水有闸以时蓄洩则水有归向而淤塞之患免矣夫三百余里之内今宜开淤挑浅不过百五十里耳以钱计不过㭍捌百万钱以人计不过贰百万工以时计不过二年权度其疏凿之孰急乘除其利害之孰甚毅然必行实社稷无疆之庆也明万厯三十七年巡漕御史颜思忠直陈新河可开之状先是议者以国家漕运专恃㑹通一河欲更开胶河以防不虞㑹以人情不调报罢思忠言胶莱新河南自麻湾通南海北自海仓通北海地之相距计三百四十里除麻湾南抵淮扬七百里海仓北抵直沽六百里商贾通行无容别议中间河寛水深工力省便者麻湾至把浪庙等处约共百九十里河窄水浅及全未挖修者把浪庙至陈村闸等约共百五十里分水岭地形颇髙尤宜深浚约畧其费可不及拾伍万大都小姑河可以灌中段大姑河以灌陈村之南白河以灌分水岭南岸山河以灌新店之北以及中间诸河泊之水以济助之凡有水来必挟沙至黄泇二河岂无冲沙焉得一一躱避唯当倣临清济宁事例建闸设夫时常修浚于大小姑河上源修盖土坝以障沙来或建造斗门以防水涨因势利导随机曲防在临时酌量行之耳此一役也沿岸而行万无一失既非有黒海开洋之险又非有黄河迁徙之虞居恒则两路兼行遇变则此成有滞彼尚可来国计民生无便于此下工部议不果行崇祯十五年正月淮海总兵黄允恩疏奏臣惟皇上因漕梗而勅行海运以伍万石小试似已推行有序矣臣至胶莱地方按视有不烦剙凿不损地形可永为漕运之絶计者谨为我皇上陈之按先朝有开胶莱故道者不一而足然意美而法未良不知所谓分水岭者既为山根石骨难施五丁之功是以倐凿倐止金钱徒费臣详察其地南北纵横共计二百四十余里湖水深入者百里河溪湖畔量加疏濬即可通潮者百里此外惟是岭头嵴脉不可凿动者约四十里意今之漕河每岁急应挑剥者亦不下数十处今获此利即留此岭嵴为盘剥之地能几何哉计将淮扬重船其运至胶河洞水津之空船令按至中间通濬小河多造脚船飞輓如通州抵坝故事独于岭上接建仓厫留本省京邉操军推驾轻车尽足盘剥之用倣古河阳洛口之运以待囬空受载南自淮河抵胶北自海仓抵津计日直达较河漕水程固逺迩霄壤而比成山一转亦缩近数倍每一年而三运四运无不可者河渠有淤浅冦贼之患海洋有风波岛屿之险此正用海以辅漕而用胶莱又所以辅海一举而数事得事捷而功倍实为万世之利也胶莱河停工考元至元十七年莱人姚演由胶西县陈村等处东南趋西北凿陆地数百里欲径通漕直沽海口史称劳费不赀卒无成功二十二年诏罢胶莱新河按胶州南海麻湾至北海海仓三百余里可避大洋二千里之险然浮山之西有薛岛陈岛相接百数十里石礁林立横㨿大洋若桥梁然尤为险阻薛岛之西十里许连海涯处有平冈曰马濠南北几五里元人常凿之遇石而罢明嘉靖十一年御史方逺宜始议开胶莱河海防道副使王献烧凿马家濠十五里达于麻湾开凿将毕㑹献去官遂罢其役嗣是戸科给事中李贵和言比嵗河决转饷艰难请循献遗策开胶莱新河复海运以济饷道上遣给事中胡槚往视之槚及山东抚按官议皆以不便疏治乃奏言今为新河之议者徒指元人故渠及副使王献臆议非能渉三百余里间亲覩其利害也臣尝濬分水岭騐问献所凿渠皆流沙善崩虽有白河一道徒涓涓细流不足灌注或欲引潍河之水不知潍河在髙密西去新河一百二十余里中间髙岭甚多虽竭财力终不接济分水岭以南至陈家闸以北虽云近海通潮又皆冈石糜沙终难凿治大抵上原则水泉枯涸无可仰给下流则浮沙易溃不能持久二者皆治河之大患也自献以后屡勘不行良由于此上乃罢之隆庆五年诏委多官查勘自胶州麻湾等处南至龙家屯北至海仓勘毕具掲云龙家屯四里三十歩水浅不过三五寸每日潮至不能打断水难施挑濬之功店口三里有大姑河横冲带沙淤塞河虽挑深遇沙淤塞前功尽弃韩家口六里二百四十歩俱冈勾砂石此处难以彻水不便挑濬赵家口起至杜家口止长十余里水深一二尺河底俱系冈勾石且有大者若欲深凿极为费力杜家口至吴家闸三里余系小姑河口横冲细沙恐难治吴家闸至谭家西南新口止共七里俱有淤沙冈石其沙皆系白河水带来谭家西口至分水岭共九里白河全无接济旱则先干涝则冲决窝舖分水岭至楚家口十里中多流沙楚家口至集蟇湾五里有余北岸现河口夏秋雨多即有大水带沙入河冬春干涸董家庄至陶家庄四里余内有岗石一遇秋雨泊水涌入无雨则干周家庄至秦家圏泊水冲开沟口数道雨则泛涨无雨则干并无泉源引导河底俱有沙石谢家口至玉皇庙十一里至于闸内沙石相半挑濬功费比之他处颇大谢家口至杨家圏河岸水势似有端绪说者谓新河可开或触目于此耳杨家圏至新河闸面比之南邉一带虽似稍寛欲西引潍河但势已近海引之无益况潍河地势返下难以引入昌邑又居潍县下流所当详议新河闸至海仓流沙壅满难以行舟挑濬工程颇大量得潍河韩信坝口河中到东岸髙三丈四尺若濬沟彻水必几四丈迤东间有髙阜处所将不止于四丈矣潍水难引委为的确分水岭挑濬二尺之下俱是冈石五尺下即是糜沙挑之九尺六寸随即坍去四尺缘糜沙力软不能承载易于崩塌分水岭口东南老地周围开凿三丈余上层至岸坚土四尺中层冈石五尺以下四尺俱是松软糜沙旋挑旋隳工役难施又勘得引水接济虽东有大沽河西有潍河二水稍大亦系有源但一则南入麻湾口难以挽而西一则西隔百有余里难以引而东若欲两海贯通必深以六七丈始得两平寛一十余丈始免崩岸经费非百余万程限非六七年不能成也其功可轻言耶万厯三年九月尚书刘应节言新河自胶南淮子河大港头出海西抵匡家庄约四十里冈黄土宜挑治自刘家庄北折擡头河张鲁河至亭口闸约三十里黒泥下地宜挑治自亭口闸歴陶家涯陈家口孙店口至玉皇庙约六十里河寛水浅宜从旧河旁别开一渠自玉皇庙至杨家圏二十余里水势渐深约五六尺宜量行疏濬自杨家圏以北悉通海潮无烦工矣以功力计之开创者什五通濬者什三量濬者什二以地势论之濬深丈余者什一濬深数尺者什九以水圭测之髙下有凖以锥探之上下皆无石事理甚明可开无疑上以为然命侍郎徐栻往同抚按官会议栻既相视上言匡家庄地髙难挑改从黄埠岭潮仍不通惟都泊为水滙船路沟有行舟故道上流为姑胶诸河下流为张鲁诸水庶泉源可濬而河道可成也必为多建闸广置水柜筑堤岸开月河设仓厫备剥船计年大挑小挑估费百万诏㫖切责谓栻故以难词沮壊成事四年二月命应节亲往㑹勘应节曰新河地形如掌水势成渠视黄埠岭较便两海口水俱深阔舟亦乘潮无阻南海口迤北十五里有积沙开船路沟十三里直接麻湾以避之横建一闸于新旧河水之交则潮水长流浮沙不入北海口迤南三十里为龙王庙客沙二里四十五歩捞沙二尺下即实土若旁辟一渠筑堤五百余丈约水障沙自无他患由庙前达新河闸口其中一二浅阻并令挑深亦可无虞至王家邱船路沟一带地势趋下白河当其冲秋水暴涨最为河害宜岸口建闸一座上流建坝二座寻常水流坝下引以济河秋涨则水经坝上内以停沙亦为善策大都北自海口抵亭口南自麻湾抵朱舖通潮最易所虑者惟朱舖抵亭口四十余里耳盖栻主引泉应节主通潮汐持议不合越月山东巡抚都御史李世达上言潮汐有常大潮一及陈村闸杨家圏耳曽未至朱舖亭口此潮汐难恃也自孙店口至新河口纡曲二百里张鲁白胶三水微细都泊行潦业已干涸引泉亦难恃也元人开濬此河史臣谓其劳费不赀终无成功足为前鍳于是御史商为正给事中光懋王道成等皆竞疏请止遂召应节栻还京悉罢诸添设员役嗣是中书程守训御史髙举颜思忠尚书杨一魁相继奏皆不果行崇祯末山东巡抚都御史曽樱力请脩治给内帑拾万金工未举樱陞任去亦终不开国朝雍正三年八月尚书朱轼奏请开山东胶莱河运道诏内阁学士何国宗㑹同山东巡抚陈世倌详看议奏何国宗等覆称陞任吏部尚书朱轼开具胶莱运河节畧内称嘉靖十一年御史方逺宜亲歴海濵彚为图说上之疏曰淮河之北岸一里名支家河安东县至海州路也自支家河至涟河海口共三百八十里既出涟河口由海道歴赣榆县至安东卫即山东界由安东卫过石臼所灵山所夏河所遂至胶州了头营入麻湾口共二百八十里俱循海壖而行一入麻湾口其中止有马家湾为陆路此则须以畚锸开濬然只五里而近若得开通即从把浪庙经平度州以至莱州所属之海仓口俱小河共二百七十里自海仓口入大洋便直抵直沽口至天津卫凡泛海只四百里风顺半日可达等语该臣等㑹看得淮水出清口与黄河合经安东县城南东流入海方逺宜所称支家河在淮河北岸固即黄河之北岸也查安东县志书载县西十五里有支家河今已淤塞无迹可寻土人亦鲜有知者惟有盐河二道上自中河之盐河闸分运河之余流至王营坝口分为二支东为中盐河西为西盐河至安东县北新安镇合而为一又东北复分为二东流为五丈河迳入海北流则㑹涟河至恬风渡入海现今淮北盐船由此转运自盐河闸至恬风渡出海口计程三百余里应即为方逺宜所称自支家河至涟河海口之故道也既出涟河口由海州歴赣榆县境至山东安东卫虽系海道而大洋隔于云台莺游诸山之东实与河等自安东卫岚头山口始入海程经石臼所夏河所灵山卫至淮子口亦俱沿海壖而行自淮子口经灵浮两山之间入麻湾口即为胶莱新河浮山之西有陈薛二岛石礁林立甚为险阻薛岛之西十里许有平岗曰马家壕南北几五里元人凿之遇石而罢明嘉靖十六年海防副使王献凿开马家濠石渠一千三百余歩直抵麻湾即方逺宜所称马家湾也一入麻湾由把浪庙经胶州平度髙密昌邑诸境至掖县海仓口出海计程二百八十二里中分八闸距麻湾口二十里为陈村闸又北三十里为吴家口闸又三十里为窝舖闸吴家口窝舖之间地势最髙名分水岭为南北分流之嵴窝舖闸以北二十五里为亭口闸又三十里为周家闸又三十里为玉皇庙闸又三十里为杨家圏闸又三十里为新河闸又三十里为海仓闸又二十七里至海口以上各闸俱创自元人至今沿河仍袭旧名而闸座俱皆湮废查明时议开胶莱新河其説有二一则欲自分水岭深加开穵使河底与海口相平南北河口各建一闸每日潮方至时则开闸纳潮船可乘潮而入潮将退时则闭闸蓄水船可通行而出一则欲自分水岭开通河渠修复闸座广引来源设立水柜按启闭蓄洩之法以资輓运二说俱似近理今臣等细加测量分水岭以南比麻湾口髙二丈二尺以北比新河闸髙一丈八尺八寸又将分水岭试为开穵虽有岗石糜沙尚可挑濬惟是南海口潮水止至陈村闸北海口潮水止至新河闸则两潮之隔不相通者中有二百余里若欲南北通流必须渐次开凿深至二丈二三尺况朔望大潮深不过四五尺余日小潮深不过三四尺潮落之后仅深一二尺即于河口建闸而欲引数尺随长随落之水通二百余里之流恐不能济且麻湾以南水底皆系石块海仓以北一望壅沙故麻湾口海仓口虽可通潮而商船渔艇絶无停泊若欲将海口一并开濬而潮汐日至工力难施此通潮之不足恃也再查分水岭地当水嵴所恃为分水之源者仅平度州之白河来源既微又无泉流可引雨多则水涨喷砂雨少则全河干澁陈村闸下虽有姑尤河㑹流而其地已近麻湾顺流南下亦于运道无济分水岭北有胶河自胶州之铁橛山发源流至髙密县东与五龙河张鲁河陂水㑹至亭口闸下入新河北流水源稍盛中有百脉湖地势卑洼周围百余里若束堤蓄水以为水柜犹可开引使其南北分行然一河一湖又无泉源输助欲以济二百八十余里之运道势必不能此蓄洩之不足恃也考胶莱通运之议创自元人乃开之数年而即罢明时屡试而终不行良亦职此若夫由河达海更造船只以及开穵劳费不赀又其余事自海仓抵直沽四百里大洋风涛之险更难逆覩至于来往商船现惟泊于赣榆县之青口及胶州之淮子口要皆濵海水深之处不肯乘潮深入恐致浅搁纵使开通胶河而海口淤浅如故难以通行亦于客商无所禆益惟两岸民田陂水俱借此河宣洩今抚臣照依陞任平度州州同温文桂条奏以民力疏濬每人按日给米一升已足通流洩水若转漕通商势所不能似可无庸再议于雍正四年六月奏覆山东通志卷二十山东通志卷二十一钦定四库全书山东通志卷二十一秩祀志有虞巡岱望秩山川东祀所由昉乎圣王之制先成民而后致力于神敬神即所以敬民也日月星辰民所瞻仰也山社川谷邱陵民所取财用也法施于民以及勤事定国御大灾捍大患者皆有功烈于民者也非此族也不在祀典国家治定制礼懐柔百神坛壝祠庙之设载在㑹典达于天下而我皇上徳馨昭格咸秩明禋所以教民美报者至䖍且备矣合而稽之有通祀有専祀有方祀次第叙述而乡社之间嵗时伏腊有其举之莫之敢废至于梵宇琳宫亦各标胜蹟要以循㑹典奉特诏者为纲维则祭法肃而王道昭修祝嘏者自知所对越云作秩祀志郡县通祀风云雷雨山川坛大清㑹典各省府州县风云雷雨山川城隍之神共一坛设三神位风云雷雨居中山川居左城隍居右每嵗春秋仲月用上戊日致祭祭用制帛七俱白色祭品羊一豕一铏一笾四豆四簠簋各二陈设行礼社稷坛㑹典各省府州县社稷坛每嵗春秋仲月上戊日祭用制帛二俱黒色陈设行礼皇清定制社以石主而稷仍同木雍正十年三月初七日钦奉谕㫖直𨽻各府州县设立坛墠致祭社稷及风云雷雨山川城隍之神每嵗春秋展祀以崇报享典至重也从前初建之时有司或视为具文规制未必周备及歴年既乆渐有倾圯之处又未必及时修葺是以僻逺之郡县规模简畧礼仪草率者往往有之甚非肃将禋祀之本意也着礼部查照定例行文各该督抚转饬府州县敬谨如式修理以重祀典仍令造册报部每遇该官员陞迁事故照例造入交盘册内查明接受庶有司自顾考成经理益加䖍恪矣特谕钦此经礼部通行钦遵修理如式先农坛㑹典先农坛其东为借田雍正四年八月初九日钦奉谕㫖国以民为本民以食为天朕每嵗躬耕借田竝非崇尚虚文以为观美实是敬天勤民之至意礼曰天子为借千畆诸侯百畆据此则耕借之礼亦可通于臣下矣朕意欲令地方守土之官俱行耕借之礼使之知稼穯之艰难悉农民之作苦量天时之晴雨察地力之肥硗如此则凡为官者皆时存重农课稼之心则凡为农者亦断无茍且怠隋之习似与养民务本之道大有裨益着九卿详议具奏时谕钦此九卿遵㫖议覆通行直省府州县于该地方择东郊洁地照九卿所耕借田四畆九分之数建坛自雍正五年为始每嵗仲春亥日府尹督抚及府州县等官率所属之员耆老农夫恭祭先农之神照九卿耕借行九推礼其借田所収米粟敬谨収贮以供各该处祭祀粢盛又奉㫖钦天监于颁行歴日之时即检祀日晓谕天下各府州县至期举行祭品用制帛一羊一豕一铏一笾豆四簠簋各二陈设行礼文庙㑹典顺治二年定文庙谥号为大成至圣文宣先师孔子之位每嵗春秋仲月上丁日致祭以先贤先儒各配从祀通行府州县卫各学一体遵行十四年议改谥号为至圣先师孔子神位各学俱用新牌奉祀别立启圣祠今改名崇圣祠依期致祭典制详阙里志名宦乡贤二祠㑹典古今圣贤忠臣烈士名宦乡贤载在祀典者令有司嵗时致祭定制设祠于学宫内亦以仲丁致祭祭品用制帛一羊一豕一爵三特建忠孝节义二祠会典凡有孝行节义直省由地方官申报该督抚㑹同学臣覈实奏闻由礼部题请旌表给银建坊雍正元年九月初五日钦奉谕㫖旌表节义给银建坊民间往往视为具文未曽建立恐日乆仍至冺没不能使民间有所观感着于地方公所设立祠宇将前后忠孝节义之人俱标姓氏于其中已故者则设牌位于祠中祭祀用以阐幽光而垂永乆着该部议奏钦此经礼部议覆行令直省州县分别男女每处各建二祠一为忠义孝悌祠建学宫内祠门内立石碑将前后忠义孝悌之人刋刻姓氏于其上已故者设立牌位一为节孝祠另择地营建祠门外建大坊一座将前后节孝妇女标题姓氏于其上已故者设立牌位每嵗春秋二次致祭祭品同名宦乡贤二祠城隍庙㑹典府州县城隍庙令有司嵗时致祭附厉坛每嵗清明日七月十五日十月朔日祭无祀鬼神于城北郭厉坛府州为郡厉坛县为邑厉坛每祭以城隍神主之关圣庙㑹典顺治九年勅封忠义神武关圣大帝每嵗五月十三日致祭雍正三年诏令天下郡县春秋祀关帝以太牢又追崇三代封曽祖为光昭公祖为裕昌公父为成忠公竝置主于后殿一体致祭五年太常寺奏定祭品五月十三日祭用制帛一牛一羊一豕一菓品五祀后殿以公爵礼不用太牢余悉同春秋二祭用制帛一牛一羊一豕一笾豆各十祀后殿用制帛各一豕各一羊各一笾豆各八火神庙㑹典每嵗六月十三日致祭司火之神旗纛庙㑹典每嵗九月初一日致祭军牙六纛之神马神庙㑹典每嵗九月初一日祭马王之神八蜡庙㑹典郡县均设嵗时致祭附刘勐将军庙各郡县均设専祠春秋致祭先医庙㑹典先医庙每嵗春二月冬十一月上甲日致祭正列三皇伏羲神农轩辕左右四配勾芒风后祝融力牧东庑十四人僦贷季天师岐伯鬼俞区伯高俞跗少俞少师桐君太乙雷公马师皇伊尹神应王扁鹊仓公淳于意张机西庑十四人华陀王叔和皇甫谧抱朴子葛洪巢元方真人孙思邈药王韦慈藏启元子王水钱乙朱肱李杲刘完素张元素朱彦修省城特祀特建福齐惠应龙王庙雍正五年奉㫖颁送神像于省城设祠崇祀嵗时抚臣率属致祭特建贤良祠㑹典各郡县设有名宦祠凡官于兹土而有功烈于民者皆得援请入祠雍正十年二月初五日钦奉谕㫖我朝从前文武大臣持躬正直奉职公忠树绩建勲完名全节者朕已降㫖于京师建立贤良祠永逺展祀以彰令善因思外任大臣镇抚宣猷布化忠勇効命威爱宜民其政绩卓然可纪者身故之后若于本地方建立贤良祠俾得永膺祀典既足慰兵民懿好之公亦足为后来居官者之劝如近日之将军蔡良提督张起云总兵苏大有魏翥国皆素有贤声勤劳王事而殁于官者允宜在贤良之列着直省各于省㑹建立祠宇其与事之人若追溯从前恐稽查未确或致滥膺亦未可定不若即从近年为始向后若有应请入祠者该地方督抚于一人各具一本请㫖不必彚奏其一切事宜着九卿妥议具奏特谕钦此经九卿议覆通行各省钦遵于省城建立祠宇恭候钦题贤良祠摹刋匾额悬挂以光祀典春秋祭品照名宦祠例山东方祀㑹典凡各处岳镇海渎及歴代帝王陵寝先师阙里恭遇庆贺颁宣恩诏遣官分行祭告余时有司以时致祭东岳泰山之神㑹典东岳泰山在泰安州祭皇清康熙二十三年圣祖仁皇帝躬祀岱宗仪前期太常寺题请读祝官祝文由内阁撰拟发太常寺用白纸煳板黄纸镶边墨书不填御名太常寺官具补服捧送庙中安设祝案上神前陈设礼神制帛一圆降真柱香一炷黄速香一觔白磁爵三由太常寺预备牛一羊一豕一登一铏二簠二簋二笾十豆十酒一尊烛二对灯十盏由地方官预办陈设毕礼部太常寺奏请皇上躬诣行礼东镇沂山之神㑹典东镇沂山在青州府祭皇清雍正四年诏封佑民捍御之神东海之神㑹典东海在莱州府祭皇清雍正四年诏封东海显仁龙王之神附秦八神少昊陵㑹典少昊氏陵在曲阜县祭帝尧陵㑹典帝尧陵在东平州祭附尧陵攷先师孔子㑹典先师孔子在曲阜县祭郡县分祀济南府风云雷雨山川坛社稷坛先农坛文庙崇圣祠名宦祠乡贤祠忠孝祠节义祠贤良祠龙王庙城隍庙关帝庙火神庙旗纛庙马神庙八蜡庙刘勐将军庙郡歴坛真武庙文昌祠歴城县五龙坛晏公庙天齐山神庙奎山神庙龙洞神祠帝舜庙崇正祠先贤闵子庙郦生庙淳于孝女祠曽公祠张忠襄王祠张文忠公祠七忠祠薛王二公祠许忠节公祠双忠祠章邱县青山神庙女郎山神庙神迹祠邹生祠四文公祠双烈祠邹平县长白山神祠伏生祠范文正公祠淄川县郑司农庙相公祠王高士祠长山县感应公庙陈仲子祠董孝子祠范文正公祠孙少府祠新城县齐桓景二公庙三贤祠忠勤祠忠孝祠烈节祠齐河县晏公庙齐东县龙神庙济阳县龙神庙禹城县神禹庙临邑县龙女庙长清县丰施侯庙耿将军祠焦孝女祠严公祠陵县东方先生祠徳州河神庙颜鲁公祠徳平县建信侯祠葛公祠平原县管少丞祠兖州府风云雷雨山川坛社稷坛先农坛文庙崇圣祠名宦祠乡贤祠忠孝祠节义祠城隍庙关帝庙火神庙旗纛庙马神庙八蜡庙郡厉坛滋阳县嵫山神庙天医庙帝尧庙忠孝贤祠和圣祠复圣颜子庙鲁义姑祠曲阜县尼山神祠伏羲庙少昊坛周公庙至圣先师庙复圣颜子庙宁阳县汶河神庙石山祠复圣颜子庙先贤高子庙鲁义姑祠白老人祠二老堂邹县峄山神祠巨越山神祠伏羲庙邾文公祠先贤颛孙子祠述圣子思祠孟母祠亚圣孟子庙徐子祠孟博士祠泗水县泗水神庙虞帝庙先贤仲子庙滕县龙神祠药王庙伏羲庙车服祠滕文公祠孟尝君庙忠烈祠峄县霖泽庙许池龙神庙女娲庙匡丞相祠二疏祠金乡县范张祠石将军祠鱼台县新河水神庙伏羲庙大禹庙济宁州漕河神祠女娲庙先贤仲子祠先贤高子祠先贤樊子祠先贤曹子祠先贤任子祠白衣尚书祠二贤祠报功祠嘉祥县伏羲庙崇祐庙先贤曽子祠宗圣曽子庙先贤言子祠范公祠郗公祠平山庙汶上县分水龙王庙思圣祠先贤冉子祠王太师祠宋尚书祠白老人祠阳谷县孟母祠紫荆祠寿张县兵主祠东昌府风云雷雨山川坛社稷坛先农坛文庙崇圣祠名宦祠乡贤祠忠孝祠节义祠城隍庙关帝庙火神庙旗纛庙马神庙八蜡庙郡厉坛聊城县颛顼庙羊使君庙忠臣庙堂邑县龙女祠齐太公庙郑元操祠张文忠公祠博平县鲁义姑祠坚公祠贞孝祠茌平县亚圣孟子庙鲁先生祠马公祠莘县弇山庙清源庙闪王庙元圣庙二子祠清平县后唐明宗庙冠县先贤冉子祠临清州漳河神庙晏公庙金龙神庙陈恭襄侯祠褒贤祠陈庄敏公祠孝子祠馆陶县漳河神庙孚应通利王庙邱县漳河神庙成汤庙恩县汉昭烈庙高唐州晋文公庙夏津县五龙祠武城县先贤言子庙青州府风云雷雨山川坛社稷坛先农坛文庙崇圣祠名宦祠乡贤祠忠孝祠节义祠城隍庙关帝庙火神庙旗纛庙马神庙八蜡庙郡厉坛益都县圣水神祠帝尧庙武成王庙盖公祠郭大夫庙崔府君庙名贤祠范公祠富公祠岳武穆王庙临淄县牛山神庙愚山神庙天主祠白龙湾神祠后稷庙齐太公桓公庙杞大夫妻祠城阳景王庙周尹祠博兴县董公庙髙苑县威佑庙高节祠顺徳夫人祠功徳祠乐安县龙神祠倪公祠萧信公庙寿光县纪台神祠仓颉庙昭贤祠昌乐县孤山神祠圣清祠临朐县东镇沂山神庙逢山神祠灵泽庙冶官祠逢伯陵庙孙公祠常将军庙李卫公庙崔府君庙安邱县膏润庙先贤公冶子祠盖公庙郑公庙䕶国西齐王庙朱文公祠三贤祠诸城县四时祠海神庙常山神庙烽火山神庙太公祠苏公祠博山县颜文姜祠范公祠登州府风云雷雨山川坛社稷坛先农坛文庙崇圣祠名宦祠乡贤祠忠孝祠节义祠城隍庙闗帝庙火神庙旗纛庙马神庙八蜡庙郡厉坛蓬莱县后土庙广徳王庙芝山神庙龙山神庙天妃庙三贤祠卫都督祠表功祠大忠祠忠烈祠黄县莱山祠海渎祠莱王祠王伯当庙福山县阳主祠栖霞县三司庙招逺县孝女祠莱阳县广禅侯庙先贤仲子祠东平思王庙唐仆射庙左公祠宁海州牟平侯祠文登县海神庙槎山神庙史尹祠海阳县海神庙荣成县日主祠斥山神庙莱州府风云雷雨山川坛社稷坛先农坛文庙崇圣祠名宦祠乡贤祠忠孝祠节义祠城隍庙闗帝庙火神庙旗纛庙马神庙八蜡庙郡厉坛掖县东海神庙隂主祠万里沙神祠六龙湾龙神庙五龙祠二太守祠刘将军祠吕成公祠忠烈祠平度州疈辜庙月主祠三户山祠王烈妇祠王将军祠潍县大禹庙晏大夫祠孔北海祠昌邑县先贤闵子祠孙子祠杨太守庙逢徴士祠顺徳夫人祠黄忠宣公祠胶州柏栏将军祠建信侯祠董子祠庸生祠王烈女祠薛公祠愍忠祠高密县晏大夫祠郑司农庙即墨县太室山神祠大乙祠先贤祠安平君庙齐王庙童府君祠武定府风云雷雨山川坛社稷坛先农坛文庙崇圣祠名宦祠乡贤祠忠孝祠节义祠城隍庙闗帝庙火神庙旗纛庙马神庙八蜡庙郡厉坛惠民县许忠节公祠青城县杨烈妇祠阳信县蔺亷祠武安君祠海丰县先啬祠王公祠乐陵县许公祠商河县崔府君庙濵州忠良祠善应庙利津县萧公庙霑化县王㕘将祠烈女祠蒲台县王太保祠沂州府风云雷雨山川坛社稷坛先农坛文庙崇圣祠名宦祠乡贤祠忠孝祠节义祠城隍庙闗帝庙火神庙旗纛庙马神庙八蜡庙郡厉坛兰山县酺神庙昭应庙灵丰庙季文子庙宗圣曽子祠荀子庙舞阳侯庙两疏祠忠孝祠景贤祠诸葛武侯庙孝友祠王右军祠郯城县南岳行祠问官祠倾葢祠郯子庙宗圣曽子祠费县东䝉山神祠泉山神祠颛臾庙宗圣曽子祠先贤闵子祠先贤言子祠先贤澹台子祠颜鲁公庙莒州惠感庙灵沛侯祠先贤卜子祠城阳景王庙䝉隂县颛臾庙沂水县圣水祠龙神庙先贤闵子祠日照县奎山神庙乌龙庙驻兵庙泰安府风云雷雨山川坛社稷坛先农坛文庙崇圣祠名宦祠乡贤祠忠孝祠节义祠城隍庙闗帝庙火神庙旗纛庙马神庙八蜡庙郡厉坛泰安县东岳庙后土庙地主祠炳灵公庙高里山神祠感应侯祠渊济公庙灵𣲖侯庙碧霞元君庙三灵侯祠和圣祠宣圣庙包公祠鲁两先生祠肥城县和圣祠过化庙先贤冉子庙新泰县甘露祠敖山神庙师旷祠羊太傅祠莱芜县季孟行祠忠贤祠韩范二公祠范公祠东平州帝尧庙先贤冉子祠王沂公祠穆唿哩祠严公祠东阿县龙神祠鱼山神女祠显惠庙太河神祠吴季子祠黄石公祠东阿王祠东流祠堂平隂县济水祠龙王庙二王先生祠曹州府风云雷雨山川坛社稷坛先农坛文庙崇圣庙名宦祠乡贤祠忠孝祠节义祠城隍庙闗帝庙火神庙旗纛庙马神庙八蜡庙郡厉坛荷泽县济凟庙龙湫祠尧母祠帝尧庙帝舜庙曹伯庙甯武子祠先贤冉子祠先贤卜子祠鲁史左公祠陶朱公祠庄子庙东王庙园客祠三贤祠华公祠卞公祠药王祠邓烈妇祠单县龙神祠二贤祠金龙神祠报功祠朱忠烈公祠城武县宗圣祠汉高帝庙梁王庙秺侯庙孝女祠鉅野县神农庙殷少师庙郓城县先贤冉子祠忠臣祠曹县河伯祠成汤庙元圣祠商左相庙盘庚庙先贤澹台子祠定陶县帝尧庙髣山庙陶朱公庙濮州颛顼庙帝尧庙张忠定公祠范县龙神祠亚圣孟子庙先贤仲子庙孙烈妇祠观城县龙王庙崔烈妇祠朝城县二贤祠紫荆祠寺观附济南府歴城县太平寺水月寺华林寺正觉寺兴国寺开元寺南泉寺神通寺九塔寺塘头寺弥陀寺㟙山院寿圣院禅静院祐徳观迎祥宫岱岳观长春观吕仙阁章邱县广严寺大云寺修慧寺龙泉寺大圣院灵应观邹平县真如寺大云寺醴泉寺紫微观淄川县龙兴寺普照寺普安寺寳塔寺法王院㑹仙观玉清宫通真观长山县兴教寺罗汉寺三阳观明徳观新城县兴教寺华严寺庆云观长春观齐河县定慧寺兴隆寺齐东县行香寺玉泉寺大圣寺麻姑堂济阳县释迦寺慈光寺弥勒寺禹城县法云寺兴云寺临邑县戒珠寺慧日院弥陀寺长清县灵巖寺真相寺隂河寺云禅寺洞真观陵县干明寺兴国寺徳州永庆寺慈氏祠台头寺高真观徳平县龙泉寺广教寺基山寺平原县淳熙寺青霄寺兖州府滋阳县兴隆寺石佛寺洪福寺万寿宫曲阜县石门寺宁阳县寳相寺寿峯寺回銮寺朝阳观邹县重兴寺兴国寺仙人宫白云五华宫泗水县泉林寺龟山寺滕县显庆寺龙泉寺大圣院福胜院兴国寺清凉寺鉅山寺灵芝寺岱岳观万寿宫重阳观峄县崇圣寺大云寺清真观龙门观金乡县光善寺秀峯寺元天宫白鹤观万春宫鱼台县明觉寺超化寺大圣寺共衣寺三清观济宁州普照寺铁塔寺慈云寺兴福寺慈灯寺来鹤观嘉祥县大云禅院大觉禅院法云寺清神观汶上县寳相寺庄严寺江流寺云尾寺太虚观阳谷县慈氏寺庄严寺龙安观寿张县显庆寺大觉寺崇寳寺裴城寺法兴寺东昌府聊城县隆兴寺海㑹禅院普照寺龙泉寺白马寺崇教寺弥陀寺洪福寺万寿观堂邑县慈云寺兴国寺石佛寺给孤寺白雀观博平县释迦寺华严寺寳塔寺洪镇寺兴国寺泰岳观茌平县法祥寺崇福寺觉慈寺琉璃寺紫微宫太微观莘县井堂寺铁旛寺明心寺修真观沖虚宫清平县千佛寺兴佛寺龙泉寺清凉寺冠县开利寺白佛寺恩公塔定慧寺紫微宫临清州大宁寺静宁寺五松寺大悲寺观音阁天宁寺清凉寺永寿寺凈土寺崇真鹤苑馆陶县寳应寺广安寺邱县洪济寺庄枋寺元真观恩县崇兴寺寳融寺高唐县大觉寺慈恩寺兴国寺元都观夏津县资佛寺千佛寺大云寺龙祥观武城县释迦寺兴国寺浮云寺庆林寺青州府益都县龙兴寺弥陀寺皇化寺法庆禅寺普恩寺大云寺广福寺太虚宫真武观临淄县西天寺兴国寺龙泉寺龙华观天齐观修真观博兴县景徳寺福昌寺吕仙翁祠玉灵宫高苑县普济寺乐安县吉祥寺玉清观寿光县宁义寺寿圣寺灵显观昌乐县卧佛寺玉霄宫临朐县万寿寺逢山寺灵峯寺紫微观修真宫安邱县开明寺兴福寺古圣寺重阳观遇仙观诸城县华严寺龙兴寺安国寺侔云寺光明寺博山县龙泉寺洪教寺彼岸寺圣水寺白云观登州府蓬莱县开元寺普静寺义昌寺万寿宫黄县普安寺寳堂寺真定寺石泉寺延真宫福山县福圣寺竒泉寺千佛寺哈嚧寺修真观积金观祝圣道院栖霞县延福寺兴国寺太虚宫招逺县普照寺阳华寺齐山寺祥光观鍊阳观莱阳县兴国寺崇福寺潮果寺宣政寺靖林寺游仙宫迎仙观宁海州弥勒寺朝元观神清观显异观玉虚观元都宫文登县香巖寺集贤寺柘阳寺望浆寺禅教寺寳峰寺东华观海阳县崇福瑜珈寺普济寺永庆寺荣成县潮音寺元泉寺龙山寺玉清宫莱州府掖县资圣寺妙觉寺释迦寺青罗观万寿宫灵虚宫先天观太清宫平度州圆明寺天宫神寺智藏寺禅窟院徳真观潍县石佛寺观法寺松巖寺玉清宫云台观昌邑县崇圣教寺崇福讲寺大悲禅寺玉真宫胶州慈云寺洪福寺福胜院茂林寺黔寺太微宫高密县感化寺凉台寺凝祥观即墨县兴国寺庆成寺迎真观太平宫聚仙宫清虚观华楼宫神清宫武定府惠民县资福寺老君堂祐徳观青城县昭庆寺天符寺阳信县永宁寺圣寿寺延祥观海丰县大觉寺镇海寺白鹤观乐陵县观音寺静聪寺商河县福胜寺胜讲寺清源道院濵州龙泉寺天王寺大胜寺𤣥妙观高尚观利津县洪济寺洪恩寺白鹤观霑化县妙相寺超化寺蒲台县三教寺福田寺普静寺迎仙观沂州府兰山县普照寺法轮院朗公寺祐徳宫玉虚宫长春宫郯城县大觉寺清泉寺玉清观费县开福寺圣临院芙蓉寺其山寺洞真观玉虚宫莒州寳愿寺定林寺正觉禅院凈土寺朝元宫云溪观䝉隂县寿圣寺龙泉院圣景寺中山寺太清观龙泉观沂水县梵衆寺黄柏寺花之寺大善寺无为宫瑞云宫日照县普照寺灵樵寺卧佛院朝元观栖真观泰安府泰安县㝠福寺普照寺竹林寺藏峯寺玉泉寺四禅寺太清宫泰岳观青帝观升元观㑹真宫干元观肥城县惠通寺郁葱寺幽栖寺修真寺空杏寺崇果寺云溪观洞灵观新泰县崇庆寺云孤寺正觉寺上清观莱芜县千佛寺崇果寺安期真人观迎仙宫洞真观东平州报恩寺灵泉寺万寿宫全真观东阿县寿圣寺香山寺石佛寺瑞相寺慈济寺天平观南天观灵祐观平隂县福胜寺寿峯寺亭山寺寳峯寺龙泉寺天香院保真观曹州府荷泽县开元寺白阳寺兴化禅寺单县普照寺樵龙寺全道观城武县严福寺寿峯院寳丰寺广严寺鉅野县观音寺麒麟寺独山寺元清观郓城县观音寺济觉寺旧县寺丹霄观遇仙观曹县隆兴寺龙泉寺开元寺楚邱寺大丰寺瑞云宫定陶县天王寺红兰寺濮州圆觉寺㑹邱寺谷林寺南华观范县文殊寺义城寺永庆寺金禅寺泰岳观观城县禄吉寺显庆寺真常宫朝城县宁国寺兴国寺丹霄观长春观嘉祥观山东通志卷二十一山东通志卷二十二钦定四库全书山东通志卷二十二桥梁志十月成梁载在夏令徒舆兼设王政之所必谨也然而架木为桥以时兴撤夏霖秋潦百川灌河濡轨堪虞褰裳难渡行者犹有病焉易之以石庶㡬为经久之圗乎东省津梁巨细不可胜纪有以石建者彚而书之或修其旧制或创有新模名渎支流咸资利涉乃若雪凝华表聴语鹤于寒烟星度旗亭讶垂虹于絶涧斯又川途之佳胜矣志梁之外附以渡口闸堰凡有裨于行李有系于河渠者以类相徥可也作桥梁志桥梁济南府厯城县鹊华桥百花桥滙波桥迎恩桥栁阴桥泺源桥赵官桥黄冈桥三空桥刘家桥老鹳桥姚家桥捍石桥滙川桥广惠桥夹河桥二里坝东响闸西响闸护城闸新闸利田闸平水闸斜河闸唿雷闸崇正闸广济闸广恵闸小新闸五栁闸永清闸聴水闸孙家闸王家闸坝子屯船栁渡龙湾闸巨门闸四风闸张家圏温流闸老僧口聂家马头韩家马头张家马头薛家马头郑深马头鸭王口唐王道口泺口苏家渡口牛家渡口小街渡口邢家渡新开口张侍渡东家渡口老儿湾东河头杨栁渡秦家渡任家岸章邱县绣江桥山头桥新梁桥朝阳桥従化桥淯口桥利津桥锦江桥栁塘桥凤江桥薛渡口闸赵官闸栁塘口闸邹平县石桥捍桥段家桥孙家镇桥开河桥上口桥淄川县迎仙桥六龙桥苏相桥博济桥灵虹桥平津桥孝感桥秦王桥济川桥明水桥范水桥迎恩桥丰水桥雷泉桥长山县通顺桥焦家桥通济桥永安桥新城县司马桥索镇桥石桥通济桥岔河桥石闸减水闸金刚堰吕家埠于家堤桑公堤青沙堤齐河县温聪河桥晏城北桥晏城南桥倪伦河桥杨家道口桥杨家地桥八里庄桥北闗桥三官庙桥大清桥髙家桥刘家闸袁家渡张村渡韩家渡李家渡邱家渡汪家渡齐东县永济桥小南桥齐家桥魏家桥髙家桥孟家桥管家桥刘家桥潘家桥王家桥曹家桥孟家桥渔王渡李家渡杨家渡桑家渡徐家渡延安渡赵巖渡船张渡义渡济阳县鄢家桥杜家水口桥苏家桥罗家桥孟家桥西垜石桥东垜石桥米家桥商家桥路家桥魏家桥苏武桥上马头渡口杜家水口鄢家渡桑家渡禹城县天仙桥三里沟桥王家桥北邱桥张家庄桥刘普站南桥北桥黄家庄桥三里堡桥北极庙桥鬲津木桥鬲津石桥鬲津东首桥红布张家庄桥宋家庄桥六路口桥齐家桥二十里舖北桥旧墩台桥十里河桥安仁店桥杜家石桥漯河石桥通济桥朱家道口桥巩家庄石桥史家营桥莒镇石桥临邑县解愠桥金线桥温将军桥潘家桥广恵桥长清县雍盛桥乐清桥圣徳桥归徳桥安贞桥广福桥广济桥崛山桥崇兴桥小石桥水桥广恵桥呉家渡闸沙河门头闸贴壁流闸张村口闸杨家道口张村渡邉家道口赵家河渡孔家道口呉家渡土山渡口方子头渡口陵县三里桥铁板桥徳州仙人桥陈公堤口桥焦家庄桥李家桥惠济桥浮桥土河桥板桥浮桥渡口彭家船渡口上马头渡口第三屯渡口白草洼渡口老君堂渡口第六屯渡口桑园镇渡口陈公堤徳平县范家桥义渡桥杨家桥马家桥于家桥郭家桥方便桥阎家桥韩家桥杜家桥郭家桥张家桥平原县曲陆店桥老鸦陈北桥东桥鬲津桥东闗官道桥二十里舖桥鸿沟河桥赵王河桥津期桥董家桥新桥梅家桥岔口桥张公渡兖州府滋阳县御桥九仙桥利涉桥平政桥飞龙桥吕仙桥髙呉桥永济桥石桥泗水桥新桥金口坝金口闸杏林闸土娄闸新堤曲阜县广济桥通济桥草桥洙水桥文津桥张阳桥沂水桥苗孔桥白石桥阎老人桥瞻岳桥宁阳县通济桥新栁泉桥洸河桥东南石桥乐善桥青川桥堽城坝宁阳义渡邹县东阳桥平阳桥魏女桥济通桥徐镇桥黄路桥内官桥纪沟桥泰平桥陂石桥呉桥永济桥因利桥龙河桥双石桥两川桥面房桥望仙桥大通桥永利桥稻屯桥杨栁桥陈沟桥白马桥双桥双村桥崇义桥安济桥塂里积水闸泗水县鲍村桥苗馆桥黄阴桥卞桥厯山桥玉沟桥里仁桥滕县黄山桥小白桥陡沟桥南石桥官桥西仓桥霸陵桥三里桥七里桥北石桥跻云桥公孙桥峄县孺子桥望仙桥萧桥裴宋桥龙潭桥醉仙桥会水桥清漳桥灵泉桥巨梁桥金乡县凌云桥春城桥苏家桥来薰桥周公桥阎家桥大河桥十里舖桥道口桥石家桥八里河桥鱼台县富民桥南桥郎施桥双龙桥鉅济桥南阳坝桥苏家坝龎家堰谷亭渡护城堤小堤济宁州马驿桥林家桥大蒋桥姜家桥飞虹桥通泗桥通济桥夏家桥曺井桥望仙桥龙拱桥济民桥太和桥观澜桥蓼沟桥两川桥会通桥草桥济安桥西郑桥张家桥陂石桥嘉祥县澹台桥广济桥土山桥堌头桥鲁翟桥丁家桥汶上县望岳桥平治桥通议桥洸河桥感化桥草桥通济桥髙山桥迎仙桥陈家桥栢浪桥平陆桥苏鲁桥鲁桥昙河桥三士桥髙家渡李平渡湖城渡草桥渡周村渡李村渡马家渡王延渡白马河渡黒马沟渡温家渡大坝口渡南旺渡开河渡刘家渡袁家渡张八老口渡阳谷县宁津桥恵民桥博济桥孔家桥大兴桥叠路桥夀张县元家桥艾家桥古贤桥辛家桥鱼戸口桥万家桥范家桥黒虎庙桥岔口桥温家口桥道人桥三洞桥师家坝赵家坝髙口闸白家陵堰野猪脑堰东昌府聊城县通济桥浮桥官路石桥董家桥孝武渡北坝口渡双堤堂邑县平政桥中行桥捍石桥大石桥梭堤白堤博平县广济桥通济桥孙家桥邓家桥马家桥李家桥王家桥许家桥陶家桥池家桥邓家桥魏家湾桥伦家桥会通河渡古黄河渡茌平县望岱桥章庄桥邢氏桥通会桥登岱桥张良桥铁板桥通便桥莘县通津桥清平县徳河桥牟家桥土楼桥蔺家桥土山寺桥冠县吉固寺堤临清州通济桥普济桥永济桥月径桥润津桥𢎞济桥广济桥浮桥徳绍桥新开河渡三里舖渡窑口渡卸货口渡闗口渡南水门渡太平口渡真武庙渡广济渡南湾狮子桥渡南板闸口渡馆陶县观音堂石桥王家石桥南馆陶石桥杨家石桥王儿庄桥北马头渡窝儿头渡驸马渡迁堤渡滩上渡尖冢镇渡清泉渡薛家圏新堤邱县虞公堤杨公堤恩县陈家口桥宁流桥许家桥草桥津期桥髙唐州夹滩桥南镇桥杨官屯桥张家桥马颊桥蒋公桥陶家桥南镇南桥北桥通济桥于家桥囤家桥卞官桥夏津县马颊桥陶家桥卞官桥屯氏河桥武城县广济桥太平桥兑泽桥小桥离明桥永济桥西门渡梁家窰渡祝官屯渡甲马营渡郑家口渡青州府益都县𢎞济桥海岱桥杨姑桥洰洱桥崔髙桥尧沟桥狮子桥云山桥官桥民桥万年桥斜津桥新店桥拱宸桥栁行街桥三元桥石马桥月漾桥转云桥普通桥昇仙桥会流桥金岭镇桥临淄县道口桥林家桥申家桥淄河桥刘家桥白兔邱桥新店桥时水桥博兴县湾头桥通济桥傅家桥利建桥栁桥苑庄桥北寨桥辛王桥南大呉桥东黎桥堰头桥南闗桥三官庙桥天齐庙桥东营桥奄城桥崔家桥傅家桥闸巩固闸保泰闸东宁闸南阜闸迎薰闸利见闸西成闸永丰闸维新闸髙苑县岔河桥廕子桥通济桥新桥五空桥军张道口闸乐安县望海桥李家石桥朝宗桥大王桥东王桥延家桥彭家道口桥通济桥淄河店桥三角湾桥平政桥利农桥利农堤夀光县张建桥寒桥稻田石桥罗桥青河渡马疃渡牛角渡王里渡南楼渡昌乐县通济桥普济桥大石桥广济桥跪河桥东朱桥东丹河桥西丹河桥尧河桥望海桥四石桥普恵桥长命沟桥白狼河桥南闗石堤临朐县雪花桥龙泉桥张良桥五龙桥善人桥弥河桥安邱县西汶河桥龙湾桥北汶河桥凌河桥淮河渡李丈渡诸城县朱解社石桥商沟河石桥渚辅河桥石河桥潍河桥百尺河桥卢河桥𢎞济桥大盘社大石桥石佛寺西石桥铁沟河桥韩信沟桥善人桥博山县后乐桥永济桥登州府蓬莱县画桥密分桥小石桥登瀛桥沙河桥安香河桥平畅河桥密水桥迎仙桥来賔桥天桥天生桥𢎞济桥黄县正东桥永文桥南栾河桥吕家疃河桥隋家疃河桥朝景桥月阳桥紫阳桥界首河桥洚水桥黄水河桥庄头河桥石桥福山县清洋桥大姑桥丹阳桥保成桥义井桥王公堤杨栁堤栖霞县环翠桥迎仙桥赤巷口桥七里桥蛇窝泊桥方山桥招远县界河桥沟桥东良河桥莱阳县火山石桥古石桥响水石桥陶漳河桥红石崖河桥五龙河桥崔疃桥浮山桥桥头河桥淳于河桥河马崖桥水口河桥佛院河桥店埠河桥朱冈河桥沐浴河桥县河桥王家河桥大沽河桥小沽河桥宁海州通仙桥沁水桥瞻恩桥五丈河桥道亭河桥文登县望海桥新庄桥崑嵛桥解公桥普渡桥管山桥迎仙桥路公桥天桥大汛港桥千八港桥偃马桥广济桥送驾桥望仙桥登云桥旸里桥海阳县废城河桥荣成县栾家桥戴村桥莱州府掖县迎仙桥小石桥大石桥掖河桥远西河桥郎村桥沙河桥南阳河桥三里桥白沙桥万嵗桥朱河桥六湾桥海仓闸外壕堤南阳埂浞堤平度州吕桥沽尤桥双凤桥石桥新河桥亭口闸周家闸玊皇庙闸杨家圏闸沽河堤潍县通济桥通济桥利济桥丹河桥马宿桥寒浞河桥九龙桥小于河桥大于河桥卧龙桥广济桥北于河桥李老桥万年桥广雨桥北王家桥跨丹桥一空桥白狼河堤白狼河坝白狼河岸白杨河岸贵河岸昌邑县于庄桥陶埠桥王耨桥金台桥塔堤桥石湾桥刘庄桥新河桥龙堤红崖堤抚宁堰浮糠岸卞庄埂胶州干石桥沽河桥新河桥利济桥石桥墨河桥洋河桥进士桥石濑桥云溪桥陈家闸吴家口闸窝舖闸两河堤髙密县通济桥龙湾桥大吕桥王党桥张鲁桥栁沟桥里仁桥张落桥永安桥阳沟桥流沙桥亭口桥潍东堰即墨县淮涉桥石桥近西桥远西桥泼石桥沽河桥仙人桥天桥流河桥大桥长直桥武定府恵民县淄角镇桥棣州桥仝家营桥聂索桥东王家营桥普济桥青城县清河镇口王瓢口董家口新城镇口归仁渡口齐家口李家口阳信县东北路板桥流波务桥东南板桥王母庙桥李家桥海丰县枣园桥龙堂桥大山桥梁王庄桥南家桥杨扈桥张家店桥张建桥孙王庄桥丰家桥石桥郭家桥新集桥泊头桥章钟桥乐陵县利民桥广济桥美政桥郭镇桥刘家桥善化桥通津桥商河县贾桥刘家桥黄家桥刘清道口桥黄郎桥岳桥髙桥濵州鳯凰镇桥二十里堡桥沙河桥吕家桥施张桥流钟口桥黄升店桥林家坊桥郎中河桥曺家桥粉张口桥三岔口渡丁家口渡韩家口渡李家口渡郭家口渡开河口渡利津县杨恵桥夹河桥东津渡吕家口渡宋家渡新开口渡宁海镇渡十六户渡薛家崖渡霑化县东闗头桥沙河桥蒲台县大义桥石家口刘家口三岔口郑家口杨家口曺家口卜家口大水口刁家渡沂州府兰山县𢎞仁桥驾虹桥坝东桥新桥洪恩桥望沂桥中石桥重新桥广恩桥太平桥助济桥永兴桥丰城桥鳯凰桥圣徳桥广恩桥望恩桥通济桥更新桥小石桥大兴桥沂河津木桥广济桥涌沟桥石埠桥大石桥城前桥岑石桥青龙桥博济桥小河桥祊河津木桥沂阳桥阳明桥太平桥沙沟闸郯城县广济桥广恩桥平政桥白马河桥白挺桥颜子桥通淮桥迎恩桥倾盖桥沂水桥沙堰大桥荆公桥费县东义桥仁政桥歌鳯桥西阳桥通济桥青阳桥沂阳桥温水桥逍遥桥迎龙桥铁桥澹台桥弦歌桥里仁桥萧梁桥莒州昇仙桥五横桥龙石桥䝉阴县长路荘北桥大庆沟桥迎仙桥桃花沟桥名义桥通济桥常路桥永恩桥赤盘桥坦埠桥烟栁桥永济桥伏牛桥舜水桥沂水县朝仙桥泉桥埠口南桥曲石桥河阳白龙桥髙桥望仙桥望海桥日照县太平桥濯缨桥化龙桥永安桥石塲桥奈子桥永固桥三桥岚山后桥永济桥泰安府泰安县五里墩石桥小观庄桥十里河桥邱家店桥清泉河桥逯家庄桥崔家庄桥枣行沟桥黄家湾桥广济桥汶河桥茌家庄桥黄家庄桥髙老桥肥城县张氏桥王晋桥大桥迎恩桥西石桥焦老桥官桥姚家渡傅家岸渡新泰县果元桥沈家桥铁鍊桥安平桥梳洗桥西周桥茶棚桥葛沟桥履安桥崖头桥白杨桥槐庄桥杨庄桥浮邱桥垂杨桥王家林桥小庙桥新庄桥望潘桥新安桥曕岱桥通汶桥福泉桥登瀛桥登峯桥公西桥广济桥莱芜县人和桥孝义桥閧河桥文兴桥迎恩桥新庄石桥五路桥渡仙桥第一沟桥盘龙河桥东平州丁家桥蓆桥官桥西桥通安桥刘沟桥永济桥石桥陈家桥铁板桥恵济桥吕母桥龙堌口堤和尚林堤东阿县狼溪桥新桥李连桥薛家桥浮桥五空桥湾平阴县会仙桥朱家桥锦川桥徐家桥二女桥官桥滑石镇闸大义屯渡滑口渡康家渡呉家渡曺州府荷泽县通济桥东闗桥双河闸桥新集闸桥接汴桥镇曺桥张家湾闸桥望京桥小留桥陈家小桥杨家桥赵家桥磗石桥李家桥单县东门桥彭家桥望仙桥布徳桥广济桥通济桥振兴桥济便桥林台桥崇福桥阚家桥迎恩桥金城桥新建桥石家桥马善人桥乐善桥普济桥杜家口桥孙家口桥董家口渡王府口渡姜家口渡孔家口渡城武县丰乐桥通济桥民便桥朝阳桥韩家桥普济桥保安桥文明桥恵济桥丹鳯桥广济桥石桥鉅野县八里河桥落鳯桥李家桥田家桥天井堌桥信义桥郝家桥潴水桥石家桥郓城县龙化桥文盛桥刘家口桥水堡桥红船口桥太平桥通济桥肖桥汉石桥蒙昽桥潘溪渡桥曺县环碧桥文水桥昇仙桥盘石桥板桥文通桥上桥承恩桥度金桥卢家桥堰涨桥太清桥黄家桥武家口曺家口王李口蔚邢口刘家口李家口定陶县班枝村桥南丁村桥清凉村桥三里桥栁河村桥杏堽村桥折桂集桥戚堌桥郝堽屯桥大坞村桥濮州永济石桥魏河桥延熙桥田温桥洪河桥梅家桥李家桥旧城东桥张村店桥浮虹桥沈家渡口苏家堰范县清河桥宋明口桥姜家桥吴家桥罗家桥邢家桥马厰河桥水保河桥观城县迎和桥丰乐桥秩成桥望濮桥通津桥朝城县步云桥春泽桥广济桥秋波桥武阳桥曽家桥拱辰桥共悦桥毕家桥山东通志卷二十二山东通志卷二十三钦定四库全书山东通志卷二十三风俗志皇朝乗干驭宇百有余年列圣绥猷哲王敷教政成化洽六合同风而海隅出日之邦尤征率俾则以近光切而被泽先也扬扢休嘉惟恐不逮而载笔斯志犹取列国之旧俗而备述之良以刚柔轻重因地而殊厚薄淳浇自昔不变彼夫齐好经术失之夸奢鲁尚义廉流于销弱岂非所以防其渐者难哉尔惟风下民惟草敬典在徳允升于大猷敢为司土者告矣作风俗志济南府泰山之阳则鲁其阴则齐带砺山海髙壌数千里宜五谷桑麻多文采布帛鱼盐其俗寛缓阔达而足智好议论地重难动摇俗弥侈织作氷纨绮绣纯丽之物号为冠带衣履天下齐部舒缓养名水道遒劲而急故其民粗而好勇齐郡风俗男子多务农桑崇尚学业齐固为文学之国然亦以朋比夸诈见于习俗济南人敦厚阔达多大节厯城县重农桑崇学业乐输将敦气节其大较也而四乡三闗风尚各异南乡务耕牧椎鲁畏法而近闗杂处人多剽悍东乡习耕读聪察善讼俗号殷富士多振拔而近闗者稍朴鄙西乡亦务稼穑知诵读近闗之士多雅秀而文然稍失之华北乡则専治畦圃敦朴无他营最为近古章邱县闗厢士民杂居商贾辐辏营机利多驵驓西锦平旷俗勤耕作东北为清平乡多业桑蚕成织纱绢为利不赀南则东锦淯河上下菱芡苇蒲均资其利西南夹山而居即依山为业士知读书好吟咏女勤织纺奋节义邹平县民业农桑士知礼义性俭朴安居处不事商贾妇女蚕桑之外兼务纺绩㛰娶视家丰啬为礼丧塟颇崇外饰淄川县自昔崇尚经术敦厉名节今其俗犹循礼譲急租赋爵名词翰甲于他邑嵗时伏腊尚不失先民遗义而丧塟则専事繁华长山县民无游惰务农桑而轻贸易士絶奔竞尚文学而重婚姻新城县文学彬彬甲于他邑民朝免襁负夕秉耒耜无敢淫佚妇则布襦蓬首操作恐后士耽吚唔严尚师友薄婚娶而厚于丧礼重交际而俭于居恒殆古风之犹存者齐河县士大夫崇尚礼譲不事干谒庶民男耕女织茹藿被毳少有牵牛服贾于远方者嫁娶丧塟之礼秩秩由旧士习朴僿不务纷华蔵修之暇间亦尽力于南亩淳朴之风亦槩可见矣齐东县贵礼尚义长老有勤俭之范子弟多絃诵之风妇女务蚕绩一切公赋终嵗经费多取辧于布绵济阳县士好经术矜名节民务农桑负意气婚丧相助奨善嫉恶不遗余力犹为直道而行者禹城县祝阿县俗賔婚大会餚馔虽丰至于蒸脍尝之而已多则谓之不敬共相诮责此其异也作息随朝暮耕凿供饮食农余恣歌谣击壤忘帝力恍如唐虞民那知齐鲁域临邑县生齿繁盛习尚淳龎地无遗利人贯贸易邻里亲党洽比一堂疵贱不受非笑尊富不事矜夸诗书之业比屋彬彬絃诵之音皦于丝竹士多知耻罔事干谒男耕女织外内克勤急公趋赋无用督责长清县淳厚不佻男多愿悫之行女无艳冶之饰荐绅多高尚士砺廉隅甘退譲有古礼教之遗民务樵采种菜茹勤纺织皆有事畎亩以自食其力无轻去其乡者人其俗急公赋而拙于生殖冠婚丧祭各成礼弗为鄙啬而财用较他邑独贫古所称士敦工朴商悫女憧者庶㡬近之陵县平原故址其地无髙山危峦其野少荆棘丛杂马颊鬲津径流直下无委蛇旁分之势故其人情亦平坦质实机智不生北近燕而不善悲歌南近齐而不善夸诈民醇俗茂悃愊无华徳州当水陆之冲五方杂揉语言嗜好亦区以别齐鲁风教犹存故士重亷耻敦礼义庸人妇女亦知尽孝仗节人文飈起名卿蝉聫实甲山左徳平县人尚忠勇家业农桑风俗淳厚惜其小民犹有顽梗好讼者平原县崇孝弟惜廉耻畏刑辟习俭素乡之长老多厚重谨愿读书敦本实其仕进率砥砺名节农工商贾皆务敦笃不敢犯非分妇人亦慎内闲而修女职无论贫富于古葢庶㡬焉惟婚嫁丧塟専事华靡兖州府周以少昊之墟封伯禽为鲁侯其民有圣人之教化濒洙泗之水其民涉渡幼者扶老者而代其任俗既益薄长老不自安与幼少相譲故曰鲁道衰洙泗之间龂龂如也孔子乃修六经以追述唐虞三代之道弟子受业而通者七十有七人是以其民好学尚礼义重廉耻地陿民衆颇有桑麻之业无林泽之饶俗俭啬爱财趋商贾好訾毁多巧伪丧祭之礼文备实寡然其好学犹愈于他俗鲁人重织作机杼鸣帘栊人务耕桑朴而不华有古风趣兖州旧界介于河济地非险固风杂数国秦汉以降政理混同人情朴厚俗有儒学滋阳县士风和厚雍容不事奔竞民亦畏法无狙诈习婚丧从俭衣服布素有先王之遗曲阜县韩宣子谓周礼尽在鲁汉髙祖谓守礼义之国今时代虽远而冠婚丧塟一禀典礼古道犁然宛乎周情孔思焉宁阳县士敦礼譲勤诗书不事虚名非公事不履县庭衣冠咸尚朴质尤急公输税以为齐民倡民多椎鲁家务耕凿邹县邹人东近沂泗多质实南近滕鱼多儫侠西近济宁多浮华北近滋曲多俭啬泗水县周孔之教衣被独先士廉而朴不习进趣民质而惰不善葢蔵四民之业农居六七贾居一二婚姻称家烝尝燕会奢俭得中滕县自齐封田文于薛为孟尝君而好士招致天下任侠姦人入薛中六万余家故其俗多桀骜子弟汉兴叔孙通明礼乐诸弟子共习于是翕然大变彬彬乎邹鲁之旧矣峄县简朴务稼穑士亦循循慕学有古风峄故鄙小春秋以降逮于明季变更不一其质直懐义类鲁其寛缓阔达类齐其轻剽任气类楚虽洙泗之教犹在人心而迁染于诸国者亦多有之金乡县地大人稠俗朴风古士専絃诵民务耕锄厚重似西北而不伤于僿文采似东南而不伤于侈鱼台县古之方舆壤接丰沛在漕河之旁地多沈斥其俗谨厚畏法词讼甚简嫁娶省约不论财贿济宁州土俗古逺风流清髙贤良间生掩映天下君子以才雄自髙小人则鄙野难治青衿向训黄发循礼耒耜就役农无游手之夫机杼和鸣织罕颦蛾之女嘉祥县絃歌旧地圣泽犹存文学蔚兴名贤辈出俗尚淳厚民多务本椎鲁少文宁野之风犹有取焉汶上县文俗寛博易直不为小文有大国之风负山而居者守桑麻之业其余瘠土亦勤于稼而濒汶一带擅水土之饶气盈计广奢诡互用近漕比庐仰食机利西乡则宜木绵纺车之声闻于四境距城二百里许土旷民悍视负郭者如异地然阳谷县土多原隰半为沙砾无山林之沃邑少科甲士民勤俭无所纷华唯居张秋者稍侈靡良民早输租赋重犯法士夫尤为近古耻讪上好恬修夀张县邑僻而狭壤多泻卤士风俭朴与阳谷同而仕宦之族为盛亦多在张秋云地虽褊小实近圣居其被洙泗杏坛雅化更切戸口虽少男耕女织忮求奸慝之念不作学校诸生义路礼门夤缘请託之事不为东昌府周末有子路夏育民人慕之故其俗刚武尚气力汉韩延夀为东郡太守表孝弟修治学宫间行县召长老问以谣俗因与杂定嫁娶丧祭仪品数令文学校官诸生皮弁执俎豆为吏民倡是时政教大行最号易治旧传太公康叔之教亦有周孔遗风今其人尚多好儒学性质直懐义有古之风烈人尚劲悍民事渔猎俗近淳厚家知礼逊习俗节俭人多读书士风彬彬贤良宏博聊城县近邹鲁之乡沾孔孟之化初尚夸诈后变淳良务纎啬治生不喜为吏嫁娶不论财币丧塟不尚僧道百姓急公趋赋虽有诅告而无健讼者堂邑县士风娴秀善唇齿婚丧颇循古仪虽华弗佻小民勤身服镈不业非分博平县丈夫力耕作妇女勤纺织经生诵诗读书雅尚名节重齿譲畏刑罚邻里和睦讼讦希有茌平县地近圣居重礼教而矜名节人多淳厚好文学而务农桑莘县士渐邹鲁之风民习莘郊之俗穷达不变贫富相周风俗之厚有自来矣清平县居民鲜少土垣茅屋平沙曼衍俗近朴约城以西多士族多磊落阔达冠县土薄俗俭大与莘类士风倜傥耻尚龌龊人知孝义丧祭以礼不竞淫巧不事告讦临清州俗近奢华而有礼士虽务名而有学文教聿兴科第接踵衣冠文物甲于东方舟车毕集货财萃止服贾之民亦什居其六焉馆陶县风气淳和士驯雅好文密迩临清服室侈华自监兑境上居民馆中州富戸而利其竒赢俗争弃农矜贾邱县邑错广平而治士谨愿朴野百姓务稼穑有垂白不涉公庭者但俗勐悍大类燕赵气习恩县恩为齐赵之交人多直率负气节好恶近直道葢自有慷慨悲歌之遗丧塟畧如古礼婚嫁类骛侈靡冠礼时祭间能行之髙唐州台表絃歌之化地维礼义之乡圣贤之遗迹可寻邹鲁之遗风未冺风土醇沃物产森茂百姓攻苦力穑无声伎狗马之好士大夫笃行谊耻浮薄机械之巧不足而忠信有足尚焉古爽鸠氏之墟风俗朴野降及中世风气渐开贤才迭出蔚为中原文献之邦夏津县民务耕稼士习诗书节俭之风自古而存浮华之俗逮今而革武城县邑故文献之薮士风㣲重矜节耻与时俯仰小民以蚕绩耕稼为业奉法远罪俗在刚柔之间青州府季札闻歌齐曰美哉泱泱乎大风也哉表东海者其太公乎国未可量也以太公之圣建国本桓公之盛修善政以为诸侯会盟称霸不亦宜乎初太公治齐修道术尊贤智赏有功故至今其士多好经术矜功名其失夸奢朋党言与行谬虚诈不情急之则离散缓之则放縦临淄海岱之间一都会也其中具五民云物饶三服丽居乐五民游商农阜通儒侠杂居民俗富完而凿井耕田各安其业锦绣絺纻皆兴于齐景公喜奢而忘俭幸有晏子以俭率之然犹不能胜齐俗之侈葢自景公始人情变诈好行机术逮于汉世儒雅盛兴今古风俗颇革亦有文学性缓尚儒仗气任侠益都县士有退譲之习民无告讦之风阛阓以居正而不谲杼轴其空贫而不怨其奉上也严惴惴以礼自持非公正不入令署俗至厚也土厚水深家给人足临淄县临淄甚富而实其民无不吹竿鼔瑟弹琴击筑鬬鸡走狗陆博蹋鞠者人勤稼穑家鲜葢蔵博兴县地朴民淳男耕女织无竒技淫巧以荡其心无游人异物以迁其志泽以诗书则为文物之邦敦以礼教则成信义之俗大非夸诈之比髙苑县土鹻民贫性刚好义尤重婚丧之礼业儒者十之三服耕者十之六鬻贩者十之一君子则朴茂少文小人则㝠顽无知乐安县濒海瘠卤民务耕桑终嵗兢兢不给葢北偏穷处然也士夫矜名节而多建白士朴亮民戅直夀光县平原沃泽桑麻翳野人皆力农逐末富者少大约皆本业之民俗事蒐猎秋菽涤塲以后臂鹰施置者常交错于道其峱间卢令之遗风乎昌乐县生计艰故无纷华托业薄故无逺大士习愿朴民务农桑间亦逐什一之末冠婚丧祭犹见古风临朐县朐界巖邑浑朴未漓其缙绅恬退子衿诵读不事奔竞农勤耕桑习织纴赋税乐输冠服遵制婚娶近古丧祭宴会稍奢华安邱县地界潍汶之间风俗朴鲁其世家好礼文富人商贾为利里井务本士矜功名女敦节烈丧礼靡侈用音乐诸城县敦淳朴习礼义崇俭约婚丧交相为助好学尚儒勤生啬施至今东鲁遗风在十万人家尽读书博山县民风朴愿士有学行瞻颜文姜之祠孝思兴起然而本业不足治末有余至于凿山煮石蹈水火而弗息则以其土瘠也登州府英雄豪杰之士甲于京东文物彬彬而豪悍之习自若登莱髙密负海之北楚商兼凑民性复戾而好讼鬬大抵东人皆朴实纯直甚者失之滞固然専经之士为多人淳事简地瘠民贫民多朴野性皆犷直犹有古风凡有施为质多文少苏轼游宦之邦文章所薫染礼乐所渐摩士风之秀如亲登坡老之门蓬莱县蓬莱介乎山海之间土踈水阔人性刚强蓬故齐之东鄙民淳而俗简犹为近古黄县濒海之民淳质易治娶妇之家不举乐宴客衣服不绮靡男耕女织以逋赋为耻讼狱不事无情之辞不世役奴婢福山县民俗敦厚无异邹鲁宦无异于士士无异于民民之为农者什九为吏者什一以急公家完赋税为先务以崇廉耻重敦睦为本圗栖霞县人淳无冦盗地卤少桑麻田多砂石耕获完官不足煳口山阜草丰间事樵採濵海之利七属皆资惟栖不与地产木绵无论绅士及农家男妇皆纺织以自衣被招远县四民有常业六礼有常仪嵗时有常节宁朴母华宁俭无奢莱阳县民之气习醇雅为士者敬慎而好礼且勇于为义宁海州宁俗尚节义化重闺阃贞女烈妇不胜旌表缙绅节俭崇礼譲为士者衣布食蔬不矜华耀农务耕田间治蚕桑无田者佣作蔬圃劳过于农什物器用亦朴质无竒文登县士好经术俗尚礼义近海早寒商贾不通传习圣人之书男耕读女纺绩人罕逐末俗尚幽贞质掩其文有葛天氏之风海阳县民俗醇朴士习娴雅嵗时伏腊斗酒相劳彬彬乎质有其文荣成县近山者土瘠而鲜葢蔵近海者网利而无常业惟诵读之声犹与机声相间文之余也莱州府东莱人尤朴鲁故特少文义人性刚强志气缓慢语声上形容大此水土之风也莱夷作牧贡篚以时莫怠莫违京东东路西抵大梁南极淮泗东北至于海有盐铁丝石之饶其俗重礼义勤织絍胶西东并海南放于九仙北属之牢山其中多隠君子男通鱼盐之利女有纺绩之业掖县凭负山海民殖鱼盐以自利道里僻阻商旅不通其俗质胜乎文平度州封域尚富强人民多文采太公封于齐修道术尊贤能赏有功劝女红极技巧潍县民务农商有富庶之风士勤诗书多科贡之选人文接踵于贤科节义光昭乎简册巖廊事业闾巷絃歌沨沨乎太公表海之遗昌邑县俗尚质朴敦本抑末邻保相周恤吏民鲜告讦士类崇行谊遵礼法无把持请託之习农家男妇皆耕获纺绩但濒海财乏无复业商者胶州人民朴野躬勤耕织士重风流儒雅克敦志节生理阔疎民贫俗俭颇尚节气髙密县土地颇僻人多务本婚丧称有无以为礼民习刚劲而任质直士修行检而崇科目嵗时乡会犹有礼譲遗风即墨县樵蘓为业鱼盐为利澹泊自足不尚文饰士好经术人务耕织礼义之风有足称者武定府太公以齐地负海舄卤少五谷而人民寡乃劝以女红之业通鱼盐之利而人物辐辏周道四达礼乐交通数千余年俗尚耕织士崇经术多才能重许可任辛苦劲勇而沈静椎钝而少文恵民县人性朴实而敦礼教士尚节义而励徳行民重亷耻而畏刑罚居城市者事商贾服畎亩者力农桑东南之乡地苦沮洳然其民勤力作而恶游惰故多富饶之家西北之乡人多强悍每习刁健而好鬬狠遂为逋逃之薮青城县多才力重许可民醇俗厚号为易治丧塟有序不泥形家阳信县风俗朴俭男耕女织饥者弗食而忧田赋之不完劳者弗息而忧丁徭之无措急公好义古道存焉近亦稍事侈靡弃本逐末丧塟婚嫁为费不赀闾里亦间多强暴海丰县逼处海隅物产不繁无艳佚骄縦之资试经术者笃忠勤务力作者敦本业冠婚丧祭一循礼度葢古风尚有存焉乐陵县多务农桑崇尚学业朋比夸诈见于习俗其敝也或失之舒而缓侈而丽商河县民务耕桑而好靡费士多聪敏而鲜笃学婚姻丧塟互相周恤绰有古风濵州自泰山属之琅邪北被于海膏壤二千里其民阔达多匿知其天性然也俗好儒备于礼故其民龊龊地少人衆俭啬畏罪远邪闾阎礼会而百姓亲睦尚气鸷戾习尚敦厚民皆务本衣服多朴素饮食不尚珍异居室极草陋卤土渥涂聊蔽风雨然不浸不烁尚亦有利交游亦减烦仪利津县僻在海濵土地鹻薄生理鲜少惟土物是爱故其俗浑浑朴朴不见异物而迁男妇自耕织外不事操竒盈以逐什一之利士大夫不以朱紫相夸诩喜庆贺饮浊醪雅会薄暮言归不作长夜欢葢有太古之风焉霑化县霑与邹鲁同风故其民敦龎愿朴尚行谊力稼穑尊吏肃法而习于俭且僻处海陬不通商贾曽不知坐列转贩操竒赢以乗时之急士安于庠农狎其野相助相望至老死不识官府其浑闷之俗乎蒲台县戸有盐利人习渔农葢穆陵无棣之间一小区会也地苦沙盐薄人勤纺织良沂州府家家颜闵人人由求读先王之书文质彬彬乎过人絃诵洋洋乎盈耳皆圣人之遗泽也俗尚清虚人无争鬬民淳物阜桑土繁滋在山水之间地多陿阸风气劲急青徐两界其俗纯驳不一兰山县地广而民聚俗敦礼譲好名誉犹有古风虽功名人物不逮汉晋时而风气之厚人情之朴未改也郯城县疆域广博水土深厚民俗质朴勤于稼穑有淳古之风士习于庠子衿无佻达之风农耕于野田间无游食之衆工安于肆不作淫巧商集于市不鬻异物亦㡬于淳朴矣而轻悍刁讼尚鬼信巫者亦强半焉费县山居谷汲田多荒弃向有长吏加意垦辟化为沃土他邑民就食其中赴之如市俗朴而劲人物秀美科第颇少仕籍葢寥寥焉地善畜牧有氊毳之利操山茧为檿丝以自食莒州莒之为地近于鲁夙被周公孔子之化而曽子子夏仕于其地又树之以笃信诚悫之风迄今士习民风犹为近古其地襟海带沭饶五谷薪蔬士重礼节耻奔竞民朴而愚不见纷华藻饰之习素称易治䝉隂县士瘠民贫附庸于鲁有鲁遗风民无商贾専务本业家重礼教戸重信义从鲁也士好经术俗贱仆佣从齐也婚姻不论财祭塟必竭力士多质朴不谙浮夸民知急公鲜逋赋税沂水县其俗朴而俭其民勇而直修之以仁则相爱教之以礼则相譲驱之以义则力足以胜私惕之以威诱之以诈则抑郁隠忍而不校沂俗最为质鲁民多椎少文衣布食粟安环堵茅茨之间不知世间有淫冶靡丽之事游士不入其乡豪强无所容足日照县濒海之民尚朴素务耕读工不作竒巧之器商不蓄浮靡之货士子闭户读书以徳行文章相推重奔竞事则羞称之近亦急于谋生计争锥刀女流饶刚正矢柏舟慷慨赴义不以为难葢亦风俗之善云泰安府邹鲁遗风英贤不絶邹鲁旧邦临淄遗俗俱沐二周之化咸称一变之风风俗淳朴而尚俭素士尚诗书民执常业浸淫于贸易之场竞争于锥刀之末泰安县人才钟于岳灵其地多谈经抗疏之士士大夫循循笃行古风者什之二三而庶民之家莫不骛纷华美冠履以相矜诩肥城县土俗质直犹有圣人之教化地介齐鲁之间其俗互类新泰县尚质朴勤稼穑崇节俭之风薄浮靡之习嵗时社会贫富相资丧塟有序不泥风水莱芜县齐俗阔达或失之侈鲁俗忠信或失之啬莱介齐鲁之间其气质所生习染所锢亦若在齐囿齐在鲁囿鲁者东平州其土沃衍其民乐阜其君子好礼其小人趋本其俗习于周公孔子之流风余教可驯以诗书故多士族宫室壮丽其俗浩大寛舒不为促狭亦不至华侈而尚气任侠不能匿情自饰短长易见也东阿县地近邹鲁士知自重俭不中礼弛或踰绳性澶漫少虑不工生殖虚浮鲜葢蔵士朴而民侈讼狱希简不能为浮词上壌瘠薄山水峻急鲜有千金之室其俗俭朴深沈崇尚文雅以风节相髙耻为奔竞冠服居室不慕鲜华而礼文有不足焉守礼畏法租税无逋平阴县古卢县地城郭甚狭厥壌南境墝埆北境平衍膏腴居半焉民力耕耘禾蔬肥茂其士风质朴厚重好兴礼譲而山谷之民颇称狙犷曺州府昔尧作游成阳舜渔雷泽汤止于亳武王封弟叔振铎于曺故其民犹有先王遗风重厚多君子好稼穑恶衣服以致蓄蔵荷泽县陶天下之中诸侯四通货所交易矜亷隅耻干谒驯谨易治赋税早完男子専务耕织不事商贾女子治丝枲纂组无惰其醇朴大畧不异古风民间子弟间习骑射尚义勇单县地广而辟闾井繁庶以耕桑为业不通商贾风俗俭朴车服简素赋税易完城武县民俗坦夷厚重多君子无机械狙诈之习婚娶不论财棺衾务従厚妇女不尚膏沐食尚俭约无故不杀鸡豚惟賔客餽遗稍近奢侈故民多虚耗士重名节轻势利有败行者衆非笑之鉅野县士颇读书重廉耻不事外饰交情尚平淡民务耕织不好远游急公奉法颇好驯良女子重节义丧塟礼仪侈靡特甚郓城县地居鲁衞之间二国之风各半民务稼穑多读书士风彬彬聚会则相欢守望则相助重儒雅而轻势利存廉耻而羞茍得衣冠之家相譲无争是以人物间出土沃民淳鲁西名邑曺县曺风深醇和厚男耕女织风俗可观地饶而沃生息蕃庶故多世族声名文物号为华侈定陶县邑颇狭小而居民稠密土壌平羡实夷衍蕃息之区近时稍务炫耀然婚丧有不能举者亲友共助之二曺皆然此为淳风耳濮州野王好气任侠有濮上风其敦笃诚悫文质适中故前贤有衞多君子之言膺髙阳之淳化袭衞武之流风渐被礼义之俗共称仁厚之乡学术日兴民风日美郡古颛顼之墟风土深厚其人皆博大魁梧工藻翰经学多师傅里中诸隽间遇胜日分曺赋诗极文墨之乐俗以门族相夸田园宫室之奉甲于山左范县士多阖门自守非公事未尝登有司之堂仕宦家不肯挟贵骄人细民兢兢畏法税课及期虽贫者悉贷钱以输以故县无逋负婚丧称家有无宫室衣服宴会量乎贫富若夫轻薄奸顽拂衆忤俗之辈间亦未免焉观城县邑不满千户俗慕儒雅缔姻贵显以是冒殷富名今萧然靡敝絃诵不辍响士多雅秀文风振起朝城县朝邑风俗尤可观士习诗礼民务农桑邻保有相助之风乡党无偷薄之俗礼际多从厚道胶庠有体闾阎急公间有跃冶亦不能为风俗玷山东通志卷二十三山东通志卷二十四钦定四库全书山东通志卷二十四物产志禹贡九州具陈方物灵资岳润资河所产者饶矣然而辨土宜以量其有无纳市价以观其好恶王者恒致谨焉所谓不贵异物贱用物民乃足也我皇上勤思康阜劝课农桑崇俭黜浮为天下率齐侈鲁啬调剂以平桑土盐絺惟滋殖衣食是务而织作不炫其巧珍错不竭其蔵室盈妇宁百昌茂遂康衢击壌之谣本诸此矣爰取其品类兼综而条析之轻重判而盈绌殊以之赞王政之节宣不亦宜乎作物产志物产总部谷属麦稻粟黍稷菽秫薥脂麻麻棉蔬属芹菘芥韭苋菠薐苦菜蔓菁莴苣茼蒿芫荽菌甘露豆荚蒲笋白花菜木耳𤓰瓠茄萝葡山药芋葱蒜秦椒茴香果属杏桃李枣梨栗柿莲苹婆石榴樱桃葡萄核桃林檎沙果山查白果凫茨菱芰芡实木𤓰药属桔梗沙参黄精苍术远志𤣥参丹参黄芩茈胡防风苦参荆芥薄荷龙胆草白头翁紫苏艾益母草夏枯草狶蔹草芦麻黄麦车前子连翘萹蓄紫花地丁萞麻半夏菟丝子五味子牵牛𤓰蒌土茯苓威灵仙金银花五加皮地骨皮牛蒡子蒺藜花木属柏松桧椿樗梧桐楸槐皂荚栁榆桑柞枫檀楮荆楝梅芍药牡丹木槿莲紫荆蘐鸡冠山丹葵蜀葵迎春鳯仙花剪秋罗菊玉簮石榴蔷薇月季荼蘼金钱花海棠紫薇丁香素馨棠棣木香朱䕨珍珠花兰芭蕉绣絿草茉莉芦蓼蒲茭蓝红花紫草茜草羽毛属鹳雁鹄鸳鸯凫鸥雉燕莺鹊鹰鸠乌鸢雀䴔䴖鹪鹩鹭斯鹡鸰鸽鹑鸨鹙鸮鸡鸭鵞豕犬羊牛马驴骡鹿獐狼狐獾兔猬猫䑕鳞介属鲤鱼鲻梭鲫黄鲴鮧挺鲅比目鰶鲯河罗鲢鲂鳗鱓鲇鳢白鲦白鯶八带鱼乌则鱼龟鼈螺蟹蚌虾昆虫属蠺蜂蛱蝶蜻蜒蜘蛛萤促织蟋蟀螳螂蚯蚓阜螽蜣螂蝼蝈蝉蝎布帛属茧䌷绵䌷绢布葛布货用属盐硝鹻烟氊蓆纸蜡煤铁靛济南府光绢自生黍仙谷金杏乐氏枣王母葡萄灵巖椒菊花酒罗酒琉璃枝阳起石土皷籐秦芃狗嵴贯仲䕡茹鬼臼兖州府楷木蓍草文草黄精天门冬镜花绫柘砚兖墨香臙脂阿胶挂剑草黒羊石白羊石东昌府氊平䌷西𤓰梨墨芍药牵牛子青州府刘烬草天名精侧柏海岛竹结蒲草鲈鱼五色土云母碑材淄砚红丝砚理石马牙石矾琉璃器登州府檿丝惤布葛文皮海带龙刍方竹樱桃腽肭脐海豹海牛海驴海狸麻黄黄芩昆布滑石石决明珠玑石鼍矶砚莱州府海藻龙须菜牛毛菜水葱席牡蛎马刀天麻五色石温石书带草文蛤武定府针砂文林果黄谷无核枣银根虎喇地锦天仙子刺梅麫鱼沂州府草龙胆淫羊藿上水石县土玛瑙蒙顶茶石花菜七寳山土槲茧木棉紫英石泰安府九里香女儿茶黄花菜青芝赤箭景天元石石龙芮石钟乳紫石英千嵗虆徐长卿太乙余粮九节菖蒲蛞蝓伏翼铃石曺州府牡丹芍药石榴柿紫草漏芦兔丝子山东通志卷二十四山东通志卷二十五之一钦定四库全书山东通志卷二十五之一职官志古者弼成五服表正万邦稽古建官恒详内而畧外焉盖州牧侯伯之任重矣自秦置郡县设守令歴汉晋唐宋而制益加详虽与古封建有殊然所以资屏翰而广蕃宣其义一也皇清肇造区夏釐定官寮自巡使以至簿尉承前明之旧而损益之而山左近接封圻纲维尤重今者大臣法小臣廉吏治蒸蒸庶几德让固化之隆才之良而亦由制之善也为详具职守而仍遡自汉始提其要而书之并以资考鉴云作职官志职官一汉孝惠帝三年遣御史大夫监郡武帝元封五年置部刺史成帝绥和元年更为州牧哀帝建平二年复为刺史元寿二年复为牧光武建武十八年复为刺史灵帝中平五年改刺史仍置牧凡刺史州佐吏有别驾治中主簿功曹书佐户曹兵曹部郡国从事史典郡书佐皆州自辟除通为百石凡郡置守丞尉各一人景帝中元二年改郡守曰太守秩二千石郡为诸侯王国者置内史以代守成帝绥和二年省内史以相治民莽改太守曰大尹后汉或以尚书仆射出为郡或自郡守入为三公郡丞在边为长史凡郡口二十万举一人典兵禁备盗贼初曰郡尉景帝更名曰都尉每有剧贼郡临时请设事讫即罢建武七年省都尉并职太守郡佐有主簿官功曹史仓曹史决曹掾贼曹掾户曹掾文学掾司兵参军督邮主簿县制列侯所食县曰国太后公主所食曰邑凡县万户以上为令减万户为长侯国为相设丞尉以本部人为之兼设主簿皆县自调用其有盐官铁官工官都水官者随事广狭置令长及丞秩序皆如县刘德史崇赵琰隽不疑萧育陈庆马宫胡常翟义房凤李寿田况蒋诩何武寿良张敞满宣立陈咸孙寳毋将隆朱博王尊曹参石庆袁盎魏勃召平驷钧主父偃颜安乐卜式郅都郑当时甯成边通夏侯蕃颜异汲黯甯乘金参尹翁归冯立鲁赐辕固冯逡庆普公孙文彭宣张禹成公敞臯丹师丹苏隆杨荣冯野王杨彤赵贡公孙𢎞严彭祖吾丘寿王韩延寿刘宇王闳龚遂龚胜董仲舒周霸徐偃王成吴成阙门庆忌田叔云敞朱望金迁龚舍韦宏丁元冷丰萧望之匡衡伏理韦赏京房韩千秋朱邑许商许广汉夏寛崔篆东汉法䧺鲁丕王望羊亮王龚冯羡黄琬孙嵩李膺召休王仁焦和刘琮田楷李尤公孙瓒袁绍臧洪刘岱蒋元卿鲍永周子明第五种张禹李恂杨秉桥瑁郭遵牵颢王焕金尚鲍就单经毛玠曹操窦融龎萌郅寿苏章贾琮朱穆应顺左䧺冯直周举王考蔡衍羊陟严纲王芬李召贾诩公孙度崔琰韩馥袁尚刘焉应志刁子都车胄王景盖豫巴祗马超陶谦浩周孙干步骘丁牧桥元王畅董竝周䊸曹成刘诩耿艾何敞荀绲承叠刘平刘育单匡胡广杜根刘郃氾宫莱苗吴资袁叙审晃陈俊侯章抗徐陈宠应劭李固皇甫规杜密孔宙范庸张举任峻夏恭刘儵凉茂诸葛珪鲁恭陆康陈蕃陆逢管綂伏湛赵熹郑𢎞陈纪何临史弼阳球荀爽王堂梁丘寿蕃向钟离意赵安世刁韪陈逸汝郁毕湛翟超王梁吕羌单迁周荣袁遗秦彭刘方刘景宗薛勤王闳李之春庆鸿张宗徐淑隂德李章何英臧宣郭竟刘寛韦着周子仲赵咨宋均徐球杜乔黄浮刘馗铫期窦瓌韦彪冯鲂徐防爰延陈球黄香黄琼王修国渊髙蕃徐奕耿纯伏寿袁敞张酺曹绍陈容张俭胡轸王肱刘延羊茂刘嘉何宠薛汉崔瑗陈珪鲍信滕延秦周董宣孔融毛义爰曾桥肃杨震髙慎杨璇邓邯叔孙光寒朗刘辨杨伦桥羽刘儒郑遂延广吴祐张寿宋汉郑黙三国魏官制一如两汉州佐増祭酒文学从事员掌书记支使又择州之才优有昭览者除为中正自拔人才铨定九品郡亦如之郡又置司马一人凡刺史带将军开府者则置府僚司马为军府之官理军事其余皆如汉制李整程善钟毓臧艾曹休孙毓田豫牵招胡威王基王凌胡遵陈佐司马朗夏侯威李翼桓范王彧令狐愚裴濳满宠王昶黄华邓艾州泰邢颙吕昭孙礼裴徽邹岐董昭王祥孔义徐宣刁恭薛悌卢珽常时诸葛绪胡烈唐台阮种刘陶颜斐潘满常林杨俊髙堂隆郭凖刘邠荀祈程昱卢毓郑袤王朗栗攀袁春卿温恢贾逵吴瓘阮武任燠华表司马孚荀俣夏侯惇韩宣王机夏侯惠杨沛桓嘉臧覇石苞解修杜恕王𢎞直尹礼胡质何䕫孙康郑浑孙观陈矫裴秀李孚晋州部郡县畧同两汉刺史多带都督州军事畧如魏州与府各置僚属州官理民别驾治中是也官府理戎长史司马是也其功曹书佐则改称西曹书佐中正加称大字以别于郡郡守皆加将军而省丞县制如魏大县令有治绩官报以大郡不经宰县不得入为台郎衞瓘胡威齐王攸下邳王晃髙密王畧茍纯程牧茍晞司马机王浚李恽山简刘毅谢𤣥鲁芝琅邪王伷袁孚田徽刘演郗鉴刘遐檀赟王彦髙密王泰刘昶江綂江惇孙旂杨瑁华轶羊炜南阳王模李义邵续司马虓王斌魏舒李憙刘实山涛温羡傅咸丁劭枣据王象杨凖杜友爰倩司马肇稽喜王浑东平王懋裴盾蔡豹王䆳桓温髙诞胡奋周馥荀羡稽绍丁绍温恭阮畧辟闾浑王愔李志羊暨和演孙尹刁黙徐龛阮抗诸葛攸羊迈刘庄陆英徐含徐翻冯熊王览陆云王景陆机孙黙刘𢎞卢钦潘茈卞綂虞昺祖逖文立韩𢎞王廙许式张载邵泪刘亮刘印邹湛王承王颐之萧诞郗隆刘祐阮籍夏侯陟侯施竺珍曹嘉龎伉宋罴吕披梁栁刘芭索靖刘搏南北朝山左郡县自晋室永嘉之末陷于鲜卑至义熙六年宋武帝以晋兖州刺史克复青徐诸郡旋受晋禅诏旧郡县以北为名者悉除之寓立于南者听以南为号故州部郡邑在南宋多侨置自永初以迄元嘉之末不三十年而复入于魏其间官职沿革大约见之江左而青徐兖冀多循古制特志之为南宋职官而北魏及齐另详一编刘延孙檀祗始平王子鸾申永明庆符申宣韦朗崔諲段宏王方俳杜骥申恬杜坦刘兴祖桓䕶之颜师伯沈文秀张永明僧暠沈文靖刘瑀檀道济向靖刘该竺䕫萧思话萧惠开竺灵秀徐遵之徐琼徐遗寳夏侯祖欢沈僧荣薛安都殷孝祖崔平周宁民崔公烈刘蕃滕恬徐琰明印崔道固刘乘民刘善明常超越裴松之刘敬宣刘懐慎王仲德南郡王义宣赵伯符臧质衡阳王义季刘义宾武陵王骏萧斌沈庆之王元谟龎秀之申坦沈昙庆刘道隆刘昶刘思考王元载张谠刘懐珍垣闳长沙王道怜吉翰丘思𤣥赵伦之垣苗王诞申阐檀韶鲁爽王𤣥黙王𤣥邈东灵谦阮长之潘词阳瓒北魏魏之郡邑不増于汉晋而分州置部几至倍三每州又设三刺史皇室一庶姓二比古之上中下三士也北齐州分上中下三等而每等又有上中下之差自上上州至下下州凡九等他州曰刺史惟司州曰牧明帝正光元年罢诸州中正官至北周复置京朝官官为之郡亦置三太守孝文初二千石能静二郡三郡者迁刺史太和以后并以六年为限县亦置三令长流品混浊士不屑就乃捜扬世胄子弟宣勅慰谕而遣之九等之制郡与县皆如州县佐不设丞而置三尉则始自魏制云慕容白曜京兆王子推广陵王羽胡平江夏王纯元旭鲁郡王肃茹怀朗髙岳大野拔侯梁元世㒞元长渊元天琚元罗平阳王安寿京兆王悰谷颕城阳王鸾章武王融东莱王贵平元端张景徽辛䧺崔僧渊韦景畧封延之封琳公孙䆳司马天助刁雍裴思贤陆希道陆龙成陆景元薛和郦范韩秀刘元房法寿陆顺宗栁粲李延实卢文伟髙士宾韩均毛鸿宾刘芳刘廞郑道昭郑伯猷髙祚房天乐郭祈张辛张准之崔亮崔休崔光伯李象傅永傅灵越傅敬和贾思伯贾思同奚康生尔朱弼卢筠张烈李惠路邕徐季彦崔灵珍辛季庆长孙肥元茍儿尉建樊鲁元暹尔朱仲逺李崇穆绍元嶷东平王匡刁双东安王凝穆伏直来提罗忸崔子安宋云李宪李式李韶李茂陆昕之严稚玉刘休宾游明根罗伊利乙瑗韦子粲郑义卢道约李璨崔鉴郑羲崔孝芬萧正表毕衆敬毕元宾毕义畅毕义儁裴植丘麟裴粲刘仁之杜道儁赵琰王谌李贞歴髙子贡李子贞房谟王辅沮渠万年穆亮京兆王愉元孚髙敖曹元晖元湛元遥元丽南安王英咸阳王禧赵郡王干髙阳王雍崔伯璘邓渊长孙暠长孙道生奚和观王建安同闾大肥于忠路思令崔颐薛提陆俟窦瑾封豆杨顺萧寳夤李平李崇孙小崔彧仇洛齐王琚张宗之尉元李䜣崔悛梁王嘉元衍沈凌汝南王悦元法僧元大宾杜德髙干邕邸珍元轨元寿兴元忻之任城王云元显恭元嵩任城王澄安丰王延明北海王颢邓宗䖍叔孙建李彦寇祖陆昶薛虎韦朏韩茂孔伯宗张谠薛安都髙闾郭逸甄密张熠潘永基斛斯椿常景薛豹子郑印伯暴显潘绍业辛徽清河王怿清河王亶萧寳炬赵王谌西河王悰元钦城阳王徽北海王详谷纂司马悦司马纂源怀裴宣韩子熙裴叔业王买得蔡儁樊子鹄穆相国陆延张蒲李咏李东唐和罗盖卢尚之孔伯恭郑简杨椿田益宗王翊髙植席法友孙瑜贾知贾显度孙蕙蔚晁辉郑尚贾粲张琼孟表临淮王孝友髙聿刁整李孚薛庆之毕闻慰邢晏朱瑞綦儁房亮刘叔宗段寿武昌王平原沛王欣萧赞尉京侯渊元子华元鉴元修义元逞济隂王诞元顺邓述封隆之张灵符陆彰薛聪薛昙贵卢度世郑懿韩麒麟崔励士孙道珍袁飜李元䕶卢同髙遵张鸾旗髙科密髙腾于义罗崔挺杨逸魏鸾陆希质罗念皇甫和房士达司马直安房思顺鹿生康景宣李𬎼李仲璇许赤虎毕祖辉裴絅曹道任胄崔游李浑元子业崔敞崔庠和跋刁道覆李静郑平成房灵悦罗道珍郑豪韩瑚毕义逺田随兴邢祐江文遥辛子馥韩子㨗安难李䖍杜纂房灵民房宣明房景伯杨真崔腼薛硕明髙双房悦曹世表杨机冯僧集赵难辛术邵懐刁昌尉瑾宋念祖李慎乙琛郑长郑昭伯毕祖髦邢臧王昌李桃枝羊侃房三益刘世雄隂周达裴叔义彭穆窦瑗魏伯成刘洁李希杰房思安罗衡卢洪张敬伯张纂王盖海赵揆尉那吕肥窦遵郑云崔郁辛谌茹皓吕文祖寳逊杜洪敦敬祖路绰明亮崔邢利于荣崔子荣刘长文张应张景崧拓拔千封子绘于扬仁李兰和宋稚裴瑜皇甫光王世弼裴彦先髙翼邓羡路景畧冯兴元宋演殷孝祖孟崇祖鸿勲李兰集斐询赵翼刘元孙刘世明孙志梁劭崔逞髙育崔整房伯怜李延度魏悦姜昭髙德纯李思穆郦道约郑伯夏王田张元亮王昕房幼安李固程骏陆槩之崔子华刘思逸崔聿宋鸾李普济辛珍之徐献伯沈瑚琏郑谨暴喟韦合宗穆礼附齐周职官平阳王髙淹清河王髙劢髙惠寳尉景敬显儁髙绍信韩永兴张耀段懿段琛郑述祖徐之才阳休之邢劭石曜张华原毕义云髙归彦段韶孙腾司马子如斛律金张晏之任延敬慕容绍宗薛循义杜弼徐逺赵彦深元景安阳斐卢正思封述王春清河王髙岳任城王髙湝广宁王髙孝珩北平王髙贞冯翊王髙润兰陵王髙孝恭河南王髙孝瑜崔季舒李祖升李怡丹阳王髙仁直髙季式段荣段德衡髙腾张保洛薛孤延尧雄王琳娄叡李元忠李祖勲元修伯颕川王髙仁俭慕容俨许惇魏恺李密裴让之苏琼许逊颜之推封询孟业宋士业房延裕赵颕房豹崔伯谦元豫隋隋承周禅统一区宇其建置于郡县者初用北齐九等之制总管刺史加使持节至开皇三年罢郡以州綂县刺史之名虽存而职同郡守十四年改州县为上中下三等大业初又罢州复置郡设司𨽻台大夫一人巡察畿内刺史十四人巡察畿外每嵗以二月乘轺十月入奏则刺史之名实逈不同于汉魏之旧矣郡佐别驾治中皆改为长史司马别置都尉以主兵兵不属郡其后又罢长史司马而置通守置赞郡治中后俱改为丞其余幕僚稍仍其旧罢中正为州都改县尉为户曹法曹此隋制之大畧云燕荣吐万绪张威韦操乙弗实杨达源雄梁士彦尔朱敝乞伏慧和洪卢昌衡裴䖍通卢祖尚张乔卢贲韦艺元褒樊子益房彦谦张辛遵王颁裴寂刘𢎞赵范王伽吕道责张须陀苏威皇甫诞郑善果陈孝意赵煚栁机薛胄辛季庆李惠史云麦铁杖来䕶儿陈稜宇文恺豆卢通梁洋刘仁恩李礼成杨素刘旷髙盛道源文宗淹彪杨文思元晖崔彦武郎茂于仲文王轨长孙平库狄士文裴肃卢思道魏德深杜猷令狐熙栁裘韦寿高劢房恭懿裴藴陈孝意公孙景茂王顗赵元淑辛公义唐髙祖武德元年罢郡置州改太守俱为刺史神龙二年分天下为十道每道置巡察使一人兼按郡县景云二年改置按察使开元二十二年改置採访处置使治于所部之大郡后又改採访为观察使天寳元年复改州为郡改刺史为太守州郡史守相更为名颇仍隋陋而郡务奏请守得自达诸使不得干与其边方戎冦之地则加以旌节谓之节度使置副使行军司马掌书记各一判官二叅谋无员随军四人开元之初节镇凡八至德以后増至二十余道山东则郓兖淄青魏博平卢天平等军皆置使请留后其非节度使者谓之防御使后又改防御为都团练使皆主兵事而无旌节其建除不常者则有观风俗使真观以后不复置有宣抚安抚存抚等使赈给灾荒均平赋役则专遣焉若兼于节度则増置副使一人有黜陟使以六条巡察四方黜陟官吏建中以后不复置有度支营田二使与观察并重开元九年诏河东河北不须别置令节度使兼充元和之后乃罢共职有租庸使勾当租庸地税永泰元年奏停共使惟差判官一人巡官二人催遣有两税使有户口使后皆领于盐铁使有转运使为水陆发运之要职有正有副天寳之后常以宰相充使是以诸道分置巡院郡制有六雄十望十𦂳上中下之差郡佐仍改丞为别驾髙宗复改为长史选皇族为别驾以贰都督刺史后元宗以潞州别驾入登大位乃废别驾肃宗复置德宗省文宗复置其余功曹録事叅军书佐诸僚或文以他名或分其重任増减不一县亦有赤望𦂳上中下六等之差令长因之惟尉佐为品官由吏部选授则自髙宗始也官制既繁分土复异今以官为类同官者以地为类而稍次其先后云徐𤣥朗窦懐哲麴稜刘伯英王薄宜阳王祐李世勣张德政淮阳王道元徐王元礼郭子仪张巡仆固怀恩王智兴萧瑀嗣吴王祗韦陟张介然颜真卿张守珪穆宁苖晋卿李承张利贞李光弼李洧刘元佐王遂张敦实崔戎温廷皓崔彦曽卢士玫李全畧许筹薛季昶王志愔宋璟张説沈琬韦景俊任环陆余庆卢从愿王缙宇文融孔巢父夏侯端王俌能元皓刘洽马燧卢元卿姜师度郑惟忠令狐彰崔光逺萧华田承嗣田悦田绪田季安田兴田布李愬胡証史宪诚亓志沼何进滔何重覇史孝章何宏敬何全皥韩君荣韩允中韩简乐彦贞罗𢎞正罗绍威狄兼谟崔𢎞礼杜胜马总乌重𦙍令狐楚李商隐崔蠡王源中殷侑李景让马植裴识杨汉公栁仲郢薛崇张裼曹全晸曹存实朱宣孙景商张言李振梁惟忠刘正臣封常清张敬忠吕知晦贾循董秦侯希逸郑王邈田神功王元志李正己李纳康志睦李师古李师道王彦威薛平王承元韦博李涿封敖韦澳宋威安师儒曽元裕王敬武王师范杨损安仁义李怀玉邓景山孙范杜行敏尚衡张茂宗王沛辛云京曹华李国㨗高承简王重荣王年震郑敬晦曹翔李系齐克让朱瑾刘约郑权许叔冀张建封杨德干李杰武似归徐彦伯朱琼李随田琦杜佑武怀运裴敦复王晏实韩思复蔡希德薛昌期宋浑李平员半千田涣崔枢韩仪张蟾邵播郑王元懿王旭崔日用韦元珪陆旦韩择木张孚李兰卢齐卿王焘王元庆姚崇苏诜张愔髙明应韦承庆郑云逵翟济王智兴傅良弼尹怀宾郑曥房琯房𤣥龄赵彦昭张廷珪张九臯李岑冦泚刘全谅李僧惠李铦髙季兴郑德本李元綋常休明田神玉髙冯崔元亮辛谠郭词丘𢎞礼郭饶殷践猷李景伯李彭年髙承义颜游秦李道明姚誾苏源明琅邪王冲闫让李尚贞许善䕶赵君德戴元祥郭孝恪纪王慎狄光嗣韦凑宋庆礼杨惠元史宪忠曹俊李恺王怀忠权威孔昌寓范阳王孝协卢璥张知謇张濳苏干狄仁杰韦嗣立王及善韦虚舟蒋钦叙崔沔阳峤杜暹吉温李靖裴炎严挺之谯王重福崔季仲孟鉴薛从邵儒韩偓朱裕窦务本刘伯通薛顗裴耀卿王维薛大鼎李昭德解琨裴观田廷玠程日华李宗奭王孝矩长孙敝赵元恺李俊魏林苏良嗣裴子干乌承恩霍王元轨刘仁轨虢王凤蹇味道萧嵩韦安石尹思贞刘元济裴贽淳于朗赵宏智王义方牛方裕权怀恩崔仁基韩覃姚琯辛肱孔逈滕盖韦俊刘君治严俊裴枢栁粲赵居贞李邕贺兰进明刘康义诸训李憕王怀忠五代官制悉因于唐惟丞尉幕僚名称屡有损益各志纪载未备其表见者次列如左韩建贺德伦牛存节霍彦威戴思逺张守进王瓒王重师袁象先刘鄩葛从周王彦章龎师古张存敬杨师厚徐怀玉朱珍刘遂雍刘遂清霍存贺瓌氏叔宗朱汉宾李珽郭归厚张归霸刘捍刘君铎华温琪张钖王檀陆思铎张源德刘知俊阎寳李存霸李存渥符习房知温段凝王正言石敬德王晏球刘处让赵凤李涛曹廷隐周知裕符彦饶西方邺史建瑭毛璋王廷印史珪康延孝马全节相里金张廷藴张筠杨彦询左皓王公俨王建立李彦珂杜重威景延广范延光侯仁矩窦俨安审信李守贞桑维翰范质王令温吴峦杨承信杨光逺张从恩王周唐景思颜衎刘审交祕琼石延煦焦继勲石敬晖石敬斌杨承训窦仪卢亿陶谷郑玩翟光邺张彦泽房彦儒李继忠薛怀让郭延鲁杨承祚郭彦威张万迪白从晖皇甫晖荆汉儒翟进宗周儒段熙尧刘行琮李琼白重进马印卿髙行周慕容彦超崔周度刘铢刘斌郭凖李宏义郭琼司超陈思让何福进郭从义常思王峻贾纬慕容延钊杨克让李继勲药元福袁彦鲍君福王彦超王延沼侯希进张铎郑仁诲王全斌张永德李万超杜汉徽许仲宣张廷翰曹英韩通张美唿延琮窦侢吕余庆胡立何继筠王汉伦王晋卿李琼曹翰张藏英张晖郭进王万威赵玭宋艺祖鉴五季籓镇之弊建官分职因唐之旧名而任各不同节度观察使悉𨽻于州刺史通判领其事其官阶则留以待宗室近属外戚国壻及年劳久资罢政之相或遥授大籓或检校正任无常员亦无定额元丰以后制改为开府仪同三司而节度之名遂废诸州惟重转运使分道统辖体尊权重侔于使相每用兵则令都部署兼之皆带按察之任其有事于山左者则京东河北二道分𨽻诸州时或兼于一人或系以都字都不常设使副判则定制也咸平二年置安抚使初设于沿边要郡至庆歴八年河北分置四路又有提㸃刑狱专官充以朝臣副以武将其后又加劝农等使嘉祐中因武臣不饬簠簋而提刑之佐不任焉提刑之员终宋南北两朝时置时罢置则兼于帅臣以杜舞文之章句吏罢则委之转运使以免州县之烦扰宋室慎重民命于此可见但县设提刑所与簿尉皆得操持狱讼则矫枉之过也郡制朝臣出守号权知军州事有文武叅知军州事及带中书枢密院宣徽使职事者称判某郡太守或兼留守使公事或兼安抚使马步军都总管或兼兵马都巡检司视其地望之髙下与职务之繁简而从官因之损益焉长史通判则一定之郡佐也诸郡有常平仓提举一员令转运使于所部之长史僚属保任庆歴四年诏诸路军州监皆立学置教授官初令转运使于幕职县官内举用熙宁六年委中书门下选差其余总管钤辖都监监押皆将帅之官凡州县有兵马者则设之然与文职吏同管辖自神宗时分诸路置都统制与副都总管止用武臣训练调遣诏州县官不得关与而分途之端启矣靖康之后警跸南临虽有因革非山左所禀承也另详金志韩令坤石守信石保吉赵德雍王超彭东赵师民王曽李璋王任耿京辛弃疾王审琦白重赞石熙载张永德刘昌言吕祐之张耆钱维演程琳李询赵仲爰赵宗汉张令铎柴禹钖刘廷让相王元偓杨亿郭崇辛仲甫曹彬崔彦进党进刘遇田重进刘廷翰髙琼赵允宁周渭李用和王能袁彦高懐德李万全吴王显沂王㮙米信王汉忠李立遵王承衍周莹刘师道周王元俨夏守斌益王頵刘延庆赵仲御程颢张日文曹利用张光翰杨美赵宗肃张商英宇文虚中陈省华李惟清陈若拙张适转韩国华柴成务张去华和砚袁逢吉袁成务李若谷郝仁瑀马元方李中庸薛映孙何张知白荣諲范雍张镐陈希亮杨日严井继能陈知微李东之包拯张存董实章楶王广渊王举元范子竒安寿王居卿向子韶李孝昌胡宗囘萧贯侯陟董枢索湘王嗣宗刘蟠樊知古王宾刘综田钖张颉胡则宋凖李士衡韩崇训裴庄王继忠王曙陈尧佐王博文王彬卢琰张士逊张问李昭述张宗海夏安期李綋杜衍孙甫钟离瑾施昌言杨偕王沿杜杞姚仲孙陈琰郑骧鱼周询沈邈张昷之魏瓘李绎欧阳修吕公弼陈升之赵抃崔峄李参钱象光孙长卿周沆潘夙李肃之陈荐周革赵侢刘庠蹇周辅韩贽髙遵惠梁子美杜纯王宗望刘瑾许几李南公吕熙浩陈遘陈贯裴亿张齐贤向敏中冯拯李濬张傅章得象富弼赵贺明镐阎士良文彦博夏竦陈执中贾昌朝燕肃高觌龚鼎臣范佩韩琦韩綘郭申钖张奎吴充黄廉滕甫谭稹刘宏道范讷王友直郭倪种师道种师中韩世忠张所王彦昇李端愿魏昭亮李汉超髙继宣髙继勲张孜阎文应吴元载陈尧咨刘永年赵子崧李纲蔡卞种谔毕士安崔美葛懐真葛霸刘谦安守忠李玮曽肇李谦溥钱守俊郭承祐李斌葛懐敏赵彦溥刘几道王德用张忠李祥张禹珪马仁瑀李若拙杜彦钧曹诱何继筠石保兴成闵陈兴马政张子盖田绍斌赵仲汾李端懿赵仲儡张彭年赵从恪张宗颜赵从霭赵允成赵振刘乙向经陈恕魏羽丁罕梁颢李邈刘筠向传范赵仲湜张敦礼杨存忠程昉李寳赵德恭赵德隆杨赞何承矩刘福赵镕马知节辅超荆嗣兖王元杰魏咸信杨信耿全斌李继宣刘从德窦舜卿李渭孟元马怀德张元王信杜维序杨景宗岳飞赵叔皎范温魏胜贾涉张俊李全吕居简张利一王鼎田京赵屼韩宗彦楚建中张焘李清臣沈起刘定王广廉蔡延庆吕公孺薛臼孔宗翰唐淑问上官均杜常董必任谅卢知源郭永孙全照李继昌杨覃常延信寇凖刘文质赵滋徐文石知颙甘照吉刘熙吉赵昌言张思均张全戚纶董俨凌策程师孟孙沔叶清臣田瑜刘元瑜龎籍范仲淹韩亿吴王素余靖元綘卢士宗王奎赵概郭三益李承之郑獬邓绾李定罗拯沈括曹佾钱明逸王安礼黄履宇文昌龄卢策曽布徐铎曽孝序徐处仁袁廓赵承宗吴元扆雷孝先李迪王延德王尧臣司马光滕元发刘安世宋庠张观郑戬李及刘䕫孙祖德刘厰钱暄张方平曽孝寛邵亢蒲宗孟蔡京谢景温曽孝广刘奉世毕仲游贾炎向时中马应昌李常张揆郭观曽巩李兑李载晁补之王临范纯仁王吉甫杜綋蔡居厚郭贵梁梦昇孙方进靳怀德司马池王藻孙冲崔立王陟张洞贾同姜刚之路振吕夷简尹宪刘钖李处耘尹崇珂常晖王贵薛正嗣赵明诚马圩向宗道慕容德丰刘载张洎安忠周审玉栁开李重贵刘用上官正张希一符昭愿张进杨怀忠石普孙继业王继英杨崇勲柴宗庆张得一曽开秦翰张惟吉曹翰王守俊刘䝉叟姚扄李师中王子韶叶祖洽翟汝文罗金山沈继宗许骧阎日新田敏王贻永郭源明苏寀吕惠卿孙思恭侯莫宋白杨琼王臻陈泰来徐起刘湜孙瑜范子渊张傅傅求张耒马亮张晟宋昌宋昌言单照郭知章谢文权杨粹中陆万友赵德翼任中师谢焘边肃邢昺洪湛刘攽孙鼛吴希哲张煦白庭训夏守忠蔡挺王诏梁鼎孙奭王元节孔宗赵子昼胡宗炎向综祁晖韩浩刘涣待其曙许遵郭志髙苏轼宗泽康保裔杨重进曹玮张㫖王复安德裕髙弁张叔夜宫仪张崇吕由诚王拱辰冯京姚佑赵野李孝寿曽懋钱郎李师雄王靓范致虚髙钖颕贽范正吕文赞杨澈宋搏雷有终张咏刘随稽颕张藴杨安国张择韩宗师唐介王仲寳石介李浩董元亨王令图王靖郑仅崔台甫苏辙游酢张近傅察程振李若水李光王次翁李迨唐恪杨伟刘长儒金宋室南迁京东河北之地尽为金有天会六年诏诸州镇仍置节度使其兼综分理品秩稍有不同又改提刑为按察使兼宣抚劝农採访之任权职同于宋之转运使未几而转运之事亦归按察祇于系衔兼职有中外之分废团练专设防御使明安穆昆二军职于郡县郡则改守曰尹余僚佐一如宋制惟州有不同有防御州有刺史州州设防御则守即防御也也不设防御则守即刺史也盖用古刺史之名以代守而去汉唐逺矣郡有明安县有穆昆者𨽻之镇抚抚军户训练武艺劝课农桑诘奸御暴与刺史令长相表里焉武职则改诸路都部署为本路总管府置都指挥副都指挥指挥使军使并左右什将以所辖之军数多寡递为品级而除钤辖都监之名其统军提控等名则随事偶设不为典常云钖黙阿里张𢎞信尹升卿完颜路铎孙即康富察鼎寿髙彪完颜唿纽持嘉辉图克坦子温乌库哩鲁完颜㝢完颜霆王翛布萨揆任天宠布萨欢塔张彀完颜威赫完颜维镕孙邦佐李元辅张用直唐古德温刘长言完颜阿琳完颜阿苏完颜布哈爪尔佳清臣黄久约张大节李完王扩完颜阿实克王福梁肃徐文杨伯元刘珫邹谷刘仲洙刘筈张元征李献可李仲畧髙霖贾益谦张行信舒穆噜元耿端义李瞻赵鑑刘枢杨邦基卢孝俭贺庭扬杨伯渊张暐髙昌福伊喇益田琢程戬伊喇富森张炜李上达左渊任熊祥田灏王伯龙完颜宗尹伊喇古图克坦克宁完颜思敬白彦敬完颜萨该完颜宗浩张文完颜仲元蒙古纲布萨安贞赵仲福刘蕚倪鉴张中孚完颜彀英完颜永元刘玮韩钖贾铉张万公李愈路伯达完颜宗宁完颜宗永赵元卢彦伦荆王完颜文舒穆噜卞裴满亨承晖髙竤完颜昻乌库哩谊龎铸完颜弼张汝楫乌凌阿与完颜郑家完颜京完颜宗哲萧祚完颜璋王用完颜宗亨蒲槃李英耿格吴邦杰卢克忠左企弓路钧刘玑黄胜完颜谋衍孔彦舟梁昱完颜仲本王进李珪杨用道杨公彦蔡张亚夫王庭筠党怀英张柔张开刘仲诲图克坦绎萧恭赵隇张聚郭尧民左泌李师䧺毛石纳喇唿喇勒完颜和卓孟奎宋扆张奕大懐贞李偲王中安郦琼完颜允节布萨忠义郑松曹望之萧贡布萨倬元元世祖至元甲子併金之河北越己卯始兼宋之江南各路建官本金宋之旧制但改按察为肃政廉访使寄观察于宣慰使皆𨽻内御史台每路设总管府置大都督立都漕运建海道万户府于登胶之地又置都转运盐司山东以中书左右部兼使其分诸路总管则以十万户为上不及者为下冲要虽不及亦为上其军府则以管军七千为上万户府五千为中三千为下而总管万户之上各置一官名达噜噶齐自军府以至郡邑皆有是官必以䝉古色目人为之此本王人监牧之意而通于上下者也达噜噶齐华言事无不总云孟德石珪史天泽库库布哈沙札该塔斯和尔齐严实宋子贞郑义张惠姚枢严忠范严忠嗣张宏董文炳萨济苏刘人杰廉希宪何荣祖塔塔尔台镇海来阿巴齐李恒达尔玛赵瑨刘秉恕徐世隆张德辉赵炳王构王恽陈祜胡祇遹张炤杨湜马绍赵璧张𢎞纲陈天祥尚文畅师文梁曽田滋赵世延王结申荣盖苗王守诚张昇张友谅贾鲁石天鲁托欢董抟霄巴延布哈王信松寿卓思敬苏天爵李稷陈祖仁巴延布哈张养浩李㫤周信臣刘敏中东劝温都尔胡濬孙拱康庸赵孟頫安然冀德方于德文博啰明洪武初滇黔尚未收复分天下为十二道设行中书省六部尚书每出为叅知政事至九年大统集而官制备改道为省置布政按察二司以分理钱谷刑名置都指挥使以清理军屯武备而岁遣监察御史为巡按寓肃政採访之意正统以后兼设巡抚谓之三司两院转运则列河漕盐政则专巡运戎政则有镇协泉泊关戍户工二部各有分司而总其成以达内部者两院三司盖交相察也迨天启间増设海防巡抚于登莱以靖海氛嵎阳之地称重镇焉自督抚以至都司官秩姓名备列如左至于国事不与中官乃有明祖制而世穆以后每叅镇守监督之任以其缪于成宪故畧而不书河漕总督都御史宋礼陈瑄金纯周长刘观黄福石璞王永和徐有贞乔毅杜谦王恕李颙薛逺陈政白昻刘大夏崔巖李堂刘恺赵璜龚𢎞李瓒章拯盛应期潘希曽李绯戴时宗朱裳刘天和李如圭于湛胡缵宗郭持平周用韩邦竒詹瀚胡松王守方钝何鳌汪宗元连鑛曽钧胡植孙应奎王学益王廷林应亮孙植王士翘吴桂芳李迁陈尧孙慎潘季驯朱衡翁大立万恭傅希贽李世达舒应龙杨一魁刘东星李頥曽如春李化龙人曹时聘刘士忠王佐陈道亨房壮丽朱光祚李从心李若星刘荣嗣周鼎张国维黄希宪巡抚都御史刘涣张骥薛希琏林聪年富贾铨翁世资原杰牟俸盛颙吴节钱钺王霁熊翀何鑑徐源王俨朱钦边宪张凤赵璜黄瓒沈林王珝陈凤梧王尧封刘节邵钖袁宗儒唐胄管楫蔡经胡缵宗曹兰李中曽铣端廷赦何鳌彭黯骆颙应槚应大猷王绩王忬沈应龙刘采傅颐丁以忠朱衡谢东山张鑑鲍象贤霍冀洪朝选姜廷熙梁梦龙傅希垫李世达赵贤何起鸣杨俊民陆树德李辅李戴宋应昌孙鑛郑汝璧张允济万象春尹应元刘易从黄克缵李同芳钱士元李长庚王在晋赵彦王惟俭吕纯如李精白王从义沈珣俞大成徐从治朱大典李懋芳颜继祖刘景耀王国宾王永吉丘祖德王公璧海防巡抚都御史陶朗先袁可立武之望李嵩孙国桢孙元化谢琏徐从治陈应元杨文岳徐人龙曽樱曽化龙巡按监察御史钟永龙韬何文渊任敬敏陈诏郭观陈泰雷吉生史素尹礼张斌孟阳常茂盛𤦺焦寛顾昱张深王鑑江勲李曰良郝渊之康骥杨釡展敏宋暟贾奭吴逺刘洁方昇丁川李让林荣刘仁王濬沈浩杨澄梁泽刘规许进张蕙王玹江孟纶宋经赵英胡谅罗赞陈孜向翀张冕陈璧文瑞陈振杨琏王槐曹凤王表王一言刘绅髙崇熙刘芳陈璘陆偁金洪曹来旬胡节储珊陆芸张璇李玑李翰臣王度张羽王相朱裳赵春熊相王应鹏李献朱节孙漳张英李美王正宗任佃胡体干马津熊荣廖自显方逺宜方钝郭圻张鹏李松周鈇李复初何允魁杨本深郑芸叶经黄绶党承赐傅镇刘瑶项廷吉冯荐刘钖雍焯毛鹏段顾言裴天祐刘存义吴过髙应芳杨标韩君恩徐大壮罗鳯翔周咏盛时选张士佩吴从宪俞一贯商为正麻永吉王藻钱岱陈功黄应坤吴定韩应庚毛在吴龙征傅好礼钟化民何出光马朝阳黄卷连标姚思仁王立贤张大谟杨光训赵标严一鹏温如璋萧淳冯嘉会赵日亨马孟祯毕懋康陈九畴魏光绪马鸣世黄宪卿王政新王邦直髙㨗王道纯谢三宾禹好善倪于义宋学朱李春蓁李近古洪启遵郭景昌陈昌言俞日新巡盐监察御史丁澄俞璟娄芳潘景阮玘傅实林诚娄谦张诰林符刘乔张晓谢显王锦徐谦王辅赵英谢文钱承德史英黄荧李华郭萱马良玉韩福程文曽禄张黻邵蕃陈策胡华髙崇熙刘弼陈玉姜实杨滋王凯秦鋭邵清涂祯宇文钟盛鹏崔招髙公韶于鏊徐赞余珊陈轼万镃吴誾王完陈克宅范永銮郑光琬卢琼景仲光邓显麒髙世魁陈大器魏有本王舜耕傅烱詹寛王德溢阮薇邓直卿曽翀陈迁谢少南李乘云陈让舒汀党承赐钱应扬郭廷冕裴绅杨九泽盛唐张洽王应钟刘时进朱有孚赵镗陈善治吴遵吴伯朋曹光马斯臧王咏何大章姜儆陈瑞刘志伊陈纪邹应龙陈万言冯善李文续王干章刘翾钟继英傅孟春苏士润卢明章田子坚解学礼何汝成晏任翘雷嘉祥敖鲲朱琏髙惟崧甘雨曹一䕫林休征丁此吕黄师颜谭耀杨绍程刘应龙龚云致周孔教黄卷彭好古姚思仁徐元正冯从吾毕三才佴祺吴达可冯应凤俞懋衡叶永盛李应魁毕懋康马孟贞潘之祥牟志䕫李征仪倪应眷郭如楚李时荣刘芳李铉帅衆俞思恂户部分司葛陵钟成车宁王让江真杨礼和宋玺曽会刘显丁镛萧惟昌李田林时让张奎孔宗显王臣祁顺杨绎戴玉崔缙陈表刘晟刘琼李元镇刘寅赵聪郭忠张介严永濬孟述戈孜史俊陈伦沙璧宋钺宋明徐祐王璠王勤郭绪胡汝砺夏暹丁凤姚珩方璘刘凤仪髙节李诚王翀张腾霄侯自明王显道张锦林魁李源黄琼石麟胡尧元李献可苏辅郑主敬萧孟景黄大显赵勃张居仁髙汝行刘干亨丘其仁韩璒范绅王纪吴翀阮朝东汪居安黎晨李易刘瑜刘儒刘伦何继之荣恺杜彰董寅文衡刘栋陈天然杨濂孟颜喻冲方瑜汪洎何一举魏文焲何派行林軏许彦忠孟官祝天保郭应聘胡悊杨凖曹本李筳唐九德蔡国熙解明瑞王同赞陈俊施观民胡文耀崔行可罗惟恒晋朝臣李应兰杨材程拱臣王用征朱期至李时芳林乔楠刘廷芥李杜闻道立易倣之陈所见刘栾张问仁王堦李华李启元崔士棨董九贡常石鳞晏朝寅魏濬杨绍中尹觉民吴承烈赵彦复杨元祺周思兼李天经汪康謡郭梦詹卢象昇何益郑廷楫诸葛羲张秉贞何藻张俭张益庆陈兴言张伦马驯刘璋丁镛王玺张佐欧贤陶玺范英上泰萧鼎王宗彜张征南钊董龄陈鼐石淮端澄陈瑗张澍方守周轸史俊毕孝吴纪李钊郑烱钟镛郭琪濮进鲍楠郑洪陈一经刘芳何文缙姚斌纪经纶左然黎臣赵履祥胡伦郑懐德程杲胡文璧边亿赵鹤张天相王震孙徽李傅恽巍秦伟童旭成周夏邦谟丁致祥郑铭许廷弼龙诰李鋭方仕周汝勤李淮陈毓贤张好爵髙登郑登髙郭日休吴廷翰陈赞史麟王浙柴守正阎仲宇李新芳李珻韩朂罗傅刘继先林廷琛陈元珂周天佐李调元王继芳李继先刘万祐刘梦元朱干亨崔峩戴完郭学书冯有年林应奎钱嘉猷黄宪卿邵龄谢教孙鸣世张大化杜鹏翔孙一正张人纪张执中何棨董世彦张乔桧徐栢林髙相彭富黄才敏丘腾翟希鲁郑金陈栢单诗王三钖陈涧周世科曹楼萧自修李应春令狐一槐王一凤王干亨刘敏寛陈映张世才李商耕马维骃王修行傅宾凤阮以鼎刘戡之刘观光陈圭王家桢张国鋭阮自华林光庭杨所藴陈士章黄应秀阎煖张善治徐天凤焦觐祖夏尚絅韩景宣张文煇卢大勲王士誉张国治宋明胡倬阎玺王济吕贤陆广张鸾李世亨孙杰孙庆黄閲古刘鹏冯相王材王俸胡忠刘佐许云鹏张茂兰陆杰于沂张淳甫于宗德刘漳陈毓贤谢旻徐元祉王民贾士元张愚张冕詹文光王继芳刘辅饶相郭絃蒋宗鲁贾鹤年唐时孟颜朱尚文王霁祝天寳李景萃张廷栢沈应干罗廷珅傅汝砺栁希兆屠羲英张天驭李从教刘凤朝刘守仁段邦宠韦以诚刘澄王济林䕫罗荣居达赵瑺黄鑅王舜夫刘焕徐琏刘绎朱本端黄翺郑选隂盈曽玙陈傅赵君琰何文邦王德明胡大金林春泽何岩林应骢杜绍吴缙黄一道谢诰林樯李腾霄李义壮陈钦孙继鲁崔应极陈玑王柄刘玺王宗恒雍澜陶珪张天麟郑质夫郭重李时达白世卿王尚学刘光济乔迁宋守志李敬郭维宁戴仁莫如善方邦庆何东序许嗣宗刘侃昌应时王言唐世隆易道谈张祥鸢黄九成张烈文张允济詹彬刘珮邹廷望林有源程文着吴文佳吴肇东髙世雨钟士荣周世科谈启钟昌李春光崔良贵郭师古周希毕周宏沈存仁陈济吴谦萧复阳胡士鳌张悌安世凤王尧封王世济张后甲樊东谟邓鹤俞指南蒋杰林世吉李梓冯悫宋师程尤应鲁焦承光全铨徐正学颜悦道曽应棨徐玉节程嘉宾髙登龙许鼎臣王嘉宾仝梧杜文焕杨瞿崃王㸃李联芳甲在廷李闻诗来复储显祚彭津李自华李鸣珂姜玉菓叶成经王时和张元佐黄道敬雷一凤孙如兰康姬鼎周六一周诗雅麻如兰李新叶成文吴良谟曹玑沈缙赵明逺彭敦歴何敦工部分司樊敬李权相杰庄鑑俞懋蒋宣谷琰魏容林凤周正林㙱周宏缪昌徐寛滑浩卢濬陈玉王惠李麟刘祥李天衢钱仁夫汪彬程诰王大用蒋恺贺缙刘寅髙尚贤任恩董汉策佟应谭缙刘守良周绅邵经济郏鼎程嘉行王良柱王佩封祖裔万汝楫陈瑚朱继忠王景象严中荆应春王会赵介夫周思谦徐九思顾柄费懋乐徐用光朱茹应存性曹尔祯史起龙赵𤦺米万钟赵赞化冦慎吴国征周迪徐廷宗桂一章陆奋飞朱爃赵台饶元珙于莲耀王孜史鑑熊錬李春龚定牛顺张祥李清陈安倪颙梁明张盛徐源乔缙黄寯黄肃邵庄吴纲许垣王子成张文渊欧阳琼彭䕫苏民尹京朱寅刘布王讴陈良谟吴鹏龚良傅徐存义叚承恩顾翀张文凤徐楚刘凤池傅学礼冯熊顾言郑述陈南金张烈张桥㳺季勲张纯刘泮张克文余毅中张文竒马玉麟邵伯悌萧雍王元命韩范陆化淳胡瓒马从龙沈孚先袁应泰汤沐曹震阳周士显俞当泰甯熿薛玉衡熊江罗寛董志稷张醇儒张献廷汪邦柱丁汝骧杨之易胡化凤夏济辛寿黄瓒刘让张寰陈津陈臻孙仁何广谢敬毕瑜过璘诸观洪汉陈奂俞玑陈愈莫骢程顼蔡錬曹琚卢宅仁林文焕童器王宠东鲁侯一元叶珩陈嘉言杨抚白斾李邦直杨本仁邵元吉万汝楫沈良周土吴必孝陈梦鹤吕廕陈茂礼林敬王陈策达其道叶以蕃李承绪笪东光李梦祥吴守贞杨㳟陈英吴珍汪僎陈绮张缙韩鼎商良辅钱荣田佑王溱李思儒陆应龙荀鳯杨淳毕济时孔凤钱澜李煌佟应龙刘守良郭敦杨旦邵元吉朱懐干张文凤欧阳烈赵瀛吴崇文沈科梁恩邬琏徐九思汪泓史朝宾周望吴道直姜国华陈应麟涂渊金学曽汪审牛若遇徐儒张德夫郁文吴之龙李民质詹在泮黄承元康梦相张甲征萧椿李之藻赵可教施尔志沈朝晔谢肇淛汪起凤胡士相项梦原笪继良王之柱沈景䕫姜天枢周沂唐士凤姜承宣布政司安然萧忠杨镛卢方常徐铎徐子明张海戚逊刘珪王芳孙童谟刘中敷王卺郝珩洪英万观张鹏龚理石执中马麟吴存许士达陆瑜黄定王质邓真裴纶王宇刘孜李颙原杰彭谊殷谦陈钺陈俨阮勤赵文博戴珙徐贯邓廷瓒王道吴珉曽翚李瓒雷复王汝霖赵昌胡靖邢表李昻李士实王沂刘璁郝志义曹元欧信柴升刘璟贾锭车玺张遇姜洪夏时白圻夏寅张吉俞俊张泰张吉马炳然周鋐萧翀李禄方良永王恩郑旸秦金陈一经姚谟盛应期王泰陈奎王廷相杭淮许铭陈凤梧王軏林𤦺潘埙成文郭韶邵钖李绯邵鋭杨守礼张文奎张钦杨惟聪刘漳郭持平沈教侯纶陈儒叶照胡宗明骆颙应槚石简卢绅谢存儒魏良辅汪大受孙应奎丁以忠游居敬翁大立朱衡谢东山唐寛李廌顾应祥边宪陈察姚文清秦钺刘士竒吕陶张时彻王鸿渐朱纨于敖屠大山汤绍恩王积杨宜沈应龙唐时英吴惺马森魏良贵吕时中万虞恺曽于拱亢思谦刘斯洁李盘蓝璧李一瀚陈天资姚一元王宗沐施笃臣李尚智史直臣沈应时陈瓒徐栻陈绛曹科宋卿方攸绩王宫用杨一魁陈应春徐元气傅作雨髙光忠王藻田畴邹学柱刘易从黄克缵沈季文刘尚志李同芳孙承荣沈烝王三才沈光祚劳堪龙光张士珮翟绣雷以仁余立贾仁元叶梦熊范谦张更化程正谊沈修顾其志王士琦俞惟宇陈德元冯盛明洪世俊程启南曹尔祯梁应泽熊膏张五典陈龙光王化行沈珣陈应元劳永嘉张秉文周应期梁鼎实王敬钖侯安国凌义渠赵建极邵名世左右叅政杨端铁铉宋伯义陈寿刘声逺尹聪房安陈士启魏清段民郭振朱永蔡安贵陈质苏林栁春王让叶冕董冕马进李永年洪豫孙子良李让马骙章文魏琳岳璇国泰沈固裴慧王璟张盛王琳张鹏翰程信张彬宋杰黄宗陈云鹏徐琅谢骞张绅钱源唐虞尹淳孙暲何鑑沈纯韩文张宪张缙林元甫张鋭李崙杜整缪昌甯举崔巖冒政倪阜曽涣张文佐张镇史学王懋中邹文盛张津张濳张宦孙祯张禴许淳张岫邵敏徐杰王琼陈良器董杰查焕熊桂李举黄绣李楘房瑄张澜徐蕃髙友机吕经王潮俞泰王玹常道刘思贤江晓陈沂李显窦明丘民范王綖李士文张衍庆彭辨之吴章张臬雒昻顾遂杨博乔瑞徐樾李纶路天亨鲍道明许天伦谷峤张祉丘预达俞宪姜良翰林懋举陈东光史载德徐光启李瑜熊桴胡涌韩威敖璠赵瀛陈洙王镐林应亮陈效古温景葵栗永禄王春泽凌云翼吴承焘杨綵刘孝鲍成廕王道行徐衍祚潘允端刘有诚刘庠徐学古邵梦麟冯敏功刘世昌陶大顺徐元泰屠元沭许天赠张之屏郝惟乔查志隆刘际可成宪王士性杨德政梅淳王之麟熊文灿董汉儒郝杰魏体明孙錝马顾泽蹇达孔惟德王庭诗吕坤杨芳汪应蛟沈九畴钟昌曽士彦徐尧莘柴应干衞三省俞惟宇刘九光陈亮采俞守初章光岳楼一堂许元勋陆梦龙丁启睿都任张光奎左右叅议沈德陈迪俞士吉卢信李寅王哲刘琏李雯汪洪马撝赵良刘莘徐璟张允中马谅黄仲芳张云翰贾恪吕铎杜鋐赵全田崇胡纪梅森甘敬修江玭金钟喻纲方矩徐永李炫陈溥陈簧方楷尚絅程愈方鋕毛埕刘鑑梁本茂侯位何瑷蔡贤王旸查应兆髙登郑允宣徐守诚吴江闵楷蔡天祐张继孟周相李允升赵德祐刘淑相戴继先孟居仁谢兰沈松吴家会荣恺徐鹤龄黄云杨鋭张九叙卢耿麒杨志伊刘继德张旦洪世文徐文通龚恺徐岱张问仁冯时雨伊介夫莫璇范惟一赵世禄涂泽民张廷槐方𢎞静秦定道张邦士陈绶冯谦朱绍舜蔡应阳乔应光苏朝宗颜鲸宋守约刘时秋李鹗周舜岳查志立南轩张思忠赵允升成逊苏民牧赵楫张维新荆州俊邵以仁岑应春李日茂李起元余立沈启原李学礼周思稷严用和茹宗舜薛亨胡桂芳于仕廉卢传元盛稔赵乔年刘不息陈简王绍徽黄体仁吴汝显杨述程解经雅吕昌期李天经魏説吴旸胡一龙柴寅宾申绍芳谢京提刑按察司汤宗纪谆李旭虞信邓真黄翰胡琏张鹏张清古镛刘孜王越李裕王琳周晟李益端宏石渠侯恂栁淳于大节赵鹤龄张玘刘宇戈瑄陈镐潘楷王云凤萧翀夏时袁经王懋中金献民吴学孙燧王良臣王泰林琦江潮潘珍汪玉王应鹏顾应祥张宏屠侨张钦秦钺范辂刘䕫陈讲窦明吕陶底藴章侨刘玑余锓潘李香马汝彰韩威商大节王积鲍象贤谈恺周珫王崇孙应奎魏良贵杨宗气刘玺王廷李蓁朱用窦一柱朱衡张松谢东山蔡汝楠曽于拱雷逵韩朝江万士和陈庆刘光济李尚智熊桴周世逺祁清吴文华李淑秦钫刘教朱卿王一鹗龙光张士佩杨芷王元敬李汶蔡叔逵顾章志宋应昌王应干曹子朝叶梦熊张更化郭棐夏良心赵钦汤陈文衡龚勉王之屏李鋕张世烈黄克缵陈璧徐学聚袁一骥王任章邦翰来三聘徐梦麟黄汪可受许国瓒李应魁陈道亨靳于中李本纬沈光祚应汝化陈德元髙第李橒周延光陶调元焦源清李采王廷试董暹柴寅宾李侨李行志冯任孙绍统劳永嘉都任李鳌顾元镜陆怀玉蔡官治蔡懋德左佩玹副使熊鼎李乐唐俊胡子昭余奎张孟兼韩玺谢庸陈镒吉昌王宪钟禄王裕袁文华周安卜谦刘敬俞本栁华张清彭朂倪杰王亮刘安齐让杨镛涂谦杨辅汪琰张穆项忠徐朝宗李琮庄歙刘敬董廷圭陈相袁端潘瑄许进阎仲宇朱瓒强珍谢纲沈钟汪进王绅杨茂元郝志义钮清陈镐杨文卿廖中刘福张琏邵贤陈嘉谟谈诏李善阎洁王和李逊学黄珂李贡李惟聪赵继爵陈祥张宪王士昭陈澍朱毛科王金冯显栁尚义李充嗣蒋曙陈琳林正茂罗循陈鼐原轩吴漳赵鹤陈和盛仪吴山黄昭道李润舒晟钱宏冯时雍余祐赵春戴冠屠垚牛鸾王言任洛余本叶溥夏尚朴聂珙田登应良成英陈文沛孙懋祝续陈子直邵天和王舜渔王炜陆釴王臬周瑯祁鹤张鲲罗辂齐之鸾赵锦龎浩谷髙王献敖英张意钱仝马纪吴道南王凤灵吴檄段续吕髙王仪陈仲録王扬徐守义金清潘恩杨大章陶钦䕫袁载张素王傅徐进徐汝圭李易饶思聪陆坤王诰赵廷松周复俊李士允伊敏生吴春顾玉柱冯岳陈祥麟吴嘉会王梴李遂沈思贤吴麟朱鸿渐孙襘杨瀹姚文照邵业陈嘉言张邦教顾梦珪李日华董相严时泰边宁周满孙国谭棨刘焘刘廷臣王轮李宪卿董德明周大礼牟朝宗赵时春王教吴相李天宠周臣徐南金张铎王抚民张敦仁梅守德刘天授陶大年毛恺王之臣康朗商廷试于德昌徐洛张希举汪来宋大武马震章谢彬王世贞张子顺吴惟岳李嵩陈善治李凌云翁世器邢一凤成子学赵绅刘槚李敏德任民望王良贵雷梦麟唐爱刘佃袁洪愈刘衍祚邓栋刘应时秦梁曹三旸张任吴遵晦陆瓒林功懋朱天球柴涞樊献科刘贽罗复邹善李幼滋吴道直乔应光甘茹黄墱温如玉罗良周鑑徐用检孙应元董世彦何子寿王宗舜郭文和徐节袁尊尼葛大纪洪忻陈于阶杨家相张应治陈蕖钟谷赵睿潘允哲吴道明林乔相周之屏艾可久邵元哲郭天禄蹇达袁洪德徐成位邱浙刘浑成刘守仁范谦杨材田乐义王俸顾大典蒋致大吕呜珂张一坤詹仰庇胡同文刘鲁李瑱屠谦房楠胡希舜杨节吴同春马允登许光大杨时馨许铤白希绣屠叔方钱顺德王守诚张应登张朝瑞吴之龙詹思虞尹应元赵寿祖王继祖王学谟吴之鹏袁茂英孙健江学诗郭士吉衞一凤李士登张尧文傅良谏龙文明李元叔文球宋荐秦尚明梅守相韩策阎士选张鹤鸣杜縻陆梦履卢梦麟王国祯崔师训陈瑛陈亮采霍震方吴邦相沈珫王家宾王之钥金砺周光爕周泰畤柯昶陈其猷贺自镜刘荣任国桢孔荣宗郑崇俭朱瑛宋先兰赵建极荆之琦谢肇元徐廷宗徐九章张玮贺仲轼汪渐磐沈正宗王国宾孙麟董允茂唐世涵胡来陞方岳贡于重庆佥事杨基钱遂志史仲成唐方吕震洪顺吴彤段名德王文赵希祖郑本秦溥苏希达刘时斆陈梦始赵纶李渼刘文友王荆璞张绾程思道周思盛薛瑄施信李柰张清萧启李安辛荣吴瑜李珣陈仲华李彬张文李观智戴谦王亮王麟李弼赵缙刘锴陈兰胡鼎李琮齐昭赵京刘进庄昇徐毅陈朂王辂周濠茂彪王琬罗濬徐仲麟刘漳潘祯郑恭沈璐罗安王经普晖曲许晟宋礼陈寛陈景隆刘翔胡富冯镐董宁钱承德周鹏杨寿王中马鸾李宗泗黄绣袁经毛广侯直许庄翁茂南吴世忠胡旸杜旻王锦许承芳吕和寗溥蔡芝许逵王栋张嘉谟鲁铎凌相髙瑁魏彦昭黄安甫林典王汝舟杨辅黄昭道王亿王俊韩明萧瑞孟洋谢芝髙尚贤陈德鸣李崧祥顾孙玺江良材王尚志沈圻萧璆史臣郝世家罗玉张几熊爵徐延杰王玑康天爵周相叶份卢问之沈谧王纳言顾中立王慎中沈澧于廷寅杨儒鲁崔三畏胡谐王琇蒋卿汪东洋朱旒刘九容陈乙刘昺吴嘉会黄鳌辛珍翟镜白世卿吕懐健孟淮王业杨时秀李嵩邵楩史鹗贺府李宠孙璧吴天寿吴元璧刘尚义鲍龙曹天宪李全王显忠赵介夫赵勲任希祖周世逺曹金任环张谧朱天俸桑蓁耿随卿王遴陈灿张师介张灯周国卿赵宗范杜鹏翔王樵王可立李彦士杜实张邦士聂瀛薛一鹗黄正色申佐王文翰钮纬李淑宋治郭天禄周士佐徐敦周怡吉大同徐炳黎元李可久叶宪甄敬髙克谦谢东阳郭良刘世赏栗在庭郭唐谟戴延容刘凤朝刘应元孙训王民顺詹沂李涞李荩刘天衢吴之彦刘宏道张克家金应照孙兖和震郭万里林国材王道显白栋李用中俞汝为周应治李天植羊可立戴燝马怡刘毅黄承元钟万禄唐守钦伍可受董宋儒顾云凤胡廷宴张尔基秦一鹏路一麟郭佳镇姜志礼白养粹王宇李右谏魏濬张时旸梁廷栋王三德钱时张着铭常道立杨作楫叶大受杨进宋之儁李政修闵心镜冒起宗黄孙茂雷縯祚霍允猷都转运盐使司董昱李玙孙贤周轸樊金马祥连盛陈效董琪寗閲黄俊向文玺欧阳诰边伟金濂刘玑王光济许琯何其髙周南陈光王尚用王良臣曽汝檀彭寀刘㦂俞文荣张谐薛绍頼嘉谟宋豸刘自化甘一骥李茂德张东旸赵恒伍士望刘道张光宇萧以裕傅偕欧阳璨胡明佐张光奎都指挥使司吴旺朱昇王瑾廉政谷昶丁全申宁尹増王信马恺杨鼎何浩卢玺栾檠邬祐贾席景绍宗李寳孟镇黄印李登李元明郭全仁李春华倪云鹏周嶅曹勲张成己施沛李希周王世儒毛斐然邓都谭敬承任自强黄冲霄朱玉麟齐擢刘守圭李继春谭经朱家臣张继勲郭増辉庄莅民章思恭蒋轮程云秦文灿山东通志卷二十五之一山东通志卷二十五之二钦定四库全书山东通志卷二十五之二职官二皇清本朝设官分职纲纪四方有因时而隆其权者如崇节钺之品阶慎輶轩之简畀分河防之任陞学使之衔是也有由旧而去其冗者如布政使以及僚属不设左右官裁分司军衞归守土牧令是也又有因地之宜而重其守者在东言东则如移河间驻防于安徳设镇守将军于广固分诘戎兵于登兖是也至于併州为郡改衞为县则慎分守而画郊圻裁非徒以省烦建不嫌于创设惟人惟备总期有裨于国计民生衡其至当而已爰详其规制纪其厯年以昭时亮云文职官制巡抚都御史河道都御史提督学政巡盐监察御史承宣布政使司布政使提刑按察使司按察使监兑督粮道一员督理通省河道一员分守济东道一员分守登莱青道一员分巡兖沂曹道一员都转运盐使司运使一员旧设今裁总督都御史海防巡抚都御史巡按监察御史巡视河湖监察御史户部分司徳州仓监督戸部分司临清钞关监督戸部分司临清仓监督工部督厰分司工部北河都水分司工部南河都水分司右布政使兴屯道武徳道驿盐道驿传道济南道兖东道兖西道东昌道东兖道登州道莱州道青州道文职厯官巡抚都御史方大猷丁文盛张儒秀吕逢春朱国柱夏玉耿焞许文秀蒋国柱周有徳刘芳躅袁懋功张凤仪赵祥星施维翰徐旭龄张鹏郎永清钱钰佛伦桑格杨廷耀李炜王国昌赵世显蒋陈钖李树徳谢赐履黄炳陈世倌塞楞额岳濬总督河道都御史杨方兴朱之钖苗澄朱之钖卢崇俊杨茂勲罗多王光裕靳辅王新命靳辅于成龙董安国于成龙张鹏翮赵世显陈鹏年齐苏勒稽曽筠沈廷正朱藻孙国玺白钟山刘勷提督全省学院房之琪吴臣辅钟性朴张习孔戴京曽施闰章刘昌臣刘芳声王鑨周龙甲杨毓兰梁遂钱江劳之辨桑开运唐赓尧宫梦仁任塾朱雯刘谦吉陆鸣珂徐烱顾悦履赵申季黄叔琳陈恂王传陈沂震彭维新吕文樱王希曽王世琛蒋蔚罗凤彩喀尔钦巡盐监察御史吴邦臣柯士芳王守履全志逺张顺学王世功张中元杨义王秉干牟云龙祖永杰马腾陞田六善冯班张沖翼高而明张吉午贾𢎞祚李粹然孙钖龄寗国珍孟戈尔代李棠罗璧戎上徳吴赛余缙花尚谢兆昌哲傋拉自凯音布贺尔浑吕朝润迈色刘安国伊拉哈洪之杰房廷正喇占戴通蒋鸣梧任玥严曽榘布尔海王承祐江蘩顾镡阿尔赛顾素余泰来色尔里周士皇刘柱赫雅图张泰交陈齐永刘灏赫夀陈嘉绩鄂岱常绶迈色纳音布桑格齐什温达理常保穆哈连倪满希禄杨保谭尚贤连肖先殷达理莫尔洪孙㙮傅赉莽鹄立顾琮马礼善郑禅宝齐士齐鄂礼三保承宣布政使王标极王㸃董宗圣苏𢎞祖卢震旸耿焞陈极新张缙彦于之士谢道陈爌史记功袁一相胡章施天裔于鹏举徐国相黄元骥卫既齐杨廷耀喻成龙张勄刘暟赵𢎞燮范时崇梁世勲高启桂蒋陈钖叶九思侯居广甘国璧李成龙王用霖程光珠须洲博尔多布兰泰张保岳濬费金吾孙国玺孙兰芬郑襌宝提刑按察使胡之彬王任仲武延祚马光先佟延年白本质陈培征胡文华朱衣助王廷宾徐坦于变龙班琏石琳郎永清王廷諌何毓秀余三汲张仲举杨大鲲吴毓珍宋荦王樑杨廷耀喻成龙张勄苏昌臣李基和王然周士贤赵𢎞燮梁世勲叶九思李发甲蔡琦黄炳佟吉图程光珠余甸董永雯徐湛恩杨绍公元唐绥祖吴骞督粮监兑道傅鷟祥刘名标员尽忠王孙蔚李世洽迟日巽徐宏业胡介祉刘安国朱廷桢佟世禄余甸贺有章汤豫诚鲁国华顾贽朱㵢徐聚伦广夀分守济东道丹达礼常名扬陈俞侯李毓柱朱士杰朱雯祖维焕宋广业武廷适韩镐申大成程光珠吴兴业牟錝元唐绥祖张体仁分守登莱青道丁文盛杨云鹤连登杨璥吕逢春余应奎朱廷璟张云龙薛澐戴圣聪武国柱周昌陆祚蕃丁蕙髙缉睿郎廷极梁尔夀王盛周白潢甘国璧吴頥程之炜徐徳俶李英孙兰芬刘柏董自超督理通省河道朱国柱李峕谈天祐王第魁何启圗杜果杨竒烈方兆及岳登科叶方恒董安图杨廷耀韩作栋佟国聘赵景从蒋陈钖张伯行刘光业许大定宋基业余甸杨三炯傅泽洪吕维炳王鸿勲分巡兖沂曹道万国宣都转盐运使司王显祖张君赐王尔翼夏日严李支兰傅应星姚延着李蔚春陈秉直魏裔鲁徐士振王奂胡瑾鲍复昌喻成龙李兴祖祖维焕王廷抡黄朝凤罗正漆绍文葛斗南梅廷对唐绥祖杨宏俊附文职裁缺厯官总督都御史张存仁李廕祖张元钖朱昌祚白秉贞祖泽溥田文镜王士俊防海都御史陈锦杨声逺巡按监察御史李之竒贺良楩宗敦一王应元冯右京刘允谦程衡朱斐巡视河湖监察御史须洲巡察监察御史奚徳慎张鸣钧蒋洽秀户部分司李定荣余绍魁张彦珩朱治泰李及秀王允琡陆朝瑛张琯蒋文灿王道南蔚奋生张翰扬雷经曹守望康印叔寗国珍杨乔张萃张好竒索荣衮孙光祚孟凌云袁懋徳高来凤张学曽田六善郭础王象天赵霖吉龙纳铭谭希闵周龙甲金镜王汝棐吴养浩杨鑛李正茂哈世虎张懋官王𢎞祚色勒钱祖夀阿哈尼恰尼哈哩傅鹤祥刘芳声龚鼎英刘三章苏黒徳李世铎徐明弼闵叙王垓谢观张爱张萃程爱王师䕫傅魁冯标伊赖郭演邵国梓房星长雅虎张重龄图礼吴子云宋俄託查哈纳范永茂胡世塔瓦里虎堪泰色度陈达李基和色楞格髙拱干龙待喀喇噶尔萨佛罗我阿尔密哈山泰穆书色赫徳范维霖人迈圗阿尔法鄂赛巴查尔荐良陈彤飏蒋起徐浩金宝工部分司袁于令霍叔瑾王笃庆袁中綮梁之先庄鏻岳峻极叶献章杨毓兰髙恒豫高瑜王章傅当阿祁文友王滙呵哈里刘祚长任有鑑史载曽道焜唐赓尧刘元琬胡尚衡张有光孙允㳟王沣邵于道陆舜纳钖佟成年达乎理钟国义兴屯道白秉征戴圣聪武徳道杨天祥王任仲杨鼎瑞梁维枢汤有庆佟彭年史燧刘源湛房星焕钱光泰驿盐道刘宗舜董应奎员尽忠驿传道徐惺丹达礼卞永誉济南道吴允昇张昌尹李吉士张尚何启圗王登联陆朝瑛毕振姬牟廷选吴柱杨陛杨晙姜图南王纪阎廷谟兖东道周文华刘可征马登科谢道刘应钖王尹祚范承祖潘超先张𢎞俊李登第武全文兖西道于莲跃尚衍章于天黄孝登张国仕彭钦钟性朴庄有筠周曽发黄廷献魏绍芳东兖道汪光绪于变龙祝思信蒋鸣玉李申李茂刘世杰张文炳徐惺钱光泰李煊许兆祥史逸裘李烺李梦庚涂铨李炜宋起傅作楫姚谐萧士蟠牟起元高崇巖黄汝钰东昌道李栖鳯卞三元周日宣髙射斗傅维鳞刘达郎永清骆腾李发莱州道崔光前徐大用田起龙周召南徐化成毛一麟张永祺杨竒烈范平青州道韩昭宣王燕翼李三元孙登第周荃陈嘉善贾一竒陈徳容陈宝钥纪权郑牧民张能鳞连国柱陈斌如杨引祚黄良骥张圣猷武职官制青州将军标抚标河标登镇标兖镇标徳州满营运衞沿海衞旧设今裁全省提督沂州镇临清镇胶州镇都指挥使操捕佥书一员屯田佥书一员济南衞徳州左衞任城衞沂州衞平山衞青州左衞登州衞莱州衞宁海衞灵山衞鳌山衞大嵩衞靖海衞成山衞威海衞肥城所滕县所武定所胶州所濮州所诸城所莒州所福山所竒山所寻山所宁津所海阳所浮山所雄崖所武职厯官青州将军鄂弥达阿尔唿禅阿礼滚登州镇总兵官范承宗张公谅刘秉钧何傅李林盛林宗蔡元曹应鹄岳昇龙杨钧刘官统王文雄李雄李树徳李麟钟世臣何祥书黄元骧万际瑞徐世龙曽谟冉起凤马世龙兖州镇总兵官赵国英柏之蕃岳含竒李建功附武职裁缺厯官提督全省杨㨗许天宠马宁段应举何永蓁何傅镇守总兵官夏成徳王天宠鲁宗孔柯永腾佟养量宜永贵张大治刘仲金范臧延龄路有良李永盛李克徳周卜年都指挥使苏邦政李成恩石永琦陈宇昌黄可乐颇君惠陈伯夀谷鹏张凤仪钮国玺山东全省府州县衞职官济南府属知府一员总捕同知一员粮捕通判一员儒学教授一员复设训导一员经厯司经厯一员司狱司司狱一员广丰仓大使一员阴阳学正术医学正科僧纲司道纪司厯城县知县一员县丞一员教谕一员复设训导一员典史一员泺关批验所大使一员阴阳学训术医学训科僧㑹司道㑹司章邱县知县一员县丞一员教谕一员复设训导一员典史一员邹平县知县一员县丞一员教谕一员复设训导一员典史一员淄川县知县一员县丞一员教谕一员复设训导一员典史一员长山县知县一员县丞一员教谕一员复设训导一员典史一员新城县知县一员复设教谕一员训导一员典史一员齐河县知县一员县丞一员复设教谕一员训导一员典史一员齐东县知县一员教谕一员复设训导一员典史一贠济阳县知县一员复设教谕一贠训导一贠典史一员禹城县知县一员复设教谕一员训导一员典史一员临邑县知县一员复设教谕一员训导一员典史一员长清县知县一员复设教谕一员训导一员典史一员长崮马驿驿丞一员陵县知县一员复设教谕一员训导一员典史一员徳州知州一员州同一员州判一员学正一员复设训导一员吏目一员常丰仓大使一员安徳水驿驿丞一员梁家庄水驿驿丞一员良店水驿驿丞一员徳州衞守备一员千总四员阴阳典术医学典科僧正司道正司徳平县知县一员复设教谕一员训导一员典史一员平原县知县一贠县丞一员教谕一员复设训导一员典史一员兖州府属知府一员总捕同知一员运河水利同知一员沂郯海赣同知一员粮捕通判一员运河通判一员泇河通判一员管泉通判一员儒学教授一员复设训导一员经厯司经厯一员司狱司司狱一员滋阳县知县一员县丞一员教谕一员复设训导一员典史一员新嘉马驿驿丞一员曲阜县衍圣公府世袭公一位典籍一员管勾一员司乐一员百户一员博士二员学録一员三品执事官二员四品执事官四员五品执事官六员七品执事官八员八品执事官十员九品执事官十员世职知县一员复设教谕一员训导一员四氏学教授一员学录一员典史一员宁阳县知县一员县丞一员复设教谕一员训导一员典史一员邹县知县一员县丞一员复设教谕一员训导一员典史一员界河马驿驿丞一员泗水县知县一员复设教谕一员训导一员典史一员滕县知县一员县丞一员教谕一员复设训导一员管河主簿一员典史一员临武马驿驿丞一员峄县知县一员县丞一员复设教谕一员训导一员典史一员万家水驿驿丞一员顿庄闸官一员万家庄闸官一员台庄闸官一员韩庄闸官一员金乡县知县一员教谕一员复设训导一员典史一员鱼台县知县一员教谕一员复设训导一员管河主簿一员典史一员河桥水驿驿丞一员南阳闸闸官一员枣林闸闸官一员济宁州知州一员州同一员州判一员学正一员复设训导一员吏目一员南城水马驿驿丞一员济宁衞守备一员千总六员天井闸闸官一员在城闸闸官一员赵村闸闸官一员石佛闸闸官一员新店闸闸官一员嘉祥县知县一员复设教谕一员训导一员典史一员汶上县知县一员县丞一员复设教谕一员训导一员管河主簿一员典史一员开河水马驿驿丞一员开河闸闸官一员南旺闸闸官一员袁家口闸闸官一员阳谷县知县一员县丞一员复设教谕一员训导一员管河主簿一员典史一员荆门水驿驿丞一员阿城上下闸闸官一员荆门上下闸闸官一员七级上下闸闸官一员夀张县知县一员复设教谕一员训导一员管河主簿一员典史一员梁山镇巡检司巡检一员东昌府属知府一员清军同知一员上河水利通判一员下河水利通判一员儒学教授一员复设训导一员经厯司经厯一员司狱司司狱一员崇武水驿驿丞一员东昌衞守备一员千总六员聊城县知县一员县丞一员教谕一员复设训导一员管河主簿一员典史一员永通闸闸官一员通济闸闸官一员周家店闸闸官一员堂邑县知县一员复设教谕一员训导一员管河主簿一员典史一员梁家乡闸闸官一员博平县知县一员县丞一员复设教谕一员训导一员典史一员茌平县知县一员县丞一员复设教谕一员训导一员典史一员莘县知县一员复设教谕一员训导一员典史一员清平县知县一员复设教谕一员训导一员管河主簿一员典史一员魏家湾巡检司巡检一员清阳水驿驿丞一员戴家湾闸闸官一员冠县知县一员复设教谕一员训导一员典史一员临清州知州一员州同一贠州判一贠学正一贠复设训导一贠吏目一贠临清仓大使一贠㑹通税课局大使一贠清源水马驿驿丞一贠临清衞守备一贠千总六贠磗板闸闸官一贠馆陶县知县一贠复设教谕一贠训导一贠管河主簿一贠典史一贠邱县知县一贠复设教谕一员训导一贠典史一贠恩县知县一贠复设教谕一贠管河主簿一贠典史一贠高唐州知州一贠州判一贠学正一贠复设训导一贠吏目一贠夏津县知县一贠复设教谕一贠训导一贠管河主簿一贠典史一贠裴家圏巡检司巡检一贠武城县知县一贠县丞一员复设教谕一贠训导一贠典史一贠甲马营水驿驿丞一员青州府属知府一贠理事同知一贠海防同知一贠儒学教授一贠复设训导一贠经厯司经厯一贠司狱司司狱一贠永阜仓大使一贠益都县知县一员县丞一员教谕一员复设训导一员典史一员临淄县知县一员复设教谕一员训导一员典史一员博兴县知县一县复设教谕一员训导一员典史一员高苑县知县一员复设教谕一员训导一员典史一员乐安县知县一贠复设教谕一贠训导一员典史一员王家冈场大使一员夀光县知县一员县丞一员教谕一员复设训导一员典史一员官台场大使一贠昌乐县知县一员复设教谕一贠训导一贠典史一员临朐县知县一员复设教谕一员训导一员典史一员穆陵关巡检司巡检一贠安邱县知县一贠县丞一贠复设教谕一贠训导一员典史一员诸城县知县一员教谕一贠复设训导一员典史一贠信阳场大使一贠信阳镇巡检司巡检一贠南龙湾巡检司巡检一贠博山县知县一员儒学训导一员典史一员登州府属知府一贠海防同知一贠粮捕通判一员儒学教授一员复设训导一贠经厯司经厯一贠司狱司司狱一员蓬莱县知县一员县丞一员教谕一员复设训导一员典史一贠黄县知县一员县丞一员复设教谕一贠训导一贠典史一员福山县知县一贠复设教谕一贠训导一贠典史一员登宁场大使一贠栖霞县知县一贠复设教谕一员训导一贠典史一员招逺县知县一贠复设教谕一贠训导一贠典史一贠东良海口巡检司巡检一贠莱阳县知县一贠县丞一贠教谕一贠复设训导一员典史一贠宁海州知州一贠州同一贠学正一贠复设训导一贠吏目一贠文登县知县一贠复设教谕一贠训导一贠典史一贠靖海巡检司巡检一贠原温泉寨今移驻威海巡检司巡检一贠海阳县知县一贠教谕一贠典史一员行村寨巡检司巡检一贠荣成县知县一贠教谕一贠典史一员赤山寨巡检司巡检一贠莱州府属知府一贠海防同知一贠儒学教授一贠复设训导一贠经厯司经厯一贠司狱司司狱一贠庆丰仓大使一贠掖县知县一员县丞一员教谕一员复设训导一贠典史一贠西由场大使一贠海仓巡检司巡检一贠平度州知州一贠州同一贠学正一员复设训导一贠吏目一贠潍县知县一员县丞一贠教谕一贠复设训导一贠典史一贠固堤镇巡检司巡检一员昌邑县知县一贠县丞一贠复设教谕一贠训导一贠典史一贠胶州知州一贠州同一贠学正一贠复设训导一贠吏目一贠石河场大使一贠古镇巡检司巡检一员灵山巡检司巡检一贠高密县知县一贠复设教谕一贠训导一贠典史一员即墨县知县一贠复设教谕一贠训导一员典史一贠栲栳岛巡检司巡检一员鳌山巡检司巡检一员雄崖巡检司巡检一员浮山巡检司巡检一贠武定府属知府一员海防同知一贠儒学教授一员经厯司经厯一员司狱司司狱一员惠民县知县一贠训导一贠典史一贠青城县知县一贠复设教谕一员训导一贠典史一员阳信县知县一贠复设教谕一员训导一员典史一贠海丰县知县一贠复设教谕一贠训导一贠典史一贠大沽河巡检司巡检一员乐陵县知县一员县丞一贠复设教谕一贠训导一贠典史一贠商河县知县一贠复设教谕一贠训导一贠典史一贠滨州知州一贠州判一贠复设教谕一贠训导一贠吏目一贠利津县知县一员县丞一员复设教谕一员训导一贠典史一员永阜场大使一员丰国镇巡检司巡检一员霑化县知县一员复设教谕一贠训导一员典史一贠永利场大使一贠富国场大使一贠久山镇巡检司巡检一贠蒲台县知县一员县丞一员复设教谕一贠训导一贠典史一贠蒲闗批验所大使一员沂州府属知府一员督捕通判一员儒学教授一员经厯司经厯一员司狱司司狱一员兰山县知县一贠县丞一贠训导一员典史一员罗滕镇巡检司巡检一贠李家荘马驿驿丞一员徐公店马驿驿丞一贠郯城县知县一员县丞一员复设教谕一员训导一员典史一员费县如县一员复设教谕一员训导一员典史一员毛阳镇巡检司巡检一员开阳镇巡检司巡检一员莒州知州一员州同一贠学正一贠复设训导一员吏目一员十字路巡检司巡检一员石埠集巡检司巡检一员䝉阴县知县一贠复设教谕一员训导一员典史一员沂水县知县一员县丞一员复设教谕一贠训导一员典史一员垜庄马驿驿丞一员日照县知县一员复设教谕一员训导一员典史一员涛雒场大使一员夹仓镇巡检司巡检一员附安东衞守备一员衞学教授一员泰安府属知府一贠粮捕通判一员儒学教授一员经厯司经厯一贠司狱司司狱一员泰安县知县一员县丞一员训导一员典史一员肥城县知县一贠复设教谕一员训导一贠典史一员新泰县知县一员复设教谕一员训导一员典史一员上四庄巡检司巡检一员莱芜县知县一员教谕一员复设训导一贠典史一员东平州知州一贠州同一贠州判一员学正一贠复设训导一贠吏目一贠安山水驿驿丞一员靳家口闸闸官一员安山闸闸官一员戴家湾口闸闸官一员东平守御所千总一员东阿县知县一员县丞一贠复设教谕一贠训导一员典史一贠铜城马驿驿丞一员平阴县知县一员复设教谕一贠训导一贠典史一贠曹州府属知府一员督捕同知一员黄河同知一员管粮通判一员儒学教授一员经厯司经厯一员司狱司司狱一员荷泽县知县一员县丞一员训导一员典史一员单县知县一员教谕一员复设训导一贠管河主簿一员典史一员城武县知县一员复设教谕一员训导一员典史一员鉅野县知县一员县丞一员复设教谕一员训导一员管河主簿一员典史一员安兴墓巡检司巡检一员通济闸闸官一员郓城县知县一员复设教谕一员训导一员典史一员曹县知县一员县丞一员教谕一员复设训导一员管河主簿一员典史一员安陵巡检司巡检一员定陶县知县一员复设教谕一员训导一员典史一员濮州知州一员州判一员学正一员复设训导一员吏目一员范县知县一员复设教谕一员训导一员典史一员观城县知县一贠复设教谕一贠训导一员典史一员朝城县知县一员复设教谕一贠训导一员典史一员山东通志卷二十五之二山东通志卷二十六钦定四库全书山东通志卷二十六公署志王者向明岀治端拱宸居而百官有司亦各有堂皇以聴政宴寝以退思攸跻攸宁诗人所以为君子颂也东省公署林立百城其中广隘不同基华朴不同制完敝不同迹区而析之盖未易更仆数矣爰仿旧志书其衔列其所纪其建革而闬闳堂庑之规模则从畧焉所冀莅斯土者由礼门履义路游息于道徳之宇为圣天子树屏翰勤保障以丕冒乎二东固不徒区区轮奂之足尚也作公署志公署山东省城万夀宫御书亭感恩亭巡抚都察院署中军管左营叅将署右营游击署提督学院署巡盐察院署承宣布政司署经厯司署广储库大使署提刑按察司署经厯司署司狱司署分守济东道署都转运盐法道署滨乐分司署胶莱分司署经厯司署益昌库大使署贡院书院济南府知府署清军同知署粮捕通判驻徳州城守营叅将署儒学教授署训导署经厯司署司狱司署广丰仓大使署府仓阴阳学署医学署僧纲司道纪司厯城县知县署县丞署儒学教谕署训导署典史署泺闗批验所署谭城驿龙山驿署阴阳学署医学署僧㑹司道㑹司县仓章邱县知县署县丞署儒学署典史署驻防署察院行署布政司分署按察司分署府馆县仓邹平县知县署县丞署儒学署典史署驻防署县仓淄川县知县署县丞署儒学署典史署驻防署县仓长山县知县署县丞署儒学署典史署驻防署县仓新城县知县署儒学署典史署驻防署县仓齐河县知县署县丞署儒学署典史署驻防署晏城驿署县仓齐东县知县署儒学署典史署驻防署县仓济阳县知县署儒学署典史署驻防署县仓禹城县知县署儒学署典史署驻防署县仓临邑县知县署儒学署典史署驻防署县仓长清县知县署儒学署典史署驻防署长崮驿丞署县仓陵县知县署儒学署典史署驻防署县仓徳州督粮道署本府管粮通判署满营城守尉署知州署城守营叅将署州同署州判署儒学学正署训导署州吏目署道库大使署常丰仓大使署安徳驿丞署梁庄驿丞署良店驿丞署本道常丰仓州仓附徳州衞署衞仓徳平县知县署儒学署典史署驻防署县仓平原县知县署县丞署儒学署典史署驻防署桃源驿署县仓兖州府总镇府署分巡兖沂曹道署知府署总捕同知署运河同知驻济宁州沂郯海赣同知驻大兴镇管粮通判署运河通判驻张秋镇泇河通判驻戚城管泉通判署镇标中右两营游击署儒学教授署训导署经厯司署司狱司署校士馆府仓滋阳县知县署县丞署儒学署典史署昌平驿署新嘉驿丞署县仓曲阜县世袭衍圣公府署典籍㕔署管勾㕔署司乐博士署守卫司署太常博士署东野博士署颜博士署执事官署世职知县署儒学署四氏学教授署学录署典史署驻防署县仓宁阳县知县署县丞署儒学署典史署驻防署县仓邹县知县署县丞署儒学署典史署驻防署界河驿丞署县仓泗水县知县署儒学署典史署驻防署县仓滕县知县署本府泇河通判署沙沟营都司署县丞署儒学署管河主簿署典史署滕阳驿署临武驿丞署县仓峄县知县署台荘营叅将署县丞署儒学署典史署万家驿丞署台荘闸署韩庄闸署顿庄闸署万家口闸署县仓金乡县知县署儒学署典史署驻防署县仓鱼台县知县署儒学署管河主簿署典史署驻防署河桥水驿丞署南阳闸署枣林闸署县仓济宁州总河督院署总理全省河道署河标中军副将署左右二营游击署知州署本府运河同知署城守营都司署州同署州判署儒学学正署训署吏目署南城驿丞署天井闸署赵村闸署在城闸署仲家浅闸署石佛闸署新店闸署州仓附济宁衞署衞仓临清卫署衞仓嘉祥县知县署儒学署典史署驻防署县仓汶上县知县署县丞署儒学署管河主簿署典史署驻防署开河驿丞署开河闸署南旺闸署寺前闸署袁家口闸署县仓阳谷县知县署本府运河通判署县丞署儒学署管河主簿署典史署驻防署荆门驿丞署荆门闸署阿城闸署七级闸署县仓夀张县知县署夀张营游击署儒学署管河主簿署典史署梁山巡检司署县仓东昌府知府署清军同知署上河通判署下河通判驻武城县城守营都司署儒学教授署训导署经厯司署司狱司署校士馆崇武驿丞署府仓附东昌衞署衞仓聊城县知县署县丞署儒学署管河主簿署典史署永通闸署通济闸署周家店闸署县仓堂邑县知县署儒学署管河主簿署典史署驻防署梁家乡闸署县仓博平县知县署县丞署儒学署典史署驻防署县仓茌平县知县署县丞署儒学署典史署驻防署茌山驿署县仓莘县知县署儒学署典史署驻防署县仓清平县知县署儒学署管河主簿署典史署驻防署魏家湾巡检司署清阳驿丞署戴家湾闸署县仓冠县知县署儒学署典史署驻防署县仓临清州临清钞关署临清协镇署知州署州同署州判署儒学学正署训导署吏目署临清仓大使署㑹通税课局署清源驿署磗板闸署临清仓州仓馆陶县知县署儒学署管河主簿署典史署驻防署县仓邱县知县署儒学署典史署驻防署县仓恩县知县署儒学署管河主簿署典史署驻防署县仓高唐州知州署高唐营游击署州判署儒学学正署训导署吏目署鱼邱驿署州仓夏津县知县署儒学署管河主簿署典史署裴家圏巡检司署驻防署县仓武城县知县署本府下河通判署县丞署儒学署典史署驻防署甲马营驿丞署县仓青州府镇守将军府署分巡登莱青道行署知府署理事同知署海防同知署城守营叅将署儒学教授署训导署经厯司署司狱司署永阜仓大使署校士馆府仓益都县知县署县丞署儒学署典史署县仓临淄县知县署儒学署典史署驻防署县仓博兴县知县署儒学署典史署驻防署县仓高苑县知县署儒学署典史署驻防署县仓乐安县知县署儒学署典史署驻防署王家冈场大使署县仓夀光县知县署夀乐营都司署县丞署儒学署典史署官台场大使署县仓昌乐县知县署儒学署典史署驻防署县仓临朐县知县署儒学署典史署驻防署穆陵关巡检司署县仓安邱县知县署县丞署儒学署典史署驻防署县仓诸城县知县署儒学署典史署驻防署信阳场大使署南龙湾巡检司署信阳镇巡检司署县仓博山县知县署儒学训导署典史署驻防署县仓登州府总镇府署中右两营游击署前营水师守备署知府署海防同知署粮捕通判署儒学教授署训导署经厯司署司狱司署校士馆府仓蓬莱县知县署县丞署儒学署典史署县仓黄县知县署县丞署儒学署典史署驻防署县仓福山县知县署儒学署典史署驻防署登宁场大使署县仓栖霞县知县署儒学署典史署驻防署县仓招逺县知县署儒学署典史署驻防署东良巡检司署县仓莱阳县知县署县丞署儒学署典史署驻防署县仓宁海州知州署宁福营都司署州同署儒学学正署训导署吏目署州仓文登县知县署文登协镇署儒学署典史署驻防署靖海巡检司署原温泉镇今移威海巡检司署县仓海阳县知县署儒学教谕署典史署驻防署行村寨巡检司署县仓荣成县知县署儒学教谕署典史署驻防署赤山寨巡检司署县仓莱州府分守登莱青道署知府署海防同知署城守营叅将署儒学教授署训导署经厯司署司狱司署庆丰仓大使署校士馆府仓掖县知县署县丞署儒学署典史署西由场大使署海仓巡检司署县仓平度州知州署州同署儒学学正署训导署吏目署驻防署州仓潍县知县署县丞署儒学署典史署驻防署固堤镇巡检司署县仓昌邑县知县署县丞署儒学署典史署驻防署县仓胶州知州署胶州协镇署登镇前营水师游击署州同署儒学学正署训导署吏目署石河场大使署古镇巡检司署灵山巡检司署州仓高密县知县署儒学署典史署驻防署县仓即墨县知县署城守营叅将署儒学署典史署栲栳岛巡检司署鳌山巡检司署雄崖巡检司署浮山巡检司署县仓武定府知府署海防同知驻牡蛎嘴城守营游击署儒学教授署经厯司署司狱司署校士馆府仓惠民县知县署儒学训导署典史署县仓青城县知县署儒学署典史署驻防署县仓阳信县知县署儒学署典史署驻防署县仓海丰县知县署儒学署典史署驻防署大沽巡检司署县仓乐陵县知县署县丞署儒学署典史署驻防署县仓商河县知县署儒学署典史署驻防署县仓滨州知州署州判署儒学学正署训导署吏目署驻防署州仓利津县知县署本府海防同知署县丞署儒学署典史署驻防署永阜场大使署丰国镇巡检司署县仓霑化县知县署儒学署典史署驻防署永利场大使署富国场大使署久山镇巡检司署县仓蒲台县知县署县丞署儒学署典史署驻防署蒲闗批验所大使署县仓沂州府知府署沂州协镇署督捕通判署儒学教授署经厯司署司狱司署校士馆府仓兰山县知县署县丞署儒学训导署典史署罗滕镇巡检司署李家荘驿丞署徐公店驿丞署县仓郯城县知县署兖州府督捕同知署县丞署儒学署典史署驻防署红花埠驿署县仓费县知县署儒学署典史署驻防署毛阳巡检司署闗阳巡检司署县仓莒州知州署同知署儒学学正署训导署吏目署驻防署十字路巡检司署石埠寨巡检司署县仓䝉阴县知县署儒学署典史署驻防署县仓沂水县知县署县丞署儒学署典史署驻防署垜庄驿丞署县仓日照县知县署儒学署典史署驻防署涛雒场大使署夹仓巡检司署县仓附安东衞守备署儒学教授署衞仓泰安府知府署粮捕通判署城守营叅将署儒学教授署经厯司署司狱司署校士馆提㸃岱岳宫道录司署泰安县知县署县丞署儒学训导署典史署县仓肥城县知县署儒学署典史署驻防署县仓新泰县知县署儒学署典史署驻防署上四庄巡检署羊流店驿署县仓莱芜县知县署儒学署典史署驻防署县仓东平州知州署州同署州判署儒学学正署训导署吏目署驻防署东原驿署安山驿丞署州仓附东平守御所署所仓东阿县知县署县丞署儒学署典史署驻防署铜城驿丞署县仓平阴县知县署儒学署典史署驻防署县仓曹州府知府署督捕同知署黄河同知驻曹县管粮通判署城守营叅将署儒学教授署经厯司署司狱司署校士馆府仓荷泽县知县署县丞署儒学训导署典史署县仓单县知县署儒学署管河主簿署典史署驻防署县仓城武县知县署儒学署典史署驻防署县仓鉅野县知县署县丞署儒学署管河主簿署典史署驻防署安兴寨巡检司署县仓郓城县知县署梁山营都司署儒学署典史署县仓曹县知县署本府黄河同知署县丞署儒学署管河主簿署典史署驻防署安陵巡检司署县仓定陶县知县署儒学署典史署驻防署县仓濮州知州署州判署儒学学正署训导署吏目署驻防署州仓范县知县署范营都司署儒学署典史署县仓观城县知县署儒学署典史署驻防署县仓朝城县知县署儒学署典史署驻防署县仓附䘏政济南府厯城县章邱县邹平县淄川县长山县新城县齐河县齐东县济阳县禹城县临邑县长清县陵县徳州徳平县平原县兖州府滋阳县曲阜县宁阳县邹县泗水县滕县峄县金乡县鱼台县济宁州嘉祥县汶上县阳谷县夀张县东昌府聊城县堂邑县博平县茌平县莘县清平县冠县临清州馆陶县邱县恩县高唐州夏津县武城县青州府益都县临淄县博兴县高苑县乐安县夀光县昌乐县临朐县安邱县诸城县博山县附安东衞登州府蓬莱县黄县福山县栖霞县招逺县莱阳县宁海州文登县海阳县荣成县莱州府掖县平度州潍县昌邑县胶州高密县即墨县武定府惠民县青城县阳信县海丰县乐陵县商河县滨州利津县霑化县蒲台县沂州府兰山县郯城县费县莒州蒙阴县沂水县日照县泰安府泰安县肥城县新泰县莱芜县东平州东阿县平阴县曹州府荷泽县单县城武县鉅野县郓城县曹县定陶县濮州范县观城县朝城县山东通志卷二十六山东通志卷二十七钦定四库全书山东通志卷二十七宦绩志周公治鲁曰尊贤而亲亲太公治齐曰尊贤而尚功治固莫隆于齐鲁乎流及后世习异风殊孔子曰齐一变至于鲁鲁一变至于道岂不以先义后仁者其泽短先仁后义者其泽长要未可以等量而观也制治之原葢可知已东省汉晋以来自大吏以至守令丰功茂烈表表有人是集所收柱史稗官靡勿捜述而本朝之以循卓纪者屈指无多葢非奉玺书崇黉祀者不得与焉岂有靳于缣素哉诚以圣治方隆百尔皆以忠勤自效龚黄召杜之选日异月新行将大书特书不一书也载歌缁衣请竢来哲作宦绩志名宦总部唐郑惟忠侯希逸贾循田神功刘元佐李愬田𢎞正田布薛平马总令狐楚殷侑李景让王承元杜胜栁仲郢韦澳薛崇王师范曹全晸苗晋卿王沛曹华邓景山崔𢎞礼五代王晏球符习符彦卿宋沈继宗王宾陈若拙刘综李端懿袁逢吉李若谷索湘陈知㣲杨日严包拯文彦博田京萧贯张问沈起向子韶刘庠唐义问程振任谅张士逊荣諲李士衡陈执中郝仁禹韩世忠杨存中王居卿李惟清张钖金伊喇道承晖伊喇益䝉古纲燕宁布萨安贞田琢贺扬庭元库库布哈史枢萨济苏来阿巴齐张惠董文用何荣祖吴鼎陈天祥张昇贾鲁达尔玛太平董文炳胡祗遹巴延布哈申荣张俊于徳文马绍李昶明安然熊鼎铁铉陈迪胡子昭陈士启萧鹏举马麟房安衞青段民顾巽宋礼陈瑄何文渊刘中敷王质张骥薛瑄陈泰马谅郭观刘孜徐有贞裴纶盛㫤曽翚李裕王宇陆瑜王越牟俸盛颙文瑞陈善许进原杰刘大夏杨茂元吕和钱钺于大节王承裕陆偁赵璜黄瓒孙燧王相李中朱节徐九思陆釴刘天和朱衡潘季驯黄克缵李化龙吕坤李乔赵彦王惟俭刘荣嗣汤道衡周应期徐从治朱大典张大可杨御蕃王道纯劳永嘉贺仲轼张秉文宋学朱周之训邓瑜陈璧于仕亷计元勲郑崇俭陆梦龙朱之冯邢国玺王惟新邓谦济南府汉韩千秋赵熹何敞史弼郑𢎞颜异魏髙柔晋阮种辛穆潘满刘遐邵续北朝拓䟦平原邢祐拓䟦鉴韩麒麟薛聪髙植鹿生房坚房士逵房景伯隋韦艺赵轨刘𢎞公孙景茂王伽元袤张须陀乞伏慧房彦谦房恭懿唐权万纪杜行敏李杰张知謇韦安石李务光李随杜祐曹全晸刘敬和狄光嗣李邕颜真卿五代朱珍翟进宗郭琼张藏英杨师厚张钖刘遂清宋尹崇珂梁梦昇韩琦唐介曽巩张待问李常苏辙王吉甫范纯仁游酢向崇道赵彦若赵不羣李若水张叔夜赵叔皎唐义问杨激郭劝赵挺之晁补之金曹望之徒单绎王扩石抺元梁昱兀赵炳赵孟頫髙源田夀康庸赵文昌髙伯温杜世昌杜溥李载李惟肃尚才英完颜从善李仪伯刘仁智杜翺赵杞明崔亮陈修徐安张椿郑敏赖原俗何源王省薛慎方㫤周密黄礼侯宣李儒姚显李泰刘文白行顺王璟衞英韩熙张庆刘谧李兴杜忠梁骥俞諌李恕余翺杨武龚谅计元勲郑崇俭董复亨马斯臧赵文炳秘自谦南拱极王霖蔡懋徳邓谦茍好善韩承宣朱迥添秦三辅张日新宋希尧赵璜朱大典兖州府汉田叔蒋诩鲍永王梁李恂王堂钟离意周荣郑𢎞秦彭周盘汝郁杨秉翟超第五种刁韪刘祐朱隽张迁袁遗桥瑁刘岱魏王昶州泰胡烈郑浑司马朗裴潜温恢晋江统荀羡谢𤣥北魏长孙肥罗伊利游明根李崇髙祐张应段荣髙季式汲固张华原郑述祖髙徳范李䖍郑道昭殷孝祖隋薛胄苏威陈孝意唐宋璟裴耀卿韦元珪贺知章周待选张孚刘光期贾直言庾贲陆亘邢审容郭昈宋杨琼王臻张傅崔立张禹珪石延年姚铉陈泰来杜衍苏寀刘颜谢文瓘周中师徐处仁韩世忠杨存中王诏田京蔡齐徐起龚鼎臣金王珩胡肇梁昱孙徳渊元张李恩封从植李谦韩仲晖汪泽民宋彰盖苗梁宜赵克让多罗岱杨循礼董抟霄郭倪石天禄李綗杜闰司居敬明方克勤卢熊郑刚萧寛黄采狄崇薛原义俞士吉管贞史诚祖潘时正朱珤宫志李瑛郑文房嵒顾俊王黼韩宁王英髙魁龙俊翟弁张庆濮阳瑾葛兴盛徳刘缨戴琰袁让刘洪张玉林潘珍和承芳恵儒社璋胡瓒杨炳解经邦马时叙姬文尹乔若雯成徳王维新邓藩钖李昌期郝芳声吴良能薛璘东昌府汉李章韦彪黄琼巴肃钟离意寒朗魏韩宣晋范广北朝曹世表杜纂杨机李䖍宋世良苏琼殷孝祖隋令狐熙刘仁恩魏徳深杨善㑹唐许善护郭孝恪宋庆礼狄光嗣苗晋卿苏干阳峤韦凑李憕王懐忠张巡葛同李栖筠宋璟五代张徳源羊使君宋安忠马知节周审玉柴禹钖刘筠李绎郭申钖董元亨李浩王信马遂蔡挺郑瑾王诏耿几父章粹徐爽宗泽陈遘陈过庭刘长孺髙琼金王庭筠郑松布萨忠义孙徳渊贺扬庭林之纯元徐世隆张好古耶律伯坚郭侃王鋭袁裕唿都拉吉士安张之纲王结巴延郭仲宾李藻申荣明陈镛李真卿赵彦可任芳殷序彭琉吉庆虞镐徐琅马忠王庭器刘春张璈蔡钊陈璧刘濬李兴甘华张勲张恕金福戴澄夏鼎侯宜正何瑭谢肇淛坚晟华秉中包节沈鍊范景文王炀宋一鹤黄建极李承芳任万民髙重光路如瀛吴嘉聪周思兼青州府汉曹参卜式石庆毛苌隽不疑朱邑冯野王朱博杨荣赵贡公孙闳王闳陈俊董宣张宗杨音薛汉鲁恭鲁丕法雄李膺陈蕃杜密黄琬李章臧洪王望吴祐魏管统杨沛何䕫夏侯恵王凌钟毓孙观桓嘉晋衞瓘胡威曹摅刘抟徐浮辟闾浑谢𤣥北朝慕容白曜韩秀韩均陆龙成隋吐万绪萧琅唐刘仁轨尹思贞刘允济赵居贞李邕刘敬和杜行敏郑昈五代刘审交宋李汉超刘熙古杨澈李林赵昌言冦凖赵贺栾崇古曹玮张知白胡顺之陈执中富弼程琳范仲淹赵槩余靖田瑜叶清臣韩亿窦舜卿郝仁禹卢士宗张方平欧阳修凌策赵抃王安礼郑獬宇文昌龄刘挚毛注李邈曽孝序陆有常龚鼎臣徐处仁宗泽赵延溥范讽滕元发李士衡吴奎张掞金石臯髙通吴徳彰布萨安贞田琢元王磐温都尔司仲可陈仲祥翟子英栾汝翼张俊于徳文巴延布哈王玠綦泰胡濬明刘子华欧阳铭赵复任祐王铎王公懋于子仁于潜张旟赵伟李昴马亮奚铭沈清杨昕方璈郑珏朱允恭周致李献可牛鸾陈文伟张勋蓝瑞温纯李宗枢姜璧胡良机王梦尹汪乔年朱之冯张文烶文昌时周启元李耿申良登州府汉毛钦晋龎伉北朝邢臧杜弼唐常俊严俊郑昈毕元恺五代郭进李万超宋李继昌侍其储刘涣郭志髙赵滋赵延溥许遵苏轼马知节宗泽马黙李师中金完颜𠂻李自牧王瑜史嗣真乌库哩荣祖吴邦杰元王鼎臣史继民张元礼郭侃陈子恒张起巖明周斌林弼毕汝舟段坚朱希颜严节张鳯蒋贤张哲戴瑶林元美郭容娄鑑李勉胡昻徐问李钺刘渊李敬冯崑郑漳申良陈韬温如玉韦国贤金友胜吴世扬梁衡张竒功熊奋渭张国辅莱州府汉张敞卓荗杨震吴祐李咸童恢孔融王修晋宋罴北朝郑道昭杨逸王由赵翼郑雏王昕隋辛公义宇文恺来䕶儿唐赵𢎞智仇源王义方窦琰刘康乂宋杨美崔颐正葛懐敏张㫖翟汝文韩浩晁补之蔡齐宗泽张掞苏轼田京刘庠孙瑜许仲宣金富察布展胡嵩房周卿元刘秉恕张崇道真闾明董俊潘中赵礼吴履马伯行王真薛璘崔恭仇镇董鼐张福宋兑李楘蔡显雷子坚乔刚周思兼宋礼于仕亷龙文明朱万年任栋陈所闻薛文周邢国玺武定府汉龚遂杨璇晋邹湛刘亮邵续北朝苏淑封子绘隋裴藴唐薛大鼎邵播五代华温琪张钖李琼刘遂清宋何继筠周渭路振吕夷简孙冲李仕衡张士逊髙若讷金李珪元髙谦亨赵珪姜彧髙禧明冻泰何淡白旻王檵衞术才寛王嵩朱大用刘瓒徐昇陶福杨俭沂州府汉砀鲁尹翁归冯立祭彤刘寛赵咨刁韪汲黯魏吴质晋王承隋郑善果唐傅良弼王沛曹华宋赵徳彜韩道任宗金李偲张汝芳完颜伯嘉钮祐禄守愚时茂先燕宁元储企范张伯玉彭庭坚重喜苑华明赵麟弁鲁边杰沈固叶元凯陈孜李琦毛玘李楷赵一贯席书唐龙穆相晋承眷侯国安杜一岸杜洽泰安府汉严望彭宣刘章申屠刚谢夷吾陈宠袁安李固范丹苑康皇甫规抗徐韩韶张迁应劭王堂陈俊魏阮籍晋郑黙北朝裴叔义崔伯谦李翥殷孝祖唐刘光期姚誾宋雷有终江休复乔执中郭永姚益恭张俊徐处仁范讽龚鼎臣亷公谔金完颜守贞路铎雷渊完颜弼䝉古纲元宋子贞张徳辉姚枢王恽崔斌塔塔尔台张晋亨哲伯和道范仲谦储企范张之纲俞钦明邵恽李得曹体仁张仁黄哲王季立郑华李湘贝秉彛施守正伍礼王范包溥何继周郑顺熊骖冯守礼呉汝宗曹州府汉韩延夀萧繇王尊翟义耿纯刘平张酺桥瑁臧洪陈容王闳鲁丕魏郑袤沭并羊茂晋山曜虞昺韩𢎞北朝童腾殷孝祖邢邵刁双阳休之隋乞伏慧唐裴炎姚崇严挺之李景伯韦济张沼常休明贾贲薛从丘𢎞礼韦凑五代杨师厚李珽赵玭张藏英宋安守忠魏咸信安徳裕马亮髙琼辛仲甫谢涛张煦张存杨伟陈尧咨王贻永王克臣李昭述王徳用李璋李及刘攽戚舜臣郭谘吕公着韩𤦺刘敞宋庠司马光刘䕫许几张观宋昌言曽孝寛许将滕元发吕开孙鼛吕希哲罗适吕本中吕由诚杨粹中刘筠陈若拙李端懿范正辞杜纮索湘李廸郭劝宇文昌龄刘挚金毛硕公武纳喇唿喇勒毕叔贤张国纲林之纯元皇甫琰王璠李徴事辛钧李徳麟赵安世莫世荣明钟亮刘郁陈葵潘福许彦余范希正呉翔毛晟张浩王肃孙宾刘林林璟杨祥王栋原黼李錞张慎言吕鹏云杨天民陆梦龙皇清按旧通志成于康熙甲寅其于本朝宦绩引嫌未载因无定论故也今教泽涵濡近百年而未艾上仁下义大法小亷凡属甘棠之遗爱孰非夀考之作人况俎豆分荣祝嘏已久则垂青汗简谁曰不宜然各州县之志载未必由于好恶之公即诸父老之传闻安知其非阿私之誉则甚矣论定之难也今上御极之三年特允廷臣所奏凡直省崇祀名宦除明元以前不议外自顺治元年以后凡所祀名宦俱令核实造册咨送礼部定议煌煌功令敢不恪遵今现在秉公确核按年咨送大部文武大小共得九十八人详其事实而论列之如左于戏矢公矢诚无忝秉彛之好其难其慎罔知载笔之艰百尔君子其敬竢之张存仁满洲人顺治七年总督直𨽻河南山东三省勦除榆园土冦三省得宁又招抚流民剔釐姦蠹清风劲节至今三省士民犹称颂之李廕祖字绳武奉天铁岭人顺治十一年以兵部尚书出督直𨽻河南山东三省时豫东皆被水患而畿南又多盗儆兼之旗逃窝引株连不絶廕祖抚绥有术釐剔有方三省地方皆赖宁谧尝以㑹勘至省闻禁旅刍牧颇多骄横有司徴解以时而弁伍留难反以后期需索一日㣲服立军门察得其姦状立寘之法逺近闻之莫不詟服又河工需栁嵗不下数十万束豪蠧居竒大为民病廕祖亷得巨豪数人皆奏徙之遂除包揽屯买之弊沿河州县赖之朱昌祚字云门髙唐州人初以奉天籍康熙四年任直𨽻河南山东三省总督值母丧请终制不允遂以墨绖视事釐奸剔弊加意抚绥因圏地入旂近畿之民不无失业之虑昌祚抗疏极谏时宰乘机陷之毙九年圣祖仁皇帝知其寃赐祭𦵏制碑以䘏之追谥曰愍详见人物志祖泽溥奉天人顺治十八年总督山东全省正已率属兵民辑和后土冦于七聚衆猖獗踞栖霞之锯齿牙山官兵莫敢入泽溥躬环甲胄身先士卒一日之内克其三寨贼衆悉降乃相度机宜分兵戍其要害登莱二境始称宁宇蒋国柱字君砥奉天广宁人顺治十八年以副都御史巡抚山东在任三年绥辑流移清釐户口而垦荒之政为尤着山左自明季重敛之余粮有包荒役有杂派国柱一切奏除之民困从此顿苏周有徳字彛初正红旂汉军康熙二年由𢎞文院学士巡抚山东四年山左大饥穷黎剥榆皮掘草根以供食有徳驰奏得免被灾租税又奏请兴工役以哺饥民于是流移复业民甚感颂不谖靳辅字紫垣镶黄旂人康熙十六年以兵部尚书总督河道时骆马湖水势横决风涛之险运船商舟皆罹其患辅请开新河以避其险河成而忌者中伤之遂罢任迨其后新河之效颇着上知其忠诚诏复任未期年而疾卒辅赞理河务曲尽机宜上凛宸断下协舆情凡所规画俱可垂之永久备载靳文襄治河方略书实河防之蓍蔡也徐旭龄字元文浙江钱塘人康熙二十二年由大理少卿巡抚山东甫下车劾贪墨数人吏治清肃禁漕粮收兑之弊革河夫佥派之扰豪猾望风宵小敛迹累官至工部侍郎卒谥清献郎永清字定菴正黄旂满洲初任东昌道时值禁旅南征东昌为水陆冲要转输纤輓无一不劳民力而永清调度有方过往官兵无不辑协台宪实嘉赖之洊陞按察使厯布政使至康熙二十五年官至本省巡抚在东省四十年兴除诸政知无不行行无不力所以合乎人情而宜乎土俗也佛伦正白旂满洲人康熙二十八年巡抚山东时承平日久吏治颇多因循伦整纲饬纪白简青霜凛然难犯张鹏翮字运青四川遂宁人由翰林出守苏州旋调兖州兖为名郡而鹏翮以文学饰吏治今郡志是其手编也康熙三十九年陞任河道总督节浮冒汰冗员恤工役经理河务者十年东兖官民皆沐其恵后以冡宰进大学士寻加宫保卒谥曰文贞李鈵字长源奉天铁岭人原任安徽巡抚以疾致仕家居康熙四十二年山左水灾告儆奉诏命八旂有力人员赴山东协赈鈵奏请愿出已赀以助遂扶病来东择被灾最重之新泰县自冬徂春计口授食寻病笃命其子纯徳踵而行之计活灾民数十万口以是新民感其恵建祠于羊流店复公请入名宦祠赵申季字行瞻江南武进人康熙四十五年由翰林出督山东学政清亷恪谨苞苴请託皆不敢至其门较文必亲自点定尝夜至漏三下不休体素羸以积劳致疾遂不起山东人士靡不痛惜至五十五年公请入名宦陈鹏年字沧州湖广长沙人厯官守牧以清慎着名康熙六十年任河道总督时武陟口屡决屡塞鹏年亲驻河干已经半载昼夜立风雪中心劳形瘁乃祷于河神誓必以身殉河忽因冻而决口自合乃兼工筑岸工竣回署呕血数升輙不起赐𦵏祭谥忠勤杨㨗字元凯奉天人由登州总兵陞辖全省提督康熙二年剿冦锯齿牙山爵昭武将军加宫保九年再任兵民感戴至今犹称颂不衰梁维枢字慎可直𨽻真定人顺治初任武徳道持守公亷勤恤民隠吏民畏而爱之崇祀名宦刘源湛字石友湖广新乡人任武徳道存心忠恕遇事明敏安徳地当孔道常多逃旂窝引之累民遭其毒则身家立破源湛独慎连环保任之法姦猾无所容足民赖以安委署臬篆留心平反竟以劳疾卒于官连登奉天人由生员功加于顺治六年累擢登州兵备道时海氛未靖登身先士卒勦抚兼尽民赖以安捐俸以修黉宫培植多士而鞫狱尤称明敏剖断如流一时有神君之颂卒于官举祀名宦徐大用字器之奉天人初任莱州守清亷恵民秩满即以叅议道分守莱州顺治十年胶州总兵官海时行素骄蹇值奉调南征不即行抚檄大用监其军且促之时行嗾兵为逆逼大用同入海大用不从竟遇害州人建悯忠祠以祀之详秩祀志胡文华字徳辉本武定州人入籍正白旂初任东平州有恵政顺治十二年超迁按察使时疑狱待质者系累至省动以千数文华明敏决断不旬月而谳遣悉当案无留牍通省咸颂其神施闰章字尚白江南宣城人顺治十三年任提学佥事以名教自任开讲明湖之上其校文研精理法撷华採实各当其可而谆谆提命者惟以孝弟亷耻为防闲东省士风归醇返朴者闰章陶淑激劝之力也康熙五十三年公举入通省名宦祠杨竒烈奉天葢州衞人弱冠知沂州有声誉寻迁登州守康熙二年歴按察司副使分守登州道㑹于七之变总督祖泽溥亲率大兵进讨登莱二郡供亿浩繁竒烈外抚流移内供军旅阖属官民皆受其庇后贼平得贼嚢箧私书对衆焚之保全者不可胜计又督帅以贼首逋逃其亲党俱在莱掖之朱桥王徐二村欲纵兵焚之竒烈愿以家属百口保二村之民事遂得解莱民感戴更甚于登两郡俱建有感恩祠李兴祖正黄旂汉军由廕生初任直𨽻庆云知县康熙二十四年新设沂郯海赣捕盗同知以兴祖陞补莅任之初即躬亲相度于两省接壤四山扼要之地建立衙署又招降李二和尚余党使尽首来归予其自新同入编户尽为良民乃于山中建立文庙举行饮射读法之礼聚俊秀者相与磨砺诗文以销其桀骜之气不数年翕然有淳雅之化旋陞直𨽻河间知府三十二年转山东盐运使恤商恵灶政绩甚着而复留心古蹟凡登临逰览诸胜百废具举葢翩翩贤大夫也明湖厯下亭捐俸修葺因立石纪之葢欲追踪北海云宋荦字牧仲商邱人由廕生康熈二十六年任山东按察使甫下车即开释疑狱禁絶诬枉保全罣悞一时吏民皆畏威懐徳咸自称无寃东省命案最繁率多轻生驾害及至昭雪而中人之家已破矣荦令州县验实立案必䆒其唆讼之人尽法绳之刁风稍熄及嵗歉运家粟以助赈自商及济布置庄佃接踵移运无输餽之劳东人至今徳之累官至冡宰告归卒于家喻成龙奉天人康熙二十六年任盐运使精明亷干遇事敢为尝铭其门曰经盘错以见节处脂膏而不染閲四年陞按察使伸寃理枉狱无淹滞又二年陞布政使轻徭减羡大法小亷旋陞湖广总督政声大着东人尝望其丰采曰此第一清官也丁蕙字次兰江西丰城人康熈二十六年任莱州道㑹登州饥蕙请移莱粟以赈之至明年莱亦饥而粟不继乃亲募富室廪蔵煑粥以赈民争义之皆量其余粟烝炊饼饵置诸通衢以待饿者是嵗饥而不害徐炯字章仲江南崑山人康熙三十九年以工部郎中出督山东学政尝捐俸修白雪书院访李氏后裔俾其世守赡以恒业又檄各州县设立义学以学租赈余银两抵脯修之用不累牧令后累官至直𨽻巡道卒于宦邸东人思之为之公举入祠张伯行字孝先河南仪封人潜心正学讲明诚之实用故其居官以不欺为本康熈四十二年任济宁河道凡所疏濬宣洩之宜古今同异之辨彚订成书名居济一得司河务者资考镜焉至其清操劲节逺近着闻閲三年超擢福建巡抚李煌江南宣城人为莱州司理顺治十年胶镇海时行为逆既杀叅议道徐大用乃召司理等官煌至大骂不屈遂被害煌之将刅也逆队中有张思选者系陜西延安人为胶镇旗鼓司是日兵譁于郊屠僇守土僚佐命思选刅煌思选以刀击柱曰国家养兵有年闻征调不发乃谋逆耶以刀掷时行误中柱时行急缚骈斩之其妻妾子女无一存者有仆张俊携㓜孤以逃越旬日俊遇煌于道曰尔主今日战于庙湾嘱我善视尔㓜主可勿逃也言讫不见明日时行被擒于北海胶人义其事为立悯忠三公祠罗文瑜字辉山奉天广宁人康熈四年任济南府甘淡泊严取与贪墨属吏闻风解绶时军兴旁午供应烦扰济南为诸郡之领袖一切度支徭役皆斟酌得宜赢缩相济无私毫偏累尝奉拨军饷三十万两恐所属催科过亟因而病民乃亲厯三十州邑多方劝谕鼓励急公而即以巡厯之暇携常所课士文丹黄甲乙令诸生就近领教论文之余輙勉以立身大义一时士风为之丕振嵗稍歉即捐俸煑赈设厰于三闗以待四方之流移者安辑兵民清理狱讼当道文武实嘉赖之康熙五十二年士民公吁入名宦祠胡世威字绍衣奉天金州人康熙十九年由内翰出为兖州府黄河同知分理河务不辞劳瘁遇桃伏二汛则寝处河干闻警即奔赴抢护过秋深则返署一觞一咏陶然自得河使者尝嘉奨其劳欲表荐之世威辞曰臣子岂以劳可塞责耶亦当几㣲有禆益于地方而后无愧此行也乃相度形势筹画措置开引河一道筑遥堤数十里而曹单间遂迄无河患罗大美字在中四川阆中人康熙十五年任鱼台知县因嵗荒代民垫解以免追唿久而免其偿十七年奉文恊济彭口派夫一百名里民苦之大美力请而得免后遂永以为例累陞至青州府知府尝三署道印威恵并着青人欲置像立祠鱼人闻之咸来助役大美蹙然曰吾得免为俗吏足矣岂敢邀清白名以文懐磗旧俗耶乃力辞鱼人而厚遣之青人以具材庀事要之大美含其请因修十三贤祠併髙城之北闗至今碑碣犹存杨朝徴字简侯镶白旂汉军由侍衞改文阶康熙二十一年出守东昌严絶苞苴培植庠序遇嵗旱輙跪祷于各神祠每祷必应郡西南洼下潴水常病行李捐资创建石桥凡三座各属例徴临清仓米折大为民扰朝徴详请归入条编总徴分解聊城县挑浅夫役偏累不均朝徴公之甲递诸凡措施皆为民谋永逺之利至今士民犹感颂之刘徳芳正红旂人由例监厯任东昌知府府境西南地洼秋水泛涨每为民患徳芳力请开临清下河以洩涝水郡人永赖又善调辑兵民一郡宁谧公举入祀名宦孙元衡江南桐城人康熙二十九年任东昌府知府劝课农桑作养士子严徴输之法减浮额之羡在任二年吏民咸称之请祀名宦李世敬直𨽻大兴人康熙三十八年任兖州府知府莅任之初即重修府学文庙僚属有议捐议助者世敬皆却之曰非不欲借衆力恐以招不洁之名也四十二年郡饥奉檄发粟以赈世敬按歴州邑穷乡僻壤皆手籍而面稽遇有遗亡后至者则出已俸以偿之在任七年民洽其徳以疾卒于官士民为之立祠朱国祥镶黄旂汉军康熙十三年知夏津县兴利除弊知无不为至设立新庄安挿流民另自为甲其法甚善以卓异陞宣化同知三十七年任东昌知府夏民闻之趋迎几至空市国祥亦以公事两至县施恵于民较他属必倍焉卒于官阖郡公请入名宦祠程鵾化福建莆田人康熈五十年知东昌府聊城为郡之首邑从前有学无庙凡春秋丁祭皆将事于郡学鵾化下车之初即以建庙为己任閲二年而告成凡礼乐祭器悉备其有功于庠序者也孔衍淳至圣六十五代孙顺治元年任曲阜世职知县莅任之初遇土冦发费泗两县间衍淳力请省㑹兵躬为向导贼乃授首又乙未庚子壬寅三遇饥荒衍淳皆捐资煑赈抚慰灾黎全活者甚衆乡党称其贤穆从墨直𨽻遵化人顺治元年任莱芜令招抚流移重农劝士修举废坠民忘鼎革之象后慕阙里圣人之遗风遂授㕓曲阜云孟化龙陜西渭南人顺治初知武定州莅任日视州境凋敝而檄拨军饷甚急化龙曰民贫若此尚堪催科耶吾请命于上台冀须臾缓入郡涕泣以陈格于令不得行返次济阳深夜自经题诗于壁云薄宦天涯愧此生家园千里梦难成劳心抚字催科拙无限当年卓鲁情讣至民皆感激立祠南门以祀之傅世烈奉天人顺治二年知曹县嵗时巡行郊野闾阎疾苦靡不周知事无论大小凡不便于民者悉报罢而抚流移勤劝课允称循吏寻擢松江府终按察司副使线缙奉天人顺治初知曹州治尚简易劝垦荒地嵗不下数百顷后土贼窃发隣境杌而曹乃获安州志称其有郑荘之风葢又能好贤礼士者也累官至副都御史冯祥聘直𨽻山海衞人顺治初年以生员任齐河令时流贼逼城祥聘捍御有方城得保全论功陞湖广长沙府同知寻知府事王用体山西髙平人顺治间知齐河县时凋瘵之后又遇灾荒公私交困用体抚字催科两得其善以是民不流离夙逋万金悉燬家代完民甚感之牛友月山西隰州人顺治初任长清知县在任五年凡征收银米耗羡一无所取俱留贮仓库人皆莫识其意后遇嵗歉赈粟不敷察荒使者有难色友月曰吾预筹之矣悉籍以助台宪皆奨之后卒于官士民为请立祠许之乔壮受山西猗氏人顺治初年知阳信县抚字维勤催科有法不事扑而民无逋欠尤善谳狱讼无淹夕康熈三十四年公举入祠刘名标镶红旂人顺治三年任胶州同知亷明有才断凡邻境疑狱台宪悉檄委代理事无寃滞未满秩以交荐擢长芦运判后歴官本省督粮道蔡廷瑓奉天广宁人初以拔贡任兖州府学训导顺治四年署张秋捕河通判擒土冦丁惟岳论功陞授曹县教谕李化鲸陷城廷瑓力战死之杜良祚江南人顺治四年知海丰县时隣封多冦儆良祚筑城濬隍简閲民兵得健卒百五十人别为三队日训练激劝之贼至开城设伏擒其巨魁胁从者纵之明年贼攻庆云县甚急良祚率两队往援之贼惊遁庆云令率民奉牛酒犒师良祚曰吾未奉檄而来岂可攘君保障功卒不受寻以忧去两县士民皆赴省请留良祚不可乃止宋贤都奉天人顺治五年知城武县时李化鲸之变起于仓卒贤都不及防初以甘言诱之化鲸遂不为备进攻曹县贤都募死士夜薄其营化鲸觉复攻城武贤都力战不克而死阖门二十八人皆被化鲸脔之事平持论者谓其初受贼饵死不足以塞责邑人哀之为之建祠嵗时祀焉尚自察字敬止四川人顺治五年任城武学教谕值李化鲸陷城知县宋贤都战死尉簿皆他逸空城无一守者兵备谈天佑檄委自察署县事自察选诸生之才干者招集民兵多方捍御视贼稍懈则击之可抚则招之不旬月而贼平竟以劳疾卒于官士民哀之为之请入名宦祠当事者奨之有云文能奋武义以行仁平冦患于掲竿忠信即为介胄全民生于覆卵胶庠尽作干城葢当时实録也彭可谦字益甫奉天人顺治五年知堂邑县时土贼冦犯甚亟可谦新任训练民兵广设方畧获其渠魁被掳男女七百余人皆夺回复聚事平方议叙功而以催徴不力格之葢内部故欲难之也可谦曰迟我十年陞转俟民气力全复何如大司农闻之亟为疏请得免新旧税粮擢可谦为本府屯田同知武士豪字方塘直𨽻正定人顺治五年知莱芜县时土冦窃发隣邑多不守而莱邑独完其保障之功有足嘉者李文学奉天人由贡生顺治六年任定陶知县时李化鲸余党邢可观犹负固榆园文学莅任甫三月邢贼摽掠至境遇于白塔坡文学身被数创而死邢贼见文学挺身敢战疑城中有备乃不敢攻城而去城赖以全陶民至今颂之夏人佺江南夀州人顺治七年知夏津县能洁已有亷名邑人立祠于迎薫门外赵民善正黄旗汉军顺治十一年任胶州牧时胶海经叛将蹂之余人惊风鹤民善抚绥尽善缉逃弭盗民赖以安在任十年陞湖广衡州府知府刘仪恕陕西泾阳人顺治十三年知武定州革除里甲买喂驿马并钱粮添针解费等项州民积困大苏捐修学宫作养士类文运聿兴焉康熙五十一年举祀名宦刘国桢字梅心福建福清人任徳州牧寛和得士民心后以催科拙考士民留之不可得去任之日虽妇穉亦哀号逐道左前此所未有也崇祀名宦张吾瑾四川金堂人顺治十四年知夏津县开垦荒地一千余顷成熟而招民认粮曰愚民止畏其难乐承其易且初辟之土特费重尔收获虽不时抵牛种或有余也吾驱游惰于南亩嵗役数百人此数百人即无匪为矣人服其名言在任六载擢行人司公举名宦马之英江南桐城人顺治十六年知定陶县陶邑自李化鲸陷城之后民物凋瘵之英招抚流亡拊循闾里数年之内渐复康阜后又以伪印事邑内株连数百人之英委曲移讯狱成而无辜尽释邑人至今感之李顺昌江西人康熙元年任济宁知州州为运道咽喉夫役日不暇给额设之外向派里甲每因一夫而扰及一里顺昌为均输之法先定保甲按日而递役之公不悞而民不扰书役无所容其奸有一医人常入署携金餽其长子顺昌并子杖而遣之时国初讳言明事顺昌刋甲申殉难録申请赠恤以慰幽魂至济上诸君子尤勒诸贞珉而并复其后在任五年以疾卒于官济人公吁祀名宦祠亦不忘报也郎熙化正黄旗满洲康熙元年任胶州牧操守洁清政治明敏修文庙辑州志刑清讼简有古循吏风陞任延安同知以盗案未结旧例回任勒缉复之胶盗闻之相率投首改补四川重庆府同知张永庚奉天人康熙元年知齐河县清亷恵民政多传诵齐邑地当孔道差役浩繁虽额设邮递而骑不敷用则借于民夫不胜烦则派于里官多赔累而吏则中饱民多怨咨而役则需索永庚设法补救先除蠧弊而后谋兴举之善术病民之事力除去之民赖以安董化贞浙江山隂人康熙二年以布政司照磨署任夏津令减火耗除漕弊一切皆去从前之陋同事者哂其矫激值奉檄徴民车出塞运米夏邑派车七辆化贞集绅耆相告曰夏邑岂无民车但恐踵沿成例后虽却之不能吾当力请免邀女等协议尔乃入省叩台宪祈寛后竟得允但议协雇值于邻县化贞罄已赀数百金而民不知也钟国义字赤松浙江山隂人康熙三年知莱芜县莱邑山城僻壤地非孔道后章邱县欲以山径通南路驿递国义力持不可邑民至今称述之刘芳声字振垣奉天人以山西冀南道降任徳州牧性刚介豪猾无所容其过而操守清亷取与不茍以是人畏其威而未尝不服其洁已崇祀名宦卢豫镶红旗举人康熙五年任潍县令留心民事尝单骑走田野间咨讯疾苦遇士子则讲论终日人不知其为令也在任六年陞荆州府同知潍人感而祀之陈霆万字紫驭浙江嘉善人康熙初任临朐知县强干有为创立顺庄滚单之法省里催户胥之扰士子经其品题多掇髙第朐人颂其徳曰蛟腾鳯起假寒士以风云鹄面鸠形拯穷黎于沟壑行取未补授而卒康霖生河南磁州人康熙初任即墨令清釐赋役夙弊顿除城北向系旷野无居民霖生捐俸为立㕓市不数年阛阓栉比邑以资保障焉杜镇直𨽻南宫人康熙初年知阳信县洁已爱民清慎自矢清歴年积欠一十四万有竒在民者援赦豁免在官者解囊赔补民甚徳之孙藴韬正红旗汉军康熙九年任胶州牧精明强干筑城修学不劳民而事集门可荣字维光正红旗汉军康熙十年知曹县曹俗健讼刁诬可荣一以静镇之凡准理词状即令原告自拘如不服拘与拘而不至者皆坐人畏其亷明相戒勿犯讼狱止息邑苦河患可荣莅任之明年河南徙雨雹每止城市飞蝗越境而过四虎渡河嘉谷一茎五穂人因称为济隂五异云孔兴认至圣六十六代孙康熙十九年授曲阜世职知县三十一年再任不私宗族不畏强御公平正直戚里皆无间言洵世职之贤者也迟维坤奉天广宁人康熙十九年知聊城县每月课诸生文行择其优者加礼之公稍稍暇即策骑躬诣陇亩劝勤惩惰询民间幽隠事无论长㓜皆得尽其所言归即书之于几凡所兴革皆中肯綮至其理疑狱定重谳常拂上官意而民自无寃寻卒于官公举祀于名宦黄秉中字惟一奉天人康熙二十年为范县知县下车已值三月不雨秉中徒步拜祷甘霖立沛捐修学宫建义仓义学士民均有所赖又阐扬节孝不遗侧陋大者申请坊表小者奨以旗额一时激劝者甚多输粮每嵗全完不闻鞭扑陞任后民感而祀之王大有江南武进人康熈二十二年授蓬莱知县修葺学宫勤于课士文教为之兴起蓬邑有登衞屯社差徭错杂粮多飞佹久为民累大有秉公编审弊絶而民以苏至于春耕牛种捐助贫民有请无勿与者以是流散废弃者争归庆乐业焉五十四年公请入祀名宦胡铨浙江人康熙二十三年任范县令初莅任值截漕赈饥铨驱驰戴星不假手于闾佐故侵渔之弊絶而小民均沾实恵邑有疫施药拯济死者官给槥以瘗之其聴断狱词尤明敏果决民无称寃者立义学以启颛蒙设育婴堂以养遗穉善政甚着今祀名宦孔尚愉至圣六十四代孙康熙二十四年任曲阜世职知县清操自持矢公矢慎不徇情以屈法亦不矫情以干誉在任七年以衰病求退董鼐奉天人康熙二十四年知武定州除里长之役更首先奉行滚单州民最为顶戴又详请临米改折银两及徳米就近兑给兵粮民累永除军亦称便聿新学宫每课士必备携笔墨扇绫诸物分别奨励在任六年徳泽入人最深閲三十年士民公举入名宦杨竒逢正红旗汉军康熙二十四年知滕县滕为运河咽喉工役繁多民甚劳瘁竒逢详免彭口嵗挑夫二百名均其值为雇役又罢民派运栁令种植官地公取公用在任三年大不便于河员遂以互掲去任百姓留之不可得乃公举入名宦祠王育良正黄旗人康熙二十八年知东阿县革单头包揽之弊创行滚单详改浅闸夫为雇役而官车之设实为恵民之大者葢阿邑地当孔道饷鞘解犯例必用车而官无额设旧例里民按日输值守候需索百弊丛生育良捐造官车数十辆驾以驿马御以驿卒无事则悬之费不烦而民不扰莫此为善后卒于任百姓感之请祀名宦黄道珪字子特广东海丰人康熙二十九年令邱县邱土瘠人贫道珪下车即除旧弊二十三条民困以甦邑屡遭旱潦为请发粟赈济凡可恵民之事无不毕举以劳卒于官康熙五十二年崇祀名宦钱瓆江南人康熙三十一年令馆陶専以徳化不事刑罸除陋规减羡耗修建义学捐置义塜至今民感其徳宋元徴江南庐江人康熙三十三年任夏津令操守亷洁聴断明敏尝疏濬漕河随濬随淤而漕艘已入境元徴朝服祷于龙神水忽腾涌不费牵輓舟过而淤渐通邑人皆异之黄骥复州衞人由辛酉科副榜康熙三十三年授夀光学训导整饬学规磨砺士子凡诸生有涉讼欠粮者輙摈斥不许接见每月召其比闾询其人之行事改则容之稍不驯即以劣掲以是人知自爱至于庙庑堂斋榱桷垣牗以时修葺不借力于有司士人犹重其义后陞莒州学正益敦师范每为台宪所器重督学使者徐徴主白雪书院黄徴主松林书院笃志力行耄而不衰后疾卒莒夀二庠咸请入祠严曽业浙江钱塘人由嵗贡官蒲台知县蒲邑丁役向多赔累曽业两届编审夙弊始清凡钱粮征解之外稍有羡余即移学修备祭祀礼乐之器在任十年庠序多被其泽康熙六十年卒于家民闻之为之请祀名宦祠邱克承字绍衣浙江鄞县人康熙三十六年知鉅野县在任五载善拊循兴文教惩刁黠除陋规恵政卓卓邑人戴其徳祀之名宦陈士凯广西全州人康熙三十八年授鱼台知县邑濒河多水患士凯设为拯济之法移民移粟委曲详尽民不知劳康熙四十一二两年兖守李世敬亲厯州县查赈至鱼邑境上则曰此陈君自能料理可无虑也在任八年以疾卒于官士民为之立祠苏名杰字汉三河南陈州人康熙三十八年知阳谷县为政寛勐相济士民感懐閲十余年公请入名宦祠沈朝楷浙江山隂人康熙三十八年授蓬莱县丞承委审谳一秉虚公人皆悦服嵗饥分任赈事清查必悉设粥必亲尝又为妇女请五日一折粥米老羸称便曽督修战船及城工勤敏亷干事事必求完固上官深为嘉许刘士冠河南祥符人康熙四十二年任蓬莱知县勤宣上谕以敦化本自捐公费以絶私派停止徳麦併入地丁征解积困永甦民至今感颂之杨文干镶白旗汉军康熙五十三年任曹州牧才具英敏遇事明决尝疏引河归入贾鲁旧河民无潴水之患至今犹感诵不谖累官至广东巡抚吴友名河南商邱人顺治十三年任胶州营游击时鉴于海逆之变严肃队伍辑和兵民与州牧协𠂻抚恤尽心保障后陞即墨营叅将与胶为唇齿其约束所防闲恩泽所沾溉前后凡五年胶人是以感而颂之崇祀名宦朱之良顺天宛平人由武进士任大嵩衞守备沉毅有智略康熙初年值于贼来犯之良亲冐矢石率兵拒守凡六閲月倡绅士出粟以赡守者乡民避贼但取保即入城既全其生且又资其丁壮为助他路援兵获贼中妇女之良辨识为良家子亟召人认领赖以完聚者甚多寻陞任京口士民遮道攀留者数十里不絶今祠于名宦李承恩直𨽻顺天人由武进士官临清衞守备清旗丁挂欠之弊剔屯户欺隠之粮两运全完催科无欠廷议照例优陞为山东全省掌印都司后累官至延绥总兵滕国祥登州人由行伍歴登州水师营游撃康熙五十一年每贼泊鸡鸣岛国祥率舟师围之自辰至酉身中药鎗犹持刀杀数贼而后仆特诏赠官加一等赐祭䘏甚优又廕其子延钖为荆州营守备又详人物山东通志卷二十七山东通志卷二十八之一钦定四库全书山东通志卷二十八之一人物志原夫二五妙凝笃生先喆圣模贤范万世为昭讵能推其所自哉外此则恒视治运以称隆焉大抵世昌则河岳钟灵化洽则乡国萃美虽情迹万品而太上立徳其次立功其次立言三者足以概之乃若履洁懐贞晤言薖轴君子亦有硕人之慕焉爰取旧志辑而増之以代为经以年为纬居行本末各有可观览二东之曩徽此足以观矣方今帝治昭明伟人接踵而是帙所载非崇祀者勿登葢不逮什之三四尔诚以崧髙之诵扬之雅歌华衮之褒操之柱史固非修方乘者所敢臆为取裁也作人物志人物一两汉崔廓田横彭越娄敬叔孙通朱家梁石君田何韦孟邹阳胡毋生辕固申培公穆生白生髙堂生周霸阙门庆忌王仲汲黯董仲舒路卭严安终军尹齐公孙𢎞东方朔孔臧颜异孔安国杨何夏侯始昌主父偃嬴公儿寛隽不疑眭𢎞颜安乐孟喜后苍费直江公章贤龚遂王吉王式丙吉魏相于公于定国夏侯胜夏侯建梁丘贺疏广孔霸萧望之韦元成贡禹周堪林尊京房欧阳生徐良诸葛丰薛宣史丹匡衡王章王骏白子友朱云师丹马宫萧育伏理房凤郑𢎞楼䕶炔钦郑崇陈汤孔光孔均王崇鲍宣张匡毋将隆索卢放李忠伏湛王良邴汉郭巨逢萌禽庆徐房王君公李子云曹竟儿萌伏隆度尚王望王青髙诩曹曽孔奋曹充丁恭卫宏甄宇牟苌礼震伏恭周泽王景王扶牟融呉良寒朗江革董永承宫曹褒孔僖魏应戴宏郑均淳于恭魏霸童恢戴封孟宗所辅王龚成翊世郎宗郎顗滕抚范式赵苞孔季彦滕延王畅公沙穆襄楷司马均孙斌孙嵩何休张俭李笃刘瓆刘儒刘梁王章藩向孔昱谢弼陈耽刘宠孟敏王考檀敷羊陟贾琮羊续陶丘洪刘岱鲍信张邈赵昱呉子兰太史慈郑𤣥仲长统刘表刘洪庸生张驯祢衡王修诸葛亮任旐孙期管宁孔融刘虞刘繇糜竺伊籍三国魏程昱王粲徐干刘桢朱灵董昭崔琰乐进邴原国渊凉茂徐奕臧霸孙观任嘏王观虞溥王基鲍勋崔林程晓王朗吕䖍王肃孙该孟康髙堂隆满宠孙叔然王恂孔义任燠颜斐王仪王经王裒诸葛靓诸葛瑾徐盛晋王祥王览任恺羊祜唐彬魏舒陈邵刘毅刘暾孙益徳呉隠之郄诜颜含侯史光马隆华峤王弼氾毓徐苗王戎卞粹卞俊解系石鉴刘实刘智王鉴左思张载刘敏元缪播魏浚刘印胡毋辅之王导王彬王舒魏该刘超卞敦孔衍华恒徐宁郗隆郗鉴窦益羊曼郗愔刘鲕卞壸吕安孟嘉徐邈郗恢伏滔王珣王珉臧焘魏咏之何无忌檀凭之徐广檀斌晏谟王勐房豹南北朝刘穆之臧熹王镇恶檀道济孔琳之刘兆孟懐玉虞丘进檀祗王镇之何承天王淮之鲍照王𢎞王昙首王僧绰徐孝嗣颜协颜延之王僧孺刘善明刘灵哲王素赵僧巖周盘龙臧荣绪桓康崔祖思刘轨思王僧䖍王慈王俭王逡之檀超孔珪明僧绍刘懐珍刘懐慰李安人呉苞崔慰祖颜见逺王志王僧祐臧严孔休源徐勉吕僧珍孙谦臧厥任昉王规崔灵恩王筠刘峻卞华明山宾萧子范萧子显刘勰何逊萧洽臧盾刘昭徐摛徐陵任遐刘霁刘杳伏曼容伏暅刘歊诸葛璩徐孝克江子一羊侃张讥王宪崔宏高允崔浩崔懐慎王肃傅永崔亮李彪王荣世吕罗汉崔休房法寿房坚路恃庆房亮傅䜿眼张彜蒋少游崔光鹿生刘献之崔鸿董征韩灵珍房景伯房景先盖儁张烈田真崔挺高颢乐运王昕房景逺张僧皓何鲁刁双路邕路思令崔衡路去病崔光韶崔光伯王晞房士达崔彦穆高谅颜髦贾思伯贾思同王衍张轨崔瞻赵彦深崔仲文羊烈崔劼杨愔高绰羊敦张买农李扃鲍季详孙灵晖王褒李崇田𢎞唐瑾房彦谦张奫崔颜之推鲍宏明克让房恭懿段文振封肃翟普林徐则包恺张䖍威张䖍雄山东通志卷二十八之一山东通志卷二十八之二钦定四库全书山东通志卷二十八之二人物二唐崔善为程名振杜伏威王雄诞徐旷刘林甫淳于难房𤣥龄孙伏伽李勣秦琼程知节罗士信崔义元张允济叚志𤣥崔信明张文瓘髙季辅王少铉王君操孔颕达颜籕马周吕才萧德言路敬淳李君求髙君状徐文亮王宏张文琮贾敦頥刘祥道贾敦实马载员半千张公㙯徐敬业蒋钦绪崔神庆邵贞一刘齐贤王无竞王元感王志愔孟诜何彦先杜暹崔隐甫程务挺吕元简崔琳颜允南颜允臧崔园李㠋蒋清王仲丘颜杲卿颜真卿王希夷杜鸿渐孙既任敬臣颜泉明王栖曜毕炕髙沐吕元膺李自良伊慎张镐张建封孔巢父吴溆郭昈符璘吴凑王茂元崔汉衡张叔明刘晏蒋沇邓景山段文昌段式路隋曹华崔从郗士美孔戣孔戡崔羣崔郾崔𢎞礼崔彦昭崔咸孟简路羣孔戢崔铉毕諴孔纬诸葛爽孙揆张直五代和凝葛从周王彦章牛存节吴峦田敏朱遵度阎寳夏鲁竒邢钊刘遂清王仲昭王陶戚同文王徽景范李重进王朴宋张昭鞠常王景王彦超昝居润张美张琼杨澈张令铎钱守俊徐承珪齐德一耿峻刘蟠马仁瑀翟守素王祐柴成务颜太初赵隣几许仲宣李觉梁灏李冠穆宾田诰李光袭吕昇范正辞姚坦张齐贤张宏王禹偁张逊谭延美王杲李惟清邢昺李垂张宗诲燕肃宋抟戚纶张进刘潜张咏梁固穆修孔元龙穆端祁暐任中正任中师张凝张质李仲芳魏能王能王子舆夏侯峤毕士安孙奭赵师民李迪孔旼王洤王旦淳于雍马元方王旭孔朂周起祝惟岳王樵边肃梁适王博文贾同丁度王曾石介刘锴王皥孙瑜燕度郭劝龚鼎臣王素王沿麻仲英张揆荣諲张昭逺蔡齐母卭孔道辅杨光辅龎籍王鼎张奎张亢和斌刘閴姚仲孙徐起髙敏明镐张钖任颛孙唐卿孙祖德范讽吴奎张安上王仲寳李纮张子臯张守约张掞刘庭式赵唐傅尧俞马黙李柬之张荷李孝基李肃之李承之张焘李纬王畴李参窦卞王质李师中王居卿姜潜王靖韩晋卿梁焘李常晁补之晁咏之蔡延庆赵臣杜纮毕仲衍毕仲游梁彦昌吕律李及之李敏之㢘公谔赵挺之林广孔宗翰颜复孙思恭梁子美刘孟节孔宗旦王巖叟刘蒙李廌李格非王知载李之才马伸苏丕㢘复八不居士侯䝉任宗王辉王师道王复张琪赵渊燕瑛张所仇悆李迨程全李邴吕頥浩王衣李亘周中毕再遇崔纵陈规綦崇礼王友直辛次膺徐寅王柟辛弃疾金郭长倩贺扬庭董积躬刘珫刘玑张暐党懐英张万公赵沨黄久约孙铎贾铉王灵侑孔端甫刘瑜阎咏刘迎张行简耿端义侯摰李上达李英范成进任天宠髙霖张顺杨敏中马骧张信行李演周驰王去非富察𤦺毛佺胡励胡德安王震宋九嘉商衡元张荣王玉汝朱汝谐袁裕张雄飞杨桓严实石天禄李㫤姜彧吴杰齐秉节岳存李庭隋世昌贺祉张泰亨王公渊申屠致逺严忠济张立韩权王国昌范德郁王德新张昉王倚张特立王鹗綦公直綦泰樊执敬焦养直樊楫张贵焦荣哈喇布哈张炤耶律有尚𤓰尔佳之竒商挺商琥李之绍刘斌刘思敬马绍司居敬陈子恒杜闫吴昇刘琮郝青阎复刘敏中刘士义陈忠髙禧安仁甫潘昻霄李綗张子垫张养浩宫钦张起巖杨𢎞道宋益斋曹元用李谦韩镛王搆于克明于钦李之英王闰李泂王华张临季得忠颜世用彭敬叔傅成郭嘉王懋德邹伯颜梁宜张公直冯翼李稷张德新张贵张名德吕震张敏王英王思诚魏中立王伯颜刘持中张士谦孙撝于大本布延特穆尔许辅胡濬王士元张缉程益颜愉巴延焦文炳辛世显张企诚王致微鲍兴杨乗张祖信訾汝道山东通志卷二十八之二山东通志卷二十八之三钦定四库全书山东通志卷二十八之三人物三明牛谅刘兴祖杜泽李仕鲁宋亮谷珍王琏仪智郭清满福周师逵郭鲁侯庸丁志芳赵仁周荣髙翼李昇张本刘宁朱俊黄福张时王麟吕让宋性罗缙臧哲孙文义李骥周璇韩克忠王让王彬邓璲耿通王琎孙恪李文秀李溢李兰王云巖髙咸宁吴中王士嘉安赤绂何继宗孔谔赵绅王贤贾谅张惠王佐朱荣栾瑄白英孟善李濬许彬韩道扬吴祥许勉薛理戴纶孔公朝张敏马愉郭文显周大备秦自然薛禄孔贤孙忠刘昱马豫王晟李秉孙遇张钖赵永禄侯志胜阎寛解延年廖兴王允王九成曹凯冯昱史延龄刘珝尹旻仪铭田畴刘忠秦纮孔公恂孔镛殷衡杨浩李森于懋李纲张昭魏元李纲丁泉陈达郭玺冯续官亷张文昭范应奎张海佀钟郭镗蒋昺刘奎李芳王兰刘温桑春王珣熊佑李介李晟杨光溥袁瑶王璟刘鹏翀张中发张鼐张賔敖山刘濓魏绅张天瑞许锐赵亮采丁珝谢绶蓝章王敕崔文奎梁玺武衢朱雄许进赵鑑王用毛纪刘约王衮张景李惟则韩智王宪丛兰孟鳯杜玧公勉仁髙廸王绍王崇文王崇献王时中刘翔边贡郭东山耿明李昆李瓒于时赵秉伦张文锦陈九畴李廷相徐暹髙显何亮郭天钖刘田张茂兰任忠浦鋐陈鼎殷云霄穆孔晖孙节王崇仁宋沧刘澄甫黄卿冯裕路迎许路孙孟和臧虎程所好冯惟健李守正刘渊甫吕端黄臣许成名王道杨应奎许云鹏樊继祖张录蔡显张陞徐铭毛繍张俊冀九经孔承浦王清刘宗仁刘珂刘俊刘文萃王汤臣隋潮陈岩王文渊商瓛卢懐姜茂司玠鞠钺宋显章王滕齐邦典毛聚华承学司福魏遵初贞郭僴王廷辅陈策黄信阎野刘浙刘富髙翥王朴顾汴刘祐刘天民翟瓒刘源清李公谅髙奎王杲张景华巴思明陈经荣良贵杨兰阎闳顾铎邹世安江濬倪宗岳蒋𤾉吴自然卢瑄徐应奎宋推赵巖王应李仁刘隅李士翔陈守愚蓝田黄征李舜臣胡缵宗韩元仕纪绣崔廷槐林琼于玭戴继吴孟祺郭宗臯吴岳叶洪江东葛守礼张纶杨贤扈永通曹邦辅殷学侯度张恪戴梦桂靳学颜任万里鲍东莱鲍云鳯冯惟敏许东望王崇义冯惟讷李相杨鳯张登髙陈其学李用敬路可由侯钺吴昶梁成王言李懋李紞许邦才王麟邢竒刘尔牧王重光张守蒙谷中虚李逢时石茂华李攀龙冀錬刘禄王我聘陈梦鹤郭东藩张柱杨巍李先芳殷士儋朱纲李邦镇丘橓尹庭刘应节岳君宠张梦鲤胡汝桂张宪翔甄沛雷稽古孙镗王之辅萧大亨栗祁王之垣马文炜王嘉賔杜辂刘文曜梁万斛田濡张焕王象坤臧惟一王基赵焕王湘赵鲲赵慎修袭朂范汶王梁刘不息房如式张麓蒋希孔于慎行赵池梁承学党馨贾三近张其纲张文张后觉陈齐一经张彛训张世则王汝训孙维城孟秋赵燿孟一脉邢玠吕三才朱鸿谟王象干赵世卿李端李敏冯子咸邢侗孙旬李旦王嘉賔傅光宅冯𤦺王继光刘一相袁化中张文曲迁乔董基韩介丁懋逊姜桂芳钟羽正孙珫王象蒙髙举杜华先刘大武黄中色于若瀛侯庆逺曹璜柳佐贾毓祥冯士衡曾砺吴崇礼王孟煦陆埜陶性邓守清逯中立许维新周如砥王业宏程绍何尔健连守度史载勲范廷弼隋不矜张采龎时雍毕自严张延登臧尔劝马从龙蒲生汶马应龙张竒策李诚明马味道王邦直王象恒朱延禧王道一刘璞吴允中赵秉忠顾颐马性淳刘其逺公鼐胡行知陈伯友房楠髙㨗曹珖焦馨徐廷松王象晋丁自劝黄子美翟鳯翀王洽王元复刘士骥王家植戚继光向化张文进张信王臯门唐启泰周鸿图郭允厚张晓张耀采梁之垣周朝瑞金炼安曦安重李灿冀琮刘元化王象春何应瑞单崇刘重庆张僎赵鹏程王日新李中行徐日升彭文炳张福臻张宗衡刘嘉遇刘鸿训史永安王翼冯珣耿如杞毕拱辰成明枢薛近洙王朝佐邢泰吉宋德成王开基李楫陶致炜曲洪澜孙康周吕大成钱祚征万惟檀顾光祖许其进丁应璧陈赞化亓之伟杜三策辛应干黄宗昌徐振芳丁耀先何珠王仕京孟承光颜则孔王贤何源澄石愔白楹张国儁任民育韩国玺张盛美张鳯翼徐标成勇王象云武起潜孙三杰叶廷秀马之骥张瑶孔闻诗宋玫陆侨蓝思继杨珮丁大毂曹璇李余庆郭凝鼎王与印魏瑆李献明王宫臻傅钟秀陈鸣珂范淑泰纪懋勲髙瀌李烛颜尹绍张绪伦蔺刚中髙名衡杨士聪赵懐慎袁恺张尔忠姜埰王象复王与玫王与慧王好书窦启先单经翰刘师古杨肇基安毓悫毛如瑜艾试李涵段复兴朱廷焕黄世清宋祖乙何复徐夜周而淳王汉李㢘仲来仪赵士寛尚用光鞠鸣秋祝永孝赵士喆王恢基刘必显王道增李梦鳯郭士桢张文浩苏成性姚运熙张攀鞠思谦侯承恩黄朝鍹髙瑞光孔贞璞官篆刘以楷髙维岱杨京崔维嵂柳毓融李一广王允懋陈三㨗李若琏周永康厉必中王若之梁善政许尔昌刘通王曦如光岳竒于通陈主忠山东通志卷二十八之三山东通志卷二十八之四钦定四库全书山东通志卷二十八之四人物四皇清本朝人物其已登旧志者无庸更为拟议兹从各府州县志中採辑原传而无奈格于功令非咨部留祀者不书今就逓年咨请各册摭其事实而编次之以时为序勿以先后为轩轾也田玉润定陶人甫九龄即以孝称父病十余年躬侍汤药衣不解带歴久如一日顺治初土冦围城兵食不继玉润出家粟麦以赡之城守得全又捐资以修文庙黉序为之一新卒后二十年士民公请入乡贤祠孔衍钰圣裔其祖始迁居汶上顺治初补博士主鬯圣泽书院整庙貌肃明禋礼服礼器秩然有条㓜失怙事母极孝年五十孺慕不少衰郷党无不称之殁后公为请祀傅以渐字星巖聊城人顺治乙酉举人丙戌会状不数年入相谟谋笃棐吐握至诚自以显荣太骤盛年告归杜门着书深得老氏之学王与勅新城人博学多闻少年即得时誉顺治初年膺荐贡入成均有司敦廹而与勅以有父年老坚辞不赴惟日课诸子各因其才尽以所学授之长子士禄登乙未进士官考功员外郎次士禧邑庠廪贡次士祐康熙庚戌进士官中书次士祯顺治戊戌进士官刑部尚书簪组之盛萃于一门而与勅视之恬如也尝编累世家训以示子孙忠孝勤俭之外不知其他累赠资政大夫祀于郷朱昌祚字云门世居髙唐州后迁歴城少颕异年甫十余歳从军以北及扈世祖入闗才着中外官宗卿数载特简淛江巡抚时浙东西土冦未靖昌祚抚勦悉当机宜两浙皆平未几杭绍台宁等处灾荒叠告昌祚䟽请赈饥浙民赖以全活者数十万又清查积逋条晰律例酌定兵饷在任三载旋迁闽督未之任再迁直𨽻河南山东总督值母丧请终制不允乃以墨绖视事剔奸釐弊以䟽谏八旂圏地事逆辅臣意輙置之法康熙九年圣祖恻念其寃特加追䘏官给塟祭谥勤愍䕃一子四品京秩张凤翔堂邑人前明万厯辛丑进士歴官工部尚书国朝初以谢陞疏荐特起用户部侍郎奏称山东疮夷初定赋额宜稍寛得减三分之半计八十三万东人感之朱纁字武林单县人前明大名府知府忠烈公廷焕次子也忠烈尽节时纁甫九龄每以不及事父为憾终身哀慕不御罗绮事祖父备极恭谨事孀母备极色养与兄极友爱八十年翕好无间遇邑中大兴作必竭资以襄民力殁之日乡人有恸至失声者房可壮字海客益都人前明万厯甲辰进士由中书擢监察御史䟽魏忠贤诏狱崇祯初起补南铨晋尚宝太仆光禄等卿迁副都御史引年乞休国朝顺治初以大理卿起用进刑部侍郎奏定律例可壮删繁去苛与有力焉年七十余卒谥曰安恪张布莱芜人善读书以父老丁繁乃焚笔砚应赋役遇逋赋廹索至鬻男女者布即慷慨代完抚弟极友爱弟卒视其子女有逾于已所出㛰嫁必先之或有以伦序告者布曰此无父者也若等父在何忧迟暮耶歳饥焚千金之劵复捐赀助赈乡里多称之为隠君子焉仇维桢字羽王益都人前明万厯己未进士由中书擢礼科给事中立朝侃侃多所献替累官兵部尚书国朝初被召入都以衰老乞骸骨归里卒韩国玺茌平人前明天启甲子举人国朝初授湖广潜江令甫至任以拂上官罢归所着有髙士𫝊大学衍义行世杜之栋郯城人前明天启甲子举人顺治辛夘山贼冦郯城之栋骂贼而死孙肇兴字兴公莘县人前明天启壬戌进士授山阳令陞主事忤珰论戌国朝擢天津兵备累迁广西左藩仕终工部侍郎孙云龙字腾霄寿张人㓜孤事母备极孝养虽遭饥馑流离而问视如常甘㫖弗缺性尤沉潜理学常曰读书不能学圣贤之学而仅识章句能文字末务也因躬行不怠数十年操履纯笃卒为名儒学者多宗师之卒祀乡贤王鳌永字涧溯淄川人故明天启乙丑进士累官副都御史巡抚郧阳进戸部侍郎世祖章皇帝绥定京师首先迎顺以原官招抚山东行至青州为乡民赵应元所杀赐塟地一区廕一子汪元度临清人笃于孝友秉性介洁家贫有友怀金欲赠之察其词色中不敢出诸子在乡里遇人搆难善持平多为罕譬不欲以讦为直卒祀乡贤赵振业字塈垣博山人前明天启乙丑进士知邯郸县有治剧才邑虽冲而政游刃秩满行取监察御史出督漕运巡视荆南皆有政绩国朝初以山西督粮道起用肇兴水利清核废藩之产不遗余力改庐州兵备使致仕归李允征字征甫徳州人以举人授故城知县寻改丰县丰邑素称刁顽允征杖弊土豪数人刁风顿息入为南城指挥陞工部主事督清江船厰剔弊釐奸吏畏而商悦为刋漕使五集陞广西左江佥事以病致仕归寻卒法寰号怡云胶州人前明天启丁夘举人好读书授徒墨水之滨多所裁成国朝除静海令值嵗祲捐俸散赈并劝当事者出粟煮粥以济饥民全活无算癸巳秋胶镇海时行叛时寰里居骂贼而死併二子爽选皆遇害公举入乡贤祠王勤正诸城人自幼性至孝事亲尽礼好施乐善尝周人之急济人之困乡人爱之卒祀乡贤丁允元字长人日照人前明崇祯辛未进士授中书舎人擢户科给事中拜疏改日照条鞭邑享其利论列权相镌级调外入国朝知苏州府时积弊之后允元因事釐正纲纪灿然陞庐州副使丈民田清欺隐不增虚畆以病百姓属邑邪教狱兴悉纵株连者后起榆林道以母老不赴房辰鱼䑓县恩贡生学极渊通于五经诸史皆精研得其要领尤以孝友着闻其他建宗祠修学宫义所当举无不竭力为之乡评嘉许殁举祀焉李植利津人前明崇祯甲戌进士授陜西韩城知县开渠灌田捐粟赈饥行取监察御史国朝顺治九年巡按河南甫厯河懐二府值撤差寻丁母忧遂絶意仕进卒于家张𢎞范胶州人庠生至性纯孝尤笃友于之爱家贫常授徒远方以故年踰五旬尚乏嗣妻赵氏为置一妾色絶丽将就寝询知妾故有夫缘被重累不得已自鬻遂危坐逹旦即遣还之州人以此益推重焉卒祀郷贤李化熙字五絃长山人前明崇祯甲戌进士湖州府推官讯狱慈祥累官总督国朝以工部侍郎改兵部晋刑部尚书特疏请复朝审并遣各直省恤刑永着为例耿章光馆陶人由崇祯丁丑进士任山西曲沃县知县至尚寳寺卿以父如杞勤王被陷死于极刑为刺血明心一䟽代父鸣寃举朝悼悯追复如杞原官卒祀郷贤赵国佐滋阳人前明崇祯己夘举人至国朝顺治己亥需次得新野令以苏民困为己任设施未竟而卒识者多致悼焉伊光启字开雍新城人天性淳朴内行尤谨事继母如所生事兄如父兄老无子以长子辟为之后后以辟贵赠中大夫益自谦抑横逆之来犯而不校逺近称为长者夀九十卒李森先字琳枝掖人前明崇祯庚辰进士国朝初授监察御史巡按苏松寻以失出逮狱民焚香诣阙讼其寃事白复其原官孙廷铨字枚先博山人明崇祯庚辰进士顺治初以荐授河间推官累陞至吏户兵三部尚书寻拜秘书院大学士廷铨司铨政最久以慎名器通淹滞为己任故倖进之徒多不满意及入赞纶扉勤修庶政竟嵗未尝休沐兼以具庆在堂温凊念切康熙初予告归里卒官给葬祭谥文定所着有沚亭诗文集汉史亿归厚録颜山杂记等书行世张端字中柱掖人前明崇祯癸未进士国朝召用累官至大学士卒谥文安窃攷国朝召用故明文献皆登显要其官至大学而得赐谥者如徳州谢陞乃万厯丁未进士崇祯时官建极殿大学士国朝加柱国太师卒谥清义赐塟地一区而旧志不载独于孙张二元老书衔书谥其故何欤孙建宗字毓祺厯城人前明崇祯癸未进士入国初授为祁县令有惠政累迁至雎陈兵备道革舗行免民夫招流移去虚粮逃亡归故土者至二千余家终太仆寺卿张彦士定陶人行醇学博事亲以孝着称母殁哀毁逾礼五昼夜米勺不入口父涕泣劝之始少进食饮后居父忧亦如之顺治初以嵗贡司训黄县寻陞贵州赤水衞经厯未任以疾乞归键户读书所着有读史矕疑十卷小学忠孝行世卒祀于郷朱鼎延聊城人前明崇祯癸未进士歴任至工部尚书陈情终养旋里问寝视膳曲尽子道潜心程朱之学时以正心诚意持已训人素甘淡泊虽位至司空全不经营资产东郡考院倾圯捐金修整至今焕然卒祀郷贤任孔当济宁人前明进士曾任山西阳曲知县以丁艰回里旋值流冦猖獗兖属多不保而济宁又多冦党孔当捐赀招募躬亲坚鋭扫除冦氛合州咸荷更生后于顺治十七年以寿考终公举祀之张丕吉字百屿嘉祥人前明崇祯癸未进士性颕异读书嗜古尤工诗赋国朝顺治二年授翰林院编修丙戌即分校礼闱所拔多名士时翰林院分局纂脩明史同辈每推之曰此非张百屿不能办也未几以父忧旋里服未阕卒所着有皇华偶纪行世己丑使南闽作也周伯逹字洱如莱阳人前明崇祯进士累官山西佥事国朝顺治初年起巡抚甘肃时羌民尚怀疑惧伯逹宣布徳威未旬日皆归化寻改江宁巡抚有故帅呉胜兆叛伯逹星驰擒戮之至其裁汰纤夫清除漕弊抑客兵之横杜告讦之风三呉之民实赖以休息江右金声桓为逆督臣羽檄旁午数日间伯逹措饷三百万船八百只以应视事九月忧劳致疾卒于官范明征霑化人嵗贡生傅涉经史着作甚富人皆称为通经博古之儒李呈祥霑化人前明崇祯癸未进士授翰林院编修国朝顺治三年任国子监祭酒厯詹事府少詹以建言谪居奉天八年赦还里居穷约以教授生徒为俯育之资有旂妇陈氏欲入空门守志而其主不允呈祥闻之缄嵗修为书属其主而赎之乃为尼闻者感其义黄图安字四维堂邑人前明崇祯丁丑进士入国朝厯仕至甘肃巡抚清介有声周爰访字延成宁阳人前明崇祯癸未进士入国朝授翰林乙酉分校北闱丙戌主试荆楚甄拔悉知名之士士林夸藻鑑者至今传诵焉陞𢎞文院编修卒于京苑生瑞宁阳人明季生员力敦孝友五世同居因广建房舎召族子弟之无力就学者命其训诲之成就甚伙殁于康熙三十年乡人公请祀之焦毓庆字善余章丘人顺治甲申拔贡授江西永新令清白自誓会金声桓为逆毓庆骂贼而死妾刘氏併仆刘治张干皆尽死节王登联字㨗轩茌平人从入闗占籍旗下初授郑州知州累官至大理卿折狱定谳多所平反出为保定巡抚清介无所容物以谏圏地死康熙中赐塟祭谥悫愍䕃子四品京秩王荃可字遇符益都人顺治丙戌进士由中书考授监察御史巡按广西值滇逆冦陷粤省荃可不屈死之事闻诏赠太仆寺少卿廕䘏如例周如春字丽阳金郷人顺治初由歳贡知江西星子县有吏才为士民所感戴㑹金逆之变孤城被围粮尽乏援而陷如春被害妻妾宾从同殉难者凡二十一人邑士民为建忠烈祠以祀之马国徴字明生博兴人顺治乙酉举人任直𨽻大名知县天性纯孝居丧三年未尝见齿居官善于催科不用鞭朴莅任三月教化大行至终月无争讼者卒祀名宦乡贤艾元徴字长人济阳人顺治丙戌进士时父馥以永明令致仕家居元徴怡怡色养庭对之外絶不问家人产后以宫僚得任子元徴无所出父曰尔诸弟能自强从兄元熹吾甚爱之当以其子为后乃任汝霖元徴官至刑部尚书卒后汝霖官鹤庆知府有清白声能克承先志焉王度字平子泰安人顺治丙戌进士性孝友行事亦敦厚和平由大同令擢刑部主事恤刑江南之安徽池太四府多所平反全活甚衆累官戸部侍郎以年老致仕归居郷谦谨年八十余而卒蓝润字海重即墨人顺治丙戌进士自庶吉士歴陟侍从出为江南上江督学捜拔寒畯士论悦服转福建右叅政值海冦攻榕城率衆守之城得完又补广东左叅政招降芦田横水诸冦寻司臬江南狱多平反陞湖广布政使吏议前鞠失守事坐削职归寗之凤字徳九宁阳人顺治丙戌进士初受工部主事迁郎中擢知河南府时有流冦遗党鼓惑兵民约于正月十六晩袭城之凤闻之急聚集敢死内丁二十名选衙丁精壮者三百人伏于城濠二更贼果大至之凤即跃马突出伏兵皆起贼衆惊窜殱厥渠魁一城以安后歴陞陜西布政使卒于官李道昌海丰人顺治丙戌进士授监察御史仕至大理寺正卿道昌系遗腹子有至性五六歳时尝以父容问母母指示其形状遂屡梦见其父即起绘之后竟得其形似巡按河南当流冦残害民未安堵道昌力事招徕兴利除害余冦招安者二千余人流亡得以复业及任大理心存平恕全活甚衆卒崇祀郷贤张四教莱芜人为诸生时以歳荐让同舍人高其谊顺治丙戌成进士授山西平阳司理以明允入上考擢刑部郎视学山右所得士旋发甲榜者二十六人晋陜西兵备道至则兵戢民安政声益着其生平训子弟读书则以立身为第一义作家则以早完官税为第一义故张氏一门端谨奉法无挂吏议者殁后公举入祠杨宗震字严四济宁人顺治丙戌进士授陜西兴安知州招徕安集疆域以宁改任干州尤多惠政转江南驿盐道时江洋适有㓂氛宗震造理战船昼夜不怠于民不扰而军需早备寻以劳卒于官刘芳声字茂逺鱼台人顺治丙戌进士由主事累官巩昌知府招流移劝开垦缮城赈饥美绩甚着寻陞桂林道赴任便道省亲适其父病笃将属纩而芳声至其父复甦执手留连越日乃逝人以为纯孝之感服阕补贵州毕节道改平大黔威守道以裁缺归居乡三十余年设义学施药饵乡族多䝉其徳子澄亦好施乐善有父风卒皆祀于乡张启泰字开之长山人顺治丙戌进士初知凤阳县歳祲捐粟赈饥全活数千人再任淇县淇当孔道旧有运车为累启泰设法归驿民咸徳之以卓行入为兵部郎歴官至岭南道佥事以疾卒于官人共惜之朱虚字若虚荷泽人顺治丙戌进士初知衡水县称循良第一擢监察御史巡视中城力剪强横不避权贵旋督学秦中至则定试额遴拔寒畯政教一新会停差改授浙东叅议报最擢肃州副使未任以疾致仕归笥惟图书数卷而已居恒读书嗜古所着有诗经笺右今疏于园集行世卒于家祀乡贤李炌字闇修长山人顺治丙戌进士任衢州府推官聴断明决郡称神明时剧盗熊竒方冦掠浙西炌设法捕之其余党又陷台州炌往设防御贼平歴官至刑部郎中以疾归王天眷济宁人顺治丙戌进士官行人两次遣封安南赆遗一无所受分校顺天郷试矢公矢慎所得多名宿后位司空半载即力请告归乡评重之邵士标济宁人顺治丙戌进士授河间推官审谳狱囚事多平反擢御史条奏皆切时弊逺近称焉李适字长倩寿光人顺治丙戌进士知内黄县寻调湘隂两邑俱有循绩张初旭临朐人顺治丙戌进士授湖广辰州推官经理宁乡县垦荒事有条理却除长沙漕例羡金政声卓卓时经略洪承畴疏荐其贤将召试擢用初旭辞曰士以誉而进必以毁而退吾不为也遂引疾归赵尹振号锦昙齐河人性倜傥尚气节顺治丙戌成进士任阜城知县劝农课士有治绩寻调衡山时闯贼余党突陷湘潭或劝尹振弃城去振不许城陷死之陈益修济宁人顺治丙戌进士初任贵池令时大军南伐供应浩繁益修调度有方不劳民力旋陞主事督荆闗税务课裕而商不扰人皆感之朱长泰徳州人顺治丙戌进士任江南含山知县为政果断奨善必力除恶务尽三年考成亷敏称着李邦彦益都人汶上儒学教谕顺治三年土冦陷汶上邦彦死之张其抱字仲展髙唐人事母至孝尝焚香告天愿以已年益亲寿母卒哀毁尽礼事兄惟谨共㸑终身后成顺治丙戌进士官虞城知县宦成之后与兄怡怡朝夕邑人俱贤之叶承宗字奕绳歴城人性好学读书必究根柢顺治丙戌成进士授临川令值赣镇金声桓为逆临川城陷承宗死之其弟承祧跳城奔告征南谭大将军谭竒其才貌兼悯其兄忠义因札委兴安令事平改补平阳郡丞擢守西安亦多惠政人称不愧其兄云杨大观蓬莱人乐施好义族中子弟贫不能读书者皆捐赀引掖之甲申乙酉间歳大饥竭所有以周族又为白姓赎妻完聚郷闾称颂无异词卒以子贵赠文林郎郭震櫆汶上人以廪贡任陵县训导旋摄县篆当土冦蜂起与绅士登城守御冦不敢犯居家事母至孝母病目失明震櫆延医祷天备极诚感母目复明人咸异之张重润莱阳人以歳贡授河南陈留知县值兵荒水患之后竭力招徕躬践泥淖审水势以为疏导水不为灾时匿田之禁方严及供兵供驿颇为民累重润皆涕泣请寛首崇学校人文振起前明壬午莱阳兵燹其父母同时殉难重润哀号匍匐求骸骨于烽火中棺殓如礼人称其孝张尔岐济阳人顺治初贡生淹贯经史逺近学者宗之性孝友服亲丧三年号泣不辍殡葬悉遵古礼与两弟分居田庐之美好者皆让于弟以二弟有残疾为代纳赋税三十余年及易箦时犹遗言嘱子代纳以终二弟之身着有蒿菴集仪礼郑注句读周易説略新济艺文等书卒祀乡贤弟尔崇亦知名于世着有尚书通义五卷冯溥字孔博临朐人家世贵显代有名人溥生八歳受左氏春秋暨秦汉以下古文即能贯串根柢稍长穷极经史凡天文图纬及兵书地志罔不博综顺治丁亥举进士授翰林院编修屡迁至侍读学士寻陞吏部左侍郎时尚书孙廷铨病目右侍郎石申亦以事注籍凡一切推补溥独主之一秉至公无所曲庇康熙初年四大臣秉政议各省遣大臣二人巡察督抚溥力争以为不可乃止陞都察院左都御史于是有申严职任暨省刑薄税等疏未几迁刑部尚书辛亥拜大学士有特荐魏象枢成性疏又有发帑备荒疏在阁二载开诚布公表里洞逹既不诡随又不矫激商略大政或佥谋可用即庶僚不遗若义所不可虽贵近交口而溥必力争改正总求有益于国而中无成心至二十三年溥年七十有四引年乞休抵里后加太子太傅卒谥文毅李之芳号邺园惠民人顺治丁亥进士授浙江金华推官烛奸理枉谳决如神陞刑部主事进郎中清理积案皆极精敏寻改监察御史巡按山西又巡视两浙盐课凡在台中十四年忠谋谠议皆闗大计所弹劾不避权要遂超迁左副都御史旋加兵部侍郎总督浙江军务其明年耿逆煽动之芳以衢州系全浙上游且为江淮屛障即日自杭移驻于衢时有异议者皆置弗聴及耿逆重兵压境为书以甘言来诱之芳立斩使焚书誓师出战以卒四千破彼数万贼势大挫方战时之芳皆亲冐矢石或劝其宜持重母亲蹈不测答曰吾若贪生谁不惜死以此人皆奋力効用及温台从逆沿海告警而贼将李九玉等又盘踞仙霞之西以通江右衢以矻然一镇在衆敌之中或议弃衢退守之芳独坚持不可日夜申战守之备卒之大军入闽长驱三闗贼指日面缚而全浙无恙者皆之芳亲捍三衢力也自身在行间歴九年乃凯旋入杭康熙二十一年陞兵部尚书去浙之日士民号唿如失父母寻转吏部尚书拜文华殿大学士予告家居七年而卒谥曰文襄焦毓瑞字石虹章邱人顺治丁亥进士以翰林改授御史巡视通仓剔除积弊继视河东盐政奸商大猾为民害者一一戢禁之累官少司冦改少司农卒于官任克溥字海眉聊城人顺治丁亥进士初任南阳府推官时值兵燹后人民逃窜克溥锄荆棘刈草莱治城郭修学宫设义学抚流亡期年之内百废具举擢垣中凡所建白皆裨治理累官至刑部侍郎卒祀郷贤杜漺濵州人顺治丁亥进士初除正定府推官随总督张存仁平榆园贼所俘获咸就讯于漺漺录渠魁释脇从凡活数百余人擢礼科给事中抗疏言黄河溃决由濵入海淹没民田皆由河员防治不力请遣大臣行河寻转河南驿传盐法道竭蹶供职事无鉅细必躬必亲后以疾笃乞归先是在维扬以无子娶江宁崔氏女为妾既见询知为士人女遽遣归复赠十金以为舟车费人咸钦其厚徳云卒祀郷贤宋琬字荔裳莱阳人顺治丁亥进士授戸部主事监督江南芜湖闗洁已恤商歳额转逾于旧迁吏部稽勲司在司两月选人无滞抑之叹出为陇西道值地震后修筑城垣瘗尸赈粥生全者无数随督陇西学政清慎公明号称得士歴永平兵备及宁绍台军民咸戴其徳寻陞四川按察使致仕归其居家尤敦孝友虚懐下士乐为荐扬工诗古文词盛名满于天下时称南施北宋施谓施闰章也殁祀乡贤黄敬玑字在之济宁人顺治丁亥进士事继母甚孝待继母弟极其友爱宗族乡党俱无间言初授江南安庆推官广置学田以赡贫士属邑山贼窃发敬玑单骑谕降併曲为抚循人皆感激寻擢监察御史内陞未补而卒公家珍字明璧蒙隂人顺治初以选拔贡知河南襄城县时豫省残破之余流氛未靖家珍竭力拊循招徕复业者甚衆秩满陞黄州府同知刘淮城武人以歳贡为滨州学正转国子监丞刚方严正力倡理学刋觉悔集先正格言以训学者居家至孝恤族赈荒多厚徳殁后公请祀之李之庄号雪巖惠民人太学士文襄之弟歳贡生天性至孝友爱敦笃文襄督兵勦逆之庄奋不顾身募乡勇砺器械从事戎行颇多赞助州学倾圯捐赀修葺复设义学教育单寒三十余年不废歳饥輙于通衢设粥厰以食饿人全活无筭州东南有徒骇河每冲决淹没田庐倡筑堤岸以御水患合州赖之卒祀乡贤孙扬声字静来莱阳人由举人授郧阳府推官家素贫而敦笃族谊每不遗余力任郧阳清操愈励淡泊甚于家居顺治四年山冦猝发郡城失守扬声独挺身拒贼力鬬不支被执慷慨骂贼遂以身殉赠湖广按察司佥事廕一子沈梦鲸蓬莱人由贡生初任顺天懐柔知县陞福建建宁府同知政教甚着顺治四年建宁土冦王祁乌合逼城下梦鲸与知府高简拒守两月鲸率子时宜时化及家丁沈平等二十二人率本城义勇突出以战时贼兵甚伙衆寡悬殊鲸被鸟鎗伤重时化负父以逃死于僧寺时宜沈平等皆死于兵后督院佟提兵南下时化誓报父仇投充健卒斩闗斫杀多人大兵乃长驱以平贼衆时化随扶父柩回籍伊辟字卢源新城人顺治戊子解元乙未成进士由翰林改御史巡按山西康熙十九年以副都御史巡抚云南时值大军平逆主客兵以数万计措办军需安慰百姓焦劳成疾竟卒于官李允徴字逺公曲阜人顺治戊子副榜任温州太原二府通判皆有政声居家孝郷人重其徳行从游者不可胜计殁后公举祀于郷贤朱𢎞祚字徽䕃高唐州人三省总督昌祚之弟举顺治戊子乡试选授旴𣅿令以亷勤自饬值歳歉申请蠲赈复自假贷二千余金煑糜饲之邻封就食者常数万人讫无流殍以卓异补刑部郎发奸摘伏寃狱多所开释出守直𨽻亦着声绩遂抚两粤抵南雄首革庾岭役夫勒石永禁先是粤东军兴刍茭厞屦之需征至百万余金反浮正供𢎞祚亟为裁革临髙澄迈吴川诸邑残于兵燹邨舍为墟疏请蠲赋以招之流亡悉复故业上盐法八疏皆中机宜寻改总督浙闽饬营伍覈饷械严扣尅东南壁垒一时改观后奉修南河卒于工所王清字素修海丰人顺治己丑进士官吏部侍郎务持大体为铨部名臣两典会试三充读卷官俱称得士在史馆译修经史定条例复旧章年四十三卒时人惜之韩理字长公淄川人顺治己丑进士授松江府推官旋视府篆猝有海警理多设方畧城赖以安邑人立石记其功程际云平隂人顺治戊子拔贡当甲申乙酉时际云尝奉二亲避难茌平及城陷仓皇负母涉濠水深灭顶际云常若足下有支柱之物既济而视之前后渡者皆不免人谓孝感所致康熙元年授顺徳府通判融融禄养得天伦之乐寻陞广西梧州府同知以道逺不得迎养遂辞以疾父母年皆九十余歳后服阕擢补贵州石阡知府卒于任苏之中武城人监生天性纯孝好善乐施卒祀郷贤唐梦赉字济武淄川人顺治己丑进士授翰林检讨以上疏言事不合例罢归家居闭户鋭意于诗古文词故着述甚富有铜钞疏禁籴説备边策皆留心经济之书王锳字伯和诸城人生而颕异登顺治己丑进士授尸部主事晋本部员外郎乙未出守饶南时饶新被兵戌卒骄悍多有收良家子女者锳出囊金毕赎宁家擢副使寻陞黔臬治狱多所平反土司龙瓒本不谋叛贪弁袭执为功锳破械出之曰若贪功而令我枉法杀人乎晋江南布政使时藩署新设极称繁剧锳慷慨受事切究利弊原委期年卒于官宋可发胶州人顺治己丑进士初令福建将乐县有惠政山冦欵服歴臬晋蜀狱无寃抑擢粤东布政告病归卒卢运昌陵县人顺治己丑进士任逺安令多惠政时有巨冦攻城运昌多方固守城赖以全又请赈饥民之流遗者全活甚衆吴𠂻一嘉祥人顺治己丑进士知湖广汉阳县设义渡除行税为楚北循良吏以病乞归卒祀乡贤陈兆鸾潍县人顺治己丑进士仕至河南彰徳府知府正已率属吏戢民懐有古循良风卒祀郷贤王功成博平人顺治己丑进士任山西长治县歴官至江南驿传道际三藩之变羽檄如织功成整理舟车按期接应署按察使事大狱多所平反卒祀郷贤陈朱垣宁阳人顺治戊子㧞贡初授巩县知县迁江宁府同知旋告归行李萧然林居二十余载足迹未尝至县庭惟训子弟课耕读以乐余年邑令举饮賔者再皆不就朱应麟字石袍单县人稚龄有至性父病吁天求减己寿以益父病果瘳谊笃姻族助举丧者数十计代完娶者亦十数人而其尤表着者赎榆园贼之掳妇拒李化鲸之来冦郷人实赖其徳后以子珵封奉政大夫祀乡贤朱克配字尧天宁阳人勇于为义为齐鲁知名顺治初土冦蜂起克配练乡壮每擒敌必身先之邹滕汶泰间恃为保障后随大军平定江南徐邳诸州皆克配传檄而定摄邳州篆授六安叅军署霍山等县草窃之辈一闻克配名皆输诚归服荡平之后即投劾归里邑人感之公为请祀田实栗字裕所徳州人庠生天性孝友操行端方家贫授徒一时从游者皆成端士为诸生三十年未尝一至公门乡党咸推重之卒祀郷贤鲍化龙长山人性至孝慷慨好施举乡饮大賔卒祀郷贤李簠日照人性至孝友为诸生时尝教授生徒语人曰寒儒处盛明之世无所谓功业也惟陶成一二人物可以储国用耳顺治辛夘登贤书授蓬莱县教谕乙巳迁安东卫教授课士规条一如家塾秩满陞江西浮梁知县蹙然曰吾堪为人师长不能为民父母也然君言不宿吾勉赴之未期年即称疾告归乃出已赀凿义井三以便汲施地一区以公贫不能塟者至今郷人犹颂徳不衰卒后十年公举入郷贤祠张瑞徴莱阳人顺治壬辰进士选庶常洊歴宫允出为汝南道汝南水旱频仍荆榛满路瑞徴下车即修葺城垣捐资赈济地方渐有生人之乐其折狱明敏辨寃晰枉尤表表一时光州贼袭商城会勦擒戮瑞徴之力居多其典试两浙所拔皆知名寒士至居郷训子孙惟务忠厚戚党待举火者甚衆后以寿考卒于家公举祀之刘必显诸城人顺治壬辰进士任戸部主事管八旗戸口守正不阿监督通州中南仓一切陋规尽行革除司𣙜芜湖钞闗严禁蠧吏需索商民徳之终户部员外郎卒祀乡贤刘毓桂字宫培寿光人顺治壬辰进士授扬州推官剖决明析平反寃狱发江洋大盗寘舞文吏于法海冦掠江南润浦𤓰仪皆震毓柱登陴城守指画方畧冦知有备遁去举卓异寻以诖误归里田绪宗字彷文徳州人顺治壬辰进士授浙江丽水知县勾稽土田戸口之籍不任胥吏徭赋以清修复邑西通济堰障松遂两溪分支流四十八以灌民田在任甫五月卒于官民甚惜之李士模高密人顺治壬辰进士初知河南桐柏县以才能调直𨽻卢龙两邑治政皆称循卓仕终大理评事刘新国阳信人由歳贡授陜西镇安县令鬻田产以自给锱铢不取民间镇安地瘠民多迯窜百计招徕一年之内渐次复业有盗啸聚山林出没为害新国单骑谕以利害悉倒戈而迎百姓安堵以积劳乞休卒祀郷贤王骘号辰岳福山人顺治乙未进士初授戸部主事歴转刑部郎中陞四川松威道时兵氛未靖转饷深入险阻兵赖以济勦抚巴猪等寨恩威并用边徼永宁蜀中有採运楠木之役云栈路险运送甚艰适代藩司入觐即缮疏奏请免之蜀人至今感颂转口北道内陞卿贰出抚江西洁已率属甫两月总督浙闽闻楚中夏孽跳梁移镇延平居闽浙适中地为犄角以壮声援贼寻平陞戸部尚书以年老乞休归里八十二歳卒祀郷贤王福山人以孝弟好施闻于郷尤嗜学诗字可追晋唐风力孙光祀平隂人顺治乙未进士好读书尚气节在谏垣疏凡二十余所陈皆切要其不下部议而径行者亦有之累迁兵部右侍郎歳己未归田越明年歳大祲出粟五百石以赈全活无筭至如睦族党周贫乏设义学建桥梁懿行班班又其余事云卒祀郷贤李赞元海阳人五歳而孤事母尽孝少贫乏其母检旧劵不下千金赞元閲其人亦多中落竟白其母焚之顺治乙未登进士选庶常改授御史巡按三楚值歳饥即捐资市谷以赈全活无数水灾壊民田庐又倡捐筑堤植桞迄今犹多赖之旋巡视两淮鹾政洁躬除弊调剂得宜商灶欢唿凡所施行皆裨盐政累陞督捕侍郎条议分别窝逃及误娶逃人外生之女当免议刋八条例实造后人之福后简任枢府告归旋逝黄贞麟字振候即墨人顺治乙未进士授凤阳府推官时值大狱猬纷如海冦逆案逮及失出守令逋赋案逮及诸生百人刼鞘案逮及他郡绅士凡有承审贞麟皆虚心研讯无辜者多省释以推官裁缺改令盐山擢戸部主事为仓务诖误归里卒王如辰字北野胶州人顺治乙未进士初授直𨽻交城令交治多山绵延百里积冦盘踞时时攻刼为害如辰之任七日即设计擒渠魁归京师正法邑患虎为文檄之虎逸去擢戸部主事歴郎中出督学广西时值兵燹九府学宫大半鞠为茂草乃倡捐建之复于桂林建华掌书院择诸郡名士读书其中所造士甚衆粤西风气遂为之一开曹申吉字钖余安邱人顺治乙未进士由庶常外转分守湖广郧阳治政循卓而尤长于聴断督抚交章荐之歴礼兵二部侍郎酌复旧章多所建白出抚黔中奏改卫所归併州邑以一事权招抚生苗编𨽻版图廸以文教不三年而吴逆叛于滇黔帅从贼内应执申吉不屈举家被害张我鼎清平人顺治乙未进士任四川盐亭县知县行取戸部主事分理粮储出入严明吏不敢欺卒祀郷贤王曰高茌平人㓜有神童之誉由顺治乙未进士授翰林改给事中在科垣十有七年多所建白而杜门焚草可谓直而不谅歳癸夘典试江南得两鼎甲五尚书三大学士亦可称得人之盛者所着有槐轩集行世王士祯字贻上新城人顺治戊戌进士吏部员外士禄之弟初任扬州司理谳海冦重案全活甚衆以才名内擢旋由部曹改翰林屡迁至兵部督捕侍郎旋改戸部持中会计屏絶膏润及转右都御史则抑奔趋崇恬退深得风宪大臣之体士祯诗文气谊冠冕士林六十年海内奉为宗匠所着述甚富家刻共三十二种殁后扬州人祠祀于平山堂与欧阳修苏轼共称三贤云丁泰字来公日照人顺治戊戌进士授陈留令时楚南未靖师旅往来供应不赀泰一意休养民免惊扰考绩称最补吏科给事中寻掌工垣前后条议如严漕折清屯逋弛海禁察侵欺无不中窽予假归里卒人皆惜之任玥高密人顺治戊戌进士仕至监察御史正色立朝中外推重尝巡视长芦盐政丝毫不茍凡便益郷里之事必请于朝而后行歳己未邑大饥捐谷千余石以助赈又出赀千余金以修学宫邑人至今诵之张志禧昌邑人顺治戊戌进士任直𨽻高阳知县政治和平旗民不扰擢吏部主事迁本部郎中纂修吏部会典不浃旬稿脱乙夘请假归里首捐金倡新学宫建设义馆邑士人咸感戴之卒祀郷贤赵增汶上人明翼城令堪之弟增以顺治戊戌进士初授山西安邑知县再补福建闽县时闽冦初平增力求绥辑抚循备至旋擢兵部督捕主事以安静为务株连之累一苏后引疾归里督课子弟甚谨以寿考终祀郷贤刘果字毅卿诸城人戸部员外郎必显子顺治戊戌进士为太原推官常存矜慎每判一囚必求其生于万一未尝以谳语假人奉裁改河间知县裁汰陋规力行保甲吏民畏威懐徳授刑部主事会纂修例律于条例异同多所订正博核精敏同僚称重己未视学江南取士得人文风一变因内艰归不复起卒祀郷贤萧惟豫徳左卫人顺治戊戌进士翰林院侍读提督顺天学政力拔孤寒夤缘尽絶年甫逾三十即以终养乞归黄运启昌邑人顺治戊戌进士初令浙江新昌县多惠政歴陟兵科给事中亮直端谨克称厥职以疾卒于官伊巘新城人顺治戊戌进士歴任思南宁国推官矜慎庶狱以明允着称有祥刑遗爱录行世卒祀郷贤杨维乔宁海州人由顺治己亥进士选庶常考授监察御史出为口北道有积棍暴恣久为民害维乔惩以重法复宥之以情遂皆洗涤成良民寻以亲老不忍暂违力请终养以归殁后公举入祠崔廸吉茌平人顺治己亥进士任陜西白水知县取与必亷然诺必信郷党称其孝友始终无间于觉世字赤山新城人顺治己亥进士授归徳府推官以裁缺改知巢县县带山濒湖号称难治觉世为政寛简间以严剂之俗好巫尚鬼觉世捕其首奸风俗乃改庚戌江北饥巢邑尤甚觉世捐俸钱购米以食饥者全活数万人癸丑滇逆发难有巨冦宋某起安庐间衆数千人攻剽郡邑将据焦湖以应之扬帆自大江东下觉世知之设伏于南门浮桥身率甲士邀击之歼其巨魁安庐之盗遂絶后以礼部郎中视学广东其教士先徳行而后文艺士翕然化之三年报最擢布政司叅议致仕归奉继母甚谨郷党称其孝焉孙必振字卧云诸城人顺治己亥进士初任懐庆推官兑漕小滩镇免例金二千两且勒石永戒奉裁改授陵川知县陵经兵燹道路阻塞凿山开道以通行旅陵人号孙公峪行取为监察御史凡所建白皆切时政巡鹾两浙宿弊一清以疾乞归卒于家祀郷贤马骕字宛斯邹平人顺治己亥进士任淮安司李平反者三十案即奉裁补灵璧令革陋例除荒粮均里甲请蠲赈凡便于民者尽行之卒于官谷资生陵县人顺治己亥进士初任蜀之太平县时值兵燹后人多流移资生悉心招徕民始安集补荣阳极意区画荣逼近黄河资生筑崇墉以防水决至恊济军兴悉合机宜擢淮安郡丞未之任而卒王政阳信人顺治己亥进士任直𨽻唐县知县县治濵河地亩每为水涨沙压包累钱粮政亲为检勘凡实在被伤处所力请题豁又请免每歳狐皮解费四百余金请散逓马于要道州县以苏里社喂养之累又力请广入学之额功被唐邑不胜枚举后归殁祀郷贤何广汶上人天性至孝年九龄值歳歉亲老躬自拮据负米以供朝夕父殁事母甚谨励志读书顺治己亥成进士授江西丰城令明于聴断剔弊釐奸士民慑服母殁遂终身不仕李云钟阳信人学躭经史号称渊博以选㧞贡成均不营仕进务以义方训子四万就学者亦甚衆皆亲切指示以孝弟忠信为谆谆其推衣解食尤其天性终身未尝有吝色殁后祀之于郷周治世宁阳人翰林编修爰访之仲子以歳贡任利津教谕天性至孝㓜年父卒于京时土冦蜂起治世于千余里萑苻荆棘中徒跣扶榇而归竭力事母四十年如一日其司铎利津兴起教化士习亦为大振殁后祀郷贤周仔世宁阳人翰林编修爰访之子父殁于京宦槖萧然时年甫十四与兄治世徒跣扶榇还郷以俭勤自力事母备极孝养值歳饥有鬻妻以奉母者仔世倾已粮以完聚之又笃于友爱兄弟之子多为所成就以是郷族重之苏金铉濮州人为诸生时研理一本考亭顺治庚子举于郷初司铎寿光再补靖海卫师范严整教士子必先制行而后文艺迁国学助教与纂修会典督捕兵部皆有声称以亲老告归敦宗睦族广置义田卒祀郷贤岳峯秀字镇九汶上人顺治辛丑进士初任河南封邱令擢礼科给事中前后章数十上剀切详明大臣皆奖其能监督寳源寳泉两局因同官素侵侮之遂引疾不出卒祀郷贤孙蕙字树百淄川人顺治辛丑进士授寳应知县循卓有声内擢戸科给事会三方底定之后请蠲陜西田粮疏劾录用叛帅謇谔有声所着有笠山诗选歴代循良录安宜治畧等书王久任福山人由贡监任山西文水主簿洁已爱民委监矿塲于处膏时毫无所染人益颂其清正㓜事孀母以孝养孤姪以恩郷里亦以孝友重之殁后公举入祀李溉之长山人性至孝因父化熙宦于京师溉之善事祖母承颜伺色得其欢心后仕直𨽻滦州知州亦有声绩时人称其忠孝两全卒祀郷贤赵鋭汶上人明翼城令堪之子事母至孝甲申乙酉间山左土冦纵横鋭奉母奔避虽仓卒间甘㫖温凊未尝有缺时平能复旧业自以名诸生贡后授莱州府训导未任卒士林惜之李挺生宁海州人由拔贡任威宁府通判告归与同胞二弟行止不少间迄老如一日焉州值盗起力佐都阃为防御计频设粥以饲兵民城赖以安贼平后凡胁从株累者复力为寛解全活甚衆殁后公举入祀董振秀平原人性警敏倜傥有大志明末土㓂蜂起振秀练乡勇为守御又值歳饥捐赀施粥活饥民数万人由明经通判太平以干理常补二千石所不逮姑熟濒湖称盗薮振秀乃伏壮士舟中命二三羸弱者击棹阳为商贾状盗望见遽登舟伏甲突出尽擒之累迁叅议寻迁福建副使会建宁兵薄城下累月振秀力为督守又率死士击败之获粮数万斛兵民赖此以济贾汉策字洛俊齐东人性端悫长于文章顺治拔贡授兴平县知县陞淮安府同知卒祀郷贤董允贞平原人副使振秀子天资竒颕年十五为郡诸生尝从父之官多为赞勷董氏宗族素鲜饶裕允贞倡为族社醵谷盈千石以供歳时祭祀余则散族之贫者大畧仿范文正风云孔贞灿圣裔以孝友称为四氏学学录两胞姪相继为曲阜世尹徴灿足迹未尝一至县庭其狷介如此陈祚熙莒州人㓜有文名康熙元年登歳荐尝倾产修文庙建启圣祠性最孝友好施予制行端方言笑不茍卒祀郷贤李澍招逺人康熙癸夘举人官江南灵璧知县邑中屡被水荒戸口流窜澍委曲招抚省刑缓徴捐俸以给牛种并详免逋赋数万两民皆复业灵璧河夫累民又力为详恳永免歳省役费六千余金调补英山抚育倍至详免修葺宣楼舡只民累永除至今徳之寻充南闱同考官勤劳致疾卒于江宁英邑士庶犹有奔赴哭奠者今祀郷贤李元琳阳谷人康熙癸夘恩拔贡生敦族睦党克敦任恤之谊初任新城教谕再补肥城修学课士无忝厥职秩满陞授福建晋江知县再任四川长宁知县皆卓卓有声后卒于官牟作孚栖霞人廪生事亲能曲体其志亲殁偕昆季八人奋勉成立家无厚赀好施乐善值歳歉躬访残疾者量给以粟全活实多尤笃于奖励见善必为劝勉见人有过必力为阻遏之乡人颇被其化殁后公举祀焉田雯字紫纶徳州人康熙甲辰进士初任中书舍人改戸部员外时滇楚用兵军需旁午雯请以白粮附漕艘带运费不烦而民力省至今着为定例陞工部郎中提督江南学政江南文气骳靡雯力崇古学所取皆雄骏通伟之士风气为之一振改补湖广督粮道内陞光禄卿寻出抚江宁江苏漕白为天庾要供是年秋雨积隂米色多变百姓艰于输纳雯特疏以请民得随时交兑又以运河至京口一带地势崇高凿山成河易于坍卸向例冬日挑濬天寒风雪千夫荷锸泥淖中艰苦万状雯请动司库大加挑濬一劳永逸以省歳挑之劳费至今苏常百姓徳之其他如减湖田之增税免庐课之办铜前后俱次第允行调抚贵州时苖狆猖獗粤省方议会勦雯移书制府谓制苖之法犯则治之否则防之而已若兴师动衆劳民伤财于事无益自是大征之议遂寝丁忧起补刑部右侍郎寻调戸部出督河工以病告归卒雯于史学最深为文浑涵雄健成一家言所着有长河集姜山先生诗稿李迥寿光人康熙甲辰进士由中书累官至刑部侍郎沉静简黙不邀名誉每以哀矜折狱谳出其手虽九死必获一生人以行善称之王斌先世为楚之龙门人世守大嵩卫指挥遂占籍焉以武解元中康熙甲辰进士任沂镇前营游击驻防台庄台故漕冲加以比年军檄交驰兵民两困斌力除陋规禁侵暴严守御遂皆安堵黄河决埽总河素重斌才委其办理不旬日埽具河塞徐兖不觉供给之烦而所全活不下百千万人告归之日军民士商攀辕者百里不絶性孝友亲丧水浆不入口者五日兄弟多早殇抚遗孤皆如已出后卒于家公举祀之李复兴字莹斗濵州人康熙丙午举人知华亭县时松民苦里役逃亡相继而娄邑尤甚复兴乃与孝亷吴钦章等精思审计立为均田均役法一切年首甲首不便于民者悉罢之闾阎额手称快而逃亡者以次归民不扰而赋亦以办公私交利焉松人感徳建祠白龙潭以祀之安跃拔字文华聊城人康熙丙午武举効劳兵部初从征荆州所向有功奉使慈利探贼消息直入巢穴与贼鏖战洞庭先士卒慿河夺贼龙纛器械贼望风奔窜复夜渡精兵于江左分七路以进一唿先登擒获无筭遂振旅而还累官至溆州总兵官卒祀郷贤董讷平原人副使振秀之孙康熙丁未进士探花及第累迁翰林院侍读学士督学顺天士风整肃及迁左都御史益自奋励正色率属论议务持大体尝清理刑狱多所平反寻以兵部尚书总督两江兵民安辑时新屯蠧政讷奏罢之复督漕运设易知小单剔弊釐奸备极其法由是漕政肃清讷为人峭直沉雄遇事不以难易回屈歴官中外皆着政绩及归里也立族社设祭田一遵两世家法后分修高堰以疾卒于清河馆舍何觐荷泽人康熙丁未进士官内阁中书舍人至性纯孝年十二以父殉兵难即欲解带自缢门客李来賔劝以宗嗣大义且父柩在千里外理宜归塟乃号泣扶榇奉母归虽干戈抢攘中卒得保全无恙居母丧哀毁骨立情礼兼尽分校顺天乙夘郷试矢公矢慎加意捜罗所得皆一时名宿卒祀郷贤赛玉纮文登人康熙丁未进士天性纯孝事亲能先意承志曲体亲心凡诸父兄弟无不谋其温饱完其室家族中有逋赋多方措置代输教子成进士自甘恬退不乐仕进布衣疏食浑厚和平为郷邻排难解纷人皆乐受殁后公举祀郷贤丁时日照人幼与昆季键戸潜心经史躬自俭约以率郷人尝修邑乘纪载详明论议有体成康熙丁未进士授内阁中书崇祀郷贤蘓㢠武城人以贡生授福建建安知县政简刑清邑有巨盗据山肆毒民受其害㢠招募壮士计捕而歼之民始得安丁母忧服阕补光泽县卒于官郭琇字华野即墨人少时励志清苦读书深山中絶壑榛莽四无人迹琇则藴火中宵且泣且读盐虀㸑汲皆手任之康熙庚戌成进士谒选得吴江令赋烦俗悍琇莅事七年弊絶风清循声为东南第一以荐授监察御史初入台即有特叅河臣之疏江南困于水患诵公疏人人手额皆以为有更生之望寻陞佥都有大臣结党营私疏再进总宪有近臣招揺撞歳疏一时辇下栗然数月中由郎官五迁至九列寻以事降调又牵连吴江旧案逮质南中放归田里自是跧伏荒郷人不知其掌宪大僚也己夘起田间以副都御史总制湖广一时墨吏望风解绶而琇则益以镇静为先涤除烦苛务持大体诸如改折南粮请减更名田租及奏销缓征等疏天下受其赐既而疏辨前诬归田之志遂决凡五疏乞休乃得请归里后尽出俸金周族党歳饥赈给泽在郷闾乙未春卒邑人公举祀于郷赵文煚胶州人行谊醇粹学问淹博康熙庚戌进士歴官翰林院侍讲乙夘典试粤东矢公矢慎所拔多知名士时人咸服其藻鑑云耿愿鲁字公望舘陶人幼颕慧六歳即通经史善诗工楷书登康熙庚戌进士授翰林院编修癸丑充会试同考焚香吁天期获竒士以报国首得韩菼随状元及第一时推为知人后卒于官所着有韦斋集七卷赛璋文登县人丁未进士玉纮子康熙庚戌成进士父子接武㨗南宫谦抑逾甚郷党益推重之璋初授山西广昌知县再任临汾雪寃理枉指不胜屈晋礼部主事督大通桥运务积弊悉除由是粮艘直逹京师无复红朽缺额之虑转戸部正郎督通惠河道于霪雨后经营修筑商民交受其利寻视学山西絶苞苴拔寒畯晋之士子作歌颂之后以恩授奉政大夫卒祀乡贤王俟字陶仲长山人康熙庚戌进士由湖广兴国知州陞云南曲靖同知靖地苖蛮杂居不时为患俟单骑入山委曲开导苖民贴服人多以神明称之举卓异陞四川重庆知府戴名振字竒珍汶上人康熙庚戌进士任浙江缙云知县惠蹟甚着行取除戸部主事未任卒人皆惜之卢道悦徳州人性至孝孺慕之诚四十年如一日后成康熙庚戌进士任河南偃师县知县秩满致仕归里二十余年未尝一履公庭年八十七歳卒祀郷贤鹿廷瑄福山人康熙庚戌进士幼事亲以孝闻母病痈亲为吮䑛任吴桥知县奔父丧跣足行千余里哀毁骨立训诲两弟俱成科甲睦族䘏贫尤不倦初任吴桥即有道不拾遗夜不闭戸之政复宰平江獠蛮悉化又调承徳县县为旗民杂处廷瑄殚心调置旗民两安后卒于任殁时惟以国事为念一语不及于私张维贤嘉祥人以恩贡初任杭州府通判多惠政武林建祠祀之擢江宁府同知名註亷吏卒祀郷贤丁诸城人幼聪慧有神童之称长而博学能文屡踬场屋以明经终性慷慨好施予以是郷里重之卒祀郷贤张贞字起元安邱人康熙壬子拔贡刻苦好学博览羣书遨游四方时与海内名流扬今𣙜古一时称为文章巨手事母孝尤敦内行母以节着贞能克承母志以光父业己未举博学鸿词以母丧不就乙丑史馆缺员以翰林待诏用亦不就退居杞城故园日以着述为事年七十六卒祀郷贤所着有杞田集等书行世刘方至掖县人以恩贡授绍兴府推官清介有守聴㫁明允署上虞县事山冦陷城不屈死之孙愈盛莘县人由贡生任禹城县训导学识过人秉性端方禹邑歳荒邑令隠匿不报愈盛泣请于上台乃申请赈济饥民赖以全活禹人徳之蓝深即墨人恩贡任江南临淮知县深有至性邑令尝举其孝行其任临淮时值海冦来犯京口距邑仅三舍深练民兵为守御计冦知有备乃遁又濬锅铁口以通商贾民赖其利赋入不及额輙鬻产赔解有大盗未获监司掠治小盗令自诬服属县速毙之以灭口深不忍以人命悦上官卒拒之遂投劾去官王朂陛莱阳人少孤以孝称于郷领康熙壬子郷荐后授岳阳知县爱士䘏民多善政寻司刑曹尤刚正矢公矢慎以图报効力疾赴任未几卒祀郷贤高曰聪胶州人康熙癸丑进士以戸部郎中督学闽中杜苞苴絶请托凡所甄拔强半寒畯知名士而于先贤后裔茔墓祠宇尤所加意又置学田以赡贫士事竣日入闽士子莫不攀辕相送焉卒祀郷贤范士瑾青城人康熙癸丑进士任广东阳江县知县性至孝事继母一如所生卒祀郷贤张朝宷字采臣新城人少颕异与兄朝宗弟朝宠以文章齐名性凝重简黙事亲至孝登康熙癸丑进士授河南偃师知县时邑私征甚繁民苦之朝宷下车悉与革除民困以甦公余进诸生论文立科条教士文风乃振后以疾卒于官祀郷贤张文芳东阿人博学力行郷党称其孝友尝捐金以置学田后患疯痺长子令仪断一指和药疗之病遂愈人谓其行善之报后少子令璜亦以进士官至少宰赵玮平原人幼孤事母以孝闻以明经授莱州府学训导招集诸生立月课法拔其尤者廪给之一时文风蔚起又捐俸备乐器于学宫聘儒童肄习之歴三月而八音备生平笃学嗜古于诸书无不究悉所着有圣庙元音及典礼仪礼二卷藏于家黄继祖嘉祥人性磊落行端方读书日千言尤研精经济学由贡生知湖广常宁县常邑徭民杂处素号难治继祖察民隠决疑狱置学田修文庙惠政卓卓有神君慈母之颂寻以过劳致疾乞归不获竟所学识者咸为惋惜云高启元莱阳人初授昌乐教谕陞安阳县令性至孝每曲承亲志虽一花一石之微必力求而婉致之亲殁葬祭皆必诚必敬自甘淡泊宦囊所有悉以奉于长兄不复问出入先官教谕去家五百余里莱阳值冦凡戚族被焚掠者皆招来冷署与共衣食不足且称贷以继令安阳归益笃郷党而家教肃穆尤可法四世一堂甲科鹊起启元训之愈严临殁之夕精神不乱人谓其得于理学者深也公举祀于郷贤郑之文临清人康熙间任浙江台巡道中军守备十三年耿逆煽祸于闽浙沿海多内应台城守马信执署道傅梦龥之文救䕶不克而死黄文年堂邑人以恩䕃教习考授湖广酃县知县前任有报垦荒应徴赋千余金事属子虚将摊𣲖为民害文年区画详逹竟获豁免㑹夏包子猖獗文年严设守卫以计歼渠魁地方以安酃俗生女大半溺死质当子女过期不赎入为奴婢文年到任俱力禁之及致仕归民攀辕遮道七日始得出境卒祀郷贤李涛字紫澜徳州人康熙乙夘解元丙辰进士由庶常出守临江以贤能着声擢浙江盐运使恤灶裕商㑹皇上巡幸浙江特书惠爱二字以赐之寻晋粤西藩伯以内艰归服阕仍补任粤西凡兴举庶政皆得始终裕如以太常卿内召累官刑部右侍郎致政归里卒孟泰商河人由武进士初授山西盂寿营守备歴湖广永定营都司康熙二十七年夏包子为逆委泰为先锋战于金口临阵当先中砲而死叙赠进一阶李应廌日照人浮梁知县簠之子由康熙丙辰进士累官内阁学士礼部侍郎克承父志增广义田以赡族里之贫者凡㛰丧皆有定式盖畧倣范文正云苏俊字用章武城人康熙丙辰进士初授中书舍人考选兵科给事正色立朝不畏权要致仕回籍闭门不与戸外事为郷闾表率卒祀郷贤李华之字秀实诸城人康熙丙辰进士由中书歴任观察粤东时琼州峒猖獗华之单骑往谕衆释戈更为布置营伍使兵相安海南至今帖然香山澚门海冦窃发奉檄往勦不两月而平督抚交荐晋湖北按察使时黄州守与黄梅令互讦闭城罢市有以暮夜金献者华之斥絶之卒白令寃丁内艰起补黔中值三江苗变华之亲按抚定寻陞云南布政使絶苞苴禁行税滇人立生祠祀之累官至刑部侍郎赵之随字和千长山人康熙丙辰进士授四川石泉知县时邑当兵燹之余戸口逃亡之随力请于上官清其册籍民得乐业退食之暇为诸生讲解经艺校正文体士由是知学奉部咨取授戸部主事旋陞员外歴官至云南学政祀郷贤史长昆乐陵人康熙丙辰进士性孝友诚笃学复淹雅郷党素重之寻授直𨽻赞皇县令安集流民镇抚土冦以至兴学校平徭赋革陋规毁滛祠善政不胜枚举赞邑碑志颇详致仕归卒举祀于郷王楫胶州人乐善好施族党咸推重之由明经通判山西大同府革除积弊威惠大行寻迁陜西干州知州所在有声卒祀郷贤郭鸿嘉字渭孺单县人弱冠读近思录慨然志于圣贤母殁遂不复就试潜心理学十余年豁然贯通凡执经问难者常履满戸外训诲曾不少倦子愚已魁甲子东省郷荐犹谆谆提命曰吾望若为圣贤不望若徒富贵也张石麟堂邑人由贡生任陜西凤县知县邑当孔道民苦供亿石麟设法办给不匮不扰卒祀郷贤毕世持字公权淄川人读书过目成诵幼有神童之誉自童子试以至康熙戊午省元皆未尝出第二人文章传诵海内绰有先正遗矩后以父殁哀毁成疾卒人共惜之田需徳州人康熙己未进士翰林院编修甲子典试河南矢公矢慎事竣因病乞归所着有潞河集渉江集士服堂集侧垫录诸书卒祀郷贤潘应賔济宁人康熙己未进士任翰林检讨分校礼闱称得士与学者谈理必析入毫芒其所着作皆见重于时处家庭事父及继母极孝驭下极寛性尤躭恬澹故自侍从告归惟以山水树艺为乐殁后公举入祠房嵩字申公东阿人至性纯孝抚异母弟嵋备极友爱康熙己未成进士以母命析箸嵩与嵋不立文字每屏人私语子弟僮仆辈窥之盖不忍析而相泣也官中书舍人癸酉典试河南所拔多寒畯知名士以疾卒于开封官舍赵作舟海阳县人康熙己未进士选庶常典试黔中甄㧞时称藻鑑歴刑曹兢兢民命疏理寃抑甚多后佥宪楚中益勤慎供职老成谙练消患未萌沅湘间隂受其福前后歴六任皆清要归时囊槖萧然无忝清白性嗜读书旁通方畧辛丑于贼逼大嵩卫时作舟家居出钱谷为戌兵馈饷与守土者共谋固圉凡六閲月危城得安皆其力也殁后请祀李澄中字渔村诸城人工诗文逺近学者宗之由博学鸿词至翰林院侍读典试滇南秉公持正所得皆一时名彦及致仕归里清白自守足迹不入公门遇有事闗国计民生即侃侃而谈一以兴利除害为念着有滇南集行日记卧象山诗集艮斋文选诸书行世卒祀郷贤郭文亮汶上人稚龄事父能孝父殁后始补弟子员以舌耕自给后稍赢余尤好赒䘏党族又尝作三字箴以垂家训邑人多矜式之王者臣东平州人州庠生性孝友行醇笃而好学嗜古键戸捜讨履迹不及城市设义学于王村之东安村之西凡闾党贫家子弟之秀者悉令就学家非素丰而乐施予有以窘乏告者悉满所愿以去真人所难能者卒祀郷贤孔尚鍄曲阜世职知县幼孤事母至孝每病必亲尝汤药病不愈不敢入寝居官睦族必先念及乡里故人服其公而惠潘鹏云乐陵人康熙壬戌进士歴官至直𨽻知府所至皆着贤声致仕归以忠信坦白待人尤厚于族给族弟田宅为族姪完姻官顺徳时为族兄治丧归榇一一尽礼人甚难之素性和平恂谨邑中忽有欲磨许忠节碑石为他用者则不惜直言力止碑赖永存殁公举以祀赵泰甡胶州人康熙壬戌进士初除浙江金华县寻擢湖州府同知居官有治绩表彰先贤何王金许正学渊源书并郑愍忠文集湮没数百年重刋以广其传至如修吕成公祠堂复文定公书院建滋兰书院设四乡义学作养人材振兴文教皆其善政之卓卓可纪者潘沂乐陵人由㧞贡仕至福建建宁知府洁已率属屡着循卓以母老告归力敦孝友性乐奖掖后进延师督课族弟十八人皆成名又搆小园于邑西北具备饮馔灯火资招集逺迩名流会文讲业因之成就者甚衆殁后祀于郷贤徐鸣珮单县人以拔贡授江南盐城知县两月而邑大治丁母艰服阕补广东信宜县后又调补江南婺源县婺为朱子故郷有紫阳纲目书板为兵燹残失鸣珮捐赀补刋又为朱子裔孙名坤者请袭博士寻陞山西保徳知州以病乞休孔尚钺圣裔康熙甲子举人任陜西岐山知县勤于抚字以清亷着闻归来宦槖萧然而敦笃孝友事孀母处昆弟蔼如也郷评重之王沛憻诸城人康熙甲子举人王为邑巨姓族不下数千丁四十三年邑大饥沛憻倡绅衿认赈之法各量力自赈其亲族邻里佃戸等请以官赈之米减价平粜人不知为歉年仕福建漳州同知上官重其才事无大小必咨询而后定值海氛既靖时议欲裁水师兵漳城提督驻札之所阖营惶惑几不测沛憻曰无轻议裁也老弱者汰之彼将奚辞缺伍不补不三年而事定矣督提竟从其议歴任至广西布政使五十八年闾邑中稍旱亟遗书命其子出家粟千石以助赈粜雍正八年邑又大水沛憻方致仕家居仍倣行四十三年之法同里亦无不愿者前后赈济灾荒惟诸邑无不给之虑沛憻之力也刘棨字弢子诸城人戸部员外郎必显次子康熙乙丑进士初授长沙令严禁弃女恶俗全活甚伙值有裁兵讹言城内兵譟上官莫措棨敷陈大义开仓借粮示必无裁意乃定擢宁羌牧修栈道立坊肆延师讲学教民蚕织法后人唿为刘公䌷甲申擢平阳守悉革陋规氷蘗自持寻陞天津道仕终四川布政使卒于官汪灏字文漪临清人康熙乙丑进士授庶常至讲读出督山西学政絶苞苴谢请託清操劲节逺迩着闻值圣祖仁皇帝西巡知其清俭进内阁学士兼礼部侍郎命兼陜西学政盖从来未有之遇也差竣巡抚河南中州吏治为之改观㑹丁亥秋黄流暴涨灏亲督河工昼夜巡閲以此积劳成疾己丑冬告病归里未几卒所着有倚云阁诗集张玺邹平人康熙乙丑进士任河南新野知县民素梗顽玺至任力除豪滑以惩刁风俗渐淳厚民甚徳之魏琰阳谷人性沉毅嗜学不倦康熙丁夘膺顺天郷荐官内阁中书舍人以亲老乞归颜光斆字学山曲阜复圣裔康熙戊辰进士由翰林出典浙江郷试得知人誉即授提督学政清操卓识超絶前后浙人至今犹尸祝之兄光猷癸丑进士光敏丁未进士皆歴官中外有声明河间知府印绍孙也李斯义字质君长山人康熙戊辰进士由庶常擢御史在台中八年振纲饬纪辇毂肃清然秉小心持大体未尝以搏击示丰采歴迁福建巡抚洁已率属劝农督饷清囹圄鉏奸猾毁滛祠禁溺女建育婴堂修共学书院二年之内种种兴除具有成效惜所施未竟以劳瘁卒于官李本涵海阳县人兵部侍郎赞元子康熙戊辰进士天性孝友事继母色养二十年无少间兄弟姊妹十九人共处十余年未尝有疾言遽色值莱阳歳饥出钱谷以赈全活万余人卫城倾圯捐金以倡雉堞复完盖性乐施予如此殁之日实家无长物也卒举祀郷贤赵裕长山人由庠生仕至郎中赋性醇厚笃于孝友好急公赴义卒祀郷贤石曰琮字宗玉长山人康熙辛未进士授河南新郑知县邑当滇黔楚粤之冲供亿旁午琮釐奸剔蠧积弊一清中州漕米题归改折旧例发帑采买途逺费繁民苦转运因自赍帑金豫籴于小滩水次里民便之迁宁羗知州寻陞平凉知府卒于官李振玑字正桓金郷人康熙辛未进士初任新河再任贑县又移宰江南五河县所治皆有循声而五河为最邑苦卑瘠加以淮汛偶涨秋禾輙被水振玑屡为请赈请蠲不遗余力亦不以频仍为嫌民甚感之后归里卒张世瑢鉅野人康熙丙子举于郷性孝友年十二居祖丧即能尽哀尽礼宛如成人家贫每自噉粗粝而甘㫖奉亲无少缺与胞弟世城同居三十年了无间言而疾则亲药饵卒则具丧葬盖备极亲爱焉卒祀郷贤袁云蒸长山人性孝友好行其徳老而不倦里闾待以举火者常数十家康熙丙子举郷饮大賔卒谢琰福山人嗜读书重立品生平以孝友敦厚重于戚党教子家法尤极严慎以此二子诸孙俱成科甲其子孙亦凛遵家训不失清白声卒祀郷贤吴汝亮字仲闇霑化人壬午举人授江南江宁令时邑漕一石常费至数石由里胥而上皆取盈于漕汝亮既至并条粮耗羡悉去之时会城频火动烬数百家迹之得火者与火具诣审则旗厮也竟置诸法以疾卒于官所着有徒水钓草半紫楼稿藏于家李泰字阳复单县人性纯孝十七歳失怙恃哀毁骨立因推爱其姊及甥饮食衣服以及僮仆田产皆与已共且析授之尤乐善好施歳饥捐钱粟数千金存活无算仲子树目登进士为内阁中书泰躬逢赠典人以为孝友之报马翀汉邹平人由贡生任云南罗次知县性孝友筑华蕚楼率诸弟攻苦皆使成立以己产益庶母弟人称其贤张令仪东阿人事亲孝父文芳患疯痺医药不効令仪乃断一指和药以进病渐瘳事闻建孝子坊于门外路允修字万备汶上人由恩贡授江南常州通判寻陞淮安同知絶苞苴勤聴断留心民莫凡兴除不遗余力两郡民甚感之路允釐汶上人淮安同知允修之弟天性纯孝好善乐施时汶境土冦猖獗皆相戒勿犯路善人家允釐性朴素惟躭书史后耄年医学尤精贫病者资以参芩不少倦年八十有二卒郷人为之请祀李斯佺字松客长山人由难䕃初任江南高淳知县邑四面环水斯佺修筑巨堰民赖以安陞四川茂州知州地界苗蛮数出焚掠斯佺恩威并用诸蛮相率请降寻知云南大理府滇地民承屯赋十倍民粮民素苦之斯佺请以军丁视民例起科民咸悦之丁母忧服阕补福建建宁府旋陞盐运使卒于官孟其人阳谷人端方谅直雅好读书手业一卷盖寒暑无间也所着有蓼莪咏诗鸣集行世冯源诸城人由贡生授曲阜县训导生而颕异端方不茍以理学自任卒祀郷贤王文炤胶州人性孝友好读书由选贡初任宛平县县丞寻擢江南松江府通判洁已爱民所至有绩郡人有神明之颂卒于家李初妍宁海州人由歳贡任青城训导竭诚教育捐俸买田以赡士之贫者致仕归因宁海有代赔文登钱粮一项久为合州之累初妍挺身力辨遂得清除后以寿考终于家公举入祀孔衍洪圣裔以恩贡任江南武进令劝农兴学均徭减耗歳小饥自出米煮粥以赈居乡乐施婚丧资其力者甚衆卒祀郷贤杜履端海丰人拔贡生初授陜西绥徳知州值旱蝗立为歼捕仍授法属县务期捕灭且捐俸赈粥申请免粮合州赖以全活陞正定府同知案无留牍丕振文风益着勤慎旋以疾致仕卒祀乡贤朱纲字子骢歴城人浙闽总督𢎞祚子自㓜从父宦游四方讲求经世之学以例贡初授兵部主事敡歴中外所至有声由豫臬楚藩雍正初年授以滇抚凡所条奏皆称上意调抚福建感懐父绩益自刻厉以疾卒于官谥曰勤恪其弟绛亦以部郎至粤藩同时皆以干济称何世璂字澹菴新城人少负节气端方自处不肯随世谐俗康熙己丑成进士官检讨处翰苑十余年无失言失色雍正元年出典江西郷试随视学两浙未期年改两淮盐运使弊絶风清商民胥悦寻巡抚贵州招抚獠蛮生苖归化者万余人陞刑部额外侍郎又以吏部右侍郎总督直𨽻察吏安民事事实心行政不辞劳瘁不避嫌怨年六十四卒于官谥曰端简孔毓珣字东美至圣裔由恩贡累官广西按察使晋四川布政以亷干为举朝所交荐随巡抚广西核实常平积谷雍正元年以兵部尚书总督两广请拨粤西仓谷分贮粤东以备赈粜议建各营仓储倣常平例春借秋还兵民皆受其赐七年总督河道殚心规画不避劳瘁以疾卒于官谥曰温僖袁景芳字兰馥长山人内行纯笃以孝友着闻由歳贡授中书歴部郎出守广西桞州府寻调思恩军民府时兴隆土苖仇杀多年景芳至剿抚咸宜獠洞慑服治南有河阔二十余丈山水暴涨舟行多覆溺景芳捐赀建长桥以便行李旋陞陜西平庆道庆阳固原连年荒旱景芳设法赈济吏无中饱民霑实惠值丁外艰台宪留之不可得服阕仍以副使効力军前凡一切军需事无贻误劳勚成疾告归歳庚戌邑中大水比戸艰食景芳兴役寓赈里党借以存活者无算后子承糼亦以例贡知桞州府先后嫓美时人比之郑文昭云闫福玉安邱人由行伍初授浙江昌国营守备歴黄巖镇标左营游击训练士卒奋勇当先康熙五十一年巡哨至牛头门遇贼相持尽日中飞砲而死赐祭塟赠副总兵廕一子以守备用滕国祥蓬莱人由行伍出身累陞登州水师游击信赏必罚性极耿介体恤兵卒不啻父之于子以故其下皆乐为用号称鋭师每出哨望见贼艘必併力以赴贼多畏遁居民甚赖之康熙五十一年遇贼于鸡鸣岛为贼药鎗中伤胸臂仍带创杀贼数十人气尽乃仆赠骠骑将军赐塟廕一子张世思济宁人㓜极孝友事父母六十年无少懈与兄共㸑七十余年性乐奖掖后学郷之英俊借其课训以成名者甚多至康熙五十四年寿登百有一歳建坊旌表又三年卒公举入郷贤祠梁心始嘉祥人县学生事亲孝尝居哀过礼服至五年墓必百拜人或非之心始曰吾自尽吾心非为人也先王之礼吾虽过之不犹愈于不及者乎五世一堂年登百有一歳康熙六十一年建坊旌表赛枝大文登人雍正初为云南令乌䝉苖叛掠城枝大死之魏嘉祚曲阜人事亲甚孝同时有鉅野县民李肃亦以孝闻俱雍正六年旌表崔仁益都人亲丧庐墓终身不改雍正十二年旌表按雍正六年以前旌表过庐墓孝子歴城邢起龙懐世昌长山段彦桂徐万言齐河马朝才临邑贺伦宁阳张文月司进选单县蒋台鼎郓城刁鸿举临朐张嘉賔诸城赵清栖霞杨守节杨守禄蒋应恒掖县李栵新泰王节武定州今改惠民县曹大成阳信齐焕然乐陵郑四知蒲台王天福濮州祁三竒以上皆庐墓孝子也现在饬遵核实咨请留祀今备志之以昭不匮云李黄裳歴城人亲病割股和药以进病遂愈按康熙二十五年以后旌表过割股孝子歴城钱士贤淄川沈润徳平马廷佐邹县杜嘉徴冠县顾良刘思臣丁圣任临朐张则久安邱任如春孙五郭培诸城张显成姜豹文登董光灿阳信周以孚朱鹏日照张賔李翘出王显是皆割股救亲之孝子虽不合于典常而皆䝉特恩旌表坊碑可据又似无可庸其釐剔者也今备志之按山左承洙泗源流修鲁齐礼让人物之盛至道同归元明以前夐乎尚矣我国家培养恩深百年教育岳灵川媚人杰物华而兹集所採不过二百五十人其旧志所载者存而不刋事因乎前善善欲长也至各州县志中所録与郷贤祀典所仍者宜乎无所区别于其间然而功令煌煌慎加简核自雍正四年以至十三年凡陆续咨部留祀者方可入志外则赐䘏赐谥经庙堂之定议增简册之余光其他虽稗野所传郷人所好皆不敢广收博揽以贻来世之口实也至有已经入祠而尚未咨部及已经咨部而尚未覆准者八十一人其事迹虽有可稽而不敢遽为论断以俟后之作者所谓歴久而弥彰者也济南一十五人兖郡一十六人东郡二人青郡九人登郡一十三人莱郡一十二人沂郡四人泰安一人曹郡九人则东省所祀之郷贤其昭然在人耳目间者约畧如此夫撷尼防之秀色虽草木亦有余香瞻泰岱之䧺风即培塿尽皆引领既已列于几筵谁复念其鼎足然而乔梓竝茂不嫌父食之先华蕚聨芳竟似兄终之及以陈常之令典夷为亵越之私恩珥笔徬徨惄焉如擣矣要之松柏自有本性瑾瑜不匿竒光好恶冺而是非自着公论定而直道斯存大道之行三代之英也其人其文尚慎旃哉山东通志卷二十八之四山东通志卷二十九钦定四库全书山东通志卷二十九列女志夫妇人伦之始闺门王化之原柔顺利贞坤德茂着此列女所由志也渤海以西大河以东地灵而泽厚虽巾帼能知大义标贤植美秩然可观而彤史所书国朝尤重斯典自显懿以逮幽芳岁以蹟闻罔勿扬表皇纶光被嘉范昭垂内则之隆非近代之所得而儗也今採而集之着于篇常则爲淑孝爲静好爲徽音变则爲孤贞爲苦节爲竒烈六者具列而独于履变之行谊倍加详焉盖从一而终之死靡忒譬若岁寒之松栢疾风之劲草以之广励闺闱于世教重有禆益云作列女志列女济南府歴城县晋辛氏宋李氏元晋氏刘氏萧氏明刘氏胡氏朱氏王氏彭氏丁氏蔡氏孟氏刘氏韩氏井氏米氏张氏冯氏孟氏宓氏胡氏张氏王氏林氏项氏费氏石氏吴氏许氏张氏李氏于氏张氏彭氏钟氏范氏周氏壬氏陈氏李氏史氏孙氏满氏王氏陈氏叶氏傅氏赵氏刘氏殷氏张氏李氏李氏石氏汪氏程氏冯氏丁氏吕氏女郭氏女郑氏女乔氏女李氏女卢氏女皇清吕氏马氏刘氏习氏杨氏申氏文氏翟氏邢氏王氏孙氏居氏马氏尹氏路氏陈氏王氏高氏郭氏崔氏朱氏李氏于氏李氏章氏戴氏柴氏居氏王氏张氏唐氏张氏杨氏刘氏孙氏赵氏王氏史氏祝氏附何氏朱氏范氏冯氏章邱县隋卢氏元刘氏王氏王氏王氏晋氏明于氏弭氏夏氏马氏夏侯氏魏氏江氏郭氏李氏李氏姜氏华氏逯氏吕氏徐氏明氏刘氏郑氏李氏高氏张氏毕氏马氏刘氏谢氏苏氏杨氏张氏杨氏申记儿皇清张氏李氏韩氏王氏附韩氏郭氏刘氏张氏刘氏吕氏郭氏邹平县汉伏氏女元张氏明刘氏王氏滕氏贾氏王氏冯氏王氏夏氏滕氏吕氏赵氏张氏徐氏孙氏韩氏王氏孙氏刘氏王氏王氏赵氏王氏薛氏张氏倪氏梁氏王氏李氏孙氏李氏王氏女纪氏女王氏女王氏女皇清刘氏附于氏赵氏孙氏张氏女淄川县唐徐氏宋刘氏元张氏苏氏郑氏李氏胡氏明张氏董氏李氏赵氏赵氏张氏张氏刘氏司氏宋氏王氏张氏刘氏王氏黄氏王氏王氏刘氏郭氏王氏徐氏高氏孙氏王氏韩氏张氏周氏崔氏牛氏苏氏王氏赵氏张氏胡氏苗氏韩氏王氏郑氏皇清胡氏吕氏张氏袁氏翟氏谭氏高氏马氏贾氏毕氏毕氏殷氏吴氏张氏李氏孙氏孙氏郭氏车氏孟氏高氏李氏王氏蒋氏王氏附孙氏袭氏李氏邹氏长山县元尚敬温妻明高氏刘氏王氏史氏徐氏徐氏房氏于氏魏氏周氏徐氏程氏孟氏崔氏石氏张氏李氏女吴氏女皇清韩氏郭氏王氏张氏李氏孙氏张氏女附刘氏徐氏徐氏孟氏王氏苗氏李氏李氏耿氏李氏许氏李氏张氏王氏韩氏李氏林氏岳氏徐氏李氏王氏李氏李氏张氏刘氏新城县铁山孝女明荆氏于氏杨氏孙氏王氏耿氏田氏曲氏李氏张氏王氏韩氏伊氏王氏韩氏孙氏杜氏李氏张氏耿氏王氏李氏徐氏刘氏张氏高氏刘氏胡氏郝氏孙氏张氏张氏王氏辛氏耿氏毕氏郑氏张氏王氏高氏沈氏王氏张氏于氏毕氏李氏武氏女吴氏女王氏女皇清沈氏郑氏李氏李氏于氏何氏胡氏附周氏齐河县明王氏郭氏赵氏钟离氏滕氏董氏贺氏安氏何氏杨氏孙氏高氏车氏宋氏女皇清齐氏朱氏傅氏孙氏张氏董氏王氏董氏张氏刘氏齐东县元孙氏明卢氏吕氏冯氏信氏汪氏周氏武氏李氏二女皇清杜氏阎氏戴氏张氏吕氏陈氏附刘氏毛氏济阳县明李氏刘氏庄氏马氏王氏李氏郭氏张氏吴氏萧氏刘氏皇清张氏王氏高氏吴氏常氏李氏彭氏王氏高氏赵氏禹城县宋崔孝女明訾氏朱氏邱氏司氏段氏徐氏于氏刘氏张氏陈氏崔氏李氏于氏彭氏杨氏曹氏刘氏范氏蒋氏相氏张氏于氏张氏陈氏皇清纪氏宋氏刘氏附王氏刘氏刘氏临邑县明孙氏王氏马氏许氏李氏蔡氏侯氏李氏李氏龎氏李氏张氏闗氏刘氏高氏邢氏田氏李氏于氏李氏贾氏女皇清董氏刘氏王氏王氏附殷氏樊氏李氏邢氏白氏长清县元任氏粦氏明王氏崔氏赵氏边氏任氏刘氏赵氏刘氏张氏李氏郭氏赵氏李氏徐氏姚氏董氏路氏李氏张氏刘氏刘氏张氏王氏姚氏吴氏李氏杨氏张氏皇清萧氏梁氏马氏王氏董氏附梁氏张氏陵县明许氏马氏张氏孙氏王氏于氏陈氏张氏许氏马氏郑氏徐氏崔氏于氏杨氏赵氏钟氏李氏邢氏赵氏张氏王氏王氏王氏皇清林氏马氏卜氏靳氏王氏康氏赵氏邓氏德州元刘氏明徐氏李氏吴氏曾氏王氏郑氏吴氏吴氏曾氏史氏陈氏马氏萧氏谢氏周氏项氏潘氏女皇清吕氏朱氏秦氏谢氏顾氏金氏王氏陈氏吴氏张氏李氏女附梁氏刘氏张氏刘氏郉氏金氏康氏罗氏郭氏陈氏顾氏李氏吴氏俞氏王氏刘氏德平县明王氏信氏朱氏殷氏刘氏田氏安氏苏氏王氏张氏刘氏葛氏窦氏闗氏李氏李氏皇清陈氏许氏葛氏马氏徐氏附刘氏平原县唐卢氏明赵氏王氏李氏叶氏朱氏皇清任氏附张氏孟氏王氏陈氏兖州府滋阳县唐郑氏女元史氏明狄氏赵氏李氏禹氏殷氏徐氏杨氏贾氏郭氏皇清禇氏李氏侯氏范氏边氏张氏朱氏张氏邱氏韩氏赵氏女何氏时氏附王氏朱氏张氏万氏王氏史氏刘氏张氏蔡氏张氏梁氏朱氏张氏李氏周氏耿氏范氏赵氏周氏张氏孔氏曲阜县周臧氏季敬姜黔娄妻母师陶婴明杨氏沈氏霍氏宫氏吴氏欧阳氏王氏颜氏颜氏郭氏朱氏颜氏颜氏刘氏院氏范氏朱氏王氏朱氏陈氏闫氏李氏王氏孔氏孔氏孔氏孔氏张氏赵氏刘氏刘氏王氏郭氏陈氏颜氏吕氏王氏孔氏𫝊氏胡氏王氏颜氏张氏寻氏陈氏宋氏贾氏周氏涂氏颜氏武氏祝氏二女孔氏女颜氏女孔氏女孔氏女皇清颜氏陆氏朱氏颜氏王氏颜氏傅氏黄氏傅氏陈氏吕氏叶氏孙氏孔氏孔氏王氏田氏汪氏附孔氏宋氏孔氏胡氏宁阳县周鲁义姑明程氏齐氏朱氏李氏郝氏李氏赵氏吴氏郑氏阎氏许氏女皇清朱氏朱氏禇氏许氏孔氏程氏颜氏王氏屠氏马氏陈氏沈氏冀氏吴氏戴氏周氏朱氏黄氏孙氏马氏薛氏孙氏附杨氏赵氏王氏邹县周漆室女元祝氏明樊氏王氏吴氏巩氏惠氏赵氏高氏王氏董氏彭氏杭氏黄氏田氏冯氏李氏刘氏杜氏刘氏冯氏邵氏季氏李氏欧氏仲氏女皇清冯氏孟氏孔氏孟氏蒋氏杜氏郑氏附孙氏杜氏刘氏徐氏秦氏李氏周氏杭氏杭氏高氏刘氏张氏周氏孙氏马氏岳氏段氏张氏孟氏路氏马氏王氏张氏纪氏段氏宋氏朱氏徐氏孔氏李氏张氏蒋氏孔氏张氏贾氏李氏女泗水县明唐氏秦氏乔氏张氏章氏李氏王氏司氏崔氏管氏王氏秦氏张氏杜氏赵氏夏氏刘氏皇清陈氏秦氏巴氏高氏张氏滕县晋曹氏宋董氏女金任氏董氏元夏氏三女明范氏孙氏徐氏李氏颜氏许氏许氏徐氏郉氏刘氏魏氏钟氏刘氏王氏刘氏刘氏李氏张氏赵氏张氏汪氏朱氏董氏高氏黄氏林氏宋氏陈氏胡氏梁氏王氏张氏苏氏侯氏方氏王氏皇清王氏杜氏尹氏杨氏高氏陈氏宋氏董氏尹氏女程氏女季氏殷氏赵氏附李氏王氏张氏王氏甘氏孔氏侯氏孔氏傅氏贾氏李氏龙氏高氏赵氏娄氏张氏侯氏侯氏常氏宋氏颜氏吕氏张氏孔氏高氏张氏刘氏侯氏刘氏马氏李氏刘氏黄氏刘氏李氏王氏刘氏史氏狄氏刘氏种氏甘氏顾氏侯氏赵氏张氏季氏孙氏孔氏李氏陈氏郑氏朱氏李氏郑氏张氏马氏刘氏贾氏朱氏马氏刘氏孔氏王氏宋氏王氏杨氏李氏孙氏王氏张氏禇氏魏氏傅氏孙氏孔氏王氏孔氏马氏阏氏单氏丁氏张氏李氏田氏郑氏翟氏范氏陈氏任氏张氏赵氏单氏张氏王氏秦氏李氏刘氏任氏周氏禇氏王氏沈氏李氏李氏张氏黄氏贾氏胡氏郑氏孙氏杨氏王氏女峄县汉王良妻唐封氏元魏氏萧氏苏氏明徐氏宋氏李氏禇氏徐氏尹氏金氏洪氏房氏严氏陈氏赵氏王氏赵氏龙氏尹氏丁氏李氏李氏刘氏李氏毛氏刘氏张氏霍氏女周氏程氏女闫氏女李氏张氏女曹氏女皇清孙氏侯氏贾氏姚氏李氏胡氏曹氏任氏刘氏贺氏女禇氏女高氏女附王氏刘氏高氏郑氏黄氏蔡氏赵氏杨氏贾氏姚氏靳氏毛氏贺氏邵氏孙氏张氏孙氏朱氏张氏吴氏蒋氏张氏王氏陈氏邵氏贾氏邵氏任氏王氏曹氏郭氏杨氏种氏陈氏李氏薛氏蔡氏邵氏谢氏高氏阎氏孙氏禇氏孙氏孙氏孙氏黄氏贾氏女金乡县后周赵氏女元马氏霍氏武氏明李氏杨氏高氏程氏尚氏邱氏牛氏高氏韩氏王氏辛氏谷氏潘氏李氏史氏高氏刘氏唐氏陈氏胡氏戴氏郭氏女皇清李氏李氏胡氏刘氏胡氏高氏胡氏附李氏郭氏刘氏孙氏高氏赵氏刘氏胡氏张氏李氏孙氏高氏萧氏高氏蘓氏吴氏李氏鱼台县元张氏明韩周氏康氏魏氏魏氏武氏王氏宗氏王氏奚氏王氏黄氏纪氏冯氏朱氏聂氏甄氏刘氏王氏王氏陈氏吴氏袁氏张氏李氏王氏孔氏杨氏陈氏武氏辛氏魏氏顾氏朱氏樊氏刘氏董氏李氏刘氏聂氏樊氏李氏李氏傅氏韩氏李氏高氏杨氏蘓氏宋氏王氏女樊氏女郭氏女皇清解氏陈氏李氏杨氏苗氏徐氏常氏李氏刘氏胡氏常氏袁氏孙氏附王氏郭氏高氏闫氏王氏樊氏夏氏赵氏萧氏王氏张氏傅氏陈氏刘氏王氏济宁州元神氏秦氏刘氏赵氏罗氏明针氏仝氏李氏吕氏赵氏程氏臧氏王氏丁氏欧氏郝氏程氏李氏张氏罗氏杨氏杨氏郑氏赵氏陈氏马氏朱氏文氏秦氏李氏钱氏邵氏张氏许氏张氏吴氏张氏李氏魏氏侯氏冯氏廖氏邓氏乔氏孙氏王氏徐氏吴氏赵氏高氏高氏杨氏孙氏程氏祝氏刘氏女张氏女白氏二女皇清张氏王氏赵氏黄氏陈氏王氏李氏王氏邵氏甘氏刘氏马氏骆氏高氏陈氏陈氏黄氏张氏杨氏薛氏杨氏李氏杨氏胡氏叶氏邬氏胡氏程氏张氏赵氏黄氏任氏刘氏邱氏秦氏孙氏周氏薛氏孔氏黄氏张氏高氏吴氏附吉氏杨氏陈氏许氏丁氏侯氏王氏李氏李氏洪氏魏氏李氏李氏赵氏黄氏吉氏韩氏王氏郗氏夏氏马氏朱氏聂氏曹氏郭氏吴氏袁氏杨氏曹氏任氏秦氏吴氏姜氏蘧氏杨氏金氏戴氏郭氏王氏吉氏孔氏韩氏邵氏张氏王氏杨氏张氏刘氏吴氏赵氏张氏周氏徐氏彭氏黄氏张氏张氏欧阳氏孟氏蘓氏孟氏杨氏张氏秦氏赵氏王氏张氏汪氏鲍氏经氏贾氏杨氏何氏解氏秦氏杨氏孙氏郭氏胡氏赵氏王氏陈氏吕氏吉氏周氏高氏吴氏刘氏李氏傅氏王氏田氏张氏张氏蒯氏张氏钟氏谭氏陈氏朱氏张氏张氏任氏阮氏马氏女嘉祥县元武氏明成氏谢氏白氏王氏孔氏冯氏宋氏张氏王氏宋氏李氏赵氏李氏李氏曹氏李氏翟氏段氏李氏张氏宋氏梁氏武氏刘氏于氏郭氏董氏石氏阮氏皇清高氏高氏陈氏杨氏阮氏董氏蘓氏女陈氏鹿氏女附李氏翟氏徐氏赵氏杨氏杨氏汶上县金刘氏元冯氏明杜氏郉氏王氏马氏秦氏师氏王氏王氏胡氏吕氏冯氏吕氏李氏王氏韩氏冯氏张氏王氏何氏刘氏陈氏宋氏张氏张氏张氏邱氏戴氏赵氏樊氏李氏何氏彭氏皇清郭氏冯氏李氏王氏程氏孔氏张氏徐氏公氏刘氏李氏刘氏曹氏姚氏李氏周氏孙氏辛氏于氏胡氏孙氏徐氏王氏二女郭氏二女公冶氏女附王氏高氏曹氏曹氏续氏郭氏王氏刘氏李氏马氏王氏邹氏任氏许氏郭氏郭氏蔡氏何氏侯氏王氏路氏胡氏李氏袁氏傅氏程氏向氏连氏房氏李氏梁氏房氏董氏张氏王氏于氏李氏辛氏周氏赵氏林氏王氏郭氏焦氏曹氏王氏赵氏胡氏王氏李氏徐氏田氏聂氏龙氏张氏杨氏檀氏张氏韩氏姬氏刘氏杨氏祝氏王氏路氏张氏刘氏女刘氏女陈氏女阳谷县元王氏黄氏明颜氏张氏袁氏方氏张氏时氏王氏张氏李氏叶氏王氏王氏薛氏孙氏徐氏蔺氏宋氏刘氏陈氏郭氏王氏侯氏孟氏夏氏吕氏门氏张氏燕氏皇清朱氏孟氏郭氏吴氏郭氏刘氏附萧氏刘氏王氏孙氏杨氏柏氏薛氏张氏谷氏何氏徐氏朱氏徐氏张氏侯氏洪氏魏氏郭氏王氏孙氏杨氏杜氏曹氏李氏张氏国氏王氏魏氏董氏张氏焦氏薛氏马氏赵氏孔氏毛氏金氏王氏宋氏雷氏唐氏段氏陈氏张氏孙氏侯氏郉氏范氏张氏郭氏陈氏张氏聂氏刘氏陈氏薛氏李氏邱氏郭氏张氏郭氏司氏马氏李氏李氏邵氏袁氏任氏李氏李氏胡氏潘氏张氏闫氏刘氏焦氏陈氏张氏辛氏于氏孟氏寿张县汉张氏女明丁氏张氏李氏李氏曲氏孟氏李氏陈氏高氏刘氏赵氏马氏岳氏艾氏金氏杨氏程氏陈氏刘氏刘氏刘氏罗氏李氏周氏皇清张氏附孙氏刘氏王氏雷氏汪氏李氏刘氏闫氏高氏李氏范氏徐氏毛氏郭氏东昌府聊城县明殷氏郝氏刘氏孔氏赵氏李氏张氏耿氏刘氏郝氏殷氏张氏宋氏萧氏王氏张氏霍氏韩氏苏氏陈氏梁氏刘氏朱氏李氏倪氏马氏李氏戴氏沈氏皇清刘氏杭氏刘氏朱氏徐氏王氏刘氏陈氏苏氏白氏田氏刘氏王氏王氏女附许氏闫氏邱氏张氏刘氏陈氏蒋氏王氏邓氏裴氏夏氏孙氏李氏李氏李氏胡氏刘氏吕氏支氏杨氏李氏曹氏王氏刘氏刘氏白氏冯氏丁氏彭氏丁氏许氏宓氏许氏钱氏蒋氏王氏张氏吕氏刘氏邓氏卢氏堂邑县元郭氏明萧氏于氏路氏张氏陈氏吴氏吕氏宋氏杨氏陈氏梁氏王氏赵氏张氏阎氏王氏张氏女皇清许氏钱氏郉氏蘓氏胡氏附刘氏温氏周氏武氏萧氏袁氏侯氏张氏许氏范氏牛氏赵氏李氏博平县隋崔氏明张氏赵氏杨氏郉氏贾氏刘氏杨氏高氏程氏刘氏女李氏女皇清谢氏郑氏女附朱氏逯氏秦氏乌氏乌氏高氏傅氏张氏刘氏何氏冯氏梁氏刘氏李氏任氏萧氏王氏逯氏茌平县明窦氏陈氏齐氏陈氏杨氏杨氏王氏马氏高氏邴氏黄氏马氏张氏徐氏皇清王氏刘氏金氏杨氏李氏附杨氏李氏田氏张氏张氏孙氏顾氏逯氏李氏赵氏李氏杨氏逯氏崔氏李氏王氏莘县明崔氏杨氏郝氏赵氏赵氏陈氏王氏李氏丙氏曹氏王氏任氏马氏李氏楚氏王氏邵氏秦氏张氏孟氏杨氏王氏许氏曹氏景氏孙氏徐氏霍氏孟氏田氏祝皇清李氏郭氏孙氏赵氏赵氏侯氏吴氏鞠氏鞠氏清平县明贾氏孙氏于氏高氏韩氏任氏冯氏郎氏郉氏郉氏彭氏张氏刘氏陈氏高氏女彭李二女张氏女皇清于氏女董氏女附左氏唐氏王氏李氏商氏胡氏任氏卢氏宋氏贾氏韩氏任氏石氏孙氏武氏张氏张氏伦氏刘氏张氏温氏张氏万氏周氏韩氏刘氏张氏贾氏宋氏陈氏海氏张氏冠县明赵氏董氏赵氏李氏郭氏韩氏班氏郝氏李氏侯氏李氏赵氏汪氏皇清高氏李氏宋氏张氏邱氏吴氏王氏刘氏王氏戴氏孙氏刘氏女临清州元王氏明张氏阎氏王氏张氏陈氏彭氏杨氏赵氏冯氏傅氏张氏贾氏高氏张氏管氏管氏秦氏薛氏郭氏张氏左氏高氏畅氏丁氏杨氏秦氏张氏朱氏黄氏李氏赵氏林氏李氏郑氏张氏阎氏施氏王氏董氏姜氏张氏贾氏杨氏曹氏李氏皇清董氏高氏牟氏丁氏解氏张氏于氏孙氏王氏左氏孙氏李氏王氏郭氏卢氏管氏张氏郭氏张氏陈氏周氏白氏陈氏于氏周氏王氏胡氏崔氏傅氏陈氏吕氏孙氏聂氏时氏杨氏萧氏黒氏权氏唐氏附李氏张氏赵氏阎氏栾氏阎氏丁氏张氏汪氏张氏刘氏姜氏朱氏张氏柏氏程氏韩氏柏氏郝氏卢氏王氏张氏刘氏崔氏盛氏胡氏女馆陶县明温氏侯氏何氏王氏刘氏丁氏文氏岳氏王氏汪氏女皇清卜氏王氏邱县明张氏陈氏武氏宋氏李氏张氏璩氏史氏何氏张氏吴氏韩氏张氏任氏鞠氏冯氏睢氏王氏杨氏兰氏谈氏李氏女皇清霍氏附赵氏刘氏魏氏范氏王氏张氏梁氏常氏谷氏杨氏石氏鲍氏高氏张氏张氏黄氏郭氏刘氏陈氏李氏马氏谈氏苏氏崔氏满氏恩县赵氏女明王氏李氏刘氏易氏郭氏房氏于氏孙氏刘氏朱氏马氏刘氏刘氏张氏李氏王氏左氏梁氏陆氏张氏石氏刘氏崔氏杨氏于氏女皇清赵氏李氏高唐州明崔氏崔氏梁氏郭氏潘氏艾氏王氏程氏田氏任氏莫氏孟氏女刘氏女皇清刘氏李氏王氏郭氏戴氏李氏张氏张氏邱氏刘氏陈氏郉氏张氏李氏女附宋氏郑氏刘氏女夏津县北魏孙氏元王氏明张氏程氏孟氏王氏蒋氏张氏萧氏李氏张氏孙氏皇清张氏李氏附时氏李氏张氏戴氏王氏刘氏赵氏张氏李氏马氏霍氏杨氏许氏张氏栾氏闫氏姚氏邹氏张氏张氏温氏耿氏张氏王氏贺氏姚氏夏氏刘氏侯氏赵氏陶氏周氏任氏张氏庄氏霍氏武城县北魏崔氏北周崔氏明马氏刘氏姜氏徐氏曹氏翟氏张氏赵氏随氏刘氏白氏彭氏丁氏李氏王氏戴氏初氏霍氏尹氏苏氏田氏马氏女王氏女王氏女姚氏女皇清李氏周氏王氏谈氏女青州府益都县元冯氏丁氏潘氏尼氏许氏张氏段氏宋氏魏氏曹氏女杨氏二女明陈氏刘氏陈氏陈氏郝氏高氏林氏周氏贾氏李氏钟氏钟氏钟氏钟氏邱氏张氏王氏蒋氏邓氏邵氏杨氏房氏王氏赵氏王氏陈氏杜氏王氏冀氏赵氏赵氏党氏杨氏马氏宫氏宋氏贾氏苏氏石氏王氏王氏陈氏张氏张氏高氏张氏王氏胡氏姜氏王氏冀氏王氏李氏杨氏邵氏阎氏刘氏张氏王氏朱氏彭氏女皇清王氏仇氏安氏冯氏刘氏赵氏吴氏薄氏张氏郉氏石氏房氏张氏李氏顾氏许氏胡氏徐氏王氏王氏杨氏临淄县周姜氏华氏辟司徒妻把梁妻伤槐女田稷母齐义母王孙贾母北宫氏女汉淳于氏女元许氏耿氏明宋氏陈氏许氏薛氏孙氏薛氏李氏许氏李氏徐氏孙氏傅氏崔氏王氏刘氏女皇清齐氏戴氏刘氏于氏朱氏李氏曹氏霍氏附扈氏胡氏博兴县元王氏明初氏李氏孙氏韩氏马氏孙氏马氏宋氏贾氏陈氏宋氏张氏王氏张氏初氏朱氏张氏张氏相氏顾氏张氏常氏女杨氏女皇清宋氏贾氏张氏龎氏附王氏初氏潘氏潘氏刘氏张氏顾氏程氏王氏王氏赵氏王氏许氏高苑县元崔氏明李氏张氏孙氏女皇清何氏信氏张氏乐安县元刘氏刘氏刘氏万氏明刘氏翟氏阎氏房氏傅氏张氏孙氏蒋氏邓氏武氏蒋氏刘氏郭氏张氏王氏孙氏孙氏宋氏王氏袁氏田氏李氏张氏隋氏蔡氏女萧氏女皇清曲氏刘氏李氏附王氏王氏李氏蘓氏蒋氏李氏成氏李氏连氏孙氏刘氏马氏刘氏王氏郉氏夀光县宋王氏元赫氏田氏李氏刘氏仵氏明牟氏常氏董氏刘氏孙氏张氏邱氏岳氏牛氏张氏刘氏宋氏韩氏黄氏王氏籍氏于氏魏氏王氏隋氏王氏杜氏马氏刘氏刘氏隋氏胡氏刘氏王氏崔氏郑氏女张氏女皇清魏氏王氏王氏刘氏祝氏章氏郝氏杨氏李氏马氏隋氏赵氏女附张氏刘氏吴氏孙氏张氏赵氏王氏张氏陈氏韩氏薛氏隋氏刘氏周氏刘氏马氏常氏王氏刘氏柳氏隋氏李氏徐氏女昌乐县北魏崔氏张氏女元刘氏明于氏赵氏张氏张氏赵氏张氏赵氏田氏马氏傅氏黄氏赵氏王氏陶氏张氏张氏田氏刘氏臧氏二妇阎氏李氏张氏张氏尚氏赵氏刘氏刘氏刘氏陈氏女皇清高氏董氏韩氏郎氏李氏临胊县宋刘氏元王氏颜氏明齐氏尹氏赵氏陈氏王氏胡氏刘氏马氏孟氏胡氏薛氏黄氏李氏皇清贾氏王氏蘓氏曾氏安邱县宋符氏元相氏明张氏杨氏赵氏王氏高氏刘氏刘氏谢氏韩氏杨氏李氏王氏李氏林氏王氏门氏周氏徐氏李氏马氏王氏李氏范氏刘氏王氏陶氏黄氏刘氏马氏马氏王氏王氏王氏李氏王氏张氏张氏李氏李氏高氏李氏刘氏侯氏姚氏黄氏李氏刘氏马氏刘氏张氏黄氏宋氏李氏王氏刘氏周氏韩氏王氏高氏周氏韩氏赵氏寗氏女李氏女王氏女高氏女张氏二女王氏女张氏女李氏女皇清孙氏孙氏周氏周氏附孔氏高氏张氏栾氏鲍氏周氏刘氏刘氏孙氏李氏王氏都氏都氏刘氏孙氏黄氏刘氏曹氏刘氏陈氏史氏张氏马氏诸城县元董氏纪氏郑氏明张氏王氏马氏黄氏范氏仇氏刘氏郭氏谢氏隆氏王氏范氏候氏刘氏柳氏李氏何氏陈氏黄氏李氏娄氏王氏郑氏郑氏王氏祝氏张氏齐氏邱氏王氏崔氏陈氏邱氏赵氏王氏燕氏胡氏张氏女皇清高氏李氏冯氏汪氏杨氏季氏郭氏郝氏胡氏冷氏王氏蘓氏赵氏赵氏赵氏附王氏孟氏何氏张氏徐氏王氏朱氏董氏郑氏李氏高氏郑氏王氏张氏牛氏李氏隋氏王氏聂氏丁氏沈氏徐氏李氏范氏范氏冯氏愽山县刘进忠妻某氏登州府蓬莱县明姜氏叶氏王氏张氏王氏陈氏王氏陈氏乔氏周氏王氏杨氏阎氏刘氏冯氏姜氏吕氏黄氏卢氏孙氏王氏王氏林氏吴氏何氏赵氏姜氏王氏李氏寗氏郭氏张氏张氏高氏王氏何氏李氏赵氏王氏余氏寗氏韩氏陶氏范氏齐氏吴氏吕氏王氏王氏张氏战氏卞氏周氏女刘氏女皇清孙氏栾氏附何氏黄县元李氏邹氏明姜氏郉氏王氏崔氏牛氏杨氏林氏李氏范氏周氏范氏吕氏赵氏唐氏赵氏邹氏丁氏宋氏阎氏邵扈妻吴氏张氏张氏丁氏王氏皇清吕氏冯氏王氏马氏曲氏邹氏附林氏福山县明孙氏牟氏栾氏刘氏王氏王氏陈氏孙氏初氏王氏郭氏刘氏王氏由氏李氏鲍氏王氏孙氏田氏皇清滕氏陈氏附王氏刘氏王氏孙氏吕氏鹿氏栾氏刘氏初氏迟氏牟氏张氏姜氏姜氏苏氏迟氏岳氏初氏王氏栖霞县明刘氏李氏林氏王氏林氏姜氏高氏王氏牟氏马氏李氏李氏王氏郝氏邹氏刘氏王氏牟氏刘氏马氏陈氏牟氏夏氏张氏王氏范氏刘氏邹氏王氏徐氏吴氏姜氏林氏隋氏蒋氏吕氏高氏张氏马氏于氏王氏侯氏吕氏阎氏李氏李氏女皇清于氏郝氏滕氏王氏林氏附牟氏宋氏衣氏吕氏柳氏王氏孙氏牟氏何氏刘氏尚氏周氏吕氏招远县明郭氏刘氏吴氏路氏李氏李氏康氏孙氏梅氏孙氏王氏孙氏王氏袁氏温氏杨氏杨氏李氏皇清王氏吴氏女莱阳县明刘氏孙氏赵氏吕氏于氏朱氏王氏赵氏李氏吕氏赵氏展氏宫氏夏氏姜氏姜氏董氏张氏尹氏王氏宋氏于氏崔氏张氏耿氏管氏于氏宋氏赵氏盖氏孙氏周氏李氏邵氏孙氏左氏于氏阎氏董氏高氏朱氏宋氏高氏姜氏姜氏王氏高氏刘氏孙氏李氏张氏赵氏丁氏左氏张氏王氏吕氏赵氏孙氏宋氏陈氏宋氏陈氏邹氏李氏迟氏任氏任氏任氏盖氏党氏刘氏孙氏车氏王氏王氏纪氏咸氏杨氏王氏咸氏于氏杨氏战氏任氏张氏女刘氏女丁氏女皇清任氏高氏张氏宫氏周氏李氏董氏刘氏稽氏李氏崔氏赵氏姜氏邴氏谭氏张氏附田氏于氏薛氏刘氏姜氏孙氏姜氏孙氏徐氏邴氏于氏曲氏王氏孙氏赵氏张氏姜氏黄氏杨氏孙氏梁氏隋氏罗氏吕氏李氏刘氏马氏谭氏王氏王氏于氏孙氏仇氏孙氏于氏常氏高氏谭氏孙氏女宁海州元林氏阎氏方氏明丛氏张氏潘氏崔氏林氏黄氏孙氏王氏杜氏战氏苗氏邓氏王氏曹氏宋氏王氏汤氏王氏林氏王氏黄氏唐氏李氏谢氏孙氏于氏高氏贺氏林氏刘氏颜氏王氏李氏刘氏陈氏曲氏顾氏王氏盖氏王氏李氏杨氏邓氏刘氏王氏赵氏王氏滕氏孙氏汤氏孙氏李氏孙氏姜氏鹿氏祝氏刘氏曲氏杨氏孙氏苗氏姜氏曲氏王氏冦氏女沈氏女杜氏女吴氏女皇清王氏乔氏孙氏刘氏孙氏姜氏张氏附王氏翟氏贺氏王氏郭氏侯氏王氏白氏孙氏李氏姜氏宋氏门氏李氏唐氏蘓氏王氏孙氏林氏杨氏曲氏文登县明毕氏刘氏江氏宫氏鞠氏于氏鞠氏王氏林氏迟氏丛氏于氏鞠氏于氏董氏王氏李氏丛氏郉氏丛氏张氏柳氏伯氏傅氏孙氏刘氏侯氏刘氏王氏丛氏车氏王氏于氏周氏伯氏萧氏宋氏王氏邵氏王氏于氏张氏于氏鞠氏侯氏丛氏张氏曹氏林氏郉氏江氏隋氏于氏邵氏于氏吴氏高氏隋氏皇清都氏张氏李氏吕氏丛氏附孙氏张氏田氏于氏迟氏于氏刘氏吕氏刘氏王氏于氏林氏王氏常氏刘氏宋氏隋氏于氏高氏毕氏连氏江氏马氏郭氏孙氏葛氏刘氏丛氏于氏李氏丛氏孙氏于氏孙氏蔡氏颜氏孙氏于氏丛氏颜氏吕氏汤氏孙氏林氏吴氏陈氏张氏王氏许氏邹氏于氏于氏于氏田氏刘氏吴氏张氏曲氏许氏林氏王氏杨氏丛氏乔氏于氏张氏蔡氏刘氏李氏丛氏杨氏王氏邵氏张氏张氏许氏杨氏黄氏迟氏王氏宋氏宋氏毕氏连氏宋氏刘氏宋氏柳氏王氏刘氏李氏丛氏蘓氏丛氏孙氏李氏田氏代氏赵氏梁氏王氏于氏闫氏王氏丛氏孙氏孙氏侯氏姜氏丛氏刘氏宋氏许氏李氏潘氏李氏刘氏李氏张氏高氏刘氏潘氏张氏王氏向氏刘氏王氏女李氏女刘氏女海阳县明赵氏王氏林氏皇清刘氏张氏荣成县明王氏田氏刘氏唐氏李氏张氏皇清陈氏郑氏于氏孙氏卢氏刘氏李氏袁氏袁氏田氏蔡氏杜氏田氏孙氏莱州府掖县金卢氏明周氏毛氏谷氏刘氏王氏王氏宿氏崔氏孙氏姜氏女任氏女皇清王氏李氏霍氏附王氏平度州汉王氏明王氏陶氏宫氏王氏李氏张氏王氏谢氏蘓氏陈氏阎氏何氏王氏董氏柴氏何氏贾氏宗氏官氏杨氏杨氏江氏郭氏戴氏季氏毛氏崔氏崔氏韩氏徐氏孙氏女张氏女皇清王氏附冷氏杨氏葛氏潍县金栾氏张氏元傅氏鞠氏周氏明黄氏丁氏蒯氏王氏魏氏王氏刘氏武氏王氏王氏李氏刘氏郭氏杜氏于氏吴氏杜氏魏氏女皇清谭氏郭氏于氏张氏刘氏李氏谭氏牟氏王氏韩氏王氏张氏李氏孙氏赵氏丁氏附夏氏陈氏张氏高氏魏氏周氏周氏王氏徐氏王氏吴氏王氏吴氏王氏程氏昌邑县元岳氏明马氏齐氏韩氏李氏姜氏宋氏李氏王氏刘氏温氏黄氏岳氏庄氏葛氏宋氏孙氏徐氏杜氏王氏女刘氏女史氏四女姜氏女皇清夏氏邵氏冯氏刘氏王氏胶州宋王氏二女元阎氏明石氏李氏战氏朱氏陈氏曾氏邓氏萧氏王氏高氏薛氏郭氏宋氏王氏刘氏赵氏李氏栾氏张氏匡氏匡氏张氏江氏纪氏陈氏周氏纪氏赵氏张氏郭氏张氏刘氏崔氏高氏赵氏高氏孙氏高氏宋氏宋氏于氏林氏张氏匡氏赵氏匡氏赵氏周氏丁氏宋氏崔氏赵氏栾氏高氏纪氏张氏李氏赵氏女栾氏女温氏女皇清江氏任氏潘氏邱氏徐氏张氏高氏高氏张氏匡氏张氏薛氏张氏纪氏附张氏徐氏郑氏汪氏杨氏陈氏二女高氏高氏王氏崔氏宋氏郭氏逢氏李氏李氏张氏薛氏崔氏唐氏张氏王氏宋氏高氏高氏郑氏张氏赵氏李氏高氏杨氏高密县元王氏明季氏荆氏冯氏李氏刘氏郭氏李氏李氏刘氏刘氏王氏马氏冯氏邓氏孙氏李氏隋氏项氏张氏李氏倪氏范氏孙氏李氏管氏管氏李氏女王氏女皇清范氏冯氏郑氏高氏王氏薛氏孟氏附管氏王氏张氏周氏葛氏刘氏邓氏李氏张氏昝氏孙氏王氏李氏单氏高氏单氏单氏刘氏王氏王氏宫氏闵氏冯氏纪氏葛氏赵氏井氏张氏纪氏张氏宋氏张氏王氏赵氏张氏范氏高氏张氏王氏单氏冯氏张氏孙氏夏氏赵氏田氏宿氏王氏秦氏綦氏倪氏李氏刘氏赵氏单氏王氏单氏倪氏李氏高氏宋氏郭氏马氏李氏张氏二女即墨县元宋氏明柳氏高氏于氏王氏周氏刘氏安氏董氏崔氏史氏黄氏孙氏赵氏周氏江氏江氏江氏于氏刘氏女皇清孙氏周氏吕氏何氏王氏江氏江氏刘氏附蓝氏吴氏张氏黄氏佟氏马氏辛氏李氏苗氏黄氏孙氏张氏张氏杨氏张氏王氏张氏王氏卢氏王氏姜氏孙氏孙氏吴氏江氏甯氏孙氏王氏周氏迟氏尹氏赵氏女武定府惠民县元胡氏毛氏阿鲁真氏明刘氏胡氏李氏高氏鲁氏胡氏女皇清刘氏张氏张氏刘氏何氏雷氏何氏徐氏李氏李氏耿氏冯氏附王氏王氏王氏李氏王氏许氏青城县明刘氏杨氏于氏杨氏焦氏李氏李氏袁氏张氏李氏杨氏石氏崔氏孙氏杨氏皇清石氏阳信县明宋氏孙氏董氏王氏刘氏王氏宗氏光氏王氏马氏刘氏耿氏周氏马氏唐氏李氏丁氏王氏高氏封氏朱氏王氏董氏宋氏刘氏王氏崔氏李氏仇氏毕氏司氏张氏范氏郭氏四女韩氏女皇清丁氏冯氏丁氏周氏张氏苏氏董氏张氏史氏尹氏尹氏王氏吴氏赵氏附商氏孟氏董氏韩氏范氏牛氏杨氏王氏张氏禇氏李氏解氏王氏马氏吴氏马氏魏氏刘氏张氏马氏宋氏曹氏马氏李氏岳氏王氏冯氏范氏齐氏刘氏张氏申氏苑氏商氏海丰县宋胡氏明王氏桂氏孙氏李氏张氏高氏谷氏刘氏女皇清张氏张氏李氏鹏高氏王氏女附翟氏梁氏刘氏袁氏杨氏高氏赵氏张氏刘氏张氏武氏乐陵县明史氏张氏孟氏李氏郑氏荣氏杜氏李氏许氏邱氏宋氏韩氏王氏王氏皇清刘氏郭氏商河县明张氏张氏张氏王氏孔氏常氏李氏王氏杨氏刘实妻黄氏女皇清骆氏刘氏高氏杨氏附王氏滨州北魏刘氏元赵氏李氏刘氏胡氏明韩氏李氏田氏董氏刘氏刘氏张氏梁氏王氏张氏杨氏蘓氏刘氏女王氏女李氏女皇清王氏龎氏张氏丁氏张氏王氏郭氏殷氏利津县元刘氏明李氏张氏魏氏王氏孟氏杨氏张氏吕氏李氏夏氏高氏马氏张氏高氏孟氏女薄氏女皇清孙氏王氏附高氏于氏魏氏张氏王氏杜氏李氏程氏霑化县七女明乔氏韩氏王氏王氏孙氏解氏杨氏丁氏李氏范氏贾氏范氏李氏范氏孤氏孙氏王氏张氏董氏李氏王氏赵氏赵氏边氏女李氏女皇清王氏蒲台县汉蒲氏三女桓氏明韩氏韩氏李氏郝氏王氏牛氏王氏张氏孙氏刘氏李氏张氏刘氏李氏女彭氏女孙氏女孟氏女皇清张氏杜氏张氏附崔氏王氏聂氏沂州府兰山县元萧氏明马氏谢氏葛氏李氏朱氏陈氏王氏王氏董氏李氏龎氏李氏汪氏祁氏罗氏鞠氏张氏崇氏何氏李氏徐氏马氏宋氏李氏李氏龚氏克氏蒋氏董氏张氏杨氏张氏梁氏杨氏黄氏王氏孙氏李氏王氏王氏王氏王氏宋氏马氏陈氏刘氏孙氏周氏崔氏李氏禇氏周氏曹氏徐氏冯氏王氏孙氏傅氏薛氏房氏马氏汲氏宋氏李氏金氏陈氏孙氏周氏徐氏胡氏郑氏钱氏王氏刘氏任氏王氏王氏蒯氏张氏女皇清彭氏杨氏袁氏礼氏孙氏田氏礼氏刘氏赵氏侯氏颜氏颜氏李氏陆氏王氏满氏徐氏附李氏孙氏朱氏马氏李氏段氏李氏李氏李氏刘氏杨氏段氏徐氏密氏陆氏朱氏胡氏董氏孙氏刘氏郁氏沈氏杨氏王氏宋氏胡氏刘氏杜氏宋氏冯氏段氏刘氏石氏刘氏伏氏魏氏贾氏张氏王氏刘氏胡氏陈氏姜氏杜氏李氏杜氏杨氏李氏石氏王氏刘氏吴氏王氏宋氏杨氏吴氏李氏任氏缪氏杨氏姜氏王氏范氏王氏丁氏陈氏冯氏何氏刘氏韩氏王氏王氏李氏刘氏李氏白氏陆氏张氏密氏姜氏徐氏戴氏张氏董氏张氏张氏刘氏赵氏赵氏周氏侯氏任氏于氏周氏李氏孙徐氏蔡氏吕氏张氏宋氏刘氏张氏季氏刘氏孙氏魏氏任氏张氏闗氏赵氏女郯城县汉窦氏明吴氏王氏朱氏宋氏徐氏张氏彭氏李氏傅氏聂氏危氏陈氏谢氏田氏徐氏陈氏安氏高氏周氏陈氏蔡氏刘氏女刘氏女皇清李氏徐氏徐氏赵氏范氏杜氏王氏颜氏杨氏蒋氏姚氏女附冯氏陈氏宋氏李氏许氏李氏徐氏何氏徐氏郑氏杜氏李氏徐氏刘氏张氏刘氏彭氏许氏谢氏丁氏蒋氏周氏冯氏刘氏梁氏李氏高氏徐氏陈氏田氏李氏吴氏赵氏李氏王氏杜氏田氏刘氏王氏田氏胡氏孙氏刘氏梁氏刘氏李氏李氏陈氏宋氏王氏徐氏高氏徐氏安氏王氏范氏田氏孙氏徐氏孟氏陈张氏杨氏王氏吴氏蔡氏郑氏宋氏陈氏赵氏吴氏张氏卢氏禚氏王氏刘氏毛氏徐氏梅氏徐氏王氏颜氏女刘氏女陈氏女费县周邵氏宋张氏明王氏李氏房氏刘氏冯氏管氏陈氏郭氏刘氏蘓氏张氏姚氏卜氏冯氏朱氏尹氏朱氏邵氏王氏彭氏王氏李氏李氏朱氏李氏孙氏李氏孙氏魏氏李氏马氏姚氏王氏李氏皇清孟氏傅氏宋氏王氏陈氏附陈氏汪氏吴氏吴氏齐氏宋氏郭氏朱氏周氏孙氏卜氏王氏时氏徐氏张氏宋氏杨氏孙氏秦氏李氏孙氏赵氏贾氏林氏莒州元孟氏徐氏明张氏邹氏周氏翁氏封氏刘氏王氏徐氏郭氏唐氏范氏陈氏卢氏尉氏刘氏董氏王氏李氏战氏王氏王氏薛氏郭氏周氏周氏田氏女杨氏女康氏女王氏女皇清岳氏牛氏附徐氏郑氏辛氏卢氏宋氏翁氏赵氏董氏高氏林氏朱氏滕氏谢氏纪氏段氏刘氏蒙阴县周老莱子妻明孙氏巩氏边氏赵氏张氏李氏阚氏包氏张氏张氏王氏庄氏徐氏刘氏包氏蹇氏蹇氏汪氏张氏聂氏谢氏公氏韩氏女皇清丁氏公氏戴氏孙氏禹氏附孙氏徐氏李氏任氏李氏张氏赵氏孙氏李氏刘氏张氏李氏王氏李氏刘氏杨氏张氏公氏尹氏王氏郝氏刘氏李氏杨氏贾氏齐氏货郎妻沂水县明王氏陆氏杨氏宋氏殷氏黄氏徐氏刘氏刘氏傅氏刘氏潘氏徐氏孙氏女皇清毕氏李氏附高氏某氏日照县汉吕氏明王氏李氏万氏张氏王氏徐氏刘氏金氏张氏申氏申氏张氏张氏厉氏牟氏张氏梁氏丁氏费氏郑氏林氏申氏刘氏申氏金氏宋氏徐氏金氏刘氏徐氏李氏皇清尹氏孙氏尹氏万氏陈氏刘氏张氏刘氏附申氏刘氏厉氏贺氏邱氏苏氏高氏泰安府泰安县晋张氏明李氏安氏何氏张氏宋氏黄氏李氏董氏萧氏刘氏王氏李氏徐氏续氏刘氏皇清房氏宋氏陈氏艾氏宋氏宋氏房氏聂氏房氏周氏张氏女附梁氏肥城县元石氏明陶氏阴氏郑氏赵氏楚氏翟氏刘氏闫氏女皇清罗氏孔氏冯氏赵氏赵氏张氏郭氏傅氏新泰县晋蔡氏夏侯氏元王氏明赵氏张氏崔氏于氏梁氏安氏王氏王氏和氏杨氏李氏李氏刘氏李氏曹氏陈氏李氏臧氏安氏王氏郑氏曹氏李氏尹氏李氏贾氏沈氏李氏徐氏李氏李氏卜氏李氏张氏松岩妇刘氏张氏公氏范氏皇清郝氏房氏闫氏尹氏附李氏曹氏冀氏王氏郭氏女莱芜县唐赵氏女明徐氏赵氏许氏吕氏张氏王氏本吴氏刘氏张氏李氏魏氏任氏吴氏吕氏高氏刘氏陶氏亓氏亓氏高氏李氏李氏吕氏裴氏谷氏高氏张氏朱氏亓氏李氏苏氏张氏李氏魏氏皇清田氏张氏孙氏附吴氏朱氏邹氏宋氏张氏朱氏赵氏王氏谭氏王氏东平州宋彭氏元蒲察氏张氏杨氏明张氏杨氏刘氏张氏靳氏宋氏巩氏尚氏朱氏杨氏女闫氏女皇清王氏附卜氏宋氏杜氏解氏刘氏赵氏王氏何氏李氏贾氏王氏王氏路氏徐氏吕氏梁氏郑氏徐氏陈氏丁氏宋氏陈氏巩氏何氏李氏隋氏刘氏邓氏陈氏徐氏张氏吕氏任氏王氏马氏张氏张氏裴氏陈氏邓氏解氏李氏徐氏马氏崔氏吴氏刘氏李氏赵氏张氏徐氏曹氏梁氏刘氏阎氏郭氏张氏李氏宋氏赵氏田氏齐氏王氏陈氏崔氏解氏徐氏臧氏陈氏裴氏宋氏张氏李氏郑氏刘氏辛氏东阿县明刘氏赵氏井氏徐氏周氏王氏魏氏司氏女周氏女皇清王氏王氏雷氏贾氏张氏陆氏刘氏李氏附张氏张氏席氏王氏平阴县明姜氏张氏程氏梁氏赵氏赵氏女司氏女皇清李氏张氏倪氏田氏张氏于氏王氏仇氏附张氏王氏赵氏郭氏司氏姚氏毕氏曹州府荷泽县宋康氏明曹氏张氏路氏辛氏李氏王氏李氏葛氏刘氏王氏王氏刘氏郭氏马氏任氏辛氏尹氏王氏李氏刘氏王氏刘氏王氏王氏刘氏王氏王氏董氏吴氏李氏李氏侯氏王氏彭氏王氏祁氏曹氏张氏马氏马氏王氏刘氏尹氏林氏赵氏高氏马氏徐氏楚氏李氏王氏尹氏刘氏成氏姬氏王氏班氏马氏路氏李氏鲁氏薛氏刘氏朱氏王氏程氏王氏刘氏张氏刘氏赵氏司氏王氏王氏张氏李氏朱氏孙氏龎氏李氏桑氏王氏柴氏许氏鲍氏刘氏吴氏羊氏朱氏葛氏龎氏马氏张氏张氏陈氏贾氏高氏李氏聂氏范氏郉氏刘氏赵氏冦氏赵氏尚氏刘氏何氏赵氏李氏彭氏李氏许氏黄氏鲁氏张氏楚氏邓氏张氏张氏许氏王氏李氏李氏张氏曾氏马氏张氏杨氏商氏张氏侯氏周氏李氏朱氏何氏耿氏李氏谷氏刘氏傅氏梁氏焦氏孙氏李氏朱氏蒋氏邓氏李氏陈氏刘氏杨氏张氏赵氏王氏桑氏女李氏女胡氏女吴氏女张氏女张氏女鲁氏女萧氏二女曹氏女孔氏女闫氏女吴氏女冯氏女皇清丁氏王氏周氏杨氏女张氏女附赵氏史氏李氏李氏董氏郭氏杨氏成氏张氏朱氏李氏郭氏叚氏姚氏马氏薛氏孙氏朱氏刘氏张氏籍氏潘氏马氏仝氏单县宋李氏戴氏明陈氏盛氏杨氏蔡氏陈氏母氏赵氏徐氏薛氏毛氏陈氏刘氏鲍氏罗氏李氏修氏包氏李氏李氏马氏史氏郭氏郑氏牛氏常氏张氏马氏卢氏崔氏杨氏孙氏孙氏许氏刘氏刘氏周氏石氏闫氏李氏单氏贾氏胡氏郭氏霍氏单氏张氏马氏刘氏邓氏孙氏侯氏樊氏张氏李氏马氏贾氏杨氏黄氏吕氏刘氏耿氏郝氏鲍氏王氏郑氏蔡氏唐氏徐氏黄氏尘氏于氏戴氏王氏于氏崔氏杨氏谈氏皇清李氏张氏王氏贾氏张氏李氏徐氏刘氏马氏黄氏崔氏杨氏刘氏黄氏张氏程氏刘氏刘氏刘氏葛氏朱氏王氏附孙氏朱氏李氏马氏张氏刘氏张氏张氏张氏刘氏何氏傅氏叚氏张氏霍氏贾氏李氏权氏李氏黄氏黄氏江氏张氏张氏杨氏石氏单氏李氏许氏孟氏张氏谢氏贾氏陈氏王氏黄氏陶氏王氏秦氏董氏朱氏范氏常氏刘氏杨氏张氏谢氏徐氏李氏黄氏马氏黄氏张氏谢氏徐氏单氏喻氏刘氏张氏白氏梁氏张氏卢氏郭氏周氏李氏孟氏仇氏常氏王氏黄氏田氏蔡氏赵氏张氏刘氏谷氏高氏赵氏胡氏安氏魏氏李氏孙氏赵氏霍氏孙氏刘氏徐氏郭氏马氏朱氏彭氏王氏刘氏郭氏李氏李氏王氏汪氏李氏姜氏徐氏程氏石氏彭氏吴氏张氏杨氏张氏李氏马氏李氏朱氏刘氏郭氏袁氏侯氏孙氏张氏朱氏宋氏陈氏贾氏许氏杨氏彭氏李氏贾氏女城武县汉金氏九女元苗氏明祝氏张氏朱氏李氏陈氏常氏樊氏刘氏崔氏邵氏王氏张氏李氏郭氏张氏蘓氏王氏陈氏翟氏王氏秦氏孟氏陈氏王氏孙氏胡氏岳氏女杨女张氏女孟氏女宋氏女张氏女宋氏女宋氏女皇清刘氏侯氏岳氏张氏李氏王氏吕氏王氏张氏谷氏邵氏徐氏朱氏侯氏邵氏女附李氏曹氏李氏刘氏宋氏杨氏李氏宋氏刘氏宋氏王氏宋氏李氏邵氏刘氏程氏任氏李氏邵氏曹氏刘氏邵氏陈氏宋氏徐氏李氏宋氏马氏康氏程氏巩氏翟氏侯氏郭氏田氏高氏史氏魏氏宋氏康氏金氏贾氏李氏李氏李氏李氏李氏张氏张氏张氏张氏陈氏刘氏刘氏刘氏宋氏宋氏宋氏张氏吴氏田氏邵氏邵氏王氏王氏程氏秦氏高氏秦氏宋氏曹氏翟氏宋氏刘氏王氏孟氏田氏秦氏邵氏盛氏刘氏陈氏闻氏陶氏钱氏张氏刘氏女刘氏女万氏女杨氏女翟氏女李氏鉅野县明王氏姬氏宋氏高氏王氏刘氏刘氏魏氏闫氏闫氏薛氏王氏王氏杨氏卞氏王氏张氏徐氏萧氏高氏梁氏刘氏韩氏江氏李氏刘氏张氏康氏段氏刘氏李氏张氏史氏杨氏张氏女王氏女皇清郭氏段氏女附孟氏徐氏宋氏徐氏陈氏李氏李氏潘氏姚氏王氏刘氏徐氏王氏宋氏李氏侣氏安氏王氏邓氏李氏邹氏王氏李氏谷氏李氏高氏吴氏卜氏解氏徐氏郓城县明刘氏李氏张氏姜氏赵氏马氏侣氏侯氏魏氏王氏李氏刘氏魏氏段氏梁氏梁氏葛氏杨氏牛氏程氏皇清周氏附王氏梁氏侯氏侯氏田氏马氏赵氏侯氏刘氏毕氏刘氏周氏陈氏夏氏吕氏江氏张氏李氏王氏王氏王氏王氏孙氏刘氏孙氏汤氏王氏梁氏祝氏黄氏孙氏戴氏程氏马氏童氏梁氏吕氏田氏张氏高氏女曹县明曹氏李氏王氏白氏王氏戴氏陈氏徐氏李氏孙氏孔氏李氏李氏马氏张氏鲁氏纪氏张氏李氏王氏李氏潘氏张氏赵氏王氏郭氏陈氏周氏刘氏王氏赵氏尹氏王氏王氏女王氏女皇清石氏刘氏沙氏赵氏附刘氏汪氏赵氏胡氏蔡氏陈氏张氏陈氏袁氏宋氏王氏王氏高氏赵氏王氏赵氏胡氏郜氏毛氏韩氏韩氏王氏刘氏唐氏王氏武氏孙氏韩氏李氏郭氏黄氏邢氏戴氏王氏郭氏董氏高氏祝氏董氏禇氏刘氏韩氏赵氏董氏张氏张氏王氏冯氏韩氏刘氏赵氏张氏袁氏赵氏郭氏王氏胡氏侯氏刘氏女张氏女定陶县宋焦氏女刘濳妻元张氏明牛氏乔氏陈氏刘氏班氏周氏黄氏李氏周氏袁氏鲁氏李氏元氏曹氏宋氏台氏马氏孙氏刘氏田氏孙氏李氏女郭氏女刘氏女张氏女乔氏女皇清杨氏李氏马氏濮州唐贾氏女元李氏雷氏孙氏明崔氏张氏吴氏常氏乔氏宋氏苏氏林氏李氏白氏靳氏张氏刘氏宋氏李氏邢氏张氏刘氏王氏郭氏袁氏李氏高氏王氏辛氏李氏宋氏李氏王氏范氏许氏崔氏许氏刘氏朱氏陈氏常氏邢氏冯氏张氏李氏张氏黄氏叶氏李氏唐氏周氏许氏陈氏王氏李氏冯氏王氏张氏高氏刘氏苏氏祝氏李氏张氏邢氏乔氏李氏陈氏张氏卞氏辛氏李氏王氏李氏冯氏宋氏李氏南氏刘氏辛氏董氏任氏王氏古氏女路氏女崔氏女许氏女皇清赵氏樊氏陈氏苗氏周氏杨氏附焦氏张氏宋氏王氏毛氏李氏式氏钱氏李氏于氏吴氏女范县明李氏李氏张氏江氏李氏李氏张氏翟氏刘氏刘氏汤氏石氏刘氏林氏陈氏王氏张氏孙氏蒋氏徐氏张氏李氏蒋氏丁氏满氏马氏李氏皇清马氏吴氏于氏王氏段氏臧氏孙氏蒋氏黄氏张氏郭氏刘氏张氏马氏陈氏观城县明李氏高氏桑氏闫氏张氏钱氏周氏吕氏梁氏杨氏史氏王氏张氏孙氏丁氏刘氏傅氏岳氏苏氏刘氏邓氏王氏杜氏王氏霍氏岳氏张氏王氏李氏高氏皇清吕氏远氏于氏附王氏赵氏姜氏田氏张氏姜氏李氏杜氏孙氏杨氏朝城县明田氏毛氏韩氏马氏李氏尹氏王氏周氏朱氏郭氏王氏郭氏戴氏段氏江氏郭氏高氏周氏郑氏石氏周氏赵氏孙氏杨氏徐氏熊氏赵氏段氏阎氏程氏王氏管氏徐氏邱氏刘氏李氏葛氏巩氏邵氏孟氏高氏刘氏王氏郭氏李氏女岳氏三女皇清牛氏王氏潘氏白氏李氏郉氏高氏邵氏尹氏孙氏郭氏魏氏吕氏谢氏熊氏于氏邵氏陈氏王氏常氏孙氏李氏邢氏徐氏霍氏朱氏逯氏王氏谢氏樊氏岳氏按两姓之好嗣续攸闗百世之嫌礼刑胥戒故记曰买妾不知其姓则卜之所以慎其从违亦以占其同异也东省爲圣贤教育之邦流风余韵辉及彤管彼氷霜之操松筠之节亦既登之铅椠贞诸金石矣而同姓之婚概从甄汰所以秉伉俪之大防扩造端之全量也然而孤芳劲节不违天常揆之命言岂由弱质故附于简末以着徽音后之託丝萝者尚其遵周公之名教而毋借口于鲁昭之知礼也哉邹县滕县茌平县益都县益都县乐安县诸城县黄县兰山县兰山县郯城县商河县蒲台县莱芜县东平州朝城县山东通志卷二十九山东通志卷三十钦定四库全书山东通志卷三十仙释志二氏之学儒者所不道而百家传记恒称述之岂其人尽侏而言皆荒诞哉葢物与无妄心理皆同大圣大贤明体逹用操存涵养未尝堕于一偏而二氏以独觉之知探无极之理求之不得甚至捐亲戚遗肢体而不顾迹其笃念本性以力持于知诱物化之交者不可谓非志士坚苦之行也世俗聋瞶鍼砭斯存其人其言有足採者正乐得而志之若夫致虚守寂之説不足以经纬万端元史作释老传曰佛于晋宋梁陈黄老于汉魏唐宋其效可覩矣洵有味乎其言之也作仙释志仙释周白兎公浮丘公涓子秦安期生卢敖平常生黄石公汉稷丘君泰山老父东方朔崔文子李少君黄公巫炎抱犊子鹿皮公园客孔安国王远麻姑乐正子长夏侯臯马明生唐虞王和平于吉宫嵩晋鲍靓王仲伦贺栾魏夫人羊权元阳子兰公卢童子李道空陈仲举石坦竺法太竺道生南北朝张忠慧重僧钟道敬普明僧巖智顺竺朗僧意法定惠始隋由吾道荣徐则李清慧藏法安法瓒胡灿僧世法楷昙观唐保恭王远知于兹仙翁周季道王希夷张道通萧静之徐钓者董京威刘栋道因黒虎禅师道哲明净道寂光宝惟政临济赵州和尚五代杨仙公树王华葢真人义楚子邻宋贺元甄栖贞靳八公黄冠道人刘野夫王老志魏二翁贾文高尚处士靳用章侯谷神吴守一雪窦禅师郭里店僧文㓜文宗晓初道楷法宁普和金刘志坚薛𤣥微唐仙姑王重阳马丹阳孙不二谭处端刘处𤣥王玉阳郝广宁灵源姑任风子刘德仁汪仙翁杨真人张信真郭志空李李颐真披云真人宝峯僧敖亨元丘处机尹志平范常真李志常何道柔戴元歆杨道真云嵒子真成子张仙公马灵真张志纯徐世隆王嘉禄何老葆光子郝志隆鹿茂之李坚张仙王仙姑周祖师陈僧天和子周真人广恩志德正宝大行普喜辩和尚海印善道明僧一庵通大师禧果麻衣仙去畱馨鞠恩继逹张三丰史老海上老人巩道巖何志峤蓝缕道人李守真任山赵天雷李子真元凝子张道人仙桐道人牛仙耍子萧道士赤脚王颠倒李李真人斑仙柏颠于半仙劳山道士许朴王勅杨生马真一箨冠子隋仙姑张真子雪簔莲菴文净知永宝灯涌空禅师游僧皇清金邦宁赵来祥大空道忞宝如普庆庵老僧祖珍观公山东通志卷三十山东通志卷三十一钦定四库全书山东通志卷三十一方伎志道体事而无不在修齐治平广大悉备而旁及方枝亦有阴阳变化之理黙藴潜通妙秘寰中巧出意表此星数医卜之术所以各有专家也齐鲁艺成之士歴代多有而旧志所载无几今兹増辑亦约而不繁岂非以语怪徴神技成则贱固非硕学通人之所宜枉辔者乎流寓向有另志爰以帙简而附之夫寓于物与寓于地一也骛曲艺者勿畔于经滞羇旅者不忘其本百虑而一致君子正乐观其通矣作方技志方技总述周师涓墨子公输子梓慎瓠巴薛烛扁鹊雍门子周汉王仲公乗阳庆淳于意赵彦单飏周惇三国周宣管辂晋江琼淳于智黄泓吕忱北魏成公兴李亮徐謇王显崔彧沈法㑹北齐徐之才吴遵世隋乙佛𢎞礼唐王远知许云封宋杨知王讷钱乙赵镗王起阳金纪天钖元李浩萧炳李国用郭翁冷超巖明渠仲宁王贤王延年李第刘嘉谟江左彦刘滨尹林菴刘梦松周宗岳高㫤范进华鳌释湛池靳尚才丁应震张德润周允元司轲朱皓吴南阳韩应奎杜世威郭羽士朱包䝉侯钺崔勉张惟一张应召麻东辉释圆明毕荩臣皇清翟良流寓流寓总述周陆通老莱子范蠡淳于髠慎到荀卿汉李解戴德严光李善丁鸿梁鸿赵岐范丹姜肱王烈北魏刘芳徐遵明成淹杨弼温子昇李浑唐李白杜甫蘓源明张建封王义方萧颕士宋崔遵度范仲淹蔡元卿毕义林刘摰孙复胡瑗穆廷秀钱揆李辛元许衡孟仁王磐胡德安阎复陈政张仁义李庭徒单克宁滕杰袁裕刘秉钧宋贵诚刘思明曹安仁寗秀张祐明王让李伯征王杰郑似愚刘盛苏文蔚唐昻勒士敏张环成钥王礼杨茂李子昌刘世杰原黼毛徴房之骐夏允彛滕绍宗皇清王苹山东通志卷三十一山东通志卷三十二钦定四库全书山东通志卷三十二陵墓志齐鲁之间不独都邑称雄山川擅胜即穸台斧屋亦复坊表千秋若夫访少昊之遗丘攷陶唐之故域拜瓴坛于泗上探石碣于基山封兆睪如世泽永䕃至于忠阡孝陇贤达栖神亦流风之所未泯也比奉诏㫖修圯废饬樵苏俾往迹重辉来型允借君子于此觇王政之厚焉旧志所纪有舛有复有滥有疎订之削之湮者阐之披览之余不啻观乎九原油然兴慕岂徒作鹤归夜月麟卧秋烟之感哉作陵墓志陵墓济南府歴城县商太甲陵周鲍叔牙墓闵子子骞墓汉吴子兰墓朱云墓夏侯胜墓宋魏花墓闗胜墓元张荣墓张养浩墓眀徳藩歴城王墓衞颖墓王允墓尹旻墓刘瓛墓张鼐墓王勅墓边贡墓黄臣墓刘天民墓李攀龙墓许邦才墓皇清孙建宗墓朱三钖墓章邱县古赫胥氏陵周邹衍墓汉郦食其墓终军墓马融墓周登墓隋房彦谦墓宋穆宾墓亷复墓元张起巖墓刘敏中墓张友谅墓魏谊墓眀洪汉墓李开先墓张茂兰墓杨选墓焦馨墓皇清焦毓瑞墓邹平县古梁邹侯墓汉伏胜墓后周景范墓宋王泉墓元宋敬墓眀孙忠墓张延登墓刘兴祖墓淄川县周公晢子季次墓汉纪信墓北魏傅永墓宋罗希古墓王樵墓元祖孝墓眀戴诚墓王象干墓张至发墓毕自严墓皇清王鳌永墓长山县周陈仲子墓汉雍齿墓丁公墓宋姜遵墓韩䞇墓元焦荣祖墓眀徐以贞墓李士翺墓曲迁乔墓刘鸿训墓皇清李化熙墓新城县汉辕固墓眀毕亨墓王重光墓王之垣墓王象坤墓耿庭栢墓皇清伊辟墓王士正墓何世璂墓齐河县唐段志𤣥墓元刘通墓眀栾恽墓尹纶墓孟养性墓刘珂墓侯承恩墓齐东县元王文墓眀耿通墓济阳县元杨文郁墓张宪肃侯墓张昭墓眀髙时墓皇清艾元徴墓禹城县北魏慕容白曜墓宋李民瞻墓眀刘纲墓刘中立墓马魁墓临邑县眀赵简墓郉侗墓长清县周公输子墓秦越人墓孙叔敖墓元严实墓杜仁杰墓赵文昌墓眀徳庄王墓徳懿王墓徳懐王墓徳恭王墓徳定王墓徳端王墓张纲墓李纲墓房守士墓鲁钦墓殷士儋墓陵县汉东方朔墓晋管辂墓元张祐墓眀张让墓徳州眀蘓禄国王墓张恵墓曹徳墓卢宗哲墓程绍墓皇清谢陞墓田雯墓徳平县汉娄敬墓朱佑墓唐赵宠墓元万缗墓朱和墓眀蔺琦墓葛守礼墓平原县汉樊哙墓眀任士凭墓兖州府滋阳县周栁下惠墓汉董茂舒墓江公墓王章墓五代房知温墓元王思诚墓眀鲁鉅野王墓韩智墓刘不息墓范淑泰墓曲阜县古轩辕夀陵少昊陵伯公墓鲁诸公墓启圣王墓至圣孔子墓颜子墓颜叔子墓宰我墓汉鲁恭王墓后齐陈博达墓五代孔仁玉墓宋孔道辅墓孔宗愿墓眀魏绅墓孔克坚墓孟麟墓孟鳯墓孔公恂墓宁阳县南宋韩铎墓宋王筠墓眀许彬墓王贤墓吴孟祺墓吴崇礼墓邹县周纪子墓樊子子迟墓南容子子容墓邾国公墓孟子墓万章墓公孙丑墓汉韦贤墓张禹墓元李之英墓眀鲁荒王墓鲁靖王墓鲁诸郡王墓泗水县周卞庄子墓元泰富墓孟渊墓刘天璋墓眀鲁恵王墓鲁恭王墓滕县夏奚仲墓商仲虺墓周滕昭公墓田婴墓田文墓茅焦墓毛遂墓唐李世勣墓宋张义墓徐珪墓金徐元振墓元徐思政墓李元墓李稷墓任居敬墓眀鲁庄王墓峄县周左丘眀墓汉匡衡墓晋王肃墓刘伶墓元蔡受益墓周忠墓石荣墓眀鲁邹平庄靖王墓鲁乐陵王墓安丘王墓贾三近墓金乡县汉昌邑王墓朱鲔墓元髙显墓眀鲁昌邑王墓鱼台县元赤琖显忠墓眀鲁邹平王墓滋阳王墓济宁州古女娲陵汉灌婴墓郑均墓三国魏王粲墓晋何休墓唐李道宗墓金李演墓眀靳学颜墓赵崇璧墓王湘墓嘉祥县周曽子墓汉晁错墓范式墓晋郗鉴墓宋晁补之墓金翟师轲墓元段廷珪墓张总管墓满让墓眀曹玉墓黄嘉宾墓汶上县周鲁诸公墓荣启期墓汉衡方墓后梁王彦章墓金完颜致墓元张昉墓曹元用墓曹天钖墓王毅墓马之贞墓国祚墓眀路迎墓王果墓郭朝宾墓阳谷县隋田真墓元王居仁墓达勒达台墓眀吴铠墓张恂墓段复兴墓夀张县古蚩尤墓殷微子墓汉梁孝王墓张良墓唐张公艺墓眀殷云霄墓东昌府聊城县古髙阳氏陵巢父墓周卞庄子墓晋刘实墓唐吴隠之墓眀张应奎墓敖山墓许成名墓牛天麟墓堂邑县宋亷公谔墓元赵至墓张继祖墓眀郭敦墓赵巖墓萧渊墓李元吉墓穆孔晖墓博平县汉燕子塜宋张子野墓金贾铉墓耿端义墓眀乌从善墓郭纶墓刘俊墓茌平县周甘罗墓唐马周墓金马定国墓元蔚珍墓梁宜墓路进权墓眀曹自守墓孟秋墓莘县唐韩国昌墓金张琪墓元韩鹏墓李希愈墓眀李忱墓清平县唐吕才墓宋王巖叟墓眀李镐墓张天瑞墓李恂墓文眀墓冠县元杜浦墓临清州北魏路元帅墓元盖谦墓馆陶县金张弼墓邱县汉斥丘侯墓眀史华墓李春墓蒋昺墓孙维城墓刘嘉遇墓恩县唐罗士信墓宋孟克从墓李仲芳墓元刘源墓郭仲彬墓眀董伦墓县雷稽古墓髙唐州周盻子墓三国魏华歆墓金阎咏墓康显之墓元王懋徳墓阎复墓夏津县眀王雄墓朱应昌墓栗祈墓郭四维墓武城县唐孙伏伽墓崔羣墓元程思温墓眀刘昱墓吴中墓王士嘉墓王道墓李三奇墓青州府益都县周齐景公墓田和墓纪季墓臧武仲墓蘓秦墓宋王曽墓周沆墓元刘国杰墓王英墓傅公让墓齐都墓眀衡恭王墓衡庄王墓衡康王墓衡定王墓吴将军墓王譲墓冀鍊墓石茂华墓邢玠墓冯琦墓赵秉忠墓钟羽正墓曹珖墓髙有闻墓冯惟讷墓翟鳯翀墓冯士衡墓皇清房可壮墓冯溥墓临淄县周齐桓公墓齐五公墓齐四王墓髙敬仲墓管仲墓隰朋墓晏婴墓把梁墓黔敖墓愚公墓三士墓王蠋墓汉蒯彻墓宋麻希孟墓博兴县汉任光墓董永墓晋任恺墓明顾颐墓顾铎墓髙苑县周三灵侯墓鲁仲连墓金董进墓元田守信墓郝源墓孙可特墓眀阎盛墓张希召墓乐安县汉李左车墓儿寛墓八博士墓元张士谦墓綦公直墓眀阎寛墓李舜臣墓孙三杰墓成勇墓李中行墓夀光县古仓颉墓晋辟闾浑墓北魏贾思同墓宋牟公墓方之中墓源待举墓金吕忠墓元宋彦英墓冯墓孙经墓眀刘珝墓赵鑑墓张桂墓岳相墓丁应璧墓皇清魏琯墓昌乐县汉逢萌墓眀曹晟墓柴玘墓刘三畏墓刘雍墓赵池墓临朐县古逢伯陵墓周伯氏墓孙单墓眀衡安王墓衡髙唐王墓衡新乐王墓衡玉田王墓马愉墓迟鳯翔墓安邱县汉盖公墓黄公墓孙嵩墓三国魏管宁墓邴原墓王修墓五代蘓禹珪墓宋眀镐墓母卭墓元郑衍墓刘聚墓眀马文炜墓辛应干墓王孟煦墓张绪伦墓皇清曹贞吉墓诸城县周公冶长墓汉髙密顷王墓琅邪王墓伏湛墓五代禇亮墓眀臧哲墓丘橓墓臧惟一墓皇清王锳墓博山县眀王譲墓皇清孙元昌墓登州府蓬莱县宋李师古墓眀浦鋐墓任忠墓陈其学墓戚继光墓黄县周淳于髠墓宋解徳斐墓眀王时中墓范复粹墓福山县周牟子墓齐康公墓眀孙遇墓郭宗臯墓栖霞县元丘处机墓眀髙翼墓张纲墓孙禄墓招逺县宋王俊民墓眀杨觐光墓莱阳县唐谭长墓宋张抃墓金赵植墓宫礼墓元隋世昌墓于玠墓滕显墓任风子墓眀于守礼墓于懋墓曲鋭墓李铎墓张梦鲤墓左之龙墓皇清周伯达墓孙扬声墓宁海州汉刘宠墓元董友墓眀赵仁墓文登县周申枨墓金郭长倩墓元刁通墓眀陈诚墓丛兰墓鞠思让墓刘鑑墓孙鹏墓鞠越墓刘澜墓海阳县元孙伟墓荣成县眀袁瑶墓皇清袁梦吉墓莱州府掖县金刘长生墓元王庆墓刘进墓眀毛纪墓侯东莱墓刘祐墓赵焕墓赵耀墓刘重庆墓王汉墓胡来贡墓皇清张忻墓张端墓平度州周甯戚墓汉胶东康王墓公沙穆墓唐王君适墓宋蔡齐墓金蔡松年墓元王伯英墓任特进墓李璟墓张厥眀墓崔世荣墓周述墓眀侯庸墓李学诗墓潍县周苏浑墓汉公孙𢎞墓三国魏徐干墓王裒墓金范成进墓眀刘应节墓王荩墓昌邑县周逢丑父墓眀黄福墓谭溥墓冯续墓孙恕墓孙洪墓翟瓒墓葛缙墓胶州汉栢栏将军墓眀崔衍墓韩福墓匡翼之墓髙迪墓张鲤墓髙鸿图墓髙密县周介葛卢墓汉龙且墓郑康成墓岑彭墓宋耿俊墓眀仪智墓李介墓戴纶墓张福臻墓傅钟秀墓单崇墓王重光墓即墨县汉王吉墓童恢墓房鳯墓五代刘仙人墓金孙仁杰墓眀蓝章墓唐珪墓周如砥墓黄嘉㑹墓侯荣墓武定府惠民县宋牛保墓眀李濬墓袁化中墓萧凯墓皇清李之芳墓青城县金董积躬墓元焦荣墓宋益斋墓阳信县古蒲姑氏墓彭祖墓宋张安上墓眀韩荆墓毛思义墓李如桧墓海丰县元张琪墓眀孟善墓王佐墓杨巍墓谷中虚墓皇清王清墓乐陵县元郑嘉墓张飞卿墓张簠墓眀宋槃墓张泼墓商河县元董全墓张博文墓眀孙毓墓滨州北齐段子眀墓宋冦㕘墓刘卞功墓元解节亨墓韩镛墓利津县元王昇墓杨鉴墓眀李益墓霑化县元韩松墓眀丁汝䕫墓王𢎞道墓范大儒墓蒲台县元齐秉节墓眀杨琏墓周铎墓沂州府兰山县周季孙行父墓髙子子羔墓荀卿墓汉瑯邪王墓二䟽墓萧望之墓晋瑯邪王墓王祥墓元管仲禄墓眀陈玉墓王璟墓郯城县周郯子墓汉于公墓于定国墓南梁何逊墓费县周曽子子晢墓澹台子子羽墓原子子思墓司马子子牛墓唐颜真卿墓眀鲁懐王墓鲁悼王墓鲁端王墓王雅量墓莒州周莒子墓唐孙应干墓宋傅尧俞墓元邹惟新墓䝉隂县眀李奈墓张时墓公勉仁墓公跻奎墓公家臣墓公鼐墓沂水县眀杜泽墓杨光溥墓武衢墓武衞墓髙眀衡墓日照县金张莘卿墓张行简墓元徐政墓相林墓眀郑聚墓泰安府泰安县宋石介墓金党懐英墓眀萧太亨墓肥城县周冉伯牛先人墓汉郭巨墓眀赵让墓新泰县周师旷墓汉髙堂生墓羊续墓宋龚适墓金张祐墓元靳眀墓石珪墓眀崔文奎墓莱芜县周季札子墓眀吴鸿洙墓东平州古尧陵周冉子伯牛墓汉东平思王墓东平宪王墓刘曜墓吕安墓宋孙奭墓梁灏墓孙复墓马伸墓杨荣墓元王磐墓霍希贤墓韩煦墓眀王宪墓吴岳墓刘源清墓东阿县周徐君墓汉项羽墓三国魏陈思王墓唐程知节墓宋吴奎墓金侯义墓张万公墓唿图克墓元司允徳墓刘隅墓侯钺墓李仁墓殷学墓眀于慎行墓孟一脉墓张本墓师逵墓平隂县金王去非墓元李之绍墓龚秀墓眀赵云翔墓孙珫墓皇清孙光祀墓曹州府荷泽县古尧陵周仲山甫墓甯俞墓卜子子夏墓唐昭宣帝陵眀陈九畴墓单县元焦云从墓李庭实墓蔡衍墓刘肯构墓孟斌墓眀邵旻墓秦崇墓秦綋墓陈朂墓吴泰墓张宾墓朱廷焕墓城武县汉张焘墓孙期墓唐乐朋龟墓宋祝维岳墓龎籍墓元苗好谦墓眀郭玺墓王俊墓鉅野县汉彭越墓卜式墓鲁恭墓李刚墓宋王禹偁墓金胡励墓眀宋沧墓李相墓郓城县周冉子子有墓元樊执敬墓晁显墓史惟良墓陈守谦墓眀孙时墓樊敬墓佀钟墓李尧民墓王晟墓曹县商成汤陵莘仲墓伊尹墓箕子墓周曹子臧墓左公墓冉子仲弓墓慎到墓伯乐墓魏冉墓宋钱揆墓元冯翼墓徐仁墓王茂墓眀李秉墓王珣墓朱纲墓定陶县周曹诸公墓陶朱公墓汉项梁墓定陶恭王墓魏董昭墓元庸和尔黙色墓眀曹邦辅墓濮州古丹朱墓汉汲黯墓五代葛从周墓宋李迪墓元桑梓墓吴律墓眀刘忠墓田美墓苏祐墓宋显章墓张登髙墓李先芳墓范县周范士㑹墓士吉射墓左伯桃墓五代张直墓眀张雄墓黄质墓观城县周衞灵公墓仲子子路墓汉窦少翁墓唐魏长贤墓刘祥道墓五代周太祖陵宋毕士安墓元王国宾墓朝城县汉臧洪墓元楚惟善墓山琮墓眀魏元墓谢绶墓江东墓李继宗墓吴中传墓岳万阶墓王礼墓山东通志卷三十二山东通志卷三十三钦定四库全书山东通志卷三十三五行志君子读洪范庶徴之篇而凛凛也五气之騐有美有恶善行所召则为休徴恶行所召则为咎徴天人感孚㨗于影响歴攷前史休者不一二见而咎者实数数焉岂非以治化难洽阙失易滋顺象嘉符固未可以强而致乎国家世徳相承茂登上理百昌鬯遂协气旁流瑞应响臻至于美不胜纪而我皇上持盈戒逸谦让未遑朝夕干干惟隂阳之愆伏是察而克自祗畏焉虽尧咨舜儆何以加于此哉旧志五行稍为辑订自康熙甲寅以后凡祥异之见于二东者叙而増之以备柱下之採若夫推准事迹阐析幽眀至理精㣲良非末学所能究矣作五行志周桓王二年秋鲁大水顷王元年五月癸酉鲁地震定王五年秋齐鲁大旱八年秋鲁大水十有四年鲁大有年二十一年秋鲁大水灵王十有五年夏五月鲁地震二十一年十一月庚子孔子生于鲁昌平乡二十三年秋鲁大水景王六年冬鲁大雨雹二十二年夏己夘鲁地震敬王三年春鸜鹆来巢于鲁郊十有一年三月壬辰鲁雉门及两观灾十有五年夏鲁季桓子穿井土缶中得虫若羊三十九年鲁西狩获麟显王六年雨黍于齐頳王三十一年齐地雨血数百里汉孝惠帝二年春正月癸酉有两龙见于兰陵延东里温陵井中孝文帝元年四月齐国地震三年填星在娄十二年十一月河决东郡后五年齐雍城门外有狗生角孝景帝二年九月胶东下密人年七十余头生角角有毛孝武帝建元二年春河水溢平原郡元光三年夏五月河决瓠子氾濮阳等十一郡元狩三年城阳国大水太始三年二月幸东海获赤雁孝昭帝始元三年鳯凰集东海遣使祠其处元鳯三年春正月泰山大石起自立孝宣帝本始元年鳯凰集于千乘又集于胶东地节二年鳯凰集于鲁国四年山阳济隂大雨雹孝元帝初元二年北海郡安邱饥永光四年东牟山野蚕成茧五年河决清河灵县鸣犊口孝成帝建始四年河大决于馆陶东郡金隄皆溃永始二年黄龙见于东莱孝哀帝建平元年济隂定陶县产嘉禾一茎九穗世祖光武帝建武十二年黄龙见于东阿二十二年北海安丘蝗孝章帝建初元年三月东平国地震四年三月山阳郡地震元和二年鳯凰集于肥城孝和帝永元三年夏四月兖州蝗八年九月辛丑夜有流星入于娄孝安帝元初三年正月济南国东平陵木连理六年四月渤海大风拔木延光三年二月戊子五色大鸟集于济南台县九月辛亥黄龙见于歴城十二月乙未复见于诸四年正月黄龙二见于濮阳又产麒麟一孝顺帝永建四年兖州霪雨害稼棣州水孝质帝本初元年五月海水溢乐安北海二国孝桓帝元嘉元年十月朔鳯凰集于济隂己氏二年八月黄龙见于济隂句阳永兴二年泗水汜涨逆流永夀元年白鸟见齐国延熹九年河水清自东郡至于济北国永康元年渤海郡海水溢孝灵帝熹平三年六月东莱郡海水溢光和六年冬大雪东莱瑯琊二郡井泉沍冻魏眀帝景初元年正月黄龙见于泰山山茬九月兖州大水青龙三年正月夀光陨石一晋武帝泰始二年十二月青龙二见于定陶六年白龙见于东莞八年范须昌夀张木连理咸宁元年九月安邱蝗二年清河灵县木连理三年八月泰山郡陨霜杀三豆十一月渤海郡献白雉五年乐安临济木连理白麟见于平原太康元年五月济隂乘氏木连理二济南大雨雹伤麦禾二年二月琅邪郡雨雹五月辛酉濮阳济隂东平同日大雨雹伤麦禾济南暴风折木六月泰山郡大水三年闰八月白龙二见于歴城四年十一月白虎逰于富平五年七月东平任城大雨雹平原大水六年三月齐郡乐安长广东莱琅邪同陨霜杀桑麦八年九月嘉禾生东莱掖县九年十二月青龙黄龙各一见于鲁国惠帝元康五年四月齐国临淄县有大蛇负二小蛇入城北门五月东莞安丘皆大水六月东海雨雹六年三月东海陨霜杀麦禾永康元年壮武桑化为栢永宁元年鲁国大雨雹太安元年七月兖州大水懐帝永嘉四年四月兖州地震元帝建武元年秋七月安邱旱蝗大兴元年乐安髙密二国兰陵东莞二郡蝗成帝咸康二年六月辛未有流星出奎中没娄北孝武帝泰元十一年琅邪费县榆木连理十五年八月兖州蝗大水十六年七月飞蝗自南来食堂邑禾苗殆尽南北朝南宋武帝永初二年都昌献赤乌文帝元嘉二年山阳郡献白乌四年五月辛巳甘露降临朐城五年东莞莒县获白雉二又获白鹿二上之八年东莞莒县松栢连理十一年八月甲辰甘露降费县沙里十七年七月壬申甘露降髙平金乡富民村方三十里八月安邱县大水二十五年莱芜等县饥二十八年春燕归巢于林木孝武帝孝建二年都昌木连理广饶嘉禾异亩同颖大眀元年青州嘉禾异亩同颖四年兖州大水五年平原郡河水清六年七月兖州地震鲁郡山摇二日青州地震有声如雷八月乐陵郡献嘉禾顺帝昇眀元年四月青龙见齐郡六月庆云见益都二年十一月甘露降于长山县魏世祖始光五年二月白䴥见于乐陵太平真君元年四月甘露降于平原郡髙祖延兴四年正月青州献白雀二十二年八月兖州地震承眀元年四月兖青二州大风雹八月嘉禾生济南歴城泰和元年三月青州获白鹿以献二年十一月泰山郡进五色狗六年六月光州蝗七月青州大水八月平原大水蝗七年六月青州献三足乌九年青州四月陨霜十五年济州献三足乌宣武帝景眀元年四月青州虸蚄害稼七月兖青二州大水山茬县泰隂山摧涌泉溺人甚衆三年六月东海木连理四年七月东莱东牟虸蚄害稼十一月东清河桃李华莒县木连理正始元年六月司州阳平等郡俱蝗八月济州献嘉禾二年三月齐州大雨雹四月齐州陨霜六月歴城献嘉禾八月甘露降长山永平元年九月壬辰青州地震十月甘露降于益都乐安献白兔二延昌二年五月齐州献白鹿八月辛巳泰山石裂数十处肃宗孝眀帝熙平元年六月齐州蝗正光元年济南灵巖山木连理后帝中兴二年长山获异龟东魏孝静帝天平三年正月青州献白雉四年十月光州献九尾狐元象元年东莞莒县大水兴和元年十月寃句县出醴泉二年四月卢乡木连理八月南青州献嘉禾武定元年六月东郡民献白乌六年四月泰山郡甘露降齐宣帝天保九年四月黄龙见于齐州武成帝皇建元年齐州河水清河清元年六月乙巳济河水口见八龙升天后主武平四年山东饥六年八月山东诸州大水隋文帝开皇十四年祀泰山斋宫神像自焚十五年兖州济隂等郡大水十九年十二月星陨于渤海炀帝大业三年武阳郡河水清五年莒安丘二县大饥八年莒大旱唐太宗贞观元年兖州莱芜等县大旱三年贝州大水八年密州莒县大水髙宗永徽元年正月济州河水清七月齐州大水二年秋濮州大水五年六月济州河水清六年髙苑民吴威妻一产四男上元二年八月齐州大水三年八月青州海水溢永隆元年济南琅邪二郡大水二年九月兖州大水中宗长夀二年五月棣州河溢神龙二年五月青州旱𤣥宗开元十年六月河决博州十二年八月兖魏博三州大水十四年濮州大水二十年兖州大水二十五年齐州淄河水溢五月贝州蝗濮州马生驹耳后肉角又二乌二鹊二鸜鹆同巢徳宗兴元元年青州蝗二年棣州蝗大饥贞元元年干封安丘莒三县蝗大饥十四年五月有鱼长丈余飞坠须昌城市宪宗元和六年三月戊戌有流星陨于郓州声震百里八年六月丙申富平大风拔木十二年正月青州暴风空中闻人马声十四年四月青州霜不害稼穆宗长庆四年七月郓州大水五年济隂郡蝗文宗太和二年河水溢壊棣州城四年郓州大水坏城郭开成二年二月彗出于危指南斗五月河决曹州六月夀光蝗宣宗大中四年八月淄徳二州大水五年齐淄徳三州大水懿宗咸通三年定陶民家羊生羔一夕变为犊昭宗干宁三年有客星三一大二小入于虚危五代晋髙祖天福六年河决氾兖濮二州齐王开运二年河溢郓州宋太祖建隆元年三月临清县雨雹伤禾五月济南府大旱十月河决棣州氾平原等县二年五月濮州蝗三年春棣州陨霜杀桑民不蚕八月河溢郓城等处四年济州河决五年徳州民赵嗣妻一产三男干徳元年济南府饥二年奉符县大水邹平县济水溢害髙苑民田三年八月淄水溢四年河决曹州氾东平府濮州麦秀两岐至五六岐十二月登州献芝五茎五年三月五星聚于奎开寳元年六月龙见于单父井中二年济南府及淄州皆大水三年河水溢东阿四年河决观城八月青州大水五年河决濮州六年贝州御河决七年济南府野蚕成茧八年五月河决濮州太宗太平兴国七年曹州旱八年河决曹州雍熙元年八月淄州孝妇河溢三年鄄城蝗端拱元年闰五月辛亥有星出于奎如半月济南徐美妻一产三男二年登莱二州旱饥淳化元年淄州蝗文登牟平二县饥至道二年七月歴城长清二县蝗真宗咸平三年河决郓城七月棣州嘉禾合穗景徳三年密州莒县蝗永静军献嘉禾大中祥符元年芝生于孔林五月泰山麓醴泉出二年兖淄青三州大水五年河决棣州聂家口氾滨州八年河溢棣州九年曹州聂瀛妻一产三男仁宗景祐元年淄州蝗登州旱饥寳元二年曹州蝗庆厯三年将陵县降红雪雨如血五年五月己亥流星入虚危六年三月戊寅青登二州地震岠嵎山摧皇祐元年二月彗出于虚西南三年恩州大旱五年三月大风海水溢夀光等县七月单州嘉禾异亩同颖至和二年十二月河决大名馆陶氾齐棣淄滨等州嘉祐三年奉符县上瑞麦五百本一本凡五岐神宗熙宁元年八月须城东阿地震河决恩州九年四月髙唐县大风拔木七月滨州嘉禾异亩同颖十年七月濮州河决元丰元年章邱棣州大水二年歴城嘉禾二本同穗三年五月临朐益都山石不煅自灰七年十月青州产芝二十一本九年恩州武城县大风拔木哲宗元祐七年定陶县麦秀两岐元符三年大名恩博等州地震徽宗大观元年郓城县产芝二年八月芝生于武水讲武亭十月龚邱桧生花如莲实宣和元年十月淄州献黑兔金太宗天㑹十一年登州大旱饥世宗大定元年河决曹单二州八年河决曹州章宗眀昌二年山东东路大旱三年棣州饥四年恩州产嘉禾一茎三穂宣宗兴定五年正月庆云见髙唐州元世祖至元元年济南府大水东昌饥六年二月益都昌乐髙苑夀光四县同日地震邹平县进芝二本恩州进嘉禾十一月髙唐州大水七年东平路进瑞麦八年八月济州进芝一本九年九月泰安州大水十四年六月东昌路及曹濮等州皆大水十五年四月歴城县产芝无棣县获白雉十八年益都县雨白氂二十年棣州五月陨霜二十五年蒲台县饥河北徙溢濮州二十七年五月厌次大风雨雹二十九年无棣县蚕食叶尽不成茧济南般阳二路蝗成宗元贞元年泰安州大水大徳元年宁海州献白鹿禹城济隂二县进嘉禾皆一茎九穗四年馆陶进嘉禾一茎六穗五年益都路大水滨棣二州饥十月有流星入于危六年宁海州饥十年山东诸路饥武宗至大元年东平路大饥四月髙苑大风雨雹二年陵髙唐二州蝗三年堂邑茌平须城三县蝗仁宗皇庆元年蒲台旱延祐四年东平路大水六年山东诸路大水英宗至治元年东昌路大水泰定帝泰定元年益都东昌二路大水曹州河溢东平路蝗滨州饥三年济南路大饥文宗天厯元年奉符须城定陶临沂等县饥二年髙唐冠二州虫食桑叶如枯株三年五月任城临沂滕三县大水东平路蝗顺帝元统三年鄄城饥至元四年十月䝉隂地震十二月东阿阳谷汶上须城同日地震五年七月沂沐二河暴涨逆流临沂大水至正四年五月河溢曹州被济隂定陶鉅野金乡鱼台单父成武任城郓城汶上皆大水五年河决济隂济宁路大水六月禹城县蝗六年二月济南路大饥地震七月乃止七年济南路天雨白毛二月山东诸路地震有声如雷八年八月临淄县大雨雹胶州髙密大水十年正月星陨棣州化为石十四年东平路饥十五年五月聊城县大雨雹十八年䝉隂县饥十九年潍州胶州蝗二十一年八月壬午棣州城半夜有赤气亘天二十二年二月彗出于危四月丙子长星见在虚危之间四十日乃隐二十三年济南东昌二路大旱宁海文登莱阳虸蚄害稼六月庚戌有星陨于歴城之龙山入地五尺八月丙辰有赤气起临沂亘数十里经旬乃灭二十六年大清河溢滨棣二州二十七年七月龙见于临朐县之龙山眀太祖洪武元年河决曹州二年河溢曹州安陵镇三年髙密县产灵芝十里六年大清河水暴涨溢济南棣州七年河溢鉅野县成祖永乐六年登州府地震十一年五月曹县献驺虞十五年龙见于乐安州井中英宗正统四年髙唐州饥十三年四月河决沙湾东隄八月又决濮州景帝景泰元年二月金乡县文庙东产芝一本徳平县饥三年五月河决夀张七年五月运河水溢博平被茌平平原清平徳平等县英宗天顺元年五月徳平大水四年滨州麦秀两岐八年七月曹州治产芝一本宪宗成化六年阳信县陨石一掖潍即墨昌邑大饥七年武定州大饥龙鬭于大清河侧九年三月济兖二府风霾昼晦博平县饥濮州大旱十二年冬朝城县桃李华十四年三月登州大风拔木十五年莒州进瑞麦嘉禾十七年沂州大饥十九年四月兖州地震黑䑕食苗六月冠县旱十月星陨于登州城西北空中如鼓声终夕二十一年春泰山屡震遣官致祭六月莘县大旱三十三年三月徳平县地震五月黄县儒学大成殿瓦生瓜一蔓二蒂其大如缶孝宗𢎞治五年济南大饥东昌府旱范县地生白毛长四五寸三月河决黄陵冈黄县文庙产芝昌邑县饥八年九月徳平濠水暴溢十年三月冠县大风坠鱼于市十二年六月阙里灾十五年九月濮州地震涌水出沙十七年武定州大旱武宗正徳元年邹平产芝二本二年八月徳平县大雨雹三年河溢单县登州饥濮州朝城县进嘉禾四年夏邱县黑𤯝见七年六月济南黑𤯝见武定州蝗九年二月天鼓鸣十年十月徳平县李梅实十一月沂州地震十一年登州大水十三年章邱县大水十五年八月夏津县地震世宗嘉靖二年正月海丰地震二月诸城大风昼晦三年三月武定州大风扬沙害麦沂州大饥十月观城地震七年五月新城县无云雷震九年七月河决武城县十二年十月丙子夜星陨如雨十五年滨州蝗十六年四月恩县雨中龙见九月有星陨于郯城成巨石十七年陵县进嘉禾八月曹州樱桃再实十月长清县星陨如雨十八年七月日照县海水溢二十年昌邑县产紫芝二十一年日照民汉恭妻一产三男二十二年五月长清海丰各产紫芝二本二十六年秋滨州大水恒雨中龙见二十七年八月青州地震二十八年恩县学射圃麦五穗滨州地震二十九年长山获黑兔东平州蝗三十年正月髙唐州地震三十一年六月陵县茄生一蒂五实安邱县大水三十二年䝉隂沂水大饥三十四年十二月曹州地震有星陨于定陶县北三十五年七月登州大风拔木三十七年登州府大饥四十年四月聊城县昼晦赤光南下如电黄县火龙昼见髙唐县文庙灾穆宗隆庆三年正月乐安县获白鹿二六月衞河决馆陶七月东昌青州二府皆大水四年濵州大清河溢神宗万厯元年济南府大旱四年二月乐安县地震天鼓鸣五月青城淄川蒲台三县黑风昼晦七年正月恩县雨大水四月诸城县大霜陨麦五月平原县大风发屋拔树八年正月龙见于沂水之南城九年滨州旱十年莒州椿树连理十一年登州府大饥籴于辽四月甘露降恩县城东九月蒲台县地震十六年安邱县麦秀五岐十八年青州府治东亭产紫芝一茎二十年正月元日日照县城中有衆鹤自南来鸣舞尽日向北飞去二十一年曹州民张大敏妻一产三男二十一年莱州府大水二十二年青州府饥五月甘露降于新泰县署之双榆二十三年五月临邑县雨雹尽作男女鸟兽形二十五年冬登州府地震二十八年东昌府大饥福山县麦秀两岐三十二年十一月堂邑县大风拔木三十五年六月河决单县东平州大水黄县豕生肉角三十七年鉅野民王朝鳯妻福山民卢光恩妻各一产三男五月济南青州二府各产㹀牛一只两头三鼻四目二口三十九年秋蓬莱县牡丹再华四十一年七月登州府海溢十月益都县桃李华复实四十三年济南青州二府大饥沂州蝗四十六年三月彗出于虚鉅野县进瑞麦嘉禾四十八年七月登州府大风海水溢熹宗天启二年二月东昌府地震七月莱州地震有声泰安州县蝗海丰县海水溢三年春济南府地震四月陨霜冬月新城县牡丹再莘四年正月日晕五月歴城县鸜鹆来巢十月天鼓鸣七年大清河溢溃濵州三月青州西王疃牛产犊碧色朱唇遍体鳞甲产时有光四月平隂县茧蚕一夕成大旗色黄长丈许六年沐河暴涨灌沂州郯城等县民田懐宗崇祯四年济南府有狼自西门入城十月有二龙鬬于沂河沂水县漂没民居数十里七年正月朔益都县雷电大雨午时复大雪夏青州府属尽蝗九年益都县产芝二本九月沂水暴涨漂没民田十年沂水沖郯城县壊城郭七月天雨血十一年泰安武安滨濮四州蝗十二年济南东昌青州三府大旱饥曹州黑鼠遍野十三年山东省大饥斗米万钱无籴处泗水县遍野火光益都临淄昌乐飞蝗蔽天掖潍昌邑等县莎鸡遍野十四年山东省大饥人相食临淄县髙唐州硕䑕皆长三尺食禾立尽十五年胶州有年七月登州府地震狼入城滕县酒化为血聊城县豕生肫一首二尾七蹄十六年莱阳曲守行妻一产四男昌邑县雨血曹州羣蚁接翅而飞起若云雾十七年平度州民张钦妻生一男三臂三月十九日济南府昼晦红风起西北气甚腥皇清世祖章皇帝顺治四年济南青州二府大水益都县旱蝗济阳县获文豹五年夏济南府大水七年河决荆隆口溃张秋堤入大清河漂溺东兖济三府属沿河州县十年二月曹县火光遍野十五年春曹县大水水尽赤五月戊戌长庚入月十七年八月兖州府地震十八年八月兖州府地震圣祖仁皇帝康熙三年三月辛巳登州府大雨雪奇寒四月益都县陨霜杀麦六月兖州府大旱飞虫蔽天坠地如蜣螂四年济南兖州东昌青州四府大旱饥五年益都旱井泉皆涸䝉隂县民家豕产怪豚如象七年六月甲申山东省地震歴城县马山摧蓬莱县地裂涌白沙黑水九年夏济南府大旱冬兖州青州登州莱州四府属大雨雪奇寒果木皆冻死十年济南府属旱蝗齐河长清十分灾十一年青登莱三府地震十三年济南府属大旱十七年济南兖州二府属旱十九年六月益都临淄大雨雹二十一年长山县民李𢎞基妻一产三男二十四年歴城等县产嘉禾一茎三四穂至五六穗十一月单县大水三十三年三月邱县大水三十七年济南府旱饥莱阳县民刘眀妻一产三男三十九年济宁州民张文学妻一产三男四十年济宁州民党奉珠妻平度州民张珮妻各一产三男四十一年济南兖州二府大水武城县民李春友妻一产三男四十二年济南府属大水东平州民周起龙妻一产三男四十五年宁阳县民谢判之妻一产三男四十六年邹平县民时尚文妻齐河县民车有朋妻各一产三男四十八年金乡鱼台单峄四县大水莱芜县民邢殿桐妻一产三男歴城县进瑞谷一茎十穗四十九年齐东县民牛谦居妻济宁州民闫士有妻各一产三男泰安州进瑞谷五十年滋阳县产瑞谷一茎双穗者成亩五十一年六府各进双穗嘉禾三千六百本文登县民邵宗汤妻阳信县民髙玳妻各一产三男五十二年六府各进双穗瑞谷五十三年黄县民魏振先妻一产三男滋阳县民髙万言妻一产四男五十四年商河徳平海丰阳信武定濵徳七州县大水胶州民赵永祥妻一产三男五十五年济南府属大水东平州民孙可芳妻一产三男青州府进瑞谷五十七年阳信县民邢序妻一产三男五十九年四月丙午星陨于恩县三各成石嘉祥县民李柱妻一产三男六十年山东省大旱髙密县民刘圣臣妻一产三男六十一年河溢曹单濮范夀张等州县山东省大旱无麦鉅野县史偏妻一产三男皇帝雍正元年四月庚戌大风昼晦胶州民张肯堂妻一产三男七月夀张等县大水二年六月庚辰阙里灾三年二月庚午日月合璧五星聚于娵訾七月齐河济阳等县大水齐河县民甄养武妻一产三男四年济南兖州东昌三府属大水十二月癸酉黄河清五年东阿县民刘虎之妻一产三男七年十一月丙申庆云见于阙里商河县民孙作圣妻一产三男八年济南兖州东昌青州四府大水黄县民髙从义妻日照县民苏兴运妻各一产三男九年蓬莱县民张学伦妻掖县民吴昭吉妻各一产三男十年六月庚申鉅野县产麒麟七月丁酉庆云见于孔林十二年十二月乙巳宁阳县产麒麟山东通志卷三十三山东通志卷三十四钦定四库全书山东通志卷三十四经籍志圣经贤传固㣲言大义之所昭垂也两汉儒宗多在齐鲁支流派别八极同风然而溯厥渊源究欲于近居之艺林谘其典要则二东经籍之志所由重矣昔郑黙总括羣书分作四部王俭则有七志任昉则有五部序次各有不同而阮孝绪更为七录一曰经典二曰记传三曰子兵四曰文集五曰技术六曰佛録七曰道録今本此编列而技术附在子条释道第勿深考则经史子集之目不更详而有体乎所惜名义具在简帙多湮标举所传亦蒐辑未备念斯文之易坠惧来哲之尠闻辑亡寳存补所遗阙则学士大夫之责矣作经籍志经总目易汉孟喜易京房易传费直易郑𤣥易註又易纬稽览图註刘表周易章句三国魏王朗易传王肃註周易晋王弼周易註疏又系辞註又易註畧例又周易穷㣲徐邈周易音训孙叔然易例南北朝张讥周易义伏曼容周易集解崔浩註周易唐孔颖达周易正义五代刘兆周易训註宋孙奭易经节义又节解石介易解又口义张揆大易集解胡旦周易演圣通论董逌广川易学王巖叟易传晁説之古易晁补之太极传因説晁公武易故训传史通易书干坤辨别元杜仁杰河洛遗稿眀穆孔晖读易録李舜臣易卦辱言王道易亿曽砺周易註成勇易发又西铭解袭曰助太极图解张纶图书考又揲蓍考又易谭髙㨗易学辞象赵思睿河洛图解王三迁连山抉要懐晋易训辑要书汉伏胜尚书大传又尚书畅训欧阳髙章句牟长章句夏侯胜章句夏侯建章句孔安国尚书註庸谭古文尚书衞宏尚书训㫖郑𤣥古文尚书註又今字尚书石经又尚书纬又尚书中侯註又尚书大传註王粲尚书释问三国魏王肃尚书註又尚书驳义晋徐邈古文尚书音训又尚书註逸篇南北朝王俭尚书音义张讥尚书义唐王元感尚书纠谬孔颖达尚书正义宋孙奭书经正义又书经节解胡旦尚书演圣通论晁公武尚书诂训传眀穆孔晖尚书困学王道书亿李舜臣尚书説马应龙尚书解诗汉申培鲁诗诂训辕固齐诗杂记后苍诗传又诂训张匡韩诗章句郑𤣥毛诗诂训传笺註又毛诗谱又诸家毛诗音孙期诗传又诂训伏黯齐诗解説三国魏王肃毛诗註又毛诗驳义又毛诗奏事晋徐邈毛诗音训孙叔然诗传南北朝张讥毛诗义伏曼容毛诗集解崔灵恩毛诗集註又毛诗义註唐孔颖达毛诗正义宋孙奭诗经正义又诗经解节孙毓诗经异同评胡旦毛诗演圣通论董逌广川诗诂晁公武毛诗诂训传王质毛诗总闻又诗解王巖叟诗传眀李舜臣毛诗问言王道诗亿曽砺毛诗疏王元宾诗经疏钞马应龙毛诗解李先芳毛诗考正邢王佐诗经详训王庆逺葩经讲意春秋汉董仲舒春秋繁露又春秋决事比何休春秋汉义又春秋议又公羊传诂解又左氏膏肓又公羊墨守又谷梁废疾又公羊谥例又公羊传条例郑𤣥驳何氏春秋三国魏王朗春秋传王肃註左传又春秋外传章句晋徐邈春秋传义又谷梁传註又左传音训又谷梁音训答春秋谷梁义汜毓春秋释疑孙叔然春秋列传又国语註虞浦註春秋经传刘实春秋条例又公羊违义又左氏牒例孔衍左氏训註又公羊集解又谷梁传註又春秋国语南北朝何承天春秋前传又春秋杂传王俭春秋音训崔灵恩春秋经传解又春秋序又左氏传立义又申先儒春秋传论唐孔颖达春秋正义王元感春秋振滞徐文逺左传义疏五代刘兆春秋调人又左氏全综又公羊谷梁合解宋邢昺校定公谷传孙奭春秋正义又春秋节解胡旦春秋论王沿春秋集传王巖叟春秋传晁补之左氏春秋传杂论晁公武春秋诂训传毕良史春秋正辞通例元李㫤左氏遗意眀桑春春秋㣲意李舜臣春秋三传考例王崇俭春秋笔意王道春秋亿李先芳春秋辨疑李柰春秋管窥吕恂春秋大义赵继忠春秋传解魏镇春秋正脉石琚左氏叙畧房之骐麟㫖定礼汉髙堂生士礼后苍曲台记曹充庆氏礼章句辨难曹褒礼记又汉礼又礼记通义郑𤣥註戴礼又仪礼註又仪礼音又丧服经传註又服谱註又礼纬註又周礼註又三礼目録註又三礼图又六艺论郑小同礼记三国魏王朗周官传王肃註礼记又註周礼又圣证论又註仪礼又仪礼音又丧服经传註又服制要记晋孙叔然礼记传徐广礼论答问又车服杂註南北朝何承天礼论王俭礼论要帖又礼仪答又吉书仪又弔答书仪又丧服集记又服图徐勉五礼传记眀僧绍丧服经传集註眀山宾礼仪註又吉礼仪註又孝经丧服仪崔灵恩三礼义宗崔浩婚仪又祭仪唐孔颖达礼记正义颜真卿礼乐集王元感礼记绳愆孟铣家祭礼五代田敏删定书仪宋邢昺校定周礼仪礼孙奭礼记正义又礼记节解又乐记律音胡旦礼记演圣通论李格非礼记精义金张暐仪礼杂录张行简礼例纂又诸礼记録眀王崇献礼记择言王象随礼经解马应龙考订古本周礼丘授礼记摘训四书汉庸谭齐论説夏侯胜鲁论説又论语传王骏鲁论説孔安国论语训解何休论语註郑𤣥註古今论语又论语孔子目録又註孟子郑小同论语郑志刘熙註孟子三国魏王肃註论语晋王弼论语释疑何晏论语註徐邈论语音南北朝张讥论语义伏曼容论语义宋邢昺论语正义孙奭孟子正义毕良史论语探古曹説之论语讲义又中庸解晁公武中庸大全元王鹗论语集义李㫤孟子权衡遗説眀穆孔晖大学千虑王道大学亿邢王佐大学诚意正宗曽砺大学辨李先芳大学古本薛近洙删补大学衍义张纶四书原张采四书翼马之骥四书摘义孝经汉后苍孝经説孔安国古文孝经註孔光孝经註何休孝经註郑𤣥孝经註三国魏王朗孝经传王肃孝经註南北朝徐勉孝经讲疏张讥孝经义眀克让孝经义疏唐孔颖达孝经义疏王元感孝经註宋邢昺孝经正义皇清张尔岐周易説畧仪礼郑註句读春秋三传驳义张尔崇尚书通义朱虚诗经笺古今疏赵玮仪礼典礼圣门元音韩国玺大学衍义集张彦士小学忠孝经註解史总目汉叔孙通朝仪公玉带眀堂图卫宏汉官旧仪诸葛亮汉书音又前汉事论三国魏王粲汉末英雄记孟康汉书註孙该魏书晋髙堂隆魏台杂访议何晏魏官族传又汉魏谥议又魏氏郊丘华峤后汉书虞浦江表传孔衍汉尚书又后汉尚书又魏尚书又汉春秋又后汉春秋又歴国志徐广晋仪註又晋纪又孝子传又史记音义郗鉴尚书令故事南北朝臧荣绪括东西晋纪録志传续洞记王俭汉武故事刘彤註干寳晋纪刘昭补註后汉书萧子显后汉书又晋史又齐书又普通北伐记王规续汉书徐勉流别起居註又梁选簿王僧孺十八州谱又东宫新记又东南谱集钞任昉地理记王褒江左世家传孙严宋书眀山宾梁吉礼又尚书仪曹仪註眀克让古今帝代纪孔珪律文崔浩汉书音义又汉纪音义温子昇魏永安记宇文恺东都记唐房𤣥龄髙祖实録颜师古註汉书又匡缪正俗书又大业拾遗记王元感史记註王彦威唐典路敬淳姓畧又衣冠系録任戬官品纂要髙少逸朝贡録李筌中台志宋王溥续书㑹要又五代㑹要张昭同光实録赵邻㡬㑹昌曰厯又史氏懋官志张咏语録王禹偁建隆遗事又五代史阙文胡旦汉春秋又汉春秋问答又唐三宗传又五代史畧梁灏合门仪制张齐贤洛阳缙绅旧闻记王曽笔録贾同山东野録孙奭宋律文李及之唐君臣龟鑑燕肃海潮图吴奎嘉祜时政记龎籍天圣编勅王沿唐志王素魏公遗事王皥礼阁新编又唐余録王巩闻见近録石介唐鑑又先朝政范孙思恭长厯王巖叟魏公别録李格非洛阳名园记李邴玉堂制草赵眀诚金石录刘旬子徳安守御録董弅新定志周密癸辛杂识蔡惇祖宗官制旧典晁公迈歴代纪年金张特立歴年纪事元何中纲目测海于钦齐乘眀王珣奏稿毛纪密勿稿李晟经世通畧穆孔晖前汉通纪又诸史通编殷士儋惩鉴録王之垣基命録李先芳汉书註疏亿又十三省歌谣刘应节四镇三闗志又沿边军筹刘隅治河通考党馨歴年纂又三边四镇志张延登黄门纪事于慎行读史漫録马应龙杞乘王家植史荟又史鉴庄岳刘策订正纪年又辅臣考又六卿考韩茂椿尚友堂史畧赵弼通鑑总论王都法戒编曽眀昌南北史抄又𣙜史三集苏佑三闗纪要房之骐掖垣疏稿史载勲二十一史纪畧许惟新河东兵事畧又郡邑谈皇清张彦士读史矕疑孙蕙歴代循良録安宜治畧子总目周太公金匮书又六韬师旷乐书齐芊子鲁仲连子师氏雅琴庄子南华经晏子春秋公孙尼子田骈子黔娄子孔穿谰言接子捷子尹文子邹衍子驺奭子周伯子子晚子尸子秦九韶数术大畧公侯政术计然子孔武子田穰苴司马法扁鹊难经又子午经又灵枢金镜神景内经又仓公秘诀孙子孔丛子汉东方朔神异经又十洲记又占书又灵棊经公孙𢎞註风后握奇经主父偃书邹阳子赵氏雅琴刘毅宪论仲长统昌言郑𤣥註九宫经又干凿度又坤凿度又易通卦騐刘熙释名刘洪七曜厯书宫崇太平清领书诸葛亮十六策又集戒又天机子三国魏王肃政论晋管辂周易通灵诀髙堂隆杂忌厯王弼註新记元言又道徳经註又老子指例畧何晏讲疏又道徳问又老子畧论崔亮琴经孔衍琴操又兵林又説林孙叔然尔雅疏徐邈五经同异评又庄子音又楚词音南北朝何承天元嘉厯又刻漏经又尔雅纂文又并合皇览王俭百家谱王僧孺百家谱任昉文章縁起又杂传又述异记刘勰文心雕龙刘沓要雅又楚词草木疏徐勉华林遍畧徐陵名数又文府张讥庄老元部义伏曼容老庄义房景先五经疑问颜延之尔雅纂要颜之推集灵记又正俗音训字畧唐颜元孙于禄字书颜真卿韵海鉴源崔郾六经要言类段文昌食经段成式酉阳杂俎又续酉阳杂俎又庐陵官下记段公路北户杂录李筌註隂符经又註太白隂经又註孙子又青囊括又六壬大玉帐经刘宴家谱吕才註八五经又地理经又拨沙经又大博经又广济隂阳百忌厯杨上善註内经眀堂类成又註内经太素王氷註黄帝素问又註灵枢经又摄生纂録又天元玉策宋邢昺尔雅义疏赵邻㡬鲰子胡旦将帅要畧孙奭经典徽言又尔雅释文又庄子释文周起书苑燕肃莲花漏法王质夷坚别录傅尧俞言行录王巩清虚居士随手杂录晁説之儒言又客语晁公迈纪谈录董弅闲燕常谈丁徳用註难经赵自化调饍摄生图甄栖真还金篇王辟之渑水燕谈何光逺鉴诫录苗好谦农桑辑要又农桑图説邓御夫农厯韩熙载格言元阳子金碧潜通註解又还丹歌金张行简清台记又戒严记又为善记又自公记纪天钖难经集註元贾思协齐民要术张养浩诸子书引王鹗汝南遗事眀李晟六经举要解延年鍼穴图解王勅五经通㫖又漫逰录又云芝稿王崇献孙子释疑王道老子亿宋沧秉忠定议曹邦辅性説李舜臣经学羣书又五经字义李先芳老子本义解又隂符经解敖山先天手册王之垣摄生篇林琼霜栢稿孟秋道脉説又大道吟又志气吟贾三近宁鸠子王象干开天玉律王元复蘧蘧迩言马应龙道徳经註辩赵继忠性理豁目石琚六子要张谟诚正录贾斌学兵䑯航髙所藴长生诀又无生诠李汝桂还朴心声王见宾绀珠经张松瀛南子书刘一相汇古精华蓝章八阵合变图説梁绍儒风角註又上古医经註髙㫤铃法书王昺同伦类训周宗岳脉学衍义刘策刑书弋王道一悟道言刘允浩大节录集总目汉董仲舒集孔融集管宁集诸葛亮集祢衡集三国魏任嘏书王粲集刘桢集晋王弼集羊祜集左思集伏滔集伏系之集刘实集卞壸集南北朝王𢎞集徐孝嗣集刘昭集王逡之集孔琳之集孔休源集诸葛璩集颜竣诗集王融集臧严集又栖鳯集又元徽书何逊集刘峻类苑刘杳集又古今四部书目萧子范文集萧子显集又贵俭传萧洽集王规集王筠集徐勉集又选品王僧孺集徐陵集又玉台新咏何思澄文集张正见文集崔慰祖海岱集高允集蒋少逰集温子昇集封肃集眀克让集又文类又续名僧记唐王綝魏郑公谏录颜真卿集髙适文集徐彦伯集郗纯集吕温集孟逵诗集段安节乐府杂录孙晟集五代和凝集崔遵度集又鸿渐学记又漆书又羣书丽藻戚同文孟潴集宋穆修集颜太初凫绎集田告禹元经胡旦集王禹偁诗集又承眀集又小畜集戚纶集赵邻㡬集鞠常集柴成务集梁灏集梁固集梁彦昌汶阳杂稿梁子美耆英集张昭嘉善集孙祖徳论事集张咏集李迪集龎籍清风集王皥沂公言行录石介徂徕集王知载朐山集赵师民集吕颐浩集夏侯峤集张荷过非集李昭屺乐静堂集王巖叟大名集晁迥翰林集又道院别集又法藏碎金录又耄智余言又昭徳新编又理枢集晁补之续楚词又鸡肋集又词晁説之景迂集晁咏之崇福集又四六集晁载之封邱集晁沖之具茨集晁公武集李格非集綦崇礼北海集王従三近斋余录李邴云龛草堂后集毕良史繙经堂集赵磻老拙菴杂着又外集杜黙诗集张重海门集许彦国诗集龎谦孺白苹集王嵎北海集王质雪山集辛弃疾稼轩集金张行简文集党懐英集赵沨黄山集赵可玉峯散人集阎咏复轩集郭长倩崑嵛眀道集孙铎虚舟居士集刘迎山林常语元刘敏中集商珽夷斋文集李之绍集张养浩忠告录又归田类稿曹元用超然集阎复清轩集张范益斋旅斋二集又篷窗集张起巖华峰类稿又漫稿又金陵集潘昻霄苍崕类稿李泂集李垂导河形胜书又兵制将制王鹗应物集杨桓六书统又六书泝源又书学正韵王华怡轩集杨𢎞道小亭集禇仁杰诗话总龟萧炳本草四声眀黄福忠宣家集又使交文集许彬东鲁集马愉澹轩集殷衡蠢菴稿刘珝古直集李秉归田集又云中集解延年物类集説史延龄野史集王珣南野诗稿殷云霄石川集又志彀集又古乐府毛纪鳌峯类稿敖山灿然集杨光溥沂川文集又梅花集又剪灯琐谈又素封亭稿穆孔晖㳺艺集边贡华泉集公勉仁东山集公家臣栁塘集公鼐问次斋集公鼒小东园集刘渊甫海岱㑹稿刘天民函山集许成名龙石集王重光太仆家训王象艮迂园集王象晋赐闲堂集又羣芳谱又心赏编王象春问山亭集王与玫笼鹅馆集王与印陇首集李攀龙沧溟集又白雪楼集钟羽正崇雅堂集又厚徳录又管见录殷士儋金舆山房集又眀农轩乐府许邦才瞻泰楼集又海右唱和集又梁园集陈梦鹤雅音萃稿又芝巘山人嵗稿又平庄集冯惟健陂门山人文集冯惟讷文献通考纂要又汉魏六朝诗记又风雅广韵又楚词旁註又选诗约註又杜律删註又唐音翼冯惟敏山堂诗稿又击筑余音刘隅集李先芳北山全集又东岱山房稿又古交编又拾翠轩杂纂吴岳诗集靳学颜两城间存集蓝田侍御集戚继光止止堂集又练兵日记又纪效新书崔廷槐楼溪集冯琦北海集冯子咸进札记读礼抄记于慎行谷城山馆全集又笔麈黄徴符台集贾三近先庚生传又东掖漫录又奏草张延登诗文集毕自严石隠园藏稿袭勗后溪集邢侗来禽馆集赵秉忠琪山集曹珖大树堂集王孟煦云耕山房稿马应龙艺林钩㣲録又词林玉屑耿如把墨楯延枝房之骐蒲上闲吟山居杂志髙𢎞图砫斋集陶性诗集陶致炜自娱集又歴代诗选又逰览诗畧陆埜海陵集陆侨寓菴集张徳润琴谱九还操依山樵唱徐振芳雪鸿集又三素集丁耀先椒邱听山亭集又陆舫韩取善久视楼文集王教铨部集刘鸿训困学记闻程珤右丞集李开先闲居集徐日升卷石草堂集安思肃麓山房集于范廪邱文集张盛美戊巳集汪大年茗柯堂集邢其任礼星馆集李本固问竒集阎宏笔斋诗纪刘孝东林诗文稿刘鈗西桥集迟鳯翔朐冈集傅国云黄集左懋第梅花屋诗草王言一泉集刘必绍观我亭集李有实一经堂广爱录赵璧梅谿集李学诗桃花洞集赵元璧海壑文集宋统殷偶然后言集史永安长川诗集马攀龙愧非文集谭梦衮岱宗藏稿谭性教黄雪山集孔希徴刍荛集皇清张尔岐蒿菴集新济艺文吴汝亮徒水钓谈半紫楼稿张丕吉皇华偶纪朱虚于园集王曰嵩槐轩集韩国玺髙士传孙蕙苙山诗选耿愿鲁韦斋集田雯长河集田需潞河集涉江集士服堂集侧塾录李澄中滇南集行日记卧象山诗集艮斋文选孟其人蓼莪集诗鸣集王士祯居易录渔洋文集池北偶谈张贞把田集山东通志卷三十四山东通志卷三十五之一上钦定四库全书山东通志卷三十五之一上艺文志阙里六艺天下之大文在焉学如子舆氏犹曰游于圣人之门者难为言况余子乎然而文明化洽与时代兴道源征心法之同治法昭因革之美即极之流连品物凭弔古今亦皆以导性情而抒懐抱虽连篇屡牍纯疵互陈要惟本典训以折衷之则周礼尽在鲁矣爰取旧编加之釐订疆圉则范而不滥义类则秩而不淆迺増迺删归于大雅览歴朝之制作河岳常灵觇昭代之文明奎娄有耀则揆歴原本何莫非六艺之芳润哉作艺文志艺文志一艺文总目乐府虞舜思亲操陟彼歴山兮崔嵬有鸟翔兮髙飞瞻彼鸠兮徘徊河水洋洋兮清冷深谷鸟鸣兮嘤嘤设罝张罥兮思我父母力耕日与月兮往如驰父母逺兮吾将安归黄鹄歌悲夫黄鹄之早寡兮七年不双宛颈独宿兮不与衆同夜半悲鸣兮想其故雄天命早寡兮独宿何伤寡妇念此兮泣下数行呜唿哀哉兮死者不可㤀飞鸟尚然兮况于贞良虽有贤雄兮终不同行女贞木辞菁菁茂木隐独荣兮变化垂枝含蕤英兮修身养志建令名兮厥道不同善恶并兮屈躬就浊世疑清兮懐忠见疑何贪生兮引声歌庄周天地之道近在胸臆唿噏精神以养九德渴不求饮饥不索食处世守道志洁如玉卿相之位难可直当巖巖之石幽而且凉枕块寝处乐在其央寒凉回固可以久长饭牛歌三首甯戚南山矸白石烂生不逢尧与舜禅短布单衣适至骭从昏饭牛薄夜半长夜漫漫何时旦沧浪之水白石粲中有鲤鱼长尺半敝布单衣裁至骭清朝饭牛至夜半黄犊上坂且休息吾将舍汝相齐国出东门兮厉石班上有松栢青且䦨麤布衣兮緼缕时不遇兮尧舜主牛兮努力食细草大臣在尔侧吾当与尔适楚国瓠子歌二首武帝瓠子决兮将奈何浩浩洋洋兮虑殚为河殚为河兮地不得宁功无巳时兮吾山平吾山平兮鉅野溢鱼沸欝兮栢冬日延道弛兮离常流蛟龙骋兮放逺游归旧川兮神哉沛不封禅兮安知外为我谓河伯兮何不仁泛滥不止兮愁吾人啮桑浮兮淮泗满久不返兮水维缓河汤汤兮激潺湲北渡回兮迅流难搴长茭兮沉美玉河伯许兮薪不属薪不属兮卫人罪烧萧条兮噫乎何以御水隤林竹兮楗石菑宣房塞兮万福来平陵东汉乐府平陵东松栢桐不知何人刦义公刦义公在髙堂下交钱百万两去马两去马亦诚难顾见追吏心中恻心中恻血出漉归告我家卖黄犊梁父吟诸葛亮步出齐城门遥望荡隂里里中有三墓累累正相似问是谁家墓田疆古冶子力能排南山文能絶地纪一朝被谗言二桃杀三士谁能为此谋相国齐晏子飞龙篇曹植晨游泰山云雾窈窕忽逢二童颜色鲜好乗彼白鹿手翳芝草我知真人长跪问道西登玉堂金楼复道授我仙药神皇所造教我服食还精补脑夀同金石永世难老驱车篇曹植驱车挥驽马东到奉髙城神哉彼泰山五岳专其名隆髙贯云蜺嵯峨出太清周流二六堠间置一二亭上有涌醴泉玉石扬华英东北望吴野西跳观日精魂神所系属逝者感斯征王者以归天效厥元功成歴代无不遵礼记有品程探策或长短唯徳享利贞封者七十帝轩皇元独灵飱霞漱沆瀣毛羽被身形发举蹈虚廓径庭升窈㝠同夀东父年旷代永长生仙人篇曹植仙人揽六着对博泰山隅湘娥拊琴瑟秦女吹笙竽玉樽盈桂酒河伯献神鱼四海一何局九州安所如韩终与王乔要我于天衢万里不足步轻举凌太虚飞腾踰景云髙风吹我躯回驾观紫微与帝合灵符阊阖正嵳峩双阙万丈余玉树扶道生白虎夹门枢驱风游四海东过王母庐俯观五岳间人生如寄居潜光养羽翼进趋且徐徐不见轩辕氏乗龙出鼎湖徘徊九天上与尔长相须灵芝篇曹植董永遭家贫父老财无遗举假以供养佣作致甘肥债家填门至不知何用归天灵感至德神女为秉机齐讴行陆机营丘负海曲沃野爽且平洪川控河济崇山入髙㝠东被姑尤侧南界聊摄城海物错万类陆产尚千名孟诸吞楚泽百二侔秦京惟师恢东表桓后定周倾天道有迭代人道无久盈鄙哉牛山叹未及至人情爽鸠茍已徂吾子安得停行行将复去长存非所营梁父吟陆机玉衡既已骖羲和若飞凌四运循环转寒暑自相惩冉冉年时暮迢迢天路征招揺东北指大火西南升悲风无絶响𤣥云互相仍丰水凭川结霜露弥天凝年命时相逝庆云鲜克乗履信多愆期思顺焉足凭忾忾临川响非此孰为兴哀吟梁甫巅慷慨独抚膺秋胡行傅奕秋胡子娶妇三日㑹行仕宦既享显爵保兹德音以禄頥亲韫此黄金覩一好妇採桑路傍遂下黄金诱以逢卿玉磨逾洁兰动弥馨源流洁清水无浊波奈何秋胡中道懐邪美此节妇髙行巍峩哀哉可愍自投长河秋胡行傅𤣥秋胡纳令室五日宦他乡皎皎洁妇姿冷冷守空房燕婉不终夕别如参与商忧来犹四海易感难可防人言生日短愁者苦夜长百草扬春华攘腕采柔桑素手寻繁枝落叶不盈筐罗衣翳玉体回目流彩章君子倦任归车马如龙骧精诚驰万里既至两相㤀行人恱令色借息此路傍谚以逢卿喻遂下黄金装烈烈贞女忿言辞厉秋霜长驱及居室奉金升北堂母立唿妇来欢情乐未央秋胡见此妇惕然懐探汤负心岂不惭永誓非所望清浊自异源凫鳯不并翔引身赴长流果哉洁妇肠彼夫既不淑此妇亦太刚泰山吟谢灵运岱宗秀维岳崔崒刺云天岝㟧既险巇触石輙芊绵登封瘗崇坛降禅藏肃然石闾何晻霭明堂秘灵篇秋胡妻诗颜延之椅梧倾髙鳯寒谷待鸣律影响岂不懐自逺每相匹婉彼幽闲女作嫔君子室峻节贯秋霜明艳侔朝日嘉运既我从欣愿自此毕燕居未及欢良人顾有违脱巾千里外结绶登王畿戒徒在昩旦左右来相依驱车出郊郭行路正逶迟存为久离别殁为长不归嗟余怨行役三陟穷晨暮严驾越风寒解鞍犯霜露原隰多悲凉回飇卷髙树离兽起荒蹊惊鸟纵横去悲哉游宦子劳此山川路迢遥行人逺宛转年运徂良时为此别日月方向除孰知寒暑积僶俛见荣枯嵗暮临空房凉风起坐隅寝兴日已寒白露生庭芜勤役从归愿反路遵山河昔辞秋未素今也嵗载华蚕月观时暇桑野多经过佳人从所务窈窕援髙柯倾城谁不顾弭节停中阿年往诚思劳路逺濶音形虽云五载别相与昧平生舍车遵往路凫藻驰目成南金岂不重聊自意所轻义心多苦调宻比金石声髙节难久淹朅来空复辞迟迟前途尽依依造门基上堂拜嘉庆入室问何之日暮行采归物色桑榆时美人望昏至惭叹前相持有懐谁能已聊用申苦难离居殊年载一别阻河关春来无时豫秋至恒早寒明发动愁心闺中起长叹惨悽歳方晏日落游子颜髙张生絶絃声急由调起自昔枉光尘结言固终始如何久为别百行愆诸已君子失明时谁与偕没齿愧彼行露诗甘之长川氾东武吟鲍照主人且勿喧贱子歌一言仆本寒乡士出身䝉汉恩始随张校尉占募到河源后逐李轻车追兵穷塞垣宻途亘万里宁歳犹七奔筋力尽鞍甲心思歴凉温将军既下世部曲亦罕存时事一朝异孤绩谁复论少壮辞家去穷老还入门腰鎌刈葵藿倚仗牧鸡肫昔如鞴上鹰今似槛中猨徒结千载恨空负百年怨弃席思君幄疲马恋君轩愿垂晋主惠不愧田子魂秋胡妻诗王融日月共为照松筠俱以贞佩芬甘自逺结镜待君明且协金兰好方愉琴瑟情佳人忽千里幽闺积思生景落中轩坐悠悠望城阙髙树升夕烟层楼满初月光隂非或异山川屡难越辍泣揜铅姿搔首乱云髪倾魄属徂火揺念待方秋凉气承宇结明熠傃堦流三星亦虚暎四屋惨多愁思君如萱草一见乃㤀忧杼轴郁不谐契阔弥新故朔风栏上发寒鸟林间度客逺乏衣裘歳晏饶霜露参差兴别绪依迟起离慕愿言如可信行迈亦云返睇景不告劳瞻途宁遽逺何以淹归辙蚕妾事春晚送目乱前华驰心迷旧婉椒珮客有结振芳岐路隅黄金徒以赋白珪终不渝明心良自皎安用久踟蹰遄车及枌巷流日下西虞披帷惕有㤀出门迟所欲彼美后来仪慙颜变欣瞩兰艾隔芳臭泾渭分清浊去去天人子请殉川之曲齐歌行陆厥黄金徒满籯不如守章句雪宫纷多士稷下岌成露同载双连珠合席悬河注垂帏五行下操笔百金赋华屋大车方髙门驷马驻𤣥豹空不食南山隐云雾齐讴行沈约东秦称古地川隰固夷昶层峰驾苍云浊河流素壤青邱良杳鬰淄宫信疏敞王佐改殷命覇功缪周纲梁父吟沈约龙驾有驰策日御不停隂星籥亟回变气化坐盈侵寒光稍𣺌𣺌秋塞日沈沈髙牕灰余火倾河驾腾参飇风折暮草惊箨陨层林时云霭空逺渊水结清深奔枢岂易细珠庭不可临懐仁每多意履顺孰能禁露清一唯促缓志且移心髙歌步梁父叹絶有遗音鱼山神女歌王维坎坎击皷鱼山之下吹洞箫望极浦女巫进纷屡舞陈瑶席湛清酤风凄凄又夜雨不知神之来兮不来使我心兮苦复苦纷进舞兮堂前目眷眷兮琼筵来不言兮意不传作暮雨兮愁空山悲急管兮思繁弦神之驾兮俨欲旋倐云收兮雨歇山青青兮潺湲东海有勇妇行李白梁山感把妻恸哭为之倾金石忽蹔开都由激深海有勇妇何慙苏子卿学剑越处子超腾若流星捐躯报夫讐万死不愿生白刄耀素雪苍天感精诚十步两躩跃三唿一交兵斩首掉国门蹴踏五藏行割此伉俪愤粲然大义明北海李使君飞章奏天庭舍罪警风俗流芳播沧瀛志在列女籍竹帛已光荣淳于免诏狱汉主为缇萦津妾一棹歌脱父于严刑有子若不肖不如一女英豫让斩空衣有心竟无成要离杀庆忌壮夫素所轻妻子亦何辜焚之买虚名岂如东海妇事立独扬名秋胡妻髙适妾本邯郸未嫁时容华倚翠人未知一朝结发从君子将妾迢迢东鲁陲时逢大道无艰阻君方游宦从陈汝蕙楼独卧频度春彩阁辞君几徂暑三月垂杨蚕未眠携笼结佀南陌边道逢行子不相识赠妾黄金买少年妾家夫壻经离久寸心誓与长相守愿言行路莫道妾贞心在人口日暮蚕饥相命归携笼端饰来庭闱劳心苦力终无恨所冀君恩即可依闻说行人已归止乃是向来赠金子相㸔颜色不复言相顾懐慙有何已从来自隐无疑背直为君情也相㑹如何咫尺仍有情况复迢迢千里外誓将顾恩不顾身念君此日赴河津莫道向来不得意故欲留规戒后人海漫漫白居易海漫漫直下无㡳傍无边云涛烟浪最深处人传中有三神山山中多生不死药服之羽化为天仙秦皇汉武信此语方士年年採药去蓬莱今古但闻名烟水茫茫无覔处海漫漫风浩浩眼穿不见蓬莱岛不见蓬莱不敢归童男丱女舟中老徐福文成多诳诞上元太一虚祈祷君看骊山顶上茂陵头毕竟悲风吹蔓草何况𤣥元圣祖五千言不言药不言仙不言白日升青天将归操韩愈秋之水兮其色幽幽我将济兮不得其由涉其浅兮石啮我足乗其深兮龙入我舟我济而悔兮将安归尤归兮归兮无与石鬭兮无应龙求龟山操韩愈龟之气兮不能为雨龟之枿兮不中梁柱龟之大兮秪以奄鲁知将隳兮哀莫予伍周公有鬼兮嗟予归辅猗兰操韩愈兰之猗猗扬扬其香不採而佩于兰何伤今天之旋其曷为然我行四方以日以年雪霜贸贸荠麦之茂子如不伤我不尔觏荠麦之茂荠麦之有君子之伤君子之守尧庙祀歌鲜于侁车辚辚兮庙堧皷坎坎兮河下竽琴兮并奏洁时羞兮䖍祠事瑶华为馔兮沆瀣为浆象笾玉豆兮金鼎煌煌海珍野䔩兮杂错而致诚神之来兮风雨萧萧前驱于毕兮上有招揺羽林为卫兮虹霓为旗鳯凰左右兮扰伏蛟螭神之降兮金舆灵欣欣兮肸蠁德名兮覆焘千万年兮不㤀舜庙祀歌鲜于侁道歴山兮逶蛇思古人兮感叹并储胥兮肃止仰鲁云兮晻暧兽何鸣兮林中鸟何悲兮山上木何为兮不剪草何为兮茂畅帝之神兮在天帝之德兮在人物具兮四海心精兮一纯采秀实兮山间摘芳毛兮涧底玉醴湛兮琼茅肴脩杂兮兰茝乐备兮九奏鳯舞兮仪韶人骏奔兮如在君卒享兮神交周公庙祀歌鲜于侁噫嗟兮文公岿然兮閟宇怅王室兮多难独勤劳兮左右四国流言兮冲人不知东征问罪兮慆慆不归大电以风兮天威震惊弁启金縢兮衮衣有光公之心兮大成文武公之子兮建侯启土山川兮附庸奄凫绎兮龟䝉万子孙兮承祀亿兆人兮仰止惟夫子之叹嗟兮不复见于寤寐何莽新之假摄兮文姦言而欺一世造作诡故而戕刘兮亦亟殄宗而絶嗣公之圣而德协天兮何妄人之輙自拟俾其颠而不终兮天实表公衷而警后肃进拜于庙堂兮宜奉时之牲酒皷钟兮在宫琴瑟兮在堂神之格兮乐享民欣欣兮不㤀孔子庙祀歌鲜于侁曲阜兮遗墟先师兮阙里神髣髴兮如在涕潺湲兮不已穷天地兮一人揭日月而照临生无万乗之位兮三千之徒心服而四来嗟愚陋之不明兮乃商赐之为疑羌纷纷其妄作兮悖道违义而弗自知顾六艺之折衷兮取舍纵横而协于道后世茍轻肆于胸臆兮必遽贻于诟病三纲立而五教明兮实治世之宏矩履厚地而戴髙天兮胡一日之可舍宜万龄之庙貌兮春秋不乏其时祀合仁义以为冠兮结忠信而为佩集道徳以为裳兮服文章而为带列笾豆为左右兮苹藻牲牢而洁肥酌玉醴以为酒兮错琼瑶而为粢升堂而北面兮望冕旒之巍巍惟神明之降鉴兮洞精神其来歆归山操马钰能无为兮无不为能无知兮无不知知此道兮谁不为为此道兮谁复知风萧萧兮木叶飞声嗷嗷兮鴈南归嗟人世兮日月催老欲死兮犹贪痴嗟人世兮魂欲飞伤人世兮心欲摧难可了兮人间非指青山兮当早归青山夜兮明月飞青山晓兮明月归饥餐霞兮渴饮溪与世隔兮人不知无乎知兮无不为此心灭兮那复疑天庭忽有双鹤飞登三宫兮游紫微虞帝庙祀歌张雷夏泽兮河濵爰筑宫兮妥皇灵以陶以渔兮厥居孔宁山川如故兮有懐古人思亲兮知天伦和兄弟兮宜家人令闻不已兮惟德之纯享予肆祀兮万世不泯崇基兮言言维松栢兮既坚挺挺兮旅楹神肃然兮来庭载龙旗兮霓旌广牡兮殽烝甘醴惟厚兮㫖且清笾豆静兮苾苾芬芬神其歆兮黍稷非馨钖兹纯嘏兮惠式均贻我来牟兮迄康年九歌一阕兮于荐斯牲帝子降兮有妫嫔于虞兮言归六珈兮副袆玉珮兮陆离亲承兮结䄜与君兮一齐匊芳椒兮成居擗蕙兰兮为帷诸娣从兮祁祁雝雝肃肃兮左右攸宜内朝退兮委蛇陪黼座兮晏娭酒香兮牲肥钟皷乐兮昭歌问公桑兮治丝织綖纮兮垂衣相我室家兮福禄是釐九歌再阕兮右享元妃馆甥二室兮陶唐谁其媵兮女英俔天妺兮定厥祥有美同居兮志同行制芰荷为衣兮芙蓉为裳君之袂兮不如娣之袂良揄翟兮葱珩八鸾兮鎗鎗御彩霓兮来帝旁何为皷瑟兮流湘南国虽乐兮不如帝乡桂栋兮兰堂荪壁兮葯房肃祀事兮孔明举匏尊兮嘉荐令房献茧兮承筐朱绿兮𤣥黄烂昭昭兮黼黻文章女心伤悲兮祈尔福庆九歌三阕兮嫓于娥皇太白楼祀歌陈俨公昔去兮乗龙窅云气兮蓬莱宫襟青霞兮佩明月横四海兮焉穷济水兮无波泰山缭兮鬰嵯峨思故园兮神游怳临风兮浩歌醉而生兮醉而死曩孰非兮今孰是千钟百榼兮彼且奚适操一瓢兮吉其止擥春风兮折琼芳援北斗兮㪺桂浆浩㝠㝠兮徙倚以望归来归来兮举我觞孝烈祠祀歌黄佐灵鼍逢逢兮老鲸湛椒浆兮列兰蒸五音餙兮黻绣张瑶席兮玉英膋肃焫兮拜以頫琴瑟奏兮云舞南陔阕兮柏舟灵不徕兮夷犹骖泰鸿兮烛龙辔庆隂隂兮灵其有喜儵蕙带兮荷裳又金支兮翠旗鸳鸯翔兮灵之徕灵徕不徕兮我心悲濮山㟪佳兮濮水㵳泬髙贤愉愉兮繄孝而烈穆并骋兮盘桓擥桑梓兮涕潺湲象舆轙兮憺容与灵临飨兮福我士女矫扬光兮宴娭永山侧兮云施般姚姚兮裔裔灵何为兮澂然逝褰雾縠兮窅㝠㝠山水夕兮含清春有兰兮秋有菊结无极兮芳馨树中饿弔义城李东阳山深雪寒路坎坷两死何如一生可桃才自信不如哀君若有功何必我楚王好事得燕才燕家未筑黄金台当时周室何为哉吁嗟乎树中饿死何足惜何似西山採薇食秋胡行张士沦古人贫贱容易居今人贫贱生欷歔古人富贵不茍有今人富贵方相守陋哉桑下力田言国卿为人讵必贤皎皎洁妇志靡慝素丝畏染贪夫墨后来有妇不下机侧目长跽黄金归古人今人乃如此我咏秋胡嗟不已尧山庙祀歌钟羽正曣㬈兮朝昕斐亹亹兮崇云帝之来兮䜣䜣郁丹彩兮扬清氛先蜚亷兮肃肃从屏翳兮雯雯霓旌兮螭驾激灏籁兮灵鼖肩吾趋兮夷若俨肹蠁兮缤纷黄收兮焜煌扈纯衣兮垂裳抚长剑兮流景曜玉珥兮凝霜燕镡兮代锷焕魏铗兮齐铓垣薇兮营缭霞庑旷兮云廊关星弧兮落妖日覃熙皥兮为民庆进埏铏兮和羮奏陶簋兮借芳盛星韭兮莆萐湛𤣥酎兮芝英蟉橑兮螭楹帝之飨兮观嵗成以风兮以雨乐予凿兮予耕予安知兮帝力鍧击壤兮同声猗兰操陈廷敬猗猗其兰廼在空谷我行四野奚处奚宿其兰猗猗幽幽其香杂彼蕃庑我心相羊兰其如何维霜及霰时节晚暮不我能见子不我见我心则夷悠哉以老乐天弗疑伤槐操方正玭槐之茂兮青青其枝伤槐者死而醉不知臣既有犯兮罪且奚辞以树加人兮非公而私有女曰婧兮造门陈词父得不死兮释者累累呜唿谁谓生女兮不如男儿四言诗诫子诗东方朔明者处世莫尚于中优哉游哉于道相从首阳为拙柳惠为工饱食安步以仕代农依隐玩世诡时不逢才尽身危好名得华有羣累生孤贵失和遗余不匮自尽无多圣人之道一龙一蛇形见神藏与物变化随时之宜无有常家在邹诗韦孟微微小子既茍且陋岂不牵位秽我王朝王朝肃清唯俊之庭顾瞻余躬惧秽此征我之退征请于天子天子我恤矜我发齿赫赫天子明哲且仁县车之义以洎小臣嗟我小子岂不懐土庶我王寤越迁于鲁既去祢祖惟懐惟顾祁祁我徒戴负盈路爰戾于邹鬋茅作堂我徒我环筑室于墙我既迁逝心存我旧梦我渎上立于王朝其梦如何梦争王室其争如何梦王我弼寤其外邦叹其喟然念我祖考泣涕其涟微微老夫咨既迁絶洋洋仲尼视我遗烈济济邹鲁礼义唯恭诵习絃歌异于他邦我虽鄙耉心其好而我徒侃尔乐亦在而乐志诗二首仲长统飞鸟遗迹蝉蜕亡殻腾蛇弃鳞神龙丧角至人能变达士拔俗乗云无辔骋风无足垂露成帏张霄成幄沆瀣当餐九阳代烛恒星艳珠朝霞润玉六合之内恣心所欲人事可遗何为局促大道虽遗见几者寡任意无非适物无可古来绕绕委曲如𤨏百虑何为至要在我寄愁天上埋忧地下叛散五经灭弃风雅百家杂碎请用从火抗志山栖游心海左元气为舟微风为柁遨翔大清纵意容冶赠冯文罴迁斥丘令陆机于皇圣世时文惟显受命自天奄有黎献阊阖既辟承华言建明明在上有集惟彦奕奕冯生哲问允廸天保定子靡德不铄迈心遐旷矫志崇邈尊彼承华其容灼灼嗟我人斯戢翼江潭有命集止翻飞自南出自幽谷及尔同林双情交映遗物识心人亦有言交道实难有頍者弁千载一弹今我与子旷世齐欢利断金石气应秋兰羣黎未绥帝用勤止我求明德肆于百里佥曰尔谐俾民是纪乃眷北徂对扬帝祉畴昔之游好合纒绵借曰未洽亦既三年居陪华幄出从朱轮方冀齐镳比迹同尘之子既命四牡项领遵途逺蹈腾轨髙骋庆云扶质清风承景嗟我懐人其迈惟永否泰有殊穷达有违及子春华后尔秋晖势将去我陟彼朔陲非子之念心孰为悲谒阙里林庙揭奚斯峩峩尼山蔽于鲁邦笃生圣人维民之纲尼山之下有洙有泗有蔚孔林在泗之涘维彼圣人诱之敎之凡厥有民则而效之维彼圣人覆之载之凡厥有民敬而爱之既诵其言亦履其武孰秣其马于林之下六辔既同周侯之东荐之侑之圣人之宫其音扬扬其趋跄跄其临皇皇圣人允臧商公之图式昭其敬载瞻载思㒺不由圣阙里新庙告成李东阳巖巖岱岳新庙有作爰经爰度惟旧规是若载增载拓以光于前畧新庙既构其辉孔炤如辐斯辏如越斯茂若绘若绣惟功之懋厥有加于旧惟天降菑鬰攸是崇惟斯文之炯惟帝降命有严厥工惟中丞之风监司之功庙祀伊俶帝命孔肃曰此大事我其可弗告粢牲册祝予辅臣是属臣拜稽首臣曷敢弗恪庙既新止礼既殷止圣灵降监飨吉蠲止天在斯文实亨厥屯如贞斯元如冬斯春惟国有明祀于千万年五言古诗咏史班固三王德弥溥惟后用肉刑太仓令有罪就逮长安城自恨身无子困急独㷀㷀小女痛父言死者不可生上书诣阙下思古歌鸡鸣忧心摧折裂晨风扬激声圣汉孝文帝恻然感至情百男何愦愦不如一缇萦咏二疏陶潜大象转四时功成者自去借问衰周来几人得其趣游目汉庭中二疏复此举髙啸返旧居长揖储君傅饯送倾皇朝华轩盈道路离别情所悲余荣何足顾事胜感行人贤哉岂常誉厌厌闾里欢所营非近务促席延故老挥觞道平素问金终寄心清言晓未悟放意乐余年遑恤身后虑谁云其人亡久而道弥着北戌瑯琊城江孝嗣驱马一连翩目下情不息芳树似佳人惆怅余何极薄暮苦覊愁终朝伤旅食丈夫许人世安得顾心臆按剑勿复言谁能耕与织和江丞北戌瑯琊城谢朓春城丽白日阿阁跨层楼苍江忽𣺌𣺌驱马复悠悠京洛多尘雾淮济未安流岂不思抚剑惜哉无轻舟夫君良自勉嵗暮勿淹留谒孔子庙沈约巖巖泰山阳湛湛洙泗水鬰鬰楷树林行行瞻阙里庙庭获展敬德容斯仰止当座俨龙蹲参前疑鳯峙羞蠲拜陵下慨叹何能已六籍茍磨灭九法孰条理宜哉百王师万国恒通祀矧兹礼义邦神化素渐被分符诚愚朽铅刀思砺砥上答㒺极恩下不愧为士经陈思王墓庾肩吾公子独忧生丘垄擅余名樵採枯树尽犁田荒隧平宁追晏平乐讵想谒承明且余来钖命兼言事结戎飘飖河朔逺䬃䫻风郊鸣鴈与云俱阵沙将蓬共惊枯叶落古社寒鸦归孤城陇水哀葭曲渔阳惨鼓声离家未逺客安得不伤情赠任彦昇陆倕和气杂美气下有真人游壮矣荀文若贤哉陈太丘今则兰台聚万古信为俦任君本达识殷子复清修既有絶尘到复见黄中刘经吴季子庙张正见延陵髙让逺传芳世祀移地絶遗金路松悲悬剑枝野藤侵藻井山雨湿苔碑别有观风处乐奏无人知咏史卢照隣昔有平陵男姓朱名阿游直发上冲冠壮气横三秋愿得斩马剑先斩佞臣头天子玉槛折将军丹血流捐生不肯拜视死其若休归来敎乡里童䝉逺相求弟子数百人散在十二州三公不敢吏五鹿何能酬名与日月悬义与天壤俦何必疲执㦸区区在封侯伟哉旷达士知命固不忧晓济胶川南入密界苏颋饮马胶川上傍胶南趋密林遥飞鸟迟云去晴山出落晖隐桑柘秋原被花实惨然游子寒风露将萧瑟古泉驿于仲张说昔闻陈仲子守义辞三公身赁妻织屦乐亦在其中岂无穷贱苦羞与倾巧同长白临河上于陵入济东我行弔遗迹感叹古泉空海上作宋务光旷哉潮汐池大矣干坤力浩浩去无际沄沄深不测崩腾噏衆流泱漭环中国鳞介错殊品氛霞饶诡色天波混莫分岛树遥难识汉主探灵恠秦王恣游陟捜竒大壑东竦望成山北方术徒相误蓬莱安可得吾君畧仙道至化孚淳黙惊浪宴穷溟飞航通絶域马韩底厥贡龙伯修其职粤我遘休明匪躬期正直敢输鹰隼威以问豺狼忒海路行已殚輶轩未遑息劳歌元月暮旅睇沧浪极魏阙𣺌云端驰心附归翼登歴下古城员外新亭李邕吾宗固神秀体物写谋长形制开古迹层氷延乐方太山雄地理巨壑𣺌云庄髙兴汨烦促永懐清兴常含宏知四大出入见三光负郭皆秔稻安时歌吉祥济上四贤咏王维解印归田里贤哉此丈夫少年曾任侠晚节更为儒遯迹东山下因家沧海隅已闻能狎鸟余欲共乗桴宝剑千金装登君白玉堂身为平原客家有邯郸倡使气公卿座论心游侠塲中年不得志谢病客游梁翩翩緐华子多出金张门幸有先人业早䝉明主恩童年且未学肉食骛华轩岂乏中林士无人荐至尊郑公老泉石霍子安丘樊卖药不二价着书盈万言息隂无恶木饮水必清源吾贱不及议斯人竟谁论过河濵和文学张志尹萧颕士隆古日以逺举世丧其淳慨慷懐黄虞化理何由臻步出城西门徘徊见河濵当其侧陋时河水清且潾沧桑一以变莽然翳荆榛至化无苦窳宇宙将陶甄太息感悲泉人往迹未湮瑟瑟寒原暮冷风吹衣巾顾我谫劣质希圣杳无因且尽登临意斗酒欢相亲题䝉山萧颖士东䝉镇海沂合㳫百余里清秋净氛霭崖崿隐隐起于役劳往还息徒蹔攀倚将穷絶迹处偶得㝠心理云气杂虹霓松声乱风水微明绿林际杳窱丹洞里仙鸟时可闻羽人邈难视此焉多深邃贤达昔所止尚子捐俗纷季随蹑遐轨藴真道弥旷懐古情未已白鹿凡几游黄精复奚似顾予尚牵纒家业重书史少学务从师壮年贵趋仕方驰桂林誉未暇桃源美嵗暮期再寻幽哉羡门子游马耳山萧颖士兹山表东服逺近瞻其名合㳫尽溟涨浑浑连太清我来疑初伏幽路无炎精流水出溪尽覆萝揺风轻髙深变气候俯仰暮天晴入谷烟雨润登崖云日明干坤正含养种植总滋荣草树皆秀色雏麋乱新声攀巖挹桂髓洞穴拾瑶英此地隐微迳何人得长生宿心尚葛许弥愿栖蓬瀛太息宦名路迟回忠孝情还丹昩逺术养素惭幽贞安得从此去悠然昇玉京古风四首李白秦皇扫六合虎视何雄哉飞剑决浮云诸侯尽西来明断自天启大畧驾羣才收兵铸金人函谷正东开铭功㑹稽岭骋望瑯琊台刑徒七十万起土骊山隈尚采不死药茫然使心哀连弩射海鱼长鲸正崔嵬额鼻象五岳扬波喷云雷鬐鬛蔽青天何由覩蓬莱徐市载秦女楼船几时回但见三泉下金棺𦵏寒灰齐有倜傥生鲁连特髙妙明月出海底一朝开光耀却秦振英声后世仰末照意轻千金赠顾向平原笑吾亦澹荡人拂衣可同调昔我游齐都登华不注峯兹山何峻秀绿翠如芙蓉萧飒古仙人了知是赤松借予一白鹿自挟双青龙含笑凌倒景欣然愿相从朝弄紫沂海夕披丹霞裳挥手折若木拂此西日光云举游八极玉颜已千霜飘飘入无倪稽首祈上皇唿我游太素玉杯赐琼浆一餐歴万嵗何用还故乡永随长风去天外恣游扬赠范金卿李白范宰不买名弦歌对前楹为邦黙自化日觉氷壶清百里鸡犬静千庐机杼鸣浮人少荡析爱客多逢迎游子覩嘉政因之听颂声沙丘城下寄杜甫李白我来竟何事髙卧沙丘城城边有古树日夕连秋声鲁酒不可醉齐歌空复情思君若汶水浩荡寄南征秋日鲁郡尧祠亭上宴杜补阙范侍御李白我觉秋兴逸谁云秋兴悲山将落日去水与晴空宜鲁酒白玉壶送行驻金覊歇鞍憇古木解带挂横枝歌鼓川上亭曲度神飇吹云归碧海夕雁没青天时相失各万里茫然空尔思别鲁颂李白谁道泰山髙下却鲁连节谁云秦军衆摧却鲁连舌独立天地间清风洒兰雪夫子还倜傥攻文继前烈错落石上松无为秋霜折赠言镂宝刀千载庶不灭送韩凖裴政孔巢父还山李白猎客张兔罝不能挂龙虎所以青云人髙歌在巖户韩生信英彦裴子含清真孔侯复秀出俱与云霞亲峻节凌逺松同衾卧盘石斧氷潄寒泉三子同二屐时时或乗兴往往云无心出山揖牧伯长啸轻衣簪昨宵梦里还云弄竹溪月今晨鲁门东帐饮与君别雪崖滑去马萝径迷归人相思若烟草歴乱无冬春对雪奉饯任城六父秩满归京李白龙虎谢鞭策鹓鸾不司晨君看海上鹤何似笼中鹑独立天地心浮云乃吾身虽将簪组狎若与烟霞亲季父有英风白眉超常伦一官即梦寐脱屣归西秦窦公敞华筵墨客尽来臻燕歌落塞雁郢曲回阳春征马百度嘶游车动行尘踌躇未忍去恋此四座人饯离驻髙驾惜别空慇懃何时竹林下更与步兵邻金乡送韦八之西京李白客自长安来还归长安去狂风吹我心西挂咸阳树此情不可遣此别何时遇望望不见君连山起烟雾送族弟凝至晏堌李白齐满原野白戎装出盘游挥鞭布猎骑四顾登髙丘兔起马足间苍鹰下平畴喧唿相驰逐取乐销人忧舎此戒禽荒微声别雪讴鸣鸡发晏堌别雁惊涞沟西行有东音寄与长河流送族弟单父主簿凝摄宋城主簿至郭南月桥却回栖霞山留饮赠之李白吾家青萍剑操割有余闲往来纠二邑此去何时还鞍马月桥南光辉岐路间贤豪相追饯却到栖霞山羣花散芳园斗酒开离颜乐酣相顾起征鸟无由攀鲁城东石门送杜二甫李白醉别复几日登临徧池台何时石门路重有金尊开秋波落泗水海色明徂徕飞蓬各自逺且尽手中杯鲁中送二从弟赴举之西京李白鲁客向西笑君门若梦中霜凋逐臣发日忆明光宫复羡二龙去才华冠世雄平衢骋髙足逸翰凌长空舞袖拂秋月歌筵闻早鸿送君日千里良㑹何由同送范山人归泰山李白鲁客抱白鹤别余往泰山初行若片雪杳在青崖间髙髙至天门日观近可攀云山望不及此去何时还秋猎孟诸夜归置酒单父东楼观妓李白倾晖速短炬走海无停川冀餐圆丘草欲以还頽年此事不可得微生若浮烟骏发跨名驹彤弓控鸣弦鹰豪鲁草白狐兔多肥鲜邀遮相驰逐遂出城东田一扫四野空喧唿鞍马前归来献所获炮炙宜霜天对舞双美人飘飘若云仙留欢不知疲清晓方来旋游泰山六首李白四月上泰山石平御道开六龙过万壑涧谷随萦回马迹遶碧峰于今满青苔飞流洒絶巘水急松声哀北眺崿嶂竒倾崖向东摧洞门闭石扇地底兴云雷登髙望蓬瀛想像金银台天门一长啸万里清风来玉女四五人飘飖下九垓含笑引素手遗我流霞杯稽首再拜之自愧非仙才旷然小宇宙弃世何悠哉清晓骑白鹿直上天门山山际逢羽人方瞳好容颜扪萝欲就语却掩青云关遗我鸟迹书飘然落巖间其字乃上古读之了不闲感此三叹息从师方未还平明登日观举首开云关精神四飞扬如出天地间黄河从西来窈窕入逺山凭崖览八极目尽长空闲偶然值青童绿发双云鬟叹我晚学仙蹉跎凋朱颜踌躇忽不见浩荡难追攀清斋三千日裂素写道经吟诵有所得衆神卫我形云行信长风飒若羽翼生攀崖上日观伏槛窥东溟海色动逺山天鸡已先鸣银台出倒景白浪翻长鲸安得不死药髙飞向蓬瀛日观东北倾两崖夹双石海水落眼前天光揺空碧千峰争攒聚万壑絶凌歴缅彼鹤上仙去无云中迹长松入霄汉逺望不盈尺山花异人间五月雪中白终当遇安期于此鍊玉液朝饮王母池暝投天门关独抱绿绮琴夜行青山间山明月露白夜静松风歇仙人游碧峰处处笙歌发寂听娱清晖玉真连翠微想象鸾鳯舞飘飖龙虎衣扪天摘匏𤓰恍惚不忆归举手弄清浅误攀织女机明晨坐相失但见五云飞大庭库李白朝登大庭库云物何苍然莫辨陈郑火空霾邹鲁烟我来寻梓慎观化入寥天古木朔气多松风如五弦帝图终㝠没叹息满山川登单父陶少府半月台李白陶公有逸兴不与常人俱筑台象半月逈出髙城隅置酒望白云商飇起寒梧秋山入逺海桑柘罗平芜水色渌且明令人思镜湖终当过江去爱此暂踟蹰求崔山人百丈崖瀑布图李白百丈素崖裂四山丹壁开龙潭中喷射昼夜生风雷但见瀑泉落如潨云汉来闻君写真图岛屿备萦回石黛刷幽草曾青泽古苔幽缄倘相传何必向天台送颜平原岑参天子念黎庶诏书换诸侯仙郎授剖符华省辍分忧置酒㑹前殿赐钱若山丘天章降三光圣泽该九州吾兄镇河朔拜命宣皇猷驷马辞国门一星东北流夏云照银印暑雨随行辀赤笔仍在箧鑪香惹衣裘此地隣东溟孤城弔沧洲海风掣金㦸导吏唿鸣驺郊原北连燕剽刼风未休鱼盐隘里巷桑柘盈田畴为郡岂淹旬政成应未秋易俗去勐虎化人似驯鸥苍生应望君黄霸宁久留和贺兰判官望北海作髙适圣代务平典輶轩推上才迢遥溟海际旷望沧波开四牡未遑息三山安在哉巨鳌不可钓髙浪何崔嵬湛湛朝百谷茫茫连九垓挹流纳广大观异増迟回日出见鱼目月圆知蚌胎迹非想象到心以精灵猜逺色带孤屿虚声涵殷雷风行越裳贡水遏天吴灾揽辔隼将击㤀机鸥复来缘情韵骚雅独立遗尘埃吏道竟殊用翰林仍忝陪长鸣谢知己所媿非龙媒和崔二少府登楚丘城作髙适故人亦不遇异县久栖託辛勤失路意感叹登楼作清晨眺原野独立穷寥廓云散芒砀山水还睢阳郭遶梁即襟带封卫多漂泊事古悲城池年丰爱墟落相逢俱未展携手空萧索何意千里心仍求百金诺公侯皆我辈动用在谋畧圣心思贤才朅来刈葵藿同羣公秋登琴台髙适古迹使人感琴台空寂寥一日顾遗尘千载如昨朝临眺自兹始羣贤久相邀德与形神齐孰知天地遥四时何倐忽六月鸣秋蜩万象归白帝平川横赤霄犹是对夏伏几时有凉飇燕雀满檐楹鸿鹄抟扶摇物性各自得我心在渔樵兀然还复醉尚握樽中瓢宓公琴台诗三首甲申嵗适登子贱琴台赋诗三首首章懐宓公之德千祀不朽次章美太守李公能嗣子贱之政再造琴台末章多邑宰崔公能继子贱之理髙适宓子昔为政鸣琴登此台琴和人亦闲千载称其才临眺忽悽怆人琴安在哉悠悠此天壤惟有颂声来邦伯感遗事慨然建琴堂乃知静者心千载犹相望入室想其人出门何茫茫惟见白云合东邻邹鲁乡皤皤邑中老自夸邑中理何必登君堂然后知君美开门无犬吠早卧常晏起昔人不忍欺我今还复尔宋中髙适梁王昔全盛賔客复多才悠悠一千年陈迹惟髙台寂寞向秋草悲风千里来逍遥漆园吏㝠没不知年世事浮云外闲居大道边古来同一马今我亦㤀筌常爱宓子贱鸣琴能自亲邑中静无事岂不由其身何意千年后寂寞无此人东平路中大水髙适天灾自古有昏垫弥今秋霖霪溢川原澒洞涵田畴指涂适汶阳挂席经芦洲永望齐鲁郊白云何悠悠傍沿鉅野泽大水纵横流虫蛇拥独树麋鹿奔行舟稼穑随波澜西成不可求室居相枕借鼃黾声啾啾仍怜穴蚁漂益羡云禽游农夫无倚着野老生殷忧圣主当深仁庙堂运良筹仓廪终尔给田租应罢收我心何鬰陶征旅亦悲愁纵懐济时䇿谁肯论吾谋望岳杜甫岱宗夫何如齐鲁青未了造化钟神秀隂阳割昏晓盪胸生层云决眦入归鸟㑹当凌絶巅一览衆山小陪李北海宴歴下亭杜甫东藩驻皂盖北渚凌清河海右此亭古济南名士多云山已发兴玉珮仍当歌脩竹不受暑交流空涌波藴真惬所遇落日将如何贵贱俱物役从公难重过同李太守登歴下古城员外新亭杜甫新亭结搆罢隐见清湖隂迹借台观旧气㝠海岳深圆荷想自昔遗堞感至今芳宴此时具哀絃千古心主称夀尊客筵秩宴北林不阻蓬荜兴得兼梁父吟昔游杜甫昔者与髙李同登单父台寒芜际碣䂖万里风云来桑柘叶如雨飞藿共徘徊清霜大泽冻禽兽有余哀是时仓廪实洞达寰区开勐士思灭冦将相望三台君王无所惜驾驭英雄才幽燕盛用武供给亦劳哉吴门转粟帛泛海凌蓬莱肉食三十万猎射起黄埃隔河忆长眺青嵗已摧頽不及少年日无复故人杯赋诗独流涕乱世想贤才有能市骏骨莫恨少龙媒商山议得失蜀主脱嫌猜吕尚封国邑傅说已盐梅景晏楚山深水鹤去低回龎公任本性携子卧苍苔观海独孤及北登渤澥岛回首秦东门谁尸造物功凿此天池原澒洞吞百谷周流无四垠廓然混茫际望见天地根白日自中吐扶桑如可扪迢遥蓬莱峰想像金台存秦帝昔经此登临冀飞翻扬旌百神㑹望日羣山奔徐福竟何成羡门徒空言唯见石桥足千年潮水痕云门山投龙诗有唐天宝𤣥黓嵗某月己巳中散大夫使持节北海郡诸军事北海郡太守柱国天水赵居贞登云门山投金龙环璧奉为开元天地大宝圣文神武皇帝祈福也先是投礼太守不行以掾吏代之余是年病目戾止以为圣上祈祐宜牧守躬亲吏輙代非礼也余撰良日爰及中元下元俱躬行为圣上祈夀祝拜焚香投龙礼毕有瑞云从洞门而出五色纷郁回翔空中声曰皇帝夀一万一千一百嵗顶礼者悉闻之余乃手舞足蹈赋诗以歌其事遂于巖前刻石壁以记之赵居贞晓登云门山直上一千尺絶顶弥孤耸盘途几倾窄前对竖裂峰下临削成壁阳巘灵芝秀隂崖仙乳滴大壑静不波𣺌溟无际极是时雪初霁沍寒水更积披展送龙仪宁安服狐白沛恩惟圣主祈福在方伯三元章醮昇五域灵晖觌帟幕翠微亘机茵丹洞辟祝起鸣天皷拜传端素册霞间朱绂萦岚际黄裳襞玉策奉诚信仙佩俟奔绎香气入岫门瑞云出巖石至诚必招感大福旋来格空中忽神言帝夀万千百宋氏五女王建五女誓终养贞孝内自持兔丝自萦纡不上青松枝晨昏在亲傍闲则读书诗自得圣人心不因儒者知少年絶音华贵絶父母词素钗垂两髦短窄古时衣行成闻四方征诏环珮随同时入皇宫聨影步玉墀乡中尚其风重为修茅茨圣朝有良史将此为女师懐古二首李德裕河水昔将决冲波溢川浔峥嵘金堤下喷薄风雷音投马灾未弭为鱼叹方深惟公执圭璧誓与身俱沈诚信不虚发神明宜尔临湍流自此回咫尺焉能浸逮我守东郡悽然懐所钦虽非识君面自谓知君心意气首相合神期无古今登城见遗庙日夕空悲吟宋氏逺江左豺狼满中州阳君守滑台终古垂英猷数仭城既毁万夫心莫留跳身入飞镞免胄归霜矛毕命在旗下僵尸横道周义风激河汴壮气沦山丘嗟尔抱忠烈古来谁与俦就烹感汉䇿握节悲阳秋颜子缀清藻铿然如紫璆徘徊望故垒尚想精魂游泰山石李德裕鸡鸣日观望逺与扶桑对沧海似镕金衆山如㸃黛遥知碧峯首独立烟岚内此石依五松苍苍几千载送任畹评事赴沂海姚合掷笔不作尉戎衣从嫖姚严冬入都门仆马气益豪沂州右雄镇士勇旌旗髙洛东无忧虞半夜开虎牢丈夫贵功名不贵爵禄饶仰眠作书生衣食何由销任生非常才临事胆不揺必当展长画逆波斩鲸鳌九陌尘土黒话别立逺郊孟坚勒燕然岂独在汉朝颂鲁昔谓孔宣父絶粮于陈蔡歴国七十二不遇其一君或云命不遇也愚谓圣人删诗定礼出处行藏承天之意非由命焉不然论语不曰天之未丧斯文也匡人其如予何又曰下学而上达知我者其天乎以斯明矣因得为颂鲁章凡十四句苏拯天推鲁仲尼周游布典坟遍游七十国不令遇一君一国如一遇单车不转轮良由至化力为国不为身礼乐行未足邅回厄于陈礼乐今有余衮冕当圣人伤哉絶粮议千载误云云宿顾城二首张直绿草展青裀樾影连春树茅屋八九家农器六七具主人有好懐搴衣留我住春酒新泼醅香美连糟泸一醉卧花隂明朝送君去醉卧夜将半土闻鸡啼惊骇问主人为我剖荒迷武汤东伐韦顾君含悲悽神夺悔悟魄幻化为石鸡形骸仅盈寸咿喔若蜩蜺吾村耕耘叟多获于锄犁髙士咏十二首吴筠展禽抱纯粹灭迹和光尘髙情遗轩冕降志救世人百行既无玷三黜道弥真信谓德超古岂惟言中伦荣期信知止带索无所求外物非我尚琴歌自优游三乐通至道一言醉尼丘居常以待终啸傲夫何忧原生何淡漠观妙自怡性蓬户常晏如弦歌乐天命无财方是贫有道固非病端木钦髙风退慙车马盛世情矜宠誉傚节徼当时颜阖遵无名饭牛聊自怡逃聘鄙束帛凿坏欣茅茨託骋嚣尘表放浪世莫知周丰贵隐耀静黙尊无名鲁侯询政体喻以治道精莅人在忠悫疑叛由㑹盟一言达至义千载良为程黔娄藴雅操守约遗世华淡然常自怡与物固无瑕哲妻配明德既没辨正邪辞禄乃余贵表谥良可嘉莱氏道已逺伊妻德弥清一遁嚣烦趣永契云壑情禄位非所重拂衣遂遐征杳然从我愿岂为物所撄皎皎于陵子已贤妻亦朙安兹道德重顾彼浮华轻琴书不为务禄位不可荣逃迹终灌园谁能达世情髙哉彼颜歜逸气陵齐宣道尊义不屈士重王来前荣禄安可诱保和从自然放情任所尚长揖归山泉仲连秉竒节释难合道情一言却秦围片札降聊城辞金义何逊让禄心益清处世功已立拂衣蹈沧溟东方禀易象翫世隐廊庙栖心抱清微混迹秘光耀𤣥览寄数术纳规在谈笑卖药五湖中还从九仙妙吾嘉台孝威乐道隐巖穴吾尚管幼安栖真养髙节採药聊自给观书任所恱风尘不可混真素比松雪栖霞山夜坐僧灵一山头戒坛路幽映云巖侧四面青石床一峯苔藓色松风静复起月影开还黒何独乗夜来殊非昼所得过堂邑寄耿几父黄庭坚唿船凌大河驱马踏平沙道傍开新邑千户有生涯四衢平且直绿树隂县衙问谁作此邑耆旧对予嗟前日耿令君迁民出坳窊始迁民懐土异端极纷拏既迁人气和草木茂萌芽桃李虽无言春风满城花陵陂青青麦烟雨润桑麻自非耿令君大泽荒蒹葭白头晏起饭襁褓语呕哑自非耿令君漂转随鱼虾岂弟民父母不专司敛賖令君两男儿有德必世家问今令安在解官驾柴车当时舞文吏白璧强生瑕令君袖手去不忍试虎牙人往惜事废感深知政嘉我闻耆旧语叹息至昏鸦定知循吏传来者不能加今为将军客轩盖湛光华幕府省文书醉归接䍦斜懐宝仁者病偷安道之邪勉哉思爱日赠言同马挝咏田单王安石愍王万乗齐走死区区燕田单一即墨扫地如风旋舞鸟怪不测腾牛怒无前飘飖乐毅去磊砢功名传掘葬与劓降论乃愧儒先深诚可奋士王蠋岂非贤郓州新堂夜月苏轼去嵗游新堂春风雪消后池中半篙水池上千尺柳佳人如桃李蝴蝶入衫袖山川今何许疆界已分宿嵗月不可思驶若船放熘繁华真一梦寂寞两荣朽惟有当时月依然照杯酒应怜船上人坐稳不知漏明月入华池反照池上堂堂上隐几人心与水月凉风萤已无迹露草时有光起观河汉流步屧响长廊名都信繁㑹十指调笙簧先生病不饮童子为烧香独作五字诗清絶如韦郎诗成月渐侧皎皎两相㤀和潞公超然台次韵苏轼我公厌富贵常苦勲业寻相期赤松子永望白云岑清风出谈笑万窍为号吟吟成超然诗洗我蓬之心嗟我本何人麋鹿强冠襟身微空志大交浅屡言深嘱公如得谢唿我幸寄音但恐酒钱尽烦公挥橐金登常山絶顶广丽亭苏轼西望穆陵关东望琅邪台南望九仙山北望空飞埃相将呌虞舜遂欲归蓬莱嗟我二三子狂饮亦荒哉红裙欲先去长笛有余哀清歌入云霄妙舞纎腰回自从有此山白石对苍苔何常有此乐将去复徘徊人生如朝露白发日夜催弃置当何言万刼终飞灰安期生苏轼安期生世知其为仙者也然太史公曰蒯通善齐人安期生生尝以策干项羽羽不能用羽欲封此两人两人终不肯受亡去予每读此未尝不废书而叹嗟乎仙者非斯人而谁为之故意战国之士如鲁连虞卿皆得道者欤安期本策士平日交蒯通尝干重瞳子不见隆凖公应如鲁仲连抵掌吐长虹难堪踞牀洗宁挹扛鼎雄事既两大谬飘然籋遗风乃知经世士出世或乗龙岂比山泽臞忍饥啖栢松纵使偶不死正堪为仆僮茂陵秋风客望祀犹蚁蜂海上如𤓰枣可闻不可逢望海苏轼东海如碧环西北卷登莱云光与天色直到三山回我行适仲冬薄雪收浮埃黄昏风絮定半夜扶桑开参差太华顶出没云涛堆安期与羡门乗龙安在哉茂陵秋风客劝尔麾一盃帝乡不可期楚些招归来蓬莱阁下石壁千丈为海浪所战时有碎裂淘洒嵗久皆圆熟可爱土人谓此弹子涡也取数百枚以养石菖蒲且作诗遗垂慈堂老人苏轼蓬莱海上峯玉立色不改孤根捍滔天云骨有破碎阳侯杀亷角隂火发光彩累累弹丸间𤨏细成珠琲阎浮一沤尔真妄果安在我持此石归袖中有东海垂慈老人眼俯仰了大块置之盆盎中日与山海对明年菖蒲根连络不可解傥有蟠桃生旦暮犹可待题灵巖寺苏辙青山何重重行尽土囊底岩髙日气薄秀色如新洗入门尘虑息盥潄得清泚升堂见真人不觉首自稽祖师古禅伯荆棘昔亲启人迹尚萧条豺狼夜相觝白鹤导清泉甘芳胜醇醴声鸣青龙口光照白石陛尚可满畦塍岂惟濯蔬米居僧三百人饮食安四体一念但清凉四方尽兄弟何言庇华屋食苦当如荠谒岱祠即事晁补之泽南三百里极望横天云云端色凝黛谛视初可分峥嵘介丘像澒洞元气屯顷刻有变化惨澹殊明昬天行帝出震其位生物元不周偾西北川乃东南奔宁知六鳌死竟使三山沦不有是难倾孰维大块根尝闻周官说实维天帝孙神灵所镇守民物斯芘存幽明脗一理有道惟常尊不觉下马拜僮奴亦蹲循迺知正直理足使㝠顽敦三王有损益商人所尊神明法或不惧夜行安得逡以此转世教庶几驱骜民莫宿太平驿不眠虑丝棼明朝好天色万象开胚浑势横恒碣尽支压齐鲁蹲五色冒日观一握通帝阍恢拓下嶊嶉青苍上氤氲泉石竞沮洳烟岚互纷纶髙举蹋风海深蹯跆火轮波涛卷堆阜一一溟渤吞棋枰视井邑匕箸藏松椿碧瓦峙双阙红墙缭长闉愿瞻巖閟客内涤邪垢魂赐臣登絶顶一览神秀原万壑射窈窕三坛矗嶙峋莽不覩项领何能穷䏶根稍稍指凫绎依依数云亭松列大夫爵驘识将军坟𤨏屑涧花丽霏微崖葯薰广大良有以竒险安足论瑰诡有形上頽然德弥惇得无希夷子傲世逃深榛亦有黄冠士相对如麖麏此曹啮草木语道良未闻解榻坐中观洗心驰大钧形气要得一不然随物冺是事亦姑置幽寻聊可勤初疑无字碑莹洁谁敢文又怪玉女井髙絶何由奫俯穿鬭仙巖鸟下天壁垠侧度五贤堂熊经背逡巡剑石危素履女萝柔屡扪挥斥八极逺风来袂轩轩寥廓自无梯犹疑天可賔隂谷不可视恐落魑魅羣安得遂独往身如黄鹄翻周流遍五岳採掇芝英繁即欲憇圆峤或当止崑崙衆真迎我语一笑颜玉温是中差可乐子胡恋尘樊荅此太遗物身闲犹事君重华迹已逺秦汉事方烦成功属吾宋五礼垂后昆皇帝二载春臣备太史员䌷绎自帝典颇识康哉言泥金白玉字愿颂无前勲有志类韩愈无书愧文园臣髪将雪素臣心犹日暾今此在林薮跳身同玃猿徒观衆山小愁絶下天门过南华孙渐挟策自弱龄周览南华书茫然访道志欲驾将焉如朅来南华道始识其故墟尘迹寄委蜕万事同蘧庐想其为吏时傲世乐有余天地等毫末轩冕同锱铢三公礼华户万乗尊褐夫去古邈已逺浇风日沦胥得丧吓腐䑕怒恱纷衆狙材否笑鹜雁断续伤鹤凫钓台已湮没漆城复荒芜恨不见斯人逍遥与之俱还淳以反朴抚俗归黄虞神交付恍惚日暮尤踌蹰登灵巖杜钦况山回路疑絶林深秘巖扃凿翠出金碧开轩列云屛希有昔成道久矣斯巖灵法定卧苍壁白日穿空明令威指泉窦一鉴秋寒澄定水供万衆不缩亦不盈如公禅宗秀于世本无营聊为出山云乗风无纵横坐令多宝藏百神转雷霆夜月啸彫虎玉匣开晶荧笑指八解池外流中不倾何必空山雷始悟物我情发鱼台作文天祥晨炊发鱼台淬雨飞击面团团四野周㝠㝠方象变疑是江南山烟雾昏不见岂知此中原今古经百战英雄化为土飞雾洒郊甸天寒日欲短游子泪如霰新济州文天祥借问新济州徐郓兄弟国昔为大河南今为大河北垂云隂万里平原望不极百草尽枯死黄花自秋色时时见桑柘青青杂阡陌路上无行人烟火𣺌萧瑟车辙纷纵横过者临岐泣积潦流交衢霜蹄破丛棘江南寒未深铜炉兽花赤焉知行路人铁冷衣裳湿汶阳路遇雨文天祥积雨不肯霁行路如涉川青氊缭我后白氊覆我前我欲正衣冠两手如紏纒飞沫流被面代我泣涕涟鸿雁分南翔游子入北燕平楚𣺌四极雪风迷逺天昔闻济上军又说汶阳田我今履其地弔古苍苍烟男儿欲了事长虹射寒泉自汶阳至郓文天祥𣺌𣺌中原道劳生叹百非风雨轻打人泥泞飞上衣目力去天短心事与时违夫子昔相鲁侵疆自齐归宿髙唐州文天祥早发东阿县暮宿髙唐州哲人达几微志士懐隐忧山河已歴歴天地空悠悠孤馆一夜宿北风吹白头谷城黄石公庙元好问覊客无恒居六月走长路清风黄石祠地古欣所遇剑飞素灵哭龙跃云雨赴堂堂文成君谈笑取帝傅功名要有命隂相果何与谁谓圯上人异事惊竹素河清不可俟筋力疲世故袖间一编书尘埃叹迟暮济南庙中古桧同叔能赋元好问亭亭祠宫桧郁郁上云雨扶持几来年造物心独苦青余玉川润根入铁岸古虽含梁栋资斤斧安得取沇洑地中久骇浪思一皷天柱屹不移水国奠平土干坤此神物甲乙存世谱濑乡留耳孙阙里传鼻祖秦松徒自汚蜀柏聊共数㑹待十抱成兹焉重摩拊游灵巖任熊祥岱岳看未厌复来游方山林中路十里乗兴一跻攀忽至灵巖寺峰峦四壁环殿阁相掩映絶景非尘寰古佛道塲在宛然寺中间袈裟变为铁传付一何悭钖杖引出泉万古流潺潺相逢佛日老谈道叩𤣥关揖我石上坐清风为解颜翻思平生事官途歴险艰却羡髙飞鸟犹得倦知还几时谢冠盖来伴白云间题五峰山杜仁杰青崖何亭亭险絶不可状中有仙人台曾此簇天仗千年迹已陈剪灭复谁剏贤哉王真隐志欲铲垒障林中万古滩手独辟空旷得非借天巧无乃烦鬼匠向来樵木塲今为锦绣帐泉鸣灌木杪人语飞鸟上居人固自轻过客诚难㤀时危乍便静景胜翻増怆信宿已过期久留非涉妄明日黄尘中回头失崑阆登灵巖郝经岱宗西北驰倒卷碧玉环岳灵秘雄丽势欲藏三山初从谷口入两崦争孱颜渐疑下地底细路深屈盘仰视觉天窄石井攒峰峦陆海浩刼开突兀仁王坛桐鲸吼西风栋宇攒髙寒石龙喷清泉洒落几案间脩竹扫山色莹绿穿云根丹鳯饥不来寂莫青琅玕上方在天上下视无尘寰空霏鎻霜树翠锦䝉朱殷西日回清晖轻金满烟鬟何时脱世网振衣髙盘桓静境求初心滞虑驱万端向晚烟霏合更欲穷跻攀路断不得前矫首时一看青州山行郝经薄游东诸侯致敬多拥篲讫无安巢木嵗晏复反鞁饮马南洋桥摩玩米芾记蛟龙郁蟠拏剑㦸磔芒刺酌别表海亭潋灔吸空翠霜风吹鸿鹄草野簇车骑日斜过云门凌跨方半醉垠㠋乱叶滑蹭蹬几欲坠悬崖半遏面絶涧黒无地入险难遽止眩运不敢视层崖宿山家坐久犹胆悸居民畏马嘶游子喜犬吠汲逺终夜喧月斜人未睡柴关见星稀枕石余藓腻酒散身逾困饥透食有味忽闻炒椒巅虎去失羸牸隂森木石怪惨冽霜露气黎明转重崦呀互急幽閟缭绕天一线䧟日孤光细嵌隙深且苍白昼悲魑魅过午才得水饮潄解鞍憩却是城西河山间更清驶弯环折䲔肠诘曲乱之字跋涉重跋涉深浅频厉掲林开见石田数顷牛角鋭淳俗久深居见人但惊避农妇帛纒头应门耸髙髻破屋有村翁无言但流涕举鞭为抚摩俾说山中事都因七十堌卤莽各称帝实户三百万食尽犹未弃白骨与山齐查牙谁与瘗幸得脱齿頬疮残余一臂年来立海州遗噍更疲弊边郡增仇敌深山无子弟闻此不忍闻怆怳复嘘嚱海岱称东秦山河号十二崃口吞穆陵渤澥卷无棣初从霸国后往往逞兇猘虢公死巖邑恃制殆非计祇为残民区毎起奸雄志窟宅多龙蛇桃源难避世数日出脩阻川途渐平易云梢见莱芜孤城隐霾曀回视青万叠干坤屹轩轾穿出过徂徕背转逾汶泗泰山正面㸔益见崇髙势目中好全齐蒯生莫儿戏为告慕容超勿谓燕得嵗祷雨龙洞山赵孟頫苍山如犬牙细路入深谷絶壁千余仭上有凌云木隂崖不受日洞穴自成屋䔥森人迹少荟蔚兽攸伏云林忽隐映涧道相回复翔禽薄穹霄鸣鸟响巖曲临桥濯清飔汲井潄寒玉神物此渊潜愆阳有祈祝风漓慙善教吏俗耻厚禄暂懐尘外想独往疑有牿过幽难久居济胜乏髙躅策马寻故蹊归樵相追逐咏鲁仲连赵孟頫驱车策驽马吾将适齐国闻有鲁连子倜傥好竒画一谈秦师走再说聊城拔功成不受赏髙举振六翮布衣终其身岂复为身役茫茫千载逺安往访遗迹踌躇东海上向风长太息过徐君墓李谦瘠卤丰茅管荒林翳荆棘此地果何地云有徐君域当年吴公子过此聘上国心交固已许一剑非可惜岂期轺车还君已掩窀穸抚摩三尺铁欲交知无及惟有挂剑树此恨庸可释精诚达泉壤千载未容息至今地效灵化为异草碧采采不忍去观此疑今昔今人交面颜昔人示胸臆胸臆久益坚面颜徒外饰我诗志其墓匪独弔陈迹百世闻髙风衰俗庶可激仙台山弔古王遹古鄫已丘墟乔木揺秋风兰陵亦荒废满目荆榛丰长绳不系日尤叹登临中今人弔古迹俯仰今古同万事滚滚来过眼烟云空杯酌散襟颜郑重麴生功望酹二疎宅先贤道何崇黄金不少留勇退真英雄荀子善着书办作焚书祸始作客卿师髙论毋乃过望之与匡衡辅汉真良佐转瞬两古塜虚致麒麟卧荒城二疏宅几作如来座数贤等尘迹幻梦恍然破傥来如云浮事去惊甑堕美恶留虚名马耳春风过咏二疏刘因委质义有归乞骸老当去岂无恋阙心难㤀首丘趣在礼此常典末世成髙举汉庭多公卿图画两疏傅至今秦中吟感叹东门路目覩霍将军功髙叹恩顾一朝堕危机千载捐英誉仲翁幸及年安肯婴世务圣主赐臣金奉养行厥素造物佚我老余龄今自悟田园付子孙身后复无虑神交㝠漠中乐境尚森着题思圣堂胡祗道汶上鲁中都哲人幸兹邑石刻思圣堂后人知仰德污地困飞龙鸾鳯栖枳棘天意人岂知来者三太息立言泽万世贫贱何足惜再拜登故台敛袵拱而立如何梦见之受教开茅塞望大劳山戴良稍入东胶界即见大劳山峯攒侔剑㦸嶂叠类云烟稜稜挿巨海𣺌𣺌漾中川波涛共突兀天日相澄鲜祗若栖岛屿观宇连树阡既馆茹茅士亦巢遁世贤客行积昏旦水宿倦舟船兹焉思独往结茅征愿言柁师不我从太息归中原趵突泉张养浩物平莫如水堙阻乃有声云胡在坦夷起立若纷争无乃沧溟穴漏洩元气精不然定鬼物搏激风涛惊竒观天下无毎过烦襟清茫茫彼区域载物良不轻微水坤焉浮非天水奚生孰知一脉许而与天地并因之有真悟日晏㤀濯缨济州登太白楼张养浩髙城蘸云根聊可慰心迹长风万里来如对骑鲸客监州好事者树此楼与石隆鼻号金仙更长谩嗟惜游金牛山三十韵张起巖全生爱林壑梦想云水间倐然外尘嚣俗类宁相关一行堕世网着脚多阻艰回望故山云逋客几汗颜逖矣古肥城岱麓空翠环有山名鬰葱秀色青云端中藏古招提檐户擅林峦我来税尘鞅幽境穷跻攀层冈列屏障曲迳穿荆菅壊桥拥流水激石声潺潺山门胜雄视殿宇凌髙寒旃檀矗青瑶文风余朱颜斗栱镂珍木金碧纷烂斑老柏数十围枝柯驳苍顽石泉湛清冷古洞秘神筌境与心迹清恍若遗人寰同游二三子欲去还为言迫春初煖日未足称竒观首夏山樱熟红珠莹堪餐佳树影清密好鸟声绵蛮松露坠青滴岩云拥髻鬟烟萝罩虬枝灵草封法坛晴岚新霁余飞湍㵼碕湾闻之洒然笑襟懐豁幽闲更爱读书堂当年萃衣冠中有擢桂仙声名蔼朝班健笔壮精舎盛事留兹山便欲谢簪绂眠云弄潺湲午风鸣素琴春醪洒清欢题诗约山灵莫云迂夫孱石门山刘子房逺游适絶境艰难困行役峩峩石门山苍苍两厓辟云栈中盘纡风涛外撞击羸马厌微迳荒祠栖丛棘石树和烟苍植草带日夕俯身蓬莱城孤塔出云立独向雾中来遥遥羡云翼游竹林寺王旭石迳俯云壑竹林开幽境寺古僧徒稀山深岚气冷行游未终兴红日忽倒影曵杖投暝烟长歌下前岭过东昌刘基夜发髙唐湾旦及东昌郭乔树拂疎星霜飞月将落仰观天宇清平见原野廓白杨号悲风蔓草杳漠漠但见荆棘丛白骨翳寒箨圣道悬日月斯人非虺蝁敎养既迷方欲炽性乃凿展季骨已朽清风散藜藿弦歌灭遗音茧丝尽笼络鸱啸魍魉凭螽鸣草虫跃遂令一变姿化为跖与硚况闻太行东水旱荐为虐饥氓与暴客表里相依着赈䘏付羣吏所务惟刻削征讨乏良谋乃反恣剽掠坐令参苓剂翻成毒肠药今年秋租登行止稍有託余波尚披猖未敢恣一噱但恐习俗成何由返初昨藩宣有重寄胡弗慎逺畧伯夷叔齐祠刘基商业昔沦季豕蛇逮逸民亷来且柄国播弃乃斯人殷德茍可终归周竟何陈叩马止干戈万世严君臣薇歌苦且怨孔子贤其仁落日西山蕨清风北海濵平生仰髙躅兹拜恻心神谒先师庙黄哲解组辞郓郭驱车循鲁垧前登阙里近端仰素王灵猗兰遗芳洁神桧鬰葱青时化洽千祀奎光浮四溟多仪殷庙享斯民传壁经几筵犹设席容秩俨充庭所念迷途者空瞻明德馨困䝉今获吝幽悱未遑宁靡靡寒氷至涂涂朝露凝遄回驰驱意夙夜思仪型弔陈思王墓黄哲邺都雄盛日英才妙七贤夫君照乗珠五色丽且鲜西园倡华藻东洛赋婵娟游鸾翔朝旭芳渠映碧涟始协棣华美宁虞箕豆煎桐圭空钖社银海闭隂泉白杨翳荆榛狐兔穴其阡喟然鱼山叹肯企淮南仙过东阿谒黄石公祠周忱神仙尚无为脱畧经世策公持一编书逺授下邳客后期初见嗔屡往终不惜言可师帝王心将佐邦国岂伊四皓徒避嬴在山泽因假黄石名冺灭青云蹟我来登谷城汉祠宛如昔畵帏空复张神采何由觌肃穆荐渚苹徘徊诵碑刻黄鹄去不回苍崖土花碧泗河吴寛四源合一水古河因以名望之𣺌千顷永日汪然清荡揺邹峄山映带兖州城余波入渠资国功匪轻疏濬借水部来往劳经营欲渡免舟楫石堰筑且平临流一纵步鱼鳖不我惊即欲穷其源何惜此数程念昔洙泗间讲业皆诸生河广岂水然圣泽惟盈盈兹游幸沾溉自庆非徒行浴沂效前哲春服亦既成先圣手植桧吴寛鲁宫久已壊孔宅仍如新悠悠二千载手泽嗟犹存所存匪他物竒树当髙门矫矫歴霜雪青青出埃尘亲承时雨化生意常欣欣相传借文字烈火经嬴秦惟此特萌蘖挺然异其羣羣木绕庭际合抱髙入云寻常岂得似隐起成旋文端如人索绹徽纆依然分米芾好竒士于道未必闻玩物有述作意与石丈均我来重谒拜欲去步几巡维鲁多松柏断度见诗人徂徕与新甫遥瞻失嶙峋谒尼山李东阳迢迢鲁城路望望尼山峰坤灵在其西颜母在其东周原敞宏址中有文宣宫年深嵗复改上雨兼旁风苍黄设爼豆俯仰思仪容周旋入寝殿榱栋半已空丹青剥像貌暴露炎埃中因之起深痛蹙额面发红荒苔卧石柱隐隐双雕龙乃知前朝事规制本穹窿兴替岂有时阙里方尊崇纷纷缁黄辈各自传其宗珠林映贝阁势若争雌雄吾曹衣冠士此涕讵无从昨逢中台彦感旧伤遗踪惜哉不共到独此心冲冲他时按部后为我回青骢陋巷李东阳至德不世出所居必有隣依依阙里东见此陋巷村天资本纯粹况乃沾陶甄礼乐以为邦克复以为仁当时七十子此道鲜有闻行藏亦时可不道周公贫伤哉宣尼恸此涕复何人公封与庙配爼豆垂千春古祠久荒敝废井尚未湮泂酌代明祀冷然洗心神旧第入环堵缨冠见云孙因之访孟庙邹峄东嶙峋遥瞻孔林在且荐清溪苹过汶上访思圣堂李东阳东入齐鲁疆始见圣迹存曰兹中都地宰此社与民大哉堪舆内何者非吾人平生辙环志且复先乡隣损也不宰费顾此逃权臣迹殊本同义于道谅有闻见贤且思齐希圣复何云徘徊古祠下感叹伤心神泰山王守仁晓登泰山道行行入烟霏阳光散巖壑秋容淡相辉云梯挂青壁仰见蛛丝微长风吹海色飘飖送天衣峰顶动笙乐青童两相依振衣将往从凌云忽髙飞挥手若相待丹霞闪余晖凡躯无健羽怅望不能归天门何崔嵬下有青云浮泱漭絶人世逈豁髙天秋暝色从地起夜宿天上楼天鸡鸣半夜日出东海头隐约蓬壶树缥缈扶桑洲浩歌落青𠖇遗响入沧流唐虞变楚汉灭没如风沤邈矣鹤山仙秦皇岂堪求金砂费日月頽颜竟难留吾意在龎古冷然驭凉飕相期广成子太虚共遨游枯藁向巖谷黄绮不足俦穹崖不可极飞步凌烟虹危泉泻石道空影垂云松千峯互攒簇掩映青芙蓉髙台倚巉削硕侧临崆峒失足随烟雾碎骨颠崖中下愚竟难晓摧折纷相从吾方坐日观披云啸天风赤水问轩后苍梧呌重瞳隐隐落天语阊阖开玲珑去去勿复道浊世将焉穷尘网苦覊縻富贵直露草不如骑白鹿东游入蓬岛朝登泰山望波涛隔缥缈阳辉出海云来作天门晓遥见碧霞君翩翩起员峤玉女紫鸾笙双吹入晴昊举首望不及下拜风浩浩掷我玉虚篇读之殊未了傍有长眉翁一一能指道从此錬金砂人间迹如扫题灵巖寺王守仁客途亦幽寻窅窱穿谷底尘土填胸臆到此尚一洗仰视剑㦸峰巑岏颡如泚俯窥蛟龙窟匍伏首如稽异境固灵秘兹游实天启梵语过巖壑檐牙相角觝山僧出延客经营设酒醴导引入云雾峻陟歴堂陛石田惟种椒晚炊仍有米临灯坐小轩矮榻便倦体清幽感畴昔陈李两兄弟侵晨访遗迹碑碣多荒荠望海楼城刘翔傍海结髙楼乃记圣游迹扶桑晓日红瑯琊晚峯碧洪涛吼晴雷孤鸿𣺌秋色观此难为言临风重太息登泰山时提邹善遥望泰山岑崒嵂未易陟髙髙入云中云路安可极触暑奋必登振衣起蓐食宁不念﨑岖懐此久且亟石迳隐翠微窈窕通复塞虬松几何年苍苍太古色须㬰步天门徘徊日观侧岂翳尽青徐悠然隘九域沵沵洞云平俯瞰若凭轼频语鲁诸生万仭在自力峄阳孤桐湛若水山阳觅孤桐孤桐已无树虽有千年鳯未知栖泊处琴瑟非爱身太和没六吕惟有桐上月古今自来去咏鲁仲连何景明仲连初歴国排难能解纷飞书下燕将立谈却秦军不受万户侯长揖千乗君始为天下士终为海上民颜庙顾梦圭古木失嵗月瓢饮存嘉名宁知没齿瘁乃有千秋荣冲虚藴英发和粹含神明庙貌亦如愚圭衮非其情至人宝所受氓庶较亏盈三桓故堂庑恻怆郊原平孟庙顾梦圭羣邦骛声利夫子振微言论功卑覇图述性究灵源遏欲心乃存服义气斯全孤身峙乔岳一喙防頽川我行古邾国宅里表三迁牛羊下秋坂因懐山木篇游灵巖陈镐予岂丘壑士每有烟霞想况兹佳胜处兴到成独往振衣一舒啸千古发幽赏竹泉遶青壁雾雨翳林莽不闻鸡犬鸣时发钟磬响超然㑹夙心福地信萧爽扪萝上东巖石磴羊肠曲铁古袈裟冷苔蚀龟趺没潄齿甘露泉傍有万竿绿小憇神魂清寒翠襍鸣玉安知古髙人此境不薖轴精爽逈难招题诗寄幽独登单父琴台夏维藩我闻宓子贱理民如调琴一徽茍不协何以谐大音斯人既已往髙台空古今不闻流水调但见月影沉我乃困奔走缁尘日满襟欲问理民术茫茫不可寻登太白楼梁有誉天寒霜雪繁日没城上楼楼中谪仙人玉立娱清秋金龟换美酒醉脱鹔鹴裘玩弄清玉麈长揖谢王侯我来千载后万壑风飕飕闻昔有丹鳯下与凡鸟俦朝食玉山禾夕宿崐崙丘衔图将献谁鸣声锵琳球始知空田雀饮啄徒啁啾营营嗤青蝇楚楚叹蜉蝣请㸔黄河水滔滔万古流泰山李攀龙大东有神岳专名为岱宗日精摄海气吴野控其峰明堂朝列后金䇿纪元功维昔七十家轩辕此登封云霞自窈窕石室何青葱仙人揽玉树须髪生清风灵液飞潺湲芝草如蒿蓬惟帝拥灵符千载一升中愿言与问道乗龙举太空薄暮东牟道中有作王世贞策骑缘海壖兴发遂㤀疲将晞九阳髪思振三神衣如何悲泉侧阳乌欲罢飞川后约其波以待朱轮归橮色有遗景梓里无停晖空青就磨灭光景向熹微二气既不分吾人安敢违改辔趋林薄命烛叩衡扉有酒但为欢无酒且息机天鸡在东方三鸣不须斯庶哉咸池浴万象同赫羲冐雪游绣江寺李开先出门雪初零入寺势方大龛前有冻花钵内堆氷菜废井填欲平禅庵压将壊鸣声忽惊人饥鸟太无赖天花净不淄慧泽触无外迷途惟一悟世尘濯八解安能如惠可雪中有宴㑹碧云寺冯琦朝望山间云暮就山间宿佛界何庄严入门风肃肃古殿倚岩岫磴道盘空曲山僧出相迎班荆坐脩竹峯头过新雨石髪净如沐泉声下石熘歴歴飞寒玉对酒不知晚星河低以属良游殊未竟同醉待朝旭望海尹嘉賔青荧半空碧白沙出林杪谓是雪月明春烟澹将晓咫尺不可耐飞鞚踰渴鸟到来始呌絶戄然莫敢道衆客幻儵忽逺意含虚𣺌云日吹微微千里孤槎小元牝静自舂钧天奏未了何当鞭三山㳂洄恣幽讨隐仙洞毕懋康攒石俯山椒崩腾表灵诡循磴上绿萝﨑岖试徙倚乗风一披襟冷泉屡倾耳薄言憇巖阿邈若烟霞里恋景顿㤀疲西照俄移晷返策拟重攀倘逢羡门子戚城顾大申汉帝营六宇羣雄受覊绁徒手并秦项壮心顿房闼悲歌抱㓜子饮泣诀爱妾羽翼彼已成恩宠中道歇含笑谢四公虺隤痛伤割朱颜销永巷㫖酒摧晨猎清跸不可期黄泉为谁说我来戚城边蓬飞风凛冽乌鸦啄城头巢倾鸟子灭不见当时人但闻水幽咽鸟飞上髙柯未央宫若何咏定清寺仙桐郉侗就㸑行见焦胡然觏华茁物理讵有因神功固无灭云液漾寒芽阳春被枯蘖萧寺俨蓬游曹南表仙辙㝖尔上圣乡未汶沖虚诀白日召羣灵征年小彭臷登纪城故台董楠振衣古髙台倚剑临丹水茫茫白日低萧萧寒风起忆昔齐正强示弱来朝纪何言堕其谋兵戈有所恃堂堂旅见仪肃肃君臣礼用计谅已穷强弱俱一死人生譬朝露意气徒为尔宫基杂丘壠城隍没荆棘懐览复何嗟无贻壮士耻大珠山孙镇巍巍大珠山其髙逼星斗冲击闻波潮豁爽见陵阜白日落海上青天挂峯首划然古石室𤣥㝠何代剖时时云霞出夜夜风雷走古来栖真仙药室留石臼如何缚尘缨不见长年叟我欲弃家游未知终得否伏生祠王象春及见滈池玉及听妖妪哭汉业朝暮间秦皇三十六幸免殒儒坑千代存枯腹东巡望海时携编窜河曲谁收相府书舆图共医卜四皓羽翼成硕人犹薖轴文帝重六经始来书洛数或云出壁中二者应恭覆太常方授笔老人口咿喔译字有女郎授经即晁错传之非其人刑名受竒戮幸当帝爱老平津未侧目石门南涧王僴西南还太古巖壑留胜概良辰一相携游赏复我辈山深缓斜阳鸿蒙余苍蔼不谓桃花源乃在招提外好鸟恱芳草声声春欲碎翠湿滴泉香藤老助石恠茶烟上青空绮散学云态幽光发竒壑微吟坐其内意到转㤀言静与数峰对黒龙潭道上王僴近益爱龙潭并爱龙潭路两岸壮羣峰峰峰夹苍素衆芳襍幽香我来正春暮似有秦时人其中种桃树还龙山吟孙廷铨守道在无为吾自厌吾拙解佩及兹晨还山听鸣鴂世态逐婵媛进止心欲折欣此素商集缅想缁尘歇逝将寻旧侣茅屋隂崖结暝色下巉岩苍然立积铁林深倦鸟集谷静涓泉咽夜凉四山空云卧逼天阙扪萝想幽人弄箫迟山月孝泉赵进美逶迤近桑梓触事皆可恱矧兹晓山净复对寒泉洁寥寥广殿虚萧萧凉风发弱荇揺中池素涛散成雪石壁泻微云鸟声弄清樾倚栏荡尘缨顾影伤短髪十年困奔走望逺意飞越何当耕溪濵放歌甘薇蕨管鲍山法若真曾负天下才藏身为母老左右无鲍叔埋没齐山草得一知己者进退皆可保不然负贩人黄金如土扫阿掖山宋琬未雨如山醉既雨如山醒遥遥水云间苍翠无时定我携笻竹根扪萝践危磴平穿鸥鹭羣幽造鹿麋径髙峯矗层霄突兀有余劲鸣鼓云色揺吹箫谷声应僧房山鸟栖松际孤烟凝薄暮投石牀䦨干醉复凭旌旗山别业宋琬结庐在山足山势如垂斿相与共昏晨数过成逺游闲身㑹有时遂得恣遐捜披翳察宿莽脱叶行复勾春风蛰树中怒发不可揫荆榛荒有绪篁笮回相缪红者为橡叶黒者如漆髹白日无旷照细泉多奔流时闻骤雨过出门听已收坐卧荒草间飒然疑凛秋臯陆乱云气松脂何油油樵人照径归余烟及衾裯固懐山水篇明膏叹庄周逝将从此去庶令夙疾瘳趵突泉施闰章劳生慙物役城郭就临眺溰溰涌寒泉渊渊发地窍喷薄阳侯舞颠倒湘灵笑荇藻冬青葱雪月皆照曜时闻独鹤回遐瞩四山峭逝者怅如斯素心惬从好晞髪缅潺湲盪胸隔要妙欲为沧海歌谁同伯牙调谒孟子庙施闰章磊磊峄山巅终古栖灵异巖巖一人起方寸塞天地独立芟羣言诸儒折狂喙爼豆同孔颜宫墻接洙泗灵旗俨翺翔凌虚入云际母氏断机堂有像若长跪徬徨复下拜怆然堕我泪石井湛寒泉古桧含贞翠谁为企前修吾党有余媿宿海潮菴施闰章精舎俯丹崖复阁眺穷髪眷兹物外游宁辞云际歇日暝红霞散洞隂瑶草发缓带驭天风临流坐海月洪涛争怒号岛屿时出没成连移吾情安期逝超忽天鸡鸣中霄白露如凝雪朝城公廨有紫荆短碣任侠髙斋坐无事射圃聊踯躅时或披荆榛摩挲断碑读季世不复淳动渐寒骨肉念此骨肉寒以致十斛粟紫荆枯已尽春风吹苜蓿为作紫荆词用以振隤俗望岳颜光敏岱宗俯羣山万叠朝苍龙絪緼肇元化物象含冲融云气朝四塞倐忽髙天空天门如覆盎两壁来松风邦祀不敢渎旷代无登封胡为御道间社鼓声逢逢石闾覆萝薜经春益青葱何时陟峻㟧目尽扶桑东谷城山陈廷敬子房年少时击秦博浪中亡匿游下邳折节圮上翁期后十三载相见谷城东伏腊祠黄石此义千古雄昔梦黄鹤客绸缪蓬莱宫蓬莱不可到谷城访遗踪扁舟𣺌然去但见烟蒙蒙仲家浅望峄山作陈廷敬言过仲家浅仲庙河水傍峄山对庙门百里来青苍影连初日动势接春水长遥峯挿天汉空翠分崕冈不覩泰山尊争长雄东方歘吸亘南戒逶迤趋西疆豁然去欲无林峦鬰回翔掩映仲子庙千禩嶫相望我兹在川上漾舟渉微茫前浦行脩途未登洙泗堂生不逢孔子日月依末光扣舷问渔父夕照明沧浪游碧云寺王士禄十年懐碧云兹游至其地寺门双老松苍然惬梦寐石磴郁岧嶤莲宫启闳閟入门闻泉声涓涓出幽邃庭除有跻攀杖屐不得肆杰阁入霄汉金碧眩空翠处处引山光墀牖及牀笫最爱泉上亭旷然得位置洞深夏无暑岩幽晚多悸麋鹿时一出蔽岩若有伺衆山如扆负晴晦各殊致三日此坐卧读书与酣睡向夕发清吟山雨飒然至香山寺王士禄信宿碧云寺幽意良已适遥望香山寺树杪见檐樀丹楼涌絶壑缥缈架虹蜺晨兴命屐往香林露犹滴微风翼凉襟石路净如涤山泉环寺门逶迤间松枥来青冣轩豁慿眺意凌轹却顾山下径曲折见所歴中楹四牕书再拜获恭觌羣山拱几席空翠照瓴甓静境絶衆嚣天籁自吹激深林伐木声跫然发空寂回思车马劳怳矣中心慼何当谢尘鞅长此卧云壁徂徕山王士禄晚步石桥上南眺徂徕山委蛇露苍蔚翛然眉睫间余雪一以映宛如好女颜缅昔孔裴辈偕弄竹溪月啸咏襍渔钓风流亦清絶又闻石先生读书山之阳父老尚能言遗韵何洋洋余既辞世网雅思侣猨鹤逝将营一椽于兹永栖托睠言野踟蹰逺烟生漠漠新甫山王士禄徂徕既瓌玮新甫亦鬰秀苍苍百里间与岱相辐辏拄頬望嵚崟复㳫森蹴骤朱霞耀晨岭白云滃夕岫辗转无定姿晦明相荡潄定有灵异栖或是仙人囿汉武此筑宫未必方士谬我行快瞻瞩恨不蹑岩窦为咏閟宫诗遥集破儒陋羊氏墓王士禄我尝读往编相者此望气掘之尚三公不然且竒贵羊公纯臣心乃尔甘折臂粤昔在典午纲维半崩坠处仲与元子其才亦小异敦既肆狂逞温复倖非冀维彼陶士行雅非二子类八州寄已隆刺指定何意矧自操懿来攘窃睨神器授玺与抽戈悠悠等儿戏叔子去人逺谅哉非一事即此相提衡讵曰功名士自石藁寻黛溪遂至摩诃峯下王士祯日落山气凉清流自回转穷源不知劳渐㤀溪路逺幽石各奔峭修树亦婉娈遥睇径难测回瞩途屡变寂歴衆山响萧条晚风善微径暮樵出悬崖归鸟见须臾夕霏收残阳四山徧新月忽清扬余霞自舒卷稍觉葛衣轻幸借孤笻健平生丘壑人兹言庶能践由柳巷踰西山最髙顶至醴泉寺拜范公祠王士祯清境难久留申旦戒徒御引领睎前峰抗策辞东路数武即岖嵚危蹊少安步顾盻见百里云日媚烟树凭髙俯澄湖风帆竞孤鹜晴旭移峰巅明晦变已屡褰衣入空翠溪流𣺌南注椮疎旷游眺苍茫失昏曙东山清风来西涧凉雨度澄潭益萧瑟游鲤纷散聚前贤迹已逺山川缅犹故夙昔思古人三叹读书处醴泉谒志公像观唐碑王士祯早读神僧传缅懐志公迹剑水踪已遥钟山事成昔岂知长白峰留此千年石鸟爪帯铜绿镜面莹藓碧磨灭开元碑虫鸟纷难译披萝究遗文剥苔埋残画断阙发见闻樵牧增叹惜陆铭圯寒冡王碑委荒僻庐陵傲珠犀东武比博奕沦弃多名珍何惮穷钩索一勺醴泉水供此风雨夕醴泉寺髙阁瞻眺有懐范文正公王士祯风雨湖上来萧条洒飞阁殷雷起眉际极目穷寥廓遥天压烟水空蒙气磅礴大泽盘蛟龙斜风偃鵰鹗却眺鸿蒙中日光逺回错草木暗四山急淙鸣万壑怅然思古人大雅何时作书堂王士祯絶涧已千仭磴道仍九盘直上若悬熘强属势难安右顾践鹿迹左顾凭鸟翰日落空山中萧然风气寒精舎壁间立洞门天际看竒石压巖户孤立何㠝岏突兀拔涧底窈窕凌云端入门度飞梁傍夕闻惊湍幽轩宛初搆几榻皆峯峦颇意雷雨时云气生户间诸天发钟磬星斗方䦨干惆怅此灵境睾然懐懒残懐古诗三篇王士祯懐古思古人也生不同时旷世相感千里而外百代之下犹同一堂矧生其里闬者乎诗曰维桑与梓必恭敬止予为是诗犹雅人恭敬之意也七雄既龙鬭陈宝归嬴秦师出函谷关六国咸逡巡邯郸日夜急咄嗟谁解纷荡隂师既顿新衍谋岂伦先生画竒䇿长揖平原君仆妾愧万乗大义明君臣纵横数千言顾却虎狼军功成不受赏飘然归海垠蹈海既髙义肆志宁辱身至今齐赵士倜傥希清尘我来古陂上遗祠蔓荒榛甓道窜苍䑕天风吹白苹缅懐田巴语景行跂千春末世寡尚志薄俗希乗轩岂不贵纁帛形役神不全吾髙颜夫子抗节藐齐宣钟簴宁足论殿上唿王前晚食与安步讵以荣利迁监门良自贱趋士理亦贤俛仰二千载弔古悲荒阡墟墓絶樵採清风激頽顽古道邈难作悲哉东逝川汉初尚黄老儒术闇不彰齐鲁诞诸儒五经如载阳遐哉清河傅卓为羣伦倡抵掌论汤武大义非荒唐曲学诫孙𢎞微言诒后苍训词列学官星日同琅琅我生暌千载桑梓宁异乡寤寐思哲人流风一何长生惭齐鲁学私淑附师匡奉符古城王士祯我行奉符城不见崑崙迹何处仙人闾青山绕长陌唯闻党竹溪髣髴南邨宅徂徕山懐石介王士祯云隂移徂徕影覆汶河水下有贤人居清风被田里一抔讵能容千秋今庙祀杨家硿王士祯诘曲皆红泉纵横半白石石映月眀时泉喧风雨夕爱此故乡山临流布瑶席瓮口崃王士祯岱宗趋肃然隂齐阳则鲁中有夹谷台连峯作门户石壁造天关萧萧绿萝雨登戏马台徐夜晴日美秋辰清郊送寒箨登台揽遐荒寓目洞寥濶羣山势东下回合抱营薄隐然大国风规剏见开拓叹息覇图尽遗迹此頽落朝代阅丘墟人民换城郭由来文物邑风俗缅犹昨夙昔耆旧稀故事久不作抚时悲运流滞境成栖泊迟暮寡所欢淹留亦何乐学仙疑荒忽读书苦寂寞杯酒等荣名吾道竟安託同诸友登华不注王大儒看山如读书熟则删所恋层折取其新即此窥候变不注近桃溪登临良我便兹乃独淹留衆前我则殿细酌眺归鸿诸峯开面面风日发寒香秋老霜林綪济阳宫段云襄炎祚昔中衰白水真人起不独舂陵城鬰葱气可拟维时南顿君诞圣实我里赤光何赫然嘉禾复薿薿于休铜马帝威弧殪封豕再覩汉官仪一雪新室耻天心固厌乱代兴乃恒理遥遥千余年神器亦屡徙吁嗟旧吏舎莫能名其址缅懐东都盛蹶生此焉始俯仰感古今济伏讵终已醉成梁甫吟慷慨徒为尔济隂二贤咏段云襄东晋崇放达翕然事羣屐及当国步艰风流竟何益猗嗟卞忠贞尽节在宗祏非不爱闲泰常如舎瓦石居官贵干实时好安足惜元舅失其御歴阳乃作逆西陵既摧败力疾犹鬭格二子亦遄赴同殒青溪栅忠孝萃一门姓名垂竹帛愚生千载下弔古访遗迹乗氏有残碑寃句无故宅抚今念前哲梦寐感精魄春秋秩祀存祠宇宜重辟谁能执鄙吝永使浮嚣革士安故早慧七嵗即驰誉既领盐铁使殚精事军储兵戈方艰食恒忧脱巾唿捉驿及白着宛转䘮沟渠刀锯虽在前不足禁猾胥公乃穷利弊尽驱䑕与狐出纳委士人吏惟奉文书悉罢无名敛措置自有余鞭算权万货鼓吹迓嵗输居然管萧亚岂若桑孔徒言利析秋毫取之尽锱铢民生日以促国用何能舒伟矣常平法万世仰嘉谟新甫山懐古王应修新甫传闻久登临始见竒悬崖髙嶻断石逈参差空翠羣峯湿微茫一径危攀藤云拂袖借草露沾肌斤尽鲁侯柏苔残汉武碑山僧聊共话谷鸟暗相窥壁古龙蛇剥林深麋鹿驰汲泉供茗碗敲火爇松枝寂寞探𤣥意凄凉弔古诗沧桑不可问丘壑有余思登千佛山田雯出郭二里余雨晴叠嶂晓杖策只缓行不知入林杪窱松磴细披翦石栈杳振衣最髙峰送目皆可了人家万柳隂湖面一镜小鹊华争峭拔衆峰凌天表佛阁嵌虚巖藓径穿丛篠谷口凈无云偃仰看飞鸟孤亭缚山腹中有一指泉沦漪下奔崖逺注如长川斜日风萧瑟返景何澄鲜松篁响回谿冷冷拊清铉泺源尽洑流兹水乃巖颠老衲揖客入松笋浮厨烟檐花袭巾帻幽禽鸣我前华不注田雯水滙如凹臼兹山乃撑住一峯矗太清不与衆峰侣离离螺髻垂翠绿净可数雨石髪细云裂松髯补天风吹我来理策歴半坞䠥盘径幽窈窕竒花吐企脚筋力微兀坐思翮举上界传梵钟採药控瑶圃骑鹤伊何人㗳然闻笑语昔闻谪仙人曾此一振衣千仭青芙蓉萧飒扬清辉赤脚不可寻烟雨何霏微御风凌絶顶猨鹤时相依上接天汉津片石见支机瑶䑓终杳㝠日斜照灵旗安得携长鑱去劚黄独肥散髪俯泺川悠悠素心违翠微寺田雯诘曲歴石齿沿溪树溟蒙招提门何向陂陀无人踪峭崕立万仞惆怅林路穷岂知披榛莽纡回流水通一僧出汲水竹戽行相从长绠下深涧剨豁惊潭龙淅淅石湫雨冷冷葛花风前循略彴去木杪闻清钟鲍山拜叔牙墓田雯窱松路深迢递成孤往雨湿乌角巾花沾红藤杖遗迹不可寻但听樵唱响由桑落院步至扁鹊祠晩登㟙山田雯繋马策短笻投憇黄桑院不见採药人荦确石路转初夏天气晴磔磔鸟声变柳絮泉访李易安故宅田雯跳波溅客衣演漾回塘路清照昔年人门外垂杨树沙禽一只飞独向前洲去城东五里小清河南岸拜闵子骞墓田雯菰芦花未吐菱荷叶已香日夕下山椒归鸦乱回翔石桴在溪侧无风响白杨菜庄观边华泉墓碑田雯溪风吹野棠乱落花如雪惆怅青林间浅山埋片碣晩天净无云万峰一明月韩仓访白雪楼遗迹田雯直过丁香湾便入韩仓谷谷口閴无人鸟声媚幽独萝花落长松雨晴如膏沐柳沟拜李沧溟墓田雯鞍山平如屋瓢峯挿其傍十里茶臼河野水流泱泱拄杖步空林松风吹衣裳四风闸访辛稼轩旧居田雯药栏围竹屿石泉逗山脚风流不可攀谁结一丘壑斜阳甸柳庄长歌自深酌北渚亭拜曾南丰先生像田雯云髻攒逺岫荒祠抱清湾舴艋隔浦停鸬鹚当我还万顷藕花风收之襟带间水面亭南谒薛文清王文成二先生祠雯小溪架畧彴亭榭如村坞箖菸数百竿绿箨战风雨裴回未逢人停䇿望逺浦晚泛白云湖纪之竹湖波漾晚山落日在笭箵渔舟如瓢大还载孤城影菰蒋下䴔䴖布颿收舴艋更羡月明时芦花一万顷游灵巖寺徐亭岱岳亘鲁封迤逦忽中截划为东西支元气此藴结征车日纷逐不晓藏奥折我昨登日观足力未云劣策蹇鼓游伴揽胜何勇决入谷两山翼四望天陡絶豁然开空苍岚翠清可啜石梁通寺门寒流细幽咽殿旁汉柏二轮囷腹半裂散为千万株俨若𤓰孕瓞浮图矗玲珑势敌山嵲下有卧佛堂楹砌敞修洁披榛陟荒涂双屐险蹉跌頽垣留袈裟紫绣剥积铁龟趺何代遗雨润土花凸径仄石齿齿崖危树杰杰稍憇甘泉亭香乳泻不竭一掬心神清免使肠内热白云蔽峯腰冉冉洞门洩髙攀猿狖枝幽探虎豹穴摩挲开老眼拨藓读残碣乃知歴魏唐缔构本前哲兹寺有兴废兹山无磨灭踏月休松寮相对冺言说偕友人游莲花山周韡我懐古新甫涉彼汶水湄行行尽南陌川谷何逶迤遵路渐深入前望多崄巇升降须臾间我马亦已疲休辔巉巗侧梯霞相追随不觉致身逺但见羣山卑大风拔云根神悸心转危手扶两仆夫木彊足难移俯临万仞下鸟道空如丝攀缘更数峯焕然豁支提庄严奉医王丹青间罘罳歴阶徧瞻仰长跪礼大慈忽逢羽衣人捧袂前致词谓予良辛苦蹈险穷幽竒是山称莲华叶叶交撑持洞府秘灵妙天作仙人居濳真总度世知名独安期当年汉武皇访道亲来斯至今西崦土犹是离宫基闻此长太息恨不生同时向读方士传往往参信疑㦯云燕齐俗怪迂恒相师岂知践神境异蹟还累累陋哉彼夏虫语氷徒见嗤望大泽山孔尚任蓬山海上来峰峰气磅礴羣峭卫一尊巍然见大泽雄姿既蔚深秀骨复峻削左控渤澥涛右握岱宗络日月相蔽亏风雨自槖籥灵竒閟混茫余妍发丘壑落落挺长松粲粲罗仙药丹泉白石间真构随所托结契含青华游目极寥廓何当蹑层巅一驭浮丘鹤兖郡息马地汉钟孔传铎维汉有名钟千年愈清响置之关侯祠杂以松风爽饕餮铸其腹追蠡在乎上乍扣声和平再扣音晃朗何能器永存实以人景仰于论试一奏似有神来往易以吴魏钟应知神不享朱虚故城懐古安䈯赤帝运潜移黄巾祸未息衣冠阳九会四域罹戈㦸孰能知几神管邴实挥斥㝠㝠息弋慕逺浮辽海舶一世白鹤姿半生皂帽客鸾鳯自翺翔蛟龙遁无迹挈家更归来土宇未安席操丕封豕流讵肯甘臣役根矩豪儁人降志稍局嵴管公鄙征命峻节坚金石祗今几千载名垂竹素赫伏轼过公乡精藻寄懐绎水木郁清佳山巖环秀碧城郭已丘墟何处寻遗宅缅古企髙风云飞千嶂夕愚公谷安䈯春岑郁嶙峮春流碧洄澓山水盘纡间景物何幽淑结辔缅昔贤知是愚公谷愚公匪真愚大智沉于陆不愿别己人而况区驹犊举世斲浑敦至道存枝鹿睠兹岩壑佳安能结茅屋望九仙山安䈯巨海纳洪流至涯恣洸瀁镕结大地成土石互涤盪肤尽坚骨出乃成此竒状或如脱绷笋或如规圆杖或卓如廪庾或削如屛障金茎烂五色妙鬘耸宝相千仞灵姑銔万尺老石丈云根无纎埃各挿青霄上何意宇宙间产斯崛特样信矣苏公言竒秀侔鴈荡探幽晷移济胜襟懐放左揽五莲峰菡蓞出盆盎谒东方先生祠康敬采懐古景髙风浮沉在金马索米来长安献策拜广厦上林罢营筑銮舆停原野辟㦸进陈辞董偃避喑哑海上回仙艟始悟方士假寓意非有论客难何潇洒词章枚子俦调髙和弥寡悠悠汉庭上谁为知公者遗搆厌次里颊河环其下晓日敞虚楹松籁泉声泻嵗时荐苹藻古罍奠玉斝范张祠乡黄叔琳道交金石盟世交云雨态缅懐范张祠寥廓生长喟分聫生死间气感幽明际抗义砥狂澜五常崒天地东京行髙两贤絶攀跂数年践久要醖酒停骖至拜母肃升堂孺子延欣侍古欢鸡黍余一夕千秋事生别莽关河肫诚贯存逝不见故人容但通死友志魂魄坠虚㝠衣冠来梦寐嗒焉忽惊号伤哉阙含襚素车黯西犇应期及窀竁执绋告长辞形离神岂背刓折一寸心送入三泉内死者更何须生者真无愧凭棺听数言今古同挥涕真气激頽顽讵在营封瘗淳风一二传须眉俨英粹不论陈平子妻孥䕶䘮匮不问孔仲山把臂怜忻悴吾嗟鸣鸟哀谷风道久敝张陈悼㐫终萧朱悲晩替尘途意气交衔杯示肝肺利害輙掉头死生那可计两贤卓清标羊左应堪继俯视车笠徒征逐争羶腻当时千里交兹土同堂祭逡巡委蒿莱良宰勤修治东缗杰士多感式青云义洁醴荐肴蔬陶陶旧风致九原如复生万祀存髙致登日观峰四首王苹扪萝翠湿衣遐睇沧洲晓初日何苍凉海气逺缥缈山髙绿蒙蒙不知几峰小七十二家封玉简变烟草㑹当解尘缨手弄青未了詄荡天门开晨飇吹我到羲和方秉辔峰顶光熹微晻㫲簸紫澜岩峦相因依松磴乱空碧山禽窥清晖何来逺寺钟天风是耶非矫首㤀心想回瞩息世机屐声与石齿下有白云飞日上岳势尊罗列芙蓉绿羣峰纷来朝苍霭如膏沐引领乱峰巅抗䇿移清旭藻景含林岑叠叠春波縠余霞正卷舒朝霏忽断续万壑响寒音松花落巾幅直上四十里唿吸通帝旁荒鸡忽一声今日见扶桑蒸岚互澒洞㸃黛变晨光云絮袭我裾岳色堕我裳登登下山椒岸帻倚青方我纵丘壑人肤寸岂相㤀松椒山是董樵隐处王苹断壑隔匿峰修林暗空谷不知春浅深谷口草自绿曾闻耽隐人此中劚黄独三姑台严曾业男子生有室女子愿有家蒲氏有三女守贞良可嗟筑䑓济水濵养亲絶筓珈贫难具甘㫖力足供桑麻父感三女德临终命灵车窆视马所止幽扉閟泉沙至今三台峙屹然形势佳贞风与孝思千古同髙霞却忆寡妇清秦台漫奢华翻多金穴富累及颜如花何如蒲氏女洁白无疵瑕过此令人叹春风荐芹芽泰山纪游赵国麟辛卯四月十一日同金子枚仲韩子公度门人侯长麓张汉张黄子壮黄健菴登岱宿登封台十二日徧游岱顶下后石屋十三日登九龙岗至大烛山仍宿后石屋十四日由伏虎门下仙鹤湾至艾窝而归作诗百韵纪事我家泰山下赋性耽巖谷晨夕对不厌春秋时往复兹辰值首夏髙兴倍畴昔童冠六七人登临岂辞数髯翁同予癖加以长顾陆退之偕籍喜能诗兼撰录江夏大小阮携琴致不俗杖履发青巖后先步趢趗列嶂悬青霄锦屏映晴旭层阁耸山腰丹扉带支麓出郭尚陂陀入云自兹俶回睇见徂徕罗罗指边幅过访白骡塜流览万仙阁茅茨髙下安樱桃参差熟迤逦度水帘纡折歴云壑遥望白石亭金经镌山腹何人歇马崖长风撼古木憇足登仙䑓玉虚宫殿肃路转踰黄岘一屛障全岳芙蓉插云端始见真面目峯云互吐吞松石争盘礴怪秘呈形模移步换头角或若髻旋螺或若笠覆箬或若巾岸帻或若冠铁幞或奋若翼张或怒若爪攫静或若狮蹲动或若龙跃翩或若鸿惊丛或若猬缩或离而欲奔或聚而欲触升者云为阶坠者云为络立者云为带卧者云为幄竒幻劳应接徘徊恣领畧振衣弥髙巖罡风吹谡谡一线通天门何年巨灵凿双巖蔽日月仰窥天一束崔嵬叠壁垒巉峭森剑锷斧噼与刀皴披麻连解索寸肤不着土万仞皆刀斸其阳盛瑶葩其隂积氷雹倐忽异气候烈日不能虐铁鏁云中垂猿攀额频蹙前趾后目覩后冠前履蹴望迩行弥逺身进足反却屏气慎登陟忽若出囊槖直凌登封台浩歌震列宿诗追太白篇图倣叔明轴豪饮吸川鲸髙谈炙车毂醉看月蟾沉卧听天鸡喔晓起失万山空蒙雨霡霂须㬰土囊来荡漾云雾廓东登日观峯扶桑逗光昱海水映逺岫晶盘盛碧琭南上仙人桥三石鬼工斵衆山势汹涌翠浪长空泊西到南天门立石无倚着云气盛苔藓飞白鸿都垩北立玉皇巅羣峰总臣仆此山帝王尊万乗纷驰逐摩挲无字碑叹息开元作铭德并纪功函泥更缄玉金石志绸缪风雨半残剥更陟吴观峰练马终𣺌邈弥殷仰止情倚杖思孔卓举头已天外万古胸懐拓凌虚与倒景神仙焉可学探幽且尽竒莫使山灵噱隂洞名黄花灵区富藴蓄绿涧挹空翠满路闻异馥到门钟磬静依山楼阁簇石窦滴琼浆羽冠献芝粥云收皓魄逈天空沆瀣濯枯桐鼓杳淼灵籁答肃穆夜色沉幽梦晨光换新局蔚蓝浸青葱翠微染黛绿千松与万松小烛共大烛照天松作燄挿地山为托既览九龙胜更寻双鳯乐苍髯张偃盖珠蕊结璎珞山川供品题天地任啸谑旷懐古今空遐览尘世促一宿使神凝再宿使神足何时结云楼长此蠲荣辱归兴贾余勇桃源问津错匍匐踰伏虎战兢过仙鹤上登愁跛牂下度惧猱玃乱山鸟兽寂深涧峯峦矗攀崖掷琪草失路冐丛朴季后心徬徨阮迷行彳亍樵子度蜀道同人㑹淇澳捜竒四日游讵比谢公躅吁嗟归路难颇似昌黎哭髙步防倾危悲欢恒倚伏乃知造物心所忌畅吾欲尚平志虽賖兹游亦陵铄回首望巃嵸烟霞染佩服称宗镇青方乡土信所独到庐意拳拳赋诗酒重酌忽梦九天游阊阖闻仙乐齐州九㸃烟俯视不盈握岂惟天下小泰山止一粟启户瞻巖巖恍然似有觉登鹊山丛林阁逺眺朱懐朴济泺来王屋九㸃峯楚楚碧谿萦寺门石濑溅寒雨上方秋气深双树映孤屿初地意萧寂古篆留绀宇巖壑静尘心松竹䕶茶坞幽禽鸣空林黄叶积廊庑凉风送夕景揺曵塔铃语游华不注朱缃东风骑马来出郭二三里取路入㟏岈苍翠拔地起湿岚扑春衣小桥列雁齿巖边看飞帛千尺熘雪髓天际螺髻青石上苔钱紫山境随处佳误到亦可喜小庙掩红扉寂寞桃花里扣门逢僧雏就坐施蒲椅山伴三五徒竹杯倾婪尾幽磬一声来深林醒醉耳起视舜子城乱烟隔山觜麻姑堂朱湘赤轮才西斜言过齐东县古祠倚髙崖十里雕甍见入门行老柏拥深殿残碑赑屃蹲籕书留一片拭眼扪读之旧记谁所撰我懐麻姑仙採药丹鼎炼飘飖驾黄鹤云旗伴星扇胡为此饷军无乃近齐谚征衣一抖擞再拜浣尘面白日聚羣灵森森毛髪颤幽磬烟际长鸟咔雨余变婆娑绿槐隂就之施方荐僧厨供晩炊试尝胡麻饭邹县谒孟子庙汪援甲峩峩峄山秀万仞凌苍穹笃生孟夫子间气所独钟三迁承慈训爼豆习礼容道一结真契性善豁羣䝉辩息杨墨炽笑黜桓文雄虚生名世才一德谁与同我来驱车过入庙寻遗踪堂楹閟以肃桧柏罗青葱更观天震井湛碧寒泉通客行乏溪毛载拜致恪恭俯仰有余慕穆然来清风登挂剑台峻德我来桃丘城言访徐君墓缅昔挂剑人殷殷不㤀故髙义挽頽风千金何足顾于时仲冬节寒氷凄薄暮四野浩茫茫大河日东注一唱徐人歌悲风激髙树七言古诗赠兖州孟都督韩翃少年亲事冠军侯中嵗仍迁北兖州露冕宁夸汉车服下帷常讨鲁春秋后斋草色连髙阁事简人稀独行乐闲心近掩陶使君诗兴遥齐谢康乐逺山重叠水逶迤落日东城闲望时不见双亲辨丰膳能留五马尽佳期北场争转黄金勒爱客华亭赏秋色卷帘满地铺氍毺吹角鸣弦开玉壶愿学平原十日饮此时不忍歌骊驹舜井歌欧阳修岸有时而为谷海有时而为田虞舜已殁三千年耕田浚井虽鄙事至今遗迹还依然歴山之下有寒泉向此悲号于旻天无情草木亦改色山川惨澹生云烟一朝垂衣正南面臯䕫稷契来聨翩功名徳大被万世今人过此犹留连齐州太守政之暇凿渠开沼疏清涟游车击毂惟恐后衆卉乱发如争先岂徒邦人知乐此行人亦为留征轩次韵章传道喜雨苏轼去年夏旱秋不雨海畔居民饮咸苦今年春暖欲生蝝地上戢戢多于土预忧一旦开两翅口吻如风那肯吐前时渡江入吴越布阵横空如项羽去嵗钱塘见飞蝗自西北来极可畏农夫拱手但垂泣人力区区固难御扑缘騣尾困牛马啖啮衣服穿房户坐观不救亦何心秉畀炎火传自古荷锄散掘谁敢后得米济饥还小补常山山神信英烈麾驾雷公诃电母应怜郡守老且愚欲把疮痍手摩抚山中归时风色变中路已觉商羊舞夜牕骚骚閙松竹朝畦泫泫流膏乳从来蝗旱必相资此事吾闻老农语庶将积润扫遗孽收拾丰嵗还明主县前已窖八十斛率以一升完一畞更看蚕妇过初眠未用贺客来旁午先生笔力吾所畏蹙踏鲍谢跨徐庾偶然谈笑得佳篇便恐流传成乐府陋邦一雨何足道吾君盛徳九州普中和乐职几时作试向诸生选何武再过超然台赠太守霍翔苏轼昔饮雩泉别常山天寒嵗在龙虵间山中儿童拍手笑问我西去何当还十年不赴竹马约扁舟独与渔蓑闲重来父老喜我在扶携老幼相遮攀当时襁褓皆七尺而我安得留朱颜问今太守为谁欤䕶羌充国鬓未斑躬持牛酒劳行役无复杞菊嘲寒悭超然置酒寻旧迹尚有诗赋鑱坚顽孤云落日在马耳照耀金碧开烟鬟却淇自古北流水跳波下濑鸣玦环愿公谈笑作石埭坐使城郭生溪湾登州海市苏轼予闻登州海市旧矣父老云尝出于春夏今嵗晩不复见矣予到官五日而去以不见为恨祷于海神广徳王庙明日见焉乃作此诗东方云海空复空羣仙出没空明中荡揺浮世生万象岂有贝阙藏珠宫心知所见皆幻影敢以耳目烦神工嵗寒水冷天地闭为我起蛰鞭鱼龙重楼翠阜出霜晓异事惊倒百嵗翁人间所得容力取世外无物谁为雄率然有请不我拒信我人厄非天穷潮阳太守南迁归喜见石廪堆祝融自言正直动山鬼岂知造物哀龙钟信睂一笑岂易得神之报汝亦已丰斜阳万里孤鸟没但见碧海磨青铜新诗绮语亦安用相与变灭随东风和李邦直学士沂山祈雨有应苏辙宿雪虽盈尺不救春夏旱吁嗟遍野天不闻歌舞通宵龙一战旋开云雾布旌旗复遣雷霆助舒卷雨声一夜洗尘埃流入沟河朝不见但见青青黍与禾老农起舞行人歌汗邪满车尚可许供输到骨期无它水行天地有常数嵗嵗出入均无颇半年分已厌枯藁及秋更恐忧滂沱谁能且共蛟龙语时布甘泽无庸多题灵巖鲜于侁马烦箠策车驰毂终嵗尘劳常碌碌喜闻巖寺在山中路转清溪入幽谷乍行山口疑洞天穷深一上翻平田千层台殿隐林木四面石壁生云烟山僧迎门笑相揖为语祖师存徳迹屈指于今八百年已在西来达摩前鹤鸣飞止黄金地钖杖涌起清凉泉境称四絶名天下天台石桥乃其亚千峰不改嵗寒时一水㝡怜秋月夜半生游学颇艰辛且向空山老此身也知方丈安禅处解笑东西南北人醴泉歌张元孝君不见齐城城西范公泉曾照当年范公影范公一去不复返异时此地成佳景先贤口泽气尚存甘棠遗爱谁能并貌公遗像龛公泉千年恒对佗山岭惟有此山见此公后乐不废林泉景古来豪杰宦辙经山川草木皆引领不独照耀翰墨光抑且品题丹青炳顾予昔忝宗伯省谐世无术伤骨鲠一年谪官此羁栖数向寒泉挽修绠氷壶日日潄琼液涓滴解使心常醒平生颇味海内水此与金山可并骋膏泽定有鬼神䕶清流自与干坤永忽复飘然当去兹泉声引韵若为哽坎洼讵测源流深鸟鹊空噪梧桐冷君不见古人饮水必亷泉临流洗耳须清颍嗟哉此水可洗心往来祠下宜深省弔颜鲁公文天祥平原太守颜真卿长安天子不知名一朝渔阳动鼙鼓大河以北无坚城君家兄弟奋戈起一十七郡连夏盟贼闻失色分道遁不敢长驱入咸京明皇父子得西狩由是灵武起义兵唐家再造李郭力贼臣牵制公威灵哀哉常山惨钩舌心皈朝廷气不折﨑岖坎坷不得去出入四朝老忠节当时幸脱安禄山白首竟陷李希烈希烈安能遽杀公宰相卢杞欺日月乱臣贼子归何所茫茫烟草中原土公死于今六百年精忠赫赫雷行天灵巖次鲜于颉韵劳堪灵巖突兀方山曲古殿般舟枕巖腹石镫层盘林莽中芙蓉面面罗青峰菩提花散诸天雨薝卜风传万壑钟𤣥烟一鹤蹁跹下巖自㸃头泉自泻袈裟金藏不知年飞钖犹在西来前披襟向月聊放歌声彻明河东壁寒闲云纷落如相顾我欲从之入天路登岱元好问泰山天壤间屹如鬰萧䑓厥初造化手噼此何雄哉天门一何髙天险若可阶积苏与累块分明见九垓扶揺九万里未可诬齐谐秦皇憺威灵茂陵亦雄才翠华行不归石坛满苍苔古今一俯仰感极令人哀竒探㤀登顿意惬自迟回夜宿玉女祠崩奔涌云雷鸡鸣登日观四望无氛霾六龙出扶桑翻动青霞堆平生嵩华游兹山未㤀懐十年望齐鲁孤云拂层崖青壁落落云间开眼前有句道不得但觉胸次髙崔嵬徂徕山头唤李白吾欲从此观蓬莱华不注行郝经崑崙山前半峰碧海风吹落犹带溼意气不欲随羣山独倚青空迥然立平地拔起惊孱颜剑气劲插青云间济南名泉七十二㑹为一水来浸山我来方作鲸川游玉䑓公子邀同舟君山浮岚洞庭晚小孤滴翠清江秋酒酣兴极烟霏昬鱼龙惨淡回山根少陵不来谪仙死举杯更欲招其魂魂兮不来天亦老元气崔嵬山自好超超絶顶凌长风注目东溟望蓬岛使宋过济南宴北渚亭郝经往年薄游宴渚亭髙秋霜落波光清今年持节又来宴菱叶荷花香半城城南倒插泰山脚城北泬涵海气横周围尽浸楼䑓影鱼鸟惯闻箫皷声锦堂流出珍珠冷花应漂揺碎光炯名泉多在府第中绣帘深掩臙脂井推波委涛到北渚滙蓄涵渟数十顷虹桥桁柳平分破巨壑云庄入烟暝济南名士多老成行䑓突兀皆名卿尊中正有李北海坐上宁无杜少陵堰头腊瓮满船求歌舞要送行人行江南风景已不殊渚亭即是西湖亭云屯山丘处机云屯山云㝠㝠天风动揺飞雨零神竒幻恠不可测千变万化无常形云收雨霁杳无迹但见羣山罗翠屏山髙谷深复何有白石磊磊松烟青春风浩荡满山谷直上似欲超天庭心虚目极淡天阔睨视漠漠环沧溟昔居菴地走三郡今为洞天朝万灵虚空旧基作新观万世不朽传佳名济州原上周权朔河春透氷未裂黄芦伐尽洲渚阔荒祠老栋压欲頽古树无枝枯复活长嘶飞骑抹流云草舎微茫聚疎樾夕阳返景低黄埃漠漠平沙浩如雪孔道辅击蛇笏赵孟頫以笏击蛇有孔公义与段公击贼同事之鉅细虽有异正气愤激生于中伟哉孔公圣人裔岂听妖邪乱民志即今槐木一尺强气象凛凛含风霜子孙守之慎宝藏絶胜象牙堆满床咏峄山赵孟頫东方巨镇宗岱宗羣山列峙臣妾同西南崛起一万仞却立不屈如争雄何年天星下天宫坠地化作青芙蓉外如削刻中空同阆风瑶圃遥相通我昔东游访青童羣仙邀我游东峯悔不絶粒巢青松失身误落尘网中如今可望不可到舣舟空羡㝠飞鸿神仙可学事亦晚安用屑屑悲秋蓬吾闻峄阳有孤桐鳯凰鸣处朝阳红安得斲为宝琴献天子解愠歌南风题管幼安濯足图刘因汉家无复云台功生平不识大耳公眼中天意镜中语此身只有扁舟东诸公亦英雄百年能办山阳封归来老栢号秋风世路悠悠七十翁干坤故物两足在霜海浮云空复空无刀可断华太尉有死不为丕太中丹青白㡌凛氷雪髙山目送㝠飞鸿为问苏家好兄弟万里北海谁真龙孔林瑞槐歌迺贤阙里隂隂槐树古百尺长柯挟风雨密叶蟠空拥翠云深根贯石流琼乳苍皮皴蚀纹异常天成篆籕分毫芒游丝萦错蝌蚪乱云气飞动龙鸾翔嬴秦书焚士坑僇几叹遗经藏壁屋千年圣道复昭明喜见文章出嘉木神明元胄嗣上公雨露滋沐深培封清隂如水石坛静弹琴树应歌薰风奉题伏生受书图杨维桢𤓰丘崩蝌蚪藏典坟孰求楚左相金丝未壊孔子堂济南老生教齐鲁绵蕝礼生何足伍挟书严禁禁未开盘诘谁能禁齐语百年礼乐当有兴天子好文开太平百篇大义喜有託十三女口传嚘嘤太常掌故亲往受百篇仅遗二十九河内女儿还自疑老人屋中有科斗建元博士孔襄孙五十九篇为训文嘉唐悼桀空有诏孔氏全经谁与论倪家书生能受学一篇荐上原非朴赏官得列中大夫帝轨皇涂未恢扩汉家小康黄老余乌用司空城旦书盖师言治在何处后世徒走陈农车杀虎行为刘平妻胡氏作杨维桢夫从军妾从主梦魂犹痛刀箭瘢况乃全躯饲豺虎拔刀誓天天为怒眼中于莬小于䑕血号虎鬼寃魂语精光夜贯新阡土可怜三世不复仇泰山之妇何足数咏驺虞诗应制胡俨永乐十一年夏五月驺虞见于山东之曹县六月丁未朔守臣以进白质黒章惟性而驯征之载籍实为瑞兽乃太平之嘉应也圣皇端拱居明堂梯航玉帛来万方仁恩义泽被寰宇运化熙熙跻虞唐于此山东产灵兽玉烛储精天降祥雪花英英莹毛质𤣥云冉冉凝天章不履生刍性仁厚虎豹遁迹蛟龙藏千巖万壑生光彩山灵岳祇参翺翔竒花异卉纷照耀灵风满川甘露瀼要之网罗不可致虞人走告夸非常近之不惊亦不惧仪仪穆穆行跄跄荐以雕笼借芳褥荣光协气随飞扬猊首斑斑献金阙龙旂宝扇森开张百僚拜舞庆嘉瑞锵金鸣玉趋鹓行昔者钧州已来贡重见实由圣德昌小臣忻跃载歌颂愿播箫韶仪鳯凰鹊山湖送李宪副边贡齐门东沙迳平云漠漠湖㝠㝠使君来麦秋晚柳隂隂画舟逺痩蒲疎荇逗遛香南浦烟光接西堰堰北山灵鸟相聚对面潺湲华不注山前绿稼隐茅茨旧是齐侬钓游处横桡越水浒飞踏青芙蓉华阳洞口跨白鹿醉吹玉笛唿眠龙长锸野老逐李邕锦袍仙人随赤松石壁土花秋靡靡古踪悠悠镇如此要留洒翰洗蛙蝉满林夜黒啼山鬼逼除过古史水江山人同赋李攀龙夜来北渚北风急打头雪花大如笠片纸东飞右史书诘朝小作湖中集到门白鸟出髙巢系马南山迸人入使君亭中未解醒肃客登筵一长揖地僻兼无俗子妨樽空况有邻家给意气还须我軰看功名但任儿曹立瞥眼旋惊青嵗徂沾唇莫放金盃涩世上悠悠已自谙即今不饮嗟何及醉听楚调起寒云綵笔慿陵朱丝湿平生多少伯牙心此日因之寄篇什题瓠子河谢榛金堤重到感秋风瓠子犹思汉武功雉堞遥连千树瞑龙珠不见二潭空芰荷老尽青霜后箫管寒催落日中白髪沧洲幽事在黄花绿酒故人同谢安自信游山剧潘岳谁怜作赋工无数峰峦秋色里髙歌相对欲争雄峄山歌于慎行岱宗海上来西塞中条路东南数峰青未了凌波且涉长河去欲断不断走势回结作芙蓉掌上开青㝠浩荡何年裂平地涌出金银台名山固多竒此山竒欲絶累累万古石谽谺成窦穴落星不到地累丸不到天悬圃亦已碎羣玉亦已颠金华牧儿何婉娈一入紫烟无日返世人谁复叱羣羊坐看蹄角生苔藓人行石中何盘珊十步九折穿嵌巖顾见杂花开绮绣又闻淙淙泉水声鸣环千峰𡨕密万壑逼日光时向天窻滴深林已尽鸟不鸣攀缘犹访白云迹白云在天何时还洞门石扇开天关五花峯头一骋目飘如乗虹驾鹤飞出天地间但闻长风飒飒万里至使我四顾开心颜君不见沧海桑田年嵗改秦皇片石今安在万骑千乗化作灰河声依旧东流海沉吟此事心欲飞击节髙歌自振衣空怜世上浮沉子白首红颜何所归泉林歌于慎行漏泽万顷波澎渤如万马陪尾镇之不得溢酾为灵渎出其下洞门喷薄泻流泉沸珠迸玉声潺湲天山雪花四月落片片吹上春衣寒拍浮大白相对饮绿萝作簟石作枕金潭百尺映文石荧荧细濯巴江锦行尽回溪地转偏疑是镜湖春水旋深林蔽亏不见日但闻杂树多鸣蝉树里泉声百道重木根诘曲盘虬龙解衣罗坐汎流羽天光水色何溶溶逺峰隐见烟岚灭残霞飞丹手可掇此时林壑暝色来唿酒弹琴望云月月上青山醉若何临流垂手扬素波且歌白石吟绿水红尘万事空蹉跎日出髙林送客子清风四面松声起石桥一出到人世武陵桃花空流水日观峯歌于慎行岱岳峯头一片石天光杳杳揺空碧我来夜扫石上云未明看见海中日日出海东几千里茫茫不辨云与水天鸡啁喔海上啼天边霞气半边紫忽然潋滟玻璃翻一泓捧出赤玉盘长绳斜挽不得上半时方到扶桑巅扶桑枝叶成五色海水明灭一线白日东云气如连山日中欲识鲛人国平明日髙海水干满天翕赩红气团三山金阙流安在六鳌背骨秋霜寒忆昔秦帝东封年欲浮海水游灵仙驱石作桥不可涉金支翠羽空西旋几时得见海中出日三千丈脱屣妻子如浮烟眼前朱生信豪士侧㡌大呌石上眠我亦欲取巨石填东海挥戈且止羲和鞭六龙不停日如驶仰天呜呜酒热耳登太白楼屠隆任城东边济水头重阳南陌鸣鸤鸠王孙三五骑紫骝娇女二人弹箜篌竹叶到手那复留桃花向人劝未休髙城富贵多王侯驸马都尉大长秋罗衣朝映珊瑚钩宝扇夜上木兰舟繁华零落随嵩丘姓名灭没不可求白也一为脱绮裘任城至今存酒楼当胸磊块六合收綵毫淋漓元气浮凭栏双目送汀洲沧溟浩荡齐州一㸃如轻鸥手持北斗大酌银河流织女渇死黄姑愁楼中之人去不返楼外斜阳又将晚青天碧海无人管绣箔珠帘为谁卷江头墓花野风浣估客登楼月光满依旧金樽催玉板使我对之心欲断人生何疾箭何缓奈何不饮仰天蹋地成悽惋吾闻纪叟善酿埋土灰千秋零落生荒苔日月不照松花开人间已销金雀地下仍余鹦鹉杯白杨飒飒神火来公与何人沽夜台公乎公乎唤不回酒楼愁絶空崔巍峄山歌李化龙大石轮囷如象卧小石怒张如虎坐百千万亿叠成山遍体玲珑皆可过忆昔女娲补天时炼石为丸手弄之神功已毕弃之去风吹雨洗到今兹不然共工触不周天柱一折石乱流帝遣六丁移置此时共泰山为博筹其阳有孤桐其隂有浮磬静夜击清声依稀犹可听披藓寻古碑迷茫竟谁是李斯小篆已无踪秦皇颂德徒为耳白云之宫白云连五华之髙髙造天侧身踞石望东海彷彿玉楼金阙吐苍烟回身入㝔奥途逺不可到万转千回路忽迷盘蛇一径谁能造此中耐可絶人羣何须更问商山云但恐尘缘割不断空对苍崖揖紫氛夕阳欲下山欲住无留处兴来聊取数石归袖中袖得峄山去沂山瀑布公鼐北海先生爱名山携余同㸔沂山百丈之飞泉五岳之外有副岳东西两岱同巍然飞泉上从絶顶出凌空中界两山间谁使岷江能逆折谁取龙门为倒悬阳侯鼓势直奔海列缺垂光横亘天巨灵手挽汉津落箕斗移向巖石边吴门练影千万丈挈来倒挂齐都前不知香炉在何处恍然身上匡庐巅晴空白昼无纎翳雷声砰磕响重渊滴沥如丝浡如雾垂珠余沫流溅溅我来四月雨初霁草绿松青生紫烟飞瀑豁心风满耳爽如秦人酌我桃花源脱㡌振衣聊四望员峤蓬莱如可攀醉倾醇酒向君笑静扫松枝石上眠南旺桃河行谢肇淛堤遥遥河弥弥分水祠前卒如蚁鹑衣短髪行且僵尽是六郡良家子浅水没足泥没骭五更疾作至夜半夜半西风天雨霜十人八九趾欲断黄绶长官虬赤须北人骑马南肩舆伍伯先后恣诃挞日昃喘汗归籧篨伍伯诃犹可里胥怒杀我无钱水中居有钱立道左天寒日短动欲夕倾筐百反不盈尺岸傍湿草炊无烟水面浮氷割人膝都水使者日行隄新土堆与旧岸齐可怜今日岸上土雨后仍作河中泥君不见㑹通河畔千株柳年年折尽官夫手金钱散罢夫未归催筑南河黒风口伏生祠施闰章祖龙烈燄燔天地断简残编尽捐弃诸儒白骨成丘山仓颉史籀夜垂泪上蔡李斯甘罪首忍使万古斯文坠天遗一老在人间火燃不到胸中字须㬰赤帝重瞳来阿房一炬咸阳灰表章经学汉文出诏求蝌蚪驱隂霾是时先生耄且病以口代手鸿蒙开五十八篇尚书备配享立庙何崔巍我来再拜心徬徨侧身涕泪沾衣裳避秦博士穷独叟姚虞三代今未亡龎睂碧眼冕服古丹青满壁生光芒有女披绣珥明珰受书晁令拱其旁丰碑古篆不可详诸生爼豆歌乐章灵旗髣髴来翺翔超然台施闰章昔读东坡记梦憇超然台梦中灵蹟多灭没乗风惝怳心徘徊岂知蹑屐十年后故人天末同衔杯晓烟漠漠天将雨城头秀色为予开浮云一洗万峯出缥缈如凫海上来俯看苑圃杂丘壑欲寻把菊穿蒿莱风流太守丹青在掀髯极目真悠哉逍遥之游亦如此何必求仙去不回君不见秦皇空上琅邪台断碑剥落成飞埃千秋辇道埋荒苔观海市有引施闰章余校士东牟思见海市事竣谒海庙因祷焉翼日临发海市适见歌以纪之蓬莱海市光有无仲冬物色夸大苏我亦再拜乞海若愿假灵蹟看须臾是时苦旱海水竭神龙困嬾枯珊瑚鼍鼓忽鸣津吏咤天吴出舞鲛人趋大竹盈盈横匹练小竹湛湛浮明珠方员断续忽易位明灭低昻顷刻殊列屏复帐闪宫阙桃源茅屋成邨墟沙门小岛更竒絶浮屠倒影陵空虚有时离立为两人上者为笠下者车砉然双扉开白坂中有琪树何扶疎三山十洲一步地羣仙冉冉来蓬壶神揺目眩看不定惜哉风伯为驱除人间快意亦如此浮云长据胡为乎噫嘻浮云长据胡为乎游泰山后黄华洞任侠青遮黛拥烟峦衆紫迓红迎霜叶动路转松隂絶壁开白云送入黄华洞水沉香尽博山开玉笙缥缈声如梦洞边乞取石田耕我来试觅胡麻种南旺分水行陈廷敬导淮桐柏㑹泗沂东流于海禹所治赵宋黄河决而南淮与泗沂兼併之河于中土一大物况挟衆流行恣睢尔后六百有余载多为世患违津涯吴艘越舶亘天来神京陆挽人驴疲伟哉冯生伏下軄建言为国陈良规宋公举事不漫浪下采羣议褒参禆是何老人白其姓厥名曰英超等夷铜壶倒景测累黍玉尺量地穷四维河湾接流二十里北走千里诚一竒我行南旺分水处此岂地利皆人为百川朝宗尽东下却与西北浮云驰君不见汉漕山东百万粟更歴砥柱多险巇又不见唐挽江淮道汴洛浊流恶浪纷追随泗沂实与汶水合禹迹不湮劳川师洪河注水宁有二细流不择成大陂古来万事亦如此短歌微吟风涟猗鱼台东境山水陈廷敬好山过客不知名好水图经不入选我行鱼台山水间轻绡半幅平如剪连峰依人行欲近翠岭横天去复逺山青水绿畵新就邑人宴坐却掩卷东行若更见麻姑不问蓬莱水深浅虎头崖观竒石歌王士禄虎头之厓渤海隅共言竒絶天下无我闻数思褰裳去风尘覊绁空嗟吁昨者得暇事幽讨海风十里吹眉须到来拄杖沙壖侧周顾果尔形模殊横堆数拳紫靺鞨斜迸十丈黄珊瑚更有怒猊如雷势欲突碧者翡翠苍鹧鸪宛如杨氏五花队纷然竒错丽且都又如夫差黄池阵如火如墨还如荼侧闻嬴皇鞭石渡海水秦桥如指通瀛壶如何此石偃蹇龙宫鲛室侧咫尺不受神人驱吾家游囊岳图旧阔幅署名记是蓝田叔岳色各各随其方青𤣥朱白中黄簇无乃妙画果通灵风雨奔腾向山麓野人有圃郊郭东残山碣石开玲珑安得愚公移此去班然互峙荒庭中游云峰山歌王士禄秋日寻幽横短策越岭穿谿度荒陌逶迤十里到云峯危峦矗起坡陀嵴数折乃及山之坳双阙巉巉巨灵拆苍壁苔侵翡翠斑丹崖日射珊瑚赤传闻郑公昔此栖至今岩壑多遗迹黛画蚴蟉鬼物阿白云缥缈神仙宅吁嗟此事逾千载剥藓披榛感畴昔穿阙而南西北上蝘曲螺盘径逾窄抠衣辗转歴嵚岑习习天风吹两腋传闻上有九仙踪题名犹泐巖间石为忆云霞罨霭时黄鹄青鸾飞几只扪薜攀萝造极巅轩轩似有排天翮莽苍大海决眦入夕阳半壁波涛白鱼龙赑屃纒漻泬天吴紫鳯纷腾掷发狂大呌叹竒絶凿落欲浮千琥珀眺逺徘徊意不尽耽竒踯躅情仍剧暮随栖鵶下巑岏芙蕖一朶烟中碧青石关叶方恒两壁插天中一线人从石缝窥天面山头倒树挂飞云山脚流泉奔急箭夹谷当年应是此雄关百二强齐堑往来莫视作沧桑夫子之名天不变䝉山出云歌曹贞吉新安黄海天下竒东蒙出云差似之我来恰当春暮时上己巳过清明迟万山一气无端倪如马如日不可知绛衣掩映何葳蕤化为苍狗空中驰欲行不行司者谁欲断不断微风吹阳气鼓盪惊躨跜纵横列缺兼王齯八荒霖雨天无私我闻贝阙光陆离天吴海若夹水飞蜃楼闪烁千虹蜺城郭人物靡不为闼婆隐现波弥弥观河面皱悲酸嘶我有大腹一鸱夷竟须引满金屈卮醒来红日窥东篱趵突泉歌田雯十年不到趵突泉今夕观泉颇詄荡乍听只疑地肺坼坐久如闻江鼍涨澄泓一池竹树深吞纳千溪亭榭旷慿陵叫啸衆山响迸落檐光噼髙浪白髭道士前致词七十二泉各殊状独有趵突絶神竒王屋倒泻夸娥创崩裂不闻海髓干喷薄直从石窍上轩辕张乐列笙镛白蜺掉尾饮瓮盎泺源百脉皆洑流此水不知安归向鹊华屹立四扇开面面诸峯作屏障我闻道士说泉源尘壒扫除神色王岸帻振翮思鶱腾如御樵风吹五两钱塘劲弩射潮回广陵夜雨听涛壮况自千佛巖顶归春风绿酒供行帐波纹凌乱菡蓞出山脚斑駮桃花放及到此泉已昏黒冷冷月色照衣桁有客登楼蹋白雪何人吹笛送髙唱陂陀荦确泥路滑桥边一鹤行相傍歴下亭诗田雯歴下亭子歴山根七十二泉流到门垂杨四围挿百本藻红菱碧波沼翻筕篖縳窻似圆笠石子铺地三重轩夏木绿隂不可唾鸟语格磔争豗喧黄鹂颜色絶可爱哑姹百啭舌莫扪如与佳客坐风榭留连夕话清且温此亭撑搘几千载饱经刼火难具论李邕杜甫不复作何人北顾倾罍樽架壑嵌巖觏今日苍木怪石凌朝暾济南名士自不少上追骚雅才飞鶱华不注峰立东郭十里直接韩仓村更有边许号词杰摒挡剪纸招吟魂我思醉眠亭子上溪光岚影相吐吞忽忽嵗月熟羊胛移家鹊湖多食言泺源泉尾寻水派抽函穷捜郦道元清凉寺双桧歌田雯清凉破寺古佛国中有双桧幽可探癸酉九月廿六日厌次老子来城南初出城门霜信冷沙土数尺堆峰岚忽闻午钟蒲牢吼山门赤脚头陀参维摩庭院十笏地狮子倒座罗什憨亭亭二本东西立西者兊女东震男秦灰汉垒几千载鐡皮虬榦何眈眈一如巫枝鏁波底太隂黒入蛟龙潭一如晋鄙遭朱亥右肩偏袒毛毶毶一则根生丑妇瘿一则枝缩瓮茧蚕雷雨垂空䃱磹走脂泽伏窟豨苓甘夕舂在瓦西风起铃铎乍响天蔚蓝须臾淮隂拔赵帜井陉战士旌旗酣又如蚩尤排竒阵鬼兵十万横长锬下有艾纳大如掌石牀花扫飞钵昙四溟山人何为者诗篇曾不一咀含我今留连不肯去韦偃莫绘心馋贪安得移臿山姜屋两手一日摩挲三干竺先生视之笑扪蝨且与残僧谈暮归乌尾讹楼角寒㕔弥勒眠同龛十二连城歌田雯连城城北十二城村墟草木皆甲兵旧鬼磨灭三百载天隂雨湿青燐生当时靖难戎马作旌旗邪掩安陵郭五十万师自南来方山之麓卷秋箨燕云黒压金川门齐黄二子徒纷纷济上犹传铁太守白沟空恨李将军衰草残阳长河古鸦阵障天不可数荞花豆叶争秋风平芜逬落战塲土髙植墓石歌田雯屯氏河厓秋雨塌中有片石锓文辞残阙漫漶不易辨豕亥鱼鲁多支离曰君讳植字子建魏济青相司徒儿岂是曹家瘗旧物官号封削无临淄淘洗摩挲捜石尾下纪年月称神龟拓跋人代越千载六朝荒碣留今兹渤海蓨人父名肇北魏髙氏从可知宣武当年宠外戚赫赫权势何恣睢北海彭城遭毒手朝野侧目将奚为一旦马侧车轴折瑶光尼寺同伤悲十八为郎有令子六州刺史将军麾铭辞不识何人作或者传信非传疑瓦棺古墓埋朽骨斜阳逝水流空陂此石一落土人手摩䥥捣练西风吹我行临河忽三叹河边古冡青累累美恶是非不一辙岘首峄阳各有碑魏收秽史简编在考征僻事方朔饥恨未读书空涉猎不然几使寃陈思长歌题四女祠田雯贝州破庙河之涯古鬼冷守昏镫斜残碑墙根泥甃没一株秃柳喧啼鸦塑像四女儒巾怪土人香火疑神騧云是学士宋女宅尚宫逸事今堪夸饶州司马廷芬父其母黄媪双髻丫钟鱼晨鼓夜不歇翁妇上坐如官衙唐书女五祠列四千年休讶传闻差读书耻学蛾眉嫁鬂上不挿牵牛花歴事三朝掌图籍先生官号何清华训注之祸宪赐死茱萸少一空咨嗟吚喔牝鸡已数唱柔条娬媚歌声譁婉儿韶警文章手通天陈迹悲淫哇女论语成匹七诫较十二字真夭邪清阳巾帼拥材杰世间才子徒纷拏自是诗人延清裔红裙散落天风葩岂料当年嘲口臭才归粉黛驰香车低徊长揖上马去祠门社鼓冬冬挝蔡中郎八分书遗蹟歌赵于京纷纷龙公赛巷舞先生斋戒因祷雨偶然往检半截碑榻得中郎之片羽垂芒八角非荒唐漶灭无从辨今古君夀何人典赞卫忠謇大节上嘉许江扬剧贼君已清稼穑滋殖胥乐土五月辛酉何王年此石何因落成武我疑汉代竹邑侯张君之名鱼为鲁或与中郎生同时夏承有道类可睹嗟哉中凿为凹趺霑牕戈法辱奴𥪡间三连五画腹读剥蚀安得女娲补大唿韩苏诗纪之摩挲未必减石鼓好嵌衣亭北山间不啻淋泠清溽暑长白山李兴祖羣峯挿云云涵山气如攒玉山头圜遥天一抹惊逺望延连四邑雄齐关曲涧层峦步周折疑入绡室揉瑶环左挥沧海右岱岳独挺素色标烟鬟隂晴不变气全白可有跨鹤来仙班凌虚直欲接帝座星辰可摘翠岫间絶壑隂森贮霜雪龙湫潄出声潺湲潴水镜揺落秾艳春光弄紫晴旭殷髙凌天表广负轴藏灵孕秀石不顽以兹副岳擅形胜曾传汉代玉检颁赤松难寻白兎杳惜不杖䇿时往还东牢大药如可得聚仙峯顶频跻攀谒双忠祠王式丹范阳贼兵天下雄挫其锋者两颜公常山平原如指臂义旗遮蔽山以东西连张许势犄角牵掣贼肘揕贼胸借非哥舒一战误岂有火及骊山宫中原瓦裂纵无补缓贼西上已竒功常山殉国自犁舌鲁公爵秩方尊崇讵意白头值蓝面贼庭洒血留孤忠两公并是杀身成仁者传闻尸解亦凿空我来此地拜祠宇入门英烈横髙穹钟灵孕杰傍祊水千秋兄弟爼豆同灵旗绛节俨来驭幽沉榱桷回悲风秦桥行王苹桥在大海中从日主祠望之怪石嵯峨忽断忽连相去丈许如人力为之纷列者苍茫莫极不知所届日主祠在海东岸尽处过祠不复有岸矣三月海上风怒号天云下垂天吴骄祖洲琼田在何许漭滉东望鼋鼍桥崩湍激石色积铁错出波面峰嶕峣近者因依布碁子逺者罗列横斗杓长鲸悲啸老蛟舞冯夷出没腾灵鳌浪花突堕翻地轴潮势凭陵倾天瓢三千年矣畧彴在孤岛几经冬华凋于虖祖龙临渤海百神秘怪纷来朝神人鞭石恐不速徐市入海甘逋逃受珠台空长苍耳养神芝说同菰苗那及貌寝勿图我凖蜂膺挚声豺嘷扶桑碧海一万里鬰仪之居崦嵫遥髙舂下舂杳难即血殷山骨鞭痕销老我东行事临眺春风初合喧春涛一行两行沙鸥路千松万松苍鹘巢观碑风雨碎文字殿壁龙蛇昏蟏蛸秦东门刻相斯篆磨厓漫灭成山椒踌躇平生类萧瑟自喜真见三峯髙急唿成连如可作朱絃遗音林下交此会旷懐自卤莽此地须以匏尊浇作桥未几祠日主秦时汉时何劳劳过岱唐芳第石稜荦确车欲倾黄头奴子扶轮行绿树丛中残月落青山缺处朝曦生一片白云恣荡漾须㬰岩壑呈万状当年浪指出封中山灵大笑层霄上神房逺摄绛节朝灵风一度松萧萧我支短笻凌絶顶霞空缥缈闻仙璈今来驱车使东去山怜我老留莫住红桂花繁不寄书青蛾玉女归何处荒邈空传七十君眼前登陟徒纷纷白头嬾上东封颂秋雨销沉碧简文常将军庙歌方正玭雄关杀气凝长云流泉呜咽寒斜曛一方慕义有公道髙祠瞻拜常将军将军昔作五州牧血战川原阵前没又闻筑城忤主将尸立崇台耻雌伏碑铭雨蚀莓苔深铁石矢抱平生心不负提携三尺剑故应镕铸双南金昭宣迄今几千载灵爽焕赫尚如在偶然伏莽肆蠢动踏白军威宵砺乃君不见封疆呵䕶凭天人太守夜梦须睂真维新庙貌辉丹漆嵗奉椒浆荐白苹趵突泉歌峻德歴下名泉七十二趵突之名称独步旧传来自王屋山伏脉岱隂忽仰吐下马即来探此泉不管城头天色暮未到先闻澎湃声沼墙急转垂杨路入门惊见涌轮水眼明如与故人晤白石方池三宝开崩腾昼夜声不住一望直惊风雨㑹半空疑有神灵聚其一喷薄声势雄氷雹激射雷电怒迤北二窦气稍杀飞沫翻珠类相附倒竭龙藏愁老蛟动揺蟾宫湿寒兔隂霏霁霭接湖山冷翠幽光沾竹树我时独往双清亭心目震荡神恐怖昔闻仙翁曾此游紫阁丹房白云度来鹤桥头鹤不来山日沈沈堕苍雾向晚无人泉自流飞下风标双白鹭归来篝灯坐赋诗云黑旅窻雨如注山东通志卷三十五之一上山东通志卷三十五之一下钦定四库全书山东通志卷三十五之一下艺文志一奉和圣制经邹鲁祭孔子应制张説孔圣家邹鲁儒风蔼典坟龙骖回旧宅鳯徳咏余芬入室神如在升堂乐似闻悬知一王法今日待明君送裴校书从大夫淄川觐省岑参尚书东出守爱子向青州一路通关树孤城近海楼懐中江橘熟倚处㦸门秋更奉轻轩去知君无客愁与任城许主簿游南池杜甫秋水通沟洫城隅进小船晚凉看洗马森木乱鸣蝉菱熟经旬雨蒲荒八月天晨朝降白露遥忆旧青氊登兖州城楼杜甫东郡趋庭日南楼纵目初浮云连海岱平野入青徐孤嶂秦碑在荒城鲁殿余从来多古意临眺独踌蹰刘九法曹郑瑕丘石门宴集杜甫秋水清无底萧然静客心掾曹乗逸兴鞍马到荒林能吏逢聨璧华筵直一金晚来横吹好泓下亦龙吟宿灵巖寺戴叔伦马疲盘道峻投宿入招提雨急山溪涨云迷岭树低凉风来殿角赤日下天西偃腹虚檐外林空鸟恣啼官成武主簿作王禹偁释褐来成武始知为政难毎签逃戸状羞作字人官冷砌莓苔徧荒城草木寒宦情销已矣时梦钓鱼滩释褐来成武徒劳自感伤位卑松在涧俸薄菜经霜迳拥寒莎绿门横古木苍冠缨尘已满未敢濯沧浪释褐来成武经春自愧多晨炊犹接续时雨未滂沱拂榻惊巢燕陈书起蛰蛾惠民无政术尸禄竟如何释褐来成武闲思应举时投人天下徧瘦马雪中骑秋卷何年中春愁到处随如今名已遂争敢话官卑释褐来成武携家别故乡北堂微禄及南畆旧田荒篱菊飞秋蝶庭莎叫夜螀无人慰孤寂窻月自凄凉留别长山父老范仲淹长白一寒儒荣归三纪余百花春满路二麦雨随车鼓吹罗前郡烟霞指旧庐郡人莫相羡教子苦诗书尧庙范仲淹千古如天日巍巍与善功禹终平洚水舜亦致薫风江海生灵外干坤揖让中乡人不知此箫鼔谢年丰广野轩张之才城隅荒僻地潇洒亦清虚雅有林泉乐闲同郊野居小园春自好幽迳客来疎不学樊迟稼虞卿喜着书咏新桥驿古槐文天祥去嵗营船隩今朝馆汶阳海空沙漠漠河广草茫茫家国哀千古男儿慨四方老槐秋雨暗孤影照琳瑯过汶河文天祥中原方万里明日是重阳桑枣人家近蓬蒿客路长引弓虚射鴈失马为寻獐见説今年早青青麦又秧东平馆文天祥憔悴江南客萧条古郓州雨声连五日月色彻中流万里山河梦千年宇宙愁欲鞭刘豫骨烟草暗荒丘𤼵东阿文天祥东原深处所时或见人烟秋雨桑麻地春风桃李天趱程频问堠怯勇缓加鞭多少飞樯过噫吁是北船博兴风景于钦霜风収绿锦万顷水云秋海气朝成市山光晚对楼舟车通北阙图画入南洲且食鲈鱼美吾盟在白鸥湖上早春赵孟頫谿上春无赖清晨坐水亭草芽随意绿栁眼向人青初日収浓雾微波乱小星谁歌采苹曲愁絶不堪聼济州贡奎旧济知何处新城又作州危桥东去驿高堰北行舟市襍荆呉客河分兖泗流人烟多似簇聒耳厌喧啾四知堂张养浩邑壮怜才弱官微虑患深韦弦千古意氷蘗一生心䄂有归来赋囊无暮夜金三年何所得憔悴雪盈簪我爱云庄好四首张养浩我爱云庄好溪流转玉虹惊飇荷背白残照鸟身红逺意微茫外真懽放浪中终身能若此甘作灌园翁我爱云庄好柴门俗客稀行田虫扑帽坐树蚁缘衣云水一铜镜霜林万锦机东冈陂故在辞聘未全非我爱云庄好衡门昼寂然苔香花覆砌石润竹通泉独处蓬为室闲逰杖挂钱白头乡社里未觉媿前贤我爱云庄好民风太古淳妇勤丝满籰儿懒砚凝尘秦系唐高士张融齐逸人只因疎散久毎毎忘冠巾赋得鉅野泽送宋显夫佥事之南山余阙隄上栁沈沈春蒲泛渚禽济田东阔汶水北流深落日依中沚浮云积太隂微茫看不尽浑似别时心登太白楼刘基小迳迂行客危楼舎酒星河分洸水碧天倚峄山青昭代空文藻斯人竟㫁萍登临无贺老谁与共忘形过荏平曾棨地旱空多井林疎逺见楼平山通县界漯水入河流过客询张镐乡人説马周北来多古迹那得更淹留登岱乔宇五岳谁争长东皇万物先晦明分日月唿吸变云烟厚脉中盘地神功上配天云亭问封禅千古意茫然百灵朝拱处空籁聴琅璈地据中原胜天临下界高云山双老眼江海一秋毫欲访蓬瀛去从谁借六鳌御帐坪王守仁危搆云烟上凭高一望空㫁碑存汉字老树袭秦封路入天衢畔身当宇宙中短诗殊草草聊以记吾踪问郑生登岱二首李梦阳昨汝登东岱何峯是絶峯有无丈人石几许大夫松海日低波鸟巖雷起窟龙谁言天下小化外亦王封俯首无齐鲁东瞻海似杯斗然一峯上不信万山开日抱扶桑跃天横碣石来君看秦政后仍有汉王台仰天罗汉洞陆釴险絶陂门路悠然云洞深潭空散余沥树古接层隂白鹿烟霞侣丹砂嵗月心鸣絃坐秋石细和水龙吟游千佛山寺二首邉贡亭午登山寺淹留夕未归凉风起高树落叶满僧衣城郭寒烟聚楼台暮景微京华十年客愁絶赏心违鸡鸣春日晓钟落上方幽树湿云犹住山空翠欲流酒牀随客去诗草付僧収虚羡岩栖子尘镳不可留泛舟北扺华不注夜从陆归邉贡浮舟出近郭落日半谿隂水阔蒹葭净山寒烟雾深壶觞不尽兴丝竹有余音独恨黄花少犹烦隔浦寻游泉林季本缘谿寻泗脉杳杳入泉林虎浪常如吼龙津不计深濠间庄子舄山下伯牙琴徙倚浑忘倦归来趋夕隂过任城徐阶汶上孤帆逺任城四望开风流贺监宅寥落谪仙杯树色含秋冷泉声帯雨囘金龟复何在慷慨有余哀咏胡山中麓杨慎中麓何山隠青邱太岳东藏书侔宛委问道即崆峒鸾鹤烟云驾乌蟾日月笼相求天路逈惟许谷神通灵巖陶钦臯暮入灵巖寺高林帯月华不堪歌四牡终得问三车塔影秋山净泉声石迳斜上方人不到留烛照袈裟东村即事二首李攀龙不谓幽栖处还堪抱膝吟火云千里驻片雨一湖隂暑逼藤萝浅凉生栝柏深鲍山终日在知巳媿黄金夜半忽风雨层楼四面孤云盘华不注电划大明湖文豹连屏隠神龙抱剑唿飞扬天地意垂老见吾徒神通寺许邦才百里泰山隂千年号寳林诸天闻説法初地问安心古殿松声合长廊月色深梦醒禅榻寂清磬下云岑题瓮口岭王世贞千秋此夹谷驻马意徘徊苍岭峯争向青天线划开人疑悬索度水忆建瓶来囘首兵车地虚生命世才过故滕城王世贞齐楚今何在滕犹旧日名浮云双战地落日一空城野旷仍堪井山贫自不争遗编二䇿在终是鲁诸生大宁寺谢榛久寄青莲宇因之问上乗自知闲有味不愧老无能响彻秋风树寒生夜雨灯匡牀坐幽寂身似定中僧过王右军祠李士允逸少平生宅维摩几代宫兰亭无昔日祇树但悲风墨沼寒藤底书台夕磬中向来尘迹感今古是谈空冶水冯琦如何沧海上风物似江南乱种王猷竹双携戴仲柑楼台山对立烟雨水相涵欲共黄鹂语孤飞入翠岚游赤涧小园冯琦雨过云犹湿烟深径转迷乍闻人语响遥隔水声西岸抱孤村转山连逺树齐持竿聊寄兴休拟钓璜谿石淜冯琦空谷秋声急飞流下石巖凭虚飘玉屑满壑挂氷帘云窦长风吼苔花细雨霑盘涡深不测疑有卧龙潜单父道中有感于慎行落日名城道荒凉可奈何蒿田人蹟少茅屋水痕多霞散梁王岫琴残虙子歌停车问田父含涕説修河中山寺公鼐梵宇隋唐上浮图霄汉间吹箫鸣鳯下扶杖卧龙还淡淡峯如笑嘤嘤鸟亦闲欲寻白傅迹疑是到香山淄水钟羽正朔风何凛冽水结大河隂匹马三齐道孤鸿万里心干坤生事老霜雪故园深短褐从长夜无劳扣角吟黄石公祠李问留侯高世士万戸亦徒封山下祠黄石人间伴赤松椒浆今寂寞华表漫巃嵸惆怅荒庭侧僊翁倘更逢浣笔泉杨洵青莲浣笔处千载尚寒流堤遶孤城晚台荒烟郭秋龙蛇波欲动象纬夜仍浮为问鲸飞去何年到十洲登奎山丁泰沙浦山无数从高纵目看一拳称砥柱千古障狂澜人与星相聚天随海共寛登临莫长啸足底有龙蟠登戊巳山谢肇淛龙潭东注后禹力至今存水怪庚辰鎻山形戊巳尊云帆千里目桑柘万家村莫问前朝事孤城有浪痕趵突泉呉伟业似瀑悬何处飞来絶壑风伏流根窈渺跳沫拂虚空石破奔泉上云埋废井通错疑人力巧天地桔橰中题趵突泉兼懐李沧溟二首冯溥白雪楼何在空传趵突泉一泓珠散彩数尺玉浮烟喷薄蛟龙怒光莹日月悬当年余翰墨凭弔意茫然王屋山前水潜流过济南何人思采藻往嵗想停骖灵气成三窦高风只一龛芙蓉华不注遥对夜深谈汶上道中施闰章半霁春隂好平沙趂马蹄桃花村迳里杨栁板桥西薄雾笼香陌清流绕旧隄如何寒食后不见燕衔泥登州施闰章郡僻沧洲外城孤絶岛邉乱云时结蜃六月未闻蝉水气垂天阔涛声裂地穿乗槎问牛女消息转茫然登大泽西峯至观音岩宿王士禄西岩寻胜去啸侣䇿孤笻横叠峯千仞盘囘路几重洞门隂白日磴道偃青松一榻禅灯夜悠然物外踪法庆寺阁上望云门山王士祯祇园有珠阁高出碧林端落日垂平楚青山生暮寒归云天际去逺树坐中看今夕云门月无人照戒坛清明后三日邹平西郭赋王士祯雨歇西原上莺花事事妍青山环县郭白鸟破溪烟墟落明流外园林霁景前永懐兰渚客行怅暮春天泰岳下作王士祯岳路清和候氤氲望不稀林园収宿雨石濑溅人衣班马红亭渡溪禽白练飞买山随处好终日恋清晖徂徕懐古二首王士祯徂徕林壑美复爱竹溪清应有云霞侣幽居逺世情钓竿想巢父酒态忆长庚寂寞空山道寥寥千载名当年石守道卜筑亦于斯时际昇平日人传庆歴诗子孙留伏腊水石映茅茨直道今谁继凄然汶水湄留侯祠王士祯嵗晏谷城头惟余碧水流何年紫芝侣共访赤松逰暮雪寒山道溪毛过客羞崎岖沧海志不是为封留雪中发东阿望鱼山懐古王士祯山郭雪萧萧鱼山望转遥洛灵悲子建神女降弦超即事成今古寒巖闭寂寥唯余清梵在一遣旅魂消陈思王墓下作王士祯昔诵君王赋微波感洛神今过埋玉地重忆建安人名岂齐公干谗宁杀灌均可怜才八斗终古絶音尘望小洞庭王士祯当日苏司业风流此暂经重巖望超忽逺水界空㝠积雪明蚕尾浮云下洞庭明朝新霁好廻首数峯青于兹仙人祠王士祯我爱寒山好招寻白兔公还过于兹庙倚徙古祠空碧水流春涧清猿啸晚风传闻驾鸾鹤来徃月明中女郎山王士祯卧舆梦初起遥见女郎山雨过开奁镜烟消露髻鬟灵祠空翠里瑶瑟碧云间不是崔罗什何因奉玉颜泛锦秋湖二首王士祯逸兴爱秋水孤帆凌暮寒江湖多素侣飘泊任渔竿易尽郫筒酒难忘楚泽兰花山青十里落日放篷看白鹭可怜色翩翩过稻陂荻花经雨落枫响入秋悲信美真吾土新凉况水湄西勾桥上月应系故人思长山登河西阁徐夜小阁临闗隘凭栏此散愁山回连市落城曲抱河流客路秋风外人烟古渡头不堪频眺望曾是旧齐州庄子钓台胡惟一濠濮几陵谷荒台犹未沦逍遥聊玩世鱼我竟谁真秋月悬钩影逰丝驻钓缗坐观徒有羡何处覔天民泰安道中田雯岭背行人少秋声塞鴈随蓼红溪转处山黒雨来时崖树悬羊枣村田络兔丝邮亭十余里投憩夕阳迟过郯城田雯野阔青山㫁荒城白昼扃夕阳郯子国秃栁问官亭泥路揺牛铎风巢落鹳翎可怜眠土锉一老少微星观海三首毛奇龄东去观沧海南行泛百川晨光开白地秋水属苍天鳌徙三山外鹏飞六月前空期羡门子採药是何年初日浮孤岛洪波荡九垓南倾从混沌东望见蓬莱蜃起云连涌鳅高水大来何当挂席去天畔一邅回秋色翻溟渤晨征企混茫乗槎随汉使鞭石笑秦皇水气粘星黒潮流滚日黄大瀛环尽处久已识扶桑系马台懐古呉家祯霸业当年事登临剰绿苔钟声高阁度梵语法堂来茅土先公履鱼盐仲父才骅骝多伏枥谁解识龙媒七言律诗题石门张氏隠居杜甫春山无伴独相求伐木丁丁山更幽涧道余寒歴氷雪石门斜日到林丘不贪夜识金银气逺害朝看麋鹿逰乗兴杳然迷出处对君疑是泛虚舟石门春暮钱起自笑鄙夫多野性贪居数畆半临湍溪云襍雨来茅屋山雀将雏傍药栏仙箓满床闲不厌隂符在箧老羞看更怜童子宜春服花里寻师到杏坛题兖州泗河中石牀呉融一片苔牀水漱痕何人清赏动干坤谪仙醉后云为态野客吟诗月作魂光景不囘波自逺风流难问石无心迩来多少登临客千载谁将胜事论题阙里吕䝉正南沂西泗绕晴霞北岱东䝉拥翠华万里冠裳王者㑹千年邹鲁圣人家高林蔽日无巢鸟古碣埋云半吐花瞻望宫墙空佝偻敢从沧海问津涯寄题刘诏寺丞槛泉亭赵抃泉名从古冠齐丘独在溪心涌不休深似蜀都分海眼势如呉分起潮头连宵鼓浪揺明月当暑迎风作素秋亭上主人留我语只将尘事指浮沤水磨亭次孔宗翰韵赵抃两洋一脉通机磨更引余波达曲池高栁碧隂无酷暑小莲红老惜芳时临流共赏休辞醉按辔重来未可期从此邦人为胜事范君亭榭孔君诗咏云门山赵抃十里峥嵘到忽平兀然如觉梦魂醒石通幽室心生白迳拥寒云歩入青一水下窥疑絶线两山前列似开屏重城归去仍堪喜嵗稔人家戸不扄再登表海亭偶作赵抃气象三齐古得名时登表海最高亭河源一水下青嶂人物两城如画屏邑报有秋期俗阜守惭无术济民灵从来狱市并容地且向樽前任醉醒登蓬莱阁赵抃山巅危构倚蓬莱水阔风长此快哉天地涵容百川入晨昏浮动两潮来遥思座上逰观逺愈觉胸中度量开忆我去年曽望海杭州东向亦楼台治平乙巳重九韩琦苦厌繁机少适懐欣逢重九启宾罍招贤敢竝翘才馆乐事难追戱马台藓布乱钱乗雨出鴈排新阵拂云来何时得遇樽前菊此日花随月令开富公亭欧阳修嶻嶭高亭古涧隈偶携佳客共徘徊席间风起闻天籁雨后山光入酒杯泉落㫁崖舂壑响花藏深崦过春开麏䴥禽鸟莫惊顾太守不将车马来青州书事欧阳修年丰千里无夜警吏退一室焚清香青春固非老者事白日自为闲人长禄厚岂惟慙饱食俸余仍是买轻装君恩天地不违物归去行歌颍水傍春晴书事欧阳修莫笑青州太守顽三齐人物旧安闲晴明风日家家栁高下楼台处处山嘉客但当倾美酒青春终不换朱颜惟慙未报君恩了昨日卢公衣锦还裘场看山欧阳修为爱南山紫翠峯偶来仍值雪初融自嫌前引朱衣吏不称闲行白髪翁向老光隂双转毂此身天地一飘蓬何时麤报君恩了去逐㝠㝠物外鸿九仙山苏轼风流王谢古仙真暂去空山五百春玉室金堂余汉士桃花流水失秦人困眠一榻春凝帐梦遶千巖冷逼身半夜老僧唿客起云峯缺处涌氷轮雪夜书北台壁苏轼黄昏犹在雨纎纎夜静无风势转严但觉衾禂如泼水不知庭院已堆盐五更晓色来书幌半夜寒声落画檐试扫北台看马耳未随埋没有双尖城头初日始飜鸦陌上晴泥已没车冻合玉楼寒起粟光揺银海眩生花遗蝗入地应千尺宿麦连云有几家老病自嗟诗力退空吟冰柱忆刘义谢人见和前篇苏轼已分酒盃欺浅懦敢将诗律闘深严渔簔句好应须画栁絮才高不道盐败屦尚存东郭指飞花又舞谪仙檐书生事业真堪笑忍冻孤吟笔退尖九陌凄风战齿牙银杯逐马带随车也知不作坚牢玉无奈能开顷刻花得酒强欢愁底事闭门高卧定谁家台前日暖君须爱冰下寒鱼渐可义再过密州次韵赵明叔乔禹功苏轼先生依旧广文贫老守时遭醉尉嗔汝辈何曾堪一笑吾侪相对复三人黄鸡催晓凄凉曲白髪惊秋见在身一别胶西旧朋友扁舟归钓五湖春海上书懐苏轼郁郁苍梧海上山蓬莱万丈有无间旧闻草木皆仙药欲弃妻孥守市阛雅志未成空自叹故人相对若为颜酒醒却忆儿童事长恨双凫去莫攀登州孙氏松堂苏轼万松谁种已摐摐半岭苍髯映此邦露重珠缨蒙翠葢风来石齿碎寒江浮空绿竹横南阁倒影扶桑射北窻坐待夕烽传海峤重城归去踏逢逢轼始于登州海上得白石数升如芡实可作枕闻梅丈嗜石故以遗其子子明学士子明有诗次韵苏轼海隅荒恠有谁珍零落珊瑚泣季伦法供坐令微物重色难归致孝心纯只疑薏苡来交趾未信蠙珠出泗濵愿子聚为江夏枕不劳挥扇自宁亲潮中观月苏轼璃波千顷照神州此夕人间别是秋地与楼台相上下天随星斗共沉浮一尘不向山中住万象都从物外求醉吸清华逰碧落更于何处觅瀛洲趵突泉曾巩一𣲖遥从玉水分晴川都洒歴山尘滋荣冬茹温常早润泽春茶味更真已觉路傍行似鑑最怜沙际涌如轮层城齐鲁封疆㑹况託娥英诧世人㟙山亭曾巩大亭孤起压城巅屋角峨峨插紫烟泺水飞绡来野岸㟙山浮黛入晴天少陵骚雅今谁在东海风流事漫传太守自吟还自笑归时乗月尚留连大明湖曾巩湖面平随水面长碧天垂影入清光一川雨露荷花晓六月蓬瀛几簟凉沧海桴浮成旷荡名湖槎上更微茫何须辛苦求人外自有仙乡在水乡登华不注曾巩虎牙千仞立巉巉峻拔遥临济水南翠岭漱峯晴可掇金舆陈迹久谁探高标特起青云近壮士三周战气酣丑父遗忠无处问空余一掬野泉甘北渚亭曾巩四楹虚彻地无隣㫁送孤高与使君午夜坐临沧海日半天吟看泰山云青徐气接川原秀甞碣风连草木薫莫笑一樽留恋久下阶尘土便纷纷振衣已出尘埃外卷箔更当风雨间泉声渐落石沟涧云气逈压金舆山寒河漠漠鸟飞去野路悠悠人自还耕桑千里正无事况有尊酒聊开颜水香亭曾巩临池飞构郁岧嶤櫺槛无风影自揺羣玉过林抽竹翠双虹垂岸下平桥深依美藻鱼争饵清见寒沙水满桡莫问荷花开几曲但知行处异香飘环碧亭曾巩水心还有拂云堆日日应须把酒杯杨栁巧含烟景合芙蓉争带露华开城头山色相围出眼底波声四面来谁信瀛洲未归去两川俱得小蓬莱凝香斋曾巩每觉西斋景最幽不知官事古诸侯一尊风月身无事千里耕桑嵗有秋云水醒心鸣好鸟玉沙清耳潄寒流沉烟细细临黄卷疑在香炉最上头静化堂曾巩修巖巘巘背成隂行尽松篁一径深好鸟自飞还自下白云无事亦无心客来但饮平阳酒衙退甞携靖节琴世路人情方扰扰一逰须抵万黄金閲武堂曾巩五朝环治归皇极万里车书共太平胡马不窥光禄塞汉家甞𨽻羽林兵栁间自诧投壶乐案下方安佩犊行高枕四封无一事腐儒何幸得専城题灵巖寺曾巩法定禅房临峭谷辟支灵塔冠层峦轩窻势耸云林㑹钟磬声高鸟道盘白鹤已飞泉自漫青龙无迹洞常寒更闻雷逺相从乐世道尘嚣岂可干表海亭曾巩表海风流旧所闻青㝠飞观一时新山河十二名空在簪履三千迹已陈极目烟岚九霄近满川楼阁万家春由来兴废南柯梦且喜登临属后人登太白楼刘麟暇日闲登太白楼楼前洸水漾波流新诗得句挥银管美酒当筵泛玉瓯村落人家分逺近陂塘鱼鸟自沉浮何当唤起骑客醉倚天风咏不休谒孔林党懐英鲁国遗踪堕𣺌茫独余林庙压城荒梅梁分曙霞栖影松牖囘春月驻光老桧曾霑周雨露㫁碑犹是汉文章不须更问传家逺泰岱参天汶泗长题灵巖寺赵文昌路入藤隂石磴凉马头遥认赞公房兠罗天近云烟湿婆律风清草木香红鹤飞来山隠隠𤣥猿啼处月苍苍穷探自是平生癖拄杖直须到上方题汶阳王太师彦章庙郝经不许干坤属李唐孤军直与决存亡大梁仅得延三日匹马犹能敌五王谁意人间有冯道幸因身后遇欧阳千年豹死留名在破塜风云绕铁鎗高唐道中米与诚野桥西望见高唐城上依稀塔影长方朔古碑埋蔓草晋文遗庙废残阳依依逺树秋烟㫁漠漠平沙故垒荒笳鼓东来知候吏一声惊起雁行行登濮阳北城杨飞卿层城高絶一攀跻嵗杪临风客思凄烧入马陵秋草黒雁横雷泽暮天低陈台事徃人何在曹国风遥望欲迷牢落壮懐谁与语疎林残照乱鸦啼东方朔庙于钦甲乙不焚珠璧帐百钱囊粟且婆娑殿前怒擗黄金㦸天上偷将紫玉珂班固有评真率尔扬雄禄隠果如何汉初除却椎秦手只许先生逸网罗初到济南赵孟頫自叹生平少宦情龙钟四十二专城青山歴歴空懐古流水泠泠虚着名官府簿书何日了田园归计几时成道逢黄髪惊相问只恐斯人是伏生趵突泉赵孟頫泺水发源天下无平地涌出白玉壶谷虚久恐元气泄嵗旱不愁东海枯云雾润蒸华不注波涛声震大明湖时来泉上濯尘土冰雪满懐清兴孤胜槩楼赵孟頫楼下寒泉雪浪惊楼前山色翠屏横登临何必须吾土啸傲聊因得此生檐外白云来託宿梁间紫燕语关情济南胜槩天下少试倚栏杆眼自明太白酒楼赵文辉火冷昆明楝宇新笑谈应觉半天闻坐邀采石江头月卧看徂徕顶上云寓意自知非嗜酒伤心谁与共论文骑一去今何处云海茫茫澹夕曛登泰山张养浩风云一举到天关快意人生有此观万古齐州烟九㸃五更沧海日三竿向来井处方知隘今后巢居亦觉寛笑拍洪崖咏新作满空笙鹤下高寒游华不注张养浩苍烟万顷挿孤岑未许华山冠古今翠仞刺云天倚剑白头归第日挥金攀援直欲穷危顶歌舞休教阻壮心星月满湖归路晚不妨吟棹碎清隂趵突泉张养浩绕栏惊视重徘徊流水缘何自作堆三尺不消平地雪四时甞吼半天雷深通沧海愁波尽怒撼秋涛恐岸摧毎过尘懐为潇洒斜阳欲没未能囘云庄遣兴自和二首张养浩中年才过即归闲好在河汾屋数间病里检书多为药老来忘世不因山翠翻平野禾抽颖锦委深林笋脱斑莫恨韶光太相促若非衰莫讵能还人云五十未宜闲我道彭籛亦梦间五斗折腰惭作县一生开口爱谈山荒邨未莫门先掩老树才秋叶已斑只恐溪翁厌喧聒隔林遥唤野猿还遂闲堂独坐自和三首张养浩击鲜酾酒有余甘种竹移花不是贪世事灰残心上火年光丝尽鬓邉蓝地环赤县神州九人共山猿野鹤三六载丘园凡六召小臣何徳圣恩堪世味宁同酒味甘野情不似宦情贪乗舟逺遁谁如范拍板高歌毎羡蓝走狗仅能功第二卧龙竟使国分三英雄事业无涯苦举似高人一笑堪至味何甞有苦甘大观初不校廉贪苔垣蜗篆斜行玉栁岸鸎梭巧织蓝饮兴平吞云梦九吟魂高绕华峯三青编黄髪林泉下此乐惟应我辈堪题灵巖寺张㑹宗人中慧悳居高地天下精蓝占好山四絶名标清世上十方僧聚白云间二龙珠照看经静双鹤泉供洗钵闲蚤晚利荣缰鏁脱性通三教叩禅关登岱濓岧嶤泰岳拄苍穹万壑千巖一迳通象纬平临青帝观灵光长绕碧霞宫凌晨云幔天门白子夜晴揺海日红玉露金茎应咫尺举头霄汉思偏雄登岱方孝孺振衣千仞思悠悠泰岱于今惬胜逰秦汉旧封悬碧落干坤胜槩㸃浮沤海明日观三更晓风动天门九夏秋更上云端频极目紫微光电闪呉钩早春过灵巖寺宿方丈顾㢲鸡鸣山下灵巖寺丈室虚明絶㸃埃云过绀崖龙藏出雪消隂涧鹤泉来树头啼鸟春光早竹里疎钟曙色催珍重老僧偏爱客谩挥如意説三才周明堂懐古毕瑜黍离诗自咏东周翠辇无因此地逰朝聘不闻来束帛㑹盟谁识有诸侯圣贤述作光千古杂霸兴亡付一丘莫向高台寻旧迹㫁碑残砾不胜愁望长白山纪懐薛瑄山回长白重经过十世懐贤意若何饭粥事空荒古寺读书声歇暗烟萝中朝徳业应难及西夏勲名更不磨向晚凭谁话忧乐栢台风静月明多游灵巖寺薛瑄路入山门景便幽高风不㫁石林秋照人霜叶红于染拂䄂岚光翠欲流几过野桥横絶涧遥从古刹见高楼北峯真与天相接更拟攀萝到上头梵宇深沉夜景迟僧房禅榻果幽期竹鸣虚牖风过处霜落寒巖月上时纸帐烛光团白玉石炉香烬霭青丝红尘马首明朝别只恐山灵解勒移阙里李东阳天下衣冠仰圣门旧邦风俗本来敦一方烟火无菴观三氏絃歌有子孙城郭已荒遗址在书文半㓕古碑存凭谁更续东逰记归向中朝次第论尧陵刘忠萋萋芳草帝尧陵一度春风一度青圣徳信同天广大文章还发地精霛降神此日宁无薤占气多年尚有蓂记取谷林遗蹟在赤龙常绕墓前铭邹县谒孟子庙呉寛邹国丛祠古道邉满林松栢帯苍烟逺同阙里千年祀近接宣尼百世传独引唐虞谈性善力排杨墨絶狂言功成不让堙洪水万古人思命世贤留题灵巖许彬古刹幽深有路通四围山拥绣芙蓉昙花尚逐䭾经虎灵雨甞随听法龙东涧水流西涧月上方僧定下方钟五花新殿凌霄汉画栱雕甍几百重灵山胜迹许彬巑岏形胜小崑崙北斗天高手可扪一道金绳开汲路千年石虎䕶山门漫空法雨昙花落阖殿香风贝叶翻疑有真人曾挂钖毘卢福地总堪论沂山乔宇岱岳西来海向东屹然方镇一何雄山川自与封疆限云雨能収造化功翠巘天空高落雁玉泉垂阔下成虹明廷忧旱来香币六事都归一念中咏趵突泉王守仁泺源特起根虚无下有鳌窟连蓬壶絶喜坤灵能尔幻却愁地脉还时枯惊湍怒涌喷石窦流沬下泻翻云湖月色照衣归独晚溪邉瘦影伴人孤谒庸生庙毛纪败屋頽垣帯薜萝㫁碑嵗月记宣和而今祭祀乡人少伊昔谈经弟子多雨砌行蜗留篆字风林啼鸟想絃歌我来仰止仪型在敬采苹花酌涧波东阿王墓二首黄哲寂寂荒丘汶水滨一间祠屋四无邻豪华絶代空流水文藻千秋尚有神暮雨孤村聊驻马春风芳草几愁人櫂歌镇日喧前渡谁泊兰舟荐绿苹风流独擅建安才放浪深知帝子哀词赋何人追胜轨江山此地自高台银宫寂寞空岩闭玉盌荒凉牧䜿开徙倚寒林天欲暮一声清角碧山隈谒黄石公庙黄哲榆径深深一草堂松阶寂寂半斜阳青山逺近分齐鲁黄石英灵閲汉唐碑㫁螭龙荆棘暗坛空鸾鹤桧槐苍乡人要説传书意故国风云入𣺌茫登岱陈鳯梧刚风吹上最高层寒气稜稜骨亦清云起半空方作雨天临絶顶忽开晴松涛坐聴千巖响奎壁行看五夜明自信兹逰真不偶飘飘双袖羽翰轻瀑布泉陈鳯梧百丈崖高鎻翠烟半空垂下玉龙涎天晴六月常飞雨风静三更自奏絃苍水珮悬云片片珠帘洞织月娟娟晚山倒着肩舆下回首斜阳景更妍范公泉陈鳯梧洋溪溪畔一泓清天表先忧后乐情惠政已占医国手遗泉犹着活人名薫风亭馆来山色绿树城闉送鸟声旋汲甘寒荐新茗满腔凉思濯尘缨千佛山陆釴岱隂烟雾鎻龙宫香阁岧嶤翠巘重狂客偶携青玉杖高僧长住白云峯瑶灯万象悬虚照松磬千巖起暮舂莲社风流吾所羡宦途禅榻未从容范文正公祠陆釴寺门烟雾藤萝障丞相祠堂松桧开地涌灵泉千涧落僧传香火百年来调羮业着留青史洗墨池空长碧苔夜静孤峯明月上钟声偏到读书台登华楼山邹善千巖万壑境萧疎几日幽寻得自如叠石遥连沧海色华楼高接太清居仙人洞启阳生候玉女盆迎日照初试问同游蓬岛侣可能此地即吾庐登大泽山邹善闲度楼谿瞑色寒相将仙侣蹑层峦摩云顶上饶餐玉邀月台邉剰弄丸羣石参差驯虎卧万松偃蹇老龙蟠干坤此地堪留赏歴尽羣峯兴未阑䝉隂山李炯然仙人飞去向蓬山洞府无人敞不关丹灶尚余松燄黒石牀惟有藓痕斑月明绿树猿空啸日暝青山鹤自还何日得捐冠冕系此身来伴白云闲董子读书台王赐驱车斜日御河滨下马陵邉草树春功在六经宗孔孟力陈三䇿贯天人广川世逺丘园旧北斗城高庙貌新却笑荀扬成底事空将文誉动儒绅登泰山三首邉贡岱宗山秀百灵屯壁立烟霄万古存幽府化机盘地轴上清真气接天门霞标日观青松丽春透龙池碧水温薄暮振衣峯顶石蓬莱东眺海云昏北上天门石未斜罡风吹我度谽谺仙人洞古留丹鼎玉女祠高䕶碧霞深涧千年犹冻雪隂崖四月始桃花秦封汉禅俱寥落细读穹碑感嵗华玉皇祠畔一凭栏絶顶风高夏亦寒北去尘沙通瀚海西来天地是长安青云逈隔三千里白日平临十八盘似有飞仙度幽壑鳯笙声袅珮珊珊游千佛寺邉贡夕阳衰草路登登雨过秋山爽气层松殿可因叅佛理藓墙聊为觅诗凭且拚酩酊陪仙侣莫把轮回叩老僧北望古城苍翠里万家楼馆炊烟凝游龙洞山二首邉贡岛路萦回洞壑深出尘风景惬招寻山围下界青天逈日照中岩翠栢森浮世何须论去住病身原不厌登临钓矶无恙纶竿整怅望仙潭玉鲤沉洞门黄叶鎻秋深野客来逰怅古今恍惚漫传龙迹在虚明真似佛光临苍空日月流元化目尽云雷起大隂昏黒下山萝迳逺殿中龛磬袅余音卢山贾璋卢山胜槩冠东黄几次登临兴未忘雨过云岩芝草绿风生石洞药苗香高峯塔耸仙踪古深井龙潜水气凉我欲凌云飞羽翮穷颠一笑海天长田横岛胡以温如阵愁云结不开悲风连日度楼来坐临沧海瞩孤岛怅望斜阳酒一杯慷慨当年多壮士萧条千古叹殊材英雄失势寻常事刘汉于今安在哉登安平谯楼呈韩银台殷云霄漕渠横亘三千里南北今看第一楼呉楚征帆天外落海山佳气望中収心扶红日悬霄汉袖拂朱阑扪斗牛漫俯中流舟楫穏银台功业合民讴新嘉驿题壁罗洪先小亭深院落清秋賸草寒花对晚愁凫舄不疑逢故侣药栏端得遂重逰恨无石磴移云武却有溪桥𢃄月流迢递故园松菊冷雪霜道路几时休登峄山罗洪先花宫物色层层见寳地钟声逺逺闻满目碧云浑傍石隔林黄鸟半唿羣始皇徒愧孤峯碣秦相空遗小篆文兴尽不妨归去晚马头明月白纷纷罋口岭陈沂万岭千山一道分向空盘蹬歴青云丹枫黄菊争秋色白石苍崖共夕曛长剑倚峯当面立净琴流水傍车闻秦关蜀栈无踰此絶险真穿虎豹羣劳山陈沂蓬莱之山横挿天大劳小劳青可怜清秋播荡入沧海落日缥缈生晴烟眼前此景出人世便可羽化凌飞仙挹取南溟酌北斗枕石大醉云峯巅南天门陈沂望入天门十二重夐然飞雾半虚空千寻不假钩梯上一窍惟容箭括通风气荡摩鹏翮外日光揺漾海波中欲求阊阖无人问但拟彤云是帝宫寄题㑹溪草堂文徴明会溪溪水正汤汤栁色隂隂覆草堂一曲风烟足鱼鸟百年高洁寄沧浪晴矶自得供垂钓春水还堪着去航见説主人方许国只应幽兴未能忘饮太白楼徐渭城上高楼接大河城南池沼遶朱荷千年供奉飞盃地一夜徐州上水歌露冷秋蛾争彩烛川长风荻乱金波客中行乐无逾此前夕中秋何处过过鲁桥呉懋忽见邮籖报水程客中无限故乡情云连翠巘尼山近雨过平湖汶水清季札南来聊问俗仲连东去欲逃名难乘吾党归与兴转羡迟迟是此行南旺夜行薛应旂长安六月东归客黒马沟前夜放船杨栁月侵湘竹簟芰荷风动水晶帘未酬禹穴藏书计却忆匡山种杏田可奈尘途犹寄迹沧浪空赋濯缨篇汶上公署王讴两鬓如蓬行路难高秋风露宿台端云藏画角青山暮月转空城碧树寒为客数年非乐土旧逰何日是长安独留三尺齐门瑟犹自狂歌醉里弹济宁道中金大年西北风尘拥㫁丘旅魂中夜郁乡愁汉庭未上孙𢎞阁济水频经太白楼候鸟翩翩迷逺浦轻帆飒飒帯春流十年来徃青袍在赢得霜华满鬓秋宿龙洞与魏使君同赋四首李攀龙回壑深林绕梵宫春来吟眺使君同空潭忽散三峯雨暗穴常吹半夜风人拟二龙精自合诗看五马步逾工诸天坐失悬镫色明月先投入掌中使君春兴满绨袍綵笔青山对浊醪望去天囘双阙逈坐来云尽一峯高蛟龙出入常风雨鸿鹄拚飞自羽毛愧我淹留逢楚客攀援桂树咏离骚削成东壁五云屏下有龙宫夜不扃斗柄故临双瓮转月明常对一珠亭春囘竹叶杯光白天逼莲花剑气青坐久空山仙籁寂新诗独为故人聼秀色中峯独不羣藤萝二月已纷纷诸天近海金银气双崃长春锦绣文塔影半空悬落照溪流一曲洒浮云纵令洞口龙吟发郢调还须让使君与转运诸公登华不注山絶顶李攀龙中天紫气抱香炉复道金舆落帝都二水遥分青嶂合一峯深注白云孤岱宗风雨通来徃海色楼台入有无不是登高能赋客谁堪洒酒向平芜神通寺李攀龙相传精舎朗公开千载金牛去不回初地花开藏洞壑诸天树杪出楼台月高清梵西峯落霜尽疎钟下界来岂谓投簮能避俗将因卧病白云隈青萝馆李攀龙十亩青萝别馆开使君登眺意悠哉风揺北渚清沙合烟杂南山岱色来台敞高秋深染翰庭虚斜日净杯西邻荣叟甞还徃带索应同薜荔裁过呉子玉函山草堂李攀龙玉函山色草堂偏恰有幽人拥膝眠树杪径回千涧合窻中天尽四峯连绿隂欲满桑蚕月白首重论竹马年就此一樽无不可因君已办阮家钱游龙洞寺李攀龙壁削芙蓉万仞丹禅林隠隠画图看人间胜地僧多占洞里诸天客到难云傍龙来晴作雨风从涧底暑生寒年来賸有烟霞癖石畔长松好挂冠魏使君过宿鲍山山楼分赋李攀龙层楼风雨一登临把酒重论十载心楚客岂须题白壁鲍山犹自见黄金褰帷上国风云满伏枕中原日月深忽忆明光曾共被那知萍梗到于今白雪楼李攀龙伏枕空林积雨开旋因起色一登台大清河抱孤城转长白山邀返照回无那嵇生成懒慢可知陶令赋归来何人定解浮云意片影飘揺落酒杯泰山四首王世贞缥缈琳宫接上𤣥岧嶤飞磴界苍烟峯回洞壑纷俱拱石坼松萝枭自悬过雨双龙争玉崃擘云孤鹫拄青天平生故有峥嵘意识尔应从太始前奔崖瀑落拥晴雷䇿石驱龙辇道开匹练天萦呉观出金泥日射汉封囘西盘瓠子河如带东挂扶桑海一杯莫向封坛论王气祇应尘世有仙才尚忆秦松帝跸留至今风雨未全収天门倒泻银河水日观翻悬碧海流路转千盘迷积气谁从九㸃辨齐州人间处处襄城辙矫首苍茫逈自愁壁立芙蓉万古看削成松桧隠高盘中峯翠压徂徕色絶顶青収碣石寒梁甫吟成还自和茂陵书就欲谁干依㣲白马呉阊在欲向秋风问羽翰云门山二首王世贞芙蓉削立郡城西蹑蹬攀岩径欲迷忽有青天通箭括初疑璧月挂瑶梯云根半压千峯小海气全吞万堞低搔首狂歌吾不厌莫惊风雨妬新题十二齐封自郁然盪胸秋色鎻层巅危崖日月时双堕急雨蛟龙乍一穿鸟道白从杯底落薜衣青入镜中悬夸君更有天门在䇿杖春褰万壑烟寄讯蓬莱阁王世懋遥闻高阁俯蓬壶为问三山定有无云暖蜃楼高结市月寒鲛室夜沉珠惊湍槛外星河覆异域尊前岛屿孤若遇安期应乞枣莫令秦帝石空驱登泰山徐中行东岳峥嵘逈不羣中峯瑞霭更氤氲天门雪尽河流合日观春晴海色分风起秦松常似雨气蒸汉检欲成云千秋霸迹终销歇犹説相如封禅文尧陵李先芳谷林山寺古尧陵片石依然尚可凭蓂草映阶春寂寂茅茨蔽屋覆层层双厓龙挂高松树孤塔僧然长夜灯明祀九原歌帝徳放勲千载佐祈兴马陵李先芳回合长堤卫水秋满林黄叶荻飕飕居人近指马陵道遗蹟遥传瓦屋头昔日孙龎曾决胜只今草木尚含愁不知七国皆迷地犹自停车弔古丘庄子钓台李先芳漆园为吏早知归濮上垂纶愿不违浦树千秋依㫁㟁汀蒲一曲带斜晖掉头徃事随流水曵尾何人问钓矶独傍南华台上望逍遥天外大鹏飞游戊巳山沈翰卿千回磴道望嵯峨几处烟扃长薜萝野旷虞人猎麋鹿水深鲛室隠鼋鼍盘桓共载春山酒窈窕谁翻子夜歌盛集文儒锵玉佩不妨长日驻巖阿太白楼沈翰卿缥缈层楼霄汉隈南城山色镜中开不知仙驭游何处长拟星辰谪上台林杪鹤巢珠树遍日邉鲸负海涛来秦碑鲁殿俱销歇未觉浮名胜酒杯望岳二首顾绍芳震岳居然五岳尊中峯忽尔衆峯蹲天含万象平开阖海浴双丸对吐吞终古松萝清石骨有时巉暗云根秦厓宋障俱陈迹呜咽幽泉与细论六龙驰道出云邉絶顶嵳峩更可怜阿阁逈开羣帝府晴阑微别九州烟即看嵩华疑无地却借沧溟别有天漫道蓬莱应咫尺茂陵松栢正凄然任城道中顾绍芳秋草依微落照明川原歴歴总关情千家网罟鱼成市两岸菰芦水向城白泛鸥羣将棹去青悬树色帯帆行云邉暗指淮徐近十日遥拚尽旅程登东郡望岳楼莫如忠丽谯飞搆倚嶙峋面面虚无逈絶尘忽向望中低岱岳始知行处逼星辰传闻驰道犹余汉指㸃巖松不辨秦齐鲁到今青未了题诗谁继杜陵人太白楼莫如忠缥缈层楼霄汉隈南城山色镜中开不知仙驭逰何处长拟星辰谪上台林杪鹤巢珠树徧日邉鲸负海涛来秦碑鲁殿俱销歇未觉浮名胜酒杯游岱麓普照寺邵贤招提隠隠倚崔巍绀宇周环般若台斜日短笻山迳曲石桥流水寺门开浮屠证果真成幻儒道渊源有自来千载清风仰孙石独遗堂址向巖隈登劳山邵贤坤轴危分镇巨鳌山如排㦸战方鏖鼔钟镗鞳东西院丹碧参差大小劳石柱华楼䦨海出龙巖狮石倚天高我来无限登临兴㸃染风烟信綵毫登岱刘应时东皇楼阁自天开绛节高悬白玉台雨向仙人峯外过云从玉女崃邉来孤标捧日三千丈阁道凌空十八囘灵奥已看人世隔赤城何处访蓬莱题丈人峯刘应时丈人石上望羣仙呉越周秦指顾间过去青牛追不及飞来白鹤杳难攀东皇细削芙蓉阙玉女深居虎豹关咫尺蓬莱天路隔寻仙不遇只空还登泰山彭梦祖星幢寳纛鎻烟空缥缈飞梯万转通天阔练光为白马峯高岚气作苍龙银河欲迸仙人掌丹灶犹藏玉女宫圣代不求封禅草相如词赋笑徒工过卞里谒仲子祠钱达道先贤宅里久湮沉谁搆崇祠泗水浔大孝每余风木恨孤忠无负结缨心山连凫绎飞晴翠松近徂徕起夕隂瞻拜不禁懐古意野花林鸟助长吟王右军祠钱达道右军旧宅已烟萝㫁碣犹堪辨永和华表最怜人化鹤黄庭无复客笼鹅晒书台逈斜阳满洗墨池荒芳草多莫谓簿书妨吏隠清风千古接鸣珂过文登营戚继光冉冉䨇幡度海涯晓烟低䕶野人家谁将春色来残堞独有天风送短笳水落尚存秦代石潮平不见汉时槎遥知百国微茫外未敢忘危负嵗华汜水邹鲁陵谷千年已变移汉王坛坫总凌夷成功本自収三杰屈䇿原非仗六奇古木昏鸦声㫁续春风宿草色参差炎刘一代英雄事尽属沉沦半截碑登马谷山杨巍平地岿然出一峰登临若在碧芙蓉盘河水绕疑奔马古洞云深见蛰龙影落沧溟高气象路经葭苇少行踪老僧已许岩头住为我先栽万个松海岳楼王汝玉十二朱栏影半空元龙高卧定谁雄檐楹翠湿蓬山雨枕簟凉生弱水风物色横陈诗卷里云涛飞动酒盃中谪仙㑹有骑鲸便八极神逰路可通除日登峄山二首叶向高崒嵂峯峦切帝居石门坐眺见青徐琅玕拔地千寻起菡蓞笼烟五色舒平野遥连邾子国荒台谁辨客卿书名山不少游人迹若箇登临是嵗除五华巖下白云宫絶巘寒生万壑风不向秦封窥片石还从禹贡辨孤桐河流缭绕青天外海气微茫泰岱东自是初平鞭不到欲将灵迹问鸿蒙登岱王𢎞诲人间信自有丹丘汗漫聊从此地逰玉检金函空寂寞琪花瑶草自春秋射牛不用儒生议望马堪从圣蹟求一自大观归老眼寻常指㸃徧齐州云门山二首冯琦矫首层巅御逺风晴岚万壑散鸿蒙乍惊阊阖通天上遥指河山落掌中九叠云屏高自掩千秋寳鑑照还空未论三岛神仙窟咫尺人间路不同万仞巑岏倚太空洞门深处碧云丛清秋白日悬孤月古木苍崖鎻大风疑有五丁开道路欲从四塞弔英雄海氛东望频翘首安攘何人仲父功谒韩信祠刘应节仗剑登坛气独雄讵知鸟尽却藏弓去留已误归萧相生死何须恨蒯通故垒浮云余战气秋原衰艹动悲风汉皇岂少封侯约自是将军不赏功东阿王墓于玭风流独擅建安才放浪深知帝子哀词赋何人追胜轨江山此地自高台银宫寂寞空巖闭玉盌荒凉牧竖开徙倚寒林天欲暮一声清角碧山隈秋日集洪范池于玭洪范池邉夕翠横开樽坐对石流清高秋寂寞鱼龙影古木萧条风雨声日晚樵歌临渡起夜深渔火隔林明平生自欲藏名姓一枕沧浪梦不惊登峄山杨际会翠壁苍厓万窍通谁将羣玉簇芙蓉昻藏自有神灵䕶穿凿翻疑造化工秦蹟至今萦蔓草禹功终古纪孤桐最怜往事多兴废邾国荒城夕照中登香山寺赵邦彦鹫岭岧嶤鎻赤扉长松恠石莽因依径攀日月栴林𣺌气涌金银慧界稀初地雨醒蕉鹿梦诸天花洒芰荷衣何颙莫讶躭禅境一入红尘万事非泰山八首于慎行终古名山奠大东遥瞻云汉倚穹崇千峯明㓕天高下万壑晴隂气郁葱星土盘囘元化转仙闾缭绕百神通真逰五岳何当徧自蹑烟萝上碧空玉阙朱楼万仞端六龙辇道倚巑岏悬崖翠磴云中转叠幛红泉树杪看海色曈昽三观晓秋声萧瑟五松寒天门咫尺君应见比似人间路更难忽出尘寰赋壮逰试从九㸃辨神州浮云直上千峯色落日长悬万里秋紫塞东临沧海㫁黄河北遶大荒流秦封汉禅成丘土留与人间不尽愁倚杖高临万玉峯氤氲陆海散芙蓉寒声半落天中雨暝色低催涧底钟金检谁探秦帝䇿白云犹起汉时封君看十二侯王地能出神宫第几重絶顶秋高上帝宫茫茫一气俯寰中地盘河济三州尽天入秦呉万里空玉阙光连星斗上丹峯影落海门东亦知真宰多相借许倚烟霄两劒雄万仞瑶坛冷夕曛斗邉三十六天分仙人洞府悬双阙玉女神房切五云逰客自成梁父叹词臣不草茂陵文东皇旧握羣生纪海国河山翼圣君高峯东望气雄哉海色遥看万里开三岛春波涵日月五城仙气吐楼台酒邉影吸金银动杖底云飞紫翠来烟水茫茫徐福去至今不见报书回上宫夜色冷漫漫月转层霄十二栏大地山河银作海中天楼阁玉为坛虚无灵境箫声㫁缥缈秋光练影寒仙掌芙蓉看欲近转从北斗识长安游虎窟南洞于慎行城上青山俯画楼春来登眺思悠悠香台雨色千峯暮曲洞松声万壑秋落日遥悬平野树浮云忽傍大清流共知康乐多豪兴更见羊何接胜游云翠山天柱峯于慎行攀萝直上翠微巅峻削孤峯斗际悬标挂六龙回白日势成一柱倚青天云窻晓滴丹台雨鸟道晴飞紫阁烟岱岳羣峯如万马西来云气总相连重到南天观追忆许錬师于慎行旧向三山访列真重来不道海成尘峯头鹤化犹疑梦洞口猿啼别是春玉观凄凉花似雨松坛寂寞草为茵仙家日月还如此人代茫茫可更论登峄山朱颐琢邹鲁名山大峄雄芙蓉如削挿晴空崖邉细草千春碧涧底寒花五月红海色凭临青玉杖僊音不散白云宫生来最厌尘寰累何日移家住此中任城晚眺屠隆二月任城花气寒登高携酒倚层栏汀洲送目云帆乱陇坂驱车雪色残商女春衣飘锦带王孙夜猎鬬银鞍多情太白楼前月照入金尊万顷寛登光岳楼屠隆高阁崔嵬切太虚大荒东去独踟蹰凭陵白日雕窻合陡挿中天绣柱孤万里风尘连海岱千家烟火接淮徐闲唿浊酒供长啸一带微茫见舳舻登蓬莱阁黄克缵城列千灯锦幛开东风吹客上蓬莱天光海色春相映叠皷鸣笳夜急催鳌首三山含雾动潮头万马拍空来观兵幸值妖氛息徙倚危栏一举盃谒海神庙黄克缵元气茫茫接大清乘春一望水云平雪花浮浪千重起日色蒸霞四散明海上烽销旗半偃津头潮落棹空横馨香好答神灵贶莫遣鲸波又震惊花林疃钟羽正天畔羣山山下村涧溪回合绕丘樊桃源地暖花连坞栗里人闲栁覆门万叠云霞蒸晓日几家鸡犬傍春原生平雅有寻芳兴小结衡茅此避喧谒刘先主庙周汝观炎鼎东看王气摧年来帝胄逐尘埃神龙未借风云便鞍马徒惊嵗月催睥睨孤城烽火急纵横列郡皷哀剑门犹是偏安业落日中原首重囘咏汉济阳宫王崇献瑞色当年映薜萝明明天意竟如何可怜汉世衣冠老争献新朝雅颂歌十叶山河归谊主九天雨露孕嘉禾一从息马昆阳后含哺谁知帝力多九日登女郎山二首高应圯秋高云物正霏微一脱风尘一息机露畹幽芳人寂寂霜林疎影鴈飞飞青山舒啸惊时变白首躭吟与世违最是不堪临眺处孤城揺落暮烟稀长风万里接蓬莱胜览慙非作赋才漫扫晴云枫乱落却怜衰草菊初开古今豪客东山屐天地狂生北海杯纵有葆光能羽化月明空待鹤归来介城古迹曹嵩沧海西来胶水东分茅于此见遗踪千年拟卜郊圻固百战惟余瓦砾重老树无花妖鸟集㫁碑有刻乱苔封稔知兴废由人事虚带清流案碧峰趵突泉王在晋大地山河气郁蒸琼浆珠瀑乱飞凌暗嘘灵谷甞分雨冷冽西风不见冰石钵龙涎声似沸海天鼍皷急如源头何处通幽漠夜月寒潭水自澄登日观峯四首潘之恒东望岧嶤表岱宗排空秀色削芙蓉铢衣结绶承华葢绀殿扬光见烛龙隠几徂徕青不极参云碣石翠微封扶揺欲挟沧溟日直蹑丹梯第一峯半岭鵾鸡午夜鸣中天鸾鹤洞箫声灵查几许通银汉香案曾参上玉京乍见彩云青海度毎依残月赤霄行无烦一一论封禅寂寞云亭问主盟河汉昭囘阁道通东皇绛节下云中钧天初破游仙梦阊阖高凭少女风夜半阳乌飞海镜秋分星鸟丽霜宫曈曈佳气长安近万里遥瞻帝日红太乙离宫薄绛霄扶桑海日坐相邀银河欲㓕暾将出金掌先承露未消云驾六龙琼岛曙风唿万马巨灵朝请看岳顶苍凉色遮莫霞城已建标登泰山八首谢肇淛独立苍茫黯自愁天邉落木正逢秋片云长自依孤阙一气谁能辨九州马向呉门揺匹练蜃从沧海起层楼山河指㸃东南尽咫尺应同万里游叠嶂飞梯㫁复连晓烟寒叶转堪怜龙湫半向苍藤泻鸟道翻从碧落悬败碣莓苔余汉字孤松风雨自秦年寻真不觉仙源逺覔得丹丘息万縁山半罡风吹竹冠洞前云气湿衣寒珠帘喷雪三千尺石磴悬空十八盘禹服弹丸天际尽汶河衣帯掌中看汉家未欲论封禅桧柏森森太乙坛中天飞阁俯崔嵬呉越诸峯面面开错落山形皆北拱微茫海气自东来秦皇驱石元无字汉代祈灵漫有台七十二君多胜事只今斜日照苍苔绀殿朱宫敞碧霞楼台缥缈玉真家鸾骖夜晓三珠树羽盖朝迎七寳车天外金门驯虎豹云中绛节动龙蛇朝元归去瑶池冷落尽冰桃万树花半空星斗落前楹月色霜华千里平四壁烟岚寒枕簟几家灯火隠山城封中白见秋云起海底红看夜日生自分身如王子晋平峯顶上坐吹笙烟销路转翠重重洞里花源别有峯栈道初开惟傍竹上方乍逺不闻钟桥西㫁柱从苔蚀石面残经受水舂欲向山僧问遗事松关深处野云封登临竟日意悠哉祇恨秋城暮色催囘首天邉翠微寺却惊身自白云来丹梯杳霭看还失紫府虚无梦复回早晚向平婚嫁毕结庐应旁竹林隈超然台谢肇淛一片秋光爽色开况逢仙令共登台城连平楚天邉去云拥羣山海上来潍水尚寒高鸟尽穆陵无恙夜乌哀尊前欲洒千秋泪徃事残碑伴绿苔登安平镇谯楼谢肇淛高楼遥控九河关海岱微茫指顾间千里飞帆衣带水半窻斜日锦屏山孤城粉堞连云起平楚苍烟逐鴈还氛祲坐消波浪息风光赢得独开颜登岱高有恒悬崖怪石逼丹梯几度寻幽傍水溪尽日岚光迎过客半空云气俯全齐登台汉迹知何在极目呉门望转迷絶顶崚嶒天咫尺苍茫只觉万山低小东园二首公鼒桑泉河傍小东流山外茅亭对石楼鴈字低连红叶雨砧声遥送白杨秋谁家刀尺裁明月入望风烟系暮愁日似小年门似水若无婚嫁胜浮丘十年客路总漫漫归扫松花坐石坛一自文章惊海内便将名姓老长安闲情雅共秋云澹徃事愁聼暮雨寒何处砧声连落木西风人自倚楼看云门东麓花林疃刘渊甫碧水青山何处村百花千树半柴门山藏栁市无车马水隔桃源有子孙问舎地偏为得计寻幽心逺遂忘言悠然逈出尘嚣外垂老犹矜兴味存沽河渡法若真飞虹北望折中流长使蛟龙夜半愁落落青茅遮㫁壁行行白鹭宿横洲慕容车骑双沽尽秦帝楼船大海収直到穆陵三岛外书生何事不封侯秋杪黄山法若真空亭十日得闲闲踏徧沙痕曲水湾黄叶长留鹦鹉谷白云不去鳯凰山纵依酒瓮愁皆醉新补柴门嬾未关莫道清秋入夜冷久疎礼数到人间登岱二首施闰章岱宗万仞气苍苍杖䇿层巅尽八荒列岫儿孙争拱立诸天旌节郁相望丹霞白雾分隂霁玉简金泥入混茫懐古踌躇搔短髪洗头池畔挹琼浆羣山冉冉下青峯回合虚无紫气重日出天门当汉畤云深御帐失秦松双崖石聚惊龙鬭四月桃开集雪封辇道荒芜民力尽相如禅草且从容长白山施闰章雨后明霞冉冉红浮云犹袅半山中多年梦想赤松子何处招寻白兔公列嶂临城余磵雪虚巖面海更天风从来副岳夸形胜杖䇿凭陵孰与同泛锦秋湖二首唐梦赉十载云湖系客思秋风短棹尚嫌迟东山小草终何济西塞桃花定几时种树拟遮红蓼岸买歌新制竹枝词名香清磬无余事高枕兰桡信所之垂老林泉计始成谁能尘市了余生将营山水为三窟须䕶丹铅当五城庐岳争如长白逺潇湘何似锦秋清卜居应号黄冠子拚与干坤一叶轻石门颜光猷石门山寺白云深乱雨飞花野火侵法帐空悬莲叶散梵钟不响草虫吟牛羊歴落千村满藤桂苍凉一迳隂草阁昔年何处是流泉彷彿似鸣琴宿蒙山顶颜光敏龟䝉遥接太山阿石屋荒台覆薜萝㫁壑隂森藏暮雨孤峰屈注转银河丁丁樵响穿林早谡谡松涛闭戸多晓日晴开堪望鲁高吟不叹手无柯神头山谒李卫公祠次叶文庄韵王士禄苍山深抱药师祠驻马横鞭一揖之杖䇿文皇龙奋日献书西岳蠖蟠时神归风雨宵声厉地僻云岚昼色迟我慕人豪遗像在披帷重在拂蛛丝登蓬莱阁丁蕙画栏朱栋俯鸿蒙四顾茫茫万象空吐纳江河连碧落盪摩日月沐青铜方壶路接蛟波外楼阁嘘成蜃气中到此尘嚣都不染欲乗黄鹄御天风题趵突泉宫梦仁匹马三春两度来蓬飘萍转羡灵荄明河孤拥天绅㵼响雪声连地肺开夜聴龙吟潜窟宅朝疑蜃气见楼台凭轩不尽观澜意却浣尘襟坐绿苔奉和扈从登封应制四首毛奇龄时维肇甲候属升辰承六幕之清宁广三台之效顺翠华西指东都望幸多时綵仗将临夏谚为欢已久因整协时之驾先酬肆觐之观钩陈简肃无烦五校兰锜柴望精禋不事三坛茅嵴所过祀名山笑玉检探符之陋随时省方俗斥金泥封事之繁惟是问俗之贞滛间修五礼就民相慰劳暂遍羣神聿开千百年未有之恩顿释七十君歴传之妄念兹输輓筑楗石以塞决河揽我提封登高丘而望逺海谨诵卷阿之什䖍赓将享之章才慙应劭难传西汉官仪职本兰台敢效东封着颂嵯峨方岳望东廵何幸天门扈近臣磴道晓云回海日石坛秋草遍山春銮旗翻作中峰电鄗黍祠还上畤神千载玉泥留检处今来沾尽属车尘幛殿重重倚嶂开山唿相应似鸣雷九旗总向巗邉去万乘疑从天半来升气下窥青检合禋河西眺白龙回盛朝功徳真难纪勒石慙无作颂才东方雄镇䕶神京豫日宸逰减禁兵霜绕幔城严未启花开辇路笑相迎晴看御马林间度夜聼天鸡海外鸣九㸃齐州浑一望可知六宇正澄清钩陈罗列动星文佳气茏葱绕圣君骑接百灵巖曲稔龙躔三观岭头分春还个左乗青辂时见封中起白云问俗省方千圣事百年父老几曾闻过穆陵关安䈯将军岘口路盘纡东国崇关赐履余谿谷分流通沭汶商车夹道走淮徐捐躯戌主灵犹壮失险南燕计果疎何处寄奴遗垒是废兴千载总成墟蟠龙山安䈯崇巅杰阁敞朱櫺怪石盘纡鸟道经老柏轮囷枝尽偃蛰龙鳞甲气犹腥千巖重复蟠青社秋色微茫接北溟一水故环云壑秀那能依此结茅亭卢山李蕃卢仙曾住此山巅跨鹤飞昇信有縁石洞尚留行道影清泉犹似煮芝年多因塔上留消息想是松隂有汞铅恠煞道人浑不醒乱吹横笛破苍烟登蓬莱阁李树徳海东雄镇属蓬莱飞阁何年画槛开万里鲸波浮日月半空蜃气结楼台传烽故垒风吹荻勒字高厓雨渍苔坐镇忻逢清晏日遥看重译驾航来高苑拜鲁仲连墓成永健高风直共海天秋气压燕秦动列侯万骑争如一矢下匹夫耻见六王収勲名蝉蜕非游侠故国牛眠认首丘芳草斜阳独凭弔油油狄水漾清流感泰山封禅遗迹蓝嵒东廵祀典载经文封禅谁传七十君松下忽来嬴氏雨坛间似出汉皇云礼仪附㑹纷难定检字荒唐秘莫闻台碣空留遗迹在离离荒草映斜曛登蓬莱阁王苹高阁蓬莱闻少日今来秋眺鬓苍浪地雄青社临孤逈山古毉闾接混茫鳌背云浮双郭外蛟涎涨落十洲旁天风碧海斜阳在曾对清吟玉局狂法庆寺何世璂台角风清意自闲翛然雨雪满空山十年宰相经行处方丈维摩定慧间今日无心云出岫他时飞倦鸟知还拈花待与丰干约好谓应门莫闭闗青社诗二首方正玭溉田垂钓想遗踪坐待功名上景钟几见隠身非雾豹难从高卧识人龙郑公书舎留长艹沂国园林赋矮松蹈海尚尊天下士宛墙云䕶若堂封高祠罗列十三贤爼豆相沿二百年何事闾阎空㫁带但凭长吏鉴懐砖主恩先后看陈表大业光昭有答牋出守多凭台辅重香名清挹范公泉石臼所观海方正玭尘扬东海记何年又没桑田纳百川艹艹春秋潮有信茫茫日月眼无邉碁分岛屿烟含翠光灿琉璃碧浸天元气包涵通沆瀣凭谁指㸃揖羣仙望岱峻徳岱宗天半郁相望万仞雄峰俯八荒大海云霞看灭没中原风雨接苍茫秦松汉栢知何处观天门去未遑会跨赤虬凌紫气朗吟絶顶呌扶桑五言排律春日望海太宗披襟眺沧海凭轼翫春芳积流横地纪疏𣲖引天潢仙气凝三岭和风扇八荒拂潮云布色穿浪日舒光照岸化分彩迷云鴈㫁行懐卑运深广持满守灵长有形非易测无原讵可量洪涛经变野翠岛屡成桑之罘思汉帝碣石想秦皇霓裳非本意端拱且图王奉和圣制春日望海杨师道春山临渤海征旅辍晨装回瞰卢龙塞斜瞻肃慎乡洪波回地轴孤屿映云光落日惊涛上浮天骇浪长仙台隠螭驾水府汎鼋梁碣石朝烟㓕之罘归雁翔北巡非汉后东幸异秦皇搴旗羽林客跋距少年塲鲲击驱辽水鹏飞出带方将举青丘缴安访白霓裳蓬莱镇骆賔王旅客春心㫁邉城夜望高野楼疑海气白鹭似江涛结绶疲三入承冠泣二毛将飞怜弱羽欲济乏轻舠赖有阳春曲穷愁且代劳灵巖西入石路刘长卿山僧候谷口石路拂莓苔深入泉源去遥从树杪囘香随青霭散钟过白云来野雪空斋掩山风古殿开桂寒知自发松老问谁栽惆怅甘泉水何人更渡杯临邑舍弟书至苦雨寄诗用寛其意杜甫二仪积风雨百谷漏波涛闻道洪河坼遥连沧海高职司忧悄悄郡国诉嗷嗷舍弟卑栖邑防川领簿曹尺书前日至版筑不时操难假鼋鼍力空瞻乌鹊毛燕南吹畎畆济北没蓬蒿螺蚌满近郭蛟螭乗九臯徐关深水府碣石小秋毫白屋留孤树青天失万艘吾衰同泛梗利渉想蟠桃倚赖天涯钓犹能掣巨鳌赋得白云起封中李正辞千年泰山顶云起汉王封不作奇峯状宁分触石容为霖维易得表圣自难逢冉冉排空上依依叠影重素光非曵练灵贶是从龙岂学无心出东西任所从孔庙古桧赵鼎擢秀真儒宅垂隂数仞墙封培因圣力茂悦得灵长根踞龙蛇蛰枝延鸑鷟翔劳功施禹稷蔓草薙韩庄偃蹇明堂榦萧森岱岳阳围欺汉武栢爱掩召公棠日月成尘刼干坤屡战塲恩仁感樵牧忠厚及牛羊不有神明䕶宁逃翦伐伤嵗寒千古色宜并子孙昌游灵巖张通古万壑千崖里林开一迳深数年劳想望此日快登临境胜情难尽途危力不任楼台相映抱松栢自萧森花散诸天雨灯传古佛心鹤泉寒漱玉围地旧铺金石磴崎岖上桃溪窈窕寻渊明能止酒叔夜况携琴所恨无长假徒勤惜寸隂清宵谁我伴乗兴但孤斟广固城陈经凉汉泬寥清登高俯固城龙冈盘地险雉堞与云平东望沧溟㑹西瞻泰岳迎四山屛乱立一涧带相萦十二侔秦郡膏腴拟汉京封疆仍晋服巡狩尚尧名蔚蔚林臯接油油禾黍成㫁崖苍藓合絶壁紫烟横野鹿惊人过村鸡出树鸣川陵五变易冠葢几枯荣阛阓夷丘陇人家半牧耕近寻遐思发极览壮懐并开口怜浮世无涯役有生对尊聊慰意抚景媿忘情题灵巖寺王世贞见语灵巖胜还惊忽道傍天垂孤刹出地转万峰藏桥石鲸飞动烟岚鹫渺茫山形界齐鲁榜字接隋唐虎坐俄挐攫虬潜欲奋扬臈留祇树色春勒寳花香伏水侵禅坐归云䕶讲堂慈篁深嵗月忍草足氷霜饱进茵陈饭酣眠荟蔚房微吟和清磬步屧信回廊许掾谈谁解陶公醉不妨莫疑车马客尔亦困津梁再游灵巖王世贞为舍祇园竹名山结愿偏登临怳初地徙倚更诸天不改芙蓉色微添萝薜烟松云移叠嶂花语助鸣泉芒屩青从引苔衣碧任穿井犹双鹤浴瀑似片虹悬磬发僧归定灯余客借传新茶収月供净㲲割霞眠未叩无生理聊追有漏縁空闻飞钖杖不见布金田尽刼终成幻降心迈离禅祇应何所住一钵付流年云门逺眺冯琦设险推天府凭高望雪宫五丁开混沌一气破鸿蒙地应虚危起山连泰岱雄摩霄横作障涔海曲如弓洞口明残雨天池饮㫁虹矞云时叆叇恠崃转巃嵸窈窕神仙窟峥嵘造化工猿啼秋壑静月落晓巖空万树围平楚千峰绕大东鹤声缥缈外仙乐有无中霸业余形胜衣冠想㑹同乗时欣在徳表海是皇风登云翠絶顶东望山于慎行蹑屩登丹嶂开尊瞩锦岑悬厓分日月衆壑异晴隂鸟道霞标转泉流树杪侵神工图紫翠大地削崟嵚缥缈云生岫霏微雾出林鹤巢旁接汉猿背仰扪参药鍊丹炉迥书藏紫洞深依稀瑶草色彷彿玉笙音人代迷陵谷山形自古今兴余歌烂熳秋至气萧森旧纫兰荪佩新抽玳瑁簪登高仍望逺都寄采芝心登灵巖李化龙揽秀山全胜探奇客再寻慈云开觉路佛日上初林凈域三天晓空门十里隂忘机僧化石种福地生金高阁看人代方池閲古今铁衣留幻相巖窦见禅心峯合规天小台高贮月深清泉双鹤舞老桧万龙吟閴寂消尘虑清虚惬素襟昄依欣有地慙愧未抽簪游圣水峪胡东渐共有探幽兴招寻辔可聨携壶离市井䇿杖入云烟谷口深衔寺山腰细吐泉閴然堪避俗顿尔欲逃禅小院回廊外岑楼叠嶂前霜余酣柿叶风袅韵松絃倚徙浑忘倦登临㑹有縁指迷先一衲记胜殿羣贤逼侧羊肠外崔嵬鸟道邉横襟披大地散屐遍诸天歴落千村错微茫二木牵㫁碑留汉篆巨石剰秦鞭玉宇扪星近珠宫贮月偏羽花纷白社核酒荐青田鱼钵敲清梵鹤笙吹晚筵覔诗频刻烛衍法剧生莲凈土三乗契尘埃万累捐何当才信宿底事遽言旋车马催归思林丘转黯然逺公相送处溪熘故涓涓兖郡息马地汉夀亭侯祠古松高其任息马孤松立苍龙拱殿门天空横老干地脉启灵根顶曲盘如葢枝垂覆若盆经霜常有色敛月总无痕向晓层云结凌霄浩气吞英风千载聚劲节万年存但识刘为汉焉知曹与孙扶苏昭圣貌磅礴慰忠魂功在三分定名留百代尊祠留光鲁国景仰共干坤五言絶句陪从祖济南太守泛鹊山湖三首李白初谓鹊山近宁知湖水遥此行殊访戴自可缓归桡湖阔数千顷湖光揺碧山湖西正有月独送李膺还水入北湖去舟从南浦囘遥看鹊山转却似送人来卢山五咏苏轼上界足官府飞昇亦何益还在此山中相逢不相识博士雅好饮空山谁与娯莫向骊山去君王不喜儒石室有金丹山神不知秘何必露光芒夜半惊童稚皎皎巖下泉无人还自洁不用比三星清光同一月长安自不逺蜀客苦思归莫教名障日唤作小峨眉玉帘泉赵孟頫飞泉如玉帘直下数千尺新月横帘钩遥遥挂空碧桃花峪张志流水来天洞人间一脉通桃源知不逺浮出落花红北渚亭李攀龙窻中采莲舟落日菱歌起坐见浣纱人红颜照秋水丁香湾李攀龙平湾澹不流寒影千峯入斜阳一以照彩翠忽堪拾桃花岭李攀龙一度桃花岭烟霞处处新纵迷源上路犹似武陵人登泰山杨继盛志欲小天下特来登泰山仰观絶顶上犹有白云还五大夫松屠隆高节栖灵岳宁污嬴氏官天风吹不㫁涛卷万峯寒无字碑邹徳溥絶巘植空碑古人如有意由来最上乗原不立文字玉女池龚勉山池水碧澄照彻芙蓉面玉女时徃来彩云飞片片茌平懐古四首王士祯经过射书处犹识鲁连村桑柘灵祠里空瞻玉貌存玉钗挂臣冠灭烛闻芗泽此际独留髠仆亦堪一石火色鸢肩者相逢徧五都不知曾一箇得似马周无湖海须眉在宁忘社稷讐张公琴酒客能办杀闾丘狐骀山王士祯髽弔何年事传闻此伐邾至今歌小子犹似怨侏儒诸葛武侯祠王士祯不见锦官城犹闻荡隂里芦荻夕阳中空祠映寒水鵞鸭城王士祯传是慕容城残荷没碑影复道阿超年金鹅纪元鼎锦秋亭王士祯苏公不可见湖水犹今昨斜日古亭闲水花自开落长白山徐夜泰岱兹以东云同山一色中有白鹿仙欲访不可得六言絶句宿甑山韩翃山中今夜何人阙下当年近臣青𤨏应须早去白云何用相亲别甑山韩翃一身趋侍丹墀西路翩翩去时惆怅青山绿水何年更是来期冶泉二首冯惟善对立长松百尺旋栽新竹千竿山月一钩初上溪风半夜犹寒巖际烟光低戸溪邉暝色入楼好月故侵书清宵不下帘钩夜度泰山王术山下溪流暗响林间野火遥明云气㫁时月上霜华聚处寒生七言絶句鲁东门泛舟二首李白日落沙明天倒开波揺石动水潆洄轻舟泛月寻溪转疑是山隂雪后来水作青龙盘石隄桃花夹岸鲁门西若教月下乗舟去何啻风流到剡溪兰陵客中李白兰陵美酒郁金香玉椀盛来琥珀光但使主人能醉客不知何处是他乡不夜城独孤及凉风台上三更月不夜城邉万里沙离别莫言关塞逺梦魂长在子陵家送齐山人归长白山韩翃旧事仙人白兎公掉头归去又乘风柴门流水依然在一路寒山万木中题宋氏五女旧居窦常谢庭风韵媫妤才天纵斯文去不回一宅栁花今似雪乡人拟筑望仙台海上李商隠石桥东望海连天徐福空来不得仙直遣麻姑与搔背可能留命待桑田聊城汪遵刃血攻聊已越年竟凭儒术罢戈鋋田单漫逞烧牛计一箭终输鲁仲连东海汪遵东巡玉辇委泉台徐福楼船尚未囘自是祖龙先下世不关无路到蓬莱表海亭范仲淹一带林峦秀复奇毎来凭槛即舒眉好山深㑹诗人意留得夕阳无限时游石子涧二首范仲淹凿开奇胜翠微间车骑笙歌暮未还彦国才如谢安石他时即此是东山飞泉落处满潭雷一道苍然石壁开故老相传应可信此山云出雨须来吕公洞范致冲朝逰北海暮瀛洲仙珮何年到此逰安得相从问丹诀春风同醉岳阳楼竹林寺范致冲竹林深处有招提静掩禅关过客稀薝卜花开春欲暮冷冷钟磬白云低登华不注望鲍山曾巩云中一㸃鲍山青东望能令两眼明若道人心似矛㦸山中那得叔牙城离齐州后四首曾巩云帆十幅顺风行卧听随船白浪声好在西湖波上月酒醒还对纸窻明文犀剡剡穿林笋翠玉田田出水荷正是西亭销暑日却将离恨寄烟波将家频向习池游难放西湖十顷秋从此七桥风与月梦魂常到木兰舟荷气夜凉生枕席水声秋醉入帘帷一帆千里空囘首寂寞船窻祇自知过梁王台石延年梁王力战辅炎刘百二山河一旦収千古高台遗旧恨功名何不效留侯劳山丘处机卓荦鳌山出海隅霏微灵秀满天衢羣峯削玉几千仞乱石穿空一万株烟霞洞四首丘处机山云勃勃拥惊涛海水漫漫浸巨鳌极目下观千万里扶桑依约见蟠桃白石粼粼绕洞泉苍松郁郁鎻寒烟碧桃花发朱樱秀别是人间一洞天海上羣山培塿多姑余高峻出陂陀太平直与稽天翠五岳高标未见过海曲山阿洞府低蓬壶阆苑海东西仙人玉女时游集不许桃源过客迷东城赵孟頫野店桃花红粉姿陌头杨栁绿烟丝不因送客东城去过尽春光总不知堂邑宣化堂退食张养浩县斋公退炷鑪熏聊为尘烦一解纷开戸不教香逺去簟纹浮动半窻云鲸背吟诗尾联以古句宋旡崖倚波涛顶接空黄鸎逰处树成丛莫言山上人希住多少楼台烟雨中东溟云气接蓬莱徐福楼船此际开应是秦皇望消息採芝何处未归来积沙成岛浸苍空古祀龙妃石崦东亦有逰人记曾到昔年今日此门中莱州洋内浪频高矴铁千寻系不牢传与海神休恣意二三升水作波涛穆陵关薛瑄万山絶顶穆陵关一上山楼五月寒烟树满川浮暝色晚风吹雨湿栏干胶州道中薛瑄数㸃青螺海上山参差楼阁海天寛行台五月不知暑只觉侵人海气寒汶口乔宇九峯南望碧嵳峩汶水平添一丈波渡口客来休便过北溪山雨正滂沱济宁殷云霄太白楼前春水多南湖春老白苹波白苹波上风还雨欲採芙蓉将奈何蓬莱阁后四絶王世贞东望鼍矶挿汉高坐来峯屿小秋毫不知云雾连波长漫道任公已钓鳌高城钟鼔唤苍茫海若镕波浴太阳绮色中天徐散尽空青一㸃是扶桑不尽沧波返照红千寻霞锦蹙囘风中流忽迸真珠起知是垂天饮白虹杖底秋风忆旧逰题诗应在阁东头长令风雨千山合不逐星辰五夜収峄山白云洞李化龙万转千回路不平行来足下白云生白云散尽人归去山自苍苍月自明秦松魏允贞雨中松干倚嶙峋不洗东风旧日尘何似桃花含意逺武陵只恋避秦人登泰山三首李中行杖底风生万壑钟郁䓤深处是秦封身游云际窥三岛日下天门见五松日跃扶桑大海东黄河南望隔烟笼欲分武帝金茎露或出仙人掌握中钩陈太乙逼清虚无字碑横白日余松老苔荒人自古尚余丰石即焚书游明湖二首李中行佛山影落镜湖秋湖上看山翠欲流花外小舟吹笛过月明香动水云舟北极仙祠白玉关烧香女伴鬬云鬟凭高笑捻荷花指㸃湖东看㟙山歴下泉咏晏璧金线池邉杨栁青泉分石窦晓泠泠东风三月飘香絮一夜随波化绿萍杏花开遍栁垂丝栁下清泉漾碧漪莫折柔条留系马绿隂深处听黄鹂浅井东邉有冽泉山僧洗钵是何年泉中流出伊蒲馔叅透三生石上禅齐城浅井不盈尺一掬能令尘虑消日暮儿童缾汲处芭蕉叶上雨潇潇泉脉如悬黍米珠源头活水世间无洞中恐有骊龙卧吐出香涎下㟙湖泉如熨斗气温温龙洞分来第一源欲识坎离交媾意请叅道徳五千言百尺深泉石上悬龙归洞口散晴烟曾从五老观飞瀑倒挽银河落九天泉名刘氏果何人千载风流忆伯伦天产酿泉清可掬松花满泛瓮头春曲阜词四首颜光猷城郭萧条三两家高林乔木有啼鸦仙源旧治何人问五月空庭落枣花春暮台高露未晞桃花飞涨掩荆扉当年童冠随游处惟有空城独鸟归踏青城外栁含烟系马开尊逵水邉隔望谁家千畆竹声揺风雨弄清泉楼外春溪引迳斜覆堤桃李烂明霞河阳兄弟浑无事尊酒年年趁落花漆园城陈廷敬隠吏何人解息机漆园漠漠草霏霏只今梦隔三千载惟见春来蝴蝶飞裙带河王士祯龙女波寒夕照余微风裙带响琼琚洞庭社橘凋零尽谁寄秦川栁毅书鱼山神女祠王士祯云车入洛几时还松桂凄凉满旧山歌罢迎神送神曲山青无际水潺湲东平思王墓王士祯东平几驿是咸阳松栢依然指故乡帝子不须还怅望汉家陵阙久凄凉东平宪王墓王士祯乡是人亡万古悲东平宫殿草离离陵前赐剑知何处金粟飘零剰㫁碑峄山即事王士祯雨足烟村事不闲家家驱犊出柴关枣花香徧秾隂合水碧沙明望峄山古于陵城徐夜仲子城边日向中田家馌畆自西东高原雨脚牛羊外一径秋深豆叶风谒东方祠二首田雯古庙寒烟厌次云鸦飞黒阵冒斜曛周围满树桃花放茅屋三间二细君小院依栖九尺身櫩间布谷雨声频村农来赛鸡豚社不是寻君射覆人山东通志卷三十五之一下山东通志卷三十五之二钦定四库全书山东通志卷三十五之二艺文志二鲁王文木赋中山王丽木离披生彼髙崖拂天河而布叶横日路而推枝㓜雏羸鷇单雄寡雌纷纭翔集嘈嗷鸣啼载重雪而捎劲风将等嵗于二仪功匠不识王子见知乃命班尔载斧伐斯隐若天崩豁如地裂华叶分披条枝摧折既剥既刋见其文章或如龙盘虎踞复似鸾集鳯翔青緺紫绶环璧珪璋重山累嶂连波叠浪奔电屯云薄雾浓雰䴥宗骥旅鸡族雉羣蠋绣鸯锦莲藻芰文色比金而有裕质㕘玉而无分裁为用器曲直舒卷修竹映池髙松植巘制为乐器婉转蟠纡鳯将九子龙导五驹制为屏风郁岪穹隆制为杖几极丽穷美制为枕案文章璀璨彪炳焕汗制为盘盂采玩踟蹰猗欤君子其乐只且鲁灵光殿赋王延夀鲁灵光殿者盖景帝程姬之子恭王余之所立也初恭王始都下国好治宫室遂因鲁僖基兆而营焉遭汉中微盗贼奔突自西京未央建章之殿皆见隳壊而灵光岿然独存意者岂非神明依凭支持以保汉室者也然其规矩制度上应星宿亦所以永安也予客自南鄙观艺于鲁覩斯而眙曰嗟乎诗人之兴感物而作故奚斯颂僖歌其路寝而功绩存乎辞徳音昭乎声物以赋显事以颂宣匪赋匪颂将何述焉遂作赋曰粤若稽古帝汉祖宗濬哲钦明殷五代之纯熙绍伊唐之炎精荷天衢以元亨廓宇宙而作京敷皇极以创业协神道而大宁于是百姓昭明九族敦序乃命孝孙俾侯于鲁钖介珪以作瑞宅附庸而开宇乃立灵光之秘殿配紫微而为辅承明堂于少阳昭列显于奎之分野瞻彼灵光之为状也则嵯峨㠑嵬峞巍㠥吁可畏乎其骇人也迢峣倜傥丰丽博敞洞轇轕兮其无垠也邈希世而特出羌瓌谲而鸿纷屹山峙以纡郁隆崛岉乎青云郁坱圠以嶒崱缯绫而龙鳞汨硙硙以璀璨赫燡燡而爥坤状若积石之锵锵又似乎帝室之威神崇墉冈连以岭属朱阙巖巖而双立髙门拟于阊阖方二轨而并入于是乎乃厯夫泰阶以造其堂俯仰顾盼东西周章彤彩之饰徒何为乎浩浩涆涆流离烂漫皓壁皜曜以月照丹柱歙赩而电烻霞駮云蔚若隂若阳瀖濩燐乱炜炜煌煌隠隂夏以中处霐寥窲以峥嵘鸿爌熀以爣阆飋萧条而清冷动滴以成响殷雷应其若惊耳嘈嘈以失听目矎矎而丧精骈密石与琅玕齐玉珰与璧英遂排金扉而北入霄霭霭而晻暧旋室㛹娟以窈窕洞房叫窱而幽邃西厢踟蹰以闲宴东序重深而奥秘屹铿暝以勿罔屑黡翳以懿濞魂悚悚其惊斯心而发悸于是详察其栋宇观其结构规矩应天上宪觜陬屈佹云起嵚崟离楼三间四表八维九隅万楹丛倚磊砢相扶浮柱岹嵽以星悬漂峣而枝柱飞梁偃蹇以虹指揭蘧蘧而腾凑层栌磥垝以岌峨曲枅要绍而环句芝栭欑罗以戢孴枝牚杈枒而斜据傍夭蟜以横出互黝紏而抟负下岪蔚以璀错上﨑嶬而重注㨗猎鳞集支离分赴纵横骆驿各有所趣尔乃悬栋结阿天䆫绮疎圆渊方井反植荷蕖发秀吐荣菡萏披敷绿房紫菂窋䆛垂珠云楶藻棁龙桷雕镂飞禽走兽因木生姿奔虎攫拏以梁倚仡奋亹而轩鬐虬龙腾骧以蜿蟺颔若动而躨跜朱鸟舒翼以峙衡腾虵蟉虬而遶榱白鹿孑蜺于欂栌蟠螭宛转而承楣狡兔跧伏于柎侧猨狖攀椽而相追元熊舑舕以龂龂却负载而蹲跠齐首目以瞪眄徒眽眽而狋狋胡人遥集于上楹俨雅跽而相对仡欺以鵰顤顟而睽睢状若悲愁于危处憯嚬蹙而含悴神仙岳岳于栋间玉女闚窻而下视忽瞟眇以响像若鬼神之髣髴图画天地品类羣生杂物竒怪山神海灵写载其状託之丹青千变万化事各缪形随色象类曲得其情上纪开辟邃古之初五龙比翼人皇九头伏羲鳞身女娲蛇躯鸿荒朴畧厥状睢盱焕炳可观黄帝唐虞轩冕以庸衣裳有殊下及三后媱妃乱主忠臣孝子烈士贞女贤愚成败靡不载叙恶以诫世善以示后于是乎连阁承宫驰道周环阳榭外望髙楼飞观长途升降轩槛曼延渐台临池层曲九成屹然特立的尔殊形髙径华盖仰看天庭飞陛揭孽缘云上征中坐垂景頫视流星千门相似万户如一巖突洞出逶迤诘屈周行数里仰不见日何宏丽之靡靡咨用力之玅勤非夫通神之俊才谁能尅成乎此勲据坤灵之寳势承苍昊之纯殷包隂阳之变化含元气之烟煴𤣥醴腾涌于隂沟甘露被宇而下臻朱桂黝儵于南北兰芝阿那于东西祥风翕习以䬃洒激芳香而常芬神灵扶其栋宇厯千载而弥坚永安宁以祉福长与大汉而久存实至尊之所御保延夀而宜子孙茍可贵其若斯孰亦有云而不珍乱曰彤彤灵宫岿㠑穹崇纷厖鸿兮崱屴嵫釐岑崟嶷骈笼嵸兮连拳偃蹇崙囷踡嵼旁欹倾兮歇欻幽霭云覆霮䨴洞杳㝠兮葱翠紫蔚礧碨壊玮含光晷兮穷竒极妙栋宇已来未之有兮神之营之瑞我汉室永不朽兮鲁都赋刘桢昔大庭氏肇建厥居少昊受命亦都兹焉山则连冈属岭曀峡北紫金扬晖于鸿岸水精潜光乎云穴岱宗邈其层秀干气雾以髙越其木则赤桋青松文茎蕙棠洪榦百围髙径穹皇竹则填被山垠陔弥坂域夏簜攒包劲条并殖翠实离离鳯凰攸食水产衆伙各有彛伦颁首莘尾丰颅重龂戴兵挟刄盘甲曲鳞且观其时谢节移和族绥宗招欢合好肃戒友朋蛾眉青眸颜若雪霜插曜日之珍笄珥明月之珠珰舞人就列整饰容华和颜扬眸眄风长歌飘乎猋发身如转波寻虚骋迹顾与节和纵修袖以终曲若奔星之赴河及其素秋二七天汉指隅民胥祓禊国于水游缇帷弥津丹帐覆洲盖如飞鹤马如游鱼应门巖巖朱扉含光路殿岿其隆崇文陛巘其髙骧听迅雷于长除若有闻而复亡其园囿苑沼骈田接连渌池分浪以带石垠文琼隅岸华玉依津邦乃大狩振扬炎威教民即戎讲习兴师落幕包括连结营围毛羣殒殪羽族歼剥填﨑塞畎不可胜录齐都赋徐干齐国实坤徳之膏腴而神州之奥府其川渎洪河洋洋发源崑崙惊波沛厉浮沬扬奔南望无垠北顾无鄂蒹葭苍苍莞菰沃若瑰禽异鸟羣萃乎其间带华蹈缥披紫垂丹应节往来翕习翩翩灵芝生乎丹石发翠华之煌煌其寳玩则元蛤抱玑駮蚌含珰构厦殿以宏覆起层榭以髙骧龙楹螭桷山岊云墻其后宫内庭嫔妾之馆衆伟所施极巧穷变然后修龙榜游洪池折珊瑚披琉璃日既仄而西舍乃反宫而栖迟欢幸在侧便嬖侍隅含清歌以咏志流𤣥眸而微盻竦长袖以合节纷翩翻其轻迅王乃乗鸾玉之辂驾文駮之骏武骑星散钲鼓雷动旌旗虹乱盈乎灵圃之中于是羽族咸兴毛羣尽起上蔽穹庭下被臯薮临丹赋应贞陟绵冈之迢邈临窈谷之濬遐览丹源之冽㫤眷悬流之清波潄𤣥濑而漾沚顺黄崖而荡博激重巖之絶根拂崇丘之飞崿然后隂渠洞出阳浍旁开倐熠髙骛皓曜长懐盘溢郁没云转飈回屏侧为之飞陨璧岸为之陂隤列以青林䕃以绿枝柽松蓊茸于其侧杨栁婀娜乎其涯则有髙熘承崕悬泉属岭别流分注氷莹玉净清波引镜形无遁影东武馆赋潘尼东武馆者盖东武阳侯之馆也嘉大雅之𢎞操美明哲之保身惩都邑之迫险厌里巷之嚣尘慕古公之胥宇羡孟氏之审邻将迁居于爽垲乃投迹于里仁前则行旅四辏通衢交㑹水泛轻舟陆方羽盖后则崇山崔嵬茂林幽蔼弥望逺览洸瀁怡泰表里山河出入襟带若乃潜流滂注飞渠胍散芙蓉被渚灵芝蔽岸于是逍遥灵沼游豫华林弯弓抚弹娱志荡心括不空纵纶不茍沈游鳞双跃落羽相寻膳夫进俎虞人献鲜春醴九醖嘉豆百笾随波泝流乍注乍旋海赋木华昔在帝妫臣唐之代天纲浡潏为凋为瘵洪涛澜汗万里无际长波涾迤延八裔于是乎禹也乃铲临崖之阜陆决陂潢而相沷启龙门之岝陵峦而崭凿羣山既畧百川潜渫泱漭澹泞腾波赴势江河既导万穴俱流掎拔五岳竭涸九州滴渗淫荟蔚云雾涓流泱瀼莫不来注于廓灵海长为委输其为广也其为怪也宜其为大也尔其为状也则乃浟湙潋灎浮天无岸浺瀜沆瀁渺弥湠漫波如连山乍合乍散嘘噏百川洗涤淮汉襄陵广斥㶀㵧浩汗若乃大明㩠辔于金枢之穴翔阳逸骇于扶桑之津彯沙礐石荡岛濵于是鼓怒溢浪扬浮更相触搏飞沫起涛状如天轮胶戾而激转又似地轴挺拔而争回岑岭飞腾而反覆五岳鼓舞而相磓濆沦而滀漯郁沏迭而隆頽盘激而成窟滐而为魁㴸泊柏而迤飏磊匒匌而相豗惊浪雷奔骇水迸集开合解㑹瀼瀼溼溼葩华踧沑㴿泞潗㵫若乃霾曀潜销莫振莫竦轻尘不飞纎萝不动犹尚呀呷余波独涌澎濞灪䃶碨磊山壠尔其枝岐潭瀹渤荡成汜乖蛮隔夷回互万里若乃偏荒速告王命急宣飞骏鼓楫汎海凌山于是候劲风揭百尺维长绡挂帆席望涛逺决冏然鸟逝鹬如惊凫之失侣倐如六龙之所掣一越三千不终朝而济所届若其负秽临深虚誓愆祈则有海童邀路马衔当蹊天吴乍见而髣髴蝄像暂晓而闪尸羣妖遘迕𦕈䁘冶夷决帆摧橦戕风起恶廓如灵变惚怳幽暮气似天霄叆靅云布䨹昱絶电百色妖露呵㗵掩郁矆睒无度飞涝相磢激势相沏崩云屑雨浤浤汨汨踔湛沸溃渝溢瀖泋濩渭荡云沃日于是舟人渔子徂南极东或屑没于鼋鼍之穴或挂罥于岑㟼之峰或掣掣洩洩于裸人之国或汎汎悠悠于黒齿之邦或乃萍流而浮转或因归风以自反徒识观怪之多骇乃不悟所厯之近逺尔其为大量也则南澰朱崖北洒天墟东演析木西薄青徐经途瀴溟万万有余吐云霓含龙鱼隠鲲鳞潜灵居岂徒积太颠之寳贝与隋侯之明珠将世之所收者常闻所未名者若无且希世之所闻恶审其名故可仿像其色叆霼其形尔其水府之内极深之庭则有崇岛巨鳌峌孤亭擘洪波指太清竭磐石栖百灵飏凯风而南逝广莫至而北征其垠则有天琛水怪鲛人之室瑕石诡晖鳞甲异质若乃云锦散文于沙汭之际绫罗被光于螺蚌之节繁采扬华万色隠鲜阳冰不冶隂火潜然熺炭重燔吹烱九泉朱绿烟䁏眇蝉蜎珊瑚琥珀羣产接连车渠马瑙全积如山鱼则横海之鲸突扤孤游戛巖㟼偃髙涛茹鳞甲吞龙舟噏波则洪涟踧蹜吹涝则百川倒流或乃蹭蹬穷波陆死盐田巨鳞插云鬐鬛刺天颅骨成岳流膏为渊若乃巖坻之隈沙石之嵚毛翼产鷇剖卵成禽凫雏离褷鹤子淋渗羣飞侣浴戏广浮深翔雾连轩洩洩淫淫翻动成雷扰翰为林更相呌啸诡色殊音若乃三光既清天地融朗不汎阳侯乗硚絶往觌安期于蓬莱见乔山之帝像羣仙缥𦕈餐玉清涯履阜乡之留舄被羽翮之襂纚翔天沼戏穷溟甄有形于无欲永悠悠以长生且其为器也包干之奥括坤之区惟神是宅亦祇是庐何竒不有何怪不储茫茫积流含形内虚旷哉坎徳卑以自居𢎞往纳来以宗以都品物类生何有何无东平赋阮籍夫九州有方圆九野有形势区域髙下物有其制开之则通塞之则否疏之则行壅之则止崇之则成丘陵污之则为薮泽逶迤漫衍绕以大壑及至分之国邑树之表物四时仪其象隂阳畅其气傍通回盪有刑有徳云升雷动一呌一黙或由之安乃用斯惑若观夫隅隈之缺幽荒之涂忽漠之域穷野之都竒伟谲诡不可胜图乃有徧游之士浩养之雄陵惊飈蹑浮霄清浊俱逝吉㓙相招是以伶伦游鳯于崑崙之阳邹子噏温于黍谷之隂伯髙登降于尚季之上羡门逍遥于三山之岑上遨𤣥圃下游邓林鳯鸟自歌翔鸾自舞嘉谷蕃殖匪我稷黍其阨陋则有横术之塲鹿豕之墟匪修洁之攸丽予秽累之所如西则首仰阿甄傍通戚蒲桑间濮上淫荒所庐三晋纵横郑卫纷敷豪俊凌厉徒属留居是以强御横于户牖怨毒奋于床隅仍渺欲而作慝岂待久而发诸厥土惟中刘王是聚髙危临城穷川带宇叔氏婚族实在其湄背险向水垢污多私是以其州闾鄙邑莫言或非殪情戾虑以殖厥资其土田则原壤荒芜树艺失时畴亩不辟荆棘不治流横余溏洋溢靡之东当三齐西接邹鲁长涂千里受兹商旅刁间为率师使以辅骄仆纤邑于焉斯处川泽㨗径洞庭荆楚遗风是过是径是宇由而绍俗靡则靡观非夷罔失导斯作残是以其唱和务矜势背理向姦尚气逐利罔畏惟愆其居处壅翳蔽塞窕邃弗章倚以陵墓带以曲房是故居之则心昏言之则志衰悸罔徒易靡所寤懐其外有浊河萦其溏清济盪其樊其北有连岗崺﨑㠊山陵崔嵬云电相干长风振厉萧条太原其南则浮汶湛湛行潦成池深林茂树蓊郁参差羣鸟翔天百兽交驰虽黔首之不淑兮实山泽之足弥翳哲人之微贵兮好政教之有仪彼元贞之所寳兮乐寂寞之无知咨闾阎之散惑兮因囘风以扬声瞻荒榛之芜秽兮顾东山之葱青甘丘里之旧言兮发新诗以慰情信严霜之未滋兮岂丹木之再荣北门悲于殷忧兮小弁哀于独诚鸥端一而以慕仁兮何淳朴之靡逞彼羽仪之感志兮矧伊人之匪灵时憋悃以遥思兮飏飃䬙以欲归钦䲹游于陵颠兮举斯羣而竞飞物循化而神乐兮宁遐观之可追乗松舟以载险兮虽无维而自絷骋骅骝于狭路兮愿蹇驴而弗及资章甫以游越兮见犀光而先入被文绣而贾戎兮识旃裘之必袭泰淳和之平徳兮孰斯邦之可集将言归于美俗兮请王子与俱游潄玉液之滋怡兮饮白水之清流遂虚心而后已兮人何懐乎患忧重日嘉年时之淑清兮美春阳以肇夏託思飈而载行兮因形骸以成驾遵间维而长驱兮问迷罔于菀风𤣥云兴而四周兮寒雨沦而下降忽一寤而丧轨兮蹈空虚而遂征扶揺蔽于合墟兮咸池照乎増城欣煌熠之朝显兮喜太阳之炎精冯虚舟以遑思兮聊逍遥于清溟谨𤣥真之谌训兮想至人之有形绣靡覩其纷错兮虑弥逺而度逼并旋轸于畎浍兮若空桑之可即言淫衍而莫止兮心绵绵而未息集舒诰以鉴戎兮赐衆诲之难测神遥遥以抒归兮畏双环之在侧咨禽鸟之不羣兮悼悠悠之无极感藜藿之易修兮摄左右之相誉惧从风而永去兮託颛顼于鲋隅虽琴瑟之毕存兮岂声曲之复舒虑遨游以觌竒兮彼上腾其焉如纷晻暧以乱错兮漫浩瀁而未静理都缪而改据兮疎端委而自整制规矩以仪衡兮占我龟以观省眺兹与之所彻兮实斯近而匪逺岂三年之无间兮将一往而九反顾杲日之初开兮驰曲陵而饰容时零落之飃䬙兮试枯菀之必从释辽遥之阔度兮习约结之常契巡襄城之间收兮诵纯一之遗誓被风雨之沾濡兮安敢轩翥而游署窃悄悄之眷贞兮泰恬淡而永世岂淹留以为感兮将易乎殊万乃怿髙以登栖兮永欣欣而乐康明堂赋李白昔在天皇告成岱宗改元干封经始眀堂年纪总章时缔构之未辑痛威灵之遐迈天后继作中宗成之因兆人之子来崇万祀之丕业盖天皇先天中宗奉天累圣纂就鸿勲克宣臣白美颂恭惟述焉其辞曰伊皇唐之革天创元也我髙祖乃仗大顺赫然电发以首之于是横八荒漂九阳扫叛涣开混茫景星曜而泰阶平虹霓灭而日月张钦若太宗继明重光廓区宇以立极缀苍昊之頽纲淳风沕穆鸿恩滂洋武义烜赫于有截仁声馺沓乎无疆若乃髙宗绍兴拓统钖羡神休旁臻瑞物咸荐元符剖兮地珍见既应天以顺人遂登封而降禅将欲考有洛崇明堂惟厥功之未辑兮乗白云于帝乡天后勤劳辅政兮中宗以钦眀克昌遵先轨以继作兮扬烈圣之耿光则使轩辕草图羲和练日经之营之不彩不质因子来于四方岂殚税于万室乃凖水臬攒云梁罄玉石于陇坂空瓌材于潇湘巧夺神鬼髙穷昊苍听天语之察察拟帝居之锵锵虽暂劳而永固兮贻圣谋于我皇观夫明堂之宏壮也则突兀曈昽乍眀乍䝉像太古元气之结空巃嵸頽沓若嵬若嶪似天阃地门之开阖尔乃划岝峉以岳立郁穹崇而鸿纷冠百王以垂勲烛万象而腾文窙恍惚以洞豁唿嵌嵓而旁分又比夫崑山之天柱矗九霄而垂云于是乎结搆乎黄道岧嶤乎紫微络勾陈以缭垣辟阊阖而启扉峥嵘嶒嶷粲宇宙之光辉崔嵬赫奕张天地之神威夫其背泓黄河垠潄清洛太行郄立通谷前廓逺则标熊耳以作揭豁龙门以开闗㸃翠彩于洪荒洞清隂乎羣山及乎烟云卷舒忽出乍没岌嵩喷伊倚日薄月雷霆之所鼓荡星斗之所伾仡拏金龙之蟠蜿挂天珠之硉矹势拔五岳形张四维轧地轴以盘根摩天倪而创规楼台崛岉以奔附城阙嵚崟而蔽亏珍树翠草含华扬㽔目瑶井之荧荧拖玉绳之离离㨖华盖以灙漭仰太微之参差拥以禁扄横以武库献房心以开凿瞻少阳而举措採殷制酌夏步杂以代室重屋之名括以辰次火木之数壮不及奢丽不及素层檐屹其霞矫广厦郁以云布掩日道遏风路阳鸟转景而飜飞大鹏横霄以侧度近则万木森下千宫对出熠乎碧光之堂炅乎琼华之室锦烂霞駮星错波泐飒萧寥以飕飗窅隂郁以栉密含佳气之青葱吐祥烟之郁嵂九室窈窕五闱聨绵飞楹磊砢走拱夤缘云楣立岌以横绮彩桷攒峦而仰天皓壁昼朗朱甍晴鲜頳栏各落偃蹇霄汉翠楹回合蝉聨汗漫沓苍穹之絶垠跨皇居之大半逺而望之赫煌煌以辉辉忽天旋而云昏迫而察之粲炳焕以照烂倐山讹而晷换蔑蓬壶之海楼吞岱宗之日观勐虎失道潜虬蟠梯径通天而直上俯长河而下低玊女攀星于网户金娥纳月于璇题藻井彩错以舒莲天窻赩翼而衔霓扶标川而罔足拟跟絓而罢跻要离歘曤而外丧精视氷背而中迷亘以复道通乎掖垣坌入西楼实为崑崙三事庶尹正仪躅以出入九夷五狄顺方面而来奔其左右也则丹陛崿崿彤庭煌煌列寳鼎歊金光流辟雍之滔滔象环海之汤汤辟青阳而启总章廓明台而布𤣥堂俨以太庙处乎中央发号施令採时顺方其阃阈也三十六户七十二牗度筵列位西八东九白虎列序而躨跜青龙承隅而蚴蟉其深沈奥密也则赤熛掌火招拒司金灵威制阳汁光权隂坤斗主土据乎其心若乃燿燿五色张皇万殊人物禽兽竒形异模势若飞动瞪眄睢盱明君暗主忠臣烈夫威政兴灭表贤示愚于是王正孟月朝阳发曦天子乃拖苍玉辔苍螭临乎青阳左个方御瑶瑟而弹鸣丝展乎国容辉乎皇仪旁瞻神台顺观云之轨俯对清庙崇配天之规钦若肸蠁维清缉熙崇牙树羽荧煌葳㽔纳六服之贡受万邦之籍张龙旗与虹旌攅金㦸与玉戚延五更进百辟奉珪瓒献琛帛颙卬俯偻俨容叠迹乃洁爼醢修粢盛奠三牺荐五牲享于神灵太祝正辞庶官精诚鼓大武之隠辚张钧天之鑑鍧孤竹合奏空桑合鸣尽六变齐九成羣神来兮降明庭盖圣主之所以孝治天下而享祀窅㝠也然后临辟雍宴羣后隂阳为庖造化为宰飱元气酌太和千里鼓舞百寮赓歌于斯之时云油雨霈恩鸿溶兮泽汪濊四海归兮八荒㑹哤聒乎区㝢骈阗乎阙外羣臣醉徳揖让而退而圣主犹夕惕若厉惧人未安乃目极于天耳下于泉飞聪驰明无逺不察考鬼神之奥推隂阳之荒下明诏班旧章振穷乏散厫仓毁玉沈珠卑宫頽墻使山泽无间往来相望帝躬乎大田后亲于郊桑弃末兮反本人和兮时康建翠华兮萋萋鸣玉銮之央央游于昇平之圃憩乎穆清之堂天欣欣兮瑞穰穰巡陵于鹑首之野讲武于骊山之旁封岱宗而祀后土兮掩栗陆而包陶唐遨游乎崆峒之上汾水之阳渇饮沆瀣之元精黜滋味之馨香贵理国其若梦游华胥之故乡于是元元澹然不知所在若羣云从龙衆水奔海此真所谓我大君登明堂之政化也岂比夫秦赵吴楚争髙竞奢结阿房与丛台建姑苏及章华非享祀与严配徒掩月而凌霞由此观之不足称也况瑶台之巨丽复安可以语哉敢扬国美遂作辞曰穹崇明堂倚天闗兮巃嵸鸿蒙搆瓌材兮偃蹇坱漭邈崔嵬兮周流辟雍岌灵台兮赫奕日星喷风雷宗祀肸蠁王化恢镇八极兮通九垓四门启兮万国来考休徴兮进贤才俨皇居而作固穷千祀兮悠哉海潮赋卢肇夫潮之生因乎日也其盈其虚系乎月也古君子所未究之将为之辞犹惮夫有所未通者故先序以尽之肇始窥尧典见厯象日月以定四时乃知圣人之心盖行乎浑天矣浑天之法者隂阳之运不差隂阳之运不差万物之理皆得万物之理皆得彼其海潮之出入欲不尽着将安适乎近代言潮者皆验其及时而絶过朔乃兴月弦乃小赢月望乃大至以为水为隂类牵于月而髙下随之也遂为涛志定其朝夕以为万古之式莫之逾也殊不知月之与海同物也物之同能相激乎易曰天地睽而其事同也男女睽而其志通也夫物之形相睽而后震动焉生植焉譬犹烹餁置水盈鼎而不㸑之欲望膳羞之熟成五味之美其可得乎潮亦然也天之行健昼夜复焉日傅于天天右旋入海而日随之日之至也水其可以附之乎故因其灼激而退焉退于彼盈于此则潮之往来不足怪也其小大之期则制之于月大小不常必有迟有速故盈亏之势与月同体何以然日月合朔之际则潮始微絶以其至隂之物迩于至阳是以阳之威不得肆焉隂之辉不得明焉隂阳敌故无进无退无进无退乃适平焉是以月之与潮皆隠乎晦此潮生之实验也其朒其朓则潮亦随之乃知日激水而潮生月离日而潮大斯不刋之理也古之人或以日如平地执烛逺则不见何其谬乎夫日之入海其必然之理乎且自朔之后月入不尽昼尝见焉以至于望自望之后月出不尽昼常见焉以至于晦见于昼者未尝有光必待日入于海隔以映之受光多少随日逺近近则光少逺则光多至近则甚亏至逺则大满此理又足证夫日至于海水退于朝尤较然也肇适得其㫖以潮之理未始着于经籍间以类言之犹干坤立则易行乎其中易行乎其中则物有象焉物有象而后有辞此圣人之教也肇观乎日月之运乃识海潮之道识海潮之道亦欲推海潮之象得其象亦欲为之辞非敢衒于学者盖欲请示千万祀知圣代有苦心之士如肇者焉赋曰开圆霛于混沌包四极以永贞赩至阳之示精作寒暑与晦明截穹崇以髙步涉浩漾而下征回龟鸟于两至曽不愆乎度程其出也天光来而气曙其入也海水退而潮生何古人之守惑谓兹涛之不测安有夫虞泉之乡沃焦之域栖悲谷以成暝浴蒙汜而改色巨䲡隠见以作规价人唿吸而为式阳侯玩威于鬼工伍胥洩怒乎忠力是以纳人于聋昧遗羞乎后代曽未知海潮之生兮自日而太隂裁其小大也今将考之以不惑之理着之于不刋之辞陈其本则昼夜之运可见其影响言其徴则朔望之后不爽乎毫釐岂不谓乎有耳目之疾而㸌将乎神医者也粤自太极分隂分阳阳为日故节之以分至启闭隂为水故霏之以雨露雪霜虽至赜而可见虽至大而可量岂谓居其中而不察乎渺漠亡其外而不考其茫洋者哉故水者隂之母日者阳之祖阳不下而昏晓之望不得成隂不升而云雨之施不得覩因上下之交泰识洪涛之所鼓胡为乎厯象取其枝叶而迷其本根也䇿其涓滴而丧其泉源也于是欲抉其所迷而论之採其所长而存之光乎廓乎汨磅礴乎差瀴溟之无际曷鸿蒙而可以尽度乎乃知夫言潮之初心游六虚索蜿蜒乎干龙驾轇轕乎坤舆知六合之外洪波无所洩识四海之内至精有所储不然何以使百川赴之而不溢万古揆之而靡余也是乃察乎涛之所由主也骇乎哉彼其为广也视之而盪盪矣彼其为状也欱乎其沆沆矣其増其赢其难为状矣当夫巨浸所稽视无巅倪汹涌洞穷东极西浮厚地也体定半圆天而势齐谓无物可以激其志故有识而皆迷及其碧落右转阳精西入抗雄威之独燥郄衆柔之繁溼髙浪瀑以旁飞骇水汹而外集霏细碎以雾散屹奔腾以山立巨泡丘浮而迭起飞沫电烻以惊急且其日之为体也若炽坚金圆径千里土石去之稍迩而必焚鱼龙就之虽逺而皆靡何海水之能逼而不澎濞沸渭以四起故其所以凌轹其所以薄激者莫不魄落焯烁如㸑巨镬赩兮不可探乎㵁㵁之内呀焉若天地之有龈腭其始也漏光迸射虹截㝢县拂长庚而尚隠带余霞而未殄其渐没豿兮若后羿之时平林载驰驱貙虎与兕象慑千熊及万罴呀偃蹇而婴铄忽昼铄而齹其少进也若兆人缤纷填城溢郭蹄相蹂蹙毂相摩错閧闉澶漫凌强侮弱倐皇舆之前跸孰不奔走而挥霍及其势之将极也涾兮若牧野之师昆阳之衆定足不得骇然来奔腾千压万蹴搏拂乱雄棱后阏懦势前判慑仁兵而自僵倐谷呀而巘断此皆通海涛遇日之形闻者可以识其畔岸也赋未毕有知𤣥先生讽之曰斯义也古人未言吾将辉乎文墨之塲以贻永久为天下称扬爰有博闻之士骇潮之义始盱衡而抵掌俄䫴齘而愕𣅿擥衣下席蹈足掀臂将欲致诘领画天地久之而乃谓先生曰伊潮之源先贤未言枚乗循涯而止记其极木华指近而未考其根焉有末学后尘遽荒唐而敢论先生矍然而疑乃因其后推车捧席执腒伺颜言之少间请见徴之所如客乃曰人所不知而不言不谓之讷人所未识而不道不谓之愚彼亦何敢擅夫天之美干究地之羭指溢漭之难悟欲蛊听于羣儒今将尽索乎彼潮之至理何得与日月而相符且大章所步东西有极容成叩𤣥隂阳已测阳秀受乎江政𤣥㝠佐乎水徳莫不穷海运稽日域及周公之为政也则土圭致晷周髀作则禆灶穷情乎天象子云赞数于幽黙张衡考动以铸仪淳风述时而建式彼皆凝神于经纬之间极思乎圆方之壸胡不立一辞于兹潮以明乎系日之根本也先生茍竒之胡不思之先生将寳之胡不考之茍由日升当若准若绳何春夏差小而秋冬勃兴其逾朔也当少进何遽激而斗増其过望也当少退何积日而凭陵昼何尝微夜何尝大何钱塘汹然以独起殊百川之进退何仲秋忽尔而自兴异三时之滂霈日之赫焉犹火之烈火至水中其威乃絶入洪溟以深渍何日光而不灭潮之往来既云因日日唯一沈潮何再出万流之多匪江匪河发自畎浍往成天波终古不极盍沈四国何成彼潮而小大一式为潮之外水归何域又云水实浮地在海之心日潜其下而逢彼太隂且其土厚石重山峻川深投块置水靡有不沈岂同其芥叶而泛以蹄涔繄坱圠之至大何水力之能任吾闻之天地噫气有吸有唿昼夜成候潮乃不踰岂由日月之所运作夸诞以相诬者哉先生閲赋之初深通厥㫖及闻客论忻然启齿于是谓客徐坐善听厥辞盖闻南越无颁冰之礼郑人有市璞之嗤尝桎梏于独见终沈溺于羣疑既别白而不悟爰提耳而告之然事有至理无争无胜犹权衡之在悬审锱铢而必应稽潮海之奥㫖谅余心之足证当为子穷幽而洞冥岂止于揆物而称哉夫日北而燠阳生于复离南斗而景长迩中都而夜促当是时也气蒸川源润归草木既作云而洩雨乃襄陵而溢谷鱼龙发坼于胎卵鸟兽含滋于孕育水生之数一而得土之数六不测者虽能作于溟渤茍穷之当无羡于升掬其散也为万物之腴其聚也归四海之腹归则视之而有余散则察之而不足春夏当气散之时故潮差而小也及其日南而凉隂生于姤退东井而延夕逺神州而减昼当其时也草木辞荣风霜入候水泉闭而上涸滋液归而下凑瘁万物以如燖空大泽而若漏缩于此者盈于彼信吾理之非谬秋冬当气聚之时故潮差而大也两曜之形常信彼东游亦闻其揆赋之者究物理尽人谋水无逺而不识地无大而不捜观古者立名而可验何天之造物而难筹且浙者折也盖取其潮出海屈折而倒流也夫其地形也则右蟠吴而大江覃其腹左挟越而巨泽灌其喉独兹水也夹羣山而逺入射一带而中投夫潮以平来百川皆就浙入既深激而为鬭此一览而可知又何索于详究羣隂既归水与天违当宵分之际避至烈之辉因圆光之既对引大海以羣飞夫秋之中而隂盛亦犹春之半而阳肥事茍稽于巳着理必辨于犹微故涛生于八月之望者尤岌岌而巍巍也万物之中分日之热叩琢钻研其火乃烈吹烟得焰传薪就爇附于坚则难销焚于藁则日絶所依无定遇水乃灭太阳之精大非其匹至灭无焰至精有质入四海而水不敢濡照八纮而物莫能屈就之者咸得其光辉仰之者不知其何物其体若是岂比夫寒灰死炭遇湿而同漂泊哉方舆之下阳袒所回厯亥子而右盛逾丑寅而左来右激之逺兮逺为朝左激之逺兮逺为夕既因月而大小成亦随时而前后隔此日之所以一沈而潮之所以两折也天地一气也隂阳一致也其虚其盈随日之经界寒暑之二道将无差于万龄故小大可法而干坤永宁也若夫云者雨者风者露者为雪为霜者为雹为雾者雷之所鼓者龙之所赴者羣生之所赋者万物之所附者彼皆与日而推移所以就其衰而成其茂也然后九围无余而万流为之长辅谈未竟客又勦而言曰若乃寒暑定而风雨均也吾闻之洪范云豫尝燠急尝寒狂乃隂雨为沴僭则阳气来干茍日月之躔一定又何逺于王政之大端彼有后问姑纾前言夫三才者其徳之必同天以阳为主地以隂为宗㕘二仪之道在一人之躬一人行之三才皆协徳顺时则雨霁均行逾尝则㓙荒接僭慢所以犯阳徳也故暴尫莫之哀狂急所以干隂徳也故离毕为之灾此则为政之所致非可以尝度而剸裁也客曰唯其余如何复从而解之曰惟干与坤余尝见焉清者浮于上浊者积于渊浊以载物为徳清以不极为𤣥载物者以积卤负其大不极者以上规奠其圆故知卤不积则其地不能载𤣥不运则其气无以宣夫如是山岳虽大地载之而不知其重华夷虽广卤承之而不知其然也气之轻者其升乃髙故积云于岳不驻鸿毛轻而清也而物莫能劳及其干霄势穷霏然下坠随坳壑而虚受任畎浍之疏溃着则重也故舟楫可以浮寄至夫离九天九地作重隂之胶固自坚氷以驯致固可以乗鸿溟以自安受万有而不圮者也听兹言较兹道定一言之所宗何衆理之难考且合昏知暮而翰音司晨安有懐五常之美预率土之濵茍无谅乎此㫖亦何足齿于吾人子以天地之中元气噫哕为夕为朝且登且没泛辞波而甚雄处童䝉而未发孰观地喙乎深泉之涯孰指天吭乎巨海之窟既无究于兹源宁有因其唿吸而腾勃者哉客谢曰辞既已矣欲入壸奥愿申一间先生幸以所闻教之尝居海裔觌潮之势或久往而方来或合沓而相济曷舛互之若斯今幸觏乎所制先生撰屦旁眄亦穷其变吾因讯夫墨客当大索其所见役亦告于余曰日往月来气回天转其激也大则体盛而相竦其作也小则势接而相践惟体势之可准故合沓而有羡其何怪焉客乃跽躯敛色交袂而辞彼圆𤣥方颐古惑今疑叹载籍之不具恨象数之尚遗方尽述于阃域非先生亲得于学者而孰肻论之于是乎若卵判雏生鼓击声随雷电至而幽蛰起蛟龙升而云雨滋形开梦去醒至酲离既手之舞之足之蹈之乃避席而称诗为贺庶知𤣥先生之辞辞曰噫哉古人迷潮源兮刓编齾翰曽未言兮罗虚列怪无藩垣兮名儒幽讨理可尊兮髙驾日域窥天门兮涛疑一释永立言兮若何与扁祛吾惽兮昔之论者何其繁兮意摩心揣秪为讙兮隂数定焉水长存兮进退与日游混元兮一升一降兮寒暑成下凝浊兮上浮清随盈任缩兮浮四溟釜鬵蒸㸑兮拟厥形愿扬此辞兮显为经髙跨百氏兮贻亿龄先生曰彼能赋之子能演之非文锋之破镝可以解乎羣疑客乃酣然自得油然而退也万象明堂赋刘允济睿哲惟唐受天之明究皇王之鸿休包宇宙之纯精恢天禄以作久摅元命之振英鼓黔雷以播气运苍昊而时成括闿阳与泰阶袭三圣以光亨礼乐交通典谟洋溢天以洛视而龟书至地以河观而龙图出拥神休尊眀号激清流扬茂实将大报于𤣥天享神祗以称秩愿卑宫而自处惟禋宗而是恤思致美于总章览娵訾而法营室访夏后之轨仪云广四而修一彼宗周之有制闻或九而或七错综乎旧典经始乎玉律绍先志以髙兴匪矜功而首出乃延公侯卿士艺人表臣而审其议焉或以为明堂者明乎天道者也所以明有功表有徳崇大教发大政登假严经钦修宗祀非夫为已者也安可已乎粤正月庚午始创明堂之制焉考经纬之长䇿应黄钟之旋宫穆穆四门可纳四气明明八窗均调八风靡金靡玉靡磨靡砻去隋侯之夜光明素质以为工思承天以接神故峻相乎皇穹飒乎懿濞繣兮丰融雷承干以震耀云大壮乎其中非至圣之精诚孰能克勤乎此功日观赋丁春泽日之升也浴海而丽天岳之峻也切汉而临邉登髙者以致九霄之上爱景者欲在万人之先其所惟一其仞惟千伊风灵之有载彼日观之存焉夫其夜刻未终曙色犹昧彼穷髙之极逺此有进而无退未辨昏明斯分覆载屡闻鸣雁犹隂沈而不覩忽听晨鸡即曈昽而可爱于是渐出旸谷将离地维巖峦既秀草树生姿气则赫视人皆仰之其望也如烛其照也无私昔者帝王御宇立极垂统封禅及此成功巡狩应其春仲莫不登兹絶顶遐瞩大明思煦妪之义穷造化之精以为日象一人之徳岳是三公之名信王侯之设险俾夷狄之来平方今一徳无为三光有象动植昭泰神祗肸蠁千巖瑞色思效祉以爱升禺壑春云欲入封而空上客有才乏羽仪心思骞翥毎积聚萤之志难登望日之处引领终夕含情达曙知照烛之有期故踌躇而不去重曰日有观兮絶代独立登兹望兮无逺不及何太阳之至精莫不専于出入闻韶赋名韶则尽美听何可忘况至徳之斯过聆竒音之孔扬天纵多能信以嘉乎击拊神资博学知具美于典章用而不匮乐亦无荒若充乎四门之术不离乎数仞之墻验则足徴用之可贵圣者妙而合道志者仰而自慰悦五音而曲直孰谓其聋致六府之和平自忘于味省风而八风叶畅观徳而九徳昭宣季子慙游于鲁地穆公徒飨于钧天曷若观率舞聆薫絃变态罔已周流自然可以深骨髓而期富夀岂徒资视听而娱圣贤至若清磬虚徐朱絃疎越鼗鼓以之迭奏笙镛于焉间发以咸隂阳于宇宙耀光明于日月自表虞徳之不衰岂效文王之既没是知武也未善濩也有慙钧化归于二八让徳明乎再三所以其道不穷厥监斯在验率舞于百兽想同和于四海如其乐正非闗自卫而来傥俟风移有异从周而改愔愔不极杳杳乍迷俄将复矣抑又扬兮梦周公而不见想圣徳而思齐闻斯行诸厥不踰矩感心骇目是何其覩悠然而往三叹如在夫寥天涤尔而施万籁已吟于九土讵忘味于三月谅永懐于千古幸赋韶乐之遗音美哉尼父孔子弹文王操赋薛胜之文王有声惟圣能审初弹雅操知徳音而有懐稍奏遗音觉仪形之可禀黮然之状已究锵然之响可寻述而不作载好其音徳必不孤谅前圣合于后圣道乃无二诚此心达于彼心其神也邂逅相遇其虑也罔或不钦则知掩四方而气正加一絃而义深曲引烝哉调吟皇矣穆穆乎顺帝之则洋洋乎令闻不已同声相应虽千古而㑹徽音异日而论犹万邦而聆遗美所以圣贤不逺古今一揆且将合于心岂独盈乎耳既而温故知新若圣与仁千里同风自宜契于风韵千年一圣当间出于圣人玉指回轸朱絃应律运八风而吹万迭五音而不一既而文徳在兹以宁王道宥密斯操也必俟后贤吾无间然陟降因我而着昭穆因我而宣符盍彻之言无毫釐乖于是叶同音之理岂合度差于前是谓惟神所受继圣之后自得于心匪传于口稽帝谓之意勤止岂无非天纵之才生知何有无音不合无徳不宣翼翼之心因心而㑹亹亹之善尽善而知师襄于是作而言曰子圣人也与文王而同规子击磬赋薛胜之大哉将圣乐天知命宪章文武昭宣孝敬游道义之门观鲁卫之政知礼文之述作系王道之衰盛将有託于知音故先击其浮磬翕如始奏冷然激扬旁达草木独调宫商律中乃节而信清引而越以长何一气之立则若五色而成章羽可以振振兽可以跄跄神人以和舍此奚取乐悬之位斯焉是将谐协于国风本一于心始将此易俗非为悦巳作于朝而君臣同和听于家而少长咸喜不达情者莫究其理不赏音者莫知其㫖非有为而作焉岂茍乐而为尔噫斯道之行如磬之声合于制度发以清英应小大以随击拊原始终不可将迎伊物情之滞隔莫不由此而发明谓为艺以吾不试语之道而知吾志固非系而不食岂止垂之如坠曽见访于苌𢎞反受嗤于荷蒉彼往而不返欲洁其身如乐之无节则可夺伦义有昧于反舌耳无间于日新何没没于隐者亦硁硁于小人必也审音居然大辨动应而溥畅虚中而独善使石声无定则我心可转初未明乎施张庸讵议乎深浅一雅一变正声久遣子击此者亦屡叹之唯圣有作阐教命虁乃知乐正雅颂复在于明时孔子石砚赋王嵩蕚昔夫子有石砚焉邈观器用宛无雕镌古石犹在今人尚传从叹鳯兮何世至获麟兮㡬年世厯近王近霸年止几徂几迁任往回于几席垂翰墨于韦编时亦逺矣物仍在焉非圣人之休祐安得兹而不捐洎乎俗逺圣贤教遗齐鲁列庙以居先师攸主上荧荧以光澈下羃羃以色固介尔贞坚确乎规矩昔诸侯失政周道无闻嗟礼乐之仍缺叹诗书而未分圣人乃启以褒贬垂以典坟必借兹器用成斯文盖石固而人往亦事存乎砚云至乃方质圆形钴模龟首调饰为用陶甄可久横彩烟而不絶添緑水而常有岂如石焉斯为不朽昔偶宣父厥容伊何旁积垂露中含偃波时代迁移去游夏而弥逺日月逾迈变炎凉之已多别有逢掖书生献䇿东京仰垂先哲攻文后成叨秉笔以当问愧含毫而颂声欹器赋韦肇若夫天地忌满鬼神害盈方舆以之东缺圆盖以之西倾百川因兹灌注七曜由是贞明故圣人以冲虚作式贤达以撝谦为情于是盘盂设诫几杖必纪金人贻诲于周书扑满流规于汉史顺之者福逆之者耻乃垂训于小人咸取象于君子岂方圆有度规矩合仪不虚不满能安能危考衆器之论最实莫先于侑巵不随日兮时昃不于月兮暂虚体执谦损性尚冲撝知盈盖而必覆故止足而何期惟上圣之设法处中庸而在兹㢘恕以劾贪残改质金张可望形而谢宠许史可覩容而辞秩疏广感此而挂冠范蠡朂兹而自逸览斯器之为美何余物之能匹原夫出自圣人之心成乎匠人之手匪雕匪刻可大可久鄙巨壑之难盈恶漏巵而虚受宁取类于瓦杯以供尧舜不愿同于金爵惟资桀纣故一化于陶钧厯千载而不朽由是鲁君之庙置诸户庭左邻东序右界西扄惟仲尼之多圣赖弟子而为铭仆又何徳轻尘翰墨虽不假于先容实有愧于观国澹台灭明斩龙毁璧赋白行简璧之为寳也至珍龙之为物也至神藴彼坚真由是见希于代神其变化胡可不畏于人茍以力夺我寳则必害及尔身原夫被褐而来舣舟以济懐白璧为利涉佩青虵而自卫光连晓日若明镜之髙悬影落深潭状白虹之初霁孤棹才移于渡口二龙歘见于波际将至寳因此可求谓匹夫于焉易制徒观其迅雷铿狂电翕赩转晴辉而阳景灭曜喷风雨而晴空变色拖尾乃无所遁逃矫首则方将荐食朱萍焉能施其术佽飞莫得用其力灭明乃挺利劒整扁舟驱天吴比阳侯壮志奋而发植冠耸瞋目张而眦裂血流白刄下耀于渊室紫气上冲于斗牛左絶其脰右舂其喉擢锦缋之鳞触惊波而乍聚乍散洒𤣥黄之血随奔流而或沈或浮既风恬而雨絶俄雾朗而烟收龙实最灵孰可以威而詟璧惟重寳岂得不义而求既而弭波澜济江干璧非人愿保全而莫可人非剑思耀武而诚难然后韫神丘即长路持拱璧而叹息眄中流而回顾岂不以懐寳者为物所求恃力者为人所恶且龙实恃力人惟懐璧尔实我欺我非尔惜虽在时之攸重谅于人而何益闻老氏之诫莫守乎满堂考圣人之情不贵乎盈尺遂投之河而神罔敢受毁于岸而人莫敢有纷然电散谓齐后之碎连环騞尔星分同亚父之撞玉斗则知动不可妄求不可茍始则将害于人终乃自贻伊咎胡不伏水府而蔵珠于颔照钟山而衔耀于口故贪而毙也诚罹有悔之㓙毁以弃之安能无胫而走嗟乎仁必有勇信千古而不朽孔宅闻金石丝竹之声赋王起鲁恭王益宫于孔氏壊宅于阙里闻金石丝竹之声有六律五音之美清冷始奏异洞庭之载张寂寞而来非钧天之可视或管或磬以禋以祀徒在庙而见听岂升堂而足拟当其摄齐而进拾级而前逺近犹惑铿锵始传式感王心聘国无劳乎七十克谐圣域抠衣若化乎三千信不击而不考实𤣥之而又𤣥惟金也振舂容而无阙惟竹也像吹嘘而未歇愔愔击石如荷蒉之初闻杳杳挥丝疑孺悲之来谒所以表正声之感所以同古乐之发遐想乎反鲁之年追思乎在齐之月回环栋宇缭绕庭除惟恍惟惚缴如绎如心方启乃乐可成于固将极天而蟠地岂徒舞兽而跃鱼疾徐有则清浊不忒非审以知政非作以崇徳蔵书之壁时绎绎而难分梦奠之楹乍洋洋而未测响杂乎鸿鹄韵调乎宫羽丝管不形簨簴无覩固可掩歌钟于二四配茎英于三五及夫锵尔乐阕油然思深覩奥且惊夫盈耳广居由是而革心岂不以感上圣之㫖闻至徳之音哉皇家始崇儒礼莫先褒圣尊素王之号广旧宅之敬傥逸韵之再闻播乎乐府之盛孔宅得书赋蒋凝孔氏之居中蔵古书当霸鲁壊隳之日见亡秦焚灭之余卜数仞为缭垣时之潜矣定四科于竹简世以传诸当其汉偃兵戈鲁修宫掖将穷下国之侈遂去前贤之籍并吞一亩方取地以崇居摧折两楹遂得书于暗壁悲夫其宅也人亡道穷削蹟于中瓦隳而阼阶缺裂尘飞而环堵空蒙鲤也必趋之庭将为辇路仲由未入之室欲创离宫其书也蔵书废久坑儒之后虫侵而鸟蹟微亏土蚀而韦编欲朽虞夏不刋之典出彼圬墁殷周将丧之文存于培塿于是升彼堂矣弃诸简焉信遗宅兮必取宁右文兮何传将卜楼台刬榛芜而屹若俄闻金石扣寂寞以铿然王乃凝思潜听追踪辍作存其宅兮不壊知其书兮可学悔隳古而荣今庶立礼而成乐门庭犹在存圣者之规模虫篆难详是古人之质朴倚伏相推于焉有之不广其居斯文永堕不闻其乐则往蹟全隳信乎君子所居亦废兴而有数圣人大道当用舍而随时今皇家重典坟崇阃阈开儒馆以待士设文教以济国千秋万嵗知此道之无穷四海九州信将来之有得延陵挂劒赋王起脩脩陇树兮挂劒于兹所以表徐君之所欲明季子之不欺予取予求昔藏心而可测一生一死终弃寳而如遗盖烈士孤标之节而神明幽感之时当其昔结欢娱从容不阻孤锋乍拔密坐之所彼眷眷以目击此默默而心许谅他日而来思非伊人而谁与及夫厯聘上国言旋东吴访旧友遵旧途亦当开寳匣献辘轳何逝水兮不待弔荒埏兮已芜由是执龙泉而慷慨望马鬛而踟蹰相间嵗之披云忽然而在抚今辰之切玉视之若无且曰器可谋新室宁欺暗解腰间之善结仰树杪而延瞰乃脱白刃推赤心耀宿草之煌煌悬拱木之森森错落金环疑夜月而生陇晶荧霜锷谓春氷之在林龙形蜿蜿而未化蛟枝亭亭而欲寻解珮义广脱骖感深英声遂腾乎万国善价不顾其千金呜唿劒之掷也无前人之行也必果诚去彼而取此非祈君之佑我无宿诺譬之以庸庸不食言方之以璅璅向若蔑黄壤恡青萍重提携于掌握轻耿介于心灵则三尺之中空腾云而漫漫重泉之下将愧色于㝠㝠无言者道之𢎞不约者信之大峻节卓以特立义风纷而繁会盛矣哉挂劒之名将万古而不昧登瑯琊台观日赋熊曜秦筑东门于海岸曰瑯琊台髙可望逺而东之人悉以宵分之后观日于海底者壮其观而为赋云秦东之门天地一空直见晓日生于海中赤光射浪如沸如铄惊涛连山前拒后却圆规上下隠见寥廓焜煌天垂若吞巨壑当扶桑汹涌于云表阳徳出丽于干刚汗漫翕纳将吞六合冲融青㝠遥侵大莹羲和首驭夸父上征眩转心目苍黄性情倾地舆而通水府吸天盖而骇长鲸彼秦伊何崇此为门委絶人力其谁敢论失万邦者虽设门而必圮表东海者谅无门而亦存步秦亭而在此伤魏阙而何言千载之后石梁斯在时无鬼功岂越沧海念无道而肆志将不亡而何待我国家踰溟渤而布声教穷地理而立郊垧畧秦皇于帝典㕘汉武于天经顾荒台而寂寞取殷鉴于生灵尔其秋景超忽晴光焕发蜃气干云蚌胎候月长波沃荡超百谷以深沈唳鹤徘徊想三山之灭没齐鲁郡邑霜天泬寥凌虚无而倒景临沆瀣而乗潮日向蒙汜云横丽谯追鲁连之达节行将蹈海仰田横之行意若在云霄骊龙之珠羣玉之府想望绵邈依稀处所有海客之无心托扶揺之轻举矮松赋王曽齐城西南隅矮松园自昔之闲馆此邦之胜槩二松对植卑枝四出髙不倍寻周且百尺轮囷偃亚观者骇目盖莫知其年祀亦靡记夫本源真造化竒诡之絶品也曽咸平中忝乡荐登甲科䝉被宠灵践厯清显㡬三十载前歳秋始罢冡司出守青社下车之后省闾里访故旧则曩之耆耋悉沦逝童冠皆壮老邑居风物触目迁变惟彼珍树依然故态窃谓是松也匪独以后彫克固嵗寒抑由臃肿支离不为世用故能宅兹臯壤免于斤斧向若负搆厦之材竦凌云之干将为梁栋戕伐无余又安得保其天年全其生理哉感物兴叹聊为赋曰惟中齐之旧国乃东夏之奥区有囿游之胜致直㕓闬之坤隅伟茂松之骈植轶衆木而特殊上轮囷以夭矫旁翳荟而纷敷广庭庑之可蔽髙寻常之不踰枝拥阏兮横亘根蹙缩兮盘纡徒观其前瞻林岭却枕康衢宅寳势兮葱郁据古地兮膏腴类蟠蛰兮蛟螭讶腾倚兮虎貙将拏空兮未奋忽伏窜兮争趋色鬬鲜兮欲滴形诡俗兮难图逺而望之蔚兮若抟鹏之出沧海迫而察之默兮若方舆之承寳盖矗洞口之归云堆嵓阿之宿霭谈挥尘兮何多被集翠兮増汰度朔吹兮飕飗含阳晖兮晻蔼吾不知其㡬千歳起毫末而硕大昔去里兮离邦攀绿条兮彷徨今剖符兮临郡识竒树兮青苍憷光景兮遄迈嘉嵗寒兮益彰叶毵毵兮不改情眷眷兮难忘异古人之叹栁协予志之恭桑信矣夫卑以自牧终焉允臧效先哲之俯偻法幽经之伏蔵愿跼影于涧底厌争荣于豫章鄙直水兮先伏惧秀林兮见伤幸髙梧之垂䕃愧修竹之聨芳鸾乍迷于枳棘鷃每悞于榆枋嫓周雅之蹐地符羲易之巽牀既交让以屈节复善下而同方自储精于甘实不受命于繁霜客有系而称曰材之良兮梓匠之攸贵生之全兮䝉庄之所美茍入用于钩绳宁委迹于尘滓俾其天性而称珍曷若存身而受祉纷异趣兮谁与归当去彼而取此稷下赋司马光齐王乐五帝之遐风嘉三王之茂烈致千里之竒士总百家之伟説于是筑鉅馆临康衢盛处士之游壮学者之居美矣哉髙门横闶厦屋长檐罇罍明洁几杖清严尔乃杂佩华缨净冠素履端居危坐规行矩步止相与奋髯横议投袂髙谈下论孔墨上述羲炎树同拔异辨是分非荣誉樵株为之蓊蔚訾毁珵美化为瑕玼譬如兰芷蒿莎布濩于云梦之洳鸿鹄鸧鼓舞于渤澥之涯于是齐王沛然来游欣然自喜谓稷下之富尽四海之美慨乎有自得之志矣祭酒荀卿进而称曰吾王辟仁义之涂殖诗书之林安民之虑广致治之意深然而诸侯未服四邻交侵士有行役之怨民有愁痛之音意者臣等道术之浅薄未足以称王之用心故也王曰先生之责寡人深矣愿卒闻之对曰臣闻之珷玞乱玉鱼目间珠泥沙瀼者其泉慁莨莠茂者其谷芜网者弃纲而失叙行者多岐而丧涂今是非一槩邪正同区异端角进大道羇孤何以齐踪于夏商继轨于唐虞诚能拨去浮末敦明本初修先王之典礼践大圣之规模徳被品物威加海隅忠正修列谗邪放疎行其言不必饱其腹用其道不必煖其肤使臣饭粱啮肥而餐骄君之禄不若荷锄秉耒而为尧舜之徒惜夫美食华衣髙堂闲室鳯藻鸱仪豹文麋质诵无用之言费难得之民未治不与其忧国将危不知其失臣窃以大王为徒慕养贤之名而未覩用贤之实也已超然台赋苏辙子瞻既通守余杭三年不得代以辙之在济南也求为东州守既得请髙密其地介于潍海之间风俗朴鲁四方賔客不至受命之歳承大旱之余孽驱除盗贼廪䘏饥馑日不遑给㡬年而后少安顾居处隠陋无以自放乃増治其城上之故台日与其僚览其山川而乐之以告辙曰此将何以名之辙曰今夫山居者知山林居者知林耕者知原渔者知泽安于其所而已其乐不相及也而台则尽之天下之士奔走于是非之场浮沈于荣辱之海嚣然尽力而忘返亦莫自知也而达者哀之哀者非以其超然不累于物故耶老子曰虽有荣观燕处超然尝试以超然名之可乎因为之赋以告之曰东海之濵日气所先岿髙台之凌空兮溢晨景之洁鲜幸氛翳之攸霁兮逮朋友之燕闲舒堙塞于遥望兮放逺目于山川设金罍与玉斚兮清醪洁其如泉奏丝竹之清怨兮声超然而𣺌绵下仰望而不闻兮微风过而激天会陟降之㡬何兮弃溷浊于人间倚轩楹以长啸兮袂轻举而飞翻极千里于一瞬兮寄无尽于云烟前陵阜之汹涌兮后平野之漶漫乔木郁其榛榛兮兴亡忽兮满前懐故国于天末兮恨东西之险艰飞鸿往而莫及兮落日耿其西躔嗟人生之漂揺兮寄流枿于海堧茍所遇而皆得兮遑既择而后安彼世俗之私已兮每自予于曲全中变溃而失故兮有惊悼而汍澜诚达观之无不可兮又何有于忧患顾游宦之迫隘兮常勤苦以终年盍永乐于一醉兮灭膏火之焚煎虽昼日其犹未足兮候朗月于林端纷既醉而相命兮霜凝磴而蹒跚马踯躅而号鸣兮左右翼而不能安各分散于城邑兮值清夜之既阑惟所往而乐易兮此其所以为超然者耶北渚亭赋晁补之登爽鸠之故墟兮睇岱宗之独立根磅礴而维坤兮支扶疎而走隰跆琅琊与鉅野兮梁清济而北出前湠漫而将屯兮后摧嗺其相袭坯者扈者峄者垣者礐者磝者障鲁屏齐曰惟厯山或肺腑之箕拱环连势厓絶而脉泄兮万源发于其间谷射沙出浸淫潗濈瀺灂汨泌澎濞浡潏忽瀵起而成川经营一国其利汾浍防为井沼壅为碓硙得平而肆乃滉漾而滂沛经民庐而贯府舍兮潴为池之千亩惟守之居面巖背阻邈阃阇之遗址兮肇嘉名于北渚悲经始之㡬何兮牛羊牧而宇颠非境胜之为难兮善择胜之为难尝试观夫其园千章之荻合抱之杨立而成阡跻厯下之岧嶤望南山之孱颜修榦古枝出櫩造天藐砠岫之蔽亏乍髣髴其云烟思仙人之楼居尚轻举而髙翻盍驾言其北游登斯渚而盘桓冈峦忽其翔舞荻杨眇以如箸抚千里于一瞬收城郭以环堵其下陂湖汗漫葭芦无畔菱荷荇藻蘅荃杜衆物居之浩若烟海嵗秋八月草木始衰乃命罾罟观鱼其脽鸣榔四合方舟顺涯鲿鲤窘乎深塘兮鸿雁起乎中泜复有桂舫兰枻浮游其中榜歌流唱自西徂东纎饵投隈微鳞挂空客顾而嬉倾盂倒钟明月出于缺岭夕阳𦕈其微红天耿耿而益髙夜寥寥其方中骇河汉之冲波披海岱之冷风恐此乐之难留兮愿乗槎乎星渚期韩终与偓佺兮采芝英于瑶圃庶忘老而逸死兮路漫漫其修阻于是酒酣太息中座语客曰自昔太公奄有此丘是征五侯桓公用之攘楚尊周方其盛时山河十二号称东秦临淄遨乐中具五民秋田青丘实囿海滨而薛又小邑也区区之赋食三千人其强孰与比哉观华不注朅其孤巘虎牙杰立芙蓉菡萏尚想三周追奔执下车取饮仅以身免困责质于萧同尚何私乎纪甗而齐自是不竞矣夸夺势穷虽强安在事以日迁而山不改则物之可乐固不可得而留也忍而有之来不可持所玩无固去何必悲齐侯之所雪涕而晏子之所窃嗤也今我与客论古人则知述寓有感而歔欷岂不重惑也哉仕如行贾孰非逆旅託生理于四方固朝秦而暮楚曽无必于一笑尚何知乎千古于是客跃然喜再拜举觞而前曰凡主人言理实易求而我旷然已忘昔忧使客尝满使酒不空请夀主人如汉孔公主人辴然喜受饮反觞执客之手而言曰诗固有之未见君子忧心忡忡既见君子云胡不乐再拜洗觞而酬客嘻然大笑平野亭赋刘文蔚琅琊古郡海右雄藩介青徐之遐境跨䝉羽之名山按经图兮厯二千年之城郭询父老兮曽十万户之㕓阛嗟繁华逝而不返兮久潇洒于兵革之残追前贤创造之遗迹兮认旧碑剥落之苔痕一台存于公署之左兮其势俯瞰东北之城垣寂寂兮瓦砾之墟森森兮荆棘之攒昔郡守备御之未暇兮其来亦孰为之一观越至元之己夘属大统之中原太守以善政而底誉监司由上考而来官乃因政之暇乗农之闲且陶且冶载芟载刋役不两旬而既毕里无百姓之所闗崇峻峭拔兮葺故基于九仞轮奂翚飞兮搆新亭之十间眠其下也绿树漫漫市井班班甍宇参差兮鳞次车马彷彿兮往还霭万灶之炊烟兮隔物我以仙凡忽一扫其风埃兮惊梦寐于尘寰流好音兮幽鸟生绕砌兮芳兰栖朝云于画栋堆野色于危栏忘万感之纷扰觉六月之微寒鹭孤飞于霞际兮疑星转乎天端鸥羣集于沙上兮若波起乎平滩不雕不画兮入云烟之清雅无隂无晦兮极村曲之萦盘每公余而自适纵却顾而前看一帯髙深兮山水秀千里沃壤兮邦畿寛莫不豁词林之风月泻胸次之波澜若夫与客共饮因公置烦列云霄之雅听促玉漏之清弹倒鲸杯而吸翠发醉歌而怡颜懐古而兴感岂赏心之易阑非不知役不可兮难举事不可兮尚繁盖贤者之所作能劳民于既安况乃谕之以道兮人得其观使之以时兮孰惮其难不徒宴乐于此兮欲坐观乎稼穑之劳庶㡬知民之艰也太白酒楼赋张惟风姓之苗裔兮爰资始于虙羲分徐方以启土兮廼任国之攸基稽成周之邦域兮属东鲁之封内逮季任之处守兮至战国而犹在既郡县之遂置兮仍旧号曰任城顾汉室之多贤兮繄白衣之垂名余登楼以四望兮慨山川之不改㴑沂泗之清冷兮盼凫绎之杳霭伊谁架兹栋宇兮谓太白之曽游时贺令之称贤兮微斯人其谁俦想劝醻之欢乐兮恍英灵之在目锵玉佩之陆离兮美荷衣之被服伤孔孟之不可作兮叹中行之莫与睠耦耕荷蒉之为伦兮庶㡬超絶而可与指谪仙以相谓兮羌青眼以夙开取狂客以表名兮亦旷世之英才观史氏之称述兮固莫知其志也世溷浊而独清兮且髙标之不可㡬也託餔糟而混迹兮盖慕晋人之风流宁泥涂以曳尾兮窃自比于庄周仰青山之崚嶒兮观镜湖之𣺌漭朝欲攀其美木兮夕欲擥其宿莽仰浮游于太虚兮疑籋云而椉风将驾景而凌烟兮追髙躅而奚从倚朱栏而怅望兮天惨惨其无色俛清流而鼓枻兮空盘桓而反侧乱曰我思昔人神飞驰兮古今一息胡俾我底兮往过来续逝者如斯兮太白楼赋王守仁嵗丙辰之孟冬兮泛扁舟余南征凌济川之惊涛兮览层构乎任城曰太白之故居兮俨髙风之犹在蔡侯导余以从陟兮将放观乎四海木萧萧而乱下兮江浩浩而无穷鲸敖敖而涌海兮鹏翼翼而承风月生辉于采石兮日留景于岳峯蔽长烟乎天姥兮渺匡庐之云松嘅昔人之安在兮吾将上下求索而不可蹇予虽非白之俦兮遇季真之知我羌后人之视今兮又乌知其不果吁嗟太白公奚为其居此兮余奚为其复来倚穹霄以流盼兮固千载之一哀昔夏桀之颠覆兮尹退乎莘之野成汤之立贤兮乃登庸而伐夏谓鼎俎其要説兮维党人之挤诟曽圣哲之匡时兮夫焉前枉而直后当天寳之末代兮淫好色以信谗恶来妹喜其猖獗兮衆皆狐媚以贪婪判独毅而不顾兮爰命夫以仆妾之役宁直死以顑颔兮夫焉患得而局促开元之绍基兮亦皇皇其求理生逢时以就列兮固云台麟阁而容与夫何飘泊天之涯兮登斯楼乎延伫信流俗之嫉妬兮自前世而固然懐夫子之故都兮沛余涕之湲湲庙堂之偃蹇兮或非情之所好惟不合于斯世兮恣沈酣而逺眺进吾不遇于武丁兮退吾将颜氏之箪瓢奚曲蘖其昏迷兮亦夫子之所逃管仲之辅纠兮孔圣与其改行佐璘而失节兮始以见道之未眀覩夜郎之有作兮横逸气以徘徊亦初心之无他兮故虽悔而弗摧吁嗟其谁无过兮抗直气之为难轻万乗于褐夫兮固孟轲之所叹旷絶而相感兮望天宇之漫漫去夫子其千祀兮世益隘以周容媒妇妾以驰骛兮又从而为之吮痈贤者化而改度兮竞规曲以为同卒曰峄山青兮河流泻风飕飕兮澹平野凭髙楼兮不见舟楫纷兮楼之下舟之人兮俨服亦有庶㡬夫子之踪者黄河赋薛瑄吾观黄河之浑浑兮乃元气之萃蒸濬洪源于西极兮注天派于沧瀛贯后土之龎博兮杳元沟之晶明过积石而左转兮龙门呀而峻倾薄太华而东骛兮撼砥柱之峥嵘入大陆而北徙兮迷不辨夫九河之故形经两海而纪中流兮擢浮沈之曜灵览頽波而懐明徳兮又何莫非姒氏之所经营登崑崙而俯视兮固彷彿其初迹驭髙风而骋望兮遂周游其曲直何末流之混浊兮始清澈而湜湜羌澹灔而徐趋兮沄沄而自得触险石以鬬暴兮诧雷轰而毂击天宇扩其沆漭兮𣺌上下之𤣥黄雾雨霪霪而滃集兮混邃古之洪荒微风荡拂而涣散兮天机组织其文章頽猋浩而汹涌兮百怪垂延而簸扬腥云浊浪以盪泊兮恍惚颠倒乎舟航灵曜升而赫照兮乗正色于中央望舒在御而下临兮列宿涵泳其光芒若乃震秉符以行令兮百谷淫淫其冻释山泽沮洳以上气兮増滉瀁之洋溢鱼龙乗涛以变化兮杳莫测其所极祝融载节以南届兮雷雨奋达以霶霈潢支流而股合兮百川奔而来㑹水轮囷而漂拔兮蔽云日而淘汰狂澜汹其囓岸兮块土焉塞夫冲溃霜戒严而木脱兮少昊执矩以司秋洲渚缅邈而石出兮始杀湍而安流霰雪纷其四集兮颛顼乗坎以奋神大块噫气而厯轧兮流澌下而龙鳞层氷横絶而山委兮河伯驱石以梁津羌险夷而明晦兮变朝暮与四时飈风起而冲目兮漭怪骇其难推覩圆方之一气兮恒来往而密移昔尼父之叹逝兮跨百世而罕知顾川流之有木兮与终古以为斯启龙图而翫太一兮悟主宰之所为喟余心之未纯兮感道妙之如斯聊词言以自明兮庶昼夜之靡亏奎文阁赋李东阳伟新庙兮既宫突髙阁兮丽空海之右兮山之东极灏溔兮争巃嵸纳沆瀣兮超鸿蒙表日观兮来天风忽秋令兮始肃见奎星兮正中初徙倚兮栏前暂徘徊兮户外殿庭兮巍峩与兹阁兮相对亭碑矗兮林立坛屋隐兮如盖昔金元兮始构㡬嵗序兮更代叹轩楹兮煨烬纷瓦砾兮浮及轮奂兮鼎成蔼冠裳兮咸萃览旧蹟兮无余抚孤根兮一桧吁嗟乎靡丽兮娉婷彼齐云兮落星懐望兮怔营或筹邉兮见京夫岂若覩羮墙兮故宅诵典则兮遗经宛蝌蚪兮孔壁恍金丝兮鲁声感春秋兮絶笔忆诗礼兮趋庭存竒文兮籀史脱虐燄兮秦坑借神鬼兮诃护閟山川兮精英乃有韦编兮竹简石墨兮溪藤汗牛充栋兮不可以数计又奚问兮何名幽并兮青兖𣺌宫墙兮在眼景行兮髙山每为憾兮不浅金书兮玉节幸吾生兮未晚遡秋霄兮愈泱恨夏日兮犹短仰圣道兮弥髙思古风兮渐逺閲千载兮一时曽一慨兮不满睠遗驾兮可攀尚頽波兮在挽噫嘘嚱灵有地兮杰有人贤有象兮国有宾下后土兮上髙旻轶倒景兮离尘纷博典册兮穷皇坟厉夕惕兮求朝闻岂徒析虫鱼兮隐义辨豕亥兮疑真讶雨粟兮天半降青藜兮夜分盖方舞干羽兮七旬徧絃歌兮八垠占聚纬兮周髀听环桥兮成均殆将兴兮吾道庶不朽兮斯文巍乎髙哉势不可以极兹阁之名兮并列宿而俱存南溪赋李东阳西涯子寓于南溪之上公事既竣宾客尽散清飈徐来旭日始旦春服渐成乌纱微岸方衆景之骈列忽羣忧之一泮沿隄而步则苍藓绣地丹樱烧林野食呦鹿园鸣变禽繁华曜其阳丛篠䕃其隂松移徂徕之峯石出太湖之浔境已旷而复幽路将穷而转深乗舟而泛则泓碧长曳汰痕圆晕虚亭倒影下入无朕蔆穿荇绕倐逺疑近飞羽夹翔游鳞作阵俯空鑑以窥明激轻涛而拂润虽非浮海之大观亦得风雩之真韵登城而眺则面引凫绎背负岱宗左拱尼山之巉巖右瞻文庙之巃嵸古泗北枕清沂南带逵泉出乎其侧汶水缭乎其外深池曲窦下与溪㑹复有平畴万区大泽千里髙原隐伏广路长迤天羃羃以四布云飞飞其如驶思两仪之既辟见万象之流峙干坤渺其无际灵气宛乎攸止不然则一溪兮㡬何吾宁独羡乎此偶遇孔氏之父老过而问曰美哉溪乎其源可得而知乎父老曰此周封之遗墟汉国之故池也其前则两观之门其后则灵光之基也地以人胜事随代更逮我故公而南溪是名渗漉污浊澄渟清冷塞者疏而为通涸者潴而为盈防危有隄临深有凭培旧植以为坚缀新葩以为荣斯溪也乃冠裳之所咸集轩骑之所必经词林侈以为盛事海内想闻其风声矧伯仲之俱美与东庄而并称余尝览蓟游燕樯吴缆楚忽使轺之东迈弭余节兮邹鲁鲁之山兮嵚﨑鲁之水兮涟漪匪王事之在躬余何为乎此溪窥圣途之浩荡望学者之津涯叹时乎之不再观逝者之如斯惟徳泽之汪濊配宫墻之崔嵬家与国而咸休名与牒而俱垂吾固知金石之足恃託文章以为期于是衍圣公揖而进曰呜唿此先君子之志也先生幸为我赋之余曰嘻有是哉乃唿墨援笔书于堂壁徘徊日久盖三宿而后出也东䝉山赋公鼐有客问于余曰若之国有名山乎曰有曰何居曰为䝉山曰是鲁颛臾之䝉山与曰然曰嘻先生欺余哉宇内之名山九东方之岳镇二蒙不处一焉是乌得名先生欺余哉曰子未覩其闳巨也客曰子详而言之何如余曰言不可以若是其㡬也余请以畧言之子以畧听之原夫厉山氏之分布元气也观其次序相其经纬产生山谷以育万类其在阳州申土则震帝之攸出也天孙之攸居也于是五岳之首生焉命其名曰岱宗岱宗之亚爰有东䝉神禹因之以艺淮徐鲁公有之以荒大东颜母钟之以诞圣尼父登之以命名培塿敖巨丘阜云亭拱干仪而作柱亘坤维而处中在奎之野则上天之武库也在鲁之分则九州之奥区也推其方位则青帝重华之司理也稽其疆域则少皥大庭之封殖也瑯琊在其东则秦台之隆崇焉徂徕在其西则竹溪之幽胜焉大岘处其北则穆陵之崄巇焉邹峄处其南则书门之空洞焉雄都巨镇名山大川千百万亿绵络周环孔穴相通缕脉相连轮囷堙塞融结弥漫积徳宣气会于兹山其广数百里其髙八千寻左青右兖襟淄带渑向淮之阳背济之隂首饮东阬之麓尾入长河之津其峯七十有二其洞三十有六内絶涯际外峙嶙峋控中华而跨江表履海岳而戴星辰上则朦胧邈忽溟涬漫漶含雾出云侵极厯汉下则雨香芝露瑶石玉林纡谲突夐郁律隂森冠以香鑪之形环以向背之势界以瀑布之流藏以洞天之秘霍以祛尘之风周以广野之气竦岫悬崖殊态竒致层峰叠岚参差胶盩四序隔阂日月亏蔽亭午方中羲和絶晷薰夏炎蒸凝沍凄飈巑岏崒嵂嶻㠔巃嵸凌列缺兮吸沆瀣凭歊歔兮窥鸿蒙络绎兮盘旋而鳞次趋走兮端拱而朝宗澹兮云中之垂翠黛幻兮天际之驾长虹玲珑虚透若珠光之在夜青葱明丽若莲花之在空危石絶礐嵚﨑崩腾离离齿齿磊硌纵横立如砥柱峭如铦锋隐如伏虎突如惊龙灿烂如云霞之兴蔚起没若波涛之倾溶飞泉万仞急湍千尺下临九旋之渊上倚蝯眩之壁批巖赴壑冲涧激石响同毂转撒若雪集溅木蒙松泌泌潝潝滂濞砏汃汹涌沕潏初汗漫而纡余又湢㳁而淢汨浟湙汪浵瀺灂滴沥长输逺游机发飈疾流为祊汶汇为雷泽底无潜甲上无宁翼遐视逖听恬愉懰慄击节扬音倐惊倐怿于是有神蛟奋鬛赤螭振鳞元驹白骥潜岩处深文鱼鲜鲫烦黟纷纭洧泉之鲤跃波之鱏鳊鲂鳅鳝鳟鳢鳣箴噞喁沸郁攒聚浮沈铅松怪石青蒙五云双飞比目奉符献珍澡玉瑊瑌丹垩珉琳㻬琈青碧琥珀斑璘蠙珠丹粟扬光飞文峥嵘夺目浩乎无垠其木则卷柏楼松灵椿文梓围以杶栝杂以楷枳柞榆槐楝檀梧杞梓龙鳞铁质盘崌拱峙披拂胶轕卷挛癹骫竒实珍果林檎香柹安平之枣闇河之桂秦人之桃朱仲之李郁郁芬芬茷茷薿薿卑邓林而不追掩云梦而靡记其草则黄文泽姑紫丹蘼芜铜芸膏本蒌蒿珠松腴羊韭地髓天苏巅棘布结鹿竹扶疎将离烂漫周盈华荂连翘商陆稀莶漏芦仙人列杖玉女当涂芣苢赤箭如芦菖蒲吐芳竞秀丛杂纷挐周览汎观应接不如国子之所不能博炎帝之所不能图其畜则鸧鹒载飞翡翠振翰翺翔往来呈辉耀艳鸳鹭鹡鸰凫鸥斥鷃沙浦栖鸿髙林集鹳元猿素雌悲啸宛啭玉衡为䲭瑶光为鷰知歳相风鸟鹊之能含珠懐珍雀雉之变丰狐野马狡兔黄独吴牛班狸骍牦麋鹿戴角衔齿千类万族跳踯陆梁颿颿逐逐又乃豺狼絶迹荆棘不生石花成饴六月层氷青鸾髙翥彩鳯和鸣古坛隂洞十洲五城金箧玉䇲浩浩㝠㝠有王母之会有五岳之形窅兮清隠之篆杳兮紫金之经安期之所延伫偓佺之所经营姑射妨其绵邈崑岳失其崚増于是有鹿裘念一之夫伽梨修慧之子抚商岳而长留入天台而至止结以璇台环以玉水烟霭下上林簿迤逦石镜悬琼丹霞散绮垂翳夸谷敷华被沚菡萏鲜妍篔筜茂美秋月初流晨光欲起霜文夕照陆离晔清风鸣条飞泉入耳遥翠疎岚幽流澹渚千柯向荣五芝竞紫吐灵纳玅摅竒献诡万有皆空坐临无时仰眺俯观遗生忘死闻之者影骇当之者神顗九洛之眩瞩极矣六合之奥玅备矣尔乃驾玉虬骖𤣥鹤乗倒影排阊阖窥钩陈攀斗杓登仙巅而振衣跻龟峰而飞舄长睇却顾容与夺跞𢎞惝軮轧溟蒙廫霩素女鼓瑟招揺闪灼飞扬燎爥剡剡爚爚邀羡门于空同晤宓妃于广莫饮琬琰之膏採素莲之萼服丹丘之茗奏瑶池之乐心澄魂怡盪骇䀭愕厌欲解之纠纷覩苍旻之磅礴曳五云之章垂火玉之珮叩金梁之曲弹流黄之锷仰天阍俯大壑乃眷东顾而作歌曰登崇山兮望殊庭骖鳯驾兮扬霓旌招巫咸兮延太乙接卢敖兮遡紫清崑崙怳忽兮弱木濎濙神州苍茫兮禆海溟溟吾将安适兮溘埃风而上征言未竟客废然自失爽然自惊曰有是夫不有长卿无以知上林之富也不有子云无以知羽猎之雄也不有孟坚无以知两都之盛也微子之言予乌覩夫闳鉅哉投袂而起再拜而退曰敬闻命矣云门山赋黄卿赋曰望羣山之连且丛邃侈之珍斐衍丰形胜西蟠于岱岳苍翠东入于渤溟盖图绘所未易罄咸葺裒而登之图经乃有地伊迩而独着形不峻极而称灵眷兹云门之挺峙实我郡国之南屏前若陵阜之秀削比引崥麓于郊垧标翠霭于芳野叠确硌之崚増羌暇豫而邀同志饰笻屐而惬游观修坂逶迤而缓策石磴摄齐而盘旋假牧竖以先导得藤萝以跻攀择密隂而屡憩相箕蹲于巨磐隐有助于腋趾忽超陟于平峦顾丛樾之骈罗聆潾熘之冷涓快四望之昭旷𦕈川陆之彩斓步容与而倚霞壁神飘飘而当石门坐停翣而暑解岚已尽而润新灵曜烜烜其流昪景风袅袅而披襟诵昔人之题咏拂磨崖之镌文谅彼美之发兴同登髙之矢音于是客避席而授简撤席上之芳罇时有锦雉咯咯而逺下皓鹤冲烟以翂翂松涛飂飂而欲偃异鸟晼晼其迁林予乃振衣长啸却立瞠视曰异哉斯门非峡非礲实壮游之罕覩噫何代之竒踪逺望如侧悬之巨瓮又隐若攻透之巨墉满月胧胧于巖畔天镜冏冏于半空近则阔如驰车之巷窅如藏舟之壑伐豫章不足为之扉结藤萝不足为之箔谁为扫篲而无尘何庇风雨而不剥复夏凉而冬燠痕非斸而非凿疑吾邦之濵海有窈奥之洞天时出弄乎烟霞作别馆于斯巅或大蜃之戏触或雄蛟之横穿或五丁之掷神杵石豃裂而自圆昔北游于恒岳有舜时飞石之窟又闻达嚫国之五寺穿大石而建屋愿有质于诸客相酬答于空谷曰辞其近矣攷实未也余乃迁坐再思俛愧非才爰稽道书混沌以来越五百年名山一开金精玉液如泻如洄竒锦异水猗与邈哉客笑不荅余请正语夫山者含泽孕灵布徳也云者山泽之通隂阳之聚也触石肤寸泰山之云也齐云如绛衣殆兹山之谓乎尔其天气下接景色梦梦初氤氲以如嘘渺林石之如蒸蔚兮荟兮霼霼腾腾蓊郁缥缈渰凄翩翾变化卷舒霮䨴飘漩竒纹繁缛非尘非烟霖澍霰雪渥沐霈霑洋洋发育维山之宣洞岫无兴于翕散寂然莫测其幽𤣥彼有夸丹巘翠嶂之巢崪絶壁崇巗之嵥岏异称玉浆石髓之涵渌瑞有丹芝朱草之蕤鲜虽播谈之藻缋较实用之孰先愿山灵之恒徳歳钖我以丰年客嘕嘕以连酌歌大山而言旋石涧赋杨应奎东海之西直望一千里石涧隆峻河流逶逦层峦坡陁而凭负叠岭嶙峋以盘崥上接耸翠之冈下临无底之洔当龙口之会冲侵广固之遗址南通云驼之洪涛北注渑洋之名水龙堂岿乎其右广县頽乎其涘盘磴参差溪壑深诡不长江而天堑截然非秣稜而石城卓尔逺而瞻兮崇峦齿齿而有阶可升近而蹑兮广场坦坦而非路能跂郦道元粗载于水经富郑公创建乎亭垒注目于望气之术襄事于攻取之理蔵秀隠竒韬幽埋㫖类鴈荡之絶境比灵湫之秘㲹禹工之所不及迁迹之所未跬道子难施于描写灵运徒劳乎寻沚当其阳和应序花卉报春栁依依而垂媚桃夭夭而献颦芳草芊芊于砾坂好鸟闗闗于崖垠荇藻拖蓝青绿迷津涓涓下注汨汨如沦或断或续乍屈乍伸声如笙筑势成皴鳞竒观入目异景怡神坎蛙之见已骇海若之观未伸殆若夏霖兼旬秋潦弥月千谿争趋万壑竞发浊浪稽空大津成渤轰豗澎湃浩荡汨没奔鲸骇虬翻鸥跃鹘铺两涯其如张落崩崖于再捽氷帘平挂以虚垂珠玉乱掷而臲卼声振林木响传巖谷驰迅雷于崇硼惊万马而一蹙涌雪浪之千层碎氷山其再蹶三级齐翻连崖俱滑遐足拟匡庐之瀑布迩可压泺源之趵突希钱塘之怒潮分灔滪之春沷金戈铁骑髙唿低咄鼔吹鸣笳杂奏并𡋯忽号啸而中哽方震荡而遽歇离娄失明于察形师旷错听而口呐千态万状不可致诘殊响怪音莫能名揭至其霜降潦尽石出熘穿风萧索兮长林景寂寥兮空山险难踰兮坎轲交加深叵测兮隤頽相连挂涎沫于荆榛留痕迹于涯埏涸鲋作车辙之泣干鱼骇猎网之捐还实有之本质复静定之真缘盘石如洗可坐可筵巖壁如削可磨可镌带鱼龙出没之迹遗砂砾摏撞之瘢幽隐窈窕混沦湾环土室窅㝠而藏狐潭泽澄澈而游鸳蒙密兮衰卉铺茵莹洁兮白石弄班断岸千尺悬崖百㕓谅物色之黯澹忆畴昔之喧阗固足验变化之难穷亦可知反覆之必然庄叟名篇于秋水尼圣垂训于在川此韩昌黎三致意于黄潦无源之戒而孟子谆谆于原泉有本之言弔陈思王赋苏濂览荒台之㠎嶫兮斯黄初之故疆堑垒齾而蹇产兮瓦砾莽没而嵣面坟衍之广陆兮黍稷盈畴而歳丰浮云连蜷以四驰兮蔓草零露而瀼瀼恸达人之不辰兮閟竒思而莫通蹇亹亹以穷蹙兮恨失时而无当轸人代之倐易兮睇故宫之泬寥袭长夜之悠悠兮去白日之昭昭将代工以熙载兮奚戴蝉而珥貂竟埋玉以赍志兮徒徬徨于山椒心憷恻而震荡兮何所忧之郁陶愿一见兮吐胸臆灵惝怳兮不可即涕潺湲兮沾衣中瞀乱兮迷惑原野閴其无人兮风惨惨而萧瑟䖍巫史以筮予兮掌梦疏帝以来格秦篝齐缕与郑緜兮招具该备而无斁始博喻于四方兮终归来兮像室二八侍宿以递代兮姱容盛鬋而色泽兰膏华烛而相错兮饮酒娱乐而罔极俨佩长剑之陆离兮威仪棣棣而可则荷裳兮蕙衣霞为御兮云为旗羌容与兮水际倐而腾兮山之陲愧独守此无聊兮俯豆箕而赍咨循陗岸以邅回兮忽悒悒之不平意初怛而侘际兮足趦趄而屏营诵瑶篇以沈顾兮积忧思之弗宁感取齐与分晋兮言纚纚而有徴固匪文墨之是务兮奚但杯酌之能胜屡表试以见志兮君门逺于万里勐犬狺狺而迎吠兮闗梁闭而弗解丕既忌才而相形兮谗佞盈庭而日毁维赋诗以吁嗟兮曰将不利于孺子讵沈湎之足乐兮乃假此以免祸泰伯断发于荆蛮兮表刑余之任躬季札逊国以避难兮延陵终身而素封胡崇饮而自废兮有所託而懵懵虽三子之殊轨兮聿迹异而心同鸿鹄髙翔于云汉兮燕雀啾啾而弗喻也君子含垢以处屯兮时人不知其明夷之故也谓露才以取忌兮不克明示其让位之素也委麴蘖以汨没兮夫岂躭此酗也习闻夫女无美恶兮咸入宫而见妬也乃故犯此明戒兮孰谓明哲之务也让以天下而民无称兮斯亦至徳之度也钟嵘表文章之圣兮灵运称八斗之才竟龙骧于艺苑兮终虎拜于尧堦彼黄屋之足荣兮陋释氏之刼灰遗芳躅于来兹兮等山岳之崔嵬嗟叡子之幺么兮同朽腐于草莱抱遗文于空谷兮胥悲歌而徘徊羞涧毛于蕰菜兮咏招魂乎归来亲铅椠而长謡兮效楚㱔以寄哀蓬莱阁赋潘滋厥惟登州在昔牟子星分虚危地接瀚海出日之方产药之窊泉有温汤城曰不夜于是宁州开烟霞之洞文邑筑望仙之台庶㡬遇子乔于缑氏接玉女于天台者也于是楚之客而至齐者言于齐伯小人以吏事聘于诸侯无所辱命则必观蓬莱而归矣齐伯曰诺谷旦惟差僚佐胥㑹霜㦸明鸾车哕建霓旌飘羽盖步自刀鱼之寨经于沙门之宫重岭巍峞以㑁仡连冈閕阃以巃嵸磥逶迤以层升周寥而径至览檀峦之秘偈觌苍巘之绘事薜藟钩颉以倩俐鼯鼬睒矆以腃漩像罔闪偭以䆗窅鳄螭菌踳而骈颠于是鸣籁吹华钟撞肃龙妃祠海王尔乃置酒于晃爌之室息燕于迢递之轩㪺琼浆之瀖灂蔬石华之蜷为坻为渑或履或船三釂二酬既沃既沾于是停杯候潮酾酒临浪极目空阔舒襟沆瀁气泊漂以不风天清冷而无云夫何冯夷挥霍阳侯喷濆淫淫洩洩悬濑襄汉澎澎濞濞流沫迸岸泊硙旷以倾腾冏崛岉而相豗纷盘以激雪訇赴势以奔雷㴸滀漯以回而飞涝怳蛇惊而鸟攫歘龙踔而虎跑斯可以为杰矣则又有杰者于是西望诸山大竹小竹弥雾渺烟峭壁无路絶壑连天大洋半洋案衍亶曼千百㠑穷之无端其上则翡翠孔鸾鸲鹆雎鸠其下则白虎赤狐驳马骊牛其华则鴈红枸杞薏苡蘼芜其树则楂梨橡栗朱桐白榆其土则丹青雌黄钖碧金银其石则赤玉𤣥厉玫瑰琳琘斯可以为宏矣则又有宏者于是重城言言以中峙大海汤汤以四还似芙蓉之出水类明珠之走盘既星罗于八州亦棊置于六卫貔貅备倭之如林冠带鸣学而如缀朱门烨于长衢黄茒绵于广陌驱鳄织罽之乡负盐黒齿之国斯可以为竒矣则又有竒者尔乃凌丹崖而直上抗蓬莱之所基虹修梁以夭矫猊穿柱之躨跜鱼鳞切迭于重桷虾须戍削于绮疏莽雾晻翳于藻井朝阳炫射于金铺于是拜抃神鳌以扬鬐运大鹏而奋翮青天荡荡引舌可䑛匏𤓰厯厯举手可摘启罘罳而流眺呌阊阖以披胸窥泰山之日观招九疑之祝融何大畜之天衢信凭虚而御风抚八埏于我闼眇四渎于盂盎虽身处江海之逺而心存魏阙之上于是划然长啸草木振恐单衣无温毛骨尽竦尔乃揖客而下洗盏更酌杂坐巖楹踦屦盘髆握取石子射覆纵谑既而碧云垂于员峤明月出于西山发商歌而互荅放白鹤以髙骞于是潘子顾谓客曰今日之游乐乎客曰乐则乐矣然而有所闻者未之见也有所慕者未之遇也潘子曰何谓有所闻者未之见也有所慕者未之遇也客曰昔蓬莱之仙有安期生之出阜乡麻姑之降蔡经此而无之是虚名也有而不见是虚行也二者无一焉而可潘子曰异乎吾所闻徐生侯生入海求仙者是方士之瞀也文成死栾大诛明天下之无仙人者是武帝之觉也今吾与子之登斯阁也有所见有所遇矣太公之兴于营丘尚其功也鲁仲连之辞封爵髙其志也韩信之军于潍水屈其谋也田横之入海岛服其义也孟子述先王之游观止邪心也仲尼之欲乗桴浮海示有为也今圣人在上百臣成能天无烈风海波不兴嵗丰人足讼简刑清于是致白雉于越裳来肃慎之楛矢内外向风遐迩一体然后作为雅颂陈之清庙告厥成功书之竹帛以垂无穷此蓬莱之实也若夫流连之乐神仙之事何足多乎客怃然避席曰吾乃今得闻先生之风愿敬受教无他跻云桥赋王元宾辞曰榺子旧封汉蕃故治世家见遗于迁史山川仅存于班志合郳薛以拓疆介徐兖而建置地分两都之中路总八省之会雉堞翼翼以北拱诸水泱泱而西逝瞻彼梁溪带我城陬爰有石杠跨彼洪流虽习坎于春冬每盛涨于伏秋水之注也如归乎巨壑桥之隘也若扼其咽喉冲激则倾柱而裂石汎滥亦沈陆以浮丘胶行李于泥涂阻宾客于置邮茍津梁之不设诚逺道之无由贤者经营兮嵗惟敦牂命五丁使开山兮輓牵牛使服箱借鞭策于神人兮法精鍊于娲皇伏灵龟以负砥兮比鼋鼍而架梁虹影穹窿以曲抱兮龙势蜿蜒而横僵象支机而列表兮拟霞标而建坊当其晨光初开烟霏未散逺而望之似吴门之曳匹练至其皓月既升星河俱灿俯而视之类阁道之絶银汉白獭深穴而莫嘷苍蛟被创而下窜秋水时至浊潦灌川轧磐涌裔瀄汨潺湲如振如怒乍却乍前莫不按疏门而分浪循虚窟以输湍其奋迅腾沓如秦师袭郑超乗而过成周其清升踰跇如汉军击楚束马而度重闗故夫天子开明堂而受计方岳首燕路以趋尘车马輷殷以奔雷冠盖缥缈而承云公车才子挥彩毫而题柱建节使者驾赤驷以回轮逐臣去国爱子从军披尘襟兮伤逺道举征袂兮泣罗裙又如妖丽名姝游闲公子髙堰曲堤清明上已度金覊褰罗绮泛霞觞搴芳芷长袖袅袅以覆栏靓籹盈盈而照水别有至人冲漠达士恢竒或㝠捜以独往或因逺而赴期忽成仙而化辽鹤亦受书而为帝师仰孔氏之化育悟庄叟之𤣥机观鯈鱼之游乐玩雌雉之得时嗟夫悲欢异情静躁殊向利用皆然信美难状斗子殊沿于俗传跻云略名其想尚非夫济巨川之才安得致青云之上看世路之坎壈孰有若斯涂之坦荡者乎弔故鬲城赋朱履庆月朔于役路出东原遥瞩大野土旷禽喧髙陵前峙古径右蟠遵河曲而见故垒穿林隙而陟頽垣奚童告余曰此故鬲县也城郭壊人民亡我车我徒有夷之行余闻而慨焉当昔炎汉初兴设牧分畴郡曰平原部领青州四河盘错之区二东边鄙之陬人熙攘兮庄岳物纷屯兮齐丘尔乃易侯封置亭县𨽻苍赤祀坛墠划崇墉以御侮刳沟隍而备战于是鼛鼓布令缩版奏功垣袤数里闉辟四通雉堞亘乎平野烽橹屹乎髙空城上黄昏兮仰明河而勤戍柝城中清旦兮覩旭日而听晨钟润色禹甸点缀尧封歴两汉晋宋之朝将万祀为屏翰胡齐魏隋唐以降乃一旦而蒿蓬丛榛夹道宿蔓连阡苔侵败础卤晕残甎田䜿朝耕获半规之碎玦邨童昼牧拾五铢之敝钱禾黍离离兮舞秋原而萧瑟柽杨袅袅兮媚春月而婵娟平眺兮尘合登陟兮云连又孰辨夫见麟之里而探夫盖节之渊加以凝霜飞雪卉木枯萎野烧尽秃惊沙自吹走骄狐于古堞鸣饿䲭于荒基杳人迹之辽絶兮青燐广汉被天风之凛冽兮白草寒曦纷断厓兮聚箨更废壑兮冻澌羌踌蹰以四顾乃目惨而心悲亦有云台通侯露门学士舞室䜩堂雕甍文戺问乔木之遗踪亦倾圯而尽毁更有渤海名贤元嘉循令琴韵絃歌锦才花政问甘棠之余隂亦剪伐其已罄若夫居竒之客列肆之商玩陈珠璧币号𤣥黄嗟吴蜀之瑰异亦冰消而雾藏与夫服勤之子秉耜之夫舍储千箱筹握万帑嗟委积之红朽亦陵落而丘墟以至芸牕妙质幽闼丽人呈兰心乎机杼鬭月貌而笑颦服御侈夫绮縠钗钿杂其错珍亦皆紫玉飞烟艳骨成尘岂复知悲欢之殊致而宠爱之闗心也哉于戏盛衰本递变沿革无常期天运盈则缺人事满则亏达者见其理视之若等夷援琴而命操舒我佚世思歌曰日月逝兮时代更沧桑易兮陵谷平俯大块兮共尽奚惆怅兮鬲城山东通志卷三十五之二山东通志卷三十五之三钦定四库全书山东通志卷三十五之三艺文志三荐祢衡表孔融臣闻洪水横流帝思俾乂旁求四方以招贤俊昔世宗继綂将𢎞祖业畴咨熙载羣士响臻陛下睿圣纂承基绪遭遇厄运劳谦日仄惟岳降神异人并出窃见处士平原祢衡年二十四字正平淑质贞亮英才卓跞初涉艺文升堂覩奥目所已见辄诵于口耳所蹔闻不忘于心性与道合思若有神𢎞羊潜计安世黙识以衡准之诚不足怪忠果正直志懐霜雪见善若惊疾恶若讐任座抗行史鱼厉节殆无以过也鸷鸟累百不如一鹗使衡立朝必有可观飞辩骋辞溢气坌涌解疑释结临敌有余昔贾谊求试属国终军欲以长缨牵致劲越弱冠慷慨前世美之近日路粹严象亦用异才擢拜台郎衡宜与为比如得龙跃天衢振翼云汉扬声紫微垂光虹蜺足以昭近署之多士増四门之穆穆钧天广乐必有竒丽之观帝室皇居必畜非常之宝若衡等辈不可多得激楚阳阿至妙之容掌伎者之所贪飞兔騕褭絶足奔放良乐之所急也臣等区区敢不以闻陛下笃慎取士必须効试乞令衡以褐衣召见若无可观采臣等受面欺之罪荐管宁表桓范臣闻殷汤聘伊尹于畎亩之中周文进吕尚于渭水之濵窃见东筦管宁束脩着行少有令称州闾之名亚故太尉华歆遭乱浮海逺客辽东于混浊之中履洁清之节笃行足以厉俗清风足以矫世以箪食瓢饮过于颜子漏屋敝衣踰于原宪臣闻唐尧宠许由虞舜礼支父夏禹优伯成文王养夷齐及汉祖髙四皓之名屈命于商洛之野史籍叹述以为美谈陛下绍五帝之鸿烈并三王之逸轨膺期受命光昭百代仍有优崇之礼于大夫管宁宠以上卿之位荣以安居之称斯之为美当在魏典流之无穷明世之髙士也臣以为既加其大不爱其细可重之以元纁聘之以殊礼矣谢平原内史表陆机陪臣陆机言今九月九日魏郡太守遣兼丞张含赍板诏书印绶假臣为平原内史拜受祇竦不知所裁臣本吴人出自敌国世无先臣宣力之効才非丘园耿介之秀皇泽广被恵济无逺擢自羣萃累䝉荣进入朝九载厯官有六身登三阁官成两宫服冕乗轩仰齿贵游振景拔迹顾邈同列施重山岳义足灰没遭国颠沛无节可纪虽䝉旷盪臣独何颜俛首顿膝忧愧若厉而横为故齐王冏所见枉陷诬臣与衆人共作禅文幽执囹圄当为诛始臣之微诚不负天地仓卒之际虑有逼迫乃与弟云及散骑侍郎袁愉中书侍郎冯熊尚书右丞崔基廷尉正顾荣汝隂太守曹武思所以获免隂蒙避回﨑岖自列片言只字不关其间事踪笔迹皆可推校而一朝翻然更以为罪蕞尔之生尚不足吝区区本懐实有可悲畏逼天威即罪惟谨钳口结舌不敢上诉所天莫大之衅曰经圣听肝血之诚终不一闻所以临难忼慨而不能不悢悢者惟此而已重䝉陛下恺悌之宥回霜收电使不损越复得扶老携㓜生出狱户懐金拖紫退就散辈感恩推咎五情震悼跼天踳地若无所容不悟日月之明遂垂曲照云雨之泽播及朽瘁忘臣弱才身无足采哀臣零落罪有可察茍削丹书得夷平民则尘洗天波谤絶衆口臣之始望尚未至是猥辱大命显授符虎使春枯之条更与秋兰垂芳陆沈之羽复与翔鸿抚翼虽安国免徒起纡青组张敞亡命坐致朱轩方臣所荷未足为泰岂臣䝉垢含吝所宜忝窃非臣毁宗夷族所能上报喜惧参并悲慙哽结拘守常宪当便道之官不得束身奔走稽颡城阙瞻系天衢驰心辇毂臣不胜屏营延仰谨拜表以闻奉诏进诸葛亮集表陈夀臣夀等言臣前在着作郎侍中领中书监济北侯臣荀朂中书令闗内侯臣和峤奏使臣定故蜀丞相诸葛亮故事亮毗佐危国负固不賔然犹存録其言耻善有遗诚是大晋光明至徳泽被无疆自古以来未之有伦也辄删除复重随类相从凡为二十四篇篇名如右亮少有轶羣之才英覇之器身长八尺容貌甚伟时人异焉遭汉末扰乱随叔父𤣥避难荆州躬耕于野不求闻达时左将军刘备以亮有殊量乃三顾亮于草庐之中亮深谓备雄姿杰出遂解带写诚厚相结纳及魏武帝南征荆州刘琮举州委质而备失势衆寡无立锥之地亮时年二十七乃建竒策身使孙权求援吴㑹权既宿服仰备又器亮竒雅甚敬重之即遣兵三万人以助备备得用与武帝交战大破其军乗胜克捷江南悉平后备又西取益州益州既定以亮为军师将军备称尊号拜亮为丞相録尚书事及备殂没嗣子㓜弱事无巨细亮皆専之于是外连东吴内平南越立法施度整理戎旅工械技巧物究其极科教严明赏罚必信无恶不惩无善不显至于吏不容奸人懐自厉道不拾遗强不侵弱风化肃然也当此之时亮之素志进欲龙骧虎视包括四海退欲跨陵邉疆震荡宇内又自以为无身之日则未有能蹈涉中原抗衡上国者是以用兵不戢屡耀其武然亮才于治戎为长竒谋为短理民之干优于将畧而所与对敌或值人杰加衆寡不侔攻守异体故虽连年动衆未能有克昔萧何荐韩信管仲举王子城父皆忖已之长未能兼有故也亮之噐能政理抑亦管萧之亚匹也而时之名将无城父韩信故功业凌迟大义不及邪盖天命有归不可不以智力争也青龙二年春亮帅衆出武功分兵屯田为久驻之基其秋病卒黎庶随思以为口实至今梁益之民咨述亮者言犹在耳虽甘棠之咏召公郑人之歌子产足以逺譬也孟轲有云以佚道使民虽劳不怨以生道杀人虽死不忿信矣论者或恠亮文采不艳而过于丁宁周至臣愚以为咎繇大贤也周公圣人也考之尚书咎繇之谟略而雅周公之诰烦而悉何则咎繇与舜禹并谟周公与羣下矢誓故也亮所与言皆衆人凡士故其文指不得及逺也然其声教闻言皆经事综物公诚之心形于文墨足以知其人之意理而有补于当世伏惟陛下迈踪古圣荡然无忌故虽敌国诽谤之言咸肆其辞而无所革讳所以明大通之道也让开府表羊祐臣祜言臣昨出伏闻有恩诏拔臣使同台司臣自出身以来适数十年受任外内每极显重之地常以智力不可强进恩宠不可久谬夙夜战慄以荣为忧臣闻古人之言徳未为衆所服而受髙爵则使才臣不进功未为衆所归而荷厚禄则使劳臣不劝今臣身託外戚事遭运隆诫在过宠不患见遗而猥超然降发中之诏加非次之荣臣有何功可以堪之何心可以安之以身误陛下辱髙位倾覆亦寻而至愿复守先人敝庐岂可得哉违命诚忤天威曲从即复若此盖闻古人申于见知大臣之节不可则止臣虽小人敢縁所蒙念存斯义今天下自服化以来方渐八年虽侧席求贤不遗幽贱然臣等不能推有徳进有功使圣听知胜臣者多而未达者不少假令有遗徳于版筑之下有隐才于屠钓之间而今朝议用臣不以为非臣处之不以为愧所失岂不大哉且臣忝窃虽久未若今日兼文武之极宠等宰辅之髙位也臣所见虽狭据光禄大夫李喜秉节髙亮正身在朝光禄大夫鲁芝洁身寡欲和而不同光禄大夫李𦙍莅政𢎞简在公正色皆服事华发以礼始终虽厯内外之宠不异寒贱之家而犹莫蒙此选臣更越之何以塞天下之望少益日月是以誓心守节无茍进之志今道路未通方隅多事乞留前恩使臣得速还屯不尔留连必于外虞有阙臣不胜忧惧谨触冒拜表惟陛下察匹夫之志不可以夺为萧扬州荐士表任昉臣上言臣闻求贤暂劳垂拱永逸方之疏壤取类导川伏惟陛下道隐旒纩信充符玺六飞同尘五让髙世白驹空谷振鹭在庭犹惧隠鳞卜祝藏器屠保物色闗下委裘河上非取制于一狐谅求味于兼采五声倦响九工是询寝议庙堂借听舆皁臣位任隆重义兼家邦实欲使名实不违徼倖路絶势门上品犹当格以清谈英俊下僚不可限以位貌窃见秘书丞琅邪臣王暕年二十一字思晦七叶重光海内冠冕神清气茂允廸中和叔寳理遣之谈彦辅名教之乐故以晖映先达领袖后进居无尘杂家有赐书辞赋清新属言𤣥逺室迩人旷物疎道亲养素丘园台阶虚位庠序公朝万夫倾望岂徒荀令可想李公不亡而已哉前晋安郡侯官令东海王僧孺年三十五理尚栖约思致恬敏既笔耕为养亦佣书成学至乃集萤映雪编蒲缉栁先言往行人物雅俗甘泉遗仪南宫故事画地成图抵掌可述岂直鼮䑕有必对之辩竹书无落简之谬暕坐镇雅俗𢎞益已多僧孺访对不休质疑斯在并东序之祕寳瑚琏之茂器诚言以人废而才实世资临表悚战犹惧未允不任下情云云进王氏瑞诗表髙适臣某言符瑞之兴实由王政歌诗之作本自国风伏见范阳卢某母瑯琊王氏性合希澹体符静黙旁通天地之心预纪休徴之盛去景龙二载撰天寳回纹诗凡八百一十二字循环有数若寒暑之递迁应变无穷谓隂阳之莫测诫其子曰吾没之后尔密记之当逢大道之朝必遇非常之主则真图之制便可上言君亲之义不违犬马之诚斯在臣早识其子尝与臣言星霜屡移书奏仍阙以嵗月滋久㫖趣幽微沈吟耳目之前倐忽祯祥之后伏惟皇帝陛下乗道御极乃圣与化㕘日月之并明体干坤而同徳梯航万里争饮淳和之风臣妾四国尽归仁夀之域今陛下务于道道可尽乎法于天天实长久是知与道齐运比天同休无疆之徴乃在兹矣则天授之美其可替乎章句粲然所谓没而不朽者也臣某诚惶诚恐稽首顿首昔汉幸甘泉且昧神君之语周穷辙迹徒称王母之謡岂若逈出名言髙悬响像应皇王之丕命运宫商于景福且夫灵芝嘉禾以草木之瑞尚有颂声方之真图彼未为得特望编之史册列在乐章则陛下先于天而听于人也臣才术浅陋谬忝藩伯曽微涓尘以答万一恒驰北极每切子牟之恋遥奉南山愿效封人之祝迁移郓州谢表姚铉臣铉言三月十一日翰林待诏朱庆至奉宣诏㫖赐臣迁移郓州碑一轴使令书石者鳯篆葳蕤雄文飞动自天而降阖境为荣臣铉诚感诚忭顿首顿首臣闻建万国而亲诸侯莫大乎立制度镇四夷而附百姓莫大乎列都城考王制则五等有差稽春秋则百雉为大民居是域国典有程其或天灾流行下民昏垫昭天鉴而俾无逸日扬圣谟而动有成功亦犹晋迁新田获水土十世之利周卜洛邑得天地四方之中鸿猷允播于无疆翠琰是书于不朽伏惟崇文广武圣明仁孝皇帝陛下诞膺骏命光启瑶图放勋之文所以悬诸日月有虞之孝所以通乎神明寰区克致于泰宁蛮貊尽同于文轨式遏乱略则四海宅心宠绥黎元则百王让徳将举告成之典永隆不拔之基惟彼东平是称重地积水为患羣生失宁如大河决防洪涛浸垒将就晋阳之祸咸思瓠子之歌宸机一决于九重喜气四充于千里倐移城郭直疑游仙人之宫竞创室庐皆谓入华胥之国审方正面而尽举兴利除害以孔多不有大功孰识乎睿知不有鸿笔孰昭乎徳音金声才振于禁苑寳轴俄颁于近屏英辞焕发骇龙蛇之变摅妙翰优柔睇鹓鸾之翔集贞珉已勒盛徳长新粲然与日月争辉邈矣将天地齐永吏民相庆藩阃有光臣无任屏营之至知青州谢表范仲淹臣某言奉勅就差臣知青州充青淄等州军安抚使已到任交割勾当者海岱之区地望攸重岳牧之任邦选甚隆拜命以还戴荣而惧臣某窃念臣赋才寡薄抱节孤危㑹遇不伦进擢无状发言多忤非轻去圣主之恩触事为忧所重在太平之业㳙埃未补覆载何酬尚玷𢎞私屡加优寄渐兹衰朽期以退藏伏䝉陛下天量庇全圣衷收采改此剧藩之守假诸连帅之权臣敢不逾励夙宵处分旰昃体九重之深造安千里之苍生上副圣求少图忠効谢青州到任表刘摰东方大国莫如郓青愚臣何人继命师守涖官兹始揣己不遑伏念臣器藴至疎智灵弗竞遭会继明之始越膺共政之图三府共逮于六期千虑蔑闻于一得虽进退必繇其道常愿学乎圣人而功烈如此其卑终难符于士论寛典刑于司败假丘壠之便藩报政稽期实愧三年之鲁改符易地犹叨四履之齐惟时东秦号一都会士知礼义境控海山厥民富饶少敚攘之旧习其俗舒缓有平易之余风谨于承流可以无事曽是迂愚之品获尘寄委之优此盖伏遇皇帝陛下干健而粹纯丰中而光大沈㡬以通变化定鑑以御妍媸人无遐遗材以器使臣敢不振厉衰境激昂至恩简礼去烦稍究前修之治推仁宣泽庶求逺俗之安傥集涓微仰酬覆焘知青州谢上表欧阳修掌国五兵叨进中台之秩宣风一面俾绥东土之人祇荷宠灵徒知陨越臣某中谢伏念臣学非通敏材实空疎幸逢千载之休明误被三朝之奖擢久陪法从尝与政机国恩未报而身已先衰世途可畏而命亦多蹇顷缘灾伏遂决退休敢期上恻于皇慈未忍遽捐于旧物而复过推优渥以慰癃残惟孤拙之无堪蹈艰危而已甚世之所荣者臣之所惧人以为宠者臣以为忧是敢辄殚悃愊之诚累黩髙明之听迫于危虑罔避烦辞而圣度并容寛其罪戾恩言屡降譬以丁宁知成命之难囘勉腼颜而祇受而况全齐旧壤负海奥区民俗富完而凿井耕田各安其业诏条寛大而奉法守职足以修官内省庸虚奚胜忝幸此盖伏遇皇帝陛下日新求治天覆推仁谓簮履虽至于贱微尚堪收录而犬马茍丰于豢养犹可使令臣敢不策励疲羸勤思夙夜庶期尽瘁少答鸿私谢擅止散青苗钱放罪表欧阳修今月二十九日准中书札子以臣奏乞不俵秋料青苗钱事奉圣㫖不合不听候朝廷指挥擅行止散之罪特与放免有罪必诛是为彜典原情以恕特出深仁闻命抚躬感激涕泗伏念臣以一介之微贱荷三圣之奖知宠禄既丰初无报效筋骸已惫尚此迟徊曲蒙大度之并容误委一方之寄任职当抚俗责在分忧方兹旰昃之劳心岂敢因循而避事昨遇国家新建官司而主计大商财利分命出使之车交驰于郡县悉发旧蔵之镪取息于编氓而臣方久苦于昏衰初莫详其利害既已大喧于物议始知不便于人情亦尝畧陈衆弊之三冀补万分之一属再当于班给顾已逼于㑹期虽具奏陈乃先擅止据兹専辄合被谴呵岂谓伏䝉皇帝陛下深轸睿慈俯矜朴拙免从吏议特贷刑章夫何草木之微曲被干坤之施臣敢不益思祗畏更励操修戒小人之饰非希君子之改过冀图薄效少答鸿私密州谢上表苏轼臣轼言昨奉勅差知密州军州事已于今月三日到任上讫草芥贱微敢干洪造干坤广大曲遂私诚受命抚躬已自知其不称入境问俗又复过于所期臣轼中谢伏念臣家世至寒性资甚下学虽笃志本先朝进士篆刻之文论不适时皆老生常谈陈腐之説分于圣世处以散材一自离去阙廷屡更嵗月尘埃笔砚渐忘旧学之渊源奔走簿书粗识小人之情伪欲自试于民社庶有助于㳙埃以为公朝不废私愿携孥上国预忧桂玉之不充请郡东方实欲弟昆之相近自惟何幸动获所求虽父兄所以处臣其侥倖不过如此谁云疎外有此遭逢兹盖伏遇皇帝陛下躬上圣之资建太平之业以为人无贤愚皆有可用虽如臣等辈犹未尽捐敢不仰佩至恩益坚素守推广中和之政抚绥疲瘵之民要使民之安臣则为臣之报国知登州谢表苏轼臣轼言伏奉告命授臣朝奉郎知登州军州事臣已于今月十五日到任上讫者登虽小郡地号极邉自惊缧绁之余忽有民社之寄拜恩不次陨涕何言臣闻臣不密则失身而臣无周身之智人不可以无学而臣有不学之愚积此两愆本当万死坐受六年之谪甘如五鼎之珍击鼓登闻妄求自便买田阳羡誓毕此生岂期枯朽之中有此遭逢之异收召魂魄复为平人洗濯瑕疵尽还旧物此盖伏遇陛下内行曽闵之孝外发禹汤之仁日将旦而四海明天方春而万物作于其党而观过谓臣或出于爱君就所短而求长知臣稍习于治郡致兹异宠骤及非才仰惟先帝全臣于衆怒必死之中陛下起臣于散官永弃之地没身难报碎首为期进太平金镜策表赵天麟天开圣运云雷驱槖籥之功地判神机河洛运权衡之化三千闗塞夀域茫茫亿兆生灵春风浩浩既预向阳之葵藿宜同献暖之蒭荛下启丹衷上干紫阁臣天麟诚惶诚惧稽首顿首钦惟皇上陛下孝尊昭考恩奉慈闱𤓰瓞増鳯厯之延萝蔓衍龟图之固坐享大亨之交泰尚持贞吉之鸣谦思蕙帐以旁招屈麻绖而下问臣遭逢有幸驽劣无知虽乏致主之才素讲新民之理得生明世自慙一介之微躯追想先朝曽献万言之长策犹有寒窻之论遥观上国之光因撰一书爰分八卷其一曰建八极以固天下之大业其二曰修八政以振天下之宏纲其三曰运八枢以公天下之爵禄其四曰树八事以丰天下之食货其五曰畅八脉以鼓天下之正风其六曰宣八令以达天下之恩威其七曰示八法以清天下之刑赏其八曰举八要以壮天下之财力前后数万余字上下六十四篇名之曰太平金镜䇿评商政纪冒凟天聪恐或有于微长冀少禆于洪造若国家使随流待诏更倾三峡之波涛若国家使无罪容身自有五湖之烟月望金门之瑞气希玉殿之清香但愿鹏海风髙万里逐云间之翼龙廷日暖九重囘天上之光言举斯心力行其道臣无任战慄席藁俯伏待罪之至谨上书乞赦以闻恭贺瑞麟表岳濬题为圣徳之保和备至天心之钖福弥隆恭报东省瑞麟毓生光昭嘉应事雍正十年六月十三日据布政使郑禅寳详称曹州鉅野县民李恩家于本年六月初五日辰时有牛产生瑞麟身长一尺八寸髙一尺七寸麕身牛尾头含肉角顶带旋毛目如水晶额如白玉遍身鳞甲悉系青色甲缝俱有紫色绒毛嵴背黑毛三节中节毛皆直䜿前节毛向前后节毛向后胯腹蹄腕皆有白毫尾长五寸五分尾尖有黒毫四缕现经绘图呈送到敬閲之下实深懽忭随恭设香案望阙叩头庆贺钦惟我皇上道恊清宁功参化育体元立政六府修而三事和建极敷民五典惇而九畴叙𢎞继述于文谟武烈万邦共荷生成广经纶于帝治王猷四海同跻熙皥恩膏覃被逮昆虫草木以均霑恺泽殷流綂海澨山陬而胥治圣徳克孚于天徳春台化宇比髙厚之难名天心永契于圣心象纬方舆庆嘉祥之叠至华星顺轨丹霄丽双璧之辉湛露凝甘绣甸润千珠之液九谷登而颕舒九穂三芝发而秀吐三华乃若黄河清于曹单之间不独波澄秦陇庆云现于洙泗之涘岂徒彩焕滇黔兹当鉅野之乡复覩瑞麟之毓麕身牛尾允擅殊姿一角圆蹄咸推异品臣伏稽书传春秋服䖍註曰王者视明礼修则麒麟至又礼斗威仪曰王者政讼平则麒麟在郊又孝经援神契曰王者徳至鸟兽则麒麟臻是以轩辕之朝麟游有纪成康之世麟趾有歌抚兹神物之诞生益见瑞符之昭格良由我皇上履信思顺懋惟精惟一之修积厚还淳施引养引恬之恵钦恭光乎四表如日月之照临安阜徧于八纮比干坤之帱载况东省壤聨畿辅沐化尤先路接康衢䝉庥最渥表崇至圣宸衷倍笃于宫墻懐保羣黎睿虑时勤于蔀屋是知麟之所兆信而可徴五色含章卜文明之大启四灵冠首占戬谷之方来忝任封疆欣逢盛美自天申命已知纯嘏缉熙在地成形更识太和翔洽愿效升恒之颂用抒拜舞之诚伏祈诏付史臣宣示中外毓于郊薮千秋标河岳之竒载在图书万古焕奎娄之象臣实切踊跃欢忭之至理合绘图恭进以闻再贺瑞麟表岳濬题为圣徳之恩膏倍渥天心之嘉应频臻恭报东省再毓瑞麟谨抒贺忱仰祈睿鉴事雍正十二年十二月初七日据布政使郑禅寳详称兖州府宁阳县民孙永翔家于本年十二月初三日未时有牛在鹤山产一瑞麟产时异光四彩声若雷鸣麟身长一尺七寸髙一尺三寸玉定文顶首含肉角鼻准隆起孔若芝云双瞳烱烱有光眶赤如炬两耳卓立孔有彩毫徧身鳞甲头顶纯绿背自肩嵴至尾闾皆青色甲纹方圆相综界画如图腹腋悉属细鳞青黄交映甲缝有黄白彩毫尾长五寸共一十九节通尾青鳞节缝红黄色尾尖有黄色彩毫一大缕四蹄周整碧润如玉前趾各有黄毫委系麕身牛尾一角圆蹄茂质华文光彩焕发洵属圣朝嘉瑞理合申报等情呈报到臣臣敬閲之下实深欢忭随恭设香案望阙叩头庆贺钦惟我皇上道隆参赞徳溥生成绍精一以执中光被四表体荡平而建极庆洽兆民大孝恢继述之模五典惇而教思广浃至治备修和之纪九功叙而恺泽旁敷綂山海于梯航近悦逺来共沐时雍之化启干坤之苞采仰观俯察悉占福应之符日星涖河岳以同华后先标美云露映芝禾而偕丽次第呈竒咸亨已兆其鸿嘉戬谷尤徴于麟趾前此地当鉅野嵗在𤣥枵忻逢神物之挺生肃缮丹函而上报嗣值灵分蜀国曽闻一降于盐亭即云瑞叶鲁郊讵意载临于陬邑而乃玑衡萃秀指兖土以荐舒辕宿涵精注宁阳而更毓允矣麕身牛尾依然一角圆蹄既观赋质之维均兼讶含章之独异羲文布画错综于顶额之间禹范陈畴疆理于背肩之上璧纹珠缬叠叠成鳞绣组金英熊熊作彩况复山连岱麓实皇猷出震之区川接泗濵乃圣泽流奎之野六师赫濯甫奏捷于边陲百谷丰穰竞吹豳于里社纪以龙飞寳祚壬产者週于干寅产者週乎支干支并协夫循环按以鳯厯良辰夏诞者本乎火冬诞者本乎水水火适彰其既济此皆由我皇上心勤怙冒春台培博厚之基礼重师儒离照焕文明之象奋武还筹戢武保恵维殷有年愈切祈年康田永殖是以昭事式孚帝鉴钖佑命以重申钦崇克迓天庥届昌期而滋至洵寰瀛之所罕睹诚今古之所希闻忭舞难名形容莫罄稽之载籍信知感召之原绘以缣缃用表对扬之愿虽睿懐缉敬荷繁禧而渊惕弥殷而舆悃抒诚颂纯嘏而嵩唿倍切伏冀诏登瑶简显重熙于奕叶丕图垂炳蔚之辉恩沛纶书宣秩祐于遐陬泰宇履舒长之㑹实切懽忭之至理合敬谨绘图恭进以闻山东通志卷三十五之三山东通志卷三十五之四钦定四库全书山东通志卷三十五之四艺文志四谏昌邑王疏王吉臣闻古者师行日三十里吉行五十里诗云匪风发兮匪车掲兮顾瞻周道中心怛兮説曰发发者是非古之风也掲掲者是非古之车也盖伤之也今者大王幸方舆曽不半日而驰二百里百姓颇废耕桑治道牵马臣愚以为民不可数变也昔召公述职当民事时舍于棠下而听断焉是时人皆得其所后世思其仁恩至不伐甘棠甘棠之诗是也大王不好书术而乐逸游冯式撙衔驰骋不止口倦乎叱咤手苦于箠辔身劳乎车舆朝则冒雾露昼则被尘埃夏则为大暑之所暴炙冬则为风寒之所偃薄数以耎脆之玉体犯勤劳之烦毒非所以全夀命之宗也又非所以进仁义之隆也夫广厦之下细旃之上明师居前劝诵在后上论唐虞之际下及殷周之盛考仁圣之风习治国之道䜣䜣焉发愤忘食日新厥徳其乐岂徒衔橛之间哉休则俛仰诎信以利形进退步趋以实下吸新吐故以练藏専意积精以适神于以养生岂不长哉大王诚留意如此则心有尧舜之至体有乔松之夀美声广誉登而上闻则福禄其臻而社稷安矣皇帝仁圣至今思慕未怠于宫馆囿池弋猎之乐未有所幸大王宜夙夜念此以承圣意诸侯骨肉莫亲大王大王于属则子也于位则臣也一身而二任之责加焉恩爱行义纎介有不具者于以上闻非飨国之福也臣吉愚戅愿大王察之论左氏春秋疏陈元陛下拨乱反正文武并用深愍经蓻谬杂真伪错乱每临朝日辄延羣臣讲论圣道知丘明至贤亲受孔子而公羊谷梁传闻于后世故诏立左氏博询可否示不専已尽之羣下也论者沈溺所习翫守旧闻固执虚言传受之辞以非亲见实事之道左氏孤学少与遂为异家之所覆冒夫至音不合衆听故伯牙絶弦至寳不同衆好故卞和泣血仲尼圣徳而不容于世况于竹帛余文其为雷同者所排固其宜也非陛下至明孰能察之臣元窃见博士范升等所议奏左氏春秋不可立及太史公违戾凡四十五事案升等所言前后相违皆断截小文媟黩微辞以年数小差掇为巨谬遗脱纤微指为太尤抉瑕擿衅掩其𢎞美所谓小辩破言小言破道者也升等又曰先帝不以左氏为经故不置博士后主所宜因袭臣愚以为若先帝所行而后主必行者则盘庚不当迁于殷周公不当营洛邑陛下不当都山东也往者孝武皇帝好公羊卫太子好谷梁有诏诏太子受公羊不得受谷梁孝宣皇帝在人间时闻卫太子好谷梁于是独学之及即位为石渠论而谷梁氏兴至今与公羊并存此先帝后帝各有所立不必其相因也孔子曰纯俭吾从衆至今拜下则违之夫明者独见不惑于朱紫听者独闻不谬于清浊故离朱不为巧眩移目师旷不为新声易耳方今干戈少弭戎事畧戢留思圣蓺眷顾儒雅採孔子下拜之义卒渊圣独见之㫖分明黑白建立左氏解释先圣之积结洮汰学者之累惑使基业垂于万世后进无复狐疑则天下幸甚臣元愚鄙尝传师言如得以褐衣召见俯伏庭下诵孔氏之正道理丘明之宿寃若辞不合经事不稽古退就重诛虽死之日生之年也荐吴良疏东平王苍臣闻为国所重必在得人报恩之义莫大荐士窃见臣府西曹掾齐国吴良资质敦固公方㢘恪躬俭安贫白首一节又治尚书学通师法经任博士行中表仪宜备宿卫以辅圣政臣苍荣宠絶矣忧责深大私慕公叔同升之义惧干臧文窃位之罪敢秉愚瞽犯冒严禁上政治得失疏匡衡臣闻五帝不同乐三王各异教民俗殊务所遇之时异也陛下躬圣徳开太平之路闵愚吏民触法抵禁比年大赦使百姓得改行自新天下幸甚臣窃见大赦之后姦邪不为衰止今日大赦明日犯法相随入狱此殆导之未得其务也盖保民者陈之以徳义示之以好恶观其失而制其宜故动之而和绥之以安今天下俗贪财贱义好声色尚侈靡㢘耻之节薄淫辟之意纵纲纪失序疏者踰内亲戚之恩薄婚姻之党隆茍合徼倖以身设利不改其原虽歳赦之刑犹难使错而不用也臣愚以为宜壹旷然大变其俗孔子曰能以礼让为国乎何有朝廷者天下之桢榦也公卿大夫相与循理恭让则民不争好仁乐施则下不暴上义髙节则民兴行寛柔和恵则衆相爱四者明王之所以不严而成化也何者朝有变色之言则下有争鬭之患上有自専之士则下有不让之人上有克胜之佐则下有伤害之心上有好利之臣则下有盗窃之民此其本也今俗吏之治皆不本礼让而上克暴或忮害好陷人于罪贪财而暴政故犯法者衆奸邪不止虽严刑峻法犹不为变此非其天性有由然也臣窃考国风之诗周南召南被贤圣之化深故笃于行而㢘于色郑伯好勇而国人暴虎秦穆贵信而士多从死陈夫人好巫而民淫祀晋侯好俭而民畜积太王躬仁邠国贵恕由此观之治天下者审所尚而已今之伪薄忮害不让极矣臣闻教化之流非家至而人説之也贤者在位能者在职朝廷崇礼百僚敬让道徳之行由内及外自近者始然后民知所法迁善日进而不自知是以百姓安隂阳和神灵应而嘉祥见诗曰商邑翼翼四方之极夀考且灵以保我后生此成汤所以建至治保子孙化异俗而懐鬼方也今长安天子之都亲承圣化然其习俗无以异于逺方郡国来者无所法则或见侈靡而放效之此教化之原本风俗之枢机宜先正者也臣闻天人之际精祲有以相盪善恶有以相推事作乎下者象动乎上隂阳之理各应其感隂变则静者动阳蔽则明者晻水旱之灾随类而至今关东连年饥馑百姓乏困或至相食此皆生于赋敛多民所供者大而吏安集之不称之效也陛下秖畏天威哀闵元元大目减损省甘泉建章宫卫罢珠厓偃武行文将欲度唐虞之隆絶殷周之衰也诸见罢珠厓诏书者莫不欣欣人以为将见太平也宜遂减宫室之度省靡丽之饰考制度修外内近忠正逺巧佞放郑卫进雅颂举异材开直言任温良之人退刻薄之吏显洁白之士昭无欲之路览六艺之意察上世之务明自然之道博和睦之化以崇至仁匡失俗易民视令海内昭然咸见本朝之所贵道徳𢎞于京师淑问扬乎疆外然后大化可成礼让可典也荐伏湛疏杜诗臣闻唐虞以股肱康文王以多士宁是故诗称济济书曰良哉臣诗窃见故大司徒阳都侯伏湛自行束脩讫无毁玷笃信好学守死善道经为人师行为仪表前在河内朝歌及居平原吏人畏爱则而象之遭时反覆不离兵㐫秉节持重有不可夺之志陛下深知其能显以宰相之重衆贤百姓仰望徳义微过斥退久不复用有识所惜儒士痛心臣窃伤之湛容貌堂堂国之光晖智畧谋虑朝之渊薮髫发厉志白首不衰实足以先后王室名足以光示逺人古者选擢诸侯以为公卿是故四方囘首仰望京师柱石之臣官居辅弼出入禁门补缺拾遗臣诗愚戆不足以知宰相之才窃懐区区敢不自竭臣前为侍御史上封事言湛公㢘爱下好恶分明累世儒学素持名信经明行脩通达国政尤宜近侍纳言左右旧制九州五尚书今一郡二人可以湛代颇为执事所非但臣诗蒙恩深渥所言诚有益于国虽死无恨故复越职触冒以闻荐管宁疏陶丘一正始二年太仆陶丘一永宁卫尉孟观侍中孙邕中书侍郎王基荐曰臣闻龙鳯隐耀应徳而臻明哲潜遁俟时而动是以鸑鷟鸣岐周道隆兴四皓为佐汉帝用康伏见太中大夫管宁应二仪之中和总九徳之纯懿含章素质氷洁渊清𤣥虚澹泊与道逍遥娱心黄老游志六艺升堂入室究其阃奥韬古今于胷懐包道徳之机要中平之际黄巾陆梁华夏倾荡王纲弛顿遂避时难乗桴越海羁旅辽东三十余年在干之姤匿景藏光嘉遁养浩韬韫儒墨潜化旁流畅于殊俗黄初四年髙祖文皇帝畴咨羣公思求隽乂故司徒华歆举宁应选公车特徴振翼遐裔翻然来翔行遇屯厄遭罹疾病即拜大中大夫烈祖明皇帝嘉美其徳登为光禄勲宁疾弥留未能进道今宁旧疾已瘳行年八十志无衰倦环堵筚门偃息穷巷饭鬻餬口并日而食吟咏诗书不改其乐困而能通遭难必济经危蹈险不易其节金声玉色久而弥彰揆其终始殆天所祚当赞大魏辅亮雍熙衮职有阙羣下属望昔髙宗刻象营求贤哲周文启龟以卜良佐况宁前朝所表名徳已着而久栖迟未时引致非所以奉遵明训继成前志也陛下践祚纂承洪绪圣敬日跻超越周成每发徳音动谘师傅若继二祖招贤故典賔礼隽迈以广缉熙济济之化侔于前代宁清髙恬泊拟迹前轨徳行卓絶海内无偶厯观前世玉帛所命申公枚乗周党樊英之俦测其渊源览其清浊未有厉俗独行若宁者也诚宜束帛加璧备礼徴聘仍授几杖延登东序敷陈坟素坐而论道上正璇玑协和皇极下阜羣生彜伦攸叙必有可观光益大化若宁固执匪石守志箕山追迹洪崖参踪巢许斯亦圣朝同符唐虞优贤扬厉垂声千载虽出处殊途俯仰异体至于兴治美俗其揆一也辞丞相疏王勐臣闻干象盈虚惟后则之位称以才官非则旷郑武翼周仍世载咏王叔昧宠政替身亡斯则取成败之殷监为臣之烱戒窃惟鼎宰崇重㕘路太阶宜妙尽时贤对扬休命魏祖以文和为公贻笑孙后千秋一言致相四裔吲之臣何庸猥而应斯举不但取嗤邻逺实今为卤轻秦昔东野穷驭颜子知其将弊陛下不复料度臣之才力私惧败亡是及且上亏宪典臣何颜处之虽陛下私臣其如天下何愿回日月之鉴矜臣后悔使上无过授之谤臣䝉覆焘之恩谏伐髙丽疏房𤣥龄臣闻兵恶不戢武贵止戈今上古所不臣者陛下皆臣之所不制者陛下皆制之矣为中国患无如突厥而大小可汗相次束手弛辫握刀分典禁卫延陀铁勒披置州县髙昌吐浑偏师扫除惟髙丽厯代逋命莫克穷讨陛下责其弑逆身自将六军征荒裔不旬日拔辽东虏获数十万残衆孽君缩气不敢息比功较徳万倍前王且陛下拔将于行伍之中取士于凡庸之末加以留情坟典属意篇什笔迈钟张辞穷班马抚万姓以慈遇羣臣以礼褒秋毫之善解吞舟之网逆耳之谏必听肤受之愬斯絶降乗吮思摩之疮登堂临魏徴之柩哭战亡之卒则哀动六军负填道之薪则精感天地衆美兼备臣深为陛下惜之重之爱之寳之易曰知进退存亡而不失其正者其惟圣人乎盖进有退之义存有亡之机得有丧之理为陛下惜者此也传曰知足不辱知止不殆陛下威名功烈既云足矣拓地开疆亦可止矣边夷丑种不足待以人义责以常礼古者以禽鱼畜之必絶其类恐兽穷则抟茍救其死且陛下每决死罪必三覆五奏进蔬食停音乐以人命之重为感动也今士无一罪驱之行阵委之锋镝肝脑涂地魂魄无归老父孤儿寡妻慈母望槥车而掩泣抱枯骨以摧心足以变动隂阳伤害和气实天下之痛也使髙丽违失臣节诛之可也侵扰百姓灭之可也长能为中国患夷之可也今无是三者而坐敝中国为旧王雪耻新罗报仇非所存小所损大乎臣愿下沛然之诏许髙丽自新焚陵波之舩罢应募之衆自然华夷庆愿逺肃迩安即死骨不朽奏三氏学廪米疏葛守礼该本部仪制清吏司案呈奉本部送礼科抄出钦差巡抚山东等处地方都察院右佥都御史李中题据山东布政司呈䝉臣批据孔颜孟三氏子孙教授司廪膳生员孔公戡等呈称本司生员原无廪増附学名色先于嘉靖九年间蒙巡抚山东刘御史奏准将本司生员比照州学事例考定廪増各三十名以为学业之劝然诸生虽系免差中间贫窭甚多廪膳徒建虚名増附亦无供给缘由缺此赡养无资肄业等因议照孔颜孟三氏子孙乃大圣大贤苗裔故我国朝累加崇褒之典洪武二年特设教授司矣正綂九年又许就科目矣成化元年又増定嵗贡矣嘉靖九年皇上俞抚臣之议准照州学例设廪増各三十名贡亦如之其制渐以备矣所未备者廪米耳盖廪米所以养士其他郡邑生员俱有廪米而三氏子孙既有廪膳之名尚未有廪米之实岂有所靳于此哉特一时之未讲耳今生员孔公戡等既呈前来而该司与提学道㑹议明白相应议处如䝉俞允乞勑该部再加查议上请定夺仍行臣查照钦遵施行等因奉㫖该部知道钦此钦遵抄出送司案呈到部看得巡抚山东地方都察院右佥都御史李中题称孔颜孟三氏子孙教授司于嘉靖九年准照州学例设廪膳三十名未备廪米乞照他郡邑廪膳生员事例议添以便肄业一节为照孔颜孟三氏子孙乃大圣大贤之后我朝特许另设教授司以作养之又许就科贡以臻向用嘉靖九年皇上又准照州学例设廪増三十名规制已备但各府州县俱有廪米养赡生徒而三氏教授司未经议设为阙典今既该彼处巡抚官查议具题前来相应依议合候命下本部移咨都察院转行山东抚按官将三氏教授司廪膳生员查照原议行兖州府所属通融处给廪米以助养赡庶各生肄业朝廷所以优遇之典无遗矣谨题诏从之开泇河疏傅希摰治河当视其大势虑患务求其永图顷见徐邳一带河身垫淤壅决变徙之患不在今秋则在来嵗幸而决于徐吕之下犹可言也若决于萧砀之上则闸河中断两洪俱涸矣幸而决于南岸犹可为也若决于北岸则不走张秋必至丰沛矣臣悉心讲求切惟禹之治水顺水之性耳今资河为漕方强水之性以就我虽神禹亦难底绩惟开创泇河置黄河于度外庶为永图耳泇河之议尝建而中止谓有三难而臣遣锥手步弓水平画匠人等于三难之处逐一勘踏起自上泉河口开向东南则起处低洼下流趋髙之难可避也南经性义村东则葛墟岭髙坚之难可避也徙陟沟河经郭家西之平坦则良家城侯家湾之伏石可避也至于泇口上下河渠之深浅不一湖塘之绎络相因间有砂僵无碍挑穵大较上起泉河口水所从入也下至大河口水所从出也自西北而东南计长五百余里比之黄河近八十里河渠湖塘十居八九源头活水脉络贯通此天之所以资漕也昔尚书朱衡之开新河都御史潘季驯之开邳河权救一时其情事忙促工费浩大难以名言今虽尚幸无梗然相时度势要之不免卒有不虞而后竭天下之财力以通咽㗋何啻如新河邳河情事之汹汹而已哉若以十年治河之费成泇河泇河既成黄河无虑壅决矣茶城无虑填淤矣二洪无虑艰险矣运艘无虑漂损矣洋山之支河可无开境山之闸座可无建徐口之洪夫可尽省马家桥之堤工可中辍今日不赀之费他日所省抵尚有余也请开泇河酌濬故道疏李化龙河自开归而下合运入海其路有三繇兰阳道考成至李吉口过坚城集入陆座楼出茶城而向徐邳名浊河为中路繇曹单经丰沛出飞云桥泛昭阳湖入龙塘出秦沟而向徐邳名银河为北路繇潘家口过司家道口至何家堤经符离道睢宁入宿迁出小河口入运名符离河为南路南路近陵北路近运惟中路既逺于陵亦济于运前督臣排羣议兴兹役竟以资用乏絶不得竣事然自坚城以至镇口河形尚尔宛然为今之计唯守行堤开泇河其善有六其不必疑有二泇河开而运不借河有水无水听之善一以二百六十里之泇河避三百三十里之黄河善二运不借河则我为政反得以熟察机宜而治河善三估费二十万金开二百六十里比宋尚书新河事半功倍善四开河必行召募春荒役兴麦熟人散富民不苦赔穷民得资养善五粮船过洪必约春尽实畏河涨运入泇河朝暮无妨善六为陵捍患为民御灾无疑者一徐州城向苦洪水暴至泇河既开徐民之为鱼者亦少无疑者二开泇河后经理河渠疏李化龙泇河业已通漕但直河一段沙浅韩庄台庄郄山一带尚多浅狭因行司道官督率各府佐于直河之南另挑支河三十里于王市等处建闸三座于彭家口台庄等处各加展濬至一万二千三百丈足行全运臣之料理泇河者如此又念徐邳之间黄河大涸至不通舟因行司道官督率各府佐将塘池马家浅髙家滩各挑月河一道拷㧯湾大加疏濬牛角湾张孤山范家山等处俱大加开辟令黄水顺流南下不复旧年景象矣臣之料理黄河者如此又念南阳西堤频年为黄水壅激湖水啮蚀已多恐昭阳湖渐髙则黄河渐北因而穿漕是又一李家口也因令各官集料鸠夫将南阳运河西崖钉桩下埽实土筑堤以遏湖波又将单县陈灿楼决口堵塞以絶来源臣之料理南阳一带漕堤者如此查理漕河疏常居敬国计莫重于漕河漕河必资乎水利我成祖文皇帝定鼎燕蓟輓漕东南自徐邳以北临清以南千有余里全赖汶泗沂洸诸泉之水以济运道虽祖元人会通遗意然坝戴村遏汶流分济南北则尚书宋礼用老人白英之议也其间设官立法建闸筑坝至精至备二百年来运道其永赖矣苐泉源杂于沙砾则湮塞甚易湖地侵于豪右则清复为难至于事权间多牵制法制废于因循兼之天时久旱地脉渐微运艘经行不无迟滞乗时经理委不容缓兹者上厪圣懐特申圣㫖臣等周行河上逐一查勘博采羣䇿列为八事虽率循不外于旧章而经画似闗乎要务一濬泉源以资灌注会通河南北千里尽赖十八州县百八十余泉之流分为五派至于新泰莱芜平隂汶上䝉隂宁阳等九州县入南旺者为分水派泗水曲阜等四县入济宁者为天井派其功最大其所需尤甚切也夫借泉以资运则涓滴当惜必使源流充溢庶于漕渠有济若养身者气血周流无滞始无壅遏之患也乃平昔之疏濬既疎天时之亢旱又久是以泉政多弛通流无㡬近据新濬出泰安州谢过城等六泉新泰县刘官庄等五泉莱芜县韩家庄等五泉东平州源头泉一处曲阜县新跑泉一处发源颇盛导入汶河堪以接济则自此之外安知无湮没于沙砾而散漫于草莽者乎但濬泉虽易治汶实难葢河广沙深屈曲之流不足以润久渇之吻臣等亲见龙湾等泉源源而来至汶则一吸而尽犹无泉也必督令捞浅等夫择其积沙淤漫者濬为河泓俾深五尺阔一丈则水得所归而趋壑亦易矣一复湖地以预潴蓄山东泉源有时微细故设诸湖积水以济飞輓溢决有禁占种有禁诚重之也今南旺安山蜀山马场等湖始因嵗旱水涸地属闲旷当事者召人佃种徴租取息以补鱼滕二县之赋于是诸湖之地平为禾黍之场甚至奸民壅水自利私塞斗门复倡为湖低河髙之説申禁非不严而占恡若故矣今应将南旺等湖髙阜地令原主佃种纳课其余専备蓄水仍筑子堤一道以为封界一筑坎河以防渗漏汶合诸泉之水西流抵南旺分注南北以成漕而济运故汶蓄则漕盈汶洩则漕涸夏秋之间水固有余冬春之后不可使有涓滴他适明矣乃戴村以上有坎河口直趋盐河为入海故道沛然就下势若建瓴先年总河万恭堆集石滩盖谓溢则纵之平则留之意甚善也但时久滩废非不歳有修筑而沙堤一线乱石数堆其走洩甚易矣万一泉河尽趋则运道之涸可立而待岂得为完计哉今议修筑滚水石坝一座水溢则由顶以上任其宣洩水落则由坝以内尽资实用且以免盐徒盗决之弊也一建闸座以便节宣漕河之水名曰无源盖谓其出有限其流无穷所以樽节积蓄俾盈科而进全有赖于诸闸也故地有髙下则闸有疎密要之势相聨络庶㡬便于启闭惟济宁寺前闸至天井闸则延长七十里东昌通济桥闸至梁家乡闸则延长五十里闸启水洩积蓄为难司河者每当粮运盛行之时排木堵水名为活闸茍且时时终非久计甚至各幇运军一船经过捧土筑坝流入河中愈成滩浅运艘正行不便挑濬无惑乎舟行之艰也合于二处适中之所南则鉅野县火头湾地方建闸一座名曰通济北则博平县梭堤集地方建一闸名曰永通俱照各闸事规启闭济运则闗束有具节宣得宜水利有所停蓄而运艘不致浅阁矣一设闸官以肃漕规国家之设官也有似大而实冗者裁之为宜有似小而实切者増之为便查运河一带闸座每闸设官一员盖启闭有人责成良便顷缘新河告成枣林上下水平闸面不行启闭遂将枣林闸官裁而不设间付之南阳闸官兼理迩来天时久旱河流细微本闸水浅启闭为急尚可以南阳之官摄之乎夫一启南阳一闭枣林互相开阖势如唿吸一不得人直泻而尽矣近且无官付之一二闸夫之手在官船则莫敢谁何在民船则大为簸弄既以病商复以弊运以故漕舟至此殊费牵輓而往来者亦称不便也不知闸官虽卑职掌犹存廪俸无多国家亦何惜此五斗而令河道要害之地为无人之境哉合于枣林并新添二闸各设官一员俾司闸务庶职守得人而漕规不废矣一给闗防以重事权国家之事莫重于河漕故于泉闸特设部臣经理之所以重委任而専责成也各管河郎中俱奉有勅印是以文移称便惟南旺管泉主事其设已久闗防未给因循至今夫管泉管闸并责一官其任重矣督理乎十六州县之泉而相隔数百里之逺止以空白文移临之即旁午载道鲜不以弁髦视欲其昭法守而一衆志也难矣且粮船过闸例应十日一报漕抚衙门相隔千里无闗防则驿递不行事多掣肘殊非一端夫闸官之微尚有条记闗防何独于部臣而反靳之也至于漕河黄河二同知职守既専责任亦重凡工程之勤惰钱粮之出入咸赖稽察事绪孔棘弊窦易生使少失于防闲未免稽迟河务合将管河主事并两河同知均赐铸给庶文移便而事权重矣一严筑坝以便挑濬汶水入湖接济运道每嵗寒沍之时遂将河口筑坝遏流分洩蜀山马踏等湖候来春氷泮之日开坝受水是冬则以河之水滙于湖春则以湖之水济于河故南旺临清一带因得乗时挑濬不致淤浅法至善也除隔嵗大挑已奉有钦定期限外其余每年当天气渐寒正宜筑坝絶流也而往来船只力以缓筑为请多方阻挠甚至十一月中尚不得筑者不知天寒氷合乃驱荷锸之夫裸体洗足凿氷施工其将能乎及寒冰初解正宜固封蓄水也则又以速启为请百计催促至有正月初旬放水行舟者不知隔嵗之氷所蓄无几三春无雨则运艘方至又将何以济之乎法制未明事体掣肘管河官徒茹苦而不敢言也合请除大挑年分外每年定以十月十五日筑坝絶流至次年二月初一日开坝行舟势豪船只不得横扰该管官员不许阿狥刋石于南旺板闸二处则人心惕憷不但便于挑河亦且足以蓄水一举而两得之矣一复夫役以备修防山东河道浅深不一而汶河冲发淤塞为多各项夫役俱不可缺查兖州府属如汶上鉅野嘉祥济宁鱼台南阳利建等处原额设捞浅浅舖隄夫名数不等共计二千四百五十二名后因河流稍顺遂裁减一千一百三十三名扣银入官以备支用止存见役夫一千三百一十九名不知扣存有节省之名而僱募起无穷之弊一时河道淤浅调度徴发为难工之弛废久矣今议于汶上县量复捞浅夫七十四名浅舖夫三十名鉅野嘉祥二县量复捞浅夫三十八名浅舖夫五名济宁卫量复捞浅夫一十七名济宁州量复捞浅夫三十二名浅舖夫十二名鱼台县量复捞浅夫十名浅舖夫二十名南阳利建量复隄夫八名东平州量复泉夫二十名东昌府通济闸量添闸夫十名庶挑河濬泉不致乏人矣然猾民之包揽肆意安闲管工之代替任情隐射甚至逃故不报占恡私意种种情弊虽増犹弗増也合行管河同知逐一汰选严加稽覈庶工役得有实济而河防不致稽违矣海岛悉平疏刘应节臣等看岛民盘据三十余处负固三十余年时久难于羁縻势重难于驱逐惟设官两处恊同缉捕使居者不増来者渐止侍郎汪道昆所议庶为得策但海水无涯岛屿分峙半夜扁舟瞬息千里在内不能周防在彼岂肯待毙如壅水必决养痈必溃虽幸目前之稍安终贻后日之巨祸臣等日夜以养衅为忧每与总兵官李成梁巡按御史郭思极计议杀之则倖功留之则遗患佯示剿捕以寝逆心曲为招抚以系归念必使岛无一人庶可患絶两省因选乖觉丁男数人同都司苏承勋执票驾舟徧赴岛中恳恳宣谕一则谓尔等虽有旧犯罪恶今两奉诏书通行赦免一则谓尔等祖宗田墓俱在辽地安忍久弃一则谓尔等已往粮差亦不追赔一则谓以后幇军幇马通不许攀扯此正尔等生还故土保全身家之时失此不从今造楼船百只会发镇城家丁选锋前来荡平巢穴于是尔等进退无路虽悔无及每岛俱逐一宣布岛民感泣极口称愿囘卫其中间桀黠者恐系诱囘擒拏治罪议令岛首罗景桐等八名随苏承勋见巡按御史又至广宁见张巡抚以探进止皆许以复业免罪又量赏米布各首感悦而去比至二月未见囘岸消息张巡抚屡行文查催该部御史因岛民已顺不来必畏卫官恐吓因带苏承勋先出巡金州再差人往谕各岛闻知先有张辅等八十二名口上岸见郭御史面加安慰又行给赏张巡抚即行分别壮丁老㓜酌给银粮由是欢唿传布才及半年共四千四百有余尽数囘还张巡抚仍恐未的又重复差官查勘取安插地方邻右及荡平居巢甘结并花名卫所领认册状前来又行该寺及苏承勋等逐一再行安慰务令得所去后今据前因为照天下之患养成者甚于激成平患之方既乱者难于未乱今岛民潜住已非一日积年为害尤非一端始本负罪以逃生后敢负险以怙乱每纠衆驾船潜赴登莱行刼彼中姦民乗机为盗莫可究诘一害也两镇逃军逃民杀人亡命之徒利其递送趋为渊丛二害也沿海人民捕鱼为生多被抢夺甚之沈其人于海而夺船以归不敢赴官司告诉三害也朝鲜相去甚近每刼其财物马匹公然赴州县变卖不敢缉捕四害也逃军半渡中流尽夺其行资而沈之海在辽以逃伍行原籍清勾在原籍不知生死五害也先议起发未有一人敢至其地敢交一言者此起发之説不可行也后议两镇发兵夹剿但彼以逸居岛内我以劳趋海中计岛三十余处非官兵万余不克非巨舟数百不济工费之多粮饷之耗固不可胜纪即舟师近岛彼岂肯束手就缚且此辈习于潮汛凿舟焚舟之事惯习已久我军一挫官船官兵俱归覆没即使力能尽勦但叛逆未甚而玉石俱焚上亏朝廷好生之徳下伤数千无辜之命此夹勦之説不可行也又谓止宜严加巡逻来则防捕去则勿追不必与较然各岛物产甚多赡养极便今盘住未久处置已难年复一年转相依附雄长一出号召为乱如周御史所言浙直滔天之患安保必无况圣明在上威如雷霆而使逋逃有衆南不属之山东北不属之辽镇可乎但此辈盘据海洋年深人衆治之过急是促之使乱也付之不问是纵之为乱也待其大乱而图之其难有百倍于今日者矣故揣时度势必使尽数招囘方得永无后患但其往抚也宣谕失机则䙝威而辱命风㠶不稳则覆衆而丧生因选差都司苏承勋入岛招谕及行苑马寺卿朱奎今代事佥事贺溱巡察海道副使杨家相备倭都司姚天与恊力催督今不出数月尽数招囘凡房室井灶及碾磨居食所需之物俱荡平无存不加一刃消数千里根据之忧不戮一人平数十年痈肿之患今复业者巳踰四千若后日生息者何止数万计辽镇各卫在册之军未有见在如此之衆查各边招降之例未有归正如此之多拟各省献捷擒斩之功亦未有生全如此之甚者且往返海涛半年以外不伤一命不覆一舟尤为异事盖由我皇上九天垂雨露之恩万里普生成之化故百神受职驱逆命者相率朝宗沧海效灵俾反侧者各全躯命伏乞勅下兵部细加查议将各官分别陞赏以劝有功再照患每积小成大谋当谨始虑终登莱沿海诸岛旧有州县姦民始利辽人交易继留辽人潜居一人勾引数人一岛蔓延数岛两地官司容隠推诿坐视因循养成厉阶㡬至犬乱今虽荡平若责成不専禁缉不密恐日复一日又蹈前辙臣等反覆思善后之计其议有四一曰専责成查得登州都司今改都司金州守备原为备倭防海而设近倭寇絶迹而岛民初平似应不妨原务悉令管辖诸岛每当三月六月九月约日登舟量带兵卒徧诣各岛搜捕一次每月委官搜捕一次如有一人一家在岛潜住即擒拏到官照谋叛未行拟以重罪如敢拒捕许官兵登时杀死勿论如登莱人先在岛勾引罪坐登州都司辽东人逃至岛潜住罪坐金州都司仍将此项増入勅书以便遵守其辽东苑马寺卿山东巡察海道副使亦要时时稽考各岛有无居人分别功罪嵗终呈报两镇抚按以凭举劾庶各官不敢推诿而岛民不敢逃匿一曰严防守金复两卫地皆濒海如石城广鹿长山诸岛皆卫所额地去岸逺者二十里近者不十里见有军余在种纳办粮差卫所官亦不时赴岛催徴与登莱逺岛不受官法者不同除将岛民安插各卫城堡外内有男妇不及一千原系前项岛内旧有田产亲族者若一概勒令登岸恐居食俱无相将就毙合无将前三岛各建公馆一所移本卫官一员在内専住如守堡官之例编岛内旧军为保首以新来者附之凡徴粮纳差俱属本官钤束本官俱听金州都司节制但有罪犯及谋逃别岛者拿送苑马寺拟罪以絶再逃之望一曰加存恤岛民初归携老扶㓜家口衆多贫病相仍极可怜悯职等巳行于金州仓库照人口多寡大小量给银粮又将原遗田房许其取赎近虽相安但各卫捕军幇军买马养马之费俱按照所丁出银此辈初到居产且无安能办纳又畏卫官追究巳往罪过疑畏靡定合无先给印帖准免以后杂差十年其巳往罪犯不分轻重遵奉隆庆六年诏书悉与宥免以广朝廷浩荡之恩以慰各丁生还之愿一曰编船只查得国初山东俱以本色饷辽故通舟楫今山东本色既不可卒复则海运之説必不可行若两处私船不禁是仍开递送之途也合将海岸民船规制不过盈丈每口不过三只令其搬运米薪捕捉鱼虾仍编立字号籍名在官旦夕听岛官查㸃见今私船大者给与官银改为官船别为印记聨系海岸専官看守以备公差巡岛之民小者照前留数只其余悉行噼毁如有不行告官私造船只者卖者买者枷示本地原船入官其余归併渡口申严讥察设立保甲禁革科敛拨给荒田修复墩堠及未尽事宜职等见今应行者行应禁者禁不敢缕缕条陈以上凟天听至于建都司衙门于登州见奉钦依议有次第但今岛民巳归似应停止以省劳费併乞勅下兵部通行酌议题覆行臣等遵奉施行请停设安山湖水柜疏岳濬题为查勘安山湖水柜无益请㫖停筑圏堤以免虚縻帑项事窃东省运河水柜旧制有东平之安山湖週围六十五里在运河西岸有废闸四处曰似蛇沟曰十里舖曰八里湾曰通湖闸湖南有六堤口曰朱家口沈家口王家口吴家口赵家口杨家口自前明以来旋筑旋废久经认垦承粮嗣于雍正三年十二月原任内阁学士何国宗奉㫖查勘运河议将安山湖复设水柜重筑临河并圏湖等堤修通湖似蛇沟二闸併于八里湾十里舖两废闸之间建一石闸名曰安济闸闸下各开支河一道通入湖心其湖南六堤口亦每口建闸挑河以纳坡水又请开栁长河引鱼营陂宋家洼两处积水入湖等语奏准动帑兴修嗣因栁长河介于鱼营陂宋家洼之间内隔金线岭一道不能相通复经前抚臣塞楞额请从金线岭北鱼营陂开河下注栁长河入湖又从金线岭南宋家洼开河东出兼济闸入运题明改挑在案查安山湖各工除闸座支河俱经修浚工完外其临河圏湖等堤甫经建筑即被涨水汕刷残缺现在估计补筑土方需银一万五千九百四十四两零据布政司呈详前来访知此湖淤废已久修筑之后仍不能蓄水济运因备查图志并亲勘情形查得安山湖于前明永乐九年剏设水柜正綂三年复经修浚是时河南之荆隆口黄陵冈未曽全塞本有济水分流由鉅野郓城滙入安山湖以为来源自𢎞治六年明臣刘大夏建筑太行堤荆隆口塞济水不复通流此外别无泉源灌注仅借朱家等六口并栁长河坡水入湖消长无定即有运河余溢可由通湖闸收入然亦所纳无㡬是此湖絶无来源可恃又湖身本在安民山之前漕河东岸即亭子泊乃济水北入大清河之路故流虽絶伏脉犹存土疏底漏坡水易于消耗且湖东三闸通湖闸在南系纳水入湖安济似蛇沟二闸在北系放水济运今细加测量湖地卑于河地安济等二闸亦止与通河闸同为宣洩之区非甚泛溢不能放水入运若湖水涨发则运河亦已弥满无需増益以此作柜是以无源之水蓄之有漏之湖而又进水易而出水难纵週围髙筑堤岸究属何益现在湖水干涸全湖并无寸流当经传询父老据称此湖每年伏秋之间坡水流入积聚湖心交春以后渐就退减至二三月内悉经干涸即如雍正八年七月内异常水涨河湖相连至次年三月仍然彻底俱干当河水浅澁之时湖水先巳耗竭涓滴不能济运总缘湖底沙土疏漏非圏堤所能收蓄等语询之管河各官亦衆口同词今若发给帑银照旧修筑仍属费于无用之地查勘既确何敢扶同附和再议兴修愚窃以此湖水无来源土疏易漏不堪复作水柜仅可留此一区以为洩水之处随时宣导倘遇漕河骤涨则分减入湖以保运道若值坡水暴发则滙注入湖以保民田似属相宜所有通湖安济似蛇沟等三闸并临河堤岸均宜加谨修防此外圏湖缺堤概停补筑以免虚縻帑项是否可採请㫖遵行是疏上奏即奉俞㫖停设水柜谨即叙入志以备司河之考证云请徳州哨马营建坝挑河疏岳濬奏为徳州当卫河之冲请㫖勘道开渠以纾积患事窃雍正十一年七月内卫河涨发漫开徳州之哨马营老虎仓第三店桑园镇等处随严饬地方官鸠工堵筑具折奏报在案伏念卫河漫口虽在徳州境内而自州以北与直𨽻接界一有溢水即灌入直𨽻之吴桥东光南皮沧州等处前此雍正八年有第九屯漫开淹及吴桥等县今次则泛滥更甚是漫口在于东省而滋害及于隣封虽竭力经营尅期堵筑然止可为一时捍灾之计而终非经久销患之图因查卫河发源于河南卫辉府辉县苏门山之百门泉南合小丹河东北流左会淇水汤水洹水至馆陶县入山东界迳南馆陶有清浊二漳全流注入东北达于临清厯程九百四十里沿途并无支河旁洩至临清板闸又与㑹通河之汶水合流折而北行计二百四十余里至恩县之四女寺东岸始有减水坝一座由引河至九龙口入老黄河归海卫河又行二百四十余里至直𨽻沧州之磗河驿有减水坝一座又行七十余里至青县之兴济镇有减水坝一座俱由引河东流入海有此三坝卫河小有涨满足以宣洩无虞一遇河南上源积雨横溢河水陡发丈余千里洪涛大熘直注虽有四女寺之滚水坝而建瓴之势一时疏洩不及在磗河兴济二坝相隔尚逺又有滹沱河横拥下流不能迅达惟徳州一区距四女寺北二十五里河流至此奋涌欲洩而运道纡折正当洄熘顶冲兼之东北一带地渐低洼更有以引其趋下之性于是前冲后激直射东堤罅漏偶开全河侧泻实非寻丈之土埝所能抵御臣思治涨之法分洩为先凡溢水所趋必有自然归宿之路因势利导即可转害为功查卫河东岸自临清厯夏津武城恩县坡水会注总以老黄河为要津河在徳州城南二十里由西南而达于东北经直𨽻之吴桥宁津南皮东省之乐陵直𨽻之盐山庆云复由东省之海丰县大沽河入海其河之西北岸有陈公堤一道横障河濵绵亘数县凡溢水穿过此堤即能循路以达老黄河若不及穿过而顺堤北行则转为髙阜所阻不得不灌入吴桥以北之东光等县直至沧州入海则兹徳州之堤岸揆之地形水势断不能保其不冲不溢若使因其漫决之路开挖成渠东与老黄河相通俾水至有归免致横泛此则人力之所能为而不可不亟加酌议也但事闗河道又系两省接壤可否容臣移会两省总河并直𨽻督臣公同㑹勘将徳州各漫口水道逐一查騐但有可以引水过陈公堤归入老黄河之处即应于此建坝开渠分路宣洩妥议上奏请㫖遵行但得疏导得宜实于濒河州县有益为此缮折具奏伏祈皇上训示折上经内阁大学士等会议请行令直𨽻河东两省总河并该督抚㑹勘妥议具题等因覆奏奉㫖依议巡抚岳濬并河东总河朱藻俱于雍正十二年正月内前赴徳州㑹同直𨽻督臣李卫直𨽻总河顾琮副总河定柱公勘得应于徳州城北八里之哨马营开挖新河东至陈公堤由曹家缺口放水通于古钩盘河东北流至吴桥县之玊泉庄入老黄河故道归海先于哨马营口建设滚水石坝一座以资节宣坝上设石柱板桥以通纤道自坝下塘口起东至钩盘河中心止挑河一道河之南北岸各筑遥堤一道西自哨马营东接陈公堤夹水而行仍于南岸遥堤内留涵洞三座以洩徳州城东坡水又于哨马营至陈公堤东西适中之地在卢家庄前建石柱板桥一座以便行旅并疏浚钩盘河及老黄河故道补筑陈公堤残缺各口务使一律深通勿致漏洩随将工程规制髙寛丈尺一切需用工料估册绘图合词奏覆奉㫖允准兴修于雍正十三年十月告成山东通志卷三十五之四山东通志卷三十五之五钦定四库全书山东通志卷三十五之五艺文志五辞徴牋管宁臣海濵孤㣲罢农无伍禄运幸厚横蒙陛下纂承洪绪徳并三皇化溢有唐久荷渥泽积祀一纪不能仰答陛下恩养之福沈委笃痾寝疾弥留逋违臣𨽻颠倒之节夙宵战怖无地自厝臣元年十一月被公车司马令所下州郡八月甲申诏书徴臣更赐安车衣被茵蓐以礼发遣光宠并臻优命屡至怔营竦息悼心失图思自陈开申展愚情而明诏抑割不令稍修章表是以欝滞讫至今日诚谓干覆恩有纪极不意灵润弥以隆赫奉今年二月被郡州所下三年十二月辛酉诏书重赐安车衣服别驾从舆郡功曹以礼发遣又特被玺书以臣为光禄勲躬秉劳谦引喻周秦损上益下受诏之日精魂飞散靡所投死臣重自省揆徳非园绮而䝉安车之荣功无窦融而䝉玺封之宠楶棁驽下荷栋梁之任垂没之命获九棘之位惧有朱博鼓妖之眚又年疾日侵有加无损不任扶舆进路以塞元责望慕阊阖徘徊阙庭谨拜章陈情乞䝉哀省抑恩听放无令骸骨填于衢路答临淄侯牋杨修修不侍数日若弥年载岂由爱顾之隆使系仰之情深耶损辱嘉命蔚矣其文诵读反覆虽风雅颂不复过此若仲宣之擅汉表陈氏之跨冀域徐刘之显青豫应生之发魏国斯皆然矣至于修者听採风声仰徳不暇自周章于省览何遑髙视哉伏惟君侯少长贵盛体发旦之资有圣善之教逺近观者徒谓能宣昭懿徳光赞大业而已不复谓兼览传记留思文章今乃含王超陈度越数子矣观者骇视而拭目听者頫首而竦耳非夫体通性达受之自然其孰能至于此乎又尝亲见执事握牍持笔有所造作若成诵在心借书于手曽不斯须少留思虑仲尼日月无得踰焉修之仰望殆若此矣是以对鹖而辞作暑赋弥日而不献见西施之容归憎其貌者也伏惟执事不知其然猥受顾钖教使刋定春秋之成莫能损益吕氏淮南字值千金弟子箝口市人拱手然而贤圣卓荦固所以殊絶凡庸也今之赋诵古诗之流不更孔公风雅无别耳修家子云老不晓事强着一书悔其少作若此仲山甫周旦之畴皆为有諐耶君侯忘圣贤之显迹述鄙宗之过言窃以为未之思也若乃不忘经国之大业流千载之英声铭功景钟书名竹帛斯自称量素所蓄也岂与文章相妨害哉辄受所恵窃备蒙瞍诵咏而已敢望恵施以忝庄氏季绪璅璅何足以云反答造次不能宣备上萧太傅固辞读礼启任昉昉启近启归诉庶谅穷欵奉被还㫖未垂哀察悼心失图泣血待旦君于品庶示均镕造干禄祈荣更为自拔亏教废礼岂闗视听所不忍言具陈兹启昉往从末宦禄不代耕饥寒无甘㫖之资限役废晨昏之半膝下之懽已同过隙几筵之慕㡬何可凭且奠酹不亲如在安寄晨暮寂寥閴若无主所守既无别理穷咽岂及多喻明公功格区宇感通有涂若沛然降临赐寝严命是知孝治所被爰至无心钖类所及匪徒教义不任崩迫之情谨奉启事陈闻谨启上瑕丘韦明府启骆賔王侧闻触笼戢翮负垂天而跼影伏枥羁蹄望絶尘而跪足故以游莲遘绁悟宋主于婴罗在藻迷波顾䝉庄于呴辙是以临淄遣妇竒束緼于齐隣邯郸下客效处囊于赵相伏惟明公缔址琼峰灵岳蔽丹霄之景图基珠熘神流沃清汉之波玉札飞文综宏词于楚傅金籯缉艺味雅道于扶阳孕兰畹而生姿澧覇钟髙门之庆产铜溪而写锷荆蓝资象徳之祯㓜辨羝羊演飞龙之秘䇿夙谈孔雀对家禽之丽词赤野浮炫价之光珠胎莹色丹穴倍来仪之迹鳯彩含姿灵襟转璧绚逸照于兰池神府惊苹韵清音于桂浦谈丛散馥韫余气于九兰笔海流涛骇洪波于八水绾铜麟甸制锦凫郊化浃下车恩孚揽辔徳声含咏仁风飘十地之雄道化编謡恵露洒三天之渥狎中牟之驯雉岂惧骁媒惊重泉之瑞鸾非闗照舞虽则尘飞范甑垂银有结绶之华而乃调理宓絃烹鸡屈函牛之量加以招携白屋欢诱青衿遂使潄流逸客望骥足以云蒸栖泌遗才凝龙门而雾会某纬萧末品拾艾幽人寓迹雩坛挹危直之秘説托根磬渚戢战胜之良图幸以奉训趋庭束情田于理窟从师负笈耘性识于书林至于九流百氏颇总缉其异端万卷五车亦精研其奥㫖将欲优游三乐负杖以终年栖迟一丘鸣絃而卒歳谅以糟糠不赡甘㫖之养屡空箪食无资朝夕之懐宁展是以祈南阳之捧檄拟毛义之清尘思鲁国之执鞭蹈孔氏之余志属以蚕秋应节雁序届时飈金将露玉共清栁黛与荷缃渐歇实含毫振藻之际离经析理之期不揆彫朽之材窃冀迁乔之路辄期泛爱轻用自媒倘荆璞无见致疑夜光不逢按劒则沈骸九死终望衔珠殒首三泉徒希结草载尘清瞩跼影外惭冒凟威严循心内骇谨启上齐州张司马启骆賔王昔者薛邑闻歌揖冯驩于弹铗夷门命驾顾侯嬴于抱闗何则志合风云戴笠均乎乗马情谐道术忘筌贵乎得鱼是以挹兰言于断金交蓬心于匪石庶清音黙听赏流水于雅絃妙思通神叶成风于郢匠伏惟公流源白水浸地轴以轮波纂庆黄轩感星精而诞命缀朱华于七曜聨玉叶于五云至夫神石摛祥灵钩表贶千年驭鹤振仙驾于帝乡七叶珥貂袭荣光于戚里因以纷纶国牒昭晰家声泊乎鹿走周原辅秦国而兴霸蛇分沛泽翼汉运以开基常山王之玉润金声博望侯之兰薫桂馥羽仪百代掩梁窦以遐鶱钟鼎一时驾袁杨而岳立故得重规逺镜湛月路以流清茂祉遐舒架云门而擢秀公英飞鳯穴藻五色以凝华颕跃龙泉涵九重而毓润风情疎朗霜明月湛之姿气骨端严雪白氷清之概若乃性符神授道擅生知挫三端于情锋朝九流于学海博闻强记辨晋国之黄熊将圣多能识吴门之白马言泉潄逈惊瀑布以飞澜文江澹清含濯锦而翻浪郁槐市以増茂穆兰室以流芳于是翔鳣应符观光上国飞龙成卦利见大人搏羊角以垂天展骥足而腾景翼贰潜邸绍敬祖之清㢘光赞外台陈君囘之亮直推公平而折狱磔鼠谢其严明拥端悫以行仁化蛇惭其智勇加以清规日举湛虚照于氷壶𤣥览露凝朗机心于水镜谦光自牧恭已爱人片善必甄揖虞翻于东箭一言可纪许顾荣以南金某抱疾支离材均拥肿进不能渥兰分竹绾银黄于云台退不能絶粒茹芝炼金丹于地胏而出没风尘之内漂沦名利之间游无毛薛之交仕乏金张之援块然独处者一纪于兹矣然而日夜相代恐沟壑之非遥贫病交侵思薜萝之可託愿处幽控寂追夏黄于商山乐道栖真从鲁连于沧海岂图语黙易爽心迹难逃从桥之恨逾深攀桂之情徒切是用絶心干没躭閲丘坟谒子特于南荆访康成于北海西游梁益仰司马王杨之风东入临淄慕淳于管晏之智瞻言前古徒欲思齐俯惟当今空劳懐剡不意云浮础润霜落钟鸣揖郭泰于仙舟有道斯在赏鬷明于彻俎盛徳犹存虽雅调清歌识寡和于郢路而庸容滥吹窃混奏于齐竽轻撮课囊揄扬盛徳庶金波离毕零陵之石自飞瑶光建寅萧丘之火渐热学惭麟角徳类鸿毛愧汗如浆忧心若厉上兖州崔长史启骆賔王侧闻丰城戢耀骇电之辉俄剖沙丘跪迹蹑云之辔载驰然则激湍侵星佩潜蛟于壮武腾镳思块骋蹀骏于咸阳且呴辙疲鳞侧羡鳌潭之跃触笼短翼逈望鹏程之飞是以齐郊夕唱牛歌掞白石之词汉境朝趋车候惊拂尘之思伏惟公腾澜浴景濬灵派以含珠擢干捎云翊孤巖而耸桂崇基叠秀匡霸道于周盟茂绪聨辉赞文场于汉戚伟龙章之秀质腾孔雀之俊年叶鳯彩于英姿辨蟾精于弱嵗灵台𢎞逺驰霄练于霜镡丹府幽深绚朝虹于璧渚心波湛汉泳曜魄于黄陂情岳干天韬风云于稽巘龙津共济竞欣登御之车芜室钦贤必拥澄清之辔郁文条而燿彩藻逸潘花晔词峰而衒价光浮卫玉然则崑溪既琢必见山川之精树羽已悬行嗣云韶之响是以佐龟隂而衍化务肃百城辅麟壤以宣风恩覃千里徽猷克着逾盛徳于休徴声绩聿宣轶英规于恭祖佩吕刀而绍美已赞褰帷之游屈龎骥于未伸将骋仁风之驾加以侧阶引彦鉴鬷子之遗言倒屣延宾辨王生之雅量故使圆流之下探照乗于长波髙岫之巅剖连城于幽石某斗筲小器蟭蚊末才斜带峄桐戢晞阳之厚徳傍隣汶篠慕贯时之贞劲直以容膝一丘曲阜之瓢遽切枕肱五亩成都之壁已穷担石厌于糟糠负薪疲于裋褐然而少奉过庭之训长趋克已之方弋志书林咀风骚于七畧耘情艺圃偃图籍于九流洒恵渥于羊陂屡泛文通之麦峻曲岸于莺谷时遗公叔之冠虽不能纵逸韵于霜皐唳野致九天之响而颇亦蓄清芬于露薄垂薰有十步之芳而乃恧迹鲁鸿非荆山之抵鹊簉名韩犬叹稽阜之陆梁方今玉琯纒秋金风动籁吴宫归乙望隂岫以依迟素林返鸿候阳潮而低举籯金味道之子俟纁帛以弹冠屑玉含毫之人望弓旌而翘足窃不揆于庸识辄轻拟于扬庭所冀曲逮恩波时流咳唾倘能分其斗水济濡沫之枯鱼恵以余光照孀栖之寒女得使伏枥驽蹇希骐骥而蹀足窜棘翩翾排鸳鸾而刷羽则捐躯匪吝碎首无辞虽复投报杨金君子以之贻戒效诚魏草小人之所懐恩轻凟威严深惧履尾载尘听览迫甚抱氷上兖州启骆賔王侧闻未遇孙阳盐车无絶尘之迹时逢和氏荆山有连城之珍岂若听清音于爨余则枯桐发响收夜光于𤣥壁则怪石腾辉在物犹然况于含识者矣伏惟明使君鳯穴振仪龙门标峻琼雕岳立表秀干云霞焕霜霏澄虚鉴物既而代工天府忠简帝心拥熊轼而抚百城建隼旟而临千里坐棠敷恵恩纒去思剖竹垂仁式歌来暮清拟夜烛警比晨乌外朂九农内𢎞五教导之以礼乐齐之以刑书约法遵寛设蒲鞭之耻主言惟信控竹马之期甘雨随车云低轻重之盖珠还合浦波含逺近之星至如卧理称难坐啸匪易披裳问疾垂爱景以字人褰帷广听穆薫风而扇物严霜秋降叶隼击而防小人零露春濡饰羔旌而礼君子于是仁必有勇吏不忍欺美誉郁于三齐芳猷腾于万古若乃清规逺镜皎月色于云台𤣥鉴虚凝穆松风于智府研机三箧探䇿九流缛翠萼于词林綷鲜花于笔苑文江翻浪织玉潋以韬霞学海惊澜缀珠鳞于濯锦加以悬榻待士拥篲礼贤汲引忘疲奖题不倦懐经味道之客望范围以骏奔兼包流畧之夫窥义园以遐集求小善于毫芥顾正礼于二龙振幽滞于沙泥许公明于一骥賔王淹中故俗体朴厚之𢎞规稷下遗氓陶礼义之余化颇游简素少閲缣缃每蟋蟀凄唫映素雪于书帐莎鸡振羽截碧蒲于翰林既而学异懐蛟才非梦鸟价不齐于南汉列不重于东山幸属日月光华云霞纷郁方结羡鱼之网将謡扣角之词奋短翮于抢榆希髙标之余拂濯纤鳞于涓滴望鸿浪之微霑所冀顾盼曲流剪拂増价则铅刀有一割之用跛鼈致千里之行是知窃混吹于齐竽滥飞声于郢路拘山鸡而自恧顾辽豕以多惭轻触威颜不遑流汗谨启山东通志卷三十五之五山东通志卷三十五之六钦定四库全书山东通志卷三十五之六艺文志六毛诗序卜子夏闗雎后妃之徳也风之始也所以风化天下而正夫妇也故用之乡人焉用之邦国焉风风也教也风以动之教以化之诗者志之所之也在心为志发言为诗情动于中而形于言言之不足故嗟叹之嗟叹之不足故咏歌之咏歌之不足不知手之舞之足之蹈之也情发于声声成文谓之音治世之音安以乐其政和乱世之音怨以怒其政乖亡国之音哀以思其民困故正得失动天地感鬼神莫近于诗先王以是经夫妇成孝敬厚人伦美教化移风俗故诗有六艺焉一曰风二曰赋三曰比四曰兴五曰雅六曰颂上以风化下下以风刺上主文而谲谏言之者无罪闻之者足以自戒故曰风至于王道衰礼义废政教失国异政家殊俗而变风变雅作矣国史明乎得失之迹伤人伦之废哀政刑之苛吟咏性情以风其上达于事变而懐其旧俗者也故变风发乎情止乎礼义发乎情民之性也止乎礼义先王之泽也是以一国之事系一人之本谓之风言天下之事形四方之风谓之雅雅者正也言王政之所由废兴也政有小大故有小雅焉有大雅焉颂者美盛徳之形容以其成功告于神明者也是谓四始诗之至也然则闗雎麟趾之化王者之风系之周南者言化自北而南也鹊巢驺虞之徳诸侯之风也先王之所以教故系之召公周南召南正始之道王化之基是以闗雎乐得淑女以配君子忧在进贤不淫其色哀窈窕思贤才而无伤善之心焉是闗雎之义也尚书序孔安国古者伏牺氏之王天下也始画八卦造书契以代结绳之政由是文籍生焉伏牺神农黄帝之书谓之三坟言大道也少昊颛顼髙辛唐虞之书谓之五典言常道也至于夏商周之书虽设教不伦雅诰奥义其归一揆是故厯代寳之以为大训八卦之説谓之八索求其义也九州之志谓之九丘丘聚也言九州所有土地所生风气所宜皆聚此书也春秋左氏传曰楚左史倚相能读三坟五典八索九丘即谓上世帝王遗书也先君孔子生于周末覩史籍之烦文惧览之者不一遂乃定礼乐明旧章删诗为三百篇约史记而修春秋赞易道以黜八索述职方以除九丘讨论坟典㫁自唐虞以下讫于周芟夷烦乱翦截浮辞举其宏纲撮其机要足以垂世立教典谟训诰誓命之文凡百篇所以恢𢎞至道示人主以轨范也帝王之制坦然明白可举而行三千之徒并受其义及秦始皇灭先代典籍焚书坑儒天下学士逃难解散我先人用藏其家书于屋壁汉室龙兴开设学校旁求儒雅以阐大猷济南伏生年过九十失其本经口以传授裁二十余篇以其上古之书谓之尚书百篇之义世莫得闻至鲁恭王好治宫室壊孔子旧宅以广其居于壁中得先人所藏古文虞夏商周之书及传论语孝经皆科斗文字王又升孔子堂闻金石丝竹之音乃不壊宅悉以书还孔氏科斗书废已乆时人无能知者以所闻伏生之书攷论文义定其可知者为𨽻古文更以竹简写之増多伏生三十五篇伏生又以舜典合于尧典益稷合于臯陶谟盘庚三篇合为一康王之诰合于顾命复出此篇并序凡五十九篇为四十六卷其余错乱摩灭弗可复知悉上送官藏之书府以待能者承诏为五十九篇作传于是遂研精覃思博考经籍採摭羣言以立训传约文申义敷畅厥㫖庶几有补于将来书序序所以为作者之意昭然义见宜相附近故引之各冠其篇首定五十八篇既毕㑹国有巫蛊事经籍道息用不复以闻传之子孙以贻后代若好古博雅君子与我同志亦所不隠也春秋公羊传序何休昔者孔子有云吾志在春秋行在孝经此二学者圣人之极致治世之要务也传春秋者非一本据乱而作其中多非常异义可怪之论説者疑惑至有倍经任意反传为戻者其势虽间不得不广是以讲诵师言至于百万犹有不解时加譲嘲辞援引他经失其句读以无为有甚可闵笑者不可胜记也是以治古学贵文章者谓之俗儒至使贾逵縁隙奋笔以为公羊可夺左氏可兴恨先师观听不决多随二创此世之余事斯岂非守文持论败绩失据之过哉余窃悲之乆矣徃者畧依胡母生条例多得其正故遂隠括使就绳墨焉家语序王子雍孔子家语者皆当时公卿士大夫及七十二弟子之所谘访交相对问言语也既而诸弟子各记其所闻焉与论语孝经并时弟子取其正实而切事者别出为论语其余则都集録之名之曰孔子家语凡所论辨疏判浚归实自夫子本㫖也属文下辞徃徃颇有浮説烦而不要者亦由七十二子各共叙述首尾加之润色其才或有优劣故使之然也孔子既没而微言絶七十二弟子终而大义乖六国之世儒道分殽游説之士各以巧意而为枝叶孟轲荀卿守其所习当秦昭王时荀卿入秦昭王从之问儒术荀卿以孔子之语及诸国事七十二弟子之言凡百余篇与之由此秦悉有焉始皇之世李斯焚书而孔子家语与诸子同列故不见灭髙祖克秦悉敛得之皆载于二尺竹简多有古文字及吕氏専汉取归藏之其后被诛亡而孔子家语乃散在人间好事者或各以意増损其意故使同是事而辄异辞孝景皇帝末年募求天下遗书于时京师大夫皆送官得吕氏所传孔子家语而与诸国事及七十子辞妄相错乱不可得知以付掌书与典礼衆篇乱简合而藏之秘府元封之时吾仕京师窃惧先人之典辞将遂冺没于是因诸公卿大夫私以人事募求其副悉得之乃以事类相次撰集为四十篇又有曽子闻礼一篇自别属曽子问故不复録其诸弟子书所称引孔子之言者本不存乎家语亦以已自有所传也是以皆不取也将来君子不可不鑑徐干中论序予以荀卿子孟轲懐亚圣之才着一家之法继明圣人之业皆以姓名自书犹至于今厥字不传原思其故皆由战国之世乐贤者寡同时之人不早记録况徐子中论之书不以姓名为目乎恐厯乆逺名或不传故不量其才喟然感叹先目其徳以发其姓名述其雅好不刋之行属之篇首以为之序其辞曰世有雅达君子者姓徐名干字伟长北海剧人也其先业以清亮臧否为家世济其美不陨其徳至君之身十世矣君含元休清明之气持造化英哲之性放口而言则乐诵九徳之文通耳而识则教不再告未志乎学盖已诵文数十万言矣年十四始读五经发愤忘食下帷専思以夜继日父恐其得疾常禁止之故能未至弱冠学五经悉载于口博览传记言则成章操翰成文矣此时灵帝之末年也国典隳废冠族子弟结党权门交援求售竞相尚爵号君病俗昏迷遂闭户自守不与之羣以六籍娱心而已君子之达也学无常师有一业胜已者便从学焉必尽其所知而后释之有一言之美不令过耳必心识之志在总衆言之长统道徳之微耻一物之不知愧一艺之不克故日夜亹亹晏不暇食夕不解衣昼则研精经纬夜则厯观列宿考混元于未形补圣徳之空缺诞长虑于无穷旌微言之将堕何暇谨小学治浮名与俗士相弥缝哉故浮浅寡识之人适解驱使荣利岂知大道之根然其余以疏畧为太简曽无忧乐徒以为习书之儒不足为上欣之者衆辩之者寡故令君州闾之称不早彰彻然秉正独立志有所存俗之毁誉有如浮云若有觉而还反者则以道进之忘其前之谤已也其犯而不校下学而上达皆此之类也于时董卓作乱㓜主西迁奸雄满野天下无主圣人之道息邪伪之事兴营利之士得誉守贞之贤不彰故令君誉闻不振于华夏玉帛安车不至于门考其徳行文艺实帝王之佐也道之不行岂不惜哉君避地海表自归旧都州郡牧守礼命踧踖连武欲致之君以为纵横之世乃先圣之所危困也岂况吾徒哉有讥孟轲不度其量拟圣行道传食诸侯深美颜渊荀卿之行故絶迹山谷幽居研几用思深妙以发疾痎潜伏延年㑹上公拨乱王路始辟遂力疾应命从戍征行厯载五六疾稍沉笃不堪主事潜身穷巷顺志保真淡泊无为惟存正道环堵之墙以庇妻子并日而食不以为戚养浩然之气习羡门之术时人或有闻其如此而徃观之或有颇识其真而从之者君无不容而见之厉以声色度其情志倡其言论知可以道长者则微而诱之令益者不自觉而大化隂行其所匡济亦已多矣君之交也则不以其短各取其长而善之取故少显尽已之交亦无孜孜和爱之好统圣人中和之业蹈贤哲守度之行渊黙难测诚寳伟之器也君之性常欲损世之有余益俗之不足见辞人美丽之文并时而作曽无阐𢎞大义敷散道教上求圣人之中下救流俗之昏者故废诗赋颂铭赞之文着中论之书二十篇其所甄纪迈君昔志盖千百之一也文义未究年四十八建安二十三年春二月遭厉疾大命殒頽岂不痛哉余数侍坐覩君之颜常怖笃意自勉而心自薄也何则自顾才志不如之逺矣然宗之仰之以为师表自君之亡有子贡山梁之行故追述其事麤举其显露易知之数沈㝠幽微深奥广逺者遗之精通君子将自赞明之也春秋左氏传序杜元凯春秋者鲁史记之名也记事者以事系日以日系月以月系时以时系年所以纪逺近别同异也故史之所记必表年以首事年有四时故错举以为所记之名也周礼有史官掌邦国四方之事达四方之志诸侯亦各有国史大事书之于䇿小事简牍而已孟子曰楚谓之梼杌晋谓之乘而鲁谓之春秋其实一也韩宣子适鲁见易象与鲁春秋曰周礼尽在鲁矣吾乃今知周公之徳与周之所以王也韩子所见葢周之旧典礼经也周徳既衰官失其守上之人不能使春秋昭明赴告䇿书诸所记注多违旧章仲尼因鲁史䇿书成文考其真伪而志其典礼上以遵周公之遗制下以明将来之法其教之所存文之所害则刋而正之以示劝戒其余则皆即用旧史史有文质辞有详畧不必改也故传曰其善志又曰非圣人孰能修之盖周公之志仲尼从而明之左丘明受经于仲尼以为经者不刋之书也故传或先经以始事或后经以终义或依经以辨理或错经以合异随义而发其例之所重旧史遗文畧不尽举非圣人所修之要故也身为国史躬览载籍必广记而备言之其文缓其㫖逺将令学者原始要终寻其枝叶究其所穷优而柔之使自求之餍而饫之使自趋之若江海之浸膏泽之润涣然氷释怡然理顺然后为得也其发凡以言例皆经国之常制周公之垂法史书之旧章仲尼从而修之以成一经之通体其微显阐幽裁成义类者皆据旧例而发义指行事以正褒贬诸称书不书先书故书不言不称书曰之类皆所以起新旧发大义谓之变例然亦有史所不书即以为义者此盖春秋新意故传不言凡曲而畅之也其经无义例因行事而言则传直言其归趋而已非例也故发传之体有三而为例之情有五一曰微而显文见于此而义起在彼称族尊君命舍族尊夫人梁亡城縁陵之类是也二曰志而晦约言示制推以知例参㑹不地与谋曰及之类是也三曰婉而成章曲从义训以示大顺诸所讳避璧假许田之类是也四曰尽而不污直书其事具文见意丹楹刻桷天王求车齐侯献捷之类是也五曰惩恶而劝善求名而亡欲盖而章书齐豹盗三叛人名之类是也推此五体以寻经传触类而长之附于二百四十二年行事王道之正人伦之纪备矣或曰春秋以错文见义若此所论则经当有事同文异而无其义者也先儒所传皆不其然答曰春秋虽以一字为褒贬然皆须数句以成言非如八卦之爻可错综为六十四也固当依传以为㫁古今言左氏者多矣今其可见者十数家大体转相祖述进不成为错综经文以尽其变退不守丘明之传于丘明之传有所不通皆没而不説而更肤引公羊谷梁适足自乱预今所以为异専修丘明之传以释经经之条贯必出于传传之义例总归诸凡推变例以正褒贬简二传而去异端盖丘明之志也其有疑错则备论而阙之以俟后贤然刘子骏创通大义贾景伯父子许惠卿皆先儒之美者也末有颖子严者虽浅近亦复名家故特举刘贾许颖之违以见同异分经之年与传之年相附比其义类各随而解之名曰经传集解又别集诸例及地名谱第厯数相与为部凡四十部十五卷皆显其异同从而释之名曰释例将令学者观其所聚异同之説释例详之也或曰春秋之作左传及谷梁无明文説者以为仲尼自卫反鲁修春秋立素王丘明为素臣言公羊者亦曰黜周而王鲁危行言孙以辟当时之害故微其文隠其义公羊经止获麟而左氏经终孔某卒敢问所安答曰异乎余所闻仲尼曰文王既殁文不在兹乎此制作之本意也叹曰凤鸟不至河不出图吾已矣夫盖伤时王之政也麟凤五灵王者之嘉瑞也今麟出非其时虚其应而失其归此圣人所以为感也絶笔于获麟之一句者所感而起固所以为终也曰然则春秋何始于鲁隠公答曰周平王东周之始王也隠公让国之贤君也考乎其时则相接言乎其位则列国本乎其始则周公之祚裔也若平王能祈天永命绍开中兴隠公能𢎞宣祖业光启王室则西周之美可寻文武之迹不坠是故因其厯数附其行事采周之旧以㑹成王义垂法将来所书之王即平王也所用之厯则周正也所称之公即鲁隠也安在其黜周而王鲁乎子曰如有用我者吾其为东周乎此其义也若夫制作之文所以章徃考来情见乎辞言髙则㫖逺辞约则义微此理之常非隠之也圣人包周身之防既作之后方复隠讳以避难非所闻也子路欲使门人为臣孔子以为欺天而云仲尼素王丘明素臣又非通论也先儒以为制作三年文成致麟既已妖妄又引经以至仲尼卒亦又近诬据公羊经止获麟而左氏小邾射亦不在三叛之数故余以为感麟而作作起获麟则文止于所起为得其实至于反袂拭面称吾道穷亦无取焉春秋谷梁传序范甯昔周道衰陵干纲絶纽礼壊乐崩彛伦攸斁弑逆篡盗者国有淫纵破义者比肩是以妖灾因衅而作民俗染化而迁隂阳为之愆度七曜为之盈缩川岳为之崩竭鬼神为之疵厉故父子之恩缺则小弁之刺作君臣之礼废则桑扈之讽兴夫妇之道絶则谷风之篇奏骨肉之亲离则角弓之怨彰君子之路塞则白驹之诗赋天垂象见吉凶圣作训纪成败欲人君戒慎厥行増修徳政盖诲尔谆谆听我藐藐履霜坚氷所由者渐四夷交侵华戎同贯幽王以暴虐见祸平王以微弱东迁征伐不由天子之命号令出自权臣之门故两观表而臣礼亡朱干设而君权丧下陵上替僭逼理极天下荡荡王道尽矣孔子覩沧海之横流迺喟然而叹曰文王既没文不在兹乎言文王之道丧兴之者在已于是就太师而正雅颂因鲁史而修春秋列黍离于国风齐王徳于邦君所以明其不能复雅政化不足以被羣后也于是则接乎隠公故因兹以託始该二仪之化育赞人道之幽变举得失以彰黜陟明成败以着劝诫拯頽纲以继三五鼓芳风以扇游尘一字之褒宠踰华衮之赠片言之贬辱过市朝之挞徳之所助虽贱必申义之所抑虽贵必屈故附势匿非者无所逃其罪潜徳独运者无所隠其名信不易之宏轨百王之通典也先王之道既𢎞麟感化而来应因事备而终篇故絶笔于斯年成天下之事业定天下之邪正莫善于春秋春秋之传有三而为经之㫖一臧否不同褒贬殊致盖九流分而微言隠异端作而大义乖左氏以鬻拳兵谏为爱君文公纳币为用礼谷梁以卫輙拒父为尊祖不纳子纠为内恶公羊以祭仲废君为行权妾母称夫人为合正以兵谏为爱君是人主可得而胁也以纳币为用礼是居丧可得而婚也以拒父为尊祖是为子可得而叛也以不纳子纠为内恶是仇雠可得而容也以废君为行权是神器可得而闚也以妾母为夫人是嫡庶可得而齐也若此之类伤教害义不可强通者也凡传以通经为主经以必当为理夫至当无二而三传殊説庸得不弃其所滞择善而从乎既不俱当则固容俱失若至言幽絶择善靡从庸得不竝舍以求宗据理以通经乎虽我之所是理未全当安可以得当之难而自絶于希通哉而汉兴以来瓌望硕儒各信所习是非纷错凖裁靡定故有父子异同之论石渠分争之説废兴由于好恶盛衰继之辩讷斯盖非通方之至理诚君子之所叹息也左氏艳而富其失也诬谷梁清而婉其失也短公羊辩而裁其失也俗若能富而不诬清而不短裁而不俗则深于其道者也故君子之于春秋没身而已矣升平之末嵗次大梁先君北蕃回轸顿驾于吴乃帅门生故吏我兄弟子侄研讲六籍次及三传左氏则有服杜之註公羊则有何严之训释谷梁传者虽近十家皆肤浅末学不经师匠辞理典据既无可观又引左氏公羊以解此传文义违反斯害也已于是乃商畧名例敷陈疑滞博示诸儒同异之説昊天不弔太山其頽匍匐墓次死亡无日日月逾迈跂及视息乃与二三学士及诸子弟各记所识并言其意业未及终严霜夏坠从弟彫落二子冺没天实丧予何痛如之今撰诸子之言各记其姓名名曰春秋谷梁传集解文心雕龙序志刘勰夫文心者言为文之用心也昔涓子琴心王孙巧心心哉美矣夫故用之焉古来文章以雕缛成体岂取驺奭羣言雕龙也夫宇宙緜邈黎献纷杂拔萃出类智术而已嵗月飘忽性灵不居腾声飞实制作而已夫肖貌天地禀性五才拟耳目于日月方声气乎风雷其超出万物亦已灵矣形甚草木之脆名踰金石之坚是以君子处世树徳建言岂好辨哉不得已也予齿在踰立尝夜梦执丹漆之礼器随仲尼而南行旦而寤乃怡然而喜大哉圣人之难见也迺小子之垂梦欤自生人以来未有如夫子者也敷赞圣㫖莫若着经而马郑诸儒𢎞之已精即有深解未足立家惟文章之用实经典枝条五礼资之以成六典因之致用君臣所以炳焕军国所以昭明详其本源莫非经典而去圣乆逺文体解散辞人爱竒言贵浮诡饰羽尚画文绣鞶帨离本弥甚将遂讹滥盖周书论辞贵乎体要尼父陈训恶乎异端辞训之异宜体于要于是搦笔和墨乃始论文详观近代之论文者多矣至如魏文述典陈思序书应玚文论陆机文赋仲治流别𢎞范翰林各照隅隙鲜观衢路或臧否当时之才或铨品前修之文或汎举雅俗之㫖或撮题篇章之意魏典密而不周陈书辩而无当应论华而疏畧陆赋巧而碎乱流别精而少功翰林浅而寡要又君山公干之徒吉甫士龙之軰汎议文意徃徃间出并未能振叶以寻根观澜而索源不述先哲之诰无益后生之虑盖文心之作也本乎道师乎圣体乎经酌乎纬变乎骚文之枢纽亦云极矣若乃论文叙笔则囿别区分原始以表末释名以章义选文以定篇敷理以举统上篇以上纲领明矣至于割情析表笼圏条贯摛神性图风势苞㑹通閲声字崇替于时序褒贬于才畧怊怅于知音耿介于程器长懐序志以驭羣篇下篇以下节目显矣位理定名彰乎大易之数其为文用四十九篇而已夫铨叙一文为易弥纶羣言为难虽或轻采毛发深极骨髓或有曲意密源似近而逺辞所不载亦不胜数矣及其品评成文有同乎旧谈者非雷同也势自不可异也有异乎前论者非茍异也理自不可同也同之与异不屑古今擘肌分理惟务折衷按辔文雅之场而环络藻绘之府亦几乎备矣但言不尽意圣人所难识在缾管何能矩矱茫茫徃代既洗予闻𦕈𦕈来世傥尘彼观也王文宪集序任昉公讳俭字仲寳琅邪临沂人也其先自秦至宋国史家牒详焉晋中兴以来六世名徳海内冠冕古语云仁人之利天道运行故吕䖍归其佩刀郭璞誓以淮水若离翦之止杀吉骏之诚感盖有助焉公之生也诞授命世体三才之茂践得二之几信乃昴宿垂芒徳精降祉有一于此蔚为帝师况乃渊角殊祥山庭异表望衢罕窥其术观海莫察其澜宏览载籍博游才义若乃金版玉匮之书海上名山之㫖沈郁澹雅之思离坚合异之谈莫不总制清衷递为心极斯固通人之所包非虚明之絶境不可穷者其惟神用者乎然捡镜所归人伦以表云屋天构匠者何工自咸洛不守宪章中辍贺生达礼之宗蔡公儒林之亚阙典未补大备兹日至若齿危发秃之老含经味道之生莫不北面人宗自同资敬性託夷逺少屏尘杂自非可以𢎞奨风流増益标胜未尝留心期嵗而孤叔父司空简穆公早所器异年始志学家门礼训皆折衷于公孝友之性岂伊桥梓夷雅之体无待韦弦汝郁之㓜挺淳至黄琬之早标聪察曽何足尚年六嵗袭封豫宁侯拜日家人以公尚㓜弗之先告既袭珪组对扬王命因便感咽若不自胜初宋明帝居蕃与公母武康公主素不恊及即位有诏毁废旧茔投弃棺柩公以死固请誓不遵奉表启酸切义感人神太宗闻而悲之遂无以夺也初拜祕书郎迁太子舍人以选尚公主拜驸马都尉元徽初迁祕书丞于是采公曽之中经刋𢎞度之四部依刘歆七畧更撰七志盖尝赋诗云稷契匡虞夏伊吕翼商周自是始有应务之迹生民属心矣时司徒袁粲有髙世之度脱落尘俗见公弱龄便望风推服叹曰衣冠礼乐在是矣时粲位亚台司公年始弱冠年势不侔公与之抗礼因赠粲诗要以嵗暮之期申以止足之戒粲答诗曰老夫亦何寄之子照清襟服阕拜司徒右长史出为义兴太守风化之美奏课为最还除给事黄门侍郎旬日迁尚书吏部郎参选昔毛玠之公清李重之识量兼之者公也俄迁侍中以愍侯始终之职固辞不拜补太尉右长史时圣武定业肇基王命寤寐风云实资人杰是以宸居膺列宿之表图纬着王佐之符俄迁左长史齐台初建以公为尚书右仆射领吏部时年二十八宋末艰虞百王浇季礼紊旧宗乐倾恒轨自朝章国纪典彛备物奏议符䇿文辞表记素意所不蓄前古所未行皆取定俄顷神无滞用太祖受命以佐命之功封南昌县开国公食邑二千户建元二年迁尚书左仆射领选如故自营郃分司卢钦兼掌誉望所归允集兹日寻表解选诏加侍中又授太子詹事侍中仆射如故固辞侍中改授散骑常侍余如故太祖崩遗诏以公为侍中尚书令镇国将军永明元年进号卫将军二年以本官领丹阳尹六辅殊风五方异俗公不谋声训而楚夏移情故能使解剑拜仇归田息讼前郡尹温太真刘贞长或功铭鼎彛或徳标素尚臭味风云千载无爽亲加弔祭表荐孤遗逺协神期用彰世祀时简穆公薨以抚养之恩特深恒慕表求解职有诏不许国学初兴华夷慕义经师人表允兹望实复以本官领国子祭酒三年解丹阳尹领太子少傅余悉如故挂服捐驹前良取则卧辙弃子后予胥怨皇太子不矜天姿俯同人范师友之义穆若金兰又领本州太中正顷之解职四年以本号开府仪同三司余悉如故谦光愈逺大典未申六年又申前命七年固辞选任帝所重违诏加中书监犹参掌选事长舆追専车之恨公曽甘凤池之失夫奔竞之涂有自来矣以难知之性协易失之情必使无讼事深𢎞诱公提衡惟允一纪于兹拔奇取异兴微继絶望侧阶而容贤候景风而式典春秋三十有八七年五月三日薨于建康官舍皇朝轸恸储铉伤情有识衔悲行路掩泣岂直舂者不相工女寝机而已哉故以痛深衣冠悲纒教义岂非功深砥砺道迈舟航没世遗爱古之益友追赠太尉侍中中书监如故给节加羽葆鼓吹増班劒六十人谥曰文宪礼也公在物斯厚居身以约玩好絶于耳目布素表于造次室无姬姜门多长者立言必雅未尝显其所长持论从容未尝言人所短𢎞长风流许与气类虽单门后进必加善诱朂以丹霄之价𢎞以青㝠之期公铨品人伦各尽其用居厚者不矜其多处薄者不怨其少穷涯而反盈量知归皇朝以治定制礼功成作乐思我民誉缉熈帝图虽张曹争论于汉朝荀摰竞爽于晋世无以仰模渊㫖取则后昆毎荒服请罪逺夷慕义宣威授指实寄宏畧理积则神无忤徃事感则悦情斯来无是已之心事隔于容谄罕爱憎之情理絶于毁誉造理常若可干临事毎不可夺约已不以廉物𢎞量不以容非攻乎异端归之正义公生自华宗世务简隔至于军国逺图刑政大典既道在廊庙则理擅民宗若乃明练庶务鉴达治体悬然天得不谋成心求之载籍翰牍所未纪讯之遗老耳目所不接至若文案自环主者百数皆深文为吏积习成奸畜笔削之刑懐轻重之意公乘理照物动必研机当时嗟服若有神道岂非希世之儁民瑚琏之宏器昉行无异操才无异能得奉名节迄将一纪一言之誉东陵侔于西山一盼之荣郑璞踰于周寳士感知已懐此何极出入礼闱朝夕旧馆瞻栋宇而兴慕抚身名而悼恩公自㓜及长述作不倦固以理穷言行事该军国岂直彫章缛采而已哉若乃统体必善缀赏无地虽楚赵羣才汉魏衆作曽何足云曽何足云昉尝以笔札见知思以薄技效徳是用缀缉遗文永贻世范为如干集如干卷所撰古今集记今书七志为一家言不列于集集録如左周易正义序孔颖达夫易者象也爻者效也圣人有以仰观俯察象天地而育羣品云行雨施效四时以生万物若用之以顺则两仪序而百物和若行之以逆则六位倾而五行乱故王者动必则天地之道不使一物失其性行必协隂阳之宜不使一物受其害故能弥纶宇宙酬酢神明宗社所以无穷风声所以不朽非夫道极𤣥妙孰能与于此乎斯乃干坤之大造生灵之所益也若夫龙出于河则八卦宣其象麟伤于泽则十翼彰其用业资九圣时厯三古及秦亡金镜未坠斯文汉理珠囊重兴儒雅其传易者西都则有丁孟京田东都则有荀刘马郑大体更相祖述非有絶伦惟魏世王辅嗣之注独冠古今所以江左诸儒竝传其学河北学者罕能及之其江南义疏十有余家皆辞尚虚𤣥义多浮诞原夫易理难穷虽复𤣥之又𤣥至于垂范作则便是有而教有若论住内住外之空就能就所之説斯乃义涉于释氏非为教于孔门也既背其本又违于注至若复卦云七日来复竝解云七日当为七月谓阳气从五月建午而消至十一月建子始复所厯七辰故云七月今按辅嗣注云阳气始剥尽至来复时凡七日则是阳气剥尽之后凡经七日始复但阳气虽建午始消至建戌之月阳气犹在何得称七月来复故郑康成引易纬之説建戌之月以阳气既尽建亥之月纯隂用事至建子之月阳气始生隔此纯隂一卦卦主六日七分举其成数言之而云七日来复仲尼之纬分明辅嗣之註若此康成之説遗迹可寻辅嗣註之于前诸儒背之于后考其义理其可通乎又蛊卦云先甲三日后甲三日辅嗣註云甲者创制之令又若汉世之时甲令乙令也辅嗣又云令洽乃诛故后之三日又巽卦云先庚三日辅嗣註云申命令谓之庚辅嗣又云甲庚皆申命之谓也诸儒同于郑氏之説以为甲者宣令之日先之三日而用辛也欲取改新之义后之三日而丁也取其丁宁之义王氏註意本不如此而又不顾其註妄作异端今既奉敕删定考察其事必以仲尼为宗义理可诠先以辅嗣为本去其华而取其实欲使信而有徴其文简其理约寡而制衆变而能通仍恐鄙才短见意未周尽谨与朝散大夫行大学博士臣马嘉运守大学助教臣赵干叶等对共参议详其可否至十六年又奉敕与前修疏人及给事郎守四门博士上骑都尉臣苏徳融等对敕使赵𢎞智覆更详审为之正义凡十有四卷庶望上禆圣道下益将来故序其大畧附之卷首尔尚书正义序孔颖达夫书者人君辞诰之典右史记言之䇿古王者事总万机发号出令义非一揆或设教以驭下或展礼以事上或宣威以肃震曜或敷和而散风雨得之则百度惟贞失之则千里斯谬枢机之发荣辱之主丝纶之动不可不慎所以辞不茍出君举必书欲其昭法诫慎言行也其泉源所渐基于出震之君黼藻斯彰郁乎如云之后勲华揖让而典谟起汤武革命而誓诰兴先君宣父生于周末有至徳而无至位修圣道以显圣人芟烦乱而翦浮辞举宏纲而撮机要上㫁唐虞下终秦鲁时经五代书总百篇採翡翠之羽毛拔犀象之牙角罄荆山之石所得者连城穷汉水之滨所求者照乘巍巍荡荡无得而称郁郁纷纷于斯为盛斯乃前言徃行足以垂法将来者也暨乎七雄已战五精未聚儒雅与深穽同埋经典共积薪俱燎汉氏大济区宇广求遗逸採古文于金石得今书于齐鲁其文则欧阳夏侯二家之所説蔡邕碑石刻之古文则两汉亦所不行安国註之实遭巫蛊遂寝而不用厯及魏晋方始稍兴故马郑诸儒莫覩其学所註经传时或异同晋世皇甫谧独得其书载于帝纪其后传授乃可详焉但古文经虽然早出晚始得行其辞富而备其义𢎞而雅故复而不厌乆而愈亮江左学者咸悉祖焉近至隋初始流河朔其为正义者蔡大寳巢猗费甝顾彪刘焯刘炫等其诸公㫖趣多或因循怗释註文义皆浅畧惟刘焯刘炫最为详雅然焯乃织综经文穿凿孔穴诡其新见异彼前儒非险而更为险无义而更生义窃以古人言诰惟在达情虽复时或取象不必辞皆有意若其言必託数经悉对文斯乃鼓怒浪于平流震惊飊于静树使教者烦而多惑学者劳而少功过犹不及良为此也炫嫌焯之烦襍就而删焉虽复微稍省要又好改张前义义更太畧辞又过华虽为文笔之善乃非开奨之路义既无义文又非文欲使后生若为领袖此乃炫之所失未为得也今奉明勅考定是非谨罄庸愚竭所闻见览古人之传记质近代之异同存其是而去其非削其烦而増其简此亦非敢臆説必据旧闻谨与朝散大夫行太学博士臣王徳韶前四门助教臣李子云等谨共诠叙至十六年又奉勅与前修疏人及通直郎行四门博士骁骑尉臣朱长才给事郎守四门博士上骑都尉臣苏徳融登仕郎守太学助教云骑尉臣随徳素儒林郎守四门助教云骑尉臣王士雄等对勅使赵𢎞智覆更详审为之正义凡二十卷庶对扬于圣范冀有益于童稚畧陈其事叙之尔云毛诗正义序孔颖达夫诗者论功颂徳之歌止僻防邪之训虽无为而自发乃有益于生灵六情静于中百物盪于外情縁物动物感情迁若政遇醇和则欢娱被于朝野时当惨黩亦怨刺形于咏歌作之者所以畅懐舒愤闻之者足以塞违从正发诸情性谐于律吕故曰感天地动鬼神莫近于诗此乃诗之为用其利大矣若夫哀乐之起㝠于自然喜怒之端非由人事故燕雀表啁噍之感鸾凤有歌舞之容然则诗理之先同夫开辟诗迹所用随运而移上皇道质故讽谕之情寡中古政繁亦讴謌之理切唐虞乃见其初牺轩莫测其始于后时经五代篇有三千成康没而颂声寝陈灵兴而变风息先君宣父釐正遗文缉其精华禠其烦重上从周始下暨鲁僖四百年间六诗备矣卜商阐其业雅颂与金石同和秦正燎其书简牍与烟尘共尽汉氏之初诗分为四申公腾芳于鄢郢毛氏光价于河间贯长卿传之于前郑康成笺之于后晋宋二萧之世其道大行齐魏两河之间兹风不坠其近代为义疏者有全缓何印舒瑗刘轨思刘丑刘焯刘炫等然焯炫并聪颖特达文而又儒擢秀干于一时骋絶辔于千里固诸儒之所揖让日下之无双于其所作疏内特为殊絶今奉勅删定故据以为本然焯炫等负恃才气轻鄙先达同其所异异其所同或应畧而反详或宜详而更畧凖其绳墨差忒未免勘其㑹同时有颠踬今则削其所烦増其所简惟意存于曲直非有心于爱憎谨与朝散大夫行太学博士臣王徳韶徴事郎守四门博士臣齐威等对共讨论辩详得失至十六年又奉勅与前修疏人及给事郎守太学助教云骑尉臣赵干叶登仕郎守四门助教云骑尉臣贾普曜等对勑使赵𢎞智覆更详正凡为四十卷庶以对扬圣范垂训㓜䝉故序其所见载之于卷首云尔春秋正义序孔颖达夫春秋者记人君动作之务是左史所职之书王者统三才而宅九有顺四时而理万物四时序则玉烛调于上三才协则寳命昌于下故可以享国永年令闻长世然则有为之务可不慎欤国之大事在祀与戎祀则必尽其敬戎则不加无罪盟㑹协于礼兴动慎其节失则贬其恶得则褒其善此春秋之大㫖为皇王之明鉴也若夫五始之目彰于帝轩六经之道光于礼记然则此书之发其来尚矣但年纪绵邈无得而言暨乎周室东迁王纲不振楚子北伐神器将移郑伯败王于前晋侯请隧于后窃僣名号者何国不然専行征伐者诸侯皆是下陵上替内叛外侵九域骚然三纲遂絶夫子内藴大圣逢时若此欲垂之以法则无位正之以武则无兵赏之以利则无财説之以道则不用虚叹衔书之凤乃似丧家之狗既不救于已徃亦垂训于后昆因鲁史之有得失据周经以正褒贬则一字所嘉有同华衮之赠一言所黜无异萧斧之诛所谓不怒而人威不赏而自劝实永世而作则厯百王而不朽者也至于秦灭典籍鸿猷遂寝汉徳既兴儒风不絶其前汉传左氏者有张苍贾谊尹咸刘韶后汉有郑衆贾逵服䖍许惠卿各为诂训然杂取公羊谷梁以释左氏此乃以冠双屦将丝综麻方凿圆枘其可入乎晋世杜元凯又为左氏集解専取丘明之传以释孔氏之经所谓子应乎毋以胶投漆虽欲勿合其可离乎今校先儒优劣杜为甲矣故晋宋传授以至于今其为义疏者则有沈文何休苏寛刘炫然沈氏于义例粗可于经传极踈苏氏则全不体本文惟傍攻贾服使后进之学钻仰无成刘炫于数君之内实为翘楚然聪惠辨博固亦罕俦而探赜钩深未能致逺其经註易者必具饰以文辞其理致难者乃不入其根节又意在矜伐性好非毁䂓杜氏之失凡一百五十余条习杜义而攻杜氏犹蠧生于木而还食其木甚非其理虽䂓杜过义又浅近所谓捕鸣蝉于前不知黄雀于后按僖公三十三年经云晋人败狄于箕杜注云却缺称人时未为卿刘炫䂓云晋侯称人与殽战同案殽战在塟晋文公之前何得云背殡用师以微者告箕战在塟晋文公之后非有背殡用师何得云与殽战同此则一年之经数行而已曽不省览上下妄规得失又襄公二十一年传云邾庶其以漆闾丘来奔公以姑姊妻之杜注云盖寡者二人刘炫规云是襄公之姑成公之姊只一人而已按成公二年成公之子公衡为质及宋逃归按家语本命云男子十六而化生公衡已能逃归则十六七矣儿年如此则于时成公三十三四矣计至襄公二十一年成公七十余矣何得有姊而妻庶其此等皆其事厯然犹尚妄説况其余错辞良可悲矣然比诸义疏犹有可观今奉勑删定据以为本其有疎漏以沈氏补焉若两义俱违则时申短见虽课率庸鄙仍不敢自専谨与朝散大夫守国子博士臣谷那律故四门博士臣杨士勋四门博士臣朱长才等对共㕘定至十六年又奉勑与前修疏人及朝请大夫行太常博士上骑都尉臣马嘉运朝散大夫行太学博士上骑都尉臣王徳韶给事郎守四门博士上骑都尉臣苏徳融登仕郎守太学助教云骑都尉臣随徳素等对勑使赵𢎞智覆更详审为之正义凡三十六卷冀贻诸学者以禆万一焉礼记正义序孔颖达夫礼者经天纬地本之则大一之初原始要终体之乃人情之欲夫人上资六气下乘四序赋清浊以醇醨感隂阳而迁变故曰人生而静天之性也感物而动性之欲也喜怒哀乐之志于是乎生动静爱恶之心于是乎在精粹者虽复凝然不动浮躁者实亦无所不为是以古先圣王鉴其若此欲保之以正直纳之于徳义犹襄陵之浸修隄防以制之覂驾之马设衔䇿以驱之故乃上法圆象下参方载道之以徳齐之以礼然飞走之伦皆有懐于嗜慾则鸿荒之世非无心于性情燔黍则大享之滥觞土鼓则云门之拳石冠冕饰于轩初玉帛朝于虞始夏商革命损益可知文武重光典章乐备洎乎姬旦负扆临朝述曲礼以节威仪制周礼而经邦国礼者体也履也郁郁乎文哉三百三千于斯为盛纲纪万事彫琢六情非彼日月照大明于寰宇类此松筠负贞心于霜雪顺之则宗祏固社稷宁君臣序朝廷正逆之则纪纲废政教烦隂阳错于上人神怨于下故曰人之所生礼为大也非礼无以事天地之神辨君臣长㓜之位是礼之时义大矣哉暨周昭王南征之后彛伦渐壊彗星东出之际宪章遂泯夫子虽定礼正乐頽纲暂理而国异家殊异端并作画蛇之説文擅于纵横非马之谈辩离于坚白暨乎道丧两楹义乖四术上自游夏之初下终秦汉之际其间岐涂诡説虽纷然竞起而余风曩烈亦时或独存于是博物通人知今温古考前代之宪章参当时之得失是以所见各记旧闻错综鸠聚以类相附礼记之目于是乎在去圣逾逺异端渐扇故大小二戴共氏而分门王郑两家同经而异注爰从晋宋逮于周隋其传礼业者江左尤盛其为义疏者南人有贺循贺玚庾蔚崔灵恩沈重宣皇甫侃等北人有李道明李业兴李寳鼎侯聪熊安等其见于世者惟皇熊二家而已熊则违背本经多引外义犹之楚而北行马虽疾而去逾逺矣又欲释经文惟聚难义犹治丝而棼之手虽繁而丝益乱也皇氏虽章句详正微稍繁广又既遵郑氏乃时乖郑义此是木落不归其本狐死不首其丘此皆二家之弊未为得也然以熊比皇皇氏胜矣虽体例既别不可因循今奉勑删理仍据皇氏以为本其有不备以熊氏补焉必取文证详悉义理精审翦其繁芜撮其机要恐独见肤浅不敢自専谨与中散大夫守国子司业臣朱子奢国子助教臣李善信守太学博士臣贾公彦行太常博士臣栁士宣魏王东阁祭酒臣范义頵魏王参军士臣张权等对共量定至十六年又奉勑与前修疏人及儒林郎守太学助教云骑尉臣周元达儒林郎守四门助教云骑尉臣赵君赞儒林郎守四门助教云骑尉臣王士雄等对勑使赵𢎞智覆更详审为之正义凡成七十卷庶能光赞大猷垂法后进故叙其意义列之云尔周礼正义序贾公彦夫天育蒸民无主则乱立君治乱事资贤辅但天皇地皇之日无事安民降自燧皇方有臣矣是以易通卦验云天地成位君臣道生君有五期辅有三名註云三名公卿大夫又云燧皇始出握机矩表计寘其刻日苍牙通灵昌之成孔演命明道经註云拒燧皇谓人皇在伏羲前风姓始王天下者斗机云人皇九头兄弟九人别长九州者也是政教君臣起自人皇之世至伏羲因之故文耀钩云伏羲作易名官者也又按论语撰考云黄帝受地形象天文以制官伏羲已前虽有三名未必具立官位至黄帝名位乃具是以春秋纬命厯序云有九头纪时有臣无官位尊卑之别燧皇伏羲既有官则其间九皇六十四民有官明矣但无文字以知其官号也按左传昭十七年云秋郯子来朝公与之宴昭子问焉曰少皥氏鸟名官何故也杜氏註云少皥金天氏黄帝之子已姓之祖也郯子曰吾祖也我知之昔者黄帝氏以云纪故为云师而云名註云黄帝轩辕氏姬姓之祖也黄帝受命有云瑞故以云纪事百官师长皆以云为名号缙云氏盖其一官也炎帝氏以火纪故为火师而火名註云炎帝神农氏姜姓之祖也亦有火瑞以火纪事名百官也共工氏以水纪故为水师而水名註云共工以诸侯霸有九州者在神农前大皥后亦受水瑞以水名官也大皥氏以龙纪故为龙师而龙名註云大皥伏羲氏风姓之祖也有龙瑞故以龙名官也我髙祖少皥摰之立也凤鸟适至故纪于鸟故为鸟师而鸟名又云凤鸟氏厯正之类又以五鸟五鸠九扈五雉并为官长亦皆有属官但无文以言之若然则自上以来所云官者皆是官长故皆云师以目之又云自颛顼以来不能纪逺乃纪于近是以少皥以前天下之号象其徳百官之号象其徴颛顼以来天下之号因其地百官之号因其事事即司徒司马之类是也若然前少皥氏言祝鸠氏为司徒者本名祝鸠言司徒者以后代官况之自少皥以上官数畧如上説颛顼及尧官数虽无明説可畧而言之矣按昭二十九年魏献子曰社稷五祀谁氏之五官蔡墨对曰少皥氏有四叔曰重曰该曰修曰熙实能金木及水使重为句芒该为蓐収修及熙为𤣥㝠世不失职遂济穷桑此其三祀也註云穷桑帝少皥之号也颛顼氏有子曰黎为祝融共工氏有子曰句龙为后土此其二祀也后土为社稷田正也有烈山氏之子曰柱为稷自夏以上祀之周弃亦为稷自商以来祀之故外传黎为髙辛氏之火正此皆颛顼时之官也案郑语云重黎为髙辛氏之火正故尧典註髙辛氏之世命重为南正司天黎为火正司地以髙辛与颛顼相继无隔故重黎事颛顼又事髙辛若稷契与禹事尧又事舜是以昭十七年服註颛顼之下云春官为木正夏官为火正秋官为金正冬官为水正中官为土正髙辛氏因之故传云遂济穷桑穷桑颛顼所居是度颛顼至髙辛也若然髙辛时之官惟有重黎及春之木正官等不见更有余官也至于尧舜官号稍改楚语云尧复育重黎之后重黎之后即羲和也是以尧典云乃命羲和註云髙辛之世命重为南正司天黎为火正司地尧育重黎之后羲氏和氏之子贤者使掌旧职天地之官亦纪于近命以民事其时官名盖曰稷司徒是天官稷也地官司徒也又云分命羲仲申命羲叔分命和仲申命和叔使分主四方註仲叔亦羲和之子尧既分隂阳四时又命四子为之官掌四时者字曰仲叔则当天地者其曰伯乎是有六官案下驩兠曰共工註共工水官也至下舜求百揆禹让稷契暨咎繇帝曰弃黎民阻饥汝后稷播时百谷註稷弃也初尧天官为稷又云帝曰契百姓不亲汝作司徒又云帝曰咎繇汝作士此三官是尧时事舜因禹让述其前功下文云舜命伯夷为秩宗舜时官也以先后参之惟无夏官之名以余官纪之夏传云司马在前又后代况之则羲叔为夏官是司马也故分命仲叔註云官名盖春为秩宗夏为司马秋为士冬为共工通稷与司徒是六官之名见也郑𤣥分隂阳为四时者非谓时无四时官始分隂阳为四时但分髙辛时重黎之天地官使兼主四时耳而云仲叔故云掌天地者其曰伯乎若然尧典云伯禹作司空四时官不数之者郑云初尧冬官为共工舜举禹治水尧知其有圣徳必成功故改命司空以官名宠异之非常官也至禹登百揆之任舍司空之职为共工与虞故曰垂作共工益作朕虞是也案尧典又云帝曰畴咨若时登庸郑註云尧末时羲和之子皆死庶绩多阙而官废当此之时驩兠共工更相荐举下又云帝曰四岳汤汤洪水有能俾乂郑云四岳四时之官主四岳之事始羲和之时主四岳者谓之四伯至其死分四岳事置八伯皆王官其八伯惟驩兠共工放齐鮌四人而已其余四人无文可知案周官云唐虞稽古建官惟百内有百揆四岳则四岳之外更有百揆之官者但尧初天官为稷至尧试舜天官之任谓之百揆舜即真之后命禹为之即天官也案尚书传云惟元祀巡狩四岳八伯註云舜格文祖之年尧始以羲和为六卿春夏秋冬者并掌方岳之事是为四岳出则为伯其后尧死驩兠共工求代乃置八伯元祀者除尧丧舜即真之年九州言八伯者据畿外八州郑云畿内不置伯乡遂之吏主之案明堂位云有虞氏官五十夏后氏官百殷二百周三百郑註云有虞氏官盖六十夏百二十殷二百四十周三百六十不得如此记也昏义云三公九卿二十七大夫八十一元士郑云盖夏制依此差限故不从记文但虞官六十唐则未闻尧舜道同或皆六十并属官言之则皆有百故成王周官云唐虞建官惟百也若然自髙阳已前官名畧言于上至于帝喾官号畧依髙阳不可具悉其唐虞之官惟四岳百揆与六卿又尧典有典乐纳言之职至于余官未闻其号夏官百有二十公卿大夫元士具列其数殷官二百四十虽未具显案下曲礼云六大五官六府六工之等郑皆云殷法至于属官之号亦蔑云焉案昏义云三公九卿者六卿并三孤而言九其三公又下兼六卿故书传云司徒公司马公司空公各兼二卿案顾命太保领冡宰毕公领司马毛公领司空别有芮伯为司徒彤伯为宗伯卫侯为司冦则周时三公各兼一卿之职与古异矣但周监二代郁郁乎文所以象天立官而官益备此即官号沿革粗而言也仪礼註疏序贾公彦窃闻道本沖虚非言无以表其疏言有微妙非释无能悟其理是知圣人言曲事资註释而成至于周礼仪礼发源是一理有终始分为二部竝是周公摄政太平之书周礼为末仪礼为本本则难明末便易晓是以周礼註者则有多门仪礼所註后郑而已其为章疏则有二家信都黄庆者齐之盛徳李孟悊者隋曰硕儒庆则举大畧小经註疏漏犹登山逺望而近不知悊则举小畧大经註稍周似入室近观而逺不察二家之疏互有修短时之所尚李则为先按士冠三加有缁布冠皮弁爵弁既冠又着𤣥冠见于君有此四种之冠故记人下陈缁布冠委貌周弁以释经之四种经之与记都无天子冠法而李云委貌与弁皆天子始冠之冠李之谬也丧服一篇㐫礼之要是以南北二家章疏甚多时之所以皆资黄氏按郑註丧服引礼记檀弓云绖之言实也明孝子有忠实之心故为制此服焉则绖之所作表心明矣而黄氏妄云衰以表心绖以表首以黄氏公违郑註黄之谬也黄李之训畧言其一余足见矣今以先儒失路后宜易涂故息鄙情聊裁此疏未敢専欲以诸家为本择善而从兼増已义仍取四门助教李元植详审可否佥谋已定庶可施矣函丈之儒青衿之俊幸以元瑕取玖得无讥焉送萧三还齐州序王勃嗟乎不游天下者安知四海之交不涉河梁者岂识别离之恨松枝薜衣琴罇为得意之亲临逺登髙烟霞是赏心之事有梁孝王之下客仆是河南之南孟尝君之上宾子在北山之北幸属一人作寰中之主翛然四皓为方外之臣俱游万物之间相遇三江之表许𤣥度之清风朗月时慰相思王逸少之修竹茂林屡陪欢宴加以惠尔好我携手同行或登吴㑹而听越吟或下宛委而观禹穴良谈落落金石丝竹之音辉雅智飘飘松柏风云之气状当此时也尝谓连璧无异乡之别㫁金有好亲之契生平于张范之年齐物于惠庄之嵗三光回薄未殚投分之情四序循环讵尽忘言之道岂期我留子徃乐去悲来横咽水而东西绪愁云于南北况乎泣穷途于白首白首非临别之秋嗟岐路于他乡他乡岂送归之地蓐収戒序少昊司晨清风起而城阙寒白露下而江山逺徘徊去鹤将别盖而同飞㫁续来鸿共离舟而俱泛古人道别动便经年今我言离㑹当何日山巨源之风猷令望善佐朝廷嵇叔夜之潦倒粗踈甘从草泽行当山中攀桂徃徃思仁野外兰时时佩徳人非桃李岂得无言子乃箫韶当须振响勉酌伤离之酒具陈感别之词各赋一言俱题六韵送崔融从梁王东征序陈子昻古者凉风至白露下天子命将帅训甲兵将以外威荒戎内辑中夏时义逺矣自我大君受命百蛮蚁伏匈奴舍蒲桃之宫越裳重翡翠之贡虎符不发象胥攸同实欲髙议云台偃白天下而林胡遗孽蓬乱边甿驱蚊蚋之师怠雷霆之伐乃窃海裔弄燕陲皇帝哀北鄙之人罹其辛螫以东征之义降彼偏禆犹恐威令未孚亭塞仍梗乃谋元帅命佐军得朱邸之天人乃黄阁之元老庙堂授钺凿门申命建梁国之旌旗吟汉庭之箫鼓东向而拜北首长驱霓旌羽骑之殷戈飜落日突鬓蒙轮之勇剑决浮云方且猎九都穷蹋顿存肃慎弔姑余傍徨赤山巡御日域以昭我王师龚行天讨也嵗七月军出国门天晶无云朔风清海时北部郎中唐奉一考功员外郎李回秀着作佐郎崔融并参帷幕之宾掌书记之任燕南怅别洛北思欢顿旌节而少留倾朝廷而出饯永昌丞房思𤣥衣冠之秀乃帐蕙圃席兰塘环曲榭罗羽觞写中京之望纵侯亭之赏尔乃投壶习射博奕观兵叩金铙戞瑶琴歌易水以慷慨奏闗山以徘徊頽阳半林微隂生座思长风以破浪恐白日之蹉跎酒中乐酣拔剑起舞则已气横辽碣志扫獯戎抗手何言赋诗以赠送康若虚赴任金乡序孙逖昔太史公渉汶泗登邹峄以观孔氏之遗风康子之吏于是邦有以见古人之心矣况大君出豫将事升中之礼有司择人俾佐奉髙之邑利在求旧急于使能位卑才难亦可宗也夫强学者义之用工文者艺之本明识者智之府令名者徳之舆子曰凝四徳以待百事如农之既勤若射之有志行无越思徃无不利彼游刅于理剧固恢恢乎有余地矣初余以朋友之故谪居荒服憔悴湘汾缙云不调明时殆将十载是举也所谓理旧污续常职信有国之令典知若人之晚成五月鸣蜩载驱翘翘赠之维何折彼柔条饯之维何席彼秀葽炎云在天景风拂野时燠方炽吾子勉之请各赋诗以无忘平生之好小洞庭五太守䜩集序苏源明天寳十二载七月辛丑东平太守扶风苏源明觞濮阳太守清河崔公季重鲁郡太守陇西李公兰济南太守太原田公琦济阳太守陇西李公陵于回源亭既尊封壤乃密惠好前此济阳以河堤之虞夫役之弊请南畧我宿及鲁之中都宿人讼其不便源明请废济阳以平隂长清属济南卢东阿归我阳谷𨽻濮阳役均三邦利倍二邑不可则分我夀西入濮阳东入济阳鲁之中都北入于我书贡阊阖㫖下陈留陈留太守王公盛徳帝俞美才人与自㧾连率实惟澄清命属官湖城主簿王子説会五太守于东平议县乃不割郡亦仍旧已事修䜩姑以为别若夫阶抱孤峤轩飞庱潭阻残暑于重林速髙秋于絶壑其盘何有臑鹿䐿羊其爼何有燔兎脍鲂李下彫笼氷之以寒水𤓰剖铦刅巾之以疎绤礼交乎上当世髙贤之相充乐动乎下前古中和之合作抑抑焉堂堂焉奚一人之富有而羣后之缉熙也司徒庀舟以待司功祋设以告彻馔更服陈羞洁樽自洄源起广泊左拂蚕尾右遵吾山倒岫于波际指梁岑于林缺移摇敞豁瞑𦕈虚旷太皥苗裔可记任宿伯禹山川空流济汶所遇多感祗牢为欢婥态目成以留客嫮容色授以劝酒繁丝踈管纷尔自㑹雅舞清唱倐然同引既醉源明以手版扣舷而歌曰小洞庭兮牵方舟风袅袅兮离平流牵方舟兮小洞庭云微微兮连絶层澜壮兮缅以没重巖转兮超以忽冯夷逝兮䕶轻桡蛟龙行兮落増潮泊中湖兮澹而闲并曲溆兮怅而还适予来兮非予期将解袂兮藂予思尚君子兮夀厥身承明主兮忧斯人歌阕鸟兽闻之低昂而相鸣鱼鼈闻之㳂洄而或跃兹官吏安次而不易彼人庶乐业而不迁喜之哉乐之哉字涡泊曰小洞庭盛集五太守髙䜩云尔秋夜小洞庭离䜩序苏源明源明从东平太守徴国子司业须昌外尉袁广载酒于洄源亭明日遂行及夜留䜩㑹荘子若讷过归莒相里子同祎过如魏阳谷管城青阳权衡二主簿在坐皆故人也彻馔新樽移方舟中有宿鼓有汶簧济上嫣然能歌者五六人共载止洄源东栁门入小洞庭迟夷徬徨𦕈缅旷漾流商杂徴与长言者啾焉合引潜鱼惊或跃宿鸟飞复下真嬉游之择耳源明歌曰浮涨湖兮莽迢遥川后礼兮扈予桡横増沃兮蓬仙延川后福兮翼予舷月澄凝兮明空波星磊落兮耿秋河夜既良兮酒且多乐方作兮奈别何曲阕袁子曰君公行当挥翰右垣岂止典胄米廪邪广不敢受赐独不念四三贤源明醉曰所不与吾子及四三贤同恐惧安乐有如秋水晨前而归及醒或説向之陈事源明局局然笑曰狂夫言不足罪乃志为序武水孙逖集序颜真卿古之为文者所以宣逹心志发挥性灵本乎咏歌终乎雅颂帝庸作而君臣动色王泽竭而风化不行政之兴衰实系于此然而文胜质则绣其鞶帨而血流漂杵质胜文则野于礼乐而木讷不华厯代相因莫能适中故诗人之赋丽以则词人之赋丽以淫此其效也汉魏已还雅道微缺梁陈斯降宫体聿兴既驰骋于末流遂受嗤于后学是以沈隠侯之论谢康乐也乃云灵均已来此未及覩卢黄门之序陈拾遗也而云道丧五百嵗而得陈君若激昂頽波虽无害于过正摧其中论不亦伤于厚诬何则雅郑在人理乱由俗桑间濮上何为乎绵古之时正始皇风奚独乎凡今之代盖不然矣其或斌斌彪炳郁郁相宣膺期运以挺生掩寰瀛而首出者其惟仆射孙公乎公讳逖其先自武水寓于渉而徙焉父嘉之以词学登科官至宋州司马公风裁澂朗天才杰出学穷百代不好非圣之书文统三变特深稽古之道故逸气上济而髙情四达羌索隠乎浑元之始表独立于常均之外不其盛欤年数嵗即好属文十五时相国齐公崔日用试士火炉赋公雅思遒丽援翰立成齐公骇之约以忘年之契尔后遂有大名故其试言也年未弱冠而三擅甲科吏部侍郎王丘试竹帘赋降阶约拜以殊礼待之相国燕公张説览其䇿而心醉其序事也则白乐川记及诸碑志皆卓立千古传于域中其为诗也必有逸韵佳对冠絶当时布在人口其词言也则宰相张九龄欲掎摭疵瑕沉吟乆之不能易一字公之除庶子也苑咸草诏曰西掖掌纶朝推无对议者以为知言凡斯伙多庸可悉数故燕国深赏公才俾与张九龄许景先韦述同游门庭命子均垍施伯仲之礼江夏李邕自陈州入计缮写其集赍以诣公託知已之分其为先达所重也如此公又雅有清鉴典考功时精覈进士虽权要不能逼所奨擢者二十七人数年间宏词判等入甲者一十六人授校书者九人其余咸着名当世已而多至显官明年典举亦如之故言髙第者必称孙公而已夫然信可谓人文之宗师国风之哲匹者矣公凡所着诗歌赋序䇿问赞碑志表疏制诰不可胜记遭二朝之乱多有散落子宿绛成等夙奉过庭之训咸以文章知名同时台省乃编次公文集为二十卷列之于左庶乎好事者传写讽诵以垂乎无穷亦何必藏名山而纳石室也颜真卿昔观光乎天府实荷公之奨擢见命为序岂究端倪时则永泰元年仲秋之月至若世系阀閲盖存诸别传此不复云郓州谿堂诗序韩愈宪宗之十四年始定东平三分其地以华州刺史礼部尚书兼御史大夫扶风马公为郓曹濮节度观察等使镇其地既一年褒其军号曰天平军上即位之二年召公入且将用之以其人之安于公也复归之镇上之三年公为政于郓曹濮也适四年矣治成制定衆志大固恶絶于心仁形于色竭心力以供国家之职于时沂密始分而残其帅其后幽镇魏不悦于政相扇继变复归于旧徐亦乘势逐帅自署同于三方惟郓也截然中居四邻望之若防之制水恃以无恐然而皆曰郓为冦巢且六十年将彊卒武曹濮于郓州大而近军所根柢皆骄以易怨而公承死亡之后掇拾之余剥肤椎髓公私扫地赤立新旧不相保持万目睽睽公于此时能安以治之其功为大若幽镇魏徐之乱不扇而变此功反小何也公之始至衆未熟化以武则忿而憾以恩则横而肆一以为赤子一以为龙蛇惫心罢精磨以嵗月然后致之难也及教之行衆皆戴公为亲父母夫叛父母从仇雠非人之情故曰易于是天子以公为尚书右仆射封扶风县开国伯以褒嘉之公亦乐衆之和知人之悦而侈上之赐也于是为堂于其居之西北隅号曰谿堂以飨士大夫通上下之志既飨其从事陈鲁谓其衆言公之畜此邦其勤不亦至乎此邦之人累公之化惟所令之不亦顺乎上勤下顺遂跻登兹不亦休乎昔者人谓斯何今者人谓斯何虽然斯堂之作意者有为而喑无诗歌是不考引公徳而接邦人于道也乃使来请其诗曰帝奠九壥有叶有年有荒有条河岱之间及我宪考一牧正之视邦选侯以公来尸公来尸之人始未信公不饮食以训以徇孰饥无食孰呻孰叹孰寃不问不得分愿孰为邦蟊节根之螟羊狠狼贪以口覆城吹之喣之摩手拊之箴之石之搏而磔之凡公四封既富以彊谓公吾父孰违公令可以师征不宁守邦公作谿堂播播流水浅有蒲莲深有蒹苇公以宾燕其鼓骇骇公燕谿堂宾校醉饱流有跃鱼岸有集鸟既歌以舞其鼔考考公在谿堂公御琴瑟公暨宾赞稽经诹律施用不差人用不绌谿有薲苽有龟有鱼公在中流右诗左书无我斁遗此邦是庥濮阳吴君文集序栁宗元博陵崔成务尝为信州从事为余言邑有闻人濮阳吴君弱龄长鬛而广颡好学而善文居乡党未尝不以信义交于物教子弟未尝不以忠孝端其本以是卿相贤士率与抗礼余尝闻而志乎心㑹其子偘更名武陵升进士得罪来永州因奉其先人文集十卷再拜请余以文冠其首余得徧观焉其为辞赋有戒茍冒陵僭之志其为诗歌有交王公大人之义其为诔志弔祭有孝恭慈仁之诚而多举六经圣人之大㫖发言成章有可观者古之司徒必求秀士由乡而升之天官古之太史必求八风陈诗以献于法宫然后材不遗而志可见近世之居位者或未能尽用古道故吴君之行不昭而其辞不荐虽一命于王而终伏其志呜唿有可惜哉武陵又论次志传三卷继于末其官氏及他才行甚具云送崔羣序栁宗元贞松产于巖岭髙直耸秀条畅硕茂粹然立于千仞之表和气之发也禀和气之至者必合以正性于是有贞心劲质用固其本御攘氷霜以贯嵗寒故君子仪之清河崔敦诗有柔儒温文之道以和其气近仁复礼物议归厚其有禀者欤有雅厚直方之诚以正其性悫论忠告交道甚直其有合者与是故日章之声振于京师常与陇西李杓直南阳韩安平洎予交友杓直敦柔深明沖旷坦彛慕崔君之和安平厉庄端毅髙朗振迈悦崔君之正余以刚柔不常造次爽宜求正于韩袭和于李就崔君而考其中焉忘言相视黙与道合今将宁觐东周振䇿于迈且饯于野或命为之序余于崔君有通家之旧外党之睦然吾不以是合之崔君以文学登于仪曹敡于王庭甲俊造之选首雠校之列然吾不以是亲之于其序也载之其末云颜鲁公文集序刘敞鲁公极忠不避难临难不违义是其尘垢糠粃犹祗节而诵习之将以劝事君况其所自造之文乎然鲁公没且三百年未有祖述其书者其在旧史施之行事盖仅有存焉而杂出传记流于简牍则百而一二铭载功业藏于山川则十而一二非好学不倦周流天下则不能徧知而尽见彼简牍者有尽而山川者有壊不幸而不传则又至于千万而一二未可知也吴兴沈侯哀鲁公之忠而又佳其文惧乆而有不传与虽传而不广也于是採掇遗逸辑而编之得诗赋铭记凡若干篇为十五卷学者可观焉盖君子多见则守之以约沈侯好学喜聚书聚书至三万卷若是多矣然犹常汲汲如不足者至其集鲁公之文使必传于天下必信于后世可谓守之以约而尚友者乎予是以序其意周易序程颐易变易也随时变易以从道也其为书也广大悉备将以顺性命之理通幽明之故尽事物之情而示开物成务之道也圣人之忧患后世可谓至矣去古虽逺遗经尚存然而前儒失意以传言后学诵言而忘味自秦而下盖无传矣予生千载之后悼斯文之湮晦将俾后人沿流而求源此传所以作也易有圣人之道四焉以言者尚其辞以动者尚其变以制器者尚其象以卜筮者尚其占吉㓙消长之理进退存亡之道备于辞推辞考卦可以知变象与占在其中矣君子居则观其象而玩其辞动则观其变而玩其占得于辞不达其意者有矣未有不得于辞而能通其意者也至微者理也至着者象也体用一源显微无间观㑹通以行其典礼则辞无所不备故善学者求言必自近易于近者非知言者也予所传者辞也由辞以得其意则在乎人焉春秋传序程颐天之生民必有出类之才起而君长之治之而争夺息道之而生养遂教之而伦理明然后人道立天道成地道平二帝而上圣贤世出随时有作顺乎风气之宜不先天以开人各因时而立政暨乎三王迭兴三重既备子丑寅之建立忠质文之更尚人道备矣天道周矣圣王既不复作有天下者虽欲倣古之迹亦私意妄为而已事之缪秦以建亥为正道之悖汉専以智力持世岂复知先王之道也夫子当周之末以圣人之不复作也顺天应时之治不复有也于是作春秋为百王之大法所谓考诸三王而不缪建诸天地而不悖质诸鬼神而无疑百世以俟圣人而不惑者先儒之论曰游夏不能赞一辞辞不待赞也言不能与于斯耳斯道也惟颜子尝闻之矣行夏之时乘殷之辂服周之冕乐则韶舞此其凖的也后世以史视春秋谓褒善贬恶而已至于经世之大法则不知也春秋大义数十其义虽大炳如日星乃易见也惟其微词隠义时措时宜者为难知也或抑或纵或与或夺或进或退或微或显而得乎义理之安文质之中寛勐之宜是非之公乃制事之权衡揆道之模范也夫观百物而后识化工之神聚衆材而后知作室之用于一事一义而欲窥圣人之用心非上智不能也故学春秋者必优游涵泳黙识心通然后能造其微也后王知春秋之义则虽徳非禹汤尚可以法三代之治自秦而下其学不传予悼夫圣人之志不明于后世也故作传以明之俾后之人通其文而求其义得其意而法其用则三代亦可复也是传也虽未能极圣人之藴奥庶几学者得其门而入矣凫绎先生诗集序苏轼孔子曰吾犹及史之阙文也有马者借人乘之今亡矣夫史之不阙文马之不借人也岂有损益于世也哉然且识之以为世之君子长者日以逺矣后生不复见其流风遗俗是以日趋于智巧便佞而莫之止是二者虽不足以损益而君子长者之泽在焉则孔子识之而况其足以损益于世者乎昔者吾先君适京师与卿士大夫游归以语轼曰自今以徃文章其日工而道将散矣士慕逺而忽近贵华而贱实吾已见其兆矣以鲁人凫绎先生之诗文十余篇示轼曰小子识之后数十年无复为斯文者也先生之诗文皆有为而作精悍确苦言必中当世之过凿凿乎如五谷必可以疗饥㫁㫁乎如药石必可以伐病其游谈以为髙枝词以为观美者先生无一言也其后二十余年先君既没而其言存士之为文者莫不超然出于形器之表微言髙论既已鄙陋汉唐而其反复论难正言不讳如先生之文者世莫之贵矣轼是以悲于孔子之言而懐先君之遗训益求先生之文而得之于其子复乃録而藏之先生讳太初字醇之姓颜氏先师兖公之四十七世孙云徐干中论序曽巩臣始见馆阁及世所有徐干中论二十篇以谓尽于此及观贞观政要怪太宗称尝见干中论复三年丧篇而今书此篇阙因考之魏志见文帝称干着中论二十余篇于是知馆阁及世所有干中论二十篇者非全书也干字伟长北海人生于汉魏之间魏文帝称干懐文抱质恬澹寡慾有箕山之志而先贤行状亦称干笃行体道不耽世荣而曹操特旌命之辞疾不就后以为上艾长又以疾不行盖汉承周衰及秦灭学之余百氏杂家与圣人之道并传学者罕能独观于道徳之要而不牵于俗儒之説至于治生养性去就语黙之际能不悖于理者固希矣况至于魏之浊世哉干独能考六艺推仲尼孟轲之㫖述而论之求其辞时若有小失者要其归不合于道者少矣其所得于内者又能信而充之逡巡浊世有去就显晦之大节臣始读其书察其意而贤之因其书以求其为人又知其行之可贤也惜其有补于世而识之者少盖迹其言行之所至而以世俗之好恶观之彼恶足以知其意哉顾臣之力岂足以重书使学者尊而信之因校其脱缪而序其大畧盖所以致臣之意云编校书籍臣曽巩上杂诗石刻序曽巩齐故为文学之国然亦以朋比夸诈见于昔俗今其地富饶而介于河岱之间故又多狱讼而豪猾羣党亦徃徃喜相攻剽贼杀于时号难治余之疲驽来为是州除其姦强而振其弛壊去其疾苦而抚其善良未几囹圄多空而桴鼓几熄嵗又连熟州以无事故得与其士大夫及四方之宾客以其暇日时游后园或长轩遶树登览之观属思千里或芙蕖芰荷湖波渺然从舟上下虽病不饮酒而间为小诗以娱情写物亦拙者之适也通儒大人或与余有旧欲取而视之亦有不能隠而青郓二学士又从而和之士之喜文辞者亦继为此作总之凡若干篇岂得以余文之陋而使夫宗工秀人雄放瑰絶可喜之辞不大传于此邦也故刻之石而并序之使览者得详焉熙宁六年二月己亥序周易本义序朱熹易之为书卦爻彖象之义备而天地万物之情见圣人之忧天下来世其至矣先天下而开其物后天下而成其务是故极其数以定天下之象着其象以定天下之吉㓙六十四卦三百八十四爻皆所以顺性命之理尽变化之道也散之在理则有万殊统之在道则无二致所以易有太极是生两仪太极者道也两仪者隂阳也隂阳一道也太极无极也万物之生负隂而抱阳莫不有太极莫不有两仪絪緼交感变化不穷形一受其生神一发其智情伪出焉万绪起焉易所以定吉㓙而生大业故易者隂阳之道也卦者隂阳之物也爻者隂阳之动也卦虽不同所同者奇耦爻虽不同所同者九六是以六十四卦为其体三百八十四爻互为其用逺在六合之外近在一身之中暂于瞬息微于动静莫不有卦之象焉莫不有爻之义焉至哉易乎其道至大而无不包其用至神而无不存时固未始有一而卦未始有定象事固未始有穷而爻亦未始有定位以一时而索卦则拘于无变非易也以一事而明爻则窒而不通非易也知所谓卦爻彖象之义而不知有卦爻彖象之用亦非易也故得之于精神之运心术之动与天地合其徳与日月合其明与四时合其序与鬼神合其吉㐫然后可以谓之知易也虽然易之有卦易之已形者也卦之有爻卦之已见者也已形已见者可以言知未形未见者不可以名求则所谓易者果何如哉此学者所当知也诗集传序朱熹或有问于余曰诗何谓而作也余应之曰人生而静天之性也感于物而动性之欲也夫既有欲矣则不能无思既有思矣则不能无言既有言矣则言之所不能尽而发于咨嗟咏叹之余者必有自然之音响节族而不能已焉此诗之所以作也曰然则其所以教者何也曰诗者人心之感物而形于言之余也心之所感有邪正故言之所形有是非惟圣人在上则其所感者无不正而其言皆足以为教其或感之之杂而所发不能无可择者则上之人必思所以自反而因有以劝惩之是亦所以为教也昔周盛时上自郊庙朝廷而下达于乡党闾巷其言粹然无不出于正者圣人固已协之声律而用之乡人用之邦国以化天下至于列国之诗则天子巡狩亦必陈而观之以行黜陟之典降自昭穆而后寝以陵夷至于东迁而遂废不讲矣孔子生于其时既不得位无以行帝王劝惩黜陟之政于是特举其籍而讨论之去其重复正其纷乱而其善之不足以为法恶之不足以为戒者则亦刋而去之以从简约示乆逺使夫学者即是而有以考其得失善者师之而恶者改焉是以其政虽不足行于一时而其教实被于万世是则诗之所以为教者然也曰然则国风雅颂之体其不同若是何也曰吾闻之凡诗之所谓风者多出于里巷歌谣之作所谓男女相与咏歌各言其情者也惟周南召南亲被文王之化以成徳而人皆有以得其性情之正故其发于言者乐而不过于淫哀而不过于伤是以二篇独为风诗之正经自邶而下则其国之治乱不同人之贤否亦异其所感而发者有邪正是非之不齐而所谓先王之风者于此焉变矣若夫雅颂之篇则皆成周之世朝廷郊庙乐歌之词其语和而庄其义寛而密其作者徃徃圣人之徒固所以为万世法程而不可易者也至于雅之变者亦皆一时贤人君子闵时病俗之所为而圣人取之其忠厚恻怛之心陈善闭邪之意犹非后世能言之士所能及之此诗之为经所以人事浃于下天道备于上而无一理之不具也曰然则其学之也当柰何曰本之二南以求其端参之列国以尽其变正之于雅以大其规和之于颂以要其止此学诗之大㫖也于是乎章句以纲之训诂以纪之讽咏以昌之涵濡以体之察之性情隠微之间审之言行枢机之始则修身及家平均天下之道其亦不待他求而得之于此矣问者唯唯而退余时方辑诗传因悉次是语以冠其篇云大学章句序朱熹大学之书古之大学所以教人之法也盖自天降生民则既莫不与之以仁义礼智之性矣然其气质之禀或不能齐是以不能皆有以知其性之所有而全之也一有聪明睿知能尽其性者出于其间则天必命之以为亿兆之君师使之治而教之以复其性此伏羲神农黄帝尧舜所以继天立极而司徒之职典乐之官所由设也三代之隆其法浸备然后王宫国都以及闾巷莫不有学人生八嵗则自王公以下至于庶人之子弟皆入小学而教之以洒扫应对进退之节礼乐射御书数之文及其十有五年则自天子之元子衆子以至公卿大夫元士之适子与凡民之俊秀皆入大学而教之以穷理正心修己治人之道此又学校之教大小之节所以分也夫以学校之设其广如此教之之术其次第节目之详又如此而其所以为教则又皆本之人君躬行心得之余不待求之民生日用彛伦之外是以当世之人无不学其学焉者无不有以知其性分之所固有职分之所当为而各俛焉以尽其力此古昔盛时所以治隆于上俗美于下而非后世之所能及也及周之衰圣贤之君不作学校之政不修教化陵夷风俗頽败时则有若孔子之圣而不得君师之位以行其政教于是独取先王之法诵而传之以诏后世若曲礼少仪内则弟子职诸篇固小学之支流余裔而此篇者则因小学之成功以着大学之明法外有以极其规模之大而内有以尽其节目之详者也三千之徒盖莫不闻其説而曽氏之传独得其宗于是作为传义以发其意及孟子没而其传泯焉则其书虽存而知者鲜矣自是以来俗儒记诵词章之习其功倍于小学而无用异端虚无寂灭之教其髙过于大学而无实其他权谋术数一切以就功名之説与夫百家衆技之流所以惑世诬民充塞仁义者又纷然杂出乎其间使其君子不幸而不得闻大道之要其小人不幸而不得蒙至治之泽晦盲否塞反复沈痼以及五季之衰而壊乱极矣天运循环无徃不复宋徳隆盛治教休明于是河南程氏两夫子出而有以接乎孟氏之传实始尊信此篇而表章之既又为之次其简编发其归趣然后古者大学教人之法圣经贤传之指粲然复明于世虽以熹之不敏亦幸私淑而与有闻焉顾其为书犹颇放失是以忘其固陋采而辑之间亦窃附己意补其阙畧以俟后之君子极知僭踰无所逃罪然于国家化民成俗之意学者修己治人之方则未必无小补云中庸章句序朱熹中庸何为而作也子思子忧道学之失其传而作也盖自上古圣神继天立极而道统之传有自来矣其见于经则允执厥中者尧之所以授舜也人心惟危道心惟微惟精惟一允执厥中者舜之所以授禹也尧之一言至矣尽矣而舜复益之以三言者则所以明夫尧之一言必如是而后可庶几也盖尝论之心之虚灵知觉一而已矣而以为有人心道心之异者则以其或生于形气之私或原于性命之正而所以为知觉者不同是以或危殆而不安或微妙而难见耳然人莫不有是形故虽上智不能无人心亦莫不有是性故虽下愚不能无道心二者杂于方寸之间而不知所以治之则危者愈危微者愈微而天理之公卒无以胜夫人欲之私矣精则察夫二者之间而不杂也一则守其本心之正而不离也从事于斯无少间㫁必使道心常为一身之主而人心每听命焉则危者安微者着而动静云为自无过不及之差矣夫尧舜禹天下之大圣也以天下相传天下之大事也以天下之大圣行天下之大事而其授受之际丁宁告戒不过如此则天下之理岂有以加于此哉自是以来圣圣相承若成汤文武之为君臯陶伊傅周召之为臣既皆以此而接夫道统之传若吾夫子则虽不得其位而所以继徃圣开来学其功反有贤于尧舜者然当是时见而知之者惟颜氏曽氏之传得其宗及曽氏之再传而复得夫子之孙子思则去圣逺而异端起矣子思惧夫愈乆而愈失其真也于是推本尧舜以来相传之意质以平日所闻父师之言更互演绎作为此书以诏后之学者盖其忧之也深故其言之也切其虑之也逺故其説之也详其曰天命率性则道心之谓也其曰择善固执则精一之谓也其曰君子时中则执中之谓也世之相后千有余年而其言之不异如合符节厯选前圣之书所以提挈纲维开示藴奥未有若是其明且尽者也自是而又再传以得孟氏为能推明是书以承先圣之统及其没而遂失其传焉则吾道之所寄不越乎言语文字之间而异端之説日新月盛以至于老佛之徒出则弥近理而大乱真矣然而尚幸此书之不冺故程夫子兄弟者出得有所考以续夫千载不传之绪得有所据以斥夫二家似是之非盖子思之功于是为大而微程夫子则亦莫能因其説而得其心也惜乎其所以为説者不传而凡石氏之所辑録仅出于门人之所记是以大义虽明而微言未析至其门人所自为説则虽颇详尽而多所发明然倍其师説而淫于老佛者亦有之矣熹自蚤嵗即尝受读而窃疑之沉潜反复盖亦有年一旦恍然似有以得其要领者然后乃敢㑹衆説而折其中既为定着章句一篇以竢后之君子而一二同志复取石氏书删其繁乱名以辑畧且记所尝论辨取舍之意别为或问以附其后然后此书之㫖支分节解脉络贯通详畧相因巨细毕举而凡诸説之同异得失亦得以曲畅旁通而各极其趣虽于道统之传不敢妄议然初学之士或有取焉则亦庶乎行逺升髙之一助云尔中庸集解序朱熹中庸之书子思子之所作也昔者曽子学于孔子而得其传矣孔子之孙子思又学于曽子而得其所传于孔子者焉既而惧夫传之乆逺而或失其真也于是推本所传之意质以所闻之言更相反覆作为此书孟子之徒实受其説孟子没而不得其传焉汉之诸儒虽或擎诵然既杂乎传记之间而莫之贵又莫有能明其所传之意者至唐李翺始知尊信其书为之论説然其所谓灭情以复性者又杂乎佛老而言之则亦异于曽子子思孟子之所传矣至于本朝濂溪周夫子始得其所传之要以着于篇河南二程夫子又得其遗㫖而发挥之然后其学布于天下然明道不及为书今世所传陈忠肃公之所序者乃蓝田吕氏所着之别本也伊川虽尝自言中庸今已成书然亦不传于学者或以问于和靖尹公则曰先生自以不满其意而火之矣二夫子于此既皆无书故今所传特出于门人记平居问答之辞而门人之説行于世者惟吕氏游氏杨氏侯氏为有成书若横渠先生若谢氏尹氏则亦或记其语之及此者耳又皆别自为编或颇杂出他记盖学者欲观其聚而不可得固不能有以考其异而㑹其同也熹之友㑹稽石君子重乃始集而次之合为一书以便观览名曰中庸集解复第其録如右而属熹序之熹惟圣门传授之微㫖见于此篇者诸先生言之详矣熹之浅陋葢有行思坐诵没世穷年而不得其所以言者尚何敢措一辞于其间然尝窃谓秦汉以来圣学不传儒者惟知章句训诂之为事而不知复求圣人之意以明夫性命道徳之归至于近世先知先觉之士始发明之则学者既有以知夫前日之为陋矣然或乃徒诵其言以为髙而又初不知深求其意甚者遂至于脱畧章句陵借训诂坐谈空妙展转相迷而其为患反有甚于前日之为陋者呜乎是岂古昔圣贤相传之本意与夫近世先生君子之所以望于后人者哉熹诚不敏私窃惧焉故因子重之书特以此言题其篇首以告夫同志之读此书者使之毋跂于髙无骇于奇必沉潜乎句读文义之间以㑹其归必戒惧乎不睹不闻之中以践其实庶乎优柔厌饫真积力乆而于博厚髙明悠乆之域忽不自知其至焉则为有以真得其传而无徒诵坐谈之弊矣抑子重之为此书采掇无遗条理不紊分章虽因衆説然去取之间不失其当其谨密详审盖有得乎行逺自迩登髙自卑之意惟哀公问政以下六章据家语本一时问答之言今从诸家不能复合然不害于其脉理之贯通也又以简帙重大分为两卷亦无他义例云论孟集义序朱熹论孟之书学者所以求道之至要古今为之説者盖已百有余家然自秦汉以来儒者类皆不足以与闻斯道之传其溺于卑近者既得其言而不得其意其骛于髙逺者则又支离蹖驳或乃并其言而失之学者益以病焉宋兴百年河洛之间有二程先生者出然后斯道之传有继其于孔子孟氏之心盖异世而同符也故其所以发明二书之説言虽近而索之无穷指虽逺而撡之有要使夫读者非徒可以得其言而又可以得其意非徒可以得其意而又可以并其所以进于此者而得之其所以兴起斯文开悟后学可谓至矣间尝蒐辑条流以附本章之次既又取夫学之有同于先生者若横渠张公范氏二吕氏谢氏游氏杨氏侯氏尹氏凡九家之説以附益之名曰论孟精义以备观省而同志之士有欲从事于此者亦不隠焉抑尝论之论语之言无所不包而其所以示人者莫非撡存涵养之要七篇之指无所不究而其所以示人者类多体验充扩之端夫圣贤之分其不同固如此然而体用一源也显微无间也是则非识先生之学之至其孰能知之呜唿兹其所以奋乎百世絶学之后而独得夫千载不传之传也欤若张公之于先生论其所至窃意其犹伯夷伊尹之于孔子而一时及门之士考其言行则又未知其孰可以为孔氏之颜曽也今録其言非敢以为无少异于先生亦曰大者既同则其浅深踈密毫釐之间正学者所以尽心耳至于近嵗以来学于先生之门人者又或出其书焉则意其源逺末分醇醨异味而不敢载矣或曰然则凡説之行于世而不列于此者皆无取已乎曰不然也汉魏诸儒正音读通训诂考制度辨名物其功博矣学者茍不先渉其流则亦何以用力于此而近世二三名家与夫所谓学于先生之门人者其攷证推説亦或时有补于文义之间学者有得于此而后观焉则亦何适而无得哉特所以求夫圣贤之意者则在此而不在彼耳若夫外自託于程氏而窃其近似之言以文异端之説者则诚不可以入于学者之心然以其荒幻浮夸足以欺世也而流俗颇已乡之矣其为害岂浅浅哉顾其语言气象之间则实有不难辨者学者诚用力于此书而有得焉则于其言虽欲读之亦且有所不暇矣然则是书之作其率尔之诮虽不敢辞至于明圣传之统成衆説之长折俗流之谬则窃亦妄意其庶几焉春秋胡氏传序胡安国古者列国各有史官掌记时事春秋鲁史尔仲尼就加笔削乃史外传心之要典也而孟氏发明宗㫖目为天子之事者周道衰微干纲解纽乱臣贼子接迹当世人欲肆而天理灭矣仲尼天理之所在不以为己任而谁可五典弗惇己所当叙五礼弗庸己所当秩五服弗章己所当命五刑弗用己所当讨故曰文王既没文不在兹乎天之将丧斯文也后死者不得与于斯文也天之未丧斯文也匡人其如予何圣人以天自处斯文之兴丧在己而由人乎哉故曰我欲载之空言不如见诸行事之深切着明也空言独能载其理行事然后见其用是故假鲁史以寓王法拨乱世反之正叙先后之伦而典自此可惇秩上下之分而礼自此可庸有徳者必褒而善自此可劝有罪者必贬而恶自此可惩其志存乎经世其功配乎抑洪水膺戎狄放龙蛇驱虎豹其大要则皆天子之事也故曰知我者其惟春秋乎罪我者其惟春秋乎知孔子者谓此书之作遏人欲于横流存天理于既灭为后世虑至深逺也罪孔子者谓无其位而託二百四十二年南面之权使乱臣贼子禁其欲而不得肆则戚矣故春秋见诸行事非空言比也公好恶则发乎诗之情酌古今则贯乎书之事兴常典则体乎礼之经本忠恕则导乎乐之和着权制则尽乎易之变百王之法度万世之凖绳皆在此书故君子以谓五经之有春秋犹法律之有㫁例也学是经者信穷理之要矣不学是经而处大事决大疑能不惑者鲜矣自先圣门人以文学名科如游夏尚不能赞一词盖立义之精如此去圣既逺欲因遗经窥测圣人之用岂易能乎然世有先后人心之所同然一耳茍得其所同然者虽越宇宙若见圣人亲炙之也而春秋之权度在我矣近世推隆王氏新説按为国是独于春秋贡举不以取士庠序不以设官经筵不以进讲断国论者无所折衷天下不知所适人欲日长天理日消噫至此极矣仲尼亲手笔削拨乱反正之书亦可以行矣天纵圣学崇信是经乃于斯时奉承诏㫖輙不自揆谨述所闻为之説以献虽微词奥义或未贯通然尊君父讨乱贼辟邪説正人心大法畧具庶几圣王经世之志小有补云书经集註序蔡沈庆元己未冬先生文公令沈作书集传明年先生殁又十年始克成编总若干万言呜唿书岂易言哉二帝三王治天下之大经大法皆载此书而浅见薄识岂足以尽发藴奥且生于数千载之下而欲讲明于数千载之前亦已难矣然二帝三王之治本于道二帝三王之道本于心得其心则道与治固可得而言矣何者精一执中尧舜禹相授之心法也建中建极商汤周武相传之心法也曰徳曰仁曰敬曰诚言虽殊而理则一无非所以明此心之妙也至于言天则严其心之所自出言民则谨其心之所由施礼乐教化心之发也典章文物心之着也家齐国治而天下平心之推也心之徳其盛矣乎二帝三王存此心者也夏桀商受亡此心者也太甲成王困而存此心者也存则治亡则乱治乱之分顾其心之存不存者如何耳后世人主有志于二帝三王之治不可不求其道有志于二帝三王之道不可不求其心求心之要舍是书何以哉沈自受读以来沉潜其义参考衆説融㑹贯通迺敢折衷微辞奥㫖多述旧闻二典三谟先生盖尝是正手泽尚新呜唿惜哉集传本先生所命故凡引用师説不复识别四代之书分为六卷文以时异治以道同圣人之心见于书犹化工之妙着于物非精深不能识也是传也于尧舜禹汤文武周公之心虽未必能造其微于尧舜禹汤文武周公之书因是训诂亦可得其指意之大略矣嘉定己巳三月既望序礼记集説序陈澔前圣继天立极之道莫大于礼后圣垂世立教之书亦莫先于礼礼仪三百威仪三千孰非精神心术之所寓故能与天地同其节四代损益世逺经残其详不可得闻矣仪礼十七篇戴记四十九篇先儒表章庸学遂为千万世道学之渊源其四十七篇之文虽纯驳不同然义之浅深同异诚未易言也髙密郑氏祖䜟纬孔疏惟郑之从虽有他説不复收载固为可恨然其灼然可据者不可易也近世应氏集解于杂记大小记等篇皆阙而不释噫慎终追逺其闗于人伦世道非细故而可畧哉先君子师事双峰先生十有四年以是经三领乡书为开庆名进士所得于师门讲论甚多中罹煨烬只字不遗不肖孤僭不自量㑹萃衍绎而附以臆见之言名曰礼记集説盖欲以坦明之説使初学读之即了其义庶几章句通则藴奥自见正不必髙为议论而卑视训诂之辞也书成甚欲就正于四方有道之士而衰年多疾游厯良艰姑藏巾笥以俟来哲耳廉先生序李格非齐郡有廉先生者隠君子也少时一负书应举既而不知其憎世而丑俗欤亦爱其身以有待欤不然得丧轻重已判于胸中欤年未四十忽然来隠于齐东湖山之郁尽束其生平所读书置屋栋间而独抱夫易以老焉其大者则格非智诚恐不足以知之盖言所可知以推所未知者则先生始来筑室结庐植竹数千木数百若甚暇且易而其坚完蕃茂它人毕力莫能及人疑之曰此先生筑室植木有术既而又见其种田百畆活十余口年嵗无不给则曰是必能化黄金后四十年考其夀当八九十而见其犹有童颜也则曰必能饵丹人数以告先生泛焉受之不辞或从而求其术则告之曰是安得术吾于筑室植木也知不以彼之成壊易吾之诚于家也知不以彼之盈虚夺吾之常理于身也知不以思虑撄情吾之胸中如是耳安得术虽然若有问治天下国家者吾亦将以是语之其友王文恪公既显欲荐之朝度先生不可屈乃止治平中诏求遗逸刺史王才叔将迫先生行先生隂使人进其弟子鄢虽鄢终身不知也格非之兄和叔以为其不茍于古可似黔娄其难际似叔度其藏节匿行使世莫得名其髙则非仲长子光不可偕也以考夫功业则疑其数十年间天下之人有时忠顺岂乐之意莫知其然而生忍戾之人亦有时乎悔艾之心莫知其然而作天地之气其容与调畅足以养万物而秀嘉草者恐斯人与有功焉鲁义姑诗序薛瑄鲁义姑者今鲁之宁阳人也当春秋时齐兵入境见一妇人抱一儿携一儿以行兵且及之妇人乃弃其所抱抱其所携急趋山谷齐将异焉追及而问其故妇人对曰弃所抱者子也抱所携者姪也妾迫于兵惧子姪不能两全故宁抱姪弃子将割私爱而全公义也齐将义其言遂释之且使言其事于齐君遂还师鲁得免于兵因访得妇人赐之帛号曰义姑其姓名则史失其传矣于戏义者天理民彛之大端也义姑一妇人耳乃于兵戈危迫之际能权天理之宜宁割爱子之恩以全存姪之义遂致义感齐人卒安宗国视世之人背公义而溺私恩者平时尚然况颠沛流离之际乎然则义姑贤逺于人矣顺天府尹王公惟善实为邑人读书而好义于义姑之事虽在千百年之前犹欲表白之以励俗乃求士大夫之诗章以发挥其潜徳诗凡若干首皆得比兴之体讽咏之间足以感发人之善心其于世教不为无补因属余序书其事于卷端山东乡试録序王守仁山东古齐鲁宋卫之地而吾夫子之乡也尝读夫子家语其门人髙弟大抵皆出于齐鲁宋卫之间固愿一至其地以观其山川之灵秀奇特将必有如古人者生其间而吾无从得之也今年为𢎞治甲子天下当复大比山东巡按监察御史陆偁及其左布政使曹元按察使戈瑄辈以礼与币来请守仁为考试官故事司考较者惟务得人初不限以职任其后厯四十年来始皆尽用学职遂至应名取具事归外帘而煳名易书之意微自顷言者颇以为不便大臣上其议天子曰然其如故事于是聘礼考较尽如国初之旧而守仁得以部属来典试事于兹土虽非其人宁不自庆其遭际又况夫子之乡固其平日所愿一至焉者而乃得以尽其所谓贤士者之文而考较之岂非生平之大幸与虽然亦窃有大惧焉夫委重于考较将以求才也求才而心有不尽是不忠也心之尽矣而真才之弗得是弗明也不忠之责吾尽吾心尔矣不明之罪吾终且奈何哉盖昔者夫子之时及门之士常三千矣身通六艺者七十余人其尤卓然而显者徳行言语则有颜闵予赐之徒政事文学则有由求游夏之属今所取士其始拔自提学副使陈镐者盖三千有奇而得千有四百既而试之得七十有五人焉呜唿是三千有奇者其皆夫子乡人之后进而获游于门墙者乎是七十有五人者其皆身通六艺者乎其亦有卓然而显如颜闵游夏之徒者乎夫今之山东犹古之山东也虽今之不逮于古顾亦宁无一二人如昔贤者而今之所取茍不与焉岂非司考较者不明之罪欤虽然守仁于诸士亦愿有言焉夫有其人而弗取是诚司考较者不明之罪矣司考较者以是求之以是取之而诸士之中茍无其人焉以应其求以不负其所取是亦诸士者之耻也虽然予岂敢谓果无其人哉夫子尝曰鲁无君子者斯焉取斯颜渊曰舜何人也予何人也有为者亦若是夫为夫子之乡人茍未能如昔人焉而不耻不若又不知所以自勉是自暴自弃也其名曰不肖夫不肖之于不明其相去何逺乎然则司考较者之与诸士亦均有责焉耳矣夫司考较者之责自今不能以无惧而不可有为矣若夫诸士之责其不能者乃犹可以自勉而又惧其或可以自画也诸士无亦曰吾其朂哉无使司考较者终不免于不明也斯无愧于是举无愧于夫子之乡人也已颜鲁公文集序杨一清文章节义天地间元气所闗而国家气运兴衰端必由之然是二者造物恒若有所靳不兼以畀人夫节义茍歉文虽工君子亡取焉唐之文韩栁最着论者终醇韩而疵栁非其文之弗若也节义弗若也当禄山乱作豺豕哮噬前无坚城颜鲁公首倡大顺以乌合之衆婴贼锋列郡应之如响使贼逡巡不敢长驱而西明皇得从容狩蜀灵武受禅郭李卒成收复之勲要之义气所激公之功居多比其正色立朝公言直道屡斥屡复百折不屈以戕其躯公之节义炳炳震盪若是只字片语固当见重于世而况其髙文大册典则沈厚真足以昭示亡极乎公之文初辑于宋人沈氏刘原父序之留元刚氏又续为搜辑刻之以传今多不存学者罕得而见散见于金石间者千百之一二耳近钖山安国民泰得传録旧本志重梓之请予序夫公之节义不待文而显然读其文可槩知其心公之文非有意于传而重其人则其文章不容不与夫节并传也抑予于公之存殁而有以得夫唐室兴亡之机方公之举义明皇闻之曰朕不识颜真卿何如人乃能若是至肃代徳宗时则既知之矣是时国步虽艰不若天寳之急授之将可折冲任之相能定国使究其用方岳不窃命乘舆不播辱独奈之何数君者知而不能用用之弗乆且専盖杨炎元载卢把辈媢嫉于上而一二羣小又搆毁于下以成其私公徒抱孤忠踯躅不展卒死李希烈之手卢把为之也而唐之亡亦胚胎于是矣公乎何损哉于戏是固有非人力之所及者矣予何人斯敢序公集而请者之意有足嘉者不可以黙顾是集未经较订讹譌至不可读诚得知言者釐正而铨次之则词林鉅工别自有序述之者奚俟予言十三经注疏序任濬洛书出而文字立文字立而经乃伊始矣自尼山记政教得失易诗书礼乐春秋并列为六司马迁因之称曰六艺班史无讥焉又以五学配五常而论语孝经并记六艺畧中若漆园氏述孔子西藏书周室繙十二经以説老聃则一以为六经六纬一以为易上下经十翼一以为春秋十二公经也周续之通十经则五经五纬也唐甲部经録其类十一则易诗书礼乐春秋孝经论语谶纬经解小学也其明经取士之九经则礼记春秋左传为大经诗周礼仪礼为中经易尚书春秋公谷为小经宋合三传舍仪礼而以易诗书周礼礼记春秋为六经又以孟子论语孝经为三小经则宋所称九经也若夫石室十三经始自孟蜀盖上翼五经若繁星配斗西下比小学谶纬诸篇则又江淮河洛之俯视夫弦蒲具区傒养余祈矣且夫汉儒之为功于经也烈矣自秦火熄挟书令除然三代旧篇淹没沦丧髙堂北平颜芝伏胜后苍费直毛苌向歆父子孔安国之徒口授笔録网罗放失发塜壁之藏编煨烬之迹逮东京魏晋马融郑𤣥服䖍王弼何休赵岐王肃杜预郭璞范甯郑衆诸贤咸攷详异同辨正得失钻厉遗言穷年白首迄乎六朝云扰南北中分章句好尚互有偏执南人简约得其精华北学深芜穷其枝叶以至正义辨于贞观二礼详于永徽端拱咸平复加较正经传註疏始成全帙盖桃弧棘矢荜路篮缕以启山林莫喻其劳而典章名物草木鸟兽字析句比虽缫人治丝鍼人治组天官之九野三垣建章之千门万户莫喻其详且密也而士茍志在稽古正学则舍此何适矣然学士或白首不见全书即辟雍之籍蠧老尘封斋受诵读卒业者阙焉又或譌谬相衍牴牾不保读之如含瓦石毛生兹刻独为完善于以羽翼圣经有功于王者表章之事者也且此书之聚讼亦从来多故矣十翼后先象彖分合孰是孰非孔壁伏书古今何辨豳何别乎雅颂卫邶鄘何分闗睢盛衰安昉冬官何闗考工何补职方禹服山川曷据王制月令汉儒何以附㑹夏时周月正朔焉凭膏肓墨守废疾之论三传优劣胡为纷纷以至诗之有齐鲁韩内外易之有施孟梁丘京氏书之有欧阳大小夏侯礼之有大小戴春秋之有吴助何存者什一亡者什九疑信废兴斯编具在昔人云圣人之经昭若日月而先儒又谓六经註我我註六经夫以人心自有之六经而窥乎日月我註註我正复不隔诚好学深思以探其意又安在汉人穷经而经亡哉故曰六经载道之文能观圣人作经之意知为儒者希天之业也呜唿深逺矣汉博士以五经待诏每国有大政大疑则各以所名一经奏㫁而朝廷称制决焉隽京兆处卫太子事虽复引义不精而犹能援古决疑仓卒定变况其果能以禹贡治河以春秋折狱以三百篇当谏书以周礼致太平以论语半部佐定天下者哉则其穷经致用执此以徃有不可胜用者矣嗟乎毛氏一经之功臣也汉有二毛其苗裔乃能合十三经而日星之其亦可谓淹雅综勤有志表章岂特为海虞稽古正学之一人哉仪礼郑註句读序张尔岐在昔周公制礼用致太平据当时施于朝廷乡国者勒为典籍与天下共守之其大体为周官其详节备文则为仪礼周徳既衰列国异政典籍散亡独鲁号秉礼遗文尚在孔子以大圣生乎其地得其书而学焉与门弟子修其仪定其文无所失坠子思曰仲尼祖述尧舜宪章文武孔子亦自曰吾学周礼今用之吾从周文王既没文不在兹乎并谓此也秦氏任刑废礼此书遂熄汉初髙堂生传仪礼十七篇武帝时有李氏得周官五篇河间献王以考工补冬官共成六篇奏之后复得古经五十六篇于鲁淹中其中十七篇与髙堂生所传同余三十九篇无师説后遂逸汉志所载传礼者十三家其所发明皆周官及此十七篇之㫖也十三家独小戴大显近代列于经以取士而二礼反日微盖先儒于周官疑信各半而仪礼则苦其难读故也夫疑周官者尚以新室荆国为口实仪礼则周公所定孔子之所述当时圣君贤相士君子之所尊行可㫁然不疑者而以难读废之可乎愚三十许时以其周孔手泽慕而欲读之读莫能通旁无师友可以质问偶于衆中言及或阻且笑之闻有朱子经传通解无从得其传本坊刻考註解诂之类皆无所是正且多谬误所守者唯郑註贾疏而已註文古质而疏説又漫衍皆不易了读不数繙輙罢去至庚戌嵗愚年五十又九嵗矣勉读閲六月乃克卒业焉于是取经与註章分之定其句读疏则节録其要取足明註而止或偶有一得亦附于末以便省览且欲公之同志俾世之读是书者或少省心目之力不至如愚之屡读屡止乆而始通也因自叹曰方愚之初读之也遥望光气以为非周孔莫能为己耳莫测其所言者何等也及其矻矻读之已又黙存而心厯之而后其俯仰揖逊之容如可睹也忠孝蔼恻之情如将遇也周文郁郁其斯为郁郁矣君子彬彬其斯为彬彬矣虽不可施之行事时一神徃焉彷彿戴弁垂绅从事乎其间忘其身之乔野鄙僿无所肖似也使当时遇难而止止而竟止不几于望辟雝之威仪而却步不前者乎噫愚则幸矣愿世之读是书者勿徒惮其难也山东通志卷三十五之六山东通志卷三十五之七钦定四库全书山东通志卷三十五之七艺文志七管仲晏婴传赞司马迁太史公曰吾读管氏牧民山髙乗马轻重九府及晏子春秋详哉其言之也既见其着书欲观其行事故次其传至其书世多有之是以不论论其轶事管仲世所谓贤臣然孔子小之岂以为周道衰微桓公既贤而不勉之至王乃称霸哉语曰将顺其美匡救其恶故上下能相亲也岂管仲之谓乎方晏子伏庄公尸哭之成礼然后去岂所谓见义不为无勇者邪至其谏説犯君之颜此所谓进思尽忠退思补过者哉假令晏子而在余虽为之执鞭所忻慕焉孟子传赞司马迁太史公曰余读孟子书至梁恵王问何以利吾国未尝不废书而叹也曰嗟乎利诚乱之始也夫子罕言利者当防其原也故曰放于利而行多怨自天子至于庶人好利之弊何以异哉田单传赞司马迁太史公曰兵以正合以竒胜善之者出竒无穷竒正还相生如环之无端夫始如处女适人开户后如脱兎适不及距其田单之谓邪刘敬叔孙通传赞司马迁太史公曰语曰千金之裘非一狐之腋也台榭之榱非一木之枝也三代之际非一士之智也信哉髙祖起微细定海内谋计用兵可谓尽之矣然而刘敬脱輓辂一説建万世之安智岂可専邪叔孙通希世度务制礼进退与时变化卒为汉家儒宗大直若诎道固委蛇盖谓是乎公孙𢎞传赞司马迁太史公曰公孙𢎞行义虽修然亦遇时汉兴八十余年矣上方乡文学招俊乂以广儒墨𢎞为举首主父偃当路诸公皆誉之及名败身诛士争言其恶悲夫太皇太后诏大司徒大司空盖闻治国之道富民为始富民之要在于节俭孝经曰安上治民莫善于礼礼与奢也宁俭昔者管仲相齐桓霸诸侯有九合一匡之功而仲尼谓之不知礼以其奢泰侈拟于君故也夏禹卑宫室恶衣服后圣不循由此言之始之盛也徳优矣莫髙于俭俭化俗民则尊卑之序得而骨肉之恩亲争讼之原息斯乃家给人足刑措之本也欤可不务哉夫三公者百寮之率万民之表也未有树直表而得曲影者也孔子不云乎子率以正孰敢不正举善而教不能则劝维汉兴以来股肱宰臣身行俭约轻财重义较然着明未有若效丞相平津侯公孙𢎞者也位在丞相而为布被脱粟之饭不过一肉故人所善宾客皆分奉禄以给之无有所余诚内自克约而外从制汲黯诘之乃闻于朝此可谓减于制度而可施行者也徳优则行否则止与内侈泰而外为诡服以钓虚誉者殊科以病乞骸骨孝武皇帝即制曰赏有功褒有徳善善恶恶君宜知之其省思虑存精神辅以医药赐告治病牛酒罗帛居数月有瘳视事至元狩二年竟以善终至相位夫知臣莫若君此其效也𢎞子度嗣爵后为山阳太守坐法失侯夫表徳章义所以率俗厉化圣王之制不易之道也其赐引后子孙之次当为后者爵闗内侯食邑三百户徴诣公车上名尚书朕亲临拜焉董仲舒传赞班固赞曰刘向称董仲舒有王佐之才虽伊吕亡以加管晏之属伯者之佐殆不及也至向子歆以为伊吕乃圣人之偶王者不得则不兴故颜渊死孔子曰噫天丧予惟此一人为能当之自宰我子贡子游子夏不与焉仲舒遭汉承秦灭学之后六经离析下帷发愤潜心大业令后学者有所统一为羣儒首然考其师友渊源所渐犹未及乎游夏而曰管晏弗及伊吕不加过矣至向曽孙龚笃论君子也以歆之言为然韦贤传赞班固司徒掾班彪曰汉承亡秦絶学之后祖宗之制因时施宜自元成后学者蕃滋贡禹毁宗庙匡衡改郊兆何武定三公后皆数复故纷纷不定何者礼文缺微古今异制各为一家未易可偏定也考观诸儒之议刘歆博而笃矣萧望之传赞班固赞曰萧望之厯位将相籍师傅之恩可谓亲眤亡间及至谋泄隙开谗邪搆之卒为便嬖宦竖所图哀哉不然望之堂堂折而不挠身为儒宗辅佐之能近古社稷臣也郑康成传賛范蔚宗论曰自秦焚六经圣文埃灭汉兴诸儒颇修艺文及东京学者亦各名家而守文之徒滞固所禀异端纷纭互相诡激遂令经有数家家有数説章句多者或乃百余万言学徒劳而少功后生疑而莫正康成括囊大典网罗衆家删裁繁芜刋改漏失自是学者略知所归王父豫章君每考先儒经训而长于康成常以为仲尼之门不能过也及传授生徒竝颛以郑氏家法云东平王东海王传赞范蔚宗论曰孔子称贫而无谄富而无骄未若贫而乐富而好礼者也若东平宪王可谓好礼者也若其辞至戚去母后岂欲茍立名行而忘亲遗义哉盖位疑则隙生累近则丧大斯盖明哲之所为叹息呜唿逺隙以全忠释累以成孝夫岂宪王之志哉东海恭王逊而知废为吴太伯不亦可乎孔融传赞范蔚宗论曰昔谏大夫郑昌有言山有勐兽者黎藿为之不採是以孔父正色不容弑虐之谋平仲立朝有纾盗齐之望若夫文举之髙志直情其足以动义概而忤雄心故使移鼎之迹事隔于人存代终之规启机于身后也夫严气正性覆折而已岂有员园委曲可以丐其生哉懔懔焉皜皜焉其与琨玉秋霜比质可也诸葛亮传赞陈夀评曰诸葛亮之为相国也抚百姓示仪轨约官职从权制开诚心布公道尽忠益时者虽仇必赏罹法怠慢者虽亲必罚服罪输情者虽重必释游词巧饰者虽轻必戮善无微而不赏恶无纎而不贬庶事精錬物理其本循名责实虚伪不齿终于邦域之内咸畏而爱之刑政虽峻而无怨者以其用心平而劝戒明也可谓识治之良才管萧之亚匹矣然连年动衆未能成功盖应变将略非其所长欤羊祜传赞唐史臣史臣曰泰始之际神祇呈贶羊公起平吴之䇿其见天地之心焉昔齐有黔夫燕人祭北门之鬼赵有李牧秦王罢东并之势桑枝不竞𤓰润空慙垂大信于南服倾吴人于汉渚江衢如砥襁袂同归而在乎成功弗居幅巾穷巷落落焉其有风颷者也王导传赞唐史臣史臣曰原夫典午发踪本于陵寡金行抚运无徳在时九土未宅其心四夷已承其弊既而中原荡覆江左嗣兴兆着元石之图乖少康之祀夏时无思晋之士异文叔之兴刘辅佐中宗艰哉甚矣茂𢎞䇿名枝屏叶情交好负其才智恃彼江湖思建克复之功用成翌宣之道于是王敦内侮凭天邑而狼顾苏峻连兵指宸居而隼击实赖元宰固懐匪石之心潜运忠谟竟剪吞沙之㓂丹诚贯日主垂饵以终全贞志陵霜国缀旒而不灭观其开设学校存乎沸鼎之中爰立章程在乎栉风之际虽则世道多故而规模𢎞逺提挈三世终始一心称为仲父盖其宜矣王羲之传赞唐太宗御制制曰书契之兴肇乎中古绳文鸟迹不足可观末代去朴归华舒牋㸃翰争相夸尚竞其工拙伯英临池之妙无复余踪师宜悬帐之竒罕有遗迹逮乎钟王以降略可言焉钟虽擅美一时亦为逈絶论其尽善或有所疑王于布纎浓分疎密霞舒云卷无所间然但其体则古而不今字则长而逾制语其大量以此为瑕献之虽有父风殊非新巧观其字势踈瘦如隆冬之枯树览其笔踪拘束若严家之饿𨽻其枯树也虽槎枿而无屈伸其饿𨽻也则羁羸而不放纵兼斯二者故翰墨之病欤子云近出擅名江表然仅得成书无丈夫之气行行若萦春蚓字字如绾秋蛇卧王䝉于纸中坐徐偃于笔下虽秃千兔之翰聚无一毫之筋穷万谷之皮敛无半分之骨以兹播美非其滥名邪此数子者皆誉过其实所以详察古今研精篆素尽善尽美其惟王逸少乎观其㸃曵之工裁成之妙烟霏露结状若㫁而还连鳯翥龙蟠势如斜而反正翫之不觉为倦览之莫识其端心慕手追此人而已其余区区之类何足论哉徐陵传赞姚思廉史臣曰徐孝穆挺五行之秀禀天地之灵聪明特逹笼罩今古及缔搆兴王遭逢泰运位隆朝宰献替谋猷盖亮直存矣孝克砥身厉行养亲逾礼亦参闵之志欤马周传赞欧阳修赞曰周之遇太宗顾不异哉由一介草茅言天下事若素宦于朝明习宪章者非王佐才畴以及兹其自视与筑巖钓渭亦何以异迹夫帝鋭于立事而周所建皆切一时以明佐圣故君宰间不胶漆而固恨相得晚宜矣然周才不逮傅説吕望使后世未有述焉惜乎崔羣传赞欧阳修赞曰圣人不畏多难畏无难何哉多难之世人人长虑而深谋日惕于中犹以为未也曰吾覆亡不暇又何以安故能举天下付之兴畏之也祸难已平上恬下嬉施施自如曰贤难得虽无贤尚可治也佞可去虽存佞不遽乱也视漏弗填忽倾弗支偃然自慰曰我曷以丧故能举天下付之亡不畏也常人所畏圣人易之所不畏圣人难之观孝明皇帝本中主遭变可与谋始持成不可与共终崔羣以为相李林甫则治乱已分其言信哉是扁鹊所以诮桓侯也孔道辅等传赞脱脱论曰古人有言山有勐兽藜霍为之不採当天圣明道间天子富于春秋母后称制而内外肃然纪纲具举朝政无大阙失奸人不得以自肆者由言路得人故也是时孔道辅鞠咏刘随曹修古迭为谏官御史郭劝段少连继之皆侃侃正色遇事輙言虽被斥逐不更其守及帝既亲政道辅劝少连复任言责郭后之废引议慷慨犯人主责大臣其气益壮遗风余烈天下至今称之诗所谓邦之司直其庶㡬欤范仲淹纯仁传赞脱脱论曰仲淹初在制中遗宰相书极论天下事他日为政尽行其言诸葛孔明草庐始见昭烈数语生平事业备见于是豪杰自知之审类如是乎攷其当朝虽不能久然先忧后乐之志海内固已信其有𢎞毅之噐足任斯责使究其所欲为岂让古人哉纯仁位过其父而㡬有父风元祐建议攻熙丰太急纯仁捄蔡确一事所谓谋国甚逺当世若从其言元祐党锢之祸不至若是烈也仲淹谓诸子纯仁得其忠纯礼得其静纯粹得其略知子莫若父哉张暐张行简传赞脱脱赞曰张暐行简世为礼官世习礼学其为礼也行于家庭讲于朝廷施用于隣国无不中度古者官有世掌学有専门金诸儒臣惟张氏父子庶几无愧于古乎尼父赞张超巖巖孔圣异世称杰量合干坤明参日月徳被八荒名充遐外终于获麟遗歌鲁卫颛顼赞曹植昌意之子祖有轩辕始诛九黎水徳统天以国为号风化神宣威畅八极靡不祗䖍帝尧赞曹植大徳统位父则髙辛克平共工万国同尘调适隂阳其恵如春巍巍成功配天则神帝舜赞曹植颛顼之族重瞳神圣克协顽瞽应唐涖政除凶举俊以齐七政膺厯受禅显天之命正考父赞王粲恂恂正父应徳孔盛身为国卿族则公姓年在耆耋三叶闻政谁能不迨申兹约敬饘粥予口伛偻受命名书金鼎祚及后圣孔子赞陆机孔子睿圣配天𢎞道风扇元流思探神寳明发懐周兴言谟老灵魄有行言观苍昊青歌先成丹书有造尼父赞孙楚皇矣尼父圣哲之杰徳比天地明齐日月周室凌迟大道芜秽礼乐崩阻姦雄罔世乃养门徒广延俊乂垂训列国颂声鲁卫威振夹谷义压陈蔡徳之休明幽而弥泰超美三代风驰云迈孔子赞湛方生文王既殁微言将坠邈哉孔子龙见九二阐化系象素王洙泗发挥中叶道映周季颜子赞夏侯湛知彰知微体深研几明象介石量同圣师探赜罔滞在言靡遗仰诸惟髙瞻之攸希闵子赞夏侯湛圣既拟天贤亦希圣蒸蒸子骞立体忠正于禄辞多事亲尽敬勉心景迹擢辞流咏左丘明赞夏侯湛世乱谗胜君子道忧丘明达圣致志春秋微言逃难旁行不流庶㡬斯文希志训猷管仲赞夏侯湛堂堂管生志存兴仁仁道在己唯患无身包辱逺害思济彛伦心寄鲍子动成生民鲍叔赞夏侯湛鲍子愔愔式昭徳音交缪敬叔二人同心厥芳犹兰其坚如金遥遥景迹君子攸钦鲁仲连赞夏侯湛峩峩先生有邈其节成仁忧乱抗道自洁随事抑扬与时开阖在幽能泰处闷惟悦鲁敬姜赞左芬邈矣敬姜含徳之英于行则髙于理斯明垂训子宗厉发竒声宣尼三叹万代遗馨接舆妻赞左芬接舆髙洁懐道行谣妻亦氷清同味元昭遗俗荣津志逺神辽孟母赞左芬邹母善导三徙成教邻止庠序爼豆是效㫁机激子广以坟奥聪达知礼敷述圣道齐把梁妻赞左芬遭运不改逢时险屯夫卒莒塲郊弔不宾哀崩髙城诉情穹旻遂赴淄川託躯清津齐义继母赞左芬圣教元化礼贵信诚至哉继母行合典经不遗宿诺义割私情表徳来矞垂则后生班婕妤赞左芬恂恂班女恭让谦虚辞辇进贤辩祝理诬形图丹青名侔樊虞任太常赞孙绰海岱协灵育此多士峩峩君侯东国之纪金徳发耀英风邵起文齐游夏行俦鲁史有邈其声令闻不已人亦有言徳崇誉髙束帛既延旌节仍招仪型朝堂流风丹霄将振华衮氷涣皇朝上帝靡盬曽不遐龄卫霍頽镇哲人其倾邦国殄瘁缙绅丧情仰企髙范永播休声夷齐赞陶潜二子让国相随海隅天人革命絶景穷居採薇髙歌慨想唐虞贞风凌俗爰感懦夫周公戒伯禽庾信伯禽居鲁鸣玉来朝周公政治为国风谣北山有梓南山有乔礼容虽备俯仰无骄师尚父授丹书庾信尚父一遇周王是亲赤雀既下丹书已陈自论秉钺长别垂纶独有磻石留名渭滨夫子见程生庾信程生夫子一遇相知薄言倾盖桑隂遂移清扬共美贤圣同羇陈诗难别赠绢伤离荣启期三乐庾信荣期三乐惟人与年夫子相遇即以为贤性灵造化风云自然雅琴虽古独有鸣弦延陵季子遇徐君庾信徐君有礼季子惟贤经过一遇如旧识然人非别后心许生前长松虽合寳剑犹悬张良遇黄石公庾信张良取履跽授无辞兵书一卷长者三期昔称韩相今为帝师谷城黄石还归旧祠朱云折槛庾信上书直谏有忤明君先求斩马遂请龟文身摧栏槛义烈风云应从御史翻赖将军王祥叩氷鱼跃庾信王祥之母祥鳞是求氷连钓浦冻塞寒流精诚有感无假沉钩二老同膳双鱼共浮曽子赞苏颋百行之极三才以教圣人叙经曽氏知孝全谓手足动称容貌事亲事君是则是效管敬仲赞苏颋小白图霸尊周服楚聿求仁智扶我此举叔牙知人拔管于鲁一言而合爰制师旅布命诸侯威行九土周王南面列国来朝朝服济河心无动摇复讐匡世成乎一朝邢归卫存楚贡包茅悬军北讨山戎遁逃三归备职不足累徳七子仕楚后人霑臆管㓜安赞苏颋我蚕我衣我耕我食推心而动神佐正直溟波不沉仗此之力岛夷卉服移我淳徳衡门栖迟台佐让职时非吾世语不如黙二疏赞权徳舆静専动植惟干之徳酌用不穷君子中庸矫矫二疏知微知终功成不居父子清风天子赐金羣公出祖都门之美焯映千古优游衡门栖息化源日饮醇酎心闲道尊人或言利利令智昏清行素风可贻子孙万物营营吉凶相生环中之枢泊然遗行中林寂寥幽兰自荣虽有矰缴不羁冥冥知止不殆古先炯戒贤哉大夫终始无悔刘渝公政㑹赞吕温河出崑崙来润中夏连山合㳫横拥其𣲖巨霛勃然手擘太华决流东注功竝造化粤我圣唐将举晋阳帝命是将徃拯溺于四方亦既载斾亦既秉钺强兇当路拒不得发渝公慷慨感义激节用竒制变大事立决雷奋电越天衢八逹则莫我敢遏如巨霛破山河势始豁赫矣渝公与神齐烈迹如仙掌炯炯不灭李英公勣赞吕温横流莫极大乱无象英公杰出应运为将与楚楚霸与汉汉王天时人事随我所向长蛇纵蠧东据河洛婪婪封豕来济同恶号吼连声如雷如霆万里震惊时维英公谅我大宗斩豕以越取蛇于穴乃定九鼎乃开明堂奄有大邦金甲同光告成于王皇业用昌帝命英公北伐猃狁雷鼔殷殷旄头㡬殒扫云黒山布庚阳春五原草緑不见南牧岛夷来庭天子亲征其锋惟英莫拒莫抗是震是荡破东海浪天下既和解鞍投戈衮服委蛇华髪皤皤终始三朝无玷可磨二疏图赞苏轼惟天为健而不干时沈潜刚克以燮和之于赫汉髙以智力王凛然君臣师友道丧孝宣中兴以法驭人杀尽韩杨盖三良臣先生怜之振袂脱屣使知区区不足骄士此意莫陈千载于今我观画图涕下沾襟孔北海赞苏轼文举以英伟冠世之资师表海内意所予夺天下从之此人中龙也而曹操隂贼险狠特鬼蜮之雄者耳其势决不两立非公诛曹则曹害公此理之常而前史乃谓公负其髙气志在靖难而才疎意广讫无成功此盖当时奴婢小人论公之语公之无成天也使天未欲亡汉公诛曹若杀狐兔何足道哉世之称人豪者才气各有髙卑然皆以临难不惧谈笑就死为雄操以病亡子孙满前而咿嘤涕泣留连妾妇分香卖履区处衣物平生奸伪死见真性世以成败论人物故操得在英雄之列而公见谓才疎意广岂不悲哉操平生畏刘备而备以公知天下有己为喜天若祚汉公使备备诛曹无难也予读公所作杨四公赞叹曰方操害公复有鲁国一男子慨然争之公庶㡬不死乃作孔北海赞曰晋有羯奴盗贼之靡欺孤如操又何所耻我书春秋与齐豹齿文举在天虽亡不死我宗若人尚友千祀视公如龙视操如鬼王元之赞蘓轼传曰不有君子其能国乎予尝三复斯言未尝不流涕太息也如汉汲黯萧望之李固吴张昭唐魏郑公狄仁杰皆以身狥义招之不来麾之不去正色而立于朝则豺狼狐狸自相吞噬故能消祸于未形救危于将亡使皆如公孙丞相张禹胡广虽累千百缓急岂可望乎故翰林王公元之以雄文直道独立当世足以追配此六君子者方是时朝廷清明无大姦慝然公犹不容于中耿然如秋霜夏日不可狎玩至于三黜而死傥不幸而处于衆邪之间安危之际则公之所为必将惊世絶俗使斗筲穿窬之流心破胆裂岂特如此而已乎始予过苏州虎丘寺见公之画像想其遗风余烈愿为执鞭而不可得其后为徐州而公之曽孙份为兖州以公墓碑示予乃追为之赞以附其家传云维昔圣贤患莫罕知公遇太宗允也其时帝欲用公公不少贬三黜穷山一死靡憾咸平以来独为名臣一时之屈万世之信纷纷鄙夫可拜公像何以占之有泚其颡公能泚之不能已之茫茫九原爱莫起之管宁赞苏辙序曰余自龙川以归居颍已十有三年杜门幽居无以自适稍稍取旧书閲之将求古人而与之友盖于三国得一焉曰管㓜安盖㓜安少而遭乱渡海居辽东三十七年而归结于田庐不应朝命年八十有四而没功业不加于人而余独何取焉取其明于知时而审于处已云尔盖东汉之衰士大夫以风节相尚其立志行义贤于西汉然时方大乱其出而应世鲜有能自全者颍川荀文若以智策辅曹公方其擒吕布毙袁绍皆谈笑而办其才与张子房比然至九钖之议卒不能免其身彭城张子布忠亮刚简事孙氏兄弟成江东之业然以直不见容力争公孙渊事君臣之义㡬絶平原华子鱼以徳量重于曹氏父子致位三公然曹公之杀伏后子鱼将命至破壁出后而害之汝南许文休以人物臧否闻于世晚入蜀依刘璋先主将克成都文休逾城出降虽卒以为司徒而蜀人鄙之此四人者皆一时贤人也然直己者终害于身而枉己者终丧其徳处乱而能全非㓜安而谁与哉旧史言㓜安虽老不病着白㡌布襦袴布裠宅后数十步有流水夏暑时策杖临水盥手足行园囿嵗时祀其先人絮㡌布单衣荐馈跪拜成礼余欲使画工以意髣髴画之昔李公麟喜画有顾陆遗思今公麟死久矣恨莫能成吾意者姑为之赞曰㓜安之贤无以过人余独何以为贤贤其明于知时审于处己以能自全㓜安之老归自海东一畆之宫闭不求通白㡌布裠舞雩而风四时蒸尝馈典必躬八十有四蝉蜕而终少非魏人何以命之天之逸民夫子赞米芾孔子孔子大哉孔子孔子以前既无孔子孔子以后更无孔子孔子孔子大哉孔子圣桧赞米芾炜东皇养白日御元气昭道一动化机此桧植矫龙怪挺雄质二千年敌金石纪治乱如一夕百代下䕃圭璧臧僖伯赞方孝孺戡祸弥乱世贵乎兵兵之所加治其既形心术之微祸乱所自孰能治之谏臣之事在昔鲁隠矢鱼于棠其事虽微其志已荒有臣僖伯忧其渐懈昌言正色以训以戒天稔其祸闻善不为钟巫之难实兆于斯圣之求谏匪曰观美羣情既宣万事毕理自以为智厌弃人言篡弑将行至死不闻谏之不用鲜不忘国我思若人中古遗直孟献子赞方孝孺世无材智不过于削非有仁人何以为国鲁号多士粲乎有文穆穆献子其徳可尊用侈国贫言利愈密宣成之间苛政横出夫子是悼势莫止之昌言在人后世纪之乗马之微鸡豚不畜富有天下恒患不足古称盗臣或以为才我懐夫子莫知我哀子臧赞方孝孺恒人于利锱铢必竞亦独何心力让千乘仁义可乐名节可尊肯取瓦砾弃遗玙璠簒弑纷纷孰非臣子先生丑之恐其汚已髙不忘世洁不乱伦大镇社稷为曹宗臣秦楚有王雄霸中国战不足称千载污辱去后取此畴能与偕以利易生彼何人哉子家羁赞方孝孺鲁有盗臣擅国自恣昭公寡谋躁以失位逊齐居晋淹恤八年惟子家子奉以周旋自有可为谋猷甚逺拒而不从卒以丧返使用其言动合事机岂其终身弃国不归久而弥恭困而无怨义不近名忠不避难考徳千载难乎其全夫子之节允也可传晋文五臣世嘉其绩彼也以才夫子以徳诸葛武侯赞方孝孺汉治任法难乎大臣惟忠武公千载一人综覈万变以义而动虎跃龙骧天下震恐极其智能乱不足平天实厄之大勲无成成败纷然处之甚暇论其所存伊吕流亚古学不传士气益卑公心不忘百世之师张咏赞方孝孺为政匪难患才之卑才优于事乃克有为惟忠定公万夫之杰屡剖郡符有声烈烈威恵所被梁益其尤坐镇西南分天子忧时其寛严阳舒隂惨谈笑指麾奸强破胆岂惟善政可配古人卓行危言为世名臣将相无功名随身逝谁能使民庙祀百世乗鳯骑尾公神在天嗟彼憸邪敢执公鞭七忠赞周应治鐡铉维物坚刚孰有逾鐡公以系姓岂天植耶见事风生谳狱电决见器髙庙才节昭揭薇垣饷师水陆不忒城守东藩既破复饬悬板几中淮阳逐北中原寒心北平失色讵知天授大内自焚岂不戴天心恋旧君顾盻难得妻子奚论虽膏鼎镬忠称帝阍旧国有憾故园无家女亦贞义有识共嗟雄才挥霍劲节孔嘉磨光日星撑持岱华陈迪有殁而光有生而缺兰爇芳存玉碎晶裂猗与少保肮不羣起家辟召通籍词林恵流海岱威着南溟文昌八座眷亦殊焉受知国士为殷顽民一醮靡改九死不臣身同子磔名共日赫气壮山河血化苌碧两水明镜双桥落虹有祠峩然腾肃髙风媿彼奸䛕腼颜二天畹陵犹生玉洁兰荃胡子昭靖难入继自其家事事非瞻乌何谓就义原本皇祖精忠竖帜三十年间雷厉颷淬公性耿介希古同流献赋蜀都较史天球麾招莫动淮南寝谋岂有他肠各为分忧大物既改有力负舟株连绳引死又何求上酬国恩下谢从游蜀有専祠各有遗休丹心皓月万古清秋丁志芳泉不归山雨不上天氷霜随化金石谢坚丈夫正气独徃无前栗烈坚刚有折靡迁公起甲科委质革朝风髙乌府声着吴桥同时黄练共效贾眺刻核太至烽燧是挑北平日张境土日蹙一木莫支向师而哭岂不能去䑕窜是恧岂不能臣鸱张其腹潜遣妻子独以身留我头可截我节自遒节侠恵文气结蜃楼仁必有后天不谬悠勇足报主智能全嗣埓彼鸱夷託后齐使龎复为丁忠且䝉谥赫赫御史智勇具备髙巍惟辩襄节推孝移忠辽州既孝艾母何丰録用先朝建白摩空分王诸王眺䇿贾衷书请罢兵射燕遗风从戎南溃羇旅于东墨守济南与鐡同功宁不如乌胡集于枯臣哉邻哉艰难是扶岂如弁髦敝因改图诟彼管魏自甘沟涂氷心一赋慷慨丈夫髙山可仰青简不汚郑华有蜮景隆殊宠専征金川失守卖主逢迎彼狡童俊镇江専城一矢未遗首𥪡降旌行人散地判官下陈东平未莅癯然经生驱车就难天为震惊力疾战死力擭琼瑛螳怒胡益犬吠见贞彼李童子人面强行孤忠论定仁庙有评谁曰伤勇振古之英王省秩不必崇禄岂在膴恤纬忧深懐沙心苦秉铎虽微风教是主禄焉避难罢士俦伍齐黄之死难端目纽其他族类皆繇掣肘非公生乱何嫌何咎升斗君粟抱闗君守明伦大唿触柱碎首烈峻文山清彻济浏祗成个是遑恤死所汨罗首阳同此遐举孟母祠赞邓原忠古有胎教实谨厥初生焉而长学可缓欤学也者师古训是式日就月将允有令徳懿惟孟母克教厥子始而三迁慎厥攸止贤哉子舆孔孙是师师训惟谨母言敢违母也惟贤㫁机以喻中途辍学曰犹此故㫁机难绪辍学曷成缉之熙之底于光明人谁无母克教者稀间或有焉孰喻以机父而教子且有未全矧为母者教何能専有母若孟厥子乃贤有子若孟母徳着焉知言养气亦克允蹈教明性学治阐王道人心斯正杨墨斯辟三圣是承允矣宏绩着书七篇垂训逺而不有贤母曷克若兹峩峩峄山钟灵发祥曰古邾国苖裔其昌㫁机有碑曝书有台肯搆肯堂期尔后来我矢厥词铭于坚石世为母者是傚是则圣贤赞陈鳯梧伏羲赞于惟神圣继天立极仰观俯察卦爻斯画始造书契以代结绳开物成务万古文明神农赞圣皇继作与天合徳始尝百草以济夭札农有耒耜市有交易泽被生民功垂无极黄帝赞帝徳通变神化宜民垂裳而治上干下坤井野分州迎日推筴百庶惟熙万世作则帝尧赞钦明揖逊徳协万邦巍乎成功焕乎文章天地之文日月之光允执厥中道冠百王帝舜赞重华协帝授受于唐惟精惟一濬哲文明两阶干羽九韶鳯凰恭已南面万世纲常禹王赞文命四敷三圣一心有典有则克俭克勤成功不伐善言则拜九州攸同万世永赖汤王赞勇知天钖圣敬日跻建中于民万邦惟懐顾諟明命肇修人纪垂裕后昆道统斯启文王赞文徳之纯于穆不已肃肃雝雝缉熙敬止后天八卦昭如日星大哉易系式开太平武王赞丕显文谟丕承武烈偃武修文天下大悦丹书之受洪范之咨百王遗绪一代丕基周公赞天生元圣道隆徳备制礼作乐经天纬地上承文武下启孔颜功在万世位㕘两间孔子赞道冠古今徳配天地删述六经垂宪万世统承羲皇源启洙泗报徳报功百王崇祀颜子赞天禀纯粹一元之春精金美玉和风庆云博文约礼超入圣门百王治法万世归仁曽子赞守约而博学恕以忠圣门之传独得其宗一贯之㫖三省之功格致诚正万世所崇子思赞精一之传诚明之学圣门嫡𣲖斯道有托发育洋洋鸢飞鱼跃慎独之训示我先觉孟子赞哲人既萎亚圣斯作距诐辟邪正论谔谔尧舜之性仁义之学烈日秋霜泰山乔岳山东通志卷三十五之七山东通志卷三十五之八钦定四库全书山东通志卷三十五之八艺文志八汉成阳令唐扶颂君讳扶字正南颍川郾人也其先出自庆都感赤龙生尧王有天下大号为唐洽致雍熹尊天重民禅位虞舜光炙茅土通天三统苗胄枝分相土脉君因氏唐焉累取含祚受天之祐𦙍嗣弥光为汉台辅君父孝廉郎中早卒季父蜀郡蜀郡从弟㑹稽㑹稽从弟南阳君从兄东莱太守南阳弟司空公在朝逶随正色竭忠为国讨暴六侯俱封受土袭爵金缙十三君继厥绪少有岐嶷躭道好古读书咏诗综纬河雒底究羣典戋纽上进守舞阳丞弱冠守昆阳尉颍阳令隠练州郡所临有迹帝嘉其徳特拜郎中察能洽处除豫章邬阳长夷粤抪㨭怶强难化君奋威飏武视以好恶蛮貉振叠稽颡怖服上前逋千有余万盗贼衰息境界晏然三载有成州郡详表迁成阳令承先圣之𢎞轨见赞像之髙踪遂兴无为之治优贤敡厯表善绌恶遵九徳以绥民崇晏晏之恵康风移俗易莫不革心朝有公卓家有参骞分郏之治复隆君追惟尧徳广被之恩依陵亳庙造立授堂四逺童冠抠衣受业着録千人朝益暮习衎衎誾誾尼父授鲁曷以复加灵祗瑞应木连理生白莬紫鸠游君园庭荡荡之治莫能名焉三司察功朝庭审真以君威恩并流文武兼兴东莱海滨须君以宁诏书换君昌阳令吏民慕恋士女惟艰捺牵君车轮不得行君臣流涕道路琅玕迫有诏命靡由复还于是故从事伸宇仲授张躬万龙督邮仲䂓郡掾闾葵等乃共刋石树颂歌君之美其辞曰赫赫唐君帝尧之苗氏族不一各任所安本同末异盖谓斯焉君体焕炳有芬有声如山如如不倾如如海澹如惟直如矢秉铨据衡在朝肃肃闺门雍雍廉踰伯叔洁如珪璋赋政于外爰及鬼方淮夷来降冦贼遂亡黎庶攸宁黔首欢康以徳绥抚宣恩六阳以仁恤弱以义抑强恩由春夏威如秋霜赏罚分审白黒着明忧老闵稚不侮寡矜躭乐道术咀嚼七经五六六七训导若神接下施与投财如损吏服其徳民归其恩父父子子君君臣臣不师自举不拘不烦囹圄空虚国无佞民徳及草虫泽流无垠蜎飞蠕动咸赖我君显显令称徳音常存宓子贱颂贾至清净致理中庸之徳至髙明柔克简易之体大绎微㫖而徴遗论何先生道蔚其葳㽔者乎先生宣慈在躬精义入神徳顺乎天性根于人殷其如雷暧然如春始受业于仲尼终委质于鲁君尔乃周道陵迟王风衰息呉楚窃于位号干戈乱于原野则我鲁国无齐晋之强定哀非桓文之主三卿有僭虐之政先生处此乱邦从容理邑平心气而全耳目晏然跻富夀之域焉自非知彻知彰变化无穷孰能臻此观夫为政之大体元之耍䘏孤哀丧举士问弔训之以悌加之以孝借五更而悟君贤三老而禀教然后燕居以佚其体张乐以和其人夜渔不戒而信欺吏不威而息是以宣尼惜君之理小子期问君之政暇何其逺哉向使移于有国之君则陶唐之理也施于有政之臣则二南之化也昔舜左禹而右臯陶不下席而天下理周公殽膳在御不解悬而四夷伏小大则异其揆则同天寳初至始以校书郎尉于单父想先生行事徴其颂声而古碑残缺苔篆磨灭使立志之士何以挹其遗风焉呜唿其道存而其事徃其人亡而其政息哀哉遂作颂曰鸣琴汤汤宓子之堂清净无为邑人以康浇风化淳霸俗致王谁谓阳鱎革而为鲂皤皤黄髪或师或友芃芃麦苗不稂不莠齐师已郄鲁俗斯阜谏或剖心伊人引肘穆穆伊人希圣之才尧舜既徃孰为来哉从时卷舒与道徘徊游泳孔门取容定哀泱泱千古显显令徳声随悠没恵与顺息人亡政敝道播神黙寂寥夜川惆怅旧国荒祠尚扫苔篆将磷寻风聆韵想见其人年代邈殊精诚誾亲再表贞石颂声维新裴公徳政颂孙逖昔太公之理齐也尊贤知尚有功泱泱大风千载不泯石庆古之良相也临淄社焉于公古之良吏曹也东海祠焉裴公今之良太守也济北颂焉今古一揆谓之齐志茍非其人为大伪焉君子是以知裴公之为政有异能矣初公以甲子嵗秋八月莅于是邦祇遹明命𢎞敷令典教之训之养之育之俾夫阖境之内靡清风渐膏雨醉纯徳饱话言若卜筮之是孚如草木之允殖用克畏慕升于大猷其明年也皇帝东廵狩至岱宗自洛及兖于皇时迈雷毂万乗云旂千里供帐于东道者凡十有六州焉大或数圻次或万井中产者轻币膏粱者倍征方事之殷犹惧不给兹郡褊小实难图也公渊然深识卓然逺谋择利而行虑善以动西自于阳台谷东晋于长清造舟为三桥置骑为驿辟野为两倾除道为九逹或总或秸或薪或槱或飨或饩或粮或糗㸑之踖踖积之栗栗其崇如墉其比如栉皆先之以方畧备之以生聚因吏禄之竒赢杂官用之余羡通变合度丰省中程编户之民秋毫勿与繇是邑无征令乡无歛法贾不利于乗急农不伤于甚贱且狎其野而安其业人所谓勤而不得施而弗费虽小必济不亦宜乎抑又闻之居简则易于徳绥处烦则难于柔克大抵皆是其谁不然公始自知供迨于卒业不鞭一卒不贯一吏绳责勿用镌谯无施礼以生其恭悦以尽其力役不两令事无后期虽子文治兵之举叔敖城沂之政类能比徳曷足称多泊金舆反旂旌别淑慝监顿史刘曰政劝农使卢怡竝奏公理行第一议者以为当矣其三年秋大水河堤决诸郡有闻皆俟诏到莫敢兴役害因滋甚时公以为执事诿上者非奉公之法也便文自营者非尽忠之计也亦既成奏因而发卒播告厥指卒吁于人荷锸者襁属负图者麏至从公于迈祁祁如云公俯临决河躬自䕶作雨不张盖尘不振衣馈不致鲜寝不处馆蔬食以同其烹餁野次以同其燥湿版筑竞劝鼛鼓弗胜克巩而成匪亟而速以浃旬之役兴百倍之利澹灾革弊人到于今赖焉古之所谓敏则有功岂虚言矣公之方在河上也有执讯者传诏命公为宣州刺史公悼其功之不成且惧人之体怠未即宣布周之宻之公抚廵如初训励不辍及堤役既毕国人皆贺公于是解印出次启籥见书莫不瞿然而骇曰不虞公去之速也呜唿曷归乎既而幢棨就国干旟守途野有辍耕巷无服马男女以辨号泣相望或觞于郊或饯于境扶服遮道沮拦驻车莫肯旋归迨过信宿夫所居人富所去见思前史以为有徳君子之遗风徛嗟裴公盖有之矣公名耀卿字涣之河东闻喜人祖某皇朝亳州酇县令父守贞皇朝成宁二州刺史赠晋州史又赠州都督阶受祉必大垂裕不朽彰彻简册布昭令闻其绪业有如此者公之昆友故冀州刺史子余等六人俱以儒行达天下之人谓之六龙公之自出今屯田员外郎韦述等七人俱以才名进天下之人谓之七子其族姻有如此者公覃訏有声髫龀克类公侯表于龟筮诗礼成于小学八嵗神童擢第则已殊于公路矣丕髦之后尤邃于文长安中则天首命有司考试调集之士而第其词髙下公以甲科受祕书省正字异其对也睿宗之在藩邸精选僚属公为典籖兼掌文翰爱其才也其艺文有如此者顷之迁国子主簿试詹事府丞厯河南丞曹参公考功员外郎除右司兵部二郎中自长安令临此郡自宣城守改冀州公归为政不移于故迹延夀理人亟登于髙第入拜户部侍郎今为左庶子其阀閲有如此者若乃迈徳由已全诚自衷出入孝弟周旋礼乐幅利以俭葆光以和仁而有刚直而不倨微妙析理入于无间清明开物周于有象享兹具美可谓大贤其庇身也𢎞矣其所凭也厚矣诗曰敷政优优百禄是遒又曰君子万年介尔景福夫如是欲辞福禄其可得乎方当弥纶帝绩岂徒润色吏事而已卢县父老某等懐公之恵不可弥亡私欲铭徳颂美计功称代以予国之史臣也学于春秋褒贬之义乃因邑子校书郎卫凭假词不能徴拙于我事详实言多遗恨着循吏之传愿守文翁述野马之诗慙非史克诗曰瞻彼济矣湜湜其沚有斐君子令闻不已帝省其方和鸾央央务穑常布骏恵我王我隰既溢我民既䘏成之不日有始有卒黄髪番番饮公之和矢诗不多维以遂歌庾公徳政颂李阳冰荀藐古之良宰也榆次碣之庾公今之贤百里也龚丘颂之议者谓庾公之政大矣公初告羣吏曰昔孝宣忧元元以为经国理政先乎令长乃择郎官御史出宰县邑我自任城尉骤居五百石非才何以当之誓务整苏疲人祗若明命乃崇礼让省刑罚纾力役辟土地宣慈务寛训俭示徳润作时雨和为春风于是齐鲁丕变井闾咸复三载考绩一方归冣都督兼御史清河张公曰是牧伯之贤也训俗驭官劝直沮枉述职之地数能称之曰方诸爽气日暮更清比之松筠嵗寒转茂题以上下之目出乎羣英之表百城千里异声同欢曰以伯达之良牧赏次孙之茂宰宜矣公名贲字文明其先颍川人成周之时世为掌庾因以命族公其胄焉公之考曰钦嗣为兖州别驾王父曰元主为寻阳令曽王父曰师则为蜀王文学楷模继代龟麟接武大厯中邑老鼓滔等三十五人以公政务之大咸愿刻石褒美申于元戎元戎允答县人以阳冰与公周旋备详徳行俾之作颂有愧能文辞曰于穆庾公宰守之良化洽百里风播一方邑老上请愿言颂徳元戎嘉之石金乃刻大厯五年九月三日建庆厯圣徳颂石介三月二十一日大昕皇帝御紫宸殿朝百官相得象殊拜竦枢密使夷简以司徒归第二十二日制命昌朝参知政事弼枢密副使二十六勅除修靖素并充谏官四月八日皇帝御紫宸殿朝百官衍枢密使仲淹琦枢密副使乃用御史中丞拱宸御史邈御史平谏官修靖十一疏追竦枢密使勑十三日勑又除襄为谏官天地人神昆虫草木无不懽喜皇帝退姦进贤发于至聪动于至诚奋于睿㫁见于刚克陟黜之明赏罚之公也上视汉魏隋唐五代几千五百年其间非无圣神之主盛明之时未有如此选人之精得人之多进人之速用人之尽实为希阔殊尤旷絶盛事在皇帝之徳之功为卓荦瑰伟神明魁大古者一云气之祥一草木之异一蹄角之怪一羽毛之瑞当时羣臣犹且浓墨大字金头钿轴以称述颂美时君功徳以为无前之休配天之绩如仲淹弼实为不世出之贤求之于古尧则䕫龙舜则稷契周则闳散汉则萧曹唐则房魏陛下有之诸臣亦皆天下之人望为宰相管官者陛下尽用之此比云气草木蹄角羽毛之异万万不侔岂可翻无歌诗雅颂以播我君之休声烈光神功至徳刻于琬琰流于金石告于天地奏于宗庙存于万千年而无穷尽哉臣实耻之臣尝爱慕唐大儒韩愈为博士日作元和圣徳颂千二百言使宪宗功徳赫赫炜煌昭于千古至今观之如在当日陛下今日功徳无让宪宗臣文学虽不逮韩愈而亦官于太学领博士职歌诗赞颂乃其职业窃拟子愈輙作庆厯圣徳颂一首四言凡九百六十字文辞俚鄙固不足以发扬臣子之心亦欲使陛下功徳炜㸁昭于千古万千年后观之如在今日也臣不胜死罪臣贱无路以进姑藏诸家以待乐府之採焉于维庆厯三年三月皇帝龙兴徐出闱闼晨坐太极昼开阊阖躬揽贤英手锄姦枿大声沨沨震摇六合如干之动如雷之发昆虫蹢躅妖怪藏灭同明道初天地嘉吉初闻皇帝蹙然言曰予父予祖付予大业予恐失坠实赖辅弼汝得象殊重慎微密君相予久予嘉君绩君仍相予笙镛斯协昌朝儒者学问该洽与予论政傅以经术汝贰二相庶绩咸秩惟汝仲淹汝诚予察太后垂帘汤沸火热汝时小臣危言嶪嶪为予司谏正予门闑为予京兆堲予谗説贼叛于夏汝徃式遏六月酷日大冬积雪汝暑汝寒同于士卒予闻辛酸汝不告乏予晚得弼予心弼悦弼每见予无有私谒以道辅予弼言深切予不尧舜予自笞罚谏官一年奏疏满箧侍从週歳忠力尽竭契丹亡义梼杌饕餮敢侮大国其辞慢悖弼将予命不威而慑卒复旧好民得食褐沙碛万里死生一节视弼之肤霜剥风裂观弼之心錬金鍜鐡宠名大官以酬劳渴弼辞不受其志莫夺惟仲淹弼一䕫一契天实赉予予其敢忽并来弼予民无瘥札曰衍汝来汝予黄髪事予二纪毛秃齿豁心如一兮率履弗越遂长枢府兵政无蹶予早识琦琦有奇骨其器魁櫑岂视居楔其人浑朴不施剞劂可属大事敦厚如勃琦汝副衍知人予哲惟修惟靖立朝䡾䡾言论磥砢忠诚特达禄微身贱其志不怯尝诋大臣亟遭贬黜万里归来刚气不折屡进直言以补予阙素相之后含忠履洁昔为御史几叩予榻至今谏疏在予箱匣襄虽小臣名闻予彻亦尝献言箴予之失刚守粹悫与修俦匹并为谏官正色在列予过汝言无钳汝舌皇帝明圣忠邪辨别举擢俊良扫除妖魃衆贤之进如茅斯拔大奸之去如距斯脱上倚辅弼司予调燮下赖谏诤维予纪法左右正人无有邪孽予望太平日不逾浃皇帝嗣位二十二年神武不杀其黙如渊圣人不测其动以天赏罚在予不失其权恭已南面退姦进贤知贤不易非明不得去邪惟难惟㫁乃克明则不贰㫁则不惑既明且㫁惟皇之徳羣下踧踖重足屏息交相告语曰惟正直毋作侧僻皇帝汝殛诸侯危慄堕玉失舄交相告语皇帝神明四时朝觐谨修臣职四夷走马坠镫遗䇿交相告语皇帝神武解兵修贡永为属国皇帝一举羣臣慑焉诸侯畏焉四夷服焉臣愿陛下夀万千年附郊祀对董仲舒廷尉臣汤昧死言臣汤承制以郊祀事问故胶西相仲舒臣仲舒对曰所闻者古天子之礼莫重于郊郊常以正月上辛日者所以先百神而冣居前礼三年丧不祭其先而不敢废郊郊重于宗庙天尊于人也王制曰祭天地之牛角茧栗宗庙之牛角握宾客之牛角尺此言徳滋美而牲滋微也春秋曰鲁祭周公用白牡色白贵纯也帝牲在涤三月牲贵肥洁而不贪其大也凡养牲之道务在肥洁而已驹犊未能刍秩之食莫如令食其母便臣汤谨问仲舒鲁祀周公用白牡非礼也臣仲舒对曰礼也臣汤问周天子用骍刚羣公不毛周公诸公也何以得用纯牲臣仲舒对曰武王崩成王㓜而在襁褓之中周公继文武之业成二圣之功徳渐天地泽被四海故成王贤而贵之诗曰无徳不报故成王使祭周公以白牡上不得与天子同色下有异于诸侯臣仲舒愚以为报徳之礼臣汤问仲舒天子祭天诸侯祭土鲁何縁以祭郊臣仲舒对曰周公傅成王成王遂及圣功莫大于此周公圣人也有祭于天道成王令鲁郊也臣汤问仲舒鲁祭周公用白牡其郊何用臣仲舒对曰鲁郊用纯骍刚周色尚赤鲁以天子命郊故以骍臣汤问仲舒祠宗庙或以鹜当凫鹜非凫可用否臣仲舒对曰鹜非凫凫非鹜也臣闻孔子入太庙每事问慎之至也陛下祭躬亲斋戒沐浴以承宗庙甚敬谨奈何以凫当鹜鹜当凫名实不相应以承太庙不亦不称乎臣仲舒愚以为不可臣犬马齿衰赐骸骨伏陋巷陛下乃奉使九卿问臣以朝廷之事臣愚陋曽不足以承明诏奉大对臣仲舒冒死以闻化民有道对东方朔尧舜禹汤文武成康上古而帝经厯数千载尚难言之臣不敢陈愿近述孝文皇帝之时当世耆老皆闻见之贵为天子富有四海身衣弋绨足履革舄以韦带剑莞蒲为席兵木无刃衣緼无文集上书囊以为殿帏以道徳为丽以仁义为凖于是天下望风成俗昭然化之今陛下以城中为小图起建章左鳯阙右神明号称千门万户木土衣绮绣狗马被缋罽宫人簮瑇瑁垂珠玑设戏车教驰逐饰文采丛珍怪撞万石之钟击雷霆之鼓作俳优舞郑女上为滛侈如此而欲使民独不奢侈失农事之难者也陛下诚能用臣朔之计推甲乙之帐燔之于四通之衢郄走马示不复用则尧舜之隆宜可与比治矣易曰正其本万事理失之毫釐差以千里愿陛下留意察之山东通志卷三十五之八山东通志卷三十五之九钦定四库全书山东通志卷三十五之九艺文志九汉济阴太守孟郁修尧庙碑汉永康元年月惟昔帝尧圣徳庆苞号赫赫荡荡垂基赤精之冑汉始别陵禀炎煴上交苍𤣥巍巍之盛干川见征敬修琮璧长吏奉祀三持粢馔献珍于时俵着铭宣飏厥体乃招贞祥万是来鸿名遂显传于千秋汉帝尧碑帝尧者盖昔世之圣王也其先出自块翼火之精有神首出于常羊生赤也名纪见乎河雒爰嗣八九庆都与赤龙交而生伊尧及尧之生也不几等龙颜角眉八彩谡自侯伯游于元河之上龙龟员衔投授与然后尧乃受命蜀鹿东圗书察度裘御九州统属理闻名应却纬顺晷然后风化大洽普天不功成名让遂禅舜黄圣汉龙兴缵尧绩祠以上牺暨于亾新圯汉之业礼祠祀是故廷尉卿以为大圣亲埀隆烈遗歌在民而坛场夷㬱屛无位非所以表神圣民者为复旧典造立灵庙以太牢春秋秩祠是以好道之畴自远方集或弦琴一或谭歴丹田疴者恭祈福即穰祚若不䖍恪輙赴故知至德之宅兆实眞神之祖也熹平四年冬十二月济阴太守河南张宠丞颍川李政成阳令陈国郑眞故鉅鹿太守仲䜣故广宗长仲选故吕长仲球丞百石己氏让礼等咸各有惟追慕圣烈乃共坛墠刋碑纪已章圣德后有于大圣奕孔贞纯性发兰石生自馥芬其表射出双握嘉彣碑启闛阖驰顺叙用训民不作忒化洽百蛮歴运遭七乃舜焉功绵日月名勒管弦立灵庙兮休神釐兮湘黔民亿不祉无沂故济隂太守刘郃字秊丞渔阳泉州人也自以体别枝尧之裔胄下车出奉万祠醊溺至于朔旦特复区孙以叙嘉敬旧祠属县君以为奉事神圣礼䖍当宜崇位濯以汁设供曹掾史令养牲牺即尧陵庙神享灵洞已嘉瑞李树连理生于尧图府殿夙早拜迁中大夫后太守河南张崇㡭拟前绪到官始初出钱二千敬致祠临立坛碑特复羣为始学徒莫不劝乐咸曰张公敦我以德厉我以仁将获贞应齐风前人鸾皇解将悉臻矣宻勿匪休将悉至矣熹平四年十二月十日癸卯立汉成阳灵台碑惟帝尧母昔者庆都尫含穹精曰姓曰伊听兰石之操履规矩之度则干元之象通三光之曜游观河滨感赤龙交如生尧厥后尧来祖綂庆都告以河龙尧歴三河有龙授图躬行圣政以育苗萌火阳之盛先闇后明遂以侯伯践帝宫受都僊殁盖塟弓兹欱人莫知名曰灵台上立黄屋尧所奉祀下营以水神龙所喜灵龟隐形分涌波㳅比目鱼濯鳞通泉元菟芦主筵台涯贯长歴久崇如三代改易荒废不循五运精还汉受濡期兴灭继絶如尧为之承祠基丰鱼复生故有灵台啬夫鱼衞仕驿宪鱼服之延夀之际道小衰沮遂遭亾新祠絶矣于是故廷尉仲定深惟大汉隆盛德被四表太平未至灵端未下四夷数侵军甲数扰匪皇启居日稷不夏案经考典河洛祕奠汉感赤龙尧之苗胄当修尧祠追远复旧复治黄屋推原圣意灾生变见天以谴告前后奏上陈叙大义招祥塞咎为汉来祚朝廷克省帝纳其谋岁以春秋奉太牢祠时廷尉选位连自表奏诏英嘉命遂见听为太中大夫归治黄壂令月吉日昷立䂓兴业㑹工厥处夷平上合天意下应饬五色华精上通天戸向少阳前设大壂俟神之堂地致石墠其下精凉可舞几以大章时济隂太守魏郡审晃成阳令博陵管遵各遣大椽辅助仲君经之营之不日成之神灵气依佑于人废之则亾存之则神复羣宗贫富相均共墓市碑着立功训勒石铭中门之表卜择元日齐革精成先梦毛血谨慎牺牲祈祠禳福神享其灵甘雨时降百糓熟成幽荒率服徐方来庭万国䝉祉黎元赖荣莫不被德咸歌颂声其辞曰吟赫都德大兮承神精濯统赤奋兮爰生圣尧名盖世兮上受符命帝制兮广被之恩流荒外兮歴纪盈千垂遗爱兮陵庙复崇享大祭兮上来多怙降福沛兮万国喜宁孰不赖兮光宣美勋永币兮垂视罔极亿万岁兮汉谷城长张迁碑君讳迁字公方陈留己吾人也君之先出自有周周宣王中兴有张仲以孝友为行披览诗雅焕知其祖髙帝龙兴有张良善用筹策在帷幕之内决胜负千里之外析珪于留文景之间有张释之建忠弼之谟帝游上林问禽兽所有苑令不对更问啬夫啬夫专对于是进啬夫为令退令为啬夫释之议不可苑令有公卿之才啬夫喋喋小吏非社稷之重上从言孝武时张骞广通风俗开定畿㝢南绾八蛮西羁六戎北震五翟东勒九夷荒远既賔各贡所有张氏辅汉世载其德爰既君盖其繵縺缵戎鸿绪牧守相系不陨髙问孝弟于家忠謇于朝治京氏易聪丽权畧艺于从政少为郡吏隐练职位常在股肱数为从事声无细闻徴拜郎除谷城长蚕月之务不开四门腊正之际休囚归贺八月民不烦于乡随就虚落存䘏髙年路无拾遗犂种宿野黄巾初起烧平城市斯县独全子贱孔蔑其道区别尚书五教君崇其寛诗云恺悌君隆其恩东里润色君垂其仁邵伯分陜君懿于棠晋阳佩韦西门帯弦君之礼素能双其勋流化八基迁荡隂令吏民颉颃随送如云周公东征西人怨恩奚斯赞鲁考父颂殷前哲遗芳有功不书后无述焉于是刋石竖表铭勒万载三代以来虽逺犹近诗云旧国其命维新于穆武君既敦既纯虚白之性孝友之仁纪行来本兰生有芳克岐有兆绥御有勋利噐不觌鱼不出渊国之良榦垂爱在民蔽芾棠树温温恭人干道不缪惟淑是亲既多受祉永享南山干禄无疆子子孙孙中平三年岁在摄提二月震节纪日上旬阳气厥析感思旧君故吏韦喆等佥然同声赁师孙兴刋石立表以示后昆共享天祚亿载万年汉秦君碑余闻汤武千载周孔异世以义相髙况余天禄践迹遵基窃慕扬善喟然而叹其鄙其图于穆秦君命世优迈承祖皇裔出睪纪行录功必本其初惟君总角励志仲尼从容六艺佃田畴升阶英妙转典烝黎为政崇博五教并和仁贤叙位法依萧何囹圄空虚乡无逋逃凡百肃雍莫不率从境内既宁路不资遗耕夫千耦余种不归立清介白食茹拔葵三年有成婴儿謡歌鼔腹喜德踊跃呕唏水静鱼集国富民繁户増十倍牧守孔嘉怒不断刑寛不容非化淮邠邵比翮而飞永如南山不缺不亏略取大较丹书刻石垂示后昆识者察焉光武济阳宫碑蔡邕王室中微哀平短祚姦臣王莽偷有神器十有八年罪盈恶熟天人致诛帝乃龙见白水渊濯昆滍破前队之衆殄二公之师收兵略地经营河朔于是羣公诸将据河洛之文协符瑞之徴佥曰歴数在帝践祚允宜乃以建武元年六月即位于鄗县之阳五成之陌祀汉配天罔失旧物享国三十有三年方内乂安蛮夷率服巡狩泰山禅梁父皇代之遐迹帝者之上仪罔不毕举道德余庆延于无穷先民有言曰乐乐其所自生而礼不㤀其本是以虞称嬀汭姬美周原皇天乃眷神宫实始于此厥路藐哉所谓神丽显融越不可尚小臣河南尹玮来在济阳顾见神宫追惟桑梓褒述之义用敢作颂其词曰赫赫炎天爰曜其晖笃生圣皇式汉之微稽度䖍则诞育霛姿黄孽作慝篡握天机帝赫斯怒爰整其师应期濳见扶阳而飞乱祸克定羣凶殄夷匡复帝载万国以绥巡于四岳展义省方登封降禅升于中皇爰兹初基天命孔彰子子孙孙保之无疆鲁夫子碑祢衡受天至精纯粹睿哲崇髙足以长世寛容足以广包幽明足以测神文藻足以辩物然而敏学以求之下问以诹之虚心以受之深思以咏之愍周道之回遹悼九畴之乖悖故发愤㤀食应聘四方鲁以大夫之位任以国政之权譬若飞鸿鸾于中庭骋骐骥于闾巷也是以期月之顷五教克谐移风易俗邦国肃焉无思不服懿文德以纡余缀三五之纪纲流洪耀之休赫旷万世而扬光夫大明以动天则也广大无疆地德也六经混成洪式也备此三者圣极也合吉凶于鬼神遂殂落于梦寐是以风烈流行无所不通故立石铭勋以示昭明辞曰煌煌上天笃降若人邈矣悠哉千祀一邻明德𢎞监成性存存奕奕纯嘏稽宪干坤曜彼灵祗以训黎元终日干干配天之行在险而正在困而亨穷逹之运委诸穹苍日月则隂天地不光圣叡殂崩大猷不纲颜子碑祢衡禀天地之纯和钟岳渎之休灵睿哲之姿诞自初育英絶之才显乎婴孩在束脩之齿入宣尼之室德行迈于三千仁风横于万国知微知彰闻一觉十用行舍藏与圣合契名为四科之冠实尽疏附之益尔乃安陋巷挹清流甘箪瓢以充饥虽屡空而不忧于时河不出图周祚未讫仲尼无舜禹之功先生抱元凯之烈其辞曰亚圣德蹈髙踪游洙泗肃礼容备懿体心弥沖秀不实振芳风配圣馈图辟雍纪德行昭罔穷东方先生碑夏侯湛大夫讳朔字曼倩平原厌次人也魏建安中分厌次为乐陵郡又为郡人事汉武帝汉书具载其事先生瓌玮博逹思周变通以为浊世不可以富贵也故薄逰以取位茍出不可以直道也故颉颃以傲世傲世不可以垂训也故正谏以明节明节不可以久安也故诙谐以取容洁其道而秽其迹清其质而浊其文弛张而不为邪进退而不离羣若乃逺心旷度赡智宏材倜傥博物触类多能合变以明筭幽赞以知来自三坟五典八索九丘隂阳图纬之学百家衆流之论周给敏捷之辩支离覆逆之数经脉药石之艺射御书计之术乃研精而究其理不习而尽其功经目而讽于口过耳而谙于心夫其明济开豁包含宏大陵轹卿相嘲哂豪杰笼罩靡前跆借贵势出不休显贱不忧戚戏万乗若僚友视俦列若草芥雄节迈伦髙气盖世可谓拔乎其萃游方之外者也谈者又以先生嘘吸沖和吐故纳新蝉蜕龙变弃世登仙神交造化灵为星辰此又竒怪恍惚不可备论者也大人来守此国仆自京都言归定省覩先生之县邑想先生之髙风徘徊路寝见先生之遗像逍遥城郭观先生之祠宇慨然有懐乃作颂焉词曰矫矫先生肥遯居贞退不终否进亦避荣临世濯足希古振缨湼而无滓既浊能清无滓伊何髙明克柔能清伊何视污若浮乐在必行处险罔忧跨世陵时逺蹈独游瞻望徃代爰想遐踪邈邈先生其道犹龙染迹朝隐和而不同栖迟下位聊以从容我来自东言适兹邑敬问墟坟企伫原隰墟墓徒存精灵永戢民思其轨祠宇斯立徘徊寺寝遗像在图周旋祠宇庭序荒芜榱桷倾落草莱弗除肃肃先生岂焉是居是居弗形悠悠我情昔在有德罔不遗灵天秩有礼神鉴孔明髣髴风尘用垂颂声太宰郗鉴碑孙绰公盖黄帝之苗裔氏族所由皆纪于祖御史大夫之碑矣灵和诞授载有公侯至德硕量天实挺之琅邪王应天启之运阐中兴之道思延英贤以匡王业乃假兖州刺史金章仍割元钺载饰于时羯冦凶炽羣逆焱起公奋其忠勇精贯日月信顺为甲胄大节为城池故能摧却凶冦全身济功惟公德器纯固体识深𢎞敦尚衡门则服膺曽闵毗亮皇极则宪章元凯笃诚简于帝心明允着于莅政信钟山之圭璧岁寒之灵木者也摛藻风云策名帝录肇阶方寸遂隆台岳王室未休吾何以豫兴言再慨思康天步将俾皇化归之太素彼苍者天曽不遐祚哲人其萎民斯攸慕嗟尔后昆式瞻宏度题羊太傅碑孙楚禀二仪之纯灵膺造化之沖气等灭吴之略以为孟献营虎牢而郑人惧晏弱城东阳而莱子服収膏腴之地夺敌人之资虽精研军政用思灭敌然兼立学校阐扬训典是以缙绅之士鳞集仰化云翔衡门虽泮宫之咏鲁侯菁莪之美育才无以过也铭曰金德发曜惟公作辅肇造嘉谟建我民主不憗遗公俾屛圣皇哲人其徂孰不増伤郑康成祠碑史承节夫囊括宇宙者文字发明道业者坟典是以圣人作而万物覩贤人述而百代通礼乐得之以昭明日月失之而蹇武宣尼彰删述之功始皇速烧焚之祸迨乎羣儒在汉传註缥缃莫不珠玉交辉纎微洞述同见集于芸阁独有缀于环林岂若经教奥义图纬深术如我郑公公讳𤣥字康成北海髙宻人也八世祖崇哀帝时为尚书仆射公少为乡啬夫不乐为吏遂造太学师事第五元始通京氏易公羊春秋三统厯九章算术又从东郭张钦祖受周官礼记左氏春秋韩诗古文尚书摄齐问道抠衣请益去山东而入关右因卢植而见马融考论图纬乃召见而升楼精通礼乐以道东而起叹三载在门十年归邑及党事起遂杜门不出隐修经业于是鍼左氏之膏肓起谷梁之废疾而又操入室之戈矛发何休之墨迹陈元李育校论古今刘环范昇宪章文议何进延于几杖经宿而逃袁隗表为侍中缘䘮不起孔融之相北海屣履造门陶谦之牧徐州师友折节比商山之四皓乡曰郑公类东海之于公门称通德汉公车徴为大司农给安车一乗所过长吏迎送公乃以病自乞还家董卓迁都长安公卿举公为赵相道断不至㑹黄巾寇青郡乃避地徐州建安元年自徐州还道遇黄巾贼数万见公皆拜相约不敢入县境时大将军袁绍总兵冀州遣使邀公大㑹賔客乃延公上坐身长八尺饮酒一斛秀眉朗目仪容温伟客多豪俊并有才说见公儒者未以通人许之竞设异端百家互起公依方辩答咸出问表皆得所未闻莫不叹服门人相与撰公答诸子问五经依论语作郑志八篇公所着周易尚书毛诗仪礼周官礼记孝经大传中候干象厯又着天文七政论鲁礼禘祫议六艺论毛诗谱驳许慎五经异义答临孝存周礼难凡百余万言经传洽熟号为纯儒其所撰着今并通习是知书有万卷公览八千也齐鲁间宗之公后尝疾笃以书戒其子益恩书曰吾家贫不为父母羣弟所容去厮役之吏逰学周秦之都徃来幽并兖豫之域大儒得有所受焉遂博稽六艺粗览传记年过四十乃归乡假田播植以娱朝夕后举贤良方正有道辟大将军三司府闻命罔从而黄巾贼为害萍浮南北复归乡邦入此岁来已七十矣今我告尔以老归尔以事将闲居以安性覃思以终夜自非拜国君之命闻族亲之忧展敬坟墓观省野物何尝扶杖出门乎家事大小汝以承之咨尔㷀㷀一夫曽无同生相依朂求君子之道研钻勿替敬愼威仪以近有德显誉成乎僚友德行立乎己志若致声称是有荣于所生可不深念耶可不深念耶吾虽无绂冕之绪亦有让爵之髙庶不遗后人之羞所愤愤者徒以吾亲坟陇未成所好羣书率皆腐敝不得于礼堂写定传于其人日方西暮其可图乎家人差多于昔勤力务时无恤饥寒菲饮食薄衣服节夫二者尚令吾寡恨若忽妄不识亦已焉哉五年春梦孔子告之曰起起今年岁在辰来年岁在已既寤以䜟合之知命当终有顷寝疾年七十有四以其年六月卒遗命薄葬自郡守以下尝受业者衰绖赴㑹千余人乃塟于髙宻县城西北一十五里砺阜山之原呜唿哀哉有子益恩孔融在北海举为孝亷及融为黄巾所围随赴难捐身有遗腹子公以其手文似己名曰小同精通六经乡人尊之时为侍中尝诣司马昭昭有宻疏未及屏如厠还问曰卿见吾宻疏乎答曰未见昭曰宁我负卿勿卿负我鸩之而死悲夫自夫子没后大道方卷公之纲罗遗典探索奥祕能特立皭然时季途迍志不茍变全身逺害猗与美哉承节以万岁通天元年行至州见髙宻父老云郑先生汉代鸿儒託为文乃为之铭曰焕乎人文图稽典坟烦乱是剪定自孔君中途湮没秦帝沮焚汉兴儒教郑氏超羣膏腴美地簪缨宗亲啬夫罢署京兆寻师中候干象左氏韩诗虽称积学殆若生知公之挺生大雅之懿囊括坟典精通奥祕六艺殊科五经通义小无不尽大无不备好学慕道深思逺虑来徃周秦经过兖豫侍中不仕司农罢署卢植东囬孔融西去作者谓圣述者谓明躬纬三辟门传五经周官东部汉纬西京白玉遍地黄金满籯占卜潜桥行途过沛陶谦师友孔融髙盖山肇黉扉草生书带七十归老三千赴㑹经传洽熟齐东攸宗爵禄不受赞论为功礼乐今去吾道皆东类于标德比皓称公阉口擅贵禁锢连年乃逢宥罪方从举贤南城避难东莱假田诞膺五百中览八年今年在辰来年在巳呜唿不慭吁嗟到此劳我以生息我以死道该八表神交千祀潍水之曲砺阜之阳通德为里郑公为乡云愁庙古月暗坟荒旧碑先没新石再彰词愧黄绢心悽白杨名誉不朽终古腾芳东方画赞碑颜眞卿东方先生画赞者晋散骑常侍夏侯湛之所作也湛字孝若父庄为乐陵太守因来觐省遂作斯文赞云大夫讳朔字曼倩平原厌次人魏建安中分厌次为乐陵郡又为郡人焉厌次今移属乐安郡东去祠庙二百里故厌次城今在平原郡安德县东北二十二里庙西南一里先生形像今则揑塑为之幷二细君侍焉郡尝为德州其赞开元八年刺史韩公思复刻于石碑眞卿去岁拜此郡属殿中侍御史平公列监察御史阎公寛李公史鱼右金吾胃曹宋公謇咸以河北採访使东平王判官巡按狎至眞卿候入境上而先生祠庙不逺道周亟与数公家兄淄州司马耀卿长史前洛阳令萧晋用前醴泉尉李伯鱼徴君左骁衞兵曹张璲麟游尉韦宅相朝城主簿韦夏有司经正字毕耀族弟浑前叅军郑悟初同兹谒拜退而游于中堂则韩之刻石存焉佥叹其文字纎靡驳癣生金三十年间已不可识真卿于是勒诸他山之石盖取其字大可久不复课其工拙故援翰而不辞焉至若先生事迹则载在太史公书汉书风俗通武帝内传十洲记列仙髙士传此不复记焉放生池碑铭颜眞卿皇唐七叶我干元大圣光天文武孝感皇帝陛下以至圣之姿属艰虞之运无少康一旅之衆当禄山强暴之初干巩劳谦励精为理推诚而万方胥悦克己而天下归仁恩信侔于四时英威逹于八表功庸格天地孝感通神明故得回纥奚霫契丹大食盾蛮之属扶服万里决命而争先朔方河东平卢河西陇右安西黔中岭南河南之师鸠合五年推锋而效死摧元恶如拉朽举两京若拾遗庆绪遁逃已䝉赤族之戮思明跧伏行就沸鼎之诛拯已坠之皇纲据再安之宗社迎上皇于西蜀申子道于中京一日三朝大明天子之孝问安视膳不改家人之礼蒸蒸然翼翼然眞帝皇之上仪诰誓所不及已歴选内禅生人以来振古及隋未有如我皇帝者也而犹妪煦万类勤劳四生乃以干元二年太岁己亥春三月己丑端命左骁衞右郎将史元琮中使张廷玉奉明诏布德意始于洋州之兴道洎山南劒南黔中荆南岭南江西浙江西诸道讫于昇州之江宁秦淮太平桥临江带郭上下五里各置放生池凡八十一所盖所以宣皇明而广慈爱也易不云乎信及豚鱼书不云乎暨鸟兽鱼鼈咸若古之聪明睿智神武而不杀者非陛下而谁昔殷汤克仁犹存一面之网汉武垂惠才致衔珠之答虽流水救涸寳胜称名盖事止于当时尚介祉于终古岂我今日动者植者水居陆居举天下以为池罄域中而䝉福乗陀罗尼加持之力竭烦恼海生死之津揆之前古曾何髣髴微臣职忝方面生丁盛美受恩寖深无以上报谨缘臯陶奚斯歌虞颂鲁之义述天下放生池碑铭一章虽不足雍容眀圣万分之一亦臣之精恳也敢刻金石而着其辞其辞曰眀眀皇帝临下有赫至德光天干元启赜纬武勘乱经文御厯孝感神明义形金石仁覆华夏恩加蛮貊道冠巍巍威深虩虩搆兹多难克广丕绩庆绪致诛思明辟易人道助顺天道恶逆扑灭之期匪朝伊夕乗此寳祚永康宗祏业盛君亲功崇列辟交禅之际粲然明白回映来今孤髙徃䇿去杀流惠好生立辟率土之濵临江是宅遂其生性庇尔鳞翮环海为池同天布泽致兹忠厚罔弗怡怿动植依仁飞沈受获流水长者从称徃昔宝胜如来畴庸允格德力无竞慈悲孔硕相时传闻尚赖宏益矧在遭遇其仁敷钖眞卿勒铭敢告凡百唐李明府德政碑开天君国百姓为本皇家六合至旷盖一人难以独任必羣材与之共理故先王仰稽荐绅俯度广袤设官署铜墨之荣辟地因子男之国所以播絃歌而化俗驭亷平以字人是则龙蹲暂屈中都息晨饮之诈熊兆初登灌坛闻夜哭之感其有五百年比肩而立歴百代嗣德以兴谁其人斯李明府公之谓矣公名仁字成已沧洲东光县人也昔虹气遗休是生虞舜苍精利建爰命胡公自殷之后食采承家者累叶当周之先论道经邦者数代由是景族云布宏基岳峙晟业则隐隐相承才子则纷纷间出莫不备存史牒抑亦无待详言曽祖俊齐临颕太守平州刺史天钖宝册人归佩刀非厦栋不足处其材虽衢樽不可拟其器巖巖位望神岳之镇四方亹亹清流紫河之灌万里祖海润隋明经举皇朝幷州榆次县令既非其好弃职归田藴积道德腾踊光价倾城买劒匪直金珠之间饰意为弓忽在风云之上池笼岂九霄之事絃歌作三径之资父异亮皇朝齐王府库直扬州大都督府仓曹叅军事汾州孝义县令朝散大夫泸州都督府司马上柱国祥获坠鹊庆溢衔鳣𢎞璧居赵不是连城可得明珠在齐固非照乗而已既荷题舆之晟旋闻纳驷之徴惟公承箕裘之令绪借貂蝉之旧业地德炳灵天光钟秀精采动物冲和在躬磊磊正骨昂昂竒状被服所袭籍忠孝为表里耕耘所务由礼义得菑畬风调即八音齐举文史乃三冬足用烟霞挫于笔札河汉落其唇吻是以慕髙名者皆欣执驭观牡赋者咸欲驰车轻魏勃之为人不能拥篲重扬云之筮仕聊从执㦸解褐赵州赞皇县丞虬虬雄姿初登尺木轩轩劲翮未负青天干将横断龙之锋如何补履神鼎藴函牛之用不可烹鸡竟以疾辞不之任也未㡬转任随州录事叅军先圣旁咨四岳俯睠六条惟彼勾曹是名雄职委其弹射肃此邦家公俯畅人和仰祗天祐澄清滥浊削絶奸雄由直道而无偏奋英威而独远总该百事提衆目之纮纲徧照四邻写羣物之情状遂使经邦大略颇简帝心釐务多才备彰人口任满改任淄州髙苑县令若夫近代基趾复南燕之迹古人风景雄听东阿之宰包泰山而作镇负沧海以为池拟秦京之百二夸楚田于八九四履则周室建侯六齐则汉家开国其地卓荦以形胜其人磊砢而英多游客所以㤀归霸王所以形据若使俗除放纵风扇淳和太公之一变可追仲父之四维齐举非夫妙选不可当仁公器宇英杰光尘振耸凌蹑仙凫蹔听喧鹊仰资师友俯酌弦韦韩稜未朞氓庶盈其爱慕徐𢎞第止井邑纷其咏歌岂不以法施于人则卑髙画一令出于己则天下无双念兹在兹固已然矣若乃相宜通变博利丰财静则任人动便益国劝农桑之业塞浮惰之源变斥卤于膏腴化畋渔于纺绩蔓草方秽轻马蹄而不翦丛棘遂虚设蒲鞭而不用纯愿兴而奸究息衣食足而亷让举乳雉共童子相驯飞蝗与督邮俱去竒政也至若过便引已善则推人抚视惸独哀矜疾苦置水即为灭私书祝火乃请当官舎公鱼盐之利不入权门委俸禄之余咸资罄室兼爱也况复亷以基身直而成性玉非我寳金畏人知松筠壮其气节冰霜禀乎襟袖发巖电之含川珠之朗宋叔平之杯空余麦餠范史云之甑惟见尘埃当官正色可谓王臣謇謇精力拨烦真是神驹歴歴清誉也重以开建黉序诱进生徒家崇礼乐俗尚邹鲁东游结辙书必五车北面横经市便三合清风振杏坛之上芳蔼驰稷山之下明训也遂使人皆耻讼道不拾遗因姓得男女之名发富流父母之誉如此夫令既行矣政既成矣然则贤人者太平之基符瑞者大君之德茍能先赞神化则可辅致休祥顷岁天灾流行隂阳舛度或肥作孽频惊铄石之威或商羊有徴屡动懐山之浸每侵东作恒累西成自公肇降铜章旋辉玉烛云不待簇岂复干吕风不鸣条居然应律况乃崇闉跨曲带洪涛湍溆崩沸波流混浊一朝变色千仞见底玲珑贝阙洞彻金沙写龟背之图书疑从镜里涵龙鳞之文字似出空中语贶虽答圣明论感颇钟尤异岂与夫庭栖甘露檐乳祥鸠方其德化较其优劣也嗟乎天地斡运灰琯环周四时焕其气序五载终其考绩朝歌萦绊骥之屈寿春遽遗犊之还思董和之少留争趋魏阙恋荀公而不得竞奉生祠天子赐之黄金邵信臣光前絶后人吏刋其翠石荥阳令万古千秋呜唿昔贤之风烈可追今我之颂声须作敬操鸿笔欲阐大猷其词曰昊穹生人皇居宅海饮化无外宣风有待树邑分司铜章命宰烹鲜是属字人攸在虹渚延休嬀汭诞圣夏代賔客周时陶正开国命氏承家得姓门阀之隆公族之晟维祖及考蠖屈虬奔景胜郎宿雨逐熊轩太丘问望彭泽丘园移蝗践邑展骥临藩流泽在人贻谋翼子郁矣天纵嶷然山峙光景忽流风飈自起金友动俗玉人倾市仁非习致孝乃因心砥名砺节博古知今言谈为薮文翰成林俯从执㦸俄赞鸣琴灵虬始跃渐鸿初矫照乗入隋连城去赵刚鲠无挠严凝不扰电似舌端霜疑笔杪今齐古国物产殷殷河流荡荡山气浑浑鸿生筑馆通德题门其人不作其道仍存操制美邑我先朝望岁月未朞讴歌坐畅礼横大检乐张巨防骨肉生慈闲田起让荷教知方含淳变俗惠逐风举恩随露渥越辞金过助粟惩讼解印归囚缓狱尊师尚德春诵夏絃儒门济济学市阗阗惟天瑞圣辅圣惟贤至诚幽感灵贶斯騈荀公难留董和既驭将为祠之不朽诚恐阙之无述勒石旌其无双为法存乎画一呜唿谁其嗣之守而勿失济州刺史任公屛盗碑李昉降娄鲁之分济河惟兖州大野既荒西狩获麟之地崇山作镇东溟见日之峯郡国已来士赋称大旧制非便必惟其新盖民衆吏少则奸易生治称任平则时克乂皇朝建济州于鉅野县犹魏室分厌次为乐陵郡耶我太祖圣神恭肃文武孝皇帝发天机张地纪皇建丕祚帝于万邦不枉政以厚民生不尅法以重民命以谓分是理颁是条施之一方而用宁通之四海而不泥者其惟良二千石乎故简选牧守咸用贤能得人者昌于斯为盛今皇帝嗣守洪业光扬圣谟率勤俭为天下先惟几微成天下务所谓皇王纲綂之道明矣邦国纪律之务成矣而研覈精鍊日不暇给以戒弛堕之患所谓视听聪明之德充矣中外上下之情通矣而启廸开纳国无畱事以防壅塞之弊凡军国机要刑政枢务事无巨细必详于听覧凡公侯卿士牧伯长吏任无轻重必考其才是以设爵愈重分职愈精人人自谓我民康家家自谓我土乐粤嗣位元年冬十月诏以赵州刺史任公检校太保牧于济州济新造之郡也麟州之名其废已久岁月差逺士风寖醨民㤀其归或肆为梗重以控地既大包荒用遐山幽薮深亾命攸萃灌莽悉伏戎之地萑苻为聚盗之资妖以人兴啸召或成于风雨法由贪弊覊縻遂至于逋逃良田有蟊实害嘉谷虽夫年号丰稔人无札瘥滞穗余粮栖偃于千畆京食坻庾阜衍于九年犹或胁游惰之夫释耒耜之用钩锄弦木窃弄于郷闾之间矧饥沴之岁乎至乃野无战血天藏杀机巩甲琱戈戢锋铓于武库庸租井赋缓徴督于乡胥尚或诱轻生之民聚无頼之族巢枭穴狡窃发于晦暝之中矧兵革之际乎民既病而畴思其治医虽良而药或用有所长才难求备文吏束名教之捡则必曰导之以礼盗用侮而益暴法家持刚勐之断则必曰齐之以刑盗用骇而弥逸自非文武兼资之用英雄断制之才莅是任而居是邦者厥惟艰哉公天授将材生知理本以战则胜𤣥机出应变之先以化则孚心术洞希微之表抗一麾而戾止抚万室以瞻言以谓川壅汚潢利源𣲖而尝宜濬畆田荒藨蓘树嘉苗而必极芟夷于是令以先庚申之后甲介马负先驰之勇隂门提夜出之兵猎丛社以平妖尽诛其类狩平林而得㺄悉伏其辜狂童震惊四野悚骇狼心尽革民患皆除乃峻以隄防敜其窞穽决狱尽疎其流滞穷源用涤其瑕疵分命乡民设其警备仗乙夜以蒐慝扼冲途而伺奸盗迹之来若罗罿毕申命降寇招其叛徒恩信署用以结其心慑服覊留以杜其变盗意之改若愈膏肓非夫术以变通奸由慧照太阿所击刜洪钟而不留玉弩载张应灵机而自发其孰能如此耶甚矣哉除盗之难其来有素中古浇漓之后羣心变诈之兴纵燎夷荒或败萧兰之秀寻戈伐蠧因伤把梓之材惟贤者之用心则是非而无混故公嫉盗之意切而诛盗之令严去盗之术行而屛盗之誉显夫盗既去矣民将息矣然后缓之以约束寛之以法令养之以惠爱劝之以礼让化之无或戾信之无或欺则龚黄之风彼亦奚尚是以黄髪鲐背之叟农工商贾之类含哺而嬉既舞且咏以为康庄播颂虽明盛德之容琬琰裁碑宜耀披文之质郡将官吏昌言佥同乃诣阙上陈愿塞羣望帝用嘉许纶言是敷诏左拾遗李昉俾文其事以述济民之请微臣不才忝奉明旨揣阖秘思惧遗休声稽实课虚斯谓无媿而太史氏纪功臣之绩云公名汉权蜀国人也以武畧事累朝以战功登贵仕亟握兵要连分使符初牧于丹有排乱折冲之绩移治于赵有安边镇静之功所至皆有能名而济之人独能宣其事业以示不朽亦可谓贤矣系曰事有该于謡俗传于耆旧者千载之下尚为美谭矧文之以铭而勒之以石乎他日知使君之政者其将质于此故其词云道失其要刑淫而暴人心用违良民为盗令严而申政肃而淳人心用依盗为良民民即盗也盗亦民也善恶之化实由乎人猗欤使君克善其治始以严诛去其奸究申以约束静其乡里里无惰农乡无狡童曾未踰月澄清四封相彼林矣岂其豺虎暴心不生与麟为伍循彼陔兮亦有荆棘恶蔓既除与兰同色使君之贤如山如渊济民之颂声闻于天刻石播美垂千万年显德二年建左山兴化寺宝乘塔碑钱明逸夫万法虽殊归眞则一倡教慑恶要在利人故传心印则解脱之见速示显相则信向之诚博此诸佛如来所以示舎利于后不有重搆孰谓庄严不兴谛心何登彼岸曹州左山塔藏定光佛舎利六颗始隋仁寿壬戌号法源寺建霛址五级安其下遣使赍送刋石以瘗之至唐刺史蔡邺继以营治皇宋庆厯纪元岁壬午一日大雨雷震塔用圮壊垣顚栋危襞裂瓦砾比尼智隆志期修建潜懐寳粒徃募诸方广蕲信善因设供于上都寳相招提懔懔归依憧憧方来成林观者如堵忽逹宸聪即诏迎置禁庭瑞香宝供晨夕燃奉赐智隆白金五十两以遣之智隆涕泣叩阍愿还旧塔上不夺其情命中贵人温士良持舎利閟以银函幂以泥金帕御笔署封归塟故地仍俾士良躬道德音谕守臣资政殿学士任中师亟图营缮中师乃涓日辰率官属具梵仪囋呗螺皷寳旛幢盖赞导前后以奉安之上体谆诲专力经葺中师首以俸钱洎族属喜舍仅五十万自余冠缨之家缁素豪姓皆怂慂知劝乐为檀越又二十倍之于是鸠楩楠稡甓甋云委波属捄陾㭬丁展门扉以面方角垂铎而标风木增工而壮基增广而峻周围扑水八区丰蔀显敞称其崇嶷堂皇壮大足以光法门之仪度助象教之纲目塔既成士良始还朝图上制作之状诏赐塔名寳乘掲榜以金字智隆德钦钖以紫方袍仍许岁度净人一皆特出宸渥旌酬善果噫物无湮塞则莫有兴大焉天欲张者必翕之理固为然岂因缘感遇抑有时哉向非迅震摧起之变则宏丽昌大穹隆纷郁之盛何以待我朝而振欤明逸皇祐癸巳冬命守济隂暇日因郡人厌次牧职方祝外郎正辞语兹塔始末惧久之人不详其由当为文以纪其事因赞叹荣遇感慨寅缘系而铭曰我佛慈力拯人弗懈中根小智难以言解乃现寳相俾出迷堕有坚固寳示菩提果择地而安巨级崇峦曰清净土如彼梵天受经之师世名其山昔也佛宫今布金田隋制恢宏四百星霜咸通继葺庄丽未遑天意与兴将泰而否风雨怒号霆雹交至屛翳四走神龙前驱星驰雷师史炽电车遗基隤裂栋毁甍折地撼洞闼神物莹彻开士緼志营思衆共卷懐以行光射禅枞浩穰峻都观者盈郛乐施严奉妙供香厨逖闻天听诏跻禁闼寳薫纷緼珠盖敞列函以中金归閟旧土宸毫纪题鸿惊虬骛幢旛照地潮梵震天枢庭旧老赞相以前挺袄遗址崇搆新峙瑰材山积陶旊川委翼如翚飞竦若虎视寳势重复诸天下睨胜利无疆噢咻一方岁度净者着为条纲掲名申宠列榜金生钩稜宛转熤煋晶荧慧海无涯信航能涉观者以谛眞心无杂梵福坚巩恩光昭晰尘刧可灰善因难灭虞帝庙碑孙来游于鄄知帝庙在雷泽之北瓠河所经是为姚虞亟徃拜焉平冈故渎卑宫环堵帝与二妃之神恭已南面上雨旁风頽剥支柱里人鸠工程材彻而新之峻宇崇墉乃基乃搆门观严显堂陛等彜顾有记文登诸乐石谨拜稽首言曰帝之盛德大功具载典谟如日在天孔子定书系之篇首与门人语多所穪述汉司马迁掇为本纪其于纪録亦既详备非文字所得形容者寡闻浅见不足仰窥万一乃作九歌之阕者三以侑飨其词曰雷夏泽兮河濵爰筑宫兮妥皇灵以陶以渔兮厥居孔宁山川如故兮有懐古人思事亲兮如天和兄弟兮宜家人令闻不已兮惟德之纯享予肆祀兮万世不冺崇基兮严严庙宇兮维新松柏兮既坚梴桷兮旅楹神肃然兮来庭载龙旗兮霓旌广牡兮肴蒸甘醴惟厚兮旨且清笾豆静嘉兮苾苾芬芬神具歆兮黍稷非馨钖此纯嘏兮惠式均贻我来牟兮迄康年九歌一阕兮于荐斯牲帝子降兮有嬀嫔于虞兮言归六珈兮副祎玉佩兮陆离亲承兮结褵与君兮一齐匊芳椒兮成居擗蕙兰兮为帷诸娣从兮祁祁雝雝肃肃兮左右攸宜内朝退兮兮委蛇陪黼坐兮晏娭酒香兮牲肥钟皷乐兮韶歌问公桑兮治丝织𤣥纮兮垂衣相我家室兮福禄是釐九歌再阕兮右享元妃馆甥贰室兮陶唐谁其媵兮女英俔天妹兮定厥祥有女同居兮志同行芰荷为衣兮芙蓉为裳君之袂兮不如娣之袂良揄狄兮葱珩八鸾兮鸧鸧御采车兮来帝旁何为鼔瑟兮沅湘南国虽乐兮不如帝乡桂栋兮兰堂荪壁兮葯房肃祀事兮孔明举匏尊兮嘉荐令房献茧兮承筐朱丝兮𤣥黄烂昭昭兮黼文章女心伤悲兮祈福庆九歌三阕兮嫓美娥皇济渎庙碑商琥中国之经渎四济其一焉古为坛而祭其礼视诸侯隋始建庙于济源县北两池上唐封神为清源公宋加王爵惟神以至清立德秉霛济物牺牲以时古今不怠大元宪天述道仁文义武大孝皇帝在位之三十二年诏加封善济所以答霛贶而光祀典也昔禹导沇东流为济入于河溢为荥东出于陶丘北陶丘舜陶河濵之地周曹国境济出其北汉为郡号济隂其后周丘而城以济之故而有庙焉而不详其始矣宋熙宁中河决澶渊入鉅野济为河所吞际河南壖能独清以自别也金大定末河就下而南州将及害太守赵安世广属县乘氏为州迁民居其中今城是也仍遵旧制建庙郭西州罹贞祐兵庙亦毁我朝灭金河朔甫定故济南秦津始为州守庙于其基仅比一居室关市閴无人望之悬罄然逮至元初时乂岁稔又近郭西居巨室环列嚣然城市者踰三百家由是州人咸卑庙之旧制欲鸠金市材改作之推耆老田青等倡其事疏请云霞观主道士胡志常为住持志常货药求赢愿为庙费至元六年凿地及泉甃甓为池明年剏正门又明年求巨木商于山中浮洛逹河而东北至于襄邑登陆而载者几百乘乃剏正殿焉州尹刘昭督就尤力像设綵绘焕然一新又五年増献殿焉计缗钱万有竒积十年厥功告成掌教宗师祈公札授志常提㸃本庙事书载济出陶丘而东至于菏又东北㑹汶入海按水经地志诸说乗氏之西济分为二南为菏菏泽居州东郊北为济踰鉅野之泽而㑹汶鉅野西南不两舎汉乘氏废县在后魏太和中用汉县名而复置者即今之为州者也自太河南徙而鉅野菏泽涸济之水不可复识矣然济之性重而趋下古谓伏流地中出为歴下诸泉者固未竭也盖尝论夫济之为水也甚冽渊澄挠之不浊驰突千里隐显多变能絶于河又能经于河荡垢秽通百川兴云致雨江河与淮同其德而皆以渎名古之所以预四望者也郡国则不越望而祀之其或水旱灾疠螟蝗蟊贼年谷用虞饥馑将至必竭已诚心以致祭冀神之来享庶几易歉而穰化沴而和布惠宣灵以福兹土神之赐也郡守之所为也彼区区者以私祷求私福是媟也前尹张元智状庙重修所缘起丐文以刋石因叙其顚末并记郡县废置济水出洑而赘以铭铭曰禹昔导沇王屋东清流隐显来朝宗宅神陶丘表所从城邑虽改庙貌崇古之诸侯今王封钖号善积礼莫隆郡人戴神作帡幪岁时荐享感必通蚕安谷熟调雨风利及曹境应无穷伏生祠碑张起巖暴秦焚灭经籍欲愚黔首黔首固未可愚祗自愚以速灭亡而经籍之在人心者如日月之掲乎天固亦不可得而灭也噫秦灰已冷汉业聿新孰谓祸难散亡之余而有伏生巍然久存独能夀遗经于胸臆以传来学而新生民之耳目哉是盖天相斯人畀之以九十之年而其所以托之者有在也济南邹平县治东北十余里号伏生乡伏生之墓在焉即墓所有祠岁久敝漏县尹大宁曹明叔视事之岁躬拜祠下顾瞻徘徊睠先贤之所藏仰遗像之有託慨然兴懐营脩完饰轮奂一新率邑人士与凡在官者具牲酿以祀复专其子献来请曰愿有述起巖缅惟先生之有功于斯文天下所共知后世论次其功赠乘氏伯号曰大儒从享孔庙天下通祀惟邹平以其乡获私展其敬既列祠县学又即墓建祠其趋向可知也今曹尹复能崇墓葺祠俾邑人益知有以景行前哲而进于学于以化民成俗是眞能举其职矣起巖济产也闻其请故不敢辞既书其事因附所见俾来者有攷仍系以铭按汉儒林传伏生名胜为秦博士壁藏书以避禁兵后亡数十篇独以二十九篇教于齐鲁文帝欲召时已年九十余老不能行诏掌故鼌错徃受之衞宏云伏生老不能正言言不可晓使其女传言教错孔安国书序但云失其本经口以传受艺文志尚书二十九卷乃其所受者汉儒谓之今文隋籍志乃云伏生口传二十八篇作书传四十一篇以授同郡张生张生授千乘欧阳生欧阳生授儿寛寛授欧阳之子世传至曽孙髙谓之欧阳学又张生传夏侯都尉有大小夏侯学宋叶梦得以书出伏生者二十三篇传欧阳歙崇文总目尚书大传三卷为伏生传鼌氏以为胜终之后欧阳生张生各诵所闻特传大义名之曰传其说互有不同要之今文尚书出于伏生者则一也先生为秦博士秦坑儒无所施其学其学至汉始传然则先生之学既施于汉而名以显于后世故余不繋之秦而系之汉题曰汉济南伏先生祠碑云铭曰于维先生始焉其屯终焉则亨独抱遗经以淑后人以慰幽贞行法俟命天钖耄年庸待治平竟以所授列于学宫其道大明书以人传人以书显埀万世名稽古之力斯文与俱兹不曰荣从祀孔庙徧于寰区罔不敬承矧兹梁邹乡墓攸在砺世作程沈沈元扄体魄斯安祠以妥灵茂宰尚贤有壊必葺遹观厥成于乡于学祀享相望阅千百龄穹碑有铭被之弦歌用侑尔牲县尹张养浩去思碑元明善夫养民失道则人之生也或不以义强者不翼而飞不爪牙而攫噬弱细者病矣智者舞其巧谲者骋其捷饕餮者恣于慾顽暴者勇于敢风之以淫昏扇之以夭艳斯立者揺倾者委非杰然者不能以义中处上之人为此惧也变酷虐之法施惨毒之刑彼不自讼夫已之所由非义方讐视其上而萌复之之心此秦汉之所以废兴也若夫生有养也死有藏也㓜有学而壮有业也孝弟者兴于家顽愚者迸诸逺乡有仁厚之风里有雍睦之俗以是道而养民民有不趋于义者乎世罢封君县令之职实与民比求治切者恒重其选是盖不能复古而欲徴之于目前者然也一令之贤万室由之而安义以之立兴夫养之以道者一也令之选可不重耶天下之县至衆也乌得令令贤乎一有植身端洁牧人有恩者居则爱之去则思之至于勒碑颂德若将世世戴焉者由此观之则好治恶乱又人之恒性也特狃于薫习而操守不坚者始变矣堂邑有德令曰张君其才赡而心仁以得长民为喜亦以为惧其言曰吾始以儒而未试今长大县吾所学或得以利夫人然地方百里丁黄数万治平日久其封殖滋厚日向于矜夸浮靡则徼倖变诈之俗相扇而炽尽以古之道治之则压于势有不容吾尽者茍焉以塞令之责而又媿夫吾所学下车恪勤厥职除一弊若隄水而扑火曰令实民师帅非清白其何能律乃取太尉震之言榜其堂曰四知曰人不闻于教而务寻鞭挞是虐之也老者使笃伦理㓜者壮者登之于学而教之敢有弗率罚之无宥曰胥皂在官禄不足养家日以肥是必弄纎愚以椎剥之也豪猾者逐良愿者止曰更漏不明一县聋聩乃建鼔角楼以节昕昏崇三皇之祀馆医学其中而使学者学医而精其业曰岁秩国马班处甸民民苦之甚乃创都廏四十有三刍菽官既予直而马有常处曰卒旅辍兵而漕恶于亡赖贼民乃隐乃与长明约束之至县界者皆歛手惕息不敢与民索一饭曰害吾民者虽贵强吾不彼贷曰民皆赤子一笔刑版将不得齿善始至有尝为盗者五人乃召与约曰能改即削汝盗版及去削者三人盖令之治人也才存心也仁其濳施黙运使民隂受其赐有非言语之所能既者然三年之间田者赢工贩者足老㓜服于礼节强者不得病夫弱细矣智者谲者饕餮顽㬥者戢而不得肆矣得尽其才得尽其力庶几以道养民者也然则堂邑人化令之教殆近于义乎不然何张公之既去久犹不忘相率伐石记美属其邦彦监察御史申君从敬走二人京师亟求余文也余与张君同丞相掾同太子文学同学士院而余之县实邻堂邑知张君者莫余若余与邻邑之人亦乌得不同其乐善之心故首述民情继纪张君之善以谂诸来者系之诗歌以遗申君俾归刻之歌其辞想其人类古之遗爱者焉张君济南人名养浩字希孟今为秘书少监其诗曰畇畇甫田谷菽茂止力者诜诜佃彼长畆妇子馌之相之草薙税驾于桑令维田畯尝其壶飱笑言以温邑人敏生劬躬服贾永作俭勤耄倪与与罔敢惰骄废其教语令有鞭笞庭将媿汝哲令柔仁刚强之克引养而恬先事口食虞饱而嬉乃绳之职人有退言始若戾余室富而安今悔吾初乳煦䝉稚令维母慈母去稚遗孰䘏寒饥令马骙骙如翰云飞跂望而悲莫顾我来曳石于山刻颂于石世无磨冺式歌明德张文忠公祠堂碑铭黄溍故濵国文忠张公家济南别墅在歴城县北十里华不注鹊山之阳歴山之隂号曰云庄公自叅议中书省事退休其中者埀十年至治泰定之间诏使㳫至皆坚卧不起文皇御极以翰林侍读学士召未至改陜西诸道行御史台御史中丞公乃幡然就道时公年甫八十到官厪三阅月而薨于位天厯二年七月壬午也始公尝谓吾居云庄而乐且宻迩吾先世大墓吾死必以昭穆序塟而于是乎祠焉九月丙辰公嗣子今秘书郎引遵治命奉柩以塟而以清河郡夫人郭氏祔至顺二年三月戊子乃作祠堂凡屋之为间者四堂居其三而室居其一妥神有位物器备完岁时馈奠惟谨以溍忝缀公门生之末俾有述以告来者溍窃惟公初尹堂邑抚人有恩用狱不失有罪能使豪彊詟伏而盗贼化为良民为御史则抗言尚书省不可立其变更法度易置官府将厉天下且擅除御史大夫中丞非祖宗故事疏时政之弊万余言力排权奸几蹈祸而不悔在中书则谏止内廷灯山之戯卒以忠直受上赏既执法西台属关右荐饥一以荒政为己任有祷于神其应如响乃倾私槖斥公帑奏请大发钱粟下输米授爵之令用便宜通钞法以来商旅由是人始得食至于疾病死亡皆具为临处虑有司怠于奉行则分遣察官临视之委曲纎悉竭尽其力赖以少甦者虽甚衆而公竟以忧劳悲感奄及于大故捐馆之日奉元鼓楼梁木自壊济南里第有光若陨星者民之无禄庸非天乎事闻制赠公摅诚宣惠功臣荣禄大夫陜西等处行中书省平章政事柱国追奉濵国公谥曰文忠䘏典之优异先帝悯悼深矣公所务学致于实用而一语一黙之细亦无所茍仁宗时公居礼部为侍郎尚书两持文柄克广贤路深契上衷新进士衔刺来谒輙拒不以为礼书方寸之纸令阍人谕之曰但思报国无以私谢为也所譔着施于朝廷行于四方万里人莫不传诵之盖公之莅民政多卓异宜如循吏之立祠直道以匡君而勤事以死宜如功臣之祭于大烝文学议论存乎淑艾之私宜如先贤之祀于学固非其家所得而专也然以公居此为最久从容去就之际闻者至今为之咨嗟叹息过而见其平生钓游处池深水寒犹将低徊不忍去况登斯堂而仰公之遗风余烈可使贪夫亷懦夫立其于名教殆非小补尸而祝之岂独仁人孝子用以厚其亲哉溍遂不敢辞而序其槩复为铭以系焉公讳养浩字希孟世次官阀行事之详有传在史氏今皇上又申饬词臣勒诸石章昭掲墓隧矣非有关于祠事者此不着铭曰瞻彼乐郊齐山两间山之幽幽水清且涟孰遄公归而止于此使者在门公不为起止非无所行也以时大君有命贲然来思曰予赤子汝饥予哺庶㡬当宁寛是西顾尽瘁以仕不有其躬神逰故墟有宁一宫公像在斯皇皇仰服生气凛焉过者必肃任城二贤祠碑曹元用士大夫当以气为主气盛者神完守固无施不可以匹夫之微任将相之重忠回人主勇夺三军举天下无足以挠其中者气使之然也茍无所养从政则惑交战则衂为孱懦为柔佞薾尔消沮其克自存者几希是故孟子诲人必以集义养气为事斯千万世之法言也若唐之贺季眞李太白揆以时辈亦可谓有气者矣季眞清谈风流援笔成章世传以为宝为集贤学士逆知天寳之乱黄冠而归山隂太白才气英特歌行之文横被千载世未有及之者初见元宗论当时事帝甚重之手为调羔诏供奉翰林后以奴使贵臣力士遭谗而出二贤尚气如此则其气养可知也傥约以礼而制以义得行其道功烈未易量也惟其意与时乖放懐乎觞咏狭天地而隘古今翺翔物表浩乎自得昧者乃病其骜诞不羁岂知二贤哉初季眞为任城宰太白作㕔壁记述其善政今任城有二贤堂及太白酒楼按沈光酒楼记唐咸通辛巳岁所作惟二贤堂不知构于何时在任城县治东北者故中书右丞冀公治州时所筑也后易县治为驿舎则其处污秽不足以妥灵掲䖍济州判官赵义甫廼于南城之巅东太白楼百步更筑堂以像二贤落成于延祐三年四月丁酉义甫勇于为善亷勤不茍又后州治筑室二十二楹塑周濓溪等十儒于州庠两庑费不资公帑优游而集同知济州事赵吉甫吏目靖明叔吴君璋皆详雅吉士相与协谟佥赞以厎于成呜唿当唐开元天寳间握大权而享富贵者不可胜记今则云散氷释磨灭无闻二贤于羁旅逰遨之地緜亘数百年而人祠祀瞻仰之肃然如在盖养于中者厚及于外者溥也㑹义甫谬以碑文见属因为作享神辞俾歌以祀其辞曰任之城兮神所逰民世沭兮神之休山川郁兮风物秀神兮神兮应久留神之文兮经天气浩汗兮如川传脍炙兮万口炳日星兮千年神之灵兮晔晔驾清风兮挟明月𦍑竝辔兮俨来临顾我任兮和以悦景美兮时康肴醴兮芬芳神之乐兮洋洋福我民兮无疆修河道碑徐有贞惟景泰纪元之四年冬十月十有一日天子以河决沙湾久弗克治集左右丞弼及百执事之臣于文渊阁议举可以治水者佥以臣有贞应诏廼钖玺书命之行天子若曰咨尔有贞惟河决于今七年东方之民厄于昏垫劳于堙筑靡有宁居既屡遣治而弗即功转漕道阻国计是虞朕甚忧之兹以命尔尔其徃治钦哉臣有贞祗奉惟谨既至乃奉扬明命戒吏饬工抚用士衆咨询羣策率兴厥事已廼周爰廵行自北东徂南西踰济汶沿衞及沁循大河道濮范以还既究厥源流因度地行水廼上陈于天子曰臣闻凡平水土其要在天时地利人事而已天时既经地利既纬而人事于是乎尽且夫水之为性可顺焉以导不可逆焉以堙禹之行水行所无事用此道也今或反是治所以难盖河自雍而豫出险固而之夷斥其水之势既肆又由豫而兖土益疏水益肆而沙湾之东所谓大洪之口者适当其冲于是决焉而夺济汶入海之路以去诸水从之而洩堤以溃渠以淤涝则溢旱则涸此漕途所为阻者然欲骤而堙焉则不可故溃者益溃淤者益淤而莫之捄也今欲捄之请先疏其水水势平乃治其决决止廼濬其淤因为之防以时节宣俾无溢涸之患制曰可臣有贞廼经营焉作治水之闸疏水之渠渠起张秋金隄之首西南行九里而至于濮阳之泺又九里而至于博陵之陂又六里而至于夀张之沙河又八里而至于东西影塘又十有五里而至于白岭之湾又三里而至于李之涯田李而上又二十里而至于竹口莲花之池又三十里而至于大潴之潭踰范及濮又上而西凡数百里经澶渊以接河沁河沁之水过则害微则利故遏其过而导其微用平水势既成名其渠曰广济闸曰通源渠有分合而闸有上下凡河流之旁出而不顺者则堰之堰有九长袤皆至万丈九堰既设其水遂不东冲沙湾廼更北出以济漕渠之涸阿西鄄东曹南郓北之田出沮洳而资灌漑为顷百数十万行旅既便居民既安有贞知事可集廼叅综古法择其善而为之加神用焉爰作大堰其上揵以水门其下缭以虹堤堰之崇三十有六丈其厚倍之长百之门之广三十有六丈厚倍之隄之厚如门崇如堰而长倍之架涛截流栅木络竹实之石而键之鐡盖合土木火金而一之用平水性既廼导泗汶之源而出诸山滙澶濮之流而纳诸泽遂濬漕渠由沙湾而北至于临清凡二百四十里南至于济宁凡二百一十里复作放水之闸于东昌之龙湾魏湾凡八为水之度其盈过丈则放而洩之皆通古河以入于海上制其源下放其流既有所节亦有所宣用平水道由是水道以除水利以兴初议者多难其事至于弃渠弗治而由河沁及海以漕然卒不可行也时又有发京军疏海之议有贞因奏蠲濒河之民马牧庸役而专用河防以省军费纾民力天子从之是役也凡用人工聚而间役者四万五千有竒分而常役者万三千有竒用木大小之材九万六千有竒用竹以竿倍木之数用鐡为斤十有二万铤三千絙百八釡二千八百有竒用麻百万荆倍之藁秸又倍之而用石若土则不计其算然其用粮于官以石计仅五万而止焉盖自始告祭兴工至于工毕凡五百五十有五日于是治水官佐工部主事臣诩叅议臣云鹏佥事臣兰等咸以为惟水之治自古为难矧兹地当两京之中天下之转输贡赋所由以逹始终弗治其为患孰大焉夫白之渠以溉不以漕郑之渠以漕不以贡而工皆累年费皆鉅亿若武之瓠子不以溉不以漕又不以贡而役久弗成兵民俱敝至躬劳万乘投璧马吁神祗而后已以彼视此孰轻孰重孰难孰易廼今役不再期费不重科以溉焉以漕焉以贡焉无弗便者是于军国之计生民之资大矣厚矣其可以无纪述于来世臣有贞曰凡此成功是惟我圣天子之致所以俾臣之克效不夺浮议非天子之至明孰恃焉所以俾民之克宁不苦重役非天子之至仁孰赖焉有贞之于臣职其惟弗称是惧矧敢贪天之功惟夫至明至仁之德不可以弗纪也臣有贞尝备员翰林国史身亲承之不可以嫌故自辍廼拜手稽首而为之文曰皇奠九有歴年惟久延天之祐既豫且丰有蔀以䝉见沫日中阳九百六数丁厥鞠龙蛇起陆水失其行河决东平漕渠以倾否泰相乘运惟中兴殷忧是凝天子曰吁是信在予予可弗图图之孔亟岁行七易曽靡底绩王㑹在兹国赋在兹民便在兹孰其干济其为予治去害而利惟汝有贞勉为朕行便宜是经臣拜受命朝严夕儆将事惟敬载驰载驱载询载谋载度以为廼分厥势廼隄厥溃廼疏厥滞分者既顺堤者既定疏者既濬廼作水门键制其根河防永存有堤如龙有堰如虹䕶之重重水性斯从水利斯通水道斯同以漕以贡以莫不用邦计惟重惟天子明浮议弗行功是有成惟天子仁加惠东民民是用宁臣拜稽首天子万夀仁人是懋爰纪厥实勒兹贞石昭示罔极重修东岳㤗山庙碑薛瑄东岳泰山之神故有庙在山之阳朝廷有大典礼大政务则遣使告焉庙屋歴年既久类多圮漏弗治先是守臣尝奏请修建而未克底完天顺己夘泰安州复以其事逹之济南因以上请诏允修葺于时都宪年公富方议兴役而去左副都御史贾公铨继来廵抚乃洎廵按藩臬协议既择有干幕职以董其役复俾济南知府陈铨月一徃以综理焉铨始至泰安州以谓修葺岳庙所以祗若朝命致谨大神然尤当以省民财重民力为本财匮民疲事亦非可因询及守庙者具言数十年所积礼神之物甚富遂遣人持市木之巨细与其他修屋之不可缺者及既合而匠役皆在官之人而农民不知有役铨既综理有法董役者亦因其意不亟不徐功日就绪始事于天顺庚辰秋七月次年辛巳春三月讫工殿宇周廊门观缭垣悉皆完治不陋于前不侈于后咸愿刻石以纪其事山西按察使王允济南人也因以书来求文于瑄惟孔子有曰必也正名乎夫明则有礼乐幽则有鬼神其理一也然则祀神之道其可不以正名为先乎如岳镇海渎其在古昔帝王之世皆以名山大川称之初无封号之加盖以其为天地储形萃秀神气流通能兴云雨以惠物能出财用以济民故虽载在祀典而不可加以封号自前季以来道学不传幽明之理不明于天下邪诞謟妄之说日作于是有封五岳为王为帝者有封五镇为公者有封四海四渎为公为王者而又各加以美号夫岳镇海渎其形峙而流其气神而灵古礼五岳视三公四渎视诸侯而乃崇其号人其神名既失正神岂顾享洪惟我太祖髙皇帝定有天下之初即稽古祀神之典乃颁大明诏旨于岳镇海渎诸神曰考诸祀典如五岳五镇四海四渎之封起自唐世崇名美号歴代有加渎礼不经莫此为甚今依古定制凡岳镇海渎并去前代所封名号止以山水本名称其神仰惟诏旨所载大洗前讹隆复古制其所以逹幽明之理严上下之分允宜表正斯世埀法将来而为万古不易之大典孔子所谓正名者于斯见之猗与盛哉今东岳泰山之神为衆岳冠圣朝既正其名秩其祀而庙有弗治又俾所司以时脩葺而抚臣及藩臬得综理其役如铨者不竭民之财力而克底完新皆可谓祗若朝廷之丕显休命而致谨于大神者矣遂序其事而铭之曰一理宰干二气互根清浮无际浊坠斯存柔行刚峙川洪岳尊惟此泰山造化钟萃巃嵸太虚磅礴厚地匪鲁邦瞻实衆岳最其蓄罔测其施靡量𤣥云寸合甘雨八荒功既载溥厥报宜章有庙在阳奉命新葺重臣是承守臣是职民不匮劳事底完集殿宇廊观耸立萦回髙下中度不骞不卑神气郁郁流通在兹昔古山川明祀有体夫何前季封号荐起侪岳于天紊三公礼逮我圣世道复古隆斥絶僭诞率循大中岳镇海渎悉正其名惟岱宗神神称允格迄兹有役咸愿石刻述理纂辞以示无极安平治水成功碑徐溥安平镇旧名张秋实运河要地也景泰间黄河支流决镇之沙湾壊运河朝廷命都察院右佥都御史徐有贞塞而堤之暨𢎞治六年复决于下流十里许汶水从之由东阿旧盐河以入于海厥后霖涝大溢广至九十余丈运河至东昌而下率多淤涸舟檝不通上以为忧既勅右副都御史臣刘大夏徃治之又特勅内官监臣李兴平江伯臣陈锐总督山东兵民夫役与之共事至则合志协虑㑹财用计工力厚加抚谕俾小大趋事期于成功是夏且半漕舟已集一经决口挽力数倍稍失手輙覆溺不可捄佥谓宜急先务乃于西岸稍南凿月河长三里许引舟由之次第皆济岁运赖以不失及冬水向落乃为塞决计规倣古法酌以时宜筑东西二台植木为表多施大索衆埽交下两岸渐合中流用船杂寘土石凿而沈之压以巨埽囊土以实其罅役夫番代閲三昼夜弗息而决始塞其外则甃石树杙累筑而固之又于其南为石坝以备宣节于上流为崇隄以防奔溃至是运道复通而旧决皆为陆地矣初议以为安平之上流为黄陵冈黄陵未塞则安平之功亦不易保故二役竝兴而湍势悍激再塞再决羣喙汹汹莫知所定迄八年之二月皆以成告上累遣使奖劳赐羊酒金币诸物易镇名曰安平又勅建神祠以祈𡨕祐名曰显惠命有司春秋修祀事是役也凡用夫四万余薪刍以束计者八十四万五千竹木以根计者三万七千麻鐡以斤计者六十万四千有奇而黄陵之役不与焉比复命于朝上若曰河决既塞越惟尔二三臣之劳尔兴赐岁禄二十四石尔锐加太保兼太子太傅増岁禄二百石尔大夏陞左副都御史佐院事分董其役者山东左叅政张缙擢通政司右通政仍治河防按察佥事廖中为副使都指挥佥事丁全为署都指挥同知暨文武官士进秩加俸者百数十人各有差既又勅臣溥为文纪功蹟岁月以诏来世臣谨按虞书水首六府谓财用所出也府之利出于天而修之在乎人故平成之功必资府事一或弗修则不能利民而反病之其势然也运河之利固国计所赖而朝贡商旅皆必由之所系甚大一壊于洪涛再壊于霖雨其为患甚剧不二载间变波涛为平地化嗟怨为欢欣昔之所难若甚易然亦独何哉圣天子致和逹顺之功中外臣竭虑宣力之效天道应祥而地灵效职有不期而合者也然捍患固难保功尤难继是以后脩壊补敝之责则有司存今官有特置责有专任方汲汲为乆逺计前日之功其可以勿壊矣乎臣故叙事纪日俾刻金石如宋灵平埽故事用复明命且儆于有职者系之以铭铭曰河出西域亘行域中土疏水迁广武之东虞周世邈汉患尤数歴宋至元治法益凿我明北都㑹为漕渠再决张秋四纪之余自西徂东赴海如注渠流中涸南北殊路帝命在廷惟内外臣来咨来营以极难屯乃疏其源乃塞其决羣工具兴百虑咸竭斵石于山伐木于林实土于囊载积载沈至再有三功乃克就故漕复通万舰交辏奏章北上劳使南行天子有命钖之嘉名坤灵效顺河亦南徙水菑告平民乃宁止民赞且颂良臣之勲再拜稽首天子圣神皇不自圣予民父母匪天惠民孰我能佑隄石巖巖川流淙淙惟兹安平永镇东邦脩大小清河碑刘珝济青之区有河曰大济曰小济小济之源出于歴城之趵突泉中滙淯漯李妇诸水东北抵乐安髙家港逹于海大济则济水渠也自东阿之张秋东北抵利津富国盐场逹于海徃年舟楫浮于二河商盐徧于齐鲁诸道水利鲜与为俪自永乐初以来堙塞不通水失其经一値天雨茫茫巨浸壊民田庐弗以数计乃成化癸巳冬叅政唐源洁分廵海右言于巡抚左佥都御史年公曰今二河为患守土诸君子以频年饥馑民不任劳为辞彼不知救荒之中有可以兴利者役民之中有可以济民者惠而不知为政恶在其为民父母也疏河之责某请当之敢告都宪公曰天下事事当预图斯无患即率属理之无食之民食之而役之庶上下两得吾知若必能办此源㓗遂躬任其责焦劳靡宁拥节宵征相视地形令水工凖髙下自歴城濬至堰头又至乐安小济通矣自张秋濬至平隂之滑口大济通矣大小济既通水循古道退出邹平等邑膏腴可耕之田数万顷民用大悦其河内备浅又置潴水闸防溢置减水闸闸旁各凿月河总叠闸二十有八濬通水路五百余里于是青船入于济济船入于张秋人大称便颜子庙碑王鏊孔子之道与天地并唯颜氏曽氏得其𫝊其后则有子思孟子而颜氏深且粹矣三子者得之皆有着述以埀世立教今大学中庸暨七篇之作与六经论语并垂万世所以续徃圣之絶开来学之迷厥功大矣颜氏在圣门独称好学而终日黙然如愚又不幸早死不及立言以垂世其所得则信粹矣深矣而立教之功世靡得而传焉虽然孔子之言曰天何言哉四时行焉百物生焉谓圣人之道不在于言乎则几于晦果在于言乎则几于浅以言为教又不若无言之教之深且粹矣故曰发圣人之蕴教万世无穷者颜子也又况不迁怒贰过博文约礼以至卓尔之地示万世为学之则而四代礼乐立万世为治之大法则其功孰加焉曲阜故有庙其地即所谓陋巷者岁久圯壊过者兴嗟𢎞治十五年五十代孙博士公鋐奏乞修治诏可之正德二年告成前为复圣殿后为杞国公殿又为颜乐亭陋巷井亭门堂寝庑罔不缮治公鋐复乞纪其事以示久逺上以命臣鏊廼拜手稽首为之词曰周衰道坠圣唯孔作有睿唯颜乃见其卓陋巷箪瓢以乐其乐终日之愚万世之觉于皇孝皇哜嚅道真既崇阙里陋巷亦新宫墻礼乐笾豆斯陈颜虽云夭其存者长荐之清庙斯道之光杨忠愍公德政碑张世则嘉靖壬子之春椒山杨公由兵部郎左迁来尹吾诸城居无何复召入竟以直諌罹刑故谥曰忠愍云夫嘉靖之治讵不称綦隆哉逮季年偏任严相嵩舞权市赂与其子工部侍郎世蕃犄角为奸蠧溷国政举朝莫敢指摘公时犹在庶僚毅然曰薫莸不同噐豺狼可久使当道乎即上疏弹劾不避忌讳继以谏马市忤旨谪吾诸城县尹公闻命单车诣任邑中父老出迎郭门外公下车接见辞气蔼然父老私讶曰公叅劾时相如叱婴儿殆杰然者以为凛凛难近今和易如此诚吾民福星耶欢声鼓舞于道入其邑涖政一切务寛大不求苛细首亷得二三恶少悉重绳之以法绳其不孝父母者武断乡曲者酒赌博淫荡败俗者于良民特谕以务本息讼故镇日不闻鞭朴声且寓抚字于催科有积书以旧例𣲖徴隐语宻启者公正色叱之痛惩其人以明示各里社今岁税粮正额外毫不许増派既而笑语衆里书曰若曹以此术媚官是以民膏啖馁虎我非馁虎也闻他邑无溢派钱粮弊独此中为相传故习将饮我以贪泉乎吾乃饮贪泉而不汚者慎勿复尔尔惟是年税粮一清饵官病民者退听盖至今邑民每遇苦苛政輙泫然思公之殊恩于不衰及其兴学右文则捐俸金以济贫生处之田庐给之牛种而建菴王生希夷赵生潍濵焦生等九人昔之室若悬磬者借是咸足俯仰矣苐不以文教弛武备暇日数诣演武场集闾阎之壮者数百人教之骑射击刺民有椎鲁不觧者公自引弓跃戈授之法维予在髫年尝偕衆徃观之即逼狎公案亦不之嗔其平易近民也如此注厝仅数閲嵗遂擢兵部车驾司员外郎公奉檄即行登途就舆伏式草疏极攻严相不法状数其十罪五奸志在必斥君侧之恶而后已顾彼相盘结中外䝉蔽卒致下吏论公典刑呜唿痛哉迄今邑民言起泪澘澘下矣此其大节昭然功在社稷自足辉映史牒名垂宇宙予不具论论其善政在吾邑者可表而扬之则夫锄强暴也清税粮也赈贫生也诲武艺也四大政于斯民实不磨之遗爱欤盖论为政者以顺民心为本而邑士大夫又邑民之望民心欲尸祝公久矣廼者表忠之观竟成阙典岘山之石犹然阙文是孰之责耶何中丞平冦生祠碑路迎嘉靖丁未实我圣天子临御之二十有六年也于是礼备乐和风清俗美海内有于变之风焉时则大中丞沅溪何公拊循东土激扬摘发务持大体民咸赖之忽有懐州妖人杨惠濳来山东曹濮间崇信白莲教与其徒妖僧㑹金善咒符水托言能驱鬼兵扇惑愚民如商大常田赟辈数百人徃徃亦附焉是年三月十三日惠等意在不逞敢行称乱乃裂裙为旗结枕为鍪驰马试劒刼掠于鉅野山营奚富家焚烧庐舎抢掳人财祸延于汶上马村集流至于单父之境谢汉家汉亦结社之友适遇千户朱武臣巡捕之兵惠等为两翼以冲之我军少失利既而邳州镇抚王希文闻警踰河轻谋与战死之于是贼势益张人心愈惧所司飞报至省中丞何公遂召三司及郡邑长贰谓捄焚拯溺势不可缓乃檄各路兵司以兵至乃檄藩司粮道以粮从乃檄郡邑长贰以城备即日遂行戊寅至单至之日各道兵粮官属亦咸至焉公乃开诚布公宣威耀武严禁奸细招纳顺降谕其属曰竖子弄兵势固易与困兽思鬬事在当防战守之宜随地早备虑其南踰于河也命宪副饶公思聪宪佥王公华主之虑其东突于徐也命宪佥孟公淮扬公时秀主之虑其西跳于曹也命宪副张公九叙宪佥李公嵩主之虑其北窜于济也命少叅吴公嘉㑹宪佥徐公鹤龄主之其供亿之需刍粮之算则属之右辖路公顺大佥韩公威其功过之纪刑名之鞫则属之太叅应公槚规画既一刑牲誓衆将徃攻之贼惠遂自持大刀敺督徒党数与官兵角于时我军小却公复重立赏格多树降旗按劒而怒奋欲亲擣㑹兖守曹公亨督兵亦至于是各路之兵四面交攻旌旄蔽日砲鼓喧天贼屡出屡挫官兵愈奋而前贼皆退藏于林莽之间咸相尤怨谓驱鬼兵噀法水之说安在哉惠但俛首长叹而已胁从之徒始悟为彼所惑遂思逃计是夜三鼓贼率衆而西官兵尾之至曹南李家村团聚室内我兵矢石雨下及纵火攻之惠携其妾投火而死商大常等俱为锋刃所毙焚烧死者殆近千人生获男子八百有竒妇女半之会金未至汉所误入比谢氏为所执下狱先死谢汉为莱芜令陈君甘雨麾下奋勇擒获田赟等皆生就拘执凯旋之日公乃䇿勲饮至赏劳官军之用命者有差磔汉等首于市以示衆为坛以弔阵亾之士仍厚恤其家纵释胁从归还妇女是时鲁地之民脱水火之厄得就袵席无老㓜大小欢声如雷举首加额愿公等上夀跻上卿以为活万人之报也缀文之士乃相与歌颂之谓歌颂不足以示逺也又相与祠祀之谓祀祝不足以垂久也托文章以永思相与诣汶丐言以记之予闻古之大臣身任天下之重成大功定大难必其才与诚合智与勇兼者能之公自妖贼倡事之日至督兵勦平之时仅二十九日也成功速于掣电擒贼易于摧枯名震须曹威憺鲁宋忠足以体国诚足以动物才足以应变勇足以兼人智足以防奸威足以克爱义足以正法仁足以理枉一举而衆善悉有非公之才且贤而能如是乎语称有大功德于民者祀能御大灾患者祀公之德威举鲁国之民皆欲肖像以祀单父之民特先之耳公名鳌字巨卿沅溪其号也今由中丞转总漕晋刑侍将来秉铨衡掌丝纶海内民庶䝉其泽者又将天下祀之百世祀之固不止于一方一时也已庸书以俟重脩二贤祠碑黎民表夫迟速异化期于治理劳逸异用恊于成功此虙子贱巫马期之治单父其迹可优劣论也昔子贱之为单父宰返命于夫子曰此国有贤于不齐者五人教不齐所以治者巫马期问之曰我之治在人子之治在力任力者劳任人者逸圣门师弟子之所劘者如此岂多术哉盖圣人之至者莫如尧舜吾夫子则尝祖述而欲见之行事矣观诸臯陶之陈谟曰在知人在安民禹曰咸若时惟帝其难之吾夫子之言曰修己以安百姓尧舜其犹病诸夫明王不作而天下莫能宗予道之不行也有门弟子如二贤者举其说以试之一国一邑是王道复兴也夫子安得不骤闻而喜之与故曰惜哉不齐所治者小所治者大则庶几矣夫子岂以治小者为病哉喜其道之将行而惜其仅见于斯也世之谈二贤之治者或以是为优劣则是乐简易趋便利者流为黄老清静之术而无逸先劳非周孔训矣几何不涂民之耳目哉今兖郡所领单县即鲁之故邑而二贤所更治者故其㕔事名曰琴堂别为祠以祀二贤志景则也岁久日就倾圯欲葺而新之非有人力主其事不可万歴戊寅御史大夫汝阳赵公行部至邑覩斯而叹曰圣门髙弟逖古良吏而旧逰之地栖神之所乃頽敝若此非所以率彝轨而贻后鉴也因语令王君尚礼亟议所以兴事得府之羡财可以具木石而鸠工徒也条画以请公曰可遂诹吉日释奠于神撤而新之为殿四楹为庑者六室为堂以礼为门以启闭缭以周垣树以嘉木塈茨丹垩不侈不朴凡三月而讫工公下檄曰亟识以考役事俾来者倣焉君子谓斯役也有三善焉返古复始成夫子之志一也推贤与能彰二贤之绩二也脩废举敝釐庶官之政三也三者具而王道其兴乎惟赵公以缜宻含宏之度具瑰伟博逹之才由郡牧而长内台也所歴试者皆繁剧之冲而盘错之丛也诸所张弛者咸有功绩兹复以治最徴贰冢宰方今盛明之际圣天子欲修无为从欲之治而百工有师师奋庸之风公陟天台奉清燕谋猷之入告以施之宇内如以石投水莫之或逆矣语曰隆墀逺壑自盈言居髙之易也吾夫子所为大庶几者其在斯乎王令祗承教令以新旷典殆公任人之效与民表请老南归道出鲁郊王令以碑文请民表人微其敢与知昔贤之媺政与公之举措哉濮州帝尧陵祠碑王道帝尧陵见于山东郡邑者凡三而史牒事证的然可据者惟濮之竹林寺为最着盖史记註既以为尧塟济隂成阳矣吕不韦又云尧塟谷林皇甫谧谓谷林即成阳也汉地志济隂郡成阳县有尧塜雷泽在其西北杜佑通典濮阳雷泽县即汉成阳而郭縁生述征记云尧塜在雷泽东南其说皆与史记合则尧陵当在濮境无疑且尧父帝喾墓在濮阳顿丘其母庆都墓在成阳灵台见于皇览及郦道元水经註及欧阳公所录汉灵台碑甚详而郾朱故城今名朱家阜者又丹朱之所藏也族塟之礼上古无有而情则然也尧从父母子朱从尧盖理势之可揆者元人墓碣必有所据然则竹林寺本谷林遗址其为尧陵也益无疑矣彼其在曹与东平者虽志载其名官秩其祀求诸左验如前所云蔑之闻也岂当时谷林之事既襄而旁近居民取其遗衣弓劒藏之以系其考妣之思也邪然而世远不敢质言矣皇明嘉靖甲辰巡按监察御史莆阳郑公某观风至濮诹询故实慨想遗踪若曰修葺帝王陵寝迩来明诏屡颁凡我臣工所当祗奉无敢失坠是故弗嫌与东平并祀也廼转行所司订正讹称封崇夷壠拓其区宇䕶以周垣仍取佛堂之宏壮可因者撤而新之以为享献之所田有定额祭有常期凡诸轨物罔不簿正遂使圣帝体魄之藏晦于数千百载而显于一旦可谓盛矣既又虑其久而或湮也复托三君子具其顚末需言于道以文诸丽牲之石道惟昔之论尧舜者曰我㤀天下易使天下㤀我难窃以为此非知圣人之尽者也圣人之所以异于人者无他无为而无不为而已矣无为者道心之微圣人之所以藏诸用也无不为者人心之危圣人之所以显诸仁也显斯危藏斯微精而一之斯谓之允执厥中中也者无他无为而无不为而已矣方尧之在位也居衢室隐精神宛心约志以从事于无为笃躬而王天下不施智力而万国平盖尝立于棂扉而云生牖坐于华殿而松生栋云行雨施品物流行诚昔之人所谓范围易简权舆清净者也夫何为哉然而未尝不为也钦若厯象而日月星辰顺其轨所以事天也克明峻德而族姓万邦致其和所以事人也洪水咨乂而六府三事歌其叙所以事地也而且战战慄慄日慎一日竹帛有铭杅柈有戒建进善之旌置敢谏之皷咨刍荛以成勲収困穷以广德而又伐宗脍攻丛枝劘有唐于丹浦屠长蛇于洞庭射十日于青丘杀窫窳于桑林诛凿齿于畴华戮九婴于凶水凡所以立三极之道除天下之害通庶类之情垂万世之利者固已无所不用其极矣迨夫勤倦耄期㑹阨九六通变宜民举舜而禅之位焉宜若屣脱黄屋担弛苍生可也方且暨舜修坛于河沈璧于洛升首山道河渚遇五老受图书归而赏侯伯封卨弃进禹臯诛四凶盖亦莫非存心天下加志穷民之事其最后也廼复有成阳之游而始就谷林之木焉呜唿圣人忧勤惕厉之心眞所谓没而后已者矣夫自其无为也匪惟圣人能㤀天下天下亦且忘圣人乎击壤老人所谓作息饮食帝力何有者是也夫自其有为也谓圣人之于天下与天下之于圣人何尝一日而相㤀哉善乎孔子之言曰大哉尧之为君也巍巍乎唯天为大唯尧则之荡荡乎民无能名焉言乎其无为者也又曰巍巍乎其有成功也焕乎其有文章言乎其有为者也执中之妙尽于此矣昔商之祀成汤也颂其日跻之敬周之祀文王也颂其不显之纯是皆发圣人之蕴奥以仰祈顾歆云耳今也圣寝聿新灵爽如在小子不敏敢附诗人之义敬述所闻荐之祠下如此且再拜稽首而为之颂曰粤若稽古惟帝放勲其仁如天其智如神神以藏心无思无为用显诸仁成功巍巍格于两间立乎三极谁其尸之不宰之力曰危曰微同出异名惟精惟一允执厥中是惟道源帝握其纪仰承羲昊俯开姚姒干元用九天德出宁知存知亡大器为公位则不有道未尝息二十八载广运如一神徂圣伏白云帝乡四海同悲其何可㤀顿丘在左灵台在右郁郁谷林是正丘首閟千百禩显于我明细鉅是承中台之英豸史经之藩臬营之奕奕新庙濮人成之香币有常笾豆有践载报载祈皇鉴不逺敷卨五典相弃三农富我教我诱我民衷始于一邦终于四海大哉皇仁惟亿万载重脩阙里林庙碑于慎行圣上膺箓御天二十有二祀岁在甲午山东巡按御史颍川连公格奉命省方至于阙里祗谒孔庙拜于杏坛之墀仰视者三继谒孔林拜于洙水之阳环视者三乃揖诸大夫而诹曰惟天子祗若典训经纬八埏用必祀于先师孔子我二三执事胥受简书以来敷化于东土兹惟圣作之邑亦越庙廷林域自𢎞治鼎新以迄于今歴载滋久无乃有所頽敝以䙝大观若在先圣周公大启国宇以开厥绪若在复圣颜子潜心道奥以衍厥传咸有烝尝于兹其亦何可弗饬时惟我二三执事之责乃白于巡抚都御史括苍郑公汝璧郑公曰咨时惟予责中丞奉上明命抚有大东罔不惟肃若圣灵翊襄文化是图曷敢曰执事之不闲以须异日乃相与下记所司使相厥工计当用金三千以两台之赎锾当三之一以岳祠之香税与将作之余当三之一以筦库之羡金当三之一于是䇿日揆景庀徒鸠材以其十之三营于孔庙乃新殿阁乃饰廊庑乃立重城臯门以象朝阙楣栥甓甃之有朽者易之丹雘髹漆之有墁者涂之煌煌如也眈眈如也以其十之五营于孔林乃恢享祠乃立斋室乃立石阙六楹以广神路缭垣十里壖垣千步有版筑焉峣峣如也郁郁如也则以其一营于周庙坊诸其闳牓曰元圣则以其一营于颜庙坊诸其闾牓曰陋巷䡾䡾如也翼翼如也经始于四月二十六日至十一月三日厥功告成霞驳云蔚鼎立星罗埒如钧天之宫帝者之宇于都哉凫绎之岑若増而峻洙泗之流若濬而深矣宗子上公三姓之裔以春秋执豆笾于斯鲁之父老诸生瞻仰絃歌于斯四方之学士大夫蹑屩停轨展礼于斯咸曰伟哉圣里之荣观以流耀四方是惟二公之绩亦曰铄哉熙朝之盛典以昭示万禩亦惟二公之绩二公不自居也曰不腆司工之役赖诸大夫之成何劳之与有诸大夫乃砻石阙里使鲁人于慎行为记辞不获命爰拜手稽首而称曰粤自昊穹之初肇立人纪圣神代作咸克左右上帝绥犹兆人以逮先师孔子乘百王之运辟六艺之涂用能集厥大成陶铸万世与天无极厥后英君谊辟罔不尊用其道以建化原亦㒺不恪修厥祀以报本始皇纲帝纮之不坠至于今是赖于戏盛哉洪惟圣朝受命尊师重道图臻上理褒崇之典有加在昔用致重熙累洽之休以及我皇上储精三五润色大业亦惟先师之道是训是行罔敢轶于成宪矧兹圣作之邑风教所关庙貎寝园肃焉如在而使榱桷之属一有或阙以弗称昭代精禋之礼安所曰执事之不闲以须异日也二公祗承大命照临鲁国既已绥辑萌𨽻防遏疆圉庶政毕康彜文咸秩又俨然景仰圣哲以崇此大役也允可谓帝臣之上绩人文之景运矣于戏懋哉盖孔子之道得綂于周公而颜氏之子能发其藴以教万世惟鲁建国实始终三圣贤之迹以有遗烈于此也自汉永平以来典制代更或奉周公为先圣孔子为先师亦或奉孔子为先圣颜子为先师匪不溯厥源流以昭綂绪而揆之秩叙亦少斁焉我朝叅稽前代更正典礼既荐圣师之号以尊孔子首配享之位以宗颜氏复以二帝三王并称先圣周公孔子并称先师而别祀于文华之左室于是道綂益明伦叙不紊而圣师之所从授与所由传可考而陈矣今是役也新庙貎以致严饬寝园以妥祀因而标广鲁之图扬绍圣之懿使天下后世明于斯道之授受而求诸六经之藴以永太平之烈所以恢宏圣迹而对扬天子之丕赫命实惟万世无疆之庥于戏逺哉役之兴也度支经费则左布政使中山王公藻右布政使晋阳田公畴综理工程则分守叅政四明杨公德政摄守叅议贵阳邵公以仁分巡副使汝南赵公夀祖而河道叅政梅公淳分巡佥事李公天植兵备佥事戴公燝咸乐观其成而立石焉至于叅赞谋画则兖州府知府庐侯学礼专董工役则兖州府通判王侯吉而署曲阜县事运司同知孔宏复泗水县知县尤应鲁会计于先邹县县丞张东阳滋阳典史储明善分督于下法皆得书既纪其岁月因系之词曰泰山巖巖羣岳所宗沔彼流水亦朝于东海岱之壤㑹为鲁国廼降元圣此惟与宅运乘五百道衍三千江河行地日月丽天列辟是师万世为祖有庙有林于焉终古我明御天兴化崇文昭假圣祀跨越前闻庙有俎筵林有雉观熙洽相承式増轮奂胡成弗亏胡久弗渝不有鼎构曷奠神居惟殿中丞保釐东夏侍御省方亦宣文化迺协素志廼稽佥谟经之营之俾诸大夫费不及官力不及役五材云㑹羣工雾集乃作于庙百堵千楹重闗洞启屹彼髙墉乃作于林为堂为室树之华表石阙是辟遐哉元圣实国于东为楹为桷有侐閟宫卓尔大贤灵宇相望匪雕匪饰华彼陋巷敝者以新隘者以宏或翼或拱有师有宗金丝既穆簠簋孔饬灵之格思终安且怿神明之裔大小骏奔逖尔庶士㒺或不欣既阐儒风亦扬帝烈肃肃二公德声有赫泰山若砺沧海成田皇图圣迹于千万年鲁生不敏敢勒贞石匪以为观永示尔极重修颜子庙碑于愼行夫圆灵上运则七政纬其髙明方祗下凝则岳渎经其博厚斯两仪繇之奠位四序所以成功也粤自鸿蒙既𣲖元气攸分帝籍稍渝皇风益邈则始储精启运寄命圣哲而孔氏之綂兴焉固以模范百王典谟万代配干元之资始俪坤德之广生矣三千及门七十通艺四科之首位冠羣贤大哉颜氏之承其绪乎尔其陶铸圣门歩趋师矩秉上知之质而发以如愚悬坐㤀之符而助以不惰口絶谈议而圣藴毕彰训閟篇籍而师宗独着盖为道生孔为孔生颜所以翊赞化原羽仪景运辟在天之悬象则羲明为衆阳之宗方在地之成形则岱宗为生物之府斯以叅元造而不悔歴振古而如新者与列辟相承代修秩祀制多沿革礼蔑污隆稽綂业于皇王则孔师而周圣遡渊源于授受则孔圣而颜师固已登布素于握图续宗祧于主器而表章虽备拟议非伦至首加五等之阶特钖元公之号斯则假器名于人爵援宠数于朝章非所以全太上之尊表无文之敬也圣朝丕膺景歴益阐文明严事圣师特崇首配较诸前代典秩有加焉逮我世宗议礼更化改剏隆仪乃釐兖国之封荐复圣之号徽称既备明祀益䖍祝嘏被于普天祼献覃于出日况星纒降毓之区云裔烝尝之地哉曲阜颜庙即陋巷故居子孙所世守也宋熙宁间始搆亭于其井而勒以铭元元贞间始移祀于其亭而更为庙我朝因其旧址益衍洪基堂寝阶墉一如孔宫之制而稍杀以楹及武焉歴纪以来部使牧守时有修营载离寒暑朽敝或多越万歴三年秋巡抚都御史温陵黄公克缵保釐东夏礼教聿兴巡按御史河东赵公标吴门严公一鹏肃靖海邦文风丕扇先后行部至邑展礼朝夕相与矢画协谋大加兴葺下记所司庀徒揆日饬其漫漶补其圯缺制则仍旧工则鼎新经始于壬寅九月十一日至癸夘五月五日落成于是庙貌弥严俎筵有秩丹青上绚黝垩四周眢井覆以雕甍旧巷俨如綘阙是使观风问礼之使肃榱桷而兴懐奉璋㪺鬯之伦骏豆笾而如在囘视閟宫有侐鞠为榛莽之郊灵殿岿存沦作樵牧之薮斯以考芳躅之无尽徴圣绪之遐昌者与世尹孔君既告竣事乃奉中丞之命求勒贞珉夫德邻上圣称谓之所不形道谢羣流名言之所罕喻要以昭德纪功言时称代假微辞于篆素考鸿搆于鼎钟云尔乃作铭曰皇风既谢圣綂斯甄乃命尼父降灵自天大猷丕显奥旨惟渊不有上哲孰发而传𬗟惟华胄国分邃古继别于邾改服于鲁奕世承家衮衣章甫如何我师韬贞环堵才则王佐位与圣邻博约修道克复归仁为邦请问四代毕陈邈哉峻轨允冠人伦理㑹𡨕诠神符𤣥契匪书匪言训以万世配孔称师荣徽㒺既象日丽天类岳峙地皇明抚运允迪旧章乃睠仁里式廓宫墻鸿名改荐制由世皇渊谟炤焕灵宇焜煌于铄中丞观风圣域乃及侍御协谋兴葺方岳赋工郡邑效职费不及民成非待日昔称陋巷今也璇工重栾宿雾画栋宛虹华堂博敞飞阁穹崇孔维象帝此则王公黻帐孔闲雕楹有楚肃穆几筵雍容万舞谁其尸之云仍接武谁其相之工祝在俎于昭圣造文化丕彰允益监使仁风载扬五方翘诵庶士趋跄伟哉崇搆永耀无疆世道交丧彜伦攸斁匪树风声曷陈艺极髙山是仰璇源可挹嗟我后人永继是式泗水石桥碑黄克缵士君子每侈言济人然有其心而无其力则懦弱之夫皆借口焉有其力而无其责则吝啬之夫皆委咎焉此非常之功所以必待非常之人而后济也由兖郡而南数里有泗水从曲阜西南流入于漕河其地横絶两京周道为七省必经之津缙绅冠盖之所趋也士民商贾财贿货物之所渉也当冬春时流澌清浅一艇可度入夏秋则山水暴涨狂涛汹涌刺舟者虞于覆没涉川者苦于难待徃来病之有以其事闻于鲁王者曰是其地可石而桥也匪桥不济匪石不久匪王此桥不立王曰此桥其费几何曰以岁入之禄计之捐二十年事办矣曰不谷荷我太祖髙皇及列圣之赐幸不虞于匮乏我先世诸王又宏大帛大布之风以贻其子孙若春秋祭祀燕享赠遗饮食居室无所糜费以其余用之兹役于国未病而于民有济是我先世诸王之志也予岂敢辞于是命中官潘凤专董其役令典仗史焕等佐之伐木于林凿石于山地得桩而基固石卧橛而柱成锐其末而丰其中以杀暴湍使水不能怒两柱之间虚而为洞者十有五洞之上为石梁去水三丈有竒梁之左右为石栏其堵七十有二计桥之长七十余丈其广二丈八尺琢镂必精砌筑无罅望之隐然卧波长虹也役始万歴甲辰之春成于己酉之夏于是近者远者舆者马者担者负者步而趋者临流而观莫不骇其创建之神而美其明德之逺也长史赵君世典为余枌榆社中人来告成事于余余因名之曰泗水桥而额其桥之坊曰鲁国石虹又请为之记辞曰恐近谀也然桥之功大矣有司者不能成而王代成之敢㤀德乎尝读汉诸侯王世家及西京杂记当文景时长沙定王以其地褊小舞为帝寿张䄂举手故令左右笑其拙鲁㳟王作灵光殿崔嵬壮丽规制上应星宿其养孔雀䴔䴖鬭鸡雁凫一年至费糓二千石梁孝王筑百灵之山于兎园中宫观台榭连亘数十里一何侈也夫不足于财者则以国小地狭不能回旋为恨有余于财者则惟用之台池鸟兽以为驩娱何能捐半菽出一金以济人为事乎我朝藩王食租衣税终岁禄入仅及石奋一家之俸王不用之于彼而用之于此视弃二十年禄犹钟釡也遂能成石虹于通津济遐迩于万禩其识见之逺视鲁恭梁孝诸王何啻霄壤哉盖王宅心澹泊栖意𤣥逺居常食不兼味卧不重䄄萧然一室屛去姬侍与白士无异至语以布德市义则赴之若渇不曰其责不在而有所爱惜也昔杜元凯建河梁于孟津人免覆溺之患然功在一时而不及异代李昭德累石桥于洛水岁省缮治之劳然事本因旧而非由创始今兹泗桥美兼李杜绩迈晋唐君子曰是一举而三善备焉推君惠以济人忠也广祖德以及物孝也匪己是私惟民是利仁也忠孝且仁岂非大宗之屏翰星潢之冠冕乎王髙帝九代孙别号仁宇尝出数千金脩泮宫及颜曽庙邹鲁之士诵义无穷兹役也为费益鉅为功益大鲁世不乏史克其可无昌炽之颂乃系之以铭曰岱之南泗水出流于兖时廼溢褰裳欲涉河无梁汎舟狂澜壮胆失谁能鞭石为此桥髙帝闻孙挥万镒昔称畏途今如砥车辙马迹去何逸蓬莱阙下㑹车书奔走衣冠与琫珌经过此地尽徘徊何幸从容得就日美哉石虹照千秋当与泰岱同崒嵂我为此铭告行客青史好将银管述万歴壬子三月重修先贤仲庙碑戴明说粤稽尼山氏之徒盖三千人夫子生平所称许与颜子同较不曰端木子贡则曰仲氏子路仲氏之贤其行事表见如日星彪炳既在十哲之林配飨文庙俎豆百世其家子孙又有家庙礼也后世追崇仲子在唐宋间封衞侯再封河内公进衞公公侯之子孙奉朝廷典制主其家祀礼也其裔博士君自前朝迄今为世官在翰林岁时贺于京备顾问得悉先贤行事用示遵德亲贤之意甚盛典也博士君主其家祀在家庙按仲氏本姬姓先髙辛氏之苗裔也髙辛氏才子八人仲曰堪子孙以字为氏夏商间奚仲居薛奚仲之子虺为汤左相周中叶有仲咨为卞大夫家于卞是为仲氏近祖咨生奂奂生式式生度度生肇肇生拱北拱北生凫凫生由是为先贤子路自卞大夫咨至子路凡八世子路年十九为孔子弟子四十七为季宰堕三都明年复从孔子六十一为衞蒲邑宰又明年六十三衞有出公之难死焉其生平从孔子游盖四十余年其初见孔子冠雄鸡佩豭豚陵暴孔子孔子以礼诱教遂折节为儒服孔子生平弟子中其受教不违问答如响莫如颜子其次莫如端木子贡孔子曰可颜氏端木氏亦曰可孔子曰否颜氏端木氏亦曰否其见道同也其受教有浅深其臻于圣人之域一也至仲氏则不然孔子曰可仲氏或曰不可孔子曰不可仲氏或曰可孔子见南子则不悦应佛肸则不从齐归女乐则促其去国盖由孔子神化无方从心合矩门弟子莫测其涯涘以徐观其穷神逹化之用仲氏则不然心有所疑境有所滞则怫见于辞色而敢以圣人为非是犯颜强项而不肯面从比于国为诤臣其刚心勐气有理无欲于疑似危微之介勇以断之而已矣至其操躬履行无有微愆负米养亲是其孝赴难赎友是其义拯溺不受报是其仁作沟洫以御灾是其知恪其祀事毋敢跛倚是其礼小邾子乞要言重于牲歃是其信皆载在传记昭昭人耳目间后世有志慕道之士分其一德亦足传述不朽则仲氏先贤庙貌宜在周道之旁庶足起顽立懦以风示百世岂苐仲氏子孙奉为不祧之祖哉今仲氏家世古卞邑在泗水有庙先贤墓本帝丘在开州长垣有庙游歴所至东平有庙其子孙迁任城南四十里仲家浅聚族居焉又歴五百余年于是仲氏子姓繁衍或为仕人其祖宗灵爽所凭也庙貌在今仲家浅闸上漕挽舳舻朝㑹舟楫所经士大夫服孔子之教瞻仰起敬比之泗水开州诸庙其有功于世道人心者益广巡鹾御史顾公过庙下以故宇湫隘咨谋葺治及浙督府赵公开府周公暨名贤某某辈鸠材庀工今为门为堂为庑若干楹轮奂之美丹雘有加夫任城汶济所交上溯洙泗辉映尼山昭垂千古是诸君子羽翼圣道之功也康熙丙午之秋说过庙瞻谒博士君以贞珉为请为纪其修建之本末如此系之以辞辞曰有周季大道坠毓尼山圣之至参天地配十哲有诸贤豭乃佩雉而冠衞圣道匡文宣汤日跻武执竞惟刚健德之正结缨亾死致命迁后裔任南疆崇庙祀傍周行千万洽蒸尝追颂主簿任熙导水遗绩碑郭鸿嘉黄河自孟津而东由曹虞抵丰砀中二百里凡十余折淜激冲溃流无定向一日之间陵谷顿易土人唿为河掉腰而单南四十里适当河腹之脐其地南髙北下故北决多北岸西临东迤则下流剧特恃长隄为之障耳单隄干连三其北西断其东南合其濵崖夹两隄而中处者南北十里西东五十里乱于坝为瓠子吞水涨不泻号积水套顺治戊戌秋七月河溢由樵龙寺东汇于夹隄之中隄不浸者三版漂没庐舎禾畜无算抵黄二庄东北防且旦夕溃冲金鱼如建瓴民不堪亟吁当路不省㑹邑主簿吴江任公光甫讳熙者以巡隄至叹曰设隄以防水衞民岂以壅水害民乎乃决隄导之数日水尽涸又大筑樵龙隄横亘十五里俾溢水永不东于是复田数千顷村庐数千家莫不戴履任公公竟以决防论免公素豪不以失官慼携家留入单籍日以奕饮为娱又好客以是渐贫落久之家徒四壁立邑人感焉谋立碑琴台勒其绩具呈邑侯既得请乃乞言于张愚菴先生先生曰余闭户不关人事也亦已久矣虽然余与光甫厚尝饮之酒白髪红颜葛衣棕履三斗后輙乌乌歌絶少怨尤意此人情所难尝念之方其导水于河也宁无以违例沮者而泡幻视厥官以洒沈澹灾所甘心矣自世俗而论谓其位卑而行创从井救人盍为身家地向使与世浮沈未必不致大通显为闾党光宠胡乃自撄文纲而令困老异乡为异哉光甫岂真贸贸计者而卒不以彼易此人各有志抑安能强哉语云积千金不如救一人矧拯数千家陷溺尔田尔宅悉拜主簿之赐乎故自光甫罢官至今二十有三年仕宦升沈荣枯开谢者屡矣犹念其功志不忘直道固在人心尔蹟其功度其事以对虙巫垂不朽无惭也爰授意于郭子鸿嘉次而镌之石俾君子观焉董颜书院碑田雯德州有董颜书院汉董仲舒唐颜眞卿合祠也祠州守北海马公明瑞创之时万歴四十二年也先大夫丽水公重修之时我朝顺治十年也德州为仲舒故里眞卿平原太守故合祠之祠在屯氏河东浒水驿之西前孝亷李公诚明作碑记载于州乘然自其创也距先大夫重修之日未五十年自重修以迄今日忽已四十年矣所存一断碣横陈于路侧龟趺没泥甃中漫漶磨灭莫可辨过其下者犹得识其故处盛衰兴废之感未尝不欷歔而太息也彼老氏之宫梵王之宅非不久且废也而败瓦壊垣规模麤具未有荒烟野草陈迹茫然如兹祠之甚者岁康熙壬申余小子以棘人偶至其地见夫长河一线帆影埀空枣叶栁花夕阳在树凭弔流连者久之谋所以复之而民居左右鳞次旧基𣣔去其半不可与争因购吕氏止园之后屋葺治丹雘置两主于上俾俎豆无阙传诸久逺此先大夫意也夫董之为醇儒颜之为忠臣其故实详于汉传唐书中不复枝赘余小子因先大夫之意推而广之以汉萧望之匡衡东方朔配飨望之为平原太守衡为平原文学皆有功于经学者曼倩里人厌次村在州城东二十里明人卢公世㴶生平萧踈旷逺有曼倩遗风晩年以诗酒沈埋全其大节故表着之并祀于一堂后之君子必有以余为知言者夫前人有其志与其事后之人不能继而述之不孝也乡有大儒名臣而使之淹没无闻名卿士大夫之过也余所以于董颜合祠而有盛衰兴废之感与嗟乎千百世而下曩哲之陈迹常存瞽宗之风流不坠岂易得哉岂易得哉鐡尚书庙碑金启洛自古仗节殉义之臣奋不顾身至于捐躯命蹈汤火百折不回之气足以贯日月而壮山河而千百世后仰其风烈咸乐得而尸祝之盖天地之正气借以存而为人心所共繋者也余少时读史至前明诸纪于建文时殉难诸臣低徊感慨而其中受祸至惨着节弥励忠䰟义魄经鼎镬而不变如兵部尚书鐡公尤掩卷欷歔而不能自已云方公之叅政济南也值燕邸起兵李景隆败北之时济南为燕所必据之地公时叅赞歴城侯盛庸军务设竒饵敌燕王徒以天命有归仅而获免嗣是东昌之捷两日不利僧道衍实其前言本其所以捷者公实以兵部尚书躬至东郡督盛庸军故也余于雍正二年自刑曹出守东郡念兹土为公退敌之所即思立庙以祀之五年大水环城沿河工筑方率属补苴之不暇其曷敢他有所及既而思之从来捍患御灾借灵于明神者匪浅以公之生为英没为灵倘血食兹土其能为民捍御也可知且古今来仁人志士或官所敭歴或身所经过载在职方者立庙建祠人不一地甚至依附风影有不必其人其地之足据而无端挦撦以为其地重者而况兹土实为公退敌之所耶而况仗节殉义如公足为兹土之民之可赖以捍御者耶六年孟夏二麦有秋谋于聊城郭生汧得城东门外佛寺左偏之空宇爰割俸鸠工庀材易旧为新日置公主升于前宇附以歴城侯而于宇前空基缭之以垣颜其门曰鐡尚书庙庙地故属崔氏今国子生崔廷桧之先人舍以建佛寺者地距城五里许直㑹通河河在聊城名曰龙湾庙经始于雍正六年三月朔日落成于七年四月念日计工筑磗石土木之费若干先是余以六年五月解组僦屋城东萧然旅食于庙工之垂成而未就者言于郡守海城卢公县尹武清王君咸相佽助而庙遂告厥成功工既竣为伐石立碑以纪其事而作迎飨送神曲俾土人于禋祀时歌之其词曰河之水兮流长遶芳甸兮烟树苍苍练时日兮用享鼓渊渊兮间笙簧云车兮飈御神之来兮堂堂列蕙肴兮桂醑爇艾纳兮都梁临飨兮降康钖多祉兮绥百祥歘夙驾兮从官驷玉虬兮游九天神不稍留兮我心悁悁信美兮兹土俄徃兮来连佑我民兮如响俎豆兮岁岁年年山东通志卷三十五之九山东通志卷三十五之十钦定四库全书山东通志卷三十五之十艺文志十兖州箴扬雄悠悠济河兖州之㝢九河既导雷夏攸处草繇木条漆丝絺纻济漯既通降丘宅土成汤五徙卒都于亳盘庚北渡牧野是宅丁感雊雉祖乙纳忠爰正厥事遂绪髙宗厥后陵迟顚覆汤绪西伯勘黎祖伊奔走致天威命不恐不震妇言是用牝鸡是晨三人既绌武果伐殷牧野之擒岂能复耽甲子之朝岂复能笑有国虽久必畏天咎有民虽长必惧人殃箕子欷歔厥居为墟牧臣司兖敢告执书青州箴扬雄茫茫青州海岱是极盐鐡之地铅松怪石羣水攸归莱夷作牧贡篚以时莫怠莫违昔在文武封吕于齐厥土白坟在丘之营五侯九伯是讨是征马殆其衔御失其度周室荒乱小白既没周室陵迟嗟兹天王附命下土失其法度丧其文武牧臣司青敢告执矩徐州箴扬雄海岱伊淮东海是渚豫州之土邑于蕃宇大野既潴有羽有䝉孤桐蠙珠泗沂攸同降周任姜镇于琅邪姜姓絶苗田氏攸都事犹细微不虑不图祸如丘山本在萌芽牧臣司徐敢告仆夫河隄谒者箴崔瑗伊昔鸿泉浩浩滔天有夏作空爰奠山川导河积石凿于龙门疏为砥柱率彼河浒大陆既碍播于北野济漯咸顺沂泗从流江淮汤汤冀宅乃州澹菑溅溅东归于海九野孔安四隩不殆爰及周衰夏绩陵迟导非其导堙非其堙八野塡淤水髙民居湓溢滂汨屡决金隄瓠子潺湲宣房作歌使臣司水敢告执河县令箴元结古今所贵有土之官当其选授何尝不难为其动静是人祸福为其嘘噏作人寒燠烦则人怨勐则人惧勿以赏罸因其喜怒太寛则慢岂能行令太简则疎难与为政既明且断直焉无情清而且惠果然必行或曰闻由上官事不由我辞让而去有何不可谁欲字人赠君此箴岂独书绅可以铭心县令箴衮格根咨尔多士各司厥官政不欲勐刑不欲寛寛则人慢勐则人残寛则不济勐则不安小恶勿为涓流成池片言可用毫末至着祸既有胎德岂无自镜不自照秪能鑑物人不自知从諌弗咈慾不可纵货不可黩黩货生灾纵慾祸速勿轻小人蜂䘍有毒勿轻小道大车可覆无谓刚可长长刚者亡无谓柔可履履柔者耻刚强有时柔弱有宜时宜克念愿在深思不恕而明不如不明不通而清不如不清毋为恶行毋逆善名保此中道无有不成过客箴士冀申同情如山之重如水之清如石之坚如松之贞如剑之利如镜之明如弦之直如秤之平天柱山铭郑道昭孤峯秀峙髙冠霄星实曰天柱镇带莱城悬崖万仞峻极霞亭据日开月丽景流精朝晖岩室夕曜松青九仙仪彩余用栖形龙游鳯集斯处斯宁渊緜穷想照烛空溟道畅时乘叶光幽明云门烟石登之长生天柱山铭郑述祖巖巖岱宗鲁邦仍其致祭奕奕梁山韩国以之作镇盖由拳石吐云坤灵布雨五岳三望六宗九献祈祷斯应礼秩攸明天柱山者即魏故通直散骑常侍中书侍郎国子祭酒祕书监青光相三州刺史先君文㳟之所题目南临巨海北眺沧溟西带长河东瞻大壑斜岭盖天层峯隐日寻十洲于掌内总六合于眼中文鳐自此经停精衞因其止息始皇游而不返武帝过以长留岂只峨眉鸟翅二别两殽对谈大小共叙优劣者耶公禀气辰象合灵川岳礼仪以成规矩仁智用为枢机自结衣逞誉革履传声组绶相辉貂冕交映至于爱山乐道之风孝敬仁慈之德张良崔廓未足云拟文光夏甫曷以能加魏永平三年朝议以此州俗关南楚境号东齐田单奋武之乡郦其逞辩之地民猷鄙薄风物陵迟询兹保乂非公勿许及驱驺御下字衆理物羣情欵宻庶类允谐变此挠夷之俗侔彼礼乐之邦懋绩布在歌謡鸿范宣诸史策公久渇枌榆缅懐桑梓同升陇而泗泣类陟岵以兴嗟于此东峯之阳仰述皇祖魏故中书令祕书监兖州刺史文贞之状镌碑一首于峯之东石室之内复致其铭愚忝旧德歴构前基秉笏相门䇿名天府出入旧邸陪从帷幄凡诸身歴瀛赵沧冀懐及兖光行正十州刺史北豫州大中正三登常伯再履纳言光禄太常频居其任揣分庸劣其阶至此宜是遗薪妄委余庆滥钟何曽不想树嗟风瞻天媿日猥当今役迹此藩敢慕楹书仰宣庭诲其词曰髙髙峻极太华削成祈望诸素禋祷羣经崇哉天柱迥出孤亭地险亷借此为名赫矣先公道深义富如桂之馨如兰之茂尊亲爱君存交赏旧翻属愚后实惭堂构天綂元年五月十八日家庙碑铭颜眞卿系我宗邾颜公子封郳鲁附庸亚孔圣浴沂风刺青徐给事中䕶营栁渡江枫侍兄疾感虵童邻火断珥貂重施七叶传孝恭武骑都尉司从便尺牍继鱼虫恸君难愤而终咨记室游湘东嗟御正禀移忠衆黄门擅文雄三昭长事东宫四穆叔史牢笼褒华州喆川通小秘书盛名鸿维太保文翰工莅畿赤五褒崇登望苑友桂樷三超赠保储躬流光盛庙貌融永不祧垂无穷陋巷铭陆龟䝉鲁国千乘岂无康逵传载陋巷以颜居之鄙委侧僻枢桑覆茨箪瓢屡空其乐怡怡圣人之言终日不违易赞独入云颜庶几门直大道堂如翚飞粱肉在御狼贪豕肥陋巷相去不其逺而我实狂狷蓬蒿所宜勒于柴荆贤哉是思颜乐亭铭程灏天之生民是为物则非学非师孰觉孰识圣贤之分古难其明有孔之遇有颜之生圣以道化贤以学行万世心目破昏为醒周爰阙里惟贤旧址巷污以榛井堙而圯乡闾蚩蚩弗视弗履有卓其谁师门之嗣追古念今有恻其心良贾善论发帑出金巷治以辟井渫而深清泉泽物嘉木成䕃载基载落亭曰颜乐昔人有心予忖予度千载之上颜惟孔学百世之下颜居孔作盛德弥光风流日长道之无疆古今所常木不忍废地不忍荒呜唿正学其何可㤀鲁壁铭王禹偁在天成象壁星主文圣人藏书所以顺乎天也噫干坤不可以久否故交之以泰日月不可以久晦又继之以明文籍不可以久废亦受之以兴我夫子当周之衰则否属鲁之乱则晦及秦之暴则废遇汉之王则兴其废也頼斯壁而藏之其兴也自斯壁而发之矧乎三坟言天道也述于君则尧舜禹汤文武之业备矣述于臣则臯陶稷契伊吕之功尽矣济乎世则六府修矣化乎人则五教立矣向使不藏鲁壁尽委秦坑焰飞圣言灰竭帝道则后之为君者不闻尧舜禅让之德禹汤征代之功文武宪章之典将欲化民不亦难乎后之为臣者又不闻臯之述九德䕫之谐八音稷之播百糓契之逊五品伊之翊赞吕之征伐复欲致君不亦难乎世不知六府则无火食之人卉服之衆与夷狄攸同矣人不知五教则㤀父子之慈孝兄弟之友㳟与鸟兽无别矣欲见熙熙之国政平平之王道不亦远乎呜唿金有籯玉有椟防之以关键固之以缄縢人必有窃而求之者盖重利也斯壁藏君臣之道父子之教人无求而行之者盖轻义也天恐壊斯壁毁斯文命恭王以壊之伏生以诵之使天下皎然知上古之道其大矣哉铭曰据山髙兮为秦城凿池深兮为秦坑城之髙兮胡先壊池之深兮胡先平伊斯壁兮藏家书歴秦乱兮犹不倾壊之者恭王诵之者伏生发典谟训诰之义振金石丝竹之声如天地兮否而复泰如日月兮晦而复明秦之焚兮未尽我不为烬秦之坑兮未得尔灭其国江海涸竭干坤倾侧唯斯文兮用之不息击蛇笏铭石介天地至大有邪气干于其间为凶暴为残贼听其肆行如天地卵育之而莫御也人生最灵或异类出于其表为妖怪信其异端如人蔽覆之而莫露也祥符某年宁州天庆观真武像下有蛇妖极怪异郡刺史日两至于其庭朝焉人以为龙举州之人内外逺近罔不骏奔于门以观㳟庄肃祇无敢怠者今龙图待制孔公时佐幕在是邦亦随郡刺史于其庭公曰明则有礼乐幽则有鬼神是蛇不亦诬乎惑吾民乱吾俗杀无赦以手板击其首遂毙于前则无异焉郡刺史暨州内外逺近庶民昭然若发䝉见青天覩白日故不能肆其凶残而成其妖惑易曰是故知鬼神之情状公之谓乎夫天地间有纯刚至正之气或钟于物或钟于人人有死物有尽此气不灭烈烈然弥亘亿万世而长在在尧时为指佞草在鲁为孔子诛少正夘刃在齐为太史简在晋为董狐笔在汉武帝朝为东方朔㦸在成帝朝为朱云劒在东汉为张纲轮在唐为韩愈论佛骨表逐鳄鱼文为叚太尉击朱泚笏今为公击蛇笏故佞人去尧德聪少正卯戮孔法举罪赵盾晋人惧辟崔子齐刑明距董偃折张禹劾梁冀汉室乂佛老微圣德行鳄鱼徙潮患息朱泚伤唐朝振怪蛇死妖气㪚意天地钟纯刚至正之气在公之笏岂徒毙一蛇而已轩陛之下有罔其君先意顺旨者公以此笏指之庙堂之上有蔽贤䝉恶违法乱绪者公以此笏麾之朝廷之内有谀容佞色附邪背正者公以此笏击之夫如是则轩陛之下不仁者去庙堂之上无邪臣朝廷之内无佞人则笏之功也岂止任一蛇公以笏为任笏得公而用公方为朝廷正人笏方为公之良器敢称德于公作笏铭曰至正之气天地则有人惟灵物笏乃能受笏之为物纯刚正直公为正人公乃能得笏之任公能破淫妖公之在朝谗人乃消灵气未竭斯笏不折正道未亡斯笏不藏惟公宝之烈烈其光杏坛铭髙德裔周室下衰王纲解纽非大圣人狂澜莫救天挺夫子生民未有立言范世木舌金口三千之徒义由此受我瞻遗坛实为教首万代䕶持天长地久瓶城斋铭阎复利欲之兵或隳吾城操厉之机或发吾瓶墨其守不若修仁义之干橹金其缄不若驾圣贤之说铃若然则城何惧于脱扃瓶何患乎建瓴哉宁阳县孝门铭王思诚济宁之宁阳县上所部儒士王治孝行曰治㓜好学长出赘暇必归省其亲妻亦时徃拜候执妇道及父卒旦夕临墓者百日衣衰麻絶荤酒块伏外氏客亭不入私室以终丧迨出舎昆弟破其家产存者宅圃而已治蓻麻树桑授徒以养母鸡鸣出采薪旦归课讲每食必亲馈定省温清出告反面一以礼不茍母诞辰至将具酒殽忧无资早起启户见弃物在道缩身阖戸伺之良久无人焉迫视之得米一囊钞若干缗即以夀其母或者以为天赐出获瓜果必包篚捧行憇则盥而后持尝得鱼数尾家逺暑盛恐馁则熟以归献岁饥籴负百里外妻脱簪珥以易米故邻里藜藿不充母独足粒食母疽发妻吮之目盲餂之皆良已至大间大疫母亦染之治减食色忧调尝汤药衣履不解病笃医云汗苦则差甘则不可为也妻取尝极苦病果愈后旬日病复作而卒治勺水不入口者累日哭踊絶而后苏贫不克塟殡于堂居倚庐毁骨立寒不緜暑不扇冬大雪拥庐妻母为絮衣使其子覆其身去辄彻之心痛弗堪药宜以酒下竟弗用以姜湇易之既大祥僦工伐伏山石为椁山违家几一舍晨徃督视暮还其次妻徃馌之足趼流血彻韈履圹用灰隔外周筑以石屑封髙数尺起茔垣莳林柏皆躬为虽子欲代弗许构祠作主时祭如事生以母在时嗜豕肺肝忌辰必以献乡人嘉其孝将列状上之治艴然曰此子职也何烦公为遂止乃相与号曰孝恭处士治既没乡人竟上于县宪司覆察中书命仍其号旌其居曰孝子于是孝子子国辅国弼国佐相谓曰木久则朽图悠永莫石若迺琢石为其双表大书孝子之门又砻石为碣俾郡人翰林待制王思诚为叙其辞而刻之乃系以铭铭曰大哉孝乎惟行之原地义天经而人是遵懿兹孝子厥德肫肫居贫嗜学出赘求婚父捐馆舎墓临十旬三载弗内比于外姻来归养母翕于弟昆授徒典校以薪以耘道拾囊米或以钞缗佳果异味供馈必亲庭户雍睦人无间言既勤定省亦谨清温母䘮居庐啜粥絶荤不緜不扇以卒寒暄伐石为椁捧土起坟手莳林柏躬筑墓垣底襄窀穸情事用伸亦有孝妇克尸饔飱吮疽餂目诚格于神夫妇协德风动里邻惟昔大舜谐若傲嚚宣尼教曽五孝以分既称孟庄又赞子骞矧是鲁邦圣泽犹存曰若孝子笃尊攸闻有终有始惟和惟纯闾师献书乃旌厥门桓桓双表实维贞珉太史作诗永播其芬㓗轩铭张黻醉之以酒而观其则杂之以处而观其色世之人至献酬交错男女杂坐因狂乐而隳正体诚可讥议者若元德秀病酒终身不识女色岂非天下真丈夫哉玉牒子骏之为尹博平也正色率下笑语有时既为莱衣之堂以侍养开轩与僚友时㑹其中榜曰洁轩以不好德为戒焉是固有禄位者之范也铭曰才如宋玉不顾东隣君子窒慾以守其眞醉而不出主人留髠遗簪堕珥正礼何存王孙僚友耻罍奠斚同醉而醒作玉雪也尊经阁铭张起巖惟人与物同具此形物得其气之偏人得其气之霛曰霛伊何万物是生一为所见之或蔽则私欲驰骋而无极圣人出而是正敷天伦之叙昭埀乎六经所以为百王之观法为万世之仪型贤哉张公尹兹山城搆杰阁于泮水掲尊经以为名考其命名之本意信乎见道逺而烛理明想其文化流行洽于民情礼让之风以兴絃歌之声日听力行乎正途而不倦心醉乎至理而不醒日新又新之无已可不谓明德之维馨若然则公之化斯民也庶几三年之有成彼其衒智能之末技聚黄金而满籯斵丧本心之善能不抱媿而过斯庭噫池开偃月楼髙摘星在一时为观美曾不遗千载之余腥金山可倾阁不可倾金山可平基不可平壮吾道之元气至万世而峥嵘青青子衿于焉研精来游来歌请观斯铭圣桧铭张兹桧之干髙参于天兹桧之根深及于泉是为手植自古有传去圣伊何曰岁二千气芬而逺色殷而坚谁谓崑冈良玉以谁谓斧斨美茹以连嘉种载衍有芽其卷茁乎甓间东庑之偏乃徙故处全其天然孔氏以兴矢言有焉粤若三祀葱葱芊芊圣道以绪圣泽以延肫肫其仁渊渊其渊自今以始于亿万年思圣堂铭王积翁光岳储精尼山毓圣两仪立心羣黎立命中都云平汶河月莹百王兴思万代起敬惟圣与凡相去一间君子中庸小人则反精一难持微危易转思则得之弗思弥逺再思谨思贵乎思诚克己复礼为仁乃精实践工夫彻上彻下徒思无益不如学也重修孝源泉铭刘杰莒太平岗山水擢秀之地有醴泉厥名孝源唐贞元时尚峙孝子孙既卢墓感应碑字迹剥落不能尽晓略可晓者曰唐乐安县孙既字公侯厥考应干明皇天宝末㑹安史之乱为骁骑都尉戮力破贼屡有战功既其子也既㓜丧父长丧母哀戚甚庐墓之久髪氊肤垢毁瘵骨立公之纯孝禀受自天非学而饬之也俄有醴泉涌于墓侧天地降祥以彰有德岂偶然哉大名知事刘纯莒之好事者来告予曰吾家柘山之阳有古泉曰孝源色莹如玉味甘如醴流溢不竭东合浯水入于海至正元年山东大旱赤地千里河海流涸惟是泉不舎昼夜心甚异之因与耆老李信数十人祷于泉侧少焉双鲤跃出久之方没衆咸以为异是夕大雨平地尺许苗皆勃然而兴岁则大熟泉惟孙氏孝亲所感孙氏之精气灵䰟宜乎在矣生为子尽孝没为神惠民其事可传千古请勒之石昭示来许铭曰倬彼东井在天孔昭灵液不洩醴泉期瀌泉水有此厥应孝子天鉴斯徴人伦之纪慎终之极允惟信史没世不㤀克禋克祀岁若大旱乃作霖雨民用乂安厥施斯普金丝堂铭李东阳惟孔有宅曰惟圣门鲁共何人欲壊更存维壁有书四代之文惟堂有声八音是闻此事茫昧书则眞有有堂载新宅固其旧闻乐知德斯言已久金丝在焉名不可朽昔堂在东今堂在西欲究厥初视我铭诗建颜神鎭城碑铭王世贞世贞不佞既已城颜神则诸父老走李先生文记之而李先生雅善余故于文称稍过非当不佞中丞公侍御公之教也与二三大夫士之谋也余乌敢雍容而坐颛之余不佞又恶敢雍容而颛诸父老之力以为己功诸父老从子弟蒿莱其亩日夜胼胝将事矣即因材于山髙下陂陀减省它费十之八九而宁无一二酒浆饭炊之费以勤诸父老二三大夫士瓜分版筑杖马箠而人策之亦既劳止荜路蓝缕以启兹城拮据忉忉实惟二三大夫士与诸父老共其何不佞之有不佞则窃复隐虞焉为诸父老城颜神者城之已耶将县之也城之而前使者以万计嚅嗫旁喝迄靡敢动今不旋踵而告成事诸父老业已受赋二百里外不胜其烦以为附庸即百雉之崇易易若是规而县之则不可县之将为若置令若丞猬役毛供龁人于袵席间哉而割三邑之膏壤使其民与诸父老竝削而弊䇿大左不取也语云见已然不能见将然即令今决城县利害与他日身所受本末岐异矣然未可箸数而舌析姑以明余志耳余不佞敢遂借二三大夫士暨诸父老子弟姓名系之碑隂而传以铭铭曰颜姜之山厥阳泻卤夹谷造天绾毂其口莱新西控淄益东走五民居之匪利南畆作为竒衺即山而取盗铸椎埋韦跗帓首矛钤日寻何戎不莽唯余小子睅目靡谷本之不探而末是瞩厉我父老以勤版筑雉野罄室壶箪道属唯兹父老藩屛是笃石城峩峩可以砺镞危冈冠领腴泉滋腹在易有言设险守邦衞以武师周以崇墉遏轧乱萌毋使蔓张母若安之薄征厚藏刃铩钩喙杜矢大枪销为锄耰趣而农桑比屋兴让遵彼周行牧臣罪言敢告职方孟庙承圣门铭郗㓜学邹国公庙承圣门者知县崑山王璧所作也庙徙在宋元季燬于兵火国朝崇尚明教前令桂孟既修庙洪武十一年十月立是门而规制始称其辞曰承圣之门将将翼翼由义之路居仁之宅于惟邹公功配神禹继周绍孔为世作矩知言养气仁义性善尊王黜霸予岂好辩盛德孔彰庙食斯堂学徒诜诜絃歌洋洋出入是门希贤希圣是则是傚夙夜䖍敬继今葺之勿崩勿骞凡百君子有考斯编张秋地平日晷铭李之藻天浑地冲帝德埏埴赤纮中划光道错织磨仪宻移县象罔忒宵昼永短相彼辰极南北髙下里移度革海表儋崖十五极侧六十二度地距鐡勒神京仰瞡出地四十三十五半张秋所得极偃赤卬极髙赤逼寸絜铢分晷固殊则东西共纬同算交食皇舆万里覆矩足测重差句股大较可得神明㑹通洞极𤣥穆爰考地平以造景式建髀协度斮石缕泐面午负子水凖𣙗植二寸四分表体变适贯地中天齘景剔墨髀弦斜倚两极攸植遥矩回射春秋分緎厥緎应絃余乃渐曲二十四气同宫异洫七衡六间倍合岁德升沈之景微剖辰刻衡若弓张纵则矢直纵辰横气散互九罭绳绳井井未分厥域孰倪进退孰辨启昃微乎表锐视厥影色差或毫釐谬以千亿必谨䕶持勿俾蠡蚀昔用土圭得午瞬息靡如兹宪四序咸秩司南可指歴候乃识匪穷𤣥诞敬时是饬河臣师禹寸隂务啬因地承天荒度孔亟无或悠悠以忝帝力铭此贞珉敢告有职百忍堂铭为张士凤作赵国麟粤稽忍性孟氏之传人心惟危匪忍曷捐矧在伦纪亲逊为先恩明谊美何道能然忍其后起天属乃全忍其旁骛人合斯专始尚强制继益勉旃忍之又忍久而化焉张公百忍义问昭宣君其苗裔力行克坚名斯堂构贻厥曾𤣥曰占余庆介祉緜緜山东通志卷三十五之十山东通志卷三十五之十一钦定四库全书山东通志卷三十五之十一艺文志十一乐志论仲长统使居有良田广宅背山临流沟池环帀竹木周布场圃筑前果园植后舟车足以代步涉之难使令足以息四体之役养亲有兼珍之膳妻孥无苦身之劳良朋萃止则陈酒肴以娯之嘉时吉日则烹羔豚以奉之踌躇畦苑游戏平林濯清泉追凉风钓游鲤弋髙鸿风于舞雩之下咏归髙堂之上安神闺房思老氏之𤣥虚唿吸精和求至人之彷彿与达者数子论道讲书俯仰二仪错综人物弹南风之雅操发清商之妙曲逍遥一世之上睥睨天地之间不受当时之责永保性命之期如是则可以凌霄汉出宇宙之外矣岂羡夫入帝王之门哉颜子论髙贵乡公心不违仁行无二过用行舎藏与同进退聴承圣言罔有不喻叙之于易以章殊异死则悲恸谓天丧己所以慇懃至于此者圣人嘉美良才之効也设使天假之年后孔子没焉知其不光明圣道阐扬师业有卓尔之美乎百虑之所得愚者有焉愿后之君子详览之焉尔释时论王沉东野丈人观时以居隐耕污腴之墟有冰氏之子者出自沍寒之谷过而问途丈人曰子奚自曰自涸隂之乡奚适曰欲适煌煌之堂丈人曰入煌煌之堂者必有赫赫之光今子困于寒而欲求诸热无得热之方冰子瞿然曰胡为其然也丈人曰融融者皆趋热之士其得炉冶之门者惟挟炭之子茍非其人不如其已冰子曰吾闻宗庙之器不要华林之木四门之宾何必冠盖之族前贤有解韦索而佩朱韨舎徒担而乗丹毂由此言之何恤而无禄惟先生告我途之速也丈人曰呜唿子闻得之若是不知时之在彼吾将释子夫道有安危时有险易才有所应行有所适英竒奋于纵横之世贤智显于霸王之初当厄难则骋权谲以良图值制作则展儒道以畅摅则是衮龙出于缊袍卿相起于匹夫故有朝贱而夕贵先卷而后舒当斯时也岂计门资之髙卑论世位之轻重乎今则不然上圣下明时隆道宁羣后逸豫宴安守平百辟君子奕世相生公门有公卿门有卿指秃腐骨不简蚩儜多士丰于贵族爵命不出闺庭四门穆穆综襦是盈仍叔之子皆为老成贱有常辱贵有常荣肉食继踵于华屋疏饭袭迹于耨耕谈名位者以谄媚附势举髙誉者因资而随形至乃空嚣者以吰噌为雅量璅慧者以浅利为鎗鎗脢胎者以无检为宏旷偻垢者以守意为坚贞嘲哮者以麤发为髙亮韫蠢者以色厚为笃诚庵婪者以博约为通济眡眡者以难入为凝清拉答者有沈重之誉嗛闪者得清勦之声呛啍怯畏于谦让阘茸勇敢于饕诤斯皆寒素之死病荣达之嘉名凡兹流也视其用心察其所安责人必急于已恒宽徳无厚而自贵位未髙而自尊眼罔向而逺视鼻而刺天忌恶君子悦媚小人敖蔑道素慑吁权门心以利倾智以势昏姻党相扇毁誉交纷当局迷于所受聴採惑于所闻京邑翼翼羣士千亿奔去集门求官买职童仆闚其车乗阍寺相其服饰亲客隂参于靖室疏宾徙倚于门侧时因接见矜己厉色心怀内荏外诈刚直谭道义谓之俗生论政刑以为鄙极髙㑹曲宴惟言迁除消息官无大小问是谁力今以子孤寒怀真抱素志凌云霄偶景独步直顺常道闗津难渡欲骋韩卢时无狡兔衆涂圯塞投足何措于是冰子乃释然悟曰富贵人之所欲贫贱人之所恶仆少长于孔颜之门久处于清寒之路不谓热势自共遮锢敬承明诲服我初素弹琴咏曲以保年祚伯成延陵髙节可慕丹毂灭族吕霍哀吟朝荣夕灭旦飞暮沈耼周道师巢由徳林丰屋蔀家易着明箴人薄位尊积罚难任三郄尸晋宋华咎深投局正幅实获我心广絶交论刘峻客问主人曰朱公叔絶交论为是乎为非乎主人曰客奚此之问客曰夫草虫鸣则阜螽跃雕虎啸而清风起故絪缊相感雾涌云蒸嘤鸣相召星流电激是以王阳登则贡公喜罕生逝而国子悲且心同琴瑟言郁郁于兰茝道叶胶漆志婉娈于埙篪圣贤以此镂金版而镌盘盂书玉牒而刻钟鼎若乃匠人辍成风之妙巧伯子息流波之雅引范张款款于下泉尹班陶陶于永夕骆驿纵横烟霏雨散巧歴所不知心计莫能测而朱益州汨彛叙粤谟训捶直切絶交游比黔首以鹰鹯嫓人灵于豺虎蒙有猜焉请辨其惑主人忻然而笑曰客所谓抚弦徽音未达燥湿变响张罗沮泽不覩鸿鴈云飞盖圣人握金镜阐风烈龙骧蠖屈从道汚隆日月聨璧赞亹亹之𢎞致云飞电薄显棣华之㣲㫖若五音之变化济九成之妙曲此朱生得𤣥珠于赤水谟神睿而为言至夫组织仁义琢磨道徳驩其愉乐恤其陵夷寄通灵台之下遗迹江湖之上风雨急而不辍其音霜雪零而不渝其色斯贤达之素交歴万古而一遇逮叔世民讹狙诈飇起谿谷不能踰其险鬼神无以究其变竞毛羽之轻趋锥刀之末于是素交尽利交兴天下蚩蚩鸟惊雷骇然则利交同源派流则异较言其略有五术焉若其宠钧董石权压梁窦雕刻百工鑪捶万物吐潄兴云雨唿噏下霜露九域耸其风尘四海叠其燻灼靡不望影星奔借响川骛鸡人始唱鹤盖成隂髙门旦开流水接轸皆愿摩顶至踵隳胆抽肠约同要离焚妻子誓殉荆卿湛七族是曰势交其流一也富埒陶白赀巨程罗山擅铜陵家藏金穴出平原而聨骑居里闬而鸣钟则有穷巷之宾绳枢之士冀宵烛之末光邀润屋之㣲泽鱼贯凫跃飒沓鳞萃分雁鹜之稻粱霑玉斚之余沥衔恩遇进款诚援青松以示心指白水而旌信是曰贿交其流二也陆大夫宴喜西都郭有道人伦东国公卿贵其借甚缙绅羡其登仙加以顩颐蹙额涕唾流沬骋黄马之剧谈纵碧鸡之雄辩叙温郁则寒谷成暄论严苦则春丛零叶飞沈出其顾指荣辱定其一言于是有弱冠王孙绮纨公子道不挂于通人声未遒于云阁攀其麟翼丐其余论附驵骥之旄端轶归鸿于碣石是曰谈交其流三也阳舒隂惨生民大情忧合懽离品物恒性故鱼以泉涸而呴沬鸟因将死而鸣哀同病相怜辍河上之悲曲恐惧寘懐昭谷风之盛典斯则断金由于湫隘刎颈起于苫盖是以伍员濯溉于宰嚭张王抚翼于陈相是曰穷交其流四也驰骛之俗浇薄之伦无不操权衡秉纎纩衡所以揣其轻重纩所以属其鼻息若衡不能举纩不能飞虽颜冉龙翰鳯雏曾史兰薰雪白舒向金玉渊海卿云黼黻河汉视若游尘遇同土梗莫肯费其半菽罕有落其一毛若衡重锱铢纩㣲彯撇虽共工之蒐慝驩兠之掩义南荆之跋扈东陵之巨猾皆为匍匐逶迤折枝䑛痔金膏翠羽将其意脂韦便辟𨗳其诚故轮盖所游必非夷惠之室苞苴所入实行张霍之家谋而后动毫芒寡忒是曰量交其流五也凡斯五交义同贾鬻故桓谭譬之于阛阓林回喻之于甘醴夫寒暑递进盛衰相袭或前荣而后悴或始富而终贫或初存而末亡或古约而今泰循环飜覆迅若波澜此则徇利之情未尝异变化之道不得一由是观之张陈所以凶终萧朱所以隙末断焉可知矣而翟公方规规然勒门以箴客何所见之晩乎然因此五交是生三衅败徳殄义禽兽相若一衅也难固易携仇讼所聚二衅也名陷饕餮贞介所羞三衅也古人知三衅之为梗惧五交之速尤故王丹威子以槚楚朱穆昌言而示絶有㫖哉有㫖哉近世有乐安任昉海内髦杰早绾银黄夙昭民誉遒文丽藻方驾曹王英特俊迈聨横许郭类田文之爱客同郑庄之好贤见一善则盱衡扼腕遇一才则扬眉抵掌雌黄出其唇吻朱紫由其月旦于是冠盖辐辏衣裳云合辎軿击轊坐客恒满蹈其阃阈若升阙里之堂入其隩隅谓登龙门之坂至于顾盼增其倍价翦拂使其长鸣彯组云台者摩肩趋走丹墀者叠迹莫不缔恩狎结绸缪想惠庄之清尘庶羊左之徽烈及暝目东粤归骸洛浦繐帐犹悬门罕渍酒之彦坟未宿草野絶动轮之宾藐尔诸孤朝不谋夕流离大海之南寄命瘴疠之地自昔把臂之英金兰之友曾无羊舌下泣之仁宁慕郈成分宅之徳呜唿世路佥巇一至于此太行孟门岂云嶃絶是以耿介之士疾其若斯裂裳裹足弃之长骛独立髙山之顶欢与麋鹿同羣皦皦然絶其雰浊诚耻之也诚畏之也王蠋论秦观古之人有不去商纣之虐君以从周武之圣臣而守死西山者其人曰伯夷伯夷者孔子称为仁孟子称为圣不在乎学者能道之也古之人有不忧刳身戮尸之患以求进忠极节于其君者其人曰比干比干者孔子称为仁孟子称为贤不在乎学者能道之也古之人有不爱将军之印不羡万家之封引身即死以明君臣之大义而求自附于伯夷比干之事者其人曰王蠋王蠋无孔子孟子之称而其名亦不获自附于伯夷比干焉学者亦不可不道也当燕人之破齐齐王之走莒也临淄之地汶篁之疆为齐者无几也齐之臣平居腰黄金结紫绶论议人主之前者一旦狼顾鸟窜分散四出不逃而去则屈而降无一人为其君出身抗贼以全齐者方是时王蠋齐之布衣也积仁累行退耕于野口未尝食君之粟身未尝衣君之帛蠋以为生于齐国世为齐民则当死于齐君乃奋身守大节守区区之画邑以待燕人燕人亦为之却三十里不敢近其后燕将畏蠋之贤念蠋之在而齐卒不灭也数为甘言啗之曰我将以子为将封子以万家不者屠画邑蠋曰忠臣不事二君贞女不更二夫国亡矣蠋尚何存今刼之以兵诱之以将是助桀为暴也与其无义而生固不若烹乃经其头于木枝自奋絶脰而死士大夫闻之皆太息流涕曰王蠋布衣也义不北面于燕况在位食禄者乎于是乃相与迎襄王于莒而齐之残黎始感义发奋闭城坚守人人莫肯下燕者故莒即墨得数载不亡而田单卒因其民心奋其智谋却数万之衆复七十余城王蠋激之也始余读记至此未尝不为蠋废书而泣以谓推蠋之志足以无憾于天无怍于人无欺于伯夷比干之事太史公当特书之屡书之以破万世乱臣贼子之心奈何反不为蠋立传其当时事迹乃㣲见于田单之传尾使蠋之名仅存以不失传而不足以暴天下甚可恨也且夫聂政荆卿匹徒能嗔目攘臂奋然不顾以报一言一饭之徳非有君臣之雠而怀匕首袖铁椎白日杀人以丧七尺之躯者太史公犹以其有义也而为之立传以见后世后世亦从而服之曰壮士蘓秦张仪陈轸犀首左右卖国以取容非有死国死君之行朝为楚卿暮为秦相不以慊于心太史公犹以其善説也而为之立传以见后世后世亦从而服之曰竒材以至韩非申不害之徒刑名之学也犹以原道徳附之老耼淳于髠驺衍田騈慎到接子环驺奭之徒迂濶之士也犹以为多事而附之孟子然则世有杀身成仁如蠋之事者独不当传之以附于伯夷之后乎噫昔者夫子作春秋其大意在于正君臣严父子使当时君臣正父子严则春秋不作矣后世愚夫愚妇一言一行近似者皆当笔之春秋况夫卓然有补世教者得无特书之乎此予所以为太史公惜也樊哙论髙启樊哙武夫也尝携剑摧锋从沛公以芸菑垦害人所壮之者不过以其能脱戏下之急尔余窃以哙有可贤者焉初沛公之入咸阳也见秦之宫室帏帐寳货妇女欲留居之因哙之谏遂迁屯霸上不然则逸欲遽生蹈亡秦之覆辙何以慰父老之心起范增之畏而解项籍之怒乎恐汉之为汉未可知也史言当时诸将皆争取金帛财物萧何独先入收丞相府图籍藏之观哙之能谏上则其不为是可知矣及髙帝既老尝有疾恶见人诏户者无得入羣臣何虽为相亦莫知为计也哙排闼而入见上独枕一宦者卧因流涕以片言悟之其忧深虑逺有可为大臣者矣岂绛灌等比耶而或者乃以帝尝欲杀哙恐百岁后吕氏叛也嗟乎哙起屠狗以至封侯亦足矣况其贤如是乎且帝素少恩又何有于一哙论者诚刻矣哉齐王蠋忠臣烈女论王士俊燕将乐毅既破齐闻王蠋贤将封以万家蠋曰忠臣不事二君烈女不更二夫遂自经死呜唿是言也足以搘柱干坤争光日月矣盖臣之于君妇之于夫犹人之于天也臣以君为天妇以夫为天天一而已岂有二天乎且夫所谓天者岂在苍苍形气之间哉即所谓理也理一而已岂有二理乎此人禽之介亘古弥今不得而动摇者也是以堂亷之上当其常也则为臯䕫稷契当其变也即为伯夷叔齐闺房之内当其常也则为鸡鸣昧旦当其变也即为中河柏舟由人情而论岂不乐为臯䕫稷契之臣鸡鸣昧旦之妇哉至于登西山以穷饿唿天只以自哀四顾茫茫云愁风惨天地为之悽悲鬼神为之堕泪忠臣烈女固大有不得已于怀者然而断颈絶脰刳肠裂肢视之如饴岂有他哉权衡于是非之途而置荣辱死生于不问也自王蠋建此两言齐之士大夫闻之各矍然起曰王蠋布衣也义不北面于燕况在位食禄者乎遂求王子法章立之而齐以复兴则此两言感动社稷可存山河不改其所闗系贤于十万之师传之至今凛凛有生气岂虑頺倒欤吾尝谓齐之似兴而实亡也亡于管仲谓其忘君事仇不知忠臣烈女之节也齐之既亡而复兴也兴于王蠋谓其矢死靡他坚守忠臣烈女之节也呜乎此固不可与功利富贵之士论矣至臣委贽而致身女结褵而从一在男则尽臣耳在女则尽妇耳忠臣烈女史不多觏固以处常之时多处变之时少也然而此心岂画于常变哉伯夷叔齐即臯䕫稷契为之中河柏舟即鸡鸣昧旦决之倘安常处顺之时赓歌扬拜一念涉于欺诈不可以质神明琴瑟唱随一事稍违敬戒不可以对夫子君子即以二心之臣失行之妇律之矣何也兵莫惨于志而人莫不感于诚未闻存亡断续之心可以居理戏豫驰驱之志可以对天也余深有感于王蠋两言故备论之如此王蠋后论王士俊余既作王蠋论以见忠臣烈女之两言攸闗如是其鉅也复读宋秦少游论以史记不为蠋立传而责备之而咨嗟太息之呜唿少游之意良厚矣然吾特怪其视史记太重而不知王蠋之无待史记以传且于忠臣烈女之两言犹以寻常之崇论闳议目之也何也人之待史以传者必其人在可传可不传之间也言之待史以传者必其言之因传以显因不传而晦也若王蠋何如哉其所传之两言何如哉夫所谓忠臣不事二君烈女不更二夫斯道也斯人也在天为日星在地为川岳在人为布帛菽粟不依形而立不恃力而行不因品题而烜赫不因寂寞而沈薶其于史册也何有今试有人焉龂龂而争之曰天之日星地之川岳人之布帛菽粟幸见之传记播之咏歌故人知有日星川岳布帛菽粟也虽三尺童子闻之莫不掩口而笑矣何也其所恃者不在此区区也少游之言曰伯夷比干得孔孟称之王蠋无孔孟之称而其名亦不获自附于伯夷比干焉呜唿其亦不知王蠋矣且亦不知伯夷比干矣夫伯夷比干之为圣为贤为仁虽因孔孟而论定然使孔孟或不之及而后世岂遂朦朦昧昧不知有伯夷比干两人与抑犹有知其为圣为贤为仁者与夫天地大矣古今逺矣圣贤岂能一一求而论之如铨曹之除目市柜之日歴纎悉不遗者耶知伯夷比干之不遇孔孟而亦传是王蠋之不借史记以传也彰彰矣且夫史记之失实亦已多矣班固讥其是非颇谬于圣人论大道则先黄老而后六经序游侠则退处士而进姦雄述货殖则崇势利而羞贫贱由斯以观后人之尊史记固以文章髙洁竒妙耳非谓一字之褒荣于华衮一字之贬严于斧钺谓足以继春秋也其不必以史记求王蠋可知也伯夷比干虽孔孟犹不恃而王蠋反恃失实之史记乎哉就令史记传之为之表其功扬其节且于忠臣烈女两言淋漓唱叹传示万禩而后世之敬王蠋式王蠋读是两言枨触欲泣永矢弗谖如仰日星瞻川岳服食布帛菽粟者果能有铢黍之加乎今日也哉不能为加而又何能为损乎哉不然如少游所谓荆轲聂政则史记有传矣蘓秦张仪则史记有传矣韩非申不害之徒则史记有传矣而后之君子其遂重羡荆轲聂政蘓秦张仪韩非申不害之徒以彼忿激之举纵横之术刑名之学为千古不可少之人千古不可无之事乎哉吾知其必不尔也故曰其视史记太重也且二十一史之中善学史记者莫如欧阳公五代史然五代史之不为韩通立传也犹史记之不为王蠋立传也后世但病欧阳公之失耳若韩瞠眼忠烈彪炳又何尝不啧啧人口然则人固自有可传矣史云乎哉盖少游用意良厚文亦清辨特以论史法则可以之论王蠋则所谓惋惜太过而其人之真反不出也以余揆之直谓天理所以常存人心所以不死全在乎此诚不借文字以为显晦故复论之以补前説所不及云山东通志卷三十五之十一山东通志卷三十五之十二钦定四库全书山东通志卷三十五之十二艺文志十二共皇立庙议师丹前师丹议制曰圣王制礼取法于天地故尊卑之分明则人伦之序正人伦之序正则干坤得其位而隂阳顺其节人主与万民俱䝉祐福尊卑者所以正天地之位不可乱也今定陶共皇太后共皇后以定陶共为号者母从子妻从夫之义也欲立官制吏昭于太皇非所以明尊卑无二上之义也后定陶共皇谥议已前定议不得复改祖父为士子为天子祭以天子其尸服以士服子无爵父之义尊父母也为人后者为子之故为所后斩衰三年而降其父母朞月尊本祖而重正统也孝成皇帝圣恩深逺故为共皇立后奉承祭祀今共皇长为一国太祖万世不毁恩义已备陛下既继体先帝特重大宗承宗庙天地社稷之祀义不复奉定陶共皇入其庙今欲立庙于京师而使臣下祭之是无主也亲尽尚毁不正之祀非所以尊厚共皇也明堂议颜师古明堂之制爰自古昔求之简牍全文莫覩肇起黄帝降及有虞弥歴夏殷迄于周代各立名号别创规模衆説舛駮互执所见巨儒硕学莫有详通斐然成章不知裁断究其指要实布政之宫徒以战国纵横典籍废弃暴秦酷烈经礼湮亡今之所存传记杂説用为准的实亦无昧然周书之叙明堂纪其四面则有应门雉门据此一涂固是王者之常居耳其青阳总章𤣥堂太庙及左个右个与四时之次相用则路寝之义足为明证文王居明堂篇带以弓韣礼于髙禖九门磔攘以御疾疫置梁隂道以利农夫令国有酒以合三族凡一事等皆合月令之文观其所为皆在路寝者也戴礼昔周公朝诸侯于明堂之位天子负斧扆南向而立明堂者明诸侯之尊卑也周官又云周人明堂度九尺之筵东西九筵堂一筵据其制度即大寝也亦曰黄帝曰合宫有虞氏曰总章殷曰阳馆周曰明堂斯皆路寝之徴知非别处大戴所説初有近郊之言复称文王之庙进退无据自为矛盾原夫负扆受朝常居出入既在臯库之内亦何云于郊野哉孝经传云在国之阳又无里数汉武有怀创造询于搢绅言论纷然终无定据乃立于汶水之上而宗祀焉明其不拘逺近亦无方面孝成之代表行城南虽有其文厥功靡立平帝元始四年大议营创孔牢等乃以为明堂辟雍太学其实一也而有三名金裒等又称经传无文不能分别同异中兴之后蔡邕作论复云明堂太庙一物二名郑元则在国之阳三里之外七里之内景已之地颍客释例亦云明堂太庙比有八名其体一也茍立同异竟为巧説并出乎胷怀曾无师祖审夫功成作乐治定制礼草创从宜质文递变旌旗冠冕今古不同律度权衡前后不一随时之义断可知矣假如周公旧章犹当择其可否宣尼彛则尚或补漏况郑氏臆説淳于謏闻匪异守株何殊胶柱愚谓不出墉雉迩接宫闼实允事宜谅无所惑但当上尊天㫖祇奉徳音作皇代之明堂永贻范于来叶区区碎议皆略而不论鲁议髙郢周公居摄七年致政而殁成王康王追思其徳命鲁侯代祀之以天子礼乐鲁君得乗大辂建大常外祭郊社内祭尝禘虞夏商周之服器与官兼而用之以广鲁于天下郢窃谓自天子以至于庶人尊卑贵贱待礼而别丰者不可杀杀者不可丰成康过赐非礼也鲁君受赐亦非礼也何则郢闻有位而后有典礼仲尼不臣门人非君也季札不嗣呉爵非长也周公不王而以礼乐王者是以非礼诬周公也设诬周公以非礼谓昊天上帝亦可诬乎奈何使鲁人郊昔孔子愤叹于衰周而欲求礼于鲁及覩其僭乃言曰鲁之郊禘非礼也周公其衰矣鲁用天子礼乐者本以郊上帝既非声名文物之不当用可知矣又恐来者以把宋用王礼为比因言把之郊也禹也宋之郊也契也是天子之事守也把宋二王后得守先祖礼乐鲁何守而用之邪犹惧其未明又言曰天子祭天地诸侯祭社稷祝嘏莫敢易其常法是谓大嘏此乃申言名位不同礼亦异数之定分也夫子之言昭昭如揭日月而学者或以为事更圣人未闻可否难措辞于鲁议者于谦黙之道则可矣于发挥之义恐未尽也诗曰尔之教矣人胥傚矣鲁侯用王礼其臣亦用侯之礼故季氏舞八佾旅泰山设太庙歌雍彻嗟乎礼之不早辨也如此古者父为天子诸侯子为士祭礼从子不得从其父晋应武王之穆得用备物享武王乎若享非礼之褒是周公不得为圣也如其不享是成康祇以王者礼乐馁周公于鲁矣安在其广乎且周公之绩孰与伊尹佐商成康之明孰与太戊崇异伊尹不过号为保衡至于沃丁太戊亦不加以王礼或谓周公叔父也于伊尹而为亲故尊而异之夫太伯太王之元子三以天下让于王季王季得之以传祚于文武故孔子曰泰伯其可谓至徳也已矣及武王克纣追王太王王季文王而不追王泰伯岂武王忌泰伯之徳而不亲乎盖以等威之情名分之别为万代之准不为一人私也夫人情无常以礼为常以理从情动则有悖且如王者祖有功而宗有徳祖宗之庙代代不毁大凡继体之君皆欲祖宗其父至于功徳未着不敢妄加庙称者情非不欲限礼而已矣故礼之行于宗庙父子不得随其私而况成康又得以天地之公器大典独私于周公乎周公有大勲于周土田附庸以益之则可秬鬯圭瓒以赐之则可若天子礼乐成康所恃以为尊也胡可以假人成康虽欲尊于周公伯禽其忍受之以出僭其君入陷其父乎若周公躬制礼乐坟土未干而子孙不克负荷乱王者之度孔子称其衰不亦宜乎孙奭谥议宋祁仆射清明庄重体柔而用健炀和吸精储为英华在布衣韦带有深沈不器之韵绂玦弹冠宾于王门是时宋兴四十余岁天子尚文向学开太平之原薪槱髦士充布台阁而未有卓然以儒名家仆射由经生博贯前载乃以诗之多识书之知逺易之畅而隐春秋之婉而㣲礼之肃雍乐之易良参勤讲授为荐绅倡始执据圣道洮汰羣疑斗杓所建遂成寒暑珩璜所触自然宫徴歴官上庠居为时宗既而籍内禁阁践谏省驳曹之任入进其轨出诡其辞批鳞罔惮职衮无阙在蹇王臣匪躬在説命朝夕纳诲惟仆射举之爱莫助之属今上濬明厥初物色旧老实膺丹书之问进对华光之涂用阶告猷式克隮圣桓荣稽古宽中眇伦惟仆射有之是以似之及宸幄归道安车税驾天语褒饯士论嗟挹俾耆而艾以殁元身大君废朝行路相弔赙布所须一出长府宻章加等昭告下泉信乎令终之髙显大雅之明哲矣谨按谥法体和居中善问周达曰宣如仆射处躬弥中在丑忘竞不居物累不为盗憎其让如范其慎如子孺能体和矣内治家事外施邦教接士无貌言祝神无愧辞协用通介时其进退能居中矣行成束脩节贯华皓终以硕望显升师臣其所荐士皆足以经哲秉猷敷贲皇极逊逺时誉常若不及以年得谢享考终之福生平素守鲜如纯葩信善问矣建白百余篇传经见义质圣行逺藏于册府副在家楹推则董仲舒博洽则刘向其周达矣节惠知行请谥曰宣谨议孔子庙堂议宋濓世之言礼者咸取法于孔子然则为庙以祀之其可不稽于古之礼乎不以古之礼祀孔子是䙝祀也䙝祀不敬不敬则无福奈何今之人与古异也古者将祭主人朝服即位于阼阶东西面祝告礼成主人立于阼阶上西面尸出入主人降立于阼阶东西面此皆主人之正位也卒祝盥于洗升自西阶主人盥升自阼阶祝先入南面主人从尸内西面祝酌奠主人西面再拜稽首皆为几筵之在西也尸升筵主人西面立于户内拜妥尸尸酢主人主人西面奠爵拜皆为尸之在西也汉晋春秋所载章帝元和二年幸鲁祀孔子帝升庙西面再拜开元礼亦谓先圣东向先师南向三献官皆西向是犹未失古之意也今袭开元二十七年之制迁神于南面而行礼者北面则非神道尚右之义矣古者造木主以栖神天子诸侯之庙皆有主卿大夫士虽无之大夫束帛以依神士结茅为菆无有像设之事开元礼亦谓设先圣神座于堂上西楹间设先师神座于先圣神座东北席皆以莞则尚扫地而祭也今因开元八年之制抟土而肖像焉则失神而明之之义矣古者灌用鬯臭郁合鬯臭隂达于渊泉既灌然后迎牲致隂气也萧合黍稷臭阳达于墙屋故既奠然后萧合羶芗盖求神于隂阳也今用薫芗代之庸非简乎古者朝觐㑹同与凡郊庙祭飨之事皆设庭燎司烜共之火师监之其数则天子百公五十余三十以为不若是则不严且敬也今以秉炬当之庸非渎乎古之有道有徳者使教焉死则以为乐祖祭于瞽宗此之谓先师若汉礼有髙堂生乐有制氏诗有毛公书有伏生之类也大凡始立学者必释奠于先圣先师释奠必有合有国故则否谓国无先圣先师所释奠者当与隣国合若唐虞有䕫伯夷周有周公鲁有孔子则各自奠之不合也当是时学者各自祭其先师非其师弗学也非其学弗祭也学校既废天下莫知所师孔子集羣圣之大成颜回曾参孔伋孟轲实传孔子之道尊之以为先圣先师而通祀于天下固宜其余当各及其邦之先贤虽七十二子之祀亦当罢去而于国学设之庶几弗悖礼意今也杂置而妄列甚至荀况之言性恶扬雄之事王莽王弼之宗庄老贾逵之忽细行杜预之建短丧马融之党附势家亦厠其中吾不知其为何説也古者立学专以明人伦子虽齐圣不先父食久矣故夏禹不先伯鲧殷汤不先司徒契周文武不先不窋宋祖帝乙郑祖厉王犹上祖也今一切置而不讲颜回曾参孔伋子也配享堂上颜路曾㸃孔鲤父也列祀庑间张载则二程之表叔也乃坐其下颠倒彛伦莫此为甚吾又不知其为何説也古者士之见师以菜为贽故始入学者必释菜以礼其先师其学官四时之祭乃皆释奠释奠有乐无尸而释菜无乐是二者之重轻系乎乐之有无也今则袭用汉魏律所制大成之乐乃先儒所谓乱世之音者也其可乎哉古者释奠释菜名义虽存其仪注皆不可知唐开元礼彷彿仪礼馈食篇节文为详所谓三献各于献后饮福即尸酬主人主妇及宾之义今惮其烦唯初献者得行之其可乎哉呜唿学校者徳之所自出犹河渎之宗瀛海也犹山岳之祖崑崙也今乃舛谬若是则其他可知矣礼固非士庶人之所敢议有人心者其孰能黙黙以自安乎虽然此固言其略耳若夫庙制之非宜冕服之无章器用则杂乎雅俗升降则昧乎左右如此类甚多虽更仆不可尽也或者则曰子之言信辩矣建安熊氏欲以伏羲为道统之宗神农黄帝尧舜禹汤文武各以次而列焉臯陶伊尹太公望周公暨稷契夷益傅説箕子皆可与享于先王天子公卿所宜师式也当以此秩祀天子之学若孔子实兼祖述宪章之任其为通祀则自天子下达矣茍如其言则道统益尊三皇不汨于毉师太公不辱于武夫也不识可乎昔周有天下立四代之学其所谓先圣者虞庠则以舜夏学则以禹殷学则以汤东胶则以文王复各取当时左右四圣成其徳业者为之先师以配享此固天子立学之法也奚为而不可也小清河议陈珪本职自奉委以来惕然靡宁昼夜思索以为此举系一方利病万姓安危必洞识其要害深得其肯綮而后可以建议顾愚劣何足以办此乃自乐安草桥遡小清河而上歴博兴髙苑新城长山邹平至章邱县淯河而止又沿淯河而下至齐东青城及蒲台县界週回数百里间陟降原隰备尝险阻周览其形胜穷究其源委所至必集士民而询访之乃颇得其梗槩始知前此各县画图皆为错误县官不审狃于见闻出门望洋付之浩叹虽屡经计议而不得其要领所以谬妄纷纭迄无定论诗曰如彼筑室于道谋是用不溃于成是也于是按地为图集士民而指示之大约髙苑等县水患由章邱之东有漯河一条流二十五里至小清河故道栁塘口横过淤河而直趋邹平以下髙苑以上之驾鸭湾则溢而汎滥横流为诸邑之害最甚次则青阳驿后之浒山泊邹平县西之沙河县东之白条沟皆受章邱邹平一带山壑之水下注小清河至朱家湾之夏旺口下流淤塞乃决岸而西亦㑹于驾鸭湾旧时小民无识为堤于湾之下水既有源势不敢捍则横冲小清河之北岸而入小清河故道流二十里至刘家口又横决北岸而出以汎滥于数邑之地又次则清沙泊之水亦决故河而入乃决北岸而出为蔡家口又次则孝妇河决岔河口而出诸水辏合汇为巨浸一望无际此髙苑等三县之所以受害也次则乌河之水顺小清故河而下不能为患但自乐安石辛镇而下两岸太卑河身太窄恐不能受以上诸水耳盖自龙山驿而东环章邱邹平东南皆山也诸山譬则屋之嵴也山下诸水譬则屋上瓦陇间之水也小清河譬则檐前瓦口横盛滴水之简槽也新城长山髙苑博兴乐安之地譬则人家之庭院也今小清河淤塞譬则简槽中有物作梗而瓦水溢出流满于庭院矣若开濬小清河故道是剔去简槽中之物而瓦口之水循简槽而注于所当注之地又将漯河𨗳入淯河是简槽所受不到之水当于屋上髙嵴去处为夹沟斜出使从外注不为庭院中之患也夫小清河故道志谓齐刘豫𨗳济南趵突泉东行经章邱邹平长山新城髙苑博兴至乐安而入海今自乐安遡河而上至章邱之淯河薛渡口止见得小清河南岸一面横受章邱邹平长山等县羣山万壑之水南岸地髙北岸地卑此河横亘其中延袤数百里名虽与大清配然其实大清乃济水故道天地生成之河小清乃人力所为非生成之河观诸二河浅深广狭俱不相敌可见矣大清深入地下四五尺濶将二三十丈小清河岸仅三丈许河底只在平地上水由地上行两岸为堤以束之今填淤平满河底将髙过平地五六尺矣所以一决即为害也其所以填淤者何也盖本来河身横当诸水之冲而又褊浅窄狭不能容受羣山万壑之水往往冲决汎滥而为诸邑之患凡水上流既决则下流必淤下流既淤则上流愈决愈决愈淤愈淤愈决淤决相寻堙塞日甚而河遂不通矣此河不通则无以受诸山之水由南岸之髙泻北岸之卑建瓴而下决防而出髙苑博兴乐安皆居洼下之地何为乎其不受害也今必开通此河使受诸水患斯免矣然不必穷源至委尽开之也盖此河固虽昔人𨗳趵突泉而来中经数河自东南诸山来者皆为石闸于下流横截之使必由此而之海盖其初为通舟楫计也今非为通舟计乃为除害计耳茍不为害则已何必尽开而通之故自章邱淯河而上诸山之水虽经小清故道而径趋大清者不知其几今皆既入大清不为东方之害则自此以上小清故道开之无益所以不必开也考之图志成化癸巳都宪牟公亦尝挑濬此河自乐安直抵歴下一以洩水一以通舟故大学士刘公珝记之曰退出膏腴之田数万顷又曰于是青船入于济是已后又淤塞而章邱以上诸山之水各随其性之所之直越小清之故道而趋大清以入海惟章邱白云湖最濶一遇大雨即溢于小清而入于大清即今之淯河是已大学士李公贤之记可考也为今之计惟图除害不图通舟淯河既入大清矣则淯河以西固不必开惟淯河以东八里许为漯河较诸河为大发源于邹平之㑹仙山下北流至小清河故道栁塘口髙家庄壊闸横注而下至二十里许则汎滥弥漫至驾鸭湾而与诸水合汇为巨浸其害居诸水之半此河旧亦由栁塘口髙家庄入于小清盖昔人为石闸于下流而遏之使东务可通舟故也今闸既废而河身且复深陡两岸小清故道俱已淤为平地自岸上俛视水面且一丈有余而水深又七八尺若复拘泥旧迹自髙家庄挑起至浒山泊之清河沟止计二十里小清故道年淤既久民已栽植树木小者拱把大者合抱虽残堤断陇隐现无常而河身已几于不可复辨也地势髙仰如许若欲使漯河之水东由故道与浒山泊之水㑹必须二丈深而后水可得行此二十里居小清之上流既挑二丈许不知其下流又当深几丈许而后水可行也势必不能矣然则此水竟付之无可奈何而任其为害耶于是往复相度自髙家庄旧闸口遡河岸而上止八里许曰纪家口乃漯河水汎西决之旧口也西望淯河之薛渡口仅五里许自此至彼地势趋下经三里许为常家庄即小清故道犹有存者深尚五六尺濶亦三四丈又二里许即薛渡口之旧闸为淯河矣此漯河之所以可由纪家口开至常家庄由故河而入薛渡口与淯河合流而入于大清其势甚便其功甚省与其开二十里髙仰之地抑漯水而使之必东孰若开五里上髙下低之地𨗳漯水而使之就下以五里而较二十里其逺近何如也舎五里而图二十里其劳逸何如也又沿淯河而下至齐东县淯河之水入大清河处深而且濶奔驶无滞号为陈海沟自齐东东门视之下临如井此其足以容水而不为民患中经麻姑堂上下倘有浅涩处则疏瀹之可也况询之栁塘口之居民佥谓漯河水汎之时姑未言下流之害但自纪家口之两岸言之东决则由袁家口而入于潘家湾潴于浒山泊而河东之民受害西决则由纪家口而弥满平地浸于栁塘口决于常家庄而河西之民受害修堤筑口岁无虚日劳费孔多今若由此而开入大清河则非惟下流髙苑等数县之民免害而章邱清平等数庄之民亦免于垫溺之患矣一举而三得利孰大焉然自常家庄而下二里系小清故道不占民田其上三里濶四丈许系民有税田地当何如曰此自有处夫栁塘口旧闸东西皆有小清故道西至常家庄五里东至新桥十八里淤为平原沃壤民皆耕种树植视为已业久矣今不追其花利但使之承受所占民地之税粮其孰不从至于地价又或以官银给之或以小清之故道沃壤加倍偿之亦孰不愿功省而利倍在所必为又况地势水势使然亦终不容不然者也其长五里内三里平地二里旧河河身深濶俱与漯河相等须用深一丈二尺濶四丈乃可通水此章邱地方当役该县人夫三千名三日可开一里十五日而功可成夫漯河之水既入于大清河则栁塘口旧闸处髙家庄以东至浒山泊之淯河沟二十里淤平之故道俱可弃不必开省力多矣自淯河沟而下小清受浒山泊之水东行二十里至王亭口子而北决流于驾鸭湾此二十里浅涩当濬深三四尺自王亭口起至开河口五里许皆淤塞当挑深七八尺开河口乃受沙河之水自邹平县西南来入小清东行至阎家桥二郎庙前㑹白条沟之水流至旧口约二十里许此浅涩当濬深三四尺又沙河经邹平县西闗而北入于小清地正五里名曰开河据本处民人告称水涨之时东决则由戴家口而漫流西决则由萧家庄而漫流邹平县浮石等数庄之民皆受其害而亟欲濬之然其深不过再用三四尺夫自浒山泊之清河沟起至白条沟之旧口止通计有水而浅者四十五里无水而淤者五里此邹平地方当役邹平县夫开之可自免其县之水患也当用四千人计一月而完自白条沟之旧口起至朱家湾之夏旺口止计七八里水深不必再开又自夏旺口起至陶塘口止此三十里淤塞殊甚略有河形而已当挑深一丈濶四丈皆长山县地方此处淤塞不通故往往白条沟溢而东孝妇河溢而西漫流平地浸滛数社居民患之若开而通之则非惟水循故道髙苑等数县免害而长山县之水患亦可免矣此当役长山县夫五千人毎日开一里计三十日而完自陶塘口起至刘家口止计十五里此驾鸭湾水冲小清北岸而入至刘家口而出自刘家口至蔡家口五里南岸口子受清沙泊水此二十里有水而浅当濬深三四尺相离齐东青城各五十里宜借二县夫毎县二千名四千人毎日濬一里二十日而完自蔡家口至岔河口十七里皆淤涸当挑濬七八尺宜用髙苑县夫三千名计二十日而完此岔河口乃孝妇河自颜神镇受诸水流至此入小清遇下流壅塞乃决而北注为害甚大自岔河口至乌河口止约五十里大约分为三等西头十里淤甚为上等当挑一丈中间三十里次之为中等当挑七尺东头十里又次之为下等当挑四尺使与乌河河身相平水不倒流足矣此五十里当用新城博兴县夫各四千名一日开一里毎县不过二十五里约二十五日而完乌河之下为博兴之湾头自此以下乌河之水循小清故道而流两不为害但自乐安县石辛镇而下至海口二百里河身仅三丈许水深止六七尺其间两岸口子不下三四十处隄内之水往往与髙苑流来隄外之水相平出入无定须俟上流河通下流水落之时有口所当筑隄所当修淤所当濬者再行估计徐议兴工故留乐安与附近临淄之夫未用盖有待也议者见得现今水势滔天黎民受害亟欲于乐安地方或挑支脉沟或濬花阳沟或另挑一河入海使洩之各该一百五六十里殊不知上流漯河既入于大清则水势杀一半矣小清故道又通则浒山泊与沙河白条沟孝妇河乌河诸水皆由河中行则今平地巨浸之水其源俱絶矣平地之水源头既絶而博兴以下乐安以上俱有口子水可还河趋海上既无源下又有洩直坐待其涸耳何必复为此浩大之功以妨开河之役耶盖民力有限不能两用所谓欲速则不达见小利则大事不成者或以疏通小清工程浩大谋于青城蒲台之间相近髙苑地方挑开一河五六十里通大清以洩诸水此最径约言似可聴昨见大清河身虽低而两岸髙于水面二三丈询诸居民咸谓水涨之时亦能溢岸为害今若开之使通于髙苑以洩诸水目前亦足以快然洼下之处亦终不能尽涸而大清水溢之时又能倒流入来髙苑等县反受其害则大小清皆为患矣此所以断不可从也夫漯河既改小清既通水患固可免矣然驾鸭湾与马家泊皆聚水之处天雨连绵汎涨为害又如之何曰驾鸭湾在上流则入于马家泊马家泊在河之低岸水不能上入于小清故旧有支派沟延亘三县至乐安㑹小清而入海此天地生成之沟使洩诸泊之水也然在髙苑博兴境内者今已没于巨浸之中其在乐安境内者已淤为民田长百余里不必复开须待河道水涸之后寻其近便小清去处名为渰沟者徐议濬之使有以洩诸泊之水于小清足矣今姑未暇及也载观陶塘口以下至乌河口南岸为新城地方北岸为髙苑博兴地方水由中行南决则新城受害北决则髙苑博兴受害故小清水溢之时南岸之民偷开北岸往往杀人致讼势之使然无足怪者然南岸地势髙故水溢虽决而进水退则淤而肥利害相当惟北岸地势卑故水一决而遂聚经年不消所以浸淫数百里贻患五六年而民不聊生矣愚民无所知识往往只与水争故髙苑之民则于陶塘口为堰以捍驾鸭湾之水及其既溃则又为堰于马家泊之上亦崩决而不能御博兴乐安之民亦然毎县界上必有遏水之堰所谓以邻国为壑者也又新城髙苑之间小清决口数十皆为月隄以助之修筑之劳迄无虚岁所谓补塞罅漏者也然而随修随废前此命官估计惟㑹计此耳不知岁费若干缗而两岸之民盗决河防互相争鬬不知杀死若干命至今讼者纷然可为流涕兹诚开小清水循故道两不为患堰可不必修隄可不必筑民可不必争讼可不必聼矣所谓一劳而永逸者也请建社仓议张惟诚岁有丰㐫谷有贵贱而民生之休戚因之储谷备荒诚牧民者之责矣但事以预立法贵周详使图之不预则卒值㐫年束手而无䇿若虑之不周则惠难徧及有名而无实此勤恤者毎长叹于噬脐而困穷者竟未免于枵腹也本职新建常平仓积谷五千一十一石三月间开仓比时价减三分之一挨乡顺社谕令均籴仍刻票记多者不过三石少者任便零籴数日之间市价顿减民稍沾惠矣但田野之民不能皆之城郭遂不得籴须各乡置仓随在贮谷使民不出田里即有所得庶为完计故职敢以社仓请查行社仓之法昔朱文公行之浙东已有成效其后行之者则有利有害大抵小民假货皆起于贫贷时则易还时则难贷时虽以为恩索时或以为怨此利弊之大较也又查得宋张忠定公之治益州也以蜀地素狭游手者衆稍遇水旱民必艰食时米㪷值钱三十六乃按诸邑田税如其价岁收米六万㪷至春籍城中细民计口给券俾输元估籴之奏为永制凡十戸为一保一家犯罪一保皆坐不得籴民以此少敢犯法逮七十余年虽时有灾馑而邑民无菜色夫社仓法之有利有弊如彼而平籴法之有利无弊如此职请今建社仓一如忠定公法但忠定公之法止籍城中细民而职则欲行之乡镇忠定籴之岁以为常职则欲常年籴之而荒年贷之候丰年止令偿之亦不收息惟贷而负者则去其籍永不得籴夫其籴之也输元估不假唿迫既有抚字之仁又无催科之扰夫其贷之也还仓抵斗负欠去籍既广宽大之恩复严精覈之法足称无弊庶可常行已经齐集乡民于庭面与酌议择其镇店之大居民之稠宻堪以建置者四乡共二十处城东则马庄白石彩山并东闗四处城南则新店王全城村站张吾村傅村集五处西则髙里袁家口韩家林拳家村秦家舖桑科集开河镇南旺并西闗九处北则古城集李官庄四汶集三处各处之左右前后凡在十里之内者悉以附焉毎处议建门楼一座前房三间团仓三座后房三间厢房三间即置为社学选教读一人于内不独令其训诲童䝉抑且资其㸔守附记一处工料约费银二十二两分委修建今已告完又查各项堪动银共一千七百四十八两合无给发各仓易谷赈贷毎处发银八十七两四钱照依秋成谷价即可籴谷五百八十二石六斗六升当此赤春民之困穷已极合候允日本职亲诣各乡按籍而给秋熟贮仓以后毎年籴粜岁以为常悉如张忠定公法其间损益便通准从本职前议秋籴准时价照原估冬则谷贮仓夏则银贮库毎当籴粜完日备将数目附入常平仓循环查考又本职于万歴二年置买大麦种一千五十石八斗七升当年给散贫民播种至三年还过一千一百五十六石贮预备仓亦当年放出今岁麦熟又当还仓合无将此麦种查照人户住种处所各就近便社仓交贮依法歛散不必逺赴预备仓以滋劳费似又便益夫预备仓有谷八千五百七十四石三斗常平仓有谷五千三百一十四石则环城而近者可无失所若各社仓有谷一万一千六百五十三石三斗有麦一千一百五十四石则离城而逺者亦可无虞庶乎惠非偏陂政不失平幸逢有年纵不借此倘遇㐫岁可望存活其于民生未必无禆于万一也治矿盗议王廷相尝观民之为盗有侵渔迫于外饥寒切于身势不得已而为之者亦有无赖恶少不事生业习于下流得已而为之者是人也岂其天性有异于人恶生好死而乐为之哉良以上无美政而因以失其良心下无法守而渐以成夫偷俗故尔是故古之明王毎急于安抚懐来之实以养其乐生之心不懈于提撕警觉之令以摄其放旷之气故风俗淳厚而盗警不作使为治者不务乎安辑保育之勤而惟事乎攻击捕灭之术激而羣聚不逞弄兵潢池虽布武宣威以成平𠞰之功而良民荼毒亦惨矣岂为政之上䇿也哉迩者窃矿之兇俱已授首未起之党皆为寒心此正平定安辑之时不宜深求过计以激其反侧而兴其扰攘也何以言之戡定乱略之后而犹督捕之急可以致吏承风悦上以立名可以使捕者因之为姦可以致民不得其死者多可以致故党疑惧而不自安夫郡县之吏皆观望于上司之意向而为之也使一贼之尅而功赏之顿加一䇿之得而颜色之遽及由之因以市誉因以进秩相效而起奔赴恐后仗剑率衆四捜于山泽萑苇之间无虚日矣嗟乎盗贼横行之日为之殊可以立功而安定之后实生烦扰尔故曰可以致吏承风悦上以立名夫捕盗之令虽出于官府而执兵驱捕则借于民快此等小人惟利是计使在上者不此为急则刑罚清明良恶区别彼故不得缘之为姦一或偏重而惟贼之是得则生死真伪由彼是任指攀无辜捜检财产肆行而无忌矣故曰可以使捕者因之为姦夫禁盗所以安民也盗得其真民斯安矣闻风而捕者无为盗之实妄攀而捕者无可据之赃挟讐而捕者多所诬之罪非以安之实以祸之矣况鹰鹯狼虎之吏惟欲多所捕获大张声势以要竒功上司隔逺一时不得躬讯祇凭巧文不知欺蔽真正之贼一而良善之民十犴狴如海玉石俱焚贫弱之家无所控诉岂不哀哉故曰可以致民不得其死者多夫治盗之要殱其渠魁解宥党与不直人心易安亦且地方省事此古今不易之大道也今大寇既平宜稍示休静以安余党失此弗图更加严治则郡县捕巡之吏岂能一一斟酌事机根连蔓结穷极瑕隙激而成变势亦或有海翁之于鸥鸟非必毕罗弹射之加也一有欲色之意已骇翔而不下矣况灵于鸥者而尤亲触其必死之机有不骇而变者乎故曰可以致故党疑惧而不自安嗟乎今山东之所患者其势兇志谬未有大于矿徒者也聚之则千百成羣不敢逼捕散之则一夕解遁莫可踪迹以愚计言之当以不治之法治之则不期靖而靖矣何以言之此徒之所欲者矿而已使洞无可入之隙彼何所利而为之故首当责实于塞洞凡塞洞之法不一有以泥涂于棘茨之上者有以巨石加灰泥者有以坚筑土壤者此虽费工可以经久不得易开今之塞洞者一切茍简为之惟填巨石于洞口继以小石补罅而已故矿徒之来一时可开彼知利可易得故风行电掣三两日夜其事就矣比及官府知而捕之彼已得利而散故曰当责实于塞洞夫今矿徒多四方来者必得近矿之家以为住歇之处斯踪迹隐蔽纠聚可成不然则易于败露彼乌敢肆然为之故次当保察于近矿之民使之十家为保保有长十保为总总有保正使一保之中各相觉察但系面生可疑之人必要追求所来之自使之不得潜避为姦有司乃委公明亷能之吏不时巡察以提撕警觉保甲之衆如此则矿徒既不得与近矿之民相缘为姦而矿洞又不得一时可以易开则窃矿之心渐以自阻而捕治之吏可以不用矣故曰次当保察于近矿之民汉渤海多盗郡吏不能平宣帝拜龚遂治之遂曰民之为盗困于饥寒而吏不恤故尔臣请有以安之至郡罢捕盗吏与民休息诸持锄耰者勿问于是卖剑买牛卖刀买犊而为良民所谓以不治之法治之则不期靖而自靖者此也今之议者曰民间有弓矢之便长鎗之利故民易以为盗欲严法令以禁之非官司不得造作愚窃以为计之过者矣弓矢矛鋋之利民赖以衞家御变也百姓不得具于平时一旦值有寇盗之警不过束手就执而已是盗贼玩禁而得以恣行良民窘束而反以受祸令之不善无过于此况民之为盗由其有不得乐生之心不在于蓄有兵器之利使其生乐矣虽百千有利彼亦知爱其死而不为使不得其生之乐则凡可以茍延生命无所不为矣锄耰之夫斩木揭竿亦可以亡秦又何必待于长鎗利㦸而后为之哉汉公孙𢎞言于武帝曰十贼彍弩百吏不敢前臣愚以为禁民挟弩矢便帝下其议吾丘寿王对云且𢎞所以为禁者为盗贼以之攻夺也攻夺之贼知死而犹为之者大姦之于重诛固不避也臣恐邪人挟之而吏不能止良民以自备而抵法禁是擅贼威而夺民救也帝以难𢎞𢎞诎服是弓弩长鎗之禁便于刼贼而不便于良民古今之所同然如此严令禁之似所不可大抵事势之变悬于机缓急轻重毫末之差而机随以低昻事因之成败其闗系于政也大矣固不可不熟思审处以求适当其机也若夫详其术以止盗而捕不宜急宣其惠以恤民而兵不必禁此正今日事机之㑹也伏惟採择所宜行之则地方幸甚谨议东省防倭议冯琦防倭犹防黄河也夫虏患如海虽复滉瀁澒洞与天无际然潮汐有所届而止河则奔突横溢迁徙无常可使平陆为河可使河为平陆当其冲决不知所向亦不知所止今倭患有能知其所向与所止者乎倭所向非辽左则天津非天津则登莱愚以为犯辽左则难入也犯天津暂扰而易定犯登莱则易入且难定中国之祸未有已也辽左皆军衞又岁当虏城有可守野无可掠今四方有事皆调辽左兵彼所入即我精兵处无论能战守必有余我能自坚彼将坐困故曰犯辽左难入天津畿辅重地为国咽喉一有缓急逺迩大震然进可攻掠而退无巢穴以自守各边之兵逺者十日近者五日一唿立集平原广野以骑蹙步万矢齐发我用其长彼无所据一战而胜立可芟夷故曰犯天津暂扰而易定倭水战不及南兵者舟不如也陆战不及边兵者骑不如也若出于无水兵无边兵之处彼擣其一虚而我违其两长腹里州县城既不坚人无固志郡城自守不足安能救人各城披靡则郡城亦难孤立北震邦畿西梗运道游兵襍沓道路不通须我南北兵集彼已自立窟穴我反劳彼反逸我反为客彼反为主我反致于人彼反致人故曰犯登莱则易入且难定也请略陈三郡之形势齐之所以称四塞者何也东面海西南面山也惟正北一面绾毂其口北自牛山南至穆陵万山绵亘二百里不絶山势西起泰山南接蒙山钩连至郡城北始尽故青州者海山之间一大都㑹也登莱负海险在郡东青州负山险在郡西山东海面二千七百里处处可登出于登则莱不能救出于莱则登不能救南而诸城日照北而乐安寿光则直出于青之境内而反抄登莱之后盖登莱可捍外不可衞内若外控登莱内䕶省直扼山海而居其㑹则惟青州为重凡用兵必先积饷积饷必先求顿饷之处夫有重饷无坚城非吾饷也有坚城无重兵非吾城也有重兵无厚饷非吾兵也兼此三者则可以为重镇矣青州因山势为城可据以守其人轻悍好鬬可训以战若结以恩惠授以纪律则皆可使为兵内凭百雉外阻羣山强者乗城弱者入山以避难不至尽委以资敌壁可坚野可清亦惟青州为然故莫若建青州为重镇厚增陴广积饷多屯兵以据登莱之项背互相声援互相灌输而内于中原添一重保障窃以为于计便倭入朝鲜且战且前守如处女忽如脱兔此非进掠之兵而据地之兵非浪战之兵而有前后着之兵也有如彼知我空中国兵赴辽左而潜以水军乗风渡海处处无备登莱两郡城不可知其他州县望风瓦解必将望名城以为归青素无蓄积一年耕不足一年之用若使闲城坐食加以四方避乱之衆不出一月立困矣青州之民勇私鬬怯公战平居皆鲜衣怒马六博蹋踘游食恶少比肩接踵无事尚且思乱一旦有事乗机肆掠乗机报仇缓之则不减于倭急之则潜应于倭今倭在大海外而不逞之徒已津津有喜色故青之城必可守而必难守者人心然也倭至登莱我失大海之险一矣至青州我失羣山之险二矣过此以往更无险阻我无地不可忧而彼反可战可守可进可退外倚海为门户西包河山以自固而以北向一面与中国争衡我即以信臣精卒带甲十万临之未易岁月定也窃臆计之倭越大海载糗器具以来跣足登岸负米而驰多不过赍一月食而因粮于我海边空濶人烟稀少加以迯避鸟惊兽散彼即抢掠能得几何我诚以重兵居要地阻羣山以扼之清野固垒以老之宜有可胜之理故青州守则我东面以扼倭青州不守则倭北面以扼我然则青州者天下大胜大败之机也就我畿辅论则天津急于登莱就彼盘踞论则登莱便于天津就彼进犯论则登莱急于青州就我控扼论则青州重于登莱山东六郡青州城坚固第一地险要第一然则建青州为重镇一定不易之䇿也谨献其説以俟筹国者采焉盐河议甘一骥查泺口下流见今上接新治大清河通行滨州霑化利津入海以收宁海等八盐场之利为山东梁宋之用并湮塞无容再议其所称盐河故道久湮难寻则小清河南无支经流青州等府乐安等县海沧等十一场入海者也国初山东盐河有东北二大支其北一支属泺口蒲台二批验所为大清河泺口上流自东平坎河口东阿平隂长清齐河而东入泺口下流经齐东蒲台滨州霑化利津入海以通宁海永阜丰国永利利国富国丰民王家冈等场运盐出八场过蒲台泺口二闗而达运河此盐河北一支属泺口蒲台二所而通宁海等八场之盐利者也其东一支属乐安批验所为小清河出趵突泉流古明湖经华不注山流龙山经章邱流清塔沙三河经邹平长山新城流孝妇河又东经髙苑博兴流乌河其名乌河者一名干时左传公㑹于干时源出益都矮槐树北又有系河者在长山县北二十里源出苑城店经新河界流乌河而入小清河其名孝妇河者源出益都西颜神镇三里经淄川长山新城北抵髙苑博兴乐安东北达髙家港又有泔河者在长山县二里源出米山自城南流孝妇河而入小清河又有干沟河者在长山县西南三十里源出长白山流孝妇河而入小清河名淯沙河者淯河一名绣江在章邱东一里源出㑹仙山下合百脉泉东西二麻湾泉西北滙为白云湖而入小清河沙河在邹平县西三百步源出大峪山西北而入小清河诸水皆由马车渎支脉河澄海口北入海自小清而南上流则为临淄县之淄河渑水康浪水澅水为益都县之巨洋水为临淄县之培水石沟水为沂州之东泇河西泇河沐河汤河为郯城县之大方湖沂河经徐州邳宿而达黄河自小清而东下流则为寿光县之洱河龙泉水王钦水为日照县之付㠉河竹子河大儿庄河在莱州府则为潍县之潍河淮北浪河寒浞河为昌邑县之浮康河七沟河为胶州之胶莱河洋河为髙宻县之张鲁河五龙河白水河为平度州之云河现河蘓村河黒水潄玉泉乳泉为即墨县之上液泉龙泉为掖县之南阳河掖河白沙河万岁河杲村河上官河在登州府则为招逺县之万盛河五涧河为莱阳县之五龙河陶张河平南河为福山县之清洋河义并河而登莱等府寿光日照等县各有支河入海此盐河南一支属乐安批验所而通海沧髙家港十一场之盐利者也成化以后沧海等十一场支河干涸商旅不行邳州改行淮盐开归改行河东乐安批验所裁革而盐河南一支故道遂日就湮没无复可寻矣十一场灶丁改徴折银毎引七分五釐共徴六千余两舍其所产徴其所乏而灶丁渐累渐逃愈逃愈累无复更生之望以近乗开归分认地方之㑹议豁折银复本色仍照附省灶丁例五分四釐支商岁减徴银一千七百两而十一场贫灶庶几少蘓顾十一场水利湮废灶盐不售所谓呴湿濡沫乌在其能蘓灶也灶河仅存者北一支大清河耳泺口为大清下流齐东县间有浅处尚无湮塞蒲台而下通行滨州利津霑化入海大清上流自坎河口筑而盐舟不达于运河至于山车运三十里上船而商人始告病矣运河之水涓滴不入盐河加以连年旱干商人舍舟从陆而大清又几废矣幸䝉庙堂採议濬五泉建五闸以复大清之旧以通宁海等八盐场之利不独山东旧额五万两赖之即梁宋新额一万六千两亦取办于此矣但往以十九场而应全齐梁宋今以八场而应全齐梁宋源少流濶恐不可继明问欲举盐河故道而尽复之诚盛心也且乐安北负海日照南负海登莱东负海古所谓天府之国齐得十二焉而不得收负海之利岂非有其地无其人乎凡有忧国忧民之心者不能不拜明问而扼腕也窃念天下之事当与天下之人共为之百世之利当为百世之规共兴之功不必自我出我开其端而俾后人底其绩可也效不必旦夕计今创其画而俾后数十年竟其功亦可也盖民可与乐成难与虑始骤语之以兴水利必疑焉而不信今且儆之以除水害骤语之以开河通舟楫必骇焉而惧扰今且引之以通沟渠庶几其有济乎夫一市之中必有一市之沟不然市遇霪雨必害于一市矣一村之内必有一村之沟不然村遇霪雨必害一村矣况大而一邑又大而一郡不通沟洫不洩下流岂不害于一邑一郡哉宜下令各邑画图贴説某村之沟以某村为下流各郡画图贴説某邑之沟以某邑为下流各邑率其境内合一市之力通一市之沟合一村之力通一村之沟合一邑之力通一邑之沟一邑下流有壅者郡助之费以通之而一邑之水害弭矣一邑之故道出矣郡之下流有壅者藩司助之费以通之而一郡之水害弭矣一郡之故道出矣语云禹以四海为壑又云禹尽力于沟洫善治水者未有不通下流亦未有不自沟洫始也古今异宜陵谷变迁凡可通处即为故道志书所载诸水不必泥也凡可入海处即禹之九河不必追也时诎举赢大衆未易轻动茍有沟渠以洩下流即可与民安堵不必遽望通海河兴舟楫之利也沟渠既疏水害既除故道既出藩司又绘一阖省水利总图某郡之水由某邑归于盐河某郡之水由某邑归于黄河某郡之水由某邑归于海某处下流可蓄应建闸以蓄水某处上流有泉可濬应𨗳泉以济水仍为图説诏后之来者近而数年或逺而数十年时和岁丰物力充盛必有能因时立政尽复盐河之旧以通商尽输海沧诸场之盐以惠灶尽通山海之利以还先齐民物辐辏之盛者矣再濬小清议张鹏翮水性下以海为归禹疏九河瀹济漯而注之不闻以邻国为壑也故夫旱涝雨旸因乎天原隰髙下因乎地疏濬宣洩俾水不致溃溢者在乎人不能相天之时准地之宜尽疏濬宣洩之人事仍致污民之居潴民之田横决而不可复制徒诿其责曰此天也地也非人之所能挽也岂理也哉按志齐青之间有大小清河二大清河为济渠故道小清河源本泺水出歴城与章邱之淯河獭河合自清泺二水俱归大清河惟河发源于长白东陵山西麓约行五十里至山头店而下至鲍家庄即万家口二十里由大髙庄碑湾栁塘口经段家桥止故河约二十八里段家桥至清河口二十七里土人名为獭河实即小清河也相传刘豫所开行舟运粮其水自章邱歴邹平长山新城髙苑博兴乐安东北入海蜿蜒六百余里初本一脉流通也至今日而小清河故道截为数节矣自万家口于顺治四年决河一道向东折而东南又折而东北行十五里至段家桥其水平地弥漫而章邱之地遂遭水患矣自段桥而下新决獭河之水与浒山泺合夫浒山泺环南山约二十余里受衆山之水今增獭河之水归之其势不得不汹涌澎湃横溢无涯而邹平西北之地遂遭水患矣浒山既横溢无涯遂于泺之尾出环河沟复趋小清河故道行八里至对门口又东㑹邹平之沙河合而为一其势益悍不可御竟穿小清河故道折而之北决河一道亦平地弥漫而邹平东北之地遂遭水患矣自是獭河浒山沙河行三十里合奔白云湖夫湖之容水有数今诸水合而归湖湖不能受其横决汎滥有更甚于浒山泺者而长山膏腴之地尽成泽国矣湖之下为陶塘口诸水直注陶塘复不由小清河故道而尽归清沙泊夫清沙泊者新城蓄水之处今诸水滙焉至新城而别无所之是一弹丸之新城竟为衆水之归墟矣田舎坟庐尽皆漂没新民其能堪乎夫新城在南岸髙苑在北岸中分小清河以为界新堤堙废而髙堤坚固新居上游独当水患髙凭堤以为固率男妇万人寝食其上以御新人之决弓矢刀石相向如仇雠如敌国搆讼格鬭于兹数十年矣乙丑夏秋间长新两邑民数以水灾告云小清河不治故至此爰于康熈丙寅正月单骑亲往济东道陈俞侯新城令崔懋从先循小清河新决之处一一相度其形势又溯小清河故道一一穷究其源委而后知小清河之不治致诸邑受害者非天也地也人实为之尔夫善治病者治本不善治病者治标若舎本症而徒于标治之病必愈治而愈不治今日新城等之受病本症也不为追究其受病之由而茍且补苴是徒治其标也何益哉然则新城等之受病何在曰在上流不在下流也在故河不在新河也治本之法又何在曰在制小清河之上流疏小清河之下流而已矣在复小清河之故道截小清河之新道而已矣夫漯河至万家口东徙遂淤故道约三十里今当濬之仍使北行议于万家口新决河不必堵塞宜建石闸一使獭河之水不入决河即不致平地弥漫而章邱永无水患矣水既不入决河自不入浒山泺泺所受止南山之水旱则无水潦亦止此一泺之水聼从还河出小清河故道而邹平西北之地永无水患矣八里至对门口此地原增沙河水为更横议建石闸一使水不北行趋白云湖而邹平东北之地永无水患矣对门口之下本小清河故道约三十里许至郭家口今两旁髙岸坚厚如故而河身多被豪民犂而为田如开河庄王家庄阎家楼等处间竖草房数间以理谕之逭其罪而还其地仍濬为深濶之河出郭家口使与长山之旧口通则无水至白云湖而长山之地永无水患矣旧口至陶塘口约三十九里清河不治白云湖所受湖泊诸水直趋陶塘口使清河治而无水至白云湖自无水至陶塘口陶塘之左为小清河故道右则新城之清沙泊泊南北宽止五六里东西长止八九里今竟滙衆水以为归排山倒海势同稽天巨浸况复诸水横于南孝妇河之水又横于北一派汪洋歴有年所新民能不为沟中之瘠乎宜其挺而走险必欲抉髙苑之黒水湾军张道口以少缓须臾也其所以必欲抉之者何以黒水湾军张道口之下旧有支脉沟沟行十八里有五空桥水可由桥趋博乐入海髙人奋力争鬭必不使决两监司按之得实曲在新城治以盗决之罪故旋决而旋塞而新城之水仍弥漫如故余亲歴其地一望惨目反覆思维新水无所洩救势必冲决而新城危若骤以新城之水泻髙之决口其下支脉沟水道久堙两旁无堤岸束水势必横溢田亩髙苑冲决而髙苑危又况博乐二邑地势较髙更洼新水果如此行博乐恐亦未可保也且上流不遏下流必壅即今新城之水从髙决口出从前之积水方洩在上之积水又来是又徒有害于髙苑而究无济于新城也今议或黒水湾或军张道口建石闸一其下支脉沟旧道当疏濬深濶达五空桥再下五道口尹家泊姚家洼直身河刘注洼至大吾坡系髙博乐下流凡浅阻之处通加疏濬令新城所涨之水徐徐启闸宣洩勿使暴怒冲激前水入海后水复流逐渐放行新城之地不逾月而皆可涸出既有济于新城又无害于髙苑诚两得之䇿也待至全河底绩使獭河浒山白云陶塘清沙诸水不灌新城是新城已无水患而军张一闸可以永闭以防万一之蓄洩髙民可安枕而卧又何必率男妇万人寝食死守世与新民为难哉此皆制上流之法也其疏下流又若何曰是不难攷小清河至岔河与孝妇河合至此而下土人统名孝妇河或统名小清河由岔河十里至通济桥又五里至伊家园伊家园五里至闸上又十五里至湾头接入乌河有谓此一带河身俱髙水反西向至伊家园因云小清河水不能逆流而上开之无益夫使水必不可行则从前小清河当至湾头而止何以能由博乐入海皆由湾头滙聚诸水势甚湍激故尔倒流伊家园以下地久淤淀必多阻塞遂云河身俱髙若使深通俾湾头不致湍激便可顺趋入海又何有不行之患乎此疏下流之法也至长山孝妇河范阳河黄土崖等亦岁为新城患余又循孝妇故道迹其源流原合范阳河米沟河干沟河由刘家等庄入岔河归小清入海自吕家庄口决不由旧河反由邹平毛张等庄经新城入麻大泊清沙泊灌新城下冲博兴等县为害甚大使自吕家庄建石闸一使黄土崖等水仍归岔河与小清合而诸邑更可永庆安澜矣总之水合则强分则弱急则怒缓则平通则行阻则滞今以蜿蜒六百余里一脉流通之清河竟截而为数节又益之湖泊以助滔天之势其害宁有穷乎犹人之一身然发源之漯河咽喉也所经邹长新苑等处如人之腹与肠胃传送受载之府也至博安入海则尾闾也人身一处血脉不通则人必病水脉一处不通则水必为灾矣今小清故道既通石闸复建即使山水迅发皆趋正道入海万不得已而启万家口闸洩之启对门口闸洩之启黒水军张闸洩之向蹙地受水而泛之湖泊今扩地受水而纳之故道谓仍足为害者吾不信也此议一行则蓄洩有地启闭有时将见七邑之中沟壑之地疏为桑麻鱼鳖之民均可安宅旱可资其灌溉逺可通夫舟楫不独使不为害兼可因以为利又何重举事而乐因循以留此无穷之患哉攷志明成化癸巳都宪牟公曾濬之自歴城至乐安水循故道退出邹平等邑膏腴田数万顷迄嘉靖癸巳盖六十年小清河复塞淯沙孝妇等河溃涨当事者复濬之三年而毕诸水悉平咸注之小清河髙苑志亦载青州推官陈君珪小清河议按其地形似又与今异其言引獭河可归淯河入大清甚切余询之父老谓必不可齐东邑志已备述其害得无今昔之殊势欤溯成化以至于今歴百几十年矣余悯斯民之昏垫冀一尽疏濬宣洩之人事以拯之实余之苦心也经营创建明知劳民而不敢避怨以期垂之永久惟望后之君子或先事而绸缪之或乗时而补救之使小清河得永循故道而七邑之民得永免水患无因循倾圯使诸水横决莫制而反归其咎于天地则幸甚矣故不揣为之议复为之图説以俟后之君子省览焉山东通志卷三十五之十二山东通志卷三十五之十三钦定四库全书山东通志卷三十五之十三艺文志十三颜真卿守平原説蘓轼古之任人无内外轻重之异故虽汉宣之急贤萧望之之得君犹更出治民然后大用非独歴试人材亦以维持四方均内外势也唐至中世重内轻外大臣非以罪不出守郡虽藩镇帅守亦以不如寺监僚佐故郡县多不得人禄山之乱河北二十四郡一朝降贼独有一颜真卿而明皇初不识也此重内轻外之弊不可不为鉴戒周礼三徳説朱熹或问师氏之官以三徳教国子一曰至徳以为道本二曰敏徳以为行本三曰孝徳以知逆恶何也曰至徳云者诚意正心端本清源之事道则天人性命之理事物当然之则修身齐家治国平天下之术也敏徳云者彊志力行畜徳广业之事行则理之所当为日可见之迹也孝徳云者尊祖爱亲不忘其所由生之事知逆恶则以得于己者笃实深固有以真知彼之逆恶而自不忍为者也凡此三者虽曰各以其材品之髙下资质之所宜而教之然亦未有专务其一而可以为成人者也是以列而言之以见其相须为用而不可偏废之意盖不知至徳则敏徳者散漫无统固不免乎笃学力行而不知道之讥然不务敏徳而一于至则又无以广业而有空虚之弊不知敏徳则孝徳者仅为匹夫之行而不足以通于神明然不务孝徳而一于敏则又无以立本而有悖徳之累是以兼陈备举而无所遗此先王之教所以本末相资精粗两尽而不倚于一偏也其又曰教三行一曰孝行以亲父母二曰友行以尊贤良三曰顺行以事师长何也曰徳也者得于心而无所勉者也行则其所行之法而已盖不本之以其徳则无所自得而行不能以自修不实之以其行则无所持循而徳不能以自进是以既教之以三徳而必以三行继之则虽其至末至粗亦无不进而徳之修也不自觉矣然是三者似皆孝徳之行而已至于至徳敏徳则无与焉盖二者之行本无常师必协于一然后有以独见而自得之固非教者所得而预言也唯孝徳则其事为可指故又推其类而兼为友顺之目以详教之以为学者虽或未得于心而事亦可得而勉使其行之不已而得于心焉则进乎徳而无待于勉矣况其又能即是而充之以周于事而泝其原则孰谓至徳敏徳之不可至哉或曰三徳之教大学之学也三行之教小学之学也乡三物之为教也亦然而已矣乐记动静説朱熹乐记曰人生而静天之性也感于物而动性之欲也何也曰此言性情之妙人之所生而有者也盖人受天地之中以生其未感也纯粹至善万理具焉所谓性也然人有是性则即有是形有是形则即有是心而不能无感于物感于物而动则性之欲者出焉而善恶于是乎分矣性之欲即所谓情也又曰物至而知知而后好恶形焉何也曰上言性情之别此指性之动处为言而情在其中也物至而知知之者心之感也好之恶之者情也形焉者其动也所以好恶而有自然之节者性也好恶无节于内知诱于外不能反躬天理灭矣何也曰此言情之所以流而性之所以失也情之好恶本有自然之节惟其不自觉知无所涵养而大本不立是以天则不明于内外物又从而诱之此所以流滥放逸而不自知也茍能于此觉其所以然者而反躬以求之则其流也庶乎其可制矣不能如是而惟情是徇则人欲炽盛而天理灭息尚何难之有哉此一节正天理人欲之机间不容息处惟其反躬自省念念不忘则天理益明存养自固而外诱不能夺矣夫物之感人无穷而人之好恶无节则是物至而人化物也人化物也者灭天理而穷人欲何也曰上言情之所以流此以其流之甚而不反者言之也好恶之节天之所以与我也而至于无节宰制万物人之所以为贵也而反化于物焉天理惟恐其存之不至也而反灭之人欲惟恐其制之不力也而反穷之则人之所以为人者至是尽矣然天理秉彛终非可殄灭者虽化物穷欲至于此极茍能反躬以求天理之本然者则初未尝灭也但染习之深难觉而易昧难反而易流非厉知耻之勇而致百倍之功则不足以复其初尔舜典象刑説朱熹圣人之心未感于物其体广大而虚明絶无毫发偏倚所谓天下之大本者也及其感于物也则喜怒哀乐之用各随所感而应之无一不中节者所谓天下之达道也盖自本体而言如镜之未有所照则虚而已矣如衡之未有所加则平而已矣至语其用则以其至虚而好丑无所遁其形以其至平而轻重不能违其则此所以致其中和而天地位万物育虽以天下之大而举不出乎吾心造化之中也以此而论则知圣人之于天下其所以为庆赏威刑之具者莫不各有所由而舜典所论敷奏以言明试以功车服以庸与夫制刑明辟之意皆可得而言矣虽然喜而赏者阳也圣人之所欲也怒而刑者隂也圣人之所恶也是以圣人之心虽曰至虚至平无所偏倚而于此二者之间其所以处之者亦不能无小不同者故其言又曰罪疑惟轻功疑惟重此则圣人之㣲意也然其行之也虽曰好赏而不能赏无功之士虽曰恶刑而不敢纵有罪之人而功罪之实已晓然而无疑则虽欲轻之重之而不可得是又未尝不虚不平而大本之立达道之行固自若也故其赏也必察其言而审其功而后加以车服之赐其刑也必曰象以典刑者画象而示民以墨劓剕宫大辟五等肉刑之常法也其曰流宥五刑者放之于逺所以寛夫犯此肉刑而情轻之人也其曰鞭作官刑扑作教刑者官府学校之刑所以驭夫罪之小而未丽于五刑者也其曰金作赎刑使之入金而免其罪所以赎夫犯此鞭扑之刑而情之又轻者也此五者刑之法也其曰眚灾肆赦者言不幸而触罪者则肆而赦之其曰怙终贼刑者言有恃而不改者则贼而刑之此二者法外之意犹今律令之名例也其曰钦哉钦哉惟刑之恤哉者此则圣人畏刑之心闵夫死者之不可复生刑者之不可复续惟恐察之有不审施之有不当又虽已得其情而犹必矜其不教无知而抵冒至此也呜唿详此数言则圣人制刑之意可见而其于轻重浅深出入取舎之际亦已审矣虽其重者或至于诛斩断割而不少贷然本其所以至此则其所以施于人者亦必当有如是之酷矣是以圣人不忍其被酷者之衔寃负痛而为是以报之虽若甚惨而语其实则为适得其宜虽以不忍之心畏刑之甚而不得赦也惟其情之轻者圣人于此乃得以施其不忍畏刑之意而有以宥之然亦必投之逺方以御魑魅盖以此等所犯非杀伤人则亦或淫或盗其情虽轻而罪实重若使既免于刑而又得便还乡里复为平民则彼之被其害者寡妻孤子将何面目以见之而此幸免之人发肤支体了无所伤又将得以遂其前日之恶而不知悔此所以必曰流以宥之而又有五流有宅五宅三居之文也若夫鞭扑之刑则虽刑之至小而其情之轻者亦必许其入金以赎而不忍辄以真刑加之是亦仁矣然而流专以宥肉刑而不下及于鞭扑赎专以待鞭扑而不上及于肉刑则其轻重之间又未尝不致详也至于过误必赦故犯必诛之法则又权衡乎五者之内钦哉钦哉惟刑之恤之㫖则常通贯乎七者之中此圣人制刑明辟之意所以虽或至于杀人而其反复表里至精至宻之妙一一皆从广大虚明心中流出而非私智之所为也而或者之论乃谓上古惟有肉刑舜之为流为赎为鞭为扑乃不忍民之斩戮而始为轻刑者则是自尧以上虽犯鞭扑之刑者亦必使从墨劓之坐而舜之心乃独不忍于杀伤淫盗之凶贼而反忍于见杀见伤为所侵犯之良民也圣人之心其不如是之残贼偏倚而失其正亦已明矣又谓周之穆王五刑皆赎为能复舜之旧者则固不察乎舜之赎初不上及于五刑又不察乎穆王之法亦必疑而后赎也且以汉宣之世张敞以讨羌之役兵食不继建为入谷赎罪之法初亦未尝及夫杀人及盗之品也而萧望之等犹以为如此则富者得生贫者独死恐开利路以伤治化曾谓三代之隆而以是为得哉呜唿世衰学絶士不闻道是以虽有粹美之资而不免一偏之弊其于圣人公平正大之心有所不识而徒知切切焉饰其偏见之私以为美谈若此多矣可胜辨哉若夫穆王之事以予料之殆必由其巡游无度财匮民劳至其末年无以为计乃特为此一切权宜之术以自丰而又託于轻刑之説以违道而干誉耳夫子存之盖以示戒而程子䇿试尝发问焉其意亦可见矣或者又谓四凶之罪不轻于少正夘舜乃不诛而流之以为轻刑之验殊不知共兠朋党鲧功不就其罪本不至死三苗拒命虽若可诛而蛮夷之国圣人本以荒忽不常待之虽有负犯不为畔臣则姑窜之逺方亦正得其宜耳非故为是以轻之也若少正夘之事则予尝窃疑之盖论语所不载子思孟子不言虽以左氏春秋内外传之诬且驳而犹不道也乃独荀况言之是必齐鲁陋儒愤圣人之失职故为此説以夸其权耳吾又安敢轻信其言而遽稽以为决乎聊并记之以俟来者山东通志卷三十五之十三山东通志卷三十五之十四钦定四库全书山东通志卷三十五之十四艺文志十四秦泰山刻石文皇帝临位作制明法臣下修饬二十有六年初并天下罔不宾服亲巡逺方黎民登兹泰山周览东极从臣思迹原本事业祇诵功徳治道运行诸产得宜皆有法式大义休明垂于后世顺承勿革皇帝躬圣既平天下不懈于治夙兴夜寐建设长吏专隆教诲训经宣达逺近毕理咸承圣志贵贱分明男女礼顺慎遵职事昭融内外靡不清净施于后嗣化及无穷遵奉遗诏永承重戒峄山刻石文皇帝立国维初在昔嗣世称王讨伐乱逆威动四极武义直方戎臣奉诏经时不久灭六暴强二十有六年上荐髙号孝道显明既献泰成迺降专惠窥逺方登于峄山羣臣从者咸思攸长追念乱世分土建邦以开争理攻战日作流血于野自太古始世无万数降及五帝莫能禁止迺及皇帝一家天下兵不复起灾害灭降黔首康定利泽长久羣臣颂略刻此乐石以着经纪皇帝曰金石刻画始皇帝所为也今袭号而金石刻辞不称始皇帝起于久逺也如后嗣为之者不称其功盛徳丞相臣斯臣去疾御史大夫臣徳昧死臣言请畀刻诏书金石刻而明目矣臣昧死请制曰可瑯邪台刻石文维二十六年皇帝作始端平法度万物之纪以明人事合同父子圣智仁义显白道理东抚东土以省卒士事已大毕乃临于海皇帝之功勤劳本事上农除末黔首是富普天之下抟心集志器械一量同书文字日月所照舟舆所载皆终其命莫不得意应时动事是维皇帝匡饬异俗陵水经地忧恤黔首朝夕不懈除疑定法咸知所辟方伯分职诸治经易举错必当莫不如画皇帝之明临察四方尊卑贵贱不踰次行姦邪不容皆务贞良细大尽力莫敢怠荒逺迩辟隐专务肃庄端直敦忠事业有常皇帝之徳存定四极诛乱除害兴利致福节事以时诸产繁殖黔首安宁不用兵革六亲相保终无寇贼驩欣奉教尽知法式六合之内皇帝之土西涉流沙南尽北户东有东海北过大夏人迹所至无不臣者功盖五帝泽及牛马莫不受徳各安其宇维秦王兼有天下立名为皇帝乃抚东土至于瑯邪列侯武城侯王离列侯通武侯王贲伦侯建成侯赵亥伦侯昌武侯成伦侯武信侯冯毋择丞相隗林丞相王绾卿李斯卿王戊五大夫赵婴五大夫杨樛从与议于海上曰古之帝者地不过千里诸侯各守其封域或朝或否相侵暴乱残伐不止犹刻金石以自为纪古之五帝三王知教不同法度不明假威鬼神以欺逺方实不称名故不长久其身未殁诸侯背叛法令不行今皇帝并一海内以为郡县天下和平昭明宗庙体道行徳尊号大成羣臣相与诵皇帝功徳刻于金石以为表经之罘山刻石文维二十九年时在中春阳和方起皇帝东游巡登之罘临照于海从臣嘉观原念休烈追诵本始大圣作治建定法度显着纲纪外教诸侯光施文惠明以义理六国回辟贪戾无厌虐杀不已皇帝哀衆遂发讨师奋扬武徳义诛信行威燀旁达莫不宾服烹灭强暴振救黔首周定四极普施明法经纬天下永为仪则大矣哉宇县之中承顺圣意羣臣诵功请刻于石表垂于常式弔孟尝君文潘岳人罔贵贱士无真伪入国如归望宾若企出握秦机入专齐政左眄而嬴强右顾而田竞且以造化为水天地为舟乐则齐喜哀则同忧岂区区之国而大邦是谋琐琐之身而名利是求畏首畏尾东奔西囚志挠于木偶命悬于狐裘弔庄周文稽君道迈矣庄周天纵特放大块授其生自然资其量器虚神清穷𤣥极旷人伪俗季贞风既散野无讼屈之声朝有争宠之叹上下相陵长幼失贯于是借𤣥虚以助溺引道徳以自奖户咏恬旷之辞家画老庄之象今王生沈沦名利身尚帝女连耀三光有出无处池非巖石之熘宅非茅茨之宇驰屈产于皇衢画兹象其焉取嗟乎先生髙迹何局生处巖岫之居死寄雕楹之屋託非其所没有余辱悼大道之湮晦遂含悲而吐曲禜海文陈子昻万岁通天二年月日清边道军海运度支大使虞部郎中王元珪敢以牲酒沈浮海王之神神之聼之我国家昭列象胥惠养戎貊百蛮率职万方攸同鲜卑猖狂忘道悖乱人弃不保王师用征故有度辽诸军横海诸将天子命我赢粮景从今旌甲云屯楼船雾集且欲浮碣石凌方壶袭朔裔即幽都而溟涨无倪云涛洄潏孤山逺岛鸿洞天波惟尔肃恭祀典𨗳鹢首屏鲸鱼呵风伯遏天呉使苍猊不惊皇师允济攘慝剿虐安人定灾苍苍羣生非神孰赖无昏汨乱流而作神羞急急如律令祭田横文韩愈事有旷百世而相感者余不自知其何心非今世之所稀孰为使余歔欷而不可禁余既博观乎天下曷有庶几乎夫子之所为死者不复生嗟余去此其从谁当秦氏之失鹿得一士而可王何五百人之扰扰而不能脱夫子于劒铓岂所寳之非贤抑天命之有常昔阙里之多士孔圣亦云其皇皇茍余行之不迷虽颠沛其何伤自古死者非一夫子至今有耿光跽陈辞而荐酒魂髣髴而来享谒夫子文李观于皇夫子之道之徳与天地周旋与日月合明乃圣乃神炳乎典谟惟王者得之以事神使民庶人得之以不失其死生诸侯得之以事天子卿大夫得之以保禄位怨灾不及其身四时得之而序行天下得之而大同然则天地神人之事昭乎夫子之道之徳也至矣何小子之所窃叹焉斯叹也其惟来学乎其惟乞灵乎曰某不敢然也且夫礼乐浃于明夫子之善道也斯可谓以学矣鬼神趣于幽夫子之明灵也斯可谓以敬矣孰敢舍道而来学黩敬而乞灵者乎于是再拜而起徊翔而观章施足徴像设无喧我庙俎豆我王衣冠夫子得之亦无愧言七十之徒亦公亦侯外如君臣内实讨论烝烝小子思得其门夫子圣人天钖元精其未生也若超然神游与两气俱存其既生也遇三季之㑹飘飘湮沦絃歌之音附而不和仁义之徒卷而靡陈及相鲁而有喜色去宋而曰桓魋其如予何圣人之穷乃有如是耶噫俾夫子而生于尧之代尧必后舜而先夫子舜则必先夫子而后禹圣人得神化可知也如舜禹生于夫子之年则不过守于田亩安有夫子之教垂于无穷若今日之澶漫者乎惟夫子生实陪臣没乃王爵有盛徳也若纣生实殷辟死曰独夫有逆徳也惟爵谥在徳惟徳有圣有逆惟圣逆在人不在于尊呜唿夫子圣人之极欤鳯鸟不至无其时也秦人焚书文之衰也帝唐爵王徳之兴也惟夫子之徳洎唐之徳永而能安古而更新降康下民夐有烈光讫无间然小子忡忡拜奠而慄慄出匪作匪述酹王景略墓文吕温唐贞元十二年十一月六日河东男子吕蕴敬酹于苻秦丞相王公景略之墓昔马氏暴兴世不及三拔根河洛遗枿东南锯牙霆声争逐婪婪天下为血晋犹清谈帝命景略被兹文武秉心无亲用则为主惟秦悼世求我草莽振衣投畚乃作雷雨雨莫不润雷莫不震吸韩吞燕嚼魏含晋海荡风扫天临岳镇功存生人是曰大顺武功成矣文理定矣晏开太平垂及三纪子也无寿秦其不祀日沈天昏水竭龙死时更运改道歴消长屹彼壮骨沈为朽壤烈气犹在英风可想云开华山若见精爽乐毅佐燕功负其名汉犹求后宠号华成曷如夫子翊运而行廓定八州泽流羣生歴代王者逮我圣明盛徳未开荒坟欲平我行于东税驾酾酒才何敢望数亦未偶终期自致窥子户牖灵魂若存死为㝠友祭孙仆射文宋祁呜唿圆方相函有奥有清禀乎粹灵贤人挺生荃宰相期有暌有遇值其嘉㑹盛烈斯举允矣我公懿徳乗时总是二美蔚为人师齐风泱泱沐浴誾誾弱龄就傅典学书绅巾箱襞积油素纷纶神宗御天擢首儒先所立卓尔其声褎然一命筮仕十铨宻启缓玦缁帷繙经壁水礼有爱羊河无渡豕我冠两梁我绂斯皇进陪朝㑹兼侍潘房诸家去圣诋排夺攘空言秕稗异制桁杨公愤若时毅然含章层埤发墨塞路摧杨诜诜学徒终知向方章圣临驭神庭构宇命公待诏轩然鳯举邦实上贤人荣稽古鲠亮摩切优游博裕匪尺是枉伊柔弗茹前膝宸帷叩首省户砥刃以须衮章辄补谋之其臧弊庶遄沮帝念蒸黎连翩出麾奉行细札搴去垂帷神明树政乐职闻诗居则率俾去而见思乃践谏霤乃官锁闱长君继明进阶二卿追锋趋召燕席光亨宣室清问华光授经有猷有为弗猥弗并典常坟大武戒汤铭诵言必对嘉猷是经曰首魁垒与世作程银台崇崇公閲其封牧驺耳耳公专厥使或司绵蕞或教国子唯公得之异乎求之截河弗溷𨗳窽靡亏大车而载秋阳以辉鸿飞㝠㝠不慕缯弋公居法从至澹虚极抗章引年阖门谢客上所固留愿焉弗获龙章纳言得请东藩奎钩洒翰宴斚申恩亦命四近赋诗赠言卧合踰岁乞骸去位春坊传席莬裘仙里疏受挥金式燕以喜广徳挂车贻孙及子天且佚老君能知止向用五福与善则常公明且哲宜寿而昌天乎弗淑萎哲殱良睆箦古命忠言孔彰玉辉金相掩此不旸人彛代短今也云亡士类相弔朝家悯伤恤恩告第号书蜜章髙朗令终㣲公孰当某等或奉绪言或庥大庇游藩䝉润抱流疏秽平日函丈今兹交臂拘此宿官永乖薄酹有李成蹊有碑堕泪遐赍令芳庶展哀忾呜乎哀哉祭孔中丞文石介昔公为谏议大夫知兖州臣僚有以诗千篇献上者执政者即请进为龙图阁直学士上曰千首诗岂若孔某一言即日拜公龙图阁直学士公再为中丞风格益峻及公没刘平战死于阵谗贼害忠良诬奏平非战屈乃叛耳天子怒将夷平家平家胥靡就阙寃号道途逢驺唱中丞来平家将叩中丞马言其事两街卖贩儿以数千叹曰徒往诉耳是非孔中丞者平家恸哭而止噫至尊极者君至愚暗者民尊极则不信愚暗则难开非公至忠岂能动尊极耶非公至诚岂能感愚暗耶动乎尊极感乎愚暗公之道格于上下矣呜唿公之生也君称之公之死也人感之公之道全于死生也夫道格于上下为着全于死生为难举是二节公之道充于天地之间矣大冬残腊风号云咽节物惨澹心肝摧折炉烟氤氲樽酒冷烈享诚不享味公来降兹告文宣王文蘓轼嗟嗟元王三代之英言不钧用于一君而为无穷之遗教身不宠利于一时而有不朽之余荣嗟嗟元王以道而鸣肆笔成书吐辞为经炳然不渝言若丹青久而愈盈声非雷霆瞽者可以使剔然以骇视聩者可以使抉耳以犇惊奈何辙环天下卒老于行载空言于典籍示后世之仪刑回狂澜于既倒支大厦于将倾揭日月之昭昭破隂氛之㝠㝠嗟乎一气之委和于万物之至精或为淮夷之蠙珠或为云汉之华星虽光辉之成彩未离乎散聚以流形岂若王之道徳愈久而弥明晔晔而华涵涵而停融而在天者为云汉之文章结而在地者为山岳之元灵诡然龙翔而鳯跃纯乎玉振而金声嗟嗟元王徳博难名某奉王命俯临边城亩有滞穗境无交兵鸣玉载道分袍在庭有践笾豆有丰粢盛敢用昭荐飨于克诚告颜子文蘓轼志不行于时而能驱世以归仁泽不加于民而能显道以终身徳无穷通古难其人惟公能之絶世离伦富贵不义视之如云饮止一瓢不忧其贫受教孔子门人益亲血食万世配飨惟神敢不昭荐公乎有闻常山祈雨文蘓轼洪惟上帝以斯民属于山川羣望亦如天子以斯民属于守土之臣惟吏与神其职惟通殄民废职其咎惟均哀我邦人遭此凶旱流殍之余其命如发而飞蝗流毒遗种布野使其变跃飞腾则桑柘麦禾举罹其灾民其罔有孑遗吏将获罪神且乏祀兹用慄慄危惧谨以四月初吉斋居蔬食至于闰月辛丑若时雨沾洽蝗不能生当与吏民躬执牲币以答神庥呜唿我州之望不在神乎父老谓神求无不获克有常徳以名兹山其可不答以愧此名若曰岁之丰凶在天非神之所得专吏将亦曰民之休戚在朝廷我何知焉则谁任其责矣上帝与吾君爱民之心一也凡吏之可以请于朝者既不敢不尽则神之可以谒于帝者宜无所不为尚飨得雨祭常山文蘓轼熈宁九年岁次丙辰七月某日诏封常山神为润民侯十月某日具位刺史蘓轼谨以清酌少牢之奠昭告于侯之庙曰旱蝗为虐也三年于兹矣东南至于海江西北被于河汉饥馑疾疫靡有遗矣我瞻四方大川乔岳之祐斯民者甚衆而受宠于吾君可谓巍巍矣诉之而必闻求之而必获惠我农而殄其灾沴不为倐云骤雨茍以应祷之虚名而有膏泽积润可以及民之实效卓然似侯几希矣凡天子之爵命有徳而致之则为荣无功而享之则为辱今则泽此一郡而施及于四邻其受五等之爵而被七命之服也可谓无愧而有光辉矣愿侯益修其徳以克其名以副天子之意下以塞吏民之望民其举祀有进而无衰矣泰山祈雨文曾巩维神含徳体仁镇兹东夏兴云致雨泽施八纮今此齐邦近在山趾方夏久旱麦苗将萎吏思其繇奔走羣望而人㣲言贱不能上动频隂复散忽已兼旬念此疲民敝于征敛方岁之富食常不足一遇烖害必捐沟壑惟神威烈覆被羣生顾此比州宜先䝉赐岂伊灵眷独忍遗之是用饬遣士民布诚祠下情穷辞急冀获哀矜使一雨霈然则倒悬可解尚其降鉴无作神羞祭邹国公文许衡惟公之生运适周衰正途壅底大道陵迟分承三圣力辨羣疑禽兽杨墨妾妇秦仪宜载于典宜配先师敢修庶品敬荐于时弔颜鲁公文李东阳平原之疆汉侯所邦慨寇孽之突起值唐政之弗纲列城失势以风靡长途眯目而尘扬穴有首鼠辙无怒螳彼二十有四郡岂一士之可望乃有循吏出守忠臣作防既炳见于先几复潜锋于外攘练周兵于丘甸峙鲁遂于刍粮方其开筵享士洒涕沾裳威振虎豹气吞豺狼屹砥柱之中立任奔流之汤汤破衆丑之心腹扼中原之喉吭隐掎角之交应于常山而无双当是时也饱晏安之酖毒婴富贵之膏肓衅起褒妲祸延金张争射利以卖国孰扶颠而捄伤如公者状貌不达于蔽旒足迹不登于巖廊而乃身任国纪义存天常悲举世之莫变信斯人之孔臧及乎姦相谲使彊藩胁降年既老而益壮辞不繁而愈昌指河山而誓死与日月而争光稽往牒之具在想英风之未亡瞻庙貌之伊迩恨束刍之莫将莽川陆之既暮见髙原兮苍苍弔滕文公文湛若水昔吾友丹山赵地曹善鸣过滕县慨滕文公故国旧迹无有存者志兴废而未能以书请予表之越二年嘉靖丁酉春予考绩之北过其境问其墓则曰志失其传问其祠则曰图构未遑为徘徊叹息久之伟文公之志悯其不就遂作词弔之适督学王君道思巡歴于此并以告之庶其作兴焉词曰当战国之末裔风靡靡而波荡千乗而君万乗而王仁义为迂功利为长天徳亡而王道丧矣有滕国文公者以蕞尔之壤挺然之身独当仁而不让闻性善之㫖庶几乎天徳可宏学校井田之制庶几乎王道可兴一时闻风者莫不悦服而愿为之氓庶几乎王业可成然而未能以遂意者其天命之未凝耶人将恶其厉已而害其能耶抑行之未至于髙大光明耶将时势之未易以乗欤知孟氏王佐之才而不能举国聴焉何也然事虽不就千百年之下凛乎若生直千古旷世之豪杰万古王者之师承也已余入斯境履地懐贤战国之君惟公一人独徬徨而咨访慨墓祠之不存安得不存千古之太息而为之澘然祭李于鳞文王世贞维隆庆四年八月十九日河南按察司按察使沧溟李先生于鳞卒于苫次其友人山西按察司按察使孤子王世贞闻讣之一日不及为位而以家艰归至明年三月之壬戌朔哀毁小定乃始能为诗百二十韵以哭之又为文一章絮酒炙鸡裹粮授其仆之济上而告先生曰呜唿惟子文章珠藏玉府示世模楷为明粉黼独立熈台子鼓余舞炳烺长夜追琢万古余所心悲郁曲龃龉千二百言亦足以吐其未竟者酹而告汝昔署爽鸠从若风虎为郎序迁不隔跬武清霜昼乗白日宵炬子前西逝余亦东迈髙揭二华嵯峨泰岱黄河其间炯一衣带玉女腾噏海若横眦子之挂冠鳯矫鸾鶱余嗣解组屈蠖哀蝉清泌衡门其迹则然所不接席徂垂十年圣人中兴纁帛交贲子时幡然顾我色喜当为女先女其强起余谢不可子曰毋尔畴族女讐畴烛女幽得不思报节士所羞女以佚归造物所仇雪涕而冠实惟子谢旬宣于浙从子之后汴绣子被晋斧余授太白配月俯视列宿云物睥睨风雨僝僽子之喆妣悠然见遗扶服修途弔影繐帷小人有母能不攒思美疢朝闻夕而拂衣奎璧暗翳沧波竭涸忽传子耗既疑且愕曾未回睫家祸亦作髓泪骈枯肝腑寸凿呜唿哀哉人生鲜懽惟事父母生我知我爰及朋友一旦尽矣肤立同朽惟余与子匪但三益薄禄㣲声以逮休戚凡子先躯余必偕值子今溘然视我若捐余独何恃而能久全余复何心而游世间子困尸谗余困人言存者受憎殁者受怜呜唿哀哉惟昔济上坐而丙夜执手浩叹谁为来者尼聃暌则轲周公驾邈尔汉季为两司马不闻扬扢以绍谟雅兰金协契山水齐徽惟余二人开辟所希浮生如寄胡能不归金石可泐荣名庶几言犹在耳其人已非呜唿哀哉子之遗孤驹而汗血子之遗编家传白雪有承相在戚若昆弟二三友生其进未已素车虽杳斑管镂纪人谁无死子死可矣呜唿哀哉尚飨祭孟子文钱溥尝读仁义七篇而知人性之善夜气之存足以发前圣之藴又尝考世族之谱而知孟仲子之为子主守之坊墓犹存足以袪后世之惑今也自京归老诣鲁及邹见源泉之混混叹道体之弥深仰泰山之巖巖识气象之如在敬奠一觞用酬遗教谨告祭孟子文王在晋天生亚圣上继絶学肇此先知以觉后觉㫖哉性善民生秉彛惟尧与舜人皆可为幼学壮行居仁由义以诏时君何必曰利圣门之徒贱霸尊王王不待大奚有齐梁浩气充塞厥由善养当路于齐齐王反掌衆言淆乱邪僻浸淫趋杨趋墨亟正人心惟五百年诞生名世感时拊膺实闗隆替近圣之居地接尼山夷清惠和匪其所班明善诚身髙谈性命功不让禹以承三圣晋抚兹土逺遡遗芳三迁故里徙倚宫墙泰山巖巖万代殊絶鲁国所瞻景行先哲羞谈管晏俪美伊周肃将俎豆人已千秋仲尼既没文在于此流风尚存私淑可矣山东通志卷三十五之十四山东通志卷三十五之十五钦定四库全书山东通志卷三十五之十五艺文志十五象耕鸟耘辨陆龟蒙世谓舜之在下也田于歴山象为之耕鸟为之耘圣徳感召也如是余曰斯异术也何圣徳欤孔子叙书于舜曰濬哲文明圣徳止于是而足矣何感召之云云乎然象耕鸟耘之説吾得于农家请试辩之吾观耕者行端而徐起墢欲深兽之形魁者无出于象行必端履必深法其端深故曰象耕耘者去莠举手务疾而畏晩鸟之啄食务疾而畏夺法其疾畏故曰鸟耘试禹之绩大成而后荐之于天其为端且深非得于象耕乎去四㐫恐害于政其为疾且畏非得于鸟耘乎不然则雷泽之渔河滨之陶竟一无感召何也岂圣徳有时而不徳耶孟子曰尧舜与人同耳而好事者饰张以就其怪非圣人之意也吾病其説之近于异端敺使合于道人其从我乎虽不从吾亦不能变其説有若辨洪迈史记有若传云孔子没弟子以若状似孔子立以为师他日进问曰昔夫子当行使弟子持雨具已而果雨弟子问何以知之夫子曰诗不云乎月离于毕俾滂沱矣昨暮月不宿毕乎他日月宿毕竟不雨商瞿年长无子孔子曰瞿年四十后当有五丈夫子已而果然敢问何以知此有若无以应弟子起曰有子避之此非子之座也愚谓此两事殆近于星厯卜祝之学何足以为圣人而谓孔子言之乎有若不能知何所加损而弟子遽以是斥退之乎孟子称子夏子张子游以有若似圣人欲以所事孔子事之曾子不可但言江汉秋阳不可尚而已未尝深诋也论语记诸善言以有子之言为第二章在曾子之前使有避座之事弟子肯如是哉檀弓载有子闻曾子丧欲速贫死欲速朽两语以为非君子之言又以为夫子有为言之子游曰甚哉有子之言似夫子也则其为门弟子所敬久矣太史公之书于是为失矣且门人所传者道也岂应以状貌之似而师之邪世所图七十二贤画像其画有若遂与孔子略等此又可笑也皇极辨朱熹洛书九数而五居中洪范九畴而皇极居五故自孔氏传训皇极为大中而诸儒皆祖其説余独尝以经之文义语脉求之而有以知其必不然也盖皇者君之称也极者至极之义标准之名常在物之中央而四外望之以取正焉者也故以极为在中之准的则可而便训极为中则不可若北辰之为天极嵴栋之为屋极其义皆然而礼所谓民极诗所谓四方之极者于皇极之义为尤近顾今之説者既误于此而并失于彼是以其説辗转迷缪而终不能以自明也即如旧説姑亦无问其他但即经文而读皇为大读极为中则夫所谓惟大作中大则受之为何等语乎今以余説推之则人君以眇然之身履至尊之位四方辐辏面内而还观之自东而望者不过此而西也自南而望者不过此而北也此天下之至中也既居天下之至中则必有天下之纯徳而后可以立至极之标准故必顺五行敬五事以修其身厚八政协五纪以齐其政然后至极之标准卓然有以立乎天下之至中使夫面内而还观者莫不于是而取则焉语其仁则极天下之仁而天下之为仁者莫能加也语其孝则极天下之孝而天下之为孝者莫能尚也是则所谓皇极者也由是而权之以三徳审之以卜筮验其休咎于天攷其祸福于人如挈裘领岂有一毛之不顺哉此洛书之数所以虽始于一终于九而必以五居其中洪范之畴所以虽本于五行究于福徳而必以皇极为之主也若箕子之言有曰皇建其有极云者则以言夫人君以其一身而立至极之标准于天下也其曰敛时五福用敷钖厥庶民云者则以言夫人君能建其极则为五福之所聚而又有以使民观感而化焉则是又能布此福而与其民也其曰惟时厥庶民于汝极钖汝保极云者则以言夫民视君以为至极之标准而从其化则是复以此福还钖其君而使之长为至极之标准也其曰凡厥庶民无有淫朋人无有比徳惟皇作极云者则以言夫民之所以能有是徳者皆君之有以为至极之标准也其曰凡厥庶民有猷有为有守汝则念之不协于极不罹于咎皇则受之云者则以言夫君既立极于上而下之从化或有浅深迟速之不同其有谋者有才者有徳者人君固当念之而不忘其或不能尽合而未抵乎大戾者亦当受之而不拒也其曰而康而色曰予攸好徳汝则钖之福时人斯其惟皇之极云者则以言夫人之有能革面从君而以好徳自名则虽未必出于中心之实人君亦当因其自名而与之以善则是人者亦得以君为极而勉其实也其曰无虐㷀独而畏髙明人之有能有为使羞其行而邦其昌云者则以言夫君之于民一视同仁凡有才能皆使进善则人才衆多而国赖以兴也其曰凡厥正人既富方谷汝弗能使有好于而家时人斯其辜于其无好徳汝虽钖之福其作汝用咎云者则以言夫凡欲正人者必先有以富之然后纳之于善若不使之有所赖于其家则此人必将陷溺于不义至其无复更有好徳之心而后始欲教之以修身劝之以求福则已无及于事而其起以报汝唯有恶而无善矣盖人之气禀或清或浊或纯或驳有不可以一律齐者是以圣人所以立极乎上者至严至宻而所以接引乎下者至宽至广虽彼之所以化于此者浅深迟速其效或有不同而吾之所以应于彼者长养涵育其心未尝不一也其曰无偏无陂遵王之义无有作好遵王之道无有作恶遵王之路无偏无党王道荡荡无党无偏王道平平无反无侧王道正直㑹其有极归其有极云者则以言夫天下之人皆不敢徇其己之私以从乎上之化而㑹归乎至极之标准也盖偏陂好恶者己私之生于心者也偏党反侧者己私之见于事者也王之义王之道王之路上之化也所谓皇极者也遵义遵道遵路方㑹其极也荡荡平平正直则已归于极矣其皇极之敷言是彛是训于帝其训云者则以言夫人君能以身立极而布命于下则其所以为常为教者皆天之理而不异乎上帝之降衷也其曰凡厥庶民极之敷言是训是行以近天子之光云者则以言夫天下之人于君所命皆能受其教而谨行之则是能不自絶逺而有以亲被其道徳之光华也其曰天子作民父母以为天下王云者则以言夫人君既能立至极之标准所以能作亿兆之父母而为天下之王也不然则有其位无其徳不足以首出庶物统御人羣而履天下之极尊矣是书也原于天之所以钖禹虽其茫昧幽眇有不可得而知者然箕子之所以言之而告武王者则已备矣顾其词之宏深奥雅若有未易言者然尝试虚心平气而再三反复焉则亦坦然明白而无一字之可疑但先儒未尝深求其意而不察乎人君所以修身立道之本是以误训皇极为大中又见其词多为含洪宽大之言固复误认中为含胡茍且不分善恶之意殊不知极虽居中而非有取乎中之义且中之为义又以其无过不及至精至当而无有毫发之差亦非如其所指之云也乃以误认之中而误训之极不谨乎至严至宻之体而务为至宽至广之量其弊将使人君不知修身以立政而堕于汉元帝之优游唐代宗之姑息卒至于是非颠倒贤否贸乱而祸败随之尚何敛福钖民之可望哉呜唿孔氏则诚误矣然迹其本心亦曰姑以随文解义为口耳佔毕之计而已不知其祸之至此也而自汉以来迄今千有余年学士大夫不为不衆更歴世变不为不多幸而遗经尚存本文可攷其出于人心者又不可得而昧也乃无一人觉其非是而一言以正之者使其患害流于万世是则岂独孔氏之罪哉予于是窃有感焉作皇极辨穷桑辨罗泌空桑在陈穷桑在西归藏启筮云空桑之苍苍八极之既张乃有羲和是主日月职出入以为晦明盖指嵎夷之地故记孔子生于空桑春秋演孔图云徴在游于大冡之陂梦黒帝谓己汝产必于穷桑而于寳所记徴在生子空桑之地今名孔窦在鲁南山之穴孔庙礼器碑云颜育空桑空桑鲁北孔子鲁人故説者指云空桑既而言之鲁南山穴之説正自戾矣乃若共工氏之振滔鸿水以薄空桑则为莘陜之间伊尹莘人故吕氏春秋古史攷等俱言尹产空桑故城今在陈留空桑固非鲁也故地记言空桑南把而北陈留各三十里有伊尹村而所谓穷桑则非是矣拾遗记言穷桑者西海之滨也地有孤桑千寻盖在西垂少昊之居雍梁之域故周书尝麦云帝命蚩尤宇于小颢而逺游章句西皇所居西海之津西皇者少昊之称而小颢者少昊之正字也宜为咸阳故咸阳曰云阳而少昊一曰云阳氏云阳县今𨽻耀州甘泉宫即武帝之太畤颛顼继少昊者故世记颛顼亦自穷桑迁商丘事可知矣而杜预遽以穷桑为在鲁北至释例地名乃云地阙故颖达云言鲁北者相传言尔盖以定公四年传封伯禽于少昊之墟逆之而乐史之所记乃在曲阜此又因预而妄之也太昊在东少昊在西予既言之拾遗逺游穷桑既在西极则鲁曲阜之所得非太昊之墟乎郡国志云少昊自穷桑登帝位非空桑也东䝉辨公鼐论语云夫颛㬰昔者先王以为东䝉主邢昺曰蒙山在东故曰东䝉则东䝉一山也而杜佑通典曰费县有䝉山东䝉山则以为二山矣孟子云孔子登东山而小鲁説者谓即蒙山然道书又以东山䝉山为二山何也于钦曰诗颂奄有龟䝉传曰龟蒙二山名龟山近鲁后人皆以为䝉山今按孟子及道书所谓东山者或即此山山顶宛如龟形名不虚得䝉山龟东二山连属长八十里今按蒙山延绵几二百里禹贡之䝉羽论语之东䝉此正蒙山也道书所谓䝉山杜佑所谓东䝉山或即此也后人疑于东蒙之説遂误以龟山当蒙山䝉山为东䝉而隐没龟山之本名故今定蒙山为龟山东䝉为䝉山以复古予生长蒙山之下自幼以为疑详考䝉山在䝉隂沂水费县三县之境而属沂水者正蒙山之东麓也世人但称䝉山而新泰县境自有龟山今郡志及䝉隂志以蒙山当龟山尤非也其址有沃壤迺春秋所谓龟隂之田也若谓䝉山之峰如龟形者即龟山则兹峰之后山谷﨑岖直数百里安得有腴田可称哉要之以东䝉为一山者是而世以其山延长因以在东者别为东蒙耳䝉山絶髙者有数处俗以西方絶髙者为龟䝉峰中央絶髙者为云蒙峰东方絶髙者为东䝉峰其实一山未尝断也其西方最髙一峰形状类龟故至今称为龟蒙顶不得以此为即龟山也琴操吾欲望鲁兮龟山蔽之即此春秋龟隂之田在此山之北姑幕辨公鼐姑幕古商侯国汉置姑幕县为都尉治或曰薄姑莽时曰季睦晋志通典十道纪章懐太子俱以姑幕为薄姑而实非也薄姑乃古爽鸠氏之地太公封于营丘初得临淄以东成王时薄姑与四国作乱成王灭之以益太公地六世胡公徙居之于是薄姑为齐郡邑括地志曰薄姑城在博昌县东北六十里路史曰在临淄西北五十里今博兴县北十五里有薄姑城是也齐乗曰姑幕在莒县东北百六十里故城当在密州魏收地形志博物志皆曰姑幕有公冶长墓寰宇记谓长墓在宻州西北五十里则姑幕为在宻州者似矣按春秋昭五年莒牟夷以牟娄及防兹来奔杜预曰姑幕县东北有兹亭夫莒子国方六七十里止耳岂能履及临淄以西之地即宻州亦非所宜有也水经註引京相璠曰琅邪姑幕县南四十里员亭故鲁郓邑郡国志东莞有郓亭而后齐时尝併姑幕入东莞则知姑幕即东莞之境宻州去东莞二百余里安得有四十里之郓亭乎则以姑幕为在宻州者亦非也后汉书刘盆子传载莒人逢安等起兵从樊崇攻莒不下转掠至姑幕遂北入青州据文自莒而姑幕自姑幕而青州正与今壤地道里合故併取之以为证阳都辨公鼐汉书郡国志阳都属城阳国应劭曰齐人迁阳故阳国是后汉及晋属琅邪自是以后不见其名故世逺迹灭无所考证范蔚宗书明帝纪十五年徴东平王苍㑹阳都章懐註曰阳都故城在沂州沂水县南于钦作齐乗列记古郡邑城郭之迹独不着阳都所在岂以无所考证致然与按水经註沂水经东安县故城东又南桑泉水及巨围堂阜诸水入之此即今所谓汶河又南东卢川水注之水出鹿岭山东南流左则二川臻凑右则诸葛泉源澌奔乱流迳城阳之卢县故盖县之卢上里也今卢阳社地是沂水又南迳阳都县故城县故阳国齐利其地而迁之者也沂水又南与䝉山水合水出䝉山之隂即今蒙山之地在卢山正南东流迳阳都县南注沂今考县里社之名䝉山以东葛沟以北皆县界也水出䝉山之隂已在蒙山北境而曰东迳阳都县南则阳都犹在䝉山之北可知也诸葛孔明琅邪阳都人后世求阳都而不得遂以沂州为孔明故里然沂州乃临沂非阳都也以章懐註证之则葛沟之间其即阳都故墟乎齐乗亦称沂水南迳诸葛城至沂州城尚逺而今葛沟在两界之间且诸葛之名非无因而起也故知阳都在县境内无疑菑时𨽻幽州辨王士祯按周礼职方氏东北曰幽州其山镇曰医无闾其泽薮曰貕养其川河泲其浸菑时河即九河泲即济水多在今济兖之境禹贡济河惟兖州是也而菑时二水在今青济二郡之间其去幽州且千余里今幽之巨浸不少顾逺取诸青兖之水何与及序并州曰其川虖池呕夷其浸涞易反在幽州一二百里之内舍近取逺又何与若医无闾即今北镇在辽东其距河济菑时又如风马牛之不相及何以同得𨽻幽州耶尔雅燕曰幽齐曰营陆氏曰尔雅有徐幽营而无青梁并周职方有青幽并而无徐梁营以是揆之则周公定九州省营州入幽州而齐之菑时诸水遂改𨽻幽州矣然菑时二水皆近在临淄封内即太公所都营丘之地顾不以𨽻青而以𨽻幽是又不可知也存疑以俟世之能读九丘者云髙里山辨顾炎午泰安州西南二里俗名蒿里山者髙里山之讹也史记封禅书十二月甲午朔上亲禅髙里汉书武帝纪太初元年十二月禅髙里注伏俨曰山名在泰山下乃若蒿里之名见于古輓歌不言其地汉书武五子传蒿里传兮郭门闳注师古曰蒿里死人里审若此山为死人之里武帝何所取而禅祭之乎自晋陆机泰山吟始以梁父蒿里并列而后之言鬼者因之遂令古昔帝王降禅之坛一变而为阎王鬼伯之祠矣汉书上亲禅髙里师古注曰此髙字自作髙下之髙而死人之里谓之蒿里其字为蓬蒿之蒿或者误以髙里为蒿里混同一事陆士衡尚不免况余人乎阙里辨顾炎午阙里志引汉晋春秋曰鲁有二石阙曰阙里又以为后儒尊崇夫子之称其説自相牴牾按史记鲁世家炀公筑茅阙门春秋定公二年夏五月壬辰雉门及两观灾冬十月新作雉门及两观註雉门公宫之南门两观阙也孔子宅至汉鲁恭王时尚存汉晋春秋之云二石阙必有所据石阙之下其里即名阙里而夫子之宅在焉遂以为名鲁论有阙党童子五百家为党阙党是阙下之党左传郑伯享王于阙西辟是阙之西偏汉书儒林传有邹人阙门庆忌註云姓阙门名庆忌盖亦如东门北宫之类以居为氏者也趵突泉系济水辨王士俊歴城趵突泉发源于济水无疑也自元侍郎于钦所着齐乗据曾南丰齐州二堂记以为系岱隂伏流所发地势使然无闗于济今郡志多採其説而不知为好异之过也夫济水潜行地中不能寻其脉络所可知者发见之处耳故不得其源但穷其委犹言性者难言其静则言其动也今观趵突泉之流曰泺河即今小清河水经云济水又东北泺水出焉则是明言济水之为泺河也其註云泺水出歴城县泉源上涌若轮则是明言泺水之源于趵突泉也水经注言之最显而后人不信则是后人之臆见反胜于桑钦郦道元辈耶辨之者又曰小清河由华不注山下东行㑹巨合水经章邱㑹淯河又㑹獭河流经邹平长山新城又㑹孝妇河又东经青州东北诸县入海此其循行故道与济不合故不可信也嗟乎此亦小儒隅隙之见但知南宋元明以后之小清河而不知南宋元明以前之小清河也南宋元明以后之小清河由华不注山下入大清河其𨗳之东循章邱迤逦而去者乃伪齐刘豫凿下泺堰始也未凿堰以前小清河东行七十里与巨合水合于龙山镇即入大清河夫大清河之为济也虽儿童妇女亦知之也不知大小清河昔日之合而但据大小清河今日之分何异执已变之桑田而谓非昔日之沧海也岂明通之论欤其所谓岱隂伏流亦安知非即为济水之伏何也水性之伏于济仅见他水罕闻也趵突泉源于岱隂安知岱隂之伏不又源于济水之伏流固有源源更有流也令考济水入山东由定陶东北一支入鉅野寿张西合汶水一支入谷城平隂而北俱系兖州府属离岱咫尺则是岱隂伏流明系济水曹植文所谓沇源𨗳济作润岱垧其明证也是趵突泉之源于岱隂即系源于济水穷河源者奈何弗及星宿海而止耶大凡考据原委宜总古今统上下以立论不得拘执一説如济南省城汉之始封原在平陵嗣后互易至宋始迁今治倘执今之济南为古之济南则人不之信矣齐乗所指趵突泉得毋类是雍正癸丑夏余巡齐鲁至泉上见水性剽起激悍与济水能与河鬭者类因叹南丰以泰山之北四字贻悞后人而于钦反诮蔡九峰为骑墙之见噫误矣沈存中笔谈云歴下发地泉泉俱系济水由此而观是发源济水者固不独一趵突泉也山东通志卷三十五之十五山东通志卷三十五之十六钦定四库全书山东通志卷三十五之十六艺文志十六遗燕将书鲁连吾闻之智者不倍时而弃利勇者不怯死而灭名忠臣不先身而后君今公行一朝之忿不顾燕王之无臣非忠也杀身亡聊城而威不信于齐非勇也功败名灭后世无称非智也故智者不再计勇士不怯死今死生荣辱尊卑贵贱此其一时也愿公详计而无与俗同也且楚攻南阳魏攻平陆齐无南面之心以为亡南阳之害不若得济北之利故定计而坚守之今秦人下兵魏不敢东面衡秦之势合则楚国之形危且弃南阳断右壤存济北计必为之今楚魏交退燕救不至齐无天下之规与聊城共据期年之敝即臣见公之不能得也齐必决之于聊城公无再计彼燕国大乱君臣过计上下迷惑栗腹以十万之衆五折于外万乗之国被围于赵壤削主困为天下僇公闻之乎今燕王方寒心独立大臣不足恃国敝祸多民心无所归今公又以聊城之民拒全齐之兵期年不解是墨翟之守也食人炊骨士无反北之心是孙膑呉起之兵也能已见于天下矣故为公计不如罢兵休士全车甲归报燕王燕王必喜士民见公如见父母交游攘臂而议于世功业可明矣上辅孤主以制羣臣下养百姓以资説士矫国革俗于天下功名可立也意者亦捐燕弃世东游于齐乎请裂地定封富比陶衞世世称寡与齐久存此亦一计也二者显名厚实也愿公详计而审一焉且吾闻效小节者不能行大威恶小耻者不能立荣名昔管仲射桓公中钩簒也遗公子纠而不能死怯也东缚桎梏辱身也此三行者乡里不通也世主不臣也使管子终穷抑幽囚而不出慙耻而不见穷年没寿不免为辱人贱行矣故管子不耻身在缧绁之中而耻天下之不治不耻不死公子纠而耻威之不信于诸侯故兼三行之过而为五霸首名髙天下光烛隣国曹子为鲁将三战三北而亡地五百里向使曹子计不反顾议不旋踵刎颈而死则亦不免为败军擒将矣曹子弃三北之耻而退与鲁君计桓公朝天下㑹诸侯曹子以一剑之任刼桓公于坛坫之上颜色不变辞气不悖三战之所丧一朝而复之天下震动诸侯惊骇威加呉越若此二士者非不能行小节死小耻也以为杀身亡躯絶世灭后功名不立非智也故去感忿之怨立终身之名弃忿捐之节定累世之功是以业与三王争流而名与天壤相敝也愿公择一而行之遗公孙𢎞书邹长清夫人无幽显道在则尊虽生刍之贱也不能脱落君子故赠君生刍一束诗人所谓生刍一束其人如玉五丝为䌰倍䌰为升倍升为緎倍緎为纪倍纪为緵倍緵为襚此自少之多自㣲至着也士之立功勲効名节亦复如之勿以小善不足修而不为也故赠君素丝一襚扑满者以土为器以蓄钱具其有入窍而无出窍满则扑之土麤物也钱重货也入而不出积而不散故扑之士有聚敛而不能散者将有扑满之败可不诫与故赠君扑满一枚猗嗟盛与山川阻修加以风露次卿足下勉作功名窃在下风以俟嘉誉诣公孙𢎞书董仲舒江都相董仲舒拜上言君侯以周召自然体质擢陞三公统理海内总缉百寮未有半言之教郡国翕然望风更思改新以助至治羣衆所占必有成功仲舒愚戆素无治名大汉之检式数䝉君侯哀怜之恩误被非任无以称职仲舒窃见宰职任天下之重羣心所归须推贤佐以成圣化愿君侯大开萧相荐贤之路广选举之门既得其人接以周公下士之义即竒伟隐世异伦之人各思竭愚归往盛徳英俊满朝百能备具即君侯大立则道徳宏通化流四极仲舒愚陋经术浅薄所识褊陋不能赞扬万分君侯所弃捐且闻春秋曰贤圣博观以章其名择善者从之无所不聴又曰近而不言为谄逺而不言为怨故辄披心陈诚夫尧舜三王之业皆由仁义为本仁者所以理人伦也故圣王以为治首或曰发号出令利天下之民者谓之仁政疾天下之害于人者谓之仁心二者备矣然后海内应以诚惟君侯深观往古思本仁义至诚而已方今闗东五谷咸贵家有饥饿其死伤者半盗贼并起发亡不止良民被害为圣主忧咎皆由仲舒等典职防禁无素当先坐仲舒至愚以为扶衰止姦本在吏耳宜一考察天下领民之吏留心署置以明消灭邪枉之迹使百姓各安其产业无有寇盗之患以蠲主忧谨奉春秋署置术再拜君侯足下与公孙𢎞书东方朔爵禄不相责以礼同类之游不以逺方为嫌故东门先生居蓬户空穴之中魏公子一朝以百骑造之吕望未尝与文王同席而坐一朝让以天下半大丈夫相知何必接尘而游垂发齐年哉上乐陵侯荐匡衡书杨兴将军以亲戚辅政贵重于天下无二然衆庶议论令闻休誉不专在将军者何也彼诚有所闻也以将军之幕府海内莫不仰望而所举不过私门宾客乳母子弟人情忽不自知然一夫窃议语流天下夫富贵在身而列士不誉是有狐白之裘而反衣之也古人病其若此故运体劳心以求贤为务传曰以贤难得之故而曰事不待贤以食难得之故而曰饱不待食惑之甚者也平原文学匡衡材智有余经学絶伦但以无阶朝廷故随牒在逺方将军诚召置幕府学士翕然归心与参事议观其所以贡之朝廷必为国器以此显示衆庶名流于世与邴原书孔融修性保真清虚守髙危邦不入久潜乐土王室多难西迁镐京圣朝劳谦畴咨俊乂我徂求定䇿命恳恻国之将陨嫠不恤纬家之将亡缇萦跋涉彼匹夫也犹执此义实望根矩仁为己任授手援溺振民于难乃或晏晏居息莫我肯顾谓之君子固如此乎根矩根矩可以来矣戒子书郑康成夫吾家旧贫不为父母羣弟所容去厮役之吏游学周秦之都往来幽并兖豫之域获觐乎在位通人处逸大儒得意者咸从捧手有所授焉遂博稽六艺粗览传记时覩秘书纬术之奥年过四十乃归供养假田播殖以娯朝夕遇阉尹擅执坐党禁锢十有四年而䝉赦令举贤良方正有道辟大将军三司府公车再召比牒併名早为宰相惟彼数公懿徳大雅克堪王臣故宜式序吾自忖度无任于此但念述先圣之𤣥意思整百家之不齐亦庶几以竭吾才故闻命罔从而黄巾为害萍浮南北复归邦乡入此岁来已七十矣宿素衰落仍有失误案之礼典便合传家今我告尔以老归尔以事将闲居以安性覃思以终业自非拜国君之命问族亲之忧展敬坟墓覩省野物胡尝扶杖出门乎家事大小汝一承之咨尔㷀㷀一夫曾无同生相依其勗求君子之道研钻勿替敬慎威仪以近有徳显誉成于僚友徳行立于己志若致声称亦有荣于所生可不深念邪可不深念邪吾虽无绂冕之绪颇有让爵之髙自乐以论赞之功庶不遗后人之羞末所愤愤者徒以亡亲坟垄未成所好羣书率皆腐敝不得于礼堂写定传与其人日西方暮其可图乎家今差多于昔勤力务时无恤饥寒菲饮食薄衣服节夫二者尚令吾寛恨若忽忘不识亦已焉哉在东郡答陈琳书臧洪隔濶相思发于寤寐幸相去步武之间耳而以趋舎异规不得相见其为怆恨可为心哉前日不遗比辱雅贶述叙祸福公私切至所以不即奉答者既学薄才钝不足塞诘亦以吾子携负侧室息肩主人家在东州仆为仇敌以是事人虽披中情堕肝胆犹身疏有罪言甘见怪方首尾不救何能恤人且以子之才穷该典籍岂将闇于大道不达余趣哉仆小人也本因行役寇窃大州恩深分厚宁乐今日自还接刄毎登城勒兵望主人之旗鼓感故友之周旋抚弦搦矢不觉流涕之覆面也当受任之初自谓究竟大事共尊王室岂悟天子不悦本州见侵郡将遘牖里之厄陈留克创兵之谋谋计栖迟丧忠孝之名杖䇿携背亏交友之分揆此二者与其不得已丧忠孝之名与亏交友之道轻重殊途亲疏异画故便收泪告絶若使主人少垂故人住者侧席去者克己不汲于离友信刑戮以自辅则仆抗季札之志不为今日之战矣何以效之昔张景明亲登坛㰱血奉辞奔走卒使韩牧让印主人得地然后但以拜章朝主赐爵获传之故旋时之间不䝉观过之责而受夷灭之祸吕奉先讨卓来奔请兵不获告去何罪复见斫刺滨于死亡刘子璜奉使踰时辞不获命畏威懐亲以计求归然辄僵毙麾下不䝉亏除仆虽不敏又素不能原始见终覩㣲知着窃度主人之心岂谓三子宜死罚当刑中哉实且欲一统山东增兵讨讐惧战士狐疑无以沮劝故抑废王命以崇承制慕义者䝉荣待放者被戮此乃主人之利非游士之愿也故仆鉴戒前人困穷死战仆虽下愚亦尝闻君子之言矣此实非吾心也乃主人招焉凡吾所以背弃国民用命此城者正以君子之违不适敌国故也是以获罪主人见攻踰时而足下更引此义以为吾规无乃辞同趋异非吾子所为休戚哉吾闻之也义不背亲忠不违君故东宗本州以为亲援中扶郡将以安社稷一举二得以徼忠孝何以为非而足下欲使吾轻本破家足下或者见城围不解救兵未至感婚姻之义惟平生之好以屈节而茍生胜守义而倾覆也昔者晏婴不降志于白刄南史不曲笔以求生故身着图象名垂后世况仆据金城之固驱士民之力散三年之蓄以为一年之资匡困补乏以悦天下何图筑室反耕哉但惧秋风扬尘伯珪马首南向张扬飞燕膂力作难北鄙将告倒悬之急股肱奏乞归之诚耳主人当鉴我曹辈反旌退师治兵邺垣何宜久辱盛怒暴威于吾城下哉昔髙祖取彭越于鉅野光武创基兆于绿林卒能龙飞中兴以成帝业况仆亲奉承玺书与之从事行矣孔璋足下徼利于境外臧洪授命于君亲吾子託身于盟主臧洪䇿命于长安子谓余身死而名灭仆亦笑子生死而无闻焉悲哉本同而末离努力努力夫复何言答韩范书管宁干道辅诚诞膺嘉祚膺受多福为国蕃维虽分陜之任未足比盛逺近属望何庆如之昔值险阻越窜海表于裔歴载风纲不纪暨䝉国恩还践旧土薄佑多难恒婴笃疾愧使区区展之无阶泛受遇隆逺辱论墨降尊诱卑训喻遇泰见得思义抱以踧踖不胜来顾裁因答辱答东阿王曹植书呉质质白信到奉所惠贶发函伸纸是何文采之巨丽而慰喻之绸缪乎夫登东岳者然后知衆山之逦迤也奉至尊者然后知百里之卑㣲也自旋之初伏念五六日至于旬时精散思越惘若有失非敢羡宠光之休慕猗顿之富也诚以身贱犬马徳轻鸿毛至乃歴𤣥阙排金门升玉堂伏虚槛于前殿临曲池而行觞既威仪亏替言辞漏渫虽恃平原养士之懿愧无毛遂跃颖之才深䝉薛公折节之礼而无冯谖三窟之效屡获信陵虚左之徳又无侯生可述之美凡此数者乃质之所以愤积于胷臆懐眷而悁邑者也若追前宴谓之未究欲倾海为酒并山为肴伐竹云梦斩梓泗滨然后极雅意尽欢情信公子之壮观非鄙人之所庶几也若质之志实在所天思投印释黻朝夕侍坐钻仲父之遗训览老氏之要言对清酤而不酌抑嘉肴而不享使西施出帷嫫母侍侧斯盛徳之所蹈明哲之所保也若乃近者之观实荡鄙心秦筝发徽二八迭奏埙箫激于华屋霛鼓动于座左耳嘈嘈于无闻情踊跃于鞍马谓可北慑肃慎使贡其楛矢南震百越使献其白雉又况权备夫何足视乎还治讽采所着观省英玮实赋颂之宗作者之师也衆贤所述亦各有志昔赵武过郑七子赋诗春秋载列以为美谈质小人也无以承命又所答贶辞丑义陋申之再三赧然汗下此邦之人闲习辞赋三事大夫莫不讽诵何但小史之有乎重惠苦言训以政事恻懚之恩形乎文墨墨子回车而质四年虽无徳于民式歌且舞儒墨不同固已久矣然一旅之衆不足以扬名步武之间不足以骋迹若不改辙易御将何以效其力哉今处此而求大功犹绊良骥之足而责以千里之任槛猨猴之势而望其巧捷之能不胜见恤谨附遣白答不敢繁词呉质白与从弟书羊祜吾以布衣忝荷重任毎以尸素为媿大命既隆惟江南未夷此人臣之责是以不量所能毕力呉㑹当凭朝廷之威赖士大夫之谋以全克之举除万世之患年已朽老既定边事当角巾东鲁还归乡里于坟墓侧为容棺之墟假日视息思与后生味道此吾之至愿也以凡士而居重位何能不惧盈满贻责耶疏广吾师也圣主明恕当不夺㣲志耳与吏部谢万书王羲之古之辞世者或被发徉狂或汚身秽迹可谓艰矣今仆坐而获免遂其宿心其为庆幸岂非天赐违天不祥顷东游还修植桑果今盛敷荣率诸子抱弱孙游观其间有一味之甘割而分之以娯目前虽植徳无殊邈犹欲教养子孙以敦厚退让或以轻薄庶令举䇿数马彷彿万石之风君为此何如比当与安石东游山海并行田视地利颐养闲暇衣食之余欲与亲知时共懽䜩虽不能兴言髙咏衔杯引满语田里所行故以为抚掌之资其为得意可胜言邪常依陆贾班嗣杨王孙之处世甚欲希风数子老夫志愿尽于此也贻张衡书房彦谦窃闻赏者所以劝善刑者所以惩恶故疎贱之人有善必赏尊贵之戚犯恶必刑未有罚则避亲赏则遗贱者也今诸州刺史受委宰牧善恶之间上达本朝慑惮宪章不敢怠慢国家祇承灵命作民父母刑赏曲直升闻于天寅畏照临亦宜谨肃故文王云我其夙夜畏天之威以此而论虽州国有殊髙下悬邈然忧民慎法其理一也至如并州衅逆须有甄明若杨谅实以诏命不通虑宗社危逼徴兵聚衆非为干纪则当原其本情议其刑罚上副圣主友于之意下晓愚民疑惑之心若审知内外无虞嗣后簒统而好乱乐祸妄有觊觎则管蔡之诛当在于谅同恶相济无所逃罪枭悬孥戮国有常刑其间乃有情非协同力不自固或被拥逼沦陷凶威遂使籍没流移恐为寃滥恢恢天网岂其然乎罪疑从轻斯义安在昔叔向寘鬻狱之死晋国所嘉释之断犯跸之刑汉文称善羊舌宁不爱弟廷尉非茍违君但以执法无私不容轻重且圣人大寳是曰神器茍非天命不可妄得故蚩尤项籍之骁勇伊尹霍光之权势李老孔丘之才智吕望孙武之兵术呉楚连磐石之据产禄承母后之基不应歴运之兆终无帝王之位况乎蕞尔一隅蜂扇蚁聚杨谅之愚鄙羣小之凶慝而欲凭陵畿甸觊幸非望者哉开辟以降书契云及帝皇之迹可得而详自非积徳累仁丰功厚利孰能道洽幽显义感灵祗是以古之哲王昧旦丕显履冰在念御朽兢懐逮叔世骄荒曾无戒惧肆于民上骋嗜奔慾不可具载请略陈之曩者齐陈二国并居大位自谓与天地合徳日月齐明罔念忧虞不恤刑政近臣懐宠称善而隐恶史官曲笔掩瑕而录美是以民庶唿嗟终闭塞于视聼公卿虚誉日敷陈于左右法网严宻刑辟日多徭役烦兴老幼疲苦昔郑有子产齐有晏婴楚有叔敖晋有士㑹凡此小国尚足名臣齐陈之疆岂无良佐但以执政壅蔽懐私狥躯忘国忧家外同内忌设有正直之士才堪干持于已非宜即加摈压倘遇谄佞之辈行多秽匿于我有益遽蒙荐举以此求贤何从而至夫贤材者非尚膂力岂系文华唯须正身负载确乎不动譬栋之处屋如骨之在身所谓栋梁骨鲠之材也齐陈不任骨鲠信近谗䛕天髙聴卑监其淫僻故摠收神器归我大隋向使二国祇敬上𤣥惠恤鳏寡委任方直斥逺浮华卑菲为心恻隐为务河朔彊富江湖险隔各保其业民不思乱泰山之固弗可动也然而寝卧积薪晏安鸩毒遂使禾黍生庙雾露沾衣弔影抚心何嗟及矣故诗云殷之未丧师克配上帝宜鉴于殷骏命不易万机之事何者不须熟虑哉伏惟皇帝望云就日仁孝夙彰钖社分珪大成规矩及摠统淮海盛徳日新当璧之符遐迩佥属纉歴甫尔寛仁已布率土苍生翘足而喜并州之乱变起仓卒职由杨谅诡惑诖误吏民非有搆怨本朝弃徳从贼者也而有司将帅称其愿反非止诬陷良善亦恐大玷皇猷足下宿当重寄早预心膂粤自藩邸柱石见知方当书名竹帛传芳万有稷契伊吕彼独何人既属明时须存謇谔立当世之大诫作将来之宪范岂容曲顺人主以爱亏刑又使胁从之徒横贻罪谴忝䝉眷遇辄写㣲诚野人愚瞽不知忌讳与博昌父老书骆宾王某月日骆宾王致书于博昌父老等承并无恙幸甚幸甚云雨俄别风壤异乡春渚青山载劳延想秋天白露几变光隂古人云别易㑹难不其然与自解携襟袖十五年交臂存亡略无半在张学士溘从朝露辟闾公倐掩夜台故吏门人多游蒿里耆年宿徳但见松邱呜唿泉壤殊途幽明永隔人理危促天道奚言感今懐旧不觉涕之无从也过隙不留藏舟难固追惟游者浮生几何哀缘物兴事因情感虽䝉庄一指殆先觉于劳生秦失三号讵忘情于怛化啜其泣矣尚何云哉又闻移县就乐安故城廨宇邑居咸徙其地里闬阡陌徒有其名荒径三秋蔓草滋于旧馆頽墉四望拱木多于故人嗟乎仙鹤来归辽东之城郭犹是灵乌代谢汉南之陵谷已非昔吾先君出宰斯邑清芬虽逺遗爱犹存延首城池何心天地虽则山河四望足称无棣之墟松槚千秋有切维桑之里故毎懐宿昔尚想经过于役不遑愿言徒拥今西成有岁东户无为野老清谈怡然自得田家浊酒乐以忘忧故可洽赏当年相欢卒岁宁复惠存旧好追思昔游所恨跂予望之经途宻尔伫中衢而空望巾下泽而莫因风月虚心形留神往山川在目室迩人遐以此懐劳增其叹息情不遗旧书何尽意答员半千书骆宾王张评事至辱惠书及诗把玩无厌暂如有序上言离恨下勗交情笃以勐风干蘓之谈弥以骤雨湿薪之喻虽闻义则从道存于起予而拟失人伦事均乎翫物借如诚説盖足下之不言倘或剧谈岂吾人之所仰望夫鲲之为鱼也潜碧海泳沧流沈鳃于渤澥之中掉尾乎风涛之下而濠鱼井鲋自以为可得而齐焉鹏之为鸟也刷毛羽恣饮啄戢翼于天地之间宛颈乎江海之畔而双凫乗雁自以为可得而䙝焉及其化羽垂天搏风九万振鳞横海击水三千宁岂借翰于抢榆假力于在藻资江滨涓流之水待堀堁扬尘之风哉故张子房之达人也击水抟风之适焉朱买臣之屈己也戢翼沈鳃之致焉足下雅得古人之致不乏先贤之道自守庄筌无婴魏网亦宁不知在藻抢榆之力非击水搏风之助乎而词㫖殷勤深所未喻盍言尔志岂若是乎夫人生百年物理千变名利宠辱之形立矣爱憎毁誉之迹生焉其有道在则尊徳成而上幽贞为虚白之室静黙为太𤣥之门知轩冕是倘来悟荣华非力致茍斯道不坠亦何患乎无成而欲图侥倖于权重之交养声誉于衆多之口斯所以杨朱徘徊于岐路阮籍憷惕于穷途嗟乎霜往露来岁寒不待山髙河广离㑹无时桂树寒花公子去而忘返松岩春草王孙游乎不归去矣员生逺离隔矣音尘不嗣情其劳矣畏途空谷静躁殊矣惠存好我无宻尔音上孔中丞书石介夫子之道不行于当年传于其家直四十余世以俟子孙如此其逺也夫子没后世有子思焉安国焉颖达焉止于发扬其言而已自汉相光唐相纬虽得位亦不能尽行其道夫子之道其肯郁然蟠伏于其家乃跃起奋出散漫于天下天下人皆可以得之汉髙祖唐太宗能得之于上以之有天下三百年孟轲扬雄文中子韩愈能得之于下以之有其名于亿万世唯孔氏子孙无有得之者俟四十余世仅二千年阁下乃得之今夫子之道不专在于阁下也阁下又且赫然有声烈于天下复得位于朝见用于天下阁下徒能得夫子之道其将以夫子之道事于圣君施于天下俾国家为二帝为三王为两汉为鉅唐矣夫子之志曰吾志在春秋春秋天子之事也世衰道㣲邪説暴行有作臣弑其君者有之子弑其父者有之夫子惧之而又时无君已无位不能诛不能正乃作春秋焉所以正王纲举王法故春秋成乱臣贼子惧为司寇则七日而诛少正夘于两观之下摄相事则齐终不敢窥兵河南当时之君则昏也当时之位则摄也尚不及阁下得明君有大位为中丞逾月而未闻有举焉阁下在朝朝廷尚有奸臣敢在位天下蠧贼未悉除是夫子道犹未克尽举岂夫子直四十余世仅二千年以俟阁下阁下宜念之且天子之设御史府尊其位崇其任不与他府并旧有大夫则中丞亚大夫而领其属今大夫阙则中丞其长也故中丞之任特重焉中丞之责尤重焉君有佚豫失徳悖乱无道荒政咈谏废忠慢贤御史府得以谏责之相有依违顺㫖蔽上罔下贪宠忘谏专福作威御史府得以纠绳之将有憍悍不顺恃武肆害玩兵弃战暴刑毒民御史府得以举劾之君至尊也相与将至贵也且得諌责纠劾之余可知也御史府之尊严也如轩陛之下庙堂之上进退百官行政敎号令明制度纪赏罚有不如法者御史得言之御史府视中书枢宻虽若卑中书枢宻亦不敢与御史府抗威争礼而反畏悚而尊事之御史府之重其无与比然须得如阁下者居之始贵矣易曰茍非其人道不虚行礼曰人存则政举阁下圣人之后又能得圣人之道以方重刚正公忠清直烈烈在于朝为天子献可替否赞谋猷持纲纪天下想望其风采者十五年间简于清衷期将大用且歴试于外更观其能违更三大藩皆卓然有治声闻于天府浃于日下御史府中丞虚位日班于紫宸殿下佩金煌煌行声锵锵且有百数天子弗录之乃南走三百里以驿召阁下直入其府登其位自陛下独决万机来登崇俊良黜逐纎人革故鼎新百度修举太平之望日月以隆然而天人之心犹郁然不大舒释者以阁下尚稽大任也至是天人之心始大舒释矣阁下自初及终皆以直道进诗曰靡不有初鲜克有终介尝闻朝大夫语曰有某人为某官时忠鲠直谠謇謇敢言触龙逆鳞不避诛死繇是人主知之声名蔼然耸动朝野不四五年取显仕今为某官位弥髙身弥贵禄厚位渥私庭曳青绶者五六人门前炎炎可炙手顾此势力荣宠有所惜也如有物塞其耳如有叶蔽其目如有钳缄其口朝廷有阙政国家有遗事若不闻若不见而不复言则向之忠鲠谠直謇謇敢言乃沽名耳其以为速进之媒乎意士之积道徳富仁义于厥身盖假于权位以布诸行事利于天下也岂有屑屑然谋夫衣食者欤正色直己立于朝廷行其道乃使天下有此论庸无伤乎古今君子少小人多君子常不胜小人小人不惟常胜君子而又不能容之恶直丑正龂龂实繁幸而有一君子在于朝则百小人排之非铁心石肠刚正不折未有不随而靡者小人不容君子也如是而不能死节以永终誉中途晩节稍有渝变宜其为小人之所排也今有人位未显身在下能坚正不顾其身敢直言极諌犯天子颜色封章抗疏论天下利害羣小人必丛立指㸃曰此人速进也沽虚名也非以行道也吁吾徒不见容于小人也不取信于天下也固若是乎学周公孔子之道不用则卷而懐之用则肯已乎实将施及国家布于天下以左右吾君绥吾民耳羣小人排毁不已无足怪也阁下亦当大警戒之勿使天下有所论则君子幸甚天下幸甚宻州上韩丞相书蘓轼史馆相公执事轼到郡二十余日矣民物椎鲁过客稀少真愚拙所宜久处也然灾伤之余民既病矣自入境见民以蒿蔓裹蝗虫而瘗之道左累累相望者二百余里捕杀之数闻于官者几三万斛然吏皆言蝗不为灾甚者或言为民除草使蝗果为民除草民将祝而来之岂忍杀乎轼近在钱塘见飞蝗自西北来声乱浙江之涛上翳日月下掩草木遇其所落弥望萧然此京东余波及淮浙者耳而京东独言蝗不为灾将以谁欺乎郡已上章详论之矣愿公少信其言特与量蠲秋税或与倚阁青苗钱疎逺小臣腰领不足以荐鈇钺岂敢以非灾之蝗上罔朝廷乎若必不信方且重复检按则饥羸之民索之于沟壑间矣且民非独病旱蝗也方田均税之患行道之人举知之税之不均也久矣然而民安其旧无所归怨今乃行一切之法成于期月之间夺甲与乙其不均又甚于昔者而民之怨始有所归矣今又行手实之法虽其条目委曲不一然大抵恃告讦耳昔之为天下者恶告讦之乱俗也故有不干已之法非盗及强姦不得捕告其后稍稍失前人之意渐开告讦之门而今之法揭赏以求人过者十常八九夫告讦之人未有非凶姦无良者异时州县所共疾恶多方去之然后良民乃得而安今乃以厚赏招而用之岂吾君敦化相公行道之本意欤凡为此者欲以均出役钱耳免役之法其经久利病轼所不敢言也朝廷必欲推而行之尚可择其简易为害不深者轼以为定簿便当节用五等古法惟第四等五等分上中下昔之定簿者为役役未至虽有不当民不争也役至而后诉耳故簿不可用今之定簿者为钱民知当户出钱也则不容有大缪矣其名次细别或未尽其详然至于等第盖已略得其实轼以为如是足矣但当先定役钱所须几何预为至少之数以赋其下五等其余委自令佐度三等以上民力之所任者而分与之夫三等以上钱物之数虽其亲戚不能周知至于物力之厚薄则令佐之稍有才者可以意度也借如某县第一等凡若干户度其力共可以出钱若干则悉召之庭以其数予之不户别也令民自相差择以次分占尽数而已第二等则逐乡分之凡某乡之第二等若干户度其力可以共出钱若干召而分之如第一等第三等亦如之彼其族居相望贫富相悉利害相形不容独自侥倖者也相推相诘不一二日自定矣若析户则均分役钱典卖则着所割役钱于契要使其子孙与买者各以其名附旧户供官至三年造簿则不复用举从其新如此而朝廷又何求乎所谓浮财者决不能知其数凡告者亦意之而已意之而中其赏不赀不中杖六十至八十极矣小人何畏而不为乎近者运器监须牛皮亦用告赏农民丧牛甚于丧子老弱妇女之家报官稍缓则挞而责之钱数十千以与浮浪之人其归为牛皮而已何至是乎轼在钱塘毎执笔断犯盐者未尝不流涕也自到京东见官不卖盐狱中无盐囚道上无迁乡配流之民私窃喜幸近者复得漕檄令相度所谓王伯喻者欲变京东河北盐法置市易盐务利害不觉慨然太息矣宻州之盐岁收税钱二千八百余万为盐一百九十余万秤此特一郡之数耳所谓市易盐务者度能尽买此乎不能尽民肯舍而不煎煎而不私卖乎顷者两浙之民以盐得罪者岁万七千人终不能禁京东之民悍于两浙逺甚恐非独万七千人而已纵使官能尽买又须尽卖而后可茍不能尽其存者与粪土何异其害又未可一二言也愿公救之于未行若已行其孰能已之轼不敢论事久矣今者守郡民之利病其势有以见及又闻自京师来者举言公深有拯救斯民为社稷长计逺虑之意故不自揆复发其狂言可则行之否则置之愿无闻于人使孤危衰废之踪重得罪于世也干冒威重不胜战慄宻州上文侍中书蘓轼轼再拜轼备员偏州民事甚简但风俗武悍恃姦强刼加以比岁荐饥椎剽之姦殆无虚日自轼至此明立购赏随获随给人用兢劝盗亦敛迹准法获强盗二人至死者给五十千流以下半之近有㫖灾伤之岁皆降一等既降一等则当复减半自流以下得十二千五百而已凡获一贼告于捕者率常不下四五人不胜则为盗所害幸而胜则凡为盗者举讐之其难如此而使四五人者分十二千五百以殒其躯命可乎朝廷所以深恶强盗者为其志不善张而不已可以驯致胜广之资也由此言之五十千岂足道哉夫灾伤之岁尤宜急于盗贼今岁之民上户皆阙食冬春之交恐必有流亡之忧若又纵盗而不捕则郡县之忧非不肖所能任也欲具以闻上而人㣲言轻恐不见省向见报明公所言无不立从东武之民虽非所部明公以天下为度必不间也故敢以告比来士大夫好轻议旧法皆未习事之人知其一不知其二者也常窃怪司农寺所行文书措置郡县事多出于本寺官吏一时之意遂与制勅并行近者令诸郡守根究衙前重难应缘此毁官文书者皆科违制且不用赦降原免考其前后初不被㫖谨按律文毁弃官文书重害者徒一年今科违制即是增损旧律令也不用赦降原免即是擅改新制书也岂有増损旧律令擅改新制书而天子不知三公不与有司得专之者今监司郡县皆恬然受而行之莫敢辨此轼之所深不识也昔袁绍不肯迎天子以谓若迎天子以自近则毎事表闻从之则权轻不从则拒命非计之善也夫不请而行袁绍之所难也而况守职奉上者乎今圣人在上朝廷清明虽万无此虞司农所行意其出于偶然或已尝被㫖而失于开坐皆不可知但不请而行其渐不可开耳轼愚惷无状孤危之迹自亦岌岌夙蒙明公奖与过分窃懐忧国之心聊复一发于左右犹幸明公宻之无重其罪戾也上文侍中论𣙜盐书蘓轼留守侍中执事当今天下勲徳俱髙为主上所倚信华实兼隆为士民所责望受恩三世宜与社稷同忧皆无如明公者今虽在外事有闗于安危而非职之所忧者犹当尽力争之而况其事闗本职而忧及生民者乎窃意明公必已言之而人不知若犹未也则愿效其愚顷者三司使章惇建言乞𣙜河北京东盐朝廷遣使按视召周革入觐已有成议矣惇之言曰河北与陜西皆为边防而河北独不𣙜盐此祖宗一时之误恩也轼以为陜西之盐与京东河北不同解池广袤不过数十里既不可捐以予民而官亦易以笼取青盐至自虏中有可禁止之道然犹法存而实不行城门之外公食青盐今东北循海皆盐也其欲笼而取之正与淮南两浙无异轼在余杭时见两浙之民以犯盐得罪者一岁至万七千人而莫能止姦民以兵仗䕶送吏士不敢近者常以数百人为辈特不为他盗故上下通知而不以闻耳东北之人悍于淮浙逺甚平居椎剽之姦常甲于他路一旦𣙜盐则其祸未易以一二数也由此观之祖宗以来独不𣙜河北盐者正事之适宜耳何名为误哉且𣙜盐虽有故事然要以为非王政也陜西淮浙既未能罢又欲使京东河北随之此犹患风痺人曰吾左臂既病矣右臂何为独完则以酒色伐之可乎今议者曰吾之法与淮浙不同淮浙之民所以不免于私贩而灶户之所以不免于私卖者以官之买价贱而卖价贵耳今吾贱买而贱卖借如毎觔官以三钱得之则以四钱出之盐商私买于灶户利其贱耳贱不能减三钱灶户均为得三钱也宁以予官乎将以予私商而犯法乎此必不犯之道也此无异于儿童之见东海皆盐也茍民力之所及未有舍而不煎煎而不卖者也而近岁官钱常若窘迫遇其急时百用横生以有限之钱买无穷之盐灶户有朝夕薪米之忧而官钱在期月之后则其利必归于私贩无疑也食之于盐非若饥之于五谷也五谷之乏至于节口并日而况盐乎故私贩法重而官盐贵则民之贫而懦者或不食盐往在浙中见山谷之人有数月食无盐者今将𣙜之东北之俗必不如往日之嗜咸也而望官课之不亏疎矣且淮浙官盐本轻而利重虽有积滞官未病也今以三钱为本一钱为利自禄吏购赏修筑厫庾之外所获无几矣一有积滞不行官之所丧可胜计哉失民而得财明者不为况民财两失者乎且祸莫大于作始作俑之渐至于用人今两路未有盐禁也故变之难遣使㑹议经年而未果自古行事欲速而不取衆议未有如今日者也然犹迟久如此以明作始之难也今既已𣙜之矣则他日国用不足添价贵卖有司以为熟事行半纸文书而决矣且明公能必其不添乎非独明公不能也今之执政能自必乎茍不可必则两路之祸自今日始夫东北之蚕衣被天下蚕不可无盐而议者轻欲夺之是病天下也明公可不深哀而速救之欤或者以为朝廷既有成议矣虽争之必不从窃以为不然乃者手实造簿方赫然行法之际轼尝论其不可以告今太原韩公公时在政府莫之行也而手实卒罢民赖以少安凡今执政所欲必行者青苗助役市易保甲而已其他犹可以庶几万一或者又以为明公将老矣若犹有所争则其请老也难此又轼之所不识也使明公之言幸而聴屈己少留以全两路之民何所不可不幸而不聴是议不中意其于退也尤易矣愿少留意轼一郡守也犹以为职之所当忧而冒闻于左右明公其得已乎干凟威重俯伏待罪而已答濮阳蘓侍御书薛蕙日者获遂良觌且䝉倾盖如故之契幸慰多矣别后两䝉赐书非爱予之深不至是也赠章之褒荣侔华衮敬佩玉音服之无斁它如东湖诸作皆沖澹清丽託意髙逺惟其妙悟故速省如此区区叹服不暇安能复赞一辞耶来教云俗累相牵习心未除其有感于此心之难养乎昔程子有言以昔日习心未除却须存养此心久则可夺旧习此理至约惟患不能守既能体之而乐亦不患不能守也窃谓此言为学之要也从事于此至于习心尽而天理复则存养之功至而学之成也古人之学如是而已其事固切近而易知其术亦简约而易守顾未知要者不免索之于支离而操存未熟者不免间之以妄动则亦有甚难者今执事既知之矣其守之也在加之意而已俗累之牵此恐势不得已张乖崖救火之説正执事之谓矣然执事以仁恕简静之徳俾庶位观法小民蒙福其益故自不细特要之古人之学则必以自已事为第一义故説者有尧舜事业浮云太虚之喻盖以此耳若曰道济天下而反不能自保其至贵此俗儒丧已之学古之人不然也近古若张乖崖赵清献此二公者并亟劳于中外更歴于繁剧自其迹而观之疑若有所累而与之化矣然其闇然自修之心髙洁出尘之趣岂彼世味之所能移俗纷之所能婴哉执事尚友古人舍二公其谁与归复闻康节先生赠富郑公之诗曰閲尽人间事收归一㸃真盖郑公老而谢政之日也辄敢诵之预为公它日功成身退之献区区之愚可以少助于髙明者仅此一端耳贪于倾竭不觉辞多不知以为然否承示邸报殊增慙汗蕙之无似岂足辱诸公之论荐况不欲仕途之志自决已久昨来侍坐亦未得从容渎闻也值便具此少布感谢之私自余乡慕之心亦何能尽道因风时赐数字是所望也不宣山东通志卷三十五之十六山东通志卷三十五之十七钦定四库全书山东通志卷三十五之十七艺文志十七王弼传何劭弼字辅嗣何劭为其传曰弼幼而察慧年十余好老氏通辩能言父业为尙书郎时裴徽为吏部郎弼未弱冠往造焉徽一见而异之问弼曰夫无者诚万物之所资也然圣人莫肯致言而老子申之无已者何弼曰圣人体无无又不可以训故不説也老子是有者也故恒言无所不足寻亦为傅嘏所知于时何晏为吏部尙书甚奇弼叹之曰仲尼称后生可畏若斯人者可与言天人之际乎正始中黄门侍郎累缺晏既用贾充裴秀朱整又议用弼时丁谧与晏争衡致高邑王黎于曺爽爽用黎于是以弼补台郎初除觐爽请间爽为屛左右而弼与论道移时无所他及爽以此嗤之时爽专朝政党与共相进用弼通儁不治名高寻黎无几时病亡爽用王忱代黎弼遂不得在门下晏为之叹恨弼在台既浅事功亦雅非所长益不畱意焉淮南人刘陶善论从横为当时所推每与弼语常屈弼弼天才卓出当其所得莫能夺也性和理乐游晏解音律善投壶其论道赋㑹文辞不如何晏自然有所拔得多也晏颇以所长笑人故时为士君子所疾弼与钟㑹善㑹论议以校练为家然每服弼之高致何晏以为圣人无喜怒哀乐其论甚精钟㑹等述之弼与不同以为圣人拔于人者神明也同于人者五情也神明茂故能体中和以通无五情同故不能无哀乐以应物然则圣人之情应物而无累于物者也今以其无累便谓不复应物失之多矣弼注易颍川人荀融难弼大衍义弼答其意白书以戏之曰夫明足以寻极幽微而不能去自然之性颜子之量孔父之所预在然遇之不能无乐丧之不能无哀又常狭斯人以为未能以情从理者也而今乃知自然之不可革足下之量难已定乎胸怀之内然而隔踰旬朔何其相思之多乎故知尼父之于颜子可以无大过矣弼注老子为之指畧致有理统着道畧论注易往往有高丽言太原王济好谈病老庄常云见弼易注所悟者多然弼为人浅而不识物情初与王黎荀融善黎夺其黄门郎于是恨黎与融亦不终正始十年曺爽废以公事免其秋遇疠疾亡时年二十四无子絶嗣弼之卒也晋景王闻之嗟叹者累日其为高识所惜如此兵部尙书蔡公传欧阳修公讳齐字子思其先洛阳人皇祖以下始着籍于胶东公幼依外舅刘氏能自立为学初作诗已能有动人语今相国李公见大惊谓皇考曰儿有大志宜善视之州举进士第一以书荐其里人史防而居其次祥符八年真宗皇帝采贾谊置器之説试礼部及读公赋叹曰此宰相器也时制贡士当赐第一者必召其高第数人并见采择其材质然后赐之及公入见衣冠伟然进退有度上大喜谓冦准曰得人矣亟赐第一初拜将作监丞通判兖州太守王臻治政严急喜以察为名公济之以寛民赖之逾年通判潍州有吿刻伪税印为姦利者已逾十年踪迹连蔓至数百人公叹曰尽民之情民无所逃此所谓法出而姦生是为政者之过也为审其狱得减死者十余人天禧二年还京师当召试时大臣有用事者意不悦公居数月不得召上素知其名遣使召试拜着作郎直集贤院阶宣德郎勲骑都尉判三司赐绯衣银鱼迁左正言阶朝奉郎勲上骑都尉仁宗即位迁右司谏时丁晋公用事欲邀致公公不往已而冦莱公王文康公皆以忤晋公见黜公归叹曰吾受先帝知遇至此岂宜为权臣所胁得罪非惧也及丁败公得不累未几同修起居注拜尙书礼部员外郎兼侍御史赐金紫改三司户部度支二副使转勲轻车都尉权给事中奉使于辽天圣八年拜起居舍人知制诰同知审官院事㑹灵官判官充翰林学士加侍读学士赐爵汝南县开国子食邑五百户太后修景德寺诏公为记时宦者罗崇勲主寺事阴使人谓公曰善为记得叅知政事公故迟之崇勲怒谗于太后迁礼部郎中改龙图阁直学士出为西京畱守改密州遭岁旱奏除公田粮数千石弛盐禁使民得贸易以救其饥东人赖之陞南京畱守进爵侯增邑户五百阶朝散大夫诏还拜右谏议大夫权御史中丞判吏部迁给事中勲䕶军增邑五百庄献明肃皇太后崩议尊杨太妃为太后垂帘聴政召百官贺公曰天子至圣始躬亲万几岂宜女后相继称制太妃卒不预政复为龙图阁直学士权三司使京师有指荆王为飞语者内侍省遣三司小吏讯之连及数百人上闻之大怒召公覆治公以为谬妄之説起于小人不足穷治且无以慰荆王危疑之心奏疏数论之一夕三上上大悟乃可其奏止笞数人而止拜枢密副使进爵公增食邑五百南海部人为其长所虐自归者八百余人议者以为叛蛮不可纳公独以为去残酷而归有德且以求生宜纳之荆湖赐以闲田使自营种今纵却之必不复还其部苟散入山谷当为后患争之不能得其后数年蛮果为乱杀将吏十余人宣桂以西皆警朝廷颇以为忧景祐二年迁礼部侍郎叅知政事赐号推忠佐理功臣进阶正奉大夫勲柱国郭皇后废京师富人陈氏女有色选入宫为后公争之以为不可自辰自已辩论不已上意稍悟遂还其家河决横壠改而北流议者以为当塞公曰水性下而河北地卑顺其所趋以𨗳之可无溃壅之患而贝博数州得在河南于国家便但理堤䕶魏州而已从之果无患公在大位临事不回无牵畏而恭谦退未尝自伐缙绅倚以为重三年频表解职不许明年以戸部归班改赐推忠辅德功臣勲上柱国宝元二年四月以疾卒于官公平生喜荐士如杨阶郭劝王随龎籍段少连皆所拔擢卒为名臣为人神色明秀须睂如画精学博闻寛大沈黙一言之出终身可复其涖官行已出处如此谨按赠兵部尙书于今为三品其法当谥敢吿有司李节妇传揭傒斯李节妇者姓冯氏名淑安字静君大名人山东亷访使时之孙湖州录事汝弼之女山阴令东平李如忠之继室也如忠初娶蒙古氏生子任数岁而卒继室娶冯氏生子仕一岁而寡有遗腹子父没两月乃生名之曰伏讣至东平李及䝉古之族相率至山阴尽取其赀及其子任以去冯乃卖钗钏质衣服权厝二丧于山阴蕺山下独携二子庐于墓时年始二十二唯布衣蔬食羸形苦节躬织纴为女师以自给居二十余年教二子皆成学遂迁二丧反葬汶上邑人王公以中书平章政事在吿为亲临其丧而铭其墓齐鲁之人闻之莫不嗟咨叹息有为泣下者李及䝉古之族皆大愧悔羞见冯母子冯视子任反出己子上中书叅知政事王士熙侍御史马祖常礼部尙书孛术鲁翀翰林学士呉澂集贤学士袁桷奎章阁侍书学士虞集国子司业李端太常博士栁贯辈争为文章盛夸道之山东浙东羣有司交上其事于朝请褒异焉其子仕伏事母极孝皆掾太府有亷直声而好学不倦史氏曰李之初丧也其族及其妻之属能扶其二丧携其母子返乎汶水之上而抚存之其义孰加焉乃不逺二千里而来直利其财也当时亦岂欲挟其数岁之子以去恶其无名耳以二族之人生长邹鲁之邦乃不如一寡妇人哀哉冯氏其亦早有家教乎鲍孝子传杨维桢孝子山东邹平县人名兴字雄飞姓鲍氏其外太祖张公临至元间由邱园官至祭酒布衣时读书长白山中因以自号至今乡人唿长白先生门人显者为状元张梦臣中丞张朴大叅张诚李宪等凡数十人兴父幼育外家及闻长白公遗风濡染其流泽以奇童称长扫除贵家子弟纨绮习勅身修行以读书问学为务至正间随父宦游浙上値兵变濳难于淞輙诡名氏逐时以事转货母王氏病罄资求名医母丧三年守墓不入私室哀毁形骨文人不堪其难三年服阕复理转化术虑其父缺左右侍置大艛舟一具摒挡家物共载父随寓为家父名隠字起之浮游湖海因取先裔元真子渔柴号渔樵主者铁史曰陶朱公端木氏皆用世之才不幸仕乱世有不能周身者輙退而积居与时逐然未闻二子孝而克养其志于父者也史氏载货殖具四德曰仁曰智曰勇曰断鲍孝子之转化吾知其仁矣有子曰孝弟也者其为仁之本乎鲍孝子之仁岂直施于货殖而已哉孙孝子传宋濓孙孝子讳惟中字伯庸潍邑人祖明父休世为州昌农孝子朝出耕夜归读古人书性雅爱宋名臣言行歴歴能道之凡所谋猷恒取以为则年及壮用推择为宁海州吏一年贡益都府濒行㑹父卒皇皇如欲无生县有汉昌邑王废城举柩葬城中结庵庐其侧籍苫以居旷野无人深夜月冷哭声依稀随悲风逺闻人为泣下日啜淖糜二盂却酒肉弗御晨起无火掬雪颒面輙诣墓前拜久之手足皲瘃形容憔悴甚或劝其还哭而不对闾师韩泰亨帅阖巷民言于县县尹戴友谅弗之信将亷之伺夜半携二苍头出风雪中抵庵庐而听孝子闻足音遥问曰暮夜欲何为戴叹息而去以为不让古人亟上之府部使者加以复察如县言请旌其门文达中书礼部不报孝子长身美髥善谈古今事遇子弟若严师家法着于井落多效之娶刘氏从孝子之化居舅丧亦不近酒肉三载有三子尙志尙文尙德尙志业为儒今擢礼部主事云史官曰李璮据益都孙明被兵掠至洪沟去家三十里年始十岁兵以童也易之明夜遁伥伥乱行有老父教之曰儿但从吾指以往即至家矣孙明如其言走固堤盐漡中草深灭顶而豺狼充斥明竟得还父母亦避兵方归举灯索孙明不得相向哭忽灯作花复自相慰曰我儿其反乎不然此花何徴也言未讫忽闻叩门声起视之乃孙明也亟挽以入初父止生明今孙明之子孙逾四十人而惟中又孝行卓卓如此天之不絶孙氏者其有以哉其有以哉李于鳞传王世贞李于鳞者讳攀龙其家近东海因自号沧溟云当其业成时海内学士大夫无不知有沧溟先生者而自其六七友人居恒相字之故其为于鳞独着于鳞之先世济南歴城人父宝以赀事德庄王为郎善酒任侠不问家人生产继娶于张梦日入怀而生于鳞于鳞生九岁而孤其母张影相弔也旦䌟纑不足以资修脯而自其挟册请益塾师为之逊席者数矣补博士弟子与今左长史许君邦才少保殷公士儋结髫齓交晋江王慎中来督山东学奇于鳞文擢诸生冠然于鳞益厌时师训诂学间侧弁而哦若古文辞者诸弟子不晓何语咸相指于鳞狂生狂生于鳞夷然不屑也曰吾而不狂谁当狂者亡何举其省试第二人三年始成进士试政吏部文选司其明年移疾归久之疾良已同考顺天试获奇隽居多又明年授刑部广东司主事于鳞既以古文辞创起齐鲁间意不可一世之学属居曺无事悉取诸名家言读之以为纪述之文厄于东京班氏姑其佼佼者耳不以规矩不能方圆拟议成变日新富有今夫尙书庄左氏檀弓考工司马其成言班如也法在森如也吾摭其华而裁其衷琢字成辞属辞成篇以求当于古之作者而已操觚之士不尽见古作者语谓于鳞师心而务求高以阴操其胜于人耳目之外而骇之其骇与尊赏者相半而至于有韵之文则心服靡间言葢于鳞以诗歌自西京逮于唐大厯代有降而体不沿格有变而才各至故于法不必有所增损而能纵其夙授神解于法之表句得而为篇篇得而为句即所称古作者其已至之语出入于笔端而不见迹未发之语为天地所秘者创出于胸臆而不为异亡论建安而后诸公有不徧之调于鳞以全收之即其徧至而相角者不啻敌也当于鳞之为主事迁员外郎以至山西司郎中曺事寖以剧守文法无害而其业日益进大司冦有着作輙以属于鳞借借公卿间然于鳞竟无所造请干䞇不为名计出曺一羸马蹩躠归杜门手一编矣其同舍郎徐中行梁有誉不佞世贞及呉舍人国伦宗考功臣相与切劘千古之事于鳞咸弟畜之为社㑹时有所赋咏人人意自得最后于鳞出片语则人人自失也于鳞雅不欲以刀笔见长然其听谳最号公平柄臣子衔边帅不通贿中以法欲置之死于鳞持不可后其人卒自奋功名致大将俄出守顺德问所以守顺德者于鳞曰使吾仆仆途道事严客帣鞴鞠睨上官之色而进之则俱有所不能晨兴坐堂皇揖属吏考计延见乡老问疾苦为兴除脱若承蜩矣于鳞之守顺德可一载所不报最则曰君子之至于斯也吾或未之见也奏记台使者手自削牍牍多古文辞语为其名高也者而已之然于鳞暠暠自濯洗勤于大要居久之政声流通三辅前后尉荐亡虑数十隣郡严事于鳞若大府以故得请白媮志尝蠲马牧地垂三千金畱永济仓粟母灌输京师以饷戍卒裁将作供北真定十之二益永年传于沙河邯郸界中寛二邑力移郡尉置鉅鹿官亭扼盗冲又移巡司黄榆岭为晋赵闗前后争得之台使者毋以难也于鳞又谓京师仰东南饷不时至而燕齐汴赵边河百里而近者母出赋钱皆赋菽粟浮于河达京师缓急一策也时颇韪之满三载赠父宝如于鳞官母张为太恭人寻擢陜西按察副使视其学政于鳞谓陜古西京也先朝士大夫北地外多阳浮慕古文词而时离之思以实反其始有几矣亡何其乡人殷中丞来督抚以檄致于鳞使属文于鳞不怿曰副使而属视学政非而属也且文可檄致耶㑹齐地多震动念太恭人老家居遂上疏乞骸骨拂衣东归吏部才于鳞而欲畱之度已发无可奈何特请予吿故事外臣无予吿者仅于鳞与何仲黙二人耳于鳞归则搆一楼田居东眺华不注西揖鲍山曰它无所溷吾目也绣衣直指郡国二千石干旄屛息巷左纳履错于户奈于鳞高枕何去亦毋所报谢以是得简贵声而二三友人独殷许过从靡间时徐中行亦罢官家居坐客恒满二人闻之交相快也于鳞乃差次古乐府拟之又为录别诸篇及它文益工不踁而走四裔然居恒邑邑思一当世贞兄弟曰大儿孔文举小儿扬德祖吾其季孟间哉而世贞则挹损不敢以鴈行进也大司空朱公衡时巡抚伺于鳞间廹起之为置酒懽甚自是诸公推毂于鳞者相踵而㑹今上初大徴召耆硕于鳞复用荐起浙江按察副使尝视海道篆按覈军实一切治办俄迁布政司左叅政奉万寿表入贺道拜河南按察使中州士大夫闻于鳞来鼓舞相庆而于鳞亦能摧亢为和圆方互见其客稍稍进无何而太恭人捐馆扶服还里不胜毁病困久之小间寻暴心痛一日卒年五十七所着白雪楼集三十卷行于世子驹博学能文章有父风王子曰世能名于鳞莫能名于鳞所以其旁睨千古欲凌而上之乃至不得尽废其遗要之创获之语烺烺象表者不虚负也或谓其声不畅实位不配望寿不竟志以为恨夫漆园元亭杜门着书而生寥寥者岂一于鳞也籍令台鼎足重李生彼夫屈宋两司马几先得之矣无涯之智结为大年日月经天光彩常鲜呜唿何恨哉颜烈女传徐宗孔按烈女颜氏乃复圣六十四代孙𢎞素之女节妇孔氏之孙女也生而贞静稍长寡言笑端举止每闻谈贞烈者则跃然赏反是者则艴然怒而松栢之概冰霜之守天定之矣六岁许聘至圣裔生员𢎞绣之子闻训至万厯庚戌训年十有八而女亦及笄矣训于五月殁于时疾女闻之悲痛几絶欲素服躬弔焉意在殉夫也时泗水泛涨弗克遂寑食俱废骨立形销其父若母惶惧嘱其姑与婢朝夕防之毎于梦寐中闻其言曰尔去矣父母何赖我将何适六月朏覩月没遂泣叹曰曷不能与汝同乎既有媒氏为之议㛰女闻之輙反袂掩面泣且诟迺姑与母谕之曰尔未入孔门别适何伤且今所议郎貎家赀百倍于孔何不自庆反増悲怛女涕泗交下曰焉有女从二氏者乎此身业许孔矣训在即丐乞甘之训亡亦止以身随之耳倘背训他适即富贵终身何以对训于地下耶我祖母之不改醮者亦未为是矣母为之语塞犹兾其或徐移也一日母以肉饼啖女女凄然不食母怒掷于地曰汝受伊家何恩而执迷至此女恐拂母意佯受之投密室中后扫除乃得之女苦己志之不得伸也强解悲容母防渐疎越数日母与弟生员孔𢎞璠共酌顷刻惊寻则已阖西房门自经于梁上矣呜唿烈哉其忠臣之肝胆义士之操持也与宗孔距素居六里许烈女赴义时以暑疾伏枕未悉也逾数日躬弔焉始得其详如此云及遡其源祖母生素九日而夫逝年未三旬孀居励志竟以烈终烈女从襁褓与共寑处其薰陶者深矣而天植之贞性固不可冺也夫死烈也死未醮之夫贞也悼夫亡而怜翁姑孝也不以贫富动其心义也以不事诗书之女子视死如归就义从容殆与厥祖鲁公兄弟耿光相映矣事闗风化不忍湮没故摭其行实以俟观风者采焉是月也复有凃文蕙之女年十九岁而归孔彦凤之子承讵讵年二十一而卒氏号泣数日乗夜缢于夫之柩前三日殓而色不变邑大夫士庻闻而异之言于县因转之诸上台共奨之亦与烈女并辔齐驱矣旬日间烈女烈妇共耀鲁天倘亦圣人遗化犹存人心欤于戏岂偶然也哉张宏山先生传孟秋先生世家茌平初为诸生从中溪颜先生游获闻良知之㫖欣然有得輙以斯道为己任中溪归㑹者落落先生结草庐于十里之园鋭志力行乐孔孟之道而邑人士师先生若赵维新辈甚衆先生见益彻行益纯令望日逺恩邑王见虞阿邑陈铁峰诸公翕然宗之而山东兴起者益甚衆是时波石徐公乃得心斋之印而接统于阳明者适叅我东藩先生诸友往从之闻天聪明之説而良知之学益进先生学既有得日与逺近同志聚乐不倦尝曰天地间只有此是其欲罢不能之时乎乙巳夏秋得领先生教明白简易精透直截遂受学焉先生教之每曰学先透性透得此性只是顺性此外无学蚤歳论学尝曰耳本天聪目本天明如恶恶臭如好好色此便是天聪明若有一毫作好作恶便非天体其论着察则曰昊天曰明及尔出王昊天曰旦及尔游衍此乃天体流行何等着察也洎中嵗论学则曰世之英杰始于知其可而为之知其不可而不为只一知字便属在我而非天然之知惟不知其可而所为自可不知其不可而不可自不为斯所谓无可无不可也斯谓之良斯为孔子之学以至克己复礼之説形色天性之説功夫本体之説谆谆发所自得载之教言者可稽也呜唿先生之造深矣言约而义精学正而道大扩先儒所未发者时海内理学若近溪罗公颖泉邹公相与考证莫不信服两建书舍以风四方而来学者日以济济先生之道亦既见于时矣惜其厄于所遇而不得大展其学于天下也先生平日不作诗不谈禅不用术士不事着述乐志有光风霁月之怀应事有闲云流水之适和而庄恭而安孝友孚于宗族忠信重于乡闾化教仅行于一邑闻望实隆于四海此先生歴行之大端非小子所能尽述者也呜唿哲人既逝仪刑日逺瞻望弗及予将安归悲夫先生姓张名后觉字宏山孟我疆先生传孟化鲤有明隆万间有真儒曰我疆先生名秋字子成姓孟氏山东茌平人徙居安平镇生而高朗清贞专意圣学嘉靖乙巳年二十一闻其邑宏山张先生讲王文成致良知而大悦于是偕赵暹辈执弟子礼隆庆己巳膺恩选是时督学为安成邹颖泉善而太平周讷谿怡亦佥宪东土两公讲学贡院先生虽诸生多所问辩且发明天地万物一体甚透两公称其不凡既入太学鼓集天下士讲天仙菴是年鲤亦游太学一见先生遂契合而先生学日益进尝曰道须卓悟学贵真修明年庚午举顺天乡荐先是春月囊槖垂罄或餽之金或餽之粟帛皆不受独不拒鲤曰我与君契合不足且向君索之而取予不苟亦可概见辛未成进士授昌黎知县昌黎两经大创为之极力拊摩所厝施皆保障百年不为一时茍且之计疮痍渐瘳逋民千百余家皆闻风还业尝出部见盲者废疾无依者恻然牧养之隣封至则寓书其尹为之养有谓迂者公正色曰我非渠父母邪六载政务实不求人知而又不阿事上官其转也仅得廷评故事入京有书帕先生独无且前在昌黎两入觐皆无于是峻却餽遗惟畱心平反暇则集所知谈学灵济宫虽以是见嫉于人然名亦以是大着己夘改职方主事管山海闗时法久頺秉政者简才守者得先生以往且奏给特勅盖前此未有也至则榜禁城社胥吏闗政肃然先是闗民出入夹带逋戍为利薮至是讥察有法輙造飞语又先管闗者额取辽商踰限去先生时绾职方篆啣先生形已也间谒政府进冷语曰山海须一郎中往政府笑曰在人岂在官有如郎中啙窳缩朒奚殊主事乎虽未是其言然巧诋之矣辛巳京察卒以诋当外调衆譁然不平先生不少芥蔕或讽之揭白宰执则曰吾不逢人以弭谤亦不申揭以白心听其所止而休焉侯代至七閲月闗政肃然识者叹服是年遂乞致仕既还里日端坐家南草堂间览古今多所着述且对时题咏洒然而乐有曽瑟颜琴意趣详具里居稿理学辩疑及村居杂咏繇是名日益着士大夫道安平者必求一见为快甚至依依数日不忍去而先生则絶意仕进矣甲申抚按疏荐其冬起刑部主事乙酉如京刑部号闲曹而先生又不为一切徴逐杯酒殷勤之欢日惟闭户力学孳孳不倦京师故有㑹然多作辍得先生人人兴起亦人人愿交先生先生亦以斯道自任接引惓惓官仅六品而百僚仰若山斗虽无多政事可书然嘿淑上下禆风化者不浅人咸谓东鲁复有孟子焉丙戌转员外郎九月改尙宝丞丁亥春使衡藩便道八里抚台李公戴访及安平对谈畱宿寺凡三日且请编削明儒经翼剞劂以传戊子还京越明年己丑转本司少卿春三月五日卒先生自弱冠从师至盖棺如一日其力行斯道若饥之于食寒之于衣期精诣而自得其仕也举世尙同独出手眼非有遯世不见是而无闷之德欲以声音笑貎为之能乎以故歴官十九年萧然若寒士其与人游也河流为澹衡度为平不令人誉其为诗文阐绎心得不鞶帨镂雕凡所着述必有发明其所论造多近世儒者所未及鲤交先生二十年先生言行皆鲤亲所睹记于乎世之知先生者多矣然未之深知也着其论心论未发论圣贤正脉微见其槩俟后之君子以览观焉或曰山东自孔孟没且二千年传经砥节代不乏人若乃真修卓悟如宣尼所谓闻道者其在先生乎其在先生乎秦纮传明汤斌秦纮字世缨单县人景泰二年进士初为南京监察御史司收局内监傅锁儿肆恶纮劾正其罪又闻遣中官往河南採翠毛鱼魫等物即疏谏止权贵因以事中之谪北黄驿丞以御史练纲荐迁知雄县奉御杜坚捕天鹅至其境从人暴横纮执而杖之坚奏下锦衣狱民数千人诣阙讼寃诏贳之调府谷迁知葭州秦州俱有善政母丧归起知巩昌府累迁陜西叅政右佥都御史巡抚山西镇国将军奇涧夺人田产纮劾之庆成王为奏辩且诬纮诸违法事诏削将军官爵禄米有差责王纵子妄奏削禄米三之一纮无所坐然以王故改抚河南会汪直以事至纮独与抗礼且密奏直所至烦扰百姓直还帝问巡抚孰贤直以纮对帝出纮奏示之直叩头伏罪益称纮不置帝贤纮而释直不问踰年又改抚宣府纮在边亲被甲与诸将士逐冦战顺圣川又战兴宁皆㨗冦逺遁尝上言宣大粮刍不足故以河东两淮盐引召商上纳而商乗时射利始则不报以要轻价终则缓纳以待时丰本欲济急而反缓不及事不若以两处盐引即本地变价输银宣府便又言冬边镇守官每以官舍自随专营私弊无益于事请停罢皆从之召还理院事迁戸部侍郎时大学士万安与吏部尙书尹旻交恶旻既罢以纮旻乡人嗾御史诬纮为党出为广西叅政稍迁福建布政使𢎞治初王恕特奏为左副都御史督理漕运进右都御史总制两广总兵官安逺侯栁景贪虐不法纮劾奏之而景亦摭他事诬纮诏下景狱命给事中屈伸往勘具得景赃私巨万沮坏盐法交土官通畨货杖杀军职诸状而纮独在任有亲故过之曽与见亦以是为罪当是时景累世勲旧又姻连太后周氏家势张甚勘官不得不以微罪坐纮而景犹抗不服于是㑹官庭鞫逮纮至京对簿法司卒当景死帝特宥之而纮亦致仕言官交章讼纮枉王恕言景当死陛下既免之矣而恩不及纮是为地方军民之害者可寛而除地方军民之害者不可用也何以昭劝惩之典哉乃以为南京户部尙书十一年引疾去冦数入固原言者谓纮有威名虽老尙可用起戸部尙书兼右副都御史总制固原踰年兼督延绥宁夏甘肃三边军务纮言固原为陜西要路官军万八千人散守城堡二十四所兵分则力弱非益兵不可顾临巩秦州诸军岁赴甘凉备御及地方有警又调甘凉与京营征讨夫京师天下本边将手握重兵一遇有事輙请京军援应岂强干弱枝之道哉今后京营兵毋轻发其临巩甘凉诸军各还本镇选知兵宿将一二人各守其地则人以戍为家而乐于趋役军以将为命而自奋战心庻为两得又言治边之道守御为本平凉北四百里旧有豫望城固靖北三百里旧有石崃口及双峰台城此皆要地最宜设备修此三者东连环庆北顾韦州烽火相传互为声势此第一阨也稍南军民野处所当随山修堡使险固可依又有西安州镇戎所海刺都打刺赤黒水口干盐池撒都城犬牙叅错此第二阨也又南则有固靖二衞平滩堡一条城东山城白阳城分布守御此第三扼也又益南则有火龙沟虎山沟金佛崃麻张沟海子口乃深入腹里之路山间蹊径用力不多其墙各以石甃其门俱用铁裹墙上建营房分兵巡䕶一夫守险百人难越此第四阨也布置既定则我之往攻易彼之入犯难纮初至固原见土狭民贫为拓城郭定盐价不匝月商旅皆集民用渐裕又见固原迤北延袤千里闲田无虑数十万顷但旷野近边无城堡可依议于花马池迤西至小盐池二百里每二十里増筑一小堡固原迤北诸处亦各筑屯堡募人居种规模已定而宁夏都御史刘宪意多不同纮言臣尝论三边要害延绥甘凉地虽广而士马精强宁夏士马虽怯弱而河山险阻惟花马池至固原士马怯弱墩台疎逺一有警即至固原而入腹里故花马池必当増筑城堡墩台韦州豫望城诸处必当増筑居种屯堡今固原迤南修筑将完惟花马池迤北二百里当筑十堡而宪危言阻衆垂成之工必且就废深为可惜乞令宪制三边而改臣抚宁夏终此边防为便于是帝下诏责宪宪伏罪卒如纮䇿又尝以意作战车试之轻利可用名曰全胜车上之颁其式于各边纮在事三年督修诸边城堡一万四千余所边堑六千四百余里边镇屹然前后经畧西陲者皆以纮为第一云杨一清踵纮后行边至其地叹曰秦公文吏观其行事虽古名将何以加之其为人推服如此寻又召还视部事以老疾乞休疏数上乃许之明年卒年八十赠少保谥襄毅纮亷介絶俗居官五十余年出镇南北所居仅蔽风雨妻孥菜羮麦饭常不得饱又性刚不受屈折督漕运时以御史姜洪文移不逊上书论之谪洪乃已在广被逮官校至纮方议讨后山诸贼治军事毕从容就道仪衞驻从畧不贬损既踰岭始囚服就系谓官校曰两广民夷襍处总制体统崇重遽就拘执恐损国威使彼有轻朝廷心今既踰岭真囚人矣自处严重多此类人皆惮之江东传汤斌江东字朝阳山东朝城人嘉靖八年进士授户部主事歴刑部员外郎中出为河南按察佥事累陞右副都御史巡抚辽东在任四年拜兵部右侍郎总督陜西三边军务以疾归起总督宣大还理部事嘉靖三十七年俺答围大同右衞诏东以侍郎权总督宣大救之当是时俺答驻右衞城西黄台吉驻东南脱脱驻西北去城各三舍许而抚臣朱笈总兵龚业皆以侯代不视事有尙表者以罢任叅将运饷入城为冦所摭不得出遂取库藏甲胄弓弩分授丁壮坚守以待外援被围久刍粮俱尽輙括食马牛撤屋而爨讹言沸腾士卒无叛志东受命即日就道约巡抚杨选总兵张承勋选主客兵七万人持七日粮运米万斛倍道趋进距右衞百里昼鸣鼔发铳夜列万炬火光烛天俺答诸部望见以为援兵大至即解去东等具仪衞入城表伏道左东下车执手慰劳拊循军士宣朝廷德意城中皆唿万岁先是朝廷有弃右衞之议帝疑之以问大学士嵩嵩欲弃之而不敢任对曰本兵许论尝总督宣大当知状请降㫖问之论入见极言右衞在大同西北孤悬塞外昔日所以得安由东西堡寨联络策应也今墩堡悉毁于冦遗一孤城声问隔絶兵无宿粮不能持久今图永安必复兵马原额连岁荒歉刍粟踊贵能岁办五十万金则此弹丸小城犹可保也论盖设为难辞欲帝自弃之帝闻顾拊几叹曰无右衞是无大同也于是毅然更立文武大吏勅部措饷发兵中使错互于道至是围解兵部尙书杨博以闻帝大喜下诏命驰驿还朝赐二品大红纱衣一袭东上城守将士功帝为之陞张承勋尚表等四百二十八人明年拜户部尙书寻改南京兵部尙书叅赞机务加太子少保辞不允时振武营兵变之后议者以为营兵可罢东言振武营之选将以备倭今倭患未可逆睹而遽议罢非计也天子以为然寻以池河兵变南京科道杨佺刘行素等论东驭军无纪有㫖解任无何起兵部尚书协理戎政又明年总督宣大军务上疏曰边事孔棘谋臣经畧无虑数家有为修边之説者以为延袤数千里筑垣乗塞可恃无虞而冦溃墙直入曽无藩篱之固有为筑堡之説者以为人自为战家自为守星罗碁布徧满川谷然烽燧一警望风瓦解近遂有谓守不足恃倡为主战之説者以为专以战胜为功不计败亡之罪而不度彼已易于尝试良将劲兵销亡殆尽凡此之计臣目见其困矣臣愚妄谓今日惟以守边堡为要而守之之法有十积谷一也还徴调二也练土兵三也増城濬池四也筑火墩以便耕牧使商旅通行有警易于收保五也造双轮车以备战守六也择任将帅和睦行阵七也信赏必罚八也厚恤间谍九也严禁边军通外十也此十説者拟之犁廷老上拓壤狼居诚非逺猷而言之必可行行之必可成成之必可久无出于此今日大弊尤在文武异心上下不相信责速效者务粉饰之计惮明作者多因循之图过疑畏者又逡巡而不敢试其所长夫亡羊补牢固已为晚然方病蓄艾尚犹可及臣勉率诸臣同心戮力务袪夙弊惟陛下寛其文法俾得少効尺寸臣不胜大幸天子以为然明年辛爱把都儿入犯蓟西烽火彻大内东提兵急趋总兵胡镇分击于孤山贼气丧宵遁东突出战于石匣斩首七十九级㨗闻加太子太保廕一子国子生赐蟒衣玉𢃄在镇四年前后条议边计不下数十率朝上夕报可帝尝遣中使馈食慰劳玺书褒奨一时边帅不敢望也后命兼督蓟辽等六镇巡边卒于怀来赠少保谥恭襄东性慷慨豁达推诚御下所至人乐为用自奉俭约官登八座田园不増海内服其清德独在宣大听谗误劾山西副使张学颜为时所讥云毛纪传王鸿绪毛纪字维之掖县人成化末举乡试第一登进士选庻吉士𢎞治初授检讨进修撰充经筵讲官简侍东宫讲读㑹典成迁侍读武宗立改左谕德坐㑹典小悞降侍读孝宗实录成擢侍讲学士为讲官正德五年进学士迁户部右侍郎十年由吏部左侍郎拜礼部尚书乌思藏入贡其使言有活佛能前知祻福帝遣中官刘允迎之携锦衣官百三十衞卒及私仆𨽻数千人刍粮舟车费以百万计纪等上言自京师至乌思藏三万余里公私烦费不可胜言且自四川雅州出境过长河西行数月而后至无有邮驿村市一切资费取办四川四川连岁用兵流贼甫平蛮冦复起困竭之余重加此累恐生意外变疏再上内阁梁储靳贵杨一清皆极谏不报郊祀毕请勤朝讲又以储嗣未建乞早定大计亦不听寻改理诰勅掌詹事府十二年兼东阁大学士入预机务其秋加太子太保改文渊阁帝南征纪佐杨廷和居守驾旋晋少保户部尚书武英殿大学士世宗即位录定策功加伯爵再疏辞免嘉靖初帝欲追尊兴献帝阁臣执奏忤㫖三年廷和冕相继去国纪为首辅复执如初帝欲去本生之称纪与石瑶合疏争之帝召见平台委曲谕意纪终不从朝臣伏阙哭争者俱逮系纪具疏乞原帝怒传㫖责纪要结朋奸背君报私纪乃上言曰曩蒙圣谕国家政事商㩁可否然后施行此诚内阁职业也臣愚不能仰副明命迩者大礼之议平台召对司礼传谕不知其几似乎商㩁矣而皆断自圣心不蒙允纳何可否之有至于笞罚廷臣动至数百乃祖宗来所未有者亦皆出自中㫖臣等不得与闻宣召徒勤扞格如故慰畱虽切诘责随加臣虽有体国之心何能自尽宋司马光吿神宗曰陛下所以用臣盖察其狂直庻有补于国家若徒以禄位荣之而不取其言是以官私非其人也臣以禄位自荣而不能救正是徒盗窃名器以私其身也臣于陛下敢举以为吿夫要结朋奸背君报私正臣平日所痛愤而深疾者有一于此罪何止罢斥今陛下以之疑臣尚可一日腼颜朝着间哉乞赐骸骨归乡里以全终始尤望陛下法祖典学任贤纳谏审是非辨忠邪以养和平之福帝衔纪亢直允其去驰驿给夫廪如故事纪有学识居官亷静简重与廷和冕正色立朝并为缙绅所倚赖其代冕亦仅三月后明伦大典成追论夺官久之廷和冕皆沦丧纪以恩诏叙复帝亦且忘之年八十抚按以闻诏遣官存问再赐夫廪又三年卒赠太保谥文简子渠进士太仆卿靳学颜传王鸿绪靳学颜字子愚济宁人嘉靖十三年举乡试第一明年成进士授南阳推官以廉平称歴吉安知府治行高累迁左布政使隆庆初入为太仆卿改光禄旋拜右副都御史巡抚山西应诏陈理财凡万余言言选兵铸钱积谷最切其畧曰宋初禁军十万总天下诸路亦不过十万其后庆厯治平间増至百余万然其时财用不诎我朝边兵四十万其后虽増兵益戍而主兵多缺不若宋人十倍其初也然自嘉靖中即以诎乏吿何哉宋虽増兵而天下无养兵费我朝以民养兵而新军又一切仰太仓旧饷不减新饷日増费一也周丰镐汉西都率有其名而无实我朝畱都之设建官置衞坐食公帑费二也宋人宗禄有制亲疏粲然或通名仕版或散处民间我朝分封列爵不农不仕吸民膏髓费三也有此三者储畜安得不匮而其间尤耗天下之财者兵而已夫䧟锋摧坚旗鼓相当兵之实也今边兵有战时若腹兵则终世不一当敌每盗贼窃发非阴阳医学襍职则丞贰判薄为之将非乡民里保则义勇快壮为之兵在北则借盐丁矿徒在南则借狼土此皆腹兵不足用之验也当限以轮番守戍之法或逺不可徴或弱不可任则听其耕商而移其食以饷边如免班军而徴价省充发而输赎亦变通一策也欲京兵强亦宜责以轮番戍守夫京师去宣府蓟镇才数百里京营九万卒岁以一万戍二镇九年而一周未为苦也而怯者与边兵同其劲矣又以畿辅之卒填京戍之阙其部伍号令月粮犒赏亦与京卒同而畿辅之卒皆亲兵矣夫京卒戍畿镇则延固之费可省戍宣府则宣府大同之气自张冦畏宣大之力制其后京卒之劲当其前则仰攻深入之事鲜矣臣又覩天下之民皇皇以匮乏为虑者非布帛五谷不足也银不足耳夫银寒不可衣饥不可食不过贸迁以通衣食之用独奈何用银而废钱钱孟废银益独行独行则藏益深而银益贵货益贱而折色之办益难豪右乗其贱收之时其贵出之银积于豪右者愈厚行于天下者愈少更踰数十年臣不知所底止矣钱者泉也不可一日无计者谓钱法之难有二利不讐本民不硕行此皆非也夫朝廷以山海之产为材以亿兆之力为工以贤士大夫为役何本之费诚令民以铜炭赎罪而匠役则取之营军一指挥间钱徧天下矣至不硕行钱者独奸豪尔请自今事例罚赎徴税赐赉宗禄官俸军饷之属悉银钱兼支上以是徴下以是输何患其不行哉臣又闻中原者边鄙之根本也百姓者中原之根本也民有终身无银而不能终岁无衣终日无食今有司夙夜不遑者乃在银而不在谷臣窃虑之国家建都幽燕北无郡国之衞所恃为股肱腹心者河南山东江北及畿内八府之人心耳其人率鸷悍而轻生易动而难戢游食而寡积者也一不如意则轻去其乡偶有所激则不爱其死往往一夫作难千人响应前事已屡验矣弭之之计不过曰恤农以系其家足食以系其身聚骨肉以系其心今试覈官廪之所藏每府得数十万则司计者安枕可矣得三万焉犹足塞转徙者之望设不满万岂得无寒心臣窃意不满万者多也即有水旱师旅之兴将何以为计臣近者疏请积谷业蒙允行第恐有司从事不力无以塞明诏敢即臣説申言之其一曰官仓发官银以籴也一曰社仓收民谷以充也官仓非甚丰岁不能举社仓虽中岁皆可行唐义仓之开毎岁自王公以下皆有入宋则准民间正税之数取二十分之一以为社诚倣而推之就土俗合人情占岁候以通其变计每岁二仓之入以验其功着为令而岁岁修之时其丰歉而歛散之在官仓者民有大饥则以赈在民仓者虽官有大役亦不听贷借此藏富于民即藏富于国也今言财用者不忧谷之不足而忧银之不足夫银实生乱谷实弭乱银之不足而泉货代之五谷不足则孰可以代者哉故曰明君不宝金玉而宝五谷伏惟圣明垂意疏入下所司议卒不能尽行也寻召为工部右侍郎改吏部进左侍郎学颜内行修洁见高拱以首辅掌铨专恣甚遂谢病归卒弟学曽山西副使治绩亦有闻戚继光传王鸿绪戚继光字元敬世登州衞指挥佥事父景通歴官都指挥署大宁都司入为神机坐营有操行继光幼倜傥负奇气家贫好读书通经史大义嘉靖中嗣职待试武闱値俺答薄都城上书陈大计用荐擢署都指挥佥事备倭山东改佥浙江都司寻迁叅将分部宁绍台三郡三十六年倭犯乐清瑞安临海继光援不及以道阻不罪寻会俞大猷兵围汪直余党于岑港久不克坐免官戴罪办贼已而倭遁他倭复焚掠台州给事中罗嘉宾等劾继光无功且通番方按问旋以平汪直功复官改守台金严三郡继光至浙时见衞所军不习战而金华义乌兵称慓悍请召募三千人教以击刺法长短兵迭用由是继光一军特精又以南方多薮泽不利驰逐乃因地形制阵法审步伐便利一切战舰火器兵械精求而更置之戚家军名闻天下四十年倭大掠桃渚圻头继光急趋宁海扼桃渚败之龙山追至雁门岭贼遁去乗虚袭台州继光手殱其魁蹙余贼𤓰陵江尽死而圻头倭复趋台州继光邀击之仙居道无脱者先后九战皆㨗俘馘一千有奇焚溺死者无筭总兵官卢镗叅将牛天钖又破贼宁波温州浙东平继光进秩三等闽广贼流入江西总督胡宗宪檄继光援击破之上坊巢贼奔建宁继光还浙江贼复乗虚陷宜黄为南赣军所败乃遁明年倭大举犯福建自温州来者合福建连江诸倭攻陷寿宁政和宁德自广东南澳来者合福清长乐诸倭攻陷元钟所延及龙岩松溪大田古田莆田是时宁德已屡䧟距城十里有横屿四面皆水路险隘贼结大营其中官军不敢击相守踰年其新至者营牛田而酋长营兴化东南互为声援闽中故无大帅兵寡贼多连吿急宗宪复檄继光勦之击横屿贼人持草一束填壕进大破其巢斩首二千六百乗胜至福清捣败牛田贼覆其巢余贼走兴化急追之夜四鼔抵贼栅连克六十营斩首千数百级平明入城兴化人始知牛酒劳不絶继光乃旋师抵福清遇倭自东营澳登陆击斩二百人而刘显亦屡破贼闽宿冦几尽于是继光至福州饮至勒石平逺台及继光还浙后新倭至者日益衆围兴化城匝月会显遣卒八人赍书城中衣刺天兵二字贼杀而衣其衣绐守将得入夜斩闗延贼副使翁时器叅将毕高走免通判奚世亮摄府事遇害兴化故名郡而城外人以冦乱悉携赀入城最繁富至是焚掠一空畱两月破平海衞据之初兴化吿急时帝已命俞大猷为福建总兵官继光副之及城陷刘显军少壁城下不敢击大猷亦不欲攻需大军合以困之四十二年四月继光将浙兵至于是巡抚谭纶令将中军显左大猷右合攻贼于平海继光先登左右军继之斩级二千二百还被掠者三千人纶上功继光首显大猷次之帝为吿谢郊庙大行叙赉继光先以横屿功进署都督佥事及是进都督同知世廕千户遂代大猷为总兵官明年二月倭余党复纠新倭万余围仙游三日继光击败之城下又追败之王仓坪斩首数百级余多坠崖谷死存者数千奔据漳浦蔡丕岭继光分五哨身持短兵缘崖上俘斩数百人余贼遂掠渔舟出海去久之倭自浙犯福宁继光督叅将李超等击败之乗胜追永宁贼斩馘三百有奇寻与大猷击走呉平于南澳遂击平余孽之未下者继光为将号令严赏罚信士无敢不用命与大猷均为名将操行不如而果毅过之大猷老将务持重继光则飈发电举屡摧大冦名更出大猷上隆庆初给事中呉时来以蓟门多警请召大猷继光专训边卒部议独用继光乃召为神机营副将会谭纶督帅辽蓟乃集步兵三万徴浙兵三千请专属继光训练帝可之三年五月命以都督同知总理蓟州昌平保定三镇练兵事总兵官以下悉受节制至镇上疏言蓟门之兵虽多亦少其原有七营军不习戎事而好末技壮者役将门老弱仅充伍一也边塞逶迤絶鲜邮置使客绎络日事将迎叅游为驿使营垒皆传舍二也冦至则调遣无法逺道赴期卒毙马僵三也守塞之卒约束不明行伍不整四也临阵马军不用马而反用步五也家丁盛而军心离六也乗障卒不择冲缓备多力分七也七害不除边备曷修而又有士卒不练之失六虽练无益之弊四何谓不练夫边所借惟兵兵所借惟将今恩威号令不足服其心分数形名不足齐其力缓急难使一也有火器不能用二也弃土着不练三也诸镇入衞之兵嫌非统属漫无纪律四也斑军民兵数盈四万人各一心五也练兵之要在先练将今注意武科多方保举似矣但此选将之事非练将之道六也何谓虽练无益今一营之卒为砲手者常十也不知兵法五兵迭用当长以衞短短以救长一也三军之士各专其艺金鼓旗帜何所不蓄今皆置不问二也弓矢之力不强于冦而欲借以制胜三也教练之法自有正门美观则不实用实用则不美观而今悉无其实四也臣又闻兵形象水水因地而制流兵因地而制胜蓟之地有三平原广陌内地百里以南之形也半险半易近边之形也山谷仄隘林薄蓊翳边外之形也冦入平原利车战在近边利马战在边外利步战三者并行乃可制胜今边兵惟习马耳未娴山战林战谷战之道也惟浙兵能之愿更予臣浙东杀手砲手各三千再募西北壮士足马军五枝步军十枝专听臣训练军中所需随宜取给臣不胜至愿又言臣官为创设诸将视若缀疣臣安从展布章下兵部言蓟镇既有总兵又设总理事权分诸将多观望宜召还总兵郭琥专任继光乃命继光为总兵官镇守蓟州永平山海诸处而浙兵止弗调录破呉平功进右都督冦入青山口拒却之自嘉靖以来边墙虽修墩台未建继光巡行塞上议建敌台畧言蓟镇边垣延袤二千里一瑖则百坚皆瑖比来岁修岁圯徒费无益请跨墙为台睥睨四达台高五丈虚中为三层台宿百人铠仗糗粮具备令戍卒画地受工先建千二百座然边卒木彊律以军法将不堪请募浙人为一军用倡勇敢督抚上其议许之浙兵三千至陈郊外天大雨自朝至日昃植立不动边军大骇自是始知军令五年秋台功成精坚雄壮二千里声势连接诏予世廕赉银币继光乃议立车营车一辆用四人推輓战则结方阵而马步军处其中又置拒马器体轻便遏冦奇冲突冦至火器先发稍近则步军持拒马器排列而前间以长鎗狼筅冦奔则骑军逐北又置辎重营随其后而以南兵为选锋入衞兵主策应本镇兵专戍守节制精明器械犀利蓟门军容遂为诸边冠当是时俺答已通贡宣大以西烽火寂然独小王子后蛮徙居插汉地控弦十余万常为蓟门忧而朶颜董狐狸及其兄子长昻交通土蛮时叛时服万厯九年春二月冦谋入犯驰喜峰口索赏不得则肆杀掠猎傍塞以诱官军继光掩击几获狐狸其夏复犯桃林不得志去长昂亦犯界岭官军斩获多边吏讽之降狐狸乃欵闗请贡庭议给以岁赏明年春长昻复窥诸口不得入则与狐狸共逼长秃令入冦继光逐得之以归长秃者狐狸之弟长昂叔父也于是二冦率部长亲族三百人叩闗请死罪狐狸服素衣叩头乞赦长秃继光及总督刘应节等议遣副将史宸罗端诣喜峰口受其降皆罗拜献还所掠边人攒刀设誓乃释长秃许通贡如故终继光在镇二冦不敢犯蓟门寻以守边劳进左都督已増建敌台分所部十二区为三协协置副将一人分练士马炒蛮入犯汤克寛战死继光被劾不罪久之炒蛮偕妻大嬖只袭掠边卒官军追破之土蛮犯辽东继光急赴偕辽东军拒退之继光已加太子太保录功加少保自顺义受封朝廷以八事课边臣曰积钱谷修险隘练兵马整器械开屯田理盐法收塞马散叛党三岁则遣大臣閲视而殿最之继光用是频廕赉南北名将马芳俞大猷前卒独继光与辽东李成梁在然蓟门守甚固敌无由入尽转而之辽故成梁擅战功自嘉靖庚戌俺答犯京师边防独重蓟增兵益饷骚动天下复置昌平镇设大将与蓟相唇齿犹时躏内地总督王忬杨选并坐失律诛十七年间易大将十人率以罪去继光在镇十六年边备修饬蓟门宴然继之者踵其成法数十年得无事亦赖当国大臣徐阶高拱张居正先后倚任之居正尤事与商㩁欲为继光难者輙徙之去诸督抚大臣如谭纶刘应节梁梦龙辈咸与善动无掣肘故继光益发舒居正殁半岁给事中张鼎思言继光不宜于北当国者遽改之广东继光悒悒不得志强一赴踰年即谢病给事中张希皋等复劾之竟罢归居三年御史傅光宅疏荐反夺俸继光亦遂卒继光更歴南北并着声在南方战功特盛北则专主守所着纪效新书练兵事实谈兵者遵用焉冯琦传史稿王鸿绪冯琦字用韫临朐人幼颖敏絶人年十九举万厯五年进士改庻吉士授编修预修会典成进侍讲充日讲官歴庻子三王竝封议起移书王钖爵力争之进少詹事掌翰林院事迁礼部右侍郎改吏部涖政勤敏力抑营竞尙书李戴倚重之二十七年九月太白太阴同见于午又狄道山崩平地涌大小山五琦草疏偕尚书戴上言近见太阴经天太白昼见已为极异至山陷成谷地涌成山则自开辟以来惟唐垂拱中有之而今再见也臣等忝备九列同国安危安有灾变若此而不以告君父者窃惟上天无私惟民是听欲承天意当顺民心比来天下赋额视二十年以前十増其四而民户殷足者则十减其五东征西讨萧然苦兵自矿税使出而民间之苦更甚加以水旱蝗灾流离载道畿辅近地盗贼公行此非细故也诸中使衔命而出所随奸徒动以千百陛下欲通商而彼专困商陛下欲爱民而彼专害民葢近日神奸有二其一工伺上意具有成奏假武弁上之其一务剥小民画有成谋假中官行之运机如鬼蜮取财尽锱铢逺近同嗟贫富交困贫者家无储蓄惟恃经营但夺其数钱之利已絶其一日之生至于富民更䝉毒害或陷以漏税窃矿或诬之贩盐盗木布成诡计声势赫然及其得财寂而无事小民累足屛息无地得容利归羣奸怨萃朝宁夫以刺骨之穷抱伤心之痛一唿则易动一动则难安今日犹承平民已汹汹脱有风尘之警天下谁可保信者夫哱拜诛闗白死此皆募民丁以为兵用民财以为饷若一方穷民倡乱而四面应之于何徴兵于何取饷哉陛下试遣忠实亲信之人采访都城内外闾巷歌谣令一一闻奏则民之怨苦居然可覩天心仁爱明示咎徴诚欲陛下翻然改悟坐弭祸乱迺礼部修省之章未䝉批答而奸民捜括之奏又见允行如纳何其贤妄说令徧解天下无碍官银夫四方钱谷皆有定额无碍云者意葢指经费羡余近者征调频仍正额犹通何从得羡此令一下趣督严急必将分公帑以充献经营罔措还派民间此事之必不可者也又加仇世亨奏徐鼐掘坟一事以理而论乌有一墓藏黄金巨万者借使有之亦当下抚按覈勘先正其盗墓之罪而后没墓中之藏未有罪状未明而先没入赀财者也片纸朝入严命夕传纵抱深冤谁敢办理不但破此诸族又将延祸多人但有株连立见败灭辇毂之下尙须三覆万里之外止据单词遂令狡猾之流操生杀之柄此风一倡孰不效尤已同吿缗之令又开吿密之端臣等方欲陈诉而奸人之奏又得㫖矣五日之内搜取天下公私金银已二百万奸内生奸例外创例臣等前犹望其日减今更患其日増不至民困财殚激大乱不止伏望陛下穆然逺览亟与廷臣共图修弭无令海内赤子结怨熙朝千秋青史贻讥圣德不报寻转左侍郎拜礼部尙书帝将册立东宫诏下期迫中官掌司设监者以供费不给为词琦曰今日礼为重不可与争其弟戸部主事瑗适辇饷银四万出都琦立追还给费事乃克济三十年帝有疾谕停矿税既而悔之琦与同列合疏争且请躬郊庙祭享御殿受朝不纳湖广税监陈奉以虐民撤还会陜西黄河竭琦言辽东高淮山东陈増广东李凤陜西梁永云南杨荣肆虐不减于奉竝乞徴还皆不报南京守备中官郉隆请别给闗防徴税琦不可乃以御前牙闗防给之时士大夫多崇释氏教士子作文每窃其绪言鄙弃传註前尚书余继登奏请约禁然习尙如故琦乃复极陈其弊帝为下诏戒厉琦明习典故学有根柢数陈谠论中外想望丰采帝亦深眷倚内阁缺人帝已简用朱国祚及琦而沈一贯密掲言二人年未及艾盍少需之先用老成者乃改命沈鲤朱赓琦素善病至是笃十六疏乞休不允卒于官年仅四十六遗疏请厉明作发章奏补缺官推诚接下收拾人心语极恳摰帝哀悼赠太子少保天启初谥文敏自琦以上累世皆进士曽祖裕字伯顺以戍籍生于辽东师事贺钦有学行终云南副使祖惟重行人父子履河南叅政从祖惟健举人惟纳字汝言江西左布政使加光禄卿致仕惟重惟健惟纳皆有文名惟讷最着惟健子子咸字受甫少孤事母孝母疾不解衣者踰年母殁哀毁骨立万厯元年举于乡再㑹试不第遂不复赴讲求濓洛之学尝曰为学须刚与恒不刚则隳不恒则退治家宗颜氏家训乡人率其教多为善良钟羽正称子咸信道忘仕则漆雕子循经蹈古则高子羔云范淑泰传王鸿绪范淑泰字通也滋阳人崇祯元年进士授行人五年冬擢工科给事中上疏言综核之弊以规帝而以仁敬寛简四説进帝以寛简非所急不纳其言已复陈时政五事言主势不可使孤国体不可使卑王章不可使紊宸断不可使偏臣节不可使偷语多刺时事报闻复极陈刑狱繁多乞刺刑部疏理帝褒纳之流贼犯河南追论先任巡抚樊尚璟罪又劾总兵邓玘滛掠状中官张彞宪言天下逋赋至一千七百余万请遣科道官督徴帝大怒责抚按囘奏淑泰言民贫盗起逋赋难追督不从给事庄鳌献章正宸建言下吏抗疏救之吏部张㨗荐逆党吕纯如淑泰极论其谬并论大学士王应熊朋比行私无何又劾㨗徇应熊意用其私人王维章抚蜀言维章官西宁坐加徴激变落职闲住㨗朦胧启事明肆奸欺帝责㨗自陈㨗诋淑泰党同伐异帝不问已复言维章为云南布政赃私狼籍㨗应熊纳其厚贿为门客所首而锦衣不敢问移之刑部员外郎杨惕如遂苟且毕事帝亦不听时皇陵被毁巡抚杨一鹏得罪应熊以座主故力庇之淑泰发其停匿章奏状帝亦不究淑泰乃摭应熊纳贿数事上之应熊捐赀助陵工淑泰又劾其召冦庇奸帝责以挟私求胜终不纳十一年冬上疏言今以措饷故至捜括借助即行之而得再有兵事能复行乎治不规其可久徒仓皇于补救之术非所以为忠也陛下方以清节风天下而乃条叙百官银钱于多寡之间是教之贪也至借贷之説尤不可行京师根本重地迩者物力困竭富商大贾大半旋归内不安何以攘外乞立寑其説又言强兵莫如行法今之兵以索饷则强以赴敌则弱以杀良冒功则强以除暴救民则弱请明示法令诸将能用命杀贼者立擢为大将否则死无赦无以降级戴罪徒为不切身之痛痒帝是其言十五年累官吏部左给事中疏言天下苦兵十余年外无死绥之士内无握胜之臣悠悠岁时坐观成败失治平之道一矣雨泽不降兵役繁兴百姓死伤枕借相望犹复追唿不休以致人心思乱延盗开门失治平之道二矣加派二千余万损民长冦谁为厉阶既括饷以养兵乃唿饷则有御冦则无失治平之道三矣师行粮从今取给于经过之州县奴辱长吏鞭挞小民刼财掠妻马首如错失治平之道四矣乞召密勿大臣急图驭将足兵安民攘冦方畧勿徒饰太平之容致天下日坏也帝然之其秋出典淛江乡试事竣还家十二月大清兵围兖州淑泰竭力固守城破死之诏赠太仆少卿官其一子明段叅议忠烈传呉一元段公讳复兴字仲方别号徽绳兖郡阳谷人也幼有志量沈毅颖敏承王父广文公训忠孝节义素所自盟家贫力学髫年入邑庠试輙冠军崇祯丁夘登贤书甲戌成进士澹泊自甘非义不取略细务尙廉节外示浑朴时人不知也性至孝事封君东山公曲得其欢心方在南户曹时念二亲桑榆暮景吿假归养嗣是太翁寑疾滨殆会在围城中瞬息就陷或劝之避为全生计公痛哭流涕曰吾父奄奄气息万一动摇即贻永恨舍亲自全何以生为卧榻之侧吾死所也后城幸无恙而太翁遂自此逝矣哀毁骨立自七歳公母石宜人见背居恒太息曰蓼莪二诗古人不忍诵吾不忍不三复也言与泪俱处继母昆弟间孝友更极婉挚识者于此已知其移孝以作忠矣初授南京户部主政既而补北部郎中皆称其职壬午冬陞陜西庆阳右叅议受事后立剔宿弊作养人文选练行伍凡购兵器犒士卒咸捐俸为之庆地经大残之余未歼丑孽盘据芦坡岭槐树庄等处公乃密运谋畧寓抚于勦躬歴戎行馘斩渠魁如赵筛子晁八王可天飞等无不騈首就擒自是庆郡危而复安乃天步艰难流冦由豫入秦所至无坚城公闻西安报陷誓不与贼俱生遂纠官绅士民军衞盟神固守凡火药器具出其向之所办者鼓励城夫守卒无不感慨泣下闯贼匪茹寻遣使招降公厉声骂曰吾为朝廷守此一块土恨不立啖尔贼之肉以雪国耻岂肯降逆以汚青史耶立斩之使三至三斩之贼深怨积怒遂率数万精悍之衆直抵城下四面环攻公严督捍御目不交睫者三昼夜火药矢石打伤羣贼不可胜计贼腐心已极方为退舍讵意暴风为厉飞沙迷目贼始驱敢死士肉薄登城公知事已无济驰骑归署望阙叩哭曰臣力竭矣恨生不能全城惟期死为厉鬼杀贼以报君父耳泣谓母田宜人可率穉子徐图归里宜人素重节义竟自缢公配杨宜人暨三妾一女阖门感激不欲独生同缢一楼婢妇燃火焚之公一子名植年甫十龄亦激于义投火而死公疾赴北门奋唿迎敌手刄数贼力不能支即自刎以殉贼恨其不降竟裂其尸骸公真能移孝以作忠矣庆人立祠祀公有祷即应岂所谓生为正人死为明神者也稗史氏曰尝读唐书见张巡许远事亦大类徽绳公也然巡逺即死而江淮之间卒保无虞郭李得成收复之功则忠臣之志伸矣公死之明年京师不守乗舆蒙难岂不为赍志以殁哉天也若忠而受祸自古皆然惨不惨非所论也语有之秋潦缩原泉见彼豗喧氾溢者须臾耳安能与公道修短哉明张东谷先生传王士祯东谷先生者姓张氏讳茂兰字德馨济南章邱人也父曰题先生少有至性一介必愼取与顾嗜饮酒好滑稽通脱爽朗不喜龌龊绳墨中𢎞治戊午举人乙丑进士知鉅鹿县为政简易视民如子以外艰归服阕起知任邱县时流贼刘六齐彦名等起霸州掠及县境先生筑城誓衆散粟哺饥民兵甲完具楼橹屹然贼去之城赖以全时兵荒洊臻乃上救荒四事多见施行官栁为饥民翦伐或以为言先生曰孟氏有言先仁民而后爱物岁饥穷民无所得食不得已析木作薪採叶充食以缓须臾之死乃厉禁乎又多市书籍以劝学者兵荒之余人不废业罗文肃玘过县先生慕其文行北面称弟子御史以纪功至先生不出迎被诘责先生仰视曰公此来何为者耶御史怒曰奉命勦贼纪功令独不闻乎先生曰贼去此几何御史曰八百里先生曰公以纪功为名今相距八百里脱有冒功者何从知之滥杀平民者何从知之不责已去贼之逺而责令奉迎之近诚所未喻御史益怒面发赤久之曰何物县令强项若是亟驱车去亡何御史以事就逮先生迎数十里外廪饩甚腆时方严冬制衣裘以进御史叹曰令古人也煖不増衣寒不减叶吾见其人矣先生两为令衣布饭脱粟不名一钱不以妻孥自随迁户部主事饷军辽阳封还羡金于官使归监兑临清𣙜舟九江终始以洁廉自励货贿满前视若土苴唯恐凂焉举人陈守仁者赠以诗云人道公心清似水我言水不似公心水流万折终侵物万折公心物不侵人以为实录空同先生李梦阳时视学江西叹曰张君非唯操守清气味亦清其为名流嗟赏如此先生之使九江也李文康公时赋诗送之曰当年相与驻孤城豺虎纵横近帝京洛下书生曽献策闗中令尹解谈兵时平上国仍同醉秋尽西郊复送行黄瘦一童牵一骑双流应照使君清人竞传之考满迁郎中总理宣府粮储以疾固辞为给事中论劾调汝宁府通判甫三月遂弃官归嘉靖改元给事中李钖疏荐先生清节如陶潜诏起用㑹丁内艰既免丧巡抚王中丞尧封继荐之不至久之起为河东盐运司同知亦不赴卜筑长白山之阴老焉每天雨农夫樵牧蓑笠耰锄满舍中先生与杂坐谈农事竟日无忤色山中人亦忘其尝为大夫也先生䆳于经传授徒山中经其指授者率有所成就如袁轩冕陈德安辈皆是也先生嗜饮酒在太学友人以公罪下刑部狱闻狱囚日给酒愿附名其末或问之答曰狱中诚不佳冀日可得酒耳尝借史记汉书文选于县人乔御史岱故靳之李太常开先问其故乔曰吾非靳此书疾此君不近人情招之不来耳先生闻之曰使借吾书东西南北唯乔君命东朝鲜西流沙南交趾北居庸闗所不敢辞太常曰居庸何近也笑曰吾畏宣府耳其滑稽类此嘉靖乙未十月初三日病亟起坐命酒索陶诗周子通书置袖中而瞑年六十五四子志仁利仁守仁欲仁乡人称曰东谷先生论曰予少闻诸乡前辈正嘉中京师语曰天下清官张茂兰问其后裔则式微久矣康熙丁夘冬雪后游长白李氏啸园园中有亭曰皆山山中人指示予此东谷先生故居也时山雪清寒竹风萧瑟想见先生流风余韵为之慨然闻先生在郎署日冬无絮衣餽遗皆不受东阿刘户部田解衣遗之乃受曰世惟刘伯耕衣可服耳人以比陈师道云少师徒焦毓瑞传王士祯公讳毓瑞字辑五别字石虹姓焦氏其先枣强人始祖讳成永乐中徙章邱之清平乡大王父讳琩赠都御史王父讳馨万厯辛丑进士巡抚宁夏都察院右副都御史卒赠工部左侍郎考讳曰芬建昌府推官赠太仆司卿妣张赠夫人初中丞公为大名监司公生于官舍幼不好嬉戱动中规矩读书目十行下章邱令南皮汤君号知人一见器之曰公辅材也顺治丙戌秋复行乡试举东省明年丁亥举礼部己丑释褐改国史院庶吉士辛夘授广东道监察御史壬辰奉命巡视京通二仓恤旗丁较斗斛免耗折爬梳夙弊奸胥絫息世祖章皇帝驻驆通州公朝行在特赐貂裘蠎服故事非阁部大臣不得颁赐盖异数云癸巳被命巡按宣大兼理学政云中当姜瓖畔逆之后人心臲卼公至则招流冗给耕牛劝课农桑使边民有室家之乐又为葺学校置经史勤考课使边士知向于学清吏治严保伍修城浚池存问孤寡边人诵之未及𤓰而撤差之㫖下士民泣送者百里不絶丙申巡视河东盐政旧例每包以二百觔为率踰额罪及商贾公为酌定成规不赢不缩商民便之任事一载苞苴不行归装惟幞被图书而已寻宅父忧庚子补云南道御史辛丑今上御极遂掌河南道事癸夘内陞公在台首尾十三年凡所建自务存国体崇寛大不谿刻近名不党同伐异然于邪正是非之介持之毅然亡所鲠避上以是信公孤立无党援其受知两朝盖以此需次归侍太夫人子舍凡八年而太夫人殁癸丑起田间用新例借补广西道御史赐宴瀛台寻陞太常寺少卿进通政使司左通政甲寅进太仆寺卿戊午进太常寺卿己未进通政使司通政使会京察一日奏事毕上召公至御座侧亲询属员甲乙次第公奏对称㫖上霁颜顾阁臣曰焦某敷奏详明可称老成练达自是受上知益深未几擢都察院左副都御史赐太液池鱼寻进刑部右侍郎矜慎庶狱每九卿㑹议朝堂公言必尽终无所依违太湖县民因事行财法司拟以授受同科律应死公独曰受者百二十金乃为满贯以授者分计三人各四十金法止杖耳律云皆计所得是其证也奏请得未减遂为定例皇陵栽柏人三十三人赂部胥七百金法司拟满贯律当死公援前例力争亦得末减山东饥高苑民十三人持囊槖向大姓乞粮势匃匃有司以盗论傅大辟公谓是不过饥民冀缓须臾之死囊槖岂兵仗耶左都御史蔚州魏公是公议竟从寛典先是官司冦者端毅龚公之博大端恪姚公之缜密为朝论所推时以公为无愧已奉特㫖调兵部右侍郎知武举转左侍郎淮安有商三十三人舟自庙湾趋胶州遇飈风引至朝鲜执至京师议者谓犯禁通海应下西曹其人辩言有官给照票堕水失去公议行查淮安将弁有无给照事立辩章送法司罪难释矣已而巡抚咨覆实给照事遂得白其所平反率此类也秋赐宴西苑颁赉表里菱藕其冬云南平壬戌上元赐宴干清宫上手金巵赐酒诏赋栢梁体诗公有天河洗甲通蛮乡之句二月奉命吿祭太昊诸陵癸亥上元复赐宴干清宫赐綵缎滇马甲子戸部侍郎缺上特谕吏部焦某操守可嘉可调户部公自司冦移佐司马自司马移佐司农皆出特简廷臣亡与比然食少事多未几而病作予在成均日尝从容为公言山居甚适公以方在中枢兵事旁午不敢辄引退旣屡被知遇程书衡石日夕况瘁益不敢言洗沐以死勤事未及遂初非公志也公外和中介与人交一接以诚终不可得而亲疎廷议侃侃视首鼠持两端者若将凂焉诸公卿或有异同卒折而从公则公至诚有以感之也使公无死且晚旦枋用然清白闻于主上至诚信于同列其用虽未究亦可以无憾矣公居家孝友为德于乡党宗族甚衆不具论论其立朝之大者王士徴曰汉郭躬陈宠皆世习律令为法名家躬断秦彭之狱宠罢鉆钻之刑史称其庆延于世有以也焦公儒者法家非所好然观廷议数大狱务依矜恕不力求其生不已虽陈郭何加焉今国家重经术绌文法公又以德望结主知方佐致太平而天不憗遗忽焉以殁惜哉贞女李氏传王士俊贞女姓李氏山东德州人父涛歴官至刑部侍郎幼喜读书明大义不茍言笑许字曲阜诸生孔传鉅世袭五经博士毓埏之子也康熙丙戌涛官粤藩携贞女往洎己丑请期有日传鉅踰岭病剧遂卒耗闻于李贞女恸哭朝朝泪痕缕缕不絶继之以血不食七日父母哀其志唿贞女吿之曰若知礼乎礼取女有吉日而女死壻齐衰而弔旣𦵏而除之夫死女亦如之此礼也先王制礼不可过也女解父母意且哭且对曰父母知春秋传事乎春秋衞女嫁太子中道太子死女问傅母曰且往当丧丧毕衞女不肯归终之以死未闻圣人以为不合于礼也女志决矣言毕忽探袖中掷利刃于地铮然有声寒光迸射于是父母亦哭知其志不可夺遂听之居母家十年屛当珠翠饰惟衣布素岁乙未涛引年纳禄而归遂成女志舆归于孔濒行父母哭失声道旁观者多叹息泣下而女怡然旣归于孔事舅姑以孝闻舅姑安之盖自传鉅卒而毓埏无子矣衍圣公毓圻者毓埏同产兄也悯弟无子以已子传鈵嗣毓埏而以从孙继泰嗣女女能抚其孤复推其田宅车马服玩之赢者以予孤之弟不自有也其知大义如此女年二十八而归孔常搆一小室晨兴栉𠻳礼佛其中三尺童子未尝笑见其齿曩喜读书自传鉅卒即鐍故箧弗视矣雍正癸丑余持河东节巡山左采其事以闻上特恩旌之盖圣恩崇尙风化云于是海内莫不盛传贞女事王士俊曰春秋之义女在其国称女在涂称妇今称女礼也称贞易所谓女子贞不字也余忆前明𢎞治时张庄懿公蓥仲子聘都城赵氏女张子卒女闻即至夫家守制所司上其事旌焉题曰赵氏张节妇而当时或非之以为妇则无所附丽且不成妇也故称贞女其合于春秋之义矣其殆不愧孔氏家风者与山东通志卷三十五之十七山东通志卷三十五之十八钦定四库全书山东通志卷三十五之十八艺文志十八歴山考罗泌按九域志济南濮阳河中皆有歴山俱存祠庙而今秦地池阳澧阳始宁河县上虞呉钖亦皆有之子列子云舜耕河阳书大传云舜陶河滨按元和志乃河东县北四十里故陶城苏氏演义云歴山有四一河中二齐之歴阳县三冀州四濮之雷泽雷泽不闻有二耕渔必不相逺即此为是今曹濮间有舜豢龙井定陶城皆其踪也然歴山何止四哉信都之歴山乐史亦以为舜耕在是援神契云舜生姚墟应劭谓与雷泽相近寰宇记在雷泽县东十三里歴山在县西北十六今濮之雷泽西北六十有小山孤立谓之歴山山北有小阜属池目之姚墟劭谧縁之皆记舜耕之所有池又建徳东十里更有尧城山县南三十有尧城尧祠云尧巡所至梁武于此立太原府县北二十为舜城城有舜井有歴山上有尧舜二祠元和郡志谓是两帝南巡所至而周䖏记始宁界复有舜所耕田一山多祚因为歴山而以具区为之雷泽以其中有大小雷山也王介甫从之妄矣夫使帝果南巡至是亦何预耕渔之日邪且以姚妫之名在在而是金之西城故有姚方妫墟杜佑为舜生此而世本亦谓妫墟舜所今在西城今长沙县有沩水云舜有都而上虞之损石号蒍公崭㑹稽又有沩水三抚之泉经之东入海图经以为釐降之地祝阿故县文有泺水俗唿娥姜水原有娥英之庙水原山上有帝舜祠下开大穴为之舜井兖之泗源又有陶墟亦有舜井其西阜号沩亭山下之一漏泽方十五里指为帝之所渔不知此自姚墟谢息所迁又水经注上虞亦曰虞濵太康地记为避丹朱之所而雷泽亦非一周䖏谓是太湖故寰宇引尚书择言谓在震泽若阳城汉获泽县墨子则言舜渔在此泽今在成阳城西北十里寰宇记为乌虢切矣郡国志言邑西今有地名舜田然今潭之益阳岳之沅江故梁之重华县有虞帝城记亦谓是所都而述异记去湘水岸三十有相思宫望帝台志为二妃之迹冷道临武桂阳蓝山等䖏悉有尧舜之祠蓝山更有舜水舜乡县西十五与永明西十五皆有娥皇女英之庙江华太平乡有舜女寺即按歴城东南十里之庙山晏氏三齐记在县东南后人思舜而置庙也湘中记云地有舜之遗风人民纯朴故老犹弹五弦之琴为渔父辞莫不以为虞帝之居岂尽信邪兖济考罗泌予既证三江而兖济截河之説今古未析夏书沇水东流为济入于河溢为荥又东出陶丘北此伯禹所知也兖济二郡正以是名济源县在河东济南济北济阳济阴皆在河南自杜预谓济繇荥阳东过鲁而至乐安入海沇出王屋入河始釐为二而杜佑李吉甫乐安窦革郑推軰遽援后志谓济自莽末旱塞不复截河南度而以水经依取禹贡为踈故唐高宗问许敬宗禹浮济漯达于河何今济漯断不相属对曰兖济自温入河伏地南出为荥泽又伏而出曹濮之间汶水从南入之故书又言浮汶达济不言合漯漯自东武阳至千乘入河也敬宗盖亦本孔与河并驱而絶河溢出之意不知其时无复荥水洎出荥口者谓济南诸名为出不审是一蔽也佑説河南之济使禹所命或以性同或一时衆流凑泛济适溢从河南以出而名又奚必浮流之説然禹必不以一时暂溢之名疑后世夫水之所出亦自不同固有入而不合行而复出者昔郭縁生于河上源遇书生问之何知济与河上源通生曰浴水淬剑正与河水上源不异物之不同犹鈆钖也北济既乆于河性与河别不能合混渗漉入地伏行达阳而遂溢为荥尔今之歴下等处发地悉是流水济所过也东阿之井正济所溢故今阿胶止浊住吐下膈而踈痰以济之性趋下清而且重故治淤浊逆上之痾以今由水固不同情九夏之辰冷热之风亦各为隧岂谓必无水过水哉泾湄分漕南零㑹地此理不少郑樵谓山过山则分水过水则合世无山过山水过水之理谓汉入于江其文止此下有脱文兖入于河其文亦止于此而溢为荥之上当更有道沇水数句説经不通不以为脱必以为误此书生之笃疾也林之竒以为汉入江济入河皆合而流大禹道水自此开以支引之故犹䝉上之名亦以浅鄙测圣人者庭州灞水金铁皆漏鄜延之江日夜流脂弱水溺毛黑溪元髌悉唐制角畔怯腐手盖亦可谓之无哉海庙祀典考任万里东莱郡城之西北十八里海神庙在焉规制宏阔不知创于何时然祀典攸存其所从来逺矣盖四海于此乎滙同则固有神以主之其在东方者谓之渤海通灵虹王百谷尤为最鉅焉考诸皇帝祭山川厥典聿重舜东巡守望秩于山川已有祀海之礼矣其在三代禹𤣥圭以告成功汤大告于山川神祗周制建四望坛亦必于海焉祀之不然何曰三王之祭川也皆先河而后海鲁僖公卜郊不从乃免牲犹三望所谓三望者海固在乎其中齐侯礼羣神海加以牲帛但昔皆秩望未有往祭者迨始皇即位之三年东游海上汉武惑方士之言临海以望蓬莱意者二君始亲祀焉若以海为百川之大令官以严时祀则宣帝之诏也恢复之后即祭海神四渎则光武之命也晋成帝遣使以祈祷隋祭东海于㑹稽斯时未闻其有庙唐武徳贞观之制四海年别一祭牲用太牢祀官以当界都督刺史充之宪宗元和中庙祀南海韩愈为记又封东海为广徳王独无庙祀耶宋臣尝曰本朝㳂唐制莱州立祠即此推之则庙建于唐不亦为可信哉自是而后皆因旧以増饬之尔俗传宋太祖微时至海上毎获竒应及即位干徳六年有司请祭东海使莱州以办品物开宝五年诏以县令兼祀事仍籍其庙宇祭器之数于受代日交之六年大修海庙䂓制焕然一新仁宗康定二年又封海神为润圣广徳王徽宗遣使祭东海于莱郡孝宗时太常少卿林栗请照国初仪立春以祀之宋未尝不以海庙为重元入主华夏至元辛卯加封广徳灵㑹王至顺壬申及至正四年大加増修而奉使致祭者或赍金幡或赍银盒毎为不絶我太祖高皇帝御极之初谓岳镇海渎俱受命于上帝幽微莫测固非封号之所能加乃去王爵止称东海之神盖革元之滥以从其实诚迈歴代而莫之京矣更遣使降香嵗以春秋致祭庙始修于洪武乙卯再修于宣徳乙巳幷甲寅至成化乙巳大加修拓如今制皆有司事也覩其庙貌可以仰见圣代祀事之重且慎如此云济渎考田雯济水发源王屋山禹贡曰底柱析城至于王屋又曰导沇水东流为济孔安国注曰泉源为沇流去为济是也括地志曰沇水出怀州王屋县北王屋山顶崖下石泉渟而不流其深不测迳县北三里其源重发泆于池东南流为汜水又东迳郄城北出于温县一水枝津南流注于溴水水经注曰济水出东垣县王屋山初名沇水至温县始名济水又伏地东南流当巩县之北而南入河与河并流过成臯泆出为荥水又洑而西至曹濮散出于地汶水自南入之北迳齐郡入海合而言之书称导沇水东流为济入于河泆为荥出于陶邱又东北㑹汶入于海是也春秋説题辞曰济齐也齐度也员也风俗通曰济齐其度量也山海经曰㶌水出焉西北流注于泰泽郭璞注曰㶌沇声相近即沇水也俗谓之衍水亦声相近也水有二源东源出原城东西源出原城西晋文公伐原以信而原降即其城也俗以济水重源所发因谓之济源水经注曰济水又东北迳华不注山单椒秀泽不连陵以自高虎牙桀立孤峯特拔以刺天青崖翠发望同㸃黛山下有华泉左传成公二年齐顷公与晋郄克战于鞌齐师败绩三周华不注是也又曰沇水东南流名祝龙泉泉势沸涌状如巨鼎又屈而北注鱼子沟水入焉又北与濏濏水合又曰济水东北泺水出焉泺水出歴县故城水涌若轮北为大明湖西即大明寺寺东北向两靣侧湖此水便成净池也池上有客亭左右楸桐负日俯仰目对鱼鸟极水明木瑟可谓濠梁之性物我无违矣阚骃志曰向城在轵城南即周向国蘓公属邑诗作都于向左传桓取向以与郑竹书纪年曰郑使韩辰归晋阳及向更名高平又轵关在县西四十里北济怀州刺史平鉴修筑以悍敌它如卢仝之玉川岑参之青萝馆李愿之盘谷聂政之祠墓陈蹟可寻披图斯着论曰昔人云济水潜流屡絶状虽㣲细独而尊也白虎通曰其徳着大故称渎渎之为言独也不为余水浊乱絶羣流而独入于海也此其所以尊欤然而截黄有力莫讥数石之舟与河同灵爰崇班祀之典是以潜而复出合而忽分水官能辨其源流神泉遂浸夫遐逺蓬蒿不没河让兼泉鸜鹆弗踰复连泺水于以播通四气作纪一方盖神之徳与其职然也杜甫诗曰梁公执政在末年浊河终不汚清济亦极形其洁贞耳虽居渎之座末乎可比圣之伯夷矣原山考赵执信乡山之名于经者岱宗而下徂徕新甫龟䝉凫绎尚矣其次莫如书传所称之原山沂山而长白山小泰山皆其后出者也歴稽图经长白为北辅号副岳而小泰山为东镇自隋唐以来移沂山之名而祀之礼秩畧如岱宗矣原山遂泯没不着志家或仅存其名而山中人莫能指目张伊阳为镇图于城西之禹山直题曰原山及寻其文竟不复有所依据论定孙文定公记中则云大于长白之山皆无专名盖不谓然以余考之禹山实即原山伊阳先生自然臆合殆神启之也按水经注淄汶二水并出泰山莱芜县原山与传同淮南子云淄水出饴山魏收志云嬴县有马耳山汶水出焉今莱芜县本汉嬴县地是饴与马耳皆原山之异名也齐乘云淄水出益都县岳阳山东麓古莱芜地岳阳即原山也徳清胡先生注禹贡云原山在今莱芜县东北七十里东接益都西接章邱北接淄川县界高耸出羣山之上亦名马耳山胡之学贯穿百家非常该核有如斯言使老死山中者有愧色矣然则原饴马耳岳阳实一山也今徧求乡中诸山畧无原饴马耳影响罹镇城东三十余里有岳阳焉迆逦于淄水其蔓延者小入淄川而絶不关章邱去莱芜且百五十里悉不如胡所説况汶源安在其不得指以为原山明甚惟禹山高出羣山旁薄三县一与胡説合而其南有岭㣲不能自名岭下之水东流为淄西流为汶樵牧皆习知之其岭东北抵岳阳六十里而遥数有断续北属禹山二十里而近冈峦如一也凖之传注察其合离盖自淄汶所出联绵东北皆为原山而禹山为其极颠洵足以为之主而受衆号者矣若今之岳阳特以支阜而擅显名久假而不知所归耳谓之禹山者以其上有大禹庙莫详所始乌知非随刋之㑹道淄所经野人相与报明徳者蕞尔之区朴陋相承不晓传记但知竒大圣人以为重久遂失其故称图志诸家顾安能身歴僻逺穷搜而缕析之以黙契于千百载之上耶余故定为原山为兹乡之望嗟乎往者如可作也乡先生其谓我何山东通志卷三十五之十八山东通志卷三十五之十九上钦定四库全书山东通志卷三十五之十九上艺文志十九任城县㕔壁记李白风姓之后国为任城葢秦之古县也在禹贡则南徐之分当成周乃东鲁之邦自伯禽至于顷公三十四年遭楚荡灭国属楚焉炎汉之后更为郡县隋开皇三年废高平郡移任城于旧居邑虽屡迁井则不改鲁境七百郡有一十三县任城当其要冲东盘琅琊西控鉅野北走厥固南驰互乡青帝太昊之遗墟白衣尚书之旧里也土俗古逺风流清高贤良间生掩映天下地博厚川疏朗汉则明王分茅魏则天人列土所以代变豪侈家传文学君子以才雄自高小人则鄙野难治况其城池爽垲邑㞐丰润香阁倚日凌丹霄而欲飞石桥横波惊彩虹而不去其雄丽瓌竒有如此焉故万商往来四方绵歴实泉货之槖钥为英髦之咽喉故资大贤以主东道制我美锦不易其人今乡二十六戸一万二千三百一十七帝择眀徳以贺公宰之公温恭克修俨硕有立季野偹四时之气士元纡百里之才拨烦弥闲剖剧无滞镝百发克破于杨叶刀一鼓必合于桑林寛勐相须韦弦适中一之嵗肃而教之二之嵗惠而安之三之嵗富而乐之然后青衿向训黄髪履礼耒耜就役农无游手之夫机杼和鸣织罕颦蛾之女物不知化陶然自春权豪锄纵暴之心黠吏返淳和之性行者让于道路任者併于重轻扶老携幼尊尊亲亲千数百年再复鲁道其神明博逺孰能与于此乎白探奇东蒙窃有取焉遂书之于壁垂之将来俾后贤之操笔知贺知章云黄石公祠记李卓秦灭六国遂并区宇张良哀韩之亡怒秦之暴义感天地降神于圯神授良之书良为帝之师灭秦报韩成功遂志祠黄石于济北谷城之山下葢谓是矣世用其道传祠此山惟徳之馨介福不替天寳嵗夏六月旱既太甚遍走羣望密云卷而复舒零雨蒙而不降太守河东裴公聚黄髪而咨谋曰山川神祇有不举乎闻斯行诸夙夜展祭祀事未毕感而遂通自寅至未泽润千里吁其灵也夫圣哲立法制君子修理道莫不顺承天则祇畏神明以天视无私神功不测或殄覆昏暴或孚祐明徳与时推移未始有极葢将辅其善必聴于人昔夏之兴也崇山降焉殷之兴也岯山次焉周之兴也岐山鸣焉汉兴有圯桥之事我唐之兴有霍山之异今古不爽谓之神志聪明正直而一者也惟秦政灭徳用刑匮人从欲寃痛在下馨香不登祚及二世毒流四海与天自絶惟神不蠲有开必先祝降寳命故其书极天人之际备兴亡之端子房将有行也师焉而以言酌消息于盈虚通拟议于变化楚汉之势功利相百天威扶乗人谋协赞观衅而动极深研几发八难销六国之印招四人定重明之业以㫁天下之疑以夺敌国之计正干坤之位发日月之光所谓披坚执鋭其功狗也居守馈粮其功人也运筹帷幄之中决胜千里之外其功神也此其大者岂徒效社发祥于州里之间哉方今淳风允塞庥徴荐臻意者谓宜上闻有以旌其异甞学旧史敢记所知张长史十二意笔法记颜真卿予罢秩醴泉特诣京洛访金吾长史张公请师笔法长史于时在裴儆宅憇止有羣衆师张公求笔法或有得者皆曰神妙仆顷在长安二年师事张公皆大笑而已即对以草书或三纸五纸皆乗兴而散不复有得其言者仆自再于洛下相见眷然不替仆因问裴儆足下师张史有何所得曰但书得绢屏素数十轴亦甞论诸笔法唯言倍加功学临写书法当自悟耳仆自停裴家月余日因与裴儆从长史言话散回京师前请曰既承兄丈奖谕日月滋深夙夜工勤溺于翰墨傥得闻笔法要诀终为师学以冀至于能妙岂任感戴之诚也长史良久不言乃左右眄视拂然而起仆乃从行归东竹林院小堂张公乃当堂踞床而坐命仆居于小榻而曰笔法𤣥微难妄传授非志士高人讵可与言要妙也书之求能且工真草今以授之可须思妙乃曰夫平谓横子知之乎仆思以对之曰甞闻长史示令毎为一平画皆须令纵横有象此岂非其谓乎长史乃笑曰然而又问曰直谓纵子知之乎曰岂不谓直者从不令邪曲之谓乎曰均为间子知之乎曰甞䝉示以间不容光之谓乎曰密谓际子知之乎曰岂不谓筑锋下笔皆令宛成不令其踈之谓乎曰锋为末子知之乎曰岂不谓以未成画使其锋健之谓乎曰力为骨体子知之乎曰岂不谓䟐笔则㸃画皆有筋骨字体自然雄媚之谓乎曰转轻为屈折子知之乎曰岂不谓钩笔转角折锋轻过亦谓转角为闇阔过之谓乎曰决谓牵掣子知之乎曰岂不谓为牵为掣决意挫锋使不怯滞令险峻而成以谓之决乎曰补谓之不足子知之乎曰岂不谓结㸃画或有失趣者则以别㸃画旁救之谓乎曰损谓有余子知之乎曰岂不谓趣长笔短常使意势有余㸃画若不足之谓乎曰巧谓布置子知之乎曰岂不谓欲书先预想字形布置令其平穏或意外字体令有异势是谓之巧乎曰称谓大小子知之乎曰岂不谓大字蹙之令小小字展之为大兼令茂宻所以谓称乎长史曰子言颇皆近之矣夫书道之妙焕乎其有㫖焉字外之奇言所不能尽世之书者宗二王元常逸少曾不睥睨笔法之妙遂尔雷同献之谓之古肥旭谓之今瘦古今既殊肥瘦颇反如自省览有异衆説芝钟巧趣精细殆同始自机神肥瘦今古岂易致意真迹虽少可得而推逸少至于学钟势巧形容及其独运意疎字缓譬犹楚音习夏不能无楚过言不悒未为笃论又子敬之不逮逸少犹逸少之不逮元常学子敬者画虎也学元常者画龙也余虽不习久得其道不问之言必慕之与傥有巧思思盈半矣子其勉之工精勤悉自当妙矣真卿前请曰幸䝉长史传授笔法敢问工书之妙如何得齐于古人张公曰妙在执笔令其圆转勿使拘挛其次诸法须口传手授之诀勿使无度所谓笔法也其次在于布置不慢不越巧使合宜其次纸笔精佳其次诸变适懐纵舍规矩五者备矣然后齐于古人矣敢问执笔之理长史曰予传授笔法之彦逺曰吾闻昔日説书若学有工而迹不至后闻于禇河南曰用笔如印泥画沙思所以不悟后于江岛遇见沙地平凈令人意悦欲书乃偶以利锋画其劲险之状明利媚好乃悟用笔如锥画沙使其藏锋画乃沉着当其用锋常欲使其透过纸背此功成之极矣真草用笔悉如画沙则其道至矣是乃其迹可久自然齐古人矣但思此理以专想工用故其㸃画不得妄动子其书绅余遂铭谢再拜逡巡而退自此得攻书之术于兹五年真草自知可成矣郓州刺史㕔壁记马总唐受天休命用古道理仁覆徳载与二侔大𢎞煦丕冒与三并曜继明嗣睿万叶其始于十一圣圣谟熙载千祀其初于十四嵗嵗二月丁巳平巨冦复齐鲁地三月己丒乃命臣总授节分阃抚安余衆且理于郓而观察曹濮故荷皇泽来濯污俗人既沐浴咸以洁清物无夭伤各遂性命不化化不楙楙感盛徳也岂待守臣施诸政术而革讹正谬乎于以见周公太公之遗风仲尼之礼教有所不冺者焉何以言之先是元兇事犹未顺惟此邦衆向或率从及显逆谋多不为用其所宠任皆亡命之徒与皂𨽻耳故义声一唿厥衆咸应乃知斯人可与为顺不可与为逆此其明验与夫州郡㕔事之有壁记虽非古制而行之已久其所记者不惟备迁授书名氏将以彰善识恶而劝戒存焉其土风物宜前政徃绩不俟咨耆访耋搜籍索图一升斯堂皆可辩论原兹邦域其来逺矣曰太昊之墟曰鲁之须句曰汉之东平曰今之郓州其地一也武徳中为总管府亦为都督府而并曹戴濮兖五州𨽻焉贞观初废府复为州八年始自郓城移于是就高爽也自逆师攘据罔率训典改易升降名称溷淆葢无取焉今以平冦之初魏博田公奉诏权兼勾当则位同正牧宜书为首亦春秋始鲁隠公贤之也其国初以来刺史名氏及迁改之次既遭蔑弃难以究详访诸史官异日备于东壁李白酒楼记沈光有唐咸通辛巳嵗正月壬午呉兴沈光过任城题李白酒楼夫触强者腼缅而不发乗险者帖薾而不进溃毒者隠忍而不能就其鍼砭抟勐者持疑而不能尽其胆勇而复视其强者弱之险者夷之毒者甘之勐者柔之信乎酒之作于人也如是翰林李公太白聪明才韵至今为天下倡首业述正学天必赋之矣致其君如古帝王进其臣如古药石挥直刃以血其邪者推义毂以辇其正者岂凭酒而作也凭酒而作者强非真勇太白既以峭直矫时之状不得大用流斥齐鲁眼明耳聪恐贻颠踣故狎弄杯觞沈溺麴糵耳一滛雅目混黒白或酒醒神徤视聴鋭发振笔着纸乃以聪明移于月露风云使之涓洁飞动移于草木禽鱼使之妍茂骞掷移于边情闺思使之壮气激人离情溢目移于幽巖邃谷使之辽歴物外爽人精魄移于车马弓矢悲愤酣歌使之驰骋决发如睨幽并而失意放懐尽见穷通焉呜唿太白触文之强乗文之险溃文之毒抟文之勐而作狎弄杯觞沈溺麴糵是真筑其聪翳其明醒则移于赋咏宜乎醉而生醉而死余徐思之使太白疎其聪决其明移于行事强犯时忌其不得醉而死生也当时骨鲠忠赤递有其人収其逸才萃于太白至于齐鲁结搆凌云者何限独斯楼也广不逾数席瓦缺椽蠧虽樵儿牧竖过亦指之曰李白甞醉于此矣帝尧庙碑记李昉天地之徳不宰而功自成帝王之道无为而民自化范围易简而取法权舆清净而致理稽于万古洪惟一人其唐尧之谓乎若乃生有圣异肇自庆灵分华胄于轩辕袭洪基于帝喾茂本枝者百世则始封于唐叙正綂者五行而盛徳在火文思安安之道聪明嶷嶷之姿妙用无方𤣥机莫测仁如天而广覆智如神而洞微日月星辰尚差于黄道江河淮济未朝于沧海虽在徳而可修亦惟贤而方又及羲和授职四序由是平分鲧禹继功百川以之同㑹躔次明而隂阳正懐襄息而播种兴钦若歴象之文茂立人伦之本悬招谏之鼓扬进善之旌獬豸触其奸邪蓂荚示其晦朔下窥前圣絶迹后尘洎乎元凯登庸己熙庶绩巢由避让愈振直风谅黄屋以非心顾土阶而何陋畴咨四岳厌倦万机明扬观歴试之才穆清保怡神之性圣中称大命禹舜以居尊天下为公弃丹朱之不肖礼兴禅代旷古无先道庇生民于今受赐荡荡乎民无能名焉巍巍乎其有成功也其斯之谓矣我应天广运圣文神武眀道至徳仁孝皇帝应昌运肇丕基飞龙得位以在天神马负图而出水丰年报瑞和气储休敷景祐于羣黎咸跻夀域告成功于上帝屡享圜丘至感必通无文咸秩繇是遐宣明命佥谓前王在圣谟而可称于祀典而未载率皆崇其庙貌丰以豆登仰尊如在之神以介无疆之福爰于汶水重广尧祠揆时不夺于农功蒇事尽资于官给嵗月未几土木惟新垣墙四周庭庑中敞正殿巍巍而岳立崇轩隠隠以洞开列侍从以成行邈仪刑而塑像珠旒俨若如观端冕之容华衮焕然似见垂裳之理名臣列于配飨羽卫森于长廊竭其所能不愆于素是知性近习逺者徒际㑹于一时异世同功者必潜符于千载所以共工负庸违之谴仲尼兴祖述之言我国家钦慕盛猷䖍修坠典丕融帝运烱若神交师治道而化成奉威灵而报本大君有作岂徒然哉亦犹阙里致祀葢尊师儒岂比甘泉望祠但飨神鬼以古况今谅无慙徳下臣不佞再拜为铭曰于穆尧帝其惟圣人仁以天喻徳犹日新钦若穹昊司牧黎民羲和授职舜禹为臣平章百姓和洽万国神羊自生蓂草非植至道何阶皇猷允塞万古垂休百王取则星辰合度江汉朝宗自我而化其谁之功化也伊何触类咸通功也伊何与世无穷大宋开基聿师化理典礼克修庙貌斯具彩绘相宣轮奂尽美勒在传芳无疆之祉新修东海广徳王庙碑记贾黄中惟尧之圣就如日望如云而下民罹洪水之患惟禹之徳声为律身为度而尽力有濬川之劳垂利无穷流惠斯大然而究其本末论乎委输茍疏凿不便于朝宗渟蓄非由于善下则尧欲济难虚罄知人之明禹无成功徒施焦思之苦夫成二圣之丕绩冠乎古今解万方之倒悬免其垫溺满而不溢大无不包则其惟东海广徳王乎若乃验五行之用习坎推先纪四溟之序东方称首太昊是都于析木大帝实馆于扶桑限蛮夷以分疆兴云雨而成嵗其广也尽天之覆助元化以无私其深也载地如舟使含生而共济綂元气以资始擅洪名而不居涤盪日月之精推斥隂阳之候物惟错以穪富润作咸而兴利龙门导其九曲吸为安流鳌峯耸其八柱鏁为巨镇祸滛如响駈山岂足以加威福善必诚航苇皆期于利涉是故毳冕之制异其章以着明罍水之洁法其左以定位信夫太极兼之以生万物资之以成九州因之以平百谷赖之以倾至若不以污浊分别见其仁也不以寒暑増损全乎义也卑以为体合乎礼也深而无际包乎智也潮必以时着乎信也如是则象止可以目覩神莫得而智知三王之际已严祀典万世而下率修旧章徳若非馨罔有昭答祭或如在必闻感通惟品彚之盛衰系时风之隆替允属昌运遐光令猷应天广运圣文神武明道至徳仁孝皇帝覆载羣生照临下土飞龙正在天之位丹鳯效来仪之姿负斧扆以朝诸侯登紫坛而欵太一执玉帛者万国防风无后至之诛舞干羽于两阶有苖悛不恭之罪九流式叙七徳用成化洽雍熙美溢图史然后较步骤之优劣论礼秩之等夷声教所通人神具举东莱之地海祠在焉嵗月滋深规模非壮岂称集灵之所徒招偪下之讥葢累朝以来中夏多故垣墉虽建诚异于可杇牲牢虽设或乖于掩豆噫太平之难遇既如彼亵黩之成弊又如此惟大圣以有作眷皇明而烛幽经久之图自我为始于是大匠颁式百二献能暗叶占星岂烦兼并不资民力葢示于丰财无夺农时诚彰于悦使长廊千柱以环布虚殿中央而崛起窻牖回合其寒暑金碧含吐其精荧衮冕尊南面之仪羽卫图永逺之制节内外以严关键寛步武而辟轩庭固久极物表之瓌竒尽人间之壮丽且黄金为阙止是虚谈紫贝开宫何甞目覩于是祝史举册而致命彻侯当祭而为献肃肃庙貌雍雍礼容牢醴载陈而有加光灵拜赐以来格斯葢答贶于穹昊属意于黎元使俗被和平物消疵疠于以隆治道于无穷若夫信徐市之言将逰方丈惑文成之妄欲访安期意在虚无事皆怪诞校其得失何止天壤哉宜乎九译来庭不覩扬波之兆三时多利屡臻大有之年膺寳歴以永昌率羣神而授职般诗考义遐播无疆之休望秩陈仪长垂不刋之典昔汾洮二水左传尚纪其始封泾渭两川马史犹书其命祀况兹广徳王之盛烈焉可阙如爰诏下臣俾文其事虽逢时备位固絶乗桴之嗟而为学甚芜愈增持翰之愧迺勉为铭曰在昔洪水下民其咨惟天命尧当数之奇惟舜命禹救时之危赖二圣之有徳导万流之东驰纳而无所功将安施以圣翊圣无为而为幽鉴不昧聪明可知既载既奠以京以坻运有否泰时有盛衰崇其秩望俟乎雍熙我后之明照临寰瀛我后之徳覆载蛮貊乃丰礼秩乃盛严祀乃荐牲币乃洁樽彛宫室羽卫王者之规衮冕剑佩南面之仪眷彼平野蔓草如东既图既刬树以嘉木眷彼旧址壊垣相属既经既营峙以华屋𤣥贶斯答皇明斯烛神之来兮君受万福庙貌惟赫享献惟肃神之来兮臣荷百禄疵疠消于八埏和气浃于羣生披衣勒石超三代之英开寳六年嵗次癸酉六月癸未朔十二日甲午建兴隆寺记王禹偁佛灭度后末世一切衆生并䧟业障法有轮柅而不转魔有网结而高张积覆篑之邪峯乃峻极浸滥觞之苦波乃尾闾是诸凡夫烦恼不㫁是诸世界虚妄大行地水风火攻之于外贪嗔爱慾冦之于内大则金玉满堂垂子孙之计小则锥刀竞利务衣食之源末俗于是难移真如以之不竞幻身有酒宁知牛乳之方火宅将焚孰信鹿车之论则有悟电泡之非久识生死之有縁以慈悲喜舍为身谋以因果报应为已任谓财能贾祸我则轻之若浮云谓福可济身我则捐之为彼岸者其惟京兆杜公乎公悫愿理躬淳和赋性出言有信重于千乗之盟立事去奢笑彼三家之僭自谓出太平之代饱歌颂之声兵革不闻伏腊无惧上则知其帝力熙熙常陟于春台下则依彼空门世世期臻于凈土始念劬劳未报风树纒哀耕山起曾子之歌陟岵动诗人之叹堂虽肯搆畜五㹀以成家养就弗能奉三牲而何益爰思追荐是用修崇出兹润屋之财饰彼布金之地兴隆者东兖招提之甲也先是三门建于大中年间兖海沂密等州连帅刘公莒之所立也位歴数朝时踰百纪风雨所漂檐楹不完等衆羞之思所整葺而力未支也公乃革其旧址立以新基易之以金铺搆之以直阁他图日亟蒇事靡遑丁丁伐褒谷之材隂疎烟叶落落辇他山之石翠㫁云根役夫憧憧车辙辚辚绳者墨者陶人圬人继踵接武其来如云因为揆日之期特起凌霄之势乃日有其材而无其工则材将弃矣有其工而无其首则工乃隳矣畴其代我魁以董之乃得藏主大徳洪昭尸其事且戒季子航以左右之由是无晦暝无风雨是剞是劂以圬以墁畚锸之影齐来云生东岱追琢之声互动雷殷南山板榦毕兴土木交作惟知日入而息岂俟定之方中加以劳来有常趣督忘倦工不敢怠人岂知疲星灰始周功绩告备莫不拔地若涌掀空欲飞金碧交光烁亭午之日栾栌互映过崇朝之云复道排虚龙蟠夭矫之状重檐截汉鹏运扶揺之风峥嵘而始谓鳌擎来从碧海峭拔而终疑蜃吐飞出红尘其或春雨丝纷秋云罗散夏引清颷而凄楚冬涵皓雪以溟蒙凭栏成懐望逺送目前对孤桐之岫杳霭凝岚左连浮磬之川萦回凈练足以作鲁邦之胜槩为法门之雄观者与事既毕公乃庆良縁㑹大衆且以香花落之故得观瞻之衆云趋赞祝之音雷动飞声走誉自迩及逺縁事有成福徳无量亦何必持长者之葢方表修行拾画师之金始为利益者哉公欲纪兹功徳思所铭刋猥顾菲才俾扬善绩其或叙如来之教法则内典详矣陈伯禽之土风则禹贡具矣是故书嵗时而不敢畧语修建而无愧辞秉笔成文尤谢简栖之作拂石为碣永留寳积之名太平兴国七年记重修灵巖寺记张公亮泰山西北阯羣山拥翼连属百余里摩空干云秀拔万状曲如列屏削如立壁矗如攒劒鋭如植圭帏幌掩映城堡环遶虎兕奔突龙蛇盘屈崟为灵谷岈为洞穴㫁为谿磵引为林麓峰卓岭耸峦跳巘叠翠木䕃蔚飞泉激越中有川焉厥土衍沃齐鲁通道出于其间左一山特起曰鸡鸣縁北路絶涧循峪口上东北二十里险尽地平山势围抱四面峭絶如堵墙苍巖之下绀殿崛起峻塔齐云寳楼结瑶高门嵯峨长廊连延逺而望若画图中物即是寺也按图经本希有佛出现之地后魏正光年法定师始置寺有青蛇白兔双鹤二虎之异我朝景徳方钖今额先是旧制质略率意缔搆因地任材行列不次景祐中主僧琼环在即衆坐东架殿两层龟首四出南向安观音像文楣藻拱颇极精丽设虞刻鲸以警昏晓后主事者复置殿之两楹辟土垒石坟涧为回廊庭除显敞乃为大壮寺有石三门千佛殿与释迦殿辟支佛塔皆古制塔无长松状若偃葢背有一峰耸起百丈北望正方青璧削成如䍪羯玉半有石龛金容俨然西尖峰可登下视深谷千仞前有洞东西三门相通中设罗汉像西南望一山壁穴如车轮午达晴日在南飞光透彻讲堂东石壁下一泉曰钖杖又东南五步一泉曰白鹤一见一否又东北二百步一泉曰甘露门西百步一泉曰黄龙皆为絶景神宗章圣甞钖御书琅函鳯篆辉映巖谷皇上复降御篆飞白为赐天文炳焕云日相照寺之殿堂廊庑厨库像房间总五百四十僧百行童百有五十举全数也每嵗孟春迄首夏四向千里居民老幼匍匐而来散财施寳惟恐不及嵗入数千缗斋粥之余羡盈积多以至计司莞𣙜外台督责寺僧纷扰应接不暇大违清凈寂灭之本教庆歴皇祐间荐饥旧供者千百无一二至僧徒解散仅有存焉繇是官禁亦弛虽财货所殖非若曩时之盛而方袍圆顶得以晏坐噫天其或者俾释氏徒复其本与东北崖上平处古殿基宛然石柱础铁像下体尚存葢法定始置于此处后来者迁之也川中有一易之田十夫屋千楹嵗租月僦以足经费唐相李吉甫纂十道图以澖之栖霞台之国清荆之玉泉合兹寺为四絶庆歴三年予为长清尉寺居封内周览絶景不知属厌余三则未之见也尔后十二年之官于承道复过寺主事僧重凈以记见托暇日因具道山水竒伟经始肯构盛衰本末附勒于石俾来游者见之一览如目击且使知灵迹巨丽信为妙絶又得以较雄胜于三者云新建范公祠记韩泽古之治天下所谓不赏而民劝者非谓絶而不赏之也赏一善而百善进也何哉自京师至于郡县郡县至于乡党其间有徳行节义可称者取而旌之生爵于朝廷死表其门闾如此风俗莫不劝勉也汉唐之间虽不及于三代而亦号为治者此道素行也且今之天下何异于古之天下而风俗未厚于古者得非此道之废与故文正公范希文之于于陵也岂特徳行节义而已哉夫公家世姑苏幼则孤弱无父所怙而后随其母氏来居兹土留而不去遂为邑人及其长也卓有所立乡人奇之甞庐于长白日自讽诵虽刻苦不暇毎患其寡友一日超然遐举四走方外求老师巨儒以成就其业不数日间大通六籍声名倾动世祥符中㑹明天子诏天下举贤能者公素擅乡闾之誉为卿大夫之所宾兴一上而中殊科寻补职任骤歴台谏丕谟硕徳恩加乎生民鲠议谠言忠许于当国天下之人无贤不肖不谋而同辞曰范公若登辅相太平何邈及乎领边郡握兵权谈笑樽爼之间折冲方面之难威声逺播坐镇犷俗以致疆塲尘清投烽释警敌不敢犯边盗不敢入冦天子倚之如金汤视之如腹心何患乎西陲何忧乎北塞时以海内既安邦国无事乃擢二枢府参预机务天下之人驩然相语曰范公用矣但翘首跂足以待太平尔公自是负上重责谓其功不可亟成必待驯致故其所为志在逺大移风易俗釐革奸弊下缉臣仪上禆衮职欲行之以久而冀效于后也夫易称渐以正邦公实用之矣惜乎其不能终之而薨茍设使终之则周召伊传曷以过此呜唿天之生公将以辅世功未及宣何遽夺之诗云彼苍者天殱我良人此之谓也公没之后也里无传焉噫古之人有徳行节义取而旌之犹能以励其风俗况有功于天下者乎治平中泽出宰是邑访公之迹得公之实因谓邑中诸君子曰范公爵位如此其高功烈如此其显岂非兹邑之盛事耶何久而不为之祠诸君从容而语曰今日之议允符夙昔之愿葢邑民素有是心而患爵位者未甞注意既闻泽言翕然乐从爰饬梓人构堂宇命绘工图仪形一之二之日经始三之四之日告成材敛余羡用不渔民既而修建成谒伟像洋洋乎威灵如在使夫十室之民朝夕耳倾而目属自非嵬𤨏之类得无耸激薄者敦懦者立如是何患风俗之不及古也故曰不赏而民劝谓此矣愚之所以建公祠者非止为乎公也为民也非止为乎民也为天下也泽窃邑滋久慙无异政聊述其美以传于后公之能事大参欧阳公褒贤之碑详矣此不覼缕举其梗槩而已五贤堂记孔道辅五星所以纬天五岳所以镇地五贤所以辅圣万象虽列非五星之运不能成嵗功衆山虽广非五岳之大不能成厚徳诸子虽博非五贤之文不能成正道繇是三才之理具万物之情得故圣人与天地并高卑设位道在其中矣所以尊君徳安国纪治天物立人极皆斯道也然天地有否闭日月有薄蚀圣人之道有屯塞若天地否则圣人建大中之道以开泰之圣人之道壅则五贤迭起而辅导之先圣生当战伐之世法令禨祥巫祝之弊杨墨之迂诞庄列之恢诡穷圣汨常三驺孙田术胜于时则我圣人大道为异端破之不容于世也而孟荀继作乃述唐虞之业序仁义道徳之源俾诸子变怪不轨之势息圣人之教复振其功甚大矣后至汉室圯缺杨子恶诸子之舛诋訾圣人独能懐二圣三王之迹讥时着书以尊大圣使古道昭昭不冺者杨之力也西汉之后皇纲弛紊六代丧乱文章散靡妖狂之风荡然无革文中子澄其源兆兴王之运韩文公治其末广尊道之㫖致圣化益光显夷夏归正道虽诸子譊譟或欲攘其法戕其教榛其途芜其説弗可得已然贤者违世矫俗能去难者葢寡矣孟不免齐梁之困臧仓之毁荀不免齐人之谗楚国之废杨不免刘歆之侮投阁之患王不免隋氏之抑羣公之沮韩不免潮阳之窜皇甫之谮其间或讥其作经或短其修史彼徒能毁之弗顾已之弗逮也达者以爵位为虚器太过者人犹疾之况抱道徳富仁义立终古之名宁无恶乎天地虽否无伤于体日月虽蚀无伤于明圣贤虽困无损于道得其时则尧舜禹汤之为君臯陶伊吕之为臣功济于当世非其时则孔圣之无位五贤之不遇道行于后世亦犹嵗旱则泽之益甘夕暗则烛之益明世乱则贤者益固歴代以斯为难也孔圣之道否则五贤振起之今五贤湮蔽振之者无闻焉道辅学不及前哲而以中正容于帝皇幸不见黜而与进冀以贤者必辅于时跻于古以兹为盛矣方事亲守故国为儒者荣甞谓伏生之徒以训传之功象设于祖堂西序而五贤立言排邪説翊大道非诸子能跂及反不及配缺孰甚焉因建堂収五贤所着事图其仪叙先儒之时荐庶几识者登斯堂观是像览是书肃然革容知圣贤之道尽在是矣王彦章画像记欧阳修太师王公讳彦章字子明郓州夀张人也事梁为宣义军节度使以身死国葬于郑州之管城晋天福二年始赠太师公在梁以智勇闻梁晋之争数百战其为勇将多矣而晋人独畏彦章自干化后常与晋战屡困庄宗于河上及梁末年小人赵巖等用事梁之大臣老将多以谗不见信皆怒而有怠心而梁亦尽失河北事势已去诸将多懐顾望独公奋然自必不少屈懈志虽不就卒死以忠公既死而梁亦亡矣悲夫五代始终才五十年而更十有三君五易国而八姓士之不幸而出乎其时能不污其身得安其节者鲜矣公本武人不知书其语质平生甞谓人曰豹死留皮人死留名葢其义勇忠信出于天性而然予于五代书窃有善善恶恶之志至于公传未甞不感愤叹息惜乎旧史残畧不能备公之事康定元年予以节度判官来此求于滑人得公之孙睿所录家传颇多于旧史其记徳胜之战尤详又言敬翔怒末帝不肯用公欲自经于帝前公因用笏画山川为御史弹而见废又言公五子其二同公死节此皆旧史无之又云公在滑以谗自归于京师而史云召之是时梁兵尽属段凝京师羸兵不满数千公得保銮五百人之郓州以力寡败于中都而史云将五千以徃者亦皆非也公之攻徳胜也初受命于帝前期以三日破敌梁之将相闻者皆窃笑及破南城果三日是时庄宗在魏闻公复将料公必速攻自魏驰马来救已不及矣庄宗之善料公之善出奇何其神哉今国家罢兵四十年一旦元昊反败兵杀将连四五年而攻守之计至今未决予甞独持用奇取胜之议而叹边将屡失其机时人闻予説者或笑以为狂或忽若不闻虽予亦惑不能自信及读公家传至于徳胜之㨗乃知古之名将必出于奇然后能胜然非审于为计者不能出奇奇在速速在果此天下伟男子之所为非拘牵常算之士可到也每读其传未甞不想见其人后一年予复来通判州事嵗之正月过俗所谓铁鎗寺者又得公画像而拜焉嵗久磨灭隠隠可见亟命工完理之而不敢有加焉惧失其真也公善用鎗当时号王铁鎗公死已百年至今俗犹以名其寺童儿牧竖皆知王铁鎗之为良将也一鎗之勇同时岂无而公独不朽者岂其忠义之节使然与画已百年余矣完之复可百年然公之不冺者不系乎画之存不存也而予犹区区如此者葢其希慕之至焉耳读其书尚想其人况得拜其像识其面目不忍见其壊也画既完因书予所得者于后而归其人使藏之超然台记苏轼凡物皆有可观茍有可观皆有可乐非必怪奇伟丽者也餔糟醨皆可以醉果蔬草木皆可以饱推此类也吾安徃而不乐夫所谓求福而辞祸以福可喜而祸可悲也人之所欲无穷而物之可以足吾欲者有尽美恶之辨战乎中而去取之择交乎前则可乐者常少而可悲者常多是谓求祸而辞福夫求祸而辞福岂人之情也哉物有以蔽之矣彼逰于物之内而不逰于物之外物非有大小也自其内而观之未有不高且大者也彼挟其高大以临我则我甞眩乱反覆如隙中之观鬭又乌知胜负之所在是以美恶横生而忧乐出焉不亦大可哀乎余自钱塘移守胶西释舟楫之安而服车马之劳去雕墙之美而庇采椽之居背湖山之观而行桑麻之野始至之日嵗比不登盗贼满野狱讼充斥而斋厨索然日食把菊人固疑予之不乐也处之期年而貌加丰髪之白者日以反黒余既乐其风俗之淳而其吏民亦安予之拙也于是治其园圃洁其庭宇伐安丘高密之木以修补其破败为茍完之计而园之北因城以为台者旧矣稍葺而新之时相与登览放意肆志焉南望马耳常山出没隠见若近若逺庶几有隠君子乎其东则卢山秦人卢敖之所从遁也西望穆陵隠然如城郭师尚父桓公之遗烈犹有存者北俯潍水慨然太息思淮隂之功而弔其不终台高而安深而明夏凉而冬温雨雪之朝风月之夕余未甞不在客未甞不从撷园蔬取池鱼酿秫酒瀹脱粟而食之曰乐哉逰乎方是时余弟子由适在济南闻而赋之且名其台曰超然以见余之无所徃而不乐者葢逰于物之外也盖公堂记苏轼始余居乡有病寒而欬者问诸医以为蛊不治且杀人取其百金而治之饮以蛊药攻伐其肾肠烧灼其体肤禁却其饮食之美者期月而百疾作内热恶寒而欬不已累然真蛊者也又求医医以内热投之以寒药旦朝吐之暮夜下之于是始不能食惧而反之则钟乳乌喙杂然并进而痔疽痈疥眩瞀之状无所不至三易医而疾愈甚里老父教之曰是医之罪药之过也子何疾之有人之生也以气为主食为辅今子终日药不释口臭味乱于外而百毒战于内劳其主隔其辅是以病也子退而休之谢医却药而进所嗜气完而食美矣则夫药之良者可以一饮而效从之期月而病良已昔之为国者亦然吾观夫秦自孝公以来至于始皇立法更制以镌磨鍜鍊其民可谓极矣萧何曹参亲见其斵䘮之祸而収其民于百战之余知其厌苦憔悴无聊而不可与有为也是以一切与之休息而天下安始参为齐相召长老诸先生问所以安集百姓而齐故诸儒以百数言人人殊参未知所定闻胶西有盖公善治黄老言使人请之盖公为言治道贵清静而民自定推此类具言之参于是避正堂以舍盖公用其言而齐大治其后以其治齐者治天下天下至今称贤焉吾为胶西守知盖公为邦人也求其坟墓子孙而不可得慨然懐之师其言想见其为人庶几复见如公者治新寝于黄堂之北易其敝陋达其壅蔽重门洞开尽城之南北相望如引绳名之曰盖公堂时从宾客僚友逰息其间而不敢居以待如公者焉夫曹参为汉宗臣而盖公为之师可谓盛矣而史不记其所终岂非昔之至人得道而不死者与胶西东并海南放于九仙北属之牢山其中多隠君子可闻而不可见可见而不可致又安知盖公不徃来于其间乎愚何足以见之雩泉记苏轼常山在东武郡治之南二十里不甚高大而下临城中如在山下雉堞楼观髣髴可数自城中望之如在城上起居饮食无时而不见山者其神食于斯民固宜也东武滨海多风而沟渎不留故率常苦旱祷雨于兹山未甞不应民以其可信而恃葢有常徳者故谓之常山熙宁八年春夏旱轼再祷焉皆应如响乃新其庙庙门之西南十余步有泉汪洋折旋如车轮清凉滑甘冬夏若一余流溢去达于山下兹山之所以能常其徳出云为雨以信于斯民者意其在此而号称不立除治不严农民易之乃斵石为井作亭于其上而名之曰雩泉古昔谓吁嗟而求雨曰雩今民吁嗟其所不获而呻吟其所疾痛亦多矣吏有能闻而哀之答其所求如常山雩泉之可信而恃者乎轼于是愧之乃作吁嗟之诗六章以遗东武之民使歌以事神而勉吏云吁嗟常山东武之望匪石巖巖惟徳之常吁嗟雩泉惟山之滋惟水作聪我民所噫我歌云汉于泉之侧谁其尸之涌溢赴节堂堂在位有号不闻我愧于中何以吁神神司其昧我职其着各率尔职神不汝弃酌山之泉言采其蔬跪以荐神神其吐之刻秦篆记苏轼秦始皇二十六年初并天下二十八年亲巡东方海上登琅邪观出日乐之忘归徙黔首三万家台下刻石颂秦徳焉二世元年复刻诏书其旁今颂亡矣特其从臣姓名仅有存者而二世诏书俱在自始皇帝二十八年嵗在壬午至今熙宁九年丙辰凡千二百九十五年而蜀人苏轼来守高密得旧纸本于民间比今所见犹为完好知其存者磨灭无日矣而卢江文勲适以事至密勲好古善篆得李斯用笔意乃摩之石置之超然台上夫秦虽无道而所立有絶人者其文字之工世亦莫及皆不可废后之君子得以观览颜乐亭记苏轼颜子之故居所谓陋巷者有井存焉胶西太守孔君宗翰始得其地浚治其井作亭于其上命之曰颜乐亭昔孔子以箪食瓢饮贤哉颜子而韩子迺以为哲人之细事何哉苏子曰君子之于人也必于其小者观之自其大者容有伪焉人能碎千金之璧不能无失声于破釡能抟勐虎之暴不能无变色于蜂虿孰知箪食瓢饮不改其乐为哲人之大事乎乃作颜乐亭记以遗孔君正韩子之説且以自警云天之生民为之鼻口美者可嚼芬者可齅美必有恶芬必有臭我无天逰六凿交鬬骛而不反跬步商受美哉我师安此微陋𣺌然其身中亦何有孟贲股慄虎豹却走我求至乐千载无偶飘然从之忽然在后三槐堂记苏轼天可必乎贤者不必贵仁者不必夀天不可必乎贤者必有位仁者必有后二者将安取衷哉吾闻之申包胥曰人定者胜天天定亦能胜人世之论天者皆不待其定而求之故以天为茫茫善者以怠恶者以肆盗跖之夀孔颜之厄此皆天之未定者也松栢生于山林其始也困于蓬蒿厄于牛羊而其终也贯于四时閲千嵗而不改者其天定也善恶之报至于子孙则其定也久矣吾以所闻所见考之其可必也审矣国之将兴必有世徳之臣厚施而不食其报然后其子孙能与守文太平之主共天下之福故兵部侍郎晋国王公祐显于汉周之际歴事太祖太宗文武忠孝天下望以为相而公以直道不容于时葢甞手植三槐于庭曰吾子孙必有为三公者已而魏国文正公旦相真宗皇帝于景徳祥符之间朝廷清明天下无事之时享其荣名者十有八年今夫寓物于人明日而取之有得有否而晋公修徳于身责报于天取必于数十年之后如持左契交手相付吾是以知天之果可必也吾不及见魏公而见其子懿敏公素以直谏事仁宗皇帝出入侍从将帅三十余年位不满其徳天将复兴王氏也与何其子孙之多贤也世有以晋公比李栖筠者其雄才直谏真不相上下而栖筠之子吉甫其孙徳裕功名富贵畧与王氏等而忠信仁厚不及魏公父子由此观之王氏之福盖未艾也懿敏公之子巩与吾逰好徳而文以世其家吾是以为之铭铭曰呜唿休哉魏公之业与槐俱萌封植之勤必世乃成既相真宗四方砥平归视其家槐隂满庭吾侪小人朝不及夕相时射利遑䘏厥徳庶几侥倖不种而获不有君子其何能国王城之东晋公所庐郁郁三槐惟徳之符呜唿休哉滕县公堂记苏轼君子之仕也以其才易天下之养也才有大小故养有厚薄茍有益于人虽厉民以自养不为泰是故饮食必丰车服必安宫室必壮使令之人必给则人轻去其家而重去其国如使衣食菲恶不如吾私宫室弊陋不如吾庐使令之人朴野不足不如吾僮仆虽君子安之无不可者然人之情所以去父母捐坟墓而逺逰者岂厌安逸而思劳苦也哉至于宫室盖有所从受而传之无穷非独以自养也今日不治后日之费必倍而比年以来所在务为俭陋尤讳土木营造之功欹仄腐壊转以相付不敢擅易一椽此何义也滕古邑在宋鲁之间号为难治庭宇陋甚莫有葺者非惟不敢亦不暇自天圣元年县令太常博士张君太素实始改作凡五十有二年而赞善大夫范君纯粹自公府掾谪为令复一新之公堂吏舍凡百一十有六间高明硕大称子男邦君之居而寝室未治范君非嫌于奉已也曰吾力有所未暇而已昔毛孝先崔季珪用事士皆变易车服以求名而徐公不改其常故天下以为泰其后世俗日以奢靡而徐公固自若也故天下以为啬君子之度一也时自二耳齐州北水门记曾巩济南多甘泉名闻者以十数其酾而为渠布道路民庐官舍无所不至潏潏分流如深山长谷之间其滙而为渠环城之西北故北城之下疏为门以洩之若嵗水溢城之外流潦暴集则甞取荆苇为蔽纳土于门以防外水之入既弗坚完又劳且费至是始以库钱买石僦民为工因其故累石为两崖其深八尺广三十尺中楗析为二门扄皆用木视水之高下而闭纵之于是外内之水禁障宣通皆得其节又无后虞劳费以熄其用工始于二月庚午而成于三月丙戌董役者供备库副使驻泊都监张如纶右侍禁兵马监押申懐徳二人者欲后之人知作之自吾三人者始也来请书石故为之书时熙宁五年壬子也齐州二堂记曾巩齐濵泺水而初无使客之馆使客至则常发民调材木为舍以寓客去彻之既费且陋乃为徙官之废屋为二堂于泺水之上以舍客因考其山川而名之盖史记五帝纪谓舜耕歴山渔雷泽陶河濵作什器于夀丘就时于负夏郑康成释歴山在河东雷泽在济隂负夏卫地皇甫谧释夀丘在鲁东门之北河濵济隂定陶西南陶丘亭是也以予考之耕稼陶渔皆舜之初宜同时则其地不宜相逺二家所释雷泽河濵夀丘负夏皆在鲁卫之间地相望则歴山不宜独在河东也孟子又谓舜东夷之人则陶渔在济隂作什器在鲁东门就时在卫耕歴山在齐皆东方之地合于孟子按图记皆谓禹贡所称雷首山在河东妫水出焉而此山有九号歴山其一号也予观虞书及五帝纪葢舜娶尧之二女迺居嬀汭则耕歴山葢不同时而地亦当异世之好事者迺因嬀水出于雷首迁就附益谓歴山为雷首之别号不考其实矣由是言之则图记皆谓齐之南山为歴山舜所耕处故其城名歴城为信然也今泺水之北堂其南则歴山也故名之曰歴山之堂按图泰山之北与齐之东南诸谷之水西北滙于黒水之湾又西北滙于柏崖之湾而至于渴马之崖葢水之来也衆其北折而西也悍疾尤甚及至于崖下则泊然而止而自崖以北至于歴城之西葢五十里而有泉涌出高或至数尺其旁之人名之曰趵突之泉齐人皆谓甞有弃糠于黒水之湾者而见之于此葢泉自渴马之崖潜流地中而至此复出也趵突之泉冬温泉旁之蔬甲经冬甞荣故又谓之温泉其注而北则谓之泺水达于清河以入于海舟之通于济者皆于是乎出也齐多甘泉冠于天下其显名者以十数而色味皆同以予验之葢皆泺水之旁出者也泺水甞见于春秋鲁桓公十有八年公及齐侯㑹于泺杜预释在歴城西北入济济水自王莽时不能被河南而泺水之所入者清河也预葢失之今泺上之南堂其西南则泺水之所出也故名之曰泺源之堂夫理使客之馆而辨其山川者皆太守之事也故为之识使此邦之人尚有考也闵子庙记苏辙歴城之东五里有丘焉曰闵子之墓坟而不庙秩祀不至邦人不宁守土之吏有将举焉而不克者熙宁七年天章阁待制谏议大夫濮阳李公来守济南越明年政修事治邦之耋老相与来告曰此邦之旧有如闵子而不庙食岂不大阙公惟不知茍知之其有不饬公曰噫信其不可以缓于是庀工为祠堂且使春秋修其常事堂成具三献焉笾豆有列傧相有位百年之废一日而举学士大夫观礼祠下咨嗟涕洟有言者曰惟夫子生于乱世周流齐鲁宋卫之间无所不仕其弟子亦咸仕于诸国宰我仕齐子贡冉有子游仕鲁子路仕卫子夏仕魏弟子之仕者亦衆矣然其称徳行者四人独仲弓甞为季氏宰其上三人皆未仕季氏甞欲以闵子为费宰闵子辞曰如有复我者则吾必在汶上矣且以夫子之贤犹不以仕为污也而三子之不仕独何与言未卒有应者曰子独不见夫适东海者乎望之茫洋不知其边即之汗漫不测其深其舟如蔽天之山其帆如浮空之云然后履风涛而不偾触蛟龙而不詟若夫以江河之舟楫而跨东海之难测亦十里而返百里而溺不足以经万里之害矣方周之衰礼乐崩弛天下大壊而有欲救之譬如涉海有甚焉者今夫夫子之不顾而仕者则其舟楫之足恃也诸子之汲汲而忘返葢亦有陋舟而将试焉则亦随其力之所及而已矣若夫三子愿为夫子而未能下顾诸子而以为不足为也是以止而有待夫子甞曰世之学栁下惠者未有若鲁独居之男子吾于三子亦云衆曰然退而书之遂刻于石王沂公祠堂记刘敞齐鲁虽皆称贵文学尚礼义之国然其俗亦与时升降小白右功力任权数则其敝多匿智伯禽尊尊亲亲至其衰也洙泗之间长幼相与让其失葢以逺矣然仲尼称之曰齐一变至于鲁鲁一变至于道由此论之非英君贤师扶世导民孰能反其本哉五代之乱儒术废絶宋受命垂七十年天下得养老长幼亡兵革之忧庶且富矣然未有能兴起庠序致教化之隆者也自齐鲁之间絃诵阙然况其外乎丞相沂公之初守青也为齐人建学其后守郓也为鲁人建学繇是二国之俗始益知贵诗书之业而安其性之所乐老师宿儒幼子童孙粲然自以复见三代之美礼乐日兴刑罚日衰呜唿君子之盛徳大业哉孔子所谓至于道者非耶沂公薨于郓且二十年郓人爱慕而悲思之佥曰不可使文正之徳不享于世前太守钱公子飞闻之因即学宫而建祠堂以称士大夫之义钱公去位之五年堂乃成其广若干修若干崇若干凡皆钱公之素也甘棠之诗曰勿翦勿伐召伯所茇亦诸侯之正风哉叙其语于石以诏后世又作登歌一章并刻之曰文武维周天命郅隆孰相其成周公太公周公冡宰太公尚父逊厥硕肤恵于齐鲁维此齐鲁圣贤之绪尊徳乐道四方爰茹不振不竞靡则靡定既晦而明在我文正天子是毗诸侯是师赋政于外俾民不迷乃设学校乃敦诗书翼翼齐鲁若周之初二公之位文正履之二公之治文正以之周歴千嵗二公实使之文正之功后亦将似之徂徕之松新甫之栢我作此堂以告无斁东平乐郊池亭记刘敞古者诸侯虽甚陋必有苑囿车马鼓钟之好池台鸟兽鱼鼈之乐然后乃能为国非以娯志意崇不急也以合士大夫交賔客贤者而同吏民也蟋蟀山枢车邻驷驖有駜之诗是已不然则觳觳者墨术也不侈于礼乐不晖于度数人我之养毕足而止亦瘠矣夫东平葢古之建国又有州牧连率之政于今为重其地千里其四封所极南则梁东则鲁北则齐三者皆大国也其土沃衍其民乐厚其君子好礼其小人趋本其俗习于周公仲尼之遗风余教可驯以诗书而不可诡以朱墨诡以朱墨鄙矣郓故有负城之园其废葢久士大夫无所于逰四方之賔客贤者无所于观吏民无所于乐殆失车邻驷驖有駜之美而况于蟋蟀山枢之陋敝以谓非敦诗书节礼乐之意也据旧造新筑之凿之扩之营之辟之有堂有台有池有榭有坞有亭有馆有南北门堂曰燕誉台曰陈䲣池曰芹藻榭曰博野坞曰梧竹亭曰玩芳馆曰乐游南门曰舞咏北门曰熙春其制名也或主于礼或因于事或寓于物或谕于志合而命之以其地曰乐郊所以与上下同乐者也其草木之籍松栝槐栢榆栁李梅桃梨枣栗梬柿石榴林檎木𤓰樱桃葡萄泰山之竹汶丘之篠峄阳之梧雍门之荻蒲圃之槚孔林之楷香草竒药同族异名洛之牡丹呉之芍药芙蓉菱芡兰菊荇茒可玩而食者甚衆孟子曰贤者而后乐此不贤者虽有此不乐也吾其敢自谓贤乎抑亦庶几焉后世将必有追数吾过者矣吾请以此谢披云楼记陈无已曹故周之成国亡而为陶之故城是也陶之西南有丘焉禹贡所谓陶丘墨子竹书纪年所谓釡丘图记所谓南右山而州人所谓南鲁太师之墓者也汉哀帝由定陶王而为天子尊其父恭王为皇帝置寝庙如祖宗周丘而城以为陵邑今州治是也州之北数里而近两丘相属六国魏王之墓也有冈自东北屈而西南隠如伏龙魏之所以葬也择地而葬尚矣而曰魏隧王墓者以其始隧而葬也其后名州曰左城墓曰左山冈曰左冈记曰左山其下多左姓故名然莫得而考也余谓尔雅邱再成为陶釡者负也犹陶也而皇甫谧云舜陶河濵而名郭璞又云在定陶城中者皆误然则州之所治犹曹国之旧也朱公谓陶天下之中诸侯四通货所交易班氏亦谓尧作逰成阳舜渔雷泽汤居亳故其土有先王之遗风重厚多君子好稼穑恶衣服以致蓄藏秦汉去今未久而幽僻荒虚商旅不出其涂五代承唐之乱田里壮少弃本业酒食歌舞驰狗马饰冠履强悍喜攻刼佩刀引强指人之藏以为费至杀吏士冒城郭皆与古异世亦多变矣故常选用武吏重法厚赏撃伐斩杀狱市无虚日号曹濮为盗区吏常日夜计掠证验省文书出购募调兵选将期㑹赴告不得休息故郊无台池苑囿而府无门馆賔不劳赠吏无燕赐号为辅州大府而威重不弥岂上所崇极而下所观聴者哉曹近京师皇化所先承平百年风俗移易金鼓不作狱市屡空吏始于其间兴筑除饰以待四方之賔与闾巷之士而来者继焉堂馆相望如诸侯居而连檐曲室坐者挥汗毎盛夏常闭阁谢客于礼犹有阙也朝请大夫郭侯之为是州不忍盗贼其民必以仁恕而人益劝振其纲目百职具举而府益无事又连嵗大穰稼有藏积其明年之春始因其旧广而新之为披云之楼其地之宜与登望之乐栋宇之制为一州之胜而其费葢不及民也夫人不可以久劳亦不可以久逸逸者所以代劳也劳逸相济然后身安而事治礼曰仲夏之月可以居高明可以逺眺望昔吕不韦与其客记其所闻以为月纪则居高眺逺乃先王之政也而世之吏道致期㑹程文书以为治葢亦其一焉台池苑囿燕射田渔虽非政之所先亦非其所不为也今失先后之序与不勤其事而受其养者则有愧矣虽然吏之所以能有此者岂非世之承平嵗之丰穰而政之暇豫也耶则居其职者可不知乎余甞从侯而登极目四顾则昔之范蠡慎到穰侯寗武子与夫汉魏之墓也其人非万乘之君则其相也其功誉富贵文学辩议皆惊世而絶俗而今日之风霜荆棘狐貉之与穴也河济之间禹之所治声烈赫然而通川广泽皆失其故处使人悲伤慷慨而兴起葢可採而赋者顾吾老矣力不足以及此郓学新田记尹迁郓有学其盛始沂国王文正公其时天下郡国庠序未设郓虽有之而小陋贫空儒雅缺然王文正公以故相为吾州以为士不知道义果不足用道义顾安出则大作学买田聚书所成就士为多而学遂以盛吾州之人歌祠之至今其后亦数有名守臣颇宠厉士学然学舍之不治则久矣能慨然悲其废复广而新之者自澶渊井公季能之为转运使于东部也井公既作新学闳硕邃丽居者悦喜其明年改元元祐诏以龙图阁学士光禄大夫呉郡滕公为郓州公熙宁初甞以翰林侍读学士来为吾州矣能教民使本西汉为文章拔孝秀之民一人曰王大临为学者迎师使授经增弟子之数实得其人心去且十年上知东人之思公也复以为郓公下车即入学延见其旧诸生问政所设施诸耆老儒生争言新学成顾苦在贫有田硗瘠食不能百人游学之士或自罢去公闻太息曰教学养徒而无食可乎则厚为廪饩诸生问其所无而与之嵗时赍金钱衣物载殽酒从之劳飨为礼相与周旋士更感劝贫无归者得卒学忻忻纾乐其翘然秀出者使学官以其业来书其姓名府中将荐宠之故一时英卓悉出俗化粲然兴于学先是汶水之阳东山之下有美田畆一金宜桑柘麻麦官与大豪而薄其赋弊根深牢旁小民嵗嵗讼不解公曰吾学适贫不若尽以与之即为奏请得田二千五百畆有竒与民耕民嵗输钱百万是为新田诸生言凡新田之入实三倍于其旧亦盛矣又旧田浸久逺籍书散亡昧不可究公使明直吏行视尽得之田亦开治丰好出粟赋钱皆厚以饶迁甞承乏学官畧计一嵗大概新田之入已足供之而旧田止可为斋祠释菜乡射饮酒投壶絃歌闲燕献酬之费耳始公请田章五郄而士不知其后诏可诸生徳公而不谢知公非以为名也公以文章忠孝为天下第一两为吾州学是以大兴既去又自大书学榜以荣邦人士至学门趋而入如望见公无敢不敬者是嵗东郡大饥公活流人几百万口急农事务徳原屏盗贼轻刑辟哀贫穷褒诏亟下其大功杰美又数十皆可颂歌然迁方记新田得畧而不书公讳元发字达道五年九月十五日门人须句尹迁谨记琅邪颜鲁公庙记曹辅唐鲁郡颜文忠公有庙在琅邪之费曰诸满村室宇卑陋嵗月将圯祀典弗着神不顾飨元祐六年𢎞农杨君元永建言于州曰按祭法能御大灾能捍大患则祀之以劳定国以死勤事则祀之方鲁公守平原时禄山逆状未萌公能测其端及反河朔尽䧟独平原城守具备与其兄常山太守杲卿首倡大顺河北诸郡倚之以为金城可谓能捍大患矣其后为姦臣所挤临大节挺然不屈竟殒贼手可谓以死勤事矣今庙宇不能庇风雨愿闻于朝少加崇葺俾有司得嵗时奉祀知军州事梁侯彦深即具闻太常议典礼以上春官氏曰宜如请公之逺祖青徐二州刺史盛始自鲁公居琅邪之临沂孝悌里故今子孙在琅邪者衆其十一世孙安上者言于县谓庙地僻在荒棘祈自出缗钱买地祊河之东以徙置之庶几子子孙孙与其邦人奔走承祀弗懈是年冬庙成杨君以书抵京师曰史氏称颜公英烈凛如严霜烈日可望而仰今庙碑将立无文以刻之惧不足以表忠义劝来世夫子其勿辞焉余考颜氏葢出于邾武公之后其子友别封郳为小邾子遂以颜为氏孔子之门人达者七十有三而颜氏有其八囘得复之初九不逺复无祇悔之义以为门人冠其后衣冠不絶间出闻人然则公之知义明信道笃其渊源有自来矣夫人生死之变亦大矣而君子处之裕然得其所者葢有以权其义之轻重而已若夫义有重于生则不必幸其生生有重于义则不必致其死故曰非死之难处死之难若鲁公者学行充衍闳肆以发见于事业非独一时奋不顾死以取名故前抗禄山之师后拒希烈之命不惑于生死之际而以明君臣之大义可谓真知轻重大丈夫者哉百世之下闻其风者虽乱臣逆夫将消缩摧沮不复萌蘖于其心矣杨君欲发明公之义烈以昭后世不诿于文学之士而猥以见属岂以余为知言哉乃为志其事而系之铭曰屹屹鲁公刚实积中学奥问博涵衍扩充孝友施家发为公忠直道以行孰顾我公谗口猰㺄徃罹其锋禄山一唿逆熖炽天炎于崑冈沸于百川杯水舆薪势且莫抗屹屹鲁公忠诚是仗大义凛然奋裾首倡一清士门数斩伪将十有七州同风顺向力穷功隳英声独畅屹屹鲁公不戒于刚婉娈媢嫉假手虎狼公在臲卼得出之义有严分守卒随吾志屹屹鲁公风于百世泰山之祊鲁庙翼翼孰作新之守令其职禋祀苾芬子孙是实惟庙暨孙有圯有息屹屹鲁公与山无极阳谷县重修庙学记王平崇宁壬午诏天下州县咸治学以承神宗美意十一月戊辰奉仪郎南阳蔡蕃以郓之阳谷奉诏相㢲之隅革故鼎新为殿耽耽以奉圣师为堂潭潭以崇经讲加以爽垲之库以贮书史以储笾豆兼以高明之舍以居师长以聚生徒庖厨有所湢浴有室外馔有斋賔客有次凡为屋七十楹有竒经始于癸未嵗二月丁夘㫁迁于四月戊辰学成请雅儒四人典其事而学者之至云集辐辏然因命中立斋王平文其事以侈圣上大建天下学宫之意平甞谓人性有天物蔽则昏人心有神事动而愚天下之患甞于小人胜而君子负公平之见忠义之心不得其事则乡为身死而不受者物得而移之矣分圣分狂惟正是举别白羣疑训迪天下使其神心不翳性天澄霁于以入圣域而游泳于堂奥之间使剽窃涉猎之学雕虫篆刻之文不得害吾性命道徳之正论焉吾君之赐神考之美意也盛徳形容宜有以告于神明平拜手稽首而作颂诗请刋于丽牲之碑其词曰于皇神考齐圣广渊作事以经十九斯年济济多士神考以宁穆穆神考多士以兴亹亹哲宗维缉维熙祇遹神考徳言俱依绍圣有述熙而未凝假以溢我迄用有成执竞我皇继序思不忘尔郡尔邑咸建学宫道徳我崇风俗尔同经有定论学有官师诐辞邪説倚则麾之蔼蔼吉士学则思之媚于天子君子有之蔼蔼吉人学则固之媚于庶人君子有之自邑而升邦作其成由邦而贡贤关以评辨论官材邦家之荣执竞我皇邦家其刑之无竞维人四方其训之阳谷有宫水亦泮焉其芹藻茒可羞荐焉诜诜邑子缝掖其服沐浴圣化式歌且舞既歌既舞我皇之徳我皇不居归之神考颜神镇肖蓬瀛亭记李桓乗鸾跨鹤神仙之胜逰瀛海蓬莱洲岛之絶境世之人喜道神仙中事然不过传记所载闻而知之者耳颜泉山水之富冠絶淄境巖居川观葢千余家而居民之东幽谷有泉昼夜混混盈而不竭是为二女泉衆泉合流穿云透石潺潺焉泻出于两山之间是为东谿山山之隂支分𣲖引不假疏导灌溉蔬圃五六十区是为平流平流之侧张君道源别业在焉南际谷口东接水涯凿池汇泉植莲养鱼洲渚其中甃以巨石搆亭其上桥梁固而鲸背高画舫回而莲渚碧极目周视烟岚四围凭槛俯观花木丛翳随所瞩寓皆足以涤尘襟而爽心目故能使人暂到忘归每来终日胜地若斯岂数见于人间世哉克肖蓬瀛信非虚语其始凿池余甞为赋诗今亭既成复属余为记夫惟处市㕓而有林泉之志厌俗嚣而思物外之逰自非性识明达宇量夷旷孰能与此道源其庶几乎天宁万夀禅寺记仲汝尚琅邪之佛祠在郡治者凡六区其五为毘尼其一为禅那今普照是也当子城之西南有古台岿然出于城隅台之西复有废池流潦潴焉耆旧相传台曰晒书池曰泽笔其地葢东晋右将军王羲之逸少故宅也昔晋祚中缺元帝渡江临沂诸王去乱南迁乃舍宅为梵宫世祀緜邈真伪莫考往嵗甞得㫁碑于土中字虽漫㓕尚髣髴可读招提复兴之代实自后魏至有唐孝明皇帝即位之九年始赐额曰开元宋崇宁初辅臣建言请诏天下毎郡择律寺一更为禅林遇皇上诞弥之月为祈延景命之地制从之郡以开元应选自是改称天宁万夀禅寺逮废齐居摄专用苛政理国之衆不附尤狭中多忌凡浮屠老子之居曩日所严奉以祈福者一切废革遂易天宁之号榜以普照开元遗址因古台为基下偪阛阓栋宇褊迫在我法中所当有者皆废缺未备不称寳坊之制嵗在丁巳妙济禅师觉海始来住持入院之四年乃议改作衆惧难成姑欲因陋经始之初异论蠭起拱手旁观待其自败师志先定屹如山立终不可揺时奉国上将军渤海高公召和式适守是邦与师昔于过去刼在无量佛所值宿因至是机縁㑹遇针芥相投公命首堕雉堞以达蔽阻又架石为梁跨望月湖南临广路于指顾间已尽辟湫隘为空旷之境矣复召百工授以成规自当阳圣位次及方丈逮僮𨽻所偃息皆标立区所期尽新之益出已货力往给经费且示苦忍降伏偷情畚锸斤斧所向辄以身先于是郡人感其诚莫不风靡逺方檀施亦破悭释惰昉作大縁憧憧徃来相踵于路以故赀用饶益魔失其便寒暑未几志满初愿师又于大雄殿之北创立广厦聚竺地所传调御所説五千四十八卷之经为大转轮藏发机于地栖匦于轮镂此岸旃檀诸香象须弥山及阿耨池八方龙鬼出于水际各持金革现䕶法相诸天寳宫弥覆其上一一天宫有诸寳栏楯一一栏楯有诸寳天女执妙音乐歌舞赞佛复有无数化身如来坐狮子座为百亿天衆放光显瑞説无言法机轮一动圣凡出没千变万化金碧相错耀人心目如刼初时风激水沫涌为七珍莲华藏世界不可説宫殿以万化成微妙奇巧工告讫事师择九月辛未集山东十八郡大长老洎传戒宿徳建龙华㑹七昼夜以落其成幢葢钟鼓填溢衢市缁素数万人遐迩咸㑹覩是胜相皆赞叹随喜请採石㫁碑纪述希有传信无穷求文于中陶仲汝尚以记其事汝尚曰先佛世尊不㓕鹤树千有余嵗至东汉二叶教流震旦讫于梁氏始𢎞阐有为出世空术尽成名相我达摩初祖自天竺西来救其末流俾湼槃妙心巍巍堂堂犹星中月益光耀于家法自此天下之言禅者皆以明道説理为宗不泥教律惟师生于西蜀弃万金之产来为沙门亲近知识求无上道参承咨决已得法要固当高提祖印直指人心乃建塔庙严像设同二乗小果希人天福报此禅流后学所以窃议致疑于师也然汝尚甞闻师之言曰实际理地不受一尘佛事门中不舍一法吾以如幻三昧逰戏世间虽化大千尽为佛刹其中寳供最胜第一种种具足吾之妙用未始有作也昔贞际之住东院不聴大檀越动一草以广其居是诚古佛用心然不可为丛林法吾惧末世比丘喜虚诞者竞为大以欺佛遂有假如来衣窃信施食视法宇之成壊若行路之过逆旅曾不介意或问其故辄谬曰古之人固如是也以至上雨旁风覆压是虞乃挈钵囊逡巡告去有如建化率有此辙则实庄严道场往往鞠为茂草如来遗法其能久住世乎汝尚唯唯于是刻诸石以告来者鲁两先生祠记党懐英鲁两先生曰孙明复石守道氏宋祥符天圣间以仁义忠孝之道发于文章为诸儒倡当世大儒如文忠欧阳公文正王公皆尊礼之故其没也欧阳公为志其墓葢比之孟轲韩愈之流其羽翼圣经立朝行已治行终始伟如也初两先生筑室泰山下以为学馆属大辟岳祠壖基甫迫乃北徙山麓而以旧馆为栢林地嵗分施钱为养士之费学者至今赖之而乡人指以为上书院者则其所徙地也大定间岳祠火越明年有诏营建乃命更新庙学已而诸生相与言曰昔两先生宦学汶上汶学祀之不忘吾侪居其乡食其徳乃遂已乎于是两先生诸孙闻其言更出所有作为祠堂于大门之左以成学者之意石先生之孙震使其姪翊走京师属其门婿党懐英书其本末将刻诸石懐英曰两先生之道垂于后世炳如日星奚患无传虽然有一言焉方孙先生以春秋之学教于鲁石先生葢师事之时给事孔公道辅闻其名自兖来谒孙先生既出应客而石先生执杖屦侍其左右升降拜伏皆扶之其往谢也亦然繇是鲁人始识师弟子之礼士风为之一变近世士尚剽窃以从师亲友为耻忠厚之道不着久矣国家尊经养士将使人人为邹鲁固当师承鸿硕因文以入道徳之奥而后游两先生祠下而食其余庇可以无愧矣贞节先生范丹祠记范拱昔汉之延熹中桓帝事黄老悉毁诸祠特诏密县存卓茂庙洛阳留王奂祠二公有功于民皆享庙食无足怪者今丹虽有莱芜命遭母忧不到官安得邑有其庙是必有徳足以动人者议者谓丹以当时欲为侍御史因逃遯于徐沛之间徒行敝服卖卜于市适遇党人禁锢遂推鹿车载妻子以行或寓客庐或宿树䕃如此者十余年迺结草室而居所至箪陋穷居自若及党禁解为三府所辟乃应司空命又辟太尉府竟以疾不行中平二年年七十四卒于家临终谓其子曰吾生于昏暗之世值滛侈之俗不得匡世济时何忍自同于人言讫而气终即敛衣足蔽身棺足周体于是三府各遣令史奔弔大将军何进遗书陈留太守累行论谥法清白首节曰贞好亷自克曰节谥贞节先生㑹葬者二千余人刺史郡守各立碑以表墓焉此莱芜所以有庙也昔范蔚宗作独行传引孔子不得中行而与之必也狂狷乎今列范丹于此传亦取其偏至之端而已然丹岂不贤于中道哉观其狷不能从俗常佩韦于朝而性不克改故列于独行焉大定十二年莱芜令高永孚既新丹祠供于是作诗以侑其诗曰甑中生尘汉之史云史云之徳化及鲁人弦歌以咏其乐欣欣箪食瓢饮陋巷安贫釡中生鱼公在莱芜莱芜之邑密迩邦都洙泗之风被之乡闾千古之下莫不宗儒博州重修庙学记王去非夫有国家者欲成长久之业建不拔之基莫大乎厚风俗厚风俗之道莫大乎兴学校葢学校者教化所由出也孟子曰夏曰校殷曰序周曰庠皆所以明人伦也昔孔子欲行是道而不得其时乃修六经以诏后世孔子既殁之后杨墨于战国火于秦佛老于晋宋齐梁然其道揭日月掀宇宙天下遵之以为先圣自京师至郡县咸立庙于学春秋释奠与社稷通祀今不能易者何也耶葢自暴秦之后二千有余嵗其间愿治之君有能遵夫子而行其道者效着于当时泽流于后裔若推其极尧舜之治亦不是之过也畧以近古治化最隆者言之汉唐之兴莫不以敦尚经术开设学校为先务而继体承流者复能守而不失其有守臣居外亦知学校是崇汉之文翁唐之常衮皆能知学校为重所以汉唐之治庶几三代及其季也先吏治而后徳教政令因而失序祸乱相仍遂有外夷内侮之虞而国祚独能绵绵不已至于三四百年之久者岂非人被先王之泽至久而不能忘耶即是而观由其崇学校以宣教化有国者不可以学校为缓也本朝兴太学于京师设祭酒司业博士之员以作新人材又兴天下府州县学文宣王庙许以公府泉修治旧有赡学田产有侵占没官者亦复给于学此国家崇儒重道之意也州县能体朝廷之意而奉行之几何人哉能如王公之居东昌兴学校崇先圣之道者葢鲜矣公由太子司经来倅博州兼提举庙学事既下车谒宣圣庙是时惟大成殿始新而未完余屋皆敝塑像頺壊公聚诸生侍立而问其故有曰始徐大夫崇庙学置赡学之资逮兵火悉为灰烬天眷间赵大夫为学官以此地创建几于茍完今敝若此适太守完颜允节复修崇之新大成殿俄而去郡厥功弗集公闻而叹曰今不嗣续其功殆非体上意而昭吾道也于是确乎以兴作为己任乃请于州赖太守金吾刘公贤明乐善欣从其请于是正其地而垣之广袤五畆有奇鸠材募工自大成殿涂墍润色役不踰时而制作灿然宣圣之貌则取乎阙里之像颜孟之容则法乎秘合之本皆作藻井华葢以尊严之升堂之像自衮而下绘壁之像自鷩而下皆循其礼制而饬之其赞则有唐名臣之文讲堂虽仍旧而增檩以广其制使寛而容仪门改作增土以高其基使翼然而正从祀贤儒之庑经籍祭器之库肄业之舘庖厨之室高下相对皆创建而一新之壮丽宏敞合礼应图以至堦序之布列垣墉之环绕水窦之濬治花木之栽植如式如制计其费无虑五百万皆赡学之赢也公之意以为徒有修学之名而不知教化之源亦不能启之也昔汉之文翁为蜀郡守乃选明敏有材者亲自饬厉毎行县学官诸生明经饬行者与俱吏民荣之由是蜀地学比齐鲁于时人材有至郡守刺史者唐之常衮由宰相为福建观察使治临于闽至为设乡校民有能诵书作文辞者与客主钧礼俗一大变嵗贡士与内州等是时欧阳詹独秀出学举进士登第与韩退之辈同中选谓之龙虎榜今王公东汉彦方之苗裔家声赫奕文采风流则与文翁常衮不相上下王公亦能课诸生以文奖其勤以励其惰尚其能而勉其未至其有承口讲指画为文者皆有法度可观博州号为上州从来服儒冠道先王语登科举不乏人今又化王公之徳将见豪杰之士应时所选比肩继踵而出亦必如蜀闽人材之盛去非耄矣无能为也感诸君之知待不敢以鄙拙辞葢自徐公之守是邦当元丰戊午距圣朝辛丑葢百有余年矣歴官者不为不多能推至诚兴崇庙学者不一二耳方今朝廷尊崇先圣之道建立学校移风易俗葢欲追踪三代之治为守臣者不可不知皇上崇儒重道之徳意学者亦当勉力已学以资时用使风俗益厚教化大行不负在上者作兴之意也公名遵古字元仲好学守道天下目为辽东夫子其为政也知所本故所至称治云重修李白酒楼记陈俨济州古任城也任城古秦县也废兴相寻城复于隍人非而鹤亦非邑改而井不改所谓太白酒楼又突兀在目中孰谓世之閲人多者独鲁灵光邪抑太白不亡者存固不与物之成壊相为隆替也邪至元乙酉冬十有一月予与客登其上诸峯东来出没于烟云之表者凫也绎也波涛汹涌与闸上下者汶也泗也日丽沙明川揺天动海岱之伟观横陈青徐之胜槩叠出楼之美于是为最方太白之觞之也骋心逰目是迭为尊爼间酬酢物所谓落月满屋梁犹疑照颜色隠在吾目俯仰之间去为传舍沈光谓瓦缺椽蠧者宜无迹可寻今樵儿牧竖又知指名曩之凌霄香阁俱为乌有先生祇有楼中风月无恙耳客揖予曰是可记予曰古今蘧庐也倐来倐去等陈迹耳彼无所寄记将安施虽然予为汝妄言之汝亦妄聴之矣夫达人大观葢能齐物我一修短遗世而立于独也议者谓太白狎弄杯觞沉溺麴糵正恐贻颠踣耳太白风尘表人物也岂若是者乎死生得丧如昼夜相代乎前要亦顺受其正而已尚奚託是而逃哉使生之不辰者皆筑聪翳眀而沦于濡首则其祸不至于滔滔之烈不熄也昌黎公读醉乡记云吾悲醉乡之徒不遇也予于太白亦云客曰太白逰于方之外子索于方之内子束于教恶乎知予曰彼亦一是非此亦一是非其有辩乎无辩乎太白不可作吾谁与期乃作歌招之凡登楼饮酒者请歌此以酹歌曰公昔去兮乗龙窅云气兮蓬莱宫襟青霞兮佩明月横四海兮焉穷济水兮无波泰山缭兮郁嵯峨思故国兮神逰怳临风兮浩歌醉而生兮醉而死曩孰非兮今孰是千钟百榼兮彼且奚适操一瓢兮聴其止擥春风兮折琼芳援北斗兮斟桂浆浩𡨕𡨕兮徙倚以望归来归来兮举我觞㑹通河记杨文郁光孝皇帝在位之十七年江南平薄海内外罔不拱北臣顺奔走率职乃置汶泗都漕运使司控引江淮岭海以供亿京师自东阿至临清二百里舍舟而陆车输至御河徙民一万三千二百七十六戸除租庸调道经荏平其间苦地势卑下遇春秋霖潦牛偾辐脱艰阻万状或使驿旁午贡献相望负载底滞晦冥唿警行居骚然公私以病为日久矣皇帝方图収太平之功立尚书省一新庶政百废具兴士有出意见论利害者咸得自效夀张尹韩仲晖前太史令史边源相继建言引汶水属之御河北陆运利相十百时诏廷臣求其䇿未得要便以仲晖源言为然遂以都漕运副使马之贞同源按视之贞等至则循行地形商度功用参之衆议图上曲折备言可开之状政府信其可成于是丞相桑哥合同寮敷奏且以图进上俞允赐中綂楮币一百五十万缗米四万石盐五万引以给庸直备器用徴旁近郡丁夫三万遣㫁事官忙速儿礼部尚书张孔孙兵部尚书李处㢲洎之贞源同主其役二十六年正月己亥首事起须城安山之西南夀张西北行过东昌又西北至临清达御河其长二百五十余里吏谨督程人悉致力渠寻毕功益加濬治以六月辛亥决汶流以趣之滔滔汨汨洪通顺适如迫大势如复故道仍起堰闸以节蓄洩完隄防以备盪激濵渠之民老幼擕扶纵观徊翔不违按堵之安喜见泛舟之役于是须城聊城两县父老各诣所治致辞谓幸生长明时获瞻仁政纳大臣经济之谟兴官民悠久之䇿宜録纪成绩被之金石治渠使者以父老之言为请于时大驾幸临上都驿置以闻明诏翰林院其为运河命名且文其碑臣等乞赐名㑹通百拜稽首而属辞曰谨按书以食货为八政之首易称舟楫有济川之利此古今不易之定理而京师所系为最重故大舜命禹既平水土定九州之贡赋皆浮舟达河以入冀都功冠三代为万世法自兹以降汉用郑当时之言引渭至河以利西都唐用刘晏之䇿由汴入河以济关辅葢京师者四方辐凑兆姓云集六师所依以彊百司所资以办不丰储积政将奚先我国家新大邑于析木之津建万亿年无疆之业规模宏逺治具周密若夫漕运流通国之大计舟楫致逺功力悬絶所宜亟讲而行虽费而不可省劳而不可已者臣窃迹近代辽氏金源氏皆甞立国当时经度曾不是思岂不以兴王之功非僻陋者所能与而前修弗逮乃所以启盛时也与先儒有言圣人在上则兴利除害易成而难废钦惟皇上开物成务迈舜禹而轶汉唐区区近代之君固无以议为也臣备属北门职在记事之成不敢以固陋辞仰奉明㫖志其嵗月且推衍舆诵昧冒论着至若深仁濊泽普浸八荒资始资生上下与天地同流葢非纂河渠沟洫者所能髣髴也淄川重修文庙记赵孟頫三代而下诸子各以其道鸣君子亦未甞无取焉至于明天理立人极身以之修家以之齐国以之治而天下以之平惟孔氏之道为万世无弊有天下者恒尊师之以春秋释奠于庙登降荐献一用周礼凡学孔氏之道者皆得与行事以教以养国家须人才则于是择焉今夫三尺之童虽下里委巷之人自入小学舍孔氏之书则无以发其蒙而善其后由是而知有君臣父子夫妇长幼朋友之理由是而知有仁义礼智之徳其上者可以为圣为贤为忠臣为孝子其次为章句为文词最下虽从事刀笔皆甞业孔氏之书则皆孔子之徒也其所以成就之不齐则学者之过非道之罪也明天子在上重道而崇儒郡县皆得以立学而设教般阳为路古淄州也去京师千余里而学校庳陋之甚至元二十九年亷佥事赵公璧分治此府下车之初覩庙学而叹曰学校者礼乐风俗之所由始也而庳陋若是无以重报本矧吾以兴学校为职何以坐视其壊而不以高大之使人有所瞻仰乎乃与郡侯宣差阿覩赤总管移刺公等洎教授范履道谋辍官吏之俸以给工材之费自九月至于二月而告成增旧殿为六楹具严庙貌使人望之俨然知所尊敬讲堂斋庑皆一新之役费一毫不加于民昔有而今广之者凡为屋二十七间昔无而今创为之者屋十有二间为师者有讲解之席为士者有藏修之所而行礼者无风雨之虑秋八月释奠于先圣礼文灿然神人胥悦既又劝存书裒得三千卷贮之学宫业于斯者有求不假三十年春赵公过济南命仆记其事孟頫窃谓公之用心可谓仁矣其所以宣圣明之化有功于孔子之道可谓大矣况般阳实古齐地去鲁不逺吾夫子遗风流俗犹可兴起学者茍能充赵公之心父诏其子兄谕其弟日孜孜文学以求其修齐治平之实一旦朝廷取士使贤才于是而辈出则庶几无负有司之心云曾子祠记刘铣皇元混一天下世祖皇帝在位日久诏书毎下郡国必以勉励学校敦厚风俗为先二世相承教化大敷及以明经修行取天下士人心翕然日趋于道于是山东临沂县遂起曾子书院举秦汉唐宋以来千七百年未有旷典何其盛哉夫天地之道非圣人则不能久其力圣人之道非学者则不能久其传夫子之道虽与天地同流然论圣贤传道之功则曾子为大葢颜子与圣人具体而微然得于心而不示于人敏于学而不传诸书又先夫子而没也志有所未就微曾子立于斯道絶续之后则近而思孟何所据以传逺而周程何所遡而得哉是故周公之道非不大矣虽施于事者不必尽传于言而周公之不逮夫夫子者曾思为之继也孟子所谓贤于尧舜此之谓与曾子有功于圣门如此而临沂为生圣贤之地求礼义之邦至千七百年而不知设学以祀之迄于子孙废熄故宅遗基冺为民居莽为荆棘一旦乃有发其良心善性慨然兴起岂非圣朝道化极盛薫陶涵养之至而后然与倡是举者前副提举管文通独以为己任和而起者凡十人有奇其急义如饥渴之求所欲而府若州县之循其情又如影响之应上下合志不日而成得请于朝省以曾子书院为额呜唿美哉吾儒幸生极治无事之时将见车书万里絃诵连城葢将杖䇿邹鲁观礼器于曲阜之庙想春服舞雩之风而后揖逊周旋以观书院之新制究先圣之遗言补其学之不足岂非一时千载之遇与孟阳泊闸记赵文昌圣元以神武定天下遐迩率职来享大庭朝议江淮漕运商旅转徙仕宦徃来非舟楫无以济乃凿㑹通河比嵗山东河南阻饥商贾连船麦米自南而北首尾不絶民赖以济一水之利岂浅鲜哉河工告竣几二十年霖潦浸滛不无淤塞都水监上下巡行求其利病见沛之金沟沽头鱼之孟阳泊沙深水浅地形峻急舟不易行遇官物往来必驱河濵之民挽之斯民劳苦衆咸曰水不厚不足以负舟土不厚不足以止洩莫若立堰积水立闸通舟于是视地高下广狭深浅从孟阳泊始为堰长十一丈中甃石为闸门高一丈四尺广八尺始于大徳六年五月落成于五月漕运益利商贾胥悦予惟大元建都幽燕凿㑹通以为国脉今宣洩得所由岭海至京师顺风张帆鼓行万里卒无壅滞之虞信国家善治也岂直一闸之微哉遂书之为记警宵楼记张养浩皇元有天下若州若县差以上中下而以堂为中然戸羡事殷常为他县剧大徳乙巳春余由堂掾出尹是邑剔蠧薅莠閲半载民乃帖然他日劝农㑹通镇长老遮马言兹镇介二漕渠曰临清曰㑹通实朔南转输襟喉民盈四千有奇违邑治百里逺豪猾宵聚不逞随发随逸弗惩将炽于是檄所属捕盗官议佥谓戒夜莫严更漏然非楼无以漙其闻向也亦甞及之第卜未定今其材具在遂胥地㑹通渠北为楼两楹二阿广丈崇倍今集贤大学士张孔孙扁其额曰警宵且走书请记走也承匮邑长谊难他辞窃惟官无卑循其分足以忠国事无小祛其弊足以惠人夫夜士夜禁在周官已有之虽近代亦有以更漏分明觇政得人者是殆不可蔑为末务也且恒人之情多牿于昭昭弛于㝠㝠觏隙则欲生慎防则势沮彼徒知白日攫金为可御殊不知奸宄之生暮夜者为尤甚焉噫自道湮俗溃有司不知为民逺罪惟密其网待之所以习尚日偷赭衣载路非民利灾乐祸彼牧者葢有以使然也甞试徴诸父母之育其子惟其爱之诚故亿无不中教之至故虑无不周若乃一切不恤而惟荆楚之临将见子日以离而鞠育之恩隳矣今观捕盗官史周二君此举其有见于兹与志有之天下之善不必已出故余䜣然赞其成并述其事若此醇徳先生王公祠记李之绍圣逺教废异端乗间而起正涂壅底风俗大壊战国而下迄乎隋唐大儒相继代兴遏欲于方炽虽施设不同扶世赞道之功一也宋金之际流俗惑于老释牢不可破于是求其杰然首出表率末俗乡先生王公一人而已先生讳去非字广道系出琅琊诸王世自东䝉迁石硖遂为县人先生蚤嵗业儒学为文章不喜为科选计六经诸子百家之书无所不闚融贯㑹通返中自信而力行之大定间讲授乡里以尧舜周孔之道为诸儒倡四方之士翕然向风恒不下数百人随材高下勉其所可至得圣门教仁教孝之㫖人皆以为独厚于已也来者不拒或怪其无择则曰善者吾进之不善者吾勉之诚均使入于道又奚择或问释氏之戒定慧道家之摄生者对曰易之寂然不动感而遂通中庸之中和诗之思无邪非定慧与颜子之视聼言动务以非礼为戒与易之慎言语节饮食孟子之养气寡欲非摄生与甞谓君子得志则行道不得志则明道明道者不可与邪説辩辩而胜犹激怒之其害道滋甚孰将辟之宁自翼之孰将殴之宁自扶之邪説之胜久矣善卫道者其在扶而翼之与未甞深诋佛老其徒自弃其学而学焉齐鲁古称多儒复经陶铸人材文物之盛遂甲天下高陞庙堂典词诰隆名大节照映当世其次宰牧州县惠泽加于民人者不可胜数乡邻化服以不衣为耻童儿妇女徃徃知书有礼度乡旧名安乐易曰贤着其行也晚节自号汉上翁生于建中靖国辛巳大定甲辰终于家诸生㑹议谥曰醇徳先生之道葢与韩愈氏欧阳修氏相表里二子达而显故刚以决先生穷而约故顺以化礼曰有功于民则祀之先生阐恢至道克绍昔贤厥功懋矣去世逾百年无祀于其乡之学大为阙然至元辛夘邑宰董继昇始搆室于右庑之南绘像祀之大徳乙巳教谕靳汝弼虑图像之易毁更之以塑设栏槛严扄钥祠制既备请记其事于石之绍高祖父古从先生学妻之以女㑹大父阳武府君讳可用乃所自出义不得辞按承㫖党公墓表先生行事若夫毁蚕室过邻人之丧备籹资嫁门生之女避恶少谢罪感其善心代贫人债息偿以私产罄贽币以惠人守遗金而待主皆不详录掇其关系名教之重者俾刻诸祠以告来兹尚嗣而葺之无替至大改元春仲初吉谨记修济宁州㑹源闸记揭徯斯皇帝元年夏六月都水丞张侯改作济州㑹源闸成明年春二月具功状遣其属孟思敬至京师请文勒石惟我元受命定鼎幽蓟经国体民绥和四海辨方物以定贡赋穿河渠以逸漕度乃改任城为济州以临齐鲁之交据燕呉之冲导汶泗以㑹其源置闸以分其流西北至安民山入于新河逮于临清地降九十尺为闸十六以达于漳南至沽头地降百十有六尺为闸十又南入于河北至奉符为闸一以节汶水东北至兖州为闸一以节泗水而㑹源闸制于其中嵗久政弛漕度用弗时先皇帝以为忧延祐六年冬诏以侯分治东阿始修复旧政南䟽北导靡所宁处明年冬以及期请代弗许行视济闸峻怒狠悍嵗数壊舟楫土崩石泐岌不可持乃伐石区里之山转木淮海之濵度工即功明年皇帝建元至治三月甲戌朔侯朝至于河上率徒相宜导水东行堨其上下而竭其中以储衆材撤故闸夷拗泓徙其南二十尺降七尺以为基下错植巨栗如列星贯以长松实以白灰槩视其地无有罅漏衡五十尺纵百六十尺八分其纵四为门纵逊其南之三北之一以敌水之奔突震荡五分其衡二为门容折其三以为两墉四分其容去其一以为门崇亷其中而翼其外以附于防三分门纵间于北之二以为门中央树石凿以纳悬板五分门纵去其一以为凿崇翼之外更为石防以御水之洄洑冲薄纵皆三百三十尺爰琢爰甃犬牙相入苴以白蔴固以石胶关以劲铁冠以飞梁越六月十有三日乙卯讫功大㑹羣属宴于河上以落之工徒咸在旄倪四集酒举乐作挥闸决堨櫂启钥水平舟行伐鼔懽唿称功颂徳雷动云合且拜曰惟圣天子继志述事不易任以成厥功惟亿万年享天之休是役也以工计石工百六十人木工千人金工五人土工五人徒千四百二十人以材计木万一百四十有一石五千一百二十有八其广厚皆倍于旧甓二亿一千二百有五十以斤计铁二万五千五百麻二千三百石之灰三亿二万三百三十有四以石计粟千二百有五十视他闸三之视故闸倍之其出于县官者铁若麻十之七石五之一粟五之三余一以便宜调度不以烦民初侯至之明年凡河之隘者辟壅者涤决者塞拔藻荇禁刍牧隆其防而广其址修其石之岩阤穿漏者筑其壤之䟽恶者延袤赢七百里防之外增为长堤以阏暴涨而河以安流潜为石窦以纳积潦而濒河三郡之田民皆得耕种又募民采马兰之实种之新河両涯以锢积沙北自临清南至彭城东至陪尾絶者通之郁者澌之为杠九十有八为梁五十有八而挽舟之道无不夷矣乃建分司及㑹源石佛师庄三闸之署以严官守树河伯龙君祠入故都水少监马之贞兵部尚书李粤鲁赤中书㫁事忙速祠三以迎休报劳凡河之所经命藏水以待渴者种树以待休者遇流殍则男女异瘗之饿者为粥以食之死而藏饥而活者嵗数千人是以上知其忠下信其令用克果于兹役然古者三载考绩三考黜陟幽明故人才得以自见向使侯竟代去虽懐极忠甚智无能究于其职是以侯之遇也惟此闸地最要役最大马氏之后侯之功为最盛故详于是碑以告后之人侯名仲仁河南人其辞曰昔在至元惟忠武王自南还归请开河渠自鲁涉齐以达京师河渠既成四海率从万世是资朝帆夕樯垂四十年孰慢而隳翼翼张侯受命仁宗号令风驰徴工发徒既涤既疏济闸攸基先鸡而兴既星而休触冐炎曦疾者药之死者槥之奚有饥渴拊循劳徕信赏必罚勿亟勿迟十旬之间遹绩于成知罔或遗洋洋河流中有行舟若遵大逵舳舻相衔罔敢后先亦罔敢稽贤王才侯自北自南顾盻咨嗟曰惟京师为天下本本隆则固惟帝世祖既有南土河渠是务四方之共于千万里如出跬步圣继明承命官选材惟侯之遇昔者舟行日不数里今以百数昔者舟行嵗不数万今以亿虑惟公乃明惟勇乃成惟亷则恕汶泗之㑹有截其闸有菀其树功在国家名在天下永世是庆都水分监记揭徯斯㑹通河成之四年始建都水分监于东阿之景徳镇掌凡河渠坝牐之政令以通朝贡漕天下实京师地高平则水疾泄故为堨以蓄之水积则立机引绳以輓其舟之下上谓之坝地下迤则水疾涸故为防以节之水溢则缒起悬版以通其舟之往来谓之牐皆置吏以司其飞輓启闭之节而聼其狱讼焉雨潦将降则命积土壤具畚锸以备奔轶冲射水将涸则发徒以导阏滞塞崩溃时而巡行周视以察其用命不用命而赏罸之故监之责重以烦延祐六年秋九月河南张侯仲仁以歴佐詹事翰林太医三院皆能其官且周知渠事选任都水丞冬十有二月分司东阿诏凡河渠之政毋袭故狃私毋阻势怛威惟宜适从敢有挠法乱政虽天子使五品以上以名闻其下随以轻重论刑毋有所贷侯北自永济渠南至河东极汶泗之源滞疏决防凡千九百余所咸底于理退即所署治文书庳冗俭陋吏侧立无所爰告于衆曰余承命来此惟恪恭是图顾以函丈之室制千里之政役徒百工何以受职下官羣吏何以聼令乡遂之老州邑之长何以禀政荆扬益兖豫数千里供亿之吏何所视禁山戎岛夷遐徼絶域朝贡之使何所为礼朝廷重使何所止舍乃㑹财于库恊谋于吏攻石伐材为堂于故署之西偏隅隩廓深周阿崇穹藻缋之丽文不胜质几席之美物不踰轨左庖右库整密峻完前列吏舍于两厢次树洛魏曹濮三役之肆于重门之内后置使客之馆皆环拱内向有翼有严外临方池长堤隠虹又折而西达于大逵高栁布隂周垣缭城遐迩纵观仰愕俯叹其言曰惟侯明慎周敏惟公罔私故役大而民弗知功成而监益尊监益尊而政益行斯河渠之利永世攸赖爰稽在昔自丞相忠武王建议于江表初平之日少监马之贞奏功于海内一家之时自时厥后分治于兹者鲜不着勤悼劳载于简书而公署之役乃以待侯侯非乐侈其居荣其名以夸其民所以正官守肃上下崇本而立政也诚宜为而不敢后惟国家一日不可去河渠之利河渠之政一日不可授非其人若侯者其人矣是役也首事于侯至之明年某月日卒事于至治元年某月日合内外之屋余八十楹是嵗九月记滕县学田记虞集国家之制自京师㑹府郡县皆有学学必有庙以奉先师之祭祀学设弟子员有廪膳之给补葺之费故学有田圣朝创制以来学田未有定制所在多有阙者累诏天下俾有司得以闲田补之募人以耕嵗収其入然田之芜治租之有无廪膳之充歉系于郡吏之善不善用意与不用意耳滕县之学右为庙有两庑有重门左为学东西有斋有庖有库成于至元己丑则滕县陈谌学正陈渥之所为也明年谌钦依诏㫖以如市乡地三顷除为学田大徳甲辰滕县长吏阿儿不思等复钦依诏㫖以如市乡官地五顷与之葢补其未足也然所佃之家租出于己未甞割耕于中至治壬戌般阳李徳昭为学正滕守李元思所以治学始取租于田而给之教养奉祀之外戸牖幕帟之饬塈茨丹雘之工圣贤肖像衣裳之制殿宇垣墉之严焕然而一新之然其所用固未甞乏其间郡吏无良民豪无忌侵占学田租入弗至生徒散去徳昭有忧之而未能振适洛阳曹侯铎以刚明通介之才来守是郡乃以学校为先务教养为已任继有监郡公哈只同知拓跋旭暾判官刘复初都目张氏等皆以清雅䟽通之士接武到学同寅恊恭思举坠田之见侵于豪家者始复归于学而嚚讼辈诣言于司臬谋有以挠侯等凡数反复而愈力㑹宪司副使赵公行部至滕得其实始絶其诬词因又以礼教乡官地五顷增之计畆以定其租立石以表其畔犹惧后之人或失之也又使徳昭请于宪司于中书礼部移文以下之俾勿敢斁而复求刻石以为记呜唿滕与邹鲁兄弟之邦也圣贤之遗化存焉其人固易使也今侯欲为久逺计将质契劵以待之孰若申明教化以正人心美风俗人茍知礼义亷耻讵忍自欺跬步之土而私圭撮之利哉不然文墨何足以制其豪强侵夺如昔者耶是嵗朝廷命天下庙学以颜子曾子子思孟子并配孔子西面北上有司或惮烦不及奉行而侯于滕县独更新设像如法其知本槩如此由是推其善政于民者固可知已天心水面亭记虞集天歴三年春臣集臣泂臣九思得侍清闲之燕论山川形胜臣九思曰济南山水似江南殆或过之臣泂之居在大明湖上壅土水中而为亭可以周览其胜名之曰天心水面可想见其处矣于是有勑臣集书其牓而记之臣集再拜稽首而言曰昔宋儒邵雍氏之书曰月到天心处风来水面时臣泂葢取诸此臣闻雍之为道上达庖牺至于帝尧周文孔子之盛其制作在皇极经世其性情寓于诗程灏氏之言曰就其所至而论之可谓安且成矣斯二言者非隂阳动静之交乎按先天图阳尽子中而姤生焉拟之为月窟隂尽午中而复生焉拟之为天根以月窟临天根非隂阳之互交者乎㢲之为卦隂为主于物为风坎之为卦阳为主于物为水以风之初而行乎水之上非动静之始交者乎所谓一动一静之间天地人之至妙至妙者庶于此可见月到天心清之至也风来水面和之至也人心有丝毫物欲之蔽则无以为清拂婴于扬则不能和流而忘返又和之过皆非其至也是以君子有感于清和之至而咏歌之性善书院记虞集天歴庚午五月滕州守洛阳曹侯振父介前学正李徳昭至京师来告曰吾郡有性善书院者大徳四年前守尚敏作义塾州治之南其屋四楹覆以瓦其斋舍茅茨而已延师以教人之子弟出已俸以率州士得钱五千缗贷诸人取子息以供师弟之食明年以礼教乡官地三顷给之延祐元年监察御史任居敬言于朝曰昔滕文公甞闻性善之説于孟子宜表义塾曰性善书院朝廷用其言性善书院列于学宫置山长以为之师延祐二年前守郑改筑于滕之旧治其宫之地凡八畆右庙堂以祀孟子左讲堂翼以两斋以居业张忙古歹继成之又给以使相乡戸絶地二顷一十五畆如市乡一十八畆而铎之来也于学校之士不敢后既为勤督其教养修完其宫墙屋室治其器用之未备究子息之亡失地之见侵者悉经理之增给礼教乡官地五顷合其旧有凡为田十顷三十余畆使滕县簿明安答儿山长滕昻霄行田表其畔嵗非甚祲亦足以备用矣铎代者且至将去之惧来者无所考谨伐石载始末请一言而表之予乃为之言曰师弟子之讲习于是者其亦甞致意于性善之説乎息焉处焉亦有存其初者乎念虑之兴酬酢之顷亦有以察其几而致其辨者乎有能一日用其力于此庶几贤太守之所以望于郡人者乎葢古之人其初无不学者及其长也受田而耕而俊秀者入于学以学乎修已治人之道耕者食人而不以为劳学者食于人而不以为泰诚以学者有益于人之国家也学非其学而欲安坐以食则又何贵于人乎吾闻之也君子学道则爱人小人学道则易使也使滕之人以侯之故而知学道焉亦何待执信于咫尺之石哉滕昔为国今为守今之守昔之侯也孟子之説布在方䇿传之千载有民人社稷者孰不得而诵之视其所闻有多于文公逺矣慨昔文公之为政于斯也孰肯为污暴之慢者乎继曹侯而来者善择师惟明孟氏之説以教其人于久逺之道无大于此者孝思亭记虞集国子伴读茌平梁生为予言其邑之善士曰张氏兄弟以孝友称于乡作亭于先茔之左手植松栢郁郁成林为请于监察御史周君景逺得大书孝思二字以表其处而求文以为记子甞闻之古之君子之为礼也葢无墓祭夫祭者之于鬼神也求诸隂阳之义备矣墓也者遗体之所藏也茍于是乎求之岂不可哉而古之君子为礼也而墓无祭何也凡有国有家者必有寝有庙庙所以祭而墓非祭也有庙者必有主主之始立也三祭以虞之归必奉诸其庙嵗时祭之曰是神明之所依也有祢之庙者自已之兄弟子孙皆至焉有祖之庙者自父之兄弟子孙皆至焉有曾祖之庙者自祖之兄弟子孙皆至焉有高祖之庙者自曾祖昆弟子孙皆至焉有大宗之庙者凡族之昆弟子孙莫不至焉者矣是合族之大法也而近世士大夫家庙主之制或莫之考一再传之后昧于世次者或有之矣况于民庶者乎是故君子之所深惜也嗟夫古之不可复也然幸而犹有一焉今中原之地平衍沃壤故其为茔兆也高曾而下凡子孙皆得以次祔塟嵗时上冡则有得以知其处此为某亲此为某亲拜于墓下者孰为某亲之孙葢实有维持族姓之意焉后之君子茍以义起礼则墓亭之设固在所不废也张氏兄弟拳拳于墓亭之意岂非知本者乎其以孝友称于乡也宜矣存心堂记刘逢源滕与邹隣壤文公问学于孟子其所启沃者至深切矣滕邑为善国后世景仰高风以配以享大徳间台臣献言请建书院设山长创殿宇立庙记备祭器以奉祀事歴世既久讲堂学舍摧壊荒秽至正辛卯山长丁振欲为重修适丁使州官僚或当代硕彦或进士出身一时嘉㑹同心恊谋各分俸金以鸠材命工壊者修缺者补凡殿宇祭器门墙牌额咸加贲饬灿然复新工讫扁其堂曰存心是嵗四月余客于滕因请为文以记之余不获辞窃闻孟子告滕文公教诲之道多矣台臣献言惟以性善名其书院岂非性善之説甚有补于世教者乎黙识而旁通之七篇之中无非言性善也孟子一书集义养气之类亦多矣今独以存心名斯堂者良以圣贤千言万语只是令人収其放心而存之诚慎思而精研七篇之中无非欲人存心也以性善而名书院者固为知要以存心而名斯堂者尤为肯綮之㫖夫心性一理也论性不论心则性之理无所寓论心不论性则心之所存者何事故孟子言存其心养其性而又曰君子以仁存心以礼存心仁与礼性也心则贯体用该内外綂乎性者葢道体无为而人心有觉心能尽性性不知检其心然则欲复本然之性非存心不可心不存焉虽日从事于学亦何所得哉于戏鲁邹山川钟秀挺生孔孟滕间邹鲁实圣贤教化浃洽之乡其所以教化不过欲人存其心以复其性凡在书院者可不知所以从事乎能存其心则能复其性虽孟子可学而至矣春秋朔望官师讲明于斯兴学敦教导扬风化抚育黎庶不负名斯院斯堂之义千载而下安知不追躅祀享如文公者乎九思堂记呉澄予自中嵗闻御史申屠君之名敬慕而欲识而卒未及见也至治三年予在京师识其子駉也他日谂予曰先人家东平晚爱高邮山水营墅焉甞谓君子有思为立身之本毎以诲子孙駉上有三兄下有三弟追惟先志名所居之堂曰九思而集贤大学士郭公为篆其扁敢徴一语发挥其指朝夕观省而有所警悟庶其寡过而无沗所生已乎余曰唯唯子之先君子所以淑其身而期其子孙者逺矣哉余之浅陋不足以既其实也虽然不可不略陈其概谨按论语所记思之目有九前之六思存心置身之要也后之三思明理克已之务也六者之思其圣学之根基与学者所当学而未易也毋亦先以三者之思为务哉葢欲之易诱者利为甚见得而思必不舍义而污已也情之难制者怒为甚当忿而思必不趋难而害已也疑而未通必问于人彼不思而耻下问者宁终身而不知疑而思问则理无不明思难思义则已无不克理无不明已无不克则操心而心存检身而身治聪明温恭忠敬无所不能也思之功大矣哉程子曰九思各专其一谢子曰无时不自省察也子命余发挥九思之㫖予窃诵程谢之説以复抑子之先君磊落轩昻卓然自奋有古丈夫之风子求诸家法有余师而又稽圣训立堂名以无改于父之道若兄若弟聚处斯堂夫茍因九思之名诣九思之实随所在而思无须叟而忽忘怠惰也则卑可以贤高可以圣且将炜华烜赫光有先徳其为无忝也蔑以加奚啻寡过而已若夫动静语黙间于九者不一一致思以允蹈其实而徒悦其名子之先君所期于子兄弟者殆不然也御史讳致逺字大用除南台都事江东佥宪翰林待制俱不赴后以淮西佥宪终祭邹平范公祠歌记张起巖有际天人之学斯可以服天下之望有扩宇宙之量斯可以成天下之务有坚金石之操斯可以任天下之重隆然烨然震耀于世者则文正范公其人也夫大圣大贤必旷世而一见天之降才不偶如此唐虞之盛邈矣孔子之圣而不能得时以行其道三代以来惟伊尹周公之道能施于用下此则子房之于汉祖不屑尽其用孔明之于汉室不克尽其用魏郑公裴晋公之于唐粗见于用而公于宋庆歴皇祐之间虽用之而犹未完也然而公之精忠大节正言直气固已昭三光而彻两仪亘千万年昭然犹在若非学际天人量扩宇宙操坚金石者其曷能与于此公讳仲淹字希文范氏世为蘓州人蚤嵗读书长白山祠于山之醴泉寺旧矣惟公功业在世名声在人与天地同不朽固无待乎祠而存而祠之屡壊屡葺閲歴世如一日有以验人之慕公之深而其讲学之地来游来歌者慨其风烈有以兴起则是祠也于名教风厉甚大尚论公之平昔俾来者师法公勤学茹淡笃志力行坚强刻厉壁立千载信道不屈守职敢言屡贬屡复蹇蹇益励絶迹凡近宅心高明穷达无间始终一致其操其学为如何哉甞条政务至万余言迨其得位举见于用立朝奏陈皆可垂宪崇化厚俗敦尚风义救荒惠贫所部晏然出帅西师夷夏耸服西羗来归卒臣元昊及参大政明黜陟抑侥倖精贡举择守宰均公田厚农桑修武备均徭役释逋赋重命令更䕃补之法严监司之选皆经国逺图甞自诵曰士当先天下之忧而忧后天下之乐而乐其自任以天下之重而力于成天下之务者为如何公轻财好施尤厚宗族恩例俸赐常均及之置义田宅聚族以给在邉恩赍皆以上意分赐诸将坐吕相贬去及其再起懽然相约戮力平贼其量为如何民飨公利以范为姓公所履歴民皆立祠中国外夷莫不喜称公之姓字而乐道其善夏师之扰畿辅揺动闻其出镇人心遂安夏人谓公腹中有甲兵数万至有破胆之謡仁宗闻其往援定川喜曰吾固知范某可用也及登政一以太平期之降手诏开天章阁赐坐趣条具天下事天下之人视其去留以騐治否其所以繋天下之望者又何如哉葢甞论之公生于宋仕于宋而其人品器量风节则伟矣三代之臣也宋儒言本朝人物以公为第一葢确论之不可易者起巖济西晚生东瞻长白山不逺五舍迳拜祠下惕然兴懐既条其蹟复系以辞俾歌以祀公其辞曰繄真才之间出兮羗两仪之效灵在地则为山岳兮在天则为列星膺半千之名世兮必兴运之是丁开一王之盛治兮示四海之仪刑复隆古之泰道兮措羣生于敉宁惟公之生允无愧于是兮固已揭日月而奋雷霆绩效着于人心兮宜金石之勒铭威望振于外夷兮忠赤简于大廷不希世以诡随兮惟大猷之是经上方轨于三代兮下垂誉于千龄没而凛乎不亡兮功烈贲乎汗青复元气于太虚兮佐𤣥造于㝠㝠尚歛福以钖民兮驱疫厉而殄蝗螟睠故山之陈迹兮鉴醴泉之清冷俯岫幌兮欵巖扄息风马兮驻云軿荐松醪之醲郁兮撷埜之芳馨仰精爽之来下兮庶肃然之一聆儆鄙顽与贪懦兮将如寤而如醒恍神游之无方兮盼荒祠而涕零耿英灵之如在兮齐长白之高崇改作东大闸记李惟明泗别于滋阳兖道之汶支于奉符之堽城洸引之西南㑹于任城㑹通河受之昔汶不通洸国初嵗丁巳济倅奉符毕辅国请于严东平始于汶水之隂堽城之左作一斗门堨汶水入洸益泗漕以饷宿蕲戌邉之衆且以溉济兖间田汶由是有南入泗淮之𣲖至元二十年朝议以转漕弗便乃自任城开河分汶水西北流至须城之安民山以入清济故渎通江淮漕至东阿由东阿陆转仅二百里抵临清下漳御输京师二十六年又自安民山穿渠北至临清引汶絶济直属漳御于是汶之利被南北矣始辅国直堽城西北隅作石斗门一后都水少监马之贞又于其东作双虹悬门闸虹相连属分受汶水既又以虹石水易圯乃改西虹为今闸制通谓之东闸谓辅国所作斗门为西闸后改作址高水不能入独东闸受水汶水盈缩不常嵗常以秋分役丁夫採薪积沙于二闸左絶汶作堰约汶水三之二入洸至春全堨余波以入霖潦时至虑其冲突则坚闭二闸不聴其入水至径壊堰而西循故道入海故汶之堰嵗修延祐五年改作石堰五月堰成六月为水所壊水退乱石龃龉壅沙河底增高自是水嵗溢为害至元四年秋七月大水溃东闸突入洸河两闸被其害而洸亦为沙所塞非复旧河矣初之贞为沙堰也有言作石堰可嵗省劳民之贞曰汶鲁大川底沙深濶若修石堰须高平水五尺方可行水沙涨淤平与无堰同河底填高必溢为害况河上广石材不胜用纵竭力作成涨涛悬注倾败可待晋杜预作沙堰于苑阳堨白水溉田缺则补之虽屡劳民终无水害固知川不可塞也且曰后人弗聼浮议妄兴石堰重困民壅遏涨水大为民害重修堽城闸因自作记勒其言于石至是果如其言闸壊岸崩碑沉于水为土石所压是年九月都水监马元公来治㑹通河行视至堽城谓衆曰堽城洸汶之交㑹通之喉襟闸壊河塞上源要害役有先于此者乎于是用前监丞沈温公辟为一大闸之议命濠寨官梁仲祥李让计徒庸度材用量工程乃以状上从其请明年二月命工入山取石陶甓煅灰以濠寨官王守恭董之市物于有司谋将以五月经始衆议以为兹役实大非朝夕可成暑雨方行必妨兴事曷以来年公曰霖雨天道岂可预必安能优游度日待来年以已事诿后人乎乃亲为经营揆度以旧址敝于屡作改卜地于其东掘地及泉降汶河底四尺顺水性也袤其南北为尺百广其东西为尺八十下于平地为尺二十有二土木之工又入其下八尺上为石基以承闸闸之崇于地平自基以上缩掘地之深一尺两壁直南北为身皆长五十尺其南张两翼为雁翅皆长四十五尺其北短折以东西各附于旁亦长四十五尺不为两翼敛其前隘涨水也前尽基肩岸受水欲其前也后逊基八之一垒石为崖承之出基之南五尺长为尺二十有五五分基之广濶其中之一以为明入明三分身之一为金口广尺深咫板十有三方盈金口之广长亘明入金口两端各尽其身上下以启闭者十二其一不动阈以大石为两臬夹制其前郄始议叅用新旧石旧石皆薄小而新石少公因为度材所堪差别其用无尺寸之枉新遂以赢又皆大石自基至颠凡十一叠旧不一用焉石相叠比则以铁沙磨其际必脗合无间故其缔构之工釦砌之密㑹通诸闸所未有凡用石大小以段计二千六十有奇自方以尺计三万三千六百五十甓以万计一千有六石灰以斤计四十六万三千瓦砾以担计二万四千木大小以株计一万三百一十铁刚柔以斤计三万九百一十五麻炭诸物称是縻钱一万七千余缗徒役千人木石之工二百八十人始事于五月七日毕役于九月十日闸既成衆请识其事于石属笔于予予曰汶古名川昔毕公马公用之则为转漕之益为灌溉之利后人用之则有横溃之忧有垫溺之患水性非异葢用之善不善也马公既善用之又碑其言以示来者其为虑深矣不有兹役曷彰马公之识其言已騐碑付于水而改作石堰之碑尚存岂天忌马公之言先发其机耶将使后人独受其害而不䝉其利耶惟是雨旸时若漕运无愆天其或者悔祸于人俾思马公之言乎既不获辞遂为叙其始末以见堽城闸水利㗋襟且表马公之言为鉴即墨先贤祠记秦裕伯古萃董侯治即墨之二年嵗丰民和改建先师孔子庙学期而成乃以故庙西庑易檐改涂为先贤祠自战国及两汉以功名着兹土者得九人焉即墨大夫三人安平君田单齐王田横谏议大夫王吉吉之子京兆尹骏胶东相王成不其令童恢皆假像而祀之以少牢恐邦人不能悉知其行乃命裕伯记之谨按礼有功烈于民以死勤事者配食于社我国家以忠义诏天下凡圣帝明王忠臣烈士载在祀典者命有司蠲洁致祭今即墨九贤之祀所以奉明诏尊礼经也予于是而有感焉自东汉以迄于今寥寥千载乡贤如王吉父子者岂无其人特贫而在下不能自振于时者多矣邑治之良亦岂无如王成如童恢者乎不幸处海邦之地其声名不能自达于朝者亦多矣不然毁言日至之大夫茍不遇齐威之明不见戮于朝也幸矣其能有万家之封乎此古今之贤者所以不多见也董侯此举所以表前修望来哲者深矣侯甞为国子助教裕伯忝胄子在成均实与诸生之列兹承先生之命谨摭九贤之槩而为之诗俾邦人歌以祀之诗曰即墨古城实表东海有美多贤流光千载齐当田氏大夫三人史载其事名灭无闻时维威王登崇俊良大夫侃侃以宁东方声誉弗闻不阿以正益封万家以鸿厥庆愍王之乱燕军来攻大夫百战以死其忠忠义在民不忍开关収合余烬以起田单单也实贤士卒同苦弗私其孥编于行伍火牛之奔兵车夜触齐城七十一朝而复乃辑其民乃迎其君安平有爵莫赏其勲秦灭诸侯王建将朝大夫谏止以保宗祧王卒不聼国灭身死大夫之贤奚愧青史刘顷之争田横乃王汉有天下横不忍降杀身死义衆客同亡高风沧海万世允伤臯虞有城即墨下邑山灵降祥乃生王吉为谏大夫气刚以直有子曰骏勉肖其徳擢居京尹比名赵张英声义烈古今流芳惟此即墨胶东王国在汉中兴有相王成劳来流民八万余口玺书封侯为循吏首县治之西古城不其东汉县令姑幕童恢忠孝亷平信及勐虎有诏褒荣擢居郡府凡此九贤勲载遗编生能济世死舍其天载考礼经法当从祭庙享血食以训来世维我董侯气刚色柔三年政教克配前修既作斯堂九贤允集邦人屈指侯来其十我作歌诗请刻诸石春秋匪懈祀享无斁山东通志卷三十五之十九上山东通志卷三十五之十九下钦定四库全书山东通志卷三十五之十九下艺文志十九存化书堂记薛瑄袭封衍圣公孔君彦缙作堂盛积古今书名曰存化书堂盖取过化存神之语以景慕先圣之至徳且以自励云尔正统辛酉春予至阙里谒先圣退遂登其堂君告予以名堂之意如前所云者且求为之记予惟先圣存神过化之至德岂易知哉在当时颜氏知之曾氏知之其次惟端木氏几足以知之及子思孟轲氏没涉秦歴汉魏晋宋齐梁隋唐之季知者寥寥焉罕见其人至周程张朱四子者作始克探先圣之至徳于千载之上而继孟氏百世既絶之知而朱子犹谓其过化存神之妙未易窥测顾予何所知而敢记斯堂乎虽然尝诵先圣遗经以及颜曾思孟周程张朱之言而窃求先圣身心之实矣则其至徳或可彷彿其一二乎盖先圣之心虚灵洞彻万理咸备而天下之道千变万化皆由此出但其寂然不动之时初无声臭可闻无涯涘可测此其所存者神与先圣之耳目口鼻四肢百骸之形虽与人同而践形尽性则非人所及故其身示至教如天之垂象凡所经歴威仪辞气所接即羣动无不孚格变易此其所过者化与夫先圣之至德如是而君以之名堂真知所景慕哉然先圣之至德非独先圣有之乃天下万世所公有者也况君以神明之胄亦既知景慕矣所谓自励者其可忽乎居是堂读是书存是心脩是身加之以笃信持久不息之功将见周程张朱氏之知者不在乎他姓矣山东按察司题名记薛瑄古者职风纪司谏诤各有其官我皇明有天下准酌古今定立官制乃罢谏官而以言责付之风纪凡任御史按察者于百司之邪正庶狱之寃疑既得扶抑而伸理之至于国家小大之政生民休戚之情又得条陈其得失而疏通其壅蔽是其关系治道之大类非他比故自祖宗以来着令选任风纪必于端人正士通儒术识大体者取之而杂进之才弗得以厠其间列圣重光咸用兹道今皇上祗若成宪爰自临御之初即简饬内外宪臣使各脩其职继命儒臣考定宪纲成书颁布风纪诸司俾遵行之由是纪纲以之大振庶政为之咸新正统元年夏予自内台来佥山东宪事又三年为正统四年金谿王公裕亦由御史陞秩宪副尝与予论风纪之重如前所云者将刻今按察诸公之名于石仍虚其次以俟后来之为是职者并刻焉且属予记其事尝观司马公之记谏院题名也谓后世将指其名而议其忠诈曲直有可惧者今之选任按察既为国家所重所谓扶正抑邪洗寃泽物论天下之事广视聴之公关系治道之大又非特谏诤之一事而其列名兹石也后之人亦将歴指而议之曰某也贤而举其职某也否而瘝其官是其可惧殆有甚于司马公之所言者矣然则凡我风纪君子其可不自重也夫其可不自慎也夫舜庙记薛瑄有大圣人之道而功被于天下万世者固宜为天下万世之所崇奉若济南府之有舜祠是已舜耕歴山史记以山在河东今济南府歴城县亦有歴山故后人因立祠焉夫歴山之地不足深辩独舜以大圣人之道功被天下万世人得而知之则济南立祠以致崇奉者夫岂过哉正统初瑄以菲才滥官山东宪司尝进谒祠下因追仰圣道于数千载之上今去济南二十余年矣方以老病退居河汾山西宪使王允郡人也以书来曰吾济南故有舜祠歴年滋乆木瓦腐漏不可以妥神掲䖍天顺二年都察院右副都御史年公富巡抚山东因谒是祠见其圮剥之甚退谓藩臬官僚曰舜大圣人也是郡之人既立祠以崇奉而屋宇弗治如此几于慢矣曷图所以新之又二年为天顺四年于是都宪洎藩臬以济南知府陈铨才可集事俾董祠役铨量材计工自殿寝廊庑以及外门次第俱新宏广壮固皆有加于前时又扩其隙地缭以周垣幽邃清肃允称神栖始事于是年之正月逾月而工讫夫斯役也实乃崇奉圣神而有关于世敎不可无辞以纪其事敢丐文俾刻之石以垂永乆瑄念数十年前既尝谒祠下而追仰圣道今兹之举固宜有言夫舜之所以为大圣者以其为人伦之至而精一执中迺万世道统之源禹汤文武之君臯陶伊傅周召之臣孔曽思孟以及周程张朱之圣贤虽行道明道之功不同而其相传之心法实皆遡其流是其功被于天下万世者曷有穷哉今圣朝方以有虞之道治天下薄海内外咸底休风然则是祠之新匪徒崇圣道于往古实有以仰若圣朝为治之意有关于世敎也遂书其事俾刻之堽城堰记商辂汶泗二水齐鲁名川汶出济南莱芜县泗出兖州泗水县二水分流南北不相通自古舟楫浮于汶者自兖北而止浮于泗者自兖南而止元时南方贡赋之来至济宁舍舟陆行数百里由卫水入都至元二十年始自济宁开渠抵安民山引舟入济宁陆行二百里抵临清入卫二十六年复自安民山开渠至临清乃于兖东筑金口堰障泗水西南流由济河注济宁兖北筑堽城堰障汶水南流由洸河注济宁汶之下流又筑戴村堰障之西南流南抵济宁北抵临清而汶泗二水悉归漕渠于是舟楫往来无阻因名之曰㑹通河我太祖高皇帝定鼎金陵无事漕运向之河堰废损殆尽太宗文皇帝迁都于北爰命大臣相视旧规筑堰疏渠漕运以通第堰皆土筑每遇霖潦冲决水流洩溢漕渠尽涸随筑随决嵗以为常民甚苦之成化庚寅工部员外郎张君克谦奉命治河歴观旧迹叹曰濬泉源疏漕渠此嵗不可废至若堰坝以石易土可一劳永逸何乃因循弗为经乆计乎于是督夫采石首脩金口堰不数月告成凡应用之需以一嵗椿木等费折纳沛然有余曰斯堰既脩堽城堰亦不可已方度材举事遽以言者召还已而巡抚都御史牟公覩其成绩极加叹赏腾章奏保用毕前功至则以堽城旧址河阔沙深艰于用力乃相西南八里许其地两岸屹立根连河中坚石萦络比旧址隘三之一乃谓于此置堰委兖州府同知徐福等分领其役储材聚料百需咸备明年春三月命工淘沙凿底石如掌平底之上甃石上级每级上缩八寸高十有一尺中置巨细石煑秫米为糜加灰以固之底广二十五尺面用石板甃二层广一十七尺开甃口七各广十尺高十一尺置木板启闭遇山水泛涨启板聴从古道西流水退闭板障水南流以灌运河两端为逆水鴈翅二各长四十二尺顺水鴈翅二各长三十五尺中为分水五各广二十三尺袤一百三十尺两石际连以铁锭石上下䕶以铁拴甃口上横以巨石或三或四各长十余尺河旧无梁民颇病涉堰成遂通车舆有元旧闸引汶入洸洸淤汶水不能入兹堰东置闸为二洞皆广九尺高十一尺中为分水一旁为鴈翅二亦用板启闭以候水之消涨涨则闭板以障黄潦消则启板以注清流洞上覆以石石之两旁乃甃石高一十有八尺中实以土与地平俾水患不致南浸洸河免于沙淤闸之南新开河九里引汶水通洸河口逼崖自颠至麓皆坚凿石两閲月始通肇工于九年九月讫工于十年十月是役所费较之金口不啻数倍而民不知劳似前折纳之外所増无几盖处置得宜区画有方所以开漕运无穷之利者实在于此都宪喜其功之成命兖郡守钱源徴予以记往嵗克谦还自东鲁语及修堰之役予心善之及克谦再行予实从臾乃今绩用有成可靳于言耶昔白公穿渠民得其利歌曰衣食京师亿万之口若克谦斯堰之筑漕河久赖公私兼济视白渠之利不亦尤大矣乎予故备书其事为记克谦名盛常之宜兴人也天顺庚辰进士都水员外郎功名事业此其发轫云孔融祠记黎淳东汉孔融氏由中军候迁虎贲中郎将㑹董卓废立数正言攻之卓乃讽三府同举为北海相今潍县是已时黄巾冦数州惟潍最为贼冲实欲隂伤之公到郡即収士民起兵讲武贼虽屡败屡至其民赖以安戢无事且为制城邑立学校表显儒术荐举贤良郡人无后及四方游士有死亡者皆为棺椁以敛葬之在郡六年政声赫然四境之人被其惠化之深相传累世犹歌思不忘宋政和间潍守韩公通守慕容公为立祠以慰潍民之思又作论古堂于其西用祀潍之名贤君子如学术则有逢纷庸谭郎宗郑康成甄宇徐房徐干孝友则淳于恭王裒王闾吕元简节义则禽庆王脩杜松赟正直则牟融周泽王仪是仪韩熈载操尚则公沙穆邴原王昕隠徳则逢萌管宁知人则郎顗高构高义则孙嵩刘敏元政事则滕抚张允济共二十九人皆合祀于堂俾乡人有所感发效则嵗乆倾圯惟孔融氏存焉迨我朝立国百有十年令邑者因法令弗及置而不议成化戊戌适麻城宋侯绍东出尹兹邑顾堂已久废祠亦敝壊乃谋于僚佐募于富民鸠木集工合建一祠计五楹而周以垣凡器用皆备又议以汉之朱邑杜密唐之窦琰李邕赵居贞宋之许仲宣杨美张夀韩浩皆素有治声于潍者与孔融氏并塑像以正其位傍列纷谭以下诸贤配焉更名曰名贤祠拟嵗凡祭丁毕尹率僚属诸生徒从事于其间祠成乃走使京师徴言以记其合祠之意予谓诸贤之功名节义道徳文章皆炳炳烺烺载之国史传之天下后世凡世之欲为贤人君子者未尝不起慕起敬而视以为则况潍之人士沾溉其流风遗韵既久且专岂无感发而兴者乎亦惟长民者鼓舞倡率之何如耳侯于法令之所不及者犹能惓惓如此其于民事之所当为者从可知矣继此以往使逺而仕乎是邦者能法诸贤之政事以化民则治效可得近而生乎是邦者能法诸贤之行谊以脩已则民俗可厚其于世道未必无补也诗曰高山仰止景行行止予当书此以俟焉安平镇减水坝记李东阳𢎞治初河徙汴北分为二支其一东下张秋镇入漕河与汶水合而北行六年霖雨大溢决其东岸截流径趋夺汶以入于海而漕河中竭南北道阻既命都察院右副都御史臣刘大夏治厥事特命内官监太监臣李兴平江伯臣陈鋭总督山东兵民夫往共治之佥议胥协疏塞竝举乃于上流西岸疏为月河三里许塞决口九十余丈而漕始复通又上则疏贾鲁河孙家渡塞荆隆口黄陵冈筑两长堤蹙水南下由徐淮故道又议以为两堤绵亘甚逺河或失守必复至张秋为漕河忧乃相地于旧决之南一里用近世减水坝之制植木为杙中实甎石上为衡木着以厚板又上墁以巨石屈铁以键之液糯以埴之坝成广袤皆十五丈又其上甃石为窦五梁而涂之梁可引绳窦可通水俾水溢则稍杀冲啮水涸则漕河获存庶几役不重费而功可保工既告毕上嘉乃绩赐兴嵗禄二十四石加鋭太保兼太子太保増嵗禄二百石迁大夏为左副都御史协理院事又勅辅臣为文各纪功绩臣东阳当纪兹坝之成臣窃考之治水之法疏与塞而已矣塞之説不见于经中古以降隄堰议起往往亦以为利利与害相值必较多寡以为轻重若敺役土石当水之怒费多而利寡此古人所深戒惟水势太迫后患尚未形周思豫制以为之备则障之利亦不可诬况兹坝者势若为障而实疏之故其疏不至漏障不至激去水之害以成其利暂劳而永逸费虽不能无而用则博矣揆之善沟者水潄之善防者水淫之云者不亦兼而有之乎易象财成书陈脩和君出其令臣宣其力虽小大劳逸不同同是道也今圣天子勤民思理重餽饷悯流垫宵衣而南顾者累嵗非二三臣之贤其孰克副之当决之未塞也水势冲激深莫可测每一舟至百夫弗能胜则人船俱没埢埽筑堰垂成辄败千金之费累日之功卒然失之若未始有者羣议喧閧皆欲弃而弗终改而他图盖方御患不暇而何豫备之有及臣职就工而地灵顺轨不逆性以制物不后天以违时而又从容优裕以图可久之利销未然之患诚事㑹之不可失者也然则鉴往辙之覆而思成功之囏脩废补罅以期不坠庸讵非有司之责哉呜唿天下之事莫患乎可以为而不为彼宦成之怠交承之诿遗智余力而莫为尽未有不贻后日之悔者独水也哉人无于水监当于民监斯言也亦可以喻人矣唐韦丹筑扞江隄窦以疏涨诏刻碑记功着在国史臣不文谨书此为明命复工始于乙卯春二月毕于夏四月凡用夫万六千巨石万有竒粝者倍之巨木三千小者倍十而五铁为斤万一千他物称之分董是役者山东左参政张缙今擢右通政仍领河事按察佥事廖中迁副使都指挥佥事丁全署同知文武吏士进秩増禄者若干人皆刻其名氏于后云董子祠记程敏政周衰道否极于秦至汉中叶乃有董子董子生孔孟之隣自其少时力学至三年不窥园遂究极斯道获有闻于坑焚之余西京诸儒不及也盖其论道之大原出于天合子思分利义王霸合孟子对天人三䇿又有得孔孟体立用行微显不二之义致君三代比迹伊吕诚有其具焉顾武帝方喜征伐求神仙相公孙𢎞等而乐谈俳词赋之士有道如董子者弗之用岂世运使然亦斯民之不幸也高庙龙兴文运复盛洪武乙亥诏以董子侑食宣圣庙庭宪宗朝又用辅臣言追爵广川伯董子之道益显而广川实其故乡旧属平原今徳州也有书院在儒学东久废正统辛酉知州常景先得石碣于庙庭东庑下书刻董子读书台五字询其故址复焉继知州事王缙戸部主事毕孝剏祠堂八楹堂后合乡贤祠名之曰聚贤则成化癸巳也今参政林君元甫佥事钮君清行部徳州以旧宇圮陋请于巡抚熊公翀命济南同知王从鼎俾为专祠肇工于𢎞治乙卯孟夏踰两月落成士民大悦以为盛举不可无记走谨书之俾生于斯学于斯者其未达如董子之志毋燕游废业其既达如董子之䇿毋曲学阿世以副我列圣主张斯道之盛心庶新祠之成不止于洁豆登侈轮奂而已诸君之功顾不大与重修颜文姜祠记杨文卿颜文姜祠嵗乆摧敝四方祷祀之人猬集鳞聚失所瞻依嵗乆施钱皆为旁近无赖所私𢎞治八年汝南都宪熊公翀奉玺书巡抚山东行部于青道过祠下顾盼徘徊重念国家以孝治天下而孝妇有庙若此何以劝励风俗乃以济南卫百戸朱英核实施钱之入用以市材鸠工庙貌若生士庶具瞻孝思兴起谓文卿不可无述夫大道未隠人各亲其亲孝之名未着世徳下衰始以孝为卓行然季武矫而服缞子春强而过礼文举忍而弃子饰情要誉非孝之经至于姜诗之妻泝流汲江以顺姑好董黯因母思饮大隠溪水徙居溪旁以愈母疾此皆本乎天性协于至情其事有同于孝妇者焉若妇之孝生既能召室涌泉没又能神于一方以福庇其人民其孝之至者与显受封号而庙祀于无穷岂不宜哉庸书以着厥美并系颂祷神辞俾乡人歌以祀孝妇于永永其辞曰泉涓涓而涌室兮孝妇之徳河汤汤而逺逝兮孝妇之泽泽之流兮民受福徳之化兮民无忒食斯土兮其庙翼翼视如在兮其灵濯濯永神休兮与国无斁牲蠲洁而在俎兮柔醪在堂灵风飘而满旗兮神其来尝嵗用登兮时雨时旸人用康兮厉鬼潜藏惠孔嘉兮佑善以祥昭厥鉴兮有恶斯殃俗用熈熈兮俪美陶唐临清庙学记李东阳𢎞治丙辰春知临清州冯侯杰涖政之初谒先圣庙见其殿庑宏阔像设严整器具精备尊经有阁㑹讲㑹馔有堂堂有室门墉涂径规制井井叹曰真伟观也徧閲碑记皆永乐正统间县未升州时所建乃集诸师生问其脩治之故皆曰按察陈公之力也问其财用所出曰刑狱之赎金及凡所区画者而吏民弗与也则又叹曰学政弗修者吾有司之责也公以明天子之命分宪一方庶政攸萃而兵与刑又其急者乃以余力留意于教化之地而不烦于民吾党之愧也不亦甚乎于是㑹稽丁力以相其所弗及越数月而告成焉冯侯乃具书京师请予记以书陈公之绩予亦不能辞也惟孔子之道自脩身治家以至于国与天下无所不备其所以治人者皆其所自治者也治人之政先徳而后刑必有所不得已则宁去兵而存信其轻重之序又如此然受成讯馘皆必于学宫思乐之诗实有取焉学者亦恶可以兵与刑为末务而不之究哉今之学者大抵不知脩身之为急其为政者虽专领学校亦不过习书课严程期而止其各局于一事者亦何怪乎不能相通也哉临清为东藩要地南北舟车之所㑹自国家定鼎北方百年于兹文轨玉帛与絃诵之声日益月盛固人材之渊薮也而衆大之后蘖萌其间䑕牙雀角鸡鸣狗吠之警或以厪庙堂之虑故郡县有牧学校有师而兵刑之备犹不免于专设以此视彼亦岂不各有所限哉若陈公之志亦可谓勤而能周者矣夫天下之政必以身率之而后可成今按察一举而州正翕然以应推是类也则凡有职乎教与育者茍以身先之何患乎士习之不变哉且县陞而州则士额加广师员加盛矣由前日以至今日其庙学加新且备矣发扬奋厉之机澡雪脩治之力彼士者亦盍知所以自励哉此则陈公之意也故书以为记陈公名璧山西太原卫人壬辰进士为御史有名其为按察风裁益加于昔冯侯涿鹿卫人丁未进士初知诸城县以荐擢今官其举乡贡则予京闱所校士也宋尚书祠记李鐩𢎞治甲子鐩为工部左侍郎孝宗皇帝遣往山东议处守臣所言漕河事鐩驰入其境稽考往迹知漕故运河也国朝洪武中河决原武过曹入于安山漕河塞四百里自济宁至临清舟不可行作城村诸所陆运至于徳州永乐初文皇建北京立运法自海运者由直沽至于京自江运者浮于淮入于河至于阳武陆运至于卫辉又入于卫河至于京当是时海险陆费耗财溺舟嵗以万亿计也上命工部尚书宋礼修元运河役济兖青东民五万登莱民万五千人疏淤启隘因势而治作坝横亘五里遏汶水勿东流俾尽出于南旺分为二水以其三南入于漕河以接徐吕其七北㑹于临清以合漳卫塞河口于曹郓濬沙湾至漕故道以行水盖漕之废有二患河善决则淤水病涸则滞自是漕河成而海运废矣祭法曰有功于民则祀之鐩谓礼之功可祀也遂下有司工部主事王宠又言刑部侍郎金纯都督周长佐礼之劳宜不可泯今上嗣位之六年俞鐩等之请命南旺分水祠礼左右以纯长配有司并祀平江伯陈瑄而纯长之位一紊又六年工部郎中杨淳始釐正如制淳暨主事王銮来徴予言夫人臣之奉国事也富才者创之慎虑者守之徒守者蛊事而敝国数创者棼政而敝民是故俗之所厌圣人不强行民之所安圣人不棘改往者守臣欲改汶疏洸求利于漕不亦凿乎夫宋公之治漕河也因元哲臣之迹采今达民之谋相流泉之宜操独决之智因民之欲避民之劳嗣是置闸以防洩畜湖以永灌引泉以备涸时浚以杀淤漕河其大成万世之利也夫虑浅者易动尚竒者好更昧事者恒作恩民者喜役故事之敝也柔者废刚者偾予待罪三朝今老且病将明农以待尽因公祠事之成僭为后告焉宋公字大本河南永宁人刚果笃学亷公有守居官三十余年始终一节为时推重若筹画京储营建宫阙政蹟茂着军国重务建白尤多不特治河一事而已金公泗州人累官尚书周公天长人封莱阳伯谥忠毅亦一时名臣祠之建经始于正徳七年春落成于十一年冬庙宇廊庑垣墙俱备别刻于记石之隂焉洙泗书院记略吕柟洙泗讲坛在孔林东一里乃夫子与其徒讲道之地也元至元戊寅宣尉东野潜偕孔澈尝一修葺焉我朝正徳中盗火其门殿庑亦敝嘉靖改元巡按山东御史李献暨副使吴山参议孟洋乃议増治而未成参政吕经督完其事请记于予修撰吕柟曰嗟乎昔夫子衣不及时食不及日与其徒栖栖皇皇思以救天下教万世是故反回之仁屈赐之敏怯由之勇实师之庄斯道之讲于学者也取时于夏取辂于殷取冕于周取韶于虞斯道之讲于政者也夫夫子之道犹大路也途亦可通巷亦可通有能为方驾之轨者亦可通夫子之道犹大海也罂亦可取瓶亦可取有能为万石之瓠者亦可取是故以容教子桑则可以容教子张则不可以言教子骞则可以言教子我则不可何者主静非不善也施于陆氏之门益其禅务博非不善也施于王氏之门丰其蔀故夫子所讲之道鲜矣然则洙泗讲坛之修将斯道可由是而明乎将夫子之灵其真在于斯乎将诸君子之举其亦有志也乎许忠节公祠记陆釴余闻之国治无勇功时平鲜节义多危而后畧着多难而后忠显斯特其槩云尔夫谋定于素之谓略义成于性之谓忠故排难不括器之利也守死不贰天之制也君子有从容以制变无贪幸以成功有慷慨以就义无矫抑以完名时之理乱又非所预焉国家承平百余年海内不知战争民不操兵士大夫从容讽议讳言仗节死义事迺正徳间流贼煽祸畿甸海岱骚然州邑长吏望风奔窜忠节公来令山东之乐陵甫期城无完堞民无固志下令誓必死曰有弗如令者戮以徇迺勤日夜浚濠増陴缮兵积粟拊揗其民而守之贼至则设伏出竒或亲操矢石突城出战每战必胜斩获无虑数百人于是贼相戒不敢犯乐陵城天子嘉其功擢山东佥事以兵镇武定武定素凋弊公复饬备如乐陵时旁郡之民扶携而至者填于道无何贼衆犯利津公出兵击走之再犯徳平又击走之于是贼又相戒不敢犯武定城武定置兵自公始至今颂兵畧者必曰许公许公云公擢江西副使值宸濠露反形亟白当道宜先发其罪有不如意者辄拊膺顿足曰吾不知死所矣难果作宸濠以兵刼公公抗意不屈竟骂贼以死呜唿烈丈夫之行也已盖公少负竒颕以经畧世务为已任性慷直忠亮许国其素志也故卒然当变应之有余临利害而不可夺岂平居无术遇事周章徒自毙以塞责者可伦哉公遇害之明年今上即位赠左副都御史谥曰忠节命有司建祠江西之南昌迺棣人思公若丧父母嵗时伏腊为泣哭奠祠未有立焉嘉靖壬午兵宪王公旸来备武定士民有为言者公曰国之大事维祀若戎戎饬而祀废政迺弗成盍祠之以言于都台邵公钖则从以言于柱史熊公荣则从迺撤废寺得隙地于学宫旁营之堂庑庖舍翼然焕然得废地于演武塲垦之入其穜稑以供俎豆有司嵗祀罔斁是举也上下嘉其成幽明孚其感忠勇作其气风纪植其纲岂直慰棣人之思哉祠既成余适以督学来东臬兵宪公曰斯不系风教耶子为记之忆余筮仕闻忠节公事未尝不悲愤涕下则又以不得见其人为恨往参江藩得谒公于南昌祠迺今东来又谒公于武定祠貌像若生拜瞻悽怆能无忠义之感乎然窃闻江右人言曰宋有文丞相明有许副使又闻山东人言曰唐有颜平原明有许乐陵斯二言何谓哉盖文山祠于吉安南昌距吉才一水后三百余年忠节祠建焉又一文山也平原祠于陵武定与陵为接壤后五百余年忠节祠建焉又一平原也夫忠义之气贯金石格天地而况其精神气类之自相感召死犹择邻旷世奚间其事同其心同宜其血食之地亦同可谓之偶然哉嗟乎开元天宝之乱河北二十四郡靡然摧丧平原一倡大义天下始知有勤王之师航海投厓国事去矣惟一死以明君臣之义成败又奚择焉由是观之忠节之功不独在武定狼山之捷贼党勦平微公孰为之敺其忠不独在抗贼鄱阳之战羣忠効力微公孰为之倡然平原天子不知名而忠节已録功于生时文山赍恨以没而忠节遂酬志于死地二公血食一方忠节且兼祀焉忠节不负臣子天下后世岂负吾忠节哉呜唿可以为万世报忠之劝矣忠节姓许氏讳逵字汝登河南固始人兵宪公盖慕其烈者祀典迺秩云单县迁城记廖道南单县城成于时山东藩臬诸君子以书来言曰夫单父古采邑也东瞻泰岳则徂徕梁甫伯禽之曲阜也侧望临淄则琅琊渤海吕望之营邱也迩接邾鄫则龟䝉凫绎滕薛之故疆也遐聨郯费则沂泗汜汶济兖之支派也而单父三面带河元至正甲申河决曹州梁山鉅野俱为巨浸我明洪武己巳河又大决正徳己巳又决杨晋口己卯亦如之辛巳又决八里湾嘉靖癸未霖雨大注漂民室庐壊民禾稼荡析离居邦人大恐至乙酉都御史王公尧封喟然叹曰于乎单父之民其为鱼乎夫有人有土有财有用乃今高岸为谷田卒污莱是无土矣老稚沟壑壮者散徙是无人矣府库空竭室如悬罄是无财用矣非予溺之而谁乃谓方伯郭君韶曰维兹城以卫民经之营之汝实总之乃谓宪使潘君埙曰绥善良遏冦虐以为民保障惟汝力乃谓亚参侯君位刘君淑相曰汝惟职专兹役往视予民毋贻民忧乃谓佥宪陈君徳鸣曰汝往督之以昭汝宪乃谓兵备副使王君言曰饬汝师以防姦宄乃谓兖守喻君智曰弗城何邑弗邑何民惟汝之责乃十有一月丙辰升墟以望故城之隂大河之阳陵衍而平土燥而刚卜云其吉终焉允臧越明年春龙见而雩土功伊始峙乃糇粮偫乃畚锸乃辩土物乃课章程相其隂阳则人献吉菙氏贡良定其方位则水泉以悬规景以测畧其广狭则野度以步涂度以轨揆其经制则宫隅七雉城隅九雉捄之陾陾筑之登登百工惟和罔不用勤越三月城成又三月邑治成又三月庠宫祠宇成监司有台藩臬有署置邮有舍医歴有肆巷有阛阇里有塾序疆有堠望火师监燎水师监灌民趋如市宾至如归引睇平原留睨沟潦逺涵天碧迩延野翠而向之为民患者举为民利矣单父之民相与叹曰于乎微王公吾其鱼乎是役也镇守太监王公思竞巡按御史张君英李君美王君正宗咸与力焉综理于内则右布政潘君埙参政常君道江君晓王君潮副使钱君宏任君洛余君本佥事边君宁而董其役者则同知俞鼎县簿王懐礼经歴宋泽也又越明年王公出巡东兖达观于新邑营喜曰单父之民自是其有瘳乎又令陶甓数百万环而砌之曰斯可久矣予闻而叹曰盘庚迁而民咨怨单父迁而民乐康何也盖河之患同而遇之时异也且春秋城邢城郓城郎城楚邱大书不一而城韩城齐城朔方诗必称之又以武人宗子譬之王公设险圣人域民而岂徒哉今单父在昔为周王子臻邑观单襄之聘楚靖公之处晋穆公之事周施泽于民久矣乃若宓子贱弹琴而治巫马期戴星而理虽劳逸则殊其勤于单者不亦逺乎继自今其无忘三公之烈与二贤之勣也已乃系之辞曰于维东土上应虚危泰山为镇大河为池维兹单父姬之封邑襄公康之靖穆攸立鲁至定哀子贱实来尚徳若人爰有琴台巫马继之星言夙驾蹇蹇匪躬不遑早夜百千余年以迄于元河流涨溢蛟龙吐吞民庐漂没宫宇为沼菰藻交加烟涛浩渺下迨于今城复于隍民患滋深率吁彼苍中丞涖止乃新百雉迺左迺右迺疆迺理役者协力赞者协谋崇墉修雉杰观飞楼都人豫喜载笑载语以艺稷黍以谷士女自兹伊始既乐且康援之袵席登我高岗我观民牧谁其作者召伯劳之民狎于野礼称筑郭书戒勤墉惟兹单父中丞之功克成有终王臣之节矢诗多以告来哲崇正祠碑记陆鈛济南城东北十余里孤峯杰立峨然而苍翠者为华不注山山阳峻宇缭垣郁然而盘亘者为华阳宫宫据山为胜泉深而谷幽幡幢钟鼓震响林壑过者相顾叹息曰秀灵融结之地明神弗接而淫渎其祀曷表胜观以式邦人嘉靖壬辰诏天下毁淫祠于是有司议毁华阳值抚台袁公釐革庶政爰秩祀典迺进藩臬诸君谋曰祀淫匪彛毁成匪俭匪彛典将废匪俭民将戕盍存旧而新之以正易淫传曰先成其民后致力于神如之何维时按台方公稽古礼文则复进诸大夫谓曰祀欲正报欲隆举欲不废慎之哉鈛不敏从诸大夫后乃退而言曰余尝登华不注有遗慨焉逢丑父之忠备焉烈矣闵子骞之孝纯焉至矣华泉取饮脱君虎喙兹非此地乎而费之庙食几为华阳之墟矣余安得已于慨耶余闻古之君子生于其乡则社祀劳于其地则邦祀死于其土则墓祀是故社祀以昭灵也邦祀以徴劳也墓祀以宁魄也思不忘故也故祠之言思也过画邑者必思蠋入孝里者必思巨登华不注而不弔逢闵二公如忠臣孝子之思何诸大夫曰祀以崇报报以立功忠孝臣子之大防也劝斯至矣乃复起而言曰明兴百五十余年士大夫以宦业鸣东土与乡先生没而祀于社者何可胜纪然不曰有功徳盖六郡誉望超一乡者乎是故名宦自铁公铉而下吾得二十一人焉乡贤自黄公福而下吾得十有九人焉虽专祀一方奚其愧诸大夫曰礼以义起义协则礼称数君子逢闵之徒也可合以祀余乃具请于两台咸报议可遂易华阳宫为崇正祠頺者起之腐者新之有堂有门有庑有亭有庖有湢有龛有座固以周垣表以石槛通以津梁引以川源其制敞焕观瞻惟肃其祀则逢闵二公居于中国朝诸君子并列左右春秋嵗祀着为令云君子曰阐灵据胜得其地抑邪扶正合乎经存旧为新节乎费举逸修旷饰乎典景贤励俗寓乎教一事而庶美备焉弗述将冺焉已乎鈛无能为役姑志其始末而系之辞辞曰华山巖巖华水汤汤云气磅礴明神是藏翼翼新祠谁其作之显显中丞允维度之曰昔华阳龙宫赫奕彼淫弗翦正气斯蚀正气维何为忠为孝岳峙川流日星同耀忠不避难孝亦底豫挺挺哲人为砥为砺坎其击鼓俎豆肃雝神之降止居歆既同百尔君子有君有父式瞻永懐彛伦罔斁两疏祠记李士允兰陵西北三十里里曰罗滕盖有城云往李子行县过其下不知其为二疏城也有寺憇焉见其堂空而圮询诸僧曰此二疏祠堂也墓在祠南里许累累七冢莫辩墓无祠此其祠也于是李子揽衣启行登城四眺城势如环山城中高阜深广可宫可田榛莽翳如瓦石狼籍覆栋仆碑交委堂下乃怆然而悲曰嗟乎斯非守土之责哉乃彼时有地方之役未之遑也嘉靖癸巳夏六月李子再过之而峄县尹李孔曦从焉则以祠事谋之李李曰表贤举坠有司事也曦敢不力无何峄以文来告成李子谒祠祭告或曰古之作者代不乏人二疏何以独着李子曰为其见之蚤也又父子也故如逢之挂冠梅之匿名固咸明哲保身西京之高致然祸乱已形所谓其智可及者也而二公父子贵盛非有微衅可去者乃同日上书解绶若将及之自当时观者不过曰贤哉二大夫耳逮萧望之相次为太傅而竟以谗死则二公之去岂独犹夫人哉萧亦西京硕儒与二公同里今不获与二公并祠矣故祠之言思也厥义二服其功祠沐其风祠功之祠近所谓五世而斩者也风之祠逺所谓百世之下闻而兴起焉者也推此义也二疏之祠当百世犹一日也罗滕𨽻沂然去沂百四十里去峄四十里而近且峄旧疆故是役也峄主之云初祠在寺殿前嚣而逼于是迁祠寺后爰作二像李子则为迎送神词三章歌以侑尸以纾厥思以永厥祠焉辞曰若有人兮山之巅采三秀兮披云烟驾𤣥鹤兮后先御飘风兮聫翩辟兰堂兮葺荪戸灵彷彿兮予懐顾林黯黯兮层隈草萋萋兮兴衰睠新宫兮可栖懐故城兮归来归来兮盘桓薜服兮云冠奠蕙殽兮桂醑灵欣欣兮交懽出同游兮入不独处眷旧邦兮偕故侣僾有闻兮忾息忽若见兮延伫世代易兮陵宫迁挥金往兮乐当年长林飒兮风暮故山晻兮氛雾神醉饱兮夷犹歘若逝兮鯈若留既横举兮四海终弭节兮一邱以永禋兮兹土慰邦人兮千秋建富文忠公祠记杨应奎嘉靖十有六年青州兵防佥宪东汾康公以修西月城余材修富文忠公祠于晏公庙之基祠旧在石子涧石架瀑水立栅而亭之后人目为富公遗爱者也嵗次湮没徒有空名而已涧即汉晋间望气者所谓广固城之五龙口晏公庙实南向对之晏公出处无稽俗传水神也野庙荒寂或頺或理地势如阜丰隆圆秀民居环其左右今乃坚广其垣墉崇高其殿宇中设文忠神主以将事重门峻堦有严有翼俯渑洋之潺湲挹云噼之崒嵂尧山峙其背驼峯耸其西风晨月夕烟雨雪霁之景尤为竒絶下与范文正公井祠东西相望明爽旷达真齐两景之伟观也后树礼宾之堂移晏公旧像于右偏置守祠俗房于左盖越月而告成焉百年废祠一旦兴复耆老传颂抵于兹望康公之举真义举哉按宋史仁宗庆歴四年富文忠弼字彦国河南人中天圣八年茂材异等第歴官枢密副使避谗得除资政殿学士加给事中知青州兼京东东路安抚使河朔大水民流京东公择所部丰稔者五州出粟得十五万斛益以官廪随所在贮之得公私庐舍十余万区散处其人以便薪水选老弱瘠病者廪之山林河泊之利聴民取之流民死者为大塜葬之明年麦大熟流民各以逺近受粮而归凡活五十余万人募为兵者又万余人上闻之遣使劳公即拜礼部侍郎前此救灾者皆聚民城郭中煮粥食之饥民聚为疫疾及相蹈借死或待次数日不食得粥皆僵仆自公立法简便周至天下传以为法至于今所活不知几千万人矣史之所记文忠所活流民尚如此则部民之受惠被泽可知是以当时感之而祠之后人颂之而不忘有以也祭法曰法施于民则祀之能捍大患则祀之能御大灾则祀之然则前后屋而祀之者礼也文忠平生忠直大节徳业文章史册备载兹不赘新建南关鲁义姑祠记张文鳯尝谓教化风俗国家之所恃以立也天理民彛吾人之所恃以生也六经语孟之讲明汉唐诸贤之论列有宋数君子前后着述记载千言万语悉不越此焉尔是故忠者得之为忠孝者得之为孝节义者得之而为节为义皆足以植人纪励世风而民生实有赖焉时降俗漓人心陷溺当事者以教化风俗为不急之务语及天理民彛则以为迂逺而不切于事读书谈道之士质美识高笃信而力行者固代有其人庸儒俗吏计利害而不顾义理蔑圣贤之训以为不必尽合者亦多矣抑岂知其如布帛菽粟然民生不可一日阙焉者哉于此有人焉独以身任其责天相之人成之无所为而为也明效大验昭掲宇宙使天下后世不惟贤且知者信之虽愚夫愚妇亦不得不信之此其于圣贤古训有大发明不费辞説所当尊崇而扬厉之以风天下也岂可与一节一行之士例论哉吾于鲁义姑事重有感焉全孤数语君用以安忠矣而忠不足以名之也兄子既全宗祀攸托孝矣而孝不足以名之也守已不辱敌人起敬节矣义矣而节义不足以名之也卒之身名俱完而周公伯禽之鲁实嘉赖之于乎教化风俗果何负于人国也哉天理民彛果可一日而不全于吾人也哉余尝读列女传而义其事及来宁阳乃其故里也遂得瞻拜祠下窃怪二千余年未有能张大之者仅一许翰林为之记一王京兆为之表章咏歌然祠宇荒僻弗称祀典缺而未载潜徳幽光尚有阐扬未至者岂以有所待而然欤鳯治泉之明年为嘉靖己亥爰复为立祠于宁阳之南门外为屋三楹缭以周垣有门有庑规制略备经始于某月日落成于某月日议春秋致祭勿替求邑之节妇二烈女以配焉俾士大夫之往来观者知不独有义姑且将益信周公伯禽之鲁其化大以遐也庠生王正容京兆裔孙闻兹举而义之谓宜记厥成以昭后遂不辞书而镂诸石濬府河记王廷兖州府城东旧有坝曰金口坝之上西偏曰金口闸所谓黑风口是也坝之堰沂泗二水导入闸口抵府城东门绕城南复折而北经西门㑹阙党诸泉西流七十里抵济宁东城外遶而南与洸汶水合而东出天井闸者曰府河盖元人遗迹也后魏及隋实经始焉今为漕河之益非细矣国初堰坝以土随筑随毁成化中工部侍郎乔公毅均易以石而锢以铁嵗省劳费不赀是后不复修治垂九十年山水疾激坝石倾圮而水行故道弥原淹野禾尽腐败是为利于漕者什一而贻害于民者恒千百也嘉靖戊午廷承命总河顷之兖州府同知黎天启来言堰坍塌状余为檄管河郎中汪君泓管泉主事陈君南金同兖州府知府莫如善滋阳县知县汪应昻等往勘议合秋九月余因歴坝上旋视其宜増高一尺七寸而董是役者即黎天启也工始于是年冬十一月讫于次年夏四月然河渠淤浅水之入犹夫故也是运道仅受什一之利而小民仍䝉千百之害也今年春济宁管闸主事王君陈䇿以濬渠请适朝殿需用材木而水次拽筏夫役坐旷又南旺大挑甫毕均可借调乃檄兖州府同知祁天叙卜日兴工自黑风口至孙氏闸四十里以泉坝并拽筏夫共四千八百名濬而以任城卫经歴张一科滋阳县主簿李琅董之自孙氏闸至济宁马驿桥四十里以济宁浅熘等夫并拽筏夫共四千入百名濬而以判官李金董之其河渠所取之土即加筑两岸河之深广堤之高厚视昔加倍堤植以栁置舖其上自三月二十九日始至四月十八日工完是嵗水由河渠行不为害田乃有秋而泗水之出亦数倍于昔舟楫利焉王君因诣余请纪其事乃为记之国家建都于燕嵗漕四百万石而吴楚闽粤交广物货之入海内外诸国各以方贿来贡利涉惟漕河耳永乐中筑坝于戴村遏汶水分流而㑹通河复通然济宁之南河渐衍地渐下所分水又甚微故不得不截沂泗以合流也夫事不患于不成而患其易壊今漕河固无恙而潴防堨拽之具率因循毁败倘能以次修举废者饬壅者疏岂惟百世利哉而议者不此之䘏乃讲海陆故道修胶莱废河徒虚谈浩费不亦左乎今所濬者特四河一支耳即于漕获利于民尠害况有大于此而甚利乎昔治水者引漳导汶以利农而转漕之功弗闻堰洛导渭以利漕而佐农之绩罔着功有不能兼施者犹不辞胼胝为之既兼利而无害是所谓务一而两得者也则兹役不为徒矣游泰山记王世贞余自戊午己未间有事于泰山者三而其稍可纪者第二游也其初游为正月晦自清源谒台返与海道宋丈大武偕夜浴于使院三鼓起启堂之北扉而望若曳匹练者自山趾上至絶顶又似聚萤数百斛萤光熠耀不定问之乃以兹时士女礼元君灯鱼贯而上者也其颂祝亦隠隠可聴云以黎明入山即隠晦浮云出没山际拾步外不辨物苐觉舆人之前趾髙而余前偻而已即絶顶亦无所覩见且寒甚宋丈迫欲返还憇鄷都宫觞举者数而后肤不栗也至六月朔偕御史段君按部泰安段君约以三日登而诸道从者衆度不任舆马余乃与参议徐君文通请以二日先段君许之至夕而大雨其次日雨止出泰安可二里所即入山时禾麦甫熟黄绿间错如绣拂拂作饼饵香树杪浓隂晕之意甚适而至无掌故可询者自是皆诘曲逶迤而上峯势嶻嶭若相噬而傍多溪涧泉流碨礧间作悲鸣与笳吹相应乆之至回马岭乃却肩舆改从腰笋又四里抵御障巖一曰御仗宋永定陵东封止仗卫处其前巨涧涧底白石砥平如玉色而巖陡上庙其巅颇寛嘉树隂之好鸟喈喈可爱又行可三里抵黄岘黄岘者不知其所繇名有松二即所谓五大夫者也以厄于石不能茂而稍具虬虺状当是二三百余年物亡何为百丈崖崖凹深如屋傍有石涧壁立而凌层巉巖叵测已度百经峪为十八盘应劭所谓两从者扶掖前人相牵后人见前人履底前人见后人顶如画重累者非此地也耶而今道益饬治且有舁者所谓五六步一休蹀蹀遽顿地不避燥湿前有燥地目视而两脚不随且幸免矣自是为十八盘者三而穿中窦曰天门既上罡风蓬蓬然吹㡌欲坠道士衣羽奉乐而迎出没云气中亦一奇观也行可里许为元君祠元君者不知其所由始或曰即华山玉女也天下之祝釐祈福者趋焉祠宇颇瑰伟而嵗所入香缗以万计用供县官匪颁其右为御史所栖后一石三尺许刻李斯篆二行一石池纵广及深俱二尺许亦曰玉女洗头盆也自是左折而上里许曰岳帝祠陋不能胜香火其后峭壁造天左为开元帝纪泰山铭唐𨽻径可二寸而赢势若飞动惜其下三尺许为搨碑者冬月搆火蚀之遂不全右为蘓颋东巡颂字形颇秀媚尚可辨而损于闽人林㷆忠孝亷节四大字又有颜鲁公题名损于方元焕诗固不若苔土埋翳之尚可洗而有也自是益北上数百武为絶顶曰玉皇祠祠之前有石柱方而色黄理亦细可丈许所谓秦皇无字碑也其石非山所有或曰中有碑石冒之按李太宰裕记云石埋植土中似方非方四面广狭不等细观之总十二行行各十二字多不可识今殊不然然李公以为在开元铭东十数步则非此石明矣恨曩时不于其地一访搨使先迹冺冺也复折而东少下百步复上百步石室冠之高如玉皇祠中有黧色石盖方丈莹润可鑑云汉武帝所藏金泥玉检地也传云白云起封中者是已其前地稍辟即所称日观秦观越观诸峯者盖五鼓而起观日出则为日观西望而见秦则为秦观南望而见越则为越观耳其后人所指某峯某峯皆妄也时雾气重不可久憩又亡所观见如春时怏怏而下适徐君至唿酒谈诗甚乐三鼓而寝约以五鼓起观日出然其寝皆已酣甚醒则高舂矣意恍恍不自得强与徐君扶杖而寻昨所游时天初霁日益弄色其东南尽目力微白而晃漾者以为海耶直北而西隠隠一抹苍碧若长城之堞者则意以为太行恒崧之类耳至稍逺而淄渑济泗千流叠带近而诸山皆若培塿独徂徕稍尊居然一衡几瞪眺久之因与徐君语传所称吴门白马固未敢信即小天下岂欺我哉俄而诸山各出白云一缕若冢中起稍上大如席凡数百道则狂驰而遇辄合其起无尽其狂驰而遇亦如之顷刻遂徧成白玉而仰视则空青莹然上下异色唿酒与徐君酌自以为生平之创目所谓野马絪緼信也俄而报段君至从行者参政张丈希举副使李君嵩佥事王君遴张君师价因置酒于其署移席玉皇祠南柏树下记云汉武所种千株大者十五六围今不能十之一而小疑即其孙枝也酒小间散步至舍身崖其缺处可三尺而下临杳霭数千仞咸足缩不敢前乃别段君约以次日縁寻山诸胜乃下五鼓复大雨雨连日夕不休凡四日雨始小息夜起顾视天碧净如浣而大星百余巨于杯歴檐角殆可仰而摘也质明复大雨州供业已尽乃行辞段君与诸君偕发时寒甚衣绢素至五重不解亦有乞道士木绵裘者下天门雨止日出每十八盘竟辄去一衣至御障巖衣去且尽时巖傍飞瀑争下凡二十余丈涛飜雪濆若鬬龙吐蛰玉鳞四飞珠沫羣唾余兴发不可遏跣立磐石流泉中唿酒数大白辄釂长歌振林樾诸君皆壮之有和者有就取饮者移时而报段君至相与之鄷都宫为小宴别其明年之四月朔以行部道出莱芜㑹家大人有边事事甫定乃乞灵于大岳以间登焉将五鼓杖䇿日观峯顷之东方色微辨而顾余及从者衣洞赤已覩石室及诸碑碣尽赤乃见一线赤从东黯䨴中起顾山之背则犹昏然鸡盖三喔也又顷之日轮徐上云君霓师金支翠旂彷彿扈从于是诸峯城郭尽现而山之观与世同矣余三登而始毕其胜然目境耳其峯之为回鴈为鸡笼为莲花为明月为丈人为独秀为东西神霄崖之为百丈为马棚为鹁鸽峪之为石经为桃花为马蹄石之为牛心为龙口为试剑为龙纹虎阜峒之为吕公为白云为遥观泉之为白鹤为水帘为白龙诸用怪伟称者固未及一二探也夫以封禅告成之主凡七十二而结绳者半之天地之人文郁而后世之博识者不能举其畧辞之不可以已也如此哉余去兹役十有七年矣而所经覩若夙夕㑹至自太和有所撰述因併记之其后二游各有诗诗为七言律凡十首创筑颜神镇城记李攀龙公既以玺书按青齐诸郡县即青齐诸郡县治也则之部请城笼水曰是淄莱新益之间一都㑹哉天不弔百姓一二长吏怠于疆事俾一二不逞子弟掲竿如林而负固自喜以为父母忧四方亡命啸而过市有业甒于篚中覆之利剑莫敢以发而释担一唿为皆制挺又安可谁何百数十年来冀氏姚氏尤为倡乱杀我一二长吏之戍者以荼毒我百姓焚荡我庐舍憯不畏明至令一妖女子三勤我王师翦灭此而后食恶在其按察青齐诸郡县为也余不佞盖未尝一日忘之桴鼓之鸣如出宇下即于玺书又得临笼水上以春秋耀吾军士岂其防民而暴之中野必曰疆场之事一彼一此弃命废职其若父老何我必不然不佞之业在蒸民之七章矣中丞傅公谓御史段公曰余观于大夫才可使无徴役百姓而义不可使衆为政夫固谓一人虑始而荣施不可有也不然夫岂不知淄莱新益之间嗷嗷者以时绌为解也大夫实云畏此玺书即有后事安可言勿与知也曰昔在庚戌少司马城潞水上御冦乃天子有钖命此自大夫家政吾二人将有赖焉以干城王室备它盗也大夫实云无亦大夫按察青齐诸郡县列城数十岂谓是西游津梁之上有急难也勿更使父老失望于我则公遂营焉曰是在不佞此一役耳何至言鉅万吾因石于山因灰于石虽隆之天不可胜用矣岂犹不坚而覆蒉为之其又令暴风雨潦以攻一日之费石城非不倍委土而十年为计一再筑之后石城之费立尽是使父老终嵗率子弟而城已公乃属之青州守李尚智倅倪云鷴自三月至七月守尚智倅云鷴乃以效于公算才官钱九百余缗而城髙丈有寻方广若干丈各门焉二水门出南北城下因壑为池百姓忽自有之矣公以报成今中丞丁公也攀龙弱冠时一二长吏及彼中豪言城颜文姜事且三十年此无它则长吏过自好欲无受劳民伤财名不者大役难成恐中废作者不任又不者如匪行迈谋与衆为政耳如此必使城自地出然后可百数十年来冀氏姚氏凡九倡乱一妖女子三勤王师亡论所荡焚即刍饷供亿岂但可为十城然遂以弃之乃平居则又不复作一钱事而曰吾已为储刍饷供亿于某所令足待变矣岂为计哉公名世贞字元美吴郡人少司马名忬公其子云建许忠节公祠记殷士儋正徳己卯宸濠反于江西许公以按察副使不屈死之今天子即位首诏褒録赠公左副都御史谥忠节官其子玚世锦衣卫正千戸寻用廷臣议谓公死事尤烈再赠礼部尚书后兵部覈奏公为乐陵令时蓟盗刘六齐彦明等起所至破城邑杀长吏势炽甚诸省戒严辛未六月贼党犯乐陵杨家店复从海丰冦县境八月贼伪刘七拥衆二千骑突至县南关余党以二千骑掠县西黄家店当其时皆乐陵令身率所练壮勇出奇设伏大破之部诸弩士袭击追射无不应弦踣斩首六十五级生缚其酋党二十四人佥事兵备武定时贼刘六杨寡妇大举攻利津急佥事亲督郡兵往𠞰追及髙苑斩首四十八级贼刼徳平引兵趋救徳平至杨二店遇贼与战一鼓殱焉山东贼悉平计先后俘斩首虏二百三十有竒夺获被卤口数器仗无算中功赏格宜叙奏上特命加廕其子世锦衣卫指挥佥事圣朝表忠劝功恩渥备矣休哉初公举戊辰进士授知乐陵有功超拜山东佥事奉玺书兵备武定贼平省兵备乃还分臬济南复往巡辽阳及迁江西遂自辽阳过济南携家还留固陵而身独往莅事盖自筮仕宦山东且十载戊寅抵江西逾年难作余蚤嵗闻诸父老谈许公率其亲所覩记不独御冦一事在乐陵兴学造士平赋役息刁讼鉏悍翼懦敝俗丕变先贼未至缮城濬隍教民战守具甚备推诚待下与衆同甘苦故人乐效死开府武定郡县贪吏望风遁去诸兴革裁创军民咸便率经久可施行简卒乘募勇畧选引强士训习逺射制连挺鬬械授攻击止齐法卒用是胜土人至今习之称长技焉治济南政先仁恕务尽下情数平反寃狱絶口不言战功或问之逊谢不对谦厚不伐如此其平居治行敦大体不愧古循吏至用兵料敌决胜神妙不测能以寡覆衆虽史籍所称元戎宿将知兵法者不能过噫当濠未反也设公得专行其志如山东时必能先几制变当使胜算在我濠中有惮不反江西可幸无事矣谋格几失令束手俟变徒誓一死报国与仓皇无䇿穷蹙而死者等公之初志岂遽止此已邪乐陵先有生祠武定有破贼安民碑公既没乐陵武定辽阳思公不已又各相继于其地立遗爱祠咸若曰公有大造吾土祀典所列法施民劳定国御菑捍患公皆备之不以其死事江西云盖语死事江西最着江西之人目击其变故叹愤骇异惟死之重而才猷之蓄事功之素多置弗论语功烈山东最深山东之人身被其泽故哀思慕恋惟惠之懐而过化殊区歴世滋久益笃不忘夫各有所感也济南山东㑹城旧有崇正祠祀国朝名宦乡贤遍乎一省者公预矣嘉靖辛酉巡抚镇山朱公巡按汉楼刘公始从士民之请立祠湖南书院西俾祀公巡抚髙泉谢公石洲张公巡按容堂吴公谷南高公继至咸乐成之藩臬郡县诸君子罔不胥赞祠有堂有庑有垣有坊几筵器具咸备且饬遗像凛然瞻谒悚惕伏腊飨献耆庶悦怿祠既成济南守魏公裳书币请记其事惟公精忠大节人人能知之人人能言之儋也东人也特表其宦绩勋劳着于山东者俾刻于石以告来世观者迹公所能为考其所不及为盖深有足悲焉嗟嗟一死岂公所难一节何足以尽公爰述其事而系之以辞曰荪壁兮葯房缭蘅若兮庑琼芳神宇临兮中洲凛英风兮满堂縆瑟兮交鼓陈瑶羞兮酌清酤纷进拜兮延伫灵昭昭兮欲下乘风霆兮骖鸾螭抚剑佩兮光陆离睠夙游兮顾懐慰我人兮永思繄大造兮东土粤多歴兮年所歘去我兮安适嗟权分兮志沮惟慷慨兮成仁励臣节兮终古泰山巖巖兮东海汤汤公名与髙兮公泽与长神游八极兮耀景光来不可知兮去何方东人哀思兮曷能忘千秋享祀兮垂无疆夏镇新河记朱睦㮮惟嘉靖乙丑之冬上以河决徐沛漕渠不通乃集诸公卿暨百执事之臣议举可以治水者佥以大司空万安镇山朱公请诏命之钖以玺书若曰黄水泛溢靡有底止转漕道阻国计是艰朕甚忧之兹以命尔平厥水土亦惟尔任往哉公祗承惟谨既至乃奉扬明命戒吏饬工抚用士衆咨访羣䇿已而周爰巡行由曹濮歴萧砀既究厥源复访古法乃㑹总理河道都御史潘公总督漕运都御史马公巡抚山东戸部侍郎霍公巡抚河南戸部侍郎迟公上陈于天子曰窃见黄河上源既难分导水势散漫工无可施虽湖水稍便借以行舟然干涸无常终不可恃独南阳闸口直抵留城先年曽事疏凿间类河形两岸俱高而土且坚实三十余年未尝冲决即今大水浩渺亦未侵及况河路径直輓输更便工成以后可保无虞此诚国家亿万年通漕之利者也上报可公乃徴三省官吏民夫而经畧焉其工役自满家桥至三河口以河南按察副使梁君徐州兵备副使徐君督之自三河口至鲇鱼泉以山东左参政熊君曹濮兵备副使胡君督之自鲇鱼泉至马家口以河南佥事黎君督之自马家口至南阳闸以山东副使张君督之自白洋浅至赤龙潭以工部主事吴君睢陈兵备佥事董君督之自百中桥至留城以主事陈君督之其支河自薛城至东沧桥以山东副使李君陈君督之自张家寨至赤山湖以主事唐君督之自杨庄闸至桃杨寺以郎中游君沈君朱君督之自黄甫坝至蜀山湖以主事张君督之其提调建筑闸坝则郎中程君余君佥事郭君专司钱谷则戸部主事王君河南右布政陈君山东佥事刘君兼司器具舟车则佥事黎君也时工将半有浮议宜弃新河而寻复故道上遣给事中何君来视公于是复上疏谓故道不可复者有五论辨明悉且与何君议合上疑乃释卒用其言而工告成是役也始于丙寅孟春讫于仲秋凡八閲月开新河一百四十里有竒开旧河五十里有竒又开支河九十里有竒其建闸自留城至利建凡八自南阳至佃戸屯凡十有四为月河凡六其建坝自懽城至豸里沟凡十有一薛河口一其筑堤自南阳至鲁桥长二万五千二百丈内南阳东厓续筑石堤长三十里有竒新庄桥土堤长一千二百六十丈有竒马家桥堤长一万八十丈有竒留城堤长三千六百丈有竒佃戸屯堤长五百七十丈有竒又筑支河隄自东沧桥至百中桥长六千三百四十丈有竒又筑曹单堤长四十里有竒刘家楼堤长一千五百六十丈有竒且置民夫嵗守而黄水山水既无汎滥冲决之患河身堤堰又有疏濬防守之宜自是漕河利济而国计永有攸赖矣疏闻上大悦进公太子少保嵗増禄若干分董其役者郎中程君副使梁君而下各赏有差是时济南诸生罗兰辈过大梁请纪其事余适在制中未遑也及余禫罗生辈复来申恳睦㮮辱公教最久曷敢以不文辞乃再拜而飏言曰粤自元都幽燕海陆并运国初犹因之惟我文皇帝建两都始用尚书宋君之议开㑹通河四省兵民费且鉅亿踰年而始克底绩其后河水迁徙靡常在睿皇帝时决沙湾敬皇帝时决黄陵冈尚书石公都御史刘公相继塞之或三四年或六七年工乃就绪厥惟艰哉乃今役不及期费不重科民不知劳国计充裕视㑹通沙湾黄陵之役难易久近何如哉是不可无纪也爰系之诗曰禹作贡法漕议之端自南洎北輓输维艰在昔胜国运兼海陆跋涉风涛舟车屡覆文皇嗣统肇建两都爰采廷议濬兹漕渠作坝戴村横亘数里引汶及泗顺流弥弥百六十年水失其行徐沛为壑涌溢奔腾壊我民庐损我运道皇心弗宁靡获㑹票佥曰司空式𢎞嘉谟匪伊是任孰曰可图天子曰都尔才经世其为予治去害而利兼尔宪秩授尔玺书星言夙驾勿惮勤劬公车既南时属嵗杪循于水濒咨于故老旧河之东地曰留城且濬且谋胼胝经营既分别支以杀厥势遂遏洪流运乃大济漕人驩唿俾获宁居微公之来吾其鱼乎曰匪台能天子明圣浮议弗行工是告竟易塞为通转险为夷民便攸遂国计在兹滔滔安流帝心嘉悦晋秩青宫恩典昭赫既奏肤功嵗用屡丰被之絃管南国之风新河记徐阶先皇帝四十四年秋七月河决而东注自华山出飞云桥截沛以入昭阳湖于是沛之北水逆流歴湖陵孟阳至谷亭四十里其南溢于徐渺然巨浸运道为阻事闻诏举大臣之有才识者督有司治之得今万安朱公衡奉玺书总理其事公至驾轻舠凌风雨周视河流复沛渠之旧而时潴者为泽淤者为沮洳疏与塞俱不得施乃召诸父老问计或曰道南阳折而东南至于夏村又东南至于留城其地髙河水不能及昔中丞盛公应期尝议凿渠不果其迹尚存公率僚属视之果然驰疏以请先皇帝从之工既举而民之规利与士大夫之泥于故常者争以为复旧渠便先皇帝若曰兹大计不可不审勅工科右给事中何君起鸣勘议何君具言旧渠之难复者五急宜治新渠而増所未备以济漕运诏集廷臣议佥以为然诏报可公乃庐于夏村昼夜督诸属程役以工授匠以式测水之平铲高而实下导鲇鱼诸泉薛河诸河㑹其中坝三河口以杜浮沙之壅堤马家桥遏河之出飞云桥者尽入于秦沟涤泥沙使不得积凡凿新渠起南阳迄留城百四十一里有竒疏为月河于闸之旁者六为土若石之坝十有二为土堤于渠之两涯以丈计者三万五千二百八十有竒以里计者五十三为石堤三十里而运道复通已又遡薛河之上流凿王家口导其水入于赤山湖凿薛城之左右导玉泉赶牛沟之水㑹于赤山经微山吕孟诸湖达于徐遡沙河之上流凿皇甫导其水入于独山渠沿渠之东西建减水闸十有三独山溢则洩而归诸昭阳凿翟家等口导其水入于尹家湖及饮马池凡为支河八夹以堤六千三百四十六丈旱足以济而潦不能为灾于是新渠之功备矣阶维漕运国之大计而转漕独兹一线之渠其通与塞又国之所谓大利害也河势悍而流浊塞之则复决濬之则辄淤事在往代及我朝者弗论即嘉靖间疏筑之役屡矣而卒未有数嵗之宁则今徒渠而避焉诚计所必出也然当议之初上也或以为方命或以为厉民诬之以重谤脇之以危言于其时公之身且不能保况复计渠之成哉赖先皇帝明圣不怒不疑徐以公论付之谏臣择两端之中而因得逺猷之所在由是公始得竭志毕力以竟其初志而质其谋之非迂然则兹渠之成固公之功实先皇帝成之也阶曩嵗备员内阁尝屡奉治河之谕迩谢政南归复得亲至新渠观其水土而考论其事之始末追感往昔不自知涕泗之交颐也遂因公请僭为之记南板新开二牐记刘梦阳汶水发源于泰山诸泉至汶上县南旺湖之口南北分流为漕河南至徐沛合河沁以入淮北至临清㑹卫河以达海泉微流澁故建闸蓄缩而节用之临清闸北流之裔尤要焉过是则卫河承之无留行矣闸分两河北自㑹通曰临清则前元所建志所谓地势陵峻数壊舟楫者也南曰南板曰新开则本朝所建志所谓地势颇平往来船行者也南二闸相距甫三百弓旧闸草创一以甎堰之名曰甎闸一以板障之名曰板闸继后改为石闸易以今名日逺阏泐舟楫告艰𢎞治年间司徒白公昻改修㑹通闸导流而北闸底过卑便谢于前仍南闸以行廷议都宪刘公总师通漕公抒勤修职筑亭障立保伍士鋭器精警虞削迹时京储垂啬运舟迟达公于癸酉嵗春欲新南闸为利涉焉或称截流僦功公曰讵可尔功非数月不成何以副急饷之忧乃开北闸借便焉或又难之公曰苐为之耳以规画授工徒疏塞濬隘下旧河之身若干阔旧河之身若干复于㑹通闸底沈杉九板峻㵼既杀胶涸亦除淡为安流大往小来穷昼继夜南板则彻其旧而创为之新开则仍其旧而易其闸之金口与闸之底焉参决惟贤则工部郎中髙阳李公师儒东吴陆公应龙广阳荀公凤主事灵石裴公继芳也督课惟能则东昌府通判新安倪鼎临清州判官莆田林公夏津县主簿惠凤堂邑县主簿武谨聴选官传财仓官顾琮老人韩禄崔铎辈也抡工而工良选材而材坚趋事有严布力无怠歴时告成巩如镕冶整如截肪再于两闸之间下旧河之身若干阔旧河之身若干乃以是嵗六月六日工完于舟上者无号挽之劳下者无激射之险羣吁衆异相目以嬉曰是何就绪之易䇿算之神也盖自前元以至今日闸更几作率以不能利涉为憾至是始克免焉收効于废变易于难识渊于隠才周于事至智也速输贡之程广货殖之用加惠兆人流泽来叶至仁也在昔开一渠修一堰蠲茶利解火禁津济一方翼借一时民兴謡史载事度徳量力于公其大小久近何啻倍蓰可无纪乎谋于人人曰都告于民民曰俞用是砻石谫劣荐词俾后贤有考焉公讳恺字承华保定新安人由进士歴今官西臯其自号云游泗上泉林记于慎行万歴辛巳四月予从孟嗣孔柱史东谒阙里展礼既竣乃游泗上出曲阜故城百武杜宪伯从殷父自东方来车从甚都适与客遇客从驴背上厉声唿下车问主人避客状从殷大笑君即幸而过泗上不唿主人安能飞度客第行矣已予第东行憩于少吴之陵而杜君从西返过谓余等吾且先驱为客治十日具客毋庸辞薄暮至泗水投袂而入杜君舍也盖是日杜君为客驰百二十里未敢尝食而予与杜君别且十年相见道故旧为欢若梦寐孟君惫甚犹能鼓一再行而寝厥明同如泉林杜氏二从长君太学季君茂才同行杜君亦舍车乘驴踉跄欠伸状如飞鸟且行且相顾笑出城东十里觞于鲍庄之泉泉出山下曲折北流得磐石数十武平如驰道水布其上可罗胡床八九置几而饮水声如鸣玉出于床下固一竒也又东数里觞于石窦之泉其状山下一坎坎石壁立横衔一窦大如瓮口水喷其中雪涛矢激如出车毂下与石鬬旁有折崃孟君悬绠而下取蠡承窦中水一漱而出又东数里觞于赵庄之泉其状平地为一石池深广丈许泉出其中泓渟无声其色绀碧流而出池又为石渠曲折宛转可数十步滥觞而饮援琴鼓之有鳣长尺凝然出聴土人曰泉故无鱼异之此其去泗水二十里日已下舂三醉而抵长君别业宿焉盖泗水之东至于陪尾泉之籍都水者以数十计其上皆有高栁数行参差萦绕与水石争秀不可徧观观亦不能记也厥明东行道旁诸泉不及瞩目日中息嘉树之隂又东数十里过卞子之城城不高大居人繁殖城东有桥而东泝水三里则泉林也泉林者出陪尾山下其中为寺山之左右出泉夹寺环之一匝泉之名二十有五厥数倍之寺右为山之西面泗渊之泉出焉其状为石洞洞门高二尺许其水濆瀑沸腾汹汹礚礚如决渠堰滙而为池渊潫黝深倾溶滉瀁折而西流趵突之泉出焉由洞门直泻埒石窦而大又流而西玉波之泉出焉从平地上起如泺水之源而小㑹而为渠悠然长迈其清见底水中小石平布赪丹缥碧五色赩炽与水争竒日光射之如绘如织泉多石刻予庋其一梁之解衣而枕其上水声淙淙歘如转轮冷如鸣玉溅如珠万斛悬如匹练人影下窥如入玉壶若有若无木叶萧森天光沈浮急唿大白啸歌沈冥不知有人间世矣起而过寺之左泉出平地或三或两布如列星各为一溪更相灌注纵横交互绮错脉分林麓黝䨹大木千章非楸非梧轮囷离竒拥肿附着如芝如菌如鸟雀巢效竒呈巧务为相胜而其支干下垂又往往如虬龙盘蟉其根上搏又若相噬或横架溪上以通往来曰浮槎渡或出而临水房蹲鼎跱上坐数人水流其下曰蟠木矶予与杜君坐蟠木上二仲与客坐浮槎或卧命仆从上流放杯折技钩之夕阳满川借以砂石映为红流与霞相混而旁顾乃不见孟君则从一客校射林中薄往观之射颇得隽已而罢酒佛子导余䠥行蔓草中徧走诸泉如紫英白石莲花鸣玉琵琶五星之类皆为説其名义至不可记而寺则頽矣主人肃入使馆饭而命榻予不能舍泉出卧庋石之上水声咙䀨月光在波如流华灯煜煜不定返而就寝明旦再酌泉上命仆取文石懐之泝游而出洲渚合沓林木蓊蔚矩旋句曲将穷复有林尽天开回首茫然如出桃花源也过卞桥西三十里觞于杜曲之泉泉即长君别业南岸大木四本可蔽牛马杜君酌而属客此吾家泉请供巵酒又西二十里觞于珍珠之泉泉大盈畆其深没枪氿沤自中出于水上状如吐珠至是醉矣日暮过泗城南宿于季君别业于子曰予游泗上问水所从来盖出雷泽云泽方数十里春夏水拍空秋冬则涸其涸也如雷鸣一夕而竭水溢陪尾山下为泗诸泉常有泽中器物浮出斯已神矣我国家都冀泗上诸泉北接汶洸南接河淮通漕数百里厥功茂焉故设都水使者主之然其祗不列于渎故无秩祀环堵之宇夷于丘榛斯河臣所宜讲也辛巳四月十日记韩庄新河记于慎行万歴癸巳徐沛鱼滕诸郡邑雨潦大作泉湖湓溢瀁滔天漕隄溃决几二百里运艘用阻民乃垫溺维时总理河道工部尚书桂林舒公日夜忧维博图方畧乃与二三大夫相度筹画议开韩庄支渠道吕孟赤山诸湖注之泇河东㑹沂沐由周栁诸湖出邳宿河口以洩潴水使不病漕诏下两省抚按议报于是管理河道参政梅君淳㑹夏镇管闸主事尹君从教分守东兖参政杨君徳政徐州兵备参政曹君时聘分巡东兖副使赵君夀祖沂州兵备佥事邵公以仁偕往相閲对如初议两省抚按以闻制曰可乃使梅君率郡邑佐史以明年正月十日兴工开渠自韩庄至彭河长六千六百余丈凡四十里以地形为差阔者十丈狭亦四丈深不减二丈五尺筑堤自李家石桥至万家庄两岸共八千六百六十丈高以三尺为率基阔一丈顶半之湖口横筑土坝以为关键渠口剏建石牐以备蓄泄凡役徭夫六百人募夫九千六百人作百二十余日开渠筑隄费凡三万三千余金建闸造桥费凡五千余金比原估省万八千金内帑工直居十之四河隄租税居十之六民无与也以其年五月十六日告成适值雨潦水不鸿洞湖面减于去嵗可三四尺漕舟无阻民得田作梅君等具以状报公乃奏闻上曰河工告成诸臣劳绩可嘉晋秩赐金各有差梅君立石于堤使行为记窃惟国家建都燕蓟因元人故道漕于齐鲁之郊导汶泗诸泉分流济运北通御漳两岸夷衍无所败壊而南流通淮者与河相值自张秋决塞河溢迁徙数迫病渠即幸无河菑而邹滕诸山之泉流为通川互相灌输湛于孟周回可数十里曹单金城诸邑河济故道滙为潴泽雨水猥盛相挟而东湛于昭阳周回可数十里皆以一渠受之䧢汜溢其势然矣嘉靖乙丑飞云之决朱大司空始于昭阳湖东开夏镇新渠以漕而隄于湖之西岸御河水出之秦沟至茶城乃与漕㑹漕渠自留城以下挿梁疏阔游波稍缓有所休息三十年来漕无恙也万歴己丑河溢茶城反灌漕渠舟胶不进乃徙运道于南改建内华三牐伏秋雨发河水时至闭而不纳保渠如城利在自守非弗称便矣然泉湖积水南北灌注而以一苇之渠左提右挈崃其湍悍之流至于三牐为河所距又不得出欲隄防无壊而地毋为壑胡可得也潘大司空尝欲为石隄障之度不能成乃穿吕公堂至镇口为渠以避湖水及其溃溢合而为一既无所洩亦不能避则公所由䇿韩庄矣韩庄渠者即通泇河道也泇河出峄费诸山左合沂武南入于淮自故元时尝于利国置监凿运铁之渠近时谷亭河徙议者惧漕渠受水数请开泇口通运因避二洪之险朝廷使使视之者三皆以葛墟岭为梗谓岭高于河渠陆丈凿之二丈所往往石硗确槛泉涌沸不可以镌梁城以往颇有渠形水底多石镌之裁没水中不能去且其时计从吕孟赤微诸湖南至落马湖口隄其中以漕长几五百里度可用四百万朝廷谓其费鉅不急遂止毋凿诚难之矣公谓不然地有险夷可避而规壤有坚瑕可胍而试何必葛墟也时邵君在事意与公合遂自滕峄至邳宿往返行视以复于公公复躬率河吏登降原隰准其高下避葛墟岭稍西得性义岭地形平衍而直中心沟西南颇有青石可二里所又避性义岭稍南而得所谓韩庄者斜直中心沟之东北势益洿下可疏导也为陆井而胍之凿下数尺小石碛砾类如苏壤䦆之即靡视葛墟梁城坚瑕夷险功相万矣公乃慨然叹曰嗟乎天作之渠也向之艰在陵今之易在陆向欲以漕故避湖而就岭今欲以洩故避岭而受湖何为不可图哉乃与二三大夫协衷矢谟力肩其事赖天子圣明洞悉利病之原举以委公诸大夫吏士各奏厥能役不踰程费不及额而固漕渠之防蠲数邑之菑因以廪滕峄饥民全活数万信贞臣之石画有国之鸿图也夫治河如医有人如此病在中满于法当消而以参术之剂调其腹膓必无幸矣此洩水之喻也庖丁解牛批却导窽奏刀騞然得其间也至于寛髀大觚顿芒刃而攻之亦不几矣此阙地之喻也且有大计于此济兖二郡举泰山下阯百八十泉之流以奉漕渠无敢私其涓滴而二泇沂沭之水出于琅琊东海之墟㵳然长迈独不以余沥及漕此则汶泗得河他流可谢也夫汶泗之于河岂诚爱而利之欲避而无所耳诚令赤吕诸湖出汶泗而通泇周栁诸湖内泇而合沂沐中间从河伯假道不过数舍即得淮泗故渎则徐吕之险可避而二郡之川泽举为漕渠用矣岂复乞灵于河哉然而数议辄罢者何也事固有可为而不可名可因而不可骤者故谋始之难也向欲以四百万金开渠五百里凿坚于陵覆篑于水计非涸天府之藏殚神丁之力必不可就就又未必漕也毋论发言盈庭莫执其咎即公与二三大夫谓何如矣今直避高就下乘间蹈瑕费不及四万作不踰二时计如解纷救败以纾旦暮之急非敢言漕事也而渠水受湖有所推移湖又受渠有所涤荡陆可省凿之半泽可省隄之半有如万一河流滔漫徐方告壅此时挈一苇之渠去而之沂沭匪凿空矣向日行河诸使者假得是而筴之亦谓何如哉嗟夫非常之原或关有国无穷之利可为之兆而不可为名可因而入而不可骤而语可使人飨其成而不可使身居其功类如此劳臣之于谋国亦苦心哉行也家于河壖颇从里父老习识水道故不敢为文丽之辞以诩盛美而惟着河渠利害所繇使后人知公与诸大夫谋国之画有引而不发者异日其有徴焉是役也奉命㑹议则漕运督抚戸部尚书李公戴巡抚山东佥都御史郑公汝璧巡按御史山东连君格直𨽻牛君应元功成覆閲则䟎运御史李君时华而先后巡盐御史直𨽻姚君思仁徐君元正两淮綦君才吴君崇礼先后屯田马政御史刘君曰宁曹君学程山东左右布政使上君藻田马政按察使陈君文衡新任徐州兵备参政徐君成位分巡东兖佥事李君天植皆与闻其事而观厥成者调度工费则兖州府知府卢侯学礼专董工程则兖州府管河运司同知罗侯大奎陈侯昌言同知唐侯祯而诸邑之长与有徴发及董公之佐史皆以差受赏列名碑隂兹不具记东平坎河石坝记于慎行考之水经汶水出泰山莱芜歴奉高嬴博之境而西过刚县南刚县者今之堽城又西南过章章者今之鄣城坎河之泉注之又西南过无盐无盐谓之须昌今为东平又西南径夀张故城之北至安民亭入于济则今运河西济故渎也盖济之见与伏不常而汶之西流而合于济则所从来久矣国朝永乐中尚书宋公开㑹通河始筑土于坎河之西谓之戴村坝以遏其西流之道而南出之汶上以入于运其稍逸而西出者环东平而北承济故渎之支流号为大小清河以入于海则所谓盐渠云㑹通河成东兖之泉皆滙于汶泗转注漕渠一盂一勺民间不得有焉即稍逸而西出海王之国窃借以行盐筴皆漕之余沥也而济之名赖以存焉耳岂能与漕争哉歴岁滋久坝或圯坠时以全流漫衍而西夏秋伏发南旺以北舟胶不行则漕渠病东原之田或苦羡溢膏壤畆钟化为沮洳则民亦病是左涸漕渠右荡平陆而以利盐筴也海王之国嵗所佐水衡少府几何而苦东原之民以与漕争若此乎然又有异焉障而不洩漕亦苦溢故斟酌挹损制河渠之盈虚在汶之上流耳隆庆中少司马万公谓汶至戴村势如建瓴不可复收且以土为坝疏而善溃乃上就坎河口坝以积石石如累丸沙流其下乆之亦溃而坎河之功始于此万歴丁亥河决病漕诏简从官行视今太仆卿常公为工科都给事中奉玺书从事与抚台李公北行济汶之间脉漕所由通乃奏书言臣居敬与都御史臣戴行汶上流令兖郡丞东平长吏杂视画便宜状皆言坎河口宜为坝其法用丈许大石夹砌如墉实细石其中涂以垩坿上鋭而下丰状如鱼背水高于坝漫而西出漕无溢也水卑于坝顺流而南漕无涸也且居民亦不害焉臣等谨与郎中臣吴之龙主事臣萧雍臣王元命按察使臣曹子朝参政臣郝维乔佥事臣和震等议皆称便大司空复奏制曰可㑹御史大夫潘公至复率诸司道往閲乃檄郡邑吏营焉计筑石坝长四十丈高三尺上博丈五尺下益尺六之一两翼之长视坝减五之二厥高倍之左右为土堤丈之二百三十东岸为石堤厚一丈经始于万歴戊子闰六月明年三月告成费凡八千金有竒诸公不自有也曰兹匪神庥其克有济乃为龙宫于上伐石纪绩用示永久东平守谓行郡人请勒辞焉不佞在里中时尝游章城父老指示坎河及宋公庙貌览眺叹息低回不去谓先臣之于国家功若此其艰也自嘉靖乙丑以来数治河堤潘公一与大司空朱公同开夏镇新渠而沂泗之间通再濬黄河筑髙堰以达海而河淮之间通漕渠所患独南旺以上时或少涸则其故在坎河世争言漕輓利病置此毋谈何也一旦上用常公言下诏兴筑潘公受而成之费不盈万役不踰时而漕与民兼利焉是宋公所剏造疏引以制河渠之盈虚者至是有永赖也国家嵗运东南粟四百万给中都官从泰山下阯借一线泉水为转输计不得以入济为解即令岱畎之民剪莳蓬藿之田以为水伯假道何辞之与敢况兼利哉夫天下事无大小操其本则易修其末则难今世言漕渠便宜大者引河中者潴水小者疏浅不知其本在上源源之不濬而制其末流非善筭也譬漏水之在壶一以为盈而挹之一以为涸而注之昼夜不舍无当于漏调渇乌之吻正玉虬之咽则衡渠之水可锱铢而称矣何也得其本也故吾于坎河之筑嘉诸公之功而幸宋公之渠有永赖焉是嵗也行盐使者亦于大小漕河之间建伍牐蓄水其议曰汶逸而西受之可也汶遮而南让之可也能不与漕争汶故漕与居民既利而海王之筴亦得以其全力佐少府水衡如故矣国家万万年之功谟画并出一时岂不盛哉是役也董正考成则兖州府同知陈君昌言建画经费则东平州知州徐君铭庀材鸠工则东平判官蔡忠沂州吏目何一鹏曲阜丞邵賔滕县丞包扬泗水典史蔡茂鱼台典史王琮坝城使判官汪凤翔主之法皆得书登泰山记于慎行粤嵗辛巳六月予卧病谷城山中朱廷尉可大倚舟广川过而访予相与盘桓云翠东流之间望泰山云气如在衣袖于是决䇿同往以其月十有九日发东流泉上行山水之间二日而至泰山下主人肃入馆舍明旦昧爽衣冠谒岳祠祠在郡城坎方负岳而宫埓钧天之居出登封门三里许至于岳麓有双观焉谓之一天门下乘篮舆以上磴道鳞鳞谽谺逶迤仰见峯势嵬嶷嶤屼如垂天之云峻不容履以为决不可至行数里至回马岭玉帝之观在焉其峯曰瑞仙巖观之前为昇仙阁凭阁望羣峯反在足下而峯首则又有峻者磴道益斗絶诘曲偪侧而上树四人以为竿而中贯一舆前人之趾履后人之颠后人之趾在予眦上其后二人如之应劭所谓如画重累人矣自此以上汗流喘息目不暇他顾而其两旁丹壁翠厓嵃㟧崷崪云霞万色隂晴异态岩傍飞瀑争下涛翻雪喷流声淙淙乍大乍细若县绠鸣环下而迎客而水帘洞之泉从山上弥漫下流注于絶壑以入碨礧忽然而没有时复出石梁木杠忽相撑柱间以其耳目与之接惟恐失之而不敢纵观然后知此山之竒向者真未得其一二也又数里过黄岘岭西行折东北上而复下又西行折东北则下而复上又前数里御帐坪在焉御坪者秦人所从蔽风雨也当岳半道负中峯而处左右诸峯两面环拱石泓数亩泉流其上酾而下注厥声砰礚宋真宗驻跸遗趾有亭前松树二秦所封为五大夫也生石隙中不甚高大而干皮龙鳞数百年物决其不为秦时松可晓而地则中坂无疑意好事者即其地树之从者曰松有五雷两壊其三非也五大夫者秦之爵级松何必五假而封七大夫松又将七耶从者不对又上则峯厓益险壁立挿天其石皆磊砢或圆或方或堕或长巉巖崒嵂不可名状而其垠尺之间色相种种望之迷瞀其丹而绀者为殿为屋两岩之间一隙碧而如带者为天光翠而如发者为松苍白如桧者为苔万仞悬而如鸟巢者为羽人之居而俯视则谿谷碌碌不可见丈尺又数里为大小龙口龙口者石硖飞泉如龙吐也小龙口之傍为斗母观自此以上凡嵌嵓之间为仙灵神鬼之居者罗而列于左右盖所谓神房洞天百灵之府也又数里为十八盘古谓环道望天门如一只矢括在其端上盘如縁壁矣因谢舆拾级而上距跃三百挥汗如雨出天门之上左折而至碧霞宫碧霞宫者所以祠泰山元君也负玉皇顶而立抱五花峯于前日观在其左丈人在其右规制狭于岳宫而金碧煜爚观阙辉丽顾反过之其西为使馆玉女之池在焉膏渟黛蓄肃有灵气其旁岩上有李斯所作十余字予与可大就馆更衣谒元君于坛羽人赞祝出而临五花冈峦纠纷含谿懐谷云树宫宇俯在目底下视郡城葐蒀蕃霭汶洸如线环之数周川原回合萦青缭白堤封百万不盈一瞩由宫左折而上为青帝宫其后峭壁数十仞唐𤣥宗泰山铭镌焉又北上数百武为玉皇宫宫在泰山絶顶古之封坛秦皇帝碑在焉碑石青白髙二丈而无文盖嵗乆夷灭或曰秦所以表泰山其下有石函玉书于理不诬绕玉皇宫之后倚䦨而顾俯见四面羣山蜲蛇蜿蟺如盘龙走蛇遶七十二峯之下其支脉首尾歴歴可指数以至于海而桃花明月石屋诸洞在岳之背列仙所纪金床玉几之盛若将覩焉记曰天孙岱岳周回三千里以今观之䃢碒乎三州之半矣又折而东可一里许汉之封坛在焉石方丈许碧而莹腻屋覆其上白云曣㬈处也又东为日观以旦观日不往而南登舍身台舍身台者一峯斗出其平处而数尺而下临千丈以三石撑抵博尺有咫谓之仙桥过桥而席于台日光西沈霞色在壁风吹冠衣声如裂石于是相对大觞望见西南有千家之聚横以大堤黕黒无际谛视之云也盖云如烟火下博上鋭平地视云见其端此见其杪顷之月出羽人吹笙和以歌音极醉而返山气懔懔枕席皆湿不可以寐出立坛上月光荧荧星斗可拂俯视万壑烟云一气芒芒正白银海玉波不可辨识道家所谓三宫空洞之天也往闻人言山以夜半观日出访之羽人五六月间平明乃岀五更可往也于是坐而至五更秉烛披裘以登观见山中云气从涧壑吐出如一缕烟稍上而大东西聚散车驰马奔倐然往来顷刻灭没于是可大大唿以为平生未有从者尽讙东方作矣回而东望有山数峯如卧牛车盖之状而又渐没赤霞半天光色媚丽间以碧緑熠燿五色直射衣袂顷之平地涌出赤盘状如莲花荡漾波面而华炜不可名状以为日耶已又一赤盘大倍于先所见侧立上若两长绳左右汲挽食顷乃定羽人告曰昇矣盖先所见如莲花者乃海中日影非日也日且髙舂赤霞与影皆没而下微见一线白滉漾明灭羽人曰海也又顷之日左黑气隠隠一抹如连山长城可大示予此真六鳌所载矣羽人曰云也可大一噱回立登仙台西望丈人越观二峯近在目睫㑹疲不能往䇿杖而下气益舒展顾见道旁石益竒絶水木益胜每行数里则求嘉树流泉或峯㘭片石拊膺而坐举觞属可大曰此非伯牙避雨岩乎夫髙山流水于子可迯声矣由御坪而下憩于岩岩亭折而左经台峪经台者在道左里许石坛斜倚山曲方广数亩镌心经一卷字大如斗作古篆文坛北有壁瀑布从山上来悬壁而下流于经坛弥漫过之从水上视篆书一一可读壁上镌数大字以水为幕往予再游盖未尝至以僻不当道为人衆所蔽故过经台而下出一天门左而得岱岳观又东里许得王母池池大盈亩涉泉而行天暝持炬车中闻水声在足下者数里明日至百丈峯下望山上瀑布数道如从天下盖在山之西南云平隂姚令役法记于慎行平隂姚侯莅政三祀法行惠覃吏氓肃和颂声大作迺睠然念不腆之邑介在岱济之间惟供亿不敷以戚我赤子为民父母其弗省图访于诸大夫士得条编役法亟以为善因其旧闻参以独见请诸部使行焉邑人欢吟鼓舞若出水火就袵席惟恐其后也博士贾君瀛刘君逊业走黄石山馆谒行记石行乃慨然兴曰此吾大夫白公法也邑人向其利而祝之三十稔矣今乃及于隣邑长世之泽固有待而兴与夫利不百不变法害不什不易制有是言也然而以书为御不尽马之情胶柱而絃不尽瑟之用故曰制国有常利民为本在变通而宜之矣夫条编之良不谓其役于田也彼自有四便焉邑之徭法五嵗一更比其赢缩以为登下固欲均之也及士有请谒民有贿赇籍有飞洒报有低昻长吏悬空质而御之若射覆焉今也科其丁而算之以口为率括其田而徴之以亩为准其名可移实不可遁也而民免于均徭便一故事徴入租税委之闾右受而自输之庾受而不足势不能无加羡输而不足势不能无赔偿故或鬻妻卖子废产质田犹不能给以至流徙今也以富室一人为之司契徴解之任皆出于官而民免于大戸便二比闾之役环回毂转十嵗而周若甚逸矣然差遣勾摄供需用其目常一其费常十吏不訾省也今也置什以供厨传募闲民以给指使罢勾摄之扰増传马之额而民免于里甲便三赋马之戸五年一佥中有消减不得告代今也见年佥充通融幇贴鳞次递解物力均亭而民免于头役便四然四事之便由四事而有也不谓其役于田也第不役于田则更徭不能无审故必田而可耳而役田之法有难比而一者地固有宜有不宜也两邑之境土无上膏亦无斥壤民无居积亦无流亡计口与田而役之故甚便也乃若海濵卤泻之区千里莽苍悬耜在室河堧泽陆污邪荡析鞠为茂草即有亩钟之沃天吴河伯奄有而汤沐之赋之不给役于何有此其不宜者矣以我之便而强彼之不宜以彼之不宜而夺我之便皆目论也故必通于从违之故而法之利病可衡石而程矣要以宜民在法守法在人良工陈其榘矱而拙者易之非其器不适也良农播其菑畬而惰者荒之非其土不腴也使继君侯者能长守其法而补餙之百世无弊可矣不然九则之章载在天府二百余年岂其初之不善而必欲更之乎侯名宗道宁国旌徳人以明经髙第捧檄是邑敏慎寛平勤卹民隠今之循吏也更役之政其最着者云重修石梁口土堤记胡瓒医书有云有余利泻不足利补此言似之而非也业已外溢必且中耗总之不足安得有余夫惟时其吐纳密其腠理令元气不洩于鍼芒斯上䇿乎治渠之法何以异此汶自堽城而西既厚为堤而障之矣石梁独当其冲而地最下嵗虞囓蚀有司惮于创始稍稍补苴可幸无费而随筑随决卒未有建必然之画而一劳永佚焉者嵗丁酉余承乏东泉㑹大霖雨三汶横溃乘瑕而入故隄益不支其所囓蚀殆尽夫水之积不厚则负大舟也无力国家六师之命寄于漕而漕之命寄于汶汶之下流厪厪以十之三益漕而上源既洩其何所济宁阳令李君请发水衡金钱三百六十有竒治河徒役七百人往治之余为奏记总河今大司空杨公从其请时金口坎河二役并举而泉夫方有事于东泉急无可使者为出夫家之征如其数期以春月受功入夏而释而令朝京师摄者计戸而徴徴且聚粮稍后期越四月犹未底绩余惟水潦将降豫防之谓何因檄翁丞董之顾独念东郡泉坝之役以千计而宁阳得十分之一此曹之荷锸而食其力者谁非民脂膏奈何重罢之而至今舍穑事耶复申前约尽四月归农其所未竟则集新莱肥三邑之夫一百二十有竒助之用大欢悦丞且贾其余勇为修矶嘴坝以杀其势皆始虑之所不及者也亡何令至自京师益严干没清冗蠧较前费省一百有竒凡役百有十旬筑隄长百有余丈于是伐石河干属余为记以诏来世者其言曰是役也大司空主之使君度之而郡丞实经纪之微独此也鄙邑介在汶隂国家既系命于汶即捐讙阐数百亩之地为汶假道其焉辟害而况回狂澜于中流脱民生于鱼鳖岂鄙邑专承之一二邻封嘉受其赐顾沐民不佞以勤使君烦后命唯是出纳㑹计有司事也其敢贪功以徼大戾余嘉令之虑事周也其不伐也翁丞之不懈也俾余得借手告成事以复于大司空抑又何幸焉是为记郡丞唐君名祯令李君沐民县翁道例得并书重修东镇庙记张卬立粤稽古大禹弼成五服建州九逮帝舜氏摄位而后更益之以三计为州十二而州必表名山以为之镇夫沂山为五镇之一古所称东泰山也余居里近沂而今且读书山之麓矣凡沂山所以竒胜其神所以尊灵余目食之者稔甚且以沂中之瀑布论从来饮汶流者不识百丈崖识百丈崖者实壎于先正乔公宇而箎于陈公凤梧等余尝读乔公所咏匡庐瀑布天下知沂山隠在齐东陆及陈公所咏天晴六月长飞雨风静三更自奏絃等句质以所见未尝不心旷神怡如游橘中天地也余见朱陵瀑布矣其状如珠帘斜垂万斛澎涌竒已但巅际平衍可俯而掬不若此之幽而险抑见匡庐瀑布矣其状如秦女峯头雪花掩映触以风日五色毕形竒已但南自文殊崖下视靡究其底不若此之显而易昔唐青莲君有日照香炉生紫烟遥看瀑布挂长川之句当时为匡庐瀑布咏似尚未见我沂中瀑布也夫沂中瀑布甲天下而西岱若分此一竒献之东岱以故其南一麓沭浸出焉其西南一麓泝浸出焉其西一麓巨洋浸出焉皆瀑布之衍络也以故其重峦叠嶂髙下参差㠝岏飞舞元烟冠云皆瀑布之藏精也为言其神自唐夏有望秩之典周有埋沈之祭汉有祠而不封之仪魏瘗沈圭璋唐加王爵嵗别一祭牲用大牢明削去封号称东镇沂山之神令有司春秋致祭有事则遣廷臣祭告国朝奠鼎特致苾芬两遣重臣恭诣山下奉盛奉醴奉牲典有加也然人以神为主而神以庙宇为凭依沂山之有庙宇所从来矣世传昔有傍山父老议建庙宇大关南垂榱栋已具忽夜风雨其材具自徙于陵阿中父老因之成庙言或不妄余尝晤堦下诸碑其最夀者自有宋始其建置则有前朝原公杰朱公鑑张公体干诸君子已三勤垣墉涂暨茨焉而大殿女神可移而寝配也其乔木则大殿前柏之干霄者凡十六株而右一或云是柏一本三株其东一株每朝廷将遣祭至辄有声若吼逺之声在本即之声在末递有騐也今二株尽矣所存者东一株也身今欹向其隅腰支石柱足巩培塿围一丈三尺世称为尧柏其龙虎殿前古槐一株围一丈四尺三寸今止存半身枝叶犹东偏緑又西道房前槐一株围一丈二尺又道房西偏隅槐一株围一丈三尺三槐世传为唐槐又大殿前杪白菓二株西雄东雌雄围一丈四尺雌围九尺七寸以上三乔实鼎彝一方为千秋冠冕也由是以攷其灵应则殱蟒殄虎𠞰冦雷霆熠若以至歴朝以来凡有雩祷无不立应不但如左氏传所云者载在往牒弗可诬也礼曰能御大灾则祀之能捍大患则祀之诗曰松桷有梴旅楹有闲寝成孔安是故治民事神司土责也世界沧桑燹火匝地即我陪岳神居亦不无伊威蟏蛸之感迤于今庙貌如故久雨侵飘瓦矣司土者于嵗壬寅秋八月有事于此适值霖雨仰视大殿雨侵淋漓乃召住持道人朱全周而谓之曰此非我启之若竟之之事而谁事者用是彚言成谱使知此庙之必不可有敝不葺俾渐即于倾圯也今庙之淋漓侵于久雨者岂惟大殿盖后寝殿及两配殿尤甚而大殿前龙亭复頺废无余而中门左宰牲亭又久属子虚倘俾天下镇宗轮奂犁然将见嵗时来祠其下一香一烛与苍松等诸法物并夀千秋也游峄山记张启元壬子嵗余至邹拜谒孟夫子庙墓览孟母断机祠及述圣受业书院徘徊瞻眺不胜仰止景行焉南望巍然有山曰峄盖古今一名胜也自秦皇帝已有事洎明又封之前人谓其山峭壁百层断崖千尺古涧生风屴崱出云嵌空玲珑不可名状爰往观之越若来三十里抵山麓为纪王城骑行石齿间约六七里山渐深草木泉石渐幽至山伯洞其草多竹其木多桐楷多松其鸟多画眉似瓦雀微文而善鸣有屋数椽曲折依崖壁为栏楯如娲䑕缭绕乃能出戸牖门前一径路分两岐由东入纪王棚西则二郎宫金仙菴也循山走北转东约三里有朱膝桥丽石嘴闸状若赤虹攀跻而上自小门入緑窻穿云碧瓦咬雨四壁无尘一间如画栋为静石菴东行约一里有石怪特上皆凤篆蝌蚪之文从未有识者近居民相传谓即始皇之功石云其信然耶抑𫝊之非其真耶峯回路转有亭翼然临于池上者超然亭也中置花石案光如镜细腻无剥蚀叩之有戛玉声宜琴琴调和畅宜诗诗韵清絶宜棋子声丁丁然宜投壶矢声铮铮然皆石之所助也亭北有泉自石罅泻下浸为小渠乃溢南流伏行亭底至前潴为大池中有小石蟹水松菖蒲者为源头活水又北有峯拱而若揖者为孔子洞书案无存尚有石刻之像可观也越如舟石引白龙洞有小石桥仅可步相扶携而始上者为停骖处有松立者如人卧者如蚪直者如幢曲者如盖有泉沮洳伏见坠石井锵然而鸣又东约数里有池冬夏不竭为玉井池池中有莲香逺益清为十丈莲其左凭絶巘后倚峭石三面开牖濡灰饰壁刻钱使君题莲诗于其内者为宕影亭其深邃窔邈寒气逼人者为石田洞口其浅水白沙深不逾尺澄澈可鑑者为吕公塘其欹而削冶而若笑者为仙人棚其翚飞际天苍松覆宇者为万夀宫得支径而北渡小涧攀长葛步危石人不堪行梯而上履之有恂容者冠子峯也峯罅蝙蝠数万蜂栖其上者如鱼鳞又题其峯为小鲁处盖取文宣王所从登也南望崭然而自为一山者为小峄山北睇蔚然而深秀者为漏丹峪内有五色石盆即李犹龙炼丹炉也自峯后复右折陟次巅有石状如满月翘踞峦陡越七分垂在外若将崩坠者盖神石也畧此而西从间道入有缺石若关门仅侧行者为一线天顶有殿若金阙逼霄汉者白云宫也前有金银山小天门东有藏经楼与三官殿通西有圣水泉后有白云洞洞中玉像为海潮大帝帝之来自海上粤从逺尘子之请也洞北二峯其一如剑其一干霄有复石蟠踞而上者如玉龙可望而不可即者未详何峯也自山北洞而上经佛寺者十之三道院者十之七其或古之所有今之所无今之所有古之所无者不知凡几然而不可考也若乃初阳东杲万山青红夕鸟南飞羣木紫翠者山中之朝暮也烟栁缫丝晚霞制锦碧蛇飞草暮㕍归芦者山中之画图也樵歌唱晚牧笛惊霞天风吟林晓猿呌树者山中之鼓吹也桐花落尽栢子烧残闲中日长静里天大者山中之受用也又若风开栁眼鸟骂桃花雨酿黄梅日蒸緑李信㕍初来晓露欲滴山寒苍骨花出六竒者则又山中之四时也最是雨送添砚之水竹供扫榻之风云遮展山之帘草舖坐石之褥一班清幽令人留连往复而不能去诸懐也援笔而为之记创建仲子路祠记李化龙圣人之道以尊而明以疑而信世谓孔子为性生视若天之自高然而圣人未尝自髙也岂惟不自髙即其徒亦不尽髙之也岂惟不髙之亦且疑之子路之疑圣人屡矣之公山则疑往中牟则疑甚也絶粮愠之正名迂之子路之不信圣人一若此乎吁此其所以为信也彼其视圣人之道若千金之璧惟恐其有寸瑕若九霄之光惟虞其有纎障砻之砺之荡之推之若对严敌若履春冰凛凛乎其不以一息安也夫惟其不自安故卒能成其信盖至于圣人为之辨其感通其蔽不得已而指上天以为誓借匏瓜以自解而后圣人之心若空中楼阁人皆见之若行天日月人皆仰之故圣人曰自吾有由也而后恶言不入于耳彼其所自为攻伐者至矣又谁侮之则岂非疑以成信之力哉呜唿道至圣人止矣犹然攻击辨难无遗力焉彼所自视与圣人奚翅不如则所为砥砺琢磨与所为疑圣人奚翅百倍故吾尝以为七十子之徒皆以真志专功日积月累自成其贤非直以及门为幸若所谓附青云施后世者也彼世之学圣人者多矣未少自得辄自信焉曰吾之学至矣为其徒者亦曰吾师之学至矣一以为尼父一以为颜回沈溺而不止曰吾疾贤人之固游移而不定曰吾得圣人之时左覆右盖惟恐人之攻之也有攻之者不以为愚则以为雠然而信之者卒不胜其攻之者而后圣人之学始晦故曰吾人当学子路又曰子路百世之师而世犹以仕卫为疑吁圣人固言之矣天下有道丘不与易也鲁之君臣卫之父子圣人盖未尝一日忘焉惜也不能以其身并相两国由也从之久信之深殆欲步趋追之乎然惟圣人则可由也自信而过者也故斯之未信圣人悦开吁学圣人之道者断可识矣子路盖卞人今泗水县地其后人流寓济宁乆之成聚故名仲家浅泗水之仲无闻县令邳州谭君好善曰不可以大贤之后久为寄旅乃捐俸鸠工于县东为祠俎豆仲子其间移文济宁尽族而还之卞为置祭田百亩俾铨修祀事是举也其义正其思勤其有功于仲子甚大不可以无纪余既嘉谭君之髙谊㑹其以碑文请未及为以迁秩行至邹而仲子嫡后铨复申前请乃驻车命笔为纪其事复为词三阕使歌以祀其词曰君何在乎相羊望汶泗兮汤汤歘岳云兮四起纷灵旗兮逺扬乘文豹兮驾赤虬乱岱东兮翩来游望旧邱而戾止聊卒嵗兮夷犹鼓坎坎兮击钟笙萧咽兮随风灵洋洋兮左右忻指顾兮从容俄立发兮嚼龂振冠缨兮切云世滔滔其皆是谁与易兮斯人焫萧兮设糈式歌兮且舞神既醉兮颜酡恍申申兮笑语天门兮四通报两骖兮戒双龙扬旌兮于迈髙览兮故宫居上帝兮左右悼行义兮未终五风兮十雨时和兮嵗丰本支兮福旧国亿万年兮靡终穷唐贤张公祠记黄体仁张公名公艺唐夀阳人也至唐龙朔间凡九世聚族而居无析产亦无间言北齐隋唐交旌其门髙宗登岱宗幸其家问所以久居之故公书忍字百余以进髙宗赐缣帛而还夫周之有懿徳也纠合宗族为赋棠棣尚有急难死丧䦧墙之感况棠棣风微角弓响炽谁能依依久居不见隆薄乎诚古今希哉至其百忍献规则更有深意而宋儒苛于求疵谓髙宗以濡忍不断酿成天后之祸以忍济忍何异以干戚之舞解平城之围遂惜公失对不若新城壶关诸三老嗟乎忍何容易哉郇模献三十字自谓一字为一义公书百忍亦谓忍非一端而恶可以一濡忍尽之锄其锋棱固其扄鐍一于藏垢是含忍之为忍也宣尼有曰小不忍则乱大谋试度人所不能忍时突如其来如飞如翰如崑冈之焰方扬孟门之波欲决谁能遏之是必有慧眼朗鑑常空明以破其情尘而后能忍是必有刚肠劲气常磨砺以斩其性蘖而后能忍忍何容易哉公特以草埜之夫不敢直言宫闱之事而寓意于此假令高宗而悟公之意忍于割帷墙之爱忍于驱城社之奸则龙燕啄不充后宫狐媚䑕黠不伏外庭藻扄黼帐不为蔽而袵戈影弩不为祟天后之祸安所从起也天后朝有娄真公以唾面自干训其弟与张公意正相符当此秽浊之时稍自爱者莫不拂衣去羞与昌宗易之辈为伍真公仾佪留之不能去大似忍辱而卒偕狄梁公挟日虞渊收反正之功忍之用又稍变而效于此矣每镜往牒至于叔季在上者隂曀而不开雷虺而不发多以惑溺而养乱萌在下者攘臂而唿羣小之援射影而修一方之怨多以忿戾而生厉阶风波起于毂下而荆棘旅庭何纷纷也总之不能忍耳当此得公説而存之如重昏之夜照以晓日藴隆之侯沃以清渊欲平躁释械息机忘有不觉氛祲消天壤寛世世并行并育无相害哉张公妙用有补于世道人心合于宣尼小不忍之㫖真可方娄真公宁在新城壶关诸三老下哉夀阳令李君仰思以古道变今俗为公建祠肖像择其后人之俊秀者主公蒸尝以示风励意复伐石索余记其遂记之重修范公祠记申时行济南之属邑邹平治中有山嶐然负阳而抱隂绵亘耸拔于两山之间者长白山也山之前有溪渊然而渟泓其左有泉滃然而涌出藂林蔚荟枕山而带溪者醴泉寺也去寺不数武庙宇岿然言言翼翼肖像而俎豆其中者宋范文正公祠也盖闻父老言公自吴中从母之长山读书山中尝见白䑕探其穴得金不取去之日以告守僧僧得金遂拓其寺公仕宋为名臣称百代殊絶人物而兹山其藏修之地人所景行而仰止斯寺所以存而祠所繇建也祠剏于至元间嵗乆芜废正徳中宪副王君哲重建于寺之南南向益以祭田距今垂百年矣漂摇摧剥浸失旧观于是戸部郎新城王君昆季以尝读书其中乃率其子弟及乡之人倡义修葺而邹平令王侯㸃章邱令游侯汉龙各出资佐之殿堂门庑黝垩丹漆咸复其故以某月日兴事某月日讫工戸部君以使事来吴属余记余按宋史公风节在朝廷威名在疆圉循良之政在郡国仁恩义泽在其乡里与族之人而其经世大指曰先天下而忧后天下而乐公之希古圣贤身任天下之重者以此然天圣庆歴之间公尝进百官图对天章阁经略西夏所为振耻扶敝规政之阙失折冲御侮于行间盖蒿目憷心深思而极虑忧未尝一日释于懐而公执政无何再遭贬讁朋党之论遂起方召用而捐馆舍香山緑野之致茫乎无闻则公所谓乐者固未尝一日目覩之而身遘之也古之大臣肩鸿鉅而歴险艰能必之已而不能必之天类如此虽然秉彜好徳之心不待生而存不随死而亡不以更世易代而沦没公逝且数百年而纯忠大节崇徳茂勲使山陬海澨衿绅袯襫之伦家讴而里诵即蘧庐暂寄吾伊佔毕之区方且慕循其迹想见其风采顾瞻祠宇低回而不能去盖金石可销陵谷可徙而功名不可灭名者造物之所宝也限公以一时有涯之乐而畀公以百世无涯之名所谓天笃之者非邪公所至有祠几满天下而此则齐鲁之乡古所称㛠于文学斌斌质行者将无有闻公之风而起绍明其学术而兴建事功庶几先忧后乐之遗范者乎是公之功徳奕世而弥光也夫酬徳而报功者祠也公之祠与溪山而并永也固宜劳山纪游陈沂鳌山本曰劳山有大劳小劳齐记谓泰山髙不如东海劳秦始皇登劳盛山盛乃成山劳即此也今在即墨之东南四十里东西南直距海上山形延亘若城雉峯起如堞纵横髙卑直突旁拥相系凡五百余里其竒峯怪石不能以状崩崖幽谷深巖絶壑峻岭曲崦不尽以名栖禅鍊真灵异之迹不可以徧土人以峯名崮山多崮名嘉靖癸巳九月二十有二日余按县至自胶闻蓝侍御玉甫悉山之胜云不易到不能自遏越二日与玉甫出东郭三十里由三标山出海上蒿莽中十里累数邱一髙起曰鹤山至则攀陟亦峻石谽谺磊砢凭借为磴松多偃枝古干夹石而上一道宫曰通真庵后有洞洞旁石室道人丘长春大书鹤山洞鑱于上鹤山鳌之东麓也西南诸峯挿天横亘数重望之若剑㦸羽镞森列而恍然若云并海滨东南行二十里皆巉巗一峯深秀多长松怪石由丛石歴块转折成路至狮子巖下有台宇乃宋太平宫也巖有二石结架如戸出其上时夕阳在峯顶海涛撞激直至峯下是夜宿道人居夜半月色潮声不能寐起坐台际鸡鸣与玉甫登巖见日自海隅涌出云霞异色海气沧漭日光浮金万里世之大观也是日宿巖下题石门曰寅宾巖从宫之南渡飞仙桥寻白龙老君华阳诸洞降巘舍舆乘以兠从者徒步縁海滩乱石间行转入山麓遵海而东歴番眼岭下临不测屡䇿杖惴惴由恶水河乱石滩皆海涛中行山回从蛟龙嘴歇肚石黒松林皆山腹处极险非人迹所到有下清宫宫在山隅不能至从黄水滩西北入山中凡三十里始有人居就树下饭由山径歴黄山崮黒山崮观音崦皆矗起数十百仞极竒秀又三十里入羣岫间有北峯峻极山半隠隠台殿至则巉削攀絶僧垂木阶下乃援而升上有石洞额大书明霞洞大安辛未题其中空洞上如厦环石如堵前后戸牖洞左有佛宇僧庐右石门从磴数百级上絶壁数仞视沧海与天浮动岛屿皆空壁下有草庵老僧定处是夜宿洞中明日晨饭毕下山经石瓢清凉甸聚宝峯三里小峯下有道院亦宋所建上清宫宫傍石涧跨朝真迎仙二桥桥侧巨石鑱诗十亦邱长春者字画端整由宝珠山八水河十五里登天门山极峻险峯多竒状山口复有二峯若石垒就髙数十仞两楹相峙上逼云际下瞰沧海有丘长春大书南天门三字从天门南下歴数十峯初视若蚁壤且近行数十里不絶每峯皆峻大而仰莫及者降至麓濒海上曰韩基一道院曰聚仙宫碑勒元学士张起巖纪饭于宫复西北入山循渰牛涧磗塔岭僧㡌石大风口三里河小风口瘦龙岭清凉寺仙迹桥金刚崮二十里至巨峯最髙而竒周山之峯异状百出徘徊不能去巨峯下数十百仞壁立梯穷径絶有两石若噼处见一窍上闻犬声一僧垂木梯下请升遂援之而上由壁中行转至一茅庵甚明洁左有佛宇嵌崖隙甚幽西北羣峯直出其后东南海色相映庵前牡丹诸竒花偃松异木其建筑木石所植花卉皆僧负戴梯而至之是夜余宿庵中明日题其夹石处曰面壁洞涧上壁大篆灵鹫庵三字从故道十五里出海滨循山麓西南行皆平地侍从者始骑四十里至华楼山下縁涧仄径而陟数里至巅松千株皆偃盖从石隙间深入有万夀宫老君殿少憩寻翠屏岩时已晚宿道人庵明日晨起与玉甫寻古遗迹周山之石摩勒殆遍多金元人者从王乔崮至凌烟崮下见海色逺映道人吹笙笛于髙崮上飘然有物外之想遂循金液泉夕阳涧石门山至清风岭小饮又步至华表峯下曰聚仙台其峯垒石数十仞峻拔且竒秀少焉与玉甫别至是山游凡五日行三百余里玉甫所计行踪止宿不失尺寸余亦得诗二十余首去今以往想莫有继之者矣下华楼山复乘舆四十里至县所未至者五龙岭下清宫黄石宫也海中诸岛东有大管小管车门沧洲南有鲍鱼老公车屋大古小古浮岛皆登陟所见者大泽山纪游龙文明余守莱三载㑹郡事旁午夙闻大泽之胜数褁足不得往嵗壬寅春仲㑹大旱祷于大泽山之龙潭得雨而喜遂徧访山中诸胜盖大泽去府治七十余里出城东南行数里即皆深林秀薄前后隠轸人俱行树䕃花香中更深入林薄益丛山颊益竒西折而南道中多牛蹄水再南絶河而渡自此俱软沙乱水莽苍成望盖羣山环而出泉遂滙为大泽大泽以此名也南折而东入一谷口辄巖峦四合若析城疑无出径行乆之路有挂者支者隙者可出如此者无虑数十谷口已又再絶流而渡空谷杳无人声比歴云逻数层见树杪有突烟缭绕剥啄鸡声出巖腹中知有聚族者山渐近仰睹絶壁崩崖瑰异不可名状道旁有楼子石髙可七八仞虚其腹而上缭以檐檐尽复规方如屋重檐结其巅望之嶐然自此再行数步僧寮出逆指示其上不可肩舆余手扶灵夀小史辈腋拉以行行小困时时息磴上望下方已若累黍矣东行不尽危岅者数百步有峪如门又稍进迫束如巷巷尽又经磴逻数百级而下菌轮崛岉始入大泽之腹矣大泽腹中四山犬牙相抱其西南为金刚崮西为飞来峯东为宝案峯西北为摩云顶直北为瑞云峯大都四山合沓如埤埤之外有山为郭郭之外有山为郛郛之外有山为垧为郊层峦叠障上下凹凸承接其石颊俱细润竒古画家所谓麻皮鬼面皴宛如笔墨淋漓新冩生缯之上也东入山口踈松行列比深入见松与水石争穴生无隙壤巡麓足至巖顶覆地挿天与翠巘丹峯缀聚而掩映无之非松也每客过其下笙簧递来无风自语逺近与涧声相乱山之中方为寺寺有廊有门有夹室越门三重为大雄殿鉅丽雄壮殿后石上有乳泉涓涓不止西行松隧中数百步有蟾石石婆娑如蟾蜍余怪其上四檐披飜各三丈许而石根仅如莲蒂似可摇转坐其下者多发竖竟不得其解蟾石上下有狮子石香积石天耳石天眼石天耳有耳轮附于左天眼有目睫贯于顶其狮子香积类此皆以象得名从蟾石西行而北为天池天池在复岩下旁窦滴水流入石盋中澄泓渺弥山中可供一人用巡游而上又北折而西则皆鸟道云关渐不可托足最西攀萝仰面行数十武越一飞梁又行可食顷及一絶壁壁峻直不可登微见其旁有凿窦痕叠叠余循级攀窦以足附手而上尽数十窦得平坡又西行度石梁入飞来峯顶飞来峯亦大泽山之最高处也而犹为瑞云之梁甫从此北望瑞云尚万仞不翅涬溟然第之顾瑞云之胜此中已半收目境其秀石竒珉非烟非霞而似环抱飞来渠渠若近峯之北为大海海涛歴歴荡襟袖上闻此地时有𤣥鹤戾止知去三山不逺矣峯旁有仙人桥仙人桥者以人不可度而名也桥下隂壑万仞石齿齿如剑㦸不可俯视时余贾勇先登瑞云僧谓北峯峭絶险于飞来者数倍即老于此山者不能往微闻樵子谓此中有山如门如屋有池于山巅耳余因止改步而东北谋急入日照庵于是行尽岖处得平壤遥见有林木而庵宇萧条盖日照背负北山而藏于其麓故也庵后石池为涌泉泉最甘余携具试茶其上度其地仅可置一鼎一牀留数客耳坐久之复寻别道入寺䦨寺之左腋而出至邀月台台石故平旷如百张席可以邀月游客多留刻其上台之东为摩顶东北可望日出侧闻白虎谿望莲台皆殊赏遂循松隧而南达于东巖之隧中此地古道平直可容肩舆遂升舆数松行夷犹而过隧尽乃西下幽谷中有松数株皆合抱僧顾谓此乃宋元物也又西行歴乱流而度得白虎谿谿正视寺门顾坐谿上四峯皆如屏幛峯之欹者正者秀且水泉髙下委蛇上涧果腹复流下沚顾视谿北欹石上水不盈寸而雪乳濆薄泱漭无际时分流环谿而过多溅衣袂可俯而承饮其傍为望莲台此地望北山莲峯如初放菡萏絶无倾侧从它所观则如堕如坼矣歴台而上为入山旧境是日朝晴暮隂出山时云容变谷万松千峦出没移徙未定疑非旧路然歴剑门楼石则俨然故人也盖余于大泽久疎而实䁥以山灵之契获遂斯游爰表而记之重修伏生祠记施闰章六经自大易外尚书最久逺其所载二帝三王政治得失之林最详讵秦弃书籍壊先王之法惧诸儒生引古帝王得失相议论切切焉务磨灭无遗者宜莫先尚书而齐伏生以一人晦迹终老年九十余卒以腹记口授传其书万世嗟乎初伏生以书授生徒其坑者不知凡几伏生以博士得免幸也然人之童时诵习老不能举其辞者衆矣向使汉文帝不诏求尚书求矣而伏生不待或老眊荒忽不复记忆或又言语迷惑无人焉能辨而传述之则是书终亡也而上有其君生又有其年穷惫且死能举其辞以授幼女女能述其辞以授鼌错岂非天哉邹平县北十八里有伏生祠其墓在焉盖伏生故里宋封乘氏伯有司修祀惟谨歴年既乆祠寖废吏亦不亲至今令尹徐君甫受事诣祠行礼即率诸生新之余至见其像修眉丰额垂旒秉圭如古侯王幼女及鼌错皆侍侧壁上画当日授书状如平生余不禁忾乎其慕愀乎其悲也时诸生数十辈皆治尚书余告曰尔诸生生于是乡读是书亦知先生传之之艰天之慭遗一老之意乎谨尔俎豆以时习礼俾异日通达政事诸生责也诸生皆拜受教已又拜请曰是祠也无长吏迹乆矣今徐侯之必躬必先新之必以其力也且惠邀先生之莅止也其何忍无以诏来者余既感伏生嘉徐君之义而益以见伏生之教思与世无穷也故既为诗歌又详次其事为之记重修禹王庙记施闰章嵗己亥春北乡三十里堽城坝重新禹王庙成主之者工部员外郎刘君元琬以书请纪月日闰章谨记之曰嗟乎余读禹贡叹明徳之逺也禹治水行天下陆以车水以舟泥以橇山以东西朔南胼胝十三载三过门不入以告成功民澹其灾其膏泽之系人心若江河之行地中茍视息饮食践土而居者固宜家尸祝戸蒸尝也况川泽之险漕渠之要害奔流湍悍啮石决隄丘陵不能塞其遗万夫无所施其勇神实尸之俾享厥利有不食于斯土者哉宁阳旧有禹庙下临汶河其地为堽城坝元至正初筑以遏汶水使南流入洸以注漕渠通贡赋然其水冲激浩汗不可遏土堰随决明成化间易石堰久之复壊伤稼漂庐舍屡为民害万歴中年又新之终以溃决遂废而禹庙去其岸半里春秋两祀丁酉六月闰章以校士自齐之鲁河大涨没堰一小艇壊受数人二人鼓枻二人掬舟之水而出之仅得济从骑不能待解鞍乱流失人一骑一食顷出于渊若掖之者余方坐庙中其人叩头庙门泣曰神活我其信然哉庙故伟丽庭有桧栢不见白日后一树夭矫作龙形皆数百年物也经乱庙圮毁风号雨剥神不安处问其氓盍葺诸曰嵗不登也或曰噫民力殚也余建议官为出力不以役民告之总河尚书杨公杨公是俞以嘱屯田员外郎刘君徧告席僚是襄是图役十有四月费六百緍材坚以良垣周以固宇髙以达丹雘之属洁以华嵗适告稔水安于漕民康于室乡之刑牲酹酒颂神之徳而闰章系以诗诗曰帝钖𤣥圭九州是奠括海函山厥称禹甸汶泗之间鱼龙所宫湍悍隳突畚锸无功乃肃神祀隂捍菑患汶洸安流漕渠输灌丧乱既兴俎豆不饬神罔怨恫哀我民力暑雨暴涨烝徒孔危既没而出匪神之私神实壮天骖龙驾螭神之来斯髣髴灵旂伐材作庙祀事具举役无民病神获宁宇民之祀神有圭有菽伐鼓坎坎其乐陶陶是用报飨黍稷千亿填浍塞渠鱼鼈蕃殖鉅野不溢东原底平通艘利涉民靡震惊爰琢贞珉以刻斯文千秋万世谷我烝民顺治己亥八月之吉重修顺徳夫人祠记孙廷铨淄长梁邹之间有孝妇河其源南出长城山下则颜文姜灵泉庙也至称文姜事姑至孝常自负逺山新泉以供姑一旦缉笼之下忽涌一泉清泠可爱时谓颜娘泉后人则即其居庙祀之唐淄川尉李阳冰朱梁刺史髙霸皆尝刻石庙中惜断灭莫遡始年即其庙初但委土而已宋神宗熙宁中大飨明堂徧礼羣祀乃按州守臣所上图状封爵之曰顺徳夫人仍赐灵泉庙额则其始大也嗣是作者非一明成化间学臣毕瑜复请于朝以登簿正常以嵗七月府别驾职致饩币焉而其自古在昔灵贶绵邈常有福利于其里邑吏民赖之以不疾灾疢又甚着也夫立百行之原宜得衆心之聚斯庙之兴关乎名教既非滛祠黩祀诸不应经义者得而髣髴矣邑有先徳而不报是废典也前王有嘉礼而继代弗章是变古易常也天子重神敬祀而守臣不博采境内以闻是有司之责也且其灵泉古庙揽胜为工苍岩翠栢云合于其上白石寒泉鲵旋于其下既以闳壮矣又寝门之外有曰公姑父母者则祠之祠其类也有曰王友郭公者则祠之祠其所有事也夫生而事之死又能世世俎豆之惟夫人之孝为不匮爱其人以及其所事又敬其祠以及其所有事惟乡人之追孝为不衰然则继乎此者虽百世可知也昔余在司农䝉恩归省尝过谒祠下见其经时漼然頽敝莫厌衆心乃集乡里相与谋新之维时司马中丞耿公焞抚军东省百废俱兴闻而绻然愿悉俸以首其事而乡侍御赵君班玺愿命匠以考其成凡邑居之老幼歌咏神休而乐其有是举也亦靡不欢唿踊跃以赴之于是前宫后寝台观门屏悉从改作更凿山石规拓其垣宇而壮又过之四方之至者一拜其庭登其堂周瞻彷徨寥泬清敞若山川益増其胜而神人之意倍畅于昔者未尝不犹犹然崇起孝思于无已也乃寝成而耿公适已去则于其侧祠而并祀之亦犹郭公之意也夫乃劖石书事而丽以铭其铭曰孝水洋洋东国是疆介邱封麓长城巨防猗猗孝妇灼灼颜姜视逺惟迩执徳惟常克勤竭节以奉姑嫜于沼于沚载雨载霜召彼灵泉涌此闺房涓涓不絶乃成谷王河润千里达于海邦万姓諴和既走烝尝百王有作殷礼重光考徳作庙典命焜煌守臣受之烂其有章清泉文藻翠栢虚廊云旗飘缈桂殿芬芳无怨无恫布濩嘉祥年谷庭硕乐土安康蟊贼殄灭貙虎摧藏羣心醉饱瞻就彷徨式我仪刑荐以馨香阗阗灵鼓蔼蔼华堂新宫载启刻桷雕梁肪载磐础麐聚冠裳应侯顺徳无忝孝乡我作斯铭勿替景行重修八蜡庙记卢綋记曰天子大蜡八伊耆氏始为蜡蜡也者索也嵗十月合聚万物而索飨之也八者何一先啬二司啬三百种四农五邮表畷六禽兽七坊八水庸既云八矣而又索飨万物者何惟嵗之既终凡物之有功于民者例得飨之祭不止八而统乎八以表其功之最着者也蜡之义为虫螟螣蟊贼皆虫类也举以名祭明乎农之害莫甚于虫而神之功亦莫大于驱虫故八祭之中爰及禽兽王制天子四时蒐苗狝狩方除禽兽以逺民害如猫如虎亦属害人之类而兹反祭之者何维鼠豕之害亦皆虫类则猫虎食䑕豕之功宜居神列每见蝗蝻之灭羣鸟飞啄而食数日辄尽疑神或使之故蜡祭统言禽兽则祭亦似不宜专于迎猫迎虎也如先啬之为神农也司啬之为后稷也百种之为种神也农之为田畯也之数神者以其开农事之始载诸祀典咸曰攸宜至于邮表畷以及坊与水庸民虽祭焉不知其义考八蜡之祭南方无专祀而北方都邑皆有之惟兹祭剏自伊耆伊耆即唐尧氏唐尧起北方都冀州于时水患适甚下民其咨迨黄熊既殄爰诏其子踵而治之缮沟凃植封洫濬畎距川民出垫溺惟井田始于黄帝迄乎尧时尚存其制北方地多平衍处处可行如周礼所记遂人治沟洫夫间有遂遂上有径十夫有沟沟上有畛百夫有洫洫上有涂千夫有浍浍上有道万夫有川川上有路又攷工所记匠人为沟洫耜广至寸二耜为耦一耦之伐广尺深尺为之田首倍之深二尺谓之遂九夫为井井间广四尺深四尺谓之沟方十里为成成间广八尺深八尺谓之洫方百里为同同间广二寻深二仞谓之浍专达于川此制虽迨周始详实皆古法盖邮为亭舍表为标表畷为田畔坊以畜水亦以障水庸以受水亦以泄水是即径畛涂路之异名浍沟洫之异制令井田不废则经理有方潴洩有备雨旸时若灾祲不生永絶农患自井田易为阡陌而民不肯虚弃咫尺之土以为流通水利之渠是以旱则赤地潦则望洋偶尔值灾辄搔首而叹莫云救愚氓既不晓其义而有司复不讲其规灾之未弭惟神是咎不知天时地力之与人事相为补救人事既阙则坊庸之制不存而仅存其祀将畴任其尸祝而为民降福也耶綋宰新邑三年于兹嵗频告稔间尝苦潦揆其本原则皆坊庸不治之故耳虽然良法乆壊兴复维艰猝议举行非怨则怒向因霪雨曽率坊民开治渠道于民实便于时心非而巷议者顾亦不少矣语云非常之原黎民惧焉及臻厥成晏如也如兹庙之圮始议修复民或视为缓图而期期乎不可自落成以后嵗屡告登民蒙其褆则神亦何负于人也者而新民亦自是知斯祀之不可阙废有如此也然又攷之记曰四方年不顺成八蜡不通不通者凶荒之方则斯癸不为通举虽举神亦不飨也又曰顺成之方其蜡乃通以移民移民者因蜡通而民始得寛纵否则民物之谨于此有加毖也又曰皮弁素服而祭素服以送终也子于亲之终则白衣冠以送之言人至老而事始毕故云息老物也又曰黄衣黄冠而祭息田夫也野夫黄冠黄冠草服也言农事因土黄者土色既报今嵗农事之终而复兆来嵗农事之始天子与庶民俱所有事也綋因是为记抑以明有司之举斯祭也甚难而神之飨斯祭也亦未易神与有司交任其责焉至于蜡祭虽存而义弗着比邑皆然綋又因记兹庙之成而并详及之将以为天下之凡为有司者告也游䝉山记朱克生顺治己亥春三月余从费之安靖村行二十里至䝉山山在费之西北周一百一十里蒙祠在山之麓郦道元水经註云沂水迳䝉山下即此地也按龟䝉凫峄四山名峄凫在邹龟在泗水蒙在费今土人称䝉为龟䝉以蒙顶逺望之如龟形者统曰龟䝉讹矣余谒䝉祠毕䇿蹇而北至回马岭易笋舆过石盆度黒风口折十八盘皆乱石参差层峦屈曲上陡山歴小风门望舍身岩削壁千寻俯临万丈峭崿剑立峻巘森罗路仅容肩舆过此肤寒栗起股战复歴大风门步快活岭至南天门憩于庙左喘息稍定盖自回马岭至此十八里矣庙后道上乔松茂柏参霄蔽日攒岸被壑枝交干连翠色清芬映人衣带行五里由二仙桥升朝天宫入慈宁宫拜玉帝殿旁有孔子小鲁碑以䝉名东山也东北陟二里许登山絶顶其山峯岩皆北拱䝉隂县西望徂徕山东对天马岭南指抱子冈其后有养真洞封真洞金仙岭土人採䝉茶者始得缒绳而下茶产石窦形如石藓下顾平畴杳然白气不辨邱陵脚下皆云生处也是日晡遂宿慈宁宫之右室诘旦由宫左陟望海楼楼不存基尚在旁之苍松虬干从石隙横出侧立倒垂龙蟠吼踞谡谡如奏笙簧已转东南至擂鼔台渡栁子沟谒白云岩羊肠鸟道百曲千回平视羣峯罗侍左右俯瞩衆壑窈窕横斜徘徊不忍去因援笔为记重建先贤任子庙碑记陈灴熙朝重道崇儒凡先圣先贤祀典庀饬惟谨守土之官得以奉扬休美嵗时举行遵成宪也余于今上御极之七年四月来守济按志济为古任城任为黄帝少子禺阳始封之地即以为姓歴唐虞夏商至周以太任兴又封奚仲之后于薛薛任姓也别封伏羲之裔风姓于任故两地皆有任姓春秋时任子不齐为孔门七十二子之一虽史称楚人盖薛自齐宣时併于楚薛距济仅四舍考厥源流产于济而徙于薛有唐封为任城伯殆原所自云济东郊旧有祠嵗乆荡为风烟其裔孙孔昭顺治辛丑成进士兴懐先祠倾圯欲重修葺遂呈仪部咨行抚军查明特允所请于余履任之九月二十三日经始鼎造为楹者四週界以垣不百日而工竣巍然巨观以余有督理之责且分俸佐之徴言以记其事余覩庙貌不禁喟然曰圣道之在人其三光之丽天乎仲尼之圣日月也三千之徒星辰也三光无处不照圣道无处不存国祀之可乡祀之可矧本支百世弓冶相承家祀之又何不可也读当阳家传任子衍教桃乡虽楚烈一炬后莫可覩述然先师铎振当时道垂万世一时景附之彦俱有夹辅之功任子其一也祀孔子于阙里祀任子于任城犹覩玉者思崑冈赏珠者溯合浦于义均有当焉用以推广朝廷重道崇儒盛典其容默默已乎因叙其颠末併制侑词八章勒之贞珉使世世歌而祀之庶余叨守兹土翊教兴学之心借以併见亦附青云之一端也其侑词曰任之皇祖有熊肇土震器发祥爰开氏谱钖嘉称兮嫫母衍祥厥生禺阳绵绵帝胄克大而昌允再兴兮孟津既集追崇是急大母惟任华胥熠熠祚永蒸兮倬彼杏坛丰其羽翰三千七十子选是倌堂已升兮宋唐追宠疏封五等伯之侯之百世其颎声愈𢎞兮煌矣云孙并运海鵾欲彰先徳栋宇斯存神所凭兮巍峨庙貌用宣文教贤愚矜式是则是效衆其蒸兮树兹丰碑于泗之湄熙朝黍稷与天同垂祀聿恒兮勅建河神总庙碑记杨茂勲原夫山川之祀于望秩着其仪典礼之文以埋沈顺其性所以昭百神之灵爽宣二气之大用传称盛徳易纪有孚由来尚矣故荣河表歴则五老浮图黄龙负舟则元圭标瑞应龙画而伊阙凿绿文授而延喜归鼎铸于金知鬼神之情状簪堕不掇启委宛之金笥凡以免逢若于山林急忧劳于天下也是以浮泗浮淮表河海相通之概迁嚣迁耿烦诞告三章之言周迁砱砾于长淮汉决金堤于瓠子爰疏爰塞负薪奔命于其鱼鸠工僝工无借飞刍而輓粟盖止以避水之害而未尝计水之利也乃夫唐筹转运即江淮河渭而殊舟宋设四漕由南北东西而入汴汎澶濮汎曹滑埋牲加璧枢密乘传而诣白马之津徙棣州徙郓州民困财疲学士忧心而虑大役之起引汶入济与引汶絶济未能免陆递于东阿成山直沽与刘河直沽罕克恤费人于海运盖虽分用乎水而运未全资于水也明凿㑹通济漕浮运本朝定鼎运道因之我皇上缵太祖太宗之鸿业丕绍世祖章皇帝之令图格于皇天诞膺景命五岳四渎咸秩无文简釐百工授勲河务惟自夙夜罔敢即宁歴豫踰徐过淮旋鲁坐未及煖而大浸稽天决于烟墩正河成陆相形入告塞决回河于寝兴霜雪之中俨有启翼景光之示不敢辞曰数也而不由于已饥已溺又焉敢忘曰祭也而不举夫后海先河虽春祈秋报则有司存乃显应朝宗分而未合爰即南池亭右报功祠端捐赀鸠工以立庙请奉㫖勅赐颁帛降香皇上懐柔之仁与神灵想望式灵之义胥系是焉于是前列牌坊大门五楹正殿维清翼两庑殿肃正位配殿列祀河神之凡当祀者戏楼拱于前煖垣周于右东建茶㕔为更衣之所西设住持为庙祝之司翚如鸟革百泉汇万派以潆洄金碧煇煌四渎共三灵而协应入庙思敬瞻拜致诚异日黄流息其悍怒转底垫于归墟运道畅其支流化荣光于玉烛漕白安行于袵席民人和乐于桑麻则帝徳神功永式钦于河洛出云澍雨长孚祐于邦家系以乐章敬祈神聴词曰金光烂兮九河蹴崑崙兮扬波窈云气兮蓬莱宫经珠阙兮嵯峨神变化兮斯㑹歘洋洋兮经过排阊阖兮九天擥春风兮奏管絃援北斗兮桂浆洁粢盛于琼田浴扶桑兮出日歴玉衡兮玑璇琅玕青兮肃肃歌舞重兮翩翩通梯航兮万国聊逍遥而流连日将暮兮云为彩银河倒卷兮风声碧海荣河兮畏垒憺忘归兮每每昭灵爽兮河漕肆安流以无待鉴庶无于罪悔长邀贶兮真宰冯太傅适志堂记毛竒龄太傅引年时天子念元臣复辟无以命宁于其行也御制五字诗洒之宸翰中有元臣适志之句维时同颁者有螭领文石复镌适志东山四筯篆于上太傅感焉遂于归田之暇筑室藏珍即以适志二字颜其堂且属宫詹学士沈君为之书记圣恩也人各有志当其入居槐㕔时志在致君即其统宅百揆平章军国出与斯世建平成之业志在安民而今则杜门却谒逍遥桑苎日与刳瓢荷芰者优游出入以自鸣其志此其间有何一之不自适而事有不尽然者夫居优总方苐为所得而已矣乃或中有未靖在当日机务纬繣未之或觉迨习静思之而无以自安又或朱组绣裳徒取尊荣一旦退居晏间则晃日之目难于爥幽乡人有市归而戚然若自失者何则寂扰之势殊也且夫人境未有尽也富贵已至当复进兾所未至者餐芝茹蕊不能即效则复转而觊人世之宠或造庐特荐或起家再入未免元纁白璧安车蒲轮之想皆足以扰而太傅均不尔也太傅尝自叙矣七十老人生平无不可自示之心然且淡泊宁静出处一辙圣天子既以明农许之而优游嵗月皆足自适浩浩乎盖乐天知命先忧后乐志有在焉境固不得而限也故萧条髙寄往往于执政之时每寓其意于东田西塞之间致圣天子赐诗犹以平泉緑野为辞而太傅自若也太傅之所适者此一堂而已矣堂五倍之而十凡两层旁无挟庑每以左右两为藏书之所而左则别为重屋如书楼然堂除广甃皆以文磗相亚次髙敞燥洁可坐千人髙轩过者䃔䃔然欲一投止而不得也有当事扫门拒勿入太傅曰盍记之谨记游新甫山记孔贞瑄汉武东巡其雄心阔目固将倾洩四海踔蹋五岳乃独睠睠于此建离宫何居曰彼有取尔也新甫着于鲁颂以离宫故更今名九峯如莲因号焉世祀大士香火极盛士大夫游者轮蹄顾寡名山湮鬰如之士不遇知已使孤标自赏不亦惜乎山东西有两侯城沓冈复岭蜿蜿蜒蜒逺山环卫势如登机北眺九峯攒翠莲靥半吐如天水蔚蓝精华在隠见之间及山麓诸胜皆歛不露转讶亢直不惬所望陟天门忽开异境始知大美中涵层峦曲涧百折不穷过快活山登莲花砰观石梁飞瀑叹为竒絶盖山腹结穴要地彷彿御帐崖而深险过之及汉五大夫松虬枝螭干龙鬐蛟髯若欲与秦松争衡者长生池上下两塘潜相灌注下塘金鲫或洑行出上塘颇有禹门登龙之意其上兴云洞外狭中阔可布几席夏秋云从洞出滴露如雨开小渠引洞外激流有声观音白衣两岩万嶂插天离竒夭矫有天然石屏隔座如同宫异院其腰络突峯如乳如鼻如腭如脐如龟如麟如凤峙如龙蹲皆锦叠绣错有层次而云溪风隧中怪砂带水枝脚横生如豮牙如噬嗑如锥如㦸如梗如𣙜如虹饮涧如䑕寻穴如枘投凿如杵入臼皆棘矜跌宕作钩距闪扑之形盖其山皆抱胎水知恋源立则有懐去乃不骤所谓直而不倨曲而不偻极窈窕贵矜之胜致矣西北天河水源藏云根曲沼承之若浄瓶白云洞人祖庙挂斗巖缥缈天半由悬迳转上界断桥深堑隔絶尘缘牵铁练猿跳而过达新甫絶顶峯类鹦觜百里外望之空青不尽杜诗齐鲁青未了岂独望岳云尔乎山四週有朝阳洞仙人桥仙人洞老虎窝麻塔堌白云菴春榜沟未子坊三圏悬流之胜槩离宫在山之阳秋千石柱犹存雨后或得遗钿谛观新甫宛肖岱宗非比肩之兄弟定继体之宗子但泰山古穆新甫秀丽品其骨相盖具体而微者欤重建羊使君祠堂记梁九元尝攷祭法法施于民则祀之以死勤事则祀之能御大菑则祀之虽圣王之制使然哉亦由功徳在人思慕不忘故虽不领王制而爱戴之极尸祝恐后即湮没已乆而犹闻风兴思想见其人则孰谓明徳之不能逺也郡志载羊使君后晋开运二年守博州河溢城没使君祝天冀免生民垫溺愿以身代乃投水而死赵元佑为之赞曰身为牺牲祷于洪水水势难消没而水止民思其仁立祠以祀呜唿伟功不书于史后博州徙孝义渡祀使君于龙湾河浒有司春秋致祭顺治庚寅黄河决荆隆口溃漕河而北使君祠遂漂没无存至今往来行人犹指其地曰此羊使君祠也复称説其事以为美谈冑监方公开基居于河干去祠基不数武慨然庀材鸠工创建三楹设使君木主以为有司致祭之地建大门榜曰羊使君祠后建数楹为其子弟别业时供香火遂使湮没无存者一旦鼎新使非方公之好义不至此然非使君之泽有以兴起于百世亦不至此嗟乎使君至今已七百余年史犹逸其名而地方传説遂思慕尸祀不忘况亲被其泽而功徳昭昭在人耳目其爱戴如方公者又何可胜道哉双忠祠记王士祯济南故有双忠祠祀前明巡按御史宋公歴城县知县韩公也其祀两公奈何先是崇祯十一年大兵入畿辅徇山东将薄济南巡抚都御史颜继祖被㫖移镇徳州阻河为守以戏下兵三千往济南所有仅羸卒五百及莱兵七百人兵备单寡缓急无足恃人情汹惧宋公时东巡驻章邱闻警投袂起曰济南省㑹重地藩封在焉顾守卫单寡如此吾不知其所终矣乃介马驰入济南七疏请援兵而阉髙起潜握重兵翺翔东昌临清间不发一旅东向事且急公请于徳藩出内帑犒军鼓以忠义登陴誓死守大兵筑长围肉薄急攻九昼夜转输匮絶外无蚍蝣蚁子之援城遂不守宋公不屈死之起潜以徳藩沦陷惧罪疏言御史阻遏援兵冀以自解命下抚按覈实以闻于是尚书徐石麟都御史张玮等合疏言御史职非守土学朱闻警驰入危城誓以死殉忠不避难慷慨蹈义合照御史张铨王肇坤例一体赠䘏事未及行而明社屋矣南渡赠大理卿而韩公已先赠光禄卿谥忠烈当是时土人思两公之徳哀其死甚烈建双忠祠于郡城之西盖七十年矣国朝定鼎宋公以子徳宜官拜大学士赠如其官韩公以子世琦官巡抚赠工部尚书论者皆以为两公忠义之报天道灼然如此而嵗月寖乆祠祀圮废康熙四十三年宋公之孙广业以佥事来为监司明年韩公之孙镐来知济南府事惓念济南为先公殉节地政事之暇咨访遗献得祠址于仙台里木主尚存居民房氏忾然流涕有志兴复而六郡士大夫洎歴之耆老思两公之徳乆而未冺请于开府藩臬即故址鸠工肇始六月二十有一日閲三月而溃于成轮奂有加于旧于是六郡士大夫书来请记其事余闻之国君死社稷大夫死衆士死制礼之训也忠信以为甲胄礼义以为干橹刼之以衆沮之以兵见死不更其守儒之经也委质为臣不幸而丁衰乱之世又不幸而处危疆存亡之秋虽有𢎞济艰难之畧无所用之成仁取义惟一死耳古忠臣烈士如隋尧君素南唐刘仁赡宋李芾元余阙其死可以动天地泣鬼神身膏草野而名蔽天壤虽与日月争光可也以两公之事衡之何多让焉传有之曰法施于民则祀之以死勤事则祀之能捍大患则祀之齐人之祠祀两公也合于礼矣传又有之先祖有善而弗知不明也知而弗传不仁也佥宪太守之忾慕而兴复是祠也非古君子仁者明者之用心哉余济南人也慕两公之风烈数十年于兹一旦躬逢盛际不可以无言爰述两公殉节颠末以为之记宋公讳学朱字用晦江南长洲人明崇祯辛未进士韩公讳承宣字长卿山西蒲州人明崇祯甲戌进士新建莱州府试厰记黄叔琳粤自校士之制兴试必置院院各设厰山左各郡案属分试遵旧制也顾他郡多庭楹翼然而莱州府独设蓆厰临试取办卒成凡苇篠之材靡不徴金木之工罔不役吏一不䖍民用滋扰然葭墙板席上穴傍穿冬霜夏霖冲风飘雪士子殊以为艰己丑六月余嵗试于兹见其坐次逼窄肩肘戛摩因谓文塲校士使其支体不展责以艺之善可乎遂蠲俸倡议恢拓而郡守陈君积有育材兴教之能力以其事委之陈君毅然力任经始于庚寅之夏凡造东西文塲六十楹翔阿隆栋闳厰髙明寔土卑洼用避燥湿具桌凳九百副魏掲棹楔以壮观瞻盖陈君复佽俸僝功而七州县之牧宰协力助赞故不敛民间一财不扰工匠一役迄秋七月而营造告成八月余适科试再临阛阓肆㕓优游乐业入试院左右审顾规模焕新试之日士皆作止自如无复曩时拘束之态而深幸斯举之为经乆计者至也试既竣余乃谂于多士曰国家养士训之儒师复董之学使嵗科两试品定进退优劣三年甄其俊良而宾兴之可谓勤矣我皇上夀考作人广乡㑹之额増儒士之员羣彦彚征倍盛于往昔而莱属襟山环海人士磊落而英多生童就试者每邑不下数百人披华启秀争欲奏能于文字之塲夫上奉圣天子徳意而俯观人材之盛凡除敝更新革陋増旧使者区区于此偕其地之贤者经营而捄度之宁敢不尽心焉然吾与多士之勉学也在积之平日而后试之一朝使挟三寸之管待跼此数尺之地徒以仿橅帖括𠞰取涂泽以是称文章能文者云尔乎昌黎训培根俟实栁州戒轻剽浮夸制科之文犹尔也且此邦向推名薮胶西之儒术北海之经书具有典刑二三子曷亦稽讨于古先研究于性学窻萤案雪孜矻日深一遇扄试各发其竒膏沃光熊窥其底藴非徒竭一日之所长则兹之操觚呈艺于风檐之下者非即闱战之先声飏廷之发轫乎抑又思按部考试者所以观学校之成也士必有质而后有文学贵明体而后达用今萃二州五县四卫之俊于考艺之次旋进而羣迪之固将储有用之才仰佐圣朝思皇俊乂之选期望岂浅鲜哉昔李泰伯袁州学记推重于渐摩礼乐树立忠孝深耻弄笔墨邀利达之陋习则余与陈君之鋭意斯举者寔冀有魁人硕彦将来辈出于其中足上为邦家之光而非止徴文字之美也陈君名家积学乆歴场屋稔悉士子之苦辛计工量材纎悉周至敬以事闻于大中丞虞山蒋公嘉与乐成振兴弥力余既善其志勤功敏士帖民安而并叙所以恢崇教术之意备书于石以为莱人士劝凡七州县之牧宰乐相佽助者例得列名于石方且以俟后之来者因时缮葺加惠于人文之地亦将有所徴信焉游徂徕山记赵国麟徂徕列泰山前犹老人几泰山坐而凭之尚伛其背若将俯焉以故藐徂徕者殊衆然松径竹溪名借甚典册中心窃疑其必有异每欲邀同人游荏苒几十五年不克遂康熙癸巳九月徂徕道者邱师以木瓜三枚餽大倍常品色深黄幽馥内藴问所由产曰树生礤石峪石罅中嵗可得数十枚予曰异哉因与邱师约廿二日丙寅同内兄黄子徴野门人张子汉张金子与参往游焉行三十里小顿于团瓢至汶河沙平水浅一望无际隔岸诸峯翠黛扑人眉宇渡河数百武道旁丰碑大书宋太子中允徂徕石先生神道乃太史宋绎田先生所建者衔书山西太原平定州判此先生劾阉党被黜时也殆感庆歴圣徳轶事而题此碑乎縁山西行数里一峯㟏岈崒峍势欲飞坠邱曰此攒石崮也竹溪六逸堂在其下又数里山隈丛树森郁殿宇廊舍若人冠巾帻襍立其中邱曰此四禅寺也又十余里至茅茨薄暮矣山巅野烧明灭如云月隠现邱指山半绀碧相间若树若石者曰其中为十六峪转而东行五六里至山阳髙子静逺家叩门登堂菊英遶屋亭轩甚幽主人篝灯放酒纵谈徂徕之胜以二圣宫礤石峪为最廿三日饭于髙子孟兄希程家髙子昆仲具肴榼以葫芦盛酒使小奚肩之出村未半里东北一峯郁确上鋭张左右翼中权奋勇争先渇骥奔猊势不可犯峯前去巅不数咫殿阁皆露鸱吻苍松数株与石色相乱髙子曰土人名此峯为三岭崮其东北为礤石峪其西北为二圣宫请先从西北入予曰诺行二三里甫入山道上怪石星罗碁布支麓起伏皆作峯峦回环映带步移形换沿溪行里许西北一山端严静正三泉出山趾汇而为池清鑑毛发渡大溪北望诸山层峦叠嶂相争相让而出其最髙者为太平顶其西为桃花峪其南为毛老谷又循小溪而北两山渐狭大石障其前几无所见下骑步行从石东转上忽现一境青松红树参差上下依山为阁茅屋数椽丛篁绕之门前石梁横亘流水潺湲其上同人皆惊叹为仙境渡石梁至阁下遥瞻阁上两像并坐东为老子西为孔子此二圣宫所由名也坐老耼于左岂惑于史迁问礼之説欤抑尊神道尚右之説欤由阁东拾级而上为三清殿其下贫乐巖为元人鹿茂之隠居处鹿以儒隠于黄冠杜仁杰譔铭碑残剥不可读由贫乐巖转而北为演易斋大刻篆书三字于石稍南草堂三楹为希程读书小斋启西窻千巖万壑奔赴窻下夕阳绘影衆山皆紫希程又引穿竹攀崖而上有大石方广数丈如岸碛堕地南向为洞俯面入中可坐五六人希程请题洞名予颜曰簟瓢所以继隠士之志也希程设酒脯小酌问礤石峪于道者道者曰踰东岭可十余里骑不得上由前山途颇坦殊逺因亟命仆同邱师持幞被驱骑出山期见星而㑹予与徴野等各持藜杖倩山中樵子作乡导登东山樵子指道中狼迹大寸许同人皆有戒心转而南忽见一峯突兀傲岸迎面而出即之甚迩似乘堙相闚者樵子曰此三岭崮皆面也踰岭望之却在天际其东岭如人如兽如列几筵如陈簠簋如建幢如树帜肖形赋物不一而足东行至一岭石皆蛙形俯仰向背跳跃聚散大小数百头下岭北行至风门口曛黒无所见忽闻羣狼嘷鸣悲惨激烈巅发上指樵子大声疾唿同人叱咤继之响震巖壑过风门口东下又聴犬声四起与人声狼声吚哑呌啸嗷嘈喧虺山鸣谷应樵子曰将至矣稍前人声渐近道童来迎予左手拍道童肩右手扶藜杖行落叶中索索有声屐滑将仆者数下视涧中树石查牙虎豹蹲踞虬龙怒拏罗刹变相倐忽万端险不可测将下岭树中火光熠燿道人持燎相迎从树下度溪到院中惝恍梦幻似不从人间来也炼师解纯一邹平人深情古貌少习黄石家言设山中蔬果饭客言开山于仙尸解事娓娓可聴乆之邱师来秉烛引同人从屋后縁古藤梯石而上木瓜竹树丛生石中石巅倚崖为茅屋屋东上为纯阳阁阁东南上又为玉帝阁阁前砌石为栏火光中见诸树杪尽出阁下阁东曲室解师丹榻也予曰今晚当借蒲团一片地矣就寝梦中犹陟危峯不得上数惊觉残月入窻狼声逺来枕上凄清欲絶披衣起坐视窻外月光渐白昧爽启戸閲昨夜诸境恍如隔世事所寝曲室在悬崖絶壁之上古柏之巅乃知身卧鹤巢猿窟中也从院中遥望贵人峯孤秀刺天上下如削西剡其首有同半圭出门外西溪流水从大石下引过门左穿竹根浸灌蔬畦圃外古树弥望黄叶半脱微间丹碧由圃东上岭游陈抟酣睡处侧身而入为门直身而立为洞鞠身而登为楼转身而临为台耸身而上直凌其顶为峯皆大石磊磊自相倚着疑有巨灵负而叠之循岭北半里许为炼丹炉石更大于陈抟睡处渠渠夏屋深广轩豁中有天然丹灶东南诸峯轩轩霞举皆具飞昇之势下岭到涧中老树怪石触目皆东坡蓝本登南山小普陀巖正拱贵人峯下巖过小涧登西山山中田父携鸡酒来助道人供客同人游兴愈豪饭后登纯阳阁从阁下至贵人峯下仰视巉峭云端一柱几欲擎天定有仙人琼馆设青精石乳以待但不能化作猱玃腾身直上耳转而西观于仙葬衣冠处下大小石梁选大石倚崖环坐四望峪中旷如奥如兼擅其胜浮大白话山中鸡犬桑麻大类桃源人説避秦事不复知外间尚有魏晋同人皆神怡心旷乐而忘返解曰立夏三日则樱桃熟赤珠映日火齐万树百鸟飞鸣声中箫管坐磐石餐丹砂吸寒露沁入心脾尔时先生肯来游乎予曰来解曰深秋巖壑尽变枫林霞烘云染丹朱万状猩血浸人袍袖眩目醉心尔时先生肯来游乎予曰来解曰峪东为光华寺又东为大悲菴西北为中军幛又西为紫源池皆徂徕幽境也先生肯遍游乎予曰总俟樱桃红叶时当办几量屐踏尽徂徕万壑云耳时日已下暮希程静逺同田父俱去予与诸子复留山中晚登西岭寻来时路问诸峯名于解师为作游记张本廿五日辞解师出山过遥瞻门渡隔尘桥行两山间竒石络绎令人应接不暇将出谷口西偏一山自巅及趾如羊数千头立者卧者跪者触者啮者乳者䑛者负者奔者登者坠者大者如羝小者如羔予谓徴野曰此君家初平叱余之石也稍南为女智崮转西行二三里至天保庄遂乘骑经三岭崮前麓山川映发标新领异无一来时旧境廿六日别髙氏昆仲一路望徂徕诸峯如逢故人矣三十里至汶河南岸拜徂徕先生墓观先生所作墓表为孔彦辅书先生集中有拜扫堂记云石髙五尺广二尺三寸厚一尺列辞二千三百六十八字信然然堂已圮石已泐字已阙且始祖以下三十二坟碑多湮没存者仅碑额数字而已予读徂徕集孔孟仁义之言未尝离口其文嶙峋硉矹磥砢歴落而浩然之气布濩行间真具体子舆氏之气象者夫山之竒竒以石泰山巖巖藏万仞之石而不以石显徂徕峨峨分泰山一支而遂以石着此泰山与徂徕之分即大圣大贤与贤人之分也低佪不忍去者乆之归而为之记重修德州学宫记孙勷德州儒学之建其来旧矣按州志元至元中知州秦政以夫子之宫在东南隅地形污下水潦时沃乃卜迁于州治之西南至正间知州贾栋兴脩一新然犹是西南旧学也洪武间知州阎九成乃迁今地实在州治之北嗣是屡经脩治其时则正统景泰成化正徳嘉靖万歴天启其知州则韦景元邹铭洪钊杨恺王缙王翊陈秉忠邢奎宋明徳马鸣瑞安受善本朝康熙十二年知州金祖彭又重脩之自是以来日就倾圯凡五十年莅斯土者宜有事焉而乆未之闻也呜唿岂非俗吏也者安旧守陋以末务而忘之而不知维新厥治实繁于此乎雍正元年圣天子新登大宝穆然逺思深探治本以兴学明伦育贤造士为急追王孔子先世至于五代亲诣辟雍行释奠礼又特发帑金修复阙里圣庙元年恩科特开二年补行正科其登进士者选授庶常外又特恩授官若而人盖天下士子欣欣向风蔚然振起而徳州密迩帝畿被泽尤深人文之盛宜逺轶曩时者于时三韩陈使君适自掖令举最擢牧吾州之人闻使君之来举欣然喜相告也曰使君治掖风流令行久矣今其必大有造于吾州也及使君至未数月爱立威行讼清事举观于宫墙慨然兴曰吾方思所以新吾民其必也新吾士乎学宫仍旧士何由新遂计税赋所羡嵗入如千金益以督理粮储侍御贺公捐金十二觔又觔之半及州绅士愿助者如贺公之数凡得千金曰是可以集事于是鸠工聚材选期命匠无旷日无溢费经始于雍正元年某月某日及雍正二年某月某日而落成自正殿内外两庑以至㦸门櫺星门泮桥明伦堂尊经阁前后甬道四面垣墙他如讲劝之位退习之斋膳浴之所或脩或増焕然秩然巍巍奕奕皆一改其旧而式瞻厥新矣又延致士之笃志而好学者使集明伦堂前之新建斋舍而肄业焉日有廪月有饩盖吾州人士沐浴歌咏于斯地者洋洋乎盛矣于是使君书来属勷记之勷惟使君之欲新吾州人之徳也至矣士之学于斯者其亦思所以为日新者乎盖士之不能日新其徳也学则不讲故也州之前贤董子不云乎事在勉强而已矣勉强学问则闻见博而知益明勉强行道则徳日起而大有功学问而知明智之事也行道而有功仁之事也勉强于斯二者则勇之事也勷愿吾州人士之游于斯者依循董子之言以日迪其智仁勇之徳则其于天下之达道必皆明诸心而知所往而能力行以求至矣是则措之躬而正用于世而宜士徳新而民徳因之礼让兴讼狱息人材日盛风俗益淳于以仰副圣天子夀考作人治猗欤盛哉山东通志卷三十五之十九下山东通志卷三十五之二十钦定四库全书山东通志卷三十五之二十艺文志二十濮阳太守阳瓒诔辞颜延年维永初三年十一月十二日宋故宁逺司马濮阳太守彭城阳君卒呜唿哀哉瓒少禀志节资性忠果奉上以诚率下有方朝嘉其能故授以边事永初之末佐守滑台值国祸荐臻王畧中否獯掳开衅劘剥司兖幽并骑弩屯逼巩洛列营缘戍相望屠溃瓒奋其勐鋭志不违难立乎将卒之间以缉华裔之衆罢困相保坚守四旬上下力屈受陷勍冦士师奔扰弃军争免而瓒誓命沈城佻身飞镞兵尽器竭毙于旗下非夫真壮之气勇烈之志岂能临敌引义以死狥节者哉景平之元朝廷闻而伤之有诏曰故宁逺司马濮阳太守阳瓒滑台之逼厉诚固守授命狥节在危无挠古之烈士无以加之可赠给事中振恤遗孤以慰存亡追宠既彰人知慕节河汴之间有义风矣逮元嘉廓作圣神纪物光昭茂绪旌录旧勲茍有概于贞孝者实事感于仁明末臣蒙固侧闻至训敢询诸前典而为之诔其辞曰贞不常祜义有必甄处父勤君怨在登贤苦夷致果题子行间忠壮之烈宜自尔先旧勲虽废邑氏遂传惟邑汲氏自温徂阳狐续既降普族弗昌之子之生立绩宋皇拳勐沈毅温敏肃良如彼竹柏负雪怀霜如彼騑驷配服骖衡边兵丧律王畧未恢函陜堙阻瀍洛蒿莱朔马东胡风南埃路无归轊野有委骸帝图斯艰简兵授才寔命阳子佐师危台憬彼危台在滑之埛周卫是交郑翟是争昔惟华国今实边亭凭巘结关负河萦城金析夜击和门昼扄料敌厌难时惟阳生凉冬气劲塞外草衰逿矣獯掳乘障犯威鸣骥横厉霜镝髙翚轶我河县俘我洛畿攒锋成林投鞍为围翳翳穷垒嗷嗷羣悲师老变形地孤援阔卒无半菽马实拑秣守未焚冲攻已濡褐烈烈阳子在困弥达勉慰痍伤拊廵饥渴力虽可穷气不可夺义立边疆身终锋栝呜唿哀哉贲父陨节鲁人是志汧督效贞晋䇿攸记皇上嘉悼思存宠异于以赠之言登给事疏爵纪庸恤孤表嗣嗟尔义士没有余喜呜唿哀哉汉北海相景君碑惟汉安二年仲秋三日故北海相任城景府君卒呜唿哀哉国维殒实英彦丧俦列宿亏精晚学后时于何穹苍布命授期有生有死天实为之岂夫仁哲彼克不遗于是故吏诸生相与论曰上世羣后莫不流光芒于无穷埀芬燿于书篇身没而行明体亡而名存或着像于列图或系颂于管弦后来咏其德竹帛叙其勲爰作诔曰伏惟明府受质自天孝弟渊懿师礼蹈循根道核艺抱淑守贞晶白清方克己治身实柔实刚乃武乃文遵考孝竭假偕司农流德元城兴利惠民强御改节微弱䝉恩威立泽宣化行如神帝嘉厥功授以符命守郡益州路遐恋亲躬作逊让夙宵朝廷建英中谠拜秩东行玺追嘉钖据北海相部城十九邻邦归向分明好恶先以敬让残伪易心轻黜踰境鸱枭不鸣分子还养元元鳏寡䝉祐以宁蓄道脩德繁祉以荣纷纷令仪明府体之仁义道述明府膺之黄朱邵父明府三之台辅之任明府宜之以病被徴委任致仕民黎思慕逺近搔首农夫失耒商人空市随轝饮泪奈何朝廷夺我慈父去官未旬病乃困危珪璧之质临卒不回歔唏霣絶奄忽不留孝子憉颠倒剥推遂尔克寤永潜长归州里郷党陨涕奔哀故吏怊恒歔唏徘徊四海冠盖惊恸哀怀大命有期实惟天付睿主设位明府不就臣子欲养明府弗留呜唿哀哉辞曰考积幽穸兮翔议郎兮再命虎将绥元元兮规英榘谟主忠信兮羽卫藩屏抚万民兮恩兮宜参干贞兮不永糜寿弃臣子兮仁敷海外着甘棠兮石勒铭不忘兮汉瑯琊王傅蔡朗碑君讳朗字仲明盖苍颉之精尹姬稷之末胃也昔叔度文王之昭建侯于蔡以国氏焉迄于平襄周祚微缺王室遂卑齐晋交争强楚侵凌昭侯徙于州来公族分迁氏家于圉奕叶载德常歴官尹以逮于兹君雅操明允威厉不勐履孝悌之性怀文艺之才包洞典籍刋摘沈秘知机达要通舍神契既讨三五之术又采二南之业以鲁诗教授生徒云集莫不自逺并至栖迟不易其志箪食曲肱不改其乐心栖清虚之域行在玉石之间是以德行儒林智周当世四岳称名帝曰余闻元和元年征拜博士舒演奥秘赞理阙文所立卓尔度蹑云踪其选士也仰规枉措进圣擢伟极遗逸于九臯扬明德于侧陋抜茅以彚幽滞用齐加以精敏广罕好是正直规诲之筞日陈王庭忠谠着烈令闻流行圣朝以蕃国贵先帝遗体或以继絶袭位正于阿保未洽雅训骄盈僭差或蹈宪理非𢎞直硕儒莫能匡弼蔡君审行脩德进退可度迁河间中尉瑯琊王传及从经行术之方示以棐谌之威率礼莫违乃国用靖虽安国之辅梁孝仲舒之相江都靡以加焉勲绩既盛帝简其功将授上位迁以紫宫赋寿不永遘此疾㐫年五十八永兴六年夏卒呜唿哀哉凡百君子咨痛罔极殷怀神悼流测如何昊天丧我师则爰勒斯铭式昭其德天敏明哲于赫我君含宏广大元览孔真潜乐教思韫玉衡门云龙感应养徒三千珠藏外耀鹤鸣闻天若时征庸登祚王臣统彼前疑定此典文叅佐七德俾相二藩身没称显永遗令勲表章扬名埀示后昆汉泰山都尉孔宙碑君讳宙字季将孔子十九世之孙也天姿醇嘏齐圣达道省习家训治严氏春秋缉熙之业既就而闺阈之行允恭德音孔昭遂举孝亷除郎中都昌长祗传五教尊贤养老躬忠恕以及人兼禹汤之罪已故能兴朴素于彫敝济𢎞功于易简三载考绩迁元城令是时东岳黔首猾夏不共衅鼓戢兵遗畔未宁乃擢君典戎以文脩之旬月之间莫不解甲服罪载芟载耨田畯喜于荒圃商旅交乎险路㑹鹿鸣于乐崩复长幼于酬酢会遭笃病告困致休得从所好年六十一延熹六年正月乙未遂卒贵速朽之反真慕宁俭之遗则窀穸不华明器不设凡百卭髙德音靡述于是故吏门人乃共陟名山采嘉石勒铭示后俾有夷式其辞曰于显我君懿德惟光绍圣作儒身立名彰贡登王室阍闇是更夙夜匪懈在公明明乃绥二县黎仪以康于天时雝抚兹岱方翦彼㐫覆俾南亩孔馌山有夷行丰年多黍称彼兕觥帝赖其勲民斯是皇疾疢不复乃委其荣忠告慇懃屡省乃听恭俭自终簠簋不陈生播髙誉没埀令名永矢不刋亿载扬声汉卫尉衡方碑府君讳方字兴祖肇先盖尧之苗本姓则有伊尹在殷之世号称阿衡因而氏焉土家于平陆君之烈祖少以儒术安贫乐道履该颜原兼脩季由闻斯行诸砥仁疠土阶夷愍之贡经常伯之宾位左冯翊先帝所尊埀名竹帛考庐江太守兄雁门太守孝长发其祥诞降于君天资纯懿相前之美少以文塞敦龎允元长以钦明耽诗恱书秋仕郡辟州举孝亷除郎中即侯相胶东令遵尹铎之导保障二城参国起按班叙本肇末化速邮置州举尤异迁会稽东部都尉将继南仲召虎之轨飞翼轸之旌操叅绥来王之蛮会丧太夫人感倍人之凯风悼蓼莪之劬劳寝闇苫仍上言倍荣向哀札服祥除征拜议郎右平太守㝷李广之在边恢魏绛之和戎戎戢土佚费省巨亿怀静有绩迁颍川太守脩清涤俗招抜隐逸光大茅茹国外浮淡界缪动气泄狂归来洙泗用行舍藏征拜议郎迁太医令京兆尹旧都余化诗人所咏并有亡新君隆寛慄鹑火光物陨霜剿姦振滞起旧存亡继絶恩降干太威肃剥坤本朝录功入登卫翼紫宫夙夜惟寅委蛇在宫有单襄穆典谟之风诏选贤良招先逸民君务在失顺其文举已从政者退就勅巾永康之末君卫孝桓建宁初政朝用旧臣流拜步兵校尉处六师之帅维时假阶将授衮职受任浃旬奄离寝疾年六十有三建宁元年二月五日癸丑卒诏遣使弔赙礼百宾临会莫不失声其年九月十七日辛酉葬盖雅颂兴而清庙肃中庸起而祖宗故仲尼既殁诸子缀论斯干作歌用诏于宣以旌德铭以勒勲于是海内门生故吏采嘉石树灵碑镌茂伐祕将来其辞曰峩峩我君懿烈孔纯髙朗神武歴世忠孝冯隆鸿轨不忝前人寛勐不主德义是经韬综顷温故前呈揽英接秀踵迹晏平初据百里显显令闻济康下民曜武南会边民是镇惟忧及退身叅议帝室剖符守藩北靖有有声旋守中岳幽滞以荣迈种旧京含泽戴仁攸宁克长克君不虞不阳维明维允燿馨香能哲能惠尅亮天工入统﨣﨣光光法言稽古道而后行兢兢业业素丝羔羊闇闇侃侃颙颙昻昻何规履榘金玉其相謇謇王臣羣公宪章乐只君子无疆铭勒金石问万世是传门生平原乐陵朱登字仲汉金郷长侯成碑君讳成字伯盛山阳防东人也其先出自豳岐周文之后封于郑郑共仲赐氏曰侯厥裔宣多以功佐国要盟齐鲁嘉会自邠因以为家焉汉之兴也侯公纳英济太上皇于鸿沟之祝谥曰安国君曾孙酺封明绕侯光武中兴元孙覇为临淮太守拥兵从光武平定天下转拜执法右㓨姦五威司命大司徒公封于陵侯枝叶繁茂或家河洧或邑山济君则上党太守之弟幼履慈孝之德长执忠謇之操治春秋经传综书传以典籍教授滋滋履真安贫乐道忽于时荣敬上接下温故知新翘节建志冠于羣伦孝友内着仁义外宣郡请置主簿督邮五官掾功曹守金郷长即家假印绶君介心如石不易其志刺史嘉其髙名辟部东平㤗山治中役事君叡精谦虚委虵衡门以礼胳桓名德可尊行显身隐县舆养神圣人制命曰仁常存今胡不然丧此国伟君年八十一建宁二年岁在己酉四月二日癸酉遭疾而卒呜唿哀哉于是遐迩士人祈祈来庭集会如云号哭发哀泣涕汍澜将去白日归彼元音同盟必至缟素填街存存显名终有遗勲魂如有灵嘉斯宠荣于是儒林衆携惟想形景乃树立铭石以扬淑美其辞曰于穆君德姿履正平干皇所挺应符如生耽艺乐术怡忽世荣虚位礼请介然不倾寿非南山不俟河清梁木圯頺鸿仪摧零昆嗣切剥哀恸感情乃铭乃勒仪载永宁汉淳于长夏承碑君讳承字仲兖东莱府君之孙太尉掾之仲子右中郎将弟也累叶牧守印绶典据十有余人皆德任其位名丰其爵是故宠禄传于歴世荣勲着于王室君钟其美受性渊懿含和履仁治诗尚书兼览羣艺靡不㝷畅州郡更请屈已匡君为主簿督邮五官掾功曹上计掾守令冀州从事所在执宪弹绳紏枉忠洁清肃进退以礼允道笃爱先人后已克让有忠察孝不行大传胡公歆其德美旌招俯就羔羊在公四府归髙除淳于长到官正席流恩褒善纠姦示恶旬月化行风俗改易轓轩六辔飞跃临津不日则月昊天不弔殱此良人年五十有六建宁三年六月癸巳淹疾卒官呜唿痛哉臣隷辟踊悲恸左右百姓号咷若丧考妣孩孺愤泣忉怛伤催勒铭金石惟以告哀其辞曰于穆皇祖天挺应期佐时理物绍踪先轨积行勒约燕于子孙君之羣戚并时繁祉名名君德令闻不已髙山景行慕前贤列庶同如兰意愿未止中遭寃犮不终其纪夙世实祚早丧懿宝抱器幽潜永归蒿里痛矣如何行路感动傥魂有灵埀后不朽周车骑大将军贺娄公神道碑庾信昔者轩丘命氏初分兄弟之姓若水降居始建诸侯之国自是以官为族因地为宗水派枝分其可知矣公讳慈字元达本姓张清河东武城人也仕于周张仲为孝友谋于晋张老为忠臣韩有开地则五世强国赵有孟谈则三卿不战祖庆少习边将凭仗智勇虽复五车竹简不取博士之名一卷兵书即以将军自许角端在手必无齐鲁之侵莲花插腰甚得蛟龙之气为车骑大将军仪同三司散骑常侍霸城县开国伯赠河州刺史父璨公子公孙有镃基于天下良弓良冶有世业于家风书则百家可知剑则千人可敌三槐以鼐鼎象物知其神奸五等以桓珪班瑞守其宫室君以才望兼而有之终于使持节车骑大将军仪同三司散骑常侍武定县开国公赠河州刺史惟公兼山岳之灵受星辰之气年在髫髪甫就胜衣竹马来迎已知名于郭伋羊车在道即见赏于王澄岂值童子明经书生説卦而已至如禅河清论秋水髙谈故以辨折龟林声驰鹿野国家官族君为首姓起家车骑大将军仪同三司袭爵为公增邑合一千六百户弱冠登朝传唿甚宠汉魏台鼎故无此比中朝方伯罕有其侔大冡宰任总机衡是勤王畧惜君忠壮委以爪牙乃领左厢亲信出为梁州防主华阳西极汉水东流巴濮既宁沈黎即静保定四年王师北伐以君骁勇被召将兵师下宜阳身登函谷将烧白马之城以覆鸟巢之垒既而中途甚雨未获围原军帅闻丧不成侵宋柱国赵王今上之第九弟也文则河间上书武则任城置阵作镇岷丘扬斾锦水白虎之俗难安黄龙之盟不定以君智畧入佐中权天和元年授使持节大都督冶柱国总府司録仍转司马余官封如故相如西喻镂石于灵山武侯南征浮船于泸水方之今日彼独何人九品课工为上之下四年入朝归事宰旅即受载师大夫将命齐国㝷盟出境即用和隣之仪入国闻丧仍从会葬之礼可使南面此之谓乎㝷以本官入治军正至如渭水兵书在心为志轩丘阵法聚石成围既而师不疲劳兵无怨入陪中禁更领仪同邸舍城池门阑户籍咸资巡警并用司存帝城近臣公室密戚如逢司隷似畏都官既而孤城郑妪不相其年巴水涪翁不医其疾春秋三十有三奄捐官舍吕子明之疾甚叹轸吴王阮文瑜之长逝悲深魏主有诏赠某官礼也以建德四年三月日归葬于河州苑川郡之禁山公六郡良家西河鼎族地壮金行人雄塞气兵书七卷河水浮来射法三篇天弧夜下锋旗不息刁斗恒惊犹得马上读书军中习礼太史子义善于谋䇿诸葛公休长于抚御四代仪同三司七世河州刺史钟鼎成列冠盖连隂谓生为贵臣死为贵神者也但以游魂久客反葬途逺道阻山长妻孤子幼哀声满野愁气连云况复松槚飘飖方临武威之戍丘陵回逺直对临洮之城马援亡于武溪尸柩返于魏里梁鸿死于会稽妻子归于平陵呜唿哀哉岖﨑逺矣昔者繁昌祠前即有黄金之碣德阳墓下犹传青石之碑是谓勒功乃为铭曰七叶佐汉五世相韩忠臣入仕孝友当官青城仙洞黄石祠坛台堪走马书足回鸾武定风飈霸城严肃并驰双传俱分两行重世刺举连镳衮服草靡青丘风驰赤谷世不乏贤挺兹上嗣孝有三德忠无二致剑足身挺书堪面试旍节既秉髙蝉且珥龟转印函蛇盘绶笥左右将军前后常侍继踵五侯因循三事旍旃九坂舻舳双流还驱木马更引金牛江波锦落火井星浮樽酒望帝安歌蜀侯受脤河阳偏师洛浦置阵成臯连营广武朝兵减灶夜营多皷箭起六麋锋摧九虎倐忽人世俄然今古崇发两星毉惊二𥪡游魂通梦言返旧茔紫泥赐册黄肠赠行途登石纽路入金城寒关树直秋塞云平剑埋合柱书藏凿楹武侯为庙栾公为社云盖低临霓裳纷下碑枕金龟松横石马永矣身世畱名华夏刘先生夫人墓志铭任彦昇既称莱妇亦曰鸿妻复有令德一与之齐实佐君子簪蒿杖藜欣欣负载在冀之畦居室有行亟闻义让禀训丹阳𢎞风丞相籍甚二门风流逺尚肇允才淑阃德斯谅芜没郑郷寂寥杨冡参差孔树毫末成拱暂启荒埏长扃幽陇夫贵妻尊匪爵而重南阳郑文公碑阙名公讳义字幼驎司州荥阳开封人也肇洪源于有周胙母弟以命氏桓以亲贤司徒武以善职并歌缁衣之作诵乎奕世降迄于汉郑君当时总节让以振髙风大夫司农创解诂以开经义迹刋图史美灼二书德音云飜硕响长烈扬州以十䇿匡时司空豫州以勲德着称髙祖畧悏亮称素味道居真州府招辟莫之能致值有晋弗竟君道陵夷耻曜䖍刘避地冀方隐括求全静居自逸属石氏勃兴拨乱起正征给事黄门侍郎迁侍中尚书赠扬州刺史曾祖豁以明哲佐世后燕中山尹太常卿济南贞公祖温道协储端燕太子詹事父晔仁结义徒绩着宁边拜建威将军汝隂太守绵荣千载联光百世自非积德累仁庆届无穷其孰能传辉踵美致如此之逺哉可谓身没而名不朽者也公怀三灵之淑气应五百之恒期乘和载诞文明冠世笃信乐道据德依仁孝弟端雅质言愍行六籍孔精百家备究八索九丘靡不昭达至乎人伦礼式隂阳律歴尤所畱心然髙直沈黙耻为倾侧之行不与俗和絶于趋向之情常慕晏平仲东里子产之为人自以为博物不如也藴斯文于衡泌延德声于州闾和平中举秀才答䇿髙第擢补中书博士弥以方正自居虽才望称官乃歴载不迁住清务简遂乘闲述作注诸经论撰话林数莫不元契圣理超异恒儒又作孔颜谣灵巖颂及诸赋咏诏䇿辞清雅博皆行于世也以才望见陟迁中书侍郎又假员外散骑常侍阳武子南使宋国宋主客郎孔道均就邸设㑹酒行乐作均谓公曰乐其何如公答曰哀楚有余而雅正不足其细已甚矣而能久乎均黙然而罢移年而萧氏灭宋虽延陵之观昔诗郑公之听宋乐其若神明矣朝廷以公使协皇华原隰斯光迁给事中中书令总司文史敷奏惟允国之律令是所议定公长子懿邕容和令器望兼资早综铨衡能声徽着敦诗説礼尤精易理季子道昭博学明儁才冠秘颕研图注篆超侍紫幄公行于前吏部秘书随其后凡厥庶竂莫不钦其人也于时有识比之三陈后年不盈纪懿给事黄门侍郎太常卿使持节督齐州诸军事平东将军齐州刺史道昭秘书丞中书侍郎司徒谘议通直散骑常侍国子祭酒秘书监司州大中正使持节督光州诸军事平东将军光州刺史父官子宠才德相承海内敬其荣也先特假公太常卿荥阳侯诣长安拜燕宣王庙还解太常其给事中中书令侯如故从容凤阙动即可则冠婚丧祭之礼书疏报问之式载之制矣民体行矣虽位夫槐鼎而仁重有余太和初除使持节安东将军督兖州诸军事兖州刺史南阳公德政寛明化先仁惠不言之治穆如清风梓桑有敬让之髙朝市无鞭戮之刑即道之美不专于鲁矣太和中征秘书监春秋六十有七以寝疾薨于位凡百君子莫不悲国秀之永沈哀道宗之长覆皇上震悼痛百常往遣使赗襚䇿赠有加谥曰文祭以太牢以太和十七年四月二十四日归葬于荧阳石门东南十三里三皇山之阳于是故使主簿东郡程天赐等六十人仰道坟之缅邈悲鸿休之未刋乃相与钦述景行铭之元石以扬非世之美而作颂曰爰鉴往纪督览前徽有贤有圣靡弗应时繇实契姒旦亦协姬于穆我公诞降应期伊昔桓武并美司徒恭惟我君世髙望族作岳河兖泽移草木刋石铭德光如日烛房彦谦碑李百药易称易之为书也有天道焉有人道焉故君子居则观其象动则观其变进退之数有定存亡之机可见昔贾生董相抱命世之资怀王佐之才而迍邅一世摈厌当年轶风雷以长鸣絶云霓而铩翮乐天知命顺时守道虽逝川寂其浸逺而盛德久而弥新昔之玉质金相求友生于千载兰芳桂馥起同气于九原则有之矣缅怀庶几之道详观出处之迹可以追踪成业继踵清尘者其惟都督临淄定公焉公讳彦谦字孝冲清河人也十二世祖植大司空封庄武侯七世祖谋燕大尉掾曾祖相州主簿袭爵庄武侯祖翼曹州主簿袭爵庄武伯父伯熊辟开府行清河广川二郡太守公禀元精之和粹体淳懿之淑灵心运天机性与道合温良恭俭博极羣书逺近游学声来响应自迁宅齐土里称冠盖庭茂芝兰行则连骑居则列鼎虽比封君不之过也公明天人之际述尧舜之道固宜𢎞奨名教溥利生民州郡之职盖非其志郡初辟为曹州主簿公以周隋禅代纪纲紊弛勉而从政乃整齐风俗申明狱讼进善黜恶政教严明吏民悦服利物之仁不为自德不贪之实非畏人知隋初荐扬人物州县敦逼公以疾辞后隋帝忌惮英雄不许晦迹丘园公惧而应举授吏部承奉郎迁监察御史转秦州总管録事叅军㝷以朝集入京论考课之法不能见用改迁许州长葛令公镇之以清静文之以礼乐讼以道息灾以德弭百姓感悦不忍欺迁郓州司马以州废解任归大业初妙选贤良公应举超赴京洛公以朝纲頺坏起而就征揽辔登车即有澄清天下之志于是激浊扬清风驰草偃进擢者不致谢言受刑者咸无怨色自非道在至公信以被物其孰能与于此哉既而王政陵夷小人道长忠信靡用大业十二年出为泾阳令未几遘疾以其年五月壬申终于官舍春秋六十有九生子元龄佐辅大唐太宗皇帝眷言才子有怀遗烈贞观三年诏赠都督徐州五州诸军事刺史四年追赠临淄公食邑一千户谥定公五年三月安厝亭山县赵山之阳惟公风度凝重神英沈邃爰自幼年孝友淳至行周于物寒暑不易其心智周于身变通不穷其数而灵祇多忍幽明永隔岂不哀哉于是四方同志之士百里怀音之客式追盛烈共勒丰碑百药爰以畴昔交游乃为铭焉其辞曰遐观方册歴选人伦名固难假德必有邻简侯攸训天齐分命世祀有征重光无竞显允君子丕承宠光元门味道幽谷迷芳仪凤潜形彫龙振藻𢎞之在人一变至道三径虽阻八絃方密僶俛末班逶迤下秩履斯周行埀此丕基才髙位下有志无时遗搆有凭髙门以阙眷言上寿方期永钖颜杲卿墓铭颜真卿赠太子太保谥忠节朝散大夫颜杲卿墓铭铭曰太保烈烈抗兹忠节徇国仪刑见危身杀𤣥宗仗言售诈兇羯宠极灾挺称兵向阙河朔鼎沸潼关昼闭天下寒心王旒若赘虵豕十万淬人霜雪公以渺身毅然奋发逆党株连土人披抉人知效忠国用不臲恩宠三座荣如九列王命来临孤城已灭身悬锋刃口詈不絶先圣感忠保储赠碣刻诸金石恩表墓缀逺莫致之畱斯江澨日月有既徽猷无缺朝议大夫徐府君神道碑铭颜真卿自古遭盛名而功不立都卿相而名不称者盖有之矣其或荷丕搆而继志不忘在下位而能伸其道克扬前烈以承后昆其唯徐君乎君讳秀东海剡人也其先出于伯益实掌舜虞裔孙偃王躬行仁义遂因国命氏焉厥后乐以文侍金门穉以礼优尘榻僊人寄傲于圣贤伟长首冠于应刘英达相承有自来矣宋有中书侍郎逵之司空羡之兄秘书监钦之钦之子尚书仆射中书令湛之湛之生黄门侍郎聿之聿之生齐太尉孝嗣孝嗣生梁侍中绲绲生陈五兵尚书君敇君敕生丹阳尹温自司空已还四为上公五降帝女尹生隋民部侍郎唐赠秘书监讳恕监生金紫光禄大夫右散骑常侍兼礼部尚书讳筠尚书生库部郎中万年令太子詹事讳昕皆以盛德济美埀于世家君即詹事第三子也幼而聪悟笃学能属文事继亲以孝称十余岁时父友凤阁侍郎姚元崇示君五百字诗一览便诵姚公竒之因谓讷言狄公曰徐子珠华玉洁后但不知命何如耳年十五为崇文生应举考功员外郎沈伦期再试东堂壁书赋公援翰立成沈公骇异之遂擢髙第调补幽都县尉兖相国尚书赵彦暌朔方节度判官以事去职又歴蔡州叅军为御史宋迁关内覆囚判官公鋭精鞠讯多所全活宋公以为言公正色谓之曰仆从祖父司刑卿天授中详理寃狱振雪者七十余家今子孙犹困于襄陵岂忍以束湿之事以自便也因顿首请去宋谢而畱之无何或讼寃于执事者召公问状则他判官之为也宋欲别白旌公公曰仆虽不材岂可籍人之过以为己功乎论者休之户部侍郎徐知仁请为招慰南蛮判官奏课居最转瀛州司法参军侍御史赵颐贞辟宣慰判官歴湖州德清长城润州丹阳三县尹天宝二载春二月加朝散大夫敕摄新安郡别驾採访使齐澣梁昇卿并奏为判官六载秋七月拜临淮郡长史加朝请大夫九载夏四月除济南郡司马加朝议大夫十二载春三月拜信都郡长史不幸感疾天宝十三载秋七月九日终于郡之官舍春秋七十公先世茔壠宅于京师少陵原詹事府君巡按河南薨于洛汭因葬于缑氏县西南大冦原公启手足也顾命其子今侍御史縯曰吾家代俭约不欲华衆归全之后其以布车一乘䖍祔先茔縯泣而奉之及其葬也茔小无便地于次东马鞍山下得紫龙饮乳冈之原龟筮从也夫人南阳君樊氏户部尚书子盖之曾孙袁州刺史文器之孙卢江太守季节之女仁孝柔明闲于礼度左右图史雅善琴棋中外孤弱躬自收视俾夫逺近咸怀安之春秋六十有八弃堂帐于相州之安阳天宝十五年秋八月十有四日爰遵周公之典而合袝焉礼也广德二年春二月皇帝有事于南郊追赠君都督梁州诸军事梁州刺史夫人南阳郡太君盖以縯簪白笔于赤墀董财赋于巴汉是用有永钖之宠纡褒崇之命哀荣之盛不其至矣君凡四为纲佐六奉使轩所至之邦必闻异绩举天下之政事莫不咨折中焉性嗜清贫室无长物孤㷀丛萃皆仰于君既婴沈痼之疾绵歴三载縯请就上国之医庶其逢吉君曰阖门之资者寸禄也今疾剧命也吾不以一身易百口竟不从而殁识者哀之或谓君曰吾奉养婺姊用度万钱粻诸姑缣才五两姑见君笑而不答退谓縯曰吾见其抚孤不见其怨德教义之士有以见其用心也君恬淡寡欲雅好摄生在新安或指灵叟于洞君斋心四日深入其阻而后之讯其由来陈思王东阁祭酒蒋也歴歴可听君稽首而蕲之叟曰从我乎必可度世君以王事靡盬退而辞焉比回顾则为茅草矣初君上计济南展羣祖之墓松槚森然徽猷莫纪畱居论譔以成先德之不忘系是举也呜唿君体聪颕之上姿恬旷之夷度寛明足以济衆和义足以长人口絶莠言目无还视立身先张仲之志与朋服子路之言内行可以质神明清规可以励风俗宜克享胡耉荷天之宠光辅乎汉之得人髙视乎周之列位而道之将丧命不偶时屈舆骥于身前堕岘碑于殁后吁足叹也春秋贵九世卿族汉史称七叶珥貂陪臣于下士卑僚絶属于天潢戚里岂比夫登台者四世尚主者五人焜燿于数朝之间蝉联于百代之下可同年而语矣縯懿文懋学峻节清标天宝末陷居贼中为伪命连辟辞疾不起谋使家人与本朝通计为部曲所发遂遭禁诘一日之中议刑者数焉俄而官军大至贼党奔北由是获免干元中奉使巴渝属段子搆逆流辈十人皆被屠害以縯髙名欲畱同恶期之以死承剑不回时诸道征求之不堪命縯至之邦必荷仁信如期而毕则将崇必复之矣宁止当朝之望俾铭功伐敢坠斯文其辞曰益为帝虞偃不异途世表东海其惟徐乎或武或文或哲或儒休美后昆厥德不孤猗那都督克懋逺图邦国四佐輶轩六徂树声长世与道为徒爰觌幽光无宁集枯仁义都尽彭殇曷殊所嗟人纪莫展嘉谟马鞍山北龙乳冈隅于焉崇袝先志靡渝丰碑崔嵬宰树萦纡曹成王碑韩愈王姓李氏讳臯字子兰谥曰成其先王明以太宗子国曹絶复封传五王至成王成王嗣封在𤣥宗世盖于时年十七八绍爵三年而河南北兵作天下震扰王奉母太妃逃祸民伍得间走蜀从天子天子念之自都水使者拜左领军卫将军转贰国子秘书王生十年而失先王哭泣哀悲弔客不忍闻丧除痛刮磨豪习委已于学稍长重知人情急世之要耻一不通侍太妃从天子于蜀既孝既忠持官持身内外斩斩繇是朝廷滋欲试之于民上元元年除温州长史行刺史事江东新刳于兵郡旱饥民交走死无弔王及州不解衣下令掊锁扩门悉弃仓实与民活数十万人奏报陞秩少府与平袁贼仍徙秘书兼州别驾部告无事迁置于衡法成令脩治出张施声生势长观察使噎不能出气诬以过犯御史助之贬潮州刺史杨炎起道州相德宗还王于衡以直前谩王之遭诬在理念太妃老将惊而戚出则囚服就辩入则拥笏埀绅坦坦施施即贬于潮以迁入贺及是然后跪谢告实初观察使虐使将国良往戍界良以武冈叛戍衆万人敛兵荆黔洪桂伐之二年尤张于是以王帅湖南将五万士以讨良为事王至屛兵投良以书中其忌讳良羞畏乞降狐䑕进退王即假为使者从一骑踔五百里抵良壁鞭其门大唿我曹王来受良降良今安在良不得已错愕迎拜尽降其军太妃薨王弃部随丧之河南葬及荆被诏责还会梁崇议反王遂不敢辞以还升秩散骑常侍明年李希烈反迁御史大夫授节帅江西以讨希烈命至王出止外舍禁无以家事关我裒兵大选江州羣能着职王亲教之抟力勾卒嬴越之法曹诛五畀舰步二万人以与贼遌嘬锋蔡山踣之剜蕲之黄梅大鞣长平䥽广济掀蕲春撇蕲水掇黄冈筴汉阳行汊川还大膊蕲水界中披安三县拔其州斩伪刺史标光之北山随光化捁其州十抽一推救兵州东北属乡还开军受降大小之战三十有二取五州十九县民老幼妇女不惊市贾不变田之果谷下无一迹加银青光禄大夫工部尚书改户部再换节临荆及襄真十三百王之在兵天子西巡于梁希烈北取汴郑东畧宋围陈西取汝薄东都王坐南方北向落其角距贼死咋不能入寸尺亡将卒十万尽输其南州王始政于温终政于襄恒平物估贱敛贵出民用有经一吏轨民使令家听户视奸宄无所宿府中不闻急步疾唿治民用兵各有条次世传为法任马彜将慎将锷将潜偕尽其力能薨赠右仆射元和初以子道古在朝更赠太子太师道古进士司门郎刺利随唐睦征为少宗正兼御史中丞以节督黔中朝京师改命观察鄂岳蕲沔安黄提其师以伐蔡且行泣曰先王讨蔡实取沔蕲安黄寄惠未亡今余亦受命有事于蔡而四州适在吾封庶其有集先王薨于今二十五年吾昆弟在而墓碑不刻无文其实有待子无用辞乃序而诗之辞曰太支十三曹于弟季或亡或微曹始就事曹之祖王畏塞絶迁零王黎公不闻仅存子父易封三王守名延延百载以有成王成王之作一自其躬文被明章武荐畯功苏枯弱彊龈其姦猖以报于宗以昭于王王亦有子处王之所惟旧之视蹶蹶陛陛实取实似刻诗其碑为示无止韩国昌神道碑吴畦长河北控粤有粤壤厥为全魏其中土宜耕俗最淳孝子忠臣义夫节妇触类可观比屋可封地势自然物理斯在是以代有将军称义兵控北敌之咽喉扼南燕之襟带岁月巩固朝野赖之至于命师临戎非贤则德或失其统驭则祸必起于萧墙昔庐江公承袭一方子孙三世建及衰季始堕弓裘四人切弱苦之音六郡当举嬴之患乃督三军之衆千万同心英雄应选佥命我公雄仁藴长者之誉德负不孤之闻语其力则五丁比肩较其艺则三杰齐价秉磊落大度挺昻藏伟才河山之精貔貅之勇表率魏拜沥恳魏人天道照临宸𠂻慰悦轺使麏至军务克谐不踰期月爰登魏博节度至三台之重公感叹遥驻罔极之诚骤冀追崇之宠天子乃嘉其大孝钖以珥貂用副孝思式赞幽壤公既获拜今位念衰荣无常若不即以刋之贞石无以闻将门之业无以传旷古之名因授以宾徒俾详其事繄吴畦序焉公讳国昌世系汝南人也其先与周同姓姬氏其后苗裔事晋得姓于韩故曰韩武子武子世本云万生遯伯生伯生伯简伯简生子舆子舆生献后四十世有韩厥从封为韩氏厥孙于景公三年屠㟁贾将作乱诛灵公之贼赵盾盾亡死矣欲诛其子赵朔韩厥止之告贾贾不听厥告赵朔朔曰子必不能絶其事贾诛赵厥称疾不出卒全其孤春秋书之至于秦晋㑹盟楚汉袭服绰有勲烈荦然功庸迄于我唐不絶流派公累代魏将剖分符节曾祖魏博节度押衙祖朝魏博节度押衙兼临清镇遏都知兵马使检校国子祭酒兼侍御史烈考魏博节度押衙充都知兵马使检校国子祭酒兼御史中丞公之为人也天假树忠神符抗节好谋而断知几而明约言有常敏行无玷以孝弟成其身以文武全其才少节承祖宗之余芳长最好孙吴术读黄石书指力争为末烬笑气呑为细事常慕摄衣决胜坐筹出奇军中少年靡不取则时值王室为难边疆举烽公乃抜自偏裨擢于列藩㝷击贼有功乃行赏酬庸论功载笔是时洋溢懋蹟光塞宇宙心服军旅名埀竹帛藩翰可期芳讯继临宻诏埀下公倜傥成癖优游素深时虽料敌摧坚不废吟风啸月执坚守胄鋭气难夺自思今若终天力絶不顾骨骸后时愿乞陪臣不越吾土遂脱辐谢病挂冠养髙缙绅有闻物论称平㝷以牵复旧位脱履王畿监止于方镇懋绩崇荣其孰能宗欤公始及裨副载分剧职入奉训齐之令出扬整肃之权推公而直若引绳行已而平若止水言不好美服不好华卷舒自得于时宜喜怒不形于颜色崇善触邪柯叶不遗紫县最冠于羣公青服靡遗于衆卒蔼若闻望諠然令图公非独王事有作复乃闺门立成稜稜而廷讼惟严察察而郷义尤峻先教之仁义后导之以诗书谕雍容礼让之节示恻隐慈爱之心驰骋田猎杂服诡辞趋若仇雠屏如蝎螫肆我武勇平成以赖适方一箭发而号猿猱三尺举而吼龙虎矛质山立旌旗血融言其壮则扛鼎抜山顾其勇则冯河逐日七十城而应敌下四十万而乘时抗此乃用武之克㨗行师无不利者若以瞻云望气一否一臧辨成败之机宜监吉凶之休咎则武非文而不备文非武而不扬实共济而相恤无殊涂而别踪矧予才立名业仗弓剑者也予之身甘为不肖孜孜以未坠之绪力于命予者其庶几乎议者乃赧赧絶词唯唯而退武宗涖祚初年逆贼拒命天讨荐加常从庐江公以𠞰叛庐江公异公英勇以前冲弦道系将累日公度其军势相以人心杌上之可期若在彀中耳庐江曰魏师以久不振旅时无恒心今乃越境而出若非肃齐则冲败莫制若悦豫其情则前驱不踵公情其向背妙以机谋督餽饷之心敦战伐之道在爪牙者却骈罗于后如市者皆跨列于前自然表里相应寛勐得中此勇之大势也庐江乃俞良䇿卒成大功镇山东壮武之声擅日下勤王之効莫不由此言无谬欤公虽初心不求朝拜藩府所奨符竹为先遂迁摄具州刺史兼本管効奏御史中丞公既解戎韬俄从郡政三尺之纲条不紊四知之敬慎惟敷疮疲既起于沈滞劳逸复均于疴痒虽黄霸行教龚遂立诚求之北方孰以优劣公忽不自怿叹久从军中心无逸冐马劳金疮之绩窃蹈忠履信之名稼穑少知艰危歴试不縻好爵不伐殊劳避授钺于他邦止建侯于我土今齿髪云迈桑榆足悲胡可尚存碌碌劳劳不知闲居适志遂乃命纳轼旟终贲林野又言曰知进退存亡而不失其正者其惟圣人乎以大中六年七月十二日寝疾薨于魏州元城县德教里之私第享年六十有六以大中八年二月二十五日殡于魏州莘县脩善郷依仁里至咸通二年六月二十六日赠左散骑常侍夫人清河张氏同时月日赠清河郡太君有子三人长曰君雄魏博节度观察处置等使检校尚书右仆射兼御史大夫仲曰靖魏博节度押衙兼部从检校太子宾客兼侍御史季曰楚魏博节度押衙兼刀斧匠检校太子宾客兼监察御史噫公以德符隂隲庆延子孙世居封赠之尊极人臣之贵建碑道左显褒其途畦序説为铭铭曰堂堂圣朝烈烈文明仁以配天德以延英社稷康乂将帅惟精钦我魏疆为河为方厥赋以上厥土惟良异物既产贤臣复彰扰以六韬峻以五常弧矢不干忠孝为光少齿得志励节勤王扼腕不断沥胆可尝虬龙屈盘鵰鹗翺翔平寂计髙伐叛名扬运筹毳帐决胜沙塲功业有勋朝廷议勤加以羽纛陟以亲军赐以好爵固以藩身得路我士保祀我禋貔貅旧统畏敬无垠符竹尝剖惠爱犹存训子文行果极名臣罔极知报帝命爰臻钖以峻职饰以王纶褒荣令嫡激励愚嚚褒崇既尊典礼斯陈昭彼懿德勒自贞珉景范墓碑铭扈载铭以记功碑以志行千载之下粲然可观其惟神道之表乎故中书侍郎平章事景公范皇朝元佐聿登相位而申甫之祥着矣显德二祀冬十一月薨于淄川郡之私第天子废视朝制赠侍中遣使祭奠饰终之典优而厚臣闻景氏之先出于芊姓由烈考太仆府君之上曰王父宾大王父闰皆贞晦不仕我大周孝皇帝建大功于汉室为北藩于魏邦初筵既开得贤斯盛制以公为秋曹郎进阶朝散大夫充枢宻直学士今皇帝嗣位之时登用旧臣洪均在手资忠孝于君父享富贵之崇髙而尽瘁之劳用成美疢封章叠上优诏褒称以列卿归第悬车故郷嗟风木之忽惊诉昊天兮何称泣血以居晨浆屡絶哀与性尽卧疾而终享年五十有二佳城闭日长楸篲云勒铭埀休以示千古其词曰长白苍苍淄水汤汤哲人之生逢时㑹昌哲人之逝魂逰故乡山有頽坂水有髙㟁人何世而弗新善有名兮独逺猗与公兮时用丕显显徳三年十二月给事中孔公墓志铭王安石宋故朝请大夫给事中知郓州军州事兼管内河堤劝农同羣牧使上䕶军鲁郡开国侯食邑一千六百户实封二百户赐紫金鱼袋孔公者尚书工部侍郎赠尚书吏部侍郎讳朂之子兖州曲阜县令袭封文宣公赠兵部尚书讳仁玉之孙兖州泗水县主簿讳光嗣之曾孙而孔子之四十五世孙也其仕当今天子天圣宝元之间以刚毅谅直名闻天下尝知谏院矣上书请明肃太后归政天子而廷奏枢宻使曹利用上御药罗崇勲罪状当是时崇勲操权利与士大夫为市而利用悍强不逊内外惮之尝为御史中丞矣皇后郭氏废引諌官御史伏阙以争之求见上皆不许而固争之得罪然后已盖公事君之大节如此此其所以名闻天下而士大夫多以公不终于大位为天下惜者也公讳道辅字原鲁初以进士释褐补宁州军事推官年少耳然断狱议事已能使老吏惮惊遂迁大理寺丞知兖州仙源县事又有能名其后尝直史馆侍制龙图阁判三司理欠凭由司登闻检院吏部流内铨糺察在京刑狱知许徐兖郓㤗五州畱守南京而兖郓御史中丞皆再至所至官治数以争职不阿或纳或迁而公持一节以终身盖未尝自绌也其在兖州也近臣有献诗百篇者执政请除龙图阁直学士上曰是诗虽多不如孔某一言乃以公为龙图阁直学士于是人度公为上所思且不久于外矣未几果复召以为中丞而宰相使人説公稍折节以待迁公乃告以不能于是又度公且不得久居中而公果出初开封府吏冯士元坐狱语连大臣数人故移其狱御史劾士元罪止于杖又多更赦公见上上固怪士元以小吏与大臣交私污朝廷而所坐如此而执政又以谓公为大臣道地故出知郓州公以宝元二年如郓道得疾以十二月壬申卒于滑州之韦城驿享年五十四其后诏追郭皇后位号而近臣有为上言公明肃太后时事者上亦记公平生所为故特赠公尚书工部侍郎公夫人金城郡君尚氏尚书都官员外郎讳宾之女生二男子曰淘今为尚书屯田员外郎曰宗翰今为太常博士皆有行治世其家累赠公金紫光禄大夫尚书兵部侍郎而以嘉祐七年十月壬寅葬公孔子墓之西南百步公亷于财乐振施遇故人子恩厚犹笃而尤不好鬼神禨祥事在宁州道士治真武像有蛇穿其前数出近人人传以为神州将欲视验以闻故率其属往拜之而蛇果出公即举笏击蛇杀之自州将以下皆大惊已而又皆大服公由是始知名然余观公数处朝廷大议视祸福无所择其智勇有过人者胜一蛇之妖何足道哉世多以此称公者故余亦不得而畧也铭曰展也孔公维志之求行有险夷不改其辀权疆所忌䜛謟所讐考终厥位宠禄优优维皇好直是钖公休序行纳铭为识诸幽孙明复先生墓志铭欧阳修先生讳复字明复姓孙氏晋州平阳人也少举进士不中退居泰山之阳学春秋着尊王发微鲁多学者其尤贤而有道者石介自介而下皆以弟子事之先生年逾四十家贫不娶李丞相迪将以其弟之女妻之先生疑焉介与羣弟子进曰公卿不下士久矣今丞相不以先生贫贱而欲託以子是髙先生之行义也先生宜因以成丞相之贤名于是乃许孔给事道辅为人刚直严重不妄与人闻先生之风就见之介执杖履侍左右先生坐则立升降拜则扶之及其往谢也亦然鲁人既素髙此两人由是始识师弟子之礼莫不叹嗟之而李丞相孔给事亦以此见称于士大夫其后介为学官语于朝曰先生非隐者也欲仕而未得其方也庆歴二年枢宻副使范仲淹资政殿学士富弼言其道德经术宜在朝廷召拜校书郎国子监直讲尝召见迩英阁説诗将以为侍讲而嫉之者言其讲説多异先儒遂止七年徐州人孔直温以狂谋捕治索其家得诗有先生姓名坐贬监䖍州商税徙泗州又徙知河南府长水县签署应天府判官公事通判陵州翰林学士赵槩等十余人上言孙某行为世法经为人师不宜弃之逺方乃复为国子监直讲居三岁以嘉祐二年七月二十四日以疾卒于家享年六十有六官至殿中丞先生在太学时为大理评事天子临幸赐以绯衣银鱼及闻其丧恻然予其家钱十万而公卿大夫朋友太学之诸生相与弔哭赙治其丧于是以其年十月二十七日葬先生于郓州须城县卢泉郷之北扈原先生治春秋不惑传註不为曲説以乱经其言简易明于诸侯大夫功罪以考时之盛衰而推见王道之治乱得于经之本义为多方其病时枢宻使韩琦言之天子选书吏给纸笔命其门人祖无择就其家得其书十有五篇录之藏于秘阁先生一子大年尚幼铭曰圣既殁经更战焚逃藏脱乱仅传存衆説乘之汨其原怪迂百出杂伪真后生牵卑习前闻有欲患之寡攻羣往往止燎以膏薪有勇夫子辟浮云刮磨蔽蚀相吐呑日月卒复光破昏博哉功利无穷垠有考其名在斯文晁君成墓志记黄廷坚君成晁氏事亲孝恭人不间于其兄弟之言与人交其不崖异可亲其有所不为可畏喜宾客平生不絶酒尤安乐于山林川泽之间一世所愿治生谐偶入仕遇合盖未尝以经意生二十五年乃举进士得官从仕二十三年然后得着作佐郎四十有七以殁君成处阴匿迹家居未尝説吏及为吏极事事不有便民上书论列甚武为上虞令以忧去民挽其舟至数日不得行使者任君成按事幷使刺其僚君成不挠于法不欺其僚尽心于所委不为之作蒿矢也仕宦类如此故不达少时以谒宋景文公景文称美之晚独好诗时出奇以自见观古人得失閲世囏勤及其所得意一用诗为囊橐熙宁乙夘在京师病卧昭得坊呻吟皆诗其子补之榻前抄得比终畧成四十篇蜀人苏轼子瞻论其诗曰清源深静如其为人濮阳杜纯孝钖状曰哭君成者无不尽之哀皆知名长者也子瞻名重天下孝钖行已有耻其于兄弟交游有古人难补之又好不朽事其文章有汉间风味于是可望以名世君成之后殆其兴乎故论譔其世出游居婚宦使后有考铭诗以嘉其志愿而不哀其逢君成字也名某晁氏世载逺矣而中微有讳逈者事某陵为翰林学承㫖以太子少保致仕谥文元生子执政开封晁氏始显君成曾王父讳迪赠刑部侍郎王父讳宗简赠吏部尚书父讳仲偃户部员外郎刑部亲文元母弟也夫人杨氏生一男则补之女嫁某官张元弼进士柴助贾硕陈琦三幼在室补之以元丰甲子十月乙酉葬君成于济州任城之吕原其诗曰不澡雪以姱清不阘堕以徒污林麓江湖鱼鸟与为徒通邑大都冠盖与同衢制行不羶人谓我愚人争也人为我非夫彼弃也吾趋彼汲汲也吾有余浮沈兮孔乐寿考兮不怍髙明兮悠长忽势兮不可作河浊兮济清任丘兮佳城御风骖云好游兮如平生深其中广其四旁可置守俾无有坏伤植松栢兮茂好封尔后之人朝请大夫李公墓碣铭朱熹右朝请大夫李公讳缜字伯玉济州鉅野人故驾部郎中赠太子少傅讳景山之曾孙朝请大夫赠少师讳瑑之孙而参知政事赠太师讳邴之嗣子也公之家自少傅之第四子乐静先生讳昭玘者学于髙邮孙公觉眉山苏公轼之门文甚髙而亷静乐道不求人知仕元祐及建中靖国中为起居舍人至太师公遂以文字行中朝有重名于政宣之间及参建炎大政又以忠节为诏所褒退而老于江湖之上余二十年当世益髙仰之公生有竒质警悟絶人年十二三时赋盆池诗有疑于月相呑之句故相何卓一见嗟赏既长益自值立务记览为词章其言奥雅靓深有非一时文士所及者而深自闭匿惟恐人之或知也性至孝事太师公及母和国夫人油油翼翼无故未尝輙去左右虽近出数里必取期以还少以父任补承务郎监南岳庙差充福建路转运使干办公事再除转运使主管文字公以去亲逺不欲行太师公强遣之至官竟不一岁两易主管敦宗院以归未几丁内外艰服除连丐宗官旧秩及为崇道祠官退处于家不复有仕进意盖方是时秦丞相桧当国猜暴叵测故家大族一罹飞语无不縻碎公虽栖迟冗散犹惧不得脱于是益务潜晦息絶交游虽亲戚少见其面如是累年人亦莫测其意也买园居第之东结庐种树翛然其间自号万如居士而为之传其词曰居士少知读书通训诂不能洽浃如当世儒者然亦无所不读其于授受必以义接物必以诚迳情直行不屑毁誉虽仕宦连蹇不遂视一时侪辈官尊禄厚而不肯一动其心为敦宗凡三十年官不易而家益贫常诵其先训曰与其有求于人曷若无欲于已与其使人可贱不若以贱自安以是当官及家居未尝求人知而人之知之者尝出于意外少慕阮思旷尚子平之为人既孤买宅东隙地仅五亩为屋数楹植花数十本竹百箇而置常所閲书数十卷朝夕徜徉于其间虽金石丝竹之音姬嫱环珥之饰车马旌旗之列五鼎方丈之食不以易其乐性懒甚不喜为文酒酣兴废时为诗以舒怀至其任意击节慷慨自以为未后于古人性谨宻而胸次萧然无所适莫顾不喜与俗子语稠人广坐或终日不交一谈而藜杖幅巾率然乘兴访髙人胜士于闲暇时谈世外法至或忘归间问祖师西来意指仅识其趣不能悟解也其胸怀本趣盖如此然知公者犹以为文不足而实有余也秦丞相死衆贤稍稍登用丞相陈鲁公雅知公推挽甚力而不能致乃白以为通判福州事而公已病矣连帅汪公应辰亦知公贤礼敬之且不欲烦以事公曰食焉而怠其事岂吾心哉力请得复奉祠以归居二年而卒时年五十有六隆兴二年十二月某日也公娶赵氏再娶马氏子男二人諌承务郎讷从事郎孙男一人启宗将仕郎始公葬太师公泉州南安县石鼓山而指其北百余步曰此吾之所归也卒之明年三月某日讷奉公柩藏焉又集公所为文十卷梅百咏一编藏于家熹之先君子太史公尝获从太史公游而辱知焉及熹试吏泉之属邑又得拜公函丈每白事府下退輙诣公公必为置酒畱连竟日论説古今商畧文字皆极其趣下至吏道物情利病纎悉亦无不尽至于有所难言则其悼叹闵恻之情未尝不郁然见于眉睫之间熹以是知公非真无意于世者意公犹且进而有为也后三十年再至温陵而拜公墓则其木拱矣俯仰今昔为之流涕盖不惟荒烟野草之悲亦以重叹公之终不遇也于是讷状公行来请铭熹不得辞乃为铭曰石史之德沖靖渊黙太师之文泆为忠勲公承厥家克笃其庆惟德与文既积而盛胡不逢遇达于事功浩其永归閲此幽宫万如之篇公实自赞铭以昭之不暇有叹醇德先生墓表党怀英先生讳去非字广道上世东蒙人裔出琅琊诸王迁居平阴之石硖其先世曾祖及祖臻考通皆有隐德先生束髪知学问为文章不喜为进取计尝试有司不合即屏去举业益探六经百家之言务为博赡精诣杂取老庄释氏诸书採其理要贯穿融㑹归诸大中要本于吾儒脩身养性之道自信而力行之其发于情接于物者求诸古人或难焉郷人化服翕然咸尊之先生无他营独妻孥耕织以给伏腊弟子贽献资以惠人常居十八九人有求贷者先生不能给为更贷诸富家约以时偿及期其人以窭告先生曰信可失乎卖田代偿之弃其券不复问尝适野有遗金帛于路者为守视不去须其人还访与之门人班忱亲老子稚不能朝夕女已及笄先生为办籹具择士壻嫁之因以成家赖以婚娶者甚衆比隣有丧东出则犯禁而衆不利南则隣者忌之西北则人居不可行先生曰世安有死而不得葬者葬而害衆宁独任之乃坏其蚕室之壁出焉里中恶少尝遇醉酒嫚骂先生恬无愠色复引之坐骂益甚久之始去明日恶少来谢先生为避不见或曰彼恃酒以逞谓宜少加责诮奈何返避之先生曰彼之来既知过矣见之必重其愧是以避也恶少闻之感服更折节为善先生之教人皆因其材而勉其可至凡所答问得孔子教仁教孝之意或挟他道见则就其所学而引之正有问以释氏之戒定慧道家之摄生者则对曰易之寂然感通中庸之中和诗之思无邪非定慧与孔子答颜渊视听言动勿以非礼非戒欤易之慎言语节饮食孟子之养心寡慾非摄生欤盖未尝深诋佛老而其徒颇自弃其学而学焉先生制行不为崖异有请焉无贤不肖必为之尽言或恠其不择曰善者吾进之不善者吾勉之诚均入于善奚必择焉故受业于门者人皆以为厚于已也先生殁门人议谥之皆曰先生之德所谓大醇者非耶乃名曰醇德于是进士杨好古以泰山先生李守纯之状与涿郡军事判官东平赵沨所录事实来京师属鄙文以表诸墓怀英昔者宦游东山是时东阿张子羽茌平马定国奉符王颐东平吴大方与其兄大年郭弼赵宪懿申公绰诸公与先生相友善讲论道义援据古今以孔孟所传为诸儒倡其后出者闻于朝处者行于郷虽隐显不同而皆以先生为归诸公相继去也几二十年先生独无恙其力道益强传道益𢎞信于人者益着士大夫闻先生之名过者必见车者必式石硖旧以安乐名乡后邑之贤者改曰居贤着其行也先生有曰君子得志则行道不得志则明道不必与邪説辩辩而胜尤激怒之其害道滋甚故孰将辟之宁自翼之孰将驱之宁自扶之邪説之胜久矣善为道者其在扶而翼之与盖与韩愈欧阳修同所以行之或异二子达而显其用力易故决以刚先生穷而约其用力难故顺以化所遭者然也君子论其功与二子表里云先生性非书无所好晚岁搆堂曰困拙日以名教自乐盖得于性命之説为深死生之际泊如也大定二十四年十二月二十二日终于家享年八十有四诸孤与门人以明年正月二十五日奉先生之丧葬于三山先茔之侧先生前是用年得官九品及葬遂以其服礼也葬之日四方来送者三千余人丛立巨崖为崩呜唿异哉铭曰古学抢攘道布裂淫慝汨性资剽窃已溃不支矧可遏或激其澜益善决惟韩欧阳道未溺伟哉先生复世出所遭虽殊用则一守经㑹异正途辟有来归之使顺适儒雅振振彼乡邑童儿知书曰成德噫天生贤鲜遏抑惟穷而隐徒乃集岳神降灵要终啬划然响裂应萎哲三山泉如隐封鬛不亡者存此其息髙风凛然世所式以诏后人视兹石尚宝司丞孟秋墓碑姚思仁今学士大夫言圣贤之学者皆曰齐鲁复有孟子盖谓我疆先生云先生讳秋字子成号我疆世为山东茌平人上世有讳通者徙居安平镇通生凤凤生先生先生生而有大志慧识过人读书通大义里师授毛经至桑间濮上弃去不竟学闻其邑宏山张公为阳明家言执弟子礼问业学尚书得明目达聪语洒然有悟发愤下帷谢絶一切即家徒壁立宴如也会安成邹公善督学山东太平周公怡佥臬事讲学贡院得先生大奇之曰孟生固自超也弁诸生首自以为得先生晚庚午举顺天辛未成进士先生虽早贵絶不以气色临人居京师不与流辈伍交驩孟公化鲤既得昌黎令下车问疾苦誓以不父母吾民者有如日会昌黎边邑驿传徭役粮马鞭甲繁兴一切为民更始为之器械以傋之为之警逻以候之为之城池以御之徭役则省猾吏则诘异才则㧞幽隐则察公署黉宫则脩掣二百年夙弊一旦苗䅶而髪栉之社稷之利也父老胥相庆曰吾邑侯吾邑侯其斯谓古之循良也与哉其得民之深有如此暇则进诸生三十余人讲良知学自以俸余馆谷不费县官钱谓昌黎为郷先正刻韩文以眎诸生先生心如太虚视世界浮云毫无芥蔕虽居边圉繁邑未尝一日掇讲与诸生盟必先行而后文制外以兼内讲肄以端其习考覈以程其规标的以大其业𢎞博以邃其思抑扬以厉其志金玉以宣其情夏楚以鼔其气久之士怃然若失也勃而变已翕而从翻然而革先生忻忻曰吾教行矣又惸惸与民休息即不为巧宦犹不失令名诸台荐以十数上仅得大理评去之日父老泣畱遮道时有鹿衔先生裾亦若有恋恋者父老为树碑以识不忘㝷从祀名宦先生小试于邑邑皆弦歌也署廷尉两载以廷尉天下平谳狱惟允赠父如其官母孺人先生荣及先世矣己夘转职方领山海关是时关政久弛妙简才望首以往奏给特勅盖异数也先生至严讥察裁供应竟为其司官忌遂萋菲而巧诋之辛巳以考功令调外衆论譁然先生无愠色乃乞休归特复过昌黎昌黎士人执礼愈恭使非有盛德入人安能如是耶渡滦江作歌欷歔与士人别泣数行下抵家卜筑家南二十里许徜洋其间有终焉之志日课子若徒博刺羣籍剖难析疑侧弁而吟曰长林丰草吾以适吾适也自是先生道益尊矣贤士大夫道安平式庐诣谒干旄相望或依依数日不能去甲申以直指黄公荐起刑部主事㝷陞员外郎丙戌迁尚宝丞公余即聚阳和诸公究竟理道殆无虚日缙绅先生以一领罄咳为快己丑陞本司少卿浃旬而卒呜唿伤哉先生笃学力行苦节清脩以名儒特闻以亷吏令终治县县治治狱狱理司马马蕃司刑刑清司玺玺慎投之所向恢恢乎游刃而解然本之所由来矣夫先王之学其本以治心其绪余以治天下国家先生事业炳当时盖其学之绪余也先是先生奉命衡府便道里舍抚台李公过先生于家凡三宿梵寺订盟儒经翼是时年已六十矣而神益王时时诵孔孟书不少衰间得圣贤片言只字有契于心随笔之以示后人当昌黎入觐时为耿楚侗先生郑重其论心曰心体本自澄彻一克于已便生翳障盖真如的的一齐现前如如而玅自在必克复而复言仁则宣父何不以克伐仁原宪耶谓颜子合下便是复礼其不以血肉视心以灵源视心先生之学粹矣孟公化鲤称其河流为澹衡度为平庶几知先生者哉所着有二明一脉明儒经翼战国䇿畧昌黎文选行于世先生以五日生后赠评事以是日卒故终身于是日不为䜩集乃孺子慕也事其兄友爱笃至虽老且贵若不敢鴈行进者享年六十五卒之日不及殓伤哉贫也友人为治棺具其斯为清白吏与不佞观风齐鲁得先生遗行文诸丽牲之石表之曰有明儒宗我疆孟先生之墓孝妇冡碑张景华孝之道大矣哉经曰夫孝天之经也地之义也人之行也吕氏春秋曰凡理国家者必先务本莫过于孝夫孝三皇五帝之本务而万事之纲纪也执一术而百善至其道非𦕈小矣若汉东海之妇以孝称非女中之舜参耶按汉史于定国传载东海有孝妇者少寡无子养姑甚谨姑欲嫁之不肯姑谓邻人曰妇事我勤苦我哀其无子守寡也久以老累壮奈何后自缢死姑女告吏妇杀我母吏捕孝妇孝妇辞不杀吏验治孝妇自诬服且狱上府定国父于公时为郡决曹以为此妇养姑十余年以孝闻必不杀也太守不听于公争之不能得乃抱其具狱哭于府因辞疾去太守竟论杀孝妇郡中枯旱三年后太守至卜筮其故于公曰孝妇不当死前守强断之咎傥在是乎于是太守杀牛自祭孝妇冡因表其墓天立大雨岁熟郡中以此大重于公苐不知何以失其姓氏县志谓窦姓者未然也呜唿予于此益见孝道之大而天人相与之际㨗于影响矣堪舆𣺌邈人生其间海之杯水仓之稊米耳若妇尽孝顾䝉不孝之戮天即为之枯旱三年及其诬辩而事显也天雨一人之身其孝至于动天地感鬼神道有大于孝者乎天也人也高下大小势若离逖然逆天则旱顺天则雨有感必应无毫髪爽天人之理果有异乎因思夫天下之事常若变两端而已孔子曰五刑之属三千而罪莫大于不孝妇之以不孝死亦事之至变者也天道福善祸淫安在哉虽然亦千百中之一二耳使天道又懵无知焉逆弗旱顺弗雨为善者可怠欤是故君子为善惟求尽其分之当然得失利害之不在我者无恤也孝妇以诬受戮人皆寃之然其心俯仰无愧亦含笑入地矣讵知其寃乎予于此复有説焉凡祸福之来有所自君子不恃智以防之恃其无致祸患之道耳孝妇之诬所以成之者人也姑氏昧于爱郡守失于察脱姑氏知守节之可尚不自毙而昧于爱郡守知于公之平恕不偏听而失于察孝妇何自䝉诬哉此又可以为古今鉴也沂二守李君秉玉山人来署县事诣冡致祀惟见冡前有东藩宪副吉丰公最躬书汉孝妇冡四大字勒诸石而其事之颠末无文以载之还请于予曰汉孝妇名与天地相悠久冡独无文以揭扬之亦一大缺典也何以风名教予久蓄世道之感闻而大韪其义传曰言之无文行之不逺不揣无文敬为之记李文襄公墓碑田雯凡忠臣之道有二端焉为其易者裂胆隳肝有死无二为其难者开疆复土为国建功是以卞氏效忠不辨武库之绩尸乡表节何如麟阁之图若夫泽被生灵勲盖天下树铜表迹刻石纪功我朝以来惟文襄公斯为烈矣癸丑之岁一杯释权三方遘乱滇为祸始闽造衅端非关家令吴楚削地之章不学陈平云梦伪游之计骊山英布本自黥徒南越尉陀翻思帝制朝廷蕃屏是寄匪贤勿居范沈阳公总制八闽李武定公总制三浙东南委任佥曰得人逆贼耿氏反易天纲断兹地轴星精乱动海水羣飞脣齿之间志殱于越锋镝之下气夺句吴沈阳公饵雪餐氊节旄尽落关河严隔首尾十载头㑹箕敛家家自谓供军握玺探符人人志轻当璧公命世应期匡时作宰髙崖千丈澄波万顷运山海于襟期擎吴越于怀抱身先则阖境胥安交绥则万人待命慷慨歃辞丹诚贯日意气吐而风云升啸咤生而江河止使悲思之岭絶胜秦关荔枝之园终还夏物伏鼓血上彻于天扬麾从公声振于野江山同官渡之邱天末盛昆阳之战既自天南不竞有北方投属国将还江淮欲徙方当走余善之头颅归马公于同日不谓蠭虿犹毒豺牙竞噬累囚衅社原野脂膏呜唿子能死之我必能复之忠孝之节臣子之分图其大者何其难焉惟公一举而返章安再战而达欧冶砰轰震地如烈火之遇鸿毛硠磕隐天若激水之投巖石衡琱戈而见使者执金豉而问贼臣俄而谷静山空氷消雾散虽陈宝应之悬首建业王审知之纳版洛阳以今方之鲁何足喻自出拥千旄入叅衡镜三公絶迹七十悬车神仙之术未守庚申天道周星穷于甲戌公薨春秋七十有三天子坐云台而念旧臣闻鼓鼙而思将帅有诏褒哀为之不举呜唿以今康熙三十六年丁丑赐葬东原胡夫人祔焉礼也案公姓李氏讳之芳号邺园山东武定州人自丁亥成进士凡浙者四以中丞之职谳狱而着清声以行台之任麾兵而保重障累部曹歴御史登尚书位宰相处人伦之要职据操撮之雄管并皆直词抗节埀露难书鸿名伟功悬针不尽与夫先世簪缨子姓铨叙平生髙行夙昔善言公本传年谱墓志已悉书之此则并所畧焉何则譬犹洪钟万钧不计铮铮之积响崑崙九派宁数涓涓之长流余所以表其大端永埀贞石云尔颜检讨墓志铭田雯康熙戊寅某月日日讲官起居注兼翰林院检讨颜公卒公讳光斆字学山曲阜人其先世复圣之裔之推而下数十传迄公曾祖嗣化多隐德祖允绍河间太守父伯璟敦诗説礼以家训淑其子弟声着齐鲁间公少负异才措志坟籍以戊辰进士官翰林壬申会讲官阙员上遴文学最优者掌院臣以公名进召问者再授日讲起居注兼翰林院检讨癸酉典浙江乡试复得人称㫖上嘉其亷明旋命提调浙江学政甫报竣疾作还朝浃旬亟上章乞归卒于家卒之夕语家人曰重膺异数莫报涓埃所云未效风霜劲空慙雨露私也公夙昭士誉蚤冠艺林遒文丽藻方驾曹王英时俊迈联横鲍谢世之竞言文章者闚其户牖聆其謦欬若升阙里之堂登龙门之坂矣以故两操月旦叠听越吟水镜叹其空明四知凛其介气使顾盻者倍价剪拂者长鸣浙之人士社祀庚桑家奉朱邑俗有为蜉蝣之撼作薏苡之疑者知音既稀真赏殆絶于公奚损焉公灵姿妙悟尤精琴理尝曰琴之失传久矣今之鼔琴何殊筝笛吾数年后当别有谱䕫旷接响颇有余慙孔翠羣翔岂不多愧呜唿公亦奇矣公至孝官翰林时迎养母于京邸僦居陋巷竭事甘毳友人赠言曰每向髙堂忧菽水何尝太史不箪瓢伤公之贫也今藐尔诸孤葛衣负薪家徒立壁则公之亷可知矣昔人云如此人曾不得四十岂仁者不寿自公好学之祖已然欤如学山者复何爱吾犀尘尾耶公之兄曰淡园脩来两先生淡园以翰林今方为河东鹾使脩来吏部郎拱木已积风流顿尽余追忆少壮时与淡园脩来交公方作竹马戏耳歴几何年溘焉朝露玉楼有召遽赴夜台文通多才偏夺古锦从修来于地下弟劝兄酬吟魂不孤矣嗟乎龙蛇之歳已伤脩来山河云邈复悼学山匠石废斤于郢人牙生辍弦于钟子日经黄公酒垆不得与阮嵇同饮宁不悲哉公配孔氏封孺人三子肇亮肇亭肇亹三女某年月日葬于之原铭曰颜氏之子才孤标兄弟罗立如斗杓季方挺抜真词豪文章卓荦较庄骚程才拥传马萧萧㹠鼍风雨钱塘潮成蹊桃李一握笑诸生排列求其曹上下仙的与神嚣㑂如且饥心神劳凤衰雉噫山之幽龁龁鬼相招引归天上游逍遥风樯阵马生狂飈遗文坠翰㭊花多漫愁石泐防金销凸坟四尺眠林丘服鸟半夜鸣啾啾落日没鹘天宇髙松髯蔍䔩埀材臯讄辞锓石涕泗交过其下者心郁陶附颜氏家训颜子推自古明王圣帝犹须勤学况凡庶乎此事徧于经史吾亦不能郑重聊举近世切要以终寤汝耳士大夫子弟数岁已上莫不被教多者或至礼传少者不失经论及至冠婚体性稍定因此天机倍须训诱有志尚者遂能磨砺以就素业无履立者自兹堕慢便为凡人人生在世会当有业农民则计量耕稼商贾则计论货贿工巧则致精器用伎艺则深思法术武夫则惯习弓马文士则讲议经书多见士大夫耻涉农商羞务工技射既不能穿札笔则才记姓名饱食醉酒忽忽无事以此销日以此终年或因家世余绪得一阶半级便谓为足安能自苦及有吉凶大事议论得失䝉然张口如坐云雾公私宴集谈古赋诗塞黙低头欠伸而已有识旁观代其入地何惜数年勤学长受一生愧辱哉梁朝全盛之时贵游子弟多无学术至于谚云上车不落则着作体中何如则秘书无不熏衣剃面傅粉施朱驾长檐车跟髙齿屐坐棊子方褥凭斑丝隐囊列器玩于左右从容出入望若神仙明经求第则顾人答䇿三九公䜩则假手赋诗当尔之时亦快士也及离乱之后朝市迁革铨衡选举非复曩者之亲当路秉权不见昔时之党求诸身而无所得施之世而无所用披褐而丧珠失皮而露质兀若枯木泊若穷流孤独戎马之间转死沟壑之际当尔之时诚驽才也有学艺者触地而安自荒乱已来诸见俘者虽百世小人知读论语孝经者尚为人师虽千载冠冕不晓书记者莫不耕田养马以此观之安可不自勉耶若能常保数百卷书千载终不为小人也夫明六经之指涉百家之书纵不能增益德行敦厉风俗犹为一艺得以自资父兄不可常依郷国不可长保一旦流离无人庇荫当自求诸身耳谚曰积财千万不如薄伎在身伎之易习而可贵者无过读书也世人不问愚智皆欲识人之多见事之广而不肯读书是犹求饱而懒营馔欲暖而惰裁衣也夫读书之人自羲农以来宇宙之下凡识几人凡见几事生民之成败好恶固不足论天地所不能藏鬼神所不能隐也有客难主人曰吾见强弩长㦸诛罪安民以取公侯者有矣文义习史匡时富国以取卿相者有矣学备古今才兼文武身无禄位妻子饥寒者不可胜数安足贵学乎主人对曰夫命之穷达犹金玉木石也脩以学艺犹磨莹雕刻也金玉之磨莹自美其鑛璞木石之段块自丑其雕刻安可言木石之雕刻乃胜金玉之鑛璞哉不得以有学之贫贱比于无学之富贵也且负甲为兵咋笔为吏身死名灭者如牛毛角立杰出者如芝草握素披黄吟道咏德苦辛无益者如日蚀逸乐名利者几秋荼岂得同年而语矣且又闻之生而知之者上学而知之者次所以学者欲其多智明达耳必有天才抜羣出类为将则闇与孙武吴起同术执政则悬得管仲子产之教虽未读书吾亦谓之学矣今子虽不能然不师古之踪迹犹䝉被而卧耳人见隣里亲戚有佳快者使子弟慕而学之不知使学古人何其蔽也哉世人但知跨马被甲长弰强弓便云我能为将不知明乎天道辨乎地利比量逆顺鉴达兴亡之妙也但知承上接下积财聚谷便云我能为相不知敬鬼事神移风易俗调节阴阳荐举贤圣之至也但知私财不入公事夙办便云我能治民不知诚已刑物执辔如组反风灭火化鸱为凤之术也但知抱令守律早刑晩舍便云我能平狱不知同辕观罪分剑追财假言而奸露不问而情得之察也爰及农工商贾厮役奴𨽻钓鱼屠肉饭牛牧羊皆有先达可为师表博学求之无不利于事也夫所以读书学问本欲开心明目利于行耳未知养亲者欲其观古人之先意承颜怡声下气不惮劬劳以致甘腝惕然惭惧起而行之也未知事君者欲其观古人之守职无侵见危授命不忘诚谏以利社稷恻然自念思欲效之也素骄奢者欲其观古人之恭俭节用卑以自牧礼为教本敬者身基瞿然自失敛容抑志也素鄙恡者欲其观古人之贵贱轻财少思寡慾忌盈恶满赒穷卹匮赧然悔耻积而能散也素暴悍者欲其观古人之小心黜已齿弊舌存含垢藏疾尊贤容衆薾然沮丧若不胜衣也素怯懦者欲观古人之达生委命强毅正直立言必信求福不回勃然奋厉不可恐慑也歴兹以往百行皆然纵不能淳去泰去甚学之所知施无不达世人读书者但能言之不能行之忠孝无闻仁义不足加以断一条讼不必得其理宰千户县不必理其民问其造屋不必知楣横而棁竖也问其为田不必知稷早而黍迟也吟笑谈谑讽咏词赋事既优闲材增迂诞军国经纶畧无施用故为武人俗吏之所诋嗤良由是乎夫学者所以求益耳见人读数十卷书便自髙大凌忽长者轻慢同列人疾之如仇敌恶之如鸱枭如此以学自损不如无学也古之学者为已以补不足也今之学者为人但能説之也古之学者为人行道以利世也今之学者为已脩身以求进也夫学者犹种树也春翫其华秋登其实讲论文章春华也脩身利行秋实也人生小幼精神专利长成已后思虑散逸固须早教勿失机也吾七岁时诵灵光殿赋至于今日十年一理犹不遗忘二十之外所诵经书一月废置便至荒芜矣然人有坎壈失于盛年犹当晩学不可自弃孔子云五十以学易可以无大过矣魏武袁遗老而弥笃此皆少学而至老不倦也曾子七十乃学名闻天下荀卿五十始来游学犹为硕儒公孙𢎞四十余方读春秋以此遂登丞相朱云亦四十始学易论语皇甫谧二十始授孝经论语皆终成大儒此并早迷而晩寤也世人婚冠未学便称迟暮因循面墙亦为愚尔幼而学者如日之光老而学者如秉烛夜行犹贤乎瞑目而无见者也学之兴废随世轻重汉时贤俊皆以一经𢎞圣人之道上明天时下该人事用此致卿相者多矣末俗已来不复尔空守章句但诵师言施之世务殆无一可故士大夫子弟皆以博涉为贵不肯专儒梁朝皇孙以下总丱之年必先入学观其志尚出身已后便从文吏畧无卒业者冠冕为此者则有何允刘瓛明山宾周舍朱异周宏正贺琛贺革萧子政刘縚等兼通文史不徒讲説也洛阳亦闻崔浩张伟刘芳邺下又见邢子才四儒者虽好经术亦以才博擅名如此诸贤故为上品以外率多田里闲人音辞鄙陋风操蚩拙相与专固无所堪能问一言輙酬数百责其指归或无要会邺下谚云博士买驴书券三纸未有驴字使汝以此为师令人气塞孔子曰学也禄在其中矣今勤无益之事恐非业也夫圣人之书所以设教但明练经文粗通注义常使言行有得亦足为人何必仲尼居即须两纸疏义燕寝讲堂亦复何在以此得胜宁有益乎光阴可惜譬诸逝水当博览机要以济功业必能兼美吾无间焉俗问儒士不涉羣书经纬之外义疏而已吾初入邺与博陵崔文彦交游尝説王粲集中难郑𤣥尚书事崔转为诸儒道之始将发口悬见排蹙云文集止有诗赋铭诔岂当论经书事乎且先儒之中未闻有王粲也崔笑而退竟不以粲集示之魏收之在议曹与诸博士议宗庙事引据汉书博士笑曰未闻汉书得証经术魏便忿怒多不复言取韦𤣥成传掷之而起博士一夜共披㝷之达明乃来谢曰不谓𤣥成如此口也获麟解韩愈麟之为灵昭昭也咏于诗书于春秋杂出于传记百家之书虽妇人女子皆知其为祥也然麟之为物不畜于家不恒有于天下其为形也不类非若马牛犬豕豺狼麋鹿然然则虽有麟不可知其为麟也角者吾知其为牛鬛者吾知其为马犬豕豺狼麋鹿吾知其为犬豕豺狼麋鹿惟麟也不可知不可知则其谓之不祥也亦宜虽然麟之出必有圣人在乎位麟为圣人出也圣人者必知麟麟之果不为不祥也又曰麟之所以为麟者以德不以形若麟之出不待圣人则谓之不祥也亦宜仲尼不歴聘解李翺学者多称仲尼歴聘不遇吾谓仲尼观礼行道不歴聘不遇也夫二国交驩曰聘以臣使于君亦曰聘男输财于女国荐帛于士皆曰聘故无财与无君国之命不曰聘也当德蚀衰周道徂七国盖仲尼伤礼乐不起是以学韶于齐求师于周将欲聚义以镜国张仁以罗俗使明为宗资也且去鲁适卫盖辞在于士矣自宋至郑殆非臣矣絶粮于陈蔡亦无财笑官至司冦果不为士安谓聘哉吾闻夫子观夏道则之杞观殷道则之宋较是而言虽他国可知也安谓歴聘哉答济为渎问李甘北诸侯来朝过温温令送于温指问水名令曰济也侯曰岂济渎邪令复曰然侯曰河无望也其横千里浑勐如涨无风或毁舩杀人得清淇洹漳之水不加深别为九河不加狭彼所以为渎也今尽济水之力载数石之舟广不能横深不能浮而曰与河同霛等秩吾不识先王班祀之意也令曰济南去数十里过河矣寡介如此驰狂浊中未尝波渝气夺别河而潜积沙连块千里不压不翳益壮其流帅汶而东终能发山输海此其所以为渎也今河负其强大自积石不捷趋海往来戎狄间胁泾渭澧漆汾洛伊沁之水以滋其暴决愁民生中土患势逆曲多穷始归海此皆济水所羞也执事岂以大为贤乎诸侯黙然读孟尝君传王安石世皆称孟尝君能得士士以故归之而卒赖其力以脱于虎豹之秦嗟乎孟尝君特鸡鸣狗盗之雄耳岂足以言得士不然擅齐之强得一士焉宜可以南面而制秦尚何取鸡鸣狗盗之力哉夫鸡鸣狗盗之出其门此士之所以不至也圣桧辞李杰𢎞治乙未岁六月十六日阙里孔子庙灾先圣手植桧燬焉京师士大夫闻之罔不惊惋且曰庙貌脩复我皇上崇儒右文谅不容缓但兹桧不可复得惜哉予考之志书手植桧枯于晋复荣于隋又枯于唐复荣于宋元初紫阳杨奂东游记中云金贞祐兵火焚撅无复子遗好事者或为圣像或为簪笏而香气特异是则宋时复荣之桧至是不复存矣后八十一岁为至元三十一年复生于故处教授张为铭以识之今所燬者即此桧也然则他日之复生其可必也夫为辞以弔之曰维兹之桧兮郁乎叅天苍色屹立兮庙门之前右枝符坤兮左榦象干肤文隐起兮一如紏纒回柯偃蹇兮蛟龙屈盘蔽亏日月兮凌厉风烟嘉种特异兮材良孔坚根蟠厚土兮下入九泉尼山培根兮泗水滋源钟灵孕秀兮余二千年是惟先圣之所手植兮夫岂常木之可比肩载枯载荣兮凡几生意常存兮不死日月光食兮重明甲子数穷兮复起嗟兹桧之被燬兮元气郁而藴精迨灵雨之既零兮萌孽勃乎其奋兴惟圣道之光大兮与天地而同久冀兹桧之复生兮歴万年而不朽山东通志卷三十五之二十山东通志卷三十六钦定四库全书山东通志卷三十六杂记志荟萃羣书以成志採言纪行下至名物方言搜罗毕集铅椠之能事以为可尽于此而不知宇宙甚大苞含变化何所不有以为无其理而实有其事以为无其事而实有其言笔之于书前人岂无意耶以为幽蹟也可即以为寓言也亦无不可韩子有云六合之外存而不论兹所纪载况非六合之外乎爰择其事之不乖谬言之犹雅驯者辑为杂记以附成志之末简分以方域标其所自使览者知为推广绪余而不至坐囿于见闻之末也作杂记志济南府括地志吕氏春秋风俗通搜神记晋书载记稽神录述异记异苑酉阳杂俎又又渑水燕谈录齐音清异录玉照新志艺苑巵言名胜志又又长河志又池北偶谈又又又又济南府志又歴城县志邹平县志又又淄川县志又又长山县志兖州府前汉书贾谊新书钟离意别传魏书唐书郡国志水经注古今五行记困学纪闻集异记太平广记名胜志为善书池北偶谈又兖州府志济宁州志东昌府三国五行志述异记广异记列异传梦溪笔谈夷坚志县志青州府管子晏子春秋博物志淮南鸿烈解韩诗外传拾遗记晋书载记南史古今注水经注又酉阳杂俎又齐地记唐书太平御览稽神録太平广记夷坚志又又宣室志又为善书元史夏竦龙兴寺记名胜志又池北偶谈又又又青州府志又又又益都县志寿光县志又诸城县志又登州府山海经又十洲记又博物志汉书三齐畧记又二仪实録齐记述异记初学记太平广记又説郛又艺文类聚夷坚志又録异记续夷坚志自警编宋史又池北偶谈又莱阳县志文登县志又又莱州府齐谐记齐地记太平广记又夷坚志説郛又六一居士集续夷坚志又南史宋史名胜志又莱州府志又又昌邑县志武定府述异记法苑珠林名胜志涌幢小品耳谈笔麈济南府志阳信县志沂州府韩诗外传西京杂记拾遗记太平广记又又玉堂闲话为善书䝉阴县志又池北偶谈泰安府山海经法苑珠林风俗通汉书百川学海宣室志晋书夷坚志又明一统志兖州府志池北偶谈曹州府郁离子列异志贾谊新书后汉志晋书北史古今五行记述征记逸史合璧事类太平广记又会昌解颐録石林燕语氏族大全夷坚志又又青琐髙议为善书池北偶谈曹州志又又又曹县志城武县志山东通志卷三十六