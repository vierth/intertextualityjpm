王孙满云魑魅罔两莫能逢之言川泽山林也嵇叔夜羞与魑魅争光言昏夜也今通都大邑青天白日怪物公行而人不以为怪是为大怪余欲数之而不胜其多漫条七端亦以枚乘七体数限于是也近年以来士之志节者多逃之释氏盖强者销其耿耿弱者泥水自蔽而已有如李燮避仇变姓名为佣保非慕佣保之业也亡何而棒篦以为仪仗鱼螺以为鼓吹寺院以为衙门语录以为簿书挝鼓上堂拈香祝圣不欲为异姓之臣者且甘心为异姓之子矣忘其逃禅之始愿也是避仇之人而夸鼓刀屠狶之技也盍观之古人乎徐敬业骆宾王为僧以后音尘不接庞勋复出而为常通黄巢再现而为雪窦亡国之大夫更欲求名于出世则盗贼之归而已矣昔之学者学道者也今之学者学骂者也矜气节者则骂为标榜志经世者则骂为功利读书作文者则骂为玩物丧志留心政事者则骂为俗吏接庸僧数辈则骂考亭为不足学矣读艾千子定待之尾则骂象山阳明为禅学矣濂溪之主静则曰盘桓于腔子中者也洛下之持敬则曰是有方所之学也逊志骂其学误主东林骂其党亡国相讼不决以后息者为胜东坡所谓墙外悍妇声飞灰火如猪嘶狗嗥者也应酬之下本无所谓文章而黠者妄谈家数曰吾本王李风雅之正宗也曰吾师欧曾古文之正路也究其伎俩不过以剿袭之字句饰时文之音节耳王李云不读唐以后书若人亦曾读唐以前书耶欧曾谓学文之要在志道穷经者若人亦知经之兴欧曾其相似在何等乎故其持论虽异其下笔则唯之与诺也有如假潘水为鼎实别器而荐之曰此殽烝也曰此折俎也吟唱虽异其为潘水则同也文章岂可假人我不怪其文而怪其以一十分二五也神仙之有无不可知即有之亦山林隐逸之徒于朝市无与也故其涕唾尘世之事犹尘世之不得不隔绝山林矣彼挟术而干涉朝市者文成五利之流皆妖人耳今之所谓神仙者好言人间祸福作为隐语皆持两可应之而福也则人以言福者为其验应之而祸也则人以言祸者为其验由是倾动朝野押阖干没子产曰灶焉知天道是亦多言矣岂不或信彼欺今世之无子产也有所谓神童者写字作诗周旋应对于达官之前曾无震慑逢人即夸某官以我为门人某官以我为义子仆从数人为之磨墨伸纸套数闲熟累月而致千金原其教法唯令学书大字诗以通套零句排韵而授之东移西换不出此数十句而已问以四书则茫然不识为何物也古之童子科限年而读五经至有夭阏其天年者君子犹然咎其父兄今以教胡孙禽虫之法教其童子使之作伪将奚事而不伪葬地之说君子所不道就其说而论之今凡三变每变而愈下周官之法亡言形法者已为变矣再变而为方位形法理之显者也方位理之晦者也三变而为三元白法方位一定不易者也三元白法随时改换者也其法即历书所载一白二黑三碧四绿五黄六白七赤八白九紫六十年为一元三元凡一百八十年上元起一白中元起四绿下元起七赤逆布以求直年直年移入中宫顺飞八方此即太一家钓宫直事也然太一百二十年为一元三元计三百六十年今三元两周太一之三元方一周其吉凶何所适从乎太一言天星今以言地理天星周流不息地理融结有常不可同也且年白改换则吉凶亦改换充彼之说以求吉地必一年一改葬而后可是故方位者地理中之邪说也三元白法者又邪说中之邪说矣医之难者以其辨经络也故伤寒之书疏十二经络以脉辨之又以见症辨之而后投药不敢不慎也鄞人赵养葵着医贯谓江南伤寒之直中三阴者间或有之间如五百年其间之间言绝无也其说已谬甚然传遍各经亦不敢自执其说也今之学医者喜其说之可以便己更从而附会之以为天下之病止有阳明一经而已公然号于人人以掩其不辨经络之愚夫不言己之不识十二经络而言十一经之无病犹之天下有九州不言己之足迹未曾历九州而言天下无九州也道藏中有丹山图咏以四明山名胜制为法曲而托之木玄虚撰贺知章注其图为祠宇观所刻与元道士毛永贞石田山房诗合为一卷则此咏此注亦永贞之徒所为按木华字玄虚在晋为杨骏府主簿而咏中所称宋应则郑宏齐谢朓何昕梁范颜初未尝自掩覆其年代之不伦也四面七十峰疆域因是图咏而龈割就理然亦不免淆乱如以小溪接梨洲以翠岩属西面以紫溪附大小晦以抱子山置大小皎皆疏略之甚永贞住山中四十年与掘药採薪者相习何难于考校真实而乃有此失耶至其攀援故事大概子虚乌有不可以记传勘之固卤莽道士之常不足怪也原图不传在余姚县志者复多谬误余既为别作其咏注之失亦稍正之忆岁辛巳在金陵从朝天宫繙道藏自易学以外干涉山川者皆手钞之矻矻穷日此卷亦在其中岁壬午至自燕京便与晦木泽望月下走蜜岩探石质藏书处宿雪窦观隐潭冰柱大雪登芙蓉峰历鞠侯岩至过云识所谓木介归而晦木为赋泽望为游录余则为四明山志其分四面各七十峰因夫图咏之例也亡友陆文虎欲刻之而未遂海内兵起徐忠襄公问浙东可以避地者余以四明山对既而忠襄来书谓吾举足西向则言与陈卧子兴晋阳之甲举足东向则言拥立潞王朝议如此四明之缘绝矣吴霞丹先生流离海外余亦欲以此山处之道阻不果薛谐孟作先生传有呜咽而赴四明山中之招者此也山寨纂严此山遂为战地血瀑魂风嵚岑变色犹幸二公之不来耳当余手钞道藏之时方欲遍游天下名山四明不过从此发迹即不然而自绝于世亦泥封洞口猿鸟以为百姓药草以当粮糒山原石道别有往来岂意三十年来芒槲笠未沾岳雨兹山亦遭劳攘高栖之志尚无寄托执笔图此有涕滂然序六朝以门第相高人物最为近古盖父兄之渊源师友之讲说朝典国故是非邪正皆有成案具于胸中犹如医者见证既多至于治病不至仓惶失措单门寒士所识不过朱墨几案间事一当责任网罗衣钵之下不觉东西易置吾浙人往往堕落于时局者大抵此一辈也忆昔与冯俨公湖上偶谈东林事其门人率尔问曰杨大洪何人也俨公正色曰汝不知杨大洪先生乎正复读书何益向若有门第者宁有是言乎君姓李氏讳振玘字佩于号樛仙明之鄞县人高祖堂河道侍郎曾祖惟孝庐州府通判祖承寀永康学教谕父康先太子少保礼部尚书母范氏封夫人尚书自天启壬戌入朝凡五年而出又自崇祯戊辰入朝凡七年而出所遇之时皆朋党交讧是非晦冥君髻年随任尚书所接见之人即能知某也君子某也小人一时事变错互君子受祸之由小人倾险之术君从帐中屏后耳属口谈皆足以救旧史之虚实十余年以来予过甬上君从高玄若万履安指画天启崇祯间事慷慨兴亡怒骂涕泣交发并至一日酒阑言某年某月朝士有以虾脑百斤奉其义父魏忠贤者正复不知用虾若干此时奉虾脑者之子在座君竟忘之予曾遇宣城人刘振出其所着识大编文词芜秽不具论其载三案之事以要典为圣书腾口剿说海内着述家犹不敢直黜其非而有证据之者嗟乎要典为奄人造逆之书天下受其鱼烂其是非亦不难辩祸延焰熄尚留人间戴剡源曰绍兴之末干道之前能言主张魏公排秦桧又不肯媚大渊者可谓君子之徒矣推是以论若君者其得不谓之君子之徒乎故使君而当平世必能扶植善类不为小人所牵挽今不幸而约处草野衣冠广席每一发言能使经生失鄙其正人心术亦不为少虽君得之姿禀然耳濡目染其受门第之益抑又可诬耶君用尚书恩授前军都督府都事未仕而国亡与其兄振玑多与失职者游行李之往来资其困乏一时不减八厨之目壬寅正月振玑被诬入狱君悉其有以出之遂亦郁郁而死盖癸卯十一月某日也年五十有一娶薛氏继邵氏子曰某某予于己丑始识君癸巳太夫人六旬君不远百里登堂为寿余妄有论着君得其片言只字必手抄之予亦欲录君所谈以证予言之不妄而君不可作矣因徇其子之请而铭之铭曰迁言荆轲征夏无且征大将军苏建语余柳州窃比与史官书万历之季崇祯之初朋党胜负乱发莫梳余欲征之甬东佩于阿寿生于辛卯五月十六日是时予已有三子转徙兵祸方以携挈为累其生也不乐之已而日慧目所未见之物见辄名之予尝语人神理不昧若此儿者应不从他道中来尝捕禽虫遨戏余谓譬如儿出外游为人劫去我念儿否儿作是观勿捕禽虫儿闻言虽甚不能割有顷舍之未有戕其生者予注律吕象数周髀历算勾股开方地理之书颇得前人所未发顾视儿曹无可授之者慨然兴叹儿见我布算簌簌便谓无庸使兄等学之儿长自能是也三岁时见图书余语之曰圆者河图之数方者洛书之文是后杂试之即无差者每日挽兄臂使说夷坚志一过之后即能知其首尾随资谈说以丐饼饵遇有遗忘辄信口补之予阖扉凝坐不欲闻步履声而堂浅涂径杂宾租吏苦其阑入儿闻剥啄即迎问有欲径入者率遮道止之五年以来予衰索无复四方之志食与儿同盘寝与儿连床出与儿携手间一游城市未暮而返儿已迎门笑语矣予之困苦牢落何一事足以自解此所借于儿者多也十二月十八日儿病吐后六日予入城儿数步以待曰某刻爷至某所曰某刻爷返某所薄暮戒左右勿喧曰爷之足音近矣我欲听之也是后厥逆数令传语太夫人时以天雨迟之黎明儿曰太夫人至否趣之太夫人至儿昏愦中起坐悉出果饵于盘操小刀割餐以啖太夫人太夫人含泪为尝一二儿死经一昼夜予唿之儿即大声回睛视予呜唿儿于生死不乱如此儿声若洪钟目睛漆黑于相无夭法或曰儿之所以夭者用早慧也其叔父泽望曰慧而夭者资或近于刻薄儿之慧在爱亲敬长亦寿者相也黎州曰噫予知之矣予之孑孑而不可竟行于世也天下知予者二人陆符文虎刘应期瑞当文虎死于荒山瑞当死于非类之困折予始退而与闾里游有魏思澄者以落莫而亲我未几病瘵死乃户内之寒暖笑口又若有物夺之而去者则信乎予之赋分单薄招殃致凶天既不遗余力以穷我而遂皆为所延及乎儿卒于乙未之除夕长歌当哭遂以哭儿者为之铭铭曰春风不转鬓毛衰老大生憎物候移更堪残烛无光焰元旦亲书哭子诗些小曾埋宿世因人前尝说是文人读书自择三春日岂料流年无丙申五岁相随入影堂明年豫喜与蒸尝春兰风雨无能待忍写小名在下殇推筑何烦造化欤我生事事受次且未必斯儿当短折只缘无故我怜渠破屋颓垣风雨齐艰难识我是卑栖食料只知余斗米晒场犹出获邻鸡相伴穷愁与乱离开怀凭仗有娇儿屋角关情留琐事皞犹道在东西余友石涛沧柱之家先生岁戊午为八旬两兄谒文于余以为寿其诞辰在五月余留省下不得登堂修敬秋七月石涛书先生之言行来先生少受知于学使邹嘉生黎博庵有声于场屋甲申以后罢科举不赴幅巾野服巍然为乡党祭酒衣冠广席必援前言往行以助谈柄大略不以科目官职世家定荣悴盛衰先生之论未尝同于俗人也三十年以来后生欲闻隆万间人物风俗学问不可复得犹幸先生张此闻见之路石涛沧柱承顺严训服食古圣人之道昼夜淬砺声誉殷然为江湖闻人而沧柱为当今选家第一通都大邑穷乡村校皆家有其书先生不以为喜尝曰人心至灵无微不烛若或驾虚鹜伪盗窃名誉即为得罪名教夫石涛沧柱所谓道绷于中而襮之以艺者也先生尚不欲具名过如此因念昔日交游之为选家者吴门则张天如杨维斗许孟宏江上则吴次尾刘伯宗武林前则严印持闻子将后则张天生金沙则周介生江右则艾千子张尔公闽则余赓之陈道掌一时为天下所宗几于三君八俊其他佣食于坊社者盖以百计不过爝火萤光之自为灭没而已诸君唯介生为党人所锢或以节义或以着述持清议而广声气期之后世虽有着有不着要不可谓纯盗虚声者也然推其所以成就顾不在区区时文之美恶耳千子以时文为不朽之具震而矜之为有识者所笑方今沧柱之名不下于余所称引诸君亦以湛心经术墨守庭诰故文章风韵主盟于当世而无愧不然今之佣食于坊社者即昔之佣食于坊社者也徒欲诪张吊诡于其间拾千子之余唾宁知经史子集之外又有一种东乡纸尾之学哉此即先生所谓盗窃虚名得罪名教者也唐宋以诗赋取士其时甲赋律诗当不减近日时文之汗牛充栋今已化为野马尘埃不知焉往夫时文亦若是而已矣然颇疑其久而不变古今制度云为未有经五百年者自宋神宗罢诗赋帖经墨义以后一意时文即稍有变更旋复如故于今盖六百一十余年矣未有如是其力之健也乃先生不赴场屋不出三十余年而时文颇为黄金所绌坊社即极力以张之顾有所不能使先生再观数十年时文能保其复健乎然后知子子呫呫以为不朽者即盗窃名誉亦不可得也嗟乎名节之谈孰肯多让而身非道开难吞白石体类王微常须药裹许迈虽逝犹勤定省伯鸾虽简尚存室家生此天地之间不能不与之相干涉有干涉则有往来陶靖节不肯屈身异代而江州之酒始安之钱不能拒也然靖节所处之时葛巾篮舆无钳市之恐较之今日似为差易活埋土室长往深山吾于会稽余若水甬上周唯一两先生有深悲焉若水名增远字谦贞曾祖古愚祖相肇庆府通判父幼美封兵部尚书尚书五子长煌字武贞天启乙丑进士第一人季增雍太平知县若水其中子也登崇祯癸未进士第除宝应知县刘泽清开府淮南欲以公礼格郡县若水投版弃官而去画江之役补礼部仪制司主事升郎中唯一名齐曾字思沂高祖薇工部员外郎曾祖柔祖炀父台唯一登癸未进士第除广东顺德知县邑中多盗以为此饥寒所致古人社仓之法意非不美然而其利易尽于是变社仓为义田而以社仓之法行之可以久远又仿弓箭社之法行于西北者行之东南修饰仆区沈命之术盗一发即得摄香山县香山与黎人相望一海土官欲渡海入葬直指许之唯一不可乃止闽中立国其首辅香山人下教有不便于民者唯一即解职归两先生之出俱当兵戈旁午之日若水无以自见唯一之所见者亦小小及民之事不足以尽其长也桑海之交武贞投水死若水逃山中不出郡县逼之入见若水乃舆疾城南以待斋斧久之而事解聚村童五六人授以三字经晨则乘耒而出与老农杂作较量勤惰未尝因其贵人而让畔也同年生王天钖为海道欲与话旧若水辞以疾天钖披帷直入若水拥衾不起曰主臣不幸有狗马疾不得与故人为礼天钖执手劳苦未出门数步则已与一婢子担粪灌园矣天钖遥瞩叹息而返冬夏一皂帽虽至昵者不见其科头己酉岁十月十三日卒年六十五盖二十有四年不离城南一步也唯一遁入剡源尽去其发而为发冢曰惟松有声可以无哭惟薤有露可以无泪唯鸟石依依可无吊客架险立瓢榜曰囊云自称无发居士剡源饶水石与山僧樵子出没瀑声虹影之间军持不借时挂于万仞丛林遂欲以法付之一笑而已王天钖求见唯一止之曰烟里程途朝不知暮宿所故人咫尺举目有山河之异辛亥岁三月二十日卒年六十九夫断发之令屈以威武惟死足以拒断若水拒断而不死非幸也其心固拚乎一死也唯一尽断其余不能拒也然断其余非令之有则犹之乎拒也其时为僧者多矣而嗣僧之法则无与于此也所谓威武不能屈者两先生庶几近之若水草屋三间不蔽风雨以鳖甲承漏卧榻之下牛宫鸡桀无下足处生人之趣都尽唯一山林标致一器之微亦极其工巧尝拾烧余为炉拂拭过于金玉又得悬崖奇木制为养和坐卧其间两先生之不同如此若水慨世路之逼仄遂疑荀卿性恶百王无弊着论以非孟唯一机锋曳电汪洋自恣寓言十九然清苦自立胸中兀然有所不可不以牛迹之安途避乱群之近忧者是则同若水出自昆山朱相国震青之门唯一出盐官吴太常磊斋之门相国则先忠端公之门人也其渊源有自若水疾革余造其榻前命儿子正谊为之切脉若水曰某祈死二十年之前反祈生二十年之后乎余泫然而别唯一则未尝一面也人传其诗怪甚僧解齐持诗来愧不悉除须发法犹留射松下一孤身我来仍唤松为树未必松唿我是人余读之了不见其可怪也若水配姚宜人子三金体金和金绳唯一配袁孺人子四天行时行攸行中行庚戌岁金体介陈天若求铭余未及为后七年天行介李杲堂求铭余仿叶水心并志陈同父王道父之例以志两先生同父道父犹有显晦之别若两先生则屈贾李杜之同传两家子弟刻于墓以信德之不孤也铭曰不有死者无以见道之界不有生者无以见道之大贤生贤死返之心而无害文字之衰降为代言齐梁霸唐宋雄藩各选上佐亦命王臣爰及今世尺牍寒温亦有着撰求衔谒文割裂王李咄嗟数繙儒生胥史杂充下陈颦笑为荣风雅宁论此手一辱不可复伸文章之事岂可假人蚓窍蝇鸣孰不自珍一笑而置卷轴徒尘奈何作者与之共陈铭必应法寿必相亲诔视可哀序视可存乞言征启投递沿门无与文字买菜积薪凡彼应酬仆不敢闻山林台阁其文各体呕扰酸肠以诺凤毛组织华虫以酬饥鼠二者交讥失夫故技古亦有言逾垣扫轨缚腰札脚而工软语可令灶儿见其底里南雷松桂剡溪烟水一堕尘滓恐不可洗欧阳公云物常聚于所好而常得于有力之强二者正是难兼至于书之为物即聚而藏之矣或不能读即有能读之矣或不能文章求是三者而兼之自古至今盖不能数数然也古来文士不乏抱兔园寒陋十数册故书修饰成家偃然欲以行远难矣古来藏书者亦不乏兼收并畜锦轴牙签争长于名画奇器之间酒阑烛跋充为耳目之玩此可谓之读乎近世之以博洽名者陈晦伯李于田胡元瑞之流皆不免疥驼书簏之诮弇洲牧斋好丑相半上下三百年间免于疑论者宋景濂唐荆川二人其次杨升庵黄石斋森森武库霜寒日耀诚间世之学者也何意吾当世而见之健庵先生乎丧乱之后藏书之家多不能守异日之尘封未触数百年之沈于瑶台牛箧者一时俱出于是南北大家之藏书尽归先生先生之门生故吏遍于天下随其所至莫不网罗坠简搜抉缇帙而先生为之海若作楼藏之名曰传是昔人称藏书之盛者谓与天府相埒则无以加矣明室旧书尽于贼焰新朝开创天府之藏未备朝章典故制度文为历代因革皆于先生乎取之是先生之藏书非但藏于家也先生内备顾问外奖风流虽十行俱下而矻矻焚膏倚相之九丘八索子产之实沈台骀方之昔人岂繄多让其精勤如此当贞元会合之气文统必有所归先生施于名命为雅诰刻于金石无愧辞风声所播山心松友之士莫不推琴而起共集门墙一经盼睐皆合宫悬其为文也宏矣然则兼是三者而有之非先生其谁与嗟乎自科举之学盛世不复知有书矣六经子史亦以为冬华之桃李不适于用先儒谓传注之学兴蔓词衍说为经之害愈降愈下传注再变而为时文数百年亿万人之心思耳目俱用于揣摩剿袭之中空华臭腐人才茸至于细民亦皆转相横锓以取衣食遂使此物汗牛充栋幛蔽聪明而先王之大经大法兵农礼乐下至九流六艺切于民生日用者荡为荒烟野草由大人之不说学以致之也数穷必复时文之力会有尽时先生主持文运当必有以处此人将指此楼也与白鹿争高矣先生以某尝登是楼命之作记惜某老矣不能假馆而尽读之也蒙明府以志事见委其不敢当者已见于前书但前书以某而言之也今以事而言之亦有所甚难从来称志之善者杨升庵之四川赵浚谷之平凉为最其余不过苟且充赋将操笔者之非其人耶抑不名一手而取才猥杂耶或以体格一定无所见长而忽之耶不然则见闻固陋所谓考索者别是一家之学耶更不然则乡邦之恩怨是非无人肯任之耶嗟乎盖皆有之矣是故公志每不如私志宋景濂之浦阳人物记文章尔雅程敏政之新安文献志考核精详其他如襄阳耆旧荆楚岁时吴地华阳不可枚举以其无五者之累也明府固今之升庵浚谷也然而所委之人宁必其无五者之累乎今谓旧志不烦更张只续此数十年以来之事似矣某读明府之例为类十八则八县皆当禀此规范方可合为一书今各县旧志分类不同或多或寡若复因仍则是可分而不可合也一代有一代之制作革命之际每多忌讳隐语阑入岂可不慎是又不得不改者也某读诸家文集及于杂史间或考之正史则多同异考之志乘则多错谬以志乘之手未必如作史者之出自名家也其相去远矣今若见其谬误遗漏而一一听之恐既经纂修之后则明眼所照遗议不专在前人矣吴缜纠缪于唐书许浩阐幽于元史在史且然而况于志乎此旧志之所当论者也志与史例其不同者史则美恶俱载以示褒贬志则存美而去恶有褒而无贬然其所去是亦贬之之例也越中数十年来人物炳然在人耳目者可屈指而毕一时富贵为乡里小儿所谘嗟艳慕者其姓氏已为狐貉啖尽今若以子孙姻娅之故探之狐貉口中而复留之虽罄会稽之竹箭剡溪之古藤有所不足矣其间亦有高位久宦干涉国史者而或为公论所排清议所讥此正当去之以明贬者试出其家传读之莫不各有一篇妆点文字老成凋谢二三措大其耳目见闻有限试有人与之分别源流证明实录彼在瓮天者反以为一人之爱憎斯时也起而抗言争执则丛为怨府何苦而尝身于市虎乎若骫骳将顺不特为明府之谋不忠而鲁卫之士有以薄其心胸矣此续笔之所当论者也语有之量而后入毋入而后量某窃于今量之故曰难也伏惟上裁天启忠臣之家其后人多有贤者而两浙之黄魏为最着魏忠节公三子子敬死孝子一子闻文誉甚盛忠端公五子二人尚幼不肖与晦木泽望其姓名亦落人口当是时考官之入棘围者皆欲得此两家之后人出其门下丙子李映碧搜泽望而不得己卯陈卧子搜晦木而不得不肖入南围则搜者在北入北围则搜者在南得之者仅子一耳乃甲申之变子一迟十日之死怨家缘饰其事悲哉余兄弟二十年以来家道丧失风波震撼虽为论者所甚惜然读书谈道穷岩冷屋要复人间推排所不下则嫣然相对于霜落猿啼之夕者自信有不以彼而易此也昔先公在诏狱冥眩之中有老人屈指同难诸公而较之曰他日惟公最吉不敢以其言为诬也今者无端夺吾泽望以去始惝恍而疑于其言矣泽望讳宗会字之者甬东陆文虎以其穷经似先儒黄泽楚望也生于宛陵之官舍自幼倜倘不羁先公谓此儿成就未定但知其不逐牛马行队者六岁时沿河搠蟹为戏有塾师谐之曰蟹精善搠蟹泽望以搠蟹之杖跨之疾走而应曰龙子贯乘龙塾师缩颈异之十六岁补博士弟子员为博庵黎公所识拔又三年丙子干所刘公以第一置之明年岁试复第一遂禀于二十人之一又明年许公平远提督学政一时誉望所归不敢以他人先泽望及试题有脱误许公特召郡县言其故曰吾故欲首某而不可奈何发案泽望入许公谓之曰子有文名而疏略如此将无恃才而轻读书乎泽望傲然了不陈逊直对曰疏略则有之书故无所不读也许公变色而弟子员千余人皆惊竟填二等时许公之意欲使其谢过而后高第之也壬午御史观风第一甲申拔贡未廷试而国变是时泽望年二十七耳而场屋坊社已历十余年之久行辈视为老师名宿方纵横指取一旦敛而与农樵为伍其中若有不适然者始放之于酒其所与为酒人者又不过里胥田父无所发其愤憾于是小人者伪为问字求业以示亲附泽望亦遂临觞高谈割臂痛哭骤长其声价盖不知坐受其愚弄也亡何两子同日死壬寅遇火庐舍荡然妇随以瘵死天又以意外困之癸卯四月予至语溪泽望尚强饭如故逾月急信告危余驰归视疾已不可起至八月初八日卒距所生戊午得年四十有六泽望少无师以余为师余初读十三经字比句栉三礼之升降拜跪宫室器服之微细三传之同异义例氏族时日之杂乱钩稽考索亦谓不遗余力然终不及泽望之精冥搜博览天官地志金石算数卦影革轨艺术杂学盖无勿与予同者其诗初喜僻奥余一变而之冷淡泽望亦变其文华藻错落颇以王微范晔为则余谓此一种文宁以音节不同六朝便高抬其气骨耶泽望不以为然已亦日就刊落而蹊径顿尽此诗文之无勿同也自濂洛至今日儒者百十家余与泽望皆能知其宗旨离合是非之故而泽望忽折而入于佛其初遇学佛者概而信之凡吃菜合眼躲闪篱落之徒便降心而与之交及穿剥三藏穷岁累月稍稍出而观今之所谓宗师者发露其败阙亦遂牛毛茧丝为其教之书数十万言余于释氏之教疑而信信而疑久之知其于儒者愈深而愈不相似乃为泽望反覆之盖十年而不契终于不可同而止然余赋性偏弱迫以饥寒变故不得遂其麋鹿之一往屈曲从俗姑且不免深恨释氏根尘洗涤未净而泽望负气好高口含瓦石畴人率尔必欲突兀自异亦自度不可与世接乙酉以后未尝一渡钱塘山奥江村枯藁憔悴唿天抢地竟陨其身是岂学佛者所宜有然则泽望之学佛将无愤憾之气无所于寄其亦如屈原之于骚孟郊之于诗张旭之于书邪故相宗性海即彼教中之耑门者尚且入而迷其向背泽望乃能算沙搏空其精也乃其所谓愤憾之甚者邪曾祖讳大绶祖讳曰中赠封皆太仆寺卿父讳尊素山东道监察御史谥忠端母姚氏封淑人娶梁氏继刘氏吾友瑞当之女子在者一人百女二人长适冯官仪御史中丞留仙之孙也次字邵某卒之次月附葬化安山赐地之左距余姚城二十里余尝谓孔子叹颜回好学今也则亡其学不仅指读书而言然读书亦学中之一事今之天下千百辈中求一读书之人而不可得闻其人有意于读书矣未几类有物以败之此无他不好故也泽望堕地来书卷未尝一日去手丙子场后即为日记所读之书件系于每日之下如督逋负不中课不休最其三十年中所未尽读者独道藏耳一日对客谈名山举似其路径宫观画地而尺寸之客言君曾至耶泽望失笑而起盖皆得之书本者也其所着书缩斋文集若干卷缩斋日记若干卷学御录一卷瑜珈师地论注若干卷成唯释论注若干卷若泽望者以读书而言亦可谓之好学也已又不幸以愤憾损其天年岂读书种子真欲绝于世乎癸卯十二月十二日刘伯绳先生将葬其子求予铭其墓嗟夫道之难明也数百年而生一人焉如五行丽天芒寒色正标示宗旨茧丝牛毛亦可谓严矣乃入耳过口辄焉失之源远流分同出一先生之门而不啻楚越之相辽即以明儒论之康斋之学出而为白沙为敬斋为一斋而主敬之宗旨裂阳明之学分而为东浙为淮南为江右而致良知之宗旨裂然则墨守师说者岂不为难哉当子刘子讲学之时吾越之承风接响者以想像为本体权谋为作用子刘子之言格于浸淫之僻说而不相下先生忧之曰此禅门种草宁可移植于吾室乎于是推择王业洵王毓蓍及予等十数人者进之为弟子诸弟子进而受子刘子之教有未达者退而私于先生未尝不冰释也许元溥孟宏疑儒释体一而用殊先生曰吾儒之言体也至善由是而发之其宰于身也在视谓之明在听谓之聪在言谓之忠在动谓之敬其宰于人也在父子谓之仁在君臣谓之义在夫妇谓之别在长幼谓之序在朋友谓之信其达于上下也则民之胞物之与干称父坤称母也有至善之体自有至善之用吾儒之体用不可分也佛氏之言体也无善由是而发之无所谓视听言动也又何有聪明忠敬乎无所谓父子君臣夫妇长幼朋友也又何有仁义序别信乎无所谓民物干坤也又何有胞与父母乎有无善之体自有无善之用佛氏之体用亦不可分也祝渊开美问求仁先生曰天地之所以常运万物之所以相生而不已者止此春和之气循环而无端也自其畅达而言之则曰夏自其收敛而言之则曰秋自其凝静而言之则曰冬而总一春气之卷舒非截然分而为四也人得天地之气以为人则曰仁自其裁制而言之则曰义自其节文而言之则曰礼自其明断而言之则曰智而总一仁之周流亦非截然分而为四也是故宜事变制秩序辨是非者义礼智也而所以能宜事变制秩序辨是非者则仁之为也即或能宜事变矣义其所义而非吾之所谓义能制秩序矣礼其所礼而非吾之所谓礼能辨是非矣智其所智而非吾之所谓智何也吾之所谓仁义礼智者合仁而言之也合仁而言之者析之各得其分而统之适完其仁也是故儒者言求仁而不言求义礼智者此也当是时问学者云拥其门虽所得各有浅深而山阴慎独宗旨暴白于天下不为越中之旧说所乱者先生有摧陷廓清之功焉子刘子既没宗旨复裂海宁陈确干初以大学有古本有改本有石经言人人殊因言大学非圣经也自来学问由正以入诚未有由诚以入正者孟子言求放心夫子言志学从心其主敬功夫从心始不从意始先生辨之曰慎独者主敬之别名也若在正心条下则正心传中当言下手功夫乃独于诚意传中详言之而正心传中反不及者盖一诚意而心已正身已修齐治平一以贯之大略圣贤言心有二端语孟之言心也合意知物而言者也合意知物而言者故不言诚意而诚意在其中如求放心必有所以求之之道操则存其求之之道也非即诚意之慎独乎心之所之谓之志非心即志也所之者意也由志学而后能从心非即意诚而后心正乎大学之言心也分意知物而言者也分意知物而言者非外心以言意即心而指其最初之几曰意盖必言意而心始有主宰言诚而正始有实功也兵火奔播丛林之黠者网罗失职之士以张其教武进恽日初仲升将嗣临济先生谓之曰古来贤士隐于禅者不少有读易者有歌楚辞者有泛舟赋诗焚其草者岂不知业己圆顶方袍而故为此狂激之态乎盖曰吾非真禅也聊以抒艰贞之志云耳犹之赵岐李燮避身佣保非爱佣保之业也今足下挝鼓白槌欲嗣其法则向之圆顶方袍者从其教也非有托而逃焉者亦犹赵岐李燮无故而羡心佣保徙其衣冠诗书之业也不亦惑乎仲升乃止二十年以来一辈学人悉皆凋谢子刘子宗旨虽若灭若没先生之墨守未尝不为田单之即墨也先生讳汋姓刘氏伯绳其字家世具余所撰子刘子行状子刘子者念台先生讳宗周先生之父也年十余岁钩党祸起避地武林僧舍昼则随众佣作夜分帷灯禅板声寂发而读书侍子刘子处官舍中门庭落然不闻人声脱粟寒浆僮仆逃逸先生方拥卷危坐自若也用功过苦遂至彻夜不能交睫如是者数年子刘子曰此把捉之过也久之而后平子刘子野死先生捐委故业践荆棘于群虎之中孤露万山岁余复返塞门扫轨邻右莫窥其面初子刘子考定六经发凡举例而未卒业先生发箧陈书究竟先志监司郡县慕其操行下车通谒先生了不容接锢疾报闻与王尔禄天钖游息共学天钖为海道欲申把臂先生引范史云周小泉之事以拒之天钖叹息而去生于某年癸丑六月十日卒于某年甲辰九月八日明年某月某日葬于某山之原母章氏赠夫人配周氏光禄寺少卿梦尹奠维之女先三月卒子四人茂林士林长林道林女一人适吴善祯孙三人先生既绝交息游左对孺人右顾稚子郁郁无可告语余亦老屏空山不相闻问故其群经疑义冥搜独得至述仪礼钟律始与余往复未几而先生谢世矣先生云亡今而后山阴宗旨恐愈裂矣执笔而自惭者久之铭曰伯绳之学胶解冻释吾未知其所臻楮定名教闭关绝津蚍蜉蚁子不容巡遁殆陈同父所谓积谷做米把缆放船之人也耶化安寺在余姚通德乡之剡湖废于弘治正德间碑碣无存县志云化安讲寺后唐清泰元年建宋大中祥符元年改赐普圆院宋会稽志云普圆院在余姚县南三十五里后唐清泰元年建号化安院大中祥符元年改赐今额然则称化安讲寺者元以后事也其见于他传记者宋史陈橐列传橐字德应余姚人以权刑部侍郎谢事归剡中侨寓僧寺日籴以食处之泰然初读宋史以剡中为剩县及考城冢则云宋侍郎陈橐墓在化安山庐舍遗址犹有存者所谓陈园老梅僵仆尚是数百年以上物始知剡中之即为剡湖侨寓僧寺之即为化安寺也元虞集状余姚州判黄茂云附近有化安永乐二寺府君皆舍田山于僧永为子孙藏修游息之资州判者吴草庐高第弟子予之九世族祖也宋玄僖诗集五月十四日过应平仲书塾其夜至明日雨不止有怀蓝溪许月山化安真净源天晴独跨蹇驴来准拟书堂一宿回野色几年违白首雨声半夜落黄梅南山树对高僧立东浦花随处士开亲旧有怀难晤语出门流水没苍苔南洲洽雨轩集有送坦达中住姚江化安诗云深居亦矫俗用世非我期徘徊越垄坂所重遭明时商飙薄江渚兰蕙幸未衰为言采芳者何以遗所思宋玄僖召修元史博洽为建文皇帝发皆明初宗匠而真净源坦达中与之相友其非聊尔人可知由此推之其前其后此寺必多名流胜士不以负贩一拂子为重轻者其姓名徒付之山高水清而已可不惜哉自先忠端公赐葬化安山予每遇诸家文集干涉此山者即抄之以为故事其所得于寺者仅如此寺废虽久把茅而处者不绝具德礼江月某冰怀某皆出而有闻于世予以吾母姚太夫人之命割地数十亩展其员幅于是佛殿粗具昆山归庄爰书寺额山门法堂一切未备然可由是而踵事也夫先州判舍田山于方盛之日吾母舍地于已废之后何黄氏与兹寺有夙契也嗟乎世之言久远者无如于佛而盛极之寺院数百年已不能必其如故然犹可诿之成坏之理独怪自后唐至于有明历年不为不久名流胜士不为不多不能以钟鼓之力延其余响反若因陈侍郎而有此寺因陈侍郎之寺而有此真净源坦达中区区之名氏不然姚江如此寺者何限又孰为之推寻哉佛氏所谓久远者果安在耶陈德应倘佯其先忠端公旁薄于后兹山当与天壤俱敝自此云水遘止易以垂名幸矣唐多诗人飙扇波委即偏方下邑么弦孤韵亦瞥入简牍而吾姚江自虞永兴以外寂寥无闻焉且永兴又隋氏之遗也以唐诗人之多姚江人物之众而单联只句不能分有唐之一数岂其风雅道衰地土使然耶抑穷山海岛传之不能广耶不然在当时未尝不缮写模勒流传人口久而遂至失落耶余读家集至半山先生诗而有感焉先生余六世族祖也讳嘉仁父翊字九霄九霄善近体诗书法赵松雪画竹石菊花尤入神品今其诗失落而先生之诗尚存十之一缘情绮靡之功声势物景能感动人使其载之唐诗纪事中故亦嫣然秀出者也而屈抑于诸生以死其时中原少年递相仿效竞作新词自谓何李诗体一经品题姓名便不寂寞先生与一二穷退无力之徒唱之而未必能和和之而竟亦莫能解也安望其传之之广乎余阅有明文集唯正德间模勒最工卷轴繁多此皆有力者所为先生有作脱口之后书之故纸题之败壁其缮写亦一过再过而已在当时已如此又何待久而失落乎由先生父子言之百年之间父老见闻犹在已同荣飘音过归于磨灭况有唐千年之远耶则姚江无一诗人之传者非其风雅道衰亦可知矣今先生所传之一二亦岂能必其传远但自先生以来姚江之为富贵者何限即有子孙守其遗集装潢投赠偶揭一二板便呕哕弃去以充煳壁覆瓿之用者不少矣曾有如先生见之残编欣赏而读之读之而唯恐其尽否也余观古文自唐以后为一大变唐以前字华唐以后字质唐以前句短唐以后句长唐以前如高山深谷唐以后如平原旷野盖画然若界限矣然而文之美恶不与焉其所变者词而已其所不可变者虽千古如一日也得其所不可变者唐以前可也唐以后亦可也不得其所不可变而以唐之前后较其优劣则终于愦愦耳有明一代之文论之者有二以谓其初沿宋元之余习北地一变而始复于古以谓明文盛于前自北地至王李而法始亡其有为之调人者则以为两派不妨并存嗟乎此皆以唐之前后较其优劣者也夫明文自宋方以后直致而少曲折奄奄无气日流肤浅盖已不容不变使其时而变之者以深湛之思一唱三叹而出之无论沿其词与不沿其词皆可以救弊乃北地欲以一二奇崛之语自任起衰仍不能脱肤浅之习吾不知所起何衰也若以修词为起衰盍思昌黎以上之八代除俳偶之文之舛词何尝不修非有如唐以后之格调也而昌黎所用之词亦即八代来相习之调也然则后世以起衰之功归昌黎者何故是故以有明而论余姚昆山毗陵晋江其词沿唐以后者也大洲浚谷其词追唐以前者也皆各有至处顾未可以其词之异同而有优劣其间自此意不明末学无智之徒入者主之出者奴之入者附之出者污之不求古文原本之所在相与为肤浅之归而已矣庚戌冬尽雨雪余十日而不止四野凶荒景象惨澹聊取平日之文自娱因为选定以序事议论者编于甲考索者编于乙古今诗编于丙昔元白编次其集于穆宗朝题曰长庆集郝伯常集其文于甲子命曰甲子集今余编次于庚戌遂题曰南雷庚戌集又余生于庚戌其支干为再遇也念六十年来所成何事区区无用之空言即能得千古之所不变者已非始愿吾闻先圣以庚戌生其后朱子亦以庚戌生论者因谓朱子发明先圣之道似非偶然余独何人以此名集所以志吾愧也会稽章誉持格庵先生家传以余为先生同门友也再拜乞行状将以上之史馆先生在崇祯间为一代眉目岂可令其遗事舛驳零落乎谨以故所闻见状之先生讳正宸字羽侯别号格庵会稽人也为道虚望族祖父先生为子刘子内侄从而禀学为人诚朴近道深为子刘子之所契许举崇祯庚午乡试归至济宁闻报同舟有李科者先生师也先生不忍其失意独归偕返而后北辕明年登进士第选庶吉士授礼科给事中上求治太急乌程复以功利导之先生言伏见陛下洞照群情有先事为察之哲钤束百辟有以力胜残之威登咸三五有其臣莫及之圣是以合意者为忠良睿算者无改变以至急赋之开衅锢罪之失情追往之稔恶告密之府奸群心嗟叹盗贼披猖求治愈急而愈远矣亦惟是语默动静之间日求放心以周孔仁义为必当遵以管商富强为必当黜以臣邻吁咈为必不可厌以亿兆耳目为必不可蒙谨喜怒之端灼善恶之别则太平宏业自然各得其所盖先生之言治必本于学术读者不问而知其为大儒之弟子也巴县乌程之衣钵也癸酉入相先生奏弹应熊刚愎自用纵横为习小才足以覆短小辩足以济贪一旦大用必且芟除异己驱除善良报复恩仇混淆毁誉且讹言何所不至夤缘左右士论所耻从此薰心捷足之徒飙驰而起矣疏入下狱马世奇王邵为先生过巴县曰章长科此举成就老先生为潞公矣巴县艴然曰这个皇上某如何做得潞公然上亦不深罪放还田里丙子冬起户科先生言方今大臣持禄养交刻深难犯揣摩宫府张设爪牙知护一官小臣习为恬默冀以自完盱豫邀求随机观望知护一身通国臣僚尽为声名利禄无一人为陛下者陛下以孤危之身居臣民之上受人欺绐衅兆百出臣切伤心大抵为乌程而发戊寅五月火星示变时田贵妃与中宫不协上久不见中宫武陵故以田畹进上疏微及后宫为给事中何楷所驳先生亦言火于五德为礼陛下未尝以沽名市恩疑大臣也而大臣揭救郑三俊钱谦益倡为是言疑陛下甚矣是谓无礼史辨疏一曰时局再曰时局理玄黄之说开群枉之门亦无礼也朝廷每一番令甲即增一番径窦张柽芳京察不谨借城工以复铨职亦无礼也灾异频仍陛下方发罪己之诏而李凤鸣称善言不可退星犹挥戈不可却日亦无礼也然则荧惑焉得不垂象乎时厂卫横甚先生又言西厂虽革而西厂之实尚存西厂之任虽虚而昔日把持西厂之人尚在借云陛下不知则宫掖之间肘足之际尚且迷罔天听而况于三辅郡县乎上令中官自行回奏气势为之少衰辛巳贼陷洛阳福王被害上召对群臣于干清宫先生奏闯贼从四川来奏未毕枢臣陈新甲从旁急应曰贼自秦来不从川来言至再督师杨嗣昌奏流贼九股已抚其八只张献忠与曹操逃入蜀闯贼在献忠一股之内今从川来所过地方不见拦截则嗣昌之欺君露矣新甲表里为奸故不禁其辞之暴也寻长吏垣先生言治之盛衰由于言路之通塞臣为六垣之长苟一垣不言一事不言皆臣之责也一日召对上厉声曰言官须是设身处地奈何苟且塞责先生对设台谏本以求言宁言不当无使其畏而不言愿皇上勿生厌薄宜兴再召悉反前政引用正人撤回差榼停止缉事蠲租清狱行间赏罚朝报夕可天下仰望丰采刻期太平而门多杂宾性少刚节先生故宜兴之门人也谓其一时之君子曰吾辈当夹持相公以成就其功名无徒将顺以为臧氏之美疢也会推宣大总督宜兴欲以门生江禹绪陪之先生不可冢宰承宜兴意江为正推先生劾冢宰私易不道宜兴欲起江陵令史调元先生于其名下注一钻字遂止宜兴之起琢州之力也宜兴无以报之欲借守琢之功复其冠带先生与金光辰孙晋固执不可亦中格且上言阁臣先格君而后事功可建亦必先积诚而后君心可格人主菲薄朝士必因外庭无一人一事足称意旨苟能不与中官作缘不凭恩怨起见不以宠利居成功不以爵禄私亲昵自起皇上敬信矣宜兴虽恨先生然终先生在朝形格势禁亦不至大段放倒贿赂如后时也先生又举史可法范景文孙传庭蔡懋德可任司马以为国事日坏皆由司马之不忠贿赂不绝情面不除推诿不屏欺朦不破恩仇不化躯命不捐以致刑赏倒置功罪混淆臣不知兵安知人之知兵所可信者诸臣夙具肝胆自矢忠义愈于蠹国欺君寡廉鲜耻之陈新甲耳壬午五月会推阁员先生与冢宰李日宣河南道张瑄共事先推十三人上命再推又列十一人六月辛酉召对中左门上怒徇私滥举如房可壮宋玫张三谟何故得与日宣对毕先生奏日宣平日游移少执持臣曾有公疏纠之第此番推举实无徇私即房可壮三人未必果堪辅弼论其生平颇知自好上怒未解下先生等于狱遣戍均州先是无名子效东林点将录故智以二十四气分配朝官达之御前于是阁员两推所不及者流言以实之上聪明旁寄遂以为然南渡以原官召先生上疏一曰勤学春秋为孔氏要典宜选方闻之士朝夕进讲高皇帝祖训备历艰难尤宜时时省览一曰辨官易言开国承家小人勿用其乘时射利侥幸显荣口舌得官者不宜轻开滥门一曰肃纲纪肘腋之间威令不行四海生心今于藩镇之中忠勇可任观望不前速宜分别以就钤键一曰正人心天启之季丧心媚逆余孽犹存薰蒸弥甚今兹附贼岂缓刑章又疏陛下宜皓素帅师亲临淮甸声灵所震人切同仇而乃不称行在粉饰仪文志在偏安窃恐偏安之业亦未易也马相将起阮大铖举朝为难铨衡不敢任其责欲假中旨起之司空缺先以中旨升张有誉先生封还诏书不听上言臣于有誉非争其人争其事也传升一途非所以待正人君子有誉贤者未必即受是用有誉者乃所以斥有誉也魏国公徐弘基公疏荐张捷有旨部议先生曰何议为因言勋臣无荐举文臣例使其人果贤者必耻受勋臣荐举已而以安远侯柳祚昌疏遂起大铖先生言朝廷如此举动邸报流传第见微臣姓名尚挂仕版必且相顾惊骇谓臣负先帝之经纶负陛下之明诏负铨选之权衡负琐垣之职掌罪当万殛穴地难容伏望早赐罢斥以为不忠之戒盖先生大指以亲君子远小人为立国根本不以小朝廷而少有阿邑故与群小争射龂龂犹冀稍延国命而无如天生妖孽非人力之所能为乎旋以大理寺左丞归江上之役以先生为吏部左侍郎署部事事败先生溺水不死自罄又不死行脚不知所往吴市抱关曾干封事灵隐续句以避扬觯固先生之高致也先生从子刘子讲学最重风节余尝闻其评品人物曰太守张有誉蔡屏周入觐送监督户工二部内宫文册长揖不跪天下郡县只此二公又曰关中一细民与冯少墟讲会从此口不二价一日过县治见学会中二缙绅入谒县令愕然曰渠亦为此耶终身不屑入会嗟乎使先生而首丘念重当时何以称此细民乎余尝念阳明之学得门人而益彰吾刘夫子之学尚未大行于天下由门人之得其传者寡也已而思之彰阳明之学者不在讲席遍天下之门人而在孤高绝俗之门人如两峰念庵之徒是也吾夫子之门人当金石变声金铉吴麟征祁彪隹叶廷秀王蓍祝渊死为列星而先生力固首阳又参错于其间他日追溯渊源以求其学即无龙溪心斋一辈庸何伤其过阳明远矣谨状吾母五子唯不孝亲乳先忠端公殉节之后室如悬磬不孝支撑外侮鞅掌家塾吾母课垄亩省廪窖婚嫁有无棺椁重复无一日之暇冬吾弟皆以受室食指繁多遂别晨舂然夏税秋粮犹不孝一人办之际此丧乱藐是流离身挽鹿车投足无所由是家道丧失吾弟复去其三霜露晨昏兼并一人鱼菽取备鲜适莫构吾母犹然怜余之辛勤也凡居忧者以丧服为之文以不饮酒食肉处内为之实不孝行之半年而一病支床气血中藁亲友遂引礼经有疾七十二条来相劝勉不孝姑息从之惶恐无地自念养生送死多少不尽分处未尝不痛自勉强而悔其有所不能也周述学字继志别号云渊越之山阴人好深湛之思凡经济之学必探原极委尤邃于易历古之言历者以郭守敬为最而守敬所作历经载于元史者言理而不传其法其法之传于历官者有通轨通经诸书则死数也顾其作法根本所谓弧矢割圆历官弃而不理亦无传之外人者当是时毗陵唐顺之吴兴顾应祥皆留心历学求其书而不可得述学竭其心思遂通弧矢之术从来历家所步者二曜交蚀五星顺逆而已自西域经纬历入中国始闻经纬凌犯之说然其立法度数与中历不合名度亦异顺之慨然欲创纬法以会通中西卒官不果述学乃撰中经用中国之算测西域之占以毕顺之之志日行黄道月行九道而古来无所谓星道者述学推究五纬细行为星道五图于是七曜皆有道可求与顺之论历取历代史志之议正其讹舛删其繁芜然于西域之理未能通也又撰大统万年二历通议以补历代之所未备自历以外图书皇极律吕山经水志分野算法太乙壬遁演禽风角鸟占兵符阵法卦影禄命建除埋术五运六气海道针经莫不各有成书发前人所未发凡千余卷总名曰神道大编盖博而能精上下千余年唯述学一人而已嘉靖间锦衣陆炳访士于沈鍊鍊以述学言礼聘至京炳服其英伟荐之于赵司马司马就访边事述学曰今岁主有边兵其应在干艮艮为青州辽东干为宣大二镇京师可无虞也已如其言司马将具题大用会总兵仇鸾闻其名欲致之述学识鸾必败先几还越总督胡宗宪征倭私述学于幕中咨以秘计述学亦不惮出入于狂涛毒矢之间卒成海上之功武林兵变述学谕以国运安平不可妄动动则奇祸立至其魁亦信述学之言多验谋遂寝述学在南北兵间多所擘画其功归之主者未尝引为己有故人亦莫得而知也庚午余在南中闽人陈元龄以所着思问初编相示其言太乙六壬多本于云渊斯时亦未知云渊之为何如人也甲戌余邂逅其诸孙周仲访之于木莲巷架上堆云渊神道大编数十册其册皆方广二尺余仲言遗书散失此不能十之一二也又见其地理图纵八尺横二丈画方以界远近每方百里唐吕温所序未必能过也余欲尽抄其所有会仲游楚不果丙戌乱后于故书铺中得中经测图地理数种丙午见其历宗通议而后知邢云路律历考所载皆述学之说掩之为己有也庚戌九月坐证人书院有帅其弟子四五人升阶再拜者门状为周允华问之则仲之诸子也问以遗书所存者惟算学耳余读嘉靖间诸老先生文集鲜有及述学者唯汤显祖有与周云渊长者书谓卦图乃是浑仪历书止是算法必欲极神明之用亦须达虚无之气观其言要非能知述学者唐顺之与之同学其与人论历皆得之述学而亦未尝言其所得之自岂身任绝学不欲使人参之耶天下承平久矣士人以科名禄位相高多不说学述学以布衣游公卿间宜其卜祝戏弄为所轻也虽然学如述学固千年若旦暮奚借乎一日之知哉唐陆鲁望皮袭美有四明山唱和分为九题后之言四明名胜者莫不渊源于是顾四明非九题所得尽而寻九题者又往往不得其处故宋施宿云谢遗尘所称及陆皮诸诗世虽竞传之顾今四明山中居人乃不知异境果安所在盖与华山之华阳武陵之桃源皆神仙境可闻而不可即者也嘉靖间余姚岑原道求遗尘九题止得所谓石窗者鄞人沈明臣以大兰山为过云奉化戴洵以仗钖为石窗皆以意相卜度宜乎其失之远也余创四明山志与山君木客争道于二百八十峰之间而知所谓九题者陆皮未尝身至止凭遗尘之言凿空拟议故在陆皮已不得九题之实后人凭陆皮之诗以求九题其不得遗尘之实又何怪乎余既考其得失每题系以一诗岂能与鲁望袭美争秀然凭虚摭实使好事者无迷山迟响之惑则有间矣一曰石窗在大俞村自麓至颠十里削成石室高五尺深倍之广如深而六之中界三石分一室而为四谢康乐山居赋注云方石四面开窗不知其总在一面也其谓之窗者凡石穴多在平地故称之为洞为室此独悬空半出有似乎窗也二曰过云奉化雪窦山有岭名二十里云故遗尘云山中有云不绝者二十里因此岭而言也三曰云南在桃花坑山之下其里至今名云南里陆诗之巴鏔越鸟皮诗之无雁到峰前岂可点缀以滇楚事乎四曰云北盖雪窦之北也陆诗金庭如有路皮诗应得入金庭金庭在剩县是四明之西南言之于云南差近言之于云北则悬隔矣五曰鹿亭在大兰山南史孔祐至行通神隐于四明山有鹿中箭来投祐祐为之养创愈然后去故于祠宇观侧建鹿亭陆皮不原故事泛稽物态引麛穿竹又何当也皮诗为在石窗下失其地矣六曰樊榭元曾坚云刘樊从大兰飞升建祠其所祠侧为樊榭皮诗石洞闻人笑大兰未尝有石洞也七曰潺湲洞余姚之白水宫是也天宝间从大兰移祠宇观于此始刘樊居潺湲洞侧师事白君因其故居也八曰青棂子今亦无识之者所谓味极甘而坚不可卒破者按以求之更无一物相似岂草木之种类亦有绝欤陆诗环冈次第生徒虚语耳九曰鞠侯雪窦西十五里为徐凫山有鞠侯岩以其象形凿字名之泬峰割日哀瀑崩云诚奇地也皮陆以连臂断肠当之何山无猿而以此私一四明哉有以知其不然矣是故文生于情情生于身之所历文章变衰徒恃其声采经纬恍惚而江淹之杂体作矣承虚接响宁独此九题哉遗尘发之而余考之千年旦暮同是南雷之人相与言南雷之事而已石窗高阁云中见四窗一面连梯空寻地穴炼石举危天宝镜开霜晓朱帘卷暮烟自从刘阮后康乐亦遥传过云不杂炊烟色非关雨气扬神龙眠雪窖山鬼乐幽篁曳杖兜罗重沾衣勃郁香相将过岭去二十里云长云南南行云过尽始见有人家名里今如故遗风昔不差僧留人外偈桃发自然花盘谷无嫌小山将出路遮云北北行云过尽篱落傍僧筵竹笕分猿饮霜钟起象田磨崖留汉隶锄石得唐年闻说岩栖者终身昧市廛鹿亭鹿亭何自置千古仰仁名久矣忘机械蠢然托死生朝饥开药院秋冷侍茶铛总使归山去长来月下鸣樊榭大兰有故榭昔是夫人居石有藏云窍溪游禁术鱼犹疑停绛节时或得仙书此地逢樵猎相亲且莫疏潺湲洞闻说潺湲洞当年隐白君守炉同弟子洗药委红裙中积千年雪平分万壑云自来声未绝曾和步虚文青棂子何物青棂子空传上世名野人俱不识山鸟或相争玉树空垂赋琼花不别生环冈笑鲁望诗句岂真诚鞠侯曾到徐凫境岩形像鞠侯瀑飞声自苦月影臂如钩不答山禽唤空回过客眸前人工赋物遗误在林丘子刘子讲学于证人书院梦奠之后虚其席者将三十年丁未九月余与姜定庵复为讲会而余不能久住越城念奠夫从先生游最久因请之共主教事奠夫距城二十里而家每至讲期必率先入坐书院以俟诸学人之至未尝以风雨寒暑衰老一日辞也于今盖五年矣八月十六日奠夫年登八十余为同门之友不可以无言或谓五年之中时风众势不闻有所鼓动其故何也余曰此正奠夫之所不可及耳或疑之曰昔泰州于江皆能于立谈酬答之顷使士子感悟涕泣转其机轴五年汶汶所讲何事余曰嗟乎彼一时也此一时也夫为洪水勐兽之害者非佛氏乎自穷禅者有祖师如来之变昔也有体无用为空寂枯藁今也有用无体为机械变诈昔从事于昭昭灵灵谓不足以治天下国家今从事于闪闪铄铄且以之而乱天下国家故昔之为佛者非直以佛氏之说为孔子之说则以佛在孔子之上是以佛攻儒今之为佛者必先以辟佛之说号于天下而后弹驳儒者不遗余力是假儒以攻儒魑魅罔两接迹骈肩而出没于白昼之下未有甚于斯时者也人心恒胜于怠先儒以持敬救之彼其言曰是有方所之学也人情日趋于动先儒以主静救之彼其言曰此盘桓于腔子中者也彼以世之好夸也为直接孔孟先儒不足法之言以迎之彼以世之不说学也为穷理之学犹释氏教典之言以迎之古之君子方矻矻挽之以所甚难凿矿求金剖石取玉入矍相之圃扬觯而语盖仅有存者使有人焉而导之以矿即金也石即玉也后生小子日汩没于习染之中而忽加之以洙泗之名其为说浅陋可以无假于学问奈之何不波荡而从之故立谈酬答之顷而鼓动者易为力也奠夫守其师说不为新奇可喜之论宁使听之者嚼蜡无味旅进旅退于鼓动乎何有故曰此奠夫之所不可及也古今之人同是尧舜同非桀纣周程张朱象山阳明不可不谓尧舜之徒也世方起而议其学术是不难非尧舜而是桀纣矣吾欲以同是尧舜同非桀纣望之斯人且有不可嗟乎张子能以先儒之说鼓动之乎刘伯绳尝谓余曰士生斯世不求以吾身利天下苟吾身不为天下之害斯已矣三复良友之言余愿与奠夫终身诵之往余选东浙之文甬上万履安首以鹤山七子见示其一掖青也庚寅辛卯间有明州八家诗选出而掖青之诗最为俊拔掖青亦遂与履安访余兄弟于黄竹浦时余四方之交游方息其所以慰寂寥者赖有甬上也已而掖青移居郊外间或游齐鲁余至甬上多不相值近年来掖青始返故居相与话旧风霜荏苒而发鬓皆已皓然矣当坊社盛时吾辈翘然各有功名之志居常如含瓦石品核公卿裁量执政不欲入庸人小儒之人度直望天子赫然震动问以此政从何处下手逮势与愿违赤梢鲤鱼之齑瓮亦不禁其拨刺之状荒台菀井哭声所至朱鸟飞来铁函待后匹夫烦冤干象未尝不为之变色也今也叹老嗟卑发短心长既无关于经世长民之事徒党纸上之枯骨而为之奔走服役茫茫然尚欲计算百世而下为班氏之人物表者不与李蔡并列岂非愚者乎嗟乎余与掖青投分以来年愈进而处愈下言念身世之故有不堪回首者矣然而不可不谓之天幸同社之士一时居盛名者何限往往为天之所忌人之所妒立身一败万事瓦裂而其间慷慨于事会之来者又皆下从国殇寄姓名于谈口退笔而已当年所谓俊及顾厨复有几人钟石变声谁不欲以清流自矢靖节甲子依斋易卦年运而往突兀不平之气已为饥火之所销铄落落寰宇守其异时之面目者复有几人掖青始为名士继为遗民今俨然又为世之老成人朱子言放翁能太高迹太近恐为有力者所牵挽处今之世而得以浮沈陆海不为人之所指名宁讵非幸耶虽然掖青之观于世变已熟矣审于义理已精矣当必有以寄其胸中之所独得余尝有诗寄沈眉生云书到老来方可着交从乱后不多人余之所致望于掖青者未尝不与眉生同也白沙子谓名节者道之藩篱也程子亦云东汉之节义一变至于道盖道之未融谓之名节名节已融谓之道非有二也庸人视为焦原雕虎矫世之具妄人荡高山广川使为魁陵粪土沟渎而饰细故以为名矜非义之义以为节是故名节之坏不在庸人而在妄人夫名节非关生死利害之际不可得见山谷曰平居无以异于俗人临大节而不可夺此不俗人也今妄人置大节不论而好短长人之平居以是而言名节岂名节乎吾友兰生先生与汪魏美万履安巢端明浙中谓之四先生盖皆有大名于时改革之际皆不赴公车抱道而不仕者也唐人之称四夔以才浙人之称四先生以节每当有司推选先生不行以危法相中先生举所佩帨以示之曰此我磬悬之具也数十年栖迟困辱坏褐破袍沛然满箧王霸之略汩没于柴木尘土之中曾不知悔而歌声噭然若出金石嗟乎所谓临大节而不可夺者非其人欤当其初闻先生之风者未尝不嗟叹百鸟之孤凤绛云彩露不犯烟火年运而往世多械束宇宙可喜可愕之事变化实繁一寒饿无聊赖之老生浮沉闾里不足芥人耳目后生别出新意平地推澜方遂槐黄而议所南之南向日理夏课而饰假干之逾垣利害不临安坐而欲以名节盖过前人是张己之缌功禁人之咳嗽也岂通论哉先生之诗长于乐府尝为西湖竹枝词以寓变衰之感流传唱和仿佛銕崖北里新声松阴奕算谈谐间作风流荫于一座道之融否不可知要不失为真名节也先生之祖受业于先王父太仆公令子子庆见余余亦以父执自处四世之交徐氏渊源于黄氏者如故而余以危叶冲风滨于十死其不敢负庭诰者即是不敢负交情也不揣鄙言其为先生之所乐闻矣余束发出游遍交当世之士是时承平日久贤豪侁侁满盈江湖莫不危举艺文共矜华藻场屋时文之外别有诗古文修饰卷轴以充羔雁往返皆不寂寞其间为世所指名者不下百余又有巨公元夫以主盟斯道朝才脱笔莫熟人口余时童雅无知便谓古之传人大抵皆然其后稍稍读书见古之所称能文者左史而下不及数十人颇疑天之生才古如是其缩今如是其盈耶崇祯丙子丁丑间吴门行世文集一时沓出列屋兼辆自非茸闾阎之辈未有不购而观者洋舶所至或用以填压空舱外国人辄兼金易之余窃弄笔墨了然知其可从事也始疑文章如是而传何传之易耶及夫时运而事迁水落石出启祯一辈之士老死略尽而当日所为之文章人人自谓握灵蛇之珠抱荆山之玉者竟不异虫讙鸟聒过耳已泯盖不特斯频频之党而所谓巨公元夫者亦然矣其不随之为灭没者曾异撰之纺绶堂黎遂球之莲须阁艾南英之天佣子徐世溥之榆溪仅百分中之一二耳曾不三十年而事已如此况欲垂之千百世之远乎然后知古来之不及数十人者其传非易事也余久处穷山饥火所驱干涉人事始知今天下另有一番为古文词者聚敛拆洗生吞活剥大言以为利禄之媒较之启祯间卑之又甚矣盖无以议为也道不中绝何意数年来甬上诸子皆好古读书以经术为渊源以迁固欧曾为波澜其溯而上之于古来数十人者已非断流绝港矣而吾友杲堂横厉其间如层崖束湍翔霆破柱戊申而后每篇见示吾未尝不骇而喜叹入骨也夫文章不论何代取而读之其中另有出色寻常经营所不到者必传文也徒工词语嚼蜡了无余味者必不可传者也昌黎惟陈言之务去士衡憷他人之我先亦谓学浅意短伸纸摇笔定有庸众人思路共集之处故唯深湛之思贯穿之学而后可以去之憷之呜唿非杲堂其亦焉能使吾骇所未见也今杲堂年才五十从此主盟吾道数十年为巨公元夫文章之道其有不兴起者乎盖不特曾黎数子仅以一身一集而传矣余姚大水自七月二十四日至八月十二日平地水丈余屋庐飘没人民溺者无算棺椁皆涌地而出禾稼一空溺余之民弱者垂手就死强者持白挺搜牢而食盗贼蜂起道路不通旁近县之受菑者大略杀姚十之八九郡侯李公即于八月之尽行部至姚载米数千石由县及乡观其肥瘠而身亲给之俾饥民稍延旦夕又檄守帅拨兵分屯要路居民始得安寝侯遂至行省哭告于上台不异秦庭之求救大方伯见五马公如痛在己慨然曰浙省十一郡犹一身也今虽绍兴一郡之灾其于各郡亦犹手足之受伤也昔秦晋各国且有泛舟之役况一省乎于是各郡共拯一郡募米得万余石絮衣数千件使李侯得恣其设施计一郡之官不足用令各郡之邑令从李侯以往李侯既得公所募以为之权舆又遍募富人出米以佐其费而富人之为富不仁者侯既令出米以除其愆十一月十七日侯复至姚宣公之德意又复遍历穷乡人受三月之食幼小半之察之言动色理之间其尤无聊赖者则加给之其受冻不堪者则絮衣副之其流棺遗骼散在原野河壖者则在处收瘗之万民欢唿雷动起于白骨即未受灾之年亦未能如此之一饱也余尝读曾子固越州赵公救灾记救荒之策丝理发栉从来未有如赵公者也以今较之宋时一郡钱米郡守得专出入今存留无几事事束手赵公之所赈者二万一千九百余人今余姚及各邑何止十万余人且四五倍矣赵公之时富民尚有仓廪今大浸之后富民亦且籴食赵公之时官粟尚有五万二千余石今官无积谷亦且累年则今日之难于赵公可知矣且赵公所赈止及孤老疾病不能自食者今则并能自食者而亦赈之赵公虑其饥不虑其寒今则虑其寒而使之有衣有褐焉赵公所瘗者当时所死之人今则并百年陈朽之棺千余而瘗之盖皆过于赵公矣夫以难于赵公之时而能过于赵公之所行非公之精心至力能通融于各郡之中即李侯亦何所措手乎公由杭守其岂弟经济为皇上所契历臬司至今官其可书者甚多此不着止述舆人之颂曰天灾流行何时蔑有嗟我越州数逢阳九冯夷为虐海啸山崩毒龙战野其目千灯庐舍飘没禾稿一空死者已矣生者何从三韩李侯救之孔亟载米数千通其唿吸啼饥号寒十万余人如以杯水救一车薪侯乃痛哭诉之行省马公然当食而鲠繄十一府情犹兄弟一府受伤各府陨涕共起拯之米舟衔尾以付李侯疮痍庶起李侯身亲穷乡僻壤鸠形鹄面木客魍魉老者扶杖壮者负橐妇女蓬跣幼小错落亦有病者疲曳而来言语模煳举动颠踣食无嗟来绵定奇温庶几卒岁可免游魂各盈所愿再拜稽首佛乳千条分灌儿口郑侠之图惨淡呜咽马公之图颜面喜悦天降奇灾豫生奇人人定胜天天心之仁尝叹读书难藏书尤难藏之久而不散则难之难矣自科举之学兴士人抱兔园寒陋十数册故书崛起白屋之下取富贵而有余读书者一生之精力埋没敝纸渝墨之中相寻于寒苦而不足每见其人有志读书类有物以败之故曰读书难藏书非好之与有力者不能欧阳公曰凡物好之而有力则无不至也二者正复难兼杨东里少时贫不能致书欲得史略释文十书直音市直不过百钱无以应母夫人以所畜牝鸡易之东里特识此事于书后此诚好之矣而于寻常之书犹无力也况其他乎有力者之好多在狗马声色之间稍清之而为奇器再清之而为法书名画至矣苟非尽捐狗马声色字画奇器之好则其好书也必不专好之不专亦无由知书之有易得有不易得也强解事者以数百金捆载坊书便称百城之富不可谓之好也故曰藏书尤难归震川曰书之所聚当有如金宝之气卿云轮囷覆护其上余独以为不然古今书籍之厄不可胜计以余所见者言之越中藏书之家钮石溪世学楼其着也余见其小说家目录亦数百种商氏之稗海皆从彼借刻崇祯庚午间其书初散余仅从故书铺得十余部而已辛巳余在南中闻焦氏书欲卖急往讯之不受奇零之值二千金方得为售主时冯邺仙官南纳言余以为书归邺仙犹归我也邺仙大喜及余归而不果后来闻亦散去庚寅三月余访钱牧斋馆于绛云楼下因得翻其书籍凡余之所欲见者无不在焉牧斋约余为读书伴侣闭阁三年余喜过望方欲践约而绛云一炬收归东壁矣歙溪郑氏丛桂堂亦藏书家也辛丑在武林捃拾程雪楼马石田集数部其余都不可问甲辰馆语溪李高氏以书求售二千余大略皆钞本也余劝吴孟举收之余在语溪三年阅之殆遍此书固他乡寒故也江右陈士业颇好藏书自言所积不甚寂莫乙巳寄吊其家其子陈澎书来言兵火之后故书之存者惟熊勿轩一集而已语溪吕及父吴兴潘氏婿也言昭度欲改宋史曾弗人徐巨源草创而未就网罗宋室野史甚富缄固十余簏在家约余往观先以所改历志见示未几而及父死矣此愿未遂不知至今如故否也祁氏旷园之书初庋家中不甚发视余每借观惟德公知其首尾按目录而取之俄顷即得乱后迁至化鹿寺往往散见市肆丙午余与书贾入山翻阅三昼夜余载十捆而出经学近百种稗官百十册而宋元文集已无存者途中又为书贾窃去卫湜礼记集说东都事略山中所存唯举业讲章各省志书尚二大橱也丙辰至海盐胡孝辕考索精详意其家必有藏书访其子令修慨然发其故亦有宋元集十余种然皆余所见者孝辕笔记称引姚牧庵集令修亦言有其书一时索之不能即得余书则多残本矣吾邑孙月峰亦称藏书而无异本后归硕肤丙戌之乱为火所尽余从邻家得其残缺实录三分之一耳由此观之是书者造物之所甚忌也不特不覆护之又从而菑害之如此故曰藏之久而不散则难之难矣天一阁书范司马所藏也从嘉靖至今盖已百五十年矣司马殁后封闭甚严癸丑余至甬上范友仲破戒引余登楼悉发其藏余取其流通未广者抄为书目凡经史地志类书坊间易得者及时人之集三式之书皆不在此列余之无力殆与东里少时伯仲犹冀以暇日握管怀铅拣卷小书短者抄之友仲曰诺荏苒七年未蹈前言然余之书目遂为好事流传昆山徐健庵使其门生誊写去者不知凡几友仲之子左垣乃并前所未列者重定一书目介吾友王文三求为藏书记近来书籍之厄不必兵火无力者既不能聚聚者亦以无力而散故所在空虚屈指大江以南以藏书名者不过三四家千顷斋之书余宗兄比部明立所聚自庚午讫辛巳余往南中未尝不借其书观也今闻虞稷好事过于其父无由一见之曹秋岳倦园之书累约观之而未果据秋岳所数亦无甚异也余门人自昆山来者多言健庵所积之富亦未寓目三家之外即数范氏韩宣子聘鲁观书于太史氏见易象与鲁春秋曰周礼尽在鲁矣范氏能世其家礼不在范氏乎幸勿等之云烟过眼世世子孙如护目睛则震川覆护之言又未必不然也自达摩之来六传至大鉴鉴之后析为二宗其一为石头云门曹洞法眼宗之其一为马祖临济沩仰宗之是为五家宗派于是世之为释氏者莫不以承接源流为事竞张空虚某祖某代俨然自命于白椎卓杖之间顾未几而声销响灭与者受者同一庸妄古之人以道为通塞今之人以师为重轻师者道之表也有其表则当求其实以应之苟惟表是循储胥虎落岂能寄汝不朽是故遁肇澄远未尝有宗派可寻其名器岂让传灯云门法眼沩仰之绝无关佛法盛衰则知人重夫世系非世系之足以重人也嗟乎吾岂敢薄待方外之人乎谢康乐曰得道应须慧业文人憧憧瓢笠旅俗胶加故震旦诸师欲抚中下之资不得不言椎朴少文无害于道愚者诱于其迹直谓圣人道妙可以鄙俚凡近躐至牛头马脯以搏源流遂薄经论为浅教斥文字为异端愈趋而愈下矣天岳禅师年十三即为诗人锐志读书始出而遍参名宿雪峤玉林箬庵山翁在释门如五纬之丽天芒寒色正皆急于得师而卒归之山翁师从悟后发为文词湔拂尘蒙沾饰光价其学问之功非师资所奖余以为如师者始不愧传灯中人物耳他又何论哉庚午暮春为师挂履之辰其门人铁夫过我黄竹以寿文谒余余语之曰子之师其诗词足以自寿余之所言无乃赘乎阿迎者梨洲老人之女孙也父黄正谊母虞氏虞氏家上虞之通明坝故阿迎生于通明庚子岁十二月初七日也壬寅三月归来夙慧异常儿余甚爱之其在左右洒然不知愁之去体也时至书案对坐弄笔砚信口矰唔授以沈龙江女诫背诵如流水二三年来余煳口吴中朝夕念儿儿亦朝夕念余见余归家则凫藻跃坐膝上挽须劳苦曲折家中碎事以告故家中有事勿欲使吾知者必戒无使儿知恐其漏于吾也儿尝谓吾曰儿念爷爷勿出门去余应之曰爷勿出门则儿无果饵食矣儿曰爷在儿亦不愿果饵也今年余返越城闻痘疫盛行恐然惟儿之出十一月十九日至家儿迎门笑语余始释然十二月二日儿红衫拜跪上太夫人寿举止安详一门欢然初七日余设饾饤为儿作生辰是晚出痘至二十日而殇得年七岁哀哉初寿儿之殇余亦甚爱之故无夕不入梦庚子十月余游庐山距其殇时已五年来梦于圆通寺匆匆若告别者余作诗记之圆通亦有重来塔此意明明不肯灰归家而阿迎生矣自此遂不复梦见寿儿则阿迎为寿儿之重来无疑也盖吾里元时名再生而圆通又为道济禅师重来之地寿儿现灵于圆通阿迎应谶于再生非无故也独怪顾非熊以殇儿再生遂得永年而阿寿之转阿迎沤珠槿艳七年旋瞬而失抑缘分之有浅深欤何其慰予而反毒予耶解之者曰区区女孙无庸过戚老人曰余赋性柔慈朋友一言嘘沫梦寐历然儿之亲吾如是虽欲忘情其可得乎殇后三日葬之化安山其前母孙氏之侧寒风岁尽冰雪满山与葬寿儿其时日风景秋毫无异也呜唿以余之愚何烦造化之巧弄如此哉因以哭儿之诗为之铭曰老来触事尽无聊儿女温存破寂寥阿寿五年迎七载如何也算福难消十二年中已再世重翻旧恨作新愁两行清泪无多重流到前痕竟不流为因望我太频烦嘱我明年莫出门我在家中犹未出儿何反作不归魂出外长将梨枣赍博儿一笑解双眉儿言但得爷长在不愿堆盘吃枣梨屈指生辰近上弦红衫侵晓拜堂前南窗曝背团圞话不道居然是别筵龙江女戒两三章晓夜连珠在耳旁今日广陵从此绝散为剡瀑尚悠扬岁丙寅余以先忠端公入祀乡贤留城东数日值赛神之会举国狂游忆癸未于袁令座上施忠介言吾姚礼拜聚众至数万将有揭竿之变余云游人乌合非白莲无为之比言犹在耳忠介已为千古人物余龙钟曳杖虽繁华过目而凄怆满怀因为赋之原夫祠庙之设东岳无两固天帝之孙五岳之长而怪书僻说遂以为收召魂魄主帅魍魉伊黔首之无知唯祸福之是仰咸歌舞以接神杳风云以蚃至姚江之迎赛尤人情之狂荡时当暮春芳草烟交桃花红染柳同心而未折莺乍娇而犹慊于是金鼓铮旌幢舒卷节进退以佛号声摇屋瓦别队伍于悬灯走及奔犬焚香则十里之雾明烛则列星之闪俨细柳之军容恍上林之敷衍城东五里有庙巍然十六之日四方毕瞻厥队维百一队数千盖十万之人于此周旋红尘四合歌吹沸天则有漂絮村姬膏粱纤弱娣姒乎襄王巫姊妹乎陈思洛已捐团扇不施绀幕脸汰芙蓉气澄兰萼发光可鉴流波似锷钗则紫玉槃龙裙则金泥簇蝶綷縩之声若风度壑平日红闺深闭锦车呵导者至此而游人下走不免肩挨而履错真粉黛之如土目睛为之销铄尔乃飞凫竞渡群龙出戏五彩陆离鳞甲锋利争先竞捷涛狂浪厉隐隐填填共惊风雨之骤至虞初故事院本俗演改陆从舟施轮暗转孤鹘旦末乐工不选乃命稚女充赋粉子蒙遣沤珠槿艳神心缱绻至若夜以继昼素月流天士女杂沓灯火连延暗中环珮陌上金钿而江上神灯复显异其间初明灭于空翠旋潋艳于野田大炬前导碎火分传若近若远若散若联声啾啾而似语焰冷冷而无烟昧者以为神之往来不知灵气发泄于山川也念哲人之在昔兮以酿乱为深忧余答以无庸兮此不过伧父之春游去之四十四年兮今复见于城陬悲哲人之箕尾兮将谓吾何求乱曰郑女芍药曹于婆娑成风土兮三春花鸟千古文章为藻黻兮夜月神弦空江巫笛今犹古兮孟子曰诗亡然后春秋作是诗之与史相为表里者也故元遗山中州集窃取此意以史为纲以诗为目而一代之人物赖以不坠钱牧斋仿之为明诗选处士纤芥之长单联之工亦必震而矜之齐蓬户于金闺风雅衮钺盖兼之矣然天下之大四海之众欲以一人之耳目江湖台阁使无遗照必不可得是故不胜其逸者之多也即以姚江而论陈隋而上止存虞氏一家之诗有唐一代见之唐诗纪事者虽下邑偏方皆有诗人点缀而姚江独缺宋之诗人高菊孙常州皆为眉目其集皆不传元之郑山辉杨元度其时诸老集中多见其唱和姓名今求一篇亦不可得数百年以来海内文集列屋兼辆而姚江独少即有成刻者问之子孙间供茶铛药灶之用亦有诵咏已落四方之口邑中反无知之者盖科举抄撮之学陷溺人心谁复以此不急之务交相劝勉由是言之前此之逸者宁有既乎余少时读宋文宪浦阳人物记而好之以为世人好言作史而于乡邑闻见尚且未备夸诬之诮容讵免诸此后见诸家文集凡关涉姚江者必为记别其有盛名于前者亦必就其后裔而求之如是者数十年矣以其久故箧中之积多有其子孙所不识者然而兵尘迁徙蹇篷下担时有坠落如柴广敬金兰录魏尝斋文集之类正不复少及今不为流通使之再逸自此以往皆余之罪也欧阳子言文章言语之在人无异草木荣华之飘风鸟兽好音之过耳不可为恃虽然此为作之者言之也士生后世凭虚而观盛衰之故彼富贵利达蝇翔萤腐没于晷刻之间复令其性情深浅无所附丽文责谁归是为忍人故余与静岳先生为此选也名之逸诗盖有二义前乎此者是编为所逸之余也后乎此者庶几因是编而不逸也淮南子曰历阳之都一夕反而为湖以为寓言今乃信之庚午七月二十三夜大雨明晨山水大至平地骤高二丈二十五日子时龙自东至西其目如炬盘旋于屋瓦之上风声如战鼓万面各山蛟蜃皆起而应之山崩者百余处凡蛟蜃之出山岗自裂涌水数丈而下虽万钧之石投空如撤沙响震数十里水如血色棺椁之在平地者不论已葬未葬皆破冢自出纵横水面如波涛相上下庐舍大者沉小者飘流人民死者无算余里有百岁老人郑近川亦溺焉溺者蔽江人民之在高阜者见其号唿求救亦无从措手有小舟载十七妇女而过树上有一女哀哭扶而下之舟覆并十七人亦死楼户之乘流下者其灯尚未灭未几没矣有布袋浮沉而至人疑为货解之一死小儿盖水之初至小儿无可住足置之袋中挂于檐间屋倒而儿死于袋也此据见闻所及拾其一二二十七二十八日水减三四尺谣言初三水再至姚邑当沈阖城父老思为厌胜之术于是祭告城隍之神彻城楼余姚县三大字投之江水八月初二夜果大风雨明日水长如二十四日稍缩一二尺赭山之间两龙作坝凭空崛起数丈上流之水壅不得行如是者十余日居民皆发屋瓦骑危而爨缚门板为筏涝取水底禾头刈而作糜雨无俄顷之懈天之扤我如不我克饿死者又不知凡几死者无棺则弃之水中任其去留或绳缚死尸系之梁栋以俟水退禾稼一空人号鬼哭余生长乱离屯苦备经冀以衰暮饰巾首丘不意复见此景象五月间余自姑苏返至五夫见大鸟满田初以为鹳察之则鹤也东浙无鹤海鸟之来其如鲁之鹦鹆天津之杜鹃乎吾姚大水见于前史者莫甚于哲宗元符二年冬十月朔余姚江河水溢高丈余有声数日乃止县西三十里有宋屋一所当时之人刻其水痕于厅柱留示子孙以今较之增二尺五寸至今计五百九十二年然则此变顾五百九十二年所未有也今人于山崩之处皆曰出蜃蜃即蛟也读水经云蛇雉相构为蛟出壳之日洪水飘荡吴人谓之发洪皆龙之属易曰龙战于野其血玄黄解者以为卦影虚设岂知山崩则水出皆黄海溢则水上皆玄玄黄夹杂象皆实事也有疑天岂无权顾令孽龙肆毒至此年来人心败坏通都穷谷黄童白叟无不以机械为事闪尸鬼魅不可方物五行于智属水智既邪出水亦横行一气之感召天亦不能如之何矣人诚有鉴于此则风雨露雷无非教也有自武林来者相传东浙之水余姚为甚余姚之水黄竹浦为甚姜黄二姓之人靡有孑遗矣或曰梨洲亦为不吊之人欤或曰梨洲无死法天或留之余闻之以为两者皆非也以丁玉夫之贤而死覆舟以王槐野之文而死地震大化流行愚贤一例余愚者也余之受溺不足为异余之不溺又何可必亦曰幸而免耳本贯浙江绍兴府山阴县水澄里年六十八曾祖槩妣茅氏祖焞妣陈氏父坡妣章氏三代皆历赠先生讳宗周字起东学者称为念台先生汉长沙定王刘发之后在宋有退翁先生礼徙庐陵四传而为扬州别驾廷玉廷玉生文质尉于山阴始为其县之人又四传而生谨故明之孝子也以童子入滇脱父于戍又三传而为赠兵部右侍郎铎以其孙栋之贵也铎生济济生槩槩生焞号兼峰焞生坡号秦台有名诸生间当其卒时太夫人章氏年二十七越五月而先生生兼峰丧其嫡子家道丧失先生依于外家从外祖章公颖受学十二岁章公在寿昌先生徒步从之挛足者数月不顾也凡三上寿昌已学经义于鲁念彬念彬令取裁左史授以纵横变化之法而章公老儒墨守先辈先生从此则失彼徘徊两岐每遇私试一题必为二义以正者呈章公奇者呈念彬交相善也举于乡先生二十岁又四年举进士丁章太夫人忧先生于中门之外创为垩室高广容膝日哭泣其中陶文简望龄吊之叹曰教衰礼坏久矣吾未见善丧若刘君者也服阕以兼峰年老不欲出兼峰不可又一年就选授行人司行人当庆元枋国方兴楚宗妖书之狱以陷君子先生草疏劾庆元同年生见之曰君亦曾为老亲讣乎先生默然深念者数日遂请终养寻丁兼峰忧毁瘠而病病愈亦不出居家七年孙公丕扬为太宰闻其名以原官起之充益府册封副使光宗储位未定先生因报使竣言陛下深居宫禁务与臣下隔绝虽皇太子至亲未尝宣召寝门春秋鼎盛讲席不设托之阿保之手岂陛下之所厌者贤士大夫复推之而于皇太子亦厌之也陛下之所狎者宦官宫妾复推之而使皇太子亦狎之也初顾端文宪成高忠宪攀龙讲学东林书院其议论是非若秋霜烈日朝野惮之是时昆山顾天埈宣城汤宾尹收召党与将传之衣钵为小人宗主辛亥京察孙公掌计事皆以不谨坐罢其党金明时秦聚奎起而讦之礼部郎丁公元荐言太宰是聚奎等排奏丁公往复甚苦太宰既引咎去举朝蜩螗沸羹聚族分部以丁公故端文讲学之弟子也东林昆宣遂为党魁之目未几而荆熊之争起汤宾尹之居乡以媒蝎着有施氏女不受蛊而死其乡诸生颂之龂龂然宾尹耻之继梅生者淫徐尚书之女诸生复发其事御史荆养乔以梅生蔽罪熊廷弼督学至宣则尽反其狱出梅生而扑杀诸生之为首者爰书谓今之公举皆施汤故智盖廷弼党宾尹借梅生以洒宾尹耳养乔争不得而去掌院孙公玮议廷弼解职听勘宣党复大哗谓东林主使之先生上奏曰东林云者先臣顾宪成倡道于其乡以淑四方之学者也从之游者不乏气节耿介之士而真切学问如高攀龙刘永澄其最贤者说者曰东林未尝无小人固矣乃今之攻人往往不于流品而于其意见以意见分门户即以门户分流品如意见而已高攀龙姜士昌刘元珍望而知其不同量者也傥朝廷一日赐环则人人争按剑矣然则以于玉立丁元荐为乱天下者亦岂遂为定论乎略迹而论心二臣皆较然不欺其志有国士之风且今之发难于廷弼者果何人之报复乎是故摘流品可也争意见不可也攻东林可也党昆宣不可也臣闻世之治也君子衷于和及其乱也小人尚同今日和衷之道其可不讲乎臣请言宪成之学宪成学朱子者也其言朱子也世日尚奇朱子以平平则一毫播弄不得世日尚圆朱子以方方则一毫假借不得无有假借方之至也无有播弄平之至也合方与平和之至也臣愿学东林者反昆宣之戈而卒业于此无遗宪成羞可乎呜唿学术之难言也王守仁之言良知也无善无恶其弊也必为老庄顽钝而无耻顾宪成之学朱子也善善而恶恶其弊也必为申韩惨刻而不情佛老之害得宪成而救臣惧一变复为申韩自今日始虞廷授受曰中孔门得之为传心要法斯则有进于东林者矣南道御史孙光裕谓先生颠倒是非借东林以袒养乔飞章攻之当是时东浙铨曹众论属先生同邑商周祚谓先生曰慎毋及时事旦晚吏部矣先生不听于是浙人佥曰非吾家种草可使之居相厄之地乎先生乃给假归教授乡里门士日进先生曰昔伊川读易多得之涪州朱子奉祠其道益光吾侪可无自厉乎天启元年起礼部仪制司添注主事受事九日即劾奄人魏进忠保姆客氏进忠者大逆魏忠贤未改之名也与客氏为对食宫卫近侍并所亲树出于朝政威权大震而小人之攻东林者多出其门下为舍人故事大婚则保姆出居民间客氏既出熹宗涕泣不食复召之台省倪思辉朱钦相王心一各上疏争俱降谪先生言顷者奉圣夫人客氏于陛下有阿保之恩不忍遽出至出而复入夫以大内森严恣一宫人出入不禁非所以闲内外也陛下方以人言及之一举而逐谏臣三人罚者一人至阁部以下举朝争之不得则陛下又以一宫人成拒谏之名矣古者公卿有罪则下廷议而理之不闻以其禁中决也今朝逐一谏官中旨也暮逐一谏官中旨也此中旨者陛下方用之以快一时之喜怒而孰知前后左右又不难乘陛下之喜怒以快其私乎方且日调狗马鹰犬以荡陛下之心日进声色货利以蛊陛下之志凡可以结人主之欢者无所不至使人主日视此法家弼士如仇雠而后得以指鹿为马盗陛下之威福斜封之敕钩党之狱生杀予夺惟所自出而国家之大命随之试问今日得时用事亲幸于陛下如左右手者非魏进忠耶然则道陛下逐谏官者魏进忠也并道陛下以优人杂剧射击走马者亦魏进忠也陛下清明在躬方将追迈古先哲王乃为忠等所误岂不深可恨哉奉旨罚俸御史董翼请启圣祠增祀孔子皇祖防叔王父伯夏先生曰自叔梁纥以上宜特立一庙于阙里孟孙氏亦然颜路曾伯鱼进于孔子之庭居四配上路之长也点之贤也鲤之趋庭也不妨各率其子以传圣人之道十哲诸贤于颜曾多倍年之长于思孟皆私淑之列降之两庑使不相压一举而父子长幼朋友之义顺矣学宫启圣祠当罢又曰礼葬从死者祭从生者孔子不王诚不当用天子礼乐不知以天子而祀孔子其礼乐岂可降乎在太学从天子在郡邑从诸侯翼出疏辩先生与之往复乃两报罢光宗升祔议祧宪宗先生曰兴献帝非继统之君不当入庙称宗当祧祧宪宗非是并请复建文景泰年号庙号宗庙之礼庶几无憾不听广宁之役先生请先问在内者之罪而后及于在外者其所列崔文升卢受杨镐李如桢皆党人之所庇也焚会试录于孝陵转光禄寺添注寺丞未至升尚宝司少卿又升太仆寺添注少卿先生疏辞不允继以告病回籍或谓先生曰令甲无小臣辞官礼先生曰廉耻之在人不因小臣而夺也曰众君子在位国事可为何若是其恝耶先生曰进退之义不明而欲正君匡俗未之有闻四年起通政司右通政先生又辞曰世道之衰也士大夫不知礼义为何物往往知进而不知退及其变也或以退为进至于以退为进而下之藏身愈巧上之持世愈无权举天下贸贸焉奔走于声利之场于斯时也庙堂无真才山林无夸节陆沈之祸何所底止臣方惧以前日之进故惴惴辞太仆之命何意前日之退转成今日之进将败坏世道实臣一人为戎首时朝局已变逆阉明揽大政内批刘某藐视朝廷矫情厌世革职为民追夺诰命钩党之祸蔓延天下杨忠烈涟左忠毅光斗魏忠节大中袁忠愍化中周忠毅朝瑞顾裕愍大章死诏狱先生作赋哀正直暴奸邪悲歌慷慨若旦暮从而游者高忠宪闻之曰此何异公子无忌约宾客入秦军乎杜门谢客此是正当道理彼欲杀我岂杜门所能免然即死是尽道而死非立岩墙而死也大抵道理极平尝有一毫逃死之心固害道有一毫求死之心亦害道想公于极痛愤时未之思也先生然之辍讲遁迹而惠公世扬被逮招辞连染先生有诡行颇僻之刘某狠心辣手之黄某语先生自分不免以子托之门人陈尧年缇骑入浙家人惶遽先生曰毋恐宁今日而知有是乎既而知其逮先忠端公也先忠端公至郡先生饯之萧寺危言深论涕泣流连而别谓门人曰吾平生自谓于生死关打得过今利害当前此中怦怦欲动始知事心之功未可以依傍承当也思陵登极党禁解先生出吊蒙难诸贤无钖则高忠宪吴门则周忠介顺昌江阴则缪文贞昌期李忠毅仲达桐城则左忠毅吴江则周忠毅宗建姚江则先忠端公皆为文哭之拂拭其棺尘而去杨忠烈周忠惠起元俱以瓣香告哀又请建五君子祠于西湖风厉浙人先忠端公与魏忠节忠节之子学洢生于浙周忠毅宦于浙高忠宪讲学于浙也起顺天府府尹上方综核名实分别功罪群臣救过不遑先生曰皇上具大有为之资未有以二帝三王之道进之故使为治不得其方于是矢责难之义而上言曰尧舜之道仁义而已矣出乎仁义则为功利为刑名其究也为猜忌壅闭与乱同事以陛下励精求治宵旰靡宁虽尧舜之忧勤弗切于此矣然程效太急不免见小利而速近功何以效唐虞之治乎夫今日所急急于近功者非兵事乎试得在事之臣以屯守为上策简卒节饷修其政刑而威信布之需之岁月未有不望风束甲者而陛下方锐意中兴刻期以出塞为事当此三空四尽之日竭天下之力以奉饥军而军愈骄聚天下之军以搏一战而战无日此计之左也夫今日所规规于小利者非理财之事乎陛下留心民寞恻然恫疭而辄以司农告匮一时所讲求者皆掊克聚敛之政正项之不足继以杂派科罚之不足加以火耗水旱灾伤一切不问其他条例纷纷大抵辗转得之民手为病甚于加赋以若所为欲求国家有府库之财不可得矣功利之见动而庙堂之上有不胜其烦苛者顷者陛下严赃吏之诛自宰执以下坐重典者十余人辅臣刘鸿训亦蒙严谴虽法在不赦臣犹为揆地惜厂库诸臣既发觉其见在矣又敕问既往积弊相仍事属暧昧比而置之重典是谓不教之诛从此深文巧诋习为顽钝无耻矫饰外貌以欺陛下亦岂能一一问之且陛下所以焦心劳思而不辞者正以未得贤人君子而用之也圣明天纵诸所擘画动出诸臣意表不免有自用之心臣下自以为不及益务为谨凛救过谗谄者因而间之猜忌之端遂从此起夫天下可以一人理乎恃一人之聪明而使臣下不得关其忠则陛下之耳目有时而壅矣凭一人之英断而使诸大夫国人不得衷其是则陛下之意见有时而移矣方且为内降为留中不报又何以追喜起之盛乎然则兵陈而不战财散而不私刑以不杀为威求天下之贤人以自辅遂可以希法尧舜乎未也尧舜之道尧舜之学为之也学之大者在执中数语陛下求治之心操之过急不免酝酿而为功利功利之不已转而为刑名刑名之不已流而为猜忌猜忌之不已积而为壅蔽正人心之危所潜滋暗长而不自知者于焉默证此心之出于道者止此仁义之良而精以择之一以守之则随吾心所发自无过不及之差而中道在我矣中者天命之性仁义之极则也仁以育天下义以正天下自朝廷达于边境举而措之陛下已一日跻于尧舜矣上见疏不怿批为迂阔未几京师戒严先生曰吾守土官当以民生为急请捐门税以通煤米行保甲法以核奸细发内帑二万金三分之一食饿者一赉守陴者一给战士有妻子者出太仓米数千石平籴价遵化难民集京师日以千计议置之郊关先生曰民心一失何恃以守此京兆事无烦诸君过虑也分遣僚佐出城籍其姓名里业给验以入分处兰若无失所上自闻警不出视朝章奏皆留中不报中旨办布囊八百宫奴竞献马骡又敕大小臣工各进马一匹先生曰是必有以迁幸邪说动皇上者吾守土官义当与城存亡乃诣午门叩头奏曰国势之强弱视人心之安否又必皇上自安其心而后上下之心始安臣请皇上出御皇极门召见群臣明言宗庙山陵在此固守之外无有它计一面批发章奏勿轻群策俯伏待报自晨至暮中涓传旨先生始退复造阁门揖辅臣曰皇上不视朝者二旬讹言繁兴宗社臲卼宗周虽竭愚诚不足上悚主听阁下可不力为之所辅臣曰公且休矣走也得间图之原鸽之为物群飞刺天闲庭既习野性都捐晨鹜荒鸡相为后先盛则唿朋而至衰则举族而迁吾庐之鸽亦尝景附接翼连云烦声拂曙一朝星散孤鸽不去仰华屋之寥寥兮昔啸侣而命俦今故巢之阒阒兮羌敛翼而明眸当其月冷阶前风动帘钩睹花影之摇曳疑故侣之相求逮夫草绿裙腰麦黄妇饇群鸟啁噍飞鸣啑喋我独何为不敢相杂芙蓉心死桂枝露滴长夜何其孤影在壁怀旧维故今夕何夕彼孤鸿之不偶兮犹逐队而南北嗟兹鸽兮飞不出于一域花是悲条兮苔为恨色彼鹦鹉之失群兮犹淫声以媚人嗟兹鸽兮死别而声吞似息夫人之郁结兮遂终身而不言但见其日登屋嵴兮举头而望乎天外朝云夕阳风饕雪害羌独立而不移若有所期而相待吾不知其何所思兮夫亦忧心之无界仆也块然独处俯首陈编睡壶不缺昨梦已残鸽止坐隅能不慨然六经皆载道之书而礼其节目也当时举一礼必有一仪要皆官司所传历世所行人人得而知之非圣人所独行者大而类禋巡狩皆为实治小而进退揖让皆为实行也战国秦汉以来相寻于干戈智术之中佥以为不急而去之数百年之耆旧既尽后生耳目不接久矣汉儒煨烬之余掇拾成编错陈午割得此失彼又何怪其然乎郑康成最号通博而不知帝王大意随文附会辄形笺传有宋儒者继起欲以精微之理该其粗末三代之弥文缛典皆以为有司之事矣朱子亦常修仪礼经传不过章句是正于其异同淆乱固未弹驳而使之归于一也其时唐说斋创为经制之学茧丝牛毛举三代已委之刍狗以求文武周公成康之心而欲推行之于当世薛士隆陈君举和齐斟酌之为说不皆与唐氏合其源流则同也故虽以朱子之力而不能使其学不传此尚论者所当究心者也吾友万充宗为履安先生叔子锐志经学六经皆有排纂于三礼则条其大节目前人所聚讼者甲乙证据摧牙折角轩豁呈露昌黎所谓及其时而进退揖让于其间者也此在当时固人人所知者于今则为绝学矣不谓晚年见此奇特其友魏方公为之先刻数卷充宗以为质疑者欲从余而质也余老而失学群疑填膈方欲求海内君子而质之又何以待质充宗亦姑以其所得参考诸儒必求其精粗一贯本末兼该凿然可举而措之无徒与众说争长于黄池则所以救浙学之弊其在此夫序黄竹浦轩之西有隙地纵二寻而强横三寻而弱辟以为园用树花木不过八九株而已因买瓦盆百余以植草花水仙艾人芳洲洛阳茉莉真珠烟蒲石竹辣茄苦葽金灯银合黑牛紫燕虎刺蛇床铃儿鼓子忘忧含笑庭莎路杞秋罗似翦荷包象形康成书带徐公剑嵴浓则牡丹芍药淡则春兰秋菊药品琐碎皆为芳草施以人工则桃李梅杏金松线柏屈其干霄之姿下同弱卉至于丽春款冬丈红段锦雁来燕麦紫茉秋棠断肠洗手红姑虞美丛生砌下递换粦间非盆盎之所收拾也昔黄石斋先生为先忠端公书庾子山小园赋遂取揭之轩中而以名园夫子山之园虽小犹得欹侧八九丈纵横数十步以吾园较之不能十之一无乃非其类乎虽然小大何常之有子山之园视章华铜雀谢灵运之山居沈约之郊居千百中不及一二故谓之小而吾之园又不及子山因子山之小而小之躏昔傅长虞小语赋糠粒为舟针孔自匿苏子美诗托身螟两睫卜都牛一毛是万物之数尤有小于吾园者矣郭象曰统大小者无小无大者也苟有乎大小则虽大鹏之与斥沄宰官之与御风同为异物耳试为之拔棘排墙蓝水东流戴九灵痛哭之诗迹也石窗南峙刘纲樊夫人乘云而狡狯者也西望则虞仲翔注易之露未干北眺则陆放翁之奇峰突兀此则子山之所不能有也今人之诮固陋者曰兔园策兔园策乃徐庾之体非鄙朴之谈但家藏一本人多贱之兔园者小园也天下之固陋有如余者乎则余之名此园也固宜思陵身死社稷一洗怀愍徽钦之耻古今亡国而不失其正者此仅见也然余以为使思陵避之南都天下事尚未去也何至令荒君逆臣载胥及溺遂不能保有江左乎故唐玄宗幸蜀以避禄山之祸代宗幸陕以避吐番之难德宗幸奉天以避朱泚之乱皆再造唐祚史表曰诸侯王始封者必受土于天子之社归立之为国社以岁时祠之死社稷者诸侯守土之职非天子事也恨其时小儒不能通知大道执李纲之一言不敢力争乃使其出于此也当是时慈溪冯公留仙巡抚天津先是冬十月公密陈南北机宜谓道路将梗当疏通海道防患于未然天子俞之公乃具海舟二百艘以备缓急明年三月使其子恺章入迎天子奏曰京师戎政久虚以战以守无一可恃臣督劲旅五千驰赴通郊躬候圣驾航海行幸留都初七日恺章至京师见张公国维张公曰寇深矣是请也不可缓倪公元璐曰皇上有国君死社稷之言群臣无以难也方公岳贡范公景文曰曩者津门饷匮公要苏州之运以给之天子方怒疏上且死恺章傍徨七日不得要领归报于公未四日而京师陷公陈师鞠旅以图战守其副使原毓宗降夺公之兵公不得已拔身而南欲得一当免胄以入贼军值弘光帝即位言讨贼者绌之公遂郁郁而死逾思陵之崩盖五月也议公者曰公不当生出津门解者曰是时以李希沆代公公已解任可以无死夫春秋之义君弑贼讨则善而书其诛若莫之讨则君不书葬不书葬以为无臣子也当是之时在廷之臣生则屈贼唯有一死公居外而亦与之徒死使思陵不得书葬公忍之乎是故议者解者与国君死社稷之言同出一喙者也公中崇祯戊辰进士授工部主事思陵诛逆阉魏忠贤凡宦因魏忠贤者定为逆案逆案之徒出奇计以边事陷君子而阉人失势者亦时以闾巷见闻入告于是思陵遂疑在廷诸臣皆朋党不可保任一切干涉兵饷皆使阉人监之太监张彝宪欲以属礼待户工两部尚书郎公奏曰张彝宪总理二部群臣争之不得臣以为不必更争唯请皇上禁两部诸臣不许至内臣之门识内臣之面有违此者罪无赦内臣既别立公署亦不得造两部之堂与部臣密迩部臣钱粮所关灼有弊端可指内臣即得纠参其循职奉公苟幸无过自关人臣分内内臣即不得荐举庶几于祖宗交结内侍之律不相妨也张彝宪闻之曰嘻是与罢总理之说朝四而暮三也公方监督长德二陵桥梁彝宪欲因以中公而公精心汰其浮费丝毫之积赢四万有奇奏上之彝宪遂无所得公念彝宪数恶已无已时一日至长安街自掷身马上佯为伤足请告而归居三年起为尚书礼部郎出备兵苏松道时温唐在朝其乡人为盗于太湖者从之囊橐有司不敢向问公发吏督盗贼事连两家者必发觉之最后乃得其渠帅则唐之族子也豪富多为之免脱竟论死于吴市九年秋烽火达陵邑公即领吴卒入援浙兵方出而公已渡淮矣至济阳京师解严乃还转福建道提学副使当是时党事起吴中有数大狱未具巡抚张公国维曰贾伟节西行解祸今冯公在此可听之去乎上疏留之思陵既心疑诸臣朋党乌程以事讦钱侍郎谦益方得于上小吏张汉儒希乌程旨上书告钱侍郎谦益瞿给事式耜居乡不法状下抚按治之公平反坐张汉儒杖苏李与乡官张采张溥不相能已而御史巡按劾之苏李疑其受意于二张也因书诬告溥等交结诸郡生徒共为部党名曰复社而太仓人陆文声欲附复社不得而怒亦走京师言东南大害必始复社于是天子震怒班下郡国按其事复社者东南诸生所刻私试经义之名也主自二张一时士子多慕之者二张亦与钱侍郎相得故乌程遂以复社嗣于东林为天子言之公仰天太息曰东汉之祸一牢修成之彼陆文声者将踵其故事耶具疏争之于上有旨降公而吴中党祸亦解寻补盐运司判官十一年大兵入略三辅而过大蹂山左济宁告急以公摄兵道事城守甚设时总督卢公象昇阉人高起潜分任东西二路卢公主死战高阉主活仗故郡县经由高阉不许与争十二月二十八日夜大兵攻济宁公击退之其明日高阉之部丁志祥至以为公夜来所击杀者其营兵也反戈相向公登埤而谓之曰吾以济城为存亡但知攻吾城者贼耳志祥语塞而去公上疏请诛高阉以谢燕赵齐鲁之冤民不听升天津兵备道未几巡抚天津兼理粮饷都察院右佥都御史十五年冬大兵复大入公与诸镇掎角之已又合宣大总督孙晋督师范志完山东巡抚王永吉之师从密云趋墙子岭邀其惰归论功赐银币荫一子锦衣卫上念公暴露良苦时公之弟元涘任本兵上谓之曰闻汝兄多病东望慨然大司马叩头对曰臣兄荷皇上知遇鞠躬尽瘁死而后已不敢言病上曰近亲何药大司马曰臣前令揭阳箧中尚余牛黄臣兄苦烦眩以为宜此上曰牛黄岂可多服卿致书慎之大司马谢而出上遣内使赐宫参八两公发函而泣曰君臣之际乃如是耶公慷慨喜事三党之中多借以婚嫁火食其俸入缘手散尽居乡遇岁歉则称贷富人之粟三以收之二以出之邑是以不困舟泊黄河逆旅有冯尸而哭者公入视有书在乎侧恻然买棺敛之已乃知为万户侯之弟也公为经义有名经其指授皆有法度大司马少而无师公既冠而学成太常命大司马师焉人士将卷轴而求公知者相望于道既而周旋朋党之间益为名士所归杨嗣昌常字公而不姓有郎官问曰留仙谁也嗣昌默然久之曰不知冯留仙耶其为世所称重如此然公未尝修饰时誉故黄公道周曰我友天下未有真诚若留仙者也公讳元飏字言仲别号留仙东汉冯异之后南唐尚书延鲁徙于慈谿至有明而盛曾祖讳某赠中宪大夫祖讳季兆乡进士工部郎中赠光禄寺卿父讳若愚万历乙未进士太仆寺卿赠太常寺卿太常生三子长即公次元飙天启壬戌进士兵部尚书次元飗癸未进士都察院右佥都御史公娶沧州守何宇藩女封恭人生一女字国子生钱玄晖副室徐太孺人生恺章监国赐进士授行人司行人刘孺人生某孙某某公生万历丙戌十二月九日卒甲申之九月朔日为年五十九葬于邑之小渔山公与大司马尝过西宝石山拜先忠端公祠下及公上书解释党议余从公幕府甲申之变既为诗而哭之矣恺章复以丽牲之石见属谨次其事而辨之使来者知亡国之日未尝无人也铭曰当国危亡曰守曰避择斯二者视其形势唐避再兴宋守不坠未尝执一以为正义奈何小儒今古不备伯纪一言遂同成议南迁之论其时有二在外唯公在内唯李举朝不然至委神器当日陪京原有深意公言若行天威尚厉官守奔问山河位置幸灾乐祸何所施计吁嗟冯公此愿不遂蹈海南还一丘貉睡钟鼓无灵灰钉见志渔山郁郁姚江濞濞公之所恨其何寄耶自科举之学兴而师道亡矣今老师门生之名遍于天下岂无师哉由于为师之易而弟子之所以事其师者非复古人之万一矣犹可谓之师哉古人不敢轻自为师以柳子厚之文章而避师之名何北山为朱子之再传而未尝受人北面亦不敢轻师于人昌黎言李翱从仆学文而李翱则称吾友韩愈或称退之未尝以为师也象山为东莱所取士鹅湖之会东莱视象山如前辈不敢与之论辨象山对东莱则称执事对他人则称伯恭亦未尝以为师也即如近世张阳和其座师为罗万化尺牍往来止称兄弟不拘世俗之礼也嗟乎师之为道慎重如此则所以事其师者宁聊尔乎故平居则巾卷危立于雪中危难则斧锧冒死于阙下扫门撰杖都养斩版一切烦辱之事同于子姓贺医闾之事白沙悬其像于书室出告反面绪山龙溪于阳明之丧皆筑室于场以终心制颜山农在狱近溪侍养狱中六年不赴廷试及山农老而过之一茶一果近溪必手捧以进其子弟欲代之近溪曰吾师非汝等可以服事者杨复所之事近溪亦以其像供养有事则告而后行此其事师曷尝同于流俗乎流俗有句读之师有举业之师有主考之师有分房之师有荐举之师有投拜之师师道多端向背攸分乘时则朽木青黄失势则田何粪土固其宜也近世有淮海刘文起师岳西来荐生则事若严君死则心丧逾制为之嗣以世之为之庙以享之为之田宅以永之犹恐其不声施于后世也求能文之士以章之古人事师之义复见于今矣将使刘峻杜口昌黎不伤孤另也古今之事后起之胜于前者多矣故烹饪起于热石玉辂基于椎轮即如画家有人物有山水汉唐以来梵天帝释圣主名臣之像皆以绘画其后稍稍通之而为塑土范金搏换元刘元欲造岳庙侍臣像心计久之未措手也适阅秘书图画见唐魏征像矍然曰得之矣非若此莫称为相臣者遽走庙中为之即日成以此知雕塑之出于画也然画师之名者不胜载而塑工之名者一二耳至于山水能妙神逸笔墨之外无所用长未有如人物之变而为塑者则自近日之张涟始张涟号南垣秀水人学画于云间之某尽得其笔法久之而悟曰画之皴涩向背独不可通之为叠石乎画之起伏波折独不可通之为堆土乎今之为假山者聚危石架洞壑带以飞梁矗以高峰据盆盎之智以笼岳渎使入之者如鼠穴蚁垤气象蹙促此皆不通于画之故也且人之好山水者其会心正不在远于是为平冈小坂陵阜陂阤然后错之石缭以短垣翳以密筿若是乎奇峰绝嶂累累乎墙外而人或见之也其石脉之所奔注伏而起突而怒犬牙错互决林莽犯轩楹而不去若似乎处大山之麓截溪断谷私此数石者为吾有也方塘石洫易以曲岸回沙邃闼雕楹改为青扉白屋树取其不凋者石取其易致者无地无材随取随足或者以平泉为多事朱勔真笨伯矣当其土山初立顽石方驱寻丈之间多见其落落难合而忽然以数石点缀则全体飞动若相唱和荆浩之自然关同之古淡元章之变化云林之萧疏皆可身入其中也涟为此技既久土石草树咸能识其性情每创手之日乱石如林或卧或立涟踌躇四顾主峰客嵴大小磝皆默识于心及役夫受命涟与客方谈笑漫应之曰某树下某石可置某所目不转视手不再指若金在冶不假斧凿人以此服其精涟为人滑稽好举委巷谐谑以资抚掌梅村新朝起用士绅饯之演传奇至张石匠伶人以涟在坐改为李木匠梅村故靳之以扇确几赞曰有窍哄堂一笑涟不答及演至买臣妻认夫买臣唱切莫题起朱字涟亦以扇确几曰无窍满堂为之愕眙梅村不以为忤有窍无窍吴中方言也三吴大家名园皆出其手其后东至于越北至于燕请之者无虚日涟有四子皆衣食其业而叔祥为最着待轩先生讳次仲字元岵浙之海宁人也年十八为诸生访周新之于五泄寻胡玉吕于螺山玉吕故王弇州上客一见为忘年交读书黄鹤山房危檐败壁旁风上雨穷寒暑不辍举乡试座主钱牧斋天下宗工以得先生为喜而先生持论每落落不与之苟合至京师四方争欲识面一日集山东宋华之寓不下三十许人皆知名之士先生疏略无所瞻顾云间潘殿虎谓其倨傲欲欧之江右朱子强彭城万年少解之使去以安先生先生两不知也先生好直言刺人过失无所隐避然主于忠厚以古道望人意不出于诋诃也魏里陈几亭月旦人物谓先生不好名不妄言盖阳城之流也性至孝父有怨家先生恐其致害身学武艺能敌十数人见者不知其为文弱士也少尝割股愈母病抚按旌之先生曰此童稚无知事每一念及辄惶悚汗下况欲以是名之乎世变后僦居僧舍着易记诗记数十万言春秋分传及史传未卒业年八十有八辞曰嗟六经之奥旨兮犹射者之布鹄挽一人之矢兮不如众人之弋获自科场之坏学兮举一先生以废百摩尘垒以自封兮唯阿不能以咫尺浙水曲于海昌兮生罍庵与待轩穿夫天心月胁兮穷老于经术之渊繙汉注唐疏兮粹语录以为笺余访罍庵于龙山兮叹经笥之便便邂逅先生于语水兮俨衣冠之伟然虽离群索处兮时怀想夫二贤传罍庵之易箦兮良愧心于磨镜钖予以先生之十日兮得登堂而将命星欲坠而芒寒兮松将摧而韵劲云求死而不得兮何吐辞之悲哽六经在天地而常新兮先生亦不以一死为究竟所以慰心吾党兮当与冥漠相辉映呜唿哀哉二十年来医家之书盛行于世者张景岳类经赵养葵医贯然医贯一知半解耳类经明岐黄之学有王冰之所未尽者即学士大夫亦必累月而后能通之昔在戊寅曾于张平子座上识景岳盖交臂而失之己酉寓证人书院有蒋一玖者年八十矣欲为其舅作传则景岳也景岳名介宾别号通一子越之山阴人也其父为定西侯客介宾年十四即从游于京师天下承平奇才异士集于侯门介宾幼而浚齐遂遍交其长者是时金梦石工医术介宾从之学尽得其传以为凡人阴阳但以血气藏腑寒热为言此特后天之有形者非先天之无形者也病者多以后天戕及先天治病者但知有形邪气不顾无形元气自刘河间以暑火立论专用寒凉其害已甚赖东垣论脾胃之火必务温养救正实多丹溪出立阴虚火动之论寒凉之弊又复盛行故其注本草独详参附之用又慨世之医者茫无定见勉为杂应之术假兼备以幸中借和平以藏拙虚而补之又恐补之为害复制之以消实而消之又恐消之为害复制之以补若此者以药治药尚未遑又安望其及于病耶幸而偶愈亦不知其补之之力攻之之力耶及其不愈亦不知其补之为害消之为害耶是以为人治病沈思病原单方重剂莫不应手霍然一时谒病者辐辏其门沿边大帅皆遣金币致之其所着类经综核百家剖析微义凡数十万言历四十年而后成西安叶秉敬谓之海内奇书班孟坚赘孝宣之治政事文学法理之士咸精其能至于技巧工匠器械自元成间鲜能及之介宾此书若非遭遇神宗之盛亦莫能有也又以应病如应敌作古方八阵为八略以破之惜其书晚出尚藏于家介宾博学于医之外象数星纬堪舆律吕皆能究其底蕴在辽阳道中闻御马者歌声聒耳介宾曰此恶声也不出五年辽其亡矣已而言验所亲问以近事介宾曰我夜观干象宫车殆将晏驾天下从此亦乱矣未几神宗崩介宾遂返越其年五十八又二十年始卒卒之日自题其像召三子而诲之其门人曰先生乃死耶吾先生故有不死者介宾莞尔而逝自太史公传仓公件系其事后之儒者每仿是体以作名医之传戴九灵宋景濂其着也而名医亦复自列其事存为医案以待后人遇有病之相同者则仿而治之亦盛心也世风不古以医负贩其术无异于里闾俗师也而不肯以里闾俗师自居虽复杀人如草亦点缀医案以欺人介宾医案散在景岳全书余不叙于篇恶夫蹈袭者之众也赵养葵名献可宁波人与介宾同时未尝相见而议论往往有合者应酬之文知文者所不为也颂祷之词此应酬之尤者然震川于寿序虽置之外集而竟不能废者何也顾寿序如震川而可以应酬目之乎余文岂敢望震川而不欲为应酬之文年来刻启征文填门排户不异零丁榜道余未尝应之一二共学之友松欣柏悦岂得无情一年之中寿序恒居二三盖即籍以序交情论学术与今所应征启文词不类苟非吾共学之友顾何当于华堂之黼黻而命之乎辛亥四月二十六日灵宝使君夫人六十诞辰吾党以其文见属夫人为吾友张壁荐之母陈介眉妹氏之姑又不可以辞也尝观古今学术不能无异同然未有舍体而言用者所谓体者理也宋儒穷理之学可谓密矣姚江尚疑其在物为支离而归之未发之知以为宗旨文定公渊源于罗整庵与姚江议论不合其学在有明为别派而其议论以静虚为本事物未交收敛至密求放心之说虽濂洛不能易也姚江未尝言用而其事业非捧土揭木者之所能为文定公未尝言用而鉴达治体事该军国青史不可没也棒喝交驰飞钳杂出于是天时人事相趋而求所谓为用居其位者以不任事为明哲以关通苞苴为经济其屈曲于成败之间以寓捷丸不濡手之能者则世方视其进退以为天下之安危而江湖熟软之士亦且大言撼贵人之门徒手搏食以为智嗟乎此固履豨窃钩之常习一哄之市莫不皆然本无所为学术行之既熟遂取而缘饰之以为后世之名是故昔之讲学者其言如是其行未必如是其心畏今之讲学者其行如是而后其言如是其心无忌惮无体有用之言其祸若是之烈也文定公以来今且五世使君吏治饰以经术夫人阃德炜于彤管而三子亲师取友文誉沛然文定公之泽盖方张而未艾也吾闻文定公母夫人年九十余文定公宦辙所至必御板舆以往寿觞举慈颜和壁荐能世其学以变今之习则所以寿夫人者亦犹之昔日矣后苇碧轩诗者余舅氏翁祖石先生之所作也南宋诗人四灵其一翁卷以苇碧轩名集先生慕四灵之诗而与卷同姓又滨江四山各象一灵先生居江上故以卷之所名者自名也先生名月倩字元美后改名逸字祖石大司马见海之后少从先忠端公宦游京师授余弟晦木泽望句读是时已能诗忠端公舟中杂咏所谓共坐得词人者指先生也忠端公归里先生相从如故至丁卯而去去十有三年而复来遂移家住予之旁舍至丙申又移家而去亡何妻死子夭子妇去帏孩孙二人寄食外家又殇其一伤哉先生老苦至于此极也先生与余家相依二十余年凡余家盛衰变故患难之事嬉游酒食一一见之于诗显显焉无有忘弃者余诗所谓却恨一编苇碧稿十年闲梦不销除者此也先生之诗于牢笼今古排比讽谕非其所长而雕刻云烟搜抉花鸟时以一联半句夺人目色故流连于杯酒片景终身以之古来论诗有二有文人之诗有诗人之诗文人由学力所成诗人从煅炼而得大篇丽句矜奇斗险使僻固而狭陋者茫然张口至若空梁春草意所不停正复读书万卷岂能采拾此先生之诗所以可贵也先生尝以底草嘱其子曰我之魂魄落此死后能守则守之无俟桑主灵床苟卷轴在案麦饭寒浆神具醉饱不能守则纳之棺中霜凄月苦定闻鬼唱慎毋为卖酱家所得也今子姓凋落此愿不可必遂乃执余手而泣曰吾子不惜一言张诸好事则平生心血不为徒呕余悲其言为汰其意之重出者辞之陈故者二千余首之中得一百二十四首可以传矣念文长之集得中郎激扬发越而后传世余气力不若中郎先生之学亦逊文长此例姑止吾友林茂之得陈白云之诗相与流涕而读白云因是亦传余观白云之诗陈言戾句刊落未尽岂能敌先生之一百二十四首哉文章如金玉不以好恶亲疏增损其价空堂油盏悬笔叙此盖余与先生相对流涕之时也许酉山先生治海昌之五年政通人和举循吏第一余数年来得交于先生每见其举一事发一言必称引先世曰吾先人之心学若何吾先人之经世若何不敏未能推行其一二夫海昌之政美矣先生犹不敢自是如此岂数典而不忘其祖之义欤不然何其知之者之寡也已得霍丘名宦录读之刑部公之惠政条分缕悉当年设施之次第粲然可寻不必西门豹之投巫妪何易于之焚诏版但使里巷阡陌之间其颦呻得自达而已公之爱民之心盖至今而尚在也唯公爱民之心尚在故民之思公亦不以久近幽明为计较耳夫公之莅任去今七十九年矣而霍丘为流贼陷没频经兵火山川如故城郭已非不特当时之父老老死略尽即公当日之政霜吞雪蚀此相与聊生之民宁犹受其赐欤即使起公于九原复理当日之坠绪时异势殊吾知其有所不能也乃父传之子子传之孙追想公之声音笑貌于瓣香庭燎之中不能自已岂非可没者政也不可没者心也宁有所强而然耶霍故六蓼国地也臧文仲闻六与蓼灭曰皋陶庭坚不祀忽诸德之不建民之无援哀哉夫六蓼以千年之祀坠其香火公以数年之宦垂其苹藻使千年不能与数年争者非其入人之深何以有此夫然后知海昌之政渊源于霍丘者远矣鸟游空府影末之余波犹足以润泽枯稿子产曰侨不才不能及子孙若公者其不谓之及子孙乎序吴门周子洁不见者十余年矣丁巳中秋得其一札乃为姜子学在求念祖堂记念祖堂者卿墅先生之居也先生家莱阳侨寓吴门不忘其本故名堂以识之昔周元公以营道之濂溪识于匡庐朱文公以婺源之紫阳识于崇安其义一也然而先生则异于是当崇祯壬午小人造为二十四气之谣中伤善类毅宗入其说戒谕言官谓言官论事各有所为不出公忠先生言言官不能必其无私然皇上不可以此厌薄言官皇上所云代人规卸为人出脱何所闻之岂于章奏知之耶抑悬揣得之乎愿勿以委巷之言摇惑圣聪上大怒下之诏狱密诏令金吾赐尽金吾漏言吾夫子面诤于上上畏清议止前诏杖先生百淹留刑部狱一载余甲申二月遣戍宣州卫未逾月而京师陷先生不敢以桑海之故弁髦君命终身不返故居卒葬于敬亭君子曰可谓仁之尽义之至也夫国破君亡是非荣辱已为昨梦先生犹硁硁不变自常人言之未有不以为迂者也试揆之于义朝廷无放赦之文臣子营归田之计谓之不违得乎故升庵殁于戍所势所不得不然先生葬于戍所势可以不然而义所不得不然者也古人作事未尝草草苏武十九年而返奉太牢谒武帝园庙栾布从齐还奏事彭越头下而后使事告终先生下窆宣城而后戍事告终岂以幽明有间也是之谓义至南齐华宝父戍长安宝年八岁临别谓宝曰须我还当为汝上头长安既陷父不得还宝年至七十不婚冠或问之辄号恸弥日毅宗不过期月必召用先生毅宗之不得召用先生犹宝父之不得为宝上头也宝思父而终不忍上头先生思主而忍离戍所乎是之谓仁尽若以为先生念其故居而已社春秋何所阻隔行李往来无人牵挽栖栖旅人似有简书之畏者盖安故居则不能安此心安此心则不能安故居徘徊两岐之间先生之念亦苦矣宁与周朱可同论乎斯堂也为文文肃歌哭之所文肃之后废为马厩马厩之后辟自先生文肃为乌程所忌先生为阳羡所陷亡国之戚两相与有力焉天下之兴亡系于一堂余昔谒文肃两至其地曲池怪石低回欣赏不知其可悲如是也梨州老人坐雪交亭中不知日之蚤晚倦则出门行塍亩间已复就坐如是而日而月而岁其所凭之几双肘隐然庆吊吉凶之礼尽废一女嫁城中终年不与往来一女三年在越涕泣求归宁闻之不答莫不怪老人之不情也老人曰自北兵南下悬书购余者二名捕者一守围城者一以谋反告讦者二三绝气沙者一昼夜其他连染逻哨之所及无岁无之可谓濒于十死者矣李斯将腰斩顾谓其中子曰吾欲与若复牵黄犬俱出上蔡东门逐狡兔岂可得乎陆机临死叹曰华亭鹤唳岂可复闻乎吾死而不死则今日者是复得牵黄犬出上蔡东门复闻华亭鹤唳之日也以李斯陆机所不能得之日吾得之亦已幸矣不自爱惜而费之于庆吊吉凶之间九原可作李斯陆机其不以吾为怪乎然则公之默默而坐施施而行吾方傲李斯陆机以所不如而又何怪哉又何怪哉举业盛而圣学亡举业之士亦知其非圣学也第以仕宦之途寄迹焉尔而世之庸妄者遂执其成说以裁量古今之学术有一语不与之相合者愕眙而视曰此离经也此背训也于是六经之传注历代之治乱人物之臧否莫不各有一定之说此一定之说者皆肤论言未尝深求其故取证于心其书数卷可尽也其学终朝可毕也虽然其所假托者朱子也盍将朱子之书一一读之乎夫朱子之教欲人深思而自得之也故曰若能读书就中却有商量又曰且教学者看文字撞来撞去将来自有撞着处亦思其所谓商量者何物也撞着者何物也要知非肤论言可以当之矣数百年来儒者各以所长暴于当世奈何假托朱子者取其得朱子之商量撞着者概指之为异学而抹杀之乎余学于子刘子其时志在举业不能有得聊备蕺山门人之一数耳天移地转僵饿深山尽发藏书而读之近二十年胸中窒碍解剥始知曩日之孤负为不可赎也方欲求同门之友呈露血脉环顾宇下存者无几突如而发一言离经背训之讥蹄尾纷然然吾心之所是证之朱子而合也证之数百年来之儒者而亦合也嗟乎但不合于此世之庸妄者耳武进恽仲升同门友也壬午见之于京师甲申见之于武林通朗静默固知蕺山之学者未之或先也而年来方袍圆项丛林急欲得之以张皇其教人皆目之为禅学余不见二十年未尝不以仲升去吾门墙而为斯人之归也今年渡江吊刘伯绳余与之剧谈昼夜尽出其着撰格物之解多先儒所未发盖仲升之学务得于己不求合于人故其言与先儒或同或异不以庸妄者之是非为是非也余谓之曰子之学非禅学也此世之中而有吾两人相合可无自伤其孤另矣或者曰仲升既非禅学彼禅者何急之也余曰今之禅者其庸妄亦犹夫今之举业之士也恶能为毫厘之辨哉其貌是则是之而已然则仲升之貌其貌何也余弗答因书以为仲升文集序辛亥郑平子先生六十余为文寿之羡其萧然自得隐居之乐今又十年令子禹梅书来复欲余言念此十年间先生既其声光轻灭喧俗禹梅三入长安公车流冗灌浦书带静然四屋当世得气之家方且文号儒宗武称将表风腾波涌更相骀借以先生之才亦何难请托郡邑借宠时贤陈同父所云有才之人则索手之徒踏一片闲田地便可以饱食暖衣而长雄于一方一所先生不其然者盖必有所甚痛于心宁怀琬琰以就煨尘不欲猖狂无妄之福以取矍相扬觯之辱余见今之亡国大夫大略三等或龌龊治生或丐贷诸侯或法乳济洞要皆胸中扰扰不胜富贵利达之想分床同梦此曹岂复有性情先生视之如粪土也昔文山入燕王炎午作生祭文丞相文驿途水步山墙店壁所在粘之恐丞相之不死也宋室遗民此为最着然观其吾汶稿再上参政姚牧庵书唯恐其不相容接是时牧庵分政江省而炎午累形干请则是当路之交际炎午未常绝也岂其严于论人而恕于论己哉士之报国各有分限炎午未便为失而先生绝匿名迹当路投分无所可不谓过乎马碧梧七十汪复为赋十月之交碧梧曰某偷生而不愿生祈死而未得死者也今之为寿夫岂先生所欲君子以为不然先生之年与常人不同渊明元嘉晋亡已九年朱子犹书晋处士是典午一星之火寄之渊明之一身也年来汐社诸君子汪魏美余若水万履安沈眉生巢端明徐昭法阎古古皆确然免于疑论者相次绝算江湖憔悴星火之寄殆将无人非先生而谁乎灌浦故四明山之翠竭也梅子真尝避地焉相传至今犹在子真亦西汉之遗民耳先生采药弄水之暇得无遇之而与之吊古伤今欤则先生之年正未可知也虽然先生终不得与皋羽韶父诸人比文章未坠必有英绝领袖之者禹梅传其家学以气节发为文章吐言天拔出于自然照烂卷轴砥艺苑之横流余且苦其轩车不容巷门庭无子真之迹矣尝读宋史所载二王之事何其略也夫其立国亦且三年文陆陈谢之外岂遂无人物顾闻陆君实有日记邓中甫有填海录吴立夫有桑海遗录当时与文陆陈谢同事之人必有见其中者今亦不闻存于人间矣国可灭史不可灭后之君子能无遗憾耶乙酉丙戌江东草创孙公嘉绩熊公汝霖钱公肃乐沈公宸荃皆闻文陆陈谢之风而兴起者一时同事之人殊多贤者其事亦多卓荦可书二十年以来风霜销铄日就芜没此吾序董公之事而为之泫然流涕也公讳守谕字次公汉孝子黯之裔由慈溪徙鄞曾祖澜祖晔父世登赠户部主事母陶氏赠太安人公以孤童自奋身于学十七岁补弟子员其为制义不苟袭蹈排奡边幅之外甲子举于乡于时文体一变浙所指名者翁鸿业姜思睿其一公也七试南宫不第然达官高第海内庸有不知而无不知甬中董次公者东江初建公犹偃息衡门李司农白春谯政府曰今小朝廷殊非多士如董某者宁可听其不出乎国命倚于饷司非董某不可乃以户部贵州司主事召之当是时孙熊二公建皆书生不知兵迎方王二帅拱手而授之国成凡原设营兵卫军俱隶方王而召募奇零之街卒田儿则身领之方王既自专反恶诸公之参决而分饷分地之议起分饷者以诸公之师谓之义兵食义饷以方王之师谓正兵食正饷正饷田赋所出义饷劝分无名之征也分地者某正兵支某邑正饷某义兵支某邑义饷也有旨会议方王司饷者皆至殿陛哗然公厉声进曰公等今日所为何事而不为咫尺天威地乎于是跪奏王前曰分饷分地非也当以一切正供悉归户部核兵而后给饷核地而后酌给之先后所谓义饷者虽有其名不可为继义兵食义饷是散遣义兵之别名王以为然方王诸帅虽怒无以难也无何王帅请税渔舟公谓其客胡中书曰今日所恃者人心耳料及渔舟其细已甚民弗堪也昔吴越王有西湖渔税由罗隐之诗而罢至今以为美谈传语武宁使某得继隐之后尘可乎王帅又请塞鄞之金钱湖为田又请行税人法又请官卖大户祀田三疏既上兵士抽刃公门以待覆公疏湖不可塞祀田不可官卖税人必至激变王帅大怒谓行朝大臣尚不敢裁量幕府何物竖儒乃尔事事中格乎上言得孟轲百不如得商鞅一得谈仁讲义之徒百不如得鸡鸣狗盗之雄一遂折简召公王虽惜公甚不能为力阴使公避之公慷慨对曰饷司命吏生杀听于主上非武宁所得耑桓温刘裕何许奸雄亦必托言晋阳之甲无敢擅出一檄执朝臣而去者臣归死上前武宁能以臣血溅丹墀则可举朝忿忿皆言若武宁杀饷司直反耳何复义旗王帅亦迫大义而止丙戌三月十九日思陵大祥廷议寂然公请朝堂哭临三军缟素君子以为知礼武林陆行人培王同知道焜皆死节廷议谥培不及道焜公争曰两人同死何由分其优劣岂以道焜非进士乎今之进士而卖国者累累也道焜乃得谥节愍王累欲迁公官而难于代者乃兼公经筵日讲江东内附异时宦为大官者皆自削去举人则复求会试公曰嘻吾故司农也焉能为还魂举人哉扫轨着书一日翁州破张相国之俘入其孤欲还里无有为之保者公作而曰此吾事也入言于监司公之干涉当道者二十年中惟此而已公生于丙申十月初四日卒于甲辰十二月二十日年六十有九两娶皆陈氏赠封安人嗣子诸生道权女子二长字庠生余遵生先卒次适贡生丘承嗣孙一孙符女孙三长字戴煊余幼启祯间社文盛行甬中知名者公与陆符文虎万泰履安三人而公之议论务不欲与人同故虽与文虎履安同里相好其意见时有出入海内望之者亦知三公之俱为正人然文虎履安则牵连而举公则孤行当陆培鲲庭陈朱明玄倩之交恶也鲲庭与江浩道闇发使至余欲浙东同社相助余即传绍兴王毓蓍玄趾慈溪刘应期瑞当及履安应之余固未尝知立倩之为何如人也第因鲲庭道闇之一言耳公见同鲲庭者众遂出而右玄倩盖公亦非知玄倩之为何如人也第不欲与人同耳此皆坊社中习气岂知公之不欲同同社者其后即不欲同方王不欲同诸失职者之所为乎公自此远矣公无日不读书焚香扫地名花怪石位置幽然高斗魁旦中语余曰尝于迟明过次公人声未动从门隙窥之珠兰茉莉掩映若丛薄中横一几翻书划然有声以为神仙中人也公苦心易学聚古今言易数十家考其异同甲午冬十二月余访公公自言丙戌以前所读书不脱场屋余习丙戌以后始知有读书一事耳已又以草庐易纂言为问余疏其卦下之义答之以余之固陋而公不弃之如此则无以见公之不欲与人同也公所着有读易一抄二抄卦变考略易韵补遗春秋简秀集公车录公车录仅存董司农集藏于家某年某月某日将葬公于某处道权撰次行实介万言贞一以志铭见属余虽不足以知公犹冀传其十一后之君子网罗放失必有取乎此也铭曰北都巍巍温陈屠之南国渠渠马阮俘之于时董公七上公车蕞尔江东公理军输人身虎齿环以武夫履而不咥易道不孤翠华不返沧海为枯公侯卿相自视如奴董公突兀故宦旧儒非官之为重重此身躯曰董春秋特书自挚仲治撰文章流别集其中诸体唯序为最寡见之文选者止九篇耳唐宋而下序集序书加之送行宴集稍稍烦矣未有因寿年而作者也至元程雪楼虞伯生欧阳原功柳道传陈众仲俞希鲁集中皆有寿序亦文体之一变也归震川所作寿序不下百篇然终以其变体不古置之外集近日古文道熄而应酬之所不能免者大概有三则皆序也其一升迁贺序假时贵之官阶多门客为之其一时文序则经生选手为之其一寿序震川所谓横目二足之徒皆可为之盖今之号为古文者未有多于序者也序之多亦未有多于寿序者也其多之所以至于如此者求文之家不识古文词为何物无所差择不过以为夸多斗靡之资即相如子云之作岂能与李蔡刘屈氂争其轻重乎南州李太虚云吾大索海内但得四君子之言为吾亲寿于愿足矣其人则华亭陈仲醇山阴王季重闽曹能始竟陵谭友夏也四人者余得交仲醇季重仲醇似陆鲁望而伤于纤巧能始博而杂要当以其人重友夏雕刻粗浅季重谐而俗余尝与万履安山行不数里辄困余靳之曰当罚读游唤一过故钱牧斋之评四君子皆有贬辞虽不无过当大抵非古文之正派也太虚有意于差择矣而其失复如此且其文苟足传即一人已足又何必至于四哉去岁老母八旬交游之作喜得范阳孙钟原一言然亦以其人足重而余先时之所注意者在吾友郑禹梅之文禹梅薄游在外不果作今八月初六日禹梅之母施恭人六十诞辰以其序见属余文岂能过禹梅乃禹梅之注意则与余同恭人为永从县令之孙女总戎二华公之侄孙女其姑即总戎之女也妇姑之慈孝着闻郡邑当平子先生风波之际恭人耆定震惊卒使家室宴然以为故国之命妇当世之文母如恭人之贤即使横目二足之徒交口诵之亦为实录余故不辞而序之按施恭愍兄弟三人长恭愍次翼明次简如恭愍翼明皆绝简如四子曰钖曰铭曰钟曰镐以常例论之则铭之继恭愍无容再议而妒铭者谓恭愍尝有一子名钦未几而夭翼明之死在钦之前则铭当继翼明而不当继恭愍夫古来宗法有大宗有小宗余子无后者祔祭于宗子之庙故礼曰为人后者孰后后大宗也大宗不可绝故族人以支子后大宗非大宗而立后者古未有也恭愍小宗之宗子也翼明余子耳原不必继今一人必求一继者世俗之瞽说也后铭者又谓恭愍既有子钦则当继钦而不当继恭愍铭与钦兄弟行不可继此又非也朱子曰宗子只得立适虽庶长立不得世子是适若世子死则立世子之亲弟亦是次适也今钦者是世子也钦死铭为次适在所当立若必欲继钦则朱子何以不言继世子乎田汝成立后论曰假令身为继别之子死矣有母弟存焉即可以承大宗不必取子于弟以续之而后谓之继别也身为继祢之子死矣有母弟存焉即可以承小宗不必取子于弟以续之而后谓之继祢也此又甚明若必欲继钦则是取子于弟以续之而继别继祢也请以王文成袭爵例之王文成袭爵至承勋承勋子先进先进子业昌业昌绝若如妒者之言是必当为业昌立后何以当时嗣承勋者乃其弟之子先进而未尝后业昌也今铭之继恭愍与先进之嗣承勋若合符节矣恭愍之嗣与世俗之继大不相同圣天子哀怜其忠死追谥与地备诸恤典其表扬之至意但论其亲疏不论其世次于亲属之中又只论其贤否不论其长幼昔之君子访先贤之后而荣宠之如台州上蔡之裔秣陵东桥之荫皆用此法不可枚举今铭也于恭愍为最亲在最亲之中惟铭为诸生忠愍之后舍铭其谁属哉且恭愍家无四壁其夫人在时不饱半菽既无家业可承铭而主其世父之祀情不容已昔王承勋之绝也有同高祖之侄孙王业洵命之为继其时业洵之兄业浩现为大司马何求不得然终不敢以疏属继承勋何物施某乃欲为业洵之所不敢为乎孔子射于矍相之圃子路执弓矢出延射曰贲军之将亡国之大夫与为人后者不入其余皆入夫为人后者何至与贲军亡国等此盖为欲为人后者言之也欲为人后而不父其父在本生为逆子在所后为贪人施某无乃欲为人后乎曾谓恭愍之庙不如矍相之圃乎天启乙丙之际讹言繁兴谓三吴诸君子欲翻局而以先忠端公为谋主于是逮七君子于诏狱必欲杀之五月丁未王恭厂灾坏民居十余里击死数千人熹宗在干清宫走避建极殿御座毁折继又朝天宫火灾异叠见且古今所未有诏廷臣修省是时澹若张公为兵部职方司主事与同官王升密议因草疏言修省之实刑狱系死生人命董以士师申以覆奏诚慎之也今罪囚半归诏狱追赃即以毕命虽其人自不冤而于好生之德无乃未惬乎甚至秋后与不时并律囊首与绞斩同毙痛快之事每干天和自今以往轻重罪囚悉付法曹使罹法者知自绝于天比附者无舞笔之恐罪疑惟轻则冥途有重返之魄罚当其咎则单门无连染之人肃杀之后继以阳和此其时矣至于军储告匮土木宏规岂不知生财为急而急土木不如急军储议搜括不如议节省今既搜无可搜括无可括琐屑凌杂尽以入告窃恐焚林竭泽之后能无鱼惊鸟散之忧请自皇极告成暂停工作悉以海内物力并为军前见粮寝其屑瑟之诛求益见圣心之惇大俟疆宇廓清再完堂构未为迟也公衔疏袖中入白堂官堂官长垣王永先也长垣固攻东林者然其人有权术把持局面亦不欲寄干儿门客之虎落思深虑远得公疏竟上之上传览枢臣所奏停工缓刑言若忠爱朕熟思旬日皇极殿工已抵八九止用银壹百伍拾万两务崇俭约匪雕匪刻边储岁解不缺外发帑二千余万洪流束楚功绩暗然今当节缩皇极之余经始三殿计外解一百余万未至皇考发帑百万尚存内外臣工乘此一德搜括编派俱无所事苟疆臣民牧齐契工官则干没风消怨咨声泯何功不奏何治不隆乎刑不上大夫崇养士节皇祖成宪奈士不自爱争为奸宄如周宗建保熊廷弼于亡辽之后涕唾封疆敛金畿辅创建书院翼戴奸邪恶郭巩之攻廷弼诬以交结内侍凶锋狡语远埋疑案周顺昌逗挠诏狱止槛车而结烟挟市魁以称乱明与君抗黄请寄为奸李若星之节钺邹维琏之吏部何所由来挠乱朝政捭钺乡邦夫朝廷重士士实自轻朝廷建官官反侮上一概纵舍姑息无将之诛春秋谓何难乎其为上矣诸臣顾动以为朝廷之过朕甚惑焉海内方污秽朝廷闻是疏之上莫不举手加额以为中流之一壸岂知其杀机已决骑虎之势不能复下然矫旨之反覆辞费小人之气未尝不阻丧矣长垣既以此去而公有宁锦之功逆奄绌之未几推补吏部郎中旨以门户罢之昔李膺在狱贾伟节西行说窦武霍谞讼之吕惠卿兴大狱苏子瞻劝王安石言之窦王皆与奸人异趋故贾苏之言易入公之于长垣水火也而欲格之以正议此陈了翁不能得之于章惇者公竟得之可不谓奇乎公讳履端字旋吉号澹若世为华亭人曾祖良佐祖谟父元辅太学生生三子长拱端当阳知县次即公次轨端邵阳知县万历壬子三人同举乡试公登丙辰进士第出知晋江束鹿县皆有能名其大者于晋江得黄石斋先生为一代大儒于束鹿河决迁县治二十里筑城一千五百丈民不加赋迁者如归其为治详石斋卧子志状公自职方归禁割朝议放情诗酒烈皇更化以次召骨鲠之臣起公吏部而伤于哀乐不能复赴卒年四十三娶沈氏封安人子三人曰定诸生曰宁曰守康熙壬子举人一女嫁诸生壬世炯公卒后五十五年守函币以传文属余忆乙酉于徐太宰座上识守忽忽交臂不知其为公之子也皇宬风散口说流行余以身所见闻者诠次其事家国之恨集于笔端不觉失声痛哭栖鸟惊起后之览者亦将有感于斯文儒者专意经纶其运动开阖之所不得不归之朝市而山洞崇幽风烟迅远势相阔绝于是学仙者私据之而别生事端便复傲朝市以所无有洞天福地之说出猿鸟亦受驱役矣释氏庄严宫室遍于域中又复以泉石灵响佐其螺钹凡寺有志此近来之一变也然而庸俗驱乌无与于文章之事而使名迹销沉清言漏夺大抵以时人所作充赋留秽简牍耳纸上姓名一一已为虫鱼啖尽昔忞公以天童储公以灵岩属余发凡念士既不得志于时便当十岳之上留其足迹而乃俯循儒墨于文网之内琐琐一方此心未折以故力辞而止己酉十一月来游达蓬续宗上座出其所着香山寺志求余为序诠次不烦与前年所序赵禹功称心寺志皆名笔也灯下展阅铿然橡栗堕瓦不异李五峰宿石梁时又念头颅如雪远游志愿何可必遂不如一丘一壑光景绝可怜爱耳此山东临沧海多海市秦始皇尝驻跸于此以其可达蓬莱故谓之达蓬山封禅书言三神山去人不远诸仙人及不死之药皆在焉而黄金银为宫阙未至望之如云及至三神山反居水下临之风辄引去终莫能至云颇怪此等妄谈不可以欺愚者以始皇之明察方士焉能以凿空乌有之事令其听信吾至此山而所谓黄金银之宫阙居人无不见之然后知方士之言未尝无所据也始皇即欲不信得乎盖登州海市掩映远山望之如云而此山临视咫尺阑楯之底其谓反居水下是也嗟乎此山培璟以始皇之力终不能有而二三寂子黄金银宫阙且收之为蓠落间物其亦可慨也夫某自戊申以来即为明文之选中间作辍不一然于诸家文集蒐择亦已过半至乙卯七月文案成得二百七卷而叹有明之文莫盛于国初再盛于嘉靖三盛于崇祯国初之盛当大乱之后士皆无意于功名埋身读书而光芒卒不可掩嘉靖之盛二三君子振起于时风众势之中而巨子哓哓之口舌适足以为其华阴之赤土崇祯之盛王李之珠盘已坠邾莒不朝士之通经学古者耳目无所障蔽反得以理既往之绪言此三盛之由也某尝标其中十人为甲案然较之唐之韩杜宋之欧苏金之遗山元之牧庵道园尚有所未逮盖以一章一体论之则有明未尝无韩杜欧苏遗山牧庵道园之文若成就以名一家则如韩杜欧苏遗山牧庵道园之家有明固未尝有其一人也议者以震川为明文第一似矣试除去其叙事之合作时文境界间或阑入求之韩欧集中无是也此无他三百年人士之精神专注于场屋之业割其余以为古文其不能尽如前代之盛者无足怪也前代古文之选昭明文选唐文粹宋文鉴元文类为最着文选主于修辞一知半解文章家之有偏霸也文粹掇菁撷华亦选之鼓吹文鉴主于政事意不在文故题有关系而文不称者皆所不遗文类则苏天爵未成之书也碑版连牍删削有待若以文案与四选并列文章之盛似谓过之夫其人不能及于前代而其文反能过于前代者良由不名一辙唯视其一往深情从而捃摭之巨家鸿笔以浮浅受黜稀名短句以幽远见收今古之情无尽而一人之情有至有不至凡情之至者其文未有不至者也则天地间街谈巷语邪许呻吟无一非文而游女田夫波臣戍客无一非文人也试观三百年来集之行世藏家者不下千家每家少者数卷多者至于百卷其间岂无一二情至之语而埋没于应酬讹杂之内堆积几案何人发视即视之而陈言一律旋复弃去向使涤其雷同至情孤露不异援溺人而出之也有某兹选彼千家之文集庞然无物即尽投之水火不为过矣由是而念古人之文其受溺者何限能不为之慨然序有明文章正宗盖未尝一日而亡也自宋方以后东里春雨继之一时庙堂之上皆质有其文景泰天顺稍衰成弘之际西涯雄长于北匏庵震泽发明于南从之者多有师承正德间余姚之醇正南城之精炼掩绝前作至嘉靖而昆山毗陵晋江者起讲究不遗余力大洲浚谷相与犄角号为极盛万历以后又稍衰然江夏福清秣陵荆石未尝失先民之矩矱也崇祯时昆山之遗泽未泯娄子柔唐叔达钱牧斋顾仲恭张元长皆能拾其坠绪江右艾千子徐巨源闽中曾弗人李元仲亦卓荦一方石斋以理数润泽其间计一代之制作有所至不至要以学力为浅深其大旨罔有不同顾无俟于更弦易辙也自空同出突如以起衰救弊为己任汝南何大复友而应之其说大行夫唐承徐庚之汩没故昌黎以六经之文变之宋承西昆之陷溺故庐陵以昌黎之文变之当空同之时韩欧之道如日中天人方企仰之不暇而空同矫为秦汉之说凭陵韩欧是以旁出唐子窜居正统适以衰之弊之也其后王李嗣兴持论益甚招徕天下靡然而为黄茅白苇之习曰古文之法亡于韩又曰不读唐以后书则古今之书去其三之二矣又曰视古修辞宁失诸理六经所言唯理抑亦可以尽去乎百年人士染公超之雾而死者大概便其不学耳虽然今之言四子者目为一途其实不然空同沿袭左史袭史者断续伤气袭左者方板伤格弇洲之袭史似有分类套括逢题填写大复习气最寡惜乎未竟其学沧溟孤行则孙樵刘蜕之舆台耳四子所造不同途其好为议论则一姑借大言以吊诡奈何世之耳目易欺也鄮人君房纬真学四子之学者也君房之学成其文遂无一首可观纬真自歉无深湛之思学之不成而纬真之文泛滥中尚有可裁由是言之四子枉天下之才亦已多矣嗟乎唐宋之文自晦而明明代之文自明而晦宋因王氏而坏犹可言也明因何李而坏不可言也序公讳邦孚字汝永别号瑞岩姓万氏其先定远人也以世官徙宁波公嗣为指挥佥事转浙西督运把总山东都司佥书万历二十六年授游击将军出海援朝鲜论功迁杭嘉湖参将改温处移副总兵分守江北三十六年升左军都督府都督佥事充总兵官镇福建又明年予告公以诸生袭职其督运以军法部署漕卒岁漕数万石如期而毕漕运都御史总兵官交荐之山东时践更入卫三殿灾公率五千人夜从大司马救火上急承运库以五凤楼当火道命毁之公曰彻殿庑足以救库火政彻小屋涂大屋五凤楼国家之象魏也宜涂不宜彻五凤楼由是得存征倭九师败绩朝议从海道援之于是以南京龙江营水师属公守鸭绿江大兵屯朝鲜公转饷辽阳给食不乏新败之后走死者载道公既敛骨埋之设厉坛以祀梦十三人称王将军卒乞食明日裨将王元周至中道覆一舟其溺死如梦之数其在温处闽人称商入浙有杀人攫金扬帆而去者官司莫何问公曰第令闽舟不得入浙浙舟不得入闽往来者必从其地之舟苟遇奸人吾籍其舟而名捕之矣着为令甲其在江北任满将去吏民欲为立祠会改筑通州城隍下杂坟为锹锸所及者弃骨交于道上公谓吏民曰吾不任邦人之祠诚以敛钱改收弃骨是吾邀惠于邦人也吏民感公之义从之福建故为戚南塘所守公一禀其旧有夷舶飘堕境内时日本为国仇抚臣因以为功公争曰奈何助阳侯为虐也遣之岛夷皆感泣去公之武事其有儒风多类此始祖国珍从明高皇帝起兵赐名斌以管军万户守滁州从大将军北征战殁赠明威将军子钟遂世袭宁波卫指挥佥事逊国之难死之子武嗣从征交趾战死檀江舍弟文嗣所称射龙将军也尝夜哨锯门见两炬烛天以为贼舶射之炬灭风涛大作遂溺死传七世南京中军都督府都督同知讳表学者称为鹿园先生是谓皇祖广东督理海防参将讳达甫亦以文名是谓皇考母黄夫人自公十世以上以忠节显者三世自公以上以儒术显者又三世明州万氏无愧为国家之世臣矣北都失守悠悠之口皆谓不任武力所致余独谓不然尚古兵柄本出儒术思陵矫枉重武其所重者皆粗暴之徒君死社稷免胄入贼师者无一人焉荷戈衷甲反为贼用此专任武力之过也今观万氏有事则显忠节无事则显儒术皆卿相之才有卿相之才而为武亦犹威宁新建有将帅之才而为文也以武夫而谓之武无乃以场屋嵬琐之士而谓之文乎嗟乎名实之乱久矣此世所以受鱼烂之祸也公生嘉靖甲辰三月二十二日卒崇祯戊辰四月二十八日葬西皋去郡城五里公精阴阳家言所着有筮吉指南通书纂要日家指掌行于世配张氏赠恭人继陈氏封恭人子泰丙子举人女五人婿范鸿陈宗宪傅锦董应稷闻世琛孙八人斯年斯程斯祯斯昌斯选斯大斯备斯同孙女一字谢为兆余尝至西皋拜公之墓登其堂观明威告身龙凤十年高皇帝中书省手押及四忠三节像实录乃谓高皇不奉龙凤岂足信哉有明大事如北征如逊国如征交趾如东南倭乱如救朝鲜皆牵连万氏后之君子而有考故实者万氏其不为杞宋乎公讳尚质别号醒泉吾始祖鹤山公之十三世孙也举于乡知息县升景州守修董仲舒书院改周亚夫祠皆自为文记之致仕所着有青园录诗近千首余存其十之一以官名之曰景州诗集序曰若景州公者乃可谓之诗人矣夫诗以道性情自高廷礼以来主张声调而人之性情亡矣然使其说之足以胜天下者亦由天下之性情汩没于纷华污惑之往来浮而易动声调者浮物也故能挟之而去是非无性情也其性情不过如是而止若是者不可谓之诗人周伯弓之注三体诗也以景为实以意为虚此可论常人之诗而不可以论诗人之诗诗人萃天地之清气以月露风云花鸟为其性情其景与意不可分也月露风云花鸟之在天地间俄顷灭没而诗人能结之不散常人未尝不有月露风云花鸟之咏非其性情极雕绘而不能亲也景州之诗咽噱于冷汰缠绵于绮靡江滨山畔至今性情恍然犹在其斯谓之诗人之诗乎余尝辑姚江逸诗千年以来称诗者无虑百人而其为诗人者三人而已宋高菊明宋无逸及景州是也菊之诗仅见之诗话武林旧事者不过十余首无逸诗集久堙余从其后人钞之以传景州当时诗画与杨秘图齐名秘图诗散失而景州亦无有明其能诗者异时诸老先生论姚江之诗盛称陈太常冯雪湖两人太常之和唐音未免一时习气雪湖与谢文正唱和险韵相伯仲拟古乐府去西涯远甚虽各有长处要俱不可谓之诗人也顾他年有定姚江诗派者菊为诗祖景州则又为吾黄氏之诗祖当不舍吾言而取定于前人矣序澹斋者武林大佛头寺僧也金陵人尝以杀人入狱为狱吏所困苦久之得脱以为人世不堪无逾于囚遂舍身为僧发愿以济狱中之人每晨担粥饭遍行各狱聚囚而饭之旬日则为具汤沐夏则竹扇疏巾冬则席藁败絮诸凡菲屦木齿丸子膏药凉水姜汤驱蚊杀虫琐碎当厄之物无不曲体备用囚见其入狱门欢唿如孺子之见慈母焉比户亦怜其志有所请假使之应手不匮盖数十年如一日也岁戊戌四月余寓昭庆寺澹斋来求募疏欲泥金佛首余作一偈与之一日澹斋衔袖堕一纸拾之则两人姓名余惊问此妻与子也汝何自书之澹斋伪为不知状余固问之始曰两人在仁和狱中僧因饭囚故习之知其为忠臣家属也今开赎例得四十金则两人可出矣世路悠悠无可告语书之以识吾愿耳余曰此吾辈事也奈何累子时钱虞山亦寓武林余弟晦木往告之以五十金俾澹斋过三日之子来告得赎劝之他往迁延不决复见收捕然澹斋之心尽矣澹斋貌朴野尝言灵隐具德上堂某出众问话具德棒之某却棒不得打具德大怒鞭朴交下死弃山门外待夜下火有菜佣过而识之负去得活澹斋虽怨具德其称之必曰老和尚余面谩之曰子真不识造化者耶至是而始敬之然从此以后亦遂不相记忆今岁丙辰偶见范文园谈丛林事余曰僧中人物未必尽在丛林文园曰某所交如悟玄之拾字澹斋之饭囚皆以一事终其身亦异人也余曰所谓澹斋者得非大佛头寺僧乎曰然余问近作何状文园曰噫死矣澹斋自湖上迁城内小庵去年鼓楼火澹斋与焉又迁而卒塔临平山又曰先生既识其人盍一言不朽其人俾某刻之塔上余遂诺之为说者曰令曰狱屋时当完固厚其草蓐家人饷馈狱卒为温暖传致去家远无饷馈者悉给廪狱卒作食寒者与衣疾者与医药夫圜土之设圣人之所不得已也不得已而救之于末流亦且详慎哀矜如此故澹斋之所为皆有司之事也此不为而彼为之可叹哉至其救忠义行任狭吾不得以浮屠目之矣吾始祖万二府君讳万河字时通号鹤山其父庆元府通判金人陷庆元不屈死府君避难由慈溪竹墩渡江而南子孙散居余姚之通德双雁泉水三乡双雁之小聚落有上黄南黄因其姓以名地皆府君之支庶也明初勾军最苦吾黄氏皆改为王至成化间宗伯黄珣提学黄韶教谕黄伯川始复本姓先是洪武十九年上黄王蕴充军入京积功至锦衣卫百户蕴生教授贤贤生镇抚杞杞生太学生正正生伟历五世未尝复姓伟有女喜姐神宗选为皇后二月英国公张溶册立大学士张居正夺情副之神宗问后近属时新建伯王正亿方贵盛后欲侈其家世遂以正亿对及伟封永年伯余姚两伯皆归王氏于是伟之近属在上黄者复由黄而改为王然南黄与上黄相距甚近南昭上穆同告利成而南黄守黄姓如故时某尝闻大父太仆公言神宗皇后吾黄氏也住在鸟蓬有司以戚畹表其闾其时以为疏族不甚详考今南黄之族来叙其始末且以家谱证之而戚畹之楔绰亦在上黄始知为鹤山府君之子孙也大父误记为鸟蓬耳古来后氏攀援门望忘其宗祊者如唐刘后之笞黄须叟宋杨后之日杨次山亦多有之不足为怪而我黄氏不欲以外戚为荣父老若不见闻至国亡之后始追数而得其实可慨也夫钱美恭自叙曰先君讳士頠字房仲天启丁卯举人崇祯癸未授云南阳宗知县时有三子美恭其季也年甫八岁庶母与仲兄之官美与伯兄侍母留故乡未几两京沦没滇南道梗伯兄亦亡戊戌己亥间滇方内附美即欲徒行老母勿许癸卯中秋老母谓美曰汝即行贫儿何以为万里计乎美曰此不可计料绝处逢生未可知也遂于其月十七日依同邑范木公至江西依山右马绪南至广东得病几殆留广东者六阅月依大贾张尔侯至南宁瘴气方恶留南宁月余至广南又病土人以草药治之转而为痁扶病行山径十步九顿抵蒙自县宿土城旅店永夜不寐呻吟悲涕声达户外有滇人杨姓者询其始末美悉告之杨曰是故钱守儿耶守以考最擢嵩明州乙未五月二十日卒官葬临安府通海县之南山在滇复举两子滇中兵燹频仍官民家无不尽于剽掠君家兄弟僮仆不知散失何所美闻此言五内崩裂我万里寻亲冀望生父同还岂知为不可追之泉路乎至通海询诸途人既不知有流寓钱氏并不知有所谓南山者傍徨计无复之有告美者曰河西县小街有下江人僦居盍往问之美匍匐其地亦皆茫然因哭于路左观者惊讶皆来问故有老人闻之曰我为阚氏我兄应干乙酉科钱公所取士也此地有童姓者君家旧仆询之当得其详及往仆适他出其妇滇人诘问再三愕然曰此岂浙来小主乎有顷仆归不复识详语之乃抱头哭叩其始末与杨姓无异也仆遣子报仲兄美与仆谒墓南山仲兄至亦不相识矣哭拜墓下与仲兄商归柩之计相视芒然次早探庶母幼弟颓垣败壁不胜其惨阚君亦仅谋朝夕脱骖之事有志未逮时甲辰十一月五日离家一年余三月矣夤缘入幕仅三月而所得佣值又为土寇掠去寄迹僧寮者一载乙巳流寓嵩明之兔儿关丙午丁未戊申三年间往来宛转丐贷乃借臬司张彦珩督邮赵文叔之力得以六月四日设奠祖道两弟庶母留滇仲兄与余东还九月十五日抵家往返凡六年其自叙如此余于甲午岁在陈恭愍家见演传奇寻亲记者哀转动人董次公指示余曰此美恭也其父孝廉官滇中流落不返颇似传奇中事少年忍而为此是无心肝者岂知美恭万里之心即在数尺红氍上乎钱牧斋尝向余痛瞿临桂之火化也取柳子所为赵襄阳丞志读之百越蓁蓁羁鬼相望有子而孝独归故乡流涕者久之瞿氏子会钱二千金而烬其父骸美恭赤手而归其父榇人之相去如九牛毛岂不信哉吾友钱廉求记其事若以赵襄阳例之即以此为钱嵩明志可也岷左先生示余出蜀归田之诗命题数语余唯山川文章相借而成然非至性人固未易领略尝读陆务观入蜀记揽结窈冥卷石枯枝谈之俱若嗜欲故剑南之诗遂为南渡之巨子蜀在西南天表非左思之赋少陵之诗亦不能移其观于中土岂非相借哉百年以来自曹能始而后蜀竟陆沉再经丧乱其名迹之幽邃者固不必论即工部草堂古今属目去万里桥不数里先生往寻之蜀人无知其处者徘徊于荒烟蔓草之间得浣花残碣尺寸推按故地始出先生如遇故人于万里外欢叫欲绝此等情怀与务观何异诗那得不佳故先生之诗冲雅而刻画字句之外一往流连真能与山川和会者也先生为余述其入蜀从潼关过嵩华磅礴空翠之中车马都为碧色栈道之上高峰入天停午始漏日影恍如夜行汉高祖所谓烧绝栈道者注云险绝之处傍凿山岩而施版梁为阁是人从栈上过耳不知路凿于山腹栈增其阔以收目眩烧绝者坏其凿路一处则百里皆废矣不是单烧栈亦不是处处皆烧绝也江行出崃巫山巴水六书像形阳台十二峰沿亘数百里突兀霄汉一一辨其嘉名以正前人之误古木穷猿寒岩怪鸟空响相答凄入心脾先生相对言时僧楼茗碗几席亦为浮动嗟乎山水于人此生亦有缘分余甲午之岁发愿名山拚十年为头陀行脚咽噱冷汰涤濯滓窳归来读书方有进益持志不坚倏忽而发容难待便作一尘网俗人清泉白石为我懊恨读先生之诗不禁惘惘序李因字今生号是庵钱塘人生而韶秀父母使之习诗画便臻其妙年及笄已知名于时有传其咏梅诗者一枝留待晚春开海昌葛光禄见之曰吾当为渠验此诗谶迎为副室崇祯初光禄官京师是庵同行禁邸清严周旋砚匣夫妇自为师友奇书名画古器唐碑相对摩玩舒卷固疑前身之为清照暇即泼墨作山水或花鸟写生是庵雅自珍惜然脱手即便流传癸未出京至宿迁猝遇兵哗是庵身幛光禄兵子惊其明丽不敢加害光禄自是无仕宦意琴台花坞风轩月榭丝竹管弦之声不绝是庵以翰墨润色其间当是时虞山有柳如是云间有王修微皆以唱随风雅闻于天下是庵为之鼎足伧父担板亦艳为玉台佳话亡何海运而徙锋镝迁播光禄捐馆家道丧失而是庵茕然一身酸心折骨其发之为诗尚有三世相韩之痛三十年以来求是庵之画者愈众遂为海昌土宜馈遗中所不可缺之物是庵亦资之以度朝夕而假其画者同邑遂有四十余人是庵闻之第此四十余人之高下不在高第者毋使败我门庭其残膏剩馥尚能沾溉如此吾友朱人远以管夫人比之其宦游京师同其易代同其工辞章同其翰墨流传同差不同者晚景之牢落耳余读文敏魏国夫人之志夸其遭逢之盛入谒兴圣宫皇太后命坐赐食天子命书千文敕玉工磨玉轴送秘书监装池收藏而是庵方抱故国黍离之感凄楚蕴结长夜佛灯老尼酬对亡国之音与鼓吹之曲共留天壤声无哀乐要皆灵秀之气所结集耳人远传是庵欲余作传以两诗寿老母为贽有不惜淋漓供笔墨恭随天女散花来之句老母尝梦注名玉札为第四位天女降谪人世故读是庵之诗而契焉余之为此者所以代老母之答也往间一时文集行世者十余部娄东张天如曰此十余人者皆今之巨子也吾读正嘉时不以文名者之文集其浑厚悠长反若过之岂世运之升降欤余曰科举盛而学术衰昔之为时文者莫不假道于左史语策性理通鉴既已搬涉运剂于比偶之间其余力所沾溉虽不足以希作者而出言尚有根柢其古文固时文之余也今之为时文者无不望其速成其肯枉费时日于载籍乎故以时文为墙壁骤而学步古文胸中茫无所主势必以偷窃为工夫浮词为堂奥盖时文之力不足以及之也为说者谓百年以来人士精神尽注于时文而古文亡余以为古文与时文分途而后亡也自余为此言已历一世矣风气每变而愈下举世眯目于尘羹土饭之中本无所谓古文而缘饰于应酬者则又高自标致分门别户才学把笔不曰吾由何李以溯秦汉者也则曰吾由二川以入欧曾者也党朱陆争薛王世眼易欺骂詈相高有巨子以为之宗主则巨子为吾受弹射矣此如奴仆挂名于高门巨室之尺籍其钱刀阡陌之数府藏筐箧所在一切不曾经目但虚张其喜怒以哃喝夫田驺纤子高门巨室顾未尝知有此奴仆也余与杲堂然约为读书穷经浙河东士稍稍起而应之杲堂之文具在故未尝取某氏而折旋之亦未尝取某氏而赤识之要皆自胸中流出而无比拟皮毛之迹当其所至与欧曾史汉不期合而自合也余尝谓文非学者所务学者固未有不能文者今见其脱略门面与欧曾史汉不相似便谓之不文此正不可与于斯文者也濂溪洛下紫阳象山江门姚江诸君子之文方可与欧曾史汉并垂天壤耳盖不以文为学而后其文始至焉当何李为词章之学姚江与之更唱迭和既而弃去何李而下叹惜其不成即知之者亦谓其不欲以文人自命耳岂知姚江之深于为文者乎使其逐何李而学充其所至不过如何李之文而止今姚江之文果何如岂何李之所敢望耶杲堂之文出世必有以作者许之者然非余与杲堂之所期也但使读书穷经人人可以自见高门巨室终不庇汝此吾东浙区区为斐豹焚丹书之意也序昔庞士元往见司马徽徽采桑于树上坐士元树下共语自昼至夜徽甚异之微行懿筐之间乃有王霸之略足以乐而亡忧贫贱诚不能为士累也玉清宫饮食官视不谨多薄恶不可食丁崖州至中书言于王魏公公不答丁三四言且问何以不答王曰此地不是与人理会馒头夹子处也为宰相者出言如粪土富贵诚足以为累也吾友钱稚廉不为经生之学料天下事往往多中宜乎出而求仕发其囊底余智顾息机推撞以东庐自命披林听鸟劚烟种竹与抱瓮丈人争一时之功业其才为可惜也余尝谓丈夫出而用世无论学术之醇疵所最忌者杂耳申韩管商之学专用计数行之未尝不效诸葛孔明以纯王之质稍参霸术即习坎心亨而行不尚今日之为愚儒不必言矣顾有志当世者本以计数为家郄而胸中一二书本未化欲润色其行事之纤毫则未有不败者也然则极一世之智计不足当稚廉之隐约虽谓甬上之东庐为云卿之东湖可也林兆恩字懋勋别号龙江福之莆田人也祖兵部侍郎富父万仞年十八为诸生从二氏游得其大旨遂倡为合一之说挽二氏以归儒而婚娶之率吾儒以宗孔而性命之以坐禅之病释也运气之病道也支离之病儒也为说非之弃诸生不就督学朱衡召而诘焉对曰尧舜在上下有巢由衡曰汝做不得巢由兆恩曰周召听命于天不可必得巢由之做不做在己何不得之有衡终不许命之就学为诸生都讲兆恩曰兆恩隐处六年学宫不削其籍是以诸生之隐隐于山林也今使列于诸生而不责以科举是以山人之隐隐于学校也当道请见者抗礼不屈自任为孔孟家风嘉靖末流倭入闽兆恩着防倭管见谓不宜清野不宜闭城不宜遏籴不宜惜费滨海以至城邑乡人各自团练首尾救应则无地非城池无人非官兵矣不然聚处孤城适以自困耳当时不能用其言以至于败兵后积尸盈野兆恩出家财收瘗至于数万耿定向督学闽中以山林隐逸荐于朝不报尝于静坐中闻唱青阳洞口弄烟霞之句以语门人有言武当有青阳洞者买舟遂往至延平障湖坂雷雨翻空孤舟掀舞盖丹成而出浴也明日登岸石上有青阳洞三字融然而悟即日回棹兆恩以艮背法为人却病行之多验又别有奇术能济人于危急之时故从之者愈众自士人及于僧道着籍为弟子者不下数千人皆分地倡教所过往观投拜者倾城单里有司约束之亦不能止也远近传疑巡按杨四知将劾治之朝官多为之解者焚其书板而止已又为林蕃所告知县孙继有名捕兆恩以囚服往弟子不欲兆恩曰今之不以囚服为辱者即昔之不以分庭为抗也二三子从吾久尚不识礼分二字乎继有卒白其事而谢之卒年八十二所着书数十万言兆恩之教儒为立本道为入门释为极则然观其所得结丹出神则于道家之旁门为庶几焉闽人谢肇淛谓其发狂而死其弟子亦言晚年胸中有物隔碍不措一辞即朝夕随侍之人不能识其姓名则又金丹之为祸也一时胜流袁宗道萧云举王图吴应宾皆北面称弟子邹元标极言其所学之正有争之者元标曰讲学随人意见何事力争袁黄曰早岁读书多有未解处每于三教集中阅之豁然甚矣诸公之好奇也近日程云章倡教吴鄣之间以一四篇言佛二三篇言道参两篇言儒朱方旦则好言祸福皆修饰兆恩之余术而抹壒兆恩自出头地余患惑于其说者不知所由起为作林三教传论曰观兆恩行事亦非苟矣夫周程以后必欲自立一说未有不为邪者兆恩本二氏之学恐人之议其邪也而合之于儒卒之驴非驴马非马龟兹王所谓骡也哀哉余读东京梦华录武林旧事记当时演史小说者数十人自此以来其姓名不可得闻乃近年共称柳敬亭之说书柳敬亭者扬之泰州人本姓曹年十五犷悍无赖犯法当死变姓柳之盱眙市中为人说书已能倾动其市人久之过江云间有儒生莫后光见之曰此子机变可使以其技鸣于是谓之曰说书虽小技然必勾性情习方俗如优孟摇头而歌而后可以得志敬亭退而凝神定气简练揣摩期月而诣莫生生曰子之说能使人欢咍嗢噱矣又期月生曰子之说能使人慷慨涕泣矣又期月生喟然曰子言未发而哀乐具乎其前使人之性情不能自主盖进乎技矣由是之扬之杭之金陵名达于缙绅间华堂旅会闲庭独坐争延之使奏其技无不当于心称善也宁南南下皖师欲结欢宁南致敬亭于幕府宁南以为相见之晚使参机密军中亦不敢以说书目敬亭宁南不知书所有文檄幕下儒生设意修词援古证今极力为之宁南皆不悦而敬亭耳剽口熟从委巷活套中来者无不与宁南意合尝奉命至金陵是时朝中皆畏宁南闻其使人来莫不倾动加礼宰执以下俱使之南面上坐称柳将军敬亭亦无所不安也其市井小人昔与敬亭尔汝者从道旁私语此故吾侪同说书者也今富贵若此亡何国变宁南死敬亭丧失其资略尽贫困如故时始复上街头理其故业敬亭既在军中久其豪滑大侠杀人亡命流离遇合破家失国之事无不身亲见之且五方土音乡俗好尚习见习闻每发一声使人闻之或如刀剑铁骑飒然浮空或如风号雨泣鸟悲兽骇亡国之恨顿生檀板之声无色有非莫生之言可尽者矣马帅镇松时敬亭亦出入其门下然不过以倡优遇之钱牧斋尝谓人曰柳敬亭何所优长人曰说书牧斋曰非也其长在尺牍耳盖敬亭极喜写书调文别字满纸故牧斋以此谐之嗟乎宁南身为大将而以倡优为腹心其所授摄官皆市井若己者不亡何待乎偶见梅村集中张南垣柳敬亭二传张言其艺而合于道柳言其参宁南军事比之鲁仲连之排难解纷此等处皆失轻重亦如弇州志刻工章文与伯虎征明比拟不伦皆是倒却文章家架子余因改二传其人本琐琐不足道使后生知文章体式耳原诗之起皆因于乐是故三百篇即乐经也儒者疑别有乐经秦火之后无传焉此不知诗者之言也三百篇皆可歌若朝夕讽咏更唱迭和节以钟磬鼗鼓和以琴瑟笙箫则感触天机自不容已今学者祗玩其文所得浅蹙诗虽存而实亡故乐亡也然犹幸六义之教未亡导以天潢瀹其融伏作者用者之精神时相遇于冥漠乐亡而诗可孤行者仅仅借此一端耳三百篇而降诗与乐遂判为二胡然而作之胡然而用之皆不知其故无他所谓六义者盖亦亡矣其后朱子之注离骚以其寓情托意者谓之变风以其感今怀古者谓之变雅其语祀神歌舞之盛者则谓颂之变赋则自序比则香草恶草兴则泛滥景物于是离骚之指灿然明备然于他诗则未遑数数也元末有刘履者为选诗补注仿朱子之法以赋比兴论诗亦诸家之杰出矣然不及乐府于风雅颂无当焉夫六义而存纬去经不亦恧乎海昌朱岷左先生有慨于此取汉魏六朝有唐之乐府及诗分为三集其相和清商五调杂曲新曲为风其燕射鼓吹横吹舞曲散乐为雅其郊祀庙祀明堂封禅雩蜡为颂诗附其后而以赋比兴三者纬之上下千年俨然三百篇之余以比文中子续经之作盖庶几焉由先生之着而论之六义之教复矣然而终不可用之于乐乐之道圆而神其妙全在散声散声多者不可损少者不可益自然之为天籁也开元诗乐以一声叶一字朱子深疑之而亦不能求其故先生倘有得于篇章之外者使不为纸上之空言犹望次第而复之也先生属余序余不能审音聊以答先生之意云尔序去余居六七里而近有龙山永乐寺大江横其东蜀山峙其右迺易之所谓姚江东去蜀山青之地也蜀山者陆放翁入蜀记云兴国军富池有小石山自顶直削去半与余姚江滨之蜀山绝相类者即此幽潜奇特为山水胜处淳祐间铁崖禅师志先与其徒士怀宝潜建报慈庵景定请于朝赐名永乐寺卒皆塔于寺之东偏后四年曾孙时敏景星蕴玉复补所未备铁崖与丞相史嵩之友时敏嗣法佛鉴范一时饱参久证咸来依止咸淳七年八月庚寅立碑于寺传至正宗匡当元至元己卯正宗能文好客建水竹居日吟咏其中初正宗主龙兴之上蓝金华柳道传提举江西儒学暇日过从甚相好也后二三年道传受代还里而正宗亦谢事归龙山道传自自金华扁舟访之宿留是山几一载相对赋诗其见集中者古诗二律诗五七言各一其律诗连延黄竹浦隐见白龙堆指余所居之地名也诗皆刻石篆三大字于堂临别着龙山古迹记一卷道传之门人戴九灵避地慈谿之花屿凤湖其于寺栖止尤数而诗亦最多怀旧维故句甚悲凉正宗再传为天宁禅师仲猷阐明太祖以高行僧召至南京寻奉旨使日本毕事归奏诏许归隐山中当其使日本也太祖及宋景濂皆有诗送之仲猷建归庵于寺左盖以得归为幸仲猷善鼓琴又建二兰斋其记之者即九灵也洪武乙卯滑伯仁宋无逸登其山巅滑诗有登临重九日感慨百年心之句正德癸酉阳明先生与王世瑞许半圭蔡希颜朱守中徐曰仁流连信宿赋诗于此曰仁因记其事兹山穷乡僻壤自淳祐至正德数百年间而名迹之伙如此乃不知废于何时万历庚申西绪缵重建佛殿老屋数间支撑于盲风苦雨之中香烛无主云水莫视德如行过而悯之军持不借萧然露宿苦力三年屦笠云委聿兴工作穹殿中峙轩庑回旋有斋寝以安禅寂有门闼以谨启闭有方丈之室有香积之厨鱼鼓钟磬床第卧具凡寺制之所宜有者灿然毕备又置僧田三十余亩功成而师亦老矣余自有识以来闾里之间但见村落日消一日今之犁锄所及者皆昔之井灶也至于僧居屈竹道傍未几而环堵矣未几而榱桷矣污邪市井未尝择地尘坌满室但供村妇里老之游息顷余修志僧会司上册余姚一邑之内庵院凡一千三百有奇而古刹如明真正觉莲峰明因庆善等皆废为荒陇即如武林之辩才龙井鸟窠孤山皆非故所奇地湮没不知凡几然则私创之盛古刹之衰也每见古德于名贤过化之迹必极力护持真净之青松社惠勤之六一泉皆是也天地间清淑之气山水文章交光互映雪泥鸿爪不与劫灰俱尽耳今德如庄严名胜且欲考水竹居二兰斋归庵一一复其故处亦可谓之不俗矣顾德如尚以参学未究为歉余以为使德如而尽参学之愿不过一杖一拂夫一杖一拂之与一椽一瓦皆非佛法诚能护持名迹焉知不有如正宗仲猷其人者将来似续于此乎余每过寺念泰定间先州判茂卿先生于此置田讲学徘徊久之德如因求记以垂永远年来求文者不能悉应顾余女徽音居邻其地数以为请余老矣学殖荒落尚恐收拾不尽也余登达蓬山望海山僧四五人皆言春夏之交此地特多海市各举所见与图画传闻者绝异盖传闻者多言蜃气烛天影象见于空中岂知附丽水面以呈谲诡言者不出云气仿佛岂知五采历落刻露秋毫东坡在登州以岁晚得见为奇然霜晓雾后往往遇之亦不必拘拘于春夏也信耳信目自有差等山僧约明年三四月来宿其舍海神当不余弃先次第其言而赋之己酉之冬观海达蓬山僧四五指点空蒙曰滨海之地不一兹独当夫神宫也光怪发作亦何人而不逢但称登州之海市者盖不免于瞽聋余曰各言其状本源曰其为城也雉堞崔嵬丽谯炜晔三里七里勾股可摄于焉戎马乘城蹀躞照白窃骊雨鬃风鬛俨烽火之告严危黑云之将压其为楼也蹇产百尺成以鬼巧绮窗朱琐明星萦绕神妃杂沓凭阑渺渺其语可闻若在妆晓有时而现为黄幄深檐婀娜绣带悠扬何采旄桂旗之尽屏兹特叠出以为章汪道者曰亦有单门聚落忽然而来屋瓦参差门户洞开嗟朝烟之不起岂井臼之生埃固职方所不纪亦战争所不灾续宗曰当旭日之初高有霜钟之寓质制宏万石音谐七律藏寂寞之元声虽满盈而不出少焉变为城郭中引长桥值刺史之行部或中丞之入朝鸣笳列驺夹毂喧嚣何珠宫贝阙而以卤薄宣骄其后幻为染肆绿沈红浅罗绮缤纷借霞天以为色蒸香草而成文彼蜀江之濯锦信天人之攸分补陀僧曰橘柚初黄飒然风叶览观大洋涌起宝塔四面勾栏七重鞺鞳华瞩风涛光交目睫遇其变现状若鹦螺琐碎末品大越丘坡闪尸之下湛然水波若夫海路壮阔一山千里虽人迹所不交亦针经之能指尔乃帆席未挂僧窗宴启忽焉丛岛逼塞孤峰魁峙疑异国之飞来岂灵居之迁徙当其电绝不烦蝣晷名曰浮山海人习此或曰此何理也余曰夫积块之间红尘机巧菁华销铄犹且群羊飞鸟野马磅礴彼大海空灵神明郛廓百色妖露岂能牢落故其轩豁呈露者穷奇极变而无有龈腭此固蛟龙之所不得专天吴蝄像之所不能作况蜃之为物甚微吐气更薄乎南海谓之浮山东海谓之海市是乃方言之托也鹰窠顶滨海之山也名云岫每当十月之朔五更候之日与月同升相传以为故事丙辰岁余在海昌许使君约之往观九月晦日余与邵蓼三仇沧柱陈羹仲同舟至袁花时已薄暮舆行二十里斜阳红叶装点村落如画登山昏黑使君迟之寺中查二南马次真许稚圭许欲尔朱人远祝雝来皆在远近来观者逾数百人主僧言住此数十年仅一逢之其初红者上升已而白痕一抹出于红内始分为二余曰此山故事原是日月并升不是日月合璧也不知土人何缘错误盖合璧则日食矣如僧所言是日食也当在庚戌岁此月合朔于卯未交周六宫一十度入食限但谓白在内红在外则视之欠审在外之红乃是日光溢出也五鼓来观者皆起云隙犹漏疏星明烛出寺履巉岩而候之未几雨色空蒙徘徊不能遽下东方既白乃已或曰数十年一见再见何天朗气清之难得也余曰云气所遮不过一端夫日月同行由于合朔合朔在寅以前同行在地下而不可见合朔在卯以后日光逼月虽同行天上亦不可见唯寅卯之间则合朔之分秒当日出之分秒乃可见耳或曰滨海之山多矣何以必鹰窠也曰是也大洋之中可以观同升者何限非人所习见渔工水师虽知而不能言世所以不传也或曰若此则每月合朔皆可以见何必十月乎曰亦为鹰窠言之也十月合朔大略亢氐之间东方之宿也此山南面多有遮蔽惟当亢氐一隅空旷值海若是余月则合朔于他宿在遮蔽之处矣海中大洋每月皆可见之固不必十月也使君曰始以不得见为欠事闻先生之论固胜于一见也熊公讳汝霖字雨殷世居余姚之天花街祖某父某公登崇祯辛未进士第授同安知县为政不避强御直行己意红毛入寇公渡海败之于下门考选户科给事中辛巳江南荒疫人死且半米价四两有余转运不至命给事中七人催督漕粮公当江南上江黾勉从事不使病民辽练正耗二百四十一万石如期而集沿途见闻无不入告上以朝臣不足任使所用文武逾绳越契而左官外附之徒兢张空虚以邀荣路公以为破格不如循常听声不如采实武臣只用甲科行伍凡叙功御览名色一切报罢会推大将亦须保举事败连坐举主庶杜债帅之门又言时值艰难安危省括悬于督抚以臣裁量多不可以备仓卒也关督范志完事口舌而习调欺顺抚潘永图何所优长况当军旅宣督江禹绪阳和兵噪风裁扫地宣抚李鉴忸忕小利不持士节保督侯恂凡偶近器凤督马士英妪禹名势秦抚蔡官治威恩浅薄襄藩陷而楚抚晏然南阳破而陨抚无恙皖抚黄配玄仅百里之才保抚杨进非锁钥之选臣非敢薄待天下士谓方今督抚尽皆非人大声疾唿欲仗其内手扪心量力自陈耳力言孙传庭不宜急战不听而败京师戒严公分守齐化门随时条陈四月之间三十余疏皆切中机宜多所弹治上亦佳其敢言召对咨诹公言行间诸臣去彼数百里而军不敢一望颜行大约南去则我随其后北返则我出其前如厮隶之于贵官负弩前驱望尘靡及耳兵士一闻督战便汹汹欲叛如此则将不能御兵何名为将督师不能用将何名督师兴言及此督将之肉其足食乎巡按陈昌言奏淄川乡官孙之獬梦关壮缪语之尔等安心城守我以神兵出战迟明瞻像汗下如雨公言山东州县十去七八而独效灵一淄川壮缪正神而独降梦一之獬此何为者乎之獬逆案中人士论弃之岂神偏鉴之乎为此言者不过欲借神异之说达其姓名于御前以为异日然灰之地县官从而和之奇矣按臣不加驳正而据以入告何异梦中说梦也窃谓淄川之梦琢城之守同一机关远法王钦若之闭门诵经近类杨嗣昌之华严退蝗可怪也公于朝廷举动失当知无不言言无不痛熊开元姜埰两给事之狱蕺山全椒之去龂龂廷诤不肯但已当时号为能谏者亦必揣摩宛转以纳其说而公之发言粗梗有敌以下所不堪受者有犯无隐盖其天性然也止以降谪而去烈皇可谓之能容谏臣矣公言杨嗣昌负国尚未处分谁为嗣昌画练饷之策驱中原百姓为盗者沈迅也谁为嗣昌运筹以三千守襄而贼以十七骑入城遂出逃者余爵也谁为嗣昌援引乙榜开府受事即败者宋一鹤也情面贿赂断送封疆二祖列宗之灵能无饮泣地下乎执政既苦其诮让上以饮泣一语致怒降福建按察司照磨南渡起补原官转吏科公言诸臣争夸定策罔计复仇处堂未已且为斗穴始之武与文争继而文与文争殿廷之上无人臣礼其言起阮大铖也阴阳消长间不容发宁博采广搜求奇材于草泽胡执私违众翻铁案于丹书阁臣此举无乃负先帝负皇上乎其言四镇也一镇之饷至六十万势必不供即仿古藩镇法亦当在大河以北开屯设府永此带砺曾堂奥之内而遽亦藩篱视之其言复厂卫也厂卫之害横者借以树威黠者因而牟利人人可为叛逆事事可作营求缙绅惨祸所不必言小民鸡犬亦无宁日先帝十七年忧勤曾无失德止有厂卫一节未免府怨臣民新建每事持正其待同官尝之温润之色马士英恨之使其门客朱统造作飞条跳梁大叫公言么小臣为谁驱除听谁指使上章不由通政内外交通神丛互借飞章告密墨敕斜封端自此始可不严行诘究用杜将来又言先帝笃念宗藩而闻寇先逃谁死社稷先帝隆重武臣而叛降跋扈肩背相踵先帝委任勋臣而京营锐卒徒为寇借先帝旁寄内臣而开门延敌反在禁旅先帝不次用人而边材督抚首施两端超迁宰执罗拜贼庭思先朝之何以失即知今日之何以得九月出差陛辞言朝端之上议论日新宫府之间揣摩日熟自少宰枢贰悉废庭推四品监司竟晋詹端之席追赃定罪无烦司寇之章虽然睿断之无私未免群情之共骇况乎蹊径叠出谣诼繁兴一人未用便目满朝为党人一官外迁辄訾当事为可杀市井狡狯耽耽得官呈身应募以备推刃上变之用者环伺而待发逐客之令时闻翩翩之邻未已假然而只手足戡祸乱群小可致太平即使驱除异己别用同心吾辈自然退听其奈缌缌报复切切更张置国恤于罔闻逞私图而得志黄白充庭青紫塞路打成一片富贵世界六朝佳丽复见今时昧却晋宋梁陈后来一段公案也其时黄耳鼎陆朗方以例转倾侧孽臣讙哓冢宰朗出饯公适邸抄传至朗读公疏一字一击节及至一官外迁二语声忽中止相对默然会稽之守画江而营公之意欲令诸师毕渡沉舟破釜为不返之计如其不济则亦八千子弟岂复东还五百岛人不脱剑铓而已身提孤旅不满千人从小渡江北乔司倡率群帅而皆契需观望无一应者公进至海宁集其父老豪杰激扬忠义辞酸泪血闻者莫不感动旅拜辕门者且万人别营伍分汛地以本邑进士俞元良司饷指挥姜国臣主兵浙西尘起沿海烽燃一时号之为熊兵公大小数十战亲临矢石累经覆没志气不为之少衰加兵部右侍郎兼左副都御史总督义师亡何而闽使刘中藻至欲以江上之师受其约束行朝汹汹且议开读之礼监国亦将退就藩服独公持不可言主上原无利天下之意唐藩亦无坐登大宝之理有功者王定论不磨若我兵能复杭城便是中兴一半根脚此时主上早正大号已是有名较之闽中乘时拥戴奄有闽越者规局更难例论千秋万世公道犹存若其不能而使闽兵克复武林直趋建业功之所在谁当与争此时方议迎诏亦未为晚自公此议出人心始定闽使始返丙戌六月朔浙河兵溃公扈监国由海道至闽而隆武走死郡县已皆降附上以公为东阁大学士会兵于长垣分道攻取先后得三府一州二十七县戊子上在闽安镇时国事皆专于郑彩彩暴横公每折之以礼彩与定远伯周瑞交恶公票拟恒右瑞彩积恨之既而彩与义兴伯郑遵谦争商舶尝恐谦之袭己公自闽安至琅琦休沐守琅琦者彩之裨将李茂也与公奴子争口元夕熊郑两家同郡相问遗茂即以合谋告彩公遂为彩所害并其幼子投海中公报国之心九裂不恨然吴钩枉矢飞火狂涛皆鉴公之忠全躯横海之鲸而受制于蝼蚁谓之何哉夫神器流离草创未有成绪公何不引闽师为闇昔梁元帝以简文制于贼臣太宝为助而分唐分鲁自开瑕原议者以公为闇昔梁元帝以简文制于贼臣太宝改元隆武之制于郑氏犹侯景也公而奉诏亦岂能转其斗粟发其一甲乎徒使江上离心行间之精神徙为福京之媚悦耳此举固与元帝无异也然则公何不劝监国即真以系波荡之人心议者以公为迂昔光武既贰更始迟之一年河北既平而后受命事之无成天也天若假其始愿焉知即非白水嗟乎踵百王之末当阳九之会帝帝昰何益于运数监国不称位号涉川龛暴力绝而亡留此无利天下之心皎然千古其视受终如敝蹝也公之所虑不亦远乎公子茂鼎介余族叔应蛟求序公事公魄不返公魂无庙幽铭阳碣无地可施爰撰行状一通移之史官以为列传之张本也康熙己巳斗柄东指麟见余姚乌山胡氏牛之将产神光照里狼项马足身牛尾遍体肉鳞间以金紫口如喷血声函宫征其文采之陆离岂马牛虎鹿之可拟唯其为天下所不恒有虽妇人小子亦知其为是谓之详者曰岁星所散万人沾寿哲圣鸣庭必明王在宥玉书坠地而至圣稽首其至也因时故出也不偶谓之不祥者曰鉏商一获而周室衰孝武一获而汉祚微元和章和凡三年而五十一见章帝何德以堪之安帝延光亦且三见孝献一年之间十见于京师苍麟十六石虎列之庭墀晋唐以降无代无有而孟蜀之邦乃至多于狐狸昌黎有言谓之不祥也亦宜余曰夫穷理者必原其始在物者必有其因深山大泽龙蛇是屯风雨晦冥下与物亲冯马龙驹冯牛麒麟是皆龙种故敻出乎见闻维兹乌山当海之滨春郊风暖陌上草薰或降或饮湿耳千群遇灵物之蜿蜒觉和气之枌逮其生也张烟雾于海际耀光景于良辰世方以为怪实不异马牛虎鹿之胎娠麟见之明年蛟蜃之出以千计益可以验龙之所臻或者不推物理之自然而唯陈言之是循则祥不祥之辩徒为瞽说之纷纭也君讳正中字仲撝直隶保定人登丁丑进士第未谒选索游于高唐州会大兵南下转运银杠亦避入高唐大兵围高唐州守以为银杠旦晚是敌物不如以此鬻城免士女屠戮流离之苦立要约使与议者押字仲撝与焉事平转运者上失物状于是逮高唐守及仲撝论死系狱数年刑科给事中李清理而出之降补扬州照磨移知长兴县国变后失官避地于绍兴截江时以兵部职方司主事摄余姚县事是时公私赤立剽夺为豪市魁里正朝得札付一纸暮便入民舍根括金帛系傫丁壮交错道路郡县不敢向问为某营也仲撝设兵弹压各营取饷必使经由于县品核资产裁量以应之非是则为盗贼总兵陈梧败于李渡海至姚卤掠乡聚仲撝遣兵击之乡聚相掎角杀梧行朝忌仲撝者以此声讨某谓梧之见杀犯众恶也不当罪正中上疏救之乃止张国柱劫定海王总兵纵兵大掠列船江上入城牢搜者二千人仲撝拦止所围大姓数家从仲撝丐命仲撝为之消息国柱终不得志而去田仰荆本彻先后过姚舟楫蔽江皆帖帖俯首不惊鸡犬盖人民之恃仲撝一时如决水之堤焉升监察御史尚宝寺卿朱大定太仆寺卿陈潜夫兵部主事吴乃武皆从浙西来受约束坛山烽火达于武林仲撝短小精悍喜于任事虽以武宁群从得不为列营所挠亦其智计有以副之也好读实用之书不事文彩其言星象则从闽人柯仲炯于狱中受之行朝初建进某所着监国鲁元年大统历丁亥访某山中某时注授时历仲撝受之而去壬辰来访授以律吕辛丑来访授以壬遁仲撝皆能有所发明自某好象数之学其始学之也无从叩问心火上炎头目为肿及学成而无所用屠龙之技不待问而与之言亦无有能听者矣蛩然之音仅一仲撝又以饥火驱走南北丁未二月遇之越城为言年来益困将于鉴湖滨佃田五亩佐以医小续食耳其年八月十九日仲撝卒年六十九权厝于山阴之陈常堰所着周易注若干卷律书详注一卷子一人三捷嗟乎某与仲撝交二十余年与之同事而无成与之共学而未毕仲撝生时已无人知仲撝者向后数年复更何如此纸不灭亦知稽山块土曾塞黄河也少林以拳勇名天下然主于搏人人亦得以乘之有所谓内家者以静制动犯者应手即仆故别少林为外家盖起于宋之张三峰三峰为武当丹士徽宗召之道梗不得进夜梦玄帝授之拳法厥明以单丁杀贼百余三峰之术百年以后流传于陕西而王宗为最着温州陈州同从王宗受之以此教其乡人由是流传于温州嘉靖间张松溪为最者松溪之徒三四人而四明叶继美近泉为之魁由是流传于四明四明得近泉之传者为吴崑山周云泉单思南陈贞石孙继槎皆各有授受崑山传李天目徐岱岳天目传余波仲吴七郎陈茂弘云泉传卢绍岐贞石传董扶舆夏枝溪继槎传柴玄明姚石门僧耳僧尾而思南之传则为王征南思南从征关白归老于家以其术教授然精微所在则亦深自秘惜掩关而理学子皆不得见征南从楼上穴板窥之得梗概思南子不肖思南自伤身后莫之经纪征南闻之以银卮数器奉为美槚之资思南感其意始尽以不传者传之征南机警得传之后绝不露圭角非遇甚困则不发尝夜出侦事为守兵所获反接廊柱数十人轰饮守之征南拾碎磁偷割其缚探怀中银望空而掷数十人方争攫征南遂逸出数十人追之皆殕地匍匐不能起行数里迷道田间守望者又以贼也聚众围之征南所向众无不受伤者岁暮独行遇营兵七八人挽之负重征南苦辞求免不听征南至桥上弃其负营兵拔刀拟之征南手格而营兵自掷仆地铿然刀堕如是者数人最后取其刀投之井中营兵索绠出刀而征南之去远矣凡搏人者皆以其穴死穴晕穴哑穴一切如铜人图法有恶少侮之者为征南所击其人数日不溺踵门谢过始得如故牧童窃学其法以击伴侣立死征南视之曰此晕穴也不久当甦已而果然征南任侠尝为人报雠然激于不平而后为之有与征南久故者致金以雠其弟征南毅然绝之曰此以禽兽待我也征南名来咸王氏征南其字也自奉化来鄞祖宗周父宰元母陈氏世居城东之车桥至征南而徙同岙少时隶卢海道若腾海道较艺给粮征南尝兼数人直指行部征南七矢破的补临山把总钱忠介公建钺以中军统营事屡立战功授都督佥事副总兵官事败犹与华兵部勾致岛人药书往复兵部受祸雠首未悬征南终身菜食以明此志识者哀之征南罢事家居慕其才艺者以为贫必易致营将皆通殷勤而征南漠然不顾锄地担粪若不知己之所长有易于求食者在也一日过其故人故人与营将同居方延松江教师讲习武艺教师倨坐弹三絃视征南麻巾缊袍若无有故人为言征南善拳法教师斜盼之曰若亦能此乎征南谢不敏教师轩衣张眉曰亦可小试之乎征南固谢不敏教师以其畏己也强之愈力征南不得已而应教师被跌请复之再跌而流血被面教师乃下席贽以二缣征南未尝读书然与士大夫谈论则蕴借可喜了不见其为麤人也余弟晦木尝揭之见钱牧翁牧翁亦甚奇之当其贫困无聊不以为苦而以得见牧翁得交余兄弟沾沾自喜其好事如此余尝与之入天童僧山燄有膂力四五人不能掣其手稍近征南则蹶然负痛征南曰今人以内家无可炫耀于是以外家搀入之此学行当衰矣因许叙其源流忽忽九载征南以哭子死高辰四状其行求余志之余遂叙之于此岂时意之所及乎生于年某年丁巳三月五日卒于某年己酉二月九日年五十三娶孙氏子二人梦得前一月殇次祖德以某月某日葬于同岙之阳铭曰有技如斯而不一施终不鬻技其志可悲水浅山老孤坟孰保视此铭章庶几有考武术万公择范国雯自淮上返得王义士事甚奇曰非先生之文不足发之作王义士传王台辅字赞化别号象山下邳人也家世农台辅始入太学为诸生烈皇诛逆奄未几复用奄人观军筹食探汤败事之后遂使五岳三途并沦寇窃台辅草书万言誓墓入京欲上之而都城已陷痛哭南还构一利刃自随曰吾以此揕贼之胸耳闻者笑为何等腐生史公可法韪其志造庐访之时台辅卧病起而为公设食葱汤麦饭泰然无有不足公太息而去御史王燮东平侯刘泽清会于睢宁具食与乐台辅斩衰直入慷慨语曰海内版荡宗庙播迁此公等尝胆断指食不下咽时也而置酒高会乎左右欲鞭之燮曰此狂生也扶而去之大兵南下台辅遮之于辛安欲叩亲王之马为前驱所阻有降将问所欲言台辅曰大国为明报仇恩至渥也江南一块土不过千里捐此撮尔留为杞宋于大国无秋毫之损千秋万岁诵义无穷计不出此无乃为德不卒乎降将掩耳疾走军旅劻勷亦不通其为何语台辅计无复之南都既覆台辅泫然流涕曰吾谁氏之民也而可使食有他粟起视其廪尚有余粟曰此吾之所树也毕此而死亦未为晚丁亥某日粟尽集其邻里乡党濯衣幅巾大唿烈皇北面再拜自罄于象山之树聚观者无不恸哭失声是时有僧过之持鞭而指台辅曰丈夫死宜也恶用是弥街绝里眩曜于人乎后数月渡河来者言石屋寺一僧僵立而死有鞭在其侧始知僧言不妄发也台辅为人重然诺家贫而喜周人之急淮阴李杜若应试不能办装台辅心许之而未结言杜若死往赴叩丧改以为赙纤芥之善咨嗟不置于口一言不及义移坐面壁以是不为人所亲太史公谓伯夷义不食周粟者盖伯夷先时归周禄以养老隐于首阳始不受禄故谓之不食周粟也若以率土之粟即为周粟则薇与粟何择焉台辅之法伯夷无乃误乎近闻一事亦相类温州有徐氏者丙戌间约其徒侣数十人农锁尘需苟完粗备跻雁山之顶架屋数十塞断道路以拟桃源去今三十余年无人知其生死如何也夫桃源亦渊明之寓言耳今武陵之桃源无人不可到而云渔人复往迷不得路岂其秘于昔而显于今与其说既穷则以黄道真实渔人与刘阮无异非人间世所有是徐氏之拟桃源亦误也虽然血性流行新陈百变古之所无不妨有之古之所虚不妨实之王徐二子之事不恨今人不见古人而恨古人不见今人也抑亦可谓善学古人者矣申浦南字自然华亭人也原名柳南字天寄其祖某曾仕永陵直谏杖阙下改革之际自然为大樽客大樽死难自然一门殉于锋镝自然以他适得免变姓名之淮北依贾人种木绵花已遇汴梁苏氏于吴中苏氏有母妻子女方避仇无所投止自然散馆之于密友而身自往来给食如是者二十年其子女长嫁娶之无失时盖自然以画名落笔便为人贵重故得以十指行其志也居无定所野店僧寮匡床布被之外更无长物间走荒台木末哭其所知谓人曰终当以哀死化为杜宇扰人魂梦耳乙巳卒于龙山友人查逸远李建石葬之自然少依其伯父双竺读书超果院才解章句师山人沈子居学画僧懒先识之窜之去使为代笔懒先之名骤起久之不能掩覆入盐官交姚叔祥授以诗法游白下魏国徐六岳闻其名客之出所藏名迹使之鉴定自然由此得尽见诸家用笔窥其门户喟然叹曰吾乃今知近日画家僻固而狭陋亦犹欧阳公所云昔之诗人也癸巳五月自然从苏氏访余于黄竹浦梅雨连绵苏氏述其昨梦有裨旧史自然间戏为江湖相士膏唇调笑以破寂寞去之十二年而邂逅于南屏问其癸巳同来之客霜霰将尽相视唏嘘奓堂为主人沽酒烧猪痛饮而别明年而自然死矣自然好哭似皋羽无家似思肖然高恭之不失礼其柴水更甚于有家则非思肖之所及也但有绘事仿佛耳思肖皋羽之事异代尚为流涕推寻其逸事而自然程婴杵臼之心在世人视之不异片肉知之者不过一二友朋尔向后数年当无复有知之者矣岂思肖皋羽必待后世而后声光不可掩欤抑当时如思肖皋羽其人者尚多而湮没不可胜道欤自然死后之十二年遇其门人宋梅知于海昌乞余作传梅知不欲死其师亦自然之风烈也岁二月余至海昌西山许父母以余曾主教于越中甬上也戒邑中之士大夫胥会于北寺余留者两月余已而省觐将归同学诸子皆眷眷然有离别可怜之色余南雷之野人也气质卤莽诸子风华掩映千人多廊庙之器余何以得此于诸子乎尝谓学问之事析之者愈精而逃之者愈巧三代以上祇有儒之名而已司马子长因之而传儒林汉之衰也始有雕虫壮夫不为之技于是分文苑于外不以乱儒宋之为儒者有事功经制改头换面之异宋史立道学一门以别之所以坊其流也盖未几而道学之中又有异同邓潜谷又分理学心学为二夫一儒也裂而为文苑为儒林为理学为心学岂非析之欲其极精乎奈何今之言心学者则无事乎读书穷理言理学者其所读之书不过经生之章句其所穷之理不过字义之从违薄文苑为词章惜儒林于皓首封己守残摘索不出一卷之内其规为措注与纤儿细士不见短长天崩地解落然无与吾事犹且说同道异自附于所谓道学者岂非逃之者之愈巧乎吾观诸子之在今日举宝为秋摛藻为春将以抵夫文苑也钻研服郑函雅故通古今将以造夫儒林也由是而敛于身心之际不塞其自然流行之体则发之为文章皆载道也垂之为传注皆经术也将见裂之为四者不自诸子复之而为一乎某虽学文而不能废夫应酬穷经而不能归于一致洒扫先师蕺山之门而浸淫于流俗弦急调哀不知九品人物将来何等诸子苟不见鄙庶几以为九十里之半是某之眷眷于离别者较诸子而益甚虽然诸子与某相隔一带水耳天朗气清夏盖空翠可摘此固晁无咎行吟之地也某居其下诸子倘闻长啸若鸾凤之音响乎岩谷焉知其非余耶夏四月二十六日书于北山序嗟乎十年以来余之风波祸患苦无已时然一岁之间非先生过我则我过先生必且再三一雪其心之所甚痛竹灯木榻即啖野葛之味亦足乐也自先生出门余死一儿一孙两媳刊章名捕几陷穴胸焚妻之祸我谓旦中悔庵粤中将至必有名香佳砚出而相玩吾二三年间所历之苦缕筜于前泫然参欷相对庶几可以忘矣岂知风波之民即此一日之参欷相对者天亦不欲以假之乎余之交先生与文虎盖在壬申之岁也当是时东林复社争相依附予所居僻远城市亦不乏四方之客丧乱之后其迹如扫瑞当尝曰文虎云亡百里之内自履安而外谁复窥黄氏之藩篱者晚潮落日孤蓬入港虽里媪荛儿亦知其为先生访余兄弟之舟也吾老母癸酉四旬癸未五旬先生与文虎皆如期而至癸巳六旬先生揭揭度阡陌间坐定出所作正气堂寿宴序读之伤文虎之不偕不觉失声而哭先生又去三十年登堂拜母之客一朝尽矣先生以乙未十一月二十日别我闻讣亦在是日余之别文虎也乙酉十月十日其闻讣也丙戌十月十日岂数之偶合与抑吾二三兄弟至情之所感召乎去年四月梦先生与文虎跻仲过我因作诗纪之遂为悬谶则不可不谓感召之所至也嗟乎先生名思陵孝廉二十又二年饥寒流落关系晦明夫复何憾而先生曾谓人曰吾一入长安则竹桥剡中之路岂可复过先生之不以竹桥剡中易长安者则欲与吾兄弟共此饥寒流落斯言历然宁可销磨皇天后土既属无情后死之痛顾影弥深先生其必凄怆于我词也夫蓬山孕灵大江汇之郁为名世五百之期伟哉冯公名宗接武气铄风云文齐龙虎七叶蝉联爰贲而祖道德彬彬为世黻黼奏对大廷踔铄鲜伦江都之策通贯天人爰奉刑书佐二千石肺石不号仆区载直缁流祥水黎来文德帝曰司理而能而官治文无害严而不残维石头城禾盛莠繁孰司邦宪厥职维艰公当其任刑清政闲剖符姑熟睟五马韭锄于门棠芾于野燃犀见怪吊诗称雅东山之志在事弥笃爰屏人荣式返初服情逸轩冕志冥薖轴黄石弢符赤松辟谷天不遗彤轩遂扃乡迷尸祝国摧典刑千秋万岁悲来填膺趯凤毛戾于天庭青箱缵业朱跸貤声优皆龙凤家宝国桢公施未究似续峥嵘惟某早年缔交同趁槐黄升沈虽异车笠无忘申以婚姻投我明白首一日岁寒青霜哀百凡人巫阳绝侣风肃帷月沈朱户公乎归来一听些语先妣姚太夫人生于万历甲午十二月初二日卒于康熙庚申正月初十日享年八十有七十六岁而归吾忠端公天启元年敕封孺人四年以御史覃恩再封孺人诰封淑人十七年进封太夫人生五子长即不孝宗羲次宗炎次宗会次宗辕次宗彝太夫人姓姚氏太仆寺卿翔凤之从孙女父讳克俊字顺宇乡饮大宾母徐氏世居上虞之渣湖来归时曾王父赠公曾王母章太淑人皆在堂三世同居内外数十人而太夫人长群妇承巾奉帚群妇皆视一十六岁女子为进退赠公治家严肃群妇时有谯让而独贤太夫人曰新妇大家气度无儒酸农琐之态他日定为贵人顾我不及见矣丁巳先公授宁国府推官太夫人在宁国五年署中落然不闻人声始入后出中间不识司李厅屏癸亥入京师是时逆奄窃政党论方兴杨左诸公多夜过邸寓议论时事烛累见跋僮婢头触屏风而太夫人管勾茶铛酒罍无失候魏忠节见过尤数每过必以小人阴谋相告形之叹息忠节去太夫人迎谓曰得无又有叹息事耶乙丑出都门明年而难作先公被逮太夫人每夜向北辰而拜祈声酸苦丙漏将尽闻者无不欲泣先公遗命五子抚之群妾嫁之苟风波粗定不失为黄竹农家太夫人不忍嫁群妾皆听其母家迎去每哭先公至于晕绝不孝苦相劝解太夫人曰汝欲解我第无忘大父粘壁书耳盖大父以羲顽钝于羲出入之处大书尔忘勾践杀尔父乎八字楬之于壁羲受教痛哭太夫人哭乃止天子既诛逆奄哀怜忠死之家副笄狄衣加换三品一时名公巨卿皆就拜谒问起居步幛枨臬之间天下想望风烈太夫人初不以此自异奉事两人寝门灶下烦辱之任加于娣姒一等王父病革太夫人不烦诸父命羲出营棺木得美王父见之而喜谓太夫人曰吾有三子在而窀穸之事惟一妇是办汝后必有达者王母之没适举债六十金太夫人尽出以供丧事或言之急而举债举债而不以应急可乎太夫人曰更无有急于丧事者也先公弟三人子五人王父以先公无私积将分财为八各授之王父丧后诸父为政曰孙不得与子同盈缩也于是五人受四分之一太夫人训诸子曰汝曹能读父书先业有无不足计也崇祯末宗羲宗炎宗会颇有时誉宗辕亦习科举顾功名可以戾契致太夫人忧思稍解乃未几而党祸复兴阮大铖招摇白下仪部周仲驭出南都防乱揭集诸名士以攻之而以顾杲宗羲为楬首次桐城左国棅宣城沈寿民大铖得志修报复既曲杀仲驭左沈皆变姓名去遂批徐署丞疏逮杲及羲弘光逊位不及于难惊魂未定而四方兵起乙酉奉太夫人徙中村丙戌徙化安山丙舍丁亥返故居己丑山中乱徙邑城明年返故居丙申山中又乱徙半霖其秋返故居己亥海上乱防海之师望门而食徙三溪口明年冬返故居甲寅群盗满山徙海滨之第四门乙卯后五月始返三十年之中流离转徙矻矻靡有定居其间与村郊之妇女持橐束缊而立尘起疾唿以遁须臾之命者又不知凡几自乙卯以来风鹤稍息太夫人早起日诵金刚经一卷诵毕置曾孙小孩于膝口授唐诗绝句一二首暇则述闾阎碎事勾女孙辈一笑方谓此乐可常岂知安居数年亦为造化之所吝耶古来章妻滂母受祸不过一时而太夫人始遭东林党祸继之以复社党锢又继之以乱亡捕狱则操兵到门避寇则连绳贯掌覆巢之后复遇覆巢辛苦再立之户牖频经风雨一生与艰危终始即古来之节妇贤母着名不过一节而太夫人上书代死似忠愍之夫人膝下皆为名士举觞赐子似伯仁之母执经讲舍诸生先起居太母似忠介之母九十萱亲养堂束帛又似依斋之母随举一节皆应史法太夫人兼之盖天不以寻常妇女之境遇处太夫人太夫人亦遂破荒于妇道母道之变局故五十称寿祥光遍于帷帐一年庐墓甘露降于青松岂非天也不孝宗羲娶叶氏陕西按察使宪祖之女宗炎娶徐氏叙州知府某之孙女继冯氏宗会娶梁氏总戎某之女继刘氏贡生应期之女宗辕娶宋氏连山知县德洪之女宗彝娶姚氏孙男十四人百药教谷百行正谊教起百禄百家百乘教留百仪百法百度百城百易孙女八人曾孙十七人每当太夫人寿辰海内巨公多有杰作以表徽音蕺山刘夫子徐忠襄施忠介相国瞿稼轩朱文肃孙硕肤中丞方孩未陈于庭仪部周仲驭征君沈眉生苏武子陈定生其着也数十年以来不特先友已尽即不孝知交亦且零落沦谢立言君子唯考信前言铭此幽石知羲说之不妄也人才之在天下也其生也于亿兆之中而有数十人焉其成也于数十人之中而不能一二人焉此数十人者其初非不兀然见异于亿兆人也岂知其卒与亿兆人而同尽耶此一二人者其初未尝兀然有异于数十人也岂知数十人者只供一二人润色之具耶夫数十人者康节所谓由一人之人能特出以至百人之人千人之人生之非不贵重矣乃不能积之以至亿人之人兆人之人而终成其为一人之人其不自贵重亦可惜也之际余与越中知名士数十人事子刘子于讲舍退而为东浙文统之选其时数十人者上之学性命之学次之亦以文章名节自任其视亿兆人如无有也赵子禹功于其中盖亦一人之数耳事有不可知曾不一二十年而数十人者天下已莫能举其姓氏吾党知之者亦曰某也迫于饥寒某也转于流俗生前身后盖已为狐狸貒貉貉啖尽而禹功擎拳撑脚抗尘决网得有其耳目口鼻于城郭阡陌之间望而知为有道者不与数十人者同其陆沉残破则若向之数十人为禹功一二人而设也丁未之秋出其所着称心寺志命余序之夫禹功以燕许庙堂之笔掎摭于穷村绝浦不以为枉夭而沾沾卷石之菁华一花之开落与桑经郦注争长黄池则是狮象搏兔皆用全力尔吾闻禹功之在寺也因于内衡法师朝则挝鼓聚众衡师上堂讲相宗暮则挝鼓聚众禹功上堂讲四书周易一时龙象帖帖坐位下恐不卒得闻昔赵大洲以内翰为诸生谈圣学于东壁邓豁渠以诸生为诸生讲举业于西序朝夕声相闻学宫传为奇事夫儒书内典习者各树城栅两不相下非如举业之于圣学同出一先生之言也有传衡师禹功之事不更为奇耶虽然禹功固所称儒门数十人中之一二人也又为释氏强分其半余其能无慨也夫序投壶经言壶颈修七寸腹修五寸口径二寸半容斗五升郑注腹容斗五升三分益一则为二斗积三百二十四寸以腹修五寸约之所得求其圆周得二尺七寸有奇是为腹径九寸有余也按郑氏此说皆整数二斗之积也然以二斗之积四分去一则与经文斗五升合矣故朱子欲去二斗虚加之数是也其实斗五升之积为二百四十三寸以腹修五寸约之五取一焉得四十八寸六分即圆积也圆积求径三归四因开方之是为腹径八寸四厘有奇圆积求周十二因开方之是为圆周二尺四寸一分四厘有奇若郑氏三分益一以为二斗方积六十四寸八分既有虚加之数则当用圆田法即以六十四寸八分者开方之径得八寸四厘奇三因于径周得二尺四寸一四亦如前法朱子以积求径之法谓广六十四寸八分此六十四寸者自为正方又取其八分者割裂而加于正方之外则四面各得二厘五毫之数径为八寸五厘此则朱子不明算法而不自知其误也夫正方六十四寸则一面得八寸试割二分加之每寸得二厘五毫四面皆然则八分者无余矣而四角各缺方二厘五毫将何以补之哉故开方之术中间正方谓之方法正方之外割裂而加之者谓之廉法补之于角者谓之隅法有廉则必有隅朱子所言有廉而无隅零星补凑愈审而愈疏矣是故六十四寸八分开方八寸四厘有奇而不可以为八寸五厘也今为图如左汉志曰黄钟为宫则太簇姑洗林钟南吕皆以正声应无有忽微不复与他律为役者同心一统之义也非黄钟而它律虽当其月自宫者则其应和之律有空积忽微不得其正此黄钟至家讳无与并也问朱子着此条在变律下蔡元定着此条在八十四声图下有异同否十二律旋相为宫其下所应之声即谓之役凡受役者其律必短于主律黄钟长九寸长之至也故当其为宫之时所应六律皆短于黄钟故用正声而不用半声及蕤宾大吕夷则夹钟无射仲吕六者为宫之时七声不备则黄钟不得不受役而黄钟实长于诸律故不得不有变律变律又长故不得不用变律之半所谓不与他律为役也朱子着在变律者以明律不得不变之故蔡元定着在八十四声者以明十一月黄钟宫下无他律之声其义一也然班孟坚之意则不然黄钟正律虽长其半律甚短则蕤宾以下独不可用乎安见黄钟之不为他律役也盖十二律之实其零分皆偶独黄钟十七万七千一百四十七为奇半之则八万八千五百七十三余一余一不可半也是黄钟有正声而无半声既无半声可用此黄钟之不役于他律也若止以管长不受役为言于义有所未尽矣问空积忽微蔡元定谓黄钟为宫所用七声皆正律无空积忽微自林钟而下则有半声自蕤宾而下则有变律皆有空积忽微不得其正盖以半声变律奇零不齐便谓之忽微也然亦非班氏之意所谓空积者空围所容之积实也管长一分围容九分故每寸八十一分班氏谓黄钟为宫则太簇姑洗林钟南吕无有忽微盖班氏十二宫止五声而去变宫变征黄钟长九寸积七百二十九分太簇长八寸积六百四十八分姑洗长七寸一分积五百七十六分林钟长六寸积四百八十六分南吕长五寸三分积四百三十二分故空积无忽微也至应钟长四寸六分六厘其四寸六分之积三百七十八分其六厘之积便奇零而为忽微矣以下皆然故他律为宫皆有忽微也若加二变为七声则黄钟之用及于应钟蕤宾虽黄钟为宫其空积亦未尝无忽微也蔡氏未之审而妄引班氏以证己说非也问史记生钟术曰上九商八羽七角六宫五征九置一而九三之以为法实如法得一凡得九寸命曰黄钟之宫故曰音始于宫穷于角数始于一终于十成于三气始于冬至周而复生按索隐以商八羽七角六宫五征九为数错邢云路云即是上文声律数大族八寸为商姑洗七寸为羽林钟六寸为角南吕五寸为征黄钟九寸为宫其曰宫五征九误字也愚意以为羽一征二角三商四宫五者其大小之序而商八羽七角六宫五征九者其相生之序也角宜生征五征宜生宫九云路谓误字者是也置一而九三之者置子一而三之为丑再三之为卯二十七如是者九为酉之一万九千六百八十三乃寸法也实者十二律之实满十法得一寸黄钟之实十七万七千一百四十七凡为一万九千六百八十三者九故得九寸他律不满寸法之实则以分法厘法毫法丝法收之问上下相生以仲吕谓变律耶正律耶通典相生为十二变律变律又为十二半律合之于正凡四十八声也蔡氏以旋宫至仲吕而止仲吕之七声既备则其下无所用故变律止于应钟虽曰应钟之实以三分之又不尽一算数不可行此就蔡氏自立之法言之其实应钟以下皆有变律也问五声二变与变律先后次序蔡氏五声二变次变律之后朱子则先七声而后变律愚意以变即正之参差不齐者正变一时俱有非借变以通正之穷若变律居七声之后非自然之法象矣问新书曰律当变者有六置一而六三之得七百二十九置一而六三之者置子一而三之为丑又三之为寅九如是以至于午得七百二十九其为三之者凡六此史迁置一而九三之之例变声章置一而两三之得九亦同也其言律当变者有六故三之凡六则未必然盖蔡氏之用变律虽止于六其实变律有十二也然置一六三之法亦所不必仍照正律之法四其实以生黄钟变律倍其实以生林钟乃为当耳问应钟变律之实九万二千五十六何以又云六千七百一十万八千八百六十四也未曾以七百二十九归之则为下数置下数以七百二十九为一算则得上数也所余四十为小分问变律变声之说见于国语变律则京房以仲吕生执始演为六十律公孙崇则上役黄钟其说皆未甚协惟杜佑为当然杜佑之变十二蔡元定之变六变律之中又有二说也其实古之旋宫止于五声自夷则而下为宫者即用正律之半礼运之疏更无变律鹿门八家之选其旨大略本之荆川道思然其圈点勾抹多不得要领故有腠理脉络处不标出而圈点漫施之字句之间者与世俗差强不远至其批评谬处姑举一二如昌黎张中丞传后序云不载雷万春事首尾与南霁云乞救贺兰两不相蒙而鹿门以为雷万春疑当作南霁云若乞救之事照应此句以补李翰之不载则非矣曹成王碑以其穿凿生割为昌黎之务去陈言岂昌黎之文从字顺者犹有陈言之未去乎盖不知昌黎之所谓陈言者庸俗之议论也岂在字句哉罗池庙碑谓其不载柳州德政载其死而为神一节似狎而少庄按碑中所载民业有经以下德政可谓至矣岂必如俗文之件系毛举然后谓之庄耶孔司勋志前夫人从葬舅姑兆次卜人曰今兹岁未可以祔从卜人言不祔鹿门云按附志前夫人所以不及祔葬舅姑兆次之故而不详与司勋合葬处不可晓志言前夫人已祔葬舅姑兆次今欲迁葬与司勋合而卜人不可故不合葬本自明晓不知鹿门如何读也孟贞曜志愈走位哭且召张籍会哭诸尝与往来者咸来哭吊韩氏按檀弓伯高之赴孔子曰夫由赐也见我吾哭诸赐氏遂命子贡为之主故东野之丧昌黎立位于家其尝与往来者哭吊于韩氏也鹿门云韩氏不知何人岂不知此礼耶柳州贬后诸书鹿门谓苏子瞻安置海外时诗文殊自旷达盖由子瞻深悟禅宗故独超脱较子厚相隔数倍盖子瞻之谪为奸邪所忌而子厚之谪人且目之为奸邪心事不白出语凄怆其所处与子瞻异也若论禅宗子厚未必让于子瞻耳与顾十郎书子厚为顾少连所取士十郎乃少连子也于座主之门故称门生书中显赠荣谥扬于天官敷于天下已明言少连之死而鹿门云其书似非对座主之言是尚疑十郎为座主也欧公谓正统有时而绝此是确论鹿门特以为统之在天下未尝绝也如此必增多少附会正统之说所以愈不明也鹿门谓江邻几文不传当非其文之至者而欧阳公序之只道其故旧凋落之意隐然可见按序中言其学问通博文辞雅正深粹而论议多所发明诗尤清澹闲肆可喜许之亦云至矣如尹师鲁之文欧公只称简而有法亦可云非其文之至者乎薛简肃初举进士为州第一让其里人王严而居其次鹿门云宋制举进士何以得让宋制解试虽有主文考校然尚有乡举里选之意故得自相推让凡举子皆谓之进士其中殿试者谓之及第出身鹿门不知宋制而以今制赐进士者当之故有此疑苏子美志其妻于文集则曰吾夫屈于生犹可伸于死于葬则曰吾夫屈于人间犹可伸于地下皆有着落句同而意异鹿门云迭此二句欧公稚笔而少遒处不如仍前二句且缀之曰死而非欧君者铭其墓则无以慰其生之交也信如此则俗笔套语矣张谷墓表历官河南主簿苏州观察推官开封府士曹参军迁着作佐郎知阳武县通判眉州累迁屯田员外郎复知阳武县鹿门云宋制以观察推官徙参军而知阳武县又以通判眉州入为员外郎而复知阳武可见当时重令职如此按宋制未改京朝官谓之县令已改京朝官方谓之知某县张谷初知阳武其京朝官是着作佐郎再知阳武其京朝官是屯田员外郎知县虽同而京朝官之崇卑则异俱未尝入朝也鹿门不明宋制耳孙之翰志初举进士天圣五年得同学究出身八年再举进士及第鹿门云宋举进士者再按之翰初举进士不及第再举方得及第未尝再也学究出身非进士之第耳荆公伯夷论以不食周粟为诬识力非流俗可及鹿门云论伯夷处未是千年只眼彼之雷同子长者岂皆只眼乎至其去取之间大文当入小文可去者尚不胜数也观荆川与鹿门论文书底蕴已自和盘托出而鹿门一生仅得其转折波澜而已所谓精神不可磨灭者未之有得缘鹿门但学文章于经史之功甚疏故只小小结果其批评又何足道乎不知者遂与荆州道思并称非其本色矣按历代甲子自鲁隐公元年己未以下载籍皆可考据无有异同乃自隐公以上其说不能归一然准之历算如武王克商周公营洛成王顾命三者得其时日则是非不难辨矣故授时伐纣以至春秋一从汉志汉志鲁世家鲁公伯禽四十六年考公四年炀公六十年幽公十四年微公五十年厉公三十七年献公五十年慎公三十年武公二年懿公九年柏御十一年孝公二十七年惠公四十六年凡伯禽至惠公三百八十六年伯禽以成王元年癸巳岁即位至康王十六年戊寅岁薨惠公以平王三年癸酉岁即位至平王四十八年戊午岁薨中间所历甲子自第二十八而上羸三十一岁自第三十三而下缩五岁由成王上推周公摄政七年武王克殷后七年而崩故伐纣之岁断以为己卯也而史记鲁世家伯禽四十六年考公四年炀公六年幽公十四年魏公五十年厉公三十七年献公三十二年真公三十年武公九年懿公九年伯御十一年孝公二十七年惠公四十六年凡三百二十一年较汉志差六十五年以惠公末年戊午上推戊午当平王四十八年则伯禽元年在第二十八甲子下戊戌岁也戊戌为成王元年由成王上推周公摄政七年封禅书曰武王克殷二年天下未宁而崩崩在庚寅岁故伐纣之年为戊子也如此则销却一甲子第二十八即第二十七矣竹书纪年成王丁酉岁即位在位三十七年康王二十六年昭王十九年穆王五十五年其王十二年懿王二十五年孝王九年夷王八年厉王二十六年宣王四十六年幽王十一年平王四十八年惠公卒凡三百二十二年与史记鲁世家先一年以伐纣在庚寅较史记后二年此记事稍有参差其甲子大略相同也黄石斋先生主张史记以为武王克殷戊子岁用授时四分校之戊子岁周正月癸卯合朔甲寅冬至以某按之又未必然武成惟一月壬辰旁死魄越翼日癸巳王朝步自周于征伐商既戊午师逾孟津癸亥陈于商郊甲子昧爽会于牧野泰誓又曰一月戊午师渡孟津左氏外传曰王以二月癸亥夜陈未毕而雨据石斋以癸卯为正月朔则壬辰癸巳为前月十九二十日矣经何以言一月也癸卯朔则癸亥为月内之二十一日矣外传何以言二月也信汉志不如信史记信史记又不如信经文也石斋又以月旁死魄在望后生魄在望前谓壬辰是十六日非朔二日夫经言壬辰是一月又言戊午亦一月壬辰与戊午相距二十七日若旁死魄在望后是月宁复有戊午哉又武成厥四月哉生明王来自商至于丰丁未祀于周庙越三日庚戌柴望大告武成既生魄庶邦冢君暨百工受命于周观其序生魄于生明之后则生魄之为望后明矣生魄既在望后则死魄之为望前亦明矣若以授时步戊子岁距至元辛巳二千三百三十三年中积八十五万二千一百一十四日八千五百二十四分冬至甲子经朔癸丑与石所言无一合者则武王伐纣之必非戊子也当从班氏以己卯为准而后春秋以上之时日始可得耳第一甲子第二甲子第三甲子第四甲子第五甲子第六甲子第七甲子第八甲子第九甲子第十甲子第十一甲子第十二甲子第十三甲子第十四甲子第十五甲子第十六甲子第十七甲子第十八甲子第十九甲子第二十甲子第二十一甲子第二十二甲子第二十三甲子第二十四甲子第二十五甲子第二十六甲子第二十七甲子第二十八甲子第二十九甲子第三十甲子第三十一甲子第三十二甲子第三十三甲子第三十四甲子第三十五甲子第三十六甲子第三十七甲子第三十八甲子第三十九甲子第四十甲子第四十一甲子第四十二甲子第四十三甲子第四十四甲子武帝第四十五甲子宣帝第四十六甲子平帝第四十七甲子明帝第四十八甲子安帝第四十九甲子灵帝第五十甲子蜀后主第五十一甲子晋惠帝第五十二甲子哀帝第五十三甲子宋文帝第五十四甲子齐武帝第五十五甲子梁武帝第五十六甲子隋文帝第五十七甲子唐高宗第五十八甲子玄宗第五十九甲子德宗第六十甲子武宗第六十一甲子昭宗第六十二甲子宋太祖第六十三甲子仁宗第六十四甲子神宗第六十五甲子高宗第六十六甲子宁宗第六十七甲子理宗第六十八甲子元第六十九甲子明第七十甲子第七十一甲子第七十二甲子第七十三甲子大鉴之后为南岳青原南岳传马祖马祖传百丈百丈传沩山此沩仰宗所由起也百丈又传黄檗黄檗传临济此临济宗所由起也青原传石头石头传药山药山传云岩云岩传洞山此曹洞宗所由起也石头又传天皇天皇传龙潭龙潭传德山德山传雪峰雪峰传云门此云门宗所由起也雪峰又传玄沙玄沙传罗汉罗汉传法眼此法眼宗所由起也故五家宗派出自南岳者二出自青原者三今沩仰云门法眼三宗俱绝存者惟临济曹洞耳近济宗依五灯会元附注谓有两天皇道悟石头所传者之天皇不再传而绝其出为云门法眼之天皇则马祖所传者于是南岳得四宗青原仅一宗以此而分优劣至两家聚讼不已弟常谓昔之学佛者自立门户者也今之学佛者倚傍门户者也自立门户者如子孙不借先人之业赤手可以起家倚傍门户者如奴仆占风望气必较量主者之炎凉云门法眼其宗既绝犹过去之高门巨族也吹已冷之焰为扫室布席之光则郭崇韬哭子仪之墓又何怪乎故两家是非不必为之辩第两家辩词可为嗢噱会元附注以丘玄素天王碑证云法二宗出于南岳以符载天皇碑证青原之天皇一传而绝洞家指为伪碑以为玄素使相何得姓名不见唐史疑为乌有按欧阳公集古录跋尾神女庙诗李吉甫丘玄素李贻孙敬作佛者空疏之腹岂可妄谈载籍符载碑文载在赞宁高僧传中其末云比丘慧真文贲等禅子幽闲皆入室得悟之者或继坐道场或分枝化导所谓禅子幽闲者即指慧真文贲等而言言其情性幽闲也附注改为法嗣三人曰慧真曰文贲曰幽闲以赞辞扭作人名何不将原本一读耶权文公马祖道一塔铭见文苑英华中后列沙门慧海智藏镐英志贤智通道悟怀晖惟宽智广崇泰惠云等洞家疑附注引此为虚诞之辞信如此言不知在唐还有权德舆否黄元公因丘稗所载节使抛水事与南泉下昙照雷同疑碑为好事者所撰然碑文详而会元首尾脱落是会元袭碑文非碑文袭会元也总之释氏诪张为幻火发火息碑文又宁足信乎示楚郴喻春山书其言夸大自来儒者无不讥弹而自以律历为绝学谓帝王历数真传夫律历固儒者之能事以司马子长之学尚曰文史星历近乎卜祝之间春山而苟能发前人所未发亦不必张皇如是皇甫持正言风教偷薄诗未有刘长卿一句已唿阮籍为老兵矣笔语未有骆宾王一字已骂宋玉为罪人矣至于近日妄子以骂相高庙庭诸子直叱姓名等之仆隶阮籍宋玉何敢望骂春山不幸而类是夫既而反覆其书则不免为东告东方朔西告西方朔之谈矣按复临泰大壮夬干姤遁否观剥坤十二卦名为辟卦以配十二月始于汉之京房然未尝以之言律吕也明李文利主黄钟三寸九分之说其十二月律吕卦气图始用辟卦配之然未尝用其阳九阴六之数以为律管之长短春山见十一月复卦其阴阳之数偶与三寸九分相合遂将各卦阴阳之数一例配去以为律管之长短出于是姑无论其他如十一月复卦与九月剥卦同是一阳五阴则黄钟无射同是三寸九分十二月临卦与八月观卦同是二阳四阴则大吕南吕同是四寸二分正月泰卦与七月否卦同是三阴三阳则太簇夷则同是四寸五分二月大壮与六月遁卦同是二阴四阳则夹钟林钟同是四寸八分三月卦与五月后卦同是一阴五阳则姑洗蕤宾同是五寸一分合四月干之仲吕五寸四分十月坤之应钟三寸六分只有七律更无十二律且同是三寸九分何以知其为黄钟为无射耶同是四寸二分何以知其为大吕为南吕耶同是四寸五分何以知其为太簇为夷则耶同是四寸八分何以知其为夹钟为林钟耶同是五寸一分何以知其为姑洗为蕤宾耶岂律吕之长短只佐纸上闲谭无与于声音之用耶此等即村伶知其不可而欲与蔡元定争是非乎春山又以十二辟卦分昼夜之长短昼十二卦夜十二卦建子昼复夜后建丑昼临夜遁建寅昼泰夜否建卯昼壮夜观建辰昼夜剥建巳昼干夜坤建午昼夜复建未昼遁夜临建申昼否夜泰建酉昼观夜壮建戌昼剥夜后建亥昼坤夜干以一昼为一时昼夜绷定各六时阳昼一时得九刻阴昼一时得六刻以为刻有长短时无迁移也夫昼夜之分分于日之出入也日行天上在寅位为寅时在卯位为卯时在辰在巳在午在未在申在酉皆然信如春山之说将日遇阳昼而行迟遇阴昼而行疾乎抑行无迟疾阳昼则在未亦可谓之午阴昼则在午亦可谓之未乎午者昼之中也子者夜之中也春山以寅至未六时为昼申至丑六时为夜则昼之中在辰巳之交夜之中在戌亥之交而午当桑榆之影子当鸡鸣之候矣昼之上半下半夜之上半下半必相等也值泰卦则上半二十七刻下半一十八刻值否卦则上半一十八刻下半二十七刻相去三分之一果天行而如此孰不惊骇乎且日之短夜之长极于子月子月昼三十九刻夜五十一刻亥月昼三十六刻夜五十四刻日之永夜之短极于午月午月昼五十一刻夜三十九刻巳月昼五十四刻夜三十六刻是日之长至短至无不倒置也以卦画定昼夜长短必不可通矣尧之建寅于尧典见之经文彰明不比他书可以附会于仲春曰日中其为春分无疑也于仲夏曰日永其为长至无疑也于仲秋曰宵中其为秋分无疑也于仲冬曰日短其为南至无疑也春山假妄之谈谓尧建丑仲春是寅月仲秋是申月日中宵中非昼夜分寅之辟卦为泰申之辟卦为否其阴阳分于上下也仲夏是巳月日永非夏至日长巳之辟卦为干律管长也仲冬是亥月日短非冬至日短亥之辟卦为坤律管短也舍明明可据之天象附会汉儒所不敢附会者亦心劳面术拙矣鸟火虚昴四星之昏见南方者此是历家测天要术后来岁差皆验于此春山未尝学历遂言为寅申巳亥月望所次之舍彼妄言之以为数千年之上无人可以对会不知明历者把算历然尧时春分日躔在昴入于酉地则星宿当午夏至日躔在星入于酉地则房心当午秋分日躔在房入于酉地则虚宿当午冬至日躔在虚入于酉地则昴宿当午尧典之分四仲纤毫不爽自尧至今已退将五十度分至之日躔既变中星亦从而变春分日在壁昏之当午者为井矣夏至日在参昏之当午者为角矣秋分日在翼昏之当午者为斗矣冬至日在箕昏之当午者为室矣是故有岁差而后见天地之变化若万古如斯田僮街卒俱可谈天矣春山谓寅巳申亥之月望夜观月实次鸟火虚昴四星故于尧典卯午酉子月之中星与之相符不难改中星为月度四仲为四孟以讥岁差不知尧时寅月望夜日在奎月离于角未尝次鸟也巳月望夜日在井月离于斗未尝次火也申月望夜日在轸月离于壁未尝次虚也亥月望夜日在箕月离于参未尝次昴也就如其言改中星为月度四仲为四孟亦无一合也月令者吕氏春秋十二纪之首后人删合为之郑氏云其中官名时事多不合周法故以为秦历也以寅为岁首观其下文自明不容更生别解而春山妄为周公建子之书其奈七十二候不可抹摋则改置仲冬之候于孟春之下季冬之候于仲春之下次第改尽迁就己意以张公之帽冒李公之首至以春夏秋冬之月解作星月之月日在某宿为上弦昏中为望旦中为下弦矫强不顾文理未有甚于此者也盖中星以日躔为主日在酉地某宿则中星隔三宫而东日在卯位某宿则中星隔三宫而西汉三统历与秦历相近三统建寅云正月中日在室十四度二月节日在奎五度三月节日在胃七度四月节日在毕上二度五月五日在井十六度六月节日在柳九度七月中日在翼十五度八月中日在角十度九月中日在房五度十月节日在尾十度大雪日在斗十二度小寒日在婺女八度此与秦历无毫发之异岂三统亦建子乎汉冬至日在牛初度今冬至日在箕三度日躔已退三十余度则中星亦退三十余度矣姑就春山之言以周桓王三年甲子丑月算之上弦日躔婺女二度是时月距日九十度应离于胃望日躔婺女九度是时月距日一百八十度应离于张下弦日躔虚五度是时月距日二百七十度应离于氐则春山谓丑月上弦月在奎望在井下弦在斗者无一合也举此一月余月可类推其谬矣月每日平行十三度三十六分八十七秒半弦策七日三十八刻二十六分四十八秒以平行乘弦策得九十八度六十九分六十八秒故自上弦至望自望至下弦月之行度皆以九十八度零为准是三宫有余也姑以孟春首条言之营室至参不及三宫参至尾五宫有余同一弦策其行度安得相悬如此亦举此月以类余月春山之妄直不满明者之一笑也读质疑二篇吾兄经术茧丝牛毛用心如此不仅当今无与绝尘即在先儒亦岂易得诚不意款学寡闻之夫得相抵掌聊述所闻以广来意兄疑今之二十四气以配周正则相戾而不合此二十四名者古之所无是也盖今之二十四气所以绷定七十二候故每气三候然就而论之自二至二分四立之外十有六气之名义固无殊于七十二候是以比肩者而加乎其上也不可明矣左氏曰凡分至启闭必书云物使十六者与分至启闭同列则必书十六者之云物矣不应左氏独遗之也此古者无二十四名之一证也即古之启闭亦只以朔日为断不更于朔日之外别有四立之名何以明之左氏外传曰先时九日太史告稷曰自今至于初吉阳气俱蒸土膏其动弗震弗渝脉其满眚谷乃不殖按先时注云先立春日也初吉朔日也自今至于初吉自先时至于立春也则初吉之为立春明矣以上文农祥晨正日月底于天庙言之则是寅月之朔日皆谓之立春也若另有立春之日则当言自今至于立春矣不应竟以初吉言也举春而夏秋冬一例也是时各国皆有私历其法不一管子三卯三暑三寒之令齐历也吕氏春秋月令未行之秦历也汲冢周书时训解魏历也杂然见于传记不知者遂以为周时所通行耳兄言周之分至未尝系之以时独大司乐有冬日至夏日至之名而疑周官之为伪书是也伪周官者先儒多有之林孝存以为末世渎乱不验之书何休以为六国阴谋之书然未有得其左证明显如兄所言者即如古文尚书人多疑其伪吴草庐归震川驳之不遗余力然终鹘突定案向讲尚书至汤诰凡我造邦无从匪彝无即舀淫各守尔典以承天休而见于国语文武之教凡我造国无从匪彝无即舀淫各守尔典以承天休始知其误袭周制以为汤诰也今因推日食于昭十七年六月祝史请币季平子曰唯正月朔慝未作日有食之于是乎伐鼓用币礼也其余则否太史曰在此月也日过分而未至三辰有灾于是乎百官降物君不举辟移时乐奏鼓祝用币史用辞故夏书曰辰不集于房瞽奏鼓啬夫驰庶人走此月朔之谓也当夏四月谓之孟夏杜注夏书为逸书古文尚书胤征有曰乃季秋月朔辰弗集于房瞽奏鼓啬夫驰庶人走羲和尸厥官罔闻知夫季秋夏之九月也而太史以之证夏四月之日食可见夏书本文不同孔书左氏而非伪也则不能不致疑于古文矣此二证恨不使草庐震川见之兄之疑周礼者亦恨不使林孝存何休见之也春秋失闰之论弟有日食历明之俟晤时请正此不更具也承示刘子质疑弟衰迟失学望先师之门墙而不得又何足以知其微意之所在则自疑之不暇而能解老兄之疑虽然昔人云小疑则小悟大疑则大悟不疑则不悟老兄之疑固将以求其深信也彼泛然而轻信之者非能信也乃是不能疑也异日者接先师之传方于老兄是赖弟亦焉敢不以所闻者相质乎观质疑中所言虽广然其大指则主张阳明先生无善无恶心之体有善有恶意之动知善知恶是良知为善去恶是格物四句而疑先师意为心之所存未为得也弟推寻其故由老兄未达阳明始终宗旨所在因而疑先师之言若徒执此四句则先当疑阳明之言自相出入而后其疑可及于先师也夫此四句无论与大学本文不合而先与致良知宗旨不合其与大学本文不合者知善知恶而后为善去恶是为善去恶之工夫在知善知恶则大学当云格物在致知矣若大学非倒句则是先为善去恶而后求知夫善恶也岂可通乎然此在文义之间犹可无论也阳明提致良知为宗一洗俗学之弊可谓不遗余力矣若必守此四句为教法则是以知觉为良知推行为致知从其心之所发验其孰为善孰为恶而后善者从而达之恶者从而塞之则方寸之间已不胜其憧憧之往来矣夫良知之体刚健中正纯粹精者也今所发之意不能有善而无恶则此知尚未光明不可谓良也何所借以为为善去恶之本乎岂动者一心知者又一心不妨并行乎考亭晚年自悔云向来讲究思索直以心为已发而止以察识端倪为格物致知实下手处以故阙却平日涵养一段工夫至于发言处事轻扬飞躁无复圣贤雍容深厚气象所见一差其病一至于此不可以不审也今以意之动处从而加功有以异于考亭之所云乎吾不意阳明开千圣之绝学而究竟蹈考亭之所已悔也四句之弊不言可知故阳明曰良知是未发之中则已明言意是未发第习熟于意者心之所发之旧诂未曾道破耳不然意既动而有善有恶已发者也则知亦是已发如之何知独未发此一时也意则已发知则未发无乃错杂将安所施功乎龙溪亦知此四句非师门教人定本故以四无之说救之阳明不言四无之非而坚主四句盖亦自知于致良知宗旨不能尽合也然则先师意为心之所存与阳明良知是未发之中其宗旨正相印合也老兄所谓各标宗旨究竟打迸一路在此处耳若谓先师不言意为心之所存慎独之旨端的无弊不知一为心之所发则必于发处用功有善有恶便已不独总做得十分完美祇属枝叶一边原宪之不行克伐怨欲告子之义袭皆可谓之慎独矣故欲全阳明宗旨非先师之言意不可如以阳明之四句定阳明之宗旨则反失之矣然先师此言固不专为阳明而发也从来儒者之得失此是一大节目无人说到此处老兄之疑真善读书者也透此一关则其余儒者之言真假不难立辨耳中庸言致中和考亭以存养为致中省察为致和虽中和兼致而未免分动静为两截至工夫有二用其后王龙溪从日用伦物之感应以致其明察欧阳南野以感应变化为良知则是致和而不致中聂双江罗念庵之归寂守静则是致中而不致和诸儒之言无不曰前后内外浑然一体然或摄感以归寂或缘寂以起感终是有所偏倚则以意者心之所发一言为祟致中者以意为不足凭而越过乎意致和者以动为意之本然而逐乎意中和兼致者有前乎意之工夫有后乎意之工夫而意拦截其间使早知意为心之所存则操功祇有一意破除拦截方可言前后内外浑然一体也愿老兄于此用力知先师此言导濂洛血路者也其余文义之异同冻解雾散尚俟弟爝火之喋喋哉兵部主事刑部主事是宋世职名否按宋官制六部自尚书以下止有侍郎郎中员外郎三项其有主事之名与录事令史书令史守当官皆吏也而非官凡三省枢密皆有之不特六部也元朝官制有扬州知府杭州知府等名否元官制诸路设总管府达鲁花赤之下为总管总管之下为同知治中判官散府则达鲁花赤之下置知府或府尹扬州杭州皆为上路则有总管而无知府今绍兴杭州多有总管庙皆是昔守郡者之生祠也若于二府称知府则是后人妄加问长水注楞严九变三叠所谓进动算位一横二竖一竖二横者未知其义又徐岳所谓横板为九道五道及竖以为柱为位者与长水横竖进动都相合否幸为剖析源流详明示之楞严经曰四数必明与世相涉三四四三宛转十二流变三叠一十百千总括始终六根之中各各功德有千二百疏云三变之义古今多解今所解者不加别法以变其义只将今文过现未来进动算位便成千二百功德如第一位三世四方宛转十二便成一叠算位即是一横二竖已成过去第二即变过去一世以为现在进动算位一竖二横成百二十为第二叠又即变现在世以为未来进动算位一横二竖成一千二百为第三叠能变之法既唯三世所变之法亦止千二百故无增减徐岳数术记遗太乙算太乙之行去来九道刻横板为九道竖以为柱柱上一珠数从下始故曰去来九道也两仪算天气下通地禀四时刻横板为五道竖为位一位两珠色青上珠色黄下珠其青珠自上而下第一刻主五第二刻主六第三刻主七第四刻主八第五刻主九其黄珠自下而上第一刻主一第二刻主二第三刻主三第四刻主四而已故曰天气下通地禀四时也按徐岳所云算器也长水所云算法也虽横竖之言相同其义不相干涉今之算器横不列道其数分于珠徐岳之算器珠一而已其数分于道太乙算横为九道其珠自下而上历一道为一算两仪算横为五道自下而上者一道为一算自上而下者始于五终于九黄青二珠交相代也算九则穷又移一柱与今器迥别长水之算只用今器其所谓横竖者分别算位本位是竖进一位即是横本位是横进一位即是竖非如徐岳之实有横竖也干坤凿度曰卧算为年立算为日卧算者长水之所谓横也立算者长水之所谓竖也第一叠三世四方乘之得十二若依算家乘法则第二叠当得一百四十四第三叠当得二万七百三十六今不然者则经文流变以第一叠为准第二叠变一为十变十为百第三叠变十为百变百为千而已故曰变不曰乘也宋景濂作孔子生卒岁月辨其生主公羊谷梁氏在襄公二十一年己酉十月庚子即今十月二十一日也其卒主左氏在哀公十六年壬戌四月乙丑即今四月十八日也以为三家去孔子甚近汉以后之儒无征焉言甚核而辨然以某考之则又不能无疑者左氏哀公十有六年夏四月己丑孔丘卒此出于门弟子所书岁月无可复疑矣由是而上推至襄公二十二年庚戌为七十三岁孔子之年七十三不特见于史记家语之终记曰寝疾七日而终时年七十三矣杜预左注亦云七十三孔子家谱祖庭记无不皆然使七十三之年而信则孔子之生年其在庚戌亦可无疑也公谷二家之说岂能尽抹诸家乎公谷之谓二十一年者安知非周灵王二十一年误书为襄乎盖襄二十二年即周灵王之二十一年也至于生之月日左传无文谷梁氏则书冬十月庚子孔子生公羊氏则书十有一月庚子孔子生陆德明释公羊云庚子孔子生传文上有十月庚辰此亦十月也一本作十一月庚子又本无此句盖经文庚辰朔则庚子在二十一日若十一月则己酉朔其距庚子五十有二日十一月无庚子则知有此句者之为误本也某以历法推之襄二十一年中积六十六万九千一百二十七日五十五刻冬至四十七日五二四闰余二十五日七三四六其年有闰故子月甲寅朔丑月甲申朔寅月癸丑朔卯月癸未朔辰月壬子朔巳月壬午朔午月辛亥朔未月辛巳朔申月庚戌朔酉月庚辰朔戌月己酉朔亥月己卯朔襄二十二年中积六十六万八千七百六十二日三十一刻冬至五十二日七四四九闰余七日七一子月己酉朔丑月戊寅朔寅月戊申朔卯月丁丑朔辰月丁未朔巳月丙子朔午月丙午朔未月乙亥朔申月乙巳朔酉月甲戌朔戌月甲辰朔亥月癸酉朔若不从公谷以家语史记为准则孔子之生在二十二年酉月自甲戌推至庚子为二十七日故罗泌以为八月二十七日是也景濂谓三代虽异建而月未尝改某按襄二十一年经文九月庚戌朔日有食之冬十月庚辰朔日有食之夫九月庚戌朔者建申之月也十月庚辰朔者建酉之月也若周不改月则九月为己酉朔十月为己卯朔而庚戌庚辰为七月八月之朔是与经文大悖矣景濂能不信诸经乎家语史记载孔子弟子年岁皆以孔子为的若孔子不生庚戌则弟子之年无一足凭矣如颜子少孔子三十岁二十九而发白三十二而死是颜子死时孔子年六十二也哀公六年吴伐陈楚救陈孔子绝粮犹有颜子问答计颜子即卒于是年盖自襄二十二年至哀六年孔子六十二岁也若生于襄二十一年则孔子六十三矣颜子少三十岁及三十二而死皆不可信也故景濂欲伸公谷则必尽废诸家无乃过欤缩斋集者余弟泽望所着之诗文也自泽望亡后余教授于外今岁甲寅四方兵起偃息衡门始发大牛箧出其所着撰数十束虽体例各异而散之日记中不相条贯余乃离而件系之以为各录取其诗文选定为兹集序曰泽望之为诗文高厉遐清其在于山则铁壁鬼谷也其在于水则瀑布乱礁也其在于声则猿吟而鹳鹤咳且笑也其在平原旷野则蓬断草枯之战场狐鸣鸱啸之芜城荒殿也其在于乐则变征而绝弦也盖其为人劲直而不能屈己清刚而不能善世介特寡徒古之所谓隘人也隘则胸不容物并不能自容其以孤愤绝人徬徨痛哭于山颠水澨之际此耿耿者终不能下至于鼓胀而卒宜矣独怪古之为文章者及其身而显于世者无论矣即或憔悴终生其篇章未有不流传身后亦是荣辱屈伸之相折泽望死十二年矣所有篇章亦与其骨俱委于草莽无敢有明其书者盖惊世骇俗之言非今之地上所宜有也苏子瞻所谓能折困其身而不能屈其言者至泽望而又为文人之一变焉虽然泽望之文可以弃之使其不显于天下终不可灭之使其不留于天地其文盖天地之阳气也阳气在下重阴锢之则击而为雷阴气在下重阳包之则搏而为风商之亡也采薇之歌非阳气乎然武王之世阳明之世也以阳遇阳则不能为雷宋之亡也谢皋羽方韶卿龚圣予之文阳气也其时遁于黄钟之管微不能吹纩转鸡羽未百年而高皇帝为其迅雷元之世阴晦之世也其亡也有席帽九灵之文阴气也包以开国之重阳蓬蓬然起于大隧风落山为蛊未几而散矣非若雷之能使百果草木甲拆也今泽望之文在重阴之下其视葭灰不啻千钧之压也苟未为霹雳列缺夫宁锢而不出岂若刘蜕之文冢腐为墟壤蒸为芝菌文人之文而已乎读高文不禁泣下叹先三峰和尚道高天下古今乃遭逢艰苦非亲见面目心手独诣者不能倾吐深痛以告夫天下古今也不孝不揣菲薄非不欲直揭先师光明心髓同乎日月超前耀后而又每以曲体先和尚千折不磨之孝志如大论所谓调停忌讳居多澄江张司农见不孝文字辄曰和尚为法门宛转即得于三峰老和尚尘刹深心未免沈屈今日因高怀激发觉前言转深去夏别时曾订木樨香里放小艇过访时以水程阻塞不能达数行何论行路旦中回促聊略未尽胸臆年谱序高拔出情总俟塔铭同行世也嗟乎师道之不传也岂特弟子之过哉亦为师者有以致之耳师者所以传道受业解惑者也道之未闻业之未精有惑而不能解则非师矣本无可师强聚道路交臂之人曰师曰弟子云者曾不如童子之师习其句读巫医乐师百工之人授以艺术者之有其实也传道受业解惑既无所借于师则生不为之怜死不为之丧亦非过也遂以为古之师弟子者皆然而使师之为道出于童子巫医乐师百工之下则是为师者之罪也今世以无忌惮相高代笔门客张口辄骂欧曾兔园蒙师摇笔即毁朱陆古人姓氏道听未审议论其学术文章已累幅见于坊书矣乳儿粉子轻儇浅躁动欲越过前人抗然自命世无孔子不当在弟子之列盖不特耻为弟子相率而耻不为师吁其可怪也若是则师之为道人心之蟊贼也吾惟恐其传也矣昔者孙明复之为师也以石守道为之弟子执杖屦侍左右明复坐则立升降拜则扶之师弟子之礼若是其重也故何北山之于来学未尝受其北面北山之意以为苟无其德宁虚其位以待后之学者不可使师道自我而坏也北山可以为师避师名而不为其慎重如此羲老而失学欲求为弟子者也诸君子徒以其久侍刘夫子而过情推奖羲其敢冒今世之无耻哉反昌黎之意作续师说以谢之潘用微议论某曾驳之于姜定庵书或某执成见恶其诋毁先贤未毕其说便逆而拒之陈君采云譬犹明月之珠失之二千年上自王公下至隶无不伥伥日索之终不可致牧竖乃获于大泽之滨岂可以人贱而并珠弗贵乎某之于用微焉知其不出于此也平怀降志反覆用微之指要而后知前书之终不为谬也用微之言不过数句而尽而重见叠出唯恐其不多此是兔园老生于文义不能甚解固无足怪试撮其要言以为浑然天地万物一体者性也触物而浑然一体者吾性之良知也吾儒讲明此学必须知耻发愤立必欲明明德于天下之志故其功夫在致其触物一体之知以格通身家国天下之物使浑然而为一体谓之复于性善未有舍家国天下见在事使交从之实地而悬空致我一体之知者此数言亦从朱注中本体之明则有未尝息者故学者当因其所发而遂明之以复其初脱换出来然而其谬有不可胜言者夫性固浑然天地万物一体而言性者必以善言性决不以浑然天地万物一体言性一体可以见善而善之非一体明矣且如以恻隐言一体可也以辞让言一体亦可也使羞恶是非历然吾独知之中未交人物与浑然一体何与则性于四端有所概有所不概矣大学言知是明有一知在人不因触不触为有无也则所以致之者亦不因触不触为功夫也今于知之上既赘以浑然天地万物一体之名而于致之时又必待夫触物而动之顷是岂大学之指耶其曰未有舍家国天下见在事使交从之实地而悬空致我一体之知者则中庸所谓喜怒哀乐未发之为中中也者天下之大本也岂亦家国天下见在事使交从之地耶孟子所谓日夜之所息养心莫善于寡欲者岂亦家国天下见在事使交从之地耶将无子思孟子俱有悬空致知之失耶信斯言也舍家国天下无从为致则中庸何不言位天地育万物以致中和何不言尽人之性尽物之性而后为能尽其性子思无乃倒行而逆施乎夫吾心之知规矩也以之齐家治国平天下犹规矩以为方圆也必欲从家国天下以致知是犹以方圆求规矩也学者将从事于规矩乎抑从事于方圆乎可以不再计矣古之欲明明德于天下者一句所以兴起下文归重格物则欲字之无功夫稍识文义者亦不难辨用微乃以欲为立志而言齐家治国平天下浑然吾身之事自不得不汲汲皇皇忧世忧民尧舜禹稷汤武伊周孔孟莫不皆然至云阳明之学觉无担当天下之力其门人多喜山林无栖皇为世之心即见其学之病处亦思尧舜禹稷汤武伊周所当之任何任孔孟之周流历说欲以得君行道亦是经生私意以窥圣人孟子之言可证也颜子当乱世居于陋巷一箪食一瓢饮人不堪其忧颜子不改其乐孔子贤之乡邻有斗者被发缨冠而往救之则惑也虽闭户可也颜子未尝汲汲皇皇忧世忧民将谓颜子未尝立志乎使举一世之人舍其时位而皆汲汲皇皇以治平为事又何异于中风狂走即充其愿力亦是摩顶放踵利天下为之之事也孟子曰中天下而立定四海之民君子乐之所性不存焉则复性之功其不在家国天下亦明矣凡用微之蔽于大原者有三其一灭气夫大化之流行只有一气充周无间时而为和谓之春和升而温谓之夏温降而凉谓之秋凉升而寒谓之冬寒降而复为和循环无端所谓生生之为易也圣人即从升降之不失其序者名之为理其在人而为恻隐羞恶恭敬是非之心同此一气之流行也圣人亦即从此秩然而不变者名之为性故理是有形之性性是无形之理先儒性即理也之言真千圣之血脉也而要皆一气为之易传曰一阴一阳之为道盖舍阴阳之气亦无从见道矣用微言性自性气自气气本非性不足言也用微既主张天地万物一体矣亦思天地万物以何者为一体乎苟非是气则天地万物之为异体也决然矣离气言性则四端者何物为之仍堕于佛氏之性空四端非气而指刚柔善恶始可言气一人之心有从气而行者有不从气而行者且歧为两又何能体天地万物而一之也用微认金木水火土五行为气以为性岂有五故必离气以言性不知自气而至五行则质也而非气也气无始终而质有始终质不相通而气无不通先儒何尝以质言性其言气质之性者指其性之偏者耳此孟子有命焉君子不谓性之性又何尝竟指此为性乎用微又言先儒云虚即是理理生气岂非老庄虚无生气之说乎故凡先儒之言气者必曰本乎老虚即是理固未闻先儒有此言也独不观张子曰知虚空即气则有无隐显神化性命通一无二若谓虚能生气则入老氏有生于无自然之论不识所谓有无混一之常则虚无生气之说正先儒之所呵者顾牵连而矫诬之乎用微又言性与天道有分夫在人为性在天为天道故曰天命之谓性言其一也若谓天道不可以言性无论背于中庸则又何以曰浑然天地万物一体也亦自背其说矣其二灭心先儒以灵明知觉为心盖本之干知而有所谓南海北海千载上下无有不同者也儒者未常有识神之论佛氏始有之即以是例之儒者心有所向之为欲识神之谓也苟无欲则此灵明知觉者即是真心矣用微以灵明知觉归于识神无欲而静尤为识神之盘据引佛氏之绳以批儒者之根吾恶乎受之其三灭体心无分于内外故无分于体用大学之所谓先后本末是合外于内也归用于体也故儒者以主敬为要有治心之学无应变之方用微必欲合内于外归体于用以为敬在于事始为实地若操持涵养则盘桓于腔子而已夫万感纷纭头绪杂乱易之所谓憧憧往来是也岂复能敬子思之戒慎不睹恐惧不闻不睹不闻亦指事而言乎仲弓居敬而行简其所居者亦在事乎且在中庸者不一言而足夫微之显不动而敬不言而信溥博渊泉而时出之君子之所不可及者其惟人之所不见乎其功夫皆在心体不在事为境地用微每不喜称引中庸亦以此也用微又言今之言体者岂非性乎今之言性者岂不遗天地万物乎舍天地万物而言性非性也孟子云万物皆备于我而其要在反身如用微之不得操持涵养则反身便为遗天地万物矣是我备于万物不是万物备于我也岂不成戏论乎用微有此三蔽故其放而为淫暐之辞有无故而自为张皇者有矫诬先儒之意而就已议论者夫人性之善也尧舜之道孝弟也当入小学之日熟读而习闻之矣乃用微呫々以为独得之心传此无故而自为张皇者也阳明先生无善无恶心之体亦犹中庸言上天之载无声无臭恐人于形象求之非谓并其体而无之也其曰老氏说虚圣人岂能于虚上加得一毫实佛氏说无圣人岂能于无上加得一毫有言良知无有精魂之可弄非竟同老氏之虚佛氏之无也用微云阳明之知当体本空者也是佛氏真空之知慧可谓痴人前说不得梦矣又云阳明之学与程朱主敬穷理之学不同夫致良知非主敬穷理何以致之其言不同者无乃妄分界限乎白沙云心之万感万应可睹可闻者皆实也其为应感所从出不可以睹闻及则虚而已此兼费隐而为言也用微以为有生于无老氏之学岂子思子亦老氏之学乎又不明程朱之言理气而以虚无生气乱之此皆矫诬先儒之意而就己议论者也用微言程朱以心属气是本乎老则何不言孟子之养气亦本乎老又言陆王之虚灵知觉是本乎佛则何不言舜之道心惟微亦本乎佛又言为程朱之学者据性理以诋陆王是以老攻佛为陆王之学者据灵知以诋程朱是以佛攻老自周程朱陆杨陈王罗之说渐染斯民之耳目而后圣学失传可不为病狂丧心之言与盖用微学佛氏之学既借之以攻儒久假而不归忘其所自来遂即借之以攻佛自有攻佛之名而攻儒之说始益坚佛氏之学有如来禅祖师禅之异然皆以空有不二为底蕴如来禅言心性祖师禅恶言心性如来禅言体祖师禅言用如来禅谈空祖师禅论实事如来禅稿木死灰祖师禅纵横权术为祖师禅者之言曰不怕瓮中走却鳖故只在事为上立脚心之存亡邪正一切不足计也两禅之不同如此而如来禅自真空而妙有祖师禅自妙有而真空其归则一也凡程朱诸儒之所辟者皆如来禅其于祖师禅曾未之及也故昔之为其道者不爱官不争能乐山水而嗜安闲者为多今之为其道者力任奔竞一变而为功利虽老氏之流为申韩亦其教有以使之然也试观用微所言有一不与祖师禅相合者乎用微自言参禅从死了烧了何处安身立命公案悟入夫焚如死如弃如则为生气之所不到而灵明知觉亦无所寄此其真区处也故亦遂疑一阴一阳非道之所在凡有灵明知觉皆凝滞不能真空属之识神用事以此裁量先儒程朱则落于阴阳陆王则堕于识神在诸儒则尚不敢望如来边事何况祖师在用微则如来禅尚是所辟何况诸儒而井蛙之所藏身者复铲灭其迹不示人以利器呜唿亦巧矣用微强坐先儒以性空而以性善为实事然用微之说真性空也何以言之继之者善也成之者性也以一阴一阳之道为之根抵用微必欲去之则性空矣攻取百涂岂能实之也故用微之訾毁先儒呵佛骂祖是天上天下惟我独尊之故智也所遇之人急出所说求其信向信向者便以圣贤许之即释氏以信心为第一义之故智也用微以人师自命不难置先贤于堂下供其叱咤某于先贤不能为役用微乃退而自列于学人欲借某以行其教亦释氏作用见性之故智也是故用微而不讳禅宗以一棒号令天下无论两庑诸贤蹂躏而甘之浸假而及于庙庭道不同不相为谋某又何说唯是口口辟佛口口自言圣学世人耳目易欺以为释氏言空彼言实事释氏外人伦彼言孝弟释氏言明心见性彼扫除心性释氏独善其身彼言家国天下决然谓非禅学反以诸儒字脚间有出入于二氏者不可分别宁不增一重鹘突乎且诸儒之书茧丝牛毛自六经以外不比史传之粗心易读学者穷年于此便如鼠入牛角横身苦趣今曰皆邪说也竟可拨置不道省却多少气力而又有不读非圣之书之言可以自文奈何不乐从之乎虽然用微亦何常不自认禅学其言曰三代以后圣人之道几绝佛虽异端其为神人钦仰有故也亲证真空一切声色名利世情俗见无不销灭岂不为神人钦仰耶世情俗见一空性善种子发见而慈悲度世岂不暗合孔孟当为神人钦仰耶用微既自认之而世人反不认其认者恶在其信用微也宋人有学者三年反而名其母母曰子之于学者将尽行之乎愿子之有以易名母也子之于学也将有所不行也愿子之且以名母为后也夫用微之訾毁先儒名母之学也将尽行之乎愿勿訾毁先儒也将有所不行也愿且以訾毁先儒为后也万充宗传谕以高旦中志铭中有两语欲弟易之稍就圆融其一谓旦中之医行世未必纯以其术其一谓身名就剥之句弟文不足传世亦何难迁就其说但念杲堂介眉方以古文起浙河芟除黄茅白苇之习此等处未尝熟讲将来为名文之累不少故略言之盖不因鄙文也夫铭者史之类也史有褒贬铭则应其子孙之请不主褒贬而其人行应铭法则铭之其人行不应铭法则不铭是亦褒贬寓于其间后世不能概拒所请铭法既亡犹幸一二大人先生一掌以堙江河之下言有裁量毁誉不淆如昌黎铭王适言其谩妇翁铭李虚中卫之玄李于言其烧丹致死虽至善若柳子厚亦言其少年勇于为人不自贵重岂不欲为之讳哉以为不若是则其人之生平不见也其人之生平不见则吾之所铭者亦不知谁何氏也将焉用之大凡古文传世主于载道而不在区区之工拙故贤子孙之欲不死其亲者一则曰宜得直而不华者铭传于后再则曰某言可信以铭属之苟欲诬其亲而已又何取直与信哉亦以诬则不可传传亦非其亲矣是皆不可为道今夫旦中之医弟与晦木标榜而起贵邑中不乏肩背相望第旦中多一番议论缘饰耳若曰其术足以盖世而跻之和扁不应贵邑中扰扰多和扁也曩者旦中亦曾以高下见质弟应之曰以秀才等第之君差可三等旦中欲稍轩之弟未之许也生前之论如此死后而忽更之不特欺世人且欺旦中矣说者必欲高抬其术非为旦中也学旦中之医旦中死起而代之下旦中之品则代者之品亦与之俱下故不得不争其鬻术之媒是利旦中之死也弟焉得膏唇贩舌媚死及生周旋其刻薄之心乎且铭中之意不欲置旦中于医人之列其待之贵重亦已至矣如说者之言乃所以薄待旦中也至于身名就剥之言更之尤不可解古人立德立功立言三者旦中有一于是乎自有宇宙不少贤达胜士当时为人宗物望所归者高岸深谷忽然湮灭是身后之名生前着闻者尚不可必况欲以一艺见长而未得者乎弟即全无心肝谓旦中德如曾史功如禹稷言如迁固有肯信之者乎是于旦中无秋毫之益也惟是旦中生平之志不安于九品之下中故铭言日短心长身名就剥所以哀之者至矣不观欧公之铭张尧夫乎其有莫施其为不伐充而不光遂以昧灭后孰知也尧夫为欧公好友哀之至故言之切也今日古文一道几于坠地所幸浙河以东二三君子得其正路而由之岂宜复徇流俗依违其说弟欲杲堂介眉是是非非一以古人为法宁不喜于今人毋贻议于后人耳若鄙文不满高氏子弟之意则如范家神刻其子擅自增损尹氏铭文其家别为墓表在欧公且不免而况于弟乎此不足道也自奉教函丈以来不相闻问盖十有一年矣老兄病如故时而弟流离迁播即有病亦不能安居也况得专心于学问乎唯先师之及门凋谢将尽存者既少知其学者尤少弟所属望者恽仲昇与兄两人而已此真绝续之会也今岁因缘得至贵地窃谓得拜床下剧谭数日夜以破索居之惑而事与愿违尚在有待幸从令子敬之得见性解诸篇皆发其自得之言绝无倚傍绝无瞻顾可谓理学中之别传矣弟寻绎再三其心之所安者不以其异于先儒而随声为一哄之辩其心之所不安者亦不敢苟为附和也老兄云人性无不善于扩充尽才后见之如五谷之性不艺植不耘耔何以知其种之美恻隐之心仁之端也虽然未可以为善也从而继之有恻隐随有羞恶有辞让有是非之心焉且无念非恻隐无念非羞恶辞让是非而时出靡穷焉斯善矣夫性之为善合下如是到底如是扩充尽才而非有所增也即不加扩充尽才而非有所减也不为尧存不为桀亡到得牿亡之后石火电光未尝不露才见其善确不可移故孟子以孺子入井唿尔蹴尔明之正为是也若必扩充尽才始见其善不扩充尽才未可为善焉知不是荀子之性恶全凭矫揉之力而后至于善乎老兄虽言惟其为善而无不能此以知其性之无不善也然亦可曰惟其为不善而无不能此以知其性之有不善也是老兄之言性善反得半而失半矣老兄云周子无欲之教不禅而禅吾儒只言寡欲耳人心本无所谓天理天理正从人欲中见人欲恰好处即天理也向无人欲则亦无天理之可言矣老兄此言从先师道心即人心之本心义理之性即气质之本性离气质无所谓性而来然以之言气质言人心则可以之言人欲则不可气质人心是浑然流行之体公共之物也人欲是落在方所一人之私也天理人欲正是相反此盈则彼绌彼盈则此绌故寡之又寡至于无欲而后纯乎天理若人心气质恶可言寡耶枨也欲焉得刚子言之谓何无欲故静孔安国注论语仁者静句不自濂溪始也以此而禅濂溪濂溪不受也必从人欲恰好处求天理则终身扰扰不出世情所见为天理者恐是人欲之改头换面耳大抵老兄不喜言未发故于宋儒所言近于未发者一切抹去以为禅障独于居敬存养不黜为非夫既离却未发而为居敬存养则所从事者当在发用处矣于本源全体不加涵养之功也老兄与伯绳书引朱子初由察识端倪入久之无所得终归涵养一路以证察识端倪之非弟细观之老兄之居敬存养正是朱子之察识端倪也无乃自相矛盾乎则知未发中和之体不可谓之禅而老兄之一切从事为立脚者反是佛家作用见性之旨也老兄之学可谓安且成矣弟之所言未必有当然以同门之谊稍呈管见当不与随声者一例拒之也吾兄与国雯书见及言都下诸公欲以不肖姓名尘之荐牍叶掞庵先生且于经筵御前面奏其后掞庵移文吏部吾兄力止始闻之而骇已喟然而叹且喜兄之知我也某幼离党祸废书者五年二十一岁始学为科举思欲以章句扬于当时委弃方幅典诰之书而不视年近四十暮逢丧乱负母流离退栖陋室与百姓杂处又焉得有奇闻异见下逮于农琐哉是空疏不学未有甚于某者也今朝廷命举博学宏儒以备顾问此为何等谓之博学吾意临平石鼓青州墓刻有一事之不知即其罪矣谓之宏儒慎墨得进其谈惠邓敢窜其察即其罪矣故非万人之英不能居此至美之名也即以前代博学宏辞科而论以真德秀处之尚曰宏而不博以留元刚处之尚曰博而不宏王应麟欲举是科乃于制度典故考索殆遍今之玉海其稿本也见成玉海某尚未一过况玉海所本馆阁万卷纂要钩玄取诸胸怀乎乃如之人而欲当是选是引里母田妇而坐之于平王之孙卫侯之妻之列也胡能不骇从来士之求知者多矣往往觌面而无所遇合以昌黎之贤光范门下三上书而不报故投行卷展坐席者非危苦之词不道非夸大之论不陈揖洗割肉破琴持帚穿屦而行雪中百方以搏巨公一日之知然且有得有不得某于掞庵未尝有一面之雅尺素之通前岁观海于海盐遇彭骏孙言掞庵使之问学去岁正月读所赠董在中诗其间称许过当今又云云其何以得此于掞庵哉夫掞庵之留心人物如此向若得道绷艺襮之士而与之则可以为天下贺矣无如某仅一愆糇之细民也孤负掞庵此某之所以叹也某年近七十不学而衰稍涉人事便如行雾露中老母年登九十子妇死丧略尽家近山海兵声不时撼动尘起镝鸣则扶持遁命二十年以来不敢妄渡钱塘渡亦不敢一月留也母子相依以延漏刻若复使之待诏金马魏野所谓断送老头皮也嗟乎人之相知贵相知心王阳在位贡禹弹冠戴逵逃吴张玄止召古人或出或处未尝不借友朋之力不然则山嵇魏谢徒以富贵为市耳非兄知我何以有是乎掞庵先生处意欲通书然草野而通书朝贵非分所宜陈履常云公他日成功谢事幅巾东归某当御款段乘下泽候公于上东门外此其例也此四月所寄书也其后见掌院魏庸斋先生与许海昌书云黄先生学贯天人诸公物色之者颇众因其年高未敢轻动泉石萧介石先生往见李邺园制台泛论其中人物制台云初意欲举黄先生渠母老不可出故不强之某于诸公皆未尝一面而见知如此所谓君子爱人以德也附记于此以志感激范国雯至自京师值其母李太夫人七旬诞辰三月初七日同学诸子修登堂之礼命余以文先之余曰吾闻昔之求文者赍货币贳舟车必至馆阁得之以为亲荣馆阁者文章之囿也今岂无以文载道足以希前古而耸后学者乎国雯居京师两载以国雯之声名为公卿所倒屣何难得之即不然京师者天下之才薮也文士驰骛谈艺扬声者多于管弦呕哑国雯遍交其人岂无斐然怀作述之思者乎国雯欣然曰上之吾不闻下之吾未见也夫文章之权自宋元以来尽归馆阁其僻固而狭陋者散在江湖明初馆阁之体趋于枯淡然体裁不失天下犹莫之不宗成弘之后散而之于缙绅各操其权而馆阁始为空名矣嘉隆间缙绅亦不能尽收散而入于韦布然韦布崛起之士未有不借缙绅而显自万历至崇祯举世陷溺于场屋缙绅之为读书种子者绝而沦剥甲子之余犹能隐括遗声所谓馆课试录之出自馆阁者不惟不足为法且以之为戒矣闻之郑禹梅曰今世作者可略而言出于模客者以割裂为修辞出于经生者以肤浅为大家虽分路扬镳曾何与文章之事乎天尾旅奎馆阁江湖同一寂寞不知此权将复谁寄国雯起自东海与其徒斟酌六经参考众论深明古今治乱之故溢而为文非复世人模拟所及盖浸浸乎未有止也此岂草野人物润色皇猷当必有待馆阁文章之权将见自国雯而复宜乎今日之为文者皆非国雯之所欲也吾闻太夫人并事两姑皆得其欢心抚育诸子有均一之德就令太史书之可以无愧固非以馆阁一文为荣者比此日执爵而登堂者皆与国雯同为古文多天下之才士其赞诵之辞当不如余之蹇乏又何彼衰而此盛也今年正月下弦残梅子与莘学过吾南雷话未终夕风急潮催帆影碧空注目徘徊岂知此别便隔泉台三月上巳吾病头晕八十老翁死是其分但念好友都不在近有许胸怀未宣厥蕴秋声暑退病骨渐苏不耐寂寞来游西湖七月廿七涉江方晡闻子在杭不胜欢唿谁谓先日已自告殂冥然之痛贯彻三途子着春秋毕力穷年钩深索隐折衷群言所未完者定哀二篇彻瑟之辰魂梦缠绵曰季武子声尚在焉如宗忠简死唿渡河如徐灵照争天奈何志之所至生死不磨穷经之士如子岂多子之质疑久已行世仪礼有商周官有刺礼记偶笺春秋笔记上契诸儒其功不细在子无忝在余则忧读书一生章句飐老而望洋日薄山陬借手于子薪火鲁邹子今先吾吾又何求河海之迹堙为穷流呜唿哀哉予束发出游于浙河东所兄事者两人曰陆文虎万履安两人皆好奇胸怀洞达埃镵沤泊之虑一切不入焚香扫地辨识书画古奇器物所至鸾翔冰峙世间嵬琐解果之士文虎直叱之若狗履安稍和易然自一揖以外绝不交谈其人多惶恐退去葛袍布被邮筒束帛皆修饰合度尝见一名士作答此两人者极其矜慎予偶问之曰吾闻文虎履安一签题亦有讲究恐仓卒裁答为其所陋耳其标致如此诗坛文社三吴与浙河东相闭隔而三吴诸老先生皆欲得此两人为重浙河东风气渐开实由此两人文虎既死履安只轮孤翼然其好奇日益甚东江士人皆乘时猎取名位以户部主事授先生先生独不受方王二帅专正供分别诸公之召募者以为兵令取饷于劝分司饷者兵民交怨其在宁波则先生独任之大兵渡浙一时士人讳言受职皆改头换面充赋有司而公车之征先生独不行当是时先生遁迹榆林丧其夫人已又丧其太夫人榆林之书卷青毡荡于兵火先生一病三年炊烟屡绝形废心死然友人高中丞在狱予弟晦木犯难犹能以奇计出之先生既无心于当世庙堂着作坊瓦摸勒凡士林之所矜贵者一不以寓目有传吴霞舟先生遗稿自海外者用故名纸书之半叶千言漫漶漏夺先生摩娑细视手抄件系遂为完书间或出游则多与失职之人聚于野店僧寮闻一奇事咨嗟而乐道之逮夫粤返舟出九江天风簸荡一童侍侧先生疾革喟然曰此行得水坑石数片娘子香数瓣未及把玩遽尔缘绝此为恨事耳夫家室万里诸子寒饿先生之言不出于彼先生之好奇乃至是耶先生讳泰字履安晚年自号悔庵其先定远人国珍从明高皇帝起兵赐名斌北征战殁赠明威将军子钟世袭宁波卫指挥遂为宁波人逊国之难死之子武嗣从征交趾又死之弟文嗣夜哨锯门见两炬射之炬灭而涛作溺死于海所见之炬盖龙目也七传而为曾祖讳表南京中军都督府都督同知理学名臣也祖讳达甫广东督理海防参将父讳邦孚镇守福建总兵官左军都督佥事母陈氏封恭人总戎公祷于东岳像设而祀之先生生而类夫像设者因以为名举崇祯丙子乡试郁然领袖名七十年流落饥渴寒冻未尝不为江湖所传诵正复不恶然方其盛时交游满地事有不可言风波消铄且尽先生问行过之荒台天末傍徨而不能去先生即好奇乎而抑郁憔悴已见之于发容矣盖先生本用世之才售答俄顷悬然天得置之寂莫非其所长而乃忍人之所不能忍斯真可谓之好奇者也先生之病始于南安有毛汧者先生之同年生也染疫将死同舟皆欲弃之先生为之收载亲其药裹汧得生而先生病矣即此一事之奇亦人之所不可及者生于万历戊戌二月十三日卒于丁酉十月初六日配闻氏先十二年卒以是年十二月二十六日合葬西山之应岙子八人斯年斯程斯祯斯昌斯选斯大斯备斯同女一人婿谢为兆孙六人言世培世泽世懋世德世经孙女三人自文虎死后先生始为诗文虎之诗以才先生之诗以情皆有可传当其渡岭则酸咸苦辣之味尽矣斯年以予与先生久故托铭其墓忆晦冥之际予过甬上文虎新死先生病疟剪烛相对凄惋欲断是日先生之疟为之不发十年以来岁必相过再三每一会合破涕收泪竟不知其身在困顿无聊之中也今顾舍吾而去乎铭曰崇祯之初名士郁起浙河而东唯陆万子长铗切云高驰方轨尘世突梯逢之心死大冶火烈汞飞铅徙陆子刚折万子孤美京洛车马煌煌流水子独不然蹩躠霜履越台枫青商山芝紫千年旦暮以其有此万贞一从京师致书屡以其家先生寿序为请夫京师文章之渊薮也顾沾沾一老生之言何足为重轻岂以其久故欤壬申之冬余始交文虎履安两先生是时祖绳年十六读书西皋盖所谓翠竹碧梧鸾鹄停峙者也从钱忠介学制艺称为高第弟子场屋气习不用力古作而更窜易于时文不订经史本处而求故事于时文祖绳求理于大全求法于大家原原本本当时未之或先也逮更丧乱此志不衰旌旗乱野飞火压城人方窜针孔以自匿而祖绳书声琅琅犹出户外人以此笑之此一时也驰驱南北萧然四壁读书更万卷无一字用乃从道士郎尧生学老氏法久之自诧有得蒙存浅达诚不如参同悟真之有伦嵴矣又一时也令子贞一聘入史馆弥纶一代一时同被征者出入靡定而贞一八年不调专董其事天下皆知有万氏之学尝读宋景濂集当时所聘修元史者极天下之选饮酒赋诗视之如在天上而景濂之父蓉峰处士一时名公皆有诗祝诵今日祖绳即异时之蓉峰处士也人生文字之荣得此足矣万氏之门文章风教为衣冠瞻瞩又一时也祖绳亦思七十年来变燧回星不过俄顷而所历流变如此去岁过逸老堂余所选文集祖绳抄之等身余箧中坠落反从祖绳抄之祖绳之好学不因所历为流变万氏诗书之泽当方长而未艾也羲六世祖小雷府君讳玺字廷玺兄弟六人长伯震商于外逾十年不归府君魂祈梦请卜之琼茅蚌壳之间茫然不得影响作而曰吾兄不过在域内吾兄可至吾何独不可至乎蹑出门乡党阻之曰汝不知兄之所止东西南北从何处寻起府君曰吾兄商也商之所在必通都大邑吾尽历通都大邑必得兄矣于是裂纸数千缮写其兄里系年貌为零丁所过之处辄榜之宫观街市间冀兄或见之即兄不见而知兄者或见之也经行万里三山獠洞八角蛮陬踪迹殆遍卒无所遇府君祷之衡山梦有人诵沈绵盗贼际狼狈江汉行者觉而以为不祥遇士人占之问君何所求府君曰吾为寻兄至此士人曰此杜少陵舂陵行中句也舂陵今之道州君入道州定知消息府君遂至道州徬徨访问音尘不接一日奏厕置伞路旁伯震过之见伞而心动曰此吾乡之伞也循其柄而视之有字一行曰姚江黄廷玺伯震方惊骇未决府君出而相视若梦寐恸哭失声道路观者亦叹息泣下时伯震已有田园妻子于道州府君卒挽之而归楚人高其义称伯震为黄来称府君为小来望其复来也府君因其声转之别号为小雷云事在宣宗之世三杨当国朝廷人物固多光明俊伟而草野之中犹能敦朴恺悌识道理贱夸诈相沿成俗若府君者虽不可以时代为限然非盛时风俗之美亦不能卓绝如此也独怪人子而所遭不幸间关踣顿求父求母者简策不绝书为人弟而求兄者无闻焉岂世无其事欤抑有其事而纪载者忽之欤江河日下兄弟之情日浅宴安茶粥菵草薰蒸以路人之爱恶爱恶其兄且不可必则夫弃捐头髓不避惊涛峻坂之险者较之求父求母者不更难耶羲叙府君之事不禁涕泗之横流盖伤时也或问︰送死者棺周于身椁周于棺古今之通义也今子易棺以石牀易椁以石穴可乎曰︰何爲其不可也余览西京杂记所发之冢多不用棺石牀之上借以云母赵岐敕其子曰︰吾死之日墓中聚沙爲牀布簟白衣散发其上覆以单被即日便下下讫便掩陈希夷令门人凿张超谷置尸其中人入视其颅骨重于常人尚有异香古之人行此者矣或曰︰爲其子者从之与否曰︰奚爲其不从也爲子者于亲平日之言无有不从至于属纩之后世俗谓之遗嘱礼家谓之顾命亲之所言从此不得闻矣无论马医夏畦之子不敢不奉以终身不必孝子于此而有不从则不日之爲逆子无疑矣杨王孙裸葬而子从之古今未有议其子之不孝者是从之爲是也问者曰︰子以从亲爲孝则古今无诤子者矣曰︰圣人之爲棺椁以槪天下之人其有不欲槪者自创爲法亦圣人之所不禁也必以去棺椁爲非礼则赵歧之孟注不当列于诸经希夷之图书不当传之于后世矣使爲子者而欲诤之则是自贤以盖父也问者曰︰诤之不可父死之后阴行古制使其父不背于圣人不亦可乎曰︰恶是何言也孝子之居丧必诚必信诚信贯于幽明故来格来享欺伪杂于其间精诚隔绝宗庙之馈食松楸之霜露其爲无祀之鬼矣孟子之礼匡章以其不欺死父也父之不善尚不敢欺父之不循流俗何不善之有顾使其形骸不能自主则棺椁同于敝盖人亦何乐乎有子也蒋洲字宗信别号龙溪鄞县人补其学诸生好游侠留连管乐平居爱客置酒雅歌投壶高睨大谈终日不倦以故人乐与之游嘉靖癸丑王直勾倭入寇烈港直歙人母汪妪梦弧矢星入怀而生长而与其徒入海连巨舶载硝磺丝绵违禁诸器物往来互市于日本暹罗西洋各国赀累巨万各岛君长以下并信服之称为五峰舶主广有贼首陈思盼者不入直党直掩杀之并其众由是海上之寇非受直节制不能存威名籍甚寻招集亡命据萨摩州之松浦僭称徽王置官属三十六号令岛人时时遣部下剽攻沿海郡邑东南危动当是时胡梅林开府浙直历访奇士而宗信之里人都督万鹿园留心人物谓梅林曰里有蒋生者纵横之士也梅林遂介鹿园置之幕府宗信曰汉之困于匈奴由中行说也宋之患于元昊由张元也自王直航海遂有东南之祸今与我争于鲸唇之上者皆直之分宗也我不得直彼鸱附蛙援其可既乎直之母妻与子尽在我地彼虽作贼骨肉刺心公如开以丹青之信未有不就戎索者梅林曰此名计也请于朝授宗信提举以陈可愿为副复赦海上亡命十余人使之向导直之子澄亦啮血致书于父曰幕府长者唯愿一见阿父以有词于朝无他患也乙卯九月开洋至小衢山七日抵五岛岛倭疑为商舶将肆劫勒有僧译之酋长酋长始郊迎示以天朝宣论之旨酋长受命乃使人招王直直至殊作意气宗信谕之曰君即不念祖宗坟墓独不为老母妻子计乎国家方急东方诚以此时罢遣冲鲸网络波臣此万世刻石之功也兼官重绂舍君谁适不然倭情贪狡国家缣帛无限购君万里之外不异庭除矣直感其至言苦意遂与之同食递衣言无不尽偕返松浦日本以天文王为共主然号令不出国门各岛自相雄长丰后山口又岛中之最雄者也故入寇者多二岛之人直与宗信同行宣谕明年丙辰至博多津召其色目赏赐旅誓四月至丰后岛王怀音革状诘以从前作过稽首主臣愿贡方物遂令其检摄风帆凡筑前肥前等五十三所群盗尽殄五阅月始至山口岛主虔奉如丰后送还被掠指挥袁进奉表谢罪驰启天文王十二月天文王下教所部周昉长门等一十二岛遍行禁约对马萨摩奸宄尤多皆冰骇风散方宗信未至日本时徐海勾众入寇以数万人围桐乡甚急宗信闻之遂遣陈可愿与王直义子毛烈先归谕徐海罢兵如约海诣幕府降而海党陈东叶麻自相疑贰内乱梅林乘机击杀之丁巳四月宗信同王直发松浦海舶数十只贡使四百人流寓六百人碇定海关七月宗信及贡使僧德阳先入而直舰为飓风飘堕朝鲜不得偕来宗信在日本三年诸帅疑其掌握之内价盈兼金从之索赂不应分宜亦望有海外奇货宗信又无以自通乃因王直之不至谓其空言无事实巡按周斯盛劾奏遂下宗信于狱九月直始叩关先遣王滶入见曰吾等奉命而来宜有使者迎劳道路今行李不通而戈鋋戒严公得无诳我乎梅林曰国法宜尔毋我虞也与之设誓甚苦直终不信曰果尔可遣滶出梅林立遣之复以指挥夏正为质直于是使毛烈王滶守舟而身入见顿首言死罪且陈与宗信驰驱出百死从此海有恬波矣梅林多方慰劳权寄狱中梅林与直同乡宗信出使本许其互市授官及直至流言梅林受赂数十万为之贷死朝议哄然科臣徐浦复劾宗宪滥课军需阴纵蒋洲勾引东倭梅林大惧因尽易曲贷王直之疏谓以诱直为秘计直罪在不赦且谓宗信曰吾方不自保何能叙君功不忘息壤酬君请俟他日遂疏云蒋洲宣谕日本已历三年所宣谕者止及丰后山口丰后虽进贡方物而无印信勘合山口虽有金印回文而无国王名称是洲不谙国体计其擒直合应功罪相准有诏诛直王滶毛烈遂杀夏正据舟山征之逾年方解宗信出狱茫然自伤唐荆川赵大洲皆为之扼腕颂冤俱报罢司马谭纶在蓟辽召宗信参其军事欲使一得当以就功名宗信流涕而言曰洲本书生万里航海父衰老而待尽妻忧怖以致死洲皆不顾惟欲为国家树尺寸之效乃功成而谤兴屈捐命之功比赎罪之例洲复何望哉公休矣洲不能再侧足于焦原矣司马叹息久之隆庆壬申中寒病卒于昌平之旅舍余读茅鹿门纪剿徐海本末以为倭之入寇皆由徐海故曲折其反覆憸滑之术以着平倭之要领独不念徐海为王直之余党直苟无归命之心则海必不受我之笼络总使灭一海而为海者皆是亦安得尽施其钤键乎鹿门但侈胁从之治而薄折首之勋不已悖乎宗信致直解东南之厄而身填牢户此与陈汤斩郅支而下狱亦复何殊然陈汤身没而名彰宗信姓名曾不得与俞戚大帅之徒隶齿岂古今之时异欤其后沈惟敬之使关白垂成而败身死犹为偾事者委过成则为宗信败则为惟敬无怪天下之乐为首施也子有德有德号蕙江十六岁学易于何孝廉即洗除先注业高名辈农丈人余寅君之舅氏也叹为东南贵宝不但会稽之筿簜耳十八岁为诸生擅声场屋者数十年其间有已合有司之尺度而分房争解又复落之同举者为之太息郡邑无不虔款太守游应干一日接之谓其乡大夫曰蒋子奇才不当以诸生之礼礼之万历甲辰以贡元当任府判沈文恭当国避嫌授福建大田儒学教授准墨伊颜以作士子邑有田副使者毒杀段令令子颂冤以君为证时闽抚徐石楼故君之主人虑囚董石谟又君之门人副使大惧崎岖私馆以货自通君毅然谢之卒无阿悒副使怨毒殊甚君流矢影风顾有忧色徐抚以启事挽君终赋归田处则检御风俗坊表一乡当事钦其名德往往干旄造门崇祯戊辰三月卒年八十二母余孺人老而瞽目君搏颡愀辞不懈晨夕冥漠生明祖殡浅土君不烦群从独力襄事下窆之时松柏夜明疑有神阴相之者宗人皆以为孝感所致子之之字龙友生而颖异奉常余寅佥事黄元恭见之皆叹故是后来一器入郡学为诸生自万历丁酉至乙卯六应乡举其经义墨守先正愧缠艳粉不能与晚学卑品争一日之长庭闱之内恩意周浃余孺人病瞽席衽匕箸皆于君是赖久而不懈益虔奉常目为孝孙孺人曰吾非此孙不能有今日矣君以授经为生计应绳中理取信高门皆以为坚强一学之士也兰溪徐石楼延为子师有书室为魅所据人不敢入君入之黄金满案君不顾而出魅因敛迹徐氏多藏书君借阅几半始知场屋之外复大有事尝客龙溪徐令民王九如晨出不返其子拟一怨家投牒尸不得无以成狱令问于君君曰请筮之遇贲之离其爻曰突如其来如焚如死如弃如君曰如者其名也突来而焚死其尸已焚矣一讯而伏海贼刘香之奸细投宿妓馆事觉并捕主人瘐死者数人君曰此滥刑也妓馆利客之来奚暇诘所从来乎令然之乃释其余崇祯戊寅上行保举掌院徐蓼莪以君应诏授顺天儒学教谕与修会典亡何京师戒严君遂南还君尝曰吾少得事君房而志立长得亲石楼而学博晚得交蓼莪而识广此平生之大概也顺治甲午君子弘宪落解君执其手而泣曰予宣和直臣之裔也后世中衰吾祖投笔立功异域失侯郁郁而死吾父复还故业三登副榜余亦一登副榜尔今四举而又落祖孙父子穷经积百年不能起于讲堂之上是命也夫其年十月卒七十八岁所着有志林二十卷诗经类疏六卷断章别义二卷禹贡注一卷旧史曰余友蒋弘宪志行之士也衔哀贡诚乞余序其三世余读之神伤不能下笔昔汤临川序张元长六世谓其数冬而不遘一春恒夜而不经一旦弘宪三世得无类是虽然于公谓我治狱多阴德未尝有所冤子孙必有兴者宗信活生灵数万非治狱可比弘宪且置无悲运数之来会有时也此特为弘宪言之耳吾观胡之幕府周云渊之易历何心隐之游侠徐文长沈嘉则之诗文及宗信之游说皆古振奇人也旷世且不可得岂场屋之功名所敢望哉古今学有大小盖未有无师而成者也然儒者之学孟轲之死不得其传程明道以千四百年得之于遗经董仲舒王通顾亦未闻何所授受释氏之学南岳以下几十几世青原以下几十几世临济云门沩仰法眼曹洞五宗皆系经语纬奔蜂而化藿蠋越鸡而伏鹄卵以大道为私门豪杰之士生于其间者附不附皆不可擎拳撑脚独往独来于人世则指为失父之零丁不然道既通而后求师何关于学为师者又不曰弟子之学于吾无与而必欲其舍吾所未及之学若是乎师之为害于学甚大也万历以前宗风衰息云门沩仰法眼皆绝曹洞之存密室传帕临济亦若存若没什百为偶甲乙相授类多堕窳之徒紫柏憨山别树法幢过而唾之紫柏憨山亦遂受未详法嗣之抹杀此不附之害也其后胡喝乱捧声焰隆盛鼓动海岳开先从而厌之既饮荆溪而野祭无祀之鬼开先亦遂为唐子逋人此附而不附之害也三峰禅师从而救之宗旨虽明箭瘢若粟师弟之讼至今信者半不信者半此附之之害也所谓宗旨者临济建立料简宾主玄要照用四喝等纲宗云门建立函盖截流逐浪等纲宗以竭棒喝之欺伪曹洞沩仰法眼建立四禁五位六相三昧等纲宗以竭机语之欺伪师从寂音遗书悟之广陵散之绝久矣师欲推明绝学太仓慧寿吴门北禅请师出世师不正位不登座曰威音以后不许无师俨然而践其位则未证得谓证得者将接迹于世矣已而登匡庐泛沅湘狮弦毒鼓寥寂无闻密云悟公以临济第十三世开法金粟师徘徊而就之云大喜上堂告众曰汉公悟处真实出世先我所以屈身来此者为临济源流耳老僧从来不易安第一座今累汉公师请来源云曰临济出世惟以棒喝接人不得如何若何只贵单刀直入请言堂奥云不应良久曰宗旨太密嗣续难乎其人不若已之师曰不然黄龙有言学者欺诈之弊不以如来知见之慧密煅之何由能尽云以源流付师师不受曰三玄三要究竟是何等法法若相符方敢祗受时师已登舟雨雪未行云传语曰吾家以拄杖拂子标题种草汝将谓别有实法口耳相传耶因问云玄要且置如何是一句师答以偈雪寒江水沍此是第一句团也团不圆噼也噼不破滚倒牛角尖无舌舌头大深深深处绝古路若不行是门户若要行子非父问取和尚道一句云又问汾阳道三玄三要事难分如何是难分处师又偈若落难分处颟顸未足谈若还分得是依旧隔千山粘头缀尾倒掀翻大雪满湖天云又问得意忘言道易亲如何是得意忘言处师画相答之解缆而行云又遣人问此是圆相耶三点耶师答书曰法门建立之密千古万古不能扑破宗旨未破则临济犹生也岂可以一时举扬之不易承接之无人便欲越过此宗觉范曰此如衣冠称孔门弟子而毁易系辞三尺童子皆笑之云谓赍书一默曰我先师不曾说起彼既知此彼自行之一默谢行宗旨受源流以复师未几应北禅之请师又上书于云曰藏得心于高峰印法于寂音和尚一棒血流三番大灭瓣香总炷一炉云答祇恐不是玉是玉真太奇当是时云虽有憾于师心服其英伟辨博非及门所及姑且牢笼之而及门者多恶其张皇谗构间作于是有辟妄七书天下视其师弟子之间若水火焉今之议新会者谓其从聘君无所得独坐十余年恍然觉如马之有勒其不宗聘君明甚儒释同例则师之龃龉于师门又何害耶师讳法藏字汉月号于密晚改天山无钖苏氏子也父兰母周氏少入乡校雨水暴至失师所在已而乘大龟出没涛中父老奇之年十五从德庆院僧为童子三年归家行冠礼而后落发曰出家岂细事可轻易为之耶尝自为悬记曰吾四十悟道逾六十而死既而读高峰语录入手恍然如出己口始破心参究受小戒于莲池受大戒于古心入海虞三峰茇舍鹿场胁不沾席中夜为昏沉所苦小师分香击板佛号彻天每叹曰吾尝言四十悟道今三十有九徒劳若是岂终负此语乎泣不能禁明年同朗泉闭关交拜之次痰眩掷身一睡五日不醒适窗外植楥屈竹有声师闻若震雷蹶起枕上心空际断从前文字但见纸墨义理了不关怀端坐终夜如弹指顷无思惟中忽于青州布衫打失鼻孔即颂曰一口棺材三只钉声声斧子送平生自从薤露悲歌断赢得朝朝墓柏青则万历壬子之二月初五日也师犹不敢自足深研玄要之旨又二年梅花初谢掩关危坐不知疽之发背一日推窗见黄梅堕地千门万户即时划然取寂音智证传读之不异室中摩顶受记师道价日高方外诸老寒灰闻谷以径山迎之憨山亦以归宗招之俱谢不往又十年而后嗣法于密云天启末文文肃姚文毅周忠介皆得罪奄人绝交避祸师在北禅相与钳锤评唱危言深论不隐国是直欲篆向鞭背身出其间其在安隐龙象蹴踏号为一时之盛凡八坐道场常熟三峰长洲大慈圣恩吴江圣寿杭州安隐净慈无钖锦树嘉兴真如崇祯乙亥四月朔白椎辞众七月二十一日风雨法堂大木皆拔初夜侍者济严侍疾问如何是和尚身后事师曰床头老鼠偷残药壁上孤灯照旧衣漏下二刻僧问汾阳颂直出古皇前如何是古皇师曰草衣木食顷之跏趺而逝世寿六十三僧腊四十五后四月窆其全身于万峰祖塔之左是夕白虹贯于塔所门人集其语录十六卷行世其得法弟子梵伊致一默成问石乘在可证顶目彻澹子垣剖石壁于磐鸿慧刃铦潭吉忍具德礼继起储硕机圣刘道贞凡十四人今再传者亦皆为世津梁矣师仪观甚伟其在净慈时一时参请入室者闻子将严印持冯严公张秀初江道闇皆羲文字之交逐队见之说论语周易凿空别出新意每听至夜分师卒后廿九年羲见储公于灵岩出师之年谱道行录读之谓羲曰天童师翁塔铭前有作者自子发之改撰于钱宗伯吾师之塔铭董宗伯所撰亦未备子可引前例为一通乎羲曰敢乎哉昔柳子厚为大鉴碑刘梦得继之遂书第二无已则有斯例在乃掇其大者言之铭曰在昔宋元试经得度法幢相望系此之故有明罢科所聚贫子百年粥饭香灯而止间生天童中兴象教妇人孺子禅悦喜笑师起三峰乃独忧之纲宗不立白昼狐狸遂拔赵帜立汉赤帜赵人未尽环垒而詈邓尉偏衣太湖金玦五宗之哭血泪无竭黠鼠逢猫偷心不起所曰纲宗亦复如是维彼黠鼠不生法门今始赞叹有五宗原圣学宗传乱于万历东林救之实维无钖端文忠宪钱氏启新巍巍三公儒者大醇师生是乡亦生是时砥柱释氏天心可知孰为嵩高钖山高只孰为海深梁溪深只昌黎陈言之务去所谓陈言者每一题必有庸人思路共集之处缠绕笔端剥去一层方有至理可言犹如玉在璞中凿开顽璞方始见玉不可认璞为玉也不知者求之字句之间则必如曹成王碑乃谓之去陈言岂文从字顺者为昌黎之所不能去乎言之不文不能行远今人所习大概世俗之调无异吏胥之案牍旗亭之日历即有议论叙事敝车羸马终非卤簿中物学文者须熟读三史八家将平日一副家郄尽行籍没重新积聚竹头木屑常谈委事无不有来历而后方可下笔顾伧父以世俗常见者为清真反视此为脂粉亦可笑也作文虽不贵模仿然要使古今体式无不备于胸中始不为大题目所压倒有如女红之花样成都之锦自与三村之越异其机轴今人见欧曾一二转折自诧能文余尝见小儿搏泥为击之石上铿然有声泥多者声宏若以一丸为之总使能响其声几何古人所以读万卷也叙事须有风韵不可担板今人见此遂以为小说家伎俩不观晋书南北史列传每写一二无关系之事使其人之精神生动此颊上三毫也史迁伯夷孟子屈贾等传俱以风韵胜其填尚书国策者稍觉担板矣文必本之六经始有根本唯刘向曾巩多引经语至于韩欧融圣人之意而出之不必用经自然经术之文也近见巨子动将经文填塞以希经术去之远矣文以理为主然而情不至则亦理之郛廓耳庐陵之志交友无不呜咽子厚之言身世莫不凄怆郝陵川之处真州戴剡源之入故都其言皆能恻恻动人古今自有一种文章不可磨灭真是天若有情天亦老者而世不乏堂堂之阵正正之旗皆以大文目之顾其中无可以移人之情者所谓刳然无物者也作文不可倒却架子为二氏之文须如堂上之人分别堂下臧否韩欧曾王莫不皆然东坡稍稍放宽至于宋景濂其为大浮屠塔铭和身倒入便非儒者气象王元美为章筼志以刻工例之征明伯虎太函传查八十许以节侠抑又下矣庐陵志杨次公云其子不以铭属他人而以属修者以修言为可信也然则铭之其可不信表薛宗道云后世立言者自疑于不信又惟恐不为世之信也今之为碑版者其有能信者乎而不信先自其子孙始子孙之不信先自其官爵赠谥始聊举一事以例其余如丁干学主江西试以试策犯时忌削籍有无赖子高守谦结党十余人恐喝索赂丁不应遂掠其资以去丁寻死崇祯初昭雪死事者窜名其中得赠侍读学士今其子孙乃言逆奄窃柄抗疏纠参几至不测阁臣为之救解已而理刑指挥高守谦等缇骑逮讯辩论侃侃被拷掠而毙崇祯初赠侍读学士谥文忠脱空无一事实不知文忠之谥谁则为之且并无赖之高守谦授以伪官真可笑也潘汝祯建逆奄祠于西湖黄汝亨已卧疾不能起奄败遂有言汝亨入祠不拜为守祠奄人所梃因而致死以之入奏者今无不信之矣近见修志有无名子之子孙以其父祖入于文苑勃然不悦必欲入之儒林而止呜唿人心如是文章一道所宜亟废矣所谓文者未有不写其心之所明者也心苟未明劬劳惟悴于章句之间不过枝叶耳无所附之而生故古今来不必文人始有至文凡九流百家以其所明者沛然随地涌出便是至文故使子美而谈剑器必不能如公孙之波澜柳州而叙宫室必不能如梓人之曲尽此岂可强者哉元末之乱宋景濂避地流子里处于陈堂之西轩堂煦妪而轸存之使其忘流离颠沛之苦景濂叙其交情宛转而欲涕甲寅岁山寇起四明山麓数百里皆荡为灰烬余于是奉太夫人渡江而北诸九征俾居其东偏之室朝夕过从暇则观海泛湖寻文正雪湖唱和之诗迹每逢节序则九征子姓九思亮工龙友杂之家人宴中觥筹交错其子姓之内子事太夫人一不异子妇之事其姑也九征有父敬槐先生尤怜余之羁穷时时存问太夫人且时时袖果饵以啖余女孙两孩两孩见先生之来则凫藻就之夫景濂之周旋于患难者堂之夫妇二人耳今以父子兄弟一门之内欢然共出一心是堂之所无也景濂是时三世为四人耳余以十口仰赖使无失所是又堂之所无也今山寇已平言返故庐五月二日适当先生八旬大诞先生好观族祖理斋通鉴余请言今日致乱之故乎数十年来人心以机械变诈为事士农工商为业不同而其主于赚人则一也赚人之法刚柔险易不同而其主于取非其有则一也故镆铘之藏于中者今而流血千里矣饕餮之火炎而焚舍逾墙之秽幻而穿掌川渎并决而莫之塞游豮蹂稼而莫之禁也是岂一朝一夕之故哉盖人心如镜今日之祸影现于镜中者已数十年矣又何怪其然乎先生尝谓余曰胡致堂有言天之立君以为民也君之求臣以行保民之政也臣之事君以行其安民之术也故世主无养民之心则天下之贤人君子不为之用而上之所用者莫非残民害物之人矣数语可榜朝堂呜唿今之世向若以先生之心为心又何至于如是乎昔昆山周寿谊生宋景定中至年百有十岁躬逢盛世乡饮酒之礼其视元一代之兴亡不啻如燕雀之集耳先生生至今耳目聪明不衰将所谓周寿谊者非其人乎余感先生之德尚能如王彝作为歌诗以告来世也当崇祯初士子通经学古者其私试之经义皆标以社名极众人之所眩曜三吴豫章闽楚为盛东浙三江之限而二冯开其风气慈甬人士亦莫不有境外之交独姚江中处以熟烂时文骫骳场屋是时余学南中饶士大夫遨游与之上下其议论乡邑之中未尝有相应和者逮丙子丁丑间闻有所谓昌古社者起于邑之海滨主之者则诸硕庵诸九征云间闻君才名招之入几社硕庵九征因结里中诸子俱务佐王之学由是声誉殷然余兄弟之交硕庵者始此甲申岁硕庵选文于武林余寓吴山念天下将乱思欲一试于崩城危障之间痛饮相勉岂知一时之为梦语耶后二年余偕燕城王仲撝有事于临山硕庵与焉无几何好事者以东林点将之目弹射时人余与硕庵皆不能免盖硕庵负气而多智虽缚虎之急其郁郁不能平者时一发见三十年来硕庵偃息衡门与时抑扬然而世人终不谓其妥帖也嗟乎天生子才以供斯世义利双行王霸并用亦惟视时主之所好者而后应之岂知袖手旁观愚巾凡裘忽焉已老其出而架漏牵补乎天地者又非意中摸索之人物风急天寒辈行略尽其所成就凡几即在当时坊社名士标榜气习至为细故使今日而缚腰紥脚重将卷轴与后进争名岂可复得虽然才不才者人也用不用者时也吾闻之有以用而累其才者矣未有以不用丧其才者也客帅陈梧自浙西战败渡海而来其健儿数百以掠食为事离乡聚之蒙难者诉于有司有司不敢受梧纽浙西之恣放手无忌硕庵乘民之忿以田丁蹙之陷于淖死焉北乡之田受溉于汝仇湖奸民累欲请佃当事勿许季年根枯奸民遂以佃湖之利进奉旨开为阡陌故田待藁民怨胥结硕庵独力支定奸民卒不得志以去硕庵虽不用于世其所论议施设及于人则皆有位者之事也向使得尽其才当何如哉癸丑七月某日为硕庵六十诞辰硕庵之子人翩翩皆后来之秀门户成立诗书无恙以视今日故家困迫有甚编庶者亦可以慨然于才不才之辨矣或问赵东山葬书问对所谓形气者对曰形者山阜之象形于金木水火土也气者山川之脉理或聚或散聚者其生气也又问所谓方位者对曰以八卦辨龙之贵贱及二十四山之衰旺生克是也问者曰东山信形气而斥方位是乎对曰是也然东山不能自持其说耳夫山川之起止合散观其大略亦不难辨固人人可以显而得之东山精微其说以为吉土之遇由于天界葬师言天命可改东山言人事难致其害理同也然则其故何也曰鬼荫之说惑之也问者曰鬼荫之说非乎程子言父祖子孙同气彼安则此安彼危则此危亦其理也对曰唯唯否否夫子孙者父祖之分身也吴纲之貌四百年尚类长沙萧颖士之状七世犹似鄱阳故啮指心痛唿吸相通夫人皆然后世至性汩没堕地以来日远日疏货财婚宦经营异意名为父祖实则路人勉强名义便是阶庭玉树彼生前之气已不相同而能同之于死后乎子孙犹属二身人之爪发托处一身随气生长剪爪断发痛痒不及则是气离血肉不能周流至于手足指鼻血肉所成而折臂刖足蒿指劓鼻一谢当身即同木石枯骸活骨不相干涉死者之形骸即是折臂刖足蒿指劓鼻也在生前其气不能通一身在死后其气能通子孙之各身乎昔范缜作神灭论谓神即形也形即神也形存则神存形谢则神灭难之者谓神与形殊生则合为一体死则离为二物二说虽异然要不敢以死者之骨骼为有灵也后来儒者言断无以既尽之气为将来之气者即神灭之说也释氏所言人死为鬼鬼复为人者即神不灭之论也古今贤圣之论鬼神生死千言万语总不出此二家而鬼荫之说是于二家之外凿空言死者之骨骼能为祸福穷通乃是形不灭也其可通乎是以古之先王悬棺之后迎主于庙聚其魂魄以墓中枯骸无所凭依也其祭祀也三日斋七日戒求诸阳求诸阴徬徨凄怆犹不能必祖考精神之聚否今富贵利达之私充满方寸叩无知之骸骨欲其流通润泽是神不如形孝子不如俗子也问者曰若是而葬又何必论形气乎曰不然布席画阶亦有方位筮宾求日岂因利益况乎永托亲骸而使五患相侵坐不正席于心安乎程子所谓彼安则此安彼危则此危者据子孙之心而为言也岂在祸福乎问者曰今世视此若祸福交手而付宁皆狂惑乎曰不观宋景濂之志傅守刚乎焚尸沉骨之俗成缨弁之家亦靡然从之不然则以为辱亲也彼之恶择地犹此之恶焚尸也习俗亦何尝之有问者曰地苟不吉迁之可乎曰不可焚尸之惨夫人知之入土之尸棺朽骨散拾而置之小椟其惨不异于焚如也何如安于故土免戮尸之虐乎即不吉亦不可迁也问者曰形气既吉则鬼荫在其中又何必外之也对曰鬼荫之说不破则算计卜度之心起受荫之迟速房分之偏枯富贵贫贱各有附会形气之下势不得不杂以五行衰旺生克心愈贪而愈昏说愈多而愈乱于是可葬之地少矣诚知鬼荫之谬则大山长谷回溪伏岭之中其高平深厚之地何在无之便是第一等吉壤精微之论不能出此虽有曾杨廖赖亦无所用无俟乎深求速索无可奈何而归之天命也问者曰古人凡事筮日东山斥方位而并斥时日何也对曰古之筮日非生克冲合之谓也时则皆以质明唯昏礼用夜有定期也曾子问见星而行者唯罪人与奔父母之丧者葬以日中可知不然谓之蟸患下圹而以宵中今日择时之害也风和日出便于将事谓之吉日风雨即是凶日筮者筮此也今之葬者不以雨止择日之害也故东山之见卓矣先忠端公司李宁国时闽人林柱画一小像殉节以后曾鲸至姚依林本幅写一通二君皆名笔张之影堂魂神不远岁庚寅余弟晦木为冯氏牵染聂丞操兵到门抄掠以去二幅化为云烟余百计访求不获遂令邑人李和追摹仅得仿佛钱牧斋谓先公状若天神者不可得矣太夫人累年每画小像皆出凡手最后有慈谿魏霞生者无所传授多为村落传神无有不肖为太夫人晚年图真称合作余甚喜欲令追画先公而霞生辄死今岁戊辰六月子期自武林触暑来访子期出萧山大藏宗支为吾大年伯孙行以传神着名海内其师为谢文侯文侯师曾波臣远有端绪余因令写先公末后伍员谶语及蕺山夫子泣别像太夫人礼斗诵经二像曲尽思致而其尤妙者诵经一图余不见吾母之诵金刚经八年矣一旦遇之纸上恍然当日喃喃景象不觉泣下沾巾较之霞生又能得其神也非艺之精何以有此古人祭祀无不用尸盖不敢死其亲之意画像者尸之流也程子曰苟毫发不似便非吾亲若夫尸则全然不似矣画像即不肖犹有一二分之似也今日尸废而像存亦理势之自然顾安得如子期者而为之可以无程子之憾乎今年庚午七八月之变余姚为甚海啸山飞鬼灾龙战千年以来所未有也长白李郡公之救灾亦千年以来所未有也康侯奉行之余悉其苦心因命余记之从来救灾之法曰给粟曰为食于路曰平米价曰疫医药曰死葬埋而其所以行此者曰发仓廪曰劝分如是而已然民之孤老疾病不能自食者方始给粟公于能自食者亦皆给之诸生之贫者与焉孝廉之无力公车者与焉为食于路必于聚落之间而穷闾扼巷之老疾幼小则不能就食公身至穷闾扼巷负米哺其张口公所募之米积于姚中贫者既不须籴则米价不平而自平人民聚处饥饿之气蒸而为疫公使各安其居不出户庭顾无俟于医药矣公之葬埋不特灾死之民棺椁之涌地而出者收瘗亦且数千故鬼亦受其泽矣凡此岂昔之所有乎昔者官之仓廪不过平价以粜公出仓邑之积谷悉以予民不收其价昔者劝分开报富民多出里胥之手因之上下公涕泣感动能使一省之官倡之于上富民不得不协从于下岂昔之所有乎又为絮衣数千视其号寒者而给之亦昔之所未闻也百姓观听咸张耳目疑公之钱米天降地出何昔人用之而不足者公用之而若有余也此无他公之至诚痛贯人寰无异厕足而垫之致黄泉也噬臂出血书衣为章以告寮采其能无将伯之助乎然则救荒之奇策亦云诚而已矣余经行闾巷之中黄童白叟数米而炊无不曰此李父以眼泪活我吾侪其忍轻下咽耶益州记云邛都陷为湖人过之者风静水清犹见城郭楼橹畟然嗟乎吾邑无公此城郭楼橹焉知其不为水中之影见乎即不然亦城郭是而人民非矣公起于冠族务为严苦尝欲以一缣寄太夫人而不可得向余及姜定庵言之至于泣下其廉次骨如此夫廉则财绌不能有为而公之于越百废具举其所兴造大者如镇东阁蓬莱驿社稷坛朱子阳明书院刘宠汤绍恩祠皆起瓦砾而为金碧是则其才有大过人者当别有记此但记其救灾一节云伏蒙以修志见召草堂猿鸟沾被光荣某独何心不思报称然而不敢冒昧者则亦有故盖文章之道台阁山林其体阔绝台阁之文拨劚治本縆恒幅道义非山龙黼黻不以设色非王霸损益不以措辞而卒归于和平神听不为矫激山林之文流连光景雕镂酸苦其色不出于退红沈绿其辞不离于叹老嗟卑而高张绝弦不识忌讳故使台阁者而与山林之事万石之钟不为细响与韦布里闾憔悴专一之士较其毫釐分寸必有不合者矣使山林者而与台阁之事蚓窍蝇鸣岂谐韶获脱粟寒浆不登鼎鼐盖典章文物礼乐刑政小致不能殚孤怀不能述也某巖下鄙人少逢患难长藐流离遂抱幽忧之疾与世相弃牧鸡圈豕自安贱贫时于农琐余隙窃弄纸笔戚话邻谈无关大道不料好事者标以能文之目使之记生卒饰吊贺根孤伎薄发露丑老然终不敢自与于当世作者之列盖歌虞颂鲁润色鸿业自是名公巨卿之事而欲以壹郁之怀枯藁之容规其百一岂不虞有画虎之败哉今夫越郡之志地逾千里时将百年所谓台阁之文也既有明府名公巨卿以为之主当世之词人才子孰不欲附名末简分荣后祀而猥蒙召役枯杨寒炭亦起烟华便当祗奉恩命自比幕下反覆思之终于不可某闻梓人之造室也大匠中处众工环立向之大匠右顾曰斧则执斧者奔而右左指曰锯则执锯者趋而左其不胜任者怒而退之某自视不知斧锯安在明府右顾则某将空手而奔左明府左指则某将空手而趋右又何待环立而知其不胜任哉小儒山林之手其无当于台阁也明矣使其退之于既怒之后何如退之于未怒之前耶伏望明府哀其弗及收回成命谨以召启再拜上缴本欲泥首郡朝谢此知遇而先王之制士不传贽为臣则不见于王公某区区守礼不敢陨越亦知明府之所责者不以流俗也不胜感荷屏营之情顷见万贞一郑禹梅以某年满六十征文相宠某不胜愕然如昏沉梦中忽然摇醒记忆此身方才痛哭某十七失父斯时先忠端公年祇四十三耳某亦何忍自比先公而以四十三年私为己有乃不意顽钝岁月遂赢先公之十七某之赢一年是先公之缩一年也何痛如之人子之寿其父母大约在六十以后最蚤则五十耳某不得遇先公之五十申其一日之爱又何敢自有其五十六十乎先公就逮之日题诗驿壁云中官弟侄皆遗荫孤孽何曾敢有儿齿发易销斯哀难灭是马医夏畦皆得为寿惟某有所不可也即使假先生长者之宠灵然难乎其为立言也自最生平无一善状仇刃冤赃钩党飞章围城狱户柳车变姓积尸蹀血虎穴鲸波数十年野葛之味岂止一尺盖独有危苦可书耳夫文章之传世以其信也弇洲太函陈言套括移前掇后不论何人可以通用鼓其矫诬之言荡我秽疾是不信也不然而怜其颠覆拾之以当歌哭将无忧能伤人不复永年某以顽钝而忘之者先生长者以描画而醒之所以促其余生也又为所不忍矣某展转不得其说在某之不宜寿如此在作者之难于为寿又如此昔念庵先生六十有书谢祝某引例而为之非敢自许亦曰念庵且然而况于某乎苟其不然是念庵之罪人也当阮大铖之初发难也内外合谋借中书汪文言以兴大狱苟文言之狱不解则杨左魏三公之逮不在明年矣故魏忠节书片纸求救于先忠端公云事急矣勿杀义士斯时某年十五接此纸入呈于先公先公即至金吾刘侨所密计不竟其狱于诸公得无连染未几金吾以宽文言削籍金吾亦遂委过于先公群小意忌诸君子中惟先公智勇深沉必为吾侪患其后惠公元孺爰书诡行颇僻之刘宗周狠心辣手之黄某意指此一事也乙丑冬讹言繁兴谓三吴诸君子谋翻局先公用李实为张永以诛逆奄逆奄闻之大惧刺事至江南四辈漫无影响刑部侍郎沈演欲自以为功奏记逆奄曰事有迹矣逆奄使人日谯诃李实取其印信空本填七君子姓名云俱系吴地缙绅尽是东林邪党盖因讹言起于吴地而不知先公实越人也先公三疏劾奄虽为其所恨然非讹言则祸亦不若是之酷非解文言之狱以救杨左魏三公为群小所丧胆则亦无此讹言也近见王岳清流摘镜谓李实睚眦于逆奄先公实欲收邃庵之功而不避形迹则是呆人说梦矣此时宫府惟知一逆奄以王安之植根深固不能保其腰领区区疏远之李实虔奉其意指且不暇而使之别生事端愚者所不出矣逆奄与群小朝夕所计虑者翻局二字终逆奄之世无人敢萌此意而群小自为风鹤者则有二节其一甲子十一月孙高阳行边至蓟欲入觐群小奔告于逆奄曰此晋阳之举户部侍郎李邦华召之也其一则讹言先公用李实事也近日孙征君钟元墓志言杨左下狱高阳欲兴晋阳之甲以救之杨左已故而止移甲子十一月之事于乙丑七月谓高阳实有其事犹王岳谓先公实有其事也逆奄之乱去今五十余年耳目相接其大者已牴牾如此向后欲凭纸上之语三写成乌岂复有实事哉戊午端阳日男宗羲识岁在壬午余与晦木泽望入四明自雪窦返至过云霭淟浊蒸满山谷云乱不飞瀑危弗落遐路窈然夜行撒烛雾露沾衣岚寒折骨相视褫气唿嗟咽续忽尔冥霁地表云敛天末万物改观浩然目夺小草珠圆长条玉洁珑松插于幽篁缨络缠于萝阙琤琮俯仰金奏石搏虽一叶一茎之微亦莫不冰缠而雾结余眙愕而叹曰此非所谓木冰乎春秋书之五行志之奈何当吾地而有此异也言未卒有居僧笑于旁曰是奚足异山中苦寒才入冬月风起云落即冻冷飘山以故霜雪常积也盖其地当万山之中嚣尘沸响扃飖人间村烟佛照无殊阴火之潜故为愆阳之所不入去平原一万八千丈刚风疾轮侵铄心骨南箕哆口飞廉弭节土囊大隧所在而是故为勃郁烦冤之所不散溪回壑转蛟螭蠖蛰山鬼窈窕腥风之冲动震瀑之敲嗑天呵地吼阴崖沍穴聚雹堆冰故为玄冥之所长驾群峰灌顶北斗堕胁藜蓬臭蔚虽潐原竭泽巫吁魃舞常如夜行秋爽故为曜灵之所割匿且其怪松人枫石罔草碎碑埋砖枯胔碧骨皆足以兴吐云雨而仙宫神治山岳炳灵高僧悬记冶鸟木客峭崒幽深其气皆敛而不扬故恒寒而无燠余乃喟然曰嗟乎同一寒暑有不听命于造化之地同一过忒有无关系于吉凶之占居其间者亦岂无凌峰掘药高言畸行无与于人世治乱之数者乎余方龃龉世度将欲过而问之石门孙爽喜读此文书之便面庚戌七月二十五日灯下重写一过念亡友下世已二十一年棺和出土干科飒飒知己之泪能不泫然先忠端公祠壬申建于县西之西石山春秋有司致祭拨祠夫二名守之爰当孔道改革之际屯兵于此抽榱桷为营火祠因以废丙寅学院王颛庵先生稽昔祀典复其春秋之祭余以所居黄竹浦矮屋三间稍拂拭肖象为祠自丙寅至庚午春五年九祭烦有司往返四十里仆仆从事心甚不安七月二十四日大水祠屋遂沈海内知之司寇健庵中允果亭相国立斋相国素存学院蓉湖京兆定庵诸先生各出清俸金鉴前弊建于新城内南门之左颇饶花木之趣太守长白李公题其额焉一祠也三徙而定厥维艰哉盖余姚先贤之祠无不在城内惟严子陵在陈山墓道赵考古在冯村故居陈山当时有高节书院设山长领之山长摄祭故能多历年所山长废亦迁至城矣考古之迁入城不知何时或曰嘉靖中汤绍恩其余如虞国石孝子之祠当年应皆载在祀典今孝子烝尝止于私门虞国祭赛化为土谷岂不以离城之故哉余按古之乡先生殁而祭于社者当祭之时为尸以迎之祭毕则已无所谓庙也越王思范蠡之功铸金以存其像抑庙之昉乎自汉以后图形立庙者多矣或墓或居一邑之中涣不相假索四境而祀之势将蒐不给祝后世萃之一庙少牢合祭名曰乡贤则余庙皆可毁也未几而乡贤猥杂马医夏畦之鬼莫不攘臂而争之君子羞与并列则仍为别庙有司因而分祭自特祠而乡贤乡贤而又特祠古今凡三变焉嗟乎人之贤不肖不系乎祠祠之分合皆不能无弊故象祠于鼻亭薛道州毁之曹操祠于夷陵申屠子毁之蔡州吴元济之祠改为裴度崖山张弘范之祠改为文陆春秋之斧钺长存天壤顷一贩夫以千金修学窜入乡贤或为鞶缨之惜余笑曰此近时加纳例也何不可之有闻者莫不胡卢夫非其位而据之祝板唿名旁观腹笑是亦唿尔蹴尔嗟来之食也鬼岂无知乎崇祯戊辰余在京口寺中作佛事余入观之有神位书先公姓名前设伊蒲之馔余痛哭而拜一寺皆惊其后闻此数年间江南北凡为佛事者无不有先公及与难诸公神位此所谓野祀也昔诸葛忠武未立庙之先百姓因时节私祭之于道陌上是矣先公司里宛陵宛陵祀先公于名宦与文信国同龛香火戊寅余至宛陵梅朗三麻孟璇徐干若皆言先公英灵不昧一绅平时于先公为难者见先公降于其宅鬼卒持郎当捕之绅乃叩头乞哀而死有僧自皋亭来言遇先公问其所之云赴宛陵之任令之传语钱牧斋语余客有请乩仙者先公与李忠毅降之忠毅为南康城隍先公为宁国城隍亦与僧语相合近读岭南韩如璜集云先臣黄佐有言刘球毛吉为奸盗所杀尝附于人比闻杨涟黄尊素周宗建亦复现形着巘贞魂耿耿自不同他气易散岂幻诞哉江右舒碣石亦云合诸君子之言证之不可诬也呜唿先公英爽勃窣两间此乡邑之祠胡可忽诸嗟我生之不辰兮逢家难于髫年兰芽之方茁兮霜雪从而萎焉覆巢无完卵兮羌变姓于佣保之间幸先皇之御历兮大憝授首而鲸鲵之维时哭祭于阙下兮醢奸骨以为牺先皇登万岁山而见之兮曰此忠死之孤儿也虽红日之昭融兮实魑魅之繁徒宦奄人而归来兮孰不注东林以仆姑鸟声惨为车载板兮兽幻而为山都余反首茇舍兮念门户之榛芜启艺苑之春花兮收儒林之秋实窃自比于管乐兮宁窭乎蓬荜夫名教之利刃兮固不便乎腐朽者之风逸遂狺狺詈为党人兮祸复丛夫骏及彼两京之颠覆兮曾不偿孔壬之恩仇我亦何罪何辜兮窃独罹此横流朝不坐宴不与兮私天下为一家之忧榜朝堂而名捕兮围门闾以戈矛待变熊蹯之熟兮寄命日影之留令无伏床之泣兮友鲜复壁之收而乃避地于兮观日月之出没经乱礁之岝兮想文山之竭蹶草木无所附丽兮但见饥鹰千群之倏忽泊牡蛎之滩头兮昔光尧于是乎至止数百年若旦暮兮诚流涕而不能已彼琴堕有还时兮今庶几其复尔俨佛像于田兮遥千里而见之历以中土之耳目兮祇嵬琐而自疑凫雁唼呷于鸿波兮岛屿之逶迤也熠燿明灭于红窗兮星宿之推移也何马兰之弱草兮数十尺而扶疏行者往来其下兮每堕蕊之纷如瑞香亦五色兮与荼蘼而间诸凡岛中之花鸟兮视人世而竟殊当夫百妖露天水同群鱼飞雾海市当空帆俄顷而千里兮浪百仞而万重纵一泻之所如兮何地天之不通越长岐与萨师玛兮乃天方销兵而忘战兮粉饰乎隆平招商人以书舶兮七绿烨于东京金石古奇器兮比户能辨其真赝华堂隔以绫幔兮月夜而筝琶笙管之齐鸣余既恶其侈忕兮日者亦言帝杀夫青龙返余旆而西行兮胡为乎中而那避地于万山兮目视夫霄汉绝村落之烟火兮支土锉于岩畔接十寻之瀑布兮使受役于城旦查梨琐碎于秋林兮丹合妩媚于春涧与猿鸟而争食兮偕憔苏而相乱当夫寒食之时青松散粉兮黄雾弥天杜鹃环冈兮红霞匝地复有苦鸟鸣夜兮林花莫不为之憔悴处处哭声朝朝丧槥抱膝而歌蒿里兮墓林纸钱又乘飙而突戾严霜倒飞白发孤灯不转水乐但闻鸟更将放笔而就寝兮开户视夫中星斯时高冈之麂下兮似老人且咳而且行旋继之以勐虎兮风飒飒而屋瓦不宁习既久而不怪兮反有以助余之凄清而其雪合空山兮黄独无苗梅花有骨木客之迹无数兮樵人之径皆没谁谓莫往莫来兮亦有麋鹿之搪揬甘露降于寒松兮映初日之明荧兹馨烈之鬯达兮岂等级于醁醽限之以一垣兮凝至和于中庭亦有高人访道至我庐边古松流水算子铿然悲屠龙之技兮仅世外之可传盖将埋名与草腐兮不虞为野火之所妒以渊明之苦节兮天亦不怜其迟暮况余之琐琐兮又焉能免夫孤露悲药圃之就荒兮听流水之侵路彷依斋之易卦兮聊避地于市廛求昔时之屠狗兮游酒人以亡年释亡命之疑兮因避地于城郭守不见诸侯之介兮齐咎誉之寂寞最此二十年兮无年不避避不一地念迁播之未定兮老冉冉其已至于是返故居揵六枳蓬蒿满琴书肆苟歌哭之有常兮岂怨风雨之不蔽寻松阳湖之迹兮按黄竹浦之记放翁称夫蜀山兮九灵发其蓝水二兰绝江可望兮双瀑举足可企何坠简之纷如兮留久湮之秘圈鸡牧豕其间兮不辞为乡里之所鄙讵料龙蛇起陆兮百毒一时而汇蚍蜉直欲撼大树兮蜂虿亦结而成队仆区之法亡兮桑梓涤而无类未十年而又避地兮奉老母而窜于海隅累故书之千箧兮歉家具之一车襁女孙之三孩兮因世乱而怜渠一室分为庖湢井臼兮盈丈而共鸡犬图书谈文正之遗事兮犹仿佛乎牛屯九亭石屋之延连兮昔汝湖之所园也羌独不得际于斯时兮宁功名之足论游东山之古寺兮怅亡宋之哭声历千载而不散兮悲天运之复丁东观兮曾中流而击楫挽坠日于虞渊兮恨此志之未捷虽同舟之已尽兮而老兵退卒或留于灰劫相与指点残阳之下兮无异寻乎梦中之蝶盖闻承平之父老兮终身不见夫兵革独丧乱之于余兮前未往而后复迫疲曳而不免避地兮尚遑遑其何适乱曰采野葛以为粮饮之以鹄血兮结蓼花以为佩美人复贻予以苦蘖兮彼桃李之艳阳阻风波而莫适兮苟前修之不爽又何庸厌射兮君讳铉字玄子郑氏浙之钱塘人孔肩先生之子也崇祯间武林有读书社以文章风节相期许如张秀初之力学江道闇之洁净虞大赤仲搞之孝友冯俨公之深沉郑玄子之卓荦而前此小筑社之闻子将严印持亦合并其间是时四方社事最盛然其人物固未之或先也癸酉秋冬余至杭沈昆铜沈眉生至自江上皆寓湖头社中诸子皆来相就每日薄暮共集湖舫随所自得步入深林久而不返则相与大叫寻求以为嗢噱月下泛小舟偶竖一义论一事各持意见不相下哄声沸水荡舟沾服则又哄然而笑三峰开堂净慈一默为首座君机锋相触夺其竹篦欲打拟议不果余曰鸭子早已过新罗也君为之一笑明年余过湖上昆铜又在江右刘进卿秋浦吴次尾亦至夕阳在山余与昆铜尾舫观剧君过余不得则听管弦所至往往得之相视莞尔一日昆铜诋分宜于座进卿争之至于揎拳恶口余与君解去其夏余自太仓返与君宿于仲搞水阁谈至夜分水鸟惊起戛然长鸣丙子余寓表忠观前与南屏相近俨公秀初二虞皆住南屏君亦日日过从余弟泽望豪爽不羁夜半掉船湖中高吟长啸沿湖群犬齐吠若豹僧西吾牧斋客也凡社中之人无不网罗以去戊寅君与俨公渡江访余村路泥滑同来沈长生不能插脚君笑言黄竹浦固难于登龙门也乙酉五月邂逅秀初道闇及君于熊鱼山座上从此读书社之缘绝矣湖山如故其犹足乐耶子将印持俨公二虞已前死秀初改名济义道闇改名济月逃之释氏君亦变姓名不知去于何所有疑其慷慨致命死于钟鼓者夫安仁之败叠山有场之责尚未即死君以朝不坐宴不与而强参乌合之事乎有疑其不食周粟而死者夫夷齐之所以为夷齐只在穷饿节如是止矣岂以沾沾一死为快也有疑其亡命为僧隐而不出者夫敬业宾王刊章名捕君非有是也何因而亡命就使为僧挝鼓白椎不能不受丛林之牵挽矣君本青云豪士志在用世一击不中飘然远去岂复又萦于尘网以取挨肩叠足之辱乎谢皋父以子粗达时务委而出游终皋父之世未尝与子相闻也君之子渊业成名士洒扫庭内复何可虑君之不返流俗以为怪君子以为非已甚也渊之子荐述父之言曰闻汝祖在上柏山中有人遇之究不可迹余邑人韩贞武久于上柏余以荐言告之贞武曰畴昔周旋初无郑某意者其变姓名乎荐既不敢钉魂于棺闭神于椁用委巷之礼以施表志来请家传余因仿李文公陆歙州述例既以慰荐且粗见读书社首尾始知先友之风流非今人所有也康熙辛未十月十八日郑兰皋先生八十诞辰闻孙复之舟黄竹浦乞余寿言余于先生六七十俱尝有言矣惟是先生炳然之节粹然之养固有累言不尽者袁公安曰试令一老人与少年并立问彼少年尔所少之寿何在觅之不得问彼老人尔所多之寿何在觅之亦不得此为常人言也君子一生阅历如积金玉寿弥高积弥多举之尽足为世宝讵与庸庸晷景同其销歇先生值事会多故之时涵养稍未纯几微稍未化非激则随先生泊如恬如而其中之确如者又未尝少逾乎铢黍故其自少而壮自壮而老一以守道自重出处较然当崇祯时以科目不得士行积分之法优者台省劣犹郡县同辈多由之出仕先生以时不可为退守初服金陵立国当事欲挽先生先生曰豺狼当道举目将有山河之异矣宁可褰裳赴之乎会稽之守以监军副使征先生先生与叛帅不咸移疾而返其难进易退此一时也桑海之交波路壮阔闭门听难之时臧否不立先生沈名于桑柘弋者何慕又一时也令子登朝封加翰苑以故国遗老羽仪当世子孙皆有文章大名为时所宗而先生药栏竹坞参差蔚会临之以草堂樊之以槿垣新诗间作轻禽短叶尚识音光蔗境弥甘姜境弥辣又一时也余尝谓吾人之应世种种不齐时有常变势有顺逆德有刚柔类有邪正然此中各有自然之天则惟气质未融私意未化不能虚以适变不免参以己意故有形迹可指不能合夫天德干则是纯阳谓之龙德盖浑然太虚之体故能随时变易与世推移宜潜而潜宜见而见宜飞跃而飞跃行乎不得不行止乎不得不止自无形迹可指不露圭角故谓之无首者此也先生之所得于易者深矣天下既诛逆奄表死节之忠臣祭葬赠荫恤典咸备御史袁鲸请于京城建祠一座以慰忠魂杨涟周顺昌黄尊素李应昇等各家子弟追塑遗像于祠中顺天府春秋祭享诏曰可于是死节最着者十三家有司奉旨立庙于乡皆名曰敕建先忠端公祠卜地邑西之西石山为吕氏书室有长松峭壁用官价百金买之是时我乡奄党最多而以逆案拾遗归者势尤桀奡与其同党蹴私人出而争地东浙士大夫皆为之不平冯留仙冯邺仙刘瑞当陆文虎万履安冯元度会祭祠下其文刺我邑缙绅不复知人间有羞耻事而以党奄自旌也奄党愤甚又使其前为方从哲之门客狐鼠游说为一邑风水攸关必须改卜蕺山刘先生为书以告当事曰不佞白安先生之未亡友也请以螗臂当之矣久之而后定而同党亦知为拾遗者所误咋舌而死绍兴推官陈子龙铭其丽牲之石春秋常祭之外巡按萧奕辅乔可聘左光先海道许豸仪部周镳等路有经由者皆以特羊告庙赋诗凭吊改革之际群盗满山官兵借为营房抽椽坏壁未几而倾覆矣有司致祭无所罢享者四十年创痛如积今天子纂修明史追数明室之亡在于天启昔伍员之谏夫差也谓二十年之后吴其为沼当员之谏时为鲁哀公元年至二十二年其言始验而越灭吴先公之谏熹宗为甲子岁至乙酉而明亡亦二十二年故先公绝命诗钱塘有浪胥门目不特痛其遭遇如员而于国家兴亡之数亦前知之矣魄感精动虚尘可数当知纬候为小道耳王颛庵先生督学浙中以仁义束世教行部东浙表章启祯忠节立六贤讲院而以先忠端公为首又考图经知先忠端公故有祠宇今虽芜废顾先朝敕建不可不复乃即其故里老屋三楹肖像存旧丙寅二月下丁教谕沈君煋将事风和日美俎豆静洁故老见之泣下沾襟盖先公被逮在丙寅三月今岁复在丙寅而祀典之举适相邂逅不可为非数也祠堂当三江之口元柳贯有连延黄竹浦之诗剡水西流蓝溪南注姚江东去至此而合乃易之戴九灵之遗迹在焉北望陆放翁之蜀山南观李信之双瀑名山大川药房蕙帐于此乎于彼乎傍徨上下死而不亡者庶几其或遇之钱汉臣学为古文词其初顷刻数百言无事不欲见之于文余惧其率也近颇矜慎而文亦波澜推荡余喜其变也盖两年之中而汉臣之学之进如此汉臣年始二十余此后宁复可量耶汉臣每见必问作文之法余所批选汉臣手抄殆将数尺其用志不可谓不笃矣余亦何敢不以闻于先生长者者不尽之于汉臣然汉臣求之于予不若求之其家先生之为愈也所谓古文者非辞翰之所得专也一规一矩一折一旋天下之至文生焉其又何假于辞翰乎且人非流俗之人而后其文非流俗之文使庐舍血肉之气充满胸中徒以句字拟其形容纸墨有灵不受汝欺也今先生以贵公子而代父当室所以加礼于三党者往往为人所难非即其温厚之文乎世人杯酒殷勤索报江湖先生群从郡县相望裹足不往三十年之贫老诸生奉身若处子非即其小心之文乎忠介之难几不能有其百口先生独身当之无使滋蔓非即其放胆之文乎汉臣钦承庭诏先河后海由是而发为文章岂复影响剿说者所可几及乎故曰不若求之其家先生之为愈也余尝定有明一代之文其真正作家不满十人将谓此十人之外更无一篇文字乎不可也故有平昔不以文名而偶见之一二篇者其文即作家亦不能过盖其身之所阅历心目之所开明各有所至焉而文遂不可掩也然则学文者亦学其所至而已矣不能得其所至虽专心致志于作家亦终成其为流俗之文耳钱虞山一生訾毁太仓诵法昆山身后论定余直谓其满得太仓之分量而止以虞山学力识见所就非其所欲无他不得其所至者耳是余教汉臣以学其家先生者乃学文之笃论也某月某日先生七十诞辰同人相率为寿余即书此言以上先生其有契焉否也钱忠介公肃乐字希声别号虞孙浙之鄞人也祖若赓隆庆辛未进士知临江府临江三子长靖忠举万历戊午乡试次益忠瑞安县学训导次敬忠己未进士知宁国府公瑞安之子也母杨氏继母傅氏公登崇祯丁丑进士第是时场屋之文虽宗大家而无所根柢独公沈湛于大全以欧曾之法出之故一时号为名家授太仓知州二张负人伦之鉴吏于其邑者瑕疵立见公下车未几二张交口赞诵公每谓人曰我若得罪天地当令子孙斩绝自揣归家量口炊米裁身置屋书生门户如斯而已迁刑部员外郎丁瑞安忧浙东议降附公大会缙绅士子于城隍庙痛哭敷陈建立义旂鄙夫恐为祸阶者阴致书定帅王之仁谓潝潝訾訾起自一二庸妄书生须以公之兵威胁之方可无事庸妄书生者指公而言也已而定帅至宁陈兵教场亦受公约出鄙夫之书洛诵坛上鄙夫戟手欲夺之定帅色变公令之任饷而止画江之守公分讯瓜沥升都察院右佥都御史寻升右副都御史上言国有十亡而无一存民有十死而无一生贤人肥遁不肖攘臂一也宪臣刘宗周之死关系宗社密章太牢朝典未备二也外戚张国俊权倾中外共指神丛三也台省直谏发言盈廷无俾群枉四也朝章令甲委诸草莽五也狎邪小人借推戴以呈身茸下流冒举义而入幕六也楚藩江干开诏息同姓之争李长祥面加斥辱七也咫尺江波烽烟不息而越城裒衣博带满目太平宴笑漏舟之中回翔焚栋之下八也所与托国者强半弘光故臣鸮鸟怪声东徙尤恶飞蛾灭烛至死不改九也民为根本七月雨水庐舍漂没以水死西成失望以饥死执干戈以卫社稷以战死文武衙门绛标寸纸一日数至以供应死越人衣食取办于舟楫调发既多民皆沈舟束手以无艺死比户困于诛求此营未去彼营又来以财死富室输财亦以义动之非有罪也而动加搒掠牢囚以刑死大兵所过沿门供亿怒骂及于妇女以辱死甲献乙之货丙报丁之怨百毒齐起以忧恐死今竭小民之膏血不足供藩镇之一吸将来合藩镇之兵马不能卫小民之一发恐以发死十也若不图变计不知所税驾矣户部主事邵之詹画地分饷以绍兴八邑各有义师专供本郡宁波专给王藩公言臣师二千既无分地理须散遣但臣自举义而来大耻未雪终不敢归安庐墓散兵之日单丁入伍济则君之灵也不济以死继之浙师既溃汛海入闽思文授以原官闽亦寻破隐于福州之化南鲁王航海至闽从亡者文臣止熊汝霖孙延龄武臣止建国郑彩平夷周崔芝闽安周瑞荡湖阮进汝霖为东阁大学士建国署兵部尚书事公朝见建国举以自代王谓诸臣曰江上之师不能成功病在不归于一公请以建国为元戎诸镇皆受其节制则兵出于一矣又言兵贵精炼然炼兵非旦夕事也今命建国挑选敢死善战之士不论某营某营另为一军自今一切封拜挂印暂行停止悬金印于此令曰有能将建国挑选之兵先锋破敌者不论守把等官即以印佩之议者曰不然各藩以私钱养其私兵孰肯令其挑之以去公言无已则改前法今自建国以下六大营每营挑选敢死善战之士另为六军悬金印六于此令曰有能将本营挑选之士破敌者不论守把等官各以印佩之王以为然自是之后兵威颇振王之初入闽也次中左所中左所者赐姓所营之地也赐姓不肯奉王以丁亥岁为隆武三年故王改次长垣建国自以其军连破郡邑赐姓不与焉是年十月公拟诏颁明年鲁三年戊子大统历于是海上遂有二朔时刘沂春吴钟峦皆隐遁不起公疏荐沂春为右副都御史钟峦为通政司使又寓书两公时平则高洗耳世乱则美褰裳急病让夷前哲训也司徒女子犹知君父东海妇人尚切报仇嗟乎公等忍负斯言二公翻然就道而思文遗臣无不出矣戊子王次闽安镇公请立史官言近者主上遣使访求隆武又议为弘光发丧长乐知县郑以佳科臣劾之主上悯其清苦又重违言官姑降级消息之旋与湔雪即此三事皆可传远岂以艰难遂泯庶绩晋东阁大学士兼吏部尚书疏辞者四面辞者三王终不听与马思理刘正亨同入直当是时以海水为金汤以舟楫为宫殿公每日系河居于驾舟之次票拟章奏即于其中接见宾客票拟封进牵船别去匡坐读书其所票拟亦不过上疏乞官部覆细小之事大者则建国主之王亦不得而问也先是大学士刘中藻起兵福安攻福宁州将破其帅涂登华欲降第谓人曰岂有海上天子船中国公公致书谓将军独不闻有宋末年二王不在海上文陆不在船中乎后世卒以正统归之而况于不为宋末者乎今将军死守孤城以言乎忠义则非其人也以言乎保身则非其策也依沸鼎以称安巢危林而自得计之左矣登华遂诣建国降建国欲使其私人守之刘相不可建国反掠其地公与刘相书每不直建国建国闻之恨甚公固有血疾至是忧愤疾动而卒六月五日也年四十三王遣官致祭赠太保谥忠介后六年而闽人叶进晟葬之黄蘖山旧史曰自会稽而航海者孙硕肤熊雨殷沈彤庵与公四人皆相行朝孙殒于滃洲沈沈于南日公与熊皆因郑彩而死在昔文谢孤军角逐于万死一生之中空坑安仁之败亦是用兵非其所长其进止固得自由也未有一切大臣听命于武夫之恣睢排奡同此唿吸之死生而蠢然不得一置可否如幕客如旅人闽有平国浙有方王海上则建国赐姓定西不啻一丘之貉公与雨殷稍欲有所发舒朝怀异议暮入黄垆忠臣之热血不洒于疆埸之钟鼓日染夫睚眦之干戈虽由遇此厄会然推原其故有明文武过分书生视戎事如鬼神将谓别有授受前此姑置当其建义之始兵权在握诸公皆惶恐推去不敢自任武人大君而悔已无及矣公之从子鲁恭欲余次之二十年来乘桴之事若灭若没停笔追思不知流涕之覆面也庚戌十一月甲子余为高旦中题主于乌石山明日雨不可出山遂偕辰四宿阿育王寺丙寅请观舍利寺僧启铜塔捧一小方箧出殿门外南向立箧方广六七寸玲珑内外不隔中系小木钟涂以泥金有小珠在其内作琥珀色则所谓舍利也余读宋景濂阿育王寺碑言舍利历代之神异详矣自是以后称其神异者陆光祖郭子章先后诣明州顶礼述其所见然而不知其伪也嘉靖间倭犯宁波胡宗宪防海之师屯于市窃金钟并舍利以去住持僧傅瓶无以眩人用真珠裹金伪造以充之光祖之所见者此也其后海上有警住持惩异时之失以伪造舍利寄藏乡民李台垣家台垣家之妇女私发而玩之堕地不见则又以其奁中之珠涂饰置于钟内海警既息迎还于寺郭氏万历壬子甲寅所见者此也崇祯甲申象和为住持又将此伪造者质酒于缨络河久之始复中是故阿育王舍利不特伪造即其伪造者亦不一人一事余之所闻自嘉靖以来者景濂碑文作于洪武十二年距今二百九十三年耳已不胜其伪如此岂自洪武以上历一千九百七年之久舍利依然为刘萨诃故物耶且洪武来舍利不出境内启闭一二山野驱乌之手洪武以上一归官库再入临安一入燕京流转不复一寺其诪张为幻更复何如耶然则景濂碑中之神异亦不过世俗自欺欺人之说一如郭陆遂从而拾之耶或曰是在观者之诚否即如碑言松枝放光何关舍利曰不关舍利是名妄见岂可以所见之妄而谓舍利之灵乎忆余丙寅冬日书窗油盏灯注时吐青珠细于芥子坚不可破竟夕可得圭撮如是者月余或谓此草舍利也嗟乎即舍利亦复何奇而况于伪为者乎彼沾沾其神异者可谓大惑不解矣余于李庭芝守扬之事盖未尝不为之流涕也宋已亡矣犹能死守半载庭芝一日在扬则扬一日不速飞元不能乘其席卷之势以下扬而必待之易守之后然则兴亡之故虽曰天运固未常不由于人矣世徒曰宋之亡也兵力人心一无可恃夫扬之兵力非有加于天下也朱焕之代庭芝所用者亦即扬之民也观庭芝能用扬于亡国之余知古今无不可为之时耳有明之亡高公守郧之事何其与之相类也襄阳既陷阁部杨嗣昌自裁郧阳以要地推择高公为分守荆南道按察使时全楚郡县流贼残破略尽濠平城堕蓬颗千里郧治孤悬户口不盈四千公至隐度城郭西南缘汉水东北据山麓汉水来去之所皆劣容一丈筑楼橹其上东北两面为虎落以接之具蔺石布渠答料兵得三千分处其间三月而战守之事备亡何献贼道经城下总兵左良玉尾之城中大恐盖左兵之暴过贼异甚公为之乞哀于左帅得不入明年李自成来攻公将士卒搏战城外贼不得傅城而退十六年三月贼从汉江上流将下搜括民舟公曰我失汉江之险则坐困矣乃乘其未集使水哨马之服夺之贼遂从陆来薄以破均州所得静乐宫门板竹笮联为木城公命投以火罐斧其竹笮木城遂拔云梯冲车攻具齐列我师奋勇坏其机牙贼乃乘夜运作莫知所谓平明视之敌台矗矗三十六所逼陴高出俯施飞炮公率众攻台三日而尽堕之公以羸卒四千当贼三万甲马二千攻围一月余贼丧失精锐过半卒不得志以去由是郧兵之名着于天下李贼愤甚复发兵至郧公使御之于杨溪贼抵龙门夜闻汉江水石相搏有惊而唿者曰郧兵至矣师遂溃其畏郧兵如此贼据均州郧之伏听者不能东出公发卒攻之贼望风遁自成营都襄阳督师孙传庭秦中刻期大举自成移军入襄城郏县之间待之公出师以应督师降光化谷城至襄阳闻督师败绩引兵保均已而自成入关公复出师一战而馘贼二百余级自成以郧阳一眚梗其全楚乃发贼三万使襄阳路应标将之灭此朝食而郧阳城粮尽公使溯汉籴稗实以给兵不足则杂牛皮曲蘖以给之士无离心贼以公之降丁王光恩为可动也发使招之光恩犹豫未决公乃大会将士于城头而告之曰事已至此诸君可斩吾头降之毋为徒死诸将痛哭愿随死公曰贼使为光恩而来光恩云何光恩迫于大义亦遂手刃贼使以示不回公与诸将痛饮相勉以古来忠义之事勇气百倍明日开城决战贼仓卒不意大骇而溃得级千余公又谓其将校曰贼倚粮于均我方救死不暇均中之贼必不虞其往袭也使裨将杨明起夜以千人渡汉迟明破之烧其积聚郧围始解当是时闯贼已据全秦河洛荆襄设官分治庙堂以郧阳久陷罢抚臣不推忽得公请救蜡书郧人之在都者莫不痛哭击登闻鼓曰郧阳不食半载犹为朝廷死守奈何弃之翌日上召阁部大臣于平台议推郧阳巡抚廷臣皆属公大学士丘瑜曰全楚督抚皆逃不如一道臣犹能张楚上然之大学士陈演曰道臣虽能守然巡抚非其所长于是以郧阳知府徐起元为巡抚加公太仆寺卿仍署道事初公备兵长沙长沙守为演私人属公庇之公举案其赃演恨之故以起元先公越数日冢宰李遇知言陕西与川北相连宜守汉中兴安以固蜀门户上授公右副都御史巡抚陕西兼制川北围解而后闻廷授则十七年之四月矣公遂谢事养病又数月而闻北变公恸哭曰老臣以一隅为挈瓶之守岂知其无益于天下之大数也秋七月路应标又至公复登陴助起元城守十二月闯贼败围郧者杀应标而去公谓先帝以秦中属我岂可寒此末命得秦帅孙守法家丁数十人借郧师苗时化之兵以佐之遂下兴安未几而大兵南下公还郧郧已内附窜处不归浙河失守远宦于故国者例簿录其赤口以上公有老父年八十余事闻公曰叠山安仁之败以母老不死矧我在事外耶归而奉父以天年终自流寇起讨贼之师一盛于杨嗣昌再盛于孙传庭皆竭天下之力以奉之剑客奇才辐辏戏下而襄雒之陷潼关之败中原由此陆沉左良玉之兵号数十万自开封溃后翱翔樊城避贼于荆州再避武昌三避九江其视一战如以肉委饿虎区区郧阳饥卒不满半万重围援阔两京陷没魁然而峙必待公解任而后速飞然后知兵不在强弱城不在坚脆顾用之之人何如耳守扬守郧亡国之际岂繄无人君子所以痛恨于庙堂之倒置也公讳斗枢字象先别号玄若韩国武烈王高琼之后王之五世孙修职郎世殖南渡始为鄞人修职生元之字端叔宋之名儒又七世而为公之高祖文福建驿丞曾祖士亦以儒学名赠刑部郎中祖萃万历甲戌进士知肇庆府赠右副都御史父光禄寺署丞致仕封右副都御史母黄氏诰赠太淑人公五岁即能属文年十九而举于乡登崇祯戊辰进士第授刑部广西司主事是时逆案新定逆奄之党人出奇计欲以疆场之事翻案晋抚耿如杞勤王兵溃党人以如杞故逆奄之所欲杀者使上必欲杀晋抚则逆奄之诛赏未必不当上心乱矣乃弥缝上之所寄耳目者晋抚下狱尚书韩继思择司官五人以谳之公与焉坐总兵张鸿功死晋抚戍上阅爰书大怒悉置谳者于诏狱晋抚论死讲官文震孟讲吕刑肄业及之公得复职虑囚湖广寻出守荆州府江陵获盗连染辽宗知县史元调以收考宗室受逮摄辽宗置对恐其败露漫言溺之公遂实其漫言谓辽宗果非盗正合听其湔雪溺之则其为盗也信元调得从末减郑奄蛊惠王请以王官行部履亩而税公曰王赋多无实田加派充额耳王官茧丝民弗堪也事遂得寝故迂其文书以听台难久之报寝镇皋参将杨世芳奉檄守陵道荆公留不遣巡抚唐晖闻之大怒曰谁任承天之咎者公曰贼必不敢越荆以入承天守荆所以守承天也贼果西行世芳袭之以俘馘告庆于唐抚唐抚乃服升湖广按察司副使备兵长沙长沙有江湖之限不知兵革武备久弛公谓江北云扰江南岂得晏然增城数版调兵笇军食用戒不虞未几而临蓝山贼起贼船数百顺流破湘潭乘胜遂攻长沙阙地濡褐积土蒙橹贼既尽其机巧而纵磊焚冲应之者尝若有余潜遣守备韩鸿发闾左子弟以资夹击贼闻夜遁当郡城烽燧湘乡煤丁煽动聚众亦至数千出犯安化沅抚陈睿谟有事于临蓝公谓煤丁新起易于扑灭煤丁授首则临蓝破竹矣请以为始事分道蹙之及于桃花江公已先去其津筏皆溃而就溺继讨临蓝公独当一面寇平上赐银币长沙江流五百余里寇盗出没逻舟三只公增为十六又造战舰六只传筹出哨行旅贴然属邑城垣十二尺以上皆增八尺无城者五既城攸县积羡金以待其四守楼土堡相望离乡聚间公之设施不啻田舍翁品量家事千里如在庭内其在郧阳南都召其回京已改楚抚已又以王骥代之皆公所未闻也公虽奉父家居而白首兵间人情所注风波震撼无日无之一对狱吏再连嗣子故浮沉闾里不敢自异晚又目盲租吏债家时见足搦岂知其为先朝万里城也生平一无嗜好秃笔顽石时为选体诗寄兴亦不必以示人与人言意满口重至于兵事则心开余之交公在己丑慷慨失职时相过从犹为使公建大将之旗鼓必有可观岂知其闷闷以老哉生于某年甲午八月二十五日卒于某年庚戌五月二十一日以某年某月某日葬于某所配范氏赠淑人继徐氏封淑人簉施氏嗣子宇泰兵部武选司员外次曰宇启婿沈延纶庠生戴石臣朱濂孙男四人奕宣奕襄皆廪膳生奕修奕学曾孙景干景晔宇泰以公之明德史所取裁须得旧事粗见首尾者为之科条因授公所撰宦历漫记守麇记略俾李邺嗣为状余为铭志铭曰陈伯美先生甲子与余同物己酉岁余为文寿其六十因推宋景濂禄命辨之意以归之人事然此时穷通奇偶不甚相远也十年以来令子介眉读中秘书孙莘学弱冠登贤书先生亦受封翰林院编修而余顽钝如故白首青灯学不加进终不敢以命之不犹而自委也戊午冬先生偕莘学公车北上因得谢恩介眉上疏陈情乞侍南还天子加恩近臣允其给假送亲而八月八日适当七十诞辰介眉先期自京师缄书欲余为序夫先生以瓮牖绳枢之子一旦而为天子所知亦可为荣矣而余之不能无望于介眉者方今朝廷开史局纂修明史取草野之士以充赋明示以翰苑无雄文奥学之人也然余观今所取于草野者以视明初所取之三十二人相去何等必有能辨之者此固不具论其亦有能度越于吾介眉者乎吾不能知今之在翰苑者由介眉推之未可便谓草野之士胜于翰苑也吾闻朝廷之上欲留介眉分任史事便当励其三长即未敢侈口迁固然必能考真伪定是非有所载削不附和于流俗此便可关草野之口而夺之气矣盖明初之有求于遗逸者议论之公而今之不敢信草野者闻见之陋也奈何急于南还不为当世张一闻见之路乎虽然此余局外人之意也昔景濂归省其父上赐金帛遣之然蓉峰处士未尝至京师也震川言周美为尚书郎封君就养京师秩满受封父子相随奉天门谢恩观者叹息内侍引入禁苑遍观玉堂神明渐台太液之胜饷以内珍曰封君谢恩者盖少况年盈八十健爽如此者乎掖送出长安门而别然不闻上赐其还也今先生兼而有之此顾儒者之盛事介眉又遑顾其他乎先生虽七十而须发黝然望之如五十岁人无俟于凭几撰杖倍之而五十年始可当期颐耳子姓从此名位愈高其受朝廷之宠眷亦将至再至三不一而已也介眉又何必亟亟于今日乎独怪余龙钟潦倒不能以禄命同先生之通塞者且不能以禄命同先生之老壮也是故言禄命者自景濂以上王鲁斋以为古今之远四海之广人生林林俱囿于二百五十有九万二千命之中何其术之穷也自景濂以下童轩以为命在有无之间引高谷李昂单昂王稽四人同物者以证之天生余与先生若似乎为三家之谈助也今海内皆知甬上精综六籍翱翔百氏危儒行标清议一切夸诞骫骳之习击去之今世夸诞骫骳之妄人累急甬上终于不可亲而止盖十年以来所称鲁卫之士必在甬上也嗟乎亦知其所以至此乎始陈子夔献与同里十余人然约为友俱务佐王之学以为文章不本之经术学王李者为剿学欧曾者为鄙理学不本之经术非矜集注为秘录则援作用为轲传高张簧舌大抵为原伯鲁地也于是为讲经会穷搜宋元来之传注得百数十家分头诵习每月二会各取其长以相会通数年之间毕易诗三礼方会之初立闻见之徒更口靳故鸱鼓害翼犬呀毒啄会者不懈益虔里中有以骂坐自喜胜流多为所绌间出违言夔献大声叱之揎袖将搏其人沮丧避去故凡僻经怪说撼其会人者夔献必析义秋毫愍痛以折其角盖未几而同学益进不啻山鸣而谷应也向之靳故者皆忏舌嗟叹譬虫蚀木不知皮外更自有味耳虽然会中丹霄之价宫羽移换而夔献栖迟长资弹压年至五十未名为老曹瞒之言岂足为信或者遂疑羐轴之疾未易消除则称年于夔献非志士之所欲闻也此亦何视夔献之浅乎志道德者不屑于功名志功名者不屑于富贵借富贵以成功名其功名为邂逅借富贵以谈道德其道德为虚假天生豪杰为斯世所必不可无之人本领阔大不必有所附丽而起一片田地赤手可以制造无论富贵与不富贵皆非附丽也夔献以一诸生旅见学宫揖让于博士之前有何气力不及十年而能转浙河东黄茅白苇之风概使之通经学古浙河东岂少富贵如麻竹者皆俯首帖帖而不敢与争是无所附丽之效也方今天下多事不可无夔献夔献亦安能悠悠于薖轴乎恐不免耳安石之言将无同陈子文海昌才士精综六籍翱翔百氏操笔属词缘情绮靡之功离绝畦径故其名声远闻柯叶张皇丁巳入京师名公巨卿贪其俊逸东阁靓深险韵促漏铓刃愈出格于例不得入闱谒选而出夫以子文之才驰骛古今之际高步天地之间谓当以稽古之力润色王度屈于下职闻者皆爱惜焉而子文方游大梁摹铜盘之篆字抚昭陵之铁马经行名迹之处破荒搜讨往往迷失道同行者秣马即次炊黍已熟迟子文尚未至也岂感慨悲歌之气郁于中有伶官简兮之风乎抑以名山大川昌其诗如崔斯立之丞蓝田日哦为事与唐宋以来丞尉皆进士释褐之官卿相于是乎出有明假途于吏于是士人始不乐就今制复唐宋之旧由此为大官者不可胜数子文功业不难戾契而至则其纵古横今要非耽恋光景不得志于时者之所为矣窃料四海之士如子文者不可多得知百里不足以处士元鲁肃之所以能霸也以公礼格孟博陈蕃之所以不终也世自有急子文者子文藏声匿影以待之撑霆裂月之作夫亦可以销磨其岁月矣序周元公曰文所以载道也今人无道可载徒欲激昂于篇章字句之间组织纫缀以求胜是空无一物而饰其舟车也故虽大辂艅终为虚器而已矣况其无真实之功求卤莽之效不异结柳作车缚草为船耳吾友陈葵献汲古穷经聚同志为经会葵献常为都讲每讲一经必尽搜郡中藏书之家先儒注说数十种参伍而观以自然的当不可移易者为主而又积思自悟发先儒之所未发者尝十之二三焉当更端之际一堂数十人所倾耳注目者必葵献也是时葵献固未尝以古文自命然其笔授之章论学之书舂容典雅辞气和平无训诂斗饤之习余曰此真古文也应酬之中岂有古文哉今年秋月与余同寓吴山至广化寺拜先忠端公神位六一泉虽有石屋覆之已同行潦东坡言泉出讲堂下今泉逼山麓其上更无堂址则亦非泉之故处也寻张司马墓桑间土堆乃是精卫口中一丸也葵献按形家书谓后来香火当不下鹏举节闇二公徘徊者久之大观台观潮潮不上海门十年矣土人亦无有修此故事者一僧立台上薄暮怅然而返饮唐殿宣书舍壁间题名多是南宋名笔盖紫阳一带大略是韩平原凿山所置南园也一滴泉听雨云居坐月余间有吟咏墨痕未燥而葵献排韵斗险俄顷成章牢笼景物刻画悲欢视雕肝琢膂日锻月炼者无以加焉习葵献者以为葵献破荒作诗何工之如是余曰曾是有猗顿师史之货而忧其不能转毂运棹乎葵献行且计偕北上渡长江叹南北之限过齐鲁燕赵之墟圣贤豪杰经营之迹犹有在者入长安观其宫室之壮丽奇材剑客之聚集盖建都者近千年矣触目骇心动成篇什素所畜积于此焉发之所见者与人同所得者固与人异也司马子长之文章得之山川子长读书十年之后方可言此今葵献读书年过子长从此而后方知六经非几案间物耳此区区所刻恐不足以尽葵献也序司马迁传游侠以乡曲之侠与独行之儒比量而贤夫侠者以布衣之侠与卿相之侠比量而难夫布衣然时异势殊乃有儒者抱咫尺之义其所行不得不出游侠之途既无有士卿相之富厚其所任非复闾巷布衣之事岂不尤贤而尤难哉十年以前亦尝从事于此心枯力竭不胜利害之纠缠逃之深山以避相寻之急此事遂止其时周明与其客以十数见过皆四方知名之士余间至其城西田舍复壁柳车杂宾死友咄嗟食办余既自屏周明亦不相闻问然颇闻其喜事益甚江湖多传周明姓名以为异人嗟乎周明亦何以异于人哉华屋甫田婚嫁有无人情等尔亦唯是胸中耿耿者未易下脐人见其踵侧焦原手搏彫虎遂以为异虽然周明一布衣诸生又何所关天下事而慷慨经营使人以侠称是乃所以为异也周明姓陆氏名宇鄞县人也祖某父世科大理寺卿母某氏配周氏崔氏子经异经周婿万斯大少与钱司马读书慷慨有大志司马江上之事周明实左右之祥兴航海其诸臣风帆浪楫栖迟金鳌牡蛎之间非内主之力则亦莫之能安也癸卯岁周明为降卒所诬捕入省狱狱具周明无所诖误脱械出门未至寓而卒周明以好事尽其家产室中所有唯草荐败絮及故书数百卷讣闻家中整顿其室得布囊于乱书之下发之则人头也其弟春明识其面目捧之而泣曰此故少司马笃庵王公头也初司马兵败枭头于甬之城阙周明思收葬之每徘徊其下一日见暗中有叩首而去者迹之走入破屋周明曰子何人其人曰吾渔人也周明曰子必有异无为吾隐其人曰余毛明山曾以卒伍事司马今不胜故主之感耳周明相与流涕而诣江子云计所以收其头者江子云者故与周明读书钱公之将也失势家居会中秋竞渡游人杂沓子云红笠握刀从十余人登城遨戏至枭头所问守卒曰孰戴此头也者卒以司马对子云佯怒曰嘻吾怨家也亦有是日乎拔刀击之绳断堕地周明明山已豫立城下方是时龙舟噪甚人无回面易视者周明以身蔽明山拾头杂俦人而去周明得头祀之书室盖十二年矣而家人无知者至是而春明始瘗之昔李固之死汝南郭亮左提章钺右乘铁锧诣阙上书乞收其尸南阳董班亦往哭固殉尸不肯去来布奏事彭越头下祠而哭之彼皆门生故吏故冒死而不顾周明之于司马非有是也一念怜其忠义遂不惜捍当世之文罔所谓尤贤尤难者不更在是乎初周明读书时有弟子讼其师师不得直周明诣文庙伐鼓恸哭卒直其师而后止昔震川叙唐钦尧争同舍生之狱以为生两汉时即此可以显名当世在周明视之寻常琐节耳独恨不得司马迁以拾之余因万斯大而论次仅以答周明曩者之一顾也铭曰或骇其奇或叹其拙茫茫宇宙腐儒蚓结姚江慈水之交有烟火镇曰蓝溪岩峦拥秀水清冷如明镜盖四明之支麓多刘樊故迹或者遂疑所谓蓝桥自有神仙侣者即此地也元亡戴九灵与其徒恸哭流连于此山光水影尚有黯然之色今汝和陆先生居之峨冠方领翱翔于市人之中莫不指而笑之聚童子数十人研土朱授三字经千字文以度日市日出逢故人则肘之入舍沽酒痛饮晶盐脱粟尽欢而后去酒中亦时时道其生平过去之事慷慨泣下直欲起九灵而与之为友也盖先生本富室板荡之际曾参人军事日在虞渊犹藤没水以随夸父流离异地尝见瑞香五色遍满山谷禽鸟啁哳皆非人世所有久之隐隐阗阗疑是人声则水石相搏也徒手归来尽丧其田土五载间关成一窭人乡里小儿窖有余粟辄复傲之以所不如吾意先生自悔少年喜事念马少游之言不可再得便当谶舌终身耳叨叨举似性岂人殊先生尝过钱牧翁牧翁叹曰东浙固多人物如汝和者鲁人也三吴智巧岂少十倍汝和使之欲事汝和之事则不能矣于是四方之客过余者亦或过先生以为旧物其为当世所重如此余尝观宋时文谢幕府之士身填沧海者无论矣其散而之四方者亦不负初心皆能洁然以自老程篁墩尝为遗民录记之余与泽望拾遗其后残编之不灭没者尚不啻百余屈指危亡事始一时名存身丧者固不让于宋而慨然记甲子蹈东海之人未几已怀铅椠入贵人之幕矣不然则索游而伺阍人之颜色者也其逃之方外者可谓勇矣而挝鼓上堂亦竟忘其始之何以为是也自吾友沈徐汪巢数子而外可以登汐社之堂者寥寥盖不数人先生岂非其一哉有篁墩者起知在所不遗向使先生而死文谢之幕下烈则烈矣何如以今日之所少者留之作一榜样乎虽然自刘樊至今千百余年国家代迁陵谷俱变而蓝桥之名如故先生亦自其不变者而观之将见青牛白鹿之士攀仙木而抬青棂同一旦暮兴亡之感亦可以释然矣壬子岁除日为先生七旬诞日二三知己登堂为寿浊酒瓦盆姑以此文代藏钩之戏溽暑初谢秋声在树寸寸寒烟山山灵雨水潺湲而无极天寥泬而如暮嘹亮兮声满长空参差兮景留古渡蕙兰心死芙蓉肠断草则萤去情亡叶乃根离恨绊爰有弱草生于阶畔根老无花条孤不蔓埋苔藓所不辞招苋陆以为伴于斯时也忽然露奇遂尔目换黄疑晓莺坐树红若春鹃哭旦蜀锦出濯霞光方乱几登群卉之目岂特百草之冠儿子百家进曰天下之物无大小未有不得一畅发其精华者也彼草木之甚微或花或叶必蒙一时之咨嗟况夫魁梧长者而有终身于风沙奈何不能安静待时急流俗之喧哗余乃喟然叹曰汝以其妖光夺目冶色欺人乃精华之得发耶方其云惨惨而欲凝月黯黯而将压莫诉霜饕谁怜雨劫杂粉染于凄露酸心幻为媚叶秋风宛转原是哀魂夕阳陆离但有啼颊相对吟虫时来病蝶岂知其所不得已者人反赏之以目睫乎小子识之君子闻道而腴心空得第奚羡荣枯于外境达人苦富贵之桎梏世方以为庆修士伤声名之顿撼世方以为盛又何殊于兹草之萎浥将败女方以为得遂其性乎故曰木有瘿石有晕犀有通以取妍于人皆物之病也人穷反本疾痛则必唿天情至无文慈悲自能救苦伏念先母太夫人二十三而为命妇三十三而称未亡五载宛陵不闻声于衙舍两年都下长啜泣于封章逮夫李固名挂飞章范滂身横狱户太夫人哀祈宛转惨此夕之孤星行哭凄怆距黄泉之一线毁巢破卵之下女嫁男婚追赃没产之余养生送死心力俱尽泪痕未干二十年党锢之门庭风波无已四十载流离于道路丧乱孔多七妇皆亡五子维二皇天后土鉴此青灯敝帷之心枯柏寒松兀然天崩地裂之日寿登九十上帝不钖以三龄年倍四三先公只得其一半相依母子永隔幽明痛割何言请求无路家礼不作佛事尚似未经痛痒之言吾母日诵金刚岂敢遽改萱亲之道祷安螺钹白沙禀之北堂常念光明和靖岂非儒者爰集胜侣用翻龙藏清梵悠长俨慈音之在迩瑞容端好望鸠杖兮来临固知散花之魂定行皎月之路生前荼苦已灭于电光至性霜寒不随乎薪尽陈介眉教授里中书舍至不能容其时顾在瞻来学介眉称其为后来之秀因同毛孝章访余于黄竹浦讷口少言未几返于淮海岁辛酉万公择自淮归言在瞻倡率其里人为经史之学不殊甬上余喜其索居而能自立也丙寅冬十二月在瞻不远千里问病于师重过黄竹伟然如剑客奇材当是稼轩同甫路上人物余儿自都中寄书以其家先生荣生六旬寿序为请君山阳人长身岳立膂力过人所挽弓数石发必命中尝与人较射以他弓授之应手而折雅欲以功名自见入海澄公麾下从破厦门论功升游击浙帅朱君招之共事君遂来定海部伍霜寒刁斗应节耿逆之乱海水群飞常提督节制诸帅出海击之至大佛头贼伏舟山崃俟官兵半济横冲为二首尾不能相应朱帅在围中各舶莫敢向迩君拟刃舵工颈上使之转舵突入贼阵炮声雷波涛起立贼帅朱非熊歼焉朱非熊者乌鸡岛贼精于水战贼恃之横行海上非熊死而水师不竞矣事平君成功不居返于淮海读二溪语录有得日与周君调讲性命之学君调固奇士尝参史阁部军事失势为狱吏所困从圜中得大光明遂弃家为僧其所以与君语人莫能测也出家乃大丈夫事非将相之所为是古之学道者每轻将相余以为非能为将相者不可以学道故子房辅汉而赤松绝粒长源定难而懒残分芋李林甫之阴贼卢杞之奸邪未尝不遇异人终为蚁鸢所笑耳君虽不为将相而海上之捷则大将之所为也于学道也何有今以将相之业授之于子振衣千仞讳言平生则谓之轻将相也亦宜唐荆川王道思以为汉之经术宋之道学其人才之成就皆师弟子私相授受无所与于学校此盖有激之言以吾余姚论之则大有不然自虞仲翔之易擅东南之美嗣起者代不乏人其出于学校与否姑不具论元末明初经生学人习熟先儒之成说不异童子之述朱书家之临帖天下汩没于支离章句之中吴康斋陈白沙稍见端倪而未臻美大圣神之域学脉几乎绝矣高忠宪云薛文清吕泾野无甚透悟亦谓是也贞元之运融结于姚江之学校于是阳明先生者出以心学教天下示之作圣之路马医夏畦皆可反身认取步趋唯诺无非大和真觉圣人去人不远孟子曰人皆可以为尧舜后之儒者唯其难视圣人或求之静坐澄心或求之格物穷理或求之人生以上或求之察见端倪遂使千年之远亿兆人之众圣人绝响一二崛起之士又私为不传之秘至谓千五百年之间天地亦是架漏过时人心亦是牵补度日是人皆不可为尧舜矣非阳明亦孰雪此冤哉故孟子之言得阳明而益信今之学脉不绝衣被天下者皆吾姚江学校之功也是以三百年以来凡国家大节目必吾姚江学校之人出而支定宋无逸之纂修元史黄墀陈子方之自沈逊国宸濠之变死之者孙忠烈平之者王文成刘瑾窃政谢文正内主弹章魏奄问鼎先忠端身殉社稷北都之亡施恭愍执绥龙驭南都之亡孙熊伏剑海岛其知效一官德合一君者不可胜数故姚江学校之盛衰关系天下之盛衰也先是庙学颓败上雨旁风一宫之外皆为茂草当事簿书之事胜于俎豆即有畚筑聊尔具文至使数十年之中人才寥落科名亦且天荒夫营室无功单子知陈有咎国庠为圃元舆忧道将陵忍使阳明阙里而憔悴于盛世乎晋中康侯如琏以经术为吏治下车即为此惧广文沈君煋方君运昌佐以精诚沈君以己财首创启圣宫康侯捐俸倡之田二尹守一继之郡侯李公行部至姚嘉与是举复加申敕士心雷动各捐有差董其役者诸生某某等谨刀布以索力拷鼛鼓以程工经始于某年某月落成于某年某月以羲尝学于旧史见属为记念阳明之学今时间有异同余尝移书史馆诸公不执己见慨然从之夫道一而已修于身则为道德形于言则为艺文见于用则为事功名节岂若九流百家人自为家莫适相通乎古之释奠于先师者必本其学之所自出非其师勿学也非其学勿祭也今天下万国皆有学亦复有先师如阳明先生者乎阳明非姚江所得私也天下皆学阳明之学志阳明之志使吾姚江之士沟犹瞀儒嚾嚾然不能效门室之辨有一阳明而不能有之不其恧欤圣天子崇儒尚文诸君子振起以复盛时人物行将于庙学卜之矣吾邑至省下其程不过三百里而曹娥钱清钱塘三江横截其间又地势卑下曹娥而东未入姚江率数十里而一堰船之大者不能容数十斛不然则不可以拖堰风雨之夕屈折篷底踯躅泥淖故行者为甚难自余姚至曹娥其路有二分于城西二十里之曹墅桥溯姚江而行谓之南路进曹墅桥入支港而行谓之北路南路二十里至下坝又分为二挽坝而上旁渣湖行支港中十八里至新坝挽坝而上十里即上虞治也不挽下坝仍溯姚江而行三十里至通明坝始挽而上至上虞县城与支港之路会又三十里乃至曹娥初南路必出通明坝宋淳熙间魏王薨于四明将葬于越诏遣刑部尚书谢廓然运副韩彦质护丧使者旁午州县震动知上虞县汪大定以通明坝高峻潮汐虽登仅过数舟则已涸矣于是增浚渣湖别于支港创小堰以通舟募游手二百人别以旗色分列左右俟大舟入引湖水灌之水溢堰平众力扶丧舟以进略无欹侧舳舻相衔俄顷俱济自是以来反以支港为通衢非大旱水涸则无有由通明者矣世传史弥远所开有恩多怨多之谣非也北路较南弱十里历陡横河驿亭三堰南堰挽舟设辘轳北堰则徒手举之故其舟尤小也三堰尽掠夏盖湖渡百官江即曹娥之下流也陆行二里至塔桥与南路会自曹娥而西路无支径地势平衍无拖堰之劳无候潮之苦较曹娥而东相悬绝矣然按周益公思陵录钱清江者东自三江口来西过诸暨约三百余里阔十余丈运河半贯其中高于江水丈余故南北皆筑堰上水别设浮桥渡行旅大舟例剥载小舟则拖堰而过梓宫船欲渡待其潮水平漫开闸水势奔注久之稍定两岸以索牵制始放御舟将达南闸大升舆继之御舟受触幸而篙工能事得入闸口舆舟不能入横截南岸册宝又往江流湍急舟人力不能加直冲其腰既而灵主亦来复冲册宝势尤可畏运使赵不流顿足垂涕几欲赴水当日之险如此今自麻溪作堰钱清上流之水引入钱塘三江口作闸潮水亦不入钱清而钱清与运河相浑有江之名无江之实矣不然与曹娥而东其艰难不甚相远也钱塘之渡自昔为难孙觌志汪思恩云会稽渡钱塘舟人冒利箘载而行半渡弭楫邀取钱物而暴风猝至举舟尽溺死操舟者皆善泅独免公为临安守曰不戳此辈则杀人未艾也悉谕杀之更造大舰十数每一舰受若干人制号如其数以五采别异之置吏监总渡者给号登舟即过数而号与舟不类者皆不受舟人给直有定估除十之一备修葺之费抵今二十年无一舟之覆盖钱塘除暴风积水亦不甚险唯载人过甚舟力不胜则有覆沉之祸舟子侥幸顷刻往往以寻丈之舟载至百十人当事每每以空言申敕安得如汪守者而与之讲济人之事乎百官江本不甚阔而土人轮日取利止以一舟值渡余舟不得搀入往来候渡甚艰为令者苟革其轮日之例则行者不滞矣是故吾邑风气朴略较之三吴截然不同无他地使之然也然而民生愈促朴略变为智巧是则非三江叠堰之所能限也不能不归之世运耳甬上古文词自余君房屠长卿而学者之论亡矣君房瓣香刘子威直欲抹昌黎以下至谓诗书二经即吾夫子一部文选此其中更何所有长卿稍变其节奏出之曼衍而谓文至昌黎大坏欧苏曾王之文读之不欲终篇所以归美六经者仅仅在无纤秾佻巧之态其本领与君房未尝不同也后进晚生语流注尝见其读大家文字未毕首尾辄妄置评论曰其笔弱其气薄余应之曰子姑寻其意之所在盖时风众势自难以片言洗涤故不与之深论何者为健弱厚薄也古人以辞之清浊为健弱意之深浅为厚薄剿袭陈言可谓之健乎游谈无根可谓之厚乎数十年甬上之风大抵如此吾尝与万悔庵极论作者之指是时不以为非者有高子元发即取有明十数家手选而钞之大意多本于余遇余有所论着亦必手钞之当极重难返之势余又无禄位容貌如震川所云巨子者足为人所和附嗟乎余何以得此于元发哉今去其时曾不二十年而甬上诸君子皆原本经术出为文章彬彬然有作者之风者不下六七人余屠云雾忽焉开霁以视元发孤另独往之时为何如耶以此见文章如日月之在天光芒终古其有晦明更食之不同则偏方下土之自为通塞也元发自次其壬寅以后三年在狱中者为蓼圃稿乙巳出狱者为知生阁稿丙午后三年寓闽者为屏山集合之为三稿类存求余序之嗟乎元发学文二十年而身困狱吏寄食他人茫然于世故之江河反不如场屋架缀经义之士取宠哗世将无古文一道徒为观美之具无裨实用如是则与余屠相去唯之与阿何所较其优劣余与元发夙昔所谈仍是俗儒故态耳虽然诗书所载何莫非文也伊傅周召孔孟岂真虚费心力如昭明耶元发当患难贫贱之中亦思平生诵读无一足恃可以知文之所在矣盍与六七君子者求而得之其幸以语我启祯间甬上人伦之望归于吾友陆文虎万履安文虎已亡履安只轮孤翼引后来之秀以自助而得旦中旦中有志读书履安语以读书之法当取道姚江子交姚江而后知吾言之不诬耳姚江者指余兄弟而言也慈溪刘瑞当亦言甬上有少年黑而髯者近以长诗投赠其人似可与语己丑余遇之履安座上明年遂偕履安而来当是时旦中新弃场屋彩饰字句以竟陵为鸿宝出而遇其乡先生长者则又以余君房屠长卿之寝语告之余乃与之言读书当从六经而后史汉而后韩欧诸大家浸灌之久由是而发为诗文始为正路舍是则旁蹊曲径矣有明之得其路者潜溪正学以下毗陵晋江玉峰盖不满十人耳文虽小伎必由道而后至毗陵非闻阳明之学晋江非闻虚斋之学玉峰非闻庄渠之学则亦莫之能工也旦中锐甚闻余之言即遍求其书而读之汲深解惑尽改其纨绔余习衣大布之衣欲傲岸颓俗与之久故者皆见而骇焉余自丧乱以来江湖之音尘不属未几瑞当履安相继物故旦中敻然出于震荡残缺之后与之惊离吊往一泄吾心之所甚痛盖得之而喜甚自甬上抵余舍往来皆候潮汐疾风暴雨泥深夜黑旦中不以为苦一岁常三四至一日病蹶不知人久之而苏谓吾魂魄栖迟成山车厩之间大约入黄竹浦路也黄竹浦余之所居其疾病瞑眩犹不置之旦中之于余如此旦中家世以医名梅孤先生鍼灸聚英志斋先生灵枢摘注皆为医家轨范旦中又从赵养葵得其指要每谈医药非肆人之为方书者比余亟称之庚子遂以其医行世时陆丽京避身为医人已十年吴中谓之陆讲山谒病者如市旦中出而讲山之门骤衰盖旦中既有授受又工揣测人情于容动色理之间巧发奇中亦未必纯以其术也所至之处蜗争蚁附千里舟逾月而不能得其一诊孝子慈父苟能致旦中便为心力毕尽含旦中之药而死亦安之若命矣嗟乎旦中何不幸而有此一时簧鼓医学为之一哄医贯类经家有其书皆旦中之所变也旦中医道既广其为人也过多其自为也过少虽读书之志未忘欲俟草堂资具而后可以并当一路近岁观其里中志士蔚起横经讲道文章之事将有所寄旦中惕然谓吾交姚江二十余年姑息半途将以桑榆之影收其末照岂意诸君先我绝尘耶傍惶慨叹不能自已而君病矣是可哀也旦中美髯玉立议论倾动虽复流品分途而能缱绻齐契三吴翕然以风概相与其过金阊徐昭法必招之入山信宿话言蠡城刘伯绳少所容接每遇旦中不惜披布胸怀旦中亦以此两人自重所过之地喜拾清流佚事不啻珠玉盖履安之余教也少喜任侠五君子之祸连其内子旦中走各家告之劝以自裁华夫人曰诺请得褒衣以见先夫于地下旦中即以其内子之服应之殡殓如礼家势中落药囊所入有余亦缘手散尽故比死而悬磬也旦中姓高氏讳斗魁别号鼓峰韩国武烈王琼之后建炎南渡王之五世孙修职郎世殖自汴徙鄞始为鄞人修职生元之字端叔学者称为万竹先生楼宣献公钥志其墓万竹之四世孙明善洪武初亦以隐德称安敬先生安敬之四世孙士有文名尝摘注灵枢称志斋先生赠刑部山东司郎中旦中之曾祖也祖萃万历甲戌进士知广东肇庆府赠右副都御史父光禄寺署丞致仕封右副都御史母黄氏赠太淑人旦中则马氏孺人所生也光禄五子长斗枢崇祯戊辰进士巡抚陕西右副都御史旦中行在第三娶朱氏生子五人宇靖宇厚宇丰宇皞宇调侧室赵氏生子二人宇祝宇胥女三人孙男几人去年十月旦中疾亟余过问之旦中自述梦至一院落锁鐍甚严有童子告曰邢和璞丹室也去此四十七年今将返矣某适四十有七非前定乎卧室暗甚旦中烧烛自照曰先生其视我平生音容尽于此日先生以笔力留之先生之惠也余曰虽然从此以往待子四十七年而后落笔未为晚也明年过哭旦中其兄辰四出其绝笔有明月冈头人不见青松树下影相亲之句余改不见为共见夫可没者形也不可灭者神也形寄松下神留明月神不可见则堕鬼趣矣旦中其尚闻之辰四理其垂殁之言以请铭余不得辞生于某年癸亥九月二十五日卒于某年庚戌五月十六日以其年十一月十一日葬于乌石山铭曰吾语旦中佐王之学发明大体击去疵驳小试方书亦足表襮淳于件系丹溪累牍始愿何如而方伎龌龊草堂未成鼓峰矗矗日短心长身名就剥千秋万世恃此幽断吾族之在四明山中者自菊东先生以来代有闻人近虽中衰而孚先禹平茁焉秀出两人尝以诗文过余而孚先往来尤数中更乱离五六年不见则以诗一编寄余请序岁尽自来促之孚先论诗大意谓声音之正变体制之悬殊不特中晚不可为初盛即风雅颂亦自有迥然不同者若身之所历目之所触发于心着于声迫于中之不能自已一倡而三叹不啻金石县而宫商鸣也斯亦奚有今昔之间盖情之至真时不我限也斯论美矣然而正自有说嗟乎情盖难言之矣情者可以贯金石动鬼神古之人情与物相游而不能相舍不但忠臣之事其君孝子之事其亲思妇劳人结不可解即风云月露草木虫鱼无一非真意之流通故无溢言曼辞以入章句无珣笑柔色以资应酬唯其有之是以似之今人亦何情之有情随事转事因世变干啼湿哭总为肤受即其父母兄弟亦若败梗飞絮适相遭于江湖之上劳苦倦极未尝不唿天也疾痛惨怛未尝不唿父母也然而习心幻结俄顷销亡其发于心着于声者未可便谓之情也由此论之今人之诗非不出于性情也以无性情之可出也孚先情意真挚不随世俗波委余避地海滨孚先悯其流离形诸梦寐作诗见怀旅月仍圆夜秋风独卧身读之恍然见古人之性情焉是故有孚先之性情而后可持孚先之议论耳不然以不及情之情与情至之情较其离合于长吟高啸之间以为同出于情也窃恐似之而非矣序粤稽建炎狩于金鳌蕞尔庆元闇岳惊涛监州解骨亮节孤高捃摭残竹姓名寂寥绵绵鹤山监州之子奔鲸骇流逸羽避矢相兹竹浦定中托始蓝水蜀山环吾梓文洁日抄茧丝程朱泰定静坐渊源草庐黄氏之学遂列诸儒门成鲁卫祭抱笙竽逊国之难曰有黄墀身从彭咸仁契伯夷姓氏炳然官爵莫稽补锅雪庵不比传疑吾祖小雷孝友神听万里寻兄三年磨镜四传太仆钦哉独行质谢枝叶文别雅郑是生忠端及吾叔父桓桓忠端郊社将吐夺之妇寺以归后主皇极日月松楸风雨维吾叔父仁心独秀琐碎虫鱼旁通医祝牛箧诗瓢件离贯朽不名一家不资师授场屋风气逐影而徙贩交买名破经碎史叔父曰恶予曷能此祭吾经义投之流水党锢之祸摘索无遗县吏操兵灶妇乘危契阔百罹门户一丝忘忧鲁酒取乐楚辞两年侍疾遍讨药名三载倚庐考合礼经家贤旧事野老闲评采信传疑宗谱聿成石鼓鸣山金精动宿解果虔刘续衽乖谬龙性难驯挠肤不受岂以过淮变我橘柚见志灰钉盟诗玉玦顾移日影留兹热血剖断毫芒倏忽诀别夙昔静功临期办决五十圈豕六十晒麦遥遥寒暑得分玄白七十将至裹此尺帛而今而后可履阡陌十日再庚避人避世冲飙弱草百毒皆厉钩天梦乐蜃楼观市民之讹言亦为破涕乙巳秋祭稽首香灯叔父盥献某执豆登胡不两月柏椁枯藤得此全归非意之曾烨烨影堂三忠六儒孙曾在位芒射瞿瞿叔父无忝峨如襜如吉日神主迎以商巫平生诗文令子编缉郁气所成拗捩艰涩锢之铁函噌吰外出岂拟缝园不离剽贼讳曰葆素字曰季真配曰邵氏子曰世春九月十二是为讳晨年六十八上推可因明年某月葬于剡中瀑布之下结此幽宫曰故孝廉不敢不崇短碑三尺高于乔松吾文所师师于欧阳铭其叔父于世宜详述吾祖德陈于堂皇不仅墓门可为耿光卷一序类高元发三稿类存序称心寺志序恽仲升文集序明州香山寺志序后苇碧轩诗序南雷庚戌集自序姚江逸诗序缩斋文集序半山先生诗集序景州诗集序丹山图咏序明文案序上明文案序下朱岷左先生近诗题辞留别海昌同学序乐府广序序学礼质疑序念椿许公霍丘名宦录序李杲堂文钞序陈子文再游燕中诗序陈葵献偶刻诗文序黄孚先诗序吾悔集题辞卷二记类过云木冰记阿育王寺舍利记海盐鹰窠顶观日月并升记念祖堂记天一阁藏书记余姚至省下路程沿革记万里寻兄记重建先忠端公祠堂记永乐寺碑记小园记书钱美恭寻亲事余姚县重修儒学记传是楼藏书记迁祠记东庐记姚沉记越州李公救灾记大方伯马公救灾颂卷三书类答董吴仲论学书与友人论学书与陈干初论学书与李杲堂陈介眉书辞张郡侯请修郡志书再辞张郡侯修志书辞祝年书与陈介眉庶常书答钱牧斋先生流变三叠问答刘伯绳问律吕答张尔公论茅鹿门批评八家书答陈士业论孔子生卒书答刘伯宗问朱子壶说书答汪魏美问济洞两宗争端书答朱康流论历代甲子书答范国雯问喻春山律历答万充宗质疑书答郑禹梅修家谱杂问卷四碑志类明骠骑将军镇守福建总兵官左军都督府都督佥事瑞岩万公墓表巡抚天津右佥都御史留仙冯公神道碑铭亡儿阿寿圹志余若水周唯一两先生墓志铭万悔庵先生墓志铭前乡进士泽望黄君圹志陆周明墓志铭五军都督府都事佩于李君墓志铭户部贵州清吏司主事兼经筵日讲官次公董公墓志铭苏州三峰汉月藏禅师塔铭附继起储书刘伯绳先生墓志铭黄季真先生墓志铭女孙阿迎墓砖王征南墓志铭王仲撝墓表高旦中墓志铭陕西巡抚都察院右副都御史玄若高公墓志铭卷五传状类林三教传周云渊先生传张景岳传申自然传黎眉郭公传钱忠介公传书澹斋事移史馆先妣姚太夫人事略黄醒泉府君传吏部左侍郎章格庵先生行状熊公雨殷行状王义士传郑玄子先生述张南垣传柳敬亭传李因传明司马澹若张公传蒋氏三世传子刘子行状卷六哀祭类祭万悔庵文张待轩先生哀辞万充宗哀辞祭冯韡卿文卷七赋类避地赋雁来红赋海市赋姚江春社赋获麟赋孤鸽赋卷八寿序类钱屺轩先生七十寿序寿张奠夫八十序寿李杲堂五十序陆汝和七十寿序寿徐兰生七十序陈夔献五十寿序仇公路先生八十寿序陈伯美先生七十寿序张母李夫人六十寿序范母李太夫人七旬寿序施恭人六十寿序宪副郑平子先生七十寿序万祖绳七十寿序顾君荣生六十寿序天岳禅师七十寿序郑兰皋先生八十寿序寿徐掖青六十序诸硕庵六十寿序诸敬槐先生八十寿序卷九杂文类四明山九题考七怪化安寺缘起辩野史作文三戒戒当道之文作文三戒戒代笔之文作文三戒戒应酬之文续师说青词读葬书问对书神宗皇后事施恭愍立后议赠黄子期序广师说论文管见怪说葬制或问附录梨洲先生世谱正德丙寅谢文正致政归与冯雪湖相唱和戏排旧韵别创新词往复至于八九嘉靖辛酉吕文安忧归与黄醒泉相唱和当花对酒登山临水无日无之姚江风雅唯此两时为最盛承平士大夫之风流今无复有梦见之者矣醒泉则余五世族祖也讳尚质字子殷醒泉其号也吾始祖裌山十三世孙祖晰父舜卿母邵氏府君生时母有梦笔之祥幼而颖异日诵千言稍长以易为大师湖守胡君闻其名遣子从学举嘉靖己酉科浙江乡试知息县事府君吏治以教化为先民曾珣兄弟讼产府君手书棠棣章与之曰熟读后始为若理越数日诣府君求直府君曰前诗熟否曰熟府君发明诗义慷慨呜咽珣兄弟感动流涕不待终章相让而去或怪其速化府君曰人孰无天性批之以法愈见其汩没耳寻迁景州守景州多盗皆劝其刻深为洽府君曰不然景濒沧海而麓大行苟如此是驱之为盗也于是捐钩距省簿书多所纵舍盗自衰止明年修董仲舒书院周亚夫祠自为文记之相观以经术使民不游学堂与挞市同时分宜窃柄大官多出其门下府君激烈抗愤发言无所梗避闻者恶之分宜既败分宜之党未衰廉平之誉无由渐朝廷之耳黾勉六载乃自免归筑室乌胆山读书赋诗耳目所及分为十四景片石孤枝题品张皇万历丁丑元旦庭诰诸子手书付之二十三日卒年七十四府君与雪湖皆不受人牵挽雪湖母年九十固不欲出府君之在景州吕相气势方盛府君夌偏州未尝以尺牍自鸣不平其自重如此府君所最善者杨珂徐渭其诗文书画齐称一时而弇洲主盟坛坫士之未捧珠盘者多见诋诃三人崛强不甘于邾莒故徐渭之诗杨珂之字皆有贬辞于府君无称焉百年以来渭以袁公安显珂仅有知者府君姓名几将湮没族叔子参谓余曰子之责也因选其诗将湮没而为之传郭公正中字大来别号黎眉初名凝之其先自太原徙盐官八世祖太乙精天官之学受业于郭伯玉伯玉者刘青田之高第弟子也祖臬父文范有孝行公生而奇崛不凡叩心法于云栖学举业于寓庸屺瞻已又追原家学讲求天文历数壬遁奇门兵机韬略之术思得一当于世万历乙卯以副榜入太学天启甲子举于顺天时高忠宪公为御史大夫公受业其门始知学问有所归宿而于无欲故静之旨日事体贴有困学记以记所闻一时学者魏忠节黄漳海何黄如辛复元皆心契之崇祯丁丑铨选公得四川广安州滇人马干得山西代州干亲老不能远离公曰古人以柳易播之事宁不可再见乎且我固欲以岩疆自效者也遂力请相易未赴推举纂修历法时言历者四家原设大统回回而外别立西洋为西局布衣魏文魁为东局彼此排击言人人殊其年十一月庚辰夜望月食十二月乙未朔日食灵台测验月食则公法与西法相去止七十余秒日食则公法与西法相去止六十余秒各局之法相去至一二分者历法之验尤在日之食甚食甚合天合朔始真西法犹后天一刻五十分唯公独合公以诸法有所短亦有所长有时离亦有时合会通四家而后可以求无差之定法西人欲主西法而以中法为佐公欲主中历而以西洋诸历为佐因言自尧舜以迄今日历岁四千二百七十四年其间修改七十余次创法十有四家未有专从外国而毁弃者故西人之崇祯历书虽成而颁朔仍行大统者公力持之也然西人有宠于上遂赐公金币出就原官公虽在历局而慷慨论列皆天下大计不屑以文史星历自处卜祝之间其言有从职分之所及者有不从职分之所及者大抵人所不敢言而后言之以为日月频食京师地震此冤狱所致宜因热审之例广为寒审清贵人之狱先及罪宗上恻然感动为之允行此职分之所及者也一言天下之乱由于贪吏欲惩贪吏莫若显清望之名臣令其表帅百僚风励有位如刘宗周李日宣黄道周华允诚其人也上曰可一言先儒吴与弼陈真晟章懋蔡清王艮罗洪先罗汝芳高攀龙邹元标九人应祀两庑上曰从祀大典不得轻议一言铨政之弊官吏皆出顶首此直贪之根也上问欲革顶首其何道之从公言故事吏部始进其月旦在同乡其衣钵在前任以馈遗为顶首今使方正之大臣保举可为铨司者不问知推科道各部俱得改用亦不定畿省人数则铨司之顶首可革矣胥吏甲乙相传官不为政以顶首为资产今使郡县官保举小心任事之吏员充赋到部考定名次分役各衙门则胥吏之顶首可革矣上命往复久之然而终不能革也又言卫所之军宜隶有司民壮之设非供役使此皆非职分之所及者也戊寅六月抵代闻京师戒严请提兵入卫督抚壮而未之许也代当兵燹之后流民未集公不欲扰之相与休息期年之间所决罚者二十六事而已公郁郁无所见其长喟然曰垂髫读书错综今古尝怀济世匡时之略运会不偶沉顿下僚登埤四顾蕞尔四十里之州疆一望俱尽此庞士元所以沉酣欲卧而吕望为之投纶长逝也于是自疏九短一长谓短于干禄短于理繁短于养安短于催科短于驭下短于徇势短于交际短于营荐短于营升若夫两军相当剑戟相摩决胜败存亡于俄顷则差有一日之长已矣愿挂冠东门而去遂归寻以边才起山东沂州兵备道副使南都建公封事皆四镇所不便东平伯刘泽清上疏劾公下部部亦不敢直公逊位公亦入闽公之请赦罪宗也思文时在高墙为吏所困苦因公言而得小挺由此德公恨相见之晚以潜邸故人待之官在六卿然公于丧乱之中变姓名绝音尘独身往来虽家人亦莫得而详也闽事既坏不知所终公生于万历辛卯二月十七日于今不过八十六岁耳梅子真上书报罢一朝弃妻子去九江至今传以为仙姚平仲斫营不遂乘青骡亡命一昼夜驰七百五十里朝廷物色之不可得后有见于蜀中者神龙见首而不见尾若公者焉知其不犹在耶