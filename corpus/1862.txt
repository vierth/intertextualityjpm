羣书治要羣书治要序校正羣书治要序古昔圣主贤臣所以孜孜讲求莫非平治天下之道皆以救弊于一时成法于万世外此岂有可观者㦲但世迁事变时换势殊不得不因物立则视宜创制是以论説之言日浩撰着之文月繁简朴常寡浮诞渐胜其纲之不能知而况举其目乎此书之作盖其以此也先明道之所以立而后知政之所行先寻敎之所以设而后得学之所归自典诰㴱奥讫史子辨博诸系乎政术存乎劝戒者擧而不遗罢朝而不厌其淆乱闭室而不烦其㝷究诚亦次经之书也我朝承和贞观之间致重雍熈之盛者未必不因讲究此书之力则凢君民臣君者非所可忽也尾公有见于斯使世子命臣僚校正而上之木又使余信敬序之惟信敬弱而不敏如宜固辞者而不敢者抑亦有故也羣今不传今尾公此举上之欲君民者执以致日新之美下之欲臣君者奉以賛金镜之明为天下国家兾昇平之愈久逺心旷度有不可胜言者也信敬预亊亦知逺祖所望信敬是所以奉命不敢辞也天明七年丁未四月朝散大夫国子祭酒林信敬谨序刋羣书治要考例谨考国史承和贞观之际经筵屡讲此书距今殆千年而宋明诸儒无一言及者则其亡失巳久宽永中我敬公儒臣堀正意捡此书题其首曰正和年中北条实时好居书籍得请诸中秘写以藏其金泽文库及神祖统一之日见之喜其免兵燹乃命范金至台庙献之皇朝其余颁宗戚亲臣是今之活字铜版也旧目五十卷今存四十七卷其三卷不知亡何时罗山先生补其二卷其一卷不传故不取也伹知金泽之旧藏亦缺三本近世活本亦难得如其缮本随写随误势世以音讹所处以训谬间有不可读者我孝昭二世子好学及读此书有志挍刋幸魏氏所引原书今存者十七八乃博募异本于四方日与侍臣照对是正业未成不幸皆早逝今世子深悼之请继其志勗诸臣相与卒其业于是我公上自内库之藏㫄至公卿大夫之家请以比之借以对之乃命臣人见桼臣深田正纯臣大塜长干臣宇野久恆臣角田明臣野村昌武臣冈田挺之臣关嘉臣中西卫臣小河鼎臣南宫龄臣德民等考异同定疑似臣等议曰是非不疑者就正之两可者共存又与所引错综大异者疑魏氏所见其亦有异本欤又有彼全备而此甚省者葢魏氏之志唯主治要不事修辞亦足以观魏氏经国之器规模宏大取舍之意大非后世诸儒所及也今逐次补之则失魏氏之意故不爲也不得原书者则敢附臆考以待后贤以是爲例雠挍以上天明五年乙巳春二月乙未尾张国校督学臣细井德民谨识羣书治要序秘书监鉅鹿男臣魏征等奉勅撰窃惟载籍之兴其来尚矣左史右史记事记言皆所以昭德塞违劝善惩恶故作而可纪薰风扬乎百代动而不法炯戒垂乎千祀是以历观前圣抚运膺期莫不懔乎御朽自强不息干干夕惕义在兹乎近古皇王时有撰述并皆包括天地牢笼羣有竞採浮豓之词争驰迃诞之说骋末学之博闻饰雕虫之小伎流宕忘反殊涂同致虽辩周万物愈失司契之源术总百端乖得一之㫖皇上以天纵之多才运生知之叡思性与道合动妙几神玄德潜通化前王之所未化损巳利物行列圣之所不能行翰海龙庭之野并爲郡国扶桑若木之域咸袭缨冕天地成平外内禔福犹且爲而不恃虽休勿休俯恊尧舜式遵稽古不察貌乎止水将取鉴乎哲人以爲六籍纷纶百家踳駮穷理尽性则劳而少功周览汎观则博而寡要故爰命臣等採摭羣书翦截淫放光昭训典圣思所存务乎政术缀叙大略咸发神衷雅致钩深规摹宏远网罗治体事非一目若乃钦明之后屈巳以救时无道之君乐身以亡国或临难而知惧在危而获安或得志而骄居业成以致败者莫不备其得失以着爲君之难其委质策名立功树惠贞心直道忘躯殉国身殒百年之中声驰千载之外或大姧巨猾转日逥天社鼠城狐反白仰黑忠良由其放逐邦国因以危亡者咸亦述其终始以显爲臣不易其立德立言作训垂范爲纲爲纪经天纬地金声玉振腾实飞英雅论徽猷嘉言美事可以弘奖名敎崇太平之基者固亦片善不遗将以丕显皇极至于母仪嫔则懿后良妃叅徽猷于十乱着深诫于辞辇或倾城悊妇亡国艳妻候晨鸡以先鸣待擧烽而后笑者时有所存以备劝戒爰自六经讫乎诸子上始五帝下尽晋年凡爲五袠合五十卷本求治要故以治要爲名伹皇览遍略随方类聚名目互显首尾淆乱文义断绝㝷究爲难今之所撰异乎先作总立新名各全旧体欲令见本知末原始要终并弃彼春华採兹秋实一书之内牙角无遗一事之中羽毛咸尽用之当今足以鉴览前古传之来叶可以贻厥孙谋引而申之触类而长盖亦言之者无罪闻之者足以自戒庶弘兹九德简而易从观彼百王不疾而速崇巍巍之盛业开荡荡之王道可久可大之功并天地之贞观日用日新之德将金镜以长悬其目录次第编之如左羣书治要目録羣书治要目录第一袠十卷第一第二第三第四第五第六第七第八第九第十第二袠十卷第十一第十二第十三第十四第十五第十六第十七第十八第十九第二十第三袠十卷第二十一第二十二第二十三第二十四第二十五第二十六第二十七第二十八第二十九第三十第四袠十卷第三十一第三十二第三十三第三十四第三十五第三十六第三十七第三十八第三十九第四十第五袠十卷第四十一第四十二第四十三第四十四第四十五第四十六第四十七第四十八第四十九第五十羣书治要羣书治要卷第一羣书治要卷第一秘书监鉅鹿男臣魏征等奉勅撰周易干元亨利贞象曰天行健君子以自强不息九三君子终日干干夕惕若厉无咎九五飞龙在天利见大人上九亢龙有悔彖曰大哉干元万物资始乃统天云行雨施品物流形大明终始六位时成时乘六龙以御天干道变化各正性命保合大和乃利贞首出庶物万国咸宁文言曰元者善之长也亨者嘉之会也利者义之和也贞者事之干也君于体仁足以长人嘉会足以合礼利物足以和义贞固足以干事君子行此四德者故曰干元亨利贞君子终日干干夕惕若厉无咎何谓也子曰君子进德修业忠信所以进德也修辞立其诚所以居业也是故居上位而不骄在下位而不忧故干干因其时而惕虽危无咎矣飞龙在天利见大人何谓也子曰同声相应同气相求水流湿火就燥云从龙风从虎圣人作而万物覩亢龙有悔何谓也子曰贵而无位高而无民贤人在下位而无辅是以动而有悔也君子学以聚之问以辨之宽以居之仁以行之夫大人者与天地合其德与日月合其明与四时合其序与鬼神合其吉凶先天而天弗违后天而奉天时天且弗违而况于人乎况于鬼神乎亢之爲言也知进而不知退知存而不知亡知得而不知丧其唯圣人乎知进退存亡而不失其正者其唯圣人乎坤象曰地势坤君子以厚德载物彖曰至哉坤元万物资生乃顺承天坤厚载物德合无疆含弘光大品物咸亨文言曰坤至柔而动也刚至静而德方含万物而化光坤道其顺乎承天而时行积善之家必有余庆积不善之家必有余殃君子敬以直内义以方外敬义立而德不孤屯象曰云雷屯君子以经纶彖曰天造草昧宜建侯而不宁蒙象曰山下出泉蒙君子以果行育德彖曰匪我求童蒙童蒙求我志应也蒙以养正圣功也师象曰地中有水师君子以容民畜衆初六师出以律否臧凶上六大君有命开国承家小人勿用象曰大君有命以正功也小人勿用必乱邦也比象曰地上有水比先王以建万国亲诸侯履象曰上天下泽履君子以辨上下定民志泰象曰天地交泰后以财成天地之道辅相天地之宜以左右民彖曰天地交而万物通也上下交而其志同也内君子而外小人君子道长小人道消也否象曰天地不交否君子以俭德避难不可荣以禄彖曰天地不交而万物不通上下不交而天下无邦也内阴而外阳内柔而外刚内小人而外君子小人道长君子道消也九五休否大人吉其亡其亡系于苞桑同人象曰天与火同人君子以类族辩物彖曰文明以健中正而应君子正也唯君子爲能通天下之志大有象曰火在天上大有君子以遏恶扬善顺天休命彖曰柔得尊位大中而上下应之曰大有其德刚健而文明应乎天而时行是以元亨上九自天佑之吉无不利谦象曰地中有山谦君子以裒多益寡称物平施彖曰谦亨天道下济而光明地道卑而上行天道亏盈而益谦地道变盈而流谦鬼神害盈而福谦人道恶盈而好谦谦尊而光卑而不可踰君子之终也初六谦谦君子用渉大川吉象曰谦谦君子卑以自牧也九三劳谦君子有终吉象曰劳谦君子万民服也豫象曰雷出地奋豫彖曰豫顺以动故天地如之天地以顺动故日月不过而四时不忒圣人以顺动则刑罚淸而民服豫之时义大矣哉随象曰泽中有雷随君子以向晦入宴息彖曰随时之义大矣哉观象曰风行地上观先王以省方观民设敎彖曰顺而巽中正以观天下观天之神道而四时不忒圣人以神道设敎而天下服六四观国之光利用賔于王九五观我生君子无咎噬嗑象曰雷电噬嗑先王以明罚整法彖曰刚柔分动而明雷电合而彰贲象曰山下有火贲君子以明庶政无敢折狱彖曰观乎天文以察时变观乎人文以化成天下六五贲于丘园束帛戋戋吝终吉大畜象曰天在山中大畜君子以多识前言往行以畜其德彖曰大畜刚健笃实晖光日新其德颐象曰山下有雷颐君子以愼言语节飮食彖曰颐贞吉养正则吉也天地养万物圣人养贤以及万民颐之时大矣哉习坎象曰水洊至习坎君子以常德行习敎事彖曰习坎重险也天险不可升也地险山川丘陵也王公设险以守其国险之时用大矣哉离象曰明两作离大人以继明照于四方彖曰离丽也日月丽于天百谷草木丽乎土重明以丽乎正乃化成天下咸象曰山上有泽咸君子以虚受人彖曰咸感也柔上而刚下二气感应以相与天地感而万物化生圣人感人心而天下和平观其所感而天地万物之情可见矣恆象曰雷风恆君子以立不易方彖曰天地之道恆久而不巳也日月得天而能久照四时变化而能久成圣人久于其道而天下化成观其所恆而天地万物之情可见矣九三不恆其德或承之羞不恆其德无所容也遯象曰天下有山遯君子以远小人不恶而严九五嘉遯贞吉象曰嘉遯贞吉以正志也上九肥遯无不利象曰肥遯无不利无所疑也大壮象曰雷在天上大壮君子以非礼弗履彖曰大壮利贞大者正也正大而天地之情可见矣晋象曰明出地上晋君子以自昭明德明夷象曰明入地中明夷君子以莅衆用晦而明彖曰内文明而外柔顺以蒙大难文王以之利艰贞晦其明也内难而能正其志箕子以之家人象曰风自火出家人君子以言有物而行有恆彖曰家人女正位乎内男正位乎外天地之大义也家人有严君焉父母之谓也父父子子兄兄弟弟夫夫妇妇而家道正正家而天下定矣睽象曰上火下泽睽君子以同而异彖曰睽火动而上泽动而下天地睽而其事同也男女睽而其志通也万物睽而其事类也睽之时用大矣哉蹇象曰山上有水蹇君子以反身修德彖曰蹇难也险在前也见险而能止智矣哉六二王臣蹇蹇匪躬之故象曰王臣蹇蹇终无尤也解象曰雷雨作解君子以赦过宥罪彖曰天地解而雷雨作雷雨作而百菓草木皆甲坼解之时大矣哉六三负且乘致冦至贞吝损象曰山下有泽损君子以惩忿窒欲彖曰损益盈虚与时偕行益象曰风雷益君子以见善则迁有过则改矣彖曰益损上益下民悦无疆自上下下其道大光利有攸往中正有庆升象曰地中生木升君子以愼德积小以成高大革象曰泽中有火革彖曰革水火相息天地革而四时成汤武革命顺乎天而应乎人革之时大矣哉上六君子豹变小人革面鼎象曰木上有火鼎彖曰鼎象也以木巽火亨餁也圣人以亨上帝而大亨以养圣贤震震惊百里不丧匙鬯象曰洊雷震君子以恐惧修省彖曰震亨震来恐致福也震惊百里惊远而惧迩也出可以守宗庙社稷以爲祭主也艮象曰兼山艮君子以思不出其位彖曰艮止也时止则止时行则行动静不失其时其道光明丰亨王假之勿忧宜日中象曰雷电皆至丰君子以折狱致刑彖曰日中则昃月盈则食天地盈虚与时消息而况于人乎况于鬼神乎兑象曰丽泽兑君子以朋友讲习彖曰兑悦也刚中而柔外悦以利贞是以顺乎天而应乎人悦以先民民忘其劳悦以犯难民忘其死悦之大民劝矣哉涣象曰风行水上涣九五涣汗其大号涣王居无咎节象曰泽上有水节君子以制度数议德行彖曰苦节不可贞其道穷悦以行险当位以节中正以通天地节而四时成节以制度不伤财不害民中孚象曰泽上有风中孚君子以议狱缓死彖曰中孚柔在内而刚得中悦而巽孚乃化邦也豚鱼吉信及豚鱼中孚以利贞乃应天小过象曰山上有雷小过君子以行过乎恭丧过乎哀用过乎俭彖曰小过小者过而亨也过以利贞与时行也柔得中是以小事吉刚失位而不中是以不可大事旣济象曰水在火上旣济君子以思患而豫防之彖曰旣济亨利贞刚柔正而位当九五东隣之杀牛不如西隣之禴祭实受其福天尊地卑干坤定矣卑高以陈贵贱位矣动静有常刚柔断矣方以类聚物以羣分吉凶生矣在天成象在地成形变化见矣是故鼓之以雷霆润之以风雨日月运行一寒一暑干知大始坤作成物干以易知坤以简能易则易知简则易从易知则有亲易从则有功有亲则可久有功则可大可久则贤人之德可大则贤人之业易简而天下之理得矣易与天地准故能弥纶天地之道仰以观于天文俯以察于地理知幽明之故知死生之说也知鬼神之情状与天地相似知周乎万物而道济天下乐天知命故不忧范围天地之化而不过曲成万物而不遗故神无方而易无体仁者见之谓之仁智者见之谓之智百姓日用而不知故君子之道鲜矣显诸仁藏诸用盛德大业至矣哉富有之谓大业日新之谓盛德生生之谓易阴阳不测之谓神夫易广矣大矣以言乎天地之间则备矣广大配天地变通配四时阴阳之义配日月易简之善配至德子曰易其至矣乎夫易圣人所以崇德而广业也天地设位而易行乎其中矣圣人有以见天下之赜而拟诸其形容象其物宜拟之而后言议之而后动拟议以成其变化鸣鹤在阴其子和之我有好爵吾与尔縻之子曰君子居其室出其言善则千里之外应之况其迩者乎居其室出其言不善则千里之外违之况其迩者乎言出乎身加乎民行发乎迩见乎远言行君子之枢机枢机之发荣辱之主也言行君子之所以动天地可不愼乎同人先号咷而后笑子曰君子之道或出或处或黙或语二人同心其利断金同心之言其臭如兰借用白茅无咎子曰苟错诸地而可矣借之用白茅何咎之有愼之至也劳谦君子有终吉子曰劳而不伐有功而不德厚之至也语以其功下人者也德言盛礼言恭谦也者致恭以存其位者也不出户庭无咎子曰乱之所生也则言语爲之阶君不密则失臣臣不密则失身机事不密则害成是以君子愼密而不出也子曰爲易者其知盗乎易曰负且乘致冦至负也者小人之事也乘也者君子之器也小人而乘君子之器盗思夺之矣上慢下暴盗思伐之矣慢藏诲盗冶容诲淫易曰负且乘致冦至盗之招也子曰易有圣人之道四焉以言者尚其辞以动者尚其变以制器者尚其象以卜筮者尚其占是以君子将有爲也将有行也问焉而以言其受命也如响无有远近幽深遂知来物非天下之至精其孰能与于此参伍以变错综其数通其变遂成天下之文极其数遂定天下之象非天下之至变其孰能与于此易无思也无爲也寂然不动感而遂通天下之故非天下之至神其孰能与于此夫易圣人之所以极深而研几也唯深也故能通天下之志唯几也故能成天下之务唯神也故不疾而速不行而至子曰易有圣人之道四焉者此之谓也夫易开物成务冐天下之道如斯而巳者也是故圣人以通天下之志以定天下之业以断天下之疑其孰能与于此哉古之聪明叡智神武而不杀者夫是以明于天之道而察于民之故以神明其德一阖一辟谓之变往来不穷谓之通见乃谓之象形乃谓之器制而用之谓之法利用出入民咸用之谓之神法象莫大乎天地变通莫大乎四时悬象着明莫大乎日月崇高莫大乎富贵备物致用立成器以爲天下利莫大乎圣人探赜索隐钩深致远以定天下之吉凶成天下之亹亹莫善乎蓍龟子曰天之所助者顺也人之所助者信也履信思乎顺是以自天佑之吉无不利天地之道贞观者也日月之道贞明者也天下之动贞夫一者也天地之大德曰生圣人之大宝曰位何以守位曰仁何以聚人曰财理财正辞禁民爲非曰义易曰困于石据于蒺藜子曰非所困而困焉名必辱非所据而据焉身必危子曰小人不耻不仁不畏不义不见利不劝不威不惩小惩而大诫此小人之福也易曰屦校灭趾无咎此之谓也善不积不足以成名恶不积不足以灭身小人以小善爲无益而弗爲也以小恶爲无伤而弗去也故恶积而不可掩罪大而不可解也易曰荷校灭耳凶子曰危者安其位者也亡者保其存者也乱者有其治者也是故君子安不忘危存不忘亡治不忘乱是以身安而国家可保也易曰其亡其亡系于苞桑子曰德薄而位尊知小而谋大力少而任重鲜不及矣易曰鼎折足覆公餗其形渥凶言不胜其任也子曰知几其神乎君子上交不谄下交不渎其知几乎几者动之微君子见几而作不俟终日易曰介于石不终日贞吉君子知微知彰知柔知刚万夫之望子曰颜氏之子其殆庶几乎有不善未尝不知知之未尝复行也易曰不远复无祇悔元吉子曰君子安其身而后动易其心而后语定其交而后求君子修此三者故全也危以动则民不与也惧以语则民不应也无交而求则民不与莫之与则伤之者至矣子曰履德之基也谦德之柄也复德之本也恆德之固也损德之修也益德之裕也困德之辩也夫干天下之至徤也德行恆易以知险夫坤天下之至顺也德行恆简以知阻能悦诸心能研诸侯之虑定天下之吉凶成天下之亹亹者凡易之情近而不相得则凶将叛者其辞慙中心疑者其辞枝吉人之辞寡躁人之辞多诬善之人其辞游失其守者其辞屈昔者圣人之作易也将以顺性命之理也是以立天之道曰阴与阳立地之道曰柔与刚立人之道曰仁与义羣书治要卷第一羣书治要羣书治要卷第二羣书治要卷第二秘书监鉅鹿男臣魏征等奉勅撰尚书昔在帝尧聪明文思光宅天下作尧典曰若稽古帝尧曰放勋钦明文思安安允恭克让光被四表格于上下克明俊德以亲九族九族旣睦平章百姓百姓昭明协和万邦黎民于变时雍虞舜侧微尧闻之聪明将使嗣位历试诸难愼徽五典五典克从纳于百揆百揆时叙宾于四门四门穆穆纳于大麓烈风雷雨弗迷正月上日受终于文祖五载一廵狩羣后四朝敷奏以言明试以功车服以庸象以典刑流宥五刑眚灾肆赦怙终贼刑流共工于幽洲放讙兜于崇山窜三苗于三危殛鲧于羽山四罪而天下咸服二十有八载放勋乃徂落百姓如丧考妣三载四海遏密八音舜格于文祖询于四岳辟四门明四目达四听柔远能迩敦德允元而难任人蛮夷率服三载考绩三考黜陟幽明庶绩咸熈曰若稽古大禹曰后克艰厥后臣克艰厥臣政乃乂黎民敏德帝曰兪允若兹嘉言罔攸伏野无遗贤万邦咸宁稽于衆舍巳从人弗虐无吿弗废困穷惟帝时克益曰都帝德广运乃圣乃神乃武乃文皇天眷命奄有四海爲天下君禹曰惠迪吉从逆凶惟影响益曰吁戒哉敬戒无虞罔失法度罔游于逸罔淫于乐任贤勿贰去邪勿疑疑谋勿成百志惟煕罔违道以干百姓之誉罔咈百姓以从巳之欲无怠无荒四夷来王禹曰于帝念哉德惟善政政在养民水火金木土谷惟修正德利用厚生惟和九功惟序九序惟歌戒之用休董之用威劝之以九歌俾勿壊帝曰兪地平天成六府三事允治万世永赖时乃功帝曰咎繇惟兹臣庶罔或干予正汝作士明于五刑以弼五敎期于予治刑期于无刑民协于中时乃功懋哉咎繇曰帝德罔諐临下以简御衆以宽罚弗及嗣赏延于世宥过无大刑故无小罪疑惟轻功疑惟重与其杀弗辜宁失不经好生之德洽于民心兹用弗犯于有司帝曰来禹汝惟弗矜天下莫与汝争能汝惟弗伐天下莫与汝争功人心惟危道心惟微惟精惟一允执厥中无稽之言勿听弗询之谋勿庸可爱非君可畏非民衆非元后何戴后非衆罔与守邦惟口出好兴戎朕言弗再帝曰咨禹惟时有苗弗率汝徂征禹乃会羣后誓于师曰济济有衆咸听朕命蠢兹有苗昏迷弗恭侮嫚自贤反道败德君子在野小人在位民弃弗保天降之咎肆予以尔衆士奉词伐罪尔尚一乃心力其克有勲三旬有苗民逆命益赞于禹曰惟德动天无远弗届满招损谦受益时乃天道至诚感神矧兹有苗禹拜昌言曰兪班师振旅帝乃诞敷文德儛干羽于两阶七旬有苗格咎繇曰允迪厥德谟明弼谐禹曰兪如何咎繇曰都愼厥身脩思永惇叙九族庶明厉翼迩可远在兹禹拜昌言曰兪咎繇曰都在知人在安民禹曰吁咸若时惟帝其难之知人则哲能官人安民则惠黎民怀之能哲而惠何忧乎驩兜何迁乎有苗何畏乎巧言令色孔壬咎繇曰都亦行有九德宽而栗柔而立愿而恭乱而敬扰而毅直而温简而廉刚而塞彊而义彰厥有常吉哉九德咸事俊乂在官百僚师师百工惟时庶绩其凝无敎逸欲有邦兢兢业业一日二日万几无旷庶官天工人其代之政事懋哉帝曰吁臣哉邻哉邻哉臣哉禹曰兪帝曰臣作朕股肱耳目予欲左右有民汝翼予欲观古人之象以五采彰施于五色作服汝明予欲闻六律五声八音以出纳五言汝听予违汝弼汝无面从退有后言禹曰兪哉万邦黎献共惟帝臣惟帝时擧敷纳以言明庶以功车服以庸谁敢弗让敢弗敬应帝弗时敷同日奏罔功无若丹朱奡惟慢游是好傲虐是作罔昼夜頟頟罔水行舟朋淫于家用殄厥世帝其念哉夔曰于予击石拊石百兽率儛庶尹允谐帝庸作歌曰勅天之命惟时惟几乃歌曰股肱喜哉元首起哉百工煕哉咎繇拜手稽首乃赓载歌曰元首明哉股肱良哉庶事康哉又歌曰元首丛脞哉股肱惰哉万事堕哉帝拜曰兪钦哉太康尸位以逸豫灭厥德黎民咸贰乃盘游无度畋于有洛之表十旬弗反有穷后羿因民弗忍拒于河厥弟五人御其母以从俟于洛之汭五子咸怨述大禹之戒以作歌其一曰民惟邦本本固邦宁予视天下愚夫愚妇一能胜予怨岂在明不见是图予临兆民廪乎若朽索之驭六马爲人上者奈何弗敬其二曰训有之内作色荒外作禽荒甘酒嗜音峻宇雕墙有一于此未或弗亡其三曰惟彼陶唐有此冀方今失厥道乱其纪纲乃底灭亡其四曰明明我祖万邦之君有典有则贻厥子孙荒堕厥緖覆宗绝祀其五曰乌虖曷归予怀之悲万世仇予予将畴依欝陶乎予心颜厚有忸怩弗愼厥德虽悔可追成汤放桀于南巢惟有慙德曰予恐来世以台爲口实仲虺乃作诰曰乌虖惟天生民有欲无主乃乱惟天生聪明时乂有夏昏德民坠涂炭惟王弗迩声色弗殖货利德懋懋官功懋懋赏用人惟已改过弗吝克宽克仁彰信兆民乃葛伯仇饷初征自葛东征西夷怨南征北狄怨曰奚独后予攸徂之民室家相庆曰徯予后后来其苏右贤辅德显忠进良推亡固存邦乃其昌德日新万邦惟怀志自满九族乃离王懋昭大德建中于民以义制事以礼制心垂裕后昆予闻曰能自得师者王谓人莫己若者亡好问则裕自用则小乌虖愼厥终惟其始殖有礼覆昏暴钦崇天道永保天命王归自克夏至于亳诞吿万方曰夏王灭德作威以敷虐于尔万方百姓肆台小子将天命明威弗敢赦其尔万方有罪在予一人予一人有罪无以尔万方乌虖尚克时忱乃亦有终成汤旣殁伊尹作伊训曰乌虖古有夏先后方懋厥德罔有天灾于其子孙弗率皇天降灾假手于我有命惟我商王布昭圣武代虐以宽兆民允怀今王嗣厥德罔弗在初立爱惟亲立敬惟长始于家邦终于四海乌虖先后敷求哲人俾辅于尔后嗣制官刑儆于有位曰敢有恆舞于宫酣歌于室时谓巫风敢有殉于货色恆于游畋时谓淫风敢有侮圣言逆忠直远耆德比顽童时谓乱风惟兹三风十愆卿士有一于身家必丧邦君有一于身国必亡臣下弗匡其刑墨乌虖嗣王祗厥身念哉惟上帝弗常作善降之百祥作不善降之百殃尔惟德罔小万邦惟庆尔惟弗德罔大坠厥宗太甲旣立弗明伊尹放诸桐王徂桐宫居忧克终允德惟三祀伊尹奉嗣王归于亳王拜稽首曰予小子弗明于德自底弗类欲败度纵败礼以速戾于厥躬天作孽犹可违自作孽弗可逭旣往背师保之训弗克于厥初尚赖匡救之德图惟厥终伊尹拜手稽首曰修厥身允德协于下惟明后先王子惠困穷民服厥命罔有弗悦奉先思孝接下思恭视远惟明听德惟聪朕承王之休无斁伊尹申诰于王曰乌虖惟天无亲克敬惟亲民无常怀怀于有仁鬼神无常享享于克诚天位难哉德惟治否德乱与治同道罔弗兴与乱同事罔弗亡若升高必自下若陟遐必自迩无轻民事惟难无安厥位惟危愼终于始有言逆于汝心必求诸道有言逊于汝志必求诸非道乌虖弗虑胡获弗爲胡成一人元良万邦以贞君罔以辨言乱旧政臣罔以宠利居成功邦其永孚于休伊尹旣复政厥辟将吿归乃陈戒干德曰乌虖天难忱命靡常常厥德保厥位厥德匪常九有以亡夏王弗克庸德慢神虐民皇天弗保眷求一德俾作神主惟尹躬曁汤咸有一德克享天心受天明命非天私我有商惟天祐于一德非商求于下民惟民归于一德德惟一动罔弗吉德二三动罔弗凶惟吉凶不僭在人惟天降灾祥在德今嗣王新服厥命惟新厥德终始惟一时乃日新任官惟贤材左右惟其人其难其愼惟和惟一后非民罔使民非后罔事无自广以狭人匹夫匹妇弗获自尽民主罔与成厥功高宗梦得说使百工营求诸野得诸傅岩曰朝夕纳诲以辅台德若金用汝作砺若济巨川用汝作舟楫若岁大旱用汝作霖雨启乃心沃朕心若药弗瞑眩厥疾弗瘳若跣弗视地厥足用伤惟曁乃僚罔弗同心以匡乃辟说复于王曰惟木从绳则正后从谏则圣后克圣臣弗命其承谁敢弗祇若王之休命惟说命总百官乃进于王曰乌虖明王奉若天道建邦设都树后王君公承以大夫师长弗惟逸豫惟以乱民惟口起羞惟甲胄起戎惟衣裳在笥惟干戈省厥躬王惟戒兹允兹克明乃罔弗休惟治乱在庶官官弗及私昵惟其能爵弗及恶德惟其贤虑善以动动惟厥时有其善丧厥善矜其能丧厥功无启宠纳侮无耻过作非王曰㫖哉说乃言惟服乃弗良于言予罔闻于行说拜稽首曰非知之艰行之惟艰王曰来汝说尔惟训于朕志若作酒醴尔惟麴孽若作和羹尔惟盐梅说曰王人求多闻时惟建事学于古训乃有获事弗师古以克永世匪说攸闻王曰乌虖说四海之内咸仰朕德时乃风股肱惟人良臣惟圣昔先正保衡作我先王乃曰予弗克俾厥后惟尧舜其心愧耻若挞于市一夫弗获则曰时予之辜右我烈祖格于皇天尔尚明保予罔俾阿衡专美有商惟后非贤弗乂惟贤非后弗食其尔克绍乃辟于先王永绥民说拜稽首曰敢对扬天子之休命武王伐殷师渡盟津王曰今商王受弗敬上天降灾下民沈湎冐色敢行暴虐罪人以族官人以世焚炙忠良刳剔孕妇皇天震怒惟受罔有悛心乃夷居弗事上帝神祇遗厥先宗庙弗祀乃曰吾有民有命罔惩其侮同力度德同德度义受有臣亿万惟亿万心予有臣三千惟一心商罪贯盈天命诛之予弗顺天厥罪惟钧天矜于民民之所欲天必从之时哉不可失王次于河朔羣后以师毕会王乃徇师而誓曰我闻吉人爲善惟日弗足凶人爲不善亦惟日弗足今商王受力行无度播弃犂老昵比罪人剥丧元良贼虐谏辅谓己有天命谓敬弗足行谓祭无益谓暴无伤天其以予乂民受有亿兆夷人离心离德予有乱臣十人同心同德今朕必往百姓廪廪若崩厥角乌虖乃一德一心立定厥功惟克永世王曰商王受自絶于天结怨于民斮朝渉之胫剖贤人之心崇信姦回放黜师保屛弃典刑囚奴正士郊社弗修宗庙弗享作奇伎淫巧以悦妇人古人有言曰抚我则后虐我则雠独夫受洪惟作威乃汝世雠树德务滋除恶务本肆予小子诞以尔衆士殄歼乃雠武王与受战于牧野王曰古人有言牝鸡无晨牝鸡之晨惟家之索今商王受惟妇言是用乃惟四方之多罪逋逃是崇是长是信是使是以爲大夫卿士俾暴虐于尔百姓以姦宄于商邑今予发惟龚行天之罚王来自商至于丰乃偃武修文归马于华山之阳放牛于桃林之野示天下弗服主若曰今商王爲天下逋逃主肆予东征陈于商郊受率其旅若林会于牧野罔有敌于我师前徒倒戈攻于后以北血流漂杵壹戎衣天下大定释箕子囚封比干墓式商容闾散鹿台之财发巨桥之粟大赉于四海而万姓悦服西旅献獒大保乃作旅獒用训于王曰乌虖明王愼德四夷咸宾无有远近毕献方物惟服食器用王乃昭德之致于异姓之邦无替厥服分珤玉于伯叔之国时庸展亲人弗易物惟德其物德盛弗狎侮狎侮君子罔以尽人心狎侮小人罔以尽其力玩人丧德玩物丧志弗作无益害有益功乃成弗贵异物贱用物民乃足犬马非其土生弗畜珍禽奇兽弗育于国弗珤远物则远人格所珤惟贤则迩人安乌虖夙夜罔或弗勤弗务细行终累大德爲山九仞功亏一篑允迪兹生民保厥居惟乃世王王若曰小子封惟乃丕显考文王克明德愼罚弗敢侮鳏寡庸庸祇祇威威显民天乃大命文王殪戎殷诞受厥命往尽乃心无康好逸豫我闻曰怨弗在大亦弗在小惠弗惠懋弗懋若保赤子惟民其康乂非汝封刑人杀人无或刑人杀人非汝封劓刵人无或劓刵人王曰封元恶大憝矧惟弗孝弗友乃其速由文王作罚刑兹无赦敬哉无作怨勿用非谋非彝小子封惟命弗于常王若曰乃穆考文王诰庶邦御事朝夕曰祀兹酒曰心大邦用丧亦罔非酒惟辜飮惟祀德将无醉在昔殷先哲王惟御事弗敢自暇自逸矧曰其敢崇飮弗惟弗敢亦弗暇在今后嗣王酣身惟荒腆于酒弗惟自息庶羣嗜酒腥闻在上故天降丧于殷天非虐惟人自速辜古人有言曰人无于水鉴当于民鉴今惟殷坠命我其可弗大鑑周公作无逸周公曰乌虖君子所其无逸先知稼穑之艰难乃逸则知小人之依我闻曰昔在殷王中宗治民祇惧弗敢荒宁享国七十有五年其在高宗嘉靖殷邦至于小大无时或怨享国五十有九年其在祖甲爰知小人之依能保惠于庶民弗侮鳏寡享国三十有三年自时厥后立王生则逸弗知稼穑之艰难弗闻小人之劳惟耽乐之从亦罔或克寿或十年或七八年或四三年惟我周大王王季克自抑畏文王卑服自朝至于日中昃弗皇暇食用咸和万民厥享国五十年自殷王中宗及我周文王兹四人迪哲厥或吿之曰小人怨汝詈汝则皇自敬德此厥弗听人乃或诪张爲幻曰小人怨汝詈汝则信之乱罚无罪杀无辜怨有同是丛于厥身乌虖嗣王其监于兹蔡叔旣没王命蔡仲践诸侯位王若曰小子胡皇天无亲惟德是辅民心无常惟惠之怀爲善弗同同归于治爲恶弗同同归于乱尔其戒哉愼厥初惟其终康济小民率自中无作聪明乱旧章详乃视听罔以侧言改厥度则予一人汝嘉小子胡汝往哉无荒弃朕命王若曰猷吿尔四国多方惟圣罔念作狂惟狂克念作圣自作不和尔惟和哉尔室弗睦尔惟和哉尔邑克明尔惟克勤乃事周公戒于王曰文王罔攸兼于庶言庶狱庶愼惟有司之牧夫是训用违庶狱庶愼文王罔敢知于兹武王率惟敉功弗敢替厥义德孺子王矣继自今文子文孙其勿误于庶狱庶愼惟正是乂之王曰若昔大猷制治于未乱保邦于未危曰唐虞稽古建官惟百内有百揆四岳外有州牧侯伯庶政惟和万国咸宁夏商官倍亦克用乂明王立政弗惟其官惟其人立太师太傅太保兹惟三公论道经邦爕理阴阳官弗必备唯其人少师少傅少保曰三孤贰公弘化寅亮天地弼予一人冢宰掌邦治统百官均四海司徒掌邦敎敷五典扰兆民宗伯掌邦礼治神人和上下司马掌邦政统六师平邦国司冦掌邦禁诘姦慝刑暴乱司空掌邦土居四民时地利六卿分职各帅其属以倡九牧阜成兆民王曰乌虖凡我有官君子钦乃攸司愼乃出令令出惟行弗惟反以公灭私民其允怀学古入官议事以制政乃弗迷其尔典常作师无以利口乱厥官弗学墙面莅事惟烦戒尔卿曁大夫敬尔有官乱尔有政以右乃辟永康兆民万邦惟无斁周公旣殁命君陈分正东郊成周王若曰君陈我闻曰至治馨香感于神明黍稷非馨明德惟馨凡人未见圣若弗克见旣见圣亦弗克由圣尔其戒哉尔惟风下民惟草无依势作威无倚法以削宽而有制从容以和殷民在辟予曰辟尔惟勿辟予曰宥尔惟勿宥惟厥中无弗若于汝政弗化于汝训辟以止辟乃辟尔无忿疾于顽无求备于一人王曰乌虖父师政贵有恆辞尚体要弗惟好异商俗靡靡利口惟贤余风未殄公其念哉我闻曰世禄之家鲜克由礼以荡凌德实悖天道弊化奢丽万世同流兹殷庶士骄淫矜侉将由恶终闲之惟艰惟周公克愼厥始惟君陈克和厥中惟公克成厥终钦若先王成烈以休于前政穆王命君牙作周大司徒王若曰乌虖惟乃祖乃父世笃忠贞服劳王家厥有成绩纪于大常惟予小子嗣守文武成康遗緖亦惟先王之臣克左右乱四方心之忧危若蹈虎尾渉于春冰今命尔予翊作股肱心膂尔身克正罔敢弗正民心罔中惟尔之中夏暑雨小民惟曰怨咨冬祁寒小民亦惟曰怨咨厥惟艰哉思其艰以图其易民乃宁王若曰伯冏昔在文武聪明齐圣小大之臣咸怀忠良其侍御仆从罔匪正人以旦夕承弼厥辟出入起居罔有弗钦发号施令罔有弗臧下民祇若万邦咸休惟予一人无良实赖左右前后有位之士匡其弗及绳諐纠谬格其非心俾克绍先烈今予命汝作大仆正正于羣仆侍御之臣懋乃后德交脩弗逮愼简乃僚无以巧言令色便辟侧媚其惟吉士仆臣正厥后克正仆臣谀厥后自圣后德惟臣弗德惟臣尔无昵于憸人充耳目之官迪上以非先王之典王曰呜唿伯父伯兄仲叔季弟幼子童孙皆听朕言尔尚敬逆天命以奉我一人虽畏勿畏虽休勿休惟敬五刑以成三德一人有庆兆民赖之王曰吁来有邦有土吿尔祥刑在今尔安百姓何择非人何敬非刑两造具备师听五辞五辞简孚正于五刑五刑不简正于五罚五罚弗服正于五过五刑之疑有赦五罚之疑有赦刑罚世轻世重惟齐非齐非佞折狱惟良折狱罔非在中哀敬折狱咸庶中正其刑其罚其审克之羣书治要卷第二羣书治要羣书治要卷第三羣书治要卷第三秘书监鉅鹿男臣魏征等奉勅撰诗周南关雎后妃之德也风之始也所以风天下而正夫妇也故用之鄕人焉用之邦国焉风讽也敎也风以动之敎以化之诗者志之所之也在心爲志发言爲诗情动于衷而形于言言之不足故嗟叹之嗟叹之不足故咏歌之咏歌之不足不知手之舞之足之蹈之也情发于声声成文谓之音治世之音安以乐其政和乱世之音怨以怒其政乖亡国之音哀以思其民困故正得失动天地感鬼神莫近于诗先王以是经夫妇成孝敬厚人伦美敎化移风易俗故诗有六义焉一曰风二曰赋三曰比四曰兴五曰雅六曰颂上以风化下下以风刺上言之者无罪闻之者足以自诫故曰风以一国之事系一人之本谓之风言天下之事形四方之风谓之雅雅者正也言王政之所由废兴也政有小大故有小雅焉有大雅焉颂者美盛德之形容以其成功吿于神明者也是谓四始诗之至也至于王道衰礼义废政敎失国异政家殊俗而变风变雅作矣周南邵南正始之道王化之基是以关雎乐得淑女以配君子忧在进贤不婬其色哀窈窕思贤才而无伤善之心焉是关雎之义也关关雎鸠在河之洲窈窕淑女君子好仇参差荇菜左右流之窈窕淑女寤寐求之求之不得寤寐思服悠哉悠哉展转反侧卷耳后妃之志也又当辅佐君子求贤审官知臣下之勤劳内有进贤之志而无险诐私谒之心朝夕思念至于忧勤采采卷耳不盈倾筐嗟我怀人寘彼周行邵南甘棠美邵伯也邵伯之敎明于南国蔽芾甘棠勿翦勿伐邵伯所苃何彼秾矣美王姬也虽则王姬亦下嫁于诸侯车服不系其夫下王后一等犹执妇道以成肃雍之德何彼秾矣唐棣之华曷弗肃雍王姬之车鄁风栢舟言仁而不遇也卫顷公时仁人不遇小人在侧汎彼栢舟亦汎其流耿耿不寐如有隐忧忧心悄悄愠于羣小觏闵旣多受侮不少谷风刺夫妇失道也卫人化其上淫于新㛰而弃其旧室夫妇离绝国俗伤败焉习习谷风以阴以雨黾勉同心不宜有怒采葑采菲无以下体德音莫违及尔同死鄘风相鼠刺无礼也卫文公能正其羣臣而刺在位承先君之化无礼仪也相鼠有皮人而无仪人而无仪不死胡爲相鼠有体人而无礼人而无礼胡不遄死干旄美好善也卫文公之臣子多好善贤者乐吿以善道也孑孑干旄在浚之郊素丝纰之良马四之彼姝者子何以畀之卫风淇澳美武公之德也有文章又能听规谏以礼自防故能入相于周美而作是诗瞻彼淇澳绿竹猗猗有斐君子如切如瑳如琢如磨芄兰刺惠公也骄而无礼大夫刺之芄兰之支童子佩觽虽则佩觽能不我知王风葛虆王族刺桓王也周室道衰弃其九族焉绵绵葛虆在河之浒终远兄弟谓他人父采葛惧谗也彼采葛兮一日不见如三月兮郑风风雨思君子也乱世则思君子不改其度焉风雨凄凄鸡鸣喈喈旣见君子云胡不夷子衿刺学校废也乱世则学校不修靑靑子衿悠悠我心纵我不往子宁不嗣音齐风鸡鸣思贤妃也哀公荒淫怠慢故陈贤妃贞女夙夜警戒相成之道焉鸡旣鸣矣朝旣盈矣匪鸡则鸣苍蝇之声甫田大夫刺襄公也无礼义而求大功不修其德而求诸侯志大心劳所以求者非其道也无田甫田维莠骄骄无思远人劳心忉忉魏风伐檀刺贪也在位贪鄙无功而受禄君子不得进仕尔坎坎伐檀兮寘之河之干兮河水淸且涟漪不稼不穑胡取禾三百门里兮不狩不猎胡瞻尔庭有悬貆兮彼君子兮不素餐兮硕鼠刺重歛也国人刺其君之重歛蚕食于民不修其政贪而畏人若大鼠也硕鼠硕鼠无食我黍三岁贯汝莫我肯顾逝将去汝适彼乐土唐风杕杜刺时也君不能亲其宗族骨肉离散独居而无兄弟将爲沃所并尔有杕之杜其叶湑湑独行踽踽岂无他人不如我同父秦风晨风刺康公也忘穆公之业始弃其贤臣焉鸩彼晨风郁彼北林未见君子忧心钦钦如何如何忘我实多渭阳康公念母也康公之母晋献公之女文公遭孋姬之难未反而秦姬卒穆公纳文公康公时爲太子赠送文公于渭之阳念母之不见也我见舅氏如母存焉及其卽位思而作是诗也我送舅氏曰至渭阳何以赠之路车乘黄我送舅氏悠悠我思何以赠之琼瑰玉佩权舆刺康公也忘先君之旧臣与贤者有始而无终也于我乎夏屋渠渠今也每食无余于嗟乎不承权舆曹风蜉蝣刺奢也昭公国小而迫无法以自守好奢而任小人将无所依焉蜉蝣之羽衣裳楚楚心之忧矣于我归处候人刺近小人也共公远君子而好近小人焉彼候人兮荷戈与祋彼其之子三百赤芾小雅鹿鸣燕羣臣嘉賔也旣飮食之又实币帛筐篚以将其厚意然后忠臣嘉賔得尽其心矣呦呦鹿鸣食野之苹我有嘉賔鼓瑟吹笙吹笙鼓簧承筐是将皇皇者华君遣使臣也送之以礼乐言远而有光华也皇皇者华于彼原隰駪駪征夫每怀靡及常棣燕兄弟也闵管蔡之失道故作常棣焉常棣之华萼不炜炜凡今之人莫如兄弟鹡鸰在原兄弟急难每有良朋况也永叹兄弟阋于墻外御其侮伐木燕朋友故旧也自天子以下至于庶人未有不须友以成者亲亲以睦友贤不弃不遗故旧则民德归厚矣伐木丁丁鸟鸣嘤嘤出自幽谷迁于乔木嘤其鸣矣求其友声相彼鸟矣犹求友声矧伊人矣不求友生天保下报上也君能下下以成其政则臣亦归美以报其上焉天保定尔俾尔戬谷罄无不宜受天百禄如月之恆如日之昇如南山之寿不骞不崩如松栢之茂无不尔或承南山有台乐得贤也得贤者则能爲邦家立太平之基矣南山有台北山有莱乐只君子邦家之基蓼萧泽及四海也蓼彼萧斯零露湑兮旣见君子我心写兮燕笑语兮是以有誉处兮湛露天子燕诸侯也湛湛露斯匪阳不晞厌厌夜飮不醉无归六月宣王北伐也鹿鸣废则和乐缺矣四牡废则君臣缺矣皇皇者华废则忠信缺矣常棣废则兄弟缺矣伐木废则朋友缺矣天保废则福禄缺矣采薇废则征伐缺矣出车废则功力缺矣杕杜废则师衆缺矣鱼丽废则法度缺矣南陔废则孝友缺矣白华废则廉耻缺矣华黍废则畜积缺矣由庚废则阴阳失其道理矣南有嘉鱼废则贤者不安下民不得其所矣崇丘废则万物不遂矣南山有台废则爲国之基坠矣由仪废则万物失其道理矣蓼萧废则恩泽乖矣湛露废则万国离矣彤弓废则诸夏衰矣菁菁者莪废则无礼仪矣小雅尽废则四夷交侵中国微矣六月栖栖戎车旣餝玁狁孔炽我是用急车攻宣王复古也宣王能内修政事外攘夷狄复文武之境土修车马备器械复会诸侯于东都因田猎而选车徒焉我车旣攻我马旣同四牡庞庞驾言徂东萧萧马鸣悠悠斾旌之子于征有闻无声鸿鴈美宣王也万民离散不安其居而能劳来还定安集之至乎鳏寡无不得其所焉鸿鴈干飞集于中泽之子于垣百堵皆作虽则劬劳其究安宅白驹大夫刺宣王也皎皎白驹食我场苗絷之维之以永今朝所谓伊人于焉逍遥节南山家父刺幽王也节彼南山维石巖巖赫赫师尹民具尔瞻国旣卒斩何用不监正月大夫刺幽王也正月繁霜我心忧伤民之讹言亦孔之将谓天盖高不敢不局谓地盖厚不敢不蹐哀今之人胡爲虺蝪燎之方扬宁或烕之赫赫宗周褒姒烕之十月之交大夫刺幽王也十月之交朔日辛卯日有蚀之亦孔之丑彼月而蚀则维其常此日而蚀于何不臧百川沸腾山冢崒崩高岸爲谷深谷爲陵哀今之人胡憯莫惩黾勉从事不敢吿劳无罪无辜谗口嚻小旻大夫刺幽王也谋臧不从不臧覆用我龟旣厌不我吿犹谋夫孔多是用不集发言盈庭谁敢执其咎如彼筑室于道谋是用不溃于成不敢暴虎不敢冯河人知其一莫知其他小宛大夫刺幽王也温温恭人如集于木惴惴小心如临于谷战战兢兢如履薄冰小弁刺幽王也太子之传作焉踧踧周道鞠爲茂草我心忧伤惄焉如擣假寐永叹维忧用老心之忧矣疢如疾首维桑与梓必恭敬止靡瞻匪父靡依匪母不属于毛不离于里无逝我梁无发我笱我躬不阅遑恤我后畀有北有北不受投畀有昊谷风刺幽王也天下俗薄朋友道绝焉习习谷风维风及雨将恐将惧维予与汝将安将乐汝转弃予忘我大德思我小怨蓼莪刺幽王也民人劳苦孝子不得终养尔蓼蓼者莪匪莪伊蒿哀哀父母生我劬劳无父何怙无母何恃出则啣恤入则靡至父兮生我母兮鞠我拊我畜我长我育我顾我复我出入腹我欲报之德昊天罔极北山大夫刺幽王也役使不均巳劳于从事而不得养其父母焉溥天之下莫非王土率土之濵莫非王臣大夫不均我从事独贤或燕燕以居息或尽瘁以事国或息偃在床或不巳于行或栖迟偃仰或王事鞅掌或耽乐飮酒或惨惨畏咎靑蝇大夫刺幽王也营营靑蝇止于樊恺悌君子无信谗言营营靑蝇止于棘谗人罔极交乱四国賔之初筵卫武公刺时也幽王荒废媟近小人飮酒无度天下化之君臣上下沈湎淫液武公旣入而作是诗也賔之初筵温温其恭其未醉止威仪反反曰旣醉止威仪幡幡舍其坐迁屡舞僊僊賔旣醉止载号载呶乱我笾豆屡舞僛僛是曰旣醉不知其邮侧弁之俄屡舞傞傞采菽刺幽王也侮慢诸侯诸侯来朝不能钖命以礼数征会之而无信义君子见征而思古焉采菽采菽筐之筥之君子来朝何钖与之虽无与之路车乘马角弓父兄刺幽王也不亲九族而好谗佞骨肉相怨故作是诗也骍骍角弓翩其反矣兄弟㛰姻无胥远矣尔之远矣民胥然矣尔之敎矣民胥效矣菀柳刺幽王也暴虐而刑罚不中诸侯皆不欲朝言王者之不可朝事也有菀者柳不尚息焉俾予靖之后予极焉隰桑刺幽王也小人在位君子在野思见君子尽心以事之也隰桑有阿其叶有难旣见君子其乐如何心乎爱矣遐不谓矣中心臧之何日忘之白华周人刺幽后也幽王娶申女以爲后又得褒姒而黜申后故下国化之以妾爲妻以孽代宗而王弗能治英英白云露彼菅茅天歩艰难之子不犹鼓钟于宫声闻于外念子懆懆视我迈迈何草不黄下国刺幽王也四夷交侵中国背叛用兵不息视民如禽兽君子忧之故作是诗也何草不黄何日不行何人不将经营四方匪兕匪虎率彼旷野哀我征夫朝夕不暇大雅文王文王受命作周也文王在上于昭于天周虽旧邦其命惟新济济多士文王以宁商之孙子其丽不亿上帝旣命侯于周服侯服于周天命靡常殷士肤敏祼将于京大明文王有明德故天复命武王也明明在下赫赫在上天难忱斯不易维王天位殷嫡使不挟四方维此文王小心翼翼昭事上帝聿怀多福厥德不囘以受方国思齐文王所以圣也思齐大任文王之母思媚周姜京室之妇大姒嗣徽音则百斯男刑于寡妻至于兄弟以御于家邦灵台民始附也文王受命而民乐其有灵德以及鸟兽昆虫焉经始灵台经之营之庶民攻之不日成之经始勿亟庶民子来行苇忠厚也周家忠厚仁及草木故能内睦于九族外尊事黄耇养老乞言以成其福禄焉敦彼行苇羊牛勿践履方苞方体维叶泥泥黄耇台背以引以寿考维祺以介景福假乐嘉成王也假乐君子显显令德宜民宜人受禄于天干禄百福子孙千亿穆穆皇皇宜君宜王不愆不忘率由旧章民劳召穆公刺厉王也民亦劳止汔可小康惠此中国以绥四方板凡伯刺厉王也上帝板板下民卒瘅出话不然爲犹不远犹之不远是用大谏介人维藩太师维垣大邦维屏太宗维翰怀德维宁宗子维城无俾城坏无独斯畏荡召穆公伤周室大坏也厉王无道天下荡荡无纲纪文章故作是诗也荡荡上帝下民之辟疾威上帝其命多僻天生烝民其命匪谌靡不有初鲜克有终旣愆尔止靡明靡晦式号式唿俾昼作夜文王曰咨咨汝殷商匪上帝不时殷不用旧虽无老成人尚有典刑曾是莫听大命以倾殷鉴不远在夏后之世抑卫武公刺厉王也亦以自警也无竞维人四方其训之有觉德行四国顺之敬愼威仪维民之则愼尔出话敬尔威仪无不柔嘉白圭之玷尚可磨也斯言之玷不可爲桑柔芮伯刺厉王也忧心殷殷念我土宇我生不辰逢天僤怒自西徂东靡所定处人亦有言进退维谷维此良人弗求弗迪维彼忍心是顾是复大风有隧贪人败类听言则对诵言如醉云汉仍叔美宣王也宣王承厉王之烈内有拨乱之志遇灾而惧侧身修行欲消去之天下喜于王化复行百姓见忧故作是诗也倬彼云汉昭囘于天主曰于乎何辜今之人天降丧乱饥馑荐臻靡神不擧靡爱斯牲圭璧旣卒宁莫我听崧高尹吉甫美宣王也天下复平能建国亲诸侯褒赏申伯焉维岳降神生甫及申维申及甫维周之翰申伯之德柔惠且直揉此万邦闻于四国烝民尹吉甫美宣王也任贤使能周室中兴焉天生烝民好是懿德天监有周昭假于下保兹天子生仲山甫仲山甫之德柔嘉维则令仪令色小心翼翼肃肃王命仲山甫将之邦国若否仲山甫明之旣明且哲以保其身夙夜匪懈以事一人人亦有言柔则茹之刚则吐之维仲山甫柔亦不茹刚亦不吐不侮鳏寡不畏强御人亦有言德輶如毛民鲜克擧之我仪图之维仲山甫擧之衮职有阙维仲山甫补之瞻仰凡伯刺幽王大坏也瞻仰昊天降此大厉邦靡有定士民其瘵人有土田汝反有之人有民人女覆夺之此宜无罪汝反收之彼宜有罪汝覆说之哲夫成城哲妇倾城懿厥哲妇爲䲷爲鸱妇有长舌维厉之阶乱匪降自天生自妇人匪敎匪诲时维妇寺如贾三倍君子是识妇无公事休其蚕织不弔不祥威仪不类人之云亡邦国殄瘁周颂淸庙祀文王也周公旣成雒邑朝诸侯率以祀文王焉于穆淸庙肃雍显相济济多士秉文之德对越在天振鹭二王之后来助祭也振鹭于飞于彼西雍我客戾止亦有斯容雍禘大祖也有来雍雍至止肃肃相维辟公天子穆穆有客微子来见于祖庙也有客有客亦白其马敬之羣臣进戒嗣王也敬之敬之天维显思命不易哉无曰高高在上陟降厥士日监在兹鲁颂閟宫颂僖公之能复周公之宇也王曰叔父建尔元子俾侯于鲁大启尔宇爲周室辅乃命鲁公俾侯于东赐之山川土田附庸商颂长发大禘也汤降不迟圣敬日跻昭假迟迟上帝是祗帝命式于九围不竞不絿不刚不柔敷政优优百禄是遒殷武祀高宗也天命降监下民有严不僭不滥不敢怠遑命于下国封建厥福商邑翼翼四方之极羣书治要卷第三羣书治要羣书治要卷第五羣书治要卷第五秘书监鉅鹿男臣魏征等奉勅撰春秋左氏传中宣公二年郑公子归生伐宋宋华元御之将战华元杀羊食士其御羊斟不与及战曰畴昔之羊子爲政今日之事我爲政与入郑师故败晋灵公不君厚敛以雕墙从台上弹人而观其避丸也宰夫胹熊蹯不熟杀之寘诸畚使妇人载以过朝赵盾士季患之将谏士季曰谏而不入则莫之继也会请先不入则子继之三进及熘而后视之曰吾知所过矣将改之稽首而对曰人谁无过过而能改善莫大焉诗曰靡不有初鲜克有终夫如是则能补过者鲜矣君能有终则社稷之固也岂唯羣臣赖之犹不改宣子骤谏公患之使鉏麑贼之晨往寝门辟矣盛服将朝尚早坐而假寐麑退叹而言曰不忘恭敬民之主也贼民之主不忠弃君之命不信有一于此不如死触槐而死晋侯飮赵盾酒伏甲将攻之其右提弥明知之趍登曰臣侍宴过三爵非礼遂扶以下公嗾夫獒焉明搏而杀之盾曰弃人用犬虽勐何爲鬭且出赵穿攻灵公于桃园宣子未出山而复大史书曰赵盾杀其君以示于朝宣子曰不然对曰子爲正卿亡不越境反不讨贼非子而谁孔子曰董狐古之良史也书法不隐赵宣子古之良大夫也爲法受恶三年楚子伐陆浑之戎遂至于雒观兵于周疆定王使王孙满劳楚子楚子问鼎之大小轻重焉对曰在德不在鼎昔夏之方有德也远方图物贡金九牧铸鼎象物使民知神姦故民入川泽山林魑魅罔两莫能逢之用能协于上下以承天休桀有昏德鼎迁于商商纣暴虐鼎迁于周德之休明虽小重其姦回昏乱虽大轻也天祚明德有所底止周德虽衰天命未改鼎之轻重未可问也四年楚子灭若敖氏其孙箴尹克黄使于齐还及宋闻乱其人曰不可以入矣箴尹曰弃君之命独谁受之君天也天可逃乎遂归复命自拘于司败王思子文之治楚国也曰子文无后何以劝善使复其所十一年楚子伐陈谓陈人无动将讨于少西氏矣遂入陈杀夏征舒因县陈申叔时使于齐反复命而退王使让之曰夏征舒爲不道弑其君寡人以诸侯讨而戮之诸侯县公皆庆寡人汝独不庆寡人何故对曰夏征舒弑其君其罪大矣讨而戮之君之义也抑人亦有言曰牵牛以蹊人之田而夺之牛牵牛以蹊者信有罪矣而夺之牛罸已重矣诸侯之从也曰讨有罪也今县陈贪其富也以讨召诸侯而以贪归之无乃不可乎王曰善哉吾未之闻也反之可乎对曰可哉吾侪小人所谓取诸其怀而与之也乃复封陈十二年晋师救郑及河闻郑旣及楚平桓子欲还随武子曰善会闻用师观舋而动德刑政事典礼不易不可敌也楚君讨郑怒其贰而哀其卑叛而伐之服而舍之德刑成矣伐叛刑也柔服德也二者立矣昔岁入陈今兹入郑民不罢劳君无怨讟政有经矣商农工贾不败其业而卒乘辑睦事不姧矣蔿敖爲宰择楚国之令典百官象物而动军政不戒而备能用典矣其君之擧也内姓选于亲外姓选于旧擧不失德赏不失劳君子小人物有服章贵有常尊贱有等威礼不逆矣德立刑行政成事时典从礼顺若之何敌之见可而进知难而退军之善政也兼弱攻昧武之善经也子姑整军而经武乎犹有弱而昧者何必楚彘子曰不可成师以出闻敌强而退非夫也师遂济楚子北师次于管郑皇戌使如晋师曰楚师骤胜而骄其师老矣子击之楚师必败栾武子曰楚自克庸以来其君无日不讨国人而训之于民生之不易祸至之无日戒惧之不可怠在军无日不讨军实而申儆之于胜之不可保纣之百克而卒无后箴之曰民生在勤勤则不匮不可谓骄先大夫子犯有言曰师直爲壮曲爲老我不德而徼怨于楚我曲楚直不可谓老郑不可从楚人遂疾进师乘晋军桓子不知所爲鼓于军中曰先济者有赏中军下军争舟舟中之指可掬潘党曰君盍筑武军而收晋尸以爲京观臣闻克敌必示子孙以无忘武功楚子曰非尔所知也夫文止戈爲武武王克商作颂曰载戢干戈载櫜弓矢夫武禁暴戢兵保大定功安民和衆丰财者也故使子孙无忘其章今我使二国曝骨暴矣观兵以威诸侯兵不戢矣暴而不戢安能保大犹有晋在焉得定功所违民欲犹多民何安焉无德而强争诸侯何以和衆利人之几而安人之乱以爲巳荣何以丰财武有七德我无一焉何以示子孙其爲先君宫吿成事而已武非吾功也古者明王伐不敬取其鲸鲵而封之以爲大戮于是乎有京观以惩淫慝今罪无所而民皆尽忠以死君命又可以爲京观乎晋师归桓子请死晋侯欲许之士贞子谏曰不可城濮之役晋师三日谷文公犹有忧色左右曰有喜而忧如有忧而喜乎公曰得臣犹在忧未歇也困兽犹鬭况国相乎及楚杀子玉公喜而后可知也曰莫余毒也巳是晋再克而楚再败也楚是以再世不竞今天或者大警晋也而又杀林父以重楚胜其无乃久不竞乎林父之事君也进思尽忠退思补过社稷之卫也若之何杀之夫其败也如日月之食何损于明晋侯使复其位楚子伐萧申公巫臣曰师人多寒王廵三军拊而勉之三军之士皆如挟纩十五年楚子伐宋宋人吿急于晋晋侯欲救之伯宗曰不可古人有言曰虽鞭之长不及马腹天方授楚未可与争虽晋之强能违天乎谚曰高下在心川泽纳污山薮藏疾瑾瑜匿瑕国君含垢天之道也君其待之乃止使解扬如宋使无降楚曰晋师悉起将至郑人囚而献楚楚子厚赂之使反其言不许三乃许之登诸楼车使唿宋人而吿之遂致其君命楚子将杀之使与之言曰尔旣许不谷而反之何故非我无信汝则弃之速卽尔刑对曰臣闻之君能制命爲义臣能承命爲信义无二信信无二命君之赂臣不知命也受命以出有死无霣又可赂乎臣之许君以成命也死之成命臣之禄也寡君有信臣下臣获考死又何求楚子舍之以归潞子婴儿之夫人晋景公之姊也酆舒爲政而杀之又伤潞子之目晋侯将伐之诸大夫皆曰不可酆舒有三儁才不如待后之人伯宗曰必伐之狄有五罪儁才虽多何补焉不祀一也耆酒二也弃仲章而夺黎氏之地三也虐我伯姬四也伤其君目五也怙其儁才而不以茂德兹益罪也后之人或者将敬奉德义以事神人而申固其命若之何待之不讨有罪曰将待后后有辞而讨焉无乃不可乎夫恃才与衆亡之道也商纣由之故灭天反时爲灾地反物爲妖民反德爲乱乱则妖灾生尽在狄矣晋侯从之夏晋荀林父败赤狄于曲梁灭潞晋侯赏桓子狄臣千室亦赏士伯以瓜衍之县曰吾获狄土子之功也微子吾丧伯氏矣羊舌职悦是赏也曰周书所谓庸庸祇祇者谓此物也夫士伯庸中行伯君信之亦庸士伯此之谓明德矣文王所以造周不是过也率是道也其何不济十六年晋侯命士会将中军且爲太傅于是晋国之盗逃奔于秦羊舌职曰吾闻之禹称善人不善人远此之谓也夫善人在上则国无幸民谚曰民之多幸国之不幸是无善人之谓也成公二年卫侯使孙良夫侵齐与齐师遇师败仲叔于奚救孙桓子桓子是以免旣卫人赏之以邑辞请曲县繁缨以朝许之仲尼闻之曰惜也不如多与之邑唯器与名不可以假人君之所司也政之大节也若以假人与人政也政亡则国家从之不可止也巳宋文公卒始厚葬用蜃炭益车马始用殉重器备君子谓华元乐擧于是乎不臣臣治烦去惑者也是以伏死而争今二子者君生则纵其惑死则益其侈是弃君于恶也何臣之爲楚之讨陈夏氏也庄王欲纳夏姬申公巫臣谏曰不可君召诸侯以讨罪也今纳夏姬贪其色也贪色爲淫淫爲大罚周书曰明德愼罚若兴诸侯以取大罚非愼之也君其图之王乃止六年晋栾书救郑与楚师遇于绕角楚师还晋师遂侵蔡楚公子申公子成以申息之师救蔡赵同赵括欲战请于武子武子将许之知庄子范文子韩献子谏曰不可吾来救郑楚师去我吾遂至于此是迁戮也戮而不巳又怒楚师战必不克虽克不令成师以出而败楚二县何荣之有焉若不能败爲辱巳甚不如还也乃遂还于是军帅之欲战者衆或谓栾武子曰圣人与衆同欲是以济事子盍从衆子之佐十一人其不欲战者三人而巳欲战者可谓衆矣商书曰三人占从二人衆故也武子曰善钧从衆夫善衆之主也三卿爲主可谓衆矣从之不亦可乎八年晋侯使韩穿来言汶阳之田归之于齐季文子饯之私焉曰大国制义以爲盟主是以诸侯怀德畏讨无有贰心谓汶阳之田弊邑之旧也而用师于齐使归诸弊邑今有二命曰归诸齐信以行义义以成命小国所望而怀也信不可知义无所立四方诸侯其谁不解体诗曰女也不爽士贰其行士也罔极二三其德七年之中一与一夺二三孰甚焉士之二三犹丧配耦而况覇主乎将德是以而二三之其何以长有诸侯乎晋讨赵同赵括武从姬氏畜于公室以其田与祁奚韩厥言于晋侯曰成季之勲宣孟之忠而无后爲善者其惧矣三代之令王皆数百年保天禄夫岂无僻王赖前哲以免也周书曰不敢侮鳏寡所以明德也乃立武而反其田焉十六年楚子救郑司马将中军过申子反入见申叔时曰师其何如对曰德刑详义礼信战之器也德以施惠刑以正邪详以事神义以建利礼以顺时信以守物上下和睦周旋不逆是以神降之福时无灾害民生敦龎和同以听莫不尽力以从上命此战之所由克也今楚内弃其民而外绝其好渎齐盟而食话言奸时以动而疲民以逞民不知信进退罪也子其勉之吾不复见子矣晋楚遇于鄢陵范文子不欲战郄至曰韩之战惠公不振旅邲之师荀伯不复从皆晋之耻也子亦见先君之事矣今我避楚又益耻也文子曰吾先君之亟战也有故秦狄齐楚皆彊不尽力子孙将弱今三彊服矣敌楚而巳唯圣人能外内无患自非圣人外宁必有内忧盍释楚以爲外惧乎襄公三年祁奚请老晋侯问嗣焉称解狐其雠也将立之而卒又问焉对曰午也可于是羊舌职死矣晋侯曰孰可以代之对曰赤也可于是使祁午爲中军尉羊舌赤佐之君子谓祁奚于是能擧善矣称其雠不爲谄立其子不爲比擧其偏不爲党能擧善也夫唯善故能擧其类也晋侯之弟扬干乱行于曲梁魏绛戮其仆晋侯怒谓羊舌赤曰合诸侯以爲荣也扬干爲戮何辱如之必杀魏绛无失之也对曰绛无贰志事君不避难有罪不逃刑其将来辞何辱命焉言终魏绛至授仆人书将伏劔士鲂张老止之公读其书曰日君乏使使臣斯司马臣闻师衆以顺爲武军事有死无犯爲敬君合诸侯臣敢不敬乎君师不武执事不敬罪莫大焉臣惧其死以及扬干无所逃罪不能致训至于用钺臣之罪重敢有不从以怒君心请归死于司冦公跣而出曰寡人之言亲爱也吾子之讨军礼也寡人有弟弗能敎训使干大命寡人之过也子无重寡人之过敢以爲请反役使佐新军四年无终子嘉父使孟乐如晋因魏庄子纳虎豹之皮以请和诸戎晋侯曰戎狄无亲而贪不如伐之魏绛曰诸侯新服陈新来和将观于我我德则睦否则携贰劳师于戎而楚伐陈必不能救是弃陈也诸华必叛戎禽兽也获戎失华无乃不可乎昔周辛甲之爲太史也命百官官箴王阙于虞人之箴曰茫茫禹迹画爲九州经启九道民有寝庙兽有茂草各有攸处德用不扰在帝夷羿冐于原兽忘其国恤而思其麀牡武不可重用不恢于夏家兽臣司原敢吿仆夫虞箴如是可不惩乎于是晋侯好田故魏绛及之公曰然则莫如和戎乎对曰和戎有五利焉戎狄荐居贵货易土土可贾焉一也边鄙不耸民狎其野穑人成功二也戎狄事晋四隣振动诸侯威怀三也以德绥戎师徒不勤甲兵不顿四也鉴于后羿而用德度远至迩安五也君其图之公悦使魏绛盟诸戎脩民事田以时九年秦景公使乞师于楚将以伐晋楚子许之子囊曰不可当今吾不能与晋争也晋君类能而使之擧不失选官不易方其卿让于善其大夫不失守其士竞于敎其庶人力于农穑商工皂隷不知迁业君明臣忠上让下竞当是时也晋不可敌事之而后可君其图之冬诸侯伐郑郑人行成十一年诸侯复伐郑郑人赂晋侯以师触师蠲歌钟二肆女乐二八晋侯以乐之半赐魏绛曰子敎寡人和诸戎狄以正诸华八年之中九合诸侯如乐之和无所不谐请与子乐之辞曰夫和戎狄国之福也八年之中九合诸侯诸侯无慝君之灵也二三子之劳也臣何力之有焉抑臣愿君安其乐而思其终也公曰子之敎敢不承命抑微子寡人无以待戎不能济河夫赏国之典也不可废也子其受之魏绛于是乎始有金石之乐礼也十三年晋侯蒐于绵上以治兵使士匄将中军辞曰伯游长昔臣习于知伯是以佐之非能贤也请从伯游荀偃将中军士匄佐之使韩起将上军辞以赵武又使栾黡辞曰臣不如韩起韩起愿上赵武君其听之使赵武将上军韩起佐之栾黡将下军魏绛佐之晋国之民是以大和诸侯遂睦君子曰让礼之主也范宣子让其下皆让栾黡爲汰弗敢违也晋国以平数世赖之刑善也夫一人刑善百姓休和可不务乎世之治也君子尚能而让其下小人农力以事其上是以上下有礼而谗慝黜远由不争也谓之懿德及其乱也君子称其功以加小人小人伐其技以冯君子是以上下无礼乱虐并生由争善也谓之昏德国家之弊恒必由之十四年卫献公戒孙文子寗惠子食日旰不召而射鸿于囿二子怒公使子蟜子伯子皮与孙子盟于丘宫孙子皆杀之公出奔齐师旷侍于晋侯晋侯曰卫人出其君不亦甚乎对曰或者其君实甚良君养民如子盖之如天容之如地民奉其君爱之如父母仰之如日月敬之如神明畏之如雷霆其可出乎夫君神之主而民之望也若困民之主匮神之祀百姓绝望社稷无主将安用之弗去何爲天生民而立之君使司牧之勿使失性有君而爲之贰使师保之勿使过度善则赏之过则匡之患则救之失则革之自王以下各有父兄子弟以补察其政史爲书瞽爲诗工诵箴谏大夫规诲士传言庶人谤商旅于市百工献艺天之爱民甚矣岂其使一人肆于民上以从其淫而弃天地之性必不然矣十五年宋人或得玉献诸子罕子罕不受献玉者曰以示玉人玉人以爲宝也故敢献之子罕曰我以不贪爲宝尔以玉爲宝若以与我皆丧宝也不若人有其宝稽首而吿曰小人怀璧不可以越鄕纳此以请死子罕寘诸其里使玉人爲之攻之富而后使复其所二十一年邾庶其以漆闾丘来奔季武子以公姑姊妻之皆有赐于其从者于是鲁多盗季孙谓臧武仲曰子盍诘盗武仲曰不可诘也纥又不能季孙曰子爲司冦将盗是务去若之何不能武仲曰子召外盗而大礼焉何以止吾盗子爲正卿而来外盗使纥去将何以能庶其窃邑于邾以来子以姬氏妻之而与之邑其从者皆有赐焉若大盗礼焉以君之姑姊与其大邑其次皂牧舆马其小者衣裳劔带是赏盗也赏而去之其或难焉纥也闻之在上位者洒濯其心壹以待人轨度其信可明征也而后可以治人夫上之所爲民之归也上所不爲而民或爲之是以加刑罚焉而莫敢不惩若上之所爲而民亦爲之乃其所也又可禁乎晋栾盈出奔楚宣子杀羊舌虎囚叔向乐王鲋见叔向曰吾爲子请叔向不应其人皆咎叔向曰必祁大夫室老闻之曰乐王鲋言于君无不行求救吾子吾子不许祁大夫所不能也何爲也叔向曰祁大夫外擧不弃雠内擧不失亲其独遗我乎诗曰有觉德行四国顺之夫子觉者也晋侯问叔向之罪于乐王鲋对曰不弃其亲其有焉于是祁奚老矣闻之乘驲而见宣子曰诗云惠我无疆子孙保之夫谋而鲜过惠训不倦者叔向有焉社稷之固也犹将十世宥之以劝能者今壹不免其身以弃社稷不亦惑乎鲧殛而禹兴管蔡爲戮周公右王若之何其以虎也弃社稷乎子爲善谁敢不勉多杀何爲宣子悦与之乘以言诸公而免之不见叔向而归叔向亦不吿免焉而朝二十三年孟孙恶臧孙季孙爱之孟孙卒臧孙入哭甚哀多涕出其御曰孟孙之恶子也而哀死安归君民者岂以陵人社稷是主臣君者岂爲其口实社稷是养故君爲社稷死则死之爲社稷亡则亡之若爲巳死而爲巳亡非其私䁥谁敢任之门启而入枕尸股而哭兴三踊而出晋程郑卒子产始知然明问爲政对曰视民如子见不仁者诛之如鹰鹯之逐鸟雀也子产喜以语子大叔且曰他日吾见蔑之面而巳今吾见其心矣二十六年初楚伍参与蔡太师子朝友其子伍擧与声子相善伍擧奔晋声子通使于晋还如楚令尹子木与之语曰晋大夫与楚孰贤对曰晋卿不如楚其大夫则贤皆卿才也如𣏌梓皮革自楚往也虽楚有材晋实用之子木曰夫独无族姻乎对曰虽有而用楚材实多归生闻之曰善爲国者赏不僭而刑不滥赏僭则惧及淫人刑滥则惧及善人若不幸而过宁僭无滥与其失善宁其利淫无善人则国从之诗曰人之云亡邦国殄瘁无善人之谓也故夏书曰与其杀不辜宁失不经惧失善也古之治民者劝赏而畏刑恤民不倦赏以春夏刑以秋冬是以将赏爲之加膳加膳则饫赐此以知其劝赏也将刑爲之不擧不擧则彻乐此以知其畏刑也夙兴夜寐朝夕临政此以知其恤民也三者礼之大节也有礼无败今楚多淫刑其大夫逃死于四方而爲之谋主以害楚国不可救疗所谓不能也子仪之乱析公奔晋晋人以爲谋主绕角之役楚师宵溃楚失华夏则析公之爲也雍子之父兄谮雍子君与夫人不善是也雍子奔晋晋人以爲谋主彭城之役楚师宵溃晋降彭城而归诸宋楚失东夷则雍子之爲也子反与子灵争夏姬子灵奔晋晋人以爲谋主通吴于晋敎吴叛楚楚疲于奔命至今爲患则子灵之爲也若敖之乱伯贲之子贲皇奔晋晋人以爲谋主鄢陵之役楚师大败王夷师熸郑叛吴兴楚失诸侯则苗贲皇之爲也子木曰是皆然矣声子曰今又有甚于此者椒擧娶于申公子牟子牟得戾而亡君大夫谓椒擧汝实遣之惧而奔郑今在晋矣晋人将与之县以比叔向彼若谋害楚国岂不爲患子木惧言诸王益其禄爵而复之二十七年宋向戌欲弭诸侯之兵爲会于宋将盟于宋西门之外楚人衷甲伯州犂曰合诸侯之师以爲不信无乃不可乎夫诸侯望信于楚也是以来服若不信是弃其所以服诸侯也固请释甲子木曰晋楚无信久矣事利而巳苟得志焉焉用有信大宰退吿人曰令尹将死矣不及三年求逞志而弃信志其逞乎信亡何以及三赵孟患楚衷甲以吿叔向叔向曰何害也匹夫一爲不信犹不可也若合诸卿以爲不信必不捷矣非子之患也夫以信召人而以僭济之必莫之与也安能害我子何惧焉宋左师请赏曰请免死之邑公与之邑六十以示子罕子罕曰凡诸侯小国晋楚所以兵威之畏而后上下慈和慈和而后能安静其国家以事大国所以存也无威则骄骄则乱生乱生必灭所以亡也天生五材民并用之废一不可谁能去兵兵之设久矣所以威不䡄而昭文德圣人以兴乱人以废废兴存亡昏明之术皆兵之由也而子求去之不亦诬乎以诬道蔽诸侯罪莫大焉纵无大讨而又求赏无厌之甚也削而投之左师辞邑二十九年吴公子札来聘见叔孙穆子曰子其不得死乎好善而不能择人吾子爲鲁宗卿而任其大政不愼擧何以堪之祸必及子焉三十年楚公子围杀大司马蔿掩而取其室申无宇曰王子必不免善人国之主也王子相楚国将善是封殖而虐之是祸国也且司马令尹之偏而王之四体也绝民之主去身之偏刈王之体以祸其国无不祥大焉何以得免郑子皮授子产政子产使都鄙有章上下有服田有封洫庐井有伍大人之忠俭者从而与之泰侈者因而毙之从政一年舆人诵之曰取我衣冠而褚之取我田畴而伍之孰杀子产吾其与之及三年又诵之曰我有子弟子产诲之我有田畴子产殖之子产而死谁其嗣之三十一年郑人游于鄕校以论执政然明谓子产曰毁鄕校如何子产曰何爲夫人朝夕退而游焉以议执政之善否其所善者吾则行之其所恶者吾则改之是吾师也若之何毁之我闻忠善以损怨不闻作威以防怨岂不遽止然犹防川也大决所犯伤人必多吾不克救也不如小决使道不如吾闻而药之然明曰蔑也今而后知吾子之信可事小人实不才若果行此其郑国实赖之岂唯二三臣仲尼闻是语也曰以是观之人谓子产不仁吾不信也郑子皮欲使尹何爲邑子产曰少未知可否子皮曰愿吾爱之不吾叛也使夫往而学焉夫亦愈知治矣子产曰不可人之爱人求利之也今吾子爱人则以政犹未能操刀而使割也其伤实多子之爱人伤之而巳其谁敢求爱于子子于郑国栋也栋折榱崩侨将厌焉敢不尽言子有美锦不使人学制大官大邑身之所庇也而使学者制焉其爲美锦不亦多乎侨闻学而后人政未闻以政学者也若果行此必有所害譬如田猎射御贯则能获禽若未甞登车射御则败绩厌覆是惧何暇思获子皮曰善哉虎不敏吾闻君子务知大者远者小人务知小者近者我小人也衣服附在吾身我知而愼之大官大邑所以庇身也吾远而慢之微子之言吾不知也他日我曰子爲郑国我爲吾家以庇焉其可也今而后知不足自今请虽吾家听子而行子产曰人心不同也如其面焉吾岂敢谓子面如吾面乎抑心所谓危亦以吿也子皮以爲忠故委政焉子产是以能爲郑国卫侯在楚北宫文子见令尹围之威仪言于卫侯曰令尹似君矣将有他志虽获其志不能终也诗云靡不有初鲜克有终终之实难令尹其将不免乎公曰何以知之对曰诗云敬愼威仪惟民之则令尹无威仪民无则焉民所不则以在民上不可以终公曰善哉何谓威仪对曰有威而可畏谓之威有仪而可象谓之仪君有君之威仪其臣畏而爱之则而象之故能有其国家令闻长世臣有臣之威仪其下畏而爱之故能守其官职保族宜家顺是以下皆如是是以上下能相固也卫诗曰威仪棣棣不可选也言君臣上下父子兄弟内外大小皆有威仪也周书数文王之德曰大国畏其力小国怀其德言畏而爱之也诗云不识不知顺帝之则言则而象之纣囚文王七年诸侯皆从之囚可谓爱之矣文王伐崇再驾而降爲臣蛮夷帅服可谓畏之矣文王之功天下诵而歌舞之可谓则之矣文王之行至今爲法可谓象之有威仪也故君子在位可畏施舍可爱进退可度周旋可则容止可观作事可法德行可象声气可乐动作有文言语有章以临其下谓之有威仪也羣书治要卷第五羣书治要羣书治要卷第六羣书治要卷第六秘书监鉅鹿男臣魏征等奉勅撰春秋左氏传下昭公元年楚公子围会于虢寻宋之盟也晋祁午谓赵文子曰宋之盟楚人得志于晋今令尹之不信诸侯之所闻也子弗戒惧又如宋楚重得志于晋晋之耻也吾子其不可以不戒文子曰然宋之盟也子木有祸人之心武有仁人之心是楚所以驾于晋也今武犹是心也楚又行僭非所害也武将信以爲本循而行之譬如农夫是穮是蓘虽有饥馑必有丰年且吾闻之能信不爲人下吾未能也诗曰不僭不贼鲜不爲则信也能爲人则者不爲人下矣吾不能是难楚不爲患也三年齐侯使晏婴于晋叔向从之宴相与语叔向曰齐其何如晏子曰此季世也齐其爲陈氏矣公弃其民而归于陈氏公聚朽蠹而三老冻馁国之诸市屦贱踊贵民人痛疾而或燠休之其爱之如父母而归之如流水欲无获民将焉避之叔向曰然虽吾公室今亦季世也庶人罢弊而宫室滋侈道殣相望而女富溢尤民闻公命如逃冦雠政在家门民无所依公室之卑其何日之有景公繁于刑有鬻踊者故对曰踊贵屦贱景公爲是省于刑君子曰仁人之言其利博哉晏子一言而齐侯省刑四年楚子使椒擧如晋求诸侯晋侯欲勿许司马侯曰不可楚王方侈天或者欲逞其心以厚其毒而降之罚未可知也其使能终亦未可知也唯天所相不可与争君其许之而修德以待其归若归于德吾犹将事之况诸侯乎若适淫虐楚将弃之吾又谁与争公曰晋有三不殆其何敌之有国险而多马齐楚多难有是三者何向而不济对曰恃险与马虞邻国之难是三殆也四岳三涂阳城太室荆山中南九州之险也是不一姓冀之北土马之所生无兴国焉恃险与马不可以爲固也从古以然是以先王务修德音以亨神人不闻其务险与马也邻国之难不可虞也或多难以固其国启其疆土或无难以丧其国失其守宇若何虞难齐有仲孙之难而获桓公至今赖之晋有里㔻之难而获文公是以爲盟主卫邢无难敌亦丧之故人之难不可虞也恃此三者而不修政德亡于不暇又何能济君其许之纣作淫虐文王惠和殷是以殒周是以兴夫岂争诸侯乃许楚子合诸侯于申椒擧言于楚子曰臣闻诸侯无归礼以爲归今君始得诸侯其愼礼矣覇之济否在此会也夏启有钧台之享商汤有景亳之命周武有孟津之誓成有岐阳之蒐康有酆宫之朝穆有涂山之会齐桓有召陵之师晋文有践土之盟皆所以示诸侯礼也诸侯所由用命也夏桀爲仍之会有缗叛之商纣爲黎之蒐东夷叛之周幽爲大室之盟戎狄叛之皆所以示诸侯汰也诸侯所由弃命也今君以汰无乃不济乎王弗听子产见左师曰吾不患楚矣汰而愎谏不过十年左师曰然不十年侈其恶不远远恶而后弃善亦如之德远而后兴五年公如晋自郊劳至于赠贿无失礼晋侯谓汝叔齐曰鲁侯不亦善于礼乎对曰鲁侯焉知礼公曰何爲自郊劳及赠贿礼无违者何故不知对曰是仪也不可谓礼礼所以守其国家行其政令无失其民者也今政令在家不能取也有子家覊不能用也奸大国之盟凌虐小国利人之难不知其私公室四分民食于他思莫在公不图其终爲国君难将及身不恤其所礼之本末将于此乎在而屑屑焉习仪以亟言善于礼不亦远乎君子谓叔侯于是乎知礼晋韩宣子如楚送女叔向爲介及楚楚子朝其大夫曰晋吾仇敌也苟得志焉无恤其他今其来者上卿上大夫也若吾以韩起爲阍以羊舌肸爲司空足以辱晋吾亦得志矣可乎大夫莫对薳启疆曰可苟有其备何故不可耻匹夫不可以无备况耻国乎是以圣王务行礼不求耻人城濮之役晋无楚备以败于邲邲之役楚无晋备以败于鄢自鄢以来晋不失备而加之以礼重之以睦是以楚弗能报而求亲焉旣获姻亲又欲耻之以召冦雠备之若何谁其重此若有其人耻之可也若其未有君亦图之晋之事君臣曰可矣求诸侯而麇至求㛰而荐女君亲送之上卿及上大夫致之犹欲耻之君其亦有备矣不然奈何君将以亲易怨实无礼以速冦而未有其备使群臣往遗之禽以逞君心何不可之有王曰不谷之过也大夫无辱厚爲韩子礼六年郑人铸刑书叔向使诒子产书曰昔先王议事以制不爲刑辟惧民之有争心也犹不可禁御是故闲之以义糺之以政行之以礼守之以信奉之以仁制爲禄位以劝其从严断刑罚以威其淫惧其未也故诲之以忠耸之以行敎之以务使之以和临之以敬莅之以彊断之以刚犹求圣哲之上明察之官忠信之长慈惠之师民于是乎可任使也而不生祸乱民知有辟则不忌于上并有争心以征于书而徼幸以成之弗可爲矣夏有乱政而作禹刑商有乱政而作汤刑周有乱政而作九刑三辟之兴皆叔世也今吾子相郑国制参辟铸刑书将以靖民不亦难乎诗曰仪式刑文王之德日靖四方又曰仪刑文王万邦作孚如是何辟之有民知争端矣将弃礼而征于书锥刀之末将尽争之乱狱滋丰贿赂并行终子之世郑其败乎肸闻之国将亡必多制其此之谓乎复书曰若吾子之言侨不才不能及子孙吾以救世也晋韩宣子之适楚楚人弗逆公子弃疾及晋境晋侯将亦弗逆叔向曰楚僻我衷若何效僻书曰圣作则无宁以善人爲则而则人之僻乎匹夫爲善民犹则之况国君乎晋侯悦乃逆七年楚子之爲令尹也爲王旌以田芉尹无宇断之曰一国两君其谁堪之及卽位爲章华之宫纳亡人以实之无宇之阍入焉无宇执之有司弗与曰执人于王宫其罪大矣执而谒诸王无宇辞曰天子经略诸侯正封古之制也封略之内何非君土食土之毛谁非君臣天有十日人有十等下所以事上上所以供神也今有司曰汝胡执人于王宫将焉执之周文王之法曰有亡荒阅所以得天下也吾先君文王作仆区之法曰盗所隐器与盗同罪所以封汝也若从有司是无所执逃臣也逃而舍之王事无乃阙乎昔武王数纣之罪以吿诸侯曰纣爲天下逋逃主萃渊薮故夫致死焉君王始求诸侯而则纣无乃不可乎若以二文之法取之盗有所在矣王曰取而臣以往盗有宠未可得也遂舍之八年石言于晋魏楡晋侯问于师旷曰石何故言对曰石不能言或慿焉不然民听滥抑臣又闻之曰作事不时怨讟动于民则有非言之物而言今宫室崇侈民力雕尽怨讟并作莫保其性石言不亦宜乎于是晋侯方筑虒祁之宫叔向曰子野之言君子哉君子之言信而有征故怨远于其身小人之言僭而无征故怨咎及之是宫也成诸侯必叛君必有咎夫子知之矣叔弓如晋贺虒祁也游吉相郑伯以如晋亦贺虒祁也史赵见子大叔曰甚哉其相蒙可弔也而亦贺之大叔曰若何弔也其非唯我贺将天下实贺九年周甘人与晋阎嘉争阎田晋梁丙张趯率阴戎伐颍王使詹桓伯辞于晋曰文武成康之建母弟以藩屏周亦其废坠是爲先王居梼杌于四裔以御螭魅故允姓之姦居于瓜州伯父惠公归自秦而诱以来使逼我诸姬入我郊甸戎有中国谁之咎也后稷封殖天下今戎制之不亦难乎伯父图之我在伯父犹衣服之有冠冕木水之有本源民人之有谋主也伯父若裂冠毁冕拔本塞源专弃谋主虽戎狄其何有余一人叔向谓宣子曰文之伯也岂能改物翼戴天子而加之以恭自文以来世有衰德而暴蔑宗周以宣示其侈诸侯之贰不亦宜乎且王辞直子其图之宣子悦使赵成如周致阎田反颍俘筑郞囿季平子欲其速成叔孙昭子曰诗云经始勿亟庶人子来焉用速成其以勦民也无囿犹可无民其可乎十二年楚子次于干谿仆析父从右尹子革夕王见语曰今吾使人于周求鼎其与我乎对曰与君王哉今周服事君王将唯命是从岂其爱鼎王曰昔我皇祖伯父昆吾旧许是宅今郑人贪赖其田而不我与我若求之其与我乎对曰与君王哉周不爱鼎郑何敢爱田王曰昔诸侯远我而畏晋今我大城陈蔡不羹赋皆千乘诸侯其畏我乎对曰畏君王哉是四国者专足畏也又加之以楚敢不畏君王乎王入析父谓子革曰吾子楚国之望也今与王言如响国其若之何子革曰摩厉以须王出吾刃将斩之矣王出复语左史倚相趍过王曰是良史也能读三坟五典八索九丘对曰臣甞问焉昔穆王欲肆其心周行天下将皆必有车辙马迹焉祭公谋父作祈招之诗以止王心王是以获没于祗宫臣问其诗而不知也若问远焉其焉能知之王曰子能乎对曰能其诗曰祈招之愔愔式昭德音思我王度式如玉式如金形民之力而无醉饱之心王揖而入馈不食寝不寐数日不能自克以及于难仲尼曰古也有志克巳复礼仁也信善哉楚灵王若能如此岂其辱于干谿十三年季平子立而不礼于南蒯南蒯以费叛叔弓围费弗克败焉平子怒令见费人执之以爲囚俘冶区夫曰非也若见费人寒者衣之饥者食之爲之令主而共其乏困费来如归南氏亡矣民将叛之谁与居邑若惮之以威惧之以怒民疾而叛爲之聚也若诸侯皆然费人无归不亲南氏将焉入乎平子从之费人叛南氏十五年晋荀吴帅师伐鲜虞围鼓鼓人请以城叛穆子弗许左右曰师徒不勤而可以获城何故不爲穆子曰吾闻之叔向曰好恶不愆民知所适事无不济或以吾城叛吾所甚恶也人以城来吾独何好焉赏所甚恶若所好何若其弗赏是吾失信也何以庇民力能则进否则速退量力而行吾不可以欲城而迩姦所丧滋多使鼓人杀叛人而缮守备围鼓三月鼓人或请降使其民见曰犹有食色姑修而城军吏曰获城而弗取勤民而顿兵何以事君也穆子曰吾以事君也获一邑而敎民怠将焉用邑邑以贾怠不如完旧贾怠无卒弃旧不祥鼓人能事其君我亦能事吾君率义不爽好恶不愆城可获而民知义所有死命而无二心不亦可乎鼓人吿食竭力尽而后取之克鼓而反不戮一人十八年火始昬见梓愼曰七日其火作乎宋卫陈郑也数日皆来吿火禆灶曰不用吾言郑又将火郑人请用之子产不可子大叔曰宝以保民也若有火国几亡可以救亡子何爱焉子产曰天道远人道迩非所及也何以知之灶焉知天道是亦多言矣岂不或信遂不与亦不复火十九年楚子之在蔡也生太子建及卽位使伍奢爲之师费无极爲少师无宠焉欲谮诸王曰建可室矣王爲之聘于秦无极与逆劝王取之楚子爲舟师以伐濮无极言于楚子曰晋之伯也迩于诸夏而楚僻陋故弗能与争若大城城父而寘太子以通北方王收南方是得天下王说从之故太子建居于城父郑大水龙鬭于时门之外洧渊国人请爲禜焉子产弗许曰我鬭龙不我觌龙鬭我何觌焉禳之则彼其室也吾无求于龙龙亦无求我乃止也二十年费无极言于楚子曰建与伍奢将以方城之外叛齐晋又交辅之将以害楚其事集矣王信之问伍奢奢对曰君一过多矣何信于谗王执伍奢使城父司马奋扬杀太子未至而使遣之太子建走宋王召奋扬奋扬使城父人执已以至王曰言出于余口入于尔耳谁吿建也对曰臣吿之君王命臣曰事建如事余臣不佞不能苟贰奉初以还不忍后命故遣之旣而悔之亦无及已王曰而敢来何也对曰使而失命召而不来是再奸也逃无所入王曰归从政如他日无极曰奢之子才若在吴必忧楚国盍以免其父召之彼仁必来不然将爲患王使召之曰来吾免而父棠君尚谓其弟员曰尔适吴我将归死吾智不逮我能死尔能报闻免父之命不可以莫之奔也亲戚爲戮不可以莫之报也父不可弃名不可废尔其勉之伍尚归奢闻员不来曰楚君大夫其旰食乎楚人皆杀之员如吴言伐楚之利于州于齐侯疥遂痁期而不瘳诸侯之賔问疾者多在梁丘据与裔𣢾言于公曰吾事鬼神也丰于先君有加矣今君疾病爲诸侯忧是祝史之罪诸侯不知其谓我不敬君盍诛于祝固史嚚以辞賔公悦吿晏子晏子对曰日宋之盟屈建问范会之德于赵武武曰夫子之家事治言于晋国竭情无私其祝史祭祀陈信不媿其家事无猜其祝史不祈建以语康王康王曰神人无怨宜夫子之光辅五君以爲诸侯主也公曰据与𣢾谓寡人能事鬼神故欲诛于祝史子称是语也何故对曰若有德之君外内不废上下无怨动无违事祝史荐信无愧心矣是以鬼神用飨国受其福祝史与焉其所以蕃祉老寿者爲信君使也其适遇淫君外内颇邪上下怨疾动作辟违斩刈民力暴虐淫纵肆行非度不思谤讟不惮鬼神神怒民痛无悛于心其祝史荐信是言罪也其盖失数美是矫诬也进退无辞则虚以求媚是以鬼神不飨其国以祸之祝史与焉所以夭昏孤疾者爲暴君使也公曰然则若之何对曰不可爲也山林之木衡鹿守之泽之萑蒲舟鲛守之薮之薪蒸虞候守之海之盐蜃祈望守之布常无艺征歛无度宫室日更淫乐不违内宠之妾肆夺于市外宠之臣僭令于鄙民人苦病夫妇皆诅祝有益也诅亦有损聊摄以东姑尤以西其爲人也多矣虽其善祝岂能胜亿兆人之诅耶君若欲诛于祝史修德而后可公悦使有司宽政毁关去禁薄歛已责齐侯至自田晏子侍于遄台子犹驰而造焉公曰唯据与我和夫晏子对曰据亦同也焉得爲和公曰和与同异乎对曰异和如羹焉水火醯醢盐梅以烹鱼肉宰夫和之齐之以味济其不及以泄其过君子食之以平其心君臣亦然君所谓可而有否焉臣献其否以成其可君所谓否而有可焉臣献其可以去其否是以政平而不姧民无争心今据不然君所谓可据亦曰可君所谓否据亦曰否若以水济水谁能食之若琴瑟之专壹谁能听之同之不可也如是二十五年会于黄父郑子太叔见赵简子简子问揖让周旋之礼焉对曰是仪也非礼也简子曰敢问何谓礼对曰吉也闻诸先大夫子产曰夫礼天之经地之义民之行天地之经而民实则之则天之明因地之性生其六气用其五行气爲五味发爲五色章爲五声淫则昬乱民失其性是故爲礼以奉之民有好恶喜怒哀乐生于六气是故审则宜类以制六志哀有哭泣乐有歌舞喜有施舍怒有战鬭哀乐不失乃能协于天地之性是以长久简子曰甚哉礼之大也对曰礼上下之纪天地之经纬也君无违德方国将至何患于彗诗曰我无所监夏后及商用乱之故民卒流亡若德回乱民将流亡祝史之爲无能补也公悦乃止齐侯与晏子坐于路寝公叹曰美哉室其谁有此乎晏子曰敢问何谓也公曰吾以爲在德对曰如君之言其陈氏乎陈氏虽无大德而有施于民公厚歛焉陈氏厚施焉民归之矣诗曰虽无德与汝式歌且舞陈氏之施民歌舞之矣后世若少惰陈氏而不亡则国其国也已公曰善哉是可若何对曰唯礼可以已之在礼家施不及国大夫不收公利公曰善哉我不能矣吾今而后知礼之可以爲国也对曰礼之可以爲国也久矣与天地并君令臣恭父慈子孝兄爱弟敬夫和妻柔姑慈妇听礼也君令而不违臣恭而不贰父慈而敎子孝而箴兄爱而友弟敬而顺夫和而义妻柔而正姑慈而从妇听而婉礼之善物也公曰善哉二十七年楚左尹却宛直而和国人悦之鄢将师爲右领与费无极比而恶之谓子常曰子恶欲飮子酒又谓子恶令尹欲飮酒于子氏子恶曰令尹将必来辱爲惠巳甚吾无以酬之若何无极曰令尹好甲兵子出之吾择焉取五甲五兵曰寘诸门令尹至必观之而从以酬之及飨日帷诸门左无极谓令尹曰吾几祸子子恶将爲子不利甲在门矣子无往令尹使视郄氏则有甲焉不往召鄢将师而吿之将师退遂令攻却氏且爇之子恶闻之自杀国人弗爇令尹炮之尽灭却氏之族党杀阳令终与晋陈及其子弟国言未巳进胙者莫不谤令尹沈尹戌言于子常曰夫左尹与中厩尹莫知其罪而子杀之以兴谤讟至于今不巳戌也惑之仁者杀人以掩谤犹弗爲也今吾子杀人以兴谤而弗图不亦异乎夫无极楚之谗人也民莫不知去朝吴出蔡侯朱丧太子建杀连尹奢屏王之耳目使不聪明不然平王之温惠恭俭有过成庄所以不获诸侯迩无极也今又杀三不辜以兴大谤几及子矣子而不图将焉用之夫鄢将师矫子之命以灭三族三族国之良也吴新有君疆埸日骇楚国若有大事子其危哉智者除谗以自安今子爱谗以自危甚矣其惑也子常曰是瓦之罪敢不良图子常杀费无极与鄢将师尽灭其族以说于国谤言乃止二十八年晋魏献子爲政以司马弥牟爲邬大夫贾辛爲祁大夫司马乌爲平陵大夫魏戊爲梗阳大夫谓贾辛司马乌爲有力于王室故举之魏子谓成鱄吾与戊也县人其以我爲党乎对曰何也戊之爲人也远不忘君近不偪同居利思义在约思纯虽与之县不亦可乎昔武王克商光有天下其兄弟之国者十有五人姬姓之国者四十人皆擧亲也夫擧无他唯善所在亲疎一也贾辛将适其县见于魏子魏子曰辛来今汝有力于王室吾是以擧汝行乎敬之哉母堕乃力仲尼闻魏子之擧也以爲义曰近不失亲远不失擧可谓义矣又闻其命贾辛也以爲忠曰魏子之擧也义其命也忠其长有后于晋国乎梗阳人有狱魏戊不能断以狱上其大宗赂以女乐魏子将受之魏戊谓阎没女宽曰主以不贿闻于诸侯若受梗阳人贿莫甚焉吾子必谏皆许诺退朝待于庭馈入召之比置三叹魏子曰吾闻诸伯叔谚曰唯食忘忧吾子置食之间三叹何也同辞而对曰或赐二小人酒不夕食馈之始至恐其不足是以叹中置自咎曰岂将军食之而有不足是以再叹及馈之毕愿以小人腹爲君子心属厌而巳献子辞梗阳人定公四年郑子大叔卒晋赵简子爲之临甚哀曰黄父之会夫子语我九言曰无始乱无怙富无恃宠无违同无敖礼无骄能无复怒无谋非德无犯非义吴子伐楚陈于柏擧败之五战及郢楚子济江入于云中王寝盗攻之以戈击王王孙由于以背受之中肩王奔郧郧公辛之弟怀将弑王曰平王杀吾父我杀其子不亦可乎辛曰君讨臣谁敢雠之君命天也若死天命将谁雠诗曰柔亦不茹刚亦不吐不侮鳏寡不畏彊御唯仁者能之违彊凌弱非勇也乘人之约非仁也灭宗废祀非孝也动无令名非智也必犯是余将杀汝鬭辛与其弟巢以王奔随申包胥如秦乞师曰吴爲封豕长蛇以荐食上国寡君失守社稷越在草莽使下臣吿急秦伯使辞焉曰寡人闻命矣子姑就馆将图而吿对曰寡君越在草莽未获所伏下臣何敢卽安立依庭墙而哭日夜不绝声勺飮不入口七日秦师乃出五年申包胥以秦师至吴师大败吴子乃归楚子入于郢初楚王之奔随也将渉于成臼蓝尹舋渉其帑不与王舟及宁王欲杀之子西曰子常唯思旧怨以败君何效焉王曰善使复其所吾以志前恶王赏鬭辛王孙由于申包胥鬭怀子西曰请舍怀也王曰大德灭小怨道也申包胥曰吾爲君也非爲身也君旣定矣又何求且吾尤子旗其又爲诸遂逃赏九年郑驷歂杀邓析而用其竹刑君子谓子然于是不忠苟有可以加于国家者弃其邪可也故用其道不弃其人诗云蔽䒥甘棠勿剪勿伐召伯所苃思其人犹爱其树况用其道而不恤其人乎子然无以劝能矣哀公元年吴王夫差败越于夫椒遂入越越子以甲楯五千保于会稽使大夫种因吴太宰嚭以行成吴子将许之伍员曰不可臣闻之树德莫如滋去疾莫如尽勾践能亲而务施施不失人亲不弃劳与我同壤而世爲仇雠于是乎克而弗取将又存之违天长冦雠后虽悔之不可食巳弗听退而吿人曰二十年之外吴其爲沼乎越及吴平吴之入楚使召陈怀公怀公朝国人而问焉曰欲与楚者右欲与吴者左陈人从田无田从党逢猾当公而进曰臣闻国之兴也以福其亡也以祸今吴未有福楚未有祸楚未可弃吴未可从也公曰国胜君亡非祸而何对曰国之有是多矣何必不复小国犹复况大国乎臣闻国之兴也视民如伤是其福也其亡也以民爲土芥是其祸也楚虽无德亦不艾杀其民吴日敝于兵暴骨如莽而未见德焉祸之适吴其何日之有陈侯从之及夫差克越乃脩旧怨吴师在陈楚大夫皆惧曰阖庐惟能用其民以败我于柏擧今闻其嗣又甚焉将若之何子西曰二三子恤不相睦无患吴矣昔阖庐食不二味居不重席室不崇坛器不彤镂宫室不观舟车不饰衣服财用择不取费在国天有灾疠亲廵孤寡而供其乏困在军熟食者分而后敢食其所尝者卒乘与焉勤恤其民而与之劳逸是以民不疲劳死知不旷吾先大夫子常易之所以败我今闻夫差次有台榭陂池焉宿有妃嫱嫔御焉一日之行所欲必成玩好必从珍异是聚观乐是务视民如雠而用之日新夫先自败也巳安能败我六年楚有云如衆赤鸟夹日而飞三日楚子使问诸周太史周太史曰其当王身乎若禜之可移于令尹司马王曰除腹心之疾而寘诸股肱何益不谷不有大过天其夭诸有罪受罚又焉移之遂不禜孔子曰楚昭王知大道矣其不失国也宜哉十一年吴子将伐齐越子率其衆以朝焉王及列士皆有馈赂吴人皆喜唯子胥惧曰是豢吴也夫谏曰越在我心腹之疾也壤地同而有欲于我得志于齐犹获石田也无所用之越不爲沼吴其泯矣使医除病而曰必遗类焉者未之有也弗听使于齐属其子于鲍氏爲王孙氏反伇王闻之使赐之属镂以死将死曰树吾墓槚槚可材也吴其亡乎三年其始弱矣盈必毁天之道也季孙欲以田赋使冉有访诸仲尼仲尼不对而私于冉有曰君子之行也度于礼施取其厚事擧其中歛从其薄如是则丘亦足矣若不度于礼而贪冐无厌则虽以田赋将又不足且子季孙若欲行而法则周公之典在若欲苟而行之又何访焉十四年小邾射以句绎来奔曰使季路要我吾无盟矣使子路子路辞季康子使冉有谓之曰千乘之国不信其盟而信子之言子何辱焉对曰鲁有事于小邾不敢问故死其城下可也彼不臣而济其言是义之也由弗能二十四年公子荆之母嬖将以爲夫人使宗人舋夏献其礼对曰无之公怒曰汝爲宗司立夫人国之大礼也何故无之对曰周公及武公娶于薛孝惠娶于商自桓以下娶于齐此礼也则有若以妾爲夫人则固无其礼也公卒立之而以荆爲太子国人始恶之羣书治要卷第六羣书治要羣书治要卷第七羣书治要卷第七秘书监鉅鹿男臣魏征等奉勅撰礼记曲礼曲礼曰毋不敬俨若思安定辞安民哉傲不可长欲不可从志不可满乐不可极贤者狎而敬之畏而爱之爱而知其恶憎而知其善夫礼者所以定亲疏决嫌疑别同异明是非也道德仁义非礼不成敎训正俗非礼不备分争辨讼非礼不决君臣上下父子兄弟非礼不定宦学事师非礼不亲班朝治军莅官行法非礼威严不行祷祠祭祀供给鬼神非礼不诚不庄富贵而知好礼则不骄不淫贫贱而知好礼则志不慑国君春田不围泽大夫不掩羣士不取麛卵岁凶年谷不登君膳不祭肺马不食谷驰道不除祭事不县大夫不食梁士飮酒不乐檀弓知悼子卒未葬平公飮酒师旷李调侍鼓钟杜蒉自外来历阶而升堂酌曰旷飮斯又酌曰调飮斯又酌堂上北面坐飮之降趍而出平公唿而进之曰蒉尔飮旷何也曰子卯不乐知悼子之丧在堂未葬斯其爲子卯也大矣旷也大师也不以诏是以飮之尔飮调何也曰调也君之亵臣也爲一飮一食忘君之疾是以飮之尔飮何也曰蒉也宰夫也非刀匙是供又敢与知防是以飮也平公曰寡人亦有过焉酌而飮寡人杜蒉洗爵而扬觯公谓侍者曰如我死则必无废斯爵至于今旣毕献斯扬觯谓之杜擧孔子过泰山侧有妇人哭于墓者而哀夫子式而听之使子贡问之曰昔吾舅死于虎吾夫又死焉今吾子又死焉夫子曰何爲不去曰无苛政夫子曰小子识之苛政勐于虎也阳门之介夫死司城子罕入而哭之哀晋人之觇宋者反报于晋侯曰阳门之介夫死而子罕哭之哀而民悦殆不可伐也孔子闻之曰善哉觇国乎王制凡官民材必先论之论辨然后使之任事然后爵之位定然后禄之爵人于朝与士共之刑人于市与衆弃之獭祭鱼然后虞人入泽梁豺祭兽然后田猎鸠化爲鹰然后设罻罗草木零落然后入山林昆虫未蛰不以火田国无九年之蓄曰不足无六年之蓄曰急无三年之蓄曰国非其国也三年耕必有一年之食九年耕必有三年之食以三十年之通虽有凶旱水溢民无菜色然后天子食日擧以乐月令孟春之月立春之日天子亲率三公九卿诸侯大夫以迎春于东郊命相布德和令行庆施惠下及兆民是月也天子乃以元日祈谷于上帝乃择元辰天子亲帅三公九卿诸侯大夫躬耕帝籍禁止伐木毋覆巢毋杀孩虫胎夭飞鸟毋麛毋卵毋聚大衆毋置城孰掩骼埋胔不可称兵称兵必有天殃仲春之月养幼少存诸孤命有司省囹圄去桎梏毋肆掠毋竭川泽毋漉陂池毋焚山林季春之月天子布德行惠命有司发仓廪赐贫穷振乏绝开府库出币帛聘名士礼贤者命司空曰时雨将降下水上腾脩利堤坊导达沟渎开通道路毋有鄣塞田猎罝罦罗罔毕翳餧兽之药无出九门命野虞毋伐桑柘后妃斋戒亲帅东向躬桑禁妇女无观省妇使以劝蚕事命工师百工咸理监工日号无悖于时毋或作爲淫巧以荡上心孟夏之月无起土功毋发大衆命野虞劳农命农勉作毋休于都仲夏之月命有司爲民祈祀山川百源大雩帝乃命百县雩祀百辟卿士有益于民者以祈谷实季夏之月树木方盛无有斩伐毋发令而待以妨神农之事水潦盛昌擧大事则有天殃孟秋之月乃命将帅选士厉兵命大理审断刑命百官完堤坊谨壅塞以备水潦仲秋之月养衰老授几杖乃命有司趣民收歛务蓄菜多积聚乃劝民种麦毋或失时季秋之月命冢宰擧五谷之要藏帝籍之收于神仓霜始降百工咸休孟冬之月赏死事恤孤寡命百官谨盖藏固封疆备边境完要塞谨关梁大飮烝天子乃祈来年于天宗祀于公社及门闾腊先祖五祀劳农以休息之天子乃命将帅讲武习射御仲冬之月天子乃命有司祈祀四海大川山林薮泽有能取蔬食田猎禽兽者野虞敎导之季冬之月命取冰冰巳入令吿民出五种命农计耦耕事修耒耜具田器天子乃与公卿大夫共饬国典论时令以待来岁之宜文王世子文王之爲世子朝于王季日三鸡初鸣而起衣服至于寝门外问内竖之御者曰今日安否何如内竖曰安文王乃喜及日中又至亦如之及暮又至亦如之其有不安节则内竖以吿文王文王色忧行不能正履王季复膳然后亦复初食上必在视寒煖之节食下问所膳然后退武王帅而行之文王有疾武王不脱冠带而养文王壹饭亦壹饭文王再饭亦再饭凡三王敎世子必以礼乐乐所以脩内也礼所以修外也礼乐交错于中发形于外立太傅少傅以养之太傅审父子君臣之道以示之少傅奉世子以观太傅之德行而审谕之太傅在前少傅在后入则有保出则有师是以敎谕而德成也师也者敎之以事而谕诸德者也保也者愼其身以辅翼之而归诸道者也是故知爲人子然后可以爲人父知爲人臣然后可以爲人君知事人然后能使人君之于世子也亲则父也尊则君也有父之亲有君之尊然后兼天下而有之是故养世子不可不愼也行一物而三善皆得者唯世子而巳其齿于学之谓也故世子齿于学国人观之曰将君我而与我齿让何也曰有父在则礼然然而衆知父子之道矣其二曰将君我而与我齿让何也曰有君在则礼然然而衆知君臣之义也其三曰将君我而与我齿让何也曰长长也然而衆知长幼之节故父在斯爲子君在斯谓臣居子与臣之节所以尊君亲亲也故学之爲父子焉学之爲君臣焉学之爲长幼焉父子君臣长幼之道得而国治语曰乐正司业父师司成一有元良万国以贞世子之谓也礼运昔者仲尼与于蜡賔事毕出游于观之上喟然而叹言偃在侧曰君子何叹孔子曰大道之行也天下爲公选贤与能故人不独亲其亲不独子其子使老有所终幼有所长鳏寡孤独废疾者皆有所养是故谋闭而不兴盗窃乱贼而不作是谓大同今大道旣隐天下爲家各亲其亲各子其子大人世及以爲礼城郭沟池以爲固礼义以爲纪以正君臣以笃父子以睦兄弟以和夫妇以设制度以功爲巳故谋用是作兵由此起禹汤文武成王周公由此其选也此六君子者未有不谨于礼者言偃复问曰如此乎礼之急也孔子曰夫礼者先王以承天之道以治人之情故失之者死得之者生诗云人而无礼胡不遄死故圣人以礼示之天下国家可得而正是故礼者君之大柄所以治政安君故圣王脩义之柄礼之序以治人情故人情者圣王之田也脩礼以耕之陈义以种之讲学以耨之本仁以聚之播乐以安之故治国不以礼犹无耜而耕也爲礼不本于义犹耕而不种也爲义而不讲以学犹种而不耨也讲之以学而不合以仁犹耨而不获也合之以仁而不安以乐犹获而不食也安之以乐而不达于顺犹食而不肥也四体旣正肤革充盈人之肥也父子笃兄弟睦夫妇和家之肥也大臣法小臣廉官职相序君臣相正国之肥也天子以德爲车以乐爲御诸侯以礼相与大夫以法相序士以信相考百姓以睦相守天下之肥也是谓大顺故无水旱昆虫之灾民无凶饥妖孽之疾故天不爱其道地不爱其宝人不爱其情故天降膏露地出醴泉山出器车河出马图凤皇骐驎皆在郊棷龟龙在宫沼其余鸟兽之卵胎皆可俯而窥也则是无故先王能脩礼以达义体信而达顺故此顺之实也礼器礼释回增美质措则正施则行其在人也如竹箭之有筠如松栢之有心二者居天下之大端故贯四时而不改柯易叶君子有礼则外谐而内无怨故物无不怀仁鬼神飨德先王之立礼也有本有文忠信礼之本义理礼之文无本不立无文不行礼也者合于天时设于地财顺于鬼神合于人心理万物者故天不生地不养君子不以爲礼鬼神弗飨是故昔者先王之制礼也因其财物而致其义焉故作大事必顺天时爲朝夕必放于日月爲高必因丘陵爲下必因川泽是故因天事天因地事地因名山升中于天因吉土以飨帝于郊升中于天而鳯皇降龟龙格飨帝于郊而风雨节寒暑时是故圣人南面而立而天下大治是故先王制礼也以节事脩乐以导志故观其礼乐而治乱可知内则子事父母鸡初鸣咸盥漱冠緌缨端毕绅搢笏左右佩用以适父母舅姑之所及所下气怡声问所欲而敬进之柔色以温之父母有过下气怡色柔声以谏谏若不入起敬起孝悦则复谏父母怒不悦而挞之流血不敢疾怨起敬起孝父母虽没将爲善思贻父母令名必果曾子曰孝子之养老乐其耳目安其寝处以其飮食忠养之父母之所爱亦爱之父母之所敬亦敬之至于犬马尽然而况于人乎玉藻年不顺成则天子素服乘素车食无乐君无故不杀牛大夫无故不杀羊士无故不杀犬豕君子远庖厨凡有血气之类弗身践也大传圣人南面而听天下所且先者有五民不得与焉一曰治亲二曰报功三曰擧贤四曰使能五曰存爱五者一得于天下民无不足无不赡五者一物纰缪民不得其死圣人南面而治天下必自人道始矣是故人道亲亲亲亲故尊祖尊祖故敬宗敬宗故收族收族故宗庙严宗庙严故重社稷重社稷故爱百姓爱百姓故刑罸中刑罸中故庶民安庶民安故财用足财用足故百志成百志成故礼俗刑礼俗刑然后乐诗云不显不承无斁于人斯此之谓也乐记凡音之起由人心生也人心之动物使之然也感于物而动故形于声乐者音之所由生也其本在人心之感于物是故其哀心感者其声噍以杀其乐心感者其声啴以缓其喜心感者其声发以散其怒心感者其声粗以厉其敬心感者其声直以廉其爱心感者其声和以柔六者非其性也感于物而后动是故先王愼所以感之者故礼以导其志乐以和其声政以一其行刑以防其姦礼乐刑政其极一也所以同民心而出治道凡音者生人心者也情动于中故形于声声成文谓之音是故治世之音安以乐其政和乱世之音怨以怒其政乖亡国之音哀以思其民困音声之道与政通矣宫爲君商爲臣角爲民征爲事羽爲物五者不乱则无怠懘之音矣宫乱则荒其君骄商乱则陂其臣坏角乱则忧其民怨征乱则哀其事勤羽乱则危其财匮五者皆乱迭相陵谓之慢如此则国之灭亡无日矣郑卫之音乱世之音比于慢矣桑间濮上之音亡国之音其政散其民流诬上行私而不可止也是故知声而不知音者禽兽是也知音而不知乐者衆庶是也唯君子爲能知乐审声以知音审音以知乐审乐以知政而治道备矣是故不知声者不可与言音不知音者不可与言乐知乐者则几于礼矣礼乐皆得谓之有德乐之隆非极音食飨之礼非致味是故先王之制礼乐非以极口腹耳目之欲将以敎民平好恶而反人道之正先王之制礼乐人爲之节衰麻哭泣所以节丧纪也钟鼓干戚所以和安乐也㛰姻冠笄所以别男女也射鄕食飨所以正交接也礼节民心乐和民声政以行之刑以防之礼乐刑政四达而不悖则王道备矣乐由中出礼自外作大乐必易大礼必简乐至则无怨礼至则不争揖让而治天下者礼乐之谓也大乐与天地同和大礼与天地同节和故百物不失节故祀天祭地明则有礼乐幽则有鬼神如此则四海之内合敬同爱王者功成作乐治定制礼五帝殊时不相㳂乐三王异世不相袭礼故圣人作乐以应天制礼以配地礼乐明备天地官矣地气上跻天气下降鼓之以雷霆奋之以风雨动之以四时煖之以日月而百化兴焉如此则乐者天地之和也礼者所以缀淫也是故先王有大事必有礼以哀之有大福必有礼以乐之哀乐之分皆以礼终是故先王本之情性稽之度数制之礼义合生气之和道五常之行使之阳而不散阴而不密刚气不怒柔气不慑四畅交于中而发作于外皆安其位而不相夺也土弊则草木不长水烦则鱼鼈不大气衰则生物不遂世乱则礼慝而乐淫是故其声哀而不庄乐而不安慢易以犯节流湎以忘本感条畅之气而灭平和之德是以君子贱之也凡姦声感人而逆气应之逆气成象而淫乐兴焉正声感人而顺气应之顺气成象而和乐兴焉唱和有应回邪曲直各归其分而万物之理各以类相动是故君子反情以和其志比类以成其行姦声乱色不留聪明淫乐慝礼不接心术惰慢邪僻之气不设于身体使耳目鼻口心智百体皆由顺正以行其义然后发以声音而文以琴瑟动以干戚饰以羽旄从以箫管奋至德之光动四气之和以着万物之理故乐行而伦淸耳目聪明血气和平移风易俗天下皆宁魏文侯问于子夏曰吾端冕而听古乐则唯恐卧听郑卫之音则不知倦敢问古乐之如彼何也新乐之如此何也对曰今君之所问者乐也所好者音也相近而不同文公曰敢问何如对曰夫古者天地顺而四时当民有德而五谷昌疾疫不作而无妖祥此之谓大当然后圣人作爲父子君臣以爲纲纪纲纪旣正天下大定天下大定然后正六律和五声弦歌诗颂此之谓德音德音之谓乐今君之所好者其溺音乎郑音好滥淫志宋音燕女溺志卫音趍数烦志齐音敖僻骄志四者淫于色而害于德是以祭祀弗用也爲人君者谨其所好恶而巳矣君好之则臣爲之上行之则民从之诗云诱民孔易此之谓也君子曰礼乐不可斯须去身致乐以治心致礼以治躬心中斯须不和不乐而鄙诈之心入之矣外貌斯须不庄不敬而慢易之心入之矣故乐也者动于内者也礼也者动于外者也乐极则和礼极则顺内和而外顺则民瞻其颜色而不与争也望其容貌而民不生易慢焉是故乐在宗庙之中君臣上下同听之则莫不和敬在族长鄕里之中长幼同听之则莫不和顺在闺门之内父子兄弟同听之则莫不和亲故乐者所以合和父子君臣附亲万民是先王立乐之方也祭法夫圣王之制祭祀也法施于民则祀之以死勤事则祀之以劳定国则祀之能御大灾则祀之能扞大患则祀之是故厉山氏之有天下也其子曰农能殖百谷夏后氏之衰周弃继之故祀以爲稷共工氏之覇九州也其子曰后土能平九州故祀以爲社帝喾能序星辰尧能赏均刑法舜能勤衆事鲧鄣洪水禹能脩鲧之功黄帝正名百物颛顼能脩之契爲司徒而民成㝠勤其官而水死汤以宽治民而除其虐文王以文治武王以武功去民之灾此皆有功烈于民者也及夫日月星辰民所瞻仰也山林川谷丘陵民所取财用也非此族也不在祀典祭义祭不欲数数则烦烦则不敬祭不欲疏疏则怠怠则忘是故君子合诸天道春禘秋甞霜露旣降君子履之必有悽怆之心非其寒之谓也春雨露旣濡君子履之必有憷惕之心如将见之乐以迎来哀以送往致斋于内散斋于外斋之日思其居处思其笑语思其志意思其所乐思其所嗜斋三日乃见其所爲斋者祭之日入室僾然必有见乎其位周旋出户肃然必有闻乎其容声出户而听忾然必有闻乎其叹息之声是故先王之孝也色不忘乎目声不绝乎耳心志嗜欲不忘乎心安得不敬乎君子生则敬养死则敬享唯圣人爲能飨帝孝子爲能飨亲先王之所以治天下者五贵有德也贵贵也贵老也敬长也慈幼也此五者先王之所以定天下也贵有德爲其近于道也贵贵爲其近于君也贵老爲其近于亲也敬长爲其近于兄也慈幼爲其近于子也曾子曰身也者父母之遗体也行父母之遗体敢不敬乎居处不庄非孝也事君不忠非孝也莅官不敬非孝也朋友不信非孝也战陈无勇非孝也五者不遂灾及于亲敢不敬乎夫孝置之而塞乎天地敷之而横乎四海施诸后世而无朝夕诗云自西自东自南自北无思不服此之谓也孝有三小孝用力中孝用劳大孝不匮思慈爱忘劳可谓用力矣尊仁安义可谓用劳矣博施备物可谓不匮矣父母爱之喜而弗忘父母恶之惧而无怨父母有过谏而不逆父母旣没必求仁者之粟以祀之此之谓礼终乐正子春下堂而伤其足数月不出犹有忧色门弟子曰夫子之足瘳矣数月不出犹有忧色何也曰吾闻诸曾子父母全而生之子全而归之可谓孝矣不亏其体不辱其身可谓全矣故君子跬歩弗敢忘孝也今予忘孝之道予是以有忧色也壹擧足而不敢忘父母壹出言而不敢忘父母壹擧足而不敢忘父母是故道而弗径舟而不游不敢以先父母之遗体行危殆壹出言而不敢忘父母是故恶言不出于口忿言不及于身不辱其身不羞其亲可谓孝矣虞夏殷周天下之盛王也未有遗年者是故天子廵狩诸侯待见于境天子先见百年者祭统凡治人之道莫急于礼礼有五经莫重于祭夫祭者非物自外至也自中生出于心也心憷而奉之以礼是故唯贤者能尽祭之义是故君子之敎也外则敎之以尊其君长内则敎之以孝于其亲是故君子之事君也必身行之所不安于上则不以使下所恶于下则不以事上非诸人行诸已非敎之道也是故君子之敎也必由其本顺之至也祭其是与故曰祭者敎之本也巳祭而不敬何以爲也经解天子者与天地参焉故德配天地兼利万物与日月并明明照四海而不遗微小其在朝廷则道仁圣礼义之序燕处则听雅颂之音行歩则有环珮之声升车则有鸾和之响居处有礼进退有度百官得其宜万事得其序诗云淑人君子其仪不忒其仪不忒正是四国此之谓也发号出令而民悦谓之和上下相亲谓之仁民不求其所欲而得之谓之信除去天地之害谓之义义与信和与仁覇王之器也有治民之意而无其器则不成夫礼之于国也犹衡之于轻重也绳墨之于曲直也规矩之于方圆也故衡诚悬不可欺以轻重绳墨诚陈不可欺以曲直规矩诚设不可欺以方圆君子审礼不可诬以姧诈孔子曰安上治民莫善于礼此之谓也故朝觐之礼所以明君臣之义也聘问之礼所以使诸侯相尊敬也丧祭之礼所以明臣子之恩也鄕飮酒之礼所以明长幼之序也㛰姻之礼所以明男女之别也夫礼禁乱之所由生犹防止水之所自来也故以旧防爲无所用而坏之者必有水败以旧礼爲无所用而去之者必有乱患故㛰姻之礼废则夫妇之道苦而淫僻之罪多矣鄕飮酒之礼废则长幼之序失而鬭争之狱繁矣丧祭之礼废则臣子之恩薄而背死忘生者衆矣聘觐之礼废则君臣之位失而背叛侵陵之败起矣故礼之敎化也微其正邪于未形使人日徙善远罪而不自知也是以先王隆之也易曰君子愼始差若毫釐谬以千里此之谓也仲尼燕居子曰礼者何也卽事之治也治国而无礼譬犹瞽之无相与伥伥乎其何之譬如终夜有求幽室之中非烛何以见之若无礼则手足无所措耳目无所加进退揖让无所制是故以之居处长幼失其别闺门三族失其和朝廷官爵失其序军旅武功失其制宫室失其度量丧纪失其哀政事失其施凡衆之动失其宜中庸天命之谓性率性之谓道脩道之谓敎道也者不可须臾离也可离非道也是故君子戒愼乎其所不覩恐惧乎其所不闻莫见乎隐莫显乎微故君子愼其独也子曰中庸其至矣乎民鲜能久矣子曰无忧者其唯文王乎以王季爲父以武王爲子父作之子述之武王缵大王王季文王绪一戎衣而有天下身不失天下之显名尊爲天子富有四海之内宗庙飨之子孙保之子曰武王周公其达孝矣乎夫孝者善继人之志善述人之事者也表记子曰仁有三与仁同功而异情与仁同功其仁未可知也与仁同过然后其仁可知也仁者安仁智者利仁畏罪者强仁子曰君子不以辞尽人故天下有道则行有枝叶天下无道则辞有枝叶是故君子于有丧者之侧不能赙焉则不问其所费于有病者之侧不能馈焉则不问其所欲有客不能馆焉则不问其所舍故君子之接如水小人之接如醴君子淡以成小人甘以坏不以口誉人则民作忠故君子问人之寒则衣之问人之饥则食之称人之美则爵之缁衣子言之曰爲上易事也爲下易知也则刑不烦矣子曰夫民敎之以德齐之以礼则民有格心敎之以政齐之以刑则民有遯心故君民者子以爱之则民亲之信以结之则民不背恭以莅之则民有逊心子曰下之事上也不从其所令而从其所行上好是物下必有甚矣故上之所好恶不可不愼也是民之表也子曰禹立三年百姓以仁遂焉岂必望而知也爲下可述而志也则君不疑于其臣而臣不惑于其君矣上人疑则百姓惑下难知则君长劳故君民者章好以示民俗愼恶以御民之淫则民不惑矣子曰大臣不可以不敬也是民之表也迩臣不可以不愼也是民之道也子曰大人不亲其所贤而信其所贱民是以亲失而敎是以烦子曰民以君爲心君以民爲体心庄则体舒心肃则容敬心好之身必安之君好之民必欲之心以体全亦以体伤君以民存亦以民亡大学尧舜率天下以仁而民从之桀纣率天下以暴而民从之其所令反其所好而民不从是故君子有诸巳而后求诸人无诸巳而后非诸人所藏乎身不恕而能喩诸人者未之有也故上老老而民兴孝上长长而民兴悌上恤孤而民不背所恶于上无以使下所恶于下毋以事上所恶于前毋以先后所恶于后毋以从前所恶于右毋以交左所恶于左毋以交于右诗云乐只君子民之父母民之所好好之民之所恶恶之此之谓民之父母好人之所恶恶人之所好是谓拂人之性灾必逮夫身昬义昬礼者将合二姓之好上以事宗庙而下以继后世也故君子重之男女有别而后夫妇有义夫妇有义而后父子有亲父子有亲而后君臣有正故曰㛰礼者礼之本也夫礼始于冠本于㛰重于丧祭尊于朝聘和于鄕射此礼之大体也古者天子后立六宫三夫人九嫔二十七世妇八十一御女以听天下之内治以明章妇顺故天下内和而家理也天子立六官三公九卿二十七大夫八十一元士以听天下之外治以明章天下之男敎故外和而国治也故曰天子听男敎后听女顺天子理阳道后治阴德天子听外治后听内治敎顺成俗外内和顺国家理治此之谓盛德也是故男敎不修阳事不得讁见于天日爲之食妇顺不修阴事不得讁见于天月爲之食是故日食则天子素服而修六官之职荡天下之阳事月食则后素服而修六官之职荡天下之阴事故天子之与后犹日之与月阴之与阳相须而后成者也射义古者诸侯之射也必先行燕礼卿大夫士之射也必先行鄕飮酒之礼故燕礼者所以明君臣之义也鄕飮酒之礼者所以明长幼之序也故射者进退周还必中礼内志正外体直然后持弓矢审固持弓矢审固然后可以言中此可以观德行也其节天子以驺虞诸侯以狸首大夫以采苹士以采蘩故明乎其节之志以不失其事则功成而德行立德行立则无暴乱之祸功成则国安故曰射者所以观盛德也是故古者天子以射选诸侯卿大夫士射者男子之事因而饰之以礼乐也故事之尽礼乐而可数爲以立德行者莫若射故圣王务焉是故古者天子之制诸侯岁献贡士于天子天子试之于射宫观其容体比于礼其节比于乐而中多者得与于祭其容体不比于礼其节不比于乐而中少者不得与于祭数与于祭而君有庆数不与于祭而君有让数有庆而益地数有让而削地故曰天子之大射谓之射侯射侯者射爲诸侯也射中则得爲诸侯射不中则不得爲诸侯故射者仁之道也求正诸巳巳正而后发发而不中则不怨胜者反求诸巳而巳矣孔子曰弟子无所争必也射乎羣书治要卷第七羣书治要羣书治要卷第八羣书治要卷第八秘书监鉅鹿男臣魏征等奉勅撰周礼周书春秋外传国语韩诗外传周礼天官惟王建国辩方正位体国经野设官分职以爲民极乃立天官冢宰使帅其属而掌其邦治以佐王均邦国建邦之六典以佐王治邦国一曰治典以经邦国以治官府以纪万民二曰敎典以安邦国以敎官府以扰万民三曰礼典以和邦国以统百官以谐万民四曰政典以平邦国以正百官以均万民五曰刑典以诘邦国以刑百官以糺万民六曰事典以富邦国以任百官以生万民以八柄诏王驭羣臣一曰爵以驭其贵二曰禄以驭其富三曰予以驭其幸四曰置以驭其行五曰生以驭其福六曰夺以驭其贫七曰废以驭其罪八曰诛以驭其过以八统诏王驭万民一曰亲亲二曰敬故三曰进贤四曰使能五曰保庸六曰尊贵七曰达吏八曰礼賔岁终则令百官府各正其治受其会三岁则大计郡吏之治而诛赏膳夫掌王之食飮膳羞大丧则不擧大荒则不擧大札则不擧天地有灾则不擧邦有大故则不举地官大司徒之职掌建邦之土地之图与其人民之数以佐王安扰邦国而施十有二敎焉一曰以祀礼敎敬则民不苟二曰以阳礼敎让则民不争三曰以阴礼敎亲则民不怨四曰以乐礼敎和则民不乖五曰以仪辩等则民不越六曰以俗敎安则民不愉七曰以刑敎中则民不虣八曰以誓敎恤则民不怠九曰以度敎节则民知足十曰以世事敎能则民不失职十有一曰以贤制爵则民愼德十有二曰以庸制禄则民兴功以保息六畜万民一曰慈幼二曰养老三曰振穷四曰恤贫五曰宽疾六曰安富以鄕三物敎万民而賔兴之一曰六德智仁圣义忠和二曰六行孝友睦姻任恤三曰六艺礼乐射驭书数以五礼防万民之伪而敎之中以六乐防万民之情而敎之和鄕师以岁时廵国及野而赒万民之艰阨以王命施惠师氏掌以美诏王以三德敎国子一曰至德以爲道本二曰敏德以爲行本三曰孝德以知逆恶也敎三行一曰孝行以亲父母二曰友行以尊贤良三曰顺行以事师长保氏养国子以道乃敎之六艺一曰五礼二曰六乐三曰五䠶四曰五驭五曰六书六曰九数乃敎之六仪一曰祭祀之容二曰賔客之容三曰朝廷之容四曰丧纪之容五曰军旅之容六曰车马之容司救掌凡岁时有天患民病则以节廵国中及郊野而以王命施惠春官大司乐以乐德敎国子中和祗庸孝友凡日月食四鎭五岳崩大傀异灾诸侯薨令去乐大札大凶大灾大荒大臣死凡国之大忧令弛县凡建国禁其淫声过声凶声慢声夏官大司马之职掌建邦国之九法以佐王平邦国制畿封国以正邦国设仪辩位以等邦国进贤兴功以作邦国建牧立监以维邦国制军诘禁以糺邦国施贡分职以任邦国简稽鄕民以用邦国均守平则以安邦国比小事大以和邦国以九伐之法正邦国冯弱犯寡则青之贼贤害民则伐之暴内陵外则坛之野荒民散则削之负固不服则侵之贼杀其亲则正之放弑其君则残之犯令陵政则杜之外内乱鸟兽行则灭之仲春敎振旅遂以蒐田仲夏敎㧞舍遂以苗田仲秋敎治兵遂以狝田仲冬敎大阅遂以狩田司勲掌等其功凡有功者铭书于王之大常祭于大烝凡赏无常轻重视功秋官大司冦之职掌建邦之三典以佐王刑邦国诘四方一曰刑新国用轻典二曰刑平国用中典三曰刑乱国用重典以圆土聚敎疲民凡害人者寘之圆土而施职事焉以明刑耻之其能改者反于中国不齿三年其不能改而出圆土者杀以嘉石平疲民凡万民之有罪过而未丽于法而害于州里者桎梏而坐诸嘉石役诸司空州里任之则宥而舍之以肺石达穷民凡远近惸独老幼之欲有复于上而其长弗达者立于肺石三日士听其辞以吿于上而罪其长小司冦凡命夫命妇不躬坐狱讼凡王同族有罪不卽市以五声听狱讼求民情一曰辞听二曰色听三曰气听四曰耳听五曰目听以八辟丽邦法附于刑罸一曰议亲之辟二曰议故之辟三曰议贤之辟四曰议能之辟五曰议功之辟六曰议贵之辟七曰议勤之辟八曰议賔之辟司刺掌三刺三宥三赦之法以赞司冦听狱讼一刺曰讯羣臣再刺曰讯羣吏三刺曰讯万民壹宥曰不识再宥曰过失三宥曰遗忘壹赦曰幼弱再赦曰老耄三赦曰憃愚以此三法者求民情然后刑杀小行人若国札丧则令赙补之若国凶荒则令赒委之若国师役则令犒禬之若国有福事则令庆贺之若国有祸灾则令哀弔之掌客凡礼賔客国新杀礼凶荒杀礼札丧杀礼祸灾杀礼在野在外杀礼周书文传解天有四殃水旱饥荒其至无时非务积聚何以备之夏箴曰小人无兼年之食遇天饥妻子非其有也大夫无兼年之食遇天饥臣妾舆马非其有也国无兼年之食遇天饥百姓非其百姓也戒之哉不思祸咎无日矣明开塞禁舍者其取天下如化不明开塞禁舍者其失天下如化兵彊胜人人彊胜天能制其有者能制人之有不能制其有者人制之令行禁止王之始也官人富贵者观其有礼施贫穷者观其有德守嬖宠者观其不骄奢隐约者观其不慑惧其少者观其恭敬好学而能弟其壮者观其洁廉务行而胜其私其老者观其思愼彊其所不足而不踰父子之间观其慈孝兄弟之间观其和友君臣之间观其忠惠鄕党之间观其信诚设之以谋以观其智示之以难以观其勇烦之以事以观其治临之以利以观其不贪滥之以乐以观其不荒喜之以观其轻怒之以观其重醉之以观其失纵之以观其常远之以观其不贰昵之以观其不狎复征其言以观其精曲省其行以观其备此之谓观诚芮良夫解厉王失道芮伯陈诰作芮良夫芮伯若曰余小臣良夫稽首谨诰天子惟民父母致厥道无远不服无道左右臣妾乃违民归于德德则民戴否德民雠兹允効于前斯不远商纣弗改夏桀之虐肆我有周有家呜唿惟尔天子嗣文武之业惟尔执政小子同先王之臣昏行内顾道王不若专利作威佐乱进祸民将弗龛难下民胥怨财单力竭手足靡措弗龛戴上不其乱而惟祸发于人之攸忽咎起于人攸轻心不存焉变之攸伏尔执政小子弗图大艰偸生苟安爵以贿成贤智拑口小人鼓舌逃害要利并得其求惟曰哀哉我闻曰以言取人人饰其言以行取人人竭其行饰言无庸竭行有成惟尔小子饰言事王实蕃有徒尔自谓有余余谓尔不足敬思以明德备乃祸难难至而悔悔将安及春秋外传国语周语景王二十一年将铸大钱单穆公曰不可古者天灾降戾于是乎量资币权轻重以振救民民患轻则爲之作重币以行之于是乎有母权子而行民皆得焉若不堪重则多作轻而行之亦不废重于是乎有子权母而行小大利之今王废轻而作重民失其货能无匮乎若匮王用将有所乏乏则将厚取于民民不给将有远志是离民也且夫备有未至而设之有至而后救之是不相入也可先而不备谓之怠可后而先之谓之召灾周固羸国也天未厌祸焉而又离民以佐灾无乃不可乎将民之与处而离之将灾是备御而召之则何以经国国无经何以出令令之不从上之患也故圣王树德于民以除之绝民用以实王府犹塞川原爲潢污也其竭也无日矣若民离财匮灾至备亡王其若之何王弗听二十三年王将铸无射单穆公曰不可作重币以绝民货又铸大钟以鲜其继若积聚旣丧又鲜其继生何以殖今王作钟也无益于乐而鲜民财将焉用之夫乐不过以听耳而美不过以观目若听乐而震观美而眩患莫甚焉夫耳目心之枢机也故必听和而视正听和则聪视正则明聪则言听明则德昭听言昭德民歆而德之则归心焉是以作无不济求无不获然则能乐夫耳纳和声而口出美言以爲宪令而布诸民民以心力行之不倦成事不贰乐之至也若视听不和而有震眩于是乎有狂悖之言有眩惑之明不信刑政放纷动不顺时民无据依不知所力各有离心上失其民作则不济求则不获其何以能乐三年之中而有离民之器二焉国其危哉王弗听问之伶州鸠对曰夫匮财用疲民力以逞淫心听之不和比之不度无益于敎而离民怒神非臣之所闻也王不听卒铸大钟二十四年钟成伶人吿和王谓伶州鸠曰钟果和矣对曰未可知也王曰何故对曰上作器民备乐之则爲和今财亡民疲莫不怨恨臣不知其和也且民所曹好鲜其不济其所曹恶鲜其不废谚曰衆心成城衆口铄金今三年之中而害金再兴焉惧一之废也王曰尔老耄矣何知二十五年王崩钟不和晋语武公伐翼弑哀侯止栾共子曰苟无死吾以子爲上卿制晋国之政辞曰成闻之民生于三事之如一父生之师敎之君食之唯其所在则致死焉人之道也臣敢以私利废人道乎君何以训矣从君而贰君焉用臣遂鬭而死文公问于郭偃曰始也吾以国爲易今也难对曰君以爲易其难也将至矣君以爲难其易也将至矣赵宣子言韩献子于灵公爲司马河曲之役赵孟使人以其乘车干行献子执而戮之宣子召而礼之曰吾闻事君者比而不党夫周以擧义比也擧以其私党也夫军事有死无犯犯而不隐义也吾言汝于君惧汝不能也擧而不能党孰大焉事君而党吾何以从政勉之苟从是行也临长晋国者非汝其谁皆吿诸大夫曰二三子可以贺我矣吾擧厥也而中吾乃今知免于罪矣叔向见司马侯之子抚而泣之曰自其父之死吾莫与比而事君矣昔者其父始之我终之我始之夫子终之无不可借偃在侧曰君子有比乎叔向曰君子比而不别比德以赞事比也引党以封巳利巳而忘君别也楚语灵王爲章华之台与伍擧升焉曰美夫对曰臣闻国君服宠以爲美安民以爲乐听德以爲聪致远以爲明不闻其以土木之崇高彤镂爲美先君庄王爲匏居之台高不过望国氛大不过容宴豆木不妨守备用不烦官府民不废时务官不易朝常先君是以除乱克歒而无恶于诸侯今君爲此台也国民疲焉财用尽焉年糓败焉百官烦也数年乃成臣不知其美也夫美也者上下外内小大远迩皆无害焉故曰美也若于目观则美财用则匮是聚民利以自封而瘠民也胡美之爲夫君国者将民之与处民实瘠君安得肥故先王之爲台榭也榭不过讲军实台不过望氛祥其所不夺穑地其爲不匮财用其事不烦官业其日不废时务瘠硗之地于是乎爲之城守之木于是乎用之官寮之暇于是乎临之四时之隙于是乎成之夫爲台榭将以敎民利也不知其以匮之也若君谓此美而爲之正楚其殆矣鬭且廷见令尹子常子常与之语问畜货聚马归以语其弟曰楚其亡乎不然令尹其不免乎吾见令尹问畜聚积实如饿豺狼殆必亡者昔鬭子文三舍令尹无一日之积恤民之故也成王每出子文之禄必逃王止而后复人谓子文曰人生求富而子逃之何也对曰夫从政者以庇民也民多旷者而我取富焉是勤民以自封也死无日矣我逃死非恶富也故庄王之世灭若敖氏唯子文之后在至于今爲楚良臣是不先恤民而后巳之富乎今子常先大夫之后而相楚君无令名于四方四境盈垒道殣相望是之不恤而畜聚不厌其速怨于民多矣积货滋多蓄怨滋厚不亡何待期年子常奔郑王孙圉聘于晋定公飨之赵简子相问于王孙圉曰楚之白珩犹在乎对曰然简子曰其爲宝也几何矣曰未甞爲宝楚之所宝者观射父能作训辞以行事于诸侯使无以寡君爲口实又有左史倚相能道训典以叙百物以朝夕献善败于寡君无忘先王之业又能上下悦于鬼神使神无有怨痛于楚国又有薮曰云金木竹箭之所生也龟珠齿角皮革羽毛所以备赋以戒不虞者也所以供币帛以亨于诸侯寡君其可以免罪于诸侯而国民保焉此楚国之宝也若夫白珩先王之玩也何宝焉韩诗外传楚庄王听朝罢晏樊姬下堂而迎之曰何罢之晏乎庄王曰今者听忠贤之言不知饥倦也姬曰王之所谓忠贤者诸侯之客与中国之士与庄王曰则沈令尹也樊姬掩口而笑王曰姬之所笑者何等也姬曰妾得侍于王十有一年矣然妾未甞不遣人求美人而进于王也与妾同列者十人贤于妾者二人妾岂不欲擅王之爱专王之宠哉不敢以私愿蔽衆美也今沈令尹相楚数年矣未甞见进贤而退不肖也又焉得爲忠贤乎庄王以樊姬之言吿沈令尹令尹进孙叔敖叔敖治楚三年而楚国覇樊姬之力也高墻丰上激下未必崩也降雨兴流潦至则崩必先矣草木根荄浅未必橛也飘风兴暴雨坠则橛必先矣君子居是国也不崇仁义尊其贤臣以理万物未必亡也一且有非常之变诸侯交争人趍车驰汨然祸至乃始愁忧干喉焦唇仰天而叹庶几乎望天之救也不亦晚乎田饶事鲁哀公而不见察谓哀公曰臣将去君黄鹄擧矣哀公曰何谓也田饶曰君独不见夫鸡乎头戴冠者文也足傅距者武也敌在前敢鬭者勇也见食相吿者仁也守夜不失时者信也鸡虽有此五德君犹烹而食之者何也则以其所从来者近也夫黄鹄一擧千里止君园池食君鱼鼈啄君黍粱无此五者君犹贵之者何也以其所从来者远也臣将去君黄鹄擧矣哀公曰止吾书子之言也田饶曰臣闻食其食者不毁其器荫其树者不折其枝有臣不用何书其言爲遂去之燕燕以爲相三年燕政大平哀公喟然大息爲之避寝三月曰不愼其前而悔其后何可复得孔子曰士有五有埶尊贵者有家富厚者有资勇悍者有心智慧者有貌美好者埶尊贵不以爱民行义理而反以暴傲家富厚不以振穷救不足而反以侈靡无度资勇悍不以卫上攻战而反以侵凌私鬭心智慧不以端计数而反以事姦饰诈貌美好不以统朝涖民而反以蛊女从欲此五者所谓士失其美质也原天命治心术理好恶适情性而治道毕矣原天命则不惑祸福不惑祸福则动静脩理矣治心术则不妄喜怒不妄喜怒则赏罚不阿矣理好恶则不贪无用不贪无用则不以物害性矣适情性则欲不过节欲不过节则养性知足矣四者不求于外不假于人反诸巳而己天设其高而日月成明地设其厚而山陵成居上设其道而百事得序人有六情失之则乱从之则睦故圣王之敎其民也必因其情而节之以礼必从其欲而制之以义义简而备礼易而法去情不远故民之从命也速智如原泉行可以爲表仪者人师也智可以砥砺行可以爲辅檠者人友也据法守职而不敢爲非者人吏也当前快意一唿再诺者人隷也故上主以师爲佐中主以友爲佐下主以吏爲佐危亡之主以隷爲佐欲观其亡必由其下故同明者相见同听者相闻同志者相从非贤者莫能用贤故辅佐左右所任使有存亡之机得失之要也可无愼乎昔者不出户而知天下不闚牗而知天道者非目能见乎千里之前非耳能闻乎万里之外以巳之度度之也以巳之情量之也巳欲衣食焉亦知天下之欲衣食也巳欲安逸焉亦知天下之欲安逸也巳有好恶焉亦知天下之有好恶也此三者圣王之所以不降席而匡天下者也故君子之道忠恕而巳矣夫饥渴苦血气寒暑动肌肤此四者民之大害也大害不除未可敢御也四体不掩则鲜仁人五藏空虚则无立士百姓内不乏食外不患寒乃可御以礼矣蓝有靑而丝假之靑于蓝地有黄而丝假之黄于地蓝靑地黄犹可假也仁义之士可不假乎哉东海之鱼名曰鲽比目而行北方有兽名曰娄更食更候南方有鸟名曰鹣比翼而飞夫鸟兽鱼犹知假而况万乘之主乎而独不知比假天下之英雄俊士与之爲伍则岂不痛哉故曰以明扶明则升于天以明扶闇则归其人两瞽相扶不触墻木不陷井穽则其幸也福生于无爲而患生于多欲故知足然后富从之德宜君人然后贵从之故贵爵而贱德者虽爲天子不贵矣贪物而不知止者虽有天下不富矣夫土地之生物不益山泽之出财有尽怀不富之心而求不益之物挟百倍之欲而求有尽之财是桀纣之所以失其位也古者必有命民民有能敬长怜孤取舍好让居事力者命于其君命然后得乘餝车并马未得命者不得乘乘皆有罸故其民虽有余财侈物而无礼义功德卽无所用其余财物故其民皆兴仁义而贱财利贱财利卽不争不争卽彊不凌弱衆不暴寡是唐虞之所以象典刑而民莫犯法民莫犯法而乱斯止矣赵王使人于楚鼓瑟而遣之曰必如吾言愼无失吾言使者受命伏而不起曰大王鼓瑟未甞若今日之悲也王曰然瑟固方调使者曰调则可记其柱王曰不可天有燥湿絃有缓急柱有推移不可记也使者曰臣请借此以喩楚之去赵也千有余里且有凶则弔之吉则贺之犹柱之有推移不可记也故明王之使人也必愼其所使旣使之任之以心不任以辞也赵简子有臣曰周舍立于门下三日三夜简子使问之曰子欲见寡人何事周舍对曰愿爲愕愕之臣墨笔操牍从君之过而日有记也月有成也岁有效也简子居则与之居出则与之出居无几何而周舍死简子后与诸大夫飮于洪波之台酒酣简子涕泣诸大夫皆出走曰臣有罪而不自知也简子曰大夫无罪昔者吾友周舍有言曰千羊之皮不若一狐之掖衆人之唯唯不若直士之愕愕昔者纣黙黙而亡武王愕愕而昌今自周舍之死吾未甞闻吾过也吾亡无日矣是以寡人泣也晋平公游于河而乐曰安得贤士与之乐此也舩人盖胥跪而对曰主君亦不好士耳夫珠出于江海玉出于崑山无足而至者犹主之好之也士有足而不至者盖主君无好士之意耳何患于无士乎平公曰吾食客门左千人门右千人朝食不足夕收市赋暮食不足朝收市赋吾可谓不好士乎盖胥对曰夫鸿鹄一擧千里所恃者六翮耳背上之毛腹下之毳益一把飞不爲加高损一把不爲加下今君之食客将皆背上之毛腹下之毳耳诗曰谋夫孔多是用不就此之谓也宋燕相齐见逐罢归之舍召门尉陈饶等二十六人曰诸大夫有能与我赴诸侯者乎陈饶等皆伏而不对燕曰悲乎哉何士大夫易得而难用也陈饶对曰非士大夫易得而难用君弗能用也君不能用则有不平之心是失之已而责诸人也燕曰其说云何对曰三升之稷不足于士而君雁鹜有余粟是君之一过也果园梨栗后宫妇女以相提挃而士曾不得一甞是君之二过也绫纨绮縠靡丽于堂从风而弊士曾不得以爲缘是君之三过也且夫财者君之所轻也死者士之所重也君不能行君之所轻而欲使士致其所重譬犹铅刀畜之干将用之不亦难乎宋燕曰是燕之过也魏文侯问狐卷子曰父贤足恃乎对曰不足子贤足恃乎对曰不足兄贤足恃乎对曰不足弟贤足恃乎对曰不足臣贤足恃乎对曰不足文侯勃然作色而怒曰何也对曰父贤不过尧而丹朱放子贤不过舜而瞽叟顽兄贤不过舜而象敖弟贤不过周公而管叔诛臣贤不过汤武而桀纣伐望人者不至恃人者不久君欲治亦从身始人何可恃乎诗云自求伊祐此之谓也昔者田子方出见老马于道喟然有志焉以问于御曰此何马御曰故公家畜也疲而不爲用故出放之田子方曰少尽其力而老弃其身仁者不爲也束帛而赎之穷士闻之知所归心矣魏文侯问李克曰人有恶乎对曰有夫贵者则贱者恶之富者则贫者恶之智者则愚者恶之文侯曰行此三者使人勿恶可乎对曰可臣闻贵而下贱则衆弗恶也富能分贫则穷乏士弗恶也智而敎愚则童蒙者不恶也文侯曰善人主之疾十有二发非有贤医莫能治也何谓十二发曰痿蹷逆胀满支膈盲烦喘痺风此之谓也贤医治之若何曰省事轻刑则痿不作无使小民饥寒则蹷不作无令财货上流则逆不作无使仓廪积腐则胀不作无使府库充实则满不作无使羣臣纵恣则支不作无使下情不上通则膈不作上振恤下则盲不作法令奉用则烦不作无使下怨则喘不作无使贤人伏匿则痺不作无使百姓歌吟诽谤则风不作夫重臣羣下者人主之心腹支体也心腹支体无害则人主无疾矣故非有贤医莫能治也人主皆有此十二疾而不用贤医则国非其国也齐景公使使于楚楚王与之上九重之台顾使者曰齐亦有台若此者乎使者曰吾君有治位之堂土阶三尺茅茨不剪采桷不斵犹以爲爲之者劳居之者泰吾君恶有若此者乎于是楚王怉如也羣书治要卷第八羣书治要羣书治要卷第九羣书治要卷第九秘书监鉅鹿男臣魏征等奉勅撰孝经论语孝经仲尼居曾子侍子曰先王有至德要道以顺天下民用和睦上下无怨汝知之乎曾子避席曰参不敏何足以知之子曰夫孝德之本也敎之所由生也复坐吾语汝身体髪肤受之父母不敢毁伤孝之始也立身行道扬名于后世以显父母孝之终也夫孝始于事亲中于事君终于立身大雅云无念尔祖聿修厥德子曰爱亲者不敢恶于人敬亲者不敢慢于人爱敬尽于事亲而德敎加于百姓形于四海盖天子之孝也吕刑云一人有庆兆民赖之在上不骄高而不危制节谨度满而不溢高而不危所以长守贵也满而不溢所以长守富也富贵不离其身然后能保其社稷而和其民人盖诸侯之孝也诗云战战兢兢如临深渊如履薄冰非先王之法服不敢服非先王之法言不敢道非先王之德行不敢行是故非法不言非道不行口无择言身无择行言满天下无口过行满天下无怨恶三者备矣然后能守其宗庙盖卿大夫之孝也诗云夙夜匪懈以事一人资于事父以事母而爱同资于事父以事君而敬同故母取其爱而君取其敬兼之者父也故以孝事君则忠以敬事长则顺忠顺不失以事其上然后能保其禄位而守其祭祀盖士之孝也诗云夙兴夜寐无忝尔所生因天之道分地之利谨身节用以养父母此庶人之孝也故自天子至于庶人孝无终始而患不及己者未之有也曾子曰甚哉孝之大也子曰夫孝天之经也地之义也民之行也天地之经而民是则之则天之明因地之利以顺天下是以其敎不肃而成其政不严而治先王见敎之可以化民也是故先之以博爱而民莫遗其亲陈之以德义而民兴行先之以敬让而民不争道之以礼乐而民和睦示之以好恶而民知禁子曰昔者明王之以孝治天下不敢遗小国之臣而况于公侯伯子男乎故得万国之欢心以事其先王治国者不敢侮于鳏寡而况于士民乎故得百姓之欢心以事其先君治家者不敢失于臣妾之心而况于妻子乎故得人之欢心以事其亲夫然故生则亲安之祭则鬼飨之是以天下和平灾害不生祸乱不作故明王之以孝治天下也如此诗云有觉德行四国顺之曾子曰敢问圣人之德无以加于孝乎子曰天地之性人爲贵人之行莫大于孝孝莫大于严父严父莫大于配天则周公其人也昔者周公郊祀后稷以配天宗祀文王于明堂以配上帝是以四海之内各以其职来祭夫圣人之德又何以加于孝乎圣人因严以敎敬因亲以敎爱圣人之敎不肃而成其政不严而治其所因者本也父子之道天性也君臣之义也父母生之续莫大焉君亲临之厚莫重焉故不爱其亲而爱他人者谓之悖德不敬其亲而敬他人者谓之悖礼以顺则逆民无则焉不在于善而皆在于凶德虽得之君子所不贵君子则不然言思可道行思可乐德义可尊作事可法容止可观进退可度以临其民是以其民畏而爱之则而象之故能成其德敎而行其政令诗云淑人君子其仪不忒子曰孝子之事亲居则致其敬养则致其乐病则致其忧丧则致其哀祭则致其严五者备矣然后能事亲事亲者居上不骄爲下不乱在丑不争居上而骄则亡爲下而乱则刑在丑而争则兵三者不除虽日用三牲之养犹爲不孝子曰五刑之属三千而罪莫大于不孝要君者无上非圣人者无法非孝者无亲此大乱之道也子曰敎民亲爱莫善于孝敎民礼顺莫善于悌移风易俗莫善于乐安上治民莫善于礼礼者敬而巳矣故敬其父则子悦敬其兄则弟悦敬其君则臣悦敬一人而千万人悦所敬者寡悦者衆此之谓要道也子曰君子之敎以孝非家至而日见之也敎以孝所以敬天下之爲人父者也敎以悌所以敬天下之爲人兄者也敎以臣所以敬天下之爲人君者也诗云恺悌君子民之父母非至德其孰能顺民如此其大者乎子曰君子之事亲孝故忠可移于君事兄悌故顺可移于长居家理故治可移于官是以行成于内而名立于后世矣曾子曰若夫慈爱恭敬安亲扬名则闻命矣敢问子从父之命可谓孝乎子曰是何言与是何言与昔者天子有争臣七人虽无道不失其天下诸侯有争臣五人虽无道不失其国大夫有争臣三人虽无道不失其家士有争友则身不离于令名父有争子则身不陷于不义故当不义则争之从父之命又焉得爲孝乎子曰昔者明王事父孝故事天明事母孝故事地察长幼顺故上下治天地明察神明彰矣故虽天子必有尊也言有父也必有先也言有兄也宗庙致敬不忘亲也修身愼行恐辱先也宗庙致敬鬼神着矣孝悌之至通于神明光于四海无所不通诗云自西自东自南自北无思不服子曰君子之事上也进思尽忠退思补过将顺其美匡救其恶故上下能相亲也论语学而有子曰君子务本本立而道生孝悌也者其仁之本与子曰巧言令色鲜矣仁曾子曰吾日三省吾身爲人谋而不忠乎与朋友交而不信乎传不习乎子曰导千乘之国敬事而信节用而爱人使民以时子曰弟子入则孝出则悌谨而信汎爱衆而亲仁行有余力则以学文子夏曰事父母能竭其力事君能致其身与朋友交言而有信虽曰未学吾必谓之学矣子曰君子不重则不威学则不固主忠信无友不如巳者过则勿惮改曾子曰愼终追远民德归厚有子曰礼之用和爲贵先王之道斯爲美小大由之有所不行知和而和不以礼节之亦不可行也爲政子曰爲政以德譬如北辰居其所而衆星共之子曰诗三百一言以蔽之曰思无邪子曰导之以政齐之以刑民免而无耻导之以德齐之以礼有耻且格子曰君子周而不比小人比而不周哀公问曰何爲则民服孔子对曰擧直错诸枉则民服擧枉错诸直则民不服季康子问使民敬忠以劝如之何子曰临之以庄则敬孝慈则忠擧善而敎不能则劝子曰人而无信不知其可也大车无輗小车无軏其何以行之哉八佾林放问礼之本子曰礼与其奢也宁俭丧与其易也宁戚祭如在祭神如神在定公问君使臣臣事君如之何孔子对曰君使臣以礼臣事君以忠子曰居上不宽爲礼不敬临丧不哀吾何以观之哉里仁子曰君子无终食之间违仁造次必于是顚沛必于是子曰民之过也各于其党观过斯知仁矣子曰朝闻道夕死可矣子曰能以礼让爲国乎何有不能以礼让爲国乎如礼何子曰见贤思齐焉见不贤而内自省也子曰以约失之者鲜矣子曰君子欲讷于言而敏于行公治长子贡问曰孔文子何以谓之文子曰敏而好学不耻下问是以谓之文子谓子产有君子之道四焉其行巳也恭其事上也敬其养民也惠其使民也义子曰巧言令色足恭左丘明耻之丘亦耻之子曰已矣乎吾未见能见其过而内自讼者也雍也哀公问弟子孰爲好学孔子对曰有颜回者好学不迁怒不贰过不幸短命死矣述而子曰德之不修学之不讲闻义不能徙也不善不能改也是吾忧也子之所愼齐战疾子曰我三人行必得我师焉择其善者而从之其不善者而改之子曰仁远乎哉我欲仁斯仁至矣太伯子曰恭而无礼则劳愼而无礼则葸勇而无礼则乱直而无礼则绞君子笃于亲则民兴于仁故旧不遗则民不偸曾子曰士不可以不弘毅任重而道远仁以爲巳任不亦重乎死而后巳不亦远乎子曰如有周公之才之美使骄且吝其余不足观也巳子曰不在其位不谋其政子曰学如不及犹恐失之子曰巍巍乎舜禹有天下而不与焉子曰大哉尧之爲君也巍巍乎唯天爲大唯尧则之荡荡乎民无能名焉焕乎其有文章也舜有臣五人而天下治武王曰予有乱臣十人孔子曰才难不其然乎唐虞之际于斯爲盛有妇人焉九人而已子曰禹吾无间然矣菲飮食而致孝乎鬼神恶衣服而致美于黻冕卑宫室而尽力沟洫禹吾无间然矣子罕子曰譬如爲山未成一篑止吾止也譬如平地虽覆一篑进吾徃也颜渊颜渊问仁子曰克己复礼爲仁一日克已复礼天下归仁焉爲仁由已而由人乎哉曰请问其目子曰非礼勿视非礼勿听非礼勿言非礼勿动曰回虽不敏请事斯语矣仲弓问仁子曰出门如见大宾使民如承大祭已所不欲勿施于人在邦无怨在家无怨子张问明子曰浸润之谮肤受之愬不行焉可谓明也已浸润之谮肤受之愬不行焉可谓远也巳子贡问政子曰足食足兵民信之矣子贡曰必不得已而去于斯三者何先曰去兵曰必不得巳而去于斯二者何先曰去食自古皆有死民不信不立哀公问于有若曰年饥用不足如之何对曰盍彻乎曰二吾犹不足如之何其彻也对曰百姓足君孰与不足百姓不足君孰与足子张问崇德辨惑子曰主忠信徙义崇德也爱之欲其生恶之欲其死旣欲其生又欲其死是惑也子曰听讼吾犹人必也使无讼乎子曰君子成人之美不成人之恶小人反是季康子问政孔子孔子对曰政者正也子帅而正孰敢不正季康子患盗问孔子孔子对曰苟子之不欲虽赏之不窃季康子问于孔子曰如杀无道以就有道何如对曰子爲政焉用杀子欲善而民善矣君子之德风也小人之德草也草上之风必偃樊迟曰敢问崇德修慝辨惑子曰先事后得非崇德与攻其恶毋攻人之恶非修慝与一朝之忿忘其身以及其亲非惑与樊迟问智曰知人樊迟未达子曰擧直措诸枉能使枉者直樊迟退见子夏曰何谓也子夏曰舜有天下选于衆擧皐陶不仁者远矣汤有天下选于衆擧伊尹不仁者远矣子路子路问政子曰先之劳之请益曰毋倦仲弓爲季子宰问政子曰先有司赦小过擧贤才曰焉知贤才而擧之曰擧尔所知尔所不知人其舍诸子路曰卫君待子而爲政子将奚先子曰必也正名乎名不正则言不顺言不顺则事不成事不成则礼乐不兴礼乐不兴则刑罚不中刑罚不中则民无所措手足故君子名之必可言言之必可行也子曰上好礼则民莫敢不敬上好义则民莫敢不服上好信则民莫敢不用情夫如是则四方之民襁负其子而至矣子曰其身正不令而行其身不正虽令不从子适卫冉子仆子曰庶矣哉冉有曰旣庶矣又何加焉曰富之曰旣富矣又何加焉曰敎之子曰善人爲邦百年亦可以胜残去杀矣诚哉是言也子曰如有王者必世而后仁子曰苟正其身于从政乎何有不能正其身如正人何定公问一言而可以兴国有诸孔子对曰言不可以若是其几也人之言曰爲君难爲臣不易如知爲君之难也不几乎一言而兴邦乎曰一言而丧邦有诸孔子对曰言不可以若是其几也人之言曰予无乐乎爲君唯其言而莫予违也如善而莫之违也不亦善乎如不善而莫之违也不几乎一言而丧邦乎叶公问政子曰近者悦远者来子夏爲莒父宰问政子曰毋欲速毋见小利欲速则不达见小利则大事不成樊迟问仁子曰居处恭执事敬与人忠虽之夷狄不可弃也子曰南人有言曰人而无恒不可以作巫医善夫子曰君子和而不同小人同而不和子贡问曰鄕人皆好之何如子曰未可也鄕人皆恶之何如子曰未可也不如鄕人之善者好之其不善者恶之子曰君子易事而难悦也悦之不以道不悦也及其使人也器之小人难事而易悦也悦之虽不以道悦也及其使人也求备焉子曰君子泰而不骄小人骄而不泰子曰以不敎民战是谓弃之宪问子曰有德者必有言有言者不必有德仁者必有勇有勇者不必有仁子曰君子而不仁者有矣夫未有小人而仁者也子问公叔文子于公明贾曰信乎夫子不言不笑不取对曰以吿者过也夫子时然后言人不厌其言也乐然后笑人不厌其笑义然后取人不厌其取也子谓卫灵公之无道也季康子曰夫如是奚而不丧孔子曰仲叔圉治宾客祝鮀治宗庙王孙贾治军旅夫如是奚其丧子路问事君子曰勿欺而犯之子曰不逆诈不亿不信抑亦先觉者是贤乎子路问君子子曰修巳以敬曰如斯而已乎曰修己以安百姓修巳以安百姓尧舜其犹病诸卫灵公子曰无爲而治者其舜也与夫何爲哉恭已正南面而已矣子张问行子曰言忠信行笃敬虽蛮貊之邦行矣言不忠信行不笃敬虽州里行乎哉子张书诸绅子曰志士仁人无求生以害仁有杀身以成仁颜渊问爲邦子曰行夏之时乘殷之辂服周之冕乐则韶舞放郑声远佞人子曰人而无远虑必有近忧子曰臧文仲其窃位者与知桺下惠之贤而不与立也不改是谓过矣子曰吾甞终日不食终夜不寝以思无益不如学也季氏季氏将伐颛臾冉有季路见于孔子孔子曰求无乃尔是过与冉有曰夫子欲之吾二臣者皆不欲也孔子曰求周任有言曰陈力就列不能者止危而不持顚而不扶则将焉用彼相矣且尔言过矣虎兕出于柙龟玉毁于椟中是谁之过与冉有曰今夫颛臾固而近于费今不取后世必爲子孙忧孔子曰求君子疾夫舍曰欲之而必爲之辞丘也闻有国有家者不患寡而患不均不患贫而患不安盖均无贫和无寡安无倾夫如是故远人不服则修文德以来之旣来之则安之今由与求也相夫子远人不服而不能来也邦分崩离析而不能守也而谋动干戈于邦内吾恐季孙之忧不在颛臾而在萧墙之内也孔子曰益者三友损者三友友直友谅友多闻益矣友便辟友善柔友便佞损矣孔子曰益者三乐损者三乐乐节礼乐乐道人之善乐多贤友益矣乐骄乐乐佚游乐宴乐损矣孔子曰侍于君子有三愆言未及之而言谓之躁言及之而不言谓之隐未见颜色而言谓之瞽孔子曰君子有三戒少之时血气未定戒之在色及其壮也血气方刚戒之在鬭及其老也血气旣衰戒之在得孔子曰君子有三畏畏天命畏大人畏圣人之言小人不知天命而不畏狎大人侮圣人之言孔子曰生而知之者上也学而知之者次也困而学之又其次也困而不学民斯爲下矣孔子曰君子有九思视思明听思聪色思温貌思恭言思忠事思敬疑思问忿思难见得思义孔子曰见善如不及见不善如探汤齐景公有马千驷死之日民无得而称焉伯夷叔齐饿于首阳之下民到于今称之其斯之谓与阳货子曰性相近也习相远也子张问仁于孔子孔子曰能行五者于天下爲仁矣请问之曰恭宽信敏惠恭则不侮宽则得衆信则人任焉敏则有功惠则足以使人子曰由汝闻六言六蔽乎对曰未居吾语汝好仁不好学其蔽也愚好智不好学其蔽也荡好信不好学其蔽也贼好直不好学其蔽也绞好勇不好学其蔽也乱好刚不好学其蔽也狂子曰礼云礼云玉帛云乎哉乐云乐云钟鼓云乎哉子曰鄙夫可与事君也哉其未得之也患得之旣得之患失之苟患失之无所不至矣子曰恶紫之夺朱也恶郑声之乱雅乐也恶利口之覆邦家也子贡曰君子亦有恶乎子曰有恶恶称人恶者恶居下流而讪上者恶勇而无礼者恶果敢而窒者曰赐也亦有恶也恶徼以爲智者恶不逊以爲勇者恶讦以爲直者微子桺下惠爲士师三黜人曰子未可以去乎曰直道而事人焉往而不三黜枉道而事人何必去父母之邦周公谓鲁公曰君子不施其亲不使大臣怨乎不以故旧无大故则不弃也无求备于一人子张子夏曰小人之过也必文子夏曰君子信而后劳其民未信则以爲厉巳也信而后谏未信则以爲谤巳也孟氏使阳肤爲士师问于曾子曾子曰上失其道民散久矣如得其情则哀矜而勿喜子贡曰纣之不善也不如是之甚也是以君子恶居下流天下之恶皆归焉子贡曰君子之过也如日月之食焉过也人皆见之更也人皆仰之尧曰朕躬有罪无以万方万方有罪罪在朕躬虽有周亲不如仁人百姓有过在予一人谨权量审法度修废官四方之政行焉兴灭国继绝世擧逸民天下之民归心焉所重民食丧祭宽则得衆敏则有功公则悦子张问政于孔子曰何如斯可以从政矣子曰尊五美屏四恶斯可以从政矣子张曰何谓五美子曰君子惠而不费劳而不怨欲而不贪泰而不骄威而不勐子张曰何谓惠而不费子曰因人所利而利之不亦惠而不费乎择可劳而劳之又谁怨欲仁而得仁又焉贪君子无衆寡无小大无敢慢斯不亦泰而不骄乎君子正其衣冠尊其瞻视俨然人望而畏之斯不亦威而不勐乎子张曰何谓四恶子曰不敎而杀谓之虐不戒视成谓之暴慢令致期谓之贼犹之与人也出纳之吝谓之有司羣书治要卷第九羣书治要羣书治要卷第十羣书治要卷第十秘书监鉅鹿男臣魏征等奉勅撰孔子家语始诛孔子爲鲁大司冦朝政七日而诛乱法大夫少正卯戮之于两观之下尸于朝三日子贡进曰夫少正卯鲁之闻人也今夫子爲政而始诛之或者爲失之乎孔子曰天下有大恶者五而盗窃不与焉一曰心逆而崄二曰行僻而坚三曰言伪而辨四曰记丑而博五曰顺非而泽此五者有一于人则不免于君子之诛而少正卯皆兼有之其居处足以撮徒成党其谈说足以饰衺荧衆其强御足以反是独立此乃人之姧雄也不可以不除孔子爲鲁大司冦有父子讼者夫子同狴执之三月不别其父请止夫子赦焉季孙闻之不悦曰司冦欺余曩吿余曰爲国家者必先以孝今戮一不孝以敎民孝不亦可乎而又赦之何哉孔子喟然叹曰呜唿上失其道而杀其下非理也不敎以孝而听其狱是杀不辜也三军大败不可斩也狱豻不治不可刑也何者上敎之不行罪不在民故也夫慢令谨诛贼也征歛无时暴也不诫责成虐也政无此三者然后刑可卽也旣陈道德以先服之而犹不可则尚贤以劝之又不可则废不能以惮之若是百姓正矣其有邪民不从化者然后待之以刑则民咸知罪矣是以威厉而不诫刑措而不用也今世不然乱其敎烦其刑使民迷惑而䧟罪焉又从而制之故刑弥䌓而盗不胜也世俗之陵迟久矣虽有刑法民能勿踰乎王言孔子闲居谓曾子曰参汝可语明王之道与居吾语汝夫道者所以明德也德者所以尊道也是故非德道不尊也非道德不明也虽有国之良马不敎服乘不可以取道里虽有博地衆民不以其道治之不可以致覇王是故昔者明王内修七敎外行三至七敎修而可以守三至行而可以征明王之道其守也则必折冲千里之外其征也还师衽席之上故曰内修七敎而上不劳外行三至而财不费此之谓明王之道也曾子曰不劳不费之爲明王可得而闻乎孔子曰昔者帝舜左禹右皐陶不下席而天下治夫如此何上之劳乎若乃十一而税用民之力岁不过三日入山泽以其时而无征此则生财之路也而明王节之何财之费乎曾子曰敢问何谓七敎孔子曰上敬老则下益孝上尊齿则下益悌上乐施则下益宽上亲贤则下择友上好德则下无隐上恶贪则下耻争上廉让则下知节此之谓七敎也七敎者治民之本也政敎定则本正矣凡上者民之表也表正则何物不正曾子曰道则至矣弟子不足以明之孔子曰参汝以爲姑止此乎昔者明王之治民也有法必裂地而封之分属而理之然后贤民无所隐暴民无所伏使有司日省而时考之进用贤良退贬不肖则贤者悦而不肖者惧哀鳏寡养孤独恤贫穷诱孝悌选才能此七者修则四海之内无刑民矣上之亲下也如手足之于腹心下之亲上也如幼子之于慈母矣上下相亲如此故令则从施则行民怀其德近者悦服远者来附政之致也田猎罩弋非以盈宫室也征歛百姓非以充府库也惨怚以补不足礼节以损有余多信而寡貌其礼可守其言可覆其迹可履其于信也如四时其博有万民也如饥而食如渴而飮民之信之如寒暑之必验也故视远若迩非道迩也见明德也是故兵革不动而威用利不施而亲此之谓明王之守折冲乎千里之外者也曾子曰敢问何谓三至孔子曰至礼不让而天下治至赏不费而天下之士悦至乐无声而天下之民和明王笃行三至故天下之君可得而知也天下之士可得而臣也天下之民可得而用也曾子曰敢问此义何谓也孔子曰古者明王必尽知天下良士之名旣知其名又知其实旣知其实然后因天下之爵以尊之此之谓至礼不让而天下治因天下之禄以富天下之士此之谓至赏不费而天下之士悦如此则天下之明誉兴焉此之谓至乐无声而天下之民和故曰所谓天下之至仁者能合天下之至亲者也所谓天下之至智者能用天下之至和所谓天下之至明者能擧天下之至贤此三者咸通然后可以征是故仁者莫大于爱人智者莫大于知贤政者莫大于官能有土之君能修此三者则四海之内供命而巳矣夫明王之所征必道之所废者也是故诛其君而改其政弔其民而不夺其财故曰明王之征也犹时雨之降也至则民悦矣是故行施弥博得亲弥衆此之谓还师衽席之上大㛰孔子侍坐于哀公公问曰敢问人道谁爲大孔子对曰夫人道政爲大夫政者正也君爲正则百姓从而正矣君之所爲百姓之所从也君之不爲百姓何从公曰敢问爲政如之何孔子对曰夫妇别父子亲君臣信三者正则庶物从之矣内以治宗庙之礼足以配天地之神也出以治直言之礼足以立上下之敬也物耻则足以振之国耻则足以兴之故爲政先乎礼礼其政之本与孔子遂言曰昔三代明王之必敬妻子也盖有道焉妻也者亲之主也子也者亲之后也敢不敬与是故君子无不敬也敬也者敬身爲大身也者亲之支也敢不敬与不敬其身是伤其亲伤其亲是伤其本也伤其本则支从而亡三者百姓之象也身以及身子以及子妃以及妃君修此三者则大化忾于天下公曰敢问何谓敬身孔子对曰君子过言则民作辞过动则民作则言不过辞动不过则百姓敬恭以从命若是则可谓能敬其身能敬其身则能成其亲矣公曰何谓成亲孔子对曰君子者乃人之成名也百姓与名谓之君子则是成其亲爲君而爲其子也孔子遂言曰爲政而不能爱人则不能成其身不能成其身则不能安其土不能安其土则不能乐天不能乐天则不能成身公曰敢问何谓成身孔子对曰夫其行巳不过于物谓之成身不过于物合天道也问礼哀公问于孔子曰大礼何如子之言礼何其尊也孔子曰丘闻之民之所以生者礼爲大非礼则无以节事天地之神焉非礼则无以辨君臣上下长幼之位焉非礼则无以别男女父子兄弟㛰姻亲族疎数之交焉是故君子此爲之尊敬然后以其所能敎示百姓卑其宫室节其服御车不雕玑器不雕镂食不二味心不淫志以与万民同利古之明王之行礼也如此公曰今之君子胡莫之行也孔子对曰今之君子好利无厌淫行不倦荒怠慢游固民是尽以遂其心以怨其政以伐有道求得当欲不以其所虐杀刑诛不以其理夫昔之用民也由前今之用民也由后是卽今之君子莫能爲礼也五仪哀公问于孔子曰寡人欲论鲁国之士与之爲治敢问如何取之孔子曰人有五仪有庸人有士人有君子有贤有圣审此五者则治道毕矣所谓庸人者心不存愼终之规口不吐训格之言不择贤以託其身不力行以自定见小闇大而不知所务从物如流而不知所执此则庸人也所谓士人者心有所定计有所守虽不能尽道术之本必有率也虽不能备百善之美必有处也是故智不务多务审其所知言不务多务审其所谓行不务多务审其所由智旣知之言旣得之行旣由之则若性命形骸之不可易也富贵不足以益贫贱不足以损此则士人也所谓君子者言必忠信而心不怨仁义在身而色不伐思虑通明而辞不专笃行信道自强不息油然若将可越而终不可及者此君子也所谓贤者德不踰闲行中规绳言足法于天下而不伤于身道足化于百姓而不伤于本富则天下无宛财施则天下不病贫此贤者也所谓圣者德合天地变通无方穷万事之终始协庶品之自然敷其大道而遂成情性明并日月化行若神下民不知其德覩者不识其隣此圣者也公曰善哉非子之贤则寡人不得闻此言也虽然寡人生于深宫之中长于妇人之手未甞知哀未甞知忧未甞知劳未甞知惧未甞知危恐不足以行五仪之敎若何孔子曰君入庙而右登自阼阶仰视榱桷俯察机筳其器皆存而不覩其人君以此思哀则哀可知矣昧爽夙兴正其衣冠平且视朝虑其危难一物失理乱亡之端君以此思忧则忧可知矣日出听政至乎中昃诸侯子孙往来爲賔行礼揖让愼其威仪君以此思劳则劳可知矣缅然长思出乎四门周章远望覩亡国之墟必将有数焉君以此思惧则惧可知矣夫君者舟也民者水也水所以载舟亦所以覆舟君以此思危则危可知矣旣明此五者而又少留意于五仪之事则于政治乎何有失哉哀公问于孔子曰请问取人之法孔子对曰事任之官无取捷捷无取钳钳无取啍啍捷捷贪也钳钳乱也啍啍诞也故弓调而后求劲焉马服而后求良焉士必悫而后求智能焉不悫而多能譬之豺狼不可迩也哀公问于孔子曰夫国家之存亡祸福信有天命非唯人耶孔子对曰存亡祸福皆在巳而巳天灾地妖弗能加也昔者殷王帝辛之世有雀生大鸟于城隅焉帝辛介雀之德不修国政殷国以亡此卽以巳逆天时得福反爲祸者也又其先世殷太戊之时道缺法邪以致夭孽桑谷生朝七日大拱太戊恐骇侧身修行三年之后远方慕义重译至者十有六国此卽以已逆天时得祸转爲福者也故天灾地妖所以儆人主也寤梦征怪所以儆人臣也灾妖不胜善政梦怪不胜善行能知此至治之极也明王达此也致思季羔爲卫士师刖人之足俄而卫有乱季羔逃之刖者守门焉谓季羔曰彼有缺季羔曰君子不踰又曰彼有窦季羔曰君子不隧又曰于此有室季羔入焉旣而追者罢季羔将去谓刖者曰吾不能亏主之法而亲刖子之足今吾在难此正子报怨之时而子逃我何故刖者曰断足故我之罪也无可奈何曩者君治臣以法令先人后臣欲臣之免也臣知之狱决罪定临当论刑君愀然不乐见于颜色臣又知之君岂私臣哉天生君子其道故然此臣之所以悦君也孔子闻之曰善哉爲吏其用法一也思仁恕则树德加严暴则树怨公以行其子羔乎子路爲蒲宰爲水备修沟渎以民之烦苦也人与一箪食一壶浆孔子止之子路曰由也以民多匮饿者是以与之箪食壶浆而夫子使止之是夫子止由之行仁也孔子曰尔以民爲饿何不白于君发仓廪以给之而私以尔食馈之是汝明君之无惠也速巳则可不巳则尔之见罪必矣子贡问治民于孔子孔子曰懔懔焉如以腐索御扞马子贡曰何其畏也孔子曰夫通达之属皆人也以道导之则吾畜也不以道导之则吾雠也若之何其无畏也三恕孔子曰君子有三恕有君不能事有臣而求其使非恕也有亲弗能孝有子而求其报非恕也有兄弗能敬有弟而求其顺非恕也士能明于三恕之本则可谓端身矣孔子观于鲁桓公之庙有欹器焉孔子问于守庙者曰此爲何器对曰此盖爲宥坐之器孔子曰吾闻宥坐之器虚则欹中则正满则覆明君以爲诫故置于坐侧也顾谓弟子曰试注水焉水实之中则正满则覆夫子喟然叹曰呜唿夫物恶有满而不覆者哉子路进曰敢问持满有道乎子曰聪明叡智守之以愚功被天下守之以让勇力振世守之以怯富有四海守之以谦此所谓损之又损之之道也好生哀公问于孔子曰昔者舜冠何冠乎孔子不对公曰寡人问于子而子无言何也孔子曰以君之问不先其大者故方思所以爲对焉公曰其大何乎孔子曰舜之爲君也其政好生而恶杀其任授贤而替不肖德若天地之虚静化若四时之变物是以四海承风畅于异类鳯翔麟至鸟兽驯德无他好生故也君舍此道而冠冕是问是以缓对观周孔子观于明堂覩四方之墉有尧舜桀纣之象而各有善恶之状兴废之诫焉又有周公相成王抱之而负斧扆南面以朝诸侯之图焉孔子徘徊而望之谓从者曰此则周之所以盛也夫明镜者所以察形往古者所以知今人主不务袭迹于其所以安存而忽怠于所以危亡是犹未有以异于却歩而欲求及前人也岂非惑哉孔子观周遂入大祖后稷之庙庙堂右阶之前有金人焉参缄其口而铭其背曰古之愼言人也戒之哉无多言多言多败无多事多事多患安乐必诫无行所悔勿谓何伤其祸将长勿谓何害其祸将大勿谓不闻神将伺人熖熖不灭炎炎若何涓涓不壅终爲江河緜緜不绝或成网罗豪末不扎将寻斧柯诚能愼之福之根也口是何伤祸之门也强梁者不得其死好胜者必遇其敌盗憎主人民恶其上君子知天下之不可上也故下之知衆人之不可先也故后之温恭愼德使人慕之执雌持下人莫踰之人皆趣彼我独守此人皆惑惑我独不徙内藏我智不示人技我虽尊高人弗我害唯能于此天道无亲常与善人戒之哉戒之哉孔子旣读斯文顾谓弟子曰小子志之此言实而中情而信贤君哀公问于孔子曰当今之君孰爲最贤孔子对曰丘未之见也抑有卫灵公乎公曰吾闻其闺门之内无别而子次之贤何也孔子对曰臣语其朝廷行事不论其私家之际也公曰其事如何孔子曰灵公之弟曰公子渠牟其智足以治千乘其信足以守之灵公爱而任之又有士曰王林国者见贤必进之而退与分其禄是以卫国无游放之士灵公知而尊之又有士曰庆足者国有大事则必起而治之国无事则退而容贤灵公悦而敬之又有大夫史䲡以道去卫而灵公郊舍三日琴瑟不御必待史䲡之入而后敢入臣以此取之虽次之贤不亦可乎子贡问孔子曰今之人臣孰爲贤乎子曰齐有鲍叔郑有子皮则贤者矣子贡曰齐无管仲郑无子产乎子曰赐汝徒知其一未知其二也汝闻用力爲贤乎进贤爲贤乎子贡曰进贤贤哉子曰然吾闻鲍叔达管仲子皮达子产未闻二子之达贤巳之才者也哀公问于孔子曰寡人闻忘之甚者徙而忘其妻有诸孔子对曰此犹未甚者甚者乃忘其身公曰可得闻乎孔子曰昔夏桀贵爲天子富有四海忘其圣祖之道坏其典法绝其世祀荒乎淫乐沈湎于酒佞臣谄谀窥导其心忠士钳口逃罪不言天下诛桀而有其国此之谓忘其身之甚者也子路问于孔子曰贤君治国所先者何在孔子曰在于尊贤而贱不肖子路曰由闻晋中行氏尊贤而贱不肖矣其亡何也子曰中行氏尊贤而弗能用贱不肖而不能去贤者知其不已用而怨之不肖者知其必巳贱而雠之怨雠并存于国隣敌搆兵于郊中行氏虽欲无亡岂可得乎哀公问政于孔子孔子对曰政之急者莫大乎使民富且寿也公曰爲之奈何孔子曰省力役薄赋歛则民富矣敦礼敎远罪疾则民寿矣公曰寡人欲行夫子之言恐吾国贫矣孔子曰诗不云乎恺悌君子民之父母未有其子富而父母贫者也卫灵公问孔子曰有语寡人爲国家者计之于庙堂之上则政治矣何如孔子曰其可也爱人者则人爱之恶人者则人恶之知得之已者则知得之人所谓不出环堵之室而知天下者知反已之谓也辨政子贡爲信阳宰将行孔子曰勤之愼之奉天之时无夺无伐无暴无盗子贡曰赐也少而事君子岂以盗爲累哉孔子曰而未之详也夫以贤代贤是之谓夺以不肖代贤是之谓伐缓令急诛是之谓暴取善自与是之谓盗盗非窃财之谓也吾闻之知爲吏者奉法以利民不知爲吏者枉法以侵民此怨所由生也匿人之善斯谓蔽贤扬人之恶斯谓小人内不相训而外相谤非亲睦也言人之善若已有之言人之恶若已受之故君子无所不愼焉六本孔子曰行巳有六本焉然后爲君子立身有义矣而孝爲本丧纪有礼矣而哀爲本战阵有列矣而勇爲本治政有理矣而农爲本居国有道矣而嗣爲本生财有时矣而力爲本置本不固无务丰末亲戚不悦无务外交事不终始无务多业反本修迹君子之道也孔子曰药酒苦于口而利于病忠言逆于耳而利于行汤武以谔谔而昌桀纣以唯唯而亡君无争臣父无争子兄无争弟士无争友其无过者未之有也故曰君失之臣得之父失之子得之兄失之弟得之士失之友得之是以国无危亡之兆家无悖乱之恶父子兄弟无失而交友无绝孔子读易至于损益喟然而叹子夏避席问曰夫子何叹焉孔子曰夫自损者必有益之自益者必有决之吾是以叹也子夏曰然则学者不可以益乎子曰非道益之谓也道弥益而身弥损夫学者损其自多以虚受之天道成而必变凡持满而能久者未甞有也故曰自贤者则天下之善言不得闻其耳矣孔子曰以富贵而下人何人不与以富贵而爱人何人不亲发言不逆可谓知言矣孔子曰吾死之后则商也日益赐也日损曾子问曰何谓也子曰商也好与贤巳者处赐也好悦不如已者不知其子视其父不知其人视其友不知其君视其所使故曰与善人居如入芝兰之室久而不闻其香卽与之化矣与不善人居如入鲍鱼之肆久而不闻其臭亦与之化矣是以君子必愼其所与者焉哀公问政哀公问政于孔子孔子对曰文武之政布在方䇿其人存则其政擧其人亡则其政息故爲政在于得人取人以身修身以道修道以仁仁者人也亲亲爲大义者宜也尊贤爲大亲亲之杀尊贤之等礼所生也是以君子不可以不修身思修身不可以不事亲思事亲不可以不知人思知人不可以不知天天下之达道有五其所以行之者三曰君臣也父子也夫妇也昆弟也朋友之交也五者天下之达道也智仁勇三者天下之达德也所以行之者一也或生而知之或学而知之或困而知之及其知之一也或安而行之或利而行之或勉强而行之及其成功一也好学近于智力行近于仁知耻近于勇知斯三者则知所以修身知所以修身则知所以治人知所以治人则能成天下国家矣公曰政其尽此而已乎孔子曰凡爲天下国家者有九经焉曰修身也尊贤也亲亲也敬大臣也体羣臣也子庶人也来百工也柔远人也怀诸侯也修身则道立尊贤则不惑亲亲则诸父昆弟不怨敬大臣则不眩体羣臣则士之报礼重子庶民则百姓劝来百工则财用足柔远人则四方归之怀诸侯则天下畏之公曰爲之奈何孔子曰齐庄盛服非礼不动所以修身也去谗远色贱货而贵德所以尊贤也爵其能重其禄同其好恶所以笃亲亲也官盛任使所以敬大臣也忠信重禄所以劝士也时使薄歛所以子百姓也日省月考旣禀称事所以来百工也送往迎来嘉善而矜不能所以绥远人也继绝世擧废邦朝聘以时厚往而薄来所以怀诸侯也治天下国家有九经焉其所以行之者一也凡事豫则立不豫则废言前定则不跲事前定则不困行前定则不疚道前定则不穷公曰子之敎寡人备矣敢问行之所始孔子曰立爱自亲始敎民睦也立敬自长始敎民顺也敎以慈睦而民贵有亲敎以敬长而民贵用命民旣孝于亲又顺以听命措诸天下无所不行颜回鲁定公问于颜回曰子亦闻东冶毕之善御乎对曰善则善矣虽然其马将必逸公不悦其后三日东冶毕之马逸公闻之促驾召颜回颜回至公曰前日寡人问吾子以东冶毕之善御而子曰其马将逸不识吾子奚以知之颜回对曰以政知之而已矣昔者帝舜巧于使民而造父巧于使马舜不穷其民力造父不穷其马力是以舜无逸民造父无逸马今东冶毕之御也历崄致远马力尽矣然而其心犹求马不巳臣以此知之公曰善哉吾子之言其义大矣愿少进乎颜回曰臣闻之鸟穷则噣兽穷则攫人穷则诈马穷则逸自古及今未有穷其下而能无危者也公悦困誓卫蘧伯玉贤而灵公不用弥子瑕不肖而反任之史鱼骤谏公不从史鱼病将卒命其子曰吾在公朝不能进蘧伯玉退弥子瑕是吾爲臣不能正君也生而不能正君死不可以成礼矣吾死汝置尸牖下于我毕矣其子从之灵公弔焉怪而问之其子以其父言吿公公愕然失容曰是寡人之过也于是命之殡于客位进蘧伯玉而用之退弥子瑕而远之孔子闻之曰古之烈谏者死则巳矣未有若史鱼死而尸谏忠感其君者也可不谓直乎执辔闵子骞爲费宰问政于孔子孔子曰以德以法夫德法者御民之具犹御马之有衘勒也君者人也吏者辔也刑者䇿也人君之政执其辔䇿而已矣子骞曰敢问古之爲政孔子曰古者天子以内史爲左右手以德法爲衘勒以百官爲辔以刑罚爲䇿以万民爲马故御天下数百年而不失善御马者正衘勒齐辔䇿均马力和马心故口无声而马应辔䇿不擧而极千里善御民者一其德法正其百官均齐民力和安民心故令不再而民顺从刑不用而天下化治是以天地德之而兆民怀之不能御民者弃其德法专用刑辟譬犹御马弃其衘勒而专用箠䇿其不可制也必矣夫无衘勒而用箠䇿马必伤车必败无德法而用刑辟民必流国必亡凡治国而无德法则民无所法修民无所法修则迷惑失道古之御天下者以六官总治焉六官在手以爲辔故曰御四马者执六辔御天下者正六官是故善御马者正身以总辔均马力齐马心回旋曲折唯其所之故可以取长道可以趣急疾此圣人所以御天地与人事之法则也天子以内史爲左右手以六官爲辔巳与三公执六官均五敎齐五法故亦唯其所引无不如志五刑冉有问于孔子曰先王制法使刑不上于大夫礼不下于庶人然则大夫之犯罪不可以加刑庶人之行事不可以治礼乎孔子曰不然凡治君子以礼义御其心所以厉之以廉耻之节也故古之大夫其有坐不廉汚秽而退放之者则曰簠簋不饰有坐淫乱男女无别者则曰帷薄不修有坐罔上不忠者则曰臣节未着有坐疲软不胜任者则曰下官不职有坐干国之纪者则曰行事不请此五者大夫旣自定有罪名矣而犹不忍斥然正以唿之也旣而爲之讳所以愧耻之是故大夫之罪其在五刑之域者谴发则白冠氂缨盘水加劒造于阙而自请罪君不使有司执缚牵掣而加之也其有大罪者闻命则北面再拜跪而自裁君不使人捽引而刑杀之也曰子大夫自取之耳吾遇子有礼矣是以刑不上大夫而大夫亦不失其罪者敎使然也凡所谓礼不下庶人者以庶人遽其事而不能充礼故不责之以备礼也刑政仲弓问于孔子曰雍闻至刑无所用政至政无所用刑至刑无所用政桀纣之世是也至政无所用刑成康之世是也信乎孔子曰圣人之治化也必刑政相参焉太上以德敎民而以礼齐之其次以政导民以刑禁之化之弗变导之弗从伤义败俗于是乎用刑矣仲弓曰古之听讼可得闻乎孔子曰凡听五刑之讼必原父子之亲立君臣之义以权之意论轻重之序愼测浅深之量以别之悉其聪明致其忠爱以尽之大司冦正刑明辟以察狱狱必三讯焉有指无简则不听附从轻赦从重疑狱则汎与衆共之衆疑赦之故爵人必于朝与衆共之也刑人必于市与衆弃之也古者公家不畜刑人大夫不养也士遇之涂弗与之言也屏诸四方唯其所之弗及以政弗欲生之故也仲弓曰听狱狱之成成何官孔子曰狱成于吏吏以狱之成吿于正正旣听之乃吿于大司冦大司冦听之乃奏于王王命三公卿士参听棘木之下然后乃以狱之成报于王王以三宥之法听之而后制刑焉所以重之也仲弓曰古之禁何禁孔子曰析言破律乱名改作执左道以乱政者杀作淫声造异服设竒伎竒器以盪上心者杀行伪而坚言伪而辨学非而博顺非而泽以惑衆者杀假于鬼神时日卜筮以疑民者杀此四诛者不待时不以听问玉子张问圣人之所以敎孔子曰师乎吾语汝圣人明于礼乐擧而措之而已子张又问孔子曰师尔以爲必布几筵揖让升降酌献酬酢然后谓之礼乎尔以爲必行缀兆执羽籥作钟鼓然后谓之乐乎言而可履礼也行而可乐乐也圣人力此二者以恭巳南面是故天下太平万国顺服百官承事上下有礼也夫礼之所兴衆之所以治也礼之所废衆之所以乱也昔者明王圣主之辨贵贱长幼正男女外内序亲疏远迩而莫敢相踰越者皆由此涂出也屈节宓子贱爲单父宰恐鲁君听谗人使已不得行其政于是辞行也故请君之近史二人与之俱至官宓子戒其邑吏令二史书方书掣其肘书不善则从而怒之二史患焉辞请归鲁君以问孔子孔子曰宓不齐君子也意者其以此谏乎公寤大息而叹曰此寡人之不肖也寡人乱宓子之政而责其善者数矣微二史则寡人无以知过微夫子则寡人无由寤遽使吿宓子曰自今日以往单父非吾有也从子之制有便于民者子决爲之五年一言其要宓子遂得行政于单父焉躬敦厚明亲亲尚笃敬施至仁加恳诚致忠信百姓化之正论定公问于孔子曰大夫皆劝寡人使隆敬于高年可乎孔子对曰君之及此言也将天下实赖之岂惟鲁而已哉公曰何也孔子曰昔者有虞氏贵德而上齿夏后氏贵爵而上齿殷人贵富道五十不爲甸役颁禽隆诸长者而悌达于蒐狩矣军旅什伍同爵则上齿而悌达于军旅矣夫圣王之敎孝悌发诸朝廷行于道路至于州巷放于蒐狩修于军旅则衆同以义死之而弗敢犯也公曰善哀公问于孔子曰寡人闻之东益不祥信有之乎孔子曰不祥有五而东益不与焉夫损人而自益身之不祥也弃老而取幼家之不祥也释贤而用不肖国之不祥也老者不敎幼者不学俗之不祥也圣人伏匿愚者擅权天下不祥也故不祥有五而东益不与焉子夏问子夏问于孔子曰记云周公相成王敎之以世子之礼有诸孔子曰昔者成王嗣立幼未能莅祚周公摄政而治抗世子之法于伯禽欲成王之知父子君臣之道所以善成王也夫知爲人子者然后可以爲人父知爲人臣者然后可以爲人君知事人者然后可以使人是故抏世子法于伯禽使之与成王居使成王知父子君臣长幼之义焉羣书治要卷第十羣书治要羣书治要卷第十一羣书治要卷第十一秘书监鉅鹿男臣魏征等奉勅撰史记上本纪黄帝者少典之子姓公孙名曰轩辕生而神灵弱而能言幼而侚齐长而敦敏成而聪明神农氏世衰诸侯相侵伐而神农氏弗能征于是轩辕乃习用干戈修德振兵以与炎帝战于坂泉之野三战然后得其志蚩尤作乱乃杀蚩尤而代神农氏是爲黄帝东至于海西至于空桐南至于江北逐荤粥邑于涿鹿之阿迁徙往来无常处以师兵爲营卫置左右大监监于万国擧风后力牧常先大鸿以治民顺天地之纪时播百谷劳勤心力耳目节用水火材物有土德之瑞故号黄帝帝颛顼高阳者黄帝之孙昌意之子也养材以任地载时以象天依鬼神以制义治气以敎化絜诚以祭祀北至于幽陵南至于交趾西济于流沙东至于蟠木动静之物大小之神日月所照莫不砥属帝喾高辛者黄帝之曾孙也生而神灵聪以知远明以察微仁而威惠而信修身而天下服取地之财而节用之抚敎万民而利诲之历日月而迎送之明鬼神而敬事之其色郁郁其德嶷嶷其动也时其服也士日月所照风雨所至莫弗从服帝尧放勋其仁如天其智如神就之如日望之如云富而不骄贵而不舒虞舜名曰重华父瞽叟顽母嚚弟象傲皆欲杀舜舜顺适不失子道以孝闻于是尧乃以二女妻舜以观其内使九男与处以观其外二女不敢以贵骄九男皆益笃舜耕历山历山之人皆让畔渔雷泽雷泽上人皆让居陶河滨河滨器皆不苦窳一年而所居成聚二年成邑三年成都于是尧乃试舜五典百官皆治以揆百事莫不时序流四凶族以御螭魅尧乃使舜摄行天子政尧崩天下归舜夏禹名曰文命当尧之时洪水淊天舜登用乃命禹平水土劳身焦思居外十三年过家门不敢入薄衣食致孝于鬼神卑宫室致费于沟洫以开九州通九道陂九泽度九山行相地宜所有以贡东渐于海西被于流沙朔南曁声敎讫于四海于是帝钖禹玄圭以吿成功于天下于是大平治帝舜荐禹于天舜崩遂卽天子位国号曰夏后十七世帝履癸立是爲桀不务德而武伤百姓百姓弗堪汤脩德诸侯皆归汤汤遂伐桀桀走鸣条遂放而死汤始居亳征诸侯葛伯不祀汤始伐之汤曰予有言人视水视形视民知治不伊尹曰明哉言能听道廼进君国子民爲善者在王官勉哉勉哉汤出见野张网四面祝曰自天下四方皆入吾网汤曰嘻尽之矣乃去其三面祝曰欲左左欲右右不用命乃入吾网诸侯闻之曰汤德至矣及禽兽当是时夏桀爲虐政淫荒汤乃伐桀践天子位帝太戊立伊陟爲相亳有祥桑谷共生于朝一暮大拱太戊惧问伊陟曰臣闻妖不胜德帝之政其有阙与帝其修德太戊从之而祥桑枯死殷复兴故称中宗帝辛立天下谓之纣帝纣资辨捷疾闻见甚敏材力过人手挌勐兽智足以拒谏饰是非之端矜人臣以声以爲皆出巳之下好酒淫乐嬖于妇人爱姐巳姐巳之言是从于是使师涓作新淫声北里之舞靡靡之乐厚赋税以实鹿台之钱而盈鉅桥之粟益收狗马奇物充仭宫室益广沙丘苑台多取野兽飞鸟置其中慢于鬼神以酒爲池悬肉爲林使男女倮相逐其间爲长夜之飮百姓怨望而诸侯有叛者于是纣廼重辟刑有炮烙之法以西伯昌九侯鄂侯爲三公九侯有好女入之纣九侯女不憙淫纣怒杀之而醢九侯鄂侯争之强并脯鄂侯西伯昌闻之窃叹纣囚西伯羑里西伯之臣闳夭之徒求美女奇物善马以献纣纣廼赦西伯用费中爲政费中善䛕好利殷人弗亲又用恶来善毁谗诸侯以此益疏多叛纣微子数谏不听廼遂去比干强谏纣怒剖比干观其心箕子惧廼详狂爲奴纣又囚之周武王于是遂率诸侯伐纣纣走衣其宝玉衣赴火而死武王遂斩纣头悬之白旗杀姐巳殷民大悦周后稷名弃好耕农天下得其利有功封于邰曾孙公刘修后稷之业民赖其庆古公复修后稷公刘之业积德行义国人皆戴之古公卒季历立季历卒子昌立是爲西伯西伯遵后稷公刘之业则古公之法敬老慈少礼下贤者日中不暇食以待士士以此多归之诸侯皆来决平于是虞芮之人有狱不能决乃如周入界耕者皆让畔民俗皆让长虞芮皆慙俱让而去诸侯闻之曰西伯盖受命之君也武王卽位太公望爲师周公旦爲辅召公毕公之徒左右王师修文王绪业闻纣昬乱暴虐滋甚于是伐纣纣师皆倒兵以战武王遂入斩纣散鹿台之钱发鉅桥之粟以振贫弱封诸侯班赐殷之器物纵马于华山之阳放牛于桃林之墟偃干戈振兵释旅示天下不复用成康之际天下安宁刑措四十余年不用穆王卽位将征犬戎祭公谋父谏曰不可先王耀德不观兵戢而时动动则威观则玩玩则无震先王之于民也茂正其德而厚其性阜其财求而利其器用明利害之鄕以文修之使务利而避害怀德而畏威故能保世以滋大昔我先王世后稷以服事虞夏奕世载德不忝前人至于文王武王昭前之光明而加之以慈和事神保民无不欣喜商王帝辛大恶于民庶民不忍欣戴武王以致戎于商牧非务武也勤恤民隐而除其害也夫先王之制邦内甸服邦外侯服侯卫宾服夷蛮要服戎狄荒服甸服者祭侯服者祀宾服者享要服者贡荒服者王日祭月祀时享岁贡终王先王之顺祀有不祭则脩意有不祀则修言有不享则修文有不贡则修名有不王则修德序成而有不至则修刑于是有刑不祭伐不祀征不享让不贡吿不王于是有刑罚之辟有攻伐之兵有征讨之备有威让之命有文吿之辞布令陈辞而有不至则增脩于德无勤民于远是以近无不听远无不服今犬戎氏以其职来王天子曰予必以不享征之且观之兵无乃废先王之训而几顿乎王遂征之得四白狼四白鹿以归自是荒服者不至诸侯有不睦者厉王卽位好利近荣夷公芮良夫谏曰王室其将卑乎夫荣公好专利而不知大难夫利百物之所生也天地之所载也而有专之其害多矣天地百物皆将取焉何可专也所怒甚多而不备大难以是敎王王其能久乎夫王人者将导利而布之上下者也使神人百物无不得极犹日憷惕惧怨之来今王学专利其可乎匹夫专利犹谓之盗王而行之其归鲜矣荣公有用周必败王不听卒以荣公爲卿士用事王行暴虐侈傲国人谤王召公谏曰民不堪命矣王怒得卫巫使监谤者以吿则杀之其谤鲜矣诸侯不朝王益严国人莫敢言道路以目主喜吿召公曰吾能弭谤矣乃不敢言召公曰是鄣之也防民之口甚于防水水壅而溃伤人必多民亦如之是故爲水者决之使导爲民者宣之使言故民之有口犹土之有山川也财用于是乎出犹其有原隰衍沃也衣食于是乎生口之宣言也善败于是乎兴夫民虑之心而宣之口成而行之若壅其口其与能几何王不听于是国莫敢出言三年乃相与叛袭王王出奔于彘宣王卽位脩政法文武成康遗风诸侯复宗周幽王嬖爱褒娰欲废后并去太子用褒娰爲后以其子伯服爲太子褒娰不好笑幽王欲其笑万方故不笑幽王爲擧烽火诸侯悉至至而无冦褒娰乃大笑幽王欲悦之爲数擧烽火其后不信益不至王之废后去太子也申侯怒乃与缯西夷犬戎共攻王王擧烽火征兵兵莫至遂杀幽王骊山下秦缪公与晋惠公合战爲晋军所围于是岐下食善马者三百人驰冒晋军解围遂脱缪公而反生得晋君初缪公亡善马岐下野人共得而食之者三百余人吏逐得欲法之缪公曰君子不以畜产害人吾闻食善马肉不飮酒伤人乃皆赐酒而赦之三百人者闻秦击晋皆求从从而见缪公窘亦皆推锋争死以报食马之德于是缪公虏晋君以归戎王使由余于秦缪公示以宫室积聚由余曰使鬼爲之则劳神矣使人爲之亦苦民矣缪公怪之问曰中国以诗书礼乐法度爲政然尚时乱今戎夷无此何以爲治不亦难乎由余笑曰此乃中国所以乱也夫自上圣黄帝作爲礼乐法度身以先之仅以小治及其后世日以骄淫阻法度之威以责督于下下疲极则以仁义怨望于上上下交争怨而相篡弑至于灭宗皆以此类也夫戎夷不然上含淳德以遇其下下怀忠信以事其上一国之政犹一身之治不知所以治此眞圣人之治也于是缪公退而问内史廖曰孤闻隣国有圣人敌国之忧也今由余贤寡人之害将奈何廖曰戎王处僻匿未闻中国之声君试遗其女乐以夺其志爲由余请以疏其间君臣有间乃可虏也缪公曰善因以女乐二八遗戎王戎王受而悦之于是秦乃归由余由余数谏不听遂去降秦缪公以客礼礼之用由余谋伐戎王益国十二开地千里遂覇西戎秦始皇帝庄襄王子也名政二十六年初并天下自号曰皇帝事皆决于法刻削无仁恩收天下兵聚之咸阳销以爲钟鐻金人十二置廷宫中每破诸侯写放其宫室作之咸阳北坂上南临渭自雍门以东至泾渭殿屋复道周阁相属所得诸侯美人钟鼓以充入之三十二年燕人卢生奏录图书曰亡秦者胡也始皇乃使将军蒙恬发兵三十万人北击胡三十四年始皇置酒咸阳宫仆射周靑臣曰他时秦地不过千里赖陛下神灵明圣平定海内日月所照莫不宾服以诸侯爲郡县人人自安乐无战争之患传之万世自上古不及陛下威德始皇悦博士齐人淳于越进曰臣闻殷周王千余岁封子弟功臣自爲枝辅今陛下有海内而子弟爲匹夫卒有田常六卿之臣无辅弼何以相救哉事不师古而能长久者非所闻也今靑臣又面谀以重陛下之过非忠臣也始皇下其议丞相斯曰五帝不相复三代不相袭各以治非其相反时变异也今陛下创大业建万世之功固非愚儒所知也且越言乃三代之事何足法也今诸生不师今而学古以非当世惑乱黔首闻令下则各以其学议之入则心非出则巷议率羣下以造谤如此弗禁则主势降于上党与成乎下禁之便臣请史官非秦记皆烧之天下敢有藏诗书百家语者悉诣守尉杂烧之有敢偶语诗书弃市以古非今者族吏见知不擧与同罪令下三十日不烧黥爲城且若欲有学法令以吏爲师三十五年作前殿阿房东西五百歩南北五十丈上可以坐万人下可以建五丈旗周驰爲阁道自殿下直抵南山表南山之顚以爲阙爲复道自阿房渡渭属之咸阳以象天极阁道绝汉抵营室也隐宫徒刑者七十余万人分作阿房宫或作骊山发北山石椁乃写蜀荆地材皆至关中计宫三百关外四百余于是立石东海上以爲秦东门因徙三万家骊邑五万家云阳皆复不事十岁卢生说始皇曰臣等求芝竒药仙者常弗遇类物有害之者人主所居而人臣知之则害于神愿上所居宫无令人知然后不死之药殆可得也于是始皇乃令咸阳之旁二百里内宫观二百七十复道甬道相连帷帐钟鼓美人充之案署不移徙行所幸有言其处者罪死自是后莫知行所在侯生卢生相与谋曰始皇爲人天性刚戾以爲自古莫及已专任狱吏狱吏得亲幸博士虽七十人特备员弗用乐以刑杀爲威天下畏罪持禄莫敢尽忠上不闻过而日骄下慑伏谩欺以取容天下之事无小大皆决于上贪于权势至如此未可爲求仙药于是乃亡去始皇闻亡乃大怒曰卢生等吾尊赐之甚厚今乃诽谤我也诸生在咸阳者或爲訞言以乱黔首于是使御史悉案问诸生诸生传相吿引犯禁者四百六十余人皆坑之咸阳使天下知之以惩后长子扶苏谏始皇怒使扶苏北监蒙恬于上郡三十六年荧惑守心有坠星下东郡至地爲石黔首或刻其石曰始皇帝死而地分始皇闻之遣御史逐问莫服尽取石旁居人诛之三十七年始皇出游丞相斯少子胡亥从至平原津而病病益甚乃爲玺书赐公子扶苏曰与丧会咸阳而葬始皇崩赵高乃与胡亥李斯阴谋更诈爲始皇遗诏立子胡亥爲太子赐扶苏蒙恬死二世皇帝元年赵高爲郎中令任用事二世与高谋曰先帝巡行郡县以示强威服海内今晏然不巡行卽见弱无以臣畜天下二世东行郡县尊用赵高乃阴与高谋曰大臣不服官吏尚强及诸公子必与我争爲之奈何高曰臣固愿言而未敢也先帝之大臣皆天下累世名贵人也积功劳世以相传久矣今高素小贱陛下幸称擧令在上位管中事大臣鞅鞅特以貌从臣其心实不服也今上出不因此时案郡县守尉有罪者诛之上以振威天下下以除上生平所不可者今时不师文而决于武力愿陛下遂从时无疑卽羣臣不及谋矣明主收擧余民贱者贵之贫者富之远者近之则上下集而国安矣二世曰善乃行诛大臣及诸公子以罪过连逮无得立者而六公子戮死于杜羣臣谏者以爲诽谤大吏持禄取容黔首振恐戍卒陈胜等反山东郡县皆杀其守尉令丞反以应陈渉不可胜数也谒者使东方来以反者闻二世怒下吏后使者至上问对曰羣盗郡守尉方逐捕今尽得不足忧上悦三年章邯等围鉅鹿邯等数却二世使人让邯邯使长史欣请事赵高弗见又弗信欣恐亡去欣见邯曰赵高用事于中将军有功亦诛无功亦诛邯等遂以兵降诸侯赵高欲爲乱恐羣臣不听乃先设验持鹿献于二世曰马也二世笑曰丞相误耶谓鹿爲马问左右左右或言马以阿顺赵高或言鹿高因阴中以法后羣臣畏高高前数言关东盗无能爲及项羽虏将王离等自关以东大氐尽叛高恐二世怒诛及其身乃谢病不朝见二世梦白虎啮其骖马杀之心不乐怪问占梦卜泾水爲祟二世乃齐望夷宫欲祠泾沈四白马使使责让高以盗贼事高惧乃阴与其壻咸阳令阎乐其弟赵成谋使郎中令爲内应诈爲有大贼令乐召发吏卒追乐将吏卒千余人至望夷宫前卽二世数曰足下骄恣诛杀无道天下叛足下足下其自爲计二世曰丞相可得见否乐曰不可二世曰吾愿得一郡爲王弗许又曰愿爲万户侯弗许曰愿与妻子爲黔首比诸公子阎乐曰臣受命于丞相爲天下诛足下足下虽多言臣不敢报二世自杀赵高乃立二世之兄子公子婴爲秦王令子婴斋当庙见受玉玺斋五日子婴称病不行高自往曰宗庙重事王奈何不行子婴遂刺杀高于斋宫三族高家以徇咸阳子婴爲秦王四十六日沛公破秦军至覇上子婴奉天子玺符降轵道旁诸侯兵至项籍杀子婴及秦诸公子宗族遂屠咸阳烧其宫室虏其子女收其珍宝货财诸侯共分之太史公曰秦自穆公以来稍蚕食诸侯竟成始皇始皇自以爲功过五帝地广三王而羞与之侔足巳不问遂过而不变二世受之因而不改暴虐以重祸子婴孤立无亲危弱无辅三主惑而终身不悟亡不亦宜乎当此时也世非无深虑知化之士也然所以不敢尽忠拂过者秦俗多忌讳之禁忠言未卒于口而身爲戮没矣故使天下之士倾耳而听重足而立钳口而不言是以三主失道忠臣不敢谏智士不敢谋天下巳乱姦不上闻岂不哀哉先王知雍蔽之伤国也故置公卿大夫士以饬法设刑而天下治其强也禁暴诛乱而天下服其弱也五伯征而诸侯从其削也内守外附而社稷存故秦之盛也䌓法严刑而天下振及其衰也百姓怨而海内叛矣故周得其道千余岁不絶秦本末并失故不长久由此观之安危之统相去远矣野谚曰前事之不忘后事之师是以君子爲国观之上古验之当世参以人事察盛衰之理审权势之宜去就有序变化应时故旷日长久而社稷安矣秦孝公据殽函之固拥雍州之地君臣固守而窥周室有席卷天下包擧宇内囊括四海之意并吞八荒之心当是时商君佐之内立法度务耕织修守战之备外连衡而鬭诸侯于是秦人拱手而取西河之外惠王武王蒙故业因遗册南兼汉中西擧巴蜀东割膏腴之地收要害之郡诸侯恐惧会盟而谋弱秦不爱珍器重宝肥美之地以致天下之士合从缔交相与爲一当是时齐有孟尝赵有平原楚有春申魏有信陵此四君者皆明智而忠信宽厚而爱人尊贤而重士约从离衡并韩魏燕赵宋卫中山之衆于是六国之士有寗越徐尚苏秦杜赫之属爲之谋陈轸楼缓苏厉乐毅之徒通其意吴起孙膑田忌廉颇之朋制其兵常以十倍之地百万之衆叩关而攻秦秦人开关延敌九国之师逡巡而不敢进秦无亡矢遗镞之费而天下诸侯巳困矣于是从散约解争割地而奉秦秦有余力而制其弊因利乘便宰割天下分裂河山强国请服弱国入朝及至秦王续六世之余烈振长䇿而御宇内吞二周而亡诸侯履至尊而制六合执棰拊以鞭笞天下威振四海南取百越之地北筑长城胡人不敢南下而牧马士不敢弯弓而报怨于是废先王之道焚百家之言以愚百姓隳名城杀豪俊收天下之兵聚之咸阳销锋铸鐻以爲金人十二以弱黔首之民然后斩华爲城因河爲津据亿丈之城临不测之谿以爲固良将劲弩守要害之处信臣精卒陈利兵而谁何秦王之心自以爲关中之固金城千里子孙帝王万世之业也秦王旣没余威振殊俗陈渉罋牗绳枢之子甿隷之人才能不及中人非有仲尼墨翟之贤陶朱猗顿之富蹑足行伍之间出倔起什佰之中率疲散之卒将数百之衆斩木爲兵揭竿爲旗天下云集响应赢粮而景从山东豪俊遂并起而亡秦族矣且夫天下非小弱也雍州之地殽函之固自若陈渉之位非尊于齐楚韩魏之君鉏耰棘矜非锬于长铩矛㦸适戍之衆非抗于九国之师深谋远虑行军用兵之道非及向时之士也然而成败异变功业相反试使山东之国与陈渉度长絜大比权量力则不可同年而语矣然秦以区区之地千乘之权招八州而朝同列百有余年矣然后以六合爲家殽函爲宫一夫作难而七庙堕身死人手爲天下笑者仁义不施而攻守之势异也秦兼诸侯南面称帝天下之士斐然向风元元之民冀得安其性命莫不虚心而仰上当此之时守威定功安危之本在于此矣秦王怀贪鄙之心行自奋之智不信功臣不亲士民废王道立私权禁文书而酷刑法先诈力而后仁义以暴虐爲天下始孤独而有之故其亡可立而待借使秦王计上世之事并殷周之迹以制御其政后虽有淫骄之主而未有倾危之患也故三王之建天下名号显美功业长久今秦二世立天下莫不引领而观其政夫寒者利短褐而饥者甘糟糠天下之嗷嗷斯新主之资也此言劳民之易爲仁也向使二世有庸主之行而任忠贤臣主一心而忧海内之患缟素而正先帝之过裂地分民以封功臣之后建国立君以礼天下虚囹圄而免刑戮除去收帑污秽之罪使各反其鄕里发仓廪散财币以振孤独穷困之士轻赋少事以佐百姓之急约法省刑以持其后使天下之人皆得自新更节修行各愼其身塞万民之望而以威德与天下天下集矣卽四海之内皆讙然各自安乐其处唯恐有变虽有狡猾之民无离上之心则不轨之臣无以饰其智而暴乱之姦止矣二世不行此术而重之以无道更始作阿房之宫䌓刑严诛赋歛无度天下多事百姓困穷然后姦伪并起而上下相遁蒙罪者衆而天下苦之自君卿以下至于衆庶人怀自危之心咸不安其位故易动也是以陈渉不用汤武之贤不借公侯之尊奋臂于大泽而天下响应者其民危也故先王见始终之变知存亡之机是以牧民之道务在安之而巳天下虽有逆行之臣必无响应之助矣故曰安民可与行义而危民易与爲非此之谓也贵爲天子富有天下身不免于戮杀者正倾非也是二世之过也世家齐釐公同母弟夷仲年死其子曰公孙无知釐公爱之令其秩服奉养比太子襄公立绌无知秩服无知怨数欺大臣羣弟子纠奔鲁管仲召忽傅之小白奔莒鲍叔傅之及雍林人杀无知高国先阴召小白于莒鲁亦发兵送子纠而使管仲将兵遮莒道射中小白带钩小白巳立欲杀管仲鲍叔曰君将治齐则高傒与叔牙足矣君且欲覇王非管夷吾不可于是桓公厚礼以爲大夫任政齐人皆悦于是始覇焉管仲病桓公问曰羣臣谁可相者管仲曰知臣莫如君公曰易牙何如对曰杀其子以适君非人情也不可公曰开方何如对曰背亲以适君非人情也难近公曰竖刁何如对曰自宫以适君非人情也难亲管仲死而桓公不用管仲言卒近用三子三子专权桓公卒易牙与竖刁因内宠杀羣吏而立公子无诡爲君太子昭奔宋桓公病五公子各树党争立及桓公卒宫中空莫敢棺桓公尸在床上六十七日尸虫出于户周公旦者周武王弟也封于鲁成王使其子伯禽代就封于鲁周公戒伯禽曰我文王之子武王之弟成王之叔父我于天下亦不贱矣然我一沐三捉髪一饭三吐哺起以待士犹恐失天下之贤人子之鲁愼无以国骄人武公与长子括少子戏朝宣王宣王爱戏欲立爲鲁大子仲山父谏曰废长立少不顺不顺必犯王命犯王命必诛之故出令不可不顺也令之不行政之不立今天子建诸侯立其少是敎民逆也若鲁从之诸侯効之王命将有所壅若弗从而诛之是自诛王命也诛之亦失不诛亦失主其图之弗听卒立戏爲太子是爲懿公括之子伯御攻弑懿公宣王伐鲁杀伯御自是后诸侯多叛王命燕昭王于破燕之后卽位卑身厚币以招贤者谓郭隗曰齐因孤之国乱而袭破燕孤极知燕小力少不足报然得贤士与共国以雪先王之耻孤之愿也先生视可者得身事之郭隗曰王必欲致士先从隗始况贤于隗者岂远千里哉于是昭王爲隗改筑宫而师事之乐毅自魏往邹衍自齐往剧辛自赵往士争趍燕燕王遂以乐毅爲上将军与秦楚三晋合谋以伐齐齐兵败愍王出亡于外燕兵独追北入至临淄尽取齐宝烧其宫室宗庙齐城之不下者唯独聊莒卽墨其余皆属燕昭王卒惠王爲太子时与乐毅有隙及卽位疑毅使骑劫代将乐毅亡走赵齐田单以卽墨击败燕军骑劫死燕兵引归齐悉复得其故城微子开者纣之庶兄也纣旣立不明淫乱于政微子数谏箕子者纣亲戚也纣爲象箸箕子叹曰彼爲象箸必爲玉杯爲玉杯则必思远方珍怪之物而御之矣舆马宫室之渐自此始不可振也纣爲淫泆箕子谏不听乃被发详狂王子比干见箕子谏不听乃直言谏纣纣怒曰吾闻圣人之心有七窍信有诸乎乃遂杀王子比干刳视其心微子曰人臣三谏不听则其义可以去矣于是遂行周公诛武庚乃命微子代殷后奉其先祀曰宋唐叔虞者周成王弟也成王与叔虞戏削桐叶爲珪以与叔虞曰以此封若史佚因请择日立叔虞成王曰吾与之戏耳史佚曰天子无戏言言则史书之礼成之乐歌之于是遂封叔虞于唐赵烈侯好音谓相国公仲连曰寡人有爱可以贵之乎公仲曰富之可贵之则否烈侯曰然夫郑歌者枪石二人吾赐之田人万畆公仲曰诺不与居一月烈侯从代来问歌者田公仲曰求未有可者有顷烈侯复问公仲终不与乃称疾不朝番吾君自代来谓公仲曰君实好善未知所持今公仲相赵于今四年亦有进士乎公仲曰未也番吾君曰牛畜荀欣徐越皆可公仲乃进三人及朝烈侯复问歌者田何如公仲曰方使择其善者牛畜侍烈侯以仁义约以王道明日荀欣侍以选练擧贤任官使能明日徐越侍以节财俭用察度功德所与无不充君悦烈侯使使谓相国曰歌者之田且止官牛畜爲师荀欣爲中尉徐越爲内史赐相国衣二袭魏文侯受子夏经艺客段干木过其闾未甞不轼也秦尝欲伐魏或曰魏君贤人是礼国人称仁上下和合未可图也文侯由此得誉于诸侯文侯谓李克曰先生甞敎寡人曰家贫则思良妻国乱则思良相今所置非成则璜二子何如对曰君不察故也居视其所亲富视其所与达视其所擧穷视其所不爲贫视其所不取五者足以定之矣何待克哉文侯曰寡人相定矣李克曰魏成子爲相矣翟璜忿然作色曰以耳目之所睹记臣何负于魏成子西河之守臣之所进也君内以邺爲忧臣进西门豹君谋欲伐中山臣进乐羊中山巳㧞无使守之臣进先生君之子无傅臣进屈侯鲋臣何以负于魏成子李克曰且子之言克于子之君者岂将比周以求大官哉且子安得与魏成子比乎魏成子以食禄千钟什九在外什一在内是以东得卜子夏田子方段干木此三人者君皆师之子所进五人者君皆臣之子恶得与魏成子比也翟璜逡巡再拜曰璜鄙人也失对愿卒爲弟子矣齐威王初卽位九年之间诸侯并伐国人不治于是威王召卽墨大夫语之曰自子之居卽墨也毁言日至然吾使人视卽墨田野开民人给官无留事东方以宁是子不事吾左右以求誉也封之万家召阿大夫语之曰自子之守阿誉言日闻然使使视阿田野不开民贫苦昔日赵攻甄子弗能救卫取薛陵而子弗知是子以币厚吾左右以求誉也是日烹阿大夫及左右甞誉者皆并烹之遂起兵西击赵卫败魏于浊泽于是齐国震惧人人不敢饰非务尽其诚齐国大治诸侯闻之莫敢致兵于齐二十四年与魏王会田于郊魏王问曰王亦有宝乎威王曰无有梁王曰若寡人国小也尚有径寸之珠照车前后各十二乘者十枚奈何以万乘之国而无宝乎威王曰寡人之所以爲宝与王异吾臣有檀子者使守南城则楚人不敢爲冦东取泗上十二诸侯皆来朝吾臣有朌子者使守高唐则赵人不敢东渔于河吾吏有黔夫者使守徐州则燕人祭北门赵人祭西门徙而从者七千余家吾臣有种首者使备盗贼则道不拾遗将以照千里岂特十二乘哉梁惠王慙不怿而去羣书治要卷第十一羣书治要羣书治要卷第十二羣书治要卷第十二秘书监鉅鹿男臣魏征等奉勅撰史记下吴越春秋史记列传管仲夷吾者颍上人也少时常与鲍叔牙游鲍叔知其贤管仲贫困常欺鲍叔鲍叔终善遇之巳而鲍叔事齐公子小白管仲事公子纠及小白立公子纠死管仲囚焉鲍叔遂进管仲管仲旣用任政于齐桓公以覇九合诸侯壹匡天下管仲之谋也鲍叔旣进管仲以身下之子孙世禄于齐常爲名大夫世不多管仲之贤而多鲍叔能知人也晏平仲婴者莱人也事齐灵公庄公景公以节俭力行重于齐其在朝君语及之则危言语不及则危行国有道则顺命无道则衡命以此三世显名于诸侯太史公曰吾读晏子春秋详哉其言之也至其谏说犯君之颜此所谓进思尽忠退思补过者哉韩非者韩之诸公子也作孤愤五螙内外储说林说难十余万言人或传其书至秦秦王见之曰嗟乎寡人得见此人与之游死不恨矣秦因急攻韩韩王乃遣非使秦秦王悦之未信用李斯姚贾害之毁之曰韩非韩之诸公子也今王欲并诸侯非终爲韩不爲秦此人情也今王不用久留而归之此自遗患也不如以过法诛之秦王以爲然下吏治非李斯使人遗非药使早自杀韩非欲自陈不得见王后悔使人赦之非巳死矣司马穰苴者田完之苗裔也齐景公时晋伐阿甄而燕侵河上齐师败绩景公患之晏婴乃荐田穰苴景公以爲将军将兵扞燕晋之师穰苴曰臣素卑贱君擢之闾伍之中加之大夫之上士卒未附百姓不信愿得君之宠臣国之所尊以监军乃可于是景公使庄贾往穰苴旣辞与庄贾约曰旦日日中会于军门穰苴先驰至军立表下漏待贾贾素骄贵亲戚左右送之留飮夕时乃至穰苴曰何后期爲贾谢曰大夫亲戚送之故留穰苴曰将受命之日则忘其家临军约束则忘其亲援枹鼓之急则忘其身今敌深侵邦内骚动士卒暴露于境君寝不安席食不甘味百姓之命皆悬于君何谓相送乎于是遂斩庄贾以徇三军之士皆振慄然后行士卒次舍井灶飮食问疾医药身自拊循之悉取将军之资粮享士卒平分粮食最比其羸弱者三日而后勒兵病者求行争奋赴战晋师闻之爲罢去燕师闻之渡易水而解于是追击之遂取所亡故境而归立爲大司马孙武者齐人也以兵法见于吴王阖庐阖庐曰子之十三篇吾尽观之矣可小试勒兵乎对曰可阖庐曰可试以妇人乎曰可于是许之出宫中美人得百八十人孙子分爲二队以王之宠姬二人各爲队长令之曰汝知而心与左右手背乎妇人曰知之孙子曰前则视心左则视左手右则视右手后则视背妇人曰诺乃设鈇钺三令而五申之于是鼓之右妇人大笑孙子曰约束不明申令不熟将之罪也复三令而五申之鼓之左妇人复大笑孙子曰约束不明申令不熟将之罪也旣巳明而不如法者吏士之罪也乃欲斩左右队长吴王从台上观见且斩爱姬大骇趣使下令曰寡人巳知将军能用兵矣寡人非此二姬食不甘味愿勿斩也孙子曰臣巳受命将将在军君命有所不受遂斩队长二人以徇用其次爲队长于是复鼓之妇人左右前后跪起皆中规矩绳墨无敢出声者于是孙子使使报曰兵巳整唯王所欲用之虽赴水火犹可也吴王曰将军罢休就舍寡人不愿下观孙子曰王徒好其言不能用其实于是阖庐知孙子能用兵也卒以爲将西破楚入郢北威齐晋显名诸侯吴起者卫人也魏文侯以爲将与士卒最下者同衣食卧不设席行不骑乘亲裹粮与士卒分劳卒有病疽者吴起爲吮之卒母哭之人曰子卒也而将军自吮其疽何哭爲母曰不然也往年吴公吮其父其父战不旋踵而遂死于敌今又吮此子妾不知其死处矣是以哭之文侯旣卒事武侯武侯浮西河而下中流顾而谓起曰美哉山河之固此魏国之宝也起对曰在德不在险昔三苗氏左洞庭而右彭蠡德义不修而禹灭之夏桀之居左河济右太华伊阙在其南羊膓在其北修政不仁而汤放之殷纣之国左孟门右太行常山在其北大河经其南修政不德武王杀之由之观之在德不在险若君不修德舩中之人尽敌国也武侯曰善甘茂者下蔡人也秦武王以爲左丞相谓茂曰寡人欲容车通三河以窥周室而寡人死不朽矣茂曰请之魏约以伐韩而令向寿辅行茂谓向寿子归言之于王曰魏听臣矣然愿王勿伐也寿归以吿王王迎茂于息壤茂至王问其故对曰宜阳大县也虽名曰县其实郡也今王倍数险行千里攻之难昔曾参之处费鲁人有与曾参同姓名杀人人吿其母曰曾参杀人其母织自若也顷然一人又吿其母尚织自若也顷然一人又吿之其母投杼下机踰墙而走夫以曾参之贤与其母信之也三人疑之其母惧焉今臣之贤不若曾参王之信臣又不如曾参之母信曾参也疑臣者非特三人臣恐大王之投杼也始张仪西并巴蜀之地北开西河之外南取上庸天下不以多张子而贤先王魏文侯令乐羊将而攻中山三年而㧞之乐羊返而论功文侯示之谤书一箧乐羊再拜稽首曰此非臣功主君之力也今臣羁旅之臣樗里子公孙奭二人者挟韩而议王必听之王欺魏而臣受公仲侈之怨也王曰寡人不听也请与子盟卒使茂将兵伐宜阳五月而不㧞樗里子公孙奭果争之武王召茂欲罢兵茂曰息壤在彼王曰有之因大悉起兵使茂击之遂㧞宜阳韩襄王使公仲侈入谢白起者郿人也善用兵事秦昭王昭王使白起爲上将军前后斩首虏四十五万人赵人大震使苏代厚币说秦相应侯曰武安君所爲秦战胜攻取者七十余城南定鄢郢汉中北禽赵括之军虽周召吕望之功不益于此矣今赵亡秦王王则武安君必爲三公君能爲之下乎虽无欲爲之下固不得巳矣秦甞攻韩围邢丘困上党上党之人皆反爲赵天下不乐爲秦民之日久矣今亡赵北地入燕东地入齐南地入韩魏则君之所得民亡几何人故不如因而割之无以爲武安君功也于是应侯言秦王曰秦兵劳请许韩赵之割地以和且休士卒王听之皆罢兵武安君由是与应侯有隙秦复发兵使王陵攻赵陵战少利秦王欲使武安君代陵将武安君言曰秦虽破长平军而秦卒死者亦过半国内空遂远绝河山而争人国都赵应其内诸侯攻其外破秦军必矣不可秦王强起武安君武安君遂称病笃应侯请之不起于是免爲士伍迁之阴密武安君病未能行秦王乃使人遣白起不得留咸阳中武安君旣行出咸阳西门十里至杜邮秦昭王与应侯羣臣议曰白起之迁其意尚怏怏不服有余言秦王乃使使者赐之劔自裁武安君遂自杀秦人怜之鄕邑皆祭祀焉乐毅闻燕昭王屈身下士先礼郭隗以招贤者毅爲魏使燕遂委质爲臣昭王以爲亚卿时齐愍王强自矜百姓弗堪于是昭王使毅约赵楚魏以伐齐昭王悉起兵使毅爲上将军并护赵楚韩魏燕之兵以伐齐破之济西诸侯兵罢归而毅独追入临菑尽取齐宝财物输之燕昭王大悦封乐毅于昌国齐七十余城皆爲郡县以属燕唯独莒卽墨未服会燕昭王卒惠王自爲太子时甞不快于毅及卽位齐之田单闻之乃纵反间于燕曰齐城不下者两城耳然所以不早下者闻乐毅与燕新王有隙欲连兵且留齐南面而王齐齐之所患唯恐他将之来惠王固巳疑毅得齐间乃使骑劫代将而召毅毅知惠王之弗善代之遂西降赵齐田单遂破骑劫尽复得齐城廉颇者赵之良将也蔺相如者赵人也赵王与秦王会渑池秦王飮酒酣曰寡人窃闻赵王好音请奏瑟赵王鼓瑟秦御史前书曰某年某月秦王与赵王会飮令赵王鼓瑟相如前曰赵王窃闻秦王善爲秦声请奉盆缻以相乐秦王怒不许于是相如前进缻因跪请秦王不肯击缻相如曰五歩之内相如请得以颈血溅大王矣左右欲刃相如相如张目叱之左右皆靡于是秦王不怿爲壹击缻相如顾召赵御史书曰某月秦王爲赵王击缻秦之羣臣曰请以赵十五城爲秦王寿相如亦曰请以秦之咸阳爲赵王寿秦王竟酒终不能加胜于赵旣罢归国以相如功大拜爲上卿位在廉颇之右颇曰我爲赵将有攻城野战之功而蔺相如徒以口舌爲劳而位居我上且相如素贱人吾羞不忍爲之下宣言曰我见相如必辱之相如闻毎朝常称病巳而相如出望见廉颇引车避匿于是舍人相与谏曰臣所以去亲戚而事君者徒慕君之高义也今君与廉君同列廉君宣恶言而君畏匿之恐惧殊甚且庸人尚羞之况于将相乎臣等不肖请辞去相如固止之曰公之视廉将军孰与秦王曰不若也相如曰夫以秦王之威而相如廷叱之辱其羣臣相如虽驽独何畏廉将军哉顾吾念之强秦之所以不敢加兵于赵者徒以吾两人在也今两虎鬭其势不俱生吾所以爲此先公家之急而后私雠也颇闻之肉袓负荆因賔客至相如门谢罪曰鄙贱之人不知将军宽之至此也卒相与欢爲刎颈之交赵奢者赵之田部吏也收税而平原君家不肯出奢以法治之杀平原君用事者九人平原君怒将杀奢因说曰君于赵爲贵公子今纵君家而不奉公则法削法削则国弱国弱则诸侯加兵诸侯加兵是无赵也君安得有此富乎以君之贵奉公如法则上下平上下平则国强国强则赵固而君爲贵戚岂轻于天下邪平原君以爲贤言之王王用之治国赋国赋大治民富而府库实秦伐韩军阏与王乃令奢将救之大破秦军惠文王赐奢爵号爲马服君孝成王立秦与赵兵相距长平使廉颇将固壁不战秦之间言曰秦之所恶独畏赵奢之子赵括爲将耳赵王因以括爲将代廉颇括自少时学兵法言兵事以天下莫能当甞与其父奢言兵事奢不能难然不谓之善括母问其故奢曰兵死地也而括易言之使赵不将括则巳若必将之破赵军者必括也及括将行其母上书曰括不可使将王曰何以对曰始妾事其父时爲将身所奉饭而进食者以十数所友者以百数大王及宗室所赏赐者尽以与军吏士大夫受命之日不问家事今括一旦爲将东向而朝军吏无仰视之者王所赐金帛归藏家而日视便利田宅可买者王以爲何如其父父子异心愿王勿遣王曰母置之吾巳决矣终遣之括旣代廉颇悉更约束易置军吏秦将白起闻之纵奇兵射杀括数十万之衆遂降秦秦悉坃之李牧者赵之北边良将也常居代鴈门备匈奴日飨士习骑射谨烽火多间谍厚遇战士爲约曰匈奴卽入盗急入收保有敢捕虏者斩如是数岁亦不亡失然匈奴以李牧爲怯虽赵边兵亦以爲吾将怯赵王让牧牧如故赵王怒召之使他人代将岁余匈奴每来出战战数不利失亡多边不得田畜复请牧牧固称疾赵王乃复强起使将兵牧曰王必用臣如前乃敢奉令王许之牧至如故约匈奴数岁无所得终以爲怯边士日得赐而不用皆愿得一战于是悉勒习战大纵畜牧人民满野匈奴小入佯北不胜以数千人委之单于闻之大率衆来入牧多爲奇陈张左右翼击之大破杀匈奴十余万骑破东胡单于奔走匈奴不敢近赵边屈原者名平楚之同姓也爲楚怀王左徒博闻强志明于治乱于辞令入则与王图议国事以出号令出则接遇賔客应对诸侯王甚任之上官大夫与之同列而心害其能怀王使平造爲宪令平属草藁未定上官大夫见而欲夺之平不与因谗之曰王使屈平爲令衆莫弗知每一令出屈平伐其功以爲非我莫能爲也王怒而疎平平疾王听之不聪也谗谄之蔽明也邪曲之害公也方正之不容也故忧愁幽思而作离骚平旣绌其后秦大破楚师怀王入秦而不反平虽放流睠顾楚国冀幸君之一悟俗之一改也令尹子兰卒使上官大夫短原于顷襄王顷襄王怒而迁之遂自投汨罗以死原旣死之后楚日以削竟爲秦所灭豫让者晋人也故甞事范氏及中行氏而无所知名去而事智伯智伯甚尊宠之及智伯伐赵赵襄子与韩魏合谋灭智伯三分其地襄子智伯头以爲飮器豫让遁逃山中变名易姓爲刑人入宫涂厠欲以刺襄子襄子如厠心动执问涂厠之刑人豫让内持刀兵曰欲爲智伯报仇左右欲诛之襄子曰彼义人也吾谨避之耳释去之居顷之豫让又身爲厉吞炭爲哑行乞于市其妻不识行见其友其友识之曰以子之材委质而臣事襄子襄子必近幸子近幸子乃爲所欲顾不易邪何乃残身苦形欲以求报襄子不亦难乎豫让曰旣巳委质臣事人而杀之是怀二心以事君也且吾所爲者极难耳然所以爲此者将以愧天下后世之爲人臣怀二心以事其君也顷之襄子当出豫让伏于所当过之桥下襄子至桥马惊曰此必是豫让也使人问之果豫让也于是赵襄子数豫让曰子不甞事范中行氏乎智伯尽灭之而子不爲报雠反委质臣于智伯智伯亦巳死矣而子独何以爲之报雠之深也豫让曰臣事范中行氏范中行氏皆衆人遇我我故衆人报之至于智伯国士遇我我故国士报之李斯者楚上蔡人也爲丞相始皇出游会稽斯及中车府令赵高皆从始皇有二十余子长子扶苏以数直谏使监兵上郡蒙恬爲将少子胡亥从始皇帝至沙丘疾甚令赵高爲书赐公子扶苏曰以兵属䝉恬与丧会咸阳而葬书巳封未授使者始皇崩于是斯高相与谋诈爲受始皇诏立子胡亥爲太子更爲书赐扶苏剑以自裁将军恬赐死至咸阳发丧太子立爲二世皇帝以赵高爲卽中令常侍中用事二世燕居乃召高与谋谓高曰夫人生世间也譬犹骋六骥过决隙也吾旣巳临天下矣欲悉耳目之所好穷心志之所乐以安宗庙而乐万姓长有天下终吾年寿其道可乎高曰此贤主之所能行而昏乱主之所禁也臣请言之愿陛下少留意焉夫沙丘谋诸公子至大臣皆疑焉而诸公子尽帝兄大臣又先帝之所置也今陛下初立此其属意怏怏皆不服恐爲变且蒙恬巳死蒙毅将兵居外臣战战慄慄唯恐不终且陛下安得爲此乐乎二世曰爲之奈何赵高曰严法而刻刑令有罪者相坐诛至收族灭大臣而远骨肉贫者富之贱者贵之尽除去先帝之故臣更置陛下之所亲信者近之此则阴德归陛下害除而姧谋塞羣臣莫不被润泽蒙厚德陛下则高枕肆志宠乐矣计莫出于此二世然高之言乃更爲法律羣臣诸公子有罪輙下高令治之诛杀大臣蒙毅等公子十二人戮死咸阳市十公主矺死于杜相连坐者不可胜数公子高欲奔恐收族乃上书曰先帝无恙时臣入则赐食出则乘舆御府之衣臣得赐之中厩之宝马臣得赐之臣请从死愿葬骊山之足书上胡亥大悦召赵高而示之曰此可谓急乎高曰人臣当忧死不暇何变之得谋胡亥可其书赐钱十万以葬法令诛罚日益刻深羣臣人人自危欲叛者衆又作阿房之宫治直道驰道赋歛愈重戍徭无巳于是楚戍卒陈胜吴广等乃作乱斯数欲请间谏二世不许而二世责问斯曰吾有私议而有所闻于韩子也曰尧之有天下堂高三尺茅茨不剪虽逆旅之宿不勤于此矣粢粝之食藜藿之羹饭土匦啜土铏虽监门之养不觳于此矣禹凿龙门疏九河手足胼胝面目黎黑臣虏之劳不烈于此矣然则夫所贵于有天下者岂欲苦形劳神身处逆旅之宿口食监门之养手持臣虏之作哉此不肖人之所勉也非贤者之所务也夫所谓贤人者必将能安天下而治万民也今身且弗能利将恶能治天下哉故吾愿肆志广欲长亨天下而无害爲之奈何斯子由爲三川守羣盗吴广等西略地过去弗能禁李斯恐惧不知所出乃阿二世意欲求容以书对曰夫贤主者必且能全道而行督责之术者督责之则臣不敢不竭能以徇其主矣臣主之分定上下之义明则天下贤不肖莫敢不尽力竭任以徇其君矣是故主独制于天下而无所制也能穷乐之极矣贤明之主也可不察耶故申子曰有天下而不恣睢命之曰以天下爲桎梏者无他焉不能督责而顾以其身劳于天下之民若尧禹然故谓之桎梏也夫不能修申韩之明术行督责之道专以天下自适也而徒务苦形劳神以身徇百姓则是黔首之役非畜天下者也何足贵哉夫以人徇己则己贵而人贱以己徇人则己贱而人贵故徇人者贱而所徇者贵自古及今未有不然者也凡古之所爲尊贤者爲其贵也而所爲恶不肖者爲其贱也夫尧禹以身徇天下者也可谓大缪矣谓之爲桎梏不亦宜乎不知督责之过也故韩子曰慈母有败子而严家无格虏者何也则能罚之加焉必也故商君之法刑弃灰于道者夫弃灰薄罪也而被刑重罚也彼唯明主爲能深督轻罪夫轻罪且督深而况有重罪乎故民弗敢犯也明主圣王之所以能久处尊位长执重势而独擅天下之利者非有异道也能独断而审督责必深罚故天下弗敢犯也今不务所以不犯而事慈母之所以败子也则亦不察于圣人之论矣凡贤主者必将能拂世摩俗而废其所恶立其所欲故生则有尊重之势死则有贤明之谥也是以明君独断故权不在臣也然后能灭仁义之涂掩驰说之口困烈士之行塞聪掩明内独视听故外不可倾以仁义烈士之行而内不可夺以谏说忿争之辨故能荦然独行恣睢之心而莫敢逆若此然后可谓能明申韩之术而修商君之法法修术明而天下乱者未之有也故督责之术设则所欲无不得矣羣臣百姓救过不给何变之敢图若此则帝道备而可谓能明君臣之术矣虽申韩复生弗能加也书奏二世悦于是行督责益严税民深者爲明吏二世曰若此则可谓能责矣刑者相半于道而死人日成积于市杀人衆者爲忠臣二世曰若此则可谓能督矣初赵高爲郎中令所杀及报私怨衆多恐大臣入朝奏事毁恶之乃说二世曰天子所以贵者伹以闻声羣臣莫得见其面故号曰朕且陛下富于春秋未必尽通诸事今坐朝廷谴擧有不当者则见短于大臣非所以示神明于天下且陛下深拱禁中与臣及侍中习法者待事事来有以揆之如此则大臣不敢奏疑事天下称圣主矣二世用其计乃不坐廷见大臣居禁中赵高常侍中用事事皆决于高高闻斯以爲言乃见丞相曰关东羣盗多今上急益发繇治阿房聚狗马无用之物臣欲谏爲位贱此眞君侯之事君何不谏斯曰固也吾欲言之久矣今时上不坐朝廷上居深宫吾所欲言者不可传也欲见无间高谓曰君诚能谏请爲君候上间语君于是赵高待二世方宴乐妇女居前使人吿丞相上方间可奏事丞相至宫门上谒如此者三二世怒曰吾常多间日丞相不来吾方宴私丞相輙来请事丞相岂少我且固我哉赵高因曰此殆矣夫沙丘之谋丞相与焉今陛下巳立爲帝而丞相贵不益此其意亦望裂地而王矣且陛下不问臣臣不敢言丞相长男由爲三川守楚盗陈胜等皆丞相傍县之子以故楚盗公行过三川城守不肯击高闻其文书相往来未得其审故未敢以闻且丞相居外权重于陛下二世以爲然欲案丞相恐其不审乃使人案验三川守与盗通状斯闻之因上书言高短曰臣闻之臣疑其君无不危国妾疑其夫无不危家今高有邪佚之志危反之行陛下不图臣恐其爲变也二世曰何哉夫高故宦人也然不爲安肆志不以危易心㓗行循善自使至此以忠得进以信守位朕实贤之而君疑之何也且朕少失先人无识不习治而君又老恐与天下绝矣朕非属赵君当谁任哉且赵君爲人精廉强力下知民情上能适朕君其勿疑李斯曰不然夫高故贱人也无识于理贪欲无餍求利不止烈势次主求欲无穷臣故曰殆二世乃私吿赵高高曰丞相所患者独高高巳死丞相欲爲田常所爲于是二世责斯与子由谋反状皆收捕宗族賔客高治斯榜掠千余不胜痛自诬服斯所以不死者自负有功实无反心上书自陈幸二世之寤高使吏弃去弗奏曰囚安得上书使其客十余辈诈爲御史谒者侍中更往覆讯斯斯更以其实对輙使人复榜之后二世使人验斯斯以爲如前终不敢更言辞服奏当上二世喜曰微赵君几爲丞相所卖具斯五刑论腰斩咸阳市遂夷三族李斯巳死二世拜高爲中丞相事无大小輙决于高高自知权重乃献鹿谓之马二世问左右此乃鹿也左右曰马也二世惊自以爲惑乃召太卜令卦之太卜曰陛下春秋郊祀奉宗庿鬼神斋戒不明故至于此可依盛德而明斋戒于是乃入上林斋戒日游弋猎有行人二世自射杀之高乃谏二世天子无故贼杀不辜人此上帝之禁天且降殃当远避宫以禳之二世乃出居望夷之官留三日高劫令自杀也田叔者赵人也赵王张敖以爲郎中高祖过赵贯高等谋弑上发觉诏捕赵王赵有敢随王者罪三族唯孟舒田叔等自髠钳随王至长安敖得出叔爲汉中守文帝召叔问曰公知天下长者乎叔曰故云中守孟舒长者上曰先帝置舒云中十余年矣虏曾一入舒不能坚守无故士卒战死者数百人长者固杀人乎叔曰是乃孟舒所以爲长者也汉与楚相距士卒疲弊匈奴冐顿新服北夷来爲边害孟舒知士卒疲弊不忍出言士争临城死敌如子爲父弟爲兄以故死者数百人孟舒岂故驱战之哉是乃孟舒所以爲长者也于是上曰贤哉孟舒复以爲云中守景帝以田叔爲鲁相鲁王好猎相常从入苑中王輙休相就馆舍相出常暴坐待王苑外王数使人请相曰休终不休曰我王暴露苑中我独何爲就舍鲁王以故不大出游循吏传太史公曰法令所以导民也刑罚所以禁姧也文武不备良民惧然身修者官未甞乱也奉职循理亦可以爲治何必威严哉公仪休爲鲁相奉法循理无所变更百官自正使食禄者不得与下民争利受大者不得取小客有遗相鱼者不受也客曰闻君嗜鱼遗君鱼何故不受也相曰以嗜鱼故不受也今爲相能自给鱼今受鱼而免谁复给我鱼者吾故不受也食茹而美㧞其园葵而弃之见其家织布好而疾出其家妇燔其机云欲令农士工女安所雠其货乎酷吏传孔子曰导之以政齐之以刑民免而无耻导之以德齐之以礼有耻且格老氏称法令滋章盗贼多有太史公曰信哉是言也法令者治之具而非制治淸浊之源也昔天下之网甞密矣然姧伪萠起其极也上下相遁至于不振当是之时吏治若救火扬沸非武健严酷恶能胜其任而愉快乎言道德者溺于职矣故曰听讼吾犹人也必也使无讼乎下士闻道大笑之非虚言也汉兴破觚而爲圆斵雕而爲朴网漏于吞舟之鱼而吏治烝烝不至于姧黎民艾安由是观之在彼不在此滑稽传优孟者楚优人也庄王之时有爱马衣以文绣置之华屋之下席以露牀㗖以枣脯马病肥死使以大夫礼葬之下令有谏者死优孟入门大哭曰马者王之所爱也以楚国堂堂之大何求不得而以大夫礼葬之薄请以人君礼葬之以雕玉爲棺文梓爲椁发卒穿圹老弱负土庙食太牢奉以万户诸侯闻之皆知大王贱人而贵马王曰寡人过一至此乎爲之奈何孟曰请爲大王六畜葬之人腹膓于是王乃使以马属大官无令天下久闻也楚相孙叔敖死其子穷困负薪孟卽爲敖衣冠抵掌谈语岁余像孙叔敖王大惊以爲叔敖复生也欲以爲相孟曰楚相不足爲也如孙叔敖之爲楚相尽忠爲廉以治楚楚得以覇今死其子无立锥之地贫困负薪以自飮食楚相不足爲也于是庄王谢优孟乃召叔敖子封之寑丘优㫋者秦倡侏儒也善爲笑言然合大道秦始皇帝议欲大苑囿东至函谷关西至雍陈仓优㫋曰善多纵禽兽于其中冦从东方来令麋鹿触之足矣始皇以故辍止二世立又欲漆其城优㫋曰善漆城虽于百姓愁费然佳哉漆城荡荡冦来不能上卽欲就之易爲漆耳顾难爲荫室于是二世笑之以其故止魏文侯时西门豹爲邺令邺三老廷掾常岁赋歛百姓收取其钱得数百万用其二三十万爲河伯娶妇与祝巫共分其余钱人家有好女者持女逃亡以故城中益空无人又困贫俗曰不爲河伯娶妇水来漂没至爲河伯娶妇送女河上豹往会之曰是女不好烦大巫妪入执更求好女后日送之卽使吏卒共抱大巫妪投之河中有顷曰巫妪何久也弟子趣之复以弟子一人投河中有顷曰弟子何久也复使投之凡投三弟子也豹曰巫妪弟子女子也不能白事烦三老爲入白之复投三老豹曰巫妪三老不来奈何欲复使掾趣之皆叩头破额血流豹曰若皆罢归去吏民大惊恐从是巳后不敢言爲河伯娶妇豹发民凿十二渠引河水灌田民烦苦不欲豹曰民可与乐成不可与虑始今虽患苦然期令子孙思我至今皆得水利民人以给足故豹爲邺令泽流后世无绝巳时子产治郑民不能欺子贱治单父人不忍欺西门豹治邺人不敢欺三子之才能谁最贤哉辨治者当能别之吴越春秋吴王夫差闻孔子与子贡游于吴出求观其形变服而行爲或人所戏而伤其指夫差还发兵索于国中欲诛或人子胥谏曰臣闻昔上帝之少子下游靑泠之渊化爲鲤鱼随流而戏渔者豫沮射而中之上诉天帝天帝曰汝方游之时何衣而行少子曰我爲鲤鱼上帝曰汝乃白龙也而变爲鱼渔者射汝是其宜也又何怨焉今夫大王弃万乘之服而从匹夫之礼而爲或人所刑亦其宜也于是吴王默然不言吴王夫差兴兵伐齐堀爲渔沟通于商鲁之间北属之沂西属之济欲以会晋恐羣臣之谏也乃令于邦中曰寡人伐齐敢有諌者死太子友乃风谏以发激吴王之心以淸朝时怀丸挟弹从后园而来衣洽履濡吴王怪而问之曰何爲如此也友曰游于后园闻秋蝉之鸣往而观之夫秋蝉登高树飮淸露其鸣悲吟自以爲安不知蟷蜋超枝缘条申要擧刃纆其形也夫蟷蜋愈心财进志在利蝉不知黄雀徘徊枝叶欲啄之也夫黄雀伹知伺蟷蜋不知臣飞丸之集其背也伹臣知虚心念在黄雀不知穽塪在于前掩忽䧟坠于深井也王曰天下之愚莫过于斯知贪前之利不睹其后之患也对曰天下之愚非伹直于是也复有甚者王曰岂复有甚于是者乎友曰夫鲁守文抱德无欲于隣国而齐伐之齐徒知擧兵伐鲁不知吴悉境内之士尽府库之财暴师千里而攻之也吴徒知踰境贪敌往伐齐不知越王将选其死士出三江之口入五湖之中屠灭吴国也臣窃观祸之端天下之危莫过于斯也王喟然而叹默无所言遂往伐齐不用太子之谏越王勾践闻吴王北伐乃帅军泝江以袭吴遂入吴国焚其姑苏之台羣书治要卷第十二羣书治要羣书治要卷第十四羣书治要卷第十四秘书监鉅鹿男臣魏征等奉勅撰汉书二志六经之道同归而礼乐之用爲急治身者斯须忘礼则暴嫚入之矣爲国者一朝失礼则荒乱及之矣人函天地阴阳之气有喜怒哀乐之情天禀其性而不能节也圣人能爲之节而不能绝也故象天地而制礼乐所以通神明立人伦正情性节万事者也哀有哭踊之节乐有歌舞之容正人足以副其诚邪人足以防其失故㛰姻之礼废则夫妇之道乖而淫僻之罪多鄕飮之礼废则长幼之序乱而争鬭之狱䌓祭祀之礼废则骨肉之恩薄而背死忘先者衆朝聘之礼废则君臣之位失而侵陵之渐起故孔子曰安上治民莫善于礼移风易俗莫善于乐礼节民心乐和民声政以刑之刑以防之礼乐政刑四达而不誖则王道备矣乐以治内而爲同礼以脩外而爲异同则和亲异则畏敬和亲则无怨畏敬则不争揖让而天下治者礼乐之谓也王者必因前王之礼顺时宜有所损益卽民心稍稍制作至太平而大备周监二代礼文尤具事爲之制曲爲之防故称礼经三百威仪三千于是敎化浃洽民用和睦灾害不生祸乱不作囹圄空虚四十余年及其衰也诸侯踰越法度恶礼制之害己去其篇籍遭秦灭学遂以乱亡汉兴拨乱反正日不暇给犹命叔孙通制礼仪以正君臣之位高祖悦而叹曰吾乃今日知爲天子之贵也遂定仪法未尽备而通终至文帝时贾谊以爲汉承秦之败俗弃礼义捐廉耻而大臣特以簿书不报期会爲故至于风俗流溢恬而不怪夫移风易俗使天下回心而向道类非俗吏之所能爲也立君臣等上下使纲纪有序六亲和睦此非天之所爲人之所设也人之所设不爲不立不脩则坏乃草具其仪天子悦焉而大臣绛灌之属害之故其议遂寝至武帝卽位议立眀堂制礼服会窦太后不悦儒术其事又废后董仲舒言王者承天意以从事故务德敎而省刑罚今废先王之德敎独用执法之吏治民而欲德化被四海故难成也是故古之王者莫不以敎化爲大务立大学以敎于国设庠序以化于邑敎化巳眀习俗巳成天下尝无一人之狱矣至周末世大爲无道秦继其后又益甚之今汉继秦之后虽欲治之无可奈何法出而姧生令下而诈起如以汤止沸沸愈甚而无益譬之琴瑟不调甚者必解而更张之乃可鼓也爲政而不行甚者必变而更化之乃可理也故汉得天下以来常欲以善治而至今不能胜残去杀者失之当更化而不能更化也是时上方征讨四夷锐志武功不暇留意礼文之事至宣帝时琅耶王吉爲谏大夫又上疏言欲治之主不世出公卿幸得遭遇其时未有建万世之长策擧明主于三代之隆者也其务在于簿书断狱听讼而巳此非太平之基也上不纳其言至成帝时刘向说上宜兴辟雍设庠序陈礼乐隆雅颂之声盛揖让之容以风化天下如此而不治未之有也或曰不能具礼礼以养人爲本如有过差是过而养人也刑罚之过或至死伤今之刑非皐陶之法也而有司请定法削则削笔则笔救时务也至于礼乐则曰不敢是敢于杀人不敢于养人也夫敎化之比于刑法刑法轻是舍所重而急所轻也且敎化所恃以爲治刑法所以助治也今废所恃而独立其所助非所以致太平也成帝以向言下公卿议丞相大司空奏请立辟廱营表未作遭成帝崩世祖受命中兴卽位三十年四夷賔服政敎淸明乃营立明堂辟廱明帝卽位躬行其礼威仪旣盛美矣然德化未流洽者以其礼乐未具羣下无所诵说而庠序尚未设之故也夫人宵天地之貌怀五常之性聪明精粹有生之最灵者也爪牙不足以供嗜欲趍走不足以避利害无毛羽以御寒暑必将役物以爲养用智而不恃力此所以爲贵也故不仁爱则不能羣不能羣则不胜物不胜物则养不足羣而不足争心将作上圣卓然先行敬让博爱之德者衆心悦而从之从之成羣是爲君矣归而徃之是爲王矣洪范曰天子作民父母爲天下王圣人取类以正名而谓君爲父母明仁爱德让王道之本也爱待敬而不败德须威而久立故制礼以崇敬作刑以明威也圣人旣躬明哲之性必通天地之心制礼作敎立法设刑动缘民情而则天象地故因天秩而制五礼因天讨而作五刑上刑用甲兵其次用斧钺中刑用刀锯其次用钻凿薄刑用鞭扑大者陈诸原野小者致诸市朝其所繇来者上矣自黄帝有涿鹿之战颛顼有共工之陈唐虞之隆至治之极犹流共工放驩兜杀三苗殛鲧然后天下服夏有甘扈之誓殷周以兵定天下古人有言天生五材民并用之废一不可谁能去兵鞭扑不可弛于家刑罚不可废于国征伐不可偃于天下用之有本末行之有逆顺耳孔子曰工欲善其事必先利其器文德者帝王之利器威武者文德之辅助也夫文之所加者深则武之所服者大德之所施者博则威之所制者广三代之盛至于刑措兵寝者以其本末有序帝王之极功也春秋之时王道寝坏礼乐不兴刑罚不中陵夷至于战国韩任申子秦用商鞅连相坐之法造参夷之诛增加肉刑大辟有凿顚押脇镬亨之刑至于始皇兼吞战国遂毁先王之法灭礼义之官专任刑罚躬操文墨而姧邪并生赭衣塞路囹圄成市天下愁怨溃而叛之高祖初入关约法三章蠲削烦苛兆民大悦其后四夷未附兵革未息三章之法不足以御姦于是相国萧何捃摭秦法取其宜于时者作律九章当孝惠高后时萧曹爲相塡以无爲是以衣食滋殖刑罚用希及孝文卽位躬修玄默劝趣农桑减省租赋将相皆旧功臣少文多质惩恶亡秦之政论议务在宽厚耻言人之过失化行天下吿讦之俗易吏安其官民乐其业蓄积岁增户口浸息风流笃厚禁罔疎阔选张释之爲廷尉罪疑者予民是以刑罚大省至于断狱四百有刑措之风卽位十三年齐大仓令淳于公有罪当刑其少女缇萦上书曰妾父爲吏齐中皆称其廉平今坐法当刑妾伤夫死者不可复生刑者不复属虽后欲改过自新其道无由也妾愿没入爲官婢以赎父刑罪使得自新书奏天子天子怜悲其意遂下令曰盖闻有虞氏之时画衣冠异章服以爲戮民不犯何治之至今法有肉刑三而姧不止其咎安在非乃朕德之薄而敎不明与吾甚自愧故夫训道不纯而愚民陷焉诗曰凯悌君子民之父母今人有过敎未施而刑已加焉或欲改行爲善而道无由至朕甚怜之夫刑至断支体刻肌肤终身不息何其刑之痛而不德也岂称爲民父母之意哉其除肉刑有以易之善乎孙卿之论刑也曰世俗之爲说者以爲治古无肉刑有象刑是不然矣以爲治古则人莫触罪邪岂独无肉刑哉亦不待象刑矣以爲人或触罪矣而直轻其刑是杀人者不死而伤人者不刑也罪至重而刑至轻民无所畏乱莫大焉凡制刑之本将以禁暴恶且惩其末也杀人者不死伤人者不刑是惠暴而宽恶也故象刑非生于治古方起于乱今也凡爵列官职赏庆刑罚皆以类相从者也一物失称乱之端也德不称位能不称官赏不当功刑不当罪不祥莫大焉夫征暴诛悖治之盛也杀人者死伤人者刑是百王之所同未有知其所由来者也故治则刑重乱则刑轻犯治之罪固重犯乱之罪固轻也书云刑罚世重世轻此之谓也书所谓象刑惟明者言象天道而作刑安有菲屦赭衣者哉孙卿之言旣然又因俗说而论之曰禹承尧舜之后自以德衰而制肉刑汤武顺而行之者以俗薄于唐虞故也今汉承衰周暴秦极弊之流俗巳薄于三代而行尧舜之刑是犹以鞿羁而御駻突违救时之宜矣且除肉刑者本欲以全民也今去髠钳一等转而入于大辟以死罔民失本惠矣故死者岁以万数刑重之所致也至乎穿窬之盗忿怒伤人男女淫佚吏爲姧臧若此之恶髠钳之罚又不足以惩也故刑者岁十万数民旣不畏又曾不耻刑轻之所生也故俗之能吏公以杀盗爲威专杀者胜任奉法者不治乱名伤制不可胜条是以网密而姦不塞刑䌓而民愈嫚必世而未仁百年而不胜残诚以礼乐阙而刑不正也岂宜惟思所以淸原正本之论删定律令撰二百章以应大辟其余罪次于古当生今触死者皆可募行肉刑及伤人与盗吏受赇枉法男女淫乱皆复古刑爲三千章诋欺文致微细之法悉蠲除如此则刑可畏而禁易避吏不专杀法无二门轻重当罪民命得全合刑罚之中殷天人之和顺稽古之制成时雍之化成康刑措虽未可致孝文断狱庶几可及也洪范八政一曰食二曰货二者生民之本兴自神农之世斲木爲耜煣木爲耒耒耨之利以敎天下日中爲市致天下之民聚天下之货交易而退各得其所而货通食足然后国实民富而敎化成黄帝以下通其变使民不倦殷周之盛诗书所述要在安民富而敎之也故易称天地之大德曰生圣人之大宝曰位何以守位曰仁何以聚人曰财财者帝王所以聚人守位养成羣生治国安人之本也是以圣王域民筑城郭以居之制井庐以均之开市肆以通之设庠序以敎之士农工商四民有业圣王量能授事四民陈力受职故朝无废官邑无傲民地无旷土孔子曰导千乘之国敬事而信节用而爱人使民以时故民皆劝功乐业先公而后私民三年耕则余一年之畜衣食足而知荣辱廉让生而争讼息余三年食进业曰登再登曰平三登泰平然后王德流洽礼乐成焉又曰籴甚贵伤民甚贱伤农民伤则离散农伤则国贫故甚贵与甚贱其伤一也善爲国者使民母伤而农益劝文帝卽位躬脩俭节思安百姓时民近战国背本趣末贾谊说上曰筦子曰仓廪实知礼节民不足而可治者自古及今未之尝闻古之人曰一夫不耕或受之饥一女不织或受之寒生之有时而用之无度则物力必屈古之治天下至纤至悉也故其蓄积足恃今背本而趋末食者甚衆是天下之大残也淫侈之俗日日以长是天下之大贼也残贼公行莫之或止生之者甚少而靡之者甚多天下财产何得不蹷哉世之有饥穰天之行也禹汤被之矣卽不幸有方二三千里之旱国胡以相恤卒然边境有急数十万之衆国胡以餽之兵旱相乘天下屈有勇者聚徒而横击并擧而争起矣廼骇而图之岂将有及乎夫积贮者天下之大命也茍粟多而财有余何爲而不成以攻则取以守则固以战则胜怀敌附远何招而不至今殴民而归之农皆着于本使天下各食其力末技游食之民转而缘南畮则畜积足而人乐其所矣可以爲富安天下而直爲此禀禀也窃爲陛下惜之于是上感谊言始开借田躬耕以劝百姓晁错复说上曰圣王在上而民不冻饥者非能耕而食之织而衣之也爲开其资财之道也故尧禹有九年之水汤有七年之旱而国无捐瘠者以畜积多而备先具也今海内爲一土地民人之衆不避汤禹加以无天灾而畜积之未及者何也地有遗利民有余力生谷之土未尽垦山泽之利未尽出游食之人未尽归农也民贫则姦邪生贫生于不足不足生于不农不农则不地着不地着则离鄕轻家民如鸟兽虽有高城深池严法重刑犹不能禁也夫寒之于衣不待轻煖饥之于食不待甘旨饥寒至身不顾廉耻人情一日不再食则饥终岁不制衣则寒夫腹饥不得食肤寒不得衣虽慈母不能保其子君安能以有民哉明主知其然也故务民于农桑薄赋歛广蓄积以实仓禀备水旱故民可得而有也民者在上所以牧之趍利如水走下四方无择也夫珠玉金银饥不可食寒不可衣然而衆贵之者以上用之故也其爲物轻微易臧在于把握可以周海内而无饥寒之患此令民易去其鄕盗贼有所劝亡逃者得轻资也粟米布帛生于地长于时聚于力非可一日成也数石之重中人不胜不爲姦邪所利一日弗得而饥寒至是故明君贵五谷而贱金玉今农夫春耕夏耘秋获冬藏伐薪樵给傜役春不得避风尘夏不得避暑热秋不得避阴雨冬不得避寒冻四时之间无日休息又私自送往迎来弔死问疾养孤长幼在其中勤苦如此尚复被水旱之灾急政暴虐赋歛不时朝令而暮改当其有者半贾而卖无者取倍称之息于是有卖田宅鬻子孙以偿责者矣而商贾大者积贮倍息小者坐列贩卖操其奇赢日游都市乘上之急所卖必倍故其男不耕耘女不蚕织衣必文采食必粱肉无农夫之苦而有仟陌之得因其富厚交通王侯力过吏埶以利相倾千里游遨冠盖相望此商人所以兼农人农人所以流亡者也今法律贱商人商人巳富贵矣尊农夫农夫巳贫贱矣故俗之所贵主之所贱也吏之所卑法之所尊也上下相反好恶乖迕而欲国富法立不可得也方今之务莫若使民务农而巳矣欲民务农在于贵粟贵粟之道在于使民以粟爲赏罚今募天下入粟县官得以拜爵得以除辠如此富人有爵农民有钱粟有所渫矣夫能入粟以受爵皆有余者也取于有余以供上用则贫民之赋可损所谓损有余补不足令出而民利者也顺于民心所补者三一曰主用足二曰民赋少三曰劝农功爵者上之所擅出于口而无穷粟者民之所种生于地而不乏夫得高爵与免辠人之所甚欲也使天下人入粟于边以受爵免辠不过三岁塞下粟必多矣于是文帝从错之言令民入粟边各以多少级数爲差至武帝之初七十年间国家无事都鄙廪庾尽满而府库余财京师之钱累百鉅万贯朽而不可校太仓之粟陈陈相因充溢露积于外腐败不可食衆庶街巷有马阡陌之间成羣守闾阎者食粱肉爲吏者长子孙居官者以爲姓号人人自爱而重犯法先行谊而黜媿辱焉于是罔疏而民富是后外事四夷内兴功利役费并兴而民去本天下虚耗人民相食武帝末年悔征伐之事廼封丞相爲富民侯以赵过爲搜粟都尉敎民代田用力少而得谷多至昭帝时流民稍还田野益辟颇有蓄积宣帝卽位用吏多选贤良百姓安土岁数丰穰谷至石五钱农人少利时大司农中丞耿寿昌奏言籴三辅弘农河东上党太原郡谷足供京师可以省关东漕卒过半天子从其计寿昌遂白令边郡皆以谷贱时增价而籴谷贵时减价而粜名曰常平仓民便之上乃赐寿昌爵关内侯至元帝时乃罢常平仓哀帝卽位百姓訾富虽不及文景然天下户口最盛平帝崩莽遂篡位因汉承平之业匈奴称藩百蛮宾服舟车所通尽爲臣妾府库百官之富天下晏然莽一朝有之而其意未满陿小汉家制度以爲疎阔宣帝始赐单于印玺与天子同而西南夷钩町称王莽乃遣使易单于印缓贬钩町爲侯二方始怨侵犯边境莽遂兴师发三十万衆欲同时十道并出壹擧灭匈奴海内扰矣又动欲慕古不度时宜分裂州郡改职作官下令更名天下田曰王田奴婢曰私属皆不得卖买其男口不满八而田过一井者分余田与九族鄕党犯令法至死制又不定吏缘爲姦天下謷謷然䧟刑者衆凡货金钱布帛之用夏殷以前其详靡记云太公爲周立九府圜法退又行之于齐至管仲相桓公通轻重之权曰岁有凶穰故谷有贵贱令有缓急故物有轻重人君不理则蓄贾游于市乘民之不给百倍其本矣计本量委则足矣然而民有饥饿者谷有所藏也民有余则轻之故人君歛之以轻民不足则重之故人君散之以重凡轻重歛散之以时卽凖平故大贾蓄家不得豪夺吾民矣秦兼天下币爲二等黄金以溢爲名钱质如周钱文曰半两汉兴以爲秦钱重难用更令民铸荚钱孝文爲钱益多而轻更铸四铢文爲半两除盗铸钱令贾谊谏曰夫事有召祸而法有起姦今令细民人操造币之埶各隐屏而铸作因欲禁其厚利微姦虽黥罪日报其埶不止爲法若此上何赖焉又民用钱郡县不同法钱不立吏急而壹之虖则大爲烦苛而力不能胜纵而弗呵乎则市肆异用钱文大乱茍非其术何鄕而可哉今农事弃捐而采铜者䌓姦钱日多五谷不爲多善人憷而爲姦邪愿民䧟而之刑戮刑戮甚不祥奈何而忽上不听是时吴以诸侯卽山铸钱富埓天子后卒叛逆邓通大夫也以铸钱财过王者故吴邓钱布天下武帝因文景之蓄忿胡粤之害卽位数年严助朱买臣等招来东瓯事两粤江淮之间萧然烦费矣唐蒙司马相如开西南夷凿山通道千余里以广巴蜀巴蜀之民罢焉彭吴穿秽栢朝鲜置沧海郡则燕齐之间靡然发动及王恢设谋马邑匈奴绝和亲侵扰北边兵连而不解天下共其劳干戈日滋行者赍居者送中外骚扰相奉财赂衰耗而不澹入物者补官出货者除辠选擧陵夷廉耻相冐武力进用法严令具兴利之臣自此而始其后卫靑岁以数万骑出击匈奴遂取河南筑朔方郡时又通西南夷道作者数万人千里负担餽饟率十余钟致一石置沧海郡筑卫朔方转漕甚远自山东咸被其劳费数十百鉅万府库并虚廼募民能入奴婢以终身复爲郞增秩及入羊爲郞始于此此后卫靑比岁将十余万衆击胡斩捕首虏之士受赐黄金二十余万斤而汉军士马死者十余万兵甲转漕之费不与焉于是经用赋税旣竭不足以奉战士有司请令民得买爵及赎禁锢免赃罪大者封侯卿大夫小者郞吏道杂而多端官职耗废票骑仍再出击胡大克获浑邪王率数万衆来降皆得厚赏衣食仰给县官县官不给天子廼损膳解乘舆驷出御府禁藏以澹之费以亿计县官大空富商贾财或累万金而不佐公家之急于是天子与公卿议更造钱造币以澹用而摧浮淫并兼之徒于是以东郭咸阳孔仅爲大司农丞领盐铁事而桑弘羊贵幸侍中故三人言利事析秋豪矣法旣益严吏多废免皆谪令伐棘上林作昆明池其明年大将军票骑大出击胡赏赐五十万金军马死者十余万匹转漕车甲之费不与焉是时财匮战士颇不得禄矣诸贾人末作贳贷及商以取利者虽无市籍各以其物自占率缗钱二千而筭一轺车一筭商贾人轺车二筭舩五丈以上一筭匿不自占占不悉戍边一岁没入缗钱有能吿者以其半卑之是时豪富皆争匿财唯卜式数求入财以助县官天子廼超拜式爲中郞赐爵左庶长田十顷布吿天下以风百姓自造白金五铢钱后五岁而赦吏民之坐盗铸金钱死者数十万人其不发觉相杀者不可胜计赦自出者百余万人然不能半自出矣犯法者衆吏不能尽诛于是遣博士褚大徐偃等分行郡国擧幷兼之徒而御史大夫张汤方贵用事减宣杜周等爲中丞义纵尹齐王温舒等用惨急苛刻爲九卿直指夏兰之属始出而大农颜异诛矣自是后有腹非之法比而公卿大夫多谄谀取容天子旣下缗钱令而尊卜式百姓终莫分财佐县官于是吿缗钱纵矣扬可吿缗徧天下中家以上大氐皆遇吿得民财物以亿计奴婢以千万数田大县数百顷小县百余宅亦如之于是商贾中家以上大氐破民婾甘食好衣不事蓄藏之业而县官以盐铁缗钱之故用少饶矣是时越欲与汉用舩战逐乃大脩昆明池列馆环之治楼舩高十余丈作栢梁台高数十丈宫室之脩由此日丽明年天子始廵郡国公卿白议封禅事而郡国皆豫治道修缮故宫储设共具而望幸明年南越反西羌侵边天子因南方楼舩士二十余万人击越发三河以西骑击羌又度河筑令居初置张掖酒泉郡而上郡朔方西河河西开田官斥塞卒六十万人戍田之中国缮道餽粮远者三千余里边兵不足廼发武库工官兵器以澹之齐相卜式上书愿父子死南粤天子下诏襃扬赐爵关内侯黄金四十斤田十顷布吿天下天下莫应列侯以百数皆莫求从军至飮酎少府省金而列侯坐酎金失侯者百余人廼拜卜式爲御史大夫式旣在位见郡国多不便县官作盐铁器或强令民买之而舩有筭因孔仅言舩筭事上不说然兵所过县县以爲訾给母乏而巳不敢言轻赋法矣元封元年卜式贬爲太子太傅而桑弘羊爲治粟都尉领大农廼请置大农部丞数十人分部主郡国各往往置均输盐铁官尽笼天下之货名曰平凖不复吿缗民不益赋天下用饶于是弘羊赐爵左庶长黄金者再百焉是岁小旱上令百官求雨卜式言曰县官当食租衣税而已今弘羊令吏坐市列贩物求利烹弘羊天乃雨久之拜弘羊爲御史大夫昭帝卽位诏郡国擧贤良文学士问以民所疾苦敎化之要皆对愿罢盐铁酒榷均输官毋与天下争利示以节俭然后敎化可兴廼罢酒酤宣元成哀平五世亡所变改王莽居摄变汉制更作金银龟贝钱布之品名曰宝货凡宝货五物六名二十八品百姓愦乱其货不行民私以五铢钱市买莽患之下诏敢非井田挟五铢钱者爲惑衆投诸四裔以御魑魅于是商农失业食货俱废民涕泣于市道坐卖买田宅奴婢铸钱抵辠者自公卿大夫至庶人不可胜数莽知民愁廼伹行小钱直一与大钱五十二品并行龟贝布属且寝莽性扰不能母爲每有所兴造必欲依古得经文义和置命士督五均六斡郡有数人皆用富贾乘传求利交错天下因与郡县通姦多张空簿府藏不实百姓愈病莽毎一斡爲设科条防禁犯者辠至死姦吏猾民并侵衆庶各不安生每壹易钱民用破业而大䧟刑莽以私铸钱死及非沮宝货投四裔犯法者多不可胜计乃更轻其法私铸作泉布者与妻子没入爲官奴婢吏及比伍知而不擧吿与同罪非沮宝货民罚作一岁吏免官犯者兪衆及五人相坐皆没入郡国槛车铁鏁传送长安钟官愁苦死者十六七匈奴侵冦甚莽大募天下囚徒人奴名曰猪突狶勇壹切税吏民訾三十而取一又令公卿巳下至郡县黄绶吏皆保养军马吏尽复以与民民摇手触禁不得耕桑傜役烦剧而枯旱蝗虫相因又用制作未定上自公侯下至小吏皆不得奉禄而私赋歛货赂上流狱讼不决吏用苛暴立威旁缘莽禁侵刻小民富者不得自保贫者无以自存起爲盗贼依阻山泽吏不能禽而覆蔽之浸淫日广于是靑徐荆楚之地往往万数战鬭死亡缘边四夷所系虏陷罪饥疫人相食及莽未诛而天下户口减半矣自发猪突狶勇后四年而汉兵诛莽昔仲尼没而微言绝七十子丧而大义乖战国从横眞伪分争诸子之言纷然殽乱至秦患之乃焚灭文章以愚黔首汉兴改秦之败大收篇籍广开献书之路建藏书之䇿置写书之官书必同文不知则阙问诸故老至于衰世是非亡正人用其私古之学者耕且养三年而通一艺存其大体玩经文而巳是故用日约少而蓄德多三十而五经立也后世经传旣巳乖离博学者又不思多闻阙疑之义而务碎义逃难便辞巧说破坏形体说五字之文至于二三万言后进弥以驰逐故幼童而守一艺白首而后能言以安其所习毁所不见终以自蔽此学者之患也儒家者流盖出于司徒之官助人君顺阴阳明敎化者也游文于六经之中留意于仁义之际祖述尧舜宪章文武宗师仲尼以重其言于道最爲高然惑者旣失精微而辟者又随时抑扬违离道本苟以譁衆取宠后进循之是以五经乖析儒学寝衰此辟儒之患也道家者流盖出于史官历纪成败存亡祸福古今之道秉要执本淸虚以自守卑弱以自持此君人南面者之术也合于尧之克让易之嗛嗛一谦而四益此其所长也及放者爲之则欲绝去礼学兼弃仁义曰独任淸虚可以爲治阴阳家者流盖出于羲和之官敬顺昊天历象日月星辰敬授民时此其所长也及拘者爲之则牵于禁忌泥于小数舍人事而任鬼神法家者流盖出于理官信赏必罚以辅礼制此其所长也及刻者爲之则无敎化去仁爱专任刑法而欲以致治至于残害至亲伤恩薄厚名家者流盖出于礼官古者名位不同礼亦异数孔子曰必也正名乎此其所长也及譥者爲之则苟钩鈲析乱而已墨家者流盖出于淸庙之守茅屋採椽是以贵俭养三老五更是以兼爱选士大射是以上贤宗祀严父是以右鬼顺四时而行是以非命以孝视天下是以上同此其所长也及蔽者爲之见俭之利因以非礼乐推兼爱之意而不知别亲疏从横家者流盖出于行人之官孔子曰使乎使乎言当权事制宜受命而不受辞此其所长也及邪人爲之则上诈谖而弃其信杂家者流盖出于议官兼儒墨合名法知国体之有此见王治之无不贯此其所长也及盪者爲之则漫羡而无所归心农家者流盖出于农稷之官播百谷劝耕桑以足衣食故孔子曰所重民食此其所长也及鄙者爲之以爲无所事圣王欲使君臣并耕誖上下之序羣书治要卷第十四羣书治要羣书治要卷第十五羣书治要卷第十五秘书监鉅鹿男臣魏征等奉勅撰汉书三传韩信淮阴人也家贫无行不得推择爲吏常从人寄食从项羽爲郞中数以䇿干项羽弗用亡楚归汉上未奇之也数与萧何语何奇之至南郑诸将亡者十数人信度何巳数言上不我用卽亡何闻信亡不及以闻自追之人有言上曰丞相何亡上怒如失左右手居一二日何来谒上且怒且喜骂何曰若亡何也曰臣非敢亡追亡者耳上曰所追谁曰韩信上复骂曰诸将亡者以十数公无所追追信诈也何曰诸将易得至如信国士无双王必欲长王汉中无所事信必欲争天下非信无可与计事者王曰吾亦欲东耳何曰王必东能用信信卽留不能用信信终亡耳王曰吾以爲将何曰虽爲将信不留王曰以爲大将何曰幸甚必欲拜之择日斋戒设坛场具礼乃可王许之诸将皆喜人人各以爲得大将至拜乃韩信也一军皆惊信巳拜上坐王曰丞相数言将军将军何以敎寡人计䇿信因问王曰今东向争天下岂非项王耶曰然大王自料勇悍仁强孰与项王汉王曰弗如也信曰唯信亦以爲大王弗如也然臣尝事项王请言项王爲人也项王意乌猝嗟千人皆废然不能任属贤将此特匹夫之勇也项王见人恭谨言语姁姁人有疾病涕泣分食飮至使人有功当封爵刻印刓忍不能与此所谓妇人之仁也又背义帝约而以亲爱王诸侯不平所过无不残灭多怨百姓百姓不附特劫于威强服耳名虽爲覇实失天下心故曰其强易弱今大王诚能反其道任天下武勇何不诛以天下城邑封功臣何不服以义兵从思东归之士何不散且大王之入武关秋豪无所害除秦苛法秦民无不欲得大王今失职之蜀民无不恨者今王擧而东三秦可传檄而定也于是汉王大喜自以爲得信晚汉王以信爲左丞相击魏信问郦生魏得无用周叔爲大将乎曰柏直也信曰竖子耳遂进击魏虏豹定河东使人请汉王愿益兵三万人臣请以北擧燕赵东击齐南绝楚之粮道西与大王会于荥阳汉王与兵三万人进破代禽夏说以兵数万欲东下井陉击赵赵王成安君陈余聚兵井陉口广武君李左车说成安君曰闻汉将韩信渉西河虏魏王禽夏说议欲以下赵此乘胜而去国远鬭其锋不可当臣闻千里餽粮士有饥色樵蘓后爨师不宿饱今井陉之道车不得方䡄骑不得成列行数百里其势粮食必在后愿足下假臣奇兵三万人从间路绝其辎重足下深沟高垒勿与战彼前不得鬭退不得还不至十日两将之头可致麾下成安君不听信知其不用大喜乃引兵遂下井陉口斩成安君泜水禽赵王歇乃令军母斩广武君顷之有缚而至麾下者于是问广武君仆欲北攻燕东伐齐何若有功广武君辞曰臣闻之亡国之大夫不可以图存败军之将不可以语勇若臣者何足以权大事乎信曰仆闻之百里奚居虞而虞亡之秦而秦伯非愚于虞而智于秦也用与不用听与不听耳使成安君听子计仆亦禽矣仆委心归计愿子勿辞广武君曰臣闻智者千虑必有一失愚者千虑亦有一得故曰狂夫之言圣人择焉顾恐臣计未足用愿效愚忠故成安君有百战百胜之计一日而失之军败鄗下身死泜水上今足下虏魏王禽夏说不旬朝破赵二十万衆诛成安君名闻海内威震诸侯衆庶莫不倾耳以待命者然而衆劳卒疲其实难用也今足下擧勌弊之兵顿之燕坚城之下情见力屈欲战不㧞旷日持久粮食单竭若燕不破齐必拒境而自强二国相持则刘项之权未有所分也当今之计不如按甲休兵飨士大夫北首燕路然后发一乘之使奉咫尺之书以使燕燕必不敢不听从燕而东临齐虽有智者亦不知爲齐计矣如是则天下事可图也兵固有先声后实者此之谓也信曰善于是发使燕燕从风而靡遂度河袭历下军破龙且楚巳亡龙且项王恐使武渉往信信谢曰臣得事项王数年官不过郞中位不过执㦸言不听画䇿不用故背楚归汉汉王授我上将军印数万之衆解衣衣我推食食我言听计用吾得至于此人深亲信我背之不祥武渉巳去蒯通知天下权在于信深说以三分天下之计信不忍背汉又自以功大汉不夺我齐遂不听项羽死徙信爲楚王信初之国陈兵出入有变吿信欲反上伪游于云梦信谒于陈高祖令武士缚信载后车信曰果若人言狡兎死良狗烹上曰人吿公反遂械信至雒阳赦以爲淮阴侯信知汉王畏恶其能称疾不朝黥布六人也汉封爲淮南王十一年高后诛韩信布心恐忧复诛彭越盛其醢以徧赐诸侯王布见醢大恐遂聚兵反书闻上召诸将问布反爲之奈何皆曰发兵坑竖子耳何能爲汝阴侯滕公以问其客薛公薛公曰是固当反滕公曰上裂地而封之疏爵而贵之南面而立万乘之主其反何也薛公曰前年杀彭越往年杀韩信三人皆同功一体之人也自疑祸及身故反耳楚元王交高祖少弟也玄孙向字子政本名㪅生爲谏大夫向见光禄勲周堪光禄大夫张勐二人给事中大见信弘恭石显惮之数谮毁焉向上封事曰臣前幸得以骨肉备九卿奉法不谨乃复蒙恩窃见灾异并起天地失常征表爲国欲终不言念忠臣虽在甽畆犹不忘君况重以骨肉之亲又加以旧恩乎臣闻舜命九官济济相让和之至也衆贤和于朝则万物和于野故四海之内靡不和宁及至周文开基西郊杂沓衆贤罔不肃和崇推让之风以销分争之讼武王周公继政朝臣和于内万国驩于外故尽得其驩心以事其先祖下至幽厉之际朝廷不和转相非怨君子独守正勉强以从王事则反见憎毒谗愬故其诗曰密勿从事不敢吿劳无罪无辜谗口嗸嗸当是之时天变见于上地变动于下水泉沸腾山谷易处由此观之和气致祥乖气致异祥多者其国安异衆者其国危天地之常经古今之通义也今陛下开三代之业招文学之士优游寛容使得并进今贤不肖浑淆白墨不分邪正杂糅忠谗并进朝臣更相谗愬转相是非文书纷糺毁誉浑乱所以荧惑耳目感移心意者不可胜载分曹爲党将同心以陷正臣进者治之表也正臣陷者乱之机也乘治乱之机未知孰任而灾异数见此臣所以寒心者也夫乘权席势之人子弟鳞集于朝羽翼阴附者衆毁誉将必用以终乖离之咎是以日月无光雪霜夏陨陵谷易处列星失行皆怨气之所致也夫遵衰周之䡄迹循诗人之所刺而欲以成太平致雅颂犹却行而求及前人也初元以来六年矣按春秋六年之中灾异未有稠如今用贤人而行善政如或谮之则贤人退而善政还夫执狐疑之心者来谗贼之口持不断之意者开羣枉之门谗邪进者衆贤退羣枉盛者正士销故易有否泰小人道长则君子道销君子道销则政日乱故爲否否者闭而乱也君子道长则小人道销小人道销则政日治故爲泰泰者通而治也昔者鲧共工讙兜与舜禹杂处尧朝周公与管蔡并居周位当是时迭进相毁流言相谤岂可胜道哉帝尧成王能贤舜禹周公而销共工管蔡故以大治孔子与季孟偕仕于鲁李斯与叔孙俱宦于秦定公始皇贤季孟李斯而销孔子叔孙故以大乱故治乱荣辱之端在所信任所信任旣贤在于坚固而不移诗云我心匪石不可转也言守善笃也易曰涣汗其大号言号令如汗汗出而不反者也今出号令未能踰时而反是反汗也用贤未能三旬而退是转石也论语曰见不善如探汤今二府奏佞谄不当在位历年而不去也出令则如反汗用贤则如转石去佞则如㧞山而望阴阳之调不亦难乎是以羣小窥见间隙巧言丑诋流言飞文譁于民间故诗云忧心悄悄愠于羣小小人成羣诚足愠也昔孔子与颜渊子贡更相称誉不爲朋党禹稷与皐陶传相汲引不爲比周何则忠于爲国无邪心也故贤人在上位则引其类而聚之朝在下位则思与其类俱进故汤用伊尹不仁者远而衆贤至类相致也今佞邪与贤臣并在交㦸之内合党共谋违善依恶数设危险之言欲以倾移主上如忽然用之此天地之所以先戒灾异之所以重至者也自古明圣未有无诛而治者也故舜有四放之罚而孔子有两观之诛然后圣化可得而行也今以陛下明智诚深思天地之心迹察两观之诛览否泰之卦历周唐之所进以爲治原秦鲁之所销以爲戒考祥应之福省灾异之祸以揆当世之变放远佞邪之党坏散险诐之聚杜闭羣枉之门广开衆正之路决断狐疑分别犹豫使是非炳然可知则百异销灭而衆祥并至太平之基万世之利也向又见成帝营起昌陵数年不成制度泰奢上疏谏曰臣闻易曰安不忘危存不忘亡是以身安而国家可保也故贤圣之君博观终始心通三统天命所授者博非独一姓也孔子论诗至于殷士肤敏灌将于京喟然叹曰大哉天命善不可不传于子孙是以富贵无常不如是则王公其何以戒愼民萠其何以劝勉盖伤微子之事周而痛殷之亡也虽有尧舜之圣不能化丹朱之子虽有禹汤之德不能移末孙之桀纣自古及今未有不亡之国也故常战慄不敢讳亡孔子所谓富贵无常盖谓此也孝文皇帝居覇陵顾曰以北山石爲椁岂可动哉张释之进曰使其中有可欲虽锢南山犹有隙使其中无可欲虽无石椁又何慼乎孝文寤焉遂爲薄葬易曰古之葬者厚衣之以薪藏之中野不封不树后世圣人易之以棺椁黄帝葬于桥山尧葬济阴丘壠皆小葬具甚微舜葬苍梧二妃不从禹葬会稽不改其列殷汤无葬处文武周公葬于毕秦穆公葬于雍樗里子葬于武库皆无丘壠之处此圣帝明王贤君智士远览独虑无穷之计也其贤臣孝子亦承命顺意而薄葬之此诚奉安君父忠孝之至也故仲尼孝子而延陵慈父舜禹忠臣周公悌弟其葬君亲骨肉皆微薄矣非苟爲俭诚便于体也宋桓司马爲石椁仲尼曰不如速朽逮至吴王阖闾违礼厚葬十有余年越人发之及秦惠文武昭严襄五王皆大作丘壠多其瘗藏咸尽发掘暴露甚足悲也秦始皇帝葬于骊山之阿下锢三泉上崇山坟棺椁之丽宫馆之盛不可胜原又多杀宫人生埋工匠计以万数天下苦其役而叛之骊山之作未成而周章百万之师至其下矣数年之间外被项籍之灾内离牧竖之祸岂不哀哉是故德弥厚者葬弥薄智愈深者葬愈微无德寡智者葬愈厚丘壠弥高宫庙甚丽发掘必速由是观之明暗之效葬之吉凶昭然可见矣陛下卽位躬亲节俭始营初陵其制约小天下莫不称明及徙昌陵增埤爲高积土爲山发民坟墓积以万数营起邑居期日迫卒功费大万百余死者恨于下生者愁于上怨气感动阴阳因之以饥馑物故流离以十万数臣甚惽焉以死者爲有知发人之墓其害多矣若其无知又安用大谋之贤智则不悦以示衆庶则苦之若茍以悦愚夫淫侈之人又何爲哉陛下慈仁笃美甚厚聪明疎达盖世而顾与暴秦乱君竞爲奢侈比方丘壠悦愚夫之目隆一时之观违贤智之心忘万世之安臣窃爲陛下羞之唯陛下上览明圣黄帝尧舜禹汤文武周公仲尼之制下观贤智穆公延陵樗里张释之意孝文皇帝去坟薄葬以俭安神可以爲则秦昭始皇增山厚葬以侈生害足以爲戒初陵之摹宜从公卿大臣之议以息衆庶书奏上甚感向言而不能从其计向见上无继嗣政由王氏遂上封事极谏曰臣闻人君莫不欲安然而危莫不欲存然而亡失御臣之术也夫大臣操权柄持国政未有不爲害者也昔晋有六卿齐有田崔卫有孙寗鲁有季孟常掌国事世执朝柄后田氏取齐六卿分晋崔杼杀其君光孙林父寗殖出其君衎弑其君剽季氏卒逐昭公皆阴盛而阳微下失臣道之所致也故书曰臣之有作威作福害于而家凶于而国孔子曰禄去公室政逮大夫危亡之兆也秦昭王舅穰侯及泾阳叶阳君专国擅势假大后之威三人者权重于昭王家富于秦国国甚危殆赖寤范雎之言而秦复存二世委任赵高赵高专权自恣壅蔽大臣终有阎乐望夷之祸秦遂以亡近事不远卽汉所代也汉兴诸吕无道擅相尊王吕产吕禄席大后之宠据将相之位欲危刘氏赖忠正大臣绛侯朱虚等竭诚尽节以诛灭之然后刘氏复安今王氏一姓乘朱轮华毂者二十三人靑紫貂蝉充盈幄内鱼鳞左右大将军秉事用权五侯骄奢僭盛并作威福击断自恣行汗而寄治身私而託公依东宫之尊假甥舅之亲以爲威重尚书九卿州牧郡守皆出其门筦执枢机朋党比周称誉者登进忤恨者诛伤游谈者助之说执政者爲之言排摈宗室孤弱公族其有智能者尤非毁而不进远绝宗室之任不令得给事朝省恐其与己分权数称燕王盖主以疑上心避讳吕霍而弗肯称内有管蔡之萠外假周公之论兄弟据重宗族磐牙历上古至秦汉外戚贵未有如王氏者也虽周皇甫秦穰侯汉武安吕霍上官之属皆不及也物盛必有非常之变先见爲其人征象孝昭帝时冠石立于泰山仆桺起于上林而孝宣帝卽位今王氏先祖坟墓在济南者其梓柱生枝叶扶疎上出屋根垂地中虽立石起桺无以过此明也事势不两大王氏与刘氏亦且不并立如下有泰山之安则上有累卵之危陛下爲人子孙守持宗庙而令国祚移于外亲降爲皁隷纵不爲身奈宗庙何妇人内夫家而外父母家此亦非皇太后之福也孝宣皇帝不与舅平昌乐昌侯权所以全安之也夫明者起福于无形销患于未然宜发明诏吐德音援近宗室亲而纳信黜远外戚无授以政以则效先帝之所行厚安外戚全其宗族诚东宫之意外家之福也王氏永存保其爵禄刘氏长安不失社稷所以襃睦外内之姓子子孙孙无疆之计也如不行此䇿田氏复见于今六卿必起于汉爲后嗣忧昭昭甚明不可不深图不可不早虑也唯陛下深留圣思览往事之戒居万安之实用保宗庙久承皇太后天下幸甚书奏天子召见向叹息悲伤其意谓曰君且休矣吾将思之向毎召见数言公族者国之枝叶枝叶落则本根无所庇廕方今同姓疎远母党专政禄去公室权在外家非所以强汉宗卑私门保守社稷安固后嗣也向自见得信于上故常显讼宗室讥刺王氏及在位大臣其言多痛切发于至诚终不能用向卒后十三岁而王氏代汉季布楚人也项籍使将兵数窘汉王项籍灭高祖购求布千金敢舍匿罪三族布匿濮阳周氏周氏廼髠钳布衣褐置广桺车中之鲁朱家卖之朱家心知其季布也买置田舍廼之雒阳见汝阴侯滕公说曰季布何罪臣各爲其主用职耳项氏臣岂可尽诛耶今上始得天下而以私怨求一人何示不广也且以季布之贤汉求之急如此此不北走故南走越耳夫忌壮士以资敌国此伍子胥所以鞭荆平王之墓也君何不从容爲上言之滕公心知朱家大侠意布匿其所廼许诺侍间果言如朱家㫖上廼赦布布爲河东守孝文时人有言其贤召欲以爲御史大夫人又言其勇使酒难近至留邸一月见罢布进曰臣待罪河东陛下无故召臣此人必有以臣欺陛下者今臣至无所受事罢去此人必有毁臣者夫以一人誉召臣一人毁去臣恐天下有识闻之有以窥陛下上默然慙曰河东吾股肱郡故特召君耳栾布梁人也爲梁大夫使于齐未还汉召彭越责以谋反夷三族枭首雒阳下诏有收视者辄捕之布还奏事彭越头下祠而哭之吏捕以闻上召骂曰若与彭越反耶吾禁人勿收若独祠哭之与反明矣趣烹之方提趋汤顾曰愿壹言而死上曰何言布曰方上之困彭城败荥阳成皐项王所以不能遂西徒以彭王居梁地与汉合从苦楚也当是之时彭王壹顾与楚则汉破且垓下之会微彭王项氏不亡天下巳定彭王割符受封亦欲传之万世今汉壹征兵于梁彭王病不行而疑以爲反反形未见以苛细诛之臣恐功臣人人自危也今彭王巳死臣生不如死请就烹上廼释布拜爲都尉萧何沛人也汉杀项羽卽皇帝位论功行封羣臣争功岁余不决上以何功最盛先封爲酇侯食邑八千户功臣皆曰臣等身被坚执兵多者百余战少者数十合攻城略地大小各有差今萧何未有汗马之劳徒持文墨议论不战居臣等上何也上曰诸君知猎乎曰知之知猎狗乎曰知之上曰夫猎追杀兽者狗也而发纵指示兽处者人也诸君徒能走得兽耳功狗也至如萧何发纵指示功人也且诸君独以身从我多者两三人萧何擧宗数十人皆随我功不可忘也羣臣后皆莫敢言列侯毕巳受封奏位次皆曰平阳侯曹参身被七十创攻城略地功最多宜第一关内侯鄂千秋时爲谒者进曰羣臣议皆误夫曹参虽有野战略地之功此待一时之事夫上与楚相拒五岁失军亡衆跳身遯者数矣然萧何常从关中遣军补其处非上所诏令召而数万衆会上乏绝者数矣夫汉与楚相守荥阳数年军无见粮萧何转漕关中给食不乏陛下虽数亡山东萧何常全关中侍陛下此万世功也今虽无曹参等百数何缺于汉汉得之不必待以全奈何欲以一旦之功而加万世之功哉萧何当第一曹参次之上曰善于是乃令何第一赐劔履上殿入朝不趋是日悉封何父母兄弟十余人皆食邑何爲民请曰长安地陜上林中多空地弃愿令民得入田母收稾爲兽食上大怒曰相国多受贾人财物爲请吾苑乃下何廷尉械系之数日王卫尉侍前问曰相国胡大罪陛下系之暴也上曰吾闻李斯相秦有善归主有恶自予今相国多受贾竖金爲请吾苑以自媚于民故系治之王卫尉曰夫职事茍有便于民而请之眞宰相事也陛下奈何乃疑相国受贾人钱乎且陛下距楚数岁陈狶黥布反时陛下自将往当是时相国守关中摇足卽关西非陛下有相国不以此时爲利乃利贾人之金乎且秦以不闻其过亡天下夫李斯之分过又何足法哉陛下何疑宰相之浅也是日使使持节赦出何何年老素恭谨徒跣入谢上曰相国休矣相国爲民请吾苑不许我不过爲桀纣主而相国爲贤相吾故系相国欲令百姓闻吾过也曹参沛人也爲齐丞相参闻胶西有盖公善治黄老言使人厚币请之旣见盖公爲言治道贵淸静而民自定推此类具言参于是避正堂舍盖公焉其治要用黄老术齐国安集大称贤相萧何薨使者召参参去属其后相曰以齐狱市爲寄愼勿扰也后相曰治无大于此者乎参曰不然夫狱市者所以幷容也今君扰之姦人安所容乎吾是以先之始参微时与萧何善及爲宰相有隙至何且死所推贤唯参参代何爲相国擧事无所变更壹遵何之约束择郡国吏长大讷于文辞谨厚长者卽召除爲丞相史史言文刻深欲务声名輙斥去之日夜飮酒卿大夫以下吏及宾客见参不事事来者皆欲有言至者参輙飮以醇酒度之欲有言复飮酒醉而后去终莫得开说相舍后园近吏舍日飮歌唿从吏患之无如何乃请参游后园闻吏醉歌唿从吏幸相国召按之乃反取酒张坐飮大歌唿与相和参见人之有细过专掩匿覆盖之府中无事参子窋爲中大夫惠帝怪相国不治事以爲岂少朕与乃谓窋曰汝归试私从容问乃父曰高帝新弃羣臣帝富于春秋君爲相国日飮无所请事何以忧天下然无言吾吿汝也窋旣洗沐归谏参参怒而笞之二百曰趣入侍天下事非乃所当言也至朝时帝让参参免冠谢曰陛下自察圣武孰与高皇帝上曰朕乃安敢望先帝参曰陛下观参孰与萧何贤上曰君似不及也参曰陛下之言是也且高皇帝与萧何定天下法令旣明具陛下垂拱参等守职遵而勿失不亦可乎惠帝曰善君休矣百姓歌之曰萧何爲法讲若画一曹参代之守而勿失载其淸静民以宁壹张良字子房韩人也沛公欲以二万人击秦峣关下军良曰秦兵尚强未可轻臣闻其将屠者子贾竖易动以利愿沛公令郦食其持重宝啗秦将秦将果欲连和俱西良曰此独其将欲叛士卒恐不从不如因其解击之沛公廼引兵击秦军大破之遂至咸阳秦王子婴降沛公沛公入秦宫室帷帐狗马重宝妇女以千数意欲留居之樊哙谏沛公不听良曰夫秦爲无道故沛公得至此爲天下除残去贼宜缟素爲资今始入秦卽安其乐此所谓助桀爲虐且忠言逆于耳利于行毒药苦于口利于病愿沛公听樊哙言沛公廼还军覇上陈平户牖人也背楚因魏无知见汉王汉王拜爲都尉典护军綘灌等或谗平曰闻平居家时盗其嫂事魏王不容亡而归楚不中又亡归汉今大王尊官之令护军臣闻平使诸将金多者得善处金少者得恶处平反覆乱臣也愿王察之汉王疑之以让无知问曰有之乎无知曰有汉王曰公言其贤人何也对曰臣之所言者能也陛下所问者行也今有尾生孝巳之行而无益于胜败之数陛下何暇用之乎今楚汉相拒臣进奇谋之士王召平而问曰吾闻先生事魏不遂事楚而去今又从吾游信者固多心乎平曰臣事魏王魏王不能用臣说故去事项王项王不信人其所任爱非诸项卽妻之昆弟虽有奇士不能用臣居楚闻汉王之能用人故归大王臣臝身来不受金无以爲资诚臣计画有可采者愿大王用之使无可用者大王所赐金具在请封输官得请骸骨汉王廼谢厚赐拜以爲护军中尉尽护诸将诸将廼不敢复言周勃沛人也爲人木强敦厚高帝以爲可属大事惠帝以勃爲大尉高后崩吕禄以赵王爲汉上将军吕产以吕王爲相国秉权欲危刘氏勃与丞相平朱虚侯章共诛诸吕遂共迎立代王是爲孝文皇帝初卽位以勃爲右丞相后廼免丞相就国人有上书吿勃欲反下廷尉廷尉逮捕勃治之勃恐不知置辞吏稍侵辱之勃以千金与狱吏廼书牍背示之以公主爲证公主者文帝女也勃太子胜之尚之故狱吏敎引爲证薄太后亦以爲无反事文帝朝太后曰綘侯绾皇帝玺将兵于北军不以此时反今居一小县顾欲反耶文帝廼谢曰吏方验而出之于是使使持节赦勃复爵邑勃旣出曰吾尝将百万军然安知狱吏之贵也勃子亚夫文帝封爲条侯后六年匈奴大入边以宗正刘礼爲将军军覇上祝兹侯徐厉爲将军军棘门以亚夫爲将军军细桺以备胡上自劳军至覇上及棘门军直驰入将以下骑送迎巳而之细桺军军士吏被甲锐兵刄彀弓弩持满天子先驱至不得入先驱曰天子且至军门都尉曰将军令曰军中闻将军之令不闻天子之诏有顷上至又不得入于是上使使持节诏将军曰吾欲劳军亚夫乃传言开壁门壁门士请车骑曰将军约军中不得驱驰于是廼按辔徐行至中营将军亚夫持兵揖曰介胄之士不拜请以军礼见天子爲动改容式车使人称谢成礼而去旣出军门羣臣皆惊文帝曰嗟乎此眞将军矣向者覇上棘门军如儿戏耳其将固可袭而虏也亚夫可得而犯耶称善者久之樊哙沛人也与高祖俱起高帝尝病恶见人卧禁中诏户者毋得入羣臣綘灌等莫敢入十余日哙廼排闼直入大臣随之上独枕一宦者卧哙等见上流涕曰始陛下与臣等起丰沛定天下何其壮也今天下巳定又何惫也且陛下病甚大臣震恐不见臣等计事顾独与一宦者绝乎且陛下独不见赵高之事乎高帝笑而起周昌沛人也爲御史大夫爲人强力敢直言自萧曹等皆卑下之昌尝燕入奏事高帝方拥戚姬昌还走高帝逐得骑昌项问曰我何如主昌仰曰陛下卽桀纣之主也于是上笑之然尤惮昌及高帝欲废太子大臣固争莫能得而昌庭争之强上问其说昌爲人吃又盛怒曰臣口不能言然臣心知其不可陛下欲废太子臣期期不奉诏上欣然而笑太子遂定申屠嘉梁人也爲丞相是时太中大夫邓通方爱幸赏赐累鉅万文帝常燕飮通家其宠如是是时嘉入朝而通居上旁有怠慢之礼嘉奏事毕因言曰陛下幸爱羣臣则富贵之至于朝廷之礼不可以不肃上曰君勿言吾私之罢朝坐府中爲檄召通通恐入言上上曰汝第往吾今使人召若通至丞相府免冠徒跣顿首谢嘉责曰夫朝廷者高皇帝之朝廷也通小臣戏殿上大不敬当斩通顿首首尽出血不解上使使持节召通而谢丞相曰此吾弄臣君释之通旣至爲上泣曰丞相几杀臣羣书治要卷第十五羣书治要羣书治要卷第十六羣书治要卷第十六秘书监鉅鹿男臣魏征等奉勅撰汉书四传郦食其陈留人也好读书身长八尺人皆谓之狂生自谓我非狂沛公至高阳传舍使人召食其至入谒沛公方踞牀令两女子洗而见食其食其入卽长揖不拜曰足下欲助秦攻诸侯乎欲率诸侯破秦乎沛公骂曰竖儒夫天下同苦秦久矣故诸侯相率攻秦何谓助秦食其曰必欲聚徒合义兵诛无道秦不宜踞见长者于是沛公辍洗起衣延食其上坐谢之汉王据守敖仓而使食其说齐王曰王知天下之所归乎曰不知也天下何归曰归汉齐王曰先生何以言之曰汉王与项王约先入咸阳者王之项王背约不与而迁杀义帝汉王起蜀汉之兵击三秦出关而责义帝之负处收天下之兵立诸侯之后降城卽以侯其将得赂则以分其士与天下同其利豪英贤才皆乐爲之用诸侯之兵四面而至蜀汉之粟方舩而下项王有背约之名杀义帝之负于人之功无所记于人之罪无所忘战胜而不得其赏㧞城而不得其封非项氏莫得用事爲人刻印刓而不能授攻城得赂积财而不能赏天下叛之贤材怨之而莫爲之用故天下之士归于汉王可坐而策也夫汉王发蜀汉定三秦渉西河之水援上党之兵下井陉破北魏此黄帝之兵非人之力天之福也今巳据敖仓之粟塞成皐之险守白马之津杜太行之阨拒飞狐之口天下后服者先亡矣王疾下汉王齐国社稷可得而保也不下汉王危亡可立而待也田广廼听食其罢历下兵守战备陆贾楚人也有口辩常居左右时时前说称诗书高帝骂之曰乃公居马上得之安事诗书贾曰马上得之宁可以马上治乎且文武并用长久之术也昔者吴王夫差智伯极武而亡秦任刑法不变卒灭赵氏向使秦巳并天下行仁义法先圣陛下安得而有之高帝不怿有慙色谓贾曰试爲我着秦所以失天下吾所以得之者及古成败之国事贾凡着十二篇毎奏一篇高帝未甞不称善称其书曰新语吕大后时王诸吕诸吕擅权欲劫少主危刘氏右丞相陈平患之贾曰天下安注意相天下危注意将将相和则士豫附士豫附天下虽有变则权不分权不分爲社稷计在两君掌握耳平因结谋于大尉勃卒诛诸吕安刘氏立文帝贾之谋也娄敬齐人也汉五年戍陇西过雒阳高帝在焉敬脱輓辂见齐人虞将军曰臣愿见上言便宜虞将军入言上上召见问敬说曰陛下都雒阳岂欲与周室比隆哉上曰然敬曰陛下取天下与周异周之先自后稷积德累善十余世及武王伐纣不期会孟津上八百诸侯遂灭殷成王卽位周公之属傅相焉廼营成周都雒以爲此天下中诸侯四方纳贡职道里钧矣有德则易以王无德则易以亡凡居此者欲令周务以德致人不欲阻险令后世骄奢以虐民也及周之衰分而爲二天下莫朝周不能制非德薄形势弱也今陛下起丰沛收卒三千人卷蜀汉定三秦与项籍大战七十小战四十使天下之民肝脑涂地父子暴骸中野不可胜数哭泣之声不绝伤痍者未起而欲比隆成康之时臣窃以爲不侔矣且夫秦地被山带河四塞以爲固卒然有急百万之衆可具因秦之故资甚美膏腴之地此所谓天府陛下入关而都之山东虽乱秦故地可全而有也夫与人鬭不搤其亢拊其背未能全胜今陛下入关而都按秦之故此亦搤天下之亢而拊其背也高帝卽日驾西都关中于是赐姓刘氏拜爲郞中号曰奉春君汉七年韩王信反高帝自往击至晋阳闻信与匈奴欲击汉上使人使匈奴匈奴匿其壮士肥牛马徒见其老弱及羸畜使者十辈来皆言匈奴易击上使敬复往还执曰两国相击此宜夸矜见所长今臣往徒见羸胔老弱此必欲见短伏奇兵以争利愚以爲匈奴不可击也是时汉兵三十余万衆兵巳业行上怒骂敬曰齐虏以舌得官廼今妄言沮吾军械系敬广武遂往至平城匈奴果出奇兵围高帝白登七日然后得解高帝至广武赦敬曰吾不用公言以困平城廼封敬二千户号建信侯叔孙通薛人也爲太子太傅高帝欲以赵王如意易太子通谏曰昔者晋献公以骊姬故废太子立奚齐晋国乱者数十年爲天下笑秦以不早定扶苏胡亥诈立自使灭祀此陛下所亲见今太子仁孝天下皆闻之吕后与陛下攻苦食啖其可背哉陛下必欲废嫡而立少臣愿先伏诛以颈血汚地高帝曰公罢矣吾特戏耳通曰太子天下本本壹摇天下震动奈何以天下戏高帝曰吾听公蒯通范阳人也韩信定齐地自立爲齐假王通知天下权在于信说信曰今刘项分争使人肝脑涂地流离中野不可胜数非天下贤圣其势固不能息天下之祸当今之时两主悬命于足下足下爲汉则汉胜与楚则楚胜方今爲足下计莫若两利而俱存之参分天下鼎足而立其势莫敢先动盖闻天与弗取反受其咎时至弗行反受其殃愿足下孰图之信曰汉王遇我厚吾岂可见利而背恩乎遂谢通通说不听惶恐乃阳狂爲巫天下旣定后信以罪废爲淮阴侯谋反诛临死叹曰悔不用蒯通之言高帝闻之召通通至上欲亨之曰若敎韩信反何也通曰狗各吠非其主当彼时臣独知齐王韩信非知陛下也且秦失其鹿天下共逐之高材者先得天下匈匈争欲爲陛下所爲顾力不能可殚诛邪上廼赦之至齐悼惠王时曹参爲相礼下贤人请通爲客初齐处士东郭先生梁石君入深山隐居通廼见相国曰妇人有夫死三日而嫁者有幽居守寡不出门者足下卽欲求妇何取曰取不嫁者通曰然则求臣亦犹是也彼东郭先生梁石君齐之俊士也隐居不嫁未甞卑节下意以求仕也愿足下使人礼之曹相国曰敬受命皆以爲上宾贾谊洛阳人也孝文时爲梁怀王太傅是时匈奴强侵边天下初定制度疏阔诸侯王僭拟地过古制淮南济北王皆爲逆诛谊数上疏陈政事多所欲匡建其大略曰臣窃惟事势可爲痛哭者一可爲流涕者二可爲长太息者六若其他背理而伤道者难徧以疏擧进言者皆曰天下巳安巳治矣臣独以爲未也曰安且治者非愚则䛕皆非事实知治乱之体者也夫抱火厝之积薪之下而寝其上火未及燃因谓之安方今之势何以异此陛下何不壹令臣得孰数之于前因陈治安之策试详择焉夫使爲治劳智虑苦身体乏钟鼓之乐勿爲可也乐与今同而加之以诸侯䡄道兵革不动民保首领匈奴宾服四荒向风百姓素朴狱讼衰息天下顺治生爲明帝没爲明神名誉之美垂于无穷建久安之势成长治之业以承祖庙以奉六亲至孝也以幸天下以育羣生至仁也立经陈纪轻重同得后可以爲万世法程虽有愚幼不肖之嗣犹得蒙业而安至明也以陛下之明达因使少知治体者得佐下风致此非难也臣谨稽之天地验之往古按之当今之务日夜念之至孰也虽使禹舜复生爲陛下计无以易此夫树国固必相疑之势也下数被其殃上数爽其忧甚非所以安上而全下今或亲弟谋爲东帝亲兄之子西向而击天子春秋鼎盛行义未过德泽有加焉犹尚如是况莫大诸侯权力且十此者乎然而天下少安何也大国之王幼弱未壮汉之所置傅相方握其事数年之后诸侯之王大抵皆冠血气方刚汉之傅相称病而赐罢彼自丞尉以上徧置私人如此有异淮南济北之爲邪此时而欲爲治安虽尧舜不治也今令此道顺而全安甚易不肯早爲巳廼堕骨肉之属而抗刭之岂有异秦之季世乎夫以天子之位乘今之时因天之助尚惮以危爲安以乱爲治假设天下如曩时淮阴侯尚王楚黥布王淮南彭越王梁韩信王韩张敖王赵卢绾王燕陈狶在代令此六七公者皆亡恙当是时而陛下卽天子位能自安乎臣有以知陛下之不能也天下殽乱高皇帝与诸公并起诸公幸者廼爲中涓其次仅得舍人材之不逮至远也高皇帝以明圣威武卽天子位割膏腴之地以王诸公多者百余城少者三四十县德至渥也然其后十年之间反者九起陛下之与诸公非亲角材而臣之也又非身封王之也自高皇帝不能以是一岁爲安故臣知陛下之不能也臣请试言其亲者假令悼惠王王齐元王王楚中子王赵幽王王淮阳恭王王梁灵王王燕厉王王淮南六七贵人皆无恙当是时陛下卽位能爲治乎臣又知陛下之不能也若此诸王虽名爲臣实皆有布衣昆弟之心虑无不帝制而天子自爲者擅爵人赦死辠甚者或戴黄屋令不肯听召之安可致乎幸而来至法安可得加动一亲戚天下圜视而起陛下之臣虽有悍如冯敬者适启其口匙首巳陷其匈矣陛下虽贤谁与领此故疏者必危亲者必乱巳然之效也其异姓负强而动者汉巳幸而胜之矣又不易其所以然同姓袭是迹而动旣有征矣殃祸之变未知所移明帝处之尚不能以安后世将如之何屠牛坥一朝解十二牛而芒刄不顿者所排击剥割皆衆理解也至于髋髀之所非斤则斧夫仁义恩厚人主之芒刄也权势法制人主之斤斧也今诸侯王皆衆髋髀也释斤斧之用而欲婴以芒刄臣以爲不缺则折胡不用之淮南济北势不可也臣窃迹前事大抵强者先反淮阴王楚最强则最先反韩王信倚胡则又反贯高因赵资则又反陈狶兵精则又反彭越用梁则又反黥布用淮南则又反卢绾最弱最后反长沙廼在二万五千户耳功少而最完势疏而最忠非独性异人亦形势然也曩令樊郦绛灌据数十城而王今虽巳残亡可也令信越之伦列爲彻侯而居虽至今存可然则天下之大计可知也欲诸王之皆忠附则莫若令如长沙王欲臣子之勿𦵔醢则莫若令如樊郦等欲天下之治安莫若衆建诸侯而少其力力少则易使以义国小则无邪心令海内之势如身之使臂臂之使指莫不制从诸侯之君不敢有异心虽在细民且知其安故天下咸知陛下之明割地定制令齐赵楚各爲若干国使其子孙各受祖之分地地尽而止及燕梁他国皆然其分地衆而子孙少者建以爲国空而置之须其子孙生者擧使君之天子无所利焉诚以定治而已故天下咸知陛下之廉地制壹定宗室子孙莫虑不王下无背叛之心上无诛伐之志天下咸知陛下之仁法立而不犯令行而不逆细民向善大臣致顺故天下咸知陛下之义当时大治后世诵圣陛下谁惮而久不爲此天下之势方病大瘇一胫之大几如要一指之大几如股平居不可屈伸失今不治必爲锢疾后虽有扁鹊不能爲巳可痛哭者此病是也天下之势方倒悬凡天子者天下之首也蛮夷者天下之足也今匈奴嫚娒侵掠至不敬也爲天下患至无巳也而汉岁致金絮采缯以奉之足反居上首顾居下倒悬如此莫之能解犹爲国有人乎可爲流涕者此也今民卖僮者爲之绣衣丝履偏诸缘内之闲中是古天子后服所以庙而不宴者也而庶人得以衣婢妾白縠之表薄纨之里緁以偏诸是古天子之服也今富人大贾嘉会召客者以被墙古者以奉一帝一后而节适今庶人屋壁得爲帝服倡优下贱得爲后饰然而天下不屈者殆未有也夫俗至大不敬也至无等也至冐上也进计者犹曰无爲可爲长太息者此也商君遗礼义弃仁恩并心于进取秦俗日败故秦人家富子壮则出分家贫子壮则出赘借父耰鉏虑有德色母取箕箒立而谇语抱哺其子与公倂倨其慈子嗜利不同禽兽者无几耳然并心而赴时者犹曰蹷六国兼天下功成求得矣终不知反廉愧之节仁义之厚衆掩寡知欺愚勇威怯壮凌衰其乱至矣是以大贤起之威震海内德从天下曩之爲秦者今转而爲汉矣然其遗风余俗犹尚未改今世以侈靡相竞而上无制度弃礼谊捐廉耻日甚杀父兄盗者剟寝户之帘搴两庙之器白昼大都之中剽吏而夺之金矫伪者出几十万石粟赋六百余万钱乘传而行郡国此其无行义之尤至者也而大臣特以簿书不报期会之间以爲大故至于俗流失世坏败因恬而不知怪夫移风易俗使天下囘心而向道类非俗吏之所能爲也俗吏之所务在于刀笔筐箧而不知大体陛下又不自忧窃爲陛下惜之夫立君臣等上下使父子有礼六亲有纪此非天之所爲人之所设也人之所设不爲不立不植则僵不修则坏管子曰礼义廉耻是谓四维四维不张国乃灭亡使管子愚人也则可管子而少知治体则是岂可不爲寒心哉秦灭四维而不张故君臣乖乱六亲殃戮姦人并起万民离叛凡十三岁而社稷爲墟今四维犹未备也故姦人几幸而衆心疑惑岂如今定经制令君臣上下有差父子六亲各得其宜姦人无所几幸此业壹定世世常安若夫经制不定是犹渡江河无维檝中流而遇风波舩必覆矣可爲长大息者此也夏爲天子十有余世殷爲天子二十余世周爲天子三十余世秦爲天子二世而亡人性不甚相远也何三代之君有道之长而秦无道之暴也其故可知也古之王者太子廼生固擧以礼使士负之有司齐肃端冕见于天也过阙则下过庙则趍孝子之道也故自爲赤子而敎固巳行矣昔者成王幼在繦緥之中召公爲大保周公爲太傅太公爲太师保保其身体傅傅之德义师导之敎训此三公职也于是爲置三少少保少傅少师是与太子宴者也故廼孩提有识三公三少明孝仁礼义以导习之逐去邪人不使见恶行于是皆选天下之端士孝悌博闻有道术者以卫翼之使与太子居处出入故太子廼生而见正事闻正言行正道左右前后皆正人夫习与正人居之不能无正犹生长楚之鄕不能不楚言也孔子曰少成若天性习贯如自然太子旣冠成人免于保傅之严则有记过之史彻膳之宰进善之旌诽谤之木敢谏之鼓瞽史诵诗工诵箴谏大夫进谋士传民语习与智长故切而不媿化与心成故中道若性春秋入学坐国老执酱而亲餽之所以明有孝也行以鸾和歩中采齐趍中肆夏所以明有度也其于禽兽见其生不食其死闻其声不食其肉故远庖厨所以长恩且明有仁也夫三代之所以长久者以其辅翼太子有此具也至秦而不然其俗固非贵辞让也所上者吿讦也固非贵礼义也所上者刑罸也使赵高傅胡亥而敎之狱所习者非斩劓人则夷人之三族也故胡亥今日卽位而明日射人忠谏者谓之诽谤深计者谓之妖言其视杀人若刈草菅然岂唯胡亥之性恶哉彼其所以导之者非其理故也鄙谚曰不习爲吏视巳成事又曰前车覆后车诫夫三代之所以长久者其巳事可知也夫存亡之变治乱之机其要在是矣夫天下之命悬于太子太子之善在于早谕敎与选左右夫心未滥而先谕敎则化易成也开于道术智谊之指则敎之力也若其服习积贯则左右而巳臣故曰选左右早谕敎最急夫敎得而左右正则太子正矣太子正而天下定矣若夫庆赏以劝善刑罸以惩恶先王执此之政坚如金石行此之令信如四时据此之公无私如天地岂顾不用哉孔子曰听讼吾犹人也必也使无讼乎爲人主计者莫如先审取舍取舍之极定于内而安危之萠应于外矣安者非一日而安也危者非一日而危也皆以积渐然不可不察也人主之所积在其取舍以礼义治之者积礼义以刑罸治之者积刑罸刑罸积而民怨背礼义积而民和亲故世主欲民之善同而所以使民善者或异或导之以德敎或敺之以法令导之以德敎德敎洽而民气乐敺之以法令者法令极而民风哀哀乐之感祸福之应也秦王之欲尊宗庙而安子孙与汤武同然而汤武广大其德行六七百岁而弗失秦王持天下十余岁则大败此无他故矣汤武之定取舍审而秦王之定取舍不审也夫天下大器今人之置器置诸安处则安置诸危处则危天下之情与器无以异在天子之所置之汤武置天下于仁义礼乐而德泽洽禽兽草木广裕德被子孙数十世此天下所共闻也秦王置天下于法令刑罸德泽无一有而怨毒盈于世人憎恶之如仇雠祸几及身子孙诛绝此天下之所共见也是非其明效大验邪人之言曰听言之道必以其事观之则言者莫敢妄言今或言礼谊之不如法令敎化之不如刑罸人主胡不引殷周秦事以观之也人主之尊譬如堂羣臣如陛衆庶如地古者圣王制爲等列内有公卿大夫士外有公侯伯子男等级分明而天子加焉故其尊不可及也鄙谚曰欲投鼠忌器尚惮不投恐伤其器况贵臣之近主乎廉耻礼节以治君子故有赐死而无戮辱是以黥劓之辠不及大夫顾其离主上不远也君之宠臣虽或有过刑戮之罪不加其身者尊君故也所以体貌大臣而厉其节也今自王侯三公之贵皆天子之所改容而礼之古天子之所谓伯父伯舅也而今与衆庶同黥劓髠刖笞傌弃市之法然则堂不无陛乎被戮辱者不泰迫乎廉耻不行大臣无廼握重权大官而有徒隷无耻之心乎今而有过帝令废之可也退之可也赐之死可也灭之可也若夫束缚之系緤之输之司冦编之徒官司冦小吏詈骂而榜笞之殆非所以令衆庶见也夫天子之所甞敬衆庶之所甞宠死而死耳贱人安得如此而顿辱之哉故主上遇其大臣如遇犬马彼将犬马自爲也如遇官徒彼将官徒自爲也故古者礼不及庶人刑不至大夫所以厉宠臣之节也其有大罪者闻命则北面再拜跪而自裁上不使人捽抑而刑之也曰子大夫自有过耳吾遇子有礼矣遇之有礼故羣臣自熹婴以廉耻故人矜以节行上设廉耻礼义以遇其臣而臣不以节行报其上者则非人类也故爲人臣者利不苟就害不苟去唯义所在上之化也故父兄之臣诚死宗庙法度之臣诚死社稷辅翼之臣诚死君上守圄扞敌之臣诚死城郭封疆故曰圣人有金城者比物此志也彼且爲我死故吾得与之俱生彼且爲我亡故吾得与之俱存爲我危故吾得与之皆安顾行而忘利守节而仗义故可以託不御之权可以寄六尺之孤此厉廉耻行礼谊之所致也主上何丧焉此之不爲而顾彼之久行故曰可爲长太息者此也爰盎字丝楚人也孝文时爲中郞将从覇陵上欲西驰下峻坂盎揽辔上曰将军怯邪盎曰臣闻千金子不垂堂百金子不骑衡圣主不乘危不徼幸今陛下骋六飞驰不测山有如马惊车败陛下纵自轻奈高庙太后何上乃止上幸上林皇后愼夫人从其在禁中常同坐及坐郞署盎却愼夫人坐愼夫人怒不肯坐上亦怒起盎因前说曰臣闻尊卑有序则上下和今陛下旣巳立后愼夫人廼妾妾主岂可以同坐哉且陛下幸之则厚赐之陛下所以爲愼夫人适所以祸之独不见人豕乎于是上廼悦入语愼夫人夫人赐盎金五十斤然盎亦以数直谏不得久居中调爲陇西都尉仁爱士卒皆争爲死晁错颍川人也以文学爲太子家令是时匈奴强数冦边上发兵以御之错上言兵事曰臣闻兵法有必胜之将由此观之安边境立功名在于良将不可不择也臣又闻用兵临战合刃之急者三一曰得地形二曰卒服习三曰器用利兵法曰丈五之沟渐车之水山林积石经川丘阜草木所在此歩兵之地也车骑二不当一土山丘陵曼衍相属平原广野此车骑之地也歩兵十不当一平陵相远川谷居间仰高临下此弓弩之地也短兵百不当一两阵相近平地浅草可前可后此长㦸之地也剑楯三不当一萑苇竹萧草木蒙茏支叶茂接此矛鋋之地也长㦸二不当一曲道相伏险阨相薄此劔楯之地也弓弩三不当一士不选练卒不服习起居不精动静不集趍利弗及避难不毕前击后解与金鼓之音相失此不习勒卒之过也百不当十兵不完利与空手同甲不坚密与袒裼同弩不可以及远与短兵同射不能中与无矢同中不能入与无镞同此将不省兵之祸也五不当一故兵法曰器械不利以其卒予敌也卒不可用以其将与敌也君不择将以其国与敌也四者兵之至要也臣又闻小大异形强弱异势险易异备夫卑身以事强小国之形也合小以攻大敌国之形也以蛮夷攻蛮夷中国之形也今匈奴地形伎艺与中国异上下山坂出入谿涧中国之马弗与也险道倾侧且驰且射中国之骑弗与也风雨罢劳饥渴不困中国之人弗与也此匈奴之长技也若夫平原易地轻车突骑则匈奴之衆易挠乱也劲弩长㦸射疏及远则匈奴之弓弗能挌也坚甲利刄长短相杂游弩往来什伍俱前则匈奴之兵弗能当也材官驺发矢道同的则匈奴之革笥木荐弗能支也下马地鬭劔㦸相接去就相薄则匈奴之足弗能给也此中国之长技也以此观之匈奴之长技三中国之长技五陛下又兴数十万之衆以诛数万之匈奴衆寡之计以一击十之术也虽然兵凶器战危事也以大爲小以强爲弱在俛仰之间耳夫以人死争胜跌而不振则悔之无及也帝王之道出于万全今降胡义渠蛮夷之属来归谊者其衆数千飮食长技与匈奴同可赐之坚甲絮衣劲弓利矢益以边郡之良骑令明将能知其习俗和辑其心者将之卽有险阻以此当之平地通道则以轻车材官制之两军相表里各用其长技衡加之以衆此万全之术也文帝嘉之乃赐错玺书宠答焉错复言守边备塞劝农力本当世急务二事曰臣窃闻秦时北攻胡貉筑塞河上南攻扬粤置戍卒焉其起兵而攻胡粤者非以卫边地而救民死也贪戾而欲广大也故功未立而天下乱且夫起兵而不知其势战则爲人禽屯则卒积死夫胡貉之地积阴之处也其性能寒扬粤之地少阴多阳其性能暑秦之戍卒不能其水土戍者死于边输者偾于道秦民见行如往弃市因以谪发之名曰谪戍发之不顺行者深怨有背叛之心凡民守战至死而不降北者以计爲之也故战胜守固则有拜爵之赏攻城屠邑则得其财卤以富家室故能使其衆蒙矢石赴汤火视死如生今秦之发卒也有万死之害而无铢两之报死事之后不得一筭之复天下明知其祸烈及己也陈胜行戍至于大泽爲天下先唱天下从之如流水者秦以威劫而行之敝也胡人衣食之业不着于地其势易扰乱边境如飞鸟走兽放于广野美草甘水则止草尽水竭则移以是观之往来转徙时至时去此胡人生业而中国之所以离南畆也今使胡人数处转牧行猎于塞下或当燕代或当上郡北地陇西以候备塞之卒卒少则入陛下不救则边民绝望而有降敌之心少发则不足多发远县才至胡又巳去聚不罢爲费甚大罢之则胡复入如此连年则中国贫苦而民不安矣陛下幸忧边境遣将吏发卒以治塞甚大惠也然令远方之卒守塞一岁而更不知胡人之能不如选常居者家室田作且以备之以便爲之高城深堑先爲室屋具田器廼募罪人令居之不足募以丁奴婢赎罪及输奴婢欲以拜爵者不足廼募民之欲往者皆赐高爵复其家与冬夏衣禀食能自给而止其无夫若妻者县官买与之人情非有匹敌不能久安其处塞下之民禄利不厚不可使久居危难之地胡人入驱而能止其所驱者以其半与之县官爲赎其民如是则邑里相救助赴胡不避死非以德上也欲全亲戚而利其财也此与东方之戍卒不习地势而心畏胡者功相万也以陛下之时徙民实边使远方无屯戍之事塞下之民父子相保无系虏之患利施后世名称圣明其与秦之行怨民相去远矣上从其言募民徙塞下错复言陛下幸募民相徙以实塞下使屯戍之事益省甚大惠也使先至者安乐而不思故鄕则贫民相募而劝往矣臣闻古之徙远方以实广虚也相其阴阳之和甞其水泉之味审其土地之宜观其草木之饶然后营邑立城制里割宅通田作之道正阡陌之界先爲筑室家置器物焉民至有所居作有所用此民所以轻去故鄕而劝之新邑也爲置医巫以救疾病生死相䘏坟墓相从此所以使民乐其处而有长居之心也择其邑之贤材习地形知民心者居则习民于射法出则敎民于应敌故卒伍成于内则军正定于外服习以成勿令迁徙幼则同游长则共事夜战声相知则足以相救昼战目相见则足以相识驩爱之心足以相死如此而劝以厚赏威以重罸则前死不还踵矣文帝诏擧贤良文学之士错在选中上亲策诏之曰昔者大禹勤求贤士施及方外近者献其明远者通厥聪比善勠力以翼天子是以大禹能无失德故诏有司选贤良明于国家之大体通于人事之终始及能直言极谏者将以匡朕之不逮永惟朕之不德吏之不平政之不宣民之不宁四者之阙悉陈其志无有所隐错对诏策曰通于人事终始愚臣窃以古之三王臣主俱贤故合谋相辅计安天下莫不本于人情人情莫不欲寿三王生而不伤也人情莫不欲富三王厚而不困也人情莫不欲安三王扶而不危也人情莫不欲逸三王节其力不尽也其爲法令也合于人情而后行之其动衆使民也本于人事然后爲之取人以巳内恕及人情之所恶不以强人情之所欲不以禁民是以天下乐其政而归其德望之若父母从之若流水百姓和亲国家安宁名位不失施及后世此明于人情终始之功也诏策曰吏之不平政之不宣民之不宁愚臣窃以秦事明之臣闻秦始并天下之时其主不及三王而臣不及其佐然功力不迟者何也地形便财用足民利战其所与并者六国六国者臣主皆不肖谋不辑民不用故当此之时秦最富强夫国富强而邻国乱者帝王之资也故秦能兼六国立爲天子当此之时三王之功不能进焉及其末涂之衰也任不肖而信谗贼宫室过度耆欲无极民力疲尽赋歛不节矜奋自贤羣臣恐䛕骄溢纵恣不顾患祸妄赏以随喜意妄诛以快怒心法令烦憯刑罸暴酷轻绝人命天下寒心莫安其处姦邪之吏乘其乱法以成其威狱官主断生杀自恣上下瓦解各自爲制秦始乱之时吏之所先侵者贫人贱民也至其中节所侵者富人吏家也及其末涂所侵者宗室大臣也是故亲疏皆危外内咸怨离散逋逃人有走心陈胜先倡天下大溃绝祀亡世爲异姓福此吏不平政不宣民不宁之祸也对奏天子善之迁大中大夫错以诸侯强大请削之后吴楚反会窦婴言爰盎诏召入见上问曰计安出盎对曰吴楚相遗书言高皇帝王子弟各有分地今贼臣晁错擅谪诸侯削夺之地以故反名爲西共诛错复故地而罢方今计独有斩错发使赦吴楚七国复其故地则兵可无血刄而俱罢于是上默然良久曰顾诚何如吾不爱一人谢天下也后十余日廼使中尉召错绐载行市错衣朝衣斩东市错巳死谒者仆射邓公爲校尉击吴楚还上书言军事上问曰闻晁错死吴楚罢不也邓公曰吴爲反数十岁矣发怒削地以诛错爲名其意不在错也且臣恐天下之士拑口不敢复言矣上曰何哉邓公曰夫晁错患诸侯强大不可制故请削之以尊京师万世之利也计画始行卒被大戮内杜忠臣之口外爲诸侯报仇臣窃爲陛下不取也于是景帝喟然长息曰公言善吾亦恨之羣书治要卷第十六羣书治要羣书治要卷第十七羣书治要卷第十七秘书监鉅鹿男臣魏征等奉勅撰汉书五传张释之字季南阳人也以赀爲郞事文帝十年不得调欲免归中郞将爰盎知其贤惜其去乃请徙释之补谒者释之旣朝毕因前言便宜事文帝称善拜释之爲谒者仆射从行上登虎圈问上林尉禽兽簿十余问尉左右视尽不能对虎圈啬夫从旁代尉对上所问禽兽簿甚悉欲以观其能口对响应无穷者文帝曰吏不当如此耶诏拜啬夫爲上林令释之前曰陛下以绛侯周勃何人也上曰长者又复问东阳侯张相如何人也上复曰长者释之曰夫绛侯东阳侯称爲长者此两人言事曾不能出口岂效啬夫喋喋利口捷给哉且秦以任刀笔之吏争以亟疾苛察相高其弊徒文具无恻隐之实以故不闻其过陵夷至于二世天下土崩今陛下以啬夫口辩而超迁之臣恐天下随风靡争口辩无其实且下之化上疾于景响擧措不可不察也文帝曰善廼止从行至覇陵上顾谓羣臣曰嗟乎以北山石爲椁用纻絮斮陈其间岂可动哉左右皆曰善释之前曰使其中有可欲虽锢南山犹有隙使其中无可欲虽无石椁又何戚焉文帝称善其后拜释之爲廷尉顷之上行出中渭桥有一人从桥下走乘舆马惊于是使骑捕属廷尉释之奏当此人犯跸当罚金上怒曰此人亲惊吾马马赖和柔令他马固不败伤我乎而廷尉廼当之罚金释之曰法者天子所与天下公共也今法如是更重之是法不信于民也且方其时上使使诛之则巳今巳下廷尉廷尉天下之平也壹倾天下用法皆爲之轻重民安所措其手足唯陛下察之良久曰廷尉当是也其后人有盗高庙坐前玉环得文帝怒下廷尉治奏当弃市上大怒曰人无道廼盗先帝器吾属廷尉者欲致之族而君以法奏之非吾所以共承宗庙意也释之曰法如是足矣且罪等然以逆顺爲基今盗宗庙器而族之假令愚民取长陵一抔土陛下且何以加其法乎乃许廷尉当冯唐赵人也以孝着爲郞中署长事文帝帝辇过问唐曰父老何自爲郞家安在具以实言曰吾居代时吾尚食监高袪数爲我言赵将李齐之贤战于鉅鹿下吾每飮食意未甞不在鉅鹿也父老知之乎唐对曰齐尚不如廉颇李牧上曰嗟乎吾独不得廉颇李牧时爲将岂忧匈奴哉唐曰陛下虽有颇牧不能用也上怒起入禁中良久召唐复问曰公何以言吾不能用颇牧也对曰臣闻上古王者遣将也跪而推毂曰闑以内寡人制之闑以外将军制之军功爵赏皆决于外归而奏之此非空言也李牧之爲赵将居边军市之租皆自用飨士赏赐决于外不从中覆也委任而责成功故李牧乃得尽其知能是以北逐单于破东胡灭澹林西抑强秦南支韩魏今臣窃闻魏尚爲云中守军市租尽以给士卒出私养钱五日壹杀牛以飨宾客军吏舍人是以匈奴远避不近云中之塞虏甞壹入尚帅车骑击之所杀甚衆上功莫府一言不相应文吏以法绳之其赏不行愚以爲陛下法太明赏太轻罚太重且魏尚坐上功首虏差六级陛下下之吏削其爵罚作之由此言之陛下虽得颇牧不能用也臣诚愚触忌讳死罪文帝悦是日令唐持节赦魏尚复以爲云中守而拜唐爲车骑都尉汲黯字长孺濮阳人也爲人正直以严见惮武帝召爲中大夫以数切谏不得久留内迁爲东海太守黯学黄老言治民好淸静责大指而不细苛黯多病卧合内不出岁余东海大治召爲主爵都尉治务在无爲而巳引大体不拘文法上曰汲黯何如人也严助曰使黯任职居官亡以瘉人然至其辅少主虽自谓贲育弗能夺也上曰然古有社稷之臣至如汲黯近之矣大将军靑侍中上踞厠视之丞相弘宴见上或时不冠至如见黯不冠不见也甞坐武帐黯前奏事上不冠望见黯避帐中使人可其奏其见敬礼如此张汤以更定律令爲廷尉黯质责汤于上前曰公爲正卿上不能襃先帝之功业下不能化天下之邪心安国富民使囹圄空虚何空取高皇帝约束纷更之爲而公以此无种矣黯时与汤论议汤辩常在文深小苛黯愤发骂曰天下谓刀笔吏不可以爲公卿果然必汤也令天下重足而立侧目而视矣贾山颍川人也孝文时言治乱之道借秦爲谕名曰至言其辞曰夫布衣韦带之士修身于内成名于外而使后世不绝息至秦则不然贵爲天子富有天下赋敛重数赭衣半道羣盗满山使天下之人戴目而视倾耳而听一夫大唿天下响应秦非徒如此也又起咸阳而西至雍离宫三百钟鼔帷帐不移而具又爲阿房之殿殿高数十仭东西五里南北千歩从车罗骑四马骛驰旌旗不挠爲宫室之丽至于此使其后世曾不得聚庐而託处焉爲驰道于天下东穷燕齐南极吴楚道广五十歩厚筑其外隐以金椎树以靑松爲驰道之丽至于此使其后世曾不得邪径而託足焉死葬乎骊山吏徒数十万人旷日十年下彻三泉冶铜锢其内涂其外被以珠玉饰以翡翠中成观游上成山林爲葬埋之侈至于此使其后世曾不得蓬颗蔽冢而託葬焉秦以熊罴之力虎狼之心蚕食诸侯并吞海内而不笃礼义故天殃巳加矣臣昧死以闻愿陛下少留意而详择其中臣闻忠臣之事君也言切直则不用其身危不切直则不可以明道故切直之言明主所欲急闻忠臣之所以蒙死而竭智也地之硗者虽有善种不能生焉江皐河濒虽有恶种无不猥大故地之美者善养禾君之仁者善养士雷霆之所击无不摧折者万钧之所压无不糜灭者今人主之威非特雷霆势重非特万钧也开道而求谏和颜色而受之用其言而显其身士犹恐惧而不敢自尽又廼况于纵欲恣行暴虐恶闻其过乎震之以威压之以重则虽有尧舜之智孟贲之勇岂有不摧折者哉如此则人主不得闻其过失矣弗闻则社稷危矣古者圣王之制史在前书过失工诵箴谏庶人谤于道商旅议于市然后君得闻其过失也闻其过失而改之见义而从之所以永有天下也天子之尊四海之内其义莫不爲臣然而养三老于大学擧贤以自辅弼求脩正之士使直谏故尊养三老示孝也立辅弼之臣者恐骄也置直谏之士者恐不得闻其过也学问至于刍荛者求善无厌也商人庶人诽谤巳而改之从善无不听也昔者秦力并万国富有天下破六国以爲郡县筑长城以爲关塞秦地之固大小之势轻重之权其与一家之富一夫之彊胡可胜计也然而兵破于陈渉地夺于刘氏者何也秦王贪狼暴虐残贼天下穷困万民以适其欲也昔者周盖千八百国以九州之民养千八百之君用民之力不过岁三日什一而借君有余财民有余力而颂声作秦皇帝以千八百国之民自养力疲不胜其役财尽不胜其求一君之身所以自养者驰骋弋猎之娱天下弗能供也劳疲者不得休息饥寒者不得衣食无辜死刑者无所吿诉人与之爲怨家与之爲雠故天下坏也身死才数月天下四面而攻之宗庙灭绝矣秦皇帝居灭绝之中而不自知者何也天下莫敢吿也其所以莫敢吿者何也无养老之义无辅弼之臣无进谏之士纵恣行诛退诽谤之人杀直谏之士是以偸合苟容比其德则贤于尧舜课其功则贤于汤武天下巳溃而莫之吿也诗曰非言不能胡此畏忌此之谓也又曰济济多士文王以宁天下未甞无士也然而文王独言以宁者何也文王好仁故仁兴得士而敬之则士用用之有礼义故不致其爱敬则不能尽其心则不能尽其力则不能成其功故古之贤君于其臣也尊其爵禄而亲之疾则临视之无数死则弔哭之爲之服钖衰而三临其丧未敛不饮酒食肉未葬不擧乐当宗庙之祭而死爲之废乐故古之君人者于其臣也可谓尽礼矣故臣下莫敢不竭力尽死以报其上功德立于后世而令问不忘也邹阳齐人也事吴王濞濞以太子事怨望称疾不朝阴有邪谋阳奏书谏吴王不纳其言去之梁从孝王游阳爲人有智略忼慨不茍合介于羊胜公孙诡之间胜等疾阳恶之于孝王孝王怒下阳吏将杀之阳廼从狱中上书曰臣闻忠无不报信不见疑臣常以爲然徒虚语耳昔者荆轲慕燕丹之义白虹贯日太子畏之卫先生爲秦画长平之事太白食昴昭王疑之夫精变天地而信不谕两主岂不哀哉今臣尽忠竭诚毕议愿知左右不明卒从吏讯爲世所疑是使荆轲卫先生复起而燕秦不寤也愿大王孰察之昔玉人献宝楚王诛之李斯竭忠胡亥极刑是以箕子阳狂接舆避世恐遭此患也愿大王察玉人李斯之意而后楚王胡亥之听无使臣爲箕子接舆所笑臣闻比干剖心子胥鸱夷臣始不信廼今知之愿大王孰察少加怜焉语曰有白头如新倾盖如故何则知与不知也故樊于期逃秦之燕借荆轲首以奉丹事王奢去齐之魏临城自刭以却齐而存魏夫王奢樊于期非新于齐秦而故于燕魏也所以去二国死两君者行合于志慕义无穷也苏秦相燕人恶于燕王燕王按劔而怒食以駃騠白圭显于中山人恶之魏文侯文侯赐以夜光之璧何则两主二臣剖心析肝相信岂移于浮辞哉女无美恶入宫见妬士无贤不肖入朝见疾昔司马喜膑脚于宋卒相中山范雎拉脇折齿于魏卒爲应侯此二人者皆信必然之画捐朋党之私故不能自免于疾妬之人也百里奚乞于道路缪公委之以政寗戚饭牛车下桓公任之以国此二人者岂素宦于朝借誉左右然后二主用之哉感于心合于行坚如胶漆昆弟不能离岂惑于衆口哉故偏听生姦独任成乱昔鲁听季孙之说逐孔子宋任子冉之计囚墨翟夫以孔墨之辩不能自免于谗䛕而二国以危何则衆口铄金积毁销骨也秦用戎人由余而伯中国齐用越人子臧而强威宣此二国岂系于俗牵于世系奇偏之辞哉公听并观垂明当世故意合则胡越爲兄弟由余子臧是矣不合则骨肉爲雠敌朱象管蔡是矣今人主诚能用齐秦之明后宋鲁之听则五伯不足侔而三王易爲也夫晋文亲其雠强伯诸侯齐桓用其仇而匡天下何则慈仁殷勤诚加于心不可以虚辞借也至夫秦用商鞅之法东弱韩魏立强天下卒车裂之越用大夫种之谋禽劲吴而伯中国遂诛其身是以孙叔敖三去相而不悔于陵子仲辞三公爲人灌园也今人主诚能去骄傲之心怀可报之意披心腹见情素堕肝胆施德厚无爱于士则桀之狗可使吠尧跖之客可使刺由何况因万乘之权假圣王之资乎然则荆轲沈七族要离燔妻子岂足爲大王道哉臣闻明月之珠夜光之璧以闇投人于道衆莫不按劔相盻者何则无因而至前也蟠木根柢轮囷离奇而爲万乘器者以左右先爲之容也故无因至前虽出随珠和璧祇结怨而不见德有人先游则枯木朽株树功而不忘今夫天下布衣穷居之士身在贫羸虽蒙尧舜之术挟伊管之辩怀龙逢比干之意而素无根柢之容虽竭精神欲开忠于当世之君则人主必袭案劔相盻之迹矣是使布衣之士不得爲枯木朽株之资也今人主沈谄䛕之辞牵帷廧之制使不羁之士与牛骥同皁此鲍焦所以愤于世也臣闻盛饰入朝者不以私污义砥砺名号者不以利伤行故里名胜母曾子不入邑号朝歌墨子廻车今欲使天下寥廓之士笼于威重之权脇于位势之贵廻面污行以事谄䛕之人而求亲近于左右则士有伏死堀穴岩薮之中耳安有尽忠信而趋阙下者哉书奏孝王立出之卒爲上客枚乘字叔淮阴人也爲吴王濞郞中吴王之初怨望谋爲逆也乘奏书谏曰臣闻得全者全昌失全者全亡忠臣不避重诛以直谏则事无遗策功流万世臣乘愿披心腹而效愚忠唯大王少加意念于臣乘言夫以一缕之任系千钧之重上悬之无极之高下垂之不测之深虽甚愚之人犹知哀其将绝也马方骇鼓而惊之系方绝又重鎭之系绝于天不可复结坠入深泉难以复出其出不出间不容发能听忠臣之言百擧必脱必若所欲爲危于累卵难于上天变所欲爲易于反掌安于泰山今欲极天命之寿敝无穷之乐究万乘之埶不出反掌之易以居泰山之安而欲乘累卵之危走上天之难此愚臣之所大惑也人性有畏其影而恶其迹者郄背而走迹逾多影逾疾不知就阴而止影灭迹绝欲人勿闻莫若勿言欲人勿知莫若勿爲欲汤之凔一人炊之百人扬之无益也不如绝薪止火而巳不绝之于彼而救之于此譬由抱薪而救火也夫铢铢而称之至石必差寸寸而度之至丈必过石称丈量径而寡失夫十围之木始生而如蘖足可搔而绝手可擢而㧞据其未生先其未形也磨砻砥砺不见其损有时而尽种树畜养不见其益有时而大积德累行不知其善有时而用弃义背理不知其恶有时而亡臣愿大王孰计而行之此百世不易之道也吴王不纳乘去而之梁路温舒字长君鉅鹿人也宣帝初卽位温舒上书言宜尚德缓刑其辞曰臣闻齐有无知之祸而桓公以兴晋有骊姬之难而文公用伯近世诸吕作乱而孝文爲大宗由是观之祸乱之作将以开圣人也帝永思至德以承天心崇仁义省刑罚通关梁壹远近敬贤如大宾爱民如赤子内恕情之所安而施之海内是以囹圄空虚天下太平夫继变化之后必有异旧之德此贤圣所以昭天命也陛下初登至尊宜改前世之失涤烦文除民疾存亡继绝以应天意臣闻秦有十失其一尚存治狱之吏是也秦之时羞文学好武勇贱仁义之士贵治狱之吏正言者谓之诽谤遏过者谓之妖言故盛服先生不用于世忠良切言皆欝于胷誉䛕之声日满于耳虚美熏心实祸蔽塞此乃秦之所以亡天下也方今天下赖陛下厚恩无金革之危饥寒之患然太平未洽者狱乱之也夫狱者天下之大命死者不可生断者不可属书曰与杀不辜宁失不经今治狱吏则不然上下相殴以刻爲明深者获公名平者多后患故治狱之吏皆欲人死非憎人也自安之道在人之死是以死人之血流离于市被刑之徒比肩而立大辟之计岁以万数此仁圣之所伤也太平之未洽凡以此也夫人情安则乐生痛则思死捶楚之下何求而不得故囚人不胜痛则饰辞以示之吏治者利其然则指道以明之上奏畏却则鍜练而周内之盖奏当之成虽咎繇听之犹以爲死有余辠何则成练者衆文致之罪明也是以狱吏专爲深刻残贼不顾国患此世之大贼也故俗语曰画地爲狱议不入刻木爲吏期不对此皆疾吏之风悲痛之辞也故天下之患莫深于狱败法乱正离亲塞道莫甚乎治狱之吏此所谓一尚存者也臣闻乌鸢之卵不毁而后凤皇集诽谤之罪不诛而后良言进故古人有言曰山薮藏疾川泽纳污瑾瑜匿恶国君含诟唯陛下除诽谤以招切言开天下之口广箴谏之路扫亡秦之失尊文武之德省法制宽刑罚则太平之风可兴于世永履和乐与天无极天下幸甚上善其言蘓建杜陵人也子武字子卿武帝遣武以中郞将持节送匈奴使与副中郞将张胜及假吏常惠等俱会虞常等谋反匈奴中虞常在汉时素与副张胜相知私候胜曰闻汉天子甚怨卫律常能爲汉杀之吾母与弟在汉幸蒙其赏人夜亡吿之单于怒召诸贵人议欲杀汉使者左伊秩訾曰卽谋单于何以复加宜皆降之单于使卫律召武受辞武曰屈节辱命虽生何面目以归汉引佩刀自刺卫律惊自抱持武气绝半日复息单于壮其节使使晓武会论虞常欲因此时降武劔斩虞常巳律曰单于募降者赦罪擧劔欲击之胜请降律谓武曰副有罪当相坐复擧劔拟之武不动律曰苏君律前负汉归匈奴幸蒙大恩赐号称王拥衆数万马畜弥山富贵如此苏君今日降明日复然空以身膏草野谁复知之武不应律曰君因我降与君爲兄弟今不听吾计后虽欲复见我尚可得乎武骂律曰汝爲人臣子不顾恩义畔主背亲爲降虏于蛮夷何以汝爲见且单于信汝使决人死生不平心持正反欲鬭两主观祸败南越杀汉使者屠爲九郡宛王杀汉使者头悬北阙朝鲜杀汉使者卽时诛灭独匈奴未耳若知我不降明欲令两国相攻匈奴之祸从我始矣律知武终不可脇白单于单于愈益欲降之廼幽武置大窖中绝不飮食天雨雪武卧啮雪与㫋毛并咽之数日不死匈奴以爲神乃徙武北海上无人处使牧羝羊曰羊乳乃得归武至海上禀食不至掘野鼠去草实而食之杖汉节而牧羊卧起操持节旄尽落单于使李陵至海上爲武置酒设乐因谓武曰单于闻陵与子卿素厚故使陵来说足下虚心欲相待终不得归空自苦无人之地信义安攸见乎来时大夫人巳不幸子卿妇年少闻巳更嫁矣独有女弟二人两女一男今复十余年存亡不可知人生如朝露何久自苦如此陵始降时忽忽如狂自痛负汉加以老母系保宫子卿不欲降何以过陵且陛下春秋高法令无常大臣无罪夷灭者数十家安危不可知尚复谁爲乎愿听陵计武曰武父子无功德皆陛下所成就位列将爵通侯兄弟亲近常愿肝脑涂地今得杀身自効虽蒙斧钺汤镬诚甘乐之臣事君犹子事父子爲父死无所恨愿勿复再言陵与武飮数日复曰子卿壹听陵言武曰自分巳死久矣王必欲降武请毕今日之驩效死于前陵见其至诚喟然叹曰嗟乎义士陵与卫律之罪上通天因泣下霑襟与武决去武留匈奴十九年始以强壮出及还须发尽白在匈奴闻上崩南向号哭欧血旦夕临数月卒得全归宣帝甘露三年单于始入朝上思股肱之美乃图画其人于麒麟阁法其形貌署其官爵姓名唯霍光不名曰大司马大将军博陆侯姓霍氏次曰卫将军富平侯张安世次曰车骑将军龙额侯韩增次曰后将军营平侯赵充国次曰丞相高平侯魏相次曰丞相博阳侯丙吉次曰御史大夫建平侯杜延年次曰宗正阳成侯刘德次曰少府梁丘贺次曰太子太傅萧望之次曰典属国苏武皆有功德知名当世是以表而扬之明中兴辅佐列于方叔召虎仲山甫焉凡十一人韩安国字长孺梁人也爲御史大夫是时匈奴请和亲上下其议大行王恢议曰汉与匈奴和亲率不过数岁卽背约不如勿许擧兵击之安国曰千里而战卽兵不获利今匈奴负戎马足怀鸟兽心迁徙鸟集难得而制得其地不足爲广有其衆不足爲强自古弗属汉数千里争利则人马疲虏以全制其弊埶必危殆臣故以爲不如和亲羣臣议多附安国于是上许和亲明年雁门马邑豪聂壹因大行王恢言匈奴初和亲亲信边可诱以利致之伏兵袭必破之道也上廼召问公卿曰朕饰子女以配单于币帛文锦赂之甚厚单于待命加嫚侵盗无巳边境数惊朕甚闵之今欲擧兵攻之何如大行王恢对曰陛下虽未言臣固愿效之臣闻全代之时北有强胡之敌内连中国之兵然尚得养老长幼仓廪常实匈奴不轻侵也今以陛下威海内爲一又遣子弟乘边守塞转粟輓输以爲之备然匈奴侵盗不巳者无他以不恐之故耳臣窃以爲击之便安国曰不然臣闻高皇帝甞围于平城七日不食天下歌之解围反位而无忿怒之心夫圣人以天下爲度者也不以已私怒伤天下之功故廼遣刘敬奉金千斤以结和亲至今爲五世利孝文皇帝又甞壹拥天下之精兵聚之广武常谿然无尺寸之功而天下黔首无不忧者孝文寤于兵之不可宿故复合和亲之约此二圣之迹足以爲効矣臣窃以爲勿击便恢曰不然臣闻五帝不相袭礼三王不相复乐非故相反也各因世宜且高帝所以不报平城之怨者非力不能所以休天下之心也今边境数惊士卒伤死中国槥车相望此仁人之所隐也臣故曰击之便安国曰不然臣闻利不十者不易业功不百者不变常且自三代之盛夷狄不与正朔服色非威不能制强弗能服也以爲远方绝地不牧之臣不足烦中国也且匈奴轻疾悍亟之兵也至如猋风去如收电逐兽随草居处无常难得而制今使边郡久废耕织以支胡之常事其势不相权也臣故曰勿击便恢曰不然臣闻凤鸟乘于风圣人因于时昔秦穆公都雍地方三百里知时宜之变攻取西戎辟地千里及后蒙恬爲秦侵胡辟数千里以河爲境匈奴不敢飮马于河夫匈奴独可以威服不可以仁畜也今以中国之威万倍之资遣百分之一以攻匈奴譬犹以强弩射且溃之痈也必不留行矣若是则北发月氏可得而臣也故曰击之便安国曰不然臣闻用兵者以饱待饥正治以待其乱定舍以待其劳故接兵覆衆伐国堕城常坐而役敌国此圣人之兵也且臣闻之冲风之衰不能起毛羽强弩之末力不能入鲁缟夫盛之有衰犹朝之有暮也今卷甲轻擧深入长敺难以爲功从行则迫脇横行则中绝疾则粮乏徐则后利不至千里人马乏食兵法曰遗人获也意者有他缪巧以禽之则臣不知也不然则未见深入之利也臣故曰勿击便恢曰不然夫草木遭霜者不可以风过淸水明镜不可以形逃通方之士不可以文乱今臣言击之者固非发而深入也将顺因单于之欲诱而致之边吾选骁骑壮士审遮险阻吾势巳定或营其左或营其右或当其前或绝其后单于可禽百全必取上曰善廼从恢议阴使聂壹爲间亡入匈奴谓单于曰吾能斩马邑令丞以城降财物可尽得单于信以爲然而许之聂壹廼诈斩死罪囚悬其头马邑城下示单于使者于是单于穿塞将十万骑入武州塞是时汉兵三十余万匿马邑旁谷中约单于入马邑纵兵击之单于入塞未至马邑百余里觉之还去诸将竟无功恢坐自杀董仲舒广川人也下帷读书三年不窥园擧贤良武帝制问焉曰盖闻五帝三王之道改制作乐而天下洽和百王同之圣王巳没钟鼓筦弦之声未衰而大道微缺陵夷至乎桀纣之行作王道大坏矣夫五百年之间守文之君当涂之士欲则先王之法以戴翼其世者甚衆然犹不能反日以仆灭至后王而后止岂其所持操或誖缪而失统与固天降命不可复反与夙兴夜寐法上古者又将无补与三代受命其符安在灾异之变何缘而起性命之情或夭或寿或仁或鄙习闻其号未烛厥理伊欲风流而令行刑轻而奸改百姓和乐政事宣昭何脩何饰而膏露降百谷登德润四海泽臻草木三光全寒暑平受天之祜享鬼神之灵德泽洋溢施乎方外延及羣生士大夫其明以谕朕靡有所隐仲舒对曰陛下发德音下明诏求天命与情性皆非愚臣之所能及也臣谨按春秋之中视前世已行之事以观天人相与之际甚可畏也国家将有失道之败而天乃先出灾害以谴吿之不知自省又出怪异以警惧之尚不知变而伤败乃至以此见天心之仁爱人君而欲止其乱也自非大无道之世者天尽欲扶持而全安之事在强勉而巳矣强勉学问则闻见博而智益明强勉行道则德日起而大有功此皆可使还至而立有効者也夫人君莫不欲安存而恶危亡然而政乱国危者甚衆所任者非其人而所由者非其道也夫周道衰于幽厉非道亡也幽厉不由也至于宣王思昔先王之德周道粲然复兴此夙夜不懈行善之所致也孔子曰人能弘道非道弘人也故治乱废兴在于己非天降命不可得反也及至后世淫泆衰微诸侯背叛废德敎而任刑罚刑罚不中则生邪气邪气积于下怨恶蓄于上上下不和阴阳缪戾而妖孽生矣此灾异所缘而起也故尧舜行德则民仁寿桀纣行暴则民鄙夭夫上之化下下之从上犹泥之在钧唯甄者之所爲犹金之在镕唯冶者之所铸绥之斯倈动之斯和此之谓也天道之大者在阴阳阳爲德阴爲刑刑主杀而德主生是故阳常居大夏而以生育养长爲事阴常居大冬而积于空虚不用之处以此见天之任德不任刑也天使阳出布施于上而主岁功使阴入伏于下而时出佐阳阳不得阴之助亦不能独成岁也王者承天意以从事故任德敎而不任刑刑者不可任以治世犹阴之不可任以成岁也爲政而任刑不顺于天故先王莫之肯爲也今废先王任德敎之官而独用执法之吏治民无乃任刑之意与孔子曰不敎而诛谓之虐虐政用于下而欲德敎之被四海故难成也故爲人君者正心以正朝廷正朝廷以正百官正百官以正万民正万民以正四方四方正远近莫敢不壹于正而无有邪气奸其间者是以阴阳调而风雨时羣生和而万民殖天地之间被润泽而大丰美四海之内闻盛德而皆倈臣诸福之物可致之祥莫不毕至而王道终矣孔子称凤鸟不至河不出图吾巳矣夫自悲能致此物而身卑贱不得致也今陛下居得致之位操可致之势又有能致之资然而天地未应而美祥莫至者何也凡民之从利如水之走下不以敎化隄防之不能止也是故敎化立而奸邪皆止者其隄防完也敎化废而奸邪皆出刑罚不能胜者其隄防坏也古之王者莫不以敎化爲大务立大学以敎于国设庠序以化于邑渐民以仁摩民以义节民以礼故其刑罚甚轻而禁不犯者敎化行而习俗美也圣王之继乱世也扫除其迹而悉去之复脩敎化而崇起之敎化巳明习俗巳成子孙循之行五六百岁尚未败也至周之末世大爲无道以失天下秦继其后犹不能改又益甚之重禁文学弃捐礼谊其心欲尽灭先圣之道而专爲自恣苟简之治故立爲天子十四岁而国破亡矣自古以来未甞有以乱济乱大败天下之民如秦者也其遗毒余烈至今未灭今汉继秦之后如朽木粪墙矣虽欲善治之无可奈何法出而奸生令下而诈起如以汤止沸以薪救火愈甚无益也窃譬之琴瑟琴瑟不调甚者必解而更张之乃可鼔也爲政而不行甚者必变而更化之乃可理也当更张而不更张虽有良工不能善调也当更化而不更化虽有大贤不能善治也故汉得天下以来常欲善治而至今不可善治者失之于当更化而不更化也古人有言临川而羡鱼不如退而结网今临政而愿治七十余岁矣不如退而更化更化则可善治善治则灾害日去福禄日来夫仁谊礼智信五常之道王者所当脩饰也五者脩饰故受天之祜而享鬼之灵德施乎方外延及羣生也天子览其对而异焉制曰盖闻虞舜之时垂拱无爲而天下太平周文王至于日昃不暇食而宇内亦治夫帝王之道岂不同条共贯与何逸劳之殊也殷人执五刑以督奸伤肌肤以惩恶成康不式四十余年天下不犯囹圄空虚秦国用之死者甚衆刑者相望朕夙寤晨兴惟前帝王之宪功烈休德未始云获今阴阳错谬羣生寡遂廉耻贸乱贤不肖浑殽未得其眞明其指略称朕意焉仲舒对曰臣闻尧受命以天下爲忧而未闻以位爲乐也故诛逐乱臣务求贤圣是以敎化大行天下和洽虞舜因尧之辅佐继其统业是以垂拱无爲而天下治孔子曰韶尽善矣此之谓也至殷纣逆天暴物杀戮贤智天下耗乱万民不安文王顺天理物悼痛而欲安之是以日昃不暇食也由此观之帝王之条贯同然而劳逸异所遇之时异也陛下愍世俗之靡薄悼王道之不昭故擧贤良方正之士论议考问将欲兴仁谊之休德明帝王之法制建太平之道也此大臣辅佐之职三公九卿之任非臣仲舒所及也然而臣窃有所怪夫古之天下亦今之天下共是天下古以大治上下和睦不令而行不禁而止吏无奸邪囹圄空虚德润草木泽被四海以古准今壹何不相逮之远也安所缪戾而陵夷若是意者有所失于古之道与有所诡于天之理与夫天亦有所分与与上齿者去其角傅其翼者两其足是所受大者不得取小也古之所与禄者不食于力不动于末是亦受大者不得取小也夫巳受大又取小天不能足而况人乎此民之所以嚣嚣苦不足也身宠而载高位家温而食厚禄因乘富贵之资力以与民争利于下民安能如之哉是故博其产业蓄其积委务此而无巳以迫蹵民民寖以大穷富者奢侈羡溢贫者穷急愁苦而上不救则民不乐生民不乐生尚不避死安能避罪此刑罚之所以繁而奸邪不可胜者也故受禄之家食禄而巳不与民争业然后利可均布而民可家足也此上天之理而太古之道天子之所宜法以爲制大夫之所当循以爲行也故公仪子怒而出其妇愠而㧞其葵曰吾巳食禄矣又夺园夫工女利乎古之贤人君子在列位者皆如是故下高其行而从其敎民化其廉而不贪鄙故诗曰赫赫师尹民具尔瞻由是观之天子大夫者下民之所视効岂可以居贤人之位而爲庶人行哉皇皇求财利常恐匮乏者庶人之意也皇皇求仁义常恐不能化民者大夫之意也易曰负且乘致冦至乘车者君子之位也负担者小人之事也此言居君子之位而爲庶人行者其患祸必至也羣书治要卷第十七羣书治要羣书治要卷第十八羣书治要卷第十八秘书监鉅鹿男臣魏征等奉勅撰汉书六传司马相如字长卿蜀郡人也爲郞尝从上至长杨猎是时天子方好自击熊豕驰逐野兽相如因上疏谏其辞曰臣闻物有同类而殊能者故力称乌获捷言庆忌勇期贲育臣之愚窃以爲人诚有之兽亦宜然今陛下好陵阻险射勐兽猝然遇逸材之兽骇不存之地犯属车之淸尘舆不及还辕人不暇施巧虽有乌获逢蒙之伎力不得施用枯木朽株尽爲难矣是胡越起于毂下而羌夷接轸也岂不殆哉虽万全而无患然本非天子之所宜近也且夫淸道而后行中路而驰犹时有衘橛之变况乎渉丰草骋丘墟前有利兽之乐而内无存变之意其爲害也不难矣夫轻万乘之重不以爲安乐出万有一危之涂以爲娱臣窃爲陛下不取盖明者远见于未萠知者避危于无形祸固多臧于隐微而发于人之所忽者也故鄙谚曰家累千金坐不垂堂此言虽小可以谕大臣愿陛下留意幸察上善之公孙弘菑川人也家贫牧豕海上年四十乃学春秋武帝初卽位弘年六十以贤良对䇿焉武帝制曰盖闻上古至治画衣冠异章服而民不犯阴阳和五谷登六畜蕃甘露降风雨时嘉禾兴朱草生山不童泽不涸麟凤在郊薮龟龙游于沼河洛出图书父不丧子兄不哭弟舟车所至人迹所及跂行喙息咸得其宜朕甚嘉之今何道而臻乎此天人之道何所本始吉凶之效安所期焉仁义礼智四者之宜当安设施属统垂业天文地理人事之纪子大夫习焉其悉意正议弘对曰臣闻上古尧舜之时不贵爵赏而民劝善不重刑罚而民不犯躬率以正遇民信也末世贵爵厚赏而民不信也夫厚赏重刑未足以劝善而禁非必信而巳矣是故因能任官则分职治去无用之言则事情得不作无用之器卽赋歛省不夺民时卽百姓富有德者进无德者退则朝廷尊有功者上无功者下则羣臣逡罚当罪则姧邪止赏当贤则臣下劝凡此八者治之本也故民者业之卽不争理得则不怨有礼则不暴爱之则亲上此有天下之急者也故法不远义则民服而不离和不远礼则民亲而不暴故法之所罚义之所去也和之所赏礼之所取也礼义者民之所服也而赏罚顺之则民不犯禁矣故画衣冠异章服而民不犯者此道素行也臣闻之气同则从声比则应今人主和德于上百姓和合于下故心和则气和气和则形和形和则声和声和则天地之和应矣故阴阳和风雨时甘露降五谷登山不童泽不涸此和之至也故形和则无疾无疾则不夭故父不丧子兄不哭弟德配天地明并日月则麟凤至龟龙在郊河出图洛出书远方之君莫不悦义奉币而来朝此和之至也臣闻之仁者爱也义者宜也礼者所履也智者术之原也致利除害兼爱无私谓之仁明是非立可否谓之义进退有度尊卑有分谓之礼擅杀生之柄通壅塞之涂权轻重之数论得失之道使远近情伪必见于上谓之术凡此四者治之本道之用也皆当设施不可废也得其要术则天下安乐法设而不用不得其术则主弊于上官乱于下此事之情属统垂业之本也桀纣行恶受天之罚禹汤积德以王天下因此观之天德无私亲顺之和起逆之害生此天文地理人事之纪也太常奏弘第居下䇿奏天子擢爲第一拜爲博士待诏金马门后爲丞相卜式河南人也以田畜爲事时汉方事匈奴式上书愿输家财半助边上使使问式欲爲官乎式曰自小牧羊不习仕宦不愿也使者以闻上乃召拜式爲中郞赐爵左庶长田十顷布吿天下尊显以风百姓初式不愿爲郞上曰吾有羊在上林中欲令子牧之式旣爲郞布衣草硚而牧羊岁余羊肥息上过其羊所善之式曰非独羊也治民亦犹是矣以时起居恶者輙去无令败羣上奇其言欲试使治民拜式缑氏令缑氏优之迁齐王大傅转御史大夫赞曰公孙弘卜式儿宽皆以鸿渐之翼困于燕爵远迹羊豕之间非遇其时焉能致此位乎是时汉兴六十余载海内艾安府库充实而四夷未宾制度多阙上方欲用文武求之如弗及始以蒲轮迎枚生见主父而叹息羣士慕向异人并出卜式㧞于刍牧弘羊擢于贾竖卫靑奋于奴仆日磾出于降虏斯亦曩时板筑饭牛之朋巳汉之得人于兹爲盛儒雅则公孙弘董仲舒儿宽笃行则石建石庆质直则汲黯卜式推贤则韩安国郑当时定令则赵禹张汤文章则司马迁相如滑稽则东方朔枚皐应对则严助朱买臣历数则唐都洛下闳协律则李延年运筹则桑弘羊奉使则张骞苏武将率则卫靑霍去病受遗则霍光金日磾其余不可胜纪是以兴造功业制度遗文后世莫及孝宣承统纂修洪业亦讲论六艺招选茂异而萧望之梁丘贺夏侯胜韦玄成严彭祖尹更始以儒术进刘向王襃以文章显将相则张安世赵充国魏相丙吉于定国杜延年治民则黄覇王成龚遂郑弘召信臣韩延寿尹翁归赵广汉严延年张敞之属皆有功迹见述于后世参其名臣亦其次也严助会稽人也建元三年闽越擧兵围东瓯东瓯吿急太尉田蚡以爲越人相攻击其常事又数反覆不足烦中国往救也自秦时弃不属于是助诘蚡曰特患力不能救德不能覆诚能何故弃之且秦擧咸阳弃之何伹越也上廼遣助以节发兵浮海救东瓯遣两将军将兵诛闽越淮南王安上书谏曰今闻有司擧兵将以诛越臣安窃爲陛下重之越方外之地翦发文身之民也不可以冠带之国法度治也三代之盛胡越不与受正朔非强弗能服威弗能制也以爲不居之地不牧之民不足以烦中国也自汉初定以来七十二年吴越人相攻击者不可胜数然天子未尝擧兵而入其地也臣闻越非有城郭邑里也处谿谷之间篁竹之中习于水鬭便于用舟地深昧而多水险中国之人不知其势阻虽百不当一得其地不可郡县也攻之不可暴取也以地图察其山川要塞相去不过寸数而间独数百千里阻险林丛弗能尽着视之若易行之甚难越人名爲藩臣贡酎之奉不输大内一卒之用不给上事自相攻击而陛下以兵救之是反以中国而劳蛮夷也越人愚戆轻薄负约反覆其不用天子之法度非一日之积也壹不奉诏擧兵诛之臣恐后兵革无时得息也间者数年岁比不登赖陛下德泽振救之得毋转死沟壑今发兵行数千里资衣粮入越地舆轿而踰领拕舟而入水行数百千里夹以深林丛竹水道上下击石林中多蝮虵勐兽夏月暑时欧洩霍乱之病相随属也曾未施兵接刄死伤者必衆矣前时南海王反陛下先臣使将军间忌将兵击之会天暑多雨楼舩卒水居击櫂未战而病死者过半亲老哭泣孤子啼号破家散业迎尸千里之外裹骸骨而归悲哀之气数年不息长老至今以爲记曾未入其地而祸巳至此矣臣闻军旅之后必有凶年陛下德配天地明象日月恩至禽兽泽及草木一人有饥寒不终其天年而死者爲之悽怆于心今方内无狗吠之警而使陛下甲卒死亡暴露中原霑渍山谷边境之民爲之早闭晏开朝不及夕臣安窃爲陛下重之不习南方地形者多以越爲人衆兵强能难边城臣窃闻之与中国异限以高山人迹绝车道不通天地所以隔外内也且越人绵力薄材不能陆战又无车骑弓弩之用然而不可入者以保险而中国之人不能其水土也兵未血刄而病死者什二三虽擧越国而虏之不足以偿所亡臣闻道路言闽越王弟甲弑而杀之甲以诛死其民未有所属陛下使重臣临存施德垂赏以招致之此必委质爲藩臣世供贡职陛下以方寸之印丈二之组鎭抚方外不劳一卒不顿一㦸而威德并行今以兵入其地此必震恐以有司爲欲屠灭之也必雉兎逃入山林险阻背而去之则复相羣聚留而守之历岁经年则士卒疲倦食粮乏絶男子不得耕稼树种妇人不得纺绩织絍丁壮从军老弱转饷居者无食行者无粮民苦兵事亡逃者必衆随而诛之不可胜尽盗贼必起兵者凶事一方有急四面皆从臣恐变故之生姧邪之作由此始也周易曰高宗伐鬼方三年而尅之鬼方小蛮夷高宗殷之盛天子也以盛天子伐小蛮夷三年而后尅言用兵之不可不重也臣闻天子之兵有征而无战言莫敢校也如使越人蒙死徼幸以逆执事之颜行厮舆之卒有一不备而归者虽得越王之首臣犹窃爲大汉羞之陛下四海爲境九州爲家八薮爲囿江汉爲池生民之属皆爲臣妾陛下垂德惠以覆露之使元元之民安生乐业则泽被万世施之无穷天下之安犹泰山而四维之也夷狄之地何足以爲一日之间而烦汗马之劳乎是时汉兵遂出踰岭适会闽越王弟余善杀王以降汉兵罢上嘉淮南之意吾丘寿王字子戆赵人也丞相公孙弘奏言民不得挟弓弩十贼彍弩百吏不敢前害寡而利多此盗贼所以繁也禁民不得挟弓弩则盗贼执短兵短兵接则衆者胜以衆吏捕寡贼其势必得盗贼有害无利则莫犯法臣愚以爲禁民无得挟弓弩便上下其议寿王对曰臣闻古者作五兵非以相害以禁暴讨邪安居则以制勐兽而备非常有事则以设守卫而施行陈及至周室衰微诸侯力政强侵弱衆暴寡海内抏弊巧诈并生是以智者陷愚勇者威怯苟以得胜爲务不顾义理故机变械饰所以相贼害之具不可胜数秦兼天下废王道立私议去仁恩而任刑戮堕名城杀豪杰销甲兵折锋刄其后民以耰鉏箠挺相挞击犯法滋衆盗贼不胜至于赭衣塞路羣盗满山卒以乱亡故圣王务敎化而省禁防知其不足恃也今陛下昭明德建太平擧俊材兴学官宇内日化方外鄕风然而盗贼犹有者郡国二千石之罪非挟弓弩之过也礼曰男子生桑弧蓬矢以擧之明示有事也大射之礼自天子降及乎庶人三代之道也愚闻圣王合射以明敎未闻弓矢之爲禁也且所爲禁者爲盗贼之以攻夺也攻夺之罪死然而不止者大姧之于重诛固不避也臣恐邪人挟之而吏不能止良民以自备而抵法禁是擅贼威而夺民救也窃以爲无益于禁姦而废先王之典使学者不得习行其礼不便书奏上以难丞相弘弘诎服焉主父偃齐国人也上书阙下所言九事其八事爲律令一事谏伐匈奴曰臣闻国虽大好战必亡天下虽平忘战必危天下旣平春蒐秋狝所以不忘战也且怒者逆德也兵者凶器也争者末节也故圣王重之夫务战胜穷武事未有不悔者也昔秦皇帝任战胜之威并吞战国海内爲一功齐三代务胜不休欲攻匈奴李斯谏曰夫匈奴无城郭之居委积之守迁徙鸟擧难得而制轻兵深入粮食必绝运粮以行重不及事得其地不足以爲利得其民不可调而守也胜必弃之非民父母靡弊中国甘心匈奴非完计也秦皇帝不听遂使蒙恬将兵而攻胡却地千里以河爲境发天下丁男以守北河暴兵露师十有余年死者不可胜数终不踰河而北是岂人衆之不足兵革之不备哉其势不可也又使天下飞刍輓粟转输北河率三十钟而致一石男子疾耕不足于粮饷女子纺绩不足于帷幕百姓靡弊孤寡老弱不能相养道死者相望盖天下始叛也及至高皇帝定天下略地于边闻匈奴聚代谷之外而欲击之御史成谏曰夫匈奴兽聚而鸟散从之如搏景今陛下盛德攻匈奴臣窃危之高帝不听遂至代谷果有平城之围高帝悔之廼使刘敬往结和亲然后天下无干戈之事故兵法曰兴师十万日费千金秦常积衆数十万人虽有覆军杀将系虏单于适足以结怨深雠不足以偿天下之费也夫匈奴行盗侵敺所以爲业天性固然上自虞夏殷周禽兽畜之不比爲人夫不上观虞夏殷周之统而下循近世之失此臣之所以大恐百姓所疾苦也且夫兵久则变生事苦则虑易使边境之民靡敝愁苦将吏相疑而外市故尉他章邯得成其私此得失之効也书奏召见廼拜爲郞中偃数上疏言事岁中四迁偃说上曰古者诸侯地不过百里强弱之形易制今诸侯或连城数十地方千里缓则骄奢易爲淫乱急则阻其强而合从以逆京师今以法割削则逆节萠起前日朝错是也今诸侯子弟或十数而嫡嗣代立余虽骨肉毋尺地封则仁孝之道不宣愿陛下令诸侯得推恩分子弟以地侯之彼人人喜得所愿上以德施实分其国必稍自销弱矣于是上从其计徐乐燕人也上书曰臣闻天下之患在于土崩不在瓦解古今一也何谓土崩秦之末世是也陈渉无千乘之尊身非王公大人名族之后非有孔曾墨子之贤陶朱猗顿之富然起穷巷奋棘矜偏袒大唿天下从风此其故何也由民困而主不恤下怨而上不知俗以乱而政不修此三者陈渉之所以爲资也此之谓土崩故曰天下之患在乎土崩何谓瓦解吴楚齐赵之兵是也七国谋爲大逆号皆称万乘之君带甲数十万威足以严其境内财足以劝其士民然不能西攘尺寸之地而身爲禽于中原者此其故何也非权轻于匹夫而兵弱于陈渉也当是之时先帝之德未衰而安土乐俗之民衆诸侯无境外之助此之谓瓦解故曰天下之患不在瓦解由此观之天下诚有土崩之势虽布衣穷处之士或首难而危海内况三晋之君或存乎天下虽未治也诚能无土崩之势虽有强国劲兵不得还踵而身爲禽也况羣臣百姓能爲乱乎此二体者安危之明要贤主之所留意而深察也间者关东五谷数不登年岁未复民多穷困重之以边境之事推数循理而观之民宜有不安其处者矣不安故易动易动者土崩之势也故贤主独观万化之原明安危之机修之庙堂之上而销未形之患也其要期使天下无土崩之势而巳矣臣闻图王不成其弊足以安安则陛下何求而不得何威而不成奚征而不服哉严安临菑人也以故丞相史上书曰臣闻邹子曰政敎文质者所以云救也当时则用过则舍之有易则易之故守一而不变者未睹治之至也秦王并吞战国称号皇帝壹海内之政坏诸侯之城民得免战国人人自以爲更生鄕使秦缓其刑罚薄赋歛省傜役贵仁义贱权利上笃厚下佞巧变风易俗化于海内则世世必安矣秦不行是风循其故俗爲智巧权利者进笃厚忠正者退法严令苛谄谀者衆日闻其美意广心逸欲威海外当是时秦祸北搆于胡南挂于越宿兵无用之地进而不得退行十余年丁男被甲丁女转输苦不聊生自经于道树死者相望及秦皇帝崩天下大叛豪士并起不可胜载也然本皆非公侯之后无尺寸之势起闾巷杖棘矜应时而动不谋而俱起不约而同会至乎伯王时敎使然也秦贵爲天子富有天下灭世绝祀穷兵之祸也故周失之弱秦失之强不变之患也今徇南夷朝夜郞降羌僰略秽州建城邑深入匈奴燔其龙城议者美之此人臣之利非天下之长䇿也今中国无狗吠之警而外累于远方之备靡弊国家非所以子民也行无穷之欲甘心快意结怨于匈奴非所以安边也祸挐而不解兵休而复起近者愁苦远者惊骇非所以持久也今天下鍜甲磨劔矫箭控弦转输军粮未见休时此天下所共忧也夫兵久而变起事烦而虑生今外郡之地或几千里列城数十带胁诸侯非宗室之利也上观齐晋所以亡公室卑削六卿大盛也下览秦之所以灭刑严文刻欲大无穷也今郡守之权非特六卿之重也地几千里非特闾巷之资也甲兵器械非特棘矜之用也以逢万世之变则不可胜讳也天子纳之贾捐之字君房贾谊之曾孙也元帝初珠厓又反发兵击之诸县更叛连年不定上与有司议大发军捐之建议以爲不当击上使侍中王商诘问捐之曰珠厓内属爲郡久矣今背叛逆节而云不当击长蛮夷之乱亏先帝功德经义何以处之捐之对曰孔子称尧曰大哉韶曰尽善禹曰无间以三圣之德地方不过数千里欲与声敎则治之不欲与者不强治也故君臣歌德含气之物各得其宜武丁成王殷周之大仁也然地东不过江黄西不过氐羌南不过蛮荆北不过朔方是以颂声并作视听之类咸乐其生越裳氏重九译而献此非兵革之所能致及其衰也南征不还秦兴兵远攻贪外虚内务欲广地不虑其害而天下溃叛赖圣汉初兴平定天下至孝文皇帝闵中国未安偃武行文则断狱数百民赋四十丁男三年而一事时有献千里马者诏曰鸾旗在前属车在后吉行日五十里师行三十里朕乘千里之马独先安之于是还马与道里费而下诏曰朕不受献也其令四方无求来献当此之时逸游之乐绝奇丽之赂塞故谥爲孝文庙称大宗至孝武皇帝大仓之粟红腐而不可食都内之钱贯朽而不可校廼探平城之事录冐顿以来数爲边害籍兵厉马因富民以攘服之西连诸国至于安息东过碣石以玄菟乐浪爲郡北却匈奴万里制南海以爲八郡则天下断狱万数民赋数百造盐铁酒榷之利以佐用度犹不能足当此之时冦贼并起军旅数发父战于前子鬭于后女子乘亭鄣孤儿号于道老母寡妇飮泣巷哭遥设虚祭想魂乎万里之外淮南王盗写虎符公孙勇等诈爲使者是皆廓地泰大征伐不休之故也今天下独有关东关东大者独有齐楚民衆久困连年流离离其城郭相枕席于道路人情莫亲父母莫乐夫妇至嫁妻卖子法不能禁义不能止此社稷之忧也今陛下不忍悁悁之忿欲驱士衆挤之大海之中快心幽㝠之地非所以救助饥馑保全元元也骆越之人父子同川而浴与禽兽无异本不足郡县置也独居一海之中多毒草虫虵水土之害人未见虏战士自死又非独珠厓有珠犀瑇瑁也弃之不足惜不击不损威其民譬犹鱼鼈何足贪也臣窃以往者羌军言之暴师曾未一年兵出不踰千里费四十余万万大司农钱尽廼以少府禁钱续之夫一隅爲不善费尚如此况于劳师远攻亡士无功乎求之往古则不合施之当今又不便臣愚以爲非冠带之国禹贡所及春秋所治皆可且无以爲愿遂弃珠厓专用恤关东爲忧对奏丞相于定国以爲捐之议是上乃从之遂下诏曰珠厓虏杀吏民背叛爲逆今议者或言可击或言可守或欲弃之其指各殊朕日夜惟思议者之言羞威不行则欲诛之狐疑避难则守屯田通于时变则忧万民夫万民之饥饿与远蛮之不讨危孰大焉且宗庙之祭凶年不备况避不嫌之辱哉今关东大困仓库空虚无以相赡又以动兵非特劳民凶年随之其罢珠厓郡捐之数召见言多纳用时中书令石显用事捐之数短显以故不得官后稀复见东方朔字曼倩平原人也武帝卽位待诏金马门建元三年上始微行北至池阳西至黄山南至长杨东游宜春夜出夕还后上以爲道远劳苦又爲百姓所患乃使吾丘寿王擧籍阿城以南盩厔以东宜春以西提封顷畆及其价直欲除以爲上林苑属之南山寿王奏事上大悦朔进谏曰臣闻谦逊静悫天表之应应之以福骄溢靡丽天表之应应之以异今陛下累郞台恐其不高弋猎之处恐其不广如天不爲变则三辅之地尽可以爲苑何必盩厔鄠杜乎奢侈越制天爲之变上林虽小臣尚以爲大也夫南山天下之大阻也南有江淮北有河渭其地从汧陇以东商雒以西厥壤肥饶汉兴去三河之地止覇产以西都泾渭之南此所谓天下陆海之地秦之所以虏西戎兼山东者也其山出玉石金银铜铁豫章檀柘异类之物不可胜原此百工所取给万民所仰足也又有秔稻梨栗桑麻竹箭之饶贫者得以人给家足无饥寒之忧故酆镐之间号爲土膏其价畆一金今规以爲苑绝陂池水泽之利而取民膏腴之地上乏国家之用下夺农桑之业弃成功就败事损耗五谷是其不可一也且盛荆棘之林而长养麋鹿广狐莵之苑大虎狼之墟又坏人冡墓发人室庐令幼弱怀土而思耆老泣涕而悲是其不可二也骑驰东西车骛南北又有深沟大渠夫一日之乐不足以危无隄之舆是其不可三也故务苑囿之大不恤农时非所以强国富人也夫殷作九市之宫而诸侯叛灵王起章蕐之台而楚人散秦兴阿房之殿而天下乱粪土愚臣忘生触死逆盛意犯隆指罪当万死上乃拜朔爲大中大夫给事中赐黄金百斤然遂起上林苑武帝时公主贵人多踰礼制天下侈靡趋末百姓多离农畆上从容问朔朕欲化民岂有道乎朔对曰尧舜禹汤文武成康上古之事经数千载尚难言也臣不敢陈愿近述孝文皇帝之时当世耆老皆闻见之贵爲天子富有四海身衣弋绨足履革舄以韦带劔莞蒲爲席衣緼无文集上书囊以爲殿帷以道德爲丽以仁义爲准于是天下望风成俗昭然化之今陛下以城中爲小图起建章尤凤阙右神明号称千门万户木土衣绮绣狗马被缋罽宫人簪瑇瑁垂珠玑设戏车敎驰逐饰文采丛珍怪撞万石之钟击雷霆之鼔作俳优舞郑女上爲淫侈如此而欲使民独不奢侈失农事之难者也陛下诚能用臣之计推甲乙之帐燔之于四通之衢却走马示不复用则尧舜之隆宜可与比治矣易曰正其本万事理失之豪氂差以千里愿陛下留意察之朔直言切谏上常用之设非有先生之论其辞曰非有先生仕吴进不称往古以厉主意退不扬君美以显其功黙然无言者三年矣吴王怪而问之曰谈何容易夫谈有悖于目咈于耳谬于心而便于身者或有悦于目顺于耳快于心而毁于行者非有明王圣主孰能听之吴王曰何爲其然也中人以上可以语上先生试言寡人将听焉先生对曰昔者关龙逢深谏于桀而王子比干直言于纣此二臣者皆极虑尽忠闵主泽不下流而万民骚动故直言其失切谏其邪者将以爲君之荣除主之祸也今则不然反以爲诽谤君之行无人臣之礼戮及先人爲天下咲故曰谈何容易是以辅弼之臣瓦解而邪谄之人并进遂及飞廉恶来革等二人皆诈伪巧言利口以进其身阴奉彫琢刻镂之好以纳其心务快耳目之欲以苟容爲度遂往不戒身没被戮宗庙崩弛国家爲墟故卑身贱体悦色微辞愉愉呴呴终无益于主上之治则志士仁人不忍爲也将俨然作矜严之色深言直谏上以拂主之邪下以损百姓之害则忤于邪主之心历于衰世之法如是邪主之行固足畏也故曰谈何容易于是吴王惧然易容捐荐去几危坐而听先生曰接舆避世箕子阳狂此二子者皆避浊世以全其身者也使遇明王圣主得赐淸燕之闲宽和之色发愤毕诚图画安危揆度得失上以安主体下以便万民则五帝三王之道可几而见也故伊尹蒙耻辱负鼎爼以干汤太公钓于渭之阳以见文王心合意同谋无不成计无不从深念远虑引义以正其身推恩以广下本仁祖义裒有德禄贤能诛恶乱总远方壹统类美风俗此帝王所由昌也上不变天性下不夺人伦则天地和洽远方怀之故号圣王于是裂地定封爵爲公侯传国子孙名显后世民到于今称之以遇汤与文王也太公伊尹以如此龙逢比干独如彼岂不哀哉故曰谈何容易羣书治要卷第十八羣书治要羣书治要卷第十九羣书治要卷第十九秘书监鉅鹿男臣魏征等奉勅撰汉书七传朱云字游鲁人也成帝时故丞相安昌侯张禹以帝师位特进甚尊云上书求见公卿在前云曰今朝廷大臣上不能匡主下无以益民皆尸位素餐孔子所谓鄙夫不可与事君苟患失之亡所不至者也臣愿赐尚方斩马劔断佞臣一人以厉其余上问谁也对曰丞相安昌侯张禹上大怒曰小臣居下讪上廷辱师傅罪死不赦御史将云下云攀殿槛槛折云唿曰臣得下从龙逢比干游于地下足矣未知圣朝何如耳御史遂将云去于是左将军辛庆忌免冠解印绶叩头殿下曰此臣素着狂直于世使其言是不可诛其言非固当容之臣以死争庆忌叩头流血上意解然后得巳及后当治殿槛上曰勿易因而辑之以旌直臣云自是之后不复仕梅福字子眞九江人也成帝委任大将军王凤而京兆尹王章素忠直讥凤爲凤所诛羣下莫敢正言故福上书曰臣闻箕子阳狂于殷而爲周陈洪范叔孙通遯秦归汉制作仪品夫叔孙先非不忠也箕子非疏其家而叛亲也不可爲言也昔高祖纳善若不及从谏若转圜听言不求其能擧功不考其素陈平起于亡命而爲谋主韩信㧞于行阵而建上将故天下之士云合归汉争进奇异智者竭其䇿愚者尽其虑勇士极其节怯夫勉其死合天下之智并天下之威是以擧秦如鸿毛取楚若拾遗此高祖所以无敌于天下也士者国之重器得士则重失士则轻诗云济济多士文王以宁庙堂之议非草茅所当言也臣诚恐身涂野草尸并卒伍故数上书求见輙报罢臣闻齐桓之时有以九九见者桓公不逆欲以致大也今臣所言非特九九也陛下拒臣者三矣此天下士所以不至也今陛下旣不纳天下之言又加戮焉夫䳒鹊遭害则仁鸟增逝愚者蒙戮则智士深退间者愚民上疏多触不急之法或下廷尉而死者衆自阳朔以来天下以言爲讳朝廷尤甚羣臣承顺上指莫有执正何以明其然也取民所上书陛下之所善者试下之廷尉廷尉必曰非所宜言大不敬以此卜之一矣故京兆尹王章资质忠直敢面引廷争孝元皇帝擢之以厉具臣而矫曲朝及至陛下戮及妻子恶恶止其身王章非有反叛之辜而殃及家折直士之节结谏臣之舌羣臣皆知其非然不敢争天下以言爲戒最国家之大患也隽不疑字曼倩勃海人也爲京兆尹吏民敬其威信始元五年有一男子乘黄犊车建黄旐衣黄襜褕着黄冐诣北阙自谓爲卫太子诏使公卿将军杂识视长安中吏民聚观者数万人右将军勒兵阙下以备非常丞相御史中二千石至者立莫敢发言不疑后到叱从吏使收缚或曰是非未可知且安之不疑曰昔蒯聩违命出奔輙拒而不内春秋是之卫太子得罪先帝亡不卽死今来自诣此罪人也遂送诏狱天子与大将军霍光闻而嘉之曰公卿大臣当用经术明于大谊由是名声重于朝廷在位者皆自以不及也廷尉验治竟得姧诈疏广字仲翁东海人也爲太子太傅兄子受爲少傅太子外祖父平恩侯许伯以爲太子幼白使其弟中郞将舜监护太子家上以问广广对曰太子国储副君师友必于天下英俊不宜独亲外家且太子自有大傅少傅官属巳备今复使舜护太子家示陋非所以广太子德于天下也上善其言以语丞相魏相相免冠谢曰此非臣等所能及广由是见器重于定国字曼倩东海人也其父于公爲郡决曹决狱平罗文法者于公所决皆不恨郡中爲之生立祠名曰于公祠定国少学法于父爲廷尉其决疑平法务在哀鳏寡罪疑从轻加审愼之心朝廷称之曰张释之爲廷尉天下无冤民于定国爲廷尉民自以爲不冤迁御史大夫爲丞相始定国父于公其闾门坏父老方共治之于公谓曰少高大闾门令容驷马高盖车我治狱未尝有所冤子孙必有兴者至定国爲丞相子永爲御史大夫封侯传世云薛广德字长卿沛郡人也爲人温雅及爲三公直言谏争成帝幸甘泉郊泰畤礼毕因留射猎广德上书曰窃见关东困极民人流离陛下日撞亡秦之钟听郑卫之乐臣诚悼之今士卒暴露从官劳倦愿陛下亟反宫思与百姓同忧乐天下幸甚上卽日还其秋上酎祭宗庙出便门欲御楼舩广德当乘舆车免冠顿首曰宜从桥诏曰大夫冠广德曰陛下不听臣臣自刎以血汗车轮陛下不得入庙矣上不悦先驱光禄大夫张勐进曰臣闻主圣臣直乘舩危就桥安圣主不乘危御史大夫言可听乃从桥王吉字子阳琅耶人也爲谏大夫是时宣帝颇修武帝故事宫室车服盛于昭帝时外戚许史王氏贵宠而上躬亲政事任用能吏吉上疏言得失曰陛下总万方帝王图籍日陈于前惟思世务将兴大平诏书每下民欣然若更生臣伏而思之可谓至恩未可谓本务也欲治之主不世出公卿幸得遭遇其时言听谏从然未有建万世之长䇿擧明主于三代之隆者也其务在于期会簿书断狱听讼而巳此非太平之基也臣闻圣王宣德流化必自近始朝廷不备难以言治左右不正难以化远民者弱而不可胜愚而不可欺也圣主独行于深宫得则天下称诵之失则天下咸言之行发于近必见于远谨选左右审择所使左右所以正身也所使所以宣德也今俗吏所以牧民者非有礼义科指可世世通行者也独设刑法以守之其欲治者不知所由以意穿凿各取一切是以百里不同风千里不同俗诈伪萠生刑罚无极质朴日销恩爱寝薄孔子曰安上治民莫善于礼非空言也臣愿陛下承天心发大业与公卿大臣延及儒生述旧礼明王制殴一世之人跻之仁寿之域则俗何以不若成康寿何以不若高宗窃见当世趍务不合于道者谨条奏唯陛下裁择焉吉意以爲汉家列侯尚公主诸侯则国人承翁主使男事女夫诎于妇逆阴阳之位故多女乱古者衣服车马贵贱有章以襃有德而别尊卑今上下僭差人人自制是故贪财趍利不畏死亡周之所以能致治刑措而不用者以其禁邪于㝠㝠绝恶于未萠也又言舜汤不用三公九卿之世而擧咎繇伊尹不仁者远今使俗吏得任子弟率多骄傲不通古今至于积功治人无益于民此伐檀所爲作也宜明选求贤除任子之令外家及故人可厚以财不宜居位去角抵减乐府省尚方明视天下以俭民见俭则归本本立而末成其指如此上以其言迂阔不甚宠异也吉遂谢病归贡禹字少翁琅耶人也元帝初卽位征爲谏大夫数虚巳问以政事是时年岁不登郡国多困禹奏言古者宫室有制宫女不过九人秣马不过八匹墙涂而不雕木摩而不刻车舆器物皆不文画苑不过数十里与民共之任贤使能什一而税无他赋歛繇戍之役使民岁不过三日故天下家给人足颂声作至高祖孝文孝景循古节俭宫女不过十余人廐马百余匹孝文皇帝衣绨履革器无雕文金银之饰后世争爲奢转转益甚臣下亦相放效衣服乱于主上甚非宜然非自知奢僭也今大夫僭诸侯诸侯僭天子天子过天道其日久矣承衰救乱矫复古化在于陛下臣愚以爲尽如大古难宜少放古以自节焉方今宫室巳定无可奈何矣其余尽可减损故时齐三服官输物不过十笥方今齐三服官一岁费数鉅万蜀广汉主金银器岁各用五百万三工官官费五千万东西织室亦然廐马食粟将万匹臣禹尝从之东宫见赐杯案尽文画金银饰非当所以赐食臣下也东宫之费亦不可胜计天下之民所爲大饥饿死者是也今民大饥而死人至相食而廐马食粟苦其大肥气盛怒至乃日歩作之王者受命于天爲民父母固当若此乎天不见邪武帝时又多取好女至数千人以塡后宫及弃天下昭帝幼弱霍光专事不知礼正妄多藏金钱财物鸟兽鱼鼈凡百九十物尽瘗藏之又皆取后宫女置于园陵大失礼逆天心昭帝晏驾光复行之至孝宣皇帝时羣臣亦随故事甚可痛也故使天下承化及衆庶葬埋皆虚地上以实地下其过自上生皆在大臣循故事之辠也唯陛下深察古道从其俭者大减损乘舆服御器物三分去二审察后宫择其贤者留二十人余悉归之诸陵园女无子者宜皆遣廐马可无过数十匹独舍长安城南苑地以爲田猎之囿自城西南至鄠皆复其田以与贫民方今天下饥馑可无大自损减以救之称天意乎天生圣人盖爲万民非独使自娱乐而巳也当仁不让独可以圣心参诸天地揆之往古不可与臣下议也臣禹不胜拳拳不敢不尽愚心天子纳善其忠乃下诏令太仆减食谷马水衡减食肉兽省宜春下苑以与贫民又罢角抵诸戏及齐三服官迁禹爲光禄大夫禹又言孝文皇帝时贵廉洁贱贪汗赏善罚恶不阿亲戚罪白者伏其诛疑者以与民无赎罪之法故令行禁止海内大化与刑措无异武帝始临天下尊贤用士辟地广境数千里自见功大威行遂纵嗜欲用度不足乃行一切之变使犯法者赎罪入谷者补吏是以天下奢侈官乱民贫盗贼并起亡命者衆郡国恐伏诛则择便巧史书习于计簿能欺上府者以爲右职姦䡄不胜则取勇勐能操切百姓以苛暴威服下者使居大位故无义而有财者显于世欺谩而善书者尊于朝誖逆而勇勐者贵于官故俗皆曰何以孝悌爲财多而光荣何以礼义爲史书而仕宦何以谨愼爲勇勐而临官故黥劓而髠钳者犹复攘臂爲政于世而行虽犬彘家富埶足目指气使是爲贤耳谓居官而致富者爲雄桀处姦而得利者爲壮士兄劝其弟父勉其子俗之坏败乃至于是察其所以然者皆以犯法得赎罪求士不得眞贤相守崇财利诛不行之所致也今欲兴至治致太平宜除赎罪之法相守选擧不以实及有臧者輙行其诛无伹免官则争尽力爲善贵孝悌贱贾人进眞贤擧实廉而天下治矣孔子匹夫之人耳以乐道正身不懈之故四海之内天下之君微孔子之言无所折中况乎以汉地之广陛下之德处南面之尊因天地之助其于以变世易俗调和阴阳陶冶万物化正天下易于决流抑坠自成康以来几且千岁欲爲治者甚衆然而太平不复兴者何也以其舍法度而任私意奢侈行而仁义废也陛下诚深念高祖之苦醇法太宗之治正巳以先下选贤以自辅开进忠正致诛姦臣远放谄佞放出园陵之女罢倡乐绝郑声去甲乙之帐退伪薄之物修节俭之化驱天下之民皆归于农如此不懈则三王可侔五帝可及唯陛下留意省察天下幸甚上虽未尽从嘉其质直之意而省其半鲍宣字子都渤海人也爲谏大夫以丁傅子弟并进董贤贵幸上书谏曰窃见孝成皇帝时外亲持权人人牵引所私以充塞朝廷妨贤人路浊乱天下奢泰无度穷困百姓是以日蚀且十彗星四起危亡之征陛下所亲见也今奈何反覆剧于前乎朝臣无有大儒骨鲠白首耆艾魁垒之士论议通古今喟然动衆心忧国如饥渴者臣未见也敦外亲小童及幸臣董贤等在公门省户下陛下欲与此共承天地安海内甚难今俗谓不知者爲能谓智者爲不能昔尧放四罪而天下服今除一吏而衆皆惑古刑人尚服今赏人反惑请寄爲姦羣小日进国家空虚用度不足民流亡去城郭盗贼并起吏爲残贼岁增于前凡民有七亡阴阳不和水旱爲灾一亡也县官重责更赋租税二亡也贪吏并公受取不巳三亡也豪强大姓𧖟食无厌四亡也苛吏繇役失农桑时五亡也部落鼓鸣男女遮列六亡也盗贼劫略取民财物七亡也七亡尚可又有七死酷吏敺杀一死也治狱深刻二死也冤陷无辜三死也盗贼横发四死也怨雠相残五死也岁恶饥饿六死也时气疾疫七死也民有七亡而无一得欲望国安诚难民有七死而无一生欲望刑措诚难此非公卿守相贪残成化之所致邪羣臣幸得居尊官食重禄岂有肯加恻隐于细民助陛下流敎化者邪志伹在营私家称賔客爲姦利而巳以苟容曲从爲贤以拱黙尸禄爲智谓如臣宣等爲愚陛下擢臣岩穴诚冀有益豪毛岂徒欲使臣美食大官重高门之地哉天下乃皇天之天下也陛下上爲皇天子下爲黎庶父母爲天牧养元元视之当如一合尸鸠之诗今贫民菜食不厌衣又穿空父子夫妇不能相保诚可爲酸鼻陛下不救将安所归命乎奈何独私养外亲与幸臣董贤多赏赐以大万数使奴从賔客浆酒霍肉苍头庐儿皆用致富非天意也及汝昌侯傅商无功而封夫官爵非陛下之官爵乃天下之官爵也陛下取非其官官非其人而望天悦民服不亦难乎治天下者当用天下之心爲心不得自专快意而巳也上之皇天见谴下之黎庶恨怨上以宣名儒优而纳之宣复上书言陛下父事天母事地子养黎民卽位以来父亏明母震动子讹言相惊恐今日蚀于三始诚可畏惧小民正月朔日尚恐毁败器物何况于日亏乎魏相字弱翁济阴人也爲丞相宣帝与后将军赵充国等议欲因匈奴衰弱出兵击其右地使不敢复扰西域相上书谏曰臣闻救乱诛暴谓之义兵兵义者王敌加于巳不得巳而起者谓之应兵兵应者胜争恨小故不胜愤怒者谓之忿兵兵忿者败利人土地货宝者谓之贪兵兵贪者破恃国家之大矜民人之衆欲见威于敌者谓之骄兵兵骄者灭此五者非伹人事乃天道也间者匈奴常有善意所得汉民輙奉归之未有犯于边境虽争屯田车师不足致意中今闻诸将军欲兴兵入其地臣愚不知此兵何名者也今边郡困乏父子共犬羊之裘食草莱之实常恐不能自存难以动兵军旅之后心有凶年言民以其愁苦之气伤阴阳之和也出兵虽胜犹有后忧恐灾害之变因此以生今郡国守相多不实选风俗尤薄水旱不时案今年计子弟杀父兄妻杀夫者凡二百二十二人臣愚以爲此非小变也今左右不忧此乃欲发兵报纤介之忿于远夷殆孔子所谓吾恐季孙之忧不在颛臾而在萧墙之内者也愿陛下与有识者详议乃可上从相言而止丙吉字少卿鲁国人也代魏相爲丞相吉本起狱法小吏及居相位尚寛大好礼让尝出逢淸道羣鬭者死伤横道吉过之不问掾史独怪之吉前行逢人逐牛牛喘吉止驻使骑吏问逐牛行几里矣掾史谓丞相前后失问或以讥吉吉曰民鬭相杀伤长安令京兆尹职所当禁备逐捕岁竟丞相课其殿最奏行赏罚而巳宰相不亲小事非所当于道路问也方春少阳用事未可以热恐牛近行用暑故喘此时气失节恐有所伤害也三公典调和阴阳职所当忧是以问之掾史乃服以吉知大体京房字君明东郡人也以孝廉爲郞是时中书令石显专权显友人五鹿充宗爲尚书令与房同经论议相非二人用事房甞宴见问上曰幽厉之君何以危所任者何人也上曰君不明而所任巧佞房曰知其巧佞而用之耶将以爲贤也上曰贤之房曰然则今何以知其不贤也上曰以其时乱而君危知之房曰若是任贤必治任不肖必乱必然之道也幽厉何不觉寤而更求贤曷爲卒任不肖以至于是上曰临乱之君各贤其臣令皆觉寤天下安得危亡之君房曰齐桓公秦二世亦尝闻此君而非笑之然则任竖刁赵高政治日乱盗贼满山何不以幽厉卜之而觉寤乎上曰唯有道者能以往知来耳房因免冠顿首曰春秋纪二百四十二年灾异以示万世之君今陛下卽位以来日月失明星辰逆行山崩泉涌地震石陨夏霜冬雷春凋秋荣水旱螟虫民人饥疫盗贼不禁刑人满市春秋所记灾异尽备陛下视今爲治耶乱耶上曰亦极乱耳尚何道房曰今所任用者谁与上曰然幸其愈于彼又以爲不在此人也房曰夫前世之君亦皆然矣臣恐后之视今犹今之视前也上良久乃曰今爲乱者谁哉房曰明主宜自知之上曰不知也如知之何故用之房曰上最所信任与图事帷幄之中进退天下之士者是矣房指谓石显上亦知之谓房曰巳谕房罢出后石显五鹿充宗皆疾房欲远之建言宜试以房爲郡守元帝于是以房爲魏郡太守显吿房与张博通谋非谤政治归恶天子诖误诸侯王房博皆弃市盖宽饶字次公魏郡人也爲司隷校尉刺擧无所廻避公卿贵戚及郡国吏繇使至长安莫敢犯禁京师爲淸爲人刚直高节志在奉公以言事不当意而爲文法吏所诋挫大夫郑昌上书颂寛饶曰臣闻山有勐兽藜藿爲之不採国有忠臣姦邪爲之不起司隷校尉宽饶居不求安食不求饱进有忧国之心退有死节之义上无许史之属下无金张之託职在司察直道而行多仇少与上书陈国事有司劾以大辟臣幸得从大夫之后官以谏爲名不敢不言上不听遂下宽饶吏寛饶引佩刀自刭北阙下衆莫不怜之诸葛丰字少季琅耶人也爲司隷校尉刺擧无所避侍中许章奢淫不奉法度賔客犯事与章相连丰按劾章欲收之章迫窘驰车去得入宫门自归于是收丰节丰上书谢曰臣丰驽怯文不足以劝善武不足以执邪陛下拜爲司隷校尉未有以自效故常愿捐一且之命而断姦臣之首悬于都市编书其罪使四方明知爲恶之罚然后却就斧钺之诛诚臣所甘心也夫以布衣尚犹有刎颈之交今以四海之大曾无伏节死义之臣率尽苟合取容阿党相爲念私门之利忘国家之政邪秽溷浊之气上感于天是以灾变数见百姓困乏此臣下不忠之效也臣诚耻之无巳凡人情莫不欲安存而恶危亡然忠臣直士不避患害者诚爲君也臣窃不胜愤懑愿赐淸宴唯陛下裁幸上不许是后所言益不用丰复上书言臣闻伯奇孝而弃于亲子胥忠而诛于君隐公慈而杀于弟叔武弟而杀于兄夫以四子之行屈平之材然犹不能自显而被刑戮岂不足以观哉使臣杀身以安国蒙诛以显君臣诚愿之独恐未有云补而爲衆邪所排令谗夫得遂正直之路壅塞忠臣沮心智士杜口此愚臣之所惧也刘辅河间人也爲谏大夫会成帝欲立赵倢伃爲皇后辅上封事曰今廼触情纵欲倾于卑贱之女欲以母天下不畏乎天不媿于人惑莫大焉里语曰腐木不可以爲柱卑人不可以爲主天人之所不与必有祸而无福市道皆共知之朝臣莫肯一言臣窃伤心自念得以同姓㧞擢尸禄不忠污辱谏争之官不敢不尽死唯陛下察焉书奏上使侍御史收缚辅系掖庭秘狱羣臣莫知其故于是左将军辛庆忌右将军廉襃光禄勲师丹太中大夫谷永俱上书曰臣闻明主垂寛容之听崇谏争之官广开忠直之路不罪狂狷之言然后百僚在位竭忠尽谋不惧后患朝廷无谄谀之士元首无失道之愆窃见谏大夫刘辅前以县令求见擢爲谏大夫此其言必有卓诡切至当圣心者故得㧞至于此旬日之间收下秘狱臣等愚以爲辅幸得託公族之亲在谏臣之列新从下土来未知朝廷体独触忌讳不足深过小罪宜隐忍而巳如有大恶宜暴治理官与衆共之今天心未豫灾异屡降水旱迭臻方当隆寛广问襃直尽下之时也而行惨急之诛于谏争之臣震惊羣下失忠直心假令辅不坐直言所坐不着天下不可户晓同姓近臣本以言显其于治亲养忠之义诚不宜幽囚于掖庭狱公卿以下见陛下进用辅亟而折伤之暴人有惧心莫敢尽节正言非所以昭有虞之听广德美之风也臣等窃深伤之唯陛下留神省察上廼减死罪郑崇字子游本高密人也哀帝擢爲尚书仆射数求见谏争上初纳用之每见曵革履上咲曰我识郑尚书履声久之上欲封祖母傅大后从弟商崇谏曰孝成皇帝封亲舅五侯天爲赤黄昼昬日中有黑气今祖母从昆弟二人巳侯孔鄕侯皇后父高武侯以三公封尚有因缘今无故欲复封商坏乱制度逆天人心非傅氏之福也臣愿以身命当咎崇因持诏书案起傅太后大怒曰何有爲天子乃反爲一臣所专制邪上遂下诏封商爲汝昌侯崇又以董贤贵宠过度数谏由是重得罪数以职事见责发疾颈痈欲乞骸骨不敢尚书令赵昌佞谄素害崇知其见疏因奏崇与宗族通疑有姦请治上责崇曰君门如市何以欲禁切主上崇对曰臣门如市臣心如水愿得考覆上怒下崇狱穷治死狱中萧望之字长倩东海人也爲谏大夫出爲平原太守上疏曰陛下哀愍百姓恐德化之不究悉出谏官以补郡吏所谓忧其末而忘其本者也朝无争臣则不知过国无达士则不闻善愿陛下选明经术温故知新通于几微谋虑之士以爲内臣与参政事诸侯闻之则知国家纳谏忧政无有阙遗若此不怠成康之道其庶几矣外郡不治岂足忧哉书闻征入守少府爲御史大夫五凤中匈奴大乱议者多曰匈奴爲害日久可因其坏乱擧兵灭之诏问望之对曰春秋晋士匄帅师侵齐闻齐侯卒而还君子大其不伐丧以爲恩足以服孝子谊足以动诸侯前单于慕化鄕善遣使请求和亲海内欣然夷狄莫不闻不幸爲贼臣所杀今而伐之是乘乱而幸灾也彼必奔走远遯不以义动兵恐劳而无功宜遣使者弔问辅其微弱救其灾患四夷闻之咸贵中国之仁义必称臣服从此德之盛也上从其议宣帝寑疾选大臣可属者引外属侍中史高太子太傅望之少傅周堪至禁中拜高爲车骑将军望之爲前将军堪爲光禄大夫皆受遗诏辅政孝元皇帝卽位望之堪本以师傅见尊重数宴见言治乱陈王事望之选白宗室明经达学刘更生与金敞并拾遗左右四人同心谋议多所匡正中书令弘恭石显久典枢机与车骑将军高爲表里论议常持故事不从望之等望之以爲中书政本宜以贤明之选自武帝游宴后庭故用宦者非国旧制又违古不近刑人之义白欲更置士人由是大与高恭显忤恭显令郑朋华龙二人吿望之等谋欲罢车骑将军疏退许史状候望之出休日令朋龙上之事下弘恭恭显奏望之堪更生朋党相称擧数谮大臣毁离亲戚欲以专擅权执爲臣不忠诬上不道请召致廷尉时上初卽位不省召致廷尉爲下狱也可其奏后上召堪更生曰系狱上大惊责恭显皆叩头谢上曰令出视事恭显因使高言上新卽位而先验师傅旣下狱宜因决免于是望之堪更生皆免爲庶人后数月赐望之爵关内侯给事中恭显等知望之素高节不诎辱白望之前辅政欲专权擅朝幸得不坐复赐爵邑与闻政事不悔过服罪深怀怨望自以託师傅怀终不坐非颇诎望之于牢狱塞其怏怏心则圣朝无以施恩厚上曰萧太傅素刚安肯就吏显等曰人命至重望之所坐语言薄罪必无所忧上乃可其奏显等封以付谒者因急发车骑驰围其第使者至召望之望之仰天叹曰吾甞备位将相年踰六十矣老入牢狱苟求生活不亦鄙乎竟自杀天子闻之惊拊手曰果杀吾贤傅是时太官方上昼食上乃却食爲之涕泣哀恸左右显等免冠谢良久然后巳羣书治要卷第十九羣书治要羣书治要卷第二十一羣书治要卷第二十一秘书监鉅鹿男臣魏征等奉勅撰后汉书一本纪世祖光武皇帝讳秀字文叔南阳人高祖九世孙也更始元年遣世祖行大司马事北渡河鎭慰州郡进至邯郸故赵缪王子林以卜者王郞爲天子都邯郸二年进围邯郸㧞其城诛王郞收文书得吏民与郞交关谤毁者数千章世祖爲不省会诸将烧之曰令反侧子自安更始立世祖爲萧王世祖击铜马高湖重连悉破降之封其渠帅爲列侯降者犹不自安世祖勅令各归营勒兵乃自乘轻骑案行部陈降者更相语曰萧王推赤心置人腹中安得不投死乎由是皆服卽皇帝位封功臣皆爲列侯大国四县余各有差博士丁恭等议曰古帝王封诸侯不过百里强干弱枝所以爲治也今封诸将四县不合法制帝曰古之亡国者皆以无道未尝闻封功臣地多而灭亡者也乃遣谒者卽授印绶建武十三年诏曰往年巳勅郡国异味不得有所献御今犹未止非徒有豫养导择之劳至乃烦扰道上疲费过所其令大官勿复受明勅宣下若远方口实可以荐宗庙自如旧制时兵革旣息天下少事文书调役务从简寡至乃十存一焉十七年幸章陵修园庙祠旧宅观田庐置酒作乐赏赐焉时宗室诸母因酣悦相与语曰文叔少时谨信与人不欵曲唯直柔耳今乃能如此帝闻之大笑曰吾治天下亦欲以柔道行之二十一年鄯善王车师王等十六国遣子入侍愿请都护帝以中国初定未遑外事乃还其侍子厚加赏赐中元二年帝崩遗诏曰朕无益百姓皆如孝文皇帝制度务从约省初帝在兵间久厌武事且知天下疲耗思乐息肩自陇蜀平后非儆急未尝复言军旅皇太子尝问攻战之事帝曰昔卫灵公问陈孔子不对此非尔所及也毎旦视朝日晏乃罢数引公卿郞将讲经论治夜分乃寐皇太子见帝勤劳不怠承间谏曰陛下有禹汤之明而失黄老养生之福愿颐养精神优游自宁帝曰我自乐此不爲疲也虽身济大业兢兢如不及故能明愼政体总揽权纲量时度力擧无过事退功臣而进文吏戢弓矢而散马牛虽道未方古斯亦止戈之武焉孝明皇帝讳庄世祖第四子也永平二年春宗祀光武皇帝于明堂礼毕登灵台诏曰朕以闇陋奉承大业亲执珪璧恭祀天地仰惟先帝受命中兴拨乱反正以宁天下封泰山建明堂立辟雍起灵台恢弘大道被之八极而胤子无成康之质羣臣无吕且之谋盥洗进爵踧踖惟慙其令天下自殊死以下谋反大逆皆赦除之冬幸辟雍初行养老礼诏曰三老李躬年耆学明五更桓荣授朕尚书诗曰无德不报其赐荣爵关内侯食邑五千户三老五更皆以二千石禄养终厥身其赐天下三老酒人一石肉四十斤有司其存耆耋恤幼孤惠鳏寡称朕意焉六年诏曰先帝诏书禁民上事言圣而闲者章奏颇多浮辞自今若有过称虚誉尚书皆宜抑而勿省示不爲谄子嗤也八年日有蚀之诏曰朕以无德奉承大业而下贻民怨上动三光日蚀之变其灾尤大永思厥咎在予一人羣司勉修职事极言无讳于是在位者皆上封事各陈得失帝览章深自引咎乃以所上班示百官诏曰羣寮所言皆朕之过人冤不能理吏黠不能禁而轻用民力缮治室宇出入无节喜怒过差永览前戒竦然兢惧徒恐薄德久而致怠耳十二年诏曰昔曾闵奉亲竭欢致养仲尼葬子有棺无椁丧贵致哀礼存宁俭今百姓送终之制竞爲奢靡生者无担石而财力尽于坟土伏腊无糟糠而牲牢兼于一奠糜破积世之业以供终朝之费子孙饥寒终命于此岂祖考之意哉又车服过制恣极耳目田荒不耕浮食者衆有司其申明科禁宜于今者宣下郡国十八年帝崩遗诏无起寝庙藏主于光烈皇后更衣别室帝遵奉建武制度事无违者后宫之家不得封侯与政馆陶公主爲子求郞不许而赐钱千万谓羣臣曰郞官上应列宿出宰百里有非其人则民受其殃是以难之故吏称其官民安其业远近肃服户口滋殖焉论曰明帝善刑理法令分明日晏坐朝幽枉必达外内无倖曲之私在上无矜大之色断狱得情号居前世十二故后之言事者莫不先建武永平之政孝章皇帝讳炟明帝第五子也少寛容好儒术显宗器重之建初元年诏曰朕以无德奉承大业夙夜慄慄不敢荒宁而灾异仍见与政相应朕旣不明渉道日寡又选擧乖实俗吏伤民官职耗乱刑罚不中可不忧与昔仲弓季氏之家臣子游武城之小宰孔子犹诲以贤才问以得人明政之小大以人爲本鄕擧里选必累功劳今刺史守相不明眞伪茂才孝廉岁以百数旣非能显而当授之政事甚无谓也每寻前世擧人贡士或起甽畆不系阀阅敷奏以言则文章可採明试以功则治有异迹文质斌斌朕甚嘉之其令太傅三公中二千石二千石郡国守相擧贤良方正能直言极谏之士各一人四年诏于是下太常将大夫博士议郞郞官及诸生诸儒会白虎观讲议五经同异帝亲称制临决焉七年诏曰车驾行秋稼观收获因渉郡界皆精骑轻行无他辎重不得輙修道桥远离城郭遣吏逢迎刺探起居出入前后以爲烦扰也动务省约伹患不能脱粟瓢飮耳所过欲令贫弱有利无违诏书元和二年诏曰令云民有产子者复勿筭三岁今诸怀妊者赐胎养谷人三斛复其夫勿筭一岁着以爲令又诏曰方春生养万物莩甲宜助萠阳以育时物其令有司罪非殊死且勿案验及吏民条书相吿不得听受冀以息事宁民敬奉天气立秋如故夫俗吏矫饰外貌似是而非揆之人事则悦耳论之阴阳则伤化朕甚餍之甚苦之安静之吏悃愊无华日计不足月计有余如襄城令刘方吏民同声谓之不烦虽未有他异斯亦殆近之矣间勅二千石各尚寛明而今富姧行赂于下贪吏枉法于上使有罪不论而无过被刑甚大逆也夫以苛爲察以刻爲明以轻爲德以重爲威四者或兴则下有怨心吾诏书数下冠盖接道而吏不加治民或失职其咎安在勉思旧令称朕意焉又诏曰律十二月立春不以报囚月令冬至之后有顺阳助生之文而无鞠狱断刑之政朕谘访儒雅稽之典籍以爲王者生杀宜顺时气其定律无以十一月十二月报囚三年春北廵狩勅侍御史司空曰方春所过无得有所伐杀车可引避引避之騑马可辍解辍解之诗云敦彼行苇牛羊勿践履礼人君伐一草木不时谓之不孝俗知顺人莫知顺天其明称朕意论曰魏文帝称明帝察察章帝长者章帝素知民厌明帝苛切事从宽厚感陈宠之议除惨狱之科深元元之爱着胎养之令割裂名都以崇建周亲平傜简赋而民赖其庆又体之以忠恕文之以礼乐故乃蕃辅尅谐羣后德让谓之长者不亦宜乎在位十三年郡国所上符瑞合于图书者数百千所呜唿懋哉孝和皇帝讳肇章帝第四子也在位十七年而崩齐民岁增辟土日广每有灾异輙延问公卿极言得失前后符瑞八十一所自称德薄皆抑而不宣旧南海献龙眼荔支十里一置五里一候奔腾阻险死者继路时临武长汝南唐羌县接南海乃上书陈状帝下诏曰远国珍羞本以奉宗庙苟有伤害岂爱民之本耶其勅太官勿复受献由是遂省皇后纪序夏殷以上后妃之制其文略矣周礼王者立后三夫人九嫔二十七世妇八十一女御以备内职焉后正位宫闱同体天王夫人坐论妇礼九嫔掌敎四德世妇主知丧祭宾客女御序于王之燕寝颁官分务各有典司女史彤管记功书过居有保阿之训动有环珮之响进贤才以辅佐君子哀窈窕而不淫其色所以能述宣阴化修成内则闺房肃雍险谒不行者也故康王晚朝关雎作讽宣后晏起姜氏请愆及周室东迁礼序凋缺诸侯僭纵䡄制无章齐桓有如夫人者六人晋献升戎女爲元妃终于五子作乱冢嗣遘屯爰逮战国风宪愈薄适情任欲顚倒衣裳以至破国亡身不可胜数斯固轻礼弛防先色后德者也秦幷天下多自骄大宫备七国爵列八品汉兴因循其号而妇制莫釐高祖帷薄不修孝文衽席无辨然而选纳尚简饰玩少华自武元之后世增淫费至乃掖庭三千增级十四妖倖毁政之符外姻乱邦之迹前史载之详矣及光武中兴斲雕爲朴六宫称号唯皇后贵人贵人金印紫绶俸不过粟数十斛又置美人宫人采女三等并无爵秩岁时赏赐充给而已明帝聿遵先㫖宫敎颇修登建嫔后必先令德内无出阃之言权无私溺之授可谓矫其弊矣虽御巳有度而防闲未笃故孝章以下渐用色授恩隆好合遂忘淄蠹自古虽主幼时艰王家多舋必委成冢宰简求忠贤未有专任妇人断割重器唯秦芉太后始摄政事故穰侯权重于昭王家富于嬴国汉仍其谬知患莫改东京皇统屡绝权归女主外立者四帝临朝者六后莫不定䇿帷帟委事父兄贪孩童以久其政抑明贤以专其威任重道悠利深祸速身犯雾露于云台之上家婴缧绁于圄犴之下湮灭连踵倾辀继路而赴蹈不息燋烂爲期终于陵夷大运沦亡神宝诗书所叹略同一揆故考列行迹以爲皇后本纪云明德马皇后伏波将军援之小女也永平三年立爲皇后旣正位宫闱愈自谦肃能诵易经好读春秋楚辞尤善周官常衣大练裙不加缘诸姬主朝请望见后袍衣疎麤反以爲绮縠就视乃笑后辞曰此缯特宜染色故用之耳六宫莫不叹息时楚狱连年不断囚相证引坐系者甚衆后虑其多滥乘间言及恻然帝感之多有所降宥每于侍执之际輙言及政事多所毘补而未甞以家私干欲宠敬日隆始终无衰自撰显宗起居注削去兄防参医药事帝请曰黄门舅旦夕供养且一年旣无襃异又不录勤劳无乃过乎太后曰吾不欲令后世闻先帝数亲后宫之家故不着也帝欲封爵诸舅太后不听明年夏大旱言事者以爲不封外戚之故有司因此上奏宜依旧典太后诏曰凡言事者皆欲媚朕以要福耳昔王氏五侯同日俱封其时黄雾四塞不闻澍雨之应又田蚡窦婴宠贵横恣倾覆之祸爲世所传故先帝防愼舅氏不令在枢机之位诸子之封裁令半楚淮阳诸国常谓我子不当与先帝子等今有司奈何欲以马氏比阴氏乎吾爲天下母而身服大练食不求甘左右伹着皂布无香薰之饰者欲身率下也以爲外亲见之当伤心自勅伹笑言太后素好俭前过濯龙门上见外家问起居者车如流水马如游龙苍头衣绿褠领袖正白顾视御者不及远矣故不加谴怒伹绝岁用而巳冀以黙愧其心而犹懈怠无忧国忘家之虑知臣莫若君况亲属乎吾岂可上负先帝之㫖下亏先人之德重袭西京败亡之祸哉固不许帝省诏悲叹复重请曰汉兴舅氏之封侯犹皇子之爲王也太后诚存谦虚奈何令臣独不得加恩三舅乎且卫尉年尊两校尉有大病如令不讳使臣长抱刻骨之恨宜及吉时不可稽留大后报曰吾反覆念之思令两善岂徒欲获谦让之名而使帝受不外施之嫌哉昔窦太后欲封王皇后之兄丞相条侯言受高祖约无军功非刘氏不侯今马氏无功于国岂得与阴郭中兴之后等耶常观富贵之家禄位重叠犹再实之木其根必伤且人所以愿封侯者欲上奉祭祀下求温饱耳今祭祀则受四方之珍衣食则蒙御府之余资斯岂不足而必当得一县乎吾计之熟矣勿有疑也夫至孝之行安亲爲上今数遭变异谷价数倍忧惶昼夜不安坐卧而欲先营外封违慈母之拳拳乎吾素刚急有胷中气不可不顺也若阴阳调和边境淸静然后行子之志吾伹当含饴弄孙不能复关政矣其外亲有谦素义行者輙假借温言赏以财位如有纤介则先见严恪之色然后加谴其美车服不䡄法度者便绝属籍遣归田里广平鉅鹿乐成王车骑朴素无金银之饰太后卽赐钱各五百万于是内外从化被服如一诸家惶恐倍于永平世乃置织室𧖟于濯龙中数往观视以爲娱乐常与帝旦夕言道政事及敎授诸小王论议经书述叙平生雍和终日天下丰稔方垂无事帝遂封三舅廖防光爲列侯并辞让愿就关内侯太后闻之曰圣人设敎各有其方知人情性莫能齐也吾日夜惕厉思自降损居不求安食不念饱冀乘此道不负先帝所以化导兄弟共同斯志欲令瞑目之日无所复恨何意老志复不从哉廖等不得巳受封爵而退位归第焉和熹邓皇后讳绥太傅禹之孙也选入宫爲贵人恭肃小心动有法度帝深嘉爱焉及后有疾特令后母兄弟入亲医药不限以日数后言于帝曰宫禁至重而使外舍久在内省上令陛下有幸私之讥下使贱妾获不知足之谤上下交损诚不愿也帝曰人皆以数入爲荣贵人反以爲忧深自抑损诚难及也每有䜩会诸姬贵人竞自修整簪珥光彩袿裳鲜明而后独省素装服无饰阴后以巫蛊事废立爲皇后是时方国贡献竞求珍丽之物自后卽位悉令禁绝岁时伹供纸墨而巳列传冯异字公孙颍川人也建武三年爲征西大将军大破赤眉屯兵上林苑威行关中六年朝京师帝谓公卿曰是我起兵时主簿也爲吾披荆棘定关中旣罢使中黄门赐以珍宝衣服钱帛诏曰仓卒芜蒌亭豆粥唿沱河麦饭厚意久不报异稽首谢曰臣闻管仲谓桓公曰愿君无忘射钩臣无忘槛车齐国赖之臣今亦愿国家无忘河北之难小臣不敢忘巾车之恩岑彭字君然南阳人也拜廷尉行大将军事与大司马吴汉等围洛阳数月朱鲔等坚守不肯下帝以彭甞爲鲔校尉令往说之鲔曰大司徒被害时鲔与其谋又谏更始无遣萧王北伐诚自知罪深彭还具言于帝帝曰夫建大事者不忌小怨鲔今若降官爵可保况诛罚乎河水在此吾不食言彭复往吿鲔鲔乃面缚与彭俱诣河阳帝卽解其缚拜鲔爲平狄将军封扶沟侯建武八年彭与吴汉围隗嚻于西城公孙述将李育守上邽盖延耿弇围之勅彭曰两城若下便可将兵南击蜀虏人苦不知足旣平陇复望蜀每一发兵头须爲白臧宫字君翁颍川人也匈奴饥疫自相分争帝以问宫宫曰愿得五千骑以立功帝笑曰常胜之家难与虑敌吾方自思之建武二十七年宫与杨虚侯马武上书曰匈奴人畜疫死旱蝗赤地疫困之力不当中国一郡万里死命悬在陛下福不再来时或易失岂宜固守文德而堕武事乎诏报曰黄石公记曰柔能制刚弱能制强柔者德也刚者贼也弱者仁之助也强者怨之归也舍近谋远者劳而无功舍远谋近者逸而有终逸政多忠臣劳政多乱民故曰务广地者荒务广德者强有其有者安贪人有者残残灭之政虽成必败今国无善政灾变不息百姓惊惶人不自保而复欲远事边外乎孔子曰吾恐季孙之忧不在颛臾且传闻之事恆多失实苟非其时不如息民自是诸将莫敢复言兵事者祭遵字弟孙颍川人也从征河北爲军市令世祖舍中儿犯法遵格杀之世祖怒命收遵时主簿陈副谏曰明公常欲衆军整齐今遵奉法不避是敎令行也世祖乃贳之以爲刺姧将军谓诸将曰当备祭遵吾舍中儿犯令尚杀之必不私诸卿也河北平拜征虏将军遵爲人廉约小心克己奉公赏赐輙尽与士卒家无私财身衣韦袴布被夫人裳不加缘帝以是重焉及卒愍悼之尤甚遵丧至河南县诏遣百官先会丧所车驾素服临之望哭哀恸还幸城门过其车骑涕泣不能已丧礼成复亲祠以太牢如宣帝临霍光故事至葬车驾复临赠以将军侯印绶朱轮容车介士军陈送葬谥曰成侯旣葬车驾复临其坟存见夫人室家其后朝会帝每叹曰安得忧国奉公之臣如祭征虏者乎遵之见思若此马武字子张南阳人也封爲扬虚侯爲人嗜酒阔达敢言时醉在御前面折同列言其短长无所避忌帝故纵之以爲笑乐帝虽制御功臣而每能廻容宥其小失远方贡珍甘必先遍列侯而大官无余有功輙增邑赏不任以吏职故皆保其福禄终无诛谴者论曰光武中兴二十八将前世以爲上应二十八宿未之详然咸能感会风云奋其智勇称爲佐命亦各志能之士也议者多非光武不以功臣任职至使英姿茂绩委而勿用然原夫深图远筭固将有以焉尔若乃王道旣衰降及覇德犹能授受惟庸勲贤兼序如管隰之迭升桓世先赵之同列文朝可谓兼通矣降自秦汉世资战力至于翼扶王运皆武人屈起亦有鬻缯屠狗轻猾之徒或崇以连城之赏或任以阿衡之地故势疑则隙生力侔则乱起萧樊且犹缧绁信越终见𦵔戮不其然乎自兹以降迄于孝武宰辅五世莫非公侯遂使搢绅道塞贤能蔽雍朝有世及之私下多抱关之怨其怀道无闻委身草莾者亦何可胜言哉故光武鉴前事之违存矫枉之志虽冦邓之高勲耿贾之洪烈分土不过大县数四所加特进朝请而已观其治平临政课职责咎将所谓导之以法齐之以刑者乎若格之功臣其伤已甚何者直绳则亏丧恩旧挠情则违废禁典选德则功不必厚擧劳则人或未贤参任则羣心难塞并列则其弊未远不得不校其胜否卽以事相权故高秩厚礼允荅元功峻文深宪责成吏职建武之世侯者百余若夫数公者则与参国议分均休咎其余并优以寛科完其封禄莫不终以功名延庆于后昔留侯以爲高祖悉用萧曹故人而郭伋亦讥南阳多显郑兴又戒功臣专任夫崇恩偏授易启私溺之失至公均被必广招贤之路意者不其然乎永平中显宗追感前世功臣乃图画二十八将于南宫云台其外又有王常李通窦融卓茂合三十二人故依其本第系之篇末以志功臣之次云尔太傅高密侯邓禹中山太守全椒侯马成大司马广平侯吴汉河南尹阜成侯王梁左将军胶东侯贾复琅耶太守祝阿侯陈俊建威大将军好畤侯耿弇骠骑大将军参遽侯杜茂执金吾雍奴侯冦恂积弩将军昆阳侯傅俊征南大将军舞阳侯岑彭左曹合肥侯坚镡征西大将军阳夏侯冯异上谷太守淮阳侯王覇建义大将军鬲侯朱祐信都太守阿陵侯任光征虏将军颍阳侯祭遵豫章太守中水侯李忠骠骑大将军栎阳侯景丹右将军槐里侯万修虎牙大将军安平侯盖延大常灵寿侯邳彤卫尉安成侯铫期骁骑将军昌成侯刘植东郡太守东光侯耿纯横野大将军山桑侯王常城门校尉朗陵侯臧宫大司空固始侯李通捕虏将军杨虚侯马武大司空安丰侯窦融骠骑将军愼侯刘隆大傅宣德侯卓茂马援字文渊扶风人也建武九年拜爲太中大夫十七年交阯女子征侧及女弟征贰反攻没其郡九眞日南合浦蛮夷皆应之冦略岭外六十余城侧自立爲王于是拜援伏波将军督楼舩将军叚志等南击交阯斩征侧征贰传首洛阳封援爲新息侯援甞有疾梁松来侯之独拜牀下援不答松去后诸子问曰梁伯孙帝壻贵重朝廷公卿巳下莫不惮之大人奈何独不爲礼援曰我松父友也虽贵何得失其序乎松由是恨之二十四年武威将军刘尚击武陵五谿蛮夷军没援因复请行遂遣援率中郞将马武耿舒等征五谿援夜与送者诀谓友人谒者杜愔曰吾受厚恩年迫余日索常恐不得死国事今获所愿甘心瞑目伹畏长者家儿或在左右或与从事殊难得调独恶是耳初军次下隽有两道可入从壶头则路近而水崄从充道则涂夷而运远帝初以爲疑及军至耿舒欲从充道援以爲弃日费粮不如进壶头搤其喉咽充贼自破以事上之帝从援䇿进营壶头贼乘高守隘水疾舩不得上会暑甚士卒多疫死援亦中病遂困乃穿岸爲室以避炎气贼毎升险鼓譟援輙曵足以观之左右哀其壮意莫不爲之流涕耿舒与兄好畤侯弇书曰前舒上言当先击充粮虽难运而兵马得用军人数万争欲先奋今壶头竟不得进大衆怫欝行死诚可痛惜弇得书奏之帝乃使虎贲中郞将梁松乘驿责问援因代监军会援病卒松宿怀不平遂因事䧟之帝大怒追收援新息侯印绶初援在交阯常饵薏苡实用能轻身省欲以胜瘴气南方薏苡实大援欲以爲种军还载之一车时人以爲南土珍怪权贵皆望之援时方有宠故莫以闻及卒后有上书谮之者以爲前所载还皆明珠文犀马武于陵侯侯昱等皆以章言其状帝益怒援妻孥惶惧不敢以丧还旧茔裁买城西数畆地槀葬而已宾客故人莫敢弔会援兄子严与援妻子草索相连诣阙请罪帝乃出松书以示之方知所坐上书诉冤前后六上辞甚哀切然后得葬又前云阳令同郡朱勃诣阙上书曰臣闻王德圣政不忘人之功採其一美不求备于衆故高祖赦蒯通而以王礼葬田横大臣旷然咸不自疑夫大将在外谗言在内微过輙记大功不计诚爲国之所愼也故章邯畏口而奔楚燕将据聊而不下岂其甘心末规哉悼巧言之伤类也窃见故伏波将军马援㧞自西州钦慕圣义间关险难触冐万死孤立羣贵之间傍无一言之佐驰深渊入虎口岂顾计哉宁自知当要七郡之使徼封侯之福耶八年车驾西讨隗嚻国计狐疑衆营未集援建宜进之䇿卒破西州及吴汉下陇冀路断隔唯独狄道爲国坚守士民饥困寄命漏刻援奉诏西使鎭慰边衆乃招集豪杰晓诱羗戎谋如涌泉势如转规遂救倒悬之急存几亡之城兵全师进因粮敌人陇冀略平而独守空郡兵动有功师进輙克诛锄先零缘入山谷勐怒力战飞矢贯胫又出征交阯土多瘴气援与妻子生诀无悔吝之心遂斩灭征侧尅平一州间复南讨立陷临鄕师已有业未竟而死吏士虽疫援不独存夫战或以久而立功或以速而致败深入未必爲得不进未必爲非人情岂乐久屯绝地不生归哉惟援得事朝廷二十二年北出塞漠南渡江海触冐害气僵死军事名灭爵绝国土不传海内不知其过衆庶未闻其毁卒遇三夫之言横被诬罔之谗家属杜门葬不归墓怨隙并兴宗亲怖慄死者不能自列生者莫爲之讼臣窃伤之夫明主醲于用赏约于用刑高祖甞与陈平金四万斤以间楚军不问出入所爲岂复疑以钱谷间哉夫操孔父之忠不能自免于谗此邹阳之所悲也惟陛下留思竖儒之言无使功臣怀恨黄泉臣闻春秋之义罪以功除圣王之祀臣有五义若援所谓以死勤事者也愿下公卿平援功罪宜绝宜续以厌海内之望臣年已六十常伏田里窃感栾布哭彭越之义冐陈悲愤战慄阙庭书奏报归田里子廖字敬平少以父任爲郞肃宗甚尊重之时皇太后躬履节俭事从简约廖虑美业难终上疏长乐宫以劝成德政曰臣案前世诏令以百姓不足起于世尚奢靡故元帝罢服官成帝御浣衣哀帝去乐府然而侈费不息至于衰乱者百姓从行不从言也夫改政移风必有其本传曰吴王好劔客百姓多瘢疮楚王好细腰宫中多饿死长安语曰城中好高髻四方高一尺城中好广眉四方且半额城中好大袖四方用匹帛斯言如戏有切事实前下制度未几后稍不行虽或吏不奉法良由慢起京师今陛下躬服厚缯斥去华餝素简所安发自圣情此诚上合天心下顺民望浩大之福莫尚于此陛下旣已得之自然犹宜加以勉勗法大宗之隆德戒成哀之不终易曰不恆其德或承之羞诚令斯事一竟则四海诵德声熏天地神明可通金石可勒而况于人心乎况于行令乎愿置章坐侧以当瞽人夜诵之音大后深纳之卓茂字子康南阳人也以儒术擧迁密令视民如子擧善而敎口无恶言吏民亲爱而不忍欺之民常有言部亭长受其米肉遗者茂避左右问之曰亭长爲从汝求乎爲汝有事属之而受乎将平居自以恩意遗之乎民曰往遗之耳茂曰遗之而受何故言邪民曰窃闻贤明之君使民不畏吏吏不取民今我畏吏是以遗之吏旣卒受故来言耳茂曰汝爲弊民矣凡人所以贵于禽兽者以有仁爱知相敬事也今邻里长老尚致馈遗此乃人道所以相亲况吏与民乎吏顾不当乘威力强请求耳凡人之生羣居杂处故有经纪礼义以相交接汝独不欲修之宁能高飞远走不在人间邪亭长素善吏岁时遗之礼也民曰苟如此律何故禁之茂笑曰律设大法礼顺人情今我以礼敎汝必无怨恶以律治汝何所厝其手足乎一门之内小者可论大者可杀也且归念之于是人纳其训吏怀其恩治密数年敎化大行道不拾遗平帝时天下大蝗河南二十余县皆被其灾独不入密界王莽居摄以病免归世祖卽位乃下诏曰前密令卓茂束身自脩执节淳固诚能爲人所不能爲夫名冠天下当受天下重赏今以茂爲大傅封襃德侯食邑二千户鲁恭字仲康扶风人也太傅赵熹擧恭直言拜中牟令恭以德化爲治不任刑罚民许伯等争田累年守令不能决恭爲平理曲直皆退而自责辍耕相让亭长从民借牛而不肯还之牛主讼于恭恭召亭长勅令归牛者再三犹不从恭叹曰是敎化不行也欲解印绶去掾史泣涕共留之亭长乃慙悔还牛诣狱受罪恭贳不问于是吏民信服建初七年郡国螟伤稼犬牙缘界不入中牟河南尹袁安闻之疑其不实使仁恕掾肥亲往廉之恭随行阡陌俱坐桑下有雉过止其傍傍有童儿亲曰儿何不捕之儿言雉方将雏亲瞿然而起与恭诀曰所以来者欲察君之治迹耳今虫不犯境此一异也化及鸟兽此二异也竖子有仁心此三异也久留徒扰贤者耳还府具以状白安是岁嘉禾生中牟安上书言状帝异之羣书治要卷第二十一羣书治要羣书治要卷第二十二羣书治要卷第二十二秘书监鉅鹿男臣魏征等奉勅撰后汉书二传宋弘字仲子长安人也世祖尝问弘通博之士弘荐沛国桓谭才学洽闻几能及扬雄刘向父子于是召谭拜议郞给事中帝毎䜩輙令鼔琴好其繁声弘闻之不悦悔于荐擧伺谭内出正朝服坐府上遣吏召之谭至不与席而让之曰吾所以荐子者欲令辅国家以道德也而今数进郑声以乱雅颂非忠正者也能自改耶将令相擧以法乎谭顿首辞谢良久乃遣之后大会羣臣帝使谭鼓琴谭见弘失其常度帝怪而问之弘乃免冠谢曰臣所以荐桓谭者望能以忠正导主而令朝廷耽悦郑声臣之罪也帝改容谢之使反服其后遂不复令谭给事中弘推进贤士三十余人或相及爲公卿者弘当䜩见御坐新施屛风图画列女帝数顾视之弘正容言曰未见好德如好色者帝卽爲彻之咲谓弘曰闻义则服可乎对曰陛下进德臣不胜其喜时帝姊湖阳公主新寡帝与共论朝臣微观其意主曰宋公威容德器羣臣莫及帝曰方且图之后弘被引见帝令主坐屛风后因谓弘曰谚言贵易交富易妻人情乎弘曰臣闻贫贱之知不可忘糟糠之妻不下堂帝顾谓主曰事不谐矣韦彪字孟达扶风人也拜大鸿胪是时陈事者多言郡国贡擧率非功次故守职益懈而吏事寖疎咎在州郡彪上议曰孔子曰事亲孝故忠可移于君是以求忠臣必于孝子之门夫人才行少能相兼是以孟公绰优于赵魏老不可以爲滕薛大夫忠孝之人持心近厚鍜练之吏持心近薄三代之所以直道而行者在其所以磨之故也士宜以才行爲先不可纯以阀阅然其要归在于选二千石二千石贤则贡擧皆得其人矣帝深纳之彪以世承二帝吏治之后多以苛刻爲能又置官选职不必以才上疏谏曰农民急于务而苛吏夺其时赋发充常调而贪吏割其财此其巨患也夫欲急民所务当先除其所患天下枢要在于尚书尚书之选岂可不重而间者多从郞官超升此位虽晓习文法长于应对然察察小惠类无大能宜简尝历州宰素有名者虽进退舒迟时有不逮然端心向公奉职周密宜鉴啬夫捷急之对深思绛侯木讷之功也往时楚狱大起故置令史以助郞职而类多小人好爲姧利今者务简可皆停省又谏议之职应用公直之士通才謇正有补益于朝者今或从征试辈爲大夫又御史外迁动据州郡并宜淸选其任责以言绩其二千石视事虽久而爲吏民所便安者宜增秩重赏勿妄迁徙惟留圣心书奏帝纳之杜林字伯山扶风人也爲光禄勲建武十四年羣臣上言古者肉刑严重则民畏法令今宪章轻薄故姧䡄不胜宜增科禁以防其源诏下公卿林奏曰夫人情挫辱则义节之风损法防繁多则苟免之行兴孔子曰导之以政齐之以刑民免而无耻导之以德齐之以礼有耻且格古之明王深识远虑动居其厚不务多辟周之五刑不过三千大汉初兴详览失得故破矩爲圆斲雕爲朴蠲除苛政更立疏网海内欢欣人怀宽德及至其后渐以滋章吹毛索疵诋欺无限果桃菜茹之馈集以成赃小事无妨于义以爲大戮故国无廉士家无完行至于法不能禁令不能止上下相遁爲弊弥深臣愚以爲宜如旧制帝从之桓谭字君山沛国人也拜议郞给事中因上疏陈时政所宜曰臣闻国家之废兴在于政事政事得失由乎辅佐辅佐贤明则俊士充朝而治合世务辅佐不明则论失时宜而擧多过事夫有国之君俱欲兴化建善然而治道未理者其所谓贤者异也盖善治者视俗而施敎察失而立防威德更兴文武迭用然后政调于时而躁人可定昔董仲舒言治国譬若琴瑟其不调者则解而更张夫更张难行而咈衆者亡是故贾谊以才逐而晁错以智死世虽有殊能而终莫敢谈者惧于前事也且设法禁者非能尽塞天下之姧皆合衆人之所欲也大抵取便国利事多者则可矣又见法令决事轻重不齐或一事殊法同罪异论姧吏得因缘爲市所欲活则出生议所欲陷则与死比是爲刑开二门也今可令通义理明习法律者校定科比一其法度班下郡国蠲除故条如此天下知方而狱无怨滥矣书奏不省是时帝方信谶多以决定嫌疑谭复上疏曰今诸巧慧小才伎数之人增益图书矫称谶记以欺惑贪邪诖误人主焉可不抑远之哉其事虽有时合譬犹卜数只偶之类陛下宜垂明听发圣意屛羣小之曲说述五经之正义略雷同之俗语详通人之雅谋帝省奏愈不悦其后有诏会议灵台所处帝谓谭曰吾欲以谶决之何如谭黙然良久曰臣不读谶帝问其故谭复极言谶之非经帝大怒曰桓谭非圣无法将下斩之谭叩头流血良久得解出爲六安郡丞意忽忽不乐道病卒冯衍字敬通京兆人也更始二年遣尚书仆射鲍永行大将军事安集北方乃以衍爲立汉将军与上党太守田邑等缮甲养士扞卫幷土及世祖卽位遣宗正刘延攻天井关与田邑连战十余合后邑闻更始败乃遣使诣洛阳献璧马卽拜爲上党太守因遣使者招永衍永衍等疑不肯降而忿邑背前约衍乃遗邑书曰衍闻之委质爲臣无有二心挈甁之智守不假器是以晏婴临盟拟以曲㦸不易其辞谢息守郕胁以晋鲁不丧其邑由是言之内无钩颈之祸外无桃莱之利而被畔人之声蒙降城之耻窃爲左右羞之时讹言更始随赤眉在北地永衍信之故屯兵界休方移书上党云皇帝在雍以惑百姓审知更始已殁乃共罢兵幅巾降于河内帝怨衍等不时至永以立功得赎罪遂任用之而衍独见黜永谓衍曰昔高祖赏季布之罪诛丁固之功今遭明主亦何忧哉衍曰记有之人有挑其邻之妻者挑其长者长者詈之挑其少者少者报之后其夫死而取其长者或谓之曰夫非骂尔者耶曰在人欲其报我在我欲其骂人也夫天命难知人道易守守道之臣何患死亡顷之帝以衍爲曲阳令诛斩剧贼郭胜等降五千余人论功当封以谗毁故赏不行建武六年日食衍上书陈八事其一曰显文德二曰襃武烈三曰㫦旧功四曰招俊杰五曰明好恶六曰简法令七曰差秩禄八曰抚边境书奏帝将召见初衍爲浪孟长以罪摧陷大姓令狐略是时略爲司空长史谗之于尚书令王护尚书周生丰曰衍所以求见者欲毁君也护等惧之卽共排间衍遂不得入后卫尉阴兴新阳侯阴就以外戚贵显深敬重衍衍遂与之交结由是爲诸王所聘请寻爲司隷从事帝惩西京外戚賔客故以法绳之大者抵死徙其余至贬黜衍由此得罪尝自诣狱有诏赦不问归故郡闭门自保不敢复与亲故通建武末上疏自陈曰臣伏念高祖之略而陈平之谋毁之则疎誉之则亲以文帝之明而魏尚之忠绳之以法则爲罪施之以德则爲功逮至晚世董仲舒言道德见妬于公孙弘李广奋节于匈奴见排于卫靑此臣之常所爲流涕也臣衍自惟微贱之臣上无无知之荐下无冯唐之说乏董生之才寡李广之势而欲免谗口济怨嫌岂不难哉臣衍之先祖以忠贞之故成私门之祸而臣衍复遭扰攘之时値兵革之际不敢回行求世之利事君无倾邪之谋将帅无虏掠之心卫尉阴兴敬愼周密内自修勅外远嫌疑故与交通兴知臣之贫数欲本业之臣自惟无三益之才不敢处三损之地固让而不受之昔在更始大原执货财之柄居仓卒之间据位食禄二十余年而财产岁狭居处日贫家无布帛之积出无舆马之饰于今遭淸明之世勅躬力行之秋而怨雠丛兴讥议横世盖富贵易爲善贫贱难爲工也疎远壠畆之臣无望高阙之下惶恐自陈以救罪尤书奏犹以前过不用论曰冯衍之引挑妻之譬得矣夫纳妻皆知取詈巳者而取士则不能何也岂非反妬情易而恕义情难光武虽得之于鲍永犹失之于冯衍夫然义直所以见屈于旣往守节故亦弥阻于来情呜唿申屠刚字巨卿扶风人也迁尚书令世祖尝欲出游刚以陇蜀未平不宜晏安逸豫谏不见听遂以头乘舆轮帝遂爲止时内外羣官多帝自选擧加以法理严察职事过苦尚书近臣至乃捶扑牵曵于前羣臣莫敢正言刚每辄极谏又数言皇太子宜时就东宫简任贤保以成其德鲍永字君长上党人也父宣爲王莽所杀事后母至孝妻尝于母前叱狗而永卽去之莽以宣不附己欲灭其子孙太守苟谏拥护召以爲吏更始二年征再迁尚书仆射行大将军事持节将兵安集河东幷州朔部世祖卽位遣谏议大夫储大伯持节征永永乃收系大伯遣使驰至长安旣知更始已亡乃发丧出大伯等封上将军列侯印绶悉罢兵伹幅巾与诸将及同心客百余人诣河内帝见永问曰卿衆所在永离席叩头曰臣事更始不能令全诚慙以其衆幸富贵故悉罢之帝曰卿言大而意不悦爲司隷校尉行县到覇陵路经更始墓引车入陌从事谏止之永曰亲北面事人宁有过墓不拜虽以获罪司隷所不避也遂下拜哭尽哀而去西至扶风椎牛上谏冢帝闻之意不平问公卿曰奉使如此何如太中大夫张湛对曰仁者行之宗忠者义之主也仁不遗旧忠不忘君行之高者也帝意乃释论曰鲍永守义于故主斯可以事新主矣耻以其衆受宠斯可以受大宠矣若乃言之者虽诚而闻之者未譬岂苟进之悦易以情纳持正之忤难以理求乎诚能释利以循道居方以从义君子之槪也郅恽字君章汝南人也擧孝廉爲上东城门侯帝常出猎车驾夜还恽拒关不开帝令从者见面于门间恽曰火明辽远遂不受诏帝乃廻从东中门入明日恽上书谏曰陛下远猎山林夜以继昼其如社稷宗庙何暴虎冯河未至之诫诚小臣所窃忧也书奏赐布百匹贬东中门侯爲参封尉郭伋字细侯扶风人也王莽时爲幷州牧建武九年拜颍川太守十一年调爲幷州刺吏引见䜩语伋因言选补衆职当简天下贤俊不宜专用南阳人帝纳之伋前在幷州素结恩德及后入界所到县邑老幼相携逢迎道路所过问民疾苦聘求耆德雄俊设几杖之礼朝夕与参政事始至行部到西河美稷有童儿数百各骑竹马于道次迎拜伋问曰儿曹何自远来对曰闻使君到喜故来奉迎伋辞谢之及事讫诸儿后送至郭外问使君何日当还伋计日吿之旣还先期一日伋爲违信于诸儿遂止于野亭须期乃入樊宏字靡卿南阳人世祖之舅也宏爲人谦柔畏愼不求苟进常戒其子曰富贵盈溢未有能终者吾非不喜荣势也天道恶满而好谦前代贵戚皆明戒也保身全己岂不乐哉宗族染其化未尝犯法帝甚重之阴识字次伯南阳人光烈皇后之兄也以征伐军功增封识叩头让曰天下初定将帅有功者衆臣託属掖庭仍加爵邑不可以示天下帝甚美之兴字君陵识弟也帝召兴欲封之置印绶于前兴固让曰臣未有先登陷陈之功而一家数人并蒙爵土令天下觖望诚爲盈溢臣蒙陛下贵人恩泽至厚富贵已极不可复加至诚不愿帝嘉兴之让不夺其志贵人问其故兴曰贵人不读书记耶亢龙有悔外戚家苦不知谦退嫁女欲配侯王取妇眄聣公主愚心实不安也富贵有极人当知足夸奢益爲观听所讥贵人感其言深自降挹卒不爲宗族求位帝后复欲以兴代吴汉爲大司马兴叩头流涕固让曰臣不敢惜身诚亏损圣德不可苟冐至诚发中感动左右帝遂听之朱浮字叔元沛国人也爲幽州牧渔阳太守彭宠败后世祖以二千石长吏多不胜任时有纤微之过者必见斥罢交易纷扰百姓不宁建武六年有日蚀之异浮因上疏曰臣闻日者衆阳之宗君上之位也凡居官治民据郡典县皆爲阳爲上爲尊爲长若阳上不明尊长不足则干动三光垂示王者陛下哀愍海内新离祸毒保宥生民使得苏息而今牧民之吏多未称职小违治实輙见斥罢岂不粲然黑白分明哉然以尧舜之盛犹加三考大汉之兴亦累功効吏皆积久养老于官至名子孙因爲氏姓当时吏职何能悉治论议之徒岂不諠譁盖以爲天地之功不可仓卒艰难之业当累日也间者守宰数见换易迎新相代疲劳道路寻其视事日浅未足昭见其职旣加严切人不自保各相顾望无自安之心有司或因睚眦以骋私怨苟求长短求媚上意二千石及长吏迫于擧劾惧于刺讥故争饰诈伪以希虚誉斯皆羣阳骚动日月失行之应夫物暴长者必夭折功卒成者必亟坏如摧长久之业而造速成之功非陛下之福也天下非一时之用也海内非一且之功也愿陛下游意于经年之外望化于一世之后天下幸甚帝下其议羣臣多同于浮自是牧守易代颇简旧制州牧奏二千石长吏不任位者事皆先下三公三公遣掾史案验然后黜退帝时用明察不复委任三府而权归刺擧之吏浮复上疏曰陛下淸明履约率礼无违自宗室诸王外家后亲皆奉绳墨无党势之名斯固法令整齐下无作威者也求之于事宜以和平而灾异犹见者而岂徒然哉天道信诚不可不察窃见陛下疾往者上威不行下专国命卽位以来不用旧典信刺擧之官黜鼎辅之任至于有所劾奏便加退免覆案不关三府罪谴不蒙澄察陛下以使者爲腹心而使者以从事爲耳目是爲尚书之平决于百石之吏故羣下苛刻各自爲能兼以私情容长憎爱在职皆竞张空虚以要时利故有罪者心不厌服无咎者坐被空文不可经盛衰贻后王也夫事积久则吏自重吏安则民自静传曰五年再闰天道乃备夫以天地之灵犹五载以成其化况人道哉陈元字长孙苍梧人也以父任爲郞时大司农江冯上言宜令司隷校尉督察三府元上疏曰臣闻师臣者帝宾臣者覇故武王以大公爲师齐桓以夷吾爲仲父孔子曰百官总巳听于冢宰近则高帝优相国之礼大宗假宰辅之权及亡新王莽遭汉中衰专操国柄以偸天下况已自喩不信羣臣夺公辅之任损宰相之威以刺擧爲明徼訏爲直至乃陪仆吿其君长子弟变其父兄罔密法峻大臣无所措手足然不能禁董忠之谋身爲世戮故人君患在自骄不患骄臣失在自任不在任人是以文王有日昃之劳周公执吐握之恭不闻其崇刺擧务督察也方今四方尚扰天下未一百姓观听咸张耳目陛下宜循文武之圣典袭祖宗之遗德劳心下士屈节待贤诚不宜使有伺察公辅之名帝从之桓荣字春卿沛郡人也以明经入授太子每朝会輙令荣于公卿前敷奏经书帝称善曰得卿几晩建武二十八年大会百官诏问谁善可傅太子者羣臣承望上意皆言太子舅执金吾阴识可博士张佚正色曰今陛下立太子爲阴氏乎爲天下乎卽爲阴氏则阴侯可爲天下则固宜用天下之贤才帝称善曰欲置傅者以辅太子也今博士不难正朕况太子乎卽拜佚爲太子太傅而以荣爲少傅赐以辎车乘马第五伦字伯鱼京兆人也擧孝廉帝问以政事大悦与语至夕帝谓伦曰闻卿爲吏篣妇公不过从兄饭宁有之耶伦对曰臣三娶妻皆无父母少遭饥乱实不敢妄过人飡帝大笑拜会稽太守会稽俗多淫祀好卜筮人常以牛祭神百姓财产以之困匮其有自食牛肉而不以荐祠者发病且死先爲牛鸣前后郡将莫敢禁伦到官移书属县晓吿百姓其巫祝有依託鬼神诈怖愚民皆案验之有妄屠牛者吏輙行罚民初恐惧或祝诅妄言伦案之愈急后遂断绝百姓以安肃宗初爲司空及马防爲车骑将军当出征西羌伦上疏曰臣愚以爲贵戚可封侯以富之不当职事以任之何者绳以法则伤恩私以亲则违宪伏闻马防今当西征臣以太后恩仁陛下至孝恐卒有纤介难爲意爱也伦虽峭直然常疾俗吏苛刻及爲三公値帝长者屡有善政乃上疏襃称盛美因以劝成风德曰陛下卽位躬天然之德体晏晏之姿以寛弘临下出入四年前岁诛刺史二千石贪残者六人斯皆明圣所鉴非羣下所及然诏书每下寛和而政急不解务存节俭而奢侈不止者咎在俗弊羣下不称故也世祖承王莽之余颇以严勐爲治后世因之遂成风化郡国所擧类多辨职俗吏殊未有寛博之选以应上求者也陈留令刘豫冠军令驷协并以刻薄之姿临民宰邑专念掠杀务爲严苦吏民愁怨莫不疾之而今之议者反以爲能违天心失经义诚不可不愼也非徒应坐豫协亦当宜谴擧者务进仁贤以任时政不过数人则风俗自化矣臣尝读书记知秦以酷急亡国又目见王莽亦以苛法自灭故勤勤恳恳实在于此又闻诸王主贵戚骄奢踰制京师尚然何以示远故曰其身不正虽令不行以身敎者从以言敎者讼夫阴阳和岁乃丰君臣同心化乃成也其刺史太守以下拜除京师及道出洛阳者宜皆召见可因博问四方兼以观察其人诸上书言事有不合者可伹报归田里不宜过加喜怒以明在寛也伦奉公尽节言事无所依违或问伦曰公有私乎对曰昔人有与吾千里马者吾虽不受每三公有所选擧心不能忘而亦终不用也吾兄子常病一夜十往退而安寝吾子有疾虽不省视而竟夕不眠若是者岂谓无私乎钟离意字子阿会稽人也显宗卽位征爲尚书时交阯太守坐藏千金征还伏法以资物簿入太司农诏班赐羣臣意得珠玑悉以委地而不拜赐帝怪而问其故对曰臣闻孔子忍渴于盗泉之水曾参回车于胜母之闾恶其名也此藏秽之宝诚不敢拜帝嗟叹曰淸乎尚书之言乃更以库钱三十万赐意转爲尚书仆射车驾数幸广成苑意常当车陈谏般乐游田之事天子卽时还宫永平三年夏旱而大起北宫意诣阙免冠上疏曰伏见陛下以天时小旱忧念元元降避正殿躬自克责而比日密云遂无大润岂政有未得应天心者耶昔成汤遭旱以六事自责曰政不节耶使民疾耶宫室荣耶女谒盛耶苞苴行耶谗夫昌耶窃见北宫大作民失农时此所谓宫室荣也自古非苦宫室小狭伹患民不安宁宜且罢止以应天心帝䇿诏报曰汤引六事咎在一人其冠履勿谢今又勅大匠止作诸宫减省不急庶消灾谴诏因谢公卿百僚遂应时澍雨焉时诏赐降胡子缣尚书案事误以十爲百帝见簿大怒召郞将笞之意因入叩头曰过误之失常人所容若以懈慢爲愆则臣位大罪重郞位小罪轻咎皆在臣臣当先坐乃解衣就格帝意解使复冠而贳郞帝性褊察好以耳目隐发爲明故公卿大臣数被诋毁近臣尚书以下至见提拽常以事怒郞药崧以杖撞之崧走入牀下帝怒甚疾言曰郞出郞出崧曰天子穆穆诸侯煌煌未闻人君自起撞郞帝乃赦之朝廷莫不悚慄争爲严切以避诛责唯意独敢谏争数封还诏书臣下过失輙救解之帝虽不能用然知其至诚亦以此故不得久留出爲鲁相后德阳殿成百官大会帝思意言谓公卿曰钟离尚书若在此殿不立意卒遗言上书陈升平之世难以急治宜少寛假帝感伤其意下诏嗟叹赐钱二十万宋均字叔庠南阳人也迁九江太守郡多虎暴数爲民患常募设槛穽而犹多伤害均到下记属县曰夫虎豹在山鼋鼍在水各有所託且江淮之有勐兽犹北土之有鸡豚也今爲人患咎在残吏而劳勤张捕非忧䘏之本也其务退姧贪思进忠善可一去槛穽除削课制其后传言虎相与东游渡江中元元年山阳楚沛多蝗其飞至九江界者輙东西散去由是名称远近浚遒县有唐后二山民共祠之衆巫遂取百姓男女以爲山妪岁岁改易旣而不敢嫁娶前后守令莫敢禁断均乃下书曰自今以后爲山娶者皆娶巫家勿扰良人于是遂绝征拜尚书令尝删翦疑事帝以爲有姧大怒收郞卽缚格之诸尚书惶恐皆叩头谢罪均顾厉色曰盖忠臣执义无有二心若畏威失正均虽死不易志也小黄门在傍入具以闻帝善其不挠卽令贳郞迁抣司隷校尉寒朗字伯奇鲁国人也守侍御史与三府掾属共考案楚狱颜忠王平等辞连及隧鄕侯耿建朗陵侯臧信护泽侯邓鲤曲成侯刘建建等辞未尝与忠平相见是时显宗怒甚吏皆惶恐诸所连及率一切陷入无敢以情恕者朗心伤其冤试以建等物色独问忠平而二人错忤不能对朗知其诈乃上言建等无姧专爲忠平所诬疑天下无辜类多如此帝乃召朗入问曰建等卽如是忠平何故引之朗对曰忠平自知所犯不道故多有虚引冀以自明帝曰卽如是四侯无事何不早奏而久系至今耶朗对曰臣虽考之无事然恐海内别有发其姧者故未敢时上帝怒骂曰吏持两端促提下左右方引去朗曰愿一言而死小臣不敢欺欲助国耳诚冀陛下一觉悟而已臣见考囚在事者咸共言妖恶大故臣子所宜同疾今出之不如入之可无后责是以考一连十考十连百又公卿朝会陛下问以得失皆长跪言旧制大罪祸及九族陛下大恩裁止于身天下幸甚及其归舍口虽不言而仰屋窃叹莫不知其多冤无敢忤陛下者臣今所陈诚死无悔帝意解诏遣朗出后二日车驾自幸洛阳狱录囚徒理出千余人论曰左丘明有言仁人之言其利博哉晏子一言齐侯省刑若钟离意之就格请过寒朗之廷争冤狱笃矣乎仁者之情也东平王苍显宗同母弟也少好经书雅有智思显宗甚爱重之及卽位拜骠骑将军位在三公上在朝数载多所隆益而自以至亲辅政声望日重意不自安数上疏乞上印绶退就藩国诏不听其后数陈乞辞甚恳切乃许还国而不听上将军印绶加赐钱五千万布十万匹永平十一年苍与诸王朝京师月余还国帝临送归宫悽然怀思乃遣使手诏吿诸国中传曰辞别之后独坐不乐因就车归伏轼而吟瞻望永怀实劳我心诵及採菽以增叹息日者问东平王处家何等最乐王言爲善最乐其言甚大副是腰腹矣肃宗卽位尊重恩礼踰于前世诸王莫与爲比建初元年地震苍上便宜后帝欲爲原陵显节陵起县邑苍闻之遽上疏谏帝从而止自是朝廷毎有疑政輙驿使谘问苍悉心以对皆见纳用帝飨卫士于南宫因从皇太后周行掖庭池阁乃阅阴太后旧时器服怆然动容乃命留五时衣各一袭及常所御衣余悉分布诸王主及子孙在京师者特赐苍及琅耶王京书曰岁月骛过山陵浸远孤心悽怆如何如何间飨卫士于南宫因阅视旧时衣物闻于师曰其物存其人亡不言哀而哀自至信矣惟王孝友之德亦岂不然今送光烈皇后假䯻帛巾各一及衣一箧可时奉瞻以慰凯风寒泉之思又欲令后生子孙得见先后衣服之制愿王宝精神加供养苦言至戒望之如渴建初六年冬请朝明年正月帝许之后有司奏遣诸王归国帝特留苍八月飮酎毕有司复奏遣乃许之手诏赐苍曰骨肉天性诚不以远近爲亲疎然数见颜色情重昔时念王久劳思得还休欲署大鸿胪奏不忍下笔顾授小黄门中心恋恋恻然不能言于是车驾祖送流涕而诀苍薨后帝东廵守幸东平宫追感念苍谓其诸子曰思其人至其鄕其处在其人亡因泣下沾襟遂幸苍陵祠以大牢亲拜祠坐哭泣尽哀赐御剑于陵前而去朱晖字文季南阳人也爲尚书仆射是时谷贵县官经用不足朝廷忧之尚书张林上言谷所以贵由钱贱故也可尽封钱一取布帛爲租以通天下之用又盐食之急者虽贵民不得不须官可自鬻又宜因交趾益州上计吏往来市珍宝收採其利武帝时所谓均输者也帝然之有诏施行晖独奏曰王制天子不言有无诸侯不言多少食禄之家不与百姓争利今均输之法与贾贩无异盐利归官则下人穷怨布帛爲租则吏多姧盗诚非明主所宜行也帝卒以林等言爲然得晖重议因发怒切责诸尚书晖因称病笃不肯复署议尚书令以下惶怖谓晖曰今临得谴让奈何称疾其祸不细晖曰行年八十蒙恩得在机密当以死报若心知不可而顺㫖雷同负臣子之义今耳目无所闻见伏待死命遂闭口不言诸尚书不知所爲乃共劾奏晖帝意解寝其事袁安字邵公汝南人也爲司徒时和帝幼弱太后临朝安以天子幼弱外戚擅权每朝会进见及与公卿言国家事未尝不噫鸣流涕自天子及大臣皆倚赖之章和四年薨朝廷痛惜焉后数月窦氏败帝始亲万机追思前议者邪正之节乃除安子赏爲郞郭躬字仲孙颕川人也明法律有兄弟共杀人者而罪未有所归帝以兄不训弟故报兄重而减弟死中常侍孙章宣诏误言两报重尚书奏章矫制罪当腰斩帝复召躬问之躬对章应罚金帝曰章矫诏杀人何谓罚金躬曰法令有故误章传命之谬于事爲误误者其文则轻帝曰章与囚同县疑其故也躬曰周道如砥其直如矢君子不逆诈君王法天刑不可以委曲生意帝曰善迁躬廷尉正陈宠字昭公沛国人也章帝初爲尚书是时承永平故事吏治尚严切尚书决事率近于重宠乃上疏曰臣闻先王之政赏不僭刑不滥与其不得已宁僭不滥陛下卽位数诏羣僚弘崇晏晏而有司执事犹尚深刻治狱者急于篣格酷烈之痛执宪者烦于诋欺放滥之文或因公行私逞纵威福夫爲政犹张琴瑟大弦急者小弦绝故子贡非臧孙之勐法而美郑乔之仁政诗云不刚不柔布政优优方今圣德充塞假于上下宜隆先王之道荡涤烦苛之法轻薄箠楚以济羣生帝敬纳宠言每事务于寛厚其后遂诏有司绝诸惨酷之科解妖恶之禁除文致之请谳五十余事定着于令是后民俗和平屡有嘉瑞宠子忠字伯始擢拜尚书安帝始亲朝事连有灾异诏擧有道公卿百僚各上封事忠以诏书旣开谏争虑言事者必多激切或致不能容乃上疏豫通广帝意曰臣闻仁君广山薮之大纳切直之谋忠臣尽謇谔之节不畏逆耳之害是以高祖舍周昌桀纣之譬孝文嘉爰盎人豕之讥世宗纳东方朔宣室之正元帝容薛广德自刎之切昔者晋平公问于叔向曰国家之患孰爲大对曰大臣重禄不极谏小臣畏罪不敢言下情不上通此患之大者今明诏崇高宗之德推宋景之诚引咎克躬谘访羣吏言事者见杜根成翊世等新蒙表录显列二台必承风响应争爲切直若嘉谋异䇿宜輙纳用如其管穴妄有讥刺虽苦口逆耳不得事实且优游寛容以示圣朝无讳之美若有道之士对问高者宜垂省览特迁一等以广直言之路杨终字子山蜀郡人征诣兰台拜校书郞建初元年大旱谷贵终以爲广陵楚淮阳济南之狱徙者万数又远屯绝域吏民怨旷乃上疏曰臣闻善善及子孙恶恶止其身百王常典不易之道也秦政酷烈违忤天心一人有罪延及三族高祖平乱约法三章太宗至仁除去收孥万姓廓然蒙被更生泽及昆虫功垂万世陛下圣明德被四表今以比年久旱灾疫未息躬自菲薄广访得失三代之隆无以加焉臣窃案春秋水旱之变皆应暴急惠不下流自永平以来仍连大狱有司穷考转相牵引掠治冤滥家属徙边加以北征匈奴西开三十六国又远屯伊吾楼兰车师戊巳人怀土思怨结边域昔殷民近迁洛邑且犹怨望何况去中土之肥饶寄不毛之荒极乎且南方暑湿障毒互生愁困之民足以感动天地移变阴阳矣惟陛下留念省察以济元元孝元弃珠崖之郡光武绝西域之国不以介鳞易我衣裳今伊吾之役楼兰之屯久而不还非天意也帝从之听还徙者悉罢边屯龎参字仲达河南人也顺帝以爲大尉是时三公之中参名忠直数爲左右所陷以所擧用忤帝㫖司隷承风案之时会茂才孝廉参以被疾称疾不得会上计掾广汉叚恭因会上疏曰伏见道路行人农夫织妇皆曰太尉龎参竭忠尽节徒以直道不能曲心孤立羣邪之间自处中伤之地臣犹冀在陛下之世当蒙安全而复以谗佞伤毁忠正此天地之大禁人主之至诫昔白起赐死诸侯酌酒相贺季子来归鲁人喜其纾难夫国以贤治君以忠安今天下咸欣陛下有此忠贤愿卒宠任以安社稷书奏诏卽遣小黄门视参疾太医致羊酒复爲太尉崔骃字亭伯涿郡人也窦太后临朝窦宪以重戚出内诏命骃献书戒之曰生而富者骄生而贵者傲生富贵而能不骄傲者未之有也今宠禄初隆百僚观行当尧舜之盛世处光华之显时岂可不庶几夙夜以永终誉弘申伯之美致周邵之事乎语曰不患无位患所以立昔冯野王以外戚居位称爲贤臣近阴卫尉尅己复礼终受多福郯氏之宗非不尊也阳侯之族非不盛也重侯累将建天枢执斗柄其所以获讥于时垂愆于后者何也盖在满而不挹位有余而仁不足也汉兴以后迄于哀平外家二十保族全身四人而已书曰鑑于有殷可不愼哉夫谦德之光周易所美满溢之位道家之所戒故君子福大而愈惧爵隆而益恭远察近览俯仰有则铭诸机杖刻诸槃杅矜矜业业无殆无荒如此则百福是荷庆流无穷矣及宪爲车骑将军辟骃爲掾宪擅权骄恣骃数谏之及出击匈奴道路愈多不法骃爲主簿前后奏记数十指切长短宪不能容稍疎之因察骃高第出爲长岑长骃自以远去不得意遂不之官而归卒于家羣书治要卷第二十二羣书治要羣书治要卷第二十三羣书治要卷第二十三秘书监鉅鹿男臣魏征等奉勅撰后汉书三传杨震字伯起弘农人也迁东莱太守道经昌邑故所擧茂才王密爲昌邑令谒见至夜怀金十斤以遗震震曰故人知君君不知故人何也密曰暮夜无知者震曰天知神知我知子知何谓无知密愧而出后转涿郡太守性公廉子孙常蔬食歩行故旧长者或欲令爲开产业震曰使后世称爲淸白吏子孙以此遗之不亦厚乎爲司徒安帝乳母王圣因保养之勤缘恩放恣圣子女伯荣出入宫掖传通姦赂震上疏曰臣闻政以得贤爲本理以去秽爲务是以唐虞俊乂在官四凶流放天下咸服以致雍熈方今九德未事嬖倖充庭阿母王圣出自至微得遭千载奉养圣躬虽有推燥居湿之勤前后赏惠过报劳苦而无厌之心不知纪极外交属託扰乱天下损辱淸朝尘点日月书诫牝鸡牡鸣诗刺哲妇丧国夫女子小人实爲难养宜速出阿母令居外舍断绝伯荣莫使往来令恩德两隆上下俱美惟陛下绝婉娈之私割不忍之心留神万机诫愼拜爵减省献御损节征发令野无鹤鸣之叹朝无小明之悔大东不兴于今劳止不怨于下拟踪往古比德哲王岂不休哉奏御帝以示阿母等内倖皆怀忿恚而伯荣骄淫尤甚与故朝阳侯刘护再从兄瓌交通瓌遂以爲妻得袭䕶爵位至侍中震深疾之复诣阙上疏曰臣闻高祖与羣臣约非功臣不得封故经制父死子继兄亡弟及以防篡也伏见诏书封故朝阳侯刘䕶再从兄瓌袭䕶爵爲侯䕶同产弟威今犹见在臣闻天子专封封有功诸侯专爵爵有德今瓌无他功行伹以配阿母女一时之间旣忝侍中又至封侯不稽旧制不合经义行人諠譁百姓不安陛下宜览镜旣往顺帝之则书奏不省时诏遣使者大爲阿母治第中常侍樊丰及侍中周广谢恽等更相扇动倾摇朝廷震复上疏曰臣伏念方今灾害发起百姓空虚不能自赡重以螟蝗羗虏钞掠三边震扰兵甲军粮不能复给大司农帑藏匮乏殆非社稷安宁之时伏见诏书爲阿母兴起津城门内第舍合两爲一连里竟街雕治缮饰穷极巧技转相迫促爲费巨亿周广谢恽兄弟与国无肺腑枝叶之属依倚近倖分威共权属託州郡倾动大臣宰司辟召承望㫖意招来海内贪污之人受其货赂至有赃锢弃世之徒复得显用白黑溷淆淸浊同源天下諠譁爲朝结讥臣闻师言上之所取财尽则怨力尽则叛怨叛之民不可复使惟陛下度之丰恽等见震连切谏不从无所顾忌遂诈作诏书调发司农钱谷大匠见徒材木各起家舍园池庐观役费无数震因地震复上疏前后所上转有切至帝旣不平之而樊丰等皆侧目愤怨俱以其大儒未敢加害寻有河间男子赵腾诣阙上书指陈得失帝发怒遂收考诏狱结以罔上不道震复上疏救之曰臣闻尧舜之世谏鼓谤木立之于朝殷周哲王小人怨詈则洗目改听所以达聪明开不讳博採负薪尽极下情也今赵腾所坐激讦谤语爲罪宜与手刄犯法有差乞爲亏除全腾之命以诱刍荛舆人之言帝不省腾竟伏尸都市会东巡岱宗樊丰等因乘舆在外竞治第宅震部掾高舒召大匠令史考校之得丰等所诈下诏书具奏须行还上之丰等闻惶怖遂共谮震云自赵腾死后深用怨怼且邓氏故吏有恚恨心及车驾行还遣使者䇿收震大尉印绶震于是柴门绝賔客丰等复恶之乃请大将军耿宝奏震大臣不服罪怀恚望有诏遣归本郡震行至城西夕阳亭乃慷慨谓其诸子门人曰死者士之常分吾蒙恩居上司疾姦臣狡猾而不能诛恶嬖女倾乱而不能禁何面目复见日月身死之日以杂木爲棺布单被裁足盖形勿归冢次勿设祭祠因飮酖而卒震中子秉字叔节延喜五年爲大尉是时宦官方炽中常侍侯览弟参爲益州刺史累有臧罪暴虐一州秉劾奏参槛车征诣廷尉参自杀秉因奏览及中常侍具瑗免览官而削瑗国每朝廷有得失輙尽忠规谏多见纳用秉性不飮酒甞从容言曰我有三不惑酒色财也秉子赐字伯献爲司徒坐辟党人免复拜光禄大夫光和元年有虹蜺昼降于嘉德殿前帝恶之引赐入金商门使中常侍曹节王甫问以祥异祸福所在赐仰天而叹谓节等曰吾每读张禹传未甞不愤恚叹息旣不能竭忠尽情极言其要而反留意少子乞还女壻至令朱游欲得尚方斩马劔以治之固其宜也吾以微薄之学充师傅之末累世见宠无以报国猥当大问死而后已乃手书对曰臣闻之经传或得神以昌或得神以亡国家休明则鑑其德邪辟昏乱则视其祸今殿前之气应爲虹蜺皆妖邪所生不正之象诗人所谓蝃蝀者也今内多嬖倖外任小臣上下并怨諠譁盈路是以灾异屡见前后丁宁今复投蜺可谓孰矣易曰天垂象见吉凶圣人则之今妾媵嬖人阉尹之徒共专国朝欺罔日月又鸿都门下招会羣小造作赋说以虫篆小技见宠于时如讙兜共工更相荐说旬月之间并各㧞擢乐松处常伯任芝居纳言郄俭梁鹄以便辟之性佞辩之心各受丰爵不次之宠而令搢绅之徒委伏畎畒口诵尧舜之言身蹈绝俗之行弃捐沟壑不见逮及冠履倒易陵谷代处从小人之邪意顺无知之私欲不念板荡之作虺蜴之诫殆哉之危莫过于今幸赖皇天垂象谴吿周书曰天子见怪则修德诸侯见怪则修政惟陛下愼经典之诫图变复之道斥远佞巧之臣速征鹤鸣之士内亲张仲外任山甫断绝尺一抑止盘游留思庶政无敢怠遑冀上天还威衆变可弭老臣过受师傅之任数蒙宠异之恩岂敢爱惜垂没之年而不尽其慺慺之心哉张晧字叔明犍爲人也子纲字文纪爲侍御史时顺帝委纵宦官有识危心纲常感激慨然叹曰秽恶满朝不能奋身出命扫国家之难虽生吾不愿也退而上书曰诗云不愆不忘率由旧章寻大汉初隆及中兴之世文明二帝德化尤盛观其治爲易循易见伹恭俭守节约身尚德而已中官常侍不过两人近倖赏赐裁满数金惜费重民故家给人足而顷者以来不遵旧典无功小人皆有官爵富之骄之而复害之非爱民重器承天顺道者也伏愿陛下割损左右以奉天心书奏不省汉安元年选遣八使廵行风俗皆耆儒知名多历显位唯纲年少官次最微余人受命之部而纲独埋其车轮于洛阳都亭曰豺狼当路安问狐狸遂奏曰大将军冀河南尹不疑蒙外戚之援荷国厚恩以蒭荛之资居阿衡之任不能敬敷扬五敎翼赞日月而专爲封豕长蛇肆其贪叨甘心好货纵恣无底多树谄谀以害忠良诚天威所不赦大辟所宜加也谨条其无君之心十五事斯皆臣子所以切齿者也书奏御京师震竦时冀妹爲皇后内宠方盛诸梁姻族满朝帝虽知纲言直终不忍用时广陵贼张婴等衆数万人杀刺史二千石冦乱杨徐间积十余年朝廷不能讨冀乃讽尚书以纲爲广陵太守因欲以事中之前遣郡守率多求兵马纲独请单车之职旣到乃将吏卒十余人径造婴垒申示国恩婴初大惊旣见纲诚信乃出拜谒纲延置上坐问所疾苦乃譬之曰前后二千石多肆贪暴故致公等怀愤相聚二千石信有罪矣然爲之者又非义也今主上仁圣欲以文德服叛故遣太守思以爵禄相荣不愿以刑罚相加今诚转祸爲福之时也若闻义不服天子赫然震怒荆杨兖豫大兵云合岂不危乎若不料彊弱非明也弃善取恶非智也去顺効逆非忠也身绝血嗣非孝也背正从邪非直也见义不爲非勇也六者成败之几利害所从公其深计之婴闻之泣下曰荒裔愚民不能自通朝廷不堪侵枉遂复相聚偸生若鱼游釡中喘息须臾间耳今闻明府之言乃婴等更生之晨也旣自陷不义实恐投兵之日不免孥戮纲约之以天地誓之以日月婴深感悟乃辞还营明日将所部万余人与妻子面缚归降纲乃单车入婴垒大会置酒爲乐散遣部衆任从所之亲爲卜居宅相田畴子弟欲爲吏者皆引召之民情悦服南州晏然朝廷论功当封梁冀遏绝乃止天子嘉美欲擢用纲而婴等上书乞留乃许之纲在郡一年卒百姓老幼相携诣府赴哀者不可胜数纲自被疾吏民咸爲祠祀求福皆言千秋万岁何时复见此君张婴等五百余人制服行丧送到犍爲负土成坟诏拜纲子续爲郞中赐钱百万种暠字景伯河南人也擧孝廉顺帝擢暠监太子于承光宫中常侍高𣑽从中单驾出迎太子时太傅杜乔等疑不欲从惶惑不知所爲暠乃手劔当车曰太子国之储副民命所系今常侍来无诏信何以知非姧邪今日有死而已梵辞屈驰命奏之诏报太子乃得去乔退而叹息愧暠临事不惑帝亦嘉其持重称善者良久出爲益州刺史宣恩远夷开晓殊俗岷山杂落皆怀服汉德焉刘陶字子奇一名伟颍川人也时大将军梁冀专朝而桓帝无子连岁荒饥灾异数见陶时游大学乃上疏陈事曰臣闻人非天地无以爲生天地非人无以爲灵是故帝非民不立民非帝不宁夫天之与帝帝之与民犹头之与足相须而行也伏惟陛下袭常存之庆循不易之制目不视鸣条之事耳不闻檀车之声天灾不有痛于肌肤震食不卽损于圣体故蔑三光之谬轻上天之怒伏念高祖之起始自布衣合散扶伤克成帝业功旣显矣勤亦至矣流福遗祚至于陛下陛下旣不能增明烈考之䡄而忽高祖之勤妄假利器委授国柄使羣丑刑隷芟刈小民雕敝诸夏虐流远近故天降衆异以戒陛下陛下不悟而竞令虎豹窟于麑场豺狼乳于春囿斯岂唐咨禹稷益典朕虞之意哉又今牧守长吏上下交竞封豕长虵蚕食天下货殖者爲穷冤之魂贫馁者作饥寒之鬼高门获东观之辜丰室罗妖叛之罪死者悲于窀穸生者戚于朝野是愚臣所爲咨嗟长怀叹息者也且秦之将亡正諌者诛谀进者赏嘉言结于忠舌国命出于谗口擅阎乐于咸阳授赵高以车府权去已而不知威离身而弗顾古今一揆成败同埶愿陛下远览彊秦之倾近察哀平之变得失昭然祸福可见臣敢吐不时之议于讳言之朝犹冰霜见日必至消灭臣始悲天下之可悲今天下亦悲臣之愚惑也书奏不省是时天下日危冦贼方炽陶复上疏曰臣闻事之急者不能安言心之痛者不能缓声窃见天下前遇张角之乱后遭边章之冦每闻羽书吿急之声心灼内热四体惊竦今西羌逆类晓习战陈变诈万端军吏士民悲愁相守人有百走退死之心而无一前鬭生之计西羌侵前去营咫尺胡骑分布已至诸陵将军张温天性精勇而主者旦夕迫促军无后殿假令失利其败不救臣自知言数见厌而言不自裁者以爲国安则臣蒙其庆国危则臣亦先亡也谨复陈当今要急八事乞须臾之间深垂纳省其八事大较言大乱皆由宦官宦官事急共谗陶曰前张角事发诏书示以威恩自此以来各各改悔今者四方安静而陶疾害圣政专言妖孽州郡不上陶何缘知疑陶与贼通情于是收陶下狱掠治日急陶自知必死对使者曰朝廷前封臣云何今反受邪谮恨不与伊吕同畴而以三仁爲辈遂闭气而死天下莫不痛之李云字行祖甘陵人也擧孝廉迁白马令桓帝诛大将军梁冀而中常侍单超等五人皆以诛冀功并封列侯专权选擧又立掖庭人女亳氏爲皇后数月间后家封者四人赏赐巨万是时地数震裂衆灾频降云素刚忧国将危心不能忍乃露布上书移副三府曰臣闻皇后天下之母德配坤灵得其人则五氏来备不得其人则地动摇宫比年灾异可谓多矣皇天下之戒可谓至矣擧厝至重不可不愼班功行赏宜应其实梁冀虽持权专擅虐流天下今以罪行诛犹召家臣搤杀之耳而猥封谋臣万户以上高祖闻之得无见非西北列将得无解体耶孔子曰帝者谛也今官位错乱小人谄进财货公行政治日损尺一拜用不经御省是帝欲不谛乎帝得奏震怒下有司逮云送狱使中常侍管霸与御史廷尉杂考之时弘农五官掾杜衆伤云以忠谏获罪上书愿与云同日死帝愈怒遂幷下廷尉大鸿胪陈蕃上疏救云曰李云所言虽不识禁忌干上逆㫖其意归于忠国而已昔高祖忍周昌不讳之谏成帝赦朱云腰领之诛今杀云臣恐剖心之讥复议于世矣故敢触龙鳞冒昧以请太常杨秉洛阳市长沐茂郞中上官资并上疏请云帝恚甚有司皆奏以爲大不敬诏切责蕃秉免归田里茂资贬秩二等云衆皆死狱中刘瑜字季节广陵人也擧贤良方正及到京师上书陈事曰臣在下土听闻歌謡骄臣虐政之事远近唿嗟之音窃爲辛楚泣血连如诚愿陛下且以须臾之虑览今往之事民何爲咨嗟天曷爲动变邪盖诸侯之位上法四七关之盛衰者也今中官邪孽比肩裂土皆竞立胤嗣继体传爵或乞子疎属或买儿市道殆乖开国承家之义古者天子一娶九女娣姪有序今女嬖令色充积闺帷皆当盛其玩饰冗食空宫劳散精神生长六疾此国之费也性之伤也且天地之性阴阳正纪隔绝其道则水旱爲灾又常侍黄门亦广妻娶怨毒之气结成妖青行路之人言官发略人女取而复置转相惊惧孰不悉然无缘空生此谤也邹衍匹夫𣏌氏匹妇尚有城崩霜霣之异况乃羣辈咨嗟能无感乎昔秦作阿房国多刑人今第舍增多穷极奇巧堀山攻石不避时令促以严刑威以峻法民无罪而覆入之民有田而覆夺之民愁郁结起入贼党官輙兴兵诛讨其罪贫困之民或有卖其首级以要酬赏父兄相伐残身妻孥相视分裂穷之如彼伐之如此岂不痛哉又陛下以北辰之尊神器之宝而微行近习之家私幸宦官之舍賔客市买熏灼道路因此暴纵无所不容今三公在位皆博达道艺而莫或匡益者非不智也畏死罚也惟陛下设置七臣以广谏道远佞邪之人放郑卫之声则治致和平德感祥风矣于是特诏召瑜拜爲议郞虞诩字升卿陈国人也永建元年爲司隷校尉时中常侍张防特用权埶每请託受取诩輙案之而屡寑不报诩不胜其愤乃自系廷尉奏言曰昔孝安皇帝任用樊丰遂交乱嫡统几亡社稷今者张防复弄威柄国家之祸将重至矣臣不忍与防同朝谨自系以闻无令臣袭杨震之迹书奏防流涕诉帝诩坐论输左校防必欲害之二日之中传考四狱宦者孙程等知诩以忠获罪乃相率奏曰陛下始与臣等造事之时常疾姧臣知其倾国今者卽位而复自爲何以非先帝乎司隷校尉虞诩爲陛下尽忠而更被拘系常侍张防臧罪明正反搆忠良今客星守羽林其占宫中有姧臣宜急收防送狱以塞天变防坐徙边卽日赦出诩拜议郞迁尚书仆射先是宁阳主簿诣阙诉其县令之枉积六七岁不省主簿乃上书曰臣爲陛下子陛下爲臣父臣章百上终不见省臣岂可北诣单于以告怨乎帝大怒持章示尚书尚书遂劾以大逆诩駮曰主簿所讼乃君父之怨百上不达是有司之过愚憃之民不足多诛帝纳诩言笞之而已诩好刺擧无所囘容数忤权戚遂九见谴考三遭刑罚而刚正之性终老不屈迁尚书令傅爕字南容北地人也爲护军司马与左中郞皇甫嵩俱讨贼张角爕素疾中官旣行因上疏曰臣闻天下之祸不由于外皆兴于内是故虞舜升朝先除四凶然后用十六相明恶人不去则善人无由进也今张角起于赵魏黄巾乱于六州此皆衅发萧墙而祸延四海也臣受戎任奉辞伐罪始到颕川战无不克黄巾虽盛不足爲庙堂忧也臣之所惧在于治水不息其源末流弥增其广耳陛下仁德宽容多所不忍故阉竖擅权忠臣不进诚使张角䲷夷黄巾变服臣之所忧愈益深耳何者夫邪正之人不宜共国亦犹冰炭不可同器彼知正人之功显而危亡之兆见皆将巧辞饰说共长虚伪夫孝子疑于屡至市虎成于三夫若不详察眞伪忠臣将复有杜邮之戮矣陛下宜思虞舜四罪之擧速行谗佞放殛之诛则善人思进姦凶自去矣臣闻忠臣之事君犹孝子之事父也子之事父焉得不尽其情使臣身备鈇钺之戮陛下少用其言国之福也书奏宦者赵忠见而忿恶及破张角爕功多当封忠诉谮之竟亦不封以爲安定都尉顷之赵忠爲车骑将军诏忠论讨黄巾之功执金吾甄擧等谓忠曰傅南容前在东军有功不侯故天下失望今将军当重任宜进贤理屈以副衆心忠遣弟延致殷勤延谓爕曰南容少答我常侍万户侯不足得也爕正色拒之曰遇与不遇命也有功不论时也傅爕岂求私赏哉忠愈怀恨权贵亦多疾之是以不得留出爲汉阳太守贼围汉阳城中兵少粮尽爕犹固守时北地胡骑数千随贼攻郡皆夙怀爕恩共于城外叩头求送爕归鄕里子干进曰国家昏乱遂令大人不容于朝今天下已叛而兵不足自守鄕里羗胡先被恩德欲令弃郡而归愿必许之言未终爕慨然而叹曰盖圣达节次守节且殷纣之暴伯夷不食周粟而死今朝廷不甚殷纣吾德亦岂绝伯夷世乱不能养浩然之志食禄人间欲避其难乎吾行何之遂麾左右进兵临陈战殁谥曰壮节侯盖勲字元固敦煌人也爲汉阳长史时武威太守倚恃权埶恣行贪横从事武都苏正和案致其罪凉州刺史梁鹄畏惧贵戚欲杀正和以免其负乃访之于勲勲素与正和有仇乃谏鹄曰夫绁食鹰鸢欲其鸷鸷而亨之将何用哉鹄从其言正和喜于得免而诣勲求谢勲不见曰吾爲梁使君谋不爲苏正和怨之如初征拜讨虏校尉灵帝召见问天下何苦而反乱如此勲曰倖臣子弟扰之时宦者上军校尉蹇硕在坐帝顾问硕硕惧不知所对而以此恨勲司隷校尉张温擧勲爲京兆尹帝方欲延接勲而骞硕等心惮之并劝从温奏遂拜京兆尹时长安令扬党父爲中常侍恃势贪放勲案得其臧千余万贵戚咸爲之请勲不听具以事闻并连党父有诏穷治威震京师时小黄门京兆高望爲尚药监倖于皇太子太子因蹇硕属望子进爲孝廉勲不肯用或曰皇太子副主望其所爱硕帝之宠臣而子违之所谓三怨成府者也勲曰选贤所以报国也非贤不擧死亦何悔董卓废少帝杀何太后勲与书曰昔伊尹霍光权以立功犹可寒心足下小丑何以终此贺者在门弔者在庐可不愼哉卓得书意甚惮之征爲议郞自公卿以下莫不卑下于卓唯勲长揖争礼见者皆爲失色勲虽彊直不屈而内厌于卓不得意疽发背卒遗令勿受卓赙赠蔡邕字伯喈陈留人也灵帝时信任阉竖灾变数见天子引咎诏羣臣各陈政要邕上封事曰臣闻古者取士诸侯岁贡孝武之世郡擧孝廉又有贤良文学之选于是名臣辈出文武并兴汉之得人数路而已夫书画辞赋才之小者匡国理政未有其能陛下卽位之初先渉经术听政余日观省篇章聊以游意当代博奕非以爲敎化取士之本也而诸生竞利作者鼎沸其高者颇引经训风喩之言下则连偶俗语有类俳优或窃成文虚冐名氏臣每受诏于盛化门差次录第其未及者亦复随辈皆见拜擢旣加之恩难复收改伹守奉禄于义已弘不可复使治民及仕州郡昔孝宣会诸儒于石渠章帝集学士于白虎通经释义其事优大文武之道所宜从之若乃小能小善虽有可观孔子以爲致远则泥君子故当志其大者也又特诏问曰比灾变互生未知厥咎朝廷焦心载怀恐惧每访羣公庶闻忠言而各存括囊莫肯尽心以邕经学深奥故密特稽问宜披露失得指陈政要勿有依违自生疑讳邕对曰臣伏思诸异皆亡国之恠也天于大汉殷勤不已故屡出祅变以当谴责欲令人君感悟改危卽安今灾青之发不于他所远则门垣近在寺署其爲监戒可谓至切蜺堕鸡化皆妇人干政之所致也前者乳母赵娆贵重天下生则赀藏侔于天府死则丘墓踰于园陵两子受封兄弟典郡续以永乐门史霍玉依阻城社又爲姧邪今者道路纷纷复云有程大人者察其风声将爲国患宜高爲堤防明设禁令深惟赵霍以爲至戒今圣意勤勤思明邪正而闻太尉张颢爲玉所进光禄勲伟璋有名贪浊又长水校尉赵玹屯骑校尉盖升并叨时幸荣富优足宜念小人在位之咎退思引身避贤之福伏见廷尉郭禧纯厚老成光禄大夫桥玄聪达方直故太尉刘宠忠实守正并宜爲谋主数见访问夫宰相大臣君之四体委任责成优劣已分不宜听纳小吏雕琢大臣也又尚方工技之作鸿都篇赋之文可且消息以示惟忧诗云畏天之怒不敢戏豫天戒诚不可戏也夫君臣不密上有漏言之戒下有失身之祸愿寝臣表无使尽忠之吏受怨姧仇章奏帝览而叹息因起更衣曹节于后视之悉宣语左右事遂漏露其爲邕所裁黜者皆侧目思报初邕与司徒刘郃素不相平而叔父卫尉质又与将作大匠阳球有隙球卽中常侍程璜女夫也璜遂使人飞章言邕质数以私事请託于郃郃不听邕含隐切志欲相中伤于是下邕质于洛阳狱劾以仇怨奉公议害大臣大不敬弃市事奏中常侍吕彊愍邕无罪请之帝亦更思其章有诏减死一等与家属髠钳徙朔方不得以赦令除左雄字伯豪南郡人也擧孝廉拜议郞时顺帝新立朝多阙政雄数言事其辞深切尚书仆射虞诩以雄有忠公节上疏荐之曰臣见方今公卿以下类多拱黙以树恩爲贤尽节爲愚至相戒曰白壁不可爲容容多后福伏见议郞左雄数上封事至引陛下身遭难厄以爲敬戒实有王臣蹇蹇之节周公谟成王之风宜擢在喉舌之官必有匡弼之益由是拜尚书令上疏陈事曰臣闻柔远和迩莫大宁民宁民之务莫重用贤用贤之道必存考黜大汉受命虽未复古然至于文景天下康乂诚由玄靖寛柔克愼官人故也降及宣帝兴于仄陋综覈名实知世所病以爲吏数变易则下不安业久于其事则民服敎化其有治理者輙以玺书勉励增秩赐金是以吏称其职民安其业汉世良吏于兹爲盛故能降来仪之瑞建中兴之功汉初至今三百余载俗浸彫敝乃伪滋萠下饰其诈上肆其残典城百里转动无常各怀一切莫虑长久谓杀害不辜爲威风聚敛整辩爲贤能以脩己安民爲劣弱奉法循理爲不治髠钳之戮生于睚眦覆尸之祸成于喜怒视民如冦雠税之如豺虎监司见非不擧闻恶不察观政于亭传责成于期月言善不称德论功不据实虚诞者获誉拘捡者离毁州宰不覆竞共辟召或考奏捕治而亡不受罪会赦行赂复见洗涤朱紫同色淸浊不分故使姧猾枉滥轻忽去就拜除如流缺动百数特选横调纷纷不绝送迎烦费损政伤民和气未洽灾青不消咎皆在此臣愚以爲鄕部亲民之吏皆用儒生淸白任从政者宽其负筭增其秩禄吏职满岁宰府州郡乃得辟擧如此威福之路塞虚伪之端绝送迎之役损赋敛之源息循理之吏得成其化率土之民各宁其所帝感其言申下有司考其眞伪雄之所言皆明达治体而宦竖擅权终不能用雄复谏曰臣闻人君莫不好忠正而恶谗谀然而历世之患莫不以忠正得罪谗谀蒙倖者盖听忠难从谀易也夫刑罪人情之所甚恶贵宠人情之所甚欲是以世俗爲忠者少而习谀者多故令人主数闻其美稀知其过迷而不悟至于危亡也周擧字宣光汝南人也爲尚书时三辅大旱五谷灾伤天子亲自䇿问擧对曰夫阴阳闭隔则二气否塞二气否塞则人物不昌人物不昌则风雨不时风雨不时则水旱成灾陛下处唐虞之位未行尧舜之政变文帝世祖之法而循亡秦奢侈之欲内积怨女外有旷夫今皇嗣不兴东宫未立伤和逆理断绝人伦之所致也非伹陛下行此而已竖宦之人亦复虚以形势威侮良家取女闭之至有白首殁无配偶逆于天心昔武王入殷出倾宫之女成汤遭灾以六事尅己自枯旱以来弥历年岁未闻陛下改过之効徒劳至尊暴露风尘诚无益也又下州郡祈神致请昔齐有大旱景公欲祀河伯晏子谏曰夫河伯以水爲城国鱼鼈爲人民水尽鱼枯岂不欲雨自是不能致也陛下所行伹务其华不寻其实犹缘木希鱼却行求前也诚宜推信革政崇道变惑出后宫不御之女理天下冤枉之狱除大官重膳之费臣才薄智浅不足以对惟陛下留神裁察以擧爲司徒李固字子坚汉中人也阳嘉二年有地动山崩火灾之异公卿擧固对䇿诏又特问当世之敝爲政所宜固对曰臣闻王者父天母地宝有山川王道得则阴阳和理政化乖则崩震爲灾斯皆关之天心効于成事者也夫治以职成官由能理古之进者有德有命今之进者唯财与力伏闻诏书务求寛博疾恶严暴而今长吏多杀伐致声名者必加迁赏其存寛和无党援者輙见斥逐是以淳厚之风不宣雕薄之俗未革虽䌓刑重禁何能有益前孝安皇帝变乱旧典封爵阿母因造妖孽使樊丰之徒乘权放恣侵夺主威改乱适嗣至令圣躬狼狈亲遇其难旣㧞自困殆龙兴卽位天下喁喁属望风政积弊之后易致中兴诚当沛然思惟善道而论者犹云方今之事复同于前臣伏从山草痛心伤臆今宋阿母虽有大功勤谨之德伹加赏赐足以酬其劳苦至于裂土开国实乖旧典夫妃后之家所以少完全者岂天性当然伹以爵位尊显专总权柄天道恶盈不知自损故至顚仆先帝宠遇阎氏位号太疾故其受祸曾不旋时今梁氏戚爲椒房礼所不臣尊以高爵尚可然也而子弟羣从荣显兼加永平建初故事殆不如此宜令歩兵校尉冀及诸侍中还居黄门之官使权去外戚政归国家岂不休乎又宜罢退宦官去其权重裁置常侍二人省事左右小黄门五人给事殿中如此则论者厌塞升平可致也顺帝览其对多所纳用卽时出阿母还第舍诸常侍悉叩头谢罪朝廷肃然以固爲议郞冲帝卽位爲大尉与梁冀参录尚书事帝崩固以淸河王蒜年长有德欲立之梁冀不从乃立乐安王子缵是爲质帝冀忌帝聪惠恐爲后患遂令左右进鸩帝崩固伏尸号哭推擧侍医冀虑其事泄大恶之因议立嗣固与司徒胡广司空赵戒大鸿胪杜乔皆以爲淸河王蒜明德着闻又属最尊亲宜立爲嗣先是蠡吾侯志取冀妹冀欲立之衆论旣异愤愤不得意而未有以相夺中常侍曹腾等闻而夜往说冀曰将军累世有椒房之亲秉摄万机賔客纵横多有过差淸河王严明若果立则将军受祸不久矣不如立蠡吾侯富贵可长保也冀然其言明日重会公卿冀意气凶凶而言辞激切自胡广赵戒以下莫不慑惮之皆曰惟大将军令而固独与杜乔坚守本议冀厉声罢会固复以书劝冀愈激怒乃说大后先䇿免固竟立蠡吾侯是爲桓帝后岁余甘陵刘文魏郡刘鲔各谋立蒜爲天子梁冀因此诬固与文鲔共爲妖言下狱门生勃海王调贯械上书证固之枉河内赵承等数十人亦腰鈇锧诣阙通诉太后明之乃赦焉及出狱京师市里皆称万岁冀闻之大惊畏固名德终爲己患乃更据奏前事遂诛之临命与胡广赵戒书曰固受国厚恩是以竭其股肱不顾死亡志欲扶持王室比隆文宣何图一朝梁氏迷谬公等曲从以吉爲凶成事爲败乎汉家衰微从此始矣公等受主厚禄顚而不扶倾覆大事后之良史岂有所私固身已矣于义得矣夫复何言广戒得书悲慙长叹流涕州郡收固二子基慈皆死狱中杜乔字叔荣河内人也汉安元年以乔守光禄大夫梁冀子弟五人及中常侍等以无功并封乔上书谏曰陛下越从藩臣龙飞卽位天人属心万邦攸赖不急忠贤之礼而先左右之封伤善害德兴长佞谀臣闻古之明君襃罚必以功过末代闇主诛赏各缘其私今梁氏一门宦者微孽并带无功之绂裂劳臣之土其爲乖滥胡可胜言夫有功不赏爲善失其望姧囘不诘爲恶肆其凶故陈质斧而民靡畏班爵位而物无劝苟遂斯道岂伊伤政爲乱而已丧身亡国可不愼哉书奏不省先是李固见废内外丧气羣臣侧足而立唯乔正色无所囘桡由是朝野瞻望焉冀愈怒遂白执系之死狱中与李固俱暴尸于城北论曰顺桓之间国统三绝太后称制贼臣虎视李固据位持重以争大义确乎而不可夺岂不知守节之触祸耻夫覆折之伤任也观其发正辞及所遗梁冀书虽机失谋乖犹恋恋而不能已至矣哉社稷之心乎其顾视胡广赵戒犹粪土也羣书治要卷第二十三羣书治要羣书治要卷第二十四羣书治要卷第二十四秘书监鉅鹿男臣魏征等奉勅撰后汉书四传延笃字叔坚南阳人也爲京兆尹时皇子有疾下郡县出珍药而大将军梁冀遣客赍书诣京兆并货牛黄笃发书收客曰大将军椒房外家而皇子有疾必应陈进医方岂当使客千里求利乎遂杀之冀慙而不得言有司承㫖欲求其事笃以疾免归也史弼字公谦陈留人也爲北军中候是时桓帝弟渤海王悝素行险辟僭傲多不法弼惧其骄悖爲乱乃上封事曰臣闻帝王之于亲戚爱虽隆必示之以威体虽贵必禁之以度如是和睦之道兴骨肉之恩遂昔周襄王恣甘昭公孝景皇帝骄梁孝王二弟阶宠终用㪍慢卒周有播荡之祸汉有爰盎之变窃闻勃海王悝慿至亲之属恃偏私之爱失奉上之节有僭慢之心外聚剽轻不逞之徒内荒酒乐出入无常所与羣居皆有口无行或家之弃子或朝之斥臣必有羊胜伍被之变州司不敢弹糺傅相不能匡辅陛下隆于友于不忍遏绝恐遂滋蔓爲害弥大乞露臣奏宣示百僚诏公卿平处其法法决罪定乃下不忍之诏如是则圣朝无伤亲之讥勃海有享国之庆不然惧大狱将兴使者相望于路矣不胜愤懑谨冐死以闻帝以至亲不忍下其事后悝竟坐逆谋贬爲瘿陶王弼迁河东太守当擧孝廉弼知多权贵请託乃豫勅断绝书属中常侍侯览果遣诸生赍书请之并求假盐税积日不得通生乃说以他事谒弼而因达览书弼大怒曰太守忝荷重任当选士报国尔何人而诈伪无状命左右引出楚捶数百卽日考杀之侯览大怨遂诈作飞章下司隷诬弼诽谤槛车征下廷尉诏狱得减死罪一等陈蕃字仲擧汝南人也爲太尉时小黄门赵津南阳大猾张汜等奉事中官乘势犯法二郡太守刘瓆成瑨考案其罪虽经赦令而并竟考杀之宦官怨恚有司承㫖遂奏瓆瑨罪当弃市又山阳太守翟超没入中常侍侯览财产东海相黄浮诛杀下邳令徐宣超浮并坐髠钳输作左校蕃与司徒刘矩司空刘茂共谏请瓆等帝不悦有司劾奏之矩茂不敢复言蕃乃独上疏曰臣闻齐桓修覇务爲内政今冦贼在外四支之疾内政不理心腹之患臣寝不能寐食不能饱实忧左右日亲忠言以疎内患渐积外难方深陛下超从列侯继承天位小家畜产百万之资子孙尚耻失其先业况乃产兼天下受之先帝而欲懈怠以自轻忽乎诚不爱巳不当念先帝得之勤苦邪前梁氏五侯毒遍海内天启圣意收而戮之天下之议冀当小平明鉴未远覆车如昨而近习之权复相扇结小黄门赵津大猾张汜等肆行贪虐姧媚左右前太原太守刘瓆南阳太守成瑨糺而戮之虽言赦后不当诛杀原其诚心在乎去恶而小人道长荧惑圣听遂使天威爲之发怒如加刑讁巳爲过甚况乃重罚令伏欧刄乎又前山阳太守翟超东海相黄浮奉公不挠疾恶如雠超没侯览财物浮诛徐宣之罪并蒙刑坐不逢赦恕览之纵横没财巳幸宣犯舋过死有余辜昔丞相申屠嘉召责邓通洛阳令董宣折辱公主而文帝从而请之世祖加以重赏未闻二臣有专命之诛而今左右羣竖恶伤党类妄相交搆致此刑谴闻臣是言当复啼诉陛下深宜割塞近习豫政之源引纳尚书朝省之事简练淸高斥黜佞邪如是天和于上地洽于下休祯符瑞岂远乎哉陛下虽厌毒臣言人主有自勉强敢以死陈帝得奏愈怒竟无所纳朝廷衆庶莫不怨之宦官由此疾蕃弥甚李膺等以党事下狱考实蕃因上疏谏曰臣闻贤明之君委心辅佐亡国之主讳闻直辞故汤武虽圣而兴于伊吕桀纣迷惑亡在失人由此言之君爲元首臣爲股肱同体相须共成美恶者也伏见前司隷校尉李膺大仆杜密大尉掾范滂等正身无玷死心社稷以忠忤旨横加考案或禁锢闭隔或死徙非所杜塞天下之口聋盲一代之人与秦焚书坑儒何以爲异昔武王克殷表闾封墓今陛下临政先诛忠贤遇善何薄待恶何优夫谗人似实巧言如簧使听之者惑视之者昏夫吉凶之效在乎识善成败之机在于察言人君者摄天地之政秉四海之维擧动不可以违圣法进退不可以离道规谬言出口则乱及八方何况髠无罪于狱杀无辜于市乎又靑徐炎旱五谷损伤人物流迁茹菽不足而宫女积于房掖国用尽于罗纨外戚私门贪财受赂所谓禄去公室政在大夫昔春秋之末周德衰微数十年间无复灾青者天所弃也天之于汉悢悢无巳故慇懃示变以悟陛下除妖去孽实在㫦德臣位列台司忧责深重不敢尸禄惜生坐观成败如蒙採录使身首分裂异门而出所不恨也帝讳其言切託以蕃辟召非其人遂䇿免之灵帝卽位窦太后临朝以蕃爲太傅录尚书事蕃与后父大将军窦武同心尽力征用名贤共参政事天下之士莫不延颈想望太平而帝乳母赵娆旦夕在太后侧中常侍曹节王甫等与共交搆谄事太后太后信之数出诏命有所封拜及其支类多行贪虐蕃常疾之志诛中官会窦武亦有谋蕃乃先上疏曰臣闻言不直而行不正则爲欺乎天而负乎人危言极意则羣凶侧目祸不旋踵钧此二者臣宁得祸不敢欺天也今京师嚻嚻道路諠譁言侯览曹节等与赵夫人诸女尚书并乱天下附从者升进忤逆者中伤方今一朝羣臣如河中木耳汎汎东西耽禄畏害陛下前始摄位顺天行诛苏康管覇并伏其辜是时天地淸明人鬼欢喜奈何数月复纵左右元恶大姧莫此之甚今不急诛必生变乱倾危社稷其祸难量太后不纳蕃因与窦武谋之及事泄曹节等矫诏诛武等遂令收蕃卽日害之论曰桓灵之代若陈蕃之徒咸能树立风声抗论惽俗而驱驰崄阬之中与刑人腐夫同朝争衡终取灭亡之祸者彼非不能絜情志违埃雾也愍夫世士以离俗爲高而人伦莫能相恤也以遁世爲非义故屡退而不去以仁心爲巳任虽道远而弥厉及遭値际会协䇿窦武自谓万世一遇也懔懔乎伊望之业矣功虽不终然其信义足以携持世心汉代乱而不亡百余年间数公之力也窦武字游平扶风人拜城门校尉淸身疾恶时国政多失内官专宠李膺杜密等爲党事考逮上疏谏曰臣闻明主不讳讥刺之言以探幽暗之实忠臣不䘏谏争之患以畅万端之事是以君臣并熙名奋百世臣岂敢怀禄逃罪不竭其诚陛下初从藩国爰登帝祚天下逸豫谓当中兴自卽位以来未闻善政梁孙冦邓虽或诛灭而常侍黄门续爲祸虐欺罔陛下竞行谲诈自造制度妄爵非人朝政日衰姧臣日强臣恐二世之难必将复及赵高之变不朝则夕近者姦臣牢脩造设党议遂收前司隷校尉李膺太仆杜密御史中丞陈翔太尉掾范滂等逮考连及数百人旷年拘录事无効验臣惟膺等建忠抗节志经王室此诚陛下稷契伊吕之佐而虚爲姦臣贼子之所诬枉天下寒心海内失望惟陛下留神澄省时见理出以厌人鬼喁喁之心臣闻近臣尚书令陈蕃仆射胡广尚书朱㝢荀绲刘祐魏朗刘矩尹等皆国之贞士朝之良佐尚书郞张凌嬀晧范康杨乔边韶戴恢等文质彬彬明达国典内外之职羣才并列而陛下委任近习专树饕餮外典州郡内干心膂宜以次贬黜抑夺宦官欺国之封案其无状诬罔之罪信任忠良平决臧否使邪正毁誉各得其所宝爱天官唯善是授如此咎征可消天应可待间者有嘉禾芝草黄龙之见夫瑞生必于嘉士福至实由善人在德爲瑞无德爲灾陛下所行不合天意不宜称庆书奏因以疾上还城门校尉槐里侯印绶帝不许有诏原李膺杜密等其冬帝崩灵帝立拜武爲大将军常居禁中武旣辅朝政常有诛翦宦官之计太傅陈蕃亦素有谋武乃白太后曰故事黄门常侍伹当给事省内典门户主近署财物耳今乃使与政事而任权重子弟布列专爲贪暴天下匈匈正以此故宜悉诛废以淸朝廷长乐五官史朱瑀盗发武奏骂曰中官放纵者自可诛耳我曹何罪而当尽见族灭因大唿曰陈蕃窦武奏白大后废帝爲大逆曹节闻之惊起白帝请出御德阳前殿拜王甫爲黄门令甫将虎贲羽林追围武武自杀枭首洛阳都亭收捕宗亲賔客姻属悉诛之迁太后于云台也循吏传初光武长于民间颇达情伪见稼穑艰难百姓病害至天下巳定务用安静解王莽之䌓密还汉世之轻法身衣大练色无重綵耳不听郑卫之音手不持珠玉之玩宫房无私爱左右无偏恩建武十三年异国有献名马者日行千里又进宝剑价兼百金诏以马驾鼓车劔赐骑士损上林池籞之官废骋望弋猎之事数引公卿郞将列于禁坐广求民瘼观纳风謡故能内外匪懈百姓寛息自临宰邦邑者竞能其官若杜诗守南阳号爲杜母任延钖光移变边俗斯其绩用之最章章者也又第五伦宋均之徒亦足有可称谈然建武永平之间吏事刻深亟以謡言单辞转易守长故朱浮数上谏书箴切峻政钟离意等亦规讽殷懃以长者爲言而不能得也所以中兴之美盖未尽焉任延字长孙南阳人也拜会稽都尉时年十九迎官惊其壮及到静泊无爲唯先遣馈祠延陵季子聘请高行如董子仪严子陵等敬待以师友之礼掾吏贫者輙分奉禄以赈给之是以郡中贤士大夫争往官焉建武初延上书乞骸骨归拜王庭诏征爲九眞太守九眞俗以射猎爲业不知牛耕民常吿籴交阯每致困乏延乃铸作田器敎之垦辟百姓充给又骆越之民无嫁娶礼法各因淫好不识父子之性夫妇之道延乃使男女皆以年齿相配其贫无礼聘令长吏以下各省奉禄以赈助之同时相娶者二千余人是岁风雨顺节谷稼丰衍其产子者始知种姓咸曰使我有是子者任君也多名子爲任于是徼外蛮夷夜郞等慕义保塞延遂止罢侦候戍卒初平帝时汉中钖光爲交阯太守敎导民夷渐以礼义化声侔于延王莽末闭境拒守建武初遣使贡献封盐水侯岭南革风始于二守焉延视事四年征诣洛阳九眞吏民生爲立祠拜武威太守帝亲见戒之曰善事上官无失名誉延对曰臣闻忠臣不私私臣不忠履正奉公臣子之节上下雷同非陛下之福也善事上官臣不敢奉诏帝叹息曰卿言是也董宣字少平陈留人也爲洛阳令时湖阳公主苍头白日杀人因匿主家吏不能得及主出行而以奴骖乘宣于夏门亭候之乃驻车叩马数主之失叱奴下车因挌杀之主卽还宫诉帝帝大怒召宣欲箠杀之宣曰陛下圣德中兴而纵奴杀良民将何以治天下乎臣不须箠请得自杀卽以头击楹流血被面帝令小黄门持之使宣叩头谢主宣不从帝强使顿之宣两手据地终不肯俯主曰文叔爲白衣时臧亡匿死吏不敢至门今爲天子威不能行一令乎帝笑曰天子不与白衣同因勅强项令出赐钱三十万搏击豪强莫不震慄京师号爲卧虎歌之曰抱鼔不鸣董少平也论曰古者敦厖善恶易分至画衣冠异服色而莫之犯叔世偸薄上下相蒙德义不足以相洽化导不能以惩违乃严刑痛杀以暴治姧倚疾邪之公直济忍苛之虐情与夫断断守道之吏何工否之殊乎故严君蚩黄覇之术密民笑卓茂之政勐旣穷矣而犹或未胜然朱邑不以笞辱加物袁安未甞鞫人臧罪而猾恶自禁民不欺犯何者以爲威辟旣用而苟免之行兴仁信道孚故感被之情着苟免者威隟则姧起感被者人亡而思存由一邦以言天下则刑讼䌓措可得而求矣宦者传周礼阍者守中门之禁寺人掌女宫之戒然宦人之在王朝其来旧矣汉兴仍袭秦制置中常侍官然亦引用士人以参其选及高后称制乃以张卿爲大谒者出入卧内受宣诏命至于孝武数宴后庭潜游离宫故请奏机事多以宦人主之元帝之世史游爲黄门令勤心纳忠有所补益其后弘恭石显以佞险自进卒有萧周之祸损秽帝德焉中兴之初宦官悉用阉人自明帝以后委用渐大非复掖庭永巷之职闺牗房闼之任也其后孙程定立顺之功曹腾参建桓之策迹因公正恩固主心故中外服从上下屏气擧动廻山海唿吸变霜露阿旨曲求则光宠三族直情忤意则参夷五宗汉之纲纪大乱矣若夫高冠长劔纡朱怀金者布满宫闱苴茅分虎南面臣民者盖以十数府署第馆棊列于都鄙子弟支附过半于州国南金和宝冰纨雾縠之积盈仭珍藏嫱媛侍儿歌童舞女之翫充备绮室狗马饰雕文土木被缇绣皆剥割萠黎竞恣奢欲搆害明贤专树党类败国蠹政之事不可单书所以海内嗟毒志士穷栖冦剧缘间摇乱区夏虽忠良怀愤时或奋发而言出祸从旋见孥戮凡称善士莫不离被灾毒斯亦运之极乎单超河南人徐璜下邳人具瑗魏郡人左悺河南人唐衡颕川人也桓帝初超璜瑗爲中常侍悺衡爲小黄门史初梁冀两妹爲顺桓二帝皇后冀代父商爲大将军再世权戚威振天下冀自诛李固杜乔等骄横益甚皇后乘势忌恣多所鸩毒上下钳口莫有言者帝逼畏久恒怀不平延熹二年皇后崩帝因如厠独唿衡问左右与外舍不相得者皆谁乎衡对单超左悺徐璜具瑗常私忿疾外舍放横口不敢道于是帝唿超悺璜瑗等五人遂定其议诏收冀及宗亲党与诛之悺衡迁中常侍封超新丰侯二万户璜武原侯瑗东武阳侯各万五千户赐钱各千五百万悺上蔡侯衡汝阳侯各万三千户赐钱各千三百万五人同日封故世谓之五侯又封小黄门刘普赵忠等八人爲鄕侯自是权归宦官朝廷日乱矣超疾病帝遣使者就拜车骑将军薨赐东园秘器棺中玉具赠侯将军印绶使者治丧及葬发五营骑士侍御史护丧将作大匠起冢茔其后四侯转横天下爲之语曰左囘天具独坐徐卧虎唐两堕皆竞起第宅楼观壮丽穷极伎巧金银罽毦施于犬马多取良人美女以爲姬妾皆珍饰华侈拟则宫人其仆从皆乘牛车而从列骑又养其疏属或乞嗣异姓或买苍头爲子并以传国袭封兄弟姻戚皆宰州临郡辜駮百姓与盗贼无异五侯宗族賔客虐遍天下民不堪命起爲冦贼衡卒亦赠车骑将军如超故事司隷校尉韩演奏悺罪恶及其兄大仆南鄕侯称请託州郡聚歛爲姦賔客放纵侵犯吏民悺称皆自杀演又奏瑗兄沛相恭赃罪征诣廷尉瑗诣狱谢贬爲都鄕侯卒于家超及璜衡袭封者并降爲鄕侯子弟分封者悉夺爵土刘普等贬爲关内侯侯览者山阳人也桓帝初爲中常侍以佞猾进倚埶贪放受纳货遗以巨万计爵关内侯又託以与议诛梁冀功进封高鄕侯览兄参爲益州刺史民有丰富者輙诬以大逆皆诛灭之没入财物前后累亿计大尉杨秉奏参槛车征于道自杀参车重三百余两皆金银锦帛珍玩不可胜数览坐免旋复复官建宁二年丧母还家大起茔冢督邮张俭因擧奏览贪侈奢纵前后请夺人宅三百八十一所田百一十八顷起立第宅十有六区皆有高楼池苑堂阁相望饰以绮画丹之属制度深广僭类宫省又豫作寿冢石椁双阙高庑百尺破人居室发掘坟墓虏夺良民妻略妇子及诸罪舋请诛之而览伺候遮截章竟不上俭遂破览冢宅籍没资财具言罪状又奏览母生时交通賔客干乱郡国复不得御览遂诬俭爲钩党及故长乐少府李膺太仆杜密等皆夷灭之遂领长乐太仆熹平元年有司擧奏览专权骄奢策收印绶自杀阿党者皆免曹节字汉丰南阳人也建宁元年持节将中黄门虎贲羽林千人北迎灵帝陪乘入宫及卽位以定策封长安鄕侯时窦太后临朝后父大将军武与太傅陈蕃谋诛中官节与长乐五官史朱瑀从官史张亮中黄门王尊等十七人共矫诏以长乐食监王甫爲黄门令将兵诛武蕃等节迁长乐卫尉封育阳侯甫迁中常侍黄门令如故瑀封都鄕侯亮等五人各三百户余十一人皆爲关内侯岁食租二千斛赐瑀钱五千万余各有差后更封华容侯二年节病困诏拜爲车骑将军有顷疾疗复爲中常侍位特进秩中二千石寻转大长秋熹平元年窦太后崩有何人书朱雀阙言天下大乱曹节王甫幽杀太后常侍侯览多杀党人公卿皆尸禄无有忠言者于是诏司隷校尉刘勐逐捕勐以诽书言直不肯急捕月余主名不立勐坐左转谏议大夫以御史中丞叚颎代勐乃四出逐捕及太学游生系者千余人节等怨勐不巳使颎以他事奏勐抵罪输左校节遂与王甫等诬奏桓帝弟勃海王悝谋反诛之以功封者十二人甫封冠军侯节亦增邑四千六百户父兄子弟皆爲公卿列校牧守令长布满天下也吕强字汉盛河南人也少以宦者小黄门迁中常侍淸忠奉公灵帝时例封宦者以强爲都鄕侯强辞让恳恻帝乃听之因上疏陈事曰臣闻诸侯上象四七下裂王土高祖重约非功臣不侯所以重天爵明劝戒也伏闻中常侍曹节王甫等并爲列侯节等谗谄媚主佞邪徼宠放毒人物嫉妬忠良有赵高之祸未被轘裂之诛掩朝廷之明成私树之党而陛下不悟妄授茅土世爲藩辅受国重恩不念尔祖述脩厥德而交结邪党下比羣佞陛下惑其琐才特蒙恩泽又授位乖越阴阳乖刺罔不由兹臣诚知封事巳行言之无逮所以冐死干触陈愚忠者实愿陛下捐改旣谬从此一止又今外戚四姓贵倖之家及中官公族无功德者造起馆舍凡有万数雕刻之饰不可单言丧葬踰制奢丽过礼竞相放効莫肯矫拂上之化下犹风之靡草今上无去奢之俭下有纵欲之弊至使禽兽食民之甘木土衣民之帛昔师旷谏晋平公曰梁柱衣绣民无褐衣池有弃酒士有渴死廐马秣粟民有饥色近臣不敢谏远臣不得畅此之谓也又闻前召议郞蔡邕对问于金商门而令中常侍曹节王甫诏书喩旨邕不敢怀道迷国而切言极对毁刺贵臣讥呵竖宦陛下不密其言至令宣露羣邪竞欲咀嚼造作飞条陛下囘受诽谤致邕刑罪室家徙放老幼流离岂不负忠臣哉今羣臣皆以邕爲戒上畏不测之难下惧劔客之害臣知朝廷不复得闻忠言矣夫立言无显过之咎明镜无见玼之尤如恶立言以记过则不当学也不欲明镜之见玼则不当照也愿陛下详思臣言不以记过见玼爲责张让颍川人赵忠安平人也少时给事省中灵帝时让忠并迁中常侍封列侯与曹节王甫等相爲表里节死后忠领大长秋让有监奴典任家事交通货赂威形諠赫扶风人孟他资产饶赡与奴朋结倾竭馈问无所遗爱奴咸德之问他曰君何所欲力能办也他曰吾望汝曹爲我一拜耳时賔客求谒让者车恆数百千两他时诣让后至不得进监奴乃率诸苍头迎拜于路遂共轝车入门賔客咸惊谓他善于让皆争以珍玩赂之他分以遗让让大喜遂以他爲凉州刺史是时让忠及夏恽郭胜孙璋毕岚栗嵩叚珪高望张恭韩悝宋典十二人皆爲中常侍封侯贵宠父兄子弟布列州郡所在贪残爲人蠹害黄巾旣作盗贼糜沸郞中中山张钧上书曰窃惟张角所以能兴兵作乱万民所以乐附之者其源皆由十常侍多放父兄子弟㛰亲賔客典据州郡辜搉财利侵掠百姓百姓之冤无所吿诉故谋议不䡄聚爲盗贼宜斩十常侍悬头南郊以谢百姓又遣使者布吿天下可不须师旅而大冦自消天子以钧章示让等皆免冠徒跣顿首乞自致洛阳诏狱并出家财以助军费有诏皆冠履视事如故帝怒钧曰此眞狂子也钧复重上犹如前章輙寑不报诏使廷尉侍御史考爲张角道者御史承让等旨遂诬奏钧学黄巾道收掠死狱中后中常侍封谞徐奏事独发觉坐诛帝因怒诘让等曰汝曹常言党人欲爲不䡄皆令禁锢或有伏诛今党人更爲国用汝曹反与张角通爲可斩未皆叩头云故中常侍王甫侯览所爲帝乃止明年南宫灾让忠等说帝令歛天下田畒税十钱以脩宫室发大原河东狄道诸郡材木及文石每州郡部送至京师黄门常侍輙令谴呵不中者因强折贱买十分雇一因复货之于宦官复不爲卽受材木遂至腐积宫室连年不成刺史太守复增私调百姓唿嗟凡诏所征求皆令西园驺密约勅号曰中使恐动州郡多受赇赂刺史二千石及茂才孝廉迁除皆责助军脩宫钱大郡至二三千万余各有差当之官者皆先至西园谐价然后得去有钱不毕者或至自杀其守淸者乞不之官皆迫遣之时鉅鹿大守河内司马直新除以有淸名减责三百万直被诏怅然曰爲民父母而反割剥百姓以称时求吾不忍也辞疾不听行至孟津上书极陈当世之失古今祸败之戒卽吞药自杀书奏帝爲暂绝脩宫钱又造万金堂于西园引司农金钱缯帛仭积其中又还河间买田宅起第观帝本侯家宿贫每叹桓帝不能作家居故聚爲私藏复寄小黄门常侍钱各数千万常云张常侍是我父赵常侍是我母宦官得志无所惮畏并起第宅拟则宫室帝常登永安候台宦官恐其望见居处乃使中大夫尚伹谏曰天子不当登高登高则百姓虚散自是不敢复升台榭复以忠爲车骑将军帝崩中军校尉袁绍说大将军何进令诛中官谋洩让忠等因进入省遂共杀进而绍勒兵斩忠捕宦官无少长悉斩之让等数十人劫质天子走之河上追急皆投河而死也儒林传序昔王莽更始之际天下散乱礼乐分崩典文残落及光武中兴爱好经术未及下车而先访儒雅採求阙文补缀漏逸先是四方学士多怀挟图书遁逃林薮自是莫不抱负坟策云会京师于是立五经博士各以家法敎授太常差次总领焉建武五年乃脩起太学稽式古典笾豆干戚之容备之于其列服方领习矩歩者委他乎其中中元元年初建三雍明帝卽位亲行其礼天子始冠通天衣日月备法物之驾盛淸道之仪坐明堂而朝群后登灵台以望云物袓割辟雍之上尊养三老五更后复爲功臣子孙四姓末属别立校舍搜选高能以授其业自期门羽林之士悉令通孝经章句匈奴亦遣子入学济济乎洋洋乎盛于永平矣建初中大会诸儒于白虎观考详同异连月乃罢肃宗亲临称制如石渠故事孝和亦数幸东观览阅书林及邓后称制学者颇懈安帝览政薄于艺文博士倚席不讲朋徒相视怠散学舍頽敝鞠爲园蔬牧儿荛竖至薪刈其下顺帝感翟酺之言乃更脩黉宇试明经下第补弟子除郡国耆儒皆补郞舍人太初元年诏曰大将军下至六百石悉遣子就学每岁輙于鄕射月一飨会之自是游学增盛至三万余生然章句渐疎而多以浮华相尚儒者之风盖衰矣熹平四年灵帝乃诏诸儒正定五经刋于石碑爲古文篆隷三体书法以相参捡树之学门使天下咸取则焉逸民传周党字伯况太原人也世祖引见党伏而不谒自陈愿守所志帝乃许焉博士范升奏毁党曰臣闻尧不须许由巢父而建号天下周不待伯夷叔齐而王道以成伏见太原周党陛见帝庭不以礼屈伏而不谒偃蹇骄悍夸上求高皆大不敬书奏天子以示公卿诏曰自古明王圣主必有不賔之士伯夷叔齐不食周粟太原周党不受朕禄亦各有志焉其赐帛四十匹党遂隐居严光字子陵会稽人也少有高名与世祖同游学及世祖卽位光乃变名姓隐身不见帝乃令以物色访之至舍于北军给床褥大官朝夕进膳车驾幸其馆光卧不起帝卽其卧所抚光腹曰咄咄子陵不可相助爲治耶光眠不应良久乃张目熟视曰昔唐尧着德巢父洗耳士故有志何至相迫乎帝曰子陵我竟不能下汝耶于是升舆叹息而去复引光入论道旧故相对累日除爲谏议大夫不屈乃耕于富春山年八十终于家帝伤惜之赐钱百万谷千斛汉濵老父者不知何许人也桓帝延喜中幸竟陵过云梦临沔水百姓莫不观者有老父独耕不辍尚书郞南阳张温异之使问曰人皆来观老父独不辍何也父笑而不对温自与言老父曰我野人耳不达斯语请问天下乱而立天子耶理而立天子耶立天子以父天下耶役天下以奉天子耶昔圣王宰世茅茨采椽而万民以宁今子之君劳民自纵逸游无忌吾爲子羞之子何忍欲人观之乎温大慙问其名姓不吿而去西羌建武九年司徒掾班彪上言今凉州部郡皆有降羌羌胡被发左衽而与汉人杂处习俗旣异言语不通数爲小吏黠民所侵夺穷恚无聊故悉致反叛夫蛮夷冦乱皆爲此也宜眀威防世祖从之十一年夏先零种复冦临洮陇西太守马援破降之徙置天水陇西扶风三郡明年武都参狼羌反援又破降之永平元年复遣捕虏将军马武等击滇吾滇吾远去余悉散降徙七千口置三辅章和十二年金城太守侯覇与迷唐战羌衆折伤种人瓦解降者六千余口分徙汉阳安定陇西永初中诸降羌布在郡县皆爲吏民豪右所傜役积以愁怨同时奔溃大爲冦掠断陇道时羌归附旣久无复器甲或持竹竿木枝以代戈矛或负板案以爲楯或执铜镜以象兵郡县不能制遣车骑将军邓骘征西校尉任尚副将五营及三辅兵合五万人屯汉阳骘使尚率诸郡兵与滇零等战于平襄尚军大败于是滇零自称天子于北地招集武都参狼上郡西河诸杂种衆遂大盛东犯赵魏南入益州冦钞三辅断陇道湟中诸县粟石万钱百姓死亡不可胜数朝廷不能制而转运难剧遂诏骘还师留任尚屯汉阳复遣骑都尉任仁督诸郡屯兵仁战每不利衆羌乘胜汉兵数挫羌遂入冦河东至河内百姓相惊多奔南度河使北军中候朱宠将五营士屯孟津诏魏郡赵国常山中山缮作坞候六百一十六所羌旣转盛而二千石令长并无守战意皆争上徙郡县以避冦难朝廷从之遂移陇西徙襄武安定徙美阳北地徙池阳上郡徙衙百姓恋土不乐去旧遂乃刈其禾稼发彻室屋夷营壁破积聚时连旱蝗饥荒而驱蹙劫略流离分散随道死亡或弃捐老弱或爲人仆妾丧其太半自羌叛十余年间兵连师老不暂宁息军旅之费转运委输用二百四十余亿府帑空竭延及内郡边民死者不可胜数并凉二州遂至虚耗论曰中兴以后边难渐大朝规失绥御之和戎帅骞然诺之信其内属者或倥于豪右之手或屈折于奴仆之勤塞候时淸则愤怒而思祸桴革暂动则属鞬而鸟惊故永初之间羣种蜂起自西戎作逆未有凌斥上国若斯其炽者也呜唿昔先王疆理九土判别畿荒知夷貊殊性难以道御故斥远诸华薄其贡职唯与辞要而巳若二汉御戎之方失其本矣何则先零侵境赵充国迁之内地当煎作冦马援徙之三辅贪其暂安之势信其驯服之情计日用之权宜忘经世之远略岂夫识微者之爲乎故微子垂泣于象箸辛有浩叹于伊川也鲜卑熹平三年夏育爲护乌桓校尉六年夏鲜卑冦三边秋育上言请征幽州诸郡兵出塞击之帝乃拜田晏爲破鲜卑中郞将大臣多有不同乃召百官议议郞蔡邕议曰书载猾夏易伐鬼方周有猃狁蛮荆之师汉有阗颜瀚海之事征讨殊类所由尚矣然而时有同异势有可否故谋有得失事有成败不可齐也武帝情存远略志辟四方南诛百越北讨强胡西征大宛东并朝鲜因文景之蓄积借天下之余饶数十年间官民俱匮旣而觉悟乃息兵罢役封丞相爲富民侯故主父偃曰夫务战胜穷武事未有不悔者也夫以武帝神武将帅良勐财富充实所拓广远犹有悔焉况今人财并乏事劣昔时乎昔叚颎良将习兵善战有事西羌犹十余年今育晏才策未必过颎鲜卑种衆不弱于前而虚计二载自许有成若祸结兵连岂得中休当复征发衆人转运无巳是爲耗竭诸夏并力蛮夷夫边垂之患手足之蚧搔中国之困胷背之瘭疽也昔高祖忍平城之耻吕后弃慢书之诟方之于今何者爲甚天设山河秦筑长城汉起塞垣所以别内外异殊俗也苟无蹙国内侮之患则可矣岂与虫蚁挍冦计争往来哉虽或破之岂可殄尽而方令本朝爲之旰食乎昔淮南王安谏伐越曰如使越人蒙死以逆执事厮舆之卒有一不备而归者虽得越王之首犹爲大汉羞之而欲以齐民易丑虏皇威辱外夷就如其言犹巳危矣况乎得失不可量耶昔珠崖郡反孝元皇帝纳贾捐之言而下诏罢珠崖郡此元帝所以发德音也夫䘏人救急虽成郡列县尚犹弃之况障塞之外未曾爲民居者乎守边之术李牧善其略保塞之论严尤申其要遗业犹在文章具存循二子之策守先帝之规臣曰可矣帝不从遂遣夏育出高柳田晏出云中匈奴中郎将臧旻率南单于出鴈门檀石槐命三部大人各帅衆逆战育等大败丧其节传辎重各将数千骑奔还死者十七八缘边莫不被毒也羣书治要卷第二十四羣书治要羣书治要卷第二十五羣书治要卷第二十五秘书监鉅鹿男臣魏征等奉勅撰魏志上纪太祖武皇帝沛国人姓曹讳操字孟德建安四年袁绍将攻许公进军黎阳绍衆大溃公收绍书中得许下及军中人书皆焚之七年令曰吾起义兵爲天下除暴乱旧土人民死丧略尽国中终日行不见所识使吾悽怆伤怀其擧义兵巳来将士绝无后者求其亲戚以后之授土田官给耕牛置学师敎之爲存者立庙使视其先人魂而有灵吾百年之后何恨哉十二年令曰吾起义兵诛暴乱于今十九年所征必克岂吾功哉乃贤士大夫之力也天下虽未悉定吾当要与贤士大夫共定之而专飨其劳吾何以安焉其促定功行封于是大封功臣二十余人皆爲列侯其余各以次受封及复死事之孤轻重各有差十九年安定大守母丘兴将之官公戒之曰羌胡欲与中国通自当遣人来愼勿遣人往也善人难得必将敎羌胡妄有所请求因欲以自利不从便爲失异俗意从之则无益事兴至遣校尉范陵至羌中陵果敎羌使自请爲属国都尉公曰吾预知当尔非圣人也伹更事多耳二十五年文皇帝讳丕字子桓武帝太子也黄初二年诏以议郞孔羡爲宗圣侯奉孔子祀令鲁郡脩起旧庙置百户吏卒以守卫之日有蚀之有司奏免太尉诏曰灾异之作以谴元首而归过股肱岂禹汤罪巳之义乎其令百官各䖍厥职后有天地之青勿复劾三公三年表首阳山东爲寿陵作终制曰礼国君卽位爲椑存不忌亡也封树之制非上古也吾无取焉寿陵因山爲体无爲封树无立寝殿造园邑通神道夫葬者藏也欲人之不得见也骨无痛痒之知冡非栖神之宅礼不墓祭欲存亡之不黩也爲棺椁足以朽骨衣衾足以朽肉而巳故吾营此丘墟不食之地欲使易代之后不知其处无施苇炭无藏金银铜铁一以瓦器合古涂车刍灵之义饭含无以珠玉无施珠襦玉柙诸愚俗所爲也季孙以玙璠歛孔子譬之暴骸中原宋公厚葬君子谓华元乐吕不臣汉文帝之不发覇陵无求也光武之掘原陵封树也覇陵之完功在释之原陵之掘罪在明帝是释之忠以利君明帝爱以害亲也忠臣孝子宜思仲尼丘明释之之言鉴华元乐吕明帝之戒存于所以安君定亲使魂灵万载无危斯则贤圣之忠孝矣自古及今未有不亡之国是无不掘之墓丧乱以来汉氏诸陵无不发掘至乃烧取玉柙金缕骸骨并尽岂不重痛哉其皇后及贵人以下不随王之国者有终没皆葬涧西魂而有灵无不之也一涧之间不足爲远若违诏妄有所变改造施吾爲戮死地下死而重死臣子爲蔑死君父不忠不孝其以此诏藏之宗庙副在尚书秘书三府五年诏曰先王制礼所以昭孝事祖大则郊社其次宗庙三辰五行名山大川非此族也不在祀典叔世衰乱崇信巫史至乃宫殿之内户牖之间无不沃酹甚矣其惑也自今其敢设非祀之祭巫祝之言皆以执左道论明皇帝讳叡字元仲文帝太子也靑龙元年祀故大将军夏侯惇等于太祖庙庭三年景初元年齐王芳字兰卿正始八年尚书何晏奏曰善爲国者必先治其身治其身者愼其所习所习正则其身正其身正则不令而行所习不正则虽令不从是故爲人君者所与游必择正人所观览必察正象放郑声而弗听远佞人而弗近然后邪心不生而正道可弘也季末闇主不知损益斥远君子引近小人忠良疏远便辟亵狎乱生近暱譬之社鼠考其昏明所积以然故圣贤谆谆以爲至虑舜戒禹曰邻哉邻哉言愼所近也周公戒成王曰其朋其朋言愼所与也诗云一人有庆兆民赖之自今以后可御幸式干殿及游豫后园皆大臣侍从因从容戏宴兼省文书询谋政事讲论经籍爲万世法袁绍字本初汝南人也领冀州牧转爲大将军出长子谭爲靑州沮授谏绍必爲祸始绍不听绍进军黎阳太祖击破之初绍之南也田丰说绍曰曹公善用兵变化无方衆虽少未可轻也不如以久持之将军据山河之固拥四州之衆外结英雄内修农战然后简其精锐分爲奇兵乘虚迭出以扰河南救右则击其左救左则击其右使敌疲于奔命民不得安业我未劳而彼巳困不及二年可坐克也今释庙胜之策而决成败于一战若不如志悔无及也绍不从丰恳谏绍怒以爲沮衆械系之绍军旣败或谓丰曰君心见重丰曰若军有利吾必全今军败吾其死矣绍还曰吾不用田丰言果爲所咲遂杀之后妃传易称男正位于外女正位于内男女正天地之大义也古先哲王莫不明后妃之制顺天地之德故二妃嫔嬀虞道克隆任姒配姬周室用熙废兴存亡恆此之由春秋说云天子十二女诸侯九女考之情理不易之典也而末世奢纵肆其侈欲至使男女怨旷感动和气唯色是崇不本淑懿故风敎陵迟而大纲毁泯岂不惜哉呜唿有国有家者其可以永鉴矣武宣卞皇后琅耶人文帝母也黄初中文帝欲追封大后父母尚书陈羣奏曰陛下应运受命创业革制当永爲后式案典籍之文无妇人裂土因夫爵秦违古制汉氏因之非先王之令典也帝曰此议是也其勿施行以作着诏下藏之台阁永爲后式文德郭皇后广宗人也黄初三年将登后位中郞栈潜上疏曰在昔帝王之有天下不唯外辅亦有内助治乱所由盛衰从之故西陵配黄英娥降嬀并以贤明流芳上世桀奔南巢祸阶末喜纣以炮烙怡悦姐巳是以圣哲愼立元妃必取先代世族之家释其令淑以统六宫䖍奉宗庙阴敎聿修易曰家道正而天下定由内及外先王之令典也春秋书宗人衅夏云无以妾爲夫人之礼齐桓誓命于葵丘亦曰无以妾爲妻今后宫嬖宠常亚乘舆若因爱登后使贱人暴贵臣恐后世下陵上替开张非度乱自上起也文帝不从传夏侯尚字伯仁子玄字太初少知名累迁散骑常侍中护军司马宣王问以时事玄议以爲夫官才用人国之柄也故铨衡专于台阁上之分也孝行存乎闾巷优劣任之鄕人下之叙也夫欲淸敎审选在明其分叙不使相渉而巳何者上过其分则恐所由之不本而干势驰骛之路开下踰其叙则恐天爵之外通而机权之门多矣夫天爵下通是庶人议柄也机权多门是纷乱之源也自州郡中正品度官才之来有年载矣缅缅纷纷未闻整齐岂非分叙参错各失其要之所由哉若令中正伹考行伦辈辈当行均斯可官矣何者夫孝行着于家门岂不忠恪于在官乎仁恕称于九族岂不达于爲政乎义断行于鄕党岂不堪于事任乎三者之类取于中正虽不处其官名斯任官可知矣行有大小比有高下则所任之流亦焕然必明矣奚必使中正干铨衡之机于下而执机柄者有所委仗于上上下交侵以生纷错哉且台阁临下考功校否衆职之属各有官长且夕相考莫究于此闾阎之议以意裁处而使匠宰失位衆人驱骇欲风俗淸静其可得乎天台县远衆所绝意所得至者更在侧近孰不脩饰以要所求所求有路则脩巳家门者不如自达于鄕党矣自达于鄕党者不如自求于州邦矣苟开之有路而患其饰眞离本虽复严责中正督以刑罚犹无益也岂若使各帅其分官长则各以其属能否献之台阁台阁则据官长能否之第参以鄕闾德行之次拟其伦比勿使偏颇中正则唯考其行迹别其高下审定辈类勿使升降台阁总之官长所第中正辈拟比随次率而用之如其不称责负在外然则内外相参得失有所互相形检孰能相饰斯则人心定而事理得庶可以静风俗而审官才矣荀彧字文若颍川人也爲侍中尚书令荀攸字公达彧从子也太祖以爲军师每称曰公达外愚内智外怯内勇外弱内强不伐善不施劳智可及愚不可及虽颜子寗武不能过也文帝在东宫太祖谓曰荀公达人之师表也汝当尽礼敬之贾诩字文和武威人也爲太中太夫是时文帝爲五官将而临菑侯植才名方盛各有党与有夺宗之议太祖甞问诩诩嘿然不对太祖曰与卿言而不答何也诩曰属适有所思故不卽对耳太祖曰何思诩曰思袁本初刘景升父子太祖大笑于是太子遂定文帝卽位以诩爲大尉袁涣字曜卿陈郡人也刘备之爲豫州擧涣茂才后爲吕布所拘留布初与刘备和亲后离隙布欲使涣作书骂辱备涣不可再三强之不许布大怒以兵脇涣曰爲之则生不爲则死涣颜色不变笑而应之曰涣闻唯德可以辱人不闻以骂使彼固君子耶且不耻将军之言彼诚小人耶将复将军之意则辱在此不在于彼且涣他日之事刘将军犹今日之事将军也如一且去此复骂将军可乎布慙而止王脩字叔治北海人也年七岁丧母母以社日亡来岁隣里社脩感念母哀甚邻里闻之爲之罢社袁谭在青州辟脩爲治中从事谭欲攻弟尚脩谏曰夫兄弟者左右手也譬人将鬭而断其右手而曰我必胜若是者可乎夫弃兄弟而不亲天下其孰亲之属有谗人固将交鬭其间以求一朝之利愿明使君塞耳而勿听也若斩佞臣数人复相亲睦以御四方可以横行天下谭不听太祖遂引军攻谭于南皮脩闻谭巳死号哭曰无君焉归遂诣太祖乞收谭尸太祖不应脩复曰受袁氏厚恩若得收歛谭尸然后就戮无所恨太祖嘉其义听之太祖破南皮阅脩家谷不满十斛有书数百卷太祖叹曰士不妄有名乃辟爲司空掾邴原字根矩北海朱虚人也太祖辟司空掾原女早亡时太祖爱子仓舒亦没太祖欲求合葬原辞曰合葬非礼也原之所以自容于明公公之所以待原者以能守训典而不易也若听明公之命则是凡庸也明公焉以爲哉太祖乃止崔琰字季珪淸河人也太祖领冀州牧辟琰爲别驾从事太祖征并州留琰傅文帝于邺世子仍出田猎变易服乘志在驱逐琰书谏曰盖闻盘于游田书之所戒鲁隐观鱼春秋讥之此周孔之格言二经之明义也今邦国殄瘁惠康未洽士女企踵所思者德况公亲御戎马上下劳惨世子宜遵大路愼以行正思经国之高略深惟储副以身爲宝而猥袭虞旅之贱服忽驰骛而陵崄志雉兔之小娱忘社稷之爲重斯诚有识所以恻心也唯世子燔翳捐褶以塞衆望不令老臣获罪于天世子报曰昨奉嘉命惠示雅敎欲使燔翳捐褶翳巳坏矣褶亦去焉后有此比蒙复诲诸魏国初建拜尚书时未立太子临菑侯植有才而爱太祖狐疑以函令密访于外惟琰露板答曰盖闻春秋之义立子以长加五官将仁孝聪明宜承正统琰以死守之植琰之兄女壻也太祖贵其公亮喟然叹息迁中尉琰甚有威重朝士瞻望而太祖亦敬惮焉琰荐扬训太祖爲魏王训发表襃述盛德时人谓琰爲失所擧琰与训书曰省表事佳耳时乎时乎会当有变时有白琰此书傲世怨谤者太祖怒罚琰爲徒隷使人视之辞色无挠太祖令曰琰虽见刑而通賔客门若市人对賔客虬须直视若有所瞋遂赐琰死爲世所痛惜至今冤之毛玠字孝先陈留人也爲东曹掾与崔琰并典选擧其所用皆淸正之士虽于时有盛名而行不由本者终莫得进务以俭率人由是天下之士莫不以廉节自厉虽贵宠之臣舆服不敢过度太祖叹曰用人如此使天下人自治吾复何爲哉文帝爲五官将亲自诣玠属所亲眷玠答曰老臣以能守职幸得免戾今所说人非迁次是以不敢奉命魏国初建爲尚书仆射复典选擧崔琰旣死玠内不悦后有白玠者出见黥面反者妻子没爲官奴婢玠言曰使天不雨者盖由此也太祖大怒收玠付狱大理钟繇诘玠玠辞曰臣闻萧生缢死因于石显贾子放外谗在绛灌白起赐劔于杜邮晁错致诛于东市伍员绝命于吴都斯数子者或妬其前或害其后臣垂龆执简累勤取官职在机近人事所窜属臣以私无势不绝语臣以冤无细不理靑蝇横生爲臣作谤谤臣之人势不在他昔王叔陈生争正王廷宣子平理命擧其契是非有宜曲直有所春秋嘉焉是以书之臣不言此无有时人说臣此言必有征要乞蒙宣子之辨而求王叔之对若臣以曲闻卽刑之日方之安驷之赠赐劔之来比之重赏之惠谨以状对时桓楷和洽进言救玠玠遂免黜卒于家徐奕字季才东莞人也太祖辟东曹属丁仪等见宠于时并害之而奕终不爲动鲍勋字叔业泰山人也爲中庶子出爲魏郡西部都尉太子郭夫人弟断盗官布法应弃市太子数手书爲之请勋不敢擅纵具列上勋前在东宫守正不挠太子固不能悦及重此事恚望滋甚延康元年勋兼侍中文帝受禅勋每陈今之所急唯在军农寛惠百姓台榭苑囿宜以爲后帝将出游猎勋停车上疏曰臣闻五帝三王靡不明本立敎以孝治天下陛下仁圣恻隐有同古烈臣冀当继踪前代令万世可则也如何在谅闇中脩驰骋之事乎臣冒死以闻唯陛下察焉帝手毁其表而竞行猎中道顿息问侍臣曰猎之爲乐何如八音也侍中刘晔对曰猎胜于乐勋抗辞曰夫乐上通神明下和人理隆治致化万邦咸乂故移风易俗莫善于乐况猎暴华盖于原野伤生育之至理栉风沐雨不以时隙哉昔鲁隐观渔于棠春秋讥之虽陛下以爲务愚臣所不愿也因奏刘晔佞谀不忠阿顺陛下过戏之言昔梁丘据取媚于遄台晔之谓也请有司议罪以淸皇朝帝怒作色还卽出勋爲右中郞将黄初四年尚书令陈羣仆射司马宣王竝擧勋爲宫正帝不得已而用之百寮严惮罔不肃然六年帝欲征吴羣臣大议勋面谏以爲不可帝益忿之左迁勋爲治书执法帝从寿春还屯陈留郡界太守孙邕见出过勋时营垒未成伹立标埒邕邪行不从正道军营令史刘曜欲推之勋以堑垒未成解止不擧大军还洛阳曜有罪勋奏绌遣而曜密表勋私解邕事诏曰勋指鹿作马收付廷尉廷尉法议正刑五岁三官駮依律罚金二斤帝大怒曰勋无活分而汝等敢纵之收三官以下付刺姧当令十鼠同穴大尉钟繇司徒华歆等并表勋父信有功于太祖求请勋罪帝不许遂诛勋勋内行旣修廉而能施死之日家无余财莫不爲勋叹恨王朗字景兴东海人也文帝卽王位迁御史大夫上疏劝育民省刑曰易称勅法书着祥刑愼法狱之谓也昔曹相国以狱市爲寄路温舒疾治狱之吏夫治狱者得其情则无冤死之囚丁壮者得尽地力则无饥馑之民穷老者得仰食仓廪则无餧饿之殍嫁娶以时则男女无怨旷之恨胎养必全则孕者无自伤之哀新生必复则孩者无不育之累壮而后役则幼者无离家之思二毛不戎则老者无顿伏之患医药以疗其疾宽繇以乐其业威罚以抑其强恩仁以济其弱赈贷以赡其乏十年之后旣筓者必盈巷二十年之后胜兵者必满野矣文帝践祚改爲司空时帝颇出游猎或昏夜还宫朗上疏曰夫帝王之居外则饰周卫内则重禁门将行则设兵而后登舆淸道而后奉引遮列而后转毂静室而后息驾皆所以显至尊务戒愼垂法敎也近日车驾出临捕虎日昃而行及昏而反违警跸之常法非万乘之至愼也帝报曰览表虽魏绛称虞箴以讽晋悼相如陈勐兽以戒汉武未足以喩方今二冦未殄将帅远征故时入原野以习戎备至于夜还之戒輙诏有司施行子肃字子雍拜散骑常侍上疏陈政本曰夫除无事之位损不急之禄止浮食之费并从容之官使官必有职职任其事事必受禄禄代其耕乃往古之常式当今之所宜也官寡而禄厚则公家之费鲜进仕之志劝各展才力莫相倚杖敷奏以言明试以功能之与否简在帝心矣景初间宫室盛兴民失农业期信不敦刑杀仓卒肃上疏曰大魏承百王之极生民无几干戈未戢诚宜息民而惠之以安静遐迩之时也夫务蓄积而息疲民在于省傜役而勤稼穑今宫室未就功业未讫运漕调发转相供奉是以丁夫疲于力作农者离于南畆今见作者三四万人九龙可以安圣体其内足以列六宫显阳之殿又向将毕惟太极巳前功夫尚大方向盛寒疾疢或作诚愿陛下发德音下明诏深愍役夫之疲劳厚矜兆民之不赡取常食廪之士非急要者之用选其丁壮择留万人使一朞而更之咸知息代有日则莫不悦以卽事劳而不怨矣夫信之于民国家大宝也仲尼曰自古皆有死民非信不立夫区区之晋国微微之重耳欲用其民先示以信用能一战而覇于今见称前车驾当幸洛阳发民爲营有司命以营成而罢旣成又利其功力不以时遣有司徒营其目前之利而不顾经国之体臣以爲自今以后傥复使民宜明其令使必如期若有事以次宁复更发无或失信凡陛下临时之所行刑皆有罪之吏宜死之人也然衆庶不知谓爲仓卒故愿陛下下之于吏而暴其罪钧其死也无使汗于官掖而爲远近所疑且人命至重难生易杀气绝而不续者也是以圣王重之孟轲称杀一无辜以取天下仁者不爲也汉时有犯跸惊乘舆马者廷尉张释之奏使罚金文帝怪其轻而释之曰方其时上使诛之则巳今下廷尉廷尉天下之平也一倾之天下用法皆爲轻重民安所措手足哉臣以爲大失其义非忠臣所宜陈也廷尉者天子之吏也犹不可以失平而天子之身反可以惑谬乎斯重于爲巳而轻于爲君不忠之甚也周公曰天子无戏言言犹不戏而况行之乎故释之之言不可不察周公之戒不可不法也帝尝问曰汉桓帝时白马令李云上书言帝者谛也是帝欲不谛当何得不死肃对曰伹爲言失逆顺之节原其本意皆欲尽心念存补国且帝者之威过于雷霆杀一匹夫无异蝼蚁宽而宥之可以示容受切言广德宇于天下故臣以爲杀之未必爲是也程昱字仲德东郡人也孙晓字季明嘉平中爲黄门侍郞时校事放横晓上疏曰周礼云设官分职以爲民极春秋传曰天有十日人有十等愚不得临贤贱不得临贵于是并建圣哲明试以功各修厥业思不出位故栾书欲拯晋侯其子不听死人横于街路邴吉不问上不责非职之功下不务分外之赏吏无兼统之势民无二事之役斯诚爲国要道治乱所由也远览典志近观秦汉虽官名改易职司不同至于崇上抑下显明分例其致一也初无校事之官干与庶政者也昔武皇帝大业草创衆官未备而军旅勤苦民心不安乃有小罪不可不察故置校事取其一切耳然检御有方不至纵恣也此覇世之权宜非帝王之正典其后渐蒙见任转相因仍莫正其本遂令上察宫庙下摄衆司官无局业职无分限随意任情唯心所适法造于笔端不依科条诏狱成于门下不顾覆讯其选官属以谨愼爲粗疏以謥詷爲贤能其治事以刻暴爲公严以修理爲怯弱外託天威以爲声势内聚羣姧以爲腹心大臣耻与分势含忍而不言小人畏其锋芒郁结而无吿至使尹模公于目下肆其姦慝罪恶之着行路皆知纤恶之过积年不闻旣非周礼设官之意又非春秋十等之义也今外有公卿将校总统诸署内有侍中尚书综理万机司隷校尉督察京辇御史中丞董摄宫殿皆高选贤才以充其职申明科诏以督其违若此诸贤犹不足任校事小吏益不可信若此诸贤各思尽忠校事区区亦复无益若更高选国士以爲校事则是中丞司隷重增一官若如旧选尹模之姦今复发矣进退推筭无所用之昔桑弘羊爲汉求利卜式以爲独烹弘羊天乃可雨若使政治得失必感天地臣恐水旱之灾未必非校事之由也曹恭公远君子近小人国风託以爲刺卫献公舍大臣与小臣谋定姜谓之有罪纵令校事有益于国以礼义言之尚伤大臣之心况姧囘暴露而复不罢是衮阙不补迷而不反也于是遂罢校事刘晔字子扬淮南人也爲侍中蒋济字子通楚国人也文帝践祚爲散骑常侍有诏诏征南将军夏侯尚曰卿腹心重将特当任使恩施足死惠爱可怀作威作福杀人活人尚以示济济旣至帝问曰卿所闻见天下风敎何如济对曰未有他善伹见亡国之语耳帝忿然作色而问其故济具以答因曰夫作威作福书之明诫天子无戏言古人所愼唯陛下察之于是帝意解遣追取前诏苏则字文师扶风人也爲金城太守文帝问则曰前破酒泉张掖西域通使炖煌献径寸之珠可复求市益得不对曰若陛下化洽中国德流沙漠卽不求自至求而得之不足贵也帝嘿然后从行猎槎桎㧞失鹿帝大怒踞胡床㧞刀悉收督吏将斯之则稽首曰臣闻古之圣王不以禽兽害人今陛下方隆唐尧之化而以猎戏多杀羣吏愚臣以爲不可敢以死请帝曰卿直臣也遂皆赦之然以此见惮左迁河东相杜畿字伯侯京兆人也子恕字务伯爲散骑黄门侍郞每政有得失常引纲维以正言时又大议考课之制以考内外衆官恕上疏曰书称明试以功三考黜陟诚帝王之盛制然历六代而考绩之法不着关七圣而课试之文不垂臣诚以爲其法可粗依其详难备擧故也语曰世有乱人而无乱法若使法可专任则唐虞可不须稷契之佐殷周无贵伊吕之辅矣今奏考功者陈周汉之法爲缀京房之本旨可谓明考课之要矣于以崇揖让之风兴济济之治臣以爲未尽善也其欲使州郡考士必由四科者皆有事効然后察擧试辟公府爲亲民长吏转以功次补郡守者或就增秩赐爵是最考课之急务也至于公卿及内职大臣亦当俱以其职考课之也古之三公坐而论道及内职大臣纳言补阙无善不纪无过不擧且天下至大万机至衆诚非一明所能徧照故君爲元首臣爲股肱明其一体相须而成也焉有大臣守职辨课可以致雍熈者哉且布衣之交犹有务信誓而蹈水火感知己而披肝胆殉声名而立节义者所务者非特匹夫之信所感者非徒知己之惠所殉者岂声名而巳乎诸蒙宠禄受重任者不徒欲擧明主于唐虞之上而巳身亦欲厠稷契之列是以古人不患于念治之心不尽患于自任之意不足此诚人主使之然也唐虞之君委任稷契䕫龙而责成功及其罪也殛鲧而放四凶今大臣亲奉明诏给事目下其有夙夜在公恪勤特立当官不挠不阿所私危言行以处朝廷者自明主所察也若尸禄以爲高拱嘿以爲智当官苟在于免负立朝不忘于容身者亦明主所察也诚使容身保位无放退之辜而尽节在公抱见疑之势公义不修而私议成俗虽仲尼爲谋犹不能尽一才又况于世俗之人乎今之学者师商韩而上法术竞以儒家爲迂阔不周此最风俗之流弊创业者之所致愼也后考课竟不行乐安廉昭以才能㧞擢颇好言事恕上疏极谏曰伏见尚书郞廉昭奏左丞曹璠以罚当关不依诏坐判问又云诸当坐者别奏尚书令陈矫自奏不敢辞罚亦不敢以处重爲恭意至恳恻臣窃爲朝廷惜之夫圣人不择世而兴不易人而治然而生必有贤智之佐者盖进之以道帅之以礼故也古之帝王所以能辅世长民者莫不远得百姓之欢心近尽羣臣之智力诚使今朝任职之臣皆天下之选而不能尽其力不可谓能使人也若非天下之选亦不可谓能官人也陛下忧劳万机或亲灯火而庶事不康刑禁日弛岂非股肱不称之明効与原其所由非独臣有不尽忠亦主有不能使也百里奚愚于虞而智于秦豫让苟容中行而着节智伯斯则古人之明验矣若陛下以爲今世无良才朝廷乏贤佐岂可追望稷契之遐踪坐待来世之俊乂乎今之所谓贤者尽有大官而享厚禄矣然而奉上之节未立向公之心不壹者委任之责不专而俗多忌讳故也陛下当阐广朝臣之心笃厉有道之节使之自同古人望与竹帛耳反使如廉昭者扰乱其间臣惧大臣遂将容身保位坐观得失爲来世戒也昔周公戒鲁侯曰无使大臣怨乎不以言贤愚明皆当世用也尧数舜之功称去四凶不言大小有罪则去也陛下何不遵周公之所以用大舜之所以去使侍中尚书坐则侍帷幄行则从舆辇亲对诏问所陈必达则羣臣之行能否皆可得而知忠能者进闇劣者退谁敢依违而不自尽以陛下之圣明亲与羣臣论议政事使羣臣人得自尽人自以爲亲人思所以报贤愚能否在陛下之所用也明主之用人也使能者不敢遗其力而不能者不得处非其任选擧非其人未必爲有罪也擧朝共容非其人乃爲怪耳陛下又患台阁禁令之不密人事请属之不绝听伊尹作迎客出入之制选司徒更恶吏以守寺门威禁由之实未得爲禁之本也陛下自不督必行之罚以绝阿党之原耳伊尹之制与恶吏守门非治世之具也使臣之言少蒙察纳何患于姧不削灭而养若廉昭等乎夫糺擿姧宄忠事也然而世憎小人行之者以其不顾道理而苟求容进也若陛下不复考其终始必以违衆忤世爲奉公密行白人爲尽节焉有通人大才而更不能爲此邪诚顾道理而弗爲耳使天下皆背道而趋利则人主之所最病者陛下将何乐焉胡不绝其萠乎夫先意承旨以求容美率皆天下浅薄无行义者其意务在于适人主之心而巳非欲治天下安百姓也陛下何不试变业而示之彼岂执其所守以违圣意哉夫人臣得人主之心安业也处尊显之官荣事也食千钟之禄厚实也人臣虽愚未有不乐此而喜于忤者也迫于道自强耳诚以爲陛下当怜而佑之少委任焉如何反录昭等倾侧之意而忽若人者乎恕论议抗直皆此类也龎德字令明南安人也拜立义将军屯樊讨关羽樊下诸将以德兄在汉中颇疑之德常曰我受国恩义在効死会汉水暴溢羽乘舩攻之矢尽短兵接德谓督将成何曰吾闻良将不怯死以苟免烈士不毁节以求生今日我死日也战益怒气愈壮而水浸盛爲羽所得立而不跪谓曰卿兄在汉中我以卿爲将不早降何爲骂羽曰竖子何谓降也魏王带甲百万威振天下汝刘备庸才耳岂能敌邪我宁爲国家鬼不爲贼将也遂爲羽所杀太祖闻而悲之爲流涕封其二子爲列侯文帝卽王位乃遣使就德墓赐谥策曰昔先轸丧元王蠋绝脰殒身殉节前代美之惟侯式昭果毅蹈难成名声溢当时义高在昔寡人愍焉谥曰壮侯又赐子会等四人爵关内侯邑各百户阎温字伯俭天水人也以凉州别驾守上邽令马超围州所治冀城甚急州乃遣温密出吿急贼见执还诣超超解其缚谓曰今成败可见足下爲孤城求救而执于人手义何所施若从吾言反谓城中东方无救此转祸爲福之计也不然今爲戮矣温伪许之超乃载温诣城下温向城大唿曰大军不过三日至勉之超怒数之温不应复谓温曰城中故人有欲与吾同者不温又不应遂切责之温曰夫事君有死无贰而卿乃欲令长者出不义之言吾岂苟生者乎超遂杀之羣书治要卷第二十五羣书治要羣书治要卷第二十六羣书治要卷第二十六秘书监鉅鹿男臣魏征等奉勅撰魏志下传陈思王植字子建每进见难问应声而对特见宠爱旣以才见异而丁仪丁廙杨脩等爲之羽翼太祖狐疑几爲太子者数矣黄初三年立爲鄄城王太和元年徙爲壅丘王三年徙封东阿王五年上疏求存问亲戚因致其意曰臣闻天称其高以无不覆地称其广以无不载日月称其明以无不照江海称其大以无不容故孔子曰大哉尧之爲君唯天爲大唯尧则之夫天德之于万物可谓弘广矣盖尧之爲敎先亲后疏自近及远周之文王亦崇厥化昔周公弔管蔡之不咸广封懿亲以藩屏王室传曰周之同盟异姓爲后诚骨肉之恩爽而不离亲亲之义寔在敦固未有义而后其君仁而遗其亲者也臣伏惟陛下资帝唐钦明之德体文王翼翼之仁惠洽椒房恩昭九亲羣后百寮番休递上执政不废于公朝下情得展于私室亲理之路通庆弔之情展诚可谓恕巳治人推惠施恩者矣至于臣等㛰媾不通兄弟乖绝吉凶之问塞庆弔之礼废恩纪之违甚于路人隔阂之异殊于胡越以一切之制无朝觐之望至于注心皇极结情紫闼神明知之矣愿陛下沛然垂诏使诸国庆问得展以叙骨肉之欢恩全怡怡之笃义妃妾之家膏沐之遗岁得再通齐义于贵宗等惠于百司如此则风雅所咏复存于圣世矣臣伏自思惟无锥刀之用及观陛下之所戒授若以臣爲异姓窃自料度不后于朝士矣若得辞远游戴武弁解朱组佩靑绂驸马奉车趣得一号安宅京室执鞭珥笔出从华盖入侍辇毂承答圣问拾遗左右乃臣丹诚之至愿也远慕鹿鸣君臣之宴中咏常棣匪他之戒下思伐木友生之义终怀蓼莪罔极之哀每四节之会块然独处左右唯仆隷所对唯妻子高谈无所与陈发义无所与展未尝不闻乐而拊心临觞而叹息也臣伏以爲犬马之诚不能动人譬人之诚不能动天崩城陨霜臣初信之以臣心况徒虚语耳若葵藿之倾叶大阳不爲之回光亦终向者诚也窃自比葵藿若降天地之施垂三光之明者寔在陛下今之否隔友于同忧而臣独倡言者窃不愿于圣世使有不蒙施之物必有惨毒之怀故栢舟有天只之怨谷风有弃予之叹故伊尹耻其君不如尧舜臣之愚蔽欲使陛下崇光日月被时雍之美者是臣慺慺之诚也诏报曰夫忠厚仁及草木则行苇之诗作恩泽衰薄不亲九属则角弓之章刺今令诸国兄弟情理简怠妃妾之家膏沐疎略纵不能敦而睦之王援古喩义备矣悉矣何言精诚不足以感通哉夫明贵贱崇亲亲礼贤良顺少长国之纲纪本无禁诸国通问之诏也矫枉过正下吏惧谴以至于此耳巳勅有司如王所诉植复上疏陈审擧之义曰臣闻天地协气而万物生君臣合德而庶政成五帝之世非皆智三季之末非皆愚用与不用知与不知也书曰有不世之君必能用不世之臣用不世之臣必能立不世之功昔乐毅奔赵心不忘燕廉颇在楚思爲赵将臣生乎乱长乎军又数承敎于武皇帝伏见行师用兵之要不必取孙吴而闇与之合窃揆之于心常愿得一奉朝觐排金门蹈玉陛列有职之臣赐须臾之间使臣得一散所怀摅尽藴积死不恨矣然天高听远情不上通徒独望靑云而拊心仰高天而叹息耳屈平曰国有骥而不知乘焉遑遑而更索昔管蔡放诛周邵作弼叔鱼陷刑叔向匡国三监之舋臣自当之二南之辅求必不远华宗贵族藩王之中必有应斯擧者故传曰无周公之亲不得行周公之事唯陛下少留意焉近者汉氏广建藩王丰则连城数十约则飨食祖祭而巳未若姬周之树国五等之品制也若扶苏之谏始皇淳于越难周靑臣可谓知时变矣能使天下倾耳注目者当权者是矣故谋能移主威能慴下豪右执政不在亲戚权之所在虽疏必重势之所去虽亲必轻盖取齐者田族非吕宗也分晋者赵魏非姬姓也唯陛下察之苟吉专其位凶离其患者异姓之臣也欲国之安祈家之贵存共其荣没同其祸者公族之臣也今反公族疏而异姓亲臣窃惑焉今臣与陛下践冰履炭高下共之岂得离陛下哉不胜愤懑拜表陈情若有不合乞且藏之书府不便灭弃臣死之后事可思六年封植爲陈王时法制待藩国旣自峻逼寮属皆贾竖下才兵人给其残老大数不过二百人十一年而三徙都常汲汲无欢遂发疾薨中山恭王衮每兄弟游娱衮独谭思经典文学防辅遂共表称陈衮美衮闻之大惊惧责让文学曰修身自守常人之行耳而诸君乃以上闻是适所以增其负累也且如有善何患不闻而遽共如是是非益我其诚愼如此衮尚约俭敎勅妃妾纺绩织絍习爲家人之事衮病困令世子曰汝幼少未闻义方早爲人君伹知乐不知苦必将以骄奢爲失也接大臣务以礼虽非大臣老者犹宜答拜事兄以敬恤弟以慈兄弟有不良之行当造膝谏之谏之不从流涕喩之喩之不改乃白其母若犹不改当以奏闻并辞国土与其守宠罹祸不若贫贱全身也此亦谓大罪恶耳其微过细愆故当奄覆之嗟乎小子愼脩乃身奉圣朝以忠贞事太妃以孝敬闺闱之内奉令于太妃阃阈之外受敎于沛王无怠乃心以慰余灵薨诏使大鸿胪持节典护丧事赠赗甚厚评曰魏氏王公徒有国土之名而无社稷之实又禁防拥隔同于囹圄位号靡定大小岁易骨肉之恩乖棠棣之义废爲法之弊一至于此乎王粲字仲宣山阳人也拜侍中始文帝爲五官将及平原侯植皆好文学粲与徐干陈琳阮瑀应玚刘祯并见友善琳字孔璋避难冀州袁绍使典文章袁氏败琳归太祖太祖谓曰卿昔爲本初移书伹可罪状孤而巳恶恶止其身何乃上及父祖耶琳谢罪太祖以琳爲军谋祭酒管记室卫觊字伯儒河东人也爲尚书明帝卽位百姓凋匮而役务方殷觊上疏曰夫变情厉性强所不能人臣言之旣不易人主受之又艰难且人之所乐者富贵荣显也所恶者贫贱死亡也然此四者君上之所制君爱之则富贵显荣君恶之则贫贱死亡顺指者爱所由来也逆意者恶所从至也故人臣皆争顺指而避逆意非破家爲国杀身成君者谁能犯颜色触忌讳建一言开一说哉陛下留意察之则臣下之情可见矣今议者多好悦耳其言治则比陛下于尧舜其言征伐则比二虏于狸鼠臣以爲不然汉文之时诸侯强大贾谊累息以爲至危况今四海之内分而爲三羣士陈力各爲其主是与六国分治无以爲异也当今千里无烟遗民困苦陛下不善留意将遂凋弊难可复振礼天子之器必有金玉之饰飮食之肴必有八珍之味至于凶荒则彻膳降服然则奢俭之节必视世之丰约也武帝之时后宫食不过一肉衣不用锦绣茵蓐不缘饰器物无丹漆用能平定天下遗福子孙此皆陛下之所亲览也当今之务宜君臣上下量入爲出深思句践滋民之术由恐不及而尚方所造金银之物渐更增广侈靡日崇帑藏日竭昔汉武信神仙之道谓当得云表之露以飡玉屑故立仙掌以承高露陛下至通每所非笑汉武有求于露而由尚见非陛下无求于露而空设之不益于好而糜费功夫诚皆圣虑所宜裁制也刘廙字恭嗣南阳人也爲五官将文学魏讽反廙弟伟爲讽所引当相坐诛太祖令曰叔向不坐弟虎古之制也特原不问陈羣字长文颍川人也爲司空录尚书事靑龙中营治宫室百姓失农时羣上疏曰禹承唐虞之盛犹卑宫室而恶衣服况今丧乱之后人民至少吴蜀未灭社稷不安今舍此急而先宫室臣惧百姓遂困将何以应敌此安危之机也唯陛下虑之帝答曰王者宫室亦宜并立灭贼之后伹当罢守耳岂可复兴役耶是故君之职萧何之大略也羣又曰昔汉祖唯与项羽争天下羽巳灭宫室烧焚是以萧何起武库太仓皆是要急然犹非其壮丽今二虏未平诚不宜与古同也夫人之所欲莫不有辞况乃天下莫之敢违前欲坏武库谓不可不坏也后欲置之谓不可不置也若必作之固非臣下辞言所屈若少留神卓然回意亦非臣下之所及也汉明帝欲起德阳殿钟离意谏卽用其言后乃复作之殿成谓羣臣曰钟离尚书在不得成此殿也夫王者岂惮一臣盖爲百姓也今臣曾不能少凝圣听不及意远矣帝于是有所减省陈矫字季弼广陵人也迁尚书令明帝尝卒至尚书门矫跪问帝曰陛下欲何之曰欲案行文书耳矫曰此自臣职分非陛下所宜临也若臣不称其职则请就黜退陛下宜还帝慙囘车而反其亮直如此卢毓字子家涿郡人也靑龙中入爲侍中侍中高堂隆数以宫室事切谏帝不悦毓进曰臣闻君明则臣直古之圣王恐不闻其过故有敢谏之鼓近臣尽规此乃臣等所以不及隆隆诸生名爲狂直陛下宜容之爲吏部尚书前此诸葛诞等驰名誉有四窻八达之诮帝深疾之时擧中书郞诏曰得其人与否在卢生耳选擧莫取有名名如画地作饼不可啖毓对曰名不足以致异人而可以得常士常士畏敎慕善然后有名非所当疾也愚臣旣不足以识异人又主者正以循名案常爲职伹当有以验其后故古者敷奏以言明试以功帝纳其言和洽字阳士汝南人也爲丞相掾属时毛玠崔琰并以忠淸干事其选用先尚俭节洽言曰天下大器在位与人不可以一节俭也俭素过中自以处身则可以此挌物所失或多今朝廷之仪吏着新衣乘好车者谓之不淸形容不饰衣裘弊坏者谓之廉㓗至令士大夫故污辱其衣藏其舆服朝府大吏或自挈壶餐以入官寺夫立敎观俗贵处中庸爲可继也今崇一槪难堪之行以检殊涂勉而爲之必有疲瘁古之大敎务在通人情而凡激诡之行则容隐伪矣魏国旣建爲侍中后有白毛玠谤毁太祖太祖见近臣怒甚洽陈玠素行有本求案实其事罢朝太祖令曰今言事者白玠不伹谤吾也乃复爲崔琰觖望此损君臣恩义妄爲死友怨叹殆不可忍也和侍中比求实之所以不听欲重参之耳洽对曰如言玠罪过深重非天地所覆载臣非敢曲理玠以枉大伦也以玠出羣吏之中特见㧞擢显在首职历年荷宠刚直忠公爲衆所惮不宜有此然人情难保要宜考覈两验其实今圣恩垂含垢之仁不忍致之于理更使曲直之分不明疑自近始太祖曰所以不考欲两全玠及言事者耳洽对曰玠信有谤上之言当肆之市朝若玠无此言事者加诬大臣以误主听二者不加检覈臣窃不安太祖曰方有军事安可受人言便考之耶转爲太常淸贫守约至卖田宅以自给明帝闻之加赐谷帛杜袭字子绪颍川人也爲侍中将军许攸拥部曲不附太祖而有谩言太祖大怒先欲讨之羣臣多谏可招怀攸共讨彊敌太祖横刀于膝作色不听袭入欲谏太祖逆谓之曰吾计巳定卿勿复言之袭曰若殿下计是耶臣方助殿下成之若殿下计非耶虽成宜改之殿下逆臣令勿言何待下之不阐乎太祖曰许攸慢吾如何可置乎袭曰殿下谓许攸何如人耶太祖曰凡人也袭曰夫唯贤知贤唯圣知圣凡人安能知非凡人邪方今豺狼当路而狐狸是先人将谓殿下避强攻弱进不爲勇退不爲仁臣闻千石之弩不爲鼷鼠发机万钧之钟不以莛撞起音今区区之许攸何足以劳神武哉太祖曰善遂厚抚攸攸卽归服高柔字文慧陈留人拜丞相理曹掾时置校事卢洪赵达等使察羣下柔谏曰设官分职各有所司今置校事旣非居上信下之旨又达等数以憎爱擅作威福宜检治之太祖曰卿知达等恐不如吾也要能刺擧而辨衆事使贤人君子爲之则不能也昔叔孙通用羣盗良有以也达等后姦利发太祖杀之以谢于柔文帝践祚转治书执法时民间数有诽谤妖言帝疾之有妖言輙杀而赏吿者柔上疏曰今妖言者必戮吿之者輙赏旣使过误无反善之路又将开凶狡之羣相诬罔之渐诚非所以息姦省讼缉熙治道也昔周公作诰称殷之祖宗咸不顾小人之怨在汉太宗亦除妖言诽谤之令臣愚以爲宜除妖谤赏吿之法以隆天父养物之仁帝不卽从而相诬吿者滋甚帝乃下诏敢以诽谤相吿以所吿罪罪之于是遂绝迁爲廷尉明帝卽位时猎法甚峻而典农刘龟窃于禁内射兔其功曹张京诣校事言之帝匿京名收龟付狱柔表请吿者名大怒曰刘龟当死乃敢猎吾禁地送龟廷尉廷尉便当考掠何复请吿者主名吾岂妄收龟邪柔曰廷尉天下之平也安得以至尊喜怒而毁法乎重复爲奏辞指深切帝意寤乃下京名卽还讯各当其罪辛毘字佐治颍川人也文帝践祚迁侍中帝欲徙冀州士家十万户实河南时连蝗民饥羣司以爲不可而帝意甚盛毘与朝臣俱求见帝知其欲谏作色以见皆莫敢言毘曰陛下欲徙士家其计安出帝曰卿谓我徙之非邪毘曰诚以爲非帝曰吾不与卿共议毘曰陛下不以臣不肖置之左右厠之谋议之官安得不与臣议也臣所云非私也乃社稷之虑安得怒臣帝不答起入内毘随而引其裾帝遂奋衣不还良久乃出曰佐治卿持我何太急耶毘曰今徙旣失人心又无以食也帝遂徙其半尝从帝射雉帝曰射雉乐哉毘曰于陛下甚乐于羣下甚苦帝黙然后遂爲之希出明帝卽位时中书监刘放令孙资见信于主制断时政大臣莫不交好而毘不与往来毘子敞谏曰今刘孙用事衆皆影附大人宜小降意和光同尘不然必有谤言毘正色曰主上虽未称聪明不爲闇劣吾之立身自有本末就刘孙不平不过令吾不作三公而巳何危害之有焉有大丈夫欲爲公而毁其高节者耶冗从仆射毕䡄表言尚书仆射王思精勤旧吏忠亮计略不如辛毘毘宜代思帝以访放资放资对曰陛下用思者诚欲取其效力不贵虚名也毘实亮直然性刚而专圣虑所当深察也遂不用出爲卫尉杨阜字义山天水人也爲将作大匠时初治宫室发美女充后庭数出入弋猎阜上疏曰陛下奉武皇帝开拓之大业守文皇帝克终之元绪诚宜思齐往古圣贤之善治总观季世放盪之恶政所谓善治者务俭约重民力也所谓恶政者从心恣欲触情而发也惟陛下稽古世代之初所以明赫及季世所以衰弱至于泯灭近览汉末之变足以动心诫惧矣曩使桓灵不废高祖之法文景之恭俭太祖虽有神武于何所施其能耶而陛下何由处斯尊哉今吴蜀未定军旅在外愿陛下动则三思虑而后行重愼出入以往鉴来言之若轻成败甚重诏报曰间得密表先陈往古明王圣主以讽闇政切至之辞𣢾诚笃实将顺匡救备悉矣览思苦言吾甚嘉之迁少府后诏大议政治之不便于民者阜议以爲致治在于任贤兴国在于务农若舍贤而任所私此忘治之甚者也广开宫馆高爲台榭以妨民务此害农之甚者也百工不敦其器而竞作竒巧以合上欲此伤本之甚者也孔子曰苛政甚于勐虎今守功文俗之吏爲政不通治体苟好烦苛此乱民之甚者也当今之急宜去四甚帝旣新作许昌宫又营洛阳宫殿观阁阜上疏曰古之圣帝明王未有极宫室之高丽以雕弊百姓之财力者也桀作琁室象廊纣爲倾宫鹿台以丧其社稷楚灵以筑章华而身受其祸秦始皇作阿房而殃及其子二世而灭夫不度万人之力以从耳目之欲未有不亡者陛下当以尧舜禹汤文武爲法则夏桀殷纣楚灵秦皇爲深诫巍巍大业犹恐失之不夙夜敬止允恭恤民而自逸唯宫室是侈是饰必有顚覆危亡之祸方今二虏合从谋危宗庙十万之军东西奔赴边境无一日之娱农夫废业民有饥色陛下不是爲忧而营作宫室无有巳时君作元首臣爲股肱存亡一体得失同之臣虽驽怯敢忘争臣之义言不切至不足以感寤陛下陛下不察臣言恐皇祖烈考之祚将坠于地使臣身死有补万一则死之日犹生之年也奏御天子感其忠言手笔诏答高堂隆字升平泰山人也爲散骑常侍靑龙中大治殿舍西取长安大钟隆上疏曰昔周景王不仪刑文武之明德忽公旦之圣制旣铸大钱又作大钟单穆公谏而不听泠州鸠对而不从遂迷不反周德以衰良史记焉以爲永鉴然今之小人好说秦汉之奢靡以盪圣心求取亡国不度之器劳役费损以伤德政非所以兴礼乐之和保神明之休也是日帝幸上方隆与卞兰从帝以隆表授兰使难隆曰兴衰在政乐何爲也化之不明岂钟之罪隆对曰夫礼乐者爲治之大本也故箫韶九成凤皇来仪雷鼓六变天神以降政是以平刑是以错和之至也新声发响商辛以殒大钟旣铸周景以弊存亡之机恆由此作安在废兴之不阶也君擧必书古之道也作而不法何以示后帝称善迁侍中犹领太史令崇华殿灾诏问隆此何咎于礼宁有祈禳之义乎对曰夫灾变之发皆所以明敎戒也惟率礼脩德可以胜之易传曰上不俭下不节孽火烧其室又曰君高其台天火爲灾此人君苟饰宫室不知百姓空竭故天应之以旱火从高殿起也上天降鉴故谴吿陛下陛下宜增崇人道以答天意陵霄阙始搆有鹊巢其上帝以问隆对曰诗云惟鹊有巢惟鸠居之今兴宫室而鹊巢之此宫室未成身不得居之象也夫天道无亲唯与善人不可不深虑夏商之季皆继体也不钦承上天之明命惟谗谄是从废德适欲故其亡也忽焉臣备腹心苟可以繁祉圣躬安存社稷虽灰身破族犹生之年也岂惮忤逆之灾而令陛下不闻至言乎于是帝改容动色帝愈增崇宫殿雕饰观阁凿太行之石英采谷城之文石起景阳山于芳林之园建昭阳殿于大极之北铸作黄龙凤鸟奇伟之兽饰陵云台陵霄阙百役繁兴作者万数公卿以下至于学生莫不展力帝乃躬自掘土以率之而辽东不朝悼皇后崩天作淫雨冀州水出漂没民物隆上疏切谏曰昔在伊唐洪水滔天灾眚之甚莫过于彼力役之兴莫久于此尧舜君臣南面而巳禹敷九州庶士庸各有等差君子小人物有服章今无若时之急而使公卿大夫并与厮徒共供事役闻之四夷非嘉声也垂之竹帛非令名也是以古先哲王畏上天之明命矜矜业业惟恐有违灾异旣发惧而脩政未有不延期流祚者也爰及末叶闇君荒主不崇先王之令䡄不纳正士之直言以遂其情志恬忽变戒未有不至于顚覆者也秦始皇不筑道德之基而筑阿房之宫不忧萧墻之变而脩长城之役当其君臣爲此计也亦欲立万世之业使子孙长有天下岂意一朝匹夫大唿而天下倾覆哉故臣以爲使先代之君知其所行必将至于败则弗爲之矣是以亡国之主自谓不亡然后至于亡贤圣之君自谓将亡然后至于不亡昔汉文帝称爲贤主躬行约俭惠下养民而贾谊方之以爲天下倒县可爲痛哭者一可爲流涕者二可爲长叹息者三况今天下雕弊民无儋石之储国无终年之畜外有彊敌六军暴边内兴土功州郡骚动若有冦警则臣惧板筑之士不能投命虏庭矣又将吏奉禄稍见折减方之于昔五分居一夫禄赐谷帛人主之所以惠养吏民而爲之司命者也若今有废是夺其命旣得之而又失之此生怨之府也今陛下所与共坐廊庙治天下者非三司九列则台阁近臣皆腹心造膝宜在无讳若见丰省而不敢以吿从命奔走唯恐不胜是则具臣非鲠辅也昔李斯敎秦二世曰爲人主而不恣睢命之曰天下桎梏二世用之秦国以覆斯亦灭族是以史迁议其不正谏而爲世诫书奏帝览焉谓中书监令曰观隆此奏使朕惧哉隆疾笃口占上疏曰臣常疾世主莫不思绍尧舜汤武之治而蹈踵桀纣幽厉之迹莫不蚩笑季世惑乱亡国之主而不登践虞夏殷周之䡄悲夫寻观三代之有天下圣贤相承历载数百尺土莫非其有一民莫非其臣癸辛之徒恃其旅力知足以拒谏才足以饰非谄谀是尚台观是崇淫乐是好倡优是悦上天不蠲眷然回顾宗国爲墟天子之尊汤武有之岂伊异人皆明王之胄也且当六国之时天下殷炽秦旣兼之不脩圣道乃搆阿房之宫筑长城之守矜夸中国威服百蛮天下震竦道路以目自谓本枝百世永垂洪晖岂悟二世而灭社稷崩圯哉臣观黄初之际异类之鸟育长燕巢口爪胷赤此魏室之大异也宜防鹰掦之臣于萧墻之内可选诸王使君国典兵往往棊跱鎭抚皇畿翼亮帝室昔周之东迁晋郑是依汉吕之乱实赖朱虚盖前代之明鉴也夫皇天无亲唯德是辅民咏德政则延期过历下有怨叹则掇录授能由此观之则天下之天下也非独陛下之天下也臣百疾所钟气力稍微輙自舆出还舍若遂沈沦魂而有知结草以报田豫字国让渔阳人也爲护乌丸校尉徐邈字景山燕国人也爲凉州刺史西域流通荒戎入贡皆邈勋也赏赐皆散与将士无入家者妻子衣食不充天子闻而嘉之随时供给其家弹邪绳枉州界肃淸嘉平六年朝廷追思淸节之士诏曰夫显贤表德圣王所重擧善而敎仲尼所美故司空徐邈征东将军胡质卫尉田豫皆服职前朝历事四世出统戎马入赞庶政忠淸在公忧国忘私不营产业身没之后家无余财朕甚嘉之其赐邈等家谷二千斛钱三十万布吿天下王昶字文舒太原人也迁兖州刺史爲兄子及子作名字皆依谦实以见其意故兄子黙字处静沈字处道其子浑字玄冲深字道仲遂书戒之曰夫人爲子之道莫大于宝身全行以显父母此三者人知其善而或危身破家陷于灭亡之祸者何也由所祖习非其道也夫孝敬仁义百行之首而立身之本也孝敬则宗族安之仁义则鄕党重之此行成于内名着于外者矣若不笃于至行而背本逐末以陷浮华焉以成朋党焉浮华则有虚伪之累朋党则有彼此之患此二者之戒照然着明而循覆车滋衆逐末弥甚皆由惑当时之誉昧目前之利故也夫富贵声名人情所乐而君子或得而不处何也恶不由其道耳患人知进而不知退知欲而不知足故有困辱之累悔吝之咎语曰不知足则失所欲故知足之足常足矣览往事之成败察将来之吉凶未有干名要利欲而不厌而能保世持家永全福禄者也欲使汝曹立身行巳遵儒者之敎履道家之言故以玄黙冲虚爲名欲使汝曹顾名思义不敢违越也古者盘杅有铭几杖有诫俯仰察焉用无过行况在巳名可不戒之哉夫物速成则疾亡晩就则善终朝华之草夕而零落松栢之茂隆寒不衰是以大雅君子恶速成戒阙党也若范匄对秦客至武子击之折其委笄恶其掩人也夫人有善鲜不自伐有能者寡不自矜伐则掩人矜则陵人掩人者人亦掩之陵人者人亦陵之故三郄爲戮于晋王叔负罪于周不唯矜善自伐好争之咎乎故君子不自称非以让人恶其盖人也夫能屈以爲伸让以爲得弱以爲强鲜不遂矣夫毁誉爱恶之原而祸福之机也是以圣人愼之孔子曰吾之于人谁毁谁誉如有所誉必有所试以圣人之德犹尚如此况庸庸之徒而轻毁誉哉昔伏波将军马援戒其兄子言闻人之恶当如闻父母之名耳可得闻口不可得道也斯戒至矣人或毁巳当退而求之于身若巳有可毁之行则彼言当矣若巳无可毁之行则彼言妄矣当则无怨于彼妄则无害于身又何反报焉且闻人毁巳而忿者恶丑声之加人也人报者滋甚不如黙而自脩也谚曰救寒莫如重裘止谤莫如自脩斯言信矣若与是非之士凶险之人近犹不可况与对校乎其害深矣可不愼与吾与时人从事虽出处不同然各有所取颍川郭伯益好尚通达敏而有知其爲人弘旷不足轻贵有余得其人重之如山不得其人忽之如草吾以所知亲之眤之不愿儿子爲之北海徐伟长不治名高不求苟得澹然自守唯道是务其有所是非则託古人以见其意当时无所襃贬吾敬之重之愿儿子师之乐安任昭先淳粹履道内敏外恕处不避洿怯而义勇吾友之善之愿儿子遵之若引而申之触类而长之汝其庶几擧一隅耳及其用财先九族其施舍务周急其出入存故老其议论贵无贬其进仕尚忠节其取人务道实其处世戒骄淫其贫贱愼无戚其进退念合宜其行事加九思如此而巳吾复何忧哉钟会字士季颍川人也司马文王欲图蜀以会爲鎭西将军从骆谷入姜维等悉降会诏以会爲司徒会内有异志因邓艾承制专事密白艾有反状于是槛车征艾艾旣禽而会独统大衆威震西土自谓功名盖世不可复爲人下遂谋反诸军兵杀会羣书治要卷第二十六羣书治要羣书治要卷第二十七羣书治要卷第二十七秘书监鉅鹿男臣魏征等奉勅撰蜀志吴志上蜀志刘璋字季玉江夏人也爲益州刺史闻曹公征荆州遣别驾张松诣曹公曹公时巳定荆州走先主不复存录松松劝璋自绝先主姓刘讳备字玄德涿郡人也少语言善下人喜怒不形于色爲豫州牧叛曹公刘表郊迎以上賔礼待之益其兵使屯新野曹公南征表会表卒子琮请降先主遂将其衆去与曹公战于赤壁大破之益州牧刘璋降先主领益州牧诸葛亮爲股肱法正爲谋主关羽张飞马超爲爪牙许靖麋竺简雍爲賔友及董和黄权李严等本璋之所授用也吴壹费观等又璋之㛰亲也刘巴者宿昔之所忌恨也皆处之显任尽其器能有志之士无不竞劝魏文帝称尊号传闻汉帝见害先主乃发丧制服卽皇帝位于成都章武三年病笃託孤于丞相亮殂于永安宫评曰先主之弘毅宽厚知人待士盖有高祖之风英雄之器焉及其擧国託孤于诸葛亮而心神无二诚君臣之至公古今之盛䡄也诸葛亮字孔明琅耶人也毎自比于管仲乐毅时人莫之许也唯博陵崔州平颍川徐庶元直与亮友善谓爲信然时先主屯新野徐庶见先主先主器之谓先主曰诸葛孔明者卧龙也将军岂愿见之乎先主遂诣亮凡三于是与亮情好日密关羽张飞等不悦先主解之曰孤之有孔明犹鱼之有水也愿诸君勿复言羽飞乃止成都平以亮爲军帅将军先主外出亮常鎭守成都足食足兵先主卽帝位策亮爲丞相录尚书事先主病笃召亮属以后事谓亮曰君才十倍曹丕必能安国终定大事若嗣子可辅辅之如其不才君可自取亮涕泣曰臣敢竭股肱之力効忠贞之节继之以死先主又爲诏勅后主曰汝与丞相从事事之如父建兴十二年亮悉大衆由斜谷出以流马运据武功五丈原与司马宣王对于渭南分兵屯田耕者杂于渭濵居民之间而百姓安堵军无私焉相持百余日亮病卒于军初亮自表后主曰成都有桑八百株薄田十五顷子弟衣食自有余饶至于臣在外任无别调度随身衣食悉仰于官若死之日不使内有余帛外有赢财以负陛下及卒如其所言评曰诸葛亮之爲相国也抚百姓示义䡄约官职从权制开诚心布公道尽忠益时者虽雠必赏犯法怠慢者虽亲必罚服罪输情者虽重必释游辞巧饰者虽轻必戮善无微而不赏恶无纤而不贬庶事精练物理其本循名责实虚伪不齿终于邦域之内咸畏而爱之刑政虽峻而无怨者以其用心平而劝戒明也可谓识治之良才管萧之亚匹矣关羽字云长河东人也先主合徒衆羽与张飞爲之御侮先主与二人寝则同牀恩若兄弟而稠人广坐侍立终日随先主周旋不避艰险先主使羽守下邳曹公东征擒羽以归拜爲偏将军礼之甚厚袁绍遣大将军颜良攻东郡太守刘延于白马曹公使张辽及羽爲先锋击之羽望见良麾盖策马刺良于万衆之中斩其首还绍诸将莫能当者遂解白马围曹公表封羽爲汉寿亭侯初曹公壮羽爲人而察其心神无久留之意谓张辽曰卿试以情问之旣而辽以问羽羽叹曰吾极知曹公待我厚然吾受刘将军恩誓以共死不可背之吾终不留吾要当立効以报曹公而后乃归辽以羽言执曹公曹公义之及羽杀颜良曹公知其必去也重加赏赐羽尽封所赐而奔先主左右欲追之曹公曰彼各爲其主勿追之张飞字益德涿郡人也先主攻刘璋飞分定郡县至江州破璋将严颜生获颜飞呵颜曰大军至何以不降而敢拒战颜答曰卿等无状侵夺我州我州伹有断头将军无有降将军也飞怒令左右牵去斫头颜颜色不变曰斫头便斫头何爲怒耶飞壮而释之引爲賔客章武元年迁车骑将军飞雄壮威勐亚于关羽魏谋臣程昱等咸称羽飞万人之敌也羽善待卒伍而骄于士大夫飞爱敬君子而不恤小人先主常戒之曰卿刑杀旣过差又曰鞭檛徤儿而令在左右此取祸之道也飞犹不悛先主伐吴飞当率兵万人自阆中会江州临发其帐下将张达范彊杀飞庞统字士元襄阳人也郡命爲功曹性好人伦勤于长养每所称述多过其才时人怪问之统答曰当今天下大乱雅道陵迟善人少而恶人多方欲兴风俗长道业不美其谈卽声名不足慕企不足慕企而爲善者少矣今㧞十失五犹得其半而可以崇迈世敎使有志者自厉不亦可乎守耒阳令在县不治免官吴将鲁肃遗先主书曰庞士元非百里才也使处治中别驾之任始当展其骥足耳诸葛亮亦言之于先主先主见与善谈大器之以爲治中从事亲待亚诸葛亮爲流矢所中卒先主痛惜言则流涕简雍字宪和涿郡人也爲昭德将军时天旱禁酒酿者有刑吏于人家索得酿具论者欲令与作酒者同罚雍从先主游观见一男子行道谓先主曰彼人欲行淫何以不缚先主曰卿何以知之雍对曰彼有淫具与欲酿者同先主大笑而原欲酿者董和字幼宰南郡人也先主定蜀与诸葛亮并署大司马府事献可替否共爲欢交死之日家无担石之贮亮后爲丞相敎与羣下曰夫参署者集衆思广忠益也若远小嫌难相违覆旷阙损矣违覆而得中犹弃弊硚而获珠玉也然人心苦不能尽唯徐元直处兹不惑又董幼宰参署七年事有不至至于十反来相启吿苟能慕元直之十一幼宰之慇懃有忠于国则亮可少过矣又曰昔𥘉交州平屡闻得失后交元直勤见启诲前参事于幼宰每言则尽后从事于伟度数有諌止虽姿性鄙闇不能悉纳然与此四子终始好合亦足以明其不疑于直言也其追思和如此允字休昭和子也迁爲侍中甚尽匡救之理后主严惮之后主渐长大爱宦人黄晧晧便辟侮谄欲自容入允常上则正色匡主下则数责于晧晧畏允不敢爲非终允之世晧位不过黄门丞陈祇代允爲侍中与晧互相表里晧始预政事祇死后晧从黄门令爲中常侍奉车都尉操弄威柄终至覆国蜀人无不追思允张裔字君嗣蜀郡人也丞相亮以爲府长史常称曰公赏不遗远罚不阿近爵不可以无功取刑不可以势贵免此贤愚之所以佥忘其身者也黄权字公衡巴西人也州牧刘璋召爲主簿时别驾张松建议宜迎先主使伐张鲁权諌曰左将军有骁名今请到欲以部曲遇之则不满其心欲以賔客礼待之则一国不容二君若客有泰山之安则主有累卵之危矣璋不听出权爲广汉长先主遂袭取益州诸县望风影附权闭城门坚守须刘璋稽服乃诣先主先主假权偏将军先主将东伐吴权谏曰吴人捍战又水军顺流进易退难臣请爲先驱以尝冦陛下宜爲后鎭先主不从以权爲鎭北将军督江北军南军败绩先主引退而道隔绝权不得还故率将所领降于魏有司执法白收权妻子先主曰孤负黄权权不负孤也待之如初魏文帝谓权曰君舍逆効顺欲追踪陈韩邪权对曰臣过受刘主殊遇降吴不可还蜀无路是以归命且败军之将免死爲幸何古人之可慕也文帝善之拜爲鎭南将军封育阳侯加侍中使之陪乘蜀降人或云诛权妻子权知其虚言未便发丧后得审问果如所言及先主薨问至魏羣臣咸贺而权独否蒋琬字公琰零陵人也随先主入蜀除广都长先主尝因游观奄至广都衆事不理时又沈醉先主大怒将加罪戮诸葛亮请曰蒋琬社稷之器非百里之才其爲政以安民爲本不以脩饰爲先愿公重加察之先主雅敬亮伹免官而巳亮每言公琰託志忠雅当与吾共赞王业者也密表后主臣若不幸后事宜以付琬亮卒琬爲尚书令迁大将军录尚书事时新丧元帅远近危竦琬出类㧞萃处羣僚之右旣无戚容又无喜色神守擧止有如平日由是衆望渐服加大司马东曹掾杨戏素性简略琬与言论时不应答或欲搆戏于琬曰公与戏语而不见应戏之慢上不亦甚乎琬曰人心不同各如其面面从后言古人之所诫也戏欲赞吾是邪则非其本心欲反吾言则显吾之非是以默然是戏之快也又督农杨敏曾毁琬曰作事愦愦诚非及前人或以白琬主者请推治敏琬曰吾实不如前人无可推也主者重据听不推则乞问其愦愦之状琬曰苟其不如则事不当理事不当理则愦愦矣复何问邪后敏坐事系狱衆人犹惧其必死琬心无适莫得免重罪杨戏字文然犍爲人也爲射声校尉着季汉辅臣赞吴志上孙权字仲谋吴郡人䇿弟也䇿薨以事授权权待张昭以师傅之礼而周瑜程普吕范等爲将率招延俊秀聘求名士鲁肃诸葛瑾等始爲賔客分部诸将鎭抚山越讨不从命赤乌元年初权信任校事吕壹壹性苛惨用法深刻太子登数谏权不纳大臣由是莫敢言后壹姦罪发露伏诛权引咎责躬乃使中书郞袁礼吿谢诸将因问时事所当损益孙休字子烈权第六子也弟亮废孙綝使迎休改元永安以丞相濮阳兴及左将军张布有旧恩委之以事布典宫省兴关军国休锐意于典籍欲与韦曜盛冲讲论道艺曜冲素皆切直布恐入侍发其阴失令巳不得专因妄饰说以拒遏之休答曰孤之渉学所见不少其明君闇主姧臣贼子成败之事无不览也今曜等入伹欲与讲论书耳不爲从曜等始更受学也纵复如此亦何所损君特当以曜等恐道臣下姧变之事以此不欲令入耳布得诏陈谢重自序述又言惧妨政事休答曰书籍之事患人不好好之无伤也此无所爲非而君以爲不宜是以孤有所及耳政务学业其流各异不相妨也不图君今日在事更行此于孤也良所不取布拜表叩头休答曰聊相开悟耳何至叩头乎如君之忠诚远近所知诗云靡不有初鲜克有终终之实难君其终之初休爲王时布爲左右将督素见信爱及至践祚厚加宠待专擅国势多行无礼自嫌瑕短惧曜冲言之故尤患忌休虽解此旨心不能悦更恐其疑惧竟如布意废其讲业不复使冲等入孙皓字元宗权孙也休薨迎立皓皓旣得志麤暴骄盈多忌讳好酒色大小失望凤皇二年皓爱妾或使人至市劫夺百姓财物司市中郞将陈声素皓幸臣也绳之以法妾愬皓皓大怒假他事烧锯断声头投其身于四望之下天玺元年会稽大守车浚湘东大守张咏不出筭缗就在所斩之徇首诸郡天纪三年晋命杜预向江陵王濬唐彬浮江东下初皓每宴会羣臣无不咸令沈醉置黄门郞十人特不与酒侍立终日爲司过之吏宴罢之后各奏其阙失逆视之咎谬言之愆罔有不擧大者卽加威刑小者輙以爲罪后宫数千而採择无巳又激水入宫宫人有不合意者輙杀流之或剥人之面或凿人之眼岑昬险谀贵幸致位九列好兴功役衆所患苦是以上下离心莫爲尽力盖积恶巳极不复堪命故也四年濬彬所至则土崩瓦解皓奉书于濬濬受皓之降张昭字子布彭城人也孙策创业命昭爲长史升堂拜母如比肩之旧文武之事一以委昭每得北方士大夫书疏专归美于昭昭欲嘿而不宣则惧有私宣之则恐非宜也进退不安策闻之欢笑曰昔管子相齐一则仲父二则仲父而桓公爲覇者宗今子布贤我能用之其功名独不在我乎策临亡以弟权託昭昭率羣僚立而辅之权每田猎常乘马射虎虎常突前攀持马鞍昭变色而前曰将军何有当尔夫爲人君者谓能驾御英雄驱使羣贤岂谓驰逐于原野校勇勐兽者乎如有一旦之患奈天下笑何权谢昭曰年少虑事不远权于武昌临钓台飮酒大醉权使人以水洒羣臣曰今日酣飮惟醉堕台中乃当止耳昭正色不言出外车中坐权遣人唿昭还谓曰爲共作乐耳公何爲怒乎昭曰昔纣爲糟丘酒池长夜之飮当时亦以爲乐不以爲恶也权嘿然有慙色遂罢酒每朝见言论辞气壮厉义形于色会以直言逆旨中不进见后遣中使劳问因请见昭昭曰昔太后桓王不以老臣属陛下而以陛下属老臣是以思尽臣节以报厚恩使泯没之后有可称述而意虑浅短违逆盛旨自分幽沦长弃沟壑不图复蒙引见得奉帷幄然臣愚所以事国志在忠益毕命而巳若乃变心易虑以偸荣取容此臣所不能也权辞谢焉权以公孙渊称藩遣张弥许晏至辽东拜渊爲燕王昭谏曰渊背魏惧讨远来求援非本志也若渊改图欲自明于魏两使不反不亦取笑于天下乎权与相反覆昭意弥切权不能堪案刀而怒曰吴国士人入宫则拜孤出宫则拜君孤之敬君亦爲至矣而数于衆中折孤孤尝恐失计昭孰视权曰臣虽知言不用而每竭愚忠者诚以太后临崩唿老臣于牀下遗诏顾命之言故耳因涕泣横流权掷刀致地与昭对泣昭容貌矜严有威风权常曰孤与张公言不敢妄也擧邦惮之顾谭字子嘿吴郡人也祖父雍卒代雍平尚书事是时鲁王覇有盛宠与太子和齐衡谭上疏曰臣闻有国有家者必明嫡庶之端异尊卑之礼高下有差阶级踰邈如此则骨肉之恩生觊觎之望绝昔贾谊陈治安之计论诸侯之势以爲势重虽亲必有逆节之累势轻虽疏必有保全之祚故淮南亲弟不终飨国失之于势重也吴芮疎臣传祚长沙得之于势轻也今臣所陈非有偏诚欲以安太子而便鲁王也由是覇与谭有隙歩骘字子山临淮人也拜骠骑将军都督西陵中书吕壹典校文书多所纠擧骘上疏曰伏闻诸典校擿抉细微吹毛求瑕重案深诬趣陷人以成威福无罪无辜横受大刑是以吏民跼天蹐地谁不战慄昔之狱官唯贤是任故民无冤枉升泰之祚实由此兴今之小臣动与古异狱以贿成轻忽人命归咎于上爲国速怨甚可仇疾明德愼罚哲人惟刑书传所美自今弊狱都下则宜谘顾雍武昌则陆逊潘濬平心专意务在得情骘党神明受罪何恨此三臣者思虑不至则巳岂敢专擅威福欺其所天乎权亦觉寤遂诛吕壹张纮字子纲广陵人也权以爲长史病卒临困留牋曰自古有国有家者咸欲修德政以比隆盛世至于其治多不馨香非无忠臣贤佐闇于治体也由主不胜其情弗能用耳夫人情惮难而趣易好同而恶异与治道相反传曰从善如登从恶如崩言善之难也人君承奕世之基据自然之势操八柄之威甘易同之欢无假取于人而忠臣挟难进之术吐逆耳之言其不合也不亦宜乎虽则有衅巧辩缘间眩于小忠恋于恩爱贤愚杂错长幼失叙其所由来情乱之也故明君悟之求贤如饥渴受谏而不厌抑情损欲以义割恩上无偏谬之授下无希冀之望宜加三思含垢藏疾以成仁覆之大权省书流涕吕蒙字子明汝南人也拜虎威将军关羽讨樊权遣蒙到南郡糜芳降蒙入据城尽得羽及将士家属蒙皆抚慰过于平时故羽吏士无鬭心皆委羽降荆州遂定以蒙爲南郡守蒙疾发权时在公安迎置内殿所以治护者万方募封内有能愈蒙疾者赐千金时有减加权爲之惨慼欲数见其颜色又恐其劳动常穿壁瞻之见其小能下食则喜顾左右言笑不然则咄唶夜不能寐病中瘳爲下赦令令羣臣毕贺后更增笃权自临视卒权哀痛甚吕范字子衡汝南人也迁前将军初策使范典主财计权时年少私从有求范必关白不敢专许当时以此见望权守阳羡长有所私用策或料覆功曹周谷輙爲传着簿书使无谴问权临时悦之及后统事以范忠诚厚见信任以谷能欺更簿书不用也虞翻字仲翔会稽人也孙策命爲功曹待以交友之礼孙权以爲骑都尉数犯颜谏争权不能悦又性不协俗多见谤毁权旣爲吴王欢宴之末自起行酒翻伏地阳醉不持权去翻起坐权于是大怒手剑欲击之侍坐者莫不遑遽惟大司农刘基起抱权谏曰大王以三爵之后手杀善士虽翻有罪天下孰知之且大王以能容贤畜衆故海内望风今一朝弃之可乎权曰曹孟德杀孔文擧孤于虞翻何有哉基曰孟德轻害士人天下非之今大王躬行德义欲与尧舜比隆何得自喩于彼乎翻由是得免权因勅左右自今酒后言杀皆不得杀翻性疏直数有酒失权积怒非一遂徙翻交州张温字慧恕吴人也容貌奇伟权延见文辞占对观者倾竦权改容加礼拜议郞选曹尚书以辅义中郞将使蜀还权旣阴衔温称美蜀政又嫌其声名太盛衆庶炫惑恐终不爲己用思有以中伤之会曁艳事起遂因此发举艳字子休亦吴郡人也温引致之以爲选曹郞至尚书艳性狷厉好爲淸议见时郞署杂浊多非其人欲令臧否区别贤愚异贯弹射百寮覈选三署率皆贬高就下其居位贪鄙志节污卑者皆以爲军吏置营府以处之而怨愤之声积浸润之谮行矣竞言艳及选曹郞徐彪专用私情憎爱不由公理艳彪皆坐自杀温㝛与艳彪同意数交书疏闻问往还卽罪温权幽之有司斥还本郡骆统表理温曰伏惟陛下天生明德神启圣心招髦秀于四海置俊乂于宫朝多士旣受普笃之恩张温又蒙最隆之施而温自招罪谴孤负荣遇念其如此诚可悲疚然臣周旋之间爲国观听深知其状故密陈其理温实心无他情事无逆迹伹年纪尚少鎭重尚浅而戴赫烈之宠体卓伟之才亢臧否之谈効襃贬之议于是务势者妬其宠争名者嫉其才玄嘿者非其谈瑕衅者讳其议此臣下所当详辩明朝所当究察也在昔贾谊至忠之臣也汉文大明之君也然而绛灌一言贾谊远退何者疾之者深谮之者巧也然而误闻于天下失彰于后世故孔子曰爲君难爲臣不易温虽智非从横武非虓虎然其弘雅之素英秀之德文章之采论议之辩卓跞冠羣炜晔曜世世人未有及之者也故论温才卽可惜言罪则可恕若忍威烈以赦盛德宥贤才以敦大业固明朝之休光四方之丽观也君臣之义义之最重朋友之交交之最轻者国家不嫌与艳爲最重之义是以温亦不嫌与艳爲最轻之交也时世宠之于上温窃亲之于下也臣窃念人君虽有圣哲之姿非常之智然以一人之身御兆民之衆从增宫之内瞰四国之外照羣下之情求万机之理犹未易周也固当听察羣下之言以广聪明之烈今者人非温旣慇懃臣是温又契阔辞则俱巧意则俱至各自言欲爲国谁其言欲爲私仓卒之间犹难卽别然以殿下之聪叡察讲论之曲直若潜神留思纤粗研核情何嫌而不宣事何昧而不昭哉温非亲臣也臣非爱温者也昔之君子皆抑私忿以增君明彼独行之于前臣耻废之于后故遂发宿怀于今日纳愚言于圣听实尽心于明朝非有念于温身也权终不纳骆统字公绪会稽人也权召爲功曹统志在补察苟所闻见夕不待且常劝权以尊贤接士勤求损益飨赐之日可人人别进问其燥湿加以密意诱谕使言察其志趣令皆感恩戴义怀欲报之心权纳用焉出爲建忠郞将是时征役繁数重以疫疠民户损耗统上疏曰臣闻君国者以据疆土爲强富制威福爲尊贵曜德义爲荣显永世胤爲丰祚然财须民生强赖民力威恃民势福由民殖德俟民茂义以民行六者旣备然后应天受祚保族宜邦书曰衆非后无能胥以宁后非衆无以辟四方推是言之则民以君安君以民济不易之道也今强歒未殄海内未乂三军有无巳之役江境有不释之备征赋调数由来积纪加以殃疫死丧之灾郡县荒虚田畴芜旷听闻属城民户浸寡又多残老少有丁夫思寻所由小民无知旣有安土重迁之性且又前后出爲兵者生则困苦无有温饱死则委弃骸骨不反是以尤用恋本畏远同之于死每有征发羸谨居家重累者先见输送小有财货倾居行赂不顾穷尽轻剽者则迸入崄阻党就羣恶百姓虚竭嗷然愁扰愁扰则不营业不营业则致穷困致穷困则不乐生故口腹急则姧心动而携叛多也夫国之有民犹水之有舟停则以安扰则以危愚而不可欺弱而不可胜也是以圣王重焉祸福由之故与人消息观时制政方今长吏亲民之职惟以辨具爲能取过目前之急少复以恩惠爲治副称陛下天覆之仁勤恤之德者也官民政俗日以彫弊渐以陵迟势不可久夫治疾及其未笃除患贵其未深愿陛下少以万机余闲留神思省补复荒虚深图远计臣统之大愿足以死而不朽矣权感统言深加意焉迁偏将军数陈便宜前后书数十上所言皆善朱据字子范吴郡人也拜左将军嘉禾中始铸大钱一当五百后据部曲应受三万缗工王遂诈而受之典校吕壹疑据实取考问主者死于杖下据哀其无辜以厚棺歛之壹又表据吏爲据隐故厚其殡权数责问据据无以自明籍草待罪数月典军吏刘助觉言王遂所取权大感寤曰朱据见枉况吏民乎乃穷治壹罪赏助百万羣书治要卷第二十七羣书治要羣书治要卷第二十八羣书治要卷第二十八秘书监鉅鹿男臣魏征等奉勅撰吴志下陆逊字伯言吴郡人也爲鎭西将军刘备大率衆来权命逊爲大都督拒之备衆奔溃拜上大将军右都护逊虽身在外乃心于国上疏陈时事曰臣以爲科法严峻下犯者多顷年以来将吏罹罪虽不愼可责然天下未一当图进取小宜恩贷以安下情且世务日兴良能爲先自不姧秽入身难忍之过乞复显用展其力効此乃圣王忘过记功以成王业也昔汉高舍陈平之諐用其奇略终建勋祚功垂千载夫峻法严刑非帝王之隆业有罸无恕非怀远之弘规也赤乌七年爲丞相先是二宫并阙中外职司多遣子弟给侍全琮报逊逊以爲子弟苟有才不忧不用不宜私出以要荣利若其不佳终爲取祸且闻二宫势敌必有彼此此古人之厚忌也琮子寄果阿附鲁王轻爲交搆逊书与琮曰卿不师日磾而宿留阿寄终爲足下门户致祸矣琮旣不纳更以致隟及太子有不安之议逊上疏陈太子正统宜有盘石之固鲁王藩臣当使宠秩有差彼此得所上下获安谨叩头流血以闻书三四上及求诣都欲口论嫡庶之分以匡得失旣不听许而逊外甥顾谭顾承姚信并以亲附太子枉见流徙太子太傅吾粲坐数与逊交书下狱死权累遣中使责让逊逊愤恚致卒也子抗字幼节迁立节中郞将权谓曰吾前听用谗言与汝父大义不笃以此负汝前后所问一焚灭之莫令人见也孙皓卽位加鎭军大将军督信陵等军事抗闻都下政令多阙时何定弄权阉官与政抗上疏曰臣闻开国承家小人勿用靖谮庸回唐书攸戒是雅人所以怨刺仲尼所爲叹息也春秋巳来爰及秦汉倾覆之舋未有不由斯者也小人所见旣浅虽使竭情尽节犹不足任况其姦心素笃而憎爱移易哉苟患失之无所不至今委以聪明之任假以专制之威而冀雍熈之声作肃淸之化立不可得也方今见吏殊才虽少然或冠冕之胄少渐道敎或淸苦自立资能足用自可随才授职抑黜羣小然后俗化可淸庶政无秽闻薛莹征下狱抗上疏曰夫俊乂者国家之良宝社稷之贵资庶政所以伦叙四门所以穆淸也故大司农楼玄散骑中常侍王蕃少府李勗皆当世秀颕一时显器旣蒙初宠从容列位而并旋受诛殛或圯族替祀或投弃荒裔盖周礼有赦贤之辟春秋有宥善之义书曰与其杀不辜宁失不经而蕃等罪名未定大辟以加心经忠义身被极刑岂不痛哉且巳死之刑固无所识至乃焚烁流漂弃之水濵惧非先王之正典或甫侯之所戒也是以百姓哀耸士民同慼蕃勗永巳悔亦靡及诚望陛下赦召玄出而顷闻薛莹卒见逮录莹父综纳言先帝傅弼文皇及莹承基内厉名行今之所坐罪在可宥臣惧有司未详其事如复诛戮益失民望乞垂天恩原赦莹罪哀矜庶狱淸澄刑网则天下幸甚孙登字子高权长子也权爲吴王立登爲太子选置师傅铨简秀士以爲賔友登或射猎远避良田不践苗稼至所顿息又择空闲之地其不欲烦民如此尝乘马出有弹丸过左右求之有一人操弹佩丸咸以爲是辞对不服从者欲捶之登不听使求过丸比之非类乃见释又失盛水金马盂觉得其主左右所爲不忍致罚唿责数之长遣归家勅亲近勿言孙和字子孝立爲太子常言当世士人宜讲脩术学校习射御以周世务而伹交游博奕以妨事业非进取之谓后羣寮侍宴言及博奕以爲妨事费日而无益于用劳精损思而终无所成非所以进德脩业积累功绪也且志士爱日惜力君子慕其大者凡所患者在于人情所不能绝诚能绝无益之欲以奉德义之涂弃不急之务以脩功业之基其于名行岂不善哉夫人情犹不能无嬉娱嬉娱之好亦在于飮宴琴书射御之间何必博奕以爲欢乃命侍坐者八人各着论以矫之于是中庶子韦曜退而论奏和以示賔客时蔡颕好奕直事在署者颇效焉故以此讽之是后王夫人与全公主有隙权尝寝疾和祠祭于庙和妃叔父张休居近庙邀和过所居全公主使人觇因言太子不在庙中专就妃家计议又言王夫人见上寝疾有喜色权由是发怒夫人忧死和宠稍损惧于废黜鲁王覇觊觎滋甚陆逊吾粲顾谭等数陈适庶之义理不可夺全寄杨竺等爲覇支党谮愬日兴粲遂下狱诛谭徙交州权沈吟者历年后遂幽闭和于是骠骑将军朱据尚书仆射屈晃率诸将吏泥头自缚连日诣阙请和权甚恶之无难督陈正五营督陈象上书称引晋献公杀申生立奚齐晋国扰乱又据晃固谏不止权大怒族诛正象牵晃入殿杖一百竟徙和于故鄣羣司坐谏诛放者十数衆咸冤之封和爲南阳王遣之长沙诸葛恪被诛孙峻遣使者赐死擧邦伤焉孙覇字子威和弟也和爲太子覇爲鲁王宠爱崇特与和无殊顷之和覇不穆之声闻于权耳权禁断往来时全寄吴安孙奇杨竺等阴共附覇图危太子谮毁旣行太子以败覇亦赐死流竺尸于江又诛寄安奇等咸以党覇构和故也潘濬字承明武陵人也权称尊号拜爲少府迁太常时校事吕壹操弄威柄奏按丞相顾雍左将军朱据等皆见禁止濬求朝欲尽辞极谏至闻太子登巳数言之而不见从濬乃大请百寮欲因会手刄杀壹以一身当之爲国除患壹密闻知称疾不行濬每进见无不陈壹之姦险也由此壹宠渐衰后遂诛戮权引咎责躬也陆凯字敬风吴郡人也孙晧立爲左丞相时徙都武昌杨土百姓泝流供给以爲患苦又政事多谬黎元穷匮凯上疏曰臣闻有道之君以乐乐民无道之君以乐乐身乐民者其乐弥长乐身者不久而亡夫民者国之根也诚宜重其食爱其命民安则君安民乐则君乐自顷年以来君威伤于桀纣君明闇于姧雄君惠闭于羣孽无灾而民命尽无爲而国财空辜无罪赏无功使君有谬误之愆天爲作妖而诸公卿媚上以求爱困民以求饶导君于不义败政于淫俗臣窃爲痛心今隣国交好四边无事当务息役养士实其府库以待天时而更倾动天心搔扰万姓使民不安大小唿嗟此实非保国养民之术也昔秦所以亡天下者伹坐赏轻而罚重刑政错乱民力尽于奢侈目眩于美色志浊于财宝邪臣在位贤哲隐藏百姓业业天下苦之是以遂有覆巢破卵之忧汉所以彊者躬行诚信听谏纳贤惠及负薪躬请岩穴广採博察以成其谋此往事之明证也近者汉衰三家鼎立曹失纲纪晋有其政又益州危险兵多精强闭门固守可保万世而刘氏与夺乖错赏罚失所君恣意于奢侈民力竭于不急是以爲晋所伐君臣见虏此目前之明验也臣闇于大理文不及义智慧浅劣无复冀望窃爲陛下惜天下耳臣谨奏耳目所闻见百姓所爲烦苛刑政所爲错乱愿陛下息大功损百役务寛荡忽苛政又武昌土地实危险而塉埆非王都安国养民之处且童谣言宁飮建业水不食武昌鱼宁还建业死不止武昌居臣闻童谣之言生于天心乃以安居而比死足明天意知民所苦也臣闻国无三年之储谓之非国而今无一年之畜此臣下之责也而诸公卿位处人上禄延子孙曾无致命之节匡救之术苟进小利于君以求容媚荼毒百姓不爲君计也自从孙弘造义兵以来耕种旣空废所在无复输入而分一家父子异役廪食日张畜积日耗民力困穷鬻卖儿子调赋相仍日以疲极加有监官务行威势所在搔扰更爲烦苛民苦二端财力再耗此爲无益而有损也愿陛下一息此辈以鎭抚百姓之心此犹鱼鼈得免毒螫之渊鸟兽得离罗网之纲四方之民襁负而至矣如此民可得保先王之国存焉臣闻明王圣主取士以贤非求颜色而取好服捷口容悦者也臣伏见当今内宠之臣位非其人任非其量不能辅国匡时羣党相扶害忠隐贤愿陛下简文武之臣各尽其忠拾遗万一则康哉之歌作刑错之理淸愿陛下留神思臣愚言时殿上列将何定佞巧便僻贵幸任事凯面责定曰卿见前后事主不忠倾乱国政宁有得以寿终者何以专爲姦邪秽尘天听宜自改厉不然方见卿有不测之祸矣定大恨凯思中伤之凯终不以爲意乃心公家义形于色疾病晧遣中书令董朝问所欲言凯陈何定不可任用宜授外任不宜干与事姚信楼玄贺邵张悌郭逴薛莹或淸白忠勤或姿才卓茂皆社稷之桢干国家之良辅愿陛下重留神思访以时务晧遣亲近赵钦口诏报凯曰孤动遵先帝有何不平君所谏非也又建业宫不利故避之而宫室衰耗何以不可徙乎凯上疏曰臣窃见陛下执政事以来阴阳不调五星失晷职司不忠姦党相扶是陛下不遵先帝之所致也夫王者之兴受之于天脩之由德岂在宫乎而陛下不谘之公辅便盛意驱驰六军流离就令陛下身得安百姓愁劳何以用治此不遵先帝一也臣闻有国以贤爲本夏杀龙逢殷获伊摰斯前世之明効今日之师表也中常侍王蕃黄中通理处朝忠謇斯社稷之重鎭大吴之龙逢也而陛下忿其苦辞恶其直对枭之殿堂尸骸暴弃邦内伤心有识悲悼咸以吴国夫差复存先帝亲贤陛下反之是不遵先帝二也臣闻宰相国之柱也不可不强是故汉有萧曹之佐先帝有顾歩之相而万彧琐才凡庸之质昔从家隷超歩紫闼于彧巳丰于器巳溢而陛下爱其细介不访大趣荣以尊辅越尚旧臣贤良愤惋智士赫咤是不遵先帝三也先帝爱民过于婴孩民无妻者以妾妻之见单衣者以帛给之枯骨不收而取埋之而陛下反之是不遵先帝四也昔桀纣灭由妖妇幽厉乱在嬖妾先帝览之以爲身戒故左右不置婬邪之色后房无旷积之女今中宫万数不备嫔嫱外多鳏夫女吟于中是不遵先帝五也先帝忧劳万机犹惧有失陛下临祚以来游戏后宫眩惑妇女乃令庶事多旷下吏容姧欺是不遵先帝六也先帝笃尚朴素服不纯丽宫无高台物无雕饰而陛下征调州郡竭民财力土被玄黄宫有朱紫是不遵先帝七也先帝外杖顾陆朱张内近胡综薛莹是以庶绩雍熙邦内淸肃今者外非其任内非其人陈声曹辅斗筲小吏先帝之所弃而陛下幸之是不遵先帝八也先帝每宴见羣臣抑损醇醲臣下终日无失慢之尤而陛下拘以视瞻之敬惧以不尽之酒无异商辛长夜之飮是不遵先帝九也昔汉之桓灵亲近宦竖大失民心今高通羊度黄门小人而陛下赏以重爵权以战兵若江渚有难则度等之武不能御侮明矣是不遵先帝十也今宫女旷积而黄门复走州郡条牒民女有钱则舍无钱则取怨唿道路母子死诀是不遵先帝十一也先帝在时亦养诸王太子若取乳母其夫复役赐与钱财时遣归来视其弱息今则不然夫妇生离夫故作役儿从后死家爲空户是不遵先帝十二也先帝叹曰国以民爲本民以食爲天衣其次也三者孤存之于心今则不然农桑并废是不遵先帝十三也先帝简士不拘贵贱任之鄕闾効之于事擧者不虚受者不妄今则不然浮华者登朋党者进是不遵先帝十四也先帝战士不给他役江渚有事责其死効今之战士供给衆役廪赐不赡是不遵先帝十五也夫赏以劝功罚以禁邪赏罚不中则士民散失今江边将士死不见哀劳不见赏是不遵先帝十六也今在所监司巳爲烦猥兼有内使扰乱其中一民十吏何以堪命是不遵先帝十七也夫校事吏民之仇先帝末年虽有吕壹钱钦等皆诛夷以谢百姓今复张立校曹纵吏言事是不遵先帝十八也先帝时居官者咸久于其位然后考绩黜陟今州郡职司或莅政无几便征召迁转纷纭道路伤财害民于是爲甚是不遵先帝十九也先帝每察竟解之奏常留心推接是以狱无冤囚死者吞声今则违之是不遵先帝二十也若臣言可录藏之盟府如其虚妄治臣之罪愿陛下留意楼玄字承先沛郡人也孙晧卽位爲太司农主殿中事应对切直渐见责怒后人诬白玄与贺邵相逢驻共耳语大笑谤讪政事遂被诏诘责送付广州徙交趾别勅令杀之贺邵字兴伯会稽人也孙晧时迁中书令晧兇暴骄矜政事日弊邵上疏谏曰古之圣王所以潜处重闱之内而知万里之情垂拱衽席之上而明照八极之际者任贤之功也陛下宜旌贤表善以康庶政自顷年巳来朝列纷错眞伪相贸上下空任文武旷位外无山岳之鎭内无拾遗之臣佞谀之徒抚翼天飞干弄朝威盗窃荣利而忠良排坠信臣被害是以正士摧方而庸臣苟媚遂使淸流变浊忠臣结舌陛下处九天之上隐百重之室言出风靡令行景从媾近宠媚之臣日闻顺意之辞将谓此辈实贤而天下巳平也臣心所不安敢不以闻臣闻兴国之君乐闻其过荒乱之主乐闻其誉闻其过者过日消而福臻闻其誉者誉日损而祸至是以古之人君揖让以进贤虚己以求过譬天位于乘奔以虎尾爲警戒至于陛下严刑法以禁直辞黜善士以逆谏臣眩耀毁誉之实沈沦近习之言故常侍王蕃忠恪在公才任辅弼以酲酒之间加之大戮近鸿胪葛奚先帝旧臣偶有逆迕昏醉之言耳三爵之后礼所不讳陛下猥发雷霆谓之轻慢飮之醇酒中毒殒命自是之后海内悼心朝臣失图仕者以退爲幸居者以出爲福诚非所以保光洪绪熈隆道化也又何定本趋走小人仆隷之下身无锱铢之行能无鹰犬之用而陛下爱其佞媚假其威柄使定恃宠放恣自擅威福口正国议手弄天机上亏日月之明下塞君子之路臣窃观天变自比年巳来阴阳错谬四时逆节日蚀地震中夏殒雹参之典籍皆阴气陵阳小人弄势之所致也臣尝览书传验诸行事灾祥之应可爲寒慄昔高宗脩己以消鼎雉之异宋景崇德以退荧惑之变愿陛下上惧皇天谴吿之诮下追二君攘灾之道远览前代任贤之功近寤今日谬授之失淸澄朝位旌叙俊乂放退佞邪抑夺姧势广延淹滞容受直辞祇承干指敬奉先业则大化光敷天人望塞矣传曰国之兴也视民如伤其亡也以民爲草芥陛下昔韬神光潜德东夏以圣哲茂姿龙飞应天四海延颈八方拭目以成康之化必隆于且夕也自文兴巳来法禁转苛赋调益繁在所长吏迫畏罪负严法峻刑蹙民求辨是以人力不堪家户离散唿嗟之声感伤和气又江边戍兵宜时优育以待有事而征发赋调烟至云集衣不全短褐食不赡朝夕出当锋镝之难入抱无聊之慼是以父子相弃叛者成行愿陛下宽赋除烦省诸不急夫民者国之本也食者民之命也今国无一年之储家无经月之畜而后宫坐食万有余人内有离旷之怨外有损耗之费使库廪空于无用士民饥于糟糠又北敌注目伺国盛衰陛下不恃己之威德而怙敌之不来忽四海之困穷而轻虏之不爲难诚非长策庙胜之要也昔大皇帝创基南夏割据江山虽承天赞实由人力余庆遗祚至于陛下陛下宜勉崇德器以光前烈何可忽显祖之功勤轻难得之大业哉臣闻否泰无常吉凶由人长江之限不可久恃苟我不守一苇可航也昔秦建皇帝之号据殽函之阻德化不脩法政苛酷毒流生民忠臣杜口是以一夫大唿社稷倾覆近刘氏据三关之崄守重山之固可谓金城石室万世之业任授失贤一朝丧没君臣系颈共爲羁仆此当世之明鉴目前之炯戒也愿陛下远考前事近鉴世变丰基强本割情从道则成康之治兴而圣祖之祚隆矣书奏晧深恨之邵奉公贞正亲近所惮乃共谮邵与楼玄谤毁国事俱被诘责玄见送南州邵原复职后邵中恶风口不能言去职数月晧疑其託疾掠考千所卒无一言竟杀之家属徙临海并下诏诛玄子孙韦曜字弘嗣吴郡人也迁太子中庶子时蔡颕亦在东宫性好博奕太子和以爲无益命曜论之其辞曰盖闻君子耻当年而功不立疾没世而名不称故曰学如不及犹恐失之是以古之志士悼年齿之流迈而惧名称之不建也故勉精厉操不遑宁息且以西伯之圣姬公之才犹有日昃待且之劳故能隆王道垂名亿载况在臣庶而可以巳乎历观古今功名之士皆有积累殊异之迹劳身苦体契阔勤思平居不惰其业穷困不易其素是以卜式立志于耕牧而黄覇受道于囹圄终有崇显之福以成不朽之名故山甫勤于夙夜而吴汉不离公门岂有游惰哉而今之人多不务经术好翫博奕废事弃业忘寝与食穷日尽明继以脂烛当其临局交争雌雄未决专精锐意心劳体倦人事旷而不脩賔旅阙而不接虽有太牢之馔韶夏之乐不暇存也或至赌及衣物徙碁易行廉耻之意弛而忿戾之色发其所志不出一枰之上所务不过方罫之间胜敌无封爵之赏获地无兼土之实技非六艺用非经国立身者不阶其术征选者不由其道求之于战陈则非孙吴之伦也考之于道艺则非孔氏之门也以变诈爲务则非忠信之事也以劫杀爲名则非仁者之意也而空妨日废业终无补益是何异设木而击之置石而投之哉且君子之居室也勤身以致养其在朝也竭命以纳忠临事且犹旰食而何博奕之足耽乎夫然故孝友之行立贞纯之名彰也方今大吴受命海内未平圣朝干干务在得人勇略之士则受熊虎之任儒雅之徒则处龙凤之署百行兼苞文武并骛博选良才旌简髦俊设程试之科垂金爵之赏诚千载之嘉会百世之良遇也当世之士宜勉思至道爱功惜力以佐明时使名书史籍勋在盟府乃君子之上务当今之先急也夫一木之枰孰与方国之封枯碁三百孰与万人之将衮龙之服金石之乐足以兼棊局而贸博奕矣设令世士移博奕之力而用之于诗书是有颜闵之志也用之于智计是有良平之思也用之于资货有猗顿之富也用之于射御是有将帅之备也如此则功名立而鄙贱远矣孙晧卽位爲侍中常领左国史时在所承指数言瑞应晧以问曜曜答曰此人家筐箧中物耳又晧欲爲父和作纪曜执以和不登帝位宜名爲传如是者非一渐见责怒曜益忧惧自陈衰老求去晧终不听晧每飨宴无不竟日坐席无能否率以七升爲限虽不悉入口皆浇灌取尽曜素飮酒不过二升初见礼时常爲裁减或密赐菜茗以当酒至于宠衰更见逼强輙以爲罪又于酒后使侍臣难折公卿以嘲弄侵刻发摘私短以爲欢时有愆过或误犯晧讳輙见收缚至于诛戮曜以爲外相毁伤内长尤恨使不济济非佳事也故伹示难问经义言论而巳晧以爲不承用诏命意不忠尽遂积前后嫌忿收曜付狱华覈连上疏救曜晧不许遂诛曜也华覈字永先吴郡人也爲中书丞孙晧更营新宫制度弘广饰以珠玉所费甚多时盛夏兴功农守并废覈上疏谏曰臣闻汉文之世九州晏然当此之时皆以爲泰山之安无穷之基也至于贾谊独以爲可痛哭及流涕者三长大息者六乃曰方今之势何异抱火措之积薪之下而寝其上窃以曩时之事揆今之势谊云复数年间诸王方刚欲以此爲治虽尧舜不能安而今大敌据九州之地有大半之衆习攻战之余术乘戎马之旧势非徒汉之诸王淮南济北而巳谊之所欲痛哭比今爲缓抱火卧薪之喩于今爲急诚宜住建立之役先备豫之计勉垦植之业爲饥乏之救若舍此急尽力功作卒有风尘不虞之变当委版筑之役应烽燧之急驱怨苦之衆赴白刄之难此乃大敌所因爲资也如伹固守旷日持久则军粮必乏不待接刄而战士巳困矣王者以九域爲宅天下爲家不与编户之民转徙同也今之宫室先帝所营卜土立基非爲不祥又杨市土地与宫连接若大功毕竟舆驾迁住门行之神皆当转移犹恐长久未必胜旧屡迁不可留则有嫌此乃愚臣所以夙夜爲忧灼也臣省月令季夏之月不可以兴土功不可以会诸侯不可以起兵动衆擧大事必有大凶六月戊巳土行正王旣不可犯加又农月时不可失昔鲁隐夏城中丘春秋书之垂爲后戒今筑宫爲长世之洪基而犯天地之大禁袭春秋之所书废敬授之上务臣以愚管窃所不安又恐所召离民或有不至讨之则废役兴事不讨则日月滋蔓若悉并到大衆聚会希无疾病且人心安则思善苦则怨叛今当角力中原以定强弱正于际会彼益我损此乃雄夫智士所以深忧也臣闻先王治国无三年之储曰国非其国安宁之世戒备如此况敌强大而忽农忘畜若上下空乏运漕不供北敌犯疆使周邵更生良平复出不能爲陛下计明矣书奏晧不纳后迁东观令领右国史时仓廪无储世俗滋侈覈上疏曰今冦虏充斥征伐未巳居无积年之储出无应敌之畜此乃有国者所宜深忧也夫财谷所生当出于民趋时务农国之上务而都下诸官所掌别异各自下调不计民力輙与近期长吏畏罪昼夜催民委舍田事遑赴会日定送到都或藴积不用而徒使百姓消力失时到秋收月督其限入夺其播殖之时而责其今年之税如有逋悬则籍没财物故家户贫困衣食不足宜暂息衆役壹心农桑古人称一夫不耕或受其饥一女不织或受其寒是以先王治国唯农是务军兴巳来巳向百载农人废南畆之务女工失机杼之业推此揆之则蔬食而长饥薄衣而履氷者固不少矣臣闻主之所求于民者二民之所望于主者三二谓求其爲己劳也求其爲己死也三谓饥者能食之劳者能息之有功者能赏之民巳致其二事而主失其三望者则怨心生而功不建今帑藏不实民劳役猥主之二求巳备民之三望未报且饥者不待备羞而后饱寒者不俟狐貉而后温爲味者口之奇文绣者身之饰也今事多而役繁民穷而俗奢百工作无用之器妇人爲绮靡之饰不勤麻枲并绣文黼黻转相倣効耻独无有兵民之家犹复逐俗内无担石之储而出有绫绮之服至于富贾商贩之家奢恣尤甚天下未平百姓不赡宜壹生民之原丰谷帛之业而弃功于浮华之巧妨日于侈靡之事上无尊卑等级之差下有耗财费力之损且美貌者不待华采以崇好艳姿者不待文绮以致爱五色之饰足以丽矣若极粉黛穷盛服未必无丑妇废华采去文绣未必无美人也若实如所论有之无益废之无损者何爱而不暂禁以充府藏之急乎此救乏之上务富国之本业也使管晏复生无以易此汉之文景承平继统天下巳定四方无虞犹以雕文之伤农事锦绣之害女工开国家之利杜饥寒之本况今六合分乖豺狼充路兵不离疆甲不解带而可以不广生财之原充府藏之积哉羣书治要卷第二十八羣书治要羣书治要卷第二十九羣书治要卷第二十九秘书监鉅鹿男臣魏征等奉勅撰晋书上纪武皇帝讳炎字安世文帝太子也泰始五年廷尉上西平民麴路伐登闻鼓言多妖妄毁谤帝诏曰狂狷怨诽亦朕之愆勿罪也咸宁四年大医司马程据献雉头裘诏曰异服奇技典制所禁也其于殿前烧裘甲申勅内外敢有犯者依礼治罪太康元年吴主孙皓降有司奏晋德隆茂光𬒳四表吴会旣平六合爲一宜勒封东岳以彰圣德帝曰此盛德之事所未议也群臣固请弗听惠皇帝讳衷字正度武帝太子也永平元年迁皇太后于永宁宫贾后讽群臣奏废皇太后爲庶人居于金墉城九年贾后诬奏皇太子有悖书帝幸式干殿召公卿百官皆入诏赐太子死以所谤悖书及诏文遍示诸王公司空张华曰此国之太祸自汉氏以来每废黜正嫡恆至丧乱且晋有天下日浅愿陛下详之尚书仆射裴頠曰臣不识太子书不审谁爲通表谁发此者爲是太子手书不宜先捡挍而王公百官竟无言免太子爲庶人幽于金墉城永康元年前西夷挍尉司马阎缵舆棺诣阙上书曰伏见赦文及牓下前太子遹手疏以爲惊愕自古巳来臣子悖逆未有如此之甚者也幸赖天慈全其首领臣伏念遹生于圣父而至此者由于长养深宫沈沦富贵受饶先帝父母骄之每见选师傅下至群吏率取膏梁击钟鼎食之家稀有寒门儒素如卫绾周文石奋疏广者也洗马舍人亦无汲黯郑庄之比遂使不见事父事君之道臣案古典太子居以士礼与国人齿以此明先王欲令知先贱然后乃贵自顷东宫亦微太盛所以致败也非伹东宫历观诸王师友文学亦取豪族爲能得者率非龚遂王阳能以道训友无直亮三益之节官以文学爲名实不读书伹共鲜衣怒马纵酒高会嬉游博奕岂有切磋能相长益臣常恐公族凌迟以此叹息今遹可以爲戒恐其被斥弃逐远郊始当悔过无所复及昔戾太子无状称兵拒命而壶关三老上书犹曰子弄父兵罪应笞汉武感悟筑思子之台今遹无状言语逆悖受罪之日不敢失道犹爲轻于戾太子尚可禁持捡着目下重选师傅爲置文学皆选以学行自立者及取服勤更事名行素闻者使共与处使严御史监护其家绝贵戚子弟轻薄宾客如此左右前后莫非正人使共论议于前伹道古今孝子慈亲忠臣事君及思愆改过之比日闻善道庶几可全昔太甲有罪放之三年思庸克复爲殷明王又魏明帝因母得罪废爲平原侯爲置家臣庶子文学皆取正人共相匡矫事父以孝事母以谨闻于天下于今称之李斯云慈母多败子严家无格虏由陛下骄遹使至于此庶其受罪以来足自思改方今天下多虞四夷未宁将伺国隙储副大事不宜空虚宜爲大计少复停留先加严诲若不悛改弃之未晚也臣素寒门不经东宫情不私遹也臣甞备近职情同阍寺悾悾之诚皆爲国事臣以死献忠輙具棺絮伏须刑诛书御不从遣前将军司马送太子幽于许昌宫贾后使黄门孙虑贼太子于许昌成皇帝讳衍字世根明帝太子也咸和七年诏除诸养禽之属无益者集书令史夏侯盛表曰伏闻明诏悉除养熊虎之费擧朝增庆咸称圣主伏惟陛下未观古今成败之戒而卓尒玄览明发自然遣除无益务在啬民诚可谓性与天道生而知之孔子十五志学四十不惑陛下年在志学之后而思洞不惑之前三代之兴无不抑损情欲三季之衰无不肆其侈靡陛下不学其兴而与兴者同功不览其衰巳去衰者之弊道侔上哲德迈中古吐丝发之言着如纶之美臣闻将顺其美匡救其恶故人主之言则右史书之陛下此诏旣当等之史籍又宜宣布天下自丧乱巳来四十余载涂炭之余思治久矣陛下智成当年而运値百六德音之诏发自圣德愿复触类而长之广求其比无使朝有游食费禄之臣野有逋窜不傜之民使居官者必有供时之赋则何患仓廪之不实下土之不均凡修此术易于反掌耳臣诚总猥官自朝末不足对扬盛化禆广大猷然自覩圣美心悦至敎自忘丛细谨拜表以贺简文皇帝讳昱字道万元帝少子也咸安二年诏曰夫敦本息末抑绝华竞开忠信公坥之门塞浮伪阿私之路询名捡实致之以道使淸浊异流能否殊贯官无粃政士无谤讟不有惩劝则德礼焉施且强㓂未殄劳役未息每念民疲力单则中夜忘寝若不弘政以求民瘼简除游烦以存俭约将何以纾之耶今自非军国戎祀之要其华饰烦费之用可除者皆除之宜省者皆省之其鳏寡穷独癃残六疾不能自存皆生民之至艰先王之所愍宜加隐䘏各赈赐之若或孝子贞妇殊行异操之人皆以状条列当有以甄明其节夫肥遁穷谷之贤汩泥扬波之士虽抗志于玄霄之表潜默于幽岫之里贪屈高尚之道以隆协赞之美使惠风流于天下膏泽被于万物孰与独足山水栖迟丘壑殉匹夫之㓗而忘兼济之大古人不借贤于曩代朕所以虚想于今日内外百官剖符亲民各勤所司使善无不达恶无不闻退食自公平情以道令诗人无素飡之刺而吾获虚心之求岂不善哉其各宣摄知朕意焉后妃传武元杨皇后弘农华阴人也初贾充妻郭氏使言于后求以女爲太子妃兼有遗赂及议太子㛰世祖欲娶卫瓘女后苦誉贾后有淑德又密使太子太傅荀顗进言上乃听之遂成㛰惠贾庶人名南风平阳人也拜太子妃性妬虐甞手杀数人或以㦸掷孕妾子乃堕地惠帝卽位爲皇后虐诛三杨逆弑太后矫害二公荒淫放恣与太医程据等乱彰于内外诈有身爲产养妹夫韩寿儿遂谋废太子以所养代立专爲姦诬害太子衆恶彰着永康元年爲赵王伦所废赐死传琅耶王伷字子将宣帝第五子受诏征吴孙皓请降进拜大将军伷旣戚属尊重加有平吴之功而克己恭俭无矜满之色统御文武各得其用百姓悦仰咸怀惠化扶风王骏字子臧宣帝第七子也年五六岁能书画诵咏诗赋秉德淸贞宗室之中最爲儁茂封汝阴王迁鎭西大将军都督雍梁诸军事大兴佃农入朝徙封扶风王薨西土氓黎思慕悲哭涕泣岐路更树碑赞述德范长老见碑者无不拜之其遗爱如此齐王攸字大猷文帝第二子也力行敦善甚有名誉爲侍中数年授太子太傅献箴于皇太子每朝政大议悉心陈之且孝敬忠肃至性过人太康三年爲大司马都督靑州诸军事薨子冏嗣字景治与赵王伦共废贾后伦篡迁冏鎭东大将军开府仪同三司冏因民心怨望移檄天下破伦帝反正就拜大司马加九钖辅政大筑第馆使大匠营制与西宫等后房施钟悬前庭儛八佾沈于酒色不入朝见坐拜百官符勅三台选擧不均唯宠亲昵殿中御史桓豹奏事不先经冏府卽考竟之于是朝廷侧目海内失望冏骄乱日甚终无悛志长沙王发兵攻冏府生禽冏斩于阊阖门外诸党属皆夷三族愍怀太子遹字煕祖惠帝长子也谢才人所生少而聪慧惠帝卽位立爲皇太子年转长大而不好学喜与左右嬉戏不能尊敬保傅敬押賔友贾后素忌太子有佳誉因此密勅诸黄门阉宦媚谀于太子曰殿下诚可及壮时极意狡猾何爲恆自拘束每见喜怒之际輙叹曰殿下不知用威刑天下那得畏服也太子于是慢弛益彰或废朝侍有过差之声洗马江统等谏太子不能用贾后诈称上不和唿太子入朝后不见置别屋中遣婢赐酒枣逼使飮尽仍赍谤书多未成字称诏令太子写之累续催促醉不暇看粗得迹便足成悖辞后以呈帝帝卽幸式干殿召公卿入使黄门令薰勐以太子书及靑纸诏曰遹书如此今赐死徧示诸公王而莫敢有言者唯张华裴頠证明太子议至日西不决后惧事变乃表免太子爲庶人于是送幽于许昌宫贾后矫诏害太子赵王伦等废后于金墉城赐死册复太子谥爲愍怀安平王孚字叔达宣帝弟也魏甘露元年转太傅高贵鄕公卒当时百官莫敢奔赴孚往枕尸于股号恸尽哀奏治主者会太后有令使以庶人礼葬孚与羣公上表乞以王礼葬之世祖受禅陈留王就金墉城孚拜辞执王手涕泣歔欷不能自胜曰臣死之日固太魏之纯臣也临终曰有魏贞士河内司马孚不伊不周不夷不惠立身行道终始若一遗令素棺单椁敛以时服所给器物一不施用高密王泰字子舒宣帝弟馗之子也封爲陇西王迁太尉爲人廉静不近声色身爲宰辅食大国之租服餝麤素肴饍疎俭如布衣寒士事亲恭谨居丧哀戚谦虚下物爲宗室仪表刘寔字子眞平原人也太祖引参相国军事寔以世俗进趣廉让道缺乃着崇让论其辞曰古之圣王之治天下所以贵让者欲以出贤才息争竞也夫人情莫不皆欲己之贤也故劝令让贤以自明也贤岂假让不贤哉故让道兴贤能之人不求自出矣至公之擧自立矣百官之副亦豫具矣一官缺择衆官所让最多者而用之审之道也在朝之士相让于上草庐之人咸皆化之推能让贤之风从此生矣爲一国所让则一国士也天下所共推则天下士也推让之风行则贤与不肖灼然殊矣此道之行在上者无所用其心因成淸议随之而已故曰荡荡乎尧之爲君莫之能名又曰舜禹之有天下而不与焉贤人相让于朝大才之人恆在大官小人不争于野天下无事矣以贤才治无事至道兴矣已仰其成复何与焉故可以歌南风之诗弹五弦之琴也成此功者非有他崇让之所致耳在朝之人不务相让久矣天下化之自魏代已来登进辟命之士及在职之吏临见受叙虽自辞不能终莫肯让有胜己者夫推让之风息争竞之心生矣孔子曰上兴让则下不争明让不兴下必争也推让之道兴贤能之人日见推擧争竞之心生贤能之人日见谤毁夫争者之欲自先甚恶能者之先不能无毁也孔墨不能免世之谤己况不及孔墨者乎议者佥言世少高名之才朝廷不有大才之人可以爲大官者山泽人小官吏亦复云朝廷之士虽有大官名德皆不及往时人也余以爲此二言皆失之矣非时独乏贤也时不贵让一人有先衆之誉毁必随之名不得成使之然也虽令稷契复存亦不复能全其名矣能否浑杂优劣不分士无素定之价官职有缺主选之吏不知所用伹案官次而擧之同才之人先用者非势家之子则必爲有势者之所念也因先用之资而复迁之无巳迁之无巳不胜其任之病发矣所以见用不息者由让道废也因资用人之有失久矣故自汉魏以来时开大擧令衆官各擧所知唯才所任不限阶次如此者甚数矣其所擧必有当者不闻时有擢用不知何谁最贤故也所擧必有不当而罪不加不知何谁最不肖故也所以不可得知由当时之人莫肯相推贤愚之名不别令其如此擧者知在上者察不能审故敢漫擧而进之或擧所贤因及所念一顿而至人数猥多各言所擧者贤加之高状相似如一难得而分矣虽擧者不能尽忠之罪亦由上开听察之路滥令其尔也昔齐王好听竽声必令三百人合吹而后听之廪以数人之俸南郭先生不知吹竽者也以三百人合吹可以容其不知因请爲王吹竽虚食数人之俸嗣王觉而改之难彰先王之过乃下令曰吾之好闻竽声有甚于先王欲一一列而听之先生于此逃矣推贤之风不立滥擧之法不改则南郭先生之徒盈于朝矣才高守道之士日退驰走有势之门日多矣虽国有典刑弗能禁矣让道不兴之弊非徒贤人在下位不得时进也国之良臣荷重任者亦将以渐受罪退矣何以知其然也孔子以爲颜氏之子不贰过耳明非圣人皆有过矣宠贵之地欲之者多恶贤能者塞其路其过而毁之者亦多矣夫谤毁之生非徒空设必因人之微过而甚之者也毁谤之言数闻在上者虽欲弗纳不能不杖所闻因事之来而微察之也无以其验至矣得其验安得不治其罪若知而纵之主之威日衰令之不行自此始矣知而皆治之受罪退者稍多大臣有不自固之心矣夫贤才不进贵臣日疎此有国者之深忧也窃以爲改此俗甚易矣何以知之夫一时在官之人虽杂有凡猥之才其中贤明者亦多矣岂可谓皆不知让贤爲贵耶直以其时皆不让习以成俗故遂不爲耳人臣初除皆通表上闻名之谢章所由来尚矣原谢章之本意欲进贤能以谢国恩也昔舜以禹爲司空禹拜稽首让于稷契及咎繇唐虞之时衆官初除莫不皆让也谢章之义盖取于此也书记之者欲以示永世之则季世所用不贤不能让贤虚谢见用之恩而已相承不变习俗之失也夫叙用之官通章表者其让贤推能乃通其不能有所让徒费简纸者皆绝不通人臣初除各思推贤能而让之矣让之文付主者掌之三司有缺择三司所让最多者而用之此爲一公缺三公巳豫选之矣且主选之吏不必任公而选三公不如令三公自共选一公爲详也四征缺择四征所让最多者而用之此爲一征缺四征巳豫选之矣必详于停缺而令主者选四征也尚书缺择尚书所让最多者而用之此爲令八尚书共选一尚书详于临缺而令主者选八尚书也郡守缺择衆郡所让最多者而用之详于任主者令选百郡守也夫以衆官百郡之让与主者共相比不可同岁而论也贤愚皆让百姓耳目尽爲国耳目夫人情争则欲毁己所不如让则竞推于胜己故世争则毁誉交错优劣不分难得而让也时让则贤智显出能否之美历历相次不可得而乱也当此时也能退身修己者让之者多矣虽欲守贫贱不可得也驰骛进趣而欲人见让犹却行而求前也夫如是愚智咸知进身求通非修之于己则无由矣游外求者于此相随而归矣浮声虚论不禁而自息矣人人无所用其心任衆人之议而天下自治矣元康中迁司空阎缵字续伯巴西人也杨骏爲太傅以缵补舍人出爲安复令骏旣被诛莫敢收者缵闻之弃官免归独以家财人力修墓终成葬事迁殿中将军以疾不拜愍怀太子之废缵舆棺诣阙上书理太子之冤朝廷立大孙缵复上疏陈今相国虽已保傅东宫至于旦夕训诲辅导出入动静劬劳宜选寒苦之士忠贞淸正老而不衰以爲师傅其侍臣以下文武将吏且勿复取盛戚豪门子弟魏文帝之在东宫徐干刘桢爲友文学相接之道并如气类吴太子登顾谭爲友诸葛恪爲賔卧同床帐行则参乘交如布衣此则近代之明比也天子之子不患不富贵不患人不敬畏患于骄盈不闻其过不知稼穑之艰难耳至于甚者乃不知名六畜可不勉哉今不忍小相维持令至阙失顿相罪责不亦误哉大孙幼冲选置兵卫宜得柱石之士如周昌者朝廷善其忠烈擢爲汉中太守段灼字休然敦煌人也爲邓艾鎭西司马征拜议郞世祖卽位灼上疏追理艾曰故征西将军邓艾诛以性刚急矜功伐善而不能协同朋类轻犯雅俗失君子之心故莫肯理之者臣敢昧死言艾不反之状艾本屯田掌犊人宣皇帝㧞之于农吏之中显之于宰府之职先帝委艾以庙胜成图指授长策艾受命忘身前无坚敌军不踰时而巴蜀荡定艾功名已成亦当书之竹帛传祚万世七十老公复何所求哉艾以刘禅初降远郡未附矫令承制权安社稷虽违常科有合古义原心定罪事可详论钟会有吞天下之心恐艾威名知必不同因其疑似构成其事夫反非小事若怀恶心卽当谋及豪桀然后乃能兴动大衆不闻艾有腹心一人临死口无恶言而独受腹背之诛岂不哀哉故见之者垂涕闻之者叹息此贾谊所以忼忾于汉文天下之事可爲痛哭者良有以也昔秦民怜白起之无罪吴人伤子胥之冤酷皆爲之立祠天下之人爲艾悼心痛恨亦由是也谓可听艾门生故吏收艾尸柩归葬旧墓以平蜀之功继封其后使艾阖棺定谥死无所恨赦冤魂于黄泉收信义于后世则天下殉名之士立功之臣必投汤火乐爲陛下死矣世祖得表省览甚嘉其意虞悝长沙人也弟望字子都并有士操闺门有孝悌之称鄕党有廉信之誉谯王承临州王敦作逆遣使招承承不应与甘卓相结起义赴都承于是命悝爲长史望爲司马敦遣魏乂等攻战转急望临陈授首悝爲魏乂所害临刑鄕人送以百数与相酬酢意气周洽有如平日子弟号泣悝谓曰人生有死阖门爲忠义鬼亦何恨哉及敦被诛诏书追述悝望忠勲赠悝襄阳太守望荥阳太守遣谒者至墓弔祭刑法志侍中臣顾言夫杀生赏罚治乱所由兴也人主所谓宜生或不可生则人臣当陈所以宜杀人主所谓宜赏或不应赏则人臣当陈所以宜罚然后治道耳古之圣贤欲上尽理务下收损益莫不深闭愼密以延良谟兆庶内外咸知主如此然后乃展布腹心竭其忠诚耳廷尉刘颂表曰臣昔上行肉刑从来积年遂寝不论臣窃以爲议者拘孝文之小仁而轻违圣王之典刑未详之甚莫过于此今死刑重故非命者衆生刑轻故罪不禁姧所以然者肉刑不用之所致也今爲徒者类性元恶不䡄之族也去家悬远无衣食之资饥寒切身志不聊生廉士介节者则皆爲盗贼岂况本性姦凶无赖之徒乎是以徒亡日属贼盗日䌓得輙加刑日益一岁此爲终身之徒也自顾反善无期而灾困逼身其志亡思盗势不得息事使之然也古者用刑以止刑今反于此以刑生刑以徒生徒诸重犯亡者发过三寸輙重髠之此以刑生刑加作一岁此以徒生徒也徒亡者积多系狱猥蓄议者曰囚不可不赦复从而赦之此爲刑不胜罪法不胜姦民知法之不胜相聚而谋爲不䡄月异而岁不同故自顷年以来姦恶凌暴所在充斥渐以滋漫议者不深思此故曰肉刑于名忤听忤听孰与盗贼不禁圣王之制肉刑远有深理其事可得而言非徒心惩其畏剥割之痛而不爲也去其爲恶之具使夫姦民无用复肆其志止姦绝本理之尽也亡者刖其足无所用复亡盗者截其手无所用复盗淫者割其势理亦如之除恶塞源莫善于此今宜取死刑之限重生刑之限轻及三犯逃亡淫盗悉以肉刑代之其应四五岁刑者皆髠笞使各有差悉不复居作然后刑不复生刑徒不复生徒而残体爲戮终身作诫民见其痛畏而不犯必数倍于今岂与全其爲姦之手足而蹴居必死之穷地同哉而犹曰肉刑不可用窃以爲不识务之甚也卫展字道野河东人也迁大理上书曰今施行诏书有考子正父死刑或鞭父母问子所在近主者所称庚寅诏书擧家逃亡家长斩若长是逃亡之主斩之斩之虽重犹可也设子孙犯事将考父祖逃亡逃亡是子孙而父祖婴其酷伤顺破敎如此者衆相隐之道离则君臣之义废君臣之义废则犯上之姧生矣秦网密文峻汉兴扫除烦苛风移俗易几于刑厝大人革命不得不荡其秽匿通其圯滞今诏书宜除者多有便于当今着爲正条则法差简易元帝令曰自元康已来事故荐臻法禁滋漫大理所上宜朝堂会议蠲除诏书不可用者此孤所虚心者也转廷尉又上言古者肉刑事经前圣愚谓宜复古施行中宗诏曰可内外通共议之于是骠骑将军王导等议以肉刑之典由来尚矣肇自古先以及三代圣哲明王所未曾改班固深论其事以爲外有轻刑之名内实杀人轻重失当故刑政不中也且原先王之造刑名也非以过怒也非以残民也所以救姦所以当罪也今盗者窃人之财淫者好人之色亡者避叛之役皆无杀害也刖之以刑刑之则止而加之斩戮戮过其罪死不可生纵虐于此岁以巨计此乃仁人君子所不忍闻而况行之于政乎若乃惑其名而不练其实恶其生而趣其死此畏水投舟避坎陷井愚夫之不若何取于政哉百官志中书郞李重以爲等级繁多在职不得久又外选轻而内官重以使风俗大弊宜釐改重外选简阶级使官人议曰古之圣王建官垂制所以体国经治而功在简易自帝王而下世有增损舜命九官周分六职秦采古制汉仍秦旧倚丞相任九卿虽置五曹尚书令仆射之职始于掌封奏以宣外内事任尚轻而郡守牧民之官重故汉宣称所与爲治唯良二千石其有殊政者或赐爵进秩谅爲治大体所以远踪三代也及至东京尚书虽渐优显然令仆出爲郡守便入爲三公虞延第五伦桓虞鲍昱是也近自魏朝名守杜畿满宠田豫胡质等居郡十余二十年或秩中二千石假节犹不去郡此亦古人苟善其事虽没世不徙官之义也汉魏以来内官之贵于今最隆而百官等级遂多迁补转徙如流能不以着黜陟不得彰此爲治之大弊也夫阶级繁多而望官久官不久而望治功成不可得也虞书云三考黜陟幽明周官三年大计羣吏之治而行其诛赏汉法官人或不直秩魏初用轻资亦先试守不称继以左迁然则隽才登进无能降退此则所谓有知必试而使人以器者也臣以爲今宜大并羣官等级使同班者不得复稍迁又简法外议罪之制明试守左迁之例则官人理书士必量能而受爵矣居职者自久则政绩可考人心自定务求诸己矣裴顾以万机庶政宜委宰辅诏命不应数改乃上疏曰臣闻古之圣哲深原治道以爲经理羣务非一才之任照练万机非一智所达故设官建职制其分局分局旣制则䡄体有断事务不积则其任易处选贤擧善以守其位委任责成立相干之禁侵官爲曹离局陷姧犹惧此法未足制情以义明防曰君子思不出位夫然故人知厥务各守其所下无越分之臣然后治道可隆颂声能擧故称尧舜劳于求贤逸于使能分业旣辨居任得人无爲而治岂不宜哉及其失也官非其才人不守分越位干曹竞达所怀衆言纷错莅职者不得自治其事非任者横干他分主听眩莫知所信遂亲细事躬自听断所综遂密所吿弥衆功无所归非无所责羣下弃职得辞宜罚以此望治固其难也昔杜蒉旣数师旷退而自酌以罚干职之非记称其善陈平不知簿书之目汉史美其守职政不可多门多门则民扰于今之宜选士旣得其人伹当委责若有不称便加显戮谁敢不尽心竭力不当便有干职之臣适不守局则所豫必广所豫适广则人心赴之人心通赴则得作威福臣作威福朝之蠹也帷幄张子房之谋者不宜使多外委羣司卑力所职尊崇宰辅动静咨度保任其负如此诏书必不复数改听闻风言颇以诏命数移易爲不安静臣不胜狂瞽敢陈愚怀乞陛下少垂省察何曾字颕孝陈国人也爲司隷挍尉言于大祖曰公方以孝治天下而听阮籍以重哀飮酒食肉于公坐宜摈四裔无令污染华夏大祖曰此子羸病若此君不能爲吾忍耶曾重引据辞理甚切朝廷惮焉泰始九年爲司徒以疲疾求退孙绥位至侍中潘淊谮之于太傅越遂被杀初曾吿老时被召见侍坐终日世祖不论经国大事伹说平生常语曾出毎曰将恐身不免乱能及嗣乎吿其二子曰汝等犹可得没指诸孙曰此辈必遇乱死也及绥死兄嵩曰我祖其神乎羊祜字叔子泰山人也都督荆州诸军事征南大将军上疏平吴世祖深纳之吴军人前后至者不可胜数祜将入朝而有疾至洛阳遂薨南州市会闻丧擧市悲号而罢于是传哭接音邑里相达百姓乃树碑岘峯立庙祭祀行人望碑皆涕泗垂泣杜预代鎭名爲堕泪碑吴灭诏曰祜建平吴之规其封祜夫人夏侯氏爲万岁鄕君邑五千户绢万匹吴平庆会羣臣上寿世祖流涕曰此羊太傅之功岂朕所能爲也秦秀字玄良新兴人也少以学行忠直知名迁补博士羣率伐吴诏以贾充爲大都督秀性恶憎佞疾之如雠轻鄙贾充闻其爲大统心所不平遂欲哭师及充卒议谥秀请谥爲荒公初何曾卒秀议曰曾事亲有色养之名在官奏科尹之模此二者实得臣子事上之槩然资性骄奢不循䡄则朝野之论不可具言俭德之恭也侈恶之大也曾受宠二代显赫累世荷保傅之贵秉司徒之均而乃骄奢之名被于九域有生之民咸怪其行秽皇代之美弃羔羊之节示后生之慠莫大于此若生极其情死又无贬是则无正刑也王公贵人复何畏哉谨案谥法名与实爽曰缪怙乱肆行曰丑曾宜爲缪丑公古人阖棺之日然后诔行不以前善没后恶也秀性悻直与物多忤爲博士前后垂二十年卒于官李憙字季和上党人也累辟三府不就宣帝复辟爲太傅属固辞世宗辅政命憙爲大将军从事中郞憙到引见谓憙曰昔先公辟君而不应今孤命君而至何也对曰先君以礼见待憙得以礼进退明公以法见绳憙畏法而至帝甚敬重焉迁太常司隷校尉羣书治要卷第二十九羣书治要羣书治要卷第三十羣书治要卷第三十秘书监鉅鹿男臣魏征等奉勅撰晋书下传刘毅字仲雄东莱人也治身淸高厉志方直爲司隷挍尉皇太子鼓吹入东掖门毅奏劾保傅以下诏赦之然后得入世祖问毅曰卿以吾可方汉何帝对曰可方桓灵世祖曰吾虽德不及古人犹克己爲治又平吴会混一天下方之桓灵其巳甚乎对曰桓灵卖官钱入官库陛下卖官钱入私门以此言之乃殆不如桓灵也迁尚书左仆射龙见武库井中车驾亲观有喜色于是外内议当贺毅独表曰昔龙降郑时门之外子产不贺龙降夏廷卜藏其漦至周幽王祸舋乃发证据旧典无贺龙之礼诏报曰政德未修诚未有以膺受嘉祥省来示以爲瞿然贺庆之事宜详依典义动静数示上疏陈九品之弊曰臣闻立政者以官才爲本官才有三难而兴替之所由也人物难知一也爱憎难防二也情伪难明三也三者虽圣哲在上严刑督之犹不可治故尧求俊乂而得四凶三载考绩而饕餮得成使世主虽有上圣之明而无考察之法授凡庸之才而去赏罚之劝则爲开姦岂徒四族侧陋何望于时哉今立中正定九品高下任意荣辱在手操人主之威福夺天朝之权势爱憎决于心情伪由于己公无考校之负私无吿诉之忌荣党横越威福擅行用心百态求者万端廉让之风灭苟且之俗成天下讻讻伹争品位不闻推让流俗之过一至于此窃爲圣世耻之愚心之所非者不可以一槩论輙条列其事夫名状以当才爲淸品辈以得实爲平治乱之要不可不允淸平者治化之美枉滥者乱败之恶也不可不察然人才异能备体者寡器有大小达有早晚是以三仁殊涂而同归四子异行而钧义陈平韩信咲侮于邑里而收功于帝王屈原伍胥不容于人主而显名于竹帛是笃论之所明也今之中正不精才实务依党利不钧称尺务随爱憎所欲擧者获虚以成誉所欲下者吹毛以求疵前鄙后脩者则引古以病今古贤今病者则考虚以覆过质直者罪以违时阿容者善其得和度远者责以小捡才近者美其合俗齐量者以己爲限高下逐强弱是非随爱憎慿权附党毁平从亲随世兴衰不顾才实衰则削下兴则扶上一人之身旬日异状或以货赂自通或以计协登进附託必达守道困悴无报于身必见割夺有私于己必得其欲凌弱党强以植后利是以上品无寒门下品无势族曁时有之皆曲有故慢主罔时实爲乱源昔在前圣之世欲敦风俗鎭静百姓隆鄕党之义崇六亲之行人道贤否于是见矣然鄕老书其善以献天子司马论其能以官于职有司考绩以明黜陟故天下之人退而脩本州党有德义朝廷有公正天下大治浮华邪佞无所容厝今一国之士多者千数或流徙异邦或给役殊方面犹不识况尽其才力而中正知与不知其当品状采誉于台府纳毁于流言任己则有不识之蔽听受则有彼此之偏所知者以爱憎夺其平所不知者以人事乱其度旣无鄕老纪行之誉又非朝廷考绩之课遂使进官之人弃近求远背本逐末位以求成不由行立故状无实事谐文浮饰品不挍功党誉虚妄上夺天朝考绩之分下长浮华朋党之事凡官不同事人不同能得其能则成失其能则败今品不状才能之所宜而以九等爲例以品取人则非才能之所长以状取人则爲本品之所限若状得其实犹品状相妨所疏则削其长所亲则饰其短徒结白论以爲虚誉以治风俗则状无实行以宰官职则品不料能百揆何以得理万机何以得脩职名中正实爲姦府事名九品而有八损自魏立以来未见其得人之功而生雠薄之累愚臣以爲宜罢中正除九品弃魏氏之弊法更立一代之美制愚臣以爲便也张华字茂先范阳人也领中书令名重一世朝野拟爲台辅而荀勗冯紞等深忌疾之会世祖问华谁可付以后事者对曰明德至亲莫如齐王攸旣非上意所在微爲忤旨间言得行以蕐爲都督幽州诸军事领护乌桓校尉于是远夷賔服四境无虞朝议欲征华入相冯紞干没苦陷以华有震主之名不可保必遂征爲太常以小事免官世祖崩迁中书监加侍中遂尽忠救匡弥缝补阙虽当闇主虐后之朝犹使海内晏然迁司空卓尔独立无所阿比赵王伦及孙秀等疾华如雠伦秀舋起遂与裴頠俱被害朝野之士莫不悲酸裴頠字逸民河东人也迁尚书左仆射侍中元康七年以陈准子匡韩蔚子嵩并侍东宫頠谏曰东宫之建以储皇极其所与游接必简英儁宜用成德贤邵之才匡嵩幼弱未识人理立身之节东宫实体夙成之表而今有童子侍从之声未是光阐遐风之弘理也頠深患时俗放荡不尊儒术魏末以来转更增甚何晏阮籍素有高名于世口谈浮虚不遵礼法尸禄耽宠仕不事事至王衍之徒声誉太盛位高势重不以物务自婴遂相放效风敎陵迟頠着崇有之论以释其蔽世虽知其言之益治而莫能革也朝廷之士皆以遗事爲高四海尚宁而有识者知其将乱矣而夷狄遂沦中州者其礼久亡故也伦秀之兴舋頠张华俱见害朝纲倾弛远近悼之傅玄字休奕北地人也性刚直果劲不能容人之非世祖受禅加驸马都尉与皇甫陶俱掌谏职玄志在拾遗多所献替上疏曰前皇甫陶上事爲政之要计民而置官分民而授事陶之所上义合古制前春乐平太守胄志上欲爲博士置史卒此尊儒之一隅也主者奏寑之今志典千里臣等并受殊宠虽言辞不足以自申意在有益主者请寑多不施用臣恐草莱之士虽怀一善莫敢献之矣诏曰凡关言于人主人臣之所至难而人主苦不能虚心听纳自古忠臣直士所忼慨也其甚者至使杜口结舌每念于此未甞不叹息也故前诏敢有直言勿有所拒庶几得以发蒙补过获保高位㗋舌纳言诸贤当深解此心务使下情必尽苟言有偏善情在忠益不可责备于一人虽文辞有谬误言语有失得皆当旷然恕之古人犹不拒诽谤况皆善意在可采录乎近者孔晁綦母和皆案以轻慢之罪所以皆原欲使四海知区区之朝无讳言之忌也又每有陈事輙出付主者主者衆事之本故身而所处当多从深刻至乃云恩贷当由上出出村外者宁纵刻峻是信耶故复因此喩意玄迁侍中任恺字元裒乐安人也爲侍中恺性忠直以社稷爲己祍帝器而昵之政事多谘焉恺恶贾充之爲人不欲令久执政每裁抑之充病之后承间称恺忠公局正宜在东宫使保护太子外假称扬内斥远之帝以爲太子少傅而侍中如故充计画不行会吏部尚书缺好事者爲充谋曰恺今总门下枢要得与上亲接宜启令典选便得渐疎此一都令史事耳且九流难精间隙易乘充卽启称恺才能宜在官人之职世祖不疑充挟邪而以选官势望唯贤是任卽日用恺恺旣在尚书侍觐转希充与荀勗冯紞承间谮润免官恺受黜在家充毁间得行世祖情遂渐薄然衆论明恺爲人羣共擧恺爲河南尹甚得朝野称誉而贾充朋党日夜求恺小过又讽有司奏恺免官后起爲太常不得志遂以忧卒裴楷字叔则河东人也爲侍中世祖甞问曰朕应天顺民海内更始天下风声何得何失对曰陛下受命四海承风所以未比德于尧舜者贾充之徒犹在朝也夫逆取而顺守汤武是也今宜引天下贤人与弘政道不宜示之以私也和峤字长舆汝南人也迁侍中峤见东宫不令因侍坐曰皇太子有淳古之风而季世多伪恐不了陛下家事世祖默然后与荀顗荀勗同侍世祖曰太子近入朝差长进卿可俱诣粗及世事旣奉诏而还顗勗并称皇太子明识弘雅诚如明诏峤曰圣质如初耳帝不悦而起峤以爲国虽休明终必丧乱言及社稷未甞不以储君爲忧或以吿贾妃妃衔之愍怀建宫官峤爲太子少傅太子朝西宫峤从入贾后使惠帝问峤曰卿昔谓我不了家事今日定云何峤曰臣昔事先帝有斯言言之不效国之福也臣敢逃其罪乎郄诜字广基济阴人也擧贤良对䇿曰臣窃观乎古今而考其美恶古人相与求贤今人相与求爵此风俗所以异流也古之官人君责之于上臣擧之于下得其人有赏失其人有罚安得不求贤乎今之官者父兄营之亲戚助之有人事则通无人事则塞安得不求爵乎贤苟求达达在脩道穷在失义故静以待之也爵苟可求得在进取失在后时故动以要之也天地不能顿爲寒暑人主亦不能顿爲治乱故寒暑渐于春秋治乱起于得失当今之世官者无关梁邪门启矣朝廷不责贤正路塞矣所谓责贤使之相擧也所谓关梁使之相保也贤不擧则有咎保不信亦有罚有罚则有司莫不悚也以求其才焉今则不然贪鄙窃位不知谁升之者虎兕出槛不知谁可咎者网漏吞舟何以过此虽圣思劳于夙夜所使爲政恆得此属欲化美俗平亦俟河之淸耳爲左丞劾奏吏部尚书崔洪洪曰我擧郄丞而还奏我此爲挽弩自射诜闻曰昔赵宣子任韩厥爲司马厥以军法戮宣子之仆宣子谓诸大夫可贺我矣吾选厥也任其事崔侯爲国擧才我以才见擧惟官是视各明在公何故私言乃至于此洪闻之慙服之荀勗字公曾颍阴人也爲中书监加侍中勗才学博览有可观採而性邪佞与贾充冯紞共相朋党朝廷贤臣心不能悦任恺因机擧充鎭关中世祖卽诏遣之勗谓紞曰贾公远放吾等失势太子㛰尚未定若使充女爲妃则不营留而自停矣勗与紞伺世祖间并称充女淑令风姿绝世若纳东宫必能辅佐君子有关雎后妃之德遂成婚焉冯紞字少胄安平人也稍迁左卫将军承颜悦色宠爱日隆贾充荀勗并与之亲善世祖诏治金墉废贾妃巳定紞与勗干没救请故得不废转侍中世祖笃病得愈紞与勗乃言于世祖曰陛下前者病若不差太子其废矣齐王爲百姓所归公卿所仰虽欲高让其得免乎宜遣还藩以安社稷世祖纳之初谋伐吴紞与充勗共苦谏世祖不纳断从张华吴平紞内怀慙惧疾华如雠及华外鎭威德太着朝论当征爲尚书令紞从容侍帝论晋魏故事因曰臣常谓钟会之反颇由太祖帝勃然曰何言邪紞曰臣以爲夫善御者必识六辔盈缩之势善治者必审官方控带之宜是故汉高八王以宠过夷灭光武诸将以抑损克终非上之人有仁暴之异在下者有愚智之殊盖抑扬与夺使之然耳钟会才具有限而太祖㢡诱太过喜其谋猷盛其名位授以重势故会自谓策无遗策功在不赏张利害遂构凶逆耳向令太祖录其小能节以大礼抑之权势纳之以䡄度则逆心无由而生乱事无阶而成世祖曰然紞稽首曰愚臣之言宜鎭坚冰之道无令如会之徒复致覆丧世祖曰当今岂有会乎紞曰陛下谋谟之臣着大功于天下四海莫不闻知据方鎭总戎马之任者皆在陛下圣虑矣世祖默然征张华爲太常㝷免华官刘颂字子雅广陵人也除淮南相上疏曰臣窃惟万载之事理在二端天下大器一安难倾一倾难正故虑经后世者必精目下之治治安遗业使数世赖之若乃兼建诸侯而树藩屛深根固蔕则祚延无穷可以比迹三代如或当身之治遗风余烈不及后嗣虽树亲戚而成国之制不建使夫后世独任智力以安大业若未尽其理虽经异时忧责犹追在陛下将如之何愿陛下善当今之治树不㧞势则天下无遗忧矣夫圣明不世及后嗣不必贤此天理之常也故善爲天下者任势而不任人任势者诸侯是也任人者郡县是也郡县之治小察理而大势危诸侯牧民近多违而远虑固圣王惟终始之弊权轻重之理苞彼小违以据大安然后足以藩固内外维鎭九服夫武王圣主也成王贤嗣也然武王不恃成王之贤而广封建者虑经无穷也且善言今者必有以验之于古唐虞以前书文残缺其事难详至于三代则并建明德及擧王之显亲开国承家以藩屏帝室延祚久长近者五六百岁远者延将千载逮至秦氏罢侯置守子弟不分尺土孤立无辅二世而亡汉承周秦之后杂而用之前后二代各二百余年揆其封建虽制度舛错不尽事中然迹其衰亡恆在同姓失职诸侯微时不在强盛也昔吕氏作乱幸赖齐代之援以宁社稷七国叛逆梁王捍之卒弭其难自是之后威权削夺诸侯止食祖俸甚者至乘牛车是以王莽得擅本朝遂其姦谋倾荡天下毒流生灵光武绍起虽封树子弟而不建成国之制祚亦不延魏氏承之圈闭亲戚幽囚子弟是以神器速倾天命移在陛下长短之应祸福之征可见于此矣然则建邦苟尽其理则无向不可故曰爲社稷计莫若建国夫邪正逆顺者人心之所系服也今之建置审量事势使君乐其国臣荣其朝各流福祚传之无穷上下一心爱国如家视人如子然后能保荷天禄兼翼王室今诸王裂土皆兼于古之诸侯而君贱其爵臣耻其位莫有安志其故何也法同郡县无成国之制故也今之建置宜使率由旧章一如古典然人心系常不累十年好恶未改情愿未移臣之愚虑以爲宜早创大制迟廻衆望犹在十年之外然后能令君臣各安其位荣其所蒙上下相持用成藩辅如今之爲适足以亏天府之藏徒弃谷帛之资无补鎭国卫土之势也古者封建旣定各有其国后虽王之子孙无复尺土此今事之必不行者也若推亲疎转有所废以有所树则是郡县之职非建国之制也今宜豫开此地使亲疏远近不错其制然后可以永安然于古典所应有者悉立其制然非急所须渐而备之不得顿设也须车甲器械旣具其群臣乃服綵章仓廪巳实乃营宫室百姓巳足乃备官司境内充实乃作礼乐唯宗庙社稷则先建之至境内之政官人用才自非内史国相命于天子其余衆职及死生之断谷帛资实庆赏刑威非封爵者悉得专之周之建侯长享其国与王者并远者延将千载近者犹数百年汉之诸王传祚曁至曾玄人性不甚相远古今一揆而短长甚违其故何邪立意本殊而制不同故也周之封建使国重于君公侯之身轻于社稷故无道之君不免诛放敦兴灭继绝之义故国祚不泯不免诛放则羣后思惧胤嗣必继是无亡国也诸侯思惧然后䡄道下无亡国天子乘之理势自安此周室所以长存也汉之树置君国轻重不殊故诸王失度陷于罪戮国遂以亡不崇兴灭继绝之序故下无固国天子居上势孤无辅故姦臣擅朝易倾大业今宜反汉之弊脩周旧迹国君虽或失道陷于诛绝又无子应除苟有始封支胤不问远近必绍其祚若无遗类则虚建之须皇子生以继其统然后建国无灭又班固称诸侯失国亦由网密今又宜都寛其捡且建侯之理本经盛衰虑关强弱则天下同忿并力诛之大制都邑班之羣后着誓丹靑书之玉板藏之金匮置诸宗庿副在有司寡弱小国犹不可危岂况万乘之主承难倾之邦而加其上则自然永久故臣愿陛下置天下于自安之地寄大业于固成之势则可以无遗忧矣今阎闾少名士官司无高能其故何也淸议不肃人不立德行在取容故无名士下不专局又无考课吏不竭节故无高能无高能则有疾世事少名士则后进无准故臣思立吏课而肃淸议也天下至大万事至衆人君至少同于天日故非垂听所得周览是以圣王之治执要而巳委务于下而不以事自婴也分职旣定无所与焉非惮日侧之勤而牵于逸豫之虞诚以治体宜然事势致之也何则夫造创谋始逆暗是非以别能否甚难察也旣以施行因其成败以分功罪甚易识也易识在考终难察在造始故人君恆居其易则治人臣不处其难则乱今人主恆能居易执要以御其下然后人臣功罪形于成败之征无所逃其诛赏故罪不可蔽功不可诬功不可诬则能者劝罪不可蔽则违慢日肃此爲治之大略也天下至大非垂听所周又精始难校考终易明今人主不委事仰成而与诸下共造事始则功罪难分能否不别陛下纵未得尽仰成之理都委务于下至如今事应奏御者蠲除不急使要事得精可三分之二今亲掌者受成于上上之所失不得复以罪下岁终事功不建不知所责也夫监司以法擧罪狱官案劾尽实法吏据辞守文大较虽同然至于施用监司与夫法狱体宜小异狱官唯实法吏唯文监司则欲擧大而略小何则夫细过微阙谬妄之失此人情之所必有而悉糺以法则朝野无全人此所谓欲治而反乱者也是以善爲治者纲擧而网疎纲擧则所罗者广网疏则小罪必漏所罗者广则大罪不纵则甚泰必刑微过必漏则爲政不苛甚泰必刑然后犯治必塞此爲治之要也而自近世以来爲监司者类大纲不振而网甚密网甚密则微过必擧微过人情所必有而不足以害治擧之则微而益乱大纲不振则豪强横肆豪强横肆则平民失职此错所急而倒所务之由也非徒无益于治体淸议乃由此益伤古人有言曰君子之过如日之蚀焉又曰过而能改又曰不贰过凡此数者是贤人君子不能无过之言也苟不至于害治则皆天网之所漏也所犯在甚泰然后王诛所必加此擧罪浅深之大例也故君子得全美以善事不善者必夷戮警衆此爲治诛赦之准式也凡擧过弹违将以肃风论而整世敎今擧小过淸议益頽是以圣王深识人情而达治体故其称曰不以一眚掩大德又曰赦小过擧贤才又曰无求备于一人故冕而前旒充纩塞耳意在去苛察擧甚泰善恶之报必取其尤然后简而不漏大罪必诛法禁易全也今则当小罪甚察而时不加治者明小罪非乱治之姦也害治在犯尤而谨搜微过何异放兕豹于公路而禁鼠盗于隅隙时政所失少有此类陛下宜反而求之乃得所务也江统字应元陈留人也除华阴令时关陇屡爲氐羌所扰牧守沦没黎庶涂炭孟观西讨生禽齐万年羣氐死散统深惟四夷乱华宜杜其萌乃作徙戎论其辞曰夫蛮夷戎狄谓之四海九服之制地在要荒春秋之义内诸夏而外夷狄以其言语不通法俗诡异或居绝域之外山河之表与中国壤断土隔不相侵渉赋役不及正朔不加其性气贪婪凶悍不仁四夷之中戎狄爲甚弱则畏服强则侵叛虽有贤圣之世大德之君咸未能以道化率导而以恩德柔怀也当其强也以殷之高宗而惫于鬼方有周文王而患昆夷猃狁高祖困于白登孝文军于覇上及其弱也周公来九译之贡中宗纳单于之朝以元成之微而犹四夷賔服此其巳然之效也故匈奴求守边塞而侯应陈其不可单于屈膝未央望之议以不臣是以有道之君牧夷狄也唯以待之有备御之有常虽稽颡执贽而边城不弛固守爲㓂贼强暴而兵甲不加远征期令境内获安疆场不侵而巳及至周室失统诸侯专征以大兼小转相残灭封疆不固而利害异心戎狄乘间得入中国或招诱安抚以爲己用故申缯之祸顚覆宗周襄公要秦遽兴姜戎义渠大荔居秦晋之域陆浑阴戎据伊洛之间搜瞒之属侵入齐宋陵虐邢卫南夷与北夷交侵中国不绝若线始皇之并天下也南兼百越北走匈奴当时中国无复四夷矣汉兴而都长安宗周丰镐之旧也及至莽之败西都荒毁百姓流亡建武中以马援领陇西太守讨叛羌徙其余种于关中居冯翊河东空地而与齐民杂处数岁之后族类繁息旣恃其肥强且苦汉民侵之永初之元骑都尉王弘使西域发调羌氐以爲行卫于是羣羌奔骇互相扇动二州之戎一时俱发覆没将守屠破城邑诸戎遂炽至于南入蜀汉东掠赵魏唐突轵关侵及河内十年之中夷夏俱弊此所以爲害深重累年不定者虽由御者之无方将非其才亦岂不以㓂发心腹害起肘腋疾笃难疗疮大迟愈之故哉自此之后余烬不尽小有际会輙复侵叛雍州之戎常爲国患中世之㓂唯此爲大汉末之乱关中残灭魏兴之初与蜀分隔疆埸之戎一彼一此魏武皇帝遂徙武都之种于秦川欲以弱㓂彊国扞御蜀虏此盖权宜之计一时之势非所以保境安民爲万世之利也今者当之巳受其弊矣夫关中土沃物丰厥田上上帝王之都未闻戎狄宜在此土也非我族类其心必异戎狄志体不与华同而因其衰弊迁之畿服吏民玩习侮其轻弱使其怨恨之气毒于骨髓至于蕃育衆盛则坐生其心以贪捍之性挟愤怒之情候隙乘便輙爲横逆而居封域之内无障塞之隔掩不备之民收散野之积故能爲祸滋蔓暴害不测此必然之势巳验之事也当今之宜宜及兵威方盛衆事未罢徙冯翊北地新平安定界内诸羌着先零罕汧析支之地徙扶风始平京兆之氐出还陇右着阴平武都之界各附本种反其旧土使属国抚夷就安集之戎晋不杂并得其所上合往古卽叙之义下爲盛世永久之规纵有猾夏之心风尘之警则绝远中国隔阂山河虽爲冦暴所害不广是以充国子明能以数万之衆制羣羌之命有征无战全军独克虽有谋谟深计庙胜远图亦岂不以华夷异处戎夏区别要塞易守之故得成其功哉难者曰方今关中之祸暴兵二载征戍之劳老师十万水旱之害荐饥累荒凶逆旣戮悔恶初附且欵且畏咸怀危惧百姓愁苦异人同虑望宁息之有期若枯旱之思雨露诚宜鎭之以静默而绥之以安豫而子方欲作役起徒兴功造事使疲悴之衆徙自猜之冦以无谷之民迁乏食之虏恐势尽力屈緖业不卒羌戎离散心不可一前害未及弭而后变复横出矣答曰羌戎狡猾伤害牧守连兵聚衆载离寒暑而今异类瓦解同种土崩老幼系虏丁壮降散子以此等爲尚挟余资悔恶反善怀我德惠而来柔附乎将势穷道尽智力俱困惧我兵诛以至于此乎曰无有余力势穷道尽故也然则我能制其短长之命而令其进退由己矣夫乐其业者不易事安其居者无迁志方其自疑危惧畏怖促遽可制以兵威使之左右无违也迨其死亡散流故可遐迁远处令其心不怀土也夫圣贤之谋事爲之于未有治之于未乱道不着而平德不显而成其次则能转祸爲福因败爲功値困必济遇否能通今子遭弊事之终而不图更制之始爱易辙之勤而得覆车之䡄何哉且关中之民百余万口率其少多戎狄居半处之与迁必须口实若有穷乏故当倾关中之谷以全其生生之计必无挤于沟壑而不爲侵掠之害也今我迁之传食而至附其种族自使相赡而秦地之民得其半谷此爲济行者以廪粮遗居者以积仓寛关中之逼去盗贼之原除旦夕之损建终年之益若惮暂擧之小劳而遗累世之冦敌非所谓能开物成务创业垂统崇基拓迹谋及子孙者也并州之胡本实匈奴桀恶之㓂也汉宣之世冻馁残破国内五裂后合爲二唿韩邪遂衰弱孤危不能自存依阻塞下委质柔服建武中南单于复求降附于弥扶罗値世丧乱遂乘舋而作虏掠赵魏冦至河南建安中又使右贤王去卑诱质唿厨泉听其部落散居六郡咸煕之际分爲三率泰始之初又增爲四今五部之衆户至数万人口之盛过于西戎然其天性骁勇弓马便利倍于氐羌若有不虞风尘之虑则并州之域可爲寒心今晋民失职犹或亡叛犬马肥充则有噬啮况于夷狄能不爲变伹顾其微弱势力不陈耳夫爲邦者患不在贫而在不均忧不在寡而在不安以四海之广士民之富岂须夷虏在内然后取足哉此等皆可申喩发遣还其本域慰彼羁旅怀土之思释我华夏纤介之忧惠此中国以绥四方德施永世于计爲长陆机字士衡吴郡人也爲着作郞胡威字伯武淮南人也父质字文德淸廉㓗白质之爲荆州刺史也威自京都定省家贫每至客舍自放驴取樵旣至见父停廐中十余日吿归临辞赐绢一匹爲道中资威跪曰大人淸高不审于何得此绢质曰是吾奉禄之余故以爲汝粮耳威受之辞归荆州帐下都督闻威将去请假还家持资粮于路要威因与爲伴毎事佐助又进饭食威疑而诱问之旣知乃取所赐绢与都督谢而遣之后因他信以白质质杖都督一百除吏名父子淸愼如此于是名誉着闻爲安丰大守徐州刺史政化大行后入朝世祖因言次谓威曰卿淸孰如父淸对曰臣不如也世祖曰以何爲胜邪对曰臣父淸恐人知臣淸恐人不知是臣不及远也世祖以威言直而婉谦而顺累迁豫州刺史入爲尚书周顗字伯仁汝南人也爲尚书左仆射王敦作逆石头旣王师败绩顗奉诏往诣敦敦曰伯仁卿负我顗曰公戎车犯顺下官亲率六军不能其事使王旅奔败以此负公敦惮其辞正不知所答左右文武劝顗避敦曰吾备位大臣朝廷丧破宁可复草间求活外投胡越者邪俄而被收于石头害之陶侃字士行庐江人也爲荆州刺史政刑淸明惠施均洽故楚郢士女莫不相庆引接疎远门无停客常语人曰大禹圣者乃惜寸阴至于衆人当惜分阴岂可逸游荒醉生无益于时死无闻于后是自弃也诸参佐或以谈戏废事者乃命取蒱博之具悉投之于江吏将则加鞭朴曰樗蒱者牧奴戏耳老庄浮华非先王之法言不可行也君子当正其衣冠摄其威仪何有乱头养望自谓宏达邪于是朝野用命移风易俗高崧字茂琰广陵人也累转侍中哀帝雅好服食崧谏以爲非万乘所宜陛下此事实是日月之一蚀也帝欲脩鸿宝礼崧反覆表谏事遂不行何充字次道庐江人也爲护军中书令显宗初崩充建议曰父子相传先王旧典忽妄改易惧非长计庾冰等不从故康帝遂立帝临轩冰充侍坐帝曰朕嗣洪业二君之力也对曰陛下龙飞臣冰之力也若如臣议不覩升平之世康帝崩充奉遗㫖便立孝宗加录尚书事侍中临朝正色以社稷爲己任凡所选用皆以功臣爲先不以私恩树用亲戚谈者以此重之吴隐之字处默濮阳人也早孤事母孝谨爱敬着于色养几灭鄣于执丧居近韩康伯家康伯母贤明妇人每闻隐之哭临馔辍飡当织投杼爲之悲泣如此终其丧谓伯曰汝若得在官人之任当擧如此之徒及伯爲吏部超选隐之遂阶淸级爲龙骧将军广州刺史州之北界有水名曰贪泉父老云飮此水者使廉士变节隐之始践境先至水所酌而飮之因赋诗曰古人云此水一歃怀千金试使夷齐飮终当不易心在州淸操愈厉化被幽荒诏曰广州刺史吴隐之孝友过人禄均九族处可欲之地而能不改其操飨惟错之富而家人不易其服革奢务啬南域改观朕有嘉焉可进号前将军赐钱五十万谷千斛羣书治要卷第三十羣书治要羣书治要卷第三十一羣书治要卷第三十一秘书监鉅鹿男臣魏征等奉勅撰六韬阴谋鬻子六韬序文王田乎渭之阳见太公坐茅而钓问之曰子乐得鱼耶太公曰夫钓以求得也其情深可以观大矣文王曰愿闻其情太公曰夫鱼食其饵乃牵于缗人食其禄乃服于君故以饵取鱼鱼可杀以禄取人人可竭以家取国国可㧞以国取天下天下可毕也天下者非一人之天下天下之天下也与天下同利者则得天下擅天下之利者失天下天有时地有财能与人共之者仁也仁之所在天下归之免人之死解人之难救人之患济人之急者德也德之所在天下归之与人同忧同乐同好同恶者义也义之所在天下归之凡人恶死而乐生好得而归利能生利者道也道之所在天下归之文韬文王问太公曰天下一乱一治其所以然者何天时变化自有之乎太公曰君不肖则国危而民乱君贤圣则国家安而天下治祸福在君不在天时文王曰古之贤君可得闻乎太公曰昔帝尧上世之所谓贤君也尧王天下之时金银珠玉弗服锦绣文绮弗衣奇怪异物弗视玩好之器弗宝淫佚之乐弗听宫垣室屋弗崇茅茨之盖不剪衣履不敝尽不更爲滋味重累不食不以役作之故留耕种之时削心约志从事乎无爲其自奉也甚薄役赋也甚寡故万民富乐而无饥寒之色百姓戴其君如日月视其君如父母文王曰大哉贤君之德矣文王问太公曰愿闻爲国之道太公曰爱民文王曰爱民奈何太公曰利而勿害成而勿败生而勿杀与而勿夺乐而勿苦喜而勿怒文王曰奈何太公曰民不失其所务则利之也农不失其时业则成之也省刑罚则生之也薄赋歛则与之也无多宫室台池则乐之也吏淸不苛则喜之也民失其务则害之也农失其时则败之也无罪而罚则杀之也重赋歛则夺之也多营宫室游观以疲民则苦之也吏爲苛扰则怒之也故善爲国者御民如父母之爱子如兄之慈弟也见之饥寒则爲之哀见之劳苦则爲之悲文王曰善哉文王问于太公曰贤君治国何如对曰贤君之治国其政平吏不苛其赋歛节其自奉薄不以私善害公法赏赐不加于无功刑罚不施于无罪不因喜以赏不因怒以诛害民者有罪进贤者有赏后宫不荒女谒不听上无淫匿下无阴害不供宫室以费财不多游观台池以罢民不雕文刻镂以逞耳目官无腐蠹之藏国无流饿之民也文王曰善哉文王问师尚父曰王人者何上何下何取何去何禁何止尚父曰上贤下不肖取诚信去诈伪禁暴乱止奢侈故王人者有六贼七害六贼者一曰大作宫殿台池游观淫乐歌舞伤王之德二曰不事农桑作业作势游侠犯历法禁不从吏敎伤王之化三曰结连朋党比周爲权以蔽贤智伤王之权四曰抗智高节以爲气势伤吏威五曰轻爵位贱有司羞爲上犯难伤功臣之劳六曰强宗侵夺凌侮贫弱伤庶民矣七害者一曰无智略大谋而以重赏尊爵之故强勇轻战侥倖于外王者愼勿使将二曰有名而无用出入异言扬美掩恶进退爲巧王者愼勿与谋三曰朴其身躬恶其衣服语无爲以求名言无欲以求得此伪人也王者愼勿近四曰博文辨辞高行论议而非时俗此姦人也王者愼勿宠五曰果敢轻死苟以贪得尊爵重禄不图大事待利而动王者愼勿使六曰爲雕文刻镂技巧华饰以伤农事王者必禁之七曰爲方伎咒诅作蛊道鬼神不验之物不详讹言欺诈良民王者必禁止之故民不尽其力非吾民士不诚信而巧伪非吾士臣不忠谏非吾臣吏不平洁爱人非吾吏宰相不能富国强兵调和阴阳以安万乘之主简练羣臣定名实明赏罚令百姓富乐非吾宰相也故王人之道如龙之首高居而远望徐视而审听神其形散其精若天之高不可极若川之深不可测也文王问太公曰君务擧贤而不获其功世乱愈甚以致危亡者何也太公曰擧贤而不用是有擧贤之名也无得贤之实也文王曰其失安在太公曰其失在好用世俗之所誉不得其眞贤文王曰好用世俗之所誉者何也太公曰好听世俗之所誉者或以非贤爲贤或以非智爲智或以非忠爲忠或以非信爲信君以世俗之所誉者爲贤智以世俗之所毁者爲不肖则多党者进少党者退是以羣邪比周而蔽贤忠臣死于无罪邪臣以虚誉取爵位是以世乱愈甚故其国不免于危亡文王曰擧贤奈何太公曰将相分职而各以官擧人案名察实选才考能令能当其名名得其实则得贤人之道文王曰善哉文王问太公曰愿闻治国之所贵太公曰贵法令之必行必行则治道通通则民太利太利则君德彰矣君不法天地而随世俗之所善以爲法故令出必乱乱则复更爲法是以法令数变则羣邪成俗而君沈于世是以国不免危亡矣文王问太公曰愿闻爲国之大失太公曰爲国之大失作而不法法国君不悟是爲大失文王曰愿闻不法法国君不悟太公曰不法法则令不行令不行则主威伤不法法则邪不止邪不止则祸乱起矣不法法则刑妄行刑妄行则赏无功不法法则国昬乱国昬乱则臣爲变不法法则水旱发水旱发则万民病君不悟则兵革起兵革起则失天下也文王问太公曰人主动作擧事善恶有福殃之应鬼神之福无太公曰有之主动作擧事恶则天应之以刑善则地应之以德逆则人备之以力顺则神授之以职故人主好重赋歛大宫室多游台则民多病温霜露杀五谷丝麻不成人主好田猎罼戈不避时禁则岁多大风禾谷不实人主好破坏名山壅塞大川决通名水则岁多大水伤民五谷不滋人主好武事兵革不息则日月薄蚀太白失行故人主动作擧事善则天应之以德恶则人备之以力神夺之以职如响之应声如影之随形文王曰诚哉文王问太公曰君国主民者其所以失之者何也太公曰不愼所与也人君有六守三宝六守者一曰仁二曰义三曰忠四曰信五曰勇六曰谋是谓六守文王曰愼择此六者奈何太公曰富之而观其无犯贵之而观其无骄付之而观其无转使之而观其无隐危之而观其无恐事之而观其无穷富之而不犯者仁也贵之而不骄者义也付之而不转者忠也使之而不隐者信也危之而不恐者勇也事之而不穷者谋也人君愼此六者以爲君用君无以三宝借人以三宝借人则君将失其威大农大工大商谓之三宝六守长则国昌三宝完则国安文王问太公曰先圣之道可得闻乎太公曰义胜欲则昌欲胜义则亡敬胜怠则吉怠胜敬则灭故义胜怠者王怠胜敬者亡武王问太公曰桀纣之时独无忠臣良士乎太公曰忠臣良士天地之所生何爲无有武王曰爲人臣而令其主残虐爲后世笑可谓忠臣良士乎太公曰是谏者不必听贤者不必用武王曰谏不听是不忠贤而不用是不贤也太公曰不然谏有六不听强谏有四必亡贤者有七不用武王曰愿闻六不听四必亡七不用太公曰主好作宫室台池谏者不听主好忿怒妄诛杀人谏者不听主好所爱无功德而富贵者谏者不听主好财利巧夺万民谏者不听主好珠玉奇怪异物谏者不听是谓六不听四必亡一曰强谏不可止必亡二曰强谏知而不肯用必亡三曰以寡正强正衆邪必亡四曰以寡直强正衆曲必亡七不用一曰主弱亲强贤者不用二曰主不明正者少邪者衆贤者不用三曰贼臣在外姧臣在内贤者不用四曰法政阿宗族贤者不用五曰以欺爲忠贤者不用六曰忠谏者死贤者不用七曰货财上流贤者不用武王伐殷得二丈夫而问之曰殷之将亡亦有妖乎其一人对曰有殷国甞雨血雨灰雨石小者如椎大者如箕六月雨雪深尺余其一人曰是非国之大妖也殷君喜以人餧虎喜割人心喜杀孕妇喜杀人之父孤人之子喜夺喜诬以信爲欺欺者爲眞以忠爲不忠忠谏者死阿谀者赏以君子爲下急令暴取好田猎出入不时喜治宫室脩台池日夜无巳喜爲酒池肉林糟丘而牛飮者三千飮人无长幼之序贵贱之礼喜听谗用擧无功者赏无德者富所爱专制而擅令无礼义无忠信无圣人无贤士无法度无升斛无尺丈无称衡此殷国之大妖也武韬文王在酆召太公曰商王罪杀不辜汝尚助余忧民今我何如太公曰王其脩身下贤惠民以观天道天道无殃不可以先唱人道无灾不可以先谋必见天殃又见人灾乃可以谋与民同利同病相救同情相成同恶相助同好相趣无甲兵而胜无冲机而攻无渠堑而守利人者天下启之害人者天下闭之天下非一人之天下也取天下若逐野兽得之而天下皆有分肉若同舟而济济则皆同其利舟败皆同其害然则皆有启之无有闭之矣无取于民者取民者也无取于国者取国者也无取于天下者取天下者也取民者民利之取国者国利之取天下者天下利之故道在不可见事在不可闻胜在不可知微哉微哉鸷鸟将击卑飞翕翼勐兽将击俛耳俯伏圣人将动必有过色唯文唯德谁爲之惑弗观弗视安知其极今彼殷商衆口相惑吾观其野草茅胜谷吾观其羣衆曲胜直吾观其吏暴虐残贼败法乱刑而上下不觉此亡国之时也夫上好货羣臣好得而贤者逃伏其乱至矣太公曰天下之人如流水鄣之则止启之则行动之则浊静之则淸呜唿神哉圣人见其所始则知其所终矣文王曰静之奈何太公曰夫天有常形民有常生与天下共其生而天下静矣文王在岐周召太公曰争权于天下者何先太公曰先人人与地称则万物备矣今君之位尊矣待天下之贤士勿臣而友之则君以得天下矣文王曰吾地小而民寡将何以得之太公曰可天下有地贤者得之天下有粟贤者食之天下有民贤者收之天下者非一人之天下也莫常有之唯贤者取之夫以贤而爲人下何人不与以贵从人曲直何人不得屈一人之下则申万人之上者唯圣人而后能爲之文王曰善请着之金板于是文王所就而见者六人所求而见者七十人所唿而友者千人文王曰何如而可以爲天下太公对曰大盖天下然后能容天下信盖天下然后可约天下仁盖天下然后可以求天下恩盖天下然后王天下权盖天下然后可以不失天下事而不疑然后天下恃此六者备然后可以爲天下政故利天下者天下启之害天下者天下闭之生天下者天下德之杀天下者天下贼之彻天下者天下通之穷天下者天下仇之安天下者天下恃之危天下者天下灾之天下者非一人之天下唯有道者得天下也武王问太公曰论将之道奈何太公曰将有五才十过所谓五才者勇智仁信忠也勇则不可犯智则不可乱仁则爱人信则不欺人忠则无二心所谓十过者将有勇而轻死者有急而心速者有贪而喜利者有仁而不忍于人者有智而心怯者有信而喜信于人者有廉洁而不爱民者有智而心缓者有刚毅而自用者有愞心而喜用人者勇而轻死者可暴也急而心速者可久也贪而喜利者可遗也仁而不忍于人者可劳也智而心怯者可窘也信而喜信于人者可诳也廉洁而不爱人者可侮也智而心缓者可袭也刚毅而自用者可事也愞心而喜用人者可欺也故兵者国之大器存亡之事命在于将也先王之所重故置将不可不审察也武王问太公曰王者擧兵欲简练英雄知士之高下爲之奈何太公曰知之有八征一曰微察问之以言观其辞二曰穷之以辞以观其变三曰与之间谍以观其诚四曰明白显问以观其德五曰使之以财以观其贪六曰试之以色以观其贞七曰吿之以难观其勇八曰醉之以酒以观其态八征皆备则贤不肖别矣龙韬武王曰士高下岂有差乎太公曰有九差武王曰愿闻之太公曰人才参差大小犹斗不以盛石满则弃矣非其人而使之安得不殆多言多语恶口恶舌终日言恶寑卧不绝爲衆所憎爲人所疾此可使要问闾里察姧伺猾权数好事夜卧早起虽遽不悔此妻子将也先语察事实长希言赋物平均此十人之将也切切截截不用谏言数行刑戮不避亲戚此百人之将也讼辨好胜疾贼侵陵斥人以刑欲正一衆此千人之将也外貌咋咋言语切切知人饥饱习人剧易此万人之将也战战慄慄日愼一日近贤进谋使人以节言语不慢忠心诚必此十万之将也温良实长用心无两见贤进之行法不枉此百万之将也动动纷纷隣国皆闻出入居处百姓所亲诚信缓大明于领世能敎成事又能救败上知天文下知地理四海之内皆如妻子此英雄之率乃天下之主也武王问太公曰立将之道奈何太公曰凡国有难君避正殿召将而诏之曰社稷安危一在将军将军受命乃斋于太庙择日授斧钺君入庙西面而立将军入北面立君亲操钺持其首授其柄曰从此以往上至于天将军制之乃复操斧持柄授将其刃曰从此以下至于泉将军制之旣受命曰臣闻治国不可从外治军不可从中御二心不可以事君疑志不可以应敌臣旣受命专斧钺之威不敢还请愿君亦垂一言之命于臣君不许臣臣不敢将君许之乃辞而行军中之事不可闻君命皆由将出临敌决战无有二心若此无天于上无地于下无敌于前无主于后是故智者爲之虑勇者爲之鬬气厉靑云疾若驰骛兵不接刄而敌降服武王问太公曰将何以爲威何以爲明何以爲禁止而令行太公曰以诛大爲威以赏小爲明以罚审爲禁止而令行故杀一人而三军振者杀之赏一人而万人说者赏之故杀贵大赏贵小杀及贵重当路之臣是刑上极也赏及牛马厮养是赏下通也刑上极赏下通是将威之所行也夫杀一人而三军不闻杀一人而万民不知杀一人而千万人不恐虽多杀之其将不重封一人而三军不悦爵一人而万人不劝赏一人而万人不欣是爲赏无功贵无能也若此则三军不爲使是失衆之纪也武王问太公曰吾欲令三军之衆亲其将如父母攻城争先登野战争先赴闻金声而怒闻鼓音而喜爲之奈何太公曰将有三礼冬日不服裘夏日不操扇天雨不张盖幕名曰三礼也将身不服礼无以知士卒之寒暑出隘塞犯泥涂将必下歩名曰力将将身不服力无以知士卒之劳苦士卒军皆定次将乃就舍炊者皆熟将乃敢食军不擧火将亦不火食名曰止欲将不身服止欲无以知士卒之饥饱故上将与士卒共寒暑共饥饱勤苦故三军之衆闻鼓音而喜闻金声而怒矣高城深池矢石繁下士争先登白刄始合士争先赴非好死而乐伤爲其将念其寒苦之极知其饥饱之审而见其劳苦之明也武王问太公曰攻伐之道奈何太公曰资因歒家之动变生于两阵之间奇正传于无穷之源故至事不语用兵不言其事之成者其言不足听兵之用者其状不足见倐然而往忽然而来能独转而不制者也善战者不待张军善除患者理其未生善胜歒者胜于无形上战无与战矣故争于白刄之前者非良将也备于巳失之后者非上圣也智与衆同非人师也伎与衆同非国工也事莫大于必成用莫大于必成用莫贵于玄眇动莫神于不意胜莫大于不识夫必胜者先见弱于歒而后战者也故事半而功自倍兵之害犹豫最大兵之灾莫大于狐疑善者见利不失遇时不疑失利后时反受其灾善者从而不择巧者一决而不犹豫故疾雷不及掩耳卒电不及瞬目起之若惊用之若狂当之者破近之者亡孰能待之武王曰善武王问太公曰凡用兵之极天道地利人事三者孰先太公曰天道难见地利人事易得天道在上地道在下人事以饥饱劳逸文武也故顺天道不必有吉违之不必有害失地之利则士卒迷惑人事不和则不可以战矣故战不必任天道饥饱劳逸文武最急地利爲宝王曰天道鬼神顺之者存逆之者亡何以独不贵天道太公曰此圣人之所生也欲以止后世故作爲谲书而寄胜于天道无益于兵胜而衆将所拘者九王曰敢问九者奈何太公曰法令不行而任侵诛无德厚而用日月之数不顺歒之强弱幸于天道无智虑而候氛气少勇力而望天福不知地形而归过敌人怯弗敢击而待龟筮士卒不募而法鬼神设伏不巧而任背向之道凡天道鬼神视之不见听之不闻索之不得不可以治胜败不能制死生故明将不法也太公曰天下有粟圣人食之天下有民圣人收之天下有物圣人裁之利天下者取天下安天下者有天下爱天下者久天下仁天下者化天下虎韬武王胜殷召太公问曰今殷民不安其处奈何使天下安乎太公曰夫民之所利譬之如冬日之阳夏日之阴冬日之从阳夏日之从阴不召自来故生民之道先定其所利而民自至民有三几不可数动动之有凶明赏则不足不足则民怨生明罚则民慑畏民慑畏则变故出明察则民扰民扰则不安其处易以成变故明王之民不知所好不知所恶不知所从不知所去使民各安其所生而天下静矣乐哉圣人与天下之人皆安乐也武王曰爲之奈何太公曰圣人守无穷之府用无穷之财而天下仰之天下仰之而天下治矣神农之禁春夏之所生不伤不害谨修地利以成万物无夺民之所利而农顺其时矣任贤使能而官有材而贤者归之矣故赏在于成民之生罚在于使人无罪是以赏罚施民而天下化矣犬韬武王至殷将战纣之卒握炭流汤者十八人以牛爲礼以朝者三千人擧百石重沙者二十四人趍行五百里而矫矛杀百歩之外者五千人介士亿有八万武王惧曰夫天下以纣爲大以周爲细以纣爲衆以周爲寡以周爲弱以纣爲强以周爲危以纣爲安以周爲诸侯以纣爲天子今日之事以诸侯击天子以细击大以少击多以弱击强以危击安以此五短击此五长其可以济功成事乎太公曰审天子不可击审大不可击审衆不可击审强不可击审安不可击王大恐以惧太公曰王无恐且惧所谓大者尽得天下之民所谓衆者尽得天下之衆所谓强者尽用天下之力所谓安者能得天下之所欲所谓天子者天下相爱如父子此之谓天子今日之事爲天下除残去贼也周虽细曾残贼一人之不当乎王大喜曰何谓残贼太公曰所谓残者收天下珠玉美女金钱綵帛狗马谷粟藏之不休此谓残也所谓贼者收暴虐之吏杀天下之民无贵无贱非以法度此谓贼也武王问太公曰欲与兵深谋进必斩敌退必克全其略云何太公曰主以礼使将将以忠受命国有难君召将而诏曰见其虚则进见其实则避勿以三军爲贵而轻敌勿以授命爲重而苟进勿以贵而贱人勿以独见而违衆勿以辩士爲必然勿以谋简于人勿以谋后于人士未坐勿坐士未食勿食寒暑必同敌可胜也阴谋武王问太公曰贤君治国敎民其法何如太公对曰贤君治国不以私害公赏不加于无功罚不加于无罪法不废于仇雠不避于所爱不因怒以诛不因喜以赏不高台深池以役下不雕文刻画以害农不极耳目之欲以乱政是贤君之治国也不好生而好杀不好成而好败不好利而好害不好与而好夺不好赏而好罚妾孕爲政使内外相疑君臣不和拓人田宅以爲台观发人丘墓以爲苑囿仆媵衣文绣禽兽犬马与人同食而万民糟糠不厌裘褐不完其上不知而重歛夺民财物藏之府库贤人逃隐于山林小人任大职无功而爵无德而贵专恣倡乐男女昬乱不恤万民违阴阳之气忠谏不听信用邪佞此亡国之君治国也武王问太公曰吾欲轻罚而重威少其赏而劝善多简其令而衆皆化爲之何如太公曰杀一人千人惧者杀之杀二人而万人惧者杀之杀三人三军振者杀之赏一人而千人喜者赏之赏二人而万人喜者赏之赏三人三军喜者赏之令一人千人得者令之禁二人而万人止者禁之敎三人而三军正者敎之杀一以惩万赏一而劝衆此明君之威福也武王问太公曰吾欲以一言与身相终再言与天地相永三言爲诸侯雄四言爲海内宗五言传之天下无穷可得闻乎太公曰一言与身相终者内宽而外仁也再言与天地相永者是言行相副若天地无私也三言爲诸侯雄者是敬贤用谏谦下于士也四言爲海内宗者敬接不肖无贫富无贵贱无善恶无憎爱也五言传之天下无穷者通于否泰顺时容养也武王问尚父曰五帝之戒可闻乎尚父曰黄帝之时戒曰吾之居民上也摇摇恐夕不至朝尧之居民上振振如临深川舜之居民上兢兢如履薄冰禹之居民上慄慄恐不满日汤之居民上战战恐不见旦王曰寡人今新幷殷居民上翼翼惧不敢怠鬻子君子不与人之谋则巳矣若与人谋之则非道无由也故君子之谋能必用道而不能必见受也能必忠而不能必入也能必信而不能必见信也君子非仁者不出之于辞而施之于行故非非者行是而恶恶者行善而道谕矣文王问于鬻子曰敢问人有大忌乎对曰有文王曰敢问大忌奈何鬻子对曰大忌知身之恶而不改也以贼其身乃丧其躯有行如此之谓大忌也昔之帝王其所以爲明者以其吏也昔之君子其所以爲功者以其民也力生于民而功最于吏福归于君民者至庳也而使之取吏焉必取所爱故十人爱之则十人之吏也百人爱之则百人之吏也千人爱之则千人之吏也万人爱之则万人之吏也周公曰吾闻之于政也知善不行者则谓之狂知恶不改者则谓之惑夫狂与惑者圣王之戒也不肖者不自谓不肖而不肖见于行不肖者虽自谓贤人犹皆谓之不肖也愚者不自谓愚而愚见于言愚者虽自谓智人犹皆谓之愚也禹之治天下也以五声听门悬钟鼓铎磬而置鼗以待四海之士爲铭于笋簴曰敎寡人以道者击鼓敎寡人以义者击钟敎寡人以事者振铎吿寡人以忧者击磬语寡人以讼狱者挥鼗此之谓五声是以禹甞据一馈而七起日中而不暇饱食曰吾不恐四海之士留于道路吾恐其留吾门廷也是以四海之士皆至是以禹朝廷间可以罗雀者夫卿相无世贤者有之国无因治智者理之智者非一日之志也治者非一日之谋也治志治谋在于帝王然后民知所保而知所避发政施令爲天下福者谓之道上下相亲谓之和民不求而得所欲谓之信除天下之害谓之仁仁与信和与道帝王之器也凡万物皆有器故欲有爲而不行其器者不成也欲王者亦然不用帝王之器者亦不成也昔者鲁周公使卫康叔往守于殷戒之曰与杀不辜宁失有罪无有无罪而见诛无有有功而不赏戒之封诛赏之愼焉羣书治要卷第三十一羣书治要羣书治要卷第三十二羣书治要卷第三十二秘书监鉅鹿男臣魏征等奉勅撰管子管夷吾牧民凡有地牧民者务在四时守在仓廪仓廪实则知礼节衣食足则知荣辱上服度则六亲固四维张则君令行四维不张国乃灭亡国有四维一维绝则倾二维绝则危三维绝则覆四维绝则灭倾可正也危可安也覆可起也灭不可复错也四维一曰礼二曰义三曰廉四曰耻政之所行在顺民心政之所废在逆民心民恶忧劳我逸乐之民恶贫贱我富贵之民恶危坠我存安之民恶灭绝我生育之能逸乐之则民爲之忧劳能富贵之则民爲之贫贱能存安之则民爲之危坠能生育之则民爲之灭绝故刑罚不足以恐其意杀戮不足以服其心故刑罚繁而意不恐则令不行矣杀戮衆而心不服则上位危矣故从其四欲则远者自亲行其四恶则近者叛之故知与之爲取者政之宝也措国于不倾之地积于不凋之仓藏于不竭之府下令于流水之原使民于不争之官明必死之路开必得之门不爲不可成不求不可得不处不可久不行不可复措国于不倾之地授有德也积于不凋之仓务五谷也藏于不竭之府养桑麻育六畜也下令于流水之原令顺民心也使民于不争之官使民各爲其所长也明必死之路严刑罚也开必得之门信庆赏也不爲不可成量民力也不求不可得不彊民以其所恶也不处不可久不偸取壹世也不行不可复不欺其民也如地如天何私何亲如月如日维君之节御人之辔在上之所贵导民之门在上之所先召民之路在上之所好恶故君求之则臣得之君嗜之则臣食之君好之则臣服之无蔽汝恶无异汝度贤者将不汝助言室满室言堂满堂是谓圣王城郭沟渠不足以固守兵甲勇力不足以应敌博地多财不足以有衆唯有道者能备患于未形也天下不患无臣患无君以使人天下不患无财患无人以分之故知时者可立以爲长无私者可置以爲政审于时而察于用而能备官者可奉以爲君也缓者后于事吝于财者失所亲信小人者失士形势言而不可复者君不言也行而不可再者君不行也凡言而不可复行而不可再者有国者之大禁也权脩万乘之国兵不可以无主土地博大野不可以无吏百姓殷衆官不可以无长操民命朝不可以无政地博而国贫者野不辟也民衆而兵弱者民无取也故末产不禁则野不辟赏罚不信则民无取野不辟民无取外不可以应敌内不可以固守地辟而国贫者舟舆饰台榭广也赏罚信而兵弱者轻用衆使民劳也民劳则力竭赋歛厚则下怨上民力竭则令不行下怨上令不行而求敌勿谋己不可得也欲爲天下者必重用其国欲爲其国者必重用其民欲爲其民者必重尽其力无以畜之则往而不可止也无以牧之则处而不可使也远人至而不去则有以畜之也民衆而可壹则有以牧之也见其可也喜之有征见其不可也恶之有刑赏罚信于其所见虽其所不见其敢爲之乎见其可也喜之无征见其不可也恶之无刑赏罚不信于其所见而求其所不见之爲之化不可得也地之生财有时民之用力有倦而人君之欲无穷以有时与有倦养无穷之君而度量不生于其间则上下相疾矣故取于民有度用之有正国虽小必安取于民无度用之无正国虽大必危身者治之本也故上不好本事则末产不禁末产不禁则民缓于时事而轻地利轻地利而求田野之辟仓廪之实不可得也商贾在朝则货财上流妇言人事则赏罚不信男女无别则民无廉耻而求百姓之安兵士之死节不可得也朝廷不肃贵贱不明长幼不分度量不审衣服无等下贱侵节而求百姓之尊主政令不可得也上好诈谋间欺臣下赋歛竞得使民偸壹则百姓疾怨而求下之亲上不可得也有地不务本事君国不能壹民而求宗庙社稷之无危不可得也一年之计莫如树谷十年之计莫如树木终身之计莫如树人立君君之所审者三一曰德不当其位二曰功不当其禄三曰能不当其官此三本者治乱之原也故国有德义未明于朝者则不可加于尊位功力未见于国者则不可与重禄临事不信于民者则不可使任大官故德厚而位卑者谓之过德薄而位尊者谓之失宁过于君子而无失于小人过于君子其爲怨浅矣失于小人其爲祸深矣君之所愼者四一曰大位不至仁不可授国柄二曰见贤不能让不可与尊位三曰罚避亲贵不可使主兵四曰不好本事不务地利而轻赋歛不可与都邑此四务者安危之本也故曰卿相不得衆国之危也大臣不和同国之危也兵主不足畏国之危也民不怀其产国之危也故大德至仁则操国得衆见贤能让则大臣和同罚不避亲贵则威行于邻敌好本事务地利则民怀其产矣七法言是而不能立言非而不能废有功而不能赏有罪而不能诛若是而能理民者未之有也是必立非必废有功必赏有罪必诛若是治安矣五辅古之圣王所以取明名广誉厚功大业显于天下不忘于后世非得人者未之甞闻也暴主之所以失国家危社稷覆宗庙灭于天下非失人者未之甞闻也今有土之君皆处欲安动欲威战欲胜守欲固大者欲王天下小者欲覇诸侯而不务得人是以小者兵挫而地削大者身死而国亡故曰人不可不务也此天下之极也曰然则得人之道莫如利之利之道莫如敎之故善爲政者田畴垦而国邑实朝廷间而官府治公法行而私曲止仓廪实而囹圄空贤人进而姦民退其君子上忠正而下谄谀其士民贵武勇而贱得利其庶人好耕农而恶飮食于是财用足而食飮薪菜饶是故上必宽裕而有解舍下必听从而不疾怨上下和同而有礼义故处安而动威战胜而守固不能爲政者田畴荒而国邑虚朝廷兇而官府乱公法废而私曲行仓廪虚而囹圄实贤人退而姦民进其君子上谄谀而下忠正其士民贵得利而贱武勇其庶人好飮食而恶耕农于是财用匮而食飮薪菜乏上弥残苟而无解舍下愈覆鸷而不听从上下交引而不和同故处不安而动不威战不胜而守不固是以小者兵挫而地削大者身死而国亡以此观之则政不可不愼也法法闻贤而不擧殆也闻善而不索殆也见能而不使殆也亲仁而不固殆也同谋而离殆也人主不周密则正言直行之士危正言直行之士危则人主孤而无内人主孤而无内则人臣党而成羣使人主孤而无内人臣党而成羣者此非人臣之罪也人主之过也号令巳出又易之礼义巳行又止之度量巳制又迁之刑法巳措又移之如是则赏庆虽重民不劝也杀戮虽繁民不畏也使贤者食于能鬬士食于功贤者食于能则上尊而民从鬭士食于功则卒轻患而傲敌二者设于国则天下治而主安矣凡赦者小利而大害者也故久而不胜其祸无赦者小害而大利者也故久而不胜其福故赦者奔马之委辔也无赦者痤疽之砭石也先王制轩冕足以着贵贱不求其观也使君子食于道小人食于力君子食于道则上尊而民顺小人食于力则财厚而养足凡人君之所以爲君者势也势在下则君制于臣势在上则臣制于君故君臣之易位势在下也故曰堂上远于百里堂下远于千里门廷远于万里今歩者一日百里之情通矣堂上有事十日而君不闻此所谓远于百里也歩者十日千里之情通矣堂下有事一月而君不闻此所谓远于千里也歩者百日万里之情通矣门廷有事㫷年而君不闻此所谓远于万里也故请入而不出谓之灭出而不入谓之绝入而不至谓之侵出而道止谓之壅灭绝侵壅之君者非杜其门而守其户也爲政之有所不行也政者正也圣人明正以治国故正者所以止过而逮不及也过与不及皆非正也非正则伤国一也勇而不义伤兵仁而不法伤正故军之败也生于不义法之侵也生于不正故言有辩而非务者行有难而非善者故言必中务不苟爲辩行必思善不苟爲难规矩者方圜之正也虽有巧目利手不如拙规矩之正方圜也故巧者能生规矩不能废规矩而正方圜圣人能生法不能废法而治国故虽有明智高行背法而治是废规矩而正方圜也贤人不至谓之蔽忠臣不至谓之塞令之不行谓之障禁而不止谓之逆蔽塞障逆之君者不杜其门而守其户也爲贤者之不至令之不行也凡民从上也不从口之所言从情之所好也上好勇则民轻死上好仁则人轻财故上之所好民必甚焉是故明君知民之必以上爲心也故置法以自治立义以自正也故上不行则民不从是以有道之君行法脩制公国壹民以听于世忠臣直进以论其能明君不以禄爵私所爱忠臣不诬能以干爵禄君不私国臣不诬能行此道者虽未大治正民之径也中匡管仲朝公曰寡人愿闻国君之信对曰民爱之隣国亲之天下信之此国君之信公曰善请问信安始而可对曰始于爲身中于爲国成于爲天下公曰请问爲身对曰道血气以求长年长心长德此爲身也远擧贤人慈爱百姓此爲国也法行而不苛刑廉而不赦此爲天下也小匡桓公自苢反于齐使鲍叔牙爲宰辞曰君有加惠于其臣使臣不冻餧则是君之赐也若必治国家则非臣之所能也其唯管夷吾乎臣之所不如管夷吾者五宽惠爱民臣不如也治国不失柄臣不如也忠信可结于诸侯臣不如也制礼义可法于四方臣不如也介胄执枹立于军门使百姓皆加勇臣不如也夫管子民之父母也将欲治其子不可以弃其父母公曰管夷吾亲射寡人中钩殆于死今乃用之可乎鲍叔曰彼爲其君也君若宥而反之其爲君亦犹是也公使人请之鲁囚管仲以与齐桓公亲迎之郊遂与归礼之于庙而问爲政焉管仲相三月请论百官公曰诺管仲曰升降揖让进退闲习臣不如隰朋请立以爲大行辟土聚粟尽地之利臣不如寗戚请立以爲司田平原广牧车不结辙士不旋踵鼓之而三军之士视死如归臣不如王子城父请立以爲大司马决狱折中不杀不辜不诬无罪臣不如賔胥无请立以爲大理犯君颜色进谏必忠不避死亡不挠贵富臣不如东郭牙请立以爲大谏之官此五子者夷吾一不如然君若欲治国彊兵则五子者存若欲覇王夷吾在此桓公曰善覇形桓公在位管仲隰朋见立有间有贰鸿飞而过之桓公叹曰今彼鸿鹄有时而南有时而北四方无远所欲至焉寡人之有仲父犹飞鸿之有羽翼也若济大水有舟楫也仲父不壹言敎寡人乎管子对曰君若将欲覇王擧大事乎则必从其本事矣桓公曰敢问何谓其本管子对曰齐国百姓公之本也民甚忧饥而税歛重民甚惧死而刑政险民甚伤劳而上擧事不时轻其税歛则民不忧饥缓其刑政则民不惧死擧事以时则民不伤劳桓公曰寡人闻命矣覇言夫明王之所轻者马与玉其所重者政与军然轻与人政而重与人马轻与人军而重与人玉重宫阙之劳而轻四境之守其所以削也圣人能辅时不能违时智者善谋不如当时精时者日少而功多夫谋无主则困事无备则废是以圣王务具其备而愼守其时以备待时以时兴事德利百姓威振天下令行而不咈近无不服远无不听戒管仲复于桓公曰任之重者莫如身涂之畏者莫如口期之远者莫如年以重任行畏涂至远期唯君子爲能及矣君臣国之所以乱者四内有疑妻之妾此宫乱也庶有疑嫡之子此家乱也朝有疑相之臣此国乱也任官无能此衆乱也四者无别主失其体羣官朋党以怀其私则失彊矣故妻必定子必正相必直立以听官必忠信以敬小称管子曰身不善之患无患人莫己知民之观也察矣不可遁逃故我有善则立誉我我有过则立毁我当人之毁誉也则莫归问于家矣故明王有过则反之于身有善则归之于民有过而反之身则身惧有善而归之民则民喜往喜民来惧身此明王之所以治民也今夫桀纣则不然有善则反之于身有过则归之于民有过而归之于民则民怒有善而反之于身则身骄往怒民来骄身此其所以失身也可无愼乎管仲有病桓公往问之曰仲父之病病矣若不可讳将何以诏寡人管仲对曰臣愿君之远易牙竖刁堂巫公子开方夫易牙以调味事公公曰唯烝婴儿之未甞也于是烝其首子而献之公人情非不爱其子也于子之不爱将何有于公公喜宫而妬竖刁自刑而爲公治内人情非不爱其身也于身之不爱将何有于公公子开方事公十五年不归视其亲于亲之不爱焉能有于公桓公曰善管仲死巳葬公召四子者废之逐堂巫而苛病起逐易牙而味不至逐竖刁而宫中乱逐公子开方而朝不治桓公曰嗟圣人固有悖乎乃复四子者处期年四人作难围公一室十日不通公曰嗟死者无知则巳若有知吾何面目以见仲父于地下乃援素幭以裹首而绝死十一日虫出于户葬以扬门之扇以不终用贤也桓公管仲鲍叔牙寗戚四人飮飮酣桓公谓叔牙曰盍不起爲寡人寿乎叔牙奉杯而起曰使公无忘出而在于莒使管仲无忘束缚在于鲁也使寗戚无忘饭牛车下也桓公避席再拜曰寡人与二大夫能无忘夫子之言则国之社稷必不危矣治国凡治国之道必先富民民富则易治也民贫必难治奚以知其然也民富则安鄕重家安鄕重家则敬上畏罪敬上畏罪则易治也民贫则危鄕轻家危鄕轻家则敢凌上犯禁凌上犯禁则难治也故曰治国常富而乱国必贫是以善爲国者必先富民然后治之昔者七十九代之君法制不壹号令不同然俱王天下者何也必国富而粟多也夫富国多粟生于农故先王贵之凡爲国之急者必先禁末作文巧末作文巧禁则民无所游食民无所游食则必农民事农则富先王者善爲民除害兴利故天下之民归之所谓兴利者利农事也所谓除害者禁害农事也国富则安鄕家安鄕家则虽变俗易习敺衆移民至于杀之而不怨也民贫则轻家易去轻家易去则上令不能必行上令不能必行则禁不能必止禁不能必止则战不必胜守不必固矣夫令不必行禁不必止战不必胜守不必固命之曰寄生之君此由不利农少粟之害也粟者王者之本事也人主之大务治国之道也桓公问齐桓公问管子曰吾念有而勿失得而勿忘爲之有道乎对曰勿创勿作时至而随无以私好恶害公正察民所恶以自爲戒黄帝立明台之议尧有衢室之问舜有吿善之旌禹立谏鼓于朝汤有总街之庭以观民诽也此古圣帝明王所以有而勿失得而勿忘者也形势解人主之所以令则行禁则止者必令于民之所好而禁于民之所恶也民之情莫不欲生而恶死莫不欲利而恶害也故上令于生利人则令行禁于杀害人则禁止矣令之所以行者必民乐其政也而令乃行故曰贵有以行令也人主之所以使下尽力而亲上者必爲天下致利除害也故德泽加于天下惠施厚于万物父子得以安羣生得以育故万民驩尽其力而乐爲上用入则务本疾作以实仓廪出则尽节死敌以安社稷虽劳苦卑辱而不敢吿也民利之则来害之则去民之从利也如水之走下于四旁无择也故欲来民者先起其利虽不召而民自至设其所恶虽召之而民不可来也莅民如父母则民亲爱之导民纯厚遇之有实虽不言曰吾亲民而民亲矣莅民如仇雠则民疏之导之不厚遇之无实虽言曰吾亲民民不亲也圣人择可言而后言择可行而后行偸得利而后有害偸得乐而后有忧者圣人不爲也故圣人择言必顾其累择行必顾其忧圣人之求事也先论其理义计其可否故义则求之不义则止可则求之不可则止故其所得事者常爲身宝小人求事也不论其理义不计其可否不义亦求之不可亦求之故其所得事者未甞爲赖也故曰必得之事不足赖也人主者温良宽厚则民爱之整齐严庄则民畏之故民爱之则亲畏之则用夫民亲而爲用主之所急也故曰且怀且威则君道备矣人主能安其民则民事其主如事其父母故主有忧则忧之有难则死之人主视民如土则民不爲用主有忧则不忧有难则不死故曰莫乐之则莫哀之莫生之则莫死之民之所以守战至死而不衰者上之所以加施于民者厚也故上施厚则民之报上亦厚上施薄则民之报上亦薄故薄施而厚责君不能得于臣父不能得于子民之从有道也如饥之先食也如寒之先衣也如暑之先阴也故有道则民归之无道则民去之故道在身则言自顺行自正事君自忠事父自孝遇人自理天之道满而不溢盛而不衰明主法象天道故贵而不骄富而不奢故能长守富贵久有天下而不失也故曰持满者与天明主救天下之祸安天下之危者也必待万民之爲用也而后能爲之故曰安危者与人地大国富民衆兵彊此盛满之国也虽巳盛满无德厚以安之无度数以治之则国非其国而民非其民也故曰失天之度虽满必涸臣不亲其主百姓不信其吏上下离而不和故虽自安必且危之故曰上下不和虽安必危古者三王五伯皆人主之利天下者也故身贵显而子孙被其泽桀纣幽厉皆人主之害天下者也故身困伤而子孙蒙其祸故曰疑今者察之古不知来者视之往古者武王地方不过百里战卒之衆不过万人然能战胜攻取立爲天子而世谓之圣王者知爲之术也桀纣贵爲天子富有海内地方甚大战卒甚衆然而身死国亡爲天下戮者不知爲之术也故能爲之则小可以爲大贱可以爲贵不能爲之则虽爲天子人犹夺之明王度量人力之所能爲而后使焉故令于人之所能爲则令行使于人之所能爲则事成乱主不量人力令于人之所不能爲故其令废使于人之所不能爲故其事败夫令出而废擧事而败此彊不能之罪也明主不用其智而任圣人之智不用其力而任衆人之力故以圣人之智思虑者无不知也以衆人之力起事者无不成也能自去而因天下之智力起则身逸而福多乱主独用其智而不任圣人之智独用其力而不任衆人之力故其身劳而祸多故曰独任之国劳而多祸明主者人未之见而皆有亲心焉者有使民亲之之道也故其位安而民往之故曰未之见而亲焉可以往矣人主出言不逆于民心不悖于理义其所言足以安天下者也人唯恐其不复言也出言而离父子之亲疏君臣之道害天下之衆此言之不可复者也故明君不言也人主身行方正使人有理遇人有礼行发于身而爲天下法式人唯恐其不复行也身行不正使人暴虐遇人不信行发于身而爲天下笑者此不可复之行也故曰行而不可再者君不行也言之不可复者其言不信也行之不可再者其行暴贼也故言而不信则民不附行而暴贼则天下怨民不附天下怨此灭亡之所从生也故明主禁之故曰凡言行之不可复者有国者之大禁也板法解治国有三器乱国有六攻明君能胜六攻而立三器故国治不肖君不能胜六攻而立三器故国不治三器者何也曰号令也斧钺也禄赏也六攻者何也曰亲也贵也货也色也巧佞也玩好也三器之用何也曰非号令无以使下非斧钺无以威衆非禄赏无以劝民六攻之败何也曰虽不听而可以得存虽犯禁而可以得免虽无功而可以得富夫国有不听而可以得存者则号令不足以使下有犯禁而可以得免者则斧钺不足以威衆有无功而可以得富者则禄赏不足以劝民号令不足以使下斧钺不足以威衆禄赏不足以劝民则人君无以自守也明法解明主者审于法禁而不可犯也察于分职而不可乱也故羣臣不敢行其私贵臣不得蔽贱近者不得塞远孤寡老弱不失其职此之谓治国故曰所谓治国者主道明也法度者主之所以制天下而禁姦邪也私意者所以生乱长姦而害公正也故法度行则国治私意行则国乱明主虽心之所爱而无功者弗赏也虽心之所憎而无罪者弗罚也案法式而验得失非法度不留意焉故曰先王之治国也不滛意于法之外明主之治国也案赏罚行其正理其当赏者羣臣不得辞也其当罚者羣臣弗敢避也夫赏功诛罪者所以爲天下致利除害也草茅弗去则害禾谷盗贼弗诛则伤良民夫舍公法而行私惠则是利姦邪而长暴乱也行私惠而赏无功则是使民偸幸而望于上也行私惠而赦有罪则是使民轻上而易爲非也夫舍公法用私惠明主弗爲也故曰不爲惠于法之内权衡者所以起轻重之数也然而人弗事者非心恶利也权不能爲之多少其数而衡不能爲之轻重其量也人知事权衡之无益故弗事也故明主在上位则官不得枉法吏不得爲私民知事吏之无益故货财不行于吏权衡平正而待物故姦诈之人不得行其私故曰有权衡之称者不可欺以轻重也尺寸寻丈者所以得短长之情也故以尺寸量短长则万擧而万不失矣是故尺寸之度虽富贵衆彊不爲益长虽卑辱贫贱弗爲损短公平而无所偏故姦诈之人弗能误也故曰有寻丈之数者不可差以长短凡所谓忠臣者务明法术日夜佐主明于度数之理以治天下者也姦邪之臣知法术明之必治也治则姦臣困而法术之士显是故姦邪之所务事者使法无明主无寤而己得所欲也故方正之臣得用则姦邪之臣困伤矣是方正之与姦邪不两进之势也姦邪之在主之侧者不能勿恶之惟恶之则必候主间而日夜危之人主弗察而用其言则忠臣无罪而困死姦臣无功而富贵故曰忠臣死于非罪而邪臣起于非功富贵尊显久有天下人主莫弗欲也令行禁止海内无敌人主莫弗欲也蔽欺侵陵人主莫不恶也失天下灭宗庙人主莫不恶也忠臣之欲明法术以致主之所欲而除主之所恶者也姦臣之擅主者有以私危之则忠臣无从进其公正之数矣故曰所死者非罪所起者非功然则爲人臣者重私而轻公矣明主之择贤人也言勇者试之以军言智者试之以官试于军而有功者则擧之试于官而事治者则用之故以战攻之事定勇怯以官职之治定愚智故勇怯愚智之见也如白黑之分乱主则不然听言而不试故妄言者得用任人而不课故不肖者不困故明主以法案其言而求其实以官任其身而课其功专任法不自擧焉故曰先王之治国也使法择人弗自擧也凡所谓功者安主上利万民者也夫破军杀将战胜攻取使主无危亡之忧而百姓无死虏之患此军士之所以爲功者也奉主法治境内使彊不凌弱衆不暴寡万民欢尽其力而奉养其主此吏之所以爲功也匡主之过救主之失明理义以导其主主无邪僻之行蔽欺之患此臣之所以爲功也故明主之治也明分职而课功劳有功者赏乱治者诛诛赏之所加各得其宜而主不自与焉故曰使法量功不自度也明主之治也审是非察事情以度量案之合于法则行不合于法则止功充其言则赏不充则诛故言智能者必有见功而后擧之言恶败者必有见过而后废之如此则士上通而莫之能妬不肖者困废而莫之能擧故曰能不可蔽而败不可饰也轻重管子入复桓公曰终岁之租金四万二千金请以一朝素赏军士桓公卽诺期于泰舟之野朝军士桓公卽坛而立管子执𫀆而揖军士曰谁能陷阵破衆者赐之百金三问不对有一人秉劔而前问曰几何人之衆也管子曰千人之衆曰千人之衆臣能陷之赐之百金管子又曰兵接弩张谁能得卒长者赐之百金问曰几何人卒之长也管子曰千人之长千人之长臣能得之赐之百金管子又曰谁能听旌旗之所指而得执将首者赐之千金言能得者累千人赐之人千金其余言能外斩首者赐之人十金一朝素赏四万二千金廓然虚桓公惕然大息曰吾曷以识此管子曰君勿患且使外爲名于其内鄕爲功于其亲家爲德于其妻子若此则士必争名报德无北之意矣吾擧兵而攻破其军并其地则非特四万二千金之利也公曰诺乃戒大将曰百人之长必爲之朝礼千人之长必拜而送之降两级其有亲戚者必遗之酒四石肉四鼎其无亲戚者必遗其妻子酒三石肉三鼎行敎半岁父敎其子兄敎其弟妻谏其夫曰见礼若此不死列阵可以反于鄕乎桓公终擧兵攻莱战于莒鼓旗未相望而莱人大遁故遂破其军兼其地而虏其将故未列地而封未出金而赏破莱军并其地禽其君此素赏之计也羣书治要卷第三十二羣书治要羣书治要卷第三十三羣书治要卷第三十三秘书监鉅鹿男臣魏徴等奉勅撰晏子司马法孙子晏子晏婴谏上景公飮酒数日去冠被裳自鼓盆瓮问于左右曰仁人亦乐此乐乎梁丘据对曰仁人之耳目犹人也夫何爲独不乐此乐也公令趍驾迎晏子晏子朝服以至公曰寡人甚乐欲与夫子同此乐请去礼对曰羣臣皆欲去礼以事君婴恐君之不欲也今齐国小童自中以上力皆过婴又能胜君然而不敢者畏礼义也君若无礼无以使下下若无礼无以事上夫人之所以贵于禽兽者以有礼也婴闻之人君无礼无以临其一邦大夫无礼官吏不恭父子无礼其家必凶诗曰人而无礼胡不遄死故礼不可去也公曰寡人不敏无良左右淫蛊寡人以至于此请杀之晏子曰左右无罪君若无礼则好礼者去无礼者至君若好礼则有礼者至无礼者去矣公曰善请易衣冠粪洒改席召晏子晏子入门三让升阶用三献礼焉再拜而出公下拜送之彻酒去乐曰吾以章晏子之敎也景公之时雨雪三日而不霁公被狐白之裘坐于堂侧阶晏子入见立有间公曰怪哉雨雪三日而天不寒晏子对曰天不寒乎公笑晏子曰婴闻古之贤君饱而知人之饥温而知人之寒逸而知人之劳今君不知也公曰善寡人闻命矣乃命出裘发粟以与饥寒孔子闻之曰晏子能明其所欲景公能行其所善淳于人纳女于景公生孺子荼景公爱之诸臣谋欲废公子阳生而立荼公以吿晏子晏子不可夫以贱匹贵国之害也置子立少乱之本也夫阳生长而国人戴之君其勿易夫服位有等故贱不陵贵立子有礼故孽不乱宗废长立少不可以敎下尊孽卑宗不可以利所爱长少无等宗孽无别是设贼树姦之本也君其图之古之明君非不知繁乐也以爲乐淫则哀非不知立爱也以爲义失而忧是故制乐以节立子以道若夫持谗䛕以事君者不足以责信今君用谗人之谋乱夫之言废长立少臣恐后人之有因君之过以资其邪废少而立长以成其利者君其图之公不听景公没田氏杀荼立阳生杀阳生立简公杀简公而取齐国景公燕赏于国内万钟者三千钟者五命三出而职计筴之公怒令之免职计命三出而士师筴之公不悦晏子见公谓晏子曰寡人闻君国者爱人则能利之恶人则能疏之今寡人爱人不能利恶人不能疏失君道矣晏子曰婴闻之君正臣从谓之顺君僻臣从谓之逆今君赏谗䛕之臣而令吏必从则是使君失其道臣失其守也先王之立爱以亲善也其去恶以禁暴也昔者三代之兴也利于国者爱之害于国者恶之故明所爱而贤良衆明所恶而邪僻灭是以天下平治百姓和集及其衰也行安简易身安逸乐顺于己者爱之逆于己者恶之故明所爱而邪僻繁明所恶而贤良灭离散百姓危覆社稷君上不度圣王之兴而下不观惰君之衰逆政之行有司不敢争以覆社稷危宗庙矣公曰寡人不知也请从士师之䇿景公观于淄上喟然而曰呜唿使国可长保而传子孙岂不乐哉晏子对曰婴闻之明王不徒立百姓不虚至今君以政乱国以行弃民久矣而欲保之不亦难乎婴闻之能长保国者能终善者也诸侯并立能终善者爲长列士并立能终善者爲师昔先君桓公方任贤而赞德之时亡国恃以存危国仰以安是以民乐其政而世高其德行远征暴劳者不疾驱海内使朝天子诸侯不怨当是时盛君之行不能进焉及其卒而衰怠于德而并于乐身溺于妇侍而谋因于竖刁是以民苦其政而世非其行故身死胡宫而不擧虫出而不收当是时也桀纣之卒不能恶焉诗曰靡不有初鲜克有终不能终善者不遂其国今君临民若冦雠见善若避热乱政而危贤必逆于衆肆欲于民而虐诛其下恐及于身矣婴之年老不能待君使矣行不能革则持节以没世矣景公出游北面望睹齐国曰呜唿使古而无死如何晏子曰昔上帝以人之没爲善仁者息焉不仁者伏焉若使古而无死丁公将有齐国桓襄文武将皆相之吾君将戴笠衣褐执铫耨以蹲行畎畆之中孰暇患死公不悦无几何梁丘据乘六马而来公曰据与我和者夫晏子曰此所谓同也所谓和者君甘则臣酸君淡则臣咸今据也君甘亦甘所谓同也安得爲和公不悦无几何公西北望睹篲星召伯常骞使攘而去之晏子曰不可此天敎也以诫不敬今君若设文而受谏虽不去篲星将自亡今君嗜酒而并于乐政不饰而寛于小人近谗好优何暇在篲茀又将见矣公不悦无几何晏子卒公出屏而立曰呜唿昔者从夫子而游夫子一日而三责我今孰责寡人哉景公射鸟野人骇之公令吏诛之晏子曰野人不知也臣闻之赏无功谓之乱罪不知谓之虐两者先王之禁也以飞鸟犯先王之禁不可今君不明先王之制而无仁义之心是以从欲而轻诛也夫鸟兽固人之养也野人骇之不亦宜乎公曰善自今以来弛鸟兽之禁无以拘民谏下景公筑路寝之台三年未息而又爲长庲之役二年未息又爲邹之长途晏子谏曰百姓之力勤矣君不息乎公曰途将成矣请成而息之对曰君屈民财者不得其利穷民力者不得其乐昔者楚灵王作爲顿宫三年未息也又爲章华之台五年未息也而又爲干谿之役八年百姓之力不足而自息也灵王死干谿而民不与归今君不道明君之义而修灵王之迹婴惧君之有暴民之行而不睹长庲之乐也不若息之公曰善非夫子寡人不知得罪于百姓深也于是令勿收斩板而去之景公成路寝之台逄于何遭晏子于涂再拜于马前曰于何之母死兆在路寝之台牗下愿请合骨晏子曰嘻难矣虽然婴将爲子复之遂入见公曰有逄于何者母死兆在路寝当牗下愿请合骨公作色不悦曰自古及今子亦甞闻请葬人主宫者乎晏子对曰古之君治其宫室节不侵生人之居其台榭俭不残死人之墓未甞闻请葬人主宫者也今君侈爲宫室夺人之居广爲台榭残人之墓是生者愁忧不得驩处死者离析不得合骨丰乐侈游兼傲死生非仁人之行也遂欲满求不顾细民非存之道也且婴闻之生者不安命之曰蓄忧死者不葬命之曰蓄哀蓄忧者怨蓄哀者危君不如许之公曰诺晏子出梁丘据曰自古及今未尝闻求葬公宫者也若何许之公曰削人之居残人之墓凌人之丧而禁其葬是于生者无施于死者无礼也且诗曰谷则异室死则同穴吾敢不许乎逄于何遂葬路寝台之牗下解衰去绖布衣玄冠踊而不哭躃而不拜已乃涕洟而去之梁丘据死景公召晏子而吿之曰据忠且爱我我欲丰厚其葬高大其壠晏子曰敢问据之所以忠爱君者可得闻乎公曰吾有喜于玩好有司未能我供也则据以其财供我吾是以知其忠也每有风雨暮夜求之必存吾是以知其爱也晏子曰婴对则爲罪不对则无以事君敢不对乎婴闻之臣专其君谓之不忠子专其父谓之不孝妻专其夫谓之嫉妬爲臣道君亲于父兄有礼于羣臣有惠于百姓有义于诸侯谓之忠也爲子道父以钟爱其兄弟施行于诸父以慈惠于衆子诚信于朋友谓之孝也爲妻使衆妾皆得驩欣于夫谓之不妬也今四封之民皆君之臣也而唯据尽力以爱君何爱者之少耶四封之货皆君之有也而唯据也以其私财忠于君何忠者之寡耶据之防塞羣臣壅蔽君无乃甚乎公曰善哉微子寡人不知据之至于是也遂罢爲壠之役废厚葬之令令有司据法而责羣臣陈过而谏故官无废法臣无隐忠而百姓大悦问上景公问晏子曰君子常行曷若对曰衣冠不中不敢以入朝所言不义不敢以要君身行不顺治事不公不敢以莅衆衣冠中故朝无奇僻之服所言义故下无伪上之报身行顺治事公故国无阿党之义三者君子常行也景公问晏子曰请问臣道对曰见善必通不私其利荐善而不有其名称身居位不爲苟进称事受禄不爲苟得君用其言人得其利不伐其功此臣道也景公问晏子曰明王之敎民何若对曰明其敎令而先之以行养民不苛而防之以刑所求于下者不务于上所禁于民者不行于身故下从其敎也称事以任民中听以禁邪不穷之以劳不害之以罚上以爱民爲法下以相亲爲义是以天下不相违也此明王之敎民也景公问晏子曰忠臣之事君何若对曰有难不死出亡不送公不悦曰君裂地而富之疏爵而贵之有难不死出亡不送其说何也对曰言而见用终身无难臣何死焉谋而见从终身不出臣何送焉若言不用有难而死是妄死也谋而不从出亡而送是诈伪也忠臣也者能纳善于君而不与君陷于难者也景公问晏子曰忠臣之行何如对曰选贤进能不私乎内称身就位计能受禄睹贤不居其上受禄不过其量不权君以爲行不称位以爲忠不掩贤以隐长不刻下以谀上顺卽进否卽退不与君行邪景公问晏子曰临国莅民所患何也对曰所患者三忠臣不信一患也信臣不忠二患也君臣异心三患也是以明君居上无忠而不信无信而不忠者是故君臣无狱而百姓无恐也庄公问晏子曰威当世而服天下时耶对曰行也公曰何行对曰能爱邦内之民者能服境外之不善重士民之死力者能禁暴国之邪中听任圣者能威诸侯安仁义而乐利世者能服天下不能爱邦内之民者不能服境外之不善轻士民之死力者不能禁暴国之邪逆谏傲贤者不能威诸侯背仁义而贪名实者不能威当世而服天下者此其道巳公不用任勇力之士而轻臣仆之死用兵无休国疲民害朞年百姓大乱而身及崔氏祸景公问晏子曰圣人之不得意也何如晏子对曰上作事反天时从政逆鬼神借敛单百姓四时易序神祇并怨道忠者不听荐善者不行谀过者有赏救失者有罪故圣人伏匿隐处不干长上静身守道不与世陷于邪是以卑而不失义蔽而不失廉此圣人之不得意也公曰圣人之得意何如晏子对曰世治政平擧事调乎天借敛和乎民百姓乐其政远者怀其德四时不失序风雨不降虐天明象而致赞地育长而具物神降福而不靡民服敎而不伪治无怨业居无废民此圣人之得意也景公问求贤晏子对曰通则视其所擧穷则视其所不爲富则视其所分贫则视其所不取夫上难进而易退也其次易进而易退也其下易进而难退也以此数物者取人其可乎景公问晏子曰古之莅国治民者其任人何如对曰地不同宜而任之以一种责其俱生不可得也人不同能而任之以一事不可责徧成焉责焉无巳知者有不能洽矣求焉无餍天地有不能赡矣故明王之任人谄谀不迩乎左右阿党不治乎本朝任人之长不强其短任人之工不强其拙此任人之大略也景公问晏子曰富民安衆难乎对曰易节欲则民富中听则民安行此两者而巳矣景公问晏子曰古者离散其民而陨失其国者其常行何如对曰国贫而好大智薄而好专尚谗谀而贱贤人乐简慢而轻百姓国无常法民无经纪好辨以爲智刻民以爲忠流湎而忘国好兵而忘民肃于罪诛而慢于庆赏乐人之哀利人之害德不足以怀人政不足以匡民赏不足以劝善刑不足以防非此亡国之行也今民闻公令如冦雠此古之离其民陨其国常行也景公问晏子曰谋必得事必成有术乎对曰有公曰其术何如晏子曰谋度于义者必得事因于民者必成反义而谋背民而动未闻存者也昔三代之兴也谋必度于义事必因于民及其衰也谋者反义兴事伤民故度义因民谋事之术也景公问晏子曰治国之患亦有常乎对曰谗夫佞人之在君侧者好恶良臣而行与小人此治国之常患也公曰谗佞之人则亦诚不善矣虽然则奚曾爲国常患乎晏子曰君以爲耳目而好谋事则是君之耳目缪也夫上乱君之耳目而下使羣臣皆失其职岂不诚足患哉公曰如是乎寡人将去之晏子曰公不能去也公不悦曰夫子何少寡人之甚也对曰臣非敢矫也夫能自用于君者材能皆非常也夫藏大不诚于中者必谨小诚于外以成其大不诚入则求君之嗜欲能顺之君怨良臣则具其往失而益之出则行威以取富夫可密近不爲大利变而务与君至义者此难得而其难知也公曰然则先圣奈何对曰先圣之治也审见賔客听治不留患日不足羣臣皆得毕其诚谗谀安得容其私公曰然则夫子助寡人止之寡人亦事勿用矣对曰谗夫佞人之在君侧者若社之有鼠也不可燻去谗佞之人隐君之威以自守也是故难去也景公问晏子曰古之盛君其行何如对曰薄于身而厚于民约于身而广于世其处上也足以明政行敎而不以威下其取财也权有无均贫富不以养嗜欲诛不避贵赏不遗贱不淫于乐不遁于哀尽智道民而不伐焉劳力事民而不责焉政尚相利故下不以相害爲行敎尚相爱故民不以相恶爲名刑罚中于法废罪顺于民是以贤者处上而不华不肖者处下而不怨四海之内一意同欲生有厚利死有遗敎此盛君之行也问下景公出游问于晏子曰吾欲循海而南至于琅耶寡人何脩以则夫先王之游也晏子曰婴闻之天子之诸侯爲巡狩诸侯之天子爲述职故春省耕而补不足者谓之游秋省实而助不给者谓之豫夏语曰吾君不游我曷以休吾君不豫我曷以助壹游壹豫爲诸侯度今君之游不然师行而贫苦不补劳者不息夫从高历时而不反谓之流从下历时而不反谓之连从兽而不归谓之荒从乐而忘归谓之亡古者圣王无流连之游无荒亡之行公曰善令吏出粟以与贫者三千钟公所身见老者七十人然后归景公问晏子曰寡人意气衰身甚病今吾欲具珪璧牺牲令祝宗荐之乎上帝宗庙意者礼可以干福乎晏子对曰婴闻之古者先君之干福也政必合乎民行必顺乎神节宫室不敢大斩伐以无偪山林节飮食无多田渔以母偪川浦祝宗用事辞罪而不敢有祈求也是以神民俱顺而山川纳禄今君政反于民而行悖乎神大宫室多斩伐以偪山林羡饭食多田渔以偪川浦是以神民俱怨而山川收禄司过荐至而祝宗祈福意者逆乎公曰寡人非夫子无所闻此请革心易行于是废公阜之游止海食之献斩伐者以时田渔者有数居处飮食节之勿羡祝宗用事辞罪而不敢有祈求焉景公问晏子曰寡人欲从夫子而善齐国之政可乎对曰婴闻之国有具官然后其政可善公作色不悦曰齐国虽小则可谓官不具乎对曰昔吾先君桓公身体惰解辞令不给则隰朋暱侍左右多誉狱谳不中则弦宁暱侍田野不修民萠不安则寗戚暱侍军士惰戎士肆则王子城甫暱侍居处逸怠左右慑畏则东郭牙暱侍德义不中意行衰怠则管子暱侍先君能以人之长续其短以人之厚补其薄是故诸侯朝其德而天子致胙焉今君之过失多矣未有一士以闻者也故曰官不具公曰善景公问晏子曰昔吾先君桓公从车三百乘九合诸侯一匡天下今吾从车千乘可以逮先君桓公之后乎对曰桓公从车三百乘九合诸侯一匡天下者左有鲍叔右有仲父今君左爲倡右爲优谗人在前谀人在后又焉可逮先君桓公之后乎高子问晏子曰子事灵公庄公景公皆敬子三君一心耶夫子之心三耶对曰婴闻一心可以事百君三心不可以事一君故三君之心非一心也而婴之心非三心也杂上景公使晏子爲阿宰三年而毁闻于国公不悦召而免之晏子谢曰婴知婴之过矣请复治阿三年而誉必闻于国公复使治阿三年而誉闻于国公悦召而赏之辞而不受公问其故对曰昔者婴之治阿也筑蹊径急门闾之政而淫民恶之擧俭力孝悌罚偸窳而惰民恶之决狱不避贵强贵强恶之左右之所求法则与非法则否而左右恶之事贵人体不过礼而贵人恶之是以三邪毁乎外二谗毁于内三年而毁闻乎君也今臣更之不筑蹊径而缓门闾之政而淫民悦不擧俭力孝悌不罚偸窳而惰民悦决狱阿贵强而贵强悦左右所求言诺而左右悦事贵人体过礼而贵人悦是以三邪誉于外二谗誉乎内三年而誉闻于君也昔者婴之所以当诛者宜赏而今之所以当赏者宜诛是故不敢受景公乃任以国政焉景公正昼被发乘六马御妇人以出正门刖跪击马而反之曰尔非吾君也公慙而不朝晏子入见景公曰昔者寡人有罪被发乘六马以出正门刖跪击马而反之曰尔非吾君也寡人以子大夫之赐得率百姓以守宗庙今见戮于刖跪以羞社稷吾犹可以齐于诸侯乎晏子对曰君勿恶焉臣闻之下无直辞上有惰君民多讳言君有骄行古者明君在上下多直辞君上好善民无讳言今君有失行而刖跪禁之是君之福也故臣来庆请赏之以明君之好善礼之以明君之受谏公笑曰可乎晏子曰可于是令刖跪倍资无征时朝无事景公飮酒夜移于晏子前驱款门曰君至晏子被玄端立于门曰诸侯得微有故乎国家得微有事乎君何爲非时而夜辱公曰酒醴之味金石之声愿与夫子乐之晏子曰夫布荐席陈簠簋者有人臣不敢与焉公移于司马穰苴之家前驱款门曰君至穰苴介冑操戟立于门曰诸侯得微有兵乎大臣得微有兵乎大臣得微有不服乎君何爲非时而来公曰酒醴之味金石之声愿与夫子乐之穰苴对曰夫布荐席陈簠簋者有人臣不敢与焉公移于梁丘据之家前驱款门曰君至梁丘据左拥琴右挈竽行歌而出公曰乐哉今夕吾飮也微彼二子者何以治吾国微此一臣者何以乐吾身景公探雀鷇鷇弱而反之晏子闻之不时而入见北面再拜贺曰吾君有圣王之道矣公曰寡人探雀鷇鷇弱故反之其当圣王之道者何也晏子曰君探雀鷇鷇弱故反之是长幼也君曾禽兽之加焉而况于人乎此圣王之道也景公使养所爱马暴病死公命人操刀解养马者是时晏子侍前左右执刀而进晏子止之而问于公曰敢问古时尧舜支解人从何躯始公惧焉遂止曰以属狱晏子曰请数之使自知其罪然后致之狱公曰可晏子数之曰尔有三罪公使汝养马杀之当死罪一也又杀公之所最善马当死罪二也使公以一马之故杀人百姓闻之必怨吾君诸侯闻之必轻吾国汝杀公马使怨积于百姓兵弱于邻国汝当死罪三也令以属狱公喟然曰赦之鲁昭公失国走齐齐景公问焉曰子之迁位新奚道至于此乎昭公对曰吾少之时人多爱我者吾体不能亲人多谏我者吾志不能用是以内无弼外无辅辅弼无一人谄谀我者甚衆譬之犹秋蓬也孤其根荄密其枝叶春气至偾以揭也景公以其言语晏子曰使是人反其国岂不爲古之贤君乎晏子曰不然夫愚者多悔不肖者自贤溺者不问隧迷者不问路譬之犹临难而遽铸兵噎而遽掘井虽速亦无及景公游于麦丘问其封人曰年几何对曰鄙人之年八十五矣公曰寿哉子其祝我封人曰使君之年长于国家公曰善哉子其复之封人曰使君之嗣寿皆若鄙人之年公曰善哉子其复之封人曰使君无得罪于民公曰诚有鄙民得罪于君则可安有君得罪于民者乎晏子对曰君过矣敢问桀纣君诛乎民诛乎公曰寡人过矣于是赐封人麦丘以爲邑晏子侍于景公朝寒曰请进煖食对曰婴非君奉餽之臣也敢辞公曰请进服裘对曰婴非君茵席之臣也敢辞公曰然夫子之于寡人何爲者也对曰社稷之臣公问社稷之臣若何对曰能立社稷别上下之义使当其理制百官之序使得其所作爲辞令可布于四方也自是之后君不以礼不见晏子杂下晏子朝乘弊车驽马景公见之曰嘻夫子之禄寡耶何乘不佼之甚也晏子出公使梁丘据遗之路舆乘马三反不受公不悦趍召晏子晏子至公曰夫子不受寡人亦不乘对曰君使臣监百官之吏臣节其衣服食飮之养以先齐国之民然犹恐侈靡而不顾行也今路舆乘马君乘之上而臣亦乘之下民之无义侈其衣食而多不顾其行者臣无以禁之遂不受晏子相景公其论人也见贤卽进之不同君所欲见不善则废之不避君所爱行己而无私直言而无讳景公游淄闻晏子卒公乘而驱自以爲迟下车而趍知不若车之速则又乘比至于国者四下而趍行哭而往至伏尸而号曰子大夫日夜责寡人不遗尺寸寡人犹且淫逸而不收怨罪重积于百姓今天降祸于齐国不加寡人而加之夫子齐国之社稷危矣百姓将谁吿乎晏子没十有七年景公飮诸大夫酒公射出质堂上唱善若出一口公作色大息播弓矢弦章入公曰章自吾失晏子于今十有七年矣未尝闻吾不善今射出质唱善者如出一口弦章对曰此诸臣之不肖也智不足以知君不善勇不足以犯君之颜然而有一焉臣闻君好之则臣服之君嗜之则臣食之尺蠖食黄其身黄食苍其身苍君其犹有食谄人之言乎公曰善司马法古者以仁爲本以义治之治之谓正是故杀人安人杀之可也攻其国爱其民攻之可也以战去战虽战可也故仁见亲义见悦智见恃勇见方信见信故内得爱焉所以守也外得威焉所以战也故战道不违时不历民病所以爱吾民也不加丧不因凶所以爱其民也冬夏不兴师所以兼爱民也故国虽大好战必亡天下虽平忘战必危天下旣平春蒐秋狝振旅治兵所以不忘战也古者逐奔不远从绥不过三舍不穷不能而哀怜伤病是以明其仁也成列而鼓是以明其信也争义不争利是以明其义也又能舍服是以明其勇也知始知终是以明其知也五德以时合散以爲民纪古之道也先王之治顺天之道设地之冝官人之德而正名治物立国辨职诸侯悦怀海外来服狱弭而兵寝圣德之治也其次贤王制礼乐法度乃作五刑兴甲兵以讨不义廵狩省方会诸侯考不同其有失命乱常圯德逆天之时徧吿于诸侯章明有罪天子正刑冢宰与伯布命于军曰入罪国之地无暴神祇无行田猎无有暴虐无弃土功无燔墻屋无伐树木无取六畜无取禾粟无取器械见其老幼奉归勿伤虽遇壮者不校勿敌敌若伤之医药归之旣诛有罪王及诸侯修正其国擧贤更立明正复职古者逐奔不远从绥不及所以示君子且有礼不远则难诱不及则难陷以礼爲固以仁爲胜旣胜之后其敎可复是以君子贵之也故礼与法表里也文与武左右也古者贤王明民之德尽民之善故无废德无简民赏无所生罚无所诫也有虞氏不赏不罚而民可用至德也夏赏而不罚至敎也殷罚而不赏至威也周以赏罚德衰也赏不踰时欲民速得爲善之利也罚不迁列欲民速覩爲不善之害也大捷不赏上下皆不伐善也上苟不伐善则不骄矣下苟不伐善必不登矣上下不伐善若此让之至也大败不诛上下皆不善在己也上苟以不善在己必悔其过下苟以不善在己必远其罪上下分恶若此让之至也孙子兵法孙子曰凡用兵之法全国爲上破国次之全军爲上破军次之全卒爲上破卒次之是故百战百胜非善之善者也不战而屈人之兵善之善者也故上兵伐谋其次伐交其次伐兵下攻攻城故善用兵者屈人之兵而非战也㧞人之城而非攻也毁人之国而不久也必以全争于天下故兵不钝而利可全也兵形象水水行避高而就下兵之形避实而击虚故水因地而制行兵因敌而制胜故兵无定势水无常形能与敌变化而取胜者谓之神孙子曰凡用兵之法君命有所不受无恃其不来恃吾有以能待之也无恃其不攻恃吾之不可攻也夫唯无虑而易于敌者必禽于人故卒未附亲而罸之卽不服不服卽难用也卒巳附亲而罚不行者卽不可用矣故令之以文齐之以武是谓必取令素行则民服令素行者与衆相得也战道必胜主曰无战必战战道不胜主曰必战无战故进不求名退不避罪唯民是保而利全于主国之宝也视卒如婴儿故可与之赴深谿视卒如爱子故可与之俱死厚而不能使爱而不能全乱而不能治譬若骄子不可用也知吾卒之可以击而不知敌之不可击胜之半也知敌之可击而不知吾卒之不可以击胜之半也知敌之可击知吾卒之可以击而不知地形之不可以战胜之半也故曰知彼知己胜乃不殆知天知地胜乃可全明主虑之良将修之非利不赴非得不用非危不战主不可以怒而兴军将不可以愠而致战合于利而用不合于利而止怒可复喜愠可复悦亡国不可复存死者不可复生也故曰明王愼之良将敬之此安国之道也兴师十万出征千里百姓之费公家之奉日千金内外骚动不得操事者七十万家相守数年以争一日之胜而爱爵禄百金不知敌之情者不仁之至也非民之将也非主之佐也非胜之主也故明王圣主贤君胜将所以动而胜人成功出于衆者先知也先知者不可取于鬼神不可象于事也不可验于度必取于人知敌之情者也羣书治要卷第三十三羣书治要羣书治要卷第三十四羣书治要卷第三十四秘书监鉅鹿男臣魏征等奉勅撰老子鹖冠子列子墨子老子道经圣人处无爲之事行不言之敎万物作焉而不辞生而不有爲而不恃不尚贤使民不争不贵难得之货使民不爲盗不见可欲使心不乱是以圣人之治常使民无知无欲使夫知者不敢爲也爲无爲则无不治天地不仁以万物爲蒭狗圣人不仁以百姓爲蒭狗金玉满堂莫之能守富贵而骄还自遗咎功成名遂身退天之道也五色令人目盲五音令人耳聋五味令人口爽驰骋田猎令人心发狂难得之货令人行妨太上下知有之其次亲之誉之其次畏之其次侮之信不足焉有不信焉绝巧弃利盗贼无有以爲文不足见素抱朴少私寡欲曲则全枉则直洼则盈弊则新少则得多则惑是以圣人抱一爲天下式不自见故明不自是故彰不自伐故有功不自矜故长夫唯不争故天下莫能与之争飘风不终朝骤雨不终日孰爲此者天地也天地尚不能久而况于人乎故从事于道自见者不明自是者不彰自伐者无功自矜者不长故有道者不处道大天大地大王亦大域中有四大而王居其一焉人法地地法天天法道道法自然重爲轻根静爲躁君奈何万乘之主而以身轻于天下轻则失臣躁则失君圣人常善救人故无弃人常善救物故无弃物善人者不善人之师也不善人者善人之资也贵其师不爱其资虽智大迷是谓要妙知其雄守其雌爲天下谿爲天下谿常德不离知其白守其黑爲天下式爲天下式常德不忒知其荣守其辱爲天下谷将欲取天下而爲之吾见其不得已天下神器不可爲也爲者败之执者失也是以圣人去甚去奢去泰以道佐人主不以兵强于天下师之所处荆棘生焉大军之后必有凶年善者果而巳不敢以取强焉果而勿矜果而勿伐果而勿骄果而勿强兵者不祥之器非君子之器不得巳而用之恬惔爲上胜而不美而美之者是乐杀人也夫乐杀人者则不可以得志于天下矣吉事上左凶事上右偏将军处左上将军处右言以丧礼处之杀人衆多以悲哀泣之战胜则以丧礼处之知人者智自知者明胜人者有力自胜者强知足者富强行者则有志不失其所者久死而不妄者寿道常无爲而无不爲侯王而能守之万物将自化德经上德不德是以有德下德不失德是以无德上德无爲而无以爲下德爲之而有以爲前识者道之华而愚之始也是以大丈夫处其厚不处其薄处其实不处其华昔之得一者天得一以淸地得一以宁神得一以灵谷得一以盈万物得一以生侯王得一以爲天下贞天无以淸将恐裂地无以宁将恐发神无以灵将恐歇谷无以盈将恐竭万物无以生将恐灭侯王无以贵高将恐蹷故贵必以贱爲本高必以下爲基是以侯王自称孤寡不毂此其以贱爲本人之所恶唯孤寡不毂而王公以爲称故物或损之而益或益之而损人之所敎我亦敎人强梁者不得其死吾将以爲敎父天下之至柔驰骋天下之至坚无有入于无间不言之敎无爲之益天下希及之甚爱必大费多藏必厚亡知足不辱知止不殆可以长久大成若缺其用不弊大盈若冲其用不穷大直若屈大巧若拙大辩若讷淸静以爲天下正天下有道却走马以粪天下无道戎马生于郊罪莫大于可欲祸莫大于不知足咎莫大于欲得故知足之足常足矣不出户以知天下不窥牖以见天道其出弥远其知弥少是以圣人不行而知不见而名不爲而成损之又损之以至于无爲无爲而无不爲取天下常以无事及其有事不足以取天下圣人无常心以百姓心爲心善者吾善之不善者吾亦善之信者吾信之不信者吾亦信之生而不有爲而不恃长而不宰是谓玄德大道甚夷而民好径朝甚除田甚芜仓甚虚服文采带利劔厌飮食财货有余是谓盗夸非道也哉善建者不㧞脩之于身其德乃眞脩之于家其德乃余脩之于鄕其德乃长脩之于国其德乃丰脩之于天下其德乃普天下多忌讳而民弥贫民多利器国家滋昬人多伎巧奇物滋起法物滋彰盗贼多有我无爲而民自化我好静而民自正我无事而民自富我无欲而民自朴其政闷闷其民醇醇其政察察其民缺缺祸兮福之所倚福兮祸之所伏孰知其极治大国若烹小鲜以道莅天下者其鬼不神非其鬼不神其神不伤人非其神不伤人圣人亦不伤人道者万物之奥善人之宝也不善人之所保故爲天下贵爲无爲事无事味无味报怨以德图难于其易爲大于其细天下难事必作于易天下大事必作于细是以圣人终不爲大故能成其大夫轻诺必寡信多易必多难是以圣人犹难之故终无难其安易持其未兆易谋其脆易破其微易散爲之于未有治之于未乱合抱之木生于毫末九层之台起于累土千里之行始于足下爲者败之执者失之圣人无爲故无败民之从事常于几成而败之愼终如始则无败事是以圣人欲不欲不贵难得之货学不学复衆人之所过以辅万物之自然而不敢爲焉古之善爲道者非以明民我有三宝持而保之一曰慈二曰俭三曰不敢爲天下先慈故能勇俭故能广不敢爲天下先故能成器长今舍慈且勇舍俭且广舍后且先死矣夫慈以战则胜以守则固用兵有言吾不敢爲主而爲客不敢进寸而退尺祸莫大于轻敌轻敌几丧吾宝故抗兵相加哀者胜矣吾言甚易知甚易行天下莫能知莫能行夫唯无知是以不我知知我者稀则我贵矣是以圣人被褐怀玉天道不争而善胜不言而善应不召而自来繟然而善谋天网恢恢疏而不失民不畏死奈何以死惧之若使民常畏死而爲奇者吾得执而杀之孰敢矣民之饥以其上食税之多是以饥民之难治以其上之有爲是以难治人之轻死以其求生之厚是以轻死夫唯无以生爲者是贤于贵生也圣人执左契而不责于人有德司契无德司彻天道无亲常与善人小国寡民使民重死而不远徙虽有舟舆无所乘之虽有甲兵无所陈之甘其食美其衣安其居乐其俗邻国相望鸡狗之声相闻民至老死不相往来圣人不积旣以爲人己愈有天之道利而不害圣人之道爲而不争鹖冠子博选博选者序德程俊也道凡四稽一曰天二曰地三曰人四曰命人有五至一曰百己二曰十己三曰若己四曰厮役五曰徒隷所谓天者理物情者也所谓地者常弗去者也所谓人者恶死乐生者也所谓命者靡不在君者也君者端神明者也神明者以人爲本人者以贤圣爲本贤圣者以博选爲本博选者以五至爲本故北面事之则百己者至先趍而后息先问而后黙则十己者至人趍己趍则若己者至冯几据杖指麾而使则厮役者至噫唶叱则徒隷人至矣故帝者与师处王者与交处亡主与役处着希夫君子者易亲而难狎畏祸而难劫嗜利而不爲非时动静而不苟作体虽安之而弗敢处然后礼生焉心虽欲之而弗敢言然后义生焉夫义节欲而治礼反情而辨者也世贤悼襄王问庞煖曰夫君人者亦有爲其国乎庞煖曰王独不闻兪拊之爲医乎已识必治神避之昔尧之任人也不用亲戚而必使能其治病也不任所爱必使旧医襄王曰善龎煖曰王其忘之乎昔伊尹医殷太公医周百里医秦申麃医郢原季医晋范蠡医越管仲医齐而立五国覇其善一也然道不同数襄王曰愿闻其数煖曰王独不闻魏文侯之问扁鹊耶曰子昆弟三人其孰最善爲医扁鹊曰长兄最善中兄次之扁鹊最爲下也文侯曰可得闻耶扁鹊曰长兄于病视神未有形而除之故名不出于家中兄治病其在毫毛故名不出于闾若扁鹊者鑱血脉投毒药割肌肤而名出闻于诸侯文侯曰善使管子行医术以扁鹊之道则桓公几能成其覇乎列子天瑞子列子曰天地无全功圣人无全能万物无全用故天职生覆地职形载圣职敎化物职所宜然则天有所短地有所长圣有所否物有所通何则生覆者不能形载形载者不能敎化敎化者不能违所宜宜定者不出所位故天地之道非阴则阳圣人之敎非仁则义万物之宜非刚则柔此皆随所宜而不能出所位者也殷汤问大禹曰六合之间四海之内照之以日月经之以星辰纪之以四时要之以太岁神灵所生其物异形或夭或寿唯圣人能通其道力命管夷吾有病小白问之曰仲父之病病矣至于大病则寡人恶乎属国而可夷吾曰公谁欲欤小白曰鲍叔牙可曰不可其爲人洁廉善士其于不己若者不比之人一闻人之过终身不忘使之治国上且钩乎君下且逆乎民其得罪于君将弗久矣小白曰然则孰可对曰勿巳则隰朋可其爲人也愧不若黄帝而哀不己若者以德分人谓之圣人以财分人谓之贤人以贤临人者未有得人者也以贤下人者未有不得人者也其于国有不闻也其于家有不见也勿已则隰朋可然则管夷吾非薄鲍叔也不得不薄非厚隰朋也不得不厚厚薄之去来弗由我也晋国苦盗有郄雍者能视盗之貌察其眉睫之间而得其情晋侯使视盗千百无遗一焉晋侯大喜吿赵文子曰吾得一人而一国盗爲尽奚用多爲文子曰吾君恃伺察而得盗盗不尽矣且郄雍必不得其死焉俄而羣盗谋曰吾所穷者郄雍也遂共盗而戕晋侯闻而大骇召文子而吿之曰果如子言郄雍死然取盗何方文子曰周谚有言察见渊鱼者不祥智料隐匿者有殃且君欲无盗莫若擧贤而任之使敎明于上化行于下人有耻心则何盗之爲于是用随会知政而羣盗奔秦焉孔子自卫反鲁息驾乎河梁而观焉其悬水三十仭圜流九十里鱼鼈弗能游鼋鼍弗能居有丈夫方将厉之孔子使人止之曰此悬水三十仭圜流九十里鱼鼈鼋鼍弗能居也意者难可以济乎丈夫不以措意遂度而出孔子问之曰巧乎有道术乎所以能入而出者何也丈夫对曰始吾之入也先以忠信吾之出也又从以忠信措吾躯于波流而吾不敢用私所以能入而复出者以此也孔子谓弟子曰二三子识之水且犹可以忠信亲之而况人乎楚庄王问詹何曰治国奈何詹何对曰何明于治身而不明于治国也楚王曰寡人得奉宗庙社稷愿学所以守之詹何对曰臣未甞闻身治而国乱者也又未甞闻身乱而国治者也故本在身不敢对以末楚王曰善墨子墨翟所染子墨子见染丝者而叹曰染于苍则苍染于黄则黄所入者变其色亦变故染可不愼耶非独染丝然也国亦有染舜染于许由伯阳禹染于皐陶伯益汤染于伊尹仲虺武王染于太公周公此四王者所染当故王天下立爲天子功名蔽天地擧天下之仁义显人必称此四王者夏桀染于干辛推哆殷纣染于崇侯恶来厉王染于厉公长文荣夷终幽王染于傅公几蔡公谷此四王者所染不当故国残身死爲天下戮擧天下不义辱人必称此四王者齐桓公染于管仲晋文公染于咎犯楚庄染于孙叔吴阖庐染于伍员越勾践染于范蠡此五君者所染当故覇诸侯名传于后世范吉射染于张柳朔中行寅染于籍秦吴夫差染于宰嚭知伯瑶染于智国中山尚染于魏义宋康染于唐鞅此六君者所染不当故国家残亡身爲刑戮宗庙破灭绝无后类君臣离散民人流亡擧天下之贪暴苛扰者必称此六君也凡君之所以安者何也其行理生于染当故善爲君者劳于论人而逸于治官不能爲君者伤形费神愁心劳意然国愈危身愈辱此六君者非不重其国爱其身也以不知要故也不知要者所染不当也法仪子墨子曰天下从事者不可以无法仪无法仪而其事能成者无有也故百工从事皆有法度今大者治天下其次治大国而无法度此不若百工也然则奚以爲治法而可莫若法天天之行广而无私其施厚而不息其明久而不衰故圣王法之旣以天爲法动作有爲必度于天天之所欲则爲之天所不欲则止然而天何欲何恶也天必欲人之相爱相利而不欲人之相恶相贼也以其兼而爱之兼而利之也奚以知天之兼而爱之兼而利之也今天下无小大国皆天之邑也人无幼长贵贱皆天之臣也故曰爱人利人者天必福之恶人贼人者天必祸之是以天欲人相爱相利而不欲人相恶相贼也昔之圣王禹汤文武兼爱天下之百姓率以尊天事鬼其利人多故天福之使立爲天子天下诸侯皆賔事之暴王桀纣幽厉兼恶天下之百姓率以诟天侮鬼其贼人多故天祸之使遂失其国家身死爲戮于天下后世子孙毁之至今不息故爲不善以得祸者桀纣幽厉是也爱人利人以得福者禹汤文武是也七患子墨子曰国有七患七患者何城郭沟池不可守而治宫室一患也边国至境四邻莫救二患也先尽民力无用之功赏赐无能之人三患也仕者持禄游者忧佼君脩法讨臣臣慑而不敢咈四患也君自以爲圣智而不问事自以爲安强而无守备五患也所信者不忠所忠者不信六患也蓄种菽粟不足以食之大臣不足以事之赏赐不能喜诛罚不能威七患也以七患居国必无社稷以七患守城敌至国倾七患之所当国必有殃墨子曰古之民未知爲宫室时就陵阜而居穴而处下润湿伤民故圣王作爲宫室爲宫室之法曰室高足以避润边足以圉风寒上足以待雪霜雨露宫墻之高足以别男女之礼谨此则止凡费财劳力不加利者不爲也是故圣王作爲宫室使上不以爲观乐也作爲衣服带履使身不以爲辟怪也故节于身诲于民是以天下之民可得而治财用可得而足当今之主其爲宫室则与此异矣必厚敛于百姓暴夺民衣食之财以爲宫室台榭曲直之望靑黄刻镂之饰爲宫室若此故左右皆法象之是以其财不足以待凶饥振孤寡故国贫而民难治也君诚欲天下之治而恶其乱也当爲宫室不可不节古之民未知爲衣服时衣皮带茭冬则不轻而温夏则不轻而凊圣王以爲不中人之温凊故作诲妇人以爲民衣爲衣服之法冬则练帛之中足以爲轻且煖夏则絺绤之中足以爲轻且凊谨此则止故圣人之爲衣服适身体和肌肤而足矣非荣耳目而观愚民也当是之时坚车良马不知贵也刻镂文采不知喜也得其所以自养之情而不感于外是以其民俭而易治其君用财节而易赡也府库实满足以待不极兵革不顿士民不劳足以征不服故覇王之业可行于天下矣当今之主其爲衣服则与此异矣冬则轻煖夏则轻凊皆巳具矣必厚作敛于百姓暴夺民衣食之财以爲锦绣文采靡曼之衣铸金以爲钩珠玉以爲珮女工作文采男工作刻镂以身服之此非云益煖之情也单财劳力毕归之于无用也以此观之其爲衣服非爲身体皆爲观好是以其民淫僻而难治其君奢侈而难谏也夫以奢侈之君御淫僻之民欲用无乱不可得也君诚欲天下之治而恶其乱当爲衣服不可不节古之民未知爲飮食故圣人作诲男耕稼树艺以爲民食也足以增气充虚强体适腹而巳矣其用财节其自养俭故民富国治今则不然厚歛于百姓以爲美食蒭豢蒸炙大国累百器小国累十器前方丈目不能徧视手不能徧掺口不能徧味冬则冻冰夏则馂饐人君爲飮食如此故左右象之是以富贵者奢侈孤寡者冻馁欲无乱不可得君诚欲天下治而恶其乱当爲食飮不可不节古之民未知爲舟车时重任不移远道不至故圣王作爲舟车以便民之事其爲舟车也完固轻利可以任重致远用财少而爲利多是以民乐而利之法禁不急而行民不劳而上足以用故民归之当今之主其爲舟车与此异矣完固轻利皆巳具矣必厚敛于百姓以爲舟车饰饰车以文采饰舟以刻镂女子废其纺织而脩文采故民寒男子离其耕稼而脩刻镂故民饥人君爲舟车若此故左右象之是以其民饥寒并至故爲姦邪姦邪多则刑罚深刑罚深则固国乱君诚欲天下之治而恶其乱当爲舟车不可不节尚贤子墨子曰今者王公大人爲政于国家者皆欲国家之富人民之衆刑政之治然而不得是其故何也是在王公大人爲政于国家者不能以尚贤事能爲政也是故国有贤良之士衆则国家之治厚故大人之务将在于衆贤而巳然则衆贤之术将奈何哉譬若欲衆其国之善射御之士者必将富之贵之敬之誉之然后国之善射御之士将可得而衆也况又有贤良之士厚乎德行辨乎言谈博乎道术者乎此固国家之珍而社稷之佐也亦必且富之贵之敬之誉之然后国之良士亦将可得而衆也是故古者圣王之爲政也言曰不富不义不贵不义不亲不义不近不义是以国之富贵人闻之皆退而谋曰始我所恃者富贵也今上擧义不避贫贱然则我不可不爲义亲者闻之亦退而谋曰始我所恃者亲也今上擧义不避亲疎然则我不可不爲义近者闻之亦退而谋曰始我所恃者近也今上擧义不避远近然则我不可不爲义远者闻之亦退而谋曰我始以远无恃今上擧义不避远然则我不可不爲义人闻之皆竞爲义是其故何也曰上之所以使下者一物也下之所以事上者一术也故古者圣王之爲政列德而尚贤虽在农与工肆之人有能则擧之高与之爵重与之禄任之以事非爲贤赐也欲其事之成故当以德就列以官服事以劳受赏量功而分禄故官无常贵而民无恒贱有能则擧之无能则下之擧公义避私怨故得士得士则谋不困体不劳名立而功成美章而恶不生故尚贤者政之本也子墨子言曰天下之王公大人皆欲其国家之富也人民之衆也刑法之治也然而莫知尚贤而使能我以此知天下之士君子明于小而不明于大也何以知其然也今王公大人有一牛羊不能杀必索良宰有一衣裳不能制必索良工有一疲马不能治必索良医有一危弓不能张必索良工虽有骨肉之亲无故富贵面目美好者诚知其不能也必不使是何故恐其败财也当王公大人之于此也则不失尚贤而使能至建其国家则不然王公大人骨肉之亲无故富贵面目美好者则擧之则王公大人之亲其国家也不若其亲一危弓疲马衣裳牛羊之财欤我以此知天下之士君子皆明于小而不明于大也古之圣王之治天下也其所贵未必王公大人骨肉之亲无故富贵面目美好者也是故昔者尧之擧舜也汤之擧伊尹也武丁之擧傅说也岂以爲骨肉之亲无故富贵面目美好者哉唯法其言用其谋行其道上可而利天中可而利鬼下可而利人是故尚贤之爲说不可不察也尚贤者天鬼百姓之利而政事之本也非命古之圣王擧孝子而劝之事亲尊贤良而劝之爲善发宪布令以敎诲赏罚以劝沮若此则乱者可使治而危者可使安矣若以爲不然昔者桀之所乱汤治之纣之所乱武王治之此世不渝而民不改上变正而民易敎其在汤武则治其在桀纣则乱安危治乱在上之发政也则岂可谓有命哉昔者三代之暴王不缪其耳目之淫不愼其心志之僻外之敺骋田猎毕弋内沈于酒乐不肯曰我爲刑政不善曰我命故且亡虽昔也三代之伪民亦犹此也繁饰有命以敎衆愚昔者禹汤文武方爲政乎天下之时曰必使饥者得食寒者得衣劳者得息乱者得治遂得光誉令闻于天下夫岂可以爲命哉故以爲其力也今贤良之人尊贤而好蓄道术故上得其王公大人之赏下得其万民之誉遂得光誉令闻于天下岂以爲其命哉贵义子墨子曰世之君子使之一犬一彘之宰不能则辞之使爲一国之相不能而爲之岂不悖哉世之君子欲其义之成而助之脩其身则愠是犹欲其墙之成而人助之筑则愠也岂不悖哉羣书治要卷第三十四羣书治要羣书治要卷第三十五羣书治要卷第三十五秘书监鉅鹿男臣魏征等奉勅撰文子曾子文子道原夫至人之治也弃其聪明灭其文章依道废智与民同出乎公约其所守寡其所求去其诱慕除其嗜欲损其思虑约其所守卽察矣寡其所求卽得矣水之性欲淸沙石秽之人之性欲平嗜欲害之唯圣人能遗物反己不以智役物不以欲滑和是以高而不危安而不倾也故听善言便计虽愚者知悦之称圣德高行虽不肖者知慕之悦之者衆而用之者寡慕之者多而行之者少精诚夫水浊者鱼噞政苛卽民乱上多欲卽下多诈上烦扰卽下不定上多求卽下交争不治其本而救之于末无以异于凿渠而止水抱薪而救火也圣人事省而治求寡而赡不施而仁不言而信不求而得不爲而成怀自然保至眞抱道推诚天下从之如响之应声影之象形所脩者本也冬日之阳夏日之阴万物归之而莫之使也至精之感弗召自来不去自往不知所爲者而功自成待目而照见待言而使令其于以治难矣皐陶喑而爲大理天下无虐刑师旷瞽而爲大宰晋国无乱政不言之令不视之见圣人所以爲师也民之化上不从其言从其所行也故人君好勇而国家多难人君好色而国多昬乱故圣人精诚形于内好憎明于外出言以副情发号以明旨是故刑罚不足以移风杀戮不足以禁姧唯神化爲贵也夫至精爲神精之所动若春气之生秋气之杀也故治人者愼所以感也圣人之从事也所由异路而同归其存亡定倾若一志不忘乎欲利人也故秦楚燕魏之歌异转而皆乐九夷八狄之哭异声而皆哀夫歌者乐之征也哭者哀之效也愔愔于中而应于外故在所以感之矣圣人之心日夜不忘乎欲利人其泽之所及亦远也夫至人精诚内形德流四方见天下有利喜而不忘见天下有害忧若有丧夫忧民之忧者民亦忧其忧乐人之乐者人亦乐其乐故乐以天下忧以天下然而不王者未之有也大人行可悦之政人而莫不顺其令令顺卽从小而致大令逆卽以善爲害以成爲败九守神者智之渊也神淸则智明智者心之符也智公卽心平人莫鉴于流水而鉴于澄水者以其淸且静也故神淸意平乃能形物之情也天道极卽反盈则损物盛则衰日中而移月满则亏乐终而悲是故聪明广智守以愚多闻博辨守以俭武力勇毅守以畏富贵广大守以狭德施天下守以让此五者先王所以守天下也符言人之情服于德不服于力故古之圣王以其言下人以其身后人卽天下推而不厌戴而不重此德有余而气顺也故知与之爲得知后之爲先卽几道矣道德文子问道老子曰夫道者小行之小得福大行之大得福尽行之天下服文子问德仁义礼老子曰德者民之所贵也仁者人之所怀也义者民之所畏也礼者民之所敬也此四者圣人之所以御万物也君子无德卽下怨无仁卽下争无义卽下异无礼卽下乱四经不立谓之无道无道而不亡者未之有也心之精者可以神化而不可以说道故同言而信信在言前同令而行行在令外圣人在上民化如神情以先之也动于上不应于下者情令殊也三月婴儿未知利害而慈母之忧喩焉者情也故言之用者小不言之用者大矣夫信君子之言也忠君子之意也忠信形于内感动应乎外贤圣之化也能成覇王者必得胜者也能胜敌者必强者也能强者必用人力者也能用人力者必得人心者也能得人心者必自得者也能自得者必柔弱者也上德日月欲明浮云盖之河水欲淸沙土秽之樷兰欲脩秋风败之人性欲平嗜欲害之蒙尘而欲无眯不可得也山致其高而云雨起焉水致其深而蛟龙生焉君子致其道而德泽流焉夫有阴德者必有阳报有隐行者必有昭名微明相坐之法立卽百姓怨减爵之令张卽功臣叛故察于刀笔之迹者卽不知治乱之本习于行陈之事者卽不知庙战之权圣人先见福于重关之内虑患于㝠㝠之外愚者惑于小利而忘大害故事有利于小而害于大得于此而亡于彼故仁莫大于爱人也智莫大于知人也爱人卽无冤刑知人卽无乱政见本而知末执一而应万谓之术居知所爲行知所之事知所乘动知所止谓之道言出于口不可止于人行发于近不可禁于远事者难成易败名者难立易废凡人皆以轻小害易微事以至于大患也夫积爱成福积憎成祸人皆知救患莫知使患无生夫使患无生易于救患今人不务使患无生而务于救之虽神圣人不能爲谋也患祸之所由来万万无方故圣人深居以避害静黙以待时小人不知祸福之门动作而陷于刑虽曲爲之备不足以全身故上士先避患而后就利先远辱而后求名故圣人常从事于无形之外而不留心尽虑于巳成之内是以患祸无由至非誉不能尘垢也凡人之道心欲小志欲大智欲圆行欲方能欲多事欲少所谓心小者虑患未生戒祸愼微不敢纵其欲者也志大者兼包万国一齐殊俗是非辐凑中爲之毂也智圆者终始无端方流四远深泉而不竭也行方者直立而不挠素白而不汚穷不易操达不肆志也能多者文武备具动静中仪也事少者执约以治广处静以持躁也故心小者禁于微也志大者无不怀也智圆者无不知也行方者有不爲也能多者无不治也事少者约所持也故圣人之于善也无小而不行其于过也无微而不改行不用巫祝而鬼神不敢先可谓至贵矣然而战战慄慄日愼一日是以无爲而有成有功离仁义者卽见疑有罪不失仁心者必见信故仁义者事之常顺也天下之尊爵也虽谋得计当虑患而患解图国而国存其事有离仁义者其功必不遂矣言虽无中于䇿其计无益于国而心周于君合于仁义者身必存矣故曰百言百当不若舍趣而审仁义也敎本乎君子小人被其泽利本乎小人君子享其功使君子小人各得其宜卽通功易食而道达矣人多欲卽伤义多忧卽害智故治国乐其所以存亡国乐其所以亡水下流而广大君下臣而聪明君不与臣争功而治道通故君根本也臣枝叶也根本不美而枝叶荗者未之有也慈父之爱子也非求报也不可内解于心圣人之养民非求爲巳用也性不能巳也及恃其力赖其功勲而必穷矣有以爲卽恩不接矣故用衆人之所爱卽得衆人之力擧衆人之所善卽得衆人之心见所始卽知所终矣人之将疾也必先不甘鱼肉之味国之将亡也必先恶忠臣之语故疾之将死者不可爲良医国之将亡者不可爲忠谋古者亲近不以言来远不以言使近者悦远者来与民同欲卽和与民同守卽固与民同念卽智得民力者富得民誉者显行有召冦言有致祸道自然昔者尧之治天下其导民也水处者渔山处者木谷处者牧陆处者田地宜其事事宜其械械便其人如是则民得以所有易所无以所巧易所拙也是以离叛者寡听从者衆若风之过箭忽然感之各以淸浊应矣物莫不就其所利避其所害是以邻国相望鸡狗之音相闻而足迹不接于诸侯之境车䡄不结于千里之外皆安其居也夫乱国若盛治国若虚亡国若不足存国若有余虚者非无人各守其职也盛者非多人皆徼于末也有余者非多财欲节事寡也不足者非无货民躁而费多也故先王之法非所作也所因也其禁诛非所爲也所守也上德之道也以道治天下非易民性也因其有而条畅之故渎水者因水之流产稼者因地之宜征伐者因民之欲能因卽无敌于天下矣故先王之制法因民之性而爲之节文无其性无其养不可使遵道也人之性有仁义之资非圣王爲之法度不可使向方也因其所恶以禁姦故刑罚不用威行如神矣因其性卽天下听从咈其性卽法度张而不用帝者贵其德也王者尚其义也覇者迫于理也道狭然后任智德薄然后任刑明浅然后任察王道者处无爲之事行不言之敎因循任下责成不劳谋无失策擧无过事进退应时动静循理美丑弗好憎赏罚不喜怒其听治也虚心弱志是故羣臣辐凑并进无愚智不肖莫不尽其能君得所以制臣臣得所以事君卽治国之道明矣智而好问者圣勇而好同者胜乘衆人之知卽无不任也用衆人之力卽无不胜也用衆人之力乌获不足恃也乘衆人之势天下不足用也故圣人擧事未甞不因其资而用之也有一功者处一位有一能者服一事力胜其任卽擧者不重也能胜其事卽爲者弗难也圣人兼而用之故人无弃人物无弃财矣所谓无爲者非谓其引之不来推之不往迫而不应感而不动坚滞而不流卷握而不散也谓其私志不入公道嗜欲不枉正术循理而擧事因资而立功推自然之势也圣人不耻身之贱恶道之不行不忧命之短忧百姓之穷也故常虚而无爲抱素见朴不与物杂古之立帝王者非以奉养其欲也圣人之践位者非以逸乐其身也爲天下之民强掩弱衆暴寡诈者欺愚勇者侵怯又爲其怀智诈不以相敎积财货不以相分故立天子以齐一之爲一人明不能徧照海内故立三公九卿以辅翼之爲绝国殊俗不得被泽故立诸侯以敎诲之是以地无不任时无不应官无隐事国无遗利所以衣寒食饥养老弱息劳倦无不以也神农形悴尧瘦癯舜梨黑禹胼胝伊尹负鼎而干汤吕望鼓刀而入周百里奚传卖管仲束缚孔子无黔突墨子无煖席非以贪禄慕位将欲起天下之利除万民之害也自天子至于庶人四体不勤思虑不用于事赡者未之闻也下德治身太上养神其次养形神淸意平百节皆宁养生之本也肥肌肤充腹膓开嗜欲养生之末也治国太上养化其次正法民交让争处卑财利争受少事力争就劳日化上而迁善不知其所以然治之本也利赏而劝善畏刑而不敢爲非法令正于上百姓服于下治之末也上世养本而下世事末欲治之主不世出可与治之臣不万一以不世出求不万一此至治所以千岁不一至覇王之功不世立也顺其善意防其邪心与民同出一道卽民性可善风俗可美矣所贵圣人者非贵其随罪而作刑也贵其知乱之所生也若纵之放僻淫逸而禁之以法随之以刑虽残天下不能禁其姦矣目悦五色口欲滋味耳淫五声七窍交争以害一性日引邪欲竭其天和身且不能治奈天下何所谓得天下者非谓其履势称尊号也言其运天下心得天下力也有南面之名无一人之誉此失天下者也故桀纣不爲王汤武不爲放也天下得道守在四夷天下失道守在左右故曰无恃其不吾夺恃吾不可夺也行可夺之道而非篡杀之行无益于持天下矣治世之职易守也其事易爲也其礼易行也其责易偿也是以人不兼官官不兼事农士商工鄕别州异故农与农言藏士与士言行工与工言巧商与商言数是以士无遗行工无苦事农无废功商无折货各安其性也夫先知远见人材之盛也而治世不以责于民博闻强志口辨辞给人智之溢也而明主不以求于下傲世贱物不汚于俗士之伉行也而治世不以爲民化故高不可及者不以爲人量行不可逮者不以爲国俗故人材不可专用而度量道术可世传也故国治可与愚守而军旅可与性同不待古之英俊而人自足者所有而并用之也末世之法高爲量而罪不及重爲任而罸不胜危爲难而诛不敢民困于三责卽饰智而诈上犯邪而行危虽峻法严刑不能禁其姧兽穷卽触鸟穷卽啄人穷卽诈此之谓也国有亡主世无亡道人有穷而理无不通也故不因道理之数而专巳之能其穷不远矣夫君人者不出户以知天下者因物以识物因人以知人也故积力之所擧旣无不胜也衆智之所爲卽无不成也工无二技士不兼官人得所宜物得所安是以器械不恶而职事不慢也夫责小易偿也职寡易守也任轻易劝也上操约少之分下效易爲之功是以君臣久而不相厌也地广民衆不足以爲彊也甲坚兵利不足以恃胜也高城深池不足以爲固也严刑利杀不足以爲威也爲存政者无小必存爲亡政者无大必亡故善守者无与御善战者无与鬬乘时势因民欲而取天下也故善爲政者积其德善用兵者蓄其怒德积而民可用也怒蓄而威可立也故材之所加者浅卽权之所服者大德之所施者博卽威之所制者广广卽我强而敌弱矣善用兵者先弱敌而后战费不半而功十倍故千乘之国行文德者王万乘之国好用兵者亡王兵先胜而后战败兵先战而后求胜此不明于兵道也上行非漠眞无以明德非宁静无以致远非宽大无以并覆非平正无以制断以天下之目视以天下之耳听以天下之智虑以天下之力争故号令能下究而臣情得上闻百官脩通羣臣辐凑喜不以赏赐怒不以罪诛法令察而不苛耳目通而不暗善否之情日陈于前而不逆贤者尽其智不肖者竭其力近者安其性远者怀其德用人之道也夫乘舆马者不劳而致千里乘舟楫者不能游而济江海使言之而是虽在匹夫蒭荛犹不可弃也言之而非虽在人君卿相不可用也是非之处不可以贵贱尊卑论也其计可用不羞其位矣其言可行不贵其辨矣文子问曰何行而民亲其上老子曰使之以时而敬愼之如临深渊如履薄冰天地之间善卽吾畜也不善卽吾雠也昔日夏商之臣反雠桀纣而臣汤武宿沙氏之民自攻其君而归神农氏故曰人之所畏亦不可以不畏治大者道不可以小地广者制不可以狭位高者事不可以烦民衆者敎不可以苛事烦难治法苛难行求多难赡寸而度之至丈必差铢而称之至石必过石称丈量径而寡失大较易爲智曲辨难爲惠故无益于治有益于乱者圣人不爲也无益于用有益于费者智者不行也故功不厌约事不厌寡功约易成事省易治求寡易赡夫调音者小絃急大絃缓立事者贱者劳贵者逸道之言曰芒芒昧昧与天同气同气者帝同义者王同功者覇无一焉者亡故不言而信不施而仁不怒而威是以天心动化者也施而仁言而信怒而威是以精诚爲之者也施而不仁言而不信怒而不威是以外貌爲之者也故有道以理之法虽少足以治矣无道以临之命虽衆足以乱矣鲸鱼失水而制于蝼蚁人君舍其所守而与民争事则制于有司以无爲持位守职者以听从取容臣下藏智而弗用反以事专其上君人者不任能而好自爲则智日困而数穷于下智不足以爲治威不足以行刑卽无以与下交矣喜怒形于心嗜欲见于外卽守职者离正而阿上有司枉法而从风矣赏不当功诛不应罪卽上下乖心羣臣相怨矣百官烦乱而智不能解非誉萌生而明弗能照非已之失而反自责卽人主愈劳人臣愈逸矣是代大匠斲者希不伤其手也与马逐远筋绝不能及也上车摄舆马服衔下伯乐相之王良御之明主乘之无御相之劳而致千里善乘人之资也国之所以存者得道也所以亡者理塞也故得生道者虽小必大有亡征者虽成必败国之亡也大不足恃道之行也小不可轻故存在得道不在于小亡在失道不在于大故乱国之主务于广地而不务于仁义务于高位而不务于道德是舍其所以存而造其所以亡也主与之以时民报之以财主遇之以礼民报之以死生而贵者骄生而富者奢故富贵不以明道自鉴而能无爲非者寡矣上义凡学者能明于天人之分通于治乱之本见其终始可谓达矣治之本仁义也其末法度也先本后末谓之君子先末后本谓之小人法之生也以辅义重法弃义是贵其冠履而忘其头足也仁义者广崇也不益其厚而张其广者毁不广其基而增其高者覆故不大其栋不能任重重莫若国栋莫若德人主之有民犹城之有基木之有根根深卽本固基厚卽上安故事不本于道德者不可以爲经言不合于先王者不可以爲道治人之道其犹造父之御马也内得于中心外合乎马志故能取道致远气力有余进退还曲莫不如意诚得其术也今夫权势者人主之车舆也大臣者人主之驷马也身不可以离车舆之安手不可以失驷马之心故舆马不调造父不能以取道君臣不和圣人不能以爲治执道以御之中材可尽明分以示之姦邪可止物至而观其变事来而应其化近者不乱则远者治矣不用适然之敎而行自然之道万擧而无失矣治国有常而利民爲本政敎有道而令行爲右苟利于民不必法古苟周于事不必循俗故圣人法与时变礼与俗化衣服器械各便其用法度制令各因其宜故变古未可非循俗未足多诵先王之书不若闻其言闻其言不若得其所以言得其所以言者言弗能言也故道可道者非常道也名可名者非常名也故圣人所由曰道所爲曰事道由金石壹调不可更事犹琴瑟每终改调故法制礼乐者治之具也非所以爲治也法非从天下非从地出发于人间反已自正也诚达其本不乱于末知其要不惑于疑有诸巳不非诸人无诸巳不责于下所禁于民者不行于身故人主之制法也先以自爲检戒故禁胜于身卽令行于民矣夫法者天下之凖绳也人主之度量也悬法者法不法也法定之后中绳者赏缺绳者诛虽尊贵者不轻其赏卑贱者不重其刑犯法者虽贤必诛中度者虽不肖无罪是故公道行而私欲塞也古之置有司也所以禁民使不得恣也其立君也所以制有司使不得专行也法度道术所以禁君使无得横断也人莫得恣卽道胜而理得矣故反于无爲无爲者非谓其不动也言其莫从已出也善赏者费少而劝多善罚者刑省而姦禁善与者用约而爲德善取者入多而无怨故圣人因民之所善以劝善因民之所憎以禁姦赏一人而天下趣之罚一人而天下畏之至赏不费至刑不滥圣人守约而治广此之谓也君臣异道卽治同道卽乱各得其宜处其当卽上下有以相使也故枝不得大于干末不得强于本言轻重大小有以相制也夫得威势者所持甚小所任甚大所守甚约所制甚广十围之木持千钧之屋得势也五寸之关能制开阖所居要也下必行之令从之者利逆之者害天下莫不听从者顺也义者非能尽利天下之民也利一人而天下从暴者非能尽害海内也害一人而天下叛故擧措废置不可不审也屈寸而伸尺小枉而大直圣人爲之今人君之论臣也不计其大功总其细行而求其不善卽失贤之道也故人有厚德无问其小节人有大誉无疵其小故夫人情莫不有所短诚其大略是也虽有小过不足以爲累诚其大略非也闾里之行未足多也自古及今未有能全其行者也故君子不责备于一人夫夏后氏之璜不能无瑕明月之珠不能无秽然天下宝之者不以小恶妨大美也今志人之所短而忘人之所长而欲求贤于天下卽难矣夫衆人见位卑贱事之洿辱而不知其大略也故论人之道贵卽观其所擧富卽观其所施穷则观其所不受贱卽观其所不爲视其所患难以知其勇动以喜乐以观其守委以货财以观其仁振以恐惧以观其节如此卽人情得矣圣人以仁义爲凖绳中绳者谓之君子弗中者谓之小人君子虽死亡其名不灭小人虽得势其罪不除左手据天下之图而右手刎其㗋愚者不爲身贵乎天下也死君亲之难者视死若归义重于身故也天下大利比身卽小身所重也比义卽轻此以仁义爲凖绳者也地广民衆主贤将良国富兵强约束信号令明两敌相当未接刃而敌人奔亡此其次也知土地之宜习险隘之利明奇正之变察行阵之事白刃合流矢接舆死扶伤流血千里暴骸盈野义之下也国之所以强者必死也所以必死者义也义之所以行者威也威义并行是谓必强白刃交接矢石若雨而士争先者赏信而罚明也上视下如子下事上如父上视下如弟下视上如兄上视下如子必王四海下视上如父必正天下上视下如弟卽不难爲之死下视上如兄卽不难爲之亡故子父兄弟之冦不可与鬬是故义君内修其政以积其德外塞其邪以明其势察其劳逸以知饥饱战期有日视死如归恩之加也上礼昔之圣王仰取象于天俯取度于地中取法于人调阴阳之气和四时之节察高下之宜除饥寒之患行仁义之道以治人伦列地而州之分职而治之立大学而敎之此其治之纲纪也得道卽擧失道卽废夫物未甞有张而不弛盛而不败者也唯圣人可盛而不衰圣人初作乐也以归神杜淫反其天心至其衰也流而不反淫而好色至以亡国其作书也以领理百事愚者以不忘智者以记事及其衰也爲姦伪以解有罪而杀不辜其作囿也以奉宗庙之具简士卒戒不虞及其衰也驰骋弋猎以夺民时其上贤也以平敎化正狱讼贤者在位能者在职泽施于下万民怀德至其衰也朋党比周各推其与废公趍私外内相擧姦人在位贤者隐处天地之道极卽反益卽损故圣人治弊而改制事终而更爲矣圣人之道非修礼义廉耻不立民无廉耻不可治也不知礼义不可以行法法能敎不孝不能使人孝能刑盗者不能使人廉耻圣王在上明好恶以示人经非誉以导之亲贤而进之贱不肖而退之刑措而不用礼义修而任贤德也夫使天下畏刑而不敢盗窃岂若使无有盗心哉故知其无所用虽贪者皆辞之不知其无所用廉者不能让夫人之所以亡社稷身死人手爲天下笑者未甞非欲也知冬日之扇夏日之裘无用于巳则万物之变爲尘垢故以汤止沸沸乃益甚知其本者去火而巳夫有余则让不足则争让则礼义生争则暴乱起故物多则欲省求赡则争止故世治则小人守正而利不能动也世乱则君子爲姧而法不能禁也酆水之深十仞而不受尘垢金铁在中形见于外非不深且淸也鱼鼈莫之归石上不生五谷秃山不游麋鹿无所荫蔽也故爲政以苛爲察以切爲明以刻下爲忠以计多爲功如此者譬犹广革者也大卽大矣裂之道也曾子脩身曾子曰君子攻其恶求其过强其所不能去私欲从事于义可谓学矣君子爱日以学及时以行难者弗避易者弗从唯义所在日且就业夕而自省思以没其身亦可谓守业矣君子学必由其业问必以其序问而不决承间观色而复之君子旣学之患其不博也旣博之患其不习也旣习之患其不知也旣知之患其不能行也旣能行之患其不能以让也君子之学致此五者而巳矣君子博学而浅守之微言而笃行之行欲先人言欲后人见利思辱见难思诟嗜欲思耻忿怒思患君子终身守此战战也君子已善亦乐人之善也已能亦乐人之能也君子好人之爲善而弗趍也恶人之爲不善而弗疾也不先人以恶不疑人以不信不说人之过而成人之美朝有过夕改则与之夕有过朝改则与之君子终日言不在尤之中小人一言终身爲罪矣君子之于不善也身勿爲可能也色勿爲不可能也心勿爲不可能也太上乐善其次安之其下亦能自强也太上不生恶其次生而能夙絶之其下复而能改复而不改陨身覆家大者倾社稷是故君子出言愕愕行身战战亦殆免于罪矣昔者天子日旦思其四海之内战战唯恐不能乂也诸侯日旦思其四封之内战战唯恐失损之也大夫日旦思其官战战唯恐不能胜也庶人日旦思其事战战唯恐刑罚之至也是故临事而慄者鲜不济矣立孝曾子曰君子立孝其忠之用也礼之贵也故爲人子而不能孝其父者不敢言人父不能畜其子者爲人弟而不能承其兄者不敢言人兄不能顺其弟者爲人臣而不能事其君者不敢言人君不能使其臣者故与父言言畜子与子言言孝父与兄言言顺弟与弟言言承兄与君言言使臣与臣言言事君君子之孝也忠爱以敬反是乱也尽力而有礼敬而安之微谏不倦听从不怠懽欣忠信咎故不生可谓孝矣尽力而无礼则小人也致敬而不忠则不入也是故礼以将其力敬以入其忠诗言夙兴夜寐母忝尔所生不耻其亲君子之孝也是故未有君而忠臣可知者孝子之谓也未有长而顺下可知者悌弟之谓也未有治而能仕可知者先脩之谓也故孝子善事君悌弟善事长君子壹孝壹悌可谓知终矣制言曾子曰夫行也者行礼之谓也夫礼贵者敬焉老者孝焉幼者慈焉小者友焉贱者惠焉此礼也弟子毋曰不我知也鄙夫鄙妇相会于墻阴可谓密矣明日则或扬其言者故士执仁与义而不闻行之未笃也故蓬生麻中不扶乃直白沙在泥与之皆黑是故人之相与也譬如舟车然相济达也已先则援之彼先则推之是故人非人不济马非马不走土非土不高水非水不流弟子问于曾子曰夫士何如则可爲达矣曾子曰不能则学疑则问欲行则比贤虽有险道脩行达矣今之弟子病下人不知事贤耻不知而又不问是以惑闇终其世而巳矣是谓穷民疾病曾子曰君子之务盖有矣夫华繁而实寡者天也言多而行寡者人也鹰隼以山爲庳而巢其上鱼鼈鼋鼍以川爲浅而窟穴其中卒其所以得者饵也是故君子苟母以利害义则辱何由至哉亲戚不悦不敢外交近者不亲不敢来远小者不审不敢言大故人之生也百岁之中有疾病焉故君子思其不可复者而先施焉亲戚旣没虽欲孝谁爲孝乎年旣耆艾虽欲悌谁爲悌乎故孝有不及悌有不时其此之谓与言不远身言之主也行不远身行之本也言有主行有本谓之有闻也君子尊其所闻则高明矣行其所闻则广大矣高明广大不在于他加之志而巳矣与君子游苾乎如入兰芷之室久而不闻则与之化矣与小人游腻乎如入鱼次之室久而不闻则与之化矣是故君子愼其所去就与君子游如长日加益而不自知也与小人游如履薄冰每履而下几何而不陷乎哉羣书治要卷第三十五羣书治要羣书治要卷第三十六羣书治要卷第三十六秘书监鉅鹿男臣魏征等奉勅撰吴子商君子尸子申子吴子吴起图国吴子曰古之图国家者必先敎百姓而亲万民民有三不和不和于国不可以出军不和于军不可以出阵不和于阵不可以进战凡兵所起者五一曰争名二曰争利三曰积恶四曰内乱五曰困饥其名又五一曰义兵二曰强兵三曰刚兵四曰暴兵五曰逆兵禁暴救乱曰义恃衆以伐曰强因怒兴师曰刚弃礼贪利曰暴国危民疲擧事动衆曰逆五者之数各有其道义必以礼服强必以谦服刚必以辞服暴必以诈服逆必以权服此其势也论将夫总文武者军之将也兼刚柔者兵之事也凡人之论将恒观之于勇勇之于将乃数分之一耳夫勇者轻命而不知利未可也故将之所愼者五一曰理二曰备三曰果四曰戒五曰约理者治衆如治寡备者出门如见敌果者迎敌不怀生戒者虽克如始战约者法令省而不烦受命而不辞家敌破而后言反将之礼也故师出之日有死而荣无生而辱也凡制国治军必设之以礼厉之以义在大足以战在小足以守矣然战胜易守胜难是故以胜得天下者稀以亡者衆武侯曰愿闻阵必定战必胜守必固之道对曰君使贤者居上不肖处下则阵巳定矣民安其田宅亲其有司则守巳固矣百姓皆是吾居而非隣国则战巳胜矣治兵武侯问曰兵以何爲胜吴子曰兵以治爲胜又问不在衆乎对曰若法令不明赏罸不信金之不止鼓之不进虽有百万之师何益于用所谓治者居则有礼动则有威进不可当退不可追前却如节左右应麾投之所往天下莫当名曰父子之兵也励士武侯曰严刑明赏足以胜敌乎吴子曰严明之事非所恃也发号布令而民乐闻兴师动衆而民乐战交兵接刃而民安死此三者人之所恃也武侯曰致之奈何对曰君擧有功而进之飨无功而厉之于是武侯设坐庙庭爲三行飨士大夫上功坐前行肴席有重器上牢次功坐中行肴席器差减无功坐后行肴席无重飨毕而出乃又班赐有功者之父母妻子于庙门之外亦以功爲差数唯无功者不得耳死事之家岁使使者劳赐其父母行之五年秦人兴师临于西河魏士闻之介冑不待吏令奋击之者以万数吴子曰臣闻之人有短长气有盛衰君试发无功者五万人臣请率以当之其可乎今使一死贼伏于旷野千人追之莫不枭视狼顾何者恐其暴起而害己也是则一人投命足惧千夫今臣以五万之衆而爲一死贼以率讨之固难当矣武侯从之兼车五百乘骑三千匹而以破秦五十万衆此励士之功也魏武侯甞谋事羣臣莫能及罢朝而有喜色吴起进曰昔楚庄王谋事羣臣莫能及罢朝而有忧色曰寡人闻之世不绝圣国不乏贤能得其师者王能得其友者覇今寡人不才而羣臣莫之过国其殆矣庄王所忧而君悦之臣窃惧矣于是武侯乃慙商君子商鞅六法先王当时而立法度务而制事法宜其时则治事适其务故有功然则法有时而治事有当而功今时移而法不变务易而事以古是法与时诡而事与务易也故法立而乱益务爲而事废故圣人之治国也不法古不循今当时而立功在难而能免今民能变俗矣而法不易国形更势矣而务以古夫法者民之治也务者事之用也国失法则危事失用则不成故法不当时而务不适用而不危者未之有也脩权国之所以治者三一曰法二曰信三曰权法者君臣之所共操也信者君臣之所共立也权者君之所独制也人主失守则危君臣释法任私则乱故立法明分而不以私害法则治权制独断于君则威民信其赏则事功不信其刑则姦无端矣唯明主爱权重信而不以私害法也故上多惠言而不克其赏则下不用数加严命而不致其刑则民傲罪凡赏者文也刑者武也文武者法之约也故明主愼法不蔽之谓明不欺之谓察故赏厚而信刑重而必不失疏远不私亲近故臣不蔽主而下不欺上世之爲治者多释法而任私议此国之所以乱也先王悬权衡立尺寸而至今法之其分明也夫释权衡而断轻重废尺寸而意长短虽察商贾不用爲其不必也故法者国之权衡也夫背法度而任私议皆不知类者也故立法明分中程者赏毁公者诛赏诛之法不失其议故民不争不以爵禄便近亲则劳臣不怨不以刑罚隐疏远则下亲上故官贤选能不以其劳则忠臣不进行赏赋禄不称其功则战士不用凡人臣之事君也多以主所好事君君好法则臣以法事君君好言则臣以言事君君好法则端直之士在前君好言则毁誉之臣在侧公私之分明则小人不嫉贤而不肖者不妬功故三王以义亲五伯以法正诸侯皆非私天下之利也今乱世之君臣区区然皆欲擅一国之利而蒐一官之重以便其私此国之所以危也夫废法度而好私议则姦臣鬻权以约禄秩官之吏隐下而渔民谚曰蠹衆而木折隙大而墙坏故大臣争于私而不顾其民则下离上下离上者国之隙也秩官之吏隐下以渔百姓此民之蠹也故国有隙蠹而不亡者天下鲜矣故明主任法去私而国无隙蠹矣定分法令者民之命也爲治之本也所以备民也智者不得过愚者不得不及名分不定而欲天下之治是犹欲无饥而去食欲无寒而去衣也其不几亦明矣一兔走而百人追之非以兔爲可分以爲百由名之未定也夫卖兔者满市盗不敢取由名分之定也故名分未定尧舜禹汤且皆加务而逐之名分巳定贪盗不取今法令不明其名不定天下之人得议之此所谓名分不定也夫名分不定尧舜犹将皆折而姧之而况衆人乎故圣人必爲法令置官也置吏也爲天下师所以定分也名分定则大诈眞信巨盗愿悫而各自治也故夫名分定势治之道也名分不定势乱之道也故势治者不可乱也势乱者不可治也夫势乱而欲治之愈乱矣势治而治之则治矣故圣人治治不治乱也圣人爲民法必使之明白易知愚智徧能知之万民无陷于险危也故圣人立天下而天下无刑死者非可刑杀而不刑杀也万民皆知所以避祸就福而皆自治也明主因治而治之故天下大治也尸子尸佼劝学学不倦所以治巳也敎不厌所以治人也是故子路卞之野人子贡卫之贾人颜涿聚盗也颛孙师驵也孔子敎之皆爲显士夫学譬之犹砺也夫昆吾之金而铢父之钖使于越之工铸之以爲劔而勿加砥砺则以刺不入以击不断磨之砻砺加之以黄砥则其刺也无前其击也无下自是观之砺之与弗砺其相去远矣今人皆知砺其劔而弗知砺其身夫学身之砺砥也夫子曰车唯恐地之不坚也舟唯恐水之不深也有其器则以人之难爲易夫道以人之难爲易也是故曾子曰父母爱之喜而不忘父母恶之惧而无咎然则爱与恶其于成孝无择也史䲡曰君亲而近之至敬以逊貌而疏之敬无怨然则亲与疏其于成忠无择也孔子曰自娱于櫽括之中直巳而不直人以善废而不邑邑蘧伯玉之行也然则兴与废其于成善无择也屈侯附曰贤者易知也观其富之所分达之所进穷之所不取然则穷与达其于成贤无择也是故爱恶亲疏废兴穷达皆可以成义有其器也桓公之擧管仲穆公之擧百里比其德也此所以国甚僻小身至秽汚而爲政于天下也今非比志意也比容貌非比德行也而论爵列亦可以却敌服远矣农夫比粟商贾比财烈士比义是故监门逆旅农夫陶人皆得与焉爵列私贵也德行公贵也奚以知其然也司城子罕遇乘封人而下其仆曰乘封人也奚爲下之子罕曰古之所谓良人者良其行也贵人者贵其心也今天爵而人良其行而贵其心吾敢弗敬乎以是观之古之所谓贵非爵列也所谓良非先故也人君贵于一国而不达于天下天子贵于一世而不达于后世唯德行与天地相弊也爵列者德行之舍也其所息也诗曰蔽芾甘棠勿剪勿败召伯所憇仁者之所息人不敢败也天子诸侯人之所以贵也桀纣处之则贱矣是故曰爵列非贵也今天下贵爵列而贱德行是贵甘棠而贱召伯也亦反矣夫德义也者视之弗见听之弗闻天地以正万物以徧无爵而贵不禄而尊也贵言范献子游于河大夫皆存君曰孰知栾氏之子大夫莫答舟人淸涓舍檝而答曰君奚问栾氏之子爲君曰自吾亡栾氏也其老者未死而少者壮矣吾是以问之淸涓曰君善修晋国之政内得大夫而外不失百姓虽栾氏之子其若君何君若不修晋国之政内不得大夫而外失百姓则舟中之人皆栾氏之子也君曰善哉言明日朝令赐舟人淸涓田万畆淸涓辞君曰以此田也易彼言也子尚丧寡人犹得也古之贵言也若此臣天下一天下也一天下者令于天下则行禁焉则止桀纣令天下而不行禁焉而不止故不得臣也目之所美心以爲不义弗敢视也口之所甘心以爲非义弗敢食也耳之所乐心以爲不义不敢听也身之所安心以爲不义弗敢服也然则令于天下而行禁焉而止者心也故曰心者身之君也天子以天下受令于心心不当则天下祸诸侯以国受令于心心不当则国亡匹夫以身受令于心心不当则身爲戮矣祸之始也易除其除之不可者避之及其成也欲除之不可欲避之不可治于神者其事少而功多干霄之木始若蘖足易去也及其成达也百人用斧斤弗能偾也熛火始起易息也及其焚云梦孟诸虽以天下之役抒江汉之水弗能救也夫祸之始也犹熛火蘖足也易止也及其措于大事虽孔子墨翟之贤弗能救也屋焚而人救之则知德之年老者使涂隙戒突故终身无失火之患而不知德也入于囹圄觯于患难者则三族德之敎之以仁义慈悌则终身无患而莫之德夫祸亦有突贤者行天下而务塞之则天下无兵患矣而莫之知德也故曰圣人治于神愚人争于神也天地之道莫见其所以长物而物长莫见其所以亡物而物亡圣人之道亦然其兴福也人莫之见而福兴矣其除祸也人莫之知而祸除矣故曰神人益天下以财爲仁劳天下以力爲义分天下以生爲神修先王之术除祸难之本使天下丈夫耕而食妇人织而衣皆得戴其首父子相保此其分万物以生盈天下以财不可胜计也神也者万物之始万事之纪也四仪行有四仪一曰志动不忘仁二曰智用不忘义三曰力事不忘忠四曰口言不忘信愼守四仪以终其身名功之从之也犹形之有影声之有响也是故志不忘仁则中能宽裕智不忘义则行有文理力不忘忠则动无废功口不忘信则言若符节若中宽裕而行文理动有功而言可信也虽古之有厚功大名见于四海之外知万世之后者其行身也无以加于此矣明堂夫高显尊贵利天下之径也非仁者之所以轻也何以知其然耶日之能烛远势高也使日在井中则不能烛十歩矣舜之方陶也不能利其巷下南面而君天下蛮夷戎狄皆被其福目在足下则不可以视矣天高明然后能烛临万物地广大然后能载任羣体其本不美则其枝叶茎心不得美矣此古今之大径也是故圣王谨修其身以君天下则天道至焉地道稽焉万物度焉古者明王之求贤也不避远近不论贵贱卑爵以下贤轻身以先士故尧从舜于畎畆之中北面而见之不争礼貌此先王之所以能正天地利万物之故也今诸侯之君广其土地之富而夺其兵革之强以骄士士亦务其德行美其道术以轻上此仁者之所非也曾子曰取人者必畏与人者必骄今说者怀畏而听者怀骄以此行义不亦难乎非求贤务士而能致大名于天下者未之甞闻也夫士不可妄致也覆巢破卵则凤皇不至焉刳胎焚夭则骐驎不往焉竭泽漉鱼则神龙不下焉夫禽兽之愚而不可妄致也而况于火食之民乎是故曰待士不敬擧士不信则善士不往焉听言耳目不瞿视听不深则善言不往焉孔子曰大哉河海乎下之也夫河下天下之川故广人下天下之士故大故曰下士者得贤下敌者得友下衆者得誉故度于往古观于先王非求贤务士而能立功于天下成名于后世者未之甞有也夫求士不遵其道而能致士者未之甞见也然则先王之道可知巳务行之而巳矣分天地生万物圣人裁之裁物以制分便事以立官君臣父子上下长幼贵贱亲疎皆得其分曰治爱得分曰仁施得分曰义虑得分曰智动得分曰适言得分曰信皆得其分而后爲成人明王之治民也事少而功立身逸而国治言寡而令行事少而功多守要也身逸而国治用贤也言寡而令行正名也君人者苟能正名愚智尽情执一以静令名自正令事自定赏罚随名民莫不敬周公之治天下也酒肉不彻于前钟鼓不解于悬听乐而国治劳无事焉飮酒而贤擧智无事焉自爲而民富仁无事焉知此道也者衆贤爲役愚智尽情矣明王之道易行也劳不进一歩听狱不后皐陶食不损一味富民不后虞舜乐不损一日用兵不后汤武书之不盈尺简南面而立一言而国治尧舜复生弗能更也身无变而治国无变而王汤武复生弗能更也执一之道去智与巧有虞之君天下也使天下贡善殷周之君天下也使天下贡才夫至衆贤而能用之此有虞之盛德也三人之所废天下弗能兴也三人之所兴天下弗能废也亲曰不孝君曰不忠友曰不信天下弗能兴也亲言其孝君言其忠友言其信天下弗能废也夫符节合之则是非自见行亦有符三者合则行自见矣此所以观行也诸治官临衆者上比度以观其贤案法以观其罪吏虽有邪僻无所逃之所以观胜任也羣臣之愚智日劾于前择其知事者而令之谋羣臣之所擧日劾于前择其知人者而令之擧羣臣之治乱日劾于前择其胜任者而令之治羣臣之行可得而察也择其贤者而擧之则民竞于行胜任者治则百官不乱知人者擧则贤者不隐知事者谋则大擧不失圣王正言于朝而四方治矣是故曰正名去伪事成若化以实覆名百事皆成夫用贤使能不劳而治正名覆实不罚而威达情见素则是非不蔽复本原始则言若符节良工之马易御也圣王之民易治也其此之谓乎发蒙若夫名分圣之所审也造父之所以与交者少操辔马之百节皆与明王之所以与臣下交者少审名分羣臣莫敢不尽力竭智矣天下之可治分成也是非之可辨名定也无过其实罪也弗及愚也是故情尽而不伪质素而无巧故有道之君其无易听此名分之所审也若夫临官治事者案其法则民敬事任士进贤者保其后则民愼擧议国亲事者尽其实则民敬言孔子曰临事而惧希不济易曰若履虎尾终之吉若羣臣之衆皆戒愼恐惧若履虎尾则何不济之有乎君明则臣少罪夫使衆者诏作则迟分地则速是何也无所逃其罪也言亦有地不可不分也君臣同地则臣有所逃其罪矣故陈绳则木之枉者有罪措凖则地之险者有罪审名分则羣臣之不审者有罪夫爱民且利之也爱而不利则非慈母之德也好士且知之也好而弗知则衆而无用也力于朝且治之也力而弗治则劳而无功矣三者虽异道一也是故曰审一之经百事乃成审一之纪百事乃理名实判爲两合爲一是非随名实赏罚随是非是则有赏非则有罚人君之所独断也明君之立也正其貌壮其心虚其视不躁其听不淫审分应辞以立于廷则隐匿疏远虽有非焉必不多矣明君不用长耳目不行间谍不强闻见形至而观声至而听事至而应近者不过则远者治矣明者不失则微者敬矣家人子姪和臣妾力则家富丈人虽厚衣食无伤也子姪不和臣妾不力家贫丈人虽薄衣食无益也而况于万乘之君乎国之所以不治者三不知用贤此其一也虽知用贤求不能得此其二也虽得贤不能尽此其三也正名以御之则尧舜之智必尽矣明分以示之则桀纣之暴必止矣贤者尽暴者止则治民之道不可以加矣听朝之道使人有分有大善者必问孰进之有大过者必云孰任之而行赏罚焉且以观贤不肖也今有大善者不问孰进之有大过者不问孰任之则有分无益巳问孰任之而不行赏罚则问之无益巳是非不得尽见谓之蔽见而弗能知谓之虚知而弗能赏谓之纵三者乱之本也明分则不蔽正名则不虚赏贤罚暴则不纵三者治之道也于羣臣之中贤则贵之不肖则贱之治则使之不治则爱之不忠则罪之赏不肖治不治忠不忠由是观之犹白黑也陈绳而斲之则巧拙易知也夫观羣臣亦有绳以名引之则虽尧舜不服矣虑事而当不若进贤进贤而当不若知贤知贤又能用之备矣治天下之要在于正名正名去伪事成若化苟能正名天成地平爲人臣者以进贤爲功爲人君者以用贤爲功爲人臣者进贤是自爲置上也自爲置上而无赏是故不爲也进不肖者是自爲置下也自爲置下而无罪是故爲之也使进贤者必有赏进不肖者必有罪无敢进也者爲无能之人若此则必多进贤矣恕恕者以身爲度者也巳所不欲毋加诸人恶诸人则去诸巳欲诸人则求诸巳此恕也农夫之耨去害苗者也贤者之治去害义者也虑之无益于义而虑之此心之秽也道之无益于义而道之此言之秽也爲之无益于义而爲之此行之秽也虑中义则智爲上言中义则言爲师事中义则行爲法射不善而欲敎人人不学也行不脩而欲谈人人不听也夫骥唯伯乐独知之不害其爲良马也行亦然唯贤者独知之不害其爲善士也治天下治天下有四术一曰忠爱二曰无私三曰用贤四曰度量度量通则财足矣用贤则多功矣无私百智之宗也忠爱父母之行也奚以知其然父母之所畜子者非贤强也非聪明也非俊智也爱之忧之欲其贤已也人利之与我利之无择也此父母所以畜子也然则爱天下欲其贤已也人利之与我利之无择也则天下之畜亦然矣此尧之所以畜天下也有虞氏盛德见人有善如己有善见人有过如己有过天无私于物地无私于物袭此行者谓之天子诚爱天下者得贤奚以知其然也弱子有疾慈母之见秦医也不争礼貌在囹圄其走大吏也不爱资财视天下若子是故其见医者不争礼貌其奉养也不爱资财故文王之见太公望也一日五反桓公之奉管仲也列城有数此所以其僻小身至秽汚而爲正于天下也郑简公谓子产曰飮酒之不乐钟鼓之不鸣寡人之任也国家之不入朝廷之不治与诸侯交之不得志子之任也子产治郑国无盗贼道无饿人孔子曰若郑简公之好乐虽抱钟而朝可也夫用贤身乐而名附事少而功多国治而能逸凡治之道莫如因智智之道莫如因贤譬之犹相马而借伯乐也相玉而借猗顿也亦必不过矣今有人于此尽力以爲舟济大水而不用也尽力以爲车行远而不乘也则人必以爲无慧今人尽力以学谋事则不借智处行则不因贤舍其学不用也此其无慧也有甚于舍舟而渉舍车而走者矣仁意治水潦者禹也播五种者后稷也听狱折衷者皐陶也舜无爲也而天下以爲父母爱天下莫甚焉天下之善者唯仁也夫丧其子者苟可以得之无择人也仁者之于善也亦然是故尧擧舜于畎畆汤擧伊尹于雍人内擧不避亲外擧不避雠仁者之于善也无择也无恶也唯善之所在尧问于舜曰何事舜曰事天平地而注水水流湿均薪而施火火从燥召之类也是故尧爲善而衆美至焉桀爲非而衆恶至焉广因井中视星所视不过数星自丘上以视则见其始出又见其入非明益也势使然也夫私心井中也公心丘上也故智载于私则所知少载于公则所知多矣何以知其然夫吴越之国以臣妾爲殉中国闻而非之恕则以亲戚殉一言夫智在公则爱吴越之臣妾在私则忘其亲戚非智损也恕弇之也好亦然语曰莫知其子之恶也非智损也爱弇之也是故夫论贵贱辨是非者必且自公心言之自公心听之而后可知也匹夫爱其宅不爱其隣诸侯爱其国不爱其敌天子兼天下而爱之大也绰子尧养无吿禹爱辜人汤武及禽兽此先王之所以安危而怀远也圣人于大私之中也爲无私其于大好恶之中也爲无好恶舜曰南风之薰兮可以解吾民之愠兮舜不歌禽兽而歌民汤曰朕身有罪无及万方万方有罪朕身受之汤不私其身而私万方文王曰苟有仁人何必周亲不私其亲而私万国先王非无私也所私者与人不同也处道孔子曰欲知则问欲能则学欲给则豫欲善则肄国乱则择其邪人去之则国治矣胷中乱则择其邪欲而去之则德正矣天下非无盲者也美人之贵明目者衆也天下非无聋者也辨士之贵聪耳者衆也天下非无乱人也尧舜之贵可敎者衆也孔子曰君子者盂也民者水也盂方则水方盂圆则水圆上何好而民不从昔者勾践好勇而民轻死灵王好细腰而民多饿夫死与饿民之所恶也君诚好之百姓自然而况仁义乎桀纣之有天下也四海之内皆乱而关龙逢王子比干不与焉而谓之皆乱其乱者衆也尧舜之有天下也四海之内皆治而丹朱商均不与焉而谓之皆治其治者衆也故曰君诚服之百姓自然卿大夫服之百姓若逸官长服之百姓若流夫民之可敎者衆故曰犹水也德者天地万物得也义者天地万物宜也礼者天地万物体也使天地万物皆得其宜当其体者谓之大仁食所以爲肥也壹饭而问人曰奚若则皆咲之夫治天下大事也今人皆壹饭而问奚若者也善人以治天地则可矣我奚爲而人善仲尼曰得之身者得之民失之身者失之民不出于户而知天下不下其堂而治四方知反之于己者也以是观之治己则人治矣神明仁义圣智参天地天若不覆民将何恃何望地若不载民将安居安行圣人若弗治民将安率安将是故天覆之地载之圣人治之圣人之身犹日也夫日圆尺光盈天地圣人之身小其所烛远圣人正己而四方治矣上纲苟直百目皆开德行苟直羣物皆正正也者正人者也身不正则人不从是故不言而信不怒而威不施而仁有诸心而彼正谓之至政今人曰天乱矣难以爲善此不然也夫饥者易食寒者易衣此乱而后易爲德也申子不害大体夫一妇擅夫衆妇皆乱一臣专君羣臣皆蔽故妬妻不难破家也乱臣不难破国也是以明君使其臣并进辐凑莫得专君今人君之所以高爲城郭而谨门闾之闭者爲冦戎盗贼之至也今夫弑君而取国者非必踰城郭之险而犯门闾之闭也蔽君之明塞君之听夺之政而专其令有其民而取其国矣今使乌获彭祖负千钧之重而怀琬琰之美令孟贲成荆带干将之劔卫之行乎幽道则盗犹偸之矣今人君之力非贤乎乌获彭祖而勇非贤乎孟贲成荆也其所守者非恃琬琰之美千金之重也而欲勿失其可得耶明君如身臣如手君若号臣如响君设其本臣操其末君治其要臣行其详君操其柄臣事其常爲人臣者操契以责其名名者天地之纲圣人之符张天地之纲用圣人之符则万物之情无所逃之矣故善爲主者倚于愚立于不盈设于不敢藏于无事窜端匿疏示天下无爲是以近者亲之远者怀之示人有余者人夺之示人不足者人与之刚者折危者覆动者摇静者安名自正也事自定也是以有道者自名而正之随事而定之也鼓不与于五音而爲五音主有道者不爲五官之事而爲治主君知其道也官人知其事也十言十当百爲百当者人臣之事非君人之道也昔者尧之治天下也以名其名正则天下治桀之治天下也亦以名其名倚而天下乱是以圣人贵名之正也主处其大臣处其细以其名听之以其名视之以其名命之镜设精无爲而美恶自备衡设平无爲而轻重自得凡因之道身与公无事无事而天下自极也羣书治要卷第三十六羣书治要羣书治要卷第三十七羣书治要卷第三十七秘书监鉅鹿男臣魏征等奉勅撰孟子愼子尹文子庄子尉缭子孟子梁惠王孟子见于梁惠王王曰叟不远千里而来亦将有以利吾国乎孟子对曰王何必曰利亦曰仁义而巳矣王曰何以利吾国大夫曰何以利吾家士庶人曰何以利吾身上下交征利而国危矣未有仁而遗其亲者也未有义而后其君者也梁惠王曰寡人愿安承敎孟子对曰杀人也以梃与刄有以异乎曰无以异也以刄与政有以异乎曰无以异也庖有肥肉廐有肥马民有饥色野有饿殍此率兽而食人也兽相食且人恶之爲民父母行政不免率兽而食人恶在其爲民父母也齐宣王问曰文王之囿方七十里有诸孟子曰有之曰若是其大乎曰民犹以爲小也曰寡人之囿方四十里耳民犹以爲大何也曰文王之囿方七十里蒭荛者往焉雉菟者往焉与民同之民以爲小不亦宜乎臣闻郊关之内有囿方四十里杀其麋鹿者如杀人之罪则是方四十里爲阱于国中也民以爲大不亦宜乎公孙丑孟子曰人皆有不忍人之心先王有不忍人之心斯有不忍人之政矣以不忍人之心行不忍人之政治天下可运之于掌上所以谓人皆有不忍人之心者今有乍见孺子将入于井则皆有憷惕恻隐之心由此观之无恻隐之心非人也无羞恶之心非人也无辞让之心非人也无是非之心非人也恻隐之心仁之端也羞恶之心义之端也辞让之心礼之端也是非之心智之端也人之有是四端也犹其有四体也有是四端而自谓不能者自贼者也谓其君不能者贼其君者也孟子曰矢人岂不仁于函人哉矢人唯恐不伤人函人唯恐伤人巫匠亦然故术技不可不愼也孟子曰子路人吿之以其过则喜禹闻善言则拜大舜又甚焉善与人同舍巳从人乐取于人以爲善自耕稼陶渔以至爲帝无非取于人者取诸人以爲善是与人爲善也故君子莫大乎与人爲善滕文公陈相见孟子道许行之言曰贤者与民并耕而食孟子曰治天下有大人之事有小人之事或劳心或劳力劳心者治人劳力者治于人故治于人者食人不能治人者食于人天下之通义也当尧之时洪水横流汎滥于天下尧独忧之擧舜而治焉舜使禹疏九河决汝汉八年于外三过其门而不入虽欲耕得乎尧以不得舜爲巳忧舜以不得禹皐陶爲巳忧分人以财谓之惠敎人以善谓之忠爲天下得人谓之仁是故以天下与人易爲天下得人难离娄孟子曰离娄子之明公输子之巧不以规矩不能成方圆师旷之聪不以六律不能正五音尧舜之道不以仁政不能平治天下今有仁心仁闻而民不被泽不可法于后世者不行先王之道也故曰徒善不足以爲政徒法不能以自行圣人旣竭目力焉继之以规矩凖绳以爲方圆旣竭耳力焉继之以六律正五音旣竭心思焉继之以不忍人之政而仁覆天下也故爲高必因丘陵爲下必因川泽爲政不因先王之法可谓智乎是以惟仁者宜在高位不仁而在高位是播恶于衆也孟子曰三代之得天下也以仁其失天下也以不仁国家之所以废兴存亡者亦然天子不仁不保四海之内诸侯不仁不保社稷卿大夫不仁不保宗庙士庶人不仁不保四体今恶死亡而乐不仁犹恶醉而强酒孟子吿齐宣王曰君之视臣如手足则臣之视君如腹心君之视臣如犬马则臣之视君如国人君之视臣如土芥则臣之视君如冦雠吿子孟子曰今有无名之指屈而不申非疾痛害事如有能申之者则不远秦楚之路爲指之不若人也指不若人则知恶之心不若人则不知恶此之谓不知类孟子曰仁之胜不仁也犹水之胜火也今之爲仁者犹以一杯水救一车薪之火也不息则谓水不胜火者此与于不仁之甚者也孟子曰五谷种之美者也苟爲不熟不如荑稗夫仁亦在熟之而巳矣尽心孟子曰以佚道使民虽劳不怨以生道杀民虽死不怨杀者愼子天有明不忧人之闇也地有财不忧人之贫也圣人有德而不忧人之危也天虽不忧人之闇也辟户牖必取己明焉则天无事也地虽不忧人之贫也伐木刈草必取己富焉则地无事矣圣人虽不忧人之危也百姓准上而比于其下必取己安焉则圣人无事矣故圣人处上能无害人不能使人无巳害也则百姓除其害矣圣人之有天下也受之也非取之也百姓之于圣人也养之也非使圣人养巳也则圣人无事矣毛嫱西施天下之至姣也衣之以皮䫏则见之者皆走易之以玄緆则行者皆止由是观之则玄緆色之助也姣者辞之则色厌矣走背䟦䠯穷谷野走千里药也走背辞药则足废故腾虵游雾飞龙乘云云罢雾霁与蚯蚓同则失其所乘也故贤而屈于不肖者权轻也不肖而服于贤者位尊也尧爲匹夫不能使其隣家至南面而王则令行禁止由此观之贤不足以服不肖而势位足以服不肖而势位足以屈贤矣故无名而断者权重也弩弱而矰高者乘于风也身不肖而令行者得助于衆也故擧重越高者不慢于药爱赤子者不慢于保绝险历远者不慢于御此得助则成释助则废矣夫三王五伯之德参于天地通于鬼神周于生物者其得助博也古者工不兼事士不兼官工不兼事则事省事省则易胜士不兼官则职寡职寡则易守故士位可世工事可常百工之子不学而能者非生巧也言有其常事也今也国无常道官无常法是以国家日缪敎虽成官不足官不足则道理匮道理匮则慕贤智慕贤智则国家之政要在一人之心矣古者立天子而贵之者非以利一人也曰天下无一贵理无由通通理以爲天下也故立天子以爲天下也非立天下以爲天子也立国君以爲国也非立国以爲君也立官长以爲官也非立官以爲长也法虽不善犹愈于无法夫投钩分财投䇿分马非钩䇿爲均也使得美者不知所以赐得恶者不知所以怨此所以塞怨望使不上也明君动事必由惠定罪分财必由法行德制中必由礼故欲不得干时爱不得犯法贵不得踰规禄不得踰位惠不得兼官工不得兼事以能受事以事受利若是者上无羡赏民无羡财因循天道因则大化则细因也者因人之情也人莫不自爲也化而使之爲我则莫可得而用矣是故先王不受禄者不臣禄不厚者不与入难人不得其所以自爲也则上不取用焉故用人之自爲不用人之爲我则莫不可得而用矣此之谓因民杂民杂处而各有所能所能者不同此民之情也大君者大上也兼畜下者也下之所能不同而皆上之用也是以大君因民之能爲资尽苞而畜之无能去取焉是故不设一方以求于人故所求者无不足也大君不择其下故足也不择其下则易爲下矣易爲下则下莫不容莫不容故多下多下之谓大上君臣之道臣事事而君无事君逸乐而臣任劳臣尽智力以善其事而君无与焉仰成而巳故事无不治人君自任而务爲善以先下则是代下负任蒙劳也臣反逸矣故曰君人者好爲善以先下则不敢与君争爲善以先君矣皆私其所知以自覆掩有过则臣反责君逆乱之道君之智未必最贤于衆也以未最贤而欲以善尽被下则不赡矣若使君之智最贤以一君而尽赡下则劳劳则有倦倦则衰衰则复反于不赡之道也是以人君自任而躬事则臣不事事矣是君臣易位也谓之倒逆倒逆则乱矣人君任臣而勿自躬则臣事事矣是君臣之顺治乱之分不可不察知忠乱世之中亡国之臣非独无忠臣也治国之中显君之臣非独能尽忠也治国之人忠不偏于其君乱世之人道不偏于其臣然而治乱之世同世有忠道之人臣之欲忠者不绝世而君未得宁其上无遇比干子胥之忠而毁瘁主君于闇墨之中遂染溺灭名而死由是观之忠未足以救乱世而适足以重非何以识其然也曰父有良子而舜放瞽叟桀有忠臣而过盈天下然则孝子不生慈父之义而忠臣不生圣君之下故明主之使其臣也忠不得过职而职不得过官是以过脩于身而下不敢以善骄矜守职之吏人务其治而莫敢淫偸其事官正以敬其业和吏人务其治而莫敢淫偸其事官正以顺以事其上如此则至治巳亡国之君非一人之罪也治国之君非一人之力也将治乱在乎贤使任职而不在于忠也故智盈天下泽及其君忠盈天下害及其国故桀之所以亡尧不能以爲存然而尧有不胜之善而桀有运非之名则得人与失人也故廊庙之材盖非一木之枝也狐白之裘盖非一狐之皮也治乱安危存亡荣辱之施非一人之力也德立立天子者不使诸侯疑焉立诸侯者不使大夫疑焉立正妻者不使嬖妾疑焉立嫡子者不使庶孽疑焉疑则动两则争杂则相伤害在有与不在独也故臣有两位者国必乱臣两位而国不乱者君犹在也恃君而不乱失君必乱子有两位者家必乱子有两位而家不乱者亲犹在也恃亲而不乱失亲必乱臣疑其君无不危之国孽疑其宗无不危之家君人君人者舍法而以身治则诛赏夺与从君心出矣然则受赏者虽当望多无穷受罚者虽当望轻无巳君舍法而以心裁轻重则是同功而殊罚也怨之所由生也是以分马者之用䇿分田者之用钩也非以钩䇿爲过人智也所以去私塞怨也故曰大君任法而弗躬爲则事断于法矣法之所加各以其分蒙其赏罚而无望于君也是以怨不生而上下和矣君臣爲人君者不多听据法倚数以观得失无法之言不听于耳无法之劳不图于功无劳之亲不任于官官不私亲法不遗爱上下无事唯法所在尹文子大道古人以度审长短以量受少多以衡平轻重以律均淸浊以名稽虚实以法定治乱以简制烦惑以易御险难万事皆归于一百度皆准于法归一者简之至准法者易之极如此则顽嚚聋瞽可与察惠聪明同治矣天下万事不可备能责其备能于一人则贤圣其犹病诸设一人能备天下之事则左右前后之宜远近迟疾之间必有不兼者焉苟有不兼于治阙矣全治而无阙者大小多少各当其分农商工仕不易其业则处上有何事哉故有理而无益于治者君子不言有能而无益于事者君子弗爲君子非乐有言有益于治不得不言君子非乐有爲有益于事不得不爲故所言者不出于名法权术所爲者不出于农稼军阵周务而巳故明主任之治外之理小人之所必言事外之能小人之所必爲小人亦知言有损于治而不能不言小人亦知能有损于治而不能不爲故所言者极于儒墨是非之辨所爲者极于坚伪偏抗之行求名而巳故明主诛之故古语曰不知无害爲君子知之无损爲小人工匠不能无害于巧君子不知无害于治此言信矣爲善使人不能得从爲巧使人不能得爲此独善独巧者也未尽巧善之理爲善与衆行之爲巧与衆能之此善之善者巧之巧者也故所贵圣人之治不贵其独治贵其能与衆共治也所贵工倕之巧不贵其独巧贵其与衆共巧也今世之人行欲独贤事欲独能辨欲出羣勇欲绝衆独行之贤不足以成化独能之事不足以周务出羣之辨不可爲户说绝衆之勇不可与征阵凡此四者乱之所由生是以圣人任道以通其崄立法以理其差使贤愚不相弃能鄙不相遗能鄙不相遗则能鄙齐功贤愚不相弃则贤愚等虑此至治之术也名定则物不竞分明则私不行物不竞非无心由名定故无所厝其心私不行非无欲由分明故无所厝其欲然则心欲人人有之而得同于无心无欲者制之有道也彭蒙曰雉菟在野衆人逐之分未定也鸡豕满市莫有志者分定故也圆者之转非能转而转不得不转也方者之止非能止而止不得不止也因圆者之自转使不得止因方者之自止使不得转何苦物之失分故因贤者之有用使不得不用因愚者之无用使不得用用与不用皆非我也因彼可用与不可用而自得其用也自得其用奚患物之乱也道行于世则贫贱者不怨富贵者不骄愚弱者不慑智勇者不矜足于分也法行于世则贫贱者不敢怨富贵富贵者不敢凌贫贱愚弱者不敢冀智勇智勇者不敢鄙愚弱此法之不及道也世之所贵同而贵之谓之俗世之所用同而用之谓之物苟违于人俗所不与苟忮于衆俗所共去故人心皆殊而爲行若一所好各异而资用必同此俗之所齐物之所饰故所齐不可不愼所饰不可不择昔齐桓好衣紫合境不鬻异綵楚庄爱细腰一国皆有饥色上之所以率下乃治乱之所由也国乱有三事年饥民散无食以聚之则乱治国无法则乱有法而不能用则乱有食以聚民有法而能行国不治未之有也圣人仁义礼乐名法刑赏凡此八者五帝三王治世之术也故仁以导之义以宜之礼以行之乐以和之名以正之法以齐之刑以威之赏以劝之故仁者所以博施于物亦所以生偏私义者所以立节行亦所以成华伪礼者所以行谨敬亦所以生惰慢乐者所以和情志亦所以生淫放名者所以正尊卑亦所以生矜篡法者所以齐衆异亦所以生乖分刑者所以威不服亦所以生陵暴赏者所以劝忠能亦所以生鄙争凡此八术无隐于人而常存于世非自显于尧汤之时非故逃于桀纣之朝用得其道则天下治用失其道则天下乱过此而往虽弥纶天地纒络万品治道之外非羣生所飡挹圣人措而不言也凡国之将存亡有六征有衰国有乱国有亡国有昌国有强国有治国所谓乱亡之国者凶虐残暴不与焉所谓强治之国者威力仁义不与焉君年长多妾媵少子孙疏宗强衰国也君宠臣臣爱君公法废私欲行乱国也国贫小家富大君权轻臣势重亡国也凡此三征不待凶虐残暴而后弱也虽曰见存吾必谓之亡者也内无专宠外无近习支庶繁息长幼不乱昌国也农桑以时仓廪充实兵甲劲利封疆修理强国也上不能胜其下下不能犯其上上下不相胜犯故禁令行人人无私虽经崄易而国不可侵治国也凡此三征不待威力仁义而后强虽曰见弱吾必谓之存者也语曰佞辨可以荧惑鬼神探人之心度人之欲顺人于嗜好而弗敢逆纳人于邪恶而求利人喜闻己之美也善能扬之恶闻己之过也而善能饰之得之于眉睫之间承之于言行之先世俗之人闻誉则悦闻毁则戚此衆人之大情有同己则喜异己则怒此人之大情故佞人善爲誉者也善顺从者也人言是亦是之人言非亦非之从人之所爱随人之所憎故明君虽能纳正直未必亲正直虽能远佞人未必能疏佞人故舜禹者以能不用佞人亦未必憎佞人语曰佞辨惑物舜禹不能得憎不可不察乎老子曰民不畏死如之何其以死惧之凡人之不畏死由刑罚过刑罚过则民不赖其生生无所赖视君之威未如也刑罚中则民畏死畏死由生之可乐故可以死惧矣此人君之所宜执臣下之所宜惧之田子曰人皆自爲而不能爲人故君人者之使人使其自爲用而不使爲我用魏下先生曰善哉田子之言古者君之使臣求不私爱于己求显忠于己而居官者必能临阵者必勇禄赏之所劝名法之所齐不出于己心不利于己身语曰禄薄者不可与经乱赏轻者不可与入难此处上者所宜愼者也父之于子也令有必行者有不必行者去贵妻卖爱妾此令必行者也因曰汝无敢恨汝无敢思令必不行者也故爲人上者必愼所令焉人贫则怨人富则骄人怨人者苦人之不禄施于己也起于情所难安而不能安犹可恕也骄人者无所苦而无故骄人此情所易制弗能制不可恕矣贫贱之望富贵甚微而富贵不能酬其甚微之望夫富者之所恶贫者之所美贵者之所轻贱者之所荣然而弗酬不与同苦乐故也虽不酬之于我弗伤今万民之望人君亦如贫贱者之望富贵其所望者盖欲料长幼平赋歛时其饥寒省其疾痛赏罚不滥使役以时如此而巳则于人君弗损也然而弗酬弗与同劳逸故也故爲人君不可不与人同劳逸焉故富贵者不可不酬贫贱而人君不可不酬万民则万民之所不愿戴所不愿戴君位替矣危莫甚焉祸莫大焉庄子胠箧昔者容成氏大庭氏伯皇氏中央氏栗陆氏骊畜氏轩辕氏赫胥氏尊卢氏祝融氏伏戏氏神农氏当是之时民结绳而用之甘其食美其服乐其俗安其居隣国相望鸡犬之音相闻人至老死而不相往来若此之时则至治巳今遂至使民延颈擧踵曰某所有贤者赢粮而趣之则内弃其亲而外弃其主之事足迹接乎诸侯之境车䡄结乎千里之外则是上好智之过也上诚好智而无道天下大乱矣何以知其然耶夫弓弩毕弋机变之智多则鸟乱于上矣钩饵罟罾笱之智多则鱼乱于水矣削格罗落罝罘之智多则兽乱于泽矣智诈同异之变多则俗惑于辩矣天地尧观乎华华封人曰嘻圣人请祝圣人使圣人寿尧曰辞使圣人富尧曰辞使圣人多男子尧曰辞封人曰寿富多男子人之所欲也汝独不用何尧曰多男子则多惧富则多事寿则多辱是三者皆非所以养意故辞封人曰始也以汝爲圣人也今然君子也天生烝民必授之职多男子而授之职则何惧之有富而使分之则何事之有圣人鹑居而鷇食鸟行而无章天下有道则与物皆昌天下无道则修德就间千岁厌世去而上僊乘彼白云至于帝鄕三患莫至身常无殃则何辱之有尧治天下伯成子高立爲诸侯尧授舜舜授禹伯成子高辞爲诸侯而耕禹往见之则耕在野禹趍就下风立而问焉曰昔尧治天下吾子立爲诸侯尧授舜舜授予而吾子辞爲诸侯而耕敢问其故何也子高曰昔尧治天下不赏而民劝不罚而民畏今子赏罚而民且不仁德自此衰刑自此立后世之乱自此始矣天道夫帝王之德以天地爲宗以道德爲主以无爲爲常无爲也则用天下而有余有爲也则爲天下用而不足故古之人贵夫无爲也上无爲也下亦无爲也是下与上同德也下与上同德则不臣下有爲也上亦有爲也是上与下同道也上与下同道则不主上必无爲而用天下下必有爲爲天下用此不易之道也故古之王天下者智虽落天地不自虑也辨虽雕万物而不自说也能虽穷海内不自爲也天不产而万物化地不长而万物育帝王无爲而天下功成故曰莫神于天莫富于地莫大于帝王故曰帝王之德配天地此乘天地驰万物而用人羣之道也本在于上末在于下要在于主详在于臣三军五兵之运德之末也赏罚利害五刑之辟敎之末也礼法数度刑名比详治之末也钟鼓之音羽旄之容乐之末也哭泣衰绖降杀之服哀之末也此五末者须精神之运心术之动然后从者也末学者古之人有之而非所以先也君先而臣从长先而少从男先而女从夫尊卑先后天地之行也故圣人取象焉天尊地卑神明之位也春夏秋冬四时之序也万物化作盛衰之杀变化之流也夫天地至神也而有尊卑先后之序而况人道乎宗庙尚亲朝廷尚尊鄕党尚齿行事尚贤大道之序也愚智处宜贵贱履位必分其能必由其名以此事上以此畜下以此治物以此修身智谋不用必归其天此之谓太平治之至也礼法数度刑名比详古之人有之此下之所以事上非上之所以畜下也昔者舜问于尧曰天王之用心何如尧曰吾不傲无吿不废穷民苦死者嘉孺子而哀妇人此吾所以用心巳舜曰美则美矣而未大也尧曰然则何如舜曰天德而出宁日月照而四时行若昼夜之有经云行雨施矣尧曰子天之合也我人之合也夫天地者古之所大也而黄帝尧舜之所共美也故古之王天下者奚爲哉天地而巳矣知北游圣人行不言之敎道不可致也失道而后德失德而后仁失仁而后义失义而后礼礼者道之华乱之首也故曰爲道者日损损之又损之以至于无爲无爲而无不爲也天地有大美而不言四时有明法而不议万物有成理而不说至人无爲大圣不作观于天地之谓也徐无鬼黄帝将见太隗乎具茨之山方明爲御昌寓骖乘张苦謵扅前马昆阍滑稽后车至襄城之野七圣皆迷无所问涂适遇牧马童子问涂焉曰若知具茨之山乎曰然曰知太隗之所存乎曰然黄帝曰异哉小童非徒知具茨之山又知太隗之所存请问爲天下小童曰夫爲天下者亦何以异乎牧马者哉亦去其害马者而巳矣黄帝再拜稽首称天师而退尉缭子天官梁惠王问尉缭子曰吾闻黄帝有刑德可以百战百胜其有之乎尉缭曰不然黄帝所谓刑德者以刑伐之以德守之非世之所谓刑德也世之所谓刑德者天官时日阴阳向背者也黄帝者人事而巳矣何以言之今有城于此从其东西攻之不能取从其南北攻之不能取此四者岂不得顺时乘利者哉然不能取者何城高池深兵战备具谋而守之也若乃城下池浅守弱可取也由是观之天官时日不若人事也故按刑德天官之陈曰背水陈者爲绝地向坂陈者爲废军武王之伐纣也背济水向山之坂以万二千人击纣之亿有八万人断纣头悬之白旗纣岂不得天官之陈哉然不得胜者何人事不得也黄帝曰先稽巳智者谓之天官以是观之人事而巳矣兵谈王者民望之如日月归之如父母归之如流水故曰明乎禁舍开塞其取天下若化故曰国贫者能富之地不任者任之四时不应者能应之故夫土广而任则其国不得无富民衆而制则其国不得无治且富治之国兵不发刃甲不出暴而威服天下矣故曰兵胜于朝廷胜于丧绝胜于土功胜于市井暴甲而胜将胜也战而胜臣胜也战再胜当一败十万之师出费日千金故百战百胜非善之善者也不战而胜善之善者也战威令所以一衆心也不审所出则数变数变则令虽出衆不信也出令之法虽有小过母更小疑毋申事所以待衆力也不审所动则数变数变则事虽起衆不安也动事之法虽有小过母更小难母戚故上无疑令则衆不二听动无疑事则衆不二志古率民者未有不能得其心而能得力者也未有不能得其力而能致其死者也故国必有礼信亲爱之义而后民以饥易饱国必有孝慈廉耻之俗而后民以死易生故古率民者必先礼信而后爵禄先廉耻而裕刑罚先亲爱而后託其身焉民死其上如其亲而后申之以制古爲战者必本气以厉志厉志以使四枝四枝以使五兵故志不厉则士不死节士不死节虽衆不武厉士之道民之所以生不可不厚也爵列之等死丧之礼民之所以营也不可不显也必因民之所生以制之因其所营以显之因其所归以固之田禄之实飮食之粮亲戚同鄕鄕里相劝死丧相救丘墓相从民之所以归不可不速也如此故什伍如亲戚阡陌如朋友故止如堵墻动如风雨车不结䡄士不旋踵此本战之道也地所以养民也城所以守地也战所以守城也故务耕者其民不饥务守者其地不危务战者其城不围三者先王之本务也而兵最急矣故先王务尊于兵尊于兵其本有五委积不多则事不行赏禄不厚则民不劝武士不选则士不强备用不便则士横刑诛不必则士不畏先王务此五者故静能守其所有动能成其所欲王国富民覇国富士仅存之国富大夫亡国富仓府是谓上溢而下漏故患无所救故曰擧贤用能不时日而事利明法审令不卜筮而事吉贵政养劳不祷祠而得福故曰天时不如地利地利不如人事圣人所贵人事而巳矣勤劳之事将必从己先故暑不立盖寒不重裘有登降之险将必下歩军井通而后飮军食熟而后食垒成而后舍军不毕食亦不火食饥饱劳逸寒暑必身度之如此则师虽久不老虽老不弊故军无损卒将无惰志兵令兵者凶器也战者逆德也争者事之末也王者所以伐暴乱而定仁义也战国所以立威侵敌也弱国所以不能废兵者以武爲植以文爲种以武爲表以文爲里以武爲外以文爲内能审此二者知所以胜败矣武者所以凌敌分死生也文者所以视利害观安危武者所以犯敌也文者所以守之也兵用文武也如响之应声也如影之随身也将有威则生无威则死有威则胜无威则败卒有将则鬬无将则北有将则死无将则辱威者赏罚之谓也卒畏将甚于敌者战胜卒畏敌甚于将者战北夫战而知所以胜败者固称将于敌也敌之与将也犹权衡也将之于卒也非有父母之恻血肤之属六亲之私然而见敌走之如归前虽有千刄之谿不测之渊见入汤火如蹈者前见全明之赏后见必死之刑也将之能制士卒其在军营之内行阵之间明庆赏严刑罚陈斧钺饰章旗有功必赏犯令必死及至两敌相至行阵薄近将提枹而鼓之存亡生死存枹之端矣虽有天下善兵者不能图大鼓之后矣羣书治要卷第三十七羣书治要羣书治要卷第三十八羣书治要卷第三十八秘书监鉅鹿男臣魏征等奉勅撰孙卿子荀况君子曰学不可以巳靑取之蓝而靑于蓝冰水爲之而寒于水故木受绳则直金就砺则利君子博学而日三省乎巳则知明而行无过矣故不登高山不知天之高也不临深谿不知地之厚也不闻先王之遗言不知学问之大也于越夷貃之子生而同声长而异俗敎使之然也吾甞终日而思矣不如须臾之所学吾甞跂而望矣不如登高之博见也登高而招臂非加长也而见者远顺风而唿声非加疾也而闻者彰假舆马者非利足也而致千里假舟檝者非能水也而绝江河君子生非异也善假于物也故君子居必择鄕游必就士所以防邪僻而近中正也积土成山风雨兴焉积水成渊蛟龙生焉积善成德圣心备焉故不积跬歩无以至千里不积小流无以成河海故声无小而不闻行无隐而不形玉在山而木草润渊生珠而崖不枯爲善积也安有不闻者乎见善必以自存也见不善必以自省也故非我而当者吾师也是我而当者吾友也谄谀我者吾贼也故君子隆师而亲友以致恶其贼好善无厌受谏而能诫虽欲无进得乎哉小人反是致乱而恶人之非己致不肖而欲人之贤己心如虎狼行如禽兽而又怨人之贼己谄谀者亲谏争者疏循正爲笑至忠爲贼虽欲无灭亡得乎哉夫骥一日而千里驽马十驾则亦及之矣或迟或速或先或后耳胡爲乎其不可相及也跬歩而不休跛鼈千里累土而不辍丘山崇成彼人之才性之相悬也岂若跛鼈之与六骥足哉然而跛鼈致之六骥不致是无他故焉或爲之或不爲耳君子易知而难狎易惧而难脇畏患而不避义死欲利而不爲所非交亲而不比言辨而不辞荡荡乎其有以殊于世也君子能亦好不能亦好小人能亦丑不能亦丑君子能则宽容直易以开导人不能则恭敬撙绌以畏事人小人能则倨傲僻违以骄溢人不能则妬嫉怨诽以倾覆人故曰君子能则人荣学焉不能则人乐吿之小人能则人贱学焉不能则人羞吿之是君子小人之分也君子养心莫善于诚致诚无他唯仁之守唯义之行诚心守仁则能化诚心行义则能变变化代兴谓之天德天不言而人推高焉地不言而人推厚焉四时不言而百姓期焉夫此有常以至其诚者也君子至德黙然而喩未施而亲不怒而威天地爲大矣不诚则不能化万物圣人爲智矣不诚则不能化万民父子爲亲矣不诚则疏君上爲尊矣不诚则卑夫诚者君子之守而政事之本也君子位尊而志恭心小而道大所听视者近而所闻见者远是何耶则操术然也君子审后王之道而论于百王之前推礼义之统分是非之分总天下之要治海内之衆若使一人故操弥约而事弥大五寸之短尽天下之方故君子不下室堂而海内之情擧积此者则操术然也好荣恶辱好利恶害是君子小人所同也若其所以求之道则异小人疾爲诞而欲人之信己疾爲诈而欲人之亲己禽兽行而欲人之善己虑之难知也行之难安也持之难立也成则必不得其所好必遇其所恶焉故君子者信矣而亦欲人之信己忠矣而亦欲人之亲己脩正治辨矣而亦欲人之善己虑之易知也行之易安也持之易立也成则必得其所好必不遇其所恶焉是故穷则不隐通则大明身死而名弥白兼服天下之心高上尊贵不以骄人聪明圣智不以穷人齐给速通不争先人刚毅勇敢不以伤人不知则问不能则学虽能必让君子能爲可贵不能使人必贵己能爲可信不能使人必信己能爲可用不能使人必用己故君子耻不修不耻见汚耻不信不耻不见信耻不能不耻不见用是以不诱于誉不恐于诽率道而行端然正己不爲物倾侧夫是之谓诚君子仲尼之门人五尺之竖子言羞称乎五伯是何也曰然彼非本政敎也非致隆高也非綦文理也非服人心也向方略审劳逸畜积脩鬭而能顚倒其敌者也诈心巳胜矣彼以让饰争依乎仁而蹈利者也小人之杰也彼固曷足称乎大君子之门哉彼王者不然致贤而能以救不肖致强而能以宽弱战必能殆之而羞与之鬭委然成文以示之天下自化矣有灾缪者然后诛之故圣王之诛甚省矣秦昭王问孙卿曰儒无益于人之国孙卿曰儒者法先王隆礼义谨乎臣子而致贵其上者也虽穷困冻馁必不以邪道爲贪无置锥之地而明于持社稷之大义势在人上则王公之材也在人下则社稷之臣国君之宝也虽隐于穷阎陋屋人莫不贵贵道诚存也在本朝则美政在下位则美俗儒之爲人下如是矣其爲人上也广大矣志意定乎内礼节修乎朝法则度量正乎官忠信爱利形乎下故近者歌讴而乐之远者竭蹶而趍之四海之内若一家通达之属莫不从服夫其爲人下也如彼其爲人上也如此何爲其无益于人之国乎昭王曰善君子之所谓贤者非能徧能人之所能之谓也君子之所谓知者非能徧知人之所知之谓也君子之所谓辨者非能徧辨人之所辨之谓也君子之所谓察者非能徧察人之所察之谓也有所止矣相高下序五种君子不如农人通财货辨贵贱君子不如贾人设规矩便备用君子不如工人若夫论德而定次量能而授官使贤不肖皆得其位能不能皆得其官万物得宜事变得应言必当理事必当务然后君子之所长也君子无爵而贵无禄而富不言而信不怒而威穷处而荣独居而乐岂不至尊至富至重至严哉请问爲政曰听政之大分以善至者待之以礼以不善至者待之以刑两者分别则贤不肖不杂是非不乱贤不肖不杂则英杰至是非不乱则国家治若是令行禁止王者之事毕矣公平者职之衡也中和者听之绳也其有法者以法行其无法者以类擧听之尽也偏党而无经听之辟也故有良法而乱者有之矣有君子而乱者自古及今未甞闻也传曰治生乎君子而乱生乎小人此之谓也马骇舆则君子不安舆庶人骇政则君子不安位马骇舆则莫若静之庶人骇政则莫若惠之选贤良擧笃敬兴孝悌收孤寡如是则庶人安政然后君子安位矣传曰君者舟也庶人者水也水则载舟水则覆舟此之谓也故君人者欲安则莫若平政爱民矣欲荣则莫若隆礼敬士矣欲立功名则莫若尚贤使能矣是君人者之大节也三节者当则其余莫不当矣三节者不当则其余虽曲当由将无益也成侯嗣公聚敛计数之君也未及取民也郑子产取民者也未及爲政也管仲爲政者也未及修礼也故修礼者王爲政者强取民者安聚敛者亡故王者富民覇者富士仅存之国富大夫亡国富筐箧实府库筐箧巳富府库巳实而百姓贫夫是之谓上溢而下漏入不可以守出不可以战则倾覆灭亡可立而待也故我聚之以亡敌得之以强聚敛者召冦肥敌亡国危身之道也故明君不蹈也足国之道节用裕民而善藏其余也节用以礼裕民以政彼裕民则民富出实百倍上以法取焉而下以礼节用之余若丘山夫君子奚患乎无余也故知节用裕民则必有仁义圣良之名而且有富厚丘山之积矣不知节用裕民则民贫出实不半上虽好取侵夺犹将寡获也而或以无礼节用之则必有贪利之名而且有空虚穷乏之实矣礼者贵贱有等长幼有差贫富轻重皆有称者也德必称位位必称禄禄必称用由士以上则必以礼乐节之衆庶百姓则必以法数制之轻田野之税平关市之征省商贾之数罕兴力役无夺农时如是则国富矣夫是谓以政裕民也人之生不能无羣羣而无分则争争则乱乱则穷矣故无分者人之大害也有分者天下之本利也古者先王分割而等异之也故使或美或恶或厚或薄或逸乐或劬劳非特以爲淫夸之声将以明仁之文通仁之顺也故爲雕琢刻镂黼黻文章使之以辨贵贱而巳不求其观爲钟鼓管磬琴瑟竽笙使之以辨吉凶合欢定和而巳不求其余爲宫室台榭使以避燥湿辨轻重而巳不求其外若夫重色而衣之重味而食之重财物而制之合天下而君之非特以爲淫泰也以爲王天下理万变裁万物养万民兼制天下者爲莫若仁人之善也夫故其知虑足以治之其仁厚足以安之其德音足以化之得之则治失之则乱百姓诚赖其智也故相率而爲之劳苦以务逸之以养其智也诚美其厚也故爲之出死断亡以覆救之以养其厚也诚美其意也故爲雕琢刻镂黼黻文章以藩饰之以养其德也故仁人在上百姓贵之如帝亲之如父母爲之出死断亡者无他故焉其所是焉诚美其所得焉诚大其所利焉诚多也故曰君子以德小人以力也百姓之力待之而后功百姓之羣待之而后和百姓之财待之而后聚百姓之势待之而后安百姓之寿待之而后长父子不得不亲兄弟不得不顺男女不得不欢少者以长老者以养故曰天地生之圣人成之此之谓也今之世不然厚刀布之敛以夺之财重田野之税以夺之食苛关市之征以难其事权谋倾覆以靡弊之百姓晓然皆知其将大危亡也是以臣背其节而不死其事者无他故焉人主自取之也不敎而诛则刑繁而邪不胜敎而不诛则姦民不惩诛而不赏则勤励之民不劝诛赏而不类则下疑俗险而百姓不壹故先王明礼义以壹之致忠信以爱之尚贤使能以次之爵服赏庆以申重之时其事轻其任以调齐之兼覆之养长之如保赤子若是故姦邪不作盗贼不起而化善者劝勉矣是何则其道易其塞固其政令壹其防表明也故曰上壹则下壹矣上贰则下贰矣国者天下之制利用也人主者天下之利势也得道以持之则大安也大荣也不得道以持之则大危矣大累矣故用国者义立而王信立而覇权谋立而亡三者明主之所谨择也仁人之所务白也汤以亳武王以镐皆百里之地也天下爲一诸侯爲臣通达之属莫不从服无他故焉以济义矣是所谓义立而王也齐桓晋文楚庄吴阖庐越勾践是皆僻陋之国也威动天下强殆中国无他故焉信也是所谓信立而覇也不务张其义济其信唯利之求内则不惮诈其民而求小利焉外则不惮诈其与而求大利焉内不修正其所以有然常欲人之有如是则臣下百姓莫不以诈心得其上矣上诈其下下诈其上则是上下析也如是则敌国轻之与国疑之权谋日行而国不免危亡齐闵薛公是也是无他故焉唯其不由礼义而由权谋也三者明主之所谨择也而仁人之所务白也善择者制人不善择者爲人制之国君者天下之大器也重任也不可不善爲择所而后措之措险则危不可不善爲择道然后道之涂秽则塞危塞则亡故道王者之法与王者之人爲之则亦王矣道覇者之法与覇者之人爲之则亦覇矣道亡国之法与亡国之人爲之则亦亡矣故国者世以新者也改玉改行也一朝之日也一日之人也然而有千岁之国何也曰援夫千岁之信法以持之也安与夫千岁之信士爲之也人无百岁之寿而有千岁之信士何也曰以夫千岁之法自持者是乃千岁之信士矣故与积礼义之君子爲之则王与端诚信全之士爲之则覇与权谋倾覆之人爲之则亡三者明主之所谨择也国危则无乐君国安则无忧民乱则国危治则国安今君人者急逐乐而缓治国岂不过甚哉譬之是由好声色而恬无耳目也岂不哀哉故百乐者生于治国者也忧患者生于乱国者也急逐乐而忘治国非知乐者也故明君者必将先治其国然后百乐得其中闇君者必将荒逐乐而缓治国故忧患不可胜校也必至于身死国亡然后止也岂不哀哉将以爲乐乃得忧焉将以爲安乃得危焉将以爲福乃得死亡焉岂不哀哉呜唿君人者亦可以察若言矣故治国有道人主有职若夫论一相以兼率之使臣下百吏莫不宿道向方而务是夫人主之职也若是则名配尧禹人主者守至约而详事至逸而功垂衣裳不下簟席之上而海内之人莫不愿得以爲帝王夫是之谓至约乐莫大焉人主者以官人爲能者也匹夫者以自能爲能者也人主得使人爲之匹夫则无所移之今以一人兼听天下必自爲之然后可则劳苦耗萃莫甚焉如是则虽臧获不肯与天子易势业以是悬天下壹四海役夫之道也传曰士大夫分职而听诸侯之君分土而守三公总方而议则天子拱巳止矣故人主欲得善射射远中微则莫若使羿逢门矣欲得善驭及速致远则莫若使王良造父矣欲调一天下制秦楚则莫若聪明君子矣其用智甚简其爲事不劳而功名致大甚易处而甚可乐矣夫贵爲天子富有天下名爲圣王兼制人人莫得而制也是人情之所同欲也欲是之主并肩而存能建是之士不世绝千岁而不合何也曰人主不公人臣不忠也人主则外贤而偏擧人臣则争职而妬贤是其所以不合之故也人主胡不广焉无恤亲疏无偏贵贱唯诚能之求人臣轻职业让贤而安随其后矣如是则功壹天下名配禹舜物由有可乐如是其美者乎呜唿君人者亦可以察若言矣治国者分巳定则主相臣下百吏各谨其所闻不务听其所不闻各谨其所见不务视其所不见则虽幽闲隐僻百姓莫不敬分安制以化其上是治国之征也主道治近不治远治明不治幽治一不治二主能治近则远者理主能治明则幽者化主能当一则百事正夫兼听天下日有余而治不足者如此也是治之极也旣能治近又务治远旣能治明又务治幽旣能当一又务正百是过者也过犹不及也不能治近又务治远不能察明又务见幽不能当一又务正百是悖者也故明主好要而闇主好详主好要则百事详主好详则百事荒矣国得百姓之力者富得百姓之死者强得百姓之誉者荣三得者具而天下归之三得者亡而天下去之汤武兴天下同利除天下同害政令制度所以接百姓者有非理如豪末必不加焉故百姓亲之如父母爲之死亡而不偸也乱世不然使愚诏智不肖临贤生民则致贫隘使民则甚劳苦又望百姓爲之死不可得也孔子曰审吾所以适人人之所以来我也大国之主好见小利又好以权谋倾覆之人断事社稷必危是伤国者也大国之主好诈羣臣亦从而成俗羣臣若是则衆庶亦不隆礼义而好贪利矣君臣上下之俗莫不若是则地虽广权必轻人虽衆兵必弱刑虽繁令不下通是之谓伤国有乱君无乱国有治人无治法羿之法非亡也而羿不世中禹之法犹存而夏不世王故法不能独立得其人则存失其人则亡法者治之端也君子者法之源也故有君子则法虽省足以徧矣无君子则法虽具足以乱矣故明主急得其人而闇主急得其势急得其人则身逸而国治功大而名美急得其势则身劳而国乱功废而名辱故君人者劳于索之而休于使之械数者治之流也非治之源也君子者治之源也官人守数君子养源故上好礼义尚贤使能而无贪利之心则下亦将綦辞让致忠信而谨于臣子矣故赏不治政令不烦而俗美百姓莫敢不顺上之法象上之志而劝上之事而安乐之矣君者民之源也源淸则流淸源浊则流浊故有社稷而不能爱民不能利民而求民之亲爱己不可得也民不亲不爱而求其爲己用爲己死不可得也民不爲己用不爲己死而求兵之劲城之固不可得也兵不劲城不固而求敌之不至不可得也敌至而求无危削不灭亡不可得也故人主欲强固安乐则莫若反之民欲附下壹民则莫若反之政欲修政美国则莫若求其人故君人者爱民而安好士而荣两者无一焉而亡也明分职序事业㧞材官能莫不治理则公道达而私门塞矣公义明而私事息矣如是则德厚者进而佞悦者止贪利者退而廉节者起兼听齐明而百事不留故天子不视而见不听而聪不虑而知不动而功块然独坐而天下从之如四支之从心也人主有六患使贤者爲之则与不肖者规之使智者虑之则与愚者论之使修士行之则与姧邪之人疑之虽欲成功得乎哉譬之是犹立直木而恐其影之枉也惑莫大焉语曰公正之士衆人之痤也循道之人姧邪之贼也今使姧邪之人论其怨贼而求其无偏得乎哉譬之是犹立枉木而求其影之直也乱莫大焉故古之人爲之不然其取人有道其用人有法取人以道参之以礼用人之法禁之以等行义动静度之以礼智虑取舍稽之以成日月积久挍之以功故卑不得临尊轻不得悬重愚不得谋智是以万擧不过也人主欲得善射射远中微者欲得善驭及速致远者悬贵爵重赏以招致之内不可阿子弟外不可隐远人能致是者取之是岂不必得之之道哉虽圣人不能易也欲治国驭民调壹上下将内以固城外以拒难治则制人人不能制也乱则危辱灭亡可立而待也而求卿相辅佐则独不若是其公也唯便辟亲比巳者之用也岂不过甚哉故有社稷者莫不欲强俄则弱矣莫不欲安俄则危矣莫不欲存俄则亡矣故明主有私人以金石珠玉无私人以官职事业是何也曰本不利于所私也彼不能而主使之则是主闇也臣不能而诬能则是臣诈也主闇于上臣诈于下灭亡无日俱害之道也夫文王非无贵戚也非无子弟也非无便僻也乃擧太公而用之兼制天下立七十一国姬姓独居五十三人周之子孙莫不爲显诸侯如是者能爱人也故擧天下之大道立天下之大功然后隐其所怜所爱故曰唯明主爲能爱其所爱闇主则必危其所爱此之谓也从命而利君谓之顺从命而不利君谓之谄逆命而利君谓之忠逆命而不利君谓之篡不恤君之荣辱不恤国之臧否偸合苟容以持禄养交而巳谓之国贼君有过谋过事将危国家陨社稷之具也大臣父兄有能进言于君用则可不用则去谓之谏有能进言于君用则可不用则死谓之争有能比智同力率羣臣百吏而相与强君矫君以解国之大患除国之大害成于尊君安国谓之辅有能抗君之命窃君之重反君之事以安国之危除君之辱谓之弼故谏争辅弼之人社稷之臣也国君之宝也明君之所尊所厚也而闇主惑君爲己贼也故明君之所赏闇君之所罚也闇君之所赏明君之所杀也传曰从道不从君正义之臣设则朝廷不颇谏争辅弼之人信则君过不远爪牙之士施则仇雠不作边境之臣处则界垂不丧故明主好同闇主好独明主尚贤使能而飨其盛闇主妬贤畏能而灭其功罚其忠赏其贼夫是之谓至闇有大忠者有次忠者有下忠者有国贼者以德覆君而化之大忠也以德调君而补之次忠也以是谏非而怒之下忠也不恤君之荣辱不恤国之臧否偸合苟容以持禄养交而巳国贼也人主之患不在乎不言而在乎不诚夫言用贤者口也郄贤者行也口行相反而欲贤者之至不肖者之退不亦难乎夫曜蝉者务在明其火振其树而巳火不明虽振其树无益也今人主有能明其德则天下归之若蝉之归明火也临武君与荀卿议兵于赵孝成王前王曰请问兵要临武君曰上得天时下得地利观敌之变动后之发先之至此用兵之要术也荀卿曰不然所闻古之道凡用兵战攻之本在乎一民也弓矢不调则羿不能以中微六马不和则造父不能以致远士民不亲附则汤武不能以必胜也故善附民者是乃善用兵者也故兵要在乎善附民而巳临武君曰不然兵之所贵者势利也所行者变诈也善用之者莫知其所从出孙吴用之无敌于天下岂必待附民乎荀卿曰不然臣之所道仁人之兵王者之志也君之所贵权谋势利攻夺变诈也仁人之兵不可诈也彼可诈者怠慢者也故以桀诈桀犹有幸焉以桀诈尧譬之若以卵投石若以指挠沸若赴水火入焉焦没耳故仁人上下一心三军同力臣之于君下之于上若子之事父弟之事兄若手臂之扞头目而覆胸腹也诈而袭之与先惊而后击之一也临武君曰善陈嚻问荀卿曰先生议兵常以仁义爲本仁者爱人义者修理然则又何以兵爲凡所爲有兵者爲争夺也荀卿曰非汝所知也彼仁者爱人爱人故恶人之害之也义者修理修理故恶人之乱之也彼兵者所以禁暴除害也非争夺也故仁人之兵所存者神所过者化若时雨之降莫不悦喜故近者亲其善远方慕其德兵不血刃远迩来服德盛于此施及四极天行有常不爲尧存不爲桀亡应之以治则吉应之以乱则凶强本而节用则天不能贫养备而动时则天不能病循道而不忒则天不能祸故水旱不能使之饥寒暑不能使之疾妖不能使之凶背道而妄行则天不能吉故水旱未至而饥寒暑未薄而疾怪未生而凶受时与治世同而殃祸与治世异不可以怨天其道然也故明于天人之分则可谓至人矣天不爲人之恶寒辍冬地不爲人之恶辽远辍广君子不爲小人之匈匈辍行天有常道地有常数君子有常体君子道其常小人计其功星坠木鸣国人皆恐是天地之变阴阳之化物之罕至者也怪之可也而畏之非也夫日月之有食风雨之不时怪异之傥见是无世而不甞有之上明而政平则是虽并世起无伤也上闇而政险则是虽无一至者无益也若夫天地之变畏之非也人妖则可畏也政险失民田薉稼恶籴贵民饥道路有死人夫是之谓人妖也政令不明擧措不时本事不理夫是之谓人妖也礼义不修外内无别男女淫乱父子相疑上下乖离冦难日至夫是之谓人妖也三者错无安国矣其说甚迩其灾甚惨传曰万物之怪书不说无用之辨不急之察弃而不治也若夫君臣之义父子之亲夫妇之别则日切磋而不舍也在天者莫明于日月在人者莫明于礼义故人之命在天国之命在礼君人者隆礼尊贤而王重法爱民而覇好利多诈而危权谋倾覆而亡矣主道明则下安主道幽则下危故下安则贵上下危则贱上故上易知则下亲上矣上难知则下畏上矣下亲上则上安下畏上则上危故主道莫恶乎难知莫危乎使下畏巳传曰恶之者衆则危矣入孝出悌人之小行也上顺下笃人之中行也从道不从君从义不从父人之大行也孝子所以不从命有三从命则亲危不从命则亲安孝子不从命乃衷也从命则亲辱不从命则亲荣孝子不从命乃义也从命则禽兽不从命则修饰孝子不从命乃敬也故可以从而不从是不子也未可以从而从是不衷也明于从不从之义而能致恭敬忠信端悫以愼行之则可谓大孝矣传曰从道不从君从义不从父此之谓也繁弱鉅黍古之良弓也然而不得排㯳则不能自正干将莫耶古之良劔也然而不加砥砺则不能利不得人力则不能断骅骝騄耳古之良马也然而必前有衔辔之制后有鞭䇿之威加之以造父之驭然后一日致千里也夫人虽有性质美而心辨智必求贤师而事之择贤友而友之得贤师而事之则所闻者尧舜禹汤之道也得良友而友之则所见者忠信敬让之行也身日进于仁义而不自知者靡使然也今与不善人处则所闻者欺诬诈伪也所见者污漫淫邪贪利之行也身且加于刑戮而不自知者靡使然也传曰不知其子视其友不知其君视其左右靡而巳矣桓公用其贼文公用其盗故明主任计不信怒闇主信怒不任计计胜怒则强怒胜计者亡天子卽位上卿进曰如之何忧长也能除患则爲福不能则爲贼授天子一䇿中卿进曰配天而有下土者先事虑事先患虑患先事虑事谓之接接则事优成先患虑患谓之豫豫则祸不生事至而后虑者后之后之则事不擧患至而后虑者谓之困困则祸不可御授天子二䇿下卿进曰敬戒无怠庆者在堂弔者在闾祸与福邻莫知其门务哉务哉万民望之授天子三䇿口能言之身能行之国宝也口不能言身能行之国器也口能言之身不能行国用也口言善身行恶国妖也治国者敬其宝爱其器任其用除其妖义与利者人之所两有也虽尧舜不能去民之欲利然而能使其欲利不克其好义也虽桀纣亦不能去民之好义然而能使其好义不胜其欲利也故义胜利者爲治世利克义者爲乱世上重义则义克利上重利则利克义故天子不言多少诸侯不言利害大夫不言得丧士不通货财从士以上皆羞利而不与民争业乐分施而耻积藏然后民不困则贫窭者有所窜其中矣仁义礼善之于人也譬之若货财粟米之于家也多有之者富少有之者贫至无有者穷圣王在上分义行乎下则士大夫无沈淫之行百吏官人无怠慢之事衆庶百姓无姦怪之俗无盗贼之罪莫敢犯上之禁天下晓然皆知夫盗窃之不可以爲富也皆知夫贼害之不可以爲寿也皆知夫犯上之禁不可以爲安也由其道则人得其所好焉不由其道则必遇其所恶焉是故刑罚甚省而威行如流也故刑当罪则威不当罪则侮爵当贤则贵不当贤则贱古者刑不过罪爵不踰德故杀其父而臣其子杀其兄而臣其弟刑罸不怒罪爵赏不踰德是以爲善者劝爲不善者沮威行如流化易如神乱世不然刑罚怒罪爵赏踰德以族论罪以世擧贤故一人有罪而三族皆夷德虽如舜不免刑均是以族论罪也先祖贤子孙必显行虽如桀列从必尊此以世擧贤也以族论罪以世擧贤欲无乱得乎尊圣者王贵贤者覇敬贤者存嫚贤者亡古今一也故尚贤使能等贵贱分亲疏序长幼此先王之道也故尚贤使能则主尊下安贵贱有等则令行而不留亲疏有分则施行而不悖长幼有序则事业捷成而有所休故仁者仁此者也义者分此者也节者死生此者也忠者惇愼于此者也兼此而能之备矣羣书治要卷第三十八羣书治要羣书治要卷第三十九羣书治要卷第三十九秘书监鉅鹿男臣魏征等奉勅撰吕氏春秋先圣王之治天下也必先公公则天下平尝观于上志有得天下者衆矣其得之必以公其失之必以偏凡主之立也生于公故洪范曰无偏无党王道荡荡阴阳之和不长一类甘露时雨不私一物万民之主不阿一人桓公行公去私恶用管子而爲五伯长行私阿所爱用竖刁而虫出于户人之少也愚其长也智故智而用私不若愚而用公天无私覆也地无私载也日月无私烛也四时无私爲也行其德而万物得遂长焉庖人调和而不敢食故可以爲庖若使庖人调和而食之则不可以爲庖矣伯王之君亦然诛暴而不私以封天下之贤者故可以爲伯王若使王伯之君诛暴而私之则亦不可以爲王伯矣水泉深则鱼鼈归之树木盛则飞鸟归之庶草茂则禽兽归之人主贤则豪桀归之故圣王不务归之者而务其所归彊令之笑不乐强令之哭不悲彊令之爲道也可以成小而不可以成大大寒旣至民煖是利大热在上民淸是走故民无常处见利之聚无利之去欲爲天子民之所走不可不察凡论人通则观其所礼贵则观其所进富则观其所养听则观其所行近则观其所好习则观其所言穷则观其所不受贱则观其所不爲喜之以验其守乐之以验其僻怒之以验其节惧之以验其特哀之以验其仁苦之以验其志八观六验此贤主之所以论人也论人必以六戚四隐何谓六戚父母兄弟妻子何谓四隐交友故旧邑里门廊内则用六戚四隐外则以八观六验人之情伪贪鄙羡美无所失矣此先圣王之所以知人也先王之敎莫荣于孝莫显于忠忠孝人君人亲之所甚欲也显荣人臣人子之所甚愿也然而人君人亲不得所欲人臣人子不得所愿此生于不知理义不知理义生于不学是故古之圣王未有不尊师也尊师则不论贵贱贫富矣神农师悉诸黄帝师大桡帝颛顼师伯夷父帝喾师伯招帝尧师子州支父帝舜师许由禹师大成摰汤师小臣文王武王师吕望周公且齐桓公师管夷吾晋文公师咎犯随会秦穆公师百里奚公孙枝楚庄王师孙叔敖沈尹筮吴王阖闾师伍子胥文之仪越王勾贱师范蠡大夫种此十圣六贤者未有不尊师者也今尊不至于帝智不至于圣而欲无尊师奚由至哉此五帝之所以绝三代之所以灭音乐之所由来远矣天下太平万民安宁皆化其上乐乃可成故唯得道之人其可与言乐乎亡国戮民非无乐也其乐不乐溺者非不笑也罪人非不歌也狂者非不舞也乱世之乐有似于此君臣失位父子失处夫妇失宜民人呻吟其以爲乐若之何哉乱世之乐爲木革之声则若雷爲金石之声则若霆爲丝竹歌舞之声则若譟以此骇心气动耳目摇荡生则可矣以此爲乐则不乐故乐愈侈而民愈郁国愈乱主愈卑则亦失乐之情矣凡古圣王之所爲贵乐者爲其乐也夏桀殷纣作爲侈乐大鼓钟磬管箫之音以鉅爲美俶诡殊瑰耳所未尝闻目所未尝见务以相过不用度量侈则侈矣失乐之情失乐之情其乐不乐乐不乐者其民必怨其主必伤此主乎不知乐之情而以侈爲务故也耳之情欲声心不乐五音在前弗听目之情欲色心弗乐五色在前弗视鼻之情欲香心弗乐芬香在前弗臭口之情欲味心弗乐五味在前弗味欲之者耳目鼻口也乐之者不乐者心也心必和平然后乐心乐然后耳目鼻口有以欲之故乐之务在于和心和心在于行适夫乐有适心亦有适人之情欲寿而恶夭欲安而恶危欲荣而恶辱欲逸而恶劳四欲得四恶除则心适矣四欲之得也在于胜理胜理以治身则生全矣生全则寿长矣胜理以治国则法立矣法立则天下服故适心之务在胜理凡音乐通乎政而风乎俗者也俗定而乐化之矣故有道之世观其音而知其俗观其俗而知其政矣观其政而知其主矣故先王必託于音乐以论其敎故先王之制乐也非恃以欢耳目极口腹之欲也将以敎民平好恶行理义也黄钟之月土事毋作愼毋发盖以固天闭地大吕之月数将几终岁且更起而农民毋有所使大蔟之月阳气始至草木繁动令农发土毋或失时夹钟之月寛裕和平行德去刑毋或作事以害羣生姑洗之月达通道路沟渎修利中吕之月毋聚大衆巡劝农事草木方长毋携民心蕤宾之月阳气在上安壮养孩本朝不静草木早藁林钟之月草木盛满阴气将刑毋发大事以将阳气夷则之月修法饰刑选士厉兵诘诛不义以怀远方南吕之月趣农收聚毋敢懈怠无射之月疾断有罪当法勿赦应钟之月阴阳不通闭而爲冬修辨丧纪审民所终周文王立国八年寝疾五日而地动东西南北不出周郊百吏皆请曰臣闻地之动也爲人主也今王寝疾请移之文王曰若何其移之也对曰兴事动衆以增国城其可以移之乎文王曰天之见妖以罚有罪也我必有罪故天以此罚我也今兴事动衆以增国城是重吾罪也不可昌也请改行重善以移之其可以免乎于是谨其礼秩皮革以交诸侯饰其辞令币帛以礼豪士无几何疾乃止立国五十一年而终宋景公之时荧惑在心公惧召子韦而闻之曰荧惑在心何也子韦曰荧惑者天罚也心者宋分野也祸当君虽然可移于宰相公曰宰相所与治国家也而移死焉不祥曰可移于民公曰民死寡人将谁爲君乎曰可移于岁公曰岁饥民必饿死爲人君而杀其民以自活其谁以我爲君乎是寡人之命固尽巳子无复言矣子韦再拜曰臣敢贺君天之处高而听卑君有至德之言三天必三赏君命今昔荧惑必徙三舍君延年二十一岁是昔也荧惑果徙三舍兵之所自来者上矣家无怒笞则竖子婴儿之有过也立见国无刑罚则百姓之相侵也立见天下无诛伐则诸侯之相暴也立见故怒笞不可偃于家刑罚不可偃于国诛伐不可偃于天下有巧有拙而巳矣故古之圣王有义兵而无偃兵夫有以食死者欲禁天下之食悖矣有以乘舟死者欲禁天下之舩悖矣有以用兵丧其国者欲偃天下之兵悖矣兵之不可偃也譬之若水火然善用之则爲福不能用之则爲祸善用药者亦然得良药则活人得恶药则杀人义兵之爲天下良药也亦大矣故兵诚义以诛暴君而振苦民民之悦之也若孝子之见慈亲也若饥者之见美食也民之号唿而走之若强弩之射于深谿也义兵至邻国之民归之若流水诛国之民望之若父母行地滋远得民滋衆兵不接刄而民服若化义也者万事之纪也君臣上下亲疏之所由起也治乱安危之所在也勿求于他必反人情人情欲生而恶死欲荣而恶辱死生荣辱之道壹则三军之士可使一心矣衣人以其寒食人以其饥饥寒人之大害也救之大义也人之困穷多如饥寒故贤主必怜人之困也必哀人之穷也如此则名号显矣国土得矣人主其胡可以无务行德爱人乎行德爱人则民亲其上民亲其上则皆乐爲其君死矣赵简子有两白驘而甚爱之阳城胥渠广门之宦夜款门而谒曰主君之臣胥渠有疾医敎之曰得白驘之肝病则止不得则死谒者通简子曰夫杀畜以活人不亦仁乎于是召庖人杀白驘取肝以与之无几何赵兴兵而攻翟广门之宦左七百人右七百人皆先登而获甲首人主其胡可以不好士也孝子之重其亲慈亲之爱其子也痛于肌骨性也所重所爱死而弃之沟壑人之情不忍爲故有葬死之义葬者藏也慈亲孝子之所愼也愼之者以生人之心虑也以生人之心爲死者虑莫如无动莫如无发无发无动莫如无有可利无有可利此之谓重闭葬不可不藏也葬浅则狐狸掘之深则及于水泉故凡葬必于高陵之上以避狐狸之患水泉之湿此则善矣而忘姧邪盗贼冦乱之难岂不惑哉慈亲孝子备之者得葬之情矣今世俗大乱人主愈侈非葬之心也非爲死者虑也生者以相矜也侈靡者以爲荣俭节者以爲辱不以便死爲故而徒以生者之诽誉爲务此非慈亲孝子之心也父虽死孝子之重之不怠子虽死慈亲之爱之不懈夫葬所爱重而以生者之所甚欲其以安之若之何哉世之爲丘壠也其高大若山其树之若林其设阙庭爲宫室若都邑以此观世示富则可矣以此爲死者则不可夫死者其视万岁犹一瞚也人之寿久不过百中寿不过六十以百与六十爲无穷者虑其情必不相当矣以无穷爲死者虑则得之矣今有人于此爲石铭置之壠上曰此其中珠玉玩好财物宝器甚多不可不掘掘之必大富人必相与笑之以爲大惑世之厚葬也有似于此自古及今未有不亡之国也无不亡之国者是无不掘之墓也以耳目所闻见齐荆燕尝亡矣宋中山巳亡矣赵魏韩皆失其故国矣自此以上者亡国不可胜数是故古大墓无不掘者也而皆争爲之岂不悲哉尧葬于谷林通树之舜葬于纪市不变其肆禹葬于会稽不变人徒是故先王以俭节葬死也非爱其费非恶其劳以爲死者也先王之所恶唯死者之辱也发则必辱俭则不发故先王之葬必俭也谓爱人者衆知爱人者寡故宋未亡而东冢掘齐未亡而庄公冢掘国安宁而犹若此又况百世之后而国巳亡乎故孝子忠臣亲父佼友不可不察也夫爱之而反害之安之而反危之其此之谓乎至忠逆于耳倒于心非贤主其孰能听之故贤主之所说不肖主之所诛也今有树于此而欲其美也人时灌之则恶之而日伐其根则必无活树矣夫恶闻忠言自伐之精者也贤主必自知士故士尽力竭智直言交争而不辞其患豫让公孙弘是巳当是时也智伯孟甞君知之矣世之人主得地百里则喜四境皆贺得士则不喜不知相贺不通乎轻重也汤武千乘也而士皆归之桀纣天子也而士皆去之孔墨布衣之士也万乘之主千乘之君不能与之争士也自此观之尊贵富大不足以来士矣必自知之然后可豫让之友谓豫让曰子尝事范氏中行氏诸侯尽灭之而子不爲报至于智氏而子必爲之报何故豫让曰范氏中行氏我寒而不我衣我饥而不我食而时使我与千人共其养是衆人畜我也夫衆人畜我者我亦衆人事之至于智氏则不然出则乘我以车入则足我以养衆人广朝而必加礼于吾所是国士畜我也夫国士畜我者我亦国士事之豫让国士也而犹以人于己也又况于中人乎孟尝君爲从公孙弘谓孟尝君曰不若使人西观秦意者秦王帝王之主也君恐不得爲臣何暇从以难之意者秦王不肖主也君从以难之未晩也孟尝君曰善愿因请公往矣公孙弘见昭王昭王曰薛之地小大几何公孙弘对曰百里昭王笑而曰寡人之国地数千里犹未敢以有难也今孟尝君之地方百里而欲以难寡人犹可乎公孙弘对曰孟尝君好士大王不好士也昭王曰孟尝君之好人何如对曰义不臣乎天子不友乎诸侯得意暂爲人君不得意不肯爲人臣如此者三人能治可爲管商之师能致其主覇王如此者五人万乘之严主辱其使者退而自刎必以其血汚其衣与如臣者七人昭王笑而谢焉世之听者多有所尤多有所尤卽听必悖矣人有亡鈇者意其隣之子视其色言语动作态度无爲而不窃鈇掘其谷得其鈇他日复见其邻之子动作态度无似窃鈇者其隣之子非变也己则变之变之者无他有所尤也邾之故法爲甲裳以帛公息忌谓邾君曰不若以组邾君曰将何所得组公息忌对曰上用之则民爲之矣邾君曰善下令令官爲甲必以组公息忌因令其家皆爲组人有伤之者曰公息忌之所以欲用组者其家多爲组也邾君不悦于是乎止无以组邾君有所尤也爲甲以组而便公息忌虽多爲组何伤以组不便公息忌虽无爲组亦何益爲组与不爲组不足以累公息忌之说凡听言不可不察不察则善不善不分善不善不分乱莫大焉昔禹一沐而三捉发一食而三起以礼有道之士通乎己之不足通乎己之不足则不与物争矣愉易平静以待之使夫自以之因然而然之使夫自言之亡国之主反此自贤而少人少人则说者持容而不极听者自多而不得三王之佐皆能以公及其私矣俗主之佐其欲名实也与三王之佐同其名无不辱者其实无不危者无功故也皆患其身之不贵于国也而不患其主之不贵于天下也皆患其家之不富也而不患其国之不大也此所以欲荣而愈辱欲安而愈危故荣富非自至缘功伐也今功伐甚薄而所望厚诬也无功伐而求荣富诈也诈诬之道君子不由凡爲天下治国家必务其本也务本莫贵于孝人主孝则名章荣天下誉人臣孝则事君忠处官廉临难死士民孝则耕芸疾守战固不疲北夫执一术而百喜至百邪去天下从者其唯孝乎故论人必以所亲而后及所疏必以所重而后及所轻曾子曰先王之所以治天下者五贵贵贵德贵老敬长慈幼此五者先王之所以定天下也所爲贵贵爲其近于君也所爲贵德爲其近于圣也所爲贵老爲其近于亲也所爲敬长爲其近于兄也所爲慈幼爲其近于弟也昔晋文公将与楚人战于城濮召咎犯而问曰楚衆我寡奈何而可咎犯对曰臣闻繁礼之君不足于文繁战之君不足于诈君亦诈之而巳文公以咎犯言吿雍季雍季曰竭泽而渔岂不获得而明年无鱼焚薮而田岂不获得而明年无兽诈伪之爲道虽今偸可后将无复非长术也文公用咎犯之言而败楚人于城濮反而爲赏雍季在上左右谏曰城濮之功咎犯之谋也君用其言而后其身或者不可乎公曰雍季之言百世之利也咎犯之言一时之务也焉有以一时之务先百世之利者乎孔子闻之曰临难用诈足以郄敌返而尊贤足以报德文公虽不终始焉足以覇矣贤主愈大愈惧愈彊愈恐凡大者小隣国也彊者胜其敌也胜其敌则多怨小隣国则多患多怨国虽大恶得不惧恶得不恐故贤主于安思危于达思穷于得思丧惠盎见宋康王康王曰寡人之所悦者勇有力也不悦爲仁义者客将何以敎寡人惠盎对曰臣有道于此使人虽勇刺之不入虽有力击之弗中夫刺之不入击之不中此犹辱也臣有道于此使人虽有勇弗敢刺虽有力弗敢击夫弗敢非无其志也臣有道于此使人本无其志夫无其志未有爱利之心也臣有道于此使天下丈夫女子莫不驩然皆欲爱利之此其贤于勇有力也大王独无意耶宋王曰此寡人之所欲得也曰孔墨是也孔丘墨翟无地爲君无官爲长天下丈夫女子莫不延颈擧踵而愿安利之今大王万乘之主也诚有其志则四境之内皆得其利矣其贤于孔墨也远矣武王使人候殷反报曰殷乱矣武王曰其乱焉至对曰谗匿胜忠良武王曰尚未也又往反报曰贤者出走矣武王曰尚未也又往反报曰其乱甚矣百姓不敢诽怨矣武王遽吿太公太公曰其乱至矣不可以驾矣凡国之亡也有道者必先去古今一也天下虽有有道之士固犹少千里而有一士比肩也累世而有一圣人继踵也士与圣人之所自来若此其难也而治必待之治奚由至乎虽幸而有未必知也不知则与无同此治世之所以短而乱世之所以长也故亡国相望贤主知其若此也故日愼一日以终其世譬之若登山者处巳高矣左右视尚魏魏焉山在其上矣圣者之所与处有似于此身巳贤矣行巳高矣左右视尚尽贤于己也故周公曰与我齐者吾不与处无益我者也以爲贤者必与贤于已者处贤者之得可与处也礼之诸衆齐民不待知而使不待礼而令若夫有道之士必礼必知然后其智能可尽也凡人主必审分然后治可以至凡爲善难任善易奚以知之今与骥俱走则人不胜骥矣居于车上而任骥则骥不胜人矣人主好人官则是与骥俱走也必多所不及矣夫人主亦有车无去其车则衆善皆尽力竭能矣人主之车所以乘物也不知乘物而自怙恃奋其智能多其敎诏而好自以则百官恫扰少长相越万邪并起权威分移此亡国之风王良之所以使马者约审握其辔而四马莫敢不尽力有道之主其所以使羣臣者亦有辔正名审分是治之辔也故案其实审其名以求其情听其言察其类毋使放悖尧舜之民不独义禹汤之臣不独忠得其数也桀纣之民不独鄙幽厉之臣不独僻失其理也今有人于此求牛则名马求马则名牛所求必不得矣而因用威怒有司必诽怨矣牛马必扰乱矣百官衆有司也万物羣牛马也不正其名不分其职而数用刑罚乱莫大焉昊天无形而万物以成大圣无事而千官尽能此之谓不敎之敎无言之诏故有以知君之狂以其言之当有以知君之惑以其言之得君也者以无当爲当以无得爲得者也当得不在于君而在臣今之爲车者数官然后成夫国岂特爲车哉衆智衆能之所持也不可以一物一方安也思虑自伤也智差自亡也奋能自殃也凡姦邪险诐之人也必有因何因因主之爲人主好以已爲则守职者舍职而阿主之爲有过则主无以责之则人主日侵而人臣日得是宜动者静宜静者动尊之爲卑卑之爲尊从此生矣此国之所以衰而敌之所以攻也凡官者以治爲任以乱爲罪今乱而无责则乱愈长矣人主以好爲示能以好唱自奋人臣以不争持位以听从取容是君代有司爲有司也是臣得后随以进其业也君臣不定人主自智而愚人自巧而拙人若此则愚拙者请矣巧智者诏矣诏多则请者愈多矣请者愈多且无不请也主虽巧智未无不知也以未无不知应无不请其道固穷穷而不知其穷其患又将反以自多是之谓重重塞塞之主无存国矣故有道之主因而不爲责而不诏不伐之言不夺之事督名审实官使自司以不知爲道以奈何爲实绝江者託于舩致远者託于骥覇王者託于贤伊尹吕尚管夷吾百里奚此覇王之舩骥也释父兄与子弟非疏之也任庖人钓者与仇人仆虏非阿之也用持社稷立功名之道不得不然也三代之道无二以信爲管宋人有取道者其马不进刭而投之谿水又后取道其马不进又刭而投之谿水如此者三虽造父之所以威马不过此矣不得造父之道而徒得其威无益于御人主之不肖者有似于此不得其道而徒多其威威愈多民愈不用亡国之主多以威使其民矣故威不可无有而不足专恃譬之若盐之于味凡盐之用有所託也不适则败所託而不可食威亦然矣恶乎託託于爱利爱利之心息而徒疾行威身必咎矣古之君民者仁义以治之爱利以安之忠信以导之务除其灾致其福故民之于上也若玺之于涂此五帝三王之所以无敌也东野稷以御见庄公庄公以爲造父不过也颜阖曰其马将败少顷东野稷之马放而至庄公召颜阖而问之曰子何以知其放也对曰夫进退中绳左右旋中规造父之御无以过焉犹求其马臣是以知其放也故乱国之使其民不论人之性不反人之情烦爲敎而过不识重爲任而罪不胜民进则欲其赏退则畏其罪知其能力之不足也则以伪继矣知则上又从而罪之是以罪召罪也故礼烦则不庄业衆则无功令苛则不听禁多则不行桀纣之禁不可胜数故民不用而身爲戮凡使贤不肖异使不肖以赏罚使贤以义故贤主之使其下也必以义必审赏罚然后贤不肖尽爲用也凡人筋骨欲其固也心志欲其和也精气欲其行也若此则病无所居而恶无由生矣病之留恶之生精气郁也故水郁则爲汚树郁则爲蠹草郁则爲菑国亦有郁主德不通民欲不达此国之郁也国之郁处久则百恶并起而万灾丛生矣故圣人贵豪士与忠臣也爲其敢直言而决郁塞也赵简子曰厥也爱我铎也不我爱也厥之谏我也必于无人之所铎之谏我也喜质我于人中必使我丑尹铎对曰厥也爱君之丑而不爱君之过也铎也爱君之过而不爱君之丑也不质君于人中恐君之不变也此简子之贤也人主贤则人臣之言刻人主执民之命执民之命重任也不得以快志亡国之主必骄必自智必轻物骄则简士自智则专独轻物则无物无备召祸专独位危简士雍塞欲无雍塞必礼士欲位无危必得衆欲无召祸必完备三者君人之大经也赵简子沈栾徼于河曰吾尝好声色矣而栾徼致之吾尝好宫室台榭矣而栾徼爲之吾尝好良马善御矣而栾徼来之今吾好士六年矣而栾徼未尝进一人是长吾过而绌吾善也故若简子能以理督责于其臣矣以理督责于其臣则人主可与爲善而不可与爲非可与爲直而不可与爲枉此三代之盛敎也吴起行魏武侯自送之曰先生将何以治西河对曰以忠以信以勇以敢武侯曰安忠曰忠君安信曰信民安勇曰勇去不肖安敢曰敢用贤武侯曰四者足矣使人大迷惑者必物之相似者也玉人之所患患石之似玉者贤主之所患患人博闻辩言而似通者亡国之主似智亡国之臣似忠似之物此愚者之所大惑而圣人之所加虑也贤主所贵莫如士所以贵士直言也言直则枉者见矣人主之患欲闻枉而恶直言是障其原而欲其水也水奚自至是贱其所欲而贵其所恶也所欲奚自来能意见齐宣王宣王曰寡人闻子好直有之乎对曰意恶能直意闻好直之士家不处乱国身不见汚君今身得见王而家宅乎齐意恶能直若能意者使谨乎论主之侧亦必不阿主不阿主主之所得岂少哉此贤主之所求而不肖主之所恶也荆文王得茹黄之狗宛路之矰以田于云梦三月不反得丹之姬淫朞年不听朝保申曰先王卜以臣爲保吉今王之罪当笞王曰愿请变更而无笞保申曰臣承先王之令不敢废也王不受笞是废先王之令也臣宁抵罪于王毋抵罪于先王王曰诺引席王伏保申束细荆五十跪而加之于背如此者再谓王起矣王曰有笞之名一也遂致之保申曰臣闻君子耻之小人痛之耻之不变痛之何益保申起出请死文王曰此不谷之过也保申何罪王乃变更召保申杀茹黄之狗折宛路之矰放丹之姬务治荆国兼国三十九令荆国广大至于此者保申之力也极言之功也齐宣王好射悦人之谓己能用彊弓其尝所用不过三石以示左右左右皆试引之中开而止皆曰此不下九石非王其孰能用是宣王终身自以爲用九石岂不悲哉非直士其孰不阿主故乱国之主患在乎用三石爲九石欲知平直则必准绳欲知方圆则必规矩人主欲自知则必直士故天子立辅弼设师保所以擧过也务在自知尧有欲谏之鼓舜有诽谤之木汤有司过之士武有戒愼之鼗犹恐不能自知今贤非尧舜汤武也而有揜蔽之道奚由自知哉荆成齐庄不自知而杀吴王智伯不自知而亡故败莫大于不自知范氏之亡也百姓有得其钟者欲负而走则钟大不可负以椎毁之钟况然有音恐人之闻之而夺己也遽揜其耳恶人之闻之可也恶己自闻之悖矣爲人主而恶闻其过亦由此荆有善相人者所言无遗䇿庄王见而问焉对曰臣非能相人也能视人之友也布衣也其友皆孝悌纯谨畏令如此者家必日益身必日安此所谓吉人也事君也其友皆诚信有行好善如此者事君日益官职日进此所谓吉臣也人主也朝臣多贤左右多忠主有失敢交争正谏如此者国日安主日尊天下日服此所谓吉主也臣非能相人也能观人之友也庄王善之于是疾收士日夜不懈遂覇天下先王用非其有如已有之通乎君道者也爲宫室必任巧匠奚故曰匠不巧则宫室不善也夫国重物也其不善也岂特宫室哉巧匠爲宫室爲圆必以规爲方必以矩爲平直必以准绳功巳就不知规矩准绳而赏巧匠宫室巳成不知巧匠而皆曰此某君某王之宫室也人主之不通乎主道者则不然自爲之则不能任贤者恶之与不肖者议之此功名之所以伤国家之所以危汤武一日而尽有夏商之民尽有夏商之地尽有夏商之财以其民安而天下莫敢危之以其地封而天下莫不悦以其财赏而天下皆竞劝通乎用非其有也卫灵公天寒凿池宛春谏曰天寒起役恐伤民公曰天寒乎哉宛春曰公衣狐裘坐熊席是以不寒今民衣弊不补履决不组君则不寒民则寒矣公曰善令罢役左右以谏曰公凿池不知天之寒也而春也知之以春之知也而令罢之福将归于春也而怨将归于君公曰不然夫春也鲁国之匹夫也而我擧之夫民未有见焉今将令人以此见之且春也有善如寡人有春之善非寡人之善欤灵公之论宛春也可谓知君道矣羣书治要卷第三十九羣书治要羣书治要卷第四十羣书治要卷第四十秘书监鉅鹿男臣魏征等奉勅撰韩子三略新语贾子韩子十过十过一曰行小忠则大忠之贼也二曰顾小利则大利之残也三曰行僻自用无礼诸侯则亡身之至也四曰不务听治而好五音则穷身之事也五曰贪愎喜利则灭国杀身之本也六曰耽于女乐不顾国政则亡国之祸也七曰离内远游忽于谏士则危身之道也八曰过而不听于忠臣而独行其意则灭高名爲人笑之始也九曰内不量力外恃诸侯则削国之患也十曰国小无礼不用谏臣则绝世之势也说难昔者弥子瑕有宠于卫君卫国之法窃驾君车者罪跀弥子母病人间有夜吿弥子弥子矫驾君车以归君曰孝哉爲母故犯跀罪异日与君游于菓园食桃而甘不尽以其半啖君君曰爱我哉忘其口而啖寡人及弥子色衰爱弛得罪于君君曰是故甞矫驾吾车又甞啖我以余桃故弥子之行未移于初也而前所以见贤后获罪者人主爱憎之变也故有爱于主则智当而加亲有憎于主则智不当而加疏解老工人数变业则失其功作者数摇徙则亡其功一人之作日亡半日十日则亡五人之功万人之作日亡半日十日则亡五万人之功然则数变业其民弥衆其亏弥大矣凡法令更则利害易利害易则民务变民务变谓之变业故以理观之事大衆而数摇之则少成功藏大器而数徙之则多败伤烹小鲜而数桡之则贼其宰治大国而数变法则民苦之是以有道之君贵虚静而重变法故曰治大国者若烹小鲜说林上乐羊爲魏将攻中山其子在中山中山之君烹其子而遗之乐羊尽一杯文侯谓堵师赞曰乐羊以我故食其子之肉答曰其子而食之且谁不食乐羊罢中山文侯赏其功而疑其心孟孙猎得麑使秦西巴持之以归其母随而唿秦西巴以不忍而与之孟孙大怒逐之居三月复召爲其子傅其御曰曩将罪之今使傅子何也孟孙曰夫不忍麑又且忍吾子乎故曰巧诈不如拙诚乐羊以有功见疑秦西巴以有罪益信观行古之人目短于自见故以镜观面智短于自知故以道正己目失镜则无以正须眉身失道则无以知迷惑西门豹之性急故佩韦以缓己董阏于之心缓故佩絃以自急故以有余补不足以长续短之谓明主天下有信数三一曰智有所不能立二曰力有所不能擧三曰强有所不能胜故虽有尧之智而无衆人之助大功不立有乌获之劲而不得人助不能自擧有贲育之强而无术法不得长生故势有不可得事有不可成故乌获轻千钧而重其身非其身重于千钧也势不便也离娄易百歩而难眉睫非百歩近而眉睫远也道不可也故明主不穷乌获以其不能自擧不困离娄以其不能自见因可势求易道故用力寡而功名立用人释法术而心治尧不能正一国去规矩而妄意奚仲不能成一轮使中主守法术拙匠执规矩则万不失也君人者能去贤巧之所不能而守中拙之所万不失则人力尽而功名立功名明君之所以立功成名者四一曰天时二曰人心三曰伎能四曰势位非天时虽十尧不能冬生一穗逆人心虽贲育不能尽人力故得天时则不务而自生得人心则不趣而自劝因伎能则不急而自疾得势位则不进而成名若水之流若舩之浮守自然之道行毋穷之令故曰明主大体古之全大体者望天地观江海因山谷日月照四时行云布风动不以智累心不以心累己寄治乱于法术託是非于赏罸属轻重于权衡不逆天理不伤情性不吹毛而求小疵不洒垢而察难知守成理因自然荣辱之责在乎巳而不在乎人上不天则下不偏覆心不地则物不毕载大山不立好恶故能成其高江海不择小助故能成其富故大人寄形于天地而万物备措心于山海而国家富上无忿怒之志下无伏怨之患故长利积大功立名成于前德垂于后治之至也外储说左上文公反国至河令笾豆捐之席蓐捐之手足胼胝面目梨黑者后之咎犯闻之而夜哭文公曰咎氏不欲寡人之反国耶对曰笾豆所以食也而君捐之席蓐所以卧也而君弃之手足胼胝面目梨黑劳有功者也而君后之今臣与在后中不胜其哀故哭也且臣爲君行诈伪以反国者衆矣臣尚自恶也而况于君乎再拜而辞文公止之乃解左骖而盟于河魏文侯与虞人期猎明日会疾风左右止文侯不听曰可以疾风之故而失信吾不爲也遂自驱车往犯风而罢虞人曾子妻之市其子随而泣其母曰汝还顾反爲汝杀彘妻道市来曾子欲捕彘杀之其妻止之曰特与婴儿戏也曾子曰婴儿者非有知也待父母而学之者也今子欺之是敎子欺也母欺子子而不信其母非所以成敎也遂杀彘外储说左下文王伐崇至黄凤墟而韤系解左右顾无可令结系文王自结之太公曰君何爲自结系文王曰吾闻上君之所与处者尽其师也中君之所与处者尽其友也下君之所与处者尽其使也今寡人虽不肖所与处者皆先君之人也故无可令结之者也解狐与邢伯柳爲怨赵简主问于解狐曰孰可爲上党守对曰邢伯柳可简主曰非子之雠乎对曰臣闻忠臣之擧贤也不避仇雠其废不肖也不阿亲近简主曰善遂以爲守邢伯柳闻之乃见解狐谢解狐曰擧子公也怨子私也往矣怨子如异日难势夫良马固车使臧获御之则爲人笑王良御之而日取千里车马非异也或至乎千里或爲人笑则巧拙相去远矣今以国爲车以势爲马以号令爲辔衔以刑罚爲鞭䇿尧舜御之则天下治桀纣御之则天下乱则贤不肖相去远矣夫欲追远致速不如任王良欲进利除害不如任贤能此则不知类之患也夫尧舜亦民之王良也明主之治国也适其时事以致财物论其税赋以均贫富厚其爵禄以尽贤能重其刑罚以禁姦邪使民以力得富以事致贵以过受罪以功置赏而不望慈惠之赐此帝王之政也姦劫弑臣凡姦臣者皆欲顺人主之心以取信幸之势者也是以主有所善臣从而誉之主有所憎臣因而毁之凡人之大体取舍同则相是也取舍异则相非也今人臣之所誉者人主之所是也此之谓同取人臣之所毁者人主之所非也此之谓同舍夫取舍合同而相与逆者未甞闻也此人臣之所取信幸之道也夫姦臣得乘信幸之势以毁誉进退羣臣者也人主非有术数以御之非有参验以审之必将以曩之合已信今之言此幸臣之所以得欺主成私者也故主必蔽于上臣必重于下矣此之谓擅主之臣国有擅主之臣则羣下不得尽智力以陈其忠百官之吏不得奉令以致其力矣何以明之夫安利者就之危害者去之此人之情也人主者非目若离娄乃爲明也非耳若师旷乃爲聪也不任其数而待目以爲明所见者少矣非不蔽之术也不因其势而待耳以爲聪所闻者寡矣非不欺之道也明主者使天下不得不爲己视使天下不得不爲己听故身在深宫之中明烛四海之内而天下弗能蔽弗能欺也三略夫主将之法务在于揽英雄之心赏禄有功通志于衆故与衆同好靡不成与衆同恶靡不倾治国安家得人者也亡国破家失人者也是以明君贤臣屈己而申人夫用兵之要在于崇礼而重禄礼崇则智士至禄重则义士轻其死故禄贤不爱财赏功不逾时则下力并而敌国削矣用人之道尊之以爵赡之以财则士自来接之以礼厉之以辞则士死之夫将师者必与士卒同滋味而共安危敌乃可加昔者良将之用兵也人有馈一箪醪者使投诸河与士卒同流而飮之夫一箪之醪不能味一河之水而三军之士思爲致死者以滋味之及已也军井未达将不言渴军幕未辨将不言倦冬不服裘夏不操扇是谓礼将与之安与之危故其衆可合而不可离可用而不可疲故曰畜恩不倦以一取万良将之统军也恕巳而治人推惠施恩士力日新战如风发攻如河决故其衆可望而不可当可下而不可胜以身先人故兵爲天下雄赏罚明则将威行官人得则士卒服所任贤则敌国振贤者所适其前无敌故士可下而不可骄将者国之命将能制胜国家安定将拒谏则英雄散䇿不从则谋士叛善恶同则功臣倦将专已则下归咎将自臧则下少功将受谗则下有离心将贪财则姦不禁将内顾则士卒慕将有一则衆不服有二则军无式有三则军乖背有四则祸及国军无财则士不来军无赏则士不往香饵之下必有悬鱼重赏之下必有勇夫故礼者士之所归赏者士之所死招其所归示其所死则所求者至故礼而后悔者则士不止赏而后悔者则士不使礼赏不倦则士争死矣姦雄相称鄣蔽主明毁誉并兴壅塞主听各阿所私令主失忠故主察异言乃覩其萌主聘儒贤姦雄乃遁主任旧齿万事乃理主聘岩穴士乃得实军势曰出军行师将不得专进退由内御之则功难成夫能扶天下之危者则据天下之安能除天下之忧者则享天下之乐能救天下之祸者则得天下之福故泽及人民则贤归之泽及昆虫则圣归之贤人所归则其国强圣人所归则六合同贤者之政降人以礼圣人之政降人以心礼降可以图始心降可以保终降礼以礼降心以心释近而谋远者劳而无功释远而谋近者逸而有终逸政多忠臣劳政多怨民故曰务广地者荒务广德者强也荒国者无善政广德者其下正废一善则衆善衰赏一恶则衆恶多善者得其祐恶者受其诛则国安而衆善到矣一令逆者则百令失一恶施者则百恶结故令施于顺民恶加于凶人则令行而不怨羣下附亲矣有淸白之志者不可以爵禄得有守节之志者不可以威刑脇故明君求臣必视其所以爲人者而致焉致淸白之士脩其礼致守节之士脩其道而后士可致而名可保圣王之用兵也非好乐之将以诛暴讨乱夫以义而诛不义若决江河而漑荧火临不测而挤欲坠其克之必也所以必优游恬惔者何重伤人物是天道也夫人之有道者若鱼之有水得水而生失水而死故君人者畏惧而不敢失道贤圣内则邪臣外邪臣内则贤圣毙内外失宜祸乱传世伤贤者殃及三世蔽贤者身受其害进贤者德流子孙妬贤者名不全故君子急于求贤而美名章矣利一害百民去城郭利一害万国乃思散去一利百民乃慕泽去一利万政乃不乱新语陆贾夫居高者自处不可以不安履危者任杖不可以不固自处不安则坠任杖不固则仆是以圣人居高处上则以仁义爲巢乘危履倾则以圣贤爲杖故高而不坠危而不仆昔者尧以仁义爲巢舜以稷契爲杖故高而益安动而益固处宴安之台承克让之涂德配天地光被八极功垂于无穷名传于不朽盖自处得其巢任杖得其人也秦以刑罚爲巢故有覆巢破卵之患以李斯赵高爲杖故有顿仆跌伤之祸何者所任者非也故杖圣者帝杖贤者王杖仁者覇杖智者强杖谗者灭杖贼者亡诗云谗人罔极交乱四国衆邪合心以倾一君国危民失不亦宜乎道莫大于无爲行莫大于谨敬何以言之昔舜治天下也弹五絃之琴歌南风之诗寂若无治国之意漠若无忧天下之心然而天下大治故无爲者乃有爲者也秦始皇设刑法爲车裂之诛筑长城以备胡越蒙恬讨乱于外李斯治法于内事愈烦下愈乱法愈衆姧愈纵秦非不欲治也然失之者擧措大衆刑罚大极故也君子尚宽舒以襃其身行身中和以致疏远民畏其威而从其化怀其德而归其境美其治而不敢违其政民不罸而畏不赏而劝渐渍于道德而被中和之所致也夫法令所以诛暴也故曾闵之孝夷齐之廉此宁畏法敎而爲之者哉故尧舜之民可比屋而封桀纣之民可比屋而诛何者化使其然也故近河之地湿而近山之木长者以类相及也高山出云丘阜生气四渎东流百川无西行者小象大而少从多也夫南面之君乃百姓之所取法则者也擧措动作不可以失法度故上之化下由风之靡草也王者尚武于朝则农夫缮甲兵于田故君子之御下也民奢应之以俭骄淫者统之以理未有上仁而下贼让行而争路者也故孔子曰移风易俗岂家令人视之哉亦取之于身而巳矣衆口毁誉浮石沈木羣邪相抑以直爲曲以白爲黑曲直之异形白黑之殊色天下之易见也然而目缪心惑者衆邪误之秦二世之时赵高驾鹿而从行王曰丞相何爲驾鹿高曰马也于是乃问羣臣羣臣半言马半言鹿当此时秦王不敢信其直目而从邪臣之言鹿与马之异形乃衆人之所知也然不能别其是非况于闇昧之事乎人有与曾子同姓名者杀人有人吿曾子母曰参乃杀人母方织如故有顷人复吿之若是者三曾子母投杼踰垣而去夫流言之并至衆人之所是非虽贤智不敢自毕况凡人乎质美者以通爲贵才良者以显爲大楩梓豫章天下之名木也生深山之中谿谷之旁立则爲衆木之珍仆则爲世用因江河之道而达于京师因斧斤之功得舒其文色上则备帝王御物下则赐公卿庶贱而得以备器械及其戾于山陵之阻隔于九派之间仆于块磥之津顿于窈窕之谿广者无舟车之道狭者无徒歩之蹊知者所不见见者所不知当斯之时尚不如道傍之枯杨生于大都之广地近于大匠之名工材器制断规矩度量贤者补朽短者接长大者治樽小者治觞彼则枯藁而远弃此则爲宗庙之瑚琏者通与不通也人亦犹此夫穷泽之民据犂接耜之士或怀不羁之能有禹皐陶之美然身不容于世无绍介通之者也公卿之子弟贵戚之党友虽无过人之能然身在尊重之处辅之者强而饰之衆也夫欲富国强威辟地服远者必得之于民欲建功兴誉垂名烈流荣华者必取之于身故据千乘之衆持百姓之命苞山泽之饶主士衆之力而功不存乎身名不显于世者统理之非也天地之性万物之类怀德者衆归之恃刑者民畏之归之则充其侧畏之则去其城故设刑者不厌轻爲德者不厌重行罚不患薄布赏不患厚所以亲近而致远也夫刑重者则心烦事衆者则身劳心烦者则刑罚纵横而无所立身劳者则百端廻邪而无所就是以君子之爲治也混然无事寂然无声官府若无人亭落若无吏邮无夜行之卒鄕无夜召之征犬不夜吠鸡不夜鸣耆老甘味于堂丁男耕芸于野在朝忠于君在家孝于亲于是虽不言而信诚不怒而威行岂待坚甲利兵深牢刻令朝夕切切而后行哉昔者晋厉齐庄楚灵宋襄乘大国之权杖衆民之威军师横出凌铄诸侯外骄敌国内刻百姓隣国之雠结于外羣臣之怨积于内而欲建金石之统继不绝之世岂不难哉故宋襄死于泓之战三君杀于臣之手皆轻师尚威以致于斯故春秋重而书之嗟叹而伤之三君强其威而失其国急其刑而自贼斯乃去事之戒来事之师也鲁庄公一年之中以三时兴筑作之役规虞山林草泽之利与民争田渔薪採之饶刻桷丹楹眩矅靡丽收民十二之税不足以供邪曲之欲缮不足好以快妇人之目财尽于骄淫力疲于不急上困于用下饥于食于是爲齐卫陈宋所伐贤臣出邪臣乱子般杀鲁国危也故爲威不强还自亡立法不明还自伤庄公之谓也治以道德爲上行以仁义爲本故尊于位而无德者绌富于财而无义者刑贱而好道者尊贫而有义者荣夫酒池可以运舟糟丘可以远望岂贫于财哉统四海之权主九州之衆岂弱于武力哉然功不能自存而威不能自守非贫弱也乃道德不存乎身仁义不加于下也故察于利而惛于道者衆之所谋也果于力而寡于义者兵之所图也君子笃于义而薄于利敏于行而愼于言所广功德也故曰不义而富且贵于我如浮云夫怀璧玉要环珮服名宝藏珍怪玉斗酌酒金罍刻镂所以夸小人之目者也高台百仭金城文画所以疲百姓之力者也故圣人卑宫室而高道德恶衣服而勤仁义不损其行以好其容不亏其德以饰其身国不兴不事之功家不藏不用之器所以稀力役而省贡献也璧玉珠玑不御于上则玩好之物弃于下琱琢刻画之类不纳于君则淫伎曲巧绝于下夫释农桑之事入山海採珠玑捕豹翠消筋力散布帛以极耳目之好快淫侈之心岂不谬哉君明于德可以及于远臣笃于义可以至于大何以言之昔汤以七十里之封升帝王之位周公自立三公之官比德于五帝三王斯乃口出善言身行善道之所致也故安危之効吉凶之符壹出于身存亡之道成败之事一起于善行尧舜不易日月而兴桀纣不易星辰而亡天道不改而人道易也夫持天地之政操四海之纲屈申不可以失法动作不可以离度谬误出口则乱及万里之外何况刑无罪于狱而诛无辜于市哉故世衰道失非天之所爲也乃君国者有以取之恶政生恶气恶气生灾异螟虫之类随气而生虹蜺之属因政而见治道失于下则天文变于上恶政流于民则螟虫生于野夫善道存乎心无远而不至也恶行着乎已无近而不去也周公躬行礼义郊祀后稷越裳奉贡而至麟凤白雉草泽而应殷纣无道微子弃骨肉而亡行善者则百姓悦行恶者则子孙怨是以明者可以致远否者以失近夫长于变者不可穷以诈通于道者不可惊以怪审于辞者不可惑以言远于义者不可动以利是以君子博思而广听进退顺法动作合度闻见欲衆而採择欲谨学问欲博而行已欲敦见邪而知其直见华而知其实目不淫于炫燿之色耳不乱于阿谀之辞虽利之以齐鲁之富而志不移谈之以王乔赤松之寿而行不易然后能壹其道而定其操致其事而立其功也凡人则不然目放于富贵之荣耳乱于不死之道故多弃其所长而求其所短不得其所无而失其所有是以吴王夫差知艾陵之可以取胜而不知擕李之可以破亡也故事或见可利而丧万机取壹福而致百祸圣人因变而立功由异而致太平尧舜承蚩尤之失而思钦明之道君子见恶于外则知变于内矣今之爲君者则不然治不以五帝之术则曰今之世不可以道治也爲臣者不师稷契则曰今之民不可以仁义正也爲子者不执曾闵之质朝夕不休而曰家人不和也学者不操回赐之精昼夜不懈而曰世所不行也自人君至于庶人未有不法圣道而师贤者也易曰丰其屋蔀其家窥其户閴其无人无人者非无人也言无圣贤以治之也故仁者在位而仁人来义者在朝而义士至是以墨子之门多勇士仲尼之门多道德文王之朝多贤良秦王之庭多不详故善者必有所主而至恶者必有所因而来夫善恶不空作祸福不滥生唯心之所向志之所行而巳矣贾子贾谊梁甞有疑狱羣臣半以爲当罪半以爲无罪梁王曰陶之朱叟以布衣而富侔国是必有奇智乃召朱公而问之朱公曰臣鄙民也不知当狱虽然臣之家有二白璧其色相如也其径相如也其泽相如也然其价一者千金一者五百金王曰径与色泽皆相如也一者千金一者五百金何也朱公曰侧而视之其一者厚倍之是以千金梁王曰善故狱疑则从去赏疑则从与梁国大悦墻薄亟坏缯薄亟裂器薄亟毁酒薄亟酸夫薄而可以旷日持久者殆未有也故有国畜民施政敎者臣窃以爲厚之而可耳楚惠王食寒𦵔而得蛭因遂吞之腹有疾而不能食令尹入问曰王安得此疾也王曰我食寒𦵔而得蛭念谴之而不行其罪是法废而威不立也谴而行其诛则脆尝监食者法皆当死心又不忍也故吾恐蛭之见也因遂吞之令尹避席再拜而贺曰臣闻天道无亲唯德是辅王有仁德天之所奉也病不爲伤是昔也惠王之后而蛭出心腹之积皆愈邹穆公食不衆味衣不杂采自刻以广民亲贤以定国亲民犹子臣下顺从若手之投心也故以邹之细鲁卫不敢轻齐楚不能脇穆公死邹之百姓若失慈父四境之隣于邹者士民向方而道哭琴瑟无音期年而后始复故爱出者爱反福往者福来宋康王之时有雀生鹯于城之陬使史占之曰小而生大必覇天下康王大喜于是灭滕伐诸侯取淮北之地乃愈自信欲覇之亟成射天笞地斩社稷而焚之骂国老之谏者爲无头之冠以示有勇国人大骇齐王闻而伐之民散城不守王乃逃而死故见祥而爲不可祥必爲祸怀王问于贾君曰人之谓知道者爲先生何也对曰此博号也大者在人主中者在卿大夫下者在布衣之士乃其正名非爲先生也爲先醒也彼世主未学道理则嘿然惛于得失不知治乱存亡之所以然忙忙犹醉也而贤主者学问不倦好道不厌慧然先达于道理矣故未治也知所以治未乱也知所以乱未安也知所以安未危也知所以危故昭然先寤乎所以存亡矣故曰先醒譬犹俱醉而独先发也故世主有先醒者有后醒者有不醒者昔楚庄王与晋人战大克归过申侯之邑申侯进饭日中而王不食申侯请罪王喟然叹曰非子之罪也吾闻之曰其君贤君也而又有师者王其君中君也而有师者覇其君下君也而羣臣又莫若者亡今我下君也而羣臣又莫若也吾闻之世不绝贤天下有贤而我独不得若吾生者何以食爲故庄王战服大国义从诸侯思得贤佐日中忘饭可谓明君矣此之谓先寤所以存亡此先醒者也昔宋昭公出亡至乎境喟然叹曰呜唿吾知所以亡失矣被服而立侍御者数百人无不曰吾君圣者内外不闻吾过吾是以至此吾困宜矣于是革心易行昼学道而昔讲之二年而美闻宋人迎而复之卒爲贤君谥爲昭公旣亡矣而乃寤所以存亡此后醒者也昔者虢君骄恣自伐谄谀亲贵谏臣诛逐政治踳乱国人不服晋师伐之虢君出走至于泽中曰吾渴而欲飮其御乃进淸酒曰吾饥而欲食御进腵脯梁糗虢君喜曰何给也御曰储之久矣曰何故储之对曰爲君出亡而道饥渴也君曰子知寡人之亡也对曰知之曰知之何不以谏对曰君好谄䛕而恶至言臣愿谏恐先亡虢君作色而怒御谢曰臣之言过也君曰吾所以亡者诚何也其御曰君不知也君之所亡者以大贤也虢君曰贤人之所以存也乃亡何也对曰天下之君皆不肖疾君之独贤也故亡虢君喜笑曰嗟贤故若是苦耶遂徒行而逃于山中饥倦枕御膝而卧御以块自代而去君遂饿死爲禽兽食此巳亡矣犹不寤所以存亡此不醒者也梁大夫有宋就者爲边县令与楚邻界梁之边亭与楚之边亭皆种瓜梁之边亭劬力而数灌其瓜瓜美楚人窳而希灌其瓜瓜恶楚令怒其亭瓜之恶也楚亭恶梁亭之贤己因往夜窃搔梁亭之瓜皆有华焦者矣宋就令人往窃爲楚亭夜善灌其瓜其瓜日以美楚亭怪而察之则乃梁亭也楚王闻之悦梁之阴让也乃谢以重币而请交于梁王故梁楚之驩由宋就始语曰转败而爲功因祸而爲福老子曰报怨以德此之谓也翟王使者之楚王欲夸之故飨客于章华之台上者三休乃至其上楚王曰翟国亦有此台乎使者对曰不翟窭国也恶见此台翟王之自爲室也堂高三尺萯葺弗剪采椽不刮然且翟王犹以爲作之者大苦居之者大逸翟国恶见此台也楚王媿焉王者官人有六等一曰师二曰友三曰大臣四曰左右五曰侍御六曰厮役智足以爲原泉行足以爲表仪问焉则应求焉则得入人之家足以重人之家入人之国足以重人之国者谓之师智足以爲砻厉行足以爲辅助明于进贤敢于退不肖内相匡正外相扬美谓之友智足以谋国事行足以爲民率仁足以合上下之驩国有法则退而守之君有难则能死之职之所守君不以阿私託者大臣也修身正行不怍于鄕曲道路谈说不怍于朝廷执㦸居前能擧君之失过不难以死持之者左右也不贪于财不淫于色事君不敢有二心君有失过虽不能正谏以死持之愁悴有忧色不劝听从者侍御也柔色伛偻唯谀之行唯言之听以睚眦之间事君者厮役也故与师爲国者帝与友爲国者王与大臣爲国者覇与左右爲国者强与侍御爲国者若存若亡与厮役爲国者亡可立而待闻之于政民无不爲本也国以爲本君以爲本吏以爲本故国以民爲安危君以民爲威侮吏以民爲贵贱此之谓民无不爲本也民无不爲命也国以爲命君以爲命吏以爲命故国以民爲存亡君以民爲盲明吏以民爲贤不肖此之谓民无不爲命也民无不爲功也故国以爲功君以爲功吏以爲功故国以民爲兴坏君以民爲强弱吏以民爲能否此之谓民无不爲功也故夫民者至贱而不可简也至愚而不可欺也故自古而至于今与民爲仇者有迟有速而民必胜之矣道也者福之本也祥也者福之荣也无道者必祸之本不祥者必失福之荣矣故行而不缘道者其言也必不顾义矣故纣自谓天王也而桀自谓天子也巳灭之后民以骂也以此观之则位不足以爲尊而号不足以爲荣矣故君子之贵也士民贵之故谓之贵故君子之富也士民乐之故谓之富故君子之贵也与民以福故士民贵之故君子之富也与民以财故士民乐之君能爲善则吏必能爲善矣吏能爲善则民必能爲善矣故民之不善吏之罪也吏之不善君之过也呜唿戒之戒之故夫士民者率之以道然后士民道也率之以义然后士民义也率之以忠然后士民忠也率之以信然后士民信也故爲人君者出其令也其如声士民学之其如响曲折而从君其如影渚泽有枯水而国无枯士矣故有不能求士之君而无不可得之士故有不能治民之吏而无不可治之人故君明而吏贤矣吏贤而民治矣故见其民而知其君矣故君功见于选士吏功见于治民王者有易政而无易国有易吏而无易民故因是国也而爲安因是民也而爲治是以汤以桀之乱民爲治武王以纣之北卒爲强周武王问鬻子曰寡人愿守而必存攻而必得战而必胜则吾爲此奈何鬻子对曰攻守战胜同道而和与严其备也故曰和可以守而严可以守严不若和之固也和可以攻而严可以攻严不若和之得也和可以战而严可以战严不若和之胜也则唯由和而可也故诸侯发政施令政平于人者谓之文政矣诸侯接士而使吏礼恭于人者谓之文礼矣诸侯听狱断治刑仁于人者谓之文诛矣故三文行于政立于治陈于行其由此守而不存攻而不得战而不胜者自古而至于今未之尝闻也今也君王欲守而必存攻而必得战而必胜则唯由此爲可也武王曰受命矣周成王曰寡人闻之圣在上位使民富且寿云若夫富则可爲也寿则不在天乎鬻子对曰圣人在上位则天下无军兵之事民不私相杀则民免于一死而得一生矣君积于道而吏积于德而民积于用力故妇人爲其所衣丈夫爲其所食则民无冻饿则民免于二死而得二生矣君积于仁而吏积于爱而民积于财刑罸废矣而民无夭竭之诛则民免于三死而得三生矣使民有时而用之有节则民无厉疾则民免于四死而得四生矣兴贤良以禁邪恶贤人必用不肖人不作则民得其命矣故夫富且寿者圣王之功也王曰受命矣殷汤放桀武王杀纣此天下之所同闻也爲人臣而放其君爲人下而杀其上天下之至逆也而所以长有天下者以其爲天下开利除害以义继之也故声名称于天下而传于后世以其后世之隐其恶而扬其德美立其功烈而传于久远故天下皆称圣帝至治其道之也当矣羣书治要卷第四十羣书治要羣书治要卷第四十一羣书治要卷第四十一秘书监鉅鹿男臣魏征等奉勅撰淮南子原道夫道者覆天地而和阴阳节四时而调五行故达于道者处上而民弗重也居前而衆不害也天下归之姦邪畏之以其无争于万物也故莫能与之争故体道者逸而不穷任数者劳而无功夫峭法刻诛者非覇王之业也箠筴繁用者非致远之御也离朱之明察鍼末于百歩之外而不能见渊中之鱼师旷之聪合八风之调而不能听十里之外故任一人之能不足以治三畆之宅修道理之数因天地之自然则六合不足均也本经凡人之性心平欲得则乐歌舞节则禽兽跳矣有忧则悲哀有所侵犯则怒怒则有所释憾矣故钟鼓管箫所以饰喜也衰绖苴杖所以饰哀也金鼓鈇銊所以饰怒也必有其质乃爲之文古者圣王在上上下同心君臣辑睦衣食有余家足人给父慈子孝兄良弟顺天下和洽人得其愿故圣人爲之作礼乐以和节之末世之政田渔重税关市急征民力竭于傜役财用殚于会赋居者无食行者无粮老者不养死者不葬赘妻鬻子以给上求犹不能赡其用愚夫憃妇皆有流连之心悽怆之意乃始爲之撞大钟击鸣鼓吹竽笙弹琴瑟则失乐之本矣古者上求薄而民用给君施其德臣尽其力父行其慈子竭其孝各致其爱而无憾恨其间矣夫三年之丧非强引而致之也听乐不乐食旨不甘思慕之心未能弛晩世风流俗败嗜欲多而礼义废君臣相欺父子相疑怨尤充胷思心尽亡被衰戴绖戏笑其中虽致之三年失丧之本矣古者天子一畿诸侯一同各守其分地不得相侵有不行王道暴虐万民乱政犯禁者乃擧兵而伐之戮其君易其党卜其子孙以代之晩世务广地侵壤并兼无巳擧不义之兵而伐无罪之国杀不辜之民而绝先圣之后大国出攻小国城守驱人之马牛系人之子女毁人之宗庙徙人之重宝流血千里暴骸满野以赡贪主之欲非兵之所爲主也故兵者所以讨暴也非所以爲暴也乐者所以致和也非所以爲淫也丧者所以尽哀也非所以爲伪也故事亲有道矣而爱爲务朝廷有容矣而敬爲上处丧有礼矣而哀爲主用兵有术矣而义爲本本立而道行本伤而道废矣主术人主之术处无爲之事行不言之敎淸静而不动壹动而不摇因循而任下责成而不劳是故心知规而师傅喩道口能言而行人称辞足能行而相者前导耳能听而执政者进谏是故虑无失策擧无过事言成文章而行爲仪表于天下进退应时动静循理不爲丑美好憎不爲赏罚喜怒事由自然莫出于已故古之王者冕而前旒所以蔽明黈纩充耳所以揜聪天子外屛所以自障也故所理者远则所在者近所治者大则所守者小目妄视则淫耳妄闻则惑口妄言则乱三关者不可不愼守也夫明主之听于羣臣其计可用也不羞其位其言可行也不责其辩闇主则不然信所爱习亲近者虽邪枉不正不能见也疏远卑贱者虽竭力尽忠不能知也有言者穷之以辞有谏者诛之以罪如此而欲炤海内存万方是犹塞耳而听淸浊掩目而视靑黄也其离聪明亦远矣汤武圣主也而不能与越人乘舼舟浮江湖伊尹贤相也而不能与胡人骑原马服騊駼孔墨博通而不能与山居者入榛薄出险阻由此观之则人智之于物浅矣而欲以炤海内存万方不因道理之数而专巳之能则其穷不达矣故智不足以爲治勇不足以爲彊则人才不足以任明矣然而君人者不下庙堂之上而知四海之外者因物以识物因人以知人也故人主深居隐处以避燥湿闺门重袭以避姧贼内不知闾里之情外不知山泽之形帷幕之外目不能见十里之前耳不能闻百歩之外然天下之物无所不通者其灌输者大而斟酌者衆也是故不出户知天下不窥牖知天道乘衆人之智则天下不足有也专用其心则独身不能守也主道圆者运转而无端化育如神虚无因循常后而不先者也臣道方者论是处当爲事先唱守职分明以立成功者也是故君臣异道则治同道则乱各得其宜处得其当则上下有以相使也夫载重而马羸虽造父不能以致远车轻而马良中工可以追速是故圣人之擧事也岂能咈道理之数诡自然之性以曲爲直以诎爲伸哉未尝不因其资而用之也是以积力之所擧则无不胜也衆智之所爲则无不成也贤主之用人犹巧匠制木大小脩短皆得所宜规矩方圆各有所施殊形异材莫不可得而用也天下之物莫凶于奚毒然而良医橐而藏之有所用也是故竹木草莽之材犹有不弃者而又况人乎今夫朝廷之所不擧而鄕邑之所不誉非其人不肖其所以官之者非其职也麋之上山也大獐不能跋也及其下也牧竖能追之才有脩短也是故有大略者不可责以捷巧有小智者不可任以大功人有其才物有其形有任一而大重有任百而尚轻是故审于豪氂之计者必遗天地之数不失小物之选者惑于大事之擧犹狸之不可使搏牛虎之不可使捕鼠也今人之才有欲平九州从方外存危国而乃责之以闺合之礼人事之间或佞巧小具脩鄕曲之俗卑下衆人之耳目而乃任之以天下之权治乱之机是犹以斧鬋毛而以刀伐木也皆失其宜矣人主之赋歛于人也必先计岁收量民积聚知民饶馑有余不足之数然后取车舆衣食供养其欲高台层榭非不丽也然民无窟室狭庐则明主不乐也肥醲甘脆非不香也然民无糟糠菽粟则明主不甘也匡牀衽席非不宁也然而民有处边城犯危难泽死暴骸者则明主不安也故古之君人者甚憯怚于民也国有饥者食不重味民有寒者而冬不被裘岁丰谷登乃始悬钟鼓陈干戚君臣上下同心而乐之国无哀人故古之爲金石管絃者所以宣乐也兵革斧銊所以饰怒也觞酌爼豆所以効喜也衰绖菅屦所以喩哀也此皆有充于内而成象于外者也及至乱主取民则不裁其力求下则不量其积男女不得事耕织之业以供上之求力勤财匮君臣相疾而乃始撞大钟击鸣鼓吹竽笙弹琴瑟是由贯介胄而入庙被绮罗而从军也失乐之所由生矣食者民之本也民者国之本也国者君之本也是故君人者上因天时下尽地财中用人力是以羣生遂长五谷蕃殖各因其宜所以应时脩备富利国民实旷来远者其道备矣非能目见而足行之也欲利之也欲利之也不忘于心则官自备矣心之于九窍四支也不能一事焉然而动静听视皆以爲主者不忘乎欲利之也故尧爲善而衆善至桀爲非而衆非来矣凡人之论心欲小而志欲大智欲圆而行欲方能欲多而事欲鲜尧置欲谏之鼓舜立诽谤之木汤有司直之人武王有戒愼之铭过若毫氂而旣巳备之矣夫圣人之于善也无小而不擧于过也无微而不改战战慄慄日愼一日由此观之则圣人之心小矣武王克殷发鉅桥之粟散鹿台之钱封比干之墓解箕子之囚无故无新唯贤之亲用非其有使非其人晏然若其故有之由此观之则圣人之志大矣文王周观得失徧览是非尧舜所以昌桀纣所以亡者皆着之于明堂由是观之则圣人之智圆矣成康继文武之业守明堂之制观存亡之迹见成败之变非道不言非义不行言不苟出行不苟爲择善而后从事焉由此观之则圣人之行方矣孔子之通智过苌弘勇服孟贲能亦多矣然而勇力不闻伎巧不知专行孝道以成素王事亦鲜矣夫圣人之智固巳多矣其所守者约故擧而必荣愚人之智固以少矣其所事者又多故动而必穷矣缪称主者国之心也心治则百节皆安心扰则百节皆乱故其心治者枝体相遗其国治者君臣相忘也君子非义无以生失义则失其所以生小人非嗜欲无以活失嗜欲则失其所以活故君子惧失义小人惧失利观其所惧知居殊矣凡人各贤其所悦而悦其所快世莫不擧贤或以治或以乱非自遁也求同于巳者巳未必贤而求与巳同者也而欲得贤亦不几矣齐俗子路拯溺而受牛谢孔子曰鲁国必好救人于患矣子贡赎人而不受金于府孔子曰鲁国不复赎人矣子路受而劝德子贡让而止善孔子之明以小知大以近知远通于论者也由此观之廉有所不在而不可公行也故行齐于俗可随也事周于能易爲也矜伪以惑世伉行以违衆圣人不以爲民俗也日月欲明浮云盖之河水欲淸沙石秽之人性欲平嗜欲害之夫纵欲而失性动未尝正也以治身则失以治国则败是故不闻道者无以反性故古之圣王能得诸已故令行禁止名传后世德施四海是故凡将擧事必先平意淸神神淸意平物乃可正夫载哀者闻歌声而泣载乐者闻哭者而笑何者载使然也是故贵虚故水激则波兴气乱则智昬智昬不可以爲政波水不可以爲平故圣王执一而勿失万物之情测矣四夷九州服矣天下是非无所定世各是其所是非其所非所谓是与所谓非各异皆自是而非人今吾欲择是而居之择非而去之不知世之所谓是非者孰是孰非客有见人于季子者客出季子曰子之所见客独有三过望我而笑是也谈语而不称师是反也交浅而言深是乱也客曰望君而笑是公也谈语而不称师是通也交浅而言深是忠也故客之容一体也或以爲君子或以爲小人所自见之异也故趣舍合则言忠而益亲身疏则谋当而见疑也亲母爲其子治扢秃血流至耳见者以爲爱之至也使在于继母则过者以爲嫉也事之情一也所从观者异也从城上视牛如羊视羊如豚所居高也窥面于盘水则圆于杯水卽椭面形不变其故有所圆有所椭者所自窥之异也今吾虽欲正身而待物庸遽知世之所自窥我者乎治世之职易守也其事易爲也是以人不兼官官不兼事各安其性不得相干故伊尹之兴土功也脩胫者使之踏䦆彊嵴者使之负土眇者使之准伛者使之涂各有所宜而人性齐矣胡人便于马越人便于舟异形殊类易事而悖失处而贱得势而贵圣人总而用之其数一也夫擎轻重不失铢两圣人弗用而悬之乎权衡视高下不差尺寸明主弗任而求之乎浣准何则人材不可专用而度量可世传也夫待要褭飞兔而驾之则世莫乘车待西施络慕而爲妃则终身不家矣然不待古之英俊而人自足者因其所有而遂用之也治国之道上无苟令官无烦治士无伪行工无淫巧其事任而不扰其器完而不饰乱世则不然爲行者相扬以高爲礼者相矜以伪车舆极于雕琢器用遽于刻镂求货者争难得以爲宝调文者遽于烦绕以爲慧争爲诡辩久稽而不决无益于治工爲奇器历岁而后成不周于用故神农之法曰丈夫丁壮而不耕天下有受其饥者妇人当年而不织天下有受其寒者故身自耕妻亲织以爲天下先其道民也不贵难得之货不器无用之物是故其耕不彊者无以养生其织不力者无以揜形有余不足各归其身衣食饶裕姧邪不生安乐无事而天下均平故孔丘曾参无所施其善孟贲成荆无所行其威衰世之俗以其智巧诈伪饰衆无用贵远方之货珍难得之财不积于养生之具浇天下之淳以淸爲浊人失其情故其爲编户齐民无以异然贫富之相去也犹人君与仆虏不足伦之夫乘奇伎爲邪施者自足乎一世之间守正脩理不爲苟得者不免乎饥渴之患而欲民之去末反本是犹发其源而壅其流也且夫雕文刻镂伤农事者也锦绣纂组害女功者也农事废业饥之本也女功不继寒之源也饥寒并至而能无犯令干诛者古今未之闻也故江河决流一鄕父子兄弟相遗而走争升陵坂上高丘轻足者先不能相顾也世乐志平见邻国人溺尚犹哀之况亲戚乎而人不能解也游者不能拯溺手足有所急也灼者不能救火身体有所痛也夫民有余卽让不足卽争让则礼义生争则暴乱起扣门求火水莫不与者所饶足也林中不卖薪湖上不鬻鱼所有余也故物隆则欲省求赡则争止故世治则小人守正而利不能诱也世乱则君子爲姧而刑不能禁也道应惠子爲惠王爲国法巳成王甚悦之以示翟煎翟煎曰善王曰可行耶煎曰不可王曰善而不可行何也对曰今擧大木者前唿邪许后亦应之此擧重劝力之歌也岂无郑卫激楚之音哉然而不用者不若此其宜也治国在礼不在文辩故老子曰法令滋彰盗贼多有此之谓也赵襄子使攻翟而胜之襄子方将食而有忧色左右曰一朝而两城下此人之所喜也今君有忧色何也襄子曰江河之大也不过三日飘风暴雨日中不须臾今赵氏之德行无积一朝而两城下亡其及我乎孔子闻之曰赵氏其昌乎夫忧所以爲昌也而喜所以爲亡也胜非其难者也持之其难者也贤主以此持胜故其福及后世齐楚吴越皆尝胜矣然而卒取亡焉不通乎持胜也唯有道之主能持胜齐王后死欲置后而未定使羣臣议薛公欲中王之意因献十珥而美其一旦日因问美珥之所在因劝立以爲王后齐王大悦遂重薛公故人主之嗜慾见于外则爲人臣之所制故老子曰塞其兑闭其门终身不勤宓子治单父三年而巫马期往观化焉见夜渔者得鱼则释之问焉渔者对曰宓子不欲人之取小鱼也所得者小鱼是以释之巫马期归以报孔子曰宓子之德至矣使人闇行若有严刑在其侧者宓子何以至于此孔子曰丘尝问之以治言曰诚于此者形于彼宓子必行此术也汜论天下岂有常法哉当于世事得于人理顺于天地则可以正治矣夫神农伏羲不施赏罚而民不爲非然立政者不能废法而治民舜执干戚而服有苗然征伐者不能释甲兵而制彊暴由此观之法度者所以论民俗而节缓急也器械者因时变而制宜适也圣人作法而万民制焉贤者立礼而不肖者拘焉制法之民不可与远擧拘礼之人不可以应变耳不知淸浊之分者不可令调音心不知治乱之源者不可令制法度必有独闻之听独见之明然后能擅道而行也夫殷变夏周变殷春秋变周三代之礼不同何古之从今儒墨称三代文武而不行也是言其所不行也非今时之世而不改是行其所非也称其所是行其所非是以尽日极虑而无益于治劳形竭精而无补于主今夫图工好画鬼魅而憎图狗马鬼魅无信验而狗马切于前也夫存危治乱非智不能而道先称古虽愚有余故不用之法圣主不行不验之言明主不听也今谓彊者胜则度地计衆富者利则量粟称金如此则千乘之君无不覇王万乘之国无破亡者矣国之亡也大不足恃道之行也小不可轻由此观之存在得道而不在于大亡在失道而不在于小也乱国之君务广其地而不务仁义务高其位而不务道德是释其所以存而就其所以亡也故桀困于焦门而不能自非其所行而悔不杀汤于夏台纣拘于宣室而不反其过而悔其不杀文王于牖里尝试处强大之势而脩道德之论汤武救罪之不给何谋之敢虑乎若上乱三光之明下失万民之心虽微汤武孰弗能夺今不审其在巳者而反备诸乎人天下非一汤武也杀一人卽必或继之者矣且汤武之所以处小弱而能着者以其有道也桀纣之所以处强大而终见夺者以其无道也今不行人之所以王而反益巳之所以夺者趍亡之道也事有可行而不可言者有可言而不可行者或易爲而难成者或难成而易败者所谓可行而不可言者趣舍也可言而不可行者伪诈也易爲而难成者事也难成而易败者治也此四䇿者圣人之所独视而留志也未有功而知其贤者唯尧之知舜也功成事立而知其贤者市人之知舜也夫物之相类者世主之所乱惑也嫌疑肖象者衆人之所眩燿也故狠者类智而非智也愚者类君子而非君子也戆者类勇而非勇也使人之相去也若玉之与石也葵之与苋也则论人易矣天下莫易于爲善而莫难于爲不善所谓爲善者静而无爲也所谓爲不善者躁而多欲也适情辞余无所诱慕脩性保眞无变于巳故曰爲善者易也越城郭踰险塞篡杀矫诬非人之性也故曰爲不善难也今人之所以犯囹圄之罪而陷于刑戮之患者由嗜欲无厌不脩度量之故也何以知其然今夫陈卒设兵而相当将施令曰斩首者拜爵而曲桡者要斩然而队伯之卒皆不能前遂斩首之功而后被要斩之罪是去恐死而就必死也故事或欲之适足以失之或避之适足以就之有人乘舩而遇大风者波至而恐自投水中非不贪生而畏死惑于恐死而反忘生也故人之嗜欲亦犹此也故达道之人不苟得不让福其有不弃非其有不索也恆盈而不溢常虚而易足今夫熘水足以溢壶榼而江河不能实漏巵故人心犹此也自当以道术度量食充虚衣御寒则足以养七尺之形矣若无道术度量则万乘之势不足以爲尊天下之富不足以爲乐矣诠言爲治之本务在于安民安民之本在于足用足用之本在于勿夺时勿夺时之本在于省事省事之本在于节欲节欲之本在于反性释道而任智者必危弃数而用材者必困有以欲多亡者未有以无欲危者也有以欲治而乱者未有以守常失者也故智不足以免患愚不足以至于失宁守其分循其理失之不忧得之不喜因春而生因秋而杀所生者不德所杀者不怨则近于道矣圣人守其所以有不求其所未得求其所未得则所有者亡矣脩其所有则所欲者至矣故用兵者先爲不可胜以待敌之可胜也治国者先爲不可夺也以待敌之可夺也舜脩之历山而海内从文王脩之岐周而天下移使舜趍天下之利而忘脩巳之道身犹弗能保何尺地之有乎故福莫大无祸利莫美不丧动之爲物不损则益不成则毁不利则病皆险也道之者危说山上求材臣残木上求鱼臣干谷上求楫而下致舩上言若丝下言若纶上有一善下有二誉上有三衰下有九杀人间夫言出于口者不可止于人行发于迩者不可禁于远事者难成而易败也名者难立而易废也千里之堤以蝼蚁之穴漏百寻之屋以突隙之烟焚尧戒曰战战慄慄日愼一日莫蹪于山而蹪于垤是故人者皆轻小害易微事是以多悔患至而后忧之是犹病者巳惓而索良医也虽有扁鹊兪夫之巧犹不能生也天下有三危少德而多宠一危也材下而位高二危也身无大功而有厚禄三危也贤主不苟得忠臣不苟利何以明之中行缪伯攻鼓弗能下餽间伦曰鼓之啬夫间伦知之请无疲武丈夫而鼓可得也缪伯弗应左右曰不折一㦸不伤一卒而鼓可得也君奚爲弗取缪伯曰间伦爲人佞而不仁若使间伦下之吾可以勿赏乎若赏之是赏佞人佞人得志是使晋国之武舍仁而爲佞虽得鼓将何所用之泰族圣王在上位廓然无形寂然无声官府若无事朝廷若无人无隐士无逸民无劳役无冤刑四海之内莫不仰上之德象主之指夷狄之国重译而至非戸辨而家说之也推其诚心施之天下而巳矣诗曰惠此中国以绥四方内顺外宁矣大王亶父处邠狄人攻之杖䇿而去百姓携幼扶老而国乎岐周非令之所能召也秦穆公爲食骏马之伤也飮之美酒以其死力报非劵之所责也季子治单父夜渔者得小卽释之非刑之所能禁也孔子爲鲁司冦田渔皆让长而斑白不负载非法之所能致也夫矢之所以射远贯坚者弩力也其所以中的剖微者人心也赏善罚暴者政令也其所以行者精诚也故弩虽彊不能独中令虽明不能独行必有精气所与之故总道以被民而民不从诚心弗施也天地四时非生万物者神明接阴阳和而万物生之圣人之治天下非易民性也拊循其所有而涤荡之故因则大化则细矣先王之制法也因民之所好而爲之节文者也因其好色而制㛰姻之礼故男女有班因其好音而正雅颂之声故风俗不流因其宁室家乐妻子敎之以孝故父子有亲因其喜朋友而敎之以悌故长幼有序然后脩朝聘以明贵贱鄕飮习射以明长幼时蒐振旅以习用兵入学庠序以脩人伦此皆人所有于性而圣人所匠成也民无廉耻不可治也非脩礼义廉耻不立民不知礼义法弗能正也非崇善废丑不向礼义无法不可以爲治也不知礼义不可以行法法能杀不孝者而不能使人爲孔墨之行法能刑窃盗者而不能使人爲伯夷之廉孔子养徒三千人皆入孝出悌言爲文章行爲仪表敎之所成也墨子服役百八十人皆可使赴火蹈刄死不还踵化之所致也夫刻肌肤鑱皮革被创流血至难也然越人爲之以求荣也圣王在位明好憎以示人经诽誉以导之亲贤而进之贱不肖而退之无被疮流血之患而有高世尊显之名民孰不从古者法设而不犯刑措而不用非可刑而不刑也百工维时庶绩咸熈礼义脩而任贤得也故擧天下之高以爲三公一国之高以爲九卿一县之高以爲二十七大夫一鄕之高以爲八十一元士各以小大之材处其位得其宜由本流末以重制轻上唱而民和上动而下随四海之内一心同归背贪鄙而向义理于其以化民也若风之摇草木无之而不靡今使愚敎智使不肖临贤虽严刑罚民弗从者小不能制大弱不能使强也故圣主者擧贤以立功不肖主擧其所与同文王擧太公望召公奭而王桓公任管仲隰朋而覇此擧贤以立功也夫差用大宰嚭而灭秦任李斯赵高而亡此擧所与同也故观其所擧而治乱可见也察其党与而贤不肖可论也夫圣人之屈者以求申也枉者以求直也故虽出邪僻之道行幽昧之涂将欲以兴大道成大功犹出林之中不得直道拯溺之人不得不濡足夫观逐者于其反也观行者于其终也故百川并流不注海者不爲川谷趍行蹐驰不归善者不爲君子故善言归乎可行善行归乎仁义君子之过也犹日月之蚀也何害于明小人之可也犹狗之昼吠鸱之夜见何益于善夫智者不妄爲勇者不妄发择善而爲之计义而行之故事成而功足赖也身死而名足称也虽有智能必以仁义爲之本而后可立也智能蹐驰百事并作圣人以仁义爲之准绳中之者谓之君子不中者谓之小人人莫不知学之有益于巳也然而不能者嬉戏害之也人皆多以无用害有用故知不博而日不足以凿观池之力耕则田野必辟矣以积土山之高脩隄防则水用必足矣以食狗马鸿鴈之费养士则名誉必荣矣以弋猎博奕之日诵诗书则闻识必博矣故上下异道则治同道则乱位高而道大者从事大而道小者凶故小快害义小惠害道小辩害治苛峭伤德大政不险故民易遵至治寛裕故下不相贼至德朴素故民无慝原蚕一岁再收非不利也然而王法禁之者爲其残桑也家老异粮而食之殊器而烹之子妇跣而上堂跪而酌羹非不费也然而不可省者爲其害义也待媒而结言娉纳而取妇绂絻而亲迎非不烦也然而不可易者可以防淫也使民居处相司有罪相吿于以禁姧非不辍也然而不可行者爲伤和睦之心而搆仇雠之怨也故事有凿一孔而生百隟树一物而生万叶者所凿不足以爲便而所开足以爲败所树不足以爲利而所生足以爲秽愚者惑于小利而忘其大害不可以爲法也故仁智人材之美者也所谓仁者爱人也所谓智者知人也爱人则无虐刑矣知人则无乱政矣三代之所以昌也智伯有五过人之材而不免于身死人手者不爱人也齐王建有三过人之巧而身虏于秦者不知贤也故仁莫大于爱人智莫大于知人二者不立虽察惠捷巧不免于乱矣羣书治要卷第四十一羣书治要羣书治要卷第四十二羣书治要卷第四十二秘书监鉅鹿男臣魏征等奉勅撰盐铁论新序盐铁论行远道者假于车济江海者因于舟故贤士之立功成名因于资而假物者也公输子能因人主之材木以搆宫室台榭而不能自爲专屋狭庐材不足也欧冶能因君之铜铁以爲金鑪大钟而不能自爲壶鼎槃杆无其用也君子能因人主之政朝以和百姓润衆庶而不能自饶其家势不便也故舜耕于历山恩不及州里太公屠牛于朝歌利不及妻子及其见用恩流八荒德溢四海故舜假之尧太公因之周君子能修身以假道者不能枉道而假财也扁鹊不能治不受鍼药之疾贤圣不能正不食善言之君故桀有关龙逢而夏亡纣有三仁而商灭故不患无夷吾由余之论患无桓穆之听耳是以孔子东西无所遇屈原放逐于楚国也故曰直道而事人焉往而不三黜枉道而事人何必去父母之邦此所以言而不见从行不得合者也古者笃敎以导民明辟以正刑刑之于治犹䇿之于御也良工不能无䇿而御有䇿而勿用也圣人假法以成敎敎成而刑不施故威厉而不杀刑设而不犯今废其纪纲而不能张坏其礼义而不能防民陷于罪从而猎之以刑是犹开其阑牢发以毒矢也不尽不止矣曾子曰上失其道民散久矣如得其情则哀矜而勿喜夫不伤民之不治而伐巳之能得姦犹弋者覩鸟兽挂罻罗而喜也今天下之被诛者不必有管蔡之邪邓晳之伪也孔子曰人而不仁疾之以甚乱也故民乱反之政政乱反之身身正而天下定是以君子嘉善而矜不能恩及刑人德润穷夫施惠悦尔行刑不乐也周公之相成王也百姓饶乐国无穷人非代之耕织也易其田畴薄其税歛则民富矣上以奉君亲下无饥寒之忧则敎可成也语曰旣富矣又何加焉曰敎之敎之以德齐之以礼则民徙义而从善莫不入孝出悌夫何奢侈暴慢之有乎管子曰仓廪实而知礼节百姓足而知荣辱故富民易与适礼古者政得则阴阳调星辰理风雨时故行修于内声闻于外爲之于下福应于天周公在上而天下太平国无夭伤岁无荒年当此时雨不破块风不鸣条旬而一雨必以夜无丘陵高下皆孰今不省其所以然而曰阴阳之运也非所闻也孟子曰野有死殍不知收也狗豕食人食不知歛也爲民父母见饥而死则曰非我岁也何异乎以刃杀之则曰非我兵也方今之务在除饥寒之患罢盐铁退权利分土地趣本业养桑麻尽地力也寡功节用则民自富如是则水旱不能忧凶年不能累也王者崇礼施德尚仁义而贱怪力故圣人绝而不言孔子曰言忠信行笃敬虽之蛮貊不可弃也今万方绝国之君奉贽献见者怀天子之威德而欲观中国之礼宜设明堂辟廱以示之扬干戚昭雅颂以风之今乃以玩好不用之器奇虫不畜之兽角抵之戏炫燿之物陈夸之殆与周公之待远方殊也昔周公处谦让以交卑士执礼德以下天下故辞越裳之贽见恭敬之礼也旣与入文王之庙是见大孝之礼也目覩威仪干戚之容耳听升歌雅颂之声心充至德欣然以归此四夷所以慕义内附非重译狄鞮来观勐兽熊罴也夫犀象兕虎南夷之所多也驴骡馲驼北狄之常畜也中国所鲜外国贱之南越以孔雀珥门户昆山之旁以玉璞抵鸟鹊今贵人之所贱珍人之所饶非所以厚中国而明盛德也隋和世之名宝也而不能安危存亡故喩德示威唯贤臣良相不在戎马珍怪也是以圣王以贤爲宝不以珠玉爲宝昔晏子修之樽爼之间而折冲乎千里不能者虽隋和满箧无益于存亡矣卫灵公当隆冬兴衆穿池海春以谏曰天寒百姓冻餧愿公之罢役也公曰天寒乎哉寒乎哉海春曰人之言曰安者不能恤危饱者不能食饥故余粱肉者难爲言隐约处逸乐者难爲言勤苦夫高堂䆳宇广厦洞房者不知专屋狭庐上漏下湿者之痛也系马百驷货财充内储陈纳新者不知有旦无暮称贷者之急也乘坚驱良列骑成行者不知负担歩行者之劳也匡牀荐席侍御满侧者不知服辂輓舩登高绝流者之难也衣轻煖处温室载安车者不知乘长城眺胡代向淸风者危寒也妻子好合子孙保之者不知老母之憔悴匹妇之悲恨也耳听五音目视弄优者不知蒙流矢推敌方外之死亡也东向仗几振笔而调文者不知木索之急箠楚之痛也昔商鞅之任秦也刑人若刈菅茅用师若弹丸从军旅者暴骨长城戍漕者辎车相望生而往死而还彼独非人子耶故君子仁以恕义以度所好恶与天下共之地广而不德者国危兵强而凌敌者身亡虎兕相搏而蝼蚁得志两敌相机而匹夫乘闲是以圣王见利虑害见远存近道径衆民不知所由也法令衆人不知所避也故王者之制法也昭乎如日月故民不迷旷乎若大路故民不惑幽隐远方折乎知之愚妇童妇咸知所避是故法令不犯而狱犴不用也昔秦法繁于秋荼而网密于凝脂然而上下相遁姦伪萌生有司治之若救烂捌焦不能禁非网疏而罪漏礼义废而刑罚任也方今律令百有余篇文章繁罪名重羣国用之疑惑或浅或深自吏明习者不知所处而况愚民乎律令尘蠧于栈阁吏不能徧覩而况愚民乎此断狱所以滋衆而民犯禁滋多也亲服之属甚衆上附下附而服不过五五刑之属三千上杀下杀而罪不过五故治民之道务笃于敎也法能刑人而不能使人廉能杀人而不能使人仁所贵良医者贵其审消息而退邪气也非贵其下鍼石而钻肌肤也所贵良吏者贵其绝恶于未萌使之不爲非非贵其拘之囹圄而刑杀之也今之所谓良吏者文察则以祸其民强力则以厉其下不本法之所由生而专巳之残心文诛假法以陷不辜累无罪以子及父以弟及兄一人有罪州里惊骇十家奔亡若痈疽之相漫色淫之相连一节动而百枝摇诗云舍彼有罪旣伏其辜若此无罪沦胥以铺伤无罪而累也非患铫鉏之不利患其舍草而芸苗也非患无准平患其舍枉而绳直也故亲近爲过不必诛是鉏不用也疏远有功不必赏是苗不养也故世不患无法而患无必行之法也古者周其礼而明其敎礼周敎明不从者然后等之以刑刑罚中民不怨矣故舜施四罪而天下咸服诛不仁也轻重各伏其诛刑必加而无赦赦维疑者若此则世安得不轨之人而罪之乎今废其德敎而责之礼义是虐民也春秋传曰子有罪执其父臣有罪执其君听失之大者也今以子诛父以弟诛兄亲戚相坐什伍相连若引根本而及华叶伤小指而累四体也如此则以有罪反诛无罪反诛无罪则天下之无罪者寡矣故吏不以多断爲良医不以多刺爲工子产杀一人刑二人道不拾遗而民无诬心故爲民父母似养疾子长恩厚而巳自首匿相坐之法立骨肉之恩废而刑罪多矣闻父母之于子虽有罪犹匿之其不欲服罪尔子爲父隐父爲子隐未闻父子之相坐也闻兄弟能缓追以免贼未闻兄弟之相坐也闻恶恶止其人疾始而诛首恶未闻什伍而相坐也纣爲炮烙之刑而秦有收孥之法赵高以峻文决罪于内百官以峭法断割于外死者相枕席刑者相望百姓侧目重足不寒而慄方此之时岂特冐火蹈刃哉然父子相背兄弟相嫚至于骨肉相残上下相杀非刑轻而罚不必令太严而仁恩不施也故政宽则下亲其上政严则臣谋其主晋厉以幽二世以弑恶在峻法之不犯严家之无挌虏也圣人知之是以务和而不务威故高皇帝约秦苛法以慰怨毒之人而长和睦之心唯恐刑之重而德之薄也是以恩施无穷泽流后世商鞅吴起以秦楚之法爲轻而累之上危其主下没其身或非特慈母乎民之仰法犹鱼之仰水水淸则静浊则扰扰则不安其居静则乐其业乐其业则富富则仁生赡则争止是以成康之世赏无所施法无所加非可刑而不刑民莫犯禁也非可赏而不赏民莫不仁也若斯则吏何事而可理乎今之治民者若拙御之御马也行则顿之止则击之身创于箠吻伤于衔而求其无失何可得也故疲马不畏鞭箠疲民不畏刑法虽增而累之其有益乎古者明其仁义之誓使民不踰不敎而杀是虐民也与其刑不可踰不若义之不可踰也闻礼义行而刑罚中未闻刑罚任而孝悌兴也高墙狭基不可立也严刑峻法不可久也二世信赵高之计深督责而任诛断刑者半道死者日积杀人多者爲忠歛民悉者爲能百姓不胜其求黔首不胜其刑海内同忧而俱不聊生故过任之事父不得于子无巳之求君不得于臣知死不再穷鼠啮狸匹夫奔万乘舍人折弓陈胜吴广是也闻不一朞而社稷爲虚恶在其能长制羣下而久守其国也新序楚恭王有疾召令尹曰常侍筦苏与我处常劝我以义吾与处不安也不见不思也虽然吾有得也其功不细必厚爵之申侯伯与我处常纵恣吾吾所乐者劝吾爲之吾所好者先吾服之吾与处欢乐之不见则戚虽然吾终无得也其过不细必亟遣之令尹曰诺明日王薨令尹卽拜筦苏爲上卿而逐申侯伯出之境曾子曰人之将死其言也善恭王之谓也孔子曰朝闻道夕死可矣于是以开后嗣觉来世犹愈没身不寤者也赵简子上羊膓之坂羣臣皆偏袓推车而虎会独担㦸行歌不推车简子曰羣臣皆推车会独担㦸行歌是会爲人臣侮其主爲人臣侮其主者其罪何若对曰爲人臣而侮其主者死而又死简子曰何谓死而又死会曰身死妻子爲徒若是谓死而又死也君旣巳闻爲人臣而侮其主者之罪矣君亦闻爲人君而侮其臣者乎简子曰何若会曰爲人君而侮其臣者智者不爲谋辨者不爲使勇者不爲鬭智者不爲谋则社稷危辨者不爲使则使不通勇者不爲鬬则边境侵简子曰善乃以会爲上客魏文侯与大夫坐问曰寡人何如君也羣臣皆曰君仁君也次至翟黄曰君非仁君也曰子何以言之对曰君伐中山不以封君之弟而以封君之长子臣以此知君之非仁君也文侯怒而出之次至任座文侯问曰寡人何如君也任座对曰君仁君也曰子何以言之对曰臣闻之其君仁者其臣直向翟黄之言直臣是以知君仁君也文侯曰善复召翟黄中行寅将亡乃召其大祝而欲加罪焉曰子爲我祝牺牲不肥泽耶且斋戒不敬耶使国亡何也祝简对曰昔者吾先君中行穆子皮车十乘不忧其薄也忧德义之不足也今主君有革车百乘不忧德义之薄唯患车之不足也夫船车饰则赋歛厚赋歛厚则民怨谤诅矣且君苟以爲祝有益于国乎则诅亦将爲损世亡矣一人祝之一国诅之一祝不胜万诅国亡不亦宜乎祝其何罪中行子乃慙秦欲伐楚使使者往观楚之宝器楚王闻之召令尹子西而问焉曰秦欲观楚之宝器吾和氏之璧随侯之珠可以示诸令尹子西对曰不知也召昭奚恤而问焉昭奚恤曰此欲观吾国得失而图之宝器在贤臣珠玉玩好之物非宝之重者也王遂使昭奚恤应之昭奚恤爲东面之坛一爲南面之坛四爲西面之坛一秦使者至昭奚恤曰君客也请就上位东面令尹子西南面太宗子敖次之叶公子高次之司马子反次之昭奚恤自居西面之坛称曰客欲观楚之宝器楚国之宝者贤臣也理百姓实仓廪使民各得其所令尹子西在此奉珪璧使诸侯解忿悁之难交两国之欢使无兵革之忧太宗子敖在此守封疆谨境界不侵隣国隣国亦不见侵叶公子高在此理师旅整兵戎以当强敌提枹鼓以动百万之衆所使皆趣汤火蹈白刃出万死不顾一生司马子反在此怀覇王之余议撮治乱之遗风昭奚恤在此唯大国之所观秦使者瞿然无以对使者反言于秦君曰楚多贤臣未可谋也遂不伐楚昔者唐虞崇擧九贤布之于位而海内大康要荒来宾麟凤在郊商汤用伊尹而文武用太公闳夭成王任周邵而海内大治越裳重译祥瑞并降遂安千载皆由任贤之功也无贤臣虽五帝三王不能以兴齐桓得管仲有覇诸侯之荣失管仲而有乱危之辱虞不用百里奚而亡秦穆用之而覇楚不用子胥而破吴王阖庐用之而覇夫差非徒不用子胥也又杀之而卒以亡燕昭王用乐毅推弱燕之兵破强齐之雠屠七十城而惠王废乐毅变代以骑刦兵立破亡七十城此父用之子不用其事可见也故阖庐用子胥而兴夫差杀之而以亡昭王用乐毅以胜惠王逐之而以败此的的然若白黑也秦不用叔孙通项王不用陈平韩信而皆灭汉用之而大兴此未远也夫失贤者其祸如彼用贤者其福如此人君莫不求贤以自辅然而国以乱亡者所以贤者不贤也或使贤者爲之与不肖者议之使智者图之与愚者谋之不肖嫉贤愚者妬智是贤者之所以隔蔽也所以千岁不合者也或不肯用贤或用贤而不能久也或久而不能终也或不肖子废贤父之忠臣其祸败难一二录也然其要在于已不明而听衆口也故谮诉不行斯爲明矣魏庞共与太子质于邯郸谓魏王曰今一人言市中有虎王信之乎王曰不信也曰二人言王信之乎曰寡人疑矣曰三人言王信之乎曰寡人信之矣庞共曰夫市之无虎明矣三人言而成有虎今邯郸去魏远于市议臣者过三人愿王察之也魏王曰寡人知之矣及庞共自邯郸反谗口果至矣遂不得见昔者邹忌以鼓琴见齐宣王宣王善之与语三日遂拜以爲相有稷下先生淳于髠之属七十二人乃相与俱行见邹忌曰狐白之裘补之以弊羊皮何如忌曰诺请不敢杂贤以不肖髠曰方内而圜缸何如忌曰诺请谨门户不敢留客髠等曰三人共牧一羊羊不得食人不得息何如忌曰诺请减吏省员使无扰民淳于髠等三辞邹忌三知之如应响淳于髠等辞屈辞而去梁君出猎见白鴈羣梁君下车彀弩欲射之道有行者梁君谓行者止行者不止白鴈羣骇梁君怒欲射行者其御公孙龙下车抚矢曰君止梁君忿然作色而怒曰龙不与其君而顾与他人何也公孙龙对曰昔者齐景公之时大旱三年卜之曰必以人祠乃雨景公曰凡吾所以求雨者爲吾民也今必使吾以人祠乃且雨寡人将自当之言未卒而天大雨方千里何也爲有德于天而惠于民也今主君以白鴈之故而欲射杀之无异于虎狼矣梁君援其手与上车归入郭门唿万年曰幸哉今日也人猎皆得兽吾猎得善言而归晋文公出田逐兽砀入大泽迷不知所出其中有渔者文公谓曰我若君也道安从出渔者曰臣愿有献文公曰出泽而受之于是送出泽渔者曰鸿鹄保河海之中厌而欲数移徙之小泽则必有丸矰之忧鼋鼍保深渊厌而出之浅渚则必有罗网钓射之忧今君逐兽砀入至此何行之太远也文公曰善哉谓从者记渔者名渔者曰君何以名爲君其尊天事地敬社稷固四国慈爱万民薄赋歛轻租税者臣亦与焉君不敬社稷不固四国外失礼于诸侯内逆民心一国流亡渔者虽有厚赐不得保也遂辞不受曰君亟归国臣亦反渔所晋文公逐麋而失之问农夫老古曰吾麋何在老古以足指曰如是往矣文公曰寡人问子子以足指何也老古振衣而起曰壹不意人君之如此也虎豹之居也厌闲而近人故得鱼鼈之居也厌深而之浅故得诸侯厌衆而亡其国诗曰维鹊有巢维鸠居之君放不归人将居之矣于是文公恐归遇栾武子栾武子曰猎得兽乎侯有悦色文公曰吾逐麋而失之得善言故有悦色武子曰其人安在曰吾未与来武子曰处上位而不䘏其下骄也缓令急诛暴也取人言而弃其身盗也文公曰善还车载老古与俱归魏文侯出游见路人反裘而负蒭文侯曰胡爲反裘而负蒭对曰臣爱其毛文侯曰若不知其里尽而毛无所恃矣明年东阳上计钱布十倍大夫毕贺文侯曰此非所以贺我也譬无异夫路人反裘而负蒭也将爱其毛不知其里尽毛无所恃也今吾田地不加广士民不加衆而钱十倍必取之士大夫也吾闻之下不安者其上不可居此非所以贺我也齐有妇人极丑号曰无盐女臼头深目长壮大节卬鼻结㗋肥项少发折腰出胷皮肤若漆行年三十无所容入于是乃自诣宣王曰妾齐之不售女也闻君王之圣德愿备后宫之扫除谒者以闻宣王方置酒于渐台左右闻之莫不掩口而笑曰此天下强颜女子也于是宣王乃召而见之伹扬目衔齿擧手拊肘曰殆哉殆哉如此者四宣王曰愿遂闻命对曰今大王之君国也西有衡秦之患南有强楚之雠外有三国之难内聚姧臣衆人不附春秋四十壮男不立故不务衆子而务衆妇尊所好而忽所恃一旦山陵崩阤社稷不定此一殆也渐台五重黄金白玉翡翠珠玑莫落连饰万民疲极此二殆也贤者伏匿于山林谄谀强进于左右邪伪立于本朝谏者不得通入此三殆也酒浆沈湎以夜续朝女乐俳优从横大笑外不修诸侯之礼内不秉国家之治此四殆也故曰殆哉殆哉于是宣王掩然无声喟然而叹曰痛乎无盐君之言今乃壹闻寡人之殆几不全也于是立毁渐台罢女乐退谄谀去雕琢选兵马实府库招进直言延及侧陋择吉日立太子拜无盐君以爲王后而齐国大安丑女之功也有司请事于桓公桓公曰以吿仲父有司又请桓公曰以吿仲父若是者三在侧者曰一则吿仲父二则吿仲父易哉爲君桓公曰吾未得仲父则难巳得仲父之后则曷爲其不易也故王者劳于求贤逸于得人舜擧衆贤在位垂衣裳恭巳无爲而天下治汤文用伊吕成王任周邵刑措不用用衆贤故也公季成谓魏文侯曰田子方虽贤人然而非有土君也君常与之齐礼假有贤于子方者君有何以加之文侯曰如子方者非成所得议也子方仁人也仁人也者国之宝也智士也者国之器也博通之士也者国之尊也故国有仁人则羣臣不争国有智士则无四隣诸侯之患国有博通之士则人主尊固非成之所得议也公季成自退于郊孟甞君问于白圭曰魏文侯名过于齐桓而功不及五伯者何白圭对曰文侯师子夏友田子方敬段干木此名之所以过于桓公也卜相则曰成与黄孰可此功之所以不及五伯也以私爱妨公擧在职者不堪其事故功废也然而名号显荣者三士翊之也如相三士则王功成岂特覇哉晋平公问于叔向曰昔齐桓公九合诸侯一匡天下不识其君之力乎其臣之力乎叔向对曰管仲善制割隰朋善削齐宾胥无善补缘桓公知衣而巳亦其臣之力也师旷侍曰臣请譬之以五味管仲善断割之隰朋善煎熬之宾胥无善齐和之羹巳熟矣奉而进之而君不食谁能强之亦其君之力也晋文公田于虢遇一老夫而问曰子处此故也虢亡其有说乎对曰虢君断则不能谋则不与也不能断又不能用人此虢之所以亡也文公辍田而归遇赵衰而吿之衰曰古之君子听其言而用其身今之君子听其言而弃其身哀哉晋国之忧也文公乃召赏之于是晋国乐纳善言文公卒以覇也晋平公过九原而叹曰嗟乎此地之藴吾良臣多矣若使死者可起也吾将谁与归乎叔向对曰赵武乎公曰子党于子之师也对曰臣敢言赵武之爲人也立若不胜衣言若不出口然其身所擧士于白屋下者四十六人是其无私德也臣故以爲贤也平公曰善周文王作灵台及爲池沼堀地得死人之骨吏以闻于文王文王曰更葬之吏曰此无主矣文王曰有天下者天下之主也有一国者一国之主也寡人固其主又安求主遂令吏以衣棺更葬之天下闻之皆曰文王贤矣泽及朽骨又况于人乎或得宝以危国文王得朽骨以喩其意而天下归心焉寗戚欲干齐桓公穷困无以自进于是爲商旅赁车以适齐暮宿于郭门之外桓公郊迎客夜开门辟赁车寗戚饭牛于车下击牛角疾商歌桓公闻之曰异哉此歌者非常人也命后车载之桓公反寗戚见说桓公以全境内明日复见说桓公以爲天下桓公大悦将任之而羣臣争之曰客卫人去齐不远不若使人问之而贤也用之未晚也桓公曰不然问之恐有小恶以其小恶忘人之大美此人主之所以失天下之士也且人固难全权用其长者遂擧而授之以爲卿当此擧也桓公得之矣所以成覇也齐桓公见小臣稷一日三至不得见从者曰万乘之主见布衣士一日三至而不得见亦可以止矣桓公曰不然士之傲爵禄者固轻其主其主傲覇王者亦轻其士纵夫子傲爵禄吾庸敢傲覇王乎五往而后得见天下闻之皆曰桓公犹下布衣之士而况国君乎于是相率而朝靡有不至魏文侯过段干木之闾而轼其仆曰君何爲轼曰此非段干木之闾与段干木盖贤者也吾安敢不轼且段干木光于德寡人光于地段干木富乎义寡人富乎财地不如德财不如义寡人当事之者也遂致禄百万而时问之国人皆喜居无几何秦兴兵而欲攻魏司马唐且谏秦君曰段干木贤者也而魏礼之天下莫不闻无乃不可加兵乎秦君以爲然乃案兵而辍不攻魏文侯可谓善用兵矣夫君子之用兵也莫见其形而功巳成此之谓也野人之用兵也鼓声则似雷号唿则动地尘气充天流矢如雨扶伤擧死履膓渉血无罪之民其死者巳量于泽矣而国之存亡主之死生犹未知也其离仁义亦远矣晋平公问于叔向曰国家之患孰爲大对曰大臣重禄而不极谏近臣畏罪而不敢言下情不上通此患之大者也公曰善子张见鲁哀公见七日哀公不礼託仆夫去曰臣闻君好士故不远千里之外百舍重趼不敢休息以见君见七日而君不礼君之好士也有似叶公子高之好龙也叶公子高好龙钩以写龙凿以写龙屋室雕文以写龙于是也天龙闻而下之窥头于牖拖尾于堂叶公见之弃而还走失其魂魄是叶公非好龙也好夫似龙而非龙者也今臣闻君好士故不远千里之外以见君七日不礼君非好士也好夫似士而非士者也诗曰中心臧之何日忘之敢託而去孟子见齐宣王于雪宫王左右顾曰贤者亦有此乐耶孟子对曰有人不得则非其上矣不得而非其上者非也爲人之上者而不与民同乐者亦非也乐民之乐者人亦乐其乐忧人之忧者民亦忧其忧乐以天下忧以天下然而不王者未之有也邹穆公有令食凫鴈者必以粃无以粟于是仓粃尽而求易于民二石粟而得一石粃吏以费请以粟食之穆公曰去非汝所知也夫百姓暴背而耕勤而不敢惰者岂爲鸟兽也哉米粟人之上食也奈何其以养鸟且汝知小利而不知大会也周谚曰囊漏贮中汝独不闻耶夫君者人之父母也取仓之粟移之于民此非吾粟耶鸟食邹之粃不害邹之粟而巳粟之在仓与在民于我何择耶民闻之皆知其私积之与公家爲一体也此之谓知富国矣齐有田巴先生者行修于内智明于外齐王闻其贤聘而将问政焉田巴先生改制新衣鬋饰冠带顾谓其妾曰何若其妾曰佼将出门问其从者曰何若从者曰佼过于淄水自闚丑恶甚矣遂见齐王齐王问政焉对曰政在正身正身之本在于羣臣今者大王召臣臣改制鬋饰将造公门问于妾妾爱臣谀臣曰佼将出门问从者从者畏臣曰佼臣临淄水而观影然后自知丑恶也今齐之臣妾谀王者非特二人也王能临淄水见巳之恶过而自改斯齐国治矣臧孙行勐政子贑非之臧孙召子贑而问曰我不法耶曰法矣我不廉耶曰廉矣我不能事耶曰能事矣臧孙曰三者吾唯恐不能今尽能之子尚何非耶子贡曰子法矣好以害人子廉矣好以骄上子能事矣好以陵下夫政者犹张琴瑟也大弦急则小弦绝矣是以位尊者德不可以薄官大者治不可以小地广者制不可以狭民衆者法不可以苛天性然也故曰罚得则姦邪止矣赏得则下欢悦矣由此观之子则贼心巳见矣独不闻夫子产之相郑乎其论材推贤擧能也抑恶而扬善故有大略者不问其所短有德厚者不问其小疵有大功者宿恶灭息成人之美不成人之恶也其牧民之道养之以仁敎之以礼使之以义修法练敎必遵民所乐故从其所便而处之因其所欲而与之顺其所好而劝之赏之疑者从重罚之疑者从轻其罚审其赏明其刑省其德纯其治约而敎化行矣治郑七年而风俗和平灾害不生国无刑人囹圄空虚及死国人闻之皆叩心流涕曰子产巳死吾将安归夫使子产命可易吾不爱家一人其生也则见爱其死也而可悲仕者哭于廷商人哭于市农人哭于野处女哭于室良人绝琴瑟大夫解佩玦妇人脱簪珥皆巷哭然则思者仁恕之道也君子之治始于不足见而终于不可及此之谓也盖德厚者报美怨大者祸深故曰德莫大于仁而祸莫大于刻夫善不可以爲求而恶不可以乱去今子方病民喜而相贺曰臧孙子巳病幸其将死子之病少愈而民以相惧曰臧孙子病又愈矣何吾命之不幸也臧孙子又不死矣子之病也人以相喜生也人以相骇子之贼心亦甚深矣爲政若此如之何不非也于是臧孙子慙焉退而避位子路治蒲三年孔子过之入其境曰善哉由乎恭敬以信矣入其邑曰善哉由乎忠信以宽矣至于其廷曰善哉由乎明察以断矣子贡执辔而问曰夫子未见由而三称其善可得闻乎孔子曰我入其境田畴尽易草莱甚辟沟洫甚深此其恭敬以信故其民尽力也入其邑墙屋甚崇树木甚茂此忠信以寛故其民不偸也入其廷廷甚闲此明察以断故其民不扰也羣书治要卷第四十二羣书治要羣书治要卷第四十三羣书治要卷第四十三秘书监鉅鹿男臣魏征等奉勅撰说苑刘向君道河间献王曰尧存心于天下加志于穷民痛万姓之罹罪忧衆生之不遂也有一民饥则曰此我饥之也有一民寒则曰此我寒之也一民有罪则曰此我陷之也仁昭而义立德博而化广故不赏而民劝不罚而民治先恕而后敎是尧道也河间献王曰禹称民无食则我不能使也功成而不利于民则我不能劝也故疏河而道之凿江通于九派洒五湖而定东海民亦劳矣然而不怨苦者利归于民也禹出见罪人下车问而泣之左右曰罪人不顺道使然君王何爲痛之至于此也禹曰尧舜之民皆以尧舜之心爲心今寡人爲君也百姓各自以其心爲心是以痛之也当尧之时舜爲司徒契爲司马禹爲司空后稷爲田畴蘷爲乐正倕爲工师伯夷爲秩宗皐陶爲大理益掌驱禽尧不能爲一焉尧爲君而九子者爲臣其何故也尧知九职之事使九子各受其事皆胜其任以成功尧遂乘成功以王天下是故知人者主道也知事者臣道也主道知人臣道知事毋乱旧法而天下治矣明主者有三惧一曰处尊位而恐不闻其过二曰得意而恐骄三曰闻天下之至言而恐不能行师经鼓琴魏文侯起舞赋曰使我言而无见违师经援琴而撞文侯不中中旒溃之文侯顾谓左右曰爲人臣而撞其君其罪何如左右曰罪当烹提师经下堂一等师经曰臣可得一言而死乎文侯曰可师经曰昔尧舜之爲君也唯恐言而人不违桀纣之爲君也唯恐言而人违之臣撞桀纣非撞吾君也文侯曰释之是寡人之过也悬琴于城门以爲寡人符不补旒以爲寡人戒臣术人臣之行有六正则荣犯六邪则辱何谓六正一曰萌牙未动形兆未见昭然独见存亡之机得失之要豫禁乎未然前使主超然立乎显荣之处如此者圣臣也二曰虚心白意进善通道勉主以礼义谕主以长䇿将顺其美匡救其恶如此者大臣也三曰夙兴夜寐进贤不懈数称于往古之行事以厉主意如此者忠臣也四曰明察极见成败早防而救之塞其间绝其源转祸以爲福使君终以无忧如此者智臣也五曰守文奉法任官职事不受赠遗衣服端齐食飮节俭如此者贞臣也六曰国家昬乱所爲不谀敢犯主之严颜面言主之过失如此者直臣也是谓六正也何谓六邪一曰安官贪禄不务公事与世沈浮左右观望如此者具臣也二曰主所言皆曰善主所爲皆曰可隐而求主之所好而进之以快主之耳目偸合苟容与主爲乐不顾其后害如此者谀臣也三曰中实险诐外貌小谨巧言令色又心疾贤所欲进则明其美隐其恶所欲退则明其过匿其美使主赏罚不当号令不行如此者姧臣也四曰智足以饰非辩足以行说内离骨肉之亲外妬乱朝廷如此者谗臣也五曰专权擅势以爲轻重私门成党以富其家擅矫主命以自显贵如此者贼臣也六曰谄主以邪坠主于不义朋党比周以蔽主明使白黑无别是非无闻使主恶布于境内闻于四邻如此者亡国之臣也是谓六邪贤臣处六正之道不行六邪之术故上安而下治生则见乐死则见思此人臣之术也汤问伊尹曰三公九卿大夫列士其相去何如对曰智通于大道应变而不穷辨于万物之情其言足以调阴阳正四时节风雨如是者擧以爲三公故三公之事常在于道也不失四时通于地理能通不通能利不利如此者擧以爲九卿九卿之事常在于德也通于人事行猷擧绳通于关梁实于府库如是者擧以爲大夫大夫之事常在于仁也忠正强谏而无有姧诈去私立公而言有法度如是者擧以爲列士列士之事常在于义也故道德仁义定而天下正凡此四者明王臣而不臣汤曰何谓臣而不臣对曰君之所不名臣者四诸父臣而不名诸兄臣而不名先王之臣臣而不名盛德之士臣而不名是谓大顺也贵德圣人之于天下也譬犹一堂之上也今有满堂飮酒者有一人独索然向隅而泣则一堂之人皆不乐矣圣人之于天下也譬犹一堂之上也有一人不得其所者则孝子不敢以其物荐进也复恩晋文公亡时陶叔狐从文公反国三行赏而不及见咎犯曰吾从君而亡十有三年颜色黧黑手足胼胝今君反国三行赏而不及我意者君忘我与我有大故与咎犯言之文公文公曰嘻我岂忘是子哉夫耽我以道说我以仁昭明我名使我爲成人者吾以爲上赏防我以礼谏我以义使不得爲非者吾以爲次赏勇壮强御难在前则居前难在后则居后我于患难中者吾复以爲次赏且子独不闻乎死人者不如存人之身亡人者不如存人之国三行赏之后而劳苦之士次之劳苦之士子固爲首矣吾岂敢忘子哉周内史叔兴闻之曰文公其覇乎昔者圣王先德后力文公其当之矣楚庄王赐羣臣酒日暮酒酣华烛灭乃有引美人衣者美人援绝其冠缨吿王曰今烛灭有引妾衣者援得其缨待之矣促上火视绝缨者王曰赐人酒使醉失礼奈何欲显妇人节而辱士乎乃命左右今与寡人飮不绝冠缨者不欢羣臣皆绝缨而上火尽欢而罢居二年晋与楚战有一臣常在前五合五获首而却敌卒得胜之庄王怪而问之对曰臣往者醉失礼王隐忍不暴而诛常愿肝脑涂地用颈血湔敌久矣臣乃夜绝缨者也阳虎得罪北见简子曰自今巳来不复树人矣简子曰何哉对曰夫堂上之人臣所树者过半矣朝廷之吏臣所立者亦过半矣边境之士臣所立者亦过半矣今夫堂上之人亲却臣于君朝廷之吏亲危臣于法边境之士亲劫臣于兵简子曰唯贤者爲能复恩不肖者不能夫树桃李者夏得休息秋得食焉树蒺蔾者夏不得休息秋得其刺焉今子之所种者蒺蔾也非桃李也自今巳来择人而树之毋巳树而择之也政理政有三品王者之政化之覇者之政威之强国之政脇之夫此三者各有所施而化之爲贵矣夫化之不变而后威之威之不变而后脇之脇之不变而后刑之夫至于刑者则非王者之所贵也是以圣王先德敎而后刑罚立荣耻而明防禁崇礼义之节以示之贱货利之弊以变之则下莫不慕义节之荣而恶贪乱之耻其所由致之者化使然也治国有二机刑德是也王者尚其德而稀其刑覇者刑德并凑强国先其刑而后其德夫刑德者化之所由兴也德者养善而进之者也刑者惩恶而禁后者也故德化之崇者至于赏刑罚之甚者至于诛夫诛赏者所以别贤不肖而列有功与无功也诛赏缪则善恶乱矣夫有功而不赏则善不劝矣有过而不诛则恶不惧矣善不劝而能以行化乎天下者未甞闻也齐桓公逐鹿而远入山谷之中见一老公问之曰是爲何谷对曰爲愚公之谷也公曰何故对曰以臣名之公曰何爲以公名之对曰臣故畜㹀牛子大卖之而买驹少年曰牛不能生马遂持驹去傍隣闻之以臣爲愚故名此谷爲愚公之谷桓公曰诚愚矣夫何爲而与之桓公遂归以吿管仲管仲曰此夷吾之过也使尧在上咎繇爲理安有取人之驹见暴如此叟者也是公知狱讼不正故与之耳请退而修政孔子曰弟子记之桓公覇君也管仲贤佐也犹有以智爲愚者况不及桓公管仲者乎宓子贱治单父弹鸣琴身不下堂而单父治巫马期亦治单父以星出以星入日夜不处以身亲之而单父亦治巫马期问其故于子贱子贱曰我之谓任人子之谓任力任力者固劳任人者固逸也人曰宓子贱则君子矣逸四支全耳目平心气而百官治巫马期则不然弊性事情劳烦敎诏虽治犹未至也孔子谓宓子贱曰子治单父而衆悦语丘所以爲之者曰不齐父其父子其子恤诸孤而哀丧纪孔子曰善小节也小人附矣犹未足也曰不齐所父事者三人所兄事者五人所友者十一人孔子曰父事三人可以敎孝矣兄事五人可以敎悌矣友十一人可以敎学矣中节也中民附矣犹未足也曰民有贤于不齐者五人不齐事之皆敎不齐所以治之术孔子曰欲其大者乃于此在矣昔者尧舜淸微其身务来贤人夫擧贤者百福之宗也而神明之主也惜也不齐之所治者小所治者大其与尧舜继矣齐桓公问于管仲曰国何患对曰患夫社鼠桓公曰何谓也对曰夫社束木而涂之鼠因往託焉熏之则恐烧其木灌之则恐坏其涂此鼠所以不可得杀者以社故也夫国亦有社鼠人主左右是也内则蔽善恶于君上外则卖权重于百姓不诛之则爲乱诛之则爲人主所案据腹有之此亦国之社鼠也人有酤酒者爲器甚洁淸置表甚长而酒酸不售问之里人其故里人曰公之狗勐人挈器而入且酤公酒狗迎而噬之此酒所以酸不售之故也夫国亦有勐狗用事者也有道术之士欲明万乘之主而用事者迎而龁之此亦国之勐狗也左右爲社鼠用事者爲勐狗则道术之士不得用矣此治国之所患也齐侯问于晏子曰爲政何患对曰患善恶之不分公曰何以察之对曰审择左右左右善则百僚各获其所宜而善恶分矣孔子闻之曰此言信矣善进则不善无由入矣不善进则善亦无由入矣尊贤人君之欲平治天下而垂荣名者必尊贤而下士易曰自上下下其道大光又曰以贵下贱大得民夫明王之施德而下下将怀远而致近也朝无贤人犹鸿鹄之无羽翼虽有千里之望犹不能致其意之所欲至矣是故绝江海者託于舩致远道者託于乘欲覇王者託于贤非其人而欲有功若夏至之日而欲夜之长也射鱼指天而欲发之当也虽舜禹犹亦困而又况乎俗主哉禹以夏王桀以夏亡汤以殷王纣以殷亡阖庐以吴战胜无敌于天下而夫差以见禽于越穆公以秦显名尊号而二世以劫于望夷其所以君王者同而功迹不等者所任异也是故成王处襁緥而朝诸侯周公用事也赵武灵王年五十而饿于沙丘任李兑故也桓公得管仲九合诸侯一匡天下失管仲任竖刁易牙而身死不葬爲天下笑一人之身荣辱俱施焉在所任也故魏有公子无忌削地复得赵任蔺相如秦兵不敢出楚有申包胥而昭王反位齐有田单襄王得国由此观之国无贤佐俊士而能以成功立名安危继绝者未甞有也故国不务大而务得民心佐不务多而务得贤俊得民心者民往之有贤佐者士归之文王请除炮烙之刑而殷民从汤去张网之三面而夏民从以其所爲顺于民心也故声同则处异而相应德合则未见而相亲贤者立于本朝则天下之豪相率而趍之矣故无常安之国无恆治之民得贤者则安昌失之者则危亡自古及今未有不然者也周公摄天子位七年布衣之士执贽而所师见者十人所友见者十二人穷巷白屋所先见者四十九人进善者百人敎士者千人官朝者万人当此之时诚使周公骄而且恡则天下贤士至者寡矣苟有至者则心贪而尸禄者也尸禄之臣不能存君也齐桓公设庭燎朞年而士不至于是有以九九之术见者公曰九九足以见乎对曰臣非以九九爲足以见臣闻主君待士朞年而士不至夫士之所以不至者君天下之贤君也四方之士皆自以不及故不至也夫九九薄能耳而君犹礼之况贤于九九者乎公曰善乃因礼之朞月四方之士相携而并至齐宣王坐淳于髠侍王曰先生论寡人何好髠曰古者所好四王所好三焉王曰可得闻乎髠曰古者好马王亦好马古者好味王亦好味古者好色王亦好色古者好士王独不好士王曰国无士耳有则寡人亦悦之矣髠曰古者有骅骝骐骥今无有王选于衆王好马矣古者有豹象之胎今无有王选于衆王好味矣古者有毛嫱西施今无有王选于衆王好色矣王必将待尧舜禹汤之士而后好之则禹汤之士亦不好王矣宣王黙然无以应卫君问于田让曰寡人封侯尽千里之地赏赐尽御府缯帛而士不至何也对曰君之赏赐不可以功及君之诛罚不可以理避犹擧杖而唿狗张弓而祝鸡矣虽有香饵而不能致者害之必也魏文侯从中山奔命安邑田子方后太子击遇之下车而趍子方坐乘如故吿太子曰爲我请君待我朝哥太子不悦谓子方曰不识贫穷者骄人乎富贵者骄人乎子方曰贫贱者骄人富贵者安敢骄人人主骄人而亡其国大夫骄人而亡其家贫穷者若不得意纳履而去安往而不得贫穷乎太子及文侯道子方之语文侯叹曰微吾子之故吾安得闻贤人之言吾下子方以仁得而友之自吾友子方也君臣益亲百姓益附吾是以得友士之功我欲伐中山吾以武下乐羊三年而中山爲献于我我是以得友武之功吾所以不少进于此者吾未见以智骄我者也若得以智骄我者岂不及古之人乎齐桓公使管仲治国对曰贱不能临贵桓公以爲上卿而国不治公曰何故对曰贫不能使富公赐之齐国之市租一年而国不治公曰何故对曰疏不能制亲公立以爲仲父齐国大安而遂覇天下孔子曰管仲之贤不得此三权者亦不能使其君南面而覇矣桓公问于管仲曰吾欲使爵腐于酒肉腐于爼得毋害于覇乎管仲对曰此极非其贵者耳然亦无害于覇也桓公曰何如而害覇乎对曰不知贤害覇也知而不用害覇也用而不任害覇也任而不信害覇也信而复使小人参之害覇也桓公曰善田忌去齐奔楚楚王问曰楚齐常欲相并爲之奈何对曰齐使申孺将则楚发五万人使上将军将之至禽将军首而反耳齐使眄子将则楚悉发四封之内王自出将仅存耳于是齐使申孺将楚发五万人使上将军将斩其首而反于是齐王更使眄子将楚悉发四境之内王自出将仅而得免至舍王曰何先生知之早耶忌曰申孺爲人侮贤者而轻不肖者贤不肖俱不爲用是以亡也眄子之爲人也尊贤者而爱不肖者贤不肖俱负任是以王仅得存耳正谏易曰王臣謇謇匪躬之故人臣之所以謇謇爲难而谏其君者非爲身也将欲以匡君之过矫君之失也君有过失危亡之萌也见君之过失而不谏是轻君之危亡也夫轻君之危亡者忠臣不忍爲也法诫昔成王封伯禽于鲁将辞去周公戒之曰往矣子其无以鲁国骄士也我文王之子武王之弟今王之叔父也又相天子吾于天下不轻矣然甞一沐而三捉发一食而三吐哺犹恐失天下之士吾闻之曰德行广大而守以恭者荣土地博裕而守以俭者安禄位尊盛而守以卑者贵人衆兵强而守以畏者胜聪明叡智而守以愚者益博闻多记而守以浅者广此六守者皆谦德也贵爲天子富有四海德不谦者失天下亡其身桀纣是也可不愼乎故易曰有一道大足以守天下中足以守国家小足以守其身谦之谓也夫天道毁满而益谦地道变满而流谦鬼神害满而福谦人道恶满而好谦易曰谦亨君子有终吉子其无以鲁国骄士矣孙叔敖爲楚令尹一国吏民皆来贺有一老父后来弔叔敖曰楚王不知臣不肖使臣受吏民之垢人尽来贺子独后来弔岂有说乎父曰有身巳贵而骄人者民去之位巳高而擅权者君恶之禄巳厚而不知足者患处之叔敖再拜曰敬受命愿闻余敎父曰位巳高而意益下官益大而心益小禄巳厚而愼不敢取君谨守此三者足以治楚矣魏公子牟东行穰侯送之曰先生独无一言以敎冉乎公子牟曰夫官不与势期而势自至势不与富期而富自至富不与贵期而贵自至贵不与骄期而骄自至骄不与罪期而罪自至罪不与死期而死自至穰侯曰善善说齐宣王出猎于社山父老相与劳王王曰父老苦矣赐父老田不租父老皆拜闾丘先生独不拜王曰父老以爲少耶赐父老无傜役先生又不拜王曰父老皆拜先生独不拜寡人得无有过乎闾丘先生对曰闻大王来游所以爲劳大王望得寿于大王望得富于大王望得贵于大王王曰天杀生有时非寡人所得与也无以寿先生仓廪虽实以备灾害无以富先生大官无缺小官卑贱无以贵先生先生对曰此非人臣所敢望也愿大王选有脩行者以爲吏平其法度如此臣少可以得寿焉振之以时无烦扰百姓如是臣可少得以富焉愿大王出令令少者敬老如是臣可少得以贵焉今大王幸赐臣田不租然则仓廪将虚也赐臣无傜役然则官府无使焉此固非臣之所敢望也齐王曰善修文成王将冠周公使祝雍祝王曰达而勿多祝雍曰使王近于仁远于佞啬于时惠于财任贤使能反质秦始皇帝旣兼天下侈靡奢泰有方士韩客侯生齐客卢生相与谋曰当今时不可以居上乐以刑杀爲威下畏罪持禄莫敢尽忠上不闻过而日骄下慑服以慢欺而取容谏者不用而失道滋甚吾党久居且爲所害乃亡去始皇闻之大怒曰吾闻诸生多爲妖言以乱黔首乃使御史悉上诸生诸生四百余人皆坑之侯生后得始皇召而见之侯生曰陛下肯听臣一言乎始皇曰若欲何言生曰今陛下奢侈失本淫佚趣末宫室台阁连属增累珠玉重宝积袭成山妇女倡优数巨万人钟鼓之乐流漫无穷舆马文饰所以自奉丽靡烂漫不可胜极黔首匮竭民力殚尽尚不自知又急诽谤严威刻下下喑上聋臣等故去臣等不惜臣之身惜陛下国之亡耳今陛下之淫万丹朱而千昆吾桀纣臣恐陛下之十亡曾不一存始皇黙然久之曰汝何不早言侯生曰陛下自贤自健上侮五帝下凌三王弃素朴就末技陛下亡征久见矣臣等恐言之无益而自爲取死故逃而不敢言今臣以必死故爲陛下陈之虽不能使陛下不亡欲使陛下自知也始皇曰吾可以变乎侯生曰刑巳成矣陛下坐而待亡耳若陛下欲更之能若尧与禹乎不然无冀也始皇喟然而叹遂释不诛魏文侯问李克曰刑罚之源安生对曰生于姧邪淫佚之行也凡姧邪之心饥寒而起淫佚者文饰之耗雕文刻镂害农事者也文绣纂组伤女功者也农事害则饥之本女功伤则寒之源也饥寒并至而能不爲姧邪者未之有也男女饰美以相矜而能无淫佚者未甞有也故上不禁技功则国贫民侈国贫民侈则贫穷者爲姧邪而富足者爲淫佚则驱民而爲邪也民巳爲邪因以法随而诛之则是爲民设陷也刑罚之起有源人主不塞其本而督其末伤国之道也文侯曰善季文子相鲁妾不衣帛马不食粟仲孙忌谏曰子爲鲁上卿妾不衣帛马不食粟人其以子爲爱且不华国也文子曰然吾观人之父母衣麤食蔬吾是以不敢且吾闻君子以德华国不闻以妾与马夫德者得于我又得于彼故可行若淫于奢侈沈于文章不能自反何以守国仲孙忌慙而退羣书治要卷第四十三羣书治要羣书治要卷第四十四羣书治要卷第四十四秘书监鉅鹿男臣魏征等奉勅撰桓子新论潜夫论桓子新论桓谭昔秦王见周室之失统丧权于诸侯故遂自恃不任人封立诸侯及陈胜楚汉咸由布衣非封君有土而并共灭秦高帝旣定天下念项王从函谷入而巳由武关到推却关修强守御内充实三军外多发屯戍设穷治党与之法重悬吿反之赏及王翁之夺取乃不犯关梁阸塞而坐得其处王翁自见以专国秉政得之卽抑重臣收下权使事无大小深浅皆断决于己身及其失之人不从大臣生焉更始帝见王翁以失百姓心亡天下旣西到京师恃民悦喜则自安乐不听纳谏臣谋士赤眉围其外而近臣反城遂以破败由是观之夫患害奇邪不一何可胜爲设防量备哉防备之善者则唯量贤智大材然后先见豫图遏将救之耳维鍼艾方药者巳病之具也非良医不能以愈人材能德行者治国之器也非明君不能以立功医无鍼药可作爲求买以行术伎不须必自有也君无材德可选任明辅不待必躬能也由是察焉则材能德行国之鍼药也其得立功効乃在君辅传曰得十良马不如得一伯乐得十利劔不如得一欧冶多得善物不如少得能知物知物者之致善珍珍益广非特止于十也言求取辅佐之术旣得之又有大难三而止善二爲世之事中庸多大材少少不胜衆一口不能与一国讼持孤特之论干雷同之计以疏贱之处逆贵近之心则万不合此一难也夫建踔殊爲非常乃世俗所不能见也又使明智图事而与衆平之亦必不足此二难也旣听纳有所施行而事未及成谗人随而恶之卽中道狐疑或使言者还受其尤此三难也智者尽心竭言以爲国造事衆间之则反见疑壹不当合遂被谮想虽有十善隔以一恶去此一止善也材能之士世所嫉妬遭遇明君乃壹兴起旣幸得之又复随衆弗与知者虽有若仲尼犹且出走此二止善也是故非君臣致密坚固割心相信动无间疑若伊吕之见用傅说通梦管鲍之信任则难以遂功竟意矣又说之言亦甚多端其欲观使者则以古之贤辅厉主欲间疏别离则以专权危国者论之盖父子至亲而人主有高宗孝巳之设及景武时栗卫太子之事忠臣高节时有龙逢比干伍员晁错之变比类衆多不可尽记则事曷可爲邪庸易知邪虽然察前世巳然之効可以观览亦可以爲戒维诸高妙大材之人重时遇咎皆欲上与贤侔而垂荣历载安肯毁名废义而爲不䡄恶行乎若夫鲁连解齐赵之金封虞卿捐万户与国相乃乐以成名肆志岂复干求便辟趍利耶览诸邪背叛之臣皆小辨贪饕之人也大材者莫有焉由是观之世间高士材能绝异者其行亲任亦明矣不主乃意疑之也如不能听纳施行其䇿虽广知得亦终无益也凡人耳目所闻见心意所知识情性所好恶利害所去就亦皆同务焉若材能有大小智略有深浅听明有闇照质行有薄厚亦则异度焉非有大材深智则不能见其大体大体者皆是当之事也夫言是而计当遭变而用权常守正见事不惑内有度量不可倾移而诳以谲异爲知大体矣如无大材则虽威权如王翁察慧如公孙龙敏给如东方朔言灾异如京君明及博见多闻书至万篇爲儒敎授数百千人祇益不知大体焉维王翁之过绝世人有三焉其智足以饰非夺是辨能穷诘说士威则震惧羣下又数阴中不快己者故羣臣莫能抗答其论莫敢干犯匡谏卒以致亡败其不知大体之祸也夫帝王之大体者则高帝是矣高帝曰张良萧何韩信此三子者皆人杰也吾能用之故得天下此其知大体之効也王翁始秉国政自以通明贤圣而谓羣下才智莫能出其上是故擧措兴事輙欲自信任不肯与诸明习者通共苟直意而发得之而用是以稀获其功効焉故卒遇破亡此不知大体者也高帝怀大智略能自揆度羣臣制事定法常谓曰庳而勿高也度吾所能行爲之宪度内疏政合于时故民臣乐悦爲世所思此知大体者也王翁嘉慕前圣之治而简薄汉家法令故多所变更欲事事効古美先圣制度而不知已之不能行其事释近趍远所尚非务故以高义退致废乱此不知大体者也高祖欲攻魏乃使人窥视其国相及诸将率左右用事者知其主名乃曰此皆不如吾萧何曹参韩信樊哙等亦易与耳遂往击破之此知大体者也王翁前欲北伐匈奴及后东击靑徐衆郡赤眉之徒皆不择良将而伹以世姓及信谨文吏或遣亲属子孙素所爱好咸无权智将帅之用猥使据军持衆当赴强敌是以军合则损士衆散走咎在不择将将与主俱不知大体者也夫言行在于美善不在于衆多岀一美言善行而天下从之或见一恶意丑事而万民违可不愼乎故易曰言行君子之枢机枢机之发荣辱之主所以动天地者也王翁刑杀人又复加毒害焉至生烧人以䤈五毒灌死者肌肉及埋之复荐覆以荆棘人旣死与木土等虽重加创毒亦何损益成汤之省纳无补于士民士民向之者嘉其有德惠也齐宣之活牛无益于贤人贤人善之者贵其有仁心也文王葬枯骨无益于衆庶衆庶悦之者其思义动之也王翁之残死人无损于生人生人恶之者以残酷示之也维此四事忽微而显着纤细而犹大故二圣以兴一君用称王翁以亡知大体与不知者远矣圣王治国崇礼让显仁义以尊贤爱民爲务是爲卜筮维寡祭祀用稀王翁好卜筮信时日而笃于事鬼神多作庙兆㓗斋祀祭牺牲殽膳之费吏卒辨治之苦不可称道爲政不善见叛天下及难作兵起无权䇿以自救解乃驰之南郊吿祷抟心言冤号兴流涕叩头请命幸天哀助之也当兵入宫日矢射交集燔火大起逃渐台下尚抱其符命书及所作威斗可谓蔽惑至甚矣淳于髠至邻家见其灶突之直而积薪在旁曰此且有火灾卽敎使更爲曲突而徙远其薪灶家不听后灾火果及积薪而燔其屋邻里并救击及灭止而亨羊具酒以劳谢救火者曲突远薪固不肯唿淳于髠飮饭智者讥之云敎人曲突远薪固无恩泽燋头烂頟反爲上客盖伤其贱本而贵末岂夫独突薪可以除害哉而人病国乱亦皆如斯是故良医医其未发而明君绝其本谋后世多损于杜塞未萌而勤于攻击巳成谋臣稀赏而鬭士常荣犹彼人殆失事之重轻察淳于髠之预言可以无不通此见微之类也王者初兴皆先建根本广立藩屏以自树党而强固国基焉是以周武王克殷未下舆而封黄帝尧舜夏殷之后及同姓亲属功臣德行以爲羽翼佐助鸿业永垂流于后嗣乃者强秦罢去诸侯而独自恃任一身子弟无所封孤弱无与是以爲帝十四岁而亡汉高祖始定天下背亡秦之短计导殷周之长道裒显功德多封子弟后虽多以骄佚败亡然汉之基本得以定成而异姓强臣不能复倾至景武之世见诸王数作乱因抑夺其权势而王伹得虚尊坐食租税故汉朝遂弱孤单特立是以王翁不兴兵领士而径取天下又怀贪功独专之利不肯封建子孙及同姓戚属爲藩辅之固故兵起莫之救助也传曰与死人同病者不可爲医与亡国同政者不可爲谋王翁行甚类暴秦故亦十五岁而亡失猎射禽兽者始欲中之恐其创不大也旣巳得之又恶其伤肉多也鄙人有得鯅酱而美之及饭恶与人共食卽小唾其中共者怒因涕其酱遂弃而伹不得食焉彼亡秦王翁欲取天下时乃乐与人分之及巳得而重爱不肯与是惜肉嗜鯅之类也昔齐桓公出见一故墟而问之或对曰郭氏之墟也复问郭氏曷爲墟曰善善而恶恶焉桓公曰善善恶恶乃所以爲存而反爲墟何也曰善善而不能用恶恶而不能去彼善人知其贵己而不用则怨之恶人见其贱己而不好则仇之夫与善人爲怨恶人爲仇欲母亡得乎乃者王翁善天下贤智材能之士皆征聚而不肯用使人懐诽谤而怨之更始帝恶诸王假号无义之人而不能去令各心恨而仇之是以王翁见攻而身死宫室烧尽更始帝爲诸王假号而出走令城郭残二王皆有善善恶恶之费故不免于祸难大灾卒使长安大都坏败爲墟此大非之行也北蛮之先与中国并历年兹多不可记也仁者不能以德来强者不能以力并也其性忿鸷兽聚而鸟散其强难屈而和难得是以圣王羁縻而不专制也昔周室衰微夷狄交侵中国不绝如线于是宣王中兴仅得复其侵地夫以秦始皇之强带甲四十万不敢窥河西乃筑长城以分之汉兴高祖见围于平城吕后时爲不䡄之言文帝时匈奴大入㷭火候骑至雍甘泉景武之间兵出数困卒不能禽制卽与之结和亲然后边甬得安中国以宁其后匈奴内乱分爲五单于甘延寿得承其弊以深德唿韩耶单于故肯委质称臣来入朝见汉家汉家得以宣德广之隆而威示四海莫不率服历世无㓂安危尚未可知而猥复侵刻匈奴往攻夺其玺绶而贬损其大臣号位变易旧常分单于爲十五是以恨恚大怒事相攻拒王翁不自非悔及遂持屈强无理多拜将率调发兵马运徙粮食财物以弹索天下天下愁恨怨苦因大扰乱竟不能挫伤一胡虏徒自穷极竭尽而巳书曰天孽可避自作孽不可活其斯之谓矣夫高帝之见围十日不食及得免脱遂无愠色诚知其往攻非务而怨之无益也今匈奴负于王翁王翁就往侵削扰之故使事至于斯岂所谓肉自生虫而人自生祸者耶其爲不急乃剧如此自作之甚者也夫异变怪者天下所常有无世而不然逢明主贤臣智士仁人则修德善政省职愼行以应之故咎殃消亡而祸转爲福焉昔大戊遭桑谷生朝之怪获中宗之号武丁有雊雉升鼎之异身享百年之寿周成王遇雷风折木之变而获反风岁熟之报宋景公有荧惑守心之忧星爲徙三舍由是观之则莫善于以德义精诚报塞之矣故周书曰天子见怪则脩德诸侯见怪则脩政大夫见怪则脩职士庶见怪则脩身神不能伤道妖亦不能害德及衰世薄俗君臣多淫骄失政士庶多邪心恶行是以数有灾异变怪又不能内自省视畏天戒而反外者谤议求问厥故惑于佞愚而以自诖误而令患祸得就皆违天逆道者也或言往者公卿重臣缺而衆人咸豫部署云甲乙当爲之后果然彼何以处知而又能与上同意乎孔子谓子贡亿则屡中令衆人能与子贡等乎余应曰世之在位人率同辈相去不甚胶着其脩善少愈者固上下所昔闻知也夫明殊者视异智均者虑侔故羣下之隐常与上同度也如昔汤武之用伊吕高宗之取傅说桓穆之授管寗由奚岂衆人所识知哉彼羣下虽好意措亦焉能真斯以可居大臣辅相者乎国家设理官制刑辟所以定姧邪又内量中丞御史以正齐毂下故常用明习者始于欲分正法而终乎侵轻深刻皆务酷虐过度欲见未尽力而求获功赏或着能立事而恶劣弱之谤是以役以箠楚舞文成恶及事成狱毕虽使皐陶听之犹不能闻也至以言语小故陷致人于族灭事诚可悼痛焉渐至乎朝廷时有忿悁闻恶弗原故令天下相放俱成惑讥有司之行深刻云下尚执重而令上得施恩泽此言甚非也夫贤吏正士爲上处事持法宜如丹靑矣是故言之当必可行也罪之当必可刑也如何苟欲阿指乎如遭上忽略不宿留而听行其事则当受强死也哀帝时待诏伍客以知皇好方道数召后坐帝事下狱狱穷讯得其宿与人言汉朝当生勇怒子如武帝者刻暴以爲先帝爲怒子非所宜言大不敬夫言语之时过差失误乃不足被以刑诛及诋欺事可无于不至罪易言大人虎变君子豹变卽以是论谕人主宁可谓曰何爲比我禽兽乎如称君之圣明与尧舜同或可怒曰何故比我于死人乎世主旣不通而辅佐执事者复随而听之顺成之不亦重爲蒙蒙乎潜夫论天地之所贵者人也圣人之所尚者义也德义之所成者智也明智之所求者学问也虽有至圣不生而智虽有至材不生而能故志曰黄帝师风后颛顼师老彭帝喾师祝融尧师务成舜师纪后禹师黑如汤师伊尹文武师姜尚周公师庶秀孔子师老聃夫此十一君者皆上圣也由待学问其智乃博其德乃硕而况于凡人乎是故工欲善其事必先利其器士欲宣其义必先读其书易曰君子以多志前言往行以畜其德是以人之有学也犹物之有治也故夏后之璜楚和之璧不琢不错不离砾石夫瑚簋之器朝祭之服其始也乃山野之木蚕茧之丝耳使巧倕加绳墨而制之以斤斧女工加五色而制之以机杼则皆成宗庙之器黼黻之章可羞于鬼神可御于王公而况君子敦贞之质察敏之才摄之以良朋敎之以明师文之以礼乐导之以诗书幽赞之以周易明之以春秋其有不济乎凡爲治之大体莫善于抑末而务本莫不善于离本而饰末夫爲国者以富民爲本以正学爲基民富乃可敎学正乃得义民贫则背善学淫则诈伪入学则不乱得义则忠孝故明君之法务此二者以爲太平基也夫富民者以农桑爲本以游业爲末百工者以致用爲本以巧饰爲末商贾者以通货爲本以鬻奇爲末三者守本离末则民富离本守末则民贫贫则阸而忘善富则乐而可敎敎训者以道义爲本以巧辨爲末辞语者以信顺爲本以诡丽爲末列士者以孝悌爲本以交游爲末孝悌以致养爲本以华观爲末人臣者以忠正爲本以媚爱爲末五者守本离末则仁义兴离本守末则道德崩愼本略末犹可也舍本务末则恶矣夫用天之道分地之利六畜生于时百物取于野此富国之本也游业末事以收民利此贫邦之源也忠信谨愼此德义之基也虚无谲诡此乱道之根也故力田所以富国也今民去农桑赴游业披採衆利聚之一门虽于私家有富然公计愈贫矣百工者所使备器也器以便事爲善以胶固爲上今工好造雕琢之器伪饰之巧以欺民取贿虽于姦工有利而国界愈病矣商贾者所以通物也物以任用爲要以坚牢爲资今竞鬻无用之货淫侈之弊以惑民取产虽于淫商有得然国计愈失矣此三者外虽有勤力富家之私名然内有损民贫国之公费故爲政者明督工商勿使淫伪困辱游业勿使擅利寛假本农而宠遂学士则民富而国平矣夫敎训者所以遂道术而崇德义也今学问之士好语虚无之事争着雕丽之文以求见异于世品人鲜识从而尚之此伤道德之实而惑蒙夫之失者也诗赋者所以颂善丑之德泄哀乐之情也故温雅以广文兴喩以尽意今赋颂之徒苟爲饶辨屈蹇之辞竞陈诬罔无然之事以索见怪于世愚夫戆士从而奇之此悖孩童之思而长不诚之言者也尽孝悌于父母正操行于闺门所以爲列士也今多务交游以结党偸势窃名以取济渡夸末之徒从而尚之此逼贞士之节而眩世俗之心者也养生顺志所以爲孝也今多违志以俭养约生以待终终没之后乃崇饰丧纪以言孝盛飨賔旅以求名诬善之徒从而称之此乱孝悌之眞行而误后生之痛者也忠正以事君信法以理下所以居官也今多姦谀以取媚玩法以便己苟得之徒从而贤之此灭贞良之行开乱危之源者也五者外虽有贤才之虚誉内有伤道德之至实凡此八者皆衰世之务而闇君之所固也国之所以治者君明也其所以乱者君闇也君之所以明者兼听也其所以闇者偏信也是故人君通必兼听则圣日广矣庸说偏信则愚日甚矣诗云先民有言询于蒭荛夫尧舜之治辟四门明四目通四聪是以天下辐凑而圣无不照故共鲧之徒也靖言庸回弗能惑也秦之二世务隐藏已而断百僚隔捐疏贱而信赵高是以听塞于贵重之臣明蔽于骄妬之人故天下溃叛弗得闻也皆知高杀莫敢言之周章至戏乃始骇阎乐进劝乃后悔不亦晚乎故人君兼听纳下则贵臣不得诬而远人不得欺也是故明君莅衆务下之言以昭外也敬纳卑贱以诱贤也其无拒言未必言者之尽用也乃惧拒无用而让有用也其无慢贱也未必其人尽贤也乃惧慢不肖而绝贤圣也是故圣王表小以厉大赏鄙以招贤然后良士集于朝下情达于君也故上无遗失之䇿官无乱法之臣此君民之所利而姧佞之所患也舜曰予违汝弼汝无面从退有后言故治国之道劝之使谏宣之使言然后君明察而治情通矣且凡骄臣之好隐贤也旣患其正义以绳己矣又耻居上位而明不及下尹居其职而䇿不出于己是以郄宛得衆而子常杀之屈原得君而椒兰搆䜛耿寿建常平而严延妬其谏谋陈汤杀郅支而匡衡挍其功由此观之处位卑贱而欲効善于君则必先与宠人爲雠矣乘旧宠沮之于内而己接贱欲自信于外此思善之君愿忠之士所以虽并生一世而终不得遇者也国之所以存者治也其所以亡者乱也人君莫不好治而恶乱乐存而畏亡然甞观上记近古巳来亡代有三秽国不数夫何故哉察其败皆由君常好其所以乱而恶其所以治憎其所与存而爱其所与亡是故虽相去百世殊俗千里然其亡征败迹若重规袭矩稽节合符故曰殷鉴不远在夏后之世夫与死人同病者不可生也与亡国同行者不可存也岂虚言哉何以知人且病以其不嗜食也何以知国之将乱以其不嗜贤也是故病家之厨非无嘉馔乃其人弗之能食故遂死也乱国之官非无贤人其君弗之能任故遂亡也故养寿之士先病服药养世之君先乱任贤是以身常安而国脉永也身之病待医而愈国之乱待贤而治治身有黄帝之术理世有孔子之经然病不愈而乱不治者非炙鍼之法误而五经之言诬也乃因之者非其人苟非其人则规不圆而矩不方绳不直而准不平钻燧不得火鼓石不下金驱马不可以追速进舟不可以渉水也凡此八者有形见物苟非其人犹尚无功则又况乎怀道以抚民氓乘六龙以御天心者哉夫理世不得眞贤譬由治病不得眞药也是故先王爲官择人必得其材功加于民德称其位此三代开国建侯所以能传嗣百世历载千数者也凡有国之君未甞不欲治也而治不世见者所任不固也世未甞无贤也而贤不得用者羣臣妬也主有索贤之心而无得贤之术臣有进贤之名而无进贤之实此所以人君孤危于上而道独抑于下也夫国君之所以致治者公也公法行则宄乱绝佞臣之所以便身者私也私术用则公法夺列士之所以建节者义也正节立则丑类代此姦臣乱吏思私之徒所以爲日夜杜隔贤君义士之间亟使不相得者也夫贤者之爲人臣不损君以奉佞不阿衆以取容不堕公以听私不挠法以吐刚其明能照姦而义不比党是以范武归晋而国姦逃华元反朝而鱼氏亡故正义之士与邪枉之人不两立而人君之取士也不能参听民氓断之聪明反徒信乱臣之说独用汚吏之言此所谓与仇选使令囚择吏者也书云谋及乃心谋及庶人孔子曰衆好之必察焉衆恶之必察焉故圣人之施舍也不必任衆亦不必专己必察彼己之谓而度之以义故擧无遗失而功无废灭也惑君则不然己有所爱则因以断正不稽于衆不谋于心苟眩于爱唯言是从此政之所以败乱而士之所以放佚者也故有周之制天子听政三公至于列士献诗庶人传语近臣尽规亲戚补察瞽史敎诲耆艾脩之而后王斟酌焉是以事行而无败也末世则不然徒信贵人骄妬之议独用宿媚蛊惑之言行丰礼者蒙愆咎论德义者见尤恶于是谀臣佞人从以诋訾之法被以议上之刑此贤士之姤困也夫诋訾之法者伐贤之斧也而骄妬之臣噬贤之狗也人君内秉伐贤之斧而外招噬贤之狗欲其至理也不亦悲乎兵之设也久矣渉历五代以迨于今国未甞不以德昌而以兵强也今兵巧之械盈乎府库孙吴之言聒乎将耳然诸将用之进战则兵败退守则城亡是何也哉彼此之情不闻乎主上胜负之数不用乎将心士卒进无利而退无畏此所以然也夫服重上嵠歩骤千里马之祸也然骐骥乐之者以御者良足爲尽力也先登陷阵赴死严敌民之祸也然节士乐之者以明君可爲効死也凡人所以肯赴死亡而不辞者非爲趍利则因以避害也无贤鄙愚智皆然顾其所利害有异耳不利显名则利厚赏也不避耻辱则避祸乱也非此四者虽圣王不能以要其臣慈父不能以必其子明主深知之故崇利显害以与下市使亲疏贵贱愚智必顺我令乃得其欲是以一且军鼓雷震旌旗并发士皆奋激竞于死敌者岂其情厌久生而乐空死哉乃义士且以徼其名贪夫且以求其赏尔今吏从军败没死公事者以十万数上不闻弔唁嗟叹之荣名下又无禄赏之厚实节士无所劝慕庸夫无所贪利此其所以人怀阻解不肯复死者也军起以来暴师五年典兵之吏将以千数大小之战岁十百合而希有功历察其败无他故焉皆将不明于变势而士不劝于死敌也其士之不能死也乃其将不能效也言赏则不与言罚则不行士进有独死之祸退蒙衆生之福此其所以临阵忘战而竞思奔北者也今观诸将旣无料敌合变之奇复无明赏必罚之信然其士又甚贫困器械不简习将恩不素结卒然有急则吏以暴发虐其士士以所屈遇敌抉此爲将吏驱怨以御雠士卒缚手以待㓂也夫将不能劝其士士不能用其兵此二者与无兵等无士无兵而欲合战其败负也理数也然故曰其败者非天之所灾将之过也人君之称莫大于明人臣之誉莫美于忠此二德者古来君臣所共愿也然明不继踵忠不万一者非必愚闇不逮而恶名也所以求之非道耳夫明据下起忠依上成二人同心则其利断金能如此者要在于明操法术而巳矣夫帝王者其利重矣其威大矣徒悬重利足以劝善徒设严威可以惩姧乃张重利以诱民操大威以驱民则擧世之人可令冒白刄而不恨赴汤火而不难岂云伹率之以共治而不宜哉若鹰野鸟也然猎夫御之犹使终日奋击而不敢怠岂有人臣而不可使尽力者哉故进忠扶危者贤不肖之所共愿也诚皆愿之而行违者常苦其道不利而有害言未得信而身败广观古来爱君忧主敢言之臣忠信未达而爲左右所鞫案更爲愚恶无状之臣者岂可胜数哉孝成终没之日不知王章之直孝哀终没之日不知王嘉之忠也后贤虽有忧君哀主之情忠诚正直之节然犹且沈吟观听是以忠臣必待明君乃能显其节良吏必得察主乃能成其功故圣人求之于己不以责下也凡爲人上法术明而赏罚必者虽无言语而势自治法术不明而赏罚不必者虽日号令然势自乱是故势治者虽委之不乱势乱者虽懃之不治也尧舜拱己无爲而有余势治也胡亥王莽驰骛而不足势乱也故曰善者求之于势弗责于人是以明王审法度而布敎令不行私以欺法不黩敎以辱命故臣下敬其言而奉其禁竭其心而称其职此由法术明也是故圣人显诸仁藏诸用神而化之使民宜之然后致其治而成其功功业効于民美誉传于世然后君乃得称明臣乃得称忠此所谓明据下作忠依上成二人同心其利断金者也人君之治莫大于道莫盛于德莫美于敎莫神于化道者所以持之也德者所以苞之也敎者所以知之也化者所以致之也民有性有情有化有俗情性者心也本也化俗者行也末也上君抚世先其本而后其末顺其心而理其行心情苟正则姦慝无所生邪意无所载矣是故上圣不务治民事而务治民心故曰听讼吾由人也必也使无讼乎导之以德齐之以礼民亲爱则无相害伤之意动思义则无姦邪之心夫若此者非法律之所使也非威刑之所强也此乃敎化之所致也圣人甚尊德礼而卑刑罚故舜先勑契以敬敷五敎而后命皐陶以五刑三居是故凡立法者非以司民短而诛过误乃以防姧恶而救祸败捡淫邪而内正道耳民蒙善化则人有士君子之心被恶政则人有怀姧乱之虑故善者之养天民也由良工之爲麴䜴也起居以其时寒温得其适则一荫之麴䜴尽美而多量其遇拙工则一荫之麴䜴皆臭败而弃捐今六合亦由一荫也黔首之属犹豆麦也变化云爲在将者耳遭良吏则皆怀忠信而履仁厚遇恶吏则皆怀姦邪而行浅薄忠厚积则致太平姧薄积则致危亡是以圣帝明王皆敦德化而薄威刑德者所以修巳也威者所以治人也民之生世也犹铄金之在鑪方圆薄厚随镕制耳是故世之善恶俗之薄厚皆在于君主诚能使六合之内擧世之人咸怀方厚之情而无浅薄之恶各奉公正之心而无姦险之虑则羲农之俗复见于兹麟龙鸾凤复畜于郊矣羣书治要卷第四十四羣书治要羣书治要卷第四十五羣书治要卷第四十五秘书监鉅鹿男臣魏征等奉勅撰政论仲长子昌言政论自尧舜之帝汤武之王皆赖明哲之佐博物之臣故皐陶陈谟而唐虞以兴伊箕作训而殷周用隆及继体之君欲立中兴之功者曷甞不赖贤哲之谋乎几天下之所以不治者常由人主承平日久俗渐弊而不寤政浸衰而不改习乱安危逸不自覩或荒耽嗜欲不恤万机或耳蔽箴诲厌伪忽眞或犹豫岐路莫适所从或见信之佐括囊守禄或疎远之臣言以贱废是以王纲纵弛于上智士鬰伊于下悲夫且守文之君继陵迟之绪譬诸乘弊车矣当求巧工使辑治之折则接之缓则契之补琢换易可复爲新新不巳用之无穷若遂不治因而乘之摧拉捌裂亦无可奈何矣若武丁之获傅说宣王之得申甫是则其巧工也今朝廷以圣哲之姿龙飞天衢大臣辅政将成断金诚宜有以满天下望称兆民之心年谷丰稔风俗未乆夫风俗者国之脉诊也不和诚未足爲休书曰虽休勿休况不休而可休乎且济时救世之术岂必体尧蹈舜然后乃治哉期于补绽决坏枝拄邪倾随形裁割取时君所能行要厝斯世于安宁之域而巳故圣人执权遭时定制歩骤之差各有云施不强人以不能背所急而慕所闻也昔孝武皇帝策书曰三代不同法所由殊路而建德一也盖孔子对叶公以来远哀公以临民景公以节礼非其不同所急异务也然疾俗人拘文牵古不达权制奇玮所闻简忽所见策不见珍计不见信夫人旣不知善之爲善又将不知不善之爲不善恶足与论家国之大事哉故每有言事颇合圣听者或下羣臣令集议之虽有可採輙见掎夺何者其顽士闇于时权安习所见殆不知乐成况可与虑始乎心闪意舛不知所云则苟云率由旧章而巳其达者或矜名嫉能耻善策不从巳出则舞笔奋辞以破其义寡不胜衆遂见屏弃虽稷契复存由将困焉斯实贾生之所以排于绛灌弔屈子以舒愤者也夫以文帝之明贾生之贤绛灌之忠而有此患况其余哉况其余哉且世主莫不愿得尼轲之伦以爲辅佐卒然获之未必珍也自非题牓其面曰鲁孔丘邹孟轲殆必不见敬信何以明其然也此二者善巳存于上矣当时皆见薄贱而莫能任用困厄削逐待放不追劳辱勤瘁爲竖子所议笑其故获也夫淳淑之士固不曲道以媚时不诡行以徼名耻鄕原之誉比周之党而世主凡君明不能别异量之士而适足受谮润之愬前君旣失之于古后君又蹈之于今是以命世之士常抑于当时而见思于后人以往揆来亦何容易向使贤不肖相去如泰山之与蚁垤策谋得失相觉如日月之与萤火虽顽嚚之人犹能察焉常患贤佞难别是非倒纷始相去如毫氂而祸福差以千里故圣君明主其犹愼之夫人之情莫不乐富贵荣华美服丽饰铿锵眩燿芬芳嘉味者也昼则思之夜则梦焉唯斯之务无须臾不存于心犹急水之归下下川之赴壑不厚爲之制度则皆侯服王食僭至尊踰天制矣是故先王之御世也必明法度以闭民欲崇隄防以御水害法度替而民散乱隄防堕而水泛溢顷者法度颇不稽古而旧号网漏吞舟故庸夫设藻梲之饰匹竖享方丈之馔下僭其上尊卑无别礼坏而莫救法堕而不恆斯盖有识之士所爲于邑而增叹者也律令虽有舆服制度然断之不自其源禁之又不密今使列肆卖侈功商贾鬻僭服百工作淫器民见可欲不能不买贾人之列户蹈踰侈矣故王政一倾普天率土莫不奢僭者非家至人吿乃时势驱之使然此则天下之患一也且世奢服僭则无用之器贵本务之业贱矣农桑勤而利薄工商逸而入厚故农夫辍耒而雕镂工女投杼而刺文躬耕者少末作者衆生土虽皆垦乂故地功不致苟无力穑焉得有年财鬰蓄而不尽出百姓穷匮而爲姦㓂是以仓廪空而囹圄实一谷不登则饥馁流死上下俱匮无以相济国以民爲根民以谷爲命命尽则根㧞根㧞则本顚此最国家之毒忧可爲热心者也斯则天下之患二也法度旣堕舆服无限婢妾皆戴瑱楴之饰而被织文之衣乃送终之家亦无法度至用輭梓黄膓多藏宝货享牛作倡高坟大寝是可忍也孰不可忍而俗人多之咸曰健子天下跋慕耻不相逮念亲将终无以奉遣乃约其供养豫修亡殁之备老亲之饥寒以事淫法之华称竭家尽业甘心而不恨穷阨旣迫迫爲盗贼拘执陷罪爲世大戮痛乎化俗之刑陷愚民也且橘柚之贡尧舜所不甞御山龙华虫帝王不以爲䙝服今之臣妾皆余黄甘而厌文绣者盖以万数矣其余称此不可胜记古者墓而不坟文武之兆与平地齐今豪民之坟巳千坊矣欲民不匮诚亦难矣是以天戚戚人汲汲外溺奢风内忧穷竭故在位者则犯王法以聚歛愚民则冒罪戮以爲健俗之坏败乃至于斯此天下之患三也承三患之弊继荒顿之緖而徒欲修旧修故而无匡改虽唐虞复存无益于治乱也昔圣王远虑深思患民情之难防忧奢淫之害政乃塞其源以绝其末深其刑而重其罚夫善堙川者必杜其源善防姦者必绝其萌昔子产相郑殊尊卑异章服而国用治岂大汉之明主曾不如小藩之陪臣在修之与不耳易曰言行君子所以动天地也仲尼曰人而无信不知其可今官之接民甚多违理苟解面前不顾先哲作使百工及从民市輙设计加以诱来之器成之后更不与直老弱冻饿痛号道路守阙吿哀终不见省历年累岁乃才给之又云逋直请十与三此逋直岂物主之罪耶不自咎责反复灭之冤抑酷痛足感和气旣尔复平弊败之物与之至有车舆故谒者㓂卖之则莫取服之则不可其余杂物略皆此辈是以百姓创艾咸以官爲忌讳遯逃鼠窜莫肯应募因乃捕之劫以威势心苟不乐则器械行沽虚费则用不周于事故曰上爲下效然后谓之敎上下相效殆如此将何以防之罚则不恕不罚则不治是以风移于诈俗易于欺狱讼繁多民好残伪爲政如此未睹其利斯皆起于典藏之吏不明爲国之体苟割胫以肥头不知胫弱亦将顚仆也礼讥聚歛之臣诗曰贪人败类盖伤之也传曰工欲善其事必先利其器旧时永平建初之际去战攻未久朝廷留意于武备财用优饶主者躬亲故官兵常牢劲精利谢蔡大仆之弩及龙亭九年之劔至今擅名天下顷主者旣不勅愼而诏书又误进入之賔贪饕之吏竞约其财用狡猾之工复盗窃之至以麻枲被弓弩米粥杂漆烧铠铁焠醯中令脆易冶孔又褊小刀牟悉钝故边民敢鬭健士皆自作私兵不肯用官器凡汉所以能制胡者徒擅铠弩之利也铠则不坚弩则不劲永失所恃矣且夫士之身苟兵钝甲耎不可依怙虽孟贲卞庄由有犹豫推此论之以小况大使三军器械皆可依阻则胆强势盛各有赴敌不旋之虑若皆弊败不足任用亦竞奋皆不避水火矣三军皆奋则何敌不尅诚宜复申明巧工旧令除进入之课复故财用虽颇爲吏工所中尚胜于自中也苟以牢利任用爲故无问其他月令曰物刻工名以覆其诚功有不当必行其罪以穷其情今虽刻名之而赏罚不能又数有赦赎主者轻翫无所惩畏夫兵革国之大事宜特留意重其法罚敢有巧诈輙行之辈罪勿以赦赎除则吏敬其职工愼其业矣昔圣王之治天下咸建诸侯以临其民国有常君君有定臣上下相安政如一家秦兼天下罢侯置县于是君臣始有不亲之舋矣我文景患其如此故令长视事至十余年居位或长子孙永久则相习上下无所窜情加以心坚意专安官乐职图虑久长而无苟且之政吏民供奉亦竭忠尽节而无壹切之计故能君臣和睦百姓康乐苟有康乐之心充于中则和气应于外是以灾害不生祸乱不作自顷以来政敎稍改重刑阙于大臣而密罔刻于下职鼎辅不思在宽之德牧牧守守逐之各竞擿微短吹毛求疵重案深诋以中伤贞良长吏或实淸廉心平行洁内省不疚不肯媚灶曲礼不行于所属私敬无废于府州郡侧目以爲负折乃选巧文猾吏向壁作条诬覆阖门摄捕妻子人情耻令妻子就逮则不迫自去且人主莫不欲豹产之臣然西门豹治邺一年民欲杀之子产相郑初亦见诅三载之后德化乃洽今长吏下车百日无他异观则州郡䁹睨待以恶意满岁寂漠便见驱逐正使豹产复在方见怨诅应时奔驰何缘得成易歌之勋垂不朽之名者哉犹冯唐评文帝之不能用李牧矣近汉世所谓良吏黄侯召父之治郡视事皆且十年然后功业乃着且以仲尼之圣由曰三年有成况凡庸之士而责以造次之効哉故夫卒成之政必有横暴酷烈之失而世俗归称谓之辨治故绌巳复进弃巳复用横迁超取不由次第是以残勐之人遂奋其毒仁贤之士劫俗爲虐本操虽异驱出一揆故朝廷不获温良之用兆民不蒙寛惠之德则百姓之命委于酷吏之手嗷嗷之怨咎归于上夫民善之则畜恶之则雠雠满天下可不惧哉是以有国有家者甚畏其民旣畏其怨又畏其罚故养之如伤病爱之如赤子兢兢业业惧以终始恐失羣臣之和以堕先王之䡄也今朝廷虽屡下恩泽之诏垂䘏民之言而法度制令甚失养民之道劳思而无功华繁而实寡必欲求利民之术则宜沛然改法有以安固长吏原其小罪阔略微过取其大较惠下而巳昔唐虞之制三载考绩三考绌陟所以表善而简恶尽臣力也汉法亦三年壹察治状擧孝廉尤异宣帝时王成爲胶东相黄覇爲颕川太守皆且十年伹就增秩赐金封关内侯以次入爲公卿然后政化大行勋垂竹帛皆先帝旧法所宜因循及中兴后上官象爲并州刺史祭彤爲辽东太守视事各十八年皆增秩中二千石近日所见或一期之中郡主易数二千石云扰波转溃溃纷纷吏民疑惑不知所谓及公卿尚书亦复如此且台阁之职尤宜简习帝时尚书伹厚加赏赐希得外补是以机事周密莫有漏洩昔舜命九官自受终于文祖以至陟方五十年不闻复有改易也圣人行之于古以致时雍文宣拟式亦至隆平若不克从是羞效唐虞而耻遵先帝也昔明王之统黎元盖济其欲而爲之节度者也凡人情之所通好则恕己而足之因民有乐生之性故分禄以頥其士制庐井以养其萌然后上下交足厥心乃静人非食不活衣食足然后可敎以礼义威以刑罚苟其不足慈亲不能畜其子况君能捡其臣乎故古记曰仓廪实而知礼节衣食足而知荣辱今所使分威权御民人理狱讼干府库者皆羣臣之所爲而其奉禄甚薄仰不足以养父母俯不足以活妻子父母者性所爱也妻子者性所亲也所爱所亲方将冻餧虽冒刄求利尚犹不避况可令临财御衆乎是所谓渴马守水饿犬护肉欲其不侵亦不几矣夫事有不疑势有不然盖此之类虽时有素富骨淸者未能百一不可爲天下通率圣王知其如此故重其禄以防其贪欲使之取足于奉不与百姓争利故其爲士者习推让之风耻言十五之计而㧞葵去织之义形矣故三代之赋也足以代其耕故晏平仲诸侯之大夫耳禄足赡五百斯非优衍之故耶昔在暴秦反道违圣厚自封宠而虏遇臣下汉兴因循未改其制夫百里长吏荷诸侯之任而食监门之禄请擧一隅以率其余一月之禄得粟二十斛钱二千长吏虽欲崇约犹当有从者一人假令无奴当复取客客庸一月千蒭膏肉五百薪炭盐菜又五百二人食粟六斛其余财足给马岂能供冬夏衣被四时祠祀賔客升酒之费乎况复迎父母致妻子哉不迎父母则违定省不致妻子则继嗣绝迎之不足相赡自非夷齐孰能饿死于是则有卖官鬻狱盗贼主守之姧生矣孝宣皇帝悼其如此乃诏曰吏不平则治道衰今小吏皆勤事奉之薄欲其不侵渔百姓难矣其益吏奉百石以下什五然尚俭隘又不上逮古赋禄虽不可悉遵宜少增益以赒其匮使足代耕自供以绝其内顾忿姧之心然后重其受取之罚则吏内足于财外惮严刑人怀羔羊之㓗民无侵枉之性矣昔周之衰也大夫无禄诗人刺之暴秦之政始建薄奉亡新之乱不与吏除三亡之失异世同术我无所鉴夏后及商覆车之䡄宜以爲戒大赦之造乃圣王受命而兴讨乱除残诛其鲸鲵赦其臣民渐染化者耳及战国之时犯罪者輙亡奔隣国遂赦之以诱还其逋逃之民汉承秦制遵而不越孝文皇帝卽位二十三年乃赦示不废旧章而巳近永平建初之际亦六七年乃壹赦命子皆老于草野穷困惩艾比之于死顷间以来岁且壹赦百姓忸轻爲姧非每迫春节徼倖之会犯恶尤多近前年一期之中大小四赦谚曰一岁再赦奴儿喑恶况不䡄之民孰不肆意遂以赦爲常俗初期望之过期不至亡命蓄积羣辈屯聚爲朝廷忧如是则劫不得不赦赦以趣姦姦以趣赦转相驱踧两不得息虽日赦之乱甫䌓耳由坐飮多发消渴而水更不得去口其归亦无终矣又践祚改元际未甞不赦每其令曰荡涤旧恶将与士大夫更始是裒巳薄先且违无改之义非所以明孝抑邪之道也昔莞子有云赦者奔马之委辔不赦者痤疽之砭石及匡衡吴汉将相之隽而皆建言不当数赦今如欲尊先王之制宜旷然更下大赦令因明谕使知永不复赦则羣下震慄莫轻犯罪纵不能然宜十岁以上乃时壹赦仲长子昌言德敎者人君之常任也而刑罚爲之佐助焉古之圣帝明王所以能亲百姓训五品和万邦蕃黎民召天地之嘉应降鬼神之吉灵者寔德是爲而非刑之攸致也至于革命之期运非征伐用兵则不能定其业姦宄之成羣非严刑峻法则不能破其党时势不同所用之数亦宜异也敎化以礼义爲宗礼义以典籍爲本常道行于百世权宜用于一时所不可得而易者也故制不足则引之无所至礼无等则用之不可依法无常则网罗当道路敎不明则士民无所信引之无所至则难以致治用之不可依则无所取正罗网当道路则不可得而避士民无所信则其志不知所定非治理之道也诚令方来之作礼简而易用仪省而易行法明而易知敎约而易从篇章旣着勿复刋剟仪故旣定勿复变易而人主临之以至公行之以忠仁壹德于恆久先之用巳身又使通治乱之大体者总纲纪而爲辅佐知稼穑之艰难者亲民事而布惠利政不分于外戚之家权不入于官竖之门下无侵民之吏京师无佞邪之臣则天神可降地祇可岀大治之后有易乱之民者安宁无故邪心起也大乱之后有易治之势者创艾祸灾乐生全也刑繁而乱益甚者法难胜避苟免而无耻也敎兴而罚罕用者仁义相厉廉耻成也任循吏于大乱之会必有恃仁恩之败用酷吏于淸治之世必有杀良民之残此其大数也我有公心焉则士民不敢念其私矣我有平心焉则士民不敢行其险矣我有俭心焉则士民不敢放其奢矣此躬行之所征者也开道涂焉起隄防焉舍我涂而不由踰隄防而横行逆我政者也诰之而知罪可使悔遏于后矣诰之而不知罪明刑之所取者也敎有道禁不义而身以先之令德者也身不能先而聪略能行之严明者也忠仁爲上勤以守之其成虽迟君子之德也谲诈以御其下欺其民而取其心虽有立成之功至德之所不贵也廉隅贞洁者德之令也流逸奔随者行之汚也风有所从来俗有所由起疾其末者刈其本恶其流者塞其源夫男女之际明别其外内远绝其声音激厉其廉耻涂塞其亏隙由尚有胷心之逸念睇盻之过视而况开其门导其径者乎今嫁娶之会捶杖以督之戏谑酒醴以趣情慾宣淫佚于广衆之中显阴私于族亲之间汚风诡俗生淫长姧莫此之甚不可不断者也汉兴以来皆引母妻之党爲上将谓之辅政而所赖以治理者甚少而所坐以危乱者甚衆妙采于万夫之望其良犹未可得而遇也况欲求之妃妾之党取之于骄盈之家徼天幸以自获其人者哉夫以丈夫之智犹不能久处公正长思利害耽荣乐宠死而后巳又况妇人之愚而望其遵巡正路谦虚节俭深图远虑爲国家校计者乎故其欲关豫朝政恇快私愿是乃理之自然也昔赵绾白不奏事于大后而受不测之罪王章陈日蚀之变而取背叛之诛夫二后不甚名爲无道之妇人犹尚若此又况吕后飞燕傅昭仪之等乎夫母之于我尊且亲于其私亲亦若我父之欲厚其父兄子弟也妻之于我爱且媟于其私亲亦若我之欲厚我父兄子弟也我之欲尽孝顺于慈母无所择事矣我之欲効恩情于爱妻妾亦无所择力矣而所求于我者非使我有四体之劳苦肌肤用之疾病也夫以此欬唾盻睇之间至易也谁能违此者乎唯不世之主抱独断绝异之明有坚刚不移之气然后可庶几其不陷没流沦耳宦竖者传言给使之臣也拚扫是爲超走是供传延房卧之内交错妇人之间又亦实刑者之所宜也孝宣之世则以弘恭爲中书令石显爲仆射中宗严明二竖不敢容错其姧心也后曁孝元常抱病而留好于音乐悉以枢机委之石显则昬迷雾乱之政起而仇忠害正之祸成矣呜唿父子之间相监至近而明闇之分若此岂不良足悲耶孝桓皇帝起自蠡吾而登至尊侯览张让之等以乱承乱政令多门权利并作迷荒帝主浊乱海内高命士恶其如此直言正谕与相摩切被诬见陷谓之党人灵皇帝登自解犊以继孝桓中常侍曹节侯览等造爲维纲帝终不寤宠之日隆唯其所言无求不得凡贪淫放纵僭凌横恣挠乱内外螫噬民化隆自顺桓之时盛极孝灵之世前后五十余年天下亦何缘得不破坏耶古之圣人立礼垂典使子孙少在师保不令处于妇女小人之间盖犹见此之良审也和神气惩思虑避风湿节飮食适嗜欲此寿考之方也不幸而有疾则鍼石汤药之所去也肃礼容居中正康道德履仁义敬天地恪宗庙此吉祥之术也不幸而有灾则克己责躬之所复也然而有祷祈之礼史巫之事者尽中正竭精诚也下世其本而爲姦邪之阶于是淫厉乱神之礼兴焉侜张变怪之言起焉丹书厌胜之物作焉故常俗忌讳可笑事时世之所遂往而通人所深疾也且夫堀地九仭以取水凿山百歩以攻金入林伐木不卜日适野刈草不择时及其搆而居之制而用之则疑其吉凶不亦迷乎简郊社慢祖祢逆时令背大顺而反求福祐于不祥之物取信诚于愚惑之人不亦误乎彼图家画舍转局指天者不能自使室家滑利子孙贵富而望其能致之于我不亦惑乎今有严禁于下而上不去非敎化之法也诸厌胜之物非礼之祭皆所宜急除者也情无所止礼爲之俭欲无所齐法爲之防越礼宜贬踰法宜刑先王之所以纪纲人物也若不制此二者人情之纵横驰骋谁能度其所极者哉表正则影直范端则器良行之于上禁之于下非元首之敎也君臣士民并顺私心又大乱之道也顷皇子皇女有夭折年未及殇爵加王主之号葬从成人之礼非也及下殇以上巳有国邑之名虽不合古制行之可也王侯者所与共受气于祖考干合而支分者也性类纯美臭味芬香孰有加此乎然而生长于骄溢之处自恣于色乐之中不闻典籍之法言不因师傅之良敎故使其心同于夷狄其行比于禽兽也长幼相効子孙相袭家以爲风世以爲俗故姓族之门不与王侯㛰者不以其五品不和睦闺门不㓗盛耶所贵于善者以其有礼义也所贱于恶者以其有罪过也今以所贵者敎民以所贱者敎亲不亦悖乎可令王侯子弟悉入大学广之以他山肃之以二物则腥臊之汚可除而芬芳之风可发矣有天下者莫不君之以王而治之以道道有大中所以爲贵也又何慕于空言高论难行之术而台榭则高数十百尺壁带加珠玉之物木土被绨锦之饰不见夫之女子成市于宫中未曾御之妇人生幽于山陵继体之君诚欲行道虽父之所兴可有所坏者也虽父之美人可有所嫁者也至若门庭足以容朝贺之会同公堂足以陈千人之坐席台榭足以览都民之有无防闼足以殊五等之尊卑宇殿高显敞而不加以雕采之巧错涂之饰是自其中也菀囿池沼百里而还使蒭荛雉菟者得时往焉随农郄而讲事因田狩以敎战上䖍郊庙下虞賔客是又自其中也嫡庶之数使从周制妾之无子与希幸者以时出之均齐恩施以广子姓使令之人取足相供时其上下通其隔旷是又自然其中也在位之人有乘柴马弊车者矣有食菽藿者矣有亲飮食之蒸烹者矣有过客不敢沽酒市脯者矣有妻子不到官舍者矣有还奉禄者矣有辞爵赏者矣莫不称述以爲淸邵非不淸邵而不可以言中也好节之士有遇君子而不食其食者矣有妻子冻餧而不纳善人之施者矣有茅茨蒿屏而上漏下湿者矣有穷居僻处求而不可得见者矣莫不叹美以爲高洁此非不高洁而不可以言中也夫世之所以高此者亦有由然先古之制休废时王之政不平直正不行诈伪独售于是世俗同共知节义之难复持也乃舍正从邪背道而驰姧彼独能介然不爲故见贵也如使王度昭明禄除从古服章不中法则诘之以典制货财不及礼则间之以志故向所称以淸邵者将欲何矫哉向所叹云高洁者欲以何厉哉故人主能使违时诡俗之行无所复剀摩困苦难爲之约无所复激切歩骤乎平夷之涂偃息乎大中之居人享其宜物安其所然后足以称贤圣之王公中和人君子矣古者君之于臣无不答拜也虽王者有变不必相因犹宜存其大者御史大夫三公之列也今不爲起非也爲太子时太傅卽位之后宜常答其拜少傅可比三公爲之起周礼王爲三公六卿钖衰爲诸侯缌衰爲大夫士疑衰及于其病时皆自问焉古礼虽难悉奉行师傅三公所不宜阙者也凡在京师大夫以上疾者可遣使修赐问之恩州牧郡守远者其死然后有弔赠之礼也坐而论道谓之三公作而行之谓士大夫论道必求高明之士干事必使良能之人非独三太三少可与言也凡在列位者皆宜及焉故士不与其言何知其术之浅深不试之事何以知其能之高下与羣臣言议者又非伹用观彼之志行察彼之才能也乃所以自弘天德益圣性也犹十五志学朋友讲习自强不息德与年进至于七十然后心从而不踰矩况于不及中规者乎而不自勉也公卿列校侍中尚书皆九州之选也而不与之从容言议谘论古事访国家正事问四海豪英琢磨珪璧染练金钖何以昭仁心于民物广令闻于天下哉人主有常不可谏者五焉一曰废后黜正二曰不节情欲三曰专爱一人四曰宠幸佞谄五曰骄贵外戚废后黜正覆其国家者也不节情欲伐其性命者也专爱一人绝其继嗣者也宠幸佞谄壅蔽忠正者也骄贵外戚淆乱政治者也此爲疾痛在于膏肓此爲倾危比于累卵者也然而人臣破首分形所不能救止也不忌初故仁也以计御情智也以严专制礼也丰之以财而勿与之位亦足以爲恩也封之以土而勿与之权亦足以爲厚也何必友年弥世惑贤乱国然后于我心乃快哉人之事亲也不去乎父母之侧不倦乎劳辱之事唯父母之所言也唯父母之所欲也于其体之不安则不能寝于其飡之不饱则不能食孜孜爲此以没其身恶有爲此人父母而憎之者也人之事君也言无小大无愆也事无劳逸无所避也其见识知也则不恃恩宠而加敬其见遗忘也则不怀怨恨而加勤安危不贰其志险易不革其心孜孜爲此以没其身恶有爲此人君长而憎之者也人之交士也仁爱笃恕谦逊敬让忠诚发乎内信效着乎外流言无所受爱憎无所偏幽闲攻人之短会友述人之长有负我者我又加厚焉有疑我者我又加信焉患难必相及行潜德而不有立潜㓛而不名孜孜爲此以没其身恶有与此人交而憎之者也故事亲而不爲亲所知是孝未至者也事君而不爲君所知是忠未至者也与人交而不爲人所知是信义未至者也父母怨咎人不以正巳审其不然可违而不报也父母欲与人以官位爵禄而才实不可可违而不从也父母欲爲奢泰侈靡以适心快意可违而不许也父母不好学问疾子孙之爲之可违而学也父母不好善士恶子孙交之可违而友也士友有患故待巳而济父母不欲其行可违而往也故不可违而违非孝也可违而不违亦非孝也好不违非孝也好违亦非孝也其得义而巳也昔高祖诛秦项而陟天子之位光武讨篡臣而复巳亡之汉皆受命之圣主也萧曹丙魏平勃霍光之等夷诸吕尊大宗废昌邑而立孝宣经纬国家鎭安社稷一代之名臣也二主数子之所以震威四海布德生民建功立业流名百世者唯人事之尽耳无天道之学焉然则王天下作大臣者不待于知天道矣所贵乎用天之道者则指星辰以授民事顺四时而兴功业其大略吉凶之祥又何取焉故知天道而无人略者是巫医卜祝之伍下愚不齿之民也信天道而背人事者是昬乱迷惑之主覆国亡家之臣也问者曰治天下者壹之乎人事抑亦有取诸天道也曰所取于天道者谓四时之宜也所壹于人事者谓治乱之实也周礼之冯相保章其无所用耶曰大备于天人之道耳是非治天下之本也是非理生民之要也曰然则本与要奚所存耶曰王者官人无私唯贤是亲勤䘏政事屡省功臣赏钖期于功劳刑罚归乎罪恶政平民安各得其所则天地将自从我而正矣休祥将自应我而集矣恶物将自舍我而亡矣求其不然乃不可得也王者所官者非亲属则宠幸也所爱者非美色则巧佞也以同异爲善恶以喜怒爲赏罚取乎丽女怠乎万机黎民冤枉类残贼虽五方之兆不失四时之礼断狱之政不违冬日之期蓍龟积于庙门之中牺性羣丽碑之间冯相坐台上而不下祝史伏坛旁而不去犹无益于败亡也从此言之人事爲本天道爲末不其然与故审我巳善而不复恃乎天道上也疑我未善引天道以自济者其次也不求诸己而求诸天者下愚之主也令夫王者诚忠心于自省专思虑于治道自省无愆治道不谬则彼嘉物之生休祥之来是我汲井而水出爨灶而火燃者耳何足以爲贺者耶故欢于报应喜于珍祥是劣者之私情未可谓大上之公德也羣书治要卷第四十五羣书治要羣书治要卷第四十六羣书治要卷第四十六秘书监鉅鹿男臣魏征等奉勅撰申鉴中论典论申鉴荀悦夫道之大本仁义而巳五典以经之羣籍以纬之前鉴旣明后复申之故古之圣王其于仁义也申重无巳笃厚无疆谓之申鉴天作道皇作极臣作辅民作基制度以纲之事业以纪之先王之政一曰承天二曰正身三曰任贤四曰恤民五曰明制六曰立业承天惟允正身惟恒任贤惟固恤民惟勤明制惟典立业惟敦是谓政体致治之术先屏四患乃崇五政一曰伪二曰私三曰放四曰奢伪乱俗私坏法放越䡄奢败制四者不除则政无由行矣俗乱则道荒虽天地不得保其性矣法坏则世倾虽人主不得守其度矣䡄越则礼亡虽圣人不得全其行矣制败则欲肆虽四表不能充其求矣是谓四患兴农桑以养其生审好恶以正其俗宣文敎以章其化立武备以秉其威明赏罚以统其法是谓五政民不畏死不可惧以罪民不乐生不可劝以善虽使卨布五敎咎繇作士政不行焉故在上者先丰民财以定其志帝耕籍田后桑蚕宫国无游民野无荒业财不虚用力不妄加以周民事是谓养生君子之所以动天地应神明正万物而成王治者必本乎眞实而巳故在上者审则仪道以定好恶善恶要于功罪毁誉放于准验听言责事擧名察实无或诈伪淫巧以荡衆心故事无不核物无不功善无不显恶无不彰俗无姦怪民无淫风百姓上下覩利害之存乎己也故肃恭其心愼脩其行有罪恶者无徼幸无罪过者不忧惧请谒无所行货赂无所用则民志平矣是谓正俗君子以情用小人以刑用荣辱者赏罚之精华也故礼敎荣辱以加君子治其情也桎梏鞭朴以加小人治其刑也君子不犯辱况于刑乎小人不忌刑况于辱乎若夫中人之伦则刑礼兼焉敎化之废推中人而坠于小人之域敎化之行引中人而纳于君子之涂是谓彰化小人之情缓则骄骄则恣急则叛叛则谋乱安则思欲非威强无以惩之故在上者必有武备以戒不虞以遏㓂虐安居则寄之内政有事则用之军旅是谓秉威赏罚政之柄也明赏必罚审信愼令赏以劝善罚以惩恶人主不妄赏非徒爱其财也赏妄行则善不劝矣不妄罚非徒矜其人也罚妄行则恶不惩矣赏不劝谓之止善罚不惩谓之纵恶在上者能不止下爲善不纵下爲恶则国治矣是谓统法四患旣蠲五政旣立行之以诚守之以固简而不怠疏而不失无爲爲之使自施之无事事之使自忧之不肃而成不严而治垂拱揖让而海内平矣是谓爲政之方惟恤十难以任贤能一曰不知二曰不求三曰不任四曰不终五曰以小怨弃大德六曰以小过黜大功七曰以小短掩大美八曰以干讦伤忠正九曰以邪说乱正度十曰以谗嫉废贤能是谓十难十难不除则贤臣不用贤臣不用则国非其国也惟审九风以定国常一曰治二曰衰三曰弱四曰乖五曰乱六曰荒七曰叛八曰危九曰亡君臣亲而有礼百僚和而不同让而不争勤而不怨无事唯职是司此治国之风也礼俗不一职位不重小臣咨度庶人作议此衰国之风也君好谦臣好逸士好游民好流此弱国之风也君臣争明朝廷争功士大夫争名庶人争利此乖或之风也上多欲下多端法不定政多门此乱国之风也以侈爲博以伉爲高以滥爲通遵礼谓之劬守法谓之固此荒国之风也以苛爲察以利爲公以割下爲能以附上爲忠此叛国之风也上下相疏内外相疑小臣争宠大臣争权此危国之风也上不访下下不谏上妇言用私政行此亡国之风也惟督五赦以绥民中一曰原心二曰明德三曰劝功四曰裒化五曰权计凡先王之攸赦必是族也非是族焉刑兹无赦有一言而可常行者恕也一行而可常履者正也恕者仁之术也正者义之要也至矣哉或曰圣王以天下爲乐乎曰否圣王以天下爲忧天下以圣王爲乐凡主以天下爲乐天下以凡主爲忧圣王屈巳以申天下之乐凡主申巳以屈天下之忧申天下之乐故乐亦报之屈天下之忧故忧亦及之天之道也治世之臣所贵乎顺者三一曰心顺二曰职顺三曰道顺衰世之臣所贵乎顺者三一曰体顺二曰辞顺三曰事顺治世之顺眞顺也衰世之顺则生逆也体苟顺则逆节辞苟顺则逆忠事苟顺则逆道下有忧民则上不尽乐下有饥民则上不备膳下有寒民则上不具服故足寒伤心民忧伤国或曰三皇之民至敦也其治至淸也天性乎曰皇民敦秦民弊时也山民朴市民玩处也桀纣不易民而乱汤武不易民而治政也皇民寡寡斯敦皇治纯纯斯淸矣唯性不求无益之物不畜难得之货节华丽之餝退利进之路则民俗淸矣简小忌去淫祀绝奇怪则妖伪息矣致精诚求诸巳正大事则神明应矣放邪说绝淫智抑百家崇圣典则道义定矣去浮华擧功实绝末技周本务则事业脩矣尚主之制非古也釐降二女陶唐之典归妹元吉帝乙之训王姬归齐宗周之礼也以阴乘阳违天也以妇凌夫违人也违天不祥违人不义古者天子诸侯有事必吿于庙有二史右史记事左史记言事爲春秋言爲尚书君擧必记臧否成败无不存焉下及士庶苟有茂异咸在载籍或欲显而不得欲隐而名章得失一朝荣辱千载善人劝焉淫人惧焉故先王重之以副赏罚以辅法敎宜于今者官以其方各书其事岁尽则集之于尚书各备史官使掌其典君子有三鉴鉴乎前鉴乎人鉴乎镜前惟训人惟贤镜惟明商德之衰不鉴于禹汤也周秦之弊不鉴于羣下也侧弁垢颜不鉴于明镜也故君子惟鉴之务焉不任所爱之谓公唯义是从之谓明齐桓公中材也夫能成功业由有异焉者矣妾媵盈宫非无爱幸也羣臣盈朝非无亲近也然外则管仲射巳卫姬色衰非爱也任之也然后知非贤不可任非智不可从也夫此之擧弘矣哉膏肓纯白二竖不生兹谓心宁省闼淸诤嬖孽不作兹谓主平夫膏肓近心而处阨针之不逮药之不中攻之不可二竖藏焉是谓笃患故治身治国者唯是之畏或曰爱民如子仁之至乎曰未也爱民如身仁之至乎曰未也汤祷桑林邾迁于绎景祀于旱可谓爱民矣曰何重民而轻身也曰人主承天命以养民者也民存则社稷存人亡则社稷亡故重民者所以重社稷而承天命也或问曰孟轲称人皆可以爲尧舜其信矣乎曰人非下愚则可以爲尧舜矣冩尧舜貌同尧之性则否服尧之制行尧之道则可矣行之于前则古之尧舜也行之于后则今之尧舜也或曰人皆可以爲桀纣乎曰行桀纣之事是桀纣也尧舜桀纣之事常并存于世唯人所用而巳人主之患常立于二难之间在上而国家不治是难也治国家则必勤身苦思矫情以从道是难也有难之难闇主取之无难之难明主居之人臣之患常立于二罪之间在职而不尽忠直之道罪也尽忠直之道焉则必矫上拂下罪也有罪之罪邪臣由之无罪之罪忠臣致之人臣有三罪一曰导二曰阿失三曰尸宠以非先上谓之导从上之非谓之阿见非不言谓之尸导臣诛阿臣刑尸臣绌忠有三术一曰防二曰救三曰戒先其未然谓之防也发而进谏谓之救也行而责之谓之戒也防爲上救次之戒爲下或问天子守在四夷有诸曰此外守也天子之内守在身曰何谓也曰至尊者其攻之者衆焉故便僻御侍攻人主而夺其财近幸妻妾攻人主而夺其宠逸游伎艺攻人主而夺其志左右小臣攻人主而夺其行不令之臣攻人主而夺其事是谓内㓂自古失道之君其见攻者衆矣小者危身大者亡国鲧共工之徒攻尧仪狄攻禹弗能克故唐夏平南之威攻文公申侯伯攻恭王不能克故晋楚兴万衆之㓂凌疆场非患也一言之㓂袭于膝下患之甚矣八域重译而献珍非宝也腹心之人匍匐而献善宝之至矣故明主愼内守除内㓂而重内宝君子所恶乎异者三好生事也好生奇也好变常也好生事则多端而动衆好生奇则离道而惑俗好变常则轻法而乱度故名不贵苟传行不贵苟难纯德无慝其上也伏而不动其次也动而不行行而不远远而能复又其次也其下远而巳矣中论徐干慌其瞻视轻其辞令而望民之则我者未之有也莫之则者必慢之者至矣小人见慢而致怨乎人患巳之卑而不思其所以然哀哉是故君子敬孤独而愼幽微虽在隐翳鬼神不得见其隙况于游宴乎君子口无戏谑之言言必有防身无戏谑之行行必有捡言必有防行必有捡虽妻妾不可得而黩也虽朋友不可得而狎也是以不愠怒而敎行于闺门不谏谕而风声化乎鄕党传称大人正巳而物正者盖此之谓也徒以匹夫之居犹然况得志而行于天下乎故唐帝允恭克让光被四表成汤不敢怠遑而掩有九域文王祇畏而造彼区夏也民心莫不有治道至于用之则异矣或用乎人或用乎巳用乎巳者谓之务本用乎人者谓之追末君子之治之也先务其本故德建而怨寡小人之治之也先追其末故功废而雠多夫见人而不自见者谓之蒙闻人而不自闻者谓之聩虑人而不自虑者谓之瞀故明莫大于自见聪莫大于自闻叡莫大于自虑此三者擧之甚轻行之甚迩而人莫之知也故知者擧甚轻之事以任天下之重行甚迩之路以穷天下之远故位弥高基弥固胜弥衆受弥广君子之于己也无事而不惧焉我之有善惧人之未吾好也我之有不善惧人之必吾恶也见人之善惧我之不能脩也见人之不善惧我之必若彼也故君子不恤年之将衰而忧志之有倦不寑道焉不宿义焉言而不行斯寑道矣行而不时斯宿义矣是故君子之务以行前言也民之过在于哀死而不爱生悔往而不愼来善语乎巳然好争乎遂事堕今日而懈于后旬如斯以及于老故孔子抚其心曰师吾欲闻彼将以改此也闻彼而不以改此虽闻何益小人朝爲而夕求其成坐施而立望其及行一日之善而问终身之誉誉不至则曰善无益矣遂疑圣人之言背先王之敎存其旧术顺其常好是以身辱名贱而永爲人役也人之爲德其犹器欤器虚则物注满则止焉故君子常虚其心志恭其容貌不以逸羣之才加乎衆人之上视彼犹贤自视犹不肖也故人愿吿之而不厌诲之而不倦君子之于善道也大则大识之小则小识之善无大小咸载于心然后擧而行之我之所有旣不可夺而我之所无又取于人是以功常前人而人后之也故夫才敏过人未足贵也博辨过人未足贵也勇决过人未足贵也君子之所贵者迁善惧其不及改恶恐其有余故孔子曰颜氏之子其殆庶几乎有不善未甞不知知之未甞复行夫恶犹疾也攻之则日益悛不攻则日甚故君子之相求也非特与善也将以攻恶也恶不废则善不兴自然之道也先民有言人之所难者二乐知其恶者难以恶吿人者难夫唯君子然后能爲己之所难能致人之所难也夫酒食人之所爱也而人相见莫不进焉不吝于所爱者以彼之嗜之也使嗜忠言甚于酒食人岂其爱之乎故忠言之不出以未有嗜之者也诗云匪言不能胡其畏忌目也者远察天际而不能近见其眦心亦如之君子诚知心之似目也是以务鉴于人以观得失故视不过垣墻之里而见邦国之表听不过阈𣙗之内而闻千里之外因人之耳目也人之耳目尽爲我用则我之聪明无敌于天下矣是谓人一之我万之人塞之我通之故其高不可爲员其广不可爲方先王之礼左史记事右史记言师瞽诵诗庶僚箴诲器用载铭筵席书戒月考其爲岁会其行所以自供正也昔卫武公年过九十犹夙夜不怠思闻训道命其羣臣曰无谓我老耄而舍我必朝夕交戒我凡兴国之君未有不然者也下愚反此道以爲己旣仁矣知矣神明矣何求乎衆人是以辜罪昭着腥德发闻百姓伤心鬼神怨痛若有吿之者则曰斯事也徒生乎子心出乎子口于是刑焉戮焉辱焉不然则曰与我异德故也未达我道故也又安足责是巳之非遂初之谬至于身危国亡可痛矣巳事莫贵乎有验言莫弃乎无征言之未有益也不言未有损也水之寒也火之热也金石之坚刚也彼数物未甞有言而人莫不知其然者信着乎其体也使吾所行之信若彼数物谁其疑我哉今不信吾所行而怨人之不信己犹敎人执鬼缚魅而怨人之不得也惑亦甚矣孔子曰欲人之信己则微言而笃行之笃行之则用日久用日久则事着明事着明则有目者莫不见也有耳者莫不闻也其可诬乎故根深而枝叶茂行久而名誉远人情也莫不恶谤而卒不免乎谤其故何也非爱智力而不巳之也巳之之术反也谤之爲名也逃之而愈至拒之而愈来讼之而愈多明乎此则君子不足爲也闇乎此则小人不足得也帝舜屡省禹拜昌言明乎此者也厉王加戮吴起刺之闇乎此者也夫人也皆书名前策着形列图或爲世法或爲世戒可不愼欤夫闻过而不改谓之丧心思过而不改谓之失体失体丧心之人祸乱之所及也君子舍㫋君子不友不如己者非羞彼而大我也不如己者须己愼者也然则扶人不暇将谁相我哉吾之偾也亦无日矣故坟庳则水纵友邪则巳僻是以君子愼所友孔子曰居而得贤友福之次也夫贤者言足听貌足象行足法加乎善㢡人之美而好摄人之过其不隐也如影其不讳也如响故我之惮之若严君在堂而神明处室矣虽欲爲不善其敢乎夫利口者心足以见小数言足以尽巧辞给足以应切问难足以断俗疑然而好说不倦谍谍如也夫类族辨物之士者寡而愚闇不达之人者多孰知其非乎此其所以无用而不见废也至贱而不见遗也先王之法析言破律乱名改作行僻而坚言伪而辨者杀之爲其疑衆惑民而浇乱至道也古之制爵禄也爵以居有德禄以养有功功大者其禄厚德远者其爵尊功小者其禄薄德近者其爵卑是故观其爵则别其人之德见其禄则知其人之功不待问之也古之君子贵爵禄者盖以此也爵禄者先王所重也爵禄之贱也由处之者不宜也贱其人斯贱其位矣其贵也由处之者宜之也贵其人斯贵其位矣黻衣绣裳君子之所服爱其德故美其服也暴乱之君非无此服民弗美也位也者立德之机也势也者行义之杼也圣人蹈机握杼织成天地之化使万物顺焉人伦正焉六合之内各充其愿其爲大宝不亦宜乎夫登高而建旌则所示者广矣顺风而奋铎则所闻者远矣非旌色之益明非铎声之益长所託者然也况居富贵之地而行其政令者也人君之大患也莫大乎详于小事而略于大道察于近物而暗于远数自古及今未有如此而不亡也详于小事察于近物者谓耳听于丝竹歌谣之和目明乎雕琢采色之章口给乎辨慧切对之辞心通乎短言小说之文手习乎射御书数之功体比乎俯仰般旋之容凡此数者观之足以尽人之心学之足以勤人之思且先王之末敎也非有小才智则亦不能爲也是故能之者莫不自悦乎其事而无取于人皆以不能故也夫君居南面之尊秉杀生之权者其势固足巳胜人矣而加之以胜人之能怀足巳之心谁敢犯之者乎以匹夫行之犹莫敢规也而况于人君哉故罪恶若山而己不见谤声若雷而己不闻岂不甚乎夫小事者味甘而大道者醇淡而近物者易验而远数者难効非大明君子则不能兼通也故皆惑于所甘而不能至乎所淡炫于所易而不能及于所难是以治君世寡而乱君世多也故人君之所务者其在大道远数乎大道远数者谓仁足以覆焘羣生惠足以抚养百姓明足以照见四方智足以统理万物权足以应变无端义足以阜生财用威足以禁遏姧非武足以平定祸乱详于听受而审于官人达于废兴之源通于安危之分如此则君道毕矣今使人君视如离娄听如师旷御如王良射如夷羿书如史籀计如隷首走追驷马力折门键有此六者可谓善于有司之职何益于治乎无此六者可谓乏于有司之职何增于乱乎必以废仁义妨道德矣何则小器不能兼容治乱又不系于此而中才之人所好也昔潞丰舒晋智伯瑶之亡皆怙其三材恃其五贤而以不仁之故也故人君多伎艺好小智而不通于大道者祇足以拒谏者之说而钳忠直之口也祇足以追亡国之迹而背安家之䡄也不其然耶不其然耶帝者昧旦而视朝南面而听天下将与谁爲之岂非羣公卿士欤故大臣不可以不得其人也大臣者君股肱耳目也所以视听也所以行事也先王知其如是故博求聪明叡哲君子措诸上位使执邦之政令焉执政聪明叡哲则其事擧其事擧则百僚莫不任其职百僚莫不任其职则庶事莫不致其治庶事莫不致其治则九牧之人莫不得其所故书曰元首明哉股肱良哉庶事康哉凡亡国之君其朝未甞无致治之臣也其府未甞无先王之书也然而不免乎亡者何也其贤不用其法不行也苟书法而不行其事爵贤而不用其道则法无异于路说而贤无异于木主也昔桀奔南巢纣踣于京厉流于彘幽灭于戏当是时也三后之典尚在而良谋之臣犹存也下及春秋之世楚有伍擧左史倚相右尹子革而灵王丧师卫有大叔仪公子鱄蘧伯玉而献公出奔晋有赵宣孟范武子而灵公被弑鲁有子家羁叔孙婼而昭公野死齐有晏平仲南史氏而庄公不免弑虞虢有宫之奇舟之侨而二公绝祀由是观之苟不用贤虽有无益也然彼亦知有马必待乘之然后远行有医必待使之而后愈疾至于有贤则不知必待用之而后兴治也且六国之君虽不用贤及其致人也犹修礼尽意不敢侮慢也至于王莽旣不能用及其致之也尚不能言莽之爲人内实姧邪外慕古义亦聘求名儒征命术士政烦敎虐无以致之于是脇之以峻刑威之以重戮贤者恐惧莫敢不至徒张设虚名以夸海内莽亦卒以灭亡且莽之爵人也其实囚之也囚人者非必着桎梏置之囹圄之谓也拘系之愁忧之之谓也使在朝之人欲进则不得陈其谋欲退则不得安其身是则以纶组爲绳索以印佩爲钳鉄也小人虽乐之君子则以爲辱矣故明主之得贤也得其心也非谓得其躯也苟得其躯而不论其心斯与笼鸟槛兽未有异也则贤者之于我也亦犹怨雠岂爲我用哉日虽班万钟之禄将何益欤故苟得其心万里犹近苟失其心同衾爲远今不脩所以得贤者之心而务脩所以执贤者之身至于社稷顚覆宗庙废绝岂不哀哉孙子曰人主之患不在于言不用贤而在于诚不用贤言用贤者口也郄贤者行也口行反而欲贤者之进不肖之退不亦难乎善哉言也故人君苟脩其道义昭其德音愼其威仪审其敎令刑无颇类惠泽播流百官乐职万民得所则贤者仰之如天地爱之如其亲乐之如埙篪歆之如兰芳故其归我也犹决壅导滞注之大壑何不至之有乎苟麤秽暴虐香馨不登谗邪在侧杀戮不辜宫馆崇侈妻妾无度淫乐日纵征税繁多财力匮竭怨丧盈野矜巳自得谏者被诛外内震骚远近怨悲则贤者之视我容貌如蝄蜽台殿如狴牢采服如衰绖歌乐如号哭酒醴如涤肴馔如粪土衆事擧措每无一善彼之恶我也如是其肯至哉今不务明其义而徒设其禄可以获小人难以得君子君子者行不苟合立不易方不以天下枉道不以乐生害仁安可以禄诱哉虽强缚执之而不获巳亦杜口佯愚苟免不暇国之安危将何赖政之大纲有二赏罚之谓也人君明乎赏罚之道则治不难矣赏罚者不在于必重而在于必行必行则虽不重而民肃必不行也则虽重而民怠故先王务赏罚之必行也夫当赏者不赏则爲善者失其本望而疑其所行当罚者不罚则爲恶者轻其国法而怙其所守苟如是也虽日用斧钺于市而民不去恶矣日赐爵禄于朝而民不兴善矣是以圣人不敢以亲戚之恩而废刑罚不敢以怨雠之忿而留庆赏夫何故哉将以有救也故司马法曰赏罚不踰时欲使民速见善恶之报也踰时且犹不可而况废之者乎赏罚不可以疏亦不可以数数则所及者多疏则所漏者多赏罚不可以重亦不可以轻赏轻则不劝罚轻则不惧赏重则民徼幸罚重则民无聊故先王明恕以听之思中以平之而不失其节也夫赏罚之于万人犹辔策之于驷马也辔策之不调非徒迟速之分也至于覆车而摧辕赏罚之不明非徒治乱之分也至于灭国而丧身可不愼乎可不愼乎天地之间含气而生者莫知乎人人情之至痛莫过乎丧亲夫创巨者其日久痛甚者其愈迟故圣王制三年之服所以称情而立文爲至痛极也自天子至于庶人莫不由之帝王相传未有知其所从来者及孝文皇帝天姿谦让务崇简易其将弃万国乃顾臣子令勿行久丧巳葬则除之将以省烦劳而宽羣下也观其诏文唯欲施乎己而巳非爲汉室创制丧礼而传之于来世也后人遂奉而行焉莫之分理至乎显宗圣德钦明深照孝文一时之制又惟先王之礼不可以久违是以世祖徂崩则斩衰三年孝明旣没朝之大臣徒以己之私意忖度嗣君之必贪速除也检之以大宗遗诏不惟孝子之心哀慕未歇故令圣王之迹陵迟而莫遵短丧之制遂行而不除斯诚可悼之甚者也滕文公小国之君耳加之生周之末世礼敎不行犹能改前之失咨问于孟轲而服丧三年岂况大汉配天之主而废三年之丧岂不惜哉且作法于仁其弊犹薄道隆于己历世则废况以不仁之作宣之于海内而望家有慈孝民德归厚不亦难乎诗曰尔之敎矣民胥放矣圣主若以游宴之间超然远思览周公之旧章咨显宗之故事感蓼莪之笃行恶素冠之所刺发复古之德音改大宗之权令事行之后永爲典式传示万代不刋之道也昔之圣王制爲礼法贵有常尊贱有等差君子小人各司分职故下无潜上之愆而人役财力能相供足也往昔海内富民及工商之家资财巨万役使奴婢多者以百数少者以十数斯岂先王制礼之意哉夫国有四民不相干黩士者劳心工农商者劳力劳心之谓君子劳力之谓小人君子者治人小人者治于人治于人者食人治人者食于人百王之达义也今夫无德而居富之民宜治于人且食人者也役使奴婢不劳筋力目喩頥指从容垂拱虽怀忠信之士读圣哲之书端委执笏列在朝位者何以加之且今之君子尚多贫匮家无奴婢旣其有者不足供事妻子勤劳躬自爨烹其故何也皆由罔利之人与之竞逐又有纡靑拖紫并兼之门使之然也夫物有所盈则有所缩圣人知其如此故裒多益寡称物平施动爲之防不使过度是以治可致也爲国而令廉让君子不足如此而使贪人有余如彼非所以辨尊卑等贵贱贱财利尚道德也今太守令长得称君者以庆赏刑威咸自己出也民畜奴婢或至数百庆赏刑威亦自己出则与郡县长史又何以异夫奴婢虽贱俱含五常本帝王良民而使编户小人爲己役哀穷失所犹无吿诉岂不枉哉今自斗食佐吏以上至诸侯王皆治民人者也宜畜奴婢农工商及给趍走使令者皆劳力躬作治于人者也宜不得畜昔孝哀皇帝卽位师丹辅政建议令畜田宅奴婢者有限时丁傅用事董贤贵宠皆不乐之事遂废覆夫师丹之徒皆前朝知名大臣患疾并兼之家建纳忠信爲国设禁然爲邪臣所抑卒不施行岂况布衣之士而欲唱议立制不亦远乎典论何进灭于吴匡张璋袁绍亡于审配郭图刘表昬于蔡瑁张允孔子曰佞人殆信矣古事巳列于载籍聊复论此数子以爲后之监诫作姦谗中平之初大将军何进弟车骑苗并开府近士吴匡张璋各以异端有宠于进而苗恶其爲人匡璋毁苗而称进进闻而嘉之以爲一于己后灵帝崩进爲宦者韩悝等所害匡璋忌苗遂劫进之衆杀苗于北阙而何氏灭矣昔郑昭公杀于渠弥鲁隐公死于羽父苗也能无及此乎夫忠臣之事主也尊其父以重其子奉其兄以敬其弟故曰爱其人者及其屋乌况乎骨肉之间哉而进独何嘉焉袁绍之子谭长而慧尚少而美绍妻爱尚数称其才绍亦雅奇其貌欲以爲后未显而绍死别驾审配护军逢纪宿以骄侈不爲谭所善于是外顺绍妻内虑私害矫绍之遗命奉尚爲嗣颕川郭图辛评与配纪有隙惧有后患相与依谭盛陈嫡长之义激以绌降之辱劝其爲乱而谭亦素有意焉与尚亲振干戈欲相屠裂王师承天人之符应以席卷乎河朔遂走尚枭谭禽配馘图二子旣灭臣无余绍遇因运得收英雄之谋假士民之力东苞巨海之实西擧全晋之地南阻白渠黄河北有劲弓胡马地方二千里衆数十万可谓威矣当此之时无敌于天下视覇王易于覆手而不能抑遏愚妻显别嫡庶婉恋私爱宠子以貌其后败绩丧师身以疾死邪臣饰姦二子相屠坟土未干而宗庙爲墟其误至矣刘表长子曰琦表始爱之称其类巳久之爲少子琮纳后妻蔡氏之姪至蔡氏有宠其弟蔡瑁表甥张允并幸于表惮琦之长欲图毁之而琮日睦于蔡氏允瑁爲之先后琮之有善虽小各闻有过虽大必蔽蔡氏称美于内瑁允叹德于外表日然之而琦益疏矣出爲江夏太守监兵于外瑁允阴司其过阙随而毁之美无显而不掩阙无微而不露于是表忿怒之色日发诮让之书日至而琮坚爲嗣矣故曰容刀生于身疏积爱出于近习岂谓是耶昔泄柳申详无人乎穆公之侧则不能安其身君臣则然父子亦犹是乎后表疾病琦归省疾琦素慈孝瑁允恐其见表父子相感更有託后之意谓曰将军命君抚临江夏爲国东藩其任至重今释衆而来必见谴怒伤亲之欢以增其疾非孝敬也遂遏于户外使不得见琦流涕而去士民闻而伤焉虽易牙杜宫竖牛虚器何以加此琦岂忌晨凫北犬之献乎隔户牖而不达何言千里之中山嗟乎父子之间可至是也表卒琮竟嗣立以侯与琦琦怒投印伪辞奔丧内有讨瑁允之意会王师巳临其郊琮擧州请罪琦遂奔于江南昔伊戾费忌以无宠而作谗江充焚丰以负罪而造蛊高斯之诈也贪权躬宠之罔也欲贵皆近取乎骨肉之间以成其凶逆悲夫匡璋配图瑁允之徒固未足多怪以后监前无不烹𦵔夷灭爲百世戮试然犹昧于一往者姦利之心笃也其谁离父子隔昆弟成姦于朝制事于须臾皆缘厓隙以措意託气应以发事挟宜愠之成画投必忿之常心势如憞怒应若发机虽在圣智不能自免况乎中材之人若夫爰盎之谏淮南田叔之救梁孝杜邺之绐二王安国之和两主仓唐之称诗史丹之引过周昌犯色以廷争叔孙切谏以陈诫三老抗疏以理冤千秋託灵以寤主彼数公者或显德于前朝或扬声于上世或累迁而登相或受金于帝室其言旣酬福亦随之斯可谓善处骨肉之间矣三代之亡由乎妇人故诗刺艳女书诫哲妇斯巳着在篇籍矣近事之若此者衆或在布衣细人其失不足以败政乱俗至于二袁过窃声名一世豪士而术以之失绍以之灭斯有国者所宜愼也是以录之庶以爲诫于后作内诫古之有国有家者无不患贵臣擅朝宠妻专室故女无美恶入宫见妬士无贤愚入朝见嫉夫宠幸之欲专爱擅权其来尚矣然莫不恭愼于明世而恣睢于间时者度主以行志也故龙阳临钓而泣以塞美人之路郑袖伪隆其爱以残魏女之貌司隷冯方女国色也世乱避地扬州袁术登城见而悦之遂纳焉甚爱幸之诸妇害其宠绐言将军贵人有志节当时涕泣示忧愁必长见敬重冯氏女以爲然后见术輙垂涕术果以爲有心志益哀之诸妇因是共绞悬之庙梁言自杀术诚以爲不得志而死厚加殡歛袁绍妻刘氏甚妬忌绍死僵尸未殡宠妾五人妻尽杀之以爲死者有知当复见绍乃髠头墨面以毁其形追妬亡魂戮及死人恶妇之爲一至是哉其少子尚又爲尽杀死者之家嫔说恶母蔑死先父行暴逆忘大义灭其宜矣绍听顺妻意欲以尚爲嗣又不时决定身死而二子争国擧宗涂地社稷爲墟上定冀州屯邺舍绍之第余亲渉其庭登其堂游其阁寑其房栋宇未堕陛除自若忽然而他姓处之绍虽蔽乎亦由恶妇羣书治要卷第四十六羣书治要羣书治要卷第四十七羣书治要卷第四十七秘书监鉅鹿男臣魏征等奉勅撰刘廙别传蒋子政要论刘廙别传备政夫爲政者譬犹工匠之造屋也广厦旣成衆梲不安则梁栋爲之断折一物不备则千柱爲之并废善爲屋者知梁梲之不可以不安故栋梁常存知一物之不可以不备故衆榱与之共成也善爲政者知一事之不可阙也故无物而不备知一是之不可失也故衆非与之共得其不然者轻一事之爲小忽而阙焉不知衆物与之共多也覩一非之爲小也轻而蹈焉不知衆是与之共失也夫政之相须犹輗辖之在车无輗辖犹可以小进也谓之历远而不顿踬者未之有也夫爲政者轻一失而不矜之犹乘无辖之车安其少进而不覩其顿踬之患也夫车之患近故无不覩焉国之患远故无不忽焉知其体者夕惕若厉愼其愆矣夫爲政者莫善于淸其吏也故选託于由夷而又威之以笃罚欲其贪之必惩令之必从也而姦益多巧弥大何也知淸之爲淸而不知所以淸之故免而无耻也日欲其淸而薄其禄禄薄所以不得成其淸夫饥寒切于肌肤固人情之所难也其甚又将使其父不父子不子兄不兄弟不弟夫不夫妇不妇矣贫则仁义之事狭而怨望之心笃从政者捐私门而委身于公朝荣不足以光室族禄不足以代其身骨肉饥寒离怨于内朋友离叛衰捐于外亏仁孝损名誉能守之而不易者万无一也不能原其所以然又将佐其室族之不和合门之不登也疑其名必将忘其实因而下之不移之士虽苦身于内冒谤于外捐私门之患毕死力于国然犹未获见信之衷不免黜放之罪故守淸者死于沟壑而犹有遗谤于世也爲之至难其罚至重谁能爲之哉人知守淸之必困于终也违淸而又惧卒罚之及其身也故不爲昭昭之行而咸思闇昧之利姦巧机于内而虚名逸于外人主贵其虚名而不知贱其所以爲名也虚名彰于世姦实隐于身人主眩其虚必有以闇其实矣故因而贵之敬而用之此所谓恶贪而罚于由夷好淸而赏于盗跖也名实相违好恶相错此欲淸而不知重其禄之故也不知重其禄非徒失于淸也又将使淸分于私而知周于欺推此一失以至于欺苟欺之行何事而不乱哉故知淸而不知所以重其禄者则欺而浊知重其禄而不知所以少其吏者则竭而不足知少其吏而不知所以尽其力者则事繁而职阙凡此数事相须而成偏废则有者不爲用矣其余放欺无事而不若此者也不可得一二而载之耳故明君必须良佐而后致治非良佐能独治也正名夫名不正则其事错矣物无制则其用淫矣错则无以知其实淫则无以禁其非故王者必正名以督其实制物以息其非名其何以正之哉曰行不美则名不得称称必实所以然効其所以成故实无不称于名名无不当于实也曰物又何以制之哉曰物可以养生而不可废之于民者富之备之无益于养生而可以宝于世者则随尊卑而爲之制使不爲此官不得服此服不得备此饰故其物甚可欲民不得服虽捐之旷野而民不敢取也虽简于禁而民皆无欲也是以民一于业本务而末息有益之物阜而贱无益之宝省而贵矣所谓贵者民贵愿之也匪谓贾贵于市也故其政惠其民洁其法易其业大昔人曰唯器与名不可以假人其此之谓与愼爱夫人主莫不爱爱己而莫知爱己者之不足爱也故惑小臣之佞而不能废也忘违己之益己而不能用也夫犬之爲勐也莫不爱其主矣见其主则腾踊而不能自禁此欢爱之甚也有非则鸣吠而不遑于夙夜此自效之至也昔宋人有沽酒者酒酸而不售何也以其有勐犬之故也夫犬知爱其主而不能爲其主虑酒酸之患者不噬也夫小臣之欲忠其主也知爱之而不能去其嫉妬之心又安能敬有道爲己愿稷契之佐哉此养犬以求不贫爱小臣以丧良贤也悲夫爲国者之不可不察也审爱爲人君者莫不利小人以广其视听谓视听之可以益于己也今彼有恶而己不见无善而己爱之者何也智不周其恶而义不能割其情也己不能割情于所爱虑不能覩其得失之机彼亦能见己成败于所闇割私情以事其上哉其势适足以厚姦人之资此朋党者之所以日固独善之所以孤弄也故视听日多而闇蔽日甚岂不诡哉欲失夫人君莫不愿衆心之一于己也而疾姦党之比于人也欲得之而不知所以得之故欲之益甚而不可得亦甚疾之益力而爲之者亦益勤矣何也彼将恐其党也任之而不知所以信之朝任其身夕访于恶恶无毁实善无赏分事无小大访而后知彼衆之不必同于道也又知访之不能于己也虽至诚至忠俾曾参以事其亲借龙逢以贯其忠犹将屈于私交况世俗之庸臣哉故爲君而欲使其臣之无党者得其人也得其人而使必尽节于国者信之于己也疑贤自古人君莫不愿得忠贤而用之也旣得之莫不访之于衆人也忠于君者岂能必利于人苟无利于人又何能保誉于人哉故常愿之于心而常先之于人也非愿之之不笃而失之也所以定之之术非也故爲忠者获小赏而大乖违于人恃人君之独知之耳而获访之于人此爲忠者福无几而祸不测于身也得于君不过斯须之欢失于君而终身之故患荷赏名而实穷于罚也是以忠者逝而遂智者虑而不爲爲忠者不利则其爲不忠者利矣凡利之所在人无不欲人无不欲故无不爲不忠矣爲君者以一人而独虑于衆姦之上虽至明而犹困于见闇又况庸君之能覩之哉庸人知忠之无益于己而私名之可以得于人得于人可以重于君也故笃私交薄公义爲己者殖而长之爲国也抑而割之是以眞实之人黜于国阿欲之人盈于朝矣由是田季之恩隆而齐鲁之政衰也虽成之市朝示之刀锯私欲益盛齐鲁日困何也诚威之以言而赏之以实也好恶相错政令日弊昔人曰爲君难不其然哉任臣人君所以尊敬人臣者以其知任人臣委所信而保治于己也是以其听察其明昭身日高而视日下事日远而听日近业至难而身至易功至多而勤至少也若多疑而自任也则其臣不思其所以爲国而思其所以得于君深其计而浅其事以求其指撝人主浅之则不陷于之难人主深之则进而顺之以取其心所阙者忠于国而难明于君者也所修者不必忠于国而易行于时者也因其所贵者贵之故能同其贵因其所贱者贱之故能殊于贱其所贵者不必贤所贱者不必愚也家怀因循之术人爲悦心易见之行夫美大者深而难明利长者不可以仓卒形也故难明长利之事废于世阿易见之行塞于侧爲非不知过知困不知其乏此爲天下共一人之智以一人而独治于四海之内也其业大其智寡岂不蔽哉以一蔽主而临不量之阿欲能不惑其功者未之有也苟惑之则人得其志矣人得其志则君之志失矣君劳臣逸上下易所是一君爲臣而万臣爲君也以一臣而事万君鲜不用矣有不用人之名而终爲人所用也是以明主愼之不贵知所用于巳而贵知所用于人能用人故人无不爲巳用也昔舜恭巳正南面而巳天下不多皐陶稷契之数而贵圣舜独治之功故曰爲之者不必名其功获其业者不必勤其身也其舜之谓与下视夫自足者不足自明者不明日月至光至大而有所不遍者以其高于衆之上也灯烛至微至小而无不可之者以其明之下能照日月之所蔽也圣人能覩往知来不下堂而知四方萧墻之表有所不喩焉诚无所以知之也夫有所以知之无远而不覩无所以知之虽近不如童昬之履之也人岂踰于日月而皆贤于圣哉故高于人之上者必有以应于人其察之也视下视下者见之详矣人君诚能知所不知不遗灯烛童昏之见故无不可知而不知也何幽㝠之不尽况人情之足蔽哉蒋子万机论蒋济政略夫君王之治必须贤佐然后爲泰故君称元首臣爲股肱譬之一体相须而行也是以陶唐钦明羲氏平秩有虞明目元恺敷敎皆此君唱臣和同亮天功故能天成地平咸熙于和穆盛德之治也夫随俗树化因世建业愼在务三而巳一曰择人二曰因民三曰从时时移而不移违天之祥也民望而不因违人之咎也好善而不能择人败官之患也三者失则天人之事悖矣夫人乖则时逆时逆则天违天违而望国安未有也刑论患之巨者狡猾之狱焉狡黠之民不事家事烦贷鄕党以见厌贱因反忿恨看国家忌讳造诽谤崇饰戏言以成丑语被以叛逆吿白长吏长吏或内利疾恶尽节之名外以爲功遂使无罪并门灭族父子孩耄肝脑涂地岂不剧哉求媚之臣侧入取舍虽烝子啖君孤巳悦主而不惮也况因捕叛之时无悦亲之民必获尽节之称乎夫妄造诽谤虚书叛逆狡黠之民也而诈忠者知而族之此国之大残不可不察也用奇或曰官人用士累功积効以次相叙明主之法忠臣之节尽矣若㧞奇求异超等踰第非臣之事也应之曰顾当忧世无奇人傥有又不能识耳明法忠节未必己尽也自昔五帝之冠固有黜陟之谟矣复勤扬侧陋殷有考诫之诰矣复力索巖穴西伯有呈效之誓矣复旁求鱼钓小伯有督课之法矣复遽求囚俘汉祖有赏爵之约矣复急追亡信若脩叙爲明法㧞奇爲非事是两帝三君非圣哲而鲍萧非忠吏也然则考功案第守成之法也㧞奇取异定社稷之事也当多事之世而论无事之法处用奇之时而必効一官之智此所以上古多无严之国也是以高世之主成功之臣张法以御常人厚礼以延奇逸求之若不及索之若骨肉故能消灾除难君臣同烈也曩使五主二臣牵于有司束于脩常不念畴谘则唐民康哉之歌不作殷无高宗之号周无殪商雅颂之美齐无九合功汉歼于京索而不帝矣故明君良臣垂意于奇异诚欲济其事也使奇异塡于沟壑有国者将不兴其治矣汉元帝爲太子时谏持法泰深求用儒生宣帝作色怒之云俗儒不达不足任乱吾家者太子也据如斯言汉之中灭职由宣帝非太子也乃知班固歩骤盛衰发明是非之理弗逮古史远矣昔秦穆公近纳英儒招致智辩知富国强兵至于始皇乘历世余灭吞六国建帝号而坑儒任刑疏扶苏之谏外蒙恬之直受胡亥之曲信赵高之谀身没三岁秦无噍类矣前史书二世之祸始皇所起也夫汉祖初以三章结黔首之心并任儒辩以并诸侯然后罔漏吞舟之鱼烝民朴谨天下大治宣帝受六世之洪业继武昭之成法四夷怖征伐之威生民厌兵革之苦海内归势适当安乐时也而以峻法绳下贱儒贵刑名是时名则石显弘恭之徒便僻危崄杜塞公论专制于事使其君负无穷之谤也如此谁果乱宣帝家哉向使宣帝豫料柱石之士骨鲠之臣属之社稷不令宦竖秉持天机岂近于元世栋桡榱崩三十年间汉爲新家哉推计之始皇任刑祸近及身宣帝好刑短丧天下不同于秦祸少者耳政要论桓范爲君难或曰仲尼称爲君难夫人君者处尊高之位执赏罚之柄用人之才因人之力何爲不成何求不得功立则受其功治成则厚其福故官人舜也治水禹也稼穑弃也理讼皐陶也尧无事焉而由之圣治何爲君难耶曰此其所以爲难也夫日月照于昼夜风雨动润于万物阴阳代以生杀四时迭以成岁不见天事而犹贵之者其所以运气陶演协和施化皆天之爲也是以天万物之覆君万物之焘也怀生之类有不浸润于泽者天以爲负员首之民有不霑濡于惠者君以爲耻是以在上者体人君之大德怀恤下之小心阐化立敎必以其道发言则通四海行政则动万物虑之于心思之于内布之于天下正身于庙堂之上而化应于千里之外虽黈纩塞耳隐屏而居照幽达情烛于宇宙动作周旋无事不虑服一綵则念女功之劳御一谷则恤农夫之勤决不听之狱则惧刑之不中进一士之爵则恐官之失贤赏毫氂之善必有所劝罚纤芥之恶必有所沮使化若春气泽如时雨消凋汚之人移薄伪之俗救衰世之弊反之于上古之朴至德加于天下惠厚施于百姓故民仰之如天地爱之如父母敬之如神明畏之如雷霆且佐治之臣历世难遇庸人衆而贤才寡是故君人者不能皆得稷契之干伊吕之辅犹造父不能皆得骐骥之乘追风之匹也御踶啮必烦辔衔统庸臣必劳智虑是以人君其所以济辅羣下均养小大审覈眞伪考察变态在于幽㝠窈妙之中割毫折芒纤微之间非天下之至精孰能尽于此哉故臣有立小忠以售大不忠効小信以成大不信可不虑之以诈乎臣有貌厉而内荏色取仁而行违可不虑之以虚乎臣有害同侪以专朝塞下情以壅上可不虑之以嫉乎臣有进邪说以乱是因似然以伤贤可不虑之以姧乎臣有因赏以恩因罚以佐威可不虑之以姧乎臣有外显相荐内阴相谋事託公而实侠私可不虑之以欺乎臣有事左右以求进託重臣以自结可不虑之以伪乎臣有和同以取谐苟合以求荐可不虑之以祸乎臣有悦君意以求亲悦主言以取容可不虑之以佞乎此九虑者所以防恶也臣有辞拙而意工言逆而事顺可不恕之以直乎臣有朴騃而辞讷外疏而内敏可不恕之以质乎臣有犯难以爲士离谤以爲国可不恕之以忠乎臣有守正以逆衆意执法而违私志可不恕之以公乎臣有不曲己以求合不耦世以取容可不恕之以贞乎臣有从侧陋而进显言由卑贱而陈国事可不恕之以难乎臣有孤特而执节分立而见毁可不恕之以劲乎此七恕者所以进善接下之理也御臣之道岂徒七恕九虑而巳哉臣不易昔孔子言爲臣不易或人以爲易言臣之事君供职奉命勑身恭己忠顺而巳忠则获宠安之福顺则无危辱之忧曷爲不易哉此言似易论之甚难夫君臣之接以愚奉智不易以明事闇爲难唯以贤事圣以圣事贤爲可然贤圣相遭旣稀又周公之于成王犹未能得斯诚不易也且父子以恩亲君臣以义固恩有所爲亏况义能无所爲缺哉苟有亏缺亦何容易且夫事君者竭忠义之道尽忠义之节服劳辱之事当危之难肝脑涂地膏液润草而不辞者以安上治民宣化成德使君爲一代之圣明己爲一世之良辅辅千乘则念过管晏佐天下则思丑稷禹岂爲七尺之躯宠一官之贵贪充家之禄荣华嚻之观哉以忠臣之事主投命委身期于成功立事便国利民故不爲难易变节安危革行也然爲大臣者或仍旧德借故势或见㧞擢重任其所以保宠成功承上安下则当远威权之地避嫌疑之分知亏盈之数达止足之义动依典礼事念忠笃乃当匡上之行谏主之非献可济否匪躬之故刚亦不吐柔亦不茹所谓大臣以道事君也然当託于幽微当行于隐密使怨咎从己身而衆善自君发爲羣寮之表式作万官之仪范岂得偸乐容悦而巳哉然或爲邪臣所谮幸臣所乱听一疑而不见信事似然而不可释忠计诡而爲非善事变而爲恶罪结于天无所祷请激直言而无所诉深者卽时伏劔赐死浅者以渐斥逐放弃盖比干龙逢所以见害于飞廉恶来孔子周公所以见毁于管蔡季孙也斯则大臣所以不易也爲小臣者得任则治其职受事脩其业思不出其位虑不过其责竭力致诚忠信而巳然或困辱而不均厌抑而失所是以贤者或非其议预非其事不着其陋不嫌其卑庶贯一言而利一事然以至轻至微至疏至贱干万乘之主约以礼义之度匡以行事之非忤执政之臣暴其所短说合则裁自若不当则离祸害或计不欲人知事不从人豫而己䇿谋适合陈偶同上者或显戮其身以神其计在下者或妬其人而夺其䇿盖关思见杀于郑韩非受诛于秦龎涓刖孙膑之足魏齐折应侯之脇斯又孤宦小臣所以爲难也爲小臣者一当恪恭职司出内惟允造膝诡辞执心审密忠上爱主媚不求奥灶而巳若爲苟若此患爲外人所弹邪臣所嫉以职近而言易身亲而见信奉公侠私之吏求害之以见直怀姧抱邪之臣欲除之以示忠言有若是事有似然虽父子之间犹不能明况臣之于君而得之乎故上官毁屈平爰盎谮朝错公孙排主父张汤陷严助夫数子者虽示纯德亦亲近之臣所以爲难也爲外臣者尽力致死其义一也不以远而自外疏而自简亲渉其事而掌其任苟有可以兴利除害安危定乱虽违本朝之议诡常法之道陈之于主行之于身志于忠上济事忧公无私善否之间在己典主可也然患爲左右所轻重贵臣所壅制或逆而毁之使不得用或用而害之使不得成或成而谮之使不得其所吴起见毁于魏李牧见杀于赵乐毅被谗于燕章邯畏诛于秦斯又外臣所以爲危也此擧梗槩耳曲折纤妙岂可得备论之哉夫治国之本有二刑也德也二者相须而行相待而成矣天以阴阳成岁人以刑德成治故虽圣人爲政不能偏用也故任德多用刑少者五帝也刑德相半者三王也杖刑多任德少者五覇也纯用刑强而亡者秦也夫人君欲治者旣达专持刑德之柄矣位必使当其德禄必使当其功官必使当其能此三者治乱之本也位当其德则贤者居上不肖者居下禄当其功则有劳者劝无劳者慕未之有也凡国无常治亦无常乱欲治者治不欲治者乱后之国士人民亦前之有也前之有亦后之有也而禹独以安幽厉独以危斯不易天地异人民欲与不欲也吴坂之马庸夫统衔则爲弊乘伯乐执辔卽爲良骥非马更异敎民亦然也故遇禹汤则爲良民遭桀纣则爲凶顽治使然也故善治国者不尤斯民而罪诸己不责诸下而求诸身传曰禹汤罪己其兴也勃焉桀纣罪人其亡也忽焉由是言之长民治国之本在身故詹何曰未闻身治而国乱者也若詹者可谓知治本矣政务凡吏之于君民之于吏莫不听其言而则其行故爲政之务务在正身身正于此而民应于彼诗云尔之敎矣民胥效矣是以叶公问政孔子对曰子帅而正孰敢不正又曰苟正其身于从政乎何有不能正其身如正人何故君子爲政以正己爲先敎禁爲次若君正于上则吏不敢邪于下吏正于下则民不敢僻于野国无倾君朝无邪吏野无僻民而政之不善者未之有也凡政之务务在节事事节于上则民有余力于下下有余力则无争讼之有乎民民无争讼则政无爲而治敎不言而行矣节欲夫人生而有情情发而爲欲物见于外情动于中物之感人也无穷而情之所欲也无极是物至而人化也人化也者灭天理矣夫欲至无极以㝷难穷之物虽有贤圣之姿鲜不衰败故脩身治国也要莫大于节欲传曰欲不可纵历观有家有国其得之也莫不阶于俭约其失之也莫不由于奢侈俭者节欲奢者放情放情者危节欲者安尧舜之居土阶三等夏日衣葛冬日鹿裘禹卑宫室而菲飮食此数帝者非其情之不好乃节俭之至也故其所取民赋也薄而使民力也寡其育物也广而兴利也厚故家给人足国积饶而羣术也以仁义兴而四海安孔子曰以约失之者鲜矣且夫闭情无欲者上也咈心消除者次之昔帝舜藏黄金于嶃巖之山抵珠玉于深川之底及仪狄献㫖酒而禹甘之于是疎远仪狄纯上㫖酒此能闭情于无欲者也楚文王悦妇人而废朝政好獠猎而忘归于是放逐丹姬断杀如黄及共王破陈而得夏姬其艶国色王纳之宫从巫臣之谏坏后垣而出之此能咈心消除之也旣不能闭情欲能抑除之斯可矣故舜禹之德巍巍称圣楚文用朝隣国恭王终谥爲恭也详刑夫刑辟之作所从尚矣圣人以治乱人以亡故古今帝王莫不详愼之者以爲人命至重壹死不生一断不属故也夫尧舜之明犹惟刑之恤也是以后圣制法设三槐九棘之吏肺石嘉石之讯然犹复三判佥曰可杀然后杀之罚若有疑卽从其轻此盖详愼之至也故苟详则死者不恨生者不忿忿恨不作则灾害不生灾害不生太平之治也是以圣主用其刑也详而行之必欲民犯之者寡而畏之者衆明刑至于无刑善杀至于无杀此之谓矣夫闇乱之主用刑弥繁而犯之者益多而杀之者弥衆而慢之者尤甚者何由用之不详而行之不必也不详则罪不値所罪不値则当死反生不必则令有所亏令有所亏则刑罚不齐矣失此二者虽日用五刑而民犹轻犯之故乱刑之刑刑以生刑恶杀之杀杀以致杀此之谓也兵要圣人之用兵也将以利物不以害物也将以救亡非以危存也故不得巳而用之耳然以战者危事兵者凶器不欲人之好用之故制法遗后命将出师虽胜敌而反犹以丧礼处之明弗乐也故曰好战者亡忘战者危不好不忘天下之王也夫兵之要在于修政修政之要在于得民心得民心在于利之利之之要在于仁以爱之义以理之也故六马不和造父不能以致远臣民不附汤武不能以立功故兵之要在得衆者善政之谓也善政者恤民之患除民之害也故政善于内兵强于外历观古今用兵之败非鼓之日也民心离散素行豫败也用兵之胜非阵之朝也民心亲附素行豫胜也故法天之道履地之德尽人之和君臣辑穆上下一心盟誓不用赏罚未施消姧慝于未萌折凶邪于殊俗此帝者之兵也德以爲卒威以爲辅修仁义之行行恺悌之令辟地殖谷国富民丰赏罚明约誓信民乐爲之死将乐爲之亡师不越境旅不渉场而敌人稽颡此王者之兵也辨能夫商鞅申韩之徒其能也贵尚谲诈务行苛克则伊尹周邵之罪人也然其尊君卑臣富国强兵有可取焉寗成郅都辈放商韩之治专以残暴爲能然其抑强抚弱背私立公尚有可取焉其晚世之所谓能者乃犯公家之法赴私门之势废百姓之务趣人间之事决烦理务临时苟辨伹使官无谴负之累不省下民吁嗟之冤复是申韩寗郅之罪人也而俗犹共言其能执政者选用不废者何也爲贵势之所持人间之士所称听声用名者衆察实审能者寡故使能否之分不定也夫定令长之能者守相也定守相之能者州牧刺史也然刺史之徒未必能考论能否也未必能端平也或委任下吏听浮游之誉或受其戚党贵势之託其整顿传舍待望迎宾听其请谒供其私求则行道之人言其能也治政以威严爲先行事务邀时取辨悕望上官之指敬顺监司之敎期会之命无降身以接士之来违法以供其求欲人间之事无不循言说之谈无不用则寄寓游行幅巾之士言其能也有此三者爲之谈听声誉者之所以可惑能否之所以不定也尊嫡凡光祖祢安宗庙传国土利民人者在于立嗣继世继世之道莫重于尊嫡别庶也故圣人之制礼贵嫡异其服数殊其宠秩所以一羣下之望塞变争之路杜邪防萌深根固本之虑历观前代后妻贱而姪媵贵太子卑而庶子尊莫不争乱以至危亡是以周有子带之难齐有无知之祸晋有庄伯之患卫有州吁之篡故传曰并后匹嫡两政耦国乱之本也谏争夫谏争者所以纳君于道矫枉正非救上之谬也上苟有谬而无救焉则害于事害于事则危道也故曰危而不持顚而不扶则将焉用彼相扶之之道莫过于谏矣故子从命者不得爲孝臣苟顺者不得爲忠是以国之将兴贵在谏臣家之将盛贵在谏子若託物以风喩微生而不切不切则不改唯正谏直谏可以补缺也诗云衮职有缺仲山甫补之柔亦不茹刚亦不吐正谏者也易曰王臣謇謇传曰愕愕者昌直谏者也然则咈人之耳逆人之意变人之情抑人之欲不尔不爲谏也虽有父子兄弟犹用生怨隟焉况臣于君有天壤之殊无亲戚之属以至贱干至贵以至稀间至亲何庸易耶恶死亡而乐生存耻困辱而乐荣宠虽甚愚人犹知之也况士君子乎今正言直谏则近死辱而远荣宠人情何好焉此乃欲忠于主耳夫不能谏则君危固谏则身殆贤人君子不忍观上之危而不爱身之殆故蒙危辱之灾逆人主之鳞及罪而弗避者忠也义也深思谏士之事知进谏之难矣决壅夫人君爲左右所壅制此有目而无见有耳而无闻积无闻见必至乱正故国有壅臣祸速近隣人臣之欲壅其主者无国无之何也利在于壅也壅则擅宠于身威权独于己此人臣日夜所祷祝面求也人臣之壅其君微妙工巧见壅之时不知也率至亡败然后悔焉爲人君之务在于决壅决壅之务在于进下进下之道在于博听博听之义无贵贱同异隷竖牧圉皆得达焉若此则所闻见者广所闻见者广则虽欲求壅弗得也人主之好恶不可见于外也所好恶见于外则臣妾乘其所好恶以行壅制焉故曰人君无见其意将爲下饵昔晋公好色骊女乘色以壅之吴王好广地太宰陈伐以壅之桓公好味易牙烝首子以壅之及薛公进美珥以劝立后龙阳临钓鱼行微巧之诈以壅制其主沈寞无端甚可畏矣古今亡国多矣皆由壅蔽于帷幄之内沈溺于谄谀之言也而秦二世独甚赵高见二世好淫游之乐遗于政因曰帝王贵有天下者贵得纵欲恣意尊严若神固可得闻而不可得覩高遂专权欺内二世见杀望夷临死乃知见之祸悔复无及岂不哀哉赞象夫赞象之所作所以昭述勲德思咏政惠此盖诗颂之末流矣宜由上而兴非专下而作也世考之导实有勲绩惠利加于百姓遗爱留于民庶宜请于国当录于史官载于竹帛上章君将之德下宣臣吏之忠若言不足纪事不足述虚而爲盈亡而爲有此圣人之所疾庶几之所耻也铭诔夫渝世富贵乘时要世爵以赂至官以贿成视常侍黄门宾客假其气势以致公卿牧守所在宰莅无淸惠之政而有饕餮之害爲臣无忠诚之行而有姦欺之罪背正向邪附下内上此乃绳墨之所加流放之所弃而门生故吏合集财货刋石纪功称述勲德高邈伊周下凌管晏远追豹产近踰黄邵势重者称美财富者文丽后人相踵称以爲义外若赞善内爲己发上下相效竞以爲荣其流之弊乃至于此欺曜当时疑误后世罪莫大焉且夫赏生以爵禄荣死以诔谥是人主权柄而汉世不禁使私称与王命争流臣子与君上俱用善恶无章得失无効岂不误哉序作夫着作书论者乃欲阐弘大道述明圣敎推演事义尽极情类记是贬非以爲法式当时可行后世可修且古者富贵而名贱废灭不可胜记唯篇论俶傥之人爲不朽耳夫奋名于百代之前而流誉于千载之后以其览之者益闻之者有觉故也岂徒转相放効名作书论浮辞谈说而无损益哉而世俗之人不解作体而务汎溢之言不存有益之义非也故作者不尚其辞丽而贵其存道也不好其巧慧而恶其伤义也故夫小辩破道狂简之徒斐然成文皆圣人之所疾矣羣书治要卷第四十七羣书治要羣书治要卷第四十八羣书治要卷第四十八秘书监鉅鹿男臣魏征等奉勅撰体论典语体论杜恕人主之大患莫大乎好名人主好名则羣臣知所要矣夫名所以名善者也善脩而名自随之非好之之所能得也苟好之甚则必伪行要名而姦臣以伪事应之一人而受其庆则擧天下应之矣君以伪化天下欲贞信敦朴诚难矣虽有至聪至达之主由无缘见其非而知其伪况庸主乎人主之高而处隩譬犹游云梦而迷惑当借左右以正东西者也左曰功巍巍矣右曰名赫赫乎今日闻斯论明日闻斯论苟不校之以事类则人主嚻然自以爲名齐乎尧舜而化洽乎泰平也羣臣璅璅皆不足任也尧舜之臣宜独断者也不足任之臣当受成者也以独断之君与受成之臣帅讹伪之俗而天下治者未之有也夫圣人之修其身所以御羣臣也御羣臣也所以化万民也其法轻而易守其礼简而易持其求诸己也诚其化诸人也深苟非其人道不虚行苟非其道治不虚应是以古之圣君之于其臣也疾则视之无数死则临其大歛小歛爲彻膳不擧乐岂徒色取仁而实违之者哉乃惨怚之心出于自然形于颜色世未有不自然而能得人自然者也色取仁而实违之者谓之虚不以诚待其臣而望其臣以诚事已谓之愚虚愚之君未有能得人之死力者也故书称君爲元首臣爲股肱期其一体相须而成也而俭伪浅薄之士有商鞅韩非申不害者专饰巧辩邪伪之术以荧惑诸侯着法术之书其言云尊君而卑臣上以尊君取容于人主下以卑臣得售其姦说此听受之端参言之要不可不愼元首巳尊矣而复云尊之是以君过乎头也股肱巳卑矣而复曰卑之是使其臣不及乎手足也君过乎头而臣不及乎手足是离其体也君臣体离而望治化之洽未之前闻也且夫术家说又云明主之道当外御羣臣内疑妻子其引证连类非不辩且悦也然不免于利口之覆国家也何以言之夫善进不善无由入不善进善亦无由入故汤擧伊尹而不仁者远何畏乎驩兜何迁乎有苗夫姧臣贼子下愚不移之人自古及今未尝不有也百岁一人是爲继踵千里一人是爲比肩而擧以爲戒是犹一噎而禁食也噎者虽少饿者必多未知姧臣贼子处之云何且令人主魁然独立是无臣子也又谁爲君父乎是犹髠其枝而欲根之荫揜其目而欲视之明袭独立之迹而愿其扶疏也夫徇名好术之主又有惑焉皆曰爲君之道凡事当密人主苟密则羣臣无所容其巧而不敢怠于职此卽赵高之敎二世不当听朝之类也是好乘高履危而笑先僵者也易曰机事不密则害成易称机事不谓凡事也不谓宜共而独之也不谓释公而行私也人主欲以之匿病饰非而人臣反以之窃宠擅权疑似之间可不察欤夫设官分职君之体也委任责成君之体也好谋无倦君之体也寛以得衆君之体也含垢藏疾君之体也不动如山君之体也难知如渊君之体也君有君人之体其臣畏而爱之此文王所以戒百辟也夫何法术之有哉故善爲政者务在于择人而巳及其求人也总其大略不具其小善则不失贤矣故曰记人之功忘人之过宜爲君者也人有厚德无问其小节人有大誉无訾其小故自古及今未有能全其行者也和氏之璧不能无瑕隋侯之珠不能无颣然天下宝之者不以小故妨大美也不以小故妨大美故能成大功夫成大功在己而巳何具之于人也今之从政者称贤圣则先乎商韩言治道则师乎法术法术之御世有似铁辔之御马非必能制马也适所以梏其手也人君之数至少而人臣之数至衆以至少御至衆其势不胜也人主任术而欲御其臣无术其势不禁也俱任术则至少者不便也故君使臣以礼则臣事君以忠晏平仲对齐景公君若弃礼则齐国五尺之童皆能胜婴又能胜君所以服者以有礼也合末世弃礼任术之君之于其身也得无所不能胜五尺之童子乎三代之亡非其法亡也御法者非其人也苟得其人王良造父能以腐索御奔驷伊尹太公能以败法御捍民苟非其人不由其道索虽坚马必败法虽明民必叛奈何乎万乘之主释人而任法哉且世未尝无贤也求贤之务非其道故常不遇之也除去汤武圣人之君任贤之功近观齐桓中才之主耳犹知劳于索人逸于任之不疑子纠之亲不忘射钩之怨荡然而委政焉不巳明乎九合诸侯壹匡天下不巳荣乎一曰仲父二曰仲父不巳优乎孰与秦二世悬石程书愈密愈乱爲之愈勤而天下愈叛至于弑死以斯二者观之优劣之相悬存亡之相背不亦昭昭乎夫人生莫不欲安存而恶危亡莫不欲荣乐而恶劳辱也终恆不得其所欲而不免乎所恶者何诚失道也欲宫室之崇丽也必悬重赏而求良匠内不以阿亲戚外不以遗疎远必得其人然后授之故宫室崇丽而处之逸乐至于求其辅佐独不若是之公也唯便辟亲近者之用故图国不如图舍是人主之大患也使贤者爲之与不肖者议之使智者虑之与愚者断之使修士履之与邪人疑之此又人主之所患也夫赏贤使能则民知其方赏罚明必则民不偸兼聪齐明则天下归之然后明分职序事业公道开而私门塞矣如此则忠公者进而佞悦者止虚伪者退而贞实者起自羣臣以下至乎庶人莫不修己而后敢安其职业变心易虑反其端悫此之谓政化之极审斯论者明君之体毕矣凡人臣之于其君也犹四支之戴元首耳目之爲心使也皆相须而成爲体相得而后爲治者也故虞书曰臣作股肱耳目而屠蒯亦云汝爲君目将司明也汝爲君耳将司聪也然则君人者安可以斯须无臣臣人者安可以斯须无君斯须无君斯须无臣是斯须无身也故臣之事君犹子之事父而加敬焉父子至亲矣然其相须尚不及乎身之与手足也身之于手足可谓无间矣然而圣人犹复督而致之故其化益淳其恩益密自然不觉敎化之移也姧人离而间之故使其臣自疑于下而令其君孤立乎上君臣相疑上下离心乃姧人之所以爲劫杀之资也然夫中才之主明不及乎治化之原而感于伪术似是之说故备之愈密而姧人愈甚譬犹登高者愈惧愈危愈危愈坠孰如早去邪径而就夫大道乎凡士之结发束脩立志于家门欲以事君也宗族称孝焉鄕党称悌焉及志乎学自託于师友师贵其义而友安其信孝悌以笃信义又着以此立身以此事君何待乎法然后爲安及其爲人臣也称才居位称能受禄不面誉以求亲不偸悦以苟合公家之利知无不爲也上足以尊主安国下足以丰财阜民谋事不忘其君图身不忘其国内匡其过外扬其义不下比以闇上不上同以病下见善行之如不及见贤擧之如不容内擧不避亲戚外擧不避仇雠程功积事而不望其报进贤达能而不求其赏道涂不争险易之利见难而无苟免之心其身可杀而其守不可夺此直道之臣所以佐贤明之主致治平之功者也若夫主明而臣闇主闇而臣伪有尽忠不见信有见信而不尽忠溷淆于臣主之分出入于治乱之间或被褐怀玉以待时或巧言令色以容身又可胜尽哉是以古之全其道者进则正退则曲正则与世乐其业曲则全身归于道不傲世以华衆不立高以爲名不爲苟得以偸安不爲苟免而无耻夫脩之于鄕闾坏之于朝廷可惜也脩之于巳立坏之于阖棺可惜也君子惜兹二者是以有杀身以成仁无求生以害仁况害仁以求宠乎故孔子曰不义而富且贵于我如浮云若夫智虑足以图国忠贞足以悟主公平足以怀衆温柔足以服人不诽毁以取进不刻人以自入不苟容以隐忠不耽禄以伤高通则使上恤其下穷则敎下顺其上故用于上则民安行于下则君尊可谓进不失忠退不失行此正士之义爲臣之体也凡趣舍之患在于见可欲而不虑其败见可利而不虑其害故动近于危辱昔孙叔敖三相楚国而其心愈卑每益禄而其施愈博位滋高而其礼愈恭正考父伛偻而走晏平仲辞其赐邑此皆守满以冲爲臣之体也夫不忧主之不尊于天下而唯忧己之不富贵此古之所谓庸人而今之所谓显士小人之所荣慕而君子之所以爲耻也凡人臣之论所以事君者有四有贤主之臣有明主之臣有中主之臣有庸主之臣上能尊主下能壹民物至能应事起能辨敎化流于下如影响之应形声此贤主之臣也内足以壹民外足以拒难民亲而士信之身之所长不以怫君身之所短不取功此明主之臣也君有过事能壹心同力相与谏而正之以解国之大患成君之大荣此中主之臣也端殻而守法壹心以事君君有过事虽不能正谏其忧见于颜色此庸主之臣也以庸主之臣也事贤主则从以贤主之臣事庸主则凶古之所以成其名者皆度主而行者也脩之在己而遭遇有时是以古人抱麟而泣也夫名不可以虚伪取也不可以比周争也故君子务脩诸内而让之于外务积于身而处之以不足夫爲人臣其犹土乎万物载焉而不辞其重水渎汚焉而不辞其下草木殖焉而不有其功此成功而不处爲臣之体也若夫处大位任大事荷重权于万乘之国必无后患者其上莫如推贤让能而安随其后不爲管仲卽爲鲍叔耳其次莫如广树而并进之不爲魏成子卽爲翟黄耳安有壅君蔽主专权之害哉此事君之道爲臣之体也夫行也者擧趾所由之径路也东西南北之趣舍也君子小人之分界也吉凶荣辱之皂白也由南则失北也由东则失西矣由乎利则失爲君子由乎义则失爲小人吉凶荣辱之所由生义利爲之本母也是以君子愼趣舍焉夫君子直道以耦世小人枉行以取容君子揜人之过以长善小人毁人之善以爲功君子宽贤容衆以爲道小人徼讦怀诈以爲智君子下学而无常师小人耻学而羞不能此又君子小人之分界也君子心有所定计有所守智不务多务行其所知行不务多务审其所由安之若性行之如不及小人则不然心不在乎道义之经口不吐乎训诰之言不择贤以託身不力行以自定随转如流不知所执此又君子小人之分界也君子之养其心莫善于诚夫诚君子所以怀万物也天不言而人推高焉地不言而人推厚焉四时不言而人期焉此以至诚者也诚者天地之大定而君子之所守也天地有纪矣不诚则不能化育君臣有义矣不诚则不能相临父子有礼矣不诚则疏夫妇有恩矣不诚则离交接有分矣不诚则绝以义应当曲得其情其唯诚乎孔子曰爲政以德又曰导之以德齐之以礼有耻且格然则德之爲政大矣而礼次之也夫德礼也者其导民之具欤太上养化使民日迁善而不知其所以然此治之上也其次使民交让处劳而不怨此治之次也其下正法使民利赏而欢善畏刑而不敢爲非此治之下也夫善御民者其犹御马乎正其衘勒齐其辔策均马力和马心故能不劳而极千里善御民者壹其德礼正其百官齐民力和民心是故令不再而民从刑不用而天下化治所贵圣人者非贵其随罪而作刑也贵其防乱之所生也是以至人之爲治也民有小罪必求其善以赦其过民有大罪必原其故以仁辅化是故上下亲而不离道化流而不蕰夫君子欲政之速行莫如以道御之也皐繇瘖而爲大理有不贵乎言也师旷盲而爲大宰有不贵乎见也唯神化之爲贵是故圣王冕而前旒所以蔽明黈纩充耳所以揜聪也观夫弊俗偸薄之政耳目以效聪明设倚伏以探民情是爲以军政虏其民也而望民之信向之可谓不识乎分者矣难哉爲君也夫君尊严而威高远而危民者卑贱而恭愚弱而神恶之则国亡爱之则国存御民者必明此要故南面而临官不敢以其富贵骄人有诸中而能图外取诸身而能畅远观一物而贯乎万者以身爲本也夫欲知天之终始也今日是也欲知千万之情一人情是也故爲政者不可以不知民之情知民然后民乃从令己所不欲不施之于人令安得不从乎故善政者简而易行则民不变法存身而民象之则民不怨近臣便嬖百官因之而后达则羣臣自汚也是以爲政者必愼择其左右左右正则人主正矣人主正则夫号令安得曲耶天下大恶有五而盗窃不豫焉一曰心达而性险二曰行僻而志坚三曰言伪而辞辩四曰记丑而喩博五曰循非而言泽此五者有一于人则不可以不诛况兼而有之置之左右访之以事而人主能立其身者未之有也夫淫逸盗窃百姓之所恶也我从而刑之残之刻剥之虽过乎当百姓不以爲暴者公也怨旷饥寒亦百姓之所恶也遁而陷于法我从而寛者之虽及于刑必加隐恻焉百姓不以我爲偏者公也我之所重百姓之所憎也我之所轻百姓之所怜也是故赏约而劝善刑省而禁姧由此言之公之于法无不可也过轻亦可过重亦可私之于法无可也过轻则纵姦过重则伤善今之爲法者不平公私之分而辩轻重之文不本百姓之心而谨奏当之书是治化在身而走求之也圣人之于法也巳公矣然犹身惧其未也故曰与其害善宁其利淫知刑当之难必也从而救之以化此上古之所务也后之治狱者则不然未讯罪人则驱而致之意谓之能下不探狱之所由生爲之分而上求人主之微旨以爲制谓之忠其当官也能其事上也忠则名利随而与之驱世而陷此以望道化之隆亦不几矣凡听讼决狱必原父子之亲立君臣之义权轻重之叙测浅深之量悉其聪明致其忠爱然后察之疑则与衆共之衆疑则从轻者所以重之也非爲法不具也以爲法不独立当须贤明共听断之也故舜命皐繇曰汝作士惟刑之恤又复加之以三谇衆所谓善然后断之是以爲法参之人情也故春秋传曰小大之狱虽不能察必以情而世俗拘愚苛刻之吏以爲情也者取货赂者也立爱憎者也祐亲戚者也陷怨雠者也何世俗小吏之情与夫古人之悬远乎无乃风化使之然邪有司以此情疑之羣吏人主以此情疑之有司是君臣上下不通相疑也不通相疑欲其尽忠立节亦难矣苟非忠节免而无耻免而无耻以民安所厝其手足乎春秋之时王道浸坏敎化不行子产相郑而铸刑书偸薄之政自此始矣逮至战国韩任申子秦用商鞅连相坐之法造参夷之诛至于始皇兼吞六国遂灭礼义之官专任刑罚而姧邪并生天下叛之高祖约法三章而天下大悦及孝文卽位躬脩玄黙论议务在宽厚天下化之有刑厝之风至于孝武征发烦数百姓虚耗穷民犯法酷吏击断姦宄不胜于是张汤赵禹之属条定法令转相比况禁固积密文书盈于机格典者不能徧覩姦吏因缘爲市议者咸怨伤之凡治狱之情必本所犯之事以爲之主不放讯不旁求不贵多端以见聪明也故律正其擧効之法参伍其辞以求实也非所以饰实也伹当参伍聪明之耳目不使狱吏断练饰治成辞于手也孔子曰古之听狱求所以生之也今之听狱求所以杀之也故斥言以破律诋案以成法执左道以乱政皆王诛之所必加也夫听察者乃存亡之门户安危之机要也若人主听察不博偏受所信则谋有所漏不尽良策若博其观听纳受无方考察不精则数有所乱矣人主以独听之聪考察成败之数利害之说杂而并至以干闚听如此诚至精之难在于人主耳不在竭诚纳谋尽己之策者也若人主听察不差纳受不谬则计济事全利倍功大治隆而国富民强而敌灭矣若过听不精纳受不审则计困事败利丧功亏国贫而兵弱治乱而势危矣听察之所考不可不精不可不审者如此急也凡有国之主不可谓擧国无深谋之臣阖朝无智策之士也在听察所考精与不精审与不审耳何以验其然乎在昔汉祖者聪听之主也纳陈恢之谋则下南阳不用娄敬之计则困平城广武君者策谋之士也韩信纳其计则燕齐擧陈余不用其谋则泜水败由此观之汉祖之听未必一闇一聪也在于精与不精耳广武之谋非爲一拙一工也在用与不用耳不可谓事济者有计策之士覆败者无深谋之臣也吴王夫差拒子胥之谋纳宰嚭之说国灭身亡者不可谓无深谋之臣也楚怀王拒屈原之计纳靳尚之策没秦而不反者不可谓无计画之士也虞公不用宫奇之谋灭于晋仇由不听赤章之言亡于智氏蹇叔之哭不能济崤渑之覆赵括之母不能救长平之败此皆人主之听不精不审耳由此观之天下之国莫不皆有忠臣谋士也或丧师败军危身亡国者诚在人主之听不精不审取忠臣谋博士将何国无之乎臣以爲忠良虑治益国之臣必竭诚纳谋恳恻而不隐者欲以究尽治乱之数舒展安危之策耳故准圣主明君莫不皆有献可退否纳忠之臣也昔者帝舜大圣之君也犹有咎繇献谟夏禹纳戒曁至殷之成汤周之文武皆亦至圣之君也然必俟伊尹爲辅吕尚爲师然后乃能兴功济业混一天下者诚视听之聪察须忠良爲耳目也由此观之忠良虑治益国之臣者得不师踪往古袭迹前圣投命自尽以辅佐视听乎夫人君者以至尊之聪听总万机而贤之以至贵之明察料治乱而考焉将当能皆穷究其孔要料尽其门户乎其数必用有所遗漏不有忠臣良谋辅佐视听者则凡百机微有所不闻矣何以论其然乎夫人君所以尊异于人者顺志养眞也欢康之虞则严乐盈耳玩好足目美色充慾丽服适体远眺逈望则登云表之崇台逍遥容豫则历飞阁之高观嬉乎绿水之淸池游乎桂林之芳园弋凫与鴈从禽逐兽行与毛嫱俱入与西施处将当何从体觉穷愁之戚悴识鳏独之难堪乎食则膳鼎几爼庶羞兼品酸甘盈备珍馔充庭奏乐而进鸣钟而彻间馈代至口不绝味将当何从觉饥馁之阨艰识困饿之难堪乎暑则被雾縠袭纤絺处华屋之大厦居重荫之玄堂褰罗帷以来淸风烈凝冰以遏微暑侍者御粉扇典衣易轻裳飘飘焉有秋日之凉将当何从体觉炎夏之郁赫识毒热之难堪乎寒则服绵袍袭轻裘绵衾貂蓐叠茵累席居隩密之深室处复帟之重幄炽勐炭于室隅以起温御玉巵之㫖酒以御寒𦦨𦦨焉有夏日之热将当何从体觉隆冬之惨烈识毒寒之难堪乎此数者诚无从得而知之者也凡百机微如此比类者必用遗漏有所未详也如此则至忠之臣者得不辅佐视听以起寤遗忘乎典语陆景爵禄赏罚人主之威柄帝王之所以爲尊者也故爵禄不可不重重之则居之者贵轻之则处之者贱居之者贵则君子慕义取之者贱则小人觊觎君子慕义治道之兆小人觊觎乱政之渐也易曰圣人之大宝曰位何以守位曰人故先王重于爵位愼于官人制爵必俟有德班禄必施有功是以见其爵者昭其德闻其禄者知其功然犹诫以威罚劝以黜陟显以钖命耀以车服故朝无旷官之讥士无尸禄之责矣夫无功而受禄君子犹不可况小人乎孔子所以耻禀丘之封而恶季氏之富也故曰富与贵是人之所欲不以其道得之不处苟得其志执鞭可爲苟非其道卿相犹避明君不可以虚授人臣亦不可以苟受也书曰天工人其代之是以圣帝明王重器与名尤愼官人故周襃申伯吉甫着诵祈父失职诗人作刺王商爲宰单于震畏千秋登相匈奴轻汉推此言之官人封爵不可不愼也官得其人方类相求虽在下位士以爲荣也俗以货成位失其守虽则三公士以爲辱也故王阳在位贡公弹冠王许并立班伯耻之天子据率土之资总三才之任以制御六合统理羣生固未易爲也是以圣帝明王忧劳待且勤于日昃未有不汲汲于求贤勤勤于远恶者也故大舜招二八于唐朝投四凶于荒裔殛鲧不嫌登禹亲仁也擧子不爲宥父远恶也以能昭德立化爲百王之命也夫世之治乱国之安危非由他也俊乂在官则治道淸姧佞干政则祸乱作故王者任人不可不愼也得人之道盖在于敬贤而诛恶也敬一贤则衆贤悦诛一恶则衆恶惧昔鲁诛少正佞人变行燕礼郭隗羣士向至此非其效与然人主处于深宫之中生于禁闼之内眼不亲见臣下之得失耳不亲闻贤愚之否臧焉知臣下谁忠谁否谁是谁非须当留思隐括听言观行验之以实効之以事能推事効实则贤愚明而治道淸矣王者所以称天子者以其号令政治法天而行故也夫天之育万物也耀之以日月纪之以星辰运之以阴阳成之以寒暑震之以雷霆润之以云雨天不亲事而万事归功者以所任者得其宜也然握璇玑御七辰调四时制五行此盖天子之所爲任者也孔子曰唯天爲大唯尧则之帝王之盛莫过虞昔帝尧之末洪水有淊天之灾烝民有昬垫之忧于是咨嗟四岳擧及侧陋虞舜旣登百揆时叙二八龙腾并干唐朝故能扬严亿载冠德百王舜旣受终并简俊德咸列庶官从容垂拱身无一劳而庶事归功光炎百世者所任得其人也天子所以立公卿大夫列士之官者非伹欲备员数设虚位而巳也以天下至广庶事总猥非一人之身所能周理故分官别职各守其位事有大小故官有尊卑人有优劣故爵有等级三公者帝王之所杖也自非天下之俊德当世之良材卽不得而处其任处其任者必荷其责在其任者必知所职夫匡辅社稷佐日扬光协齐七政宣化四方此三公之职笾豆之事则有司存大臣不亲细事犹周鼎不调小味也故书曰元首丛莝哉股肱惰哉庶事隳哉此之谓也陈平曰宰相者上佐天子下理阴阳外抚四夷诸侯内亲附百姓使卿大夫各得其任其职也可谓知其任者也天下至广万机至繁人主以一人之身处重仭之内而御至广之士听至繁之政安知万国之声息民俗之动静乎故古之圣帝立辅弼之臣列官司之守劝之以爵赏诫之以刑罚故明诫以効其功考绩以核其能德高者位尊才优者任重人主总君谟以观衆智杖忠贤而布政化明耳目以来风声进直言以求得失夫如是虽广必周虽繁必理何则御之有此具也夫君称元首臣云股肱明大臣与人主一体者也尧明俊德守位以人所以强四支而辅体也其爲己用岂细也哉苟非其选器不虚假苟得其人委之无疑君之任臣如身之信手臣之事君亦宜如手之击身安则共乐痛则同忧其上下协心以治世事不俟命而自勤不求容而自亲何则相信之忠着也是以天子改容于大臣所以重之也人臣尽命于君上所以报德也宠之以爵级而天下莫不尊其位任之以重器天下莫不敬其人显之以车服天下莫不瞻其荣者以其荷光景于辰耀登阶于天路也若此之人进退必足以动天地而应列宿也故选不可以不精任之不可以不信进不可以不礼退之不可以权辱昔贾生甞陈阶级而文帝加重大臣每贤其遗言博引古今文辞雅伟眞君人之至道王臣之硕谟也夫料才覈能治世之要也凡人之才用有所周能有偏达自非圣人谁兼资百行备贯衆理乎故明君圣主裁而用焉昔舜命羣司随才守位汉述功臣三杰异称况非此俦而可备责乎且造父善御师旷知音皆古之至奇也使其探事易伎则彼此俱屈何则才有偏达也人之才能率皆此类不可不料也若任得其才才堪其任而国不治者未之有也或有用士而不能以治者旣任之不尽其才不覈其能故功难成而世不治也马无辇重之任牛无千里之迹违其本性责其効事岂可得哉使韩信下帷仲舒当戎于公驰说陆贾听讼必无曩时之勲而显今日之名也何则素非才之所长也推此论之何可不料哉政有宜于古而不利于今有长于彼而不行于此者风移俗易每世则变故结绳之治五帝不行三代损益政法不同随时改制所以救弊也易曰随时之义大矣哉孔子曰不敎民战是谓弃之司马法曰国虽大好战必亡天下虽安忘战必危明用武有时昔秦杖威用武卒成王业吞灭六国帝有天下而不斟酌唐虞以美其治损益三代以御其世尔乃废先圣之敎任残酷之政阻兵行威暴虐海内故百姓怨毒雄桀奋起至于二世社稷湮灭非武不能取而所守之者非也传曰夫兵犹火也不戢将自焚秦无戢兵之虑故有自焚之祸好战必亡此之谓也徐偃王好行仁义不修武备楚人伐之身死国灭天下虽安武不可废况以区区之徐处争夺之世乎忘战必危此之谓也汉高帝发迹泗水龙起丰沛仁以怀远武以弭难任奇纳策遂扫秦项被以惠泽饰以文德文武并作祚流世长此高帝之擧也秦汉俱杖兵用武以取天下汉何以昌秦何以亡秦知取而不知守汉取守之具备矣乎中世孝武以成功恢帝纲元成以儒术失皇纲德不堪也王莽之世内尚文章外缮师旅立明堂之制修辟廱之礼招集儒学思遵古道文武之事备矣然而命绝于渐台支解于汉刄者岂文武之不能治世哉而用之者拙也班输骋功于利器拙夫操刀而伤手非利器有害于工匠而夫膏梁㫖馔时或生疾针艾药石时或瘳疾故体病则攻之以针艾疾瘳则养之以膏梁文武之道亦犹是矣世乱则威之以师旅道治则被之以文德天生烝民授之以君所以综理四海收养品庶也王者据天位御万国临兆民之衆有率土之资此所以尊者也然宫室壮观出于民力器服珍玩生于民财千乘万骑由于民衆无此三者则天子魁然独在无所爲尊者也明主智君阶民以爲尊国须政而后治其恤民也忧劳待且曰侧忘飡恕巳及下务在博爱临御华殿轩槛华美则欲民皆有容身之宅庐室之居窈窕盈堂美女侍侧则欲民皆有配匹之偶室家之好肥肉淳酒珠膳玉食则欲民皆有余粮之资充饥之饴轻裘累煖衣裳重蠒则欲民皆有温身之服御寒之备凡四者生民之本性人情所共有故明主乐之于上亦欲士女欢之于下是以仁惠广洽家安厥所临军则士忘其死御政则民戴其化此先王之所以丰动祚享长期者也若居无庇首之庐家无配匹之偶口无充饥之食身无蔽形之衣㛰姻无以致娉死葬无以相䘏饥寒入于肠骨悲愁出于肝心虽百舜不能杜其怨声千尧不能成其治迹是以明主御世恤民养士恕下以身自近及远化通宇宙丕惧民之不安故能康厥世治播其德敎焉羣书治要卷第四十八羣书治要羣书治要卷第四十九羣书治要卷第四十九秘书监鉅鹿男臣魏征等奉勅撰傅子傅玄治国有二柄一曰赏二曰罚赏者政之大德也罚者政之大威也人所以畏天地者以其能生而杀之也爲治审持二柄能使杀生不妄则其威德与天地并矣信顺者天地之正道也诈逆者天地之邪路也民之所好莫甚于生所恶莫甚于死善治民者开其正道因所好而赏之则民乐其德也塞其邪路因所恶而罚之则民畏其威矣善赏者赏一善而天下之善皆劝善罚者罚一恶而天下之恶皆惧者何赏公而罚不贰也有善虽疏贱必赏有恶虽贵近必诛可不谓公而不贰乎若赏一无功则天下饰诈矣罚一无罪则天下怀疑矣是以明德愼赏而不肯轻之明德愼罚而不肯忽之夫威德者相须而济者也故独任威刑而无德惠则民不乐生独任德惠而无威刑则民不畏死民不乐生不可得而敎也民不畏死不可得而制也有国立政能使其民可敎可制者其唯威德足以相济者乎贤者圣人所与共治天下者也故先王以擧贤爲急擧贤之本莫大正身而壹其听身不正听不壹则贤者不至虽至不爲之用矣古之明君简天下之良财擧天下之贤人岂家至而户阅之乎开至公之路秉至平之心执大象而致之亦云诚而巳矣夫任诚天地可感而况于人乎傅说巖下之筑夫也高宗引而相之吕尚屠钓之贱老也文武尊而宗之陈平项氏之亡臣也高祖以爲腹心四君不以小疵忘大德三臣不以疏贱而自疑其建帝王之业不亦宜乎文王内擧周公且天下不以爲私其子外擧太公望天下称其公周公诛弟而典刑立桓公任雠而齐国治苟其无私他人之与骨肉其于诛赏岂二法哉唯至公然后可以擧贤也夏禹有言知人则哲惟帝其难之因斯以谈君莫贤于高祖臣莫奇于韩信高祖在巴汉困矣韩信去楚而亡穷矣夫以高祖之明困而思士信之奇材穷而愿进其相遭也宜万里响应不移景而相取矣然信归汉历时而不见知非徒不见知而巳又将案法而诛之向不遇滕公则身不免于戮死不値萧何则终不离于亡命幸而得存固水濵之饿夫市中之怯子又安得市人可驱而立乎天下之功也哉萧何一言而不世之交合定倾之功立岂萧何知人之明绝于高祖而韩信求进之意曲于萧何乎尊卑之势异而高下之处殊也高祖势尊而处高故思进者难萧何势卑而处下故自纳者易然则居尊高之位者其接人之道固难而在卑下之地者其相知之道固易矣昔人知居上取士之难故虚心而下听知在下相接之易故因人以致人舜之擧咎陶难得咎陶致天下之士易汤之擧伊尹难得伊尹致天下之士易故擧一人而听之者王道也擧二人而听之者覇道也擧三人而听之者仅存之道也听一人何以王也任明而致信也听二人何以覇也任术而设疑也听三人何以仅存也从二而求一也明主任人之道专致人之道博任人道专故邪不得间致人之道博故下无所壅任人之道不专则谗说起而异心生致人之道不博则殊涂塞而良材屈使舜未得咎陶汤未得伊尹而不求贤则上下不交而大业废矣旣得咎陶旣得伊尹而又人人自用是代大匠斲也君臣易位劳神之道也今之人或抵掌而言称古多贤患世无人退不自三省而坐诬一世岂不甚耶夫圣人者不世而出者也贤能之士何世无之何以知其然舜兴而五臣显武王兴而九贤进齐桓之覇管仲爲之谋秦孝之强商君佐之以法欲王则王佐至欲覇则覇臣出欲富国强兵则富国强兵之人往求无不得唱无不和是以天下之不乏贤也顾求与不求耳何忧天下之无人乎夫裁径尺之帛刋方寸之木不任左右必求良工者裁帛刋木非左右之所能故也径尺之帛方寸之木薄物也非良工不能裁之况帝王之佐经国之任可不审择其人乎故搆大厦者先择匠然后简材治国家者先择佐然后定民大匠搆屋必大材爲栋梁小材爲榱橑苟有所中尺寸之木无弃也非独屋有栋梁国家亦然大德爲宰相此国之栋梁也审其栋梁则经国之本立矣经国之本立则庶官无旷而天工时叙矣天下之害莫甚于女餝上之人不节其耳目之欲殚生民之巧以极天下之变一首之饰盈千金之价婢妾之服兼四海之珍纵欲者无穷用力者有尽用有尽之力逞无穷之欲此汉灵之所以失其民也上欲无节衆下肆情淫奓并兴而百姓受其殃毒矣甞见汉末一笔之柙雕以黄金饰以和璧缀以随珠发以翠羽此笔非文犀之植必象齿之管丰狐之柱秋兔之翰用之者必被珠绣之衣践雕玉之履由是推之其极靡不至矣然公卿大夫刻石爲碑镌石爲虎碑虎崇伪陈于三衢妨功丧德异端并起衆邪之乱正若此岂不哀哉夫经国立功之道有二一曰息欲二曰明制欲息制明而天下定矣夫商贾者所以伸盈虚而获天地之利通有无而壹四海之财其人可甚贱而其业不可废盖衆利之所充而积伪之所生不可不审察也古者民朴而化淳上少欲而下尠伪衣足以暖身食足以充口器足以给用居足以避风雨养以大道而民乐其生敦以大质而下无逸心日中爲市民交易而退各得其所盖化淳也曁周世殷盛承变极文而重爲之防国有定制下供常事役赋有恆而业不废君臣相与一体上下譬之形影官恕民忠而恩侔父子上不征非常之物下不供非常之求君不索无用之宝民不鬻无用之货自公侯至于皂隷仆妾尊卑殊礼贵贱异等万机运于上百事动于下而六合晏如者分数定也夫神农正其纲先之以无欲而咸安其道周综其目壹之以中典而民不越法及秦乱四民而废常贱竞逐末利而弃本业苟合壹切之风起矣于是士树姦于朝贾穷伪于市臣挟邪以内其君子怀利以诈其父一人唱欲而亿兆和上逞无厌之欲下充无极之求都有专市之贾邑有倾世之商商贾富乎公室农夫伏于陇畆而堕沟壑上愈增无常之好以征下下穷死而不知所归哀夫且末流滥溢而本源竭纤靡盈市而谷帛罄其势然也古言非典义学士不以经心事非田桑农夫不以乱业器非时用工人不以措手物非世资商贾不以适市士思其训农思其务工思其用贾思其常是以上用足而下不匮故壹野不如壹市壹市不如壹朝壹朝不如一用一用不如上息欲上息欲而下反眞矣不息欲于上而欲于下之安静此犹纵火焚林而索原野之不彫瘁难矣故明君止欲而宽下急商而缓农贵本而贱末朝无蔽贤之臣市无专利之贾国无擅山泽之民一臣蔽贤则上下之道壅商贾专利则四方之资困民擅山泽则兼并之路开兼并之路开而上以无常役下赋一物非民所生而请于商贾则民财暴贱民财暴贱而非常暴贵非常暴贵则本竭而末盈末盈本竭而国富民安未之有矣昔者圣人之崇仁也将以兴天下之利也利或不兴须仁以济天下有不得其所若已推而委之于沟壑然夫仁者盖推己以及人也故己所不欲无施于人推己所欲以及天下推己心孝于父母以及天下则天下之爲人子者不失其事亲之道矣推己心有乐于妻子以及天下则天下之爲人父者不失其室家之欢矣推己之不忍于饥寒以及天下之心含生无冻餧之忧矣此三者非难见之理非难行之事唯不内推其心以恕乎人未之思耳夫何远之有哉古之仁人推所好以训天下而民莫不尚德推所恶以诫天下而民莫不知耻孔子曰仁远乎哉我欲仁斯仁至矣此之谓也若子方惠及于老马西巴不忍而放麑皆仁之端也推而广之可以及乎远矣盖天地着信而四时不悖日月着信而昬明有常王者体信而万国以安诸侯秉信而境内以和君子履信而厥身以立古之圣君贤佐将化世美俗去信须臾而能安上治民者未之有也夫象天则地履信思顺以壹天下此王者之信也据法持正行以不贰此诸侯之信也言出乎口结乎心守以不移以立其身此君子之信也讲信修义而人道定矣若君不信以御臣臣不信以奉君父不信以敎子子不信以事父夫不信以遇妇妇不信以承夫则君臣相疑于朝父子相疑于家夫妇相疑于室矣小大混然而怀姧心上下纷然而竞相欺人伦于是亡矣夫信由上而结者也故君以信训其臣则臣以信忠其君父以信诲其子则子以信孝其父夫以信先其妇则妇以信顺其夫上秉常以化下下服常而应上其不化者百未有一也夫爲人上竭至诚开信以待下则怀信者欢然而乐进不信者赧然而回意矣老子不云乎信不足焉有不信也故以信待人不信思信不信待人信斯不信况本无信者乎先王欲下之信也故示之以欵诚而民莫欺其上申之以礼敎而民笃于义矣夫以上接下而以不信随之是亦日夜见灾也周幽以诡烽灭国齐襄以瓜时致杀非其显乎故祸莫大于无信无信则不知所亲不知所亲则左右书己之所疑况天下乎信者亦疑不信亦疑则忠诚者丧心而结舌怀姦者饰邪以自纳此无信之祸也傅子曰能以礼敎兴天下者其知大本之所立乎夫大本者与天地并存与人道俱设虽蔽天地不可以质文损益变也大本有三一曰君臣以立邦国二曰父子以定家室三曰夫妇以别内外三本者立则天下正三本不立则天下不可得而正天下不可得而正则有国有家者亟亡而立人之道废矣礼之大本存乎三者可不谓之近乎用之而蔽天地可不谓之远乎由近以知远推己以况人此礼之情也商君始残礼乐至乎始皇遂灭其制贼九族破五敎独任其威刑酷暴之政内去礼义之敎外无列国之辅日纵桀纣之淫乐君臣竞留意于刑书虽荷㦸百万石城造天威凌沧海胡越不动身死未收姦谋内发而太子巳死于外矣胡亥不觉二年而灭曾无尽忠效节之臣以救其难岂非敬义不立和爱先亡之祸也哉礼义者先王之藩卫也秦废礼义是去其藩卫也夫赍不訾之宝独宿于野其爲危败甚于累卵方之于秦犹有泰山之安易曰上慢下暴盗思代之其秦之谓与立善防恶谓之礼禁非立是谓之法法者所以正不法也明书禁令曰法诛杀威罚曰刑治世之民从善者多上立德而下服其化故先礼而后刑也乱世之民从善者少上不能以德化之故先刑而后礼也周书曰小乃不可不杀乃有大罪非终乃惟眚烖然则心恶者虽小必诛意善过误虽大必赦此先王所以立刑法之本也礼法殊涂而同归赏刑递用而相济矣是故圣帝明王惟刑之恤惟敬五刑以成三德若乃暴君昬主刑残法酷作五虐之刑设炮烙之辟而天下之民无所措其手足矣故圣人伤之乃建三典殊其轻重以定厥中司㓂行刑君爲之不擧乐哀矜之心至也八辟议其故而宥之仁爱之情笃也柔愿之主闻先王之有哀矜仁爱议狱缓死也则妄轻其刑而赦元恶刑妄轻则威政堕而法易犯元恶赦则姦人兴而善人困刚勐之主闻先王之以五刑糺万民舜诛四凶而天下服也于是峻法酷刑以侮天下罪连三族戮及善民无辜而死者过半矣下民怨而思叛诸侯乘其弊而起万乘之主死于人手者失其道也齐秦之君所以威制天下而或不能自保其身何也法峻而敎不设也末儒见峻法之生叛则去法而纯仁偏法见弱法之失政则去仁而法刑此法所以世轻世重而恆失其中也爵禄者国柄之本而贵富之所由不可以不重也然则爵非德不授禄非功不与二敎旣立则良士不敢以贱德受贵爵劳臣不敢以微功受重禄况无德无功而敢虚干爵禄之制乎然则先王之用爵禄不可谓轻矣夫爵者位之级而禄者官之实也级有等而称其位实足利而周其官此立爵禄之分也爵禄之分定必明选其人而重用之德贵功多者受重爵大位厚禄尊官德浅功寡者受轻爵小位薄禄卑官厚足以衒宗党薄足以代其耕居官奉职者坐而食于人旣食于人不敢以私利经心旣受禄于官而或营私利则公法绳之于上而显议废之于下是以仁让之敎存廉耻之化行贪鄙之路塞嗜欲之情灭百官各敬其职大臣论道于朝公议日兴而私利日废矣明君必顺善制而后致治非善制之能独治也必须良佐有以行之也故治其民而不省其事则事繁而职乱知省其职而不知节其吏厚其禄也则天下力旣竭而上犹未供薄其禄也则吏竞背公义营私利此敎之所以必废而不行也凡欲爲治者无不欲其吏之淸也不知所以致淸而求其淸此犹滑其源而望其流之㓗也知所以致淸则虽擧盗跖不敢爲非不知所以致淸则虽擧夷叔必犯其制矣夫授夷叔以事而薄其禄近不足以济其身远不足以及室家父母饿于前妻子餧于后不营则骨肉之道亏营之则奉公之制犯骨肉之道亏则怨毒之心生怨毒之心生则仁义之理衰矣使夷叔有父母存无以致养必不採薇于首阳顾公制而守死矣由此言之吏禄不重则夷叔必犯矣夫弃家门委身于公朝荣不足以庇宗人禄不足以济家室骨肉怨于内交党离于外仁孝之道亏名誉之利损能守志而不移者鲜矣主不详察闻其怨兴于内而交离于外薄其名必时黜其身矣家困而身黜不移之士不顾私门之怨不惮远近之谪死而后巳不改其行上不见信于君下不见明于俗遂委死沟壑而莫之能知也岂不悲夫天下知爲淸之若此则改行而从俗矣淸者化而爲浊善者变而陷于非若此而能以致治者未之闻也昔先王之兴役赋所以安上济下尽利用之宜是故随时质文不过其节计民丰约而平均之使力足以供事财足以周用乃立壹定之制以爲常典甸都有常分诸侯有常职焉万国致其贡器用殊其物上不兴非常之赋下不进非常之贡上下同心以奉常敎民虽输力致财而莫怨其上者所务公而制有常也战国之际弃德任威竞相吞代而天下之民困矣秦并海内遂灭先王之制行其暴政内造阿房之宫继以骊山之役外筑长城之限重以百越之戍赋过太半倾天下之财不足以盈其欲役及闾左竭天下之力不足以周其事于是蓄怨积愤同声而起陈渉项梁之畴奋剑大唿而天下之民响应以从之骊山之基未闭而敌国巳收其图籍矣昔者东野毕御尽其马之力而颜回知其必败况御天下而可尽人之力也哉夫用人之力岁不过三日者谓治平无事之世故周之典制载焉若黄帝之时外有赤帝蚩尤之难内设舟车门卫甲兵之备六兴大役再行天诛居无安处卽天下之民亦不得不劳也劳而不怨用之至平也禹凿龙门辟伊阙筑九山涤百川过门不入薄飮食卑宫室以率先天下天下乐尽其力而不敢辞劳者俭而有节所趣公也故世有事卽役烦而赋重世无事卽役简而赋轻役简赋轻则奉上之礼宜崇国家之制宜备此周公所以定六典也役烦赋重卽上宜损制以恤其下事宜从省以致其用此黄帝夏禹之所以成其功也后之爲政思黄帝之至平夏禹之积俭周制之有常随时益损而息耗之庶几虽劳而不怨矣虎至勐也可畏而服鹿至麤也可敎而使木至劲也可柔而屈石至坚也可消而用况人含五常之性有善可因有恶可改者乎人之所重莫重乎身贵敎之道行士有伏节成义死而不顾者矣此先王因善敎义因义而立礼者也因善敎义故义成而敎行因义立礼故礼设而义通若夫商韩孙吴知人性之贪得乐进而不知兼济其善于是束之以法要之以功使下唯力是恃唯争是务恃力务争至有探汤赴火而忘其身者好利之心独用也人怀好利之心则善端没矣中国所以常制四夷者礼义之敎行也失其所以敎则同乎夷狄矣其所以同则同乎禽兽矣不唯同乎禽兽乱将甚焉何者禽兽保其性然者也人以智役力者也智役力而无敎节是智巧日用而相残无极也相残无极乱孰大焉不济其善而唯力是恃其不大乱几稀耳人之性避害从利故利出于礼让卽修礼让利出于力争则任力争修礼让则上安下顺而无侵夺任力争则父子几乎相危而况于悠悠者乎上好德则下修行上好言则下饰辩修行则仁义兴焉饰辩则大伪起焉此必然之征也德者难成而难见者也言者易撰而易悦者也先王知言之易而悦之者衆故不尚焉不尊贤尚德擧善以敎而以一言之悦取人则天下之弃德饰辩以要其上者不尠矣何者德难爲而言易饰也夫贪荣重利常人之性也上之所好荣利存焉故上好之下必趣之趣之不巳虽死不避也先王知人有好善尚德之性而又贪荣而重利故贵其所尚而抑其所贪贵其所尚故礼让兴抑其所贪故廉耻存夫荣利者可抑而不可绝也故明爲显名高位丰禄厚赏使天下希而慕之不修行崇德则不得此名不居此位不食此禄不获此赏此先王立敎之大体也夫德修之难不积其实不成其名夫言撰之易合所悦而大用修之不久所悦无常故君子不贵也立德之本莫尚乎正心心正而后身正身正而后左右正左右正而后朝廷正朝廷正而后国家正国家正而后天下正故天下不正修之国家国家不正修之朝廷朝廷不正修之左右左右不正修之身身不正修之心所修弥近而所济弥远禹汤罪巳其兴也勃焉正心之谓也心者神明之主万理之统动而不失正天地可感而况于人乎况于万物乎夫有正心必有正德以正德临民犹树表望影不令而行大雅云仪形文王万邦作孚此之谓也有邪心必有枉行以枉行临民犹树曲表而望其影之直若乃身坐廊庙之内意驰云梦之野临朝宰事情系曲房之娯心与体离情与志乖形神且不相保孰左右之能正乎哉忠正仁理存乎心则万品不失其伦矣礼度仪法存乎体则远迩内外咸知所象矣古之大君子修身治人先正其心自得而已矣能自得则无不得矣苟自失则无不失矣无不得者治天下有余故否则保身居正终年不失其和达则兼善天下物无不得其所无不失者营妻子不足故否则是己非人而祸逮乎其身达则纵情用物而殃及乎天下昔者有虞氏弹五絃之琴而天下乐其和者自得也秦始皇筑长城之塞以爲固祸机发于左右者自失也夫推心以及人而四海蒙其佑则文王其人也不推心虑用天下则左右不可保亡秦是也秦之虣君目玩倾城之色天下男女怨旷而不肯恤也耳淫亡国之声天下小大哀怨而不知抚也意盈四海之外口穷天下之味宫室造天而起万国爲之癄瘁犹未足以逞其欲唯不推心以况人故视用人如用草芥使用人如用己恶有不得其性者乎古之达治者知心爲万事主动而无节则乱故先正其心其心正于内而后动静不妄以率先天下而后天下履正而咸保其性也斯远乎哉求之心而巳矣夫能通天下之志者莫大乎至公能行至公者莫要乎无忌心唯至公故近者安焉远者归焉枉直取正而天下信之唯无忌心故进者自尽而退不怀疑其道泰然浸润之谮不敢干也虞书曰辟四门则天下之人辐凑其庭矣明四目则天下之人乐爲之视矣达四聪则天下之人乐爲之听矣江海所以能爲百谷王者以其不逆之也苟有所逆衆流之不至者多矣衆流不至者多则无以成其深矣夫有公心必有公道有公道必有公制丹朱商均子也不肖尧舜黜之管叔蔡叔弟也爲恶周公诛之苟不善虽子弟不赦则于天下无所私矣鲧乱政舜殛之禹圣明擧用之戮其父而授其子则于天下无所忌矣石厚子也石碏诛之冀缺雠也晋侯擧之是之谓公道未在人上天下皆乐爲之用无远无近苟所怀得达死命可致也唯患衆流异源淸浊不同爱恶相攻而亲疏党别上之人或有所好所好之流独进而所不好之流退矣通者一而塞者万则公道废而利道行矣于是天下之志塞而不通欲自纳者因左右而达则权移左右而上势分矣昧于利者知趣左右之必通必变业以求进矣昧利者变业而党成正士守志而日否则虽见者盈庭而上之所开实寡外倦于人而内寡间此自闭之道也故先王之敎进贤者爲上赏蔽贤者爲上戮顺礼者进逆法者诛设诽谤之木容狂狷之人任公而去私内恕而无忌是之谓公制也公道行则天下之志通公制立则私曲之情塞矣凡有血气苟不相顺皆有争心隐而难分微而害深者莫甚于言矣君人者将和衆定民而殊其善恶以通天下之志者也闻言不可不审也闻言未审而以定善恶则是非有错而饰辩巧言之流起矣故听言不如观事观事不如观行听言必审其本观事必挍其实观行必考其迹参三者而详之近少失矣问曰汉之官制皆用秦法秦不二世而灭汉二十余世而后亡者何也答曰其制则同用之则异秦任私而有忌心法峻而恶闻其失任私者怨有忌心则天下疑法峻则民不顺之恶闻其失则过不上闻此秦之所以不二世而灭也汉初入秦约法三章论功定赏先封所憎约法三章公而简也先封所憎无忌也虽网漏吞舟而百姓安之者能通天下之志得其略也世尚简尊儒贵学政虽有失能容直臣简则不苟寛则衆归之尊儒贵学则民笃于义能容直臣则上之失不害于下而民之所患上闻矣自非圣人焉无失失而能改则所失少矣心以爲是故言行由之其或不是不自知也先王患人之不自知其失而处尊者天下之命在焉顺之则生逆之则死顺而无节则谄谀进逆而畏死则直道屈明主患谀己者衆而无由闻失也故开敢谏之路纳逆己之言苟所言出于忠诚虽事不尽是犹欢然之所通直言之涂引而致之非爲名也以爲直言不闻则己之耳目塞耳目塞于内谀者顺之于外此三季所以至亡而不自知也周昌比高祖于桀纣而高祖託以爱子周亚夫申军令而太宗爲之不驱朱云折槛辛庆忌叩头流血斯乃宽简之风汉所以历年四百也天下之福莫大于无欲天下之祸莫大于不知足无欲则无求无求者所以成其俭也不知足则物莫能盈其欲矣莫能盈其欲则虽有天下所求无巳所欲无极矣海内之物不益万民之力有尽纵无巳之求以灭不益之物逞无极之欲而役有尽之力此殷士所以倒戈于牧野秦民所以不期而周叛曲论之好奢而不足者岂非天下之大祸耶民富则安贫则危明主之治也分其业而壹其事业分则不相乱事壹则各尽其力而不相乱则民必安矣重亲民之吏而不数迁重则乐其职不数迁则志不流于他官乐其职而志不流于他官则尽心恤其下尽心以恤其下则民必安矣附法以寛民者赏尅法以要名者诛宽民者赏则法不亏于下尅民者诛而名不乱于上则民必安矣量时而置官则吏省而民供吏省则精精则当才而不遗力民则供顺供顺则思义而不背上上爱其下下乐其上则民必安矣笃鄕闾之敎则民存知相恤而亡知相救存相恤而亡相救则邻居相恃怀土而无迁志邻居相恃怀土无迁志则民必安矣度时宜而立制量民力以役赋役赋有常上无横求则事事有储而并兼之隙塞事有储并兼之隙塞则民必安矣图远必验之近兴事必度之民知稼穑之艰难重用其民如保赤子则民必安矣职业无分事务不壹职荒事废相督不巳若是者民危亲民之吏不重有资者无劳而数迁竞营私以害公饰虚以求进仕宦如寄视用其民如用路人若是者民危以法宽民者不赏尅民爲能者必进下力尽矣而用之不巳若是者民危吏多而民不能供上下不相乐若是者民危鄕闾无敎存不相恤而亡不相救若是者民危不度时而立制不量民而役赋无常横求相仍弱穷迫不堪其命若是者民危视远而忘近兴事不度于民不知稼穑艰难而转用之如是者民危安民而上危民危而上安者未之有也虞书曰安民则惠黎民怀之其爲治之要乎今之刺史古之牧伯也今之郡县古之诸侯也州总其统郡擧其纲县理其目各职守不得相干治之经也夫弹枉正邪糺其不法击一以警百者刺史之职也比物挍成考定能否均其劳逸同其得失有大不可而后擧之者太守之职也亲民授业平理百事勐以威吏宽以容民者令长之职也然则令长者最亲民之吏百姓之命也国以民爲本亲民之吏不可以不留意也傅子曰利天下者天下亦利害天下者天下亦害之利则利害则害无有幽深隐微无不报也仁人在位常爲天下所归者无他也善爲天下兴利而巳矣刘子问政傅子曰政在去私私不去则公道亡公道亡则礼敎无所立礼敎无所立则刑赏不用情刑赏不用情而下从之者未之有也夫去私者所以立公道也唯公然后可正天下傅子曰善爲政者天地不能害也而况于人乎尧水汤旱而人无菜色犹太平也不亦美乎晋饥矣懈而爲秦越禽人且害之而况于天地乎傅子曰秦始皇之无道岂不甚哉视杀人如杀狗彘狗彘仁人用之犹有节始皇之杀人触情而巳其不以道如是而李斯又深刑峻法随其指而妄杀人秦不二世而灭李斯无遗类以不道遇人人亦以不道报之人雠之天绝之行无道未有不亡者也或曰汉太宗除肉刑可谓仁乎傅子曰匹夫之仁非王天下之仁也夫王天下者大有济者也非小不忍之谓也先王之制杀人者死故生者惧伤人者残其体故终身惩所刑者寡而所济者衆故天下称仁焉今不忍残人之体而忍杀之旣不类伤人刑轻是失其所以惩也失其所以惩则易伤人人易相伤乱之渐也犹有不忍人心故曰匹夫之仁也傅子曰古之贤君乐闻其过故直言得至以补其阙古之忠臣不敢隐君之过故有过者知所以改其戒不改以死继之不亦至直乎傅子曰至哉季文子之事君也使恶人不得行其境内况在其君之侧乎推公心而行直道有臣若此其君稀陷乎不义矣傅子曰正道之不行常佞人乱之也故桀信其佞臣推役侈以杀其正臣关龙逢而夏以亡纣信其佞臣恶来以割其正臣王子比干之心而殷以亡曰惑佞之不可用如此何惑者之不息也傅子曰佞人善养人私欲也故多私欲者悦之唯圣人无私欲贤者能去私欲也有见人之私欲必以正道矫之者正人之徒也违正而从之者佞人之徒也自察其心斯知佞正之分矣或问佞孰爲大傅子曰行足以服俗辨足以惑衆言必称乎仁义隐其恶心而不可卒见伺主之欲微合之得其志敢以非道陷善人称之有术饰之有利非圣人不能别此大佞也其次心不欲爲仁义言亦必称之行无大可非动不违乎俗合主所欲而不敢正也有害之者然后陷之最下佞者行不顾乎天下唯求主心使文巧辞自利而巳显然害善行之不怍若四凶可谓大佞者也若安昌侯张禹可谓次佞也若赵高石显可谓最下佞者也大佞形隐爲害深下佞形露爲害浅形露犹不别之可谓至闇也巳治人之谓治正己之谓正人不能自治故设法以一之身不正虽有明法卽民或不从故必正己以先之也然卽明法者所以齐衆也正己者所以率人也夫法设而民从之者得所故也法独设而无主卽不行有主而不一则势分一则顺分则争此自然之理也天地至神不能同道而生万物圣人至明不能一捡而治百姓故以异致同者天地之道也因物制宜者圣人之治也旣得其道虽有诡常之变相害之物不伤乎治体矣水火之性相灭也善用之者陈釡鼎乎其间爨之煑之而能两尽其用不相害也五味以调百品以成天下之物爲火水者多矣若施釡鼎乎其间则何忧乎相害何患乎不尽其用也羣书治要卷第四十九羣书治要羣书治要卷第五十羣书治要卷第五十秘书监鉅鹿男臣魏征等奉勅撰袁子正书抱朴子袁子正书袁淮礼政治国之大体有四一曰仁义二曰礼制三曰法令四曰刑罚四本者具则帝王之功立矣所谓仁者爱人者也爱人父母之行也爲民父母故能兴天下之利也所谓义者能辨物理者也物得理故能除天下之害也兴利除害者则贤人之业也夫仁义礼制者治之本也法令刑罚者治之末也无本者不立无末者不成夫礼敎之治先之以仁义示之以敬让使民迁善日用而不知也儒者见其如此因谓治国不须刑法不知刑法承其下而后仁义兴于上也法令者赏善禁淫居治之要会商韩见其如此因曰治国不待仁义不知仁义爲之体故法令行于下也是故导之以德齐之以礼则民有耻导之以政齐之以刑则民苟免是治之贵贱者也先仁而后法先敎而后刑是治之先后者也夫远物难明而近理易知故礼让缓而刑罚急是治之缓急也夫仁者使人有德不能使人知禁礼者使人知禁不能使人必仁故本之者仁明之者礼也必行之者刑罚也先王爲礼以达人之性理刑以承礼之所不足故以仁义爲不足以治者不知人性者也是故失敎失敎者无本也以刑法爲不可用者是不知情伪者也是故失威失威者不禁也故有刑法而无仁义久则民忽民忽则怒也有仁义而无刑法则民慢民慢则姧起也故曰本之以仁成之以法使两通而无偏重则治之至也夫仁义虽弱而持久刑杀虽强而速亡自然之治也经国先王之制立爵五等所以立蕃屏利后嗣者也是故国治而万世安秦以列国之势而并天下于是去五等之爵而置郡县虽有亲子母弟皆爲匹夫及其衰一夫大唿而天下去及至汉家见亡秦之以孤特亡也于是大封子弟或连城数十廓地千里自关巳东皆爲王国力多而权重故亦有七国之难魏兴以新承大乱之后民人损减不可则以古治于是封建侯王皆使寄地空名而无其实王国使有老兵百余人以卫其国虽有王侯之号而力侪于匹夫县隔千里之外无朝聘之仪隣国无会同之制诸侯游猎不得过三十里又爲设防辅监国之官以司察之王侯皆思爲布衣不能得旣违宗国蕃屏之义又亏亲戚骨肉之恩昔武王旣克殷下车而封子弟同姓之国五十余然亦卜世三十卜年七百至乎王赧之后海内无主三十余年故诸侯之治则辅车相持翼戴天子以礼征伐虽有乱君暴主若吴楚之君者不过恣睢其国恶能爲天下害乎周以千乘之赋封诸侯今也曾无一城之田何周室之奢泰而今日之俭少也岂古今之道不同而今日之势然哉未之思耳夫物莫不有弊圣人者岂能无衰能审终始之道取其长者而巳今虽不能尽建五等犹宜封诸亲戚使少有土地制朝聘会同之义以合亲戚之恩讲礼以明其职业黜陟以讨其不然如是则国有常守兵有常强保世延祚长久而有家矣设官古者三公论王职六卿典事业事大者官大事小者官小今三公之官或无事或职小又有贵重之官无治事之实此官虚设者也秦汉置丞相九卿之官以治万机其后天子不能与公卿造事外之而置尚书又外之而置中书转相重累稍执机事制百官之本公卿之职遂轻则失体矣又有兵士而封侯者古之尊贵者以职大故贵今列侯无事未有无职而空贵者也世衰礼废五等散亡故有赐爵封侯之赏旣公且侯失其制今有卿相之才居三公之位修其治政以安宁国家未必封侯也而今军政之法斩一牙门将者封侯夫斩一将之功孰与安宁天下也安宁天下者不爵斩一将之功者封侯失封赏之意矣夫离古意制外内不壹小大错贸转相重累是以人执异端窥欲无极此治道之所患也先王置官各有分职使各以其属达之于王自己职事则是非精练百官奏则下情不塞先王之道也政略夫有不急之官则有不急之禄国之蛑贼也明主设官使人当于事人当于事则吏少而民多民多则归农者衆吏少则所奉者寡使吏禄厚则养足则无求于民无求于民姦䡄息矣禄足以代耕则壹心于职壹心于职则政理政理则民不扰民不扰则不乱其农矣养生有制送终有度嫁娶宴享皆有分节衣服食味皆有品袠明设其礼而严其禁如是则国无违法之民财无无用之费矣此富民之大略也非先王之法行不得行非先王之法言不得道名不可以虚求贵不可以伪得有天下坦然知所去就矣本行而不本名责义而不责功行莫大于孝敬义莫大于忠信则天下之人知所以措身矣此敎之大略也夫礼设则民贵行分明则事不错民贵行则所治寡事不错则下静壹此富民致治之道也礼重而刑轻则士劝爱施而罚必则民服士劝则忠信之人至民服则犯法者寡德全则敎诚敎诚则感神行深则着厚着厚则流远尚义则同利者相覆尚法则贵公者相刻相刻则无亲相覆则无疏措礼则政平政平则民诚设术则政险政险则民伪此礼义法术之情也论兵夫爲政失道可思而更也兵者存亡之机一死不可复生也故曰天下难事在于兵今有人于此力擧重鼎气盖三军一怒而三军之士皆震世俗见若人者谓之能用兵矣然以吾观之此亡国之兵也夫有气者志先其谋无䇿而径往怒心一奋天下若无人焉不量其力而轻天下之物偏遇可以幸胜有数者御之则必死矣凡用兵正体不备不可以全胜故善用兵者我谓之死则民尽死我谓之生则民尽生我使之勇则民尽勇我使之怯则民尽怯能死而不能生能勇而不能怯此兵之半非全胜者也夫用战有四有大体者难与持久有威刑者难与争险善柔者待之以重善任势者御之以坚用兵能使民坚重者则可与之赴汤火可与之避患难进不可诡退不可追所在而民安尽地而守固疑间不能入权谲不能设也坚重者备物者也备物者无偏形无偏形故其变无不之也故礼与法首尾也文与武本末故礼正而后法明文用而后武法故用兵不知先爲政则亡国之兵也用人有四一曰以功业期之二曰与天下同利三曰乐人之胜己四曰因才而处任以功业期之则人尽其能与天下同利则民乐其业乐人胜己则下无隐情因才择任则衆物备擧人各有能有不能也是以智者不以一能求衆善不以一过掩衆美不遗小类不弃小力故能有爲也夫治天下者其所以行之在一一者何也曰公而巳矣故公者所以攻天下之邪屏谗慝之萌兵者倾危之物死生之机一物不至则衆乱兴矣故以仁聚天下之心以公塞天下之隙心公而隙塞则民专而可用矣公心明故贤才至一公则万事通一私则万事闭兵者死生之机也是故贵公王子主失有王子者着主失之书子张甚善之爲袁子称之曰夫人之所以贵于大人者非爲其官爵也以其言忠信行笃敬人主授之不虚人臣受之不妄也若居其位不论其能赏其身不议其功则私门之路通而公正之道塞矣凡世之所患非患人主之有过失也患有过欲改而不能得也是何也夫姦臣之事君固欲苟悦其心夫物未甞无似象似象之言漫润之谀非明者不能察也姦臣因以似象之言而爲之容说人主不能别也是而悦之惑乱其心擧动日缪而常自以爲得道此有国之常患也夫佞邪之言柔顺而有文忠正之言简直而多逆使忠臣之言是也人主固弗快之矣今姦臣之言巳揜于人主不自以爲非忠臣以逆迕之言说之人主方以爲诬妄何其言之见听哉是以大者刳腹小者见奴忠臣渉危死而言不见听姦臣飨荣利而言见悦则天下奚蹈夫危死而不用去夫荣乐而见听哉故有被发而爲狂有窜伏于窟穴此古今之常也凡姦臣者好爲难成之事以徼幸成功之利而能先得人主之心上之人不能审察而悦其巧言则见其赏而不见其罚矣爲人臣有礼未必尊无礼未必卑则姦臣知所以事主矣虽有今日之失必知明日所以复之涂也故人主赏罚一不当则邪人爲巧滋生其爲姦滋甚知者虽见其非而不敢言爲将不用也夫先王之道远而难明当世之法近而易知凡人莫不违其疏而从其亲见其小而闇其大今贤者固远主矣而执远而难明之物姦人固近主矣而执近而易知之理则忠正之言奚时而得达哉故主蔽于上姦成于下国亡而家破伍子胥爲吴破楚令阖闾覇及夫差立鸱夷而浮之江乐毅爲燕王破强齐报大耻及惠王立而驱逐之夫二子之于国家可谓有功矣夫差惠王足以知之矣然犹不免于危死者人主不能常明而忠邪之道异故也又况于草茅孤远之臣而无二子之功渉姦邪之门经倾险之涂欲其身达不亦难哉今人虽有子产之贤而无子皮之擧有解狐之德而无祁奚之直亦何由得达而进用哉故有祁奚之直而无宣子之听有子皮之贤而无当国之权则虽荆山之璞犹且见瓦耳故有管仲之贤有鲍叔之友必遇桓公而后达有陈平之智有无知之友必遇高祖而后听桓公高祖不可遇虽有二子之才夫奚得用哉厚德恃门户之闭以禁盗者不如明其刑也明其刑不如厚其德也故有敎禁有刑禁有物禁圣人者兼而用之故民知耻而无过行也不能止民恶心而欲以刀锯禁其外虽日刑人于市不能制也明者知制之在于本故退而修德爲男女之礼妃匹之合则不淫矣爲廉耻之敎知足之分则不盗矣以贤制爵令民德厚矣故圣人贵恆恆者德之固也圣人久于其道而天下化成未有不恆而可以成德无德而可以持久者也用贤治国有四一曰尚德二曰考能三曰赏功四曰罚罪四者明则国治矣夫论士不以其德而以其旧考能不以其才而以其久而求下之贵上不可得也赏可以势求罚可以力避而求下之无姦不可得也爲官长非苟相君也治天下也用贤非以役之尚德也行之以公故天下归之故明王之使人有五一曰以大体期之二曰要其成功三曰忠信不疑四曰至公无私五曰与天下同忧以大体期之则臣自重要其成功则臣勤惧忠信不疑则臣尽节至公无私则臣尽情与天下同忧则臣尽死夫唯信而后可以使人昔者齐威王使章子将而伐魏人言其反者三威王不应也自是之后爲齐将者无有自疑之心是以兵强于终始也唯君子爲能信一不信则终身之行废矣故君子重之汉高祖山东之匹夫也无有咫尺之土十室之聚能任天下之智力擧大体而不苛故王天下莫之能御也项籍楚之世将有重于民横行天下然而卒死东城者何也有一范增不能用意忌多疑不信大臣故也宽则得衆用贤则多功信则人归之悦近孔子曰爲上不宽吾何以观之苛政甚于勐虎诗人疾掊克在位是以圣人体德居简而以虚受人夫有德则谦谦则能让虚则宽宽则爱物世俗以公刻爲能以苛察爲明以忌讳爲深三物具则国危矣故礼法欲其简禁令欲其约事业欲其希简则易明约则易从希则有功此圣贤之务也汉高祖山东之匹夫也起兵之日天下英贤奔走而归之贤士辐凑而乐爲之用是以王天下而莫之能御唯其以简节宽大受天下之物故也是故宽则得衆虚则受物信则不疑不忌讳则下情达而人心安夫高祖非能擧必当也唯以其心旷故人不疑况乎以至公处物而以聪明治人乎尧先亲九族文王刑于寡妻物莫不由内及外由大信而结由易简而上安由仁厚而下亲今诸侯王国之制无一成之田一旅之衆独坐空宫之中民莫见其面其所以防御之备甚于仇雠内无公族之辅外无藩屏之援是以兄弟无睦亲之敎百姓无光明之德弊薄之俗兴忠厚之礼衰近者不亲远者不附人主孤立于上而本根无庇荫之助此天下之大患也圣人者以仁义爲本以大信持之根深而基厚故风雨不愆伏也贵公治国之道万端所以行之在一一者何曰公而已矣唯公心而后可以有国唯公心可以有家唯公心可以有身身也者爲国之本也公也者爲身之本也夫私人之所欲而治之所甚恶也欲爲国者一不欲爲国者万凡有国而以私临之则国分爲万矣故立天子所以治天下也置三公所以佐其王也观事故而立制瞻民心而立法制不可以轻重轻重卽颇邪法不可以私倚私倚卽姦起古之人有当市繁之时而窃人金者人问其故曰吾徒见金不见人也故其爱者必有大迷宋人有子甚丑而以胜曾上之美故心倚于私者卽所知少也乱于色者卽目不别精麤沈于声者则耳不别淸浊偏于受者卽心不别是非是以圣人节欲去私故能与物无尤与人无争也明主知其然也虽有天下之大四海之富而不敢私其亲故百姓超然背私而向公公道行卽邪利无所隐矣向公卽百姓之所道者一向私卽百姓之所道者万一向公则明不劳而姦自息一向私则繁刑罚而姦不禁故公之爲道言甚约而用之甚博治乱治国之要有三一曰食二曰兵三曰信三者国之急务存亡之机明主之所重也民之所恶者莫如死岂独百姓之心然虽尧舜亦然民困衣食将死亡而望其奉法从敎不可得也夫唯君子而后能固穷故有国而不务食是责天下之人而爲君子之行也伯夷饿死于首阳之山伤性也管仲分财自取多伤义也夫有伯夷之节故可以不食而死有管仲之才故可以不让而取然死不如生争不如让故有民而国贫者则君子伤道小人伤行矣君子伤道则敎亏小人伤行则姦起夫民者君之所求用也民富则所求尽得民贫则所求尽失用而不得故无强兵求而皆失故无兴国明主知爲国之不可以不富也故率民于农富国有八政一曰俭以足用二曰时以生利三曰贵农贱商四曰常民之业五曰出入有度六曰以货均财七曰抑谈说之士八曰塞朋党之门夫俭则能广时则农修贵农则谷重贱商则货轻有常则民壹有度则不散货布则并兼塞抑谈说之士则百姓不淫塞朋党之门则天下归本知此八者国虽小必王不知此八者国虽大必亡凡上之所以能制其下者以有利权也贫者能富之之谓利有罪者能罚之之谓权今爲国不明其威禁使刑赏利禄壹出于巳则国贫而家富离上而趣下矣夫处至贵之上有一国之富不可以不明其威刑而纳公实之言此国之所以治乱也至贵者人夺之至富者人取之是以明君不敢恃其尊以道爲尊不敢恃其强以法爲强亲道不亲人故天下皆亲也爱义不爱近故万里爲近也天下同道万里一心是故以人治人以国治国以天下治天下圣王之道也凡有国者患在壅塞故不可以不公患在虚巧故不可以不实患在诈伪故不可以不信三者明则国安三者不明则国危苟功之所在虽疏远必赏苟罪之所在虽亲近必罚辨智无所横其辞左右无所开其说君子卿大夫其敬惧如布衣之虑故百姓蹈法而无徼幸之心君制而臣从令行而禁止壅塞之路闭而人主安太山矣夫礼者所以正君子也法者所以治小人也治在于君子功在于小人故爲国而不以礼则君子不让制民而不以法则小人不惧君子不让则治不立小人不惧则功不成是以圣人之法使贵贱不同礼贤愚不同法毁法者诛有罪者罚爵位以其才行不计本末刑赏以其功过不计轻重言必出于公实行必落于法理是以百姓乐义不敢爲非也太上使民知道其次使民知心其下使民不得爲非使民知道者德也使民知心者义也使民不得爲非者威禁也威禁者赏必行刑必断之谓也此三道者治天下之具也欲王而王欲覇而覇欲强而强在人主所志也损益夫服物不称则贵贱无等于是富者踰侈贫者不及小人乘君子之器贾竖袭卿士之服被文绣佩银黄重门而玉食其中左右叱咄颐指而使是故有财者光荣无财者卑辱上接卿相下雄齐民珍宝旁流而刑放于贿下而法侵能无亏乎世治天地之道贵大圣人之道贵宽无分寸之曲至直也以是绳之则工不足于材矣无纤分之短至善也以是规之则人主不足于人矣故凡用人者不求备于一人桓公之于寗戚也知之矣夫有近会者无远期今之爲法曰选擧之官不得见人曰以绝姦私也夫处深宫之中而选天下之人以爲明奚从而知之夫交接人之道不可绝也故圣人求所以治交而不求绝交人莫问不交以人禁人足以私禁私也先王之用人不然不论贵贱不禁交游以德底爵以能底官以功底录贝赏罚以待其归虽使之游谁敢离道哉刑法礼法明则民无私虑事业专则民无邪伪百官具则民不要功故有国者爲法欲其正也事业欲其久也百官欲其常也天下之事以次爲爵禄以次进士君子以精德显夫德有次则行修官有次则人静事有次则民安农夫思其疆畔百工思其规矩士君子思其德行羣臣百官思其分职上之人思其一道侵官无所由离业无所至夫然故天下之道正而民壹夫变化者圣人之事也非常者上智之任也此入于权道非贤者之所窥也才智至明而好爲异事者乱之端也是以圣人甚恶奇功天下有可赦之心而有可赦之罪无可赦之心而无可赦之罪明王之不赦罪非乐杀而恶生也以爲乐生之实在于此物也夫思可赦之法则法出入法出入则姦邪得容其议姦邪得容其议则法日乱犯罪者多而私议并兴则虽欲无赦不可巳夫数赏则贤能不劝数赦则罪人徼幸明主知之故不爲也夫可赦之罪千百之一也得之于一而伤之于万治道不取也故先王知赦罪不可爲也故所俘虏壹断之于法务求所以立法而不求可赦之法也法立令行则民不犯法法不立令不行则民多触死故曰能杀而后能生能断而后仁立国之治乱在于定法定法则民心定移法则民心移法者所以正之事者也一出而正再出而邪三出而乱法出而不正是无法也法正而不行是无君也是以明君将有行也必先求之于心虑先定而后书之于策言出而不可易也令下而不反也如阴阳之动如四时之行如风雨之施所至而化所育而长夫天之不可逆者时也君之不可逆者法也使四时而可逆则非天也法令而可违是非君也今有十人彍弩于百万之衆未有不震怖者也夫十矢之不能杀百万人可知也然一军皆震者以爲唯无向则巳所中必死也明君正其礼明其法严其刑持满不发以牧万民犯礼者死逆法者诛赏无不信刑无不必则暴乱之人莫敢试矣故中人必死一矢可以惧万人有罪必诛一刑可以禁天下是以明君重法愼令人主人主莫不欲得贤而用之而所用者不免于不肖莫不欲得姦而除之而所除者不免于罚贤若是者赏罚之不当任使之所由也人主之所赏非谓其不可赏也必以爲当矣人主之所罪非以爲不可罚也必以爲信矣智不能见是非之理明不能察浸润之言所任者不必智所用者不必忠故有赏贤罚暴之名而有戮能养姦之实此天下之大患也致贤虽有离娄之目不能两视而明蘷旷之耳不能两听而聪仲尼之智不能两虑而察夫以天下之至明至智犹不能参听而俱存之而况于凡人乎故以目虽至明有所不知以因虽凡人无所不得故善学者假先王以论道善因者借外智以接物故假人之目以视奚适夫两见假人之耳以听奚适夫两闻假人之智以虑奚适夫两察故夫处天下之大道而智不穷兴天下之大业而虑不竭统齐羣言之类而口不劳兼听古今之辨而志不倦者其唯用贤乎明赏罚夫干禄者唯利所在智足以取当世而不能日月不违仁当其用智以御世贤者有不如也圣人明于此道故张仁义以开天下之门抑情伪以塞天下之户相赏罚以随之赏足荣而罚可畏智者知荣辱之必至是故劝善之心生而不䡄之姦息赏一人而天下知所从罚一人而天下知所避明开塞之路使百姓晓然知䡄疏之所由是以贤者不忧知者不惧干禄者不邪是故仁者安仁智者利仁畏罪者强仁天下尽爲仁明法之谓死者人之所甚恶也杀人者仁人之所不忍也人之于利欲有犯死罪而爲之先王制肉刑断人之体彻膳去乐咨嗟而行之者不得巳也刑不断则不威避亲贵则法日弊如是则姦不禁而犯罪者多惠施一人之身而伤天下生也圣人计之于利害故行之不疑是故刑杀者乃爱人之心也涕泣而行之故天下明其仁也虽贵重不得免故天下知其断也仁见故民不怨立断下不犯圣王之所以禁姦也先王制爲八议赦宥之差断之以三槐九棘之听服念五六日至于旬时全正义也而后断之仁心如此之厚故至刑可爲也抱朴子葛洪酒诫抱朴子曰目之所好不可从也耳之所乐不可不愼也鼻之所喜不可任也口之所嗜不可随也心之所欲不可恣也故惑目者必逸容鲜藻也惑耳者必妍音淫声也惑鼻者必芷蕙芬馥也惑口者必珍羞嘉旨也惑心者必势利功名也五者毕惑则或承之祸爲身患者不亦信哉是以其抑情也剧乎隄防之备决其御性也过乎腐辔之乘奔故能内保永年外免舋累也夫酒醴之近味生病之毒物无豪锋之细益有丘山之巨损君子以之败德小人以之速罪耽之惑之尠不及祸世之士人亦知其然旣莫能绝又不肯节纵口心之近欲轻名灾之根原似热膓之恣冷虽适己而身危小大乱丧亦罔非酒然而俗人是酣是湎其初筵也抑抑济济言希容整咏湛露之厌厌歌在镐之恺乐擧万寿之觞诵温克之义日未移晷体轻耳热流离海螺之器并用满酌罚余之令遂急醉而不出㧞辖投井于是口涌鼻溢濡首及乱屡舞僊僊舍其座迁载号载呶如沸如羹或争辞尚胜或哑哑独笑或无对而谈或呕吐机筵或顚蹷梁倡或冠脱带解贞良者流华督之顾盻怯愞者效庆忌之蕃捷迟重者蓬转而波扰整肃者鹿踊而鱼跃口讷于寒暑者皆抚掌以谐声谦卑而不竞者悉禆瞻以高交廉耻之仪毁而荒错之疢发阘茸之性露而傲狠之态出精浊神乱臧否顚倒或奔车走马赴阬谷而不惮以九折之坂爲蚁封也或登危蹋頽虽堕坠而不觉以吕梁之渊爲牛迹也或肆忿于器物或酌醟于妻子加枉酷于臣仆用剡锋乎六畜炽火烈于室庐迁威怒于路人加暴害于士友亵严主以夷戮者有矣犯凶人而受困者有矣言虽尚辞烦而叛理拜伏徒多劳而非敬臣子失礼于君亲之前幼贱悖慢于老宿之座谓淸谈爲诋詈以忠吿爲侵巳于是白刃抽而忘思难之虑棒杖奋而罔顾乎先后构洒血之雠招大辟之祸以少凌长则邦党加重责矣辱人父兄则子弟将推刃矣发人所讳则壮士不能堪矣计数深刻则醒者不能恕矣起衆患于须臾结百痾于膏肓奔驷不能追旣往之悔思改而无自反之蹊盖知者所深防而庸人所不免也其爲祸败不可胜载然而欢集莫之或释擧白盈耳不论能否料沥霤于小余以稽迟爲轻己倾筐注于所敬慇懃变而成薄劝之不持督之不尽恶色丑音所由而发也夫风经府藏使人忽怳或遇斯疾莫不忧惧吞苦忍痛欲其速愈至于醉之病性何异于兹而独居密以逃风不能割情以节酒若畏酒如畏风憎醉如憎病则荒沈之咎塞而流连之失止矣夫风之爲病犹展攻治酒之爲变在乎唿噏及其闷乱若存若亡视泰山如弹丸见苍海如盘盂仰譁天堕俯唿地陷卧待虎狼投井赴火而不谓恶也夫用身之如此亦安能惜敬恭之礼护喜怒之失哉昔仪狄旣疏大禹以兴糟丘酒池辛癸以亡丰侯得罪以戴樽衔杯景升荒坏以三雅之爵赵武之失衆子反之诛戮灌夫之灭族季布之疏斥子建之免退徐邈之禁言皆是物也世人之好之乐之者甚多而戒之畏之者至少彼衆我寡良箴安施且愿君子节之而巳疾谬抱朴子曰世故继有礼敎斯頽敬让莫崇傲慢成俗畴类飮会或蹲或踞暑夏之月露首袒体盛务唯在樗蒲弹碁所论极于声色之间擧足不离绮襦纨袴之侧游歩不去势利酒客之门不闻淸言讲道之言专以丑辞嘲弄爲先以如此者爲高远以不尔者爲騃野于是驰逐之庸民偶俗之近人慕之者犹宵虫之赴明烛学之者犹轻毛之应飈风嘲戏之言或上及祖考或下逮妇女往者务其深焉报者恐不重焉唱之者不虑见答之后患和之者耻于言轻之不塞以不应者爲拙劣以先止者爲负败如此交恶之辞焉得嘿哉其有才思者之爲之也犹善于依因机会言微理擧雅而可笑中而不伤若夫疏拙者之爲之也则枉曲直凑使人愕然妍之与蚩其于宜绝岂唯无益而巳哉乃有使酒之客及于难侵之性不能堪之拂衣㧞棘而手足相及丑言加于所尊欢心变而成雠绝交坏厚构隙致祸以桮螺相掷者有矣以阴私相讦者有矣昔陈灵之被矢灌氏之泯族匪降自天口实爲之枢机之发荣辱之主三缄之戒岂欺我哉激电不能追旣往之失辞班轮不能磨斯言之旣玷虽不能三思而吐情谈犹可息谑调以杜祸萌也然而迷谬者无自见之明触情者讳逆耳之规恢美而无直亮之鍼艾群惑而无指南以自反谄媚小人欢笑以赞善面从之徒拊节以称功益使惑者不觉其非自谓有端晏之捷过人之辨而不寤斯乃招患之旌召害之符也岂徒减其方策之令问亏其没世之德音而巳哉然敢爲此者非必笃顾也率多冠盖之后势援之门素颇力行善事以窃虚名名旣粗立本情便放或假财色以交权豪或因时运以叨荣位或以㛰姻而成贵戚故并毁誉以合威柄器盈志溢态发病出党成交广道通歩高淸论所不能复制绳墨所不能复弹遂成鹰头之蝇庙垣之鼠所未及者则低眉扫地以奉望之其下者作威作福以鞚御之故胜己者则不得闻闻亦阳不知也减己者则不敢言言亦不能禁也刺骄盖劳谦虚己则附之者衆骄慢倨傲则去之者多矣附之者衆则安之征也去之者多则危之诊也存亡之机于是乎在轻而爲之不亦蔽哉自尊重之道乃在乎以贵下贱卑以自牧也非此之谓也乃衰薄之弊俗膏肓之废疾安共爲之可悲者也不修善事卽爲恶人无事于大则爲小人纣爲无道见称独夫仲尼陪臣谓爲素王卽君子不在乎富贵矣今爲犯礼之行而不喜闻遄死之讥是负豕而憎人说其臭投泥而讳人言其汚也夫节士不能使人敬之而志不可夺也不能使人不憎之而道不可屈也不能令人不辱之而荣在我也不能令人不摈之而操之不可改也故分定计决劝沮不能干乐天知命忧惧不能入困瘁而益坚穷否而不悔诚能用心如此者亦安肯草靡萍浮傚礼之所弃者之所爲哉俗之伤破人伦剧于㓂贼之来不能经久其所损坏一时而巳若夫贵门子孙及在位之士不惜典刑而皆科头袒体踞见賔客毁辱天官又移染庸民后生晚出见彼或巳经淸资或叨窃虚名而躬自爲之则凡夫便谓立身当世莫此之爲美也夫守礼防者苦且难而其人多穷贱焉恣骄放者乐且易而爲者皆速达焉于是俗人莫不委此而就彼矣世间或有少无淸白之操业长以买官而富贵或亦其所知足以自饰也其党与足以相引也而无行之子便指以爲证曰彼纵情恣欲而不妨其赫奕矣此整身履道而不免于贫贱矣而不知荣显者有幸而顿沦者不遇皆不由其行也博喩抱朴子曰民财匮矣而求不巳下力极矣而役不休欲怨叹之不生规其宁之惟永犹断根以续枝剜背以禆腹刻目以广明割耳以开聪也抱朴子曰法无一定而慕权宜之随时功不倍前而好屡变以偶俗犹剸高马以适卑车削跗踝以就褊履断长劔以赴短鞞剖尺璧以纳促匣也抱朴子曰禁令不明而严刑以静乱庙筭不精而穷兵以侵隣犹钐禾以计蝗虫伐木以杀蛣蝎减食以中蚤蝨撤舍以逐雀鼠也广譬抱朴子曰三辰蔽于天则淸景闇于地根苃蹷于此则柯条瘁于彼道失于近则祸及于远政缪于上而民困于下抱朴子曰贵远而贱近者常人之用情也信耳而疑目者古今之所患也是以秦王叹息于韩非之书而想其爲人汉武慷慨于相如之文而恨不同世及旣得之终不能㧞或纳谗而诛之或放之乎穴散此盖叶公之好伪形见眞龙而失色也羣书治要卷第五十终