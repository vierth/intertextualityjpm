梦溪笔谈梦溪笔谈序梦溪笔谈目録梦溪笔谈序沈括存中𫐠予退处林下深居絶过从思平日与客言者时纪一事于笔则若有所晤言萧然移日所与谈者唯笔砚而已谓之笔谈圣谟国政及事近宫省皆不敢私纪至于系当日士大夫毁誉者虽善亦不欲书非止不言人恶而已所録唯山间木䕃率意谈噱不繋人之利害者下至闾巷之言靡所不有亦有得于传闻者其间不能无缺谬以之爲言则甚卑以予爲无意于言可也卷第一故事一卷第二故事二卷第三辨证一卷第四辨证二卷第五乐律一卷第六乐律二卷第七象数一卷第八象数二卷第九人事一卷第十人事二卷第十一官政一卷第十二官政二卷第十三权智卷第十四艺文一卷第十五艺文二卷第十六艺文三卷第十七书画卷第十八技艺卷第十九噐用卷第二十神竒卷第二十一异事卷第二十二谬误卷第二十三讥谑卷第二十四杂志一卷第二十五杂志二卷第二十六药议梦溪笔谈目録终梦溪笔谈梦溪笔谈卷一梦溪笔谈卷第一沈括存中故事一上亲郊郊庙册文皆曰恭荐歳事先景灵宫谓之朝献次太庙谓之朝飨末乃有事于南郊予集郊式时曽预讨论常疑其次序若先爲尊则郊不应在庙后若后爲尊则景灵宫不应在太庙之先求其所从来盖有所因按唐故事凢有事于上帝则百神皆预遣使祭告唯太清宫太庙则皇帝亲行其册祝皆曰取某月某日有事于某所不敢不告宫庙谓之奏告余皆谓之祭告唯有事于南郊方爲正祠至天寳九载乃下诏曰告者上告下之词今后太清宫冝称朝献太庙称朝飨自此遂失奏告之名册文皆谓正祠正衙法座香木爲之加金饰四足堕角其前小偃织藤冒之毎车驾出幸则使老内臣马上抱之曰驾头辇后曲盖谓之筤两扇夹心通谓之扇筤皆绣亦有销金者即古之华盖也唐翰林院在禁中乃人主燕居之所玉堂承明金銮殿皆在其间应供奉之人自学士已下工伎群官司隷籍其间者皆称翰林如今之翰林医官翰林待诏之类是也唯翰林茶酒司止称翰林司盖相承阙文唐制自宰相而下𥘉命皆无宣召之礼惟学士宣召盖学士院在禁中非内臣宣召无因得入故院门别误复门亦以其通禁庭也又学士院北扉者爲其在浴堂之南便于应召今学士𥘉拜自东华门入至左承天门下马待诏院吏自左承天门双引至合门此亦用唐故事也唐宣召学士自东门入者彼时学士院在西掖故自翰林院东门赴召非若今之东华门也至如挽铃故事亦縁其在禁中虽学士院吏亦止于玉堂门外则其严宻可知如今学士院在外与诸司无异亦设铃索悉皆文具故事而巳学士院玉堂太宗皇帝曽亲幸至今唯学士上日许正坐他日皆不敢独坐故事堂中设视草台毎草制则具衣冠据台而坐今不复如此但存空台而已玉堂东承旨合子䆫格上有火燃处太宗甞夜幸玉堂苏易简爲学士巳寝遽起无烛具衣冠宫嫔自䆫格引烛入照之至今不欲更易以爲玉堂一盛事东西头供奉官本唐从官之名自永徽以后人主多居大明官别置从官谓之东头供奉官西内具贠不废则谓之西头供奉官唐制两省供奉官东西对立谓之蛾眉班国初供奉班于百官前横列王溥罢相爲东宫一品班在供奉班之后遂令供奉班依旧分立庆暦贾安公爲中丞以东西班对拜爲非礼复令横行至今初叙班分立百官班定乃转班横行叅罢复分立百官班退乃出叅用旧制也衣冠故事多无着令但相承爲例如学士舎人蹑履见丞相徃还用平状扣堦乗马之类皆用故事也近歳多用靴简章子厚爲学士日因事论列今则遂爲着令矣中国衣冠自北齐以来乃全用胡服窄䄂绯緑短衣长靿靴有鞢带皆胡服也窄䄂利于驰射短衣长靿皆便于渉草胡人乐茂草常寝处其间予使北时皆见之虽王庭亦在深荐中予至胡庭日新雨过渉草衣袴皆濡唯胡人都无所霑带衣所垂蹀躞盖欲佩带弓劒帉筭囊刀砺之类自后虽去蹀躞而犹存其环环所以衔蹀躞如马之秋根即今之带銙也天子必以三环爲节唐武德正观时犹尓开元之后虽仍旧俗而稍里愽矣然带钩尚穿带本爲孔本朝加顺折茂人文也幞头一谓之四脚乃四带也二带系脑后垂之折带反繋头上令曲折附顶故亦谓之折上巾唐制唯人主得用硬脚晚唐方镇擅命始僣用硬脚本朝幞头有直脚局脚交脚朝天顺风凢五等唯直脚贵贱通服之又庻人所戴头巾唐人亦谓之四脚盖两脚繋脑后两脚系颔下取其服劳不脱也无事则反系于顶上今人不复系颔下两带遂爲虚设唐中书指挥事谓之堂帖子曽见唐人堂帖宰相签押格如今之堂札子也予及史馆检讨时议宻院札子问宣头所起予按唐故事中书舎人职堂语诏皆冩四本一本爲底一本爲宣此宣谓行出耳未以名书也晚唐枢宻使自禁中受旨出付中书即谓之宣中书承受録之于籍谓之宣底今史馆中尚有故宣底二卷如今之圣语簿也梁朝初置崇政院专行宻命至后唐庄宗复枢宻使使郭崇韬安重诲爲之始分领政事不关由中书直行下者谓之宣如中书之勑小事则发头子拟堂帖也至今枢宻院用宣及头子本朝枢宻院亦用札子但中书札子宰相押字在上次相及叅政以次向下枢宻院札子枢长押字在下副贰以次向上以此爲别头子唯给驿马之类用之百官于中书见宰相九卿而下即省吏髙声唱一声屈则趍而入宰相揖及进茶皆抗声賛唱谓之屈揖待制以上见则言请某官更不屈揖临退仍进汤皆于席南横设百官之位升朝则坐京官已下皆立后殿引臣寮则待制已上宣名拜舞庻官但賛拜不宣名不舞蹈中书略贵者示与之抗也上前则略微者杀礼也唐制丞郎拜官即笼门谢今三司副使已上拜官则拜舞于阶上百官拜于阶下而不舞蹈此亦笼门故事也学士院第三厅学士合子当前有一巨槐素号槐㕔旧传居此合者多至入相学士争槐㕔至有抵彻前人行李而强据之者予爲学士时目观此事谏议班在知制诰上若带待制则在知制诰下从职也戏语谓之带坠集贤院记开元故事校书官许称学士今三馆职事皆称学士用开元故事也馆阁新书净本有悮书处以雌黄涂之甞校改字之法刮洗则伤纸纸贴之又易脱粉涂则字不没涂数遍方能漫灭唯雌黄一漫则灭仍乆而不脱古人谓之鈆黄盖用之有素矣予爲鄜延经略使日新一㕔谓之五司厅延州正厅乃都督㕔治延州事五司厅治鄜延路军事如唐之使院也五司者经略安抚緫管节度观察也唐制方镇皆帯节度观察处置三使今节度之职多归緫管司观察归安抚司处置归经略司其节度观察两案并支掌推官判官今皆治州事而已经略安抚司不置佐官以帅权不可更不专也都緫管副緫管钤辖都监同签书而皆受经略使节制银台司兼门下封駮乃给事中之职当隷门下省故事乃枢宻院下寺监皆行札子寺监具申状虽三司亦言上银台主判不以官品初冬独赐翠毛锦𫀆学士以上自从本品行案用枢宻院杂司人吏主判食枢宻厨盖枢宻院子司也大驾卤簿中有勘箭如古之勘契也其牡谓之雄牡箭牝谓之辟仗箭本胡法也熈宁中罢之前丗藏书分隷数处盖防水火散亡也今三馆秘阁凢四处藏书然同在崇文院其间官书多爲人盗窃士大夫家徃徃得之嘉祐中置编校官八贠杂雠四馆书给吏百人悉以黄纸爲大册写之自此私家不敢辄藏校雠累年仅能终昭文一馆之书而罢旧翰林学士地势清切皆不兼他务文馆职任自校理以上皆有职钱唯内外制不给杨大年乆爲学士家贫请外表辞千余言其间两聮曰虚忝甘泉之从臣终作莫敖之馁鬼从者之病莫兴方朔之饥欲死京师百官上日唯翰林学士勅设用乐他虽宰相亦无此礼优伶并开封府点集陈和叔除学士时和叔知开封府遂不用女优学士院勅设不用女优自和叔始礼部贡院试进士日设香案于堦前主司与举人对拜此唐故事也所坐设位供张甚盛有司具茶汤饮浆至试经生则悉彻帐幕氊席之类亦无茶汤渴则饮砚水人人皆黔其吻非故欲困之乃防氊幕及供应人私传所试经义盖甞有败者故事爲之防欧文忠有诗焚香礼进士彻幕待经生以爲礼数重轻如此其实自有谓也嘉祐中进士奏名讫未御试京师妄传王俊民爲状元不知言之所起人亦莫知俊民爲何人及御试王荆公时爲知制诰与天章阁待制杨乐道二人爲详定官旧制御试举人设𥘉考官先定等第复弥之以送覆考官再定等第乃付详定官发𥘉考官所定等以对覆考之等如同即已不同则详其程文当从𥘉考或从覆考爲定即不得别立等是时王荆公以初覆考所定第一人皆未允当于行间别取一人爲状首杨乐道守法以爲不可议论未决太常少卿朱从道时爲封弥官闻之谓同舎曰二公何用力争从道十日前已闻王俊民爲状元事必前定二公恨自苦耳旣而二人各以已意进禀而诏从荆公之请及发封乃王俊民也详定官得别立等自此始遂爲定制选人不得乗马入宫门天圣中选人爲馆职始欧阳永叔黄鑑辈皆自左掖门下马入馆当时谓之歩行学士嘉祐中于崇院置编校局校官皆许乗马至院门其后中书五房置习学公事官亦縁例乗马赴局军驾行幸前驱谓之队则古之清道也其次卫仗卫仗者视䦨入宫门法则古之外仗也其中谓之禁围如殿中仗天官掌舎无宫则供人门今谓之殿门天武官极天下长人之选八人上御前殿则执钺立于紫宸门下行幸则爲禁围门行于仗马之前又有衡门十人队长一人选诸武力絶伦者爲之上御后殿则执檛东西对立于殿前亦古之虎贲人门之类也予甞购得后唐闵帝应顺元年案检一通乃除宰相刘句右兼判三司堂检前有拟状云具官刘句右伏以刘句右经国才髙正君志切方属体元之运实资谋始之规冝注宸衷委司判计渐期冨庻永賛圣明臣等商量望授依前中书侍郎兼吏部尚书同中书门下平章事充集贤殿大学士兼判三司散官勲封如故未审可否如蒙允许望付翰林降制处分谨録奏闻其后有制书曰宰臣刘句右可兼判三司公事冝令中书门下依此施行付中书门下准此四月十日用御前新铸之印与今政府行遣稍异本朝要事对禀常事拟进入画可然后施行谓之熟状事速不及待报则先行下具先行下具制草奏知谓之进草熟状白𥿄书宰相押字他执政具姓名进草即黄𥿄书宰臣执政皆于状背押字堂检宰执皆不押唯宰属于检背书日堂吏书名用印此拟状有词宰相押检不印此其爲异也大率唐人风俗自朝廷下至郡县决事皆有词谓之判则书判科是也押检二人乃冯道李愚也状检瀛王亲笔甚有改窜勾抹处按旧五代史应顺元年四月九日已夘鄂王薨庚辰以宰相刘句右判三司正是十日与此检无差宋次道记开元宰相奏请郑畋鳯池藁草拟状注制集悉多用四六皆宰相自草今此拟状冯道亲笔盖故事也旧制中书枢宻院三司使印并涂金近制三省枢宻院印用银爲之涂金余皆铸铜而已梦溪笔谈卷第一梦溪笔谈梦溪笔谈卷二梦溪笔谈卷第二沈括存中故事二三司使班在翰林学士之上旧制权使即与正同故三司使结衔皆在官职之上庆暦中叶道卿爲权三司使执政有欲抑道卿者降勅时移权三司使在职下结衔遂立翰林学士之下至今爲例后甞有人论列结衔虽依旧而权三司使𥘉除合门取旨间有叙学士者然不爲定制宗子授南班官丗传王文正太尉爲宰相日始开此议不然也故事宗子无迁官法唯遇稀旷大庆则普迁一官景祐中𥘉定祖宗并配南郊宗室欲縁大礼乞推恩使诸王宫教授刁约草表上闻后约见丞相王沂公公问前日宗室乞迁官表何人所爲约未测其意荅以不知归而思之恐事穷且得罪乃再诣相府沂公问之如前约愈恐不复敢隐遂以实对公曰无他但爱其文词耳再三嘉奖徐曰已得旨别有措置更数曰当有指挥自此遂有南班之授近属自𥘉除小将军凢七迁则爲节度使遂爲定制诸宗子以千缣谢约约辞不敢受予与刁亲旧刁甞出表藁以示予大理法官皆亲节案不得使吏人中书检正官不置吏人每房给楷书一人録净而已盖欲士人躬亲职事格吏姦兼歴试人才也太宗命创方团毬带赐二府文臣其后枢宻使兼侍中张耆王贻永皆特赐李用和曹郡王皆以元舅赐近歳宣徽使王君贶以耆旧特赐皆出异数非例也近歳京师士人朝服乗马以黪衣蒙之谓之凉衫亦古之遗法也仪礼朝服加景是也但不知古人制度章色如何耳内外制凢草制除官自给諌待制以上皆有润笔物太宗时立润笔钱数降诏刻石于舎人院毎除官则移文督之在院官下至吏人院驺皆分霑元丰中改立官制内外制皆有添给罢润笔之物唐制官序未至而以他官权摄者爲直官如许敬宗爲直记室是也国朝学士舎人皆置直院熈宁中复置直舎人学士院但以资浅者爲之其实正官也熈宁六年舎人皆迁罢阁下无人乃以章子平权知制诰而不除直院者以其暂摄也古之兼官多是暂时摄领有长兼者即同正官予家藏海陵王墓志谢眺文称兼中书侍郎三司开封府外州长官升厅事则有衙吏前导告喝国朝之制在禁中唯三告官打杖子告于中书翰林学士告于本院御史告于朝堂皆用朱衣吏谓之三告官所经过皆阍吏以梃扣地警衆谓之打杖子两府亲王自殿门打至本司及上马处宣徽使打于本院三司使知开封府打于本司近歳寺监长官亦打非故事前宰相赴朝亦有特旨许张盖打杖子者繋临时指挥执丝梢鞭入内自三司副使以上副使唯乗紫丝暖座从人队长持破木梃自待制以上近歳寺监长官持藤杖非故事也百官仪范着令之外诸家所记尚有遗者虽至猥细亦一时仪物也国朝未改官制以前异姓未有兼中书令者唯赠官方有之元丰中曹郡王以元舅特除兼中书令下度支给俸有司言自来未有活中书令请受则例都堂及寺观百官㑹集坐次多出临时唐以前故事皆不可考唯颜真卿与左仆射定襄郡王郭英乂书云宰相御史大夫两省五品供奉官自爲一行十二卫大将军次之三师三公令仆少师保傅尚书左右丞侍郎自爲一行九卿三监对之从古以来未甞㕘错此亦略见当时故事今録于此以备阙文赐功臣号始于唐德宗奉天之役自后藩镇下至从军资深者例赐功臣本朝唯以赐将相熈宁中因上皇帝尊号宰相率同列面请三四上终不允曰徽号正如卿等功臣何𥙷名实是时吴正宪爲首相乃请止功臣号从之自是群臣相继请罢遂不复赐梦溪笔谈卷第二梦溪笔谈梦溪笔谈卷三梦溪笔谈卷第三沈括存中辩证一钧石之石五权之名石重百二十斤后人以一斛爲一石自汉巳如此饮酒一石不乱是也挽蹶弓弩古人以钧石率之今人乃以粳米一斛之重爲一石凢石者以九十二斤半爲法乃汉秤三百四十一斤也今之武卒蹶弩有及九石者计其力乃古之二十五石比魏之武卒人当二人有余弓有挽三石者乃古之三十四钧比颜髙之弓人当五人有余此皆近歳教飬所成以至击刺驰射皆尽夷夏之术器仗铠胄极今古之工巧武备之盛前丗未有其比楚词招䰟尾句皆曰㱔今夔崃湖湘及南北江獠人凢禁呪句尾皆称㱔此乃楚人旧俗即𣑽语萨嚩诃也三字合言之即㱔字也阳燧照物皆倒中间有碍故也筭家谓之格术如人揺艣臬爲之碍故也若鸢飞空中其影随鸢而移或中间爲䆫隙所束则影与鸢遂相违鸢东则影西鸢西则影东又如䆫隙中楼塔之影中间爲窓所束亦皆倒垂与阳燧一也阳燧面洼以一指迫而照之则正渐逺则无所见过此遂倒其无所见处正如窓隙艣臬腰皷碍之本末相格遂成揺艣之势故举手则影愈下下手则影愈上此其可见岂特物爲然人亦如是中间不爲物碍者鲜矣小则利害相易是非相反大则以已爲物以物爲已不求去碍而欲见不颠倒难矣哉先儒以日食正阳之月止谓四月不然也正阳乃两事正谓四月阳谓十月歳月阳止是也诗有正月繁霜十月之交朔月辛夘日有食之亦孔之丑二者此先王所恶也盖四月纯阳不欲爲隂所侵十月纯隂不欲过而干阳也予爲䘮服后传书成熈宁中欲重定五服勑而予预讨论雷郑之学阙谬固多其间髙祖逺孙一事尤爲无义䘮服但有曽祖齐衰五月逺曽缌麻三月而无髙祖逺孙服先儒皆以谓服同曽祖曽孙故不言可推而知或曰经之所不言则不服皆不然也曽重也由祖而上者皆曽祖也由孙而下者皆曽孙也虽百丗可也苟有相逮者则必爲服䘮三月故虽成王之于后稷亦称曽孙而祭礼祝文无逺近皆曰曽孙礼所谓以五爲九者谓傍亲之杀也上杀下杀至于九傍杀至于四而皆谓之族过此则非其族也非其族则爲之无服唯正统不以族名则是无絶道也旧传黄陵二女尧子舜妃以二帝道化之盛始于闺房则二女当具任似之德考其年歳帝舜陟方之时二妃之齿已百歳矣后人诗骚所赋皆以女子待之语多渎慢皆礼义之罪人也歴代宫室中有謻门盖取张衡东京赋謻门曲榭也说者谓冰室门按字训謻别也东京赋但言别门耳故以对曲榭非有定处也水以漳名洛名者最多今略举数处赵晋之间有清漳浊漳当阳有漳水灨上有漳水鄣郡有漳江漳州有漳浦亳州有漳水安州有漳水洛中有洛水北地郡有洛水沙县有洛水此槩举一二耳其详不能具载予考其义乃清浊相蹂者爲漳章者文也别也漳谓两物相合有文章且可别也清漳浊漳合于上党当阳即沮漳合流灨上即漳泳永贡合流漳州予未曽目见鄣郡即西江合流亳漳即漳涡合流云梦即漳郧合流此数处皆清浊合流色理如螮蝀数十里方混如璋亦从章璋王之左右之臣所执诗云济济辟王左右趣之济济辟王左右奉璋璋圭之半体也合之则成圭王左右之臣合体一心趣乎王者也又诸侯以如聘取其判合也有事于山川以其杀宗庙礼之半也又牙璋以起军旅先儒谓有鉏牙之饰于剡侧不然也牙璋判合之器也当于合处爲牙如今之合契牙璋牡契也以起军旅则其牝冝在军中即虎符之法也洛与落同义谓水自上而下有投流处今淝水沱水天下亦多先儒皆自有解解州盐泽方百二十里乆雨四山之水悉注其中未甞溢大旱未甞涸卤色正赤在版泉之下俚俗谓之蚩尤血唯中间有一泉乃是甘泉得此水然后可以聚又其北有尧梢水一谓之巫咸河大卤之水不得甘泉和之不能成盐唯巫咸水入则盐不复结故人谓之无咸河爲盐泽之患筑大堤以防之甚于备寇盗原其理盖巫咸乃浊水入卤中则淤淀卤脉盐遂不成非有他异也庄子云程生马甞观文字注秦人谓豹曰程予至延州人至今谓虎豹爲程盖言虫也方言如此抑亦旧俗也唐六典述五行有禄命驿马湴河之目人多不晓湴河之义予在鄜延见安南行营诸将阅兵马籍有称过范河损失问其何谓范河乃越人谓淖沙爲范河北人谓之活沙予甞过无定河度活沙人马履之百歩之外皆动澒澒然如人行幕上其下足处虽甚坚若遇其一䧟则人马駞车应时皆没至有数百人平䧟无孑遗者或谓此即流沙也又谓沙随风流谓之流沙湴字书亦作埿按古文埿深泥也术书有湴河者盖谓䧟运如今之空亡也古人藏书辟蠧用芸芸香草也今人谓之七里香者是也叶类豌豆作小丛生其叶极芬香秋后叶间微白如粉汚辟蠧殊验南人採置席下能去蚤虱予判昭文舘时曾得数株于潞公家移植秘阁后今不复有存者香草之类大率多异名所谓兰荪荪即今菖蒲是也蕙今零陵香是也茞今白芷是也祭礼有腥燖熟三献旧说以谓腥燖备太古中古之礼予以爲不然先王之于死者以之爲无知则不仁以之爲有知则不智荐可食之熟所以爲仁不可食之腥燖所以爲智又一说腥燖以鬼道接之馈食以人道接之致疑也或谓鬼神嗜腥燖此虽出于异说圣人知鬼神之情状或有此理未可致诘丗以玄爲浅黒色璊爲赭玉皆不然也玄乃赤黒色鷰羽是也故谓之玄鸟熈宁中京师贵人戚里多衣深紫色谓之黒紫与皂相乱几不可分乃所谓玄也璊赭色也毳衣如璊稷之璊色者谓之穈穈色在朱黄之间似乎赭极光莹掬之粲泽熠熠如赤珠此自是一色似赭非赭盖所谓璊色名也而从玉以其赭而泽故以谕之也犹鴘以色名而从鸟以鸟色谕之也丗间鍜铁所谓钢铁者用柔铁屈盘之乃以生铁陷其间泥封炼之鍜令相入谓之团钢亦谓之灌钢此乃伪钢耳暂假生铁以爲坚二三炼则生铁自熟仍是柔铁然而天下莫以爲非者盖未识真钢耳予出使至磁州锻坊观炼铁方识真钢凢铁之有钢者如麺中有筋濯尽柔麺则麺筋乃见炼钢亦然但取精铁鍜之百余火每鍜称之一鍜一轻至累鍜而斤两不减则纯钢也虽百錬不耗矣此乃铁之精纯者其色清明磨莹之则黯黯然青且黒与常铁逈异亦有炼之至尽而全无钢者皆系地之所产诗芄兰之支童子佩觽觽解结锥也芄兰生荚支出于叶间垂之正如解结锥所谓佩韘者疑古人爲韘之制亦当与芄兰之叶相似但今不复见耳江南有小栗谓之茅栗以予观之此正所谓茅也则庄子所谓狙公赋芧者此文相近之误也予家有阎博陵画唐秦府十八学士各有真賛亦唐人书多与旧史不同姚柬字思㢘旧史乃姚思廉字简之苏台陆元明薛庄唐书皆以字爲名李元道盖文逹于志宁许敬宗刘孝孙蔡允恭唐书皆不书字房玄龄字乔年唐书乃房乔字玄龄孔颍逹字颕逹唐书字仲逹苏典籖名从日从九唐书乃从日从助许敬宗薛庄官皆直记室唐书乃摄记室盖唐书成于后人之手所传容有讹谬此乃当时所记也以旧史考之魏郑公对太宗云目如悬铃者佳则玄龄果名非字也然苏丗长太宗召对真武门问云卿何名长意短后乃爲学士似爲学士时方更名耳唐正观中勅下度支求杜若省郎以谢眺诗云芳洲採杜若乃责坊州贡之当时以爲嗤笑至如唐故事中书省中植紫薇花何异坊州贡杜若然歴丗循之不以爲非至今舎人院紫微阁前植紫微花用唐故事也汉人有饮酒一石不乱予以制酒法较之每麤米二斛酿成酒六斛六斗今酒之至醨者每秫一斛不过成酒一斛五斗若如汉法则粗有酒气而巳能饮者饮多不乱冝无足怪然汉之一斛亦是今之二斗七升人之腹中亦何容置二斗七升水耶或谓石乃钧石之石百二十斤以今秤计之当三十二斤亦今之三斗酒也于定国饮酒数石不乱疑无此理古说济水伏流地中今歴下凢发地皆是流水丗传济水经过其下东阿亦济水所经取井水煑胶谓之阿胶用搅浊水则清人服之下膈踈痰止吐皆取济水性趋下清而重故以治淤浊及逆上之疾今医方不载此意予见人爲文章多言前荣荣者夏屋东西序之外屋翼也谓之东荣西荣四注屋则谓之东霤西霤未知前荣安在宗庙之祭西向者室中之祭也藏主于西壁以其生者之处奥也即主祏而求之所以西向而祭至三献则尸出于室坐于戸西南面此堂上之祭也上堂误位而亦东向者设用室中之礼也人而不爲周南召南其犹正墻靣而立也周南召南乐名也胥皷以雅以南是也关雎鹊巢二南之诗而巳有乐有舞焉学者之事其始也学周南召南末至于舞大夏大武所谓爲周南召南者不独诵其诗而巳庄子言野马也尘埃也乃是两物古人即谓野马爲尘埃如吴融云动梁间之野马又韩渥云䆫里日光飞野马皆以尘爲野马恐不然也野马乃田野间浮气耳逺望如群羊又如水波佛书谓如热时野马阳熖即此物也蒲芦说者以爲蜾臝疑不然蒲芦即蒲苇耳故曰人道敏政地道敏艺夫政犹蒲芦也人之爲政犹地之艺蒲苇遂之而已亦行其所无事也予考乐律及受诏改铸浑仪求秦汉以前度量斗升计六斗当今一斗七升九合秤三斤当今十三两爲升中方古尺二寸五分十分分之三今尺一寸八分百分分之四十五强十神太一一曰太一次曰五福大一三曰天一太一四曰地太一五曰君基太一六曰臣基太一七曰民基太一八曰大游太一九曰九气太一十曰十神太一唯太一最尊更无别名止谓之太一三年一移后人以其别无名遂对大游而谓之小游太一此出于后人误加之京师东西太一宫正殿祠五福而太一乃在廊庑甚爲失序熈宁中𥘉营中太一宫下太史考定神位予时领太史预其议论今前殿祠五福而太一别爲后殿各全其尊深爲得礼然君基臣基民基避唐明帝讳改爲棊至今仍袭旧名未曽改正予嘉祐中客宣州宁国县县人有方玙者其髙祖方䖍爲杨行宻守将緫兵戍宁国以备两浙䖍后爲吴人所擒其子从训代守宁国故子孙至今爲宁国人玙有杨溥与方䖍方从训手教数十纸纸扎皆精善教称委曲书押处称使或称吴王内一纸报方䖍云钱镠此月内已亡殁纸尾书正月二十九日按五代史钱镠以后唐长兴二年卒杨溥天成四年已僣即伪位岂得长兴二年尚称吴王溥手教所指挥事甚详翰墨印记极有次序悉是当时亲迹今按天成四年歳庚寅长兴二年歳壬辰计差二年溥手教予得其四纸至今家藏梦溪笔谈卷第三梦溪笔谈梦溪笔谈卷四梦溪笔谈卷第四沈括存中辩证司马相如上林赋叙上林诸水曰丹水紫渊㶚浐泾渭八川分流相背而异态灏溔潢漾东注太湖八川自入大河大河去太湖数千里中间隔太山及淮济大江何縁与太湖相渉郭璞江赋云注五湖以漫漭灌三江而漰沛墨子曰禹治天下南爲江汉淮汝东流注之五湖孔安国曰自彭蠡江分爲三入于震泽后爲北江而入于海此皆未甞详考地理江汉至五湖自隔山其末乃遶出五湖之下流径入于海何縁入于五湖淮汝径自徐州入海全无交渉禹贡云彭蠡旣潴阳鸟攸居三江旣入震泽底定以对文言则彭蠡水之所潴三江水之所入非入于震泽也震泽上源皆山环之了无大川震泽之委乃多大川亦莫知孰爲三江者盖三江之水无所入则震泽壅而爲害三江之水有所入然后震泽底定此水之理也海州东海县西北有二古墓图志谓之黄儿墓有一石碑已漫灭不可读莫知黄儿者何人石延年通判海州因行县见之曰汉二踈东海人此必其墓也遂谓之二踈墓刻碑于其傍后人又收入图经予按踈广东海兰陵人兰陵今属沂州承县今东海县乃汉之赣榆自属琅瑘郡非古之东海也今承县东四十里自有踈广墓其东又二里有踈受墓延年不讲地志但见今谓之东海县遂以二踈名之极爲乖误大凢地名如此者至多无足纪者此乃予初仕爲沐阳主簿日始见图经中増此事后丗不知其因徃徃以爲实録谩志于此以见天下地书皆不可坚信其北又有孝女冢庙貌甚盛着在祀典孝女亦东海人赣榆旣非东海故境则孝女冢庙亦后人附㑹县名爲之耳杨文公谈苑记江南后主患清暑阁前草生徐锴令以桂屑布甎缝中宿草尽死谓吕氏春秋云桂枝之下无杂木盖桂枝味辛螫故也然桂之杀草木自是其性不爲辛螫也雷公炮炙论云以桂爲丁以钉木中其木即死一丁至㣲未必能螫大木自其性相制耳天下地名错乱乖谬率难考信如楚章华台亳州城父县陈州商水县荆州江陵长林监利县皆有之干谿亦有数处据左传楚灵王七年成章华之台与诸侯落之杜预注章华台在华容城中华容即今之监利县非岳州之华容也至今有章华故台在县郭中与杜预之说相符亳州城父县有干谿其侧亦有章华台故台基下徃徃得人骨云楚灵王战死于此商水县章华之侧亦有干谿薛综注张衡东京赋引左氏传乃云楚子成章华之台于干谿皆误说也左传实无此文章华与干谿元非一处楚灵王十二年王狩于州来使荡侯潘子司马督嚣尹午陵尹喜帅师围徐以惧吴王次于干谿此则城父之干谿灵王八年许迁于夷者乃此地十三年公子比爲乱使观从从师于干谿王衆溃灵王亡不知所在平王即位杀囚衣之王服而流诸汉乃取塟之以靖国人而赴以干谿灵王实缢于芋尹申亥氏他年申亥以王柩告乃改葬之而非死于干谿也昭王二十七年吴伐陈王帅师救陈次于城父将战王卒于城父而春秋又云弑其君于干谿则后丗谓灵王实死于是理不足怪也今人守郡谓之建麾盖用颜延年诗一麾乃出守此误也延年谓一麾者乃指麾之麾如武王右秉白旄以麾之麾非旌麾之麾也延年阮始平诗云屡荐不入官一麾乃出守者谓山涛荐咸爲吏部郎三上武帝不用后爲荀勉一挤遂出始平故有此句延年𬒳摈以此自託耳自杜牧爲登乐游原诗云拟把一麾江海去乐游原上望昭陵始谬用一麾自此遂爲故事除拜官职谓除其旧籍不然也除犹易也以新易旧曰除如新旧歳之交谓之歳除易除戎器戒不虞以新易弊所以备不虞也堦谓之除者自下而上亦更易之义丗人画韩退之小面而美髯着纱帽此乃江南韩熈载耳尚有当时所画题志甚明熈载谥文靖江南人谓之韩文公因此遂谬以爲退之退之肥而寡髯元丰中以退之从享文宣王庙郡县所画皆是熈载后丗不复可辩退之遂爲熈载矣今之数钱百钱谓之陌者借陌字用之其实只是百字如什与伍耳唐自皇甫鏄爲垫钱法至昭宗末乃定八十爲百汉隐帝时三司使王章毎出官钱又减三钱以七十七爲百输官仍用八十至今输官钱有用八十陌者唐书开元钱重二铢四参今蜀部亦以十参爲一铢参乃古之絫字恐相传之误耳前史称严武爲劒南节度使放肆不法李白爲之作蜀道难按孟棨所记白初至京师贺知章闻其名首诣之白出蜀道难读未毕称叹数四时乃天寳初也此时白已作蜀道难严武爲劒南乃在至德以后肃宗时年代甚逺盖小说所记各得于一时见闻本末不相知率多舛误皆此文之类李白集中称刺章仇兼琼与唐书所载不同此唐书误也旧尚书禹贡云云梦土作乂太宗皇帝时得古本尚书作云土梦作乂诏改禹贡从古本予按孔安国注云梦之泽在江南不然也据左传吴人入郢楚子渉睢济江入于云中王寝盗攻之以戈击王王奔郧楚子自郢西走渉睢则当出于江南其后渉江入于云中遂奔郧郧则今之安州渉江而后至云入云然后至郧则云在江北也左传曰郑伯如楚王以田江南之梦杜预注云楚之云梦跨江南北曰江南之梦则云在江北明矣元丰中予自随州道安陆入于汉口有景陵主簿郭思者能言汉沔间地理亦以谓江南爲梦江北爲云予以左传验之思之说信然江南则今之公安石首建宁等县江北则玉沙监利景陵等县乃水之所委其地最下江南二浙水出稍髙方土而梦已作乂矣此古本之爲允也梦溪笔谈卷第四梦溪笔谈梦溪笔谈卷五梦溪笔谈卷第五沈括存中乐律一周礼凢乐圜钟爲宫黄钟爲角太蔟爲徴姑洗爲羽若乐六变则天神皆降可得而礼矣函钟爲宫太蔟爲角姑洗爲徴南吕爲羽若乐八变即地祇皆出可得而礼矣黄钟爲宫大吕爲角太蔟爲徴应钟爲羽若乐九变则人鬼可得而礼矣凢声之髙下列爲五等以宫商角徴羽名之爲之主者曰宫次二曰商次三曰角次四曰徴次五曰羽此谓之序名可易序不可易圜钟爲宫则黄钟乃第五羽声也今则谓之角虽谓之角名则易矣其实第五之声安能变哉强谓之角而已先王爲乐之意盖不如是也丗之乐异乎郊庙之乐者如圜钟爲宫则林钟角声也乐有用林钟者则变而用黄钟此祀天神之音云耳非谓能易羽以爲角也函钟爲宫则太蔟徴声也乐有用太蔟者则变而用姑洗此求地祇之音云耳非谓能易羽以爲徴也黄钟爲宫则南吕羽声也乐有用南吕者则变而用应钟此求人鬼之音云耳非谓能变均外间声以爲羽也鬼神之情当以类求之朱絃越席太羮明酒所以交于冥莫者异乎飬道此所以变其律也声之不用商先儒以谓悪杀声也黄钟之太蔟函钟之南吕皆商也是杀声未甞不用也所以不用商者商中声也降兴上下之神虚其中声人声也遗乎人声所以致一于鬼神也宗庙之乐宫爲之先其次角又次徴又次羽宫角徴羽相次者人乐之叙也故以之求人鬼圎丘方泽之乐皆以角爲先其次徴又次宫又次羽始于角木木生火火生土土生水木火土水相次者天地之叙故以之礼天地此四音之叙也天之气始于子故先以黄钟天之功毕于三月故终之以姑洗地之功见于正月故先之以太蔟毕于八月故终之以南吕幽隂之气钟于北方人之所终归鬼之所藏也故先之以黄钟终之以应钟此三乐之始终也角者物生之始也徴者物之成羽者物之终天之气始于十一月至于正月万物萌动地功见处则天功之成也故地以太蔟爲角天以太蔟爲徴三月万物悉逹天功毕处则地功之成也故天以姑洗爲羽地以姑洗爲徴八月生物尽成地之功终焉故南吕以爲羽此天地相与之叙也人鬼始于正北成于东北终于西北萃于幽隂之地也始于十一月而成于正月者幽隂之魄稍出于东方也全处幽隂则不与人接稍出于东方故人鬼可得而礼也终则复归于幽隂复其常也唯羽声独逺于他均者丗乐始于十一月终于八月者天地歳事之一终也鬼道无穷非若歳事之有卒故尽十二律然后终事先追逺之道厚之至也此庙乐之始终也人鬼尽十二律爲义则始于黄钟终于应钟以宫商角徴羽爲叙则始于宫声自当以黄钟爲宫也天神始于黄钟终于姑洗以木火土金水爲叙则宫声当在太蔟徴之后姑洗羽之前则自当以圜钟爲宫也地祇始于太蔟终于南吕以木火土金水爲叙则宫声当在姑洗徴之后南吕羽之前中间唯函钟当均自当以函钟爲宫也此三律爲宫次叙定理非可以意凿也圜钟六变函钟八变黄钟九变同㑹于夘夘者昏明之交所以交上下通幽明合人神故天神地祇人鬼可得而礼也此皆天理不可易者古人以爲难知盖不深索之听其声求其义考其序无毫发可移此所谓天理也一者人鬼以宫商角徴羽爲序者二者天神三者地祇皆以木火土金水爲序者四者以黄钟一均分爲天地二乐者五者六变八变九变皆㑹于夹钟者六吕三曰钟三曰吕钟与吕常相间常相对六吕之间复自有隂阳也纳音之法申子辰已酉丑爲阳纪寅午戌亥夘未爲隂纪亥夘未曰夹钟林钟应钟阳中之隂也黄钟者阳之所钟也夹钟林钟应钟隂之所钟也故皆谓之钟已酉丑大吕中吕南吕隂中之阳也吕助也能时出而助阳也故皆谓之吕汉志隂阳相生自黄钟始而左旋八八爲伍八八爲伍者谓一上生与一下生相间如此则自大吕以后律数皆差须自蕤賔再上生方得本数此入入爲伍之误也或曰律无上生吕之理但当下生而用独倍二说皆通然至蕤賔清宫生大吕清宫又当再上生如此时上时下即非自然之数不免牵合矣自子至巳爲阳律阳吕自午至亥爲隂律隂吕凢阳律阳吕皆下生隂律隂吕皆上生故巳方之律谓之中吕言隂阳至此而中也至午则谓之蕤賔阳常爲主隂常爲賔蕤賔者阳至此而爲賔也纳音之法自黄钟相生至于中吕而中谓之阳纪自蕤賔相生至于应钟而终谓之隂纪盖中吕爲隂阳之中子午爲隂阳之分也汉志言数曰大极元气函三爲一极中也元始也行于十二辰始动于子参之于丑得三又参之于寅得九又参之于夘得二十七歴十二辰得十七万七千一百四十七此隂阳合德气钟于子化生万物者也殊不知此乃求律吕长短体筭立成法耳别有何义爲史者但见其数浩博莫测所用乃曰此隂阳合德化生万物者也甞有人于土中得一朽弊捣帛杵不识持归以示隣里大小聚观莫不怪愕不知何物后有一书生过见之曰此灵物也吾闻防风氏身长三丈骨节专车此防风氏胫骨也郷人皆喜筑庙祭之谓之胫庙班固此论亦近乎胫庙也吾闻羯鼓録序羯鼓之声云透空碎逺极异衆乐唐羯鼔曲今唯有邠州一父老能之有大合蝉滴滴泉之曲予在鄜延时尚闻其声泾原承受公事杨元孙因奏事回有旨令召此人赴阙元孙至邠而其人已死羯鼔遗音遂絶今乐部中所有但名存而已透空碎逺了无余迹唐明帝与李龟年论羯鼓云杖之弊者四柜用力如此其爲艺可知也唐之杖鼓本谓之两杖鼓两头皆用杖今之杖鼓一头以手拊之则唐之汉震第二鼓也明帝宋开府皆善此鼓其曲多独奏如鼔笛曲是也今时杖鼓常时只是打拍鲜有专门独奏之妙古曲悉皆散亡顷年王师南征得黄帝炎一曲于交趾乃杖鼔曲也唐曲有突厥盐阿鹊盐施肩吾诗云㒹狂楚客歌成雪媚頼吴娘笑是盐盖当时语也今杖鼓谱中有炎杖声元稹建昌宫词有逡巡大遍凉州彻所谓大遍者有序引歌㽂嗺哨催攧衮破行中腔踏歌之类凢数十解每解有数叠者裁截用之则谓之摘遍今人大曲皆是裁用悉非大遍也鼓吹部有拱辰管即古之义手管也太宗皇帝赐今名边兵每得胜回则连队抗声凯歌乃古之遗音也凯歌词甚多皆市井鄙俚之语予在鄜延时制数十曲令士卒歌之今粗记得数篇其一先取山西十二州别分子将打衙头回看秦塞低如马渐见黄河直北流其二天威卷地过黄河万里羗人尽汉歌莫堰横山倒流水从教西去作恩波其三马尾胡琴随汉车曲声犹自怨单于弯弓莫射云中鴈归鴈如今不寄书其四旗队浑如锦繍堆银装背㟴打回回先教净扫安西路待向河源饮马来其五灵武西凉不用围蕃家揔待纳王师城中半是关西种犹有当时轧吃儿柘枝旧曲遍数极多如羯鼔録所谓浑脱解之类今无复此遍寇莱公好柘枝舞㑹客必舞柘枝毎舞必尽日时谓之柘枝颠今鳯翔有一老尼犹是莱公时柘枝妓云当时柘枝尚有数十遍今日所舞柘枝比当时十不得二三老尼尚能歌其曲好事者徃性传之古之善歌者有语谓当使声中无字字中有声凢曲止是一声清浊髙下如萦缕耳字则有喉脣齿舌等音不同当使字字举本皆轻圎悉融入声中令转换处无磊磈此谓声中无字古人谓之如贯珠今谓之善过度是也如宫声字而曲合用商声则能转宫爲商歌之此字中有声也善歌者谓之内里声不善歌者声无抑扬谓之念曲声无含韫谓之叫曲五音宫商角爲从声徴羽爲变声从谓律从律吕从吕变谓以律从吕以吕从律故从声以配君臣民尊卑有定不可相踰声以爲事物则或遇于君声无嫌加变徴则从变之声已渎矣隋柱国郑译始条具之均展转相生爲八十四调清浊混淆纷乱无统竞爲新声自后又有犯声侧声正杀寄杀偏字傍字双字半字之法从变之声无复条理矣外国之声前丗自别爲四夷乐自唐天寳十三载始诏法曲与胡部合奏自此乐奏全失古法以先王之乐爲雅乐前丗新声爲清乐合胡部者爲宴乐古诗皆咏之然后以声依咏以成曲谓之协律其志安和则以安和之声咏之其志怨思则以怨思之声咏之故治丗之音安以乐则诗与志声与曲莫不安且乐乱丗之音怨以怒则诗与志声与曲莫不怨且怒此所以审音而知政也诗之外又有和声则所谓曲也古乐府皆有声有词连属书之如曰贺贺贺何何何之类皆和声也今管絃之中纒声亦其遗法也唐人乃以词填入曲中不复用和声此格虽云自王涯始然正元元和之间爲之者已多亦有在涯之前者又小曲有咸阳沽酒寳钗空之句云是李白所制然李白集中有清平乐词四首独只是诗而花间集所载咸阳沽酒寳钗空乃云是张泌所爲莫知孰是也今声词相从唯里巷间歌謡及阳关捣练之类稍类旧俗然唐人填曲多咏其曲名所以哀乐与声尚相谐㑹今人则不复知有声矣哀声而歌乐词乐声而歌怨词故语虽切而不能感动人情由声与意不相谐故也古乐有三调声谓清调平调侧调也王建诗云侧商调里唱伊州是也今乐部中有三调乐品皆短小其声噍杀唯道调小石法曲用之虽谓之三调乐皆不复辨清平侧声但比他乐特爲烦数耳唐独异志云唐承隋乱乐簴散亡独无徴音李嗣真宻求得之闻弩营中砧声求得䘮车一铎入振之于东南隅果有应者掘之得石一叚裁爲四具以𥙷乐簴之阙此妄也声在短长厚薄之间故考工记磬氏爲磬巳上则磨其旁已下则磨其端磨其毫末则声随而变岂有帛砧裁琢爲磬而尚存故声哉兼古乐宫商无定声随律命之迭爲宫徴嗣真必甞爲新磬好事者遂附益爲之说旣云裁爲四具则是不独𥙷徴声也国史纂异云润州曽得玉磬十二以献张率更叩其一曰晋某歳所造也是歳闰月造声者法月数当有十三冝于黄钟东九尺掘必得焉从之果如其言此妄也法月律爲磬当依节气闰月自在其间闰月无中气岂当月律此懵然者爲之也扣其一安知其是晋某年所造旣沦陷在地中岂暇复按方隅尺寸埋之此欺诞之甚也霓裳羽衣曲刘禹钖诗云三郷陌上望仙山归作霓裳羽衣曲又王建诗云听风听水作霓裳白乐天诗注云开元中西凉府节度使杨敬述造郑愚津阳门诗注云叶法善甞引上入月宫闻仙乐及上归但记其半遂于笛中写之㑹西凉府都督杨敬述进婆罗门曲与其声调相符遂以月中所闻爲散序用敬述所进爲其腔而名霓裳羽衣曲诸说各不同今蒲中逍遥楼楣上有唐人横书类梵字相传是霓裳谱字训不通莫知是非或谓今燕部有献仙音曲乃其遗声然霓裳本谓之道调法曲今献仙音乃小石调耳未知孰是虞书曰戛击鸣球搏拊琴瑟以咏祖考来格鸣球非可以戛击和之至咏之不足有时而至于戛且击琴瑟非可以搏拊和之至咏之不足有时而至于搏且拊所谓手之舞之足之蹈之而不自知其然和之至则冝祖考之来格也和之生于心其可见者如此后之爲乐者文备而实不足师之志主于中节奏谐声律而已古之乐师皆能通天下之志故其哀乐成于心然后冝于声则必有形容以表之故乐有志声有容其所以感人深者不独出于器而已新五代史书唐昭宗幸华州登齐云楼西北顾望京师作菩萨蛮辞三章其卒章曰野烟生碧树陌上行人去安得有英雄迎归大内中今此辞墨本犹在陜州一佛寺中纸札甚草草予顷年过陜曽一见之后人题跋多盈巨轴矣丗称善歌者皆曰郢人郢州至今有白雪楼此乃因宋玉问曰客有歌于郢中者其始曰下里巴人次爲阳阿薤露又爲阳春白雪引商刻羽杂以流徴遂谓郢人善歌殊不考其义其曰客有歌于郢中者则歌者非郢人也其曰下里巴人国中属而和者数千人阳阿薤露和者数百人阳春白雪和者不过数十人引商刻羽杂以流徴则和者不过数人而已以楚之故都人物猥盛而和者止于数人则爲不知歌甚矣故玉以此自况阳春白雪皆郢人所不能也以其所不能者明其俗岂非大误也襄阳耆旧传虽云楚有善歌者歌阳菱白露朝日鱼丽和之者不过数人复无阳春白雪之名又今郢州本谓之北郢亦非古之楚都或曰楚都在今冝城界中有故墟尚在亦不然也此鄢也非郢也据左传楚成王使鬪冝申爲商公㳂汉泝江将入郢王在渚宫下见之㳂汉至于夏口然后泝江则郢当在江上不在汉上也又在渚宫下见之则渚宫盖在郢也楚始都丹阳在今枝江文王迁郢昭王迁鄀皆在今江陵境中杜预注左传云楚国今南郡江陵县北纪南城也谢灵运邺中集诗云南登宛郢城今江陵北十二里有纪南城即古之郢都也又谓之南郢六十甲子有纳音鲜原其意盖六十律旋相爲宫法也一律含五音十二律纳六十音也凢气始于东方而右行音起于西方而左行隂阳相错而生变化所谓气始于东方者四时始于木右行传于火火传于土土传于金金传于水所谓音始于西方者五音始于金左旋传于火火传于木木传于水水传于土纳音之法同类娶妻隔八生子此律吕相生之法也五行先仲而后孟孟而后季此遁甲三元之纪也甲子金之仲同位娶乙丑隔八下生壬申金之孟壬申同位娶癸酉隔八上生庚辰金之季庚辰同位娶辛巳隔八下生戊子火之仲戊子娶已丑生丙申火之孟丙申娶丁酉生甲辰火之季甲辰娶乙巳生壬子木之仲如是左行至于丁巳中吕之宫五音一终复自甲午金之仲娶乙未隔八生壬寅一如甲子之法终于癸亥至于已爲阳故自黄钟至于中吕皆下生自午至于亥爲隂故自林钟至于应钟皆上生予于乐论叙之甚详此不复纪今太常钟镈皆于甬本爲纽谓之旋虫侧垂之皇祐中杭州西湖侧发地得一古钟匾而短其枚长几半寸大略制度如凫氏所载唯甬乃中空甬半以上差小所谓衡者予细考其制亦似有义甬所以中空者疑钟縻自其中垂下当衡甬之间以横括挂之横括疑所谓旋虫也今考其名竹筩之筩文从竹从甬则甬仅乎空甬半以上微小者所以碍横括以其横括所在也则有衡之义也其横括之形以虫而可旋疑所谓旋虫以今之钟鏄校之此衡甬中空则犹小于甬者乃欲碍横括似有所因彼衡甬俱实则衡小于甬似无所因又以其括之横于其中也则冝有衡义实甬直上植之而谓之衡者何义又横括以其可旋而有虫形或可谓之旋虫今钟则实其纽不动何縁得旋名若以侧垂之其钟可以掉荡旋转则钟常不定击者安能常当其燧此皆可疑未知孰是其钟今尚在钱塘予群从家藏之海州士人李慎言甞夣至一处水殿中观宫女戯毬山阳蔡绳爲之传叙其事甚详有抛毬曲十余阕词皆清丽今独记两阕侍燕黄昏晓未休玉堦夜色月如流朝来自觉承恩醉笑倩傍人认绣毬堪恨隋家几帝王舞䄄揉尽繍鸳鸯如今重到抛毬处不是金炉旧日香卢氏杂说韩臯谓嵇康琴曲有广陵散者以王陵母丘俭軰皆自广陵败散言魏散亡自广陵始故名其曲曰广陵散以予考之散自是曲名如操弄掺淡序引之类故潘岳笙赋辍张女之哀弹流广陵之名散又应璩与刘孔才书云听广陵之清散知散爲曲名明矣或者康借此名以谏讽时事散取曲名广陵乃其所命相附爲义耳马融笛赋云裁以当簻便易持李善注谓簻马䇿也裁笛以当马簻故便易持此谬说也笛安可爲马䇿簻管也古人谓乐之管爲簻故潘岳笙赋云脩簻内辟余萧外逶裁以当簻者余器多裁衆簻以成音此笛但裁一簻五音皆具当簻之工不假繁猥所以便而易持也笛有雅笛有羌笛其形制所始旧说皆不同周礼笙师掌教箎篴或云汉武帝时丘仲始作笛又云起于羌人后汉马融所赋长笛空洞无底剡其上孔五孔一孔出其背正似今之尺八李善爲之注云七孔长一尺四寸此乃今之横笛耳太常鼔吹部中谓之横吹非融之所赋者融赋云易京君明识音律故本四孔加以一君明所加孔后出是谓商声五音毕沈约宋书亦云京房备其五音周礼笙师注杜子春云篴乃今时所吹五空竹篴以融约所记论之则古篴不应有五孔则子春之说亦未爲然今三礼图画篴亦横设而有五孔又不知出何典据琴虽用桐然须多年木性都尽声始发越予曽见唐初路氏琴木皆枯杇殆不胜指而其声愈清又常见越人陶道真畜一张越琴传云古冢中败棺杉木也声极劲挺吴僧智和有一琴瑟瑟微碧纹石爲制度音韵皆臻妙腹有李阳冰篆数十字其略云南溟岛上得一木名伽陀罗纹如银屑其坚如石命工斵爲此琴篆文甚古劲琴材欲轻松脆滑谓之四善木坚如石可以制琴亦所未谕也投荒録云琼管多乌呿陀皆竒木疑伽陀罗即呿陀也髙邮人桑景舒性知音听百物之声悉能占其灾福尤善乐律旧传有虞羙人草闻人作虞美人曲则枝叶皆动他曲不然景舒试之诚如所传乃详其曲声曰皆吴音也他日取琴试用吴音制一曲对草鼔之枝叶亦动乃谓之虞美人操其声调与虞美人曲全不相近始末无一声相似者而草辄应之与虞美人曲无异者律法同管也其知者臻妙如此景舒进士及第终于州县官今虞美人操盛行于江吴间人亦莫知其如何者爲吴音梦溪笔谈卷第五梦溪笔谈梦溪笔谈卷六梦溪笔谈卷第六沈括存中乐律二前丗遗事时有于古人文章中见之元稹诗有琵琶宫调八十一三调絃中弹不出琵琶共有八十四调盖十二律各七均乃成八十四调稹诗言八十一调人多不喻所谓予于金陵丞相家得唐贺怀智琵琶谱一册其序云琵琶八十四调内黄钟太蔟林钟宫声絃中弹不出须管色定絃其余八十一调皆以此三调爲凖更不用管色定絃始喻稹诗言如今之调琴须先用管色合字定宫絃乃以宫絃下生徴徴絃商上上下相生终于少商凢下生者隔二絃上生者隔一絃取之凢絃声皆当如此古人仍须以金石爲凖商颂依我磬声是也今人苟简不复以絃管定声故其髙下无凖出于临时怀智琵琶谱调格与今乐全不同唐人乐学精深尚有雅律遗法今之燕乐古声多亡而新声大率皆无法度乐工自不能言其义如何得其声和今教坊燕乐比律髙二均弱合字比太蔟微下却以凢字当宫声比宫之清宫微高外方乐尤无法求体又髙教坊一均以来唯北狄乐声比教坊乐下二均大凢北人衣冠文物多用唐俗此乐疑亦唐之遗声也今之燕乐二十八调布在十一律唯黄钟中吕林钟三律各具宫商角羽四音其余或有一调至二三调独蕤賔一律都无内中管仙吕调乃是蕤賔声亦不正当本律其间声音出入亦不全应古法略可配合而巳如今之中吕宫却是古夹钟宫南吕宫乃古林钟宫今林钟商乃古无射宫今大吕调乃古林钟羽虽国工亦莫能知其所因十二律并清宫当有十六声今之燕乐止有十五声盖今乐髙于古乐二律以下故无正黄钟声只以合字当大吕犹差髙当在大吕太蔟之间下四字近太蔟之髙四字近夹钟下一字近姑洗髙一字近中吕上字近蕤賔勾字近林钟尺字近夷则工字近南吕髙工字近无射六字近应钟下凢字爲黄钟清髙凢字爲大吕清下五字爲太蔟清髙五字爲夹钟清法虽如此然诸调杀声不能尽归本律故有偏杀侧杀寄杀元杀之类虽与古法不同推之亦皆有理知声者皆能言之此不备载也古法钟磬毎簴十六乃十六律也然一簴又自应一律有黄钟之簴有大吕之簴其他乐皆然且以琴言之虽皆清实其间有声重者有声轻者材中自有五音故古人名琴或谓之清徴或谓之清角不独五音也又应诸调予友人家有一琵琶置之虚室以管色奏双调琵琶絃辄有声应之奏他调则不应寳之以爲异物殊不知此乃常理二十八调但有声同者即应若徧二十八调而不应则是逸调声也古法一律有七音十二律共八十四调更细分之尚不止八十四逸调至多偶在二十八调中人见其应则以爲怪此常理耳此声学至要妙处也今人不知此理故不能极天地至和之声丗之乐工絃上音调尚不能知何暇及此梦溪笔谈卷第六梦溪笔谈梦溪笔谈卷七梦溪笔谈卷第七沈括存中象数一𨳩元大衍暦法最爲精宻歴代用其朔法至熈宁中考之暦巳后失五十余刻而前丗暦官皆不能知奉元暦乃移其闰朔熈宁十年天正元用午时新暦改用子时闰十二月改爲闰正月四夷朝贡者用旧暦比来欵塞衆论谓气至无显验可据因此以摇新暦事下有司考定凢立冬晷景与立春之景相若者也今二景短长不同则知天正之气偏也凢移五十余刻立冬立春之景方停以此爲验论者乃屈元㑹使人亦至历法遂定六壬天十二辰亥曰登明爲正月将戍曰天魁爲二月将古人谓之合神又谓之太阳过宫合神者正月建寅合在亥二月建夘合在戍之类太阳过宫者正月日躔娵訾二月日躔降娄之类二说一也此以颛帝暦言之也今则分爲二说者盖日度随黄道岁差今太阳至雨水后方躔娵訾春分后方躔降娄若用合神则须自立春日便用亥将惊蛰便用戍将今若用太阳则不应合神用合神则不应太阳以理推之发课皆用月将加正时如此则须当从太阳过宫若不用太阳躔次则当日当时日月五星支干二十八宿皆不应天行以此决知须用太阳也然尚未是尽理若尽理言之并月建亦须移易縁目今斗杓昏刻巳不当月建须当随黄道歳差今则雨水后一日方合建寅春分后四日方合建夘谷雨后五日方合建辰如此始与太阳相符复㑹爲一说然须大改暦法事事釐正如东方苍龙七宿当起于亢终于斗南方朱鸟七宿起于牛终于奎西方白虎七宿起于娄终于舆鬼北方真武七宿起于东井终于角如此暦法始正不止六壬而巳六壬天十二辰之名古人释其义曰正月阳气始建唿召万物故曰登明二月物生根魁故曰天魁三月华叶从根而生故曰从魁四月阳极无所传故曰传送五月草木茂盛踰于初生故曰胜先六月万物小盛故曰小吉七月百谷成实自能任持故曰太一八月枝条坚刚故曰天冈九月木可爲枝干故曰太冲十月万物登成可以㑹计故曰功曹十一月月建在子君复其位故曰大吉十二月爲酒醴以报百神故曰神后此说极无稽据义理予按登明者正月三阳始兆于地上见龙在田天下文明故曰登明天魁者斗魁第一星也斗魁第一星抵于戎故曰天魁从魁者斗魁第二星也斗魁第二星抵于酉故曰从魁传送者四月阳极将退一隂欲生故传隂而送阳也小吉夏至之气大徃小来小人道长小人之吉也故爲婚姻酒食之事胜先者王者向明而治万物相见乎此莫胜莫先焉太一者太微垣所在太一所居也天罡者斗刚之所建也太冲者日月五星所出之门戸天之冲也功曹者十月歳功成而㑹计也大吉者冬至之气小徃大来君子道长大人之吉也故主文武大臣之事十二月子位北方之中上帝所居也神后帝君之称也天十二辰也故皆以天事名之六壬有十二神将以义求之止合有十一神将贵人爲之主其前有五将谓螣蛇朱雀六合勾陈青龙也此木火之神在方左者其后有五将谓天后太隂真武太常白虎也此金水之神在方右者唯贵人对相无物如日之在天月对则亏五星对则逆行避之莫敢当其对贵人亦然莫有对者故谓之天空空者无所有也非神将也犹月杀之有月空也以之占事吉凶皆空唯求对见及有所伸理于君者遇之乃吉事以辰名者爲多皆本于辰已之辰今略举数事十二支谓之十二辰一时谓之一辰一日谓之一辰日月星谓之三辰北极谓之北辰大火谓之大辰五星中有辰星皆谓之辰今考子丑至于戌亥谓之十二辰者左传云日月之㑹是谓辰一歳日月十二㑹于东方苍龙角亢之舎起于辰故以所首者名之子丑戌亥旣谓之辰则十二支十二时皆子丑戎亥则谓之辰无疑也一日谓之一辰者以十二支言也以十干言之谓之今日以十二支言之谓之今辰故支干谓之日辰日月星谓之三辰者日月星至于辰而毕见以其所首者名之故皆谓之辰星有二类一经星北极爲之长二舎星大火爲之长三行星辰星爲之长故皆谓之辰洪范五行数自一至五先儒谓之此五行生数各益以土数以爲成数以谓五行非土不成故水生一而成六火生二而成七木生三而成八金生四而成九土生五而成十合之爲五十有五唯黄帝素问土生数五成数亦五盖水火木金皆待土而成土更无所待故止一五而已画而爲圗其理可见爲之圗者设木于东设金于西火居南水居北土居中央四方自爲生数各并中央之土以爲成数土自居其位更无所并自然止有五数盖土不须更待土而成也合五行之数爲五十则大衍之数也此亦有理揲蓍之法四十九蓍聚之则一而四十九隐于一中散之则四十九而一隐于四十九中一者道也谓之无则一在谓之有则不可取四十九者用也静则归于一动则惟覩其用一在其间而不可取此所谓大衍之数五十其用四十有九丗之谈数者盖得其麁迹然数有甚微者非恃暦所能知况此但迹而已至于感而遂通天下之故者迹不预焉此所以前知之神未易可以迹求况得其粗也予之所谓甚微之迹者丗之言星者恃暦以知之暦亦出乎亿而已予于奉元暦序论之甚详治平中金火合于以崇真宣明景福明崇钦天凢十一家大暦步之悉不合有差三十日以上者暦岂足恃哉纵使在其度然又有行黄道之里者行黄道之外者行黄道之上者行黄道之下者有循度者有失度者有犯经星者有犯客星者所占各不同此又非暦之能知也又一时之间天行三十余度㹅谓之一宫然时有始末岂可三十度间隂阳皆同至交他宫则顿然差别丗言星暦难知唯五行时日爲可据是亦不然丗之言五行消长者止是知一歳之间如冬至后日行盈度爲阳夏至后日行缩度爲隂二分行平度殊不知一月之中自有消长望前月行盈度爲阳望后月行缩度爲隂两弦行平度至如春木夏火秋金冬水一月之中亦然不止月中一日之中亦然素问云疾在肝寅夘患申酉剧病在心已午患子亥剧此一日之中自有四时也安知一时之间无四时安知一刻一分一刹那之中无四时耶又安知十年百年一纪一㑹一元之间又岂无大四时耶又如春爲木九十日间当亹亹消长不可三月三十日亥时属木明日子时顿属火也似此之类亦非丗法可尽者历法歩歳之法以冬至斗建所抵至明年冬至所得辰刻衰秒谓之斗分故歳文从歩从戌戌者斗魁所抵也正月寅二月夘谓之建其说谓斗杓所建不必用此说但春爲寅夘辰夏爲已午未理自当然不须因斗建也縁斗建有歳差盖古人未有歳差之法颛帝暦冬至日宿斗𥘉今宿斗六度古者正月斗杓建寅今则正月建丑矣又歳与歳合今亦差一辰尧典曰日短星昴今乃日短星东壁此皆随歳差移也唐书云落下闳造暦自言后八百年当差一筭至唐一行僧出而正之此妄说也落下闳暦法极踈盖当时以爲宻耳其间阙略甚多且举二事言之汉丗尚未知黄道歳差至北齐向子信方候知歳差今以今古暦校之凢八十余年差一度则闳之暦八十年自已差一度兼余分踈阔据其法推气朔五星当时便不可用不待八十年乃曰八百年差一筭太欺诞也天文家有浑仪测天之器设于崇台以候垂象者则古玑衡是也浑象天之器以水激之或以水银转之置于宻室与天行相符张衡陆绩所爲及开元中置于武成殿者皆此器也皇祐中礼部试玑衡正天文之器赋举人皆杂用浑象事试官亦自不晓第爲髙等汉以前皆以北辰居天中故谓之极星自祖亘以玑衡考验天极不动处乃在极星之末犹一度有余熈宁中予受诏典领暦官杂考星暦以玑衡求极星初夜在窥管中少时复出以此知窥管小不能容极星逰转乃稍稍展窥管候之凢歴三月极星方逰于窥管之内常见不隐然后知天极不动处逺极星犹三度有余毎极星入窥管别画爲一图图爲一圎规乃画极星于规中具𥘉夜中夜后夜所见各圗之凢爲二百余图极星方常循圎规之内夜夜不差予于熈宁暦奏议中叙之甚详古今言刻漏者数十家悉皆踈缪暦家言晷漏者自颛帝暦至今见于丗谓之大暦者凢二十五家其歩漏之术皆未合天度予占天候景以至验于仪象考数下漏凢十余年方粗见真数成书四卷谓之熙宁晷漏皆非袭蹈前人之迹其间二事尤微一者下漏家常患冬月水澁夏月水利以爲水性如此又疑冰澌所壅万方理之终不应法予以理求之冬至日行速天运已朞而日巳过表故百刻而有余夏至日行迟天运未朞而日巳至表故不及百刻旣得此数然后覆求晷景漏刻莫不脗合此古人之所未知也二者日之盈缩其消长以渐无一日顿殊之理暦法皆以一日之气短长之中者播爲刻分累损益气𥘉日衰毎日消长常同至交一气则顿易刻衰故黄道有觚而不圎纵有强爲数以歩之者亦非乗理用筭而多形数相诡大凢物有定形形有真数方圎端斜定形也乗除相盪无所附益泯然冥㑹者真数也其术可以心得不可以言喻黄道环天正圎圎之爲体循之则其妥至均不均不能中规衡絶之则有舒有数无舒数则不能成妥以圎法相盪而得衰则衰无不均以妥法相盪而得差则差有踈数相因以求从相消以求负从负相入㑹一术以衘日行以言其变则秒刻之间消长未甞同以言其齐则止用一衰循环无端终始如贯不能议其隙此圎法之微古之言筭者有所未知也以日衰生日积及生日衰终始相求迭爲賔主顺循之以索曰变衡别之求去极之度合散无迹泯如运规非深知造筭之理者不能与其微也其详具予奏议藏在史官及予所着熈宁晷漏四卷之中予编校昭文书时预详定浑天仪官长问予二十八宿多者三十三度少者止一度如此不均何也予对曰天事本无度推暦者无以寓其数乃以日所行分天爲三百六十五度有奇旣分之必有物记之然后可窥而数于是以当度之星记之循黄道日之所行一朞当者止二十八宿星而已今所谓距度星者是也非不欲均也黄道所由当度之星止有此而已又问予以日月之形如丸耶如扇也若如丸则其相遇岂不相碍予对曰日月之形如丸何以知之以月盈亏可验也月本无光犹银丸日耀之乃光耳光之初生日在其傍故光侧而所见才如钩日渐逺则斜照而光稍满如一弹丸以粉涂其半侧视之则粉处如钩对视之则正圎此有以知其如丸也日月气也有形而无质故相值而无碍又问日月之行日一合一对而有蚀不蚀何也予对曰黄道与月道如二环相叠而小差凢日月同在一度相遇则日爲之蚀正一度相对则月爲之亏虽同一度而月道与黄道不相近自不相侵同度而又近黄道月道之交日月相值乃相凌掩正当其交处则蚀而旣不全当交道则随其相犯浅深而蚀凢日蚀当月道自外而交入于内则蚀起于西南复于东北自内而交岀于外则蚀起于西北而复于东南日在交东则蚀其内日在交西则蚀其外蚀旣则起于正西复于正东凢月蚀月道自外入内则蚀起于东南复于西北自内出外则蚀起于东北而复于西南月在交东则蚀其外月在交西则蚀其内蚀旣则起于正东复于西交道毎月退一度余凢二百四十九交而一朞故西天法罗睺计都皆逆歩之乃今之交道也交初谓之罗睺交中谓之计都古之卜者皆有繇辞周礼三兆其颂皆千有二百如鳯凰于飞和鸣锵锵间于两社爲公室辅专之羭攘公之羭一薫一莸十年尚犹有臭如鱼窥尾衡流而方羊裔焉大国灭之将亡阖门塞窦乃自后踰大横庚庚予爲天王夏启以光之类是也今此书亡矣汉人尚视其体今人虽视其体而专以五行爲主三代旧术莫有传者北齐向子信候天文凢月前有星则行速星多则尤速月行自有迟速定数然遇行疾暦其前必有星如子信说亦隂阳相感自相契耳医家有五运六气之术大则候天地之变寒暑风雨水旱螟蝗率皆有法小则人之衆疾亦随气运盛衰今人不知所用而胶于定法故其术皆不验假令厥隂用事其气多风民病湿泄岂溥天之下皆多风溥天之民皆病湿泄耶至于一邑之间而旸雨有不同者此气运安在欲无不谬不可得也大凢物理有常有变运气所主者常也异夫所主者皆变也常则如本气变则无所不至而各有所占故其候有从逆滛郁胜复太过不足之变其发皆不同若厥隂用事多风而草木荣茂是之谓从天气明絜燥而无风此之谓逆太虚埃昏流水不冰此谓之滛大风折木云物浊扰此之谓郁山泽焦枯草木凋落此之谓胜大暑燔燎螟蝗爲灾此之谓复山崩地震埃昏时作此谓之太过隂森无时重云昼昏此之谓不足随其所变疾厉应之皆视当时当处之候虽数里之间但气候不同而所应全异岂可胶于一定熈宁中京师乆旱祈祷备至连日重隂人谓必雨一日骤晴炎日赫然予时因事入对上问雨期予对日雨候已见期在明日衆以谓频日晦溽尚且不雨如此旸燥岂复有望次日果大雨是时湿土用事连日隂者从气巳効但爲厥隂所胜未能成雨后日骤晴者燥金入候厥隂当折则太隂得伸明日运气皆顺以是知其必雨此亦当处所占也若他处候别所占亦异其造微之妙间不容髪推此而求自臻至理歳运有主气有客气常者爲主外至者爲客𥘉之气厥隂以至终之气太阳者四时之常叙也故谓之主气唯客气木书不载其目故说者多端或以甲子之歳天数始于水十一刻乙丑之歳始于二十六刻丙寅歳始于五十一刻丁夘歳始于七十六刻者谓之客气此乃四分暦法求大寒之气何预歳运又有相火之下水气承之土位之下风气承之谓之客气此亦主气也与六节相须不得爲客大率臆计率皆此类凢所谓客者歳半以前天政主之歳半以后地政主之四时常气爲之主天地之政爲之客逆主之气爲害暴逆客之气爲害徐调其主客无使伤沴此治气之法也六气方家以配六神所谓青龙者东方厥隂之气其性仁其神化其色青其形长其虫鳞兼是数者唯龙而青者可以体之然未必有是物也其他取象皆如是唯北方有二曰玄武太阳水之气也曰螣虵少阳相火之气也其在于人爲肾肾亦二左爲太阳水右爲少阳相火火降而息水水腾而爲雨露以滋五脏上下相交此坎离之交以爲否泰者也故肾爲寿命之藏左阳右隂左右相交此干坤之交以生六子者也故肾爲胎育之脏中央太隂土曰勾陈中央之取象唯人爲冝勾陈者天子之环卫也居人之中莫如君何以不取象于君君之道无所不在不可以方言也环卫居人之中央而中虚者也虚者妙万物之地也在天文星辰皆居四傍而中虚八卦分布八方而中虚不虚不足以妙万物其在于人勾陈之配则脾也勾陈如环环之中则所谓黄庭也黄者中之色庭者宫之虚地也古人以黄庭爲脾不然也黄庭有名而无所冲气之所在也脾不能与也脾主思虑非思之所能到也故飬生家曰能守黄庭则能长生黄庭者以无所守爲守唯无所守乃可以长生或者又谓黄庭在二肾之间又曰在心之下又曰黄庭有神人守之皆不然黄庭者虚而妙者也强爲之名意可到则不得谓之虚岂可求而得之也哉易象九爲老阳七爲少八爲少隂六爲老旧说阳以进爲老隂以退爲老九六者干坤之画阳得兼隂隂不得兼阳此皆以意配之不然也九七八六之数阳顺隂逆之理皆有所从来得之自然非意之所配也凢归余之数有多有少多爲隂如爻之偶少爲阳如爻之竒三少干也故曰老阳九揲而得之故其数九其䇿三十有六两多一少则一少爲之主震坎艮也故皆谓之少阳皆七揲而得之故其数七其䇿二十有八三多坤也故曰老隂六揲而得之故其数六其䇿二十有四两少一多则多爲之主巽离兊也故皆谓之少隂皆八揲而得之故其数八其䇿三十有二物盈则变盈爲老故老动而少静吉凶悔吝生乎动者也卦爻之辞皆九六者惟动则有占不动则无眹虽易亦不能言之国语谓正屯悔豫皆八遇泰之八是也今人以易筮者虽不动亦引爻辞断之易中但有九六旣不动则是七八安得用九六爻辞此流俗之过也江南人郑史曽爲一书谈易其间一说曰干坤大父母也复姤小父母也干一变生复得一阳坤一变生姤得一隂干再变生临得二阳坤再变生遯得二隂干三变生泰得四阳坤三变生否得四隂干四变生大壮得八阳坤四变生观得八隂干五变生夬得十六阳坤五变生剥得十六隂干六变生归妹本得三十二阳坤六变生㱕妺本得三十二隂干坤错综隂阳各三十二生六十四卦夬之爲书皆荒唐之论独有此变卦之说未知其是非予后因见兵部外郎秦君玠论夬所谈骇然叹曰夬何处得此法玠曽遇一异人授此数歴推徃古兴衰运暦无不皆验常恨不能尽得其术西都邵雍亦知大略巳能洞吉凶之变此人乃形之于书必有天谴此非丗人得闻也予闻其言怪兼复甚秘不欲深诘之今史与雍玠皆已死终不知其何术也庆暦中有一术士姓李多巧思甞木刻一舞钟馗髙二三尺右手持铁简以香饵置钟馗左手中䑕縁手取食则左手扼䑕右手运简毙之以献荆王王馆于门下㑹太史言月当蚀于昏时李自云有术可禳荆王试使爲之是夜月果不蚀王大神之即日表闻诏付内侍省问状李云本善暦术知崇天暦蚀限太弱此月所蚀当在蜀中以微贱不能自通始以机巧干荆邸今又假禳禬以动朝廷耳诏送司天监考验李与判监楚衍推歩日月蚀遂加蚀限二刻李补司天学生至熈宁元年七月日辰蚀东方不効却是蚀限大强暦官皆坐谪令监官周琮重修复减去庆暦所加二刻苟欲求熈宁日蚀而庆暦之蚀复失之议乆纷纷卒无巧筭遂废明天复行崇天至熈宁五年卫朴造奉元暦始知旧蚀法止用日平度故在疾者过之在遟者不及崇明二暦加减皆不曽求其所因至是方究其失四方取象苍龙白虎朱雀龟蛇唯朱雀莫知何物但谓鸟而朱者羽族赤而翔上集必附木此火之象也或谓之长离盖云离方之长耳或云鸟即鳯也故谓之鳯鸟少昊以凤鸟至乃以鸟纪官则所谓丹鸟氏即凤也又旗旐之饰皆二物南方曰鸟隼则鸟隼盖两物也然古人取象不必大物也天文家朱鸟乃取象于鹑故南方朱鸟七宿曰鹑首鹑火鹑尾是也鹑有两种有丹鹑有白鹑此丹鹑也色赤黄而文锐上秃下夏岀秋藏飞必附草皆火类也或有鱼所化者鱼鳞虫龙类火之所自生也天文东方苍龙七宿有角亢有尾南方朱鸟七宿有喙有嗉有翼而无尾此其取于鹑欤司马彪续汉书候气之法于宻室中以木爲案置十二律琯各如其方实以葭灰覆以缇縠气至则一律飞灰丗皆疑其所置诸律方不踰数尺气至独本律应何也或谓古人自有术或谓短长至数冥符造化或谓支干方位自相感召皆非也盖彪说得其略耳唯隋书志论之甚详其法先治一室令地极平乃埋律琯皆使上齐入地则有浅深冬至阳气距地面九寸而止唯黄钟一琯达之故黄钟爲之应正月阳气距地面八寸而止自太蔟以上皆逹黄钟大吕先已虚故唯太蔟一律飞灰如人用鍼彻其经渠则气随鍼而岀矣地有踈宻则不能无差忒故先以木案隔之然后实土案上令坚宻均一其上以水平其槩然后埋律其下虽有踈宻爲木案所节其气自平但在调其案上之土耳易有纳甲之法未知起于何时予甞考之可以推见天地胎育之理干纳甲壬坤纳乙癸者上下包之也震巽坎离艮兊纳庚辛戊巳丙丁者六子生于干坤之包中如物之处胎甲者左三刚爻干之气也右三柔爻坤之气也干之初爻交于坤生震故震之初爻纳子午中爻交于坤生坎初爻纳寅申上爻交于坤生艮初爻纳辰戌坤之初爻交于干生巽故巽之初爻纳丑未中爻交于干生离初爻纳卯酉上爻交于干生兊初爻纳巳亥干坤始于甲乙则长女长女乃其次宜纳丙丁少男少女居其未宜纳庚辛今乃反此者卦必自下生先初爻次中交未乃至上爻此易之然亦胎育之理也物之处胎甲莫不倒生自下而生者卦之叙而宜合造化胎育之理此至理合自然者也甲丙戊庚壬干生艮生坎生震干坤生兊生离生巽坤乙丁巳辛癸梦溪笔谈卷第七梦溪笔谈梦溪笔谈卷八梦溪笔谈卷第八沈括存中象数二史记律书所论二十八舎十二律多皆臆配殊无义理至于言数亦多差舛如所谓律数者八十一爲宫五十四爲征七十二爲商四十八爲羽六十四爲角此止是黄钟一均耳十二律各有五音岂得定以此爲律数如五十四在黄钟则爲徴在夹钟则爲角在中吕则爲商兼律有多寡之数有实积之数有短长之数有周径之数有清浊之数其八十一五十四七十二四十八六十四止是实积数耳又云黄钟长八寸七分一大吕长七寸五分三分一太蔟长七寸七分二夹钟长六寸二分三分一姑洗长六寸七分四中吕长五寸九分三分二㽔賔长五寸六分二分一林钟长五寸七分四夷则长五寸四分三分二南吕长四寸七分八无射长四寸四分三分二应钟长四寸二分三分二此尤误也此亦实积耳非律之长也盖其间字又有误者疑后人传冩之失也余分下分数目凢七字皆当作十字误屈其中画耳今之卜筮皆用古书工拙系乎用之者唯其寂然不动乃能通天下之故人未能至乎无心也则凭物之无心者而言之如灼龟璺瓦皆取其无心则不随理而震此近乎无心也吕才爲卜宅禄命卜葬之说皆以术爲无验术之不可恃信然而不知彼皆寓也神而明之存乎其人故一术二人用之则所占各异人之心本神以其不能无累而寓之以无心之物而以吾之所以神者言之此术之微难可以俗人论也才又论人姓或因官或因邑族岂可配以宫商此亦是也如今姓敬者或更姓文或更姓茍以文考之皆非也敬本从苟从攴今乃谓之苟与文五音安在哉此爲无义不待逺求而知也然旣谓之寓则苟以爲字皆寓也凢视听思虑所及无不可寓者若以此爲妄则凢祸福吉凶死生变化孰爲非妄者能齐乎此然后可与论先知之神矣暦法天有黄赤二道月有九道此皆强名而巳非实有也亦由天之有三百六十五度天何甞有度以日行三百六十五日而一朞强谓之度以歩日月五星行次而巳日之所由谓之黄道南北极之中度最均处谓之赤道月行黄道之南谓之朱道行黄道之北谓之黒道黄道之东谓之青道黄道之西谓之白道黄道内外各四并黄道爲九日月之行有迟有速难可以一术御也故因其合散分爲数段每段以一色名之欲以别筭位而已如筭法用赤筹黒筹以别正贠之数暦家不知其意遂以谓实有九道甚可嗤也二十八宿爲其有二十八星当度故立以爲宿前丗测候多或改变如唐书测得毕有十七度半觜只有半度之类皆谬说也星旣不当度自不当用爲宿次自是浑仪度距踈宻不等耳凢二十八宿度数皆以赤道爲法唯黄道度有不全度者盖黄道有斜有直故度数与赤道不等即须以当度星爲宿唯虚宿未有竒数自是日之余分暦家取以爲斗分者此也余宿则不然予甞考古今暦法五星行度唯留逆之际最多差自内而进者其退必向外自外而进者其退必由内其迹如循柳叶两未锐中间徃还之道相去甚逺故两末星行成度稍遟以其斜行故也中间成度稍速以其径絶故也暦家但知行道有遟速不知道径又有斜直之异熈宁中予领太史令卫朴造暦气朔已正但五星未有候簿可验前丗修暦多只増损旧暦而巳未曽实考天度其法须测验毎夜昏晓夜半月及五星所在度秒置簿録之满五年其间剔去云隂及昼见日数外可得三年实行然后以筭日缀之古所谓缀术者此也是时司天暦官皆承丗族隷名食禄本无知暦者悪朴之术过巳羣沮之屡起大狱虽终不能摇朴而候簿至今不成奉元暦五星歩术但増损旧暦正其甚谬处十得五六而已朴之暦术今古未有爲群暦人所沮不能尽其艺惜哉国朝置天文院于禁中设漏刻观天台铜浑仪皆如司天监与司天监互相检察毎夜天文院具有无谪见云物祺祥及当夜星次须令于皇城门未发前到禁中门发后司天占状方到以两司奏状对勘以防虚伪近歳皆是隂相计㑹符同写奏习以爲常其来巳久中外具知之不以爲怪其日月五星行次皆只据小暦所筭纒度誊奏不曽占候有司但备贠安禄而已熈宁中予领太史甞按发其欺免官者六人未几其弊复如故司天监铜浑仪景德中暦官韩显符所造依倣刘曜时孔挺晁崇斛兰之法失于简略天文院浑仪皇祜中冬官正舒易简所造乃用唐梁令瓉僧一行之法颇爲详备而失于难用熈宁中予更造浑仪并创爲玉壷浮漏铜表皆置天文院别设官领之天文院旧铜仪送朝服法物库收藏以备讲求梦溪笔谈卷第八梦溪笔谈梦溪笔谈卷九梦溪笔谈卷第九沈括存中人事一景德中河北用兵车驾欲幸澶渊中外之论不一独㓂忠愍賛成上意乗舆方渡河虏骑充斥至于城下人情恟恟上使人微觇凖所爲而凖方酣寝于中书鼻息如雷人以其一时镇物比之谢安武昌张谔好学能议论常自约仕至县令则致仕而归后登进士第除中允谔于所居营一舎榜爲中允亭以志素约也后谔稍稍进用数年间爲集贤校理直舎人院检正中书五房公事判司农寺皆要官权任渐重无何坐事夺数官归武昌未几捐舘遂终于太子中允岂非前定许懐德爲殿帅甞有一举人因怀德乳姥求爲门客怀德许之举子曵襕拜于庭下懐德据座受之人谓怀德武人不知事体宻谓之曰举人无设堦之礼冝少降接也怀德应之曰我得打乳姥关节秀才只消如此待之夏文庄性豪侈禀赋异于人才睡即身冷而僵一如逝者旣觉须令人温之良乆方能动人有见其陆行两车相连载一物巍然问之乃绵帐也以数千两绵爲之常服仙茅钟乳硫黄莫知纪极晨朝每食钟乳粥有小吏窃食之遂发疽几不可救郑毅夫自负时名国子监以第五人选意甚不平谢主司启词有李广事业自谓无双杜牧文章止得第五之句又云骐骥已老甘驽马以先之巨鳌不灵因顽石之在上主司深衔之他日廷䇿主司复爲考官必欲黜落以报其不逊有试业似獬者枉遭斥逐旣而发考卷则獬乃第一人及第又嘉祐中士人刘几累爲国学第一人骤爲怪崄之语学者翕然効之遂成风俗欧阳公深悪之㑹公主文决意痛惩凢爲新文者一切弃黜时体爲之一变欧阳之功也有一举人论曰天地轧万物茁圣人发公曰此必刘几也戯续之曰秀才刺试官刷乃以大朱笔横抹之自首至尾谓之红勒帛判大纰缪字榜之旣而果几也复数年公爲衘试考官而几在庭公曰除悪务力今必痛斥轻薄子以除文章之害有一士人论曰主上收精藏明于冕旒之下公曰吾已得刘几矣旣黜乃吴人萧稷也是时试尧舜性仁赋有曰故得静而延年独髙五帝之寿动而有勇形爲四罪之诛公大称赏擢爲第一人及唱名乃刘煇人有识之者曰此刘几也易名矣公愕然乆之因欲成就其名小赋有内积安行之德盖禀于天公以谓积近于学改爲藴人莫不以公爲知言古人谓贵人多知人以其阅人物多也张邓公爲殿中丞一见王城东遂厚遇之语必移时王公素所厚唯杨大年公有一茶囊唯大年至则取茶嚢具茶他客莫与也公之子弟但闻取茶囊则知大年至一日公命取茶囊群子弟皆出窥大年及至乃邓公他日公复取茶囊又徃窥之亦邓公也子弟乃问公张殿中者何人公待之如此公曰张有贵人法不十年当据吾座后果如其言又文潞公爲太常慱士通判兖州时谒吕许公公一见器之问潞公大博曾在东鲁必当别墨令取一丸墨濒堦磨之揖潞公就观此墨何如乃是欲从后相其背旣而宻语潞公曰异日必大贵达即日擢爲监察御史不十年入相潞公自庆暦八年登相至七十九岁以太师致仕凢带平章事三十七年未甞改易名位隆重福寿康宁近丗未有其比王延政据建州令大将章某守建州城甞遣部将刺事于军前后期当斩惜其材未有以处归语其妻其妻连氏有贤智私使人谓部将曰汝法当死急迯乃免与之银数十两曰径行无頋家也部将得以潜去投江南李主以隷查文徽麾下文徽攻廷政部将适主是役城将陷先喻城中能全连氏一门者有重赏连氏使人谓之曰建民无罪将军幸赦之妾夫妇罪当死不敢图生若将军不释建民妾愿先百姓死誓不独生也词气感慨发于至诚不得巳爲之戢兵而入一城获全至今连氏爲建安大族官至卿相者相踵皆连氏之后也又李景使大将胡则守江州江南国下曹翰以兵围之三年城坚不可破一日则怒一饔人鲙鱼不精欲杀之其妻遽止之曰士卒守城累年矣暴骨满地奈何以一食杀士卒耶则乃舍之此卒夜缒城走投曹翰具言城中虚实先是城西南依崄素不设俻卒乃引王师自西南攻之是夜城陷胡则一门无遗类二人者其爲德一也何其报効之不同王文正太尉局量寛厚未甞见其怒饮食有不精洁者但不食而已家人欲试其量以少埃墨投羮中公唯啖飰而已问其何以不食羮曰我偶不喜肉一日又墨其饭公视之曰吾今日不喜飰可具粥其子弟愬于公曰庖肉爲饔人所私食肉不饱乞治之公曰汝軰人料肉几何曰一斤今但得半斤食其半爲饔人所廋公曰尽一斤可得饱乎曰尽一斤固当饱曰此后人料一斤半可也其不发人过皆类此甞宅门坏主者彻屋新之暂于廊庑下启一门以出入公至侧门门低据鞍俯伏而过都不问门毕复行正门亦不问有控马卒歳满辤公公问汝控马几时曰五年矣公曰吾不省有汝旣去复唿回曰汝乃某人乎于是厚赠之乃是逐日控马但见背未甞视其面因去见其背方省也石曼卿居蔡河下曲隣有一豪家日闻歌钟之声其家僮仆数十人常徃来曼卿之门曼卿唿一仆问豪爲何人对曰姓李氏主人方二十歳并无昆第家妾曳罗绮者数十人曼卿求欲见之其人曰郎君素未甞接士大夫他人必不可见然喜饮酒屡言闻学士能饮酒意亦似欲相见待试问之一日果使人延曼卿曼卿即着帽徃见之坐于堂上乆之方出主人者头巾系勒帛都不具衣冠见曼卿全不知拱揖之礼引曼卿入一别舘供张赫然坐良乆有二鬟妾各持一小槃至曼卿前槃中红牙牌十余其一槃是酒凢十余品令曼卿择一牌其一槃肴馔名令择五品旣而二鬟去有群妓十余人各执肴果乐器粧服人品皆艳丽粲然一妓酌酒以进酒罢乐作群妓执果肴者萃立其前食罢则分列其左右京师人谓之软槃酒五行群妓皆退主人者亦翩然而入略不揖客曼卿独歩而岀曼卿言豪者之状懵然愚騃殆不分菽麦而奉飬如此极可怪也他日试使人通郑重则闭门不纳亦无应门者问其近邻云其人未甞与人徃还虽隣家亦不识面古人谓之钱痴信有之颕昌阳翟县有一杜生者不知其名邑人但谓之杜五郎所居去县三十余里唯有屋两间其一间自居一间其子居之室之前有空地丈余即是篱门杜生不出篱门凢三十年矣黎阳尉孙曽徃访之见其人颇萧洒自陈村民无所能何爲见访孙问其不出门之因其人笑曰以告者过也指门外一桑曰十五年前亦曾到此桑下纳凉何谓不出门也但无用于时无求于人偶自不出耳何足尚哉问其所以爲生曰昔时居邑之南有田五十畒与兄同耕后兄之子娶妇度所耕不足赡乃以田与兄携妻子至此偶有郷人借此屋遂居之唯与人择日又卖一药以具饘粥亦有时不継后子能耕郷人见怜与田三十畒令子耕之尚有余力又爲人佣耕自此食足郷人贫以医自给者甚多自食旣足不当更兼郷人之利自尓择日卖药一切不爲又问常日何所爲曰端坐耳无可爲也问颇观书否曰二十年前亦曾观书问观何书曰曽有人恵一书册无题号其间多说净名经亦不知净名经何书也当时极爱其议论今亦忘之并书亦不知所在乆矣气韵闲旷言词精简有道之士也盛寒但布𫀆草履室中枵然一榻而已问其子之爲人曰村童也然质性甚淳厚未甞妄言未甞嬉游唯买塩酪则一至邑中可数其行迹以待其归径徃径还未甞傍逰一歩也予时方有军事至夜半未卧疲甚与官属闲话遂及此不觉肃然顿忘烦劳唐白乐天居洛与髙年者八人游谓之九老洛中士大夫至今居者爲多継而爲九老之㑹者再矣元丰五年文潞公守洛又爲耆年㑹人爲一诗命画工郑奂图于妙觉佛寺凢十三人守司徒致仕韩国公冨弼年七十九守太尉判河南府潞国公文彦博年七十七司封郎中致仕席汝言年七十七朝议大夫致仕王尚恭年七十六太常少卿致仕赵丙年七十五秘书监刘几年七十五卫州防御使冯行已年七十五太中大夫充天章阁待制楚建中年七十三朝议大夫致仕王㥀言年七十二宣徽南院使检校太尉判大名府王拱辰年七十一太中大夫张问年七十龙图阁直学士通议大夫张焘年七十端明殿学士兼翰林侍读学士太中大夫司马光年六十四王文正太尉气羸多病真宗面赐药酒一注鉼令空腹饮之可以和气血辟外邪文正饮之大觉安健因对称谢上曰此苏合香酒也毎一斗酒以苏合香丸一两同煑极能调五脏却腹中诸疾毎冒寒夙兴则饮一盃因各出数榼赐近臣自此臣庻之家皆倣爲之苏合香丸盛行于时此方本出广济方谓之白术丸后人亦编入千金外台治疾有殊効予于良方叙之甚详然昔人未知用之钱文僖公集箧中方苏合香丸注云此药本出禁中祥符中甞赐近臣即谓此也李士衡爲舘职使髙丽一武人爲副髙丽礼币赠遗之物士衡皆不关意一切委于副使时舩底踈漏副使者以士衡所得缣帛借舩底然后实己物以避漏湿至海中遇大风舩欲倾覆舟人大恐请尽弃所载不尓舡乗必难免副使苍惶悉取舡中之物投之海中更不暇拣择约投及半风息舩定旣而点捡所投皆副使之物士衡所得在舡底一无所失刘美少时善鍜金后贵显赐与中有上方金银器皆刻工名其间多有美所造者又杨景宗㣲时常荷畚爲丁晋公筑第后晋公籍没其家以第赐景宗二人者方其微贱时一造上方器一爲宰相筑弟安敢自期身飨其用哉旧制天下贡举人到阙悉皆入对数不下三千人谓之群见逺方士皆未知朝廷仪范班列纷错有司不能绳勒见之日先设禁围于着位之前举人皆拜于禁围之外盖欲限其前列也至有更相抱持以望黼座者有司患之近歳遂止令解头入见然尚不减数百人嘉祐中予忝在解头别爲一班最在前列目见班中唯从前一两行稍应拜起之节自余亦终不成班缀而罢毎爲合门之累常言殿庭中班列不可整齐者唯有三色谓举人蕃人骆駞两浙田税畒三㪷钱氏国除朝廷遣王方贽均两浙杂税方贽悉令畒出一㪷使还责擅减税额方贽以谓畒税一㪷者天下之通法两浙旣巳爲王民岂当复循伪国之法上从其说至今畒税一㪷者自方贽始唯江南福建犹循旧额盖当时无人论列遂爲永式方贽㝷除右司諌终于京东转运使有五子臯准覃巩罕准之子珪爲宰相其他亦多显者岂惠民之报欤孙之翰人甞与一砚直三十千孙曰砚有何异而如此之价也客曰砚以石润爲贵此石呵之则水流孙曰一日呵得一担水才直三钱买此何用竟不受王荆公病喘药用紫团山人蔘不可得时薛师政自河东还适有之赠公数两不受人有劝公曰公之疾非此药不可治疾可忧药不足辞公曰平生无紫团蔘亦活到今日竟不受公面黧黒门人忧之以问医医曰此垢汗非疾也进澡豆令公颒面公曰天生黒于予澡豆其如予何王子野生平不茹荤腥居之甚安赵阅道爲成都转运使出行部内唯携一琴一鹤坐则看鹤鼔琴甞过青城山遇雪舎于逆旅逆旅之人不知其使者也或慢狎之公頽然鼔琴不问淮南孔旻隐居笃行终身不仕羙节甚髙甞有窃其园中竹旻愍其渉水冰寒爲架一小桥渡之推此则其爱人可知然予闻之庄子妻死鼔盆而歌妻死而不辍鼔可也爲其死而鼔之则不若不鼔之愈也犹邴原耕而得金掷之墻外不若管宁不视之愈也狄青爲枢宻使有狄梁公之后持梁公画像及告身十余通诣青献之以谓青之逺祖青谢之曰一时遭际安敢自比梁公厚有所赠而还之比之郭崇韬哭子仪之墓青所得多矣郭进有材略累有战功甞刺邢州今邢州城乃进所筑其厚六丈至今坚完铠仗精巧以至封贮亦有法度进于城北治第旣成聚族人賔客落之下至土木之工皆与乃设诸工之席于东庑羣子之席于西庑人或曰诸子安可与工徒齿进指诸工曰此造宅者指诸子曰此卖宅者固冝坐造宅者下也进死未几果爲他人所有今资政殿学士陈彦升宅乃进旧第东南一隅也有一武人忘其名志乐闲放而家甚贫忽吟诗曰人生本无累何必买山钱遂投檄去至今致仕尚康宁真宗皇帝时向文简拜右仆射麻下日李昌武爲翰林学士当对上谓之曰朕自即位以来未甞除仆射今日以命敏中此殊命也敏中应甚喜对曰臣今自早候对亦未知宣麻不知敏中何如上曰敏中门下今日贺客必多卿徃观之明日却对来勿言朕意也昌武候丞相归乃徃见丞相谢客门䦨悄然无一人昌武与向亲径入见之徐贺曰今日闻降麻士大夫莫不欢慰朝野相庆公但唯唯又曰自上即位未甞除端揆此非常之命自非勲德隆重眷倚殊越何以至此公复唯唯终未测其意又歴陈前丗爲仆射者勲劳德业之盛礼命之重公亦唯唯卒无一言旣退复使人至庖厨中问今日有无亲戚賔客饮食宴㑹亦寂无一人明日再对上问昨日见敏中否对曰见之敏中之意何如乃具以所见对上笑曰向敏中大耐官职晏元献公爲童子时张文节荐之于朝廷召至阙下适值御试进士便令公就试公一见试题曰臣十日前已作此赋有赋草尚在乞别命题上极爱其不隐及爲馆职时天下无事许臣竂择胜燕饮当时侍从文舘士大夫爲燕集以至市楼酒肆徃徃皆供帐爲逰息之地公是时贫甚不能出独家居与昆弟讲习一日选东宫官忽自中批除晏殊执政莫谕所因次日进覆上谕之曰近闻馆阁臣寮无不嬉逰燕赏弥日継夕唯殊杜门与兄弟读书如此谨厚正可爲东宫官公旣受命得对上面谕除授之意公语言质野则曰臣非不乐燕逰者直以贫无可爲之臣若有钱亦须徃但无钱不能出耳上益嘉其诚实知事君体眷注日深仁宗朝卒至大用寳元中忠穆王吏部爲枢宻使河西首领赵元昊叛上问边备辅臣皆不能对明日枢宻四人皆罢忠穆谪州翰林学士苏公仪与忠穆善出城见之忠穆谓公仪曰之此行前十年已有人言之公仪曰必术士也忠穆曰非也昔时爲三司塩䥫副使䟽决狱囚至河北是时曹南院自陜西谪官初起爲定帅至定洽事毕玮谓曰决事巳毕自此当还明日愿少留一日欲有所言旣爱其雄材又闻欲有所言遂爲之留明日具馔甚简俭食罢屏左右曰公满面权骨不爲枢辅即边帅或谓公当作相则不然也然不十年必惣枢柄此时西方当有警公冝预讲边备蒐阅人材不然无以应卒曰四境之事唯公知之幸以见教曹曰玮实知之今当爲公言玮在陜西日河西赵德明甞使人以马博易于中国怒其息微欲杀之莫可諌止德明有一子方十余歳极諌不已曰以战马资邻国已是失计今更以货杀边人则谁肯爲我用者玮闻其言私念之曰此子欲用其人矣是必有异志闻其常徃来牙市中玮欲一识之屡使人诱致之不可得乃使善画者图形容旣至观之真英物也此子必须爲边患计其时节正在公秉政之日公其勉之是时殊未以爲然今知其所画乃元昊也皆如其言也石曼卿喜豪饮与布衣刘潜爲友甞通判海州刘潜来访之曼卿迎之于石闼堰与潜剧饮中夜酒欲竭顾舡中有醋斗余乃倾入酒中併饮之至明日酒醋俱尽每与客痛饮露髪跣足着械而坐谓之囚饮饮于木杪谓之巢饮以藁束之引首出饮复就束谓之鼈饮其狂纵大率如此廨后爲一庵常卧其间名之曰扪虱庵未甞一日不酔仁宗爱其才甞对辅臣言欲其戒酒延年闻之因不饮遂成疾而卒工部胡侍郎则爲邑日丁晋公爲逰客见之胡待之甚厚丁因投诗索米明日胡延晋公常日所用樽罍悉屏去但陶器而已丁失望以爲厌已遂辞去胡徃见之出银一箧遗丁曰家素贫唯此饮器愿以赆行丁始谕设陶器之因甚愧德之后晋公骤逹极力携挽卒至显位庆暦中諌官李兢坐言事谪湖南物务内殿承制范亢爲黄蔡间都监以言事官坐谪后多至显官乃悉倾家物与兢办行兢至湖南少日遂卒前軰有言人不可有意有意即差事固不可前料也朱寿昌刑部朱侍郎巽之子其母㣲寿昌流落贫家十余歳方得归遂失母所在寿昌哀慕不巳及长乃解官访母遍走四方备歴艰难见者莫不怜之闻佛书有水懴者其说谓欲见父母者诵之当获所愿寿昌乃昼夜诵持仍刺血书懴摹板印施于人唯愿见母歴年甚多忽一日至河中府遂得其母相持恸絶感动行路乃迎以归事母至孝复出从仕今爲司农少卿士人爲之传者数人丞相荆公而下皆有朱孝子诗数百篇朝士刘廷式本田家隣舎翁甚贫有一女约与廷式爲㛰后契阔数年廷式读书登科归郷闾访隣翁而翁巳死女因病双瞽家极困饿廷式使人申前好而女子之家辞以疾仍以佣耕不敢姻士大夫廷式坚不可与翁有约岂可以翁死子疾而背之卒与成㛰闺门极雍睦其妻相携而后能行凢生数子廷式甞坐小谴监司欲逐之嘉其有美行遂爲之阔略其后廷式管干江州太平宫而妻死哭之极哀苏子瞻爱其义爲文以美之桞开少好任气大言凌物应举时以文章投主司于帘前凢千轴载以独轮车引试日衣襕自拥车以入欲以此骇衆取名时张景能文有名唯䄂一书帘前献之主司大称赏擢景优等时人爲之语曰栁开千轴不如张景一书梦溪笔谈卷第九梦溪笔谈梦溪笔谈卷十梦溪笔谈卷第十沈括存中人事二蒋堂侍郎爲淮南转运使日属县例致贺冬至书皆投书即还有一县令使人独不肯去须责回书左右谕之皆不听以至呵逐亦不去曰宁得罪不得书不敢回邑时苏子美在坐颇骇怪曰皁隷如此野很其令可知蒋曰不然审必健者能使人不敢慢其命令如此乃爲一简荅之方去子美归吴中月余得蒋书曰县令果健者遂爲之延誉后卒爲名臣或云乃天章阁待制杜杞也国子博士李余庆知常州强于政事果于去恶凶人恶吏畏之如神末年得疾甚困有州医博士多过悪常惧爲余庆所发因其困进利药以毒之服之洞泄不已势已危余庆察其姦使人扶舁坐㕔事召医博士杖杀之然后归卧未及席而死葬于横山人至今畏之过墓者皆下有病疟者取墓土着床席间辄差其敬惮之如此盛文肃爲尚书右丞知扬州简重少所许可时夏有章自建州司户叅军授郑州推官过扬州文肃骤称其才雅明日置酒召之人有谓有章曰盛公未甞燕过客甚器重者方召一饭有章荷其意别日爲一诗谢之至客次先使人持诗以入公得诗不发封即还之使人谢有章曰度已衰老无用此诗不复得见有章殊不意徃见通判刀绎具言所以绎亦不谕其由曰府公性多忤诗中得无激触否有章曰元未曽发封又曰无乃笔札不严曰有章自书极严谨曰如此必是将命者有所忤耳乃徃见文肃而问之夏有章今曰献诗何如公曰不曽读巳还之绎曰公始待有章甚厚今乃不读其诗何也公曰始见其气韵清秀谓必逺器今封诗乃自称新圃田从事得一幕官遂尓轻脱君但观之必止于此官志巳满矣切记之他日可验贾文元时爲叅政与有章有旧乃荐爲舘职有诏候到任一年召试明年除舘阁校勘御史发其旧事遂寝夺改差国子监主簿仍带郑州推官未几卒于京师文肃阅人物多如此不复挟他术林逋隐居杭州孤山常畜两鹤纵之则飞入云霄盘旋乆之复入笼中逋常汎小艇逰西湖诸寺有客至逋所居则一童子出应门延客坐爲开笼纵鹤良乆逋必棹小舡而归盖甞以鹤飞爲验也逋髙逸倨傲多所学唯不能棊常谓人曰逋丗间事皆能之唯不能担粪与着棊庆暦中有近侍犯法罪不至死执政以其情重请杀之范希文独无言退而谓同列曰诸公劝人主法外杀近臣一时虽快意不冝教手滑诸公黙然景祐中审刑院断狱有使臣何次公具狱主判官方进呈上忽问此人名次公者何义主判官不能对是时庞庄敏爲殿中丞审刑院详议官从官长上殿乃越次对曰臣甞读前汉书黄覇字次公盖以覇次王也此人必慕黄覇之爲人上颔之异日复进谳上顾知院官问曰前时姓庞详议官何故不来知院对任满巳出外官上遽指挥中书与在京差遣除三司检法官俄擢三司判官庆暦中遂入相梦溪笔谈卷第十梦溪笔谈梦溪笔谈卷十一梦溪笔谈卷第十一沈括存中官政一丗称陈恕爲三司使改茶法歳计几増十倍予爲三司使时考其籍盖自景德中北戎入㓂之后河北籴便之法塲尽此后茶利十丧其九恕在任值北虏讲解商人顿复歳课遂増虽云十倍之多考之尚未盈旧额至今称道盖不虞之誉也丗传筭茶有三说法最便三说者皆谓见钱爲一说犀牙香药爲一说爲一说深不然也此乃三分法其谓縁边入纳粮草其价折爲三分一分支见钱一分折犀象杂货一分折茶尔后又有折塩爲四分法更改不一皆非三说也予在三司求得三说旧案三说者乃是三事博籴爲一说便籴爲一说直便爲一说其爲文博籴者极边粮草歳入必欲足常额毎歳自三司抛数下库务先封椿见钱紧便钱紧茶钞然后召人入中便籴者次边粮草乃诣京师等请慢便钱慢茶钞及杂货直便者商人取便于縁边入纳见钱于京师请领三说先博籴数足然后聴便籴及直便以此商人竞趋争先赴极边博籴故邉粟常充足不爲诸郡分裂粮草之价不能翔踊诸路税课亦皆盈衍此良法也予在三司方欲讲求㑹左迁不果建议延州故丰林县城赫连勃勃所筑至今谓之赫连城紧宻如石斸之皆火岀其城不甚厚但马面极长且宻予亲使人步之马面皆长四丈相去六七丈以爲马面宻则城不须太厚人力亦难兼也予曽亲见攻城若马面长则可反射城下攻者兼宻则矢石相及敌人至城下则四面矢石临之须使敌人不能到城下乃爲良法今边城虽厚而马面极短且踈若敌人可到城下则城虽厚终爲危道其间更多刓其角谓之团敌此尤无益全借倚楼角以发矢石以覆护城脚但使敌人见备䖏多则自不可存立赫连之城深爲可法也刘晏掌南计数百里外物价髙下即日知之人有得晏一事予在三司时尝行之于东南毎嵗发运司和籴米于郡县未知价之髙下须先具价申禀然后视其贵贱贵则寡取贱则取盈尽得郡县之价方能契数行下比至则粟价已増所以常得贵售晏法则令多粟通途郡县以数十嵗籴价与所籴粟数髙下各爲五等具籍于主者粟价才定更不申禀即时廪收但苐一价则籴苐五数苐五价则籴苐一数苐二价则籴苐四数苐四价则籴苐二数乃即驰逓报发运司如此粟贱之地自籴尽极数其余莭级各得其冝已无极售发运司仍㑹诸郡所籴之数计之若过于多则损贵与逺者尚少则増贱与近者自此粟价未尝失时各当本䖏丰俭即日知价信皆有术旧校书官多不恤职事但取旧书以墨漫一字复注旧字于其侧以爲日课自置编校局只得以朱围之仍于卷末书校官姓名五代方镇割据多于旧赋之外重取于民国初悉皆蠲正税额一定其间有或重轻未均䖏随事均之福歙州税额太重福州则令以钱二贯五百折纳绢一疋歙州输官之绢止重数两太原府输赋全除乃以减价籴粜补之后人徃徃疑福歙折绢太贵太原折米太贱盖不见当时均赋之意也夏秋㳂纳之物如塩麴钱之类名件烦碎庆暦中有司建议併合归一名以省帐钞程文蕳爲三司使独以谓仍旧爲便若没其旧名异日不知或再敷塩麹则致重复此亦善虑事也近歳邢寿两郡各断一狱用法皆误爲刑曹所駮寿州有人杀妻之父母昆弟数口州司以不道縁坐妻子刑曹駮曰殴妻之父母即是义絶况其谋杀不当复坐其妻邢州有盗杀一家其夫妇即时死唯一子明日乃死其家财产户絶法给出嫁亲女刑曹駮曰其家父母死时其子尚生财产乃子物出嫁亲女乃岀嫁姊妹不合有分此二事略同一失于生者一失于死者深州旧治靖安其地鹻卤不可艺植井泉悉是悪卤景德中议迁州时傅潜家在李晏乃奏请迁州于李晏今深州是也土之不毛无以异于旧州塩鹻殆与土半城郭朝补暮坏至于薪刍亦资于他邑唯胡卢水粗给居民然原自外来亦非边城之利旧州之北有安平饶阳两邑田野饶沃人物繁庻正当徐村之口与祁州永宁犬牙相望不移州于此而恤其私利亟城李晏者潜之罪也律云免官者三载之后降先品二等叙免所居官及官当者朞年之后降先品一等叙降先品者谓免官二官皆免则从未降之品降二等叙之免所居官及官当止一官故降未降之品一等叙之今叙官乃从见存之官更降一等者误晓律意也律累降虽多各不得过四等此止法者不徒爲之盖有所碍不得不止据律更犯有歴任官者仍累降之所降虽多各不得过四等注各谓二官各降不在通计之限二官谓职事官散官卫官爲一官勲官爲一官二官各四等不得通计乃是共降八等而止予考其义盖除名叙法正四品于正七品下叙从四品于正八品上叙即是降先品九等免官官当若降五等则反重于除名此不得不止也此律今虽不用然用法者须知立法之意则于新格无所抵梧予检正刑房公事日曽遍询老法官无一人晓此意者边城守具中有战棚以长木抗于女墻之上大体类敌楼可以离合设之顷刻可就以备仓卒城楼摧坏或无楼处受攻则急张战棚以临之梁侯景攻台城爲髙楼以临城城上亦爲楼以拒之使壮士交槊鬪于楼上亦近此类预备敌人非仓卒可致近歳边臣有议以谓旣有敌楼则战棚悉可废省恐讲之未熟也鞠真卿守润州民有鬪殴者本罪之外别令先欧者出钱以与后应者小人靳财兼不愤输钱于敌人终日纷争相视无敢先下手者曹州人赵諌甞爲小官以罪废唯以録人隂事控制闾里无敢迕其意者人畏之甚于宼盗官司亦爲其覊绁俯仰取容而已兵部贠外郎谢涛知曹州尽得其凶迹逮系有司具前后巨蠧状奏列章下御史府按治姦赃狼籍遂论弃市曹人皆相贺因此有告不干已事法着于勒律驿传旧有三等曰歩逓马逓急脚递急脚递最遽日行四百里唯军兴则用之熈宁中又有金字牌急脚递如古之羽檄也以木牌朱黄金字光明眩目过如飞电望之者无不避路日行五百余里有军前机速处分则自御前发下三省枢宻院莫得与也皇祐二年吴中大饥殍殣枕路是时范文正领浙西发粟及募民存饷爲术甚备呉人喜竞渡好爲佛事希文乃纵民竞渡太守日出宴于湖上自春至夏居民空巷出游又召诸佛寺主首谕之曰饥歳工价至贱可以大兴土木之役于是诸寺工作鼎兴又新敖仓吏舎日役千夫监司奏劾杭州不恤荒政嬉逰不节及公私兴造伤耗民力文正乃自条叙所以宴游及兴造皆欲以发有余之财以惠贫者贸易饮食工夫服力之人仰食于公私者日无虑数万人荒政之施莫此爲大是歳两浙唯杭州晏然民不流徙皆文正之惠也歳饥发司农之粟募民兴利近歳遂着爲令旣已恤饥因之以成就民利此先王之美泽也凢师行因粮于敌最爲急务运粮不但多费而势难行逺予甞计之人负米六斗卒自携五日干粮人饷一卒一去可十八日若计复回只可进九日二人饷一卒一去可二十六日若计复回止可进十三日三人饷一卒一去可三十一日计复回止可进十六日三人饷一卒极矣若兴师十万辎重三之一止得驻战之卒七万人巳用三十万人运粮此外难复加矣运粮之法人负六斗此以揔数率之也其间队长不负樵汲减半所人饷一卒一去可二十六日若计复回止可进十三日三人饷一卒一去可三十一日计复回止可进十六日三人饷一卒极矣若兴师十万辎重三之一止得驻战之卒七万人巳用三十万人运粮此外难复加矣运粮之法人负六斗此以揔数率之也其间队长不负樵汲减半所余皆均在衆夫更有死亡疾病者所负之米又以均之则人所负常不啻六斗矣故军中不容冗食一夫冗食二三人饷之尚或不足若以畜乗运之则駞负三石马骡一石五斗驴一石比之人运虽负多而费寡然刍牧不时畜多瘦死一畜死则并所负弃之较之人负利害相半忠万间夷人祥符中甞宼掠边臣苟务怀来使人招其酋长禄之以券粟自后有俲而爲之者不得已又以券招之其间纷争者至有自陈若某人才杀掠若干人遂得一券我凢杀兵民数倍之多岂得亦以一券见绐互相计校爲宼甚者则受多券熙宁中㑹之前后凢给四百余券子孙相承丗丗不絶因其爲盗悉诛锄之罢其旧券一切不与自是夷人畏威不复犯塞庆暦中河决北都商胡久之未塞三司度支副使郭申钖亲徃董作凢塞河决垂合中间一埽谓之合龙门功全在此是时屡塞不合时合龙门埽长六十歩有水工髙超者献议以谓埽身太长人力不能压埽不至水底故河流不断而绳䌫多絶今当以六十歩爲三节毎节埽长二十歩中间以索连属之先下第一节待其至底穴压第二第三旧工争之以爲不可云二十歩埽不能断漏徒用三节所费当倍而决不塞超谓之曰第一埽水信未断然势必杀半压第二埽止用半力水纵未断不过小漏耳第三节乃平地施工足以尽人力处置三节旣定即上两节自爲浊泥所淤不烦人功申钖主前议不听超说是时贾魏公帅北门独以超之言爲然隂遣数千人于下流收漉流埽旣定而埽果流而河决愈甚申钖坐谪卒用超计商胡方定盐之品至多前史所载夷狄间自有十余种中国所出亦不减数十种今公私通行者四种一者末盐海盐也河北京东淮南两浙江南东西荆湖南北福建广南东西十一路食之其次颗盐解州盐泽及晋绛潞泽所出京畿南京京西陜西河东褒劒等处食之又次井盐凿井取之益梓利夔四路食之又次崖盐生于土崖之间阶成鳯等州食之唯陜西路颗盐有定课歳爲钱二百三十万缗自余盈虚不常大约歳入二千余万缗唯末盐歳自抄三百万供河北边籴其他皆给本处经费而巳縁边籴买仰给于度支者河北则海末盐河东陜西则颗盐及蜀茶爲多运盐之法凢行百里陆运斤四钱舩运斤一钱以此爲率太常博士李处厚知庐州值县甞有欧人死者处厚往验伤以糟胾灰汤之类薄之都无伤迹有一老父求见曰邑之老书史也知验伤不见其迹此易辨也以新赤油繖日中覆之以水沃其尸其迹必见处厚如其言伤迹宛然自此江淮之间官司徃徃用此法钱塘江钱氏时爲石堤堤外又植大才十余行谓之滉柱寳元康定间人有献议取滉柱可得良材数十万杭帅以爲然旣而旧木出水皆朽败不可用而滉柱一空石堤爲洪涛所激歳歳摧决盖昔人埋柱以折其怒势不与水争力故江涛不能爲患杜伟长爲转运使人有献说自浙江税塲以东移退数里爲月堤以避怒水衆水工皆以爲便独一老水工以爲不然宻谕其党曰移堤则歳无水患若曹何所衣食衆人乐其利乃从而和之伟长不悟其计费以鉅万而江堤之害仍歳有之近年乃讲月堤之利涛害稍稀然犹不若滉柱之利然所费至多不复可爲陜西颗盐旧法官自般运置务拘卖兵部贠外郎范祥始爲钞法令商人就边郡入钱四贯八百售一钞至解池请盐二百斤任其私卖得钱以实塞下省数十郡般运之劳异日辇车牛驴以盐役死者歳以万计冒禁抵罪者不可胜数至此悉免行之旣乆盐价时有低昂又于京师置都盐院陜西转运司自遣官主之京师食盐斤不足三十五钱则歛而不发以长盐价过四十则大发库盐以压商利使盐价有常而钞法有定数行之数十年至今以爲利也河北盐法太祖皇帝甞降墨勅听民间贾贩唯收税钱不许官榷其后有司屡请闭固仁宗皇帝又有批诏云朕终不使河北百姓常食贵盐献议者悉罢遣之河北父老皆掌中掬灰借火焚香望阙欢唿称谢熙宁中复有献谋者予时在三司求访两朝墨勅不获然人人能诵其言议亦竟寝梦溪笔谈卷第十一梦溪笔谈梦溪笔谈卷十二梦溪笔谈卷第十二沈括存中官政二淮南漕渠筑埭以畜水不知始于何时旧传召伯埭谢公所爲按李翺来南録唐时犹是流水不应谢公时已作此埭天圣中监真州排岸司右侍禁陶鑑始议爲复闸节水以省舟舡过埭之劳是时工部郎中方仲荀文思使张纶爲发运使副表行之始爲真州闸歳省冗卒五百人杂费百二十五万运舟旧法舟载米不过三百石闸成始爲四百石舡其后所载浸多官舡至七百石私舡受米八百余囊囊二石自后北神召伯龙舟茱茰诸埭相次废革至今爲利予元豊中过真州冮亭后粪壤中见一卧石乃胡武平爲水闸记略叙其事而不甚详具张杲卿丞相知润州日有妇人夫出外数日不归忽有人报菜园井中有死人妇人惊徃视之号哭曰吾夫也遂以闻官公令属官集隣里就井验是其夫与非衆皆以井深不可辨请出尸验之公曰衆皆不能辨妇人独何以知其爲夫收付所司鞠问果姦人杀其夫妇人与闻其谋庆暦中议㢮茶塩之禁及减商税范文正以爲不可茶塩啇税之入但分减啇贾之利耳行于商贾未甚有害也今国用未减歳入不可阙旣不取之于山泽及啇贾须取之于农以其害农孰若取之于商贾今爲计莫若先省国用国用有余当先寛赋役然后及商贾㢮禁非所当先也其议遂寝真宗皇帝南衙日𨳩封府十七县皆以歳旱放税即有飞语闻上欲有所中伤太宗不恱御史探上意皆露章言𨳩封府放税过实有旨下京东西两路诸州选官覆按内亳州当按太康咸平两县是时曾㑹知亳州王冀公在幕下曽爱其识度常以公相期之至是遣冀公行仍戒之曰此行所系事体不轻不冝小有髙下冀公至两邑按行甚详其余抗言放税过多追收所税物而冀公独乞全放人皆危之明年真宗即位首擢冀公爲右正言仍谓辅臣曰当此之时朕亦自危惧钦若小官敢独爲百姓伸理此大臣节也自后进用超越卒至入相国朝初平江南歳铸钱七万贯自后稍増广至天圣中歳铸一百余万贯庆暦间至三百万贯熈宁六年以后歳铸铜䥫钱六百余万贯天下吏人素无常禄唯以受赇爲生徃徃致冨者熈宁三年始制天下吏禄而设重法以絶请託之弊是歳京师诸司歳支吏禄钱三千八百三十四贯二百五十四歳歳増广至熙宁八年歳支三十七万一千五百三十三贯一百七十八自后増损不常皆不过此数京师旧有禄者及天下吏禄皆不预此数国朝茶利除官本及杂费外净入钱禁榷时取一年最中数计一百九万四千九十三贯八百八十五内六十四万九千六十九贯茶净利四十四万五千二十四贯六百七十茶税钱通商后来取一年最中数计一百一十七万五千一百四贯九百一十九钱内三十六万九千七十二贯四百七十一钱茶租八十万六千三十二贯六百四十八钱茶税本朝茶法干德二年始诏在京建州汉蕲口各置榷货务五年始禁私卖茶从不应爲情理重太平兴国二年删定禁法条贯始立等科罪淳化二年令商贾就园户买茶公于官埸贴射始行贴射法淳化四年初行交引罢贴射法西北入粟给交引自通利军始是歳罢诸处榷货务寻复依旧至咸平元年茶利钱以一百三十九万二千一百一十九贯三百一十九爲额至嘉祐三年凢六十一年用此额官本杂费皆在内中间时有増亏歳入不常咸平五年三司使王嗣宗始立三分法以十分茶价四分给香药三分犀象三分茶引六年又改支六分香药犀象四分茶引景德二年许人入中钱帛金银谓之三说至祥符九年茶引益轻用知秦州曹玮议就永兴鳯翔以官钱收买客引以捄引价前此累増加饶钱至天禧二年镇戎军纳大麦一斗本价通加饶共支钱一贯二百五十四乹兴元年改三分法支茶引三分东南见钱二分半香药四分半天圣元年复行贴射法行之三年茶利尽归大商官埸但得黄晚悪茶乃诏孙奭重议罢贴射法明年推治元议省吏计覆官旬献等皆决配沙门岛元详定枢宻副使张邓公叅知政事吕许公鲁肃简各罚俸一月御史中丞刘筠入内内侍省副都知周文质西上合门使薛昭廓三部副使各罚铜二十斤前三司使李谘落枢宻直学士依旧知洪州皇祐三年筭茶依旧只用见钱至嘉祐四年二月五日降勅罢茶禁国朝六榷货务十三山场都卖茶歳一千五十三万三千七百四十七斤半祖额钱二百二十五万四千四十七贯一十其六榷货务取最中嘉祐六年抛占茶五百七十三万六千七百八十六斤半祖额钱一百九十六万四千六百四十七贯二百七十八荆南府祖额钱三十一万五千一百四十八贯三百七十五受纳潭鼎澧岳归崃州荆南府片散茶共八十七万五千三百五十七斤汉阳军祖额钱二十一万八千三百二十一贯五十一受纳鄂州片茶二十三万八千三百斤半蕲州蕲口祖额钱三十五万九千八百三十九贯八百一十四受纳潭建州兴国军片茶五十万斤无爲军祖额钱三十四万八千六百二十贯四百三十受纳潭筠表池饶建歙江洪州南康兴国军片散茶共八十四万二千三百三十三斤真州祖额钱五十一万四千二十二贯九百三十二受纳潭袁池饶歙建抚筠宣江吉洪州兴国临江南康军片散茶共二百八十五万六千二百六斤海州祖额钱三十万八千七百三贯六百七十六受纳睦湖杭越衢温婺台常明饶歙州片散茶共四十二万四千五百九十斤十三山场祖额钱共二十八万九千三百九十九贯七百三十二共买茶四百七十九万六千九百六十一斤光州光山场买茶三十万七千二百十六斤卖钱一万二千四百五十六贯子安场买茶二十二万八千三十斤卖钱一万三十六百八十九贯三百四十八商城埸买茶四十万五百五十三斤卖钱二万七千七十九贯四百四十六寿州麻歩埸买茶三十三万一千八百三十三斤卖钱三万四千八百一十一贯三百五十霍山埸买茶五十三万二千三百九斤卖钱三万五千五百九十五贯四百八十九开顺埸买茶二十六万九千七十七斤卖钱一万七千一百三十贯庐州王同场买茶二十九万七千三百二十八斤卖钱一万四千三百五十七贯六百四十二黄州麻城埸买茶二十八万四千二百七十四斤卖钱一万二千五百四十贯舒州罗源埸买茶一十八万五千八十二斤卖钱一万四百六十九贯七百八十五太湖埸买茶八十二万九千三十二斤卖钱三万六千九十六贯六百八十蕲州洗马场买茶四十万斤卖钱二万六千三百六十贯王祺埸买茶一十八万二千二百二十七斤卖钱一万一千九百五十三贯九百九十二石桥埸买茶五十五万斤卖钱三万六千八十贯发运司歳供京师米以六百万石爲额淮南一百三十万石江南东路九十九万一千一百石江南西路一百二十万八千九百石荆湖南路六十五万石荆湖北路三十五万石两浙路一百五十万石通余羡歳入六百二十万石熈宁中废併天下州县迄八年凢废州军监三十一仪滑慈郑集万干儋南仪复蒙春陵宪辽窦壁梅汉阳通利宁化光化清平永康荆门广济髙邮江隂冨顺涟水宣化废县一百二十七晋州杭州普州磁州华州德州陵州忠州兖州广州陜府河中巴州坊州春州北京莫州梧州卭州梓州河阳沧州融州象州归州汝州懐州道州庆州瀛州顺安澶州沼州丹州潞州琼州火山横州冝州汾州延州太原随州邢州秦州逹州扬州赵州雅州祁州同州嘉州河南濵州慈州成都戎州绵州荣州宁化干宁真定荆南辰州陈州桂州安州忻州劒门关汉阳恩州熈州河州卫州渝州州果州利州许州岢岚蓬州冀州涪州阆州复州润州梦溪笔谈卷第十二梦溪笔谈梦溪笔谈卷十三梦溪笔谈卷第十三沈括存中权智陵州盐井深五百余尺皆石也上下甚寛广独中间稍狭谓之杖鼔腰旧自井底用柏木爲榦上出井口自木榦垂绠而下方能至水井侧设大车绞之歳乆井榦摧败屡欲新之而井中隂气袭人入者辄死无縁措手惟候有雨入井则隂气随雨而下稍可斾工雨晴复止后有人以一木盘满中贮水盘底爲小窍酾水一如雨点设于井上谓之雨盘令水下终日不絶如此数月井榦爲之一新而陵井之利复旧丗人以竹木牙骨之类爲叫子置人喉中吹之能作人言谓之颡叫子甞有病瘖者爲人所苦烦冤无以自言听讼者试取叫子令颡之作声如傀儡子粗能辨其一二其冤获申此亦可记也庄子曰畜虎者不与全物生物此爲诚言甞有人善调山鹧使之鬪莫可与敌人有得其术者毎食则以山鹧皮褁肉哺之乆之望见其鹧则欲搏而食之此以所养移其性也寳元中党项犯塞时新募万胜军未习战陈遇宼多北狄青爲将一日尽取万胜旗付虎翼军使之出战虏望其旗易之全军径趍爲虎翼所破殆无遗类又青在泾原甞以寡当衆度必以竒胜预戒军中尽舍弓弩皆执短兵器令军中闻钲一声则止再声则严阵而阳却钲声止则大唿而突之士卒皆如其教才遇敌未接战遽声钲士卒皆止再声皆却虏人大笑相谓曰孰谓狄天使勇时虏人谓青爲天使钲声止忽前突之虏兵大乱相蹂践死者不可胜计也狄青爲枢宻副使宣抚广西时侬智髙守崑崙关青至賔州值上元节令大张灯烛首夜燕将佐次夜燕从军官三夜飨军校首夜乐饮彻暁次夜二鼔时青忽称疾暂起如内乆之使人谕孙元规令暂主席行酒少服药乃岀数使人勤劳座客至晓各未敢退忽有驰报者云是夜三鼔青已夺崑崙矣曹南院知镇戎军日甞出战小捷虏兵引去玮嗔虏兵去已逺乃驱所掠牛羊辎重缓驱而还颇失部伍其下忧之言于玮曰牛羊无用徒縻军不若弃之整衆而归玮不荅使人候虏兵去数十里闻玮利牛羊而师不整遽袭之玮愈缓行得地利处乃止以待之虏军将至迎使人谓之曰蕃军逺来必甚疲我不欲乗人之怠请休憩士马少选决战虏方苦疲甚皆欣然严军歇良乆玮又使人谕之歇定可相驰矣于是各鼔军而进一战大破虏师遂弃牛羊而还徐谓其下曰吾知虏已疲故爲贪利以诱之比其复来几行百里矣若乗锐便战犹有胜负逺行之人若小憩则足痺不能立人气亦䦨吾以此取之予友人有任术者甞爲延州临真尉携家出冝秋门是时茶禁甚严家人怀越茶数斤稠人中马惊茶忽坠地其人阳惊回身以鞭指城门鸱尾市人莫测皆随鞭所指望之茶嚢已碎于埃壤矣监司甞使治地讼其地多山崄不可登由此数爲讼者所欺乃唿讼者告之曰吾不忍尽尔当贳尔半尔所有之地两畒止供一畒㥀不可欺欺则尽覆入官矣民信之尽其所有供半旣而指一处覆之文致其参差处责之曰我戒尔无得欺何爲见负今尽入尔田矣凢供一畒者悉作两畒收之更无一犂得隐者其权数多此类其爲人强毅恢廓亦一时之豪也王元泽数歳时客有以一麞一鹿同笼以问雱何者是獐何者爲鹿雱实未识良乆对曰獐边者是鹿鹿边者是獐客大竒之濠州定逺县一弓手善用矛逺近皆伏其能有一偷亦善击刺常蔑视官军唯与此弓手不相下曰见必与之决生死一日弓手者因事至村歩适值偷在市饮酒势不可避遂曵矛而鬪观者如堵墻乆之各未能进弓手者忽谓偷曰尉至矣我与尔皆健者汝敢与我尉马前决生死乎偷曰喏弓手应声㓨之一举而毙盖乗其隙也又有人曽遇强寇鬪矛刃方接寇先含水满口忽噀其面其人愕然刃已揕匈后有一壮士复与㓂遇巳先知噀水之事寇复用之水才出口矛已洞颈盖已陈刍狗其机已泄恃胜失备反受其害陜西因洪水下大石塞山涧中水遂横流爲害石之大有如屋者人力不能去州县患之雷简夫爲县令乃使人各于石下穿一穴度如石大挽石入穴窖之水患遂息也熈宁中髙丽入贡所经州县悉要地图所至皆造送山川道路形势险易无不备载至扬州牒州取地图是时丞相陈秀公守扬绐使者欲尽见两浙所供图倣其规摸供造及图至都聚而焚之具以事闻狄青戍泾原日甞与虏战大胜追奔数里虏忽壅遏山踊知其前必遇险士卒皆欲奋击青遽鸣钲止之虏得引去验其处果临深涧将佐皆悔不击青独曰不然奔亡之虏忽止而拒我安知非谋军已大胜残宼不足利得之无所加重万一落其术中存亡不可知宁悔不击不可悔不止青后平岭宼贼帅侬智髙兵败奔邕州其下皆欲穷其窟穴青亦不从以为趋利乗势入不测之城必有大败将军智髙因而获免天下皆罪青不入邕州脱智髙于垂死然青之用兵主胜而已不求竒功故未甞大败计功最多卒爲名将譬如奕棊巳胜敌可止矣然犹攻撃不巳徃徃大败此青之所戒也临利而能戒乃青之过人处也瓦桥关北与辽人爲隣素无关河爲阻徃歳天宅使何承矩守瓦桥始议因陂泽之地潴水爲塞欲自相视恐其谋泄日㑹僚佐汎舡置酒赏蓼花作蓼花吟数十篇令座客属和画以爲圗传至京师人莫喻其意自此始壅诸淀庆暦中内侍杨怀敏复踵爲之至熈宁中又开徐村栁庄等泺皆以徐鲍沙唐等河叫猴鸡距五眼等泉爲之原东合滹沲漳淇易白等水并大河于是自保州西北沉逺泺东尽沧州泥枯海口几八百里悉爲潴潦阔者有及六十里者至今倚爲藩篱或谓侵蚀民田歳失边粟之入此殊不然深冀沧瀛间惟大河滹沲漳水所淤方爲美田淤淀不至处悉是斥卤不可种艺异日惟是聚集逰民乱咸煑盐颇干盐禁时爲宼盗自爲潴泺姦盐遂少而鱼蟹菰苇之利人亦頼之浙帅钱镠时宣州叛卒五千余人送𣢾钱氏纳之以爲腹心时罗隠在其幕下屡谏以谓敌国之人不可轻信浙帅不听杭州新治城堞楼橹甚盛浙帅携寮客观之隐指却敌佯不晓曰设此何用浙帅曰君岂不知欲备敌耶隐谬曰审如是何不向里设之浙帅大笑曰本欲拒敌设于内何用对曰以隐所见正当设于内耳盖指宣卒将爲敌也后浙帅巡衣锦城武勇指挥使徐绾许再思挟宣卒爲乱火青山镇入攻中城頼城中有备绾等㝷败几于覆国涥化中李继捧爲定难军节度使隂与其弟継迁谋叛朝廷遣李継隆率兵讨之継隆驰至克胡度河入延福县自铁茄驿夜入绥州谋其所向継隆欲径袭夏州或以谓夏州贼帅所在我兵少恐不能克不若先据石堡以观贼势継隆以爲不然曰我兵旣少若径入夏州出其不意彼亦未能料我衆寡若先据石堡衆寡已露岂复能进乃引兵驰入抚宁县継捧犹未知遂进攻夏州継捧狼狈出迎擒之以归抚宁旧治无定河川中数爲虏所危継隆乃迁县于滴水崖在旧县之北十余里皆石崖峭抜十余丈下临无水今谓之啰瓦城者是也熈宁中所治抚宁城乃抚宁旧城耳本道图牒皆不载唯李継隆西征记言之甚详也熈宁中党项母梁氏引兵犯庆州大顺城庆帅遣别将林广拒守虏围不解广使城兵皆以弱弓弩射之虏度其势之所及稍稍近城乃易强弓劲弩丛射虏多死遂相拥而溃苏州至崑山县凢六十里皆浅水无陆途民颇病渉乆欲爲长堤但苏州皆泽国无处求土嘉祐中人有献计就水中以蘧蒢刍藁爲墻栽两行相去三尺去墻六丈又爲一墻亦如此漉水中淤泥实蘧蒢中候干则以水车畎去两墻之间旧水墻间六丈皆土留其半以爲堤脚掘其半爲渠取土以爲堤毎三四里则爲一桥以通南北之水不日堤成至今爲利李允则守雄州北门外民居极多城中地窄欲展北城而以辽人通好恐其生事门外旧有东岳行宫允则以银爲大杳炉陈于庙中故不设备一日银炉爲盗所攘乃大出募赏所在张牓捕贼甚急乆之不获遂声言庙中屡遭㓂课夫筑墻围之其实展北城也不踰旬而就虏人亦不怪之则今雄州北关城是也大都军中诈谋未必皆竒䇿但当时偶能欺敌而成竒功时人有语云用得着敌人休用不着自家羞斯言诚然陈述古宻直知建州浦城县日有人失物捕得莫知的爲盗者述古乃绐之曰某庙有一钟能辨盗至灵使人迎置后合祠之引羣囚立钟前自陈不爲盗者摸之则无声爲盗者摸之则有声述古自率同职祷钟甚肃祭讫以帷围之乃隂使人以墨涂钟良乆引囚逐一令引手入帷摸之出乃验其手皆有墨唯有一囚无墨讯之遂承爲盗盖恐钟有声不敢摸也此亦古之法出于小说熈宁中濉阳界中发汴堤淤田汴水暴至堤防颇壊䧟将毁人力不可制都水丞侯叔献时莅其役相视其上数十里有一古城急发汴堤注水入古城中下流遂涸急使人治堤陷次日古城中水盈汴流复行而堤陷已完矣徐塞古城所决内外之水平而不流瞬息可塞衆皆伏其机敏寳元中党项犯边有明珠族首领骁悍最爲边患种丗衡爲将欲以计擒之闻其好击皷乃造一马持战鼔以银里之极华焕宻使谍者阳卖之入明珠族后乃择骁卒数百人戒之曰凢见负银鼔自随者併力擒之一日羌酋负鼔而出遂爲丗衡所擒又元昊之臣野利常爲谋主守天都山号天都大王与元昊乳母白姥有隙歳除日野利引兵巡边深渉汉境数宿白姥乗间乃譛其欲叛元昊疑之丗衡甞得蕃酋之子苏吃曩厚遇之闻元昊甞赐野利寳刀而吃曩之父得幸于野利世衡因使吃曩窃野利刀许之以縁边职任锦袍眞金带吃曩得刀以还丗衡乃唱言野利巳爲白姥譛死设祭境上爲祭文叙歳除日相见之欢入夜乃火烧𥿄钱川中尽明虏见火光引骑近边窥觇乃佯委祭具而银器凢千余两悉弃之虏人争取器皿得元昊所赐刀及火炉中见祭文巳烧尽但存数十字元昊得之又识其所赐刀遂赐野利死野利有大功死不以罪自此君臣猜贰以至不能军平夏之功丗衡计谋居多当时人未甚知之丗衡卒乃録其功赠观察使梦溪笔谈卷第十三梦溪笔谈梦溪笔谈卷十四梦溪笔谈卷第十四沈括存中艺文一欧阳文忠常爱林逋诗草泥行郭索云木叫钩辀之句文忠以谓语新而属对亲切钩辀鹧鸪声也李群玉诗云方穿诘曲﨑岖路又听钩辀格磔声郭索蟹行貌也杨雄太玄曰蟹之郭索用心躁也韩退之集中罗池神碑铭有春与猿吟兮秋与鹤飞今验石刻乃春与猿吟兮秋鹤与飞古人多用此格如楚词吉日兮辰良又蕙肴蒸兮兰籍奠桂酒兮椒浆盖欲相错成文则语势矫健耳杜子美诗红稻啄余鹦鹉粒碧梧栖老鳯凰枝此亦语反而意全韩退之雪诗舞镜鸾窥沼行天马度桥亦効此体然稍牵强不若前人之语浑成也退之城南聮句首句曰竹影金鎻碎所谓金鎻碎者乃日光耳非竹影也若题中有日字则曰竹影金鎻碎可也唐人作冨贵诗多纪其奉养器服之盛乃贫眼所惊耳如贯休冨贵曲云刻成筝柱鴈相挨此下里鬻弹者皆有之何足道哉又韦楚老蚊诗云十幅红绡围夜玉十幅红绡爲帐方不及四五尺不知如何伸脚此所谓不曽近冨儿家诗人以诗主人物故虽小诗莫不埏蹂极工而后巳所谓旬鍜月錬者信非虚言小说崔护题城南诗其始曰去年今日此门中人面桃花相映红人面不知何处去桃花依旧笑春风后以其意未全语未工改第三句曰人面祗今何处在至今所传此两本唯本事诗作祗今何处在唐人工诗大率多如此虽有两今字不恤也取语意爲主耳后人以其有两今字只多行前篇书之阙误有可见于他书者如诗天夭是㭬后汉蔡邕传作夭夭是加与速速方谷爲对又彼岨矣岐有夷之行朱浮传作彼岨者岐有夷之行坊记君子之道譬则坊焉大戴礼君子之道譬犹坊焉夬卦君子以施禄及下居德则忌王辅嗣曰居德而明禁乃以则字爲明字音韵之学自沈约爲四声及天竺梵学入中国其术渐宻观古人谐声有不可解者如玖字有字多与李字协用庆字正字多与章字平字协用如诗或群或友以燕天子彼留之子贻我佩玖投我以木李报之以琼玖终三十里十千维耦自今而后歳其有君子有谷贻孙子陟降左右令闻不已膳夫左右无不能止鱼丽于罶鰋鲤君子有酒旨且有如此极多又如孝孙有庆万寿无疆黍稷稻梁农夫之庆唯其有章矣是以有庆矣则笃其庆载钖之光我田旣臧农夫之庆万舞洋洋孝孙有庆易云西南得朋乃与类行东北丧朋乃终有庆积善之家必有余庆积不善之家必有余殃班固东都赋彰皇德兮侔周成永延长兮膺天庆如此亦多今广韵中庆一音卿然如诗之未见君子忧心怲怲旣见君子庻几有臧谁秉国成卒劳百姓我王不宁覆怨其正亦是怲正与宁平恊用不止庆而已恐别有理也小律诗虽末技工之不造微不足以名家故唐人皆尽一生之业爲之至于字字皆錬得之甚难但患观者灭裂则不见其工故不唯爲之难知音亦鲜设有苦心得之者未必爲人所知若字字是皆无瑕可指语音亦掞丽但细论无功景意纵全一读便尽更无可讽味此类最易爲人激赏乃诗之折扬黄华也譬若三馆楷书作字不可谓不精不丽求其佳处到死无一笔此病最难爲医也王圣美治字学演其义以爲右文古之字书皆从左文凢字其类在左其义在右如木类其左皆从木所谓右文者如戋小也水之小者曰浅金之小者曰钱歹而小者曰残贝之小者曰贱如此之类皆以戋爲义也王圣美爲县令时尚未知名谒一逹官值其方与客谈孟子殊不顾圣美圣美窃哂其所论乆之忽顾圣美曰甞读孟子否圣美对曰生平爱之但都不晓其义主人问不晓何义圣美曰从头不晓主人曰如何从头不晓试言之圣美曰孟子见梁惠王已不晓此语逹官深讶之曰此有何奥义圣美曰旣云孟子不见诸侯因何见梁惠王其人愕然无对杨大年因奏事论及比红儿诗大年不能对甚以爲恨遍访比红儿诗终不可得忽一日见鬻故书者有一小编偶取视之乃比红儿诗也自此士大夫始多传之予按摭言比红儿诗乃罗虬所爲凢百篇盖当时但传其诗而不载名氏大年亦偶忘摭言所载晩唐士人专以小诗着名而读书灭裂如白乐天题座隅诗云俱化爲饿殍作孚字押韵杜牧杜秋娘诗云厌饫不能饴饴乃饧耳若作饮食当音饮又陆龟蒙作药名诗云乌啄蠧根回乃是乌喙非乌啄也又断续玉琴哀药名止有续断无断续此类极多如杜牧阿房宫赋误用龙见而雩事宇文时斛斯椿巳有此缪盖牧未甞读周隋书也徃歳士人多尚对偶爲文穆修张景軰始爲平文当时谓之古文穆张甞同造朝待旦于东华门外方论文次适见有奔马践死一犬二人各记其事以较工拙穆脩曰马逸有黄犬遇蹄而毙张景曰有犬死奔马之下时文体新变二人之语皆拙澁当时已谓之工传之至今按史记年表周平王东迁二年鲁惠公方即位则春秋当始惠公而始隐故诸儒之论纷然乃春秋开卷第一义也唯啖赵都不解始隐之义学者常疑之唯于纂例隐公下注八字云惠公二年平王东迁若尔则春秋自合始隐更无可论此啖赵所以不论也然与史记不同不知啖赵得于何书又甞见士人石端集一纪年书考论诸家年统极爲详宻其叙平王东迁亦在惠公二年予得之甚喜亟问石君云出一史传中遽检未得终未见的据史记年表注东迁在平王元年辛未歳本纪中都无説诸侯丗家言东迁却尽在庚午歳史记亦自差谬莫知其所的长安慈恩寺塔有唐人卢宗回一诗颇佳唐人诸集中不载今记于此东来晓日上翔鸾西转苍龙拂露盘渭水冷光摇藻井玉峯晴色堕栏竿九重宫阙参差见百二山河表里观暂辍去蓬悲不定一凭金界望长安古人诗有风定花犹落之句以谓无人能对王荆公以对鸟鸣山更幽鸟鸣山更幽本宋王籍诗元对蝉噪林逾静鸟鸣山更幽上下句只是一意风定花犹落鸟鸣山更幽则上句乃静中有动下句动中有静荆公始爲集句诗多者至百韵皆集合前人之句语意对偶徃徃亲切过于本诗后人稍稍有俲而爲者欧阳文忠甞言曰观人题壁而可知其文章毗陵郡士人家有一女姓李氏方年十六歳颇能诗甚有佳句呉人多得之有拾得破钱诗云半轮残月掩尘埃依稀犹有开元字想得清光未破时买尽人间不平事又有弹琴诗云昔年刚笑卓文君岂信丝桐解误身今日未弹心巳乱此心元自不由人虽有情致乃非女子所冝梦溪笔谈卷第十四梦溪笔谈梦溪笔谈卷十五梦溪笔谈卷第十五沈括存中艺文二切韵之学本出于西域汉人训字止曰读如某字未用反切然古语巳有二声合爲一字者如不可爲叵何不爲盍如是爲尔而巳爲耳之乎爲诸之类似西域二合之音盖切字之原也如輭字文从而犬亦切音也殆与声俱生莫知从来今切韵之法先类其字各归其母唇音舌音各八牙音喉音各四齿音十半齿半舌音二凢三十六分爲五音天下之声緫于是矣每声复有四等谓清次清浊平也如㒹天田年邦胮庞厖之类是也皆得之自然非人爲之如帮字横调之爲五音帮当刚臧央是也纵调之爲四等帮滂傍茫是也就本音本等调之爲四声帮牓傍博是也四等之声多有声无字者如封峯逢止有三字邕匈止有两字竦火欲以皆止有一字五音亦然滂汤康苍止有四字四声则有无声亦有无字者如萧字肴字全韵皆无入声此皆声之类也所谓切韵者上字爲切下字爲韵切须归本母韵须归本等切归本母谓之音和如德红爲东之类德与东同一母也字有重中重轻中轻本等声尽汎入别等谓之类隔虽隔等须以其类谓唇与唇类齿与齿类如武延爲绵符兵爲平之类是也韵归本等如冬与东字母皆属端字冬乃端字中第一等声故都宗切宗字第一等韵也以其归精字故精征音第一等声东字乃端字中第三等声故德红切红字第三等韵也以其归匣字故匣羽音第三等声又有㸦用借声类例颇多大都自沈约爲四声音韵愈宻然梵学则有华笁之异南渡之后又杂以呉音故音韵厖駮师法多门至于所分五音法亦不一如乐家所用则随律命之本无定音常以浊者爲宫稍清爲商最清爲角清浊不常爲征羽切韵家则定以唇齿牙舌喉爲宫商角征羽其间又有半征半商者如来日二字是也皆不论清浊五行家则以韵类清浊叅配今五姓是也梵学则喉牙齿舌唇之外又有折摄二声折声自脐轮起至唇上发如字之类是也摄字鼻音如歆字鼻中发之是也字母则有四十二曰阿多波者那啰拖婆茶沙嚩哆也瑟咤迦娑么伽他社鎻唿拖奢佉乂娑多壤曷攞多婆车娑么縒伽咤拏娑颇娑迦也娑室者佗陀爲法不同各有理致虽先王所不言然不害有此理歴丗浸乆学者日深自当造微耳幽州僧行均集佛书中字爲切韵训诂凢十六万字分四卷号龙龛手镜燕僧智光爲之序甚有词辩契丹重熈二年集契丹书禁甚严传入中国者法皆死熈宁中有人自虏中得之入傅钦之家蒲传正帅浙西取以镂板其序末旧云重熈二年五月序蒲公削去之观其字音韵次序皆有理法后丗殆不以其爲燕人也古人文章自应律度未以音韵爲主自沈约增崇韵学其论文则曰欲使宫羽相变低昻殊节若前有浮声则后须切响一简之内音韵尽殊两句之中轻重悉异妙逹此旨始可言文自后浮巧之语体制渐多如傍蹉对假对双声叠韵之类诗又有正格偏格类例极多故有三十四格十九图四声八病之类今略举数事如徐陵云陪游馺娑骋纎腰于结风长乐鸳鸯奏后声于度曲又云厌长乐之踈钟劳中宫之缓箭虽两长乐意义不同不爲重复此类爲傍犯如九歌蕙殽蒸兮兰籍奠桂酒兮椒浆当曰蒸蕙肴对奠桂酒今倒用之谓之蹉对如自朱耶之狼狈致赤子之流离不唯赤对朱耶对子兼狼狈流离乃兽名对鸟名又如厨人具鸡黍稚子摘杨梅以鸡对杨如此之类皆爲假对如几家村草里吹唱隔江闻几家村草对吹唱隔江皆双声如月影侵簮冷江光逼履清侵簮逼履皆叠韵诗第二字侧入谓之正格如鳯暦轩辕纪龙飞四十春之类第二字平入谓之偏格如四更山吐月残夜水明楼之类唐名贤軰诗多用正格如杜甫律诗用偏格者十无一二文潞公保洛日年七十八同时有中散大夫程昫朝议大夫司马旦司封郎中致仕席汝言皆年七十八甞爲同甲㑹各赋诗一首潞公诗曰四人三百十二歳况是同生丙午年招得梁园爲赋客合成商岭採芝仙清谈亹亹风盈席素髪飘飘雪满肩此㑹从来诚未有洛中应作画图传晚唐五代间士人作赋用事亦有甚工者如江文蔚天䆫赋一窍𥘉启如凿开混沌之时两瓦鴥飞类化作鸳鸯之后又土牛赋饮渚俄临讶盟津之捧塞度閞傥许疑函谷之九封河中府雀楼三层前瞻中条下瞰大河唐人留诗者甚多唯李益王文奂畅诸三篇能状其景李益诗曰雀楼西百尺墻汀洲云树共茫茫汉家萧鼔随流水魏国山河半夕阳事去千年犹恨速愁来一日即知长风烟併在思归处逺目非春亦自伤王文奂诗曰白日依山尽黄河入海流欲穷千里目更上一层楼畅诸诗曰逈临飞鸟上髙出丗尘间天势围平野河流入断山庆暦中予在金陵有饔人以一方石镇肉视之若有镌刻试取石洗濯乃宋海陵王墓铭谢眺撰并书其字如钟繇极可爱予携之十余年文思副使夏元昭借去遂託以坠水今不知落何处此铭眺集中不载今録于此中枢诞圣膺暦受命于穆二祖天临海镜显允丗宗温文着性三善有声四国无竞嗣德方衰时唯介弟景祚云及多难攸启载骤軨猎髙辟代邸庻辟欣欣威仪济济亦旣负扆言观帝则正位恭已临朝渊嘿䖍思寳缔负荷非克敬顺天人髙逊明德西光已谢东龟又良龙纛夕俨葆挽晨锵风摇草色日照松光春秋非我晩夜何长枣与棘相类皆有刺枣独生髙而少横枝棘列生痺而成林以此爲别其文皆从束音刺木芒刺也束而相戴立生者枣也束而相比横生者棘也不识二物者观文可辨金陵人胡恢博物强记善篆隷臧否人物坐法失官十余年潦倒贫困赴选集于京师是时韩魏公当国恢献小诗自逹其一聮曰建业閞山千里逺长安风雪一家寒魏公深怜之令篆太学石经因此得复官任华州推官而卒熈宁六年有司言日当蚀四月朔上爲彻膳避正殿一夕微雨明日不见日蚀百官入贺是日有皇子之庆蔡子正爲枢宻副使献诗一首前四句曰昨夜薫风入舜韶君王未御正衙朝阳辉巳得前星助隂沴潜随夜雨消其叙四月一日避殿皇子庆诞云隂不见日蚀四句尽之当时无能过之者欧阳文忠好推挽后学王向少时爲三班奉职干当滁州一镇时文忠守滁州有书生爲学子不行束脩自徃诣之学子闭门不接书生讼于向向判其牒曰礼闻来学不闻徃教先生旣巳自屈弟子宁不少髙盍二物以收威岂两辞而造狱书生不直向判梦溪笔谈梦溪笔谈卷十六梦溪笔谈卷第十六沈括存中艺文三士人刘克博观异书杜甫诗有家家飬乌鬼顿顿食黄鱼世之说者皆谓䕫崃间至今有鬼戸乃夷人也其主谓之鬼主然不闻有乌鬼之说又鬼戸者夷人所称又非人家所飬克乃按䕫州图经称崃中人谓鸬鹚爲乌鬼蜀人临水居者皆飬鸬鹚绳繋其颈使之捕鱼得鱼则倒提出之至今如此予在蜀中见人家飬鸬鹚使捕鱼信然但不知谓之乌鬼耳和鲁公凝有艶词一编名香奁集凝后贵乃嫁其名爲韩偓今世传韩偓香奁集乃凝所爲也凝生平着述分爲演纶游艺孝悌疑狱香奁籝金六集自爲游艺集序云予有香奁籝金二集不行于世凝在政府避议论讳其名又欲后人知故于游艺集序实之此凝之意也予在秀州其曽孙和惇家蔵诸书皆鲁公旧物末有印记甚完蜀人魏野隠居不仕宦善爲诗以诗着名卜居陜州东门之外有陜州平陆县诗云寒食花蔵县重阳菊遶湾一声离岸橹数点别州山最爲警句所居颇䔥洒当世显人多与之㳺㓂忠愍尤爱之尝有赠忠愍诗云好向上天辞冨贵却来平地作神仙后忠愍镇北都召野置门下北都有妓女美色而举止生梗土人谓之生张八因府㑹忠愍令乞诗于野野赠之诗曰君爲北道生张八我是西州熟魏三莫怪尊前无笑语半生半熟未相谙呉正宪忆陜郊诗曰南郭迎天使东郊访隐人隐人谓野也野死有子闲亦有清名今尚居陜中梦溪笔谈卷第十六梦溪笔谈梦溪笔谈卷十七梦溪笔谈卷第十七沈括存中书画蔵书画者多取空名偶传爲钟王顾陆之笔见者争售此所谓耳鍳又有观画而以手模之相传以谓色不隐指者爲佳画此又在耳鍳之下谓之揣骨聴声欧阳公尝得一古画牡丹丛其下有一猫未知其精粗丞相正粛呉公与欧公姻家一见曰此正午牡丹也何以眀之其花披哆而色燥此日中时花也猫眼黒睛如线此正午猫眼也有带露花则房歛而色泽猫眼早暮则睛圎日渐中狭长正午则如一线耳此亦善求古人笔意也相国寺旧画壁乃髙益之笔有画衆工奏乐一堵最有意人多病拥琵琶者误拨下絃衆管皆发四字琵琶四字在上絃此拨乃掩下絃误也予以谓非误也盖管以发指爲声琵琶以拨过爲声此拨掩下絃则声在上絃也益之布置尚能如此其心匠可知书画之妙当以神㑹难可以形噐求也世之观画者多能指摘其间形象位置彩色瑕疵而已至于奥理㝠造者罕见其人如彦逺画评言王维画物多不问四时如画花徃徃以桃杏芙蓉莲花同画一景予家所蔵摩诘画袁安卧雪图有雪中芭蕉此乃得心应手意到便成故造理入神逈得天意此难可与俗人论也谢赫云卫协之画虽不诙备形妙而有气韵凌跨群雄矌代絶笔又欧文忠盘车图诗云古画画意不画形梅诗咏物无隐情忘形得意知者寡不若见诗如见画此眞爲识画也王仲至阅吾家画最爱王维画黄梅出山图盖其所图黄梅曺溪二人气韵神检皆如其爲人读二人事迹还观所画可以想见其人国史谱言客有以按乐图示王维维曰此霓裳第三叠第一拍也客未然引工按曲乃信此好竒者爲之凡画奏乐止能画一声不过金石管絃同用一字耳何曲无此声岂独霓裳第三叠第一拍也或疑舞莭及他举动拍法中别有竒声可验此亦不然霓裳曲凡十三叠前六叠无拍至苐七叠方谓之叠遍自此始有拍而舞作故白乐天诗云中序擘騞𥘉入拍中序即苐七叠也第三叠安得有拍但言苐三叠苐一拍即知其妄也或说尝有人观画弹琴图曰此弹广陵散也此或可信广陵散中有数声他曲皆无如拨俪声之类是也画牛虎皆画毛惟马不画予尝以问画工工言马毛细不可画予难之曰䑕毛更细何故却画工不能对大凡画马其大不过尺此乃以大爲小所以毛细而不可画䑕乃如其大自当画毛然牛虎亦是以大爲小理亦不应见毛但牛虎深毛马浅毛理须有别故名軰爲小牛小虎虽画毛但略拂拭而已若务详宻飜成冗长约略拂拭自有神观逈然生动难可与俗人论也若画马如牛虎之大者理当画毛盖见小马无毛遂亦不法此庸人迹非可与论理也又李成画山上亭馆及楼塔之类皆仰画飞檐其说以谓自下望上如人平地望塔间见其榱桷此论非也大都山水之法盖以大观小如人观假山耳若同真山之法以下望上只合见一重山岂可重重悉见兼不应见其谿谷间事又如屋舎亦不应见其中庭及后巷中事若人在东立则山西便合是逺境人在西立则山东却合是逺境似此如何成画李君盖不知以大观小之法其间折髙折逺自有妙理岂在掀屋角也画工画佛身光有匾圎如扇者身侧则光亦侧此大谬也渠但见雕木佛耳不知此光常圎也又有画行佛光尾向后谓之顺风光此亦谬也佛光乃定果之光虽劫风不可动岂常风能摇哉古文己字从一从亡此乃通贯天地人与王字义同中则爲王或左或右则爲己僧肇曰㑹万物爲一己者其惟圣人乎子曰下学而上逹人不能至扵此皆自成之也得己之全者如此度支贠外郎宋迪工画尤善爲平逺山水其得意者有平沙鴈落逺浦㠶归山市晴岚江天暮雪洞庭秋月潇湘夜雨烟寺晩钟渔村落照谓之八景好事者多传之徃岁小窰村陈用之善画迪见其画山水谓用之曰汝画信工但少天趣用之深伏其言曰常患其不及古人者正在扵此迪曰此不难耳汝先当求一败墻张绢素讫倚之败墻之上朝夕观之观之既乆隔素见败墻之上髙平曲折皆成山水之象心存目想髙者爲山下者爲水坎者为谷缺者爲涧显者爲近晦者爲逺神领意造恍然见其有人禽草木飞动徃来之象了然在目则随意命笔黙以神㑹自然境皆天就不类人爲是谓活笔用之自此画格进古文自变隷其法巳错乱后转爲楷字愈益讹舛殆不可考如言有口爲吴无口爲天按字书吴字夲从口从矢非天字也此固近世谬从楷法言之至如两汉篆文尚未废亦有可疑者如汉武帝以隐语召东方朔云先生来来觧云来来枣也按枣定从束不从来此或是后人所传非当时语如卯金刀爲刘货泉爲泉真人此则出于纬书乃汉人之语按字从丣从金如桺駵畱从丣非卯字也货从具真乃从真亦非一法不知縁如此字书与今史所记必有一误也唐韩偓爲诗极清丽有手冩诗百余篇在其四世孙奕处偓天复中避地泉州之南安县子孙遂家焉庆暦中予过南安见奕出其手集字极淳劲可爱后数年奕诣献之而以忠臣之后得司士叅军终于殿中丞又予在京师见偓送𧦬光上人诗亦墨迹也与此无异江南徐铉善小篆映日视之画之中心有一缕浓墨正当其中至于屈折处亦当中无有徧侧处乃笔锋直下不倒侧故锋常在画中此用笔之法也铉尝自谓吾晚年始得竵匾之法凡小篆喜瘦而长竵匾之法非老笔不能也名画録吴道子尝画佛留其圆光当大会中对万衆举手一挥圆中运䂓观者莫不惊唿画家爲之自有法但以肩倚壁尽臂挥之自然中䂓其笔画之麄细则以一指拒壁以爲准自然均匀此足竒道子妙处不在于此徒惊俗眼耳晋宋人墨迹多是弔䘮问疾书简唐正观中购求前世墨迹甚严非弔䘮问疾书迹皆入内府士大夫家所存皆当日朝廷所不取者所以流传至今鲤鱼当脇一行三十六鳞鳞有黒文如十字故谓之鲤文从鱼里者三百六十也然井田法卽以三百歩爲一里恐四代之法容有不相袭者国初江南布衣徐熈伪蜀翰林待诏黄筌皆以善画着名尤长于画花竹蜀平黄筌并居寳弟惟亮皆隷翰林圗画院擅名一时其后江南平徐熈至京师送圗画院品其画格诸黄画花妙在赋色用笔极新细殆不见墨迹但以轻色染成谓之冩生徐熈以墨笔画之殊草草畧施丹粉而巳神气迥出别有生动之意筌恶其轧己有其麄恶不入格罢之熈之子乃効诸黄之格更不用墨笔直以彩色图之谓之没骨图工与诸黄不相下筌等不复能瑕疵遂得齿院品其气韵皆不及熈逺甚予从子辽喜学书尝论曰书之神韵虽得之扵心然法度必资讲学常患世之作字分制无法凡字有两字三四字合爲一字者须字字可拆若笔画多寡相近者须令大小均停所谓笔画相近如杀字乃四字合爲一当使乂木几又四者小大皆均如尗字乃二字合当使上与小二者大小长短皆均若笔画多寡相逺即不可强牵使停寡在左则取上齐寡在右则取下齐如从口从金唫即取上齐釦则取下齐如从尗从又及从口从胃三字合者多寡不同则叔当取下齐喟当取上齐如此之类不可不知又曰运笔之时常使意在笔前此古人之良法也王羲之书旧传惟乐毅论乃羲之亲书于石其他皆纸素所传唐太宗裒聚二王墨迹惟乐毅论石本其后随太宗入昭陵朱梁时耀州节度使温韬发昭陵得之复传人间或曰公主以伪本易之元不曾入圹本朝入髙绅学士家皇佑中绅之子髙安世爲钱塘主薄乐毅论在其家予尝见之时石已破缺末后独有一海字者是也其家后十余年安世在苏州石已破爲数片以鐡束之后安世死石不知所在或云苏州一冨家得之亦不复见今传乐毅论皆摹本也笔画无复昔之清劲羲之小楷字扵此殆絶遗教经之类皆非其比也王鉷据陜州集天下良工画圣夀寺壁爲一时妙絶画工凡十八人皆杀之同爲一坎葬于寺西厢使天下不复有此笔其不道如此至今尚有十堵余其间西廊迎佛舎利东院佛母壁最竒妙神彩皆欲飞动又有鬼母痩佛二壁差次其余亦不甚过人江南中主时有北苑使董源善画尤工秋岚逺景多写江南眞山不爲竒峭之笔其后建业僧巨然祖述源法皆臻妙理大体源及巨然画笔皆冝逺观其用笔甚草草近视之㡬不类物象逺观则景物粲然幽情逺思如覩异境如源画落照图近视无功逺观村落杳然深逺悉是晚景逺峯之顶宛有反照之色此妙䖏也梦溪笔谈卷第十七梦溪笔谈梦溪笔谈卷十八梦溪笔谈卷第十八沈括存中技艺贾魏公爲相日有方士姓许对人未尝称名无贵贱皆称我时人谓之许我言谈颇有可採然傲诞视公卿蔑如也公欲见使人邀召数四卒不至又使门人苦邀致之许骑驴径欲造丞相厅事门吏止之不可吏曰此丞相㕔门虽丞郎亦须下许曰我无所求于丞相丞相召我来若如此但须我去耳不下驴而去门吏急追之不还以白丞相魏公又使人谢而召之终不至公叹曰许市井人耳惟其无所求扵人尚不可以势屈况其以道义自任者乎营舎之法谓之木经或云喻晧所撰凡屋有三分自梁以上爲上分地以上爲中分阶爲下分凡梁长㡬何则配极㡬何以爲榱等如梁长八尺配极三尺五寸则法堂也此谓之上分楹若干尺则配堂基若干尺以爲榱等若楹一丈一尺则阶基四尺五寸之类以至承栱榱桷皆有定法谓之中分阶级有峻平慢三等宫中则以御辇爲法凡自下而登前竿垂尽臂后竿展尽臂爲峻道前竿平肘后竿平肩爲慢道前竿垂手后竿平肩爲平道此之爲下分其书三卷近岁土木之工益爲严善旧木经多不用未有人重爲之亦良工之一业也审方面势覆量高深逺近筭家谓之术文象形如绳木所用墨㪷也求星辰之行歩气朔消长谓之缀术谓不可以形察但以筭数缀之而已北齐祖亘有缀术二卷筭数求积尺之法如刍萌刍童方池冥谷堑堵鳖臑圆锥阳马之类物形备矣独未有隙积一术古法凡筭方积之物有立方谓六幕皆方者其法再自乘则得之有堑堵谓如土墻者两邉杀两头齐其法併上下广折半以爲之广以直髙乗之又以直髙爲句以上广减下广余者爲股句股乗弦以爲斜髙有刍童谓如覆㪷者四面皆杀其法倍上长加入下长以上广乗之倍下长加入上长以下广乗之併二位法以髙乗之六而二隙积者谓积之有隙者如累棊层坛及酒家积罂之类虽佀覆斗四面皆杀縁有刻缺及虚隙之䖏用刍童法求之常失扵数少予思而得之用刍童法爲上行下行别列下广以上广减之余者以髙乗之六而一併入上行履畒之法方圆曲直尽矣未有㑹圆之术凡圆田既能拆之须使会之复圆古法惟以中破圆法拆之其失有及三倍者予别无折㑹之术置圆田径半之以爲弦又以半径减去所割数余者爲股各自乘以股除弦余者开方除爲勾倍之爲割田之直径以所割之数自乘退一位倍之又以圆径除所得加入直径爲割田之弧再割亦如之减去巳割之数则再割之数也此二类皆造微之术古书所不到者漫志于此蹙融或谓之蹙戎汉书谓之格五虽止用数棊共行一道亦有能否徐徳占善移遂至无敌其法已常𣣔有余𥙿而致敌人扵崄虽知其术止如是然卒莫能胜之予伯兄善射自能爲弓其弓有六善一者性体少而劲二者和而有力三者乆射力不屈四者寒暑力一五者絃声清实六者一张便正凡弓性体少则易张而夀但患其不劲𣣔其劲者妙在治筋凡筋生长一尺乹则减半以胶汤濡而极之复长一尺然后用则筋力巳尽无复伸㢮又揉其材令仰然后傅角与筋此两法所以爲筋也凡弓节短则和而虗节长则健而柱节得中则和而有力仍絃声清实凡弓𥘉射与天寒则劲强而难挽射乆天暑则弱而不胜矢则胶之爲病也凡胶𣣔薄而筋力尽强弱任筋而不任胶此所以射乆力不屈寒暑力一也弓所以爲正者材也相材之法视其理其理不因矫揉而直中䋲则张而不跛此弓人之所当知也小说唐僧一行曽筭棊局都数凡若干局尽之予尝思之此固易耳但数多非世间名数可能言之今畧举大数凡方二路用四子可变八千十一局方三路用九子可变一万九千六百八十三局方四路用十六子可变四千三百四万六十七百二十局方五路用二十五子可变八千四百七十二亿八千八百六十万九千四百四十三局方六路用三十六子可变十五兆九十四万六千三百五十二亿八千二百三万一千九百二十六局方七路以上数多无名可记尽三百六十一路大约连书万字五十二即是局之大数其法初一路可变三局自后不以横直但増一子即三因之凡三百六十一増皆三因之即是都局数又法先计循邉一行爲法凡加一行即以法累乘之乘终十九行亦得上数又法以自法相乘下位副置之以下乘上又以下乘下置爲上位又副置之以下乘上以下乗下加一法亦得上数有数法可求唯此法最径捷千变万化不出此数棊之局尽矣西京杂记云汉元帝好蹴踘以蹴踘爲劳求相类而不劳者遂爲弹棊之戯予观弹棊絶不类蹴踘颇与撃踘相近疑是传写误耳唐薛嵩好蹴踘刘钢止之曰爲乐甚衆何必乘危邀顷刻之懽此亦撃踘唐书误述爲蹴踘弹棊今人罕爲之有谱一卷尽唐人所爲其局方二尺中心髙如覆盂其巅爲小壶四角微隆起今大名开元寺佛殿上有一石局亦唐时物也李商隠诗曰玉作弹棊局中心最不平谓其中髙也白乐天诗弹棊局上事最妙是长斜长斜谓抹角斜弹一发过半局今谱中具有此法桞子厚叙棊用二十四棊者即此戏也汉书注云两人对局白黒子各六枚与子厚所记小异如奕棊古局用十七道合二百八十九道黑白棊各百五十亦与后世法不同筭术多门如求一上驱搭因重因之类皆不离乘除唯増成一法稍异其术都不用乘除但𥙷亏就盈而已假如𣣔九除者増一便是八除者増二便是但一位一因之若位数少则颇简捷位数多则愈繁不若乘除之有常然筭术不患多学见简即用见繁即变不胶一法乃爲通术也板印书籍唐人尚未盛爲之自冯瀛王始印五经已后典籍皆爲板本庆暦中有布衣毕昇又爲活板其法用胶泥刻字薄如钱唇每字爲一印火烧令坚先设一䥫板其上以松脂腊和𥿄灰之类冐之𣣔印则以一䥫范置䥫板上乃宻布字印满䥫范爲一板持就火炀之药稍镕则以一平板按其面则字平如砥若止印三二本未爲简易若印数十百千本则极爲神速常作二䥫板一板印刷一板已自布字此印者才毕则第二板巳具更互用之瞬息可就每一字皆有数印如之也等字每字有二十余印以备一板内有重复者不用则以𥿄帖之每韵爲一贴木格贮之有竒字素无备者旋刻之以草火烧瞬息可成不以木爲之者文理有踈宻沾水则髙下不平兼与药相粘不可取不若燔土用讫再火令药镕以手拂之其印自落殊不沾汚昇死其印爲予群从所得至今保藏淮南人衞朴精于暦术一行之流也春秋日蚀三十六诸暦通验宻者不过得二十六七唯一行得二十九朴乃得三十五唯荘公十八年一蚀今古筭皆不入蚀法疑前史误耳自夏仲康五年癸巳岁至熈寕六年癸丑凡三千二百一年书传所载日食凡四百七十五衆暦考验虽各有得失而朴所得爲多朴能不用筭推古今日月蚀但口诵乘除不差一筭凡大暦悉是筭数令人就耳一读即能暗诵傍通暦则纵横诵之尝令人冩暦书冩讫令附耳读之有差一筭者读至其䖏则曰此误某字其精如此大乘除皆不下照位运筹如飞人眼不能逐人有故移其一筭者朴自上至下手循一遍至移筭䖏则拨正而去熈寕中撰奉元暦以无候簿未能尽其术自言得六七而巳然已宻扵他暦医用艾一灼谓之一壮者以壮人爲法其言若干壮壮人当依此数老㓜羸弱量力减之四人分曹共围棊者有术可令必胜以我曹不能者立于彼曹能者之上令但求急先攻其必应则彼曹能者爲其所制不暇恤局则常以我曹能者当彼不能者此虞卿闘马术也西戎用羊卜谓之䟦焦卜师谓之厮乩以艾灼羊髀骨视其兆谓之死䟦焦其法兆之上爲神明近嵴处爲坐位坐位者主位也近傍处爲客位盖西戎之俗所居正寝常留中一间以奉鬼神不敢居之谓之神明主人乃坐其傍以此占主客胜负又有先呪粟以食羊羊食其粟则自揺其首乃杀羊视其五藏谓之生䟦焦其言极有验委细之事皆能言之生䟦焦土人尤神之钱氏据两浙时于杭州𣑽天寺建一木塔方两三级钱帅登之患其塔动匠师云未布瓦上轻故如此方以瓦布之而动如𥘉无可柰何宻使其妻见喻皓之妻贻以金钗问塔动之因皓笑曰此易耳但逐层布板讫便实钉之则不动矣匠师如其言塔遂定盖钉板上下弥束六幕相聮如胠箧人履其板六幕相持自不能动人皆伏其精练医者所论人须髪眉虽皆毛类而所主五藏各异故有老而须白眉髪不白者或髪白而须眉不白者臓气有所偏故也大率髪属扵心禀火气故上生须属肾禀水气故下生眉属肝故侧生男子肾气外行上爲须下爲势故女子䆠人无势则亦无须而眉髪无异扵男子则知不属肾也医之爲术苟非得之扵心而恃书以爲用者未见能臻其妙如术能动钟乳按乳石论曰服钟乳当终身忌术五石诸散用钟乳爲主复用术理极相反不知何谓予以问老医皆莫能言其义按乳石论云石性虽温而体本沉重必待其相蒸薄然后发如此则服石多者势自能相蒸若更以药触之其发必甚五石散杂以衆药用石殊少势不能蒸须借外物激之令发耳如火少必因风气所鼓而后发火盛则鼓之反爲害此自然之理也故孙思邈云五石散大勐毒寕食野葛不服五石遇此方即须焚之勿爲含生之害又曰人不服石庻事不佳石在身中万事休泰唯不可服五石散盖以五石散聚其所恶激而用之其发暴故也古人处方大体如此非此书所能尽也况方书仍多伪杂如神农本草最爲旧书其间差误尤多医不可以不知也予一族子旧服芎䓖医郑叔熊见之云芎䓖不可乆服多令人暴死后族子果无疾而卒又予姻家朝士张子通之妻因病脑风服芎䓖甚乆亦一旦暴亡皆予目见者又予尝苦腰重乆坐则旅距十余歩然后能行有一将佐见予曰得无用苦参㓗齿否予时以病齿用苦参数年矣曰此病由也苦参入齿其气伤肾能使人腰重后有太常少卿舒昭亮用苦参揩齿岁乆亦病腰自后悉不用苦参腰疾皆愈此皆方书旧不载者世之摹字者多爲笔势牵制失其旧迹须当横摹之汎然不问其点画惟旧迹是循然后尽其妙也古人以散笔作隷书谓之㪚隷近岁蔡君谟又以散笔作草书谓之散草或曰飞草其法皆生于飞白亦自成一家四明僧奉真良医也天章阁待制许元爲江淮发运使奏课于京师方𣣔入对而其子疾亟暝而不食惙惙𣣔逾宿矣使奉真视之曰脾巳絶不可治死在明日元曰观其疾势固知其不可救今方有事须陛对能延数日之期否奉真曰如此似可诸臓皆巳衰唯肝臓独过脾爲肝所胜其气先絶一臓絶则死若急泻肝气令肝气衰则脾少缓可延三日过此无术也乃投药至晚乃能张目稍稍复啜粥明日渐苏而能食元甚喜奉真笑曰此不足喜肝气暂舒耳无能爲也后三日果卒梦溪笔谈卷第十八梦溪笔谈梦溪笔谈卷十九梦溪笔谈卷第十九沈括存中噐用礼书所载黄彛乃画人目爲饰谓之黄目予逰关中得古铜黄彛殊不然其刻画甚繁大体似缪篆又如栏盾间所画回波曲水之文中间有二目如大弹丸突起煌煌然所谓黄目也视其文髣髴有牙角口吻之象或谓黄目乃自是一物又予昔年在姑熟王敦城下土中得一铜钲刻其底曰诸葛士全茖鸣钲茖即古落字也此部落之落士全部将名其钲中间铸一物有角羊头其身亦如篆文如今时术士所画符傍有两字乃大篆飞㢘字篆文亦古怪则钲间所图盖飞廉也飞廉神兽之名淮南转运使韩持正亦有一钲所图飞㢘及篆字与此亦同以此验之则黄目疑亦是一物飞廉之类其形状如字非字如画非画恐古人别有深理大底先王之噐皆不苟爲昔夏后铸鼎以知神姦殆亦此类恨未能深究其理必有所谓或曰礼图罇彛皆以木爲之未闻用铜者此亦未可质如今人得古铜罇者极多安得言无如礼图瓮以瓦爲之左传却有瑶瓮律以竹爲之晋时舜祠下乃发得玉律此亦无常法如蒲糓璧礼图悉作草稼之象今世人发古冡得蒲璧乃刻文蓬蓬如蒲花敷时糓璧如粟粒耳则礼图亦未可爲据礼书言罍画云罍之象然莫知雷作何状今祭噐中画雷有作鬼神伐鼔之象此甚不经子尝得一古铜罍环其腹皆有画正如人间屋梁所画曲水细观之乃是云雷相间爲饰如者古云字也象云气之形如者雷字也古文爲雷象回旋之声其铜罍之饰皆一一相间乃所谓云雷之象也今汉书罍字作盖古人以此饰罍后世字失传耳唐人诗多有言呉钩者呉钩刀名也刃弯今南蛮用之谓之葛党刀古法以牛革爲矢服卧则以爲枕取其中虗附地枕之数里内有人马声则皆闻之盖虗能纳声也郓州发地得一铜弩机甚大制作极工其侧有刻文曰臂师虞士耳师张柔史传无此色目人不知何代物也熈寕中李定献偏架弩似弓而施榦镫以镫距地而张之射三百歩能洞重札谓之神臂弓最爲利噐李定本党项羌首自投归朝廷官至防团而死诸子皆以骁勇雄于西邉古剑有沉卢鱼肠之名沉音湛沉卢谓其湛湛然黒色也古人以剂钢爲刃柔鉄爲茎榦不尔则多㫁折剑之钢者刃多毁缺巨阙是也故不可纯用剂钢鱼肠即今蟠钢剑也又谓之松文取诸鱼燔熟裭去脇视见其肠正如今之蟠钢剑文也济州金乡县发一古塜乃汉大司徒朱鲔墓石壁皆刻人物祭噐乐架之类人之衣冠多品有如今之幞头者巾额皆方悉如今制但无脚耳妇人亦有如今之垂肩冠者如近年所服角冠两翼抱面下垂及肩畧无小异人情不相逺千余年前冠服巳尝如此其祭噐亦有类今之食噐者古人铸鑑鑑大则平鑑小则凸凡鑑洼则照人面大凸则照人面小小鑑不能全观人面故令微凸收人面令小则鑑虽小而能全纳人面仍复量鑑之小大増损髙下常令人面与鑑大小相若此工之巧智后人不能造比得古鑑皆刮磨令平此师旷所以伤知音也长安故宫阙前有唐肺石尚在其制如佛寺所击响石而甚大可长八九尺形如垂肺亦有欵志但漫剥不可读按秋官大司宼以肺石逹穷民原其义乃伸冤者击之立其下然后士聴其辞如今之挝登闻鼔也所以肺形者便于垂又肺主声声所以逹其冤也熈寕中常发地得大钱三十余千文皆顺天得一当时在庭皆疑古无得一年号莫知何代物予按唐书史思明僣号铸顺天得一钱顺天乃其伪年号得一特以名铸钱耳非年号也世有透光鑑鑑皆有铭文凡二十字字极古莫能读以鑑承日光则背文及二十字皆透在屋璧上了了分明人有原其理以谓铸时薄处先冷唯背文上差厚后冷而铜缩多文虽在背而鑑面隠然有迹所以于光中现予观之理诚如是然予家有三鑑又见他家所藏皆是一様文画铭字无纎异者形制甚古唯此一様光透其他鑑虽至薄者皆莫能透意古人别自有术予顷年在海州人家穿地得一弩机其望山甚长望山之侧爲小短如尺之有分寸原其意以目注镞端以望山之度拟之准其髙下正用筭家勾股法也太甲曰徃省括于度则释疑此乃度也汉陈王宠善弩射十发十中中皆同处其法以天覆地载参连爲竒三微三小三微爲经三小爲纬要在机牙其言隠晦难暁大意天覆地载前后手势耳三连爲竒谓以度视镞以镞视的参连如衡此正是勾股度髙深之术也三经三纬则设之于堋以志其髙下左右耳予尝设三经三纬以镞注之发矢亦十得七八设度于机定加宻矣予于关中得一铜匜其背有刻文二十字曰律人衡兰注水匜容一升始建国元年一月癸夘造皆小篆律人当是官名王莾传中不载青堂羌善鍜甲铁色青黑茔彻可鍳毛髪以麝皮爲綇旅之柔薄而韧镇戎军有一鉄甲匵藏之相传以爲寳噐韩魏公帅泾原曽取试之去之五十歩强弩射之不能入尝有一矢贯朴乃是中其鑚空爲鑚空所刮鐡皆反卷其坚如此凡鍜甲之法其始甚厚不用火今鍜之比元厚三分减二乃成其末留筯头许不鍜隠然如瘊子𣣔以验未鍜时厚薄如浚河留土笋也谓之瘊子甲今人多于甲札之背隠起伪爲瘊子虽置瘊子但元非精钢或以火鍜爲之皆无𥙷于用徒爲外饰而巳朝士黄秉少居长安逰骊山值道士理故宫石渠石下得折玉钗刻爲鳯首巳皆破缺然制作精巧后人不能爲也郑愚津阳门诗曰破簮碎钿不足拾金沟浅熘和缨緌非虗语也予又尝过金陵人有发六朝陵寝得古物甚多予曽见一玉臂钗两头施转关可以屈伸合之令圆仅于无缝爲九龙绕之功侔鬼神世多谓前古民醇工作率多卤拙是大不然古物至巧正由民醇故也民醇则百工不苟后世风俗虽侈而工之致力不及古人故物多不精屋上覆橑古人谓之绮井亦曰藻井又谓之覆海今令文中谓之闘八呉人谓之罳顶唯宫室祠观爲之今人地中得古印章多是军中官古之佩章罢免迁死皆上印绶得以印绶葬者极稀土中所得多是没于行阵者大驾玉辂唐髙宗时造至今进御自唐至今凡三至太山登封其他廵幸莫记其数至今完壮乗之安若山岳以措柸水其上而不揺庆暦中尝别造玉辂极天下良工爲之乗之揺不安竟废不用元丰中复造一辂尤极工巧未经进御方陈于大庭车屋适壊遂压而碎只用唐辂其穏利坚乆梦溪笔谈梦溪笔谈卷二十梦溪笔谈卷第二十沈括存中神竒世人有得雷斧雷楔者云雷神所坠多于震雷之下得之而未尝得见元丰中予居随州夏月大雷震一木折其下乃得一楔信如所传凡雷斧多以铜铁爲之楔乃石耳似斧而无孔世传雷州多雷有雷祠在焉其间多雷斧雷楔按图经雷州境内有雷擎二水雷水贯城下遂以名州如此则雷自是水名言多雷乃妄也然髙州有电白县乃是隣境又何谓也越州应天寺有鳗井在一大磐石上其髙数丈井才方数寸乃一石窍也其深不可知唐徐浩诗云深泉鳗井开即此也其来亦逺矣鳗将出逰人取之置懐䄂间了无惊猜如鳗而有鳞两耳甚大尾有刃迹相传云黄巢曽以剑刜之凡鳗出逰越中必有水旱疫疠之灾鄊人常以此候之治平元年常州日禺时天有大声如雷乃一火星㡬如月见于东南少时而又震一声移着西南又一震而坠在宜兴县民许氏园中逺近皆见火光赫然照天许氏藩篱皆爲所焚是时火息视地中只有一窍如柸大极深下视之星在其中荧荧然良乆渐暗尚热不可近又乆之发其窍深三尺余乃得一圎石犹热其大如拳二头微锐色如鐡重亦如之州守郑伸得之送润州金山寺至今匣藏逰人到则发视王无咎爲之传甚详山阳有一女巫其神极灵予伯氏尝召问之凡人间物虽在千里之外问之皆能言乃至人中心萌一意已能知之坐客方奕棊试数白黒棊握手中问其数莫不符合更漫取一把棊不数而问之则亦不能知数盖人心所知者彼则知之心所无则莫能知如季咸之见壷子大耳三藏观忠国师也又问以巾箧中物皆能悉数时伯氏有金刚经百册盛大箧中指以问之其中何物则曰空箧也伯氏乃发以示之曰此有百册佛经安得曰空箧鬼良乆又曰空箧耳安得欺我此所谓文字相空因真心以显非相宜其鬼神所不能窥也神仙之说传闻固多予之目覩者二事供奉官陈允任衢州监酒务日允已老髪秃齿脱有客候之称孙希龄衣服甚繿缕赠允药一刀圭令揩齿允不甚信之睱日因取揩上齿数揩而良乆归家家人见之皆笑曰何爲以墨染须允惊以鑑照之上髯黒如矣急去巾视童首之髪已长数寸脱齿亦隐然有生者余见允时年七十余上髯及髪尽黒而下髯如雪又正郎萧渤罢白波辇运至京师有黥卒姓石能以瓦石沙土手挼之悉成银渤厚礼之问其法石曰此真气所化未可遽传若服丹药可呵而变也遂授渤丹数粒渤饵之取瓦石呵之亦皆成银渤乃丞相荆公家是时丞相当国予爲宰士目覩此事都下士人求见石者如市遂迯去不知所在石才去渤之术遂无验石齐人也时曽子固守齐闻之亦使人访其家了不知石所在渤既服其丹亦冝有𥙷年夀然不数年间渤乃病卒疑其所化特幻耳熈寕中予察访过咸平是时刘定子先知县事同过一佛寺子先谓予曰此有一佛牙甚异予乃斋洁取视之其牙忽生舎利如人身之汗䬃然涌出莫知其数或飞空中或坠地人以手承之即透过着床榻摘然有声透下光明莹彻烂然满目予到京师盛传于公卿间后有人迎至京师执政官取入东府以次流布士大夫之家神异之迹不可悉数有诏留大相国寺创造木浮图以藏之今相国寺西塔是也菜品中芜菁菘芥之类遇旱其标多结成花如莲花或作龙蛇之形此常性无足怪者熈寕中李宾客及之知润州园中菜花悉成荷花仍各一佛坐于花中形如雕刻莫知其数暴干之其相依然或云李君之家奉佛甚笃因有此异彭蠡小龙显异至多人人能道之一事最着熈寕中王师南征有军仗数十船泛江而南自离真州即有一小蛇登船船师识之曰此彭蠡小龙也当是来护君仗耳主典者以洁噐荐之蛇伏其船乗便风日棹数百里未尝有波涛之恐不日至洞庭蛇乃附一商人船回南康世传其封域止于洞庭未尝踰洞庭而南也有司以状闻诏封神爲顺济王遣礼官林希致诏子中至祠下焚香毕空中忽有一蛇坠祝肩上祝曰龙君至矣其重一臂不能胜徐下至几案间首如龟不类蛇首也子中致诏意曰使人至此斋三日然后致祭王受天子命不可以不斋戒蛇受命径入银香奁中蟠三日不动祭之日既酌酒蛇乃自奁中引首吸之俄出循案行色如湿胭脂烂然有光穿一剪綵花过其尾尚赤其前已变爲黄矣正如雌黄色又过一花复变爲緑如嫩草之色少顷行上屋梁乘𥿄旛脚以行轻若鸿毛倐忽入帐中遂不见明日子中还蛇在船后送之踰彭蠡而回此龙常逰舟檝间与常蛇无辨但蛇行必蜿蜒而此乃直行江人常以此辨之天圣中近辅献龙卵云得自大河中诏遣中人送润州金山寺是岁大水金山庐舎爲水所漂者数十间人皆以爲龙卵所致至今匵藏予屡见之形类色理都如鸡卵大若五斗囊举之至轻唯空殻耳内侍李舜举家曽爲暴雷所震其堂之西室雷火自䆫间出赫然出檐人以爲堂屋已焚皆出避之及雷止其舎宛然墻壁窓纸皆黔有一木格其中杂贮诸噐其漆噐银釦者银悉镕流在地漆噐曽不焦灼有一寳刀极坚钢就刀室中镕爲汁而室亦俨然人必谓火当先焚草木然后流金石今乃金石皆铄而草木无一燬者非人情所测也佛书言龙火得水而炽人火得水而灭此理信然人但知人境中事耳人境之外事有何限𣣔以区区世智情识穷测至理不其难哉知道者苟求至脱然随其所得浅深皆有效验尹师鲁自直龙图阁谪官过梁下与一佛者谈师鲁自言以静退爲乐其人曰此犹所系不若进退两忘师鲁顿若有所得自爲文以记其说后移邓州是时范文正公守南阳少日师鲁忽手书与文正别仍嘱以后事文正极讶之时方馔客掌书记朱炎在室炎老人好佛学文正以师鲁书示炎曰师鲁迁谪失意遂至乖理殊可怪也宜徃见之爲致意开譬之无使成疾炎即诣尹而师鲁巳沐浴衣冠而坐见炎来道文正意乃笑曰何希文犹以生人见待殊死矣与炎谈论顷时遂隐几而卒炎急使人驰报文正文正至哭之甚哀师鲁忽举头曰早巳与公别安用复来文正惊问所以师鲁笑曰死生常理也希文岂不逹此又问其后事尹曰此在公耳乃揖希文复逝俄项又举头顾希文曰亦无鬼神亦无恐怖言讫遂长徃师鲁所飬至此可谓有力矣尚未能脱有无之见何也得非进退两忘犹存于匈中欤呉人郑夷甫少年登科有美才嘉祐中监髙邮军税务尝遇一术士能推人死期无不验者令推其命不过三十五歳忧伤感叹殆不可堪人有劝其读老荘以自广乆之润州金山有一僧端坐与人谈笑间遂化去夷甫闻之喟然叹息曰既不得寿得如此僧复何憾哉乃从佛者授首楞严经径迁呉中岁余忽有所见曰生死之理我知之矣遂释然放懐无复蔕芥后调封州判官预知死日先期旬日作书与交逰亲戚叙诀及次叙家事备尽至期沐浴更衣公舎外有小园面溪一亭洁饰夷甫至其间亲督人洒扫及焚香挥手指画之间屹然立化家人奔出唿之巳立僵矣亭亭如植木一手犹作指画之状郡守而下少时皆至士民观者如墻明日乃就歛髙邮崔伯易爲墓志略叙其事予与夷甫逺亲知之甚详士人中盖未曾有此事人有前知者数十百千年事皆能言之梦寐亦或有之以此知万事无不前定予以谓不然事非前定方其知时即是今日中间年岁亦与此同时元非先后此理宛然熟观之可谕或曰苟能前知事有不利者可迁避之亦不然也苟可迁避则前知之时巳见所避之事若不见所避之事即非前知呉僧文捷戒律精苦竒迹甚多能知宿命然罕与人言予群从爲知制诰知杭州礼爲上客文通尝学诵掲帝呪都未有人知捷一日相见曰舎人诵呪何故阙一句既而思其所诵果少一句浙人多言文通不寿一日齐心徃问捷捷曰公更三年爲翰林学士寿四十岁后当为地下职任事权不减生时与杨乐道待制聮曹然公此时当衣衰绖视事文通闻之大骇曰数十日前曾梦杨乐道相过云受命与同公职事所居甚乐愼勿辝也后数年果爲学士而丁母䘮年三十九矣明年秋捷忽使人与文通诀别时文通在姑苏急往钱塘见之捷惊曰公大期在此月何用更来宜即速还屈指计之曰急行尚可到家文通如其言驰还徧别骨肉是夜无疾而终捷与人言多如此不能悉记此吾家事耳捷尝持如意轮呪灵变尤多缾中水呪之则涌立畜一舎利昼夜转于琉璃缾中捷行道遶之捷行速则舎利亦速行缓则舎利亦缓士人郎忠厚事之至谨就捷乞以舎利捷遂与之封护甚严一日忽失所在但空缾耳忠厚斋戒延捷加持少顷见观音像衣上一物蠢蠢而动疑其虫也试取乃所亡舎利如此者非一忠厚以子爱之持以见归予家至今严奉盖神物也郢州渔人掷网于汉水至一潭底举之觉重得一石长尺余圆直如㫁椽细视之乃群小蛤鳞次相比绸巩固以物试抉其一端得一书卷乃唐天寳年所造金刚题志甚详字法竒古其末云医慱士摄比阳县令朱均施比阳乃唐州属邑不知何年坠水中首尾略无沾渍爲土豪李孝源所得孝源素奉佛寳藏其书蛤筒复养之水中客至𣣔见则出以视之孝源囙感经像之胜异斾家财万余緍写佛经一藏于郢州兴阳寺特爲严丽张忠定少时谒华山陈图南遂𣣔隐居华山图南曰他人即不可知如公者吾当分半以相奉然公方有官职未可议此其势如失火家待君救火岂可不赴也乃赠以一诗曰自呉入蜀是㝷常歌舞筵中救火忙乞得金陵飬闲散亦须多谢鬓邉疮始皆不谕其言后忠定更镇杭益晚年有疮发于项后治不差遂自请得金陵皆如此诗言忠定在蜀日与一僧善及归谓僧曰君当送我至鹿头有事奉託僧依其言至鹿头闗忠定出一书封角付僧曰谨收此后至乙卯年七月二十六日当请于官司对衆发之慎不可私发若不待其日及私发者必有大祸僧得其书至大中祥符七年岁乙卯时凌侍郎䇿帅蜀僧乃持其书诣府具陈忠定之言其僧亦有道者凌信其言集从官共开之乃忠定真容也其上有手题曰咏当血食于此后数日得京师报忠定以其年七月二十六日捐舘凌乃爲之筑庙于成都蜀人自唐以来严祀韦南康自此乃改祠忠定至今熈寕七年嘉兴僧道亲号通照大师爲秀州副僧正因逰温州鴈荡山自大龙湫回𣣔至瑞鹿院见一人衣布𥜗行涧邉身轻若飞履木叶而过叶皆不动心疑其异人乃下涧中揖之遂相与坐于石上问其氏族闾里年齿皆不荅须髪皓白面色如少年谓道亲曰今宋朝第六帝也更后九年当有疾汝可持吾药献天子此药人臣不可服服之有大责宜善保守乃探囊出一丸指端大𬗋色重如金钖以授道亲曰龙寿丹也𣣔去又谓道亲曰明年岁当大疫呉越尤甚汝名已在死籍今食吾药勉脩善业当免此患探囊中取一拍叶与之道亲即时食之老人曰定免矣慎守吾药至癸亥岁自诣阙献之言讫遂去南方大疫两浙无贫富皆病死者十有五六道亲殊无恙至元丰六年夏梦老人趣之曰时至矣何不速诣阙献药梦中爲雷电驱逐惶惧而起径诣秀州具述本末谒假入京诣尚书省献之执政亲问以爲狂人不受其献明日因对奏知上急使人追㝷付内侍省问状以所遇对未数日先帝果不豫乃使勾当御药院梁从政持御香赐装钱百千同道亲乘驿诣鴈荡山求访老人不复见乃于𥘉遇处焚香而还先帝㝷康复谓辅臣曰此但预示服药兆耳闻其药至今在彰善合当时不曽进御庐山太平观乃九天採访使者祠自唐开元中创建元丰二年道士陶智仙营一舎令门人陈若拙董作发地忽得一缾封鐍甚固破之其中皆五色土唯有一铜钱文有应元保运四字若拙得之以归其师不甚爲异至元丰四年忽有诏进号九天採访使者爲应元保运真君遣内侍廖维持御书殿额赐之乃与钱文符同时知制诰熊本提举太平观具闻其事召本观主首推诘其详审其无伪乃以其钱付廖维表献之祥符中方士王捷本黥卒尝以罪配沙门岛能作黄金有老鍜工毕升曽在禁中爲捷鍜金升云其法爲炉灶使人隔墻鼓鞴盖不欲人觇其启闭也其金鐡爲之𥘉自冶中出色尚黒凡百余两爲一饼每饼辐解凿爲八片谓之鸦觜金者是也今人尚有藏者上令上坊铸爲金龟金牌各数百龟以赐近臣人一枚时受赐者除戚里外在庭者十有七人余悉埋玉清昭应宫寳符阁及殿基之下以爲寳镇牌赐天下州府军监各一今谓之金寳牌者是也洪州李简夫家有一龟乃其伯祖虚巳所得者盖十七人之数也其龟夜中徃徃出逰烂然有光掩之则无所得其家至今匮藏梦溪笔谈梦溪笔谈卷二十一梦溪笔谈卷第二十一沈括存中异事世传虹能入溪涧饮水信然熈寕中予使契丹至其极北黒水境永安山下卓帐是时新雨霁见虹下帐前涧中予与同职扣涧观之虹两头皆垂涧中使人过涧隔虹对立相去数丈中间如隔绢縠自西望东则见立涧之东西望则爲日所铄都无所覩乆之稍稍正东踰山而去次日行一程又复见之皇祐中苏州民家一夜有人以白垩书其墻壁悉似在字字稍异一夕之间数万家无一遗者至于卧内深隐之䖏户牗间无不到者莫知其然后亦无他异延州天山之巅有奉国佛寺寺庭中有一墓世传尸毗王之墓也尸毗王出于佛书大智论言尝割身肉以饲饿鹰至割肉尽今天山之下有濯筋河其县爲肤施县详肤施之义亦与尸毗王说相符按汉书肤施县乃秦县名此时尚未有佛书疑后人传㑹县名爲说虽有唐人一碑已漫㓕㫁折不可读庆暦中施昌言镇鄜延乃壊奉国寺爲仓发尸毗墓得千余秤炭其棺椁皆朽有枯骸尚完胫骨长二尺余髗骨大如斗并得玉环玦七十余件玉冲牙长仅盈尺皆爲在位者所取金银之物即入于役夫争取珎寳遗骸多爲拉碎但贮一小函中埋之东上合门使夏元象时爲兵马都监亲董是役爲予言之甚详至今天山仓侧昏后独行者徃徃与鬼神遇郡人甚畏之予于谯亳得一古镜以手循之当其中心则摘然如灼龟之声人或曰此夹镜也然夹不可铸须两重合之此镜甚薄畧无銲迹恐非可合也就使銲之则其声当铣塞今扣之其声泠然纎逺既因抑按而响刚铜当破柔铜不能如此澄莹洞彻歴访镜工皆罔然不测世传湖湘间因震雷有鬼神书谢仙火三字于木柱上其字入木如刻倒书之此说甚着近岁秀州华亭县亦因雷震有字在天王寺屋柱上亦倒书云髙洞扬鸦一十六人火令章凡十一字内令章两字特竒劲似唐人书体至今尚在颇与谢仙火事同所谓火者疑若队伍若千人爲一火耳予在汉东时清明日雷震死二人于州守园中脇上各有两字如墨笔画扶踈类柏叶不知何字元厚之少时曽梦人告之异日当爲翰林学士须凡弟数人同在禁林厚之自思素无兄弟疑此梦爲不然熈寕中厚之除学士同时相先后入学士院一人韩持国维一陈和叔绎一邓文约绾一杨元素绘并厚之名绛五人名皆从系始悟弟兄之说木中有文多是柹木治平初杭州南新县民家析木中有上天大国四字予亲见之书法类颜真卿极有笔力国字中间或字仍起挑作尖口全是颜笔知其非伪者其横画即是横理斜画即是斜理其木直剖偶当天字中分而天字不破上下两画并一脚皆横挺出半指许如木中之节以两木合之如合契焉卢中甫家呉中尝未明而起墻柱之下有光熠然就视之似水而动急以油纸扇挹之其物在扇中滉漾正如水银而光艶烂然以火烛之则了无一物又魏国大主家亦尝见此物李团练评尝言予与中甫所见无少异不知何异也予昔年在海州曽夜煮塩鸭卵其间一卵烂然通明如玉荧荧然屋中尽明置之噐中十余日臭腐㡬尽愈明不已苏州钱僧孺家煮一鸭卵亦如是物有相似者必自是一类予在中书检正时阅雷州奏牍有人爲鄊民誀死问其状鄊民能以熟食呪之俄顷脍炙之类悉复爲完肉又呪之则熟肉复爲生肉又呪之则生肉能动复使之能活牛者复爲牛羊者复爲羊但小耳更呪之则渐大既而复呪之则还爲熟食人有食其肉觉腹中滛滛而动必以金帛求解金帛不至则腹裂而死所食牛羊自裂中出狱具案上观其呪语但曰东方王母桃西方王母桃两句而巳其他但道其所𣣔更无他术寿州八公山侧土中及溪涧之间徃徃得小金饼上有篆文刘主字世传淮南王药金也得之者至多天下谓之印子金是也然止于一印重者不过半两而已鲜有大者予甞于寿春渔人䖏得一饼言得于淮水中凡重七两余面有二十余印背有五指及掌㾗纹理分明传者以谓埿之所化手㾗正如握埿之迹襄随之间故春陵白水地发土多得金麟趾袅裭麟趾中空四傍皆有文刻极工巧袅作团饼四边无模范迹似于平物上滴成如今干土人谓之子金赵飞鷰外传帝窥赵昭仪浴多裒金饼以赐侍儿私婢殆此类也一枚重四两余乃古之一斤也色有𬗋艶非他金可比以刀切之柔甚于铅虽大块亦可刀切其中皆虚软以石磨之则霏霏成屑小说麟趾袅乃娄敬所为药金方家谓之娄金和药最良汉书註亦云异于他金予在汉东一岁凡数家得之有一窖数十饼者予亦买得一饼旧俗正月望夜迎厠神谓之𬗋姑亦不必正月常时皆可召予少时见小儿軰等闲则召之以爲嬉笑亲戚间曽有召之而不肯去者两见有此自后遂不敢召景祐中太常博士王纶家因迎𬗋姑有神降其闺女自称上帝后宫诸女能文章颇清丽今谓之女仙集行于世其书有数体甚有笔力然皆非世间篆隷其名有藻牋篆茁金篆十余名纶与先君有旧予与其子弟逰见其笔迹其家亦时见其形但自腰以上见之乃好女子其下常爲云气所拥善鼓筝音调凄婉聴者忘倦甞谓其女曰能乗云与我逰乎女子许之乃自其庭中涌白云如蒸女子践之云不能载神曰汝履下有秽土可去履而登女子乃韈而登如履缯絮冉冉至屋复下曰汝未可往更期异日后女子嫁其神乃不至其家了无祸福爲之记传者甚详此予目见者粗志于此近嵗迎𬗋姑仙者极多大率多能文章歌诗有极工者予屡见之多自称蓬莱谪仙医卜无所不能棊与国手爲敌然其灵异显着无如王纶家者世有竒疾者吕缙叔以制诰知颕州忽得疾但缩小临终仅如小儿古人不曽有此疾终无人识有松滋令姜愚无他疾忽不识字数年方稍稍复旧又有一人家妾视直物皆曲弓絃界尺之类视之皆如钩医僧奉真亲见之江南逆旅中一老妇啖物不知饱余徳占过逆旅老妇愬以饥其子耻之对徳占以蒸饼啖之尽一竹篑约百饼犹称饥不巳日食饭一石米随即痢之饥复如故京兆醴泉主簿蔡绳予友人也亦得饥疾毎饥立须啖稍遟则顿仆闷絶怀中常置饼饵虽对贵官遇饥亦便龁啖绳有美行博学有文爲时闻人终以此不幸无人识其疾毎爲之哀伤嘉祐中扬州有一珠甚大天晦多见𥘉出于天长县陂泽中后转入甓社湖又后乃在新开湖中凡十余年居民行人常常见之予友人书斋在湖上一夜忽见其珠甚近𥘉㣲开其房光自吻中出如横一金线俄顷忽张殻其大如半席殻中白光如银珠大如拳烂然不可正视十余里间林木皆有影如𥘉日所照逺䖏但见天赤如野火倐然逺去其行如飞浮于波中杳杳如日古有明月之珠此珠色不类月荧荧有芒熖殆类日光崔伯易尝爲明珠赋伯易髙邮人盖常见之近岁不复出不知所徃樊良镇正当珠徃来䖏行人至此徃徃维船数宵以待现名其亭爲玩珠登州巨嵎山下临大海其山有时震动山之大石皆頽入海中如此已五十余年土人皆以爲常莫知所谓士人宋述家有一珠大如鸡卵㣲绀色莹彻如水手持之映空而观则末底一点凝翠其上色渐浅若回转则翠䖏常在下不知何物或谓之滴翠珠佛书西域有琉璃珠投之水中虽深皆可见如人仰望虚空月影疑此近之登州海中时有云气如宫室䑓观城堞人物车马冠盖歴历可见谓之海市或曰蛟蜃之气所爲疑不然也欧阳文忠曽出使河朔过髙唐县驿舎中夜有鬼神自空中过车马人畜之声一一可辨其声甚详此不具纪问本䖏父老云二十年前尝昼过县亦歴歴见人物土人亦谓之海市与登州所见大畧相类也近嵗延州永寕关大河岸崩入地数十尺土下得竹笋一林凡数百茎根干相连悉化爲石适有中人过亦取数茎去云𣣔进皇延郡素无竹此入在数十尺土下不知其何代物无乃旷古以前地卑气湿而冝竹耶婺州金华山有松石又如桃核芦根蛇蟹之类皆有成石者然皆其地本有之物不足深怪此深地中所无又非本土所有之物特可异耳治平中泽州人家穿井土中见一物蜿蜒如龙蛇状畏之不敢触乆之见其不动试扑之乃石也村民无知遂碎之时程伯纯爲晋城令求得一段鳞甲皆如生物盖蛇蜃所化如石蟹之类随州医蔡士寕尝寳一息石云数十年前得于一道人其色𬗋光如辰州丹砂极光莹如映人搜和药剂有缠纽之纹重如金钖其上有两三窍以细蔑剔之出赤屑如丹砂病心狂热者服麻子许即定其斤两岁息士寕不能名乃以归予或云昔人所炼丹药也形色既异又能滋息必非凡物当求识者辨之随州大洪山人李遥杀人亡命踰年至秭归因出市见鬻拄杖者等闲以数十钱买之是时秭归适又有邑民爲人所杀求贼甚急民之子见遥所操杖识之曰此吾父杖也遂以告官司执遥验之果邑民之杖也榜掠备至遥实买杖而鬻者已不见卒未有以自明者有司诘其行止来歴势不可隐乃逓随州大洪杀人之罪遂败卒不知鬻杖者何人市人千万而遥适值之因縁及其隐匿此亦事之可怪者至和中交趾献麟如牛而大通身皆大鳞首有一角考之记传与麟不类当时有谓之山犀者然犀不言有鳞莫知其的诏欲谓之麟则虑夷獠见欺不谓之麟未有以质之止谓之异兽最爲慎重有体今以予观之殆天禄也按汉书灵帝中平三年铸天禄虾䗫于平津门外註云天禄兽名今邓州南阳县北崇资碑旁两兽镌其䏝一曰天禄一曰辟邪元丰中予过邓境闻此石兽尚在使人墨其所刻天禄辟邪字观之似篆似隷其兽有角鬛大鳞如手掌南丰曽阜爲南阳令题宗资碑隂云二兽䏝之所刻独在制作精巧髙七八尺尾鬛皆鳞甲莫知何象而名此也今详其形甚类交趾所献异兽知其必天禄也钱塘有闻人绍者常寳一剑以十大钉陷柱中挥剑一削十钉皆截隐如秤衡而剑锋无纎迹用力屈之如钩纵之铿然有声复直如絃闗中种谔亦畜一剑可以屈置盒中纵之复直张景阳七命论剑曰若其灵寳则舒屈无方盖自古有此一类非常鉄能爲也嘉祐中伯兄爲衞尉丞呉僧持一寳鑑来云斋戒照之当见前途吉凶伯兄如其言乃以水濡其鑑鑑不甚明髣髴见如人衣绯衣而坐是时伯兄爲京寺丞衣緑无縁遽有绯衣不数月英宗即位覃恩赐绯后数年僧至京师蔡景繁时爲御史尝照之见已着貂蝉甚自喜不数日摄官奉祀遂假蝉冕景繁终于承议郎乃知鑑之所卜唯知近事耳三司使宅本印经院熈寕中更造三司宅自薛师政经始宅成日官周琮曰此宅前河后直太社不利居者始自元厚之自拜日入居之不乆厚之谪去而曽子宣继之子宣亦谪去子厚居之子厚又逐而予爲三司使亦以罪去李奉世继爲之而奉世又谪皆不縁三司职事悉以他坐裭削奉世去安厚卿主计而三司官废宅毁爲官寺厚卿亦不终任岭表异物志记鳄鱼甚详予少时到闽中时王举直知潮州钓得一鳄其大如船画以爲图而自序其下大体其形如鼍但喙长等其身牙如锯齿有黄苍二色或时有白者尾有三钩极铦利遇鹿豕即以尾㦸之以食生卵甚多或爲鱼或爲鼍鼋其爲鳄者不过一二土人设钩于大豕之身筏而流之水中鳄尾而食之则爲所毙嘉祐中海州渔人获一物鱼身而首如虎亦作虎文有两短足在肩指爪皆虎也长八九尺视人辄泪下舁至都中数日方死父老云昔年曽见之谓之海蛮师然书传小说未尝载此物即虎头鲨也能变虎邕州交宼之后城垒方完有定水精舎泥佛辄自动揺昼夜不息如此踰月时新经兵乱人情甚惧有司不敢隐具以上闻遂有诏令置道塲禳谢动亦不巳时刘𥘉知邕州恶其惑衆乃舁像投江中至今亦无佗异洛中地内多宿蔵凡置第宅未经掘者例出掘钱张文孝左丞始以数千缗买洛大第价已定又求掘钱甚多文孝必𣣔得之累増至千余缗才售人皆以爲妄费及营建庐舎土中得一石匣不甚大而刻镂精妙皆爲花鸟异形项有篆字二十余书法古怪无人能读发匣得黄金数百两鬻之金价正如置第之直斸掘钱亦在其数不差一钱观其窽识文画皆非近古所有数已前定则虽𣣔无妄费安可得也熈寕九年恩州武城县有旋风自东南来望之挿天如羊角大木尽㧞俄顷旋风卷入云霄中既而渐近乃经县城官舎民居畧尽悉卷入云中县令儿女奴婢卷去复坠地死伤者数人民间死伤亡失者不可胜计县悉爲丘墟遂移今县宋次道春明退朝録言天圣中青州盛冬浓霜屋瓦皆成百花之状此事五代时已尝有之予亦自两见如此庆暦中京师集禧观渠中氷纹皆成花果林木元丰末予到秀州人家屋瓦上氷亦成花每瓦一枝正如画家所爲折枝有大花似牡丹芍药者细花如海棠萱草軰者皆有枝叶无毫髪不具气象生下虽巧笔不能爲之以纸搨之无异石刻熈寕中河州雨雹大者如鸡卵小者如莲芡悉如人头耳目口鼻皆具无异镌刻次年王师平河州蕃戎授首者甚衆岂克胜之符豫告耶夣溪笔谈卷二十一梦溪笔谈梦溪笔谈卷二十二梦溪笔谈卷第二十二沈括存中谬误东南之美有㑹稽之竹箭竹爲竹箭爲箭盖二物也今採箭以爲矢而通谓矢爲箭者因其箭名之也至于用木爲笴而谓之箭则谬矣丁晋公之逐士大夫逺嫌莫敢与之通声问一日忽有一书与执政执政得之不敢发立具上闻洎发之乃表也深自叙致词颇哀切其间两句曰虽迁陵之罪大念立主之功多遂有北还之命谓多智变以流人无因逹章奏遂託爲执政书度以上闻因蒙寛宥甞有人自负才名后爲进士状首扬历贵近曽谪官知海州有笔工善画水召使画便㕔掩障自爲之记白书于壁间后人以其时名至今严护之其间叙画水之因曰设于听事以代反坫人莫不怪之予窃意其心以谓邦君屏塞门管氏亦屏塞门邦君爲两君之好有反坫管氏亦有反坫其文相属故缪以屏爲反坫耳段成式酉阳杂爼记事多诞其间叙草木异物尤多缪妄率记异国所出欲无根柢如云一木五香根旃檀节沉香花鸡舌叶藿胶薫陆此尤谬旃檀与沉香两木元异鸡舌即今丁香耳今药品中所用者亦非藿香自是草叶南方至多薫陆小木而大叶海南亦有薫陆乃其胶也今谓之乳头香五物逈殊元非同类丁晋公从车驾廵幸礼成有诏赐辅臣玉带时辅臣八人行在祗候库止有七带尚衣有带谓之比玉价直数百万上欲以赐辅臣以足其数晋公心欲之而位在七人之下度必不及已乃谕有司不须发尚衣带自有小私带且可服之以谢候还京别赐可也有司具以此闻旣各受赐而晋公一带仅如指阔上顾谓近侍曰丁谓带与同列大殊速求一带易之有司奏唯有尚衣衘带遂以赐之其带熙宁中复归内府黄宗旦晩年病目每奏事先具奏目成诵于口至上前展奏目诵之其实不见也同列害之宻以他书易其奏目宗旦不知也至上前所诵与奏目不同归乃觉之遂乞致仕京师卖卜者唯利举埸时举人占得失取之各有术有求目下之利者凡有人问皆曰必得士人乐得所欲竸徃问之有邀以后之利者凡有人问悉曰不得下第者常过十分之七皆以谓术精而言直后举倍获有因此着名终身飨利者包孝肃尹京号爲明察有编民犯法当杖嵴吏受赇与之约曰今见尹必付我责状汝第唿号自辩我与汝分此罪汝决杖我亦决杖旣而包引囚问毕果付吏责状囚如吏言分辩不巳吏大声诃之曰但受嵴杖出去何用多言包谓其市权捽吏于庭杖之七十特寛囚罪止从杖坐以抑吏势不知乃爲所卖卒如素约小人爲姦固难防也孝肃天性峭严未甞有笑容人谓包希仁笑比黄河清李溥爲江淮发运使每歳奏计则以大船载东南美货结纳当途莫知纪极章献太后垂帘时溥因奏事盛称浙茶之美云自来进御唯建州饼茶而浙茶未甞修贡本司以羡余钱买到数千斤乞进入内自国门挽船而入称进奉茶纲有司不敢问所贡余者悉入私室溥晚年以贿败窜谪海州然自此遂爲发运司歳例毎发运使入奏舳舻蔽川自泗州七日至京予出使淮南时见有重载入汴者求得其籍言两浙牋𥿄三暖船他物称是崔融爲瓦松赋云谓之木也访山客而未详谓之草也验农皇而罕记段成式难之曰崔公博学无不该悉岂不知瓦松已有着说引梁简文诗依檐映昔耶成式以昔耶爲瓦松殊不知昔耶乃是垣衣瓦松自名昨叶何成式亦自不识江南陈彭年博学书史于礼文尤所详练归朝列于侍从朝廷郊庙礼仪多委彭年裁定援引故事颇爲详洽甞摄太常卿导驾误行黄道上有司止之彭年正色回顾曰自有典故礼曹素畏其该洽不复敢诘问海物有车渠蛤属也大者如箕背有渠垄如蚶殻故以爲器致如白玉生南海尚书大传曰文王囚于羑里散冝生得大贝如车渠以献纣郑康成乃解之曰渠车罔也盖康成不识车渠谬解之耳李献臣好爲雅言曾知郑州时孙次公爲陜漕罢赴阙先遣一使臣入京所遣乃献臣故吏到郑庭叅献臣甚喜欲令左右延饭乃问之曰䬸来未使臣误意䬸者谓次公也遽对曰离长安日都运待制已治装献臣曰不问孙待制官人䬸来未其人慙沮而言曰不敢仰昧爲三司军将日曽喫却十三盖鄙语谓遭杖爲䬸献臣掩口曰官人误也问曽与未曽䬸饭欲奉留一食耳梦溪笔谈卷第二十二梦溪笔谈梦溪笔谈卷二十三梦溪笔谈卷第二十三沈括存中讥谑石曼卿爲集贤校理微行倡舘爲不逞者所窘曼卿醉与之校爲街司所録曼卿诡怪不覊谓主者曰只乞就本厢科决欲诘旦归舘供职厢帅不喻其谑曰此必三舘吏人也杖而遣之司马相如叙上林诸水曰丹水紫渊㶚浐泾渭八川分流相背而异态灏溔潢漾东注太湖李善注太湖所谓震泽按八水皆入大河如何得东注震泽又白乐天长恨歌云峨嵋山下少人行旌旗无光日色薄峨嵋在嘉州与幸蜀路全无交渉杜甫武侯庙柏诗云霜皮熘雨四十围黛色叅天二千尺四十围乃是径七尺无乃太细长乎防风氏身广九畒长三丈姬室畒广六尺九畒乃五丈四尺如此防风之身乃一饼餤耳此亦文章之病也库藏中物物数足而名差玄者帐籍中谓之色缴甞有一从官知审官西院引见一武人于格合迁官其人自陈年六十无材力乞致仕叙致谦厚甚有可观主判攘手曰某年七十二尚能拳欧数人此辕门也方六十歳岂得遽自引退京师人谓之色缴旧日官爲中允者极少唯老于幕官者累资方至故爲之者多潦倒之人近歳州县官进用者多除中允遂有冷中允热中允又集贤殿修撰旧多以舘阁乆次者爲之近歳有自常官超授要任未至从官者多除修撰亦有冷撰热撰时人谓热中允不博冷修撰梅询爲翰林学士一日书诏颇多属思甚苦操觚循堦而行忽见一老卒卧于日中欠伸甚适梅忽叹曰畅哉徐问之曰汝识字乎曰不识字梅曰更快活也有一南方禅僧到京师衣间绯袈裟主事僧素不识南宗体式以爲妖服执归有司尹正见之亦迟疑未能断良乆喝岀禅僧以袈裟送报慈寺泥迦叶披之人以谓此僧未有见处却是知府具一只眼士人应敌文章多用他人议论而非心得时人爲之语曰问即不㑹用则不错张唐卿进士第一人及第期集于兴国寺题壁云一举首登龙虎牓十年身到鳯凰池有人续其下云君看姚晔并梁固不得朝官未可知后果终于京官信安沧景之间多蚊虻夏月牛马皆以泥涂之不尓多爲蚊虻所毙郊行不敢乗马马爲蚊虻所毒则狂逸不可制行人以独轮小车马鞍蒙之以乗谓之木马挽车者皆衣韦袴冬月作小坐床冰上拽之谓之凌床予甞按察河朔见挽床者相属问其所用曰此运使凌床此提刑凌床也闻者莫不掩口庐山简寂观道士王告好学有文与星子令相善有邑豪修醮告当爲都工都工薄有施利一客道士自言衣紫当爲都工讼于星子云职位颠倒称号不便星子令封牒与告吿乃判牒曰客僧做寺主俗谚有云散衆夺都工敎门无例虽紫衣与黄衣稍异奈本观与别观不同非爲称唿盖利乎其中有物妄自尊显岂所谓大道无名冝自退藏无抵刑宪告后归贯登科爲健吏至祠部贠外郎江南西路提点刑狱而卒旧制三班奉职月俸钱七百驿券肉半斤祥符中有人爲诗题所在驿舍间曰三班奉职实堪悲卑贱孤寒即可知七百料钱何日冨半斤羊肉几时肥朝廷闻之曰如此何以责廉隅遂増今俸甞有一名公初任县尉有举人投书索米戯爲一诗荅之曰五贯九百五十俸省钱请作足钱用妻儿尚未厌糟糠僮仆岂免遭饥冻赎典赎解不曽休喫酒喫肉何曾梦爲报江南痴秀才更来谒索觅甚瓮熈宁中例増选人俸钱不复有五贯九百俸者此实飬廉隅之本也石曼卿𥘉登科有人讼科埸覆考落数人曼卿是其数时方期集于兴国寺符至追所赐勅牒靴服数人皆啜泣而起曼卿独解靴𫀆还使人露体戴幞头复坐语笑终席而去次日𬒳黜者皆授三班借职曼卿爲一絶句曰无才且作三班借请俸争如録事叅从此罢称郷贡进且须走马东西南蔡景繁爲河南军巡判官曰縁事至留司御史台阅案牍得干德中回南郊仪仗使司牒检云准来文取索本京大驾卤簿勘㑹本京卤簿仪仗先于清泰年中末帝将带逃走不知所在江南宋齐丘智谋之士也自以谓江南有精兵三十万士卒十万大江当十万而已当十万江南𥘉主本徐温飬子及僣号迁徐氏于海陵中主继统用齐丘谋徐氏无男女少长皆杀之其后齐丘甞有一小儿病闭合谢客中主置燕召之亦不出有老乐工且双瞽作一诗书纸鸢上放入齐丘第中诗曰化家爲国实良图緫是先生画计谟一箇小儿抛不得上皇当日合何如海陵州宅之东至今有小儿坟数十皆当时所杀徐氏之族也有一故相逺派在姑苏有嬉游书其壁曰大丞相再从姪某甞游有士人李璋素好讪谑题其傍曰混元皇帝三十七代孙李璋继至呉中一士人曽爲转运司别试解头以此自负好附託显位是时侍御史李制知常州丞相庄敏庞公知湖州士人游毗陵挈其徒饮倡家顾谓一驺卒曰汝徃白李二我在此饮速遣有司持酒肴来李二谓李御史也俄顷郡厨以饮食至甚爲丰腆有一蓐医适在其家见其事后至御史之家因语及之李君极怪使人捕得驺卒乃兵马都监所假受士人敎戒就使庖买饮食以绐坐客耳李乃杖驺卒使街司白士人出城郡僚有相善者出与之别唁之曰仓卒遽行当何所诣士人应之曰且徃湖州依庞九耳闻者莫不大笑馆阁每夜轮校官一人直宿如有故不宿则虚其夜谓之豁宿故事豁宿不得过四至第五日即须入宿遇豁宿例于宿暦名位下书腹肚不安免宿故舘阁宿暦相传谓之害肚暦呉人多谓梅子爲曹公以其甞望梅止渴也又谓鵞爲右军有一士人遗人醋梅与燖鵞作书云醋浸曹公一甏汤燖右军两只聊备一馔梦溪笔谈卷第二十三梦溪笔谈梦溪笔谈卷二十四梦溪笔谈卷第二十四沈括存中杂志一延州今有五城说者以谓旧有东西二城夹河对立髙万典郡始展南北东三关城予因读杜甫诗云五城何迢迢迢迢隔河水延州秦北戸关防犹可倚乃知天寳中巳有五城矣鄜延境内有石油旧说髙奴县出脂水即此也生于水际沙石与泉水相杂惘惘而出土人以雉尾裛之乃採入缶中颇似淳漆燃之如麻但烟甚浓所霑幄幕皆黒予疑其烟可用试埽其煤以爲墨黒光如漆松墨不及也遂大爲之其识文爲延川石液者是也此物后必大行于丗自予始爲之盖石油至多生于地中无穷不若松木有时而竭今齐鲁间松林尽矣渐至太行京西江南松山太半皆童矣造煤人盖未知石烟之利也石炭烟亦大墨人衣予戯爲延州诗云二郎山下雪纷纷旋卓穹庐学塞人化尽素衣冬未老石烟多似洛阳尘解州塩泽之南秋夏间多大风谓之塩南风其势发屋拔木几欲动地然东与南皆不过中条西不过席张铺北不过鸣条纵广止于数十里之间解塩不得此风不冰盖大卤之气相感莫知其然也又汝南亦多大风虽不及塩南之厉然亦甚于他处不知縁何如此或云自城北风穴山中出今所谓风穴昔已夷矣而汝南自若了知非有穴也方谚云汝州风许州葱其来素矣昔人文章用北狄事多言黒山黒山在大幕之北今谓之姚家族有城在其西南谓之庆州予奉使甞帐宿其下山长数十里土石皆紫黒似今之磁石有水出其下所谓黒水也胡人言黒水原下委髙水曽逆流予临视之无此理亦常流耳山在水之东大底北方水多黒色故有卢龙郡北人谓水爲龙卢龙即黒水也黒水之西有连山谓之夜来山极髙峻契丹坟墓皆在山之东南麓近西有逺祖射龙庙在山之上有龙舌藏于庙中其形如劒山西别是一族尤爲劲悍唯啖生肉血不火食胡人谓之山西族北与黒水胡南与逹靼接境予姻家朝散郎王九龄常言其祖贻永侍中有女子嫁诸司使夏偕因病危甚服毉朱严药遂差貂蝉喜甚置酒庆之女子于坐间求爲朱严奏官貂蝉难之曰今歳恩例已许门医刘公才当候明年女子乃哭而起径归不可留貂蝉追谢之遂召公才谕以女子之意辍是歳恩命以授朱严制下之日而严死公才乃嘱王公曰朱严未受命而死法容再奏公然之再爲公才请及制下公才之尉氏县使人召之公才方饮酒闻得官大喜遂暴卒一四门助敎而死二医一官不可妄得况其大者乎赵韩王治第麻捣钱一千二百余贯其他可知盖屋皆以板爲笡上以方塼甃之然后布瓦至今完壮契丹北境有跳兎形皆兎也但前足才寸许后足㡬一尺行则用后足跳一跃数尺止则蹶然仆地生于契丹庆州之地大莫中子使虏日捕得数兎持归盖尔雅所谓蟨兎也亦曰蛩蛩巨驉也蟭蟟之小而緑色者北人谓之螓即诗所谓螓首蛾眉者也取其顶深且方也又闽人谓大蝇爲胡螓亦螓之类也北方有白鴈似鴈而小色白秋深则来白鴈至则霜降河北人谓之霜信杜南诗云故国霜前白鴈来即此也熙宁中𥘉行淤田法论者以谓史记所载泾水一斛其泥数㪷且粪且漑长我禾黍所谓粪即淤也予出使至宿州得一石碑乃唐人凿六陡门发汴水以淤下泽民获其利刻石以颂刺史之功则淤田之法其来盖乆矣予奉使河北边太行而北山崔之间徃徃衔螺蚌殻及石子如鸟卵者横亘石壁如带此乃昔之海濵今东距海已近千里所谓大陆者皆浊泥所湮耳尧殛鲧于羽山旧说在东海中今乃在平陆凡大河漳水滹沲涿水桑干之类悉是浊流今关陜以西水行地中不减百余尺其泥歳东流皆爲大陆之土此理必然唐李翺爲来南録云自淮㳂流至于髙邮乃泝至于江孟子所谓决汝汉排淮泗而注之江则淮泗固甞入江矣此乃禹之旧迹也熙宁中曽遣使按图求之故道宛然但江淮已深其流无复能至髙邮耳予中表兄李善胜曽与数年軰鍊朱砂爲丹经歳余因沐砂再入鼎误遗下一块其徒丸服之遂发懵冒一夕而毙朱砂至凉药初生婴子可服因火力所变遂能杀人以变化相对言之旣能变而爲大毒岂不能变而爲大善旣能变而杀人则冝有能生人之理但未得其术耳以此知神仙羽化之方不可谓之无然亦不可不戒也温州鴈荡山天下奇秀然自古图牒未甞有言者祥符中因造玉清宫伐山取材方有人见之此时尚未有名按西域书阿罗汉诺矩罗居震旦东南大海际鴈荡山芙蓉峯龙湫唐僧买休爲诺矩罗賛有鴈荡经行云漠漠龙湫宴坐雨蒙蒙之句此山南有芙蓉峯下芙蓉驿前瞰大海然未知鴈荡龙湫所在后因伐木始见此山山顶有大池相传以爲鴈荡下有二潭水以爲龙湫又有经行崃宴坐峯皆后人以贯休诗名之也谢灵运爲永嘉守凡永嘉山水游历殆遍独不言此山盖当时未有鴈荡之名予观鴈荡诸峯皆峭拔崄怪上耸千尺穹崖巨谷不类他山皆包在诸谷中自岭外望之都无所见至谷中则森然干霄原其理当是爲谷中大水冲激沙土尽去唯巨石岿然挺立耳如大小龙湫水帘𥘉月谷之类皆是水凿之穴自下望之则髙嵓峭壁从上观之适与地平以至诸峯之顶亦低于山顶之地面丗间沟壑中水凿之处皆有植土龛巖亦此类耳今成臯陜西大涧中立土动及百尺逈然耸立亦鴈荡具体而微者但此土彼石耳旣非挺出地上则爲深谷林莽所蔽故古人未见灵运所不至理不足怪也内诸司舎屋唯祕阁最宏壮阁下穹隆髙敞相传谓之木天嘉祐中苏州崑山县海上有一船桅折风飘抵岸船中有一十余人衣冠如唐人系红鞓角带短皂布衫见人皆恸哭语言不可晓试令书字字亦不可读行则相缀如鴈行乆之自出一书示人乃唐天祐中告授屯罗岛首领陪戎副尉制又有一书乃是上髙丽表亦称屯罗岛皆用汉字盖东夷之臣属髙丽者船中有诸糓唯麻子大如莲的苏人种之𥘉歳亦如莲的次年渐小数年后只如中国麻子时賛善大夫韩正彦知崑山县事召其人犒以酒食食罢以手捧首而𩥇意若懽感正彦使人爲其治桅桅旧植船木上不可动工人爲之造转轴敎其起倒之法其人又喜复捧首而𩥇熈宁中珠辇国使人入贡乞依本国俗撒殿诏从之使人以金盘贮珠跪捧于殿槛之间以金莲花酌珠向御座撒之谓之撒殿乃其国至敬之礼也朝退有司埽彻得珠十余两分赐是日侍殿阁门使副内臣方家以磁石磨针锋则能指南然常微偏东不全南也水浮多荡摇指爪及盌唇上皆可爲之运转尤速但坚滑易坠不若缕悬爲最善其法取新纩中独蠒缕以芥子许蜡缀于针腰无风处悬之则针常指南其中有磨而指北者予家指南北者皆有之磁石之指南犹柏之指西莫可原其理歳首画钟馗于门不知起自何时皇祐中金陵发一冢有石志乃宋宗悫母郑夫人宗悫有妺名钟馗则知钟馗之设亦逺信州杉溪驿舎中有妇人题壁数百言自叙丗家本士族父母以嫁三班奉职鹿生之子娩娠方三日鹿生利月俸逼令上道遂死于杉溪将死乃书此壁具逼迫苦楚之状恨父母逺无地赴诉言极哀切颇有词藻读者无不感伤旣死藁葬之驿后山下行人过此多爲之愤激爲诗以弔之者百余篇人集之谓之鹿奴诗其间甚有佳句鹿生夏文庄家奴人恶其贪忍故斥爲鹿奴士人以氏族相髙虽从古有之然未甞着盛自魏氏铨緫人物以氏族相髙亦未任门地唯四夷则全以氏族爲贵贱如天笁以刹利婆罗门二姓爲贵种自余皆爲庶姓如毗舎首陁是也其下又有贫四姓如工巧纯陁是也其他诸国亦如是国主大臣各有种姓苟非贵种国人莫肯归之庶姓虽有劳能亦自甘居大姓之下至今如此自后魏据中原此俗遂盛行于中国故有八氏十姓三十六族九十二姓凡三丗公者曰膏梁有令仆者曰华腴尚书领护而上者爲甲姓九卿方伯者爲乙姓散骑常侍太中大夫者爲丙姓吏部正贠郎爲丁姓得入者谓之四姓其后迁易纷争莫能坚定遂取前丗仕籍定以博陵崔范阳卢陇西李荣阳郑爲中族唐髙宗时又増太原王清河崔赵郡李通谓七姓然地势相倾互相排诋各自着书盈编连简殆数十家至于朝廷爲之置官譔定而流习所徇扇以成俗虽国势不能排夺大率髙下五等通有百家皆谓之士族此外悉爲庶姓㛰宦皆不敢与百家齿陇西李氏乃皇族亦自列在第三其重族望如此一等之内又如岗头卢泽底李土门崔靖恭杨之类自爲鼎族其俗至唐末方渐衰息茶牙古人谓之雀舌麦颗言其至嫰也今茶之美者其质素良而所植之木又美则新牙一发便长寸余其细如针唯牙长爲上品以其质榦土力皆有余故也如雀舌麦颗者极下材耳乃北人不识误爲品题予山居有茶论甞茶诗云谁把嫰香名雀舌定来北客未曾甞不知灵草天然异一夜风吹一寸长闽中荔枝核有小如丁香者多肉而甘土人亦能爲之取荔枝木去其宗根仍火燔令焦复种之以大石抵其根但令傍根得生其核乃小种之不复牙正如六畜去势则多肉而不复有子耳元丰中庆州界生子方虫方爲秋田之害忽有一虫生如土中狗蝎其喙有钳千万蔽地遇子方虫则以钳搏之悉爲两段旬日子方皆尽歳以大穰其䖝旧曾有之土人谓之傍不肯飬鹰鹯者其类相语谓之㕲漱三舘书有㕲漱三卷皆飬鹰鹯法度及医疗之术处士刘易隐居王屋山甞于斋中见一大蜂罥于蛛网蛛搏之爲蜂所螫坠地俄顷蛛鼓腹欲裂徐行入草蛛啮芋梗微破以疮就啮处磨之良乆腹渐消轻躁如故自后人有爲蜂螫者挼芋梗傅之则愈宋明帝好食蜜渍鱁鮧一食数升鱁鮧乃今之乌鱡肠也如何以蜜渍食之大业中吴郡贡蜜蟹二千头蜜拥劒四瓮又何嗣嗜糖蟹大底南人嗜咸北人嗜甘鱼蟹加糖蜜盖便于北俗也如今之北方人喜用麻油煎物不问何物皆用油煎庆暦中群学士㑹于玉堂使人置得生蛤蜊一篑令饔人烹之乆且不至客讶之使人检视则曰煎之巳焦黒而尚未烂坐客莫不大笑予甞过亲家设馔有油煎法鱼鳞鬛虬然无下筯处主人则捧而撗啮终不能咀嚼而罢漳州界有一水号乌脚溪渉者足皆如墨数十里间水皆不可饮饮则病瘴行人皆载水自随梅龙图公仪䆠州县时㳂牒至漳州素多病预忧瘴疠爲害至乌脚溪使数人肩荷之以物蒙身恐爲毒水所霑兢惕过甚睢盱矍铄忽坠水中至于没顶乃出之举体黒如崑崙自谓必死然自此宿病尽除顿觉康健无复昔之羸瘵又不知何也北岳常岑谓之大茂山者是也半属契丹以大茂山分嵴爲界岳祠旧在山下石晋之后稍迁近里今其地谓之神棚今祠乃在曲阳祠北有望岳亭新晴气清则望见大茂祠中多唐人故碑殿前一亭中有李克用题名云太原河东节度使李克用亲领歩骑五十万问罪幽陵回师自飞狐路即归鴈门今飞狐路在茂之西自银冶寨北岀倒马关度虏界却自石门子令水铺入缾形梅回两寨之间至代州今此路已不通唯北寨西出承天阁路可至河东然路极峭狭太平兴国中车驾自太原移幸常山乃由土门路至今有行宫镇阳池苑之盛冠于诸镇乃王镕时海子园也镕甞馆李正威于此亭馆尚是旧物皆甚壮丽镇人喜大言矜大其池谓之潭园盖不知昔甞谓之海子矣中山人常好与镇人相雌雄中山城北园中亦有大池遂谓之海子以压镇之潭园予熈宁中奉使镇定时薛师政爲定帅乃与之同议展海子梦溪笔谈梦溪笔谈卷二十五梦溪笔谈卷第二十五沈括存中杂志二宣州宁国县多枳首蛇其长盈尺黒鳞白章两首文彩同但一首逆鳞耳人家庭槛间动有数十同穴略如蛇蚓太子中允关杞曽提举广南西路常平仓行部邕管一吏人爲虫所毒举身溃烂有一医言能治唿使视之曰此爲天蛇所螫疾已深不可爲也乃以药传其创有肿起处以钳拔之有物如蛇凡取十余条而疾不起又予家祖茔在钱塘西溪甞有一田家忽病癞通身溃烂号唿欲絶西溪寺僧识之曰此天蛇毒耳非癞也取木皮煑饮一㪷许令其恣饮𥘉日疾减半两三日顿愈验其木乃今之秦皮也然不知天蛇何物或云草间黄花蜘蛛是也人遭其螫仍爲露水所濡乃成此疾露渉者亦当戒也天圣中侍御史知杂事章频使辽死于虏中虏中无棺榇轝至范阳方就殓自后辽人常造数棺以银饰之毎有使人入境则载以随行至今爲例景祐中党项首领赵德明卒其子元昊嗣立朝廷遣郎官杨吿入蕃弔祭吿至其国中元昊迁延遥立屡促之然后至前受诏及拜起頋其左右曰先王大错有国如此而乃臣属于人旣而飨告于㕔其东屋后若千百人鍜声告隂知其有异志还朝祕不敢言未几元昊果叛其徒遇乞先创造蕃书独居一楼上累年方成至是献之元昊乃改元制衣冠礼乐下令国中悉用蕃书胡礼自称大夏朝廷兴师问罪弥歳虏之战士益少而旧臣宿将如刚浪㖫遇野利軰多以事诛元昊九孤复奉表称蕃朝廷因赦之许其自新元昊乃更称兀卒曩宵庆暦中契丹举兵讨元昊元昊与之战屡胜而契丹至者日益加衆元昊望之大骇曰何如此之衆也乃使人行成退数十里以避之契丹不许引兵压西师阵元昊又爲之退舎如是者三凡退百余里毎退必尽焚其草莱契丹之马无所食因其退乃许平元昊迁延数日以老北师契丹马益病亟数军攻之大败契丹于金肃城获其伪乗舆器服子婿近臣数十人而还先是元昊后房生一子曰寗令受寗令者华言大王也其后又纳没臧讹哤之妹生谅祚而爱之寗令受之母恚忌欲除没臧氏授戈于寗令受使图之寗令受间入元昊之室卒与元昊遇遂刺之不殊而走诸大佐没臧讹哤軰仆寗令枭之明日元昊死立谅祚而舅讹哤相之有梁氏者其先中国人爲讹哤子妇谅祚私焉日视事于国夜则从诸没臧氏讹哤怼甚谋伏甲梁氏之宫须其入以杀之梁氏私以告谅祚乃使召讹哤执于内室没臧强宗也子弟族人在外者八十余人悉诛之夷其宗以梁氏爲妻又命其弟乞埋爲家相许其丗袭谅祚凶忍好爲乱治平中遂举兵犯庆州大顺城谅祚乗骆马张黄屋自出督战牌者彍弩射之中乃解围去创甚驰入一佛祠有牧牛儿不得出惧伏佛座下见其脱鞾血涴于踝使人裹创舁载而去至其国死子秉常立而梁氏自主国事梁乞埋死其子移逋继之谓之没寗令没寗令者华言天大王也秉常之丗执国政者有嵬名浪遇元昊之弟也最老于军事以不附诸梁迁下治而死存者三人移逋以丗袭居长契次曰都罗马尾又次曰关萌讹略知书私侍梁氏移逋萌讹皆以昵倖进唯马尾粗有战功然皆庸才秉常荒孱梁氏自主兵不以属其子秉常不得志素慕中国有李青者本秦人亡虏中秉常昵之因说秉常以河南归朝廷其谋洩青爲梁氏所诛而秉常废古人论茶唯言阳羡顾渚天柱蒙顶之类都未言建溪然唐人重串茶粘黒者则巳近乎建饼矣建茶皆乔木呉蜀淮南唯丛茭而巳品自居下建茶胜处曰郝源曽坑其间又岔根山顶二品尤胜李氏时号爲北苑置使领之信州鈆山县有苦泉流以爲涧挹其水熬之则成胆矾烹胆矾则成铜熬胆矾铁釡乆之亦化爲铜水能爲铜物之变化固不可测按黄帝素问有天五行地五行土之气在天爲溼土能生金石溼亦能生金石此其验也又石穴中水所滴皆爲钟乳殷孽春秋分时汲井泉则结石花大卤之下则生隂精石皆溼之所化也如木之气在天爲风木能生火风亦能生火盖五行之性也古之节如今之虎符其用则有圭璋龙虎之别皆椟将之英荡是也汉人所持节乃古之族也予在汉东得一玉琥美玉而微红酣酣如醉肌温润明洁或云即玟瑰也古人有以爲币者春官以白琥礼西方是也有以爲货者左传加以玉琥二是也有以爲瑞节者山国用虎节是也国朝汴渠发京畿辅郡三十余县夫歳一浚祥符中合门祗候使臣谢德权领治京畿沟洫权借浚汴夫自尔后三歳一浚始令京畿民官皆兼沟洫河道以爲常职乆之治沟洫之工渐㢮邑官徒带空名而汴渠有二十年不浚歳歳堙淀异时京师沟渠之水皆入汴旧尚书省都堂壁记云踈治八渠南入汴水是也自汴流堙淀京城东水门下至雍丘襄邑河底皆髙出堤外平地一丈二尺余自汴堤下瞰民居如在深谷熈宁中议改䟽洛水入汴予甞因出使按行汴渠自京师上善门量至泗州淮口凢八百四十里一百三十歩地势京师之地比泗州凢髙十九丈四尺八寸六分于京城东数里白渠中穿井至三丈方见旧底验量地势用水平望尺干尺量之不能无小差汴渠堤外皆是出土故沟水令相通时爲一堰节其水候水平其上渐浅涸则又爲一堰相齿如阶陛乃量堰之上下水面相髙下之数㑹之乃得地势髙下之实唐风俗人在逺或闺门间则使人传拜以爲敬本朝两浙仍有此俗客至欲致敬于闺闼则立使人而拜之使人入见所礼乃再拜致命若有中外则荅拜使人出复拜客客与之爲礼如賔主庆暦中王君贶使契丹宴君贶于混融江观钓鱼临归戎主置酒谓君贶曰南北修好歳乆恨不得亲见南朝皇帝兄託卿爲传一柸酒到南朝乃自起酌酒容甚恭亲授君贶举柸又自鼓琵琶上南朝皇帝千万歳寿先是戎主之弟宗元爲燕王有全燕之衆乆畜异谋戎主恐其隂附朝廷故特効恭顺宗元后卒以称乱诛潘阆字逍遥咸平间有诗名与钱易许洞爲友狂放不覊甞爲诗曰散拽禅师来蹴踘乱拖游女上秋千此其自序之实也后坐卢多逊党亡命捕迹甚急阆乃变姓名僧服入中条山许洞宻赠之诗曰潘逍遥平生才气如天髙倚天大笑无所惧天公嗔尔口呶呶罚敎临老头补衲归中条我愿中条山神镇长在驱雷叱电依前趂出这老怪后㑹赦以四门助敎召之阆乃自归送信州安置仍不惩艾复爲埽市舞词曰出砒霜价钱可赢得拨灰兼弄火畅杀我以此爲士人不齿放弃终身江湖间唯畏大风冬月风作有渐船行可以爲备唯盛夏风起于顾盼间徃徃罹难曽闻江国贾人有一术可免此患大凢夏月风景须作于午后欲行船者五鼓𥘉起视星月明㓗四际至地皆无云气便可行至于已时即止如此无复与暴风遇矣国子博士李元规云平生游江湖未甞遇风用此术予使虏至古契丹界大蓟茇如车盖中国无此大者其地名蓟恐其因此也如扬州冝杨荆州冝荆之类荆或爲楚楚亦荆木之别名也刀约使契丹戯爲四句诗曰押燕移离毕看房贺跋支饯行三匹裂宻赐十貔貍皆纪实也移离毕官名如中国执政官贺跋支如执衣防合匹裂小木罂以色绫木爲之如黄漆貔貍形如䑕而大穴居食果糓嗜肉狄人爲珎膳味如㹠子而脆丗传江西人好讼有一书名邓思贤皆讼牒法也其始则敎以侮文侮文不可得则欺诬以取之欺诬不可得则求其罪劫之盖思贤人名也人传其术遂以之名书村校中徃徃以授生徒蔡君谟甞书小吴牋云李及知杭州市白集一部乃爲终身之恨此君殊清节可爲丗戒张乖崖镇蜀当遨逰时士女环左右终三年未甞回顾此君殊重厚可以爲薄夫之检押此帖今在张乖崖之孙尧夫家予以谓买书而爲终身之恨近于过激苟其性如此亦可尚也陈文忠爲枢宻一日日欲没时忽有中人宣召旣入右掖已昏黒遂引入禁中屈曲行甚乆时见有帘帏灯烛皆莫知何处已而到小殿殿前有两花槛已有数人先至皆立廷中殿上垂帘蜡烛十余炬而已相继而至者凢七人中使乃奏班齐唯记文忠丁谓杜镐三人其四人忘之杜镐时尚爲舘职良乆乗舆自宫中出灯烛亦不过数十而已宴具甚盛卷帘令不拜升殿就坐御座设于席东设文忠之坐于席西如常人賔主之位尧叟等皆惶恐不敢就位上宣喻不已尧叟恳陈自古未有君臣齐列之礼至于再三上作色曰本爲天下太平朝廷无事思与卿等共乐之若如此何如就外朝开宴今日只是宫中供办未甞命有司亦不召中书辅臣以卿等机宻及文馆职任侍臣无嫌且欲促坐语笑不须多辞尧叟等皆趋下称谢上急止之曰此等礼数且皆置之尧叟悚慄危坐上语笑极欢酒五六行膳具中各岀两绛囊置群臣之前皆大珠也上曰时和歳丰中外康冨恨不得与卿等日夕相㑹太平难遇此物助卿等燕集之费群臣欲起谢上云且坐更有如是酒三行皆有所赐悉良金重寳酒罢已四鼔时人谓之天子请客文忠之子述古得于文忠颇能道其详此畧记其一二耳关中无螃蠏元丰中予在陜西闻秦州人家收得一干蠏土人怖其形状以爲怪物每人家有病疟者则借去挂门戸上徃徃遂差不但人不识鬼亦不识也丞相陈秀公治第于润州极爲闳壮池馆绵亘数百歩宅成公已疾甚唯肩舆一登西楼而已人谓之三不得居不得修不得卖不得福建剧贼廖恩聚徒千余人剽掠市邑杀害将吏江浙爲之骚然后经赦宥乃率其徒首降朝廷𥙷恩右班殿直赴三班院候差遣时坐恩黜免者数十人一时在铨班叙録其脚色皆理私罪或公罪独恩脚色称出身以来并无公私过犯曹翰围江州三年城将陷太宗嘉其尽节于所事遣使喻翰城下日拒命之人尽赦之使人至独木渡大风数日不可济及风定而济则翰巳屠江州无遗类适一日矣唐吏部尚书张嘉福奉使河北逆韦之乱有勅处斩寻遣使人赦之使人马上昬睡迟行一驿比至巳斩讫与此相类得非有命欤庆暦中河北大水仁宗忧形于色有走马承受公事使臣到阙即时召对问河北水灾何如使臣对曰懐山襄陵又问百姓如何对曰如丧考妣上黙然旣退即诏合门今后武臣上殿奏事并须直说不得过爲文饰至今合门有此条遇有合奏事人即预先告示予奉使按边始爲木图写其止川道路其𥘉徧履山川旋以面煳木屑写其形势于木案上未㡬寒冻木屑不可爲又镕蜡爲之皆欲其轻易賷故也至官所则以木刻上之上召辅臣同观乃诏边州皆爲木图藏于内府蜀中剧贼李顺䧟劒南两川关右震动朝廷以爲忧后王师破贼枭李顺收复两川书功行赏了无间言至景祐中有人告李顺尚在广州巡检使臣陈文琏捕得之乃真李顺也年已七十余推验明白囚赴阙覆按皆实朝廷以平蜀将士功赏巳行不欲暴其事但斩顺赏文琏二官仍合门祗候文琏泉州人康定中老归泉州予尚识之文琏家有李顺案欵本末甚详顺本味江王小博之妻弟始王小博反于蜀中不能抚其徒衆乃共推顺爲主顺𥘉起悉召郷里冨人大姓令具其家所有财粟据其生齿足用之外一切调发大赈贫乏録用材能存抚良善号令严明所至一无所犯时两蜀大饥旬日之间归之者数万人所向州县开门延纳传檄所至无复完垒及败人尚懐之故顺得脱去三十余年乃始就戮交趾乃汉唐交州故地五代离乱吴文昌始据安南稍侵交广之地其后文昌爲丁琏所杀复有其地国朝开寳六年琏𥘉归附授静海军节度使八年封交趾郡王景德元年土人黎威杀琏自立三年威死安南大乱乆无酋长其后国人共立闽人李公藴爲主天圣七年公藴死子德政立嘉祐六年德政死子日尊立自公藴据安南始爲边患屡将兵入宼至日尊乃僣称法天应运崇仁至道庆成龙祥英武睿文尊德圣神皇帝尊公藴爲太祖神武皇帝国号大越熙宁元年伪改元寳象次年又改神武日尊死子干德立以宦人李尚吉与其母黎氏号鷰鸾太妃同主国事熙宁八年举兵陷邕钦廉三州九年遣宣徽使郭仲通天章阁待制赵公才讨之拔广源州擒酋领刘纪焚甲峒破机郎决里至冨良江尚吉遣王子洪真率衆来拒大败之斩洪真衆殱于江上乹德乃降是时乹德方十歳事皆制于尚吉广源州者本邕州覊縻天圣七年首领侬存福归附补存福邕州卫职转运使章频罢遣之不受其地存福乃与其子智髙东掠笼州有之七源存福因其乱杀其兄率土人刘川以七源州归存福庆暦八年智髙自领广源州渐吞灭右江田州一路蛮峒皇祐元年邕州人殿中丞昌协奏乞招收智髙不报广源州孤立无所归交趾觇其隙袭取存福以归智髙据州不肯下反欲图交趾不克爲交人所攻智髙出奔右江文村具金函表投邕州乞归朝廷邕州陈拱拒不纳明年智髙与其匹卢豹黎貌黄仲卿廖通等拔横山寨入宼陷邕州入二广及智髙败走卢豹等收其余衆归刘纪下广河至熈宁二年豹等归顺未几复叛从纪至大军南征郭帅遣别将燕逹下广源乃始得纪以广源爲顺州甲峒者交趾大聚落主者甲承贵娶李公藴之女改姓甲氏承贵之子绍泰又娶德政之女其子景隆娶日尊之女丗爲婚姻最爲边患自天圣五年承贵破太平寨杀寨主李绪嘉祐五年绍泰又杀永平寨主李德用屡侵边境至熙宁大举乃讨平之收隷机郎县太祖朝常戒禁兵之衣长不得过膝买鱼肉及酒入营门者皆有罪又制更戍之法欲其习山川劳苦远妻孥懐土之恋兼外戍之日多在营之日少人人少子而衣食易足又京师卫兵请粮者营在城东者即令赴城西仓在城西者令赴城东仓仍不许佣僦车脚皆须自负甞亲登右掖门观之盖使之劳力制其骄惰故士卒衣食无外慕安辛苦而易使青堂羌本吐蕃别族唐末蕃将尚恐热作乱率衆归中国境内离散国𥘉有胡僧立遵者乗乱挟其主籛逋之子唃厮啰东据宗竒邈川城唃厮啰人号瑕萨籛逋者胡言賛普也唃厮华言佛也啰华言男也自称佛男犹中国之称天子也立遵姓李氏唃厮啰立立遵与邈川首领温逋相之有汉陇西南安金城三郡之地东西二千余里宗哥邈川即所谓三河间也祥符九年立遵与唃厮啰引衆十万宼边入古渭州知秦州曹玮攻败之立遵归乃死唃厮啰妻李氏立遵之女也生二子曰瞎氊磨氊角立遵死唃厮啰更取乔氏生子董氊取契丹之女爲妇李氏失宠去爲尼二子亦去其父瞎氊居河州磨氊角居邈川唃厮啰徃来居青堂城赵元昊叛命以兵遮厮啰遂与中国絶屯田贠外郎刘涣献议通唃厮啰乃使涣出古渭州循末邦山至河州国门寺絶河踰廓州至青堂见唃厮啰授以爵命自此复通磨氊角死唃厮啰复取邈川城收磨氊角妻子质于结罗城唃厮啰死子董氊立朝廷复授以爵命瞎氊有子木征木征者华言龙头也以其唃厮啰嫡孙昆弟行最长故谓之头龙羌人语倒谓之头龙瞎氊死青堂首领瞎药鸡罗及胡僧鹿尊共立之移居滔山董氊之甥瞎征伏羌蕃部李钺星之子也与木征不协其舅李笃氊挟瞎征居结河瞎征数与笃氊及沈千族首领常尹丹波合兵攻木征木征去居安郷城有巴欺温者唃氏族子先居结罗城其后稍强董氊河南之城遂三分巴欺温木征居洮河涧瞎征居结河董氊独有河北之地熈宁五年秋王子醇引兵始岀路骨山拔香子城平河州又岀马蔺州擒木征母弟结呉叱破洮州木征之弟已氊角降尽得河南熈河洮岷叠宕六州之地自临江寨至安郷城东西一千余里降蕃戸三十余万帐明年瞎木征降置熈河路范文正常言史称诸葛亮能用度外人用人者寞不欲尽天下之才常患近已之好恶而不自知也能用度外人然后能周大事元丰中夏戎之母梁氏遣将引兵卒至保安军顺宁寨围之数重时寨兵至少人心危惧有倡姥李氏得梁氏隂事甚详乃掀衣登陴抗声骂之尽发其私虏人皆掩耳併力射之莫能中李氏言愈丑虏人度李终不可得恐且得罪遂託以他事中夜解去鸡鸣狗盗皆有所用信有之宋宣献博学喜藏异书皆手自校雠常谓校书如埽尘一面埽一面生故有一书每三四校犹有脱缪梦溪笔谈卷第二十五梦溪笔谈梦溪笔谈卷二十六梦溪笔谈卷第二十六沈括存中药议古方言云母麤服则着人肝肺不可去如枇把狗嵴毛不可食皆云射入肝肺丗俗似此之论甚多皆谬说也又言人有水喉气喉者亦谬说也丗传欧希范真五脏图亦画三喉盖当时验之不审耳水与食同嚥岂能就中遂分入二喉人但有咽有喉二者而已咽则纳饮食喉则通气咽则下入胃脘次入胃又次入肠又次入大小肠喉则下通五脏出入息五脏之含气唿吸正如冶家之鼓鞴人之饮食药饵但自咽入肠胃何甞能至五脏凢人之肌骨五脏肠胃虽各别其入肠之物英精之气味皆能洞逹但滓秽即入二肠凢人饮食及服药旣入膓爲真气所蒸英精之气味以至金石之精者如细研硫黄朱砂乳石之类凢能飞走融结者皆随真气洞逹肌骨犹如天地之气贯穿金石土木曽无留碍自余顽石草木则但气味洞逹耳及其势尽则滓秽传入大肠润湿渗入小肠此皆败物不复能变化惟当退洩耳凢所谓某物入肝某物入肾之类但气味到彼耳凢质岂能至彼哉此医不可不知也予集灵苑方论鸡舌香以爲丁香母盖出陈氏拾遗今细考之尚未然按齐民要术云鸡舌香丗以其似丁子故一名丁子香即今丁香是也日华子云鸡舌香治口气所以三省故事郎官日含鸡舌香欲其奏事对荅其气芬芳此正谓丁香治口气至今方书爲然又古方五香连翘汤用鸡舌香千金五香连翘汤无鸡舌香却有丁香此最爲明验新𥙷本草又出丁香一条盖不曾深考也今丗所用鸡舌香乳香中得之大如山茱茰剉开中如柹核略无气味以治疾殊极乖谬旧说有药用一君二臣三佐五使之说其意以谓药虽衆主病者专在一物其他则节级相爲用大略相统制如此爲冝不必尽然也所谓君者主此一方者固无定物也药性论乃以衆药之和厚者定以爲君其次爲臣爲佐有毒者多爲使此谬说也设若欲攻坚积如巴豆軰岂得不爲君㦲金罂子止遗洩取其温且澁也丗之用金罂者待其红熟时取汁熬膏用之大误也红则味甘熬膏则全断澁味都失本性今当取半黄时採干捣未用之汤散丸各有所冝古方用汤最多用丸散者殊少煑散古方无用者唯近出人爲之本体欲逹五脏四肢者莫如汤欲留膈胃中者莫如散乆而后散者莫如丸又无毒者冝汤小毒者冝散大毒者须用丸又欲速者用汤稍缓者用散甚缓者用丸此其大槩也近丗用汤者全少应汤皆用煑散大率汤剂气势完壮力与丸散倍蓰煑散者一啜不过三五钱极矣比功较力岂敌汤势然汤旣力大则不冝有失消息用之全在良工难可以定论拘也古法採草药多用二月八月此殊未当但二月草巳芽八月苗未枯採掇者易辨识耳在药则未爲良时大率用根者若有宿根须取无茎叶时採则津泽皆归其根欲验之但取芦服地黄軰观无苗时採则实而沉有苗时採则虚而浮其无宿根者即候苗成而未有花时採则根生巳足而又未衰如今之紫草未花时採则根色鲜泽过而採则根色黯恶此其効也用叶者取叶𥘉长足时用牙者自从本说用花者取花𥘉敷时用实者成实时採皆不可限以时月縁土气有早晩天时有愆伏如平地三月花者深山中则四月花白乐天游大林寺诗云人间四月芳菲尽山寺桃花始盛开盖常理也此地势髙下之不同也如筀竹笋有二月生者有四月生者有五月方生者谓之晚筀稻有七月熟者有八九月熟者有十月熟者谓之晩稻一物同一畦之间自有早晚此性之不同也岭峤微草凌冬不凋并汾乔木望秋先陨诸越则桃李冬实朔漠则桃李夏荣此地气之不同一畒之稼则粪漑者先牙一丘之禾则后种者晩实此人力之不同也岂可一切拘以定月哉本草注橘皮味苦柚皮味甘此误也柚皮极苦不可向口皮甘者乃橙耳按月令冬至麋角解夏至鹿角解隂阳相反如此今人用麋鹿茸作一种殆踈也又有刺麋鹿血以代茸云茸亦血耳此大误也窃详古人之意凢含血之物肉差易长其次䈥难长最后骨难长故人自胚胎至成人二十年骨髓方坚唯麋角自生至坚无两月之乆大者乃重二十余斤其坚如石计一昼夜须生数两凢骨之顿成长神速无甚于此虽草木至易生者亦无能及之此骨之至强者所以能补骨血坚阳道强精髓也岂可与凢血爲比㦲麋茸利补阳鹿茸利补阴凢用茸无乐太嫰丗谓之茄子茸但珎其难得耳其实少力坚者又太老唯长数寸破之肌如朽木茸端如马瑙红玉者最善又北方戎狄中有麋麖麈駞鹿极大而色苍麂黄而无班亦鹿之类枸杞陜西极边生者髙丈余大可作柱叶长数寸无刺根皮如厚朴甘美异于他处者千金翼云甘州者爲真叶厚大者是大体出河西诸郡其次江池间埂上者实圆如樱桃全少核暴干如饼极膏润有味淡竹对苦竹爲文除苦竹外悉谓之淡竹不应别有一品谓之淡竹后人不䁱于本草内别䟽淡竹爲一物今南人食笋有苦笋淡笋两色淡笋即淡竹也东方南方所用细辛皆杜衡也又谓之马蹄香也黄白拳局而脆干则作团非细辛也细辛出华山极细而直深紫色味极辛嚼之习习如椒其辛更甚于椒故本草云细辛水渍令直是以杜衡伪爲之也襄汉间又有一种细辛极细而直色黄白乃是鬼督邮亦非细辛也本草注引尔雅云蘦大苦注甘草也蔓延生叶似荷青茎赤此乃黄药也其味极苦谓之大苦非甘草也甘草枝叶悉如槐髙五六尺但叶端微尖而糙澁似有白毛实作角生如相思角作一本生熟则角坼子如小匾豆极坚齿啮不破胡麻直是今油麻更无他说予巳于灵苑方论之其角有六稜者有八稜者中国之麻今谓之大麻是也有实爲苴麻无实爲枲又曰牡麻张骞始自大宛得麻油之种亦谓之麻故以胡麻别之谓汉麻爲大麻也赤箭即今之天麻也后人旣误岀天麻一条遂指赤箭别爲一物旣无此物不得已又取天麻苗爲之滋伪不然本草明称採根隂干安得以苗爲之草药上品除五芝之外赤箭爲第一此神仙𥙷理飬生上药丗人惑于天麻之说遂止用之治风良可惜㦲以谓其茎如箭旣言赤箭疑当用茎此尤不然至如鸢尾牛膝之类皆谓茎叶有所似则用根耳何足疑哉地菘即天名精也丗人旣不识天名精又妄认地菘爲火蘝本草又出鹤虱一条都成纷乱今按地菘即天名精盖其叶似菘又似名精故有二名鹤虱即其实也丗间有单服火蘝法乃是服地菘耳不当用火蘝南烛草木记传本草所说多端今少有识者爲其作青精饭色黒乃误用乌臼爲之全非也此木类也又似草类故谓之南草木今人谓之南天烛者是也南人多植于廷槛之间茎如朔藋有节髙三四尺庐山有盈丈者叶微似栋而小至秋则实赤如丹南方至多太隂玄精生解州塩泽大卤中沟渠土内得之大者如杏叶小者如鱼鳞悉皆尖角端正如龟甲其裙襕小堕其前则下剡其后则上剡正如穿山甲相掩之处全是龟甲更无异也色緑而莹彻叩之则直理而折莹明如鑑折处亦六角如栁叶火烧过则悉解折薄如栁叶片片相离白如霜雪平㓗可爱此乃禀积隂之气凝结故皆六角今天下所用玄精乃绛州山中所出绛石耳非玄精也楚州塩城古塩仓下土中又有一物六稜如马牙消清莹如水晶润泽可爱彼方亦名太隂玄精然喜暴润如塩鹻之类唯解州所岀者爲正稷乃今之穄也齐晋之人谓即积皆曰祭乃其土音乃无他义也本草左云又名穈子穈子乃黍属大雅维秬维秠维穈维芑秬秠穈芑皆黍属以色别丹黍谓之穈今河西人用穈字而音穈苦耽即本草酸浆也新集本草又重岀苦眈一条河西番界中酸浆有盈丈者今之苏合香如坚木赤色又有苏合油如胶今多用此爲苏合香按刘梦得传信方用苏合香云皮薄子如金色按之即少放之即起良乆不定如虫动烈者佳也如此则全非今所用者更当精考之薫陆即乳香也本名薫陆以其滴下如乳头者谓之乳头香镕塌在地上者谓之塌香如腊茶之有滴乳白乳之品岂可各是一物山豆根味极苦本草言味甘者大误也蒿之类至多如青蒿一类自有两种有黄色者有青色者本草谓之青蒿亦恐有别也陜西绥银之间有青蒿在蒿䕺之间时有一两株逈然青色土人谓之香蒿茎叶与常蒿悉同但常蒿色緑而此蒿色青翠一如松桧之色至深余蒿并黄此蒿独青气稍芬芳恐古人所用以此爲胜按文蛤即呉人所食花蛤也魁蛤即车螯也海蛤今不识其生时但海岸泥沙中得之大者如棊子细者如油麻粒黄白或赤相杂盖非一类乃诸蛤之房爲海水礲砺光莹都非旧质蛤之属其类至多房之坚乆莹㓗者皆可用不适指一物故通谓之海蛤耳今方家所用漏芦乃飞㢘也飞㢘一名漏芦苗似箬叶根如牛蒡绵头者是也採时用根今闽中所用漏芦茎如油麻髙六七寸秋深枯黒如漆採时用苗本草自有条正谓之漏芦本草所论赭魁皆未详审今赭魁南中极多肤黒肌赤似何首乌切破其中赤白理如㯽榔有汁赤如赭南人以染皮制鞾闽岭人谓之余粮本草禹余粮注中所引乃此物也石龙芮今有两种水中生者叶光而末圎陆生者叶毛而末锐入药用生水者陆生亦谓之天炙取少叶揉系臂上一夜作大泡如火烧者是也麻子海东来者最胜大如莲实出屯罗岛其次上郡北地所出大如大豆亦善其余皆下材用时去殻其法取麻子帛包之沸汤中浸候汤冷乃取悬井中一夜勿令着水明日日中暴干就新瓦上轻挼其殻悉解簸扬取肉粒粒皆完梦溪笔谈卷第二十六广陵曩丁云扰幸存黉宫两庑析爲官舎储粟之所士皆暴露时有子衿之叹大帅周侯开藩之二年慨然谓成俗之方本乎礼义学宫又礼义之本一日尽屏官舎储廪于外因其旧扶颠易圮而新之继广田租稍増生贠㝷又斥其余刋沈公笔谈爲飬士亡穷之利今方领侈𬒮彬彬然礼义之风皆昔之在城阙者也夫教飬相须旣教而飬之蔑如虽唐虞不能以化民此稷契二官所以相爲表里也今旣辟絃歌之地又开资给之源可谓教飬兼得矣此书公库旧有之徃徃贾易以充郡帑不及学校今兹及是益见薄于已而厚于士贤前人逺矣脩年代匮泮宫备校书之职谨识其本末且证辨讹舛凢五十余字疑者无他本不敢以意骤易姑存其旧以俟好古博雅君子笔谈所纪皆祖宗盛时典故卿相太平事业及前世制作之美虽目见耳闻者皆有补于世非他杂志之比云干道二年六月日左迪功郎充扬州州学教授汤脩年跋