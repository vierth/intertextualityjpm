云峨喜禅师语录语录题辞云峨喜公蜀人也始从老僧棒头喝下深中此毒自觉与众不群买艹鞋行脚至吴越参诸方眼高一世道逗群机毒气一时陡发幸吾弟林野噼头痛与一剂消道解毒汤渴可解毒可散自毒既瘥即能毒人但着毒者直教命根顿断不复更转别症返阴复阳杂毒入心者也老僧因读其语录义不容默乃书片言以冠其首深愧钝根不文直向佛头着粪一任骂我否笑我否更诵一偈东家中毒西家发岂料西家毒更深自此吞云并吐雾相将卖弄老婆心时大清康熙贰年仲冬寓金城醉佛楼嗣临济正宗第三十一代破山明老僧书序原夫五灯并照单传独盛济家一叶分荣正令全提密室欲观撑天拄地之作略须凭超情绝识之体裁慨今鹦舌蛙声尽陈杂调浅知薄解淆乱师承惟有风穴堂上云峨和尚太白擎峰中流砥柱宗坛銕汉风规丕着于诸方汝海狞龙骨格迥超乎群趣扶起当󵊮剎竿直使历代祖师口哑全提斩新条令从教天下衲僧耳聋参叩有神天奔趋多龙象钳锤恶辣不假薪传玅用纵横打开正眼将见儿孙遍大地何尝佛法作人情立谟范于万仞之巅振颓风于千秋之日钟鸣树里疑他清韵出山来鼓响烟横幻似雷音惊梦起十方坐断千里同风说法深藏陷虎机研穷须具金刚眼时大清康熙癸卯󵊮季秋七十四岁同宗法弟𨍏轹严大参合十谨题云峨喜禅师语录目次序文卷上住霍丘大别山普济禅寺语录住汝宁光山县普福禅院语录住罗山国祥山龙池禅寺语录住湖广随州落黄法兴寺语录住河南府汝州风穴禅寺语录卷下住陜西长安大兴善寺语录再住风穴禅寺语录问荅入室机缘拈古颂古赞偈佛事杂着行实目录终云峨喜禅师语录卷上嗣法门人智恒等编住霍丘大别山普济禅寺语录师在阳山受请于顺治七󵊮庚寅十月八日进院至山门以拄杖指云我此法门广大甚深不入而入水赴云奔且道向上关捩子在甚么处拽拄杖便入佛殿云三身四智八解六通若唤作佛笑杀渠侬毕竟如何撒开坐具云若向这里亲荐得佛功德海赞无穷大展三拜方丈据座云释迦掩室于摩竭提国抱薪救焚维摩杜口于毘耶离城喫盐止渴新普济这里平如镜面峻若崄崖顾杼停机栏腮噼嵴且道为人在甚么处喝一喝卓一卓便起即日霍丘固始两郡缁素檀那请开堂拈疏云灵山奥旨少室真宗一一显露分明须知尽从这里流出如其会得不消重说偈言脱或未委辄烦表白重为宣读宣毕指法座云此名宝华王座先圣据之说黄道白指东画西惑乱人未有了日即今变作一块良田喜上座便乃披毛戴角拖犁拽耙于中耕云种月去也还见么便陞拈香云此一瓣香端为支那帝主北阙至尊爇向炉中祝延圣躬万安恭愿心灯了了而常光佛日慧炬煌煌而永烛尧天次拈云此一瓣香奉为满朝文武天下官僚伏愿永作皇家之柱石恒为佛法之金汤并及当山请主护法檀那列剎耆旧现前大众世世不忘般若之真因生生彻证金刚之种智又拈云此一瓣香混融三际含裹十虚二十󵊮拨艹瞻风后到天台峰顶礼见箇不近人情老尊宿直与一鎚击碎因兹痛恨难忘今对人天众前拈出奉为现住浙江宁波府天童堂上传临济正宗第三十一代本师林野大和尚爇向炉中用酬法乳之恩歛衣就座阳山慧大师白椎云法筵龙象众当观第一义师云单提向上巴鼻凡圣莫测其源而况第一义空向甚么处着眼如有解观者不妨眨上眉毛出来相见问世尊陞座文殊白椎世尊下座未审说何法师云普济岩前奔大壑安阳顶上翫长空进云祖师西来当为何事师云只为汝鼻孔不正进云来后如何师打云向这里荐取进云和尚在这里作么生师云当面蹉过问一朝权在手便把令来行如何是普济正令师云放汝三十棒进云恁么四大部洲皆仰望十方围绕法中王师云少汝一箇不得僧礼拜师便打前僧复问大海有珠谁人取得师云问了话又问话进云一切诸法本来是有那箇是无师竖起拄杖云且道这是有是无僧便喝师便打进云明眼人难瞒师云瞎进云和尚又作么生师云瞎瞎乃云万里晴空一天杲日在处渔樵鼓舞随方物类欣欢正是般若流通之际举扬正法之时就里四句百非当头坐断迥绝淆讹正眼洞明十方寥廓净裸裸脱情尘赤洒洒无向背恁么也得不恁么也得天高群象正恁么不恁么总得海阔百川朝然虽如是且今日人天普集选佛场开真俗和同主宾契合一句又作么生道良久云还委悉么两轮日月光昭远万古干坤覆载隆复举宝寿开堂日三圣推出一僧寿便打圣云恁么为人瞎却镇州一城人眼去在寿掷下拄杖归方丈师云这二大老一挨一拶一抑一扬可谓揭示当人正法眼藏发挥从上佛祖家风若或放过则彼此作家简点将来犹欠一着山僧今日开堂或有推出一僧便乃一并打出法堂不惟使他直下知恩贵与人天作箇眼目卓拄杖一下白椎云谛观法王法法王法如是下座当晚小参蓦拈拄杖卓一卓云无孔銕鎚觌面抛神惊魔伏鬼哮啕庭前露柱才偷觑万象森罗巳痛遭所以道若论此事如击石火似闪电光搆得搆不得俱未免丧身失命虽然如是且转身吐气一句又作么生道到头霜夜月任运落前溪开炉小参结却袋口收拾阑残三条椽下七尺单前不容学道岂许参禅饥餐渴饮闲坐困眠风头稍硬炉火御寒随缘自在放旷翛然是即是蓦竖拂子云秪如这箇唤作拂子则触不唤作拂子则背不触不背毕竟唤作甚么良久云觌面相呈如不会且从放待冷来看掷拂子下座开炉上堂寒则普天匝地寒热则普天匝地热虽则寒暑迁流当体本无生灭是以丹霞烧木佛燎却院主须眉移花兼蝶至百丈躬身拨火突出沩山眼睛买石得云饶山僧今将尽十方世界为一火炉以四圣六凡作柴炭遂拈拂子吹一吹云秪凭这星子三昧火勐发烈焰亘天不容进前退后卓立踌躇汝等诸人作么生得箇出身之路以左手拍禅床复举赵州示众云我向南方行脚火炉头有箇无宾主句直至如今无人举着师乃召大众云还会么若会得赵州老汉无地容身其或未然不免重下註脚我向行脚南方火炉头有箇无宾主句也是贫儿思旧债直至如今无人举着切忌扬声止响普济恁么批判还有为赵州作主底么晚参加工益行枉兴兔角之樊笼绝学无为徒解龟毛之系缚赤身担荷早涉程途脱体承当翻成钝置大别山高芙蓉山低犹落时人窠臼直须放出沩山水牯触杀临济瞎驴方能经天纬地玉转珠回何故无滞自然随水去有声多为不平来示众举赵州云若从南方来者我这里为伊下载若从北方来者我这里为伊上载师云山僧即不然若从南方来者普济为伊上载若从北方来者普济为伊下载因甚如此不见道多处添些子少处减些子上堂举忠国师因丹霞来参才展坐具国师云不用不用霞退后三步国师云如是如是霞进前三步国师云不是不是霞绕禅床一匝出去国师云去圣时遥人多懈怠三十󵊮后求箇汉也难得师云诸方尽谓此二老有六韬三略之才具武纬文经之作仔细简点将来总没交涉殊不知丹霞被国师舌头谩国师随丹霞脚跟转若到普济这里各与三十拄杖何故蚌鹬相持俱落渔人之手上堂破粪箕秃苕帚卧月眠云干屎橛死猫头超今越古恁么举唱是汝诸人还简点得出么如简点得出山僧生陷无间地狱脱或未然雪峰辊毬玄沙汝虎复举修山主云是柱不见柱非柱不见柱是非巳去了是非里荐取师云钓鱼放生下座师一日牵一头驴上堂示众云即今有箇现成公案拈来问汝诸人若道得一转语与山僧相契拄杖拂子两手分付遂抬脚云我脚何似驴脚复举手云我手何似佛手又云人人有箇生缘上座生缘在甚么处众下语皆不契师代我脚何似驴脚处云但礼拜驴代我手何似佛手处但礼拜师代上座生缘在甚么处便骑驴去喫艹更与颂出颂云我手何似佛手展缩拈提本有庭前露柱呵呵蟭螟吞却北斗我脚何似驴脚玄沙岭头筑着才方拟议思量鹞子新罗巳过人人有箇生缘晨昏举止茫然不是将心特地秪因要喫要穿复云错错冬至小参云日往月来光阴何倏忽炎凉寒暑节令不相饶时逢道启元阳景开南路鲁台书五云之篆汉殿添一线之长石霜揭榜文于堂上爻象分明洞山掇果桌于筵中彖辞难决普济也要应箇时节以拂子作圆相复击禅床云将杨岐金刚圈栗棘蓬一并拈出汝诸人还吞跳得么若吞跳得不妨群阴剥尽若吞跳不得依旧一阳复生乃举僧问古德如何是冬来意德云京师出大黄师云古德虽有风驰电卷之威石裂岩崩之作要且不能使这僧点首今夜或有问如何是冬来意山僧只向伊道印破虚空千丈月洗清天地一林霜晚参僧问普济家风即不问如何是春来景师云沙暖睡鸳鸯进云恁么则日月光天德山河壮帝居去也师云非公境界乃举大慈示众云说得一丈不如行取一尺说得一尺不如行取一寸洞山云说取行不得底行取说不得底云居云行时无说路说时无行路不说不行时合行甚么路洛浦云行说俱到即本分事无行说俱不到即本分事在师拈云这几尊宿虽则各明本地风光共指当人要路若据本分事俱未梦见在普济见处也要诸人共知饥时餐渴时饮闲时坐困时眠且道是何意旨云在岭头闲不彻水流涧底太忙生佛成道日上堂拈拄杖云释迦世尊睹明星而悟只悟得这箇复卓一卓云众生处尘劳而迷只迷得这箇拈却迷悟两头坐断凡圣窠臼直得上无攀仰下绝巳躬净裸裸赤洒洒无得无失无是无非蓦呈拄杖云且道这箇是甚么有时闲把出门去扶我归来靠壁东下座晚参举黄檗禅师一日在盐官佛殿上礼拜次时唐宣宗为沙弥乃问云不着佛求不着法求不着僧求长老礼拜当何所求檗云不着佛求不着法求不着僧求常礼如是事弥云用礼何为檗便掌弥云大麤生檗云这里是甚么所在说麤说细随后复掌沙弥便走师拈云黄檗禅师虽则临机大用现前觌面全提迥绝且不知鼻孔落在大唐天子手里何故聻阵云横海上拔剑搅龙门示众吾远祖会和尚初住杨岐老屋败椽仅蔽风雨适临冬莫雪霰满床居处不遑衲子投诚愿充修造会祖却之曰我佛有言时当减劫高岸深谷迁变不常安得圆满如意自求称足汝辈出家学道整顿手脚未稳巳是四五十岁矣讵有闲工夫事丰屋耶竟不从翌日上堂云杨岐乍住屋壁疏满床尽撒雪珍珠缩却项暗嗟吁翻亿古人树下居先德恁么可谓不以饱煖适意切将此道为尊山僧方住普济破院料理未妥夜来遭一阵勐风尽底掀翻亦成一偈拈来普示大众乃云别山方住半余󵊮收拾茅庐尚未安忽被狂风俱卷却禅床欹枕见青天宽着肚谩随缘逆顺安危总一般上堂举玄沙示众云诸方尽道接物利生忽遇三种病人来且作么生接患盲者拈椎竖拂他又不见患聋者语言三昧他又不闻患哑者教伊说又说不得且作么生接若接不得佛法无灵验当时地藏出云某甲有眼耳和尚作么生接沙云惭愧便归方丈后有僧请益云门门云汝礼拜着僧拜起门以拄杖挃之僧乃退后门云汝不是患盲复唤近前来僧才近前门云汝不是患聋门云还会么僧云不会门云汝不是患哑其僧有省师拈云玄沙夜半泼墨地藏日午挑灯云门好肉上剜疮三人各自担板山僧今日露箇消息也要诸人检责遂竖起拂子云若向这里荐得即瞎却你眼复击禅床云若向这里荐得即聋却你耳若道总不恁么即哑却你口到这里也须眼里有筋皮下有血始得还会么莺啭上林花满地客游三月艹侵天下座晚参举座主问白马昙禅师祖意教意是同是别昙云如车二轮如鸟两翼主云将谓禅门有奇特元来不出教乘遂回后闻夹山盛化遣小师驰问前语夹山曰镂冰无琢玉之谈结艹乖道人之意小师回举似主主乃赞叹遥礼曰将谓禅门与教意不殊元来有奇特事师召大众云二老恁么荅话且道是同是别若同镂冰无琢玉之谈若别结艹乖道人之意毕竟如何乃竖拂子云还会么一把柳丝收不得和烟搭在玉栏杆化城菴见堂怨禅德病请上堂问如何是夺人不夺境师云你似一头驴进云如何是夺境不夺人师云骑佛殿出山门进云如何是人境俱不夺师云薰风自南来殿阁生微凉进云如何是人境两不夺师云片云横谷口归鸟悉迷巢进云有意气时添意气不风流处也风流师云且缓缓着僧便喝师便打僧礼拜师蓦拈拄杖云提起金刚宝剑直下不徇人情遂卓一卓云噼破三玄三要放出无位真人便乃手之舞之足之蹈之欣欣然而说偈曰不思议解脱力妙用恒沙也无极四事供养敢辞劳万两黄金亦消得粉骨碎身未足酬一句了然超百亿遂召大众云且道是那一句还会么庭前之古柏微微湿露岭上之白云澹澹拖风若向这里荐得不妨蹋破化城亲登实所脱或未然当堂无影迹遍界不曾藏以拄杖卓一卓喝一喝复举僧问曹山学人通身是病请师医山云不医僧云为甚么不医山云教汝求生不得求死不得师云这僧正患入髓之沉痾若不遇曹山老汉殆乎危矣何足救哉虽然如是曹山只具诊候之手而无瘥病之方即今忽有问山僧学人通身有病请师医山僧噼嵴便棒何谓如此不见道若药不瞑眩厥疾不瘳下座上元立春解制上堂十五日以前人人头上顶青天十五日以后目前法法皆仍旧正当十五日夜月灯光灿虚碧锣声戛戛鼓喧腾村歌社舞快无极风流公子可怜生翫赏佳人多哑哑张公醉倒在街头元是李公贪酒喫林下道人复若何摩诃般若波罗蜜普济恁么告报鼓动僧堂里憍陈如尊者邀刘郎先生倒骑石虎向四大部洲共赏元宵一匝归来手舞足蹈打箇觔斗走入三艹二木去也乃召大众云且道他二人有甚么长处得恁么无碍自在还会么蓦竖拂子云慇懃为解丁香结放出枝头自在春佛诞日上堂性海汪洋众德以兹系广真空窅寞多门由是圆融契凡圣于一源本非得失了死生之莫二何妨去来故我大觉世尊证寂灭体开方便门愍炎宅之既焚伤欲流之永鹜遂尔离诸兜率诞迹迦维运无作之神通度有情之含识正所谓净法界身本无出没大悲愿力示现受生虽然如是且道释迦老子即今在甚么处蓦拈拄杖云来也来也向山僧拄杖头上诞生现瑞是汝诸人还见么复卓一卓云将正法眼藏涅槃妙心实相无相秘密法门直截吐露了也还闻么如其见处分明闻处透脱便能塞乎天地耀古腾今脱或未然乃掷下拄杖云大众普同到佛殿上香念诵中秋日过霍丘福昌寺众请陞座平白地上拈起一丝毫头尽大地人亡锋结舌未审利害在甚么处众中莫有知委者么不妨出来道看僧问日往月来即不问中秋佳节时如何师云当轩月正圆进云恁么则人人且庆中秋节家家齐唱太平歌师云切忌瞻望僧拟议师云这钝汉僧礼拜师乃云秋风清秋月明秋云淡荡秋水澄渟历祖示为向上巴鼻诸佛演作妙净明心山僧直截指似未审诸人惺不惺急荐取莫沉吟庭前秋色数株翠额上眉毛八字横复举僧问云门禅师云树彫叶落时如何门云体露金风师云云门老汉虽则手亲眼辨善赴来机仔细简点将来犹欠一着在山僧今日忽有问树彫叶落时如何只向伊道且随老木同寒瘠将逐春风入烧瘢此语有两负门具眼者试辨看击拂子下座福昌大众请师开示若论斯事人人具足箇箇圆明本无遮障之缘岂假开示之说盖为多生以来不觉一念妄动逐于诸尘荡而忘返故有生死苦海轮回不息耳即今也无别等玄妙奇特所示只要汝诸人向二六时中四威仪处回光返照于一念未生巳前忽然知归方解念起而无所起眼见而无所见耳闻而无所闻心思而无所思便尔头头不昧剎剎圆融山僧如此告报是汝诸人直下还会么若不会归堂喫茶处荐得方信不吾欺也晚参举南泉示众云王老师自小养一头水牯牛拟向谿东牧未免犯他国王水艹拟向谿西牧亦未免犯他国王水艹不如随分纳些些总不见得师云南泉老汉大似掩鼻偷香不顾傍观者哂何故聻夹路桃花风雨后马蹄无处避残红上堂当头拈出充塞十虚直下知归了无一事即此打破生死牢关随缘得用掀翻识情窠臼彻见根源不唯历历明明更是绵绵密密所以道干坤廓落无边表杲日当天宇宙明赴光山请谢别众缁素上堂玄机普应妙密无方充满十虚贯通三际所以道无边剎境自他不隔于毫端十世古今始终不离于当念然则衲僧境界信意安排是处家山而元无彼此随缘自在而何妨去来客秋到此高桂钵囊揭下笠子今朝依旧横担拄杖紧峭艹鞋行藏离合既各有时用舍穷通俱皆分定向蒙一方缁素盛德资培今者暂应他缘特为登堂致谢然虽如是且接物利生一句作么生道大别山头云出岫为霖苏亢本无心下座普济禅师语录终云峨禅师住河南光山县普福禅院语录师于顺治辛卯中秋二日进院至山门云谁能出不由户何莫由斯道也但能足下无私便可当阳直入喝一喝佛殿云三二一一二三文殊淈𣸩普贤颟顸释迦鼻孔皆相似信把檀香一串穿遂上香大展三拜据室云从上祖师向这里说心说性天下老和尚向这里举古举今新普福又且不然一任佛来祖来凡来圣来各与三十白棒趁出何故斫却月中桂清光应更多即日陈衡山杜弼直二居士率阖邑檀那请就当山开堂至法座云此座高广严饰不假灯王借来任从上通有顶尽在山僧脚下便陞座拈香祝圣毕又拈云此瓣香前在大别山道破次第二回拈出爇向炉中供养天童堂上本师林野老和尚用酬法乳遂就座维那白椎竟师蓦拈拄杖云一竿一笠一轻舟为觅金鳞四海游今到中州垂一钓有能负命快吞钩以拄杖作钓鱼势云有么有么试出来𨁝跳看僧问选佛场开高贤聚会即不问如何得人人悟毘卢性海师云脚不离地走进云如何得箇箇入普贤行门师云文殊与吾携水去普贤犹未摘花来进云未涉樵子径巳到葛洪家师便打僧礼拜师云香巳拈了问荅巳毕肯向就中省事各宜珍重而归脱或未然不免再打葛藤一上谩汝诸人去也乃云格外绝纤尘正体不昧当机无朕迹法尔如然非心非佛而耀古腾今即色即声而超情离见到这里一任孤峰绝顶啸月吟风闹市红尘和光混俗便乃放行时把住趁起沩山水牯牛把住时放行拽回玄沙箇汝虎虽然秪如是非泯尽隐显全该一句作么生道良久云野老不知尧舜力冬冬打鼓祭江神复举三圣云我逢人即出出则不为人兴化云我逢人即不出出则便为人师云诸仁者还知二老落处么一人手长脚短一人面瘦耳肥若有辨别得出正好喫山僧手中痛棒若辨别不出长连床上有粥有饭白椎云谛观法王法法王法如是下座檀越建方丈毕请师上堂僧问宝镜当台即不问斩新条令事若何师云天上有星皆拱北人间无水不朝东进云恁么则普福堂前添意气不风光处也风光师云谁人不瞻仰进云大地尽沾恩师云杲日当空照进云谢和尚慈悲便礼拜师便打问昔日长者布金造精蓝于袛园现前施主捐赀创方丈于普福且道古今是同是别师云箇箇皆登宝所进云恁么则财法二施原非二福慧双修始是修师云三轮空寂进云不言福树花开早更有心空及第归师云你未识山僧话头在乃以拂子划相云大道本虚玄行藏绝对待中口坐断古毘耶纵横得自在∴若向箇里亲荐得分明去犹未是作家行履处更须知有转身一路格外提撕然后可以深居丈室高踞猊床昂藏鼻孔擘开面门放出三头六臂示现无量神通提向上钳鎚煅凡炼圣秉金刚王宝剑杀活自由拈头掇尾举一明三恁么恁么流通正眼不恁么不恁么把断要津恁么不恁么暗里抽横骨不恁么却恁么明中坐舌头然虽如是忽遇着箇惊天动地作略奇人来又作么生管待蓦竖拂子云驾与青龙骑出洞十方剎海任翻腾进方丈据座示众举慈明禅师寻常方丈内安一盆水上札剑一口下面着艹鞋一緉才有进门者便指拟议便打师云慈明远祖虽则阐扬诸佛正宗力提祖师巴鼻仔细检点将来明眼人前一场笑具山僧亦无如许伎俩惟拈一条黑漆拄杖道得道不得俱与本分艹料何谓如此寰中天子敕阃外将军令遂喝一喝开炉小参问炉鞴弘开学人上来请师相见师云性命也不顾进云争奈脚蹋实地师云于戏尚飨僧便喝师便打问本来一精明如何好底好丑底丑师云庭前翠竹凝霜薄进云一切众生现成是佛因甚入驴胎马腹师云屋外黄花带露寒进云出驴胎马腹又作么生师云待你出来向你道僧拟议师云驴󵊮出乃举雪峰示众云三世诸佛向火燄里转大法轮云门云火燄为三世诸佛说法三世诸佛立地听师云雪峰虽则直截指陈未免画蛇添足云门固尔冰寒于水也是承虚接响普福今日开炉亦不凿穿常住地亦不过费檀越炭秪教冷清清处却要温和寒威威时休嫌寂寞若能如是体贴不惟免致挑灰弄火且无佛见法见可起以拂子划一划下座开炉结制上堂问寻常拈香择火而头头总现运水搬柴而物物全彰为甚么九旬禁足三月安居师云为你不荐进云毕竟以何方便接待师云脑后与三椎进云设有纯钢打就生銕铸成底到来又作么生师云也要过山僧銕门关进云谢师慈悲遂礼拜师云切忌撞头磕额问千圣不传之旨早向钳鎚边漏洩诸祖密印之机巳从钟鼓里说破今日和尚重登宝座诸人领略箇甚么师云狗走抖擞口猴愁搂搜头进云恁么则随缘消岁月任运着衣裳师云未信你在进云顶门击碎金刚眼簉破诸方銕面门师打云须是山僧打你始得问十方同聚会箇箇学无为毕竟如何是无为师竖拂子云会么进云恁么纵横无不是师云汝向甚么处见得进云觌面荐取师云莫乱道问佛祖未出世时如何师云漏逗不少进云出世后如何师云把住了也进云只如今时又如何师云适才向汝道荅汝话乃云威音王以前有箇无宾主句纵饶十方诸佛出世横说竖说极尽神通总道他一字不着历代祖师出来全提半提博施伎俩也动他些子不得山僧寻常据箇木上座朝打三千暮打八百亦无奈他何谁知今朝被弼直杜文学不费纤毫力将观世音菩萨放下手来底馒头一并拈来供养普福一会圣众诸人见这等奇特因缘便乃欢喜领受细嚼横吞饱足高眠大众喫既喫了且道还知滋味么若知滋味始信一饱忘百饥苟或未然各归衣钵下火炉边朝三暮四着力回首觑捕看忽尔觑着方信道嗄元来麦里有面下座小参当阳一路智者犹迷公案现成漆桶不会看箇话头取证犹如掘地觅天打屏妄想发明大似弃波求水即真即妄而张网捕风非异非如而掉棒打月直下即是打折驴腰撩起便行必死之疾且道如何得恰好去蓦拈拄杖云知音不在频频举达者应须暗里惊晚参举法眼禅师一日因僧来参次乃以手指帘寻有二僧齐去卷帘眼云一得一失师云这公案拈提者甚多错判者不少有者道法眼向是非海里接人二僧于得失坑中活葬或曰不然法眼如虫御木二僧偶尔成文恁么见解总未梦见在殊不知法眼舌头无骨二僧眼里有觔既然如此因甚道一得一失仁义尽从贫处断世情偏向有钱家因雪胡逸吾领众请上堂问过去心不可得现在心不可得未来心不可得那一箇心可得师云无孔銕锤当面掷进云心不在内不在外不在中间未审在那里师云且过一边着进云不是心不是佛不是物是箇甚么师打云且道是箇甚么乃云匝地漫天鼓黑风六花撩乱下长空灯笼露柱冷相觑无位真人笑展容山僧乃问无位真人云你笑箇甚么他便稽首于前合掌而白言我见人人本有天真佛性原来无意无必无固无我故二六时中应缘之际逆之则怒顺之则欢爱之则来憎之则往然而喜怒哀乐憎爱取拾变化穷通週而复始动他当人本体一些儿不着所以道无明实性即佛性幻化空身即法身法身觉了无一物本然自性天真佛五蕴浮云空去来三毒水泡虚出没是以哂之道了才礼拜山僧噼嵴便棒遂召云大众且道是赏伊罚伊具眼者试辨看复举庞居士一日石头和尚问曰子见老僧以来日用事作么生士云若问日用事则无启口处乃呈偈云日用事无别惟吾自偶偕头头非取舍处处莫张乖朱紫谁为号丘山绝点埃神通并妙用运水及搬柴头然之师云庞公恁么道可谓显诸仁藏诸用鼓万物而不与圣人同忧盛德大业至矣哉拍禅床冬至小参干坤有象化育无私晷运推移荣枯自在若能于斯荐得方知箇里非动非静不变不迁无去无来有准有的直得风清月皎水冷云寒绝见绝闻不知不觉然虽如是犹有向上事在且道如何是向上事良久云还会么五九尽日又逢春复举云盖问石霜云万户俱闭即不问万户俱开时如何霜云堂中事作么生盖半󵊮方道得云无人接得渠霜云道则太煞道只道得八成盖云和尚作么生霜云无人识得渠盖于言下契悟师云且道接得与识得还有优劣也无若有优劣佛法却成两般若无优劣因甚么云盖悟去若缁素不出更与一颂豁开门户达苍穹接得何如识得中万象森罗无忌讳一天明月照东风喝一喝下座晚参举良遂初参麻谷谷见来将锄头去锄艹遂到锄艹处谷殊不顾便归方丈闭却门遂次日复去谷又闭却门遂便敲门谷云阿谁遂云良遂才称名忽尔大悟乃云和尚莫瞒良遂良遂若不来礼拜和尚洎被经论赚过一生遂归讲肆谓众曰诸人知处良遂总知良遂知处诸人不知师云良遂箇汉秪知洎被经论赚过一生殊不知却被麻谷赚到驴󵊮具眼者试检点看佛成道日上堂问未离兜率巳降皇宫未出母胎度人巳毕又出头来做甚么师云利动君子进云既是天上天下惟吾独尊夜睹明星又悟箇甚么师云腰缠十万贯跨鹤上杨州进云几番揭露扬家丑争奈时人认不真师云阇黎还梦见么僧礼拜云这一拜也少他不得师打云放过则不可乃云妙智圆明即纤毫而观性海真机朗现因群象以眺全身若能直下承当一际了无前后所以道昧之则念念轮回遗失真性照之则心心寂灭圆证菩提故吾佛世尊始于正觉山前腊月八日忽睹明星出现乃云奇哉奇哉一切众生俱有如来智慧德相皆因妄想执着而不能证得蓦竖拂子云这箇是普福拂子那箇是智慧德相复击禅床云这箇是智慧德相那箇是普福拂子智慧德相与普福拂子且道是一耶二耶一二之义其意云何掷下拂子云匝座霜风轻𩖼𩖼丽天杲日照无寥除夜小参云一󵊮三百六十日一日十二箇时辰七十二候六十甲子从󵊮头一挨挨到今宵󵊮尾蓦拈拄杖云忽与山僧木上座蓦面相逢便乃生擒活捉至普福堂前直得进退无门藏身无计遂召大众云正当恁么时作么生合杀卓一卓云大胆驾头沖突过小胆哀鸣告所由复卓拄杖下座解制小参拈拄杖敲禅床云打破生死牢关掀翻佛祖窠臼遍界巳绝形踪通身了无盖覆背手摸着枕子夜半天光如昼翻身抹过太虚面南好看北斗是大神咒是大明咒是无上咒是无等等咒且道格外一句作么生道乃横按拄杖云生涯只在钓竿上明月扁舟泛五湖上堂问把拄牢关一任针锋札不入放开一路纵横遍界岂能藏把拄放行俱不问收因结果事如何师云普天和煦匝地春风进云家家共乐尧天日处处人仰舜日明师云头上漫漫脚下漫漫进云蹋着干坤无别路一轮明月杖头圆师云恼乱春风卒未休僧喝师便打乃云始自十月十五日若凡若圣若智若愚若老若幼都卢放下腰包眉毛厮结于九旬之内行住坐卧处千思万想时一一如片雪点红炉真金烹大冶正当此时且道功成果满佛事週圆一句又作么生道击拂子云解开布袋干坤阔放出金毛狮子儿喝一喝下座云峨禅师住罗山县国祥山龙池禅寺语录顺治九󵊮岁在壬辰春王月罗山阖邑缁素檀那请师就本寺开堂陞座拈香祝圣罢复拈云此一瓣香得来久矣几欲收藏不敢埋没今次第三回拈出奉为天童堂上本师林野大和尚爇向炉中用酬法乳歛衣就座维那白椎竟师云横按莫邪斩钉截銕全提正令电卷星驰低头瞥尔沉思早是白云万里如有不顾危亡者何妨赤身挨拶僧问千峰叠翠万壑争雄虎啸龙吟即不问象岭横烟意若何师云寒山拾得笑呵呵进云高山流水谈真谛箇中音韵许谁闻师云多少知音者问海众钦从慈霖普澍驱雷掣电即不问济物利生时如何师云脚跟下痛与一顿进云恁么则天不能盖地不能载也师云你即今在甚么处僧便喝师便打乃云若据此事妙严浑莫测绵密不通风了无名相之端即色声而显焕迥绝是非之表同美恶以全彰任是通身手眼也则缁素他不出直饶三世诸佛降生广设方便极尽言诠谈说三藏十二部一切修多罗仔细检点将来大似持蠡酌海历代祖师间出皆备肘后灵符揭示向上巴鼻棒喝交驰全提正令纵横施设千七百则公案如将萤火爇须弥天下老和尚或擎杈舞笏搬土辊毬或敲床竖拂举古明今也是隔靴抓痒即今或有箇擎头戴角气宇昂藏的汉有转天覆地之能具悬河倒海之辩到这里亦未免歛手目瞪口呿而退既然如是且道今日罗山阖郡缁素请山僧陞于此座为众举扬又作么生折合蓦拈拄杖左右顾视云还委悉么人人鼻孔下头大箇箇眉毛额上横划此相掷拄杖下座师诞日众檀越请上堂问世尊初生时见箇甚么便能指天指地师云皇天无亲惟德是辅进云是法平等无有高下为甚又道天上天下惟吾独尊师云仁者自生分别进云云门一棒打杀过在甚么处师云归有地乃云自来鲁钝懒磨砻四十余󵊮顷刻中悔误踏翻沧海月只赢饶得一身穷拈拄杖云然虽如是山僧始从出世以来全凭这箇净裸裸赤条条颠拈倒弄拄地撑天随缘立业成家在处匡徒领众列列挈挈当阳显示千差昂昂藏藏直下收归一致拖泥带水而知俭知丰东掷西抛而毋意毋必勦除是非窠臼𠞭碎生死根源挥开佛祖顶𩕳流通正法眼藏遂召大众云且道他利害在甚么处卓拄杖云金鸡唱晓琼楼梦玉树花开浩劫春下座观音诞辰会首陈国美姜明甫领众请上堂云三春雨过万汇滋荣蝶舞芳藂莺啼柳陌绿水溪边渔人鼓棹白云堆里樵父讴歌花下啕啕翫赏佳人市中队队风流公子正当恁么时普天匝地尽界含生一一显发南海普陀大士三十二应之身谈说十四无畏之法若能于此荐得便见慈风广被而热恼清凉愿海弘深而拔苦与乐尘尘独露剎剎圆通脱或未然国祥更向第二头破二作三去也遂竖拂子召众云还会么妙湛明心即诸缘而见超色像之表真空觉性会群响以听绝声闻之尘动静本乎一源体用元非二致无在不在神机豁尔世出世间智鉴洞然所以云门大师云闻声悟道见色明心观世音菩萨将钱来买胡饼放下手元来却是馒头云门老汉虽则人平不语水平不流仔细检点将来也是平地里大惊小怪且道国祥又作么生乃挥拂子云风力扶帆行不棹笛声唤月下沧洲天童林野老和尚小祥师拈香指真云只这老尊慈生缘何殚述示现比丘身无意无必固五坐大名蓝于吴东浙西十载据猊床而诃佛骂祖断衲子之命根兮虎骤龙骧起济宗之颓纲兮风飞雷怒不肖当󵊮遭毒手而今合笑宁堪哭何以故冷水浸冬瓜秤锤蘸生醋浴佛上堂僧问冒雨冲风去披星戴月回佛法在甚么处师云有劳阇黎进云忽遇冰清水冷时如何师云通身骨毛寒进云恁么则百艹头边西来意红尘堆里佛家风师云眼睛突出乃云即心即佛牛皮鞔露柱非心非佛銕锤被虫蛀不是心不是佛不是物醋煮须弥山透熟此箇话端遗来多少时也自古至今纵具铜头銕额天眼龙睛的并无一人奈何他今被山僧一一分明花判了也汝等诸人还会么若能于此会得始知大道虚玄真机朗映纵横自在隐显优游所以世尊初生下时便乃一手指天一手指地週行七步目顾四方云天上天下唯吾独尊后来云门大师云我当时若在一棒打杀与狗子喫了贵图天下太平世尊大似激浊扬清不觉通身泥水云门虽与指踪讳迹那知满面埃尘且道国祥今日又作么生聻下座烦大众各与当头一杓汤直教光前绝后耀古腾今去也喝一喝下座结制示众参禅徒妄想打坐屈身劳性海微风作觉浪拍天高止息重增病纵之转飘飖须弥入芥子瓦解与冰消这里荐得且居门外止宿艹菴若要入室陞堂国祥未敢相许何也灵光不昧万古徽猷入此门来不存知解蓦拈拄杖卓一卓云国祥拄杖子闻之忍俊不禁𨁝跳入诸人八万四千毛孔里去也触着五脏神恶发把毘富那山噼面一掴殃及沩山水牯牛痛彻不巳急向新罗国里藏身进退逡巡欲隐弥露当恁么时上天无计入地无门因甚如此鼻头绳索尽在山僧手里复卓一卓下座结制上堂三春巳过九夏方新圣制既尔时临岂可违条越例直得四来禅众于国祥山中龙池寺里腰包丢向一边芒鞋脱掷门外高挂钵囊拗折拄杖将尽十方剎海收入一毛头许只这一毛头许也须及尽了不可得促百千万劫于一念顷只这一念顷本自无生然后据一大圆觉为我伽蓝身心安居平等性智于中行但行坐但坐机来喫饭倦来打眠语默动静折旋俯仰随缘自在任运腾腾直教箇箇作一员脱洒衲僧岂不畅快生平者哉遂蓦竖拂子云虽然这箇唤作拂子则头上安头不唤作拂子即斩头觅活得失是非一齐拈却汝等诸人又作么生会良久云薰风自南来殿阁生微凉击拂子下座示众真机绝对待盖色骑声大道体周圆随缘隐显利似太阿锋明于秋空月当阳辨的而玉转珠回句外明宗而经天纬地凈裸裸绝承当赤洒洒无向背直饶恁么更须坐断毘卢顶𩕳放出衲僧巴鼻卷舒自在杀活纵横电光石火犹为钝滞德山临济倒退三千与么即且置秪如虚空粉碎大地平沉拽取东洋大海与国祥山斗额又作么生道待伊心肯处是我命通时举修山主示众云具足凡夫法凡夫不知具足圣人法圣人不会圣人若会即是凡夫凡夫若知即是圣人此语具一理二义若人辨得不妨于佛法中有箇入处若辨不得莫道不疑好师拈云修山主虽善作家大似拔贫作富补短裁长国祥即不然若凡若圣若知不知若会不会蓦拈拄杖划一划云尽向这里百杂碎了也试问诸人还有修山主说话分也无良久云参差杉桧烟凝薄重叠峰峦月映微咄莫动着动着则打折你驴腰秀水楼真汶和尚至上堂拈拄杖卓一卓喝一喝云一喝分宾主照用一时行击碎蟠桃核得见箇中人箇中人既巳见了更复将何话会昨夜南山虎咬大虫今朝灯笼吞却露柱头头体用全彰处处了无回互脚踏须弥眼观四海手提南北意在东西宾则始终宾主则始终主宾主历然通同合辙弟应兄唿藕穿平地为荷叶瞻前顾后笋过西家作竹林然虽如是且道主宾契合一句作么生道漆桶相楷成底事空噇空即饱膨脝便下座端午示众天中节届夷风从艾虎而飘香地腊时临叆叇起槐龙而清暑当此之际世上君子切菖蒲以泛酒片片皆金林下道人解黍粽以喫茶颗颗是玉贵乎信手拈来大都受用不尽所以文殊一日令善财採药云是药者採将来善财遍观无不是药却来白文殊云无不是药者殊云是药者採将来善财遂拈一茎艹度与文殊殊提起示众云此药亦能杀人亦能活人文殊直截指陈善财当阳抛出可谓收放纵横与夺自在如其会得则千妖百怪不遣自化赤口白舌不除自消倘或未然国祥划一道灵符念一道真言去也遂以拂子划此相云口菴𠺗嘛耶悉唎莎诃复卓拄杖云急急如律令敕因事上堂金乌东上月西沉寒暑迁流四序更箇事现成如未瞥可怜虚丧好光阴遂召众云诸禅德秪如没溺生死之巨海平陷是非之窠臼不得出头的过在甚么处奈缘真心忽昧妄见俄兴妙觉因斯而迷沦尘缘由是而日习致使匍匐三界之长途轮回四生之大苦者盖为此耳岂不痛哉岂不究哉故永嘉云嗟末法恶时世众生福薄难调制去圣远兮邪见深魔强法弱多怨害闻说如来顿教门恨不灭除令瓦碎作在心殃在身不须怨䜣更尤人欲得不招无间业莫谤如来正法轮且道如何是正法轮蓦竖拂子云还会么若道这箇是有则为增谤若道是无则为减谤若道非有非无则为戏论谤若道亦有亦无则成相违谤毕竟如何得恰好去青山只解磨今古流水何曾洗是非晚参举南泉示众云法身还具四大否有人道得与他一腰裈道吾云性地非空空非性地此是地大三大亦然泉不违前语与裈一腰师云南泉不违前语秪见锥头利道吾赢得一腰裈不见凿头方既然与么且道法身还具四大否乃抚掌呵呵大笑云侍者记取这话三十󵊮后大行修路小参向上一路千圣不传学者劳形如猿捉影东西南北元来四辟六通曲直低昂竟绝纤尘隔碍不假修证本自圆成其奈祖庭秋晚法社凌夷心径荒唐人天迥阻致使平地孤堆嵯峨万仞从来家业觌面千山因斯各请直下回光何妨亲自出手向无方便中屈施方便没功勋处权立功勋就下平高是处通途合辙摧邪辅正贵乎实地工夫始见大道坦然灵机豁尔不劳动步达本还乡与么与么即心于境头头妙不与么不与么了境唯心法法同与么不与么不与么却与么则且置秪如掀翻四路葛藤直截当阳一句又作么生道蓦拈拄杖划一划云一条界破青山色左右逢原得自由解制小参至理非理无在不在推倒界墻踢翻牢寨表里一如动止何碍类绝比伦古今超迈且道向上还有事也无乃竖拂子云国祥山下清溪水流入龙池声一泒复喝一喝解制上堂湛寂虚玄蟭螟眼里横安大千沙界廓尔无迹蚊蠓睫上倒卓百亿须弥一毫穿众穴以无余剎海入微尘而不碍随缘不变刀斧斫不开不变随缘冰生于滴水以此安居结夏露柱灯笼咸成正觉如此禁足护生虾蟆蚯蚓悉证圆通便乃高超十地不历僧袛物我一如身心平等直饶与么若据衲僧分上国祥山未肯点首在何谓不见道寒木在握兮全机可笑秋水横按兮半提可灭使八极顶目者不自争衡见斯人兮驾御昂櫱复说偈云三月护生今巳满一群水牯乐真机打开栏圈无拘束四野山田饱复归下座上元日众请上堂僧问质禀阴阳造化成而今觉得亦非真不知末后何归也请问吾师作么生师云日月光天德山河壮帝都进云恁么则几度白云空聚散依前皓月复重圆师云未是你安身处进云早被学人看破了也师云眼在甚么处僧便喝师便打乃云把住驴腮不敢声恐将佛法作人情谁知日月灯明佛倒腹倾肠说与君遂拈拄杖卓一卓左右顾视云见不见闻不闻一溪流水带天沉抛下拄杖复举世尊一日陞座文殊白搥云谛观法王法法王法如是世尊便下座师拈云世尊当道掘井用意不臧文殊临崄推人随邪逐恶且道世尊便下座又明甚么边事良久云昨夜东君潜布令黄莺啼出绿杨春喝一喝下座师诞辰玄章领众请上堂问宝盖天垂笼法座金莲地涌捧狮猊且道是何祥瑞师云须弥顶上击金钟进云红桃鹤顶盘庭柏紫蕊鹿啣遶殿松请问和尚今朝是甚么日期师云海阔百川潮问青松翠竹真如境郁郁黄花古佛心既是古佛心和尚今日说箇甚么师云许多人向这里着倒僧便喝师便打敖居士问击鼓上堂未审说何法师云道人元是箇俗汉进云只如众禅师又作么生师云僧家本是出头人进云勿谓无心云是道无心犹隔一重关如何是一重关师云待汝出来即向你道士礼拜师乃云春风浩荡化日筛云景物萧然时清道泰燕语莺啼而深谈实相花开柳绽而毕露真机是处文殊普贤浑身卖俏迥绝离微随方释迦弥勒脱体风流踏翻光彩若隐若显非向背盖天盖地绝遮栏但能眼底无私纵横得大自在正所谓一处真处处真尘尘尽是本来人真寔说时声不现正体堂堂没却身若向这里见箇落处便见一切众生本命元辰落处见得一切众生本命元辰落处便见历代祖师本命元辰落处见得历代祖师本命元辰落处便见三世诸佛本命元辰落处见得三世诸佛本命元辰落处便见汝诸人箇箇自巳本命元辰落处见得汝诸人自巳本命元辰落处便见山僧本命元辰落处见得山僧本命元辰落处方知在圣不增在凡不减非彼非此无灭无生一念平等顿超十地便乃随处作主遇缘即宗亘古亘今若出若没要且动他当人本体一些儿不得然虽如是秪如即境明心一句又作么生道蓦竖拂子云还会么八方宁谧归吾道万古干坤化育中下座天童林老和尚大祥上堂多子塔前亲分付罕遇知音麟湖岸上绝承当难瞒明眼欲其正脉流通贵在源头清楚所以巴陵三转语足可报德酬恩兴化一炉香便见披肝沥胆山僧今朝一一对众拈出以作天童先师忌斋也不是将今视古盖为坐断天下人舌头且道以何为证据乃躬身作梵云戒香定香慧香解脱解脱知见香便下座佛诞日值雨上堂云骤地慈云飞不断泼天风雨甚稀奇普令四海生欣悦正是如来出世时下座结夏小参真机不动感而遂通至体虚玄缘乎则鑑应时昭然绝待在处了境唯心湛湛如也豁尔圆明由是搬砖弄瓦漏泄本地风光担水和泥显扬衲僧巴鼻正所谓心随万境转转处实能幽随流认得性无喜亦无忧于此荐得无禅可参无道可学无生死可了无涅槃可证脚跟下脱脱洒洒眼界中空空荡荡随缘自在任运腾腾还知落处么蓦拈拄杖划一划云翡翠踏翻荷叶雨鹭鸶翀断竹林烟晚参珍重诸人听指麾古今一字两头垂山青水绿啼狂鸟拟议不来苦怨谁复举古德云结制得半箇月日巳水牯牛作么生又道结制得半箇月日巳本分事作么生师云古德恁么提唱大似此地无金二两国祥则不然结制得半箇月日巳粥足饭足睡亦足四威仪中绝回互且道明甚么边事蓦竖拂子云露掷下拂子归方丈小参僧问大通智胜佛十劫坐道场为甚么不得成佛道师云沟壑易填人心难满乃云时当五月中旬昼长夜短殊分屋外鸦鸣鹊噪寥寥山色溪声杏熟桃甜李赤田父耕种薅耘安贫快乐无及输我林下道人若行若坐若卧半睡半醒半昏革蚤通身搜索虱乃暗地瞧人蚊子唼入骨髓臭虫一饱膨朜咄哉国祥瞎秃地岳不知浅深却把现成公案拈来白当人情这等阐提罪业驴󵊮方得超昇诸人急作方便救他速出苦轮遂就禅床偃卧云啊㖿啊㖿相救相救时斌雅云苍天苍天师云因甚救不得雅呵呵大笑师云把手将他行不得唯人自肯乃方亲上堂拈拄杖卓一卓云班白宾朋拔命标丁当都的动天韬棒头点破三千界鬼伏神惊彻夜哮山僧即将从上来事八字打开尽情分付了也灵利衲僧聊闻举着逴得便行淈𣸩之流困于颟顸何妨听取註脚遂靠拄杖云切磋琢磨伤今动古元本具足抱石沉渊何况领略于掣电光中徒劳钝置荐取于崄崖句下未足稀奇良久云毕竟事作么生以拄杖划一划云上士游山水中人坐竹林上堂直截单提向上机头头本自绝离微拟将心意求玄旨石火电光罔复追然而把断要津不通水泄放开一线略许商量良久云还会么摄十方法界于一微尘里宽阔非外促百千万劫于一剎那间寂寥非内绝彼绝此表里一如无去无来古今不二常在动静之中要且动静中拘他不得所以道在胎为身处世名人在眼曰见在耳曰闻在鼻香臭在舌谈论在手执捉在足运奔遍现俱该法界收摄在一微尘识者知是佛性不识唤作精魂毕竟如何赵州道底击拂子下座示众云祖意分明指似渠赵州东壁挂葫芦风吹历落团团转聒嗒叮当会也无解夏小参拈拄杖云智照双流触事而真原情属物了绝纤尘绵历无间贯古通今若隐若显任运腾腾蓦竖拄杖云过去诸如来斯门巳成就卓一卓云现在诸菩萨今各入圆通未来修学人当依如是住复击禅床云信手击开不二门当堂坐对秋空月喝一喝下座解夏上堂问结制九旬无空缺安详动止绝淆讹明明百艹西来意一本无归事若何师云眉毛额上横进云恁么则灵光独耀普照万方去也师云非公境界僧便喝师云这一喝落在甚么处僧拟议师震威一喝问结制巳前即不问解制后如何师云拄杖卓频鹤膝短芒鞋踏久虾须长进云堂内堂外悟得多少师云一串穿却进云悟后的人如何受用师云三生六十劫乃云四来禅众云水高流自从四月十五日聚首于国祥山中龙池寺里三月安居而坐消白日九旬休夏以笑傲林泉运水搬柴惯用祖师巴鼻饥餐渴饮惟同古佛家风大千剎海翻腾一念包含沙界抑扬有准圆应无亏所以沩山问仰山云子一夏作得箇甚么仰山云锄得一片畬种得一箩粟沩山云子一夏可谓不虚过仰山问沩山云和尚一夏作得箇甚么沩山云日食三餐夜间一寝仰山云和尚一夏可谓不虚过看他沩仰家风父慈则子孝子孝父心宽古今之道至矣尽矣龙池则不然或有人问国祥一夏作得箇甚么向他道薰风几度凉生腋圣制周隆取自由下座住龙池禅寺语录终云峨禅师住湖广随州法兴寺语录师在龙池受请于顺治十二年岁次乙未八月二十一日进院至山门云其第一义门廓通内外道达灵府出入自由脚跟点地贵当人豁尔逢渠宾中主佛殿云麻三斤干屎橛殿里的别别别杖林山下竹觔鞭龙池到此重漏泄乃上香云聻据室云全提正令大整颓纲把钓垂纶频抛香饵来龙赴凤则鼓浪翻腾透网离钩者疏而不漏即日众请开堂至法座毘耶宝座始从灯王借来曲彔木床今向∴堂突出若要流通正眼直下坐断淆讹不须道箇六五四三管教千圣拱手归降便陞拈香云此一瓣香端为祝延今上皇帝圣躬万安伏愿道超盘古德贯羲轩复拈云此一瓣香不假雨露之栽培向无阴阳地生长昔日南方酬价几番巖穴难藏今朝第四回拈出奉为天童堂上传临济正宗三十一代林野先师大和尚爇向炉中用酬法乳遂歛衣就座维那白椎毕师云把断要津不遗涓滴放开一线塞壑填沟总不漝么圣凡乞命还有知利害者么试出来道看僧问紧峭艹鞋即不问全身放下意如何师云看脚下进云赤心片片无人会种月耕云自哩啰师云孟八郎汉进云早被学人看破了也师云犹隔万重关僧礼拜师便打乃云问荅巳毕无劳更觅各自归堂好箇消息若不知委吾当再举复举法灯禅师开堂谓众曰山僧本欲跧栖巖窦隐遁过时奈缘清凉老人有不了底公案今日出来为他分析僧云如何是不了底公案灯便打云祖祢不了殃及儿孙僧云过在甚么处灯云过在我殃及你师拈云法灯老汉虽则大开宗苑流布真风检点将来未免打作两橛山僧始从出世巳来或行或住若隐若显俱皆发明天童先师未了底公案何消更为分析即今若有人问如何是天童未了底公案山僧直棒打出不唯免致互相累及亦令直下作箇脱洒衲僧还会么千圣不知何处去倚天长剑逼人寒喝一喝维那白搥云谛观法王法法王法如是下座当晚小参庭柏摇风檐前雨滴长老登堂袈裟打湿这里会得方知眉横鼻直眼色耳声坐卧经行纵横得玅苟或未然山僧将第二杓恶水泼汝诸人去也乃拈拄杖云还会么棒头有眼喝下无私敲唱双行卷舒自在点破生死牢关冥通三际掀翻得失窠臼洞达十虚当阳勦绝淆讹直下顿超诸有拈起也则声和响顺放下也则海晏河清处处为祥为瑞头头体用圆明可以权衡佛祖正宗便乃开凿人天眼目有照有用全主全宾挽回上古之风规光扬今时之法社且道有何凭据便恁么游刃旁礡得大自在烂研巴荳三千颗泻却诸方五味禅十月十五开炉上堂节届应钟日衡纪望园林露枝春玉谿山晚菊飘香天道无私作阴风而酿寒人间光办走离火以试煖干坤造化律令无虞法兴今见时节到来亦不违条越例也无禅道佛法与人谈唯只就地开炉烧火向饭饱茶余频添榾柮云来聚首叔世良缘大家幸是了事衲僧论甚么南方无宾主句然虽如是直饶赢得一团和气须防额上两行眉毛若能于烈燄堆里翻身始可向红炉中着脚蓦竖拂子云这箇若唤作火则烧杀你若不唤作火则冻杀你毕竟意作么生良久云还委悉么冷灰豆爆知端的兀坐蒲团乐太平下座示众江月照松风吹永夜清宵何所为诸法从来不相到万古晴空付与谁所以德山入门便棒临济入门便喝临济喝处德山棒头耳聋德山棒处临济喝中眼瞎二先德鼻孔被山僧一串穿却了也汝等诸人还见么蓦拈拄杖卓一卓喝一喝归方丈晚参禅禅禅午夜晴空霜满天道道道无孔銕锤呈巧妙佛佛佛混俗和光厮淈𣸩法法法明月清风谁定价禅道佛法无多子秪要渠侬偷心死鲸吞海水尽无余露出珊瑚明月枝山僧今将禅道佛法缚作一束拈来撒向诸人面前了也若能于此荐得便见百艹头上罢却干戈红尘堆里纵横自在笑他超凡越圣剜肉补疮即妄明真朝三暮四直饶东涧水流西涧水南山云起北山云若到法兴这里更要勘过了打上堂僧问承师有言禅道佛法无多子秪要渠侬偷心死偷心未死时如何师云水向石边流出冷进云偷心巳死时如何师云风从花里过来香进云若不同床睡焉知被底穿师打云切忌诈明头乃云若论此事如将东弗于逮西瞿耶尼南阎浮提北郁单越四至界畔早巳尽情揭契分付与诸人了也只是中心树子犹属老僧在何也当头如坐断一剑倚天寒复举疏山问洞山云未有之言请师示诲洞山云不诺无人肯疏山云还可切也无洞山云阇黎即今还切得么疏山云切不得即无讳处洞山深肯之师拈云二老宿与么酬唱可谓正偏回互兼带协通拱密威严谁敢正视然虽如是在洞上家风则可若据法兴这里拄杖子未肯放过在何故无漏国中留不住月花影里见应难晚参箇中谁解共揄扬无位真人不覆藏试把霜钟敲夜月声声清韵落寒光示众牛头马面虎狼肝月骨风神海量宽倒握龟毛三丈二乃云请续末后句便下座体监院诞辰请上堂僧问最后牢关即不问主宾互换意如何师云瑞艹生嘉运进云恁么则推倒界墻去也师云灵花报早春僧礼拜师便打问有物先天地无形本寂寥能为万象主不逐四时凋如何是万象主师举拄杖云会么僧拟议师便打乃云天根栽下无明种銕树芬芳博晓烟智慧花开香世界菩提果熟劫空前示众举昔城东有一老姥与佛同生不欲见佛每见佛来即便回避虽然如是回顾东西总皆是佛遂以手掩面于十指掌中亦总是佛师拈云老姥不欲见佛无地藏身世尊随处侦之何曾撞着遂蓦拈拄杖云世尊与城东老姥即今来也在山僧拄杖头上不以佛见不以法见汝等诸人作么生与伊相见如向这里见得不妨逸格超群随方显现脱或未然山僧重为颂出婆婆󵊮老鬓如霜羞见同庚泪两行一念才兴回避处撞头磕额竟难藏佛成道日吕总戎请上堂僧问释迦老子夜睹明星悟箇甚么师云盗贼入空房进云五湖四海王化里更无一物是尘埃师云闲言语乃蓦拈拄杖云道远乎哉触事而真卓一卓圣远乎哉体之即神复靠拄杖云还会么万里云收天宇廓瞿昙午夜睹明星小参圆成正偏智绝纤尘寂寞幽闲体周法界应如是知如是见如是信解不生法相直饶恁么也秪是箇黄连甜甘艹苦砒霜凉甘露恶岂不见道莫行心处路不挂本来衣何须正恁么切忌未生时且道法兴为人在甚么处频唿小玉元无事秪要檀郎认得声喝一喝下座除夕小参金乌东上玉兔西沉寒暑迁流穷通变化始见椒觞饯腊俄然梅信传春爆竹吹烟迎新送旧正当恁么时曾忆北禅老汉烹露地白牛分岁阖院肥通玄先师煮透海乌鸡过󵊮齐家省俭然虽二老各善因时致宜仔细检点将来犹未称衲僧本分作略法兴今日腊月三十日到来无可与诸人分岁也不忍害物伤慈宰割生命唯只薄㓟明月细切清风醋煮森罗姜调万象殷勤作一家宴且不许贪滋嗜味贵图诸人箇箇一饱忘百饥免得倚他门户傍他墻刚被时人唤作郎山僧如此施设汝等还曾知足也无蓦拈拄杖云一言金石谈来重万事鸿毛脱去轻掷拄杖归方丈坚白禅德制大法被回上堂东君智巧化母功深把住洪钧密运放开仁育无私不假玉线金针绣出云山叠翠信乎天机梭意织就花雨缤纷气含百亿须弥等现微尘剎海赛过吴绫蜀锦拈来高挂∴堂便见牡丹芍药仗春光而斗彩师子象王承法力以争雄不唯祖室增辉更乃人天交庆何妨空一心而仰望尽五眼之奇观然虽如是且道凭谁恩力遂拈拄杖指法被云还会么卷舒方外干坤廓叶缀花王宝座新下座示众昨夜三更走却牛天明起来失却火浑家厮炒理不清我骂你兮你骂我休骂我万法因缘随分可解制上堂僧问结制之时即不问解制巳后是如何师云小慈防大慈进云恁么则打开栏圈无拘束师便喝进云放出金毛狮子儿师复喝乃云横按吹毛遶万旂∴堂山下破重围九旬战罢成何事赢得心空及第归下座师诞辰众请上堂僧问如何是父母未生前本来面目师便打僧便喝师又打进云离却棒喝又作么生师云不知好恶汉乃云㘞地一声打破干坤全体露光通三际噼开混沌永流辉即真即假而性相圆明非异非如而玄机普应卷舒自在动止恒然但了诸见同源便是无生法忍所以道诸法不自生亦不从他生不共不无因是故说无生既不自不他生不共不无因且道如何是无生蓦竖拂子云匝地普天何处觅东风漏泄柳条边下座住随州法兴禅寺语录终云峨喜禅师住河南汝州风穴禅寺语录师在湖广随州∴堂山法兴寺受请于大清顺治十三󵊮岁次丙申八月十一日进院至三门云门墻岸岸高而不危关锁重重深莫可测不须动着关捩早巳八字打开信步便行任渠出入佛殿云琉璃殿上簸土扬尘粪扫堆头紫金光聚且道优劣在甚么处撒开坐具云看看便礼拜伽蓝堂云神之格思不可度思矧可射思为法金汤多义气渠侬曾不隔毫釐祖师堂云一花开五叶深密固灵根万古及千秋香飘因果熟如何见得乃上香云一二三四五六方丈据座云对众拈花掀翻囊橐逢人面壁漏泄天机辊毬舞笏而枉费精神竖指擎拳而徒劳钝置且道新风穴又作么生拈拄杖喝一喝便起中秋日开堂至法座前以拄杖指云当阳一句坐断毘卢顶𩕳格外三玄放出衲僧巴鼻有利有害全主全宾还见么便陞座拈香云此瓣香端为祝延今上皇帝圣躬万安恭愿睿筭弥隆等干坤而巩固龙图凤历同日月以常辉次拈云此瓣香奉为满朝文武天下宰官本郡诸衙勋贵暨及乡绅文学众护法伏愿寿等椿松之老福于沧海之深常为圣主之股肱永作法门之城堑又拈云此一瓣香大包无外细入无内浑囵无缝罅收放绝形踪昔󵊮栖真第一句下承当今日风穴第五回拈出奉为浙江宁波府天童堂上传临济正宗第三十一世林野先师大和尚爇向炉中用酬法乳之恩遂歛衣就座维那白槌云法筵龙象众当观第一义师云把住牢关点水滴冻放开一线塞壑填沟拈头掇尾迥绝名模不属见闻还有解观者么良久乃云摩诃衍法透脱凡圣根源般若智光洞明生死幽闇直超物外而不历僧祗迹溷尘中而远离诸着无在不在互摄互融触处现成全机独露诸佛以此度脱众生则无生不度祖师以此提持心印则无法不圆国王以此化育苍生则天长地久贤佐以此保国安民则皋夔稷偰山僧以此拈提向上巴鼻则追回人天宝所重兴风穴道场大阐玄音恢弘祖道然虽如是且主宾契合正令全提一句作么生道蓦竖拂子云月笼丹桂远星拱北辰高复举当山远祖沼和尚云若立一尘家国兴盛野老颦蹙不立一尘家国丧亡野老安帖于此明得阇黎与老僧亦能悟却天下人亦能迷却天下人欲识阇黎么右边一拍曰这里是欲识老僧么左边一拍曰这里是师拈云沼祖恁么施设可谓文武兼备将相双全傍敲正打而迥绝离微收放纵横而光扬圣化还知端的处么秋水长天同一色落霞孤鹜与齐飞维那白搥云谛观法王法法王法如是下座汝州僧和菴同居士田钖九赵天雨徐显吾领众请上堂僧问若立一尘家国兴盛野老因甚颦蹙师云风幡缭绕进云庭前生瑞艹好事不如无师云烛影摇红进云不立一尘家国丧亡野老因甚安怗师云赢得自幽闲进云海阔从鱼耀天空任鸟飞师云看脚下进云放出銕牛耕夜月展开木马撞春风师云天高地厚僧喝师便打乃云觉天朗耀智海澄渟了无名相之端顿绝是非之表譬如狮子哮吼而壁立万仞象王回顾而截断群疑大用现前动入无作风穴恁么提唱直与八字打开更不囊藏被盖十分显露自然月白风清头头不昧剎剎圆融世出世间本无二致且道如何是无二之旨以拂子击禅床云但能万法不干怀一超直入如来地下座结制示众参禅别无奇特秪贵心头休歇稍有纤毫情存敢保驴󵊮未瞥所以道灵光不昧万古徽猷入此门来莫存知解良由不识本源迷其正觉便乃随情附物逐境心生但能一念情忘自然真常体露蓦竖拄杖云这箇是风穴拄杖那箇是真常体击禅床云这箇是真常体那箇是风穴拄杖复作钓鱼势云还会么长竿夜静频垂钓晓得金乌带月收开炉结制河南府郭定宇请上堂僧问龙象交参高贤聚会今日郭居士觌面拈香请师指示师云庭前古柏参天秀溪底清泉入海长进云毕竟如何师云向阳花易发背阴雪难消进云谢师指示师云错问高踞毘卢顶𩕳直透威音那畔犹是圣谛窠臼秪如杖林山下竹筋鞭意作么生师云山头翻白浪海底起红尘进云万树逢春皆翠色百川到海一般声师卓拄杖云这箇聻进云松环翠壑云为伍诗泻泉声月共徘师便打乃云今朝孟冬十五祝圣搥钟擂鼓长老拽杖登堂四众云臻若堵诸方说道谈禅风穴一味愚鲁深深掘地开炉秪要烹佛炼祖不容拟议踟蹰直截当阳荐取虚空努目扬眉觑见宾中之主灯笼拍手呵呵庭前露柱作舞门外案山点头老僧未敢相许为甚如此从来重法有先贤此道时人贱若土复举赵州谂禅师因真定王携诸子入院州坐而问曰大王会么王曰不会州曰自小持斋今巳老见人无力下禅床王犹加礼重翌日令客将传语州下禅床受之侍者曰和尚见大王来不下禅床今日将军来为甚么却下禅床州曰非汝所知第一等人来禅床上接中等人来下禅床接末等人来三门外接师拈云道尊德备善能诱掖三根纵夺可观到底终归一致在赵州可谓建化之门至矣若据风穴又且不然无论上中末等到来一例看承何也不用抬眸列宾主相逢尽是箇中人下座示众三世诸佛说不着历代祖师提不起天下老和尚袖手傍观风穴不费纤毫力直下信手拈来横拖倒拽任其所为且道利害在甚么处蓦拈拄杖撺下云一马生三寅小参将心作佛剜肉补疮了妄归真泼油救火机前荷负而平地千差直下承当而白云万里总不恁么入无间狱行但行坐但坐饥来喫饭困来打眠也只赢得一味平常犹未是衲僧向上事何也三面狸奴脚踏月两头白牯手擎烟郏县徐邑侯入山请上堂师拈香祝圣罢复拈香云此一瓣香爇向炉中奉为县主徐居士伏愿道心坚固同日月以长明福海渊深并椿松而永久摄衣就座云把住则天寒地冻涓滴无遗放行则耀古腾今淆讹太煞当恁么时不放行不把住试出来道看僧问炉鞴宏开高贤聚会天厨始建土旷人稀即今县主徐公入山设斋请师垂示师云瞻之仰之进云财法二施承普利直截根源意若何师云一把柳丝收不得和烟搭在玉栏杆僧喝师便打问横按莫邪全正令高提祖印丧全机如何是倾湫倒岳的事师云险进云大冶炉中销片雪电光影里走轰雷师云纤毫竟不存进云掀翻狮子窟倒捉玉麒麟师便打僧便喝师复打乃云兀坐虚堂适自饶庭前喜鹊噪声高山童报道无他事幸荷文星慰寂寥当此之际古寺崖房顿觉祥云霭霭僧堂寮舍偶尔瑞气腾腾正恁么时全宾即主盖古通今凛凛孤危澄澄光彩廓示人天眼目鼓扬佛祖家风超出毘卢顶𩕳永证金刚种智始从般若愿力得如是自在威神以此祝圣则天长地久以此修因则福慧圆明以此治政而教育生民各各安家乐业识法根源俾其凡圣无二无别且全机一句又作么生道只将补衮调羹手拨转如来正法门冬至上堂僧问一阳来复大地春回为是神通玅用法尔如然师云乌鸡雪上行进云秪如无孔銕鎚又作么生师云石笋夜抽条僧掀禅床师便打问语渐也返常合道论顿也不留朕迹秪如世尊拈花迦叶微笑且道是渐耶是顿耶师云两段不同收归上科进云恁么则学人把断要津一任针锋不入去也师云你即今在甚么处僧喝师亦喝进云龙袖拂开全体现象王行处绝狐踪师云看脚下师乃以拂子划云混元虽剖道常存寒暑迁流日月新偶尔群阴消剥尽岭梅又放一枝春喝一喝下座上堂僧问深居方丈正令巳行既出法堂如何施设师便打进云梅花放出先春信师云节令不相饶进云阵云横海上拔剑搅龙门师云惹得清风动地来进云野老不知王化只解醉舞村歌师云好箇消息僧便喝师便打乃云兹因雪兆知客偕登封空寂比丘领彼一乡善士不惮溪山迢递之劳得得来山挥金办斋供养十方龙象仍请山僧陞堂举扬箇事与大众结般若之良缘以表财法二施等无差别若据箇事诸人未动脚跟以前山僧未出方丈之际元来具足大道天然本自现成灵光不昧何须更觅谈玄说妙指东画西恰似与钵盂安柄有何益耶如其向这里荐得各请归堂不妨省力苟或未然山僧向土上加泥去也遂以拂子作圆相召众云还会么智镜光寒一举千差同照烛心渊澄彻圆收万泒尽朝宗动止信其自由行藏了无向背随缘不变任运腾腾正所谓似地擎山不知山之孤峻如石含玉不知玉之无瑕在圣不增在凡不减居僧本净处俗无尘二谛融通了无障碍下座示众道在寻常休自谩当阳拈出与君看冬风蓦面吹来急无位真人彻骨寒击拂子均济禅人同若愚领众设斋请上堂师云南无清净法身毘卢遮那佛圆满报身卢舍那佛千百亿化身释迦牟尼佛遂召大众云此三身中且道那一身合受人天供养乃合掌云心灯烈焰传芳远一点无私照古今下座晚参举赵州示众云金佛不度炉木佛不度火泥佛不度水真佛内里坐师拈云赵州恁么举扬可谓尽情剖露彻底掀翻大千沙界不立纤毫一微尘里全身独露法法不相到念念无所亏且道是何意旨贫无达士将金赠病有闲人说药方示众风生大野雾起长空冰锁寒泉霜凝艹木一一正法眼藏明明佛祖家风卷舒本自一如表里元无二际普天匝地彻古通今所以道一切法不生一切法不灭若能如是解诸佛常现前然虽如是有人于此蹲坐风穴打了趁出佛成道日洛阳同源法师领众请上堂僧问横抽宝剑亚竖青锋如何是万象之中独露身师云丧汝命根进云大鹏直奋摩霄翼谁顾崩腾六合云师云看脚下僧喝师便打乃云击碎虚空一一山河归自巳掀翻沙界明明慧日照群生超情越量而物我同源盖色骑声而古今不别该罗万有及尽玄微不离梦宅而远登真觉之场匪隔幻身而直证金刚之体正所谓即含灵颠倒之心见诸佛圆常之性是以释迦如来始于正觉山前腊月八日忽睹明星廓然大悟乃云奇哉奇哉一切众生俱有如来智慧德相盖因妄想执着而不能证得且道离却妄想执着唤甚么作智慧德相下座各具威仪至大殿拈香讽诵除夕小参白云堆里风穴寺中坐消日月岁尽󵊮穷我此一众四来禅似箇箇怀勇健之能人人绝情谓之见随缘着衣喫饭坐卧经行自由虽云春夏秋冬不被寒暑迁其本志使得十二时辰不被十二时辰使何故聻今󵊮今月今宵尽明岁明春明日新解制小参过去诸如来斯门巳成就担雪填枯并未来修学人当依如是住滩头鸟作窠现在诸菩萨今各入圆明月巢空鹤梦若能于此廌得便见灵源玅密智体虚闲及尽玄微了无依倚秪如打破生死牢关掀翻圣凡窠臼又作么生道蓦竖拂子云春色满园关不住一枝红杏出墻来元宵永宁僧云何领众请上堂僧问一堂龙象众同上白牛车秪如车在这里牛在甚么处师叱云快走进云打开栏圈无拘束一任东西自在游师云看取水艹僧喝师便打问三藏十二部一切修多罗学人不会一字师云海墨书而不尽乃云十五日以前东西南北位依然十五日以后海潮东注皆仍旧正当十五日天高地厚藏虚寂夜月灯光彻晓寒敲锣擂鼓丝絃吠村歌社舞斗施呈几能于此知端的无位真人笑点头万象森罗皆惺历大众还委悉么乃撺下拄杖云我见灯明佛本光瑞如此本寺慧菴耆旧领众为师庆诞请上堂云太阳溢目匝地韶光觉海无涯性天寥阔艹木含红绽绿渔樵鼓腹讴歌人人喜气盈眸物物舒情畅意不离见闻知觉当体越色超声即此便是华藏庄严毘卢境界尘尘显露剎剎圆明正当恁么时且道无位真人本命元辰落在甚么处翠竹丛中歌款乃碧崖深处卧烟霞下座慧泉禅人领众请上堂僧问拈起吹毛剑截断葛藤窠请师向上机师便打进云木马冲开狮子窟石虎产下玉麒麟师云那里见得僧便喝师便打乃举黄龙南禅师住归宗日因化主回陞座示众云有五种不易一施者不易二化者不易三变生为熟者不易四端坐喫者不易且道第五不易是甚么人良久云聻便下座时翠巖真和尚为首座藏主续问第五不易是谁真云脑后见腮莫与往来楚石琦拈云山僧即不然第五不易是谁莫怪坐来频劝酒自从别后见君稀师拈云风穴又且不然第五不易是谁涧水如蓝花似锦法身何处不相逢观音会社首王化仁领众请上堂大道恢弘神情莫测其量玄机玅密圣智无以等阶统万法而遇缘即宗会一心而归根得旨明如杲日宽若太虚动若行云止犹谷神以此津济四生梯航九有法随法行法幢随处建立所以道若有国土众生应以佛身得度者即现佛身而为说法应以菩萨身得度者即现菩萨身而为说法应以声闻身得度者即现声闻身而为说法应以国王身得度者即现国王身而为说法应以宰官居士身得度者即现宰官居士身而为说法应以天龙夜叉人非人等身得度者即皆现之而为说法由是悲心普运慈济无方随类现之本无作意然虽如是且道大悲菩萨即今在甚么处以拂子击禅床云万籁有心闻不得孤崖无耳却知音结制小参万󵊮一念一念万󵊮性空寥廓体最幽玄取不得兮舍不得仰弥高而钻弥坚提起衲僧巴鼻穿透佛祖心肝直指分明如不荐更与重重说偈言还会么须弥搥打虚空鼓取之左右得逢原结制上堂僧问炉鞴未开烟光寂寂钳鎚既动烈燄腾腾假饶不涉肯綮的又作么生煅炼师云收归自巳进云与么则天地同春色万物尽含辉师云甚处见得僧喝师便打问水天湛碧夜月涵辉时如何师云恰进云向上还有事否师云眉毛八字横进云与么则一阵缤纷花雨落依俙鸟宿不萌枝师云火官头上风车子问十方世界智体全彰性海流通竟归何处师云速礼三拜乃云朔风凛凛扫林木而叶落归根彤云羃羃作霜寒以时还旧令蠢动含灵闭户森罗万象收声境物萧然干坤肃寂当此之际五湖衲子四海游人脱下芒鞋抛却拄杖同居风穴山中聚首白云寺里无拘堂内堂外不容学佛学祖但以无功用行于十二时中行住坐卧运水搬柴着衣喫饭随缘自在如龙得水似虎靠山箇箇显发莫大一段威光然虽如是离四句绝百非上无攀仰下绝巳躬蓦竖拂子云且道这一着落在甚么处冷向地炉烧煖火来󵊮春雪日轮销下座高平直指法师至陞座僧问虎生七子为甚第七箇无尾巴师云香烟合匝进云自有一双穷相手未曾低揖等闲人师云太尊贵生问钩头有饵句底无私如何是无私句师云一跳出洪波进云孤轮独照江山远长啸一声天地惊师云且喜上钓来问无上法王有大陀罗尼门名为圆觉性海如何是大陀罗尼门师云如是我闻进云三世诸佛皆从此经出是否师云信受奉行乃蓦竖拂子召大众云还会么灵光不昧智体何依触处圆成有谁鑑觉于此荐得竟虚空以为体三乘五教湛心源遍法界以作身顿渐偏圆归性海豁开顶门正眼直下烁破昏衢你若採折将来直教头破脑裂何也一句穷源沉埋祖道万缘寝息独露真常遂举拂子云这箇是色那箇是真常复击禅床云这箇是真常那箇是声还委悉么欲得不招无间业莫谤如来正法轮晚参僧问不得有言不得无言离四句绝百非直捷一句请和尚道师云省却山僧多少力进云秪要和尚恁么道师云你不是知音进云须知云外千峰上别有青松带露寒师云瞎僧喝师云瞎瞎乃举芙蓉问归宗云如何是佛宗云即汝便是进云且道如何保任宗云一翳在眼空花乱坠师拈云傍敲正打豁开向上玄关语的言端拽回衲僧巴鼻归宗可谓好手若是风穴即不然如何是佛岭梅残雪后云鬓未梳时且道如何保任森罗万象不碍眼光示众举赵州和尚因僧问初生孩儿还具六识也无州云急水滩头打毬子僧复问投子青云急水滩头打毬子意旨如何青云念念不停流师乃召大众云还知二老落处么如其知去念念攀缘心心永寂圆融法界亲证无生脱或未然更与颂出急水滩头解打毬波翻浪涌不停流要知念念圆明处万象森罗一镜收击拂子焦应斗领众请上堂僧问万法从心生诸缘唯性晓秪如一法不存时心与性在甚么处师云云收天字廓红日照无寥进云掬水月在手弄花香满衣师云好箇神通玅用进云不劳赞叹师便打问棒喝交驰衲僧茶饭檀波罗密便请垂慈师云苏噜苏噜进云与么则日月光照远干坤覆载隆师云㗭唎㗭唎僧喝师便打乃云有句无句如藤倚树树倒藤枯南无萨𠶒哆阿羯唎虎𤙖都卢雍恁么恁么腰缠十万贯骑鹤上杨州不恁么不恁么艹枯莺眼疾雪霁马蹄轻然后恁么中不恁么不恁么中却恁么颠拈倒用收放纵横隐显随宜得大自在这里见得着衣喫饭绵绵不漏纤毫坐卧经行历历了无回互士农工商各营本业六凡四圣同证无生秪如截断四路葛藤独露当阳一句又作么生道高悬日月干坤廓大阐洪音唱祖机上堂僧问人人本有灵光为甚么昼明夜暗背觉合尘师云红霞穿碧落进云觉尘俱绝时聻师云犹在半途进云有水皆含月无山不带云师云且居门外问雪满峰头寒色翠乔松野鹤影团圞且道是明法身边事明色身边事师云江南三月里莺啭百花香进云与么则直入云霄外不宿梧桐枝师云脚下黑漫漫乃云今朝仲冬初一万里晴空杲日峰头极目无涯就中好箇消息若问此意如何佛祖都卢不识风穴岂忍囊藏特为登堂指示人人头顶青天箇箇脚踏实地诸仁亟切承当大事因缘了毕莫怪山僧多口面赤不如语直何谓心同虚空界示等虚空法证得虚空时无是无非法既无是法又无非法且道虚空作么生证万象森罗影现中摩诃般若波罗密河南府宁僧纲同洒辉敦请小参僧问古人小参不荅话和尚今晚荅话不荅话师云靴里动指头进云漏逗了也师云你那里见得进云未向沧溟抛玉饵金鳞早巳逐浪飞师云跳出浪头高乃云触着霜风透骨寒发明父母未生前箇中如未知端的白棒重拈为指南乃卓拄杖云大众会么第一义门脱体弘开诸三昧海当阳显露更不囊藏被盖何用吐胆倾心在彼在此以随缘若圣若凡而莫测人人常光现前箇箇壁立万仞到这里须知转身一路别有生涯大用全提放出衲僧巴鼻始得且道如何是衲僧巴鼻掀翻海岳无何有明月清风福一生冬至小参寒暑迁谢日月循环不动璇玑周而复始兹乃阴阳莫测之神功造化无私之妙理岂非天有显道而厥类惟彰变化穷通应时及节者耶蓦拈拄杖云虽然如是争似山僧拄杖子列列挈挈昂昂藏藏弥纶万有不涉春秋触事无为荣枯自异且道把定干坤滴水滴冻包含法界亘古亘今又作么生蓦竖拄杖云独有寒梅藏不住陇头花发笑春风佛成道日示众六载殷勤雪里眠忍饥受冻苦多端掀翻鬼窟无寻处一点明星照胆寒值雪孟津自奇禅人领众请上堂问掀翻海岳永绝囊藏衲僧分上如何施设师云好手手中呈好手进云顶门亚竖摩醯眼肘后斜悬夺命符师云万古长空一朝风月进云奋迅威狞轻哮吼收来放去任纵横师便打僧便喝师云乱统乃云钟声才动鼓声催步步泥踪上法台四众临筵齐侧耳天花缭乱点莓苔当此之际人人意气峥嵘箇箇顶天立地直得眉横额上耳挂面傍鼻孔下垂通身布露须知大事因缘备在其中矣更觅谈玄说玅害物伤慈论性讲心欺诬良善恁么会得不辜上来脱或迟疑七七八八示众黄梅密付雪里埋牛鹫岭明传石中含玉德山棒临济喝伎俩巳尽秘魔杈子湖狗笑杀傍观争如风穴一味朴实头饥来喫饭困来打眠热则乘凉寒时向火从来不将佛法二字殃及于人何也盖为头脑相似袈裟同肩恻隐之心其安在哉蓦拈拄杖云山僧拄杖子𨁝跳上三十三天下透一十八重地狱复向诸人六根门头出入还觉顶门重么卓一卓喝一喝下座除夕示众碧天日月走如梭一岁光阴捻指过爆竹迎春消息别白云堆里笑呵呵解制小参当头坐断千眼顿开举必全真繁兴大用庭前露柱与古佛交参殿内灯笼共圣僧斗额髑髅常千世界鼻孔摩触家风诸法圆融性相平等且道踢翻牢寨打破漆桶不是心不是佛不是物又作么生击拂子云噼开华岳连天秀放出黄河倒海声元宵解制上堂十五日以前水湿地坚固十五日以后火热风动摇正当十五日元宵美景赏心乐事处处火树挑灯烈焰光腾三界家家管絃沸月清声响彻四维憨醉佳人东倒西歪风流公子狂歌大笑一一文殊普贤境界头头释迦弥勒家风幽显均瞻都缘有分风穴始自结冬以来幸喜大众安享九十日今之告圆曾不闻有一人半箇妄自见神见鬼箇箇眉毛依旧在眼上然虽如是且古风穴道祖师心印状似銕牛之机去即印住住即印破秪如不去不住印即是不印即是九万里鹏才展翅一千󵊮鹤便翱翔下座禹州若愚禅人同大心领众为师庆诞请上堂东风御柳撼啼莺春意绸缪花物荣声色堆头亲透脱见闻知觉了无生所以道欲识佛性义当观时节因缘时节若至其理自彰且作么生是佛性义莫是㘞地一声时唤作佛性义得么莫是不生不灭之理唤作佛性义得么莫是春山郁郁鸟语关关唤作佛性义得么莫是慈云叆叇春雨雰霏唤作佛性义得么莫是缁素云集雍穆无违唤作佛性义得么若恁么会庭前露柱子未肯点首在既然如是且看木上座又作么生举扬蓦拈拄杖卓云还会么挥开正法眼藏洞明十虚切断生死根源冥通三际心外无法法外无心心法双融体用自在可谓理随事变宽阔非外事得理融寂寥非内非内非外坐断淆讹即事即理流通不绝还会么腊雪连宵白春风透户寒邓州华藏德然领众设斋请上堂僧问毛吞巨海芥纳须弥为是神通玅用法尔如然师云梅肥花影重脚瘦艹鞋宽进云恁么则横身当宇宙遍界任纵横师云脚下漫腾腾进云竹密不妨流水过山高岂碍白云飞师云且喜且喜问婆生七子为甚么六箇不遇知音师云水急鱼行涩进云遮一箇也不消得聻师云风高鸟不栖进云有意气时添意气不风流处也风流师云那里得这消息来僧便喝师便打问学人有一问和尚还荅否师云不荅进云为甚么不荅师云在你脚跟下进云谢和尚荅话师云错乃云支那国中有一无位真人燕坐汝海风穴道场十方云集悦豫和雅搬柴运水垦土掘地清净同居尔时善护念诸菩萨虔备珍馐香花幔幢种种供养领诸眷属从彼西南方穰国大城而来恭敬围绕尊重赞叹慇懃礼拜胡跪合掌请求大法普度群生即时无位真人观之忍俊不禁便乃因斋庆赞云善哉善哉善男子若据大法汝等未动脚跟巳前老叟未开口之际早巳八字打开尽情分付了也只在日用二六时中行住坐卧之际更拟驰求大似与钵盂安柄土上加泥复何益耶恁么会得信受奉行作礼而去苟或未然再打葛藤去也遂拈拄杖云这箇木上座有权有实有利有害无作无为乃竖起云如向这里荐得穿却你眼根复卓一卓云如向这里廌得穿却你耳根若或进前退后即穿却你脚跟若拟议思量即穿却你意根若道总不恁么即穿却你舌根且道如何即是毕竟水须朝海去到头云定觅山归抛却拄杖喝一喝下座开炉知还监寺同慧泉知殿领众请上堂僧问重整炉鞴选佛场开衲子到来如何煅炼师云照顾眉毛进云风穴上堂与灵山说法是同是别师云今之古之问二六时中收来放去出入自由未审作么生证据师云清晨入古寺初日照高林进云正恁么时如何师云分身万象中问释迦说法四十九󵊮又道止止不须说和尚陞堂是说不说师云一箇鼻头两孔出气乃云才把钳鎚轻歇下丛林便觉日荒凉今朝重整旧炉鞴佛祖从教尽放光烈燄堆头煅凡炼圣大火聚里革故鼎新虽然本自圆成要在当人指出全体是佛不遣悟里之迷即妄明真那择金中之矿直须坐断情尘意路乃可脱体亲证无余所谓万法是心光诸缘惟性晓本无迷悟人只要今时了且道如何是了底意旨蓦竖拂子云千山势到岳边止万泒声归海上消郧阳茶芽南明供法衣并谢针工陞座乃举永嘉云江月照松风吹永夜清宵何所为佛性戒珠心地印雾露云霞体上衣师云永嘉大师不合将尽大地人的物以为自巳受用虽然且道风穴又作么生江月照松风吹永夜清宵何所为佛性戒珠心地印雾露云霞体上衣为甚如此高山打鹿见者有分示众碧天明月照芦花雁叫霜寒境界赊多少江湖方外客几人就路得还家逢缘理会即境明心撒手归来了无别事所以道游江海涉山川寻师访道为参禅自从认得曹溪路了知生死不相干曹溪路且置秪如生死作么生了水流元在海月落不离天菩萨诞期心空禅人领河南府众善信请上堂僧问临济瞎驴沩山水牯与学人是同是别师云看取水艹易牵犁拽耙难进云如何是和尚亲切处师便打僧以坐具摵云还有这一句道不破师连打退乃云烁迦罗心灵然不昧摩醯正眼光照无穷承般若力而真机普应奋那咤臂以大用全提有权有实或卷或舒无作无为能杀能活便可与人解黏去缚抽钉拔楔流通正眼迥绝罗笼如狮子王奋迅咤沙踞地返掷正所谓法王法刀超群生常以法财施一切久积正觉称无量导众以寂故咸稽首还会么莫怪从前多意气他家曾踏上头关郏县应期回众新戒请上堂僧问郏县正堂铺毡结彩请传千佛大戒归来风穴上堂未审二处道场是同是别师云户外风摇竹庭前雪压梅进云看破了也师云未具眼在僧便喝师云瞎乃拈拄杖卓一卓云打开多宝藏拈出无价珍权施方便门唿为戒定慧洞明心体亘古亘今彻法根源如理如事行之在巳秉受从师但了情尘圣凡不二所以道众生受佛戒即入诸佛位位同大觉巳真是诸佛子虽然如是秪如风穴结制于开化传戒两处道场是同是别流水下山非有意白云归洞本无心下座解制小参结冬九十日内昼夜二六时中语默动静折旋俯仰喫饭穿衣经行坐卧工夫绵密妄想绸缪仔细究竟将来了无巴鼻行至水穷山尽处做到罗纹结角时蓦地回光当头撞着乃抚禅床云㘞元来在这里是即是秪如恁么不恁么总不得时如何三边一箭收功后万里歌谣贺太平解制上堂僧问是法平等无有高下凡圣交参如何辨别师云㾃子相逢着箇中无直人进云佛说一切法为度一切心我无一切心佛法何用师云省力乃云打破情关衲子顶𩕳开正眼放行一路芒鞋脚底动春风两轮日月杖头挑去住纵横沙界阔随缘得玅任运逍遥虽然如是前程忽有箇不近人情底汉拦腮把住云咄还我风穴九十日落处来又作么生道众无语师云莫怪白云山势崄前途犹有最高峰师诞辰众请上堂僧问如何是诸佛出身处师云春到柳条青进云四路悬巖一林荆棘向甚处措足师云八面玲珑问善财童子五十三参参箇甚么师云手执夜明符几箇知天晓进云未审音信何如师云就路还家问世尊初生手指天地四顾周行今日和尚诞辰又作么生师云天高有象地厚无垠进云法王座上全身露觌面承当非古今师云切忌道着乃云朕兆未分巳前极尽神思难考究混元既剖之后高悬日月转光辉窅然冠古通今卓尔超情越量万法演灵源而不昧一真该法界以无涯绵绵密密尽包容物物头头皆显焕不拘动寂体悟无生正所谓在胎为身处世名人在眼曰见在耳曰闻在手执着在足运奔遍现俱该法界收摄在一微尘识者知是佛性不识唤作精魂乃竖拂子云还识这箇么秪知事逐眼前过不觉老从头上来佛诞日上堂一鎚便就未为性燥良工三搭不回顾副英灵作者赤手空拳与八大龙王斗富卖弄家风熊心豹胆饿眼下视于诸方夸张意气雷轰电卷之机出没纵横自适所以释迦老子才生下时便乃手指天地四顾周行曰天上天下唯吾独尊世尊恁么施设可谓即情尘而打归自巳托境物以指似于人取舍临时抑扬有准然虽如是且云门道我当时若见一棒打杀与狗子喫了贵图天下太平意又作么生不因紫陌花开早争得黄莺下柳条中元日佛岩默云和尚至引座金风荡暑玉律鸣秋雁唳长空蝉吟古树屋外园林朝来凝淑气庭前桐叶日午坠秋光田畴黍谷皆登岩桂含香欲吐碧天似水素月如霜一一绝纤尘头头无渗漏当此之际且道唤作心耶境耶唤作时节耶因缘耶到这里风穴亦不敢动着些儿日昨幸承佛岩和尚到来山中箇箇欢喜无量须知法遇之缘非同小小下座偕两序头首率众同伸拜请惟愿不吝慈悲直截道破小参当阳拈出智眼犹迷彻底无私有谁赏鑑僧问风穴家风佛来祖来各与三十棒有何长处师云今日不打你进云山光澹荡皓月依稀未审是神通玅用法尔如然师云鹤立孤松雪猿啼涧下风进云千圣唤不回头诸佛迥无巴鼻和尚将甚么号令人天师云玉箸撑虎口问风穴重整炉鞴四众云臻未审如何煅炼师云你是白銕汉乃云蒲团兀坐事事不干怀山寺栖迟心心无着处家风冷澹而煞有生涯云水相从而甘同寂寞青山聚首叔世良缘莫当等闲光阴可惜遂顾左右召大众云秪如头上是天脚下是地耳里闻声鼻孔出气此意人人尽知且道眉毛终日在眼上因甚么不见参开炉汝州众乡绅入山东渤禅德领大梁观察沈内翰营斋请上堂问高提祖印炉鞴弘开向上一机如何举唱师云烈燄腾空进云十五日以前镜中明洁十五日以后眼里着沙未审淆讹在甚么处师云眉毛八字横乃云豁开正法眼藏洞明十虚透脱向上玄关冥通三际理随事变寒梅漏墻角之小春事得理融汝海涵天边之皓月卷舒自在今古恒然兹当元英启侯孟冬谨时碧瓦凝霜千峰寒色方外游人罢摇金钖林间衲子挂搭开炉着被青州布衫焚烧丹霞木佛说甚南方火炉头无宾主句惟贵一团和气大家共守白云且道不是心不是佛不是物毕竟是箇甚么良久云失脚踏翻沧海月大千沙界放光明复举道林禅师至秦望山见一长松盘屈如盖遂栖止其上号鸟窠焉一日白侍郎入山谒师问云和尚住处甚危险窠云居十危险犹甚白云弟子位镇江山何险之有窠云昼夜薪火交煎识性不停得非险乎又问如何是佛法大意窠云诸恶莫作众善奉行白云三岁孩儿也解恁么道窠云三岁孩儿虽道得八十老翁行不得白作礼而退师拈云扬其汤者莫若扑其火止其流者莫若塞其源侍郎拈出耀眼精金鸟窠大展作家炉鞴可谓怀藏宝鑑遇智者以增辉如斯会得便见善恶无根真俗不二苟或未然更与颂出良哉因地有灵根腰佩黄金叩上乘善恶两头俱剔脱孔门日月照干坤下座上堂问酬天地之深恩报父母之盛德未审恩德作么生酬报师云无明山上作云雷问青山常举足缘水转无流时如何师云八臂那咤辊绣毬进云意旨如何师云念念不停乃云兹因云台魏居士弟兄得得来山盥沐焚香延请风穴阖堂清众启建七佛道场营办香馐供养十方贤圣乃复殷勤敦请山僧陞于此座举扬正法为众结般若之缘专为堂上萱慈植福修因山僧不辞牵枝引蔓向锦上铺花去也良久云还会么大智圆明光通今古灵源玅湛泽及群生坚似金刚而不磨宽若太虚而无尽重重福德门种种寿量海随时应物触处现成动止恒然了无作意不是神通玅用亦非法尔如状乃是当人从无量劫来本自具足一段大受用境界契券分明直饶诸佛出世各各放大宝光也则侵占他一星儿不得唯贵直下一念回光亲证毘卢藏海然虽如是且道承谁恩力便与么郑重但得心空多快乐经行步步踏青莲下座太湖竺文侍者同紫峰陜西回请上堂问自入长安风味别归来仍住旧家山且道成得甚么边事师云芒鞋脚底活如龙进云恁么则重沐和尚恩光去也师云照天照地进云不得错举师云巳遍天下僧喝师便打问眼见耳闻未起分别时如何师云青山常突兀进云了了常知非内外如何进步师云眼见耳闻问绝尘宝镜衲僧临台如何相见师云谢三娘秤金进云若有闻法者无一不成佛师云邓道士磨墨乃云今朝冬月初一林间祝圣云集长老稽首焚香大众歌扬佛事风清月朗星稀霜寒普天匝地归来宴息方安又见竺禅催逼恳请为众宣扬钟鼓喧腾不息既然策杖陞堂肚里全无半字频将麈尾高挥人各眼眼相觑有等不省禅和唤作西来祖意只饶虚空点头山僧向道未是不信诚实之言苦哉自暴自弃拈棒打出山门大事因缘了毕且道是何意旨蓦伸手云还会么大千沙界掌中观摩诃般若波罗密吴宪副入山示众问正心诚意乃尽性之微言嚥气吞精是修身之笨法离此二途请师荅话师云薄暮钟初动开帘喜见君进云此犹是落艹之谈如何是格外一句师云问荅自分明进云某甲即不然师云你道看进云千峰势到岳边止万泒声归海上消师云三十棒待别时来乃云道远乎哉触事而真圣远乎哉体之即神拈拄杖竖起召众云这箇是拄杖子还见么因甚么唤作拄杖子卓一卓云还闻么若向这里闻见分明不用之乎者也苟或未然山僧更与下箇註脚去也玅净明心了见山河大地离诸名相方知日月星辰莫向外边驰来惟在当人本具但自情消尘尘尽是佛国若以智照念念常见真人盖因迷一心而迹困长途悟万缘而功归大道正所谓万法是心光诸缘唯性晓本无迷悟人只要今时了且道如何是了底道理良久云水归大海波涛静云到苍梧气象闲下座示众现成公案美玉无瑕拟欲参寻雕文丧德何也闻声悟道道不是声见色明心心不是色打开东南西北一任竖抹横该若遇灵利衲僧自然道头知尾所以昔日沩山问仰山云涅槃经四十卷多少是佛说多少是魔说仰云总是魔说沩云巳后说法无人奈子何仰云慧寂即一期之事未密行履在甚么处沩云只贵子眼正不贵子行履看他父子酬唱略露风规可谓狮子哮吼而象王回顾大鹏展翅而丹凤翱翔还会么乃竖起拂子复击禅床云水到滩头连月送凤飞天外带云归魏夫人设斋偕男信官魏云台请上堂僧问昔日李牧主请沼祖于郢州衙内陞座今朝魏夫人领眷属请法于风穴山中且道是同是别师云今之古之进云秪如牧主道佛法与王法一般又作么生师云左之右之进云与么则看破了也师云甚处见得僧礼拜师便打乃云见闻不昧指似觉源根境双融打归性地智鑑圆明而照诸群象真空湛寂而迥绝端倪触处卓尔现前灵机了然独运不是心不是佛不是物脱体虚玄当恁么时如靠一座须弥山巍然不动拄地参天历历无回互明明绝覆藏箇是解脱门超诸方便力可以灭罪消愆可以修因植福改禾茎为粟柄易短寿作长󵊮为瑞为祥有规有鑑所以道佛真法身犹若虚空应物现形如水中月且道如何是应底道理豁开玅净圆明眼识取吉祥安乐人若愚领南乡众施主请上堂师良久云正令巳行十方坐断千差合辙一句流通盖天盖地迥绝遮阑亘古亘今了无空缺尘尘摄入剎剎圆明莫向外求当人本具在圣在凡不增不减若僧若俗何净何尘譬如虚空包含万象而不被万象之所隔碍又如莲花从淤泥而生不被淤泥之所染污一段光明体本净洁无门无傍四大皇皇吾不知其名字强名之曰道喝一喝下座除夕小参前󵊮此日去岁今宵乌兔循环光阴倏忽寻常放过大似忘怀检点将来浑如昨梦由是高提祖师心印去即印住住即印破不去不住正恁么时要知杷柄尽在当人手里心不思量过去事亦不希望未来法不于现在有所住三际平等一心空寂净裸裸绝承当赤条条无向背在彼在此亘古亘今任运翛然随缘得玅所谓无边剎境自他不隔于毫端十世古今始终不离于当念然虽如是且道󵊮穷岁尽时又作么生爆竹一声除旧腊梅花几点笑春风解制示众全提祖令镇寰区倒跨杨岐三脚驴游遍剎尘三昧海须知元在旧茅庐于此荐得直须向高高山顶立管教鼻孔辽天深深海底行倩取脚跟点地无去无来不动不变非彼非此自在自由所以修山主云二破不成一一法镇长存若作一二会永劫受沉沦修山主虽则遍界分身杳无踪迹正眼观来未免藏头露面风穴又且不然乃举手云舒则为掌五指参差握则成拳全体独露且道不舒不握又作么生动止行藏惟自得纵横收放更由谁解制上堂僧问大事未明时如何师云百鸟噪春光进云明后如何师云皇风成一片进云现成公案蒙师指德山因甚不会末后句师云阇黎道处自分明乃云汝海风穴寺衲子云来集放下破蒲团结冬九十日不学如来禅那参祖师意坐卧与经行母固亦母必寒烧榾柮火肚饥要饭喫就里问如何最胜无伦匹元宵制克谐心空而及第大众念摩诃般若波罗密下座泉州召化桋菴和尚至引座萧瑟西风破暑威庭前喜鹊噪清晖狼忙扫榻焚香竟报道同门访翠微当此之际倒屣迎门顾鑑开怀一笑拱陞揖坐奇逢酌茗三盃只知吐胆倾心不觉忘前失后非但主宾一致更是水乳相投可谓千载一时欣幸无量所以道我本无心有所希求法王大宝自然而至遂召大众如向这里见得世法佛法一齐周备其或未然知事头首恭诣召化和尚座前慇懃拜请伏惟慈悲开示云峨喜禅师语录云峨喜禅师语录卷下嗣法门人果性等编住长安大兴善寺语录师在汝州风穴受请于顺治十七󵊮庚子九月十五日进院至山门云跋涉江山万里程杖头挑拨水云深林间识得宾中主把手同归不二门拈拄杖便行佛殿上香云三觉圆明笑倒云门干屎橛一真绝迹拈起风穴竹筋鞭空王殿上频稽首焦砖打着连底冻遂大展三拜伽蓝堂云吾今既到长安唯有一事相托烦君一臂之力蓦竖拂子云大家扶这箇祖师堂云东震与西干一伙白拈贼拈香云吾今活捉来当下俱勦绝便烧方丈据座以拄杖靠禅床云横按吹毛全提正令艹偃风行十方镇静纵擒杀活在临时从教圣凡来乞命复卓拄杖喝一喝明日众请开堂师至法座拈请启云大众会么内严外肃水乳何分箇里无私流通正眼如或未委试听宣读宣毕师指法座云须弥灯王如来早巳向人天众前漏逗了也新兴善忍俊不禁为伊盖覆一上去也即陞座拈香云此瓣香根蒂生于三韩枝叶茂乎汉国爇向炉中端为祝延今上皇帝圣躬万岁万岁万万岁恭愿金轮永固宝祚弥昌四海皆乐文明万邦俱陶至化又拈云此瓣香中散为万事末复合为一理奉为满朝文武阖国公卿本省在任尊官缙绅文学高迁禄位永佐尧天本山请主在筵缁素伏愿直下早悟真空永证当来佛果又拈云此瓣香二十载蜀水吴山一朝相逢两手分付今番第六回拈出奉为浙江宁波府天童堂上林野先师大和尚爇向炉中用酬法乳之恩维那白椎云法筵龙象众当观第一义师云第一义谛无处回避拟议推寻胡饼里呷汁毕竟如何眉横鼻直还有知落处底么出来道看僧问旧日家风即不问新入长安事如何师云脚跟元不动时经万里程进云恁么则人人尽乐尧天日家家齐唱太平歌去也师云一句道着进云未审向上还有事也无师云琉璃殿上无知识僧喝师便打问长安青门炖煌菩萨曾翻此经未审此经作么生翻译师云喝啰𠶒那进云且道如何受持师便打僧喝师复打问大地众生为甚么与学人鼻孔不同师云切忌以巳方人进云如何是楞严大定师云动也师乃云大道虚玄当阳显露真机妙密脱体圆明卷舒应用以无亏出没随缘而自在似水投水如空合空触处现成了无缝罅恁么则一任孤峰顶上啸月吟风十字街头和光混俗动若行云止犹谷神既无心于彼此岂有像于去来到这里始可提妙明之心印廓宗说之通途施格外之权衡会偏圆之一致譬如乐蕴奇音指妙则宫商应节人怀觉性智巧则动用冥真然虽如是秪如一句语中具三玄一玄中具三要有权有实有照有用又作么生道蓦拈拄杖云棒头有眼明如日要识真金火里看结冬制晚参僧问无眼耳鼻舌身意毕竟是何面目师云庭前寒鹊噪斜阳进云眼光落地时如何师云一亩之地三蛇九鼠问如何是百劫千生一句子师云断跟艹鞋尖檐蓆帽僧礼拜师便打问有苦有乐途中事如何是归家消息师云到头霜夜月任运落前溪僧顿足师云手忙脚乱问二六时中收来放去如何是亲切处师云瞎子有人牵跛子有人扶师乃示众云月纪秦正气象殊光阴可惜竟何如等闲独倚南栖立四顾风寒满太虚堪嗟祖庭秋晚正法凌夷乖违本心人不根道因兹水云义聚互为主宾宜各慇懃必不相赚虽然如是且作么生即得岂不见当󵊮慧可大师问初祖达磨大师云诸佛法印可得闻乎磨云诸佛法印匪从人得可云我心未宁乞师安心磨云将心来与汝安可良久云觅心了不可得磨云与汝安心竟只今现前大众人各有心何必更安但只着衣喫饭坐卧经行取性自由至矣尽矣何也青山绿水仍依旧万古干坤日月流结制灿然万居士请上堂僧问第一义谛诚难回避囊藏于佛祖机先漏逗于长安闹市今朝狭路相逢请师重下註脚师云须弥走入邻虚尘进云迎来送往家常事短限长期过在谁师云天高群象正进云谢师荅话师云海阔百川潮问钟鼓声声谈玅法风旛缭绕唱圆音未审是甚么意旨师云声色堆头卧见闻进云众中还有不闻者么师云埋没了也师乃云一句全提该罗法界千差坐断永绝端倪佛祖窥觑无门人天仰望不及直得圣凡情尽心境俱忘湛寂凝然泯绝无寄到这里更须知有转身一路独步大方左右逢原纵横变化始得遂蓦竖拂子云还会么万仞巖前轻撒手大千沙界露全身咸亨禅人领泾阳众檀越请上堂僧问承师有言差排古佛离窠臼离却窠臼又向甚么处去师云大千沙界海中沤一切圣贤如电拂进云莫是他安身立命处么师云三千里外绝淆讹进云谢师荅话师云不识好恶汉僧便喝师云再喝喝看问火烧龙王殿王在何处安身师云庭前驴子叫问四大各离法身当在何处师云白云淡淡杲日晖晖僧礼拜云谢师慈悲师云彼此不着便问如何是学人本分事师云秋来一叶落满地月光辉进云那箇是亲切处师云寒山逢拾得抚掌笑呵呵进云箇中关捩子了然无缝罅如何透得师云退后三步问大国长安即不问泾渭清浊事若何师云灞桥饯别悲喜交并进云还有浊而清者么师云高着眼问生死事大无常迅速如何着落师云深山藏独虎进云毕竟如何师云浅艹出群蛇师乃云声前一句截断众流信口道来眼横鼻直入林不动艹入水不动波然而美则美矣仔细检点将来犹未尽善直饶掇转驴腮谩道止止不须说掀翻露布休云我法玅难思何故聻瓜田不纳履李下莫整冠低头又蹉过抬眸落二三兴善恁么告报大似紫罗帐里撒珍珠尽情剖露了也遂以拂子作相云须知就里深深意莫把封皮作信看晚参师云真空寥廓智体虚玄玅契冥符了无物我所以拈花微笑互相热谩面壁安心计穷力竭德山入门便棒临济入门便喝虽则二俱敏手石火电光徒劳钝置直饶古今诸佛祖天下老和尚任其千般施设万种安排若到兴善这里不消一弹指倾便乃高底普应前后无差且道兴善有甚长处餐餐粟米饭颗颗是黄金高陵众居士请上堂僧问达磨面壁即不问断臂安心意旨如何师云物见主眼卓朔进云正恁么时痛耶不痛耶师云远亲不如近邻进云将此深心奉尘剎是则名为报佛恩师云休将庭际柏拟比路傍蒿问风穴家风即不问长安风境事若何师云商山四皓其是一人问棒喝交驰且拈却请师直指第一义师云不因柳毅传书信何缘得到洞庭湖问世尊陞座即不问见性成佛请师道师云迷的迷醒的醒进云谢师指出当阳事十方剎海现全身师云老僧不曾道着一字进云情知和尚不肯学人师云不识好恶乃云箇事分明不覆藏何须特地更揄扬慇懃三请重拈出两耳元来在面傍恁么见得便见坐卧经行人人乐自天常之性超声越色处处辉腾本地风光虽则念念攀缘便乃心心永寂明明不昧了了常知且道知一切法而即心自性又作么生会良久云风吹天际寒云动雪压难摧涧底松梁沖霄居士请上堂僧问日中有影因甚镜里无痕师云明眼人前三尺暗进云拨艹瞻风贵图见性即今学人性在甚么处师云海岛金山笑善财问蚯蚓截为两段未审性在那一段师左右顾视云会么僧拟议师便打问喜怒哀乐寻常事一念未生时又作么生师云山青水绿进云怀珠乞丐觅他宝带露瞻风却是谁师云雪峰道底问一念未生全体现超凡入圣事若何师云上者不高低者不下问心本无心因境有了境唯心事若何师云眼睛似木𣔻进云本来清净因甚又不了师云重添搕𢶍乃云丹心一点动合神猷运化千般冥符至理虽则难思正体非情可拟要知莫测灵明即缘而照若洪钟之在架随扣击以成声大道虚玄故无求而不应正所谓无门无傍四闼皇皇吾不知其名字强名之曰道还会么金蛇入梦情偏喜龙过禹门烧尾新遂喝一喝下座请斌雅鑑首座立僧天涯禅人领众居士请上堂僧问尽大地是箇禅堂未审谁是禅堂里面人师云家住大梁州更觅长安路进云内不放出外不放入且道是甚么意旨师云鼻孔元来搭上唇问朝日忙忙即不问古涧寒泉事若何师云云在岭头闲不彻问心不是根法不是尘正当恁么时如何师云见你纳败阙僧喝师云好不识羞乃云拈起须弥鎚子当阳击碎虚空彻底了无巴鼻纵横八面玲珑于此端的始可开凿人天眼目提持格外风规一任换斗移星与人解粘去缚着着有出身之路头头全杀活之机权衡佛祖龟鑑宗乘夺食驱耕本无作意兴善僧堂众虽不多箇箇病在膏肓宜早晚至首座寮请求发药便可痊安冬至山林知殿领众居士请上堂僧问大地干坤即不问狭路相逢事若何师云退身三步进云一󵊮三百六十日返复元来是这汉师云错认定盘星问碧潭一钓蛟龙上请师相见事若何师便喝进云一声喝转现全身师云庭前古柏翠谿底霜雪寒问如何是西来密旨师云昨日有人从东土来进云人人有箇影子因甚踏不着师云为你脚跟不稳乃云干坤有象化育无私四序迁移玄枢不动截群机于未兆剔突团圞戢冥运于即化混融翚豁那边这畔无可不可若隐若显体用全彰更须把住牢关凝然湛寂滴水滴冻佛祖觑捕无门人天难以措足便好放开线道一阳来复匝地普天然虽如是把住则且置放开时又作么生昨夜面南看北斗梅花早报一枝春喝一喝下座谢监院暨两廊众耆旧上堂叙谢毕师复云两廊义重同监院远请山僧结胜缘佛事人情皆周备风抛瑞雪喜成团下座解制小参师以拄杖蓦击禅床云拈起千寻兔角杖敲开蓬户万重关莫将心意求玄会月落潭空碧玉寒复举教中道若有一人发真归元十方虚空悉皆消殒五祖演云若有一人发真归元十方虚空筑着磕着师拈云八面玲珑须是释迦老子通身手眼还他五祖禅师虽则同床各梦检点将来大似徐六担板兴善又且不然若有一人发真归元饥嗔饱喜闲坐困眠且道与他先德相去多少试检点看解上堂僧问把住牢关即不问放开一路事如何师云艹鞋狞似虎拄杖活如龙进云朝来门外千峰雪顷刻阳和当下消师云谁恁么道师乃云十方云集善哉良缘表里雍容当为何事结制共开炉同向无烟火冷灰忽豆爆三千世界簸粤自客岁孟冬暨望以至节届上元曲指从头数来看看九十日毕然而慎初护末原始要终首尾一如全无缝罅不参禅道佛法大家共乐无为当场夺取锦标直下心空及第虽然如是且道不结不解向上还有事也无乃竖拂子云天上有星皆拱北人间无水不朝东天童林野奇老和尚十周忌辰超凡知事领众设供上堂僧问初祖单传直指人心见性成佛今日兴善上堂摇唇鼓舌作么师云云生岭上月落澄潭进云打鼓弄琵琶相逢两作家秪如不动声色还辩得么师云三千里外少知音进云恁么则秦川八百狮子吼大地龙象尽皈依去也师云𠺗哩嘛哪乃云众微互一性相融通充塞古今隐显不二遂蓦竖拂子云大众还委悉么复作相云箇里若言有生有灭特地乖张或谓无欠无余转见漏逗直饶来不可抑去无所追犹未是向上巴鼻末后牢关何也不起灭尽定而现诸威仪不舍凡夫法而圆诸圣行如向这里荐得便见天童先师苟或未然下座至真前拈香两彩一赛上供竟指真云只这阐提老倒法门至恶遗殃不肖之子更毒极情证父攘羊道大谁当辨的机深不自忖量借没拈花正脉济宗一泒绵长电卷星驰兮滔天作略金声玉振兮掷地风光十󵊮晏寂天童坞四海雄涛泼太仓今者兴善幸逢作忌谨具苹蘩之仪聊申供养不为酬恩报德贵要整复颓纲遂召众云且道颓纲作么生整香爇一炉瞻九拜明月清风晓夜凉无际禅人生日请上堂久不陞堂显正宗药山之道有遗风淮南禅者勤伸请锦上添花又一重时当季夏末旬之初炎焚烁石燎空蒸郁流金鼎沸处处槐庭脱巾避暑人人启户挥麈寻凉伏火催诗蝉螀聒耳正恁么时薰风自南来掀翻父母未生前面目畏日从东出照彻见闻知觉根源即此会悟无生触境随缘不变所以僧问洞山寒暑到来如何回避山云何不向无寒暑处回避僧云如何是无寒暑处山云寒时寒杀阇黎热时热杀阇黎召大众云如向这里会得触境不昧性相圆融知恩报恩时时奉重苟或未然三冬向煖火九夏取风凉超凡知事领长安众居士设斋请上堂师云蝉声聒噪秋色离披月皎长空香飘丹桂明明生佛巳前了了见闻不昧古人从此打失鼻孔可惜而今寂寥山僧到这里固是分疏不下未识诸人以为何如试检点看击拂子下座中元日上堂金鎚影动宝剑光寒逼塞虚空贯通今古是以究一真而莫测极诸法以无余绝凡圣之名模出语默之径路性相平等神机活然所以昔有老宿一夏巳来并不为师僧说话有僧自叹云我只与么空过一夏不敢望和尚说佛法得闻正因二字也得老宿聊闻乃云阇黎莫𧬊速若论正因一字也无与么道了叩齿云适来无端不合与么道邻壁有老宿闻乃云好一釜羹被两颗鼠粪污却可谓本正则无正这二老宿虽则激浊扬清全体大用仔细看来也是泥里洗土块兴善一夏巳来四方云集竟不论正因及于有无但只饥来喫饭倦即打眠热则乘凉随缘自在虽然秪如一夏至今九十日圆满明得甚么边事突出虚空搏玅翅踏翻沧海起游龙长安大兴善寺语录终云峨喜禅师住风穴后录佛成道日上堂离娄有意徒使白浪滔天罔象无心明珠忽然在掌当机觌露本自圆成不落功动岂从外得所以吾佛世尊未离兜率巳降皇宫未出母胎度人巳毕然虽如是且道正觉山前腊月八夜睹明星豁然大悟又作么生以拂子划圆相云云收万里干坤净一点无私照古今师诞日若愚领众请上堂僧问钳鎚高举即不问铁树开花事如何师云地肥茄子大进云琼枝遶动天关转绿叶飘时地轴摇师云总不见些儿进云恁么则和盘托出增光彩普利人天镇斯时师云放汝三十棒乃云东风煖逐晚云轻满目晴光春色明嫩柳妍花红斗绿莺啼燕语话无生所以道欲识佛性义当观时节因缘时节若至其理自彰于此会得便见父母未生前面目了知当人本命元辰用处声色纯真举时干坤独露物物头头显示衲僧巴鼻尘尘剎剎摠是佛祖家风是以人天共本凡圣同元物我一如心境不二得非天地与我同根万物与我一体者耶喝一喝卓一卓下座上元解制小参南寻诸友可惜艹鞋绝学高流虚消岁月二途不步平地契交打点将来失却鼻孔且道作么生得恰好去良久云疑团扑破情何及诸见空时理莫穷南岳五台从去住桃红李白笑春风结制晚参尘劫来事只在如今如今不了更经尘劫乃召众云诸禅德且道作么生了去良久云还会么头顶天脚踏地三千里外绝淆讹眼见色耳闻声二六时中观自在处处壁立万仞头头不着纤埃百匝千重贯通今古这里见得何妨拖泥带水浑俗和光智照圆明全体独露虽然秪如云门大师道观世音菩萨将钱来买胡饼放下手元来却是馒头又作么生会蓦拈拄杖击禅床云当阳荐取来时路策转青藜信步归便下座上堂师云诸方十月十五结制风穴仲冬初一开炉虽则迟早不等也应柴炭俱储珍重挑灰弄火大家惜取眉须赢得一团和气随缘日用皆如云来同甘寂寞清贫快乐有余坐卧经行自适搬柴运水无拘校之朱门富贵林下道人迥殊遂左右顾众云且道林下道人有甚么长处踏翻关捩生涯别不愧堂堂大丈夫解制小参过去诸如来驾马休征忘功罢业坐治太平随声便喝现在诸菩萨戈甲随身开天辟地血战沙场便喝未来修学人各负良能皆呈玅手大家依样画葫芦便喝这一队汉若不遇山僧收伏将来几乎分疆裂界独守方隅割截虚空徒以自守然虽如是且道风穴这里四来禅众云水高流三冬告圆一期果满又作么生聻蓦竖拂子云陇头春逼梅抛玉溪上风催柳吐金喝一喝下座上元解期上堂师乃云一伙白面秃头虫问水寻山访性踪不在他方求住止却来风穴伴残冬荳腐馒头小米饭粗饱安然笑展容富贵满炉烧榾柮大家相向煖烘烘一团和气好消息几箇知音就里穷现成公案都不会妄想狐疑瞎用工黑山鬼窟排身入摸着根源两手空回首忽睹灯明佛放光动地泼天红乘时要赏元宵节打开布袋任渠侬遂以拂子敲空又击禅床云珰珰珰冬冬端儿下座上堂师乃以拂子作相云若向这里荐得便见父母未生前面目苟或未然牵枝引蔓再打葛藤去也钟鼓喧腾群生耸耳主宾酬唱海众翘勤不落声色见闻突出当人面目了无生住异灭会取本命元辰澄澄绝照法法圆明即此便见人天共本凡圣同源物我一如心境不二然虽如是且道如何是父母未生前一着万里风云寒色重纷纷雨雪战春光击拂子知还都寺含白书记圆蒲知客德安守贤侍者同向南方请大藏回上堂拈香祝圣罢敷座云开口成双橛无言落二三除却两头不居中道如有作家衲僧试出众道看僧问大藏法宝还有一口气转得也无师云问处甚分明进云佛说三藏法元为一切心若无一切心佛法向甚么处着师云是山皆有寺何处不为家进云大海波心瀑流不息师便打问若论此事眨上眉毛早巳错过如何有三藏十二部师蓦竖拄杖云速道进云犹转第二藏也师云你道第一藏看僧便喝师便打乃云原夫先圣于无量劫中勤苦受尽了悟真常所得祕要法门甚为稀有承无漏根力唱道鸡园腾芳鹫岭四十九󵊮三百余会鼓舌摇唇横挥竖抹谈说三藏一切修多罗教谓之建法幢立宗旨东流震旦西绍迦维衣被一切众生洞达群灵心府尽未来际永证菩提然虽如是且道此一段奇持因缘向甚处得来蓦竖拂子云要知尽从这里出何也岂不见道一切诸佛及诸佛法阿𧂭多罗三藐三菩提皆从此经出左右顾众云且道此经又从甚处出良久云还会么如其会得方知日用二六时中着衣喫饭阿屎放尿折旋俯仰俱是诸佛如来法藏三昧海脱或未然向第二义打之遶互相热瞒去也乃叙事毕复云秪如祖师道三世诸佛是奴婢一大藏教是涕唾又作么生碧天明月流光远大地江河入海长卓拄杖下座解制上堂师云时逢上元之际恰遇林下解制昨岁孟冬聚首看看九十日毕光阴迅速何凭于戏如驹过隙诸方浩浩谈禅风穴法无滋味搬柴远上高峰归来汗流嵴背脱粟饭与馒头一饱噇眠熟睡幸不见神见鬼依旧眉横鼻直满肚妄想纷飞尖斗量之不及大似雪点红炉究取了无巴鼻于此若解承当便是心空及第正漝么时大家念箇苏噜苏噜㗭唎㗭唎以拂子敲禅床云还委悉么信手击开不二门从君出入无回避修建水陆会众请上堂师云宏机普应正体湛然大用全提隐显莫测诸佛以此津济四生而慈心广被菩萨以此梯航九有而悲智圆明等闲收放纵横一段真归掌握神功如干坤之覆载化育若日月之照临光含万象无遗福庇群生有赖由是或现三头六臂摧伏魔军或示万别千差成就正觉难思玅德利物何穷所以道净法界身本无出没大悲愿力示现受生然虽如是且道法会告圆离苦得乐一句又作么生蓦拈拄杖卓云杖头雨雪无层数买得春光不用钱上堂雨霁春光艹木荣山花啼鸟话无生觉天风月成何事千载流芳化育清恁么则物物头头包含法界尘尘剎剎普现全身当机指作司南彻底了无向背正所谓净法界身本无出没大悲愿力示现受生便能巨辟重关单提独弄作人天之眼实佛祖之良模照用同时隐显自在然虽如是且不落夤缘一句作么生道心地不栽闲艹木满途荆棘绽莲华风问荅入室机缘元一问如何是先照后用师云运筹帏幄中决胜千里外进云如何是先用后照师云斫却月中桂清光倍更多进云如何是照用同时师云金翅噼海直取龙吞进云如何是照用不同时师云华山图蹟上潘阆倒骑驴僧问如何是清净法身师云东司筹子念摩诃僧云即是我师云这龌龊鬼僧问事存函盖合理应箭锋拄为甚么天倾东南地倾西北师云差之毫釐失之千里僧云某甲把断要津去也师云漏逗了也僧礼拜师与当头一蹋僧问三世诸佛不知有狸奴白牯却知有请问知有箇甚么师云吾常于此切僧云某甲为甚么不知师云汝喫粥了也未僧云喫了师云又道不知晚参师举僧问云门学人不起一念时还有过也无门云须弥山意旨如何超越元崄贯一云撼摇不动养心云撑天拄地参退师即一齐榜出法堂前乃鸣锣集众命三僧端容班立上位师便大展坐具将撑礼拜三僧俱惊怖回避师笑云将谓有险峻之机撑天拄地撼摇不动元来只如此便一齐掌退归方丈悟元率中隐微三僧挂搭次谢单师问云汝等是身进堂耶是心进堂耶僧俱无语师励声正色曰你们主人公也不曾带得来如何要到我这里住僧皆悚然班拜一齐胡跪师遂以拂子点云南无佛陀耶南无达摩耶南无僧伽耶复鸣指一下归方丈凌司李参师云莫便是十如居士么荅云是师即栏胸搊住云觌面相逢一句速道速道士茫然师云不是不是士云太卤莽生师云赚我来赚我来良久复问向闻居士留心箇中士云元不曾师云幸值不曾若曾三十棒一棒也不饶士云且道棒头有眼无眼师云山僧今日不打你在士云要且无下手处师云不知痛痒汉士无语问林我知藏依经解义三世佛冤离经一字即同废说且不即不离意旨如何林云特来礼拜和尚师云躲跟禅和林便拜师即打出晚参师垂问云适才达磨大师从少林来被赵州蓦面一指走入柏树子里去也汝等诸人作么生救取他出来众下语不契师云山僧救他去也便一齐掌退归方丈遂问侍者云大众救不得汝等试救看玄印近前作听势莲萼云苍天苍天慧生云相随来也师哂之僧求开示师云汝未进山门时头头顶住青天今进山门了步步蹋着实地僧云学人不会师云幸汝不会若会山僧即无藏身处问彻维那赵州道昨夜三更文殊普贤相打各与三十棒趁出且道是赏他是罚他彻云赏罚分明师云郑州出曹门彻才礼拜师即打出问福侍者明月在天影涵众水是甚么消息福云照天照地师云换却你眼睛福即抽身出方丈师云可怜生问玄印如何是一喝不作一喝用印云放和尚三十棒师云山僧过在甚么处印云再犯不容师云如何是一喝不作一喝用聻印拟议师云汝适才道过了也乃直打出问耕畬举一不得举二放过一着落在第二放过即不问且道一如何举畬无语师打出方丈问断峰如何是宾中主峰从东过西师云如何是主中宾峰又从西过东师云宾主相逢合谈何事峰便礼拜师便打出问玄默路逢达道人不将语默对将甚么对玄便喝师云不是达道人玄云那箇是道师便喝玄便礼拜师直打出问真副寺至道无难唯嫌拣择为甚咸底即喜淡底即厌真云少他一点不得师云是甚么人境界进云岳边顿落千山势海上消归万泒声便礼拜师便打师拈拄杖问均济云若唤作色塞却你眼卓云若唤作声塞却你耳不落声色你作么生道济便喝师云落声色了也济便抽身出方丈师随后便打问慧泉如何是佛殿里的如何是佛麻三斤如何是佛杖林山下竹筋鞭此三转语你道那一语亲慧竖拳云与这箇无二无别师云错慧便喝师云纳败阙汉慧云莫谤他好师打云却是你谤我问烟树声前荐得箭过新罗句后承当刻舟记剑不涉二途你作么生道树便礼拜师云躲跟汉树便喝师即打出师拈拄杖问僧云闻声悟道见色明心乃竖起云这箇是色那箇是心僧便拜师卓一卓云这箇是声那箇是道僧喝师云要知除去声色悟迷始得问慧生有一人在万丈枯井里不假寸绳作么生出得慧便喝师云恁么在金刚水际埋没了也慧抽身便出师随后便棒问虎堂二边不着中道不居你向甚么处安身立命堂便礼拜师云无地头汉堂便喝师便打出僧问如何是夺人不夺境师云临崖看浒眼特地一场愁僧云如何是夺境不夺人师云夜来风雨妒花落有谁知僧云如何是人境俱夺师云天子一怒伏尸万里僧云如何是人境俱不夺师云垂衣皇化野老讴歌问光明僧如何是你眼光僧指眼师云如何是你耳光僧指耳师云色身败坏时光在甚么处僧便礼拜师打云向这里照天照地去也问僧近离甚处僧云五台来师云文殊为你说甚么法僧云穿衣喫饭师云四大分散时穿喫箇甚么僧喝师云鼓粥饭气僧拟议师云裨贩菩萨者罪不容诛僧云应无所住而生其心未审是那箇心师云露也僧云在甚处师云没了也指极禅人领众同参师问近从那边过来极云杨山来师云杨山几时解制极云正月十五师遂举如意云你从结制以来脚跟下曾蹋着这箇么极拟议师便打复问参众适才错打这上座入地狱如箭射汝诸人还救得山僧么众无语师云既无人救得山僧自救去也以拄杖一齐打出一日僧呈偈师云汝那里讨来底僧云学人自作底师云木人骑马过西天且道那边有甚么事僧云特来请问和尚师以手指云过者边着僧即从西过东师云会么僧云不会师云是汝自作底为甚么不会乱统禅和便打出僧问灵苗瑞艹为甚么野父愁耘师云好事不如无僧云学人一拳打破虚空向甚么处藏身师云费力不少旵堂问唤作虚空则触不唤作虚空则背不触不背毕竟唤作甚么师云合取两片皮空才拟议师拈棒直打出方丈净白问大地无寸土学人从甚么处来师云你即今在甚么处白便喝师云胡喝乱喝白无语师便打萧居士求开示师乃敲禅床云会么士云不会师云若不会山僧更与下箇註脚遂遶禅床一匝士云某甲亦随和尚一步步去师云狮子咬人韩卢逐块师与观察山惠嶪张公茶话次公曰若论箇中事本自现成到这里吾为甚么不知师曰不知者即良知也盖无知而无所不知耳但能一念回光体会源头明白则道无不在矣故曰一阴一阳之谓道继之者善也成之者性也仁者见之谓之仁智者见之谓之智百姓日用而不知故君子之道鲜矣公曰吾固不知请师指教师曰檀越贵姓公曰贱姓张师曰居士元来却知公乃快然肯首师曰三千里外绝淆讹师一日因侍御李公偕内翰松谷张公相访坐喜公池李曰学生为此事不明今特参承座下请师不倦垂诲师举起如意曰会么李曰不会师曰觌面相呈为甚么不会李曰然隐微之妙理未足以声色形容也师曰檀越高论略违贵教之本旨李曰何谓耶师曰不见道潜虽伏矣亦孔之昭乎李曰如何即是张曰据吾所见则无处不是师曰是箇甚么张乃顾李公相笑师曰眼眼相觑此事竟不致于隐讳矣李曰如何下手师即与二公长揖而别湛然禅人请益云诸佛智慧甚深无量其智慧门难解难入一切声闻辟支佛所不能知乞和尚方便开示师云诸佛智慧者即当人之自性也何远乎哉此性囫囵无缝罅收放绝行藏正所谓绝是非之端超思议之表得非甚深无量者耶才作与么见解则不能入不能知耳所以道无门即解脱之门无路乃道人之路备矣故日昨与公相见时山僧即问大德向来高隐何处公荅曰牛家集吉祥菴山僧曰业何所为公荅曰凡有往来者随分结缘山僧曰忽然撞着箇铜头銕额汉来汝作么生管待公彼时无对就向这里若透得去可谓功不浪施其或未然更与拈出箇事元来无状名岂能诠註论疏亲头头应用无亏缺处处纵横本现成隐显翛然从去住高低豁尔绝危平芥中元纳须弥在莫谓须弥纳芥身拈古举世尊初生一手指天一手指地周行七步目顾四方云天上天下唯吾独尊后云门云我当时若见一棒打杀与狗子喫贵图天太平拈云世尊不解覆藏惹得云门眼热举世尊于灵山会上拈花独迦叶微笑拈云世尊具拏龙之手迦叶有陷虎之机然虽父为子隐子为父隐要且谩他百万人天一点不得举世尊临涅槃时以手摩胸告众云汝等善观吾紫磨金色之身瞻仰取足无令后悔时人天百万悉皆领悟拈云这老倒一生出乖露丑抵死犹自不知羞当时若遇山僧在会便乃和声推倒喝散大众免致累及这一伙堕在声色里直至如今出不得举世尊因外道手握活雀儿问云为死为活世尊以足跨门限云你道我欲出欲入拈云世尊被外道一问至今出入不得外道被世尊一擒便乃收放莫由有人救得这两箇汉便请下一转语举殃崛托钵至一长者家其家妇人正值产难子母未分长者云瞿昙弟子汝为至圣当有何法能免产难殃崛语长者云我乍入道未知此法待我回问世尊却来相报及返具事白佛佛告殃崛汝速去报言我自从贤圣法来未曾杀生殃崛奉佛语即往告之其妇得闻即免产难拈云殃崛回问世尊往来辛苦妇闻当下分娩母子一双且道我自贤圣法来未曾杀生又且如何话会水向石边流出冷风从花里过来香举文殊三处过夏因缘尊宿云好一搥又却放过甘作小乘拈云尊宿与么道只见锥头利不见凿头方殊不知不因渔父引争得见波涛举香严初开法沩山令人送书并拄杖至严接得便哭苍天苍天僧云和尚为甚如此师云秪为春行秋令拈云沩山送拄杖兵随印转香严接得便哭将逐符行且道春行秋令意旨如何舌头无骨举法眼示众云这里聚集少时为上座僧堂里这里聚集少时为上座三门头这里聚集少时为上座寮舍里为复说上座过别有道理会下有数尊宿对一人云诸佛出世也有这箇方便一人云今日离章义一人云你道他为人在甚么处一人云点灯等上座多时也一人云甚么处聚集来拈云法眼老汉只顾掩耳偷铃殊不知傍观者哂诸尊宿虽则孟春犹寒仲夏毒热简点将来尽是随搂擞汉且道普济又作么生烟雨盗将山色去溪风送出水声来举南泉云文殊普贤昨夜三更相打每人与二十棒趁出了也赵州云和尚棒教阿谁喫泉云王老师过在甚么处州乃作礼拈云南泉问罪依赃赵州据款结案若到风穴门下教他自领出去何故罪不重科举疏山因院主造塔毕来白山山云汝将多少钱与匠人主云一切在和尚山云为将三文钱与匠人为将两文钱与匠人为将一文钱与匠人若道得与吾亲造塔主无语后举侣大岭岭云还有人道得么主云未有人道得岭云汝回举侣疏山道大岭云若将三文钱与匠人和尚今生决定不得塔若将两文钱与匠人和尚与匠人共垂一只手若将一文钱与匠人累他匠人眉须堕落主回举侣疏山山具威仪望大岭礼拜叹云大岭古佛放光射至此间虽然如是也是腊月莲花大岭后闻此语云我恁么道也是龟毛长数丈拈云院主虽与造塔劳而无功疏山不解还钱徒为算数当时若是风穴待问汝将多少钱与匠人向他道分文不直不唯绝累大岭不了抑免疏山尸骸遍地然虽如是且腊月莲花龟毛长数丈又作么生蜗牛头角两丫叉举马祖因僧问离四句绝百非请师直指西来意祖云我今日劳倦不能为汝说问取智藏去公案拈云诸方尽谓这僧错过马师父子枉费自家艹鞋殊不知马师父子鼻孔俱落在这僧手里具眼者试辨看举赵州因僧问皓月当空时如何州云犹是阶下汉僧云请师接上阶州云月落后相见拈云透生死关方能高超物表秉杀活剑始可接物利生这僧若不遇赵州一向扶篱摸壁带锁担枷然虽如是且道月落后又作么生相见水归大海波涛净云到苍梧气象闲举沩山坐次仰山从方丈前过山云若是百丈先师子须喫痛棒始得仰云今日事作么生山云合取两片皮有分仰云此恩难报山云非子不才老僧󵊮迈仰云今日亲见百丈师翁山云向甚么句中见先师仰云不道见只是无别山云始终作家拈云沩仰父子可谓动絃别曲叶落知秋线去丝来机轮活脱当此之际且作么生是他得见百丈师翁处野色更无山隔断天光直与水相通举长生问灵云混沌未分时如何灵云露柱怀胎生云分后如何灵云如片云点太清生云未审太清还受点也无灵不对生云恁么则含生不来也灵亦不对生云直得纯清绝点时如何灵曰犹是真常流注生云如何是真常流注灵曰侣镜常明生云未审向上还有事也无灵曰有生云如何是向上事灵曰打破镜来与子相见拈云长生玄关深锁灵云八字打开直得古今洞明纤尘不隔然虽如此犹未是向上巴鼻在且作么生是向上巴鼻路远夜长休把火大家吹灭暗中行举南泉示众云法身还具四大不有人道得与他一腰裈道吾云性地非空空非性地此是地大三大亦然泉不违前语与裈一腰拈云南泉虽则不食前言要且不是好心道吾赢得一腰裈竟不知着贼风穴当时若在但道请和尚归方丈喫茶不唯契他南泉亦免互相钝置举五祖因僧问一大藏教是箇切脚未审切箇甚么字祖云钵罗孃拈云这僧切脚颇真其奈五祖还字未的却把音和之门切作麻韵不定风穴又且不然一大藏教是箇切脚未审切箇甚么字噼嵴便棒何谓如此岂不见道有声韵中直取见形篇内活拏举国师三唤侍者三应师云将谓吾辜负汝却是汝辜负吾拈云国师三唤竹影扫阶尘不动侍者三应月穿潭底水无痕且道负汝负吾又作么生啼得血流无用处不如缄口过残春举天皇因龙潭问某甲自来不蒙指示心要皇云自汝到来未尝不指示汝心要潭云何处指示皇云汝擎茶来吾与汝接汝行食来吾与汝受汝和南时吾便低头何处不指示汝心要潭伫思间皇云直下便见拟思即差潭当下有省复问如何保任皇云任性逍遥随缘自在但尽凡情别无圣解拈云天皇虽有打破虚空底钳鎚且无补缀阴阳底针线只今若问风穴如何保任即唤云阇黎待伊应喏向道归堂喫茶去举芙蓉楷侍投子游园子度拄杖与楷楷便随行子云理合与么楷云与和尚提鞋挈杖不为分外子云有同行在楷云那一人不受教子休去至晚问楷早来说话未尽在楷云请和尚举子云卯生日戌生月楷即点灯来子云汝上来下去总不徒然楷云在和尚左右理合如此子云奴儿婢子谁家屋里无楷云和尚󵊮尊缺他不可子云得与么殷勤楷云报恩有分拈云明投暗合玉转珠回宾主和同不无洞达然则曹洞门下足可观光若据临济儿孙麤硬拄杖未肯放过在何也那边不住空王殿争肯耘田向日轮举神藏示众云知而无知不是无知而说无知南泉云与么依师道始得一半黄檗运云不是南泉驳他要圆前话拈云泼油救火浑闲事雪上加霜愁杀人举药山坐次有僧问云兀兀地思量箇甚么山云思量箇不思量底僧云不思量底如何思量山云非思量拈云大小药山被这僧拶着直至如今转身不得举九峰希广禅师首谒云盖智乃问兴化打克宾意旨如何智下禅床展两手吐舌示之希打一坐具智云此是风力所转又问石霜琳琳云你意作么生希又打一坐具琳云好一坐具祗是不知落处又问真净净云你意作么生希又打一坐具净云他打你也打希于言下大悟拈云九峰虽则三度令行到底不知坐具落处真净道他打你也打正是金鋀莫辨玉石难分且道即今还有辨得出底么若辨得出生陷无间地岳其或未然鹤有九皋难翥翼马无千里谩追风举西院思明禅师问保寿云蹋破化城来时如何寿云不斩死汉院云斩寿便打院连道十声斩寿连声打十棒趁出复云适来这僧将赤肉抵他干棒有甚么死急次有僧云某甲启和尚问话底僧在大觉处来两人同参在这里见解总与么恐巳后委悉和尚法道须是趁出二人若不趁出巳后难得人承嗣寿便趁出陈白这僧拈云西院纵然蹋破化城要且脚跟未得点地保寿虽则不斩死汉早巳血溅梵天只如趁出陈白这僧意作么生韬略双全多意气安南塞北一齐收举翠微无学禅师因龙牙问自到和尚法席每每上堂不蒙一法示诲意在于何微云嫌箇甚么牙后又问洞山山云争怪得老僧后又问法眼眼云祖师来也雪窦云两箇汉被这僧穿却唯有法眼与他同参拈云雪窦老汉秪具一只眼只知两箇汉被这僧穿却殊不知这僧被法眼穿却举大慧拈竹篦问僧云唤作竹篦则触不唤作竹篦则背不得有语不得无语速道速道僧云瓮里怕走却鳖那慧下禅床擒住云此是谁语速道僧云实不敢相谩是竹菴和尚教某甲恁么道慧连打数棒云分明举侣诸方拈云大慧奋狮子之威狞验破群狐肝胆这僧不合传言送语甘代别人喫棒棒虽喫了还知大慧老人为人处也未举双峰禅师示众云进一步即迷理退一步即失事饶你一向兀然立又同无情时有僧问如何得不同无情峰云动转施为僧云如何得不迷理失事去峰云进一步退一步僧便作礼峰云向来有人与么会老僧不肯伊僧云请师直指峰便打出拈云双峰与么施设可谓八面玲珑十方自在秪如末后一机还有知他落处底么从前汗马无人识只要重论盖代功举本仁示众云寻常不欲向声前色后鼓弄人家男女何故且声不是声色不是色时有僧问如何是声不是声仁云唤作色得么僧云如何是色不是色仁云唤作声得么僧作礼仁云且道为汝说荅汝话若人辨得有箇入处拈云大小本仁只有湛水之波且无滔天之浪如何是声不是声枯木鸣寒鸟空山啼夜猿如何是色不是色红入桃花嫩青归柳陌新若人向这里辨得与你一緉艹鞋举汾阳无业禅师云若有一丝毫头凡圣情念未尽入驴胎马腹里去白云端云直饶一丝毫头凡圣情念顿尽亦未免入驴胎马腹里去瞎汉但恁么会拈云识得汾阳坐杀阇黎识得白云走杀阇黎直饶你纵横十字圆转一机总是驴胎马腹里汉毕竟如何闲把一枝无孔笛夜深吹过汨罗弯举风穴沼在郢州衙内陞座云祖师心印状似銕牛之机去即印住住即印破只如不去不住印即是不印即是时有卢陂长老出问某甲有銕牛之机请师不搭印穴云惯钓鲸鲵沉巨浸却嗟蛙步𩥇泥沙陂伫恩穴喝云长老何不进语陂拟议穴打一拂子云还记得话头么试举看陂拟开口穴又打一拂子牧主云佛法元来与王法一般穴云太守见箇甚么道理牧主云当断不断返招其乱穴便下座拈云沼祖虽是高提祖印纵夺当机简点将来翻成钝置当时待伊问某甲有銕牛之机请师不搭印便与连棒打出不唯不被牧主看破亦免千古之下遭人简点举深明二上座一日同行见捕鱼忽一鱼跳出网深云俊哉一似箇衲僧相似明云何似当初不入网好深云明兄犹欠悟在明行三十里方省拈云有般汉商量道这二上座一人附物显理一人色前不物可谓同时应用各得其宜与么见解苦哉苦哉殊不知正似棋逢敌手琴遇知音既然如是因甚三十里后方省还会么依俙似曲才堪听又被风吹别调中举青原思问六祖当何所务即不落阶级祖云汝曾作甚么来思云圣谛亦不为祖云落何阶级思云圣谛尚不为何阶级之有祖深契之拈云这二老汉前不搆村后不迭店举夹山参船子子问垂丝千尺意在深潭离钩三寸子何不道山拟开口子便打山落水才出又打云道道山拟开口子又打山豁然大悟乃点头三下子云竿头丝线从君弄不犯清波意自殊山遂进问抛纶掷钓师意如何子云丝悬渌水浮定有无之意速道速道山云语带玄而无路舌头谈而不谈子云钓尽江波金鳞始遇山乃掩耳子云如是如是拈云噼口一桡全机丧尽点头三下有理难伸还知藏身处没踪迹没踪迹处莫藏身底么乃靠拄杖云月天云度山头影江国风生水面寒举凌行婆问浮杯尽力道不得底句分付阿谁杯云浮杯无剩语婆云未到浮杯不妨疑着杯云更有长处不妨拈出婆歛手哭云苍天中更添怨苦杯无语婆云语不知偏正理不识倒邪为人则祸生后有僧举似南泉泉云苦哉浮杯被这老婆摧折一上婆闻得笑云王老师犹少机关在时有幽州澄一禅客诣婆乃问南泉为甚少机关婆哭云可悲可痛澄一罔措婆云会么一合掌而立婆云跂死禅和如麻似粟后澄一举似赵州州云我若见这臭老婆问教伊口哑一云未审和尚作么生问伊州便打一云为甚却打某甲州云似这般跂死禅和不打更待何时婆闻却云赵州合喫婆手中棒州闻得笑云可悲可痛婆闻乃叹云赵州眼光烁破四天下州闻得令人去问云如何是赵州眼婆乃竖起拳僧回举似赵州州乃有颂与婆云当机觌面提觌面当机疾报尔凌行婆哭声何得失婆有颂荅云哭声师巳晓巳晓复谁知当时摩竭令几丧目前机拈云浮杯无语可谓头正尾正凌婆不知天色徒怪风云南泉父子虽则善识机宜正眼看来未出老婆见解风穴或有人问尽力道不得底句分付阿谁对曰待我驴󵊮有箇悟处即向你道管取闻者尽皆翘望举都尉李文和公公主贵降命三大宗师同日陞座末后叶县横拄杖就膝上拗作两截便下座尉云作家宗师手段终别县云都尉也不得无过拈云叶县做处迥别都尉见得分明未审过在甚处若人辨得出罪犯弥天共或未然也不得无过举雪峰示众云望州亭与汝相见了也乌石岭与汝相见了也僧堂前与汝相见了也保福问鹅湖僧堂前相见且置望州亭乌石岭甚么处相见鹅湖骤步归方丈保福入禅堂拈云这一伙卖私盐汉有甚凭据举南院因僧问从上古人见不尽处师还见也无院云握发吐餐人不顾满朝尽道好周公僧向口上打院云道者太煞瞎僧云有恁么瞎老汉恁么道院便打拈云这僧险似天关南院平如镜面若据从上古人见不尽处二人俱未敢觑着何故聻瞎举芭蕉示众云你有拄杖子我与你拄杖子你无拄杖子我夺却拄杖子拈云用尽自巳心笑破他人口你有拄杖子我与你拄杖子画蛇添足你无拄杖子我夺却你拄杖子龟背刮毛既然如此且作么生是你拄杖子咄举云门上堂大众集定是大过患仔细简点众无对门代云不用别人拈云抱薪救火徒自烧身举庞居士问马大师不与万法为侣者是甚么人大师云待汝一口吸尽西江水即向汝道拈云庞公无处合伴马祖觅箇还稀直至如今孤凄冷淡风穴则不然不与万法为侣者是甚么人泣露千般艹吟风一样松向这里见得便见古人落处脱或不然待汝一口吸尽西江水即向你道举昔有一僧亲近一老宿甚勤宿每见来即挥手曰未在未在且去如是经久其僧中夜思惟曰并不蒙一言开示秪管道我未在教我怎生奈何思量来思量去忽然省得欢喜无量至明日上去见老宿宿见来便点头曰是也是也拈云这老宿只有顺水推舟之作且无抽钉拔楔之能我此间若有来者即点头云是也是也待伊忽然省得欢喜时便挥手曰未在未在且道与古人是同是别举玄沙上堂众集遂将拄杖一时趁下却回向侍者道我今作得一解险入地狱如箭射侍者云喜得和尚再复人身翠巖芝云大小玄沙前不搆村后不迭店且作么生道得出身之路拈云钩在不疑之地举盘山垂语云若言即心是佛今时未入玄微若言非心非佛亦未是指宗极则拈云大小盘山只知收拾鼻孔不觉裂破舌头举云门示众云天地之内宇宙之间中有一宝秪在形山拈灯笼向佛殿里将三门来灯笼上作么生自代云逐物意移拈云截得他人脚跟失却自巳鼻孔举干峰示众云举一不得举二放过一着落在第二云门出众曰昨日有人从天台来却往径山去拈云干峰头上是天云门脚下是地虽则函盖干坤各与三十楖栗忽有箇傍不甘底出来道和尚恁么盲加瞎棒亦好与三十楖栗知我罪我我何辞焉举云门一日举有为无三世无为有三世有为是断灭法何处得三世无为有三世不是守寂灭处法拈云动则埋根千丈不动则当处生苗咄是何言欤举干峰因僧问十方薄伽梵一路涅槃门未审路头在甚么处峰以拄杖划一划云在这里僧又问云门门拈起扇子云扇子𨁝跳上三十三天筑着帝释鼻孔东海鲤鱼打一棒雨似盆倾会么拈云干峰曲不藏直云门直不藏曲然而曲直不同大都路头不别忽有人问如何是不别底路头但向道漆桶参堂去举云门一日行次以拄杖打露柱一下云甚么处来自云西天来复云来这里作甚么自云说佛法乃喝云欺我唐土人又以拄杖子打一下便行拈云笑杀傍观举太史黄庭坚一日参黄龙心禅师求入道捷径心云秪如仲尼道二三子以我为隐乎吾无隐乎尔太史寻常如何理论史拟对心云不是不是史迷闷不巳一日侍心山行桂花盛开心云闻桂花香么史云闻心云吾无隐乎尔史遂有省拈云黄太史好箇孃生鼻孔却被黄龙和尚高高挂在木樨树上直至而今风吹日炙举法华经云大通智胜佛十劫坐道场佛法不现前不得成佛道拈云幸自无疮勿伤之也举南泉翫月次赵州指月云几时得似恁么泉云王老师二十󵊮前曾恁么来州云只今作么生泉便归方丈拈云昭昭而溢目腾辉何假神通之显现晃晃而无尘不透岂劳玅辨之敷扬翫时既不容取次观光鑑处那许安排着彩且风流公子翫赏佳人到此又作么生着眼絃绝声消人去后高山流水至如今举三圣然禅师参德山才展坐具山云不用展炊单我这里无残羹馊饭然云赖遇无设有亦无着处山便打然接住推倒向禅床上山大笑然哭苍天出去拈云苟子之不欲虽赏之不窃举茱萸因赵州上法堂东觑西觑萸乃问作甚么州云探水萸云我这里一滴也无探箇甚么州遂将拄杖靠壁而出拈云赵州虽解探水要且不识浅深茱萸一滴也无早巳没头浸却还知赵州靠拄杖而出么唵㗭唎苏啰萨诃举云门示众云你若实未得箇入处三世诸佛在你脚跟下一大藏教在你舌头上且向葛藤处会取圆悟云崇宁土上加泥敢道直得沩山水牯触杀东海鲤鱼陜府銕牛吞却嘉州大象拈云俊哉若非崇宁放出沩山水牯趁起陜府銕牛蹋碎云门葛藤天下衲僧几被系绊到驴󵊮未有自由分举曹山云莫行心处路不挂本来衣何须正恁么切忌未生时拈云当门切莫栽荆棘后代儿孙惹着衣举普化居常入市振铎云明头来明头打暗头来暗头打四方八而来旋风打虚空来连架打一日临济令僧捉住云总不恁么来时如何化托开云来日大悲院里有斋僧回举侣济济云我从来疑着这汉拈云普化好箇无孔銕鎚被临济一拶百杂碎是汝诸人还知落处么举修山主云是柱不见柱非柱不见柱是非巳去了是非里荐取拈云风穴当时若见便呵呵大笑管使修山主羞惭无地颂古世尊摩胸告众霜严岁尽冷沉沉万象无声卧冻云总使春光能入目看来何侣旧󵊮春举云门上堂大众集定是大过患仔细简点众无对自代云不用别人可怜罪重觅根源眼底生涯望得穿回首夕阳何处是捶胸还自哭苍天举九峰因僧问十二时中如何合道峰曰无心合道僧曰毕竟如何峰曰土上觅泥由自可波中求水实堪悲青山如画势参差看到黄昏睡巳迟一夜西风吹古木天明满地拾柴枝举盘山示众三界无法何处求心四大本空佛依何住璇玑不动寂尔无言觌面相呈更无余事珍重江上渔翁把钓垂生涯随处不须归夜深月下眠清梦风压轻云贴水飞女子出定一亘长空雨霁时绿杨深处卧闲貍数声啼鸟惊回梦流水青山信不移善财採药信手拈来药味全不同甘艹与黄连文殊用处多灵验一剂沾唇百病痊二祖断臂好肉无疮莫去剜少林立雪也无端直饶觅得安心法徒使孃生一臂残临济入门便喝不打诸方口鼓禅深居丈室有威权相逢拈出吹毛剑几箇如今性命全临济三顿棒雷轰电掣雨如倾锦鲤连遭点额频跃过禹门三汲浪翻江搅海动干坤赵州访二庵主等闲拽杖过山腰问柳寻花一样娇无限春光俱蹋碎归来始觉自身劳黄檗因裴相国托佛求安名不知何姓觅安名蓦地当头唤一声八字打开全体露至今无处可藏身南泉因陆亘大夫举天地同根话春到人间艹木知桃红柳绿尽同时刘郎一去春归也徒使游蜂恋旧枝雪峰示众云南山有一条鳖鼻蛇无端放出赤班蛇头角峥嵘气宇奢独有韶阳弄得活满堂遭害奈何他南岳让参曹溪甚么物兮恁么来空到曹溪走一回六载依然呈旧面灯笼露柱笑咍咍典化打克宾聚首相逢几度春一朝分袂过西秦临行更赠一盃酒此去从教忆故人楞严经云若同见者名为见吾吾不见时何不见吾不见之处若见不见自然非彼不见之相若不见吾不见之地自然非物云何非汝明历历黑漫漫见兮不见两头关须知结角罗纹处莫把封皮作信看诸可还者自然非汝不汝还者非汝而谁不汝还兮是甚么桂轮孤朗映山河寒光乍见沉西壁时复东峰挂薜萝七处微心微心心不遂七处无巴鼻带累老瞿昙脚跟未点地八还辨见老农浪迹江湖外买卖经营竟不赊货利一朝花费了归来仍作旧生涯经首题癶字造化虚含天地周春归艹木蔚绸缪浓烟澹抹风光美啼鸟一声山更幽圆觉经一切障碍即究竟觉丹炉谁识矿中金粪扫堆头色转新巨海翻波波即水应知笑脸是愁人金刚经应如是住如是降伏其心等闲无事引壶觞爱学陶公兴趣长自酌自吟还自醉从教披发乐清狂应无所住而生其心翠竹苍烟衬钓矶乘闲兀坐浑忘机万里寒光怜月白夜深无睡露侵衣华严经菩萨以菩提心为家以如理修行为家法绿杨堪系五湖舟袖拂东风上酒楼试把琴书从性乐相将花下醉时休赞偈大悲观世音赞碧玉岩前风月清蒲团谁道等闲身白云淡荡兮或舒或卷瞻仰取足兮离相离名要见圆通真面目五更鸡唱一声声紫竹观音怪石孤云紫竹丛笑看鹦鹉下长空善财参遍无寻处莫在渠侬耳窍中慈悲愿海度生切极尽神通施玅诀随类现形要逗机寻声救苦令欣悦竹间奏籁洞圆闻石上观心悟未彻莫怪相逢痛下锥阿谁教你到风穴过海观音慈航倒驾一枝莲浩渺洪波势拍天听罢潮音谁识我善财眼底独週圆达磨亲对梁王道箇不识摘芦过江无处回避咦少林面壁绝追攀杨子江心波浪急布袋和尚可怜落魄长汀老一袋深藏万物稠摊向街头人不识依前骨董自家收幻有老和尚坐断禹门丰神浩荡月皎长空光吞群象海印圆明何物可况盖古通今超情越量咄你是阿谁笑指山横一抹烟鹧鸪啼处林花放密云老和尚龙池嫡子临济远孙心麤胆大凌篾宗乘披三玄戈甲具四种主宾握金刚王宝剑截断衲子命根道大德备而杀佛杀祖义绝情忘而知恩报恩踢倒百亿须弥直使纤尘不立吸尽大千剎海必也涓滴无存擉瞎顶门正法眼只将这箇继传灯老倒从来用不臧生涯曾做卖樵郎铜棺尽把家珍丧太白光分灯燄长六处红炉烹佛祖一条拄杖作津梁韬光拂袖通玄顶声价人间万古扬咄哉者老贼造一阐提业捉败老龙池截断曹溪脉高据天童山走杀阎浮客无论佛与祖棒下咸勦绝只此结冤雠儿孙恨不彻恨不彻万古英风威凛烈林野老和尚天童和尚气压诸方横抽宝剑虎坐堂皇干戈未动魔佛自降等慈广被而当道惯栽荆棘方便为本而过桥折却桥梁可怜这般去就尽是阐提心肠俺曾错礼三拜冤深悔恨难忘而今据款都结案狮子翻身何处藏兔角拄杖龟毛拂子杀活全彰谁合知委道是本师和尚驴头不对马觜若论此箇元非更乃弃波求水当阳坐断淆讹明月清风未巳不肖拜手赞扬句句骂入骨髓严仪自若转威光瞻者趑趄畏近傍不在空王闲挂钖特于末法整隤纲离微尽向棒头灭魔佛全归喝下亡没兴当󵊮遭毒手至今遗恨沸如汤送海峰侍者箇中之事了无多佛祖由来没奈何四十九󵊮苦饶舌末后拈花当得么逢人面壁兮天高地厚断臂安心兮海阔山遥曹溪波浪如相侣及至鸟窠吹布毛赵州斗劣不斗胜马祖磨砖要作镜打车打牛枉徒劳即心即佛休错认德山棒如雨点临济喝侣雷奔历代敲床竖拂到底难满穷坑国师唿唤而趁出吾不辜汝汝负吾会得两口无一舌笑倒东壁挂葫芦挑囊负钵兮胸中忙侣火三登九上兮脚板熘如烟半夜鳌山轻一拶可怜矢上更加尖假饶极尽心力谁能为伊雪屈啬夫老子愧愚鲁兀坐虚堂窥今古柱础禅者来扣关风穴龙池德云山巾缾左右勤朝夕两眼枯干觑不极嗔拳热喝是良模喫着棒头血滴滴才方蹋步哆哆和和肚里便见肯肯可可蝉声砌叶秋水寒偶来辞我下南参长歌相送三五丈短颂赠行七八篇大千剎海钵盂里百亿须弥拄杖前筑破脚指知痛处归来还我艹鞋钱参禅偈心源未透被谁谩历劫徒劳受苦酸若向外边寻了达终于箇里不相干万缘放荡宜先觉一念回光彻底看拶碎虚空无背面圆明寂照绝遮阑华山寺次大州赵内阁壁间韵碧月光摇觉海中呈桡舞棹乐渔翁分身化物头头别撒手归家处处同雷语电机驱衲子月钩云饵钓狞龙相逢点破箇中事绿水青山几万重崇祯庚辰春江安次破山老人题蟠龙寺韵蟠龙镇静澄渊卧彻底深藏伏爪牙特地鸣雷迅浪远翛然掣电吼云赊为霖苏亢山川秀骧首珠含宇宙霞宛转优游随隐显禹门终不宿桃花次本师天台山居韵云埋绝顶几经霜懒与时流较短长秋至但观黄叶落春来唯觉白花香罢游猿止洞中卧争食禽喧岭外狂独贵山居闲我老从他尘世利名忙寄迹玄峰几度霜清贫寂寞道风长生涯全在䦆头稳饮啄须凭脱粟香岭上桃花含雨绽涧边柳絮趁风狂痴猿捉月真堪笑屡见谿西探水忙正阳题观音阁赠冉次斋画栋飞檐耸碧空吞云吐月且玲珑当󵊮指出凭仙梵此日拈来贵冉公清磬落淮澄觉浪洪钟匝郭启圆通大悲愿海寻声普万古嗣源渺莫穷赠别悦可兄住广化自来聚首度寒霜遂把麟湖水共尝帆饱春风归岸疾诗成别恨咏愁长莺声送客欢犹戚花色迎人笑且香惟羡武林江畔永垂纶千尺钓沧浪春日感怀寰中造化自天钧举目遥看景色新诗兴搜空千种绪摅怀拨动一腔神不怜握发遗风寂惟笑牵车逐队频翻忆当󵊮曳尾者濮边赢得箇闲身白兔亭和刘明府韵觉海舣舟挂古帆鲸涛捷岸宿芦巖倦眠枕橹连云卧渴饮持杯带月馋日丽雪消山卸甲霜严冰结水添衫纵横收放渠侬委脱略悠悠任圣凡荅用梅郭公游风穴题大悲泉原韵兼呈剌史金翁断云飞白万山幽静对方塘涌碧流夜浸寒光鱼噉月晓澄旭日雁惊秋徘徊酌酒歌狂快览胜抛诗笑语浮泉到汝南堪洗耳清声千载振瀛洲次复伊阳孙邑侯原韵天公推月照吾庐笑见文光大丈夫可谓圣贤存至道应知鸾凤隐苍梧丹心此日恢皇化赤手当󵊮捋虎须像法干城稽戍作祖堂深沐鑑冰壶栖真留别诸兄一笻廿载为餐风蹋破忙鞋路巳穷决择水中拈皓月参寻镜里叩师容生涯愧莫千人世佛法惭无到巳躬收拾云归山岳静从教月映海涛空宿盛泽圆明寺梵剎虽将尘俗分五更鸡唱隔溪闻庭前水碧湖招月户外林深树挂云地接南邦连北郭桥通西舍与东邻杖藜暂憩全宾主玉烛高烧继夕曛秀水岁暮述怀法社梅闲意最殷笑谈犹自喜同群巴江入梦情难剪吴岳高怀畅未分满目风尘随腊尽半生心绪带松焚从前底事因除遣庭际惟留几树云初春天台送别云将兄数载逢缘信惬中偶然相送话东风梅花带雪初兢蕊桃萼含春未吐红愁听松涛鸣不彻忍看云篆袅无穷此回分袂江山阔何日遥天得便鸿登白枫山观海玉削危峦拟接天云霞淡盪自萧然峰头极目海涯阔物外忘机胸次闲巖桂风飘香触梦井梧月照影筛泉几回逸兴频携策一度登临一度欢游天台石梁桥昙花殿阁隐深谿万景新奇动客窥桥自天然跨涧迥泉因地峻泻巖危轮囷松竹吟风舞历乱藤花带露垂五百高人坡下望三更待月赏犹迟顺治戊戌春同侍御直愚李公太史蕙嶪张公二居士坐大慈泉共谈向上一事快甚乃就流泉开喜公池遂成一律以志其事汝海玄渊一脉真崖廊漏逗响清新苍凉山色堪行乐澹碧溪光玅入神世虑消磨闲日月林泉依约澡风尘剧谈笑别儒宗后千载池空冷照人寿金剌史五钟翁二月和风开寿域干坤无处不春光千秋松柏生灵运满座衣冠拜玉堂唯觉新民忠报国那知勤政发凌霜紫纶不独乔迁禄更喜蓬壶化日长秋日和原韵赠送孙明府南归杖藜久掷白云隈懒尚情缘万事灰道契摅怀频款笑秋光引兴上崔嵬畏闻汝北吟归韵喜见江南共举杯格外盘桓无次第麤言细语若奔雷次原韵贺定州王剌史睡魔初觉白云边偶接瑶章感数󵊮加秩二千弘善政搏风九万仗金仙汝阳卧辙愁遮马定水呈挠笑待舡指日紫宸飞凤诏传灯增照有生缘迟司马拉阮叶二邑侯以诗见访次原韵奉贺动地秋光飞驳啼诸侯来自颍归西随题次韵诗情健白荡风狂笑语低褒德巳闻颁紫诏登高犹喜荷青藜超迁补衮调羹日记共山僧过虎溪寿西安杨府尊云从汝岳共盘桓剧笑宗雷治政宽名覆金瓯为宰相化隆庶子颂仁欢初承福护缘非浅再接光仪觉倍难海屋添筹银汉阔频分八水遶长安次复罗山尚居士原韵书债酬完可罢参风云撩起卧龙憨胸中有义文千箧眼底无私佛一龛玅道虚玄唯自得大功不宰倩谁勘将来坐听盐梅诏回顾山堂蘸齿酸复长安黄文学韵携取诗书馆上方山斋小睡熟黄梁初离梦宅空诸见犹带仙都笑语香画箧文光多敏烈劫壶风味几能忘干坤轮我三秦乐青眼频看世谛忙盘龙寺步友人韵连峰陈峻岌堆叠拥盘龙鱼跃谿前水莺啼院后松流云穿巷陌飞鸟度长空寒暑更代谢咸原造化中送别雨堂离歌天地旷一曲在临行风去驰云远帆飘逐浪轻空山愁满目寂室月孤明记取登高日蝉声聒耳鸣栖真岁暮述怀岁晚麟溪上寒云缀碧空窗梅横夜雨檐雪舞晨风电影追还及韶光挽莫凶余生何足论祖道若为崇过六合卧佛寺四十九󵊮簸觜唇机关曲尽枉劳神而今欹枕山斋寂大梦何曾觉有身荅马云孙居士原韵文枢久应得环中济旱惊雷起卧龙沃政盐梅调鼎日金汤莫倦老云峰中秋赠吉甫丁文学得嗣露湿秋风丹桂香儒庭鸑鷟喜呈祥天伦钟爱分甘乐衮衮公侯福海长谢凌司李过访溪山艹际正凝霜幸喜文星到上方相见不劳重话会从前鼻孔自昂藏金粟车水竭世枢机本自然轻轻拶着便周旋就中有箇超方作倒泻沧溟浪泼天送云将兄归里山居横拈楖栗转池阳谩谓羚羊挂角良纵使人天无觅处柴门难锁杏花香焦山遥望瀛洲青一点近攀萝径嶂千重斜阳倒影沉沧海界断鱼龙路不通巫山十二峰巴水湍飞剪棹来瞿塘三崃碧崔嵬不知何代春生笋十二抽条叶未开天童客堂偶成午夜齁齁睡正浓楼头梦断一声钟翻思就里浑无事秪有铃鸣殿角风送凌司李归粤广南山水竟如何镇海明珠自古多看破风尘归去好卢能相见笑呵呵滁州示我空我静二禅人住止城西十里遥山云树石艹萧萧我空我静谁为我一枕溪声破寂寥平行者求偈忏罪多般罪业从心起雪砌群峰万叠高一念回光如烈日消镕无复有纤毫示光州黄侯长与君蓦札两相逢话到参乎唯莫穷不坐无声无臭处密移一步看飞龙示五峰闇专使万里长途不惮烦楚音达矣问来端转身脚底忘移步踏着云根彻骨寒寄五峰参众法门高敞赖扶持笑倒灵山七佛师不信老爷诚谛语大家请问须菩提寄大兴善寺易庵禅师◐⊕㊇地岳阎罗吞热銕天仓老鼠嚼黄金蟭螟一吸沧溟竭勐虎回头月照临寄正法师虚空浩浩谈真谛万象森罗着眼听坐断舌头一句子请君拈出是何经示文明禅人束箇干坤作话头通身疑切莫随流一朝看破无多子反脸欺吾骂不休题秋林禅悦图金风拂拂泼天凉摇落亭边万树黄燕坐空林忘物我夜深明月照茅堂寤寐一如江国悠悠意莫加寒涛浩渺属渔家忘机归卧蓬窗下一任芦风撼晚霞寓滁州龙华寺有感三冬憩钖滁山寺高枕泉声思莫穷明月一溪生水白树头鸟语咽霜风秋日客阳山寺客笻深憩白云中饭饱茶余过岭东两两相将看冷翠树头红叶坠秋风夏日初晴怀天台旧游雨过云凝艹木芳寂寥山寺日偏长泉声入水惊初睡犹觉身心在石梁送无碍兄归去台山最上层笑看云浪自翻腾峰头几度徘徊处记取当󵊮共我登示惺知藏滴水翻波浪接天龙宫海藏不相谩源头浩渺知何处秪在渠侬日用间浴堂水因忽悟无多子玅触宣明一杓汤但自亲来登浴室方知脱体露堂堂天童募缘疏太白峰前古道场瞎驴逐队日偏长一回艹料轻抛出饱后翻腾气宇昂题风穴八景锦屏风院北峰高列翠屏绿阴红醉百花馨狂风泼雨翻愁雾老倒山翁侣不听珍珠帘山勒回流自古今临崖飞瀑泻珠林如帘高挂闲终日未识仙房多少深吴公洞丹巖曲径谩追寻洞隐斯文窈窕深若谓先生穷至理诗书凿破圣贤心仙人桥翠微深处有神仙跨鹤来参风穴禅打破玄关归去日过桥抛却悟真篇大慈泉临池坐倚石栏杆自肯低头对影看净洗云根山色古澄澄空照碧天寒翫月台爱月登高景最宜摩挲丹桂影相随山家不忍和根拔留待鸿儒折一枝望州亭召游绝顶共跻攀极目南州杳霭间引手撩云天际近万峰还抱水潺潺翠岚亭虚亭小立浴风清四野岚光山色明景致随宜供客眼何妨载酒纵诗情採花吟寻溪越岭过山窝采采盈筐春色多叶底固含云影淡清香风引动归歌寄茶芽鑑长老虎儿跳出白云窝狞恶横吞物命多肉醉耽耽藏昨峉宛湘遭害奈他何示超玄郭恒辉搜抉玄根即物推纵横得玅好施为掀翻历劫风尘窟万古长空杲日辉赠渊僧正生辰掌上经纶不覆藏也曾拈弄贯诸方天垂斗柄寒清夜汝水翻波入海长示僧游台捏之不聚噼难开拄杖横挑上五台相见文殊浑莫顾依然躬自负归来寄朗上人关中禅天空阔任徘徊把住关头佛祖哀寄与一寻兔角杖敲开蓬户起风雷柴门高扃楚山空笑许寒云密密封失脚踏翻关捩子归来扶起少林宗示郧阳南明上人自出秦关学老成蒲团久恋楚云深为怜道大同今古万行庄严佛祖心示僧游台策杖初寻根本智清凉翠扫太虚寒文殊当道骑狮子不许禅流着眼看寄兴善林我鑑都寺白云回首望西秦华岳风高冷逼人义重干坤方外别头陀想是不生瞋示交口玄宗上人无怪心空绝点痕盖缘道大裹干坤随机且作小方便六字弥陀接上根孙文学求偈保嗣岁首晴和到上方殷勤礼拜笑焚香临行觅我伽陀偈福庇儿孙日月长示昙晟禅人眼底无俗物胸中世界宽但能不取舍随处得盘桓过海八面天低水风帆挂小舟飘飖无限意如在镜中游法泒行智觉源澄光含福慧灯慈舟兴济普正法印南能联芳偈潼川斌雅鑑首座风穴狮儿爪钩狞全机杀活解翻腾出林踞地轻哮吼狐兔闻知丧胆魂六安玄印恒侍者天中汝海浪悠哉养就金鳞伟莫裁放过禹门电烧尾兴云致雨醒枯荄金堂彝峰一首座老成道重古风高斤斧无烦动一毫开辟祖基神宇廓清光千载照儿曹溧阳綘山莘知藏无情胆大太心麤风穴堂前捋虎须棒下翻身穷彻骨泼天活计任枝梧金堂断峰真西堂汝海渊深养巨螭桃花浪起用无私风云际会成头角大作甘霖济旱时南部雪兆性书记吹毛收得佩多时照雪寒光彻四维风穴当阳分付汝临机杀活任施为蓬溪含白彻书记志素渊涵玉贵高一竿丝饵付伊曹林泉养就任公手四海垂钩钓巨鳌太湖竺文宪侍者巾瓶数载侍吾傍悟入机深出见常虿尾蛇头分付汝颠拈倒用任榆扬佛事天童密云老和尚忌辰设供师云威振大千气吞海宇转大法轮坐微尘里当头截断淆讹兮机轮活脱格外流通正眼兮玅智圆明去来绝迹而隐显同源体用全彰而卷舒自在者其惟吾祖天童悟老师翁乎故其横拈白棒亚竖青锋镂碎佛祖顶𩕳掀翻衲僧巴鼻殃及天下丛林千古儿孙不了遂召云大众且道即今在甚么处见伊乃以拂子划相云󵊮󵊮此际秋空月影落澄潭彻底寒香严寺扫忠国师塔师至塔前以拂子打相云身心一如◐身外无余纤毫极尽∴充满十虚大用现前兮如掣电全体作略兮似奔雷虎踞龙骧隐显莫测大小忠国师当时向这里颠拈倒弄纵夺自由赚侍者耽源于三应三唿讥南方佛法乃半生半灭输却半边鼻孔赢得万顷香严虽然如是且道成得箇甚么边事良久云还会么一塔萧然古往今来磨日月千峰迥出参天矻地锁烟霞就里不变不迁箇中无缝无罅遂召大众云虽然如是且道庆祥今日到这里向甚处与国师相见以拂子打相复划中口破云还会么茶倾三盏世情外香爇一炉烟霭中天童林老和尚迁化讣音至集众挂真师乃捧帧云碧天皓月出云霞照彻阎浮百万家江海鱼龙竞夺影不知谁解着些些遂展挂云还会么寒光一道辉今古眼似眉毛玩莫涯次日上供拈香指真云这老尊慈平昔面皮銕石肝胆冰霜了无佛法身心惯用金圈栗棘十󵊮阐化传持临济正宗五坐道场掀翻衲僧巴鼻全无伎俩作用良多今闻在天童堂上能事巳毕寝息诸缘不肖徒某亲承入室滥叨法嗣曾遭痛棒而断送头颅尝被毒言而骂入骨髓若谓天高地厚未足以表其恩海阔山遥岂致以方其恨慎终追远伤痛何量即今恭就庆祥寺里焚一炉香奠三盏茶也不是佛事相酬亦非人情之故遂左右顾视大众云既乎不尔且道是甚么意思众无语即搥胸哭云苍天苍天师至少林达磨祖堂设供拈香当阳显露彻底无私弥纶万有充塞十虚且道阿谁惟我震旦初祖菩提达磨大师掌握权衡拶碎宝珠而光通今古纵横杀活捉败六宗而玅协偏圆无端提箇教外别传明谩赤子直指人心见性成佛诳諕闾阎三週航海兮不闻脚底翻白浪九󵊮面壁兮那知头上有青天梁王殿上躲避无门葱岭峰前抽身没路断送神光一臂丧尽自已全身及至末稍无合杀空棺只履可怜生然虽如是且道风穴不肖远孙到此如何为伊雪屈乃上香顾众云还委悉么一花五叶开无尽万古春风动地香扫风穴沼祖塔上供毕师云黄面浙子风穴老人万󵊮一念七载单丁待谶仰山再来遇风即止传持临济法道亘古流芳高提祖师心印搭破卢陂老面门倒跨銕牛之机捩转李州牧鼻孔神情莫测真箇白拈谁知今日被不肖儿孙于狭路相逢和赃捉败遂左右顾众云当恁么时且道放行好把住好乃上香云须知箇里情相似日日香花夜夜灯扫首山念祖塔师拈香云门外三车土旷人稀相逢少箇中一致背阴山子向阳多若隐若显绝遮阑亘古亘今无障碍常转如是经百千万亿卷此乃吾远祖法华念和尚寻常用处遂以拂子于空中点一点召大众云会么复作相云就里纲宗何所凭咄哉巧女拙郎君着靴水上观鸡斗赢得清秋月一轮顺治庚子秋师至熊耳山空相寺扫达磨初祖塔上供毕乃云碧天明月朗秋空东震西干一径通先圣去来无朕迹萧然一塔锁熊峰恭惟我鼻祖菩提达磨大师大和尚远辞竺国航海梯山面壁少林抛砖引玉葱岭西归逢宋云空棺只履难回避一花五叶应时开万古联芳香馥馥乃召云大众即今还见得么以拂子划十此相遂展拜挂钟板师指云秪这二上座从来觌面无情全体大机大用传持佛祖号令艹偃风行洞明衲子声光普天匝地只饶诸圣到此总教回避无门永振丛林真规悉皆内严外肃惺惺寂寂而圆应无亏密密绵绵而抑扬有准遂举起召众云还会么任是铜头銕额汉也须听取令行时击击便挂为惺渠宗知客起龛师拈拄杖击龛云主人公惺惺着不拒见闻与知觉语默动静绝安排十字纵横活泼泼且道路头在甚么处乃以杖引云须向这里行十方无壁落举火云数声清磬海众同归一盏麤茶高宾聚会有礼有义无作无为辅弼宗猷丛林纲领此是惺渠宗禅人寻常用的山僧即今更当示汝末后一着以火炬打相云烈焰炉中飞片雪当天迸出一轮红撺下便烧香严宕山法弟讣音至拈香云释迦大师昔向双林入寂宕山和尚今于香严收声虽然同道不同途要知鼻孔无两样何也生死去来了无朕迹光前绝后㳷合一如分明掣电烁长空惊起泥牛入沧海遂左右顾视云大众正当此时还有知香严和尚安身处么以拂子划相云透过荆圈与栗棘当头坐断是非关十为朗书记举火举起火炬云朗上座还见么这是你寻常用处如或未委更与道破一字不着划文缀珠玑八法任安排义空藏海诸法性离故秪此用无穷虽然如是切忌向这里安身立命更须悬巖撒手直下翻身自肯承当了无余事何也箇中莫使墨淋漓此去再来吞佛祖为慧生侍者举火湛碧秋空月正圆风凋桐叶坠翩翩随缘不变金刚体独露分明在目前须透脱莫贪观巾缾左右得逢原更有末后全提句烈焰炉中片雪寒撺下火把喝一喝便行为还真举火师云春光婉媚燕喜莺欢柳线缲风百花烂熳正恁么时本福禅人何妨放身舍命直下承当即境明心了无障碍遂拈火炬指云委悉么地水火风各归本际见闻知觉共证圆常去来杳绝形踪就里随缘不变且如何是不变底道理乃撺下火炬云銕牛火里解翻身无位真人归帝室为修明举火举火炬云单复圆修甚善哉涅槃路上任徘徊分明指点归家处乃撺下火炬云优钵罗华火里开入塔以拄杖指骨衬云这些子最灵物非色非心亦非佛几番嗔了几番喜光明聚散无拘束复击塔云好把无缝塔敲开遂以骨衬入塔云随缘且向此中住此中住圣凡同唱无生曲为荷洁举火莲花荷叶摇拽清风而体自馨香出水离尘霭映祥云而元本净洁根敷旷劫叶茂今时开谢乘春了然不昧秪如不属荣枯一句又作么生道拈火把打相云还会么古镜不磨还自照灵花火里湿秋光便烧为衡岳举火举火炬云衡岳衡岳汝还会么觉海澄明性天寥廓直下承当顿然超卓如或沉吟更与道破乃撺下火炬云箇中但自了无余沙界纵横活泼泼为不二举火拈火炬云大地阳回春昼长东风吹彻柳稍黄不二门中方措足火里昙花分外香便烧杂着住邓州庆祥寺安禅接众引茆堂冷淡若据佛法全无山寺凄凉唯储水艹具足善解餧驴餧马而休云接待不易贵图止饥止渴而岂惧设施艰难为怜苦困瞎驹儿要与打开正法眼使伊箇箇晖天鑑地踢蹋翻腾亦任昂昂北往南来纵横自在莫只全靠庆祥敢冀大家出手但能乐意垂允便请直下承当化浴室引勺水恒河好看滔天浴日红尘满面须信达本还源到此都卢揭下炙脂帽子脱郄鹘臭布衫一浇一泳永局休教打湿眉毛百荡百磨直须揩拭鼻孔掀翻跋陀婆罗境界触发无垢净光家风不是庆祥开拓门庭要显当体风流脱洒即斯玅触宣明便证成佛子住斋榜弘开炉鞴烹十虚而烈燄冲腾高举钳鎚炼三有而心空及第饶伊圣见凡情到此不留朕迹纵是铜头銕额总教彻底锁镕奋大机显大用还我风穴家风助其柴添其炭尽在檀那出手欲得一火铸就直须二事拈来幸蒙垂允请註芳名打破悭囊洞见三轮空寂豁开正眼了知一性圆明香积世界流通法喜堂前亲证如或自肯赢得饱餐茶榜切以透脱情关直截一条活路抽开识锁当阳十字纵横但能足下无私信知路头不别贤愚贵贱各有所归士农工商咸由此道祁寒溽暑往来曷辞苦骨劳觔风雨晴烟闲忙尽叫口干舌渴可怜心头热闷不忍袖手傍观应须鎚碎龙团正好当道煎点掇出赵老三盃欣然请坐吸竭卢仝七碗掉臂便行不特滋味殊深大都清凉热恼虽则任我拦街把住凭君自肯承当休怪看客两停元来一般管待莫向就中取则方知功德难量谁肯当前共成斯事入室规约风穴山深负米搬柴不易白云路滑经冬过夏殊难衲子聚头无非要发明巳躬大事长老出世本拟求箇有血气丈夫你既肯放下身心吾不辞略施毒手今当入室陞堂之际捣虚炼实之时快宜扫荡胸中故习抖搜从前󵋳脏贵图打开正眼莫怜炉鞴通红秪要死尽偷心岂惧钳鎚恶辣但能直截当前管取这回及第行实师一日因彝峰首座同两序怀香率众入方丈请示行脚启迪将来师却之再三众坚请不巳遂曰山僧生平履历备述繁多不负恳请略言节概余乃成都之资阳人也俗姓陈母张氏生于万历四十一󵊮癸丑正月二十四日子时赋性果毅世居隆昌清潭里七岁入乡校智性迟愚读不甚解天启元󵊮中秋过溪见深潭一尸被鱼鳖唼噉烂臭不堪乃追念云人既死巳性归何处偶动诸行无常之感一日馆中读论语至朝闻道夕死可矣持问先生曰何如是道先生曰日用当行即道余曰一口气不来道在何处先生踌躇曰命之理微吾所未知释门有见性高人可往请教当为发明余乃叹曰秪此于道无闻纵读九丘八索三坟五典也了生死不得须学出世法可矣遂掩卷辍读决志出家父母难之即数日绝食饥渴殆死时方邻皆看先母番然谓亲族曰小儿原有其因我记当󵊮梦一头陀僧造门投宿观彼容貌威严乃却之曰此是红尘陋巷不敢屈留僧举手中如意曰不然以此暂寄何如我即拜而受之复问老师何处僧西指曰峨眉雪锁白云深觉而遂生凡见僧便喜稍长即歌咏梵呗虽嬉戏皆为佛事以此可验则有夙根他欲出家宜无阻滞因送净居山宝峰寺礼宝山启尊宿披剃晓夕忘疲惟勤礼诵丙寅春夜坐危楼忽想天地间为甚么有我毕竟我生从何来极穷古今时分莫测始终十方虚空尽无边表即骇然汗下不觉黎明寻走钟兴寺谒心玄和尚玄引法华经云如来知见广大深远禅定解脱深入无际此是夙植般若种子今乃发现志宜勇锐必期证道而后巳复问汝号甚么余曰惟致得名请师赏号玄曰据汝梦感生缘可号云峨仍赠以偈曰白云锁雪一峰寒极目寥寥天地宽象驾夤缘悲行普梦回相笑太无端余礼谢而归余家寺敏兄志先在道深承策进往刘家静室同净空师结社依博山警语做工夫虽晓夜参究犹恨岁月飘忽巳事不明仍回宝峰立死限一年苦于昏散二魔引锥痛札种种鞭逼亦未了办复往祝家菴参印心和尚一见便问汝从何处求余曰净居山师曰父母未生前你在甚么处余曰某甲正疑不知我生从何来胸中如一座银山銕壁苦没奈何伏望慈悲指示师叱曰去汝不会我语余方举步师蓦唤一声余应诺师曰且道应从何来余恍然了解自此凡阅诸典皆达意趣留止一󵊮侍师至天峰圆戒时󵊮十九即崇祯辛未岁也因游峨眉路逢一僧自南方来叙及密云老和尚乃临济正宗在金粟开堂有法嗣破山和尚现住万峰门庭孤峻余闻之喜跃即中夜焚香遥礼默祷早见为幸至垫江适象崖师开法南山往谒之同见万峰和尚便问把住牢关圣凡莫测放开一线略许商量除去二途请师相见山曰瞎余曰虚空无缝罅法体绝形踪为甚大悲菩萨现千手眼师曰死水不藏龙余曰如何是活水龙师拈棒打出不几辞归省亲至内江东坡庵阅藏三󵊮凡于义路文字便理会相应佛祖关键隔绝难透愈见淆讹疑情转炽偶闻破和尚赴盘龙请先到俟候师见便问老僧到这里巳是无端汝来堪作甚么余曰不是冤家不聚头山曰三日不相见莫作等闲看你鼻孔近日如何余曰依然搭上唇山曰为甚没了半边余曰盘龙门下制中每进方丈呈见识屡遭痛棒打出彼时世界身心浑成一块意识都忘似不有我惟觉昭昭灵灵而巳一日晚参出问碧天明皎洁皓月映寒潭时如何师下禅床痛打一顿昏绝擗地时云石惺渠抬至僧堂五鼓方甦冷汗如洗维那圆明兄问老兄见箇甚么道理余曰莫眼花明曰适才向甚处去也余便掌曰会么明变色曰罗剎禅余曰你只管喫掌次日命入室师问路逢达道人不将语默对你作么生对余曰某甲今日放和尚过师曰为甚么如此余曰昨日喫痛棒而今不觉饥师曰装死卖活汉余曰怕某甲不实那师拈棒指曰你看果然脚跟未点地在余便喝师直打出解制师赴泸州方山请命余维那职后侍师游戎城请假下南方师乃种种开发出蜀抵荆南闻密师翁圆寂乃谒金粟费隐和尚问千里闻风即且置觌面相逢意若何师便棒余曰刘郎不解藏春色漏泄枝头多少香师曰不遇攀花手徒劳造化心余便喝师便打见师钳鎚玅密本分接人乃亲炙座下每与师往复谘酬当仁不让解夏师上堂末曰诸兄弟从今解制后或东去西去忽然撞着勐虎当路又作么生众拟议师拈棒下座一时打散余当下勐省入方丈呈白师曰如何是你本分事余拟荅师曰得箇驴儿便喜欢未在未在即推出余告假师固留余呈偈曰狞龙隐显迥谁俦气宇昂藏出众流大底不贪香饵味翻身破浪五湖游上天童礼密祖塔参山翁和尚一日入室师举洞山古镜话问曰你道甚么意旨余曰未到天童知何处行来方见路高底师曰这汉拶着便见瓦解冰消余曰明眼宗师天然有在师打出解夏辞师游天台参通玄林野先师问杖头挑拨罕遇知音狭路相逢如何即是师曰云雾锁青山余曰未到天台不妨疑着师曰持蠡酌海妄测浅深余曰不因樵子径争到葛洪家师曰峰峦挺秀鸟道难通余便喝师便打见众中俱是清苦操道之士乃亲依座下通玄高寒务重余衣单淡薄五󵊮未得绵花上身因染危病濒死方愈即命职副寺一日师问在此作么余曰打整库房收拾东西师曰佛祖爪牙衲僧巴鼻你作么生收拾余曰别处容和尚不得师曰今󵊮合得好酱余曰贪嘴老婆说食香师曰常住淡薄老僧明日向尚州托钵去也余曰艹戒木师休去一日入室师问内不放出外不放入正恁么时以何为界余曰百艹头边露师曰甚么人证盟余曰明月与清风师拈棒余一喝便出师乃命余主客司职至丁亥五月十七日侍师游山至文词庄师问等闲拶着即转辘辘的我这里总用不着将你从前所得所证据实说与老僧看余乃尽情呈白一上师摇手曰不是不是余曰向来师皆肯可如今为甚么不是师曰此是口耳之学识解依通尽属生死根本余殷勤请益师曰且道山河大地明暗色空与汝自巳是同是别余曰同则摠同别则摠别师正色呵曰说得道理好余方伫思被师拦胸把住曰除却摠别同异速道速道余拟对师蓦向悬巖一推不顾而去值田头来扶起当时胸中宝惜廓尔冰消一切淆讹明如指掌返观从前所得如大海之一滴耳即冲口说偈曰罢罢罢休休休横眠倒卧在山丘翻身拶碎虚空骨万象森罗笑点头次日上方丈呈先师看过袖之复伸手索曰这箇且置将你悟得的呈似老僧看余举足曰昨日无端被害这脚一夜疼痛不安师呵呵大笑余哭苍天便出午后唿余至石船曹将从上佛祖因缘衲僧巴鼻重重勘验余一一对荅如流师复举德山托钵话诘之曰且道此二老端的在甚么处余曰德山神出鬼没巖头佛口蛇心师曰秪如巖头密启其意德山会末后句又作么生余曰一条拄杖两人扶师曰为甚果然只得三󵊮活余曰赚杀一船人师曰谛当甚谛当敢保香炉峰未肯点首在余曰任从天下诺忻忻我独不肯师曰这回吾不汝欺也至秋间委余同无碍兄代理通玄院事师赴嘉禾请余未敢方命山中苦境难以具述越明󵊮往麟湖栖真省觐本师谢院务俾典藏钥顺治巳丑九月十六日师出源流拂子嘱余住山余固辞曰某甲何人敢当此大任师曰汝但将去巳后坐断天下人舌头耳乃礼辞本师拽杖渡江意在把茆盖头了此余生备矣涉滁水过寿州寓正阳霍丘诸郡檀越以名剎力致前后一十三请余坚辞不诺乃上阳山访慧公不意庞摠戎领霍固两郡檀信赍书疏信仪登山恳请住大别山普济寺余却之犹甚慧师曰今观法缘当熟济物乘时有祖以来难逃此责和尚岂可执意而谦退乎吾亦率众相从光扬法席事既难辞勉为应命及进院慧师白槌统众敦请开法因兹囊锥始露历迁住持然而或出或处得失穷通皆信乎天缘非强为也山僧始自出家行脚及领众巳来数十󵊮间咬冰嚼甘苦备尝推巳及人以道为虑汝等诸人各有本地风光莫从外觅学吾侪徒喫了许多生受这般说话愧扬家丑明眼人前一场笑具天寒久立珍重大众欢喜作礼而退云峨禅师语录卷下终