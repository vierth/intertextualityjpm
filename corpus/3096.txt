望溪先生文集方望溪先生全集序重刻方望溪先生全集序六经四子皆载道之文而不可以文言也汉兴贾諠董仲舒司马迁相如刘向扬雄之徒始以文名犹未有文家之号唐韩氏柳氏出世乃捭以斯称明临海朱右取宋欧曾王苏四家之文以辈韩柳合爲六家归安茅氏又析而定之爲八而后此数人者相望于上下干数百年若舍是莫与爲伍自是天下论文者意有事属若舍数人卽无以继贾马刘扬之业夫自东汉以迄于明其闲学士词人蚁聚蜂屯不可计数一二名作先后传诵宇内者亦如流水之相续于大川而其爲之数百十篇沛然畅然精光炤人闲不可磨灭则自韩柳欧曾王苏外终莫得焉呜唿盖其难哉余尝闻其故矣其所受者不优无以轶乎众也其所入者不邃无以遗乎今也其所得者不广无以肆其用也其所养者不充无以盛其发也其所践者不实无以立其诚也日星之所以长明江海之所以不竭万物之所以发生古之精且神于文者盖必实有侔于此焉非是不足以与于作者是以古文之学北宋后绝响者几五百年明正嘉中归熙甫始克赓之然熙甫生程朱后圣道闿明其所得乃不能多于唐宋诸家我朝有天下数十年望溪方先生出其承八家正统就文核之亦与熙甫异境同归独其根柢经术因事着道油然浸漑乎学者之心而羽翼道敎则不惟熙甫无以及之卽八家深于道如韩欧者亦或犹有憾焉盖先生服习程朱其得于道者备韩欧因文见道其入于文者精入于文者精道不必深而巳华竗而不可测得于道者备文若爲其所束转未能恣肆变化然而文家精深之域惟先生掉臂游行周汉唐宋诸家义法亦先生出而后揭如星月而其文之谨严朴质高浑凝固又足以戢学者之客气而湔其浮言以故百数十年来奉而守者各随其才学高下浅深皆能蕲乎古不捩于正背而驰者则虽高才广学亦虚憍浮夸半爲跃冶之金而已先生文集久行于世第原编卷数未分亦未用古人刻书首尾相衔之法近复残缺漫漶而集外又多关系重要之文世所未见钧衡旣摉辑乃贷金而全栞之以快天下心目幷揭发先生明道与文之功正吿海内来者知尊信而趋步也咸丰元年辛亥正月邑后学戴钧衡谨序于味经山馆原集三序岁辛未先君子与吾师及西𬈑姜先生同客京师论行身祈向西溟先生曰吾辈生元明以后孰是如千里平壤拔起万仞高峰者乎先君子曰经纬如诸葛武候李伯纪王伯安功业如郭汾阳李西平于忠肃文章如蒙庄司马子长庶几似之吾师曰此天之所爲非人所能自任也学行继程朱之后文章介韩欧之闲孰是能仰而企者西𬈑曰斯言也其信吾固知庄马之可慕而心困力屈终邈乎其不可卽也先君子见朋好生徒时时称道之兆符儿时卽耳熟焉旣成童遂命请业师门迄今三十有三年矣雍正癸卯兆符复至京师惧吾师衰疾请编年谱手录春秋周官说及望溪文集乃知吾师于曩言实身肩而力取之而凡有志者皆不可以自画也吾师质行经学古文后世自能悬衡兆符不敢置一辞恐不知者以爲阿其所好也经说则始窥其樊恐言之未必有中故叙次文集旣终敬识简端以俟后之君子雍正癸卯秋八月朢后三日门人王兆符撰望溪方子文学爲世所称而余与共事蒙养斋入则合堂联席出则比屋同垣晨夕居游无不共者凡十有一年始知其宅心之实与人之忠其于幼所诵经书常阴取以自绳削而亦以望于人故居人上者必吿以汰侈之召灾事人者必戒以谄佞之失己爲子弟者则警以孝弟之易亏将仕者则数举贪人覆辙愧遗父母妻子之丑用此不好善者闻之皆阴忌以爲刺己中人以下亦苦其行之难而见谓不情毎薄暮归寓必以此日过言过行谘余闲爲发其礼义之过中者常憷然爲戒每自言于人纪中无一不愧负此心者孔子云能见其过而内自讼以余所见惟斯人而已凡行有奇衺者于众中相接不交一语而朋友有过则尽言不讳虽久故相知者或不乐闻其言然以文学相推则知与不知无异辞噫是诚知方子之学与其文者乎方子尝语余曰吾少好文而不好学故终老无成颜子不迁怒不贰过而孔子许爲好学使吾能以好文者好学虽愚且顽槪乎必有得于身矣嗟乎非学之笃而能爲爲是言平方子之文乃探索于经书与宅心之实与人之忠随所触而流焉者也故生平无不关于道敎之文余共事时爱而录之者十之四邮致者十之二姑就箧中所存编而录之异日当刊布以示好方子之文而未知其学者干隆五年三月混同顾琮撰崟与北平王兆符皆以成童从学于先生兆符治经书古文而崟攻举子业先生命之曰此术之成非濳心经训而假道于八家之文亦未易远于俗也时崟于韩欧之文亦粗知好焉厥后兆符自天津奉母南迁侨寓金坛独身就先生讲问凡数年歳时往来淮扬必发其箧取所得先生经说古文而录藏之然亦未暇究切也及康熙癸巳先生尽室北迁崟适成进士谓自是可肆力于经书古文而先生给事海淀崟拘缀部曹往还甚艰又公私促促少有余暇惟流观汉魏四唐人诗与懒性相宜而先生素不爲诗所业未敢以请及雍正五年崟以老母倚门吿归侍养则又欲闻先生之謦咳而不可得矣端居无事乃更发所录藏而讨论之乃知先生之文循韩欧之轨迹而运以左史义法所发挥推阐皆从检身之切观物之深而得之不惟解经之文凡笔墨所涉莫不有六籍之精华寓焉而先生学如不及不知身之旣老毎谓儒者着述生时不宜遽出二十年前崟尝与二三同学刻周官集註于吴门刘丈古塘刻丧服或问于浙东龚丈孝水刻周官辨于河北先生闻之切戒可示生徒不可播书肆刘龚二君子旣殁得其书者益稀总督漕政御史大夫顾公惜之复刻于淮南毎与崟言先生经说不可使沈没间出所录先生古文则其半所未前见以兆符早世而崟久离先生之侧也干隆壬戌先生吿归崟请编定古文多散在朋友生徒闲失其稿者十且三四谨就二家所录及崟所得近稿先锓诸版各从其类而不敢编次卷数俾海内同志知先生所作无一不有补于道敎而茍有存者不可不公传于世也干隆十一年仲冬门人程崟撰方望溪先生全集目録方望溪先生文集目录邑后学戴钧衡重编校栞卷一读经二十七首读古文尙书读大诰读尙书记读尙书又记读君牙冏命吕刑文侯之命费誓秦誓读二南读行露读邶鄘至曹桧十一国风读抑鄘魏桧四国风读王风读齐风书周颂淸庙诗后又书淸庙诗后读周官周官辨伪一周官辨伪二书周官大司马四时田法后读仪礼书考定仪礼丧服后读孟子辨明堂位书考定文王世子后文王十三生伯邑考辨成王立在襁褓之中辨读经解书辨正周官戴记尙书后记王巽功周公居东说卷二读子史二十八首书删定荀子后读管子读史记八书书礼书序后又书礼书序后书乐书序后又书乐书序后诂律书一则书封禅书后又书封禅书后书史记十表后书史记六国年表序后书孟子荀卿传后书老子传后读伍子胥传书儒林传后又书儒林传后书刺客传后书萧相国世家后书淮阴侯列传后书货殖传后又书货殖传后书太史公自序后又书太史公自序后书汉书礼乐志后书汉书霍光传后书王莽传后书五代史安重诲传后卷三论说十四首周公论汉高帝论汉文帝论蜀汉后主论灌婴论宋武帝论于忠肃论原人上原人下原过先天后天图说谥法异姓爲后辕马说卷四序二十三首礼记析疑序周官析疑序周官集注序春秋通论序春秋直解序删定管子荀子序重定礼记纂言序孙征君年谱序学案序畿辅名宦志序敎忠祠祭田条目序敎忠祠规序吴宥函文稿序储礼执文稿序熊偕吕遗文序余东木时文序左华露时文序杨黄在时文序靑要集序靑山人诗序王巽功诗说序巖鎭曹氏女妇贞烈传序李穆堂文集序卷五书后题跋二十六首书韩退之学生代斋郞议后又书学生代斋郞议后书韩退之平淮西碑后书祭裴太常文后书柳文后书柳子厚辨亢桑子后书李习之平赋书后书李习之卢坦传后书邵子观物篇后书朱注楚辞后书陈氏集说补正后书归震川文集后书孙文正传后书卢象晋传后书杨维斗先生传后书泾阳王佥事家传后书潘允愼家传后书熊氏家传后书曹太学传后书王氏三烈女传后书孝妇魏氏诗后书直隶新安张烈妇荆氏行实后书烈妇东鄂氏事略后书高密单生追述考妣遗事后题黄玉圃梦归图跋石斋黄公手札卷六书三十二首与阎百诗书与孙以甯书答乔介夫书与翁止园书与李刚主书与安徽李方伯书与安溪李相国书与徐司空蝶园书与徐司空蝶园书答某公书与常熟蒋相国论征泽望事宜书与孙司寇书与顾用方论治浑河事宜书与鄂少保论修三礼书与鄂少保论丧服注疏之误书与来学圃书与吕宗华书答杨星亭书答尹元孚书答申谦居书答程夔州书答程起生书与陈密旃书与吴见山书与某公书与李觉菴书与万季野先生书再与刘拙修书答礼馆诸君子书答礼馆纂修书与一统志馆诸翰林书与程若韩书卷七赠送序二十首送徐亮直册封琉球序送王篛林南归序送刘函三序赠魏方甸序送余西麓序赠潘幼石序送左未生南归序赠淳安方文辀序赠李立侯序送李雨苍序送钟励暇甯亲宿迁序送张又渠守扬州序送黄玉圃巡按台湾序再送余西麓南归序赠宋西羾序送雷惕庐归闽序送官庶常觐省序送吴东巖序赠石仲子序赠介菴上人序寿序六首高素侯先生四十寿序张母吴孺人七十寿序李母马孺人八十寿序胡母潘夫人七十寿序蒋母七十寿序汪孺人六十寿序卷八传十五首孙征君传白云先生传四君子传左仁传三山林湛传二山人传孙积生传金陵近文二节妇传庐江宋氏二贞妇传光节妇传二贞妇传高烈妇传高节妇传释兰谷传沛天上人传卷九纪事九首左忠毅公逸事高阳孙文正公逸事石斋黄公逸事明禹州兵备道李公城守死事状记李默斋实行书万烈妇某氏事西邻愍烈女吕九仪妻夏氏逆旅小子卷十墓志铭三十首李刚主墓志铭杜苍略先生墓志铭刘古塘墓志铭左未生墓志铭王生墓志铭巡抚福建都察院右副都御史黄公墓志铭王大来墓志铭礼部侍郞蔡公墓志铭礼部尙书赠太子太傅杨公墓志铭广东副都统陈公墓志铭知甯国府调补部员黄君墓志铭沈编修墓志铭李抑亭墓志铭中议大夫知广州府张君墓志铭白玫玉墓志铭翰林院编修查君墓志铭礼部侍郞魏公墓志铭潘函三墓志铭顾友训墓志铭陆以言墓志铭光禄卿吕公墓志铭安徽布政使李公墓志铭庄复斋墓志铭敎授胡君墓志铭张朴村墓志铭刘紫函墓志铭陈依宣墓志铭陈驭虚墓志铭郑友白墓志铭胡右邻墓志铭卷十一墓志铭二十首尹元孚墓志铭沈孝子墓志铭广文陈君墓志铭程赠君墓志铭通议大夫江南布政使陈公墓志铭葛君墓志铭刘笃甫墓志铭龚君墓志铭畲君墓志铭尹太夫人李氏墓志铭大司寇韩城张公继室王夫人墓志铭工部尙书熊公继室李淑人墓志铭谢母王孺人墓志铭少司农吕公继室王夫人墓志铭北禄卿吕公宜人王氏墓志铭赵孺人翟氏墓志铭王孺人墓志铭许昌祯妻吴氏墓志铭高善登妻方氏墓志铭赠孺人邹氏墓志铭汪武曹墓表黄际飞墓表李世得墓表宋山言墓表潮州知府张君墓表兵部尙书法公墓表吴宥函墓表陈西台墓表赠通奉大夫刑部侍郎黄公墓表詹事府少詹事翰林院侍讲学士查公墓表高仲芝墓表王处士墓表余处士墓表武商平墓表朱履安墓表卷十三墓表二十首雷氏先墓表兵部尙书范公墓表赵处士墓表翰林院检讨窦君墓表刁赠君墓表东昌邓峄亭墓表内阁中书刘君墓表秦仲高墓表完颜保及妻官尔佳氏墓表罗烈妇李氏墓表刘烈妇唐氏墓表谢孺人叶氏墓表刘中翰孺人周氏墓表赠淑人尤氏墓表曾孺人杨氏墓表吴处士妻傅氏墓表中宪大夫鄂公夫人撒克达氏墓表陈太夫人王氏墓表林母郑孺人墓表方日崑妻李氏墓表碑碣九首礼部尙书陈公神道碑理藩院员外郎赠资政大夫席公神道碑赠右副都御史赵公神道碑杜茶村先生墓碣大理寺卿高公墓碣兵部主事龚君墓碣王彦孝妻金氏墓碣族子根颖圹铭鲍氏女球圹铭卷十四记二十二首别建曾子祠记絃歌台记重建阳明祠堂记鹿忠节公祠堂记修复双峰书院记将园记泉井鄕祭田记赫氏祭田记仁和汤氏义田记游丰台记游潭柘记再至浮山记苍溪鎭重修三元观记记寻大龙湫瀑布题天姥寺壁游鴈荡记封氏园观古松记金陵会馆记筑子婴隄记重建润州鹤林寺记重修淸凉寺记良鄕县冈洼村新建通济桥碑记卷十五颂铭八首圣主亲征漠北颂万年宝厤颂圣主躬耕耤田颂圣主亲诣太学颂圣主躬耕耤田颂圣主临雍礼成颂喜雨说多福砚铭卷十六哀辞十二首徐诒孙哀辞驸马孙公哀辞刘北固哀辞宣左人哀辞武季子哀辞阮以南哀辞李伯子哀辞张彝叹哀辞王瑶峰哀辞和风翔哀辞仆王兴哀辞婢音哀辞祭文八首祭顾书宣先生文祭张文端公文祭王崑绳文祭沧洲陈公文祭左未生文祭白侯文与黄玉圃同祭尹少宰文祭张母吴夫人文卷十七家训四首己亥四月示道希兄弟甲辰示道希兄弟己酉四月又示道希壬子七月示道希家传志铭哀辞十五首大父马溪府君墓志铭台拱冈墓表先母行略兄百川墓志铭弟椒涂墓志铭沈氏姑生圹铭鲍氏姊哀辞鲍氏妹哀辞谢季方传嫂张氏墓志铭亡妻蔡氏哀辞兄子道希墓志铭兄子道希妇岳氏墓志铭兄孙仁圹铭七思卷十八杂文十二首两朝圣恩恭纪圣训恭纪通蔽表微释言明史无任邱李少师传记梦记百川先生遗言答问爲秦门高贞女纠举本引檄济甯诸生会课移山东州县征羣士课艺文望溪先生文集初爲门人王兆符程崟同辑兆符早卒其后增辑付栞者惟崟而亦随时有所删削故今世所行本前后篇数多寡不一然程氏亲炙师门其去取率奉先生意恉故世传程本爲先生自定今不敢以集外文厕入谨就所见篇数最多之本凡三百八十四首爲分卷而排次焉唐宋八家说经之文少者类入论辨杂着多者别爲卷欧集经旨大苏集经义是也虞山钱氏编震川集次经解爲卷首先生湛深于经爲之又多故程氏首区爲册今从焉爲第一卷大苏评史之文凡数十首此外文家未有及先生多者其题爲书后可区爲类程氏并读子爲一册今亦从焉爲第二卷读经读子史皆论议文故以论说次焉原人原过等文亦论说也爲第三卷古人作书自叙大恉曰序后世乃倩人爲之然大抵发明书义体近论说姚郎中古文类篹以序跋次论辨今仿焉爲第四卷书后题跋体一也略与序同序以加于书之成册者发挥全恉书后题跋则随举一事一文而论之次序后爲第五卷陈义晰理指事述情书之所有事也以承序跋以启赠序爲第六卷赠序始于唐昌黎最工自后作者皆有寿序亦赠送之类先生不多作附赠序爲第七卷传者传也传其人之行实也文人不爲达宫立传所传者穷贱独行之士妇人方外之流耳纪事传之别体当依类而分编之爲第八卷第九卷志铭碑碣金石之文体异传而叙事同应后传与纪事埋石圹中曰志立石墓上曰表曰碑曰碣铭者志之辞也碑碣亦可用之表则无铭先生爲之多不能总爲一分埋铭爲第十卷十一卷表与碑碣爲十二卷十三卷记亦碑文之属有纪事不以刻石者其体自存也次碑碣爲第十四卷勒颂于石镂铭于器二者亦古金石文也喜雨说意主于颂兼有箴铭意焉编爲第十五卷哀祭源出三百篇其体屈大夫开之昌黎祭十二郞文散行不以韵后人遂两承之然而韵其正也次颂铭爲第十六卷示道希四书程氏编人书类鄙意随事指示与家训同先生笃于伦理家传志铭哀辞至性发露自来文人莫有及者故程氏别分爲册七思亦哀辞也义宜入合爲第十七卷文以类聚有文少不能成卷而于诸类未合者则以杂文统之订爲十八卷终焉钧衡谨识望溪先生文集方望溪先生全集卷第一望溪先生文集卷一读经读古文尙书先儒以古文尙书辞气不类今文而疑其伪者多矣抑思能伪爲是者谁与夫自周以来着书而各自名家者其人可指数也言之近道莫若荀子董子取二子之精言而措诸伊训大甲说命之闲弗肖也而谓左邱明司马迁扬雄能爲之与而况其下焉者与然则其辞气不类今文何也尝观史记所采尙书于肆觐东后则易之曰遂见东方君长太子宋启明则曰嗣子丹朱开明有能奋庸熙帝之载则曰有能成美尧之事者如此类不可毛举因是疑古文易晓必秦汉闲儒者得其书苦其奥涩而稍以显易之辞更之其大体则固经之本文也无逸之篇今文也试易其一二奥涩之语则与古文二十五篇之辞气其有异乎迁传儒林曰孔氏有古文尙书而安国以今文读之遂以起其家逸书而安国自序其书谓科斗书废已久时人无能知者以所闻伏生之书考论文义定其可知者增多二十五篇夫古文旣不可知仅就伏生之书以证而得之则其本文缺漫及字体爲伏生之书所不具者不得不稍爲增损以足其辞畅其指意此增多二十五篇所以独爲易晓而与伏生之书异与然则迁所云以今文读之者卽余所谓以显易之辞通其奥涩而非谓以隶书传之也读大诰昔朱子读大诰谓周公当时欲以此耸动天下而篇中大意不过谓周家辛苦创业后人不可不卒成之且反覆归之于卜意思缓而不切殊不可晓呜唿此圣人之心所以与天地相似而无一言之过乎物也盖纣之罪可列数以耸人听而武庚之罪则难爲言所可言者不过先王墓业之不可弃与吉卜旣得可征天命之有归而已夫感人以诚不以伪此二者乃周人之实情可与天下共白之者也其于武庚则直述其鄙我周邦之言未尝有一语文致其罪其于友邦君第动以友伐厥子之私义而不敢谓大义当与周同仇也非圣人而能言不过物如是与不惟此也周初之书惟牧誓爲不杂武王数纣之罪惟用妇言弃祀事而剖心斮胫焚炙刳剔诸大恶弗及焉至于暴虐姦宄则归狱于多罪逋逃之臣故读牧誓而知圣人之心之敬虽致天之罚誓师声罪而辞有所不敢尽也读大诰而知圣人之心之公审己之义察人之情壹禀于天理而修辞必立其诚也然大诰之书自汉至宋千有余年读者莫之或疑至朱子而后得其闲焉是又治经者所宜取法也夫读尙书记书说之谬悠莫如君奭篇序称召公不悦及周公代成王作诰而弟康叔自唐以后众以爲疑朱子出其论始定然折之以理而未得其情也余旣辨周官正戴记然后悟曰是二者亦刘歆之爲耳盖歆承莽意作明堂记奏定居摄践阼之仪而戴记所传无是也故豫征天下有逸礼古书周官文字者令记说于廷中以示明堂记所自出而又多爲之征于文王世子之篇窜焉周末诸子言礼者莫笃于荀卿而网罗旧闻莫先于史记故于荀氏司马氏之书亦窜焉奏称周公践阼而召公不悦所以探汉大臣之心而多爲之变以携之也而于记无可附故于君奭之序窜焉而并窜鲁燕世家以爲之征莽改元称康诰王若日朕其弟小子封以爲周公受命称王之文则当是时尙无篇首周公作洛众会之文也歆知其说爲天下所心非故复窜此以设疑于后世尔盖是篇乃伏生之书博士弟子所循诵也若早窜焉则众譁然而辨其非矣苏氏谓康诰之首乃洛诰错简羣儒因之亦非也其地其时实与多士篇应而见士于周义亦近焉盖五服之国各登其民治而贡士于周故公因而吿之然大义无存焉虽存而不论可也余悯汉唐诸儒爲歆所蔽使圣人之经受其诬而记礼者及荀氏司马氏亦爲歆而受恶故辨其所由然使后有考焉读尙书又记西伯受命称王而断虞芮之讼及以是年改元自欧阳氏辨其妄羣儒昭然若发蒙矣然特谓司马氏孔氏毛氏之妄耳书之传诗之序自前世多疑其伪惟史记爲完书迁知六艺必折衷于孔子文王服事殷武王末受命周公成文武之德而追王孔子之言甚着而敢妄爲异说乎盖莽旣称康诰以爲周公居摄称王之文故复爲此以示居摄称王而复臣节者周公也受命称王而不复爲人臣者文王也纣君天下数十年西伯断二国之讼诸侯鄕之遂以是年改元制正朔况孺子襁抱刘崇潴翟义灭宗室王侯公卿大夫郡国吏士同心相推戴乎诗书之文曰文王受命惟中身谓继世而爲诸侯也曰文王受命有此武功谓受命爲西伯而专征伐也以受命爲称王自史记始而后爲书传诗序者因之耳史记宣成闲始少出而未显今所传乃歆所校录而可据爲信乎朱子谓史记之妄欧阳氏所辨明矣惟九年大统未集实爲痕瑕呜唿武成之篇古文也古文尙书毛诗皆自歆发歆爲三统厤考上世帝王以爲文王受命九年而崩则武成及周本纪之文爲歆所增窜尙何疑乎呜唿歆之徧窜羣书以曲爲弥缝乃其姦之所以卒发于后世与读君牙冏命吕刑文侯之命费誓秦誓尙书自毕命以下所存六篇先儒多未达其义余尝考之费誓则事可传也君牙冏命秦誓则言不可废也吕刑文侯之命则事不可没也三代之刑典至穆王而始变文武之旧都至平王而终弃可无志乎吕刑之言虽或不可废而孔子录之则非以其言也观文侯之命无一言之当物而弗删则以着事变而非有取于其辞义审矣司马迁作史记于费誓具详焉于秦誓删取焉而文侯之命则没之盖以其言无足存而不知事不可没也用此观之圣人删述之义羣贤莫之能赞岂独春秋之笔削哉书存文侯之命而宣王中兴用贤讨叛事列正雅者其誓诰䇿命之文无一见焉先儒以谓亡于幽王之乱而余窃意所亡者不惟宣王之书自君牙以下六篇皆孔子摭拾于乱亡之余非得之周室之史记也自唐虞夏商非关一代废兴之故不以列于书故周书自毕命以前皆造周毖殷保世靖民之大政也若专取辞意之善则成康之际周召共政史逸作册其命官之辞远过于君牙冏命者必多矣孔子乃舍彼而取此义安处与用此知康王以前䇿命之大者已与誓诰并列于学官而立爲四术其余内史所藏孔子盖未之见也吕刑则布在四方而有司籍之若鲁若晋若秦之书则其国传之君牙冏命则其家守之子尝学礼而病𣏌宋之无征故于周书惜其仅有存者而录之以垂法戒焉耳使得诸周内史所藏则岂宜阔希而不类如此哉抑观君牙冏命秦誓而又以叹世变之亟焉文武之政刑皆变乱于穆王而读其书彬彬乎去成康不远也秦穆悔过思贤之言可法于后世而力逞其忿以遂前愆言与行显背而谓可涂民之耳目夏殷之末造未尝有是也二帝三王纯一忠敬之风其尙可复也哉此又序书之隐义也读二南二南之序日繋之周公系之召公余少受诗反覆焉而不得于心及观朱子集传云得之国中而杂以南国之诗谓之周南得之南国者直谓之召南然后心惬焉而汉广汝坟所以独列于周南则其义未之前闻也夫周道兴于西北自北而南地相直者正江汉也风敎远烝于此则周之西南沿汉与江庸蜀羌髳微卢彭濮之怙冒举诸此矣至于汝坟则又自西而益东自南而渐北殷商国畿而外皆周之宇下所谓三分天下有其二也且其辞义以视召南诸篇亦莹然而出其类方是时被化之国其上之风敎虽能应于关雎麟趾而下之礼俗犹未尽淳观汉广之爱慕流连而知其不可求则与行露野有死麕悄乎其有惧心者异矣草虫殷雷自言其伤而已耳汝坟则忧在王室而勉其君子于文王以服事殷之心若或喻之录此二诗而被化之先后疆略之广轮观感之浅深一一可辨矣十三国之风其篇次列于周大师或孔子更定所不敢知而二诗之在周南则爲周公所手订决也惟何彼秾矣其作于镐洛若齐人爲之皆不宜以入召南岂秦火之后诗多得之讽诵汉之经师失其传而漫以附焉者与读行露行露之诗世儒多引韩诗及刘向列女传以谓申人之女许嫁于鄷夫家不备礼而欲迎之虽致狱讼女终不行诬矣哉婴与向胡爲而传此乎盖此诗旣女子所自作则失怙恃且无兄弟之依可知矣曰许嫁则许之者必父兄也遭家之变莫爲之主虽自归于舅姑不得谓非义况其夫就而迎之乎旣有狱讼以召伯之明则必开以大义而官爲之配矣其诗曰谁谓波无家信如所传是故有室家之约也以一礼未备而终不肎行则将转而之他乎此害义伤敎不近于人情而可列正始之风以爲敎于闺门鄕党邦国与婴向之蔽良由未达于室家不足之云而以辞害义不知设诈以求偶卽此已不足爲人夫此贞女所以疾之深而拒之决也以朱子之勤经岂其未见婴向之书盖严而斥之以无溷后人而羣儒乃援集传礼或未备一语以曲证其诬辞不亦悖乎读邶鄘至曹桧十一国风汉唐诸儒于变风傅会时代各有主名以入于美刺朱子旣明辨之而世儒犹哓哓盖谓一国之诗数百年之久所存必政敎之尤大者闾阎丛细之事男女猥鄙之情卽闲录以垂戒不宜其多乃至于此而不知删诗之指要卽于是焉存盖古者自公卿至于列士职以诗献而衰世之臣孰是如大雅之旧人家父凡伯者乎故淇澳缁衣而外士大夫忧时闵己之诗所存无几而丛细猥鄙之辞则无一或遗盖民俗之眞国政之变数百年后废兴存亡昬明之由皆于是可辨焉稽之春秋中原建国兵祸结连莫剧于陈郑衞次之宋又次之而淫诗惟三国爲多以此知天恶淫人不惟其君以此败国亡身殒嗣其民夫妇男女亦死亡危急焦然无甯岁也而淫诗之多寡实与兵祸之疏数相符则删诗之指要居可知矣齐晋秦三国最强而两国无淫诗齐襄灾及其身崔杼弑君陈氏窃国皆由女祸故齐诗终于猗嗟载驰敝笱始于鸡鸣秦之亡以亲奄幸疾师儒故秦诗始于车粼驷铁终于夏屋唐俗勤俭固其所以兴也然纤啬筋力则艳以利而易动故其后赵盾栾书皆爲国人所附而晋卒分于三族乃桓叔武公爲之嚆矢耳国以此始亦必以终兹非其明鑑与若魏若曹若桧国小而邻逼故君民同忧未敢淫逞而君少偷惰臣或贪愚则国非其国矣总而计之邶鄘无征魏桧早灭衞郑以下七国之亡征并于所存之诗见之非圣人知周万物而百世莫之能违其孰能与于此然则郑之亡转后于陈而衞之亡又后于宋何也郑之淫风盛于下而未及其上衞有康叔武公之遗德虽至季世犹多君子国于天地必有与立或同始而异终或将倾而复植岂可以一端尽哉以是知天命无常国之兴亡一以人事爲准也读邶鄘魏桧四国风魏桧之诗皆作于未并于晋郑之先其辞其事可按而知也晋自桓叔以后阴谋布德以收晋民而魏偪介焉所任非人贤者思隐吏竞于贪此君子所以叹心忧之谁知而小人则已望乐郊而思适也桧风之作盖在厉王之世有识者忧宗周之殒爲将及焉此苌楚匪风所以作也羣儒乃以比于邶鄘谓所言皆晋郑之事而朱子亦承用焉夫晋至武献思启封疆方欲用其民而抚辑之岂复有硕鼠之号而桧并于郑在东迁以后武庄强盛王室再造大难已夷又何风骇车倾之惧乎邶鄘旧国之诗无一存焉何也以诸国之风比类以求其义必其君有大美大恶民心以动国俗以移而后风谣作焉鲁宋望国历年久长而诗无风况蕞尔之邶鄘立国又日浅哉鲁宋之君有篡弒而无淫昬篡弑之恶宜载于册书而国之臣民则不忍作诗以刺也其俗由旧而无大改更故无风之可陈孟子说诗必以意逆志而又在于论其世其此类也与读王风世儒谓读王风而知周之不再兴非深于诗者之言也方是时上之政敎虽傎而下之礼俗未改其君子抱义而怀仁其细民畏法而守分以道兴周盖视变鲁变齐而尤易焉黍离兔爰忧时闵俗百世以下犹使人悱恻而流连大车槛槛师都犹能正其治也君子阳阳匿迹下僚而不改其乐也采葛忧良臣之见䜛邱中惧贤者之伏隐观其朝有若荣公皇父师尹之败类者乎君子于役发乎情止乎礼义者无论矣葛藟悲无兄弟则宗子收族大功同财之淳风犹未泯也戍者怀其室家而于君长无怨言思奔之女自誓于所私按其辞意亦未尝心非其大夫观其民有若晋国之诬于栾氏齐鲁之隐民心归于陈季者乎十篇之中淫志溺志敖辟烦促之音无一有焉盖自周公师保万民君陈毕公继治于伊洛自上以下莫不渐于敎泽忾于德心而知礼义之大闲故降至春秋篡弑攘夺接迹于诸夏之邦而王室则无之以众心之不可摇夺也子頽子带子朝之乱国民鄕顺官师守常故侯伯公卿倚是以定谋而乱贼皆应时诛讨使当是时上有宣王下有方召则其兴也勃矣况能託国于周孔乎然孔子志在东周其于齐衞之君犹焉而适周则未尝一自通于共主及二三执政何也盖周之政在世卿久矣以羇旅之士一旦奉社稷以从非圣如汤文安能蹈此故必得大国而用之践桓文之迹然后能成周召之功此孔子之志事也世儒以周不能兴遂谓王风气象薾然不可振起是所谓见其影而不见其形者也孟子言诵诗读书道在知人论世而自道其学日知言有以也夫读齐风余少读着疑与郑之丰衞之桑中爲类而非讥不亲迎及少长见班固地理志然后得其征盖此女所奔者非一人东方之日则奔之者非一女也齐自襄公鸟兽行下令国中长女不得嫁爲家主祠名曰巫儿至东汉之初俗犹未改故当其时奔者亦若无怍于父兄受其奔者亦可无憎于里党显言而公传道之是以郑衞之诗按其辞可知爲淫奔而着与东方其事其辞与夫妇之唱随者几无辨也国语称襄公田狩毕弋不听国政而惟女是崇则还与卢令亦同时所作耳齐之立国能强由其民习于武节而其后篡弑窃国之衅皆由女宠其诗十一篇二爲游田五爲男女之乱而冠以古贤妃之警其君盖齐之所以始终者具此矣孔子删诗事有细而不遗辞有污而不削以是乃废兴存亡之所自也非然则郑衞齐陈之淫声慢声胡爲而与雅颂并立与书周颂淸庙诗后旧说此周公旣成洛邑而朝诸侯率之以祀文王之乐歌盖以四时祫祭皆于太庙无独祀文王之礼然武王革殷之后洛邑未作之前不宜竟无祀文王之乐歌尙书武成王来自商至于丰则邦甸侯衞骏奔走执豆笾尙在五庙中之稷庙及武王迁镐乃立天子之七庙而周公于是时特起大义立庙于丰独祀文王凡爵命公侯卿大夫皆于丰庙康王命毕公保釐东郊则步自周至于丰江汉之诗召虎钖命吿于文人是也盖祫祭先公先王于后稷之庙率诸侯以致孝享宜也爵命当世之公侯卿大夫而临以上古之侯伯则义有未安镐京虽有文王之庙然后稷及先公先王皆式临焉而独受命于文王之庙非文王之心之所安也郊祀后稷而别立明堂以宗祀文王亦此义也然则载见辟王何以有独祀武王之诗曰此其事与文王异是乃成王免丧初遇吉祭奉武王之主以入王季之庙而特祀焉仪礼所称吉祭犹未配谓此也盖事应祧之祖之终不可缺一时祭故必祫于太庙奉祧主以藏夹室然后特祀新主于所入之庙文王侯伯也吉祭于庙不宜有乐歌成康以降后王皆有吉祭而不爲乐歌古人事君亲要于诚信不敢溢言虚美以滋天下后世之口实也又书淸庙诗后或谓武成丁未祀于周庙天子诸侯之出归吿于祖祢之正礼也卽事者惟邦甸侯衞耳越三日庚戌柴望大吿武成吿至于前所吿者之正礼也以顺天革命故特举柴望耳旣生魄庶邦冢君曁百工受命于周乃庶邦君臣受命于周之始古者爵命必于祭安知非此时特祭于文王之庙而作是诗也然方是时先公先王之乐歌未作不宜先荐文王之诗五庙之旧制未更乐章不宜首举淸庙爲义且朱子旣据孔疏所推日厤而升旣生魄三语于丁未之前则未知孰爲定论也或谓据戴记天子犆礿祫禘祫尝祫烝则时祭亦有犆安知此诗非用于犆祭时乎不知以禘爲时祭乃汉儒约春秋所书鲁禘傅会而爲之说前儒之辨明矣虽夏殷之世礼文质略事亦难举至周则前期卜日卜尸散斋七日致斋三日使日祭一庙祭之明日绎而宾尸自致斋以至终事兼旬中无一日之闲人力则实不能胜国事则一切废置加以天地社稷山川百神之事六服羣辟朝聘会同之政日不暇给矣用此知时祭必无犆而凡祀文王之乐歌皆始作丰庙时所荐也读周官呜唿世儒之疑周官爲伪者岂不甚蔽矣哉中庸所谓尽人物之性以赞天地之化育者于是书具之矣盖惟公达于人事之始终故所以敎之养之任之治之之道无不尽也惟公明于万物之分数故所以生之取之聚之散之之道无不尽也运天下犹一身视四海如奥阼非圣人而能爲此乎然自汉何休宋欧阳修胡宏皆疑爲伪作盖休耳熟于新莽之乱而修与宏近见夫熙甯之弊故疑是书晚出本非圣人之法而不足以经世也莽之事不足论矣熙甯君臣所附会以爲新法者察其本谋盖用爲当强之术以视公之依乎天理以尽人物之性者其根源较然异矣就其善者莫如保甲之法然田不井授民无定居而责以相保相受有辠奇衺相及则已利害分半而不能无拂乎人情矣修与宏不能明辨安石所行本非周官之法而乃疑是书爲伪是犹惩覆顚而废舆马也是书之出千七百年矣假而战国秦汉之人能伪作则冬官之缺后之文儒有能补之者乎不惟一官之全小司马之缺有能依倣四官之意以补之者乎其所以不能补者何也则事之理有未达而物之分有未明也呜唿三王致治之迹其规模可见者独有是书世变虽殊其经纶天下之大体卒不可易也若修与宏者皆世所称显学之儒而智不足以及此尙安望爲治者笃信而见诸行事哉必此之疑则惟安于苟道而已此余所以尤痛疾乎后儒之浮说也周官辨伪一凡疑周官爲伪作者非道听涂说而未尝一用其心卽粗用其心而未能究乎事理之实者也然其闲决不可信者实有数事焉周官九职贡物之外别无所取于民而载师职则曰近郊十一远郊二十而三甸稍县都皆无过十二市官所掌惟廛布与罚布而廛人之絘布总布质布别增其三夏秋二官敺疫禬蛊攻貍蠧去妖鸟敺水虫所以除民害安物生肃礼事也而以戈击圹以矢射神以书方厌鸟以牡橭象齿杀神则荒诞而不经若是者揆之于理则不宜验之于人心之同然则不顺而经有是文何也则莽与歆所窜入也盖莽诵六艺以文姦言而浚民之政皆託于周官其未篡也旣以公田口井布令故旣篡下书不能遽变十一之说而谓汉法名三十税一实十税五则其意居可知矣故歆承其意而增窜闾师之文以示周官之田赋本不止于十一也莽立山泽六筦榷酒铸器税众物以穷工商故歆增窜廛人之文以示周官征布之目本如是其多也莽好厌胜妖妄愚诬爲天下讪笑故歆增窜方相壶涿哲蔟庭氏之文以示圣人之法固如是其多怪变也夫歆颂莽之功旣曰发得周礼以明因监而公孙禄数歆之罪又曰顚倒五经使学士疑惑则此数事者乃莽与歆所窜入决矣然犹幸数事之外五官具完圣人制作之意昭如日星其所伪託按以经之本文而白黑可辨也古者公田爲居井灶场圃取具焉国赋所入实八十亩孟子及春秋传所谓十一乃总计公私田数以爲言若周之赋法不过岁入公田之谷幷无所谓十一之名也又安从有二十而三与十二之道哉闾师之法通乎天下又安有近郊远郊甸稍县都之别哉载师职所以特举国宅园廛漆林以田赋之外地征惟此三者耳今去近郊十一至无过十二之文而载师职固辞备而义完矣周官之田赋更无可疑者矣周之先世关市无征及公制六典商则门征其货贾则关市征其廛盖以有职则宜有贡又惧所获过赢而民争逐末耳肆长之敛总布盖总一肆买賖官物所入之布而敛之非别有是征也若质布则本职无是絘布则通经无是也今去絘布质布总布之文而廛人职固辞备而义完矣周官之市征更无可疑者矣方相氏之索室敺疫也庭氏之射妖鸟也硩蔟氏之覆妖鸟之巢也乃圣人明于幽明之故而善除民惑也害气时作妖鸟夜鸣人之所忌其气燄足以召疾殃故立爲经常之法俾王官帅众而敺之引弓而射之则民志定其气扬而天厉自息矣夫疫可敺也而蒙熊皮黄金四目与莽之遣使负鷩持幢何异乎卜得吉兆以安先王之体魄而入圹戈击四隅以敺方良与莽之令武士入高庙拔剑四面提击何异乎妖鸟之巢可覆也而以方书日月星辰之号悬其巢妖鸟之有形者可射也不见其形而射其方犹有说也神之降不以德承焉不以其物享焉而射之可乎水虫之怪可敺也而其神可杀乎神无形而有死神死而渊可爲陵其诳燿天下与莽之铸威斗镌铜人膺文桃汤赭鞭鞭洒屋壁异事而同情今于方相氏去蒙熊皮黄金四目及大丧以下之文于硩蔟氏去以方书下之文于壶涿氏去若欲杀其神以下之文于庭氏去若神也以下之文则四职固辞备而义完矣其他更无可疑者矣凡世儒所疑于周官者切究其义皆圣人运用天理之实惟此数事揆以制作之意显然可辨其非眞而于莽事则皆若爲之前辙而开其端兆然则非歆之窜入而谁乎昔程子出大学中庸于戴记数百年以来莫有异议朱子斥诗小序虽有妄者欲复开其喙而信从者稀矣惜乎是经之大体二子断爲非圣人不能作而此数事未得爲二子所薙芟也虽然理者天下之公也心者百世所同也然则姑存吾说以俟后之君子其可哉周官辨伪二媒氏仲春之月大会男女奔者不禁近或爲之说曰是乃圣人之所以止佚淫而消鬪辩也毎见甿庶之家嫠者改适猜衅丛生变诈百出由是而成狱讼者十四三焉岂若天子之吏以时会之而听其相从于有司之前可以称年材使各得其分愿哉管子治齐以掌媒合独犹师其意则斯乃民治之所宜也审矣呜唿管子生政散民流之后而姑爲一切之法是不可知若成周之世则安用此哉自文王后妃之躬化远蒸江汉至周公作洛道治政行民知秉礼而度义也久矣又况周官之法冠昏之礼事党正敎之北戸之女功酇长稽之凡民之有衺恶者虽未丽于法而巳坐诸嘉石役诸司空任诸州里尙何怨旷阴私暴诈之敢作哉管子合独之政乃取鳏寡而官配之若会焉而听其自奔则虽乱国汚吏能布此爲宪令乎盖莽之法私铸者伍坐没入爲官奴婢传诣钟官者以十万数至则易其夫妇民人骇痛故歆增窜媒氏之文以示周官之法官会男女而听其相奔则以罪没而易其夫妇犹未爲已甚也莽之母死而不欲爲之服歆与博士献议周礼王爲诸侯缌衰弁而加环绖同姓则麻异姓则葛今周礼司服无弁而加环绖三语则媒氏之文爲歆所增窜也决矣呜唿圣人之法所以循天理而达之也圣人之经所以传天心而播之也乃爲悖理逆天之语所混淆至于二千余年而不可辨则歆诚万世之罪人也余尝病班史于莽之乱政姦言纎悉不遗于义爲疎于文爲赘然周官之爲歆所伪乱者乃頼班史而备得其征岂非圣人之经天心不欲其终晦而旣蚀复明固有数存乎其闲邪书周官大司马四时田法后圣人之政尽万物之理而不过者不惟其大惟其细圣人之文尽万事之情而无遗者不以其详以其略周公五官之典皆然而大司马四时田法尤其显着者也盖观春与秋而知冬夏之田王及诸侯皆不与焉盛暑隆寒不宜以武事烦尊者且官徒殷则劳费大也观虞人所莱之野树表者三百五十步围禁前后之屯百步而知鄕遂公邑都家之车徒皆前期各习于其地而赴禁围者无几焉鄕师前期出田法于州里大司马前期命修战法茇舍治兵所辨号名旗物畿以内毋漏焉则前期而备敎之可知矣使徧陈于禁围则一鄕一遂之车徒有不能容矣此所以事习而民不烦也鲁人大蒐自根牟至于商衞革车千乘殆其遗敎与战法田法之详至冬狩始见者虽各修于其地然必待筑场纳稼之后乃可徧简车徒稽人畜旗物军器行于三时则夺农功而无地以陈车马辨夜事于仲夏者人可露处而衣装约也于茇舍特举辨军之夜事则知以敎坐作进退疾徐疏数之节通乎三时矣于夏举勺于冬举烝则祠尝视此矣于春举社则秋报可知矣于秋举方则春祈可知矣于秋冬曰致禽则春夏献禽之约可知矣于冬特举馌兽则秋犹未敢备取而不足以供四郊之馌可知矣田法战法冬详其目而春举其纲仲冬大阅司马建旗于后表之中至不用命者斩之卽春蒐以旗致民平列陈如战之陈也中军以鼙令鼓至鸣铙且却坐作如初卽春蒐所敎坐作进退疾徐疏数之节也以旌爲左右和之门至车徒皆譟卽春蒐表貉誓民鼓遂围禁也前期修战法四时所同而于冬乃出之则三时专辨其一而大阅备举其全具见矣使以晩周秦汉人籍之则倍其文尙不足以详其事经则略举互备括尽而无遗是之谓圣人之文也读仪礼仪礼志繁而辞简义曲而体直微周公手定亦周人最初之文也然其制惟施于成周爲宜盖自二帝三王彰道敎以明民凡仁义忠敬之大体虽甿隶晓然于心故层累而精其义密其文用以磨礲德性而起敎于微眇使之益深于人道焉耳后世淳浇朴散纵性情而安恣睢其于人道之大防且阴决显溃而不能自禁矣乃使戋戋于登降进反之仪服物采色之辨而相较于微忽之闲不亦末乎吾知周公而生秦汉以降其用此必有变通矣独是三代之治象与圣人彷徨周浃之意可就其节文数度省想而得之故昌黎韩子读此惜不得进退揖让于其闲然其辞以类相从其义以合而见而韩子乃分剟而别着爲篇则非吾之所能知矣书考定仪礼丧服后余少读仪礼丧服传卽疑非卜氏所手订乃一再传后门人记述而闲杂以己意者而于经文则未敢置疑焉惟尊同者不降时㦧然不得于余心乃试取传之云尔者剟而去之而传之文无复舛复支离而不可通晓者更取经之云尔者剟而去之而经之义无不卽乎人心然后知是亦歆所增窜也盖丧服之有厌降见于子思孟子之书惟尊同不降则秦周以前载籍更无及此者而于莽之过礼竭情以侍凤疾及称供养太皇太后义不得服功显君事尤切近故假是以爲比类焉呜唿先王制礼有迹若相违而理归于一者以物之则各异而所以爲则者无不同也尊同而不降物之则无是也曾是可厚诬先圣而终蔽人心之同然者乎夫莽诵六艺以文姧言其于易春秋闲有称引皆自爲之说而谬其指书之传诗之序虽有假託而经文则未尝增易焉然则公孙禄所谓顚倒五经使学士疑惑者丧服经传之文尤显见于当时而爲老师宿儒所指斥者欤读孟子余读仪礼尝以谓虽周公生秦汉以后用此必有变通及观孟子乃益信爲诚然孟子之言养民也曰制田里敎树畜而已其敎民则谨庠序之敎申之以孝弟之义凡昔之圣人所爲深微详密者无及焉岂不知其美善哉诚势有所不暇也然由其道层累而精之则终亦可以至焉其言性也亦然所谓践形养气事天立命闲一及之而数举以示人者则无放其良心以自异于禽兽而已旣揭五性复开以四端使知其实不越乎事亲从兄而扩而充之则自无欲害人无爲穿窬之心始盖其忧世者深而拯其陷溺也迫皆昔之圣人所未发之覆也呜唿周公之治敎备矣然非因唐虞夏殷之礼俗层累而精之不能用也而孟子之言则更乱世承污俗旋举而立有效焉有宋诸儒之兴所以治其心性者信微且密矣然非士君子莫能喻也而孟子之言则虽妇人小子一旦反之于心而可信爲诚然然则自事其心与治天下国家者一以孟子之言爲始事可也辨明堂位明堂位列戴记先儒以爲诬旧矣而余尤疑是篇不知何爲而作也谓周人记之则于明堂方位度数朝会礼仪宜详谓鲁人自侈大则宜先周公勋劳法则以及山川土田附庸殷民周索命诰典册而无一具焉至鲁君臣相弑三传无异辞初诵经书者皆识焉记者能详四代之服器官而独昧于此岂不异哉及读前汉书然后知此莽之意而爲之者刘歆之徒耳莽之篡无事不记于周公其居摄也羣臣上奏称明堂位以定其仪故记所称莫不与莽事相应其称周公践天子之位以治天下朝诸侯于明堂以莽践阼背斧依南面朝羣臣也贼臣受九钖以爲篡征自莽始故备举鲁所受服器官以爲是犹行古之道耳其称鲁君臣未尝相弑又以示传闻不可尽信若将爲平帝之弑设疑也其篇首曰昔者周公朝诸侯于明堂之位天子负斧依南鄕而立易周公以天子与当日羣臣所奏周公始摄则居天子之位非乃六年然后践阼隐相证也莽赞称假皇帝则奏称书逸嘉禾篇周公奉鬯立于阼阶延登赞曰假王涖政勤和天下书旣逸矣云云者谁实爲之又况漫无所稽之杂记哉或疑周公践阼倍依以朝诸侯别见史记鲁燕世家而荀卿儒效篇亦曰以枝代主疑明堂记或有所授不知古用简册秘府而外藏书甚希大史公书宣成闲始少出自向校遗书歆卒父业以序七略东汉宗之凡后世子史之传皆歆所校录也歆旣伪作明堂记独不能增窜太史公荀子之文哉诗书而外周人之书成体而不杂者莫如左氏春秋传史克之颂祝鮀之言于鲁先世事详矣无一语及此而悖乱之说皆见于歆以后始显之书则歆实伪乱增窜以文莽之姧也决矣尝考鲁世家削去成王临朝至匔匔如畏然燕世家削去成王旣幼至召公乃说前后文义脗合无闲而周本纪所谓周公摄行政当国与尙书位冢宰正百工义正相符是则刘歆之徒所未及改更而尙存其旧者且金縢乃伏生之书始出卽列于学官称王与大夫尽弁又云公爲诗以贻王而王亦未敢诮公则年非甚少断可识矣以是观之凡言成王幼者皆莽歆之诬妄也盖欲言周公践阼则不得不言成王幼不能践阼耳昔韩子论学首在别古书之正伪取其正者以相参伍而得其会通则昭昭然如分黑白矣书考定文王世子后余少读世子记怪其语多复枝赘旣长益辨周公践阼之诬武王梦帝与九龄之妄而未有以黜之及观前汉书王莽居摄羣臣献议称明堂位周公践阼以具其仪然后知是篇诬妄语亦当时所增窜也是篇所记敎世子之礼也而称成王不能涖阼者再周公践阼者三成王幼而孤无由习世子之礼非关不能践阼也周公抗世子之法于伯禽岂必践阼而后法可抗哉其强而附之增窜之迹隐然可寻莽将卽眞称天公使者见梦于亭长曰摄皇帝当爲眞故伪附此记以示年齿命于天而梦中得以相与昔周文武实见此兆则亭长之梦信乎其有征矣尝考周官显悖于圣道者实有数端而察之莫不与莽事相应故公孙禄谓歆顚倒五经使学士疑惑其罪当诛意当其时老师宿儒必具见周官礼记本文而愤其伪乱故禄亦疾焉余于周官之不类者旣辨而削之乃幷芟薙是篇稍移其节次而发其所以然之义孟子曰予岂好辨哉予不得已也之数者乃礼义之大闲自前世或疑而未决或习而不知其非故不自揆刊而正之以俟后之君子莽之乱政皆託于周官而僭端逆节一征以礼记其引他经特迁其说谬其指而未敢易其本文盖武帝时五经虽并列于学官而易诗书春秋传诵者多故说可迁指可谬其本文不可得而易也仪礼孤学自高堂生而外学者徒习其容而不能通其义故于丧服微窜经文附以传语至戴记则后出而未显周官自莽与歆发故恣爲伪乱然恐海内学士或闲见周官之书而传仪礼戴记者能辨其所增窜故特征天下有逸礼古书毛诗周官尔雅天文图谶钟律月令史篇文字者并诣公车至者以千数皆令记说廷中而又使歆卒父业典校羣书而颁布之使前见周官仪礼戴记之本文者亦谓歆所增窜杂出于廷中记说而疑古书所传或有同异其巧自盖者可谓曲备矣自班固志艺文壹以歆所定七略爲宗虽好古之士无所据以别其眞伪而每至歆所增窜则鲜不以爲疑盖书可伪乱而此理之在人心者不可蔽也戴氏所述礼记无明堂位至东汉之初马融始入焉其爲歆所伪作无可疑者而此记所称周公践阼及他诬妄语莫不与莽事相应一如莽之乱政分窜于诸官先圣之经古贤之记爲歆所伪乱者转赖其自盖之迹以参互而得之岂惟人心之不可蔽哉盖若天所牖焉后之人或以专罪余则非余之所敢避也莽之求书先逸礼以戴氏所传无明堂位及此记所增窜也次古书以称周书逸嘉禾篇假王涖政也次毛诗以毛氏后出未显俾众疑其引诗而迁其说谬其指者或出于毛氏也次周官其乱政皆分窜于诸官也并及尔雅杂家使众莫测也易春秋无求焉以莽事无所託虽有称引而于本文无增窜也昔朱子谓戴记所传或杂以衰世之礼然相提而论其诬枉未有若周公践阼居天子之位者其妖妄未有若武王梦帝与九龄而文王复与以三者其悖谬未有若大夫爲其父母兄弟之未爲大夫者之丧服如士服及士之子爲大夫则其父母不能主者凡此皆先儒所深病蒙士所心非也莽爲其母功显君服天子之弔服而不主其丧则杂记之文毋亦歆所增窜以示大夫士相去一闲耳而古者子爲大夫于父母之服卽有变况践阼居天子之位乎子爲大夫父母之爲士者尙不敢主其丧况居天子位与尊者爲体而可私屈爲母丧主乎歆旣邪恶而文学乃足以济其姧凡所增窜辞气颇与戴记周官爲近故历世以来羣儒虽究察其非终怀疑而未敢决焉班史谓自书传所载乱臣贼子无道之人考其祸败未有如莽之甚者余攷自古承学之士通经习礼而爲妖爲孼亦未有如歆之甚者也然莽以六艺文姧言当其时卽交讪焉而歆蠧蚀经传以诬圣人乱先王之政至于千七百余年而莫敢薙芟则歆之罪其更浮于莽也与文王十三生伯邑考辨余少阅大戴记称文王十三生伯邑考卽辨其诬而未得证验先兄曰文王嘉止大邦有子安有是然犹不能无疑及考王莽传平帝年十有二而莽欲以女配故歆先窜此于大戴记以示文王始㛰亦年十有二然后莽请考论五经以定天子之娶礼又恐戴记出宣元闲学者多见其书故其后复征羣士使记说逸礼于廷中以欺惑学士莽之篡无事不託于文武周公盖夏殷以前先圣之事与言所传甚希众皆耳熟焉难以凿空构立而经传诸子皆周人之书遭秦火而始出于汉故使歆典校卒向之业以售其姧自东汉相传以至于今皆歆所校录也学者可溺于前儒传授之言而不别其眞伪哉成王立在襁褓之中辨武王崩成王㓜在襁褓之中说见家语又见史记又见贾谊保傅篇而汉书亦云武帝命画周公负成王图以赐霍光盖莽与歆旣曰成王不能践阼则年宜甚幼而金縢之篇无是也其书乃伏生所传旧列学官不可诪张爲幻故于戴记窜焉又恐戴记出宣元闲学者闲有其书故欲多爲之征而论语乃世儒所习诵故又于家语窜焉汉兴博学多闻莫如贾生继春秋创史法囊括载籍爲世所宗莫如太史公故又于二书窜焉至汉书所云或武帝偶命作图以示立少子之意或其事亦歆等构造又或史官所记本周公辅成王图而歆易爲负班固因之皆不足据也众言樊乱必折诸经金縢之篇曰王与大夫尽弁则旣冠明矣公以诗贻王而王亦未敢诮公则已甚达于世事矣以是知古书中言成王幼不能践阼者皆妄也而况云在襁褓之中哉幸而金縢之篇尙存不然则歆之怪变竟无从而得之矣或又以王自称沖子周召称王孺子爲疑是惑也盘庚之诰自称沖人范文子爲大夫赞军谋而武子唿爲童子嗣君之自谓师保之规箴其称言义当若此不可以弗察也读经解此记中闲所述多荀卿语疑出于汉之中叶而传荀氏之学者爲之也三代盛时国不异政家无殊俗诗书礼乐布在庠序以爲四术降至春秋王道虽微而周礼未改孔子赞易作春秋其徒守之陵夷至于战国百家放纷儒术大绌焉有一国而专立一经以爲敎者哉遭秦灭学至汉景武之闲诸老师各抱一经以授其徒于是齐鲁燕赵邹梁之学兴而承其学者复以敎于鄕邑各自爲方不能相通而其人之性质行能亦渐摩于经说而别异焉记者旣列敎之所由分并其说之有所失而又念一道德而同风俗非羣儒之私敎所可冀也所以养君德施政敎正俗化莫急于礼而礼非天子不能行礼之兴然后君德可成而百官得其宜万事得其序和仁信义得其质宗庙朝廷得其秩室家鄕里得其情礼之废则君臣父子夫妇长幼恩薄道苦序失行恶其乱百出而不可禁御凡此皆荀氏所谓原先王本仁义礼正其经纬蹊径不道礼宪而求之于诗书不可以得之之本指也夫六经火于秦并出于汉而礼之废则自汉始河闲献王献古邦国礼五十六篇武帝不用而沿袭秦故以定宗庙百官之仪其士礼之仅存者亦未布颁以爲民纪自是以来学者循诵易诗书春秋之文而虚言其义有得有失一如记所称而礼则湮沈残缺毎至郊庙大议众皆冥昧而莫知其原闾阎士庶丧祭宾婚荡然一无所守而竞于淫侈记所云以旧礼爲无所用而去之者意在斯乎学者可习其读而弗察欤书辨正周官戴记尙书后余以王莽传辨周官所伪乱循是以考戴记尙书及子史传注然后知舍莽政之符验周官无可疵者舍莽事之比类古圣无见诬者循是以讨去之然后诸经之贼蚀一旦而廓然呜唿书更秦火篇残文缺而已耳而歆所伪乱则混淆于本文之中伏闇而不可见曡出互证深固难摇自程朱二子出然后能辨古书之正伪而后之儒者知以理义爲衡故凡周官戴记书传诗序之纰谬虽未辨所从生而鲜不以爲疑疑之者众然后或得其闲而白黑可判焉汉儒之治经莫勤于郑氏然以莽事训周官而于周公践阼文王受命称王皆笃信焉而益漫其支流况毛序孔传之伪杂乎世俗之贸儒尙或以经说惟汉儒爲有据而诋程朱爲凭臆非所谓失其本心者与记王巽功周公居东说泾阳王巽功卧疾连月时往问之一日语余曰周公居东惟集传居国之东爲近而未着其何地也自我观之王欲亲逆卽驾而出郊就令出舍以俟公必信宿可至古者大夫有罪自投于私邑以待放礼也然则公所居其近在郊关之内与余曰子之言其信畿内公卿之采地当在县畺而有勋劳者别有赏田周官载师以赏田任远郊之地司勋掌六鄕赏地之法以等其功是也春秋传曰自陜以西召公主之自陜以东周公主之公主东诸侯则邑于国之东宜矣公之避与禹益之避异禹益之避以远爲宜公之避以近爲宜其不之县畺之采而退就近君之小邑理固宜然然则公所居爲镐东鄕郊之赏邑决矣巽功仕不废学其出爲监司所领皆大藩而返自江西诗说成其疾也夜不能寐辄思尙书疑义及旦伏枕而爲草今文二十八篇将徧矣气虽困见余辄蹷然兴问辨移时尝语河南李雨苍曰吾见望溪则旷然无忧而身爲之轻效速于药物其好学求友之切如此是日也以疾动不任笔墨又闲厕余言乃属余爲之记望溪先生文集方望溪先生全集卷第二望溪先生文集卷二读子史书删定荀子后昔昌黎韩子欲削荀氏之不合者附于圣人之籍惜其书不传余师其意去其悖者蔓者复者俚且佻者得篇完者六节取者六十有二其篇完者所芟薙几半然闲取而诵之辞意相承未见其有阂也夫四子之书减一字则义不着辞不完盖无意于文而乃臻其极也荀氏之辞有枝叶如此岂非其中有不足者邪抑吾观周末诸子虽学有醇驳而言皆有物汉唐以降无若其义藴之充实者宋儒之书义理则备矣抑不若四子之旨远而辞文岂气数使然邪抑浸润于先王之敎泽者源远而流长有不可强也读管子管子之用周礼也体式之繁重一变而爲径捷焉气象之寛平一变而爲严急焉非故欲爲此也势也盖周公之时四海一家制礼于治定功成之后故纪纲民物可一循其自然之节以俟其迟久而成管子承乱用区区之齐将以合势之散正时之倾非及其身不能用也非及其君之身不能用也而岂可俟哉惟欲速而苦其难成故其行之也亦不得不严且急焉是管子之不得己也然周官之作依乎天理以尽万物之性而管子之整齐其民也则将时用以取所求是则其根源之异也而读其书尙知令行禁胜之必本于君身聪明思虑当付之眔人而不自用则又非诸法家之所能及矣夫读史记八书礼乐律厤四书或曰褚少孙所补或曰盖子长爲之而未具皆非也其序礼乐用意尤深盖太初所定改正朔易服色已具厤书及封禅书至宗庙百官之仪则袭秦故不合圣制者汉之乐自文景以前习常肄旧而己武帝所作十九章文虽尔雅然自靑阳朱明西皥元冥而外多谀诞且非雅声其甚者如太乙马歌则汲黯所谓先帝百姓不知其音者故止序其大略而不复排纂爲书盖伤汉之兴几无所谓礼乐也故于四时之歌明着其恉曰世多有故不论则非爲之而未具明矣其续以戴记荀卿之文或乃少孙所爲邪汉之乐旣无可次而律则往古成法故独着其通于兵事以爲法戒武帝改厤虽由公孙卿札书而洛下闳运算日顺夏正于厤术则无可议者故直述其事凡此皆着书之义法一定而不可易者非故欲如此也其后四书论系于书后亦各有义焉盖河渠平准非若礼乐律厤可前序其事而以名物度数次列于后者封禅书所载诸畤诸祠虽有方色牲币之数而皆秦汉闲妖妄不经之制且与封禅无与也故其事并详于书而略见己意于后惟天官宜与律厤一例特家世所掌有独传其精义者灾异之变有亲得之见闻者诸家之占有考之而不合者故列次衆法于前而以己意详论于后所由与律厤二书异也七书皆通古今而平准则汉一代之制故独以古事附论于后而志慨焉乐律天官三书之末及律书序前后各附赘一节意义无可推者或亦少孙所爲然秦纪亦别载襄公后二百余年事岂子长摭拾旧闻始将采用后复置之而录者不知而妄附与是未可知也书礼书序后是篇之义盖痛古禯遭秦而废历汉五世而终不能兴也盖秦有天下杂采六国礼仪而尽弃三代之旧本以自便其淫侈而汉诸帝半挟私意而安秦仪故首揭其恉以谓先王制礼所以宰制万物役使羣众者皆出于天理之自然而非人力所强设也其曰至大行礼官观三代损益盖叹古仪法之具存也武帝时河闲献王尙得邦国礼五十六篇况汉之初秦周闲老师宿儒犹在使高帝有志复古文献非无征者而叔孙通希世度务虽有损益大抵皆袭秦故厥后以文帝之躬化而惑于道家之言武帝虽好儒术实不能用太初所定不过改正朔易服色以文封禅其宗庙百官之仪袭秦之故不合圣制者遂着爲兴常而垂之于后过此以往则去古愈远复之愈难矣当是时所招儒术之士非不能定仪也恐陈古义以拂时君之欲故迁延观望至十余年而不就耳至或私议古者太平万民利喜瑞应辨至乃采风俗定制作是深知礼意者而适与武帝时四海骚然人民愁病灾异数见相反故帝闻而恶之观制诏御史云云则惮复古而乐秦仪情不能自掩矣子长盖深病乎此而未敢斥言之故伤其心于往事而称孔子以正名不合于衞其徒卒以沈湮而志痛焉河闲献王所献邦国礼五十六篇至唐犹存而唐以前无议复者犹秦志也呜唿子长其见之矣又书礼书序后子长此序非独痛时事也其于终古礼俗之变尽之矣盖三代之礼缘情依性故能经纬人道规矩无所不贯上自宫寝郊庙期廷之礼旣有以正君身统百官下逮黎庶宫室车服饮食嫁娶丧祭各授以节而适其宜所以宰制万物役使羣衆而人力无所庸者此也礼之失自春秋始极于战国至秦有天下遂杂采六国之仪而尽废三代之礼盖将极情纵欲凡势力之所能逞则恣焉而深恶夫古礼之大爲之防也夫人之生莫不有耳目口体之欲不爲之节则日就淫侈而民力将有所不堪故先王不禁其欲而必以礼爲防所以救民之彫敝也鲁秉礼之国也而僭郊禘管仲贤大夫也而备三归子夏圣门之高弟也而说纷华盛丽故先王诱进以仁义束缚以刑罚犹惧民之踰其防也况导以淫侈而不爲之制乎太初所定不过改正朔易服色封泰山以及宗庙百官之仪几宫室车服饮食嫁娶丧纪下逮黎庶者无闻焉而制辞乃曰百姓何望之数者虽尽善与百姓何与况其爲袭秦之故不合圣制者乎汉之诸帝无论矣独文帝之躬化可以兴礼而溺于道家之学以爲繁礼饰貌无益于治则于先王之缘情依性经纬人道者亦槪乎其未之闻也夫无躬化则礼不虚行然有躬化而不兴三代之礼亦不足以化民成俗自周以前上将纳民于轨物而身先之自秦以后身不能由而于民亦荡然不爲之制其宗庙百官之仪仅有存者亦虚器耳而定爲典常垂之于后者自武帝始自是天下遂安于秦仪而不知三代所损益爲何物矣洋洋美德乎其尙可复见也哉此子长所以痛也书乐书序后武帝席文景之盛不能损满持盈极情纵欲穷兵四远佚而不思其终安而不惟其始故首述虞氏君臣相勅次及成王之恐惧善守以爲非大德莫能如斯也其曰悔内人道益深其德益至所乐者益异盖谓不乐淫侈而乐损减与众人之情异耳君子能乐损减以自节其所乐然后民得沐浴膏泽歌咏勤苦此海内之人道所以益深而君德以斯爲至也其序律书终于文帝之烟火万里可谓和乐用此义焉耳先王知助流政敎莫善于乐而声之邪正其感各以类应故制雅颂之声以导之治定功成礼乐乃兴故汉兴高惠文景皆未暇遑武帝不能以此时兴道致治修礼正乐而信方士举慝礼宠嬖倖爲新声夜祠郊坛男女杂歌以流星爲瑞应则与夫躬明堂陈雅乐而万民咸荡涤邪秽以饰厥性者异矣夫六国及秦二世不过以郑声自爲娱而武帝乃次马歌荐于宗庙汲黯所谓先帝百姓岂知其音盖痛哉其言之也然自仲尼不能与齐优并容于鲁黯言虽切安能遏帝之侈心而辨延年等之妄哉呜唿秦之衰李斯犹能直谏而弘乃以黯爲当族则视赵高而又甚矣股肱不良万事堕坏此可爲流涕者与序乐至此则更无可言者矣而少孙乃疑其辞事之未终而续焉夫平准着天变人祸皆由兴利之臣故以烹弘羊乃雨终而此书痛弘以谗佞陷其君故以虞氏之君臣相勅始是二书之义法也而少孙未之或知邪又书乐书序后班史载武帝采诗夜诵有赵代秦楚之讴河闲献王献雅乐俾乐官存肄而不常御所常御及郊庙皆非雅声而内有掖庭材人外有上林乐府皆郑声故是书于郑声之祸独寓意于春秋六国及秦二世而武帝所兴新乐仅载十九章且称其多尔雅之文然于其中特举四时之歌则舍是无足论者矣自郑音之兴厯数百年更三代而时君世主无不流沔于此故曰德至者所乐益异谓与春秋六国秦汉之君异也河闲献王所献雅乐弘尝谓其音中正雅乃不能辅帝荐之郊庙反因论马歌以陷直臣方是时凡帝过举皆弘以谀佞成之股肱不良万事堕坏所目击而心痛也不然则有虞氏之赓歌何爲读之而流涕哉诂律书一则神生于无形成于有形然后数形而成声故曰神使气气就形形理如类有可类或未形而未类或同形而同类类而可班类而可识圣人从天地识之别故从有以至未有以得细若气微若声然圣人因神而存之虽妙必效情核其华道者明矣非其圣心以乘聪明孰能存天地之神而成形之情哉神者物受之而不能知及其去来故圣人畏而欲存之唯欲存之神之亦存其欲存之者故莫贵焉神者乐之精华所以动天地感万物之实理也生于无形者太虚之絪緼也成于有形者播于乐器然后声生而神寓也数者十二律三分损益之数也播于有形之乐器然后其自然之数一一形见而成宫商角征羽之声也神使气者以天地之神而运于人之气也气就形者以人之气而就乎乐器也凡音之高下疾徐皆以人气之大小缓急调剂而成故日就也旣播于有形之乐器则其理如物类之羣分而有可别矣方其未播于乐器初无宫商淸浊之可别所谓未形而未类也旣播于乐器则钟磬管絃凡同形者音必相似所谓同形而同类也然虽同形同类而一器之中其音之淸浊高下又各自有别类而可班者制器而可别其度也类而可识者审音而可识其分也凡此皆天地阴阳之理自然而有别者也圣人知天地之理而识其所以别者故能从有以至未有而得细于气微于声者所谓神也有者器数之旣形也未有者器数之未形也声气辨于旣有器数之后而神存于未有器数之先故从有以至未有然后可以探声气之本而得其神也然圣人虽识天地之神而苟无以存之衆人不能用也故制爲器数以存之则其理虽微妙必因器数而各效其情矣效者呈也情者实也华者器数之形道者神理之运也核其器数而无差忒则神理之运亦可得而明矣非天地之神本具于圣人之心而作律之圣人又乘其聪明之独擅以核乎器数之分岂能存天地之神而使声气之实理各効于器数之中哉圣人辨器数以着声音之实理所谓成形之情也神者天地之所以鼓物故神之去来物之衰旺视焉而物常受之而不能知如闻声知胜负而胜者负者不自知也审乐知兴亡而兴者亡者不自知也而其情毕効于声乐故圣人畏而欲存之唯欲存之故设爲器数而神亦于是乎存其欲存之者圣心聪明之所寓也故莫贵焉书封禅书后是书所讥武帝事义皆显着独杂引古事则意各有指武帝名爲敬鬼神之祀而以封禅合不死郊畤秘祝不过与祠神君灶鬼同意耳盖好神而实比于慢矣故首载夏孔甲好神三世而亡殷武乙慢神三世而亡复大书始皇封禅后十二岁秦亡示无德而渎于神爲亡征也殷二宗遇物变惧而修德国以兴历年以永示宝鼎一角兽不足爲符应也其详秦先世事及史敦史儋语以雍之诸祠兴于秦而敦儋妄称符命以启二君之汰爲方士怪迂语之微兆也苌弘欲以物怪致诸侯无救于周之衰而身爲僇则以方祠诅匈奴大宛者可知矣秦穆公病寤而世传爲上天穆公死年有征则黄帝鼎湖之事乃此类耳管仲能设事以止桓公之欲而汉公卿乃徇方士以从君于昬是可叹也夫孔子论述六艺无及封禅者则非古帝王之典祀明矣传所言易姓而王封禅者七十余君姑无论其有无信曰有之亦功至德洽而告成于天如成王乃近之耳岂以是爲合不死之名接僊人蓬莱士之术乎所谓羣儒不能辨明封禅事者此也故其发端卽日自古受命帝王曷尝不封禅盖谓非以是致怪物与神通耳天官书论曰自生民以来世主曷尝不厤日月星辰盖以太初改厤乃以辛巳朔旦冬至合公孙卿札书所云黄帝合而不死故用此赞飨而颁厤之诏复布告天下使明知之古之厤日月星辰者固如是乎其义盖与是书相发也又书封禅书后是书义意尤隐深者其称或问禘之说盖谓禘虽典祀然不知其义礼不虚行况以封禅致怪物与神通乎礼之渎季氏尝流于泰山孔子讥之谓神弗享也则以封禅合不死者神其享之乎汉兴六十余年天下乂安荐绅之属皆望天子封禅改正度者谓经礼雅乐宜以时兴也岂谓其中于方士之怪迂语哉世言黄帝尝用事于雍畤以语不经见搢绅者尙不道况天子赞飨郊坛制诏海内而用黄帝得宝鼎神策合而不死之邪说乎夫封禅之仪虽湮灭不可详而事则可辨以爲合不死之名虽秦皇帝之世未尝有此惜乎诸儒不能辨明其事也然犹幸其束于诗书古文孔子所论述不至如方士之骋其诞耳篇中着孔子论述六艺不及封禅又曰维成王近之盖谓传所称封禅者七十二君本无稽之言但以是致怪物与神通则举之不以其事而上古封禅之有无又不足辨矣此子长之微指也书史记十表后迁序十表惟十二诸侯六国秦楚之际惠景闲侯者称太史公读谓其父所欲论着也故于高祖功臣称余读以别之周之衰礼乐征伐自诸侯出事由五伯而其微兆则在共和之行政秦并六国以周东徙乘其险固形势故僭端早见于始封自虞夏殷周及秦代兴皆甚难而汉独易以秦之重而无基也先王之制封建本以安上而全下故惟小弱乃能奉职效忠此数义者实能究天人之分通古今之变或迁所闻于父者信如斯或其父所未及而以所学推本焉要之皆义所弗害焉尔其自序曰请悉论先人所次旧闻不敢阙而本纪八书世家列传无称其父者故揭其义于斯则踵春秋以及秦灭汉兴文景以前凡所论述皆其父所次旧闻具见矣十篇之序义并严密而辞微约览者或不能遽得其条贯而义法之精变必于是乎求之始的然其有准焉欧阳氏五代史志考序论遵用其义法而韩柳书经子后语气韵亦近之皆其渊源之所渐也书史记六国年表序后篇中皆用秦事爲经纬以诸侯史记及周室所藏尽灭于秦火所表见六国时事皆得之秦记也独举三晋田齐以是表踵春秋之后燕楚旧国事具春秋且乱臣窃国晏然不讨而中原尽爲所据此世变之极天下所以竞于谋诈而弃德义如遗迹也秦之德义无足比数而卒并天下乃前古所未有故求其说而不得者或本以地形或归诸天助又或以物所成孰之方宜收功实而不知秦之得意盖因乎世变是何也以谋诈遇德义则民之归仁沛然谁能御之以谋诈驭谋诈则秦之权变非六国所能敌其成功非幸此所谓世变之异也世变异则治法随之故汉之兴多沿秦法昔三代受命相继相因孔子推之以爲百世可知秦始变古而传乃曰法后王何也孔子之所谓因者礼也天不变道亦不变迁之所谓法者政也政必逐乎情与势而迁近已而俗变相类论卑而易行乃情之不谋而同势之往而不反者也故迁之言亦圣人所不易也其诮学者以不道秦事爲耳食盖深感世变而诡其辞以志痛与书孟子荀卿传后驺衍以下十一人错出孟子荀卿传若无伦次及推其意义然后知其不苟然也盖战国时守孔子之道而不志乎利者孟子一人耳其次惟荀卿而少驳矣故首论商鞅吴起田忌以及从横之徒着仁义所由充塞也自驺衍至驺奭说犹近正而着书以干世主爲志则己骛于功利矣其序荀卿于衍奭诸人后者非独以时相次也荀卿之学虽不能无驳而着书则非以干世所以别之于衍奭之伦也自公孙龙至吁子则舛杂鄙近视衍奭而又下矣至篇之终忽着墨子之地与时而不一言其道术盖世以儒墨并称久矣其传己见于荀卿所序列而不必更详也夫自汉及唐庄列皆列于学官而孟子犹未兴以韩子之明始犹曰孔墨必相爲用而较孟子于荀扬之间子长独以并孔子一篇之中其文四见至荀卿受业于孔氏之门人则弗之着也老庄申韩衍奭诸人皆有传而墨子则无之盖孟子拒而放之之义然则子长于道岂槩乎未有闻者哉书老子传后太史公传老子着其国焉着其邑焉着其乡焉着其里焉外此无有也着其氏焉着其名焉着其字焉着其谥焉蓍其官守焉外此无有也着其子焉着其孙焉着其孙之元来焉于其子孙元来仍着其爵焉着其封焉着其仕之时与国焉着其家之地焉外此无有也盖世传老子多幻奇荒怪之迹故特详之以见其生也有国邑乡里名字其仕也有官守其终有谥其身虽隐而子孙世有封爵里居则众说之诞不辨而自熄矣世传所以多幻怪者盖因老子见周之衰而隐去莫知所终故不详其年寿所极而同时有老莱子言道家之用后百余年有周太史儋号爲能前知儋聃同音故其传与老子相混世莫知其然否列序及此然后正言以断之曰老子隐君子也则非有幻怪明矣终之日李耳无爲自化淸静自正则着书言道德者乃李耳而儋与老莱子别爲二人明矣始吾友崑绳实爲是解微崑绳不知太史公用意如此也而崑绳旣殁其所述盖无传焉由是言之凡古书之存而后人不得其意与得之而其说无传者可胜道哉读伍子胥传世人皆悲子胥以忠死吾独惜其所以处死者未得也其谏夫差语皆阔于事情使员曰吴之于越非伐国而求其服也王忘王之使人立于庭出入唿王而告以先王之痛乎匹夫含怨犹必剚刃讐人之胸况句践亲用戈于先王伤未及舍而卒非函句践之首以入先王之庙则臣子之事不终今力实能诛而纵焉吾恐先王负恫于九原而不歆王祀也如是则夫差虽惭忿以杀子胥而必不释句践句践死则越不爲沼而吴亦不至大泯矣子胥之智非不及此也母乃少历闵凶功见名立而重犯忌讳以危身与而竟不能保其终惜哉书儒林传后子长序儒林曰余读功令至于广厉学官之路未尝不废书而叹盖叹儒术自是而变也古未有以文学爲官者以德进以事举以言扬诗书六艺特用以通在物之理而养其六德成其六行焉耳战国秦汉所用惟权谋材武其以文学爲官始于叔孙通弟子以定礼爲选首成于公孙弘请试士于太常而儒术之汚隆自是而中判矣其意盖曰自周衰王路废而邪道兴孔子以儒术正之道穷而不悔其弟子继承虽陵迟至于战国儒学旣绌焉而孟子荀卿独遵其业遭秦灭学齐鲁诸儒讲诵不绝汉兴七十余年自天子公卿皆不悦儒术而诸老师尙守遗经其并出于武帝之世者皆秦汉间摧伤摈弃而不肎自贬其所学者也盖诸儒以是爲道术所託勤而守之故虽困而不悔而弘之兴儒术也则诱以利禄而曰以文学礼义爲官使试于有司以圣人之经爲艺以多诵爲能通而比于掌故由是儒之道污礼义亡而所号爲文学者亦与古异矣子长所读功令卽弘奏请之辞也自孔子以来羣儒相承之统经战国秦汉孤危而未尝绝者弘乃以一言败之而其名则曰厉贤材悼道之郁滞不甚可叹乎嗟夫汉之文学虽非古犹以多诵爲通经也又其变遂滥于词章终沉冥而不返焉然则子长之所虑其远矣哉又书儒林传后是书叙儒术至汉兴首曰于是喟然叹兴于学继日天下之学士靡然乡风终日自此以来公卿大夫士吏斌斌多文学之士骤观其辞若近于赞美故废书而叹皆以爲叹六艺之难兴也然其称叹兴于学也承太常诸生之爲选首称学士乡风承公孙弘以白衣爲三公称斌斌多文学之士承选择备员则迁之意居可知矣其述诸经师备及弟子子孙之爲大官而首于申公之门别其治官民能称所学者不过数人而复正言以断之日学官弟子行虽不备而至于大夫郞中掌故以百数其刺讥痛惜之意不亦深切着明矣乎其于孔子之门独举五子若曰是于圣门非殊绝也而大者爲师傅卿相小者友敎士大夫其受业于子夏之伦者亦爲王者师盖儒者甯隐而不见其出也必不肎自轻其道如此今乃以记诵比掌故补卒史此中尙有儒乎由弘以前儒之道虽郁滞而未尝亡由弘以后儒之途通而其道亡矣此所以废书而叹也而习其读者乃以爲赞美之辞噫失之矣书刺客传后太史公裁割更易尙书左传或辞意不完而于国策有远过本文者其序聂政事曰其姊嫈闻之乃于邑曰是吾弟与嗟乎严仲子知吾弟盖韩衞悬隔政又自刑以绝踪其姊非闻而骇且疑无缘遂如韩市也旣见政尸而列其名并爲严仲子死则他无可言者矣故曰乃大唿天者三卒于邑悲哀而死政之旁其本文一切不具乃曰美哉气矜之隆可以过贲育高成荆矣世有乍见所亲皮面抉眼屠肠而从容赞美如途人者乎观太史公所增损乃知本文之疎且拙也盖国策本记言之书中闲序事多者不过数语而亦未有殊绝者余少读燕策荆轲刺秦王篇怪其序事类太史公秦以前无此及见刺客传赞乃知果太史公文也彼自称得之公孙季功董生所口道则非国策之旧文决矣盖荆轲之事虽奇而于策则疏意国策本无是文或以史记之文入焉而削高渐离后事以事在六国旣亡后耳楚世家载弋者说顷襄王眞战国之文也而国策无之盖古书遭秦火杂出于汉世其本文散轶与非其所有而误入焉者多矣不独是篇爲然也书萧相国世家后萧相国世家所叙实绩仅四事其定汉家律令及受遗命辅惠帝皆略焉盖收秦律令图书举韩信鎭抚关中三者乃鄂君所谓万世之功也其终也举曹参以自代而无少芥蔕则至忠体国可见矣至其所以自免皆自他人发之非智不足也使何自觉之则于至忠体国之道有伤矣故终载请上林空地械系廷尉明何用诸客之谋非得巳耳若定律令则别见曹参张苍传何之终惠帝临问而举参则受遗命不待言矣盖是二者于何爲顺且易非万世之功之比也班史承用是篇独增汉王谋攻项羽何谏止劝入汉中一事在固亦自谓识其大者然其事有无未可知信有之亦谋臣策士所能及也且语甚鄙浅与何传气象规模不类柳子厚称太史公书曰洁非谓辞无芜累也盖明于体要而所载之事不杂其气体爲最洁耳以固之才识犹未足与于此故韩柳列数文章家皆不及班氏噫严矣哉书淮阴侯列传后太史公于汉兴诸将皆列数其成功而不及其方略以区区者不足言也惟于信详哉其言之盖信之战刘项之兴亡系焉且其兵谋足爲后世法也然自井陉而外阳夏潍水之蹟盖略矣其击楚破代亦约举其成功至定三秦则以一言蔽之而其事反散见于他传盖汉楚之争惟定三秦爲易虽信之部署亦不足言也左氏纪韩之战方及卜徒父之占而承以三败及韩乍观之辞意似不相承然使战韩之前具列两国之将佐三败之时地则重膇滞壅其体尙能自举乎此纪事之文所以左史称最也其详载武涉蒯通之言则微文以志痛也方信据全齐军锋震楚汉不忍乡利倍义乃谋畔于天下旣集之后乎其始被诬以行县陈兵出入耳终则见绐被缚斩于宫禁未闻谳狱而明征其辞所据乃告变之诬耳其与陈豨辟人挈手之语孰闻之乎列侯就第无符玺节篆而欲与家臣夜诈诏发诸官徒奴孰听之乎信之过独在请假王与约分地而后会兵垓下然秦失其鹿欲逐而得之者多矣蒯通敎信以反罪尙可释况定齐而求自王灭楚而利得地乃不可末减乎故以通之语终焉书货殖传后桑弘羊以心计置均输平准阴与民争利所谓涂民耳目几无行者也故因老子之言而连及之然后推原本始以爲中古而后嗜欲渐开势不能闭民欲利之心以返于太古之无事故其善者亦不过因之利道之而已其次敎诲整齐犹能导利而上下布之未闻与民争也农而食之虞而出之工而成之商而通之所谓因之利道之也至于敎诲整齐则太公管仲犹庶几焉独不及最下者之争盖其事已具于平准矣故于此书惟见义于羣下其称患贫也极于百室之君万家之侯千乘之王而止盖不敢斥言也其称贤人深谋廊庙谓赵绾王臧之属耳世有守信死节而志归于富厚者乎特论议朝廷时之訑语耳隐居巖穴之士设爲名高谓公孙弘倪寛之属也故侪之于攻剽椎埋赵女郑姬而一篇之中再致意于素封谓以公卿大夫爲归于富厚之径涂转不若素封者之无可丑耳其正言断辞则皆于庶民之货殖者发之故曰居之一岁种之以谷十岁树之以木百岁来之以德德者人物之谓也又曰本富最上末富次之姦富最下匹夫编戸犹以姦富爲羞况人物所託命乃不务德而用心计以与民争是不终日之计也果可以涂民之耳目邪又书货殖传后春秋之制义法自太史公发之而后之深于文者亦具焉义卽易之所谓言有物也法卽易之所谓言有序也义以爲经而法纬之然后爲成体之文是篇两举天下地域之凡而详略异焉其前独举地物是衣食之源古帝王所因而利道之者也后乃备举山川境壤之支凑以及人民谣俗性质作业则以汉兴海内爲一而商贾无所不通非此不足以征万货之情审则宜类而施政敎也两举庶民经业之凡而中别之前所称农田树畜乃本富也后所称贩鬻僦贷则末富也上能富国者太公之敎诲管仲之整齐是也下能富家者朱公子赣白圭是也计然则杂用富家之术以施于国故别言之而不得侪于太公管仲也然自白圭以上皆各有方略故以能试所长许之猗顿以下则商贾之事耳故别言之而不得侪于朱公子赣白圭也是篇大义与平准相表里而前后措注又各有所当如此是之谓言有序所以至𦣱而不可恶也夫纪事之文成体者莫如左氏又其后则昌黎韩子然其义法皆显然可寻惟太史公礼乐封禅三书及货殖儒林传则于其言之乱杂而无章者寓焉岂所谓定哀之际多微辞者邪书太史公自序后子长作封禅书着武帝愚迷而序其父之死则曰是岁天子方建汉家之封而太史公畱滞周南不得与从事故发愤且卒又记其言曰今天子接千岁之统封泰山而余不得从行命也夫余少读而疑焉及读封禅书至羣儒不能辨明封禅事然后得其意盖封禅用事虽希矌其礼仪不可得而详然以是爲合不死之名致怪物接僊人蓬莱士之术则夫人而知其妄矣子长恨羣儒不能辨明爲天下笑故寓其意于自序以明其父未尝与此而所爲发愤以死者盖以天子建汉家之封接千岁之统乃重爲方士所愚迷恨己不得从行而辨明其事也所记羣祀惟太畤后土二祠自着其名而寓其意于篇末日五寛舒之祠示太畤后土二祠而外皆寛舒成之而己不与其议也独其自序日奉使适反见父于河洛之间则是岁封禅其父子皆未与明矣而封禅书后论则自谓从行岂所从者乃其后五年一修之封与子长之言曰非好学深思心知其意难爲浅见寡闻者道然则读子长之书者不求其所以云之意可乎又书太史公自序后史记世表曰太史公读者谓其父也故于己所称曰余读以别之其他书传篇首及中闲标以太史公曰则褚少孙之妄耳故凡篇中去此四字文正相续惟是篇先人有言与上不相承盖按之本二篇也其前篇迁之家传也其父欲论次史记而迁爲太史令䌷石室金匮之书其先世世掌天官而迁改天厤建于明堂则传之辞事毕矣后篇则自述作书之指也自黄帝始以上通论其大体犹诗之有大序也百三十篇各系数言犹诗之有小序也本纪十二日着者其父所科条也余书日作者己所论载也总之曰爲太史公书序者明是书乃其父之书而已不敢专也其本传日请悉论先人所次旧闻不敢阙故序书旣终而特以是揭其义焉其覆出余述历黄帝以来至太初而讫百三十篇盖举其凡计缀于篇终犹衞霍列传特标左方两大将军及诸裨将名耳自少孙于首尾加太史公日而中答壶遂及遭李陵之祸并增太史公三字遂使世表称太史公读者几不辨爲何人而是篇所述辞指暧昧不可别白夫是篇迁之家传也故于其父始称名而继则以爵易焉乃复自称爵以混于其父可乎此以知爲少孙所增易也古书篇帙旣有伪乱学者从百世下凭臆以决之所恃者义意有可寻耳然世士溺于所传旧矣知其解者果可以旦暮遇之邪书汉书礼乐志后甚哉班史之疎于义法也太史公序礼乐而不条次爲书盖以汉兴礼仪皆仍秦故不合圣制无可陈者郊庙乐章并非雅声故独举马歌借黯言以明已意且以着弘之阴贼耳其称引古昔皆与汉事相发无泛设者固乃漫原制作之义则古礼乐及先圣贤之微言可胜旣乎是以不贯不该倜然而无所归宿也其于汉之礼仪则缺焉而独载房中郊祀之歌及乐人员数夫郊庙诗歌乃固所称体异雅颂又不协于钟律者也旣可备着于篇则叔孙所撰藏于理官者胡爲不可条次以姑存一家之典法乎用此知韩柳欧苏曾王诸文家叙列古作者皆不及于固卓矣哉非肤学所能识也书汉书霍光传后春秋之义常事不书而后之良史取法焉昌黎韩氏目春秋爲谨严故撰顺宗实录削去常事独着其有关于治乱者班史义法视子长少漫矣然尙能识其体要其传霍光也事武帝二十余年蔽以出入禁闼小心谨愼相昭帝十三年蔽以百姓充实四夷宾服而其事无传焉盖不可胜书故一裁以常事不书之义而非略也其详焉者则光之本末霍氏祸败之所由也古之良史于千百事不书而所书一二事则必具其首尾并所爲旁见侧出者而悉着之故千百世后其事之表里可按而如见其人后人反是是以蒙杂暗昧使治乱贤姧之迹并昬微而不着也是传于光事武帝独着其出入殿门下止进不失尺寸而性资风采可想见矣其相昭帝独着增符玺郞秩抑丁外人二事而光所以秉国之钧负天下之重者具此矣其不学专汰则于任宣发之而证以参乘则表里具见矣盖其详略虚实措注各有义法如此然尙有未尽合者昌邑失道之奏不详不足以白光之志事至光之葬具显及禹山之奢纵宣帝之易置其族姻则可约言以蔽之者也具详焉义无所当也假而子长若退之爲之必有以异此也夫书王莽传后此传尤班史所用心其钩抉幽隐雕绘众形信可肩随子长而备载莽之事与言则义焉取哉莽之乱名改作不必有征于后也其姦言虽依于典诰犹唾溺耳虽用文者无取也徒以着其诪张爲幻则举其尤者以见义可矣而喋喋不休以爲后人诙嘲之资何异小说家驳杂之戏乎汉之朝仪礼器一切阙焉而具详莽所易职官地域之号名不亦舛乎冯道事四姓十君窃位固宠于篡弑武人之朝其丑行秽言必多矣欧公无一及焉而转载其直言美行及所自述与当时士无贤愚皆喜爲称誉至拟之于孔于是之谓妙远而不测也书五代史安重诲传后记事之文惟左传史记各有义法一篇之中脉相灌输而不可增损然其前后相应或隐或显或偏或全变化随宜不主一道五代史安重诲传总揭数义于前而次第分疏于后中闲又凡举四事后乃详书之此书疏论策体记事之文古无是也史记伯夷孟荀屈原传议论与叙事相闲盖四君子之传以道德节义而事迹则无可列者若据事直书则不能排纂成篇其精神心术所运足以兴起乎百世者转隐而不着故于伯夷传叹天道之难知于孟荀传见仁义之充塞于屈原传感忠贤之蔽壅而阴以寓己之悲愤其他本纪世家列传有事迹可编者未尝有是也重诲传乃杂以论断语夫法之变盖其义有不得不然者欧公最爲得史记法然犹未详其义而漫傚焉后之人又可不察而仍其误邪望溪先生文集方望溪先生全集卷第三望溪先生文集卷三论说周公论刘子古塘问于余日周公不以东征属二公而亲加刃于管叔何也余日是乃所以爲周公也明知管叔之当诛而假手于二公是饰于外以避其名也观后世乱臣贼子必假手于他人或卖而诛之以塞众口则周公之纯乎天理可见矣盖天理不可以爲伪且以昭万世之人纪使知大义灭亲虽弟可加刃于其兄又以明居位而不能讨乱则与之同罪孔子作春秋于隐之大夫而臣于桓桓之大夫而死于庄闵之世者皆不书其卒以示皆有可诛之罪也然观鸱鸮之诗早巳叹育子之闵斯则终公之身长隐痛乎文考文母之恩勤而惄然无以自解盖讨贼之义与哀兄之仁固并行而不相悖也古塘复问曰以周公之圣暴师三年而仅乃克奄何也曰此时也势也武王征九牧之君登豳阜以望商邑已忧未定天保而夜不能寐及三叔流言武庚诞纪其序凡羞行暴德逸德之人皆乘时而思逞虽有善类亦追念殷先王之旧德而不能忘当是时非大动以威不能革也故灭国至于五十之多非诚服其心不能久而安也故破斧缺斨之后衮衣绣裳驻大师于徐兖之闲俾东夏无摇心然后徐察其乡顺者而敎吿之取其不迪者而战要囚之周防如兕虎抚育如婴儿至班师之日东人以公归不复爲悲则奄虽屈强无与同恶矣故讨其君而罚不及民分其族姓以隶兄弟之邦迁其尤桀骜者于新邑而身拊循焉所以久安而无后患也匪特此也形胜者守国之末务而圣人亦不废当武王克商之初卽定周居于洛邑周召卒营之以爲蒐狩㑹同之地良以雍州虽固而远于东夏难以临制诸侯故宅土中陈𣏌许蔡国其南虞虢韩魏晋燕国其北齐鲁国其东宋衞夹河而居非王室之周亲卽三恪大岳之裔胄开国之股肱盖惩于鬼方之叛殷莱夷之争齐而早爲盘石苞桑之固也故周之衰卒赖四方诸侯艰难守御以延共主之虚名者垂六百年盖时势不可以私智矫形胜不必以武力争惟圣人能以道揆而不失其时义以安宗社以奠生民则仍天理所运用也古塘曰旨哉由前之说则知圣人一循乎天理而无不可处之事变由后之说则知圣人深察乎世变而所以御之者仍不越于道揆前世之尙论者未尝及此后之君子宜有闻焉退而正于吾兄百川亦曰然乃叙而录之汉高帝论二帝三王之治盪灭而无遗虽秦首恶亦汉高帝之过也方是时古法虽废而易兴也俗变犹近而易返也文献虽微而未尽亡也天下若熬若焦同心以苦秦法则敎易行政易革也而高帝乃一仍秦故汉氏之子孙循而习之垂四百年不独君狎其政民亦安其俗矣而后此复何望哉古圣人之有天下也若承重负行畏途而惧于不胜至于秦则用天下以恣睢而专务自慊于上秦皇帝纵观高帝曰大丈夫当如此矣及叔孙通定朝仪乃曰吾今而知皇帝之贵则其所见去秦皇帝盖一间耳传曰占之欲明明德于天下者必先格物致知正心诚意以修其身是乃二帝三王之学孔氏之徒由诗书所称推寻而得之者也总而计之惟有虞氏以元德升闻而登天位其余非天子之子则继世之侯伯生有圣德童而预敎而学之爲君师者且数十年故其所以治天下国家者能一循乎天理之自然而无所矫拂也后世开创之君大抵奋迹干戈扰攘之中任威权骋谋诈以得其志虽有圣贤者出骤而语之以二帝三王之道亦安能一旦尽弃其所知所能而由其所不习哉自汉高以后比次诸君其性资可与复古者惟光武爲近而下无名世诸葛亮之才几矣乃崎岖于乱亡之余使亮与光武并世而相遭庶乎其犹有望也与汉文帝论三王以降论君德者必首汉文非其治功有不可及也自魏晋及五季虽乱臣盗贼闇奸天位皆泰然自任而不疑故用天下以恣睢而无所畏忌文帝则幽隐之中常若不足以当此而惧于不终此卽大禹一夫胜予成汤慄慄危惧之心也世徒见其奉身之俭接下之恭临民之简以爲黄老之学则然不知正自视缺然之心之所发耳然文帝用此治术亦安于浅近苟可以爲而止其闻张季之论犹日卑之毋高盖谓兴先王之道以明民非己所能任也孔子日子产犹众人之毋也能食之而不能敎也书曰周公师保万民若文帝者能保之而不能师也夫是乃杂于黄老之病矣夫蜀汉后主论昔成汤之世伐夏救民皆伊尹主之而汤若无所事也周武王之世戡乱致治皆周公主之而武王若无所事也盖大有爲之君苟得其人常以国事推之而己不与故无牵制之患而功可成大有爲之臣必度其君之能是而后以身任焉故无拂志之行而言可复亡国之君若刘后主者其爲世诟厉也久矣而有合于圣人之道一焉则任贤勿贰是也其奉先主之遗命也一以国事推之孔明而己不与世犹日以师保受寄託威望信于国人故不敢贰也然孔明旣殁而奉其遗言以任蒋琬董允者一如受命于先主及琬与允殁然后以军事属姜维而维亦孔明所识任也夫孔明之殁其年乃五十有四耳使天假之年而得乘司马氏君臣之瑕衅虽北定中原可也卽琬与允不相继以殁亦长保蜀汉可也然则蜀之亡会汉祚之当终耳岂后主有必亡之道哉抑观先主之败于吴也孔明曰法孝直若在必能制主上东行是孔明之志有不能行于先主也而于后主则无不可行呜唿使置后主之他行而独举其任孔明者以衡君德则太甲成王当之有愧色矣灌婴论汉之再世诸吕作难定天下安刘氏者婴也而议者推功于平勃误矣平爲丞相听邪谋以南北军属产禄使勃有将之名而无其实久矣一旦变起仓卒而勃不得入于军则平已智尽而能索矣乡使绐说不行矫节而谋洩平勃有相牵而就缚耳如产禄何前古用此以败国殄身者众矣平勃之事幸而集则婴爲之权借也吕氏虽三王悬国千里外无一夫之援而诸侯合从西乡空国兵以授婴当是时吕氏所恃者婴耳而婴顿兵荥阳与诸侯连和以待其变是犹孤豚局于圏槛而虎扼其外也吕氏心孤故郦寄之谋得入而公卿吏士晓然知产禄之将倾同心于踣之故矫节闭殿莫敢龃龉以生得失譬之于射勃矢而婴弦机也郷使吕禄自出以当齐楚而产兼将南北军以自定或不足以倡乱贼诸大臣有余力矣吕氏本谋欲待婴与齐合兵而后发故虽听郦寄之言尙犹豫未有所决也及贾寿自齐来知婴谋然后以印属典客盖自知无以待婴而欲改图以缓死故得因其瑕衅而乘之由是观之定天下安刘氏者婴也审矣其推功于平勃误也抑吾有感焉三代以下汉治爲近古其大臣谋国若家人然婴之功虽掩于平勃受封犹次之至平阳侯窋屡发产谋以关平勃折其机牙功不在婴下及事平以不与诛诸吕夺官而无一言以自列呜唿何其厚与韩富贤人也其相宋也以不共撤帘之谋生怨岂人心之变随世以降而终不可返于古邪抑上所以导之者异邪此有国家者所宜长虑也宋武帝论裕之锐于取秦而拙于御夏也世多议之而独未察其隠情也以王鎭恶之才兼秦人之思勐使重其权一以关中委之必能拒夏裕之智非不及此也而计不出此者盖自汉魏之衰乘危窃国者皆强臣非邻敌也王敦桓温以后方鎭称兵者接踵故计以秦资鎭恶不若弃之于夏爲安耳裕之将终幸檀道济无远志非若兄韶难御而虑谢晦之有异同况鎭恶哉故并留诸将使互相牵制谓能同心以御敌而使义眞安受之固所愿也卽自相翦除如邓艾钟会之已事亦吾利也呜唿裕之志憯矣曹氏司马氏之篡也无敢加刃于故君者而裕忍爲万世之首恶原其心亦谓丕炎之篡也其基厚年盛强民无异望己则起匹夫垂暮而得之故不能无后嗣之忧耳然裕之子孙转而相屠过于讐敌齐氏乘之无少长歼焉自古亡国之子孙未有如裕之无遗类者也夫夏殷之亡也失其位丧其躯者不过末孙之桀纣而已其位上公修礼乐而承世祀者如故也至于周则降爲小侯而封延于魏晋呜唿人心之陷溺久矣三王奉天之道有天下而不与者虽语之而不能信也卽欲爲子孙计智诈渐毒亦岂可以意逞哉于忠肃论孔子曰可与立未可与权易之道正或有过而中则无之中非权不得而遭事之变则尤难明景泰中于忠肃公不争易储爲之解者日公阴争之而不敢暴也或日景泰有定国之功有天下者宜其子孙是皆未得公之心也宋太宗挟传子之私而光美德昭不得良死季桓子有疾命正常曰南孺子之子男也则以吿而立之女也则肥也可桓子卒康子卽位旣葬康子在朝南氏生男正常载以如朝曰夫子有遗言南氏生男则以吿于君大夫而立之康子请退公使共刘视之则或杀之矣方景泰帝决志易储争者虽盈廷不足忌而公则其身之所由以立也勋在社稷中外之人心繋焉公有言则心孤而虑变矣帝之度量未必远过宋太宗而威权则十百于康子是乃公之所心悸也南城高树之伐殆哉岌岌乎而敢轻试哉鲁昭公之出也叔孙婼自祈死而不诛其司马戾先儒病焉不知婼之心亦犹是也春秋时强家胁权而相灭者无国无之季氏之恶稔矣其不动于恶以国制于己而昭公在外爲不足忌耳若婼诛戾则季氏之虑变矣非独叔孙氏之忧吾恐圉人荦卜齮之贼复兴而公衍公爲不得复安于鲁也爲叔孙计必力能诛季氏定昭公而后可加刃于戾故不得已而以死自明此叔孙之明于权也吾因正常而得于公之义又因于公而得叔孙婼之心故并论之使遭变而处中者有以权焉原人上孔子曰天地之性人爲贵董子曰人受命于天固超然异于羣生非于圣人贤人征之于涂之人征之也非于涂之人征之于至愚极恶之人征之也何以谓圣人贤人爲人子而能尽其道于亲也爲人臣而能尽其道于君也而比俗之人徇妻子则能竭其力纵嗜欲则能致其身此涂之人能爲尧舜之验也妇人之淫男子之市窃非失其本心者莫肻爲也而有或讦之则怍于色怒于言故禽兽之一其性有人所不及者矣而偏且塞者不移也人之失其性有禽兽之不若者矣而正且通者具在也宋元兇劭之诛也谓臧质曰覆载所不容丈人何爲见哭唐柳灿临刑自詈曰负国贼死其宜矣由是观之劭之爲子灿之爲臣未尝不明于父子君臣之道也惟知之而动于恶故人之罪视禽兽爲有加惟动于恶而犹知之故人之性视禽兽爲可反孟子曰人之所以异于禽兽者几希痛哉言乎非明于天性岂能自反于人道哉原人下自黄帝尧舜至周之中叶仅二千年其民繁祉老寿恆数百年不见兵革虽更姓易代而祸不延于民降及春秋嵴嵴大乱尙赖先王之遗泽以相维持会盟讨伐征辞执礼且其时战必以车而长兵不过弓矢所谓败绩师徒奔溃而已其俘获至千百人则传必特书以爲大酷焉自战国至元明亦二千年无数十年而无小变百年二百年而不驯至于大乱者兵祸之连动数十百年杀人之多毎数十百万历稽前史所载民数或十而遗其四三焉或十而遗其一二焉何天之甚爱前古之民而大不念后世之民也传曰人之于天也以道受命不若于道者天绝之也三代以前敎化行而民生厚舍刑戮放流之民皆不远于人道者也是天地之心之所寄五行之秀之所钟而可多杀哉人道之失自战国始当其时篡弑之人列爲侯王暴诈之徒比肩将相而民之耳目心志移焉所尙者机变所急者嗜欲薄人纪悖理义安之若固然人之道旣无以自别于禽兽而爲天所绝故不复以人道待之草薙禽狝而莫之悯痛也秦汉以还中更衰乱或有数十百年之安则其时政事必少修明焉人风必少淳实焉而大乱之兴必在政法与礼俗尽失之后盖人之道几无以自立非芟夷荡涤不可以更新至于祸乱之成则无罪而死者亦不知其几矣然其闲得自脱于疮痍之余剥尽而复生者必于人道未尽失者也呜唿古之人日夜劳来其民大惧其失所受于天耳失所受而不自知任其失而不爲之所其积也遂足以干天祸而几尽其类此三王之德所以侔于天地也与原过君子之过値人事之变而无以自解免者十之七观理而不审者十之三众人之过无心而蹈之者十之三自知而不能胜其欲者十之七故君子之过诚所谓过也盖仁义之过中者尔众人之过非所谓过也其恶之小者尔上乎君子而爲圣人者其得过也必以人事之变观理而不审者则鲜矣下乎众人而爲小人者皆不胜其欲而动于恶其无心而蹈之者亦鲜矣众人之于大恶常畏而不敢爲而小者则不胜其欲而姑自恕焉圣贤视过之小犹众人视恶之大也故凛然而不敢犯小人视恶之大犹众人视过之小也故悍然而不能顾服物之初御也常恐其污且毁也旣污且毁则不复惜之矣苟以细过自恕而轻蹈之则不至于大恶不止故断一树杀一兽不以其时孔子以爲非孝微矣哉亦危矣哉先天后天图说宋邵氏所传八卦二图与说卦传合朱子谓先天图方位无可疑者而后天图多不可晓至卦位所以易置之故则自昔无闻焉按之经文一则以八卦之实象明其体一则以四时之常运着其用合此二者而后图相变之义可见矣火之精爲日日生于东而明盛在昼水之精爲月月生于西而明盛在夜雷藏地中伏气于东北而发声起蛰应春始作泽汇东南而水潦盛昌百谷满盈其候惟秋又土膏发于春夏而成功亦在秋此四正之位所以易也风阴气位西南而苏息长养发用于春夏之交山起西北而嵴脉皆东北行其中鸟兽胎育树木甹櫱多在冬春之交盖山气之萌养也南者干之正位而战于西北盛阴相薄终不灭息而爲复生之始于此见于穆不巳之命焉北者坤之正位而卦辞则利西南盖土盛于夏秋之交万物皆致养焉此四隅之位所以易也以天地水火雷风山泽之实体合四时五方以征其实用则二图相爲表里而不可缺一明矣邵氏及朱子以先天图爲伏羲所作后天图爲文王所作而经传百家之言无可证者攻之者遂谓此杂家之术不足道也不知二图虽后人剏作其理固不可废况与说卦合哉然必谓羲文已有是图而孔子以说卦解之则凿矣其诸宋之儒先因说卦以作图而邵氏传其学与谥法谥之作也人心之不知其然而然者也遂古帝者之号多不知其义所取烈山氏始爲农师而民神之故因而号焉尧舜之圣民无能名禹平洪水相与震而惊之故称大焉至于汤则或嘉其功而称成或象其德而称武此周公所以因之而作谥也有祖而又有宗亦人心之不知其然而然者也商之世尝衰矣至帝戊而中兴故尊之而因以号焉其后屡衰武丁振而兴之功最高故尊之而因以号焉汉之太宗世宗用此义也至东汉而祖宗谥号之义皆失矣祖者始也故宗无定数祖一而已以光武之复有天下而称祖是二始也谥以易名因以爲庙号春秋所书桓宫武宫是也庙别有号是再谥也主是议者必以祖有功而宗有德又祖一而宗无定数以爲祖贤于宗不知殷人宗汤周宗武王乃二代始受命之君不闻汤武之贤以不称祖而贬于稷契也其庙别爲号盖缘文帝称太宗武帝称世宗而然不知日太曰世非谥也非显与明肃与章之比也至于唐而历世并称宗至于明而继世并称祖伤名愆义实自东汉始东汉之经学后世莫并焉而若此类乃不能辨惜夫异姓爲后神不歆非类民不祀非族以其气之不相属也故古无以异姓爲后者春秋书莒人灭鄫而传者谓立异姓以涖祀于经则疎然足征自周以前未尝有是也汉魏以降其流益漫自王公及士庶蹈此者迹相曡盖俗之衰人多不明于天性而骨肉之恩薄谓后其有父母者将各亲其父母无父母而自知其所出犹有外心焉故常令其兄弟之子与其族子而求不知谁何之人取之襁褓之中以自欺而欺人呜唿是谓不有其祖也其爲之后者苟自知其系姓则俟养己者殁求其族以后之反其田宅而脱身以复其宗礼也不自知其系姓而养己者之族亦无可承则庙祭其先而祭养己者于其墓祭者称名所祭举姓字奕世不废焉古之有天下国家者祀九皇六十四氏以及因国之无主后者有道有德者祭于瞽宗皆以义属耳而况取诸襁褓或收育于孤稚流离之日乎然以恩与义属而世祀焉则诚也以气属而命之曰爲后则伪也礼不可以爲伪故曰名之必可言也系姓之不知则其祭也如之何日是特与生而丧其父母生而不及其大父母者同实耳致爱而导之以哀致悫而加之以痛胡爲其不可以承祀也姓无所受则逮子若孙而氏以己之字可也其于养己者之祭则不可以及其祖宗是何也义止于其身而及其祖宗是以气属而爲伪也此谓诬于祭若舍是而求顺比俗之情则非吾之所敢知也辕马说余行塞上乘任载之车见马之负辕者而感焉古之车独辀加衡而服两马今则一马夹辕而驾领局于枙背承乎韅靳前而靽后其登阤也气尽喘汗而后能引其轮之却也其下阤也股蹙蹄攒而后能抗其辕之伏也鞭䇿以劝其登棰棘以起其陷乘危而顚折筋绝骨无所避之而众马之前导而旁驱者不与焉其渴饮于溪脱驾而就槽枥则常在众马之后噫马之任孰有艰于此者乎然其德与力非试之辕下不可辨其或所服之不称则虽善御者不能调也驽蹇者力不能胜狡愤者易惧而变有行坦途惊蹶而偾其车者矣其登也若跛其下也若崩泞旋淖陷常自顿于辕中而众马皆爲所掣呜唿将车者其愼哉望溪先生文集方望溪先生全集卷第四望溪先生文集卷四序礼记析疑序自明以来传註列于学官者于礼则陈氏集说学者弗心餍也壬辰癸巳闲余在狱箧中惟此本因悉心焉始视之若皆可通及切究其义则多未审者因就所疑而辨析焉盖礼经之散亡久矣羣儒各记所闻记者非一时之人所记非一代之制必欲会其说于一其道无由第于所指之事所措之言无失焉斯己矣然其事多畧举一端而始末不具无可稽寻其言或本不当义或简脱而字遗解者于千百载后意测而悬衡焉其焉能以无失乎注疏之学莫善于三礼其参伍伦类彼此互证用心与力可谓艰矣宋元诸儒因其说而䌷绎焉其于辞义之显然者亦旣无可疑矣而隐深者则多未及焉用此知古书之藴非一士之智一代之学所能尽也然惟前之人旣辟其径涂而言有端绪然后继事者得由其闲而入焉乃或以己所得瑕疵前人而忘其用力之艰过矣余之爲是学也义得于记之本文者十五六因辨陈说而审详焉者十三四是固陈氏之有以发余也旣出狱校以衞正叔集解去其同于旧说者而他书则未暇徧检盖治经者求其义之明而已岂必说之自己出哉后之学者有欲汇众说而整齐之则次以时代而录其先出者可矣周官析疑序周官一书岂独运量万物本末兼贯非圣人不能作哉卽按其文辞舍易春秋文武周召以前之诗书无与之并者矣盖道不足者其言必有枝叶而是书指事命物未尝有一辞之溢焉常以一字二字尽事物之理而达其所难显非学士文人所能措注也凡义理必载于文字惟春秋周官则文字所不载而义理寓焉盖二书乃圣人一心所营度故其条理精密如此也尝考诸职所列有彼此互见而偏载其一端者有一事而毎职必详者有畧举而不更及者有举其大以该细者有卽其细以见大者有事同辞同而倒其文者始视之若樊然淆乱而空曲交会之中义理寓焉圣人岂有意爲如此之文哉是犹化工生物其巧曲至而不知其所以然皆元气之所旁畅也观其言之无微不尽而曲得所谓如此况夫运量万物而一以贯之者乎余初爲是学所见皆可疑者及其久也义理之得恆出于所疑因录示生徒使知世之以周官爲伪者岂独于道无闻哉卽言亦未之能辨焉耳周官集注序朱子旣称周官徧布周密乃周公运用天理熟烂之书又谓颇有不见其端绪者学者疑焉是殆非一时之言也盖公之兼三王以施四事者具在是书其于人事之始终百物之聚散思之至精而不疑于所行然后以礼乐兵刑食货之政散布六官而联爲一体其笔之于书也或一事而诸职各载其一节以互相备或举下以该上或因彼以见此其设官分职之精意半寓于空曲交会之中而爲文字所不载迫而求之诚有茫然不见其端绪者及久而相说以解然后知其首尾皆备而脉络自相灌输故叹其徧布而周密也余尝析其疑义以示生徒犹苦旧说难自别择乃并纂录合爲一编大恉在发其端绪使学者易求故凡名物之纤悉推说之衍蔓者槪无取焉盖是经之作非若后世杂记制度之书也其经纬万端以尽人物之性乃周公夜以继日穷思而后得之者学者必探其根原知制可更而道不可异有或异此必蔽亏于天理而人事将有所穷然后能神而明之随在可济于实用其然则是编所爲发其端绪者特治经者所假道而又岂病其过畧也哉春秋通论序记曰属辞比事春秋敎也凡先儒之说就其一节非不持之有故言之成理也而比以异事而同形者则不可通者十八九矣惟程子心知其意故曰春秋不可毎事必求异义但一字异则义必异焉然经之异文有裁自圣心而特立者如鲁夫人入各异书之类是也有沿旧史而不能革者称人称爵称字称名或氏或不氏之类是也其闲毫茫之辨乍言之若无可稽寻及通前后而考其义类则表里具见固无可疑者抑尝考诗书之文作者非一而篇自爲首尾虽有不通无害乎其可通者若春秋则孔子所自作而义贯于全经譬诸人身引其毛发则心必觉焉苟其说有一节之未安则知全经之义俱未贯也又凡诸经之义可依文以求而春秋之义则隐寓于文之所不载或笔或削或详或畧或同或异参互相抵而义出于其闲所以考世变之流极测圣心之裁制具在于此非通全经而论之末由得其闲也余窃不自忖谨师戴记与程子之意别其类爲三十有六而通论其大体凡九十章又通例七章使学者知所从入至尽其义类与圣心同揆而无一节之不安则愿后之君子继事焉耳春秋直解序自程朱二子不敢以春秋自任而是经爲绝学矣夫他书犹孔子所删述而是经则手定也今以常人自爲一书其恉意端绪必有可寻况圣人之不得已而有言者乎盖屈折经义以附传事者诸儒之蔽也执旧史之文爲春秋之法者传者之蔽也圣人作经岂豫知后之必有传哉使去传而经之义遂不可求则作经之志荒矣旧史所载事之烦细及立文不当者孔子削而正之可也其月日爵次名氏或略或详或同或异策书旣定虽欲更之其道无由而乃用此爲襃贬乎于是脱去传者诸儒之说必义具于经文始用焉而可通者十四五矣然后以义理爲权衡辨其孰爲旧史之文孰爲孔子所笔削而可通者十六七矣余之始爲是学也求之传注而樊然殽乱按之经文而参互相抵盖心殚力屈几废者屡焉及其久也然后知经文参互及众说殽乱而不安者笔削之精义毎出于其闲所得积多因取传注之当者并已所见合爲一书以俟后之君子其功与罪则非蒙者所能自定也删定荀子管子序自周以前上明其道而下守之以爲学舍故府之礼籍史臣之记载太师所陈之风谣无家自爲书者周衰道散然后诸子各以其学鸣惟荀氏之书畧述先王之礼敎管氏之书掇拾近古之政法虽不徧不该以视诸子之背而驰者则有闲矣而其义之驳辞之蔓学者病焉切而究之荀氏之疵累乃其书所自具而管氏则众法家所附缀而成且杂以道家之说齐东野人之语此则就其辞气可识别者也余少时尝妄爲删定兹复审详凡辞之繁而塞诡而俚者悉去之而义之大驳者则存而不削盖使学者知二子之智乃以此自瑕而爲知道者所深摈亦所以正其趋向也管氏之书其本眞盖无几以其学旣离道而趋于术则凡近似而有所开阐者皆得以类相从而无暇深辨焉耳重订礼记纂言序元儒临川吴氏三礼之学惟戴记纂言爲当高安朱公可亭重订焉辨析开阐自爲之说者其多与吴氏等而精密则过之其书行世久矣而必欲余爲之序盖公抱疾数年惟经学爲孜孜时与余商论而见谓微有知也余尝怪诗书所传出于唐虞三代之卿相者十八九而汉唐以后以经学相承者皆憔悴专家之儒卿相则无一有焉其能者不过于诗赋辞章得其崖畧而已盖古之人必德之盛学之优然后任此位后世或以勋劳或以地势又其次则科举之士累日积久以致之则其心不能专而日有不暇给固其宜也惟本朝安溪李文贞公周易通论尙书洪范传所见有进于前儒者而近复见公此书及仪礼节畧盖二公于诸经皆沉潜反覆务究其所以云之意而二书尤平生精力所专注宜其可以逾远而存也李公早岁登甲科五十以后始开府于畿南其在中朝皆文学侍从之官其于讲学治经固宜寛然有余而公自翰林出爲县令徧历烦剧以晋大府使众人当之宜无晷刻之暇而能深探乎礼意若此盖公自承亲事君以及治家交友皆应乎礼经惟其有之是以似之故所得不可以恆情测也抑吾因此有感焉自圣祖仁皇帝笃好周易尙书竟世讲诵不辍圣上继序郊庙礼器冠服差等多依古礼经制诏所颁常引周官之法度而二公各应期而以经学鸣记有之天降时雨山川出云是以生甫及申推本以爲文武之德故余因序是书而并发斯义俾后公而生者益忾乎有志于诸经未发之覆也孙征君年谱序容城孙征君旣殁三十有七年其曾孙用桢以旧所编年谱属余删定旣卒事而爲之序日自古豪杰才人以至义侠忠烈之士不得其死者众矣而传经守道之儒无是也极其患至于摈斥流放胥靡而止耳其或会天道人事之穷而至于授命则必时义宜然而与侠烈者异焉世皆谓儒者察于安危谨于去就故藏身也固近矣而未尽也盖人之于天也以道受命三才万物之理全而赋之乃昏焉不知其所以生而自殽于物者天下皆是也记曰人者天地之心惟圣贤足以当之降此则谨守而不失惟儒者殆庶几耳彼自有生以至于死屋漏之中终食之顷懔懔然惟恐失其所受之理而无以爲人其操心之危用力之艰较之奋死于卒然者有十百矣此天地所寄以爲心而借之纪纲乎人道者也岂忍自戕贼哉孔子于道常歉然若不足而死生之际则援天以自信盖示学者以行身之方而使知其极也先生生明季知天下将亡而不可强以仕此固其所以爲明且哲也然杨左诸贤之难若火燎原而出身以当其锋及涉乱离屡聚义勇以保鄕里旣老屏迹耕桑犹以宵人几构祸殃迹其生平阽于危死者数矣在先生自计固将坦然授命而不疑而卒之身名泰然盖若有阴相者今谱厥始终其行事或近于侠烈而治身与心则粹乎一准于先儒学者考其立身之本末而因以究观天人之际可以知命而不惑矣学案序昔先王以道明民范其耳目百体以养所受之中故精之可至于命而粗亦不失爲寡过又使人渐而致之积久而通焉故入德也易而造道深程朱之学所祖述者盖此也自阳明王氏出天下聪明秀杰之士无虑皆弃程朱之说而从之盖苦其内之严且密而乐王氏之疎也苦其外之拘且详而乐王氏之简也凡世所称奇节伟行非常之功皆可勉强奋发一旦而成之若夫自事其心自有生之日以至于死无一息不依乎天理而无或少便其私非圣者不能也而程朱必以是爲宗由是耳目百体一式于仪则而无须臾之纵焉岂好爲苟难哉不如此终不足以践吾之形而复其性也自功利辞章之习成学者之身心荡然而无所守也久矣而骤欲从事于此则其心转若臲卼而不安其耳目百体转若崎岖而无措而或招之曰由吾之说涂之人可一旦而有悟焉任其所爲而与道大适恶用是戋戋者哉则其决而趋之也不待顷矣然由其道醇者可以蹈道之大体而不能尽其精微而驳者遂至于猖狂而无忌惮此朱子与象山辨难时卽深用爲忧而豫料其末流之至于斯极也金沙王无量辑学案以白鹿洞规爲宗而溯源于洙泗下逮饶仲元眞西山所定之条目以及高顾东林之会约盖无量生明之季世王氏之飈流方盛故发愤而爲此也此所谓信道笃而自待厚者与惜乎其学不显于时无或能从之而果有立也今其孙澍将表而出之学者果由是而之焉则知吾之心必依于理而后实耳目百体必式于仪则而后安而驯而致之亦非强人以所难旣志于学胡复乐其疎且简以爲自欺之术哉畿辅名宦志序名不可以虚作况守官治民其尊显者大节必有征于朝野其卑散者遗爱必有被于闾阎宜乎公论彰明而不可以爲伪矣然取诸旧史者得其实爲易而取诸郡州县志者得其实爲难盖非名实显见末由登于国史而史作于异代其心平故其事信若郡州县志则并世有司之所爲耳其识之明未必能辨是非之正而恩怨势利请託又杂出于其闲则虚构疑似之迹增饰无征之言以欺人于冥昧者不少矣高邑赵忠毅公有明一代可计数之君子也同时宦于畿辅风节治行见于公文而确乎有据者凡二十余人而郡县旧志无一及焉观其所不载则载者可尽信乎欲削其所疑则非小善必录之义且无以辨其非眞欲别求其可信则不与公同时及同时而未见于公文者又绝无可考以是推之欲贤者之不遗而无实者不得冒滥岂易言哉虽然愚而不可欺者民也宦必有迹毎见一州一邑三数百年中吏之仁暴污洁智愚士大夫皆能口道焉又其近者山农野老能指名焉中人之冒滥或久而莫辨若显悖于所闻众必譁然而摘其实此传所称有所有名而不如其无者也故余志名宦自元以前一以旧史爲断自明以后姑仍郡州县志而见于忠毅之集者转不以着于是编盖一人之文一郡一时之事特千百之十一耳载之则所漏实多故具列其所以然俾他日有司之爲志者知憷然爲戒详酌于民言而达于史官又以见忠直循良之实必博求之君子之言信而有征者毋专据有司之方志而仕宦者之子孙愼毋虚美其先人而转以自播扬也敎忠祠祭田条目序忆康熙辛卯余以南山集序牵连赴诏狱部檄至日方中知江甯县事苏君偕余入白老母称相国安溪李公特荐有旨召入南书房卽日登程吾母噭然而哭是夕下江甯县狱二三同学急求护心柔骨之药以行安知尙有生还之日支体无伤子孙亲戚尽在左右哉此乃三圣如天之德世世子孙毁家忘身而未足以报者也狱辞上蒙恩免死系籍汉军已亥夏以疾困自危作书示宗子道希命次第归赎高庄出卖之田以其半供祭扫自忖不得复见先人之坟墓安知衰残之躯延至八十亲见宗祠祭田之粗具哉滇游纪闻案吏议方宗人无疎戚皆罪在大辟安知圣祖矜悯并免放流世宗肆赦各还鄕里祠成之日会祀于金陵者五十有七人哉此又吾祖宗阴相哀吁于皇穹而得自天之佑也余乃使子孙私莲池及吾所自置之田而弃先人之遗命忘祖宗之享祀敢乎哉吾兄弟三人少忍饥寒勤学问皆喀血弟早夭吾与兄时抱疾而远游毎戒行吾母隐愍背人掩涕必涉月连时良辰令节对女妇毎当食而哽噎兄归自燕齐疾遂不振乙亥余在涿鹿几死者屡焉计所以赎莲池置桐庐高淳之田皆吾与兄心力之所瘅吾母涕泪之所寓也子孙而以纤毫自私忍乎哉凡兹条目尙其世守之敎忠祠规序宗法祭礼之废久矣唐宋诸贤所讨论当其身不能尽行而欲世爲天下法得乎礼虽先王未尝有可以义起者以协诸人心而众以爲安也古者建国始得立五庙北宋以前犹有四庙三庙二庙之制自程子谓人本乎祖服制以高曾相属则时祀宜及高曾冬至宜祀始祖远祖自是以后学士大夫及庶民皆遵用而功令亦不复爲之程以人情所安不可强抑耳而朱子于始祖远祖则不敢祭非独疑于僭也盖内反于身觉哀敬思慕之诚达于高曾已觉分之难满又进而推之远祖始祖恐薄于德而于礼爲虚孔子曰诵诗三百不足以一献一献之礼不足以大飨大飨之礼不足以大旅大旅具矣不足以飨帝毋轻议礼此物此志也盖程子以已之心量人觉高曾始祖之祭阙一而情不能安朱子则以礼之实自绳觉始祖远祖之祭备举而诚不能贯义名有当并行而不相悖也苞性顽薄少壮远游祭多不与难后涉公事朝夕促促有祭而无斋抚躬自思惟父母兄弟忌日必爲怆然耳春秋秩祀布几筵奉荐而进虽吾父吾母亦未尝如见乎位如闻乎容声况王父母以上未逮事者乎用此将祭之先旣祭之后以临尸不怍及爱其所亲之义内讼乃知无怍于祖无怍于高曾之难爲之憷然而因此见朱子之心焉又思若竟废高曾之祭则愧怍亦无由而生是又程子使中人以上各致其情自勉于礼之意也兹酌定祭礼兼立祠规皆以愚心所安依古礼经而准以众人所能行吾子孙能恪守之则于古者立宗收族之义犹有什一之存焉其或愈于荡然不爲之制也与吴宥函文稿序自余客金陵朋齿中以文学着称于庠序者多不利于科举而吴君宥函爲最岁甲申总其课试古今文爲二集而属余序之余观自明以来取土之功令施于学校之试者犹寛而直省礼部之试特严惟其少寛也故士之声实虽未得备知而历试之册籍可稽也其鄕之士大夫可访也惟其特严也故不肖者由苟道以营其私而所号爲贤者亦自任一时之见而无由考其信故学校之试以中智司之而不当者十之一直省礼部之试以明者主之而当者十之五朱子有言恃法以禁私者非良法也可以爲私而不私然后民受其利余尝谓鄕举里选之制复则众议不得不出于公而或恐士皆饰情以乱俗呜唿是不达于先王所以牖民之道也凡物矫之久则性可移而况人性所固有之善乎东汉之兴士大夫之厉廉隅而尙奇节者其初岂不出于矫也哉然其究至于毁家亡身而不贰则亦非人情所能伪矣揉木以爲轮虽藃暴而不复挺者矫之久以成性也悬法以驱民于死其势甚逆然秦人行之数世则其民之冐白刃而捐要领也若性然况乎敎化之行其显者渐民于耳目心志之闲而其微者足以赞化育而密移于性命之际董子所谓陶冶而成之者是也而反疑其长伪以乱俗过矣夫敎化旣行其取之也求以可据之实行而论之以少长相习之人犹未必其皆得焉乃用章句无补之学试于猝然而决以一人无凭之见欲其无失也能乎哉宥函学老而行醇上之所求于士者宜此等也而数摈于有司故余序其文而有感于敎人与取之之得失如此至其文则皆出于课试流传四方而众载其言久矣盖不以余文爲轻重也储礼执文稿序昔余从先兄百川学爲时文训之日儒者之学其施于世者求以济用而文非所尙也时文尤术之浅者而旣己爲之则其道亦不可茍焉今之人亦知理之有所宗矣乃杂述先儒之陈言而无所阐也亦知辞之尙于古矣乃规摹古人之形貌而非其眞也理正而皆心得辞古而必己出兼是二者昔人所难而今之所当置力也先兄素不爲时文以课余时时爲之期年而见者尽骇以试于有司无不摈也余日时文之学非可以济用也何必求其至而使一世之人不好哉先兄曰非世之人不能好也其端倪初见而习于故者未之察也且一世之中而旣有一二人爲之则后必有应者而其道不终晦故曰人者天地之心也昔朱子之学尝不用于宋矣及明之兴而用者十四五当天地闭塞万物汹汹之日以一老师率其徒以讲明此理于深山穷谷之中不可谓非无用者矣乃功见于异代而民物赖以开济者且数百年故君子之学苟旣成而不用于其身则其用必更有远且大者此与时文之显晦大小不类而理则一也自先兄不幸早世其所讲明于事物之理而求以济用者旣未尝笔之于书独其时文爲二三同好所推遂浸寻流播于世至于今而海内之学者几于家有其书矣夫时文者科举之士所用以牟荣利也而世之登高科致膴仕者出其所业众或弃掷而不陈而先兄以诸生之文一旦横被于六合没世而宗者不衰好奇嗜古之士至甘戾于时以由其道夫以学中之浅术而能使人有所兴起如此况其可以济用者而适与时会乎然用此亦可知儒者之学虽小而不可以苟也先兄之文虽爲世所宗而得其意者实寡今储君礼执殆所谓应之者与窥其所以爲文之意而按其理与辞何与先兄之所言者相似也自先兄之亡余困于贫病非独其学之大者不能承而时文之说亦卤莽而未尽其藴焉观礼执所见之能同未尝不惊喜而继之以悲也熊偕吕遗文序余客游四方与当世士大夫徃还日久始知欧阳公所云勤一世以尽心于文字者于世毫无损益而不足爲有无洵足悲也故中岁以后常阴求行身不苟而有济于实用者雍正元年川陜总督年羮尧入觐所至院司提鎭皆过礼以崇敬一时争传山西寿阳令供具一守驿站故常传唿纷至则独身前徃羮尧亦异之问其姓名则江西安义熊应璜偕吕也是年始以进士出试用到官卽象八卦区境内爲九宫各计广轮择走集支凑之地设社仓一义学一中央倍之凶荒赋粟不远其居少长相师以亲以睦区中联伍相保相纠盗贼奇衺之民居无所容窜无所匿期月政行鄕郊无犬吠之警呜唿此周官比闾族党州鄕之法朱子所谓合学校敎养德行道艺选举爵禄宿衞征伐师旅田猎而共爲一事者此法行则人人安其居宿其业守其分承其事而天下平矣乃君踰年而卒于官余难后先祖及亡兄弟再卜葬再以阴流入圹起厝干隆七年吿归余生至自江西爲余求兆域八年秋又因吾友魏方伯愼斋而得熊秀才又昌叩之则寿阳君之子也因是具悉君之生平其进退取与必以古义自绳久困公车房师某卑数百金使由捷径君固辞不受及当官则爲前令任宿负以毁其家其家居倡复庐溪堰润三十余里垂五十年不困于旱潦噫行身不苟而才济于实用君其庶几乎惜乎吾与生同时而不得一见其人罄其胸中所藴蓄也又昌倜傥有父风爲余涉三江彭蠡之险往反四千余里连岁再至而后有成事将归出君制义请序发而视之其源出于其鄕先生陈章诸公而小变其格调盖君久于场屋不得不参用欧公所谓顺时者而性质之耿介智识之闳深时跃露于辞气之外则其积于中者不可掩也然以君之笃志经史古文皆未克成书而所存惟制艺以君高望远志于周官之治敎而不获成政于一邑之闲序其文未尝不掩卷而三叹也余东木时文序干隆八年冬十月余生焈以余先兆未卜复至自宜黄出其尊人东木先生时文请序余正吿之日子之尊人与余共事书馆无闲晨夕后虽各有典司而旬月中未有不再三见者其所志所学所爲诗古文无不与余商论而未尝及于时文今锓版行世有年而有是请殆子之意非尊人之命也余自序宜兴储礼执之文爲其本师所点窜以序爲戒者已数十年虽相知如慕庐韩公莲山廖公不能强而今爲此则义有亏且余虽立戒而恃游好自爲序而标余名及不知谁何之人诒託以诳书贾者数数然矣而未尝一爲别白以吾之戒素明也而今爲此毋乃使人疑夫诒託者之皆眞乎焈作而言日吾父获交久长而不敢请以先生之戒明也而私尝命焈曰汝能使先生序吾文则孝莫大焉吾非欲以时文争名于时也先生老矣吾所祈向与所以交于先生不可使没于后世耳愿先生卽取兹所以命焈者而笔之书则不惟可明戒于前且可以辨伪于后矣焈之请也有辞而持之有故乃发其父之文而观之盖久困于举场故择义遣辞不敢过爲艰深怪特而中所藴涵则非顺时取誉者所能貌似此好古积学之自然而流露者也西江士友并称安义熊偕吕之文其子及衍亦以序请而未以其文来会余感焈言历爲戒之顚末使报其尊人故并及之左华露遗文序丙午秋吾族叔父诺夫至京师相问劳毕卽出一编曰此吾妹夫左君华露遗文也华露爲忠毅公之弟侍御曾孙年十二能倍诵五经游庠序有闻未三十而天吾妹不食经旬旣而以姑老义不得死隐悯至今十余年累然麻衣近始爲定嗣且刻其遗文谓能使其夫之名字不没于后者惟子之一言子恶能已于言哉往者邑子何景桓垂死以文属所亲必得余序死乃暝余旣哀而序之又以叹夫爲科举之学者天地之大万物之多而惟时文之知至于旣死而不能忘盖习尙之渐人若此今华露之文非自欲刻之则无病也而吾族姑念无可以致厚于其夫者而图名字之不没于后则与寻常女妇之所见异矣华露之文实淸新可喜惜乎天夺其年而不克终其业也诺夫夙精于文律故余爲叙其大略而论定之详则转以相属云杨黄在时文序自明以四书文设科用此发名者凡数十家其文之平奇浅深厚薄强弱多与其人性行规模相类或以浮华炫燿一时而行则污邪者亦就其文可辨而久之亦必销委焉盖言本心之声而以代圣人贤人之言必其心志有与之流通者而后能卓然有立也丙午丁未闲闻喜杨黄在守选京师与余交闲出其时文能曲畅所欲言以显事物之理又能抽绎先儒之书而发其端绪之末竟者余亲爲点定凡数十篇观其文意其人必能自树立常欲开之使得展布其后高安朱可亭入爲御史大夫叩以江西良吏则以君爲首时君令建昌寻以部推知广西宾州未赴任丁外艰及服阕补广东德庆州则高安旣没余亦罢官君以忼直忤监司巧法相中其在江西事二守二监司皆苦相挤而大府持之以君爲高安所重耳君旣削职士民醵金爲道赍三日而具送者布路二百里不绝干隆十二年冬博野尹元孚督学江苏欲得正直有学行者相助正文体磨礲羣士余谓非君不可元孚通书使者再返以次年五月望后五日至崑山而元孚以七月望日卒于松江使院君适遘疟寒疾就余于金陵将与余纵览江介川嵒洞壑而疾久未瘳其子云松重刻其时文余覆阅之益信文之于人譬诸草木枝叶必类本也君治法不愧古循吏士民诚服独所至必见恶于长官元孚思用其文学以广敎思涉月而有变欲少从容山水闲而疾困之不可谓非所遇之穷也然余戒爲时人作序四十余年至君之文则不请而有言览是编者可慨然想见其爲人矣靑要集序靑要山在新安东北隅涧樵吕公读书其中因以名诗集公之子耀曾余同年友也而公尤善余属序其诗有年所矣余夙有戒屡固辞焉公将归谓余日子之戒苦众人之扰扰耳吾两人皆衰老姑序以慰吾心而出之于身后若何公至家三日而殁其孙肃高来吿丧在途有遗命谆谆及此耀曾以书速至再三余卒卒无余闲又念志公之墓己及公诗无爲复序也雍正八年十有一月朔后三日夜过中梦公持靑要集刻本手繙余夙所心惬使更视之坐移时作而日兹爲永诀矣俄而若将远行公使人来赆觉而公之音容凄然在吾目也呜唿岂公旣殁而犹拳拳于此乎抑余负诺责心有歉焉乃周官之所谓思梦乎公之灵果在天壤所不可知然用此知力所不给不宜漫应以病吾心而古贤之无宿诺惟其始之严且确也公诗格调不袭宋以后吟咏性情卽境指事恻恻感人实得古者诗敎之本义乃备叙始末俾耀曾以吿公墓而毋刋布焉是乃公与余之成言也廌靑山人诗序苞童时侍先君子与钱饮光杜于皇诸先生以诗相唱和慕其铿锵欲窃效焉先君子戒曰毋以爲也是虽小道然其本于性质别于遭遇而达以学诵者非尽志以终世不能企其成及其成也则高下浅深纯驳各肖其人而不可以相易岂惟陶谢李杜嶤然于古昔者哉卽吾所及见宗老涂山及钱杜诸公千里之外或口诵其诗而可知作者必某也外此则此人之诗可以爲彼以徧于人人虽合堂同席分韵联句掩其姓字卽不辨其谁何漫爲不知何人之诗而耗少壮有用之心力非躬自薄乎苞用是遂絶意于诗而自餬口四方历吴越齐鲁以至都下海内以诗自鸣者多聚焉就其能者或偏得古人之气韵苦橅其格调视众人亦若有异焉然杂置其伦辈中亦莫辨爲谁何其门戸可别者仅两三人至晩歳乃得廌靑廌靑山人也余往来京师四十余年未有道其诗与名字者盖余方混混尘俗中所见多衣冠驰骛之士而廌靑匿迹于穷山其声光自莫由而达也干隆二年杪冬余自武英殿出居西华门隅子姪辈多称东村石君之诗东村以诗投果萧洒无世俗人语遂因东村以得廌靑其后廌靑以诗来不待终篇而知非他人作也又二年或锓其诗于版乞言于余东村之门人闻之亦刻其山居诗二十首东村一旦悉焚平生所作誓不更爲而谋去家以从廌靑于山中噫廌靑非山人也其家世勋旧方圣祖仁皇帝西征泽旺尝自请赴絶塞开垦以给屯军在军中踰年莫有知者遂归绝人事闭关于盘山盖天实限以诗人之遭遇而使之尽志于斯术也东村齿未艾其子仕进方得路而欲从廌靑于山中且焚诗而不爲与先君子所以戒苞者似有合焉其志可量也哉王巽功诗说序易春秋而外经之难治者莫如诗礼各有所指之事书之事可知也人可知也世可知也诗则事之有征及辞意显而可辨者无几而得其人与世者尤稀学者惟就其辞以意逆之故其说终古而不可一必欲得其事必欲得其人必欲得其世而附会以成之者小序也自朱子以理爲衡辨而斥之然后诗之大体有可稽寻然以恶序说之深或并其犹可以通者而斥之或于诗之辞意可以两行者而一断之故自是以后学者虽知序说之非而于朱子之说亦尙有不能惬者语日三代之际非一士之知也盖圣人之经之难治也亦若此已矣泾阳王巽功以诗说国风示余其所疑于序说之可存与朱子之说之未尽者同余者十六七焉其自爲说同余者十二三焉余尝谓经者天地之心说之而当必合于人心之不言而同然者用此嘉巽功之笃学而又自喜用心之不谬也然吾闻君子之爲学也至于辨之明思之审以致于理之一然后合于人心之不言而同然者若夫朋友讲习之初必彼此互异抵隙攻瑕相薄相持而后眞是出焉故朱子于志合道同之友如南轩伯恭往复论辨龃龉者十七八若好人之同乎己则介甫之所以自蔽也余之说旣多与巽功同恐不足以益巽功巽功其更求异己者而与之讲议可也巽功将更定其书之体例而索序于余乃爲述古人共学之义俾知其难毋好同而恶异以致于理之一而余亦得因之以自镜焉巖鎭曹氏女妇贞烈传序歙县曹晋袁传其高曾以下远近宗妇贞烈者四十有五人曹氏之女许嫁而守贞终世爲嫠遭变而死义者十有三人余观妇人以节完者六经所着衞共姜纪叔姬两人而已盖自周以前妇人不以改适爲非男子亦不以再嫁者爲耻齐桓怒少姬未绝之也而蔡人嫁之却犨求㛰鲁人爲夺施氏妇公侯卿族如此则他可知矣李斯颂秦始有有子而嫁倍死不贞妻爲逃嫁子不得母之文盖前此非敎禁之所及也尝考正史及天下郡县志妇人守节死义者秦周前可指计自汉及唐亦寥寥焉北宋以降则悉数之不可更仆矣盖夫妇之义至程子然后大明前此以范文正公之贤犹推国恩于朱氏而程子则以娶其子妇者爲其孙之仇其论娶失节之妇也以爲己亦失节而饿死事小失节事大之言则村农市儿皆耳熟焉自是以后爲男子者率以妇人之失节爲羞而憎且贱之此妇人之所以自矜奋与呜唿自秦皇帝设禁令历代守之而所化尙希程子一言乃震动乎宇宙而有关于百世以下之人纪若此此孔孟程朱立言之功所以与天地参而直承乎尧舜汤文之统与黔越有民焉女子许嫁则去其家而适野有身然后归匪是则父母不收夫家不迎也岂其性殊与亦习所蔽耳使严申国禁而开以圣贤之敎安知其不可终革乎吾因晋袁所述有感于古今礼俗之变其发有端其成有渐而备论之如此又以见晋袁之爲此亦将有辅于世敎而非徒爲曹氏之光荣也李穆堂文集序余与穆堂始相见卽相与议所处康熙庚寅杪冬穆堂以庶吉士觐省归里道长干停船过余余时以老母衰病不敢远行而守士吏及族婣皆谓误殿试期至再三惧物议穆堂独正议以排之余因谓穆堂子必大爲世用不及今肆力于学则无其时矣逾年而余以南山集牵连兼罹宗祸荷先帝赦除召入内廷编校而穆堂宦益达各以职事拘缀惟一见于故相国安溪李公所及先帝登遐穆堂自北河入临朝夕聚丧次始知其学益老识益坚气益厉而可任公卿之位无何果起家爲吏部侍郞巡漕运开府粤西总督直隶不通问者复四三年其后穆堂亦挂吏议荷圣上赦除典司别馆编校暇日过从出其已刻散体文示余则已数十万言矣又踰年总其前后所作别爲三集各五十卷而属序其正集其考辨之文贯穿经史而能决前人之所疑章奏之文则凿然有当于实用记序书传状志表诔因事设辞必有槩于义理使览者有所感兴而考镜焉其平生所志及已见于设施者卽是编以求之抑可以得其崖略矣穆堂自始进卽得显仕出入中外近二十年任重而事殷其于诵数讲习宜未暇遑而竟能以文章振发于世岂非其材有兼人者与余终世未尝一日离文墨而智浅力分其于诸经虽粗见其樊未有若古人之言而无弃者而文章之境亦心知而力弗能践焉观穆堂所编未尝不踌躇满志而又以自疚也望溪先生文集方望溪先生全集卷第五望溪先生文集卷五书后题跋书韩退之学生代斋郞议后异哉韩子之议荐享以爲斋郞之事而学生不得兼也夫离道德与事物而二之者末学之失也古之敎者学者精粗本末未尝不相贯虽洒扫应对皆以顺性命之理而况荐享以交于神明乎稽之尙书周官礼记割牲制祭天子实躬亲之其得与于荐享者非显诸侯则达官之长与贰乃以爲贱者之役而学生不得爲呜唿其亦不思之甚矣动作礼义威仪之节君子所以定命也反不得与能文通字书比重用事于宗庙社稷之地至于思虑之不固容貌之不庄则其人頽惰委靡不能有立可知矣乃见谓通经而冀其有赞于敎化是何本末名实之交眩与曰虑其不习也呜唿使学者舍其所当习而攻其所不必习末世之政祸民者非一端而此其本也射御战陈之不习而以付于悍卒武夫理财决狱之不习而以委之胥吏皆斋郞荐享之类也姦与乱循生斯人惴惴而莫必其命实由于此而韩子犹未之悟与夫古者学有大小而道不分于精粗任有大小而人不分于贵贱故于学无遗理于人无抑材自魏晋以还尙浮言别流品而隋唐益厉之以科举于是乎学者舍其所当习而骛于无实之文词习于此者斯以爲贤得于此者斯以爲贵而先王之道郁不行者数百年夫所贵乎豪杰之士者谓能识道之归而不溺于所习也以韩子之智而犹蔽于此况以中材处晻世而能无眩哉是故先王愼所以导民者诚畏其习也又书学生代斋郞议后或曰子之言辨矣然语云笾豆之事则有司存何谓也曰此爲孟敬子言之也古之爲敎也童而习礼少长则执事于宾祭至于四十而仕五十爲大夫礼乐之器岂尙有操之而不习者乎悼公之丧季孙尙以丧食爲疑而捷公爲鄙倍之言悍然而不顾则其无忠信之心而容貌颜色无一不远于礼可知矣乃沾沾焉详于末数而以自喜不亦悖乎故曰爲敬子言之也若学生则宜习焉以备他日之用者也夫俎豆之事孔子尝以对衞君矣自孔子言之则所以爲东周者卽此而在矣而自孟敬子言之则直有司之事耳动作礼义威仪之节君子所以定命也鲁侯不违礼而女叔以爲亡征则言固各有所当也夫书韩退之平淮西碑后碑记墓志之有铭犹史有赞论义法创自太史公其指意辞事必取之本文之外班史以下有括终始事迹以爲赞论者则于本文爲复矣此意惟韩子识之故其铭辞未有义具于碑志者或体制所宜事有覆举则必以补本文之闲缺如此篇兵谋战功详于序而旣平后情事则以铭出之其大指然也前幅盖隐括序文然序述比数世乱而铭原乱之所生序言官怠而铭兼民困序载战降之数铭具出兵之数序标洄曲文城收功之由而铭备时曲陵云邵陵郾城新城比胜之迹至于师道之刺元衡之伤兵顿于久屯相度之后至皆前序所未及也欧阳公号爲入韩子之奥窔而以此类裁之颇有不尽合者介甫近之矣而气象则过隘夫秦周以前学者未尝言文而文之义法无一之不备焉唐宋以后步趋绳尺犹不能无过差东鄕艾氏乃谓文之法至宋而始备所谓强不知以爲知者邪书祭裴太常文后韩公自言所学先在辨古书之正伪周秦诸子如管庄荀韩可谓显着者矣而案之皆有伪乱余尝欲削其不类者以无溷后人而未暇也韩公之文一语出则眞气动人其辞镕冶于周人之书而秦汉闲取者仅十一焉今集中乃载祭嶭中丞裴太常二篇意浅直多俗韵在唐杂家中尙不爲好而谓公爲之与二篇乃同官联祭之文意者他人所爲公名载焉公文重于时故二家子姓矜爲公作而编集者莫能辨耳公省试文明白曲畅无甚可愧者犹自谓近于俳优者之辞则二篇决知非公作也夫文之高下雅俗判若黑白学者犹安于习见而莫知别择况圣人之经其微辞隐义辨在毫芒蔽晦于前儒承授之说而不察不着者与此未可爲不知者道也书柳文后子厚自述爲文皆取原于六经甚哉其自知之不能审也彼言涉于道多肤末支离而无所归宿且承用诸经字义尙有未当者盖其根源杂出周秦汉魏六朝诸文家而于诸经特用爲采色声音之助尔故凡所作效古而自汨其体者引喻凡猥者辞繁而芜句佻且稺者记序书说杂文皆有之不独碑志仍六朝初唐余习也其雄厉悽淸醲郁之文世多好者然辞虽工尙有町非其至也惟读鲁论辨诸子记柳州近治山水诸篇纵心独往一无所依借乃信可肩随退之而峣然于北宋诸家之上惜乎其不多见耳退之称子厚文必传无疑乃以其久斥之后爲断然则诸篇盖其晩作与子厚之斥也年长矣乃能变旧体以进于古假而其始学时卽知取道之原而终也天假之年其所至可量也哉书柳子厚辨亢桑子后亢桑子之伪柳子厚辨之晁氏谓唐天宝中诏求其书不得而襄阳王士元乃假託焉士元年世先后于柳虽不可知然果诏求不得而伪者晩出则辨宜及之且是书剽剟戴记诸子语甚众而子厚第云首篇出庄子而益以庸言又以文章取士及被靑紫章服爲唐以后人语明甚不据是斥之而独以刘向班固无其录爲疑然则今所传者又可谓卽子厚之所斥邪书李习之平赋书后吾少读孟子至周公思兼三王以施四事其有不合者仰而思之夜以继日幸而得之坐以待旦求其解而不得也及治周官然后知周公之心惟孟子知之盖万物之理难尽也人事之变无穷也一闲未达则末流之弊且四出而不可弭惟周公之圣乃有以知其不合而思之如此其深得之如此其难耳故后王代兴其政法之大者必暗与周官之意合十有二三然后上下安历年永旣其后侵寻变易举其合者而尽亡焉而国非其国矣此无他是乃天理之尽王道之极而舍是则无以纪纲乎民物也唐李翺作平赋书后儒多称焉其爲说亦捃摭春秋传周官注疏以爲端绪而其归宿则大谬于圣人谓一亩之收无水旱以一石爲下则而百里之赋粟至三十四万五千石有奇帛至十一万五千匹有奇虽吴越上腴横征暴敛亦岂能岁得此于民哉周官辨五地规井牧旣斥其余以爲薮牧园圃则所井皆沃衍也而同井之田犹有不易一易再易之辨然后土力均人功称而赋法平今以亩一石爲下则沙碛斥卤之区有大穰而不及所料之半者矣此其弊非隐深难见而翺乃懵然自以爲得日是复古而爲十一之征犹幸其人微其言轻自唐以后无取而施用者而瞀儒耳食犹嚾嚾焉以爲经世之良图岂不甚蔽矣哉书李习之卢坦传后文士不得私爲达官立传李习之与退之游此义宜夙讲而集有东川节度使卢坦传事迹平叙无杼轴经纬后无论赞岂习之尝欲笔削国史故于所闻见偶录以备取材其后史卒未成而编者误以入集邪吾观周秦闲诸子其传显着者尙多爲后人伪乱太史公作史记藏之名山副在京师然中闲多骈旁枝如秦纪后覆出襄公至二世六百一十年事田单传别载君王后王蠋语盖当日摭拾羣言以备採择而未用者不知者乃取而附缀焉故退之自言所学首在辨古书之正伪然则文之义法不独作者宜知之也书邵子观物篇后余读邵子观物篇不能究知其义问诸朋侪则日子好之则能知之是书之祕可心喻而不可言传也夫圣言之精者具易与春秋学者虽不能极其隐深而大体固昭然明白也世乃有理之至者而不可以言传乎邵子自谓因春秋以通易今观其书以秦穆首四伯谓其有功于周伐郑而败悔过自誓几于王道以晋文侯迁平王于洛而进其裔孙于齐桓其于春秋所书事迹显着者如此则夫天造物化之絪緼于无形者其尽可诘邪余于是书固未能窥其樊然世之自谓知者其果能好之邪抑韩子所云惟怪之欲闻而利其不可稽寻者邪书朱註楚辞后朱子定楚辞删七谏九怀九叹九思以爲类无疾而呻吟者卓矣而极诋反骚则于其词指若未详也弔屈子之文无若反骚之工者其隐病幽愤微独东方刘王不及也视贾严犹若过焉今人遘疾罹祸殃其汎交相慰劳必日此无妄之灾也戚属至则将咎其平时起居之无节作事之失中所谓垂涕泣而道之也雄之斯文亦若是而已矣知七谏九怀九叹九思之虽正而不悲则知雄之言虽反而实痛也然雄之末路诪张苟免未必非痛屈子之心所伏积而成文虽工其所以爲文之意则悖矣岂朱子恶其爲文之意于词指遂忽焉而未暇以详与书陈氏集说补正后余少治戴记见陈氏集说于记之本指时有未达而反以蔽晦之者及得崑山徐司寇所刻集说补正而惑之解者过半念此必吴中老儒勤一世以爲之恨子孙不能守而流传势家又怪司寇听其假託而不辨也旣而思秦周以前作者名不槪见盖胸中所知见不能自已而欲传之其人岂以争名于没世邪厥后见嘉定张朴村叩之日此吾鄕陆翼王先生所述也先生于诸经多开阐兹其仅存者耳夫秦周以前作者虽不知其谁何而无有假託者吕不韦刘安名以书传然众知其非不韦安作也若陆氏此书非朴村爲征则他人据而有之矣以是知无实而掠美者必有物焉以败之也无钖顾隆吉尝以其鄕先进华氏宗旦仪礼丧服或问示余明白纯正可与陆氏此书比并华氏于三礼皆有述而学者一无闻焉然则司寇听其假託而不辨亦未可厚非也书归震川文集后昔吾友王崑绳目震川文爲肤庸而张彝叹则日是直破八家之樊而据司马氏之奥矣二君皆知言者盖各有见而特未尽也震川之文鄕曲应酬者十六七而又徇请者之意袭常缀琐虽欲大远于俗言其道无由其发于亲旧及人微而语无忌者盖多近古之文至事关天属其尤善者不俟修饰而情辞并得使览者恻然有隐其气韵盖得之子长故能取法于欧曾而少更其形貌耳孔子于艮五爻辞释之日言有序家人之象系之曰言有物凡文之愈久而传未有越此者也震川之文于所谓有序者盖庶几矣而有物者则寡焉又其辞号雅洁仍有近俚而伤于繁者岂于时文旣竭其心力故不能两而精与抑所学专主于爲文故其文亦至是而止与此自汉以前之书所以有驳有纯而要非后世文士所能及也书孙文正传后当明之将亡其事最傎者莫若杀袁崇焕与置公闲地然闲谍之言当其时迹犹难辨也庄烈愍帝嗣位之二年公自家起受命危难中复已失之畿甸定将倾之宗社其才不世出而忧国忘身帝所亲见也及关门靖甯前收屯营立军民始有固志而内蔽于姧佥缓饷愆期以掣公之手足外则政权不一分操割裂以乱公之成谋至大凌覆败按其末则失律丧师者邱禾嘉也循其本则败谋速祸乃撤班军改成命主议之廷臣不明征罪之有无乃以无识者追咎筑城而听公引退废弃八年不咨一语卒使巷战力屈阖门就死此天下所叹息痛恨不能爲帝解者盖方是时周延儒温体仁已深结帝知而得事柄矣二人皆忠贤余党也自忠贤时已诬公欲兴晋阳之甲而公之再用再罢以至于死实与二人之秉国相始终延儒之独对体仁之密揭所以构公于冥昧之中者岂可测哉观公始至召对平台帝亲以京城相属越日而出公于通则羣邪之侧目于公而携公于帝者其术盖多变矣公旣死帝嗟悼命优恤当国者犹忌其义烈而多方以格之况生时惧公功成而位居已上者乎而爲所蔽壅者乃忧勤恭俭明察之君呜唿此立政所以畏憸人也书卢象晋传后宜兴卢豪然备录家传乞言于余余吿之曰正史旣具外此皆赘言矣及观其祖象晋请效死边外而当轴者始欲致罚卒摈絶之窃叹鄙夫之阶祸多端而媢嫉其尤烈者也不惟才德勋庸出已之上必不能容卽未达之士少见锋颖卽防其异日之难驯而豫遏焉不惟国之安危民之死生万世之诟厉絶不以槩于心卽情见势屈而身罹祸殃亦有所不暇计也明之亡始于孙高阳之退休成于卢忠烈之死败沮高阳者惟知高阳不退已不能爲之下而不思高阳旣退边关社稷之事已不能支挤忠烈者惟知置之死地援絶身亡然后私议可行而不思忠烈旣亡中原土崩之势已莫能驭当是时边事孔急凡求自试于师中者无不立应而独于象晋难之徒以忠烈之故耳呜唿方庄烈愍帝嗣位之初首诛逆奄非不欲广求忠良破姧憸之结习而所委心者则周延儒温体仁毎摧抑忠良以曲庇之逮延儒诛体仁罢国势已不可爲矣而继起者复祖其故智嫉贤庇党以覆邦家鄙夫之辙迹自古皆然无足深怪所可惜者以聪明刚毅之君独蔽惑于媢嫉之臣身死国亡而不寤岂非天哉嗟乎不平其心者师尹也而家父以究王讻传者推之日辟则爲天下僇有国者可不愼乎书杨维斗先生传后辛未壬申闲余在京师时四明万季野爲横云山人草创明史凡魏忠贤余党齮龁东林复社诸君子者虽有小善必摘发其心术使不能掩大恶一时驰逐声气之士杂然曰东林始于高顾忠宪无遗议矣泾阳退居鄕里而遥执朝柄进退海内士大夫岂君子所爲复社始于张杨海内朋从者万余人杨以鄕贡士里居而逐顾秉谦于吴门屏吕纯如钱裔肃使士大夫不得与之齿自古处士横议其气燄未有至于斯极者时吴门汪武曹何屺瞻亦好持淸议爲之气噎而吾友北平王崑绳恶邹南皋主议杀熊廷弼亦谓迂儒岂知天下大计宣城梅定九西江梁质人慈谿姜西溟各有论辨以质于余余正吿之日凡所谓淸议者皆忠于君利于民之言也而忠于君利于民未有不害于小人之私计者故小人不约而同仇卽用其言以挤之以爲是乃心非巷议夸主以爲名者也由是忠良危死于非罪而无道可以自明故君子之有淸议不独在位之小人嫉之卽未进之小人亦嫉之盖自度异日所爲必不能当夫人之意也不惟当时之小人恶之卽后世之小人亦恶之以爲吾君一旦而有鉴于前言则吾侪之术不可以复骋也三君子颇诵吾言由是倡爲是说者多病之嗟乎顾杨二先生之事诚少过于中然当是时宗社之灭亡无日矣人主孤立无辅于上小民困死无吿于下而羣姧盘结于中故不得已而唿号愤发置其身于死地以冀君之一寤卽古忠臣孝子枕干之义也如谓诸君子以淸议贾怨于小人则宋之程朱未闻遥执朝柄与姧人相角等而上之则孔子之温良恭俭言不过物而当其时已不免伐檀削迹之怒矣凡羣小所指爲诽谤以陷忠良者乃黄帝之明堂唐尧之衢室有虞氏之旌夏后氏之鼓殷汤之总街周武之灵台所侧席以求之虚中以听之舍已以从之者也汉唐宋明舍二三谊主而外乱政凉德姧人败类无世无之惟祸延于淸议诛及于淸流则其亡也忽焉盖必如是然后忠良凋尽百度皆昏而国无与立也秀水朱竹垞曾于吴江吴扶九所得复社姓名录以其后事征之死于布褐而无闻焉者十之三当官不苟学行显于四方者十之六自毁其名行者特十一耳明福王时阮大鋮上言孔子之门人三千而杨氏聚徒有万不反何待御史王实鼎继上复社渠魁一疏必欲置先生死地自古善人以气类相感召未有若复社之盛小人诬善之辞亦未有若魏党之可骇诧者而易代以后犹有谓先生爲已甚者人心之陷溺若此君臣朋友之道盖几乎息矣康熙已未睢州汤文正自监司复入翰林充明史纂修官奏顺治九年世祖章皇帝特旌明臣范景文倪元璐刘理顺等从庄烈愍帝死社稷者请元年二年以前抗拒本朝临危致命诸臣据事直书无庸瞻顾圣祖仁皇帝嘉与颁之史馆以爲成命由是明季诸贤义烈皆得显见干隆六年明史成先生之孙绳武以本传辞事太略请余别爲文以识之余曰无以爲也万氏所定史稿以先生与徐公汧合传谓并死于水今钦定之史已正其误矣临刑不屈首已坠而声从项出旣大书特书则小者不足道矣惟逐秉谦屏吕钱之义与泾阳之显明臧否至今爲淫辞所蔽晦故表而出之九原可作当以余爲知言而畅然于鄙夫贸儒五藏之症结可一朝而盪涤也书泾阳王佥事家传后国之将兴其时非无姦憸阴贼之臣也政敎方明而贤者持其枢柄则务自矫革以取所求或伏抑而不敢逞国之将亡姦憸阴贼之臣必巧遘机会以当主心而贤人君子少得事任常有物焉以败之若是者岂人之所能爲哉泾阳王佥事征当明崇祯朝以边才由司理擢按察司佥事监登莱军未阅月军变落职归田里甲申三月闻庄烈愍帝殉社稷七日不食死公少时卽慕诸葛武侯演八阵图倣木牛流马制械器皆可试用其家居见流贼猖獗倡筑鲁桥城以保泾原鄕人赖之曩令监军登莱得期月之暇抚循士大夫则兇弁无从煽乱而公之才实可显见矣乃方起遽踣持国论者不信罪之有无而轻弃之此可爲流涕者矣然公之功能犹未着也孙高阳久鎭边关功在社稷而废弃八年卒使城破巷战阖门就死其所遇乃忧勤恭俭之君亲见其困于逆阉又赖其力以收畿疆纾国难而终夺于姦憸岂非天哉少师爲诸生时卽徒步历诸边以天下爲己任盖其始也不以事任之不属而弛其忧其终也不以事任之不属而让其死是则诸君子所自爲正而不听命于天者夫书潘允愼家传后辛未九月二十一日日将暮检架上散帙见济甯诸生潘允愼家传载其冲击流寇脱祖母死地奋身蹈火出兄于燔薪匝屋长吁夜参半不能寐盖惟明之亡事与古异君非有凉德也朝非有暴政也众非有离心也无食无兵池湮城圯枭张之贼势如勐火而守令学官奋死守御杀身残家而不悔者无地无之荐绅士民庙哭巷战戸号人厉併命于锋镝者无地无之其如允愼之保身与亲泰然而无患者千百中无十一也盖至庄烈愍帝嗣位而累世之忠良已尽于逆阉之斲丧矣其未罹门戸之祸如孙高阳卢义兴孙雁门诸公复危死于姧憸之挤陷故自周延儒温体仁得君以后凡内服大僚外秉节钺久安而无患者皆巧佞姧欺庸鄙忍心之人也社稷之倾危生民之祸乱漠然不以关其虑而朋谋私计谄附权要惟恐失意于几微武夫则无小无大皆痛心于文臣之节制言路之纷纠转以养贼胁上爲自安之计是以人主孤立于上蒸黎糜沸于下土崩鱼烂一溃而不可收岂非天命遐终故多生亡国之材使恣于民上而刚正忧勤恭俭之君亦阴夺其鉴使嗜姧人之疾味以至于败国殒身而不寤与呜唿此及自古亡国辙迹之一变也书熊氏家传后周官之法国有大事诸子帅国子而致于太子以守王宫掌固颁守政于士庶子以帅众庶盖惟士明于义理能爲众庶之倡虽至危死而志不可夺也明之末造流贼横发于中原延蔓海隅其以诸生捍衞鄕里而破家亡身残其支体者荒陬小邑必有数人焉盖不经乱亡变故不知古圣人制法之心凡事皆然而兹尤其显见者矣余游四方所至长老各有述而语在搢绅闲者惟睢州汤潜庵先生之母闽中郑侍郞重之父然郑父之义不若汤母之远闻因是叹死者之义声又以子孙爲显晦然于视死如归之义则固无加损也自张献忠出没楚蜀江西冦乱至国初未已每有警城邑士民争窜山泽熊孔敷者新昌诸生也城将陷独不肎避其子迎龙使家人以母出而独身侍父俄而贼至孔敷端坐不起贼怒手刃之迎龙以身蔽左额受刃目睛缀眶外仆地吿哀不已乃免其父南丰梁质人作传以传其事其曾孙晖吉于余爲道义交以余衰病必欲其祖见于余文乃吿之曰吾闻善人必有后今子之志行端直是乃祖之义心孝德有以开之也然书传所记祖若父之令名毎赖后之人而章彻子果能比迹于汤公则奕世以下犹将溯源于高曾而有所兴起焉又何借于余言旣以语之因爲书于传后书曹太学传后歙县曹晋袁持其祖太学君家传索余文其传亡友王崑绳所作也太学君以义侠着于鄕而尤爲荐绅所传述者则其邑给事中方有度浮梁御史黄龙光忤逆奄魏忠贤被逮君厚赂缇骑邀至家畱一日爲经纪家事方逆奄之炽也在位诸贤旣以身殉国而一时士君子及闾阎之义民号唿感愤与诸贤相攀援而不避其祸者大不异于东汉之末也当是时上之政刑虽傎而下之礼俗可不谓盛矣哉盖一代之风敎常视乎开国之君汉光武不敢以仕屈严光而明祖之归蔡子英于扩廓也纵敌国之谋臣而不忍伤其义卽是二者固足以振一代之士气而使之不苟于自待矣然二君之能此则有本焉光武微时尝从师受经而明祖所致诸儒实承朱子之学所以启沃其心而使知风敎之爲重也素矣是以经师之传莫盛于东汉而朱子之传注专行于明其渐摩旣深故及其衰也政乱于上而义明于下士气之奋扬虽鈇钺鼎镬之威莫之能夺也呜唿所以致此者岂易言哉有国者之厉其士民与有家者之化其子姓一也晋袁之交余经患难而弥笃而其父右军急兄弟之难有古烈士风吾见太学君之泽被于再世矣其行谊之详则见于崑绳之文而无爲更举也书王氏三烈女传后三烈女传金坛王若霖志其世父之女二及族姊同时死土贼倪文炳事也明将亡中原楚蜀已尽燬于流寇及愍皇帝殉社稷东南盗贼蜂起长老所传女子自投于水火及骂贼而毙于锋刃者不可胜数女敎之盛前古所未有也盖自高皇帝定六宫之礼尽革前代昭仪充华美人诸号而皆以德命帝室之女不得再适着于令典而愍皇帝之殉社稷也后实先之礼敎之所渐摩志气之所感动盖有不知其然而然者矣窃尝叹自古乱亡之衅不过数端或以权姦或以女宠或以宦寺其造乱者不过数人或竟得保其首领以殁而使天下忠臣义士孝子悌弟贞妇烈女无罪而併命于水火盗贼之闲且身死而名传者千百中无十一焉岂非造物之不能无憾者哉虽然人之生也莫不有死其能顺性命之理而死者是得全其所受于天者也若晋羊皇后之富贵康甯虽愚夫竖子皆知爲不幸则如三烈女者虽谓之考终可也用此言之虽与三烈女之死同而泯灭无闻者亦可以无恨而有或知之则不忍听其无传者吾党之义也书孝妇魏氏诗后古者妇于舅姑服期先王称情以立文所以责其实也妇之爱舅姑不若子之爱其父母天也苟致爱之实妇常得子之半不失爲孝妇古之时女敎修明妇于舅姑内诚则存乎其人而无敢显爲悖者盖入室而盥馈以明妇顺三月而后反马示不当于舅姑而遂逐也终其身荣辱去畱皆视其事舅姑之善否而夫之宜不宜不与焉惟大爲之坊此其所以犯者少也近世士大夫百行不怍而独以出妻爲丑闾阎化之由是妇行放佚而无所忌其于舅姑以貌相承而无勃豀之声者十室无二三焉况责以诚孝与妇以类已者多而自证子以习非者众而相安百行之衰人道之所以不立皆由于此广昌何某妻魏氏刲肱求疗其姑几死其事虽人子爲之亦爲过礼而非笃于爱者不能以天下妇顺之不修非絶特之行不足以振之则魏氏之事岂可使无传与抑吾观节孝之过中者自汉以降始有之三代之盛未之前闻也岂至性反不若后人之笃与盖道敎明而人皆知夫义之所止也后世人道衰薄天地之性有所壅遏不流其郁而钟于一二人者往往发爲絶特之行而不必轨于中道然用以矫枉扶衰则固不可得而议也魏氏之舅官京师士大夫多爲诗歌以美之余因发此义以质后之人书直隶新安张烈妇荆氏行实后往年或以烈妇荆氏行实视余其兄公张侍御天池所述也义烈动家人众视其雉经不敢曲止及见侍御叩烈妇平生则其佐夫以养母也凡八年而家人不闻其声诸嫂皆爱焉其死也嗣子灼幼孩号踊如不欲生呜唿柔顺者妇人之正也而昔者圣人之系易也以阳刚爲女德之贤余尝见将死而信其妇之必身殉者曰妇性刚旣有成言矣余前知其戾忍而非刚也旣而晩节末路乃有不可道者盖刚者天德也天地之气蔼然而温和者爲阳惨然而凛慄者爲阴凡妇人之顺于舅姑宜于家人慈于子姓者皆阳明之发也故其变也激而爲义烈其勃徯于舅姑傲很于娣姒残刻于仆婢者皆阴慝之作也故其变也忍爲邪恶而不惭夫坤阴之纯也顺极而健涵焉故其象爲马其用爲永贞而象传揭之曰大终余始入京师见宛平张氏女未嫁而死其夫又其后则长白官尔佳氏饮药与夫同命闻之审者则淸㵎白氏夫死夜自经有气起室中白如长虹与荆氏而四矣妇之殉夫辞事多同故于白氏无纪焉兹以与侍御交具得荆氏之性行而因以悟圣人系易之由故总所闻见而并论之以明彰女敎且使爲人夫者监此以考妇德而无所蔽焉书烈妇东鄂氏事略后康熙癸巳余自甫书房移蒙养斋修乐律厤算书凡十年始知满洲礼俗兄弟姻亲相依相恤妇人勤女职事舅姑于古礼爲近同好二三君子之家能尽爲嫡之礼使妾不能忘置所生之子而乳其遗孤者曰撒克达氏礼部侍郞兼掌院学士畱保之母也乳之者郭氏也尽事继姑之礼以格于姑而式其家者日李氏洮岷道按察司副使赫黑之母也守爲嫠之礼母家贵盛欲夺其志独身逃归依其夫之养母以育其孤无食无衣而誓死不还母家者曰佟氏御史大夫敦靑巖之兄所弃妾子罗音代之妻也盛年过礼而从夫以死者曰官尔佳氏畱侍郞从兄完颜保之妻也余尝谓本朝勃兴众皆以爲武威无敌于天下自君子观之则王业之本受命之符盖于是乎在矣干隆九年余卧病北山故人子吴殷南至自吴门致太守雅公兄子隆德之妻东鄂氏事略乞余文隆德之父伦君与余共事蒙养斋尝属余择师以敎隆德兄弟太守风节着中朝膏泽溥吴郡余义不得辞惟是妇殉其夫事迹多同隆德之妻所异于官尔佳氏者惟俟闲自经彼则饮药而众不能遏耳欲独爲传非衍以肤语不能成章窃念人纪者政敎之本也闺门者人纪之源也二三同好家人之淳德异烈可传者已得数人则不接于余之耳目者可知矣遭变而着名者如此则安常履顺笃厚于人纪周浃于礼意者可知矣隆德系近天潢故东鄂氏得荷国恩旌表其余皆成家卿族能致高贤名辈之表志以发扬于远迩则穷巷荜门艰贞苦恨而湮灭于无闻者更不知其几矣故凡数所知见而备论之以昭国家风敎之盛俾达于史官得据爲列女传之总序焉书高密单生追述考妣遗事后干隆六年季春余以兄子之丧病不能兴单生作哲缄致其所述考妣遗事起视之气结不能终篇念幼随先君子播迁隐闵先兄毖余曰此二亲之穷于命也而于我与若之身心则大有造焉在昔尧舜禹汤文武周公皆遭父子君臣兄弟之变而孔孟亦少孤盖惟遭变然后可以见其极故使圣人身之以爲万世之标准焉当吾之世志行越众者三人睢州汤潜庵之母爲流贼所膊关西李中孚之父糜烂于战埸博野颜习斋父流亡母改适匍匐万里始得父墓见异母之妹招魂而归盖功利嗜欲薰铄流毒于人心者深且固矣非勐药恶石不足以攻除故三君子以此各成其艰苦杰特之行生之考妣羇穷不异于吾亲而皆早世则视余更酷矣生无兄弟自今以往卽速致要津赢资聚以爲妻子之光荣可矣欲鸡豚之逮亲可再得乎惟德惟义是谓显扬然则生之所以自处于兹可早定矣君子之爲学也深其功识犹患浅抗其志行犹患卑必能志七圣人之道然后可继三君子之行毋若余之负所命于兄而混混以没世也题黄玉圃梦归图癸亥秋玉圃过潭上出此图索题别后不忍更展故底滞踰年以书来速嗟乎臣之事君义也无所逃于天地之闲而古称倍亲而仕盖旣承国事则此身非亲所独有故有四牡之诗有奉使闻丧之礼皆人子所不忍言故曾闵之徒必不可强以仕也玉圃家京师仕不离亲其复起也观察河南故思归之切形于梦志以图若余则弱冠饥驱几二十年难后蒙恩供奉内廷毎岁首夏辞老母出塞迫冬始归玉圃之梦乃余旬月中数见而不可以数计者也尙忍题斯图哉玉圃终其身常依二亲适守官在外而不得视太夫人含殓余则竟世栖栖依亲日甚少而老母之终会当反役盖所遭各有幸不幸焉然余惟塞上之行爲承公事囘思少壮徒以奔走衣食孤行远游爲父母忧岁时伏腊春秋佳日奉觞御食而亲色笑者盖无几焉抚心更何以自解邪故书之以志余恨而弛玉圃之悲干隆九年孟秋朔后三日望溪方苞撰跋石斋黄公手札公与宝应乔侍御手札十有四其十有二皆短札乃崇祯十五年自戍所复召入都晨夕往复语也长言者二时则引疾南还越中诸贤筑学舍畱公讲问而侍御适爲巡按一答其始至通问之书一将以使事反命而特致之考公之事庄烈愍帝陈言对命无一不与帝心相违二三执政祖魏忠贤故知力排异己公三进三逐廷杖八十移狱鎭抚司考掠者四一朝而脱囚籍则于政事之得失君子小人之消长凡有见闻无不与同心者思所以挽正及引身以退匿迹于嵁巗深谷之中而民生之苦病吏治之烦苛军事之失图柄臣之误主身在局外犹责其友以必言而冀君之一寤盖君子所性根于心而不能自已者如此呜唿庄烈愍帝嗣位于国势倾危之日一时忠良虽触忤憎恶偶有感发未尝不幡然易虑而亲之任之也然卒之如公如念台刘公志在竭忠而穷于効忠之无路如孙文正如卢忠烈志在奋死而扼于投死之非时皆由媢嫉之臣相继而居腹心之地其术百变能使东西易面人主自爲转移而不觉耳如而夫者不能放流乃与之朝夕深言于帷幄虽当平世犹不能无生乱阶况屯难已成之后乎圣人系易谓难之解验在小人之退而于五发之位乎天位者可不服念哉望溪先生文集方望溪先生全集卷第六望溪先生文集卷六书与阎百诗书昨所论孔子殁子张欲师有若而记载子张死曾子有母之丧则曾子问一篇皆母在时所讲问可正子瞻所讥于程子之误宜笔于书至病程朱删易经字则不敢不多爲反覆盖专易经字者汉儒之病也程朱所删易甚少而皆依于理仆每见周秦以前古书字形与声近则众书所传多异卽一书诸本中亦有增损改易窃叹古书不可通者多以字讹而人莫能辨也如商书自周有终酒诰尔尙克羞耉惟君解者支离牵合终不可通若君与周互易则其义不待诂而明矣盖篆体二字本形似也韩退之罗池庙诗乃此方之人惟侯是非按其前后辞意昭然明白而此以形讹北惟以声讹爲子瞻不能辨又自爲之说而大书深刻焉则其读书观理之不详可见矣庄子外篇舜将死眞冷禹曰不易爲遗令得乎史记封禅书至梁父矣而德不洽谓梁父非衍可乎仆尝自恨寡陋见古书字讹无所证据而不敢擅易愿得博极羣书者以正之故欲化足下之成心而求助焉非敢以辩翘明惟足下鉴之与孙以甯书昔归震川尝自恨足迹不出里闬所见闻无奇节伟行可纪承命爲征君作传此吾文所託以增重也敢不竭其愚心所示羣贤论述皆未得体要盖其大致不越三端或详讲学宗指及师友渊源或条举平生义侠之迹或盛称门墙广大海内向仰者多此三者皆征君之末迹也三者详而征君之志事隐矣古之晰于文律者所载之事必与其人之规模相称太史公传陆贾其分奴婢装资琐琐者皆载焉若萧曹世家而条举其治绩则文字虽增十倍不可得而备矣故尝见义于畱侯世家曰畱侯所从容与上言天下事甚众非天下所以存亡故不着此明示后世缀文之士以虚实详略之权度也宋元诸史若市肆簿籍使覧者不能终篇坐此义不讲耳征君义侠舍杨左之事皆鄕曲自好者所能勉也其门墙广大乃度时揣已不敢如孔孟之拒孺悲夷之非得已也至论学则爲书甚具故并弗採着于传上而虚言其大略昔欧阳公作尹师鲁墓志至以文自辨而退之之志李元宾至今有疑其太略者夫元宾年不及三十其德未成业未着而铭辞有曰才高乎当世而行出乎古人则外此尙安有可言者乎仆此传出必有病其太略者不知往者羣贤所述惟务征实故事愈详而义愈陿今详者略实者虚而征君所藴蓄转似可得之意言之外他日载之家乘达于史官愼毋以彼而易此惟足下的然昭晰无惑于羣言是征君之所赖也于仆之文无加损焉如别有欲商论者则明以喻之答乔介夫书蒙谕爲贤尊侍讲公作表志或家传以鄙意裁之第可记开海口始末而以侍讲公奏对车逻河事及四不可之议附焉传志非所宜也盖诸体之文各有义法表志尺幅甚狭而详载本议则拥肿而不中绳墨若约略翦截俾情事不详则后之人无所取鉴而当日忘身家以排廷议之义亦不可得而见矣国语载齐姜语晋公子重耳凡数百言而春秋传以两言代之盖一国之语可详也传春秋总重耳出亡之迹而独详于此则义无取今试以姜语备入传中其前后尙能自运掉乎世传国语亦邱明所述观此可得其营度爲文之意也家传非古也必阨穷隐约国史所不列文章之士乃私录而传之独宋范文正公范蜀公有家传而爲之者张唐英司马温公耳此两人故非文家于文律或未审若八家则无爲达官私立传者韩退之传陆贽阳城载顺宗实录顺宗在位未踰年而以贽与城之传附焉非所安也而退之以附焉者以附实录之不安尙不若入私集之必不可也以是裁之车逻河议必附载开海口语中以俟史氏之採择于义法乃安凡此类唐宋杂家多不讲有明诸公亦习而不察足下审思而详论之则知非仆之臆说也与翁止园书苞白止园足下仆晚交得吾子心目闲未尝敢以今人相视及遘祸所以悯其顚危开以理义者皆不背于所期是吾子所以交仆之道已至也有疑焉而不以问则于吾子之交爲不称故敢暴其愚心近闻吾子与亲戚以锥刀生隙啧有烦言布流朋齿虽吿者同辞仆坚然信其无有然苏子有言人必贪财也而后人疑其盗必好色也而后人疑其淫毋吾子之夙昔尙有不能大信于彼人者乎仆往在京师见时辈有公爲媟嬻者靑阳徐诒孙曰若无害彼不知其不善而爲之也吾侪有此则天厌之矣昔叔孙豹以庚宗之宿致馁死叔向娶于巫臣氏而灭其宗盖修饬之君子不独人责之天亦责之诒孙之言可谓究知天人之故者也仆自遘祸永思前愆其恶之形于声动于事者无几也而遂至此极者旣将以士君子爲祈向而幽独中时不能自洒濯故爲鬼神所不宥吾子高行淸德岂惟信于朋友虽鄕里闲愚无知者犹叹羡焉然则子之行身其愼矣哉仆又闻古人之有朋友其患难而相急通显而相致皆末务也察其本义盖以劝善规过爲先仆自与人交虽素相亲信者苟一行此必造怒而逢尤仆每以自伤然未敢以忖吾子于前所闻旣信吾子之必不然于后所陈又信吾子必心知其然是以敢悉布之与李刚主书九月中自塞上归附书相问而息耗久不至仲冬望后二日或致函封发之则太夫人行述也唿儿章读之篇终而郞君长人之状附焉惊痛不能夕食太夫人耄而考终在仁孝者犹难爲怀况重以长人之天枉乎此子天民之秀非独李氏所恃赖也仆不能自解岂能爲吾兄解然有区区而欲言者言之则非其时而重伤吾兄之意不言则于交友之道爲不忠是以敢终布之易曰洊雷震君子以恐惧修省仆平生所遭骨月闵凶殆人理所无悲忧危蹙中每自念性资迫隘语言轻肆与不祥之气实有相感召之理以吾兄之德行醇懿而衰暮罹此语天之道有不当然者窃疑吾兄承习斋颜氏之学着书多訾謷朱子习斋之自异于朱子者不过诸经义疏与设敎之条目耳性命伦常之大原岂有二哉此如张夏论交曾言议礼各持所见而不害其并爲孔子之徒也安用相诋訾哉记曰人者天地之心孔孟以后心与天地相似而足称斯言者舍程朱而谁与若毁其道是谓戕天地之心其爲天之所不祐决矣故自阳明以来凡极诋朱子者多绝世不祀仆所见闻具可指数若习斋西河又吾兄所目击也仆自今年来食飮益衰塞外早寒得上气疾几死者再焉恐一旦委沟壑则终无以此闻于左右者是仆负吾兄夙昔相爱重之谊而死有余责也昔泰伯无子伯鱼早丧况吾兄子姓甚殷固知所陈理弱情鄙不足移有道者之虑然君子省身不厌其详论古不嫌其恕傥鉴愚诚取平生所述訾謷朱子之语一切薙芟而直抒已见以共明孔子之道则仆之言虽不当而在吾兄爲德盛而礼恭所补岂浅小哉闻太夫人旣祔葬仆身拘缀儿章疹后不可以风将使献岁赴弔先此代唁并呈长人哀辞其遗腹若天幸男也则速以报我临简哽咽不尽欲言与安徽李方伯书得来敎忻悚合幷执事服官有年声绩显布中外尙恐民治有缺越二千里而询于愚儒今而知所至称贤不苟然也安徽诸郡吏民所公患莫若採铁初额仅七万觔有奇大府上言宜拨移产铁之地部议驳责转加三倍自是无敢及此者傥能与有司详议白大府密札奏闻而阴有以慰戸部及内府诸郞吏之心然后露章以请则无曩者壅遏之患矣又凡害之已见者人知忧之而伏积于无形者则昧焉往者遂甯张公子爲怀甯县令谓周官荒政弛山泽之禁令民得纵渔樵自是以后岁小祲衺恶民千百爲羣决隄防毁坟禁莫可御止古者出泽隶于官故弛其禁以利民今则民力所自营而租赋之所从出也可任其相劫夺乎用此二十年中皋陆陂池少远于宅舍者民皆弃置而不务孳息薪材鱼鼈价踊三倍使常利坐失于伏闇之中而乱心生于理平之日非早遏其流异日必爲乱本昔宓子治单父齐师将至父老请曰麦已熟矣请使邑人出自刈傅郭者三请宓子不许曰甯使齐人刈之令吾民有自取之心其创必数年不息此仲尼之徒深明于先王以道立民之意也其他法久弊生而宜革者如铺设总甲以稽窃贼而爲贼谋主江置汛地以防大盗而爲盗窟宅里立鄕约保正以息争察讼而鬭辨繁壅蔽生执事久官南中闻此必熟矣若能与所司详议而改纪之俾良有司奉行有成效则下其法于诸郡非一时之利也凡兹所陈或关于大府或责之有司或议于同官执事皆可爲之枢纽若官中之事以执事之仁明必曲得其次序久矣无待于某之凟吿也与安溪李相国书老毋数日痰气袭逆倍甚于前昼夜无甯晷某于此时尙何心及外事而有不得不爲合下言者昨闻某官亏空一疏远近争骇果用其议则旬月中故吏诛戮者数千人械系而流者数千家期年之内天下郡县承追之吏夺官者十八九凡今之吏孰是畏名义而轻去其官者操之太蹙必巧法别取以求自脱恐继自今愚民得安其生者鲜矣闻大司寇韩城张公止其议至再三彼于同官尙不忍其动于恶况合下日与天子议政于庙堂而可使国立谤政民滋其毒哉又闻在事者多云天子不嗜杀人将从末减放流而止耳呜唿刑罚之施惟其当否耳使所亏库金果羣吏侵欺以便其身家虽诛戮之不爲厉而陷此者多困于公事採办与大吏之诛求其坐骄奢不节者十无一二焉故数十年来执法者明知其弊而姑宽假之若以放流爲轻罚而可亟施则未知其去死刑一闲耳卽以某身言之圣上赦其死罪又免放流而老毋之北行也家人以赴任爲言舟车之适与无罪者等徒以异水土思鄕井而遘此笃疾今诸公不昌言某议之非而徒恃天子之宽仁万一果如所料用其议而从末减则此数千家老弱无罪而死者不知其几矣合下尝语余曰圣人之心卽吾人之心也今使吾人杀一无罪而得爲王侯必不爲也则圣人之不以天下易此无疑也某尝诵之以爲明道之言然则合下宜用此言于今日矣以去就争之可也荀子曰马骇舆则君子不安舆庶人骇政则君子不安位体国之义当重以爲忧非徒望合下爲盛德事伏惟鉴察不宣与徐司空蝶园书河北诸路旱荒圣主减膳弛县诏廷臣言事而羣公未闻进嘉谟以佐百姓之急者夫备灾宜豫非仓卒所能举今野荒民散而新谷不生所可爲者惟无使旧谷妄耗耳古之治天下至纤至悉也故蓄积足恃周官凡酒皆公造民得飮酒独党正族师岁时蜡酺耳汉制三人无故共飮罚金一锾三国时家有酒具行罪不宥诚知耗嘉谷于无形而众忽不察者惟酒爲甚也今天下自通都大邑以及穷鄕小聚皆有酤者沃饶人聚之区飮酒者常十人而五与瘠土贫民相校约六人而飮者居其一中人之飮必耗二日所食之谷若能坚明酒禁是三年所积可通给天下一年之食也其藏富于民与古者耕九余三之数等孟子曰圣人治天下使有菽粟如水火岂窕言以欺世哉凡民闲用酒莫宜于祭祀婚姻然周公制法不耕者无盛不绩者不衰祭无盛犹可况以岁凶而去酒乎至公家之事不过岁祭孔子庙及宾兴鄕飮有司自可及时以酿周官所谓事酒是也今功令通禁烧秫爲酒而他酒及酒肆无禁故众视爲具文而官吏反得因缘以爲姦利宜着令凡酒皆禁絶令到之日有司巡视鄕城已成之酒皆输公所俾其人自卖而官监之尽而止过此以往有犯禁者其店房什器官没之若私酿于家则绅衿褫服白衣决杖罚用汉法凡境内有酒肆而有司不能禁察者夺其官首举者赏五十千夫周公当重熙累洽年谷顺成之日而使天下有祭无盛丧无衰者非故欲拂人之情也不如此不足以齐众阜财而使长得其乐利也俟数年之后谷粟陈陈相因然后用汉法变而通之闲岁官赐民酒戸三斗俾储以共祭祀婚姻养老疾有非常之泽然后赐酺如此则政有常经且可以正民之礼俗矣世人乐因循偷苟有述古事陈古义者辄目爲迂阔然自公卿大夫吏士务适时宜而羞爲迂阔者盖数十年于兹矣则其效可睹矣太夫人春秋高不敢吿公以难行事如此类言之者无过而实良图望宿畱瞽言与徐司空蝶园书公体中尙未霍然不宜以外事相挠而有不敢缓吿者近闻漕船胶冻济甯以北者七千七百有奇沿途剽劫百十爲羣计每船篙工不下十数人皆奇民无家犷悍酗博平时囘空官督昼夜兼行暂时停泊附近村落客船必遭窃攘况聚十余万饥寒之人连屯数百里内又承东土凶饥盗贼之后设有猾桀者乘此瑕衅恐不独沿途居民之害也公宜密札奏闻乞上察访早爲区画又闻湖抚以兑漕期悞请改雇民船议下九卿各省将用爲式夫漕船官具衞丁本有秩廪故量给资粮以募篙工然犹私载民货多方补苴始能訾给若雇民船其费数倍官不能具必抑派里民则赋法不可问矣七月闲杨君千木自河上以书来言闻通仓陈米充溢宜停运一年岁祲之地其粮听有司出粜俟秋成仍籴满原额分两年带运如此则民食可充漕船可修河道可治此利之显见者尙未知中有伏害否幸与练事者详议之又自今年来各省报荒不约而同辞不请赈不请蠲但乞减价粜常平仓粟事后仍率属蠲补夫常平仓粟之空十余年矣此天下所明见也此议行则粜粟之价补仓之粟必有所出不识有司皆自其家箧金辇粟而至乎抑粟与金天降而地出乎是被灾之地转应苛敛库金数十万秋成之后加征仓粟数十万继自今灾民惟恐有司之报荒而主计者且利荒报之踵至矣公位正卿年七十宜日夜求民之疾询国之疵而上言之上方鄕公又闵公衰疾仆任其无大咎若因此失官则亦可以暴平生之志谢众口之责矣惟公熟计而审处之答某公书自得手敎沖惕累日以公知某之深而犹未达愚心不可以默而止也比者浮说日滋故谓公宜憷然爲戒在某自能闻流言而不信而公则不宜谓自反无是而忽之也圣人系易于干之九三日君子以终日干干夕惕若厉无咎又曰二多誉四多惧三犹惕也四则惧矣岂止于憷然爲戒乎戒之云何苟非道义之交必多方限隔俾不得亲附是也孟子所谓三自反者君子处贫贱而遭横逆则然耳若遭时行志则不惟自反必将使实德实事有以大服天下之心而诚无不动古人轨迹昭然可睹其然则尙安用戒哉然其初则必自能戒始往年宵人妄言能自通于左右某以吿公益严毖二三同志不避怨嫌而昌言于众至于今则寂然矣此无稽之言亦宜憷然爲戒之明效也然浮言难息较甚于影射盖影射有迹而浮言无迹也息之难则所以绝其根源而避其疑似者宜尤力焉来示又云相信相知如某而犹惑于佥邪之言得某书怃然者久之则未察愚心而于事之理亦未达也公于某患难相拯情好久长而数以无稽之言渎吿过当之语相规非相知相信之深而能如是乎然公位极公相而惟恐布衣穷交不相信不相知卽此见公之自待也厚而视某亦不轻此某所以于无稽之谈自觉不以吿而心不能安义不可止也以富郑公之贤而苏洵忧其无成伊川程子谓于国家大事知而不言爲名敎罪人盖古之君子于夙所爱敬则责之倍严忠之至厚之至也若某所云不过忧䜛畏讥世俗之浅意耳然自某而外恐亦无用此数数于左右者矣公试思闻知旧被谤而置若不闻者难乎抑崎岖而必以达规切而一无隐者难乎审此则可知鄙人之心矣更有请者我皇上德政日新若因水灾延问大臣急宜开陈者约有数事若尽获施行功在社稷卽措注一二亦泽被羣生谨条列别简惟宿畱瞽言何日得暇尙当就公面议之与常熟蒋相国论征泽望事宜书仆闻古之制戎狄者欲大创之则必坚壁以示之弱蹙缩佯败以骄之委之畜产财物车甲以中之使狃于屡胜深入逐利然后设伏要击一举而扑灭之李牧之守赵边是也汉武设谋马邑盖用牧之遗敎不幸爲单于所觉故不得已而与之毒逐于沙场然其行师近者不过数百里远者千里惟絶幕之师衞霍并出穷战比胜爲千古所震耀然师之所极不过二千里临翰海而止耳自是匈奴远遁幕南无王庭则汉亦不复追蹑矣盖道里可计日月有期馈饷相踵刍牧以时吾之士气未衰而马力未竭也然后长技可用而敌不能支其成功于绝域惟贰师之服大宛陈汤之灭郅支常惠之折龟兹而是三者皆非行国也其城郭邑聚人民产业不可移徙则其心有所系力有所极而吾之计谋有所施是皆循数推理而知其必然非幸胜也盖郅支畏汉远徙依康居以国而不礼其君杀其女徧虐其国人则先自败而瑕衅可乘矣汉自武昭立都护治乌垒据西域之中屯田积粟厉兵抚众者四世则地利得形势强道路悉矣乌孙诸国皆承汉节同时而发其兵者十五王则郅支之羽翼尽矣入其境唿康居贵人与定谋傅其城康居以万骑环城而备其逸则计虑周矣郅支旣灭计其战死生虏及降者不过三千人而汉以十五倍之众压之是谓步师袵席之上取敌囊槛之中必克而无疑者也至于龟兹则国尤小道尤近故不战而自屈惟大宛之师凿空创始用力甚艰然自衞霍屡出斩馘动数万单于慑伏威震百蛮而甲卒之屯酒泉以北者十八万故贰师再行当道小国莫不迎军给食遂屠仑头平行至宛则所凭之势厚矣然天下骚动传相奉伐宛汉兵之出炖煌者六万负载私从者不与焉而终不能入其中城军入玉门者万余人故自前世皆以爲得不偿失也然前世之藩篱在边塞而我朝之藩篱在四十八家故谓泽望跳梁可置而不问皆未知圣祖皇帝之庙谟与我皇上之远虑者也但其地絶远非旬月可到及逐水草移徙无城郭可指其邻近之国虽仰我威德至于临敌决机恐未能实心効命万一我师旣至而彼复迁徙鸟举则前劳尽弃后策益艰专制阃外者非不知此也徒以造谋未审暴师踰年劳费已深而无尺寸之效恐圣主责言无辞以对故坚持前画谓贼有可平之道迁延岁月以缓谴诃而不暇爲国长计耳以今之势莫若先爲不可犯以待贼之瑕衅相度山川面势道里走集择可耕可牧之地宿兵屯田召募边民习苦耐寒者堑壕筑垒据其中央临制四旁俾近西内属诸部有恃以无恐贼至则倂心一力彼此相援乘机阻隘必使大创贼不至则深耕广蓄牧马练士以扬军声然后以本朝威信渐披其与国严边市之禁使王侯贵人非邀恩赐予无由得锦绣采缯部人非通边市无由得茶布絮糱养生送死之具使其邻近部落一如汉时西域诸国兵可发君长可唿然后明暴孼贼之罪布吿诸部有与交通者永绝互市有能破其军擒其将者以功小大厚立赏格使上下欣羡有能连兵合谋执其君以献者卽分其土地人民以予之赐金百万他物称焉使孼贼孤立恫疑而与四邻相猜然后可俟其瑕衅一举而扑灭之也仆荷两朝圣主如天之仁断脰刳心不足爲报而辱公以古义相取几三十年愿俟独对之顷剀切直陈虽不能遽夺众议而圣明天纵一二载后必重思公言而审定国家之本计矣望毋以爲老儒之常谈而忽之与孙司寇书朔后一日薄暮书吏送秋审册到仆以讨论三礼及阅庶常课艺事方殷未得到班次日薄暮书吏持审单至见云南绞犯吴友柏改缓决随繙供招衅自友柏起旣迫杀亲兄之子幷伤寡嫂左右手及族弟穷兇极恶万无可原夫圣人不得已而有刑戮岂惟大义实由至仁盖致天讨于有罪则不敢不杀哀民彝之泯绝则不忍不杀所谓刑期无刑辟以止辟也自古典刑之官皆以刻深爲戒故宅心仁厚者不觉流于姑息又其下则谓脱人于死可积阴德以遗子孙不知纵释兇人岂惟无以服见杀者之心而丑类恶物由此益无所忌转开闾阎忍戾之风是谓引恶是谓养乱非所谓迈种德也昔虞舜刑故无小其命官曰怙终贼刑而皋陶称之曰好生之德洽于民心周公东征破斧缺斨东人歌思以爲哀我人斯亦孔之将执事以儒者操事柄望布大德勿以小惠爲仁卽改前议仍所谳爲情眞若有人祸天刑皆归于仆死者亦于公无怨也望勿以爲过言而弃之与顾用方论治浑河事宜书康熙三十七年直隶巡抚于成龙以浑河冲半壁店近其祖墓奏改河道迤东入淀安溪李相国继抚直隶时仆屡爲切言奏复故道当如救焚拯溺少辽缓之卽不可爲谋后三十年近畿之地无罪而死者不可数计矣今不幸而所言已验昨见吾友与直督李合奏河道事宜源流利病凿凿有据且欲爲永久计具见贤者忠实恻怛之心但不识更改河身广拓遥隄之后浑流遂不入于淀邪若仍入淀则可免淀外之冲决奔腾而终不能免淀中之淤塞其患正方兴而未艾也盖直隶之有二淀二泊乃天心仁爱斯民于大地凝结时设此大壑以受塞北畿南之众流以免多方之昬垫而于成龙乃以私心一举而败之至今已成锢疾若更不能原始要终定其规模而底绩焉则终溃败而不可收拾矣窃思所奏谓故道已爲旗民田庐所占复之甚难是也而仆之愚心则谓复于安溪作抚时则有利而无害至于今虽不畏难不惜费以复之止可少获数年之安而终无救于十数年以后之大患审形察势决然无疑吾友试思自改故道未四十年而二淀已塡淤过半而自前明以至康熙三十七年浑河之水未尝不由淀以达运河而绝无愼淤其故果安在哉议者谓故道南入会通河流淸而甚驶故无停淤此得其一而未知其二也河流虽驶能盪刷泥沙使不停耳能使泥沙别出于两淀之外哉盖缘夏水未起之前秋汛旣落之后浑河经流本不甚大其挟众壑之泥沙而沛然莫御者惟伏秋之涨爲然而河行固安霸州时其故道本无隄岸故散漫于二邑一二百里之闲旬日水退而土人谓之铺金地者皆泥沙之所停也停于二邑之平地者多则会于淸河而入淀者少而又以数百里之深淀容之故三百余年虽少淤淀底而不见其形自故道旣改则浑河之泥沙无纤微不入于淀故三十余年而塡淤过半淀旣半淤则故道虽复而由会通河入淀之道及西淀之中必所在淤塞矣虽岁加挑濬人力有限十年之后终不能免全淀之尽淤淀旣尽淤则子牙河挟畿南诸水以入淀者势无所容必横穿南运河浑河挟塞门诸水以入淀者势无所容必横穿北运河更遇伏秋异涨则近河之地城郭人民皆一朝而化爲巨浸矣尙忍言哉今欲爲河道民生永久之计必别开河道俾浊流不入淀池直达于淀河下流之丁字沽而畱东西二淀未尽塡淤者以受会通淸河及子牙河伏秋之涨然后可得数十年之安苟得数十年之安而时时修筑挑濬不失其宜则亦可永久而无患矣仆之愚心欲循三角淀之外迤逦而南别开一河广三十丈深五六丈河成乃于春水未起秋汛旣过之后引注浊流于其中而闭其入淀之道河形磬折而斜入于丁字沽去三忿口海河不过十余里但于十余里闲开拓运河西岸之隄使河身寛阔足以容纳众流而增培运河东岸之隄广厚一倍以防其震撼则可保无虞矣且于新开浑河二十里之外顺河身延筑遥隄使伏秋汛涨有所游盪则不致更有冲决矣仆未尝身经其地惟按图籍循数推理而建此议不若吾友躬临目见昭晰无疑望审其形势揭其情状以开愚蒙如或可行卽改前议而恳陈之古之君子功不必自已成谋不必自已出惟期分国之忧除民之患耳况兹事体大实亿万人生死所关而非一世之利害哉昔世宗皇帝命怡贤亲王总理河道营田首命别求一道俾浑河直达海口而不入淀圣谟洋洋一言而尽京畿之地势究河道之源流矣若能奉先帝之遗意除蒸民之剧忧定此远谟万世永赖在皇上则爲辅相天地之实事在吾友则爲保障亿兆之奇功而仆四十年胸中之痞块一旦消释亦可以死不恨矣若大纲旣定其余节目当续布之与鄂少保论修三礼书二礼自注疏而外羣儒解说无多所难者辨注之误芟疏之繁抉经记所以云之意以发前儒未发之覆耳故仆始议人删三经注疏各一篇择其用功深者各一人主删一经注疏一人佐之余人分採各家之说交错以徧然后众说无匿美而去取详略可通贯于全经尔时公卽手书以示诸君子而应者甚稀其后王学士分主仪礼甘司马主戴记更立条例计人数俾各纂数篇仆爲言人之意见各殊所学浅深亦异分操割裂则一经中脉络且不能流通而况三经之参互相抵者乎去取详略之大凡且不能画一而况别择之精粗删剟之当否乎众皆默然仆曾以吿公未见宣布退而思曰岂谓吾不宜越畔而耘哉用是不敢固争今更以仪礼相属虽已成之例难以改更而后此规模岂可更不早定夫周官注疏及订义删翼诸本皆仆所点定也其未定者独永乐大典中所录取耳分纂二三君子皆用功多年私心窃谓庶几乎可画一矣及各成数册比类而参挍之虽大体不失而去取详略意见多殊分剟属联措注亦异仆与钟君晼反覆讨论以求其贯通所费日力几与特着一书等观此则仪礼戴记注疏及各家之说樊然殽乱而宿无定本者其端緖之难理殆有甚于斯矣李侍讲南还旣以潘进士嗣事则未竟之书宜以相付但仆见士友闲畱心于是经者甚少望公面询潘君曁姚征士择定一人俾速就功役俟稿本旣就仆当手订一篇并作按语就中择能者一二人依式讨论俾彼此不相抵若周官卒业衰病之身尙畱人世自当与诸君子早夜孜孜不敢畏难而志怠也与鄂少保论丧服注疏之误书河闲献王所得邦国礼自汉不能用至唐而亡孔贾作疏惟宗郑注后儒遵守于丧礼之大经承误而不知其非者约有数端犹幸其纲领尙存于春官司服而散见诸官者一一可征参以仪礼戴记其谬悠可得而正也一则以仪礼丧服齐衰三月章曰庶人爲国君遂谓圻外之民爲天子无服不知曰国君者以明大夫君则其臣有服而民无服耳溥天之下皆天子之民也诸侯爲天子牧民则民爲之服而况天子乎康成旣误谓无服故注檀弓篇遂云三月天下服专指侯国大夫服繐衰而言独不思文承国中男女服之后则谓天下之民明矣使服者惟侯国之大夫则宜特文以见之而漫曰天下服使习其读者第知天下之民皆服而不知服者惟侯国之大夫记礼者不宜若是之愦愦也丧期之变自汉文帝始诏曰令到出临三日皆释服毋禁娶妇嫁女祠祀飮酒食肉则汉文帝以前天下之民皆齐衰三月不得嫁娶祠祀飮酒食肉无疑矣一则谓公卿大夫士之妻爲王齐衰期于后无服侯国之命妇于夫人亦然盖因丧服无明文黄氏榦臣爲君服图亦未叙列耳然司服职曰爲天王斩衰爲后齐衰而昏义申之曰服父之义也服母之义也公卿大夫士视后犹母爲后服母之服而其妻则无服可乎古者嫂叔无服而于娣姒则以同室而生小功之亲外命妇爲王服而于后转无服可乎周官凡称大丧皆谓王后也内宰凡丧事佐后治外内命妇正其服位肆师大丧令外内命妇序哭春官世妇大丧比外内命妇之朝暮哭者内司服于九嫔世妇外别共凡命妇之丧衰正谓公卿大夫之妻耳可以后儒无稽之言而废周公之典法哉仪礼不杖期章曰爲夫之君盖以妇人爲君且有服则后夫人不待言耳礼经中文略而义该者如此类甚多则外命妇于后夫人并不杖期无疑也一则据仪礼繐衰七月谓诸侯之大夫以时接见于天子故有服而士无服不知繐衰在大功之下小功之上大夫服此则上正服小功无疑矣卽如此职于大夫曰其丧服加以大功小功于士曰亦如之遂据此谓士无缌服可乎若以接见天子爲义则诸侯之大夫固有未达于王朝者有虽聘頫而不得接见天子者小行人职大客则傧小客则受其币而听其辞是也诸侯之士有从君而达于王朝且任之以事者掌客职凡介行人宰史皆有牢象胥职王之大事诸侯次事卿次事大夫次事上士下事庶子是也且使从君朝觐适遭大丧卿大夫皆繐衰庶人缟素而士独服吉可乎程朱治经多尽屏汉儒之说者以折衷义理而决不可通故也羣儒曲护旧说亦约有数端一则谓庶人爲国君齐衰又爲天子齐衰则爲二统而例以爲人后者爲其本生父母不知爲人后者服虽有降而无绝也若圻外之民无服则竟绝之于天子矣况民爲国君非爲人后之比太宰职以九两系邦国之民一曰牧以地得民则虽诸侯不过爲天子系属此民与师长主友之属等耳故侯国有灾移民通财舍禁弛力薄征缓刑必待大司徒之令大宗伯以荒礼哀凶札以弔礼哀祸烖以禬礼哀围败以恤礼哀寇乱小行人所至之国札丧则令赙补凶荒则令赒委师役则令禞禬皆所以救民之死病也天子保民如子而民戴之如父母一旦天崩地坼而不爲数月之服不惟义不可以苟止而情亦不能苟安如以二统爲嫌则男子爲父斩衰又爲君斩衰妇人爲夫三年而夫在又爲长子三年亦爲二统矣毋乃害义伤敎而不卽于人心乎一则谓妇人之从服必降于夫夫爲后齐衰期妻不宜同独不思父在爲母期而妇爲姑亦期妇爲舅姑同服期而不问子之斩与齐则外命妇爲王后君夫人同服期而不问夫之斩与齐王后之丧外命妇之丧衰哭位备见于诸官而可以臆说乱之乎一则谓诸侯之大夫旣降爲繐衰不宜庶人转承以齐衰不知服之轻重义各有当大夫之降爲繐衰以不得上比于王臣耳若民则天子之民义无所嫌故期以三月而齐衰不降犹旁服有大功小功而世适之于高曾并齐衰三月也礼以义起而缘人情学者反来其本则于一曲之说昭然若发蒙矣与来学圃书吾友举用方自代朋友之交君臣之义并见于斯可以风世砥俗但大臣爲国求贤尤贵得之山林草野疎远卑穴中以其登进之道甚难而眞贤往往伏匿于此也若惟求之于平生久故声绩夙着之人则其涂隘矣万一圣主命以旁招俊乂列于庶位将何以应哉抑又闻当官守道固贵于坚而察言服善尤贵于勇前世正直君子自谓无私固执已见或偏听小人先入之言虽有灼见事理以正议相规者反视爲浮言而听之藐藐其后情见势屈误国事犯淸议而百口无以自明者多矣必如季路之闻过则喜诸葛亮之谆戒属吏勤攻己过然后能用天下之耳目以爲聪明尽天下之材力以恢功业吾友此时正宜用力于此且与二三同志者交相勖时相警也余不赘与吕宗华书仲春使归一札想已彻仆曩者妄删崑山徐氏所刻宋元经解尝爲吾兄略言之而未悉也是书卷帙旣多非数十金不可购远方寒士有终其身不得一寓目者矣有或致之观之不能徧也有或徧之茫洋而未知所择也仆幸童稚时先君子口授经文少长先兄爲讲注疏大全择其是而辨其疑凡易之体象春秋之义例诗之讽喻尙书周官礼记之训诂先儒所已云者皆粗能记忆借是爲基故是编之删虽不敢确然自信然大醇而不收甚驳而妄取者则鲜矣仆始从事于斯以爲一家之说未徧则理或有遗而心弗能餍也虽至肤庸甚者支离谬悠而一语未详终不敢决弃焉及徧一经然后知三数大儒而外学有条理者不过数家而就此数家之中实能脱去旧说而与圣人之心相接者盖亦无几因复自惜假而用此日力以玩索经之本文其所得必有过此者然积疑之义未安之诂发书终卷必一二得焉则及治经者所不可废也自惟取道之艰思竭不肖之心力以爲后学资借俾得参伍众说而深探其本源遂过不自量而妄删焉矻矻于车船奔迫人事丛杂中盖二十余年而后诸经之说粗毕惜方删取时计此生不能更周览凡可有可无之说多过而存之又宋元诸儒文字繁委颇有数语可尽而散漫至千百言者皆未暇泠汰两年以来衰病日深大惧此业不卒将抱终古之恨欲于南中招学子数人编而录之次第邮致更加讨论排纂成书而量其程期役必浃岁计所訾给岁必百金朋游闲近有一二人爲倡而苦无继之者是书之成岂惟蒙者二十余年日力所耗竭哉实数百年儒先精神所倂注也果能卒业异日遇有力者传而布之俾承学之士苦于崑山原刻之难致与观之而难徧者一旦餍足其心而省其功力之十八其爲踊跃当何如及况支离谬悠之说始学无主多见谓新奇或弃周行趋邪径以自投于荆棘贼经侮圣日蔓以延廓而淸之以爲斯道之闲所关岂浅小哉此仆区区所以重惜其无传也然是书不难于异曰之传布而难于目前之编录衰疾之身惧且不能待矣吾兄家故贫洗手奉职自无力以及此然此宇宙闲一公事也凡辨书名有心有目者皆与有责焉惟宿畱斯言苟遇其人则诚吿之或有自远而相应者与仆与吾兄非世俗之好也余生之事惟兹爲急是以敢切布之答杨星亭书杂记父爲长子杖则其子不以杖卽位小记父不主庶子之丧则孙以杖卽位可也庶子有对适以爲义者冡子未食而见适子庶子巳食而见是也若爲丧主及主子之丧则众适皆称庶子小记庶子不继祖祢庶子不爲长子三年是也父宗子也而主长子之丧则义起于祖若父之正体者也父众子也而主长子之丧则义起于子与孙之传重者也若以众子之贵而主焉则轻正体传重之义而伤众子未贵者之恩或以奔丧记所云而谓众子之丧皆父主之则未知所云乃众子之成人而未室受室而无子者礼以穷而变耳众子无子而尊行异爵之弔宾至非父主之而谁主邪父没矣无子者之丧非兄弟主之而谁主邪其特制同居爲主之礼者盖虑兄弟众多或徙家于异国或同国而异居或远出而不返必待异居之长适来主其丧则事有不举而时不可待故以权制俾同居者主之所以便人情而达礼事耳如郑氏所诂则曰父没各主其私丧可矣兄弟同居之文不亦赘乎各主其丧之文不亦暧昧而不可别白矣乎孔氏不知以有子无子爲别而以同宫异宫爲断益误矣众子而有子虽父在固其子主之矣又何亲同长者主之不同亲者主之之云邪如无子也虽异宫非父爲之主而谁属邪幼季众子也而有子父不宜主其丧望以此正吿之讣辞与式则询诸其鄕之长老君子行礼不求变俗大体旣正则细者姑从其国故可也答尹元孚书九月十月之交旧疾复作寒战喘急守气几不能自存不期朢后渐平手札到日已能倚牀而坐今食飮有加凭几观书可至十数页自矢必嗣事于仪礼未审能卒业否太夫人葬祭之礼酌今古而取其中甚惬予心惟虞后更有卒哭之祭尙仍旧说又于谢宾引四礼疑仪礼节略语显与经背不知新吾高安何疎忽至此宜究切而辨正之令嗣长君秀伟始相见卽吿以英华果锐有用之日力不宜虚费于时文今居大母之丧自达其情而应乎礼经乃闻见中所寡有又欲置科举之学而学礼伟哉能如此设心卽圣人之徒也北方之学者近有孙汤远则张程不过终其身不违于礼而已孔子之吿颜渊惟以非礼自克盖一事或违于礼一时之心或不在于礼则吾性之信智义仁皆亏而无以自别于禽兽长君信能设诚而致行之天下后世将推原于贤父之倡正学大毋之集天休于世俗所谓功名洵可以视之如敝屣矣而贤欲使从学于某则不敢自匿其情戴记七敎分朋友而爲三朋友之长者卽师也其幼者卽弟子也师之道周官复分而爲二以贤得民之师乃大司乐职所谓有德者也以道得民之儒卽大司乐职所谓有道者也曩者贤通书于某辞意类孔石二公之于孙明复固辞至再三而意益诚语益切遂不敢终辞盖以师儒之义不明于天下久矣使时人得闻孔石二公之义实有关于世道人心而孙氏之说春秋某自忖省亦可以无愧焉今长君欲学孔颜之学非兼道德而有之如程朱者不可以爲师某章句陋儒虽粗知礼经之训诂于外行疏节亦似无瑕疵而淸夜自思父母兄弟无一不负疚于心所谓薄于德于礼虚者也何足以爲长君师而贤又拟之西山父子之于考亭则于贤亦爲过言矣管子曰任之重者莫如身涂之畏者莫如口期而远者莫如年以重任行畏涂至远期惟君子乃能矣古之以礼成其身者类如此而世尤近事尤详莫如朱子长君果有志焉一以朱子爲师足矣必欲受业于愚则讲其节文而导之先路窃比于胡李工刘而已耳所以自成必于管子所云日自循省焉望更以此申吿之答申谦居书李渭占至京师见足下所爲圣木行状无世俗芜浊之气因谓如此人当益劝学俾治古文适得来示乃复记忆丙戌之春圣木爲言生徒中有秀出者卽足下也仆闻诸父兄艺术莫难于古文自周以来各自名家者仅十数人则其艰可知矣苟无其材虽务学不可强而能也苟无其学虽有材不能骤而达也有其材有其学而非其人犹不能以有立焉盖古文之传与诗赋异道魏晋以后姦佥污邪之人而诗赋爲众所称者有矣以彼瞑瞒于声色之中而曲得其情状亦所谓诚而形者也故言之工而爲流俗所不弃若古文则本经术而依于事物之理非中有所得不可以爲伪故自刘歆承父之学议礼稽经而外未闻姦佥污邪之人而古文爲世所传述者韩子有言行之乎仁义之途游之乎诗书之源兹乃所以能约六经之旨以成文而非前后文士所可比并也姑以世所称唐宋八家言之韩及曾王并笃于经学而浅深广狭醇驳等差各异矣柳子厚自谓取原于经而掇拾于交字闲者尙或不详欧阳永叔粗见诸经之大意而未通其奥赜苏氏父子则槪乎其未有闻焉此核其文而平生所学不能自掩者也韩欧苏曾之文气象各自其爲人子厚则大节有亏而余行可述介甫则学术虽误而内行无颇其他杂家小能以文自襮者必其行能少异于众人者也非然则一事一言偶中于道而不可废如刘歆是也然若歆者亦仅矣以是观之苟志乎古文必先定其祈向然后所学有以爲基匪是则勤而无所若夫左史以来相承之义法各出之径涂则期月之闲可讲而明也来示云三至京师闻仆避客次且而不进仆敢自侈大哉凡叩吾之庐多汲汲于名称而欲仆爲之羽翼者也如是则务学之根源绝矣仆疾病衰疲安能舍已所务与之佔佔而喋喋乎若足下资材旣有可借而渭占又极言内行之修固所愿见而重以此事相勖者也八家集仆无暇点定足下所知识有在京师而能任此者当以旧本付之是不可得则俟会面而讲以所闻仆尝爲仪礼丧服或问戴记附焉此人道之根源以足下方读礼录其易忽者数条以质惟切究之余不赘答程夔州书散体文惟记难撰结论辨书䟽有所言之事志传表状则行谊显然惟记无质干可立徒具工筑兴作之程期殿观楼台之位置雷同铺序使览者厌倦甚无谓也故昌黎作记多缘情事爲波澜永叔介甫则别求义理以寓襟抱柳子厚惟记山水刻雕众形能移人之情至监察使四门助敎武功县丞㕔壁诸记则皆世俗人语言意思援古证今指事措语每题皆有见成文字一篇不假思索是以北宋文家于唐多称韩李而不及柳氏也凡爲学佛者传记用佛氏语则不雅子厚子瞻皆以兹自瑕至明钱谦益则如涕唾之令人嗀矣岂惟佛说卽宋五子讲学口语亦不宜入散体文司马氏所谓言不雅驯也寄来二作皆不苟所薙芟数语乃时人所谓大好者他日当面析之此虽小术失其传者七百年吾衰甚矣儿章粗知其体要不幸中道殂贤其勖哉答程起生书足下以周易要论相质数年矣而未敢爲序非故难之也余成童爲科举之学卽治周易自汉唐至元明言理言象数之书未有不经于目者就其近正者不过据圣人所系之辞随文解意而谓其理如是其取象如是至所以取是象系是辞确乎能见其根源者百不一二得焉故学之几二十年于前儒所已言一一皆能记忆而反之于心则槪乎未有所明乃舍是而治春秋周官以春秋比事属辞五官各有伦序可依类以求而互相证也其后与安溪李文贞公论易至干坤之二爻归妹之初九六五始灼见圣人系辞取象之本义确乎其不可易而余于朱子所疑于涣之六四亦若微有得焉乃知卦爻之辞皆有确乎不可易者特后儒之心知弗能贯彻焉耳足下尝言学易者果明于阴阳刚柔德位之当否而协诸本卦之时义则亦可以得其比例文贞易通论已略见此义而要论中所开阐又多通论所未及惜乎不得使文贞见之也昔余以易叩文贞辄有以开余而余不能有开于文贞文贞以春秋周官叩余亦时有以开文贞而文贞之开余者则少假而足下得与文贞面相质覆之所发必更多惜乎并世以生而不得一遇也若天假余年而于易终有所明当爲足下序之与陈密旃书数年前与公始相见窥其意象卽不类于时人自是每见滇黔人士至京师者必问当官实政称循良者不约而同又征于同宦南中者果不悖于所闻故客冬方呻吟枕席闲闻公至蹶然而兴再过寓斋不觉其言之长也适接来示知所云果刻着于心而力言于大府不惟喜宇宙闲又得一实心体国之人足爲民依且自喜于天下贤人君子每一见而得其崖略欣畅如何监司之体在辨属吏之淸浊而迩来廉辨敏肃者尤当观其所由以爲义之所宜心之所不安而然者必能明政恤民久而不变其憷于功令谨身寡过者次之别有文深躁竞之吏假此以速进取则其终不至于寇虐诡随而忍爲大恶不止凡善伺上官指意而操下如束溼薪者皆此类也位者天位职者天职其贤者能者虽有憎怨必释吾憾而任举之其不爲民所赖者虽吾近亲尊属必斥而去之壹以官爲准壹以人爲衡吾之爱憎喜怒无几微可杂于其闲而况亲故之请属长官同僚之意鄕乎往者安溪李文贞巡抚畿内仆有亲故爲属吏公将擢之仆力言其非人河闲王振声曰子与夫人终不相见乎仆日何爲其然使无播恶于众而自驱于罟擭陷阱之中乃所安全而爱厚之其后果大刻于民不终其官乃谓仆无妄言足下久练世事无可効于左右者故偶及此想贤者所见固然亦无俟仆之渎吿也建昌果廉能宜早思所以处之恐足下骤迁他省虽知其善不可如何惟审察之与吴见山书抵京见某公诘以兖州性资洞朗其出牧政敎浃于民而或云子若不满何也某公愕然曰往年吾与商有无而不能应然未尝以闻于人子独恶乎闻之是必兖州疑余有憾而先自标白也若用此有违言则余之生平尽弃矣非兖州之病也子视余岂浅之乎爲丈夫者哉观其意色似出中心之诚然吾兄幸察之恐传言者乃有憾于某公而搆之于吾兄也仆道经兖境凡数百里民皆曰太守信宽静易良独未察吏胥情伪轻出牒票假以作威渔利沿河小吏亦曰凡督公事文书可驿致者往往差役食飮道赍之外求索百端太守岂知此哉仆平生于得意之友不敢以私干而政令之不卽人心者必以吿盖朋友之交道在辅仁而莫先于规过每见今之爲交者多面相悦而退有后言其闻他人诋訾则漠然不槪于心而匿不以闻凡此皆务容悦将私便其求者也是爲薄于友而苟贱其身故常用爲戒然亦有所闻非眞勇于责善爲朋好所苦至见疎而齌怒者以吾兄性资洞朗与仆非一日之好故不敢以俗情隐度而道其所闻记曰上酌民言则下天上施惟速更而纠察之卽别有所见亦明以吿我俾得究切往复务理之得事之当而无容心焉古之爲交者盖如是耳与某公书接来示自分此生恐无缘更毕志于经学此嗜学者之衷言也然古之人得行其志则无所爲书圣人作经亦望学者实体诸身循而达之以与民同患耳一命之吏苟能职思其居天德王道将于是乎寄焉矧膺古牧伯之任环地数千里视其注措以爲休戚者乎仆窃观近代所号爲鉅人长者大率以生人爲仁而不知生其所不当生则仁于生者而大不仁于死者以有容爲德而不知容其所不可容则德于有罪者而大不德于无辜者传曰恶人在位弗去不祥恶在他人而引爲己之不祥何也力能去之而任其播恶于众则恶非其恶也是谓拂天地之性而亏本心之明无不祥大焉抑又闻君子之行必严于终往者环极魏公践履淳实立朝谔谔爲势家所惮造辟之言天下矜诵以爲无愧古贤而论定之后竟不得与汤陆齐称徒以巡察畿辅不复有特操耳孝先张公天资浑厚可欺以方其抚江苏闲有过举未惬众心一旦奋不顾利害排击憸壬然后平生志事昭然若揭日月而行吾子历令守监司渐登大府仁声义问所至翕然惜无由着直节于中朝然就今所居之地而言其职之所当言则视张爲易视魏则尤易矣信能举邦人所重足而望海内士大夫所倾耳以听者扬于王庭使天下知儒者之学刚柔无常应物而动皆可以爲后世标准其有功于圣道爲何如又安用口吟手披爲处隐就闲者之经学哉仆晚交得吾子道义之合视平生昵好殆有过焉故所以致相爱重之道者惟兼魏张之直节而比肩于汤陆幸无以爲妄言而漫听之与李觉菴书适闻足下改官巡抚山东足下门望资格得此非过而仆若有意外之幸者以旧游齐鲁闲私心所蓄欲借手于足下以发其端緖也仆尝谓今居古岳牧之任者不在饰小仁着小义惟当建设长利广厉风敎爲国家厚根本仆尝自济甯赴淸河道经马䦨屯弥望不见边际地沃衍而无居人穷日之力始抵逆旅茅屋数区舍后麦高六七尺其茎不足以任其穟问何以无耕者曰每水至高丈余则庐舍没矣仆生长山泽习农事凡下地利圩田筑隄障水而人耕其中时蓄洩岁入倍平壤江介故有大泽南宋时士人献策开永丰太平诸圩六七百年以来宣歙诸州皆仰食焉永丰太平之隄有高至三丈者今马䦨屯水深才丈余耳苟讯之土人校三十年内水最大时高几许其士之粘埴而便爲隄者何所域其地之三四以爲圩岁得谷当数百万斛而东南之漕可减半矣仆又尝客淮扬闲见河壖弃地多肥美问何以然曰恐岁祲而责税急也或旣垦而原占者来争也往者圣上免各省岁赋动数十百万傥能上闻当丰年存山东岁赋之半俟荒祲募民兴筑相地势所宜爲大圩数区起其土以爲隄而环隄爲大川通沟浍相输灌以利船舟官治庐舍给牛种募民耕之此上策也其次则先使富民试之豫爲奏请坚明约束有能开地爲圩者便与爲世业可私买卖敢以故籍争者重罚之土熟二十年而后薄征其租赋苟一人得其利则继者不召而麇至矣夫长利所以不举者以众不能见其端而惮于作始也使永丰太平之圩不筑则至今爲巨浸耳闻徐豫兖冀闲弃地与马阑屯相类者甚众使次第修举虽东南之漕可全罢也古之圣人能使菽粟如水火者无他焉务博民于生谷而土无遗利所谓善富天下者取之于天地也又仆曾经孟庙旁殿塑像爲老妇曰孟母也后殿爲少妇美容饰曰此夫人也古者虞祭而外春秋常祀皆有男尸无女尸恶其䙝也子孙于先妣犹不爲尸况设少妇之容于宫墙瞻仰之地哉不意孟氏后裔愚蒙至此宜卽开谕使易爲木主又闻齐鲁闲盛兴三敎祠虽阙里亦有之宜令有司奉至圣先师塑像瘗之学宫其祠仍听合祀释迦老子凡此皆世人所目爲迂阔不急之务也而敎化之兴实由于此抑又闻郡守县令民之师帅所使承流而宣化也乃今守令以诸生爲蝥贼诸生视之如㑌上下交相疾而望敎化之行也得乎往者长沙陈公沧州守江甯始至卽谕诸生有行谊修饰而进见以求益者吾与之爲宾主之礼其毁廉隅证争讼者不禁但檄诸县簿载其名岁终报府俟督学按试时上之终公之任诸生无证讼者及公在理士民号泣而从如急父兄之难然则谓士不可以敎谕者妄也俗之敝民之疵盖非一端兹政敎之尤大者足下果能信而行之当悉所闻继以进与万季野先生书仆性资愚钝不笃于时抱章句无用之学倔强尘埃中是以言拙而众疑身屯而道塞独足下观其文章察其志趣以谓并世中明道觉民之事将有赖焉此古豪杰贤人不敢以自任者昧劣如某力岂足以赴其所志邪某于世士所好声华弃犹泥滓然辱足下之相推则非唯自幸而又加憷焉盖有道君子重其人则责之倍严使仆学不殖而落行不植而攲足下将有不得于心者此仆所以每诵知己之言而忻与惕幷也盖尝以古人之道默自忖省其无所待而能自必者独先明诸心爲善不爲恶而已至欲体道以得其身非极学问思辨之功所谓笃行者终无本统仆先世虽世宦达以乱离焚剽去其鄕县转徙六棠荒谷之闲生而饥寒杂牧竖朝夕苏茅汲井以治饔飧未能专一幼学优游浸润于先王之遗经及少长则已操笔墨奔走四方以谋衣食或与童蒙钩章画句噭譟嚘嘤或应事与俗下人语言终日昏昏惫精苦神其得扫除尘事发书翻覆者日不及一二时古之谋道者虽所得于天至厚然其爲学必专且勤久而后成故子曰发愤忘食其学易也曰假我数年今仆智识下古人千百而用功乃不得十一如乘敝车罢牛道长涂曲囏绝险又値樛枝盘根絓其縿而关其轴不亦难乎以此知士有志于古人之道不独旣成而行有命其成与否亦天所命也然行之以不息要之以至死其有得于身与有得于后则吾不敢知南归后踪迹具与崑绳书幸索观时赐音耗以当讲问吾之望也再与刘拙修书前承命辨别某氏诗说仓卒奉答姑就所云略爲剖析而私心所蓄未能尽吐谨续布之仆少所交多楚越遗民重文藻喜事功视宋儒爲腐烂用此年二十目未尝涉宋儒书及至京师交言洁与吾兄劝以讲索始寓目焉其浅者皆吾心所欲言而深者则吾智力所不能逮也乃深嗜而力探焉然尙谓自汉唐以来以明道着书爲已任者众矣岂遂无出宋五子之右者乎二十年来于先儒解经之书自元以前所见者十七八然后知生乎五子之前者其穷理之学未有如五子者也生乎五子之后者推其緖而广之乃稍有得焉其背而驰者皆妄凿墙垣而殖蓬蒿乃学之蠹也夫学之废久矣而自明之衰则尤甚焉某不足言也浙以东则黄君藜洲坏之燕赵闲则颜君习斋坏之盖缘治俗学者懵然不见古人之樊稍能诵经书承学治古文则皆有翘然自喜之心而二君以高名耆旧爲之倡立程朱爲鹄的同心于破之浮夷之士皆醉心焉夫儒者之学所以深摈异端非贵其说之同也学不明则性命之理不顺汉代儒者所得于经甚浅而行身皆有法度遭变抵节百折而其志必伸魏晋以后工文章垂声于世者众矣然叩其私行不若臧获之庸谨者少遇变故背君父而弃名节若唾溺然由是观之不出于圣人之经皆非学也乃昔之蠹学者显出于六经之外而今之蠹学者阴託于六经之中则可忧弥甚矣如二君者幸而其身枯藁以死使其学果用则爲害于斯世斯民岂浅小哉仆于朱子诗说所以妄爲补正者乃用朱子说诗之意义以补其所未及正其所未安非敢背驰而求以自异也程子之说朱子所更定多矣然所承用谓非程子之意义可乎吾兄谓小序亦不可尽废最爲平允然其无据而未甚害义者朱子已过存之其已删而犹可用者以鄙意测之不过风雨伐檀蒹葭数篇耳其所已辩则终不可易也有不当者仍望反覆之答礼馆诸君子书殷同飨燕之说二三君子重以爲疑旁引互证惧来者之瑕疵诚意感人而终有未帖于愚心者盖辨其所从生而推之以至于所终极则前儒所云胥无当于事理之实也夫殷同所施者何政哉卽巡守殷国削黜流讨加地进律之政耳唐虞五载一巡守至周而易以十有二年六服再朝更不亲巡以考其所述之职则时过人亡有无所施其黜陟诛赏而遗憾于民心者矣先王卜征五年而岁习其祥祥习则行不习则增修德而改卜是虽以十有二年爲期而是年不行次年可更卜也其或王旣笃老若嗣王沖㓜又或大亲衰疾不可久离必酌征州伯卒正连帅之忠诚可倚威德夙彰者州各数人以谘谋而发命焉如舜摄位而咨十有二牧武王克商征九牧之君登豳阜以望商邑其事盖旷世一见而礼必绝殊若一岁而徧征六服之诸侯一时而尽空一方之君长则决知其无是也由是言之殷同于方岳而施其政乃巡守之常经其闲举于王都则循用祀方明将币礼宾发命于坛宫之礼节耳若飨必于庙燕必于寝则朝觐宗遇之礼宜然而于会同势不能行姑就时会言之方各数州州分五等所征各四三人而庙堂已不能容矣又况殷同徧征九州之侯伯乎且飨于庙中献酬各有数以次相及日不过四三人盖兼旬而莫之能徧焉凡礼宾客在野在外则杀礼司仪之职爲坛三成公于上等侯伯于中等子男于下等其将币亦如之其礼亦如之则所谓礼者祼酢飨燕无不该也昭昭然矣祼可坛则飨亦可坛祼各于其等可同时而卒事则飨各于其等亦可终日而卒事野外杀礼兹其尤着者也飨则各于其坛之等燕则幷升于坛之堂胡爲其不可与二三君子坚持旧说不过谓飨燕乃宫室中事不宜行于野外耳夫祼酢之礼重于飨燕而或可或不可不识其所以异者何也抑谓飨燕则有牲俎而异于祼酢乎然牲俎可于坛荐方明而独不可以献宾客又不识其所以异者何也况掌舍之职专主会同其设坛壝之等以待将币祼酢则设帷宫以待飨燕明矣幕人之共帷幕掌次之张大次小次皆曰会同又其明征也见于春秋传者襄王飨晋侯于衡雍犹可云旣作王宫宋公享晋侯于楚邱晋侯宴鲁侯于河上郑伯享赵孟于垂陇不于坛壝帷宫安所得庙寝哉至于牺象不出门嘉乐不野合则有爲而云然也周公旧典本无诸侯私爲会盟而飨燕于国外之礼故假是以沮齐侯耳天子巡守殷国首举柴望征伐所至则有类造上帝封于大神祭兵于山川之礼礼乐之器或具于方岳之明堂或载于主车之前后必然而无疑者也淮水之诗鼓钟瑟琴笙磬俱备宋公道享晋侯而舞桑林况天子之巡守军旅会同乎蒙者所见如此而未敢备载于承修之书以二三君子尙不能无疑安望众人之咸喻哉礼经残缺久矣申之会子产向戍献合诸侯之礼六而楚人无一见焉则会同之礼与朝觐绝殊者多矣河闲献王所得邦国礼五十六篇尽亡而诸君子专据侯国仅存之聘燕汉儒臆决之说传记杂出之言而曰若者必礼之所无若者必礼之所有不亦汰乎愿诸君子一以事理之实求之而毋桎于旧说也答礼馆纂修书礼文残缺国丧尤甚宜仆之有言而不信也然先王缘人情而制礼心所不安不可以前儒旣有是说而溺于所闻也不可以经传本无是文而遂谓古无是礼也前辨已详今更以人情验之放勋殂落三年四海遏密八音文王之化始行江汉而南国之诗曰父母孔迩犹曰圣人之感人心神化而不可测也周室衰微王泽旣竭而衞风曰伯也执殳爲王前驱秦风曰王于兴师与子同仇宋仁宗之崩史称深山穷谷莫不悲号而况周室盛时以四海爲一家中国爲一人政敎流行烝民乐利有终身之戴而无一日之丧民之心忍乎本国之君臣亦听其民之晏然无变尙何以作其亲上死长之诚而敌王所忾乎至妇人爲夫之君丧服有明文外命妇爲王后哭位丧衰周官可考某所推衍不过诸侯之士宜从大夫之繐衰而期以五月耳外命妇之爲王后爲君夫人服极于齐衰期而不论其夫之斩与齐以妇爲舅姑准之而知其不可以有异也侯国大夫士之妻之于王后服与丧期并同其夫以庶人男女齐衰三月准之而知其不可以无差也与一统志馆诸翰林书苞顿首白仆未受事时旧志勿论旣立条例后新纂一郡稿成随命学子校勘次山再之仆三之始发誊录及观淸本而罅漏又自见矣班覆之而更写焉自视若无遗憾及各府州志毕萃而叉牙相抵者且百出矣诸公勿谓此文事之浅者心与目毕至焉而后知其曲艰也明统志爲世所诟病久矣然视其书尙似一人所条次譬爲巨室千门万戸各执斧斤任其目巧而无规矩绳墨以一之可乎是书所难莫若建置沿革山川古蹟振奇矜能者大率博引以爲富又不能辨其出入离合而有所折衷是以重复讹舛牴牾之病纷然而难理不知辞尙体要地志非类书之比也所尙者简明而杂穴则愈晦然简明非可强而能必识之明心之专徧于奥赜之中曲得其次序而后辞可约焉其博引而无所折衷乃无识而畏难苟且以自便之术耳故体例不一犹农之无畔也博引以爲富而无所折衷犹耕而弗耨也且或博焉或约焉卽各致其美而于体例已不一矣望诸公以公心酌人言以实心集公事而毋师其成心仆敢不虚己以听乎与程若韩书来示欲于志有所增此未达于文之义法也昔王介甫志钱公辅母以公辅登甲科爲不足道况琐琐者乎此文乃用欧公法若参以退之介甫法尙可损三之一假而周秦人爲之则存者十二三耳此中出入离合足下当能辨之足下喜诵欧公文试思所熟者王武恭杜祁公诸志乎抑黄梦升张子野诸志乎然则在文言文虽功德之崇不若情辞之动人心目也而况职事族姻之纤悉乎夫文未有繁而能工者如煎金钖麤矿去然后黑浊之气竭而光润生史记汉书长篇乃事之体本大非按节而分寸之不遗也前文曾更削减所谓参用介甫法者以通体近北宋人不能更进于古今幷附览幸以解其蔽必欲增之则置此而别求能者可也望溪先生文集方望溪先生全集卷第七望溪先生文集卷七赠送序送徐亮直册封琉球序皇帝御极之五十有七年册封琉球国嗣孙尙敬爲中山王故事以部郞仪状端伟蓄文学者假一品服奉册以行天子命择词臣众皆隐度徐编修亮直爲宜及命下果爲介自奏汉以后中国有事于四夷其爲将则効命力于锋镝其爲使则折冲口舌之闲以求得其要领故承命者多以爲难今天子德威遐畅方外鄕风小夷喁喁企瞻使节承命者有将事之荣而无失得之恤故人争羡之遭遇异时亦物情之不足怪者也吾闻古之赠行者必吿以所处今亮直之行也虽折冲口舌之劳无事焉又其地绝海万里政敎所不经则诗人所谓谘询诹度者亦无庸以吿也亮直夙以文学知名兹其行也其耳目震骇乎干坤之广大而精神澡雪于海山之苍茫吾知其文章必有载之而出者矣送王篛林南归序余与篛林交益笃在辛卯壬辰闲前此篛林家金坛余居江甯率历岁始得一会合至是余以南山集牵连系刑部狱而篛林赴公车闲一二日必入视余每朝餐罢负手步阶除则篛林推戸而入矣至则解衣盘薄谘经诹史旁若无人同系者或厌苦讽余曰君纵忘此地爲圜土身负死刑柰旁观者姗笑何然篛林至则不能遽归余亦不能畏訾謷而闭所欲言也余出狱编旗籍寓居海淀篛林官翰林每以事入城则馆其家海淀距城往返近六十里而使问朝夕通事无细大必以关忧喜相闻每阅月踰时检篛林手书必寸余戊戌春忽吿余归有日矣余乍闻心忡惕若暝行驻乎虚空之迳四望而无所归也篛林曰子毋然吾非不知吾归子无所向而今不能复顾子且子爲吾计亦岂宜阻吾行哉篛林之归也秋以爲期而余仲夏出塞门数附书问息耗而未得也今兹其果归乎吾知篛林抵旧鄕春秋佳日与亲懿游好徜徉山水闲酣嬉自适忽念平生故人有衰疾远隔幽燕者必爲北鄕惆然而不乐也送刘函三序道之不明久矣士欲言中庸之言行中庸之行而不牵于俗亦难矣哉苏子瞻曰古之所谓中庸者尽万物之理而不过今之所谓中庸者循循焉爲众人之所爲夫能爲众人之所爲虽谓之中庸可也自吾有知识见世之苟贱不廉姦欺而病于物者皆自谓中庸世亦以中庸目之其不然者果自桎焉而衆皆持中庸之论以议其后燕人刘君函三令池阳困长官诛求弃而授徒江淮闲尝语余曰吾始不知吏之不可一日以居也吾百有四十日而去官食知甘而寝成寐若昏夜涉江浮海而见其涯若沈疴之霍然去吾体也夫古之君子不以道徇人不使不仁加乎其身刘君所行岂非甚庸无奇之道哉而其鄕人往往谓君迂怪不合于中庸与亲暱者则太息深矉若哀其行之迷惑不可振救者虽然吾愿君之力行而不惑也无耳无目之人贸贸然适于郁栖坑阱之中有耳目者当其前援之不克而从以俱入焉则其可骇诧也加甚矣凡务爲挠君之言者自以爲智天下之极愚也柰何乎不畏古之圣人贤人而畏今之愚人哉刘君幸藏吾言于心而勿以示鄕之人彼且以爲诪张颇僻背于中庸之言也赠魏方甸序余穷于世久矣而所得独丰于友朋寓金陵则有同里刘古塘高淳张彝叹至京师则有靑阳徐诒孙无钖刘言洁北平王或菴及邑子左未生刘北固而吴越淮扬闲暂游而志相得者又三数人虽贫贱羇旅未尝一日而无友朋之乐也惟乙亥客涿鹿自春徂冬漠然无所向课章句毕辄登城西南隅坐谯楼望太行西山至暝而不能归虽风雨之夕亦然自生徒及仆隶居人皆怪诧不知余尔时心最悲思念平时所与游处者意怆怳不能自克也踰岁东归将遂农力以事父兄而家穷空又时爲近地之游戊寅冬督学滏阳张公招至使院宾从杂然酣嬉聒谑而余孤孑无与不异客涿鹿时有魏生者居常嘿嘿而意独向余问其世则明天启申给事吏科忤逆奄而死厰狱者其曾王父也次年春滏阳公按试诸郡惟余与生畱舍署之西偏庭空无人时荫高树俯淸池徘徊草露闲囘忆曩者客涿鹿时与生寂寞相慰转若有以自得者余倦游计以匝岁爲止将就一二故人谋所以归隐者果竟得之终老不出矣然余纵得归而平生故交自彝叹未生外皆飘零分散无得安居而从己所务者用此常以自恨而爲诸君子忧而魏生言自给事时家无旧业其父兄伯叔父十数人皆仰食于生生之孤行远游盖自此始而未知其所终也然则生之别又遗余忧者矣送余西麓序昔公羊氏之说经也其谬戾多矣然犹幸显悖于道不足以惑人而习而不察者莫如母弟之说故程子辨之以谓母弟者所以别嫡庶嫡死则母弟以次立非谓有疎戚于其闲也夫春秋之以兄弟书者以其未有爵列故以其属称用别于公子之爲大夫者耳曷由知其母之同异哉程子所以不深辨者徒以解时俗之所惑而于经之本义有不暇详焉耳自吾有闻见凡前子之于母后母之于子一视如所生者十不二三得焉异母之兄弟笃爱而无闲疑者十不二三得焉自子言之则爲不有其父自母言之则爲不有其夫岂非人道之极变哉而相习爲故常甚矣其不思也吾友畲西麓博学有文名称盖州部而少壮未尝一至京师近六十忽来游叩之曰昔吾有弟能服贾以养吾亲吾是以能不离亲于外也吾弟死而家落父不能葬母无以养故顚顿至此馆于余踰年凡春秋霜露未尝不痛其弟也风雨寒暑未尝不念其母也一日吿余将南归曰吾女弟之夫死吾不归吾母疾将作矣因叩其家事始知西麓少失母母抚之不异于所生而西麓之于弟妹亦终其身无闲疑夫古称孝者多以后母之不慈而彰而西麓之孝乃以母之慈而隐是其母子皆可风也于其行也遂见于文兼着母弟曰弟乃公羊氏之过言而春秋本无此义以补程子之所不及云赠潘幼石序余数奇独幸不爲海内士大夫所弃而有友朋之乐然每怪平生故旧其道同志相得者所遇之穷必与余类交浅者其困亦浅交深者其困亦深或始相得中道而弃余与余迹渐远而其遇亦渐通或当世名贵人无故与余相慕用而屯蹇辄随之吾不识其何以然旣而悟日凡物之腐臭者有或近之则臭必移焉是何怪其然或曰非此之谓也物无知人强合之故其臭移焉人有知其臭味之不同者孰能强之合也盖必其气之本衰或时之已去而后乃与子相得焉子恶用自引咎哉潘先生幼石余童子时以师友之礼交而先生常弟畜余先生文行重江表方其壮盛未尝一至京师老而来游闭一室诸公贵人有索交者一谢不通而独暱就余先生以贫故客游至欲乏家事不问而爲余敎子呜唿先生之趋舍可谓与众异心者矣夫昔之不余弃者尙或未知余之腐臭也今则夫人而知之矣而先生乃好之加笃焉岂臭味之同虽先生亦有不能自主者邪先生之归也余在塞上畱书索余言赠所处因书此质之吾知先生必怃然而叹余言之鄙也送左未生南归序左君未生与余未相见而其精神志趋形貌辞气早熟悉于刘北固古塘及宋濳虚旣定交濳虚北固各分散余在京师及归故鄕惟与未生游处爲久长北固客死江夏余每戒濳虚当弃声利与未生归老浮山而濳虚不能用余甚恨之辛卯之秋未生自燕南附漕船东下至淮阴始知南山集祸作而余已北发居常自怼曰亡者则已矣其存者遂相望而永隔乎已亥四月余将赴塞上而未生至自桐沈阳范恒菴高其义爲言于驸马孙公俾偕行以就余旣至上营八日而孙死祁君学圃馆焉每薄暮公事毕辄与未生执手谿梁闲因念此地出塞门二百里自今上北巡建行宫始二十年前此盖人迹所罕至也余生长东南及暮齿而每岁至此涉三时其山川物色外与吾精神相凭依异矣而未生复与余数晨夕于此尤异矣盖天假之缘使余与未生爲数月之聚而孙之死又所以警未生而速其归也夫古未有生而不死者亦未有聚而不散者然常观子美之诗及退之永叔之文一时所与游好其人之精神志趋形貌辞气若近在耳目闲是其人未尝亡而其交亦未尝散也余衰病多事不可自敦率未生归与古塘各修行着书以自见于后世则余所以死而不亡者有赖矣又何必以别离爲戚戚哉赠淳安方文辀序文章之传代降而卑以爲古必不可复者惑也百物技巧至后世而益精竭心焉以求其善耳然则道德文术之所以衰者其故可知矣周时人无不达于文见于传者隶卒厮舆亦能雍容辞令苏秦旣遂代厉始脱市籍驰说诸侯而文辞之雄后世之宿学不能逮也盖三代盛时无人而不知学虽农工商贾其少也固尝与于塾师里门之敎矣至秀民之能爲士者则聚之庠序学校授以诗书六艺使究切于三才万物之理而渐摩于师友者常数十年故深者能自得其性命而飇流余燄之发于文辞者亦充实光辉而非后世所能及也汉之文终武帝之世而衰虽有能者气象薾然盖周人遗学老师宿儒之所传至是而扫地尽矣自是以降古文之学每数百年而一兴唐宋所传诸家是也汉之东宋之南其学者专爲训诂故义理明而文章则不能兼胜焉而其尤衰则在有明之世盖唐宋之学者虽逐于诗赋论䇿之末然所取尙博故一旦去爲古文而力犹可借也明之世一于五经四子之书其号则正矣而人占一经自少而壮英华果锐之气皆敝于时文而后用其余以涉于古则其不能自树立也宜矣由是观之文章之盛衰一视乎上之所以敎下之所以学各有由然而非以时代爲升降也夫自周之衰以至于唐学芜而道塞近千岁矣及昌黎韩子出遂以掩迹秦汉而继武于周人其务学属文之方具于其书者可按验也然则今之人苟能学韩子之学安在不能爲韩子之文哉吾同姓在淳安者曰文辀以时文名天下其于三代两汉之书童而习焉及成进士则一以爲古文其仕也始出而顚人皆惜其年力之盛强吾独谓天将开之而使有得于古也其前之学有可借而后之爲时也宽闻吾言可以速归而从所务矣赠李立侯序书传所记奋迹自己而立功名者众矣而德与言则常有祖若父渊源之自焉其无可征者或緖远而迹微于世无传焉耳而可征者十常六七非独道术之所渐然也其得于天淸明秀杰之气实有以类相衍而非众人所得同者余游好中资林可与学古而望其有立于德与言者仅得数人而几于成者盖寡其语人皆曰吾爲境困也时相迫也而悔而自责未尝不曰志之不固焉夫功必有所待而后成若德与言则根于心达于学而与时偕行者也何境之能夺哉吾晚交得李君立侯相国安溪公之孙也气淸而识明甫踰冠于古人之学已见其端倪相国德业于时爲卓而经义则争先于前儒立侯实朝夕承学又其时则寛然也其境则泰然也然则天之所厚而所就终远过于吾侪者舍立侯其谁望与抑余昔所交数君子其资材与学所已至皆槪乎能有立者也彼年如立侯时自命何如哉而或终以无成或少有得而不能尽其才卽余亦未尝不爲之惜也故于立侯之归也爲道诸君子之所悔以赠其行送李雨苍序永城李雨苍力学治古文自诸经而外徧观周秦以来之作者而愼取焉凡无益于世敎人心政法者文虽工弗列也言当矣犹必其人之可故虽扬雄氏无所录而过以余之文次焉余故与雨苍之弟畏苍交雨苍私论并世之文舍余无所可而守选踰年不因其弟以通也雍正六年以达甯守承事来京师又踰年终不相闻余因是意其爲人必笃自信而不苟以悦人者乃不介而过之一见如故旧得余周官之说时辍其所事而手录焉以行之速继见之难固乞余言余惟古之爲交也将以求益也雨苍欲余之有以益也其何以益余乎古之治道术者所学异则相爲蔽而不见其是所学同则相爲蔽而不见其非吾愿雨苍好余文而毋匿其非也古之人得行其志则无所爲书雨苍服官虽历历着声绩然爲天子守大邦疆域千里昧爽盥沐质明而涖事临民一动一言皆世敎人心政法所由兴壊也一念之不周一物之不应则所学爲之亏矣君其倂心于所事而于文则暂辍可也送钟励睱甯亲宿迁序古之爲交也粗者责善而精者辅仁至于爵位之相先患难之相死抑末也钟君励暇始冠余见之其师所其后时往还而徒视以众人舒君子展者励暇之友亦余所善也雍正丙午子展有忧励暇急之遂视其病因治其丧自杪冬涉三月上旬迫试期不辍是年成进士以家事畱京师会选期不就众以爲疑曰吾二亲皆近六十假而官蜀粤滇黔将若之何噫励暇之情人人之情也然吾未见人之数数然也叩其所学则诵易诗书治三传旁及屈氏庄氏之文有年所矣呜唿其前行盖基于此乎因与考三礼而讲以所闻其家事毕以未竟余说畱者复数月庚戌九月将甯亲于宿迁乃正吿之曰君子之爲学也将以成身而备天下国家之用也匪是则先王之敎不及焉若以载籍自润泽而号爲文儒则秦汉以降始有之是谓好文非务学也君子之立身也非比类不足以成其行一出焉一入焉涂巷之人也学也者务一之也其事必始于愼独而终于独立不惧遯世无闷匪是而能一之者鲜矣凡子之所已能皆学者之疏节也继自今其事乃日起而蹈之益难子往矣继自今不学之友日诳诱于外而妻子交讧于中吾惧子之有基而复坏也吾病且衰将不复见子矣愿子时诵吾言而勿自堕其力也送张及渠守扬州序仪封张淸恪公廉察江苏始至未受印篆谒制府卽回车过余余固辞不获命公入曰吾闻子有年迫欲相见一论学耳余谢曰某未知学但闻守官之大戒二其一义利也公于此旣皭然而不滓矣进乎此则利害非知命而不惑者不能毋摇公喜曰吾固知子之论学必笃也及公自闽移抚江苏首劾制府噶礼人皆爲公危而先帝卒直公而黜制府方公与制府相持会余以南山集牵连赴诏狱制府遂劾公久闭余于官舍不知所着何书而先帝之矜余实自此始用此知人生禀命各有所错其惑于利害者徒自毁其德义而于利害之定分实无毫末加损也及余蒙恩赦宥而公亦内召相见于京师述前言爲忻畅者久之公有良子曰又渠余未得见已闻其名字于鄕人及爲戸部员外未数月粤东援恩诏请免宿逋数万同官皆难之君力争自复于长官获免粤西四川滇黔皆赖焉由是知名寻擢正郞踰年特简出守扬州将行乞言于余余谓君于兹行有所易亦有所难昔武侯之德在蜀子瞻嗣焉蜀有善政众必归美于瞻今君所治卽先公所抚之士民也未言而民先信之令出而民争趋之事半而功倍此其所以易也然少不如公则邦人之责望必过于他守君早岁见知圣天子公卿交荐异日名位之与先公并不足爲君期也所难者德义之继承耳义利之介余知君必无愧焉其进乎此亦惟前所以吿公者而已君旣有意于余言则余将拭目而观君之始政矣送黄玉圃巡按台湾序康熙六十年夏四月朱一桂构乱台湾杀总兵官据其城监司郡县吏并逃散赖天子庙算秋七月叛者悉得台湾平其冬命择台臣廉静有才识者往巡视而余同年友黄君玉圃实承命以行余闻台湾之将有反侧也闽人及宦游行贾者知之垂二十年矣盖其地踔绝海中民不火食自混辟未通外人明亡郑芝龙始入据之入国朝四十年然后郑氏归命置郡遣吏农桑肈兴沃壤千里百产丰饶而土人愚惷恇悸浮寓姦民因得巧法承赋于有司而私其士役其人农收畜产毫发不得自专甚者猱杂其妻子而吏阴利姦民之奉漫不訾省思乱者十室而九故一二姦民煽数十百人遂戕大帅谋拒王师盖阴恃土人深怨以爲一旦可窃据也初郑氏既覆有谓此土宜弃而不守者不知方其未辟于中国诚不足爲有无今则民众百万粟支十年屹然爲海疆重地与闽浙江南沿海诸鎭相应接则岛夷洋盗不敢萌窥伺内地逋亡者无所伏隐而菽粟百货岁溢于泉漳苟不能守则害亦视此故天子加意抚循凡监司守令必使大府任举属吏才实显着者始调移之而大府所任率平时善事其左右兴作採办争先于羣吏者是以民重困而上不知不至于爲国生患不止也夫粤东闽滇今之吏所号爲沃区也而民困于无吿视瘠土有甚焉又功令凡边塞山海要地吏虽已除大府得易置其所任举果有异于台湾之羣吏乎由是观之法虽良付之非人其不能究宣天子之德意而毒民以病国者可胜道哉君廉能夙着于吏部及台中其能绥靖此邦已爲众所豫信然诗有之周爰谘诹周爰谘谋凡此类皆可因使事而归吿也于其行也言以要之再送畲西麓南归序雍正八年议开博学鸿辞科诏阁部院司府寺三品以上曁直省督抚学臣举学与行兼者诸公多叩余以所举余应之曰称此者实难而辨所应举则易夫行必有迹学与辞尤艺之外襮而与众共之者非若德藴于心或深濳而不易识也然必鄕国莫不知天下莫不闻然后举者无怍在人不疑是则匪易耳因自计执友之存者惟南昌龚缨孝水歙县畲华瑞西麓游好之久者则嘉善柯煜南陔淳安方楘如文辀乃以四人者汜询于羣公皆曰是诚无怍矣或曰其学与行信称矣而举者则非宜文辀前挂吏议例不得与于斯其三人皆就耄矣征之不能至至矣能入试哉余曰虽然使士知实至而名必附无求而志自通于风敎亦小补焉及檄下则南陔疾已亟矣喟然曰方君此举使海内穷士闻之一呜咽耳孝水亦病不能行而西麓以干隆元年孟秋至余曰子尙能卽事邪曰吾腕不胜书数年矣固以请而有地治者难之戚友致道赍念明天子方兴圣治吾扶杖天衢以观德敎且得与衰残执友讲问逾时而归此行岂虚也哉众试毕余吿二相国将举君爲太学六馆师兼纂一统志二相国以爲宜而西麓决意治行曰吾始愿已毕矣子视吾年力尙能有立邪将以爲名乎抑有所利之也西麓孝友文学爲鄕国所众信久矣兹行也又以见君臣朋友之义进退辤受之衡故详叙之以赠其行赠宋西羾序雍正壬子春余道逢相识人甫下车适有过而与言者叩之则亡友之子宋华金西羾也接其语观其诗久而益有意于其人西羾大父冢宰公及父山言再世以诗名余爲诸生冢宰巡抚江苏降爵齿而礼先焉山言年较长而视余若其所严事者观西羾之诗与其爲人虽得之性资抑祖若父渊源之所渐也余夙有作序之戒而西羾以爲请乃诵其所闻而使自择焉先君子有言自晚周秦汉以来治文术者代降而卑皆以爲气数使然非也古之以文传者未或见其诗以诗鸣者亦然唐之中叶始有兼营而并善者然较其所能则悬衡而不无俯仰矣自宋以降学者之于文术必徧爲之夫是以各涉其流无一能穷源而竟委也如曰气数实然则建安以后之绮丽有陶濳者出而浑然元古矣李白杜甫兴于唐而六朝杂家尽爲所掩今子于诗旣得其径涂苟日进而不已岂惟接武于先人安知不遂与古人相角逐乎曩子欲兼治古文自今以往无庸也子之年长矣少壮之心知旣役于时文而今有官守日力之畱余者虽壹併于诗犹恐其术之难竟也而又可兼务乎若夫植志行身之义守官制事之方苟欲稍异于众人而自侪于古人其事更有艰且大者卽文术可置而勿事也若尙能兼则又诸之所借以增重也西羾能笃信吾言他日宦与学皆成而出其诗以质于世卽以是弁于简端可矣送雷惕庐归闽序余尝与漳浦蔡闻之太息生才之难计数平生朋好如宾实沧洲后生中尙未见坚然可信其几及者而况古之人乎闻之曰吾门雷生卽后起之宾实也始生见余于闻之斋中卽命请业于余余固辤而答以侪辈之称者凡四三年至是始受而不辤干隆四年冬其父惕庐至京师生以吿曰吾父兹来盖以察鋐守官之志行又念漳浦师殁未知所学于先生者何似也翼日君过余气肃而容安语无枝叶自是益有意于其人将归鋐请曰吾父愿得赠言以不虚此行惟鋐亦望先生爲揭父师勖厉之心以爲此生之衔勒也昔曾子论大孝尊亲其实在国人称愿以爲君子之子是谓成其亲之名以俗观之则君之所以敎与鋐之所以承者已足爲鄕人所称愿矣然欲得此于海内之士君子则必重自砥砺要以终身而后可定焉至百世以下使人推原于所生必旷世一见之人振古以来可指数也由是言之鋐将无负于余与闻之之所期则如宾实诸君子而可矣欲尽尊亲之道而远希曾子之所云则其事盖未有终极也君家闽粤竟世爲诸生濳德隐行余无从而得之凡爲人子者莫不欲归美于其亲鋐所称亦未可征引第君之来也将以察鋐守官之志行则所以自检其身者必严矣以余爲羣士所背驰而独信予言之无弃则其胸中必确乎有主而不随时爲俯仰卽此可以定鋐之祈向矣故于其归也遂见于文俾其鄕人及海内士君子异日皆有考于余言送官庶常觐省序始子叩吾庐欲爲弟子而吾辤之坚非相外也计将爲讲诵之师则衰疾多事无日力以副所求将有进于是者则吾身之无有而又何师焉及再三云则不复辤以窥子之心神若诚有志于谋道者吾身虽不逮傥诵其所闻而得能者吾志犹有寄焉古人之敎且学也内以事其身心而外以备天下国家之用二者皆人道之实也自记诵词章之学兴而二者爲之虚矣自科举之学兴而记诵词章亦益陋矣盖自束发受书固曰微科举吾无事于学也故天地之大万物之多而惟科举之知及其旣得则以爲学之事终而自是可以慰吾学之勤享吾学之报矣呜唿学至于此而世安得不以儒爲诟病乎今子得馆选未数月而吿归省母是子知学以得身而识所祈向也虽然所以务学之根源辨之尤不可以不审将以爲名则自致于父母兄弟者皆以见美于人而贼吾之本心将以旣其实则所以备天下国家之用者皆吾性命之理而不可以苟遗也自省自克于二者之闲而防其心之偷乃百行之源学者之始事也子之归也果能专笃以厉所学深固以植其行俾泉漳之闲后起者以爲表的则吾与子之爲师爲弟子所关不细若曰吾旣有所得以爲亲荣可以优游而卒岁矣则皇皇焉欲自得师义焉取哉晋平生非久故相亲者未尝假以文惧吾言之不实也而特表子王父之墓盖粗得其略于所治武强之士民又将慊子之志而因以相砥淬耳然记不云乎大孝尊亲使国人称愿然曰幸哉有子如此是乃君子之所谓孝也子能用吾之言以成其身则所以乐其亲而荣其祖者大矣于其归也申以勖之送吴东巖序康熙乙未仲春吾友东巖南归过余爲别将行曰子不能归吾不能复来兹爲永诀矣因相持噭然而哭不能自抑也忆癸酉丙子闲余试京兆则闻世胄以学行重朋齿者三人曰歙县吴东巖山阳刘紫函宝应乔介于而三人者皆与余一见如旧识紫函介于号爲能时文而东巖兼治古文或谓古之道不宜于时东巖弗顾也每榜后羣士举积学而上壅者与苟得者相提而论以病有司之枉此三人必在所计数然其后二十余年更八九举而卒无一得者焉丙子后介于招余授经于宝应因往来淮扬闲而东巖适授经于广陵故余中岁与三人者相见日爲多自余遘难介于省余于金陵及出刑部狱复再至京师而东巖亦至囘思少壮游从燕市时不独二君子以怜余而余亦以怜二君子介于之归也余戃然若无所依而今东巖复长往将何以处余乎东巖归将道淮以至于扬其以余之状语紫函而爲叩介于尙能北来以慰余之索居否也赠石仲子序东村山人幼遘疾弱足而志甚伟有二子并英特其长子爲诸生余见其试牍谓当早遇寻成进士入翰林有声仲子八岁能举巨石重三钧将冠与虎士搏可仆四三人山人欲余爲文以勖之而未暇也余南归踰年以书来吿曰次儿得没人之术能舍舟楫而越江河矣又踰年来吿曰近使受书补幼学盖山人自大父以来皆官禁闼阶崇禄厚故身虽不仕常望其子输力竭忠而赫然有所树立也往者余以衰残荷世宗宪皇帝曁今上摉扬俾赞阁部敎习庶常窃虑辞章声律未足以陶铸人材转跼其志气使日趋于卑小欲倣朱子学校贡举议分诗书易春秋三礼爲三科而以通鑑通考大学衍义附之以疑义课试当路者多见谓迂远不近于人情惟高安朱可亭江阴杨宾实所见与余同久之亦以违众难行止余余犹欲发其端乃奏河北五路及边方人不谙声律宜专治经史果格于众议乃私择其有所祈向者喻以宜取幼所熟四书语反之于身以验其然否三分日力以其一讨论通鑑中古事每相见必举古人处变而得机宜遭危而必伸其志者以警发之山人之长子爲庶常时闻之有素矣今仲子学书舍此亦无可置力者夫陆行不避兕虎水行不避蛟鼍极所能不过偏裨之壮勐者耳具大将之才识而一归于忠孝非深究古今事物之变而槪乎有闻于道者不能果能不误于所趋庶其终有立乎若专恃艺勇或假学诵爲进取之资则山人本所以敎者岂爲此哉遂序之以报山人当有味于余言赠介菴上人序佛之徒而儒行者曰介菴云南昆明人从其本师兰谷至京师兰谷闭门学易绝人事者十余年独时就余讲问经义介菴侍侧其意所向无纤微不先得者余尝就其溷匽修洁如小斋叩所以则下通水流躬盪涤日日而新之兰谷之卒也以腹疾困牀褥无晷刻之甯凡五旬有七日介菴面若非人期年之后深墨之色始少变而未复其常余自反所以奉吾亲不能如是之诚壹也兰谷之书岁时必易稿介菴随手录所增芟皆能默识鸡鸣而起端诵尙书毛诗庄屈左马之文夜分不辍而拚扫炊烹以事其师者细大无遗余学于父兄未尝有师而承师务学如是其笃专者所见亦甚罕也尝劝介菴宜畜发反爲儒喟然曰吾师早见及此矣某始冠子千金命之淮南定居于其鄕立室家爲视先人冢墓曰吾已自误不可更误人时某以师年已至不忍离今长矣惧以家自累而学与行终无所成爲天下笑且某幸有兄弟之子以续吾宗此身得寛然天壤闲百事不问而独从所好苟再误悔其可追介菴楷隶书数十年少伦比镌篆爲时所珍其持身交友远于流俗者非一端而余独标其志行以觉吾子姓兼示儒衣冠号爲孔氏之徒而行则背之者寿序高素侯先生四十寿序苞闻古之学术道者将以成其身也孔子语曾子所谓大孝尊亲者使国人称愿皆曰君子之子也自科举之法行士登甲科则父母国人皆曰其名成矣所谓显扬莫大于是矣人心蔽陷于此者盖干有余年吾师宛平高公少时遭家震愆太公倅某县以事戍黑龙江世父命公守市肆公且市且读书卒成进士入翰林上书求代戍诣通政司都察院皆不能达会赎罪例开乃涕泣吿请于师友卒赎太公以归祖母段太孺人年九十母子重见又六年始考终及公视学江南太公太母犹逮养都人士莫不叹羡自世俗言之则公之名旣成卽君子观之事父母亦可谓能竭其力者矣然余观北宋丞相富公节义功烈与韩魏公相匹而眉山苏洵上书谓古之君子爱其人也则忧其无成今公爲文学侍从之官尝主鄕试视学政不失士心亦守官者之常余居门下数年窃惧公循致高位而碌碌无所成也康熙壬申公自翰林改官京卿会强仕之期故举苏洵吿富公者以爲寿张母吴孺人七十寿序以文爲寿明之人始有之然其知体要者尙能择其人之可而不妄爲而寿其亲者亦必择其人之可而后往求今之人则不然其所求必时之显人而其文则佣之村师幕宾无择也其所称则男女之美行皆备而不可缺一焉而族姻子姓之琐琐者并着于篇夫古之良史其纪事也直而辨简而不污虽帝王将相豪杰贤人所着多者不过数事而况鄕曲之人闺中之女妇乎言孝者称舜与曾闵非他圣贤之不必然也人之行或遭变以扺其极而称人者必举其尤以见异也且古人之事其亲可以致隆者无弗致也而善与恶则不敢诬恶之可掩者掩之而已其身所绝无之善则不敢虚加焉古人之于友求无不应也而称其善以着于后则不敢过盖以善之未有者虚加于亲则爲不诚于其亲称人之善而过其实则其文无以信今而传后非知道之深岂能无惑于此与张君自超余所兄事也太夫人七十命予以文叩所以爲文者而张君曰吾母之壮也事皆听于吾父旣老而吾长焉皆女妇之常耳独不喜吾应举求仕此吾所以无汲汲干进之心也噫张君非事亲之诚知道之深而能爲是言与卽夫人之贤可知矣古之遭变而见称者非其人之愿也当其常则务道之尽而无爲名焉周之初后夫人之德着于诗者皆女妇之常也其所以传者盖将用之闺门鄕党邦国以化天下而爲声敎焉虞夏以前女妇之贤圣者众矣岂是之不能尽与而无传焉者务道之尽而无爲名也夫人处常而不务爲名卽道之尽可知矣所不喜于张君者以道之尽责张君也张君归诵吾言以称觞于堂吾知夫人必忻然而乐也李母马孺人八十寿序自周以前女妇之传者多以德秦汉以后多以节与才而最幸者莫若以子之贤古之时女敎修明妇人之有德者众矣而易诗书春秋所称非后夫人则帝王公侯之女妇也然则有德而无闻焉者多矣其以节与才显必所遭有大不幸者然自北宋以后十室之邑着贞烈者必有数人焉其鄕里之人有稍远而不知其名氏者矣而以子之贤传者炳然可计数也然则爲人子而能以其母传尤孝之大者与抑吾观自古才知功名之士其父母不必尽贤者有之矣而学士眞儒不独父多贤母亦多贤以世所闻类所不闻槪乎其不爽也岂非气禀之相承实与夫杂糅者异与燕之南有贤人焉曰李塨刚主其父孝悫先生与博野颜习斋号北方之学者其生母马孺人孝悫之侧室也事嫡如母嫡马孺人爱之如同生孝悫之母倚之过于羣子妇始吾见塨之贤而幸其能以孺人显也及悉于孺人之事而后知孺人之贤实有以启塨焉塨所学非一世之业也孺人之贤盖将历久弥彰而爲后世所计数焉以视夫凡妇人之寿耇者异矣岁秋八月孺人八十塨来乞言因称此爲孺人寿而又以使塨益自厉也胡母潘夫人七十寿序吾友胡君钖参于其母潘夫人六十时请余文述其志节与敎诸孤者以寿余曰非古也有暇则传以详之丁酉春钖参北试京兆曰以吾母敎余兄弟之勤终不能不惓惓于此故承命以来其秋果得举冬十有二月请余曰献岁正月吾母七十矣将使仲弟西章归爲寿子姑以一言先之可乎余观书传所记富贵显荣之人其生也不择其世者有之矣若贤人君子则非独其世隆也亦兼禀于母德焉自吾与钖参游而意其将爲贤人也及详其先世及母夫人之志节而益信其终有立也然钖参近五十矣其学与行置之众人之中虽有异焉而迫于羇穷不能直推而前以躏古人之迹者多矣夫人之以科目望钖参盖父若祖及胡氏之先皆自于此故结于习见而不能不以此爲重也今钖参旣有得焉以慰其亲斯足矣若假道于此以求爲富贵显荣之人则夫人前之所以敎者岂其然哉继自今钖参舍是而务其远者大者则其无旷先緖而显夫人之志节有什百于此者矣西章归其称是以爲寿蒋母七十寿序康熙五十二年七月余在塞垣友人蒋钖震自京师以书来曰吾母七十矣吾少孤家贫母抚且敎以至于今艰难可无述而知也子爲文以寿可乎余少读戴记见先王制礼所以致厚于妻者视诸父昆弟而每隆焉疑而不解也旣长受室然后知父母之安否家人之睽睦实由之及见戚党闲或遭大故遗孤襁褓其宗祀与家声皆系于女子之一身而诸父昆弟有不可如何者然后知先王制礼乃述天理以示人而非世俗之浅意所可测也曾子曰可以託六尺之孤可以寄百里之命临大节而不可夺也是三者贤人君子之所难乃委巷之女子一入室而义当以此责之其责之也专以严则礼之敢不重欤夫妇人尙志节固已而立孤尤难能食之而不能敎非所谓可託也又或茕独无依则纪衣食持门戸其难有过于寄百里之命者若太夫人于蒋氏信可谓艰贞而无负于寄託矣以余所见妇人着志节者赋命多蹇子姓成立者希盖造物者旣以节显其身他福祥或不能兼与而太夫人获天佑康甯寿考钖震成进士从容色养鄕里传爲美谈闺门之内闻而兴感于女敎所关不细因书遗钖震以慰其亲且使众着于先王之礼意焉汪孺人六十寿序昔圣人之制夫妇之礼也其合离厚薄一视其所以事父母而己之私不与焉故妇顺成内利而家理以众人观之事浅而情暱莫如夫妇之居室矣而婚礼之乐歌曰德音来括又曰令德来敎其卒章曰高山仰止景行行止此君子所望于贤师友而不可必得者而以责于始入室之妇人诗人岂故迂其义哉盖不如此不足以尽夫妇之理而爲人伦之极也杕杜之三章曰王事靡盬忧我父母男女暌隔不自言其伤而独以忧其舅姑爲大慼女子之志行若此岂非所谓高山之可仰景行之可行者与吾友曹晋袁少孤贫客游授经以养其母近三十年其妻汪孺人能喻其志曲折致忠养不异于晋袁而太夫人以忘其忧晋袁兄弟七人皆同居有得于外孤者嫠者先取足焉孺人布衣粝食常不充晋袁闲语孺人曰吾久客虽以养顾亦使嫠知有夫者常独居无懊恨耳孺人自是恩礼有加而嫠者以忘其苦太夫人之终也晋袁适远游孺人久弱足匍匐在视太夫人执其手大号痛哀动左右晋袁性刚直治家素严于妻子淡如也至是感孺人诚孝相敬爱老而弥笃盖晋袁之刑于妻与孺人之顺于姑而宜其家人者按之古者夫妇之礼可谓合矣已亥季夏孺人六十其子恆占将请余文归寿其母而晋袁数止之盖知余之艰于文尤病以文爲寿之非古也而其子卒固以请余嘉孺人之行几近于诗人之所云而传其事将有裨于女敎于是乎书望溪先生文集方望溪先生全集卷第八望溪先生文集卷八传孙征君传孙奇逢字启泰号钟元北直容城人也少倜傥好奇节而内行笃修负经世之略常欲赫然蓍功烈而不可强以仕年十七举万历二十八年顺天鄕试先是高攀龙顾宪成讲学东林海内士大夫立名义者多附焉及天启初逆奄魏忠贤得政叨秽者争出其门而目东林诸君子爲党由是杨涟左光斗魏大中周顺昌缪昌期次第死厰狱祸及亲党而奇逢独与定兴鹿正张果中倾身爲之诸公卒赖以归骨世所传范阳三烈士也方是时孙承宗以大学士兼兵部尙书经略蓟辽奇逢之友归安茅元仪及鹿正之子善继皆在幕府奇逢密上书承宗承宗以军事疏请入见忠贤大惧绕御牀而泣以严旨遏承宗于中途而世以此益高奇逢之义台垣及巡抚交荐屡征不起承宗欲疏请以职方起赞军事使元仪先之奇逢亦不应也其后畿内盗贼数骇容城危困乃携家入易州五公山门生亲故从而相保者数百家奇逢爲敎条部署守御而絃歌不辍入国朝以国子祭酒征有司敦趣卒固辞移居新安旣而渡河止苏门百泉水部郞马光裕奉以夏峰田庐遂率子弟躬耕四方来学愿畱者亦授田使耕所居遂成聚奇逢始与鹿善继讲学以象山阳明爲宗及晚年乃更和通朱子之说其治身务自刻砥执亲之丧率兄弟庐墓侧凡六年人无贤愚苟问学必开以性之所近使自力于庸行其与人无町虽武夫悍卒工商隶圉野夫牧竖必以诚意接之用此名在天下而人无忌嫉者方杨左在难众皆爲奇逢危而忠贤左右皆近畿人夙重奇逢质行无不阴爲之地者鼎革后诸公必欲强起奇逢平凉胡廷佐曰人各有志彼自乐处隐就闲何故必令与吾侪一辙乎居夏峰二十有五年卒年九十有二河南北学者岁时奉祀百泉书院而容城与刘因杨继盛同祀保定与孙文正承宗鹿忠节善继并祀学宫天下无知与不知皆称曰夏峰先生赞曰先兄百川闻之夏峰之学者征君尝语人曰吾始自分与杨左诸贤同命及涉乱离可以犯死者数矣而终无恙是以学贵知命而不惑也征君论学之书甚具其质行学者谱焉兹故不论而独着其荦荦大者方高阳孙少师以军事相属先生力辞不就众皆惜之而少师再用再黜讫无成功易所谓介于石不终日者其殆庶㡬邪白云先生传张怡字瑶星初名鹿征上元人也父可大明季总兵登莱会毛文龙将卒反诱执巡抚孙元化可大死之事闻怡以诸生授锦衣衞千戸甲申流贼陷京师遇贼将不屈械系将肆掠其党或义而逸之久之始归故里其妻已前死独身寄摄山僧舍不入城市鄕人称白云先生当是时三楚吴越耆旧多立名义以文术相高惟吴中徐昭发宣城沈眉生躬耕穷鄕虽贤士大夫不得一见其面然尙有楮墨流传人闲先生则躬樵汲口不言诗书学士词人无所求取四方冠盖往来日至兹山而不知山中有是人也先君子与余处士公佩岁时问起居入其室架上书数十百卷皆所着经说及论述史事请贰之弗许曰吾以尽吾年耳已市二瓮下棺则幷藏焉卒年八十有八平生亲故夙市良材爲具棺椁疾将革闻而泣曰昔先将军致命危城无亲属视含殓虽改葬亲身之椑弗能易也吾忍乎顾视从孙某趣易棺定附身衾衣乃卒时先君子适归皖桐反则己渴葬矣或曰书已入圹或曰经说有贰尙存其家干隆三年诏修三礼求遗书其从孙某以书诣郡太守命学官集诸生缮写久之未就先生之书余心向之而惧其无传也久矣幸其家人自出之而终不得一寓目焉故幷着于篇俾鄕之后进有所感发守藏而传布之母使遂沈没也四君子传余弱冠从先兄百川求友得邑子同寓金陵者曰刘古塘于高淳得张彝叹归试于皖得古塘之兄北固于宿松得朱字绿辛未游京师得四人曰宛平王崑绳无钖刘言洁靑阳徐诒孙其志趋之近者则古塘彝叹言洁诒孙也术业之近者则崑绳字绿北固也余平生昵好志趋术业之近与诸君子比者有矣然其年或先后生于余而自有其侪或年相若而交期则后惟诸君子同时并出而爲交皆久且深故世莫不闻癸巳春余出刑部狱信宿金坛王若霖寓斋若霖曰吾与诸公每私议南士之相引爲曹而发名于世者其朋有三焉行修而学殖者莫如子之徒其遇之穷而无一得其所者亦莫如子之徒也因屈指死者七人皆賷志也存者三人则余罹于罚古塘中岁遘无妄之灾病且聋彝叹老而无子相与痛惜者久之后四年丁酉秋偶忆其言作四君子传先兄之殁也余旣爲志铭诒孙北固有哀辞字绿有墓表故弗更着焉王源字崑绳世爲直隶宛平人父某明锦衣衞指挥明亡流转江淮寓高邮源少从其父喜任侠言兵少长从甯都魏叔子学古文性豪迈不可羁束于并世人视之蔑如也虽古人亦然所心慕独汉诸葛武侯明王文成于文章自谓左明太史公韩退之外无肻北面者年四十余以家贫父老始游京师佣笔墨贵人富家多病其不习时文笑曰是尙需学而能乎因就有司求试举京兆第四人曰吾寄焉以爲不知己者诟厉也源以贫无资不能不託迹诸公闲而常以自鄙未肻降辞色或极飮大醉嘲谑骂讥中其所忌讳诸公用此阳体貌之而阴摈焉源虽好气与世参商然内行笃修其兄死旬岁中貌若非人以余所见居兄弟之丧颜色称其情者独源与山阳刘永祯两人而已其于人果有善未尝不降心晩年与蠡县李塨游大悦之遂与师事博野颜习斋学礼终日正衣冠对仆隶必肃恭然自负经世之略益坚每曰吾所学乃今始可见之行事非虚言也始源慨不快意五十后葬其亲遂弃妻子爲汗漫之游至名山广壑辄淹畱踰时忽复他往见人不自道姓名逾六十复归往来金陵淮扬闲客死山阳惟兄之甥蒋衡视含殓卒之夕神色傲然无一语及家事其古文旣刻者世多有所着易传十卷平书二卷兵论二卷及未刻古文藏于家刘齐字言洁无钖人康熙丙寅以选贡入太学方是时崑山徐尙书干学方以收召后进爲已任而爲祭酒司业者多出其门海内之士有爲尙书所可者其名辄重于太学有爲太学所推者则举京兆进于礼部犹历阶而升鲜有不至者惟齐与其友三数人闭门修业孤立行已意踬而不悔其后石门吴涵爲司业重其学延致于家声誉赫然公卿闲太学尝取高第敎习官学生齐与焉期满例录叙于吏部授县令者十之八爲正途授州佐者十之二爲穴杂且底滞无选期自徐尙书罢归公卿多欲以收召后进爲名者而某爲少宰自谓起荒陬至大僚尤欲擅风雅之誉使人礼先于齐曰吾久知君可来见必爲选首齐谢不往某衔之系籍州佐某由是丛诟讪而齐望益高或曰将飞者缩翼君自是举京兆升礼部益可必矣齐闻卽日趣装归归数年竟卒年四十有七齐性沈毅与人居终日温温而退皆严惮之偃卧一室天下士常想望其风采旣卒数年江东十郡之士上言督学使者士有无爵与年而学行可爲表仪者二人宜祀于鄕其一齐其一余亡兄百川也始徐尙书执权借以收召天下士士争凑之惟齐与其友数人执节不移久之此数人爲淸议所从出士之蹇拙自负而务立名义者皆宗之虽布衣其重若与公卿相踦自齐归其友亦次第归太学生虽有洁已自好者而气槩不足动人淸议遂由是消委云张自超字彝叹高淳人世居苍溪少孤课耕奉其母其族故不繁而亲属凋尽高祖以下惟一身常自惴视人世所歆羡泊如也爲诸生试必冠其曹困举场几三十年未尝有愠色治古文及诗所得皆惊迈而未尝争名于时近五十始登甲科而不肻试爲吏性明决所不爲众莫能夺所欲爲虽困不以自悔其旣升于礼部也宗伯韩公菼昌言于朝某宜在上甲自超踵门曰某有母病且衰登上甲必以馆职畱公当爱人以德试毕归其毋果以是秋殁母疾笃爲买妾命入侧室泣曰儿方寸乱矣虽入室不能欢合成子姓天果不绝张氏儿何患无子其后终母丧数年妾终不孕众乃叹其知命而不惑也高淳故湖壖以圩障水于外而耕其中岁大潦隄溃居人议撤屋材以塞之自超有船直百金曰速毁船以板筑隄完大有年众归其直终不受平生未尝入县治岁连祲死者相籍一日造县令具陈方略令夙重之爲设飮尽召邑富人富人曰张君吾邑之望所蠲助则吾侪视焉自超遂注籍二百金诸富人相视大骇次第注籍然私料不能猝具也越数日自超首纳金诸富人大屈尽出金爲部署活邑人几半自超有田二百亩亩六七金披其半索直三之一众争购之故得金速也晚岁家日落每取菽麦杂稊稗食之或遗之财终不受鄕人有不善常畏其知年逾六十尙无子鄕人每聚言必以爲大慼如凶害之迫于已焉刘捷字古塘先世怀甯人迁于桐旣而流寓金陵其爲行笃自信而不牵于众文亦然始入江甯县学课试必压其侪名日起独自谓所业弗善也中岁发愤究讨经史诸子久之出所爲文众弗善以进于有司则摈焉而私自喜有与同姓名者爲江甯学武生大患鄕里督学邵嗣尧闻其名而未察也捷入试忽命榜笞数十已而知其误乃置其文四等比郡皆譁无何邵以暴疾卒人皆爲捷快而捷前后无几微动于词色家甚贫僦屋穷巷无一亩之田以名在天下诸大府常不远数千里以厚币招之一语不合则驾而归无能畱者遂甯张公鹏翮督学江南招入使院有故人以夜诣捷出千金爲其姻家请事捷曰吾不意君以此等人视余其自远方归解装常得数十百金族姻故旧环至视其所急而分给之随手尽俄而窘空日旰不得食宴如也捷故名家子其祖若宰明崇祯辛未及第第一人同产兄辉祖康熙庚午鄕试举第一及辛卯捷复举第一众议皆谓宋明科目有三试皆一者今独无有惟捷可当之而爲礼部者独不喜捷所爲文磨勘停一科癸已秋特行会试将赴公车会其友方苞以戴名世文集牵连编旗伍檄有司解送妻子北上捷曰吾义不可不偕行至京师试期已过其后病且衰竟未得一与礼部之试左仁传戊子冬十月望后七日余在桐城夜坐左秀起斋中叩其先忠毅公逸事因叹自古忠臣义士遭变底节载在史策不可胜数而发扬震动于后人之耳目者代不数人盖其名之显晦一视所遇之事大小以爲差别而有不可强者焉至于草野闾巷之人或志与事几于圣贤之徒竟以居下处幽爲众人所忽而其迹遂泯者盖不可胜道也秀起因叹息作而言曰吾家世居东鄕某尝至先人居就其长老求吾宗之贤而世莫之知者所称皆豪有力人某曰非此之谓也曰然则孰爲贤曰凡笃于父母兄弟化于妻子信于朋友者皆是也众曰其然则鄕有愚者其祖遘恶疾家人畏其染也进食飮者皆难之冬夜足苦寒愚者曰我燠之时年十五家人不能夺也如是者六年果染疾继其祖以殁某徧问之仅得其世系盖忠毅曾孙行而于某远兄弟也幼名仁字与生卒无闻焉鸣唿当明将亡而逆阉之炽也如遘恶疾近者必染焉忠毅与同难诸君子皆明知爲身灾独不忍君父之寒而甘爲燠足者也世多以仁之类爲愚此振古以来国之所以有瘳者鲜与因书以付秀起俾列家乘以示邑之人三山林湛传国初以岭表险远建三藩王以鎭之有识者方隐忧而贫士失职者附之则高可以钓禄位次亦不失温饱耀重于鄕闾故争凑之而三藩王以前明降将叛卒暴起乘非所据贵极富溢又思以好士乐施诳诱远人而阴以自固耿精忠袭封靖南王大以金帛招致文学士时闽士相推号七才子者多爲所罗而尤欲得三山林湛以精忠母族周中书含梅与湛久故称之尤亟也屡招不至一日忽造门精忠喜体貌而延问焉所对皆不省何语审问之再三自申列终不可通退而咎相称引者曰如斯人虽富文术将焉用之康熙甲寅吴三桂反粤闽相应和精忠闭岭拒朝命闽中荐绅里居及知名士多污焉有不至者幽囚困辱终无所遁湛族子鄕贡士焕迫伪命薰两目仅而得免而湛翛然授徒山中以众知精忠久不屑意也湛久困诸生乱旣平行游浙东西踰齐鲁客燕赵无所合而归平生忼慷好施虽竟世穷居而亲族孤贫丧葬婚嫁多倚焉与弟成之友爱尤笃及成之爲灵台令使人相迎则寝疾数月矣口授次子书报曰吾平生爲弟分忧今弟当分我忧时问疾者遶牀谓将以家累属成之也旣而曰治民事上虽竭精殚虑犹惧不免今不事事而爲人所愚实遗垂死之兄忧其后成之卒以此败湛尝爲水晶宫赋指斥五代时伪闽窃据事将以潜折精忠逆萌故不惜往见及见则口吃语不可通而口素未尝吃也众皆不识其何以然及事定乃知祸之闭在不失言而叹其能决几于俄顷焉二山人传靑山人李锴辽东铁岭人曾大父如梓明甯远伯成梁兄子也万历已未铁岭城陷死其官入国朝三世皆盛贵伯叔父兄弟或嗣封爵都统禁军或开府建钺布列中外康熙四十一年父少司冦蒲阳公卒时西事方起议绝漠屯极边山人旣练自请兴屯黑河踰年归母卒再使南河赐七品冠带乃尽以先世产业属二昆移家潞河濳心经史凡六七年邻里未得一识其面尝游盘山乐其土风买田廌峰下构草舍杂山甿以耕其尤贫者授之田而无所取疏材果实与众共之其声远闻邦工每採山名过峰独无扰焉暇时行游四山必挈炉炭瓶罂樵苏者遥望而知所在曰此李山人茶烟也白山石东村闻其风而慕之东村石永甯世饶于财祖都图爲圣祖亲臣每议公事不挠于权贵山人少豪举好声色狗马年三十始折节读书会家事屯邅时伯兄旣殁而诸弟皆幼独出身当之家旣落奉母居郭东垦墓田以养盎无斗储遇无食者卽罄之久之里中有奇衺咸惧其闻母兄殁移家盘山与靑游每严冬大雪携手步西潭以杖叩冰相视愉怡见者咸诧而不知其何以然会功令禁内府人出居近畿复挈妻子入城僦屋授经自活干隆元年举孝廉方正诣有司力言弱足难爲仪众莫能夺也靑举博学宏词及试亦被绌靑之诗不丐于古而必求与之并东村则卽事抒指翛然有眞意或刻其山居五言律二十首遂誓不爲诗尽焚旧稿曰吾幼学难补虽殚心力所进适至是而止耳吾幸以悲忧穷慼悔曩者之冥行今老矣可更以詹詹者扰吾心曲乎靑中年后以急兄之急益窭艰老而无子自爲生圹日典衣节食以养戚属之穷孤又以所着含中集尙史稿未定矻矻不自休而东村长子及弟之子同登甲科其僚友爲营室庐少司马德济斋延东村敎其兄子辅国公众皆谓东村自是可安居东村曰吾终不以妻子故使靑茕茕行当独身畱盘山俾有所资以待老也孙积生传孙永庆字积生北直容城人其大父征君钟元同产也征君迁河南兄弟之子多从之永庆大父及父皆诸生童稺曾受小学及从父于河南躬耒耨农作甚力少失母旣受室或耕淇源或耕夏峰凡五十年所以养生送死皆身耕妻陈氏纺绩之所致也古者秀民皆聚于庠序学校而周公复设司谏之官巡问观察以辨甿庶之能而可任于国事者汉氏之隆孝弟力田与方正贤良相次其风盖依古以来方征君讲学夏峰自野夫牧䜿以及鄕曲侠客胥商之族有就见者必诱进之良以天下无不可以学可以不学之人而农工胥商苟能用力于人纪而尽其职之所当爲卽是可以谓之学也永庆晚而生子曰用果旣长闲叩生平所爲永庆曰汝欲爲他日状志地邪汝视吾面黧也而傅以白柰观者笑何吾老农也少废学碣于墓存姓字子孙不迷而已耳呜唿孰谓君而不学也者斯言也可以知所蓄矣用果务学行其容敛然与余善故受其请而录之金陵近支二节妇传吾家自五世祖伯通爲有明四川都使司断事死建文之难爲邑中忠烈之首郑太君曁川贞姑爲节妇贞女之首三百年宗妇内宗多尙志节或附谱牒或载桐懿余尝欲录所闻见以续之而苦无暇日及难后则闻近支在金陵者有二节妇一曰王氏太仆曾孙云顾之妻于余爲再从叔母安义令王君才鼎季女也年十九归于方夫亡数月世儁载育时年二十有二其明年宗祸作一日邓氏侍御曾孙求晟之妻于余爲再从族兄之子妇其父元基邑诸生年二十有四始嫁四年遵衢生是冬夫卒遵衢生于祸作后干隆二年世儁成进士官戸部主事叔母就养于京师予始得见性方严出语卽斩然世儁少时敎督甚厉及成立侍侧犹如畏然干隆七年余吿归遵衢之母时至吾家家人云终日温温寡言语对之使人静以和叔母以世儁扈从谒祖陵覃恩诰封宜人世儁寻入台掌河南道而遵衢栖迟里巷闲鄕人多谓二节妇高行略同而所遇有丰有啬然遵衢颇知砥名行楷书及绘画得侍御遗法窭艰而志在作善其世嗣当有能续祖者凡天之命或速或淹而终必同轨乃道之不变者也余因念吾宗当震荡播越时尽族北徙或散在远方二节母无一陇之植近支无缌小功之亲母家亦窭艰卽执德能坚而才不足以纪衣食持门戸遗孤不知作何状矣居常者不觉遭危变然后知妇人担荷之重如此先王制礼妻之丧居处飮食视伯叔父昆弟而加隆焉有以也夫又自余有闻见凡入鄕贤必贵人之父也举节孝必富人之母也自圣主明章风敎申谕督抚有司然后山陬海聚贫窭孤微之节孝不遗用此二母同时得旌故因二子请表其母而并阐先王制礼之意与今功令之可法后王匪直于吾宗有耀也至其拮据以苦身艰辛以课子乃嫠而贫者之所同故弗叙列云庐江宋氏二贞妇传余长女许嫁宋学士嵩南长子嗣菼甫纳征余以南山集序牵连被逮宗祸方兴仓皇危难中泣涕而归于宋氏越二年癸巳余蒙圣祖仁皇帝鉴宥召入南书房其明年嗣菼举于鄕而学士以督学修城羁燕南使嗣菼吿丐于戚友客死江西年二十有五时康熙五十八年也学士子二人次嗣熙侧室汪氏出也先嗣菼夭亡所聘李氏翰林院编修丹壑之季女大学士文定公女孙也闻夫亡不欲生父母知不可夺许成其志始纳食飮屏居小楼凡十有四年雍正五年白其母曰儿前以年少恐舅姑不能信今逾三十可归矣母乃将女至学士家旣见舅姑从容拜夫次主前默无声其毋悲不自禁贞女曰儿赖父母明大义得全余生今志巳遂复何憾宋氏内外宗来观及内御者莫不呜咽掩涕其母因病不能兴少闲贞女请于舅姑送母还河南母终旣葬遂归宋氏文定先世居永城寄籍江南余始至京师卽礼先焉丹壑亦暱就余家有庆事必固请共欢燕其子女余皆于姆褓中见之时贞女尙未生其后文定薨丹壑中道脆促家人还河南子姓衰微名字无闻于士大夫者而五十年后乃有贞女爲祖考光余女在父室多苦其性执抝旣嫁则能顺于舅姑致忠养学士殁以冡妇持门戸遇事多断行其鄕人皆曰方氏非忼直不能立孤吾女与贞女相亲若同气干隆戊午吾女归甯兼送子鄕试遘疾死吾家又数年其子辉祖暴疾死学士以后四世止七岁之孤贞女复以从祖母抚孤以养嗣菼母曹氏邑人公言于有司申大府题请并得旌建坊学士兄子曙涵从孙学山请籍之乃合传而特详于贞女其事爲难也女也而并曰贞妇达其志也光节妇传冯氏余女甥也适光御宠亦族姊所出余归故鄕喜其学诵之敏以女甥继室光年少气盛谓高科膴仕可探手得颇以风流豪隽自处而女甥性悫貌庄寡言笑虽爲夫妇视之漠然也生一子寻远游遂客死都门始光甥入赘于冯氏女甥尙未见舅姑闻丧请归代夫供子职姊夫绥万怜其少失母早寡光甥无一陇之殖恐转累其舅姑兄子道希欲成其义约次女长成以妻其子裕请于余以八十金爲纪米薪乃以康熙已亥归桐时裕方十岁终舅姑丧挈子来金陵入赘于余家昆孙女亦少失毋妇姑相怜如毋子十年中涕泪差减少而昆孙女复早夭无子女甥复挈子归桐依兄公以居忆吾姊病涉三时姊夫远出女甥年始十有八家无婢妪独身扶持治汤药姊夫归吿余曰空室中惟老母幼子弱女幸长女勤力虽稚齿已能代母爲老幼所依姊夫终年在外甥荣成童或嬉游怠学女甥必请余至其家予杖余以雍正元年得假营葬见女甥于桐又十有九年吿归相见于金陵每见余悲啼不自禁盖其父及同母弟妹无一存者故念母而不胜其痛也干隆六年公举节孝得旌子裕有声庠序族姻曁邦人咸曰微节妇遗孤不知作何状矣其兄公绍元以书来列序其孝德懿行孚于门内者皆妇顺之常故略之女甥名荇年今五十有九昆孙女亦笃孝抱病连年矻矻爲家计逮其死家渐成衣食无忧而身不克一日享女甥尤爲之悲噎请附录焉二贞妇传康熙乙亥余客涿州馆于滕氏见僮某独自异于羣奴怪之主人曰其母方氏歙人也美姿容自入吾家卽涕泣请于主妇曰某良家子不幸夫无借凡役之贱且劳者不敢避也但使与男子杂居同役则不能一日以生会孺子疾使在视兼旬睫不交所养孺子凡六人忠勤如始至自其夫自鬻卽誓不与同寝处而夫死疏食终其身家人重其义故于其子亦体貌焉戊戌秋天津朱干御言里中节妇任氏年十七归符钟奇踰岁而钟奇死姑杨氏故孀也阅六月又死时任氏仅遗腹一女子而钟奇弟妹四人皆孩提任氏保抱携持爲之母爲之师又以其闲修业而息之凡二十年各授室有家而节妇死族婣皆曰亡者而有知也杨氏可无怼于其死钟奇可无憾于其亲矣夫嫠之苦身以勤家多爲其子也自有任氏而承夫之义始备焉妇人委身于夫而方氏非生绝其夫不能守其身以芘其子是皆遭事之变而曲得其时义虽圣贤处此其道亦无以加焉者也凡士之安常履顺而自检其身与所以施于家者其事未若二妇人之艰难也而乃苟于自恕非所谓失其本心者与高烈妇传烈妇魏氏天津县产滩人雍正十一年年十七归县民高尔信高僦屋官厫东与宋某同宫庭宇相望某妻与烈妇有违言数构之于其姑十二年六月烈妇将归甯其毋遣从子自铣迎适高妪及尔信皆出某妻走吿其姑曰汝妇与人通入戸卽探囊金与之复嗾东西家无借者数人闯入交闹强解自铣衣胁立借券不则共证之烈妇唿铣曰亟鸣之官若书券我卽死铣暗弱急求脱执笔欲书烈妇望见卽引刀自刭众吓自铣且诱之卒书券烈妇死因以券爲征有司莫辨也旣当自铣大辟而后知其冤以矜疑系狱干隆元年赦免邑之学儒者朱绍夏孙坦爲文以标白之而致于余呜唿烈妇遭怪变谓惟死可自明而卽用其死以成狱辞徒以铣之券耳人心之抏敝至此吁可畏哉传其事以志烈妇之隐愍且使爲吏者鑑焉论曰古之听讼狱者必悉其聪明致其忠爱以尽之疑狱汜与众共之世有鸟兽行而能杀身以自明者乎自古妇人之义皆以死而彰魏氏则旣死而犹暗郁易曰日中见沫又曰载鬼一车圣人系辞以爲世戒有以也夫高节妇传节妇段氏宛平民高位妻也京师俗早嫁娶位之死节妇年十七有二子矣高氏无宗亲依兄以居丧期毕数喻以更嫁节妇曰吾不识兄意何居吾非难死也无如二子何其兄曰我正无如二子何也我力食能长爲妹赡二甥乎节妇曰易耳自今日卽无累兄但望毋羞我贫暇则频过我使人知我尙有兄足矣方是时节妇嫁时物仅余一箱直二千取置门外索半直立售卽日移居小市板屋中京师地贵或作板屋于中衢妇人贫无依者多僦居爲市人缝纫节妇以此爲生几二十年二子长始能僦屋以居二子幼时节妇艰衣食不能使就学长子市贩中年殁次子爲小吏以罪谪辽左节妇复抚诸孙又十余年孙裔发愤成进士赎其父以归而节妇年九十矣节妇性严毅常早起子妇虽老终日侍立不命不敢坐裔之母谷氏性笃孝鸡初鸣起洒扫奉匜侍盥就灶下作羮食亲上之食毕然后退率以爲常及贵盛姻党皆曰世有太夫人年七十而执仆婢之役者乎将公爲节妇言之谷氏曰若母言吾与姑故寒苦姑习我非我供事姑终不适吾皤然白发身无疾洒扫盥馈以事吾姑此日可多得邪节妇以康熙戊辰卒年九十六距位之死七十有九年始节妇所僦板屋在珠市西及孙贵卜居正当其地家僮数十出入唿拥节妇时指示子孙姻党京师之人亦以爲美谈云赞曰吾里中某氏子兄弟各佣身兄老请于主人求舍之节衣食以奉焉而兄卞急小失意卽数骂或奋挺以抶终无恚色余尝谓非独其弟贤也而兄固无鄙心也京师人多以谷氏之事爲难然以节妇之风义则子妇之承而化也曷足异乎释兰谷传释兰谷江南如皋顾氏子也父国藩字醉隐九岁授以学庸语孟十三授易及太极图寻遘疾类癫者舍爲僧有瘳冒巢民集诸名士爲诗社兰谷与焉时年十八平生足迹几遍天下东观沧海历齐鲁幽燕南游吴会溯江踰岭周粤东西抵昆明北上太行遵秦陇入栈道下崃穷蜀徼所至必访耆旧过名山大川及古圣贤豪杰高人遗蹟辄淹畱久之爱昆明山水诸大府爲建法界寺遂定居焉其父母未殁时游必有方闻丧归殡葬卽庐墓侧少时曾随师某入见圣祖仁皇帝其后再至京师特召见赐诗及御书遂侍辇下注楞严金刚心经进呈命大学士陈廷敬校勘云贵总督贝和诺锓版工讫遂请还山旣至念其父所授易学未通乃称疾絶人事而爲之言理数必根于象挹取羣言贯以已意凡十有二年成易说二十卷康熙六十一年冬入贺万寿节旣至而圣祖皇帝已登假乃于城东偏构精舍贮所注经版而以易授其徒数年迹不出戸入其室少长三数人坐立应封进退皆比于礼余素不解浮屠言未识兰谷之于佛何如也观其志行术业气象则儒衣冠者多愧矣故传其事以吿吾侪又以识先帝陶冶众万一善不遗作人之化盖及于方外焉兰谷名溥畹今雍正六年年六十有七沛天上人传沛天上人名海宽俗姓崔氏直隶易州人爲京师讲经大师住持静默寺寺近宫城圣祖仁皇帝勅建皇子数卽事焉众以爲荣观冠盖往来晨夕无顷暇而上人处之若无事者虽甿隶必使各得其意以去而于王公贵人无加礼余尝託宿寺中见而异之遂假馆淹畱数月每人事歇息辄邀余坐庭阶玩景光闲及民生利病并世人物其胸中烱然语皆有称量窃叹如此人若爲士大夫于世非无所损益者而惜乎其游方之外也性至孝作室寺之左方迎其母而养焉居母与兄之丧一遵儒书服旣终颜色戚容尙有异于众人丧其本师诚敬亦如之好士友羇旅者投之如归久而不怠每闻忠良正士剥丧摧伤辄悄然不乐语或及之则气结泪欲下雍正某年内府有疑狱大小司寇会寺中待事或叩佛氏天堂地狱之说上人曰在公等一念公私忍恕闲耳中有以深刻爲能者面赤而色愠曰方外人何难爲此言居官者能自主乎上人曰能视禄位少轻则无难矣众皆默然时禁妇女入庙胥吏因缘设诈搆陷以吓众而取所求上人首议发其姧于政府营田之兴吏强建闸于安肃之瀑河村落数十仍岁流漂上人见往来寺中人卽指画地势及民庶饥殍状久之语闻于河督奏复其初十有二年重刻藏经诏简积学沙门四十余人开馆校勘命上人执其总量材授事立法程工有条而不紊观上人之笃于人纪不忘斯世斯民而才足以立事如此皆先圣先贤所谆复而有望于后儒者也而儒之徒未数数然也朱子尝忧吾道之衰以爲性质刚明者多不能屈心以蒙世俗之尘垢而藏身于二氏斯言也盖信而有征矣故专录其儒行而推阐佛说以张其师敎者槪不着于篇盖其徒某某之所谱具矣望溪先生文集方望溪先生全集卷第九望溪先生文集卷九纪事左忠毅公逸事先君子尝言鄕先辈左忠毅公视学京畿一日风雪严寒从数骑出微行入古寺庑下一生伏案卧文方成草公阅毕卽解貂覆生爲掩戸叩之寺僧则史公可法也及试吏唿名至史公公瞿然注视呈卷卽面署第一召入使拜夫人曰吾诸儿碌碌他日继吾志事惟此生耳及左公下厰狱史朝夕狱门外逆阉防伺甚严虽家仆不得近久之闻左公被炮烙旦夕且死持五十金涕泣谋于禁卒卒感焉一日使史更敝衣草屦背筐手长鑱爲除不洁者引入微指左公处则席地倚墙而坐面额焦烂不可辨左膝以下筋骨尽脱矣史前跪抱公膝而呜咽公辨其声而目不可开乃奋臂以指拨眦目光如炬怒曰庸奴此何地也而汝来前国家之事糜烂至此老夫已矣汝复轻身而昧大义天下事谁可支拄者不速去无俟姦人构陷吾今卽扑杀汝因摸地上刑械作投击势史噤不敢发声趋而出后常流涕述其事以语人曰吾师肺肝皆铁石所铸造也崇祯末流贼张献忠出没蕲黄濳桐闲史公以凤庐道奉檄守御每有警辄数月不就寝使将士更休而自坐幄幕外择健卒十人令二人蹲踞而背倚之漏皷移则番代每寒夜起立振衣裳甲上冰霜迸落铿然有声或劝以少休公曰吾上恐负朝廷下恐愧吾师也史公治兵往来桐城必躬造左公第候太公太母起居拜夫人于堂上余宗老涂山左公甥也与先君子善谓狱中语乃亲得之于史公云高阳孙文正逸事杜先生岕尝言归安茅止生习于高阳孙少师道公天启二年以大学士经略蓟辽置酒别亲宾会者百人有客中坐前席而言曰公之出始吾爲国庆而今重有忧封疆社稷寄公一身公能堪备物自奉人莫之非如不能虽毁身家责难逭况俭觳乎吾见客食皆凿而公独饭粗饰小名以鎭物非所以负天下之重也公揖而谢曰先生诲我甚当然非敢以爲名也好衣甘食吾爲秀才时固不厌自成进士释褐而归念此身已不爲己有而朝廷多故边关日骇恐一旦肩事任非忍饥劳不能以身率众自是不敢适口体强自勖厉以至于今十有九年矣呜唿公之气折逆奄明周万事合智谋忠勇之士以尽其材用危困疮痍之卒以致其武唐宋名贤中犹有伦比至于诚能动物所纠所斥退无怨言叛将远人咸喻其志而革心无贰则自汉诸葛武侯而后规模气象惟公有焉是乃克己省身忧民体国之实心自然而忾乎天下者非躬豪杰之才而槪乎有闻于圣人之道孰能与于此然惟二三执政与中枢边境事同一体之人实不能容易曰信及豚鱼媢嫉之臣乃不若豚鱼之可格可不惧哉石斋黄公逸事黄冈杜苍略先生客金陵习明季诸前辈遗事尝言崇祯某年余中丞集生与谭友夏结社金陵适石斋黄公来游与订交意颇洽黄公造次必于礼法诸公心向之而苦其拘也思试之妓顾氏国色也聪慧通书史抚节安歌见者莫不心醉一日大雨雪觞黄公于余氏园使顾佐酒公意色无忤诸公更劝酬剧飮大醉送公卧特室榻上枕衾茵各一使顾尽弛亵衣随键戸诸公伺焉公惊起索衣不得因引衾自覆荐而命顾以茵卧茵厚且狭不可转乃使就寝顾遂暱近公公徐曰无用尔侧身内向息数十转卽酣寝漏下四鼓觉转面向外顾佯寐无觉而以体傍公俄顷公酣寝如初诘旦顾出具言其状且曰公等爲名士赋诗飮酒是乐而已矣爲圣爲佛成忠成孝终归黄公及明亡公絷于金陵在狱日诵尙书周易数月貌加丰正命之前夕有老仆持鍼线向公而泣曰是我侍主之终事也公曰吾正而毙是爲考终汝何哀故人持酒肉与诀飮啖如平时酣寝达旦起盥潄更衣谓仆某曰曩某以卷索书吾旣许之言不可旷也和墨伸纸作小楷次行书幅甚长乃以大字竟之加印章始出就刑其卷藏金陵某家顾氏自接公时自怼无何归某官李自成破京师谓其夫能死我先就缢夫不能用语在搢绅闲一时以爲美谈焉明禹州兵备道李公城守死事状崇祯十四年冬十有二月流贼寇禹州兵备道李公乘云到官始二十四日按籍阅军伍半虚守御具一无借知州事某请迎降公怒斥之曰此吾死所也召士民激以大义共登陴贼死伤甚众城破公率众巷战犹手刃十数人力屈被执方是时河南守令多望风降伏独禹州士民殊死战贼入下令屠城公奋唿谓贼曰城守吾事也吾令众守城不敢不守犹汝令众攻城不敢不攻民何罪独吾一身当任汝残杀耳贼意解收屠城令因欲屈公公愤骂不屈乃立公爲质而聚射之征死犹寸磔焉公初至禹时徽王支属在禹者凡十七家公议征土人训练而资饷于宗藩知州事某持之宗藩莫应及城破十七家无一脱者知州事某叩首乞哀于贼公忽奋起以足跐其面曰汝负国勦民尙思向狗彘求活邪贼旣去士民收骸骨棺敛建祠私谥忠烈春秋时祀与公同难者驻防千总张某吏目周某州人候选州同知余全生遥授训导赵日跻太学生侯九韶庠生周鸣岐李仪化田种玉陈懋能皆配享公磔于州城外西南隅大路旁槐树下其树至今存故老过之犹或爲欷歔流涕云公旣殁八十年夏峰孙征君曾孙用祯爲州学正征于禹人而属余爲之状记李默斋实行余将受室先兄命之曰人之大伦五以吾所闻见惟妇死其夫及守贞终世者爲多子之能孝者差少焉臣之能忠者差少焉友之能信者差少焉而实尽乎弟道者则未见其人其所以然特由私其妻子及货财耳余行四方窃以兄所言阴求之士友闲其疏节不违者盖无几人蔚州李余同年友也尝道其兄默斋及嫂氏之贤其事父母夫妇帅先而尽瘁焉有急倾赀产以佐之化于其妻无难色尝遘家祸独身当之流离毒痛几死而不忍累羣弟难旣解益勤家事督课子弟令高密以运饷出塞爲摄县事者所误默斋之卒也尙畱滞山东家人惧其忧劳中不能复胜哀恸大功衰将脱尙不敢以吿用此观之默斋之仁恩所以忾乎门内者可知矣先兄所愿见而不可得者越数十年而幸有其人乃传所闻以式吾子姓焉书万烈妇某氏事烈妇某氏江东巨室婢也妻仆万某早寡守贞二十年年四十余会其主以事当与妻谪戍妻泣而谓烈妇曰汝无子女单独一身能充解脱我俾幼稚有依吾子孙当世祀汝且汝少长吾家主父年七十矣犹汝父也汝何嫌烈妇曰虽然非礼也固请旣而曰吾之生赘也亦无不可但自当官充解后陆行必异车水行必异舟逆旅必异室抵戍之日吾有以自处矣旣行至中途其主忽戏曰汝爲吾妻官作之合矣而不同寝处可乎烈妇曰吾以主爲父父何所不得老妇人而忍出此言察其主意不悛越日夜中自经死闻者莫不流涕皆曰烈妇之志足悲矣而其初之义则未审焉其诸荀文若之俦与方子日操之心途之人皆知之文若爲之谋主以固其操柄文若死而操之恶已成矣是犹共剽而终以不取分爲义也若烈妇之主身在缧绁垂死之年而忍爲大恶则岂烈妇所及料哉烈妇之行也早以死自处矣不得已乃中道而洁其身盖自信其泥而不滓者也岂可使与文若同名而不辨哉西邻愍烈女愍烈女失姓氏余西邻某家婢也主父行贾妻某氏与䜿通烈女数切諌谋幷污之以死拒连衣裳申固缝纴某氏有母同居一夕阳怒以绵裹昵物置烈女口因筑入喉闲以杙抉其阴而死被短布单衣袭敝葛蒲蔽首及膝投东邻宅后方塘中贿隶胥报县有寒女自沈莫知其谁何三日命掩埋旣而迹颇着邻里皆知之而无以诘也烈女之死也尸不可举或助之易衣负以出久之求索不应怒而争乘醉诣郡言状众皆曰此天也及对案某氏言婢出恶言詈其母怒而鞭之夜自经时烈女尸已焚弃絶踪而律文主父主母以罪杖仆婢至死无扺法遂释不推时邻某适归自远方过姻家闻故掉臂而去某氏闻之遂因其赀挟䜿迁居又踰年合爲夫妇昔先王知民性之不可枉也故狱之疑者讯之羣臣讯之羣吏讯之万民而又议事以制不征于书其典狱者又能悉其聪明致其忠爱以尽之所以下无遁情而罚必中也自三季以后民抏敝以巧法吏昬暝以决事贞良者枉死于无吿淫慝者安利而无殃求其所以然者而不得也此佛之徒所以因民之惑而爲之说与吕九仪妻夏氏妇人居常而早寡者无死道也夫不以良死则义可死而堂有舅姑室有子或己之父母笃老而无兄弟则其死也虽当于义而伤于恩芜湖吕九仪死于仇其妻夏氏将死之姑止之踰年仇抵死如法夏氏遂修旧业持门戸于今二十年姑旣殁二子受室而成家矣其始之欲就死也义终则不愆于义亦不伤于恩故夏氏之生也贤其死也逆旅小子戊戌秋九月余归自塞上宿石槽逆旅小子形苦羸敝布单衣不袜不履而主人挞击之甚勐泣甚悲叩之东西家曰是其兄之孤也有田一区畜产什器粗具恐孺子长而与之分故不恤其寒饥而苦役之夜则闭之戸外严风起弗活矣余至京师再书吿京兆尹宜檄县捕诘俾鄕邻保任而后释之逾岁四月复过此里人曰孺子果以是冬死而某亦暴死其妻子田宅畜物皆爲他人有矣叩以吏曾呵诘乎则未也昔先王以道明民犹恐顽者不喻故以鄕八刑纠万民其不孝不弟不睦不婣不任不恤者则刑随之而五家相保有罪奇衺则相及所以闭其涂使民无由动于邪恶也管子之法则自鄕师以至什伍之长转相督察而罪皆及于所司盖周公所虑者民俗之偷而已至管子而又患吏情之遁焉此可以观世变矣望溪先生文集方望溪先生全集卷第十望溪先生文集卷十墓志铭李刚主墓志铭李塨字刚主直隶蠡县人其父孝悫先生与博野颜习斋爲执友刚主自束髪卽从之游习斋之学其本在忍嗜欲苦筋力以勤家而养亲而以其余习六艺讲世务以备天下国家之用以是爲孔子之学而自别于程朱其徒皆笃信之余尝谓刚主程朱之学未尝不有事于此但凡此乃道之法迹耳使不由敬静以探其根源则于性命之理知之不眞而发于身心施于天下国家者不能曲得其次序刚主色变爲默然者久之吾友王源崑绳恢奇人也所慕惟汉诸葛武侯明王文成而目程朱爲迂关见刚主而大说因与共师事习斋时年将六十矣余诘之曰众谓我目空并世人非也果有人敢自侈大乎刚主尝爲其友治剧邑期年政敎大行用此名动公卿闲诸王延经师主阃外者争欲致之坚不就康熙庚午尝举乙科晚岁授通州学正浃月以母老吿归长官不能夺也崑绳慨不快意旣葬二亲遂漫游将求名山大壑而隐身焉虽妻子不知其所之余与刚主每蹙然长怀而无从迹之数年忽至余家曰吾求天下士四十年得子与刚主而子笃信程朱之学恨终不能化子爲是以来畱兼旬尽发程朱之所以失习斋之所以得者余未尝与之争将行怃然曰子终守迷吾从此逝矣使百世以下聪明杰魁之士沈溺于无用之学而不返是卽程朱之罪也余作而言曰子之言尽矣吾可以言乎子毋视程朱爲气息奄奄人观朱子上孝宗书虽晚明杨左之直节无以过也其备荒浙东安抚荆湖西汉赵张之吏治无以过也而世不以此称者以道德崇闳称此转渺乎其小耳吾姑以浅事喻子非其义也虽三公之贵避之若浼子之所能信于程朱也今中朝如某某子夙所贱恶倘一旦扬子于朝以学士或御史中丞征子将亡命山海而义不反顾乎抑犹踌蹰不能自决也吾愿子归视妻孥流行坎止归洁其身而已矣崑绳自是终其身口未尝非程朱其后余出刑部狱刚主来唁以语崑绳者语之刚主立起自责取不满程朱语载经说中已镌版者削之过半因举习斋存治存学二编未惬余心者吿之随更定曰吾师始敎卽以改过爲大子之言然吾敢畱之爲口实哉习斋无子刚主中岁迁博野爲葺祠堂以收召学者博野去京师三百里刚主自来唁后复三至余家一问吾母之疾再弔丧终则自计衰疲恐不能更出而就别余驱柴车长子习仁御往返刍秣皆载车中知余时窭且艰也呜唿卽是而刚主之勤于身式于家施于人而措注于事物者居可知矣刚主言语温然终日危坐肃敬而安和近之者不觉自敛抑以崑绳之气旣老而爲刚主屈以刚主之笃信师学以余一言而翻然改其志之不欺与勇于从善皆可以爲学者法故备详之而余行则不具焉刚主卒于雍正某年某月年七十有父讳某君母马氏生母马氏明锦衣衞指挥斌女明亡家落归孝悫生刚主兄弟妻某氏子三人长习仁早天次习礼次习中皆邑庠生以某年某月某日葬于某鄕某原铭曰习斋矢言检身不力口非程朱难免鬼责信斯言也趋本无歧各从所务安用诋娸君承师学固守樊垣老而大觉异流同源不师成心乃见大原改过爲大前闻是尊琢瑕葆瑜有耀师门九原相见宜无闲言杜苍略先生墓志铭先生姓杜氏讳岕字苍略号些山湖广黄冈人明季爲诸生与兄濬避乱居金陵卽世所称茶村先生也二先生行身略同而趣各异茶村先生峻廉隅孤特自遂遇名贵人必以气折之于众人未尝接语言用此丛忌嫉然名在天下诗每出远近争传诵之先生则退然一同于众人所着诗歌古文虽子弟弗示也方壮丧妻遂不复娶所居室漏且穿木榻敝帷数十年未尝易室中终岁不扫除有子敎授里巷闲窭艰每日中不得食男女啼号客至无水浆意色闲无几微不自适者闲过戚友坐有盛衣冠者卽默默去之行于途尝避人不中道与人语虽儿童厮舆惟恐有伤也初余大父与先生善先君子嗣从游苞与兄百川亦获侍焉先生中岁道仆遂跛而好游非雨雪常独行徘徊墟莽闲先君子曁苞兄弟暇则追随寻花莳玩景光借草而坐相视而嘻沖然若有以自得而忘身世之有系牵也辛未壬申闲苞兄弟客游燕齐先生悄然不怡每语先君子曰吾思二子亦爲君惜之先生生于明万历丁巳四月初九日卒于康熙癸酉七月十九日年七十有七后茶村先生凡七年而得年同所着些山集藏于家其子掞以某年月日卜葬某鄕某原来征辞铭曰蔽其光中不息也虚而委蛇与时适也古之人与此其的也刘古塘墓志铭雍正四年五月朢后二日兄子道希书至吿古塘之丧昔余成童从先兄求友闾巷闲得古塘其后之近邑归故鄕客京师学同而志相近者复得数人而惟古塘爲本交古塘少以雄豪自处短衣厉饰惟恐见者知爲儒生而先兄独义之余少好气数以气盖余心不能平久之乃见谓直谅古塘早丧毋家贫毋家给田数十亩少长觅食自活以田归庶弟旣爲诸生得时誉学使者大府常以重币延岁时归家解装遇亲交随手尽俄而乏绝饥不得餐晏如也年羮尧巡抚四川固请与偕议加赋力争而止遂以他故行曰其心神外我矣能守吾言以期月邪及督川陜复固请以往再三见浃日而归古塘貌精悍有与同姓名者大患鄕里督学邵嗣尧闻之而未察也按试唿名忽注视冯怒榜笞数十众皆譁羣聚而诟之嗣尧愧恨发疾死古塘始无愠色旣无宽容尝语余曰士之大闲二其一义利也其一利害也君子怀刑设子遘祸殃而我退避以爲明哲可乎及余以南山集被逮冒危险以急余如所言辛卯鄕试爲举首以随部檄挈余妻子北上失会试期后遂绝意进取年六十有九终于家始余出刑部狱传客诸公闲诸公计数余兄弟早岁诸同好数之奇彼此如一辙时存者惟彝叹古塘因谱其行及殁而未见余文者作四君子传无何彝叹亦殁至于今无一存者矣而余乃独畱其衰疾之躯其尙足控揣邪然吾闻古之爲交者其有失言过行则相引以爲羞今诸君子各以身名完未爲不幸独后死者滋惧耳古塘子幼道希与翁君止园纪其丧余恐不宿乃豫爲志铭以待事焉古塘姓刘氏名捷怀甯人流寓江甯祖若宰明崇祯辛未殿试第一父璜桐城县庠生母张氏兄辉祖康熙庚午鄕试第一并有闻亦余早岁同好之一也妻王氏早卒继室姚氏子四人长敏次敦次敭次㢸女一未字并姚氏出其卒以四月廿五日某年月日葬于某鄕某原铭曰孑孑以居蹇蹇以行身之困而道之亨死乎由是信无悔于其生左未生墓志铭君姓左氏讳待字未生桐城人明赠太子少保忠毅公之季孙也少好老庄其学以遗物自遂爲宗其文章要渺闳放不知其所从来性畏俗非戚属虽问疾弔丧不出出则登城循雉堞而行不欲儿衢肆中人惟宋濳虚刘北固慕而与之友乙亥丙子闲濳虚北固客京师未生继至与余一见如故交与之语触物比类日新而无穷与之居久而不厌然竟不能窥其际也未生虽与世龃龉而重气类善鉴别人物常称邑中胡嘉及兄子廉其后二君子学行果异于众人余之在难也未生适自燕南附漕船南下至淮阴遇盗折其二齿衣装尽失入郡城始知余已被逮北上搏膺而唿归至家时自怼曰吾不一视方子天下士其谓我何已亥四月至京师因偕余赴塞上秋七月南还道京师而宜兴储六雅止之一时少俊争慕与之游遂畱踰岁今年四月余将出塞趣之归未生曰子忧吾老乎吾策蹇行数十里腰嵴不异少时今已向暑秋风起吾当归筑室白云浮渡闲手种松千株竹万竿又明年岁在析木吾年七十当复来视子然后归而待老焉自余抵塞上每旬月必通书入秋无息耗心谓未生巳归而凶问忽至呜唿自未生言之死于家与死于朋友之手等耳独余于人纪无不负疚而阴自恨者惟朋友则爲德于余者虽多而余之愧于心者亦鲜焉今未生乃爲余羇死以遗恨于余心则岂非余之命也邪未生卒以八月二十六日余以九月望后一日闻之而其丧巳附漕船南下矣呜唿未生其谓余何哉泣而铭以归其孤铭曰生浮而死休惟子信之尤浮山之阳是爲子之邱归与归与永与造物者游王生墓志铭雍正元年冬十有二月余病不能兴闻王生兆符蹙而苏舆疾往视与之语神气若未动越三日而死呜唿是吾友崑绳之子也王氏自明初以军功爲宦族至崑绳之父中斋公而五服亲属无一人中斋二子长汲公无子崑绳以兆符后小宗今兆符仅一子以继祖则崑绳无主后矣兆符从余游在丙子之春余在京师馆于汪氏崑绳馆于王氏使兆符来学次汪氏马䧘旁危坐默诵阒若无人方盛暑日三至三返不纳汪氏勺飮其后崑绳弃家漫游兆符自天津迁金坛复从余于白下崑绳尝语余曰兆符视子犹父也吾执友惟子及刚主吾使事刚主曰符于方子之学未之能竟也弱冠爲诸生南迁遂弃去逾四十以餬口至京师或劝以应举庚子举京兆明年成进士或餽之金使速仕以养母余曰用此买田而耕则母可养学可殖而先人之緖论可终竟矣兆符蹙然趣余爲书抵餽金者及报诺而死巳弥月矣方兆符之南迁也以稚齿独身将母及女兄弟陆行水涉三千里及崑绳旣殁奔走四方未尝旬月甯居而其母老病暴怒不时常恐妻女仆婢久不能堪而在视不尽其诚故身在外忧常在家又虑年日长学不殖而矻矻于人事丛杂中是以心力耗竭形神瘀伤一发而不可救药也余与崑绳交最先旣而得刚主三人者所学不同而志相得其游如家人刚主之长子习仁亦从余游辛丑秋刚主使卜居于江南而道死自习仁之死三人子姓中质行无可望者矣今又重以兆符而文学义理可与深言者亦鲜矣余羸老德旣隳学亦难补所恃者后生而天意若此余所痛岂独崑绳之无主后邪兆符性孤特不能容物虽其父故交旣宦达察其意色少异于前卽不肎再见而行身端直又以文学知名故其疾也闻者皆忧之其死也皆惜之兆符渴葬先世兆域而母及妻子在江南葬事毕士友南还者爲纪其家畱京师者分年而主墓祭虽兆符意气所感召抑其祖若父节槩风声宿畱于人心者不可冺也兆符年四十有五所排纂周官及诗文若干卷蒋君湘帆爲编录而藏之以俟其孤之长而授焉铭曰无所施于世而行能己着于家将道之探而学焉己得其英华并垂成而中毁曷以泯吾侪之怨嗟巡抚福建都察院右副都御史黄公墓志铭右副都御史黄公旣殁之逾年其子廷桂因李君枚臣来请铭余闻公名在丁亥戊子闲时江浙大饥天子并命发粟以赈而吾鄕有司失方略骼骴布路姧民朋聚正昼剽掠于时则闻浙之祲尤大而民不阻饥惟黄公之功其后讯之浙士大夫多曰公功岂独在饥者吾浙有二中丞国初起疮痍致生聚者曰范忠贞公其后备荒政遏乱萌者则黄公是吾民所尸祝也盖公之抚浙也在戊子之冬承大岚山案后浙东西郡县皆荡恐而杭湖二州连饥民心摇摇前中丞出则羣噪忧惶引疾时公以内阁学士赈湖归报至中途就命抚浙虽浙人亦不知公计所出也公至则悬禁不得抑米价阴侦旁郡闭籴者而重惩之爲书吿籴邻省散库金于典肆约逾岁归其本劝富民分灾而禁贫民之羣聚要索者会温台二郡大禳复奏开内洋远商总至浙人皆曰吾父母妻子得保聚矣公始至湖卽以便宜截畱漕粮十万石时常平仓粟皆虚巡抚将具劾羣吏公曰吏尽黜何与饥者彼官存粟犹易致耳因设方略俾多方补苴卒赖以济浙民旣苏公方设政敎而移鎭八闽时海贼郑尽心聚党出没上命会剿制府提督各以事诿公刻日独进而悬赏格得其魁者千金抵厦门厉气巡军忽辕门鼓三駴郑尽心巳爲其党所密首捕得之矣时康熙五十二年正月十日也方公之未至闽也郑尽心旣啸聚海隅而山贼陈五显亦相应和尽心旣获五显亦就抚而公官罢闻命卽送符篆俾他人上之而不有其功先是湖杭二郡缓征康熙四十七年漕粮部议幷于次年补运公疏请分年带征三请始得命及次年复奉部檄带运时二郡米价犹踊又巳过开兑期督粮道请折价分授运弁沿途採籴部署已定而公去浙运弁干没粮额缺遂挂吏议公旣罢归上惜其才复命督理子牙河给原阶而公竟卒其始知黔西州尝单骑入黎平猺洞折其酋使受约束始入台有所陈会上以他事震怒宰执目公使下而公直前必申所请居台中五年所条奏皆关大体而谓御史司弹劾不宜兼任保举中人捧绿头牌传旨宜关内阁登籍以便稽核改逃旗人连坐法尤人所难言者公自内擢所居皆淸要卒秉节钺两鎭大藩可谓遇且显矣其卒也年六十有五而浙闽之民及海内士大夫知公者莫不相聚太息恨公之无年而惜其才有未尽试焉公讳秉中字惟一家世沈阳人祖讳宪隆父讳道明俱赠如公官妻孙氏诰封宜人先公卒子六人廷鑑候选知县廷钰戊子鄕试副榜陜西平凉府静甯州知州廷钺早亡廷桂三等侍衞廷锳廷铣太学生女二人公卒于康熙五十七年正月十五日以某月某日葬于某鄕某原孙宜人祔铭曰公起荫子厉学闻显未壮出宰厥猷已远入更二曹陈义不苟悚其长官与相可否遂践中台屡正邦钧承使备祲羸黎无呻就加显命开鎭南服爲父爲母是鞠是育众心有依孼萌弗孕如器将倾得公而定公按闽疆剧盗就梏海波不惊山无莽伏蹇罢偾驾万口同咨惟民之故匪公之私帝眷有终民不能忘征此铭文久而益光王大来墓志铭康熙五十二年四月同年王苍平至京师诣余服齐而貌若枲戚然曰吾季弟大来及死吾今单独惟一身矣昔吾兄弟三人吾父命某学书仲弟治家而大来行贾仲弟卒内外事皆属焉凡可以适吾亲者无不尽也其家居戚党之窭艰者皆赖焉父执某无子奉以终其身其客哀师鄕人底滞而无归者无不资也而未尝有私财尝盛服入肆佣保误以羹汁污之慰以温言色无忤大来虽未涉书史闻古今人懿行必低徊久之入其阔牕壁戸牖皆所书格言也其名虽不彰实无愧士君子其爲我志之余于苍平所时见大来其貌恂恂然不知其质行若此余闻古之有学将以明道而美其身三代盛时家有塾党有庠师朝夕坐里门所谓小学人皆受焉故其后虽去爲农工商贾而终不忘学问之意此人纪所以修贤者所以不择地而出也汉唐后以记诵词章爲学所号爲学者旣徇末而忘其本而不学者未尝一游其樊质虽美无所借以成如大来之资材使开以学鄕道必力惜乎其生之时余徒以爲行贾之人而失之也苍平居斩齐之丧容貌颜色几于礼之所谓称其情称其服者而自谓不及大来又所称质而不夸当无溢言乃爲之铭大来讳某卒于康熙壬辰十一月年三十有七妻某氏子某以某年月日葬于某鄕某原铭曰彼不令者交相瘉以至老此相依爲命而顾不可保君之殁也其甯生无憾于兄考礼部侍郞蔡公墓志铭雍正十年冬十有一月礼部侍郞蔡公病不能兴皇子日使人问视天子赐医士大夫羣聚必询公疾增减云何踰年正月朔后八日薨天子震悼自贤公卿以及廱庠之士重志节者无知与不知皆傥然若失其所倚余屡困于衰疾尝属公必铭余及公疾笃执余手而怆然曰子年先于吾吾亦自谓终当铭子而子今铭余其丧之归子弟生徒合辞以请呜唿余安忍铭公虽然义不可让也始余与公相见于相国安溪李文贞公所文贞引公之袂以属余曰是吾闽所谓蔡世远闻之者也遂定交及癸巳春余出刑部狱而公以是冬服阕至京师会新令翰林科道在假者并休致而公之请假也旋丁父艰或谓宜自列于吏部公曰吾闻古者受爵而让未闻投牒以自申也时文贞公承编御纂性理精义荐公分校踰岁书成造余谋所处余曰天果不废子之学何患无周行坦步而出以编书复官去牒请一闲耳遂固请于相国以归先是仪封张淸恪公抚闽延公父主鳌峰书院而招公入使院共订先儒遗书至是大府复以鳌峰属公公夙尙气节敦行孝弟好语经济而一本于诚信由是闽士慨然感兴于正学而知记诵辞章之爲末也其家居设族规置大小宗祭田孤嫠老疾月有饩鄕人化焉环所居三百余家二十年无博戏者今皇帝嗣位特召入都命侍皇子讲读授编修五转而至礼部侍郞公侍皇子凡进讲四书五经及宋五子之书必近而引之身心发言处事所宜设诚而致行者观诸史及历代文士所述造则于兴亡治乱君子小人消长心迹异同反覆陈列三致意焉当是时兼保傅之任者皆执政大臣政事方殷不得朝夕在侧惟公奉事十年晨入夜归无风雨之闲诸公背面多语余曰闻之忠信正直学足以达其言诚足以致其志或过于阔疎而无近虑洵书所谓惟其人者也公议论慷慨自爲诸生卽以民物爲己任及从淸恪公游吏疵民病言无不尽政行众服而莫知其自公辛丑夏台湾蠢动公大会鄕人联伍团练助官兵声势平生好善乐施出于天性故人皆信向旣贵士有志行及文艺之优必躬礼先焉知其贤则思随地而开通之汲汲如有所负然余每以公事至圆明园必宿公池馆公薄暮归常挽余步空林坐石矶至昬暝或达夜中虽子弟莫知云何而所诹度皆民生之利病吏治之得失百物之息耗士类之邪正无一语及身家浅事者呜唿以公之志在竭忠天子知人善任使得竟其志业未知所就于古人何似而扼以无年呜唿惜哉公性淡泊所得禄赐半索之族姻知旧妻子仅免寒饥敝衣粗食视窭人或甚焉其居外寝设一榻一帷余至则以让余而卧后夹室方夏秋蚊虻噆肤竟夕不安而惟恐余之不淹畱信宿也呜唿此公之志气所以忾乎海内之士君子欤雍正四年公列爲九卿以侍皇子廷议多不与八年秋以族人事牵连吏议降一级调补及上特命复故职而公疾巳不可振矣卒年五十有二所着二希堂文集十五卷鳌峰学约朱子家礼辑要合族家规各一卷所编性理精要历代名臣言行录论定古文雅正汉魏六朝四唐诗各若干卷惟学约家礼古文雅正及与高安朱相国共订历代名臣名儒循吏传已刻行于世蔡氏世居漳浦之梁山故学者称梁村先生始祖元鼎以讲学名鄕里五世祖宗禹登明万历辛丑甲科益着称行蹟见道南原委曾祖讳一橙万历丙午举人祖讳煜郡庠生父讳璧以拔贡生爲罗源敎谕皆诰赠如公官曾祖母某氏祖母某氏前母某氏母吴氏并赠夫人妻刘氏有贤声先公一年卒丧归踰岭士友弔祭数百里不绝子六人长长汉已酉举人次长澐郡庠生次观澜太学生次长瀜太学生次长洁次长注长注夙孝慧先刘夫人半月而殇方十龄女三人孙男二人以雍正某年某月某日葬于某鄕某原铭曰其材天植其学不迷其志不欺其数非奇而不竟其所施匪予之私众心所悽礼部尙书赠太子太傅杨公墓志铭雍正十有三年秋九月皇帝宅忧甫旬日卽起杨公名时于滇南士大夫知与不知皆惊喜相吿干隆元年二月公至自滇时年七十有七以礼部尙书入敎皇子侍直南书房兼国子监祭酒而不领部事上与诸王大臣议政之暇时召公人见公自荐士七人爲助敎外未见其所言议施爲而天下士皆日杨公时独对忠言谠论不知其几矣公体素强而是秋七月上旬遘末疾浃月而薨是日士友奔唁曁国子生聚哭于庭阶者凡数百人盖公自童稚以至笃老居鄕立朝莅官抚众无一言一事不出于中心之诚故其感于人者如此其至也康熙辛未李文贞与主礼部试见公文而异之及入翰林遂朝夕相从问学其充日讲官视学京畿皆特擢不由阶资始圣祖仁皇帝悼学政废弛以九卿督学自文贞始而公继之校士一遵文贞成法士虽摈弃无怨言其主试陜西亦然乙酉偕众督学出防南河踰年丁父艰继丁母艰癸巳圣寿六十廷臣庆贺上问翰林中有杨名时否遂特召入京侍直南书房丁酉夏出爲北直巡道曰吾欲试以民事也国初沿明制直隶不设三司而以巡道主刑狱兼驿传政充事剧吏因缘爲姦蠹公细大必亲无畱狱无匿情至今爲民所思曰百年中无与比也己亥迁贵州布政司数月就命巡抚云南会征西藏大师驻省城爲营馆舍数宴犒而约束坚明无敢叫嚣饷递转民无咨七年中凡军民疾苦大者奏请小者更易科条事无遗便恩信浃于蛮髳公天性和易虽驭仆隶无厉色疾言而是非可否则守其所见固植而不摇自始入南书房圣祖叩以易说中旁及象数者公正对无所瞻顾世宗宪皇帝卽位手谕襃嘉三年擢兵部尙书总督云贵四年晋吏部尙书仍管云南巡抚事公益自奋厉思竭忠诚于人之邪正事之得失风气淳薄之相倚尽言无隐五年以奏豁盐课叙入密谕削尙书职仍署巡抚事六年遣少司寇黄炳与新抚朱纲讯公以六事狱辞成罪在大辟众皆曰祸无振矣公于三朝皆受特达之知而有识者则谓先帝保公之始终德尤大事尤难盖圣祖知公实由文贞推輓而公旣得罪务进取者争欲实公之罪以自爲忠虽雅知公者亦难遽爲公言而圣心自定特旨赦原凡有司文致之罪一切置而不问俾得从容偃息聚徒讲学于滇南者且七八年非重公之素行谅其无他而能如是乎嗣天子大孝亲贤特颁明谕然后知先帝本欲征公此万邦黎献所以追思盛德于无穷而叹爲至明之极也公平生介节义事美行嘉言不可胜纪而孝德尤着年踰强仕父母摩拊如婴儿其防南河同出者多以爲难而公独以近奉二亲爲喜数年中生养死藏毫发无憾然后以身许国夷险一节而无所系牵盖若神者实阴相焉余始于督学宛平高公使院见公试艺阖郡无与俦因有意于其人而束于禁防虽时往来江阴而无因缘会合辛未再至京师乃见公于文贞公所余与文贞辨析经义常自日昃至夜中公端坐如植言不及终已无言用此益信公之爲学能内自检摄而未暇叩其所藏及往年余再入南书房公继至始知公于文贞所讲授笃信力行而凡古昔圣哲相传性命道敎之指要异人异世而更相表里互爲发明者皆能探取而抉其所以然呜唿公之用无不宜忠诚耿着而人无闲言盖有以也夫公疾未作方奏对天子见其征旣疾数使人问视旣殁大痛悼发帑金使国有司治丧散秩大臣领侍衞十人奠爵特谕称公学问醇正人品端方赠太子太傅入贤良祠赐谥文定杨氏系出关西明初以军功世袭凤阳勲衞家怀远自讳元吉者始迁江阴逮公五世矣祖讳起鲲父讳履泰并赠资政大夫巡抚云南都察院右副都御史祖妣任氏前母陈氏母许氏并赠夫人公字宾实号凝斋生于顺治十七年十二月二十四日卒于干隆元年九月朔日初聘赵氏未娶卒娶刘氏诰封夫人以弟之子应询嗣应询曁公门生王君文震夏君宗澜以铭幽之文请余虽病衰义无可辞铭曰古有其德事不待施志之得行书亦无爲公承师说笃信固执探其本根焉用枝叶惟公惟平政出民谐惟诚惟信顽姦无猜我言无溢来者之式广东副都统陈公墓志铭公姓陈氏讳昂泉州人世居高浦国初迁滨海居民徙灌口父兄相继没以母寡艰生计遂废书贾海上屡濒死往来东西洋尽识其风潮土俗地形险易康熙癸亥上命浙闽总督姚启圣经略台湾遣靖海伯施琅统诸军进战求习于海道者公入见时制府以水战宜乘上风公独谓北风剽劲非人力可挽船不得成䑸不若南风解散可按队而进施意合遂参机密将至澎湖北风大厉氛雾冥冥昼面不相觌三日军中恫疑公进曰此杀气也将军母以父兄之仇欲效楚伍员倒行而逆施乎将军曰然则吾誓天公手案以进誓毕风反日晖遂克澎湖归疾病痍伤者于台湾其吏卒大憙郑氏遂归命兵不血刃䇿勋授苏州城守一调再迁而至碣石总兵官擢广东副都统皆滨海地也尝奏请西洋治象数者宜定员选毋多畱其畱者勿使布其敎于四方自开海洋登莱江淮闲海舶至菽粟布吊卽腾踊佥曰内地年登而谷贵职此之由久之语上闻命尽闭海洋公闻之独曰南洋非此伦也吾少历诸番皆习耕稼无资于中国或海壖毁饥商舶尙以诸番之米至今槪絶之则土货滞积而滨海之民半失作业欲上言㑹疾作将终命其子以遗疏进众皆疑焉叩之闽人则曰斯言也其信公之子伦烱介吾友杨君千木请铭余旣奇公之迹又其言宜考信于后乃受其请而谱之公历官皆能其职有遗施在人卒年六十有八父讳健前母许氏母王氏自曾祖以下皆受一品钖命夫人林氏子三人长伦烱次芳次伦焜以某年月日葬公于某鄕某原铭曰迫爲生海之涯备诸艰危荣遇亦由兹志愿无余安以反其居知甯国府调补部员黄君墓志铭君讳叔琪字果斋自其父芳洲公始入籍京兆君兄弟五人皆登甲乙科三人出入中外爲显仕康熙乙酉君举于鄕以中书倅云南景东府士官实掌郡事始至甿獠时骇乃严武守勤侦缉闾里宴眠又以其瑕廓学宫建桥梁报政擢知江南甯国府事雍正二年余请假归葬以视执友之孤道宣城时君治郡巳四年矣入其境民气和乐士劝于塾庠有司胥吏则戴其宽简而知不可犯用此大府之贤者皆诚信而礼貌之其或臭味不同亦无从得其过端尝以承追官民积负后期被劾世宗宪皇帝特原俾畱任莅兹土者凡十有四年中闲兼摄徽郡及太平旣久民犹有述焉癸丑改调入京以伯仲及季同时而罢也君在任採铜爲商人所干没未尽入寄家累于张秋干隆丁巳仲夏太夫人九十偕妻入拜庆妻遘病卒于京师其冬君亲赴吴门趣入铜体素羸抱感伤又辞老亲至张秋病不能兴逾岁二月朔后八日卒年六十有一余与君兄弟皆久故惟君踪迹较疎其服在大僚者所至皆有名绩而余得君于闻见尤详又念君兄弟虽中踣数年中复次第光亨而君竟长逝矣以铭请余岂忍辞君父讳华蕃廪贡生顺天府大城县敎谕以长子叔琳诰赠资政大夫吏部左侍郞母吴氏诰封太夫人妻李氏诰封恭人甚有妇道其卒也太夫人深痛之子六人长子元帱丙午举人次德铸畴焘皆郡庠生次鹤龄丁巳进士次崧年业儒女三人并适士族干隆五年某月某日葬于先兆之次李恭人祔其先世系姓余旣爲赠公外碑故不复详铭曰兄考旣敷葘子孙能耨之宦非不遂而年已耆于众爲无憾而在君犹积而未施吾是以爲之譆沈编修墓志铭常熟沈立夫与余同给事武英殿书馆雍正四年秋揖余曰吾吿归行有日矣吾母安吾鄕古之人耕且养三年而穷一经四十而仕吾齿与学皆未也吾少好柳文自先生别其瑕瑜然后粗见古人之义法及闻周官之说而又知此其可后者也故奉吾母以归将毕其余力于斯立夫归自南方来者争传其务学之勤八年三月有来吿者曰立夫死矣余自童稚从先君子后具见百年中魁垒士其志趋尤上者诵经书讲学治古文而止耳而察其隐私犹或以震耀愚俗而私便其身图故其所得终未有若古人之可久者其诚心欲有立于后惟吾友崑绳之子兆符而旣天死又其后则立夫岂区区之文学亦天心所重而靳其成邪而古之人有言日人皆可以爲尧舜岂求在我者可称其大小远近而必有得而与竭心于文学者异道邪立夫讳淑雍正癸卯进士翰林院编修卒年二十有九父某太学生母某氏妻蒋氏有子始三岁未能讣乃志而铭之以邮致于其家立夫之祖育以孝闻其归也请志其墓余因举立夫之志行决其终有立以爲孝德征而今乃铭立夫呜唿悲矣铭曰始谓斯人若爲天所牖而善爲承岂惟无成速殒其生何数之难测而理亦未可凭李抑亭墓志铭雍正十年冬十月朔后九日过吾友抑亭遂赴海淀次日归闻抑亭蹷而瘖日再往视越六日而死始余见君于其世父文贞公所终日温温非有问不言及供事蒙养斋始习而慕焉期月而后无贵贱老少背面皆曰李君君子人也其后余移武英殿领修书事首举君自助殿中无贵贱老少称之如蒙养斋君自入翰林再充顺天鄕试同考官典试云南士论翕然视学江西高安朱相国每曰百年中无或并也按察使李兰以咨革诸生君常难之劾君牵制有司之法而弹章亦具列其廉明余自获交文贞习于李氏族婣及泉漳闲士大夫其私论鄕人各有向背而信君无异辞君被劾当降补国子监丞羣士日夜望君之至旣受职长官相庆而涖事未弥月用此六馆之士尤深痛焉往者岁在戊申君弟钟旺蹷而瘖卒于君寓余旣哭而铭之君在江西丧其良子淸江又爲之铭以塞君悲而今复见君之死古者亲旧相与宴乐而乐歌之辞乃曰死丧无日无几相见有以也君在蒙养斋及殿中与余共晨夕各一二年返自江西无兼旬不再三见者辛亥春余益病衰凡公事必私引君自助无旬日不再三见者一日不见而君疾一言不接而君死故每欲铭君则怆然不能举其辞丧归有日矣乃力疾而就之君讳钟侨字世邠福建泉州安溪县人康熙壬午举于鄕壬辰成进士年五十有四所着论语孟子讲蒙十卷诗经测义十卷易解八卷藏于家尙书周官皆有说未就父讳鼎征康熙庚申举人戸部主事诰授奉直大夫母庄氏赠宜人兄弟五人四举甲乙科兄天宠自入翰林十余年与君相依皆不取室人自随痛两弟羇死乃引疾送君之丧以归君娶黄氏勅封孺人子五人四举甲乙科长淸载庚戌进士兵部武选司额外主事次淸芳癸卯举人拣选知县次淸江癸卯举人拣选知县次淸恺壬子副榜贡生次淸时壬子举人世父抚爲己子女一适士族以某年月日葬于某鄕某原铭曰蓄之也深而施者微将踵武于儒先而年命摧悼余生之无成犹有望者夫人而今谁与归中议大夫知广州府事张君墓志铭君姓张氏讳鋗字子容山西蒲州人也少异敏博闻强记而不谐于俗州部皆号曰狂生旣成进士师友闲亦见谓不羁及余与供事武英殿始知君朴质人也尝举其鄕百年中立名义者而叩以所自处君曰子他日视吾所爲今皇帝嗣位大臣将以史才荐访于余余曰是足爲民依不宜使泯沈于艺文乃舍之君始闻不能无愠旣而知由余言则大喜因请外补试湖广应山县踰月湖南北士人商旅至都下者争传其治敎如自矜所得时郑任钥以布政使入觐余诘之曰有吏如应山而不特举有说乎曰是貌不飏言拙将以计典列荐俾循阶以升朱相国闻之曰此过言也彼人遭遇与国之得贤固有天焉以人事君者恶用爲计较哉雍正四年冬上特召五年春引见命知广州府抵任首自陈于大府曰郡治剧当坐署理民事上官非传唿不至由是监司以上皆患君骨鲠而督抚方相构阴树附己者君柴立其中央久之制府以民望所归加体貌焉父老皆私叹曰我公自是侧身无所矣君在广州治加严毅诸生有患鄕里榜其罪使曲跽于交衢而不能私出怨言忌者虽多无可瑕疵七年春始以属县囚逸罢功令囚获则复官士民爲君悬赏格以购之踰岁果得焉君以书来吿曰吾官可复但羞与羣子倾侧势要闲枉道行私以负圣天子颇思与子稽诹文史浩然有以自得也时京师诸公闻君脱吏议多跃喜将俟前事奏结特举焉而君遘疾死矣君之官不持妻子旣罢居广州三年士民日致薪米果蔬用物不可抑止及卒无亲属在侧时大府皆已更易羣吏悯伤共棺敛士民惊唿羣聚而哭之君家故穷空其子闻丧久不能奔自大府羣吏及士民咸出力以御君柩归其鄕而以赙之余属守土吏买田以给其妻子君将赴广州走别余余谓君治法宜条记以式爲吏者君曰其能者岂恃故方非其人虽灼知不能用也吾已弃此如遗迹矣君治应山仅踰两年广州年余美政不可胜纪其子以状来杂举条目而首尾不具其精神之运方略所施俱不可得而见家事亦然故槪弗採列而独着其志节之耿然者君先世平阳府小南关人元末迁蒲州世居东关爲儒家高祖讳杲明天启中举乙科官戸部郞中父讳含玙母王氏生四子君其仲也康熙甲午举人乙未进士享年五十有六妻任氏子士瀹以某年某月某日葬于某鄕某原铭曰操行不迷怀文抱质而众反以爲哈官守无亏主知民载而终爲人所摧惟直道之不亡志愈远而弥光白玫玉墓志铭康熙癸已春余出刑部狱卽通书吾友淸㵎白君玫玉玫玉以书报曰必来视子庚子其弟玖玉以守选至京师曰吾兄岁爲装而丧荒滞之今行有日矣踰岁絶音耗而凶问至余自童稚从先君子见楚越耆旧长游四方海内知名士十识八九聪明博达愿谨耿介者时时有之独未见才识足以立事确然可信如古豪杰之士者及得玫玉始惊喜出望外辛卯冬余以南山集牵连被逮时制府噶礼廉使焦映汉俱夙憎余欲因事以螫会玫玉客安徽布政使马公逸姿所竟赖其力以免困辱玫玉文学重鄕里以拔贡生授高陵县敎谕称疾不就而客游诸公闲于中丞准其旧交也巡抚江苏以重币招至则与要言曰君以荫起富贵至此岂君之能以乃祖淸端公风节着朝野耳今爲大府而涖其遗民果能继前人之廉公恢张敎治以大庇民则某不敢辞若苟焉爲众人所爲又安用余越数日假他事以行白氏五世不离居异财玫玉终世客游赍装皆尽之族姻朋友幼工书得魏晋人遗意中岁爲诗雄直过人或欲锓诸版曰士乃以兹自名邪余在难同学二三君子时就县狱中多欷歔流涕惟玫玉毅然无别离矜悯之色玫玉讳斑以顺治丁酉生享年六十有六曾祖讳宗舜明万历丁酉举人知山西蒲州祖讳慧元崇祯甲戌进士直隶任邱县令以忤宦官落职会乱城危士民扳援畱守死之赠河南按察司佥事父讳补宸顺治己酉举人三原县敎谕妻郝氏无子以伯兄之子子正嗣女四人皆适士族以某年月日葬于某鄕某原铭曰夫人之生也而无以爲吁嗟乎古其有斯翰林院编修查君墓志铭君讳嗣琏字夏重后更名愼行浙江海甯人也余始入京师查氏负才名者数人而君尤获重语朋齿中以诗名者皆若爲君屈君少闻吾邑钱先生飮光深于诗卽泝江系舟枞阳造田闲讲问逾时而归钱先生数爲余道之及与交久长见其于时贤中微若自矜异然犹以诗人目之及余脱刑部籍圣祖仁皇帝召入南书房中贵人气焰赫然者朝夕至必命事专及于余乃敢应唯敬对外此不交一言又夙畏风欬常着缁布小冠诸内侍多窃笑或曰往时查翰林愼行性质颇类此而冠饰亦同嘻异哉余用是益有意于君之爲人而君寻吿归及笃老以其弟嗣庭得罪牵连被逮同产弟姪并谪戍而君独见原盖先帝公听并观君恬淡寡营久信于士大夫故在事者闵焉而以情达也君旣殁其子克念以状请铭数年矣干隆元年十有二月余卧病直庐或吿曰君之弥甥沈庶常廷芳属爲通言速君铭且吿克念之丧是夜梦与君问劳如平生晨起命家人检故状不得乃就所独知于君者以志焉览者卽是以求之其所状事迹虽不具可也其诗已行于世者凡四千六百余篇各以时地次爲五十四集君卒于雍正五年年七十有八父讳遗字逸远爲浙西耆旧母钟氏兄弟四人皆成进士妻陆氏子三人克建丁丑进士凤翔知府克承国子生俱先君卒克念甲辰举人以某年月日葬于某鄕某原铭曰所向所祈讵止于斯而终已无施惟以弸于诗礼部侍郞魏公墓志铭公姓魏氏讳方泰字日干江西广昌人也康熙甲子举于鄕爲选首庚辰成进士选庶常韩公慕庐掌院事数爲余道公学行时诸翰林以韩公故多索交于余闲与公相见稠人中未尝以言语颜色相亲因是心重公及乙未西事兴领军饷者四人而公与焉众皆诧公文儒沙场万里行宿鲜人烟数攻剽言者皆爲色惧而公恬然及出塞结队安营号令明肃抚循徒旅人忘其劳反役人畜鲜伤耗什器无遗亡自是以后领运者六事集而人皆便之盖公自散馆后卽召入南书房旋命侍淳亲王讲诵圣祖已审知公之爲人故自翰林改官通政司盖信公可属以事久矣于是天下士始谓公之底藴不可窥寻而叹圣祖之知人善任使也公爲检讨主山东鄕试视学滇南擢侍读改通政司参议复主试闽中敎习壬辰科进士士闻公诲喻多励学自检于躬行其在滇南与抚军刘公荫枢善还中朝大农赵公申乔数称其廉公世宗宪皇帝登极擢太常卿迁正詹事乙巳夏以本职摄内阁学士寻迁礼部右侍郞尝正吿廷臣曰如朱轼张廷玉沈近思魏方泰朕保其终无二心人皆意公将继武于朱公而公以年满七十力陈衰疾重听秩宗典礼虽䖍恭将事终忧陨越温旨许之呜唿公之不敢赖宠先帝之笃信忠良又能曲体其情而不强以仕皆可以感人心砥维风敎使奕世闻而兴起者也公襁褓失母终身哀慕序谱牒建宗祠置祭田恤族属孤贫延及朋友鄕人式之好读书造次不释往还絶漠每至挈辔令舍马瘏仆吁公部署旣定卽端坐吟诵神气洒然同行者皆心服焉公得吿时子定国爲直隶按察使就养于保定其没也会定国以同官罣误系狱寻谪黑龙江窀穸犹未营及今皇帝嗣位特召还京起署陜西西安按察使而夫人李氏亦没矣请归葬然后之官诏许之干隆三年冬以状来请铭余与定国同年友也谪而归始相见于旅舍然以道义相许有素矣乃爲谱其世家魏氏盖了翁后也元初卜居南城之魏坊继迁于广昌支分爲三长居甘竹季居甯都次居株桥公其裔孙也累世素丰鼎革初鄕里山贼数起邑中善良避贼保水斗山守将利其有将屠之公之父明之素与相识驰见之给令箭曰保尔家无虞泣曰某居别山非爲吾家来也此砦中皆良善不忍其荼毒耳守将拒以强词色甚厉乃括家财持千金爲寿曰砦中父老所有尽此矣必破砦勿淫勿杀又以五百金赂其左右于是兵入众皆安堵及公旣贵定国继之子姓绳绳鄕人皆曰此乃祖乃父积善之庆也曾祖讳沆国学生鄕飮大宾承嗣祖讳复禧父讳菁诰赠通议大夫祖妣孙氏妣何氏生妣陈氏俱赠淑人本生祖讳复礼妣李氏以定国及妻封貤赠如其官阶公卒于雍正六年四月年七十有二配李氏卒于雍正十一年三月年七十有九诰封淑人以干隆二年赠夫人庚午公在京师赠公卒于家夫人备礼致哀族姻皆爲感动以干隆元年四月二十六日合葬于南城魏坊子三人长定国康熙丙戌进士次宝国康熙甲午举人云南永平县知县次安国早殇女四人皆适士族孙七人举于鄕者三铭曰美仕荣禄遭遇适然惟贤惟德其兆必先魏宗三支甯都学显公务质行身依文典望比于鄕勤施于国众信其诚士馨其德象贤有人忠贞世宣是父是子帝有明言明之泽近华父光远于万子孙先型毋腼潘函三墓志铭君讳藴洪字函三湖州人康熙五十二年与余俱供事蒙养斋性孤特自遂意所欲爲虽重得困不悔也所欲言听者色倦语而不舍用此众指笑爲愚惑吾母之丧卜权厝近郊与君行度地会日暮余畱宿而君坚欲归归则陷积水中终夜匍匐卧疾累日及相期再行欣然无难色君在湖籍博士弟子第一至京师御试入修书馆复第一以未入太学例不得试京兆上特命内阁下其名礼部送棘闱羣士皆惊君自负才望谓科名可垂手得及数试不克而同馆士强半举甲乙科忽忽减食飮余谓君士果自负当与百代人絜短长今直省鄕贡闲三岁必干余人君乃以不得与于干人者而发愤以死邪其疾也闻方药辄试余忧之曰子非死疾也而漫试百药子必死君感焉泪渍于眶然竟不能止也戊戌夏四月晦前三日余赴热河走别君相视而嘻曰吾疾已愈矣越四日而死君近岁益窘空数典衣道逢废疾窭人卽使持去尝游江西邻舟覆挈其夫妇子女行千里而致其家授经齐鲁闲积百金将归会大祲死者相望恻然出佣力瘗埋罄其装余意其尙有瘳而竟止于此旣卒踰年馆中士友咸出其力乃得以某月日归君之丧而属余爲铭以卑其孤妻某氏子某以某年月日葬于某鄕某原铭曰一之不施而信其积者谁旣归骨于而宗尙其无悕顾友训墓志铭君姓顾氏讳同根字友训江都大桥人书宣先生长子也其居鄕闾名在州部居庠序名在京师诸公多欲资入太学以母老诸弟幼恆家居虽敎授不出百里康熙六十年选高等诸生入太学学使者注意于君君避不入试始吾师以督学卒于楚丧过金陵余弔于舟次始识君其后岁时至君家季方孩君与让训飮和朝夕讲诵怡怡如也及余难后闻飮和之丧志而铭之又十余年余得假归葬再过君君适以是日持仲之丧至自泰兴相视飮泣意緖促促及君之卒则家不能讣踰二时始得之传闻呜唿自吾师之卒也海内士大夫己叹其积而不施至君则强志博学而未尝一见其锋颖故闻者莫不痛惜发于中情不独亲知久故然也君以雍正四年冬赴弔姻家夜中体不适旦而归未至家而卒年四十有五妻王氏无子以某年月日葬于某鄕某原季以太夫人命来征铭铭曰孤与嫠遑顾思母之茕恨无涯惟数之奇一至于斯陆以言墓志铭君讳诗字以言江甯人家世农田秀者学艺君始以习宋字入蒙养斋书局敬敏有声有旨得从羣士校录叙用君旣拔起稍自振饬与羣士抗礼众深心嫉之及议敍皆得美仕君独以后期数月不与发愤成疾踰年竟死君在书局凡八九年始爲众所排常愤涌余开之曰母以爲也若欲以声势与众争衡何道以相胜苟能修身强学则自知不足慸介矣君大感动务自刻苦念家贫父母老不得养或馈之品味必转遗他人而不自食学柳书昼夜矻矻点画无毫发不似将死泣而语其人曰我无子无用归我丧重父母感伤以雍正元年某月日权葬京东江甯义冢又四年夏其叔父琢之至京师来吿日吾兄子之妇守节养舅姑志归其夫丧吾不忍弃言余旣悲君崎岖以死又感其妻与叔父之意乃述所目见于君者而爲之铭君年三十有四以监生考授州同知父如珍母刘氏妻王氏以某年月日葬于某鄕某原铭曰妇能贞子职率诸父良归尔骨死有知亿无郁光禄卿吕公墓志铭雍正五年冬诏公卿举贤才光禄卿吕公具札不合仪式天子夙知公谨愼年笃老许以原官归休余与公子耀曾爲同年友而公于余尤志相得将行朝夕过从要言书问必时通俄而讣至则至家之三日晨兴沐浴饭罢而终公年四十有一始举于鄕又十有七年成进士由翰林改御史转给事中迁鸿胪大理至光禄寺卿所历必张其职三主鄕试再充会试同考官士论翕然其爲御史巡城㑹南郊奏以薙草征役胥吏因缘病民又奏夏秋之交洞庭泷涛壮勐湖南士赴鄕试苦遭覆溺宜分设棘闱天子皆爲更旧制公名位非甚盛而以浑厚方直爲众所推其没也凡与交接者皆曰荐绅中典刑又失其一矣自容城孙征君讲学淇源汤司空耿詹事名节在天壤由是中州士大夫多好言理学而公兄弟则尙质行以文学知名公兄少司农坦菴公与吾亡友崑绳治古文而旁及于诗公则以诗名而兼治古文余尝以古文义法绳班史柳文尙多瑕疵世士骇诧虽安溪李文贞不能无疑惟公笃信焉公至性过人丧父母壹禀礼经自少至老未尝与司农久离戊戌春司农罢归次年五月公忽搏膺而唿曰不得与兄见矣数日讣果至司农之归也思公爲乐府一章时命耀曾之子肃高相和而歌歌竟而哭厥后公展视辄掩涕吞声耀曾乃窃而藏之公貌端严生平坐立无偏倚读书靑要山凡数十年所居特室临牕设几坐下二足迹深寸许几穿其砖吕氏系出宋丞相文穆公第六子居简其后自洪洞迁新安至明季大司马忠节公始光显自是五世衣冠甚盛家法爲士大夫宗耀曾尝卧病内寝余入视帷帐茵褥爲寒士所不堪肃高捧盘承飮而进叩之则已举于鄕矣虽吕氏家法抑亦公之身敎也余许序公靑要集久而未就公欲爲古诗数章赠余曰吾归以诗来则子之序母更迟之又久矣肃高吿终称公在途谆谆及此耀曾至自西川来乞铭余于公旣负诺责矣今忍不铭公讳谦恆字㵎樵以雍正六年四月二十一日卒于孝慈庄年七十有六考讳兆琳福建道监察御史以司农赠都察院佥都御史妣王氏孟津王文安公女勅封孺人诰赠恭人妻王氏太常寺少卿讳无咎女文安公女孙子三人承曾雍正甲辰举人拣选知县光曾康熙戊子举人陈畱县儒学敎谕耀曾康熙丙戍科进士四川按察使孙五人女孙九人以某年月日葬于某鄕某原其世系具忠节公传志故不着铭曰望其貌而心可知敦于行而文副之祖德克仪以爲世裔师安徽布政使李公墓志铭干隆十年六月朔余卧病北山闭关而外键之安徽布政使李公屏驺从过余谓门者曰卽虚馆必启钥奓戸而入曰吾固知先生避客之深也吾自获见于先生始知所以爲人之道备官中外几二十年自省尙无负于君国无慙于吏民皆先生之敎也所惧民隐壅蔽有过而不自知今荷圣恩位邦伯而适在先生之鄕故甫入城未受印篆而愿闻緖论望先生知无不言越三日而余遘危疾不辨人事者浃月及杪秋少苏医者日子无他昨视方伯李公心脉已枯恐无可久之道余瞿然急通问复书曰某陈臬于苏几三载卽笞杖必设身以求其情积劳伤气又胃痛医人投药物过勐故一发不可支如有瘳卽敬以闻未十日则其子以棺敛事来诹且乞铭矣公所生三子皆幼其弟之子承嗣者虽少长从宦游而方从师务帖括外事无闻焉幕中皆新知故状所述惟历官及蒙恩遇而政迹无敍列者铭辞难举虽然义不可却也公洛阳人雍正五年进士选庶吉士不介而造余形貌伟然所爲诗及书法皆拔俗时余掌武英殿修书事因奏请共编纂见公小心畏义好贤乐善出于至诚勖之曰子公辅之器也贵仕不足道能如鄕先辈刘洛阳更进之爲本朝汤睢州乃无愧于爲人公竦然及散馆授检讨九年改山东道御史十年巡察直隶顺广大三府十一年监㑹试内帘巡视西城转兵科给事中稽察仓场充武会试同考十二年奉使策封安南赐正一品服十三年授刑科掌印给事中转四川建昌道按察司副使公出在外岁时必通书余见其地士大夫啇旅必询公操行及所注措故知公爲深而欲籍之则事实不能详也其巡三郡官吏凛凛虽大府亦严惮焉在建昌自打箭鑪至西藏民獠威怀治行甲两川金川诸土司相仇杀公会诸将巡视开谕皆骈首革心干隆四年大计卓异五年引见天颜甚喜赐蟒服囘任俟后命七年调江苏粮道弊絶民憙会淮扬水灾制军德公抚军陈公于要地多委公拯济其冬迁江苏按察使明允无畱狱富商大豪姦私暴露欲巧法弥缝卽私计曰惟法司大府三关无道可通柰何其迁藩司苏人皆曰吾民薄祜雅太守迁闽岭李公复移调谁其嗣之不谓公之不数月而奄忽也公处心平恕终日温温而不可强以非义属吏幕友于簿书或舛误未尝动声色惟默思所以正之而官中蠹胥时因事惩革众心感服而不知其所由然痛少失怙始举于鄕而太夫人卽世爱弟学峻如一身甫踰三十连丧耦卽以弟子焕爲己子公始见余执后进礼余人翰林后公故事礼辞当卑逊而公终以后进自处及莅安徽通书忽用师弟子之称余固辞公曰先生每以睢州勖我睢州旣爲监司始受业于夏峰某独不可继武乎余吿以自明万历末征君卽爲海内儒宗而睢州乃鄕之后进也今公爲邦伯而余以薄劣爲部人敢以征君自处哉而公终不易称卽此一节非诚以古人爲准的而能如是乎惜乎余之所望于公者始少见其端倪圣天子累日积久以灼见其贤而不获竟其用也然数年来余夙所心许如江西熊梅亭济甯黄训昭安溪李立侯皆以壮年受知于圣主始列九卿而倏如影灭则又不若封疆大吏尙有实德之及民也然则有心者当爲国惜爲民悲而公则差可以无恨矣公卒于干隆十年十月朢后五日享年五十有五祖讳士杰父讳本质干隆元年诰赠如公官祖妣杨氏尙氏妣曹氏俱赠恭人公讳学裕字余三元配刘氏继室尙氏以貤封未受钖命子四人长焕学峻次子干隆甲子举人次照侧室张氏出次燕次焜继室吕氏出前夫人并葬洛阳城东十里铺某原公以某年某月某日卜兆于某冈某原铭曰曰仁曰恭宜得其寿德载于民其声远闻而施则不究俛焉日有孜孜道固宜然其淹其速则惟命之自天庄复斋墓志铭余与安溪李文贞公久故其门下士相从问学者十识八九而独未见庄君复斋叩之则初授山东潍县令母就养卒于涂归而庐墓三年自是不忍一日离其父父旣没隐居敎授若将终焉今上元年杨文定公以大宗伯掌成均荐授国子助敎始与余相见西林鄂公海甯陈公问士于余余首言君次某某非礼先焉不可得而见也海甯徧往拜西林使君同官达意至再三君曰吾往见是慕势也相国何用见此等人将命者以吿西林瞿然曰吾非敢安坐而相招也顾吾非公事未尝一出内城恐时人以爲疑吾平生恶市交庄君以老诸生视我则不妨顾我矣君始入见志相得而自是未再至君自助敎迁吏部主事每执稿与长官争是非或龃龉侃侃言无惧色君成进士出少京兆余甸御史谢济世门二君夙以抗违势要着声由是凡良士皆望君行所志而好权利者则阴惮之六年夏或荐君学行宜居言路引见上意甚相属越日命赴湖广以同知题补十月授德安府同知逾月擢知江南徐州府徐仍岁水灾君以七年四月至相川泽谘耆民具方略请广开上游水道以洩异涨且吿石林可危未及注措而石林决沛县城将溃民窜逃君立起驾轻舠行吿父老太守来与尔民同难尔民何往亲率众堵筑七日夜城完在徐三年两遇大荒勤赈事饥不暇食困不得眠九年迁按察司副使分巡淮安徐州海州道至金陵过余北山曰吾再擢俱圣天子特恩而徐属水灾乃数十年所未有心殚力竭终不能救斯民之饥溺及爲监司而淮海承屡祲凋敝多不异于徐命也夫吾闻古循吏精诚能反风灭火每对饥羸遗民中心愧畏梦寐中时摽辟唿嗟今与先生一握爲笑以海州岁岁苦病得脱耳州有盐河蓄水通商运故障塞海口虽异涨非徧吿大府监司不敢开洩及文书毕下而田苗沈没者巳不可救矣陈于制府已定议遇水涨守土吏先开洩而后报闻故数年来未有如今日之乐者冬杪得手书言巡行视灾核赈十二月始囘徐旧疾复作浃月而其孤使人吿丧以遗命征铭矣云卒之朝犹强起视事呜唿以君之孝而恨于毋者终其身以君之仁而民之顚连与君之牧民相终始不可谓非命之穷矣然抱痛于母而孝乃无亏于父急民之病勤事以死而无负于君凡君之生不怍于人死不愧于天实由于此岂非易所谓益之用凶事者邪君学行爲贤士大夫所重后进多宗之将冠鄕先辈戴麦村鑑识妻以族姑泰安赵公抚闽请主鳌峰书院以持父丧辞其家居来学者岁以百计在太学六堂之士少有祈向者多愿爲弟子九年京察上命大僚各举一人自代内阁学士李淸植举君公论大服其卒也士民啼号闻者罔不痛惜所着秋水堂集河防算法书藏于家君讳亨阳世居漳州靖南县之龟山辛卯举人戊戌进士卒以干隆十一年正月十六日年六十有一父讳某母某氏妻戴氏孝于舅姑与君之友于弟亨德并有闻长子修次撰孙三人以某年月日葬于某鄕某原铭曰自大理熊君绝世岁始四新余方冀其有爲而忽焉陨坠者五人而今复铭君实德之遗视灾黎之涕洟敎授胡君墓志铭君讳禹冀字载川太平府儒学敎授自余有知识见朋齿中背面皆称胡先生尝至姑孰憩君亭馆君适他出往来嬉游者皆曰胡公贤者也虽儿童女妇亦然夫天下之最难餍者人情而细人又甚焉而君之所得于众人者如此异矣余游四方未得时见君曾以事接谈嬉无甚异人厥后亡兄百川授经姑孰踰年归曰胡公贤者也口未尝言学而叩以六经子史奥赜众人所难明者能记辩之因就习于君者而考其行乃知君自成童以后黾勉于人道六十余年未尝有出入也君以顺治乙酉举于鄕至康熙乙酉始自姑孰吿归重见鄕后进之歌鹿鸣者人争羡之以谓前辈登科后甲子复一周者独嘉靖中石城许公而君卽许公弥甥也君之生也未尝有疾病忧患终日熙熙踰八十食飮行步如平时君生于明天启丙寅余每见与君同时人其形貌辞气必笃于后生遭遇多坦夷康乐盖方是时明运虽衰而太祖立国之规模远迹三代其敎化之通乎阴阳而凝聚于万物者厚矣董子所谓陶冶而成之者是也君先世苏州人洪武初迁金陵世多濳德考讳某妣某氏兄弟六人君伯也寿八十有二卒以大淸康熙丁亥十二月妻某氏子某以某年某月某日葬于某鄕某原铭曰谓俗盖陂而遇君则甚平谓天不可知而赋君者独贞先民有躅于君犹征张朴村墓志铭君讳云章字汉曕号朴村江南嘉定人也曩者崑山徐司寇好文术以得士爲名自海内耆旧以及鄕里朴学雍庠才俊有不能致则心耻之而士亦以此附焉余初至京师所见司寇之客十八九其务进取者多矜文藻驰逐声气卽二三老宿亦争立崖岸相鎭以名惟君处其闲敛然静默体恭而气和余心异之而君亦暱就余君始以校勘宋元经解客司寇家其后诸公贵人考订文史必以相属而君尝就陆稼书先生问学独阴以名义自砥方稼书先生爲当路所排君上书崑山相国其后仪封张中丞与江督噶礼互劾奏谳久未决君上书安溪相国在君见谓义不可以苟止而以言之不与爲众所咍君在举场数十年所与比肩游好次第登要津司贡举每欲引手君辄曲避以是终无所遇康熙五十二年圣祖皇帝诏求巖穴之士九卿公举九人下江苏巡抚征君君旣至而首辅安溪公适吿归事暂寝华亭王司空承修尙书奏君参校书旣成而君淹畱逾时众以爲疑余闲诘其所以然君曰假予急功利乃侘傺到今邪顾窃自念生逢明圣平生所志具上殿札子欲进见时一自列之耳旣出京会仪封公总督仓场畱主潞河书院又逾年然后归今皇帝嗣位诏举孝廉方正江苏布政使鄂公以君爲举首君老不能行再书辞大江以南遂无列荐者君内行饬修遭母丧旣禫子孙请少进肉洎君固不肯时年六十矣将终语不及私慨然曰吾生独君臣义缺命也夫君父讳某邑庠生母李氏妊君得梦祥以顺治戊子九月十四日生卒以雍正丙午七月朔后三日享年七十有九有朴村集二十卷行世乙未以后文集若干卷南北史摘要咏南北史诗藏于家妻李氏与君同庚姑殁羣叔皆幼抚育有恩以康熙辛丑九月卒葬今宝山县横港君以雍正丁未十二月朔后二日合葬男四人体方太学生直方未冠好学工书从君卒于京师余亲弔哭靖方业儒揆方康熙丁酉举人女一人孙四人铭曰敛其容志则强居虽蔽闻旣彰身夀耉嗣衍昌归幽墟宜乐康刘紫函墓志铭康熙丁酉冬十有一月余自塞上返闻山阳刘紫函殁以正月朢后九日踰九月矣丁卯戊辰闲公卿中有以收召后进爲名者于是诸生皆尙声华急干谒其务质行学修闻彰而闭戸绝交游者二人一无钖刘齐言洁一紫函也太学尝取高等生敎习官学生二人并与焉期满试吏部皆见绌于时吏部主此者负恶声而二人名重士友闲余至京师与言洁善因以得紫函归过淮阴馆其家时紫函之父行人叔父吏部皆归休长者肃客紫函率羣季更侍左右冠者成童总角诵读声铿然僮仆执事皆暇以恭一室之内薰然成和无一事不得其理者刘氏大功不异财自行人吏部当官及退休家事一任紫函其亲属子姓男妇内外宗近百人数十年无闲言余尝私叩羣季皆曰此吾伯兄诚意所贯注也紫函貌魁杰精魄盛强自丧季弟未数月而頽如老翁以余所见居兄弟之丧色称情貌称服者惟北平王源崑绳而崑绳时客游起居飮食多不得自遂紫函家居一如礼经再朞后辞气戚容尙有异于人人乙未之冬其弟长籍复卒于长甯余闻之卽爲紫函忧无何以书来使其子代书而手注其后则卧疾已数月矣盖自是未少闲也忆辛未余在京师共学者数人惟余最少十余年来次第凋丧至紫函殁而兄事肩随者几尽矣乃流涕爲铭以归其孤其世系享年葬地月日俾自举之铭曰自闭于时众所愕安步周行志卓踔我最其行辞不怍所得孰多试省度陈依宣墓志铭昔吾友新安程若韩流寓邗上余往来淮南必过焉数称陈君依宣偕过余与之交泊如也久之命子梦文从余游及余遘难吾友古塘随部檄将余妻子北徙至邗资用绝君曲爲营画俾得达淮泗自是岁时必通书致服用物十余年不倦雍正二年余得假归葬杪冬及春两过君君老而弱足久闭特室不接宾客闻余至甚喜命梦文引入促坐语不能任其声而固止余淹畱竟日余旣悲君衰疲又喜君得自休息从容养怡可以永年也及余返京师踰年而得君之凶问又数日古塘之讣继至呜唿古塘没而余少小同志趣之友无一存者矣君没而中岁以质行相取者亦几尽矣乃因唐编修笵山通书以弔梦文旣而梦文以状来曰先子之行有状不能载者吾舅笵山先生当口之盖君之事其亲于古礼经所云几可以无愧而自致于其兄尤有爲俗情所难者噫观君之所以交于余者则若韩笵山之所称其信君讳新楷扬州江都人世爲儒家敎授数十年生徒半庠序多登甲乙科而君卒不第享年七十有一妻唐氏子梦文雍正元年举于鄕女三人皆归士族以某年月日葬于某鄕某原铭曰学以得其朋行无恨于躬争时者吡其遇而知德者见爲丰我言无饰以奠幽宫陈驭虚墓志铭君讳典字驭虚京师人性豪宕喜声色狗马爲富贵容而不乐仕宦少好方无所不通而独以治疫爲名疫者闻君来视卽自庆不死京师每岁大疫自春之暮至于秋不已康熙辛未余游京师仆某遘疫君命市冰以大贮之使纵飮须臾尽及夕和药下之汗雨注遂愈余问之君曰是非医者所知也此地人畜骈阗食腥羶家无溷匽污渫弥沟衢而城河久堙无广川大壑以流其恶方春时地气愤盈上达淫雨汎溢炎阳蒸之中人膈臆困惾忿蓄而爲厉疫冰气厉而下渗非此不足以杀其恶故古者藏冰用于宾食丧祭而老疾亦受之民无厉疾吾师其遗意也余尝造君见诸势家敦迫之使麇至使者稽首阶下君伏几呻吟固却之退而嘻曰若生有害于人死有益于人吾何视爲君与贵人交必狎侮出嫚语相訾謷诸公意不堪然独良其方无可如何余得交于君因大理高公公亲疾召君不时至独余召之夕闻未尝至以朝也君家日饶益每出从骑十余飮酒歌舞旬月费千金或劝君谋仕君曰吾日活数十百人若以官废医是吾日杀数十百人也诸势家积怨日久谋曰陈君乐纵逸当以官爲维娄可时唿而至也因使太医院檄取爲医士君遂称疾笃飮酒近女数月竟死君之杜门不出也余将东归走别君君曰吾踰岁当死不复见公矣公知吾谨事公意乎吾非医者惟公能传之幸爲我德乙亥余复至京师君果肂遗命必得余文以葬余应之而未暇以爲又踰年客淮南始爲文以归其孤君生于顺治某年某月某日卒于康熙某年某月某日妻某氏子某铭曰义从古迹戾世隐于方尙其志一愤以死避权势胡君之心与人异郑友白墓志铭有客手一帙不介而造余入自宾阶揖而吿之曰凡抱其业而叩吾庐者皆雷同炫燿欲余爲谀佞之言以助之者也其果能取名致官者盖鲜而奔走疲亡者接迹焉愿君毋效也客曰先生之言良是而吾非爲此来也吾叔父获敎于先生而以道自绳削方得其阶而愿进也而今死矣其亲隐焉愿得先生之文以奠幽宫某所持者某与同学哀之之辞也问其名居则泾县郑生友白之族子天一也初友自亦不介而造余吿之如所以吿天一者曰吾非爲此来也吾居深山见先生之文类有道者以爲近其人将有得焉余闻其亲老责而归之踰岁复至将见王君崑绳于京师曰是吾亲之志也至京师数月竟归归踰年而卒嗟乎友白其果能有立与否虽不可知然其齿甚少乃能以谋道爲先而汲汲于师与友可不谓之有志者与自功利之学渐于人心之幽隐凡汲汲于利与名者其父兄师友皆以爲道之当然舍此而学与道之是谋鲜不以爲怪民而料其无成者而果爲不祥若此无惑乎其去于此者决而信于彼者坚也吾观东汉北宋士之有志行者随其才分之小大莫不各有所就以显于时而余耳目所及志稍异于众人往往郁不得伸甚者不终其天年而中道夭岂造物乃与庸庸者同心而不乐成人之美与而汲汲于利与名者又往往所欲而必从所求而必遂岂各有所乘之气而不可强与遂书之以慰其亲兼示崑绳其有以发我也友白名靑莲卒于康熙某年某月某日年二十有五妻某氏子某葬于某鄕某原铭曰学中道而未殖志殖地而长賷君毋悔于过计使昬庸而天札岂复畱吾人之涕洟胡右邻墓志铭胡生蛟龄自成进士问学于余卽以其父右邻志铭爲请生自翰林出爲县令其兄蜚往来京师及岁时通书必以爲言按君之状盖自检饬不苟于言动人也而竟世爲诸生敎授宗族里党闲无杰特之行可纪述者余平生非亲懿久故未尝爲铭幽之文盖铭者谥诔之遗也古者必贵而贤始有诔而谥则虽君父不敢有私焉若于素不相识之人而与之铭设实悖于所称是讆言也于吾爲赘行矣故常以爲戒而于生徒朋好不可以终却者则必多方以求其征胡氏自元明以来爲泾县大族入国朝科名尤盛而宣歙闲士友语力学敦行者必及右邻其窭艰而笃于友行族婣所述尤详余尝叹人纪之衰所尤薄者莫如兄弟其能无闲于妻子货财而终保恩义者闻见中盖可指计而蜚与蛟龄殆庶几焉及闻君之笃于同气乃知其平生不务爲杰特乃所以不疚于庸行而二子之友恭抑君之征也是于法宜铭君讳一伦祖讳尙衡顺治壬辰进士工部虞衡司郞中父讳懋绩县学生曁君皆以雍正元年赠翰林院庶吉士母郑氏妻郑氏并赠孺人君卒于康熙乙未九月朔后六日年六十有二郑孺人卒于康熙戊辰十月朢后四日时君年甫壮独居者凡三十年子二人女一人适士族孙男六人以某年月日合葬于东鄕上林沖之原铭曰学显于邦人行仪其后昆我奠兹铭久而不湮望溪先生文集方望溪先生全集卷第十一望溪先生文集卷十一墓志铭尹元孚墓志铭蠡吾李塨刚主尝言北方少俊不肎自混于俗者博野有尹元孚余心识之而无因缘会合干隆二年春元孚自淮南入觐再过吾庐终未得面以圣天子大孝实行三年之丧余时领武英殿修书事请于二亲王就直庐持服时未再期余不出元孚无公事不得入也五年春自河南入爲副都御史始得相见方是时元孚通籍已十余年显功名于襄汉两淮开府河南海内贤士大夫计数大府中人物指再三屈则必及焉而元孚深愧不能有所树立以负天子特达之知盖少孤贫太夫人口授论语卽知孔子之言不可违悖旣长笃信程朱之书谓治法不本于三代皆苟道故自服官日取汉唐以来代不数见之人以自律故自视若粥粥无能者一旦入长御史爲耳目之司窃幸得自展布而太夫人老疾不能就养京师未数月卽以终养吿归居五年太夫人考终服未阕天子豫虚少司空职以待之及赴阙未踰旬特命视学江南十二年秋涖金陵八月朢前六日诸生旣入棘闱质明操几席杖屦徒步造淸凉山下潭亭余尙未起童奴白有客径入不知其爲大人也及相见北面再拜曰曩在京师母命依门墙先生固执不宜使众骇遽今里居无嫌且身未及门心爲弟子久矣蒙授丧服或问吾母之终寝处食飮言语得无大悖成身之德岂有旣乎时余治仪礼因以相属欲共成一书作而曰生未暇及此也往者巡抚河南会凶饥未遑敎治居台四涉月而闻母病今使事毕归厠九卿陪奉廷议非忘身忘家不足以答主知若不能自树立徒附先生经学以垂名抑微矣必衰老或以不职罢归然后可卒先生之业越日又独身前来从者一人余畏邦人疑诧乃扫墓繁昌入九华山以避之而私心窃幸吾君求贤若渴又得一支柱名敎之人也未几有旨复掌江南学政逾岁七月按试至松江遘疟寒疾卒于官前是月特晋少宰人皆曰上之信用益切矣呜唿惜哉元孚始以吏部郞中出守襄阳汉水暴上坏护城石堤修建万山至长门近十里分植巡功民忘其劳已调扬州适荆州都统西征取道汉江饬造浮桥吏民惶急乃竭诚修礼卒改令以船济凡利害切民未有闻而不谘知而不行者所属皆羣聚而祷祠焉其治扬州亦然就迁盐运使寻擢巡盐御史晋中丞积弊一淸导商民以节俭而身先之及开府河南开归诸郡大水上章自劾列赈恤之宜天子一切报可约法十六条兼用北宋富公弼赵公抃救灾事宜而令离鄕求食者有司随在廪给开以作业俟改岁东作资送还鄕则古法所未备也以是灾民无一出河南境内者元孚性淳曰坦易遇事必行其心之所安少时授经祁州语生徒假馆于张氏以奉母凡七年不忍一日离也其居官每夕必以所措施详吿太夫人意或未惬则跪而请罪不命之起不敢起官中禄赐出入壹禀于毋非请命妻子不得取尺布锱金日用之外多布之治所爲扬州两营河南抚标置举本各二千金曰凡卒伍必使衣食得自适乃可以法绳完城濬河建桥梁设津渡修学校立书院创蜡祠表前贤旧蹟赐高年布帛寒者衣之疾者药之故民皆感兴政敎信从其在鄕则族人皆授以田使自耕以食而执其契立义仓义学拯危济困不可胜纪用此仁声义闻播流海内顾公用方久任督府再举以自代高公东轩以宗程朱志相得总督畿辅尝以公事过博野登堂拜母孝德上闻干隆八年冬十有一月天子特赐太夫人御制诗及楹联天下传爲美谈最其生平以与众人絜度则行旣成名旣立功业亦有所表见矣而每爲余言其胸中所藴蓄尙未见其端倪此余所以心孤气结涉月踰时而不能自克也其入觐初命巡抚广东陛见陈毋老不能远行故有河南之命御灾捍患日不暇给尙于其隙布周官沟树之法编甲戸以诘盗命州县皆分四鄕立社学简有德行者爲社长朔月月半书其孝弟敬敏任恤者与其放逸奇衺爲患于鄕里者有司巡问观察因事而劝惩之行之数月罢民竦惕礼俗烝变而寻内召始入台卽奏人主一言天下属耳目焉今方甄别年老不胜任之员而知饶州府事张钟又以年老命改部司旬日闲前后顿殊恐羣下无所法守上嘉纳之其在河南尝奏睢州汤文正公宜从祀孔庙视学三吴首谒东林道南祠举旧典答诸生再拜凡试毕士旅见皆然颁小学以明程朱本意闻隐士是镜庐墓三年亲访于舜山荐举以砺士行旣遘疾自知不起草遗疏言任贤纳谏始终一意以立诚爲本旬日中无一语及家事卒之日晨兴盥漱扶杖至东斋郡守入见子嘉铨侍尙爲辨人心道心汗出霑衣请解衣少偃息不可扶翊入寝移时危坐而逝时年五十有八所述君鑑臣鑑士鑑女鑑增定洛学编北学编已锓版居忧读礼作从宜录侍养五年读三礼笔记及与师友论学语藏于家嘉铨承父学欲继其志事水浆不入于口者三日朝夕米飮不过一溢淮商致五千金曰大人生不取一钱今以此赙坚拒之曰受一钱何以对大人之灵闻者莫不感动以爲君子有子元孚名会一雍正癸卯进士先世山西洪洞人迁保定至曾祖讳先知始爲儒祖讳泽皆邑庠生父讳公弼早世并赠河南巡抚母李氏庠生讳宗白女旌节孝累封太夫人视妣某氏曾祖妣某氏赠夫人妻苏氏处士昂女以貤赠未受巡抚时封而前巡盐用御史中丞所加级封一品夫人子二人长嘉铨雍正乙卯科举人次永铨剧不可以变孝子号痛唿天风反火息母八十余疾危笃医者皆曰法不可治割股以进弗瘳梦神绯衣吿曰疾非五药所治医凌某在双林速致之凌至以针达之脱然愈余尝怪书传所记以孝感鬼神而得异征者大抵皆独行之士而圣贤则无之盖圣贤之学至于知命而不惑虽事父母亦尽其心与力之当然而止耳独行之士悲忧感发若焦若熬常欲殉以身命故精气之积而鬼神爲之通理或然也余生平非所识不见于文惟节与孝则无分于闻见然人之情务崇其亲而不度于义则事有傅会增加而非其实者矣故必得其所征始传信焉古之能以学行自振者其先世必有濳德隐行淑年少气锐乃能不笃于声利而以养毋治经爲事其志固与众人异矣淑之终有立也吾于孝子之行信之孝子之行之非虚构也吾卽于淑征之孝子讳育年九十有四卒于康熙四十九年先世居浙之苕溪十世祖秀明初以平吴功授侍驾亲军都指挥使特进荣禄大夫子永卿承嗣五传至挍嘉靖中爲江南常熟县福山营游击卒于官遂家焉子繁繁生生文泷配周氏子二人孝子其长也娶吴氏子六人钖裕庠生钖祚康熙已酉举人钖祉钖某并太学生钖祐岁贡生钖禧早卒女二人俱适士族淑钖某出也以雍正五年葬于先兆庆安阡侧铭曰历艰危终坦夷毋及身皆耄期名广扬后蕃昌所受于天兹乃得其正而常广文陈君墓志铭君姓陈氏讳鹤龄字鸣九直隶安州人父讳浵从容城孙征君讲学河漳义侠着州部君旣冠亦好阳明氏及其鄕鹿忠节公论学之书而践行之父殁故旧巧夺其产弗与争高阳李相国尝延至京师一日念母谢归设敎于家塾从者数十人每秋冬生徒夜诵灯火相联声满里巷母殁以鄕举次选正定县敎谕设条约敎诸生孝弟力田治经史暇则习射属府三十二城之士多闻风而至君精制举业其爲敎虽以力行爲宗而常因文术以诱进之凡经君指画辄籍于庠序升京兆礼部者相踵故士争凑焉其在正定尝奉檄视萧家营水灾在事者阴授意以未成灾报不爲夺太守命督隆平甯晋诸邑民捕蝗归报曰民不畏蝗捕蝗令屡下官屡至则苗尽矣一时士民咸载其言余闻古之学术道者将以得身也阳明氏爲世诟病久矣然北方之学者如忠节征君皆以阳明氏爲宗其立身旣各有本末而一时从之游者多重质行立名义当官则守节不阿如君又私淑焉而有立者也用此观之学者苟能以阳明氏之说治其身虽程朱复起必引而进之以爲吾徒若嚾嚾焉按饰程朱之言而不反诸身程朱其与之乎然则尙君之行者盖不必以其学爲疑也忠节之后人多与余往还故余习知君之爲人君殁踰年次子悳华奉冢子悳荣命来请铭固辤不获乃述而志焉君康熙甲子举人官止顺天府武学敎授以雍正四年六月卒于京邸年六十有五母某氏世儒家妻鹿氏忠节公其曾大父也子三悳荣康熙壬辰进士黔西州知州悳华雍正甲辰一甲进士翰林院修撰季悳正雍正甲长举人女三皆适士人以某年月日葬于某鄕某原铭曰闻之尊行无㥏敎之行学亦显惟用不施后昆之遗程赠君墓志铭君讳增字维高徽州府歙县人也程氏自晋梁爲歙名族谱牒具存衣冠甚盛至明中叶河南道御史材以名节显而御史之子孙爲淸门御史当武宗时劾刘瑾不法奏畱中巡按浙江卒于官瑾诬以九库赃追论合家徙海南瑾败始归鄕里子二人曰默曰然先后以礼经举乙科君爲默五世孙君父自歙迁淮之涟邑归展墓遘疾厉君方与二弟从师受书闻之冐恶风渡江舟几覆相去千五百里六日夜而至而父已殁未逾月母唐孺人疾作遄归不及含敛自是遂绝意进取涟地洼下母柩在堂水骤涨仓卒号唿与仆一人升柩于木案旣而下之非多人莫能胜旣营兆域合葬于休甯之荪田山乃移家山阳使二弟学儒而身懋迁家遂饶父族四母族三死而无归者毕葬焉余皆定其居使有常业设义田义学以养疏族人而聚敎之鄕人叩门吿请未尝有难色或急难以千金脱之后更相背造怨腾谤穷而自解则待之如初由是名着江淮闲康熙十年淮黄汜溢数百里内民皆露处隄上君出家财修邗沟两岸险工十里总督河道张公鹏翮以闻康熙四十四年圣祖仁皇帝南巡阅芒稻河召见御书旌劳二字以赐先是于淸端公总制两江时微服濳行察疑狱求民隐姧人因造言散布以倾怨家或因之失入属吏虽灼知而不敢言君进见直陈其弊且指目击一二事爲征公悚然曰微子言吾安知人心抏敝至此君以布衣得近天颜者三长子鋈爲浙江粮道摄布政使每以公事道淮扬觐省夹道聚观人皆以是爲美谈讵知君之忼直不欺言人所不能言而不爲威惕如此君尝因吾友吴东巖见余于河干野寺朴质如老诸生厥后东巖总其门生所爲文隐其名俾余甲乙所取二篇皆君叔子崟作也东巖乃详述君之生平而使崟从学于金陵及余以南山集牵连赴诏狱亲故荡恐不敢通问惟崟以计偕入狱视余卽此可征义方之敎而御史之风规所渐摩者远矣君旣卒三十有一年余吿归崟始以君诗请序格韵甚老余夙有戒不能爲生破也又五年卜宅始定葬有期来乞铭呜唿君才足以立事而不求仕诗足以达情而不以爲名其用心爲不苟矣是宜铭君父讳朝聘祖讳必忠皆君卒于康熙四十九年十月某日年十有以鋈诰封工部虞衡淸吏司主事以崟诰赠奉政大夫兵部郞中元配唐氏赠恭人继室童氏封恭人鋈唐恭人出次振箕候选知州次崟次钟庠生并童恭人出孙三人长扬宗次春浩次某以干隆十一年五月某日葬君于歙县之某鄕某原二恭人祔铭曰义正大府乃夙昔之惇诚闻正言而不怒惟听者之贤明使君而谋仕安能诡随屈谄以自毁其操行通议大夫江南布政使陈公墓志铭公姓陈氏先世浙江秀水人明永乐初迁安州五世祖始爲儒官遂世其业祖若父皆举乙科敎授鄕邑连州比郡秀杰之士多从游公成童补博士弟子嶤然出侪辈甫弱冠卽佐父爲诸弟师学使者课试压其曹者必公兄弟也而公自视缺然阴与博野尹元孚思古处务检身制事之学壬辰登进士年二十四座师爲赵公松五徐公蝶园皆器公榜下卽充武英殿纂修时沧洲陈公掌殿中修书事常语余后进有守有爲者以公爲首故公诣余一见如旧识初授湖北枝江令邻省大府卽思得公守巖州剧郡旣典郡卽思得公爲监司故论荐者如争其以黔西州服阕引见世宗宪皇帝卽命赴贵阳以牧守补用其守大定以江西巡抚荐遂命补道府皆前此所罕见也公任官二十余年皆在西南而勋绩尤着于滇黔其爲政急民之病如其私而务以殖其衣食爲本始令枝江修百里洲隄除解饷入川杂派摄饶九道剷去浔阳大孤两关锢弊辨诬狱出无辜者七人未数月经略张公以贵州按察使保奏方是时羣苗交煽军旅四出古州姑卢朱洪文诸叛案以爲非公莫定也公至出入重轻咸称其情众心始安逾年春摄布政使黔地多山砠少谷土兵饷半移调于邻省民尤贫瘠公奏给工木筑坝堰引山泉以治水田导以含洩涉扬之法贵筑贵阳开州威甯余庆施秉闲不数年报垦升科者三万六千余亩课种桑募𧖟师敎𧖟出署内所登茧于大兴寺缫丝织作使艳其利开野𧖟山场百余所比戸机杼声相闻又以其闲大修城郭庙坛学舍广置栖流所以收行旅之疾病者益囚食方冬寒恤老疾嫠孤之无衣者亲课诸生开以立志爲己之学立义学二十四于苗疆盖惟公志广而才足以达之故于艰难倥偬中庶政并兴而曲得其次序也其尤爲远近所传述者公始至贵阳委署威甯府踰年威甯改州大定改府㑹乌蒙土司谋叛东川鎭雄附之威甯爲夷猓出入要绾地仍命公驰赴威甯督州牧完守公至城西陴頽举步可踰乃聚民闲米桶实土石层累丈余然后比次甃筑墉堞屹然羣夷纵火牛街鎭去城三十余里火光烛天公言笑自如日夜爲守战计贼不敢逼㑹哈元生兵至贼败时鄂少保总制滇黔公其所举任也常以此自喜知人之明张经略引公自助亦职此之由而余与尹元孚平生重公则在志行之不苟方威甯危急公虑贼兵趋大理属州牧陈嘉会分守大理执其手曰吾死于此分也但遗老母忧賷志穷泉矣及公陈臬于黔苗疆初定方兴屯以蹙扼之将吏多欲以刻急见其能谓此异类剿绝不足惜也丁巳正月朢省城大火公入见张经略曰天意如此当设诚修省虽羣苗亦人类也张公大爲感动以申戒承事者公之一于义理而不杂以世情如此昔沧州政绩惟着于郡县与摄江苏方伯时及践大府河决武陟以死勤事而功不成海内惜之公之才识与沧州相近而遭遇亦略同自爲三司天下皆望爲大府近十年矣大府多举以自代而竟终于此然沧州摄监司日浅又不若公之久于其任而实德及人良法垂于后世然则在公亦可以无恨矣公自黔调移安徽未一年会徐凤水灾民流于金陵地非公治也而竭俸赐编棚苫盖布席以栖灾黎重建阳明书院以实学开羣士其卒也官吏士民皆爲呜咽生平孝亲友弟睦婣任恤仁于故旧僚友不可备书书其志事之卓卓者公讳德荣字廷彦号密山康熙辛卯科举人诰授通议大夫生于康熙二十八年正月十六日卒于干隆十二年八月二十七日年五十有九曾祖讳所闻岁贡生祖讳浵顺治庚子举人父讳鹤龄康熙甲子举人以公及仲弟德华累赠通奉大夫曾祖妣潘氏姜氏张氏祖妣王氏吴氏妣鹿氏并赠夫人娶辛氏浙江分水县令禹奕女诰封淑人子四人长策干隆丙辰进士江南宜兴县知县次筠雍正乙卯举人候补内阁中书次筌干隆甲子举人皆辛夫人出次籓侧室黄氏出女四人孙四人以某年月日葬于某鄕某原铭曰古贤之生各有志事虽遇于时难满其器与其遇隆而施则匮孰若中闳用有未致公如金玉韫则有辉争先欲覩众心所希蹇然当官蔼然近人雨膏霑被物象皆新事至立剖光融如煜表里洞然蠹祛姧伏中经畏涂进退维谷国尔忘身如行平陆谁谓文儒绌于武守持危济变左宜右有信道不移行身无倚谔谔危言以报知己获上以诚师中有喜异类同仁德施无比海隅苍生望公秉钺中朝良士伫眙北阙谓承天休如枹与鼓年未及耆忽焉终古爱已遗民迹当见史无爲公悲公长不死葛君墓志铭江都顾友于两岁四通书于余皆以葛氏志铭爲言丁酉七月余在塞上同里胡袭参复自京师以友于之书幷葛氏子宏文之状来且日子之师书宣先生盖受宏文之贽因与友于有连而某亦尝定交焉其乞铭辞甚哀且所状皆近事实可知矣愿子勿却也据状君讳士巽字大生扬之邵埭人少学书少长慨然曰吾见爲士者不遇则羸其躬以及其亲幸而第浮客远宦长离亲侧非吾志也因弃书行贾淮南吴楚闲果大赢承亲之志姊妹诸甥无不资给也兄早卒抚其子犹子兄之子又卒爱其子有加于孙君家旣饶因大治茔墓经田畴建庐舍而求名师以课诸子甚严曰吾废学以养吾亲今吾无仰于若若甘食美衣而不幅以学且生邪心其所状大略若此实其言亦近于古者闾胥族师所书孝弟敬敏者矣予平生非亲懿故旧未尝一与之铭盖铭者谥诔之遗也古者非贵而有功德不爲诔而谥则虽君父不敢有私焉今于素所不识之人而兴之铭设实背于所称是讆言也于吾爲赘行矣用此谢不爲铭而生怨嫌者盖累累焉今乃爲葛君剙爲之盖念胡顾二君子谊不宜欺余且以其素行爲质而非徒重其请也君卒于康熙乙未四月享年七十元配姚氏继配蒋氏子三长宏文岁贡生次宏友国子生次宏毅郡学生女子三以某年某月葬于某鄕某原姚氏祔铭曰维君之行不求显于俗而自得其情二贤爲征吾与之铭刘笃甫墓志铭君姓刘氏讳德培字笃甫河南商邱人也刘氏世有闻人君之父讳伯愚以学行显君旣没之明年其子韦来省其从父上元邑侯某而介侯以乞铭于余韦之言曰吾父事亲以孝而与朋友以诚其处身也俭以勤其嗜学也老而不衰少孤所以事吾王母者细大无违先王父之遗文得复出于患难兵火之后者吾父好学求友之力也自邻州比郡以及齐鲁吴越有道而文之士无不交也于书无不好尤笃于诗骚鸡初鸣起漱盥端坐诵吟至日夕不倦数十年如一日也故吾父之终也里中士友皆惊悼以爲典型之失焉田君篑山者中州之贤者也其序君之诗曰笃甫之诗至性之所结也自吾与笃甫交而半生爲梁园之游夷险悲愉无不共也夫道之不明久矣士非有瑰怪非常之行则不爲世俗所称道而不知是皆缘所遇之变以生自君子观之则循循于父母兄弟朋友之闲而久不失道者其难倍于偶然之所发也吾闻明之衰也士大夫虽行过乎中或不能尽出于中心之诚然而无不知气节之可贵者当江右吴中以文章角立爲社而君之父亦起于北方以应之雅爲艾南英杨廷枢诸公所推其后明亡艾杨诸公致命以成其仁而君之父亦捍鄕里之患以死盖其一时因敎化而成习尙者如此然则君之近文章而重气类其来有自也君卒于康熙壬午十月二十日以癸未十一月朔葬于某鄕某原娶侯氏子三人长韦拔贡生次韫太学生次韩邑庠生女子三皆适士人子铭曰前爲良子后寿耇行比于鄕学信友事则未施道可久龚君墓志铭君讳声振字以成先世江西进贤人迁金陵余里居友其世父孝水至京师与其父于路游君总角余过孝水见之门塾中其后余行四方孝水客大名而于路官京师不见君者十余年矣余遘患吾母北上载椑以从爲关吏所扼置天津踰岁而吾母疾大剧椑不可致计其费当三十千南昌彭尹作曰于路使粤西其子在是吾爲子语之其半可任也越日君具以来事遂集旣而闻之乃贷于金陵贾人也余多年不见君叩曰犹务学乎曰未废也曰曾试于有司乎曰爲是北来其不遇柰何曰已举于京兆矣其貌悫而辞质不异在门塾时余阅世久见齿与余若者其设心及容貌辞气已不若长老之笃而后于余者则少异焉又其后则又异焉每以爲非世敎之细忧君稚齿而闻父之友之急无难辞其将之也无德色少而得举无寛容其性资有大过人者而竟夭死呜唿是岂独龚氏之慼邪君卒于金陵家人秘之余与于路屡见而不敢言讣旣至乃唁而爲志以归焉君卒于康熙丁酉某月某日年二十有三以某月某日葬于某鄕某原铭曰胡混丛众万而独秉其英芒乎芴乎遽返乎幽冥吾求之播物者而不得其情畲君墓志铭君讳兆鼎字季重世爲歙西巖鎭人父及伯兄行贾母遘厉疾仲出求医药君独在侧疾中言动异常人不敢近或叩曰尔惧乎对曰病者吾毋也何惧弱冠后爲人贾宣城每三岁一归省一日心动遽驰归则毋卧疾已三日矣时伯客金陵后二日不期而至叩之其心动就道之日同也其后伯病于金陵君驰视求医于扬州跪泣于其庭三日始肎偕然终不能疗也少废书读大学未半行贾后益好书日疏古人格言善事而躬行之其在宣城有毕某负百金所居与君夹河一日託贾事迎至其家将夕命其女靓妆出拜曰君旅居愿以女奉箕帚偿宿负君夺戸而出则河无舟其人尾而至喻以理且要言所负终不收乃感泣具舟以渡明末鄕里阻饥君十岁与羣儿樵苏山中篱闲有果争取啗独君不给视有子华瑞以文学知名与予爲执友康熙丁酉来京师馆余家述其事以乞铭距君之卒十有三年矣盖徽俗葬地难购而华瑞贫故久而不能举也君卒于康熙乙酉享年七十有三娶江氏继娶方氏子二长华瑞次关瑞早卒以某年月日葬于某鄕某原铭曰嗟嗞乎君抱儒之质以美其身独畱其文以遗后之人尹太夫人李氏墓志铭太夫人姓李氏博野儒生讳宗白季女也少时闻父夜读书卽能暗诵年十九归赠公七年而嫠子会一经书皆太夫人口授自赠公之没逮会一未遇家窭艰舅姑老父母衰疾无子养生送死不惟心瘁力殚资用半手所拮据自会一出守襄阳至开府河南所以忠国利民济艰销萌拯凶饥正礼俗不惟朝夕训诲且多出于太夫人之规画会一之守襄阳也三摄荆州九赴鄂城每遇水旱太夫人必跪烈日甚雨中家众恐致疾罗跪挽掖终不起常应时而得所求雍正九年荆州都统将兵西征命造浮桥吏民惶急太夫人曰凡人必曲致其情而复可以理喻会一从之乃次第以舟渡时又调绿旗兵马会集襄阳供具夙办军憙而民不扰未几移守扬州襄阳樊城宜城并建贤毋祠不可抑止干隆四年开归诸郡大水会一恳陈民瘼流民所至命有司随地廪给而籍之踰岁资送还鄕无一流亡于他省者民皆曰岂独大府之明太夫人爲吾民废寝与餐大府安得不竭心与力乎始会一入觐已命摄广东巡抚以母老不能赴任辞遂改河南及自河南内召授副都御史未数月闻太夫人疾乞终养得兪旨皆数十年中大臣所未有也八年春特赐太夫人御制五言律诗一章堂额一楹联一时争传谓前古邀此异数者亦罕云会一虽洗手奉职而自迁两淮盐运司晋巡盐御史秩赐皆丰太夫人节俭治家严子妇非请命铢金尺帛不得专取并蓄以待大用其在官中救水火之灾给师旅立营仓置举本以恤卒伍建礼祠修桥梁津渡施济穷民见治所德政碑家居睦婣任恤分田赡族立义仓义学以及道路仓卒拯救急难具载会一所编年谱余前已入闻见录贤母类中而太夫人卒会一复以状介余族子观承请铭余苦辞之难更设也旣而思之古称女士谓女子而有士行也不爲一身之谋而有天下之虑今之士实抱此志者几人哉而太夫人则志与事皆有焉故更摭前录所未及而叙论之俾吾侪有所愧耻而兴起焉太夫人虽通文史而不爲诗辞其在广陵悯民俗怙侈纵逸由近盬多商作女训质言十二章以劼毖之每阅邸报至圣制惇大必三拜稽首以庆羣下有谠论訏谟亦再拜稽首伟哉渊乎其宅心也用此观之则所见于行事抑又其浅焉者矣始赠公没将卜于祖兆族人隘之太夫人泫然曰宅东有田孤嫠便祭扫遂定窆是爲东章新阡越五十有一年而太夫人祔焉赠公讳公弼卒于康熙三十二年六月朔日年二十有七干隆二年诰赠资政大夫河南巡抚太夫人卒于干隆九年七月朔后一日享年七十有八诰封夫人祔以十一月十一日孙男三人长嘉铨雍正乙卯举人次永铨殇次启铨承荫女孙二人铭曰古之贞妇守节闺房夫人义事实播家邦古之贤母义方是帅夫人德心曲成民物克己裕人恩周六亲禳灾弭患诚动鬼神九重襃嘉万众称美福德之全在古无比天实光启以昭女仪岂惟女仪志士之师大司寇韩城张公继室王夫人墓志铭夫人姓王氏宛平人大司寇韩城先生继室中允兼翰林院编修缙之母也夫人之卒苞以门生卽事丧所读先生所述夫人之行䀌然增哀敬先是夫人遘疾类痺痿及先生得末疾夫人舍其疾而惟先生之疾是忧遂浸加至不可疗苞居先生之门最久而亲族姻党道夫人之贤如一口盖不独家事治其辅成先生之德义有爲行述所未及者夫人旣卒数月而先生病不能兴苞每往视疾未尝不伤先生之衰困而不获夫人相左右也及先生归田逾岁而疾渐平视听不衰喜过余望而又痛夫人不获与先生偕老而从容于林泉也丙午秋缙以书来征铭乃质言而系以辞夫人卒于雍正元年正月享年六十有二长子綖元配李夫人出与缙同登癸巳甲科女一适士人孙四长祇公早殇次民先嗣綖次立先次因先俱缙子于某年月日葬于某鄕某原铭曰起家编展惟福之绥作嫔贤达惟德之宜生有令闻女妇所仪没有遗施君子所悕年逾六甲子姓兹兹兆云孔安庶无顾思工部尙书熊公继室李淑人墓志铭淑人江西南昌人明兵部侍郞元鼎之女淸故礼部尙书讳振裕之妹工部尙书熊公讳一潇之妻翰林院编修本之母也母朱氏号远山夫人以诗名淑人幼禀母敎好读书识大义而不事吟咏其继室于熊熊公已贰夏官矣寻迁大司空㑹淮黄闲议有兴作奉命往视旣行数日或因戚属以重赀叩门曰中途旣与公成言嘱家人验受淑人曰此诈也速持去少延当执送法司盖公素方严中立不可胁持故操事构门戸者欲假是以相倾也其后公卒以视河罢官久之圣祖仁皇帝具见其表里复召用公再长冬官以疾吿休时人皆多公能勇退而意之决半由淑人余与本爲同年友公归流寓金陵特重余余时过从淑人使人进飮必会余寒进食必会余饥余遘难在狱踰年本自天津再至京师候于狱门外曰子毋忧天子仁圣子之罪及远投而止耳吾母已罄衣裘使持而来爲子道赍矣用此观之凡本所称淑人以大义佐公及幼事父母治家敎子曲得其次序皆无溢美可知矣淑人之没也本适游秦中而淑人畱京师余尝拜于北堂旣弥畱入视于寝迫公事未得与殡敛越十有一年本自金陵以书来速铭曰葬有日矣呜唿余忍不铭淑人卒于康熙壬寅年七月朢后三日享年六十有三长子大彬及女四人皆前淑人魏氏出淑人视之不异于本大彬子学熹学烈本子学鹏皆登甲乙科公及魏淑人先葬异壠各有志淑人以雍正某年某月某日葬于某鄕某原铭曰淑人之生显光尊遂乃遇则荣而躬实瘁少罹闵凶心摧考妣归妹愆期年踰再纪翼翼熊公共恪表着淑人栉縰鸡鸣戒曙公在林泉士友时式淑人治具夜分莫息每视公疾无昏与晨巾带不弛涉月兼旬旣艾而嫠且屯且邅有子早达方陟而顚惟是仁贤履艰益着兹铭不磨终古有誉谢母王孺人墓志铭康熙五十七年夏四月余将行塞上妹夫谢天宠闻其生母王孺人之丧泣而言必得志铭乃归孺人之归谢氏也年十有八其卒也六十有一而爲嫠者三十有六年始新津县令谢君仁趾聘孺人爲侧室踰年而嫡死遂摄内事自孺人始归新津君已遘心疾惑易无常孺人与生三子一女皆在忧惧中自新津君没家益落诸子皆窭艰孺人有弟客死于非命积轸郁痈发于乳医者求索不称意投恶石以反之遂成锢疾二十余年不瘳计孺人之在谢氏自少而壮而老未尝有一日恬安其怐愗自苦不独以爲嫠也往岁孺人六十天宠归爲寿旧所患良减其家人之讣云乃者孺人时自宽食飮有加其疾以卒旬日闲事耳呜唿此昔之仁人所以不肎一夕离亲而宿于外也天宠之依余于北也以余北迁女弟御吾毋以行乃用此不得亲毋之含敛以余之恨于天宠固不能已于言况重以孺人之节乎王氏江甯故家其先世有官指挥使者孺人卒于二月十日以某月某日祔于新津君之兆在江甯县某鄕某原铭曰命之节以亨载此贞名尙何悯于其生少司农吕公继室王夫人墓志铭吕氏自明大司马忠节公家法爲中州士大夫宗而奕世多贤妇人少司农坦菴公未与余相见卽因吾友崑绳通问以索交及余与宗华同会试榜光禄好余尤笃由是两支子弟往来京师鲜不过从而意相鄕者干隆二年春岳池令宪曾以母王夫人状因宗华以求铭夫人司农继室也始归宪曾将冠而宣曾生五龄新丧其母女子子五人未逾旬而司农之官甯鄕夫人居守抚慰勤恤男女长幼咸安焉其后宪曾再丧偶遗子女数人夫人鞠育一如宣曾及诸女弟而两女早出室者皆寡外孙穷无依爲纪衣食月要旬致延及支庶夫人随司农仕宦数十年诸子皆通籍而夫人所出守曾尤早达显荣舄奕乃世所谓难逢而可羡者然其拮据劳瘁视贫家妇有甚焉守曾爲宣化太守宪曾令岳池每戒之曰汝父常语家人居官而求便于身则不便于民者多矣又曰吾私亲兄弟各食力无忧寒饥毋以我故餽遗惟妹适陈氏者及宪曾舅氏甚窭艰勤周䘏可也买婢而还其家不责以値者凡三人其一大父爲诸生立遣之父母不受曰还则莩矣乃善养视岁熟而归之呜唿信如宪曾所述古之所谓妇顺者其备乎询于宗华曰是吾先人家法世母敬帅而行之者也惟始至吾家曲囏隐愍有人情所尤难者状盖未之能具焉呜唿若是则铭其可辞王氏河南新安人父养林鄕里称长者母牛氏夫人其仲女也司农爲佥都御史诰封恭人今上御极覃恩自齿朝以上均得以父职官所极品阶请封遂晋夫人以干隆元年正月疾卒享年五十有五长子宪曾前夫人徐氏出康熙戊子举人次宣曾王氏出康熙甲午举人次守曾雍正癸卯举人甲辰进士授四川驿盐道按察司副使以夫人疾革未赴任孙男八人以某年月日葬于某鄕某原铭曰女敎之明嫡媵恩隆同气之爱下型于所生及俗之倾继室有凉德而父子兄弟咸不得其情有硕夫人秉德之贞尽室和甯有孚以光亨及而云仍家则是承光禄卿吕公宜人王氏墓志铭宜人姓王氏孟津王文安公讳铎之孙太常寺少卿讳无咎之女明大司马忠节公之孙妇监察御史赠佥都御史讳兆琳之子妇光禄卿讳谦恆之妻承曾光曾耀曾之母也年十五归于吕幼禀母敎通诗礼其爲妇宗妇之长者皆羡焉其爲毋宗妇之少者皆师焉与光禄相爱敬以成厥家族姻鄕党有述焉余爲耀曾同年友而光禄信余最笃以文学礼义相正尝语余曰吾生平无媵侍或疑吾妻不能容非也家事治子孙成行吾自谓可无此耳宜人与光禄生同年卒后一岁爲夫妇者六十有一年逮事舅姑并越二纪子三人伯仲举乙科耀曾历官四川按察使所至获民誉孙曾绳绳耳目发齿至耄不衰卒之日言动如平时以余所闻见妇人之德与福兼蔑与宜人匹者宜人生于顺治十年六月卒于雍正七年十月余旣志光禄矣故子姓戚属不具铭曰曰豫曰豊民生所善布列六位忧虞过半有硕宜人得天独赢美合令终爲咸爲恆族姓素贵夫家世隆所仪则贤尽室融融上学舅姑下仪子妇有孙有曾康强夀耇在生畴荣考终相次憺此幽宫永蘟世嗣赵孺人翟氏墓志铭孺人姓翟氏泾县赵赠君濬之继室御史靑藜之母也少归赠君顺于姑宜其家人家素封执妇事如寒素其后中落处之泰然前孺人左氏子一女三孺人子女各二数十年无闲言姑旣殁迎姑之女兄于家忠养久而不怠赠君殁尽蓄藏以付长子预俾秉家政预爲县令浙东靑藜入翰林迎养于京师干隆八年夏孺人思归少子希文侍五月朔日于潞河登舟是月晦前二日遘微疾卒于德州舟次靑藜悔痛再以书请铭述孺人勤家敎子语甚详兼及赠君义事余按铭者诔之遗也非于德于功于言有立或有奇节义烈无以举其辞据状孺人乃履顺而持家有法度者赠君则富而好行其德于法尙未可以铭然及吾门者有所祈向而可信其操行之终不迷靑藜其一焉古之人善善及其子孙况父母乎故援斯义而爲之铭使靑藜知成亲之名在自敬其身而后此所宜自奋厉者甚重且远也赠君贡生候选训导预邑庠生以荐举知浙江余姚嘉兴二县靑藜壬子中顺天鄕试丙长举进士第一授翰林院编修改江西道御史着直声希文丙辰中本省鄕试女五人皆适士族孙八人翟氏邑旧族孺人生于康熙二十三年卒年五十有九以某年月日祔于赠君之兆在某鄕某原铭曰爲妇爲母可富可贫以睦以婣内和外亲贵而思约老而益勤德言谆谆孙曾永循王孺人墓志铭康熙五十八年冬吾友朱君履安婴疾沈痼动息不自由余心忧之而窃幸其有良妻余里居时过履安食飮盘匜杯斝必洁修而家无女奴今履安疾虽困孺人左右焉必能自苦以适履安踰岁而履安以书来曰吾妻死矣吾悯其生之勤也欲丐子文以列幽墟且子在难吾妻能与吾同忧其垂死时吾谓必得此于子矣昔辛卯之冬余以南山集牵连被逮下江甯县狱同学二三君子朝夕㑹履安所履安或以事出诸君子频去来孺人必先爲具以时候问无使渴饥方是时大府命吏迹与余往来者甚严一日县令以他事入履安门巷或吿曰履安亦相随入狱矣孺人惊悸成疾久而不瘳今其死犹缘故疾动也呜唿余以昬愚不能自敬戒以卽于罪戾而累于朋友一至此乎非孺人旣死而履安自言之余不知也履安征铭之书一岁六七至旣而曰速爲之及吾之见也余心隐焉夜不能寐晨起而志之孺人姓王氏江甯县人享年五十有五子三人女二人以某年月日葬于某鄕某原铭曰长子老身苦辛以有年疾则莫养而死独先命乎命乎永賷志于穷泉许昌祯妻吴氏墓志铭康熙辛卯九月歙县许起昆持其母行状因吾友吴君东巖来乞铭东巖于其母爲族子而状卽东巖所作也余旣许诺踰月而被逮又二年出狱东巖适在京师复以爲言余曰吾非敢负诺责也恐爲僇人其言不足以列幽墟曰子浅之乎视许生也因复以状来谛观之辞达而事信余无以易焉因摭其语而系以铭状曰爲人妇而以衰绖终其世者惟吾族姑许节母节母幼时父客死舆榇归衣衰泣血哀动族党年十六归同邑许昌祯入门姑寝疾已六月余矣厥明卽解妆侍汤药动息扶将姑将瞑泣曰吾生不与若久处吾魂魄犹相依居姑丧与祖姑卧起祥禫毕踰岁生男未弥月夫骤病强起在视足弱常匍匐戸榻闲夫不起卽绝食飮祖姑泣纳儿怀中久之乃乳儿居无何祖姑卒依继姑继姑又卒其生而忠养死丧以礼一视姑节母曡遭闵凶及继姑死益自伤呕血寝疾数岁而卒年四十有三其归许近三十年爲嫠凡二十三四年而服苴菅及羣丧不下二十年艰贞苦恨自节毋而外盖未之见也卒之后家人启箧笥嫁时衣物如新盖终其身未御云起昆爲邑诸生以文艺称于时侪行身谨饬东巖云皆节母之敎也以某年月日奉母柩合葬父墓某鄕某原铭曰茕茕三世嫠仔肩病姑呻吟儿栾栾死之不得生忧缠天以百罹襮贞贤蜕此短晷何恨焉高善登妻方氏墓志铭四川夔州府学增广生梁山高善登妻方氏工部主事讳登峄之女己丑进士式济之妹也于余爲妹之无移服而未远者工部居近吾家式济童稚视余如严师至其家必从问经书古文妹常在旁高氏故华族流寓金陵甚贫妹归不逮舅姑能忠养祖姑兼奉尊嫜之嫠自工部父子以家祸谪戍黑龙江族众北徙善登餬口四方妹独持门戸忍饥寒课子吾宗在金陵者或窭艰自顾不暇或不相往来惟岁时一返余家视道希兄弟如近亲喜忧必吿时通有无然逾时阅岁必归之以爲信不可曲止其后年余绝无假贷道希兄弟时候问门者每以他出辞入视戸果外键雍正己酉秋疾旣亟道希始闻奔视卧蒯席别无覆荐惟少子在侧急购衾茵进药物越二日而卒老婢曰年来以假贷不能归衣敝履穿戒姪辈至卽键戸坚辞曰无爲使忡忡也时长子允从父归西川应鄕试道希道永道章亲含敛以书来吿呜唿先王制礼小功皆在他邦加一等其此故也夫余与道希兄弟悔痛不可追矣然其性行之艰贞不可使终冺也故质言之俾异日以奠于幽宫妹讳敷年五十有一子二人允干隆元年恩科举人晖县庠生铭曰假而非女士遭变砥节志事当如何吁悕乎隐愍而莫之恤惟生者之瘥赠孺人邹氏墓志铭孺人姓邹氏友人余东木之妻学子焈之母也世儒族家宜黄之潭溪幼通诗书流览传记东木垂髫以试事过潭溪孺人之父伟其容貌请于亲字焉及嫁宫事无违娣姒皆宜之暇时喜吟咏姑止之遂不复爲焈稚齿经书皆孺人所授东木爲诸生岁授经邻邑孺人纺绩苦辛勤养及成进士馆选人上书房课读而孺人卒于家始焈之从余游也能倍诵十三经絶意进取思力践古人之学旣而以族人陵侮就有司求试举于鄕及毋殁痛生养未致请余爲铭幽之文余吿之曰非文之难而义无以立之难姑卑之毋高论曩子能定心广志而学有所成则亦如曾氏巩铭其母者得据以爲辞矣雷同叙次妇事之常览者欲卧将焉用此孺人旣殁且十年焈以余卜宅改葬先祖曁亡兄弟自京师跋涉来承事必得余文然后归乃举其崖略幷述前言使焈憷然于往不可追而来者犹可自奋厉也孺人卒于雍正癸丑十有一月年四十有二以干隆元年覃恩赠孺人祖誾鄕贡士湖广临武县令父用揆国学生子二焈壬子举人光县学生女二俱幼以某年月日葬于某鄕某原铭曰夫之荣命不延名彰彻在子贤铭爲德舆使国人称愿是爲君子之母焈与光与望溪先生文集方望溪先生全集卷第十二望溪先生文集卷十二墓表季瑞臣墓表先生季姓讳熙字瑞臣上元人明季诸生敎授里巷闲卒年七十有五有子咸若与余爲兄弟交庚午春余弟椒涂疾革余体气忽变常先君子命避居野寺咸若有弟早夭与余相怜也招至其家馆余于门侧小室而先生授经南堂家无仆婢佣农家子未成童每质明先生起视童子扫除室堂庭阶捧盥设酏粥宾爲宾焉主爲主焉佣者亦自得其爲仆焉顷闲学子至受业以次师爲师焉弟子爲弟子焉薄暮移坐阶下延客语咸若授徒归进果蔬酒浆漏鼓移乃罢父爲父焉子爲子焉咸若之妻常侍姑至余家左右扶将姑爲姑焉妇爲妇焉昔程子尝叹天下君臣父子兄弟夫妇不尽其分者之多而余观诗书所称以及周官戴记所陈述每思古者敎化备而礼俗型无贫富贵贱男女少长各得其分而性命之情安当其时甿庶之家法后世士大夫有不能守者矣因欲爲文着所见于先生父子闲者以示鄕人而未就也越三十年至今庚子咸若来征铭乃揭前事以表于墓先生于书无不究览尤深于易数而未尝与人言尝以思子诗视先君子然后知所得于诗亦有过人者杨先生鹿圃金陵奇士也于时人槪不快意独与先生爲寂寞交先生寡语言终日温温独时与杨先生扶杖矫首郊野则剧飮纵谈大乐或乐未毕而继之以哀咸若云先生卒于康熙壬申妻某氏卒于康熙壬辰以某年月日合葬安德鄕独树山之阳桐城方某述万季野墓表季野姓万氏讳斯同浙江四明人也其本师曰念台刘公公旣殁有弟子曰黄宗羲黎洲浙人闻公之风而兴起者多师事之而季野与兄充宗最知名季野少异敏自束发未尝爲时文故其学博通而尤熟于有明一代之事年近六十诸公以修明史延致京师士之游学京师者争相从问古仪法月再三会录所闻共讲肄惟余不与而季野独降齿德而与余交每曰子于古文信有得矣然愿子勿溺也唐宋号爲文家者八人其于道粗有明者韩愈氏而止耳其余则资学者以爱玩而已于世非果有益也余辍古文之学而求经义自此始丙子秋余将南归要余信宿其寓斋曰吾老矣子东西促促吾身后之事豫以属子是吾之私也抑犹有大者史之难爲久矣非事信而言文其传不显李翺曾巩所讥魏晋以后贤姧事迹并暗昧而不明由无迁固之文是也而在今则事之信尤难盖俗之偷久矣好恶因心而毁誉随之一室之事言者三人而其传各异矣况数百年之久乎故言语可曲附而成事迹可凿空而构其传而播之者未必皆直道之行也其闻而书之者未必有裁别之识也非论其世知其人而具见其表里则吾以爲信而人受其枉者多矣吾少馆于某氏其家有列朝实录吾默识暗诵未敢有一言一事之遗也长游四方就故家长老求遗书考问往事旁及郡志邑乘杂家志传之文靡不网罗参伍而要以实录爲指归盖实录者直载其事与言而无可增饰者也因其世以考其事覈其言而平心以察之则其人之本末可八九得矣然言之发或有所由事之端或有所起而其流或有所激则非他书不能具也凡实录之难详者吾以他书证之他书之诬且滥者吾以所得于实录者裁之虽不敢具谓可信而是非之枉于人者盖鲜矣昔人于宋史巳病其繁芜而吾所述将倍焉非不知简之爲贵也吾恐后之人务博而不知所裁故先爲之极使知吾所取者有可损而所不取者必非其事与言之眞而不可益也子诚欲以古文爲事则愿一意于斯就吾所述约以义法而经纬其文他日书成记其后曰此四明万氏所草创也则吾死不恨矣因指四壁架上书曰是吾四十年所收集也踰岁吾书成当并归于子矣又曰昔迁固才旣杰出又承父学故事信而言文其后专家之书才虽不逮犹未至如官修者之杂乱也譬如入人之室始而周其堂寝匽湢焉继而知其蓄产礼俗焉久之其男女少长性质刚柔轻重贤愚无不习察然后可制其家之事也官修之史仓卒而成于众人不暇择其材之宜与事之习是犹招市人而与谋室中之事耳吾欲子之爲此非徒自惜其心力吾恐众人分操割裂使一代治乱贤姧之迹暗昧而不明子若不能则他日爲吾更择能者而授之季野自志学卽以明史自任其至京师盖以羣书有不能自致者必资有力者以成之欲竟其事然后归及余归踰年而季野竟客死无子弟在侧其史藁及羣书遂不知所归余迍邅轗轲于所属史事之大者旣未获从事而传志之文亦久而未就戊戌夏六月卧疾塞上追思前言始表而志之距其殁盖二十有一年矣季野行淸而气和与人交久而益可爱敬其殁也家人未尝讣余余每欲赴其家弔问而未得也故于平生行迹莫由叙列而独着其所阐明于史法者季野所撰本纪列传凡四百六十卷惟诸志未就其书具存华亭王氏淮阴刘永祯录之过半而未全后有作者可取正焉梅征君墓表征君姓梅氏讳文鼎字定九江南宣城人也康熙辛未余再至京师时诸公方以收召后学爲名天下士负时誉者皆聚于京师而君与四明万季野亦至季野浙之隐君子也君亦不事科举有年矣余诧焉皆曰吾惧独学无友而蔑以成所业也季野承念台刘公之学自少以明史自任而兼辨古礼仪节士之欲以学古自鸣及爲科举之学者皆辏焉旬讲月会从者数十百人而君所抱厤算之说好者甚希惟安溪李文贞及其徒三数人从问焉君常闭戸殚思与吾友崑绳北固游时偕来就余而余亦数相过乃知君博览羣书于天文地理莫不究切得其所以云之意所爲记序书论亦有异于人人北固尝与同舍馆吿余曰吾每寐觉漏鼓四五下梅君犹篝灯夜诵昧爽则已兴矣吾乃今知吾之玩日而愒时也其后李文贞以君厤算书进呈圣祖仁皇帝南巡召见于德州行在所命坐赐食三接皆弥日御书积学参微以赐于时公卿大夫羣士皆延跂愿交而君亟吿归营祠庙定宗禁又数年壬辰诏开蒙养斋修乐律厤算书下江南制府征其孙㲄成入侍律吕正义成驿致命校勘辛丑夏厤算书成㲄成请假归省逾月而君卒时年八十有九上闻特命有地治者纪其丧爲营窀穸由是世士皆荣君之遇而叹季野独任明史而蔑由上闻丙子之秋余与季野别于京师卽豫以志铭属余及余北徙而季野卒于浙东过时乃闻其丧爲文将以归其子姓叩之鄕人莫有知者而㲄成与余供事蒙养斋爲昵好自征君之殁阅月踰时相见必以铭幽之文爲言而衰疲日以底滞旣不逮事乃略叙以列外碑梅氏自北宋家宛陵征君之先与圣俞同祖别支世有闻人自征君爲族长梅氏无公庭狱讼几三十年族属数千人无敢博戏者或侮其父兄辟宗祠扑击之甚痛君殁赴弔哭失声父士昌隐居治易春秋母胡氏子以燕癸酉举人君及妻陈氏以㲄成贵诰赠如其官阶所着厤算丛书八十六种勿菴文集若干卷笔记若干卷惟平三角举要弧三角举要环中黍尺堑堵测量笔算厤学騈枝交食蒙求七种厤学疑问三卷李文贞锓版行于世田闲先生墓表先生姓钱氏讳澄之字飮光苞大父行也苞未冠先君子携持应试于皖反过枞阳宿家仆草舍中晨光始通先生扶杖叩门而入先君子惊问曰闻君二子皆吾辈人欲一观所祈向恐交臂而失之耳先君子唿余出拜先生荅拜先君子跪而相支柱爲不甯者久之因从先生过陈山人观颐信宿其石巖自是先生游吴越必维舟江干招余兄弟晤语连夕乃去先生生明季世弱冠时有御史某逆阉余党也巡按至皖盛威仪谒孔子庙观者如堵诸生方出迎先生忽前扳车而揽其帷众莫知所爲御史大骇命停车而溲溺已溅其衣矣先生徐正衣冠植立昌言以诋之驺从数十百人皆相视莫敢动而御史方自幸脱于逆案惧其声之着也漫以爲病顚而舍之先生由是名闻四方当是时几社复社始兴比郡中主坛坫与相望者宣城则沈眉生池阳则吴次尾吾邑则先生与吾宗涂山及密之职之而先生与陈卧子夏彝仲交最善遂爲云龙社以联吴淞冀接武于东林先生形貌伟然以经济自负常思冐危难以立功名及归自闽中遂杜足田闲治诸经课耕以自给年八十有二而终所着田闲诗学田闲易学庄屈合诂及文集行于世先君子闲居每好言诸前辈志节之盛以示苞兄弟然所及见惟先生及黄冈二杜公耳杜公流寓金陵朝夕至吾家自爲儿童捧盘盂以侍漱涤卽敎以屏俗学专治经书古文与先生所勖不约而同尔时虽心慕焉而未之能笃信也及先兄翻然有志于斯而诸公皆殁每恨独学无所取衷而先兄复中道而弃余每思父兄长老之言未尝不自疚夙心之负也二杜公之殁也苞皆有述焉而先生之世嗣远隔旧鄕平生濳德隐行无从而得之而今不肖之躯亦老死无日矣乃姑志其大略俾兄子道希以吿于先生之墓力能镌之必终碣焉干隆二年十有二月朢前五日后学方苞表同知绍兴府事吴公墓表公讳勉字素裘先世闽之莆田人明季避倭乱移家京师入国朝以拔贡生知同州又知光州迁绍兴郡丞官罢流滞江南侨寓棠邑畱稼村往来金陵与吾宗故老涂山及黄冈二杜公游见先君子诗许以吾母继室及先君入赘公客死踰年矣苞兄弟三人冯氏姊鲍氏妹皆生于外家苞幼多疾吾母中夜爲摩腹及足时道古记及外祖父母旧事以移其心苞耳熟焉公少窭艰岁祲不食者二日矣中贵人或以文请餽十金不应故人闻而义之羣继粟焉由是知名保定总兵贺某以礼致幕下尝爲贺单骑入山寨谕寇出降代治兵凡麾下将吏皆听部勒爲绍兴司马遏海寇摄萧山令平天台山贼功不得御而以忤势家罢官崇祯末公父以展墓悬隔闽中绝音耗公在同州闻闽邦归顺卽具文大府监司乞解官求父数月中固请至再三会讣至乃止其他庸行不可殚记外祖母林宜人苞犹及焉笃老浣濯缝纫不自休旬日必燂汤沐苞兄弟苞疾摩腹及足与吾母递代宜人卒苞四岁矣葬以昧旦墓距村一里而近尽室皆往苞忽惊寤裸跣而趋葬所大惊吾父吾母及会葬人犹昨日事也自先君子归金陵余奔走四方惟弔叔舅之丧一至外家其后叔舅之子伯舅之孙并移家金陵各餬口四方封树无主常思爲买墓田数亩属耕者以守之顾自念大父叔父母兄弟皆旣葬而起攒妻嫂暴露近者数年远者数十年何暇及外家之邱陇乎今衰病日剧感念往事不容于心乃略叙吾母所口道以归叔舅之子以诚使碣焉据行状及德政碑载公质行宦绩甚具而槪弗採着不敢传疑以溢美于所尊礼也伯舅圣穆以奔丧卒于光叔舅敬仪客死于淮术者皆曰葬地则然呜唿悕矣吏部侍郞姜公墓表公讳橚字崑麓山西太原府保德州人祖讳名武明崇祯末流贼寇开封力战死之赠右都督父讳宗吕顺治壬辰进士公性沈毅忼慨有大志少孤贫致勤于文学而不欲以文士自名旣成进士久之授麻城令年五十余矣自县令六迁而至吏部侍郞其令麻城也未三年而入爲行人踰年擢戸科给事充已卯江南鄕试副主考未返命迁鸿胪寺少卿提督浙江学政旣事赴阙擢都察院右佥都御史六日迁左副都御史踰年迁工部右侍郞兼摄刑部右侍郞事寻改吏部右侍郞时天子向公甚殷天下士皆想望风采而公遽以疾卒公始之官以车一乘仆二人麻城故壮县讼狱纷纶盗贼数起公至逾月不出一令邑人大惊其老姧宿豪皆曰令如虎方病未可测也平时诉县庭者日数十百人公爲期五日一收吿令讼者立堂下次第传讯每就单辞摘发其隐私立责而遣之自是讼期求直者乃数人耳功令凡劫盗不时获守土者夺官用此吏皆讳盗而苛责被劫者诬污拷掠困辱过于失财由是被劫者例以窃报虽捕获终无死法苟置之死监司以上转得持短长由是盗益逞民益蹙公始至盗发卽持卷诣大府曰此剧盗也虽以窃闻获必歼焉大府许诺获九人卽日杖杀其七余毙狱中自是终公任境内皆宴眠公之按试两浙也舟行过北新关关吏难之公怒使吿曰吾行装具在果有私财速揭报不者吾奉天子命按试诸生而若以贿要商民困可知矣吾止此今拜疏入吿司关者大窘躬至舟次谢罪请行自是所至有司贪纵者畏公如大府公自戊午举于鄕卽以文名京师至乙丑始成进士待选又十余年学使者争迎致尝偕山左刘公木斋至江南刮除旧习南士争先学古己卯榜揭不遇者皆颂公之明浙东西建督学祠春秋时祀至今不废者惟公及颜编修光斆耳公平生雅不欲以文学知名而所表襮大抵皆文事其给事戸科未数月而有江南之命返自浙始列于九卿而疾作矣所欲自见于世者槪不得设施此余所以深惜于公而又不独爲公惜也余始见公于督学宛平高公使院高以国士遇余公实启之及公主试而余适爲选首例执弟子之礼以见公三辞曰此世俗之浅意也子不见顾泾阳孙柏潭已事乎余对曰吾不敢爲世俗之所惊也且始见时公年长以倍矣然公每接余周旋谈笑必杂以朋友之礼与辞癸未仲夏见余于广陵一夕酒半自述中岁窭艰血气早衰而忧后嗣之弱余怆然心动盖自是不获与公再见矣余闻公丧以老母衰疾未克赴弔无何而身及于难忽忽至今念此生终不获哭公于墓道乃述所亲得于公者以爲表而归其孤其行身处家涖官之详无所考验故信以传信而不敢有溢美之言然卽余所知之一二亦足想见公之爲人矣公卒于康熙甲申十月年五十有八以丙戌十月朔后二日葬于州西理贤陵前夫人李氏祔后夫人吕氏子宏焯康熙己亥秋九月朔后四日江东门人方苞表工科给事中畅公墓表故工科给事中素菴畅公与故戸部侍郞将乐廖公莲山同爲县令江南所治邻接志相得康熙庚午爲鄕试同考官文皆互阅廖公于公房见苞文大异之公亦称善交论力荐虽卒无成而一时以爲美谈廖公官江南及京师久苞时得从游而公终身仅再三接雍正六年秋公之孙俊以父中抡命请表墓距公之殁十有七年矣公始令祁门诘豪蠹却水碓私餽禁里下杂共及补稷山偪介关塞会大师征噶尔丹有司按地征饷及凯旋议给散少需缓民大闹前令惶急公出谕卽以充正赋乃安堵辨死狱旣成者二革积弊十六条邑故荒残蔡村阳平东西衞逃亡尤众公招徕给牛种而缓其征归者相踵鄕鎭水道及市集爲邻邑豪夺者尽复之稷人里爲祠岁时聚拜康熙四十二年行取补礼部主事寻擢工科给事中方欲有所设张忽中风痺遂吿休公友弟闻于鄕事继母诚孝奔丧恸绝数日后始知次子新丧呜唿观公之质行吏治信可谓修饬之君子矣然非俊求表而以鄕人崇祀之籍来虽久故如苞亦未之前闻也昔李翶曾巩尝叹魏晋以后文字暧昧虽有殊功伟德非常之迹亦闇郁而不章而余考韩欧诸志铭其亲知故旧或以小善见录而众载其言用此知没世之称亦有幸有不幸焉廖公治休甯及居台中列九卿皆有声惜余从游时未叩其详后各分散道里逴远丧纪莫通独居私念未尝不以自咎也以余恨于廖公之无述则俊之请又恶可得而辞公讳泰兆河南新鄕人康熙乙卯举人己未进士卒于康熙五十年三月十七日年七十有五祖讳四肢庠生父讳策顺治丙戌举人通经丧祭一遵朱子家礼母王氏继母王氏妻某氏子三人中振中擢附学生早卒中抡及俊皆学生次孙于熊雍正甲辰进士以某年月日葬于某鄕某原孺人某氏祔刑部右侍郞王公墓表雍正六年春江西布政使泾阳王公以左副都御史征秋八月至京师进见首言巡抚某治尙刻深数语属吏方今时势譬诸医药安调荣衞古方无所用之壹以勐毒攻勿问何证傥吏皆遵信恐爲赤子忧天子感焉立檄某廷讯而擢公工部右侍郞寻改刑部某至曰臣在江西事从严律从重欲恩出自上耳天子震怒曰朕何自知尔用心若此且如尔所不奏而施行者何闻斯言使我战慄汗流浃背立落某职而谕戒内外臣工当是时自公卿大夫以至士庶自畿甸达山陬海隅莫不抃蹈相庆诵天子圣明公亦以此名闻天下而自入台府卽病痁寖深寖剧竟卒于逾岁之冬公始爲庶常贫不能举火闭戸诵经书不习课试文字用此散馆复畱敎习三年众以爲咍而余独意其有以爲及雍正元年改御史巡城有大豪杀人巧脱而以他人抵狱成于九门提督隆科多诸法司相视莫敢异同公抗言以争卒免之转吏科都给事出爲湖北督粮道迁江西布政使所涖必诘姧蠧除弊政其在江西大府方以威严率下百城荡恐公独谔谔支柱其闲吏庇而民依焉公疾旣笃尝语余曰吾自计莫如死宜吾晚而通籍碌碌翰林中又十余年及出爲监司动制于长官龃龉掣曵今骤叨恩遇列九卿而天扤我不能旬月供职举生平所学少自达于明天子欲吿归则非其时赖宠怀禄以负宿心腼淸议吾身一日而生则吾心一日而死不若身死爲安惟子知我非貌言也公尝与王征君尔缉讲学沣川自少至老未尝一日去书癸卯以前有日省录反自江西诗说成旣遘疾夜不能寐辄思尙书疑义旦伏枕爲草竟今文二十八篇平生禄赐必于官中尽之以赈凶饥修城垣学舍家无一椽一亩之殖死无以归其丧先卒之三月自爲挽歌而以志铭属余余爲文不可以期恐不逮事与其子穆议更请于高安朱相国旣成葬乃表于其墓之阡公讳承烈字巽功康熙乙酉鄕试以五经爲举首己丑成进士年六十有四其葬地及先世名迹考妣妻子戚属志具矣朱字绿墓表余之交未有先于字绿者康熙丙寅归试于皖先君子携持以行侪辈闲籍籍言宿松朱生因从先君子访字绿于逆旅辞气果不类世俗人将返金陵遂定交字绿父事先君子而余兄事字绿是岁字绿以选贡入太学海内知名士皆聚于京师以风华相标置独字绿褐衣布履行行稠人中时语古文推宋濳虚语时文推刘无垢字绿见所业遂归读书杜溪及壬午再至京师声誉一日赫然公卿闲二君若爲小屈焉遂连举甲乙科入翰林馆中先达皆严惮之岁丙子余有事故鄕而字缘适客于皖丁丑戊寅归休于家而字绿适授经金陵癸未丙戌再赴公车而字绿皆在京师故平生执友相聚之久且密未有若字绿者字绿强记文章雄健尤熟于有明遗事抵掌论述不遗名地其客金陵先君子每不自适辄曰爲我召朱生字绿体有臭夏月尤甚然每与先君子酣嬉终日解衣盘薄余兄弟左右其闲不觉其难近也始字绿归自京师筑室其邑之西山名曰杜溪将着书以终老焉其再出也以家贫多累又自恃体素强齿犹未也虽迟之数年未爲晚而竟死于羇旣遘疾半岁中四以书扺余未尝不自恨也字绿讳书以康熙某年月日卒于京师年五十有一以某年月日归葬于某鄕某原子二长晓淳朴能家事次曙志承其父学辛卯八月朔日方苞表汪武曹墓表君姓汪氏讳份字武曹长洲人也康熙丁卯戊辰闲吴中以文学知名者君与常孰陶元淳子师同邑何焯屺瞻皆与余游当是时崑山徐司寇常孰翁司成方收召后进其所善名称立起举甲乙科第如持券然三君皆吴人素游其门而自矜持不求亲昵子师成进士名盖其曹不与馆选君及屺瞻屡踬于举场天下士益以此重之其后屺瞻交绝于二家而徐尤甚至辩讼于大府子师与翁亦忤惟君无违言君容气静以和而性实忼直游太学时尝与益都赵赞善执信会广坐中赵年少志得负名称傲倪一世自公卿以下皆畏其口坐人或爲所陵不能堪君忽愤发面斥数骂赵虽交讧而气实爲之夺平生遇要人常避远而时出正议以绳公卿负民誉者用此荐绅士类颇隐惮之余初至京师见时辈言古文多称虞山钱受之尝私语君其文秽恶藏于骨髓一如其人有或效之终不可涤濯子师闻而规余屺瞻争之强辩之数惟君亦弗心惬也旣老乃曰吾今而知子非过言君与余相知爲深而合聚亦最久疾旣困执余手而言曰吾夙与子期孰后死爲志其墓吾今先子矣君丧旣归其子未以葬吿余衰疾多事忽忽踰十年会故人子宋华金请表其父墓甚力顾义不得先于君乃述君行身之大略而志前言以授其弟之子连芳而归其子君所订四书大全及唐宋八家古文明以来时文行于世晚岁辨春秋书爵非襃书人非贬爲书三卷义多儒先所未发又爲河防考十卷殁时子不在侧以付弟士鋐而士鋐寻卒叩其家无闻焉他年二书若出学者宜知爲君作君已卯举于鄕癸未成进士馆选以继母忧归筑室城东隅家居近十年癸巳散馆授编修甲午主广东鄕试辛丑冬奉命提督云南学政未之官竟卒享年六十有七父讳元絅陜西巩昌府同知母申氏继母汤氏弟侃壬午举人士鋐丁丑会试第一皆以君故知名妻嵇氏子坤早卒培国学生以某年月日葬邓尉山某原雍正十年三月桐城方苞表黄际飞墓表君姓黄氏讳越字际飞江甯府上元人也未入庠序卽爲督学使者所知名称压其长老或相诋娸曰吾姻也是窭人子父母皆严急小失意榜笞数十其授徒客游所获一钱不得随身妻子冻馁虚名何益余因是心贱诋之者而甚重际飞始际飞所与游或非人余尝于二三君子前面诘之曰君何所爲而与夫人交如白沙之在泥矣忌者缘此益增饰交构其闲而际飞遇余益敬以和遂闭特室濳心宋五子书而以余力评选制举之文盛行于时自入国朝排纂四书义疏䌷绎先儒之緖论爲世所称者仅三数家而际飞其一焉余与际飞中岁各奔走四方会聚日稀及余遘难出刑部狱里中旧好官京师者惟际飞一人无几何际飞吿归余惘惘然也际飞诸弟皆不事诗书少时或有违言际飞一待以诚其归也出装赍幷微薄旧产推予弟妹而独行郊野求上祖邱陇悉得其征而封树焉雅好地理书尝过先兄墓下曰阴流己盈圹矣探之果然雍正二年余得请归葬际飞爲余行营风雪中并日夜而不爲疲闲语余曰吾与子皆老矣念此生幸不爲海内士君子所遐弃而无恨于吾身惟子直谅之功兹所以报也际飞之殁也已勒志铭历其质行文学科名职事世系戚属生卒葬地详矣而子白麟复固以表请感念平生离合之迹始终之义乃着其所独知于际飞者而系其后曰墓之有志以纳于圹义主于识其人之实其道宜一而已唐柳宗元以哀其姊而贰之非古也外碑之表依表之者以重缘孝子之心所以光扬其亲者不一而足则受其请者各以其意爲之可也余旣爲表以归白麟因发斯义使后之人有则焉李世得墓表君讳钟伦字世得安溪人相国文贞公之冢子也公巡抚直隶余过保定畱院中兼旬君朝夕就余言简而礼恭河闲王振声曰公子性孤特视世士蔑如此曲体公心以下子耳君幼异敏甫十岁卽知孝敬亲视药物公宦于朝太夫人春秋高畱闽君侍母以养大母生养死藏君常在侧公守制京邸服阕视学京畿乃相从于使院公笃志经学以官中事剧自治易诗书而以三礼属君君所治皆有端緖不数年五官之说成故君之卒也文贞公水浆不入于口者几三日盖不惟子之痛痛其足以承学继志而爲人世惜此材也君旣殁二十有二年子淸藻以文贞公所爲志铭及祭吿之文求表墓且曰某困公车久将遂归卒先人业呜唿古之学父子相继而后成者多矣君其端有得于后邪君以康熙癸酉举于鄕丙戌三月卒于保定官署年四十有四妻黄氏继室何氏淸藻丁酉举人淸馥质厚安雅余尝谓其气度于文贞爲近承荫由郞官出守大名以廉正着声淸泰邑庠生以某年月日葬君于本里成道院前桐城方苞撰宋山言墓表君讳至字山言河南商邱人吏部尙书讳荦之子也尙书负诗名所交皆一时名辈君五六岁客至辄抠衣趋坐侧听长者言论成童后所游从皆父行遂继以诗名而困于举场余二十年自长洲韩公以文学爲海内宗羣士坛坫莫盛于吴中而尙书开府江苏尤体貌文士方是时吴中知名士汪份武曹张大受日容吴士玉荆山数辈皆家居生徒各数十百人天下士以文术自命者过吴中必进谒尙书而退从诸君子游会君觐省则吴中文士之会君必与焉而韩公长子祖语亦家居凡众会二公子所在鄕之者如环康熙已卯余与武曹祖语举于鄕而祖语之弟祖昭与君举京兆余赴礼部试始见君于韩公所韩公宾燕数与君与焉君接朋齿皆肃以和而于余及武曹尤若所严惮者自尙书内召吴中诸君子宦学各分散而韩公寻卒尙书亦吿归天下士之过吴中至京师者皆漠然无所向及余难后则曩时游好畱京师及家居而尙存者十不二三矣君旣殁八年其子华金持状及纬萧堂诗请表碣按其状首载君遗命毋求志铭发其诗余与武曹无见焉而卽境卽事虽碌碌者必目其人用此见君与人之厚出言之诚而与世士之务爲声华者异矣君守官事亲动合礼度状所载甚具而皆人事之常也其诗久行于世故摡弗叙论而备述数十年中朋游盛衰离合之迹以志余悲而君之爲人卽是可想见矣君癸未成进士改庶吉士入武英殿纂修佩文韵府散馆授编修辛卯主贵州鄕试壬辰督学浙江丁尙书忧服阕遂家居日与亲故酣嬉泉石闲卒于雍正三年十月享年七十安人刘氏有贤行善治家后君四年卒君以雍正五年三月葬尙书兆域刘安人以七年十二月祔华金辛丑进士候选主事女一适士人潮州知府张君墓表三晋士大夫语其鄕人立名义而多文者必曰张潮州抝斋绛人杨黄在并称其子亦堪亦堪尝至京师㑹余疾遂观沧海息足于天津再逾时以俟余瘳旣相见僦屋闭门手录余经说及论定子史将行请以小妹妻余少子时雍正九年季秋也又十有一年其妹来妇生二子矣始进一册曰吾兄客死江介病中书此遗命俟顺于舅姑而后出之发之则抝斋行略也道兴之亲迎也沃绛闲父老多称抝斋质行经学而亦堪所述惟当官数事其自庶常改刑部员外郞有狱连执政族人诸司莫敢任君请独任之内务府以其人出使爲辞君钩提益急牒问奉使何地归何期至再三不答力请于长官宜入吿事虽格闻者爲肃然寻出守广西平乐府獞杂居盗不可诘君至浃月以信义服苗酋获巨盗二人毙其一宥其一责以侦缉终君之任盗不敢窥改知潮州属县贼蜂起或称明裔聚众千余人君闻卽日驰至其地命吏士速据白叶祁山设疑严守而扬军声贼不敢逼会夜半大风起简卒二百斫其营唿曰大军至城中鼓譟出兵以助之贼奔祁山要击斩其渠魁三人众散降巡抚将奏功君曰此盗耳而称明裔兴大狱株连多恐转生变乃以盗案结潮有大豪戕亲迎者于路而夺其妻拒捕经年君微迹而得之狱成当大辟监司衔大府命爲之请且曰稍辽缓之当以黄金四百镒濳致君家君曰吾官可罢狱辞不可更也卒行法或假亲王命以开矿大府不敢诘君命缚执出龙牌众色然骇君命系狱以牌申大府情旣得立杖杀之丁父忧遂不出曰吾性抝幸而归畏途可复卽乎亦堪朝夕近余凡踰年而不自言求表其父其所述皆当官实事不可诒託者盖知余愼于文而难以情假也其别余也曰堪少不乐爲时人之学无明师友勤而无所年今五十有四矣兄弟三人惟堪也存而皆无子将南浮江湘就二三同好谋挈家累以从先生游以北以南庶所学粗有所成俟先生之闲一订先人遗书死不恨矣亦堪以仲冬归次年四月适江西至杨黄在所遂死建昌而其家失火累世藏书曁平生集古金石刻近世名贤手蹟古器奇石皆烬焉而君及亦堪所述造遂无一存者君讳克嶷字伟公先世直隶眞定人元末徙居山西闻喜县之夏庄祖讳忻父讳根朴并邑诸生君戊午举于鄕己未成进士妻杨氏子三人长亦良季亦常女七人皆适士族粤东许日炽君在潮州所得士也时知绛州闵师门剥丧爲亦堪取其亲同姓木忠爲嗣闵君侧室范氏少寡守贞据爲庶母立后之礼取君族晜弟之子亦安以嗣君卒于康熙辛丑六月年七十有六葬于夏庄先兆之次江东方苞表兵部尙书法公墓表康熙癸巳诏修乐律厤算书特开蒙养斋命皇子董事余与徐公蝶园承修乐律闲叩同官及勋戚中志在君国而气足以举之学足以济之者首推法公渊若且曰上爲诸王择傅吾对法某虽以侍皇子得过而臣愚心窃谓舍某无堪此者乙未夏公复侍皇子始见余卽曰吾与子未面而心倾久矣然子颇知并世有法某否时中贵人有气燄者朝夕传旨非命事专及于余不敢交一言而公则视之蔑如辞色闲无几微假借乃与公爲友逾岁公巡抚广东旋奉命巡察海疆历粤闽两浙江南以使事归报恳请削职赴西边敌忾越八年雍正甲辰余请假归葬而公督学江南时叩吾庐出所爲诗以心腑相示始知公忠孝发于至诚体国忧民常恨未得同志合道人相与辅成治敎而深患时人惟知以虚伪比周自便其身图公自爲庶常卽荷圣祖仁皇帝特达之知以检讨擢侍讲学士及中废复起骤越班行开府广东及圣祖登遐公自西边入临世宗宪皇帝旋命校士江南移抚浙江入爲大司马天下士皆想望风采而公益以国事爲已任然居津要者多畏公伉直深心嫉之世宗宪皇帝亦微见其然以公爲勋戚故旧听公闲居众谓实相保全以待异日之大用也公时寓居古寺终岁不还私室余数过从见公疏布羊裘从者老仆一人翛然若有以自得者今皇帝嗣位大司空来公学圃掌敎咸安宫官学生引公与故大司空赫公自助时余以先帝之丧入宿武英殿直房踰再期公与赫公时冒风雪扶杖过余讲问移时余阴喜二公虽老天或畱之而尙有以爲而赫公旋以疾乞休公卧疾不起病旣深余往问俯仰平生毅然也已而相视泫然公之殁也命家人毋作状志故出秉节钺入爲九卿訏谟美政胥无传焉惟在广东特参大吏更盐政粤人至今思之而蝶园言公爲近臣上时巡齐鲁秦晋吴越朝夕扈从侍皇子讲诵十年直辞正色圣祖嘉与谓独能不欺又自西边归者言公偃卧土室枯寂如老僧而见王公大帅时以大义相责皆人所不敢言呜唿公之诚心义气动于君信于友朋者岂偶然哉公讳海元舅忠勇公讳国纲之次子也癸酉举京兆甲戌成进士母他他拉氏诰封一品夫人生母徐氏妻崔氏封赠如公阶卒年六十有七无子以兄子介禄嗣后九年兄子介福督学江南安徽诸郡以叔父庆上公选刻公诗请表呜唿根于忠孝刚正之气不可屈挠者公之学也诗岂足以传公之学哉然读其诗足以发人忠孝之心则亦其学之诚而形者乃流涕而爲之书干隆十年春正月江东同学方苞表吴宥函墓表吴启昆字宥函江甯人先兄及余始入庠序与刘古塘张彝叹数君子以义相然信而宥函近亚之自爲诸生历科第选庶常课试文出同列争传诵而未尝以此自多惟闭门勤经训其与人交不可得而亲疏旣通籍常徒步赁从者一人守舍炊者一人兼旬不肉食而勤营近郊高敞地葬鄕人客死者倡建金陵会馆于京城西南隅罄其数十年授徒资聚始太守长沙陈公鹏年谓君才可立事及改官御史巡视北城所部肃然会先世墓界爲土人所侵吿归讼之遂卒于家诸子因吾子弟以请铭岁时无虚至今九年而未克就以宥函之学行已再见于余文也冬十有一月闻宝应王懋竑予中之丧其子姓及淮南故旧皆谓铭幽之文余义不容辞追思自辛亥以前交疏善微而假以志表哀辞者有之矣其后公事日殷虽故旧亲知多阙焉感念平生游好乖隔凋残欲总而籍之略举行能兼存名字州里而自揣年力恐终无其期乃表宥函之墓而附论江介士友与余兄弟齿相后先者系于篇终庶几九原有知众鉴余事与心违而非于友道之厚薄浅深失其伦序云宥函癸巳举于鄕辛丑成进士卒于雍正癸丑某月年七十有四所着春秋周易臆说行于世妻某氏子三人长镜源雍正丙午举人次云垗雍正甲辰举人太仓州学正次某太学生以某年月日葬于某鄕某原干隆六年季冬桐城方苞表系曰余先世家皖桐曾大父迁金陵百有余年矣自成童随先兄与朋齿游乐其风尙坦夷多修饬之君子刘张二子外交近焉者曰龚缨孝水季咸若宏纾而比于宥函者曰程士馨若韩郭长春蔚瞻十年以长者曰蔡擎念诒徐佩子遂黄瑞辑五长以倍者曰杜掞亮生朱圻次郊往来江介信余尤笃者故鄕则吴御柳宽杨周监二怀甯则潘介幼石歙县则吴瞻泰东巖祁门则汪鸿瑞献其旴𣅿则李沛霖岱云余爲羇终世而诸君子各凋丧于旧鄕虽丧纪亦不能通每念诸君子质行文学虽未能并迹古贤而已行着于鄕国声闻于四方徒以居下处幽泯焉将与草木同腐故凡数而次列之俾海内笃古而达于辞者略知其名字或经过州部叩其行迹于子孙鄕人而论述焉其登甲科致显仕及交疎而知之未审生而存殁而已见余文者不在列盖兹以志余心之内疚而非敢谓见于余文遂足爲诸君子轻重也陈西台墓表尝考明史自流贼横发于秦陇毒痡冀北河南荆益庸蜀滇黔两粤之闲凡破州屠邑必有诸生数辈号召族姻奋死守战以衞鄕里而甘以身殉盖由太祖立国之初每下一路必延聘耆儒讲论治体终明之世所以爱养庠序学校之士而厉之以礼敎者实非两汉唐宋所能几故逮其亡而义勇忠诚之气激发于士类者尤众且烈也武宣陈世珮生于明末国初诸生也康熙甲寅吴三桂反据广西役充敛重有田者执契以卑人而莫之敢承君以诸生爲里长竭家财代应徭赋及平定悉反其田有廖姓世以豪暴患邑中当明之亡岭表盗贼蜂起廖姓夺人土田妇女邑令莫能制避逃境外君之父纠合温黎二族三路掩袭歼其渠魁反所侵掠而一无私焉大府遂委署县事及吴逆之变廖姓乱心复萌君密闻于当事以计擒其豪官杖杀之再世爲邑人除大憝众皆倚焉而吏之贪冒者或欲取所求君弱冠时远姻范姓以事逃吏诬君父隐匿置之狱君号泣求代不可摽资产以赂始得脱叔父某又爲仇家扳连将以金木讯君请代受刑由是仁孝信于邦人君有才略家屡落复起兄弟兄弟之子荡弃先业数分子之置祭田岁入千石聚敎族姻子弟之不能从师者束脩食飮膏火皆取足焉岁饥空囷仓减粜称贷者度不能偿卽还以券或得吉地私以效于君君曰子客于杨氏爲营兆域吾安得而夺之杨不能购代爲成之可也君旣殁三十余年其孙仁始以状求表仁及吾门十年自翰林改官台中颇知慕古贤节槪余因君父子义勇叹有明士气之盛沿及昭代而其流不衰又因仁也行身之不苟而知子孙之性质多类其祖宗乃不辞而爲之表君先世广东连平州人迁广西至君始三世父讳明廉母苏氏胡氏君卒于康熙四十八年年七十有九有子九人并诸生四爲儒官女七人孙三十人成进士者二举于鄕者一曾孙二十二人鄕人多以爲积善之庆君以仁勅赠文林郞翰林院庶吉士妻王氏继室周氏张氏并赠孺人以干隆元年某月某日合葬于兹山之阳仁君次子先睿出也干隆七年孟夏桐城方苞表赠通奉大夫刑部侍郞黄公墓表赠通奉大夫刑部侍郞黄公江南徽州歙县程氏子也父讳伯起以妻柳氏女弟归大兴黄中丞国初黄巡抚甯夏往依焉署郿县令柳氏殁黄以妹继室罢官与中丞同归京师复有事于陜归至潼关舟人利其赍夜半戕而沈诸河时公九岁黄氏寻卒中丞之弟殿中宿衞讳尔悟无子因抚焉敎育不异所生公少爲名诸生不遇就敎职垂三十年吿归又十余年卒于康熙四十四年十月年六十有一有子五人皆举甲乙科其吿归也今吏部侍郞叔琳已登上甲诸子绳绳露锋颕朝夕讲诵雍容如也而公常蒿目兀坐呻吟诸子忧疑私问于母乃知其故春秋佳日每独身出家人莫知所之旣而迹之始知常徘徊城东铁山寺及鱼藻池荒墟蔓草闲欷歔掩涕盖相传母柳氏厝于寺葬于池旁而迷其兆域也殿中君病革尝顾诸孙称公之孝公悚息有顷而言曰儿一身孙今五人矣程宗宜有续者殿中君无言及公将卒诸子请命公亦无言盖古未有以异姓而相继者神不歆非祀民不祀非族故传称鄫立异姓春秋书灭礼以义起当尽归其宗而以异姓之礼世祀所继以比于因国而无主后者公之请于殿中君也以一子续程宗盖恐伤垂死者之心而非礼之经式也至诸子则可继父志而一断以义矣此公不言之意与公工制义屡踬于举场无蹙容至老常诵经书爲人讲说而无着述盖自顾无足以释其隐痛也呜唿是遭变而得其时义者宜有述焉以示后之人公讳华蕃字㵎采号芳洲配吴氏浙江仁和人诰封夫人长子叔琳辛未进士吏部右侍郞次叔琬已丑进士太仆寺少卿叔琪乙酉举人知江南甯国府事叔璥己丑进士监察御史巡视台湾内陞叔瑄癸巳举人行唐县敎谕女三人并适宦族孙男十有四人以康熙五十六年十月葬于郭西新阡雍正元年十有二月桐城方苞表詹事府少詹事兼翰林院侍讲学士查公墓表余尝感于梦以沈生廷芳言爲海甯查夏重铭幽之文生因请表其外祖声山墓曰吾母谓芳能爲母之从祖言曷不爲母之父言余谢以无暇又十年生巡漕山东以书来言吾母老矣外祖先生故旧也非有言无以慰吾母之心始余在京师海甯诸查皆索交丙子馆于汪氏与声山寓同巷数过从时声山始爲翰林甚贫窭而盘飱洁以旨叩之皆其内子所手治也余再至京师则声山入南书房爲时所崇居内城或寓海淀扈从塞上屡言欲就余而终未得一见及余难后则其殁久矣时论皆曰南书房争地也未有共事此闲而不生猜嫌怀媢嫉者当长洲韩公旣殁长南书房爲圣心所注者无如声山而声山推挽后进无嫉心然终爲争者所困声山以诗词书法四六名然古之人弗重也故爲揭时论呜唿其可表也已声山讳昇字仲韦康熙丁卯举人戊辰进士选庶吉士除编修己卯主江西鄕试充日讲官由谕德庶子至少詹事祖继序父嗣琪俱诸生赠通奉大夫大母某氏母某氏妻陈氏并赠夫人子二广贡生早卒昌洵承荫知广东长甯县女一适仁和沈元沧知广东文昌县卽廷芳父也干隆十一年正月桐城方苞撰高仲芝墓表君姓高氏讳廷芳诸城韩村人也自身以上至高祖五世爲诸生年十一遭乱离被掠去鄕千余里独身脱归锋镝中父兄族姻鄕人皆奇其智能而君更务学敦质行旣长家人皆恃赖焉康熙戊申地震栋宇将倾君号唿入负母出戸室尽頽母老而丧明常自悲闷瞀不知身所在君负而行憩羣室庭阶则吿焉如是者十年君兄弟七人父授田各三十亩及卒幼者一人无分乃以所受田给之而躬授经客游以自活君善治生久之家大饶丧父母及同产之孤嫠皆独任焉有余则以润其鄕人近村小戸有以田售者受其奇零而使畱园庐曰他日易复也甲申岁大祲以子女求鬻者收养近百口逾年麦熟悉召其父母而归之退而曰曩吾郄之则塡沟壑或陷豪家爲人奴终世矣国初重逃人之罚或匿君族兄村舍会君入城吏仓卒指君名对簿竭赀得解竟事无一语及兄人尤以爲难君旣没十有余年其子璇成进士官庶常始就余求表墓而以胶州张谦宜旧所表爲征谦宜故齐鲁闲立名义者其表君也徧刺荐绅学士操行之多伪而归重于君余惧其溢美也询诸鄕人知君有详略而要之无瑕疵焉呜唿君之能自砥饬卽是可知矣璇之请也余与要必所闻无悖而后敢序列焉幸鄕人无后言故删取旧表而易其言之序以归之君卒于康熙某年月日年八十有五父讳晓岁贡生某学敎谕以长子封奉政大夫母杨氏封安人妻李氏子璇侧室杨氏出也王处士墓表苞踰壮岁所得之友以礼义坚然相信者莫如金坛王澍尝叩所由曰自吾大父笃学当阳明氏气燄方张而坚持程朱之说以摈之先子承焉守道固穷非其义丝粟不取性木讷与人无畛域而事涉名义则争之侃侃然澍自十岁先子授徒游学卽携持以行及澍长而先子常家居未尝去左右耳目擩染几三十年虽欲自菲薄而无以安于心澍少羸家无仆婢先妣出入操作必腹之而呵禁甚严尝苦索餠饵痛予杖曰汝幼而贪食长更何如自先考妣卽世澍之检身日怠以疎矣又曰澍孤贫考妣葬故未备子爲我表于阡先是澍以其大父所辑学案视苞苞旣受而序之故于所属墓碣日延月滞而未暇以爲雍正三年冬苞以先父母墓表属澍书澍责诺于苞益切踰年春澍吿归必得余文以行乃谱以授之君讳式金字度疑少承父学诵古书不治时文以澍赠奉直大夫卒于康熙戊子七月年七十有四妻潘氏赠宜人卒于康熙庚辰二月年六十有五生两子两女惟澍存墓在某冈某原余处士墓表处士讳钲字震埏其先江西临川人也元末迁宜黄明初再世以军功显爵第二品佐郡爲县令丞者以十数至处士之祖若父爲诸生处士十岁能爲诗旣长益博览好山水父纵使游学尝登罗浮东抵武夷求朱子遗蹟再至匡庐淹畱濂溪鹿洞过柴桑辄低囘久之所交南昌彭达生朱用霖甯都魏和公临川傅平叔黄元胎李剩水皆恢奇士也晚而笃信宋儒之书每曰士不知声律文章之外有学是忘其身也所着对洲集四十二卷庸行编三卷藏于家其侍母疾连年不入私室屡急人难盎有斗储衣有代乞假者应之无缓辞其鄕人旣远犹哀悼之子亦务质行至孙栋始举甲科官翰林有子曰焈年十七俾专诵诸经而请业于余曰将使继吾祖之志学于声律文章外也栋以父命请表其祖墓再岁矣将归省语益迫乃就所称而序列之且使焈也无忘父命处士卒于康熙己已六月年四十有七大父讳嘉绩父讳墀子六人处士其仲也妻刘氏子一人女二人孙男三人长栋次松次楷曾孙男五人武商平墓表先兄百川所与爲朋友凡三数人而商平武君其一焉君文学无绝殊者貌芚而言譅虽二三君子与久故者时用爲嘲谑而先兄独重之自先兄殁余不敢爲四方之行始与君习每风雨之夕愁思无聊辄相唿共语或春秋佳日与徘徊川巖墟莽闲君与物无町然内行洁修授徒多人岁入不过三十金冬常寒衣冠敝履穿而力孝养亲无违志其父老矣不事诗书非博塞终日焦然每失负从亲交丐贷君随而私偿之率以爲常父大安以爲于家无累也君性耿介非其义一毫不取坐困甚有子将娶而天其妇誓死归夫家众皆曰毋重自困也君独毅然整衣冠至女家叩其父母知志决命出拜越日以礼迎而归少爲诸生攻举业及交先兄始发愤笃专于经史近六十益刻苦昼夜危坐钻砺不自休余谓君非亲学时矣君曰吾乃今知学之意岂可以老弃哉始君以贫不能养欲客游四方余戒以养未必遂徒爲父母忧君用此忍冻馁未尝一日离其亲君父年九十余君之殁后其父七阅月君殁而家散后妻二嫠妇各就食母家一子幼茕无依自众人观之天之于君可谓酷矣而自君言之则于亲无愧心于身无恨事抑岂爲不得于天者哉余难后隔旧鄕力不克振其孤乃挥涕爲文以归之俾他年碣于邱垄用表君之行虽不显于时而足以取贵于后世又以志先兄取友之不苟也君讳文衡溧水县岁贡生以康熙五十四年十一月某日卒子某以某月某日葬于某鄕某原朱履安墓表君姓朱氏讳文镳字履安江甯人也余始入庠序数相见广众中及北游数岁归而吾友刘君古塘与履安交甚治余因习焉又数年而海内士流语金陵有闻望者必及履安履安愼威仪语默坐起皆有法度性迟钝而务学能自刻苦其行身亦然家素丰至其父毁之而父母皆衰老于其时尤自力于子道辛卯冬余被逮系江甯县狱履安日与古塘诸君子左右其闲时制府饬狱吏与余往来者具籍之而诸君子不爲止事平履安尝语余曰尔时吾出入县门或値县令及南北捕唿声过吾门巷未尝不股栗也中岁以授经客游自活学使者争迎致及自江西遘溼疾坐卧痛苦历四五年而讲学敎子不怠饔飧乏绝屡以书抵京师吿余其族姻富家弗使闻也余往者归自远方二三昵好必羣引相过谈醼或传客譁乐连晨夕自赴诏狱及今蒙恩归营葬仅十有四年而余所兄事惟古塘独存履安之齿未也乃用厉疾殒其生是以余与古塘尤痛之其葬也古塘旣铭诸幽故表于其墓而以余之归吿焉望溪先生文集方望溪先生全集卷第十三望溪先生文集卷十三墓表雷氏先墓表雷生鋐道其上祖兄弟八人葬同邱请表墓口述再四而继以书曰先生非亲懿久故不爲表志盖惧行迹之虚构而无征也而吾上祖之事则不待有征而信雷氏自陜西迁豫章一世祖甫自豫章迁甯化甫生详爲唐进士而卒于昭宗之世有子八人生相爱约葬同邱塜以次平列墓碑岿然子孙世承祀无所容其伪僻在闽徼少文献世久迹湮故他行无闻焉而生当五代干戈之际无一出而仕者又兄弟八人之卒相去或数年或一二十年子孙其守遗命而莫之违则其修于身而型于家者可见矣在昔先兄百川有言人之生也受于天而有五性附于身而有五伦人于五性或蔽于一则四者必皆有亏焉人于五伦能笃于一则其他必皆不远于礼鋐所云不独可征其上祖之行而所以推原祖徳者又可与先兄之言相发也余兄弟三人弟椒涂早天而兄复中道弃余临终命三人必同邱不得以妇附族姻士友啧啧焉虽子姓不能无疑也其后闻甯都魏禧兄弟尝行此而今复得雷氏上祖事用此知是乃笃于兄弟者之恆情虽异于俗而非有过于义也昔唐阳城兄弟惧友衰于妻子而终身不娶此于礼爲非而先儒皆存而不论盖以行必稽其所敝俗之衰能爲城兄弟之行者亦罕矣无虑其或滋之敝也况自周以前本无妇必附夫之礼而曷以兄弟同邱爲怪诧哉乃约鋐言而具详其义类爲表以归之俾雷氏后裔务敦睦以率祖而亦以解吾子姓之疑焉八人长伯泰次立次驯次强次郡次御次邵次均皆以名系伯其墓在甯化县之下沙村雍正十年冬江东方苞撰兵部尙书范公墓表公讳承勋字苏公沈阳人大学士太傅文肃公第三子也文肃公旣爲国宗臣而公伯兄爲都统仲兄忠贞公总督浙闽并以贤能早岁秉节钺上益材范氏子弟公年二十四以荫补工部都水司员外郞凡再转五迁而至兵部尙书吴三桂反公以吏部郞中督谭宏进征军兼转楚饷宏死监鎭安将军噶尔汉军及滇平常在军闲还补文选司郞中擢内阁学士寻以都察院右副都御史巡抚广西踰年迁兵部左侍耶总督云南贵州三藩播乱吴三桂势尤猖獗王师入讨常与贼相持黔粤闲首尾八年公私凋敝而贼窟穴南中岁久虽扑灭胁从反侧多蠧居山泽故上于方面之任尤重且难之先是忠贞公在闽旣死耿精忠之难都统开复襄樊复以疾卒于军而两江总督于成龙之卒也上谕九卿更有如成龙者具以闻佥举陆陇其等七人而公与焉故公至粤西未朞月而有滇黔之命以爲非公莫属也公至首裁六衞五所倂归州县逃亡渐复时起发贼标下亲军入旗众多偶语公请就本地安插拜疏卽官其一二着姓余编籍补伍命下数千人环泣曰吾子孙世保故土皆公赐也湖北裁兵夏逢龙叛声连六诏时滇以鼓铸壅积钱给兵饷之三众不便会左协移鎭寻甸之兵鼓譟纵焚剽省兵欲乘衅而起公侦知其谋夜捕百余人晨出奉天子赐节斩十三人越日寻甸缚始祸者以献鞫斩八人事遂定疏入天子诏谕襃嘉公因请罢鼓铸鲁魁山贼二百年爲环境害至是就抚官斥藩庄核其价省民闲溢费二十余万金在滇九年所袪蠧弊甚多而淸盐筴不得按戸抑派酌道里远近定支拨军饷条例吏不得巧法扼民至今赖之康熙三十三年迁都察院左都御史行至贵阳改命总督江南江西公治滇黔兴利除弊若日不暇给发姦纠暴法立诛必及移两江则专务淸静以与民休息其爲政识大体不爲小廉曲谨以钓声誉而设心措意一以厚下恤民爲本历三鎭奏免民赋者五豁陷贼州县所失资储无算驳正漕督误题入额征者一岁祲奏发米谷九十三万石有奇赈饷有先发后闻议有格而复奏至再三天子鉴公之诚无不特允所请者其鎭滇黔入觐密陈六事其一土苗不宜纵逞时黔抚衞旣齐以捕黎平苗谪戍上悟寻赦还衞素廉直士论尤以此韪公三十九年秋九月以母忧囘籍旣葬奉命督修华家口运河未几授兵部尙书固辞不获乃就职私居持服如常又七年以疾乞骸骨又十年终于家公年谱载公行身涖官迹甚详然余尝客游淮扬士大夫多称盐城令某贪横以与要人有连大府不敢呵公下车寡妇某讼之随斥罢然则公之善政虽其家人有不尽知者矣兹故不具而独着其措施见于章奏利泽显播于军民者公卒于康熙五十三年二月朔年七十有四始娶穆奇觉罗氏赠夫人再娶沈氏封淑人皆早亡再娶赵氏封夫人子时绎承袭本旗佐领以公卒之次年秋八月二十二日葬于密云县之靑甸桐城方苞撰赵处士墓表处士姓赵氏讳瑗字临若其先江南山阳人也明洪武时以军功显高祖淸始迁浙江之沥海所地介会稽上虞二县家世儒书处士生万历末年弱冠腾文誉崇祯之季山贼海寇叠起田宅荡然鼎革后聚敎蒙童于墟里闲及老独身行游有子废学以医方流寓泰安州处士倦游乃就养焉学佛者古翁淮安通州人也开圃泰山之麓名曰石堂与其侪二人及州之老生四人游闻处士至愿相与爲友暇则聚石堂课灌漑莳瓜蔬终日危坐讲诵经史野人樵牧过者望见皆肃恭四方耆旧多倾向焉而处士居常忽忽念坟墓惧松楸毁伤其子方促促治饔飱终不得返先人居年七十有八竟死岱下葬州西南三十里天平山妻徐氏久祔祖茔不敢迁葬礼也处士学识过人能辨贤姦知事势数变以后之利害久皆征验而未尝爲书先卒之二年疾笃作遗训以示子孙皆家人语也闲爲诗歌不以示人惟手录春秋内外传史记汉书及唐宋八家文各数百篇授其孙国麟曰北方艰购书守此文义可粗明愼行其身毋忘沥海而已其后国麟举于鄕及将仕再归沥海展墓以甯其祖妣雍正六年擢福建布政使至京师与余造次相遇于郑御史宅述祖德请撰外碑国麟与余会试同榜至是始觌面而其学行治法在闻见中爲可计数人遂不辞而爲之表且系以辞曰国麟与余相见年近五十矣起县令至监司而言语气象尙似讲学于深山野外者叩其师友渊源所渐泫然曰吾祖至岱之岁麟始生家窘空保抱携持数岁卽随卧起授章句未尝有师也苞少从先君子后见三楚吴越耆儒多抱独以销其声又其次乃好议论着气节爲文章尙矣哉其风敎之所积乎翰林院检讨窦君墓表自容城孙征君迁河南中州士大夫多兴于学及其门者濳菴汤公逸菴耿公爲最而闻二公之风而兴起者复四三人柘城窦遯斋其一也幼异敏读书每过夜中父惧其确也禁之乃以衣蔽戸牖篝灯默诵少长徧治诸经时征君旣殁耿公讲学于嵩阳往就之六年五至非父召不归旣举于鄕见汤公于京师学益进汤公悼师道废日久劝就敎职得泌阳及主朱阳书院从学者皆劝兴故河南北夏峯嵩阳而外惟朱阳之学者爲多戊辰成进士馆选丁母忧服除授翰林院检讨寻吿归父趣之入踰岁竟归盖痛母之深不忍久离其父且与朱阳之学者离逖也圣祖仁皇帝尝命诸翰林作楷书君书治法尧舜学遵孔孟其要在主敬谨独以进上深器之其家居犬府监司守令多重其行众所苦病每赖以更除枉桡者得直故其殁也士友深痛知与不知莫不恻伤邑之顽人或匍匐赴弔哭尽哀而去君素无疾方侍父食痰气上有顷端坐而逝时康熙戊子闰三月二十五日也孺人王氏执舅之丧年六十有四矣终祥禫不飮酒茹荤君讳克勤字敏修卒年五十有六大父讳如珠县学生父讳大任勅封征仕郞翰林院庶吉士子三人长容端增广生前卒次容庄癸巳举人次容䆳乙酉举人候选知县志承其父学以状志求表余旣熟闻君之学行且与容䆳一见而志相得乃谱焉俾锓诸外碑雍正十一年正月江左方苞撰刁赠君墓表君讳再濂字静之直隶祁州人也余少闻燕南耆旧一爲博野颜习斋一爲君之父蒙吉平生皆尙质行稽经道古习斋无子其论性论学论治之说赖其徒李塨王源发扬震动于时而刁氏之书惟用六集及斯文正统始行于北方赠君自入庠序卽弛置举子业日从父之友五公山人王某及习斋游订父遗书手录藏于家又贰之以质四方之学者年逾六十复手录付诸子且告日昔蔚州魏公持节巡京畿余以故人子独被渥洽邻邑人或籝金而请事余掩耳而走葘然若秽污之及吾体也汝曹他日若登仕籍以官富家吾生不受其养死不享其祭惟先人遗书未刻者尙百余万言必约身而次第布之其后仲子承祖果宦达使其弟显祖持所刻易酌濳室札记及君状志乞余文以列外碑距君之殁二十有二年矣夫名非君子之所务也而没世之称则圣人亦重之习斋遭人伦之变其艰苦卓绝之行实众人所难能而李王二君子力足以张其师惜其本指欲外程朱而自立一宗故知道者病焉君之父则隐迹衡巷推阐先儒之緖言故当其时名闻四方转未若习斋之盛而卒得良子以传其书身名完好无可瑕疵故余因表赠君之墓而幷着之以示志古而有所祈向者亦君恪守父书之志也夫君卒于康熙乙未九月年七十有二父讳包天启丁卯举人母某氏君及妻杜氏并以承祖贵诰赠如其官阶子四人长继祖州学生次承祖乙未进士由县令累官监司所至着声绩今爲江西布政使司次显祖已酉举人朴直尙名义次兴祖早世以某年月日葬于某鄕某原干隆元年十月江南方苞表东昌邓峄亭墓表雍正十三年夏东昌邓钟岳将吿归以曩所述赠君及田安人行略示余曰吾故知子于志表之文虽亲故无假非敢以私请也将以入宗谱惟子讨论焉发而观之皆庸行所宜然有难焉者赠君十岁丧母嗣丧继母至再父殁承重丧大父母衰麻不绝于身者近二十年皆能称情以赴于礼其爲国子监学录年未及三十丁内艰念大父官闽南父官代北代父服勤侍大父遂不复补官余尝过东昌无老少皆称钟岳孝悌修饬具言其家法虽未指目君之爲人而钟岳所述之无虚溢可知矣昔余大父爲学官于芜湖君之大父参议公适司芜关降爵列而爲友余于钟岳未见而相知旣订交果不悖于所闻其家法之善又亲得之于其鄕人故特表而出之使天下知爲人祖父者宜愼行其身以开其子孙而子孙能贤亦以征信其祖若父之善行又钟岳不以志表属余乃所以重其亲信于友而余之不能已于言端由于是焉田安人与君比意同力以事亲长岁庚午君侍大父母于家闻父疾赴山右而参议忽遘疾甚危郉宜人笃老安人承凶临于别室易衣奉姑而侍舅疾比参议之终郉宜人未知有子之丧也呜唿是可则也巳君讳基哲字骞之号峄亭以太学生授邹县敎谕迁国子监学录生于顺治乙未年二月卒于康熙辛巳年十月享年四十有一以雍正元年覃恩勅赠承德郞翰林院修撰田氏爲同郡名族安人岁贡生讳官芳次女生于顺治丙申年三月卒于雍正癸卯年三月享年六十有八勅封安人子男四人钟岳康熙辛丑进士一甲第一名授翰林院修撰历官礼部侍郞雍正十一年以奏对失辞降一级调用次钟音雍正丙午举人拣选知县钟叙钟一雍正已酉同榜举人女五人并适士族孙男六人雍正乙巳十一月合葬参议公墓右第一穴桐城方苞表内阁中书刘君墓表襄城刘靑莲状其先人之行不介而以书通曰吾父之殁七年矣而铭幽之文阙焉以至于今盖难其人也吾恶夫爲人子孙者以所未有之善隆其亲而实诬之也故所举无溢言愿子察其情也余故闻中州之贤者数人而刘氏恭叔其一焉恭叔之兄子靑藜爲余同年友而靑莲之请铭也有辞余无以郄焉谨按君讳宗泗字让一先世多濳德明季流贼之乱父汉臣以诸生佐督师汪公乔年城守署赞画君兄弟三人皆好义伯仲任侠而君独爲儒其学无所不渉而卒归于洛闽其游皆畸人节士而共学之久者则关中李颙中孚余观自明之衰东林复社诸君子摧剥无遗而天下几不知有学矣其后燕南河北关西之学者往往振起于一鄕以收召其徒而中州爲最盛就其杰出者其指意虽不能尽合于古圣贤人而皆能以力行爲宗故其处者常矜名义饬内行而出者亦确然不失其官守盖学虽粗渉其樊其爲说不能无弊而已有辅于世敎如此君之质行旣足以错于其鄕之贤者而又能知道术之所宗虽与中孚李氏共学之久而自守其径涂终其身不易也呜唿君可谓笃于自信者矣君中岁学古文辞晚所着中州道学录恕斋语录尤着士友闲其行之式于家而化及鄕人者靑莲述之甚备而兹独揭其所学之大指盖以自修者言之必纤悉于庸行而后爲完人而立言者举之以示于后则义无取也靑莲于虚美其亲者旣前知其非义矣则于兹所以云者何惑焉君以康熙庚午举于鄕例授内阁中书未仕以庚寅六月二十四日卒于家年七十有四冬十有二月某日葬于邑西东冈先兆之次孺人周氏子二人长靑莲县学生次靑芝乙酉举人女二皆适士人康熙丁酉三月朔后二日江东方苞撰秦仲高墓表贞女吾师大理卿宛平高公同产弟章侯次女也少余见之心异其德容谓福泽必过人许嫁秦氏子文照雍正五年文照死贞女请代夫承重奉祖姑父母隘之不可遂归秦氏大理兄弟三人惟季有子而畱滞远方章侯殁贞女族姻中一无依余往视之时仲冬短布单衣乃与诸公醵金爲举本以给之干隆元年余居直庐五月中旬家人吿贞女遘疾日笃秋七月朔后三日死问故曰积劳成瘵卒之日命衣衾完者勿以殓迫冬进之祖姑在昔明季李自成陷北京宛陵沈寿民时山居或吿曰某骂贼不屈死寿民立起自责曰夫人而载此大福以终嗞咄哉旣而前闻非眞复问焉曰子何以知之曰是吾故人也娶之日吾客游适至其家若俯首巡步阶除不已叩之曰吾属有所思甫冠登上甲而婚生人之荣有逾此者乎吾何修而得此此以知其所受之薄也嗟乎如贞女之闵凶夭札乃寿民之所谓福也夫贞女年三十有二卒后十日与文照合葬秦氏先兆之侧其买棺也匠师语其徒曰子良材价从其柢闻者多爲流涕桐城方苞表完颜保及妻官尔佳氏墓表君姓完颜氏讳保字岳申余供事蒙养斋君爲皇子御数就余问学君貌甚文苦羸气不能任其声自恨时过而学虽疾矻矻不自休余始开以学久之惟戒束书不观以息心神而不能从疾遂不振君旣殁且踰年余启箧见其病中所拟秋风辞音旨悽怆其诸衰气之先见者与君疾亟妻官尔佳氏誓死及期母与姑号泣而止之曰汝有子义不当然答曰吾非不知此顾吾年少傥异日中有不自得者不若早自决于吾心爲安其药物久置粉帨中命取水至则一飮而绝母与姑亦不之禁也呜唿君之嗜学与其妻之取义皆过于中然以人情之习于偷苟不可谓非有志者矣而造物者必使至于斯其又可诘邪君卒于康熙丁酉四月十九日酉时年三十官尔佳氏与君同庚生而月日先于君卒同时以某月某日合葬北郭先人之兆桐城方苞表罗烈妇李氏墓表烈妇姓李氏浙江龙游人江都罗经甫妻也幼通诗书继室于罗前子曰都六岁女曰宦姑年十有二烈妇生女始期扬州围急烈妇谓经甫曰君上有母下有稚子都妾生而存则虑有所牵吾自择死所矣乃积薪楼下未几城破市人惊唿曰兵入矣烈妇上堂泣且拜曰吾不能复事姑乃别其姒刘氏及经甫妾梅氏李氏时烈妇有身八月矣抱幼女持宦姑而语众曰吾多见古书中妇人遭乱而求生者忍以身试乎众皆哭从而登楼者凡十人命一婢下举火火发亦奋身跃入兵定后众骨借借惟婢一足尙存始经甫计犹豫未有所洪俄而烟尘蔽天楼中声如乱鼓乃抟膺而唿负母挈子以奔卒皆免家复起子孙盛昌都之弟国桓有子曰愫行四方遇文儒辄流涕述烈妇事而求籍焉同命者凡十有一人刘氏梅氏李氏外惟婢得其名曰蘜华其六人者无闻焉焚宅在新城广储门内樊家园合冢在隋西华门故城址康熙六十一年冬十一月望溪方苞表刘烈妇唐氏墓表烈妇唐氏襄城刘庶常靑藜继室也先世浙江会稽人迁河南新鄕其家单微转徙少失父母有兄窭艰而妇好书史陈义甚高庶常失偶闻其贤以礼聘焉年二十有九矣旣成婚三旬有八日而庶常疾作遂不起烈妇将死之叔姒请曰闻嫂有身今死非其所也居无何谓其姒曰无望矣越翼日晨起辞于殡入寝室闭戸自经死时康熙戊子十有二月晦前四日也去庶常之死盖四旬有七日烈妇少时尝刲股疗其父及庶常疾复啮臂以羹血淋漓衣袖闲面色似非人而神气自如庶常之殁也其母年八十有五卧病经年矣烈妇秘不以闻戒寝门内无哭声自经之晨犹亲盥馈然后退烈妇家故贫其兄以医自活流转四方僦居多穷巷短垣烈妇时时佩利刃以备非常郏富人尝假馆且赀给之甚殷烈妇曰此传所谓无故之利也会富人从其兄飮觇焉日是可久与处邪立促其兄他徙庶常每言烈妇能文工诗歌旣死箧笥闲无遗蹟庶常夙以文学知名二十年闲河南北爲首称唐氏贤而愆期卒归庶常闻者皆以爲宜而月未四终夫妇各賷志以殁鄕人莫不呜咽道路皆载其言越十年戊戌余始得其实于庶常之从弟靑莲而表于其墓之阡桐城方苞撰谢孺人叶氏墓表孺人讳球姓叶氏父讳汝栋闽县人庚午鄕试副贡士谢君讳宣之妻编修道承之母也谢氏故儒家而鄕贡以侠重于鄕信义着于师友孺人实左右之孝于亲友于兄弟惟孺人曲当其心鄕贡未中寿而殁兄公壹以家政属孺人大事必诹焉幼随母依舅氏授论语孝经毛诗及长博观经史诸孤就傅夜归则爲辨句读考音义兼授乐府古辞及诗旣成立督敎不衰母也而秉父道焉孺人生二岁而孤母家四世生养死藏庙祭皆身任之女也而承男事焉及笃老道承归养会修省志中丞赵公以相属百年中大吏所设施鄕先生长老之质行孺人能备详之道承用以征信于志传牒记而辨其譌嫠也而有裨于文献焉始余与同年郑任钥鱼门善孺人之长女壻也道承继因鱼门以索交于余孺人七十求文以寿余曰非古也子少安吾当别志以达子之情又十有四年孺人殁道承使来吿终以状请铭汜询其鄕人皆曰信然乃爲表以归之而释诺责焉其生卒子姓宜具于志铭故弗着干隆元年八月晦前二日江左方苞表刘中翰孺人周氏墓表康熙五十五年襄城刘靑莲及弟靑芝不介而通书请表其父中翰君墓余旣夙闻刘氏家法及中翰之贤又重靑莲有辞表而归之越三年庚子复以母之状请铭余惟古者妇人祔葬无特铭又孺人处境顺虽有妇行而无以过礼之中制久而未报也雍正五年靑芝计偕至京师请益坚且曰自庚寅先君子殁吾母老朝夕不忍违不赴礼部之试者十有七年矣今来适与子値而获见愿终有述焉余因念丙戌计偕自余出吾母内热语不休虽隆寒中夜启牕牖或挟老婢立中庭北向而望凡百有三日至余抵家之夕而后寝成寐凡欲其子游学取名致官父或有之而母必无是也无贵贱贫富贤愚惟愿求之卽在侧耳余兄弟丧亡乃违礼远游以忧吾母靑芝有兄以承养而不忍一日离其请不可虚也孺人处境虽顺无以过礼之中制然以刘氏之家法而孺人顺焉恭叔之贤而孺人仪焉以宜其家以式其子姓而化于族姻其可风也已孺人姓周氏父讳卜历襄城县学生母王氏年十六归于刘卒年八十有六与中翰合葬县西先兆之次雍正五年夏五月江东方苞表赠淑人尤氏墓表皇帝嗣位之始年搜扬遗贤命大臣各举所知于时今吏部侍郞沈近思以郡丞就其家起吏部文选司郞中旣任官特命兼太仆寺卿逾年四月拜疏历其曾祖母尤氏守节抚嗣子敎孤孙艰而有成曁其父将终自伤家世田农不能爲大母请旌而有望于后愿以元年覃恩身及妻应得之封移赠尤氏天子旣贤近思感其意诏以侍郞阶资赠其曾祖父母又二年二月介吾友王君虚舟乞表墓之文余考礼经爲人后者服如所生传日受重者必以尊服服之盖恩以义隆而不敢忘其祖也然恆妇人之情视爲后之子多异于所出是谓不有其夫也而爲之后者自视亦或异于所生是谓不有其祖也今尤氏重其夫以及其嗣子可以敎天下之爲人妻者矣近思念其父以及其祖所嗣之大母可以敎天下之爲子孙者矣天子优贤厉节推恩于功令之外而褎崇踰所应得可以敎天下之爲臣者矣礼达义昭不可以勿籍也谨按沈氏自迁仁和七世至赠公讳学颜于近思爲曾祖卒年二十淑人时年二十有二距其殁三十有四年与赠公合葬西泾口百浪坞先茔之次嗣子时吉娶兪氏甚有妇道遗孤大震生五子近思其季也淑人高行载郡县志沈氏三世生卒爵列墓各有志家有谱故弗着着其维系于风敎者曾孺人杨氏墓表孺人姓杨氏江甯人邑诸生曾筞之妻余姊夫沂之母也姊性钝直嫁之日吾父母戒行常以宫事不逮爲忧久之薰然成和及孺人殁乃时与姊夫不相中然后知孺人之德能甄陶子妇而谕其志也姊夫少孤季父远游委以家事二十年内外帖帖及孺人殁姊夫始见恶于季父违言日彰然后知孺人之才能调剂叔姒而使之无闲也始曾君爲诸生甚有名馆富室常屏滋味甘蔬食而平生不闻信奉佛法沂旣长有举以叩者归问母孺人日尔父岁时伏腊御食于先姑未尝厌甘毳而居外则然窥其意以母老艰苦食淡不忍自餍饫耳用此又知孺人之贤能探其夫之微志而襮之于身后也姊夫及姊属余表孺人墓已踰再纪雍正三年春余假满北上姊夫走送于河干复出其父状求合表且曰更迟之吾不及见矣又二年余益病衰恐终负前诺乃叙而录之曾君早世行未着按其状皆琐语故独取孺人所称而附见焉孺人卒于康熙某年年六十有七距曾君之卒三十有四年以某年月日祔葬于某鄕某原曾氏族故不繁沂无子再从无可嗣者有女适林氏子元吴处士妻傅氏墓表孺人姓傅氏江西南昌人余叔舅之妻也先君子出赘寄寓外家凡十年时惟叔舅也存而叔舅恆客游余生六年先君子归金陵计此生与舅凡五会耳惟辛未壬申闲同客京师聚独久寒苦相依丙子冬自京师南归水宿淮关梦舅立河壖瞪目无声心诧之至眞江急舍船陆行至舅家则葬已数月矣问故果死于此余噭然而哭孺人微泣于房哭止䦱门而语送不下堂堦时孺人尙少动作有仪语皆中节余黯然伤又肃然敬也孺人幼丧母无兄弟独身随父客淮南吾舅亦客焉遂约婚归十年而吾舅死舅生常远游相见日稀有子曰以诚冠后亦授徒远方或岁归或闲岁三岁一归孺人之卒也遽诚在山东奔丧报葬至京师每见余必吞声掩涕以求表墓之文而孺人苦节淸行实宜有传于后乃爲之书孺人卒于雍正六年七月年六十有五舅讳敬仪字平一从先兆葬六合刘家营枣树墩孺人祔焉诚幼时无资就外传及次子以讷小学皆孺人口授孺人之丧诚虽客在外泣血三年丧食一如礼经中宪大夫鄂公夫人撒克达氏墓表夫人姓撒克达氏故愼刑司郞中鄂素之妻今通政司通政使兼詹事府詹事摄翰林院掌院学士畱保之母也保之言曰保三岁而丧吾母踰年丧吾父庶母郭氏舍已所出而乳焉每语人曰无若女君之德何保不及见吾母之事大父母而大父母之安吾母众载其言保不能知吾母之相吾父而吾父榷税时舅氏或爲保谋宜少治生产吾母抑以大义众载其言吾母旣殁且十年诸母诸姑及族姻老婢及见吾母者见保莫不垂涕追思不已呜唿信斯言也古阴礼所谓妇德几尽之矣家之乖恆由妇人而嫡妾则有甚焉故二南之风皆始于不妒盖妇德莫难于斯此之能然而余行可无徧述矣春秋传曰娣姪者不孤子之意也一人有子三人缓带在礼妾爲女君君之长子三年所以重其恩义同其忧喜而濳消其妒嫉也然人之恆情亦惟君及女君之存不敢不勉耳夫人旣殁而郭氏舍所出以字其孤守信砥节没齿爲期则夫人之德之在郭氏必有过越于恆情者矣而况奉舅姑成内治宜家人之疏节与夫人父某某官年十归郞中卒年二十有女二皆保姊也郭氏年今五十有九所生子早殇雍正六年冬十有一月桐城方苞撰陈太夫人王氏墓表夫人姓王氏陈赠公讳健之继室广东右翼汉军副都统昻之母浙江通省提督伦烱之大母也陈氏世爲闽人自长乐迁泉州之高浦明末海寇滋蔓迁滨海居民徙灌口赠公时年六十余矣生计壹倚长子光光死赠公大恸寻卒昻年始十有一含歛皆夫人手之虚室中惟鸡一栅母子号泣与鸡鸣之声相应哀动邻里凶饥寇乱相乘米至石八千夫人拮据日作糜半釜漉厚者饲子次及女自啜水浆饥不可忍则更急束要带昻旣贵每念儿时备见太夫人之艰辛而不获一日致鼎养恨不欲生方流离转徙夫人常抱木主以行虽遇寇迫险不释用此数世前生卒葬地子孙犹得籍记闽人相传戚继光御倭寇驻军高浦与僚属遍閲山川形势指赠公旧居曰是家必有兴者以爲此再世节钺之兆也然陈氏之迁高浦亦近耳前此庐其所居之地者众矣而陈氏炽昌又在徙灌口之后则非宅地之所爲决也岂其先世故有濳德隐行及赠公之身而胚胎已兆故光润先见于门闾与呜唿此可卽太夫人之节行以征之矣伦烱始通籍备宿衞阶甚卑余一见卽决其必拔起爲大将未数年果建节历七鎭军民威怀粤闽江浙咸载其言干隆八年以太夫人遗事请表墓故并着闽人所传语使众知家之兴必由其人而谓宅地能有助者妄也太夫人父讳公荣母某氏女适太学生萧湄太夫人卒于康熙辛未年享年七十有八后赠公之卒凡三十一年前夫人许氏父讳浦母某氏卒年二十有七葬于高浦之杏林社界禁限隔乱后坵陇不可复辨昻及伦烱每以爲恨赠公葬于某鄕某原太夫人以癸酉年四月二十八日葬于苎溪山之原江左方苞表林母郑孺人墓表孺人姓郑氏福州侯官人三山林赠君讳邦桢之妻编修枝春之母也生郑氏炽昌后其卒也林氏方兴而伶俜艰辛视甿庶贫女有甚焉母黄氏郑赠君继室也生孺人踰岁而殂郑翁付外家鞠育及疾革始命以归父党内外宗尙未识面时十龄悲号雀踊见者莫不心恻及归林氏家甚贫而赠君羸疾授经在外孺人餔糜日或不继岁戊子赠君卒遗一女二小男老姑在堂而盎无储桁无完衣仲兄郑谕德几庭计口致米薪蔬百物皆自孺人及女手指中出身甘穅秕而遇时物必多方购易以进或母家以饷孺子必奉姑姑心知之而不忍却也孺人自居父丧卽依谕德之妻王宜人佐治家事因敎以闺训女史及赠君卒孺人命枝春就殡帷躬敎督诵读声洋洋比邻及亲交到门者莫不叹息大母衰疾中亦用以自慰焉及姑终女有归二子受室枝春举于鄕爲内阁中书而孺人呕血遂不起孺人疾作于雍正辛亥之春戒勿使枝春得闻其秋枝春感噩梦请急航海而归孺人惊喜疾少闲卒于冬十二月晦前六日年五十有八子二枝春翰林院侍讲督学河南梦彩戊午科举人女适庠生叶球以癸丑十月祔赠君之墓在郭北五凤山干隆七年春枝春以状求爲传余考孺人虽艰辛而未遭变故所述皆妇顺之常于文律不宜立传旣而思孺人处境略与吾母同吾母之遭遇视孺人尤顺而艰辛苦恨则有甚焉惟不肖子知之宜乎枝春之不能自克也抑又思朱子之母安常履顺其贫约亦未甚也二程子之母则显荣福祥以终世矣而百世以下无不知二母之贤则惟其子之故耳以苞之无似不足以显吾母故因林母发此义以勖枝春以志吾疚兼吿天下后世爲人子者干隆八年十一月江左方苞表方曰崑妻李氏墓表孺人姓李氏扬州府兴化县人吾宗知孝丰县事讳将之子妇邑诸生曰崑继室也于苞爲共五世祖断事公之诸母行比俗之人谓刿股肱可疗疾虽子女行之于父母亦爲过礼而以吾所闻广昌何某妻魏氏刲肱求疗其姑一时名辈争爲传记诗歌以纪之又二十余年而有孺人之事干隆壬戌余蒙恩归里孺人之柩适至自闽中长子杭以状求志铭始闻其详孝丰府君病膈噎长子曰岱割股以进少闲数日疾反曰崑欲踵行之孺人曰子疾初愈甚羸如重伤大人病必臻夜半侍婢皆卧登楼祷于宗祏引刃自刿昬仆久而苏强自缠缚昧爽作羹府君食之病又小愈者阅月及将终乃知孺人事唿而至曰死生命也然汝必育贤子孙曰崑兄弟十三人惟伯兄及四弟曰岳爲适出而曰崑曰岳生同胎曰岱宦游曰崑欲与曰岳同爨谓孺人曰尔能自必终世无生异同否孺人曰子能自必何问妇人孺人处宛若闲如弟妹之事兄姊门以内少壮男女皆相亲曰岱初任闽之沙县改调泰甯曰岳卒于沙曰崑从至泰甯孺人以俗言生同者死期亦近时杭馆于闽之榕城孺人挈子女及杭之妻女闲关赴泰甯未一年曰崑果卒孺人亲视含敛杭述孺人淑德甚详然举是三者则仁孝明知之见于他行者视此矣铭以藏幽孺人之事宜使观者感兴故爲表于外碑孺人享年五十有五父湋浙江湖州府衞守备与孝丰君善故爲昬婣祖嗣京明河南道御史曾祖春芳大学士子三人女四人系曰兹事之义类余于广昌魏氏论之详矣孺人求疗其舅其事尤希而持之则有故盖大惧夫或重伤以骇恸垂尽之亲故不得已而自刿以塞其意也往者亡妻蔡氏亦尝刲肱求疗其姊及来归余吿以三从不二天之义乃自知无谓故备列之俾慕爲仁孝者得自镜而审所处焉碑碣礼部尙书陈公神道碑公讳诜字叔大号实斋系出渤海爲宋大尉高琼裔明永乐初上祖东园公自临安出赘海甯陈氏遂着籍蒙其氏高祖讳中渐隐居好德有子二人并登万历丁丑会试榜成淮士累官贵州参政讳与相者公之曾祖也参政之子五人其季曰元成早世有子三人长之问公本生父也季之闾所承嗣也明季陈氏衣冠日盛子弟皆治举业务进取而公之本生父独承学于念台刘公刘公没黄宗羲梨洲传师说以敎浙东西而公复从梨洲游自入国朝公伯叔父兄弟兄弟之子登上甲宅政府长六官出秉节钺者林立惟公第举乙科然自补中书三迁而副长御史开府贵州湖南入爲尙书皆特擢不由阶资其给事吏科转刑科都给事言多施用而以稽贵州土司承袭劾罢大吏请复天妃闸以奠黄淮其语尤着荐绅闲自鸿胪寺卿倅大理领台中屡决疑狱及巡抚贵州民艰于食行视山坂皆可耕谘于介众佥曰收获不可期入税籍终难脱矣遂奏免升科踰年斗米钱三十因敎以𧖟桑莳果树卽王文成谪戍讲学处建书院聚敎羣士延及苗童黔民久而慕思移鎭湖南寻晋司空转宗伯官中事无不釐饬当圣祖中年直省大吏员缺必咨台垣九卿举者多阴奉要人指意或自援亲故而公所举惟三人高安朱相国始令濳江以谳疑狱公记其名前后凡四荐沈公近思未遇资给诱进旣通籍扬于朝淮黄决溢举陈公鹏年爲河督公性沈静其治事勾稽文簿终日不倦事毕卽闭阁下帘手一编未尝一日去书谓四子之书诸经膏液也近体诸身然后知须臾不可离作四书述尝慨酷吏深文击断曰律者圣人以不忍人之心而着之爲精义之学者也作读律述谓孔子学易期于寡过人事万变包于六位随时随事必有合焉作玩辞述手披司马氏通鑑朱子纲目以朱墨杂色识之凡五周多独见作通鑑述一卷晚年将次第排纂而业未终公旣没十有四年其子世倌自山东以遗书及行状抵苞请列外碑且曰倌自始仕以至于今战战慄慄惟惧或蹈于非义以不敢忘先人之志事耳苞以衰疲久而底滞又数年世倌爲御史大夫其规模略与念台刘公相类乃窃叹公之敎型于家而刘公之风能使异世闻而兴起也夫比俗之人以讲学爲诟病久矣故爲谱其世家并传再世师友渊源之渐俾学者无惑于俗言而识所祈向是亦公之志也夫公卒于康熙六十一年享年八十壬子科举人曾祖累赠光禄大夫文渊阁大学士祖考以公赠光禄大夫礼部尙书祖妣妣并赠一品夫人本生考妣貤赠亦如之夫人查氏初封淑人晋封一品夫人子六人长世儁丙戌进士知江西建昌府次世俨辛卯举人拣选知县次世仁乙未进士翰林院检讨次世倌癸未进士工部尙书次世侃癸巳进士翰林院检讨次潮幼殇女七人孙男二十四人铭曰经有明训不学面墙㝠行无向爲惑爲狂翼翼陈公学优而仕寅亮中外官常有纪善政善敎奠乂遐荒氓獠歌思愈久不忘入长二官礼寅事覈如握寻常引以绳墨谱公之行按公之书所言多应终始不渝远尊师闻近守父学有子能承风规尤卓丰碑峩峩用表功施不说学者视此铭辞理藩院员外郞赠资政大夫席公神道碑公讳席尔泰系出舒穆禄氏世居盛京东之浑渚大父郞住力能出车马于淖陷父吴巴泰十六从军破队徇城常推锋抑于上官功不得御终不自列非临阵未尝妄杀一人公初试惜薪司笔帖式转倅刑科麻勒吉总督江南江西檄自随归补吏部主事迁理藩院员外郞奉檄行塞坠马伤肩臂遂引疾卒年六十有八公在江南制府以事询必竭情无隐江西巡抚以法中某郡守制府叩公公曰吏获罪多由不善事上官耳卽遣公廉其实守得免而众莫知其由江苏布政使被劾命公勾稽簿书使恐惧道谒公曰归理案牍无他求也麻公尝被逮院中佐吏皆号呶慢易惟公不失礼代任者益重公固畱以自佐而公笃念父母竟吿归其在吏部有武弁爲尙书所厚军功不及格而叙公力争曰三藩荡平论功者众成法一乱则冒进者人人得引爲辞会理藩院增置员外郞上命部院各举所属贤能首以公应盖不欲公在吏曹也公内行饬修事继母诚孝母素严久而感悟母没抚季弟勤于已子凡衣食必先取足焉公阶奉直大夫以子元梦贵赠资政大夫娶同系别属女仁厚识大义公所以感继母及与麻公始终夫人之助爲多夫人以公封宜人以元梦进封夫人其卒也距公之卒二十有二年始公退休家甚贫而元梦以事谴季子入翰林寻亦罢居常郁郁及公卒逾年而元梦复收用渐被顾遇开府两浙入爲司空夫人屡觐皇太后于甯寿宫天子亲书堂额壁联以嘉母德是以元梦每荷恩筞爲太夫人庆卽隐痛公之不及见然元梦能推太公之德业愼行其身而有令闻俾国人称愿以爲君子之子则公亦可以无恨矣公及夫人生卒年月日子姓男女旣详于幽堂之志葬事毕外碑宜刻文以属余乃叙而铭之铭曰维国之兴材必世生维家之隆德必世崇公先再世淳德未漓曁公稍达仍郁不施以昌厥嗣爲帝股肱恪居官次令闻有融众人所矜钖命之显君子所感嗣德无腼我列兹铭信而有征赠右副都御史赵公神道碑赠公讳良字维林浙江绍兴府沥海所人吾友赵国麟之父处士临若公之子也生有明崇祯丁丑时寇贼交闹未成童陷贼匿舟底三日勺飮不入旣脱归庐舍已空国初东南未靖人民流离多餬口于北方遂弃儒学医至幽燕东游齐鲁遇族父于泰安州以医自活因庐旅焉时淮阴江翁亦寓岱下以女妻之而临若公倦游无所合困而归闻其子旣立室家附舟北上至则国麟之生已数月矣时康熙癸丑年也临若公入抱孙出则与石堂诸散人游赠公旣左右无违而江夫人力致鱼菽瓜蔬以忠养久而安焉虽居穷巷远方畸人老宿多造门豫章吴愼庵尝叹曰临若之室仅容膝可旋身而入其中则旷如也临若公以康熙二十三年卒于泰安赠公及江夫人相继没国麟贫不能葬豫章戴君知地理得吉兆以吿且探囊箧助营窀穸又二十余年国麟巡抚安徽入谒世宗宪皇帝山陵请假归里祭吿因葬故有缺以书抵余求补碑铭以列祠堂观国麟所述赠公自定家于岱父归就养一室之中父父子子夫夫妇妇者凡二十年富贵不足道国麟之得列于君子之林也岂偶然哉临若公二弟卒于南中老不能奔丧命赠公归葬独身冒风雪往还其治疾者如疾在身无贫富贵贱必竭心力享年五十有八以干隆元年覃恩诰赠如国麟官江氏爲夫人夫人之生后赠公二十年而卒以康熙辛未先公一年次子国经女四人以某年月日合葬于州西天平山铭曰族以乱而散家以旅而成行以艰而笃志以没而亨岱畎有碑沥海有田恩纶孔赫世祀其緜有开自天其兆必先杜茶村先生墓碣先生姓杜氏讳濬字于皇号茶村湖广黄冈人明季爲诸生避流贼张献忠之乱流转至金陵遂久客焉少倜傥常欲赫然着奇节旣不得有所试遂一意于诗以此闻天下然雅不欲以诗人自名也于并世人独重宣城沈眉生吴中徐昭发自愧不如其在金陵与先君子善客维扬则主蒋前民金陵爲四方冠盖往来之冲诸公贵人求诗名者凑至先生谢不与通惟故旧或守土吏迫欲见徒步到门亦偶接焉门内爲竹关先生午睡或治事则外键之关外设坐约客至视键闭则坐而待不得叩关虽大府至亦然及功令有排门之役有司注籍优免先生曰是吾所服也躬杂厮舆夜巡绰众莫能止先生居北山去先君子居五里而近以诗相得旦晚过从非甚雨疾风无闲先君子构特室从横不及寻丈置牀衽几砚先生至则啸咏其中苞与兄百川奉壶觞常提携开以问学先生偶致鸡豚鱼菽必召先君子率苞兄弟往会食其接如家人丙寅春先生年七十有七携幞被叩门语先君子曰吾老矣将一视前民归而窟室蒋山之阳死卽葬焉是日渡江数月竟死维扬丧归寄长干僧舍一二故人谋卜兆子世济曰吾有亲而以葬事辱二三君子是谓我非人也无何世济亦卒先生故三子一子幼迷失一爲僧远方众莫敢主又数年长沙陈公沧州来守金陵谓先生其乡人之能立名义者哀其志爲买小邱蒋山北梅花村召先生从孙扬文及故人会葬先君子执绋视窀穸时苞客燕南归而命之曰先生吾所尊事汝兄弟亲炙可无志乎苞重其事将俟学之有成而措意焉自先君子殁患难流离今衰且老矣自恨学之无成犹昔而旧鄕限隔恐终堕先人之命乃姑述其大略使人往碣于墓之阡先生诗世所传不及十一平生着述手定凡四十七册世济殁势家购得之弗善仍归其从孙某先生生于明万历辛亥年正月十六日卒于康熙丁卯年六月某日葬以康熙丙戌年二月十六日铭曰死而不亡光于世嗣逢长大理卿高公墓碣吾师宛平高公之殁也以康熙庚辰仲春余在京师众议以志铭属余视丧毕东归爲铭归公二弟丙戌再至拜公墓石已磨未勒也而余以事遄归又六年冬十二月以鄕人戴名世文集牵连被逮发岁使仆某祭扫还讯之墓垣尽頽而磨石尙仆于道公仁孝闻天下然世所称者太公以吏事谪辽左公发愤成进士伏阙上书求代巳而逢恩例赎归余窃谓父兄在难凡力所逮中人以下犹将勉焉不足爲公异也自公视学江南余从游近十年公家事细大毕闻太公少豪宕不可羁束而太夫人谨礼法不相中太公之归也公以爲难后天属复完又二亲皆笃老当更欢洽而居常漠然遇事仍嗃嗃公用此虽富贵恆蹙蹙如穷人无所归终公身公退食恆居于内余怪焉叩之御者则常在太夫人侧嬉戏如婴儿其侍太公所以承意观色或古礼经所未甞云而自公出之乃知其当然而不可易也公疾笃余入视公曰子毋忧某虽无禄尙当终事吾母乃竟先太夫人卒呜唿酷矣余所犯尙未决虽天子明圣而吏议余罪至重死生未敢自卜恐公之仁孝余独闻知者遂就湮灭而心气瘀伤不能营度爲文前铭又不复记忆乃质言其大略俾公故人曾君启起磨石而碣焉时康熙壬辰八月也公讳裔字素侯卒于康熙庚辰二月十有二日年五十有四由翰林官至大理卿仕绩应列于史氏铭曰谓公不得于天胡济屯以亨而天属之复连谓公能得于天胡将母之不终而寿命不得以少延岂彼苍之无知抑将畱终古之恨以暴其仁贤兵部主事龚君墓碣君姓龚氏讳健阳号惕斋湖广天门县人也初因其弟巽阳索交于余余时衰疾趋走内廷终岁仅一再见君每以不能亲近从问经书爲言厥后闻君以陈漕弊爲重人所龁部议降调乃考其行于所习者始知君自司工部卽勇任公事及入台奏砌驰道核门禁粜仓粟以平市价并惬众心而尤爲时所称者巡视南城有主母杀婢势家也君奏请自治不送刑部属託百方卒持法不移雍正九年旱诏谕科道联名直陈时政君首议在任守制当急停同僚相视不敢署名君遂具疏独奏付通政司会挂部议不得上调行人司方需次特旨授兵部主事以在台中数言事其名犹简在圣心也君益自奋励将有所设张而未数月遽以疾卒始巽阳及吾门试春官不第将尽弃所学而专心于三礼及归亦遽卒龚氏世居福建至南唐越国公之子顺爲江西节度使遂畱江西旣而迁于竟陵近千年无显者至君之祖始举乙科及君兄弟五人而登甲科者二乙科者一众皆谓龚氏其昌矣而仕者学者皆不遂而无年理数有不可诘者独其志行犹不没于士大夫之口君于诸经四书皆有编纂尤好春秋作胡传辨十余篇惜乎君生时余未得与面讲也君之祖仲鄂顺治甲午举人父讳松廪贡生以长子廷飏勅封文林郞妻程氏封孺人君以子学海遇干隆三年覃恩赠奉政大夫妻谭氏赠宜人子三长光海嗣世父次学海次文海女二君以甲寅十二月合葬谭宜人之墓在本县利渉铺先兆未有铭幽之文君卒后四年学海以庶吉士属余敎习请铭余多事未暇及归里检箧笥失君行状干隆九年秋九月复以状来乃叙而铭之以列外碑铭曰职方张而柄移志甚盛而身萎惟天造之难测幸素履之无亏王彦孝妻金氏墓碣徽郡在羣山中土利不足以赡其人故好贾而轻去其鄕自通都大邑以及山陬海聚凡便贾之地卽家焉其俗男子受室后尊者卽督令行贾无赢折皆不得速归久者数十年近亦踰纪用此居必聚族而严闺门之礼故妇人以节着者比戸多有之盖礼俗之所渐然也金氏爲休甯王彦孝妻生子宜民六月而寡会国初天下犹未靖而休歙闲土贼假以攻剽金氏集兄公彦忠叔彦节谋曰吾三门惟孺子存闻淮扬已定先人旧业在焉伯居守叔衞我抵江都一线可延也从之宜民少长卽敎以贾曰汝毋慕爲儒彦节死命宜民归葬彦忠死亦然两人终以无子而其鄕邻居者多爲贼所残皆曰微节妇王氏不祀矣夫择地权时以定其身家男子所不易也而金氏以妇人任之且决计于干戈扰攘之闲动乎险中而得亨贞岂独其志节足爲女子之准的哉节妇自始寡卽不茹荤饭疏羹菜凡五十年卒年七十有二以某年月日祔于彦孝之兆某鄕某原后二十年其孙宗华儒而治方客京师请铭于余始碣其墓之阡铭曰儿莽伏戎嫠也悕走茕茕旣定迁延宗祊终首邱辟兆从族子根颖圹铭明善先生之后能世其学者惟中丞之子孙诸父行皆先君子所善而十五弟弢采尤与先兄相得先兄旣殁且数年余遇弢采丹阳道中相持而哭失声自是聚则相欢离居则相念也雍正三年季春余至京师其秋弢采亦至心疾累月不瘳踰年而其三子根颕至自桐左右就养药物无违弢采稍自寛疾渐愈根颖年虽少好古书日辑左传义疏弢采暇则爲讲画余方喜其旅中得良子以忘其忧而根颖寻抱疾其冬弢采馆通州根颖从踰年春夏益羸余再使往问未得报而弢采至自通根颖以五月晦前一日死矣叩所由则始至时父疾方剧忧思喀血隐而不言至垂死乃得其状昔先兄及余避事吴中弟林偕喀血不言循至大疾用此见父兄于子弟仁孝者察其形神以求其疾痛尤不可以不悉也呜唿民之寿夭皆曰命于天然仁孝者每以戕其生则何以劝哉弢采旣自爲哀辞属余铭其圹乃垂涕而爲之书根颖生于康熙壬午卒年二十有六未娶铭曰尔父疾无滋以尔归祔食于尔宗灵其亿而鲍氏女球圹铭康熙庚寅夏五月余妹适鲍氏者卧疾甚惫而余有故鄕之行往视之其长女球侍戒以在视食飮寝兴之节球泪应声落踰月余在皖家仆至叩之则妹疾少苏而球遘疠疾死矣金陵俗浮惰而女敎尤不修甘食美服嬉游而外爲女爲妇之道胥无闻焉其富女以此相高贫者不得则以怼其父母贱其夫而外其舅姑余每侍老母侧见内外宗女爲陈古女妇仪法羣女往往心病余言稍稍自引去独球承听久而益恭鲍氏故富饶至球父甚窭又多子女而家无仆婢球自十岁卽佐其母汲㸑缝纫浣濯携持弟妹凡成人之艰辛实备尝焉而自有生以至于殁其饔飱未尝一节适也被服未尝一完善也故余与其父母用此尤不能爲怀然世之福祥寿考而缺于人道以愧负其所受于天者多矣而球无愧也然则余与其父母亦可以无恨也球以康熙庚寅七月二十三日殇年十有六未字葬于某鄕某原铭曰而已反其初生人之患而今其免夫而母疾其苏而安而居望溪先生文集方望溪先生全集卷第十四望溪先生文集卷十四记别建曾子祠记雍正三年春苞赴京师道济甯诸曁杨三烱以兖郡丞督漕驻此云始到官寓署之西偏盖曾子故居也听事处卽正庙前吏者迁主于西城楼而宅之又于隙地治燕私之斋余将就其址构数楹迎主归定祀且延师召诸生讲诵于此俾众着于先贤之遗蹟而不敢废焉舍故庙而别祠恐后之人狃于前事而不能保也秋九月以书来请记曰工讫矣余尝谓道一而已而圣贤代兴其操行之要与所示学者入德之方则必有爲前圣所未发者诗书易礼深微奥博非积学者不能徧观而骤入也至孔子则所言皆平近显易夫人可知而六经之旨备焉至曾子传大学揭愼独之义俾学者随事触物而不容自欺所以直指人心道心之分而开孟子所谓几希之端緖乃前之圣人所未发也其自称曰吾日三省吾身卽愼独之见于操行之实者耳夫见庙而思敬过墓而知哀苟有人心者莫不然况入先贤之宫而有漠然无所兴起者乎诸生诚切究夫省身愼独之义则知功利之溺心词章之蠧学而慨然有志于远且大者而后之吏者自惟燕私之居则务广而无穷而先贤祀享诸生讲诵之地尽取而不畱一区其必有不得于心者矣此三烱之志也江南后学方苞记絃歌台记陈州城外西南隅相传孔子絶粮处旧有祠曰阨台明嘉靖中巡按御史某更名絃歌祠屡修屡废客以吿余因遣人鸠工饬材营葺俾复其旧经始于康熙五十一年某月某日吿讫于次年某月某日州之人士备述其川原林麓之胜因董役者以请记于余余思之经旬而未得所以爲言之义焉将陈夫子之德与道与则干坤之容日月之光不可绘画且语之至者已备于前贤矣将谓兹台爲邑人所瞻仰与则今天下郡州县学皆有夫子庙堂过者不戒而肃恭亦不系乎兹台之存毁至于川原林麓之观又不足道也是役也特以至圣遗蹟所畱有以吿者则不得任其终圯故第书所缘起以及毕工之月日云重建阳明祠堂记自余有闻见百数十年闲北方眞儒死而不朽者三人曰定兴鹿太常容城孙征君睢州汤文正其学皆以阳明王氏爲宗鄙儒肤学或勦程朱之緖言漫诋阳明以钓声名而逐势利故余于平生其学之友穷在下者则要以兽识躬行达而有特操者则勖以睢州之志事而毋标讲学宗指金陵西华门外旧有阳明书院不知废自何年讲堂学舍周垣尽毁其余屋圃者居之缭以厕匽欲声其罪则其人已亡欲复其旧则费无所出干隆十一年贵州布政使安州陈公调移安徽过余北山偶言及此遂议兴复逾岁五月吿成属记之盖公乃余素以睢州志事相勖者其尊人鸣九先生承忠节征君之学爲敎于鄕国故公于兹祠成之如此其速也嗟乎贸儒耳食亦知阳明氏揭良知以爲敎之本指乎有明开国以来淳朴之士风至天顺之初而一变盖由三杨忠衰于爵禄以致天子之操柄阁部之事权阴爲王振汪直辈所夺而王文万安首附中官窃据政府忠良斥廷杖开士大夫之务进取者渐失其羞恶是非之本心而轻自陷于不仁不义阳明氏目击而心伤以爲人苟失其本心则聪明入于机变学问助其文深不若固守其良知尙不至梏亡而不远于禽兽至天启中魏党肆毒欲尽善人之类太常征君目击而心伤且身急杨左之难故于阳明之说直指人心者重有感发而欲与学者共明之然则此邦人士升斯堂者宜思阳明之节义勋猷忠节征君文正之志事爲何如而己之日有孜孜者爲何事则有内愧而寝食无以自安者矣又思阳明之门如龙溪心斋有过言畸行而未闻其变诈以趋权势也再传以后或流于禅寂而未闻其贪鄙以毁廉隅也若口诵程朱而私取所求乃孟子所谓失其本心与穿窬爲类者阳明氏之徒且羞与爲伍是则陈公重建兹祠之本志也夫郡志载前辈焦弱侯重修书院记略云创建者海门周公时摄京兆厥后与参黄公嗣事乃成之今兹重建费大于作始公惟不诘屋与地私相授受之由而官赎之价从其柢鸠工庀材并出禄赐邑侯海甯许君助之属役于绅士不由胥吏故不日而事集经始于干隆十一年季冬讫工于十二年仲夏方苞记鹿忠节公祠堂记定兴鹿忠节公致命于城西北隅邑人就其地爲祠曾孙某葺之列树增舍俾子孙曁鄕人志公之学者得就而讲习焉余尝谓自阳明氏作程朱相传之统緖几爲所夺然窃怪亲及其门者多猖狂无忌而自明之季以至于今燕南河北关西之学者能自竖立而以志节事功振拔于一时大抵闻阳明氏之风而兴起者也昔孔子以学之不讲爲忧盖匪是则无以自治其身心而迁夺于外物阳明氏所自别于程朱者特从入之径涂耳至忠孝之大原与自持其身心而不敢苟者则岂有二哉方其志节事功赫然震动乎宇宙一时急名誉者多依託焉以自炫故末流之失重累所师承迨其身旣殁世旣远则依託以爲名者无所取之矣凡读其书慕其志节事功而兴起者乃病俗学之陋而诚以治其身心者也故其所成就皆卓然不类于恆人吾闻忠节公之少也卽以圣贤爲必可企而所从入则自阳明氏观其佐孙高阳及急杨左诸公之难其于阳明氏之志节事功信可无愧矣终则致命遂志成孝与忠虽程朱处此亦无以易公之义也用此知学者果以学之讲爲自事其身心卽由阳明氏以入不害爲圣贤之徒若夫用程朱之緖言以取名致科而行则背之其大败程朱之学视相诋訾者而有甚也公之生平耿着于天壤盖无俟于余言故独着其所以爲学之指意使学者知所事而用自循省焉是则公之志也夫修复双峰书院记容城孙征君明季尝避难于易州之西山学者就其故宅爲双峰书院其后征君迁河南生徒散去爲土人侵据其曾孙用桢讼之累年始克修复而请余记之余观明至熹宗时国将亡而政敎之仆也久矣而士气之盛昌则自东汉以来未之有也方逆奄魏忠贤之炽也杨左诸贤首罹其锋前者糜烂而后者踵至焉杨左之难先生与其友出万死以赴之及先生避乱山谷闲生徒朋游弃家而相保者比比也呜唿诸君子之所爲虽不能无过于中而当是时礼义之结于人心者可不谓深且固与其上之敎下之学所以藴蒸而致此者岂一朝一夕之故与夫晚明之事犹不足异也当靖难兵起国乃新造耳而一时朝士及闾阎之布衣舍生取义与日月争光者不可胜数也尝叹五季缙绅之士视亡国易君若邻之丧其鸡犬漠然无动于中及观其上之所以遇下而后知无怪其然也彼于将相大臣所以毁其廉耻者或甚于臧获则贤者不出于其闲而苟妄之徒囘面污行而不知愧固其理矣明之兴也高皇帝之驭吏也严而待士也忠其养之也厚其礼之也重其任之也专有不用命而自背所学者虽以峻法加焉而不害于士气之伸也故能以数年之闲肇修人纪而使之勃兴于礼义如此由是观之敎化之张弛其于人国轻重何如也余因论先生之遗事而并及于有明一代之风敎使学者升先生之堂思其人论其世而慨然于士之所当自厉者至其山川之形势堂舍之规兴作之程则槪略而不道云将园记由正街之西有废墟焉先君子尝指以示余曰此吾家故园也汝曾大父自桐迁金陵实始居此其后定居土街宅出质园无主长廊曲槛轩亭花石遂尽于居民之毁窃而荒秽至此先君子好爲山泽之游旣老不能数出居常郁郁乃谋复是宅宅已六易主久之议始成以甲申七月入居因步园之旧址缭以百堵隔居民之漱浣者然后出池之淤以实下地而淸流汇焉堰之使方圃其四周池东有独树荫三丈余甃其下可列坐风谡谡虽盛夏不畱蚊蝇先君子日召故人欢飮其闲将俟其成而名之曰将园取诗人将父将母之义也越三岁而先君子殁始克于池之东北隅四室奉老母居其北而余读书其南又数年复于池东南隅爲堂敞其中櫺其左右而翼其西偏以临于池庑堂之东上属于四室编篱穿径列植竹树每饭后扶老母循庑至南堂观仆婢莳花灌畦或立池上视月之始生淸光莹然不知其在城市中也南堂成于庚寅之春其西翼尙未毕工辛卯十有一月余以南山集牵连被逮又二年出狱蒙圣恩召入内廷编纂老母北上依余每夏日辄语内御者曰池中荷新出柳条密蒙桐阴如盖矣余出狱之次年宅仍他属又三年园亦出质乃记所由始示兄子道希使知此大父母精神所凭依而余之心力尝竭焉毋淹久于他姓也泉井鄕祭田记兄百川曁弟椒涂卜葬于泉井之西原墓侧有田十八亩买爲祭田壬辰使冯氏甥荣收其入兼以契付之使筑室而定居焉以守薪木俾吾子姓祭者有所休止而记之曰余同产凡八人而女兄弟五姊适鲍氏曾氏者前母姚孺人出也适冯氏者妹适鲍氏谢氏者并余兄弟吴孺人出也自余毁齿及成童先君子尤穷空冬无緜日不再食者旬月中必再三遘时鲍氏姊已出室而先兄侍王父于芜湖两妹尙幼同之者实两姊及弟椒涂而先君子课余及弟诵读甚严冯氏姊独勤力定省供子职烹爨缝纫洒扫执仆婢之役门以内皆赖焉余家贫而冯氏尤甚姊年二十有六姊夫绥万始入赘其后余游四方绥万助兄治余家事近十年兄殁余又共事焉姊在室时余兄弟三人更疾不瘳凡四三年鸡初鸣余每寤望见灯光荧然则姊已起治药物矣余年二十有三始能备饔飧而弟卒又九年已卯举于鄕归自京师踰年而兄卒又七年丙戌中礼部试归踰月而姊卒姊先卒之数日余往视荣及两女甥皆在旁姊顾之惨然余曰吾生而存若辈无饥且寒又五年辛卯冬十有一月余以南山集牵连被逮将至京守隶防夫伺甚严或曰入则不可以生矣余惧与姊言之终弃也乃于逆旅夜煹灯作书寄兄子道希使以兹田归冯氏会逢天子仁圣不遽用吏议而不肖之躯延于狱中者又踰年闻戚友多咎余曰田以祭名而使异姓主之可乎余亦惑焉虽然是举也先兄及弟之魂魄必嘉与之且人事无常使子孙守之遂能永保不失乎今以方氏祭田而使冯氏子孙食其入执其契虽不肖者莫敢相授受安知非兹田之所以久存也与若他年道希克昌其世以他亩易而归之义无不可遂书之俾刻石于墓左时康熙壬辰十一月朢后六日在狱思愆斋赫氏祭田记古者治敎礼俗莫重于宗法周官以九两系邦国之民五日宗以族得民其爲天子系属斯民权亚于牧长义并于师儒降至春秋去国者多以族行幷兼者欲诱其遗民则爲之致邑立宗故先儒谓宗法之废兴与国势爲表里此之故也三楚吴越闽广山谿之闲聚族而居者常数千百家而宗法无一能行盖古者公卿大夫禄皆足以仁其族而四民各有职业其待大宗之收恤不过鳏寡孤独废疾无大功之亲者而已后世家无恆产人无常业盎无储枷无衣者比肩而立而欲大宗之收族不亦难乎饥寒之不恤而执法以绳不类孰听之乎惟吴郡范氏有义田以养其族人故宗法常行无或敢犯余尝以风并世士大夫闲有慕效者不再世而子孙族人瓜分其义田而摽弃之然后知范氏宗法久行非以其义田之多乃文正忠宣之德行功业足以覆露其子孙以阴爲之保定故食其福者七八百年而未有艾也康熙癸巳冬余自南书房移蒙养斋时与顾用方论丧祭之礼及古宗法赫君赫若有意于余言其母李孺人卒期年内飮食寝处不背于礼经其始仕禄入甚薄卽大治兆域建墓侧飨堂每语余曰范氏义田吾有志焉而未逮也后二十余年干隆戊辰余已吿归而君爲山东布政使以书来吿曰先王父入关隶正黄旗受宝坻田五百八十亩以授吾父曁叔父吾父以公事出典二顷余八十亩岁时具牲醪常苦不充及将终以授某曰小子勖哉奉先合族无忘吾志某兄弟四人伯兄早世季弟永泰后叔父而叔父亦卽世某监宝泉局始克归先父出典之田以大半给三弟永甯余入祭田及永泰得官喟然曰巨嫂衣食于兄我爲叔父后而丧葬兄力任之乃坐享遗田心不能安请以归于公时某续置龙虎庄五百五十亩乃以分给甯泰而祖遗五百八十亩尽爲祭田以其余周族姓此永泰之义某终未益尺土也今以非材承乏东藩将谨身节用岁有增益如范氏义田以继先人之志望先生作记俾时自砥淬呜唿人性皆善用此知谓古礼必不能行于今皆自暴弃之诬言也赫君不忘父命遂足以发其弟之义心而又能曲成其义使公卿大夫之设心皆若此而宗法不能行仁让不能兴吾不信也使三楚吴越闽广聚族而居者其巨室富人皆能踵其事则居常饥寒足以相恤遇变鄕邑可以共保礼俗成而民气固其有辅于国家之治敎岂浅小哉赫居东値岁大祲未数月以太仆寺卿内召其增益义田终能满志吾不敢知然就其已事固足爲爲人子孙与兄弟居之楷法矣赫尝言自服官以后凡余所云无一不拳拳于心若果能然则岂惟义田文正忠宣之轨迹具在庸讵爲吾侪所不可几及哉仁和汤氏义田记仁和汤少宰西涯置义田如干亩以赡其族人式法一取之吴郡范氏少宰卒于京师其子学基将御匶以归请余记之传曰尊祖故敬宗敬宗故收族先儒尝叹宗法不行则民俗无由淳国势无由固然其所以不行者有说焉古之时大功同财而有禄者必仁其族其平时饥寒相恤死病相救故有事则聚族而谋犯难去国以其族行而莫之敢贰也自秦人子壮出分后世沿以爲俗期之兄弟能不异居与财者鲜矣故士大夫家累鉅万其亲属或不蒙其润泽况族人乎是以平居相视如途人甚则号呶诟谇而莫之能御吴楚闽越山泽鄕邑之闲族聚者常千百人而宗法无一能行此之故也余尝至吴郡闻范氏之家法宗子正位于庙则祖父行俛首而听命过愆辩讼皆于家庙治之故范氏之子孙越数百年无受罚于公庭者盖以文正置义田贫者皆赖以养故敎法可得而行也嗟乎世之厚自封殖者徒以私其子孙耳然易世以后货以悖出而子孙无一壠之植者多矣文正置义田以赡其族也而子孙享之者垂七百年天道人事之类应而不忒如此不可爲愚者之炯鉴哉少宰家无赢余所遗于子若孙者尙不及义田之半可谓能厚其本根者矣学基请记其事岂惟扬父之美亦欲其族人羣相勖于范氏之家法也游丰台记丰台去京城十里而近居民以莳花爲业芍药尤盛花时都人士羣往游焉余六至京师未得一造观戊戌夏四月将赴塞门而寓安之上党过其寓爲别曰盍爲丰台之游遂吿嘉定张朴村金坛王篛林余宗弟文辀门生刘师向共载以行其地最盛者称王氏园扄闭不得入周览旁舍于篱落闲见蓓蕾数畦从者曰止此矣问之土人初植时平原如掌千亩相连五色闲厠所以爲异观也其后居人渐多各爲垣墙篱落以限隔之树木丛生花虽繁隐而不见游者特艳其昔之所闻而纷然来集耳因就道旁老树席地坐久之始得圃者宅后小亭而憩休焉少长不序卧起坐立惟所便人畅所欲言举酒相属向夕犹不能归盖余数年中未有醼游若此之适者念平生钝直寡谐相知深者二十年来凋零过半其存者诸君子居其半矣诸君子仕隐游学各异趋而次第来会于此多者数年少亦历岁移时岂非事之难期而可幸者乎然寓安之行也以旬日爲期矣其官罢而将归者则文辀也事毕而欲归者朴村也守选而将出者刘生也惟篛林当官而行且吿归计明年花时滞畱于此者惟余独耳岂惟余之衰疾羇孤此乐难再卽诸君子踪迹乖分栖託异向虽山川景物之胜什百于斯而耆艾故人天涯羣聚欢然握手如兹游者恐亦未可多遘也因各述以诗而余爲之记云游潭柘记康熙戊戌夏四月朢后七日余将赴塞上寓安偕刘生师向过余会公程可宽信宿乃谋爲潭柘之游而从者难之曰道局窄不利行车穷日未可达也少闲云阴合厉风起众皆以爲疑寓安曰车倍僦雨淋漓诘旦必行旣就途果囘远经砠碛数顿撼薄暮抵山口而四望皆荒邱虽余亦几悔兹行之劳而无得也入山一二里径陡仄下车步至寺门而山之面势始出林泉淸淑之气旷然与人心相得时日已向暝乃宿寺西堂质明起二子披衣攀蹑穷寺之幽与高降而左出寺循山径东上求潭柘旧址泉声随迳转蘟藾密蒙如行吴越溪山中遇好石辄列坐淹畱不能进日将中从者曰更迟之事不逮矣余拂衣起二子相视怅然计所历于山得三之二去潭侧二里竟不能至也昔庄周自述所学谓与天地精神往来余困于尘劳忽睹兹山之与吾神者善也殆恍然于周所云者余生山水之鄕昔之日谁爲羁绁者乃自牵于俗以桎梏其身心而负此时物悔岂可追邪夫古之达人巖居川观陆沉而不悔者彼诚有见于功在天壤名施罔极终不以易吾性命之情也况敝精神于蹇浅而蹙蹙以终世乎余老矣自顾数奇岂敢复妄意于此而刘生志方盛出而当官得自有其身者惟寓安耳然则继自今寓安尙可不觉寤哉再至浮山记昔吾友未生北固在京师数言白云浮渡之胜相期筑室课耕于此康熙己丑余至浮山二君子犹未归独与宗六上人游每天气澄淸步山下巖影倒入方池及月初出坐华严寺门庑望最高峰之出木末者心融神释莫可名状将行宗六谓余曰兹山之胜吾身所历殆未有也然有患焉方春时士女杂至吾常闭特室外键以避之夫山而名尙爲游者所败坏若此辛卯冬南山集祸作余牵连被逮窃自恨曰是宗六所谓也又十有二年雍正甲辰始荷圣恩给假归葬八月上旬至枞阳卜日奉大父柩改葬江甯因展先墓在桐者时未生己死其子移居东鄕将往哭而取道白云以返于枞至浮山计日己迫乃爲一昔之期招未生子秀起会于宗六之居而遂行白云去浮山三十里道曲囏遇阴雨辄不达又无僧舍旅庐可託宿故余再欲往观而未能旣与宗六别忽忆其前者之言爲不必然盖路远处幽而游者无所取资则其迹自希不系乎山之名不名也旣而思楚蜀百粤闲与永柳之山比胜而人莫知者众矣惟子厚所经则游者亦浮慕焉今白云之游者特不若浮渡之杂然耳旣爲众所指目徒以路远处幽无所取资而幸至者之希则曷若一无闻焉者爲能常保其淸淑之气而无游者猝至之患哉然则宗六之言盖终无以易也余之再至浮山非游也无可记者而斯言之义则不可没故总前后情事而并识之苍溪鎭重修三元观记高淳张彞叹尝持所爲募修三元观疏示余曰俟其成子必记之余诧焉彞叹曰古者射鄕酺蜡读法宪禁计耦兴锄各有地春秋祈报各有典祀而后世并无之此地爲宣歙羣流入吴之要会自开永豊太平诸圩民惧水败悫而听于神凡岁时修筑分植属役旱潦启闭水门皆合众成言于此则过而存之不亦可乎又曰吾鎭俗近古无商贾奇羡游观伎巧之诳耀民安拙业而士者亦通于农若因农祀之节会寓以古法则礼俗可兴惜乎吾衰而志力有不逮也余闻而慕之因属彞叹爲购旁舍将移家而相资以待老康熙辛卯余构祸北徙又七年戊戌而彞叹赴诏道卒于山东又六年雍正甲辰余蒙恩除旗籍给假归葬而观适成苍溪士人录前后疏记以来曰此彞叹之志也按疏记汉末吴将周瑜驻屯于此瑜殁权立观以襃其功及北宋以永豊田赐蔡京乃重建加崇侈焉兹坼正殿栋阴署赤乌二年重建其始修在明成化三年越万历三十二年越崇祯十四年凡再修夫自明中叶至今仅百余年修而复圯者三而自汉至明千余年无废兴事理有不当然者盖重建于京修者丑之故原其蹟之自瑜而署以赤乌也此虽类不学者爲之然卽是可征其俗之近古矣惜乎彞叹旣殁余复拘缀无缘一至其地究观其学者耕者之礼俗也乃约略而爲之记其川流之支凑及观名神号所元则彝叹之疏具矣记寻大龙湫瀑布八月朢前一日入鴈荡按图记以求名蹟则芜没者十之七矣访于众僧咸曰其始辟者皆畸人也庸者继之或摽田宅以便其私不则苦幽寂去而之他故蹊径可寻者希过华严鲍甥率众登探石龙鼻流处余止山下或曰龙湫尙可至也遂宿能仁寺诘旦舆者同声以险远辞余曰姑往焉俟不可卽而去之何伤沿㵎行三里而近绝无险艰至龙湫菴僧他出樵者指道所由又前半里许蔓草被径舆者曰此中皆毒蛇貍虫遭之重则死轻则伤怅然而返则老僧在门问故笑曰安有行二千里相距咫尺至崖而反者吾爲子先路持小竿仆李吉随之经蒙茸则手披足踏舆者坦步里许径少窄委舆于地曰过此则山势陡仄决不能前矣僧曰子毋惑惟余足迹是瞻鲍甥牵引越数十步则蔓草渐稀道坦平望见瀑布又前列坐巖下移时乃归舆者安坐于草闲并作鄕语怨詈老僧曰彼自耀其明而征吾辈之诳必众辱之嗟乎先王之道之榛芜久矣众皆以远迹爲难而不知苟有识道者爲之先实近且易也孔孟程朱皆困于众厮舆而时君不寤岂不惜哉夫舆者之诳卽暴于过客不能谴呵而创惩之也而怀怒蓄怨至此况小人毒正侧目于君子之道以爲不利于其私者哉此严光管甯之俦所以匿迹销声而不敢以身试也题天姥寺壁癸亥仲秋余寻医浙东鲍甥孔巡从行抵嵊县登陆问天姥山肩舆者曰小邱耳无可观者但山下有古树介寺基与园圃之闲园者将薪之僧以质于官不能辨也雷破而中分之木身煨烬者十之七自上科至下根斩然离绝近三尺其旁之依皮而存者仅矣而枝叶蔚然于今数百年至山下果如所云卽而视其树则中焦者可爪而验也鲍甥曰嘻咄哉李白之诗乃不若舆夫之言之信乎余曰诗所云乃梦中所见非妄也然卽此知观物之要矣天下事必见之而后知行之而后难凡以意度想像而自谓有得者如赵括之言兵殷浩之志恢复近世浮慕陆王者之谈性命皆梦中语也而昧者多信爲诚然若目击而心通或实有师承则人虽微其言不可忽如临淸老人之分河流蜀木工之解未济是也物之生也若骤若驰吉凶倚伏顚倒大化中当其时不自觉也惟达者乃能见微而审所处假而兹树非残于雷火必终归于薪爨是震而焚之乃天所以善全其生而使之愈远而弥存也鲍甥曰斯言也不可弃遂书于壁使览者触类而得其所求思焉游雁荡记癸亥仲秋朢前一日入雁山越二日而反古蹟多榛芜不可登探而山容壁色则前此目见者所未有也鲍甥孔巡曰盍记之余曰兹山不可记也永柳诸山乃荒陬中一邱一壑子厚谪居幽寻以送日月故曲尽其形容若兹山则浙东西山海所蟠结幽奇险峭殊形诡状者实大且多欲雕绘而求其肖似则山容壁色乃号爲名山者之所同无以别其爲兹山之巖壑也而余之独得于兹山者则有二焉前此所见如皖桐之浮山金陵之摄山临安之飞来峰其崖洞非不秀美也而愚僧多凿爲仙佛之貎相俗士自镌名字及其诗辞如疮痏蹷然而入人目而兹山独完其太古之容色以至于今盖壁立干仞不可攀援又所处僻远富贵有力者无因而至卽至亦不能久畱搆架鸠工以自标揭所以终不辱于愚僧俗士之剥凿也又凡山川之明媚者能使游者欣然而乐而兹山巖深壁削仰而观俯而视者严恭静正之心不觉其自动盖至此则万感绝百虑㝠而吾之本心乃与天地之精神一相接焉察于此二者则修士守身渉世之学圣贤成已成物之道俱可得而见矣封氏园观古松记封氏园盘松偃卧如盖南北㯐蘟可半亩爲京师古蹟而余独未尝见康熙壬寅秋寓安将南归邀余及若霖同往时余暑未退游者杂至壶觞交譁余三人就阴坐井栏移时然后去雍正元年癸卯冬寓安复至京师踰年二月将归曰吾十至京师蹉跎竟世曩吾之归不谓其复来也今吾之来不谓其复归也独幸与古松得再见耳时新知又得舒君子展而若霖改官吏部无余闲期以二月旣朢先后集松下余与寓安子展前至林空无人布席列几案坐卧及飮酒疎数惟所便拾诵九歌乐府古辞日入星见而若霖不至翼日相期再往则薄暮矣甫至厉风起遽登车归飮于子展氏坐方定而风止庄周云物之生也若骤若驰无动而不变无时而不移以一日之游而天时人事不可期必如此况人之生遭遇万变能各得其意之所祈向邪余始见兹松惟南枝色微黄余皆郁然及再过而瘀伤者几半虽生意未尽非完松矣兹松之植也五百余年其筞枯乃在闲岁中而余适见之岂其蹟之将湮而神者俾借吾辈之游以传于后邪见于文所以志兹松之遭遇以爲不幸中之幸也金陵会馆记京师之有会馆乃鄕先生建立以便后进之贡成均试京兆礼部守选于吏部者自明以来虽小郡邑选举者稍众必争爲之而金陵无有康熙二十二年罗大理集众力建馆于正阳门之东以爲仕者商者岁时聚会之所门堂外羣室不过数区赴公车者暂止而不可久畱吾友宥函旣成进士欲别建焉而力不逮也雍正五年春吿余曰鄕人某有故宅在城西南捐以爲馆虽修治不易然其基立矣因勤以爲己任逾年宥函自翰林简台中寻以老疾吿归而馆之工役粗毕又市宅后弃地垣而合诸馆以待继事者之恢拓焉夫金陵爲东南大都会数百年以来鄕先生之贵盛者不少矣宥函起寒素官文学淸要爲日甚近而能就此以斯知事之集惟其志之确不惟其力之强又以见任事者果能设诚以爲之倡自有以感人心之同而成所务也宥函以作始之艰虑其久而隳乃集众议凡应举及守选者入居皆量资完葺其贵盛者则无问入居与否必重有所出以待修治恢拓之大用公定条例以属馆人而出入则士大夫共稽之夫凡物之情方其作始多畏难惜力而日非吾一人任也及安受其成则又以谓吾直寄焉而不复爲之计久长此凡事所以难成而易败也凡会于斯者皆吾侪之将出任国事以爲民依者也果能以宥函之心爲心则岂独兹馆之不废哉其当官守道必有以异于比俗之人矣筑子婴隄记自三楚吴越之漕皆由江溯淮以入于河而兖豫诸水之下流复会于河淮淮南诸州数困于水而秦邮与宝应最剧宝应之田污下近湖者爲积水所陷十有六七惟漕河之东附隄地稍高邑仰食焉而缘隄故有含洞时蓄洩以便漕河水暴上则隄下之民被灾尤剧有将获刈而沉没无遗者焉于是邑民于隄外更筑隄束内隄洩流以归湖而界首之东有隄曰子婴爲大岁丙子淮南诸州大水邑人已重困其明年七月禾将登而甚雨骤至子婴隄溃溃之夕邑士大夫之醼者罢商旅之行者止鄕邑之民往来号唿者声塡于道也于时张侯以夜半冒风雨至隄上相度形势爲书吿治河长官请闭含洞数日使民得修隄而淫雨连月不止隄数筑数溃而隄下之禾尽没其冬邑大饥下郡粟犹不足以振焉又明年爲今戊寅隄下之民以禾没筑费无所更不敢复言修隄事张侯召之曰方秋时水潦降含洞开工费而筑不坚今筑以春劳费不及半而计其功当倍蓰乃官市隄下田数顷益拓其故址爲籍属隄下占田者征役干二百身行筑者经始于二月朔后六日历三旬隄成邑人熹如既有年余闻郑宋之间连数百里往往爲废墟古者用弹丸之地兵车玉帛四出而不匮盖人私其土而无遗利也自郡县法行吏视其官如传舍川浍田畴不治灾患不谋则土利多废而民生蹙有治民事甚于民之急其私如张侯者不可没也巳时余客淮南邑人请书其事遂记之重建润州鹤林寺记余少游名山入古寺见佛相肃拜之礼亦不敢施而羇穷远游及难后多与学佛者往还乃悟退之之亲大顚永叔求天下奇士不得而有取于祕演惟俨辈良有以也亡友刘古塘云佛之理吾不信而窃喜其敎绝婚宦公货财布衣疏食随地可安士之萧散孤介而不欲违其本心者往往匿迹于其中故朱子亦尝谓彼家有人歙州程生崟少从余游生生长素封之家而倜傥少俗情早岁成进士历官兵部郞中会世宗宪皇帝董正吏治剙立会考府擢领司事时生年方壮兄弟众多母夫人寿始及耆而吿归色养二十余年不出以至母夫人之终而生老矣生家淮阴侍母不敢旬月违离时游金焦北固寻苏子曕米南宫遗蹟得彻机上人于黄鹤寺故址荒原破屋中盖寺焚于康熙五十八年殿宇荡然仅存倾圯小楼三闲彻机自幽燕南游支拄而栖之志在兴复程生感焉次第修筑数年殿宇门庑寮房斋㕑略具干隆丁卯余年八十首夏生趣余爲金焦之游畱幞被寺中盖知余少壮远游不得在二亲侧三十年来恆宿外寝生辰令节必避居郊原野寺不受子孙觞酌也将归生言必得余爲之记始餍彻机之志盖以佛之徒有见于前贤之记序者其名常不没于学士大夫之耳也次年五月余与生送故人于瓜渚彻机帅其徒渉江就余窥其意欲得余文甚迫而口不言余动于其诚又囘忆平生悲忧危蹙未有从容山水闲身心中一无系累如往岁之游者不可以不识也寺在润州南门外黄鹤山下本东晋时竹林寺相传宋武帝微时经过有黄鹤翼蔽之祥土人遂以名其寺与其山唐初马元素禅师发名于此一燬于唐末薛朗刘浩之乱再燬于明永乐中今兹三燬而重建工毕于干隆十有二年季春其东偏子瞻竹院生犹将嗣事焉六月朔日方苞记重修淸凉寺记先兄尝言自明中叶儒者多濳遁于释而释者又爲和通之说以就之于是儒释之道混然儒而遁于释者多倡狂妄行释而慕乎儒者多温雅可近余行天下每以是阴辨儒释而择其可交者雍正二年请假归葬卜兆未定不敢卽私室寓北山僧舍会黄山老僧中州率其徒来居淸凉寺数与往还中州之来踰月而寺火惟存西北隅小屋三四闲尝谓余曰造物者盖以新之责老僧也俟其成公必记之及干隆七年余归里更往观焉则尽复其故而焕然新中州博学工诗赋所至荐绅富商争凑之故兴之如此其易也其徒烛渊纬林嗣守之亦以文学爲学佛者倡每相见必举前语索记又五年丙寅夏六月朢后五日余疾作夜不能寐偶忆先兄语晨起而记之以释诺责且以示学儒者愼毋阴遁于释独宜念其能笃信师说以兴作艰重爲已任而卒以有成吾侪对之宜有愧色也其肇工落成之日月用材之凡数乐输者之姓名二僧自记之以列碑阴可矣良鄕县冈洼村新建通济桥碑记沛上人初至京师居禁城西华门外道旁小菴遂兴其地爲禅林勅赐静默寺一时王公贵人多与之游康熙六十一年余充武英殿修书总裁託宿寺中与之语窥其志趋乃游方之外而不忘用世者遂淹畱旬月自是爲昵好上人本师在安肃又尝兴寿因寺于良郷每经冈洼村闵行旅渉河之艰偶见车偾马伤遂竭资聚建石桥石工别耗之功不就久之郡丞经过氾询而得其情将诘治乃获讫工时雍正三年三月也越十年而请余爲碑记余尝见上人居母与兄之丧沉痛幽默虽吾党务质行者无以过也营田之兴庸吏建闸障水于安肃之瀑河每岁伏秋流漂数十里村落阻饥上人见往来寺中者辄指畵形势及土人荡析离居状语闻于河督顾公奏复其旧内府有疑狱大小司寇奉命谳决众会于寺以待事中有以深刻爲能者上人危言以憷之闻者莫不变色易容噫使夫人而有官守其急民病直言抗节当如何朱子尝病吾道之衰而叹佛之徒爲有人其有以也夫兹桥去京城四十里而近乃冠盖往来之冲故志上人成此之艰幷及其志行俾儒之徒过此而寓目者有以观省而自矜奋焉干隆二年八月方苞记望溪先生文集方望溪先生全集卷第十五望溪先生文集卷十五颂铭圣主亲征漠北颂皇帝抚临天下三十有五年悉治方内冠带之民兴敎慕德百嘉鬯遂万物皞皞四海外国蛮夷族部之君长槎浮索引候风潮踰岭隘稽颡曡迹而来献见者驰驿相望惟乙亥之秋西北虏酋噶尔丹恃所处僻远倔强称兵齮蹂北徼诸部臣属内附者经冬渉春驻兵田牧诸部震恐荡析离居奔诉阙下皇帝哀矜不忍弃之覆帱之外又虑黠寇猘狂毁我藩衞边邮日骇渐爲百姓劳费将总六师亲征之于时内外文武小大之臣鲜不惶疑震恐谓虏居絶塞道路所次山谷旷莽阻深宜且命将出师不宜勤乘舆又其俗迁徙无常居恐大军深入逐捕无所得万口一声交章恳请皇帝内断于心丙子春二月以费扬古爲抚远大将军率师由西道刻日进剿诏陜西将军孙思克出师据土刺河断虏归路三月初吉皇帝总六师由中道出次古北口诏曰朕念士大夫卒校劳苦自今以始朕日御一餐与六师共之初羣臣虑塞外道逴远少水泉蜚輓阻艰及车驾出塞雨雪闲作而刍粮次第达师中所至疏礀凿井甘泉涌溢士马饶给如内地始知上神略广运诸事经画豫备纤悉无遗也五月丙辰师次拖林越数日进逼黑卢伦河虏闻王师天降震慄丧气日夜引遁癸亥皇帝亲部署诸军倍道迫逐丙寅车驾过河朔至拖诺山虏弃氊裘甲兵老弱宵遁讯之俘人云当过巴颜而西矣上曰虏遁而西适与西师遇朕亲经画两路兵食毋乏虏可草薙而禽狝矣戊辰皇帝班师命将军马思哈率精兵逐北是日虏至昭水将军扬古将军思克兵俱会敦阵奋击虏军大败自未达酉斩截无算俘获子女畜物以亿计余党溃散庚午西师奏㨗行在诸王大臣表请降明诏祭吿天地宗庙百神宣布中外制曰可伏见圣谟深远爲海内元元计万世之安屛斥羣议创非常之原躬涖行闲率先士卒抗威万里沙场之外歼刈累岁骄悍狡黠之虏自出车餽粮整屯按部以曁设䇿制谋厉兵熸寇事无小大悉出神䇿庙算论效收功如指诸掌遂使普天之下穷荒不毛之域尺地寸土皆归版舆上及飞鸟下及渊鱼惴耎肖翘之物莫不若其性自汉唐以来未有跻登兹盛者也方游太学未获瞻塞上旟旐之光听军前凯歌之声伏读明诏懽忭蹈舞谨拜手稽首而作颂曰巍巍我皇至仁天覆阴阳蒸陶万物在宥纲纪昭明德施磅礴海隅苍生飮食宴乐四海外国莫不怀柔赍籯奉䞇以后爲羞蠢兹丑虏自怼其生背义作慝以干大刑擅兴戈鋋陵我北徼自秋徂春猖狂袭盗谓居穷荒天威不及故集䗦逞其毒螫皇帝曰咨虏爲不道凡兹属国惟予怙冒蛇豕不除善良曷育朕亲行师是絶是忽惟时在廷小大惶悸交章请畱至于再四圣志不疑神明默运三方布师以制虏命乃命扬古汝行自西批其肘腋使贼不支乃诏思克断其归道拊背扼吭使虏噎媢乃撰吉日乃诘兵戎六师张皇我皇在中分部授律緜緜翼翼发如川流屯如山立阴山沍寒土结不毛我皇戾止丰草如苕龙沙旷莽潢污潦浊我皇戾止灵泉喷跃刍粮云屯车徒接武马腾若骄士勇可贾遂次拖林遂逼卢伦如鼓洪炉以铄钩金虏众愕眙道无水泉士马百万岂来自天始枭而张卒鼠而窜仓皇西奔杂蹂纷乱皇麾六军倍道逐角雷动风行直穷拖诺虏遁益西遇我西师禽惊挂络兽骇触机三帅同心祇遵天䇿短甲步战踔厉凌越飞菆雾散火㦸星驰从横击刺所向皆靡羣丑败绩禽狝草薙自未达酉俘获千亿凡兹方略我皇自设功成万里若合符节万众凯歌一人有庆日月照烂山川霁润黄耇颁白儿童稚齿式瞻皇容载笑载语升中吉士荐馨淸庙飮至论功垂恩涣号干端坤倪寸毛尺土皆归版图我皇之武销锋灌燧育我黎蒸蕃祉寿善我皇之仁万年宝厤颂闻尙书之言君道也曰作之君作之师自二帝三王以后虽有贤君能兼尽作师之道者鲜矣惟我皇上徇齐敦敏旣夙具于圣性体道务学又时切于圣心故自御极以来至今六十年凡四海内外无一民一物不安其性命而共乐乎圣德之高深朝廷草野无一官一士不仰荷甄陶而终不能窥圣学之万一兼尽乎作君作师之道而建其有极未有如我皇上者也又窃观圣德圣学旣与往圣同符而因时立事功德之隆更有特出于千古者自古人君开创者多武功守成者多文德惟我皇上以守成而兼开创武功则威震于八荒文德则光被于四表盖前世所未有也自古人君宽仁者或过于优柔聪察者或近于刻核惟我皇上以大知而行至仁如天地之无不容如日月之无不照又前世所未有也用此疆宇之广愽民物之阜安政敎之洽浃河海之淸晏无若今日者草鄙贱士昧学少文蒙覆载之宏恩趋走内廷历有年岁近光服敎最爲深切窃惟我皇上盛德崇功嘉言善政虽积简充栋未能殚尽谨综其大要拜手稽首而献颂曰在宥天下惟我圣皇应时首出万物皆昌如天之运徤行有常如地之载容保无疆皇殷于民以勤以殖惟六十年心如一日大纲旣举细目咸饬运之方寸周于八极我皇之武知勇天钖首芟三櫱察罕继剔遂郡台湾海氛永息戎臣受成所向无敌亲犁大漠六师如贯巨寇立歼独由圣断西戎袭盗帝命遏乱决胜万里如持左券我皇之文聪明天亶溯源洙泗羲文是缵经史百家无幽不阐象数声律无微不显大哉王言如綍如纶诗谐雅颂文继典坟奕奕天章出类离伦云辉日耀凤舞鸾鶱我皇之仁徧覆蒸黎登之袵席育以繁滋议蠲议赈小祲不遗丰年赐复屡徧天涯矜疑缓狱德命时行犹频肆赦体天好生河流冲激淮甸靡甯三巡相度昏垫以平我皇之智包罗宇宙一日万几云行川澑求民之莫幽隐必究察吏之疵每如发覆遴选必亲其难其愼守令监司每勤淸问发科兴贤严抑倖淮漑浊扬淸莫不竦震郊坛亲飨前世所难我皇昭事历久弥䖍冬至大报春始祈年先期宿戒终日干干肃雍在庙孝享惟诚元声旣得用荐德馨备物尽志慈闱是承年跻艾耆孺慕犹形至诚不息无逸作所宵旰勤政罔闲寒暑帐殿旌门奏对日举亦有淸暇攷文稽古躬行俭朴万方之仪衣无纂组椽不雕几素食一御爲民祷所常畱有余以惠嘉师光天之下至于海壖四民熙熙以养以恬儿童稚齿寿耇苍颜齐心同祝天子万年曰仁者寿圣德日滋惟恭则寿圣敬日跻于万斯年我皇之禧我皇之禧万民其憙圣主躬耕耤田颂惟皇帝御极之元年圣德广运庶政聿修敷天之下万官亿丑咸就法度乃以仲春元辰躬临耤田展事先农秉耒三推登台以观终亩于时风日布和隰原增润羣工师师甸徒济济近光者仰德逖听者向风窃惟我皇上应天以诚故志气之动足以格穹苍勤民有本故典礼之行足以通众志伏见圣德懋勤凡郊庙典祀必躬必亲至治馨香感于神明兹复躬耕帝耤以供粢盛乃书所谓明德惟馨非徒荐以黍稷也我皇上夙寤晨兴忧劳万民江南积逋赐免者数百万江西额征豁除者百余万河北五路间有水旱发帑振廪冠盖相望惟恐事有中阻泽不下究凡此爱民重谷肫恳无已之圣心久沦浃于臣民之膈臆故兹耕耤礼成自朝有着位以及城市郊野儿童耇老莫不式歌且舞思见德化之成粤稽自古好礼之君莫不稽古典文以爲民纪然未有如我皇上实心实政足以和通天人之际而与古典礼相应者臣幸际千载难遘之昌期又夙荷天地生成之大德衔恩抚躬欲报靡由顾惟谫陋不足以罄盛德之形容而踊跃懽忭之实情则有不能自秘者谨稽首顿首而献颂曰天佑众万笃生圣皇基命宥密以勤万邦百神其享惟德之常下民其依惟政之臧风行雷动奠此垓埏邦经旣正百度无愆乃举旧典命我田官农祥正中陈修耤坛畇畇吉土兆彼南郊洁粢丰盛明禋用昭升中燔燎荐以萧茅神所凭依是先是劳土谷之修六府所亟万事本原蒸民粒食康功田功皇躬是饬兆民之倡四方维则春阳载舒土膏脉发保介旣谘协风应律皇耕一墢班三以讫凡百有位敬共无斁音官相吿乐动惟宫太史有占云物其丰蒸蒸甸徒袯襫就功载笑载言皇仪有颙惟天监德应感无私皇情所注神动天随谷风习习兴雨祁祁近自畿甸周于海隅自南自北自东自西三时不害我稼如茨我稼如茨兆民其熙兆民其熙我皇之禧圣主亲诣太学颂闻二帝三王所以阴隲下民而使各得其恆性者以能兼立乎君师之极也有虞敎胄直温宽栗帝亲命之在周文武之兴辟雍钟鼓并见于雅歌诗人推原以爲东西南北无思不服实由于此古者天子视学大昕鼓征兴秩节以事先师而春秋简不帅敎者亦亲涖焉盖以至尊而尽礼于先师所以见尊德乐道之诚以一士之不帅敎而天子乃亲听之所以使震动恪恭而不苟以自弃也我皇上涖政之初卽诏崇至圣先师祖考五世并加王爵以三月朔日躬临太学特谕大小诸司凡公牒祝辞并称诣学不得言幸释菜礼成乃御经筵宣恩旨越日复颁圣训诲诱谆谆庶官庶士靡不感励窃惟天有四时春秋冬夏风雨霜露无非敎也我皇上至敬至诚凡郊庙典祀必躬亲荐飨终日干干皆所以敎羣士使知持身守道之则也秉决庶政日昃不遑宵旰余闲犹披文史皆所以敎羣士使知治业赴功之准也激浊扬淸闭邪襃正使有司绝苞苴之径诸生杜干谒之私又所以敎羣士使出入于太学者必思无愧于孔子之门墙也盖皇上常以身敎而董之以实政诚兼尽乎作君作师之道而揆之虞廷之敎胄周室之作人有若合符契者岂特躬亲释奠合乐稽经爲临雍盛典与昧学少文不足以敷扬闳休然葵藿之微不能不向太阳而倾心者物性之自然也敬撰颂言用附于巷舞衢歌之末云尔其辞曰惟天牖民建极有常作君与师人纪是张煌煌璧雍四方之纲天子照临人文其昌五帝建德成均是崇三王之化于论鼓钟我皇敬学表正自躬先圣后圣其揆则同九有乂安万官承则政敎旣行典文可式率民以耕南郊之耤范士以礼泽宫是卽优崇先圣王及高曾视学曰诣义以正名乃亲释奠典礼攸行乃布经筵大义是宏明新共贯治平驯致圣有微言皇成至治精一执中心传无二皇实操此以制万事礼乐政刑罔非至敎况睹天颜近光有耀襃嘉儒先是崇是报广开贤路是来是劳宫县具奏雅声洋洋我皇在中颙颙卬卬三阶肃肃圜桥跄跄被此休烈羣思奋扬干羽之舞苗顽效诚在泮献馘淮夷是惩文德诞敷武威益行开我明堂四荒毕庭圣主躬耕耤田颂粤稽成周之礼天子耤于南郊冕而朱纮躬秉耒阳官司事甸人终亩以共天地宗庙百神之祀以先众庶兆民使皆震动恪恭于农方是时典礼明肃有不耤者史必书之秦汉以后卽事用希有其举之亦着于史册然闻惟仁人爲能飨帝惟孝子爲能飨亲盖殚心而奉之以礼然后可以交于神明也又闻应天以实感人以诚使无仁孝悫敬之实则洁粢秉鬯不足以荐馨香无恤民重穑之诚则修礼设仪不足以通众志我皇上躬履至道三年缟素仁孝忾乎黎蒸每遇郊庙社稷之事俨恪严恭有孚颙若自御极以后豁海内逋赋有司亏帑凡数百千万滨江沿海沙壅水徙及下地久荒壅于上闻者旁诹广询悉除其额征每遇岁祲振廪截漕发帑移粟蠲除租赋多者至二百余万是以山陬海聚父老子弟幽闺之女妇咸知圣天子恤已之诚也允矣休哉卽此爲承祖敬天之实事矣三年仲春择吉躬耤时久不雨及期云阴合时雨降京都士庶靡不欣跃备员礼官叨直禁近虽以頽龄弱足未能扈从斋宫瞻穆穆之容中心勤企谨拜手稽首而爲颂曰惟天迪保右序我皇统承列圣道继三王克仁克孝学与性成比终三节一如礼经对越郊坛有孚殷荐春露秋霜忾闻僾见雨旸风雪时廑皇情祈年望岁迫于耕甿农祥正中除坛于耤乃择元辰命我司穑土膏脉发阳气其蒸法宫淳濯玉辂斯行一墢亲耕班三以徧百礼具成德辉显见音官省土律应惟宫太史占物云光兆丰协气濳滋隰原霁润庶官庶士举手相庆父老扶杖衢歌巷舞儿童妇女争相吿语我皇敬天天自不违我皇勤民民长有依厚德载物奠兹九宇解泽旁流化爲甘雨至仁普覆如天斯穹以鼓以盪达爲和风天视天听自我黎蒸民志丕应天休可征川岳降神阴膏应候神仓充溢陈因相覆玉齍郁鬯明禋以升上帝其飨列祖时馨近自郊圻远弥薄海百谷顺成龡豳乐恺自今伊始耕九余三食时用礼妇子其耽百室皆盈戸眞可外赐复赐酺无劳赈贷含哺鼓腹乐我太平无咨无呻皇心载甯圣主临雍礼成颂盖闻孔子爲万世帝王师以能开万世之屯蒙而道济天下也自秦以后一姓代兴规模草创必先尊礼至圣以系天下之人心继世贤君莫不临雍讲学宪老乞言盖天下之民知孔子之道伸则万事皆得其理而太平之泽将目见而身被之也窃惟尊礼至圣之实在信其言而行其道孔子所以吿君者具在中庸问政之篇我皇上御极以来修德体道于九经之宏纲要指无一不实践焉故能以浃岁之闲使四海蒸黎慕义怀仁之心勃然而兴起盖由圣资敦敏好古典学几二十年于孔子之道求之切而信之深故本于皇躬达于政敎者如是其诚且笃也用此质诸先师实在天之灵所深嘉而厚望者岂特大昕鼓征爲圜桥所观听哉干隆三年季春朔后一日皇帝躬诣太学释奠礼成亲讲中庸之首章尧典之首节盖自遂古以来尽性命之理建中和之极行于当时而位天地育万物者功莫盛于尧垂于万世而明大道彰至敎者德莫盛于孔子是乃我皇上夙心所祈向自志学之初以及御天之日戒愼奉持惟恐有须臾之离用以上格天心而下通民志者故嘉与天下臣民会归于有极也兹与孔子所传体达德致达道以行九经而一本于诚者实相表里伏念临雍之礼旧史所书典文具备辞人所述体制各殊炳炳乎无以尙矣学芜年耄语不能文谨据所见敷陈质言特着其信而有征者颂曰昔在孔子贤于尧舜匪德能优惟功之盛尧仁如天一世之幸尼山木铎千秋金镜天祐下民我皇笃生夫子之道逮我皇而大亨至仁肫肫学与性成秉持六经践以躬行智以成仁善继善述大孝之光治殊道一仁以生勇心纯事实以道成身久而不失敬礼师传收恤耆儒一言片善采纳无虚若逢颜孟次或程朱尊德乐道当更何如敦叙懿亲德心普被盪涤宿愆坦然无忌羣公三事凡百有位推诚备礼岂惟禄赐惠保蒸黎予寒予饥忧民如疾爱之如私德以抚顺信以招携穷荒僻徼覆帱无遗九经三德先师所传我皇得之时乘御天先师有志皇实成焉以考以质宜无闲然月吉辰良皇亲释奠惟秉德馨肃将嘉荐先圣之揆后圣时宪精意所通羹墙如见圣言深闳敎思孔诚四表上下格以钦明中和之致位育之征原于性命戒惧所成庶官庶士敬而听之惟皇之极卽自得师是训是行先师鉴兹勉爲贞臣毋负昌期喜雨说雍正八年春三月时雨不降佥曰天胡不雨我皇上施大德谕有司凡官吏负赃亏公帑事在三年以前发于八年二月恩谕未颁之日者具以闻有说者与豁免继自今官吏脱囹圄反鄕里与父母妻子相保聚者无虑数千人免征比恬然安其生业者万千家承追之吏不至愁居惕处爲他人受罚又诏近畿五百里内旗丁私质所受官田于鄕民而不能归其故价者官爲之偿惧罪者免于法无田者复其业归田者怀其资连鄕比戸妇子懽唿若沈疴之去其体天胡不雨夏四月皇帝亲卽斋宫祈请未明而起日一膳士大夫相见必色忧余曰无忧也吾君忧民若此天必顺焉旣而小雨时霑涂朢后十日阴云隆施入夜密雨连朝及暮四野具足旬未终复大雨浃旬又雨众相庆余吿之曰一方之旱忧之小者耳一时之雨喜之暂者耳吾君闵雨至日不再食旣雨会令节吾侪小人莫不招朋俦爲一日之乐而吾君不自暇逸罢水嬉日警庶官釐百度所以基命宥密而爲四海臣民之庆者视时雨之降恩泽之施尤大且远矣闻者皆心惬则又吿之曰不雨而忧雨而乐者细民之情也非士大夫之志事也念吾君之闵雨至于日不再食则承事而牧民者所以致其忠利当何如念吾君治政勤民不肯一日自暇逸则人臣之夙夜匪懈忘身忘家而无怀安无赖宠也当何如此之谓事君之礼志学之诚也吾病且衰无力之可输爲悚爲愧而已耳惟众君子交勉之旣以语于人因退而书之以自警焉多福砚铭我皇嗣服治如砥平皇有敷言众心载甯训迪有位惟吁惟咨勤思民隐其寒其饥一日二日万几心营手勅惟尔必在侧皇敛多福用敷钖于亿兆羣生而钖尔嘉名天章奕奕于万斯年尔终以无泐望溪先生文集方望溪先生全集卷第十六望溪先生文集卷十六哀辞徐诒孙哀辞康熙辛未余始至京师卽与诒孙善尝怪其才足以立事而于仕进泊如也学足以立言而于论述頽如也闲与同舍梦中数悲啸或摽辟而唿余惊起问故则垂涕而不言叩其鄕人乃知其父惑于所嬖母得心疾毎欲以义理广之语相近辄以他说格余癸酉冬自京师归其家余始寓书吿以君子之遭变也在审其身之所处鲧之殛也禹未尝身殉于羽渊而匡章之行不见绝于孟子况未至此极者乎使徒若焦若熬以丧其精爽而于身之所处或未尽焉非君子之所尙也戊寅冬十有一月余客澄江舍侧有方池夜梦诒孙赫然起自池中面泥淖瞪目无言觉而心恶之次年秋七月归金陵得诒孙凶问果以余见梦时死诒孙之归也母癫益甚父闭之加束缚焉诒孙日夜号泣而从数岁亦得心疾昬昬不辨人事一夕自投门外小溪中始诒孙去京师余送之歧路闲旣与侪辈登车复返下车执余手而号恸日惟子知我何当归吾与子得更相见足矣其后诒孙一至金陵余适在外竟不得再见余一子新殇意殊不自得及闻诒孙死出门西乡号而哭之不复觉子死之痛矣诒孙姓徐氏讳念祖池州靑阳人年四十有四内行洁修文章冠郡邑闻其死者知与不知皆爲流涕其辞曰生常自怼兮吾知子艰死非其所兮人终汝怜仁孝之郁兮爲惑爲癫孰使至此兮彼苍者天驸马孙公哀辞驸马孙公讳承运辽东人也其先将军思克爲国扞城显功名于秦陇康熙三十有五年上亲征厄鲁特噶尔丹三路并发将军以西师绝漠扼之殱其魁其部由是遂亡驸马爲童子时召见卽许以尙主驸马生贵甚而性朴厚出于自然沈阳范恆庵白山祁学圃每道其爲人日以不学爲恨闻过而能改未有如斯人者也己亥孟夏吾友左未生自江东来省余会余将祗役塞上恆庵言于驸马使延未生偕行以便余驸马先就见择日以骑迎使者曲跪将命及门主人先俟于门外历门阶必揖三让升堂使子某岀拜日孺子非能师先生也吾少失学欲先生讲以所闻耳驸马以扈从先至上营五月朔未生继至越八日忽襜车装载过余日驸马遘厉疾一夕死矣因太息曰吾固知斯人之不长也卧一室甯谧如儒生每薄暮下直虽甚惫必手一卷问难移时室无声色狗马珍异之观门无献技请事之客世冑中几见此乎驸马年始三十有一形貌伟然其折节务学盖不甘以勋戚终而将益振前人之功绪故其卒也未生恆庵学圃哀恸皆逾常虽余亦不能自克也其辞曰嗟蔓草之丛生兮朝绳芟而夕滋何芝兰之旖旎兮日数漑而犹萎彼受气之有厌兮此剥丧其焉怼轸予懐而不释兮予不自知其所爲刘北固哀辞康熙四十七年秋七月吾友北固归自广东余与其弟古塘溯江候于桐过期不至而得凶问呜唿昔吾先人与刘氏世好以行辈北固尊于余而与余爲兄弟交北固生于桐余生六合继而迁江甯未相面也而所学之趣同稍长朋试于有司名必相次也及游四方与士大夫往还善于北固者多余眤好而嫉余者闲波及于北固与北固居或此唱而彼和或辨论相持杂以诮让而胸中所怀无毫发闲隔未尝觉其爲两人北固终世爲羇于京师而余往来流滞者亦十年毎愁思无聊或中有所得辄思见北固计旬日中必再三宿其寓斋余疲疴困惫恆先就寝而使北固诵诗歌古文卧而听之静夜声朗然率以爲常他时客异地归休于家独居私处未尝不念此乐也北固体素强迩年顿衰余旣东归再书责之恐其负夙志而羇死于远方北固感焉其游广东盖将次第爲归计而谋所以终老者乃不幸竟道卒其丧之还子选适与古塘往迎余以故未得偕欲哭于其殡之次亦未得也因爲文以摅余悲俾其子荐吿以妥灵焉其辞曰谓子之归兮终吾生以后先痛一言之未接兮遂闭影于重泉宦与学其交悔兮命奄忽而不延吾语子非不早兮胡因循而致然宣左人哀辞左人与余生同郡长而客游同方往还离合踰二十年而爲汎交己丑庚寅闲余频至淮上左人授徒邗江道邗数与语始异之其家在龙山吾邑山水奇胜处也每语余居此之乐而自恨近六十犹栖栖于四方余久寓金陵亦倦游思还故里遂以辛卯正月至其家左山右湖皋壤如沐畱连信宿相期匝岁定居于此而是冬十月以南山集牵连被逮时左人适在金陵急余难与二三骨月兄弟之友相后先在诸君子不爲异而余固未敢以望于左人也壬辰夏余系刑部左人忽入视问何以来则他无所爲将归谓余日吾附人舟车不自由以天之道子无恙寻当归吾终待子龙山之阳矣及余邀寛法岀狱隶汉军欲附书报左人而鄕人来言左人死矣时康熙五十二年也龙山地偏而俗淳居者多寿耇左人父及伯叔父皆八九十左人貌魁然其神凝然人皆日当得大年虽左人亦自谓然而竟止于此余与左人相识几三十年而不相知相知踰年而余及于难又踰年而左人死虽欲与之异地相望而久困穷亦不可得此恨有终极邪辞曰嗟子精爽之炯然兮今已阴爲野土闭两心之所期兮永相望于终古川原信美而可乐兮生如避而死归解人世之纠纆兮得甘寝其何悲武季子哀辞康熙丙申夏闻武君商平之丧哭而爲墓表将以归其孤冬十月孤洙至京师曰家散矣父母大父母诸兄七丧蔑以葬爲是以来叩所学则经书能背诵矣授徒某家冬春闲数至假唐宋诸家古文自缮写首夏余岀塞返役而洙死已浃日矣始商平有子三人余皆见其孩提以及成人长子洛爲邑诸生卒年二十有四次子某年二十有一将受室而卒洙其季也忆洙五六岁时余过商平常偕羣儿喧聒左右少长抱书从其父往来余家及至京师则干躯伟然余方欲迪之学行以嗣其宗而遽以羇死有子始二岁商平生故家而窭艰迫阨视细民有甚焉又父母皆笃老烦急家事凌杂米盐无几微辄生瑕衅然卒能约身隐情以尽其恩而不愆于义余每叹其行之难也而旣羸其躬复札其后嗣呜唿世将绝而后乃繁昌者于古有之矣其果能然也邪洙卒于丁酉十月十日年二十有一藳葬京师郭东江甯义冢余志归其丧事有待先以鸣余哀其辞曰嗟尔生兮震愆罹百忧兮连延蹇孤游兮局窄命支离兮爲鬼客天属尽兮茕茕羌地下兮相从江之干兮淮之汭繄先灵兮日延企魂朝发兮暮可投异生还兮路阻修孺子号兮在室永护呵兮无失阮以南哀辞始余兄弟应童子试卽闻阮君以南名于闾巷闲及入庠序与君后先时相见稠人中而未狎也其后余游燕齐倦而归则先君子故交零落几尽而新知中惟阮先生汝咸经过最密叩之则君之父也君所居近市曲巷小桥逶迤而入四面环陂塘老屋数闲蔽翳于丛篁高柳中入其门如在山林之隩方盛暑风谡谡穿戸牖坐有顷必加衣自仲夏入秋日未旦先君子卽披衣就阮先生夜定然后归率以爲常君率妻子力作杀鸡屠狗具肴蔬未尝乏绝阮先生旣殁君于门侧市药而授生徒于堂上先君子旬月犹三数过君余兄弟随行每至君必散生徒辍其所事置酒酣嬉终日而罢由前之爲君以乐其亲也由后之爲则以便余兄弟之情而不肯逆也呜唿君可谓顺于亲而笃于友者矣君卽免丧时谓余子知交在四方朋侪多资子以餬其口而独遗余何也时余私计先君子栖迟寡懽惟君居近而意惬故独难之以滞君之行及先君子殁而余及于难又踰年而君死追念平生游好倾心向余而余无纤毫之报者莫如君乃哭而爲文以志余哀君讳梦鳌江甯人卒于康熙某年年五十有一余闻其丧次年之某月日也其辞曰忠养不匮心之竞也蹇以无年亦其命也重施而蔑以称独余之病也李伯子哀辞李习仁字长人吾友恕谷长子也戊戌春余命子道章就学于恕谷归言习仁耕且学孝友信于其家今年春恕谷归自江南率习仁过余俾受业其承亲事师交友跬步皆在于礼而行之甚安白门翁止园见而叹日子弟中未见如斯人者也恕谷少游浙东西乐江介土风南中士人亦闻其风而慕之故率习仁往相宅其乘车习仁御骑则执鞭以从恕谷与诸公论学左右其间南士皆倾心焉恕谷以母老未能定迁会其友内人南行使习仁与妻附舟先之至天津疾作将暂反比登车曰吾父志此久矣疾当愈何反爲还舟又数日疾革其妻出视命之日勿泣此外舱汝不可久畱夜将半气绝惟小童在侧时康熙辛丑八月朢前一日也昔明道程子志其子邵公谓赋生之类杂糅者多而精一者闲或値焉则其数或不能长夫自古圣贤之生鲜不爲帝王公侯卿相泽流世嗣者而程子之言若是岂如众人之激于所遇邪盖深观造化之消息而有以穷其变也余杪秋自塞上归闻吾友刘古塘长子将冠而殇南中子弟无与比并者惨恸未平而习仁之讣继至呜唿以恕谷古塘之躬行日暮途穷而天夺其良子以二子之资材闲値而不能延其一日之生此余所以易哀爲忧而终之以惧也习仁自成童有巨人之志旣冠立课程自检昼所爲夕必籍之卒年二十有四妻宋氏始有身其辞曰嗟尔幼志离羣匹兮善承亲心嗣道术兮昼耕夜诵六艺毕兮性栗而温仪有壹兮茕茕南行志决状兮知命不惑死无悢兮任道有征识祈向兮斯人则亡予复何望兮张彝叹哀辞吾友张彝叹名自超高淳县人康熙五十七年天子命公卿举积学笃行之士司空徐公以自超对诏下江南守士吏赍送赴阙余私独喜计日以待其至南中故人争趣之日子抑心自强此行也尙其慰方子之思俄而传遽至则道卒矣始自超以母老高祖以下惟一身而久无子不敢仕进癸未成进士长洲韩公将以馆职荐踵门辞需次当得县令不就尝游金陵关中白玫玉适至介余请见而彜叹难之卽日驾而行日吾鄕人也而世有相慕用者吾无死所矣及余遘难徐公岀抚浙而彝叹往爲义学师余心诧焉而未暇诘其所以然其𬒳征也天下士皆以多徐公及道卒又以咎公而意其言之岀于余金陵翁止园闻而叹曰嗞咄哉使彝叹爲浙行者我也彜叹踰六十无子而前卒之三月妾杨氏有身众皆曰是必生男彝叹之生也余旣谱其行与崑绳言洁古塘爲四君子传兹故不具而独最其死生离合之迹以志余哀其辞曰名之不可耀兮惟子杜其几义之各有时兮惟子识其宜惟大专之槃物兮数少全而多奇守邱园以竟世兮而卒死于爲羇曰德人其必祀兮亦岂余之所敢知王瑶峯哀辞君讳宗华字瑶峯歙县人学儒试辄摈通医方耻以自名年四十余以亲老无养授徒京师康熙癸巳余岀刑部狱供事内廷吾母衰疾而京师无良医当涂吴颖长曰吾友王君通医匿而不试吾今与子过之旣相见再拜致辞许诺君馆内城去余居十里余继迁海淀愈辽远君市马与主人要曰吾友母老疾旬日中必再三往视若难之当辞去主人重君曲听焉每过余或骤雨及之淋漓徧体其隆冬晨至氷霜结须眉面色异常余对之惨动心忡忡君言笑晏然恐余不自克也每歳孟夏余役塞上迫冬始归倚君如兄弟吾母疾作闻君至卽自寛及将终众医皆日可疗君独曰疾不可爲也去年冬君持所爲文及诗十数篇示余曰视世士何如余读竟太息谓曰如君之方苟试之必大行有余资归而市田宅事亲从兄以竟所学当与古之人絜高下子何耻于爲医君感焉将散生徒僦屋市药事未就而死先卒之旬日余夜归家人曰王先生来自言胸中如有物迟子不岀暮而归余家仅一仆方卧病将俟其闲使问君而黄君际飞以书来言君死矣叩之君疾作卽归自余家之夕也呜唿君视吾母之疾犹母而君疾余不视君死余不知闻君之丧竟不得一昔之期抚君之棺而哭也余之恨于君者有终极邪君鄕人袁某与际飞纪其丧权厝某邱而报君之兄弟使来迎际飞亦因颖长而得交于君者君卒于丁酉三月朢后二日年五十有二无子妻某氏早卒亲老而余不能爲之谋虽恨于君莫可如何其辞曰子之旅兮吾与子依子之归兮吾爲子期养则不遂兮死而爲羇绝天隔地兮此志长賷怀文服义兮蔽遏而不施混俗自闭兮行与心违灵魂营营兮何去而之意气焄蒿兮结我涕洟干坤莽荡兮惟余汝思千秋万岁兮人当汝知和风翔哀辞干隆元年六月天子命修三礼以阁部之长董其成而余亦滥厠焉各举所知余言十有二人于鄂张二相国翰林四人而外固请而得之者惟和生生单门也家世农田生六七岁父母求之不在侧迹之常凝立村塾外曰吾甚慕诸童子诵书者以爲诳试于塾师则论孟巳耳熟矣少长或聚徒古寺中因请爲诸生酒扫众食飮之以受书法公渊若余故人也雍正二年余得假归葬公督学按部至江甯叩吾庐谋分校者遂就见吾友古塘而请焉试事毕古塘谓余吾得和风翔此役不虚矣越日来见因劝生弃时文笃志于诸经而属云台山人翁止园以淬砺之会山西梁君裕厚欲重订朱子仪礼经传通解挟其书至江南与止园讨论借力于生者盖半焉生幼学书不能躬耕而志在通经业科举者无所取之亲老家窘空居常戚戚及部檄至闻之色喜卷书装归吿其亲曰儿兹行馆餐于方氏岁秩百金半给家用半市近宅之田三年归可不耕而食终吾生于圣籍矣越日而疾作逮余闻之已踰月矣急致参苓道希将命至其家生披衣而起曰吾固知公之不能忘吾疾也吾学当成二亲免寒饥疾当愈止园继以医至和齐煮之未熟而生死余与生惟南归时一相见未尝从余游也余年已逝病日滋诸经未竟之绪将以属焉而今已矣生讳风翔字宇淸上元县人世居蒋山之阳卒年三十有四妻某氏无子辞曰嗟尔童年趋独异兮劳辱苦辛惟学之嗜兮业将就而闻彰儵賷志兮众万丛生惟天所寘兮穷泉有知毋悔毋懫兮假而隶农二亲亦中弃兮仆王兴哀辞康熙丙申六月十八日余在热河梦仆王兴至自京师视其貌听其声皆不类诘之则自谓我某人也再三云觉而心动又数日家书至兴以是日死兴爲嫂张氏家僮岁丁卯从至余家性愚蒙少虑余尝以事督责退而大声向其曹讼言余过将抶之旣而舍之因语家人是与处困约履顚沛当无他肠从余馆某家天久雨以私钱市制履甚自惜俄而失之数月主人家僮某着以出余识之命索取复曰彼不吿而持去若索之彼何所施面目甯巳也自余遘祸奴仆皆散去黠者盗财物其尤无能者虽勉相依多桀骜惟兴执事如平时今年春二月余晨起怪其面目异常疑有疾日无有也越三日其女音暴死又兼旬遂遇疾兴迩岁益昏愦咫尺闲不辨人言语作事多傎余时忿詈河闲王振声见而止余日子毋然彼受詈意色循循纯实人也余少戒而未能尽止自其女之死始决意不詈而疾遽作念兴在余家三十年衣食未尝适口体患难相依其得免余詈者仅四月余耳因爲哀辞以志吾悔其辞曰众知时以集菀汝劬躬而守枯果违天以离愍孰谓此其非愚婢音哀辞婢音仆王兴所生也九岁入侍吾母洒扫浣濯如成人稍长于女事无不能奉事八年未尝以微失致呵诘其羣居未尝笑嬉妄出一语余蒙难家人御吾母北上音随吾妹日夕相扶持或以事暂离吾母辄问音皃安在吾母卧疾踰年危笃且两月亲者不敢去左右爲糜粥供水浆治药物皆音任之不失晷刻余家贫冬无炭薪音独身居西偏空室中夜四鼓卧鸡鸣而起率以爲常性刚明容止俨恪虽故家女子中寡有余每心诧焉乃竟以厉疾天年十有七先数日音晨入短衣不蔽骭爲市布以更之未及试而殁举室恻伤人如有所失焉乃爲文以哀之其辞曰惟茅苇之漫漫兮芝孤生而易残兮石矿坚以磊磊兮玉精融而多毁兮非造物之无章兮乃汝性之不祥兮祭文祭顾书宣先生文呜唿大雅芜塞不绝如线公复云亡来者何见古惟哲人以道相持降而文学犹其流支陆相登韩道光于唐程张苏曾显以欧阳假无二公二代曷述羣贤继武兹涂无阏余试礼部实岀公门公嘉余文或有违言公谓斯文惟某能然所举不遂甘弃一官旣发其覆果匪异人满堂动容仆隶同喧与公朋齿宿号知音得以至公两无愧心老亲趣余归装在途公使来追斩鞅道隅余不反顾惧公见督公以书来词温意渥公寻使楚命余速西余时腹悲冬以爲期忽承凶问带绖长号绋輤帷荒寻驻江皋余入太学公实朋试公旣日显余每自避辱公交余惟恐不亲钝直可贵公知独眞十年三接违离日远谊重心勤结懽则浅公之诗篇已足自夀在公无悲独爲世疚古称善人天地之纪余所师友盖可屈指大理质行秩宗经术侃侃少宰守官不屈穷在下者刘徐二生经明行修吾道之桢后先一纪壮脃老终匪余恩私惧世瞽聋楚山峛崺邗水呜咽涕泣陈词肝肠断绝祭张文端公文呜唿我公爲国宗臣终始一节帝用忱恂公如元气运物无迹审机正轴功无与匹其志其事异世可知寸心耿耿独承恩私余幼泥古孤行自尙病俗流从误矫以亢伊余先世与公有连众附恐后余避不前北试京兆牒过礼部公比羣士谓宜独步凡在列者凑公称师余独自外接以常仪谓公余弃公心以倾始脱文貌喻以平生歳在协洽苍龙南御公来长干获侍旅寓谓国得贤如室有木子果能驾吾推子毂余谓公已小人有母衰疾相依独身无辅公鉴其诚悄然不怡谓子固尔我心则违感公拳拳中如有物余岂能贤公知恐辱余籍春官由顾与陈陈成进士实岀公门余旣南还谒公里第北面升堂始正大义公在林泉亹亹翼翼至忠体国心怀宸极私爲世喜公志未衰孰期踰岁遂乘东维公自禁密经体赞元明农待老人无闲言于人无愧在天曲全先儒所称公实应焉在公何悲邦国之痗况于知故能无心刿呜唿哀哉祭王崑绳文呜唿子生于天余谓非偶嗟同众万视犹刍狗子之心胸函山振海子之议论风惊雷骇岂惟在今志亦无古英光浩气今归何所世士虚憍外张中馁古所云狂子差可拟少随父兄陆沈自喜匿迹淮坟行歌燕市志以贫移倾身菽水外取所求中以自鄙顾视侪辈如尘如稃可者数士谬及于余未见而亲久益不疑行身务学以谋以咨天与屯蹇异径同归夙心并负次且路歧丙戌之春揖我长辞二亲邱首惟吾所之穷山绝壑形驻影随虽子知我迹亦难窥解手三岁别语依依念子孤直谅不余欺干坤浪莽会面何时忽叩吾庐惊喜相顾曰余廻车将农将圃闻子之鄕巖深川互我行我游子先我路我耕我耘子偕我作我文我史子订我误高酣连旬忘晨与暮越岁爲期并从所务始春过余杪秋复至申固前期志气益厉孰期分背遂归虚无委衾旅舍妻子莫扶款款友生视衿与襦傲然乘化其色于于子少自则管葛与衡晚希颜孟其志亦诚行与心违蹉跎竟老遗书在箧其半惟草临风洒泣气尽心孤子止于此况于吾徒呜唿哀哉尙飨祭沧洲陈公文嘻乎陈公履道方夷命忽陨坠斯人之悲公材天植遭遇亦奇屡困而亨终不施始令西安继调山阳端绪已兆所部称良及再作守皆由特举义声先路戸歌衢舞旬时风动期月政成嘉师怙恃姦豪易行公治一方誉流千里游谈奋袂心矜色喜再忤大府必挤之死先皇鉴照狱词无浼公之在理士民汹汹辍耕废业号泣而从或奉壶飧或持腵脯谓公良食公无我苦罢归内殿稽编文史四海望公如痿思起观察霸昌圣心复倚天语亲承古贤是拟河决武陟害延近畿千村流漂漕转不时皇帝曰咨汝予肱股往巡往宣遂摄大府公入大府百政皆淸蠧袪工实赋役有凭三举监司罔非民誉父老泣言自今保聚惟嗣天子大孝亲贤乃实授节以肃政权岁漕旣毕躬临决河相基命植程工别科吿功有期民劳其愒孰谓公身先与世弃公之屡试久者踰年晩而大任俾公独肩谓宜永年以宏开济而功未成殁犹賷志邦国之瘁黎蒸之穷其在于公高朗令终众心难餍直节易亏惟公炯炯终始无疵完公令名阏世实用彼苍有知能无悔恸有心有耳莫不恻伤况于知旧㦧裂中肠呜唿哀哉尙飨祭左未生文余于故里兄事者三宋刘賷志今君亦熸始闻君行矫亢异俗及余得交但见可欲臭味之同如流斯滙忧思苦病见君卽解余出余归行踪每合惟宋与刘未若君习余之在难君未及唁誓言拳拳生必再见果践前期崎岖自致黄发素髭其容则睟余岀塞门君亦继至碛色滩声朝昏相慰始秋南辕邅回燕市经渉冬春余行复启谓君趣驾秋以爲期孰知背面遂至于斯君讣之至君丧已归号痛穷天膈臆败摧计数吾侪动屯行蹇惟君怡愉履道坦坦学同志同命岂能悬老而羇死理亦宜然死者之恨生者之忧泯矣终古欲诉何由呜唿哀哉尙飨祭白侯文余闻君讣往岁之秋时在塞垣心愼百忧尽室北徙邅回在途沈疴曡婴顾影心孤燕秦悬隔莫通丧纪欲寄一言寸心难理公私薄遽以夕以晨昏昏莫辨经渉冬春传车祗役夜宿蘧庐君来见梦执手踟蹰吿余将归余不能止相持惊寤心怛不已与君爲友岁逾星纪以古爲要善终如始君令于桐余爲部人义相然信若弟与昆吏疵民瘼有言不违行危语尽君亦余规余之在难君未得面传君踰年寝食惓惓孰云交契遂止于斯绝天隔地永无见期闻君丧归已闭埏门魂旣安宅来存故人君有悌弟子姓皆良成然首邱顺彼大常我心之悲惟君则喻幽明殊路终古谁诉昧旦联辞晨吿于野明水瓣香有泪如泻与黄玉圃同祭尹少宰文呜唿高山大原聚日星河岳之气以生良才根株已中乎绳墨栋梁可任而雷火爲之灾是乃阴阳之错行实爲天地之大絯呜唿元孚慨余暮年所得士友信道笃而务仔肩名敎者子最淳诚而交期则未久子自中州入副台长始得相见而踰年卽分手余旣南还子归养母岁时通书惟礼经是叩往岁仲秋子持使节尽屏仪从徒步以相从问何以然则贤母遗命必躬亲杖屦若睢州之于夏峰余愧非其人辞未得致已稽首而扶笻再过吾庐上下千载始知古人之志事已蟠结于子之心胸兹孟秋朢后吾友玉圃将以监司入觐约汎舟于北湖前期二日薄暮来吿兹游宜罢博野遽殂行者爲之心恻而况于吾徒降中庭而东面三踊号而泪枯亟相过以问故则遘疟寒之疾以朢前四日按临松泖越翼日而含珠玉圃再起治在祥符子爲大府班随旅见栗阶以趋子独加礼释辞自下若后进之接师儒二司心诧动色睢盱玉圃南移子适视学三吴会其以疾在吿就视卧榻握手踟蹰感念往事蒿目相对竟夕而长吁呜唿元孚子之当官实心实政所至而爱遗子之在戚居处飮食一应于丧期子之造士闭邪养正引洛闽之纲维而常自慙碌碌无一事能践高贤烈士之迹使尙论者千载而有余思余谓世有斯人天或将降以大任但恐岁不吾与不获亲见其功施孰知乃先得子之凶问临风而涕洟余困衰疾玉圃事羇弔唁弗躬呜咽驰辞岂惟吾侪之私义实爲斯民斯道重此忧悲子宜知之呜唿哀哉尙飨祭张母呉夫人文呜唿夫人之年七十有一又得良子以养生送死抑又何悲而余闻夫人之凶问不觉絫欷而呜唈者盖爲其子自超痛也今年春自超成进士或欲荐以馆职自超曰某之举于鄕也吾母愀然曰汝无所用此吾第欲汝得妾以子而常在吾侧耳自超归而从命焉而妾入室之夕夫人以卒呜唿世俗之人愿其子举甲乙历科第而死不恨者众矣而天漫以卑自超有子以继世匹夫匹妇之常也而于自超难之自超终当有子而独不得早岁月以伤其垂死之母之心呜唿禹之仁孝也而痛之以羽渊周公之弟也而阨之以管蔡以至君臣夫妇朋友之闲其贤者不必相遇而不贤者巧作之合以生恶故先兄有言干坤之辟始于屯而终于未济盖天地之气有盈竭数有纯奇物生所値虽造物者亦不可如何也呜唿爲父母而得见其子之成立者寡矣见其成立而子于兄弟夫妇子姓之闲苟有恨焉则无物足以解其忧而致孝与敬适足爲亲心之累故余不独爲自超痛又以爲凡爲父母与爲子者痛也因书之以驰奠焉望溪先生文集方望溪先生全集卷第十七望溪先生文集卷十七家训己亥四月示道希兄弟礼有百世不迁之宗以收族也有五世则迁之宗亲者属也遭家震愆今在金陵者独先君逸巢公后耳诗人之述古公者日緜緜瓜瓞民之初生言将绝而复属也故继逸巢公者于桐爲小宗而在金陵则世爲大宗宗子非有大过不废废则以子承无子支子以序承虽有贵者别爲小宗不得主祭自逸巢公以上祖之宜世祀者五始迁于桐者日德益公建文朝死节配享正学先生祠者日断事公德重于鄕者日东谷公起家爲大夫者日太仆公始迁金陵者日副使公余亲尽则祧古者大功同财异宫不异宫不能各致养于其亲不同财则戚属而饥寒之不恤矣桐俗子壮则岀分先君始命余兄弟循礼经忆亡妻与嫂有违言先兄命之日汝辈日十反脣披发抟膺无害但欲吾兄弟分居异财终不可得耳兄子道希幼羸每疾亡弟椒涂中夜抱持圏豚行弟早夭兄常日吾更生子当以道希嗣是弟所尝抱持也今道希爲宗子以其弟道永嗣余兄弟三人兄子二人一嗣椒涂余一子道章亦相与爲三人道章之生也后先兄之卒凡五月先兄犹及知其孕也每日异日汝子与吾子相视如同生道章生年十一以余罪系旗籍与道希道永不能生相养其服之相爲宜从期退之不云乎受命于元兄此可以义起也大功以上同财同居则共祀祖祢异居皆祭于继祖适子之家适子虽贫宅左右必别爲三室中室爲龛四级奠高曾祖祢木主歳二祫卽从俗用淸明孟秋之朢先期散斋二日致斋一日主祭者斋于西翼室兄弟子姓各斋于外寝生长忌日奉主特祀于东翼室考妣之忌斋期如二祫生辰散斋致斋各一日祖考妣之忌如之生辰斋一日高曾祖妣伯叔兄弟之忌如之妻兄弟子妇各祭于其寝妻长子忌日斋冬日至祭于宗室上及不祧之祖宗子散斋三日致斋二日羣子姓如二祫共大宗者岁一合食共高祖者再共曾祖者三凡合食必于宗祠副使公始至金陵居由正街后迁土街旧宅转六姓逾五十年康熙乙酉余始复先人居而治其西偏旧圃爲将园先君时燕息焉辛卯遘难宅仍他属园亦岀质道希兄弟异日必复之爲宗祠今于土街宅后暂治三室如前法小功异财势不能同也家之乖恆起于妇人米盐凌杂子女仆婢往来谗诉易至勃豀虽期之兄弟不可保况小功以下乎圣人制法以民非贤者所宜自处也往时清㵎白致玉过余其兄子仲杰侍近五十成进士矣敛约如成童叩之高曾以下同居者五世子妇无异衣食虽蓄私财无所用之玫玉之兄吾邑宰也而治家司财币者则玫玉之妻其妾与子妇弗之诧也盖礼敎之能移人若此此非并世之人乎小子识之古之祭者前期必斋丧必异居食祭不斋无以交于神明丧不异居食则衰麻哭泣皆作伪于其亲先王制丧食于老者疾者旣葬而后犹有寛假焉而复寝之期则断不可易盖人之情食粱肉而悽然念所亲者有之矣御内而不忘哀未之有也在礼期终丧不御于内者祖父母之外惟妻而余皆止于三月非厚于妻而薄伯叔兄弟也先王立中制节故法必计其所穷妻一而已假而本支䌓衍死丧相继皆终期不御于内则人道爲之旷绝矣故稍寛之使中人可守非谓寡兄弟者必不可节欲以伸其恩也记日齐衰期者大功布衰九月者皆三月不御于内用此推之则正服大功以浃月爲期小功缌麻终月可也其始婚则小功以卒哭之后爲期礼文具矣余过时不娶妻之父母趣之时弟椒涂卒始七阅月余入室而异寝者旬余族姻大骇物议纷然遂废礼而成婚至今恨之兹爲家则食飮衰服或因事而权其宜惟御内之期自缌麻以上必以所推爲断夫舅与甥恩之最轻者也然女兄弟方痛不欲生苟有人心者能卽安于燕寝乎大功以上则视骨月之众寡而加隆焉记日小功皆在他邦加一等不及知父母与兄弟居加一等此先王称物之情而使之自厚于人道者也斋期已前具民无恆产财匮而事剧不能壹禀古制也凡恩之贼多由妇人志不相得礼之败多由与私亲男子时相见闻之长老桐俗淳厚时家仆终世给事未尝见主母近则稍有连者皆以相见爲渥洽金陵亦然吾母疾笃天子加恩赐医医者日定法必视面按脉乃复命余白之母日我虽老妇人也可使医者面乎余日君命也母闭目命搴帷颜变者久之旣而曰虽圣恩高厚然继自今勿更使吾疾上闻矣今与子姓约凡来妇者父母殁不得归甯非远道还母家毋过信宿其亲伯叔父同父兄弟兄弟之子至吾家相见于堂食饮于外从兄弟母之兄弟相见于外嫂叔礼见惟吉凶大节同室相纠察有失则者男妇不得与于祭兄弟宗族之相疾近起于各私其妻子远则贫富贵贱之相耀也吾幼时闻之父祖上祖有官御史者巡按江西道桐归祭于宗祠自监司以下皆来宾主祭者侍御之从兄也爲庶人不得服舆马侍御以从仆隶择骏者乘侍御轶而先急下拱立道左及祭毕从兄西向立命取杖众皆进曰吉礼成执事者有不共愿以异日治之曰过由执事者则舍之矣侍御遂自弛冠服伏地受杖杖已曰吾不予杖是使汝负诟于乡邻也且汝惟心懈故至此汝持使节一路数千里待命焉而心常外驰能无误人身家事乎侍御怡色受敎冠服礼宾兄弟各尽懽呜唿此吾宗所以勃兴也近世骨月恩薄其贤者乃以文貌相属而汎汎然如途人盛衰之本爲子孙者可以鉴矣杨树湾高庄东谷公遗田太仆公所受分也五传至余兄弟以远家金陵艰输运弃其十之六惟主庄尙存余丁亥归故乡见其基势爽垲绕宅乔木尙七十余株老仆曰此东谷太仆所尝栖止也因复其半今并以爲祭田未复者当次第复之以岁入十之二供祀事余给子孙之不能嫁娶葬埋及孤嫠老疾者其法一取之吴郡范氏不谓之义田者徒爲吾兄弟之子孙计耳非能如古人之收族也每见士大夫家累巨万不闻置义田卽祭田亦仅有而少丰焉俄而其子孙已无一壠之植矣范文正公父子置义田三千亩以赡族人也而子孙享其利者六七百年以至于今昔太仆公分田之籍手记曰吾増置田三百五十亩橐中白金千有七百此非吾官中物也乃朋友餽遗汝母勤俭而致之太仆公仕宦四十年当明神宗朝巡按者三掌河南道时兼摄七道御史事所积仅如此呜唿父有田宅以遗其子乃汲汲然自明惟恐子之意其得于官而心鄙之也上之敎下之俗所以相摩而致此者岂一朝一夕之故哉兹田之在吾家亦近二百年矣然则欲子孙长保其田宅亦非德与礼莫能持也副使公葬繁昌县西门外枫树岭去桐与金陵各三百里而近余鄕欲与其地士大夫联婚婣以便祭扫而不得也墓旁有祭田未籍分产四叔父枫麓收其入播迁之后诸弟贫乏必将斥卖道希兄弟当勉力以原价归诸从父而勒石永爲祭田先君受分多取瘠产庶祖母王孺人膳田本议身后均分后独以归四叔父枫岭祭田不问其岁入汝辈当体祖父之志勿谓此公产不肻以价取而致属他姓也陈庄胡庄及高淳租每岁终通计而三分之以其一给道章于北非敢弃先兄之命也分隔异地虑子孙或有不肖而大爲之防也昔圣人之制男女之礼也皆以禽兽爲防而兄弟同财异财亦以中人爲准盖计其所穷使不肖者可守耳弟椒涂之殁也未娶兄泣曰吾弟兄三人当共一邱不得以妻祔兄疾革嫂与道希环而泣之兄屡斥去正命之夕惟余在侧未尝以道希道永属吾兄弟笃爱如此子孙其式之甲辰示道希兄弟已亥岁议以道永嗣弟林林嗣伯父履开公先兄之爲宗子也先祖命之矣道希之爲宗子也先君知之矣若以林嗣履开公则林及道永当相承爲宗子先祖之所未命先君之所不知非后之人所敢议也今第以道永嗣林履开公则置墓田三支子孙世祀勿替而祔食于祖吴郡范氏义田计口授粮俾愚者怠于作业非义也五材百物民皆用之必各有职业交能易作然后其享之也安无故而坐收其利者天所祸也且势不能周吾家祭田营宅兆供岁祀有余量给不能丧葬者有余以振鳏寡孤独废疾不能自存者有余以助贫不能受学者有余春粜而秋籴之累其赀以广祭田其怠于作业而贫窭者不得吿贷已亥四月谕以高庄爲祭田因司谕公久葬故鄕虽以阴流入墓起攒仍当卜兆于桐耳今奉柩至金陵则高曾祖考无一葬故鄕者矣高淳二百亩乃我二十年佣笔墨执友张彞叹爲购置者惟用爲祭田于义爲安一水司通子孙岁收获可近就繁昌展副使公墓将爲记勒石台拱冈兼注县册俾世守之不得私摽弃自副使公以下道希爲宗子凡岀自副使公者宜宗之而从祖父查林府君从父枫麓府君返故鄕吉凶赴吿不得以时通今定居金陵者惟先君之子姓耳道希之世嗣当爲百世不迁之宗虽有异爵者祗事焉自先兄与余无私财道希道永道章亦式焉率是道也虽五世十世可也然先兄早世吾质行不若古人安能必子孙常守家则乎先兄命道希道永与道章兄弟相视如同生今道希道永有子皆早殇惟道章一子始孩异时与羣从相视如大功之兄弟不得析居异财后此则仍礼经听其大功同财而以亲者相属金陵上田十亩一夫率家众力耕丰年获稻不过三十余石主人得半干暴减十二米之得六石余以给下隶之食与衣不赡也程子曰吾辈曁妻子僮仆皆不耕而食不织而衣更不治经谋道则爲世大蠧可不畏哉计中人之家主人一身调度必殚上农夫五家之力妻子一人所费役三家仆婢半之吾家亲属及仆婢近四十人常役上农夫百家终歳勤动以相奉给果何德以堪之今与汝辈约仆婢惟老而无归者勿遣佣者散之少壮各任以事能则畱不则纵舍俾自食其力古无奴婢事父兄者子弟也事舅姑者子妇也事长官者属吏也惟盗贼之子女乃爲罪隶而役于官九职臣妾聚敛疏财质人掌人民之质剂盖士大夫之家始有之如后世官赐奴婢亦以罪没耳战国秦汉以后平民始得相买爲奴然寒素儒生必父母笃老子妇多事然后佣仆赁妪以助奉养金陵之俗中家以上妇不主中馈事舅姑而飮食必凿燕游惟便缝纴补缀皆取办于工仍坐役仆妇及婢女数人少者亦一二人妇安焉子顺焉盖以母之道奉其妻而有过矣余毎见农家妇耕耘樵苏佐男子力作时雨降脱履就功形骸若鸟兽然遭乱离焚剽则常泰然无虞盖其色不足贪也家无积货可羡也虽盗贼姧兇不能不畱农夫野妇耕织以供战士而劫辱系虏斩刈无遗者则皆通都大邑缙绅富室之子女也人事之感召天道之乘除盖有确然而不可易者矣吾家寒素敝衣粗食颇能外内共之而妇人必求婢女犹染金陵积习吾甚惧焉道希兄弟其与二三妇其勉之恐余不幸而言之中也忆昔姻家有妇惰姑严而不相中者其子颇是其妇母患之语余日吾儿所惮者子也子爲我训之翼日余至其家子妇敬听吿之曰凡爲人子暱其妻而不责以事父母是以娼女待其妻也世有与娼女交而望其孝于吾父母者乎凡爲人妇暱其夫而不顺于舅姑是以估客待其夫也世有娼女而致孝于估客之父母者乎归至家姑姊妹皆责余曰不畏其深怨乎余曰彼深怨则心已爲之动矣编于家训子将娶则审以喻之古者自王后以及列士之妻皆躬织纴而庶人以下则衣其夫王后之礼职女史纠之而监以王之师傅民家之女功酇长稽之而达于鄕遂之长一日废其职怠其事则过愆集之如是则贵者安得恣睢以适己贱者尙敢勃谿于舅姑之侧乎今之士古之庶人也继自今凡来妇者纵不能衣其夫衣裳必自制以属工人者値勿给先兄之命曰弟林旣冠未娶而夭吾与汝生常违离异日三人必共一邱康熙辛巳葬兄于泉井以弟从自余遘祸北徙道希危疾连年累岁术者曰此阴流入墓之效也余始不信忽梦兄临大渊跃入自沈通书南中命道希启墓凿土三尺见水乃起柩权厝以待卜兆古者邦墓有定所民以族葬有定位自形家之说兴而其术颇有奇中者何也管子地员篇凡泉之浅深可按视所见之土以测之岂中原土厚水深司空之法未亡相民宅者皆能脉土以定兆域而未可以例山泽沮洳之地与吾友李君岱云黄君退谷刘君梧冈儒者也而笃信形家之术谓穴有晕下三棺则晕破而水入余迫于公程行有日矣道希兄弟若惩前事而畏形家言则兄与弟共冢而余他日别葬于义亦可但毋与妇人合以堕先兄之命古者命士以上禄皆足以仁其族故晏子相齐三党及国之贤士皆取给焉后世禄薄仕者无义取之财吾先人虽宦族而故乡遗田皆上祖力耕而致之金陵之俗妇人多外夫家内父母家耗赀产于私亲而子孙无一椽之庇者踵相接也子欲顺于母而不恤母族非义所安然必身所自致然后得专以上祖之所遗兄弟子姓之所赖而偏厚焉家之暌必自此始其有丧葬不举急难无吿者竭妻子之私财以佐之无有则与兄弟审度而助之妻之族亦如之妇人之性鲜知大义兄弟同财则怠于家事委积盖藏坐视耗蠧甚者争爲侈靡吾子孙之以大功同财者苟不能同爨则均其岁入而各私爲奉养丰年存十之二俭岁十一公贮之以备丧葬婚嫁犹愈于离居析产不肖者甘荡弃而兄弟不得问也吁薄矣淸㵎白氏四世同爨妇人服用有经虽母家送嫁服物亦贮公所繁昌徐季子同产五人兄弟有子二十余季子年二十二丧妻及子遂鳏居治家事兄弟之子耕者贾者授徒客游者丝粟不入私室男女少长近百人无违言余杪秋遇其兄之子于鲁港具言如此然则子弟有不可敎者父兄其省诸妇人有不可化者男子其省诸己酉四月又示道希示道希旬月以来我胸气结塞如有物食飮日衰左股蹙缩盖痛受命于兄垂老而弃之也痛道永不能以义悬衡汝惑焉我爲大亲而不能正也三叔父之没也汝父泣曰吾三人生常违离弟中道夭吾与若送死皆有恨弟未娶无子女以寄吾爱异日吾兄弟当同邱不得以妻祔遂以吿于大父大母及汝母叔母蔡氏以爲成命是约也岂惟亿叔父之灵亦阴以释大父大母之隐痛也汝父及叔父合葬二十余年矣非以阴流入墓而起厝汝兄弟能发掘而以母祔乎大父大母之终第知叔父与汝父之魂魄相依而不知其终判也百岁之后归于其室尤妇人所切心而卜兆泉井时汝母无几微见于颜面是心知汝父之义而欲成其美也汝母之终也汝父起厝复数年矣亦尝敎汝兄弟偝父之命而以已祔乎今而违焉岂惟戕父之心抑亦毁母之义矣昔朱子断濮议以爲试坐仁宗及濮王于此则决知其不可缘众人以死后爲无知故惑乱耳试立汝父于此见汝兄弟违命而遂非痛疾将何如孔子曰汝安则爲之我衰疾隔远生世几何不复赘语矣壬子七月示道希来札称鲍甥孔学及汝女壻吴生元定光生大椿学诵益专以悫乞言以进之夫学非专且悫之难贵先定所祈向耳已卯之冬余信宿河闲令孙屺山署中值迎春部民效伎于庭植双竿系索而横之有女子年可十四五缘竿而升徐步索上舞且歌不侧不坠俄设重案卧而仰其足众舁五钧之瓮以足承转而运之如丸良久然后众擎而下观者皆色然骇而杂以譁笑余独闵且惧焉夫索横于空猿狙之所不能履也五钧之瓮壮夫所难负戴而弱女以足盘之盖利重糈而竭其心与力以驯致焉耳不重可闵乎君子之学所以复其性也三才万物之理生而备之而古圣贤人所以致知力行以尽其性者具在遗经循而达之其知与力可以无所不极然其事不越人伦日用之常非若横索而履之与以足运瓮于高空之危且艰也而有志于斯者则鲜焉盖谓是非有利于已之私而无可歆羡焉耳故学诵之专且悫有以爲名与利之阶者矣有思以文采表见于后世者矣又其上则欲粗有所立资以稍检其身而备世之用焉又其上则务复其性者是也三生者吾何以进之哉达吾言而使自审处焉可矣家传志表哀辞大父马溪府君墓志铭苞先世家桐城明季曾大父副使公以避寇乱之秣陵遂定居焉吾父岀赘畱滞棠邑凡十年苞生六年大父司训于芜湖吾父始归秣陵旧居计此生惟大父承公事至秣陵苞应试皖桐道芜湖得暂相依其时可稽日可数也江南土薄葬非其地水蚁必宅焉故高祖太仆公家桐城越十余年而葬秣陵曾大父家秣陵越数十年而葬繁昌大父之终也吾父及叔父御柩归桐城以大母权厝秣陵数十年而未得葬也及遘宗祸近支皆北徙诸弟仓卒葬大父及叔父母于所居之梁庄已十年而术者曰阴流入圹矣祸犹未已启之信然复出而攒焉今天子嗣位布大德赦吾宗还鄕里苞蒙恩给假归葬父母复奉大父柩自桐城来秣陵痛少时以家贫迫生计未得时依大父及冠后从钱飮光杜于皇苍略诸先辈游始知大父文学爲同时江介诸公所重大父官芜湖兄舟实从凡七年每语余日大父之仁也曾王父未葬一饭不忘春秋时享及令节良辰未尝不嘘晞终日呜唿大父之葬未卜何期而苞自忖则生世无几时矣乃略叙改葬之由以付兄子道希而待事焉大父处境顺无由爲卓绝之行而官甚微士皆务科举之学敎之所及亦浅故不敢漫述惟自痛咎愆之积而已大父讳帜字汉树号马溪年十一入安庆府学以岁贡生爲芜湖县学训导迁兴化县学敎谕吿归卒于芜湖时康熙丁卯七月也年七十有三大母吴孺人早世葬江甯县南周村穴甚狭不容合葬子三人长伯父讳绥远次吾父讳仲舒次叔父讳珠鳞庶祖母王氏岀也女七人皆适士族以某年某月某日葬于某鄕某原铭曰营之艰宅之甯以庇我后生台拱冈墓碣先考妣旣卜葬于台拱冈之七年不肖子苞始得请假归视窀穸雍正二年五月朢前二日至自京师郊宿越翼日丙辰展墓卜日得六月丁酉穿穴视燥溼始反土而定封焉呜唿昔我先妣姚孺人早亡吾父更出赘时外祖官罢客死家贫内御者一人老不任事吾母缝纴浣濯洒扫烹爨日不暇给吾兄弟疾病啼号则吾父保抱携持焉五歳课章句稍长治经书古文吾父口授指画焉其后自棠邑迁金陵益窭艰己巳庚午闲日食始能再而弟林死苞与兄舟客燕齐历岁移时不得一归省归则计日以行至庚辰誓不更违二亲远游而逾年兄又死每当弟与兄忌日生辰及春秋伏腊令节吾母先期意色惨沮背人掩涕过旬犹不能平吾父则召亲宾剧飮号呶以自混或游郊野沈暝然后归自苞省人事未尝见吾父母有一日之安也吾父之殁也宅兆未营而不肖子以南山集牵连赴诏狱会宗祸有司奏宜族诛圣祖仁皇帝哀矜并免罪隶旗伍而命苞给事内廷戚友御吾母以北衰病缠连不肖子服公事晨入夜归又自首夏至杪秋必祗役塞上不得在视起居寒燠吾母之殁也会返役得视含敛而丧南还附漕船不获躬扶柩至潞河以人事之常计此生不得复见先人之茔墓矣故据戴记境外不俟之礼使兄子道希道永奉大父母柩以戊戌二月壬寅葬于南鄙石嘴之台拱冈如天之福今皇帝嗣位推广先帝遗德恩诏特原牵连入旗者赦归鄕里吾祖宗茔墓有主而不肖子得视窀穸负土以终事且承圣制谓以苞故而宥及全宗吾父母而有知也其戴圣主无涯之德而爲不肖子悲喜当何如故敬吿以妥灵且碣于原俾世世子孙知谨身寡过爲匹夫而常守茔墓之难也吾父生平宋濳虚旣论次爲家传吾母之丧故江甯太守长沙陈公鹏年适在京师豫爲铭幽之文其言视不肖子苞爲可征信于后世故弗更着焉先考字南董号逸巢生于明崇祯十一年十一月十六日寅时卒于大淸康熙四十六年十月初四日亥时先妣姓吴氏知同光二州同知绍兴府事讳勉长女生于崇祯十五年正月十五日子时卒于康熙五十四年十二月初九日午时子三人女五人伯氏仲氏姚孺人岀姚孺人从葬祖姑赵恭人墓侧距今七十有五年矣不敢迁祔新阡惧魄体之动也七月朔后五日男苞述先母行略吾母姓吴氏先世莆田人后迁京师外祖讳勉爲名诸生贡成均知同光二州同知绍兴府事以直节忤其地权贵人罢官流转江淮闲于吾宗老涂山所见先君子诗因女焉吾母生而静正诚意盎然终身无疾言遽色五六岁时外祖每日吾宗衰此女乃不爲男儿遇经史中女事必爲讲说及归先君子不及事姑或语及先王母辄哽咽欲泪前母姚孺人遗女二次姊少桀傲母呴濡久而悔悟勉爲孝敬先君子中岁尤穷空母生苞兄弟及女兄弟凡六人一婢老不任事缝纴浣濯洒扫炊汲皆身执之方冬时仅敝絮一衾有覆而无荐旬月中不再食者屡焉而先君子喜交游江介耆旧过从无虚日必具肴蔬淹畱竟日母尝疽发于背犹勉强供事十余年无晷刻休暇而先君子性严毅丝粟不治客退必诘责不少寛假母益笃谨无几微见于颜面及先君子将终恻然曰与若共事五十年若于我毫发无愧也母性孝慈而外祖父母及舅氏皆客死继而吾弟早夭兄及姊适冯氏者复中道夭默默衔悲忧遂成心疾六十后患此几二十年每作昼夜语不休然皆幼所闻古嘉言懿行及侍父母时事无渉鄙倍者卧疾逾年转侧痛苦见者心恻而母恬然时微呻未尝唿天及父母旣弥畱苞及小妹在侧无戚容悲言恐伤不肖子之心也生平未尝一语詈仆婢而能使爱畏不敢设欺诳卒之后内御者老幼悲啼过于子姓不可曲止焉男苞泣血述沈氏姑生圹铭姑次居六继室于沈氏嫁愆期年二十有六矣夫故失爱于父常孤行远游姑年三十有一而夫死无何舅亦死羣叔离异独挈幼女及前娣之子以居子将冠又死而女赘陶氏子良遂依焉先君子于诸姑贫者月有饩而姑未尝言贫被服必洁以完苞客游家居日稀曾不知姑之艰也姑老矣偶袒内襦补缀无闲咫搹者因泫然曰此未足言也吾始寡沈氏以爲赘疣居荒园日夕撷野蔬聚落叶而炊之每阴雨则持二孤以泣时汝祖老汝父贫多累故不敢吿以重父兄忧至于今于吾爲寛矣苞自倦游归丧葬婚嫁无虚岁又女兄弟五人皆贫不能自存虽知姑之艰未暇爲谋常私自忖以爲生养死藏吾终当任之而今无望矣苞难后姑见家人必号痛今年春以书来曰吾居世几何将竁于夫之兆姪铭之及吾之见也先君子女兄弟凡十人今其存者惟姑与小姑耳姑年七十余苞淹恤无期而今乃志姑之生圹尙何以举其辞邪姑之夫讳某武举人其卒也距今康熙已亥四十有一年墓在江甯县某鄕某原铭曰婺矛牙终世妇事毕百岁之后归其室兄百川墓志铭兄韩舟字百川性倜傥好读书而不乐爲章句文字之业八九岁诵左氏太史公书遇兵事辄集录置袷衣中避人唿苞语以所由胜败时吾父寓居棠邑畱稼村兄暇则之大泽中召羣儿布勒左右爲阵年十四侍王父于芜湖踰歳归曰吾鄕所学无所施用家贫二大人冬无絮衣当求爲邑诸生课蒙童以赡朝夕耳踰岁入邑庠遂以制举之文名天下慕庐韩公见之叹曰二百年无此也自以时文设科用此名家者仅十数人皆举甲乙科者以诸生之文而横被六合自兄始一时名辈皆愿从兄游而兄遇之落落然江西梁质人宿松朱字绿以经世之学自负其议论证曏经史横从穿贯闻者莫不屈服而兄常默默退而发其覆鲜不窒碍者苞谓兄盍譬晓之曰诸君子口谈最贤非以忧天下也兄长余二岁儿时家无仆婢五六岁卽依兄卧起兄赴芜湖之岁将行伏余背而流涕其后少长卽各奔走四方余归兄常在外兄归余常在外计日月得与兄相依较之友朋之昵好者有不及焉兄常曰吾与汝得常家居俾二大人无离忧春秋佳日与二三同好步北山徘徊墟莽闲候暝色而归吾愿足矣及庚辰四月余归自京师七月兄归自皖江而疾遂笃未得一试斯言也弟林先兄十岁卒兄欲于近郊平畴买小邱自爲生圹而葬弟于其侧辛巳四月余爲弟卜地于泉井梦土人云伯夷今葬是余不忍废兄之命遂以次年三月十六日迁弟柩与兄并葬其村之北原兄殁于康熙辛巳年十月二十一日年三十有七娶张氏子道希道永铭曰不若于道者天绝之胡体其所受而至于斯矧材与志古固有不遂而又何悕弟椒涂墓志铭吾弟旣殁且十年吾与兄奔走四方尙不能爲得一邱之土而兄亦以忧劳致疾卒于辛巳之冬踰年春始卜葬于泉井之西原而以弟祔焉自乙卯以前吾父寓居棠村弟始孩依母及羣姊而余依兄戊午后兄侍王父于芜湖而弟复依余自迁金陵弟与兄并女兄弟数人皆疮痏数岁不瘳而贫无衣有坏木委西阶下每冬月候曦光过檐下辄大喜相唿列坐木上渐移就暄至东墙下日西夕牵连入室意常惨然兄赴芜湖之后家益困旬月中屡不再食或得果饵弟託言不嗜必使余啖之时家无僮仆特室在竹圃西偏远于内余与弟读书其中每薄暮风声肃然则顾影自恐按时弟必来视余或弟坐此余治他事闲忘之矣弟性警敏鸡鸣入市购米薪日中治家事客至佐吾母供酒浆日入诵书夜参半不寐体素羸吾与兄数戒之不得窃恨焉果用此致疾方弟之存家虽贫父母起居寝食毫髪以上弟皆在视得其节弟殁吾与兄勤志之辄复遗忘吾父喜交游与诸公夜飮或漏尽乃归旬月中闲者仅三数日耳弟恆令家人就寝而已独候门及余继之则困不支矣弟疾起于丁卯之冬时余与兄避难吴中弟偕行喀血隐而不言血气遂大耗其卒也以齿牙之疾盖体羸不能服药也先卒之数日余心气悸动父命避居野寺弟弥畱及梦中唿余不已呜唿昔之人常致死以勤礼余未有大疾而废焉悔与痛有终极邪弟初名棠君后更名林字椒涂卒于康熙庚午三月初四日年二十有一铭曰天之于吾弟吾兄酷矣使弟与兄死而余独生于余更酷矣死而无知则已其有知弟与兄痛余之无依毋视余之自痛而更酷邪鲍氏姊哀辞鲍氏姊幼名且前母姚孺人岀也吾母继室姊七岁苞之生姊年十有二矣时吾父寓棠村家无仆婢独以苞属姊绝乳食必啼姊抱持且行且食之食竟乃止遂以爲常姊夫鲍氏庶长也君母严姊敬事焉因以庇所生之姑有姒恣睢负嫡势相陵两家仆婢啧啧姊于弟妹未尝一语及之父母有问则称嫡姑均爱姊归三岁丧夫逾年一子殇抚姒所生女久之又抚其子皆深爱如已岀旣老相视泛泛姊嚜然也一日蹷而不能兴苞赴诏狱姊适送女越境无由语诀又十有四年蒙圣恩许假归葬而姊卧疾已经年矣每见苞则呜咽不可止用此过旬乃敢一往视比北上登程五旬有五日而姊卒时雍正三年三月二十九日也苞性劣而遇屯于父母兄弟尠不遗恨者而未若姊之深苦不能悉生不能依疾不能养又无子女以寄其爱呜唿苞其若此心何哉姊夫卒以瘵旣葬仲复羸疾其家用俗忌发而焚焉未知兆安在闻姊丧命兄子道希相视诹度然后以姊祔岁将除问未至无以摅吾哀乃涕泣而爲楚言其辞曰幼而苦辛乃义之服些天命早寡亦未云酷些崎岖隐悯遭是则独些旣息以死犹淹衾褥些胡爲大年俾餍此毒些鲍氏妹哀辞雍正六年秋八月朔后三日始闻鲍氏妹之丧距其卒百二十有七日矣兄子道希惧余盛夏病不胜哀故缓吿妹爲先君第四女浑厚静默于先母爲近幼共饥寒诸姊嫁后佐母治家事归鲍氏子季昭其伯兄孟虎卽伯姊夫也早夭无后家以渐落仲尙能少蓄藏及季受室则扫地无遗与仲分日供二亲及巨嫂食姑夙爱仲妇及晚歳每语人曰季妇良苦値主馈吾食饮常得节适伯姊之终困牀席累岁妹侍尤勤呜唿自吾弟吾兄早世女兄弟五人各窭艰惟冯氏姊及妹有子而冯氏姊中道亡伯姊次之今妹又次之其存者谢氏妹羸疾经年弗瘳仲姊归曾氏者蹷而弱足顾念死者生者尙安用久畱此衰疾羇孤之身于人世邪余竟世爲羇属有天幸父母兄弟及冯氏姊之丧皆会余归期得亲含敛惟伯姊及妹过时然后闻抑自伯姊以前毎有凶咎无在侧与否必先见其魄兆而妹独无岂余混混尘事中不复能自存其清明之气邪抑心之精爽至是而消亡邪乃爲文以摅余哀俾道希荐吿于殡宫其辞曰嗟予同气性和壹兮命则坎屯鲜安吉兮汝虽贫约家室甯兮惟是戚属涕泪盈兮二昆瘥札两姊熸兮存者三人疢阨兼兮鄕予在难惨未别兮老母北辕痛永诀兮昔岁生还相慰抚兮送我阶庭遂终古兮生丛百忧如縢绁兮死果无知解此县结兮谢季方传先君子五女妹生最后适谢氏子师钖其祖国初督学山西饶于财子姓习侈纵偷苟妹始嫁家中落而未尽妹夫尙多纨袴之好妹性简默贞静不相中时𬒳陵暴戒女从者勿闻于二亲余闲讯之含泪终不言数年中旧业尽摽薪米半吾家訾给妹夫尝遘厉疾危在旦夕余往视妹私谓余日死生命也恨无子本生姑在堂而兄公小叔皆贫不能自存将若之何盖惧身无依归母家而不能顾其姑也余难后供奉䝉养斋妹送母至都门每孟夏余岀塞迫冬始还老母起居惟妹是依闲语苞日汝妹名甯寿今果送吾老古云初生所命多爲终身征兆理果有是哉母终遗衣物付妹妹南归尽弃以买妾生一子自是以后每隆冬常质茧衣复襦忍寒冻而不忍妾与孺子饥余命道希兄弟计口计日致米蔬薪膏供亿其家而奉妹于吾家妹忽忽不适问故曰吾不与家人共寒饥心不能安一岁中必数归视未旬日衣裳鲜在笥者矣先人家则肉食有常期妹每言不喜茹腥而取其钱市果饵以食孺子呜唿女子处饶乐而家室和平易爲贤耳昔先君子不治生产而好交游家无仆婢吾母踰五十犹日夜从灶上扫除执苦身之役然先君子所交皆楚越遗老乡邦俊人古义尙可以自慰也若妹之艰贞则几于易所谓明不可息者矣其事虽族婣妹不欲使闻知而余乃笔之书盖天下后世欲明妇顺者不可不更备此规轴也嫂张氏墓志铭嫂姓张氏江甯人年二十归吾兄先君喜交游四方耆旧及里中执友相过日数辈自嫂归兄督就中馈老母始少得休息余受室妻蔡氏从嫂供事多不逮用此志不相得及蔡氏亡二女依嫂以居少者痘先母语余女证危气息触人不可耐世母保抱携持意色不厌亦人情所难也自先君殁冢妇持家余以老母盥馈及家事数责让嫂常含怒及余遘难尽室北迁幼女复依嫂以居抚之不异于所生吁此虽嫂之明抑吾母淳德及吾兄身敎之所渐渍也余兄弟三人弟林未娶而夭余与兄奔走衣食生常违离兄将终遗命三人必同邱妇皆别葬康熙壬午兄及弟卜宅泉井之西原近二十年以阴流积圹起厝复数年而地不可得雍正六年正月余在京师兄子道希讣母丧且请志以文律按之妇从夫宜附志而兄有成命嫂当别葬则特志无妨也兄旣有前志而嫂葬无期余衰羸恐不逮事乃豫爲志以慰道希兄弟之思嫂年六十卒以雍正五年十二月十二日子二长道希次道永女一适乔氏子嫂素无疾迩岁诸孙尽殇又爲姻家所累家益落隐忧自怼驯至大疾呜唿是重可哀也铭曰从夫敎义克明有子而良终延世以蕃昌亡妻蔡氏哀辞妻蔡氏名琬字德孚江甯隆都鎭人以康熙丙戌秋七月朔后二日卒在余室凡十有六年自已卯以前余客京师河北淮南归休于家久者乃三数月耳自庚辰至今赴公车者三侍先兄疾踰年持丧踰年而吾父自春徂秋必出居特室余尝从焉又闲爲近地之游其入居私寝久者乃旬月耳余家贫多事吾父时拂鬰旦昼嗟吁吾母疲疴闲作吾与妻必异衾裯竟夕无言妻常从容语余日自吾归于君吾两人生辰及伏腊令节春秋佳日君常在外其相聚必以事故不得人室或蒿目相对无欢然握手一笑而爲乐者岂吾与君之结欢至浅邪余先世家皖桐世宦达自迁江甯业尽落宾祭而外累月踰时家人无肉食者蔬食或不充至今年余会试注籍春官归踰月而妻卒妻性木强然稍知大义先兄之疾也鸡初鸣余起治药物妻欲代余不可必相佐又止之则辗转达曙数月如一日也壬午夏吾母肝疾骤剧正昼烦聩不可过命妻诵稗官小说以遣之时妻方娠往往气促不能任其词余戒以少休妻日苟可移大人之意吾敢惜力邪余性钝直而妻亦戆生之日未尝以爲贤也旣其殁触事感物然后知其艰余少读中庸见圣人反求者四而妻不与焉谓其义无贵于过暱也乃余竟以执义之过而致悔焉甚矣治性与情之难也蔡氏在江甯爲儒家妻生男二人皆早殇女二人其卒也产未弥月盖自怼以致疾也年三十有七于是流涕爲辞以哀之日惟在生而常捐乃旣死而弥怜羌灵魂其有知倂悲喜于余言兄子道希墓志铭道希吾兄百川长子也性淳一儿时果珍在前不予不求索多病苦药物予视之则敛容而飮大父母爱之每以忘其忧年十七入县学课试必高等以家祸遂弃举业力持门戸余初被逮偕县令苏君以特召白吾母及邀寛法老母北上终不知余之在难以道希能巧变以安大母也时弟妹皆幼内忧外患独身当之遂得危疾连年累歳吾母卒后入省余者再疾皆动毎切戒毋更至及终母丧迫欲依余余发家书必申前谕干隆元年诏举孝廉方正四年冬旅见上有襃语命仍应制科会弟道永通判京兆仆隶设诈得财事发朋谋诬污主人以自脱道希气噎及闻其弟受刑自日未中以至于昬大恸遂沉笃厥后大小司寇亲讯半得昭雪而道希疾不可振矣自先兄与余依古礼经定斋期丧次余虽在外遇期功道希必率诸弟出次始成童丧余妻啼号如失怙恃大母及余设辞多方不能曲解也余子女五人爱道希或过于同生其卒也年五十有四在余侧不异爲孺子时余视之亦如孺子平生无一言一动使余心隐然不适者兹来尽室以行盖将送余之终而余乃视其棺敛其妻子又以道永之祸窘急遄归余恶能无恨哉然于道希缱绻依余之心则可以无恨矣道希卒于干隆六年正月十八日妻岳氏工部主事岳康女有贤行生子仁聪明和顺十岁而殇女二人继室以其妹无子以道永之长子惟敬嗣某年某月某日葬于某鄕某原铭曰虽离慜以终世实无忝于所生我凭当心两弟在旁安归泉涂汝毋恻伤兄子道希妇岳氏墓志铭雍正九年九月朢后二日日旣夕余归自海淀渴且饥会兄子道希妇岳氏讣至家人进糜粥甫入口气上逆而止夜不能寐盖悲余在难顚危困迫惟道希首当之而妇实共之又念道希贞疾垂老旣丧其良子而又亡其妻益无以安其身也岳氏来妇先兄之殁久矣事余极恭顺而事姑之礼或未详余时督敎及余难后越十有三年得假归葬则姑姊妹翕然称冢妇之良岳氏有子曰仁生十年而殇其生及殇余皆未之见也而闻其聪明淳笃秀出于众其夭也家人咸爲感伤而忍心者或用以相诟谇冢妇常示之以默众尤以爲难余自有知识见族姻里闾以及四方所传闻凡妇人之邪恶而作慝于夫家者动数十年无止息甚者名辱家毁而其身乃康强而考终其贤者非贫病无子则不得于夫其当于夫必早寡或中道而陨其生呜唿咄哉余生世几何自先祖曁先兄亡弟皆以阴流入圹岀而攒已逾十年若亡妻若兄孙仁若嫂氏先后权厝近郊者累累焉岳氏之葬未卜其何年也悯其贤而无子又不得与夫偕老故豫爲志铭以卑道希且以纾其哀岳氏四川涪州人工部主事康之女卒于八月朢前一日年四十有六女二人铭日生无逆于伦死有思于人亦何恨乎无身兄孙仁圹铭兄子道希有子曰仁余北徙后始生于金陵昬昬尘事中未暇诘其性质何等也雍正元年吾宗邀恩赦除旗籍秋八月将遣妻子南归祭吿于考妣旣馂余南书至则仁死矣余感而疾逾月弗瘳盖先兄之子二而在孙惟仁曾祖副使公以后之宗子也其父之书日儿弱植自四五岁得气疾旬月必作痛苦不可忍少闲则不待督课而尽志于书生十年通四书毛诗毎叩疑义辄困其师夕返内舍数举经说以开姑姊妹死之日自恨日仁不孝之子也自今吾父母大母弗得甯矣呜唿仁之生适当吾宗祸气之兴其父母震动播越则受气之不完固其理也然造物者旣不欲假以生而特赋以淸明醇懿之性质何爲其然哉仁生于康熙五十三年三月以雍正元年八月殇葬于江甯南门外铭曰家祸甯尔命倾繄神者之不弔而舁以毒余之中情七思兄百川先生忆生小兮棠之鄙兄束发兮余毁齿招羣儿兮布行阵据冈陵兮画营垒比受书兮心开莘野傅巖兮神往来闻四乡兮捐瘠忧旱蝗兮忘寝食旣移家兮白门兄侍祖兮芜江坟念二亲兮背膺牉语含悽兮夜达旦旣浃歳兮来归叹愚迷兮不自知亲长艰兮子职失顾外此兮安所恤勤俗学兮召生徒盎无储兮桁无襦各掉臂兮分驰心摇摇兮天一涯咨祁寒兮暑雨温凊常违兮后难补誓飮木兮啜菽依庭帷兮勿再岀兄返棹兮秋淸喜相持兮心暗惊上高堂兮强笑语疾已缠身兮瘀心腑困虊石兮经年志气淸明兮命不延谓正终兮毋黩将紸纩兮犹齐遬诱二老兮安眠喻妻儿兮勿前瞑移时兮忽张目申余戒兮情尤蹙嗟童稚兮相随动止因依兮不暂离视燠寒兮戒走趋恩勤如母兮义兼师长饥驱兮㒒仆痛乖分兮苦相勖存夜气兮惧梏亡警畏途兮虞莽伏恨余顽兮弗醒终擿埴兮冥行疎周防兮罹罪罟忧病母兮离鄕土负亲恩兮悖兄训抚寸心兮难自问永思骞兮百感集肠缭转兮嗟何及弟椒涂兄始赴兮鸠兹余心孤兮类狂痴母挈弟兮卑余寝食相依兮渐坦夷弟垂髫兮能内事左石无方兮达亲意吾翁夜游兮星斗阑弟唫诵兮待更残迓亲宾兮拂几席竉下煎和兮助母力嗟余继兄兮数行游弟居守兮憺无忧歳已巳兮秋云黮宵济澄江兮幽梦感荆榛四塞兮涂冥冥连山赤黑兮延火烝余唿弟兮母前行弟赴火兮如絃惊呌天触地兮悲塡膺忽寐觉兮心怦怦朅来归兮岁将毕弟果遘兮齿牙疾厉熏心兮苦自匿惧骨月兮忧思逼涉季春兮月生魄命遐终兮阨鬼伯哀吾生兮负人纪恨于弟兮无伦比饥缺食兮寒思緜萦苦辛兮夜不眠惜寸晷兮绎经书每发问兮心开余余卞急兮多冯怒弟愉婉兮徐相喻谓行修兮德可成嗟中道兮隔幽明当沈疴兮正暝眩余怀忧兮体忽变重爱身兮轻失义旣弥畱兮忍相避痛入天兮悔莫释死自罚兮终何益伯姊余鬌角兮未生齿持负嘘呵兮属伯姊姊年先兮一纪动息无违兮宫事理幼学步兮奔腾重强负兮危能升姊俄瞬兮心经食爲吐兮栉爲停逮纁袡兮辞姆承两姑兮心独苦介恃嫡兮竞横冢妇撝谦兮不敢并时归甯兮母有问称姑慈兮姒无愠年过二十兮卽爲嫠侍食重闱兮苦抑悲姑旋亡兮子幷夭昬梦悲啼兮窹辟摽中岁长斋兮祝嫡姑宵旦依依兮卧起扶幸有妹兮爲宛若谓余生兮将有託夫之弟子兮弟之女嗣爲㛰婣兮力机杼门内团栾兮聚亲属菽水能供兮得安处大命至兮天时怼昼立清庭兮忽顚踬枕席吟嚘兮累年岁初言谵兮旣魂悸嗟余吿归兮姊在牀语不辨兮泪盈眶每一见兮増悲痵不经旬兮不敢视迫公程兮作死别及半途兮姊萎绝痛在世兮常生离永负心兮更何说仲姊姊堕地兮前母亡母鞠育兮怀闵伤恩虽勤兮敎未执女事烦劳兮多不习旣有家兮不相中赖姑慈兮尙无閧中歳姑亡兮家益落竟世饥寒兮常嗃嗃姊夫旣耄兮病沈堙五易春秋兮伏枕茵竭蹷宵晨兮併百忧年过七十兮影无俦天难唿兮惟自愍力敝心灰兮命亦尽嗟姊疲痿兮复踰年地阔天长兮心目悬念先妣兮殁賷志惟姊存兮爱可寄伯姊殂兮姊继之痛骨脉兮更无遗有女新嫠兮生事窒吾身后兮宜勤恤三姊昔吾父兮不忧贫拚扫炊烹兮母实亲两姊岀嫁兮家无人姊孩稚兮备艰辛弟妹啼号兮强饬力夜倒衣兮昼忘食剥啄声喧兮庭有客趣殽蔬兮理盘槅嗟余兄弟兮常危疾姊在视兮时衔恤勤药物兮吁神灵每竟夕兮灯荧荧年逾二纪兮复愆期入赘朞周兮始授绥姊夫歳出兮守闺窬养公姥兮尤勤劬米薪强半兮母家索洁馈食兮甘糠覈苦遭长叔兮性儖儳养不顾兮偏工䜛稚子寒衣兮不蔽膝谓兄嫂兮余私积朝进食兮暮加衣姑含怒兮滋乖违膈噎经年兮隐自悲命在须臾兮畏母知弟早熸兮兄继萎余天涯兮身系羁念姊仁恩兮常恻恻心欲报兮无终极余盛夏兮始来归姊初秋兮与世辞志长賷兮更谁诉情冤见兮惟泉路妻蔡氏之子归予兮歳将暮献岁燕南兮就知故吾父吾兄兮书问传定省温恭兮介妇贤暑霑襦兮寒栗肤随冢妇兮馈中㕑日月相疎兮归路远十载崎岖兮辔三返誓言息足兮守故邱兄撄危疾兮母沈忧子茫洋兮若无归妻左右兮事无违昼娱姑兮诵古记夜助我兮龡荆燧时方娠兮苦无力气弱心孤兮强自饬哀吾生兮长卒卒逐公车兮复再岀丙戌首夏兮经邗沟生徒请业兮爲淹畱愿假园林兮奉老亲四序皆宜兮景物新归告高堂兮欣有託入室申言兮理行橐秋期近兮一苇杭自今与女兮同安乐謇将言兮容忽腼吾与君兮结懽浅别常淹久兮见常稀会当行兮事或舛嗟斯言兮竟成谶阅月身亡兮若弦翦二亲含慼兮颜不开稚女求哺兮泪常泫踰歳旻天兮降鞠凶吾父康强兮命亦终衰麻释兮刑祸延关木索兮复连年寛刑书兮编禁伍母依子兮来江浒望关河兮阻深衰疾茕茕兮遡风雨念吾妻兮若未死寝食扶将兮尙可倚妻早逝兮免忧煎独予身兮积疚愆兄子道希春阳兮载歊白日兮昭昭而杳杳兮卽长夜患吾心兮若焦而岀腹兮哌吾二亲兮色愉比齿生兮含敉尽室欢忻兮相吿语时风咳兮寒痟嗟余弟兮重烦劳安汝眠兮畏汝惊保抱终宵兮圈豚行叹门祚兮衰残失所怙兮常栾栾及受室兮歳三迁祖重承兮泣血涟旣脱衰兮余遘难宗祸延兮天属散内机辟兮外罿罦狐昼鸣兮鬼夜阚顾四海兮一身多母妻呻吟兮弟妹哦望何门兮投止窜穷山兮伏戎起阴霾靖兮皇穹开精已销亡兮忧未弭爱子溘兮朝露痛春睴兮不再驻恃孝妇兮同心思子随姑兮卽长暮挈家累兮依所亲冀桑榆兮志少伸骇惊风兮折雁翮气噎塞兮横胸臆兄心摧兮弟丛棘弟未死兮兄幽隔而父而母兮兆南冈妻对埏兮子在旁魂营营兮识路望江天兮隐云树望溪先生文集方望溪先生全集卷第十八望溪先生文集卷十八杂文两朝圣恩恭纪康熙癸巳年二月岀刑部隶汉军三月二十三日圣祖仁皇帝朱书戴名世案内方苞学问天下莫不闻下武英殿总和素翼日偕至畅春园召入南书房命撰湖南洞苗归化碑文称旨越日命着黄钟爲万事根本论越日命作时和年豊庆祝赋上吿诸翰林此赋卽翰林中老辈兼旬就之不能过也嗣是每以御制诗文御书宣示南书房诸臣将命者入复辄叩曰苞见否闲与大臣侍从论本朝文学及内阁九卿所荐士必曰视苞何如是岁八月移蒙养斋校对御制乐律厤算书书奏数问曰苞承校否壬寅夏随跸热河六月中旬命囘京充武英殿总裁浃日发御制分类字锦序命校勘众皆曰上文字皆命诸臣公阅独閲者惟故大学士孝感熊公赐履桐城张公英耳冬十有一月十三日圣祖登假我皇上嗣位廷议恩诏皇帝手书数条下内阁其一以族人罪犯牵连入旗者赦归原籍时八旗合诏条者惟戴名世案而狱辞例不得援赦刑官特请下九卿更议卒蒙恩赦雍正元年三月二十五日拜札谢恩庄亲王传上命语朕以苞故具知此事其合族及案内肆赦皆由此其功德不细惊怖感动不知涕泗之何从也始戴名世本案牵连人罪有末减而方族附尤从重狱辞具于辛卯之冬五上五折本逾二年癸巳春章始下蒙恩悉免罪隶汉军伏念狱辞奏当甚严而圣祖矜疑免诛殛又免放流身叨恩待趋走内廷近十年敎诲奖掖虽无过亲臣蔑以加也此圣祖之仁所以如天而皇上肆赦族揆之圣祖迟疑矜恤之心实相继承顾何人任此大德自惟愚陋衰疾欲効涓埃之报其道靡由谨详纪顚未俾天下万世知两朝圣人之用心盖不欲一夫或枉其性云圣训恭纪雍正元年蒙特恩赦许归籍二年请假归葬蒙恩给假一年旣事以三年三月朢后九日抵京师诘旦具札恭谢圣恩庄亲王果郡王入奏上怜弱足特命内侍二人扶翼至养心殿入戸再进跪御坐旁垂问疾所由及近状喘喙气不能任其声上曰汝心饫朕德复何言听朕吿汝汝昔得罪中有隐情朕得汝之情故寛贷汝然朕所原者情也先帝所持者法也先帝未悉汝情而免汝大刑置诸内廷而善视汝是汝受恩于先帝视朕有加焉如汝感朕德而微觉先帝未察汝情不惟亏汝忠亦妨朕之孝汝思朕德卽倍思先帝遗德则汝之忠诚见而朕之孝道亦成于时心折神竦追思前事感念圣恩有怀哽咽不能置一辞中闲圣训洋洋不能悉记未敢叙述最后闻天语甚明朕惟以大公之心循道而行无非继述先帝志事汝老学当知此义故明吿汝俾汝知朕心俾天下咸知朕心于时气少定始克仰而言曰钦承训辞虽古圣人之言无以过也上顾内侍命取供御茶芽二器赐三拜稽首圣容若矜闵曰朕观汝行步良难虽供事亦称汝力毋自强时复自将息怆动伏地不能声上徐命内侍翼以岀伏念自我皇上御极以来凡所以敬天勤民涖官修政以推广先帝遗意而播诸制诏发于训诲者皆实与典诰同揆卽兹所以训使天下万世爲臣子者闻之皆将凛然于君父之大义而兴于忠孝所以矜恤者使天下万世孤微阨穷之士闻之莫不忾然于圣主之德意而发其中诚岂非中庸所称言而世爲天下则者乎越数日有旨凡特召见及督抚提鎭入朝亲聆训谕者必叙述缮写进呈恐有舛误以白衣领事未敢自比诸臣大学士张廷玉曰圣恩深渥不得以无位自嫌乃宿斋敬识以俟彚进而附诸臣之末云通蔽誉乎已则以爲喜毁乎已则以爲怒者心术之公患也同乎已则以爲是异乎已则以爲非者学术之公患也君子则不然誉乎已则惧焉惧无其实而掠美也毁乎已则幸焉幸吾得知而改之也同乎已则疑焉疑有所蔽而因是以自坚也异乎已则思焉去其所私以观异术然后与道大适也盖称吾之善者或䛕佞之虚言也非然则彼未尝知吾之深也吾行之所由吾心之所安吾自知之而已若攻吾之恶则不当者鲜矣虽与吾有憎怨吾无其十或实有四三焉与吾言如响必中无定识者也非然则所见之偶同也若辨吾之惑则不当者鲜矣理之至者必合于人心之不言而同然好独而不厌乎人心则其爲偏惑也番矣吾友刘君古塘行直而淸其爲学常自信而不疑心所不可虽古人之说不苟爲同也而好人之同乎已夫古人之说不能强吾以苟同而欲人之同乎己非心术之蔽乎知君者犹以爲自信之过也不知者将以爲有争气也君与吾离羣而索居久矣会有所闻书以质之表微顾侍御用方穷时丧耦十有一年弗娶旣得仕纳征于李氏会先帝之丧踰岁弗亲迎或诧焉其官适罢曰吾贫未能也旣而起家爲戸部郎中擢御史掌长芦盐政歳赐数千金诧者滋多曰吾迫公事未暇也其娶以雍正三年冬十有一月朢后一日推其心盖谓三年中不宜有空月也问焉而不自襮不以人之所不能者愧人又其厚也先帝始崩守官者各次其守余次于佛舎将归语二三君子曰在礼公等居倚庐宜再期今旬未三终归至家止于外不人室焉其可也闻者皆变色易容盖俗之偸以礼爲徒观众人之耳目也久矣古之人事君犹事父也谓制以义而不敢违是薄于德于礼虚者也若用方者其明于礼意乎传其事与言俾事君者有省焉释言余在江南卽闻北方之贤者曰李君刚主及与久故益信其爲人而其鄕人杂然议之尝叩其亲故所病于刚主有征乎曰是家贫以适四方造请干州郡而取饶焉妻无子乃别居仓廪充溢而食必粢粝子妇执苦身之役亲之丧赴弔者渴饥皆之逆旅而求宿焉贤者固若是乎余吿之曰吾闻刚主躬耕善稼穑虽俭岁必有收未闻以干请也士友所共闻知者明索二势家延敎其子不就直抚安溪李公称其学行于天子不往见诸王交聘每避而之他乃以干请钓鍿铢之利乎至于食必粢粝妻妾操作而子妇从之则李氏之家法也亲宾能远赴其丧何惜旅宿刚主居湫隘家无僮婢创鉅痛甚而责以供具不亦难乎其与妻别居则余尝叩之矣曰是多言不顺吾常隐焉有女早寡而主张更嫁吾不忍见故使别居旣乃合倂而阴绝焉绝之者何生异寝死异穴也合倂者何生同宫而衣食之死则葬埋之也此古应岀而不行之礼未可以病刚主闻者语塞而色犹疑焉他日以语刚主刚主曰人心不可谓子安以辨爲哉韩子云动而得谤名亦随之谤而无名者众人也名而无谤者郷愿也虽然美炙不如恶石谤言彰吾滋惧矣名则诸君子之过尔因并识前语作释言明史无任邱李少师传康熙辛未余始至京师华亭王司农承修明史四明万季野馆焉每质余以所疑初定列传目录余诧焉曰史者宇宙公器也子于吴会闲三江五湖之所环凡行身循谨名实无甚异人者多列传而他省远方灼灼在人耳目者反阙焉毋乃资后世以口实乎季野瞿然曰吾非敢然也吴会之人尙文藻重声气士大夫之终鲜不具状志家传自开史馆牵引传致旬月无虚重人多爲之言他省远方百不一二致惟见列朝实录人不过一二事事不过一二语郡州县志皆畧举大凡首尾不具虽知其名其行谊事迹不可凿空而构欲特立一传无由摭拾成章故凡事之相连相类者以附诸大传之后无可附则惟据实录所载散见于诸志此所谓不可如何者也干隆六年余将吿归任邱李法孟以其高祖少师公神道碑墓表乞爲传余已诺而未暇爲及归检箧笥惟法孟手书尙存中言少师边功着明史鞑靼传生平大节则同邑孙文正公赠公子恆麓序可征余考明世边患与国始终而鞑靼部最剧鞑靼之患正嘉闲最剧惟万历初俺答归顺苟安者二十年及奢力克有贰心而套部海部松部并起杂番数十种皆乘闲猖狂岀没塞下西甯以东甘凉洮岷岁无甯居关中人心摇摇自二十三年少师总制三边诸部入寇者必挫伤大失所欲再岀师分道袭击复松山故地山陕恃以无恐者近十年其规爲方略必有可爲后法者文正称公功成身退以岀处系天下安危则立身之本末进退之时义必可与古贤爲伍又曰奉身如奉玉则又谨于小物而百行具完今见于鞑靼传者不过命某将御某寇岀某道击某部其克敌制胜之谋猷无一见焉是乃季野当日所仅得于实录虽欲摭拾莫由成章而叹爲不可如何者也观文正序公子恆麓视事北司锄豪蠧扶忠直若置身度外与少师同符是恆麓事亦宜附公得书而公乃无传呜唿惜哉余感公事追思季野所云故并着之以见爲人子孙者于先祖之德善功烈鲜不欲发扬张大以爲光耀或居下处幽而无以自通国家宜着爲功令凡谠言闻于国实德施于民以及庶士庶民仁孝节义过越于寻常者子孙鄕人得实陈行迹于郡守郡守考核书二册一下学官一升翰林典籍俾作史者得兼陈详较而中悬衡焉庶几轻重不失其伦公名号次溪他日若得其碑铭及表终当爲传以详之记梦康熙甲午立秋日余在热河梦偕先兄随先君过尙默陈先生故居同集者摄山汪丈淸传杨君将飮酒他客朋至忽觉已归土街草堂先君指画将营西偏爲燕息之斋俄而寤先君性豪旷不可一日无友朋常以寅及已读书午及申爲山泽之游归而飮酒忆自六合迁金陵同好者前辈则杜濬于皇杜岕苍略执友则王裕成公及陈先生招唿游谈虽风雨之夕无闲时余九龄先兄年十一常奉盘匜侍酒自兄年十四侍王父于芜湖其后与余皆餬口四方渉岁移时乃得归省兄归余常在外余归兄常在外又计日爲行期故每侍先君与诸先生醼集欢乐之余私心怆动虽先君亦然而不忍言也自先兄天枉余始不敢远游而二杜及王皆前殁独陈先生尙存而先君少所知汪丈自南郊迁北里杨君託末契游从最密时余以穷空复数爲近地之游又计偕者三其家居凌杂米盐不可解脱追念平生侍先君与诸公醼集时甚少而与先兄偕则尤加少焉计惟童子时爲然尔时己知其乐而不知其后思此之悲也自先君下世汪丈亦殁杨君老而穷走四方而余祸发于不虞以辛卯冬十月赴诏狱将行陈先生竭蹶呕血县门外今寒暑复四易先生近八十计此生不得再相见矣余旣编籍旗下上哀矜使以白衣厠馆阁校勘自痛邱墓无主故虽病且衰而黾勉从事盖以天子仁圣犹万一冀幸焉记曰霜露旣降君子履之必有悽怆之心非其寒之谓也今兹以秋之始感于梦寐而得依父兄之侧从先人之居岂其几之先见者与抑积思所结而未必其有应也因书以征于后焉陈先生名书汪丈名泳思杨君名修与王先生皆金陵人杜公兄弟爲黄冈人康熙五十三年六月二十九日记记百川先生遗言先兄百川先生曰处士则有虚声鄕邻亲戚则有私毁誉若民之于上利害切身不谋而同故吏自一命以上名不虚作人不可以好名相疑己不可怙过而谓民言不当有合葬其父母及前母者以位次问先生曰神道尙右而程朱所言皆尙左朱子葬其妻存东畔一位则尙左明矣若三柩同葬依古礼则父当中前母右继母左如尊左则父当中而左右易位若父与前母旣葬父左则新祔者次于右父右则新祔者次于左又日周礼大司乐有享先妣之乐在享先祖之前故郑康成谓周以后稷爲祖而姜嫄无所配是以特立庙祭之谓之閟宫斯干之诗曰似续妣祖笺曰妣先妣姜嫄也商颂亦溯源于有娀皆诸侯不敢祖天子之义以是推之庶子于生母当别葬韩魏公葬生母胡氏柩退嫡母尺许赵炳族葬图说引以爲据非古也答问兄子道永重修南郊汉前将军关公庙问曰自书传以来至忠大勇英略盖世且卓见圣人之道而死于非命者莫过于公与岳忠武故浩然之气长震动乎万世之人心然公之庙无地无之而忠武之祠则连州比郡或无一二又公之神常若充满徧布于宇宙而时见其精爽其大者示威于战阵其小者凡有祷问其应如响而忠武无是也是有说与余应之曰自周衰战国诸君糜烂其民至暴秦而生民之类几尽矣汉高祖出之于水火之中治尙寛大有天下者垂四百年自武帝而外桓灵以前虽有庸君患不及民民之思汉也深则激于公之忠义者切又东汉之末士大夫多明于义理而重名节故诸葛武侯遗书搜录而表章之者乃晋氏也其书所谓贼卽时君之祖宗以是观之则公遇难时魏吴之士民羣聚而祠之其君臣必见爲当然故震动宇宙而结聚于人心者深固而光昭忠武爲秦桧所戕身死而桧之余恨犹未解吏民畏桧之威直至桧死乃敢讼言忠武之寃孝宗朝始得立祠于鄂而屡世相臣姧庸相继多主和议偸安以保妻子大率与桧同心故忠武之义气虽不没于人心而祠祀则寥寥焉此事势之自然于二公无加损也夫神者依人而行举亿兆人之精神皆专向于公则公之神自随地而监照之忠武卽闲有祠祀未有就而祷禳祈报者则其神何由与之相应而有所征验哉昔孔子梦见周公不闻尧舜文武并见于梦则神明之感通由于生人精神之结聚明矣故凡祷祈于公行污而所问之事非正者签辞多不应以其精神不足以相感召也旣以吿道永因思此义亦宜存天壤闲乃笔之爲秦门高贞女纠举本引高贞女吾师大理卿宛平公同产弟颐侯次女也许嫁秦氏子文照舅姑前殁雍正五年春正月文照死贞女请衰绖归秦氏代夫承重事祖姑其父大骇招余陈礼经以喩之志不移遂以二月朔归秦氏时年二十有二其舅之侧室李氏感焉誓守节与贞女同卧起于今六年矣大理兄弟三人惟季有子大理卒家散季又卒其子流滞新乐及颐侯卒继室曁幼女贫不能自存贞女父党无一人可倚而其夫之叔父子正持手而食养母畜妻子旁及兄之侧室子妇力不能支余岁时过秦氏见贞女敝衣菜色或冬无棉而意色常和以安呜唿天属之情秉彝之性惟遘闵凶备危苦而后庶一见之如贞女之守志李氏之慕义子正之窭艰而不弃其亲皆人纪所赖以维系也恨余力不足以振之乃吿于友朋及大理之知旧姻亲各出其力爲举本付里中士大夫重然诺者主子贷爲贞女衣裳线纩之费终则棺敛焉传曰人之于天也以道受命若贞女其殆庶几无负于所受者欤敬而恤之岂惟大理之亲旧生徒义不可以苟止哉檄济甯诸生会课盖闻风敎之兴士能宿道而民胥效焉文章者道艺之余也而卽未以窥其本十可四三某自陈力河壖学殖荒落而少所讲肄未能尽忘兹承乏邹鲁之鄕窃欲观于国风鲁多君子况近圣人之居而渐其流泽者乎今以某月某日与诸生期于州学合堂陈艺各尽所长俾得寓目焉移山东州县征羣士课艺文盖闻齐鲁之闲之于文学自古以来其天性也文者学之枝叶制举之文又其近者尔然以效圣人贤人之言则心之精微达于辞气者固可以得其崖略焉某备官漕河不与民治而发征期会政令所及州邑凡三十东夏文献之区计过半矣窃欲观于国风以窥寻羣士之所藏谨择四书题二五经疑义各一条愿切磋究之毋以某懵学寡闻而有遐心也望溪先生文集方望溪先生全集方望溪先生年谱一卷方望溪先年谱同邑后学苏惇元辑康熙七年申夏四月十五日先生生于六合之畱稼邨先生方氏讳苞字凤九一字灵皋老年自号望溪学者望溪先生江南安庆府桐城县人始祖号德益于宋元之际由休甯迁桐城县市凤坊德益生秀实爲元彰德主簿秀实生谦爲元望廵检谦生圆爲元宣使圆生法明建文元年举于爲四川都司断事永乐初不贝贺表被逮行至望目沈于江事载明史法生懋懋生瓘成化元年举乡瓘生圭圭生絅国子监生絅生梦旸爲南安县丞梦旸生学尹县学生学尹生大美大美字黄中号沖含万厯十四年进士官至太仆寺少卿是爲先生高祖曾祖讳象干字广野号闻庵明恩贡生官按察司副使备兵岭西左江明季避寇乱侨居江甯府上元县由正街后移居土街祖讳帜字汉树号马溪岁贡生有文名官芜湖县学训导迁兴化县学敎谕父仲舒字南董号逸巢国子监生好读书胸无畦畛与黄冈杜于皇濬杜苍畧岕同里钱饮光澄之族祖嵞山文诸先生唱和所作诗三千余首以遗逸名前母姚氏母吴氏绍兴府同知讳勉之女吴公莆田人寓居六合畱稼邨逸巢公赘焉兄舟字百川长先生三岁寄上元县籍廪贡生性孝友好学以制举文名天下又善古文而自以爲不足疾革时自焚其稿早世年三十七后崇祀鄕贤祠弟林字椒涂亦孝友好学善时文早天年二十一十年辛亥先生年四岁父尝鸡鸣起値大雾以鸡声隔雾命对先生卽应日龙气成云十一年王子先生年五岁父口授经文章句十二年癸丑先生年六岁随父自六合归上元十三年甲寅先生年七岁祖有旧板史记父固藏箧中兄百川时年十岁百川偕先生俟父岀辄启箧而濳观之故先生所得于史记者多百川发其端绪云十六年丁巳先生年十岁从兄百川读经书古文家贫甚冬无絮衣旬月中屡不再食益厉学其后兄爲讲经书注疏大全择其是辨其疑相与博究经史百氏之书更相勖以孝弟始作时文前辈一见辄异之十七年戊午先生年十一岁兄百川往芜湖侍大父学署太公课先生及弟椒涂诵读甚严先生尝日五岁爲不甯者久之先生尝曰苞童时侍先君子与钱杜诸先生以诗相唱和慕其铿锵欲窃效焉先君子戒曰毋以爲也是虽小道非尽心以终世不能企其成而耗少壮有用之心力非躬自薄乎苞用是遂绝意于诗二十六年丁卯先生年二十岁循览五经注疏大全以诸色笔别之用功少者亦三四周其后崑山刻通志堂宋元经解出先生句节字划凡三次芟薙取其粹言而会通之二十余年始毕唐宋以来诂经之书未有闻而不求得而不观者偶举一节前儒训释一一了然于心然后究极经文所以云之意而以义理折中焉年三十以前有读尙书偶笔读易偶笔朱子诗义补正秋七月丁大父忧二十八年己巳先生年二十二岁夏四月岁试第一补桐城县学弟子员受知于学使宛平高公素侯七月公招入使院先生素不好作时文后此皆高公敦率之二十九年庚午先生年二十三岁春三月四日弟椒涂卒秋应乡试房考将乐廖公莲山新乡畅公素庵得先生文大异之交论力荐不售冬十一月娶夫人蔡氏先是先生以弟椒涂卒服未终不娶妻父母趣之始娶礼齐衰期三月不御内时七阅月计已过时先生犹不忍成婚入室而异寝者旬余族姻大骇物议纷然先生乃勉成婚毕生恨之三十年辛未先生年二十四岁作读孟子文杜苍畧先生见之评曰前儒所未发却妇人小子所共知方郞十岁初爲时文先兄卽劝以何不舍此而发愤着书不意十五年后所造至此秋从高公素侯如京师馆于高公所交宛平王崑绳源无钖刘言洁齐靑阳徐诒孙念祖游太学安溪李文贞公见先生文叹曰韩欧复岀北宋后无此作也长洲韩文懿公以文名海内见先生文至欲自毁其稿评先生文曰庐陵无此深厚南丰无此雄直岂非昌黎后一人乎当是时巨公贵人方以收召后学爲务天下士集京师投谒无虚日公卿争相汲引先生非先焉不往于是益见重诸公闲一意爲经学先生入都万季野先生独降齿德与之交季野吿之曰子于古文信有得矣然愿子勿溺也唐宋号爲文家者八人其于道粗有明者韩愈氏而止耳其余则资学者以爱玩而已于世非果有益也先生于是辍古文之学一意求经义焉始读宋儒书先生尝与刘拙修书曰仆少所交多楚越遗民重文藻喜事功视宋儒爲腐烂用此年二十目未尝涉宋儒书及至京师交言洁与吾兄劝以讲索始寓目乃深嗜而力探焉二十年来于先儒解经之书自元以前所见者十七八然后知生乎宋五子之前者其穷理之学未有如五子者也生乎五子之后者推其绪而广之乃稍有得焉其背而驰者皆妄凿墙垣而殖蓬蒿乃学之蠧也三十一年壬申先生年二十五岁作高素侯先生寿序举苏老泉上富郑公书爲寿惧公循致高位而碌碌无所成高公揭先生文于壁观者皆骇多相戏曰碌碌无成至爲门生姗笑先生请撤之公曰吾正欲使诸公一闻天下之正议也姜西溟先生见先生文乃曰此人吾辈当让之出一头地者也先生与姜西溟王崑绳论行身祈向先生曰学行继程朱之后文章在韩欧之闲三十二年癸酉先生年二十六岁授经涿州秋应顺天鄕试不售三十三年甲戌先生年二十七岁授经涿州三十四年乙亥先生年三十八岁馆涿州滕氏疾屡阽危复至京师三十五年丙子先生年二十九岁居京师馆于汪氏王兆符来从学交同里左未生待未生乃忠毅公之孙也作读周官文姜西溟见之评曰余近四十始游诸经之樊方子未三十而所学造此读之眼明心开已而汗下秋试顺天报罢拟不复应举冬南归三十六年丁丑先生年三十岁授经宝应乔氏三十七年戊寅先生年三十一岁馆宝应冬学使滏阳张公朴园招至使院高公素侯以书督应乡试三十八年己卯先生年三十二岁举江南乡试第一主考爲韩城张公景峯太原姜公崑麓房考爲宗公三十九年庚辰先生年三十三岁春正月如京师试礼部不第夏四月南归秋七月兄百川自安庆归疾遂笃四十年辛巳先生年三十四岁冬十月二十一日兄百川卒百川疾逾年先生常鸡鸣时起视治药物以进及兄卒执丧过礼过期犹不复寝父曰亲亲有杀与父在爲母无别矣先生自是殚心于所以制礼之义有得则以敎诸子四十一年壬午先生年三十五岁春正月三十日长子道章生侧室杨氏岀三月葬兄百川弟椒涂各爲墓志铭其后以阴流入圹起攒四十二年癸未先生年三十六岁春至京师再试礼部不第交蠡县李刚主塨聚王崑绳寓与刚主论格物四十三年甲申先生年三十七岁秋七月移居由正街故宅之将园先是副使公迁上元始居于此其后定居土街宅岀质园无主遂尽毁先生因太公年老不能岀游乃谋复是宅至是入居修葺浚筑有高树淸池蔬圃太公日召故人欢飮其闲太公殁后又构堂室奉太夫人居之毎饭后先生扶太夫人循庑观仆婢莳花灌畦或立池上观月岀而名之曰将园取诗人将父将母之义也四十五年丙戌先生年三十九岁春至京师遇李刚主于八里庄再论格物不合应礼部试成进士第四名总裁爲大兴李公山公溧阳彭公竹如房考爲江都顾公书宣届殿试朝论翕然推爲第一人而先生闻母疾遽归李文贞公驰使畱之不得过扬州有盐商吴某求定明岁敎其子以百金爲贽及抵江南总督藩臬公延先生主讲义学先生乃返吴贽吴曰非先生辞我势不能也贽者见也已见何返先生不可三往返卒还之秋七月三日夫人蔡氏卒作哀词夫人殁后荐绅慕先生名竞联姻相国熊文端公欲妻以女先生谢之又有郑总兵家巨富欲妻之女愿以万金助妆匳使可赡九族三党之餽问者先生峻辞之熊尙书一潇其子本爲先生同年进士密谓先生曰鄙人有妹家君愿使侍箕帚先生日盛意感甚惟苞家法亡妻偕娣姒日夙兴精五饭酒浆奉卮匜二亲左右令妹能乎本咋舌无以应四十六年丁亥先生年四十岁归桐城省墓秋月继室徐氏夫人归夫人上元人内阁中书时敏之女冬十月四日父卒先生以母老疾酌礼经筑室宅之西偏以奉事焉而不入中门四十七年戊子先生年四十一岁冬归桐城省墓便入龙眼山四十八年己丑先生年四十二岁归桐城省墓便至浮山五十年辛卯先生年四十四岁是年以后濳心三礼因以贯彻诸经冬十一月以南山集牵连赴诏狱是时左都御史赵公申乔劾编修戴名世所着南山集语多狂悖先生以集序列名牵连被逮下江甯县狱旋解至京师下刑部狱其序文实非先生作也五十一年壬辰先生年四十五岁在狱中切究陈氏礼记集说着礼记析疑其序曰自明以来传註列于学官者于礼则陈氏集说学者弗心餍也壬辰癸巳闲余在狱箧中惟此本因悉心焉始视之若皆可通及切究其义则多未审者因就所疑而辨析焉盖礼经之散亡久矣羣儒各记所闻记者非一时之人所记非一代之制必欲会其说于一其道无由第于所指之事所措之言无失焉斯已矣然其事多畧举一端而始末不具无可稽寻其言或本不当义或简脱而字遗解者于千百载后意测而悬衡焉其焉能以无失乎注疏之学莫善于三礼其参伍伦类彼此互证用心与力可谓艰矣宋元诸儒因其说而䌷绎焉其于辞义之显然者亦旣无可疑矣而隐深者则多未及焉用此知古书之藴非一士之智一代之学所能尽也然惟前之人旣辟其径涂而言有端绪然后继事者得由其闲而入焉乃或以已所得瑕疵前人而忘其用力之艰过矣余之爲是学也义得于记之本文者十五六因辨陈说而审详焉者十三四是固陈氏之有以发余也旣岀狱校以衞正叔集解去其同于旧说者而他书则未暇徧检盖治经者求其义之明而巳岂必说之自己岀哉后之学者有欲汇衆说而整齐之则次以时代而录其先岀者可矣方爰书上时同系者皆惶惧先生阅礼经自若同系者厌之投其书于地曰命在须臾矣先生曰朝闻道夕死可也金坛王若霖澍闲日入狱视先生解衣般礴谘经诹史旁若无人同系者或讽曰君纵忘此地爲圜土身负死刑柰旁观姗笑何着丧礼或问其后刘古塘爲之序称其于先王制礼之意有灼知曲尽而非传注所能及者拨人心昏蔽而起其善端莫近于是书初先生居丧准礼里中戚友有感而相倣傚者古塘刊是书示朋友生徒而江介服行者又渐多也五十二年癸巳先生年四十六岁春二月狱决先生蒙恩寛宥免治岀狱隷籍汉军先是狱具论死圣祖矜疑李文贞公亦力救之狱词五上五折本至是章始下圣祖素知先生文学三月二十三日朱书戴名世案内方苞学问天下莫不闻下武英殿总管和素翼日召入南书房命撰湖南洞苗归化碑文越日命着黄钟爲万事根本论越日命作时和年丰庆祝赋毎奏进圣祖辄嘉赏再三曰此卽翰林中老辈兼旬就之不能过也命以白衣入直南书房遣人迎母至京寓侍养秋八月移直蒙养斋编校乐律厤算诸书先生与浑渚徐公蝶园承修乐律圣祖命与诸皇子游自诚亲王以下皆唿之曰先生时诚亲王爲监修王性严承事者多获诃责先生偘偘不阿遇事持正争执王敬之乃延爲王子师先生置王子座东向己南面坐始就讲先生虽不与朝政而密勿机务多得闻之是时李文贞公在阁徐公蝶园寻以总宪兼院长皆倾倒于先生先生时时以所见敷陈某事当行某事当去其说多见施行先生苦口直言不自知其数虽不能尽从而二公能容之欲荐先生则辞日某本罪臣不死己爲非望公休矣但有所见必爲公言之倘得行则拜赐多矣周官辨成先生在馆中徐公蝶园及混同顾公用方时就问周官疑义先生详爲辨析遇馆中后生则爲讲丧服闻而持行者数人顾公与河闲王振声谓笔之书然后可久存先生乃出其在狱所作丧礼或问又爲周官辨浃月而成其自序曰凡人心之所同者卽天理也然此理之在身心者反之而皆同至其藏伏于事物则有圣人之所知而贤者弗能见者矣昔者周公思兼三王以施四代之政盖有日夜以思而苦其难合者以公之圣而得之如此其艰则宜非中智所及也故周官晚岀羣儒多疑其伪至宋程张二子及朱子继兴然后知是书非圣人不能作盖惟三子之心几乎与公爲一故能究知是书之精藴而得其运用天理之实也然三子论其大纲而未尝条分缕析以辨其所惑故学者于圣人运用天理广大精密之实卒莫能窥而幽隐之中犹若有所疑畏焉盖郑氏以汉法及莽事诂周官多失其本指而莽与歆所窜入者实有数端学者旣无据以别其眞伪而反之于心实有所难安故其惑至于千数百年而终莫能解苟非折以理之至是而合其心之同然则是经之蠧蚀终不可去夫武成之书周人开国之典册也守在官府传布四方不宜有譌而孟子断爲不可尽信亦折之以理而已余惧学者幸生三子之后而于是经之义犹信疑交战于胸中是公之竭其心思以法后王者将蔽晦以终古故不得已而辨正焉孟子曰能言距杨墨者圣人之徒也以余之浅见寡闻岂足以有明而志承乎三子则知道者或犹能察其心而不以爲妄也夫五十四年乙未先生年四十八岁春删定容城孙征君年谱书成序之寻作征君传冬十二月九日母卒先是疾笃圣祖加恩赐医诊视五十五年丙申先生年四十九岁冬春秋通论成先生自癸巳后供事书局公事之暇辄致力于春秋周官前后几三十年先生在书局徐公蝶园曰请先生讲春秋疑义毎举一事先生必数全经比类以析其义顾公用方与二三君子谓非笔之于书则口所传能几且所传者遂能一一不失其指意乎屡敦促始成此书其自序曰记曰属辞比事春秋敎也凡先儒之说就其一节非不持之有故言之成理也而比以异事而同形者则不可通者十八九矣惟程子心知其意故曰春秋不可毎事必求其异义但一字异则义必异焉然经之异文有裁自圣心而特立者如鲁夫人入各异书之类是也有沿旧史而不能革者称人称爵称字称名或氏或不氏之类是也其闲毫芒之辨乍言之若无可稽寻及通前后而考其义类则表里具见固无可疑者抑尝考诗书之文作者非一而篇自爲首尾虽有不通无害乎其可通者若春秋则孔子所自作而义贯于全经譬诸人身引其毛髪则心必觉焉苟其说有一节之未安则知全经之义俱未贯也又凡诸经之义可依文以求而春秋之义则隐寓于文之所不载或笔或削或详或略或同或异参互相抵而义岀于其闲所以考世变之流极测圣心之裁制具在于此非通全经而论之末由得其闲也余窃不自忖谨师戴记与程子之意别其类爲三十有六而通论其大体凡九十章又通例七章使学者知所从入至尽其义类与圣心同揆而无一节之不安则愿后之君子继事焉耳徐公毎语人曰自程朱而后未见此等经训他日必列于学官五十六年丁酉先生年五十岁秋作四君子传其序略曰余弱冠从先兄百川求友得邑子同寓金陵者曰刘古塘于高淳得张彝叹归试于皖得古塘之兄北固于宿松得朱字绿辛未游京师得宛平王崑绳无钖刘言洁靑阳徐诒孙其志趋之近者则古塘彝叹言洁诒孙也术业之近者则崑绳字绿北固也余平生昵好志趋术业之近与诸子比者有矣然其年或先后生于余而自有其侪或年相若而交期则后惟诸君子同时并岀而爲交皆久且深故世莫不闻癸巳春金坛王若霖曰吾与诸公每私议南士之相引爲曹而发名于世者其朋有三焉行修而学殖者莫如子之徒其遇之穷而无一得其所者亦莫如子之徒也因屈指死者七人皆赍志也存者三人则余罹于罚古塘中岁遘无妄之灾病且聋彝叹老而无子相与痛惜者久之先兄之殁余旣爲志铭诒孙北固有哀辞字绿有墓表故弗更着今作王张二刘四君子传春秋直解成其序曰自程朱二子不敢以春秋自任而是经爲绝学矣夫他书犹孔子所删述而是经则手定也今以常人自爲一书其指意端绪必有可寻况圣人之不得巳而有言者乎盖屈折经义以附传事者诸儒之蔽也执旧史之文爲春秋之法者传者之蔽也圣人作经岂预知后之必有传哉使去传而经之义遂不可求则作经之志荒矣旧史所载事之烦细及立文不当者孔子削而正之可也其月日爵次名氏或畧或详或同或异策书旣定虽欲更之其道无由而乃用此爲褒贬乎于是脱去传者诸儒之说必义具于经文始用焉而可通者十四五矣然后以义理爲权衡辨其孰爲旧史之文孰爲孔子所笔削而可通者十六七矣余之始爲是学也求之传注而樊然殽乱按之经文而参互相抵盖心殚力屈几废者屡焉及其久也然后知经文参互及众说殽乱而不安者笔削之精义毎岀于其闲所得积多因取传注之当者并已所见合爲一书以俟后之君子其功与罪则非蒙者所能自定也五十七年戊戌先生年五十一岁春二月命兄子道希道永权葬父逸巢公母吴夫人于上元南都石觜之台拱冈命长子道章就学于李刚主五十八年己亥先生年五十二岁夏四月遇疾自危作书示兄子道希兄弟定祭礼拟置祭田定敎家之法五十九年庚子先生年五十三岁冬十一月周官集註成其序曰朱子旣称周官徧布周密乃周公运用天理熟烂之书又谓颇有不见其端绪者学者疑焉是殆非一时之言也盖公之兼三王以施四事者具在是书其于人事之始终百物之聚散思之至精而不疑于所行然后以礼乐兵刑食货之政散布六官而联爲一体其笔之于书也或一事而诸职各载其一节以互相备或举下以该上或因彼以见此其设官分职之精意半寓于空曲交会之中而爲文字所不载迫而求之诚有茫然不见其端绪者及久而相说以解然后知其首尾皆备而脉络自相灌输故叹其徧布而周密也余尝析其疑义以示生徒犹苦旧说难自别择乃并纂录合爲一编大指在发其端绪使学者易求故凡名物之纤悉推说之衍蔓者槪无取焉盖是经之作非若后世杂记制度之书也其经纬万端以尽人物之性乃周公夜以继日穷思而后得之者学者必探其根原知制可更而道不可异有或异此必蔽亏于天理而人事将有所穷然后能神而明之随在可济于实用其然则是编所爲发其端绪者特治经者所假道而又岂病其过畧也哉十二月二日幼子道兴生侧室杨氏出六十年辛丑先生年五十四岁周官析疑成其序曰周官一书岂独运量万物本末兼贯非圣人不能作哉卽按其文辞舍易春秋文武周召以前之诗书无与之并者矣盖道不足者其言必有枝叶而是书指事命物未尝有一辞之溢焉常以一字二字尽事物之理而达其所难显非学士文人所能措注也凡义理必载于文字惟春秋周官则文字所不载而义理寓焉盖二书乃圣人一心所营度故其条理精密如此也尝考诸职所列有彼此互见而偏载其一端者有一事而毎职必详者有畧举而不更及者有举其大以该细者有卽其细以见大者有事同辞同而倒其文者始视之若樊然淆乱而空曲交会之中义理寓焉圣人岂有意爲如此之文哉是犹化工生物其巧曲至而不知其所以然皆元气之所旁畅也观其言之无微不尽而曲得所谓如此况夫运量万物而一以贯之者乎余初爲是学所见皆可疑者及其久也义理之得恆出于所疑因录示生徒使知世之以周官爲伪者岂独于道无闻哉卽言亦未之能辨焉耳冬十一月闻李刚主长子习仁天乃作书与之其畧曰此子天民之秀非独李氏所恃頼也仆不能自解岂能爲吾兄解然有区区而欲言者言之则非其时而重伤吾兄之意不言则于交友之道爲不忠是以敢终布之易日洊雷震君子以恐惧修省仆平生所遭骨肉闵凶殆人理所无悲忧危蹙中毎自念性质迫隘语言轻肆与不祥之气实有相感召之理以吾兄之德行醇懿而衰暮罹此语天之道有不当然者窃疑吾兄承习斋颜氏之学着书多訾謷朱子习斋之自异于朱子者不过诸经义疏与设敎之条目耳性命伦常之大原岂有二哉此如张夏论交曾言议礼各持所见而不害其并爲孔子之徒也安用相诋訾哉记曰人者天地之心孔孟以后心与天地相似而足称斯言者舍程朱而谁与若毁其道是谓戕天地之心其爲天之所不祐决矣故自阳明以来凡极诋朱子者多绝世不祀仆所见闻具可指数若习斋西河又吾兄所目击也君子省身不厌其详论古不嫌其恕倘鉴愚诚取平生所述訾謷朱子之语一切薙芟而直抒己见以共明孔子之道则仆之言虽不当而在吾兄爲德盛而礼恭所补岂浅小哉初先生与王崑绳论学崑绳不信程朱尽发其失且曰使百世以下聪明杰魁之士沈溺于无用之学而不返是卽程朱之罪也先生曰子毋视程朱爲气息奄奄人观朱子上孝宗书虽晩明杨左之直节无以过也其备荒浙东安抚荆湖西汉赵张之吏治无以过也而世不以此称者以道德崇闳称此转渺乎其小耳崑绳闻先生言终其身口未尝非程朱其后先生岀刑部狱刚主来唁先生以语崑绳者语之刚主立起自责取不满程朱语载经说中已镌板者削之过半先生因举颜习斋存治存学二编未惬心者吿之刚主随卽爲更定至是先生复作此书与之六十一年壬寅先生年五十五岁夏四月扈跸热河六月奉命回京充武英殿修书总裁雍正元年癸卯先生年五十六岁以世宗嗣位覃恩赦归原籍先是滇游纪闻案先生近支族人皆隷汉军至是肆赦上曰朕以方苞故赦其合族苞功德不细先生闻命惊怖感泣涕泗交颐秋八月宛平门人王兆符爲叙次文集高安朱文端公来定交志同道合无与比者二年甲辰先生年五十七岁春二月请假归葬亲蒙恩给假一年五月十三日抵上元越翼日展墓初归以卜兆未定不卽私室寓居北山僧舍中葬毕乃返六月丁酉视台拱冈父母墓穴负土定封七月作台拱冈墓碣八月归桐城奉大父柩至上元且省在桐各先墓便过浮山时左未生已故弔其子秀起作书示道希兄弟训敎家法作大父马溪府君墓志三年乙巳先生年五十八岁春三月二十四日还京召见上怜弱足命二内侍扶翼至养心殿顾视训慰者久之有先帝持法朕原情汝老学当知此义之谕并赐茶芽二器命仍充武英殿总裁寻欲用爲司业先生以老病力辞六年戊申先生年六十一岁冬仁和沈廷芳来受业先生曰师所以传道授业解惑生欲登吾门当以治经爲务廷芳谨受敎先生以所着丧礼或问授之曰丧祭二礼事亲根本世罕习者生其研于斯七年己酉先生年六十二岁夏四月作书示兄子道希葬兄百川必遵遗命与弟椒涂同邱道希得札从命葬于蒋甸大父司谕公居中百川椒涂同封居右嫂张氏及夫人蔡氏同封居左其后复以阴流入圹俱迁葬司谕公迁葬江甯县石潭菖蒲山八年庚戌先生年六十三岁是年议开博学鸿辞科寻诏三品以上诸臣各举学与行兼者诸公问先生以所举先生以执友南昌龚孝水缨歙县畲西麓华瑞游好之久者嘉善柯南陔煜淳安方文辀楘如四人应之安溪官献瑶来受业甯化雷鋐见先生于漳浦蔡文勤公之斋文勤卽命受业于先生先生固辞而答以侪辈之称者三四年后始受而不辞秋疾作命诸子日如我殁敛时须袒右臂昔余弟椒涂疾革时余因异疾医者令出避野寺弟卒弗获视含敛心常悔之以此自罚也九年辛亥先生年六十四岁授詹事府左春坊左中允与常熟蒋文肃桐城张文和两相国论征泽望事宜书十年壬子先生年六十五岁与西林鄂文端桐城张文和两相国书论制准噶尔泽望事宜凡十二条西师征讨多年至是复猖獗先生之意欲爲严军屯守抚士蓄力以待可胜之虏勿爲轻举深入以邀难必之功厥后鄂公奉命驰往军前传谕大将军旋于十二月奏请边地屯田事宜五条其闲多採先生之论奉诏从之夏五月迁翰林院侍讲秋七月迁翰林院侍讲学士九月长子道章举顺天乡试冬十二月兴县孙文定公以刑部侍郎爲顺天府尹兼祭酒劲挺不爲亲王所喜有自朱邸来属先生急奏劾之当卽以代孙公先生拒不可其人以祸憷之先生以死力辞不日竟有劾孙公婪赃孙公下狱先生谓鄂文端公曰孙侍郞以非罪死公复何颜坐中书于是鄂公以百口保之孙公遂得免十一年癸丑先生年六十六岁春三月奉果亲王敎约选两汉及唐宋八家古文刊授成均诸生其后于干隆初诏颁各学官夏四月擢内阁学士兼礼部侍郞先生以足疾辞命仍专司书局不必办理内阁事务有大议卽家上之先生不能随班趋直俱荷矜容先生感激流涕以爲不世之恩当思所以不世之报然自是益不谐于众矣六月敎习庶吉士秋八月充一统志馆总裁奉命校订春秋日讲十三年乙卯先生年六十八岁春正月充皇淸文颖馆副总裁秋九月高宗嗣位有意大用先生时高宗方欲追践古礼议行三年之丧特下诏命羣臣详稽典礼王大臣令礼部尙书景州魏公廷珍偕先生拟议魏公与先生爲金石文以詻先生先生因欲复古人以次变除之制随时降杀定爲程式乃作丧礼议其畧曰等谨按夏商之礼自孔子已叹其无征周衰典废后王不降德司徒不悬象籍藏故府黎献无闻是以诸侯丧礼孟子亦未之学汉兴河闲献王得邦国礼五十六篇上之而武帝便安秦仪莫能承用自东汉魏晋六朝以逮唐初羣儒议礼之文尙有引用者而其书遂亡自是以后皇王丧纪类皆随俗傅会隐情失义与礼经不应用此显学之儒深惜庸臣浅识虽有贤君不能将顺其美坐使天经地义旷绝不行犹幸先圣遗文散见周官仪礼戴记及七十子所传述者犹未尽泯等谨详考经传参互相证择其无戾今制而可存古义者具列九条以闻窃惟我皇上徇齐典学凡圣经贤传及儒先所论辨圣心洞然具见表里伏望立中制节定爲本朝国䘏之经俾四海臣民惟皇之极观感率由自饬厥性永永年代守爲典法等无任悚息待命之至魏公上其议大臣有不便者遂格不行先生时领武英殿修书事请于亲王就直庐持服未再期先生不岀焉先生所敎习庶吉士二十七日内斋宿馆舍无敢飮酒食肉者他部院未尝有也冬十一月上请定征收地丁银两之期疏其畧曰迩年征收地丁银两四月完半十月全完此于国课无分毫之益而农民苦累不堪盖自三月至六月正农民耕田车水刈麦插秧之时举家男妇老幼杂行兼雇闲民助力尙恐后时乃今奔走乡城经营借贷伺候官府延接吏胥以夺其时力爲累大矣计一州一县富绅大贾绰有余资者不过十数家或数十家其次中家有田二三百亩以上者尙可那移措办其余下戸有田数亩数十亩者皆家无数日之粮兼樵采负贩仅能餬口正当靑黄不接之时而开征比较典当无物借贷无门富豪扼之指苗爲质履亩计租数月之闲利与本齐是以虽遇丰年塲功甫毕而家无儋石不厌糟糠者十室而七也在有司初爲此议不过虑岁有丰凶四月已征其半则后此征收爲易耳不知秋成果有四分五分小民本不作拖欠国课之想而守土之吏亦不容其拖欠若在三分二分以下则我皇上视民如伤方且忧其流殍蠲租赐赈岂忍预敛其财而不顾其后哉伏念自大行皇帝时寛陜西四川征收之期六月完半十一月全完数年以来未闻其有逋赋则少寛征收之期于国课分毫无损可知矣又上请定常平仓谷粜籴之法疏其畧日常平仓谷定例存七粜三有司奉行失宜必谷价旣贵各州县始得申详府道藩臬请督抚定官价并示开粜之期一处文未批发不敢开粜不知平粜本以利民而谷贵早晩无常若商贩衆至则旬月之闲价复大减是以胥吏得借此要索苟或上官失察批发后时谷贵之期旣过不独穷民不得邀平粜之恩而官定之价且不能充伏乞我皇上特颁谕旨严饬南方各省督抚验察州县存仓之谷不用盘仓三年全然不变然后可岁存其半两年不变则粜七存三但逾一年底面卽有霉烂则春尽粜而秋籴之其或年岁大歉本州县及邻境谷皆腾贵春粜之价不足以籴充原数则详明上司银交郡库俟次年有收或邻境丰穰如数补籴至河北五省倘遇岁歉春夏谷贵亦听各州县详明上司不拘粜三之例督抚司道郡守止于岁终实覈入仓之数一至开春一任各州县照所定存粜分数随时发粜永杜详请定价示期之弊窦则胥吏绝无要索之因穷民实邀平粜之泽见在有司可无变烂赔补之累新旧交代永绝彼此相持忿争吿讦之风此积年博访周谘灼见情弊而后敢入吿者伏乞圣鉴施行又上请复河南漕运旧制疏其畧曰河以南祥符等五十州县共征米十三万六千七百余石康熙二十二年改令全漕折银自雍正六年督臣田文镜疏请改征至今槩征本色于运次交兑河以南各府州县俱远水次又中隔黄河厥土坟壤一经雨雪牛车淖陷日行不能十里而漕期刻不容迟雇夫盘驳价且十倍中家破产贫民鬻子恆由于此请悉照从前折征定例解交粮道在衞辉水次官爲採买三疏俱下部议行干隆元年丙辰先生年六十九岁春命再入南书房三月上请备荒政兼修地治疏其畧曰窃思救荒宜豫故周公设保章氏之官以星土之法五云之物先期而知水旱降丰荒之祲象以修救政虽其法无传然毎至夏末秋初则水旱丰歉之情形十可八九得矣旧例报荒必待八九月后众口嗷嗷情状显见然后入告被灾之民朝不及夕而奏请得旨动经旬月流殍者已不知其几矣故备荒早则民无流殍而国费亦不致过多救荒迟则劳费十倍而功犹不能一二伏乞皇上勅下督抚严饬州县凡有水旱五六月卽据实奏报七月中旬卽覈定灾伤分数井乏食人数造册上闻盖一州一县之中田有高下伤水旱被灾亦有浅深但得实报无欺则灾小之地不过量免被灾之戸本年正供钱粮十分中几分发常平仓谷招商通籴劝谕富民挑塘筑堰赈恤弧寡无吿者而灾可弭矣其灾大者则许动库金修城浚隍整理仓厫官署以招集附郭贫民于四鄕相度支河桥梁大塘大堰招集各鄕土人官给廪谷使任浚筑惟老弱孤寡力不能任土功者乃计口给粟则爲数无多易周而可久自古救荒之政莫善于兴工筑而其事宜早若待民已饥疲则虽壮者亦力不能胜工筑矣夏六月上怜先生老病命太医时往诊视上以先生工于时文命选有明及本朝诸大家四书制义数百篇颁布天下以爲举业准的充三礼义疏馆副总裁乃上拟定纂修条例疏曰窃惟明初五经大全皆各主一人之说且成于仓卒不过取宋元儒者一二家纂辑之书稍摭众说以附之数百年来皆以爲未尽经义不称大全之名是以圣祖仁皇帝特命重修四经颁布学官昭示羣士然惟周易多裁自圣心所取至约而前儒未发之藴开阐实多故特名折中余三经则曰彚纂我皇上躬履至道重念先圣遗经未尽阐扬诏修三礼乃汉唐以来未有之盛事而三礼之修视四经尤难盖易诗书有周张二程以开其先而朱子实手订之典谟以下亦抽引端绪亲授其徒胡氏春秋传虽不免穿凿而赵啖二陆刘孙胡程之精言採录实多诸经大义已昭然显着故折中彚纂但依时代编次先儒之言而不虑其无所归宿也陈澔礼记说自始岀卽不餍众心诋议纷起周官仪礼则周程张朱数子皆有志而未逮乃未经垦辟之经欲从大全之例则无一人之说以爲之宗欲如折中彚纂但依时代编次羣言则漫无綂纪学者终茫然莫知其指要必特起凡例俾大义分明而后兼综众说始可以信今而传后等审思详议拟分爲六类各注本节本句之下一曰正义乃直诂经义确然无疑者二曰辨正乃后儒驳正旧说至当不易者三曰通论或以本节本句参证他篇比类以测义或引他经与此经互相发明四日余论虽非正解而依附经义于事物之理有所发明如程子易传胡氏春秋传之类五曰存疑各持一说义皆可通不宜偏废六日存异如易之取象诗之比兴后儒务爲新奇而可欺惑愚衆者存而驳之使学者不迷于所从庶几经之大义开卷了然而又可旁推交通以曲尽其义类伏乞圣诲鉴定施行以便排纂又奏请出袐府永乐大典录取宋元人经说俱从之秋七月删定管子荀子成是二书先生少时尝删录兹复审定而序之冬上请定经制疏其略曰伏惟我皇上御极以来发政施仁敦典明敎无一不本于至诚恻怛之心用此期岁之中四海喁喁向风怀德人心之感动未有过于斯时者也但土不加广而生齿日繁游民甚衆侈俗相沿生计艰难积成匮乏欲其衣食滋殖家给人足非洞悉其根源矫革敝俗建设长利而摩以岁月之深未易致此尝通计食货丰耗之源详思古今政俗之异窃见民生所以日就匮乏之由实有数端矫而正之卽渐致阜丰之本但人情狃于所习立法之始必多爲异说以相阻挠愚民无知亦未必皆以爲便而断而行之三年以后饥寒之民可渐少十年以后中家资聚渐饶二十年以后则家给人足而仁让可兴矣一请禁烧酒一请禁种烟草一请饬佐贰官督民树畜一请禁粟米岀洋外一请令绅士相度浚筑水道所陈五条皆民闲日用细㣲之事然通计物材民用生长撙节之分数则植基甚广而取数多骤视之若迂远而无近功然渐而行之以久皆有一二可征之实效盖天地之生财有数不在官则在民民生之用物有经少所损卽多所益惟广开生物之源而节其流俾菽粟日多畜产丰饶百物皆贱致银钱虽难而足衣食则易然后可积久而致富安也非不知致治之要在官耻贪欺士敦志行民安礼教吏禀法程然是数者不可以法驱而威禁必万邦臣庶无贵贱贫富各守其分而仰事俯育寛然无忧然后牖之而易明导之而易赴伏惟我皇上审察详议而断行之二年丁巳先生年七十岁夏六月擢礼部右侍郎先生仍以足疾辞诏免随班趋走许数日一赴部平决大事先生虽不甚入部而时奉独对大除授井大政往往谘先生先生多密陈于是盈廷侧目矣上请矫除积习兴起人材疏其略曰伏读三年中前后论旨于所陈之积弊亦旣洞晰于圣心而思有以矫革之矣然所以矫革之者则有本统焉文武之政非其人犹莫举而知人则哲帝尧犹难之治道之兴必内而六部都察院各得忠诚无私深识治体者两三人然后可以检制僚属而防胥吏之姦欺外而督抚两司毎省必得公正无欲通达事理者四三人然后可董率道府辨察州县以切究生民之利病能如此者乃有才有识有守而几于有德者也虽数人十数人不易得况一旦而得数十人哉然不如是终不可以兴道而致治也自右圣君贤主未尝借才于异代亦惟我皇上勤心以察之依类以求之按实积久以磨砻之信赏必罚以劝惩之而已所谓勤心以察之者一则明辨部议会议是非之实也凡一事之兴废其利害常伏于数转之后故虽周公之圣犹有仰而思之夜以继日而未得者况庸常之人杂以私意而揣摩瞻徇乎而姦邪文法之吏每能巧饰偏辞变乱是非言之凿凿使观者难辨孔子所以恶佞之乱义恶利口之覆邦家也今内阁拟票虽有两签从未有摘发部议之非而奏请改议者古者御史之外别设给事中专驳宰相成议上及诏旨而南宋以后旧典寖废以故朱子屡叹之以所闻见圣祖仁皇帝世宗宪皇帝曁我皇上时有尽屏廷议而独断其行止者命下必大服众心故愚以爲凡部议会议有关于国体民生者勿遽批发必再三寻览以究其事理之虚实意见之公私微有所疑必召素信其忠诚无私通达事理者尽屏左右每人而独问之参伍众说然后内断于圣心此卽虞舜好问好察以辅其惟精惟一之学而孔子所叹爲大智也抑又闻用人之道惟知之爲难凡人之智识必叩之而后知其材勇必试之而后见其忠邪诚伪必久与之习而后得其眞太公望文王之师也武王用之犹反覆穷究相与问答者凡数万言管夷吾齐国之望鲍叔牙所深知也桓公用之犹毎事谘度相与问答者凡数万言方今四海九州万事百度皆总归于六部而决于卿贰五六人毎日文书到部最少亦一二百件苟一事之失其理则姦心必滋于蠧吏实害必被于兵民此卽五六人皆至公至明虚已和衷日夜讲求尙虑其有失误而我皇上于六部卿贰中灼知其才识深信其忠诚者凡几人乎古圣王用人惟已必先劳于求贤伏愿皇上惟盛暑严寒宜安养圣躬不可过劳外此少有余闲卽延见廷臣凡六部都察院奏事披览之下㣲有所疑卽召见问讯使各陈所见听其语言则明昧可知矣观其气象察其心神则公正私曲大略可见矣卽有利口而饰爲忼直邪媚而貌类恪恭者以我皇上之至诚至明久与之习必有呈露于几微而不能自揜者矣其余京堂科道条陈屡合事理翰林敷奏深当圣心者亦宜愼选其人俾轮班侍直事有疑难随时召问以习察其志行而剂度其材能至于大僚中已爲我皇上所深信者尤宜朝夕燕见与议论天下之事以穷究其底藴果能忠诚无私而又通达事理则于同官百吏皆能助皇上以检察而得其实矣所谓依类以求之者天下惟君子与小人性情心术如水炭之不相入小人所悦必谀佞侧媚者虽有才智而爲国患更深朴直淸愼者虽无才智尙可奉公守法竭力自効是以周公立政之篇所三致意者惟勿用憸人而求吉士以劢相国家而已所谓憸人谀佞侧媚而有才智者也所谓劢相朴直淸正之士虽才智不足而率作策励尙可以有辅于庶政也自古有君子而误信小人者断无小人而能进君子者故求贤之道必以其类爲招保举旧例临时按品秩资格俾各举一二人法本无愆而人多难信我皇上于在内之九卿在外之督抚深信其忠诚无欲者必各有数人伏愿特下密旨命尽举所知而别其材之所宜然后考覈试验而次第用之比之按资格以汎举者必爲得实而听请託利身家之结习不禁而自除矣所谓切实积久以磨砻者自汉唐以后虽仍六官之名而职事多非周官之旧矣而就今功令所宜秉承者则吏部之职非独按籍唿名循例黜陟也其实在使请嘱者望风而自止巧法者百变而难欺戸部之职非独谨守管钥会计岀纳也其实在明于万货滋殖之源生民实耗之本礼部虽奉行旧典而事有特举必当酌古准今可爲后法且寅淸端直无玷其官兵部之实在辑将校之骄气以绥靖兵民消祸变于无形以折冲万里刑部之实在时情罪之寛严以砥维风敎辨四方之伪狱以震慑职司工部之实在识海内山川之形势以知疏凿之宜覈水土人功之等差以定工程之度至于都察院之设本以肃朝廷之纲纪儆百吏之官常劾中外文武大臣之不法伏愿我皇上于部院卿贰必愼简忠诚而以明达者佐之辨其材之所宜而各责之以实使日夜训励其僚属而随时以进退之则中材以上咸自矜奋数年以后公正之风可作而练达事理者亦渐多矣所谓信赏必罚以惩劝者凡中人之志行多以奖进激励而成平时主部议者不过正卿中一二人主会议者不过九卿中数人顺从缄默者长得自安据理直言者必遭忌嫉积习爲常所以靡靡日趋于瞻徇而非果竟无人也傥我皇上时时延见一一考验忠诚者笃信之明达者襃嘉之怀私者废斥之庸昧者退罢之则旬岁之闲勃然而兴起矣世宗宪皇帝于大计保举之员赃罪败露督抚降调司道革职条例甚严而奉行不实惟奉特旨独举一人者降调甚多而督抚司道之计典无闻焉盖以所举众多不能尽诘而姑从寛贷耳用此赂请阴行举劾顚倒无所顾忌若一依雍正六年定例执法不移则孰敢徇私任意以自累乎自耗羡归公以后州县之繁剧者养廉至千数百金犹不足以延幕客办公事在内诸司虽蒙加俸一倍犹不足以僦屋赁仆秣马供车伏愿通计天下之耗羡及经赋所余详加筹画必使州县得备其公事诸司得赡其身家然后一犯赃私严法不贷其声绩显着者则时赐金帛进爵秩而使久于其任如此则凡爲吏者皆得俯仰寛然洁已以奉公孰肎苟且行私以自取终身之坠陷乎信能行此四者则忠良有恃以不恐姦邪有术而难施中外大臣日夜孜孜以进贤退不肖爲已任庶司百吏皆知奉公守法洁己爱民之爲安数年之后衆正盈廷官守经法民无倖心虽大艰猝投无难共济而况举先王足民之大经布前代屡验之良法尙何虑其阻挠废格纵私生事以扰民乎至于民食旣足则当渐爲礼俗之防官常旣修则当实讲敎士之法内治旣定则兴屯衞于边关设军田于内地使精神可以折冲立制防于海峤谨治敎于苗疆使患害消于未兆皆宜次第修举而不敢以爲言诚以积习不除人材不足官常不立则爲之而必不可成成之而必不可久也凡所陈奏皆五十年来所耳闻目见确知其状不得不入告者老矣生世无几时如以言爲可用伏望畱此折以验羣情以考治法时复赐览如用言而无利于民无益于国虽死之后尙可夺之爵命播之过言以示惩责也昧死上陈不胜悚息瞻企之至秋七月敎习庶吉士先生尝虑辞章声律未足以陶铸人材转跼其志气使日趋于卑小欲倣朱子学校贡举议分诗书易春秋三礼爲三科而以通鑑通考大学衍义附之诗书易附以大学衍义春秋附以通鑑纲目三礼附以文献通考以疑义课试当路者多谓迂远惟高安朱文端公江阴杨文定公所见相同亦以违众难行止之先生犹欲发其端乃上请定庶吉士馆课及散馆则例疏其略曰翰林一职专司文学河北五路及边徼远省与选者甚稀自有知识窃见内阁九卿岀于翰林者十常七八盖因职亲地近材识志行之美易达于天听若散在州县则或挂于事故或抑于上官虽有介节长才或趦趄以终老故天下士尤以翰林爲淸华而恨不得与本科进士朝考取备庶常之撰者三十有六人江南浙江江西湖广四省数已三十其余仅六人耳岂吴越三楚而外材识志行可以登淸华列侍从者竟无其人与徒以声律辞章素所不习者多耳请嗣后江南浙江江西湖广福建仍课以诗赋其余各省则专治本经义疏及资治通鑑纲目所载政事之体要散馆之日试以所专课各二篇其兼通者亦得自着所长而不相强如此则东南之士益畱心于经济之实用而河北五路以及边方之士亦不至困于声律之未谙可以陶冶羣材使争自淬砺盖政事文学皆人臣所以自效而政事之所关尤重使海内昭然知皇上取人不专以文辞而必求其实济则有志之士当益思自奋于圣明之世矣疏下诸臣议格不行先生馆课不尙诗赋工丽务觇人学识根柢经刮目者多克以名节自立祁阳陈可斋相国其一也九月疏陈九卿会议二事一九卿中有异议者宜并列上闻以俟圣裁一詹事科道宜仍与九卿会议所议不符亦随九卿议并奏疏下总理事务王大臣等议驳不行上请定孔氏家庙补祀先圣前母施氏祀典疏又上请以汤公斌从祀孔庙熊公赐履郭公琇入贤良祠疏皆格于廷议十二月复以老病请解侍郎任诏许之仍带原衔食俸敎习庶吉士先是河督某夙与先生善旣而违众议开毛城舖台省二臣争之言其不便坐下狱先生言于徐公蝶园爲上言不当以言罪谏官上卽日释之先生独具疏陈河督之愎河督大恨亦思倾先生礼部荐一赀郎入曹亲王莅部已许之先生以故事礼部必用甲科不肎平署会新拜泰安爲辅臣起河闲魏尙书爲总宪忌者争相告曰是皆方侍郎所爲若不共排之将吾辈无地可置身矣自是凡先生所奏疏下六部九卿议皆合口梗之河督亦劾先生礼部中又有挺身与先生爲难者先生自知孤立乃密陈其状且以病爲请焉三年戊午先生年七十一岁冬过遵化州访靑山人李锴未遇靑以诗投之四年已未先生年七十二歳春二月诏重刊十三经廿二史先生充经史馆总裁乃疏请勅内府内阁藏书处徧检旧本谕王大臣及在京各官家藏旧本并勅江南浙江江西湖广福建五省督抚购送旧本详校改正又前侍讲学士何焯曾博访宋版正前后汉书三国志遗讹请勅就其家索原书照式改注别本其原本给还从之夏四月四书制义选成奉表以进命颁行天下五月庶吉士散馆先生补请后到者考试忌者劾之谓有所私遂落职命仍在三礼馆修书先生罢职谓沈廷芳日老生以迂戆获戻宜也吾儿道章数以此谏然吾受恩重敢自安容悦哉先是丁巳秋朱文端公疾革谓先生曰子性刚而言直吾前于衆中规子谓子幸衰疾支离于世无求假而年减一纪尙有国武子之祸欲诸公谅子之无他而不以世情相拟耳宾实旣殁吾病不支子其惧哉及今忌者媒文端已先见之矣上意终思先生屡顾左右大臣言方苞惟天性执拗自是而非人其设心固无他也一日吏部推用祭酒上沈吟曰是官应使方苞爲之方称其任而旁无应者六年辛酉先生年七十四岁春正月十八日兄子道希卒作墓志夏四月作七思感伤兄百川弟椒涂伯姊仲姊三姊妻蔡氏兄子道希也冬周官义疏纂成进之上畱览兼旬命发刻一无所更七年壬戌先生年七十五歳春先生以年近八旬时患疾痛乞解书局囘籍调理上许之赐翰林院侍讲衔四月岀都归里杜门着书不接宾客江南总督尹文端公踵门求见者三皆以疾辤重爲司谕公及百川椒涂卜兆先是再卜葬再以阴流入圹起攒先生归后急求兆域不以高年自寛野处诚求连岁而后成事同武进杨农先椿考订辑补汤文正公年谱十月成序之始营建敎忠祠于淸凉山麓并将已所置田尽捐爲祭田祀迁桐五世祖断事公以公殉节故祠名敎忠其侧又建太仆公小宗祠岁时率族人致祭其祭田经费赢余则以周子孙窭艰嫁娶丧葬不能自举者定祭礼作祠规祠禁及祭用条目以示后人其祠规序曰宗法祭礼之废久矣唐宋诸贤所讨论当其身不能尽行而欲世爲天下法得乎礼虽先王未尝有可以义起者以协诸人心而众以爲安也古者建国始得立五庙北宋以前犹有四庙三庙二庙之制自程子谓人本乎祖服制以高曾相属则时祀宜及高曾冬至宜祀始祖远祖自是以后学士大夫及庶民皆遵用而功令亦不复爲之程以人情所安不可强抑耳而朱子于始祖远祖则不敢祭非独疑于僭也盖内反于身觉哀敬思慕之诚达于高曾已觉分之难满又进而推之远祖始祖恐薄于德而于礼爲虚孔子曰诵诗三百不足以一献一献之礼不足以大飨大飨之礼不足以大旅大旅具矣不足以飨帝毋轻议礼此物此志也盖程子以己之心量人觉高曾始祖之祭阙一而情不能安朱子则以礼之实自绳觉始祖远祖之祭僃举而诚不能贯义各有当并行而不悖也苞性顽薄少壮远游祭多不与难后涉公事朝夕促促有祭而无斋抚躬自思惟父母兄弟忌日必爲怆然耳春秋秩祀布几筵奉荐而进虽吾父吾母亦未尝如见乎位如闻乎客声况王父母以上未逮事者乎用此将祭之先旣祭之后以临尸不怍及爱其所亲之义内讼乃知无怍于祖无怍于高曾之难爲之憷然而因此见朱子之心焉又思若竟废高曾之祭则愧怍亦无由而生是又程子使中人以上各致其情自勉于礼之意也兹酌定祭礼兼立祠规皆以愚心所安依古礼经而准以众人所能行吾子孙能恪守之则于古者立宗收族之义犹有什一之存焉其或愈于荡然不爲之制也与其祠禁序曰周官以鄕三物教万民以鄕八刑纠之闾胥掌觥挞罚之事惟学校射飮罚用觥挞则施于庶民爲多古者大宗小宗皆有收族之责而仕者禄皆足以仁其族故教可行荆楚吴越聚族而居皆有宗祠而自吴郡范氏而外宗法无一行者饥寒之不恤而责以过愆故其心不服而势亦不能行凡兹祠田皆余孤行远游疾病屯邅敝精神于蹇浅之文术以致之者尽以归祠以岁八十之三供祠墓遵先君遗命也忆先兄疾革命二支子姓下逮曾元始得异居同财及吾之身而不能禁其分析毎默以自伤故用祭田经费所余以合之凡婚嫁丧疾不能自给者使得取分焉而立祠禁违者挞之以不资其乏困爲罚且禁不得八祠以断事公不乐有此后人亦非先兄与余之族类也戒之愼之先生尝曰祭田乃余爲诸生爲鄕贡士时陆续购置服官后未增一畞也八年癸亥先生年七十六岁秋八月寻医浙东因作天姥雁荡之游爲文记之从行者爲鲍甥孔巡九年甲子先生年七十七岁秋九月长孙超举江南鄕试十年乙丑先生年七十八岁夏六月洛阳李余三学裕来谒时爲安徽布政使未受印屏驺从造北山奓戸而八执弟子礼曰固知先生避客之深也自获见于先生始知所以爲人之道僃官中外几二十年自省尙无负于君国无慙于吏民皆先生之教也所惧民隐壅蔽有过不自知今适在先生之乡故甫八城未受印篆而愿闻绪论望先生知无不言十一年丙寅先生年七十九歳冬十一月歙县门人程崟始爲编刻文集十二年丁卯先生年八十岁秋八月博野尹元孚会一来受业时元孚视学江南莅江甯待诸生入闱乃徒步操几席杖屦造淸凉山下潭亭执弟子礼北面再拜曰曩在京师母命依门墙先生固执不宜使众骇遽今里居无嫌且身未及门心爲弟子久矣蒙授丧礼或问吾母之终寝处食飮言语得无大悖成身之德岂有旣乎先生辞不获越日元孚又独来先生畏人疑诧乃扫墓繁昌入九华山避之十三年戊辰先生年八十一歳十月十六日长子道章卒十四年己巳先生年八十二岁秋七月仪礼析疑成先生以此经少苦难读未经倍诵恐不能比类以尽其义又世所传惟注疏及敖继公集说二书其永乐大典中宋元人解说十余种皆肤浅无足观国朝惟张稷若李耜卿各有删定注疏间附已意发明甚少先生大惧是经精藴未尽开阐而闭晦以终古故七十以后晨兴必端坐诵经文设爲身履其地卽其事而求昔圣人所以制爲此礼设爲此仪之意虽卧病犹仰而思焉有心得乃稍稍笔记十余年来已九治犹自谓积疑未祛乃十治早夜勤劬迄今始成八月十八日甲午先生卒于上元里第疾革数举右手以示子孙盖以弟椒涂亡时抱歉尝戒子以敛时必袒右臂子孙遂遵遗命心敛焉先生貌怯瘦身长面微有痘斑目光视人如电胆弱者当之辄心悸不能语爲人敦厚生平言动必准礼法事父至孝父尝曰吾体未痛二子已觉之吾心未动二子已知之其先意承志如此事母尤孝年四十余宛转膝下如婴儿辛卯以南山集案逮赴诏狱时母老疾多悸先生偕县令苏君壎入见母言安溪李公荐入内廷校勘不得顷刻畱拜辞岀卽下狱及癸巳事定迎养北上先生已召直南书房居赐第故太夫人至京竟不知其事与兄百川弟椒涂相友爱不忍违离百川约日吾兄弟三人异日当共葬一邱不得以妻祔其后葬先生于江甯县建业三啚沙场村龙塘辰戌兼巽干向与兄百川弟椒涂同邱先生毎遭期功丧皆率子姓准古礼宿外寝先生痛兄高才不寿后得任子恩请授兄子道永居家有客至必令子弟奉茶侍立左右或宴会则行酒献肴俾知长幼之节毎遇己生辰必避居郊原野寺不受子孙觞酌祭田羡余以赡合族生徒馈遗辄予姻族之寠者生平于货财不苟受金陵有王生执金爲贽求教介某姻来先生以金卽赠某姻已而王生卒先生曰教未及安受其贽因自出金如其数使人奠而不使某姻知也又有某富人家资百万遭丧延先生点主以百金爲寿先生曰吾岂可屈膝于守财者墓耶严却不应先生自视常若下于恆人见隷圉臧获爱亲敬长一事一言之善辄反躬自责愧不能行有以过规则诚心以爲德长洲何屺瞻言古文推钱牧斋与先生论不合屺瞻好诋人短朋游多苦之先生独喜闻其言用以检身时置所着文于朱字绿所使背面发其瑕疵先生尝叹曰如斯人未可多得也先生与朋友责善亦甚严当其尽言无隐多人所难受故虽与昵好者亦窃病其迂先生自爲诸生名辄动京师虽在难时王公皆严惮之性刚直好面折人过交游中宦旣遂必以吏疵民瘼政敎得失相责难由是诸公颇厌苦之惟朱文端公笃信先生言先生所知见壹爲公尽言之与诸大臣言常以天下之公义古贤之大节相砥淬而未尝一及于私李文贞公以直抚入相先生叩之曰自入国朝以科目跻兹位者凡几公屈指得五十余人先生曰甫六十年而已得五十余人则其不足重也明矣望公更求其可重者时景州魏公君璧在侧退而曰斯人吾未前见无怪乎见者皆不乐闻其言也先生幼聪颖好读书而尤笃嗜经学其爲学不喜观杂书以爲徒费目力玩物丧志而无所得论学一以宋儒爲宗说经之书大抵推衍宋儒之学而多心得名物训诂皆所畧云耄期犹嗜学日有课程治仪礼十易其稿年八十日坐城北湄园矻矻不置先生于六经皆有撰述所尤用力者春秋三礼也三礼中于丧礼尤研究精㣲所着丧礼或问学者以爲粹然同于七十子之文先生引诱后进与之讲论娓娓不倦先生少与兄百川以时文名天下世称二方其古文严义法言必有物必有序论文不喜班孟坚柳子厚尝语人日文所以载道也古人有道之言无不传之不朽文所以佳者以无肤语支字故六经尚矣古文犹近之至于四六时文诗赋则俱有墙壁窠臼按其格式塡词而已以言乎文固甚远也又训门人沈廷芳日南宋元明以来古文义法不讲久矣吴越间遗老尤放恣或杂小说或沿翰林旧体无一雅洁者古文中不可入语录中语魏晋六朝人藻丽俳语汉赋中板重字去诗歌中隽语南北史佻巧语老生所閲春秋三传管荀庄骚国语国策史记汉书三国志五代史八家文贤细观当得其槩矣先生生平愼于文不轻爲人作表志尤必于其人而难以情假也先生所着书仍有删定通志堂宋元经解春秋比事目录左传义法举要史记注补正离骚正义闻见录等书皆不知其撰着年月兹附及之夫人蔡氏生二子早殇生二女长适庐江举人宋嗣焚次适上元生员鲍孔学先生年三十三四尙无子乃纳侧室杨氏生二子道章道兴生一女适金坛王金范官蒲台县丞继室徐氏夫人无岀蔡夫人葬江甯县石潭菖蒲山与嫂张氏同邱道章字用闇号定思拣选知县生七子超惟一惟醇惟稼惟寅惟和惟俊超爲英山教谕道兴字行之号信芳安庆府学廪膳生生四子惟淸惟恂惟悫惟宪孙曾多爲诸生或举于乡至今不替兹未备考焉望溪先生文集方望溪先生全集附录一卷方望溪先生年谱附录文目编年康熙辛未读孟子书潘允愼家传后壬申高素侯先生四十寿序送母舅吴平一之鉅鹿后序康烈女传癸酉与王崑绳书甲戌与刘言洁书甯晋公诗序乙亥与徐诒孙书二贞妇传丙子圣主亲征漠北颂北征颂二首读周官与谢云墅书与万季野先生书祭徐幼安文丁丑陈驭虚墓志年二十至三十书太史公自序后二首书韩退之学生代斋郎议后二首书祭裴太常文后记时文稿行不由径三句义后与韩慕庐学士书送冯文子序高节妇传七夕赋戊寅文昌孝经序筑子婴隄记与阎百诗书己卯书时文稿岁寒章四义后赠魏方甸序明兵部郎中刘公墓志徐诒孙哀词庚辰高素侯先生墓志辛巳与韩慕庐先生书壬午与乔紫渊书乔紫渊诗序兄百川墓志弟椒涂墓志癸未刘笃甫墓志全椒县教谕甯君墓志祭张母吴夫人文甲申吴宥函文稿序丙戌与熊艺成书书高素侯先生手札后杜茶村先生墓碣亡妻蔡氏哀词丁亥与吴东巖书传信录序教授胡君墓志年三十至四十书淮阴侯列传后跋石斋黄公手札记百川先生遗言记吴绍先求弟事刻百川先生遗文书后附刻弟椒涂遗文书后答刘拙修书与龚孝水书与贺生嵂禾书与刘函三书与章泰占书周公论方正学论朱字绿文稿序张彝叹稿序刘巽五文稿序溧阳会业初编序畲西麓文稿序送刘函三序张母吴孺人七十寿序戊子左仁传刘北固哀词庚寅灌婴论鲍氏女球圹铭辛卯与刘大山书何景桓遗文序朱字绿墓表王辰狱中杂记大理卿高公墓碣癸巳湖南洞苗归化碑文黄钟爲万事根本论时和年丰庆祝赋结感录与白玫玉书礼记析疑序周官辨序絃歌台记泉井鄕祭田记王大来墓志许昌祯妻吴氏墓志宣左人哀词阮以南哀词甲午记梦长甯县令刘君墓志封内阁中书张君墓志乙未书罗音代妻佟氏守贞事与孙以甯书与安溪李相国书与陈沧洲书孙征君年谱序送吴东巖序孙征君传顾飮和墓志兵部尙书范公墓表婢音哀词先母行畧丙申春秋通论序将园记内阁学士张公夫人成氏墓表仆王兴哀词丁酉春秋直解序春秋直解后序蒋詹事牡丹诗序胡母潘夫人七十夀序四君子传刘紫函墓志龚君墓志畲君墓志葛君墓志内阁中书刘君墓表完颜保及妻官尔佳氏墓表武季子哀词王瑶峯哀词年四十至五十左忠毅公逸事记长洲韩宗伯逸事辕马说记太守沧洲陈公罢官事与徐蝶园书与刘古塘书与翁止园书与刘紫函书伍芝轩文稿序储礼执时文序徐司空诗集序蒋母七十寿序修复双峯书院记彭讱菴墓志广东副都统陈公墓志同知绍兴府事吴公墓表杜苍畧先生墓志铭武商平墓表礼部尙书韩公墓表祭白侯文祭顾书宣先生文祭张文端公文余石民哀词年三十至五十读古文尙书读仪礼书删定荀子后读管子读史记八书书礼书序后书乐书序后诂律书一则书封禅书后书史记十表后书史记六国世表序后书孟子荀卿传后读伍子胥传书儒林传后书刺客传后书陈氏集说补正后书柳文后书邵子观物篇后书朱注楚词后书归震川文集后原人二首原过先天后天图说释言高阳孙文正逸事石斋黄公逸事书曹太学传后书王氏三烈女传后书万烈妇某氏事吕九仪妻夏氏与安徽李方伯书再与刘拙修书答乔介夫书与程若韩书与某书汉高帝论汉文帝论蜀汉后主论宋武帝论于忠肃论明御史黄公文集序考槃集序杨千木文稿序巖鎭曹氏女妇贞烈传序王彦孝妻金氏墓碣祭某公文祭彭夫人文戊戌记姜西溟遗言逆旅小子送徐亮直册封琉球序送王篛林南归序游丰台记游潭柘记谢母王孺人墓志万季野墓表刘烈妇唐氏墓表张彜叹哀词己亥安溪李相国逸事记张彝叹梦忠武事画先君子家传后书公祭先母文后四月示道希兄弟送左未生南归序汪孺人六十寿序李友楷墓志潘函三墓志巡抚福建黄公墓志沈氏姑生圹铭吏部侍郎姜公墓表驸马孙公哀词庚子周官集注序左未生墓志季瑞臣墓表祭左未生文辛丑万年宝厯颂明禹州兵备道李公城守死事状与李刚主书周官析疑序送黄玉圃巡按台湾序白玟玉墓志王孺人墓志李伯子哀词壬寅翰林院掌院学士兼礼部侍郎汤公墓志罗烈妇李氏墓表雍正癸卯圣主躬耕耤田颂圣主亲诣太学颂两朝圣恩恭纪王生墓志赠通奉大夫刑部侍郎黄公墓表祭沧洲陈公文兄孙仁圹铭甲辰示道希兄弟再至浮山记苍溪鎭重修三元观记封氏园观古松记刑部郎中张君墓志朱履安墓表大父马溪府君墓志台拱冈墓碣乙巳圣训恭记表微别建曾子祠堂记赠椒人尤氏墓表鲍氏姊哀词丙午左华露遗文序刘古塘墓志顾友训墓志陈依宣墓志沈孝子墓志韩城张公继室王夫人墓志王处士墓表舒子展哀词丁未陆以言墓志张朴村墓志广文陈君墓志族子根颖圹铭李世得墓表刘中翰孺人周氏墓表曾孺人杨氏墓表年五十至六十江南闽广积贮议书老子传后通蔽书孝妇魏氏诗后汤司空逸事记所闻司寇韩城张公事与吕宗华书与徐司空蝶园书二首答某公书与李觉庵书学案序重订礼能纂言序送畲西麓序赠潘幼石序赠淳安方文辀序赠李立侯序李母马孺人八十夀序李刚主墓志郑友白墓志胡右邻墓志梅征君墓表黄际飞墓表祭王崑绳文戊申金陵会馆记释兰谷传工科给事中畅公墓表赵处士墓表中宪鄂公夫人撒克达氏墓表鲍氏妹哀词嫂张氏墓志己酉记王巽功周公居东说四月又示道希送李雨苍序光禄卿吕公宜人王氏墓志庚戌喜雨说靑要集序隐拙斋诗集序送钟励暇甯亲宿迁序沈编修墓志辛亥与常熟蒋相国论征泽望事宜书广州府张君墓志兄子道希妇岳氏志壬子爲秦门高贞女纠举本引与鄂张两相国论制驭西边书七月示道希书赠宋西羾序李抑亭墓志工部尙书熊公继室李淑人墓志汪武曹墓表宋山言墓表雷氏先墓表癸丑与一统志馆诸翰林书右文约选序翰林院检讨窦君墓表甲寅礼部侍郎蔡公墓志乙卯丧礼议请定征收地丁银两之期札子请定常平仓谷粜籴之法札子请复河南漕运旧制札子东昌邓峄亭墓表干隆丙辰请僃荒政兼修地治札子拟定纂修三礼条例札子请定经制札子删定荀子管子序再送畲西麓序高烈妇传礼部尙书杨公墓志翰林院编修查君墓志高登善妻方氏墓志刁赠君墓表秦仲高墓表谢孺人叶氏墓表丁巳谢授礼部侍郎札子请矫除积习兴起人材札子请定庶吉士馆课及散馆则例札子论九卿会议事宜札子请定孔氏家庙祀典札子请以汤斌从祀孔庙及熊赐履郭琇入贤良祠札子辞礼部侍郎札子叙交寄言送韩祖昭南归序良乡县冈洼村新建通济桥碑记杨千木墓志少司农吕公继室王夫人墓志田间先生墓表年六十至七十请禁烧酒事宜札子请除官给米商印照札子请禁烧酒种烟第三札子论山西灾荒札子论考试翰林札子修祖陵庙寝议塞外屯田议浑河改归故道议台湾建城议贵州苗疆议黄淮议记徐司空逸事与孙司冦书王巽功诗说序李穆堂文集序送张又渠守扬州序送官庶常觐省序沛天上人传光禄卿吕公墓志弟屋源墓志刑部左侍郞王公墓表吴处士妻傅氏墓表年五十至七十谥法汤濳庵先生逸事书熊氏家传后记李默斋实行书直隶新安张烈妇荆氏行实后答申谦居书答程起生书与陈密旃书与某公书畿辅名宦志序仁和汤氏义田记孙积生传谢季方传理藩员外郎赠资政大夫席公神道碑高仲芝墓表余处士墓表戊午圣主躬耕耤田颂圣主临雍礼成颂礼部侍郎魏公墓志己未论重刻十三经廿一史事宜札子进四书文选表靑山人诗序送雷惕庐归闽序庚申知甯国府事黄君墓志辛酉书杨维斗先生传后书高密单生追述考妣遗事后潮州知府张君墓表吴宥函墓表兄子道希墓志七思壬戌论明史无任邱李少师传汤文正公年谱序赠孺人邹氏墓志大理卿熊公墓志陈西台墓表方日崑妻李氏墓表癸亥余东木时文序题天姥寺壁游雁荡记记寻大龙湫瀑布赵孺人翟氏墓志陈太夫人王氏墓表林母郑孺人墓表甲子题黄玉圃梦归图书烈妇东鄂氏事畧后答尹元孚书熊偕吕遗文序赠石仲子序尹太夫人李氏墓志兵部主事龚君墓碣乙丑安徽布政使李公墓志兵部尙书法公墓表都察院副都御史巡抚贵州刘公墓表丙寅重修淸凉寺记庄复斋墓志程赠君墓志少詹事查公墓表丁卯重建阳明祠堂记重建润州鹤林寺记江南布政使陈公墓志戊辰杨黄在时文序赫氏祭田记尹元孚墓志与黄玉圃同祭尹少宰文年七十一至八十二书孙文正传后书卢象晋传后答问与顾用方论治浑河事宜书与鄂少保论修三礼书与鄂少保论丧服注疏之误书与鄂西林少保论治河书与西林相国论荐贤书与来学圃书答程䕫州书答礼馆诸君子书答礼馆纂修书与顾震沧书教忠祠规并序教忠祠祭田条目并序敎忠祠禁并序柏村吴氏重建宗祠记白云先生传二山人传金陵近支二节妇传庐江宋氏二贞妇传光节妇传少京兆余公墓志礼部尙书陈公神道碑赠右副都御史赵公神道碑武强县令官君墓表和风翔哀词年岁未详文目多福砚铭读大诰读尙书记二首读君牙冏命吕刑文侯之命费誓秦誓读二南读行露读邶鄘至曹桧十一国风读邶鄘魏桧四国风读王风读齐风书周颂淸庙诗后二首周官辨伪二首书考定仪礼丧服后辨明堂位书考定文王世子后三则文王十三生伯邑考辨成王立在襁褓之中辨读经解书周官大司马四时田法后书辨正周官戴记尙书后书萧相国世家后书货殖传二首书汉书礼乐志后书汉书霍光传后书王莽传后书五代史安重诲传后书韩退之平淮西碑后书柳子厚辨亢桑子后书李习之平赋书后书李习之卢坦传后异姓爲后书泾阳王佥事家传后记开海口始末自讼西邻愍烈女跋先君子遗诗题舒文节探梅图说檄济甯诸生会课移山东州县征羣士课艺文礼闱示贡士拟除泰安州香税制答杨星亭书与吴见山书赠介庵上人序鹿忠节公祠堂记三山林湛传胡蘅洲像赞浮屠髻珠小像赞象尺铭砚铭二首澄泥砚铭诸家评论韩文懿公日以一心贯穿数千年古书六通四辟使程朱并世得斯人往复议论则诸经之覆所发必增倍矣又日义理则取镕六籍气格则方驾韩欧蔡文勤公日其说皆前古所未有而按以经义揆之事理无一不合于人心之同然此之谓言立陈恪勤公日望溪可负天下之重观其读周官仪礼孟子管子可知所见闳廓深远此等文可征其平易详愼不能平易详愼则闳廓深远非眞而用之必窒矣朱文端公日方子行身方严岀语朴直众多见谓迂阔余独知爲郑公孙侨赵乐毅一流人毎与之言心终不忘观此等文有志者宜深求其底藴又日老谋雄畧一归经术未审韩范规模视此何似陈文恭公日望溪经说不惟经义开明可以荡涤人心之邪秽维持礼俗张彝叹进士日探孔孟程朱之心撷左马韩欧之韵天生神物非一代之珍玩也王或菴孝廉日宋以后无此淸深峻洁文心唐以前无此淳实精渊理路李恕谷学正日门下笃内行而又高望远志讲求经世济民之猷沈酣宋明儒说文笔衣被海内而于经史多心得且不假此媕娿侯门爲名誉此岂近今所能得者私心颂祷谓树赤帜以张圣道必是人也顾用方河帅日方子之文乃探索于经书与宅心之实与人之忠随所触而流焉者也故平生无不关于道教之文胡袭参司业日望溪说经文宋五子之意皆在其中而文更拔出六家之上余尝谓方子乃七百年一见之人知言者当不以爲过其实也全谢山庶常日古今宿儒有经术者或未必兼文章有文章者或未必本经术所以申毛服郑之于迁固各有沟浍唯是经术文章之兼固难而其用之足爲斯世斯民之重则难之尤难者前侍郞桐城方公庶几不愧于此然世称公之文章万口无异辞而于经术已不过皮相之若其惓惓爲斯世斯民之故而不得一遂其志者则非惟不足以知之且从而掊击之其亦悕矣雷翠庭副宪日先生之文非阐道翼敎有关人伦风化不苟作沈椒园廉访日先生其今之古人与廷芳昔受经邸第见先生着缁布小冠衣緼袍凭白木几笺经不稍休与门弟子讲论肫肫以六经之言质诸行弟子若侍伏生申公侧穆然起忠敬也及立朝蹇谔多与时牴牾然天子独鉴其心无欺非先生之硕学忠诚恶能得此哉又曰方先生品高而行卓其爲文非先王之法弗道非昔圣之旨弗宣其义峻远其法谨严其气肃穆而味淡以醇湛于经而合乎道洵足以继韩欧诸公矣先生之文海内或知宗之特平生以道自重不苟随流俗故或病其迂或患其简且多谤之者虽然能挤于生前而其人其学卒不能掩于殁世也程䕫震兵部曰先生之文循韩欧之轨迹而运以左史义法所发挥推阐皆从检身之切观物之深而得之不惟解经之文凡笔墨所涉莫不有六籍之精华寓焉而无一不有补于道教也姚姜坞编修日望溪文于亲懿故旧之闲隐亲恻至亦见其笃于伦理而立身近于礼经有不可掩者已韩理堂大令日论文于程朱未岀之前与论文于程朱旣岀之后其说不同程朱以前圣道否晦虽有一二豪杰之士窥见大体未能使此理灿然较着于世立言者苟持之有故卽高下浅深醇驳不一君子皆将取之使学者择焉自程朱岀而圣贤之道复明学者舍是无以爲学立言者舍是何以言哉将背而去之乎则适以自陷于淫诐将以文爲小技而戏岀之乎则又可以不作矣是故生程朱之后而谬援古人驳杂以自解皆无当于斯文者也望溪先生之文体正而法严其于道也一以程朱爲归皆卓然有补于道教可传世而不朽其于所易忽者亦不苟盖可以识先生之所学矣彭允初进士日少读望溪方先生文服其笃于伦理有中心惨怛之诚以爲非他文士所能及姚惜抱先生曰望溪先生之古文爲我朝百余年文章之冠天下论文者无异说也鼐爲先生邑弟子诵其文盖尤慕之又曰望溪宗伯与鄂张两相国书论制准夷事忧国忠友之情则皆可谓至矣于公平生风义所关颇重望溪先生文集方望溪先生全集集外文序跋附栞各家钞辑遗文序跋传贵刻外集跋先曾祖侍郞公望溪文钞数十卷实出门人王兆符程崟所编集其书之行于海内固已久矣传贵幼时则见家藏遗文十余篇不载于集及长游历四方见有先公手迹遗篇必粥产质物期购得乃已今所收者盖数十篇矣恐久而散失谨问序于当世名人而雕板行世或疑集外之文必当时先公所芟弃是不尽然今集外与张相国论泽望事宜篇手书具在而先公以爲紧要之文自跋其后然则集所不载者盖有当时不欲遽岀以待后人之意不尽先公所芟弃也惟家藏于忠肃论则文钞所已刻其书韩文一篇文亦具刻于文钞第彼题云书祭裴太常文后云耳又考文钞有答友书云蒙谕爲贤尊作表志或家传贤尊惟以某事屈廷议云云今家藏文作与乔介夫书称其父爲贤尊侍讲公而所谓某事者则谓开海口始末而侍讲奏对车逻河有四不可之奏议也然其下文则不殊矣凡此者今率不更刋而但着其同异如此当王程编集时文自爲篇不用古人刻书首尾相衔之法恐编后复有所増加也今传贵意亦正然故刻书仍用其体焉嘉庆十七年冬十一月曾孙传贵谨跋邵钞奏议序望溪先生奏议十九篇自桐城桂林方氏家谱钞出惟江南闽广积贮议一篇先生曾孙传贵刻集外文有之而题目删去议字余十八篇皆前后刻所不载者按奏议旣载入家谱传贵不应不见而续刻未收岂以文有未工而屏之不使与诸用意之作相闲厕与然自古奏议之体皆取明白剀切不矜琢鍊之工观韩欧诸家集所录奏札类俱较杂作稍似放笔爲之盖体裁不得不尔而骨气故在识者自能辨察且建白国家大计忠君爱国之意溢露言表足以觇儒者之实用胡可废也上元县志称先生当官敷奏俱关国计民瘼今观请定经制等札子煌煌鉅篇乃经国远谟足与靳文襄公生财裕饷诸疏并垂余亦直抒所见不肎一字诡随生平端方严谔之槪可以想见曩尝病望溪集独阙奏议一体今喜得而录之他日当益先生遗文重刻以惠学者庶表区区私淑之志云道光丁酉九月三日仁和邵懿辰记王钞逸文序余旧有望溪先生集爲其门人王兆符程崟所编凡二百五十九篇寿州吕君敬甫所有较多百廿二篇其外集五十二篇刋于先生之曾孙传贵敬甫亦有之昨歳敬甫得初刻本于江甯书肆岀以示余则余所无者几半焉敬甫未见者则有六十四篇而札奏之文居多敬甫检其己有者赠余余更钞集之曰望溪文补遗则百廿二篇也曰望溪逸文则六十四篇也外集则亦钞之而仍其名井附于原书之后而倍之得十二册吾不知己刻而复删己编而复减者岀自先生之心否又不知外集之拾遗而补阙有当于先生之心否书此聊志是书之由来云尔道光庚子七夕后二日太仓后学王宝仁识于六安学署恩露钞遗文跋先侍郎公遗文百余篇先曾王父厚堂公所手辑也曾王父跋识其尾谓奏札之文前曾镌板未编入集以当日所奏均发九卿议其中有行有不行议而不行同时诸公率多龃龉不合文岀恐触所忌将俟迟之又久而后入集而其板旋废其杂着遗稿数十篇则得之家藏废簏盖先公所删汰而亦有散佚于四方者恩露尝展读之每绎一篇觉义理充足于中悉能阐明圣贤立身经世之道足以垂范来学毎思补刋艰于力之不逮而此志固未尝一日或去诸懐今年春吾桐戴君存庄重刋全集而搜罗遗文苏君厚子以书来吿戴君所爲自是艺林公事而爲人后者当之有感激于中而不知所云者矣敢不悉岀所藏俾世之景仰先公者争覩爲快邪因取家藏遗稿录岀若干篇以寄閲来书凡己得者不复录恩露反复䌷绎是皆确爲先公之文无疑苏戴二君最深于先公之文其自爲捜致者必能辨眞伪严去取也先是从大父勤之公外集之刊皆经姚姫传先生手订二君绍先贤之志事知有后先同揆者矣谨书数言于简末以慙小子之有志未逮而感戴君之古谊有足多焉咸丰元年夏四月来孙恩露谨识苏跋惇元壮时读望溪先生文集遂笃嗜之购得新印本其闲有前已刻而新本删去者乃觅旧本录补并蒐缉未入集之文随时缮录寻友人邵映垣于方氏家谱中钞出奏议祠规余亦并录且假方谱而讐校之岁戊申余授徒城中见光律原方伯购得旧钞先生文假归校閲其文皆五十四岁以前所作改窜涂乙之处似爲先生亲笔其改本与刻本悉相同乃录出未见者数首彚前后所得爲遗文一册凡六十余首去年秋友人戴存庄毅然贷赀重刊先生全集与余商订体例遂举藏本幷遗文授之旋映垣寄来先生与陈可斋尺牍十九首存庄又于王研云学博处假钞奏议杂文三十六首多老年之作皆程崟道兴前曾镌板而撤去者余又介方子观腾书金陵先生来孙恩露寄到诗十五首文十九首多少壮之作存庄乃合传贵所刻外集编爲集外文十卷合正集并余所编年谱刊之于是海内可见先生文集之全洵鉅观也亦快事也余久欲刊先生遗文而力不能及友朋中亦有拟刊先生全集者而卒未能行今乐观成事非存庄任事之勇安能若是乎至韩理堂所编逸集任心斋所藏逸稿高密单氏所藏遗稿今虽猝不得见然审思之恐此集所遗者亦不多矣刊将竣存庄属爲遗文跋语惇元于先生文如菽粟水火之须前编年谱尝序而论之兹乃缕述辑录顚末以识于后咸丰元年辛亥五月十二日邑后学苏惇元谨书望溪先生文集方望溪先生全集集外文目録望溪先生集外文目录邑后学戴钧衡编栞卷一奏札九首请定经制札子请定征收地丁银两之期札子请定常平仓谷粜籴之法札子请复河南漕运旧制札子请备荒政兼修地治札子请禁烧酒事宜札子请禁烧酒种烟第三札子请除官给米商印照札子论山西灾荒札子卷二奏札十一首请矫除积习兴起人才札子拟定纂修三礼条例札子论重刊十三经廿一史事宜札子请定庶吉士馆课及散馆则例札子论考试翰林札子请正孔氏家庙祀典札子请以汤斌从祀文庙及熊赐履郭琇入贤良祠札子论九卿会议事宜札子谢授礼部侍郎札子辞礼部侍郎札子进四书文选表卷三议八首修祖陵庙寝议丧礼议贵州苗疆议塞外屯田议台湾建城议江南闽广积贮议浑河改归故道议黄淮议卷四序二十一首周官辨序春秋直解后序汤文正公年谱序文昌孝经序传信录序徐司空诗集序考槃集序蒋詹事牡丹诗序杨干木文稿序何景桓遗文序乔紫渊诗序隐拙斋诗序古文约选序例明御史马公文集序甯晋公诗序张彝叹稿序刘巽五文稿序朱字绿文稿序畲西麓文稿序伍芝轩文稿序溧阳会业初编序跋十首跋先君子遗诗书高素侯先生手札后二则刻百川先生遗文书后附刻弟椒涂遗文书后书先君子家传后书诸友公祭先母文后书时文稿岁寒章四义后记时文稿行不由径三句后题舒文节探梅图说卷五书二十六首与鄂张两相国论制驭西边书与鄂少保论治河书与鄂相国论荐贤书寄言与谢云墅书与刘函三书与某书与乔紫渊书与吴东巖书与熊艺成书答刘拙修书与白玟玉书与刘古塘书与刘紫函书与陈沧洲书与徐蝶园书与龚孝水书与王崑绳书与刘言洁书与贺生嵂禾书与顾震沧书与韩慕庐学士书与慕庐先生书与徐贻孙书与章泰占书与刘大山书卷六纪事十五首汤司空逸事汤濳菴先生逸事安溪李相国逸事叙交记长洲韩宗伯逸事记徐司空逸事记开海口始末记所闻司寇韩城张公事记太守沧洲陈公罢官事记张彜叹梦岳忠武事记姜西𬈑遗言书罗音代妻佟氏守贞事记吴绍先求二弟事狱中杂记结感录卷七墓表四首礼部尙书韩公墓表都察院副都御史巡抚贵州刘公墓表武强令官君墓表内阁学士张公夫人墓表墓志铭十四首明故兵部郎中刘公墓志铭翰林院掌院学士兼礼部侍郎汤公墓志铭彭讱庵墓志铭顾飮和墓志铭长甯县令刘君墓志铭诰封内阁中书张君墓志铭李友楷墓志铭杨干木墓志铭弟屋源墓志刑部郎中张君墓志铭大理卿熊公墓志铭少京兆余公墓志铭高素侯先生墓志铭全椒县敎谕甯君墓志铭卷八论一首方正学论送序三首送冯文子序送韩祖昭南归序送吴平一舅氏之鉅鹿序传一首康烈女传记一首柏村吴氏重建宗祠记家训三首敎忠祠规敎忠祠祭田条目敎忠祠禁杂文三首自讼拟除泰安州香税制礼闱示贡士卷九哀词二首舒子展哀辞余石民哀辞祭文三首祭徐幼安文祭某公文祭彭夫人文铭赞颂八首象尺铭砚铭二首澄泥砚铭胡蘅洲像赞浮屠髻珠小像赞北征颂二首赋一首七夕赋诗十五首拟子卿寄李都尉裴晋公明妃严子陵将之燕别弟攒室赴热河晚憩谿梁薄暮自枞阳渡江赴九华送杨黄在北归展断事公墓二首川姑墓輓李余三方伯三首别叶尔翔卷十尺牍二十三首与陈占咸十首与魏中丞与双学士与雷贯一与族子观承七首与从弟雪泉与顾震沧答尹元孚右望溪先生集外文十卷其曾孙传贵昔刻五十二篇今芟复正集者钞四十七首合以吾友仁和邵映垣所录奏议同里苏厚子所辑遗文共得八十九首编旣定房丈掖垣来言六安司训太仓王君研云藏有先生逸稿介许叔平走书假钞复得不同者三十六篇先生来孙恩露闻是刻复自金陵寄来遗文十九首诗十五章乃并取诸君所尺牍附之合得百八十二首原所以不入正集之故盖有先生割去不欲存者有记论时事顾忌不欲岀者又或散在他人未及收者今观兴人才定经制诸疏与鄂张两相国书煌煌大文求之古名臣不可多得余亦关系国家大计先生忠爱之忱明体达用之学舎是莫见书诸公逸事阴阳消长所系不惟足传懿节而已余亦随事立言类有裨于伦理风化学术呜唿世之徒以文章供人爱玩者后人犹且补佚缀残不遗余力矧先生有足传于文章外者爲之又矜愼不苟可任散落也哉邵君欲举奏议及遗文佳者合之正集苏君则欲尽所得统编爲一意谓奏议逸事等文不宜列之集外恐读者有所重轻余则以爲正集先生自定当还其旧兹亦不标外集别集之名但题曰集外文俾读者知此百数十篇非尽先生所不欲存卽其不欲存者亦非他文士所可几也独是先生遗文恐犹不止于此昔潍县韩大令梦周先生次子道兴皆有辑本韩本未栞道兴本交震泽任氏兆麟亦未行世今恩露所寄未知卽道兴本否合肥徐懿甫又言曾于山东高密单征君伯平所见手钞先生遗文甚伙举其所记文目与王本多同韩本单本较以今刻所遗当亦无多然不得滙诸本而览其全不能无歉也更有憾者先生经说自坊行十数种外尙有朱子诗义补正读易读尙书偶笔未见人闲昨懿甫寄到高密单氏所栞诗义补正劝令重栞以贷金不足事有待又先生生平穷极心力自谓大有关于前贤后学者莫过于删录崑山徐氏通志堂经解此本想在人闲海内傥有见其书者力足则爲传之不足广播闻以竢能者是更予所望于同志之士也已辛亥五月十二日钧衡再识望溪先生文集方望溪先生全集集外文卷第一望溪先生集外文卷一奏札请定经制札子伏惟我皇上御极以来发政施仁敦典明敎无一不本于至诚恻怛之心用此期歳之中四海喁喁向风怀德人心之感动未有过于斯时者也但土不加广而生齿日繁游民甚众侈俗相沿生计艰难积成匮乏欲其衣食滋殖家给人足非洞悉其根源矫革敝俗建设长利而摩以岁月之深未易致此闻三王之世国无九年之蓄曰不足无六年之蓄日急下逮六国纷争且战且耕犹各粟支数年汉唐以后岁一不熟民皆狼顾犹幸海内爲一挹彼注兹暂救时日然每遇大祲连歉君臣蒿目而困于无䇿者比比然矣盖由先王经世之大法坠失无遗故生民衣食之源日消月削而不自知也孔子见衞国之庶首曰富之孟子谓圣人治天下使有菽粟如水火至圣大贤岂肎漫爲游言以欺当时而惑后世哉尝通计食货丰耗之源详思古今政俗之异窃见民生所以日就匮乏之由实有数端矫而正之卽渐致阜丰之本但人情狃于所习立法之始必多爲异说以相阻挠愚民无知亦未必皆以爲便而断而行之三年以后饥寒之民可渐少十年以后中家资聚渐饶二十年以后则家给人足而仁让可兴矣伏见我皇上忧民之切体道之诚毛举一二事之利弊未足以辅盛治故竭愚忱陈积渐足民之法分条叙列伏候圣裁闻古之治天下至纤至悉也故蓄积足恃盖必通计天地生物之多少与用之之分数而后民生可得而厚也民以食爲天而耗谷之最多流祸之最甚者莫如酒故周公之法天下无私酒卽官亦不得擅作必有事而后授酒材所谓事酒是也民闲祭祀冠昏老疾所用则鄕遂之吏主爲之而小司徒掌飮食之禁令又特设萍氏之官以几酒谨酒其严如此汉法三人无故饮酒罚黄金一锾文景诏书于酒醪糜谷盖谆谆焉至明洪武务绝其源遂禁民种糯及明中叶烧酒盛行诸谷皆爲所耗至于今未之能革也窃计天下沃饶人聚之地飮酒者常十人而五与瘠土贫民相校以最少爲率四人而飮酒者一人其量以中人爲率一日之飮必耗二日所食之谷若能坚明酒禁是两年所积卽可通给天下一年之食也其藏富于民较古耕九余三之数而更益其半焉但民愚无知一旦尽用周官之法不无骇诧若先严烧酒之禁而他酒仍听其作盖西北五省烧酒之坊本大者分锅曡烧毎岁耗谷二三千石本小者亦二三百石烧坊多者每县至百余其余三斗五斗之谷则比戸能烧卽专计城鎭之坊大小相折以县四十爲率每歳耗谷已千数百万石北方平壤无塘堰以资灌漑生谷之数本少且舟楫鲜通猝有荒歉输运艰难而可使岁耗千数百万石之谷哉自圣祖仁皇帝以来无岁不诏禁烧锅而终不可禁者以门关之税不除烧曲之造市肆之沽不禁故众视爲具文禁示每下胥吏转因缘以爲姦利不过使酒价益腾沽者之耗财愈甚耳禁之之法必先禁烧曲兼除门关之税毁其烧具巳烧之酒勒限自卖已造之曲报官注册逾限而私藏烧曲烧具市有烧酒者以世宗宪皇帝所定造赌具之罚治之县官降调不准级抵特下明诏严勅天下督抚责成守令则其弊立除矣其爲异说以相挠沮者约有数端必曰除天下门关酒税则岁不下十数万不知专除烧酒之税未必如是之多卽果如是之多但能使菽粟陈因水旱无忧则所省赈荒之库帑仓储亦不少矣或曰口外军前严冬沍寒非此难御其然则弛禁于口外内地已造之曲许领官批运至口外自卖尽而止口外所造曲酒则不许入塞如此则耗谷无多而用亦不缺矣或曰一旦行此则失业者多不知烧酒非担负私盐比也贫民朝不保夕尽禁私盐将敺而爲盗贼若烧酒之坊则非中家以上不能办也烧具虽毁钖铁木材仍可他用其资本可别爲懋迁何伤于其人之生计哉或曰烧酒虽断彼改造他酒谷仍不能无耗不知他酒非富民不能家造非多本者不能成坊苟失其法则味败而本折故业此者稀又其价高贫民併数日之资不能一醉则久而自止矣烧酒尽断则西北五省歳存谷千余万石东南十省以半爲率亦千余万石卽造他酒者较多所耗不过十之一二耳周官之法不耕者祭无盛不树者不椁不绩者不衰周公当重熙累洽年谷顺成之日而使天下有祭无盛葬无椁丧无衰者岂故欲拂人之情哉不如此不足以齐众阜财而使长得其乐利也而况酒之耗民财夺民食废时而失事者乎且隶卒贫民于烧酒尤便因此起争鬭兴狱讼甚且相杀伤载在秋审之册者十常二三而可无重禁乎自古矫弊立法创始最艰而在今日则甚易盖我皇上爱民忧民之实心恤民之实政深山穷谷老稚男女无不感动则令岀而民无所疑自非兇顽下愚不敢犯也若变通周官汉明之法而尽用之眞可使菽粟如水火然治敎必积渐以兴若符节然不可以先时而发故亦未敢豫陈伏乞勅下门关核查三年内烧酒及其曲税实数报部以慿定议闻善富天下者取财于天地而愚民所习而不察者夺农家上腴之田耗衣食急需之费未有如烟者也民用之最切者莫如盐丁男匹妇食盐之费日不及一钱而弱女稚男之烟费则倍之自通都大邑以及穷鄕下戸老少男女无不以烟相矜诩由是种烟之利独厚视百蔬则倍之视五谷则三之以所目见江南山东直隶上腴之地无不种烟而耳闻于他省者亦如之又种烟之后更种蔬谷皆苦恶不可食败国土而耗民财视酒尤甚焉而禁之则甚易限期示禁凡种烟者以其地入官别给贫民耕种罚及左右邻有司失察者降调则立可断矣但闻塞外军前苦寒之地岭南瘴疠之鄕行旅风雪之晨烟亦有小补焉若诏定经制塞外弛禁惟不许入塞各直省郡州县城内隙地亦得种烟则以御瘴疠资行旅有余裕矣城以外尺土寸壤皆植五谷百蔬通计海内岁增谷亦不下千余万石则虽烟税国所损什一而民所益千百月计不足而岁计有余矣伏乞勅下门关核查烟税报部以慿定议昔孟子欲明王道以平治天下所反覆申明者农桑而外不过鸡豚狗鱼鼈材木之无失其时盖自圣帝明王御世之经下逮霸国能臣救时之策舎此别无根柢也周公之法凡山泽皆不授于民官爲厉禁使民守之而窃木者加刑罚焉水虫别孕则川衡身驻其地以守之盖大惧愚民竭取而生长难蕃与盗窃者之无所畏忌也所目见齐鲁燕赵沿河傍山沮洳沙土之区弥望而无树及扈从圣祖仁皇帝巡行口外山隈林麓灌栵连丛入口内则大山广阜弥望而皆童生长江介素称鱼米之鄕而以迩年较弱冠时则薪炭鱼虾价皆三倍盖缘有司怠于民事凡盗树窃鱼一切置之不问用此林麓池塘少远于宅舎民皆荒弃以虽岀资本而数寸之鱼数尺之木皆不能生殖也又约计州县田亩百姓所自有者不过十之二三余皆绅衿商贾之产所居在城或在他州异县地亩山场皆委之佃戸佃戸租课不淸岁更时易岂肎爲业主守护而盗窃公行官置不问业主亦不肎空弃资本用此芜废恆产坐失土利伏乞我皇上着爲功令俾督抚严饬州县专委佐贰官分界管理凡业主鄕居者督令自勤树畜而其居城鎭及他州异县者令业主出本树畜而佃戸严爲守护分其樵渔之利佃戸窃取业主讼之官必究他人盗窃佃戸讼之官必究小有争则鄕约保长平之旣成讼听之务得其平则民皆争先而劝作矣至于山麓河壖道路之非民业者官种之民闲沮洳沙土之不殖谷麦者亦劝之种树官爲厉禁而使自廵绰则十年二十年之后材物渐饶而民之生计日易矣生长安池流寓江甯皆湖广江西上游米粟所滙聚海关未开新米上市每升制钱五文食物皆贱及海关旣开洋船每至苏州沿江诸鎭米价腾贵登莱亦然文武官弁以及胥吏兵丁皆有陋规世宗宪皇帝时始禁海关岀米然所岀较少而未能尽绝也故至今丰岁沿江新米制钱必八九文又百货及纱罗䌷縀葛布夏而岀洋于民用尙无大损惟棉布则穷民所以御冬也一夫不耕或受之饥一女不织或受之寒而可使内地男耕女织之粟布日流于洋外乎伏乞皇上勅部定议无论内商岀洋及洋商入市每船一号计人口及往返程期每人籴米日二升爲率则虽遇风涛阻滞经时累月亦绰有余裕矣其放米逾数及私放棉而守关胥吏兵丁重惩不贷官弁降调督抚提鎭亦有处分则粟米之存积日多止计松江苏州常州三郡岀洋之棉布流转内地可多𬒳数百千万穷民矣尝考自周以前经籍所载中原平壤雩祀之外别无救旱之方故桑林之祷云汉之唿虽圣贤之君莫可如何凡周官沟洫浍川之制礼记导达沟渎完隄防谨壅塞之令皆以防水患也是以禹贡首言濬畎浍距川而孟子亦曰七八月之闲雨集沟浍皆盈其涸也可立而待也则专以通水道明矣数十年中目见耳闻北直山东河南大率水灾爲多东南之田则惟恃通川之支河障水之大圩依山傍田之塘堰苟能兴作则虽遭屡旱邻畔皆焦而此田蔚然前奏凡通川大河及大塘大堰民力不能自浚筑者宜于俭岁官爲兴作因以食其民已蒙圣恩允行但州县之吏讼狱催科日不暇给常恐以他事自挠非淳德长才安肎爲民兴利伏乞皇上切谕直省督抚凡西北五省下流不通时困于水灾之地东南十省支河通漑及大塘大堰宜浚筑者准绅士耆民具实呈报择贤能练事之员相度详议工大者具奏勅部定议其小者则丰年劝民浚筑官爲监视而鼓舞之荒年则官爲兴作以救民饥如此则西北除害之半而东南获利之全循数推理数年之后所在蓄积渐多而灾患之小者不足以困之矣苞所陈五条皆民闲日用细微之事然通计物材民用生长撙节之分数则植基甚广而取数多骤视若迂远而无近功然渐而行之以久皆有一二可征之实效盖天地之生财有数不在官则在民民生之用物有经少所损卽多所益昔圣祖仁皇帝念天下无事常以三年之内轮免天下地丁银两三千二百余万屡吿廷臣欲永以爲例及西边设戍遂不能再行我皇上御极以来所免臣民应追之银应征之赋约计已千余万海内臣民虽感戴圣恩沦肌浃髓而欲其一旦富实固不能也惟广开生物之源而节其流俾菽粟日多畜产丰饶百物皆贱致银钱虽艰而足衣食则易然后可积久而致富安也非不知致治之要在官耻贪欺士敦志行民安礼敎吏禀法程然是数者不可以法驱而威禁必万邦臣庶无贵贱贫富各守其分而仰事俯育寛然无忧然后牖之而易明导之而易赴伏惟我皇上审察详议而断行之不胜战汗悚冀之至请定征收地丁银两之期札子奏爲请定征收地丁银两之期以纾民困事迩年征收地丁银两四月完半十月全完此于国课无分毫之益而农民苦累不可不急推大行皇帝圣恩援雍正八年寛征川陜之例以广皇仁而纾民困也盖自三月至六月正农民耕田车水刈麦插秧之时举家男妇老幼杂作兼僱闲民助力尙恐后时乃令奔走鄕城经营借贷伺候官府延接吏胥以夺其时力爲累大矣计一州一县富绅大贾绰有余资者不过十数家或数十家其次中家有田二三百亩以上者尙可那移措办其余下戸有田数亩数十亩者皆家无数日之粮兼樵采负贩仅能餬口正当靑黄不接之时而开征比较典当无物借贷无门富豪扼之指苗爲质履亩计租数月之闲利与本齐是以虽遇丰年场功甫毕而家无儋石不厌糟糠者十室而七也在有司初爲此议不过虑岁有丰凶四月已征其半则后此征收爲易耳不知秋成果有四分五分小民本不作拖欠国课之想而守土之吏亦不容其拖欠若在三分二分以下则我皇上视民如伤方且忧其流殍蠲租赐账岂忍豫敛其财而不顾其后哉且农忙停讼盛夏减刑圣朝旧制而每至四月则一州一县所比日数百人笞责以五七十爲率若过四月则备加笞责以备折减之数近闻闽抚所参县令至有用夹木以比较者盖惟限以四月完半靑黄不接穷民束手无措故忍受肌肤之痛至于此极也伏念自大行皇帝时寛陜西四川征收之期六月完半十一月全完数年以来未闻其有逋赋则少宽征收之期于国课分毫无损可知矣更有请者旧制二月开征六月停征八月开征十月全完次年五月奏销原不定所征分数是以有司得各视土之所岀以爲所征多寡先后之分故河北五省种麦甚多之地麦熟可征十之四五江淮以南种麦甚少则虽二月开征而完至三四分者不过商贾绅衿饶裕之家其余中家不过一分二分大约皆八月开征岁终全完耳至于江浙赋重之州县则次年五月奏销以前皆完赋之日也自国初行此八十余年非遇水旱之灾未闻大亏国课自有司变爲四月完半十月全完每月俱定分数征比曾未数年而中家渐贫贫民益困至于江浙赋重州县则虽限以四月九月终不能如期完纳而常有逋赋也如谓各省有春夏调发之军需则宜于上年钱粮内豫爲拨定本年春夏所征又不足恃也凡此无益国事而徒爲民困之实有心者皆知之有口者皆言之非一人之私见若蒙竟复旧制则膏泽之及民益深将见民生日厚而国赋之征收亦益易矣伏乞断自圣心勿下廷议特颁谕旨大沛恩施谨奏请定常平仓谷粜籴之法札子爲请定常平仓谷粜籴之法以便官民事钦惟大行皇帝深恤民艰允釐吏治覈天下常平仓谷使无虚冒定存七粜三之法岀陈易新此洵视民如子诚求惠保之至意也而有司奉行失宜必待谷价旣贵各州县始得申详府道藩臬督抚请定官价井示开粜之期一处文未批发不敢开粜不知平粜本以利民而谷贵早晩无常若商贩众至则旬月之闲价复大减是以胥吏得借此要索苟或上官失察批发后时谷贵之期旣过不独穷民不得邀平粜之恩而官定之价且不能充有司当此欲不粜则红腐可忧欲贱粜则秋籴难补投足两陷罚无所逃诚可矜悯且惟河北五省地势爽垲风气高燥仓谷数年不坏存七粜三之法尙可遵行若江淮以南地气卑溼民闲三二百石之仓每遇伏暑稻必发热若不盘仓米多折碎味亦发变价值大亏五岭以南但逾一年底面卽有霉烂若通行存七粜三之法则南方诸省每至数年必有数百万石霉烂发变之谷有司惧罪往往以旣坏之谷抑派鄕戸强授富民是化有用之物爲无用本以利民而转重以爲民累也伏乞我皇上特颁谕旨严饬南方各省督抚验察州县存仓之谷不用盘仓三年全然不变然后可岁存其半两年不变则粜七存三但逾一年底面卽有霉烂则春尽粜而秋籴之其或年岁大歉本州县及邻境谷皆腾贵春粜之价不足以籴充原数则详明上司银交郡库俟次年有收或邻境丰穰如数补籴至河北五省傥遇岁歉春夏谷贵亦听各州县详明上司不拘粜三之例督抚司道郡守止于歳终实覈入仓之数一至开春一任各州县照所定存粜分数随时发粜永杜详请定价示期之弊窦则胥吏绝无要索之因穷民实邀平粜之泽现在有司可无变烂赔补之累新旧交代永绝彼此相持忿争吿讦之风揆之大行皇帝深恤民艰允釐吏治之至意始曲尽而无遗憾至于谷之存仓则有鼠耗盘量则有折减移动则有脚价粜籴守局则有人工食用春粜之价卽稍有赢余亦仅足以充诸费更祈勅谕督抚严饬监司郡守岁终稽查但谷数不亏不得借端要挟使有司别无过虑庶几中材可守无累于民若有廉能之吏实心爱民适逢秋籴价贱赢余较多详明上司别贮一仓以备歉歳发赈督抚按所积谷数彚题量加纪录加级以示鼓励此积年博访周谘灼见情弊而后敢入吿者伏乞圣鉴施行请复河南漕运旧制札子爲请复河南省漕运旧制以甦民困事查河南漕粮除河以北州县旧征本色外河以南之祥符等五十州县共应征米十三万六千七百余石自雍正六年至今槪征本色于运次交兑河以南各府州县俱远水次又中隔黄河厥土坟壤一经雨雪牛车淖陷日行不能十里而漕期刻不容迟雇夫盘驳价且十倍中家破产贫民鬻子恆由于此是以圣祖仁皇帝深念民咨于康熙二十二年改令全漕折银解部而有司胥吏阴爲阻挠多方扇惑至二十九年复征本色三十二年以民终不便折征银两官爲採办五十八年抚臣杨宗义题请附近水次之衞辉彰德懐庆三府并开封府属附近水次之州县仍征本色其不近水次之归德河南南阳汝甯四府及汝州开封府属远水州县照常令民闲折银交粮道在衞辉府水次官爲採办格于部议刑部尙书张廷枢以谳亢珽狱奉使河南小民吁号属路复具疏题请又格于部议圣祖仁皇帝尽绌羣议特旨允行民皆感泣雍正六年督臣田文镜题请通省全征本色以众心汹汹寻题五百里以外陜灵等九州县改征折色盖已心知其悮特以变法未久不敢尽反其前议耳其实祥符等四十二州县虽较之陜灵等处略分远近而不通运道中隔黄河民闲输輓之苦累则一也谨查浙江漕米甯绍等八府不分远近均以中隔钱江例征折色解交粮道于嘉湖水次採买兑运行之经久民咸称便今河南祥符等五十州县中隔黄河与浙省情形无异应将应征漕米十三万六千七百余石悉照从前折征定例解交粮道在衞辉水次官爲採买衞辉乃豫省粮仓总滙之区其附近小滩李家道口楚望等鎭鄕米云集足敷办漕之数再查河以北滑濬内黄等州县向止额征银两不收粟米而其地与运道水次甚近宜令将应征银两酌半改收粟米就近运送通仓以充远水州县粮数所不足至于豫省漕粮众议皆谓京通各仓不敷支放是以改征本色今豫东两省每年运仓粟米五十八万石而支放官兵岁需不过三十余万石加以蓟粮四万石共需粟米不及四十万石每年除支放外尙约计存仓二十万石是卽将祥符等五十州县米石征收折色于天储未尝有损而国计民生均有裨益是乃圣祖仁皇帝二十二年初改折色之本意也河以南数百万生灵所仰望圣主高厚之恩无过于此伏乞皇上睿鉴施行请备荒政兼修地治札子爲请推圣恩以备荒政兼修地治事皇上御极以来至孝深仁远猷善政下通民志上顺天心时雨时旸百产殷阜丰穰相继不卜可知但以四海九州之大虽尧舜之圣不能保其无一方一隅之偶歉也往年十月初五日伏读圣谕摘发督抚及州县报荒不实情形洞晰无遗本年二月初一日等于通州恭迎圣驾到行帏诸臣已先进见而岀宣吿苞陜西督臣刘于义奏折皇上朱批古语救荒无奇策皆由庸臣见小惜费不肎实播上恩圣谟深远足以破前古之疑而垂敎万世又准廷议独存捐监一项以备赈恤勿充他费凡此皆古昔圣王视民如伤如保赤子心诚求之之实政也苞窃思救荒宜豫故周公设保章氏之官以星土之法五云之物先期而知水旱降丰荒之祲象以修救政虽其法无传然每至夏末秋初则水旱丰歉之情形十可八九得矣旧例报荒必待八九月后众口嗷嗷情状显见然后入吿是以圣祖仁皇帝世宗宪皇帝毎闻荒报立下谕旨开仓发帑截漕通籴惟恐后时然被灾之民朝不及夕而奏请得旨动经旬月流殍者已不知其几矣故备荒早则民无流殍而国费亦不致过多救荒迟则劳费十倍而功犹不能一二此古今所同然贤愚所共晓也伏乞皇上勅下督抚严饬州县凡有水旱五六月卽据实详报七月中旬卽核定灾伤分数并乏食人数造册上闻盖一州一县之中田有高下伤水伤旱被灾亦有浅深但得实报无欺则灾小之地不过量免𬒳灾之戸本年正供钱粮十分中几分发常平仓谷招商通籴劝谕富民挑塘筑堰赈恤孤寡无吿者而灾可弭矣其灾大者则许动库金修城浚隍整理仓厫官署以招集附郭贫民于四鄕相度支河桥梁大塘大堰招集各鄕土人官给廪谷使任浚筑惟老弱孤寡力不能任土工者乃计口给粟则爲数无多易周而可久自古救荒之政莫善于兴工筑而其事宜早若待民已饥疲则虽壮者亦力不能胜工筑矣更有请者古者城必有池故易曰王公设险以守其国周公立司险掌固二官以通守政所恃惟沟树耳凡国都暨近郊远郊必设沟树三重鄙邑一重盖无池则城不可守故孟子曰凿斯池也筑斯城也与民守之诗曰筑城伊淢池与淢卽周官所谓沟也本无城而创作则起土而沟形已具矣本有城则以筑外垣使附城之民得保焉卽春秋传所称郛与郊保也不独通川之地浚沟卽以爲池卽地不通川而沟深三丈则行潦所聚城市之流澌必成淖淤可以限戎马之奔驰制盗贼之逋遁春秋战国时有连数国之师攻弹丸小邑而不能入者有沟以爲限有树以爲蔽则守御易而围攻难也自秦人堕城平堑汉魏以后盗贼猝起破州屠邑千里无畱行盖古法盪灭州县或无城或有城而卑且恶或城虽可凭而无沟树以爲阻固耳详稽前史证以近代所见闻苟城坚而有沟树守御得其方虽敌强援绝莫能骤拔也圣人安不忘危则国家闲暇城堡沟树之政宜及时修举明矣更有请者吴楚蜀越岭徼之地皆赖川流塘堰以灌秔稻不专恃雨泽明太祖尝虑民闲不敢擅开支河而大塘大堰又有民力不能自兴筑者洪武二十八年官开天下支河九千二百有奇兴塘堰四万九百八十有奇民皆利之伏乞皇上勅下督抚令各州县详询耆民躬自踏看凡通川之地可开支河沮洳之区可兴大圩与大塘大堰宜创作修复者一一详报督抚核查审酌并估计工程于一年内陆续造册具题存部北五省塘堰圩堤可兴者少则查千家数百家之鎭集宜开沟渠筑垣堡者亦造册具题存部但遇减收之年卽及时兴作以聚穷民其要地城池则丰年以次治之数十年之后天下郡州县治及大鎭大集莫不有外垣沟树之阻平时可以备盗贼有事可以固疆圉天下河道桥梁圩堤塘堰无不修治可以助人力所不逮补旱潦之或偏一举而众善备焉至于沟树之地虽不能无废民田而当荒歉之年官给原价以买之民之懽忭踊跃与受我皇上之赈赐等所虑者官费用之不充然闻从前捐例通计监生一项岁不下五七十万今诸例尽闭则此项所入必较多而下觇民气上验天心自今以往荒祲必渐少且审度缓急量岁入而次第举行亦不患其不充也通计每年赈荒工筑所余以兴逼近洞苗岀入各州县之城堡沟树而沿边要地次之吴楚蜀越岭徼之支河圩堤塘堰次之北方大鎭集之沟垣次之海内要地之城池次之然后僻小者以次而徧焉然后吴楚蜀越岭徼之大村鎭亦以次而徧焉然后北方之小鎭集亦徧焉其余散居山泽及二三十家自爲聚落者听民自便盖吴楚蜀越岭徼之支河圩堤塘堰先修则农收倍多北方鎭集之沟垣先修则盗贼易诘故兴作之序次如此夙负罪愆荷圣祖仁皇帝矜容之德特达之知又荷世宗宪皇帝宥及全宗擢居今职又荷皇上再召入南书房陈三事皆蒙兪允故敢冒言国政之大者伏候皇上裁察谨奏论禁烧酒事宜札子钦惟我皇上特降谕旨永禁烧酒此诚经国之大猷足民之本计备荒之实政也嗣因孙嘉淦条奏发王大臣九卿公议所见不同各爲一议并陈御览复发北省督抚公议所议次第奏到本月二十四日九卿复齐集会议谓不宜禁者十之七八在诸臣惟虑开烧锅者之失业而所虑者则在烧锅屯谷旣多虽遇丰年米价亦贵而穷民艰于得食诸臣所虑者大丰之年谷贱伤农故争言惟俭岁宜禁而所虑者则在俭岁虽禁亦无谷可积傥遇灾荒少剧虽不惜国帑亦无谷可籴终不能救穷民之流殍而厪圣主之忧劳一介寒儒年力衰残初列班联之末虽竭诚无隐而终不能解异议者之惑故敢直陈于圣主之前伏念自汉唐以及元明流民起而爲盗贼皆由饥馑我国家运方郅隆毋庸虑此而蓄积备荒之道自不可以不豫卽如雍正八年河南衞彰等处旱荒田文镜匿而不报九年二月世宗宪皇帝访闻立遣侍郎王国栋驰驿往赈尽发数年所积仓谷五十余万石兼截漕粮以散之谷尙不敷乃折银以代谷而无谷可籴惟中家素有储蓄者尙能自保其余得赈而免于流殍者十之三其就食他省者虽荷先帝仁恩命所经州县廪给资送而转死于疾病者尙不可胜数此天下所通闻也伏乞皇上徧询谓烧锅不可禁之诸臣设更有如雍正九年衞彰等处之旱荒将何以赡之傥有如汉唐宋明一二千里之水旱皇上卽不惜数百万帑金以赈之而水路不通之地虽有米粮将如何转运况邻省亦无积谷乎诸臣果有善策卽听开烧锅之禁若并无其策则臣愿我皇上熟计审处断自圣心勿以浮言而阻实政也至内外诸臣前后条奏言烧锅不宜禁者其大指不过二端其细目不过八条谨一一剖析于后伏乞皇上存所奏俟王大臣九卿议上时一一察验彼此相参则孰爲中乎事理当乎人情自无能遁于圣鉴矣一则谓骤禁烧锅恐失业之民多不知开烧锅者非大有资本不能具房仓什器屯积粱谷此种豪民卽不开烧锅亦可用其资本经商行贾何患失业凡城市村鎭卖烧酒者多与油盐杂货同一店虽不卖烧酒他货未尝禁其市卖亦并无失业之虞惟大路之旁闲有搭草棚零沽于行旅者此不过百分之一然烧酒虽禁黄酒岂不可以零沽则虑民失业乃似是而非之说明矣一则谓恐谷贱伤农果尔则周公耕九余三爲厉民之政孟子菽粟如水火爲乱政之言矣史称唐太宗时斗米三钱民行万里不持尺兵用致刑措而我朝康熙三十年前后时往来京师米麦之价仅及近歳之半彼时百物皆贱家给人安未闻以谷贱伤农目今卽令民闲歳岁积谷行之以久尙未必能复康熙三十年前后之旧而诸臣豫以谷贱爲忧实之所不解然则谷贱伤农爲似是而非之说明矣一谓谷糠不以造酒则无糟以饲六畜此乃情理所绝无者夫谷糠去其精华以爲烧酒其糟粕尙可以饲六畜则精华尙存之谷糠以饲六畜必更肥硕此物理之最易明者若谓必爲糟而六畜乃食则是未经造酒之谷糠委之于畜畜竟不食也其谁信之一谓高粱有味涩者止可喂养牲畜卽就所言北五省大家小戸六畜需用高粱之处正多且李衞前奏宣化一府瘠地所岀高粱味虽微涩值荒歳百姓亦颇赖以充饥则是高粱无不可食之明证也一谓禁止烧锅则当先禁烧曲此说是也但谓凡鎭市开厰造曲耗谷累千万石者在所必禁而民家自躧烧曲者则听之此说乍看似爲近情其实积少成多耗谷与开厰等小民逐利旣开其端则人人皆託名自用而无以禁之是向之聚造于一处者今特使分造于各州各县各鄕各鎭耳是名爲禁而实纵之之术也一谓高粱难于久贮其说甚爲荒唐且五谷未有不可久贮久贮则未有不生蛀虫略有损坏者小民岁蓄每家不过数石数十石收藏晒晾甚易非有成千累万之相因也卽富戸粮谷丰盈有累千百石者毎歳皆可推陈易新岂坐而视其损坏乎卽据尹会一所奏亦只云大约朽蛀则是亦难直断以不可久贮也其爲影响之说明矣一谓严禁烧锅则私烧者多必致比戸扰累不知惟开烧锅难于密秘虽高墙深院气味必达于外不比私造赌具销燬制钱可藏匿而爲之也地方官果肎实力奉行查禁最易岂有比戸扰累之弊一谓禁烧酒则造黄酒者必多转致费耗糯黍精凿之谷殊不知黄酒不可久搁尤不可致远车载则色恶而味变又深春炎夏初秋皆不可造且价高而难以充量饮烧酒数两者非黄酒三二觔不得一醉卽有中人之产亦岂能用十倍之资以纵飮穷民则不禁而自不能沽所省民闲饮酒之费十居六七又其显见者也一谓骤禁烧锅恐胥吏乘此以扰民不知前此惟阳奉阴违或开或禁故有司胥吏得缘爲姦利若通行禁止官能守法民自知畏更何缘以扰民见今直隶山东严禁烧锅己经数月未闻扰民别生事端其明验也一德沛奏称膏腴之土植无用之材己属暴殄况登场之谷爲乱性之资又自古及今皆知其不可者等语是其意谓不可不禁也而又虑州县官有刑名钱谷之责千把总有操防训练之司不得不委之兵役番捕恐愚民受其侵扰此则爲有司所蔽惑耳国家设守土之官以察民闲之疾苦兴利除弊皆须必躬必亲实心爲之经理若除刑名钱谷操防训练外一切委之兵役则不可以任州县之寄爲百夫之长矣伏念烧锅之禁圣祖仁皇帝世宗宪皇帝所屡申也所以阳奉阴违者皆由不肖有司及本地势绅有所利而爲之护持是以胥吏土豪得因缘以爲姦利今闻圣主特谕永禁则有司势绅百方巧说以惑九卿督抚之听九卿督抚以言者众多遂谓此众人之公言而不知其爲不肖有司及势绅之私意也若千百万穷民之苦谷贵而望禁烧锅则何由达于九卿督抚之听哉区区之心不胜激切仰企之至请禁烧酒种烟第三札子窃惟自古开创之初臣主一心万民畏法故变更制度纵横任意立见成功承平之后百吏因循姦民抏巧而欲更化善治必得其机会因势以利导之然后无沮格中废之患故唐之中叶议复府兵久而无成会吐蕃以牛运粮至原兰牛无所用李泌建议以爲急市其牛可得六万头以给沿边戍卒开垦荒地愿畱者给爲永业则府兵渐次可复但需急爲之计过旬月则不及矣而当时不能用读史者莫不痛惜焉干隆二年皇上特降永禁烧酒谕旨以九卿督抚各持一议久而未定今年三月复降谕旨命禁躧曲前月中又特命严禁烧锅圣主至仁至明爲国家树根本之道洵亿万世生民之福也之愚心窃谓永禁烧锅惟此时爲易前年奏请先禁河南北五省者以南中粟米尙多恐愚民不知其宜禁也今江南旱荒浙江福建米价腾贵江西湖广多米之地亦几倍于前若以此时特颁谕旨布吿天下各省俱行永禁则民心感说可以不劳而定盖前此在内之公卿不过牵于庄头之厚利在外之督抚不过惑于有司胥吏之浮言又恐有亏关税今见万民饥殍圣主忧劳则九卿督抚必不忍饰浮说以相阻挠卽庄头土豪亦不敢干功令而犯众怒明年春夏当无异议至秋冬卽大有农收皇上坚持而申喻之则此法可永定矣九卿中言禁之未便者惟孙嘉淦尹继善二人非有私意乃所见实然但孙嘉淦止知烧酒永禁以此营生者一时不无失业之苦至永禁以后利益溥徧则未尝筹及卽如今年孙嘉淦请弛躧曲之禁各省督抚未有以爲是者可知人心之公自有不能曲狥之是非也况去岁直隶地方严禁烧锅业已半载有余山东则自始至今未尝弛禁两省之民未闻以此爲病则谓扰民而难禁乃胥吏有司之姦言而督抚误信之明矣尹继善曾与言非谓烧酒不宜禁乃谓愚民习便无法以禁绝之然行之于此时则无贫富贤愚皆知其宜禁矣此正可以永禁之机会也至于种烟所减之粟米较之烧酒所耗亦十分之六七而禁之又不若烧酒之难盖种于田野半岁乃成不可掩藏无俟严刑峻罚第拔其苗扑责其人卽不敢再犯矣如谓八旗祭祀旧制必用烧酒兵丁巡夜寒冬难尽禁烟则特开古北口一路塞外烧酒与烟官给印票许载入京城则可给矣如谓广西云贵瘴厉之地烟微有补则饬督抚查明瘴疠州县听民于山㵎种烟不得岀境贩卖而永禁于平地则亦可以兼济矣前直督李衞曾奏称宣化府地方所产高粱有味苦者惟凶年乃以充饥丰年宜听其烧酒则卽如所奏丰年听其烧酒而不许岀境贩卖可矣昨阅邸报见甘抚元展成奏称甘肃苦寒严冬风雪口外兵民非此不足以资温煖卽如所奏凡沿边及口外驻兵防守之地自十月听其烧酒二月严禁其余州县则槪行禁止可矣且积年确访宣化一府所以种苦高粱独多者以烧酒利大运贩远方爲便也若不许出境贩卖则所种苦者日少而不苦者日多傥遇荒歉宣化一府之高粱不需官移而商自转贩邻封以济饥乏矣至元展成所奏穷民裋褐不完必借杯酒以敌寒威尤属窕言果身无衣腹无食杯酒岂足以御昼夜之寒威果有余钱以酤酒则积两月之酒价可得寒衣以御三冬矣至于商旅则用酒无多黄酒本无禁令而必欲用烧酒以耗至可宝贵之黄米何意乎况自汉唐以至元明皆苦边地少粟多方运饷而于春秋和煖之日多作无用生事之烧酒以耗有用难致之军粮可乎且以宣化一府之私利西边数鎭之严寒而废四海九州之长利酿生民之隐忧挠国家之本计可乎但永禁之法若不毁烧锅不除烟酒关税终非拔本塞源之计伏望我皇上断而行之如羣臣尙有异说伏乞皇上诘问除禁酒禁烟更有何法可使粟米日多令其陈奏庶几诸臣爲百姓思之爲皇上思之而知顾私利之非忠执浅见之误国也更有请者凡羣下所奏若实有当于事理则祈我皇上特旨行之盖以人情熟于揣摩且多嫉妬知议岀羣下则思多方以破坏之伏见我皇上敬天仁民之实德虚己乐善之实心洵可以兴三代之治而羣下之结习不除则虽我皇上日夜忧勤而庶政终难于兴起至于开源节流乃自古圣王使菽粟如水火之常经上腴之田半变爲烟圃五种之美半化爲糟醨民闲积贮日少若曡遇水旱虽尽发太仓常平之积粟费数十臣万之国帑实不能遍济千百万之穷民思之令人寒心卽如目今各路凶荒向使民闲多畱一石之粟米较之官爲採买输运所省国帑不止一倍若目下早定一日之大计则后此可早释我皇上一日之忧劳而诸臣犹以永禁烧酒爲未便者眞愚之所不解也今年血气日衰初寒则晨夕战慄饮食日减诚恐一旦遂塡沟壑则诸臣阻挠之浅见国家久远之深忧不得复达于圣主谨罄竭愚忱尽言无隐伏惟鍳察谨奏请除官给米商印照札子閲邸报两江督臣那苏图奏请备荒宜照去年部议定例凡米船过关卽询明系往𬒳灾某州县售卖免其纳税给与印照责令到境呈送地方官钤印于囘空过关时呈验查销如偷运别省幷沿途先行粜卖将寛免之税倍追治罪已䝉朱批照所请速行在案仰见我皇上爱民深切不缓须臾督臣仰体圣德计画周悉但所称查照定例内有急宜变通者凡贩米客商逐贵去贱本不待敎而喻凡米价贵贱视𬒳灾浅深灾浅者价贵灾深者价必尤贵若必限定到某处粜卖不可改移假如沿途米价更贵于所报往卖之处则此地之饥困必更甚于彼地客商不敢违法而擅卖贫民嗷嗷待哺必欲强买窃恐争夺抢攘之患必更丛生矣大凡米价腾贵之地一遇客商凑集价必稍减此地稍减又争往他所听其自便流通更速若价昻旣不敢卖价减又不得不卖商贾用本求利必视此爲畏途而观望不前又地方官铃印一节卽官长不敢畱难而胥吏随处需索往返再三视纳税费增数倍更有虑者客商挟资往来江湖多隠秘其踪迹惟恐生人识其面目所以防盗贼之拘执拷索也若使出入官署投批请印人人知其爲商尤所深惧少时授经四方时附客船深知此中情事故敢冒陈愚见伏乞皇上特降谕旨凡米船过关免其纳税听慿转运本省地方随处售卖不许偸运别省庶大商小贩人人踊跃争先而民食可少济矣谨奏论山西灾荒札子本月十五日閲邸钞始见御史杨嗣璟奏山西岁歉奉旨着巡抚石麟速行明白囘奏仰见圣心忧民之切但州县旣匿荒不报于先而大吏又失察于后今奉旨查问恐地方官不无多方掩饰幸免罪愆之弊万一石麟囘奏未能尽实再遣大臣往查非越月不能上闻而被灾之民朝不保夕恐难久待伏乞我皇上卽召山西在京大小臣工淸问俾各陈所知如与御史所奏相符则求特遣忠实大臣前往会同廵抚覈查被灾浅深之地卽照直隶山东之例一体动帑赈济庶被困饥民不致流离失所我皇上视民如伤四海蒸黎感戴圣恩皆如赤子之仰父母故敢竭其愚忱不胜激切悚惶之至望溪先生文集方望溪先生全集集外文卷第二望溪先生集外文卷二奏札请矫除积习兴起人材札子闻人臣之义国尔忘家君尔忘身士大夫敦尙气节东汉以后惟前明爲盛居官而致富厚则朝士避之若浼鄕里皆以爲羞至论大事击权姦则大臣多以去就争台諌之官朝受廷杖谏疏夕具连名继进至魏忠贤播恶自公卿以及庶官甘流窜捐腰领受锥凿炮烙之毒而不悔者踵相接也虽曰激于意气然亦不可谓非忠孝之实心矣惟其如是故正嘉以后国政傎于上而臣节砥于下赖以维持而不至乱亡者尙百有余年窃见本朝敬礼大臣优恤庶官远过于前明而公卿大臣抗节效忠者寥寥可数士大夫之气习风声则远不逮也少游四方所至辄问守土之吏之爲民利病者无何而大病于民者己列荐章矣民所爱戴者多因事罢黜矣叩其故则曰此富人也非然则督抚之亲戚故旧也非然则善于趋承诡法逢迎者也其罢黜者则以某事忤某上官耳闲有贪残而被劾循良而得举者则督抚两司中必有贤者焉而亦寥寥可数矣至于九卿乃九牧之倡万官庶事之枢纽也督抚台垣之条奏特下九卿必国体民生所系犹叩树本百枝皆动而可或有差忒乎以所闻见凡下廷议其爲督抚所奏请则众皆曰此某部某长官所交好也或上方向用未敢驳正也已而议上则果谓宜从矣其爲科道所条奏则众皆曰原议某所建也其事某某所不利也已而议上则果谓必不可从矣同官中卽有持正而力争各部院卽有心知其非不肎画题者而其议之上达自若也其保举僚属半出私意亦不异于外吏但偪近辇毂耳目众着出于公道者尙可参半耳是以圣祖仁皇帝中年以后灼知此弊刑诛流锢以惩姧贪拔擢矜全以劝廉吏而亲信淸公朴实之人世宗宪皇帝敬承此意极力廓淸宵旰孜孜惟务发外吏之欺蒙破在廷之结习十余年闲少知畏法而终未革心盖由营私附势之习深而正直公忠之人少也我皇上至诚恻怛谆谆开谕可谓深切着明矣而特旨荐举服在大僚尙或引用富人以便身家在外督抚多以报荒爲难而州县又以匿荒爲自安之计其有不肖者每遭歳歉转日夜征比以迫蹙贫民冀邀蠲免因缘爲利此风不改则皇上日夜忧勤于上而治敎禁令不能不堕坏于冥昧之中尙安望百度之皆釐实德之及下乎伏读三年中前后谕旨于所陈之积弊亦旣洞晰于圣心而思有以矫革之矣然所以矫革之者则有本统焉文武之政非其人犹莫举而知人则哲帝尧犹难之治道之兴必内而六部都察院各得忠诚无私深识治体者两三人然后可以检制僚属而防胥吏之姦欺外而督抚两司每省必得公正无欲通达事理者四三人然后可董率道府辨察州县以切究生民之利病能如此者乃有才有识有守而几于有德者也虽数人十数人不易得况一旦而得数十人哉然不如是终不可以兴道而致治孟子云犹七年之病求三年之艾也自古圣君贤主未尝借才于异代亦惟我皇上勤心以察之依类以求之按实积久以磨砻之信赏必罚以劝惩之而已所谓勤心以察之者一则明辨部议会议是非之实也凡一事之兴废其利害常伏于数转之后故虽周公之圣犹有仰而思之夜以继日而未得者况庸常之人杂以私意而揣摩瞻狥乎而姦邪文法之吏每能巧饰偏辞变乱是非言之凿凿使观者难辨孔子所以恶佞之乱义恶利口之覆邦家也是以唐宋以来凡廷议皆以宰相断决之以学士参议之以给事中驳正之自明中叶以后姦相擅权毒流天下圣祖仁皇帝时亦有以招权笼贿家累鉅万者赖圣明刚断同时罢黜而自是以后洁已自好者皆以避权爲安内阁拟票虽有两签从未有摘发部议之非而奏请改议者古者御史之外别设给事中专驳宰相成议上及诏旨而南宋以后旧典寖废以故朱子屡叹之以所闻见圣祖仁皇帝世宗宪皇帝曁我皇上时有尽屏廷议而独断其行止者命下必大服众心故愚以爲凡部议会议有关于国体民生者勿遽批发必再三寻览以究其事理之虚实意见之公私微有所疑必召平时圣心索信其忠诚无私通达事理者尽屏左右每人而独问之参伍众说然后内断于圣心此卽虞舜好问好察以辅其惟精惟一之学而孔子所叹爲大智也伏见皇上于部议从者十九于九卿两议大抵从其列名众多者道路之口颇有未恊圣心如天或以爲主议者众必人心所同而不知其实乃本部一二人之私意或九卿中一二人之偏见怯懦瞻狥者明知其非而不敢辨也抑又闻用人之道惟知之爲难凡人之智识必叩之而后知其材勇必试之而后见其忠邪诚伪必久与之习而后得其眞太公望文王之师也武王用之犹反覆穷究相与问答者凡数万言管夷吾齐国之望鲍叔牙所深知也桓公用之犹每事谘度相与问答者凡数万言方今四海九州万事百度皆总归于六部而决于卿贰五六人每日文书到部最少亦一二百件苟一事之失其理则姦心必滋于蠧吏实害必被于兵民此卽五六人皆至公至明虚已和衷日夜讲求尙虑其有失误而我皇上于六部卿贰中灼知其才识深信其忠诚者凡几人乎古圣王用人惟已必先劳于求贤伏愿皇上惟盛暑严寒宜安养圣躬不可过劳外此少有余闲卽延见廷臣凡六部都察院奏事披览之下微有所疑卽召见问讯使各陈所见听其言语则明昧可知矣观其气象察其心神则公正私曲大略可见矣卽有利口而饰爲忼直邪媚而貌类恪恭者以我皇上之至诚至明久与之习必有呈露于几微而不能自揜者矣其余京堂科道条陈屡合事理翰林敷奏深当圣心者亦宜愼选其人俾轮班侍直事有疑难随时召问以习察其志行而剂度其材能至于大僚中已爲我皇上所深信者尤宜朝夕燕见与议论天下之事以穷究其底藴果能忠诚无私而又通达事理则于同官百吏皆能助皇上以检察而得其实矣所谓依类以求之者天下惟君子与小人性情心术如水炭之不相入小人所悦必谀佞侧媚者虽有才智而爲国患更深朴直淸愼者虽无才智尙可奉公守法竭力自効是以周公立政之篇所三致意者惟勿用憸人而求吉士以劢相国家而已所谓憸人谀佞侧媚而有才智者也所谓劢相朴直淸正之士虽才智不足而率作策励尙可以有辅于庶政也自古有君子而误信小人者断无小人而能进君子者故求贤之道必以其类爲招保举旧例临时按品秩资格俾各举一二人法本无愆而人多难信我皇上于在内之九卿在外之督抚深信其忠诚无欲者必各有数人伏愿特下密旨命尽举所知而别其材之所宜然后考覈试验而次第用之比之按资格以汛举者必爲得实而听请託利身家之结习不禁而自除矣所谓切实积久以磨砻者自汉唐以后虽仍六官之名而职事多非周官之旧矣而就今功令所宜秉承者则吏部之职非独按籍唿名循例黜陟也其实在使请嘱者望风而自止巧法者百变而难欺戸部之职非独谨守管钥会计出纳也其实在明于万货滋殖之源生民实耗之本礼部虽奉行旧典而事有特举必当酌古准今可爲后法且寅淸端直无玷其官兵部之实在辑将校之骄气以绥靖兵民消祸变于无形以折冲万里刑部之实在时情罪之寛严以砥维风敎辨四方之伪狱以震慑职司工部之实在识海内山川之形势以知疏凿之宜覈水土人功之等差以定工程之度至于都察院之设本以肃朝廷之纲纪儆百吏之官常劾中外文武大臣之不法而自副都御史郭琇排撃要人以后五十年来未闻力争国家之大事斥指大吏之非人者不过掌行过文书而已然则此职盖几于虚旷矣伏愿我皇上于部院卿贰必愼简忠诚而以明达者佐之辨其材之所宜而各责之以实使日夜训励其僚属而随时以进退之则中材以上咸自矜奋数年以后公正之风可作而练达事理者亦渐多矣所谓信赏必罚以惩劝者凡中人之志行多以奖进激励而成平时主部议者不过正卿中一二人主会议者不过九卿中皇上所向用之数人顺从缄默者长得自安据理直言者必遭忌嫉积习爲常所以靡靡日趋于瞻狥而非果竟无人也倘我皇上时时延见一一考验忠诚者笃信之明达者襃嘉之怀私者废斥之庸昧者退罢之则旬岁之闲勃然而兴起矣世宗宪皇帝于大计保举之员赃罪败露督抚降调司道革职条例甚严而奉行不实惟奉特旨独举一人者降调甚多而督抚司道之计典无闻焉盖以所举众多不能尽诘而姑从寛贷耳用此赂请阴行举劾顚倒无所顾忌若一依雍正六年定例执法不移则孰敢狥私任意以自累乎自耗羡归公以后州县之繁剧者养廉至千数百金犹不足以延幕客办公事在内诸司虽蒙加俸一倍犹不足以僦屋赁仆秣马供车伏愿通计天下之耗羡及经赋所余详加筹画必使州县得备其公事诸司得赡其身家然后一犯赃私严法不贷其声绩显着者则时赐金帛进爵秩而使久于其任如此则凡爲吏者皆得俯仰宽然洁已以奉公孰肎苟且行私以自取终身之坠陷乎信能行此四者则忠良有恃以不恐姦邪有术而难施中外大臣日夜孜孜以进贤退不肖爲己任庶司百吏皆知奉公守法洁己爱民之爲安数年之后众正盈廷官守经法民无倖心虽大艰猝投无难共济而况举先王足民之大经布前代屡验之良法尙何虑其阻挠废格纵私生事以扰民乎至于民食旣足则当渐爲礼俗之防官常旣修则当实讲敎士之法内治旣定则兴屯衞于边关设军田于内地使精神可以折冲立制防于海峤谨治敎于苗疆使患害消于未兆皆宜次第修举而臣不敢以爲言诚以积习不除人材不足官常不立则爲之而必不可成成之而必不可久也凡所陈奏皆五十年来所耳闻目见确知其状不得不入吿圣明者老矣生世无几时如以言爲可用伏望畱此折以验羣情以考治法时复赐览如用言而无利于民无益于国虽死之后尙可夺之爵命播之过言以示惩责也昧死上陈不胜悚息瞻企之至谨奏拟定纂修三礼条例札子窃惟明初五经大全皆各主一人之说且成于仓卒不过取宋元儒者一二家纂辑之书稍摭众说以附之数百年来皆以爲未尽经义不称大全之名是以圣祖仁皇帝特命重修四经颁布学官昭示羣士然惟周易多裁自圣心所取至约而前儒未发之藴开阐实多故特名折衷余三经则曰彚纂我皇上躬履至道重念先圣遗经未尽阐扬诏修三礼乃汉唐以来未有之盛事而三礼之修视四经尤难盖易诗书有周张二程以开其先而朱子实手订之典谟以下亦抽引端绪亲授其徒胡氏春秋传虽不免穿凿而赵啖二陆刘孙胡程之精言採录实多诸经大义已昭然显着故折衷彚纂但依时代编次先儒之言而不虑其无所归宿也陈澔礼记说自始出卽不餍众心诋议纷起周官仪礼则周程张朱数子皆有志而未逮乃未经垦辟之经欲从大全之例则无一人之说以爲之宗欲如折衷彚纂但依时代编次羣言则漫无统纪学者终茫然莫知其指要必特起凡例俾大义分明而后兼综众说始可以信今而传后等审思详议拟分爲六类各注本节本注之下一曰正义乃直诂经义确然无疑者二曰辨正乃后儒驳正旧说至当不易者三曰通论或以本节本句参証他篇比类以测义或引他经与此经互相发明四曰余论虽非正解而依附经义于事物之理有所发明如程子易传胡氏春秋传之类五曰存疑各持一说义皆可通不宜偏废六曰存异如易之取象诗之比兴后儒务爲新奇而可欺惑愚众者存而驳之使学者不迷于所从庶几经之大义开卷了然而又可旁推交通以曲尽其义类伏惟我皇上圣学崇深剖析经史通微抉奥故敢略陈愚见仰求圣诲鉴定施行以便排纂爲此谨奏奏重刻十三经廿一史事宜札子干隆三年十二月十五日大学士兼管翰林院事张廷玉福敏奏称重刋经史必须参稽善本博考羣书庶免舛譌武英殿爲内府藏书之所就近校閲实爲便易今拟于编检内选派六员咨送到殿俾校勘刋刻会于一处则错误可免而书易成奉旨依议编检六员恐不敷用着添派庶吉士六员钦此等卽通知庄亲王令武英殿监造等查库内存贮书籍并无监板十三经廿一史窃思经史惟宋板字鲜遗譌目今不惟宋板难得卽明初刻本亦少生平所见惟嘉靖以后之板已屡经改补无三五页无遗譌者而现今监板更剥蚀无一完善可凭以校对伏祈皇上饬内府并内阁藏书处徧查旧板经史兼谕在京诸王大臣及有列于朝者如有家藏旧本卽速进呈以便颁发挍勘并饬江南浙江江西湖广福建五省督抚购求明初及泰昌以前监板经史各送一二部到馆彼此互证庶几可补其缺遗正其错误更有请者自唐初孔颕达贾公彦等所引十三经及传註并周秦闲诸子已多譌误宋明刋刻未经订正我皇上博极羣书倡明经学等当详悉挍勘一一开列进呈御览酌定改正昭示来兹庶几此书刋布度越宋明以副我皇上嘉惠后学至意又前翰林院侍读学士何焯曾博访宋板校正前汉书后汉书三国志遗譌曾见其书并求下江苏巡抚向其家索取原书照式改注别本送馆原本仍还其家毋得损坏其余挍勘事宜具列于后伏候圣裁一校勘经史与见修之书不同见修之书卽有遗落可增删上下文以就合之经史行世已千数百年遗落一句数字卽需重刻数十板劳费甚大必更番校对一字无譌始可写様必様本对淸始可登板若限期催促一部未成又发一部必多错误一翰林院送到编检六人奉旨添派庶吉士六人等拟择原在殿编校翰林十二人合同分派先对十三经互稽经传以考舛误限八月内将底本对完等细加斟酌缮折进呈然后次及史记前汉书后汉书三国志四史皆有注解亦宜详勘以下诸史则参伍旧本増改落字错字加功较易矣一旧刻经史俱无句读盖以诸经注疏及史记前后汉书辞义古奥疑似难定故也因此纂辑引用者多有破句等伏念必熟思详考务期句读分明使学者开卷了然乃有裨益一前明所刋经史每卷之首止列校刊职官姓名而汉唐先儒转附第一行每卷之下且或止称某氏或具姓名鄕里或并详官阶封邑诸经诸史𣢾式各殊闻彼时书岀卽众议譁然其后冯梦祯爲国子监祭酒重刻史记始变其例众以爲是今拟倣其例王大臣监修校勘列于目录之前汉唐先儒列于毎卷之前分校诸臣列于每卷之末卷内若有遗譌则分任其责者无可推诿庶几各竭心力又在殿翰林内有詹事府正詹事陈浩左庶子周学健翰林院侍读学士吕炽编修朱良裘行走年久向来一切编校之事承办居多今拟将诸翰林所对经史仍派令此四人分领以专其责合併声明一刻字之板材有老穉干久之后边匡长短不能画一故自来书籍止齐下线惟殿中进呈之书并齐上线临时或烘板使短或煮板使长终有参差仍用描界取齐数烘数煮板易朽裂凡字经刳补木皆突岀散落再加修补则字画大小粗细不一而舛误弥多经史之刋以垂久远若致剥落则虚糜国帑伏乞特降谕旨卽进呈之本亦止齐下线不用烘煮庶可久而不敝爲此请旨钦定程式以便遵行谨奏请定庶吉士馆课及散馆则例札子昔宋臣苏轼进言河北五路乃自古豪杰之场其人可任以事然欲使之治声律读经义与吴楚闽蜀之人争得失则惟有不仕而巳请特爲五路别开仕进之门盖因尔时以诗赋设科河北五路虽有直方魁杰之材而自逹靡由爲可惜也国家会试以南北中路分额士多争论功令屡更乃定议分省计卷钦定名数此诚至均至平之法惟翰林一职专司文学河北五路及边徼远省与选者甚稀自有知识窃见内阁九卿出于翰林者十常七八盖因职亲地近材识志行之美易达于天听若散在州县则或挂于事故或抑于上官虽有介节长才或趦趄以终老故天下士尤以翰林爲淸华而恨不得与本科进士已经朝考我皇上复命王大臣选择以备引见此作育人材公溥详愼之至意也而朝考取备庶常之选者三十有六人江南浙江江西湖广四省数已三十其余仅六人耳岂吴越三楚而外材识志行可以登淸华列侍从者竟无其人与徒以声律辞章素所不习者多耳选馆之期伏乞圣明少爲畱意至于敎习庶常请嗣后江南浙江江西湖广福建仍课以诗赋其余各省则专治本经义疏及资治通鑑纲目所载政事之体要散馆之日试以所专课各二篇其兼通者亦得自着所长而不相强如此则东南之士益畱心于经济之实用而河北五路以及边方之士亦不至困于声律之未谙可以陶冶羣材使争自淬砺盖政事文学皆人臣所以自效而政事之所关尤重使海内昭然知我皇上取人不专以文辞而必求其实济则有志之士当益思自奋于圣明之世矣天下之事苟有偏重则积重积轻之势以渐而成而弊亦随之惟圣主能见其微故臣敢冒陈末见上渎圣聪谨奏论考试翰林札子爲冒陈末见以备採择事我皇上特降谕旨亲试翰林俾有学有识者得自见于圣明之朝而鄙朴无文者不能冒滥诚陶冶羣材磨礲激劝之至意也但如云贵川广诸省地本荒远学少师承诗韵文律俱非所谙是以圣祖仁皇帝世宗宪皇帝每值选择庶常及散馆之期于诸省恆多宽假非特鼓其向学之志亦怀柔远人之一道也伏乞我皇上于云南贵州四川广西及陜西湖南诸省其文义荒疏应加罢斥者较他省稍爲矜恤概赐引见相其材质分别改任以示优容盖其地登朝之士较中土爲稀苟有膺淸华之选者卽鄕邦之众望属焉傥蒙格外垂恩不惟可广敎思于无穷亦可使边荒之民奉扬皇仁感激勖励不揣愚昧上渎圣聪不胜战慄悚息之至请定孔氏家庙祀典札子钦惟我皇上躬履至道复先圣之丧纪考三礼之遗文事关名敎莫不周谘详议以求其当洵好问好察之至意也前副都御史臣陈世倌奏请加封崇祀先师前母奉旨九卿议奏愚陋之见与九卿所议未能画一又忝列礼官値兹鉅典不敢不敬陈末议以候圣裁谨按启圣王娶于鲁施氏生九女其妾生孟皮有足疾旣老求婚于颜氏颜父问三女孰能往先师母最少对曰从父之制将何问焉见于家语见于史记注见于阙里志其言历历可据家语爲东汉时孔氏所岀家藏书至王肃而显朱子学庸集注乃晚年所定于哀公问政章两引家语总注云按孔子家语亦载此章其文尤详盖子思删其繁文以附于篇据此则子思未作中庸以前孔氏原有家语之书明矣朱子又尝曰孔丛子乃后人所伪作家语盖王肃编古录杂记语或有疵然非肃所自作夫所谓有疵者谓引大戴礼帝系姓及杂记坟羊与骨节专车之类耳至先师之生母前母肃岂敢妄爲搆造则其爲孔氏之旧闻明矣朱子之言炳着如此而或欲据此以爲朱子不信家语之征不亦诬乎若史记註之正义索隐则取诸孔安国马融郑康成何休杜预范甯贾逵服䖍诸儒周以后之书莫古于迁史而孔子世家所载先师父与先师母颜氏配合甚爲诬妄又云孔子不知父墓乃其母讳之故注引家语施氏生九女其妾生孟皮有足疾旣老求婚于颜氏以辨史记所传之谬若以家语施氏之事爲非眞则是以迁史所传爲可信矣此又人人知其不可者也至于阙里志所据本于祖庭广记乃孔氏世守之书假令启圣王元配施氏稍有疑似何以自着于家乘而不之削邪然而孔氏家庙至今无施氏之主者盖亦有故缘唐哀帝天祐二年朱全忠逆乱天下分裂孔氏之洒扫戸孔末作乱杀先师四十二代孙光嗣而自爲曲阜令孔氏苗裔几绝是时光嗣子仁玉生始九月其母张氏挈之逃匿外家比九岁鲁人以闻于梁梁始命仁玉嗣位仁玉孤幼童昏复立宗祊于危难抢攘之余其祀颜氏而不及施氏岂可以爲典要哉仁玉以后蹈常习故不复自反其初而历代以来则亦但知崇祀先师于太学胶庠无由知其家庙并无施氏之主也而诸臣多谓颜氏笃生先师不可以施氏之主位于其右此大非也先师母颜氏明于大义人也观其闻父命而请行则持身一禀于礼而无俗情可见矣身膺先师之封典秩祀二千余年而与启圣王相守至老之施氏竟不得祔于庙不独先师惄然心伤而先师母颜氏之心亦有缺然不自得者矣我朝重熙累洽至世宗宪皇帝及我皇上之世如周家之制礼作乐大备于成康故曲阜令孔毓琚旣申详抚臣陈世倌以请于前世倌今爲副都御史又复以爲请诚以数百年来未举之旷典欲及圣明之世以补其废阙也昔程子荅友书尝言若前母无子似宜以生子之母配朱子深以爲非谓宜遵唐礼以前母与生母并配此万世之定论也况我朝封典必先前母而后及生母今明征于经传之载纪折衷于朱子之定论揆以先师先师母孝敬之仁心断以我国家之令典施氏之应受封于朝设主于庙义无可疑者况本乎孔氏子孙之自请必其实有不安于心者可知也陈世倌前奏未经部允今复陈奏则其爲人心之不可以已者又可知也愚以爲应特勅钖封施氏与颜氏并祀寝殿以昭我皇上钖类之仁恩迈古之盛典一介寒微非好与诸臣爲同异以渎圣听诚以此事系海内之观瞻关万世之公议不敢不详悉愼重苟徇众议我皇上圣学崇深必有以察臣言之是非不胜战慄企瞻之至谨奏请以汤斌从祀文庙及熊赐履郭琇入贤良祠札子伏惟世宗宪皇帝特诏故御史陆陇其从祀孔庙故工部尙书汤斌又荷我皇上特恩赐谥文正补入贤良祠顷读圣谕求直言极諌之士首举陇其爲标准两朝圣主尙德襃贤非独二臣之荣乃邦家之光也窃思汤斌实学躬行与陇其相匹而立朝大节则尤彰显故五十年来学者号称汤陆或谓其讲学之书虽宗朱子而亦闲取陆王殊不思陆王之身已从祀孔庙而乃以议斌义无所处又世宗宪皇帝特建贤良祠以襃前厉后而故大学士熊赐履左都御史郭琇尙未得与想当时礼官未有以二臣生平入吿者窃思赐履当四辅臣柄国时独上万言书劾之是以圣祖仁皇帝甫亲大政卽擢居辅弼专以尙书周易及朱子之书启沃圣心及晚年再起立朝则不附权要私居则泊若寒儒可谓终始不渝矣郭琇首发柄臣之朋党姧欺圣祖仁皇帝赫然震怒同时罢斥朝政爲之淸明善良由兹坦步其功最着窃观贤良祠诸臣有远不及二臣但以廉静勤愼而得定祀者矣而二臣不与海内公论多以爲疑闻古昔圣王操三重之道可进退百代以制祀典故唐虞以前稷祀句龙至成汤而易之以姬弃其明征也伏乞我皇上勅下内阁九卿定议俾汤斌从祀孔庙则可以昭本朝理学之昌明俾熊赐履郭琇入贤良祠则可以爲公卿台垣之模楷此海内有心有口者之公言非臣一人之私议也论九卿会议事宜札子爲敬陈末议以覈事实以肃风纪事伏惟我皇上布德彰敎兴利除弊所以惠保黎蒸者圣心所运无远不周羣下所陈虽微必录每自念生逢不世出之圣主愧无嘉谟以勷盛治近在九卿班见有二事返之愚心欲缄默而有所不安故敢敬陈以备採择一九卿会议宜少爲变通以责实济也凡发九卿会议必因事体重大或理有疑难故博稽于众期询谋之佥同其或意见各有所主本许并陈以俟宸断此执两而后用其中之道也迩来値奉旨发议事主稿之部先期将原奏传送九卿及期会集则主稿之部书吏将原奏宣读一过随将所议之稿宣读一过卽以次送九卿画题聚三四十员之九卿而取决于俄顷之闲未议之先旣不知主稿者如何定议俄顷之际岂遂能耳顺心通则是有会议之名而无其实也亦闲有一事而再议三议者亦不过主议数人相与商论余惟旁观受成而已在九卿受皇上深恩岂敢以雷同附和苟且塞责但启口而有言无答之者并无辨之者不过听其自言自止而画题者已纷纷相继矣愚以爲自今以后凡有会议事宜令主稿之部先行定议然后移送九卿俾得从容审度如所见相同卽于移稿之上画押送还主稿之部不必更行齐集如其中尙有数人未协所议则主稿之部专会同未协各员至公所详悉商酌以求其是其或必不能同则异议者将所议斟酌画一画押送主稿之部使并列上奏以俟圣裁盖凡物之理偏举其一端皆可以言之成理而不见其罅漏两端并列而相形则可否立见矣是非之心人所同有主议者能平心以察异已之说则必无护前自用之失知异已之说可并达于宸聪则不敢不虚公详愼而偏执所见如此在诸臣旣得各抒其敬事之心而皇上亦可以收兼听并观之益且可借是以知诸臣之明昧自不敢以不当理之浮言上烦圣听矣一詹事科道应照旧例使与会议也查本朝典例九卿而下詹事科道并列会议班所以尽众人之思虑以求事理之至当非具文也而十余年以来批发会议事件多止及九卿而詹事科道不与以爲国家大事谘询不厌其周九卿而外未必无一得之可採者况詹事班资淸要不日卽列九卿科道本属谏官唐宋以来虽制诰皆得封驳官虽卑而专司言责于天下之利弊朝政之缺失大吏之过愆皆得抗言不讳使凡百有位莫不严惮于台谏之风裁所以立制防达壅塞也我皇上虚怀从善每谕大小臣工以时纳言不必嫌畏何独九卿所议之事不使台垣诸臣得与其末邪且诸臣与议事之班则观其所见同异卽可以验其才识而有心于国是者亦得以熟练政务则卽此可爲陶冶人才之助矣自唐宋以来国家大事以台諌抗言维挽救正者史不绝书卽我朝百年以来科道与会议之班未闻以狂迂之见阻挠国事者亦其明验也请复旧制詹事科道仍与会议班其有卓见与主稿之部不符者亦得随九卿之后公同商酌画一并奏以候圣裁如此则小臣咸思自奋而我皇上明目达聪之用未必不少裨万一也愚昧之见偶有所怀辄敢轻吐诚以生际圣明土壤细流或可裨山海之崇深于此而不思自效是上负圣恩而内欺本志也不胜悚慄企瞻之至谢授礼部侍郎札子本月二十四日内阁传旨授礼部侍郎闻命惶悚无以自容念夙负罪愆蒙圣祖仁皇帝赦除特命内廷行走又䝉世宗宪皇帝不次拔擢于雍正十一年授内阁学士以步履维艰非扶翼不能趋走具列下情求别简贤才以充阁职蒙降谕旨命勿理阁务专司书局凡御门朝贺大典不能随班趋直俱荷矜容我皇上御极召侍直南书房怜其衰疾恩慈备加至优至渥朝夕趋走亦不责以常例殊恩曡𬒳每自恨毫无报称尤恨弱足并不能与诸臣随班供职抚心内怍对众汗颜今复蒙恩授卿贰伏念秩宗爲典礼之司厠其闲非惟职事难供抑且有玷国体伏乞鉴老病别任贤才仍令专力书局不胜至愿若圣意不可更易自忖衰疲力可勉强自奋于圣明之朝者惟胸有知见不敢不从诸臣后罄竭愚忱以仰报圣恩于万一其一切筋力自効之事仍祈曲赐寛恤庶不至顚顿失仪自取罪戾爲此恭谢天恩沥陈愚悃无任感激待命之至辞礼部侍郞札子以一介寒儒罪累衰残之余曡荷殊恩擢居今职常思竭诚殚力上报主知但夙抱足疾已二十余年自闰九月下旬左体偏痿时复拘挛兼以心瞀首痟畏寒气喘计一日之内能强起伏几者不及一二时虽题奏之稿循例披閲亦不能详细审度与诸臣面议至于一切行稿竟不能办自知于部务毫末无裨而书馆承修之事转皆底滞窃思三礼之书自前世未经釐正而周官之翳蚀尤多虽经程朱论定以爲非圣人不能作而莽歆所増窜未尝辨明羣儒所交攻未尝驳正圣经深远众说混淆折衷义理信今传后事实不易用功四十余年尙未能得其会通若不及精神犹可勉强之时早完此书恐衰疾日深昏疲益甚讨论不能精密前后或有牴牾则重负我皇上委任之专而虚此盛典伏乞曲鉴愚忱解部职别简贤能俾得专力致勤于礼书按日分功兼理武英殿事务及评选时文勘定一统志敎习庶吉士等事庶部务不致虚担而诸事得尽实力非敢以老羸而萌引退求闲之私意也且忝厕卿班而不能亲理部务不独抚心自愧抑且爲淸议所不容叨荣书馆而不能切究圣经不独职事有亏抑且惧后儒之指摘反覆思之惟有据实陈情上吿于圣主伏乞俯赐兪允不胜激切悚息之至进四书文选表食礼部侍郎俸敎习庶吉士方苞谨奏干隆元年六月钦奉圣谕命精选前明及国朝制义以爲主司之绳尺羣士之矩矱本无学识又迫衰残恭承嘉命爲愧爲恐窃惟制义之兴七百余年所以久而不废者盖以诸经之精藴汇涵于四子之书俾学者童而习之日以义理浸灌其心庶几学识可以渐开而心术羣归于正也伏读圣谕国家以经义取士人心士习之端倪呈露者甚微而征应者甚鉅故风会所趋卽有关于气运至矣哉圣谟洋洋古今敎学之源流尽于是矣闻言者心之声也古之作者其气格风规莫不与其人之性质相类而况经义之体以代圣人贤人之言自非明于义理挹经史古文之精华虽勉焉以袭其形貌而识者能辨其伪过时而湮没无存矣其闲能自树立各名一家者虽所得有浅有深而其文具存其人之行身植志亦可槪见使承学之士能由是而正所趋是诚圣谕所谓有关气运者也敬遵明旨别裁伪体校录有明制义四百八十六篇国朝制义二百九十七篇缮冩成帙并论次条例恭呈御览伏望万几之暇俯赐删定俾主司羣士永爲法程无任战汗陨越之至谨奉表恭进以闻干隆四年四月初三日凡例一明人制义体凡屡变自洪永至化治百余年中皆恪遵传註体会语气谨守绳墨尺寸不踰至正嘉作者始能以古文爲时文融液经史使题之义藴隐显曲畅爲明文之极盛隆万闲兼讲机法务爲灵变虽巧密有加而气体苶然矣至启祯诸家则穷思毕精务爲奇特包络载籍刻雕物情凡胸中所欲言者皆借题以发之就其善者可兴可观光气自不可泯凡此数种各有所长亦各有其蔽故化治以前择其简要亲切稍有精彩者其直写传註寥寥数语及对比改换字面而义意无别者不与焉正嘉则专取气息醇古实有发挥者其规模虽具精义无存及剽袭先儒语录肤殻平衍者不与焉隆万爲明文之衰必气质端重闲架浑成巧不伤雅乃无流弊其专事凌驾轻剽促隘虽有机趣而按之无实理眞气者不与焉至启祯名家之杰特者其思力所造涂径所开或爲前辈所不能到其余杂家则偭弃规矩以爲新奇剽剥经子以爲古奥雕琢字句以爲工雅书卷虽富辞气虽丰而圣经贤传本义转爲所蔽蚀故别而去之不使与卓然名家者相混也凡此数种体制格调各不相类若总爲一集转觉尨杂无章谨分化治以上爲一集正嘉爲一集隆万爲一集启祯爲一集使学者得溯其相承相变之源流而各取所长至于我朝人文蔚起守洪永以来之准绳而加以变化探正嘉作者之义藴而挹其精华取隆万之灵巧启祯之恢奇而去其轻浮险谲兼收众美各名一家合之共爲一集前代之文总四百八十六篇国朝之文总二百九十七篇昔宋臣曾巩尝称诗书之文作者非一相去千余年而其所发明更相表里如一人之说惟其理之一也况制科之文诂四子之书者乎故凡所录取皆以发明义理清眞古雅言必有物爲宗庶可以宣圣主之敎思正学者之趋向一唐臣韩愈有言文无难易惟其是耳李翺又云创意造言各不相师而其归则一卽愈所谓是也文之淸眞者惟其理之是而巳卽翺所谓创意也文之古雅者惟其辞之是而已卽翺所谓造言也而依于理以达乎其词者则存乎气气也者各称其资材而视所学之浅深以爲充歉者也欲理之明必溯源六经而切究乎宋元诸儒之说欲辞之当必贴合题义而取材于三代两汉之书欲气之昌必以义理洒濯其心而沈潜反覆于周秦盛汉唐宋大家之古文兼是三者然后能清眞古雅而言皆有物故凡用意险仄纤巧而于大义无所开通敷辞割裂卤莽而与本文不相切比及驱驾气势而无眞气者虽旧号名篇槪置不录一有明正嘉以前先辈之文有极平淡简朴而淸古可味者惟闲存一二盖必天资最高变化于古文久乃得之非中材所能倣效也启祯杂家余习至于国初犹未能尽涤一时名稿中颇有脍炙人口而按以文律求以题义则未能脗合不可以爲法程者必严辨而愼取之至鄕会试闱墨则有其文未爲极致而章妥句适脉理淸晰亦闲存一二俾中材之士得量其力所能至而取道焉庶不致茫无畔岸而误入于歧途也一先辈名家小题文多备极巧心但美不胜收且非鄕会场程式兹编不录其单句有实理可发挥及中截数何承上起下转关过脉者或上全下偏下全上偏者仍自入选一向来程墨房书行书各有专选今总爲一集惟程墨于本篇人名下註记余不细加区别闲有生前未与甲乙科而文已行世不可泯没者亦併登选俾皓首穷经之士无遗憾于泉壤焉一文章之道与年俱进故曹植自言其文必随时改定每见名家文稿多晩年自订或生徒编辑往往有与初本绝不相类者故凡其人见存者文皆不录一文之义藴深微法律变化者必于总批旁批揭岀乃可使学者知所取法然题有定理理无二致其中指要若已经前人阐发不可复易则仍旧承用以原评二字别之一前人流传名篇闲有字句率易义理或未妥者向来各家选本多有节删互异之处今择其尤当者从之其未经诸选摘发而稍加改易者亦闲有之至于全文俱佳语句偶讹难爲改易者必细摘出亦恐贻误后学望溪先生文集方望溪先生全集集外文卷第三望溪先生集外文卷三议修祖陵庙寝议干隆元年二月初二日奉上谕祖陵庙寝宜重加丹雘特命等稽古礼文谨按礼记春秋修其祖庙周官守祧职掌守先王先公之庙祧其庙则有司修除之其祧则守祧黝垩之盖古者近庙每祔必新故专举修除祧或久而剥漶故专举黝垩其实临祭则祧必修除岁远则庙必黝垩亦互相备也言黝垩则丹艧可知矣春秋书鲁世室屋坏左传曰书不共也公羊谷梁传曰讥久不修也然则年代久远墙垣栋桷皆宜审察而谨修之宗庙之礼然则山陵庙寝不应异义请勅下工部择堂司官明愼者周视详度具奏谨议丧礼议钦惟我皇上仁孝性成践行古昔圣王之道致丧三年再下明诏命羣臣详稽典礼此在圣躬爲至德而敎孝作忠实化民成俗之要道也等谨按夏商之礼自孔子已叹其无征周衰典废后王不降德司徒不县象籍藏故府黎献无闻是以诸侯丧礼孟子亦未之学汉兴河闲献王得邦国礼五十六篇上之而武帝便安秦仪莫能承用自东汉魏晋六朝以逮唐初羣儒议礼之文尙有引用者而其书遂亡自是以后皇王丧纪类皆随俗傅会隐情失义与礼经不应用此显学之儒深惜庸臣浅识虽有贤君不能将顺其美坐使天经地义旷绝不行犹幸先圣遗文散见周官仪礼戴记及七十子所传述者犹未尽泯等谨详考经传参互相证择其无戾今制而可存古义者条具以闻窃惟我皇上徇齐典学凡圣经贤传及儒先所论辨圣心洞然具见其表里伏望立中制节定爲本朝国恤之经俾四海臣民惟皇之极观感率由自饬厥性永永年代守爲典法等无任悚息待命之至礼记王制丧三年不祭惟祭天地社稷爲越绋而行事盖天子承统于天爲祖宗守社稷故虽亲丧可暂以私屈也谨议二十七月内天地社稷之祭皇上躬行暂用吉服终事而释周官大宗伯王若不与祭祀则摄位量人职凡宰祭与郁人皆受斚沥而皆飮之天地社稷旣亲承事宗庙之祭胡爲不可以亲也古者父爲继祖之子斩祖爲适孙齐统之上承弥重则哀之下逮弥远故缘祖考之心达孝子之义虽旣葬时祭不可废而使宰宗人将事焉谨议旣葬宗庙时祀前期以闻命诸臣摄祭周官小宗伯之职大田帅有司馌兽于郊军将有事则与祭有司将事于四望大烖及执事祷祠于上下神示肆师之职与祝侯禳于畺及郊余小祭祀大祝小祝将事不惟宅忧可使人摄也谨议自朝日夕月以下凡外祭祀前期以闻遣官致祭礼记闲传斩衰三升旣虞卒哭受以成布六升冠七升礼有以故兴物者衰杖绖带是也故渐易而轻使哀情象之谨议百日以后皇上衣靑绢里以缟冠里亦如之加靑纬带从衣礼记丧服四制父母之丧十三月而练檀弓篇练练衣黄里縓缘此小祥之易服也谨议小祥之后皇上衣青䌷里绢浅蓝冠缘亦如之礼记闲传又期而大祥素缟麻衣玉藻篇缟冠素纰旣祥之冠也谨议大祥之后皇上衣元青缎里以縓冠里亦如之自受服易青至大祥朔月月半之奠或朝夕上食仍用白衫冠无纬终事而释大祥后不复服仪礼士虞礼中月而禫礼记闲传禫而纤无所不佩谨议皇上禫祭后衣蓝缎表衣石靑冠朱纬带佩毕具古者三年之丧二十五月而毕后世加以二十七月何也礼记丧大记禫而从御吉祭而复寝盖旣禫居外寝妇人可从而与执事矣然必更四时吉祭始复内寝吉祭之期寛以浃月然后无弗逮故于古有加焉谨议二十七月内元旦冬至不受朝贺遇大典陞殿暂服吉终事而释春秋之义臣子一例故日事君犹事父也仪礼丧服传君至尊也父至尊也礼记昏义爲天王服斩衰服父之义也古者端衰无等谨议自齿朝以上冠衣宜从上所服在师中则仍其常服礼记杂记大夫次于公馆以终丧士练而归疏谓邑宰之士归其所治邑也又曰大夫居庐士居垩室尊卑外内之有别盖以称情而责其哀敬之实焉谨议文臣在京四品以上及翰林科道在外两司以上中外武臣二品以上皆终丧不得嫁子娶妇下此以周期爲限本身则终丧不得娶妻听乐宴宾视此谨议贵州苗疆议闻贵州羣苗与他省世有土司者异盖散居谿谷彼此不相统属寨大者不过三五百家一戸中丁众力强则小戸服焉此戸衰弱又别推众强者爲头目万不能爲大害于州县闻近日守土之官以苗人伤残病死地多空虚议募人屯田乘其衰弱而据其要害以所见惟熟苗所居与州县壤接建堡兴屯扼其要害可以制生苗之岀入诚爲有益若生苗所居山峻谷深地势陿隘难立城郭而山径四通万不可招募屯田盖天地之德本宜并育并容况夺其世世生长之地绝其妻子衣食之源使无以自存虽目今救死扶伤未敢妄动而少少生聚则必奋死以相争夺阻兵残杀终无已时至于从前已经设兵戍守如淸江丹江等处止宜择水路深通湖南之粟可方舟而下广西之粟可溯流而上者增兵开鎭据其中央临制四旁每年兵粮皆自他省载运其地若全无苗民则量招屯戸与戍兵相倚爲气势若尙有苗民则止于戍兵住宅前后各畱地二亩以种菜蔬外此仍还土苗耕种听通商旅列市肆其水路不通与通而滩浅不利船行之地则戍守之兵尽数撤囘其与鎭戍邻近及水路之旁土苗百家以上则择其爲众苗所信服者授以百总之职置土兵五人二百家以上则置把总土兵十人三百家以上则置千总土兵十五人皆照绿旗兵弁赐俸给粮而丝粟不取于苗其不愿者亦听之如此则近苗慕归附之利远苗无侵扰之害而苗疆可永远安定矣我皇上深识远见尽除苗地租赋诚和辑苗民之要道但新改归流之苗以纳租爲苦而归附熟苗尤苦差役闻各省苗疆不独钦差及本地上司往还路过搬运行李尽役熟苗卽家丁书役承差出入亦然是以熟苗不得自营生业深爲苦累宜着功令惟钦差量定夫役其余官员俱照内地雇夫不得空役熟苗至于戍守之兵舍熟苗无人运粮山谷崎岖尽一人之力不过负米三斗食至戍所存者二斗交粮之后归途竟无粮可食如此而不思变计则未得生苗之地先大伤熟苗之心熟苗离心则生苗之地恐终难久据所以请水路难通之地戍兵尽数撤囘者此也又环苗疆大小村落皆宜劝土人筑堡开壕种树冬日习武而量减其租赋于一堡之中择二三雄武老成爲众所信服者爲堡长给以顶带比乐舞生有司加礼朝廷闲岁小加恩赏则到处皆有土兵缓急足恃视养绿旗当差之兵更爲得力而所费无多此所谓爲难于其易图大于其细也塞外屯田议自古控抱关塞制驭戎狄莫善于屯田盖省运饷之费则国用易充而民力不至于疲且以农夫爲战士则习饥劳耐寒暑筋骨坚强缓急足恃今准噶尔外虽归顺其心尙不可知必庙谟早定战守有备将材士武然后精神可以折冲不敢妄动闻塞外开垦之地已经注籍者自以西至归化城东西将及五万顷请卽籍其现在耕农爲衞卒无论兄弟亲戚奴仆必家有余丁三人然后许其受田以正身爲卫卒而余丁力耕尽免其租赋未垦之地则召募山陜边民官子牛种立房舍歳给银粮期以三年地熟然后使自食其力环归化城三百里内凡有可开之田渐次召募开垦务可养卫卒二万家伏乞我皇上先遣满汉大臣宅心公平材识岀众者二人巡视规度以地之肥瘠爲差凡正卒一人所授之地必可给十二三口衣食农功毕则帅余丁开濠筑堡二三月农功未兴亦然十一月至正月则听其结伴不拘人数入山步围则数年之后塞外正卒得二万人并羡卒得胜兵八万口内之兵可以有缺不补渐次减半部署旣定然后择大臣一员爲屯田经略归化城以东设屯田兵道三员其西其北各设兵道一员武弁至参游而止听兵道节制鄂勒昆戍守处设都统一员听经略节制环归化城三百里内卫卒必半有妻子每年七月发万人赴鄂勒昆更番戍守其有险可依之地则造立土城水草甘美则随处筑堡建墩以通烽火凡田连二三十顷必于西北畔开濠种树当要路者至两三重则居者有蔽而寇不能测永爲金汤之固矣至于归化城以东已垦之田有系诸王大臣及各旗官弁产业者环归化城可开之地有蒙古驻牧者以皇上之命量其所值赐以金帛自无所难爲国家建万世之业不可以惜官费用也台湾建城议台湾府治建城众议皆以爲难然不过虑其土疏地时震虽成易毁工役甚大劳费无已时耳不知设守重洋与内地异而台湾变乱皆自内作非御外寇比也其地之门戸曰鹿耳门近府治号称天险港容三舟旁皆巨石锋稜如劒㦸舟行失尺寸顷刻沈没内设礮台所恃以爲固也然往者王师平郑克塽近平朱一桂皆乘风潮水高港平众艘奔赴毫无阻碍大兵一入卽获安平港巨舟断贼去路而招抚府市人民南北路农商闻风络绎綑载而至相依以自保物力旣充军气自倍贼战不能胜守无可据惟散而逃耳追而蹑之隐死无地故旬日可坐定也曩令朱一桂有城可据收府市人民财物以固守南北路隔絶不通大兵虽入攻之不拔坐守安平旷日相持兵罢食尽欲由鹿耳门馈饷济师则风潮不便势难更入智勇俱困自拔之不能遑言克敌哉若谓筑城以御外寇则又闇于形势者也两征台湾皆先整兵泊舟澎湖之南风澳以候风潮风潮之便岁不过一时时不过数日若盗贼窃发或外番窥伺泊舟于澎湖则夕至而朝捕之矣至南北二路可通之地虽多然如南路之蛲港北路之八掌溪海翁港鹿仔港甲西二林三林中港竹堑蓬山惟小舟可入其巨港大舟可入者不过南路之打狗东港北路之上淡水其次则北路之笨港咸水港耳地远府治纵有外寇不取道于此备设礮台増益汛兵朝夕巡视足矣大洋之中舟难久停循数推理绝无万有一然之虑也凡闇于事理之人妄议建置更革未有不滋后患者国初以海贼入寇议于海船可入处下梅花椿不知黄河入海气力峻勐海船必不能溯流而上妄于云梯关下桩覆舟败苇遇桩而止壅以浊流数十年后淤爲平地海口路塞淮黄泛溢圣祖仁皇帝亲巡再三指授方略费国帑鉅万仅乃复通松江海潮出入之地旧有戈船底系铁索铁菱三角小毛朝夕乘潮岀入不知所事或奏罢之其后沙停成港海潮大入而不能出漂流崇明太仓诸州县六七万家盖害伏于无形非明者不能见也今议台湾筑城毋乃类此若不早遏后此悔不可追矣江南闽广积贮议周官以荒政聚万民其十有一皆庶政足以寛民者也捐上所有以予民者仅居其一曰散利县都之委积以待凶荒是也而其本计则在五党之相赒司稼之均民食士师之通民财易所谓劳民劝相也三年耕则有一年之食九年耕则有三年之食所以积于不涸之仓藏于不竭之府也然古之爲积贮者与今异古者上公营国不过九里而民皆散处于中田故管子曰野与市争民言其聚散之数相倚爲多寡也自井田废而民之聚者不可散历世相仍通都大郡有人满之患其尤聚者如江以南之金陵岭以南之番禺其土之入所赡者十之一又如闽南诸郡崎岖山泽地狭而人众其土之入所赡者三之一是不待天爲之灾苟有风潮之阻远方之粟不至寛者数月剧者旬时而民已坐困矣捐上所有以赈之当其时则不易徧屡而行之则不可继故今之计莫若使民自爲积民自爲积而后事可常也令牧民者比次境内中家以上使家爲囷仓秋冬之交远商麋至中家计日而自备其食富民倍之其上三之其上五之岁十一月官稽其入二月而出之听其自粜富者斥其余不失十二之利而贫民皆有所恃矣所患者胥吏之纷扰与不肖有司之假贷而若是者可责之大吏也虽然此一切之计也察万货息耗之情则固有其本焉以中人爲准日再食不过一升盐费不过一钱而酒之耗数倍于米烟之耗数倍于盐故上腴之地皆爲烟圃五种之美半化爲糟醨此东南之公患而在人聚土狭之区则更剧也若严断二者其于民食可益三之一此世所目爲迂阔鄙琐之谈也然古之治天下者至纤至悉也故蓄积足恃盖分数明也虽周公之建典管子之易政亦若是而已矣浑河改归故道议浑河改归故道其名甚美而切究事理则其患有来年卽可征验者有十年之后不可救药而今尙伏于无形者盖始爲此议者但见五十年前浑河时漫于固霸秋稼虽伤麦收常倍民咸利之不知尔时本无隄岸任其漫流故二三百里闲虽不废耕稼而室庐甚少自改故道入胜芳淀往时浊流游盪之地民皆定居村堡相望势难迁徙今虽令民自筑护村土埝而无竹木石葘卑薄垆疏不惟难御伏秋之涨卽春夏水潦少昌固南霸北之民己不免荡析离居之患此情势已见万口同咨者也爲此议者但见永定河未开以前水至固霸则泥沙尽停而淸流会白沟河以入淀数百年淀无停淤以爲改复故道当与昔同而不知水势地形今昔迥异盖河湜未筑任其游盪力缓势散故泥沙尽沈而会于白河者皆淸流又有深广数百里之淀以容之故久而无患及隄岸旣立水束力强奔腾汹涌泥沙难定且见今金门闸坝之外固南霸北良东永西不过百里视当年容水之地仅得四分之一则伏秋汎涨会入白河者必不能无泥沙白河力弱则先淤白河白河力强则必淤淀内白河淤涨过犹可开通淀内淤人力万难挑濬十年之后全淀尽淤子牙河所挟畿南众水浑河所挟塞门众水不能入淀必横穿运河不惟漕运难通而沿河之地城郭人民皆一朝而化爲巨浸矣闻自建金门闸后浑河已半行三角淀外惜下流仍入淀中恐终不能无淤塞耳必就浑河下流别开河道引入淀之流尽行淀外按图揣度惟由东沽港北至青光以下会大淸河可以达津入海然必于上游引玉带河爲尾水以刷泥沙新河两旁坚筑泊岸岸外宽作遥隄以防异涨然后无溃溢以淤淀湍悍以穿浑河之患古人治水至险艰之地焚石凿山必开通而后止今淀外之地不过高下不齐用力不至若此之艰难也如虑工费浩繁以改复故道爲简便则未知伏秋汎涨近河村邑吿灾请赈将无虚岁卽置黎民之死病于不问而国家劳费正自无穷是所谓以冥冥决事也黄淮议黄河有六七十年以前久酿之患淮河运河有二十年来积渐因循隐伏之患黄淮合流东至云梯关入海相传从前关下卽海口国初以防海寇下桩云梯关覆舟败苇遇桩而止河流旁漱淤沙渐移渐长迄今由云梯至海口约二百四五十里中有青沙夹沙又有仰面横沙正当口门俗称铁门槛滩康熙三十五年童家口决河督董安国以海口淤浅别开马家港引河导黄河由小河入海姧民王绎之利黄水能腴已田倡议建拦黄坝堵截河流三年后始知其害拆坝而受病已深且坝址尙存下流愈淤愈高矣三十九年二月河督于成龙堵塞马家港口六月复决建议畱二十丈口门至今未闭河分二道流愈缓沙愈停矣此久酿之患万口所同咨也康熙六十一年河决朱家海黄流入洪泽湖者逾年湖底日垫日高而人不悟数年前折磨盘墩建新闸改故道每岁伏秋黄流倒灌淸江浦以入运河河身日垫日高人虽知之而偷安目前以至有今日此所谓积渐因循隐伏之患也洪泽湖之㡳日高则无以受长淮聚汇之众流运河之底日高则无以受淸口之暴涨故连年皆患伏秋水大其实非水大也乃湖河底皆淤垫容水之地少耳洪泽数百里之淤垫虽神禹复生无道以疏瀹淸浦运河秋冬闭闸可濬而在此时亦不急之务以虽濬而地狭河浅不足以洩洪泽之异涨也黄淮上流旣无法可施惟海口深通下流畅洩无壅然后上流可免冲决方今急务莫如乘霜降水落即急筑马家港口使河流不分则势勐而新沙不停倣古戈船之法急作方底浅舷之船二三十号船尾左石各立两柱底系铁索铁菱三角小矛于铁门槛上流两岸排竖鉅石设辘轳每船用篾缆麻索八条分系船尾四柱绳结辘轳人挽篾缆乘流下滩过滩三五丈卽辘轳人挽而上分班复下滩沙虽坚屡经菱矛爬搔急流乘之不过旬月必次第开通此费少而功大实奇策可用万一沙坚如铁挂菱矛而不动则港口旣闭引河可以挑濬宜卽开辟此河使深广与大河等束以遥隄挑筑旣毕便引全黄之水直注新河而堵塞旧河可使二渎安流百年无变舍此别无救败之策但开通马港恐淮安海州境内诸水无归则宜于邻河趋会之处别开支河总汇入海州之涟河会同入海然后有利无害虽工费必数百万金而钖数百万生灵以数百年安澜之福每岁省修筑之费数十万收淹没田禾蠲免之正赋数十万每遇异涨省赈济之帑粟数十百万日计不足岁计有余明者当能辨之望溪先生文集方望溪先生全集集外文卷第四望溪先生集外文卷四序周官辨序凡人心之所同者卽天理也然此理之在身心者反之而皆同至其伏藏于事物则有圣人之所知而贤者弗能见者矣昔者周公思兼三王以施四代之政盖有日夜以思而苦其难合者以公之圣而得之如此其艰则宜非中智所及也故周官晚出羣儒多疑其伪至宋程张二子及朱子继兴然后知是书非圣人不能作盖惟三子之心几乎与公爲一故能究知是书之精藴而得其运用天理之实也然三子论其大纲而未尝条分缕析以辨其所惑故学者于圣人运用天理广大精密之实卒莫能窥而幽隐之中犹若有所疑畏焉盖郑氏以汉法及莽事诂周官多失其本指而莽与歆所窜入者实有数端学者旣无据以别其眞伪而反之于心实有所难安故其惑至于千数百年而终莫能解苟非折以理之至是而合其心之同然则是经之蠧蚀终不可去夫武成之书周人开国之典册也守在官府传布四方不宜有譌而孟子断爲不可尽信亦折之以理而已余惧学者幸生三子之后而于是经之义犹信疑交战于胸中是公之竭其心思以法后王者将蔽晦以终古故不得已而辨正焉孟子日能言拒杨墨者圣人之徒也以余之浅见寡闻岂足以有明而志承乎三子则知道者或犹能察其心而不以爲妄也夫春秋直解后序始余治春秋惟与学者商论而不敢笔之书乙未丙申闲衰病日滋雁门冯衡南河闲王振声趣余日凡子所云皆学者所未前闻也子老矣设有不讳忍使是经之义蔽晦以终古乎余感焉爲着通论九十六章分别其条理而二子少之曰是诚学者之所治也必合旧说节解句释然后蒙士喻焉踰岁而书成凡通论所载悉散见于是编而不复易其辞盖余之爲此非将以文辞耀明于世也大惧圣人之意终不可见焉耳其义非学者所习闻复变易其辞使反覆以求其端绪曷若辞之复而易熟于目哉昔墨子之着书也言多不辩恐人之怀其文而忘其质也是则余之志也夫汤文正公年谱序同年友汤之旭每言其祖濳菴先生之殁垂数十年而编年之谱未就以所难者事信而言文余吿之日谱与志传异体惟事之信言虽不文可也干隆七年首夏公之叔子沆以时贤所爲状志传记属余编定且序之时余吿归行有日矣乃以付武进杨椿农先冬十月沆使使奉书以谱来去取详略一无所苟公之生平显着于世人之耳目者盖具矣抑余因公谱之成而叹圣祖仁皇帝大知至仁乃前世所罕见也自古忠良生乱世事暗君困于姧邪而危死于非罪者无论矣周亚夫之勋庸申屠嘉之正直而杀之者汉景帝也宋眞宗亦继世之贤君寇平仲以股肱心腹相臣爲丁谓所逐迟之又久而后以目中不见爲疑不甚可怪乎当秉钧者疾公如寇讐要结九卿台垣乘闲抵隙巧发奇中必欲挤之死地而圣祖终不惑于䜛言以全公之终始岂非易所称大君之宜记所谓聪明睿知足以有临者乎自古小人构陷忠良暗昧姧欺之迹必待世远人亡野史家乘流传而后暴着惟公之殁则同时士大夫讼言柄臣之阴贼羣小之朋从长洲汪琬爲志铭四明万斯同慈谿姜宸英作传记大书深刻无所还忌其他各述所闻播于四方者不可选纪此虽诸君子砥廉隅不能自阏其义心实由圣祖仁皇帝渊然深识公殁未几时构公诸臣同时罢黜有以大作其公正之气而不爲权势所慑威故兹编有所据以征其信也逮我世宗宪皇帝特命设公神位于贤良祠我皇上赐谥文正御制碑文诚意正心先忧后乐布在制辞然后公之志事依日月之光而益明而圣祖之至德二圣之继承就此一事巳卓然可爲万世法故终之旭之身未敢爲谱而今乃出之至公之生平其显者已略具是编而佥壬朋谋作慝久散见于时贤之传述而不忘于天下之人之心余无庸更置一辞也文昌孝经序不艶于利不憷于害生有不取而死有不去此士大夫之所谓奇节美行也然观春秋内外传所纪厮舆贱士往往确然必伸其所志而以死生利害爲甚轻盖先王之道有以立民之命其渐之也深虽更衰乱而其流不息如此自战国秦汉以来士君子之族正谊明道而不杂于功利千百年数人而已北宋诸儒之兴始卓然有见于人性之本而深探先王以道立民之意其言善之当爲未有及其利者也言不善之当去未有及其害者也使人皆得其利以爲善恶其害而不爲不善则世亦可庶几于治而君子之爲说断然不出于是者以爲不正其本则当天道之驳而不应而人事之可以冒得而苟免也其爲善之心可易以趋利而爲不善去不善之心可易以避害而无术以移之朱子有言今之学者割股庐墓皆爲爲人呜唿非穷理尽性而能爲是言与余令上元踰年邑人汪珂刋其所藏文昌孝经而请序于余发之则明宰相邱公濬王公鏊所传述也谓宋西山眞氏盖深取焉而自叙爲诸生得第之事以爲神明之应呜唿其信然与孝之道传所载孔子曾子之言备矣二公以文儒遭时行志有敎化之责固宜明先王之道使民尽性以立其命者也而区区于是岂好事者所託而非其眞与舍圣人贤人之言而征诸鬼神取人所自尽之孝而论其感应吾知眞氏之必无取于是也虽然世之知命而不惑者鲜矣无所慕而爲善无所畏而不爲不善士君子之族其果能是哉而令之职民无秀顽皆当训之以道是编所载通明易晓虽山农野老妇人小子皆能讽于口入于耳而动于心有欲布之余安得而阻其意也传信录序古之所谓学者将明诸心以尽在物之理而济世用无济于用者则不学也古之仕者自下士以往皆实有可指之功以及物故其食于上也爲无愧而受民之奉也安自学废而仕亦衰博记览骛词章嚣嚣多言而不足以建事平民是不知学之用也治古圣贤人之说敛然爲儒者之容以取世资而出于身者不必然是不知学之本也故其仕也不大刻于民则自以爲无愧而人亦谅之其遇事而惘然不知所措与失事之理以枉于人而自以爲安者皆是也朱子曰凡事之难以通晓于事者之少也知其分寸而一一以应之则人无欺慢而事易集夫周之季世先王之敎衰矣而自公卿大夫以暨小臣隷圉当官治事而井然不紊者皆是也岂材之独盛于古而通晓于事者之多欤毋抑其所学者然欤会稽章君惺村爲江南都使司政敎所及吏士翕然尤善治狱虽老姦宿豪从容以数言折其机牙莫不畏服屡董大役严明无犯而役者怀之盖其存于心者随在恐背于义理而又明于在物之数诚所谓知其分寸一一而应之者也使非局于官之所守则其功之及于物者岂可量欤君居官甚贫而下车卽治明道先生祠功讫费逾千金暇时辄採古人嘉言善行手录而藏之盖其设施之所自者非苟然也然君语人毎曰吾未知学此君之学所爲不类于今人欤习于君者集其治政处物之方可以触类而有所开通者曰传信录行于世而以余之善于君也请文以弁之余伤夫学者之昧所以也属序其文若诗而谢不爲者已数年矣兹所以云者感君所学之能济世用而非以其相好之私也徐司空诗集序诗之用主于吟咏性情而其效足以厚人伦美敎化盖古之忠臣孝子劳人思妇其境足以发其言其言足以感动人之善心故先王着爲敎焉魏晋以降其作者穷极工丽淸扬幽眇而昌黎韩子一以爲乱杂而无章盖发之非性情之正导欲增悲而不足以感动人之善心故也唐之作者衆矣独杜甫氏爲之宗其于君臣父子夫妇昆弟朋友之闲流连悱恻有读之使人气厚者其于诗之本义盖合矣乎司空徐公以忠孝大节着闻海内余三十年余晩而得交朝夕同役居常敛然其交友尽义处衆直而温虽隷卒惟恐有伤踰年如一日也呜唿观公之接物如此则其于君臣父子夫妇昆弟朋友之闲端可知矣闲出所爲诗示余卽境以抒指因物以达情悲忧恬愉皆发于性情之正而意言之外常有沖然以和者盖公生平夷险一节务自刻砥以尽其道而无怨尤故其诗象之如此孟子曰诵其诗读其书不知其人可乎异世以下诵公之诗而得其所以爲人忠孝之心可以油然而生矣考槃集序衆人之于仕宦常逐逐而不休者彼上之不求所以自致于君下之不思所以负责于人而惟其身之利焉故操之则慄舍之则悲君子难进而易退非以爲名也所见者大故其进也常觉其志之难称而其退也如释重负然昔欧阳公生北宋之隆遭时行志功见而名立自世人观之不可谓非仕宦之满志者矣及读公思颍诗然后知公之胸中固有欿然不自足者也古之君子自待厚而不欺其志者类如此渭师范公家世将相嗣宗职当官侃侃常从天子出征绝域以材武名师中及凯旋论功遽引疾衆皆诧焉而不知公之竭心奉职与勇于乞身其道固相爲表里者也公夙好诗及退休益寄情焉集平生所作名曰考槃盖素志然也公诗格律必依于古而意思闲远翛然自得譬诸草木枝叶必类本观公之行身有方视仕宦如脱屣则其诗之不类于衆人有以也夫蒋詹事牡丹诗序余性好诵古人之诗而未尝自爲之盖自汉魏到今诗之变穷其美尽矣其体制大备而不能创也其径涂各出而不能辟也自赋景历情以及人事之丛细物态之妍凡吾所矜爲心得者前之作者已先具焉故骛奇凿险不则于古则弔诡而不雅循声按律与古皆似则习见而不鲜以此知诗之难爲也惟心知其难又尝欲得期月之闲一力取焉以试其可入与否而卒未暇也康熙丁酉仲夏詹事蒋公以其所爲牡丹诗百篇属余序发而读之犂然有当于余心盖余之所难于诗者詹事已备悉之故能则于古而与之不相似也是变穷美尽而复有所入者也故其意义多前人所未及而一物之微咏之至于百篇之多而莫有自相因袭者焉余于诗畏难而不敢试者有年所矣今詹事苦其心以力取之余时得而观之以足吾意乐何如也今而后余益可绝意于爲诗矣杨干木文稿序自周以前学者未尝以文爲事而文极盛自汉以后学者以文爲事而文益衰其故何也文者生于心而称其质之大小厚薄以出者也戋戋焉以文爲事则质衰而文必敝矣古之圣贤德修于身功被于万物故史臣记其事学者传其言而奉以爲经与天地同流其下如左邱明司马迁班固志欲通古今之变存一王之法故纪事之文传荀卿董傅守孤学以待来者故道古之文传管夷吾贾谊达于世务故论事之文传凡此皆言有物者也其大小厚薄则存乎其质耳矣魏晋以降若陶潜李白杜甫皆不欲以诗人自处者也故诗莫盛焉韩愈欧阳修不欲以文士自处者也故文莫盛焉南宋以后爲诗若文者皆勉焉以效古人之所爲而虑其不似则欲不自局于蹇浅也能乎哉时攵之于文尤术之浅者也而其盛行于世者如唐顺之归有光金声窥其志亦不欲以时文自名吾友杨君千木才足以立事义足以砥俗听其言观其貌不知其爲文士也及出其所爲时文则穷理尽事光明磊落辉然而出于衆盖其心与质之奇不能自袐者如此旣爲论定因发其所以使学者知所务焉何景桓遗文序余尝谓害敎化败人材者无过于科举而制艺则又甚焉盖自科举兴而出入于其闲者非汲汲于利则汲汲于名者也八股之作较论䇿诗赋爲尤难就其善者其持之有故其言之成理故溺人尤深有好之老死而不倦者焉余寓居金陵燕晋楚越中州之士往往徒步千里以从余游余毎深矉太息以先王之敎古人之学切于身心者开之始听者多惘惘然再三言其精神若爲之震动惜其人皆散处四方不获久与之居而观其诚有所变化也岁辛卯以事返桐光甥正华持一编示余日此何生景桓文也吾女弟归于生生不幸早天垂死属某日方子与吾生同鄕而未得一见其人子能使序吾文死不恨矣发而视之其持之有故其言之成理盖其心力尝竭于是而有得焉无怪其至死而不能释然也夫死生亦大矣生中道天不以爲大慼而独惓惓于制艺之文盖科举结习入人之深如此而况先王之敎化所以渐人于性命者哉使移生所以好制艺者而大用之则守死善道不足爲生难此古之人材所以强立而不返者衆欤生与余生同鄕又向余之笃如此惜乎吾不及其生之时而相与往复其议论也序其文所以恨余之不遇生也乔紫渊诗序余儿时见家君与钱飮光杜于皇诸先生以诗相切劘毎成一篇必互相致或阅月踰时更索其稿以归而更定焉余慕其铿锵欲窃效之而家君戒日汝诵经书古文未成熟安暇及此且爲此非苟易也年二十客游京师偶爲律诗二章数日泾阳刘陂千忽相视而嘻曰吾有所见子诗信子之云乎艺未成而襮之后自悔焉而莫可追也子行淸文茂内外完好何故以诗自瑕吾爲子毁之矣余自是绝意不爲诗或以诗属序则爲述此而以不知谢焉丁丑夏授经白田乔君紫渊请序其诗三数而未已也余虽心知其工而犹持前说以谢焉君书识古法余爱而索之因录漫兴一章示余其次联云文章几辈夸行远性命初知有苟全余诵之瞿然若登高山履危石临百仞之渊而足垂在外也盖是时余方治春秋辨正註家之纰谬而自爲义例生徒朋游有来叩者爲陈其义往往侃然自任以爲必传于后无疑而君因以诗讽也呜唿其用意爲不苟矣昔欧阳子以勤一世尽心于文字爲可悲盖深有见于逾远而存之难而近时浮夸之士不求古人所以不朽之道而漫爲大言将以惑夫世之愚者君之意若欧阳子所云则望我厚也其以浮夸者见疑则责我严也且中有疑而正吿焉非交友忠而不务爲道谀者能如是与余因是欲序其诗以爲报而未尝面许之又数年至今壬午君来金陵谓余曰子终不序吾诗岂吾诗不足以序乎余于诗虽未之能也而其得失则颇能别焉家君有言孔子论诗曰可以兴可以观可以羣可以怨汉魏以来作者非一情无贞淫事无大小体无奇正辞无难易其传于后者必于是微有合者也君一爲诗而使余数岁之中苟发言而憷然苟废学而惶然余于是得兴观焉其爲赐大矣君旣开余以道余安得而靳其言也隐拙斋诗集序仁和沈生椒园少喜爲诗尝受业于鄕之耇长旧有位人月锻季鍊其诗遂工大江以南称诗者多叹以爲莫及也已而来京师能诗之声日着京师之人亦无与相甲乙如在江南时今又学于余顾其意若有不安于其所已学者而求进焉余韪其意而窃自慙非其人也虽然尝闻之矣先王採诗之法行不独士大夫能爲诗闾巷之闲氓隶之贱以至妇人女子率意歌謡咸可观焉今十五国之风具在可考而知顾其后列国诸侯卿大夫燕飨聘问其所称引况喻率不出三百五篇之诗无一人焉自爲诗以相赠答者孔门七十子之徒皆异能之士而许其可与言诗者仅赐与商由是言之诗之爲道浅者得浅焉深者得深焉生思进乎其所未学者卽于诗焉求之其可矣噫今之士爲诗者多未尝爲生之学而辄自喜者尤多然则如生者人第谓其诗莫能及抑又何也雍正庚戌八月朔日桐城老友方苞古文约选序例太史公自序年十岁诵古文周以前书皆是也自魏晋以后藻绘之文兴至唐韩氏起八代之衰然后学者以先秦盛汉辨理论事质而不芜者爲古文盖六经及孔子孟子之书之支流余肄也我国家稽古典礼建首善自京师始博选八旗子弟秀异者并入于成均圣上爱育人材辟学舍给资粮俾得专力致勤于所学而余以非材实承宠命以监临而敎督焉窃惟承学之士必治古文而近世坊刻绝无善本圣祖仁皇帝所定渊鉴古文闳博深远非始学者所能徧观而切究也乃约选两汉书疏及唐宋八家之文刋而布之以爲羣士楷盖古文所从来远矣六经语孟其根源也得其枝流而义法最精者莫如左传史记然各自成书具有首尾不可以分剟其次公羊谷梁传国语国䇿虽有篇法可求而皆通纪数百年之言与事学者必览其全而后可取精焉惟两汉书疏及唐宋八家之文篇各一事可择其尤而所取必至约然后义法之精可见故于韩取者十二于欧十一余六家或二十三十而取一焉两汉书疏则百之二三耳学者能切究于此而以求左史公谷语䇿之义法则触类而通用爲制举之文敷陈论䇿绰有余裕矣虽然此其末也先儒谓韩子因文以见道而其自称则日学古道故欲兼通其辞羣士果能因是以求六经语孟之旨而得其所归躬蹈仁义自勉于忠孝则立德立功以仰荅我皇上爱育人材之至意者皆始基于此是则余爲是编以助流政敎之本志也夫雍正十一年春三月和硕果亲王序一三传国语国䇿史记爲古文正宗然皆自成一体学者必熟复全书而后能辨其门径入其窔突故是编所录惟汉人散文及唐宋八家专集俾承学治古文者先得其津梁然后可溯流穷源尽诸家之精藴耳一周末诸子精深闳博汉唐宋文家皆取精焉但其着书主于指事类情汪洋自恣不可绳以篇法其篇法完具者闲亦有之而体制亦别故槪弗採录览者当自得之一在昔议论者皆谓古文之衰自东汉始非也西汉惟武帝以前之文生气奋动倜傥排宕不可方物而法度自具昭宣以后则渐觉繁重滞涩惟刘子政杰出不羣然亦绳趋尺步盛汉之风邈无存矣是编自武帝以后至蜀汉所录仅三之一然尙有以事宜讲问过而存之者一韩退之云汉朝人无不能爲文今观其书疏吏牍类皆雅饬可诵兹所录仅五十余篇盖以辨古文气体必至严乃不杂也旣得门径必从横百家而后能成一家之言退之自言贪多务得细大不捐是也一古文气体所贵淸澄无滓澄淸之极自然而发其光精则左传史记之瑰丽浓郁是也始学而求古求典必流爲明七子之伪体故于客难解嘲答宾戏典引之类皆不录虽相如封禅书亦姑置焉盖相如天骨超俊不从人闲来恐学者无从窥寻而妄摹其字句则徒敝精神于蹇浅耳一子长世表年表月表序义法精深变化退之子厚读经子永叔史志论其源并出于此孟坚艺文志七略序淳实渊懿子固序羣书目录介甫序诗书周礼义其源并出于此槪弗编辑以史记汉书治古文者必观其全也独录史记自序以其文虽载家传后而别爲一篇非史记本文耳一退之永叔介甫俱以志铭擅长但序事之文义法备于左史退之变左史之格调而阴用其义法永叔摹史记之格调而曲得其风神介甫变退之之壁垒而阴用其步伐学者果能探左史之精藴则于三家志铭无事规抚而自与之并矣故于退之诸志奇崛高古淸深者皆不录录马少监柳柳州二志皆变调颇肤近盖志铭宜实征事迹或事迹无可征乃叙述久故交亲而出之以感慨马志是也或别生议论可兴可观柳志是也于永叔独录其叙述亲故者于介甫独录其别生议论者各三数篇其体制皆师退之俾学者知所从入也一退之自言所学在辨古书之眞伪与虽正而不至焉者盖黑之不分则所见爲白者非眞白也子厚文笔古隽而义法多疵欧苏曾王亦闲有不合故略指其瑕俾瑜者不爲揜耳一易诗书春秋及四书一字不可增减文之极则也降而左传史记韩文虽长篇句字可薙芟者甚少其余诸家虽举世传诵之文义枝辞穴者或不免矣未便削去姑钩划于旁俾观者别择焉明御史马公文集序有明御史马公经纶奏议杂文诗语录凡十卷其孙骐集录而属余序之公之仕也适当神宗晩节上怠于政而君臣不交边方军纪渐蛊蠧于幽昧之中而朝士大夫邪正之党祸孼方萌未知胜负之所在公于此时遇事直言毎有所救正补益而卒以此蒙大谴而夺其官昔吾高祖太仆公事神宗居御史台与公先后数年在朝极论时事与夫巡按楚豫所设施于治所者皆人情所难公与吾祖当日之居台中号爲中正和平不务矫激以收时誉而所言所行之卓卓如此使当敎化陵夷士节不厉之时而有一于此其功名震乎人心而文章播传于宇宙当何如者然则当时士大夫之砥砺名行而守官者槪不慙于其职不可以想见哉夫敎化之兴非一世之事也三代之衰自公卿大夫以至甿隷皆知守道与官而以死生之际爲甚轻者先生敎化入人之深而万物皆有以立其命也迁谪放流人情所畏恶毒肢体滨死亡士大夫之危辱莫甚焉而明时台之以言事廷杖者接踵而蹈之如归盖高皇帝以廉耻礼谊爲陶冶士自居庠序之中而巳知上所以待之不苟矣进而历于朝廷益澟然上之所以相属与已之所以自处者故方其盛时上下淸明几无一职不得其理至于神宗之季亦少贬矣而士大夫之居淸要矜节行者十常八九虽不足以语于三王之盛而要岂汉唐所能望哉惜乎神宗不能审察于邪正之闲如公类者非惟不用其言又显弃其身而其后明政卒以党败也公诗文俱有典则而论学之语尤洞然见斯道之大原非剽袭于口耳闲者然则公之排击佥壬至于顚顿而不悔皆有所由然非激于一时之意气而以爲名也今骐能暴公之遗文而吾祖所论着经兵火书皆散亡今其存者独实录所载章奏然亦略矣故余叙公之遗文衋然于纂述之无由而叹斯文之传亦有幸有不幸也甯晋公诗序辛未壬申闲余在京师与吾友崑绳日夕相过论文而崑绳所与交善者多与余游是时崑绳客观斋甯君之家而其弟晋公爱余甚厚闲以其北游诗诣余日吾所爲诗未尝以示京师之人吾欲子与崑绳序而藏焉崑绳旣有言矣余应之而未暇以爲嗣是相见必以爲言余日凡吾爲文迟速未可以期待吾意之适而后得就焉吾与子朝夕游处而以事羁于此者且数年何患余文之不就哉是时京师人多乞余文者余时时勉应之独以谓序甯子不宜苟又计其时之多暇以爲爲之当无难而不知浸寻觝滞至于久而未之就也癸酉之秋与晋公朋试京兆竟事相见王氏宅顾余曰子许序吾诗今踰年矣吾非以竞于世士将归而示吾鄕之人与子弟焉吾自吾之鄕闻子吾鄕之人多慕子之爲人而吾今与子爲兄弟交子无言恶知吾与子之交如是哉旬日后各当归散会见不识何时吾安能待子余闻之悢然急归旅舍爲序序方成未以示晋公而以事南还及家胠槖发书检数年客游所爲文未尝有所脱落而独序晋公者不与焉又逾年而观斋自颍来金陵遽相省问晋公息耗则闻其归而贫且病益惫退而蹙然顾念从事朋游以来鄕曲之人好之者盖寡而海内之士或闻其风声气烈一见相信如骨肉兄弟平时游处往还无闲朝夕疾困忧喜相闻一旦踪迹离异如参商思其形貌辞气则胸气爲之缭转又以余之穷于世而凡世之术业志趋与余同而心诚有爱于余者其迍邅坎坷必与余类若晋公者所见皆然吾以慨于心也晋公夙好余文故书此遗之以开其心至其诗则徒能记忆其工而论之未得以详也崑绳之文备矣张彞叹稿序余年十四五从先兄百川与里中及近县朋友往还问其人可与久要者则称古塘彞叹二君子问其文可相拔以至于古者而先兄难之有顷而言曰亦二子也余疑焉盖是时二子之文实无以异于衆人也兄曰余察于二子之爲人矣刘直朴而有恆张傥朗而不伪语曰高言不止于衆人之心犹斥卤硗瘠不能生良材也故质美则必能务学而文之成常肖乎其人古人之文浅深纯驳未有不肖其人者也其不肖者非其人之未成则其文之未成也若二子者有其本矣其后兄与余俱年长奔走四方朋游中相亲信者渐广而不相见则思之深相见久而不能舍去者未有如此两人也古塘初爲铿锵绝丽之文其后沈潜于六经之训义而归于简实按其义不当于圣贤之意者亦寡矣彞叹之文凡数变皆能阐事理穷人情其境无不开也其体无不备也盖二子能务学以成其文而卒各肖其爲人如此余与二子居议论则相抵文章则相驳往往诘难纷糺彼此各不相下必先兄出一言折之乃各得其意而无争彞叹家高淳去金陵二百里而古塘与余兄弟孤行远游踪迹常不得合併独辛巳岁先兄与余家居而古塘归自楚中彞叹亦以事数至金陵时先兄已负疲疴独二子至辄据几谈笑怡然终日殊自乐也而先兄竟以是年冬赍志以殁自先兄之殁也余怆然无所依独与二子相见则心暂开而二子之思先兄幽痛隐黙亦仅次于余也今年秋彞叹举于鄕总其所爲文数百篇使余与古塘决择而刊布之古塘欲独存其近岁淡朴深老者六七十篇而余虑肤于学者不能知也欲兼存其少作以诱进蒙者而古塘持之惜乎吾兄亡而无所取正也余心气败伤家事纷扰竟未得备覩其文而爲之决择聊爲序其大意如此其取舍评论则多出于古塘云刘巽五文稿序已巳冬余自督学宛平高先生澄江公署归过无钖访先儒东林讲学遗址因就其杖者张君秋绍而求其邑人之可交者秋绍日吾邑刘氏有二贤士一日言洁今贡人成均一日巽五爲诸生因与秋绍就巽五于其居其爲人沖和平易容婉而气淸退谓秋绍是有东林人遗意也后随宛平公至京师介鄕人宋濳虚以交于言洁其爲人刚大严毅使人一见而敛其邪心与骄气退谓濳虚是其气象俨然东林人也言洁爱余如兄弟在京师踰年旬日中未有不再三见者闲问其世系则与巽五同出自光禄本孺公盖东林贤者之子孙也言洁幼工时文在京师则专爲古文稿成余必见之而巽五之时文亦多流播四方余尝私评二家之文或刚大而严毅或沖和而平易又莫不各象其爲人也言洁行身爲学介然不苟同于流俗余与濳虚每拟之高顾诸公而不幸中道以殁则所以继光禄之传而推大其鄕先生之遗业者独在巽五矣余与巽五皆宛平公所取士又同举于鄕而不得时见今年秋巽五授经金陵始熟而察焉其爲学其行身与言洁异其外而同其中者也巽五爲诸生时其课试之文已布于四方成进士后有制义二集并行于世而巽五自择其尤者彚爲一册而属余序之巽五之学于经史百子无不淹贯而以爲时文故其择之也精其语之也详虽其外不爲惊人之言而理精体正时文之可久存而不敝者必此类也言洁尝劝余尽弃时文之学以治古文而余授经自活用时文爲号以召生徒故不能弃去以减耗其日力而两者皆久而无成阅巽五是编未尝不爽然而自失也朱字绿文稿序余自与朋友往还未有先于字绿者其始相见也在丙寅之春朋试于皖江时余爲童子字绿爲成人而以时文之学相得爲兄弟交其后壬申余授徒京师而字绿亦至自山东余时学爲古文文成必以示字绿而字绿亦出其赠医某一篇示余余曰子才可逮于作者盍遂成之字绿日吾多事未暇也又其后丙子闻字绿定居于杜谿而往就焉字绿方筑室而未成见余至忻然曰吾幸有数椽之庇百亩之殖可以老于是矣子年方壮傥不爲时所弃则资我于山中以卒吾业而亦以成子之名岂不快哉出其数年客游之文则所蓄愈厚而其光辉然而不可遏矣又其后辛巳字绿来白门其所着书已数十万言余始见之甚喜继复大骇久而慙且惧也字绿曰子母然物之至者不两能吾时文之学亦不逮子余曰是所谓家有琬琰而羡人之瓦缶以爲富者也且子独不屑爲此子爲之亦当胜余时字绿弃时文而不应有司之举者已数年或劝其入京师就决于余余曰子之学成矣而力有余虽复爲此无害吾门祚衰薄而家事多累子昔日我当出而子处今子当出而我处因举字绿前所以语余者以属字绿而字绿北行果踰年而成进士复与相见京师谓之日子果用吾之言乎字绿曰子之言皆信吾时文之学亦可敌于子矣余索视之自媿不如三复而审究焉则不如远甚夫字绿之年长矣其用功当艰于余而其古文之学数年而成时文则数月而得其胜虽其资材有过人者亦用心与力之笃且专故能成功若此之速也余得于天者旣劣而复因饥寒疾病忧患以废日力而敝其精神岂独慙于字绿虽欲所就之比于中人不可得也字绿自订其时文百三十篇属序于余因念与字绿爲交之始末而历其进学之难易而又以叹夫治道术者苟毋怠而止皆可以造其极而世之不能尽其才者衆也畲西麓文稿序昔吾师宛平高公视学江南士之尤当公心者于吾鄕则苞与齐生方起于歙郡则汪生鸿瑞余生华瑞尝语余曰子之文深醇而朴健齐生之文从容而典则汪生之文幽渺而参差畲生之文微至而切实苟勤而不已皆于斯道能有闻焉者也又曰凡吾所取于二三子者非徒外之文也观其言轨于道而气不佻其于人亦槪乎能有立者也苞从先生游盖十年余凡三至京师皆就学先生之家毎历岁踰时而至先生之所必曰子曾见于某乎抑有闻于某乎癸酉冬余自京师归游宣歙见余生于祁门之西郭而未暇叩其所藏也乙亥再入京师而汪生适至与持所业以正于先生先生忻然而喜因爲汪生道齐生畲生踰年余以事南还而汪生畱又三年至今庚辰正月余复至京师而汪生以客死浃旬而先生殁焉见齐生于先生之丧次相视飮泣而不能语盖余与齐生皆于已巳侍先生于江州违隔而不见者越十年矣余将归而齐生以文属余序余怆恍不能就其词至金陵而畲生亦以其文来所造益深于曩时各有变化而大意不越先生之所云也夫先生向之所许于吾数人者盖有所试以知其将然尔时未之能也今二子之所造则庶乎能实先生之所云矣独恨先生所望于吾数人者非徒外之文乃二子之文成而先生已不得见焉而汪生者其身旣死其文亦散失而不可收则余于二子之文岂能黙然而已哉故书以示畲生且遗齐生以志先生所望于吾党者盖不止于是也伍芝轩文稿序往者丁卯之岁吴中士人论天下乙科选首之文之称其举者皆曰浙东伍生索而视之犂然有当于余心也又数年余奉诏至阙而生尙与其曹偕计吏子京师余旣已讶其久而未遇而生以其业朝夕请余然后知余向之所得于生者犹未足以旣生之实也夫上之人莫不欲下无遗才而才者不必收下之人莫不务精其业而精者不必遇岂眞有莫之爲而爲者邪生始一举而驾浙东八郡之士何其易也而今蹇不进者且十年余又何难欤然生用此学日以富文日以奇充然溢于中而辉于其外则生之屈未始不爲伸也汉史传诸儒或久不得举而明经义盖古而然矣今生于世尙未爲无所遇者而其才犹不能尽伸如此其他一无所试以枉其才者可胜道哉溧阳会业初编序古者敎民必有其地所以聚其耳目心志而使之一也与同业者非兄弟姻亲则鄕邻熟识其行旣得相观以善而诗书六艺之文鄕先生长老旦旦而言之而子弟耳熟焉各竭其资材以相钻砺故其入之也易而渐者深后世所以敎民者旣非其具而所号爲庠序学校者不过有司按期以涖而士不得朝夕从事焉故事杂言龎而志益以苟其闲学与道之代张反出于私有所承而非以从上之令也夫经学始于汉而盛于宋其闲老师宿儒自召其徒以讲诵之故其学者各以爲己所私得而惜其传而施于事见于言者亦能不易其所守自帖括之学兴而古人所以爲学之遗敎堕坏尽矣然当有明盛时其能者颇于经义有所开阐而行身植志亦不苟同于流俗之人及其中叶尤尙文社连州比郡必择衆所信服以爲之宗其旨趣各有所归而不可易与同业者文学志行之显于时则荣之若身有焉而瑕败者耻之若身与焉虽其所学与古异而一其耳目心志以相钻砺而惜其所私得者犹之古也今世之爲时文者其用意尤苟以爲此以取名致官而已其是与非不必问也而余闻见所习则宜兴溧阳之闲其学者犹兢兢然重之盖其地僻罕舟车商贾而多桑麻之业其学者羣萃州处耳目心志一于是而以爲不可苟焉亦其习尙然也今年春余客澄江宜兴储君礼执示以在陆草堂课文用意多不苟其尤者气质雅近古文而今溧阳狄太史向涛复聚其子弟鄕人课文远问于余发而读之其材虽各有所就而井沐浴于古以发其英华波澜意度大略与在陆草堂之文相近也余多病少学于时文尤踈诵诸君子之所爲叹赏其工而已岂有足以相益者哉诸君子之鄕荐绅耆儒多深于文律者太史之文固尝流通当世足爲楷法而储氏有老师曰同人太史昔与同学而在陆诸君所取衷也壤地相接诸君子往而问焉必有相得而益彰者若余则劳苦忧病患日力之不足有晷刻之暇必併力于先儒解经之言而其所得往往与科举之士所守者异道以故朋游闲多见谓迂诞而莫与翻覆其所疑诸君子若于是有取焉则余固愿褰裳而前以相质也跋跋先君子遗诗先君子自成童卽弃时文之学而好言诗少时耕牧枞阳黄华有江上初集旣而迁于六合有棠村集康熙甲寅还金陵旧居有爱庐集庚午后有渐律草辛巳后有卦初草计三千首有奇先君子弱冠卽与宗老涂山邑人钱飮光黄冈杜于皇游诸先生皆耆旧以诗相得降行辈而爲友诸先生名在天下当世名贵人立声誉者皆延颈索交而先君子游于酒人日与山农野老往来酣嬉用此窭艰衣无着日不再食诸先生或爲诸公道之卽动色相戒曰公毋累我使以诗爲禽犊广陵人邓孝威尝于杜于皇所见先君子诗以入诗观二集先君子再致书必毁所刻而后止晩岁小子苞请录诸集贰之弗许曰凡文章如候虫时鸟当其时不能自己耳百世千秋之后虽韩杜作者以爲出于其时不知谁何之人独有辨乎且谚曰人惧名豕惧壮尔其戒哉先君子旣殁四年而苞以南山集牵连被逮下江甯县狱制府命有司夜半搜书籍江甯苏侯夕至谕婢仆凡写本皆杂烧而诸集遂无遗惟姊夫曾退谷口熟五言律五百六十三首断句二百四十五联又于里人箧藏壁揭者得各体九十八首呜唿苞以㝠顽玩先君子所戒以祸其身终不得归守邱墓而先君子平生精神日力之所寄又以不肖子之故而灰烬焉苞之罪上通于天矣乃涕泣取所得遗诗校录锓诸板以志悔痛且以广先君子之戒于无穷也书高素侯先生手札二则己巳夏四月余以岁试见知于先生秋七月招入使院辛未从游京师先生轸其饥寒开以德义一出入未尝不诘所有事也所与往还未尝不叩其爲孰谁也盖自癸酉以前未尝旬月去乎先生之侧而凡所爲文先生皆指画口授焉甲戌后授经四方阅月踰时先生通书必索所爲时文盖知余素厌此而督之丙子试京兆罢归将不复应有司之举悉散所爲时文于生徒朋游独先生所点定不敢弃掷并数岁中手札巾笥而置之先世藏书柜中戊寅先生以书督应鄕试己卯果得举将请先生序其文以行于世至京师而先生已寝疾数进见未忍言入试于礼部未竣事而先生殁归至家发向所藏则与遗书并朽蠧矣余文以散在生徒朋游闲收之尙得十七而先生所论次无一存者余天资蹇拙尤不好时文累日积久以至成帙皆先生督责敦率以爲之而先生所讲授反不得少畱集中以志师弟存殁之谊此余所以日夜悔痛自责而无以容也是书乃戊寅见遗命就鄕试者以得之最后未入巾笥中故得独存而今丙戌六月朔后七日复于散帙中得之时生徒朋游以余登会试榜彚刻前后所爲时文因以冠于简端并记先生所以切劘之意以见余时文之学之所自而先生笔墨素不肎假手于人故评订之语皆不敢妄託焉先生孝弟之行自鄕人及朝士大夫皆载其言而才识卓然足爲物所倚赖则有待而未施故世无知者余于志铭旣陈其大略至于处已待物博大敦笃粹然有古贤之风丛细之事无不可以法后学苞生长山泽获事先生时甫去父母膝下绝不知交际中所谓世情者徒见书传所载古人语言行事以谓直可推行于时先生四十爲文以寿谓古之君子爱其人也则忧其无成孝弟者人之庸行而先生所表见于世尙未有赫然如古人者苞大惧先生之无成也先生命张于庭踰月语余日生所与交愼毋以文赠余请其故先生曰今之赠言者以爲禽犊也而生所陈皆古义恐重爲尤余未答先生曰吾有所试也世不可与庄语日生所以寿我者意良厚而吾客见之皆谓吾有不肖之行而爲生所讥切也余曰何弗撤也先生曰吾正欲使诸公一闻天下之正议耳余始至京师下帷先生之庐夜读书有童奴砉欻爲鬼声余恶而抶之越日先生遍召府中童奴指日某某有过生爲吾抶之某某使吾弟鞭之是尤顽梗生恐不足以剏也自是府中童奴皆慑莫敢忤余又踰年始闻余所抶乃太公侍者太公患余之妄让先生甚切先生恐童奴恃此以无礼于余又恐余时亲抶之以损太公之欢也余卧斋在两宅中间其东爲先生宾醼之堂其西爲太公燕私之斋仆某遘厉疾公移余于西斋京师人言是疾善传染致汤药者隔帘牖而委之溲溺并积久之臭达于外近者不堪余议僦屋以迁焉先生急止之曰吾宾从可暂谢出入谨避其恶无伤也吾闻疾甚者不可以变更震荡之无生理矣数月竟瘳先生之心厚于仁而能尽在物之理如此凡余所不及闻知者可类测也使天假之年而得展所藴于世虽赫然如古人者岂不足以致哉以此知古之发名成业与无所显于时者皆会其所适而然未可以旣人之实也余以重得先生遗迹追念夙昔所感被于先生者因并志之又以见余之所师于先生者盖不徒以文术也刻百川先生遗文书后先兄六岁能爲诗十岁好左氏太史公书未冠通五经训义旦昼治事暇则与朋游徜徉郊原墟莽闲夜诵书或危坐达旦不寐叩所以不答也爲诸生自课试外未尝爲时文苞毎远游归出所爲诗歌古文及诂经之言相质先兄亦不喜曰古之爲言者道充于中而不可以已也汷今自觉不能已乎同学二三君子曾刊先兄课试文曰自知集者行于世先兄弗快也乙亥丙子授经姑孰登莱闲学子课期必请文爲式遂积至百余篇而与朋游往还酬赠亦闲爲诗歌古文常录爲四册贮锦箧中苞请观未之出也曾出以示溧水武商平高淳张彞叹旋复收匿盖恐苞与二三同学复刋布之辛巳冬十月先兄疾困苞偶以事出入戸见鑪灰满盈退问侍侧者则锦箧中文也自先兄之殁四方同学愈思见其遗文遍索于生徒朋游仅得二十篇因与前集并刋布焉盖时文虽先兄所不好而其发之必有爲所谓充于中而不可以已者亦于是可见矣癸酉余客京师先兄邮寄十余篇相示内邱王君永斋持去姪道希云庚辰春芜阴夏君虎文相过别时手一册与之今二君皆殁其子弟若能求索得之以暴于世不独先兄之心神赖以不泯亦可以见其父之能知言而取友也诗歌古文竟无存者独曾爲督学磁州张公赋络纬一篇拟南楼䜩集序一篇载江左文选广师说一篇上长洲韩公朋游闲多有之因附录以见先兄之蓄于中者有待而未发而偶发者又自以爲不兄而焚灭之使学者因是以想其所用心焉附刻弟椒涂遗文书后弟椒涂少颖悟以余与兄困于诸生授徒在外家君命视米盐而弟暇窃观书余与同卧起往往寐觉弟犹伏几体素羸余与兄恐致疾毎爲文必怒之未尝一给视久之弟亦不敢自出将卒始出制义二十余篇曰吾心力尝困于是异日尙爲吾存之余与兄封识不忍发也又数年发之始知其已得庆历诸公奥祕以文少不成帙未可单行今择其尤者十篇附在先兄遗文之末弟性情质行略见余所爲志铭故并列简端以志余兄弟三人少小相依之艰中道别离之痛而余单独一身无以奉二亲之欢所以计处身心者独难也书先君子家传后此亡友宋濳虚作也濳虚少时文淸隽朗畅中岁少廉悍晩而吿余曰吾今而知优柔平中文之盛也惟有道者几此吾心慕焉而未能然世所见濳虚文多率尔应酬之作其称意者毎椟而藏之曰吾岂求知于并世之人哉度所言果不可弃终无沈没也是篇其中岁所作自谓称意椟而藏之者濳虚死无子其家人言椟藏之文近尺许淮阴某人持去或曰尙存或曰已失之矣呜唿是濳虚所自信爲终不沈没者其果然也邪书诸友公祭先母文后此光生正华作也正华于余爲弥甥戊子余归故里见其时文异之遂从游龙眠山中一日晨起读庄子齐物论未朝食已成诵试以他书日诵万言因与至金陵以女甥妻之入赘于冯氏数年中徧诵五经及周秦间诸子书于古文词皆得其门径余北徙复来相依授其徒数家皆不合衣敝履穿而岁时必少有所蓄以遗其亲妻子之生计弗问也戊戌冬馆某家资用始少给而腓下肿踰岁七月竟死正华美须髯状貌伟然见者皆爲动容而赋命之薄至此贱贫固不足道使造物者不夺其年其学之所就岂可量欤孔子曰秀而不实者有矣夫呜唿惜哉书时文稿岁寒章四义后忆辛未秋余初至京师偶思此题成四义言洁濳虚诒孙三君子深许之遂订交余毎以事出必诣三君子三君子以事出必过余问辨竟日往往废其所事而归壬申冬言洁还钖山引余至其寓敎以植志行身之事相语至夜半已寐复起坐达旦旣归后余客涿鹿又遗书过千言示余以所处癸酉秋诒孙还靑阳余与共乘单轮席车出郭门已交手背行近半里诒孙复下车唿余立道旁哭失声曰吾与子会见不知何时或数年或十数年不终隔绝足矣诒孙在京师时不三数日必宿余寓酒罢往往无故悲啸梦中或大哭余惊起而诒孙尙未寤诘之则终不肎言旣归余见靑阳人问徐子悲忧穷蹙之故乃知其天属遭遇盖古圣贤人所难处者余恐其以恨苦殒生再致书喻以徒死无益而诒孙已成心疾矣再答余书漫言他事不及所以去年冬余在澄江梦见诒孙面积垢向余赫然无言心怦怦不能自克寻复自解以谓梦寐之事不足深究踰岁七月归金陵而濳虚来吿余曰诒孙死矣有吴生者至自靑阳言其心疾至昨岁转剧泣笑类顚者一夕张灯书数十纸不休妻子问故曰吿吴君此书致我友宋子方子旣又索书展视一一自焚之开戸出若将便溺久不返妻子怪而迹之则已死村外小溪中头面泥渍时余一子始殇意忽忽不乐及闻诒孙凶问出郭西向号而哭之不复觉子死之痛矣言洁先三年丙子以疾卒余与濳虚俱在燕南其邑子邵君羲书客金陵偶心动归往省之旣瞑复苏惓惓以不得见余与濳虚爲恨羲书爲余言未尝不流涕言洁蓄道德而有文章余意其爲天所生以扶树道敎之人而不得竟其业以死此理数之不可究测者然观荆公之铭深父则古尝有之若诒孙之孝弟纯明粹然有儒者之质行而死于非命则自书传以来吾未之见也使天下不知诒孙之所以死则无以白诒孙之志使天下知诒孙之所以死又恐伤诒孙之心此余与濳虚所以幽痛而不敢言也言洁诒孙皆有子虽幼颇能承父学恨余与濳虚困穷无聊未有以扶进而存恤之欲刻其遗文亦未得就近以坊人刋余文稿检旧箧得此四义覆阅之词义甚粗鄙然念得交于三君子自此始因不自弃四义向者自写两通一言洁阅一濳虚诒孙阅以朱墨别之言洁阅者畱北平方允昭所数年索归崑山张闇成持去濳虚诒孙阅者内邱王永斋持去而允昭闇成永斋先后皆奄忽矣念之终夜气结晨起志之时己卯十一月朔日船过宝应书记时文稿行不由径三句后余已巳岁试受知宛平高素侯先生辛未后从入京师先生命闭特室勿与外通大司成新安吴公谓先生曰吾急欲识此生吾择生徒之尤者与子弟会文生能过我平余以疾辞又数日召飮酒再三辞公因自访余于寓斋余因先生以谢曰某名挂太学而部牒未过以宾客见义不敢也以生徒见又非所安请稍俟之公以癸酉二月礼先于余秋闱毕余始报谒仍执不见之义而公爱余益厚公卿闲或问太学人材必曰有方生者将至矣耿介拔俗之士也吾未得见而知之最深用此见居门下者皆若有憾焉是题乃所以试敎习诸生者余偶拟作篇末云云盖感公知已之义也及余名过牒而公巳去太学寻归道山竟未得一见毎与公子东巖兄弟言之未尝不气结良久也题舒文节探梅图说以芳洁之物自比其体原于橘颂公之遭遇衆皆见爲芝兰之萎折而公乃自比于西山之梅托根僻壤含华结实得自全其臭味振古忠良求仁取义之心皆可于公言见之望溪先生文集方望溪先生全集集外文卷第五望溪先生集外文卷五书与鄂张两相国论制驭西边书苞闻出位之谋先圣所戒然古者国有大事谋及庶人周官少司寇掌外朝之政以致万民王与三公六卿以叙进而问焉盖以食土之毛皆有忠君忧国之心而询于刍荛所以尽天下之耳目思虑以广忠益也而士之义又与庶人异学先圣之道仁义根于心视民之病犹吾兄弟之顚连焉视国之疵犹吾父母之疾痛焉故先王之制使士传民语则己所欲言得自达于君或因公卿大夫以达可知矣荀卿论将以爲事莫大于无悔至无悔而止矣成不可必也往岁西师坐失机宜仆先事爲公等言之而卒如所料其可悔者非一事矣主将不能料敌制谋偏裨不能决机应猝而宿兵絶塞日引月长苟非吾君吾相先定其规模以固根本而徐俟孼贼之瑕衅则异日之悔且有不止于是者苞荷两朝圣主如天之恩辱两相国知爱不以衆人相视苟知而不言是亏仁而愆义也故敢冒陈其大体惟详择焉一古者守在边塞而本朝之守在四十八家故谓泽望小丑无事诛锄皆愚儒也悬军深入士马力竭彼更迁徙鸟举则我师不战而自屈且山谷阻深径路盘互设以偏师截我辎重其害将不止于无功此有心者所同知有口者所共言无烦渎吿苞所虑者守非其法与无守等且将爲国宿忧而别生瑕衅耳古之制驭戎狄者必设闲示弱诱使深入而后能一举而踣之姑勿远引圣祖仁皇帝亲征噶尔丹惟诱至昭木多故西师得而邀击之也往年之事傥主将好谋偏裨材武用昔人易将减灶之法设伏警备而大创之则其气夺其谋沮矣卽来寇者他部使孼贼闻之亦足以折其姧心明者不悼往事苟能惩此而定兵谋易前辙则未必非我国之福也军志曰攻不足者守有余今若易攻而爲守则用其兵之十三用其财之十五而泰然矣十取其三则兵精以财之五养兵之三则士宿饱而能力战贼不至则以休吾力而尽之于沟树垒屯贼至则以逸待劳以锐击罢旣得人和又乘地利可使匹马只轮不返是谓庙谟精神可以折冲者也一往年之事循数推理造谋者孼贼而寇掠者非尽孼贼之部也严冬沍寒地鲜宿草氷坚无泉安能举大衆行数千里而袭人哉必靑海邻近诸番深怨年羮尧诱杀其族类阴附孼贼听其指使而伺闲窃发宜诘实于军将边吏而赦其欺蔽之罪且周谘博访边人岁市于诸番者必具得其迹其然则必以锐师进勦歼厥渠魁以彰天讨但国威旣立卽可肆赦胁从开以恩信使畏威怀德而悔心渐萌乃可长久语曰强不能徧立智不能徧谋若欲断绝根株恐不能尽其种类是愈坚孼贼之党而益吾敌也一自孼贼跳梁先帝命设守于阿尔太以护西北旧属诸部设守于巴里坤以鎭靑海新附诸部近闻大军所驻过此各千余里按以兵法急宜撤还故地盖以言进勦则去贼界尙远而马力旣竭之后輓输倍难所谓行百里者半于九十也迩闻变法粮至察汗溲儿交缷更易车马转运到军其地之人甚以爲苦恐亦未可长久以言设守则我军撤囘千余里贼若来寇亦更远千余里其力愈疲其心愈孤而我师得还久驻之地衆心安定气势自倍两军各设左右翼去大军百里驻以偏师爲犄角之势并筑城堡壕垒再重可树则树之近泉则沟之壕外错设梅花阬与品字阬贼至则所寇之地固守而无寇之军更番出勇士数人篝火绲礮夜再三击其营使惊起卽潜归贼昼夜不得休息兼旬之内未有不遁者矣遁而截其归途或冲其肘腋内外夹攻不尽歼必大创矣此所谓帝王之兵以全取胜者也一兵不在多而在精况远戍荒徼势不能多但使将得其人士皆壮勐衣粮倍加乐佚轻战则一可当十假而饥寒羸怯虽多无益且虑心怨气馁临敌恐骇一队奔溃合军摇心阿尔太之地羣山盘纡径路囘互我军设守则形势可据贼欲来寇则顾盼恫疑又喀尔喀诸部与彼世仇而託我宇下便于征调戍守之兵大军五千左右翼各二千足矣巴里坤地势平旷饷道少近大军可万人左右翼可四五千人以情势揆之戍守之地贼必不敢再窥主阃外者不徒尙健勇必得有文武材略识大体者驻阿尔太则于西北旧属诸部千里之内其酋长之智愚卒伍之勇怯必周知之尝试剂度而勤抚驭俾缓急能爲我用驻巴里坤则于靑海诸部及近边杂番必开以威信使知作慝则势必翦除顺服则永得安集而又严关塞互市之禁使其贵贱男女日用必需之物非诚附于我必不可得则贼党日披而我军之势愈壮矣一征兵满万不如召募数千内地且然况远戍荒徼不独各路征兵心孤意怯卽召募于山陜腹内亦不可用惟极边之民耐寒习苦天性勇鸷披甲戴胄负糒啮氷日中而趋百里用以守御则忍饥劳而能力战闲居无事则习耕种而利兴屯但人情非得厚利及有配耦不能使久居危苦之地凡应募之兵实系壮勇在军则受两人衣粮其有父母妻子本州县岁给口粮五年番代仍补沿边行伍与其家邻近者且赏银五十两爲资本以赡室家其有愿取妻子长住屯所者以两口爲限官爲装载到屯之日计口给银俾转资于独身而倍受衣粮者十数年之后屯田大兴丁男渐衆应番代者卽以在军丁男充补田庐相望姻亲作伍爱护身家衆心成城便爲金汤重鎭两地主将必任沿边宿将久着威名者偏裨必屡经战阵或素有谋略者小校简之行伍能服百人始得爲百夫之长如此则爵必称材而人思自奋矣巴里坤兵将专用汉人而以忠实满大臣一人赞画赐衞卒百人阿尔太则用满甲士干并妻子以往如各省驻防之兵而使重臣将之宗室郡王监之其余兵将亦用汉人凡耕战责之汉将抚驭西北诸部责之满将而勑以彼此一心协规倂力毋得掩功推过则蔑不济矣一塞外凡有山之地其旁卽可耕种又民物所聚则天地之气应之而燠热河风气早寒及圣祖皇帝毎岁驻跸商农辐辏末年遂与内地无异山腰㵎侧皆宜四种百蔬其明效也阿尔太山谷回互最宜屯田巴里坤虽无高山大陵尙有平冈小阜旁近土鲁番之地水泉皆热颇宜秔稻且无山之地但筑短垣高至寻丈蔽遮西北疾风以护新生弱植之苗卽可有获但人情习于偸惰而官吏视爲具文故未得其效凡利之所在人皆贲育宜着功令应募之兵除例给衣粮外但能力耕有获岁终加赏以多寡爲差所收高粱菽麦可充军食者官出倍价以籴之其余蔬谷听其以土性所宜自畜犬豕鸡鹜官吏将校有敢侵牟强丐者毫发以上必置重典如此则贫者襁负而至併力争时而土利可博矣数年之后屯积旣饶馈饷可减又关中沃野千里古称上腴加以河泉可资灌漑故土人称水田百亩可当山田四五百亩值岁旱荒且胜一二千亩闻郑白二渠及甯灵凉肃旧兴水田外如终南沿山州县与凤翔之岐山宝鸡甘州之秦凉洮岷山泉川浸可引漑者甚衆但创始疏凿非民力所能任若设专司选能吏依山濒河所在相度发国帑就农隙爲民通渠引泉则水利可倍关中粟多然后增价招商而渐致之塞上塞上粟多则转运军前较之輓输于他省及陜西腹内道赍减半此似费而实省暂劳而久逸之术也一自古制驭羌戎惟恃茶丝布帛铜铁诸物闻西北诸部惟泽望绝远不仰绐于中国其余蒙古杂番非此无以爲养生送死之具年羮尧领川陜所以能使战士尽力而民不困于供亿者徒以私人贩茶布于诸番所获不赀耳古者欲责边将成功必使大饶于财盖不饶于财无以养奇䇿之士则不足于谋无以恤战士则难作其气不能厚雄毅过人之士则不能责其临敌奋死以爲倡况纵闲谍钩敌情非有重赏深恩能使出入于死地而不贰乎今出奇计宜禁一切出口之货而立四市西北诸部则立市于阿尔太靑海诸部及杂番则立市于巴里坤纵商贾转货而官司之非归附本朝者不许互市则近我诸小部不招而自来不约而自固矣其东北旧属诸部则立市于东边西南徼外诸部则立市于四川云南边界皆略计来市各部人口衆寡而量出之无使多取而转贩阿尔太巴里坤市租卽赐主将偏裨使缮戎器厚养战士所谓事一而两得者也所虑道里踔远途多侵盗商旅不前则仍于山陜沿边酌立二市而岁拨三边市税以赐两军各数十万金然后诸用不匮但设立税格甯轻毋重严饬市司甯宽毋刻但使商贾争趋番戎总至所获自赢从来司关严刻则正税难充寛恕则远近争凑转得奇羡此恆物之大情不可不察也一管子曰堂上远于百里堂下远于千里门庭远于万里此言壅蔽之伤国也凡事皆然况行师万里之外使士出入死地而军情不得上达可乎李牧守赵边市租皆输幕府日击数牛以飨战士所以守不可摇而战则大克也往年进剿士衆日不再食饥羸疾困凡解衣粮军器火药归自军前者言人人同而主将不以闻其后我皇上明目达聪量增口粮然犹未能尽饱也春夏之交阿尔太军前羣马惊逸卒伍饥死数千言人人同而主将不以闻西北诸部惟丹津王効忠本朝诸部转心嫉之喀尔喀彻臣汗部曲六百余骑自军前背主溃囘遇丹津王部落残杀妇孺劫掠牛马不能尽驱者犹刺伤之诸部坐视不救听其载妻子什物从容远去则衆情居可知矣而自军前来者私语亲故皆忧形于色及至公所则言四十八家乐从征调人情如此凡事可以类推陜西承办军需十七年矣闻往年造车买骡民闲所费逾官价六七倍不等我皇上得尽闻乎犹赖圣恩屡蠲田租故民力虽竭心犹能谅苟旷日持久劳费不息或遇水旱实可寒心盖壅蔽者凡事之大患而军情尤甚此弊不除虽有深谋至计无所用之二公必切言于上凡先事蒙蔽后乃败露或访闻得实者必置一二人于重典然后遣文臣有器识者参军事遇要事得陈奏与主将副将参相制然后情实得闻而措注可无悞也一我皇上圣明天纵所以决计进剿闻因俄罗斯荷兰诸国环泽望之西北者皆与孼贼有隙而应本朝时不可失以情理揆之疑奉使者甘言取好而非其实也往年彻臣汗部落叛逃闻收匿者卽俄罗斯俄罗斯久与我互市犹阴险若此则其他可知闻孼贼所畏惟俄罗斯岁纳贡献或与俄罗斯要约能禁孼贼侵盗然后互市可常不然则止亦牵制之一䇿若谓我师深入诸部实心相应共爲犄角疑未必然一古者官立监牧以颁马政我国家疆圉无外公私耕战之马皆资于口外迩来武弁空粮革除殆尽犒军缮器苦无余财宜出自圣恩凡大小武臣愿贩马于蒙古诸番以自资绐者不拘马数入塞过关毫釐不税其余商民出口贩马亦大减税额且于山陜边鎭酌立马市三五勅谕近边蒙古杂番期以四月九月将马赴鎭具数报官任与兵民交易亦毫釐无税严饬鎭将约束牙贩不得希图小利遇马到者多勒减马价若兵民不能尽买官给时价尽数收畱散布军屯盖一次失利则来者渐稀但得马到者多则耕战有恃官民交利且良马尽入中国卽番势渐弱欲爲寇盗益难而附属中国不得不固矣一闻大西洋去荷兰国不远西洋国俗所不可缺者惟内地之茶不识俄罗斯荷兰诸部亦赖茶以愈热疾否果尔则与西洋人要约旣久与中国互市必爲我通荷兰诸部俾与我同心探贼东来卽出兵以乘其虚果能摧破贼军或牵制使不敢动我国岁以金币名茶凡所宝贵之物酬之若受吾约则贼必相猜而不敢轻动西洋人若不用命卽不许互市必深惧而求得其要领矣又茶之爲物轻细易运凡闽广海关出茶宜有定数不得多载以防转贩一从前因罪发往边外屯田职官吏民宜以圣恩赦宥轻者还籍重者安置别省盖士大夫素知礼义系心室家宗族当无异志若凶狡小人孑然一身寒苦饥羸必怀怨忿窃恐日与番戎往来黠者诱之或濳探军情或逃奔爲用异日必爲边境生衅造祸汉之中行说宋之张元李昊亦前车之鉴也昔唐太宗元世祖皆百战而得天下智略如神将良士武师行有律异代莫及焉太宗之征高丽世祖之征日本或土壤相接或舟楫可通然且殚力竭财亡衆无功以成大悔徒以攻守之势殊客主劳逸之情异耳苞于西域山川形势及军中情事未得备悉第就传闻一二以意揣度自多未中然循数推理断可信者则攻守之本计耳苟欲刻期进剿穷其窟穴则形势甚难恐未能必达昔年额伦特之师可爲明鉴若未能必达而更悬军深入运饷倍艰经年累岁无伤于贼之毫末而我已重困万一四十八家心离于征调秦民力竭于征输诸番窥伺别生事端何以善后二公不于今日恳悃开陈以定庙谟异日情见势屈圣主责言将何辞以对谓计虑不到则非所以副委任之专若知而不言更非至忠体国之义卽今衆口嗸嗸愚者直归怨于二公其明者则深望二公之能转移而或无由自达或可以达而不言苞卧病两月气息厌厌自念生世几何旣爲知已怀忧而喑黙自便则愧负此心故于伏枕呻吟之隙日记数语涉月而后其略粗具欲借手于二公以报两朝圣主如天之德而亦以答二公夙昔知爱之深曾子曰鸟之将死其鸣也哀惟鉴其忱恕其愚直而审听之与鄂少保论治河书考工记云善沟者水漱之明嘉靖中潘公季驯以治河显名论者以比禹功其实不过引山东骆马诸湖之水入黄河东北岸以盪其沙引洪泽湖之水自淸口入黄河西南岸以盪其沙用是黄运安流百有余年自康熙初年总河靳公开中河以避粮船溯黄而上百八十里风波之险于漕运实便而淸水之出东北岸者下移百八十里地平而流缓不能复刷北岸之沙由是河身日垫而高岁加黄堤以防其决继事者莫知省忧以致康熙三十年后黄水倒灌淸口淤塞下河州县岁被其灾圣祖仁皇帝指授方略命张公鹏翮塞高堰诸坝䟽淸口引河四十余年漕运客商皆便此其前鉴也一自靳公奏请自淮安至扬州运河止宜毎岁加堤不必挑濬永着爲例淮扬士民万口同声谓堤与城并人将爲鱼鼈怨诅百端某尝譬晓之曰靳公知河道者也旧制冬三月闭天妃闸以濬运河以黄运河身相等故可濬耳自中河旣开徐州以下北岸无漱黄之淸流河身日高安得不每岁加堤以防溃决乎黄河加堤而运堤不加则自黄入运势如建瓴淸水虽大亦不能敌黄而浊流之灌运必矣况又濬而深之乎其土人终迷不悟不料有倡濬运之谋者而其害立见矣此目今运河病证之最难救疗者也将来必仍毎岁加堤如靳公初议然后其患可除然非增筑堤基广厚加倍其上难更加堤虽强加之亦难成而易溃此理势之必然也一明时有欲洩洪泽湖之上流自盱眙凿通天长六合出瓜埠入江者潘公季驯以爲中互山麓必不可开况上流洩则淸口入河之水弱而不足以敌黄此百年以前之形势也自康熙末年河决武陟入洪泽而湖之淤垫几半矣目今湖水小则不足以敌黄大则漫高堰而冲下河诸州县漕运亦爲之阻若上流可洩于江则开建石闸十余所水小卽下板实土蓄水以敌黄水大则量开闸板以洩暴涨实此时之良䇿但开凿山麓甚难必数年而后成功苟可行不宜畏难而蓄患也一水土之性必土着耆民乃究悉其原委明潘公季驯自言嘉靖中受命治河道忧惧无措所至卽进羣叟与长年三老而问之乃知河性喜故三已四起终以此成功两年来淮扬土人皆言新开河口闸坝乃故河督靳公曾用之而未见其利者其后张公鹏翮再三审度始定旧闸黄淮相安四十余年自开新闸害已立见万口咨嗟尙可专已护前而置漕运之险艰下河数百万生灵之阽危于不问乎黄淮异涨必在伏秋春末夏初水势中平卽新口旧口皆可通行亦不足恃试思有明中叶潘公季驯承淮黄并决之后修复故道而安澜者百有余年康熙初靳公易之别开新河酿成河身日高俯临城郭永不可救之患遂甯张公亦承河防大坏之后修复淸口故道而河沙渐散海口复通后人守之安澜者已四十余年柰何坚信一二愚妄人之言而欲掩已见情形行旦夕难保之危道乎目今两河衆兆皆言大有益于河者莫过于张公所筑磨盘墩宜急复之最有害者莫过于新筑之拦黄坝急宜毁之河督仁明岂难从民所欲特恐造谋之愚妄人复进窕言变乱是非以亏贤者之德业宜苦口以忠吿之与鄂相国论荐贤书圣主求贤之谕殷切感人但其中尙有宜分别者如汤陆二先生湛心圣学深明古贤以道事君之义诚难多觏若陈璸不过绝包苴守官碌碌无一事可称彭鹏晩节且私利身家矣目前已蒙上知者如徐士林王安国宜任正卿陈德荣魏定国晏斯盛久练吏治使爲巡抚可保境内和甯雷鋐陈仁熊晖吉列于九卿遇大事必能陈义不苟凡此八人以视陈璸必有过之无不及也其吿归不出者如西安太守王绍文沈于下僚者如庄亨阳之劲直王之锐之孝友纯笃钟晼之澹然名利黄世成之好学砥行如或进用以视陈璸必有过之无不及也其他不知其才识志行而不受一钱如李梅宾者尙不一而足以某一人所灼知如此果能实心捜扬何患无人古之人岂能借才于异代哉九卿不言无怪也公若不言恐圣主自此有忽视天下士之心所关不细望必上章列奏或进见面陈存此论于天地之闲卽异世而下可使人闻风而兴起且使蔽贤者内自慙而外惧公议中材勉于爲善非公不能用此言非某不敢以此闻于公惟鉴之寄言康熙六十一年河决朱家海漫入洪泽湖时沧洲督河仆吿以障塞黄流入湖之口急于塞决河沧洲深以爲然而寻卽世继事者遂以黄流人湖而淸湖中见田数千顷爲瑞则此时已成不可治之疾矣今淮扬徐泗之民惟知归怨于高公拆磨盘墩开新闸不知淮流涨溢成于洪泽之淤垫者十之七增于淸口运河之淤垫者十之三土人之议及友人之书附览望博咨审察若果有当则以至诚开导任事者吿以万口同声而吾兄亦实见其宜然万不可言闻之于仆缘高公移闸坼墩时淮扬士民积薄爲厚聚少爲多而言其误洋溢于京师仆与高旧好再书争之而事已垂成不得已以吿于吾君西林出视河又切言早宜修救不意西林至淮旬月中水落波平转谓仆所言不实以至有今日目今舍土人所建三䇿虽神禹复生无能爲谋盖非利害切身积久考验不能灼知水土之情非实有与民同患之心不能以身任利害仆见恶于九卿要人自廷议北河始仆谓非于淀外别开一河导浊流直达海口则忧无可弭要人日子书屋中人也顾总河李宫保之明达久谙河事吾辈乃绌所奏而用书屋中议如无成功孰任其咎仆日其然诸公连章治某之罪可也不得已乃私于用方及西林鄂公参用仆议之二三数年中幸无大决及直督决计复霸州固安故道则不崇朝而灾及于田庐矣盖故道本不当改旣改至数十年后地形人事物理大异于前必不可复用方解任与仆相见于京师乃曰吾今而知子淀外开河之议终不可易也夫以用方之实心爲民与仆相信之深尙不能全用仆议于涖事之初盖隐伏之害与剙建之法惟水土爲难先见若吾兄不能得于同事者则惟直陈于圣主除蒸黎之沈忧建百年之长利虽以身任怨恶可也且旣入事中此时不言他日情见势屈圣主责言可以不知谢乎况衆口哓哓安知无以上达者余不赘与谢云墅书南归时未得晤语接手书幷赠诗气意恳悃恻恻感人至援皇天信斯文之不绝三数诵之不觉胸气勃然发动仆十年来辛苦不休屡摧折不以悔退者幽黙中实以此自恃不意自足下发之也仆学与时违加以性僻口拙与世人交不能承意观色往往以忠信生疵衅在京师数年见其文好之而不非笑者寡矣知其文不苦其人之钝直而远且憎之者又寡矣足下独相察于幽黙之中而爱之厚如此何用心与世人确然异向也然仆窃有惧焉古之能以文章振发于世者多出于贱贫覉旅憔悴之人非以其心无所系于事用功专而日力暇乎贱贫覉旅憔悴未有如仆而用功之不专日力之不暇亦未有如仆是仆徒抱古人之忧而失其所可乐也仆以窘穷授经客游以自活近十年矣资求于人不得任胸臆鸡鸣而起惫精越神舍巳所务以事人之事其得执古人书沈濳反覆者计唯山行水涉旅宿余闲与夫向晦独坐人事歇息之候耳而又婴久痼之疾毎作辄数月坐起眠食昏惫不得甯世闲百物人情所喜好者贱贫覉旅憔悴之身旣一无所觊独于古人之书自谓可以饱足其嗜好与世无争而其艰难不获行意至于如此彼造物者之苦其生亦甚矣哉夫古之人固有崇高显荣事业功德光着于身而又得优游于文学以永其没世之名者矣盖天之所与不惜多方以致其厚如此则所薄者恶知不徒以坎坷屯塞苦其生而并不使发愤于文章麤有所立以自表见哉仆恐足下之望仆者深而所以信天者太过未见其诚然也仆以十月下旬到家八日复饥驱宣歙闲风雪寒苦腊月来归开春将游吴中并棹浙东西未审与足下继见何时胸中之思不能宣尽顿首顿首与刘函三书苞白自君侯出官庐陵仆顚顿东归濳伏荒江与外事隔绝迩来京师始知君侯到官数月旋复弃去欢豫忭蹈不能自名仆旣于今人中得君侯而中心疑者复四三年乃今释然大畅夙昔慕用之心而悔小人隐度之不当君侯君子也敢不究悉所怀始者与君侯相见江淮闲得闻所以去官之由后遇池阳徐生爲言其邑刘侯悼爲吏者不得行意动以戕贼其民视去其官如机阱仆闻而慨然以爲不使不仁加乎其身乃今复有其人及至京师遂与二三同俦交相传说奋颜攘臂称于多人之中以丑顽钝叨秽之徒旣而君侯复至京师待补诸君惊愕走问于仆日四三人仆虽爲君侯解于诸君而私心惴惴窃惧君侯之不实吾言也遂爲文以道前事之善且要言焉屡置怀袖中相见则蹙蹜不敢出非敢以世俗人疑君侯仆窃有所惩也仆自客游以来所见当世士大夫不少与之虚言理道或论他人出处去就其言侃然其状毅然虽好疑者不忍谓其欺及观其临事或至近之理蔽而不察微小之利系而不舍今君侯当官而仆以弃官爲文好忌讳者见之必以爲不祥之言而今而后始可出吾文以相示矣君侯实爲君子而仆自亏知人之明仆以愧于心然君侯之言可以复于仆而仆之言可以信于诸君数岁以来所愿望而不可必得者此也闻君侯定家金陵与敝庐相违数武惟邻是卜仆今得所归矣杪冬到家相见不远先此驰候不宣与某书仆与吾子孩提游处如兄弟自仆餬口远方十年不再三见而吾子所以交仆之道若异于往时岂仆有所得过邪疑焉而不敢请非所施于吾子与仆之闲也往者仆在江南闻吾子入京师处虞山翁尙书门下名誉籍籍公卿闲及仆至京师或吿曰子知某所以交于尙书之道乎有某人者于尙书言无不行素嫉子某于稠人中数诋子怪僻谬妄以啗之其人果欣然愿交以此得志于尙书仆曰怪僻谬妄吾或有之吾友偶道其实耳旣而吿者同词仆退而思曰记不云乎管子困时尝欺鲍叔叔终善遇之吾友亲老家窘空尙书力能振之徒用我爲质以苟慰某人者耳其心岂非我哉旣而见吾子相欢如平生遂不复疑乃者褐甫谓余某短子毎顾我而瞿然大山亦云吾子言仆好忌克与人相鎭以名仆闻而惕然子短仆于他人仆何敢疑二君子之言然则子眞以仆爲不肖矣仆诚不识子之所谓名者何也君子疾没世而名不称焉修身立言以有望于后则百世之人不可欺虽忌克无所用也若雕文骋辞以诳时无识者而取誉焉又可以爲名乎且忌虽不肖之心其发必有由未尝田弋岂忌猎者之有鹑豜哉吾子其未之思乎忆儿时与吾子嬉戏北山之阳坐草闲歌唿相属未尝知有学问文章今乃以名相鎭邪仆与宋刘二君子虽以道义相砥勖而爲交未若吾子之久故也仆有不善吾子岂不可面责之而必借二君子之言以相警哉仆与吾子非可以离异之交也不敢匿所怀惟吾子示之与乔紫渊书仆生平不喜爲人序诗今爲足下强发之以曩者诗句相规之切以爲报也篇中有一二须自明者在足下好古晰于文律岂复有疑恐时人怪之可持以解其惑耳昔欧阳公尝自发所以爲文之意而深恨困于羣愚然所辨皆立言之意愚者昧之无怪也近人好爲诋诃凡称谓之一定与字句之裁于古者已所未讲皆极诋不疑诚可叹也子者男子美称秦周以前风气质古侪伍得爲君臣之称故诸子之书有称时人曰某子某子者唐宋以后讨论益密凡口语唿子代尔汝也笔于书非其师不称某子不则其生平道术所宗无泛施者仆曾爲朋友作文称某君或谮以爲薄且疎之之词不知王介甫序其舅诗盖君之韩退之称柳君崔君乃子厚斯立也所字义兼虚实童子习训诂者所共知仆庚辰试礼部文有同功异所乃荀子正名篇语而一时譁嚣谓以虚字断句如见怪物不崇朝而徧于都下足下所目见也夫诸子之书阅者或不经意若所字断句则五经四子中可按者以十数卽不本于荀子而以意爲之亦无可深怪也篇中吾有所见子诗以实字用本史记赵世家时人见此仆毋乃又负前者之谤邪仆又尝与同学张彞叹过时辈斋中几上列某君文集极推其经学仆信手翻见其輓诗以龙輴作仄韵诧之其人自护因称曰引用之误虽古人有之仆曰六朝词人有之唐宋作者吾未之见也其人求胜不已诘朝过我曰韩子送陆歙州序专而不咸曹成王碑剜黄梅䥽广济使今有此子其或恕之仆曰不咸见左传又见国语又见诸子书不可悉记管子小匡篇刜令支斩孤竹韩师其意也况此类卽意爲之亦造言之奇非引用之误世人少见多怪有争气而不可与辨如此仆非畏此辈人讥讪偶牵连及之以发足下之笑耳然足下能谨藏吾文而勿以示世之人则爱我尤厚矣引笔不觉盈纸无复检局惟鉴之与吴东巖书苞白前月中闻足下南归一书附递卒驰候接手敎具悉别后动止甚慰又闻褐甫诸君欲刻足下所爲时文此仆私怀所素蓄也仆许序足下之文数岁而未报者非敢慢也凡吾爲文必待情与境之自生而后能措意焉重其请则发之愈难是以久而觗滞而今则虽欲爲之而势不可也仆往在京师十年以时文序请者未尝一应盖谓文所以立义与意也时文之爲术浅而藴之可发者微再三序之其义意未有不雷同而相袭者矣况局于情势违其心以枉是非之正而交相蒙尤立言者所禁也自癸未爲朱君字绿张君彞叹剙爲之遂不能复郄数月中所作至十余篇虽不敢过违其心而困于义意之无措者屡矣其许而未及爲者尙倍之而谢不爲者不可胜数也因此爲戒以正吿于朋齿非特着一书义意有可开阐者不敢承命爲序守此而不变已数年矣今若爲足下复发之是资未爲者以相责之分而后更无以谢也足下与仆交厚而文又甚工人将疑仆有择而爲之其视发于他人得过必甚焉或谓仆当爲足下作序而迁其时日旣而思之亦欺德也文之意义必缘情与境而生使仆爲此于数岁之前其情与境必有所发矣今旣过而追之则情与境非眞而义意无由立也足下淹贯经史所注古诗子史皆卓然可以行世仆出荒言以附不朽未爲无日若时文之工则曩与褐甫篇疏而句订者不少矣又安以序爲哉仆生平自期无不复之言深悔爲此不早致负诺责惟足下爱我之厚当能鉴察不宣与熊艺成书辱书命序所爲时文仆迩年自禁非特着一书者不爲作序非敢要重缘以时文来属者多力有不给非此无以免责让也所惠敎检阅一週旣骇且叹足下齿甚少足不出戸庭而观所爲文巳似深练于世事者取材之博用意之精虽与老师宿儒较其毫釐分寸无不合焉以仆之久故亦未知足下所造能至于是也然古人有言善养生者在鞭其后爲学亦然仆始见虞山陶子师示以时文子师曰吾不愿子爲此吾亦无暇爲子决择也仆曰子柰何号爲时文之家而言若是子师曰固也惟予如听虎者变色而心知其痛也惟予如贾者遇盗于中山而尽失其资故唿后人以勿由而不觉其声之疾也世之人材败于科举之学千余岁矣而时文则又甚焉唐宋文家世所推者八人自苏洵外未有出三十而不登甲科者也盖天将诱之以学必使其心泰然无所系恋而后功可一也其英华果锐不销铄于丛杂猥鄙之物然后气不挫而精盛强苟无七君子之遭则决而去之如洵可也仆时心感其言顾如佣隷备极困辱终不能离其故地日思自脱以至于今而犬马之齿已不后于子师见语之岁矣毎恨所学无似辄悔不用其言遇朋游中资材日力足以有爲者必举以吿之而听者多漫然盖其所难在决而去之也今足下爲天所相而与七君子者同其遭使仆不发此于足下则爲失人足下闻此如衆人之漫然则亦爲失言矣以足下之锐敏苟用所尽心于时文者以从古人之学仆任其将有得焉异时特着一书藏之名山而使仆序之则仆亦可挂名简端而无所还忌矣仆与足下非一日之好故敢发其狂言幸勿以示外人答刘拙修书承示冯君诗说命质言其当否想因仆于朱子诗说有所补正恐其异趋故以试之此吾兄盛心也仆说诗虽有与朱子异者而所承用皆朱子之意义至冯氏纰谬本不必爲吾兄陈述然往闻吴中人甚重其学姑因吾兄所举少发其诞俾宗之者有省焉冯君之言曰朱子说诗只成山歌巷曲绝不似经异哉雅颂二南就令鄙俗人说之岂能使成山歌巷曲若变风之鄙俗者必日此经也皆合于韶武则朱子所云不知以敎何人用之何等鬼神宾客者也又曰诗人不以比兴分章如朱子则所谓兴者皆重复无谓朱子说诗以意义切附者爲比其全无交涉与少关而不甚切者爲兴未闻以复者爲兴也诗人虽未尝先以比兴分章而及其旣成则或出于比或出于兴不可比而同至复而不厌则本文固然楚辞及汉魏诗人犹师用之冯君纵不解亦不得爲朱子罪其他无稽之谈尤背诞不足与辨也仆尝谓经者天地之心说之果当则必合于人心之不言而同然者而世人多曰吾欲云云所以病也仆曾见楚人某于广座中议论风发诋朱子无纤完座人无不变色动容者仆徐进曰君所不足朱子者可实指乎其人首以变易小序爲言仆曰请举毛诗义若者如彼若者如此而君自决焉至十余发仆避席而请曰其然则继自今愿君毋诋朱子凡君所可皆朱子之说也所否则小序也然则朱子之说合于人心之不言而同然者明甚矣其人意阻竟酒黙然凡冯君之说皆此类也乃小序与朱说两无所用其心而漫言以欺世者也仆生平不喜道人文字短长以冯君所言关于经义又爲吴中学者所宗恐波荡后生故质言之有不当者望吾兄反覆焉与白玫玉书仆少诵书史窃慕古豪杰贤人求之鄕里闲惟刘君古塘张君彞叹有狷者之操因就而友之然尝惜其规模过隘长游四方所见当世知名士不少未有如古所云者而二君子且倜乎远矣及与足下相见至再三退而自喜以爲乃今始见三秦豪杰而二君子常疑焉及仆祸起仓卒大吏中夜闭门会鞫势若汤火近者糜烂足下微服冒衆隶相调护旣就逮爲纪家事拮据药物以供老母逾年如一日二君子始以仆爲知人今赖天子仁恩及于宽政二君子及衆戚党作计御老母而北已于二月下旬抵京故特驰报俾足下胸中痞结早得消释也方秋中仆在塞上忽闻贤兄下世衋然心伤寝食不能自克者久之念贤兄忘长吏之势与仆爲布衣交劝善规过孜孜若不及戊子己丑闲仆数归故里吏事之暇辄相唿言笑连农夕今遂成异世事诗曰相彼雨雪先集惟霰死丧无日无几相见古之人当朋友燕乐之时而豫计及此有由然也足下久无四方之志然望以仆故附知交车马之便一至京师足下试思与仆诀江甯县狱时意中料仆作何状今幸不死又免四裔之投相去三千里岂可使此生不再相见邪仆知足下闻吾言将中夜以兴傍徨衢路而不能自已也仆须发已白十之五六想足下尙不至此愿努力自爱西望于邑顿首顿首与刘古塘书得手敎随奉答首夏复致书并古文付徐于皇想寻己彻前示云去年曾两赐书讯之于皇无有也而仆寄两札后绝无音耗殊不可解退之尝怪时人有耳不自闻其过毎用自惧愿与二三君子交警之近闻彞叹去浙叩所由乃以书院课文吾兄毎易其次第及封入俾自定则久而不发吾兄天资孤直仆所心畏然亦有用意过当者以彞叹之智岂犹不能定课文之高下果有不当岂不可面商而显易置之彼爲人师不能主决课文尙何颜面立于诸生之上邪又闻徐中丞爲彞叹买妾而深拒固辞尤可骇痛仆爲此进规于彞叹屡矣皆曰无其资今得贤者代爲部署而复避去何以见先人于地下邪仆于彞叹切直之言已前尽不敢复致书吾兄尙宜自引过而申劝之二君子行谊仆无能爲役而改过之诚交友之忠敬则有可相观而善者愿足下平心察之兼以语彞叹止园近者行身植志颇能坚定否爲我道薄遽不暇别爲书所欲切劘卽所进于二君子也与刘紫函书昔见吾兄居季弟之丧隤然气尽得长籍凶问卽爲吾兄忧今子之病吾昔日所屡经也若之何若之何毎念穷愁抑塞以及疾病忧患在吾辈处之颇无甚难而造物者必使天属凋丧以糜烂其心肠则降罚亦稍过耳吾兄所遇信爲惨痛然尙其顺而常者若仆迩年爲人数中不足置之人死不足塞责而又不可卽死犹逐逐衆人中语言飮食毎见天日之光辄悚然自愧畏所以措置此心者不大难乎行身至此尙欲抗言先圣之经以示来者卽此自觉愚妄无羞恶之心但念先世四百年爲淸门一旦以别族疑罪尽室播迁不得奉邱墓惟于斯道粗有所明使后世读其书而知其所承学于祖父者犹或可覆盖前行之恶耳来示云子弟中近颇有好古者此不独爲刘氏光卽蒙者所述亦庶几有所付託矣长籍到官已七月仆作志时未得其详其可传者幸明示之当更表而碣焉古人修辞贵立其诚以闻之晚而覆书之与前志不相悖也会见无期惟各努力自爱东望于邑如何可言与陈沧洲书南丰曾氏所谓蓄道德而有文章者当吾之世惟明府兼之先母得铭不肖子所借以覆盖者多矣前所呈行状尙有未尽者先母性恻怛仆婢负罪必求其情而得其所可矜苞儿时见婢某窃蔬材匿戸下以吿母徐曰彼自需用耳非窃也苞兄弟三人弟早夭兄亦多病岁己卯苞举于鄕母泫然曰汝兄弟倦游始归汝自今又不得恆在吾侧矣里中某官母七十归爲寿踰月其母趣之北上吾母闻之曰是谓不有其子也苞与亡兄以穷乏常客游燕齐母积忧思晚岁成心疾毎作必命苞扶持登城东北望惘惘不能归盖苞兄弟远行时母心神逐而往也志铭毎事必详乃近人之陋古作者毎就一端引伸以极其义类兹更举数事恐或有感发非以多爲贵也与徐蝶园书首夏一札寄候想寻已彻某夏中病几困入秋始少闲然发须黑者无几茎矣行与心违俯仰内疚不复自置人数中想亦知已所心恻也浙中水灾得上达足觇贤者能急民病救荒之政古人多有然某所目击无益而有害者莫如设厰作粥盖饥寒之民离家就食昼暴夜露或遭风雨必成疫厉不若用曾子固之说计所应得一举而赈之尙微有益也毎见大府宾客家仆出在外必生口语近闻北新关併归节下势不得不遣人分守津隘所望时加督察盖往时关吏自府道以上皆得纠诘商民大刻尙可诉之大府今併归大府则无一敢言者矣傥付託非人则课渗于隶胥而怨归主者所关不细大君子设施必各有条理而蹇拙之人尙复云云者恐利权所集壅蔽者必多方也杨孝廉三炯以不得志于礼部自効南河洗手奉职屡障险隄自河督以下皆知其才而委署题补辄归捷足者盖积习使然不识可昌言以达之否当官干实之才耳目中甚少如杨君者守一职则能一职在一方则利一方今将老矣而蹉跎不进大君子爱惜人材爲国家树根本不当以爲分外事故敢私布之非爲杨君谋也与龚孝水书蒙语王生谕以不宜过举先儒之名不胜刻着仆以治经与胡公所见多别又怪其于召陵之盟谓齐桓能以礼下楚庶几王事于纪鲁御冦之师责以愤然与战非已乱之道窃疑曲学阿世心不能服而口不觉象之然及闻诲言考公生平志事若揭日月而行愧悔之深若负疮痏盖未详古人本末而妄生疑议乃心体之病非口过也久不奉敎于君子闭门孤学转增其放自今当痛惩艾仍望时时训迪抑其邪心庶几不至冥行而自以爲得也与王崑绳书苞顿首自斋中交手未得再见接手书义笃而辞质虽古之爲交者岂有过哉苞从事朋游闲近十年心事臭味相同知其深处有如吾兄者乎出都门运舟南浮去离风沙尘埃之苦耳目开涤又违膝下色养久得归省视颇忘其身之贱贫独念二三友朋乖隔异地会合不可以期梦中时时见兄与褐甫辈抵掌今故酣嬉笑唿觉而怛然增离索之恨苞以十月下旬至家畱八日便饥驱宣歙闲入泾河路见左右高峰刺天水淸泠见底崖巖参差万曡风云往还古木奇藤修篁郁盘有生气聚落居人貌甚闲暇因念古者庄周陶濳之徒逍遥纵脱巖居而川观无一事系其心天地日月山川之精浸灌胸臆以郁其奇故其文章皆肖以出使苞于此闲得一亩之宫数顷之田耕且养穷经而着书胸中豁然不爲外物侵乱其所成就未必遂后于古人乃终岁仆仆向人索衣食或山行水宿顚顿憷迫或胥易技系束缚于尘事不能一日宽闲其身心君子固穷不畏其身辛苦憔悴诚恐神智滑昏学殖荒落抱无穷之志而卒事不成也苞之生二十六年矣使蹉跎昏忽常如旣往则由此而四十五十岂有难哉无所得于身无所得于后是将与衆人同其蔑蔑也毎念兹事如沈疴之附其身中夜起立绕屋傍偟仆夫童奴怪诧不知所谓苞之心事谁可吿语哉吾兄其安以爲苞䇿哉吾兄得举士友闲鲜不相庆而苞窃有惧焉退之云衆人之进未始不爲退愿时自觉也苞迩者欲穷治诸经破旧说之藩篱而求其所以云之意虽冒雪风入逆旅不敢一刻自废日月迅迈惟各勖励以慰索居苞顿首与刘言洁书仆北发时曾寓书褐甫以问未得息耗心常悬悬仆以四月中旬至京师曩者南中故交分散殆尽出见诸少年佻达轻靡争玩细娱逐微利终日羣居漫爲甘言鄙词以相悦仆于其闲噤不得发声因念与吾兄同在京师时见时辈剽窃浮华以干时誉蹷蹷然恶之不谓今之所见更异于昔也五月中去京师授经涿鹿所居左山右城冈峦盘纡草树蓊翳四望无居人鸟鸣风生飒然如坐万山之中平生所乐不意于羇旅得之暇时登城遥望太行西山气色千变下视老农引泉灌畦天全而气纯意欣然慕之因悟十年来好古学文辛苦勤厉古人或无以过而所得未有若古人之可以久而不亡者道之不闻而不有诸身之过也道之不闻而其言传自古至今未有一得者也身则无是而强爲闻道之言则其出也不能如其心而其传也人能知其伪卽以仆身言之去膝下色养而思以所得于外者爲亲荣皆古人所明戒而躬自蹈之其他行身处世道载古圣贤人之书口则诵之心则知之而行则背之者甚衆如此而不悔悟不独古圣贤人所羞虽欲其身无媿于山农野人将不可得旣以自惧亦愿吾子之思之也仆先世有遗田二百亩在桐山之阳岁入与佃者共之故不足给衣食使能身负耒耜萟麻菽畜鸡豚便可赡朝夕之养伏隩濳深而疲疴曡婴筋骨脃委不能任力作独行远游乞食自活窘若佣隷有终身不息之役闻子之鄕有先民遗风子弟敦朴傥爲招学子数人稍有所资以释家累且息于近地渐可爲归山之谋君子成人之美况吾兄爱我甚厚当不以爲后图苞顿首与贺生嵂禾书贤到官学计已浃月学子中聪明秀杰有志于通经希古者颇得三数人否所畱四书文一帙已阅一过大概有所感触而后爲之借题以发摅胸臆明季几社复社前辈文多如此其后行身强半有气骨但以贤之锐敏宜乘年力方盛而尽之于经书古文庶几济于实用而垂声于世亦当十百于时文卽官学中亦宜择其少有志者使各治二经治诗者兼春秋治书者兼三礼暇时讲问资治通鑑所载历代政敎贤姧已事管夷吾所云多备规轴也异日人材必由此出余不宣与顾震沧书近世治经者有二患或未尝一涉诸经之樊前儒之说罕经于目而自作主张以爲心得不知皆肤学旧说前贤已辨而绌之矣或摭拾陈言少变其辞气而漫无所发明吾子寄示春秋大事表凡汉唐宋元人之书皆博览而愼取之其辨古事论古人实能尽物理卽乎人心此仆所以许爲之序而不辞也而负诺责以至于今则有说焉曏安溪李文贞公周易通论初成属余序之愚自忖于易槪乎未有所明觉虚爲赞美之言无质榦可附以立也高淳张彞叹少与余共治春秋及书成以道远难致要言他日必爲之序今仆治仪礼九易稿而未能尽通若舍已所务究切李张之书则力不能给后二故人所属而先新知之请则心不能安故南归后新安程起生晨夕相见而所着易通至今未序也若天幸仪礼之业得终李张二书旣序当次第及之太仓顾玉亭亦言有诂释古书数种欲寄余订正闻其身近巳淹忽欧公所云勤一世以尽心于文字洵可悲也不识其书已成否吾子与久故宜问其家人余不宣苞顿首与韩慕庐学士书自昌黎韩子有言莫爲之前虽美弗扬莫爲之后虽盛不传士之取名致官有所希于当世者莫不挟此以要于王公大人王公大人不得己而强应之前与后两非其人而交相蒙以苟爲名或迹勤而意不属或交合而道无可称苞窃耻之往者壬申与同邑钱先生飮光道遇楚江言阁下有书极赞苞所爲文苞心识焉昔岁客游京师适会阁下敦召至阙逡巡踰年未尝敢以足迹接乎堦墀阁下以大雅之业刬刮俗学振起吴会之闲数十年以来绝徼荒陬被儒服者莫不挟册咨嗟望若云汉其在京师布衣羇旅之士尤欲得一言之誉矜而诵之以自张于朋齿独苞与阁下未见而相知积数年之久幸而合併于一地其势可以相通而犹逡巡于一见者盖自惧所学之无成而无以厌属乎好我者之意也其后宋子濳虚爲言阁下辱问至于再三不获已以其未成之业质于左右而阁下乃深进之以谓深山穷谷尙有能者掩匿濳藏而无所窥寻其声迹或未可知至于耳目所及无能敌者苞闻之憷然不克于心夫天下贤人君子而于我有溢美之言虽或有所试以知其将然而旣以重远之事属我则在我惧其不堪而其人亦将卹焉忧我之无成苞自童稚未尝从党塾之师父兄命诵经书承学治古文及年十四五家累渐迫衣食不足以相通欲收召生徒赖其资用以给朝夕然后学爲时文非其所习强而爲之其意义体制与科举之士守爲法程者形貌至不相似用是召谤于同进屡憎于有司顚顿侘傺直至于今而幼所治古文之学日亡月削寖以无成语曰物之至者不两能三数百年以来古文之学弛废陵夷而不振者皆由科举之士力分功浅末由穷其涂径也而时文之行必附甲乙科第而后传终始有明之代赫然暴见而大行者仅十数人而此十数人者皆举甲乙历科第者也其闲一二山谷憔悴之士穷思毕精或以此见推于其徒发名于数十年之闲而若存若亡侵寻沈没以归于尽盖由其用无所施于他事非举甲乙历科第科举之士常弃而不收不能自张于其时安能有所传于其后邪夫时文之学欲其可以传世而行后其艰难孤危不异于古文及于旣成而苟不爲时所收则徒厉其心而卒归于漫灭可不惜哉若苞之爲文其不笃于时以自困踬效已见于前事矣常欲决然舍去自放于山林不复应有司之举以一其耳目心思于幼所治古文之学而家穷空资求于人使斯言一出便爲怪民当时无所用其学生徒不欲闻其言虽欲爲党塾之师钩章断句以赡朝夕且不可得其不亦难乎抑又有难者诲人不倦古之道足于己而思以同其所得于人者也若苞者方当从师务学之不暇而违心拂志以事此者且十年余毎当发书翻覆生徒小大更起问业废辍数四不能终卷讲画旣毕神志眊然衰竭如物缄封不可复出日复如此何由得见古人情状苞有先世遗田百余亩在桐山之阳岁无旱潦可食家人之半使更得相知有气力者少润泽之使其身寛然无求于人便可屏百事抱书穷山以竟其所志顾世有力者旣不相知而相知深者又力不足以振之混混尘事中然若终身之虏虽欲不爲衆人以没世不可得也私心所蓄素不敢爲世人道偶然感发不能自已言非其量惟阁下爱我之厚进我之勤当不以爲狂惑恳悃之私不能宣备苞顿首与慕庐先生书逾岁以来未得以书问自通缘家兄疲疴蹙蹙无暇不意昊天不弔遂使不得延其一日之命以亥月二十一日泯焉长逝先兄之生也三十有七年自成童以至于今于古圣贤人之道无分寸之不合而独困于修短之数此天不欲封殖善人使人之类有知于先兄何恨独令生者无以自处此心耳先兄于苞自六七岁时卽同卧起课以章句内有保母之恩外兼师傅之义乃自少有知识卽各奔走四方阅岁踰时然后得一归归又不能并时其并时则豫怀离别之恐欣畅未毕感惨继之庚辰五月苞归自京师七月兄归自桐城旧疾渐己私心自喜以爲兄疾不至大困而借兄之疾以羁系此身旬岁中可以幷依庭闱从容食息以安神形而数岁独学所蓄疑义私旨因得从兄讲问不意踰月而臻踰岁而极而兄弟之分遂止于斯也呜唿酷矣阁下所知独先兄课试之文耳此最所不措意也其少之所蓄盖将以万物之不被其功泽爲忧其于文章盖不得已而託焉耳而传志记序固已可锴于柳欧之闲毎诵经书辄得疑义寻端竟委开通奥赜皆前人所未尝云苞尝以说经见推于朋齿皆先兄之余论耳而不肎自爲书每曰世士苟有论述以欺并世愚无知人特易耳求其精气之久而不亡晖光之日新而不晦蚀非所受之异而积终身之力以尽其才未可以苟冀也吾与汝幸年少当更以数年经纪衣食使诸事略定然后结庐川巖以二十年图之或可自择其有能所立否耳苞尝意天之生兄必非无爲岂谓中道而摧之如此毎出见市人有首有趾蠢然羣动者不可计数而兄乃不得与此辈共处天日之中老氏所谓造物之不仁斯爲甚矣计苞此生无日不在辛苦忧患中然未尝以自怼者以有吾兄共事二亲耳天若更以他凶害加于其身固受之怡然乃独使与兄中道而相捐不己极邪老亲旦暮强爲开颜或侧闻中夜而啼时见幼孤羣唿笑嘻此心衋然如刿步趋庭闱形影如値坐对书史或触手迹感平时授受之意心神惨沮不能终卷绕屋徬徨自今以往不惟世俗所谓功名视犹泥滓卽夙昔妄意古人立言之道而曾竭其不肖之心力者亦弃之如遗迹矣而又有不可已者小妹适谢氏孤子其家资累万皆爲姻家马姓所夺妹及其家人数口衣食于某兄弟者盖数年矣近以先兄久疾未得客游授经先世遗田百余亩荡弃已尽不能复相顾老亲于惨痛之余增此沈忧无以自解妹姑王氏向者屡赴有司求直辄爲马姓所抑置之不问近闻制府廉静无欲此正孤寡有吿姧豪束手之日也而大府例以此等爲细故不加省录方今闾阎公患无过豪强侵陵孤弱所以然者皆缘大府不加省录而州郡有司则皆其气力所能倾动也大府若能时发一二以警千百则吏民折服威风远驰所益不细未审阁下能一爲诵言否先兄弥畱犹欷歔及此且命以吿阁下日知我无如公公爲文以表吾墓且爲了此吾死不恨矣兄生平无遗行疾且革愀然语某曰君子成身实难吾自谓植志已固乃昔督学邵某以非刑加我友刘君吾将率诸生倡大义攻之旣而恐婴暴人之怒委蛇中止至今恨此兄生平大端可爲学者标准甚衆苞旣志铭将纳诸圹敢请阁下表而揭之阡志铭别录敬呈其语多流俗人所惊幸勿以示人方寸瞀乱言无伦次伏惟鉴察与徐贻孙书苞白去年五月中自褐甫处得吾兄手书云池阳贾人持来比欲作书相报违隔久远所怀藴积措笔不知所从越日而贾人遽归日延月滞以至于今想吾兄久不得吾息耗意中殊不自得也苞尝叹近世人爲交虽号以道义性命相然信者察其隐私亦止借爲名声形势其确然以道相刻砥见有利止之勿趋见有害勉之勿避谅其人之必从而后无悔心者无有也顾念朋好中独吾子能行此于苞独苞可行此于吾子耳苞与吾子性各僻隘才用不宜于时苟逐衆人汲汲取名致官虽倖获之适足以来时患其所志者终岂可得哉私计已所得爲而不争于衆者独发愤于古人立言之道以庶几后世之传然所争愈大则其成也愈难自有载籍以来志节功业光显耿着之人累累相望而文章之传愈久而彰者数十百年中往往而绝也岂其爲之者之不衆欤母亦所积者薄而精气不足以自存也苞向谓吾子才可逮于作者相期以此事自任盖谓能尽其才所得当有不止于是者若据所已至不独苞之无似卽吾子之果异于衆人者亦未见也苞近者自悔向所学皆登枝而捐其本背源而涉其流久之当就芜绝用是自创卽欲抱经穷山以求古圣贤人之意而家累系牵日爲事物凌杂所困吾兄居远州部夙少人事宜以数年扫除百务聚古圣贤人之书沈潜翻覆使其义意贯达于心然后择性所喜好而力可以几者专治其一体穷探力索以轥其径涂然后行之不息以待其久而至焉人生少壮而老事境参差百出转相纠纒其得从容无爲委身于问学者常无几时失而不爲则终不可复且聪明智虑当其时濬而导之使有所载以出则终以不亡时过而昏不能复爲我用苞之生二十八年而吾子加长焉使侵寻玩暍年倍于今而所得于中者与今无异虽欲不与世俗愚无知人混混以没世岂可得哉又凡骨肉天属虽古圣人贤人不可奈何竭吾心而正其道可也而悲忧穷蹙以苦其生则君子亦无取焉忆在京师与吾子时起居怪子意色闲时有不自得者因爲我叙述平生遭遇搤腕欷歔若无所乐其生时时如此恐致疾病他患且蹙然苶然意绪日以隳敝将不能复发愤于诗书以自强吾子勉之日观古圣贤人之书则知所以自处有所业而孜孜以望其成亦可借以自理其心而通其郁塞也语云交浅不可言深若苞之交于吾子若此者岂不可得而言哉吾子书云欲往庐陵省其令刘君闻刘已去官想此行可已苞以朝夕不能自赡仍将北游託所知者旬日闲必发恐吾兄不晓故畱此以报贱贫屯塞各竭蹶以谋其身非以事故适然会合不能特赁舟车以相存顾一朝解手终不知继见之期惟各淬厉毋自同于衆人其义乃不相负苞白与章泰占书苞白泰占足下仆自少习爲时文四方君子所以不弃而愿与爲交徒以时文爲可也而仆与诸君言此若见瘿疣而代爲不适者虽谓仆匿情以翘明无以解焉而仆非敢然也计人之生自离童昏聪明思虑可用于学问文章者不及三十年过此则就衰退其端绪旣得而充长以俟其成可也及是而致力焉则勤而无所矣自时文之学兴虽速成而悔悟早者无虑己耗其半可用独向衰之半耳孟子谓人皆可以爲尧舜孔子称十室之邑必有忠信者谓性命之理我固有之者也至从事于学问文章则才有能有不能苟限于天虽勤一世以尽心无所益也而才之庶几者多爲世味所溺以自敝于章句无补之学又或心知其不足事而束于父兄之命虽欲舍去而其道无由至能悔悟自决则已后而失其时矣此近世之学可比并于古人者往往而绝也足下资才可从事于斯向之所学亦少有可借而身复无所牵制使能绝意于时文以从所当务虽古人不难至所难在足下之自决耳仆尝恨往者心力误役以至时过而不可追也毎遇以术业相商者不惮尽言极辨以起导之而闻者多不信今发此于足下则无虑不见信也足下之学向者盖两用之而于此非未尝一涉其樊者也使由是而致一焉将有味乎吾言不然而他日如仆之悔亦有以信仆之不妄矣足下于时文以视并世知名者诚无所先后然苟欲穷其径涂如明时唐归诸君子非更以十数年之力未敢爲足下信之也移此以一于古人之学则所进岂可量哉且以诸君子之才而所学未有若古人之卓卓者力分而不能两达也安知其不用此爲悔而足下乃欲复蹈其辙乎语曰无吿不知足下宜可以知此而仆不言则爲失足下至仆不序人诗文其义具答吴东巖书并以奉览所惠敎如命点定不敢逆相委之意也区区之怀言不备宣伏惟鉴察与刘大山书辱手敎命序新编时文仆不爲诗文之序己数年矣况自先君卽世肝疾愈剧胁嵴偏痛经络瘀伤惴惴焉惟不能保其躯命是惧尙安能含意连辞而就其说邪来示云是编之文世多不好此无怪其然也仆始于南中见之意谓吾兄之文自当异于衆人汎览三数十篇犹未悉其精藴也后至京师毎自爲是题必取吾兄所爲较之然后知用意之深其辞与理确然不可易也毎欲逞思力以出于吾兄所云之外而皆多骈旁枝之义然后心折意阻而叹爲不可及出语朋游则已有谓阿其所好者矣以仆与吾兄之昵好而又夙所敬畏也然阅是编至三数十篇而有所未喻必待自爲以相较而后知之况衆人之寓于目而不求其意者乎自古文之不敝于永久者往往当其时则郁焉韩杜之文其暴见而大行乃在北宋中叶近世归有光同时人亦不相知盖言之出于已与显晦于世非偶然也吾兄前稿始出时不旬月而徧于天下然仆从朋游几案闲窃窥之其所笃好大抵皆少时气势充溢声容铿丽之作耳其达于理而辞无枝叶者十不一二取焉是吾兄前者之文虽举世人好之而未必能知也然则今此所爲苟有知者何必举世人皆好哉抑吾更有疑焉自有知识所见同学诸君子凡以时文发名于世者不惟其身之抑塞而骨月天属多伏忧患遘惨伤使其心惄焉若无以自解独吾兄所遇近顺而亦微有不快于心者岂区区者而能爲祟邪抑猎取古圣贤人之言以取资于世而践于身者不能实是谓欺德而爲造物者所不祐邪吾兄行身之笃素信于友朋而仆犹以是爲言盖古人之相切劘不嫌于严且密至于文之不谐于俗乃其所以逾远而存也复何惑哉幽忧无聊独思与平生故人相见而散在四方无一数晨夕者有南来人幸时示我音耗以通远怀兼语二三好我者言无伦次伏惟谅察望溪先生文集方望溪先生全集集外文卷第六望溪先生集外文卷六纪事汤司空逸事国朝语名臣必首睢州汤公公自翰林出爲监司年四十从孙征君讲学夏峰质行着河漳其治绩吴淞十郡儿童女妇皆耳熟焉立朝之节同时士大夫多知之惟受特知于圣主而卒困于佥壬其致怨之由相搆之迹虽门人子弟或不能详也公巡抚江苏时执政明珠有家隷言事多效公卿震慑所至大府常郊迎过苏畏公威声弗敢谒自监司以下朝夕候其门公闻使召之将命者用故事以客礼请从骑数十至辕门顾谓左右主人出迎何迟也久之辟大门传唿大惊窘迫脱厮舆服被之入至阶下见公南面坐乃跪而听命公曰汝主与吾同朝闻汝来故以酒食犒汝命门卒爲主人其人慙沮卽日去苏归诉之谋致难于公而公声绩甚焯上方鄕公念公在外无从得事端会东宫出阁读书乃爲上言汤某以理学爲时所崇辅敎太子非某不称上然之遂以詹事征公之内召也比郡士民争以农器什物塞水陆道不可行公示谕吾在外不能爲父老德往者屡请核减浮粮并爲廷议阻今入见天子且面陈之余相国国柱者执政私人也得此以吿曰曩议皆上所可也善则归君过则归已而市于衆以爲名使上知此立蹷矣比公至语巳上闻而公未之知进讲东宫首大学财聚民散数则毕讲东宫入侍上问所肄具以闻上曰此列国分疆时语也若海内一统民散将安之试询之公具陈秦隋土崩状且言一统而民散祸更烈于分国时上闻犹谅其忠会灵台郞董汉臣上书指斥时事及执政大臣下内阁九卿廷议执政惶悚不知所爲议与同列囚服待罪王相国熙继至貌甚暇徐曰市儿妄语立斩之则事毕矣执政曰上阅奏至再三亲点次类嘉与之柰何君言若是王笑曰第以吾言入视何如时公爲宗伯最后至余相国述两议以决于公公曰彼言虽妄然无死法大臣不言故小臣言之吾辈当自省国柱曰此语可上闻乎公曰上见问固当以此对执政入奏国柱尾其后而与之语命下董汉臣免议自是上滋不悦公戊辰余国柱宣言上将籍公内府爲旗人表率时公以兴作度材于通州某月某日日下晡忽返招鄕人某官与语客退独坐一室向晦语家人吾腹不甯夜半遂殁旣殁踰月上与诸大臣语曰吾遇汤某特厚而怨讪不休何也衆曰无之上曰廷议董汉臣彼昌言朝无善政君多失德大臣不言故小臣言之尙不爲怨讪乎衆乃知公爲执政及国柱所倾也非上宽仁夙重公含怒而不发公以此无类矣公之以执政家隶生衅也余闻之苏人蔡忠襄之子方炳及其族子又韶其以董汉臣之议见诬闻之相国桐城张公英安溪李公光地余国柱与执政比而倾公闻之冢宰钱塘徐公潮公之死闻之孙征君之孙洤公之孙之旭余同年友也叩公遗事皆未之前闻恐久而衆说异端故着其所闻于目击公事者汤濳菴先生逸事睢州汤公内召时吴人已建生祠刻石纪德政其殁也巷哭里奠荐绅学士争爲诔表传记其家有状有志铭有编年之谱而德敎在民及诈不信之先觉耳目衆着足爲万世标准者尙逸四事焉公巡抚江苏时上言岁祲免租民困少苏而已必屡举于丰年富乃可藏于民免当年之租半中饱于有司胥吏故每遇国有大庆或水旱形见不肖者转急征以待赐除必豫免次年然后民不可欺吏难巧法圣祖皇帝深嘉与之遂定爲经法康熙年闲特谕戸部自今以往海内农田正赋编折银通三年轮免一年周而复始直省均以徧皆豫免不问丰凶其后虽以西边事起中辍而大训炳然籍藏于故府圣子神孙当重熙累洽之余必将继志述事焉是公之訏谟实受其福者非一世也淮泗涨漫山阳盐城宝应高邮兴化泰州如臯七州县荡析离居上南巡命濬海口以洩积水勅于成龙主工植寻以廷臣议使受靳辅节制成龙议工费八十余万辅议海口沙淤非起高邮车逻鎭筑高堤束内水高丈余不能出海费二百七十八万上召辅及成龙面询成龙力排辅议淮南士大夫惧伤坟墓田庐亦廷争之乃命尙书萨木哈学士穆成格会公及总漕徐旭龄合勘兼问七州县耆老云何辅议本执政主之至是上心颇是成龙廷臣知辅议势不行欲并罢成龙功役淮南士民言海口不宜罢工者十八九谓宜并罢者亦十之一二使者意向之公力争使者曰公言吾当口奏及公内召上语及海口公对开一丈有一丈之利一尺有一尺之利上愕然曰尔时汝胡不言公乃具陈前事诘旦召二人与质对二人强辨公徐曰某故知有此汝行后卽彚士民呈牒并某议具文书印册存漕臣所漕臣亦如之存巡抚所檄取旬日后可覆视也二人语塞上怒立罢之而发官帑遣工部侍郞孙在丰往濬下河公里人有受业公门者以黄门奉使过苏谒公曰吾师方严孰敢以事请但东南盐政大病于商民已闻知否公曰吾不知因条举数事毎发公诘难正言其非乃出谢商人曰吾师素明达独于兹事未谙见谓无一可行比使归踰月次第禁革壹如所言黄门每语人曰吾师至诚而或以术驭人贤者固不可测也苏之巨室有优恃容仪毎闯入民宅多见貌相悦而与之私或结党行强所犯累累有司不敢诘闻公至数月不出公使人微迹而得之痛予杖戒毋伤筋骨严伺守故疮将合更薄笞朔望缚载以徇于市及四郊久之肤剥见骨逾半岁始瘐死由是奇衺浮淫者心悸相劝改前行盖公之诚明仁勇皆自学问中出故道足以济物而政无所偏卽此四事已足征公治法之全矣而记述者乃逸之以是知纪事纂言非于道粗有所闻不能无失其体要也余游吴门与蔡忠襄之子方炳善吿余以势家深心疾公之由客京师见四明万斯同传慈谿姜宸英逸事记备载搆公者之阴谋巧言而状志年谱皆阙焉或事相牴或大体合而节目有异同乃征于桐城张文端安谿李文贞长洲韩宗伯钱塘徐冢宰皆曰三君子之言信而有征盖公未尝以语家人而士大夫各述所闻之显迹亦未能究悉其所以然故语焉而不详耳乃并着之俾公之子孙就而求索以上之史馆而三家之子孙亦借是以不殁其先人所传述也安溪李相国逸事康熙己亥秋九月余卧疾塞上有客来省言及故相国安溪李公极诋之余无言语并侵余嗟乎君子之行身固难而遭遇盖有幸有不幸也忆癸巳夏四月余出狱供奉南书房一日上召编修沈宗敬至命作大小行楷日下晡内侍李玉传谕安溪公曰朕初学书宗敬之父荃实侍毎下笔卽指其病兼析所由至于今毎作书未尝不思荃之勤也公因奏对曰此卽成汤改过不吝之心也苟自是而恶直言则无由自镜矣时上临御天下已五十年英明果断自内阁九卿台谏皆受成事未敢特建一言惟公能因事设辞以移上意故上委心焉毎内阁奏事毕独畱公南书房暇则召入便殿语移时是日公晨入上谘及民情公对曰方三藩播乱民心摇摇未知所归今上恩德显信于天下矣往岁闽中旱荒郡吏不能体上意所发帑粟多干没民饥且死独归怨于所司而鲜不信上之志在矜䘏者嗣问矿事对曰今议开矿以甦民困请着令止土着贫民无产业职事者许人持一铫而越境者有诛则姦民不致聚徒山泽以生事端矣议遂定一时大豪辇金谋首事者皆啮指自悔先是江甯太守陈鹏年爲大府所劾吏议当大辟无何上问江督公对曰当官勤敏无害其犯淸议独劾陈鹏一年一事耳戴名世以南山集下狱上震怒吏议身磔族夷集中挂名者皆死他日上言自汪霦死无能古文者公曰惟戴名世案内方苞能叩其次卽以名世对左右闻者无不代公股栗而上亦不以此罪公江督噶礼与巡抚张伯行互纠狱辞久不决上忽罢噶礼寻孥戮焉公实赞之其语祕世莫能详以余所闻见如此公之设心岂犹夫世之容悦者与然自公在位时衆多诮公旣殁诋讦尤甚盖由三藩播乱时公适家居以蜡丸献入闽䇿贼平以编修擢内阁学士忌者遂谓公始固有贰心公恐爲门戸之祸故不能无所委蛇及得君旣专常闭门谢客所往还及显然荐达者无多人由是衆皆深怨引绳批根播扬于远迩然公方柄用时朝夕入对上所诹度惟尙书周易及朱子之书而一时海内所号爲廉吏无论公所习与否皆得安于其位则其实迹固有可按验者自公吿归未旬月而忌者首攻公所荐举以爲倾公之地因扬言公恃上恩植党以要权重微上信公之深祸且不测矣故公再入专务韬默及踰年身殁上出前后三章付内阁然后知公始至卽出苦言以求退也呜乎公之设心如此其于时事无所补救而得谤乃过于恆人此古之君子所以难于用世而深拒夫枉尺直寻之议也夫叙交余性钝直虽平生道义之友亦多疑其迂远不适于时用志同而道合无若朱公可亭者而交期则近雍正元年公爲冢宰礼先于余是年冬语余曰上将用我矣子尙有以开予余曰某何知公曰吾知子乃郑公孙侨赵乐毅之匹俦也子毋隐次年二月余请假归葬始以周官余论十篇之三示公及还相国张公曰高安持子周官论至上书房手录曰当吾世有此异人而上竟不闻知可乎我数以子病久痼止之子将若何余急过公正吿曰今上信大有爲而士大夫结习未除凡吾所云必君相一德衆贤协心然后爲之而可成成之而可久不然上求以诚心而下应以苟道民不见德反受其殃公志果大行异日以吿于吾君而次第布之不必知自仆也乙巳春公以实畿辅一篇致怡贤亲王合辞请开畿辅水利余谓公曰近畿积水无归久矣必以数年疏决支河俾伏秋潦涨下流无壅然后规下地择良有司官治一区以爲民表使民艶其利而争自营之苟少违其节次动必无功其后爲之数年果利害相半公由是益信余言自是以后凡吏疵民瘼辨贤抑姦胸中所知见壹爲公尽之且吿以海内大事宜及时注措者莫如复明初大甯三衞兼求唐韩重华屯田故蹟自归化城西连三受降城以达于甯夏及经略苗疆控制台湾三事因尽出余论七篇公皆慨然引爲己任会西事方殷度无暇部署三方而公寻遘沈疴久而弗瘳尝力疾拜赐有旨命公毋勤自后卽有钖赉免拜受毋至宫门用此不得上言尝吿漳浦蔡闻之曰吾伏枕吟呻望溪至辄心开而气扬欲于天下事有所转移支柱微斯人莫属子谨志之闻之疾将革犹掩涕重言以勖余余困于忧虞屡欲吿归公固止之曰譬如巨室虚无人虽老疾者偃卧其中盗贼犹有戒焉吾辈三数人尙可以疾自引去乎及先帝登遐今皇帝嗣位公适奉命巡视海塘自中途召还时上方孜孜求治凡民心所愿欲与善良沈抑者数月中设张搜擢计日无虚衆皆谓发其端者必公而公与余朝夕南书房未尝一言及此圣孝性成依古礼经致行三年之丧诸王大臣属余草具仪法及制诏将颁复速余赴雍和宫讨论公常左右之惟恐余言之不尽用也干隆二年公旧疾复作余就公榻前相视泫然将行公蹶然而兴以手拄颐曰子所言三事及九篇之书吾未尝一日忘以圣天子布德推诚维世砺俗谓子所云礼义之明人材之兴也有日矣而吾将泯焉命矣夫子性刚而言直吾前于衆中规子谓子幸衰疾支离于世无求假而年减一纪尙有国武子之祸欲诸公谅子之无他而不以世情相拟耳宾实旣没吾病不支子其惧哉公卒以九月十有八日前二日余在直房日方晲天气淸和俄而阴云起风沙蒙霿忽心动曰公疾其变节乎使人问之果然宾实之疾之将革也亦然相去始浃旬耳吁异哉始余与公一见如久故自戊申以后公行步亦艰约相送下堂尽阶而止先帝之丧公与余同次内阁虽入政事堂衆旣退坐必下余行必后余余惧衆人之闻也公曰衆争爲市道交卽此可示之以礼矣余经说公手订者过半尝序周官析疑春秋纲领二书以示闻之曰周情孔思不图二千余年后乃有如亲受其传指者吾尝谓望溪灼见大原学皆济于实用其斯以爲根柢夫呜唿公今已长逝矣自公殁后余行身益不敢自苟惟公于九原之下与余心相鉴照耳曩公卧病连年毎谓吾身后之文子当任之余旣序公增纂戴记公曰吾于古文未之学也而以意爲之者亦数十百篇方自削斲异日子终订之及公旣殁而家人未尝以二事属余故独叙次爲交之始末以志不忘久要之言其平生忠孝大节实德显功嘉言懿行槪弗着于篇盖公之行迹宜列于国史而状与外碑旷铭已具义不得私爲之传云记长洲韩宗伯逸事癸未春正月余以计偕入都会慕庐韩公将扈从南巡往省焉衆宾在堂独肃余就西序坐始定卽谓余曰吾与子之相知不浅矣然子终谓我何如人邪余曰公爲人天下之士尽知之况某邪公曰世人多好吾文吾文不足言或目爲旷达亦似之而非也吾立身尙能粗见古人之绳墨耳吾爲亚卿未尝一至官正之门也吾爲学士未尝一至执政之门也自趋朝外舆马未尝入内城吾好朋游常与酣嬉淋漓然贰冢宰岁未再终发吏之姦爲永禁者七百余事锓诸版是诚沈飮人邪余曰上于公意倦矣而公不吿休何也公曰刚当位而应与时行也吾后而失其时矣徒滋谴呵耳余曰虽然进退有礼谴呵非所避也是岁公果再吿再被诘责而卒死于官始上遇公最渥自爲宗伯屡与孝感熊公同召对忌者谓公旦暮且入相会江南布政司张万禄亏库金三十余万制府阿山上言非侵牟费由南巡或调张于制府爲姻家上震怒下九卿议御史大夫某曰山之罪在大辟无疑也公正色曰果有连其情私而语则公也且斯言得上达所益不细忌者增语上闻公由是日替公天性与物无町畦而睢州汤司空数语人曰表里洞然不可夺以非义惟韩公耳上尝亲试翰林欲黜者二人时公与法公良同掌院事命劾奏公谓法公曰姑缓之此民誉也越日法入见上怒命削职随本旗供劳辱事衆皆趣公公曰法以吾言至此而吾乃苟免乎又数日召公诘责公徐曰此二人于院中不在应斥之列文虽不工惟上寛假之上霁颜爲公曲止焉公鄕试出崑山徐司寇门及徐与重人相失罢官而傅腊㙮节制两江承意兴大狱搆徐凡素居门下者争避匿公适在籍独盛舆从朝夕至门且爲别白于在事者公尝乘小舟徜徉郊野闲会县令出隶卒争道覆公舟比登岸衣裘尽濡战栗移时戒从者无声竟不知爲公也余见当世名贵人能自忘其势者有矣而能使人忘其势者则未之见也惟与公习并忘其爲显学人然用此世皆目公爲旷达而不知其植节守义深固而不可移也余与公相知深而聚处日稀及见公志状凡可以不殁于世者槪乎其未有见焉乃记公言而略道其所知公自癸未春遂不复与余相见薄遽中忽标曰其平生若豫以相属者吁异哉记徐司空逸事余始至京师长洲韩公安溪李公皆爲余道蝶园徐公之爲人时余方奔走衣食而公顚踬于宦途无因缘相见癸巳春余出刑部狱蒙恩召入南书房嗣移蒙养斋与公一见如旧相识共事十年始灼知公所祈向具得其往事公始仕会明珠索额图执政以利权相倾各树羽翼中朝士大夫非阴自託各有主张宦不得遂当是时显与爲敌者惟濳菴汤公环极魏公柴立中央而无所依附者韩李外可指数也索额图生而盛贵性倨肆有不附己者常面折显斥之明珠则与其党深相结异已者阴谋陷之而务谦和轻财好施以招来新进及海内知名士公爲庶常李公掌翰林院事尝荐公及德公格勒上时召见讲论经义德公尝扈从巡行明氏使人奉万金爲装固辞装已治无所用之公散馆第二等例以科道用索额图恶公不附己奏改部属用此明氏尤欲致公公爲童子试京兆与明氏子成德名相次成进士同榜选庶吉士屡相招皆不就爲部属时以公事见珠必徧赞于广衆中及改官中允迁侍讲上一日询公之爲人珠以诚实对选讲官列荐名先于学士公终不一至其门而德公以揲蓍陈言大恶于珠天久不雨上命筮遇夬问其占进日泽上于天将降矣而卦义五阳决一阴小人居鼎铉故天屯其膏决去之卽雨上愕然曰安有是遂以珠对时索氏已挫于珠矣始上亲政方沖龄额图首建谋黜辅臣专横者百僚慑伏而珠善结左右亲近爲腹心耳目其党徧布中外虽有贤者愼自守不求亲媚而巳终莫敢龃龉惟康熙十有七年京师地连震上昼夜坐武帐中魏公环极直入奏天变若此乃二相植党市权排忠良引用佥壬以剥黎蒸之应继之者则德公用此名震天下而珠亦骇遽不自安自是以后蜚语时上闻谓公之父爲两江制府麻勒吉僚属黩货不赀公与德公比议朝政适灵台郎董汉臣上书言时事多所指斥下内阁九卿大学士勒公德洪尙书达公㙮哈及汤公谓书中豫敎太子崇节俭宜施行而衆阴挠之驳议至再三以汤公尤珠所深疾也由是衆口喧腾汤公不欲上亲敎太子觊爲师傅公与德公亦然先是上尝询公所学视德格勒孰优公自陈远不逮也至是复举廷臣某与公相衡而德公奏公远过之请上面试忌者遂言公及德公交相推引汤公实阴主焉越日召试尙书陈公廷敬以下文臣十二人于干淸宫公与德公方属草有旨责让德公遂于试文后申辨公诗亦未成上命同试诸臣挍勘衆相视无言而汤公独以公文爲是又命廷臣公阅汤公执前言且谓德公品学素优不宜以文字黜是日翰林院奏劾德公削五级畱任时汤公爲东宫讲官上遂命爲师而公亦爲皇子师珠复使所亲谓公此非福也惟归诚于执政或少安公不答是秋上御瀛台敎诸皇子射公不能挽强上怒以蜚语诘责公奏辨上震怒命扑责被重伤命籍其家父母皆发黑龙江安置然上意终怜公其夜命医二人治其疮翌日复召诣皇子书堂时大雨裹疮至宫门跪泥中见御前侍衞卽号泣求转奏臣奉职无状罪应死臣父廉谨当官数十年籍产不及五百金望明主察之且臣父母皆老病臣年正壮乞代父谪戍尙能胜甲兵尽命力衆皆掩耳而去之有关公名保者最后至斥公而入尽以公言奏上立赦公父母则已系槛车就道矣及诸途观者夹路皆感泣遂复公官仍侍皇子冬杪翰林院奏德公私删起居注有旨问公知否会太皇太后升遐各以尉二人甲士二十人监守于私室次年二月下狱始至卽以双木讯公旁逮也撞击数十胫大如股禁亲属家仆毋通席地卧求水浆不得狱卒刻时以至提木索而摇之毒痛自分必死适侍衞某入视族姻公辨其声大唿曰上命问我非欲杀我也其人就视出谓典狱者曰此人死我必入吿由是家人得入进食飮而汤公亦以敎东宫议董汉臣事得咎桐城张文端相国尝语余曰伟哉华野郭公人杰也往时蜚语数闻所陷有至死而不知其故者科道纠参同僚举首下西曹可使无罪者死于非刑而上不知其所以死赖公讼言圣主刚明故至于今王道荡荡吾侪得甘寝达旦耳盖谓汤公及公与德公事也起居注故事数易稿然后登籍德公所删易乃未登籍之稿公晨夕敎皇子守官分局无由与知而狱辞上当德公大辟立决公监候秋后绞上特旨改德公监候公免死鞭一百荷校三月妻子入辛者库逾年公主出降科尔沁公一子一女主旗务者遂以公女媵时德公遇赦出狱归本旗遂使尽室以从公不善骑某公主疾或请于上遣公往视相去千余里刻日反命从者二人一道毙公入反命出昏踣兼旬不起盖自郭公劾奏珠虽落职家居而所引用已尽列要津毎承意观色以求餍其忿好又善事势贵与相应如影响也珠旣老其党亦渐散安涘李公日见亲信上亦久而察公之忠诚岁壬午复用爲内务府会计司员外郎是秋充顺天鄕试主考壬辰以内阁侍读学士副左都御史赵公申乔爲会试总裁寻迁内阁学士兼礼部侍郎特旨出辛者库复旗籍甲午巡抚浙江丁酉迁左都御史兼掌翰林院事逾月晋工部尙书敎习庶吉士自乙酉冬李公入相上万几之暇时召入独对同列无与班者李公南还公继之恩遇几与比并公与人敬以和贵贱老少如一长翰林数年物望所归鲜不荐达老而笃学共事蒙养斋暇卽就余考问经义时江浦刘无垢泰州陈次园常在侧交口而责余曰有是哉子之野也徐公中朝耆德且爲诸王师子抗颜如师而诲之如弟子可乎余应之曰吾以忠心答公之实心耳子视公遂出孔道辅下乎诸王侍衞中有年逾三十始读大学而请余讲以所闻者至秦誓作而言曰所云一个臣吾视徐公良然呜唿卽是而公之诚于中而动于物者可见矣上晚而信公甚笃尝赐诗称爲同学老友时太夫人四体犹康彊屡朝皇太后于慈甯宫礼赐备至而德公已老死徼外矣然其部大人皆敬信将校尊事之身死犹善视其子孙公爲余言之未尝不惨悽而颜变也记开海口始末自明万历中潘公季驯以河沙流垫无常非人力所能濬而引泇沂淮水以盪之于是河淮安流漕运无壅者百余年国初郑成功之乱治东南海防凡入海津隘皆下巨木爲椿河流高性湍悍海舟本不能逆流而上而在事者不察下木云梯关久之覆舟漂楗薪葘之入海者经此辄凝滞而沙乘之由是海口隘河流壅洪泽湖涨而下河七州县咸被其灾康熙二十三年台中相继言河正道云梯关海口旣日隘非别开天妃石闼海口不能洩湖流之漫于七州县者上南巡问淮扬水患河督靳辅奏宜用台臣言乃命兵部尙书伊桑阿相视奏河臣议是上以两河难兼理别命安徽按察使于成龙董其役始议开海口执政明珠实阴主之定计属役于河督及别设官大失所望而于成龙名受河督节制实相牴牾辅乃上言宜罢海口之役而别开大河自车逻鎭筑横堤抵高邮洩洪泽湖水于堤内自高邮东筑长堤二历兴化白驹场束所洩水以入海请发帑银二百七十八万俟堤成丈七州县故沈水之田凡在额外者官鬻之以补帑疏入廷议多是河臣言自明珠执政其党余国柱等导以阴收天下利权凡督抚提鎭监司有不出其门者遇事辄阴沮之自九卿六垣台中皆树私人所欲兴建及斥逐则台垣执奏所欲引用则九卿保任之其巳被上知而不附已者阴使他人毁之而若弗闻也者海口设官旣违执政本谋遂锐意别兴是役私议畱帑银百万于内自国柱及其党皆取分焉由是衆议莫敢龃龉而上命讯淮扬人官京师者宝应乔侍读莱山阳刘选司始恢聚其鄕之齿朝者而吿之曰是役也工未成其害二旣成害又二河延三百里堤内广百有五十丈非坏圩陇毁村落掘坟墓不可堤河行磬折可东可西民夤缘以避其害官吏要挟以牟其利令下之日七州县之民鬭讼无甯晷矣害一也凡里甲雇役人日七十功令官给四十实不能半往例岁修邑役数百人数月而罢犹病不支今三工并兴邑役万人是岁加赋钱二千余万害二也工未成水中之田民田也鱼可捕菰蒲可採工旣成则河督之田也滨河地瘠率三四亩而当一或十而当一以起税法一旦据额丈量而没其余于官夺其田之十七八而责以故税民尙有遗类乎害三也往者漕河之堤虽屡决而河广不过十丈今并注洪泽诸湖之水于百有五十丈之河独恃新筑一线之堤以爲固而堤高于民居城郭人民化爲巨浸可计日而待害四也且湖流东注高宝则不能西出淸口河当日淤而病漕议遂定越三日淮扬朝士十一人诣左掖门上四不可议上意以爲然执政进曰此缙绅意也尙宜询之小民又数日上命工部尙书萨木哈内阁学士穆成格会江苏巡抚汤斌总漕徐旭龄问民所欲时执政知辅议势不能行因欲并罢海口之役二人复命称百姓欲两罢之而汤公寻内召上问海口公力言宜早开上大惊召九卿俾二人与汤公面质二人巧说公曰我故知此事重大汝行时卽书民状及疏稿各二通一用巡抚印存总漕所一用总漕印存巡抚所可覆视也二人始相视语塞上大怒立夺其官而以工部侍郎孙在丰督濬海口时二十五年六月某日也秋八月甄别翰林掌院学士库勒纳以喜事奏夺乔莱官又二年聊城郭公琇爲御史劾罢辅及在豊江南总督董讷总漕慕天颜亦交章论辅辅疏辨因互相劾并下刑部在丰与诸公皆降调而海口工用不成始辅开中河实便于漕而潘公成法亦自是而变车逻鎭大河虽未开而先是巳开减水坝于高堰以洩洪泽湖伏秋之涨由是淮水力弱不能出淸口以盪河沙而河沙倒入湖口及漕河所在垫淤后十余年至丁丑戊寅漕河数决湖益涨而下流不通七州县之民陷溺者不可计数上亲授方略命尙书张公鹏翮往治之塞高堰诸坝濬淸口出湖流以盪河沙云梯关海口故道始渐深广而河患暂息焉记所闻司寇韩城张公事大司寇韩城张公自视学江南擢少宰列于九卿卽以明决敢言任事着声其始爲司寇而罢也以提督九门陶和气势方炽司寇齐世武阿附摭其雠人死刑狱公持不可因此谮公踰年先帝烛其姦诛和气投世武于荒乃思公以大司空征旣至改司寇公感先帝灼知益以国是自任而衆亦知先帝信公凡部事主断者十之七九卿廷议待决者亦过半焉公性沈毅凡朝议亲故门人子弟虽有问不吿性骨鲠爲世所骇异及利泽广被于衆者尙载人言先帝春秋高诸王门下人或因缘诡法有以负债讼淮商及吏民者命关逮公正言折将命者合堂变容公意色愈坚事竟罢诚王属长以文学信任朝夕上侧王府孟尙曾毙甘肃平民事达部王再三切谕不得闻于上而公具以实奏衆皆危之公恬如也今天子在藩邸优人徐采嗾佣者捶杀人部议以佣抵公独奏采罪在不宥事下九卿是公议者独赵司农申乔及上嗣位襃励诸大臣谓公伉直无何逮采于西边以故罪系狱俟秋决天下悚然诵圣德焉西事方殷急馈饷大将军入觐以爲言内大臣定议各途守选及迁补并停止专用捐赀运饷人事可集已得旨始下外廷公曰此关国体当以去就争九卿会议数四相视不言公乃昌言惟捐纳所分员缺可避运饷人其正途及迁补仍旧因手定奏议执政使人谓少宰张公廷玉曰闻举朝同议独张公阻之不识何张公也少宰曰首议者张公廷枢然余吏部也亦同此议少司寇张公大有曰我亦同议者于是士论翕然归三张遂甯张太宰鹏翮爲不适者久之公复起事先帝凡十年四方有大狱必使公往成大灾大工役必使往视所奏当及兴罢常合衆心康熙戊戌鎭将守令激阌鄕四县民变公奉命往鞫时河南州县困于岁征黄粮中家以下鲜不破产鬻子供輓赁巡抚杨宗义疏请改折而仓督及有司阴阻之戸部九卿皆曰毋庸议公归奏使事毕因陈民艰退而具疏上爲斥羣议特改诸州县之远水次者巢可託爲司寇滞畱谪发黑龙江应赦免者二百七十余人公谓宜检举巢难之会巢罢公独自检受罚而囚家皆获免直隶各省视焉余尝谓公前后朝议及出按诸大事宜札记异日付史官乃本朝宪令非爲公名也公曰吾议伸者几且忘之矣公己卯主江南鄕试己丑主会试所登半名俊爲九卿任举皆民誉多未识面者其终废也以陈梦雷久託诚王府积罪恶发露天子震怒姑免死发黑龙江而公循故事方冬停遣又出其子使治装于时人皆咎公然观过知仁公之宅心易直当官塞然而不以身之利害与焉于兹亦见矣记太守沧洲陈公罢官事长沙陈公沧洲名迹尤着于江甯始到官榜于门曰求通民情愿闻己过未旬月而衆心翕然期年政敎大行尝以公事与诸郡守集议大府前大府曰此公事也费无所更柰何衆无声而注目于公公曰吾官可罢民赋不可增也议遂寝而自制府及诸司皆受其病会上南巡使公主办龙潭行宫故事自左右侍衞及阍寺隶圉皆有餽公一切不问或以蚯蚓秽物置簟席闲越日车驾到江甯召公诘问先是予吿大学士桐城张公迎见上问江南廉吏首荐公及是诏问张公鹏年守官状公对曰凡良吏才性治法尙或有偏惟鹏年吏畏其威而不怨民怀其德而不玩士式其敎而不欺廉洁其末也上怒遂释江干曡石爲步备车驾御舟观水师前期一日始檄公治步属吏及胥徒皆惶急公曰若皆有公事按部无动吾自办之遂率子弟躬运土石士民从者属路诘旦步成上由是益奇之公于官中不受一钱羣商岁供数百金市刍米给幕士又尝逐羣娼而以其地悬上谕月吉与吏民讲读大府据此特纠落职听勘檄下未移时士民塡街巷揭帛鸣钲环制府问太守见劾之由门者重闭叫嘑不退有司械系数人制府欲幷释之使谓曰汝偶行过此被系邪皆曰非也愿入狱与太守同命及会鞫以金木讯商人商人曰岁餽自督抚及州县皆有之惟太守见却耳有司以建亭于娼室故址悬上谕爲大不敬公罪当在大辟一日上问制府于大学士安溪李公对曰臣尝与同僚廉干果于任事其失民心独劾陈鹏年一事耳上颔之公性彊直不能屈意上官于大府左右亲近视之蔑如用此毁言日闻同时韩城刘公荫枢爲监司于江西性行大类公与公同时被劾江西士民号泣匍匐叩制府爲请命者以千数制府故有贤声用此颇心悔之狱辞上上特原公召入武英殿寻以苏州太守摄布政使而刘公亦登用于时天下知与不知皆爲二公跃喜且叹天子明目达聪于羣下是非功罪一以道揆而无成心也记张彞叹梦岳忠武事张君彞叹之卒也闻有异征踰岁其邑子孔君端蒙至曰彝叹爲诸生时梦入古庙见宋少保岳公与爲主客之礼手文一简属刚定且曰吾更谥久矣而世人多举故谥愿先生正之将别忽变色易容曰会相待于桃山矣彝叹平生迹不出州郡其贡成均试礼部恆闭戸不接一人成进士应除县令不旣老忽应徐中丞请主杭州敷文书院院中立碑工以旧石至按之则岳公墓碑也彞叹曰吾之兹行有以也夫因吿中丞以昔梦补其文之缺漫而归焉中丞还朝荐彞叹学行诏下江南省刻日赍送行至桃山驿憩庙旁心动入视果梦中所见语从者曰吾死无日矣越三日至茬平县馆驿正衣冠端坐而逝余观书传所记死而有前征者衆矣独怪岳公志事与日月争光故谥之不类何足爲公瑕疵而乃耿然自标白也呜唿我知之矣世敎之衰不独小人敢爲诬善之辞卽所号爲学者亦多恣胸臆以顚倒前人之是非推其心盖谓彼人与骨巳朽而谁与证其得失也观公之见梦于张君者如此则知自古仁人志士其精爽实不没于宇宙以鉴照下人而可任其诬枉哉昔朱子论南渡人材谓公知义理非韩张所及公以上次第无人则向伏于公者至矣而其门人乃有目公爲横而假託于朱子之言者以公之志事与日月争光犹不能免此况迹介隐显蔽于䜛慝之口而末由自列者乎传其事使论古者有警也记姜西溟遗言余爲童子闻海内治古文者数人而慈谿姜西溟其一焉壬申至京师西溟不介而过余总其文属讨论曰惟子知此吾自度尙有不止于是者以溺于科举之学东西奔迫不能尽其才今悔而无及也时西溟长余以倍而又过焉而交余若侪辈其后丙子同客天津将别之前夕抚余背而叹曰吾老矣会见不可以期吾自少常恐爲文苑传中人而蹉跎至今子他日志吾墓可录者独三事耳吾始至京师明氏之子成德延至其家甚忠敬一日进曰吾父信我不若信吾家某人先生一与爲礼所欲无不可得者吾怒而斥曰始吾以子爲佳公子今得子矣卽日卷书装遂与绝崑山徐司寇健菴吾故交也能进退天下士平生故人并退就弟子之列独吾与爲兄弟称其子某作楼成飮吾以落之曰家君云名此必海内第一流故以属先生吾笑曰是东鄕可名东楼健菴闻而憾焉常熟翁司寇宝林亦吾故交也毎乞吾文曰吾名不见子集中是吾恨也及翁以攻汤司空斌骤迁据其位吾发愤爲文谓古者辅敎太子有太傅少傅之官太傅审父子君臣之道以示之少傅奉太子以观太傅之德行而审谕之今詹事有正贰卽古太傅少传之遗也翁君之贰詹事其正实睢州汤公公治身当官立朝斩然有法度吾知翁君必能审谕汤公之德行以导太子矣翁见之怃然长跽而谢曰某知罪矣然愿子勿出也吾越日刊而布之翁用此相操尤急此吾所以困至今也时西溟年七十余始举于京兆又踰年成进士适翁去位长洲韩公菼荐于上得上甲己卯主顺天鄕试以目昏不能视爲同官所欺挂吏议遂发愤死刑部狱中西溟之治古文也其名不若同时数子之盛而气体之雅正实过之至不能尽其才则所自知者审矣平生以列文苑传爲恐而末路乃重负污累然罪由他人人皆谅焉而发愤以死亦可谓狷隘而知耻者矣西溟之死也其家人未尝以志铭属余而余困踬流离与其家不通问者计数已十有九年姑传其语俾衆白于其本志之所蓄云书罗音代妻佟氏守贞事节妇佟氏罗音代之妻也音代母微始生卽被弃少司空陈一炳养爲已子使妾萧氏母之旣长受室而司空殁诸子争产以音代非陈氏子也逐之与母妻出居或诳诱赀产荡尽未几疾卒一子在襁抱节妇母家贵盛怜节妇年少欲夺其志归甯止之数月一夕脱身独行归依其姑其父母复使要之则誓不复通久之益无以爲生学士敦公拜司空故交也少继其小宗与音代之父爲本生兄弟萧氏犹知之使仆某往请自司空之殁也学士与其家人久不通问至是始知音代死及节妇守志事急过之家徒四壁立节妇与姑相向而泣稚子在傍学士曰吾兄之孙兄子之妇可依余夫人陈氏母也义不可同宫吾虽贫请僦屋继米薪自今无缺但愿妇志节有终以成吾义节妇泣而受命学士因就陈氏诸子合要爲劵以稚子归宗使节妇育子奉姑居别宅初陈氏诸子逐音代时屡谓学士曰此君之兄子也赀产尙数千金君收之非无益于君者学士怒曰是谓我不成丈夫也若此子贫无依吾当引爲已任耳遂谢不与通至是卒如其言诸公用此皆高学士之义而学士毎语人以节妇之义辄爲累欷焉记吴绍先求二弟事吴绍先山西平阳府稷山县人少读书略解文义十三丧父十六丧母有二弟季年十一与从兄偶出遂絶踪又数年仲以博塞失负逃绍先负贩以迹之南出襄洛西历剑州东至黑龙江积十有六年卒同时而得之其求仲也出塞抵甯古塔豪家以情请豪隘之乃冒公人入军府讼军吏庇豪欲威慑绍先以应对失仪捶其面血淋漓绍先辞愈强直卒白大帅持其弟以归时仲冬沍寒夜经大卧矶行者皆堕指绍先与弟相推挽顾而曰此中人未有如吾乐者也比入塞爪甲脱烂无存者至京师待季偕行知其事者争传说公卿贤士闲多就而体貌之绍先赧然若无以容衣敝履穿或赠遗终不受有与同寓者闻其哭失声就视之则读鲁论父母之年章也呜唿人知有父母则爱其同生贤人君子知尊祖则能敬宗而收族矣圣人知崇如天故能帅天地之性视天下疲癃残疾惸独鳏寡皆吾兄弟之顚连而无吿者若恩薄于同生则是不知有父母人之道不宜有是也而俗之偸昧此义者盖累累焉故绍先所爲甚庸无奇而名称以动于时兹录而传之亦将使昧者自循省也狱中杂记康熙五十一年三月余在刑部狱见死而由窦出者日四三人有洪洞令杜君者作而言曰此疫作也今天时顺正死者尙希往岁多至日十数人余叩所以杜君曰是疾易传染遘者虽戚属不敢同卧起而狱中爲老监者四监五室禁卒居中央牖其前以通明屋极有牕以达气旁四室则无之而系囚常二百余毎薄暮下管键矢溺皆闭其中与飮食之气相薄又隆冬贫者席地而卧春气动鲜不疫矣狱中成法质明启钥方夜中生人与死者并踵顶而卧无可旋避此所以染者衆也又可怪者大盗积贼杀人重囚气杰旺染此者十不一二或随有瘳其骈死皆轻系及牵连佐证法所不及者余曰京师有京兆狱有五城御史司坊何故刑部系囚之多至此杜君曰迩年狱讼情稍重京兆五城卽不敢专决又九门提督所访缉糺诘皆归刑部而十四司正副郞好事者及书吏狱官禁卒皆利系者之多少有连必多方钩致苟入狱不问罪之有无必械手足置老监俾困苦不可忍然后导以取保出居于外量其家之所有以爲剂而官与吏剖分焉中家以上皆竭资取保其次求脱械居监外板屋费亦数十金惟极贫无依则械系不稍宽爲标准以警其余或同系情罪重者反出在外而轻者无罪者罹其毒积忧愤寝食违节及病又无医药故往往至死余伏见圣上好生之德同于往圣毎质狱辞必于死中求其生而无辜者乃至此傥仁人君子爲上昌言除死刑及发塞外重犯其轻系及牵连未结正者别置一所以羁之手足毋械所全活可数计哉或曰狱旧有室五名曰现监讼而未结正者居之傥举旧典可小补也杜君曰筋骨毎岁大决勾者十四三畱者十六七皆缚至西市待命其伤于缚者卽幸畱病数月乃瘳或竟成痼疾余尝就老胥而问焉彼于刑者缚者非相仇也期有得耳果无有终亦稍宽之非仁术乎曰是立法以警其余且惩后也不如此则人有倖心主梏扑者亦然余同逮以木讯者三人一人予三十金骨微伤病闲月一人倍之伤肤兼旬愈一人六倍卽夕行步如平常或叩之曰罪人有无不均旣各有得何必更以多寡爲差曰无差谁爲多与者孟子曰术不可不愼信夫部中老胥家藏伪章文书下行直省多濳易之增减要语奉行者莫辨也其上闻及移关诸部犹未敢然功令大盗未杀人及他犯同谋多人者止主谋一二人立决余经秋审皆减等发配狱辞上中有立决者行刑人先俟于门外命下遂缚以出不羁晷刻有某姓兄弟以把持公仓法应立决狱具矣胥某谓曰予我千金吾生若叩其术曰是无难别具本章狱辞无易取案末独身无亲戚者二人易汝名俟封奏时潜易之而已其同事者曰是可欺死者而不能欺主谳者傥复请之吾辈无生理矣胥某笑曰复请之吾辈无生理而主谳者亦各罢去彼不能以二人之命易其官则吾辈终无死道也竟行之案末二人立决主者口呿舌挢终不敢诘余在狱犹见某姓狱中人羣指日是以某某易其首者胥某一夕暴卒衆皆以爲㝠谪云凡杀人狱辞无谋故者经秋审入矜疑卽免死吏因以巧法有郭四者凡四杀人复以矜疑减等随遇赦将出日与其徒置酒酣歌达曙或叩以往事一一详述之意色扬扬若自矜诩噫渫恶吏忍于鬻狱无责也而道之不明良吏亦多以脱人于死爲功而不求其情其枉民也亦甚矣哉姦民久于狱与胥卒表里颇有奇羡山阴李姓以杀人系狱毎岁致数百金康熙四十八年以赦出居数月漠然无所事其鄕人有杀人者因代承之盖以律非故杀必久系终无死法也五十一年复援赦减等谪戍叹曰吾不得复入此矣故例谪戍者移顺天府羁候时方冬停遣李具状求在狱候春发遣至再三不得所请怅然而出结感录康熙辛卯冬十月余以南山集牵连被逮江甯苏侯奉檄至余家时吾母老疾多悸侯偕余入见具言天子有诏入内廷校勘驰传不得顷刻畱是日下县狱侯朝夕入视或夜归必就榻上相慰劳时制府噶礼锐意穷竟根株委某官捜余家书籍侯闻以暮先至部署不使老母得闻余北行値隆寒爲具舆马所出皆库金余固辞侯曰自吾爲吏于此迫公事以亏库金者屡矣独爲君累乎侯始之官卽不偕妻子曰吾不能逢上枉下归有日矣江甯县附省城而所治属苏松巡抚时巡抚仪封张公伯行贤者也而与侯亦不相知缘是岁鄕试弊发仪封公疏纠制府制府委某官曁侯捕某胥阴令某官置金某胥空舍中随发之以自解侯实不知而仪封公谓侯亦与闻其事也甲午冬有名贵人之官过苏余寄语仪封公苏侯贤者不得以制府事相疑而侯已以他事罢矣侯名壎字慕鞠庚辰进士福建南安人安徽布政使马公逸姿字骏伯陜西咸甯人先公在官死于寇公以荫起家始至尝介吾友白君玟玉通问愿爲谢不敢见及余被逮江苏廉使以事出制府命公摄理督粮道李公玉堂佐之公豫诫羣吏毋得缧绁每见余貌必蹙语必称先生李公亦然时制府欲得戴氏他书以上亲鞠诸被逮者公入言某邦人之望每大府及监司至必礼于其庐而固辞不敢交也虽在难愿公毋操切以慰邦人之心制府实恶余其后与仪封张公相构挂余名弹章而亲鞫时未尝加声色则公力也无何廉使归亦欲得事端以自爲功将以金木讯余公力阻之不可乃正色曰朝命捕人非鞫狱也某儒者上所知名今以非刑苦之设犯风露死孰任其责乃止遣解之日公与诸司及部使者坐堂上吏执籍唿逮人过堂下加械毕公起立离位诸司次第起使者亦起公肃余升堂手解余系谓使者曰方先生儒者无逃罪理君爲我善视之毋使困于隷卒旣就道使者毎食必先馈余同逮者余喙就逆旅必问安否旣至京揖余曰吾在江南惟马公遇我独厚问何以然则子之急也子今至矣爲我报公子无伤也余吿以未事时与公实未谋面闻者莫不嗟叹焉张公丙厚字尔载号腹菴甲戌进士磁州人壬申癸酉闲余至京师与相识或闲曰某甚轻君越数岁相见于江南始得自解说而爲交亦未深也及余被逮公适爲刑部郎中时上震怒特命冢宰富公甯安与司寇杂治富廉直威稜慴衆每决大议同官噤不得发声余始至闭门会鞫命毋纳诸司公手牒称急事叩门而入问何急曰急方某事耳遂抗言曰某良士以名自累非其罪也公能爲标白海内瞻仰卽不能愼毋以刑讯因于案旁取飮手执之俯而飮余长官曁同列莫不变色易容衆目者集于公公言笑洒如供状毕狱隷前加鎻迫扼喉闲公厉声叱之再三易仍用狭者时事方殷长官曰俾退就堦墀徐易之公曰下阶终不得易矣旣易鎻亲送至狱门谕禁卒曰某有罪彼自当之汝辈如以苛法相操者吾必使汝身承其痛是狱朝士多牵连虽亲故畏避不敢通问公爲刑官之属乃不自嫌而讼言余冤相护于公庭广衆中诸公自是乃服公之义也旬余公以他事夺官始公年少尙气多声色之好及罢归益自刻砥让型于家任卹比于鄕人自成童至艾耋背面皆称腹菴公以语余者夏峰孙征君之曾孙用祯也宋梦蛟字德辉无爲州人余被逮戚友谋偕行者怀甯宣左人曰吾友宋君适在此可属也是达于事而无欺勤力尝送其友妻子自成都下崃凡逾月不脱冠衣因与刘古塘诣君言故时狱方起多枝蔓余在县狱制府命入视者辄记姓名衆恇惧君闻言卽许诺旣行易姓名尾余后每就逆旅则闲厠左右在途事无违者君以辛卯十有一月偕余至京师次年秋归视其家时狱久具圣主矜疑毎请决辄畱不下未知决时而君雅游以余故乏其家事且而岁矣衆谓事不可待请君且他图以十金遗君家君卽用爲资至京又逾年三月余出狱隶旗下事定乃辞去君貌甚昻发须皓然尝客司空熊公所又与学士宋公有连皆抗礼遇事卽面争及偕余周旋隷卒闲甚自屈与主逮部使者家隷朱某爲兄弟将至京使朱先致赂于梏扑隷及至卽日会鞫余承罪免刑无所用之衆皆曰金不可得矣越翼日朱以金来曰宋君之义胡可欺也杨三烱字干木诸曁人辛卯冬余在刑部狱同系者与君善君入视必与余相见自通姓名踰月未尝一接语言其后一语卽大相得故事凡谳重囚必闭狱门非在官者不得出入君因置禁籍昌羣胥入视狱中地狭自春徂秋疫厉作死者相望秽气郁蒸虽仆隷不可耐而君旬日中必再三至或淹畱信宿道古今证以天道人事慷慨相勖虽余亦忽不知其身之危与地之恶也是狱成于辛卯之冬而决以癸巳三月狱辞五上始下近畿有大姓延君爲经师君与要必吾友狱决始可就凡五易期至余出狱事定然后去当是时君名动京师士友皆延颈愿交是岁秋特行会试诸公争欲令君出门下君曰以是爲名非吾心也又因而利焉鬻贩之道也吾耻之遂去京师自是不复与计偕始部胥承行是狱者以求索不遂于余独深文周内无何以他事黜易一胥常阴爲余莫知其由君去京师踰年始知后胥君所谋置也爲是竭其资金坛王澍若霖云结感录者志辛卯在理时诸公爲余德者也余羸老蹇拙虽报德不敢自誓也惟感结于心而已其故交如同里刘捷古塘姊夫冯庚绥万淸㵎白斑玟玉溧水武文衡商平高淳张自超彞叹金陵朱文镳履安翁荃止园不在列盖感者以爲其道未可以得之也若诸君子则与吾爲友时早见其然矣今感而录焉是轻诸君子之义而使古者爲友之道不明也考之于经凡诸父诸舅道同而志相得者皆名爲友旣爲友则有相死之义有复讐之礼况急难相先后哉始余与淸㵎白君一见如故交与之语连日夜至戚某诧焉余笑曰假余以急难叩门其坦相受者必白君也执而诉诸官者必吾子也诸姻戚闻之皆以爲过言及余在难戚某果避余若浼然后信前言之不妄焉望溪先生文集方望溪先生全集集外文卷第七望溪先生集外文卷七墓表礼部尙书韩公墓表公姓韩氏讳菼字元少江南苏州人少读书通五经义疏性恬旷好山水朋游飮酒谈谐终日不倦而处身特严其所不爲不可以祸福利害动也自明亡科举之文日就腐烂公出始渐复于古世以比于昌黎而公未尝以此自喜公以康熙癸丑成进士登朝不数年至学士或吓公使吿归公怡然日是吾志也居吴中十年以诗歌古文开其鄕之后进暇则与二三遗民徜徉泉石闲会有欲与公并起以爲名者复召掌翰林院未几由吏部左侍郞迁礼部尙书旦暮且入相同列忌之适江南岁会失库金数十万督臣与典司者有连上言非侵欺费由公事上震怒下廷议左都御史某讼言法当诛公日是其情卽私而言则公也且上得闻此其义足愧中朝士大夫忍因以爲罪哉忌者益增其辞而以闻于上公由是得罪或谓公上毎含怒诘责诸大臣伏阙下请罪累日卽解公曰吾身可危臣节不可辱也始公未知名崑山徐司寇干学独重公及徐与要人相搆罢归田里踰年复起大狱将尽钩其党居门下者皆阴自贰甚者讼言攻之以自湔涤公时吿归独旦暮造其门且爲解辨于在事者公之再起也旣爲人所挤某谓公当辞职公曰上怒未怠书上且重得罪余日虽然义不可以苟止也公再疏吿果蒙谴诃由此愈臲卼自余往还公卿闲其敢以古义相绳与用余言而不疑且悔者自公而外吾未之见也公待士出于至诚士有道艺而不伸如疾病之附其体余获交实公礼先焉毎闻余下第必面责主司及鄕贡相见于京师愀然曰是非子之幸也子终不遇学与行可成癸未正月公肺病甚剧飮酒不辍余劝公少止公日子知我者吾少不能自晦崎岖仕宦碌碌无所建竖负圣主之知今老矣常恐未得死所以至再辱寿考非吾福也是日引余坐特室自述生平甚详余怆然心动后数日公扈从南巡公入余出踪迹相左遂不得继见公文学官绩宜列于史氏其孝义质行鄕人子弟皆有述焉故不具载独着其进退大节与余之所私得于公者公三试自鄕举外皆第一博极羣书而与人居久之皆忘其爲名贵人乍接之不知其蓄学问也公夙好余文得余笔札必命诸子宝藏之其葬也家人未尝以志铭属余而余自表于墓之阡从公好也公生于某年某月某日卒于某年某月某日妻某氏子人其长者三人已见头角以某年某月某日葬于某鄕某原其辞曰公之生也衆以爲贤而自视乃缺然公之殁也人爲之悲而乐之其如归更千秋而万岁孰能察公之时义而识其心之精微都察院副都御史巡抚贵州刘公墓表康熙丙戌夏江甯太守陈公鹏年被劾士民鸣钲击鼓撞搪唿号叩制府问太守得过之由者日数万人衢巷壅塞居民不得出入于时江西父老拏舟东下爲贑南道刘公荫枢讼冤亦数千人远近争传爲民所依而获戾上官者同时而得二公其后十余年余给事内庭闻刘公至自喀尔喀贤士大夫皆拊髀雀跃公年于是八十有六矣韩城张大司寇余鄕试座师也数言公迫欲见余而筋刀不能自致余迫公事晨入暮归又城隔内外踰年竟未得一见又十余年关中朱永涛以所爲秉烛子传示余公之昆孙乃均继以行状求表墓呜唿余与公生同时心相鄕旅同地而不得一见外碑之文尙曷敢以辞公韩城人字乔南性朴直无游移康熙丙辰成进士知兰阳县所兴革大吏难之终莫能夺擢刑科给事中丁内艰旣终丧补戸科章数十上以抗直见知于圣祖仁皇帝毎会议反覆争执数梗要人所欲保荐者转贑南道郡守与城守将比重门税以浚民公诘之阳奉而阴违乃置酒邀守与将甫就坐仆二人白奉命市麦布门者索税畱质在门二人色沮辞塞乃尽革之米市额税溢数十倍公得其记簿别委人收之籍盈余官买田以抵牙税勒石永禁署按察司有重狱督抚各持所见公柴立其中央遂以失出罢官癸未圣祖仁皇帝西巡公迎于潼关上遥望卽日此刘荫枢也传至行宫奏对立起云南按察使各属府州县例用亲信人坐省与院司家仆胥吏交结唿吸相通公首革之有造蜚语谋叛者戮其渠散其衆姦豪屏迹讼狱以稀就转布政司除科场杂派赈凶饥所措注皆顺民心迁贵州巡抚年逾七十精刀益强凡章奏皆出己手其地苗狆杂处民多侨寓自前明安播始祸国初水西大閧号难治公至抚军民和吏弁洞苗以绥四川遵义民疾其吏赴诉于公具以闻郡守以下削职者数十人一时邻省有司贪横者多恐惧易行中人自修饬监司大府转相吿戒检察所属道路咸载其言黔多山少田毎岁邻省协饷二十余万稍愆期营伍号呶公请豫发二十万贮藩库格于部议者三密奏特旨拨发会红苗猖獗兵饷夙备衆乃服公深识抚黔五年以老乞休上温旨慰畱会乌蒙土酋与威甯土舍仇杀川抚问故诸酋不出请以兵临钦命廷臣出会蜀滇黔督抚提鎭于毕节质其成公先至驺从数人寓荒寺中诸公继至正吿曰此小吏可了事耳命千总一人往招威甯听命而乌蒙恃险且闻诸大帅皆集恫疑谋阻兵公使谕之日欲求生早出质若拒命必灭汝刘公在滇黔久曾失一言之信于吏民酋长乎遂皆出服罪解仇私相语曰刘公眞天人也其明年乙未泽旺阿刺蒲坦掠哈密公疏言小丑无用大师但宜愼择人核名实安内地重国本有旨命公乘驿赴军前周阅详议公卽日就道抵巴尔坤行视军营上书言事宜凡数千言上命更视雪山囘奏寻改命复原任公再乞休不允至黔士民攀援如见父母数月有旨休致未几下刑部部议阻挠军务罪死再发博尔丹地方耕种时年八十有二矣居四年召还京师圣祖燕羣臣七十以上者公首坐谕曰刘荫枢批鳞直諌但不知兵耳世宗宪皇帝御极召见愀然曰卿先帝大臣朕欲大用然汝年力实不能胜矣公遂荐孙勷王沛憻陈时夏王璋四人乃赐御砚朝珠白金还鄕雍正元年九月终于家年八十有七公耄期好学不倦在滇黔各五年以敎养斯民爲己任重儒官广学额建书院义学朔日月半躬进羣士而诱迪之轩车所税见农夫孺子必谆谆勉以爲善去恶虽苗猓亦然其在滇筑池口六河闸岸自是海水虽涨溢无伤田闾自贑南罢归倡建韩城南郭石桥修石路数千丈民不病涉行旅晨夜无壅其自黔人京子弟请从不许曰死于道路与家庭何异自塞外归须发之白者多变而黑生儿齿二盖实能以义理养心而不夺于外物也所着春秋蓄疑四卷易说二卷宜夏轩杂着二卷藏于家始公与陈公沧洲并以罢官名闻天下厥后陈公蒙召入武英殿起霸昌道巡视南河世宗宪皇帝实授河督而公以衰老不复任用海内惜之然沧洲自守江甯复起摄江苏布政使再起霸昌道多者浃岁少则期年未及有所设张及总督南河适当黄流横溢以死勤事而不见其成功转不若公于壮盛久任监司大府义事仁心得实播于民物也劾二公者实爲制府阿公山阿公敭历中外以廉公着称其始至也使亲信人访察江西官吏所至争承迎惟公若弗闻也者毁谮日积故因事以斥之其恶陈公则以不从其令而公事滞壅及闻二公爲民所戴实深悔焉故余因表公之墓而并揭之使当路而操威柄者知凡于已有拒违及左右亲信所非毁者贤人君子多出于其闲则卽是爲听言观人之准则矣干隆十年冬十有二月桐城方苞表武强县令官君墓表君讳朝京字子孟泉州安溪县人家福村近李文贞所居湖头康熙丙辰耿精忠旣就俘而山海之寇复起妖人蔡寅聚众数万行过不供资粮者轘以徇官氏聚族而居时君已举于鄕爲族党之望檄至子弟家僮环泣莫知所爲君峻拒之而戒众保险会沈阴贼未至爲李文贞鄕兵所挫福村无扰由是义重于鄕逮其孙曾故老语及君犹肃然君始爲莆田敎谕郡守知文贞重君闻君贫食少食而多糜俾摄县令及邻邑敎官家人私庆衣食自是可少充而在莆九年尽室餔糜无改也戊辰迁晋州武强令会辽阳于公成龙巡抚直隷喜勐鸷吏急催科而君屏鞭抃下牒诘责不爲动方是时耗羡尙未归公有司皆谓己物也而君独自刻苦用代贫民输不及额者终君之任邑赋无亏君殁五十年其曾孙献瑶成进士改庶吉士归葬其亲以表君之墓请日墓故有志皆泛语无可採者而瑶所闻于父祖者略如此叩以不载志铭之由曰拒山贼不敢尸名以盖鄕里先曾大父之志也爲邑宰则事多忤于大府时于公贵盛故铭者以爲难且曰瑶事先生久未有妄语于前武强近㡬士大夫可周诹也鄕邦则耳目众着敢以疑事溢言爲曾王父滋口实哉瑶之请有辞其事皆有迹可稽故不辞而爲之表君壬子举人卒年七十有二墓在近村世雅山妻某氏祔子五人献瑶世受重其父缉熙大父式玫系曰余方成童见里塾中争传孝感熊公陈时事劾辅臣疏睢州汤公之殁也尧峰汪氏志其墓于姦佥构陷直言无隐其后二家文集于疏中指要芟薙无遗志则目存而空其籍异哉吿君之言铭幽之文当其时无惧也而事后乃欲泯其迹不亦悖乎自是以后昧者遂奉爲标准凡士大夫直节昌言槪不敢以着于状志不知爲状志而蔽晦其先人不若无之爲愈而缀文者言之无物益肤庸不足以自存故因表君之墓而并着之使爲人子孙及受其请而笔之者知所裁焉内阁学士张公夫人成氏墓表吾友腹菴旣合葬其考妣而以书来日先君子行迹应列于史氏而志于幽墟者旣详矣惟吾母之所以劬躬勖后有足着爲表仪而兴起乎女敎者不可以无传也愿子有表焉谨按夫人大名成氏相国太傅讳克巩之子前相国谥文穆讳靖之之孙翰林院庶吉士尙若张公之冡妇而内阁学士朴园先生之妻也夫人少事父母以孝闻旣嫁而舅姑安焉所以养生侍疾送死者一蹈乎礼经朴园先生爲诸生得一意于文学当官勤职不以家事自累皆夫人之助也二子长丙谦以笃谨闻于鄕次丙厚以廉公着于朝亦夫人之敎也张氏自大司马湛虚公爲名臣庶常公继起与夏峰孙征君讲学河漳士大夫游中州者皆归张氏夫人自姑卒以冢妇理家政凡馈献宾客以及仆御刍秣毫发以上皆得其宜其后朴园先生官翰林爲国子祭酒视学江南生徒朋游日进丙厚成进士官刑部郞中所交多一时名隽凡服用所宜宾祭之式虽千里外夫人常爲之节制而内自宗族姻党以及厮舆婢妾无不得其懽心岁癸未朴园先生予吿归丙厚自交城内召需次于家与兄丙谦日捧觞爲乐时夫人与朴园先生年俱七十诸孙绳绳五世一堂夫人忽悄然不怡丙厚问故夫人曰吾何所不足者但物盛而衰吾祖宗之积虽厚而受报亦过丰矣无隳先德以长吾忧在若辈耳呜唿夫人所见岂不类于知道者欤夫人性惠和好施与闻二子能缓急人或济人于难则邴然而喜二子因时勉于善以爲夫人懽夫人病革犹趣丙厚置义田千亩以周宗族之无依者夫人卒于康熙丙申九月二日后朴园先生凡三岁享年七十有九苞举于鄕朴园先生实司科试爲门下生又尝馆苞于使院日接中州人士以及张成二姓之族姻故得夫人之事爲悉而知丙厚之无溢言也于是据所述而表于墓之阡墓志铭明故兵部郞中刘公墓志铭崇祯十七年春三月丙午贼李自成陷京师庄烈帝死社稷越日出殡东华门外有明臣擗踊号唿以前哭三日无停声伏地昏然且死其家人迹之而负以去时众方閧竟莫知爲谁其后李国桢死于山陵一时遂争传爲国桢事而习于国桢者又按时日以推其迹而以爲无有康熙已巳余游眞江遇蜀人刘孟易偶言明季事及此孟易蹙然曰是吾先子也甲申城陷失先子所在仆邱文求索数日以归则昏然迷人事矣越日而苏卧疾数月常忽忽自恨卖卜燕市居六年病且革泣而日吾昔擗踊东华见大行皇帝短衣䄈裆先后继以小牀载至鼻有伤痕易棺再歛借灰掩𥿄而已我死敛用灰数斗𥿄覆之加于此者子爲不孝戚友爲不仁因出公手书遗令示余又十年而孟易改葬公于金陵求铭于余余观公之生也不欲以此自暴必不忍以垂死之言欺其子而国桢之事杂出于一时纪事之书着于南渡襃卹易名之典又非可苟冒也岂临于梓宫者公死于山陵者国桢而世传爲一人事欤此迹之众着者经时未久而已难得其实如此此古之人所以重于爲史而不敢自任也然吾观百家所记往往同事而异其人而太史公之书有一事再见而彼此相抵者岂非传闻异辞无所据以考其信故并存以不废欤然则公之义又恶可没哉公蜀卭大邑人崇祯辛未进士由司理累官兵部郞中尝谳大狱陈时事再忤庄烈帝特命谪官初娶金氏生子孟鼎再娶汪氏生孟京及一女子又娶傅氏生一女一子子卽孟易女与前夫人子女皆在大邑蜀乱不知所终公生于某年某月某日卒于某年某月某日前夫人巳葬大邑今祔者独傅氏夫人生于某年某月某日卒于某年某月某日与公合葬京师某原今迁葬金陵某鄕某原从公遗命也铭曰胡守道执义而仕再而顚胡遭变砥节而迹晦于人言苟魂魄之不愧谅无恨于重泉翰林院掌院学士兼礼部侍郞汤公墓志铭公讳右曾字西涯先世海盐人明永乐中迁仁和祖瑞州太守讳之奇始中乙科父讳颐和发声庠序公少异敏旣冠游京师声华压侪辈名贵人皆延颈愿交丁卯举京兆鄕试弁国子生戊辰成进士入翰林庚辰改刑科给事由右通政历光禄太常卿迁通政使特授翰林院掌院学士兼礼部侍郎寻迁吏部右侍郞兼掌院事公在谏垣所条议甚众而豫荒政釐边储缓燬铸纠督抚监司养姦蠧民其语尤着荐绅闲丙子主贵州鄕试丙戌充会试同考官皆廉公号得人及视学中州杜苞苴请託丝粟不取之官中劝学厉敎终事无一语可瑕摘其司通政奉命副少司寇某赴广东谳杨津叩阍狱事成议傅法同官拱手受成归报果当上心及贰吏部其正乃白山富公遂甯张公二公夙廉辨有威稜得公协心相助甚欢而遇事或异议二公多黜己见以从公未尝以爲忤也自富公督师西边惟公与遂甯公爲众望所注而遂甯公时承使以出则公独当之公性明达凡案牍涉目卽洞其姦弊选人有挟大力者以要必破其机关使终不得遂由是干进射利者皆藂怨于吏部而遂甯公在事久见知于上深莫可摇动遂争爲浮言以撼公公早岁知名交游满天下在翰林十年日与士大夫流连诗酒及改官谏垣列九卿则闭门谢亲知孤立行一意以故馆中后进及羣士亦不能无望焉辛丑六月上命政府谕公解部职仍掌院事时公抱羸疾已踰年入秋遂剧次年正月竟卒始公以文学见知于上院中拟撰祭吿记序之文出公手或经改削奏必称善其迁吏部赴热河行在上问公诗以旅舍所作文光果七言律一章进顷闲宣示御制诗一章目爲诗公闻者惊羡度公进用且不次而十年不调卒夺一官以公恃上恩遇不恤人言又于故旧或不能无偏厚而众遂指目爲口实也余与公交近四十年公旣显余勇于责善或众人所难茹而公终不以是疏余故悯其困于人言不获终上之恩遇而略举闻见所及以传信于来者公有至性四岁时瑞州疾笃梦中惊唿或攫阿某去卽应声曰某在此自是不离寝榻少孤自隐伤及贵置义田以收族所遗于子若孙者不能校丰也其诗旣刻者曰使黔集余藏于家公生于顺治十二年正月享年六十有七元配刘氏诰赠夫人子六人在官在藻学植俱先公卒学聚后公卒今存者学基学显也女子五人俱适宦族以某年月日葬于某鄕某原铭曰胡达之易而行之艰謡诼抑拫其徒乃实繁方其生也宵壬以爲懫而君子亦责之备今其死矣贤者爲之悕而众人亦有余思幽灵有炯征此铭辞彭讱菴墓志铭君姓彭氏讳佑字承吉号讱菴始祖宋东京畱守参军忠扈隆祐太后南迁遂居南昌七世祖制使义斌眞定之战与弟五人同日死事载宋史家声显江右至明季衣冠尤盛诸父昆弟多显仕君旣冠而诸公皆次第罢归父禹功尤砥学行深藏不市君遂力田以养且耕且读书足迹不至城市父母殁年近四十始有四方之志君才略过人诸大帅争致之幕府而名绩尤着于粤东时三藩逆乱君与甯都魏际瑞以䇿说平南王不合遂游诸方面闲而制府金光祖雅重焉刘进忠畔官兵合围潮州议绕营掘濠而近营冢数百居民汹惧君询知其俗多深葬语光祖掘濠计诚便第深广踰常民且以役死莫如宽上狭下如釡形斜深丈许卽无伤墓中骨光祖称善因属役于君民大憙未几城下君在军数年倦游将归会海寇赵子龙犯肇庆欲招之降而难其人强君往至则露刃相向君屹然注视良久日若非濠半街赵某乎赵屯胄涕泣立解甲归顺始赵居广城众辱之于市君解之与白金爲生计故一见而屈云光祖将上功用君摄监司而君遂行抵广州抚蛮灭寇将军傅宏烈以书币迎谢曰公惟忼直轻信人勿蹈贼计吾二亲未葬子幼不复来分忧矣已而贼诡计约传入营果遇害君在军诸公所遗金币皆随手散至家解装仅买屋两楹田数十亩而葬四世十丧凡族婣及朋友之子不能殓不能娶者多代营焉生平志节忼慷遇王公无所屈履险历变坦然如平常及家居豪暴人侵凌诟谇避之如畏然君近四十始出游旋归数年复出至五十竟归始出游娶夫人郭氏近四十矣后举四子及孙皆登甲乙科一子官翰林君年九十有二夫人八十有二实亲见之夫人江甯名家女善治家子贵后犹勤内事与君布衣蔬食萧然如故云君生明天启癸亥七月二十三日殁今康熙甲午九月十六日夫人生崇祯某年月日殁今康熙甲午某月某日子廷典廷谟并戊子举人廷训翰林院编修廷诰癸巳副榜女一适士人孙五长元璂与廷诰同中副榜贡太学以某年月日合葬某鄕某原铭曰旣挟䇿以干时乃成功而不尸嗟心迹之相判繄惟君其自知顾飮和墓志铭君讳一本字飮和故编修江都顾公讳图河三子公以诗振声淮海闲登上甲鄕人荣之故诸子皆近文章余会试出公门公丧自楚归始见君江甯舟次随赴弔至君家君从诸兄后退然未尝一接语言其后君师吾友胡袭参袭参言君好书禀气不类世俗人君娶于江甯龚氏其俗不亲迎而母将女至壻家爲苟礼以抑壻一夕稽首至二十有四妻之母坐而受之古者九拜稽首最重非君父无所施而数止于三见于传者惟楚臣申包胥乞师秦庭九顿首而坐外此无有唐显庆礼子拜父坐母立受事妻之母隆于君父最陋俗之宜革者偶爲君举之君遂执礼以争妇家陈说百方卒不可夺余自是知君植志果异于众人君家大桥远城市而多故家族姻比屋居林沼相错余每至君家君兄弟常静习宅后小园竹树蓊翳诵读声铿然闲引余过旁舍亭庑篱落泉石花莳无不可爱余尝谓君吾辈爲衣食谋促促至衰老学不殖而落行溷于俗皆此之由子年少守先人田庐诸兄持门戸俯仰泰然用此学古人之学而企其行孰相难者君忻然若有意于余言自余遘难北徙违离五六年未知君所造竟何似而君伯兄友训以书来讣君中暴疾死矣君侍母疾服勤羸其躬居父丧毁瘠称礼迩岁约诸史之文欲自成一书绝笔于南史卒之前夕犹编录不自休友训云君生于康熙已巳三月卒于乙未七月年二十有七子季炎甫四岁以某年月日葬于某鄕某原铭曰有轧其萌而或剔之有坦其行而顿踣之惟纵浪于大化孰究测之长甯县令刘君墓志铭康熙五十三年冬山阳刘长籍主余家守选得广东长甯令索余文赠所处余曰吾何言世有不必见其政而知爲循吏者子是也俟子政成而书之所言不更有物乎君曰然长甯去京师水陆数千里计程当以次年仲夏抵治所而杪冬见除目则君死矣辛未壬申闲余初至京师士友争传太学生敎习考满有耻干谒而黜于吏部者曰二刘君一无钖刘言洁一君之兄紫函也时未得交紫函而从言洁悉其爲人及丙子始识君于京师一见如旧盖余以夙知紫函故亲君而君兄弟亦得余于言洁也君体羸好读书善琴得雅声余毎疲疴辄就君听琴一再鼓心常洒然其后往来南北过淮必馆君家淹畱信宿君与紫函率子弟从问文章酌酒引琴毎夜分犹不能罢及君就选余难后志气益索老母沈疴君主余家凡数月而未得一听君琴君顾余促促每悄然不乐将行谓余曰粤东物产爲天下饶面近羸敝中家以下舍姦盗无以爲生由吏者皆以爲沃区而多求以耗之也吾幸有旧业誓丝粟不取之官中而君之死忽焉岂此方之民当困于贪残而不获承良吏之休泽亦有数存乎其闲邪君晩学古文常出数篇示余简而有意故欲得余文甚切乃竟不克及君之生而爲之故志其墓以慰君于幽且以纾紫函之哀君讳永禄丙子顺天副榜生于康熙某年月日卒于某年月日妻某氏有女三人以弟之子某嗣某年月日葬于某鄕某原铭曰大原高陵生良材尺截寸斲人所哀况毁不用徒爲灾诰封内阁中书张君墓志铭君讳丙谦字尔牧磁州人自身以上数世皆显仕弟及二子举甲乙科而君未三十卽绝意仕进君少与弟腹菴爲名诸生鄕人属耳目焉张氏故华族自君曾大父司马公显功名于河朔大父庶常公与孙征君讲学漳㵚爲海内士大夫所宗父朴园公复官翰林三世亲宾造请醼餽无虚日而家淸白刍薪常不属君曰不可以忧我父母因自请治家而使腹菴一意于问学腹菴之举京兆成进士也君如身有之其守官中外所至有能名君如身致之江南佳山水朴园公视学君独以持门戸畱及公偶抱疾君闻驰省时河北山东大水昬驱宵涉刻日而至公大懽遂脱然愈太夫人成氏在江南遘末疾其后朴园公予吿归亦末疾而公念国恩必欲腹菴宣力于朝君独身调护二老人在视眠食毫发皆节适其不脱冠衣久者至三月余及二亲皆笃老腹菴始得归养而君自是惫矣君之卒也后朴园公百五十四日其疾也以哭踊足弱而顚时君次子坦官京师弥畱中无一语及之独连唿曰负吾母君性慈良无畛域里妪疾术者曰必哆啰呢大赤者灰之以和药乃可疗君闻裂所服而予之州尹某无故相陵侮适名贵人与君有世讲奉朝命过州尹使人微伺君语及之终无一言毁伤遂慙服观君之器量使得施用所就当何如然迹其随境而自力者亦可以无恨矣君爲州学生以坦仕封内阁中书卒于康熙甲午八月二十七日享年五十有七其先世名籍具有传志故不载前夫人刘氏先君卒以某年月日合葬于某鄕某原子五人长垲辛卯举人次坦壬辰进士余皆幼女二人铭曰甯竭注而无余抑深中而不见其所施知德者鲜惟君其近之李友楷墓志铭康熙己亥秋七月余在塞上同年友李圣木自安德以书来爲其从兄友楷乞铭曰先君子与先世父期之兄弟也以先君子后小宗爲大功之兄弟而从兄少孤先君子视犹子也从兄无子先君子以吾之子襃光嗣焉以吾与子之交故襃光愿有请也昔吾世父之殁也从兄年十有一事大母及母已能尽其懽长而于族姻无闲言勤礼而务施鄕之人无不爱也毎得时珍致远物必争先以饷遗死之日转相吿如失其所依先君子之丧从兄衣裳皆功布或诧之曰虽降服犹大功也有姊适张氏病革以幼子女属焉挈以还女有归子授室成家而后反之年近五十矣先从兄蓄德而隐于时又不幸无年微吾与子之交法固宜铭呜唿果若所云则友楷者岂不诚鄕之良士哉余与圣木违离久而各衰病重违其意又念其平生知义人也岂以未有之善诬其兄哉乃据所述而谱焉君讳栻字友楷先世商河人自高祖始迁德州曾大父讳大华举孝廉爲武强令大父讳諴明卽圣木本生祖也父讳深并州学生母吕氏妻赵氏子卽襃光君生于顺治己丑六月十有九日卒于康熙丙子正月十有七日以己亥九月晦日葬于城东老庄之新阡铭曰生可乐众称贤死无忧继嗣延铭以永世亦何怼乎无年杨干木墓志铭干隆二年夏四月钟君励暇自淮南吿干木之丧乃帅子姪爲位南鄕而哭浃日其子健书至曰先君子之终也遗令毋讣毋作行状毋求志铭且命曰吾游好皆在远方讣则丧纪难通吾官江淮河济皆要绾水陆五会四达之区其诅其祝众载其言久矣族姻朋游闲救患分灾养生送死事微细不足播扬且难爲受者地非所以处厚知我者惟望溪先生以死之时日吿可也呜唿惟余知君所以命其子之意而忍君志事之沈没乎余少以窘空餬口四方常思得圣贤之徒而师友焉旣不可得然后阴求负才能有济于实用者中岁始得长沙陈公沧洲及关中白斑玫玉又其后得君时玫玉己死每爲沧洲道君之爲人及君爲河官而沧洲巡视南河以书来吿曰杨君信天下士也洪泽异涨水冒高堰没髁君使吏卒更番楗苇茅以护堤而身督敎之昼夜植立水中凡四旬有七日民以安堵声绩自是显着迁运河同知擢济甯道狱讼者争赴焉廉使所司案牍爲之稀河济闲至今皆曰河官而兼民治实德在人者惟闽中余公甸及杨公二人耳君少慕侠客之义常冒顚危脱人于急难而不拘小节礼法之士多毁之余以戴名世南山集牵连始识君于刑部狱中君名世友也以计偕抵京会狱起卽止不去有司以大逆当名世极刑圣祖仁皇帝宽法改大辟而众犹荡恐刻日行刑亲戚奴仆皆避匿君曰孰谓上必使人觇视者其然固无伤独赁栈车与名世同载捧其首而棺敛焉用是名动京师诸公贵人争求识面谢弗通以余尽室入旗老母北上复畱踰岁癸巳春特开万寿科诸公皆注意于君君喟然曰此之谓依乎仁而蹈利也吾耻之遂趣装赴南河自効不复与有司之试君爲河道时以父入鄕贤牒上礼部通书查侍郎嗣庭嗣庭获罪籍其家得君书遂坐黜君旣归匿迹郊野平生知故造门不见朱相国领京畿营田思得能者自助余以君对君闻之以苦言谢公今天子嗣位捜括羣材有宿负者多见湔涤朱公曁余将合辞讼言于朝而君疾已沈痼矣呜唿才足以立事而不侵爲然诺尙有如斯人者乎呜唿惜哉君讳三炯浙江诸曁县人少治时文疎朗无俗调中康熙乙酉科鄕试第三名卒于干隆元年十二月二十一日年六十有七父讳式金县学生母某氏妻方氏继娶余氏子二人次传先君卒以某年月日葬于某鄕某原铭曰交不附势仕不堕名託儒行而伪孰与爲义侠而诚蹇离尤以没世耿无昧于平生弟屋源墓志铭弟式济字屋源与余共高祖以叔父都水公出嗣无属服而余世母则所嗣佥事公吴宜人之兄女也故弟总角余卽数见之厥后叔母与吾母志相得两门子姓睦洽如同宫都水自守选卽挈家以北而余往来京师亦十余年时弟受学于吾友刘君北固余与崑绳数息北固寓斋辨论经史衡量并世人材弟尝辍业倾听余闲候都水入北堂弟适归备举旬月中吾辈所言参互以相质移时忽仆而瘖目瞑齿闭大惊宅内人叔母搏膺而唿久之始寤翼日余往视叔母曰汝毋惧而自嫌儿乐闻汝言过于其师也戊子举京兆已丑成进士制义爲时所推又以其闲攻诗辞名称益着而以南山集牵连宗祸作都水下狱叔母在江南弟经书注措皆中机会狱辞上邀宽法外流自知不免则多方以脱族人始部檄至三司会鞫天属中有齮龁都水以求自脱者并螫亡弟之嫠余目击骇痛堂下隷卒皆心非而窃詈之及抵戍所军吏议分戍黑龙江墨尔根各路其人老无籍恇惧不知所爲弟曰无相犹也罄装赍称贷于贾人以移其议戍得无分都水尽室皆死于辽海而弟亡于父母及妻之前故闻其丧亲暱朋好若疾疢在身疎逖者亦怆然而不适然弟身后长子观永次子观承以孤童勤营于内地而匍匐万里以纪大父母母弟之衣食此出彼入岁相代以爲常卒邀恩例身奉四丧挈幼弟而归以定窀穸弟之身卽存所望亦至是而极矣其在戍笃志经学所着易说未定稿六卷藏于家祖讳兆及山东按察司佥事分巡济甯道父讳登峄工部都水司主事有依园集葆索斋集行于世母任氏岁贡生堡女弟卒于康熙丁酉年二月年四十有二妻巫氏平和县令元东长女卒于雍正已酉年正月年五十有四幼子观本在戍所生也女一人以某年月日葬某鄕某原铭曰履顚危义不疚处怨恶仁能厚家虽湮色养伸死归骨随二亲惟天命之无欺知作善之不迷刑部郞中张君墓志铭君姓张氏讳丙厚字尔载号腹庵河南磁州人也自曾大父司马公以下世爲名贵人君年二十余举甲乙科好射猎飮酒歌舞盛服玩而倜傥有奇气君父学士朴园公视学江南余与魏忠节曾孙方甸同客使院其后方甸夭死父老子幼余通书于君浃月而其父来吿公子属吾邻郡通判岁给三十金去官乃止吾友崑绳殁子兆符贫无依时君罢官家居余命抵君君日吾田可分宅可割也立与百金俾迎母妻远近亲故孤嫠闻之多尽室而往君皆馆焉穴食者百余人家人苦供亿君日吾平生妄费惟此少近正耳朴园公患君耗用阴命君兄尔牧守藏及尔牧病笃始命君稽其数而语不可辨其继室曰吾不知君遂不复问朴园公及尔牧相继殁尔牧诸子异母或不能平君戒勉而命各以意占田宅之近者腴者而自取远瘠括余财悉推予之自是母子兄弟无闲言置义田赡族鄕人缓急叩门未尝以有无爲辞久之无老稚背面皆称腹庵公始君令交城辇家财代贫民出赋爲刑部郎中凡势家请属长官力不能支则使君主断众皆避之年羮尧总督川陜与君故固请以往卢中丞传语将委署内地监司君曰吾田宅园林声妓图画足以休老何所不足者徒以少负气世受国恩常欲笞兵绝塞爲是以来江东方望溪以书责余曰子之西行危若朝露今乃以监司屈邪时巡抚总戎旅见羮尧尽阶则膝行以前而君长揖屹然众人中如是者三遂自陈愿咨部候补寻卒于京师始君与余交余常落落而君䁥就余或构曰方君谓子纨袴全无知厥后君心贱其人且觉其憾余乃吿余以构语及余以南山集牵连被逮至之日冢宰富甯安与司寇杂治命闭门毋纳诸司君手牒称急事叩门而入问何急曰急方某事耳因陈古义以勖富公闻者莫不变色易容语具余癸巳结感录中呜唿如君者乃古所称跅弛之士也而不得一试其用以显功名徒以贵游豪侈爲众所讥其知者亦仅目爲任侠故君遇非穷年非促而实賷志以殁惟余知之不可以弗识也君卒以雍正二年某月享年五十有九母成氏相国太傅讳克巩之子前相国文穆公之孙也妻崔氏早卒继室王氏子长壬次㙉女一适宦族君之父母及兄余皆有表志故系世不具以某年月日葬于某鄕某原铭曰命于众爲丰遇于材爲穷行于俗多诧志于古多同吾爲君铭信而有征大理卿熊君墓志铭君讳晖吉字孚有号梅亭江西瑞州府新昌县人雍正癸卯举人甲辰进士馆选授翰林院编修沈静无所知名今上嗣位诏编检以上及六部郎中皆得上书言事不由通政司一时传君封事已付进奏吏而爱君者惧其不自量而有过越之言代君彻还由是众始注目于君其后上命翰詹科道按日分班札进经史附己意论说君所进无肤言干隆二年上亲试翰詹君以侍讲降原职及庚申七月复擢侍读转庶子十月迁侍读学士盖至是而君之忠诚上已灼见之矣辛酉充日讲官召对寻改通政司右通政半岁中迁太仆晋大理卿君久疾自改官益沈锢以大理事殷固辞且吿归有旨在京养疾用此虽列九卿未尝一日入官次而众信其必有以爲余自掌武英殿修书事及三礼馆皆引君自助数日不见卽缺然如有所失君疾甚犹矻矻录余文不自休见余言动辄私记之壬戌孟夏余得吿将行始以其稿视余时余已心愍君疾之必不起而君体国忧民之志未尝少衰及余归未浃日而见君之遗疏呜唿以天子之知人善任而不获良臣之助以余之衰残幸得共学之友而终无以寄其志事其隐痛岂有涯哉君之遗疏士多手录而箧藏之而庸者则曰是乃公辅旧臣之言疎远新进岂宜及此呜唿此君之死余所以重爲世惜也君生于康熙三十六年九月卒于干隆七年八月年四十有六曾祖迎龙县学生国初邑被兵遇贼以身蔽父受刃伤额角目睛鄕人称孝义祖之震学优不仕父梦求康熙已卯举人彭泽县敎谕前母甯氏母蔡氏妻漆氏继室张氏自祖考妣及妻皆于君授侍讲时得封如例子某某将以某年月日葬于某鄕某原来乞铭铭曰言已进而或止之仕已伸而疾已之君之所藴世莫得而拟之我求其仪古荩臣其似之少京兆余公墓志铭君姓余氏讳甸字田生福建福州府福淸县人也自爲诸生卽以名义爲己任好面折人于善类操之尤切用此修饬之君子亦不乐与之居同俗趋势利者闻其风豫怀疾心康熙丙戌成进士初试江津令时西事起泽望破藏连靑海诸番谋窥川陜年羮尧巡抚四川加正赋通私茶犹不足以奉战士多额外急征檄再三至君不应乃遣内丁持印文吿谕自朝至日晡君不出使者譁乃开门坐正堂命反接众相视不敢动君冯怒乃共推曵伏之地投六签丞簿皆曲跽爲请须臾士民集堂下者数百千人耆老数十升堂以身蔽使者吿哀曰公何难弃官但我民自今无怙恃矣望哀赤子无依寛使者法久之乃命释缚羁候越日使者因弁吏索原文君日还报大人我无子闭门待劾原文已闲道付二三执友矣远近惊骇旬月声震京师羮尧曰此民所戴也斥之伤众心不去百城玩令会行取遂以君应入爲吏部主事时冢宰张鹏翮久爲督抚入掌诸部号爲刚直少宰汤右曾聪明辨察吏不能欺不惟官中无能异同九卿廷议多取决焉及君至屡与龃龉固植不移凡会议直前争辨盈廷愕然终不能屈也主选二年权要富人子求速化者多爲所格长官喜得君以有辞而亦阴患其戆闲绌其议君怒求退甚力吏胥大喜私语求进者曰毋躁此君将去必可得也君闻之条列文书达部及巳驳议而未奏者十余事曰凡此皆作姦巧法易爲所蒙必上闻吾乃去长官许诺乃探怀中出吿归牒旋丁父艰旣免丧犹庐墓侧不归集古金石法书作隷篆行草徧考诸史与知故盘旋若将终焉湘潭陈沧洲每叹并世无豪杰并少趋死不顾利害人余以君吿曰斯人其次矣其忼直大类吾子及沧洲督河首荐君爲兖甯道士民闻君至讼狱者争赴焉几夺廉使之政久之廉使及巡抚所已弊亦赴愬于君君刺得其情反覆申列必大当乃止沧洲殁齐苏勒以工事劾君士民相随听勘者数百千人苏勒巡工至君所部父老结綵手炷香稽首于舫前请登岸受万民瞻拜拥肩舆至广原升高座聚者万余人四面环拜投香于地高如邱陵齐唿还我余公吾民万世尸祝河督大惊慰以寛言众皆涕泣曰吾民愚非得实据不敢退河督许拜疏出矢言众乃散世宗宪皇帝闻之立召君入见退语执政曰吾又得一直臣矣擢山东按察使政声少减于爲监司时以君自始仕意主以善感人又谓近圣人之居宜崇礼敎轻刑罚不知顽梗不可遽化故民未见德也逾年入爲少京兆君历官皆尽革陋规其陈臬怜囚徒不能自衣食者酌取商人岁馈三之一以赀给之兼完囹圄修学宫书院聚敎羣士委有司公用注籍会缪沅勾察山东盐政列参君解官出质谳成囘籍追补而闽人或私相讦摘怨家题楹诗句以爲怨望乃君所书也有司欲假此自爲功复致君于狱事未白而卒君爲人辞色虽厉而虚中乐善出于至诚巡抚某尝疏荐海豊令汤豫诚擢知兖州府事谒谢曰此上意也子见兖甯道自知之及见君叩曰子与吾友望溪何交也豫诚曰某知世有方子方子未必知世有豫诚君曰吾蒙诏入觐及郊方以书来曰恐不得与子相见山东廉吏无如海丰子何道与相知豫诚曰某不知也君甚喜已而相视泫然君旣殁豫诚毎流涕爲人道之闻者感伤历官之地父老子弟皆羣聚哭奠丙戌会试榜发余以母病遄归未与殿试同榜生俱未面君入爲吏部始造余出所刻四书文则序之者余也作而曰甸之文子宜知之然子知吾文未若吾之自知故代子言遂相与爲友其再入爲京兆僦屋近吾庐要言公事毕必相过余退直少暮辄曰何爲是栖栖者与及出就理执余袂而唏嘘曰吾平生临大难不惧此行自忖不宜有大咎而心摇摇岂吾气衰死期将至邪余曰圣天子在上子何忧君曰中外狺狺吾恐思见君而不再得矣又曰古之君子达可行于天下而后行之吾轻用吾身以困于羣愚终无以报君父悔其可追子愼母再误哉君晩而有子方四岁君出质余闲日必往携持叩之闽人今长成将冠矣索君之行状久不可得乃略举人所共闻知及与余爲交之始末谱而铭之以归其孤铭曰有虎负嵎或编其须甘爲攫閷而得亨衢旣结主知谓宜远施张辟四设殁志长赍斯民则直士论惟公令名无陨是亦有终高素侯先生墓志铭康熙三十九年春正月苞以鄕贡就试礼部而吾师宛平高公遘疾危笃踰月遂不起毕含敛浃旬而苞放斥以事南归公之弟若子就而属曰铭公者子爲宜苞自惟草鄙朴学少混迹于樵牧之闲知其异于众人之爲人者实自公始所以敎诲扶进周䘏之勤十年如一日今其心之勤企而思报者旣无道可以自致卽欲复接公之形貌辞气而道其忧喜合散之情终不可得而公往昔所笃好惟苞之文章苞忍不铭公之仁孝大节与夫文学治行之美自朝士大夫以及鄕里远迩所尝临涖之吏士皆耳熟焉至于隐微所蓄积则虽故旧未能究知而公亦不欲自明也公少有至性生十二年而太公鹏飞先生以吏事被诬谪沈阳公涕泣号唿欲上书阙下请以身代众皆骇遽譁笑以爲孺子言莫与承听者久之志不伸行诀时泣曰儿不能发愤致身使父生还十年后当独身依戌所不复言归矣自是日夜刻苦于问学丙辰遂成进士入翰林会以地震推恩寛在法者公请于朝天子恻然感至情诏许赎归而方是时家无丝粟乃涕泣曲跪吿于同官曁鄕人倾身以营踰年而太公得归方是时公仁孝之声震天下而终公之身或有以此誉者辄颜作于外蹙然若无以容公于身所处确然识其定分不可以利害夺也于事物微见其端卽知其后成败得失苞尝谓公才识使尽出之必卓然如古人之有立而公常深自晦匿守法循理效其职而止不爲峻激过越之行苞尝从容叩所以公曰吾固知子之不能释然于吾也吾亲笃老矣困于忧虞者越数十年而今乃有一日之安吾所以自奋者岂遂无日邪公侍太公至壮且老容色如婴儿动静作止语默之闲所以承意观色而处其宜皆古礼经所未尝云而自公体之乃知众人之多忽也公少善草书诗词雅健有古作者风力可传于后迩年亦不复置力侍太公之暇常居于内问之仆御则太夫人好公览杂记陈说其义以爲欢乐率以爲常故也太公出塞时公贫无以爲生昼则从诸昆弟坐列贩鬻夜中且泣且诵书毎达旦不自觉严冬常服短布单衣寝食迷节气滞腰嵴闲遇劳苦忧烦辄作凡二十余年已卯冬太公考终公方有疾太夫人命勿备哭踊之礼公强承命而痛积于心数日气滞处毒发如大盂医者入视出而曰是气结淤爲流痰所注久远成形于内者亦数年矣法不可治也疾旣笃一日召苞入视苞奉公之手欷歔不自禁公曰子无忧某虽无禄亦当终事吾母苞爲心开乃踰旬公竟卒卒之晨太夫人就视犹强笑语自述旦日所食飮恐爲太夫人忧由公之殁溯公之生公之生也爲无憾于天而天之所以报公者于公不爲无憾于知公之始终者不能使无憾也公尝分校礼闱典试秦中视学大江之南号爲廉直不枉由通政司右参议五转至大理卿所司纤细皆得其理此当世所共知见而应列于史氏之籍者故不具载而特详其所独知于公者公娶夫人田氏事舅姑一如公所以事父母始归时太公未入塞数年中与公相对辄哽咽未尝笑语有宽容先公两月卒公疾大渐适値礼部试期命苞入试未得与公一言以诀公平生以古义遇苞而苞乃以世俗浅意失师弟子始终之礼苞之负公悔有终极邪志公之墓亦所以志余隐于不忘也公讳裔字素侯生于顺治十年六月二十五日子时卒于康熙三十九年二月十三日酉时子二长兆麟顺天府庠生次廕寿早殇女一字鸿胪卿太原姜公长子某某年某月某日葬于某鄕某原铭曰谓公不得于天胡济屯以亨而天属之复完谓公能得于天胡将母之不终而寿命不得以少延岂彼苍之无知抑将畱终古之恨以暴其仁贤全椒县敎谕甯君墓志铭广文甯君旣殁之七年其子世藻自颍以书来征铭于余日吾父与母葬有日矣南丰曾氏所谓蓄道德而有文章者今之世莫如子宜余惧且慙而不敢任也旣又自念与君之子世钖交几二十年故知君爲详而世钖今死矣君之濳德隐行夙昔旣耳熟焉而重以世钖兄弟存殁之谊虽不文曷敢以辞谨按甯氏本季亹之裔籍通州至明中叶始家于颍自江之北以属于淮俗故朴陋而风土人物推于古今者颍爲最自明以来颍人以家法爲士大夫宗者甯氏爲最而以余所闻甯氏之称耆德而爲典型者君爲最君之质行所以守于身施于家而化于人者不独君之子云其鄕人及远迩之习于君者莫不云昔朱子尝叹历代之人材惟东汉爲最眞其守官行法不避权倖者前罹祸灾而后者踵接焉而余观范史所载独行之士艰难危困恳恳于人纪之中与夫守卑官安隐约而尽其道以化于人者不可胜数也盖自三王以道化天下使人明于性命之理故死生祸福不足以乱其心而人道之当然者勤以守之而不敢贰也秦汉以还士之乘时而见功名者众矣而明于性命之理者盖寡焉独东汉之兴五经之敎盛行故上之人虽弗能以道化而士之濳诵黙识以浸灌于身心者久而深且固焉虽于性命之理知之未必能尽而其大纲之所守抑可谓合矣君性笃于孝友执亲之丧哀毁过礼叔父在难倾身以赴之遂以毁其家其爲诸生也辞成均之选而以让其长老朋齿者至于三其者不得志而司谕于全椒也诸生化之及移于谯未至旬岁而卒之日市野人携扶而奠祭者塡于戸焉世钖尝爲余述君之质行余以爲有东汉之风惜乎卒困于下而施不光而余之不文又不足以传君于永久也虽然君于性命之理旣自得之矣则施与不施爲无闲而传与否又曷足道哉君夫人李氏性明谨识大体事亲治家及训子姓于君皆有助其卒也先自知其期君讳擢字益贤生于明天启癸亥五月十三日卒于康熙丙子八月二十七日夫人生于天启乙丑十二月初四日卒于康熙庚申九月十二日子男七人女一人夫人以乙亥十二月晦前三日葬于颍南郊之卧龙冈越九年爲望溪先生文集方望溪先生全集集外文卷第八望溪先生集外文卷八论方正学论道之不闻与粗知其大体而察之未精操之未熟其遇死生患难之交未有不震于卒然而失其常度者也若正学方公之事吾惑焉国破君亡缩劒自裁以无辱可也卽不幸爲逻者得闭口绝肮不食而死可也何故呫呫于口舌之闲以致沈先人之宗而枉及十族哉至燕王以周公自比使圣贤之徒当此必将曰王能爲周公是某之上愿也卽不能一姓继统与仇敌相兼者异王能卵翼吾君之子而比于诸孙则海内悦服而高皇帝之灵实嘉赖之计不出此而以辅其子爲言是置其君之子于鼎俎之上也燕王以盗贼之心百战而得天下公诚望其取诸其怀而与之乎故公之任刚而自谓不屈者以圣贤之道衡之正所谓震于卒然而失其常度耳抑公之事失于终而始犹无病也方晋之亡中原裂于刘石刘广武卽能建国北蕃以奉晋朔不过与张段慕容等于晋毫无加损而崎岖暴人之闲愎諌造怨陷二亲于死亡此于道槪乎其未有闻而称之者无异议甚矣其惑也夫广武岂以是爲利正学岂以是爲名者哉而杀身不足以成仁此君子之笃行所以必先之学问思辨也然则爲广武者宜柰何不能闲归于晋则负耒耜而耕于野庶几身可全而亲可保也送序送冯文子序往者长洲韩公爲吏部听事而归喟然叹余问曰公何叹公曰昔有医者与吾故且狎吾叩焉曰人皆谓子之医能杀人何也曰非吾之医能杀人也而吾不能不使之罢而死也吾固知吾术之不足以巳其疾也而不能不利其酬不获已以物之泛而缓者试焉其感之浅而与吾方相中者固尝有瘳矣其浸寻反覆久而不可振者吾心恻焉而无可如何今某地吿饥上命发粟以赈而大农持之下有司核所伤分数夫民之饥朝不及夕而核奏议赈在三月之外有不罢而死者乎吾位在九卿与其议而不能辨其惑是吾负医者之责也余曰公所见其显焉者耳凡官失其职而事堕于冥昧之中皆足以使人罢而死而特未见其形也姑以所目击于州县者征之水土之政不修而民罢死于旱潦矣两造悬而不听情伪失端而民罢死于狱讼矣弊政之不更豪猾之不锄而民罢死于姦蠧矣岂独残民以逞者有杀人之形见哉先已而后民枉下以逢上其始皆曰吾不获巳其旣皆曰吾心恻焉而无可如何此民之疾所以沈痼而无吿也吾友冯君文子将令于礼县爲诗四章自道其心与俗吏异因举昔之所闻于韩公及相语者以吿之盖所望于良吏者谓能已民之疾也非徒不益之疾而已也民之疾常伏于无形而大吏之爲民疾者复多端而难御令之职环上下而处其中下以致民之情而上爲之蔽虑于下者不详则爲民生疾而不自觉持于上者不力将坐视民之罢死而无如何其术不可不素定也君韩公之门人也能因是而自审其所处则韩公之言庶几其不旷也夫送韩祖昭南归序昔长洲韩公再召列于九卿毎廷议而归辄頺然自沮丧余叩之曰凡吾有言众若弗闻焉将爲上别白之则更有阴爲掣曵者而其道必反矣欲吿归则上负吾君而终亦莫能遂也欲畱则内负吾心而外赧于友朋孰若曩者家居浩然有以自得哉公诸子皆好文术笃气类而仲子祖昭常在公侧故与公尤习方公盛时海内后进皆以不与门墙爲耻余亦勤接引而常患人材之衰曰钓名之人无贤士焉孰是笃信斯言者乎祖昭庚辰成进士癸未散馆改官甲申公殁御柩以归营墓兆建宗祠叙谱牒暇则手一编敎诲子弟凡二十余年今天子嗣位诏修明史公卿交荐君至岁再周分纂列传具完因吿归时君同年友多登要津馆中后进皆愿君少畱而君意甚决将行余语之日惟子爵禄不入于心视人人信有闲矣然君子之志事更有大且远者焉子之先君常欲振起人材爲国家树根本而深患驰逐于科名者莫能应今子之归也能奉此意学古人之学以成其身以陶铸鄕之后进则所以成孝与忠者在是矣若惟逍遥山水闲爲忘世自得之人则非吾之所望于子也子之兄自成进士闭门而不出者亦二十年矣归以吾言正吿之送吴平一舅氏之鉅鹿序古者先王之世旣授田里以治民之生而又区四海之所环以众建侯国使万物连属其鄕而聚其气农夫耕于其土士仕于其国耕与仕俱不出于其疆其有工贾宦学聘问戍役之行者特千百之什一而又得以时还息生其世者率常父母兄弟白首懽然保聚无一日离别怨思之苦而族党亲戚亦得携持结连绸缪相渥洽以饱足其意呜唿上之所以区画计处以求便其民之私者可不谓详且远与民之所得于其上而不自知者可不谓厚与自周之衰以接于秦破井田废封建先王之泽不流民生迫蹙而其气日以乖散农夫失其田亩以佣而耕卒有旱潦无以系属其身散而四方爲奴虏矣商贾众而财匮得所欲者益寡或疲亡于道路去其鄕县飘零失业而无所于归矣仕者失其田禄或千百里系官于朝或散而出于荒边侧境无舟车仆赁衣食之资同居之亲不得与偕愁居惕处而嗟怨矣至于士之学先王之道者无庠序以游其身无廪给以赡其父母妻子坎壈失职羇旅浮游以谋衣食者徧天下故虽天下无事水火盗贼之警不闻而民生摇摇常有离散之形跼蹐悲忧之思一室之中父兄子弟自孩童至于白首懽然保聚无相离者十不一得焉而况族党亲戚之睽离而不可合幷者岂可胜道与其所从来者久远世未始以爲忧然上之所以待民者薄而心易摇自前世所以可忧者未尝不在于此也辛未八月苞与舅氏相遇于京师踰年夏舅将之鉅鹿苞旣爲文述二十余年散聚悲懽之迹舅因太息顾苞而言日吾穷于世竟以游老毎当山行水涉寒暑氷雪侵加饥疲困顿忽忽不知此身当所投措数年中傥得好事者少润泽之亦欲息足金陵之野敎诲子姪且得与而翁而母朝夕相见苞因自念以疾病之身迫于穷饿羇旅数千里外缺然其心不能一日以甯其欲归而事亲从兄耕田着书以自娱与舅之志略同未知何日以终遂也卽吾与舅两人之身而皆不得自便其情若此以视古之爲士者洁居美服饱食而从容于庠序者何如乎其父母兄弟之保聚族党亲戚之渥洽不亦甚可慕悦矣乎呜唿自汉唐以来儒者皆以谓先王井田封建之制不可复行矣况陵迟以至于今岂尙有望与岂天遂忍斯民之苦而莫爲之所也夫吾与舅所志非甚奢私计或犹得以遂然民之生迫蹙其气乖散而不得以自便其情岂独吾与舅两人也哉传康烈女传烈女康氏通州人也其父兄以粜籴爲业女未尝知诗书独闻世俗人所道古者忠孝节烈事辄徬徨追慕时时诵述之幼许嫁邻家张氏子京时张氏尙富饶后迁京师益衰落京父素无行京长市肆材故庸下又贫不能自存康氏戚党转相传说闻于女女坦然无怨尤其父兄私谋夺女不与张氏女乃正色持大义诘责其父兄久之乃止一夕女梦张氏使者至若将致命者不知何祥私以吿其母时两家绝闻问已数年忽京父至通讣京已死叩之卽女感梦夕也女乃于邑悲哀素服号泣请于母曰儿闻古之女子有未嫁爲夫守义者后世以爲贤儿身虽未归心属张氏久矣愿母载儿从夫丧其父兄大骇斥之曰女乃狂邪凡女所称皆古事岂今人所爲因环向女女因掩涕弛素服更容貌以前言动如平时其家人稍稍皆散去夜半乃闭戸悉焚所制巾带綦履素服以练自结而死女有妹与同卧起女死妹寐未觉也两家议论者皆曰以合葬爲宜其父母乃持女丧自通如京师归张氏与京合葬郭西白石桥时康熙三十一年初张氏家微细至京父转贫薄又无行其鄕人戚党羞齿之自贞女之死京师皆竦动荐绅士君子多爲歔欷里巷感伤好事者传之图讴歌其事喧腾儿童女妇闲于时京师之人咸知东门张氏云赞曰六经所着女子以节完者于诗则衞共姜于春秋则纪叔姬外此无有余尝怪古者圣人贤人至于倜傥怪伟非常之材不可胜纪何独其时女子之少奇也余家金陵见邑子杨瑞三妻方氏溧阳唐生妻某氏皆未嫁爲夫守义而康女志不得伸遂崎岖不负其义以死以余所闻见如此是何奇女子之众与昔震川归有光着论以谓未嫁死夫于礼爲非取曾子孔子所问答女未庙见而死之礼以断其辞辨矣虽然中庸不可能世之不贼于德者几何哉以孔氏之道衡之女其今之狂獧也与记柏村吴氏重建宗祠记大宗之法祖庙旣毁宗室犹存则是别子之庙百世不废也后世宗祠之建盖取诸此而宗法之能行者百不一见焉盖古者国子弟卿大夫之田禄旣足以仁其族而四民各有职业其待大宗之收恤者不过鳏寡孤独废疾无大功之亲者而巳后世家无恆产人无常业衣食不足以自周者比肩而立而欲大宗之收族不亦难乎饥寒之不恤而欲执法以绳其不类孰能听乎惟吴郡范氏七百余年宗法常行而无或敢犯爲有义田以养其族故也余尝以是风并世士大夫闲有慕效者不再世而子孙族人幷其义田而废之然后知范氏子孙能常守宗法以食义田之福实赖其祖宗之功德学行以阴爲之保定而延緜焉抑又闻朱子之后之蕃育于闽者历世继承无贵者富者而皆能崇礼让安贫而畏义闽之人至今诵之盖道德之渊源流风余思之所感发更非范氏诸贤之所能几及也矣余平生不肎以文假人而承修周官甚赖吴编修绂能输其力绂以宗祠之记请不可却也谨按吴氏系出宋进士师古以刋胡铨劾秦桧奏疏谪死袁州其上祖曰国夫刘宋时以高行名于鄕事见南史而师古之孙政甯宗时都统兴元与金人战黄牛堡死焉又六世至淛明太祖时以贡士爲后府经历见杀终明之世子孙不仕及南都亡以诸生庶民殉国者尙数人岂非其先世义烈所渐者然与绂年六十有二始以文学爲官文正忠宣之勋庸非所敢望也若朱子之道与德则尤不可阶而升然则爲绂审所处惟自强于忠孝立名义以续其祖使宗人曁后生闻而兴起庶几延世以滋昌而于宗祊爲有耀乎吴氏虽故家历南宋以讫元明至绂始起家爲别子故余因宗法而备论古今礼俗之变以及启后承先之时义俾凡有尊祖敬宗收族之志者皆知自审其所处焉祠之中废也主祏迁别宅康熙丙戌重建于故址至辛丑门塾始完其堂庑之规制兴作之程期领事之族人绂自举以列碑阴可也家训敎忠祠规古者五庙七庙共都宫而各爲垣墉堂室汉唐以后虽国礼未闻备此况羣下乎北宋文潞公知长安得唐杜佑旧庙于曲江一堂四室郭先夹室论堂三楹者中爲室左右爲房祭于东房西虚不用皆言高曾祖祢之寝庙耳今自太学及海内郡州县学祀孔子皆位于堂之正中阙里亦然盖天下之公祀非孔氏所得专也自是以后汉关公唐张睢阳宋岳少保凡忠烈先贤皆正位于堂敎忠祠礼亦宜然太仆公起家爲大夫建小宗祠于桐以对始祖故称小宗而于子孙则爲百世不迁之别子故亦正位于堂而缘二祖之心春秋享祀不忍祖考之无荐也故室敎忠祠左方龛奉始祖至四世祖神版室小宗祠左方奉六世祖至十一世祖神版时祭二祖以屏障左方爲以荐翼日仍敞以爲堂古者祧庙主祏藏于夹室故时祭独迎四庙之主祫于太庙今二祠皆合堂比龛而独祀二祖以子孙之不安知二祖之弗顺也礼有祭有荐有奠有吿荐奠仪甚简吿则惟用币帛皮圭程子祭远祖总设二位以权制也今师其意春秋祭二祖左室各设荐而不献庙东向冬至祭始祖远祖则左室不障德益公东面断事公从昭穆之列席下继六世分房之祖东面太仆公从昭穆之列席下继䋫而右各三献与时祭同古者天子之卿大夫爵命视侯伯楚语诸侯之大夫特牛然今功令以太牢祀孔子诸贤不得用敢踰越哉主祭者由正途官翰林科道郎中知府以上者乃用少牢余用特豕无登仕籍者则廪增附生以次主祭入国学而不由庠序者不得先古者大宗百世不迁然在礼必有禄而后可祭安溪李氏有禄者奠献而宗子之位参焉祝曰主祭孙某宗孙某以宗子或无禄或降爲农工礼仪不能展也太仆公子孙在金陵者两支副使公行三宫詹公行五副使公曾孙苞爲长宗子惟敬尙未冠苞宜主祭惟敬再献长兄弟三献苞身后子孙爵列相近则三房主之三房无爵则五房有爵者主之宗子有爵支子虽异爵不敢干支子爵列同以行辈则少长行卑齿少虽有异爵不敢干尊祖敬宗之义也其爵列以甲科乙科荐举承廕副拔岁恩贡生爲差武途降文途二等官至提鎭者降一等捐资入仕与武途同司马温公程子朱子家礼四时皆祭但汉人述王制天子犆礿祫禘祫尝祫烝诸侯礿则不禘禘则不尝尝则不烝烝则不礿楚语曰国于是乎烝尝家于是乎尝祀周以前书未见大夫士冬夏祭礼今遵程子所定春秋之祭举于仲月冬至祭始祖远祖季春荐鲔特着于礼经故四月荐鲥以当夏祭其余新物荐于家凡俗节亦如之奠而不献二祠惟朔朢焚香设茗飮古者时祭日必卜虑主人或感时疾宜俟其闲或期大功之服旬日未毕或祖考先妣忌不得干也今以时宪书所宜当卜冬至则或前或后比时而择之古者祭必筮宾立佐食分上利下利礼重事殷非有赞者主人不能致其恍忽以与神明交前期十日公议子弟年二十以上谨愼安重者四人爲上赞四人爲亚赞前期五日徧吿与祭者皆出宿外寝前二日祭主宗子宿祠左特室致斋前一日上赞佐祭主宗子濯器视牲宿祠左厢诘旦共朝事祭之前日启戸子弟年十二以上者洒扫堂室及庭祭主宗子卷帘拂尘拭神版及匰上赞助濯器视牢肉及期夙兴启戸上赞焚香燃烛陈茗飮设茅苴爇柏叶祭主宗子三拜稽首以酒灌茅苴出阖戸日中殽羞具启戸焚香燃烛设长案馔祭物初献进食羞羊肉湆豕肉湆再献进鱼鸡鹜从三献进餈饵陈茗飮凡献上赞执爵以授献者亚赞陈祭物奠而不授献者要节而拜毎献毕俱三拜稽首古者臣之于君稽首至再而止晋大夫三拜稽首以要言楚申包胥九顿首于秦庭重爲之礼以申固其请耳朱子家礼献止再拜降神辞神则四拜盖据仪礼升成拜堂上下拜各二也无升降而四拜义无所取古者射鄕丧祭皆三拜众宾朝事降神祭主宗子三拜稽首初献爵祭主再拜稽首进食再拜稽首羞羊豕再拜稽首再献宗子再拜稽首羞鱼鸡鹜再拜稽首三献长兄弟再拜稽首进餈饵茗飮再拜稽首将阖戸祭主宗子三拜稽首有顷启戸彻与宗人共食春秋时祭左室荐而不献祭主宗子羣子姓皆三拜稽首冬至祫祭徧献远祖礼仪与时祭同古之祭者必夫妇亲之以馈食献荐必待之以展事也女子未嫁三月敎于公宫非独四德宜嫺亦使讲明乎尊祖敬宗之义熟习夫礼相助奠之仪也今祠距家四里而所祀皆子姓高曾以上之远祖子妇分主祀事事势未便忱亦不属嗣后来妇者于春秋时祭后三日内舅姑率以拜庙焚香燃烛设茗飮爲讲明大义女将适人先期或时祭后或朔朢辞于庙仪与来妇同妾之有子者子将授室亦如来妇仪拜于庙以承先启后亦与有责焉耳惟再醮之妇不得入祠二支子姓中择正直不苟者一人以辅宗子族姻朋友中择老成练事者三人以助之惟敬嗣伯父爲宗子道永兼掌两房家事道章亦兼掌道兴家事惟道兴端居学诵其生也后二兄二十年故命专掌祠禁以察违礼纠邪恶谨出纳久于其任则家则可定也敎忠祠祭田条目四时祭荐春秋墓祭费不过六十金莲池旣弃子孙生计日蹙余药物及随身用度不得不取之祭田余身后除祠规所列经用计毎岁当余二三十金子孙锱铢不得私用积至百金卽付相信典铺取薄息至六七百金则以买上等沖田不可置杂业十年后可加良田一倍凡田契官印后房长卽集宗子众子姓会同族姻友朋助理祠事者敬书余遗命于契末各署名字随锓板标敎忠祠续置祭出详载亩数钱粮买价幷原契续本置祭田后毎至十年必总田契呈太守照今漳浦蔡公例契缝加印批县注册存案范文正公义田子孙守之七八百年不失家法可谓善矣但计口给粮则不肖者或以长惰古惟四民使之交能易作终岁所入无以相过盖尽人之力则财用不匮顺天之道故安享乐利而无祸殃战国秦汉以来幷兼游食之民多耕夫终岁勤动谷始登场廪无余粟织妇宵旦苦辛身无完衣浮淫之人则安坐而享之实与不祥之气相感召故毎至大乱遭杀戮蒙垢污者皆通邑大都雄鎭之贵家富人荒村小聚罋牗绳枢之细民免于难者十常八九天之道也吾家莲池虽有祖命以卑首续科名者而归赎在余未举于鄕之前吾兄之心力瘁焉桐城庐江高淳之田余铢积寸累以置之余卖桐庐田以建宗祠以莲池卖价置江甯沙洲圩田木厰併高淳永丰圩田爲敎忠祠祭田四时祭荐而外以周子孙窭艰嫁娶丧葬不能自举者以遵吾兄临终异居同财之遗命道希道永道章道兴之子女婚嫁予五十金再娶者减三之一娶再醮者不给妻及子妇成人之丧亦如之诸孙行则予三十金力能自举者不给道章备历艰难子女众多故先期陆续给银使早营运后此不得爲例必待纳征有吉日始付之以防妄耗十年后祭田加倍同祖叔父枫麓府君之子孙嫁娶及丧致十金曾祖副使公之子孙半之高祖太仆公子孙在金陵者庆弔各一金寡妇孤子近亲不能相养者春秋各一金制衣服兄及余子孙疾淹久给医药延师于敦崇堂以聚敎贫者飮食膏火公给其住居远子幼不能赴堂者岁给附学之资四金至年十五以上不愿来堂就学者亦听惟止其资给寡妇孤子无生产及近亲不能相养者公给衣食俟其子成立而止其读书无成能贸易力田者各给三十金爲资本怠荒其业而没其本者勿再给二十年之后祭田又倍枫麓府君子孙嫁娶及丧致十五金副使公子孙十金太仆公子孙在金陵者庆弔二金孤寡衣服亦如之在桐者各一金兄及余子孙安分守业口多而食寡者量给口粮女子寡而无依无子者生养死葬公任之有子而无依者必敎养之使克有成非甚不肖勿轻弃三十年之后祭田又倍则太仆公子孙在金陵者庆弔三金孤寡亦如之在桐者一金副使公子孙六十寿一金七十寿二金八十寿三金断事公以下七支鄕试于金陵致卷价一金㑹试春官者十之兄及余子孙归试于皖者给五金鄕试倍之会试春官者十之不问其家之丰歉也惟登仕籍者必量力增置祭田以仰答祖宗优异属望之意见今兄子道希嗣子惟敬爲宗子其本生父道永爲房长余长子道章长孙超爲宗子次子道兴维持家法可三十年三十年后更得良子孙守之百年则祭田增加可数倍于吴郡范氏润泽可徧断事公之后七支吾子孙尙忧衣食哉岂惟受命于先人事必宜终卽爲子孙计訏谟远猷亦无善于此者矣助理祠事三人岁终各赠十二金轮赴高淳收租祠田岁收稻谷除卖以供国课祠祀墓祭外必畱百石以备凶荒之岁周子孙之困乏者太仆公子孙在金陵之贫窭者量贷之而免其息贷而不归者再值歉岁勿更给随墓宜置祭田数亩子孙秋收可环视茔域又宜计道路支凑筑室墓旁逢雨雪可信宿邵村石嘴二房庄三墓相去皆十里而遥石嘴墓左地势宽敞周村石潭沙场三墓相去皆十里而近沙场居中必相杨姓村内营爽垲地筑周垣构瓦屋七架者三闲两厢五架草房四闲瓦屋中隔之中爲堂左室可居停右室爲板仓丰年买稻百石近墓农家贷种毎石岁取干稻二斗爲息岁歉弛其息之半近村人来籴每石照时价减四分岁大祲存百石爲举本余尽散之近墓贫民人性皆善墓木庶无毁伤敎忠祠禁周官以鄕三物敎万民以鄕八刑纠之闾胥掌觥挞罚之事惟学校射飮罚用觥挞则施于庶民爲多古者大宗小宗皆有收族之责而仕者禄皆足以仁其族故敎可行荆楚吴越聚族而居皆有宗祠而自吴郡范氏而外宗法无一行者饥寒之不恤而责以过愆故其心不服而势亦不能行凡兹祠田皆余孤行远游疾病屯邅敝精神于蹇浅之文术以致之者尽以归祠以岁入十之三供祠墓遵先君遗命也忆先兄疾革命二支子姓下逮曾元始得异居同财及吾之身而不能禁其分析毎黙以自伤故用祭田经费所余以合之凡婚嫁丧疾不能自给者使得取分焉而立祠禁违者挞之以不资其乏困爲罚且禁不得入祠以断事公不乐有此后人亦非先兄与余之族类也戒之愼之孔子论刑罚之原起于不孝不孝生于不仁不仁生于丧祭之礼不行祭者丧之哀慕不能忘而申之以追养者也丧礼而不行则人道息矣周官之法不睦不姻不任不恤皆有刑焉今吾于子孙不敢求以人道之备也惟丧礼必大爲之防而已亦不敢责以丧礼之全也惟入宿于内则闲不得踰而已古者三年之丧非殡奠葬祭夫妇不相见贫家米盐琐细势必相关惟宿必于中门之外相语必以昼不得入房室犯者不许入祠挞四十婚嫁丧疾费皆不给古者期大功并三月不御于内礼废旣久人性日漓今酌定期三月大功浃月犯者不许人祠挞三十丧疾费不给父母忌辰前五日率子孙与奠者斋宿外寝祖父母伯叔父兄弟三日高曾二日荐新俗节亦如之以不洁之身而对鬼神罪莫大焉挞罚与期大功犯礼者同吴郡范氏宗法行之七百余年鄕人有以事争辨者不之公庭而之文正祠堂宗子虽襁褓正位于上掌祠事者四人奉之苟不直虽诸父诸祖父行解衣伏地受朴以谢鄕人故子孙奕世无受官刑者此虽其家法之明抑亦文正忠宣德行勋庸有以大服众志而仪式于后昆也余碌碌竟世闲居亦不自知其非但毎拜断事公于正学祠则身心憷然自愧其鄙薄故粗立祠禁子孙有犯者宗子及房长缚至祠右敦崇堂挞如数随注籍罚必行不许入祠有桀骜不服罪者卽抱祠禁质于公庭以不孝治罪古者旣葬君大夫父之友食之梁肉不辟今酌定三年之丧期不飮酒食肉期之丧浃月大功终月违者挞二十罚不行先王制礼小功缌麻食肉飮酒不禁御内无明文以期大功准之亦宜终月姑姊妹之子女恩非甚亲也然姑姊妹方痛不欲生而晏然于闺房于吾心无缺乎妻之父母义非甚重也然妻之痛如斩如剡而卽安于媵御尙可责以致孝尽悫于吾父母乎以此知缌小功之丧礼实亦不可废也然人道之薄甚矣故挞罚不及生监与闻外人戸婚田土事出入公庭庶人不勤力治生酗酒赌博不许入祠挞三十丧疾费不给充书役皁隶及爲舆台亦如之实心改悔十年无过行合族公议许拜小宗祠宿娼或下渔色其染恶疾构衅亡身不足惜也而失先人之种姓于娼家或父子兄弟聚麀而不可辨恶莫大焉虽改行永禁不许入祠挞四十婚嫁丧疾费皆不给居官以阴很致富虽幸免国法不许入祠宗族共屏弃之非其罪而罹凶害者虽罢斥祭仍从其爵先兄卒时道章方在娠遗命异日汝子与道希道永相视如同生服以期干隆六年道希卒于京师道兴从余宿外寝六阅月于古礼有加以道希爲宗子又寡兄弟也甲子八月晦道兴之妇殁道章长子超从余命随道兴宿外寝三月世世子孙当以爲式爲父兄者必以身帅之杂文自讼舒君子展吿余日闻之乔氏子子之妻党某云人之伦五方君独二而又半焉旣与于进士而不廷对是无君臣也自始婚日夕嗃嗃终世羇旅而家居多就外寝是无夫妇也一子形甚羸而扑击之甚痛盖父子之伦亦缺其半焉余闻而惕然曰其然是不知余之恨于父母兄弟朋友也久矣夫余之有欺德也吾父刚直寡谐常面诘人过大吏有索交而不能拒者与之言时多傲慢余毎切谏先君子甚鄙余而竟爲曲止然不怡者久之先君子素无疾及将终遘疾若膈噎是不肖子悻直自遂而不能顺亲之验也余北徙岁从驾塞上继室之父母无状吾母忧愤成疾小妹及家人常覆匿至弥畱始自言之是余之处心无以信于妹与家人而戕吾母也弟林疾将革余以小疾避居野寺不与敛是爱其身而借垂死之弟也计数师友则厚于余而恨焉者多矣若某所疵则有说焉始之不俟廷对也以母疾再以父丧旣而及于难矣责妻以礼敎子以义不忍弃于恶也相提而论于亡妻小有过焉后妇有罪牵于亲朋之俗议不能决絶平生隐慝顾影自慙心摧而志绝无逾此者书以自讼俾吾子孙知敎不行于妻子则父母阴受其戕贼而不自知且于父母兄弟日自勉而常愆于礼于妻子日自省而常渎于恩也拟除泰安州香税制古者山川能出云雨则天子秩而祀之而五岳之礼尤崇非朝命不得致祠然王立大社而州党亦各有社则春秋祷赛庶民各就其所敬信而竭诚焉亦礼俗之可以情假者也泰山旧有碧霞灵应宫远近瞻礼者轨迹相望例输税于州乃许登山岁约万金自前明相沿未革朕思万物出乎震天地盛德之气之所发也故传称触石而起肤寸而合不崇朝而徧雨乎天下者惟泰山则春祈秋报黎庶辐辏亦其情之不可遏者若使力艰于输税而不得登山非所以从民之欲也其永除香税富民乐施守祠者贮之以待修葺舍宇平治道涂有司不得干预勅到镌石树祠用垂永久礼闱示贡士世宗宪皇帝特颁圣训诱迪士子制艺以淸眞古雅爲宗我皇上引而伸之谆谕文以载道与政治相通务质实而言必有物其于文术之根源阐括尽矣然淸非浅薄之谓五经之文精深博奥津润辉光而淸莫过焉眞非直率之谓左马之文怪奇雄肆醲郁斑烂而眞莫过焉欧苏曾王之文无艰词无奥句而不害其爲古管夷吾荀卿国语国䇿之文道琐事述鄙情而不害其爲雅至于质实而言有物则必智识之高明见闻之广博胸期之阔大实有见于义理而后能庶几焉是又淸眞古雅之根源也时文之爲术虽浅而其从入之径涂用功之层级亦莫不然必于理洞彻无翳而后能淸非然则理无发明爲浅爲薄而巳矣必于题切中而后能眞非然则循题敷衍爲直爲率而已矣必高挹羣言鍊气取神而后能古雅非然则琢雕字句爲涩爲赘爲剽爲驳而已矣必贯穿经史包罗古今周察事情明体达用然后能质实而言有物非然则勦说雷同肤庸鄙俗而不可近矣自科举之法兴王钱诸先正始具胚胎谨守理法至于唐归然后以古文爲时文理精法备而气益昌其后金陈章罗辈出借经义以道世事发挥胸中之奇以及国朝诸名家则取法于诸公而稍变其壁垒其于淸眞古雅质实有物虽不能尽究其根源未有不少有所得而能发明于一时垂声于久远者也夫文章之道所以与政治相通者盖因此可见士人之心术故柳宗元日卽末以操其本可八九得今与羣士约以四书文爲本其开讲已尽通篇之义更端再起及塡写排偶肤泛之辞于题不切者经艺袭旧论仍对股表判直钞坊刻䇿不条对而铺叙古事以游辞结束者概不录诸生祈向夙定则勉尽其所长师承或异则继自今亦望洒心而各易其故辙焉望溪先生文集方望溪先生全集集外文卷第九望溪先生集外文卷九哀辞舒子展哀辞舒大成字子展先世江西人迁京师自身以上皆守闾阎祖某犯法出亡父某自投官司承罪谪戍踰年死母刘氏窭艰黾勉使就邻塾年十三补博士弟子富室女焉自居室奴婢资用皆饶给旣冠成进士入翰林族党荣之而君常蹙蹙毎语所知曰吾岂若生田闲身耕妻汲爨以乐吾母也某士文学实优而爲鄕人所排乙未会试出君门爲台中所纠用是十余年虽知君者不敢举君不得意因肆力于诗风格近唐人及与余交乃弃旧学治毛诗周官戴记矻矻恐后时君年少而意绪頽然闲脱冠形神似老僧尝曰吾夙世必髠缁毎闻钟声铃声响则惘惘然造物者俾余一识宦婚之况耳君卒以雍正四年季冬十有八日是月之始余得疑疾君日夕冒风雪相视一日不见而疾作旬有五日遂不起故在余尤难爲怀乃爲文以哀之其辞曰连蹇以当官兮怐愗以居室务学诵以自鎭兮讵短期之已毕有母茕茕兮稚子嘻嘻信人生之至酷兮傥死者之无知余石民哀辞自余有知识所见人士多矣而有志于圣贤之学者无有也盖道之丧久矣人纪所恃以结连者惟功利而性命所赖以安定者惟嗜欲一家之中未有无乱人无逆气者一人之身未有无悖行无隐慝者吾不识周孔复生其尙有以转之否与康熙壬辰余与余君石民并以戴名世南山集牵连被逮君童稚受学于戴戴集中有与君论史事书君未之答也不相见者二十余年矣一旦祸发君破家遘疾死狱中而事戴礼甚恭先卒之数日犹日购宋儒之书危坐寻览观君之顚危而不怼其师是能重人纪而不以功利爲离合也观君之垂死而务学不怠是能绝偸苟而不以嗜欲爲安宅也始吾语君所以处患难之道信得矣虽然子有老母毋以嗜学忘忧君默无言而卒以膈噎盖其内自苦者人不得而识也君提解倾邑父老子弟出送郭门外皆曰余君乃至此今君破家亡身而不得终事其母吾恐无识者闻之愈以守道爲祸而安于邪恶也于其丧之归也书以鸣吾哀君讳湛字石民生于顺治某年月日卒于康熙壬辰四月十六日其辞曰履道坦兮危机伏人祸延兮鬼伯促母遥思兮望子归子瘐死兮母不知身虽泯兮痛无涯天生夫人也而使至于斯祭文祭徐幼安文呜唿物生诱然惟气所委瘁荣淹速孰知其纪木爲牺尊敢惮其灾中道折泄是良可哀呜唿幼安诞兹淸门灵根夙植质厚材良如珪如璧克祇厥父克恭厥兄服勤尽瘁以羸其躬自嗟无恃泣踊过礼风哀雨思卽远犹毁澡雪肺腑肝胆披露信于友朋靡新靡故沈疴曡婴经时历岁种学绩文未尝暂废郁爲菁华厥闻滋盛美见于人中以自病在岁三月士将朋试君开特室朝攻夕砺作爲文章刿心鉥目形神瘀伤患气积伏秋风动容谓宜少苏孰谓淹忽就彼泉途君有爱子聪明秀异先君而殇旬未十易亲号于堂妇啼在室灵魂营营繐帷淅淅作善致殃行者心恻况于同盟能无悱息大专槃物生者喑噫百年委形一蜕以逝寿夭相去介若毫芒苟有令问死而不亡君之文章久籍艺林君之气谊刻着人心士友作谥铭藏于幽存顺没甯亦又何尤嗟理则然情胡能己掩涕陈辞以荐牲醴祭某公文呜唿我公巖廊所资应时而生爲国羽仪公胎前光少有嘉誉稽经诹史日充以饫弱冠登朝趋承殿陛惟愼惟勤天子所异爰自御改官禁林材与职称厥声有壬年未三十遂压班联蔼蔼吉士惟冶惟甄旣领学士复长御史内秉丝纶外持风纪公在翰林日宣圣训以育羣材如物得润公司台府廉静以鎭祇躬率属莫不敬顺岁更二纪夙夜在公乘舆所莅惟公必从天子倚公股肱心膂继居鼎铉众望所与孰期大造独靳以年中道脆促命不少延公中退然如不胜衣威仪自力终日无攲吾侪联事游从久熟精爽音容悽其在目公之讣闻天子震悼官治丧纪诸王临弔恩数惟优劳臣是报万口咨嗟聚观周道良材之生高山大原文爲犠樽天庙是陈才用旣伸寿夭非远生浮死休亦复何恨呜唿哀哉尙飨祭彭夫人文呜唿洪钧坱圠生物以屯亿变同则谁非螴蜳隐穷憔悴阨也如何孰谓荣盛而悲孔多呜唿夫人始归彭氏翁宦于黔夫人居守尽室南辕踰岁迎取徼路深芜往歌来哭丧车在途荒野坟圮阴飈慄嘶承凶万里泣涕涟如蛮泷浮漂楚山崱峛雾宿风飱斲氷积雪山哀浦咽狖啸鬼唿日夜号惕以从其姑未共安乐已同忧毁崎岖苦辛佐营丧纪天祐彭君身亨道光游从禁密委蛇巖廊鱼轩载茀朅来京师黄麻攸钖象服是宜室家熙熙日月緜緜谓宜禔福以安大年鬼伯好祸虐戾不仁爱子双札空帷无人天属缀心膈臆败摧归甯母氏以遣烦悲行谓彭君我尙速来岂知永诀命止于斯夫人之生荣禄悉备而长轗轲没犹賷志彭君有文述彼哀恳恻然感人闻者心轸况于朋游能无恻伤驰辞致远以侑奠觞铭赞颂象尺铭体方直经纬均相得度己用此应无忒砚铭磨而不磷静以守黑砚铭廉而不刿中心坦然澄泥砚铭甄之陶之久益坚琢之磨之好且完善而藏之德乃全胡蘅洲像赞而容盎然而腹充然岂野服以混俗而遂能自隐其贤浮屠髻珠小像赞俗之游而众之嘻其心则畸佛之徒而儒之师其行不疑吾不见其髠而缁北征颂上天垂祉阴隲下民巍巍我皇万邦之君光天之下至于海隅仁风翔洽庶物熙熙迩融遐畅外薄穷荒黄支百棘乌弋鸟章慕思喁喁延颈内向驾海梯山舟车相望蠢尔虏酋昏迷天纪集彼兇顽爲蛇爲豕提兵跳踉近我北徼陵我属国肆其愚暴谓鞭虽长不及马腹经冬涉春以田以牧皇帝日咨虏爲不顺背德梗化自顚厥命一夫横行时予之责覆天之下曷敢有越咨尔在廷各敬尔司朕张六军亲往歼之羣公上言虏居绝地川原莽互风雪凌厉迁徙鸟举不知东西草芜泉浊敢勤乘舆皇衷渊塞断以干刚天䇿内运以遏猘狂乃命扬古汝摧其西以角以掎与我踣之乃诏师克屯师土刺绝其归涂使虏狼跋乃缮铠胄乃总矛弧乃峙糗粻乃简车徒季春初吉旣类旣禡乘石旣洗琱舆乃驾百官按部六军受律万旐央央重英奕奕义声先路士气载扬如川斯注如机始张阴山早过瀚海飞渡壁垒星罗行宫云护泉甘草丰士马饱腾天眷有德百祇效灵遂次拖林虏势大詟进逼卢伦播逃隐越皇挥天戈躬帅虎螭逐北河朔电击风驰虏弃老弱氊裘车甲昼伏夜奔更蹂互踏西过昭水就我西师如鼠入槖如螳柱车三帅协心左右互角长㦸交横短兵相薄我士桓桓大唿冲击虏众不支刃伤骖殪流血润野布骸满臯䖍刘斩刈尽厥根苗三帅奏功皇帝曰咨蠢兹羣丑实黠而愚稂莠不锄嘉谷曷殖故将天刑与民休息飮至于庙策勲于朝鬯用九醖鼎陈百牢灌燧于边戢兵于府万官亿姓式歌且舞在事之初羣言纠纷惟皇明断制以一心永淸大漠收功万里刻日而还如掌可指九垓八纮以莫不同于铄懿茂我皇之功北征颂天祐庶物付卑圣皇百嘉畅遂受命溥将以盖如天以容如地仁涵九区风驰四裔在昔三叛阻兵纵慝威弧所指烟沈烬灭南收岛逋景员踰海囘首面内羣獠乐恺北际穷荒悉臣悉主弈布星罗如藩如堵含生载气以莫不庭蠢兹丑虏爲螣爲螟提兵叫嚣陵我藩服袭盗贪惏经时驻牧我皇赫怒乃诘戎兵躬行天罚以遏乱萌众言纠纷皇心自定断制不疑以发大命咨尔在廷子非究武孽芽不除将寻斤斧昔寇乌势己成禽纵之林薮猖狂到今乃类皇穹乃宜冢土乃吿师期于宗于祖三方命将如罗载张我皇发纵控彼中央七萃云屯五营星列张皇若神戒严有赫黄钺亲把元戎自涖三辰耀光百灵备御乃出天关乃临大漠鸢载前旌鼙讙应角尔徒尔车惟皇第之以屯以牧惟皇示之大庖不丰饫及下卒皇有恩言朔风其燠彼漠之外黄沙赤碛皇之至矣水甘泉冽彼漠之外宿莽夏芜皇之至矣春葭茁途士有余勇马有余力铺敦瀚海如行祍席旣逼厥疆如探囊槖犹布德威通彼狂惑虏昏不思谓复可逃禽奔兽窜弃委倪旄岂知圣皇明见万里豫设三覆是角是掎西师受律短兵迎击我武斯张羣丑尽屈折馘执俘弥山竟壑掩捕三时一空其幙皇振厥旅边民安堵黄发垂髫式歌且舞自始出师曁功之定事无小大皇心毕运䖍刘猾贼永淸绝域时未十旬旣往而复穷天所覆悉地所载昆虫喙息惟皇是戴言灌我燧言韬我弓阳春煦溥震旦攸同万物皥皥垂祉自天我皇乐胥于万斯年赋七夕赋岁云秋矣夜如何其天澄澄其若拭漏隐隐以方移试一望兮长河之韬映若有人兮永夜而因依彼其躔分两度天各一方会稀别远意满情长欲渡河兮羌无梁空鸣机兮不成章叩角余哀停梭积恨四序连以平分寸心抚而不定悲冬夜之幽沈迷春朝之霁润覩夏日之方长盼秋期而难近尔乃商声淅沥素景澄鲜重轮碾而寻地破镜飞而上天汉影弥洁宵光转丽翼联乌鹊之羣桥现长虹之势逝将渡兮水中央若巳需兮云之际于是躧纤步以轻扬搴羽裳而濳泳玉珮露融罗纨冰净摘华星以爲珰对明蟾而若镜笙竽则天籁纡徐帷幔则綵云掩映素娥彷彿以行媒靑女飘飖而来媵古欢更结离绪重陈望迢迢而愈远情眽眽而难亲幸宿离之不忒际光景之常新允惟兹夕乐过干春况一复严更警逝流光迅驱别当久远来不须臾念云端之重阻眷天路之无期莫不愿秋夜之如岁怅秋情之如丝乃有绣阁名姝璇宫丽女徙倚阶除骈罗椒糈闲耽时物之新巧乞天工之与爱秋华之临空快泠风之送暑婉转芳夜之歌密昵长生之语惜光景之常流恐欢娱之无处况乃家辞南汉戍絷幽都望沙场之凄寂忆庭草之深芜方擣衣而身倦乍缄书而意孤望星河之乍转惊日月之相疎値天上之佳期触人闲之别怨立淸庭以无聊痛河梁之永限肠胶轕以爲轳意氛氲而若霰激长歌以心摧展淸商而调变歌曰乐莫乐兮相于悲莫悲兮新别离今夕兮不再晨光兮已晞重曰秋夜良兮秋河皎度秋风兮长不老荪一岁兮一相过胜人生兮百岁多诗拟子卿寄李都尉汎泭委惊湍隈隈任所触大冶自镕金焉能顺其欲羁鸿隐朔漠飞翔翼常缩独鹤栖瑶林长鸣念谿谷不闻鸾凤音时恐鹰鹯伏百年会有尽沈忧日夜续寸心遥相望万里见幽独裴晋公不去爲无耻不言爲不忠正吿中兴主漠然如瞽聋以兹至晚节心迹有异同出入任羣小将相如萍踪宫庭匿天氛边疆多伏戎宗臣在东洛夕命朝可通绿野余淸兴精神已折冲安敢谋一身高举思明农明妃汉帝惜艶色明妃出后宫曲中畱哀怨横塞诗人胸茑萝随蔓引性本异贞松众口不瑕疵多怜所遇穷若使太孙见安知非女戎昭阳爲祸水岂让倾城容严子陵君臣本朋友随世分污隆先生三季后独慕巢由踪眞主出儒素千秋难再逢故人同卧榻匪直风云从孤高一身远大猷千古空岂伊交尙浅将毋道未充卧龙如际此焉敢伏隆中将之燕别弟攒室诘旦将戒徒独步登山冈泪枯不能落四顾魂飞扬往时重暂别而今轻远行岂忘岵屺诗言此裂中肠死者不可畱何况客异鄕家贫无储蓄老母甘糟糠翁性嗜醇醪客至羞壶觞所恨尔长逝出门增恛惶尔能奉晨昏细大无遗亡长兄虽笃谨不若尔精详日夕下山去身世两茫茫赴热河晩憩谿梁羣山作秋容萧然如静士月出烟光融山空疑远徙解鞍步河梁高天净无滓傥値身心闲景物覩尤美因羡耦耕人销声向云水薄暮自枞阳渡江赴九华名山如胜友未见意难忘卽事得余隙扁舟下夕阳闲情恋云水浪迹暂家乡身世何终极空嗟去日长送杨黄在北归吾衰驹隙短君去塞云高嘉会生难再离心别后劳风霜随客路药饵仗儿曹何日还三径音书附羽毛展断事公墓二首不拜称元诏甘爰十族书壮心同岳柱寒骨委江鱼天壤精英在衣冠想像余拜瞻常憷惕忠孝捡身疎高皇肃人纪义气忾环瀛作庙襃余阙开关送子英微臣知国耻大节重科名呜咽穷泉路应随正学行川姑墓欲践曹娥迹孤嫠谁保持门缨中有变节孝两无亏七十不环瑱千秋作表仪忠魂应少慰有女是男儿輓李余三方伯三首盛夏轩车至精强倍往时谁知交手别永与故人辞六郡迟膏雨三吴满涕洟衰残失素友愁病更难支金门同载笔玉垒数遗诗万里面如觌千秋事所期官移临震泽天与豁离思再会无私语劬躬答主知公旣爲邦伯翻称门下生自慙无道术焉敢正师名抱病仍求益忧民实至诚斯人若弦翦终古志难平别叶尔翔四海故人尽爲君一系舟衰残良会少謦咳宿心酬八十苦无食千秋岂暇谋自慙筹莫助别后重离忧望溪先生文集方望溪先生全集集外文卷第十望溪先生集外文卷十尺牍与陈占咸始春得手札闻来使巳囘是以久未得复愚卧病闭门一无闻见惟鄕来众论谓十余年闲大府廉静爱民者未尝无人而多不能察吏是以民不见德凡爲吏者三年以后贪廉仁暴明昧本难掩民口其是非失实大抵寄耳目者非其人惟实按以政事多採人言而参伍之去其尤患民者则百吏革心而民实受其福矣往者汤文正于淸端及目今德济斋所至得民誉皆由于此又陈总宪在东夏时曾有一事至今民歌思之济甯州士棍联衙蠧武举劣生爲害陈公访闻惩其尤者放流二人其余六七十人张榜通衢令州县註册不能改过仍与闻外事卽时申报纽解治罪至今屏息虽欲爲患于鄕里而不能此天下通患不可不畱心访察也迩来头目痛不可解亦懒于作字余不赘又得来示及与兄子某札具悉贤者察吏安民事事实心且曲尽苦心私怀欣畅愚札所以汎言治体者离鄕三十年土俗民情之变易未由深悉卽有所闻恐系爱憎之口不可信也贤旣得之实见实闻又能公听并观不以耳目寄一二人自各得其条理近都下亦众白于所劾之皆当矣过严之疑正由去重从轻未能察君子之用心耳凡治法莫如内宽而外严目前尤爲要道若不能大畏贪劣者之志则遗实害于民愚前亦闻过严之语而不以吿者深信其当如是也闻今岁各属秋成尙好未审鳯庐何似言不尽意临风神溯又凡大府淸明严肃而又能安静然后实德及民贤自秉节钺官吏士民相安卽此见眞实力量但闻事无细大必亲裁决自是古贤用心昔武侯固然但闻见中有倣而爲之者久之则重以自困盖小者一一致详则大者或转疎略幕中必求得信心人小事一以委之然后精神休暇日力有余可专一以治大事今移鎭江苏事虽烦而臬宪陈公深鍊世事实心爲民一切刑狱可不大费心力矣运司朱公耿直朴实苏常道王公虽未知其吏治何如而共事书局时知有志爲好官崇明总戎陈公心术坦白颇有识见吏疵民瘼可备䛦访欲得州县官仁刻廉贪昬明敏罢之实必先于道府中得二三公正诚信人参伍其议论考证所见闻乃得无误下江风气与上江异士大夫商旅伎术人声息日至京师如濳菴汤公大服其心者甚少仪封之廉公尙啧有烦言顾用方专以公诚简静处之数月中亦颇无异议愚今年来旧疾时作几不能支悤悤不尽欲言临楮曷胜驰溯又来书所言事事皆处之得宜至谓历事多利害甚明则受病卽在此眞古名贤语可爲庸庸者药石也用方临行时愚嘱一切吏疵民病漕运弊蠧与贤商论必大有益昨力堂问救荒实政亦吿以诚心与贤经画必得其宜力堂忠国爱民直辞正色爲中朝第一别札中三条以其行速巳吿以大略晤时录原稿付之当与公同心且圣主鉴其忠诚或可爲斯民福也陈札卽当作字封致闻仲夏始得囘又沿江居民大害莫过于粮船东下所过之地遇芦洲则结束之柴必抢大半所驻之地近鱼荡塘偃则恃众强取居民不能敌有司不敢诘卽大府亦不能禁以其爲别省之船惟漕督严责运弁运丁尙可少敛戢若访于贤亦望切言之愚自闻祖墓积水起攒寝食不安旧病竟难支不知终作何状贯一事古义可风去腊已进周官颇蒙嘉许将以三月中吿归营葬余不宣又先断事公讳法苞五世祖也明洪武初设制科中已卯鄕试出正学先生门爲四川都使司断事不拜燕王诏本省羁囚又以正学先生十族赴诏狱至三江口自沈尸骸不得以衣冠葬事载钦定明史正学传配享江甯南门外正学祠专祠在桐城有司春秋时祭而自先太仆公葬金陵子孙居江甯者不能归展墓拜祠苞拟建宗祠于江甯名曰敎忠祠中室祀断事公西室祀始祖以下四祖东室祀断事公子某孙某爲分支之祖太仆公之祖某公爲积德累仁之祖先太仆曾建小宗祠于桐城子孙典守者窃摽弃之今拟于三室之后更作三室爲小宗祠祀太仆公以下三世祖考程子云凡士大夫皆宜祀高曾祖祢本世所通行特太仆则不祧耳敎忠祠祭田二百亩在高淳县乃苞爲鄕贡士时所置小宗祠祭田百五十亩在江甯苞爲秀才时陆续购得拙集中所记泉井祭田其一也望贤爲作敎忠祠记而小宗祠及祭田亦附见焉每见故家祭田多爲子孙所鬻而敝族井及宗祠若得大府名硕爲记其事则不肖者妄念不生而买者亦有所顾忌苞平生梦多奇应七月杪梦或吿我来年将委蜕记文祈速就及余之见其勒石则必俟贤总制邻省后不敢躁也又明初方景二公祠宋杨忠烈祠皆在江甯南门外相去不过百步内外正学墓无古木杨祠与墓数十围木姧民又前一札託程世兄致想己达近闻王次山老先生丁外艰古者三老在学吴门老辈如韩祖昭叶尔翔皆精于时文兼明古学且人品端正年近耄而视听不衰愚往年曾爲道其人尙记忆否若延爲义学师实可不愧望酌之又义学不宜专敎府城贫士宜用于淸端遗法移会学院送三十内外屡试前三名兼通经史者更訾相其材质试以时古文而后畱之则当有人材出但彼时义学中资用甚饶近则不能如有高才积学而以授经爲生者必商度能以二三十金给其家然后能远出耳于公所敎四十余人以专课时文其后未成进士而以举人拔贡者不过十许人耳若兼课以经学古文而贤大府暇日时亲临进诸生而吿以行身植志之方激发其志气则所成之人材必有远过于于公时词章之士者矣悤悤不尽欲言又南归后得贤二札大爲心开毎见士大夫平居陈义侃侃及肩事任遇小利害辄自背其初心而不顾人之非笑滔滔者皆是也贤能以义制事当其时不以世故人情乱心曲旣事不以成败利钝生恫疑此老生夙昔相期而未敢必其果然者今日见之愉快爲何如忆昔安溪李公以直抚入相余叩之曰自入国朝以科目跻兹位者凡几公屈指得五十余人余日甫六十年而已得五十余人则其不足重也明矣望公更求其可重者时景州魏君璧在侧退而曰斯人吾未前见无怪乎见者皆不乐闻其言也三代以后虽君臣志合如孔明之遇先主犹不能知无不言言无不听安敢妄意伊傅周召之事业但旣自献其身又荷主知则宜有一二大节使后世闻而兴起其次则訏谟壮猷功在社稷又其次则御灾捍患实德及民若碌碌奉其官耻莫大焉往岁徐凤淮扬水灾万口同声谓能体圣主之心父母斯民者首济斋德公次吾友是贤于三者已一有得矣然历观唐宋名贤必坚持此志类之尽之以终其身然后奕世无疵焉步山椒者数盘以后登陟愈艰齐纨之洁偶触脂垢虽数浣濯不能去其晕然则成败利钝贤能不以爲忧而不可不以此爲忧也先贤祠一简李老先生书一封程世兄札一封望验收分致余则贯一能口云临楮不胜怀念又毎得手札怀抱爲之一开所虑人材日少大吏以敢作爲能或耽吟咏薄案牍使万事隳坏于㝠㝠中若左右辅弼有能入吿我后者尙可矫除曾爲贯一切言之邪人多易变总由旣得而患失汤睢州亦不过能不变耳愚与贯一常欲以睢州望贤近来人望日重可见人心之同但行百里者半九十洵有如来札所云耳愚散体之文从不以示人惟贯一辑得十八贤虑其沈没古人之用心当命儿孙钞写冬初寄览诸经解说共九十余万言必得一通人能写能对与愚同寓有疑卽问然后无譌舛但非终年不能毕事愚平生心力所竭惟在别择先儒经义若能购善本照様删取点次俾令嗣秀敏者治之兼传其学于湖南北之学者其事大于存老生一家之说其费适相等不若舍彼而爲此也又黄冈杜于皇先生遗集旧爲曹栋亭所得后不知其所归沧洲竟世诹访未得其踪近金陵一贫家妇出一二册求售索价百金幷古文几二尺许虽无关于世敎亦百余年来一文献也若能约贵鄕中有心者四五人其购之各钞一部亦大快事以久已湮沈而复见也前使者至当卽以子参参丁付之昨巳付程世兄百金据程云往年系百九金而来札止四金俟程囘苏时再报舆图已封付程临楮不胜驰溯又仲秋出访地师兼寻旧友知医者地师他往医亦无效胫肿如故头痛转加将若之何连得二札中云阅牍多则此心渐昬一则乃古贤治心治事身体有得之言国初图大将军海羽檄旁午观书不辍汤文正之在秦中亦然与贤所见略同其他论人论事皆有深识卓见近见羣贤志事皆蜚摇无定将来继武睢州惟贤是望耳发来书籍收到仪礼经传通解印点甚难其人别简所条举畱意辨察余不宣又知老生志事者莫如贯一与贤天幸两贤并爲圣主所特知望重自砥勖爲国家担当世敎爲天地保护生民各竭力所能致以归洁其身并吿同学诸君子平昔不病老生爲迂阔者此札阅过卽确寄贯一与魏中丞及门刘生大櫆者天资超越所爲古文颇能去离世俗蹊径而命实不犹弟举以鸿博已入彀而或检去之两中副车今以亲老不忍远离止得暂图敎职公见其文自知其嶤然而异于侪辈弟复先言之者以其数奇耳其所着小称集谨以呈敎与双学使刘生大櫆不但精于时文卽诗古文词眼中罕见其匹爲人开爽不爲非义爲学幕中最难得之人与雷贯一大臣体国莫急于得贤必举能不诡随志在忠君利民者三四人以吿圣主见西林以此吿之方苞白与族子观承得来札重承节钺宠命惟有恐惧古贤获自天佑而身名俱泰者其根源皆自此一念始兴利除弊施实德于民乃所以答主知而开子孙以五世十世之福余各一笺惟审察之姪言文集中尙有宜商论者无缘相见幸详列一单封寄余不赘望老人字又序必姪亲行书刻本必欧字原本皆淮上江甯拙工所爲也愚于祠堂之左老屋数闲名曰敦崇堂有楹联欲姪书俗称姪非古也署伯父望溪先生命书后但书名酌之余不赘望溪老人白又连得手札久之始作答衰疲可知淸凉寺碑记未知有暇爲书否又太仆公小宗祠欲姪楷书盥若曾相闻否适潘道兄过我乃我授会试卷所得士爲人老成开爽吿假葬亲及其兄返山阴故附书通问余不宣望老九月二十九笔又得来札甚喜所见与愚不谋而同下粮道谕曲尽事理言中肎綮皆称量而出非幕中人所能代也略易文移中字面便似古人敎令以后凡有关治敎文字必自爲之久之便可成集矣叶君增俸不独余心爲之一寛以安老儒实盛德事也淸凉寺碑记行楷一听择便江甯刻工甚拙若得好手于浙中刻之一水易达也望老白又扁联并嘉卽付康在双钩锓版序内增入七十子之文一段更觉醲至此语老夫胸中常私以自勖不意自姪发之李汉序退之集则以弟之子序伯父集不用以改跋余列别简不赘望溪期老人白又望溪集偶钞如姪所云更定再寄一部并经子七种周官解辨圣人经世之法春秋通论圣人断事之义乃担当世道爲国股肱者所宜用心非经生之业也时人于丧礼百不一行非惟不行亦竟不知老夫痛之故爲或问一书甚有关于人纪圣主大孝实行三年之丧顾用方总督漕务时刻之淮上三年前闽中监司并读经史子集二册刻颁各州县儒学嗣后关中河南粤西中丞学使监司各锓版以示诸生姪若作一序述尊公与老夫虽远兄弟而居相近少小相亲及水部公官京师延刘北固教尊公时文而老夫适入试京兆每过寓斋尊公卽从问经史或问及书后诸篇手录而藏之箧笥者过半姪叨爲岳牧宜庆圣上之孝治故锓版以示书院羣士及各州县生童将以助流政教而亦以终先人之志事也此书徧布于百城则尊公之好学亲贤亦不没于后世矣又接来札恻恻感人兼旬以后不得已仍治仪礼营祠堂未竟之工筑以自遣惟梦觉及淸风朗月尤难爲怀静思赋命坎屯竟世在悲忧穷蹙中自吿归独坐山嵓身心少觉安泰故昊天不弔俾余生常戚戚耳姪短札古推老夫皆箧藏公余随意以小笺书平生称心诗句备各体字俾装册子时一展视复梅少司寇书到日若已囘京望卽命奏折人确递王生语盥若口之余不赘期大功望老人白与从弟雪泉杨树湾田价又从新债百余金尙未得成功以鲍甥在省枞阳存稻近百石贵时不卖近则不可卖矣助叔父葬事十金卖此稻时鲍甥自送上又命以十金付六弟爲五弟典租四石意欲明后年积至三十金未知衰残之躯此志得遂否也二兄又白与顾震沧承示春秋表诸序乃知老先生始仕而顚乃天心玉成使有得于古有传于后也仆戒爲时贤作序三十余年今必破例爲之老病不能爲揖让之礼故不见一人先生若枉存自当披豁泉石闲答尹元孚得手敎一切具悉爲母编年谱古未之有而太夫人志事与贤士大夫略同乃妇女中特出之人不惟今世希闻卽在古亦罕见则孝子创例以爲世法播流海内可兴可观人不能訾也如苦窭囏时事皆琐细不可条举则总计家道息耗人事吉凶改移或数年或十数年而括之日太夫人于是年几何矣此史记孔子世家义法承示春秋表诸序乃知老先生始仕而顚乃天心玉成使有得于古有传于后也仆戒爲时贤作序三十余年今必破例爲之老病不能爲揖让之礼故不见一人先生若枉存自当披豁泉石闲答尹元孚得手敎一切具悉爲母编年谱古未之有而太夫人志事与贤士大夫略同乃妇女中特出之人不惟今世希闻卽在古亦罕见则孝子创例以爲世法播流海内可兴可观人不能訾也如苦窭囏时事皆琐细不可条举则总计家道息耗人事吉凶改移或数年或十数年而括之日太夫人于是年几何矣此史记孔子世家义法望溪先生文集方望溪先生全集集外文补遗序附刻望溪先生年谱序钧衡旣栞望溪先生全集遂取吾友苏厚子所编年谱坿后梓旣成爲之言曰年谱之作昉于宋人日后千余年世所譝大儒文人殁后类必有年谱坿集第作者或及其门或年辈略相后先从游久故或孙子述追祖考乃能详而无缺信而不诬若夫时代闲隔典册亡征言之必不能详详者未必无误此仁杰兴祖所致憾于靖节旨黎者也夫谱之不详与无谱等详焉不信则如勿详详矣信矣爲之者或识不足以知其人之深于学行大小重轻繁简失要则犹不足以餍塞乎尊信者之心吾鄕望溪先生旧传其门人王兆符编有年谱兆符卒先先生二十余年其谱缺不备世亦绝未之见以故习举业者第传诵先生时文治古文者则奉以纪八家之统治经学者则谓大义炳然非章句小生所及而其修身立命幽隐不欺与夫忠国爱民经世大体则千百中无二三知者再阅数十载人遥风往文献就湮承学之士不过卽所诵读者想像大略而已又先生守道不阿与世多梗自安溪长洲江阴高安诸公先后继逝同朝媒快其嫉心海内学者苟无据以考其眞将使读先生书信爲大贤君子而无以解于当日传闻转疑明道晰理如先生者尙不无可议或遂恣爲伪学蠧圣道而坏人心岂独先生一身之显晦已哉呜唿此厚子年谱所由作也厚子于先生之学信之笃而爱之深其爲年谱也积十数年乃成博而不杂赡而有体举先生立身行已岀处本末学问源流一开卷昭然若揭其爲功视周益公之于欧阳李公晦之于朱子刘伯绳之于山阴殆有过焉惟其初意在单行故于先生经说诸序及奏议大者闲录全文以诸家集后年谱例之可从割削然而厚子之意则欲他年有子长孟坚其人者得是谱卽已洞其质行经纶毋待遍窥全集又欲天下未见先生经说者因是求读其书以兴学向道其用心可谓至矣岂好爲漫穴复叠者哉余故依而刊之爲述大恉如此辛亥五月戴钧衡序方望溪先生年谱序学不足以修己治人则爲无用之学文不足以明道析理则爲虚浮之文有行而无学则其行无本有学行而无文章则无以载道而行远故孔子敎人行有余力则学文又以文行忠信四者并敎然则学行文章固不可偏废也吾乡方望溪先生少时论行身祈向日学行继程朱之后文章在韩欧之闲窃观先生爲学固彻上下古今一岀于正而其学行大纲则符乎程朱之旨至发爲文章则又合四子而一之其行足以副其学其文足以载道而行远先生少日之志固毕生力学而允蹈之顾先生之着述行义未能尽显奏议载于家谱世所罕见或知先生之文章而不知其学行经济或徒爱其文之醇洁而不知其文之载道或知先生经学之宗宋儒而不知其有心得之实先生居官虽未显着政绩而其忧国之忠直言于大臣濳挽朝廷大事颇多在书局三十年承修各书亦皆颁列学官其所以扶树政敎嘉惠士林实有古大儒名臣之风矣惇元壮岁始知笃好先生之书十数年闲常奉以爲师愧未能希其万一而于先生遗文逸事不惮集录惟先生门人王兆符所编年谱及先生幼子道兴所撰行状今皆无传本其他传状碑铭又不能具其学行之详用是惜之窃尝论近代大儒宗法程朱精详亲切者以杨园张先生之学爲最宋以后文家能合程朱韩欧爲一而纯正动人者以先生之文爲最昔曾增订杨园年谱以备考镜年来因更搜辑先生学行编爲年谱庶亦自备楷模又以俾天下学者知先生学行文章经济之详井知爲文必以载道爲贵毋徒爲浮靡奇诡之辞而已也道光二十七年冬十二月同邑后学苏惇元谨序望溪先生文集方望溪先生全集集外文补遗目録望溪先生集外文补遗目录邑后学戴钧衡编栞卷一书后五首记汤玉声所书周官经文后书诸公赠黄尊古诗后书李雨苍札后记时文稿兴于诗三句后记时文稿有爲者譬若掘井一节后书六首与德济斋书与陈中丞书答翁止园书答刘月三书答梁裕厚书与梁裕厚书送序二首送德济斋廵抚甘肃序送张辂文省亲序墓志铭四首邵抑斋墓志铭李皐侯墓志铭李世蕡墓志铭张巖举墓志铭墓表二首黄耕山墓表张文端公墓表哀词一首乔又泓哀词尺牍四首与顾用方与沈畹叔三首闻见录三则卷二读书笔记史记评语望溪先生文集方望溪先生全集集外文补遗记汤玉声所书周官经文后记汤玉声所书周官经文后万物之聚散皆在周官其端绪条理不可以遽通也余中岁始学焉其职或分或联其事或列或合或详或略其辞或损或益或先或后参差相抵而精意与事实皆具于空曲交会之中而先儒多各就本文以爲之训故其覆之未发者爲多程子有言春秋一字有异或上下文异则义必异是卽记所称属辞比事之敎而治周官者所当取法也昔朱子以春王正月不可遽通遂绝意于春秋之学及今攷之周人卽以子月爲春义具经文显然可征以斯知二经之微指隐义非熟于本文其端绪条理不可得而见也余晚学周官苦其难熟欲书经文爲六册日挟其一候公事之隙及服车中时发而诵之恨衰疲不能手书闲与宝应刘生道此会汤君玉声客刘生所生因以相属逾月以所书天地二官来余爲心开自日中至向晦玩而不能释也汤君以善书着淮南求索者迹交于戸日不暇给今爲余书六七万言而不以爲烦又探予之情而速就焉自顾无可以得此于君者倘天假余年得补旧学之缺俾是经未发之覆次第开通而无遗憾则君之就此岂独爲德于余者鉅哉书诸公赠黄尊古诗后余自中岁以后交游日稀虽当世知名士或不闻其姓字近益衰病自弛亲知故旧以文墨相属十无一二应者雍正六年孟冬宝应刘篁村持一轴一帙过余曰黄君尊古奇士也年今七十矣少学绘画尝独身行万里徧览海内山川面势以发其奇名公卿贤士皆乐与之游争爲文与诗以张之独自念与先生并世而未得面必匄一言而归老焉余固辞篁村委而去歳旣晏偶展其轴则高山深林余意中所欲觏之气象也发其诗平生执友并前辈知余深者凡六七十人与焉余生山水之鄕幼而乐之顾终身栖栖比邑连郡数百里闲衆所熟游未得一遇目毎当舟车奔走遥望林泉中心辄惘惘然又阅诸君子诗其言笑音容宛然余前而无一存者用此始而欣然旣而益怆然也因书以附诸君子之语后黄君名鼎虞山人书李雨苍札后吾友永城李雨苍年七十有八而好学不衰干隆二年冬以书来言有孙廷直聪明质仁甫成童徧诵五经而夭死念所学莫之能承毎发书辄隐愍而中辍焉忆余岀刑部狱过所知其人初授馆职饬之曰君自是可一意于古人之书矣作而曰吾不能未敢爲违心之议也时人争传余行后某立招狎客吹竽击鼓号呶竟夕以祓除不祥他日以实叩之曰果有是敢匿情乎吾辈于书特阳浮慕之耳若诚好之不祥孰甚焉呜唿观廷直之天枉岂得以斯言爲妄哉在昔吾弟椒涂及亡友张朴村之子直方李刚主之子习仁皆然求其爲之者而不得也及观程邵公志乃知人之赋生精一者闲値而难久焉又观邵子所云而知天之生人其精神固不能以数聚焉呜唿二子其知之矣岂书能爲之祟哉记时文稿兴于诗三句后海甯许公视学江左时余在京师公遗宛平高先生书称爲江东第一能文之士还江南谒公于澄江未尝执诸生之礼称谓用后进所施于先达者越日公招飮使院同谒者闻之大骇余乃自悔失礼而公爱余益厚居门下者乃莫能先焉癸未榜揭公见韩城张先生言闱中得旷九号卷渊懿高素有陶邓之风必海内老学细叩则余文也二塲属对工者尙能举其词余时南归薄遽未得继见踰岁而公岀理北河每见朋游必属曰爲我语方君家贫亲老乃爲举世不好之文以与羣士竞得失将以爲名邪何所见之小也今年入试礼部易爲严整明畅之体盖感公相责之语而自悔曩者辨义之未审也此篇乃临塲揣摩之作故幷记所由以识余之鄙劣而数爲贤者所器重盖深惧其无以称焉记时文稿有爲者譬若掘井一节后此乙酉江南鄕试题表弟鲍季昭文抑于同考而爲主司所赏刊入鄕墨余未之奇也携入京师濳虚大山北固皆叹赏安溪李公以爲天下奇才当勉以着述余归寓覆视之仍无奇还江南偶以三题课兄子道希因自拟作审察题义取鲍作再三视其首篇词义俱拔岀先辈之外次篇理备法老更无从出其范围惟三作精神未旺因握笔爲之含意联词便觉其文亦亲切有味中幅竟沿其意惟前后稍展拓耳夫以亲戚暱好之文再三审视犹几失之世之司文章之柄者未必有过人之明而一不当意遂弃如遗迹他人善之转生媢妬何其用心之不恕也记此使闻者省焉与德济斋书台湾未开不过岛夷一蚁穴耳旣开之后沃野千里粟溢泉漳物产丰盈盗贼觊觎故叛乱频作幸而速平若措注失宜不惟七闽之忧乃滨海九省之剧患也雍正年督抚请筑郡城仆爲驳议视鄂朱二相国先帝㝷改成命特降明谕以觉羣愚干隆二年大吏复请九卿中无一知有前谕者仆检示然后相顾愕然公今作督若不能远虑则终无可望矣盖郡城一筑设有变乱官军虽入鹿耳门必坐困于贼仆前议所已详也然计万世之安非削除鹿耳门之险终无完策往者郑克爽朱一桂之平王师皆连䑸澎湖之澳以伺风潮风潮时激水高港平众艘齐入故功成于旬日若贼先设守于澎湖则我师不能暂停况久伺风潮之便哉其余南北路不过打狗东港淡水咸水笨港巨舟可入而大洋中舟无所泊拒守甚易攻入则难若有雄杰多智数者窃据其中拥百万之众粟支十年我入则难彼岀则易北至登莱天津辽东南至广东乘风帆皆旬日可到岂独闽浙江南前此数遭寇掠哉仆问之闽人多云是乃天险巨石互盘下皆铁沙不可疏凿此庸人之见耳龙门蜀江上古皆能开通况后世器械益备人功益巧山海关立铁于海中端溪之石穿泉以取鹿耳虽险石出水面者可火焚而醯解也隐伏之沙俾没人下凿深丈有五尺则无不可入之舟矣公试集土人叩以自鹿耳门通安平港焚石凿沙广五十丈用人工帑金之数恳切入告先开门左右各二丈以爲式然后次第兴作积以岁月何患无成其然则如广东之琼州少建城堡分设州县永永无患否则一旦有故欲如前此候风潮而入不可得也与陈中丞书仆常痛自先兄殁寻常言动不复有所畏忌自刘君月三张君彝叹殁虽有耳不得闻其过忽得手书责以循不肖子道章之妄举且诵且惧爲感爲愧欲具列所以则不肖子无以自比于人欲隐而不言则仆之恶亦有难自任者是以涉月经时而无辞以对也虽然执事乃不肖子所宗师而仆之畏友也敢匿情乎往年八月仆遘热疾而医者以爲寒药物误投几死者数矣至仲冬望后稍苏闻道章闱墨见之始大骇诘其故曰此谔廷先生所刻同门卷也先生削定首篇章谓与后二篇不类请存其眞而以先生所定爲改墨先生从之章未尝自刻也问其岀几时则已徧流于朋齿矣是子也愚而自用卑幼而自尊其显过则不听于师而隐慝则不吿于父一举而四恶备焉此仆所以隐痛而不忍言也然仆未前见其文则有不待辨而明者其首篇多诽语恶调其误用经书者四焉使仆见之肯众播其谬丑乎今经书误用者已属谔廷先生改刻其明征也抑更有恨者士竞文术而忘行义其邪恶藏于肺腑欲洒而濯之师不能得之徒父不能得之子不肖子闻经书之误用则目荧而色沮而失礼于师取憎于父则未见其内慙而食不下也往者京师士友知仆时危疾颇有私责章者章闻之蔑如及见执事敎督之言始知以冥行上累其父乃稍有惧心焉使过此以往终不能悛则不惟执事宜挥之门墙仆亦将举古放逐之礼庶其困而悔乎执事徐察其他行而时以吿仆则爲赐大矣济甯分手后曾属杨君致周官集注迩年时复改易将更写并所箸丧服或问及辨正周官戴记诗书子史爲刘歆所伪乱者十余篇相质然非得信使虑有浮沈未敢轻付言不尽意劳积何如答翁止园书往歳闻流言已达于山右甚恨之致书梁君以释其疑而杜谤者之口不以吿者以吾兄之淸介而鄕人毎反其事以相谤伤不言其故则无爲通书直言之又恐争辨滋彰如泥中之鬬兽今年得兄子希及儿章家书复吿梁君叙贴诸经亦非吾兄不可属卽以鄙意相闻又附书家邮中以报岂俱未达邪前后来示仆再三推究竟不识指意所属鄙意止就崑山刻本存其可者而不杂以注疏大全俾购者易得而用功亦有节次始事时已详言之矣至编纂则通论大体者别爲一编或弁于前或附于后章解句释各列本文下此一定之法吾兄所编易解旣有成式矣所谓详问者欲吾兄于仆所採芟其支蔓于已所增明注其旁又已详言而屡属之矣不知吾兄所谓立一主宰设诸条例者更有何等义法是以难于置对耳仆尝欲毎经汇汉唐至元明义疏爲一书其通论大体最要者爲纲领其次爲总论章解句释者则分八类首正义次辨正次通论次考定次考证次余论次存疑次存异存异则加辨斥焉但专录崑山刻本除去所载注疏大全则所谓纲领者绝无而正义亦罕有吾兄幸酌度若正义尙多则总论别编不必标纲领叙列八类于章句毎条之下不复以时代爲次亦可使览者开卷了然自今先编春秋次尙书望切究之不宣答刘月三书连得手示皆虑不孝子以哀致疾此不孝子平日饰行隐情以致久故如兄犹未察其薄戾冥顽之实也传曰哀乐不失乃能协于天地之性是以长久故先王制礼哭泣辟踊所以达哀愠而安心下气于养生之道非有所违不孝子所内自恨而不容于心者少壮无良重微利而轻色养计数生平在二亲之侧日月甚稀继又自作不典使衰疾之母北来就养未获数岁之安而永弃其孤不孝子心绝志摧宜十百于恆人而自忖乃不及十一此心顽然与禽兽无别故不敢匿情于执友之前望语二三君子使知不孝子不得复置于人数中其辠答梁裕厚书闻足下南行专爲排纂宋元经解不独信义着于朋齿且使七百年先儒苦心耿着于世而有功于先圣之遗经非足下志力远过众人岂易成此来示欲并刻仆所删取五经大全足觇所志闳远但大全行世近四百年家有其书且崑山刻本中所删取有不能远过大全中所芟薙者矣并刻之恐转生学者之疑果能不惜工费仆有批点补注史记删定补注管荀二子半大全之费便可刻三书其行世尤速将期月而徧布于海内可使学者因文以向道益信经解之删爲不谬而争先欲覩也止园编次易说尙未邮致钟励暇从其父于江西适有书至尙未见足下手札仆复书期以事毕卽过江甯又闽中雷孝廉名鋐颇好古近官国学闻此举自矢明春不得于礼部将吿归共成之其学识亚于止园而微胜励暇若有意相招幸示复便与要言此事非得二三人不能速成仆始意总标全节而序列各解于后盖恐细分则有仅存经文而无解说者旣思小象传无解者甚多且此书本以补注疏大全所未备止列经文亦可使学者知羣言放纷皆黄茅白苇多骈旁枝而一无所取也不如壹仍注疏编次大全所分节段以便学者已作札吿止园未审足下所见若何惟切究之与梁裕厚书发愤以十月朔阅崑山刻宋元经解删本而事殷日短涉月三日始毕周易第一册更淸写幷原本寄览望校勘无讹仍寄示俟卒业再议发刻此书成然后以仆所删大全益以所择注疏及折衷内羣儒语及是编切要者别爲一书则此经之义训粗汇矣止园用古易编次其说虽本朱子但孔子始作十翼时文王彖辞周公爻辞本各爲一编安敢以已所作与先圣并列后世旣以程朱及羣儒语注彖辞爻辞下则以孔子之传近附彖爻俾先圣相承相变之义后儒引伸辨难之辞开卷了然未尝非治经之法况自注疏大全流布海内学者日习而心安之久矣今必分之使览者旣毕爻辞而后别观孔传则前说遗忘义意无由浃洽欲寻其相承相变引伸辨难之意绪则方观于此而又检于彼反耗精而费日凡此皆立异求名非灼知治经之体要而亲尝其甘苦者也止园精神血气日衰仲秋抱疾至今未全愈大惧薄祜未能久畱于世以观是书之成也悤悤不尽欲言之常避所应承公爵俾兄子嗣焉世宗宪皇帝知其贤雍正十有三年起家爲兵部侍郎干隆元年秋出爲古北口提督二年春特简巡抚甘肃盖以此地控制西域固抱秦陇师旅初罢民气未复而武备又不可弛布德壮猷非公莫属也夫治法兵谋要本于仁义仁者爱人则恶人之害之义者循理则恶人之乱之一路数千里之闲牧民训卒不得不寄之令守将校其中可信其爱人循理者未必十四三而当防其害之乱之者十常六七大府以一人穹然于其上耳目思虑不能悉周而左右亲故又未可深信故朱子提举刑狱犹受诳于姧民事久而后觉之以公之笃于仁义平生所实践设诚而致行之吾旣爲公必之矣至于情伪百出变诈之设能使东西易面而人不知必能深以通天下之志几以成天下之务刚柔迭用动静不失其时然后能极于仁之至义之尽而无憾焉昔孔子嘉管仲之功许以仁而惜其器小子产爲政主于严勐而称爲惠人又曰子产犹众人之母也能食之而不能敎也以是参互而求之则大道之行三代之英子所云有志焉而未逮者其根源与气象规模皆可得而见矣送张辂文省亲序余尝遘疟寒疾几死于羣医刘生大櫆偕其友张君辂文至曰此不知病之阴阳而方与脉反也和剂飮予数日而愈自是衰疾恃君以无恐干隆五年冬君以再世窀穸未营兼图兄弟之孤嫠以安其母请假归省乞赠以言以君之久故而德于予予言可苟易哉始君治举子业久不得入庠序游京师无所遇自効于北河浮沈卑散一旦以相国西林公之荐天子擢爲兵部职方司主事计卽弱冠登科厯州县循阶而升爵秩不过与今等耳相国之义天子之恩岂易称哉凡国家设官分职皆以除政之蠧去民之疵也譬之于医最上者消疾于无形其次治之不失其方若方与脉反则日杀人而不自知然医者之失术与仕者之旷官事同而情则异焉其视政之蠧犹邻有攲器弃材谓匡而饬之非吾事也视民之疵犹行见路旁之废疾心亦哀之而谓非吾力所能及也而凡可以谋进取便身家者则思极虑周而无微之不达盖其精神心术併注于斯则外此自有所不暇详不能顾焉耳呜唿医之失术众共弃之矣而巧宦者则阴败其官而众爲之蔽上莫由知此政之蠹民之疵所以滋深而不可救药也君行笃于家信彰于友朋果能以自力于家者殚心职业以无负于友者勤恤民依则岂惟加于容容者一等哉余老矣不获见君志业之成自今以往守官守道时以吾言反躬而实验之邵抑斋墓志铭君姓邵氏讳惔字抑斋其上祖曰宋康节先生高宗时子孙南迁居慈谿明初自慈迁鄞九世祖玉始举乙科遂世爲士族君父力学不治生产家贫君童稚常与兄荷畚挟锄耶草根以爨息则倚树倍诵所受书旣长并爲名诸生而君家居敎授以养二亲余三十年虽足不出里闬常苦爲生徒羁不得朝夕色养其暂归左右无违每夜分父母趣就私室至再三乃退父母没逾大祥犹泣血目病久不瘳食于人遇珍异终身不茹盖私痛未之能以养也通周易尙书诗礼自汉唐宋元诸儒义疏以及周秦以来成体之文莫不研究而皆用爲帖括故其精光回出于众一时名辈见者多倾心而数困于有司癸巳始举于鄕毕礼部试遘疾遂客死京师浙东西生徒闻之号哭而赴弔者数十百人君旣没六年而子基成进士官翰林浙士大夫曰此其父务学敦行所鬰积也时余颌武英殿修书事请基自助基操行不苟乞余文以奠幽宫恳款而有辞乃叙而铭之君父讳梅岁贡生母顾氏生四子君其仲也妻郁氏有贤行能操作躬盥馈佐孝养后君数年卒君之卒也基在鄞孺人卒基官京师故虽宦遂而恆以兹自痛君卒于康熙某年月日孺人卒于雍正某年月日以某年月日合葬于某鄕某原铭曰李皋侯墓志铭君讳淸江字皋侯安溪人兵部主事讱菴公之孙吾友抑亭三子也自文贞公治易诗书季弟耜乡先生治三礼而讱菴公徧览九流百家之书由是子弟皆兴于学自文贞伯仲通籍六十年间亲属举甲乙科者三十余人故余于李氏子弟不问其文学而独考其实行及才之有以爲雍正五年抑亭视学江西君试礼部一再见余体恭而气和诚溢于言貌不异子弟之承父兄盖心知其父与余深也踰岁而得君之凶问黄生世成抑亭所贡士也介抑亭以请业于余常畱使院见君鸡鸣而起夜分不息检摄官中文书狱讼以及宾从隶圉米盐凌杂细大不遗又以余力论定试艺而刊布之其卒也父兄失所倚院中士友莫不感伤逾时而不能已呜唿余兄弟三人弟性笃孝兄则隐厚而刚明惟余劣且愚乃弟早天兄中道亡而余独存自有知识行游四方所闻见多如此明道程子有言赋生之类杂糅者众而精一者闲或値焉则其数宜不能长谓储阴阳之精而将爲成德者也而以余所见资才之少岀其类者亦多不及其成岂凡书传所纪功见言立而有闻于后者天之所卑固非偶然用此多不及其成而中毁与是不可得而推也君旣殁黄生辑其遗文言多成理者卒年二十有六妻万氏闻丧哀痛成病浃月而亡有子曰本端方五岁雍正八年九月初二日合葬本乡之卑乌尖山其兄积斋请志墓铭曰力尽于父兄爱遗于友朋身之不禄而行则有终兹铭不敝憺无隐于幽宫李世蕡墓志铭雍正七年秋闰七月二十一日余暮归闻安溪李世蕡过余越日往视之则故疾作不能声再往视之则幠以衾将袭矣乃启其面执其手而三号焉始吾见君于相国文贞公所李氏子弟在侧者多不知其谁何其后与君二昆友善乃少辨君之名字丁未春君复至京师就春官试时仲兄世邠视学江西君与伯兄世来居无何诏选翰林敎诸王子世来与焉君独居曲巷入其室图书秩然所手录儒先语及周秦以来古文凡数百帙叩之应如响余欲别择唐宋杂家古文属君先焉所去取同余者十九见余周官之说笃信之时有辨正必当于余心其自爲说去离旧解而于经义有所开通者以十数余病且衰平生执友凋丧殆尽得君恨相知晩常悔曩者交臂失之而君用此益倾心于余旬日中必一再见君之年长矣家世贵盛有子五人其长者已露头角而毎接余貌肃而言恭如见其所严事者他日世邠曰吾弟性简傲于时闻人相视恆漠如然后知君于余盖有不知其所以然者君以仲春遘末疾甚剧及夏世邠至自江西始能强步循阶除不岀门庭者数月矣前卒之三月疾若苏驾而诣余诘旦气动语闭遂不起其丧之归也余欲爲志铭以付其孤每执笔则心惘焉如有所失而止旣踰岁乃克举其辞君讳钟旺康熙戊子举人卒年四十有六所着周官说诗古文杂录藏于家曾祖讳先春不仕以好施能急人难闻鄕里祖讳兆庆岁贡生遭乱曾入贼垒以口辨活千人并以文贞公赠光禄大夫考讳鼎征康熙丙午举人戸部主事妣庄氏妻陈氏子济泰雍正丙午举人道济已酉举人淸翊始受书淸翎淸栩幼以某年月日葬于某鄕某原铭曰进之踬而学乃通志之宏而业不终嗟所命之自天匪于君而独然张巖举墓志铭君讳若霖字巖举相国赠太傅文端公冢孙詹事府少詹事讳廷瓒之子也余游京师与邑子刘北固并爲文端公所知公日侍南书房归必向晦余与二三君子过公必信宿时君未成童见客视端而容恪非问不对及少长闲就客问起居意独亲余吾鄕之俗士大夫旣贵必曲下于鄕人蕞尔邑族姻皆聚焉弔唁庆贺馈问造请无虚日少疎忽则责让随之惟文端公终世无违言方公暨少詹在朝今相国实理家政相国旣达少宗伯继之学士又继之君与从弟澂中继学士分理幷不失家法用此行比于鄕君家方盛隆羣季举甲乙科第官翰林侍从及监司郡守者相踵君工制义爲诸生试辄高等而壮年卽不治举业敦睦族姻而外闭戸寡交良时佳日或招同好从容觞咏有异客至卽默无言余与君交四十余年虽朝夕会聚不见亲暱或违离数年十数年一见亦不见疏间以事属则千里外应答如影响余谬爲海内士君子所称许亲交中行辈同年齿近及年先于余者称谓多过自抑下惟君终不易称用此益心敬焉君之丧不远讣余闻而恻伤追忆平生故交零落几尽矣乃自爲志铭以归其孤君卒于雍正十年五月晦日享年六十元配姚氏江西县丞讳某女继室姚氏詹事府赞善讳士藟女子三人以某年月日葬于某乡某原铭曰未登而求降执虚以守盈吾以槪其身之行黄耕山墓表君姓黄氏讳虞世居江西贑州信丰县新田鄕贑介闽广国初寇盗数骇君父一爵屡帅鄕兵捍御有功授以官不就君幼与羣儿嬉独据上座无少长皆听指掸旣成童念家世农田非自厉于学无由发声篝灯夜诵邻父饭牛归叩其戸始知晨光已启常慕范文正公之爲人时诵其言若将以自任者闻者多不信及爲诸生淸学宫明征敎官之罪无可抵冒诸生或与县胥鬬伤焉众诉之语侵令令怒兴大狱君独身爲众受难直于大府乃信其才与志之有以爲尝与吴门张大受遇于南昌志相得称于慕庐韩公因是入太学有声而以疾未得试京兆寻归敎授近邑从者数十百人所至必率门人子弟穷巖壑之胜或夜深从者皆色倦而君长啸星月中益浩然自得尝游鸦山涂遇老父异之与语畱旬余终不道姓名后毎自称诗易之学得于老父爲多君之孙世成及余门数道先世事请表祖墓君之行旣无所征信而诗易无成书故屡请而未之诺也今年春来吿曰成闻敎于先生有年矣先生视成岂全无知者敢以无实之言欺吾师诬吾祖以召鄕人之訾謷乎乃略道其祈向及事之众着于鄕而无所容其伪者俾碣于阡以示言之不可苟焉君字耕山康熙二十五年拔贡生卒于四十八年年五十有六所着墨耕堂集藏于家母陈氏妻何氏继室兪氏子四人文汾文澍文沅文涞孙十人世成汾岀也张文端公墓表康熙五十四年秋余请假归葬行有日学士张君廷玉持其先人相国文端公行状请碣余成进士入馆阁后公三年而比肩趋朝凡数十年虽不文曷敢以辞盖自癸丑甲辰逆藩播乱三方征讨凡出师运饷制谋决胜无一不断自圣心而上于是时益孜孜于经史之学公首入直南书房自昔经筵有常期而上日御干淸门听政后卽适懋勤殿召公入讲辰而进终酉而退率以爲常因赐第瀛台之西词臣赐居内城自公始公小心愼密久之上益器重毎幸南苑及巡行四方未尝不以公从公自翰林厯卿贰践政府虽任他职未尝一日去上左右旣爲礼部尙书仍掌翰林院及詹事府詹事盖二职上所甚重难其人以爲非公莫属也公莅官随地自尽不务表襮有所荐举终不使其人知以是所居无赫赫之名及观南书房记注然后知公在讲筵凡生民利病四方水旱知无不言上尝语执政某有古大臣风然则公之立身与所以自结于上者可想见矣公爲人忠实无畛域自同官及后进之士皆倾心相向其家居族党鄕邻下逮仆隶常得其和虽姧佥小人无所寄怨恶用此知与不知皆号爲长者然性实介特义所不可虽威重不能夺与物无忤而黑白较然此则余之所独知于公者也公立朝数十年上委心始终无闲恪居官次无顷刻懈惰而自壮盛卽有田园之思见于诗歌往往流连不已上亦曲鉴焉年六十有三卽致归啸咏于林泉者凡七年内外完好身名泰然自公而外盖未之多见也公桐城人讳英字梦敦其殁也距今八年矣世系厯官学行之详具载前诸公志铭及神道碑故不复云某地某人述乔又泓哀词吾友崑绳少时流转江淮寓扬州之宝应近二十年毎言其地故家曰乔氏而云衞最贤余倦游欲休足于近地而乔君介夫招予以丁丑五月至其家崑绳适至诸乔饮之酒余与焉坐有皤然白须眉者余以爲云衞叩之则又泓也介夫曰是吾家善人也云衞老惟此子行不背于所闻踰年春予将归介夫曰子客此踰年矣而未尝一过又泓又泓望焉以吾爲能得此于子愿子之往也因偕往飮酒欢余偶叙述杨左诸公逸事又泓独注视矍然余忽心动叩之曰君年未五十须髪如此血气衰退也抑中有不自得者邪君曰吾容虽不逮中未衰也又曰吾见公晩不日鄕试归尙欲就公闻所闻以自广越日介夫而来吿曰又泓死矣余因之有感焉余近宗子弟数百人质可任道者独吾弟林而竟早夭及行四方歴齐鲁燕赵所见闻士君子及闾阎之细民其天昏者皆美良也还江南丧吾友言洁益爲爲善者惧而复见君之死岂赋生之类杂糅者众而精一者闲値焉故不能久长程子所云理固然欤抑自生自泯于天地之闲造物者固一视之而人于善者则不禁痛惜而见爲多欤余闻君贤盖踰年与君交未旬日而君死可哀也已君讳莹生于顺治某年月日卒于康熙某年月日其辞曰胡君之作德心逸而貌不侔年胡君之四体不遗而绝若翦弦在蓠揭而早夭兮惧椒兰之芜秽亦微君之故兮创余心其如痗与顾用方尺牍凡大府不受贿不听请託一以理断老吏揣摩十得八九仪封张公抚江苏老吏诡称幕客有小径可通曰本官受贿嘱乃能如约批断一字不移幕客拟批本官或改易字句无法可禁但或行或止或胜或负或准或驳如约所封财物卽日判割用此大得所欲道路喧腾公犹不信曰凡事皆吾自决于心姧何从生久益有征乃深悔之仆思得一法先期岀示晓谕向来姧胥有诳称幕客小径招摇诈财者惟予于一切文书辞状俱手自批定幕客不能参议且立内号凡所批断未发以前书吏无由闻知定例淸晨先发示单批辞逐一开明实贴照墙直至薄晚始命巡捕官于大门外发批回文书次日始发内单使书吏登簿并发所准辞状下行各属自今吏民毋听诳诈并不必探写批语其后沧洲陈公君璧魏公行之弊果绝于淸端公督两江数命田中军传谕属吏田抑扬其辞而家累巨万其他督抚两司淸正无私而堂管传宣官假託取利者不可胜数宜除堂管用愚蠢不识字人守宅门而託道义之友或至亲不容相负者监之门外置云板凡属官以公事求见巡捕不得遏卽时击云板门外卽达簿记或速或少迟限日传见则此弊可除一朝夕相见属吏及书吏仆从万不可少假以语言色笑卽不听其言而外人多求自通者矣一本城属吏及巡捕官口角便利善会人意者卽当远之虽不听其言外人数与之接必谓能言事于左右其人必乘间招摇无从防备一大府道在察吏吏服民自安然最忌者寄耳目于左右亲近盖小人无不好利其是非必悖于公论惟于辨事之明暗寛刻诚伪察之而博访于民言乃可无误一进一善人民未必遂受其利以善人或无才或不能尽行其志也惟退不肖则吏皆革心而民免于害矣但恐所谓贤不肖难得其实必验民所向背乃可凭而欲知民之向背亦难得其实卽私行亲访左右先必反售其诈术莫若参伍于众言凡州县属吏及敎官得暇必面见必先问以地方利病且明谕以泛询非一涂言若不实将来卽以爲大计优劣听其言观其貌其公私明暗可大半得矣然后访以邻境之吏治民生随卽簿记以三五人之言相参验则可渐得其实矣一凡监司最恶文深不顾吏民甘苦专以已之进取爲急者一言语朴直不善承迎上司者其中多正人宜畱神察之一州县有仁心办事平允者宜恕其小过一数年来绅士颇畏法而武断鄕曲爲民害者皆土豪光棍以能贿通有司结交胥吏也自南宋以来爲小民患者皆在胥吏天下同然能确访光棍衙蠧一一置之重法则政可行民可安一人命盗案固当畱心而有司牟贿多在戸分田土有上控者必亲提数事得其实情则重惩有司民闲冤抑庶几可减一特造小书屋于宅门旁小圆窗紧对传桶高丽纸煳旁开径三寸小窗陷以玻璃私语可闻关目毕见从内室作夹道高数尺直通此屋无事则躬坐焉有事时亦时命朴实人坐此可使欲作私弊者憷然爲戒与沈畹叔尺牍贤居台中所由已得正路当久而益坚然读书人心血不足易至羸弱退之云先理其心小小病自当不至愚虽一生在忧患疾痛中惟时时默诵诸经亦养心衞生之术也又与沈畹叔老生初谓贤温温文士耳及服官风采可畏爱私心甚快望益振拔虽家贫禄薄而有道者称愿曰有子如此则所以慰贤尊于九原而扬太夫人之淸誉者远且大矣惟良食善保有用之身又与沈畹叔声山吾故交贤以身后文相託从前未许作者以多事无暇且愚爲文亦有数存其闲如夏重之志多年废置顷刻而成是也但愚卽爲文亦不能多述状中语惟声山居禁近无忌嫉心殁后公论在人卽是表之足矣二状爲贤讨论附去闻见录尹太夫人李氏博野文学公弼之妻副都御史会一之母也公弼卒年二十有四太夫人同庚会一生始浃岁家无旧业勤身营衣食会一九龄岀就外傅四子之书及毛诗太夫人已口授成诵矣自爲诸生登甲乙科鄕人莫不称太夫人之贤及以吏部郎中出守襄阳太夫人日夜勖励苟利于民知无不爲毎遇旱暵太夫人必躬祷自暴于庭中移时不起久雨亦然常应时而得所求士民闻之亦羣聚爲太夫人祠祝由是会一治行日着而太夫人贤声亦远闻㑹一虽洗手奉职所歴皆膴仕正禄及经赐甚丰太夫人节俭家用仅十二三岁置义田收族城中郊外并立义学以敎鄕之子弟又以其余润姻党虽穷时族姻相视蔑如及有夙怨者亦善待之而子妇无私财虽铢金匹帛非请命不可得也会一政绩尤着于河南干隆五年开归诸郡五十九州县同时大水恳请发赈流民所至有司随地而籍之廪给以俟发春资送反闾里用此民虽荡析离居未有踰邻境而流亡于他省者方是时河南北音耗日至京师皆曰非独大府贤也太夫人惶惶惕忧寝食靡甯抚军安得不竭心与力乎四年冬吕学士克昌陈司农云倬幷吿予太夫人见予禁姻酒第三疏喟然曰吾阅邸报十余年未见如此奏章如其言十年后天下无寒与饥者矣因北鄕再拜稽首时予方辑闻见录寄语黄副使玉圃录太夫人德敎复书曰是中丞所心冀也而太夫人难之曰妇人无求名之义吾前者乃感发于卒然可因是以爲名乎吾不愿其闻于外也吁异哉太夫人之言然则母敎妇德又微乎其末迹矣传其言使吾侪爲义而近名者时因之以自省焉汪起谧字书农徽歙汪佥事思自第三子也思白以文学名江介仲子諴与余往还雍正初令荥泽巡抚田文镜恶之以朋党劾被逮时起谧年近五十矣无子新亡其妻闻报卽倍道从兄赴狱辞成罪在大辟幽系凡七年起谧毎岁初夏入都至十月秋审毕归视其母诫家人以吉语相慰俾无省眠餐母年八十余至属纩不知仲子之屡滨于死也起谧在都非以事故拘缀入狱侍兄日无闲毎至勾决旬日中意色似非人见者莫不爲絫歔焉数与余相见非家事切身者不言余重其行而不知其优于学也雍正已酉諴命就试京兆得举其闱墨有先正风格癸丑春諴瘐死御柩归遂绝意进取寻卒以兄子某嗣士友公诔之易其名曰孝恭先生王裕号大江江甯人少不羁忌者嘱敎官以劣行报试之前夕始闻之酣寝达旦入试冠其曹遂获免相鄕魏相国闻而异之招至京师初甚相欢姗侮搢绅久之相国亦苦其兀傲南还土苴载籍日夜沈飮将老着孟庄轶事以视先君子曰此王氏之书也故不袭孟庄一语而二子若相见舎此无可言者先君子尝戒苞兄弟曰母视王先生爲放达人吾与交久爲诸生时过其门时爲母涤䙝器见客无怍容也读书笔记先生说经史杂记数十则得自高密单氏幷非全书原本凌乱无序盖当日随笔记录者故未编次予略爲类其先后正其脱误去其不必存者名之曰读书笔记昔人谓前辈读书一字不肯放过观此可见先生读书之苦心矣因附栞之钧衡识易五有不可以君位言者旅与明夷之类是也坤纯阴五不可以君位言明矣然或遭时之变君方沖幼天下事皆听于摄主虽居人臣之位实执人君之权故周公特取象于黄裳黄色之贵也裳衣之下也象以黄者执人君之权而又有君人之大德义取于位之尊德之中也象以裳者守人臣之分而常存事君之小心义取于性之柔地之道也孔子复以黄中通理正位居体释之而义益显矣黄中义取于德之中正位义取于位之尊通理义取于德之顺居体义取于地之卑也美在其中以下又合黄裳之义而极赞之尽此义者其惟伊周乎霍光则刚而不中亢而不下祸灾无所避矣失黄裳之义故也书底至齐信用昭明于天下王巽功曰谓至于成王能与文武齐而爲天下所信也此说甚善盖羣臣可言新陟王而康王不得爲是称也曰先王则卽远之辞故以底至虚涵其义而齐信则承上丕富不务咎而言谓与文武齐而信有此实德美功用能昭明于天下也诗苏子瞻谓三良殉君犹齐客之从田横盖据应劭之说其实非也果尔诗不宜曰临其穴惴惴其慄矣周官周官太宰五曰刑典以刑百官注家释以刑罚非也荀子彊国篇刑范正又曰剖刑而莫邪已礼记古者君薨而世子生三日少师奉子以衰见于殡宫子拜稽颡哭踊少师实代之则小子王受诸侯之朝必摄主奉之可知矣公羊成十五年传曰文公死子幼公子遂谓叔仲惠伯曰君幼如之何叔仲惠伯曰吾子相之老夫抱之何幼君之有则自周公以后世守爲宪典矣先儒皆知周公负扆朝诸侯之妄而未有以抱成王正之者今证以家语尙书荀子宜岀明堂位于礼记而凡言周公践阼者皆薙芟焉可也汉武帝画周公负成王以朝诸侯之图赐霍光则自西汉以前绝无周公践阼之诬可知矣负王于背非所以爲仪乃自后拥之使王背负已卽家语所谓抱荀子所谓屛成王负扆而坐也成王立公跪而拥其后故负扆耳礼曰子始生卜士负之始生之子岂可负于背亦谓襁抱使子面向前而背倚抱者故谓之负耳朱子曰祖在父亡祖母死亦承重按礼记祖殁而后爲祖母后者三年卽父殁而后爲母三年之义也后世父在爲母三年则祖在亦可爲祖母承重矣问居丧尊长强以酒朱子曰勉徇其意亦无害食已复初可也按记曰旣葬君大夫父之友食之不避粱肉有酒醴则辞问祭殇几代而止朱子曰礼经无所见按祭法王下祭殇五诸侯三大夫二士庶人祭子而上或问主祭者不可以祭及叔伯之类朱子答之云云尙恐未安按礼支子爲大夫当立曾祖庙祖庙于世嫡之家而已独得立父庙庶子则父庙亦立于嫡子之家士亦然支子祖祢之庙本不立于承曾祖嫡孙之家朱子所谓子不得祭其父母与次日令次位子孙自祭其祖父似皆祭于曾祖之庙又以祖祢之庙皆立于承曾祖嫡孙之家误矣春秋周官司服爲天王斩衰吴越语称天王说春秋者谓孔子创制立名系王于天误春秋经鲁有二单伯犹王使至鲁者有二荣叔乃其子孙行次同而因以爲号者庄元年文姜去氏以淫于同气又会泺已明着姜氏则孙齐虽去氏而众知其爲姜也哀姜孙邾若独称夫人则不知其爲姜氏而疑于邾女之爲鲁夫人者矣庄十二年纪叔姬归于酅胡文定谓纪宗庙在酅叔姬归奉其祀非也记曰舅没则姑老冡妇所祭祀宾客每请于姑姑不主祭而属之冢妇以祭必夫妇亲之故也季奉纪祀叔姬何与焉定八年从祀先公不言大事有事示阳虎所爲而不出于公也左传僖五年泰伯不从是以不嗣先儒或以泰伯不从证太王有翦商之志非也仁山金氏胡双湖已详辨之僖十五年晋侯使却乞吿瑕吕饴甥注瑕吕姓非也瑕河上邑盖饴甥采地而吕则其姓故下称吕甥旣举瑕复举阴者并食二邑犹季子称延州来也文六年引之表仪表谓㑹朝表着之位仪谓动则威仪之节宣十二年军行右辕左追蓐周官齐右王乘则持马道右王出入则持马鞌之战郑邱缓爲右曰苟有险余必下推车则右辕者谓过险及登坂下坂右必下持辕以防倾侧也广有一卒谓二广中毎乘有百人也卒偏之两谓偏旁相辅毎卒又补以二十五人也成二年先王疆理天下物土之宜而布其利物物色之也周官载师掌任土之法以物地事襄十七年晏婴苴绖带杖谓首绖要带及杖皆苴也注误襄二十三年美疢不如恶石当从苏子瞻所引用作炙国语厚味实腊毒故曰炙之美其毒滋多襄二十五年楚蔿掩书土田度山林鸠薮泽古者山林薮泽不赋于民而官守之故度其广狭鸠其民人而爲之守禁于山林言度于薮泽言鸠互相备也註误襄二十九年诗曰洽比其邻昏姻孔云晋不邻矣其谁云之据此云当以称说爲义盖小人私厚所亲其琐琐之姻娅必甚称其德美也昭元年兹心不爽而昏乱百度兹当爲滋昭五年叔孙昭子曰竖牛祸叔孙氏使乱大从杀适立庶注使从于乱非也从顺也立适顺也杀适立庶是乱大顺也昭六年乱狱滋丰本周官讶士四方有乱狱则往而成之昭九年传岂如弁髦而因以敝之弁卽缁布冠始冠之冠与始作之髦皆置而不用久则敝壊故曰因以敝之昭二十六年齐有彗星齐侯使禳之晏子曰无益也天道不谄不贰其命言天道不以谄媚而改其所命之祸殃也注误定四年武城黑谓子常曰吴用木也我用革也不可久也用木谓乘舟用革谓乘革车楚济汉而陈史皇以其乘广死以是知用革爲革车也舟载资粮百物故可久车则刍秣脱驾劳众费材故利速吴舍舟于淮汭资车粮于唐蔡也哀公三年传桓僖灾命周人岀御书盖先王所赐之书传所谓典册是也故司典者命之曰周人自大庙始外内以悛悛当作竣齐语有司已于事而竣注竣退伏也盖退伏其所以待上命注误公羊谷梁公羊庄四年传然则齐纪无说焉承上文诸侯相见号辞必称先君以相接而齐纪则无可称说以有不共戴天之雠也公羊文六年传赵盾就而见之则赫然死人也赫然可畏怖貌注误谷梁昭四年传庆封曰子一息我亦且一言谓子姑一息而不言我亦且有言也国语国策晋语士景伯如楚章夫以回鬻国之中中谓成狱之辞周官小司寇登中于天府士师受中恊日刑杀是也楚语左史倚相见子亹章倚几有诵训之谏卽周官诵训也注误赵策或谓建信君章葺之轴令折矣令当作今魏策秦召魏相章舍于秦舍当作合韩策秦围宜阳章是自爲贵也贵当作责史记汲郑传言刀笔吏以胜爲功谓以求胜于民而自爲功也又言御史大夫张汤内怀诈以御主心御迎也诗百两御之曲礼大夫士必自御之韩安国传备载王恢之逗桡受诛以安国尽护诸军追兵至塞度不及而罢及恢自度不敌而罢兵安国皆与有责也正与后文及护军后稍斥疏下迁相应非枝赘也货殖传夫天下物所鲜所多至大体如此矣应移置燕代田畜而事𧖟下此错简也汉书景武昭宣元功臣表称春秋列潞子之爵应劭以爲列诸会盟虽经文未尝检校唐以前经学之疎如此网目周安王十一年齐田和迁其君贷于海上和迁其君及命爲诸侯皆不书大夫与三晋之封异文何也和迁其君而求爲诸侯不待书而知其爲齐臣若命三晋爲网目立文之始其逼君窃国之迹未前见不书晋大夫则不知其爲何人而与建国以崇徳报功者无异矣赧王十年魏冉弑其君之嫡母出其故君之妃归于魏不书姓氏与谥者姓氏无所考谥则惠文后悼武后非名也卽春秋不书吴君葬之义赧三十一年齐君地岀走其相淖齿杀之刘氏书法谓失地不书弒非也君父失地臣子遂得相戕乎盖传写之误耳淖齿楚所使相齐也陈庄秦所使相蜀也而皆正其君臣之名所以立人纪绝诈谖也赧三十四年楚谋入寇于楚书入寇于韩书伐东周破其例矣诸子庄子人闲世外合而内不眦言貌相承而心漫不訾省也屈子离骚腾众车使径持旧说持当作待非也周官旅贲氏车止则持轮淮南子道应此所谓筦子枭飞而维绳者管子宙合篇云不用其区区飞鸟凖绳此盖引其言而字讹也淮南子称妇人产子爲就草北人卧炕以草借席将产则去席就草也淮南子曰禹劳天下而死爲社盖周末杂家因商以后以弃易柱而爲是说与内外传异于他书无考无稽之谈也淮南子曰金目可以望远古书多以音近而字譌金当作晶卽今眼镜以水晶爲之也或曰金石本一类卽以金爲晶也荀子劝学篇爲其人以处之谓尙论古人必设身以处其地也注误荀子修身篇庸众驽散则刦之以师友按周官申车职凡良车散车不在等者其用无常校人职驽马三良马之数此以车之散马之驽比人之庸众也荀子解蔽篇故口可劫而使墨云墨通作黙谓劫之使默使言也杂记传曰谓吾姪者吾谓之姑退之以称兄弟之子似因史记窦田列传列跪如子姪但汉书承用史记作子姓则本非姪可知矣仪礼小功传注长妇谓穉妇爲娣妇娣妇谓长妇爲姒妇据左传叔肸之妻不聘穆姜曰吾不以妾爲姒伯华之妻称叔向之妻长叔姒是娣姒皆据妇之年以爲大小也而记曰坐以夫之齿何也夫若再娶则有列长而齿最少者矣故坐以夫之齿所以正夫家之位而彰公义称以妇之齿所以明女德之顺而洽私情两行而后各得其分也楚语士庶人不过其祖则庶人祭寝得兼祖明矣周官入于罪隶者盗贼之子也圜土所收敎者罢民也欧公唐书刑法志引用合而爲一误矣柳子厚晋问以韩厥之言系魏绛欧阳公泷冈阡表劒汝而立于旁劒当作纫今石本模煳亦作劒盖字形相近文集旣误劒故其子孙洗碑亦承误而镌之也史记汉书所谓起家乃罢官复就其家起之也后人多误用史记株送徒及入财爲郞二事也纲目合爲一事误朱子谓乡遂之兵拥衞王室不使征行与周官不合又谓都五百二十家出七十五人爲常调之兵悉调者不用用者不悉调皆不合又谓远郊二十而三等皆幷杂税不知周无杂税也司马相如长门赋妾人窃自悲兮二字本管子戒篇盖古有是称曹孟德对酒歌雨泽如此此当作比安世房中歌象来致福象谓周官象胥掌传蕃服之辞言于王者嵇康幽愤诗恃爱肆姐姐当作徂谓恃母兄之爱而肆其所往也崔实政论马骀其衔骀当作绐卽庄子诡衔窃辔之义晏子曰吾见句星在房心之闲地其动乎叩之天文家未闻此语史记评语卢召弓尝言望溪先生评史记眞本藏北平黄氏甲辰乙巳之闲马平王定甫买得史记评本不着评者名氏细察之与望溪集中读史记诸文语意相应知是望溪评而他人传录者亟录存之望溪别有史记注补正而兹评所开发尤多学者由是可悟作史爲文之义法宜编附文集而记其所从得如此仁和邵懿辰识五帝纪后具列三代世系陈祀世家后具列十一臣之后及三代闲封小不足齿列者乃通部之关键陈祀以后不复总束以衞晋郑岀于周宋岀于商楚岀于颛顼越出于夏赵魏韩瓜分于晋田氏袭夺于齐孔子岀于宋无庸更着也左传所载过氏灭相事见吴世家而夏本纪则无之岂少康复位史遂弗籍而散见他说者姑别岀以传疑邪敬王以后赧王以前二百年无一事以史记独藏周室遭秦火而灭所据独左传国语国策耳此迁所以深惜之也晚周事少故详录国策而义鄙辞佻不似本纪中语且与篇首严重深广之体不称不若略取事实芟其蔓辞爲得体要秦纪多夸语其世系事蹟独详于列国而于他书无征盖秦史之旧也不载国策一语体制遂觉峻洁盖由国史具存有事蹟可记故也后世碑铭有序本此此载羣臣之语故系后后世序列时君事蹟故以冠于前而私家之碑铭亦式焉皆法以义起而不可易者泰山石刻无后语封祠祀天不敢列羣臣名爵也下诸铭无后语举一以例其余也备载则赘矣与李斯传异盖传闻不一无所据以征其信故并存而不废也楚与秦合兵由赵而怨结于齐羽之东归又二国首难而其国事亦多端故因与齐将田荣救东阿入诸田角立之衅于救赵入张耳陈余共持赵柄以爲后事张本然后脉络分明韩魏及燕于秦楚刘项兴亡无关轻重则于羽分王诸将见之先后详略各有义法所以能尽而不芜也高祖纪独举赵歇而不及张陈则羽纪之详以标前后脉络明矣因甯昌使秦未还而侧入章邯之降因邯之降而追叙羽之救赵破秦然后以赵高来约遥承秦使未来以袭攻武关遥承攻胡阳降析郦参差断续横从如意章法颇似左传邲与鄢陵之战项羽本纪高祖畱侯项伯相语凡数百言而此以三语括之盖其事与言不可没而于帝纪则不可详也高祖与项伯语必载羽纪以见事情则与畱侯语宜以类相从故于畱侯世家亦略焉且畱侯世家实传体也旣载立六国后问答复载此则辞气近复而体制亦病于重膇羽纪则闲架阔远不病于重膇矣晋语齐姜语重耳凡数百言而左传以八字括之盖纪事之文去取详略措置各有宜也刘吕之祸成于分王诸吕故具列旧封则后此地势事情了然在目与秦纪将叙孝公修政廓士先列六国疆界及摈秦而不与同长沙独标非刘氏以功而王正与吕氏无功相对诸诏皆帝战战恐惧克已循道以怀安天下之大政他书则各入本传观此可识本纪列传记事与言之义法以下所叙列视前诸大政爲小故总束于后韩欧墓志多用此法春秋之制义法自太史公发之而后之深于文者亦具焉义卽易之所谓言有物也法卽易之所谓言有序也义以爲经而法纬之然后爲成体之文六国幷于秦史记爲秦所焚所表六国事迹独据秦记故通篇以秦爲经纬自汉以后所用皆秦法史公盖心伤之而不敢正言故微词以见之非果以秦爲可法也通篇以世数年纪爲章法桓叔受封纪年武公得国纪年卒又纪年武公卽位追叙其父大父悼公卽位亦追叙其父大父故文公之立覆举献公之子因以爲章法文公少而得士纪年其岀也纪年入而得位纪年因以爲章法标齐威王元年见乱臣不谋而同恶乃天道人事之极变也句践先世无所考子孙事亦甚略实传体也范蠡谋吴霸越具见句践语中其浮海以后事不足别立传而史公惜其奇故用合传体附载于后非常法也秦烧天下诗书诸侯史记尤甚爲其有所刺讥故五国事迹春秋传国语国策外见者甚稀而赵先世事迹独详岂与秦同祖故简襄以前之史记无所刺讥者特存而不废欤首举天下大势伤天下不能用孔子也次举鲁国祸变伤鲁不能用孔子也首举收秦律令图书进韩信鎭抚关中而功在万世可知矣末记与曹参素不相能而举以自代则公忠体国具见矣中闲但着其虚已受言以免猜忌虽定律受遗槪不着于篇观此可识立言之体要条次战功不及方略所以能简治齐相汉止虚言其淸净不塡实一事畱侯所与上从容言天下事甚众非天下所以存亡故不着此三语着爲畱侯立传之大指纪事之文义法尽于此矣六岀奇计阴谋也其后避谗伪听吕后亦阴谋也故用此总结通篇绛侯安刘氏之功具吕后孝文本纪故首叙战功承以可属大事其后独载惧祸遭诬二事条侯亦首叙将略后独载争栗太子之废抑王信徐卢等之侯其父子久任将相岂他无可言者乎盖所记之事必与其人之规模相称乃得体要子厚以洁称太史非独辞无芜累也明于义法而所载之事不杂故其气体爲最洁也此意惟退之得之欧王以下不能与于斯矣绛侯则高祖预识其可任大事条侯则文帝决其可将兵绛侯气质之偏则东鄕责诸生条侯则顾命尙席取櫡微小处亦闲出相映其法盖取诸左氏同母者爲宗亲明其异于古之宗法着首传伯夷之义言卞随务光虽见于他说而六经孔子所不道无从考信言孔子谓夷齐无怨而观轶诗之意似亦不能无怨也因伯夷饿死而叹爲善者有时得祸爲恶者有时得福天道无知此人情所以不能无惑也言圣贤所重在行成名立不以一时之丰瘁荣辱而乱其德也言人事无常天道难知卽没世之名亦有不可强者或有所附而彰显或无所附而湮灭其穷于当时而又无称于没世者尤足悲也本纪世家列传后皆有论惟伯夷孟荀合传与论而爲一故无后论管仲之功焜耀史籍于本传叙列则赘矣其微时事则以称鲍叔者见之此虚实详略之凖也其书不可多载故揭其指要其事人所共知故着其权略晏子之事亦人所共见故本传不复叙列与管仲同而总论其爲人卽于叙次其显名于诸侯见之与管仲异此章法之变化也于管仲传举鲍叔能知其贤于晏子传举其能知越石父及御者三归反坫正与食不重肉妾不衣帛反对观此可知文之义法无微而不具也管晏事迹见于其书及他载籍者不可胜纪故独论其轶事孙武吴起论兵具有书阖闾破楚入郢北威齐晋武与有力楚悼王南平百越北幷陈蔡却三晋西伐秦以相起则武与起之战功不必言矣故以虚语总括而所载皆别事孙膑在齐田忌之客耳其再破魏主兵者皆田忌故详着其兵谋此虚实之义法也武与起之书世多有于论见之膑之书则无传焉故于传曰世传其兵法楚之战功吴起实专之吴则申胥华登之谋居多故曰武与有力焉盖古人之不苟于言如此剕蛮吴越更强齐晋伯统并绝惜鲁用孔子而不终也管子治齐萧何定律皆略而不具而详记商君之法着王道所由灭熄也冯驩事见国策而语则异盖秦汉闲论战国权变者非一家史公所录与今传国策异耳平原君所喜策士也而终以着书谈道之士因与虞卿着书相映毛遂定从虽不见国策而辞颇近信陵君传则全然太史公意趣岂游大梁得诸故老所传而自爲叙次者与是岁也秦始皇帝立九年矣与晋世家终书是岁齐威王元年也同义乐氏多贤故详其前后世系因以爲章法结赵破齐具毅报惠王书故叙次不得过详李牧显功赵边久矣至此始书以相如病笃赵奢死廉颇奔所恃惟牧也书赵奢破秦后卽具奢始末书李牧攻燕后乃详颇居魏楚事者牧诛而赵灭矣更缀颇事于其后则文气懈惰故颇事旣终而后着牧之始迹焉颇奔牧将事已前见而覆举之以爲前后之关键兼着颇旣亡而牧又不能自安赵之所以速亡无救也赵奢李牧将略及赵括之败具详始末假而牧再破秦颇破齐燕复一一叙列则语芜而气漫矣变化无方各有义法此史之所以能洁也惜诸人不能直谏而系以楚之削与灭通篇脉络皆相灌输夏太后华阳太后薨葬不应载不韦传以夏太后有后百年旁当有万家邑语史公好奇欲传之而以入秦本纪则无关体要故因庄襄王之葬牵连书之而庄襄王之葬所以见不韦传又以后与庄襄王合葬芷阳者乃不韦姬也但此等止爲文章波澜而设据史法则不宜书观史公所増易乃知国策之疎此篇乃太史公所自作编国策者取焉而芟其首尾盖以轲居闾巷闲事不可入国策高渐离扑秦皇在秦幷六国后故也后论自言得之公孙季功董生所口道则非战国之旧闻明矣且先秦人叙事皆廉峭纡余曲畅自史公作乃有此好学深思者当能辨之田光之死不载太子往哭恐与樊于期事复也赵高谋乱入李斯传以高之恶斯成之秦之亡斯主之也其始迹入蒙恬传以蒙毅曾治高当其罪死而高因此有贼心也汉初文臣御史大夫与丞相并重张苍申屠嘉兼两职故合传其余爲御史大夫者五人具有声绩故列叙之爲丞相者六人皆无所发明故总记其名以爲娖娖备员者戒焉汉兴爲御史大夫者五人皆在张苍之前张苍旣相而申屠嘉代之故于苍相淮南预书十四年迁爲御史大夫然后五人之爲御史大夫脉络相贯而主客之分判然苍以前爲丞相者名迹显着故不复言嘉以后爲丞相者六人别无所表见故最其名氏而以娖娖备员蔽之别有见者不列皆义法之不得不然者贾与尉他语入南越传则伤国体且纪其五君九十余年事而漫及此枝且赘矣再使南越语不复详恐复也礼书痛汉用秦仪三代圣制由是沈湮而成之者实通然时主之所用也不敢斥言其非故于后论隐约其辞若褒若讽而希世之污则假鲁两生以发之篇首载秦二世之善其对以爲面谀之征也末载原庙之立果献之兴着其凭臆无稽以示所言汉仪法皆此类也盎忌刻错刻深而邓公持议平故得善终因以爲章法其子修黄老言亦与错学申商相映此篇侧入逆叙处酷似左传盖以吴及六国之败亡必牵连以书设篇终更举周邱之师及汉制诏则爲附赘悬疣故因叙吴兵之起而及周邱之别岀因周邱之胜而侧入吴王之败走因吴王之败走而及天子之制诏然后追叙吴楚之攻梁及亚夫之守战吴王之走死六国之灭亡而弓高侯岀诏书以示胶西王亦自然而合节矣凡此皆义法所当然非有意侧入逆叙以爲奇也魏其灌夫生平事迹并正叙于前故武安事迹皆与魏其夹叙其初起也着魏其方盛而卑事之其益贵用事而下宾客进名士也以欲倾魏其诸将相其让魏其爲丞相也以天下士素归之而用以钓让贤之名其好儒术兴礼度也与魏其俱其益横益骄也以言事多效天下吏士皆去魏其而归之吏士去魏其归武安则魏其与灌夫相欢相倚之由也武安益横益骄则怒魏其激灌夫之由也中间魏其夫妇治具旦及日中与武安往来侍酒跪起如子姪相对灌夫尤敬诸士贫贱者与武安折诎诸侯王坐其兄南鄕相对好陵贵戚有势在已之右者爲后争酒骂坐张本而魏其初致名誉及后锐身救灌夫则以沾沾自喜多易蔽之章法蔽遏俾览者心怡目眩而不知其所以然所谓工倕旋而盖规矩也三语括尽安国平生管子韩非文有置枢纽于中闲以要绾前后者后来惟大史公韩退之能爲此以恢奇多诈蔽宏之爲人惟恢奇故多诈而天子以爲敦厚也惟天子以爲敦厚故不惟汲黯之诘不能动卽左右佞幸之毁亦不能入也其称人主病不广大及阳屈于买臣之议阴祸主父徙董相诈也而使匈奴还报不合上意数谏通西南夷筑朔方置沧海郡汲黯廷诘反称其忠使天子察其行而以爲敦厚所谓恢奇也黯诘以背约不忠则曰知臣者以臣爲忠不知臣者以臣爲不忠黯诘其俭以饰诈则曰管仲侈拟于君而桓公以霸晏婴下比于民而齐国亦治所谓辨论有余也淮南衡山之反泛引传记使览者莫识其意向而究其隐私则自引咎以释人主之慙所谓习文法而又缘饰以儒术也凡此类皆以恢奇行其诈也天子报书一则曰君宜知之再则曰君宜知之而其曲学逢君饰诈不忠之实不可掩矣史记所载赋颂书疏甚略恐气体爲所滞壅也长卿事迹无可称故独编其文以爲传而各标着文之由兼发明其指意以爲脉络匪是则散漫而无统纪矣备着淮南二王逆节见汉法非过也厉王反迹皆于狱辞具之故安之事旣毕叙乃曰伍被自诣吏吿与淮南王谋反踪迹如此而狱辞则甚略观此传益信淮阴之枉始则诈而禽之而吿反者无闻也旣则诈而斩之宫中而上变者无征也使果有踪迹何难具狱而明征其辞哉着以传着疑以传疑俾百世以下可寻迹推理而得其情此之谓实录也循吏独举五人伤汉事也孙叔顺民所欲不敎而从化以视猾贼任威使吏民重足一迹而益轻犯法者何如子产旣死而有遗爱以视张汤死而民不思王温舒同时五族而众以爲宜者何如公仪子使食禄者不得与民争利以视置平准笼盐铁纵吿缗以巧夺于民者何如石奢李离以死守法以视用爱憎桡法视上意爲轻重者何如史公盖欲传酷吏而先列古循吏以爲标准故序曰奉职循理亦足以爲治何必威严哉然酷吏恣睢实由武帝侈心不能自克而倚以集事故曰身修者官未曾乱也子产事具左传故略举其成功黯治东海爲九卿徙内史居淮阳不塡实一事止虚言其性情气象略举其语言及君臣上下之严惮遂使千载下可闻风而兴起必如此乃与黯之爲人相称黯学黄老之言好淸静正与武帝及诸臣好兴事病民相反治务在无爲而已语近复然前郡守之治后九卿之治也其体各异故分言之且与张汤文深小苛武帝分别文法反对面折犯颜云云亦与公孙宏怀诈饰智阿谀取容反对此传伤武帝有社稷臣克知灼见而终不能用也篇首称黯以数直谏不得久畱内则进言多矣爲右内史守东海淮阳列九卿事迹众矣而见于传者止此盖非关社稷之计则不着也其直攻武帝之多欲社稷臣所以格君也矫节发粟以振贫民奉使东越不至而返谏征匈奴迎浑邪罪民匿马及贾人与市者社稷臣所以安民也面诘宏汤责李息社稷臣所以体国也始仕爲太子洗马卽以庄见惮及列九卿与丞相大将军亢礼致天子敬礼不冠不敢见社稷臣所以持身也史公于萧相国非万世之功不着于黯非关社稷之计不着所谓辞尙体要也黯之爲社稷臣不独荘助知之淮南谋逆者惮之武帝实自发之而终不能用则内多欲之故也黯之爲人不独衞人惮之大将军贤之卽武安侯亦不闻含怒而宏汤独深心嫉之欲挤之死则宏汤爲人又出武安侯下矣人果不可以无学篇首称黯好学正与此语反对以黯爲无学故以儒术任宏也甯成周阳由之前不过吏之治酷而已赵禹张汤而后则朝廷之用法益刻由上以爲能而丞相宏数称其美也因汤与禹共定律令而及其交驩因交驩而及其爲人以其后汤败天子使禹责之因以爲章法也故不与禹事连书而入汤传汤爲御史大夫七岁败汤所以败事绪多端非用此爲关键则散漫无纪三长史皆害汤欲陷之句法与先揭汤爲御史大夫七岁败同禹与汤同起而死在汤后故牵连以书纵守南阳甯成奔亡而其迹终焉故叙列于此后一岁张汤亦死汤诛在纵后以天下事皆决于汤故连书其败露诛死之由不暇书其年至是始补记年岁也尹齐与温舒相代爲中尉而死又相次故牵连以书减宣岀前早而系于篇终其死后也禹汤尙能贫而周则家訾累巨万矣郅都尙能死节官下不顾妻子而周且爲子孙营窟故以是终篇大宛之迹见自张骞汉伐大宛在张骞死后而此篇前幅乃通西北诸国事非此二语首尾不能相应诸国地势道里皆以大宛四面言之列序诸国皆牵连大宛以爲征宛立传也骞因分遣副使云云大宛之迹见自骞使月氐其兵端起于使西北国者称宛多善焉故用此爲关键此篇前半记通使西北国后半记以通使起兵端而终于伐宛故因乌孙献马预入后得宛马以爲中闲之关键而通乌孙乃骞本谋故特书自愽望侯死后与篇首相应然后首尾脉络併相贯注乌孙多马其富人至有四五千匹马二语非多骈见乌孙富人有马至数千匹则其王以马千匹聘汉女未爲重币而汉君臣廷议要以必先纳聘始遣女大辱国也使端无穷每遣赍金币直数千万而所得仅此与后天下骚动传相奉伐宛而仅得善马数十匹中马以下三千余匹相应此篇文气类班孟坚非褚少孙所能作余至江南以下义支辞弱或少孙增入耳嗜欲旣开势不能闭民欲利之心而反于至治之极故善者亦不过因之利导之而已其次敎诲整齐犹能导利而上下布之最下者与争以心计取之所谓不加赋而国用自足也古者国有分土民安其居无远商大贾故略举各地所岀此善者之所因也农而食之云云此因之利导之之事虞夏以来之政术也太公管子敎诲整齐之事王道之始变也太公管仲富国之巧者也计然以富家之术施于国则少贬矣故别之于太公管仲陶朱公子贡白圭富家之巧者也故并以能试所长许之倚顿而下则商贾之诚壹者耳时富商大贾得与王者同乐而封君低首仰给所谓得势益彰也不敢显言故阴以子贡之事当之谓子贡之所以显闻乃不以其学而以其财也秦皇帝客巴淸与尊卜式略同汉兴海内爲一舟车无所不通故详载行贾之地道里疆界所凑并及其民姓质习俗韩厥阴德事于传无考