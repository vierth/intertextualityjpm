三朝名臣言行录三朝名臣言行录别録王巖叟编魏公别録公甞言天下事不能必如人望仁宗时王随陈尧佐爲辅相皆老病而不和中书事多不决韩亿石中立二叅政又颇以私害公公时爲諌官屡䟽不纳后物议益喧公复上章乞廷辩上迫于正论遂罢四人者当时天下望在王沂公吕申公杜祁公范希文而公亦引荐之及宣麻日乃张士逊昭文章得象集贤宋庠晁宗悫叅政天下大失望公曰事固不可知如此人意不能必也李焘续通鑑长编按王巖叟此録谬误宋庠叅政在寳元二年十一月晁宗悫叅政在康定元年九月不与士逊得象同入中书明甚宗悫此时在翰苑才二年庠实初除翰苑然上意本用庠偶以䜛止更一年余卒用之或传闻疑似致此而范仲淹二年前权知开封府坐䜛落天章阁待制去冬𥙷外方自饶徙润犹未复职骤迁政府恐亦无此例韩琦自言必不差巖叟听之不审又不加叅考遽笔之于书耳子阖窃考国史寳元元年三月魏忠献公以右司谏论罢宰执四人遂拜张文懿昭文章文简集贤同日叅大政者乃王忠穆李康靖也子阖五世祖文庄公时在北门后又知开封府康定元年五月魏公爲枢宻直学士陜西经略安抚副使文庄公以翰林学士兼龙图阁学士使陜右㑹魏公与夏英公议攻守䇿九月使事还道拜叅知政事与宋宣献并制亦非宋元宪先是康靖以大资政罢文懿已去位再相吕申公距寳元之初仅三岁河内王公别録所记舛误李贰卿续通鑑论之详矣淳熈五年五月十二日朝奉郎新通判庐州军州事赐绯鱼袋晁子阖谨题三朝名臣言行录目録三朝名臣言行録緫目第一卷一之一丞相魏国韩忠献王第二卷二之一丞相韩国富文忠公二之二叅政欧阳文忠公第三卷三之一太师潞国文忠烈公三之二叅政赵康靖公三之三叅政吴文肃公三之四叅政张文定公第四卷四之一枢宻胡文恭公四之二端明蔡公四之三尚书王懿敏公四之四集贤学士刘公第五卷五之一叅政唐质肃公五之二叅政赵清献公五之三御史中丞吕公五之四御史中丞彭公五之五内翰蜀郡范忠文公第六卷六之一太传鲁国曽宣靖公六之二丞相荆国王文公第七卷七之一丞相温国司马文正公第八卷八之一丞相申国吕正献公第九卷九之一中书舎人曽公九之二内翰曽文昭公九之三内翰苏文忠公九之四门下侍郎苏公第十卷十之一丞相康国韩献肃公十之二门下侍郎韩公十之三中书侍郎传献简公十之四尚书彭公第十一卷十一之一丞相范忠宣公十一之二尚书左丞王公十一之三丞相苏公第十二卷十二之一丞相刘忠肃公十二之二枢宻王公十二之三諌议刘公第十三卷十三之一内翰范公十三之二侍郎邹公十三之三諌议陈忠肃公第十四卷十四之一康节邵先生十四之二宻学陈公十四之三祕书丞刘公十四之四节孝徐先生十四之五正字陈公三朝名臣言行録緫目五朝名臣言行录目録予读近代文集及记事之书观其所载国朝名臣言行之迹多有补于丗教者然以其散岀而无统也旣莫究其始终表里之全而又汨于虚浮怪诞之说予常病之于是掇取其要聚爲此録以便记览尚恨书籍不备多所遗阙嗣有所得当续书之五朝名臣言行録緫目第一卷一之一中书令韩国赵忠献王一之二枢宻使济阳曹武惠王一之三丞相鲁国范公一之四内翰窦公一之五丞相李文正公一之六丞相许国吕文穆公一之七丞相张文定公第二卷二之一丞相吕正惠公二之二枢宻钱宣靖公二之三丞相李文靖公二之四丞相王文正公第三卷三之一丞相向文简公三之二叅政陈晋公三之三尚书张忠定公三之四枢宻马正惠公三之五枢宻曹武穆公第四卷四之一丞相毕文简公四之二丞相莱国冦忠愍公四之三太尉卫国髙烈武王四之四内翰杨文公四之五丞相王文康公第五卷五之一丞相沂国王文正公五之二丞相李文定公五之三叅政鲁肃简公五之四叅政薛简肃公五之五叅政蔡文忠公第六卷六之一丞相许国吕文靖公六之二丞相陈文惠公六之三丞相晏元献公六之四丞相郑国宋元宪公六之五叅政韩忠宪公六之六叅政程文简公第七卷七之一丞相祁国杜正献公七之二叅政范文正公七之三东染院使种公第八卷八之一丞相颍国庞庄敏公八之二枢宻使狄武襄公八之三叅政呉正肃公八之四叅政王文忠公八之五枢宻包孝肃公八之六枢宻使鲁国王武恭公第九卷九之一谏议田公九之二内翰王公九之三侍读孙宣公九之四中丞李恭惠公九之五中丞孔公九之六起居舎人尹公九之七尚书余襄公九之八待制王公九之九侍读孙公第十卷十之一希夷陈先生十之二安定胡先生十之三㤗山孙先生十之四徂徕石先生十之五三朝名臣言行录三朝名臣言行录卷第六三朝名臣言行后録卷第六太傅鲁国曽宣靖公公名公亮字明仲泉州晋江人中进士第知越州㑹稽县坐事谪官献文召试授集贤校理兼天章阁侍讲歴史馆检讨修起㞐注翰林学士出知郑州俄还旧职权知开封府拜参知政事枢宻使嘉祐六年拜吏部侍郎同平章事熈宁三年拜司空河阳三城节度使兼侍中集禧观使五日一朝乆之纳节以太传兼侍中致仕薨年八十诏配享英宗庙庭篆其碑首曰两朝顾命定䇿亚勲之碑知越州㑹稽县县有鑑湖漑民田湖溢则反爲田病公爲即曹娥江堤䟽爲斗门泄湖水入江田以不病民至今頼之仁宗一日召执政侍从之臣䇿访政事时公侍楚国太夫人疾谒告家㞐亟以手诏就问公条六事以献其畧以谓完堡栅畜兵马使主兵者乆于其任则夷狄不敢窥边取之得其要任之尽其材则将帅不患无人损冗兵汰冗官则财用省徭役不专在农则耕者劝又陈古者取六郡良家子爲宿卫及府兵畨上十六卫之制以明今宿卫之失言狂者似直爱憎似忠以明听言知人之难而消谗䛕之患盖皆取当世之所先急而便于施行者以爲说云异时领省寺者多以贵逹且数迁徙类不省事吏得并縁爲姦公周览诏条考校簿书分别是非可否不爲苟简故所至举职皆有能名欧阳文忠公不妄许人至三班甞以不敢易公旧事爲言其爲世所服如此知郑州郑㞐数路要冲冠盖旁午州将疲于应接尠能及民事公独询访闾里爲之除害兴利转运使岁多无名率歛而辅郡尤甚公至一切不报有不得巳者使民以常赋代之民以不扰至今思之公爲政惠和而尤能钩考情伪禁戢姦盗郡故多冦攘公至悉窜他境路不拾遗民外戸不闭至号公爲曽开门常有使客亡槖中物移文求盗公谕以境内无盗必从者自爲也索之果然使客慙服以爲神明公在枢府修纪纲除弊事数裁损冗兵又更制图籍以周知四方兵数登耗三路屯戍衆寡地里逺近及在相位与韩忠献公戮力一心更唱迭和其所更革废举尤多以谓政事以仁民爲先故其志尤急于去民所疾苦而𥙷助其穷乏罢㢮茶禁归之于民籍户絶田収其租爲广惠仓以廪食穷独其他施设亦多此类公甞与韩忠献公力賛仁宗蚤建皇子以爲天下万世之夲前此固有言者未之开纳至是感悟储贰乃定公在位乆熟于朝廷政事尤矜折狱异时四方以狱来上者委成有司二府揔领纲纪而巳公得奏谳必躬自省览原情议法宻州银发民田中盗往疆取之大理当以疆盗应死执政皆欲从之公独以谓此禁物也取之虽疆与盗民家物有间固争不决遂下有司议如公言比刼禁物法盗得不死先是东州地产金银坐疆取者多抵死繇公一言自是无死者盖公推析律意不差毫釐而主于平恕类皆如此公甞以谓夷狄骄于姑息屈于理折契丹纵边人渔界河边吏不能禁后又数通舟益患之或谓与之校且生事公曰不可因循不禁后将爲患独可委之疆臣且言赵滋守雄州其人疆勇有谋可任因谕以风指滋果能明约束设方畧絶其舟而渔者亦皆逺去谍告虏欲遣泛使滋又沮之曰泛使非誓约虽至不敢上闻卒不至契丹贺正使在舘故事赐宴紫宸殿时英宗不豫命宰相就舘宴之使者以非故事不就席公责以赐宴不赴是不䖍君命也人主不豫必待亲临非体国也使人处之安手遂拜赐夏人犯大顺城朝廷忧之公以爲彼方荐饥姑絶其岁赐遣使诘问必窘急谢罪或曰得赐尚尔况絶之乎公曰彼虽戎夷固能择利而处也卒遣使皆如公言羌酋嵬名山举族来归且言可率他族内附种谔乗其势取绥州又欲因其谋招致他族或谓夷狄怀诈未可信且欲弃绥州上以问公公言举族而来决非诈绥州我故地也旣得之何可不信然遂欲招致他族则我素无备非仓卒可爲未宐揺动其衆后遣习边事者计之不能易公说曽鲁公自嘉祐秉政至熈宁中尚在中书年虽甚髙而精力不衰故台諌无非之者惟李复圭以爲不可作诗曰老鳯池边蹲不去饥乌台上噤无声鲁公亦致仕而去五朝名臣言行录卷第一之一五朝名臣言行録卷第一之一中书令韩国赵忠献王王名普字则平幽州蓟人后徙洛阳周丗宗用兵淮上太祖拔滁州宰相范质奏用王爲军事判官太祖领同州节度辟爲推官移领宋州表掌书记太祖受禅以佐命功授右諌议大夫充枢宻直学士从平上党迁枢宻副使拜枢宻使干德二年范质王溥魏仁浦同日罢以王爲门下侍郎平章事开寳中岀爲河阳三城节度使太平兴国初入朝拜司徒兼侍中八年岀爲武胜军节度使雍熈中册拜太保兼侍中明年岀爲西京留守兼中书令淳化三年薨年七十一咸平初诏配享太祖庙庭普爲滁州判官太祖与语竒之㑹获盗百余人将就死普意其有冤启太祖更讯之所全活十七八太祖旣得天下诛李筠李重进召赵普问曰天下自唐季以来数十年间帝王凢易十姓兵革不息苍生涂地其故何也吾欲息天下之兵爲国家建长乆之计其道何如普曰陛下之言及此天地人神之福也唐季以来战闘不息国家不安者其故非它节镇太重君弱臣强而已矣今所以治之无它竒巧也惟稍夺其权制其钱糓收其精兵则天下自安矣语未毕上曰卿勿复言吾已谕矣顷之上因晚朝与故人石守信王审琦等饮酒酒酣上屏左右谓曰我非尔曹之力不得至此念汝之德无有穷巳然爲天子亦大艰难殊不若爲节度使之乐吾今终夕未甞敢安枕而卧也守信等皆曰何故上曰是不难知居此位者谁不欲爲之守信等皆惶恐起顿首言曰陛下何爲岀此言今天命已定谁敢复有异心上曰不然汝曹虽无心其如汝麾下之人欲冨贵者何一旦以黄𫀆加汝之身汝虽欲不爲不可得也皆顿首涕泣曰臣等愚不及此唯陛下哀怜指示以可生之涂上曰人生如白驹之过隙所爲好冨贵者不过欲多积金钱厚自娯乐使子孙无贫乏耳汝曹何不释去兵权择便好田宅市之爲子孙立永乆之业多置歌儿舞女日饮酒相驩以终其天年君臣之间两无猜嫌上下相安不亦善乎皆再拜谢曰陛下念臣及此所谓生死而肉骨也明日皆称疾请解军权上许之皆以散官就第所以尉抚赐赉之甚厚与结婚姻更置易制者使主亲军其后又置转运使通判使主诸道钱糓收选天下精兵以备宿卫而诸功臣亦以善终子孙冨贵迄今不絶曏非韩王谋虑深长太祖聦明果断天下何以治平至今戴白之老不覩干戈圣贤之见何其逺哉普爲人隂刻当其用事时以睚眦中伤人甚多然其子孙至今享福禄国初大臣鲜能及者得非安天下之谋其功大乎太祖旣纳韩王之谋数遣使者分诣诸道选择精兵凢其材力伎艺有过人者皆收𥙷禁军聚之京师以备宿卫厚其粮赐居常躬自按阅训练皆一以当百诸镇皆自知兵力精锐非京师之敌莫敢有异心者由我太祖能强干弱支制治于未乱故也太祖初登极杜太后尚康宁常与上议军国事犹唿赵普爲书记尝抚劳之曰赵书记且爲尽心吾儿未更事也太祖宠待韩王如左右手御史中丞雷德骧劾奏普强市人第宅聚歛财贿上怒叱之曰鼎铛尚有耳汝不闻赵普吾之社稷臣乎命左右曵于庭数匝徐使复冠召升殿曰今后不冝尔且赦汝勿令外人知也太祖即位之初数岀微行以侦伺人情或过功臣之家不可测赵普每退朝不敢脱衣冠一日大雪向夜普谓帝不复岀矣乆之闻叩门声普亟岀帝立风雪中普惶惧迎拜帝曰巳约晋王矣已而太宗至共于普堂中设重䄄地坐炽炭烧肉普妻行酒帝以嫂唿之普从容问曰夜乆寒甚陛下何以岀帝曰吾睡不能着一榻之外皆他人家也故来见卿普曰陛下小天下耶南征北伐今其时也愿闻成筭所向帝曰吾欲下太原普黙然乆之曰非臣所知也帝问其故普曰太原当西北二边使一举而下则二边之患我独当之何不姑留以俟削平诸国则弹丸黒志之地将无所逃帝笑曰吾意正如此特试卿耳遂定下江南之议帝曰王全斌平蜀多杀人吾今思之犹耿耿不可用也普于是荐曹彬爲将以潘羙副之太祖欲使符彦卿典兵赵韩王屡諌以爲彦卿名位已盛不可复委以兵柄上不听宣已岀韩王复怀之请见上迎谓之曰岂非以符彦卿事耶对曰非也因别以事奏旣罢乃岀彦卿宣进之上曰果然宣何以复在卿所韩王曰臣託以处分之语未备者复留之惟陛下深思利害勿爲后悔上曰卿苦疑彦卿何也朕待彦卿至厚彦卿能负朕邪韩王曰陛下何以能负周世宗上黙然遂中止太祖一日以幽燕地图示中令问所取幽燕之䇿中令曰图必岀曹翰帝曰然又曰翰可取否中令曰翰可取孰可守帝曰以翰守之中令曰翰死孰可代帝不语乆之曰卿可谓逺虑矣帝自此絶口不言伐燕至太宗因平河东乗胜欲捣燕蓟时中令镇邓州上䟽力諌其忧国爱君之深言岀乎文章之外虽杂陆宣公论事中不辨也赵普甞欲除某人爲某官不合太祖意不用明日普复奏之又不用明日又奏之太祖怒取其奏坏裂投地普颜色自若徐拾奏归补缀明日复进之上乃寤用之其后果称职得其力太祖时甞有群臣立功当迁官上素嫌其人不与赵普坚以爲请上怒曰朕固不爲迁官将若何普曰刑以惩恶赏以酬功古今之通道也且刑赏者天下之刑赏非陛下之刑赏也岂得以喜怒专之上怒甚起普亦随之上入宫普立于宫门乆之不去上寤乃可其奏国初赵普爲相于㕔事坐屏后置二大瓮凡有人投利害文字皆置中满即焚于通衢太祖常与赵普议事不合太祖曰安得宰相如桑维翰者与之谋乎普对曰使维翰在陛下亦不用盖维翰爱钱太祖曰苟用其长亦当护其短措大眼孔小赐与拾万贯则塞破屋子矣太祖豁逹旣得天下赵普屡以微时所不足者言之欲潜加害太祖曰不可若尘埃中揔教识天子宰相则人皆去寻也自后普不复敢言开寳中赵普犹秉政江南后主以银五万两遗普普白太祖太祖曰此不可不受但以书荅谢少赂其来使可也普叩头辞让上曰大国之体不可自爲寝弱当使之勿测旣而后主遣其弟从善入贡常赐外宻赉白金如遗普之数江南君臣始震骇上之伟度王始爲相太祖命薛居正吕余庆叅知政事以副之不知印不奏事不押班但奉行制书而已事无大小一决于王开寳中卢多逊因对屡攻其短雷有邻复讼其庇吏受赇上怒下御史府案问抵吏罪诏叅知政事更知印押班奏事以分其权王性深沈有岸谷多忌克初以吏道闻寡学术太祖常劝以读书晚年手不释卷其爲宰相以天下事爲己任沈毅果断当世无与爲比昭宪太后聦明有智度甞与太祖叅决大政及疾笃太祖侍药饵不离左右太后曰汝自知所以得天下乎太祖曰此皆祖考与太后之余庆也太后笑曰不然正由柴氏使㓜儿主天下耳因戒敕太祖曰汝万岁后当以次传之二弟则并汝之子亦获安矣太祖顿首泣曰敢不如母教太后因召赵普于榻前爲约誓书普于纸尾自署名云臣普书藏之金匮命谨宻宫人掌之及太宗即位普爲卢多逊所譛出守河阳日夕忧不测上一旦发金匮得书大寤遂遣使急召之普惶恐爲遗书与家人别而后行旣至复爲相卢多逊贬朱崖谏议大夫李符求见赵普言朱崖虽在海外而水土无它恶春州虽在内地而至者必死望追改前命以外彰寛宥乃置于必死之地普领之后月余符坐事贬宣州行军司马上怒未巳令再贬岭外普具述其事即以符知春州到郡月余卒太平兴国中朝士祖吉典郡姧赃事觉下狱时郊礼将近太宗怒其贪墨谕旨执政特俾郊赦不宥赵普奏曰败官抵罪冝正刑辟然而国家卜郊肆类所以对越天地告休神明吉夲何人安足以隳改陛下赦令哉上善其对而止弥德超自冗列爲诸司使骤被委遇诬奏侍中曹公彬有不轨谋太宗疑之拜德超枢宻副使不数月赵普再相因爲辩雪上乃大悟即逐德超而待彬如故自是数日上颇不怿从容谓普曰朕以听断不明几悞大事夙夜循省内愧于心普对曰陛下知德超才干而任用之察曹彬无罪而昭雪之有劳者进有罪者诛物无遁情事至立断此所以彰陛下之明圣也虽尧舜何以过此哉上于是释然李继迁扰边太宗用赵普计封赵保忠守夏台故地令灭之保忠反与继迁合谋大爲边患三朝名臣言行录三朝名臣言行录卷第七三朝名臣言行后録卷第七丞相温国司马文正公公名光字君实陜州夏县人𥘉以父任爲将作监主簿举进士甲科签书武成军判官事入爲国子监直讲召试除馆阁校勘同知太常礼院从庞庄敏公辟通判并州事擢脩起居注同知谏院除知制诰力辞至八九改授天章阁待制兼侍讲仍知谏院神宗𥘉擢爲翰林学士力辞不许爲御史中丞迁翰林侍读学士拜枢宻副使辞不拜以端明殿学士出知永兴军移知许州不赴乞判西京留司御史台以归又提举崇福宫居洛十五年官制行改太中大夫资政殿学士元丰八年除知陈州诏过阙入见则拜门下侍郎元祐元年拜左仆射兼门下侍郎九月薨年六十八时方祀明堂礼成不贺赠太师温国公哲宗亲篆碑额曰清忠粹德之碑绍圣𥘉夺赠谥仆所立碑再贬爲朱崖军司户叅军崇宁元年除名入党籍靖康𥘉诏复赠谥至建炎二年遂诏配飨哲庙云公自成童凛然如成人七岁闻讲左氏春秋大爱之退爲家人讲即了其大义自是手不释书至不知饥渇寒暑年十五书无所不通文词醇深有西汉风山谷言顷与范内翰纯甫同局纯甫多能言温公事方公𥘉官时年尚少家人毎毎见其卧斋中忽蹶起着公服执手版危坐乆率以爲常竟莫识其意纯甫常从容问之荅曰吾时忽念天下安危事夫人以天下安危爲念岂可不敬耶知礼院时中官夌允言死诏以允言有军功特给卤簿公言孔子不以名器假人今允言近习之臣非有元勲大劳而赠三公给卤簿其爲繁缨不亦大乎故相夏竦卒诏赐谥文正公言谥之羙者极于文正竦何人可以当此书再上改谥文庄公之召试枢宻副使庞籍之荐也籍爲郓州徙并州皆辟公通判事公感籍知巳爲尽力时赵元昊始臣河东贫甚官苦贵籴而民疲于逺输麟州窟野河西多良田皆故汉地公私杂耕天圣中始禁田河西者虏乃得稍蚕食其地俯窥麟州爲河东忧籍请公桉视公爲画五䇿冝因州中旧兵益禁兵三千厢兵五百筑二堡河西可使堡外三十里虏不敢田则州西六十里无虏矣募民有能耕麟州闲田者复其税役十五年能耕窟野河西者长复之耕者必衆官虽无所得而籴自贱可以渐纾河东之民籍移麟州如公言而兵官郭恩勇且狂夜开城门引千余人渡河载酒食不爲战备遇敌死之议者归罪于籍罢节度使知青州公守阙三上书乞独坐其事不报籍𥘉不以望公而公深以自咎籍旣没升堂拜其妻如母抚其子如昆弟时人两贤之交趾贡异兽谓之麟公言真伪不可知使其真非自至不爲瑞若伪爲逺夷笑愿厚赐而还之因奏赋以讽有司奏六月朔日当食公言故事食不满分或京师不见皆贺臣以爲日食四方见京师不见天意人君爲隂邪所蔽天下皆知而朝廷独不知其爲灾当益甚皆不当贺诏从之后遂以爲常苏辙举直言䇿入第四等而考官胡宿以爲不当収公言辙于同科四人中言最切直有爱君忧国之心不可不収时宰相亦以爲当黜仁宗不许曰求直言而以直弃之天下其谓朕何公遂与谏官王陶同上䟽愿爲宗庙社禝自重郄罢宴饮安养神气后宫嫔御进见有度左右小臣赐予有节厚味腊毒无益奉养者皆不冝数御上嘉纳之𥘉至和三年仁宗始不豫国嗣未立天下寒心而不敢言惟谏官范镇首发其议公时爲并州通判闻而继之上䟽言礼大宗无其子则小宗爲之后者爲之子也愿陛下择宗室贤者使摄储贰以待皇嗣之生退居藩服不然则典宿卫尹京邑亦足以系天下之望䟽三上其一留中其二付中书公又与镇书此大事不言则巳言一出岂可复反愿公以死争之于是镇言之益力及公爲谏官复上䟽且靣言臣昔爲并州通判所上三章愿陛下果断而力行之时仁宗简黙不言虽执政奏事首肯而巳闻公言沈思乆之曰得非欲选宗室爲继嗣者乎此忠臣之言但人不敢及尔公曰臣言此自谓必死不意陛下开纳上曰此何害古今皆有之因令公以所言付中书公曰不可愿陛下自以意喻宰相是日公复言江淮塩事诣中书白之宰相韩琦问公今日复何所言公黙计此大事不可不使琦知思所以广上意者即曰所言宗庙社禝大计也琦喻意不复言后十余日有旨令公与御史里行陈洙同详定行戸利害洙与公屏语曰日者大飨明堂韩公摄太尉洙爲监祭公从容谓洙闻君与司马君实善君实近建言立嗣事恨不以所言送中书欲发此议无自发之行戸利害非所以烦公也欲洙见公逹此意尔时嘉祐六年閠八月也至九月公复上䟽靣言臣向者进说陛下欣然无难意谓即行矣今寂无所闻此必有小人言陛下春秋鼎盛子孙当千亿何遽爲此不祥之事小人无逺虑特欲仓卒之际援立其所厚善者尔唐自文宗以后立嗣皆出于左右之意至有称定䇿国老门生天子者此祸岂可胜言哉上大感悟曰送中书公至中书见琦等诸公不及今定议异日夜半禁中出寸纸以某人爲嗣则天下莫敢违琦等皆唯曰敢不尽力后月余诏英宗判宗正寺固辞不就职明年遂立爲皇子称疾不入公复上䟽言凢人争丝毫之利至相争夺今皇子辞不赀之冨至三百余日不受命其贤于人逺矣有识闻之足以知陛下之圣能爲天下得人然臣闻父召无诺君命召不俟驾而礼使者受命不受词皇子不当避使者不当徒反凢召皇子内臣皆乞责降且以臣子大义责皇子冝必入英宗遂受命兖国公主下嫁李玮以骄恣闻公上䟽言太宗时姚坦爲兖王翊善有过必谏左右教王诈疾踰月太宗召王乳母入问起居状乳母曰王无疾以姚坦故欎欎成疾耳太宗怒曰王年少不知爲此汝軰教之杖乳母数十召坦慰勉之齐国献穆大长公主太宗之子真宗之妺陛下之姑而谦恭率礼天下称其贤愿陛下教子以太宗爲法公主事夫以献穆爲法巳而公主不安于李氏诏玮出知卫州公主入居禁中而玮母杨归其兄璋散遣其家人公言陛下追念母家使玮尚主今乃母子离析家事流落陛下独无雨露之感悽恻之心乎玮旣责降公主亦不得无罪上感悟诏公主降封沂国待李氏恩礼不衰除知制诰辞至八九乃改天章阁待制兼侍讲充媛董氏薨赠淑妃辍朝成服百官奉慰定谥行册礼葬给卤簿公言董氏秩夲微病革之日方拜充媛古者妇人无谥近制惟皇后有之卤簿夲以赏军功未尝施于妇人惟唐平阳公主有举兵佐髙祖定天下之功乃得给至韦庶人始令妃主葬日皆给皷吹非令典不足法时有司新定后宫封赠法皇后与妃皆赠三代公言别嫌明微妃不当与后同袁盎引却夫人坐正爲此耳天圣亲郊太妃止赠二代而况妃乎仁宗崩英宗以哀毁致疾慈圣光献太后同听政公首上䟽言章献明肃太后保佑先帝进贤退姦有大功于赵氏特以亲用外戚小人故负谤天下今太后𥘉摄大政大臣忠厚如王曽清纯如张知白刚正如鲁宗道质直如薛奎者当信用之鄙猥如马季良䜛謟如罗崇勲者当踈逺之则天下服又上䟽英宗言汉宣帝爲昭帝后终不追尊卫太子史皇孙光武起布衣得天下自以爲景帝后亦不追尊鉅鹿都尉南顿君惟哀安桓灵皆自旁亲入继大统追尊其父祖天下非之愿以爲戒公所得仁宗遗赐珠金直百余万率同列三上章言国有大忧中外窘乏不可専用干兴故事若遗赐不可辞则冝许侍从以上进金钱佐山陵费不许公乃以所得珠爲谏院公使钱金以遗其舅氏义不藏于家英宗疾旣平皇太后还政公上䟽言治身莫先于孝治国莫先于公其言切至皆母子间人所难言者时有司立法皇太后有所取用有司奏覆得御寳乃供公极论以爲不可当直下合同司移所属立供如上所取巳乃具数奏太后以防矫伪曹佾除使相两府皆迁公言佾无功而得使相陛下以慰母心尔今两府皆迁无名若以还政爲功则宿卫将帅内侍小臣必有觊望巳而都知任守忠等皆迁公复争之因论守忠大姦陛下爲皇子非守忠意沮坏大䇿离间百端頼先帝不听及陛下嗣位反覆革靣交两宫国之大贼人之巨蠧乞斩于都市以谢天下诏以守忠爲节度副使蕲州安置天下快之时有诏陜西刺民兵号义勇公上䟽极论其害云康定庆暦间籍陜西民爲郷弓手已而刺爲保捷指挥民𬒳其毒兵终不可用遇敌先北正兵随之毎致崩溃县官知其坐食无用汰遣归农而惰㳺之人不能复反南畒彊者爲盗弱者爲之转徙父老至今流涕也今义勇何以异此章六上不从乞罢谏官不许王广渊除直集贤院公言广渊姦邪不可近昔汉景帝爲太子召上左右饮卫绾独称疾不行及即位待绾有加周丗宗镇澶渊张羙掌州之钱糓丗宗私有求假羙悉力应之及即位薄其爲人不用今广渊当仁宗之丗私自结于陛下岂忠臣哉愿黜之以厉天下执政建言濮安懿王德盛位隆冝有尊礼诏太常礼院与两制议翰林学士王珪等相顾不敢先公独奋立议曰爲之后者爲之子不敢复顾其私亲今日所以崇奉濮安懿王典礼冝一凖先朝封赠期亲尊属故事髙官大爵极其尊荣议成珪即敕吏以公手藁爲桉至今存焉时中外汹汹御史吕诲传尧俞范纯仁吕大防赵鼎赵瞻等皆争之相继降黜公上䟽乞留之不可则乞与之皆贬𥘉西戎遣使致祭而延州指使髙冝押伴傲其使者侮其国主使者诉于朝公与吕诲乞加冝罪不从明年西戎犯边杀略吏士赵滋爲雄州専以勐悍治边公亦论其不可至是契丹之民有捕鱼界河伐栁白沟之南者朝廷以知雄州李中祐爲不材选将代之公言国家当戎狄附顺时好与之计较末节及其杰骜又从而姑息之近者西戎之祸生于髙冝北狄之隙起于赵滋朝廷方贤此二人故边臣皆以生事爲能今若选将代中祐则来者必以滋爲法而以中祐爲戒渐不可长冝敕边吏彊埸细故徐以文檄往反若轻以矢刄相加者坐之神宗即位首擢公爲翰林学士公力辞不许上靣谕公古之君子或学而不文或文而不学惟董仲舒杨雄兼之卿有文学何辞爲公曰臣不能爲四六上曰如两汉制诏可也公曰夲朝故事不可上曰卿能举进士取髙等而云不能四六何也公趋出上遣内臣至合门强公受告拜而不受趋公入谢曰上坐以待公公入至廷中以告置公怀中不得巳乃受除御史中丞王陶论宰相不押常朝班爲不臣宰相不从陶争之力遂罢公旣继之言宰相不押班细故也陶言之过然爱礼存羊则不可巳自颂宰相权重今陶复以言宰相罢则中丞不可复爲臣愿俟宰相押班然后就职上曰可陶旣出知陈州谢章诋宰相不巳执政议再贬陶公言陶诚可罪然陛下欲广言路屈巳受陶而宰相独不能容之乃巳公上䟽论脩心之要三曰仁曰明曰武治国之要三曰官人曰信赏曰必罚其说甚备且曰臣昔爲谏官即以此六言献仁宗其后以献英宗今以献陛下平生力学所得尽在是矣公在英宗时与吕诲同论祖宗之制勾当御药院常用供奉官以下至内殿崇班则出近岁居此位者皆暗理官资食其廪给非祖宗夲意又故事年未五十不得爲押班今除张茂则止四十八不可至是又言之因论髙居简姦邪乞加逺窜章五上上爲尽罢寄资内臣居简亦𥙷外未几复留二人公复争之又言近者王中正往陜西知泾州刘涣等謟事中正而鄜延钤辖呉舜臣违失其意巳而涣等进擢舜臣降黜权归中正谤归陛下是去一居简得一居简上手诏问公所从知公曰臣得之賔客非一人言事之有无惟陛下知之若无臣不敢避妄言之罪万有一之不可不察壬寅延和登对言张方平叅政姦邪贪猥不叶物望仁宗知之故不用不然方平两登制科在两府乆矣上作色曰朝廷毎有除拜衆言輙纷纷非朝廷好事光曰此乃朝廷好事也知人帝尧所难况陛下新即位万一用姦邪台谏循嘿不言陛下何从知之此乃非朝廷好事也若其竞来论列陛下可以察其是非若所言公当虽制命巳行亦当追寝若挟私非是自可罪言者旣退其暮复以一札言方平癸夘闻予还翰林兼侍读滕元发权中丞晦叔封駮言光在台举职不冝遽罢甫非光之比十月丙午朔诏合门召光及甫受命光奏臣论张方平若当方平当罢不当臣当贬不可两无所问间臣更加羙职心所未安不敢祗受晚际上赐手诏敦喻光上奏谢丁未受勑告甲寅余𥘉赴经筵上自制自书资治通鑑序以授光光受读降再拜读三家爲诸侯论上頋禹玉等称羙乆之诏用宫邸直省官四人爲合门祗候公言国𥘉草创天歩尚艰故即位之始必以左右旧人爲腹心耳目谓之随龙非乎日法也合门祗候在文臣爲馆职岂可使厮役爲之边吏上言西戎部将嵬名山欲以横山之衆取谅祚以降诏边臣招纳其衆公上䟽极论以爲名山之衆未必能制谅祚幸而胜之㓕一谅祚生一谅祚何利之有若其不胜必引衆归我不知何以待之臣恐朝廷不独失信于谅祚又将失信于名山矣若名山余衆尚多还北不可入南不受穷无所归必将突据边城以救其命陛下独不见侯景之事乎上不听遣将种谔发兵迎之取绥州费六十万万西方用兵盖自是始矣登州有不成婚妇谋杀其夫伤而不死者吏疑问即承知州事许遵谳之有司当妇绞而诏贷之遵上议凖律因犯杀伤而自首者得免所因之罪妇当减二等不当绞诏公与王安石议之安石是遵议公言谋杀犹故杀也皆一事不可分爲二若谋爲所因与杀爲二则故与杀亦可爲二邪自宰相文彦愽以下皆附公议然卒用安石言至今天下非之百官上尊号公当荅诏上䟽言先帝亲郊不受尊号天下莫不称颂末年有建言者国家与契丹有徃来书信彼有尊号而我独无以爲深耻于是群臣复以非时上尊号汉文帝时单于自称天地所生日月所置匈奴大单于不闻文帝复爲大名以加之也愿陛下追用先帝夲意不受此名上大恱手诏荅公非卿朕不闻此言善爲荅词使中外晓然知朕至诚非欺衆邀名者遂终身不复受尊号执政以河朔灾伤国用不足乞今岁亲郊两府不赐金帛送学士院取旨公言两府所赐以匹两计止二万未足以救灾冝皆减半公与学士王珪王安石同对公言救灾节用冝自贵近始可听两府辞赐安石曰常衮辞赐馔时议以爲衮自知不能当辞位不当辞禄且国用不足非当今之急务也公曰衮辞禄犹贤于持禄固位者国用不足真急务安石言非是安石曰不足者以未得善理财者故也公曰善理财者不过头㑹箕歛以尽民财民穷爲盗非国之福安石曰不然善理财者不加赋而上用足公曰天下安有此理天地所生财货百物止有此数不在民则在官譬如雨泽夏涝则秋旱不加赋而上用足不过设法隂夺民利其害甚于加赋此乃桑羊欺汉武帝之言太史公书之以见武帝之不明耳至其未年盗贼蜂起几至于乱若武帝不悔祸昭帝未变法则汉几亡争议不巳王珪进曰救灾节用冝自贵近始司马光言是也然所费无几恐伤国体王安石言亦是惟明主裁择上曰朕意与光同然姑以不允荅之㑹安石当制遂引常衮事责两府两府亦不复辞诏公与张茂则同相视二股河及新堤利害公用都水监丞宋昌言䇿乞于二股之西置圡堤约水东流若东流日深北流日浅薪蒭渐备乃塞其北放出御河胡卢河下流以纾恩冀深瀛以西之患时议者多不同公于上前反覆论难甚苦卒从之后皆如公言赐诏奖谕王安石始爲政创立制置三司条例司建爲青苗助役水利均输之政置提举官四十余贠行其法于天下谓之新法公上䟽逆陈其利害曰后当如是行之十余年无一不如公言者天下传诵以公爲真宰相虽田父野老皆号公司马相公而妇人孺子知其爲君实也迩英进读萧何曹叅事公曰叅不变何法得守成之道故孝惠髙后时天下晏然衣食滋殖上曰汉常守萧何之法不变可乎公曰何独汉也使三代之君常守禹汤文武之法虽至今存可也武王克啇曰乃反啇政政由旧然则虽周亦用啇政也书曰无作聦明乱旧章汉武帝用张汤言取髙帝法纷更之盗贼半天下元帝改宣帝之政而汉始衰由此言之祖宗之法不可变也后数日吕惠卿进讲因言先王之法有一年变者正月始和布法象魏是也有五年一变者廵狩考制度是也有三十年一变者刑罚丗轻丗重是也有百年不变者父慈子孝兄友弟恭是也前日光言非是其意以讽朝廷且讥臣爲条例司官耳上问公惠卿言何如公曰布法象魏布旧法也何名爲变若四孟月朔属民读法爲时变月变耶诸侯有变礼易乐者王廵狩则诛之王不自变也刑新国用轻典乱国用重典平国用中典是爲丗轻丗重非变也且治天下譬如居室弊则脩之非大坏不更造也大坏而更造非得良匠羙材不成今二者皆无有臣恐风雨之不庇也公卿侍从皆在此愿陛下问之三司使掌天下财不才而黜可也不可使两府侵其事今爲制置三司条例司何也宰相以道佐人主尚安用例苟用例则胥史足矣今爲看详中书条例司何也惠卿不能对则诋公曰光爲侍从何不言言而不从何不去公作而荅曰是臣之罪也上曰相与论是非耳何至是讲毕赐坐户外将出上令徙户内左右皆避去上曰朝廷毎更一事举朝何也王珪曰臣踈贱在阙门之外朝廷之事不能尽知借使闻之道路又不知其虚实也上曰闻则当言之公曰靑苗出息平民爲之尚能以蚕食下户至饥寒流离况县官法令之威乎惠卿曰青苗法愿取则与之不愿不强也公曰愚民知取债之利不知还债之害非独县官不强冨民亦不强也臣闻作法于凉其弊犹贪作法于贪弊将若之何昔太宗平河东立和籴法时米斗十余钱草束八钱民乐与官爲市后物贵而和籴不解遂爲河东丗丗患臣恐异日之青苗犹河东之和籴也上曰陜西行之乆矣民不以爲病公曰臣陜西人也见其病不见其利朝廷𥘉不许也而有司尚能以病民况立法许之乎上曰坐仓籴米何如坐者皆起曰不便上巳罢之幸甚上曰未罢也公曰京师有七年之储而钱常乏若坐仓钱益乏米益陈奈何惠卿曰坐仓得米百万斛则省东南百万之漕以其钱供京师何患无钱公曰东南钱荒而米狼戾今不籴米而漕钱弃其有余取其所无农末皆病矣侍讲呉申起曰光言至论也公曰此皆细事不足烦人主但当择人而任之有功则赏有罪则罚此则陛下职也上曰然文王罔攸兼于庶言庶狱庶惟有司之牧夫公趋出上曰卿得无以惠卿之言不乐乎公曰不敢迩英留对是日光读资治通鑑贾山上䟽言秦皇帝居㓕絶之中不自知事因言从谏之羙拒谏之祸上曰舜堲䜛说殄行若台谏欺罔爲䜛安得不黜光曰进读及之耳时事臣不敢论也及退上留光谓曰吕公着言藩镇欲兴晋阳之甲岂非䜛说殄行也光曰公着平居与侪軰言犹三思而发何故上前轻发乃尔外人多疑其不然上曰此所谓静言庸违者也光曰公着诚有罪不在今日向者朝廷委公着专举台官公着乃尽举条例司之人与条例司㸦相表里使炽张如此乃始逼于公议复言其非此所可罪也上言安石不好官职及自奉养可谓贤者光曰安石诚贤但性不晓事而愎此其短也又不当信任吕惠卿惠卿真姦邪而爲安石谋主安石爲之力行故天下并指安石爲姦邪也上曰今天下詾詾者孙叔敖所谓国之有是衆之所恶也光曰然陛下当审察其是非然后守之今条例司所爲独安石韩绛吕惠卿以爲是天下皆以爲非也陛下岂能独与此三人共爲天下邪遂退上问近相陈升之外议云何光对陛下擢用宰相臣愚贱何敢与上曰第言之光曰今巳宣麻诞告中外臣虽言何益上曰虽然试言光曰闽人狡险楚人轻易今二相皆闽人二叅政皆楚人必将援引郷党之士充塞朝廷天下风俗何以更得淳厚上曰然今中外大臣更无可用者独升之有才智晓民政边事它人莫及光曰升之才智诚如圣旨但恐不能临大节而不可夺耳昔汉髙祖论相以爲王陵少戅陈平可以辅之平智有余然难独任真宗用丁谓王钦若亦以马知节叅之凡才智之士必得忠直之人从旁制之此明主用人之法也上曰然升之朕固已诫之光曰富弼老成有人望其去可惜上曰朕所以留之至矣彼坚欲去光曰彼所以欲去者盖以所言不用与同列不合故也上曰若有所施爲朕不从而去可也自爲相一无施爲唯知求去彼信于尼之言云虽亲国家事亦勿与知故也上又曰王安石何如光曰人言安石姦邪则毁之太过但不晓事又执拗耳此其实也上曰韩琦敢当事贤于富弼但木强耳光曰琦实有忠于国家之心但好遂非此其所短也上因历问群臣至吕惠卿光曰惠卿憸巧非佳士使安石负谤于中外皆惠卿所爲也近日不次进用大不合衆心上曰惠卿明辨亦似羙才光曰惠卿文学辨慧诚如圣旨然用心不端陛下更徐察之江充李训若无才何以动人主上因论台谏天子耳目光曰台谏天子耳目陛下当自择人今言执政短长者皆斥逐之尽易以执政之党臣恐聦明将有所蔽蒙也上曰諌官难得卿更爲择其人光退而举陈荐苏轼王元规赵彦若庚申延英进读通鑑三叶毕上更命读一叶半读至苏秦约六国从事上曰苏秦张仪掉三寸舌乃能如是乎光对曰秦仪爲从横之术多华少实无益于治臣所以存其事于书者欲见当时风俗専以辨说相髙人君委国而听之此所以谓利口之覆邦家者也上曰朕闻卿进读终日忘倦光曰臣空踈无取陛下毎过形奖饰不胜惶惧上曰卿进读毎存几谏光对曰非敢然也欲陈着述之本意耳吕晦叔曰昨使契丹虏中接伴问副使狄谘曰司马中丞今爲何官谘曰今爲翰林学士兼侍读学士虏曰不爲中丞邪闻是人甚忠亮晦叔以着于语録上谓晦叔曰司马光方直其如迂阔何晦叔曰孔子上圣子路犹谓之迂孟轲大贤时人亦谓迂阔况光岂免此名大抵虑事深逺则近于迂矣愿陛下更察之韩琦上䟽论青苗之害上感悟欲罢其法安石称疾求去㑹拜公枢宻副使公上章力辞至六七曰上诚能罢制置条例司追还提举官不行青苗助役等法虽不用臣臣受赐多矣不然终不敢受命上遣人谓公枢宻兵事也官各有职不当以它事爲辞公言臣未受命则犹侍从也于事无不可言者安石起视事青苗法卒不罢公亦卒不受命则以书喻安石三徃反开喻切至犹幸安石之听而改也且曰巧言令色鲜矣仁彼忠信之士于公当路时虽龃龉可憎后必徐得其力謟䛕之人于今诚有顺适之快一旦失势必有卖公以自售者意谓吕惠卿对賔客輙指言之曰覆王氏者必惠卿也小人夲以利合势倾利移何所不至其后六年而惠卿叛安石上书告其罪苟可以覆王氏者靡不爲也由是天下服公先知八日垂拱登对乞知许州或西京留司御史台国子监上曰卿何得出外朕欲申卿前命卿且受之光曰臣旧职且不能供求外𥙷况敢当进用上曰何故光曰臣必不敢留上沉吟乆之曰王安石素与卿善卿何自疑光曰臣与王安石素善但自其执政违忤甚多今忤安石者如苏轼軰皆毁其素履中以危法臣不敢避削黜只欲苟全素履臣善安石岂如公着安石举公着云何后毁之云何彼一人之身何前是后非必有不信者矣上曰安石与公着如胶及其有罪不敢隐其恶乃安石之至公也上曰青苗巳有显効光曰兹事天下知其非独安石之党以爲是尔上曰苏轼非佳士卿误知之鲜于侁在逺轼以奏藁传之韩琦赠银三百两而不受乃贩私塩及苏木甆器光曰凢责人当察其情轼贩鬻之利岂能及所赠之银乎安石素恶轼陛下岂不知以姻家谢景温爲鹰犬使攻之臣岂能自保不可不早去也且轼虽不佳岂不胜李定定不服母䘮禽兽之不如安石喜之欲用爲台官公言司马君实𥘉除枢宻副使竟辞不受时公在魏闻之亟遣人赍书与潞公勉之云主上倚重之厚庻几行道道或不行然后去之可也似不湏坚让潞公以书呈君实君实云自古被这般官爵引得坏了名莭爲不少矣后得寛夫书云君实作事今人所不可及湏求之古人老先生尝谓金陵曰介甫行新法乃引用一副当小人或在清要或爲监司何也介甫曰方法行之𥘉旧时人不肯向前因用一切有才力者候法行巳成即逐之却用老成者守之所谓智者行之仁者守之老先生曰介甫误矣君子难进易退小人反是若小人得路岂可去也若欲去必成雠敌它日将悔之介甫黙然后果有卖金陵者虽悔之亦无及也出知永兴军朝辞进对犹乞免本路青苗助役宣抚使下令分义勇四畨欲以更戍边选诸将骁勇募闾里恶少爲竒兵调民爲干粮麨饭虽内郡不被边皆脩城池楼橹如边郡且遣就粮长安河中邠三辅骚然公上䟽极言方㐫岁公私困弊不可举事而永兴一路城池楼橹皆不急干粮麨饭昔常造后无用腐弃之宣抚司令臣皆未敢从若乏军兴臣坐之于是一路独得免熈宁七年上以天下旱蝗诏求直言公读诏泣下欲黙不忍乃复陈六事一青苗二免役三市易四边事五保甲六水利此尤病民者冝先罢又以书责宰相呉充天子仁圣如此而公不言何也神宗既退司马温公一时正人皆引去独用王荆公尽变更祖宗法度用兵宣利天下始纷然矣帝一日侍太后同祁王至太皇太后宫时宗祀前数日太皇太后曰天气晴和行礼日亦如此大庆也帝曰然太皇太后曰吾昔闻民间疾苦必以告仁宗常因赦行之今亦当尔帝曰今无它事太皇太后曰吾闻民间甚苦青苗助役钱宜因赦罢之帝不怿曰以利民非苦之也太皇太后曰王安石诚有才学然怨之者甚衆帝欲爱惜保全不若暂出之于外岁余复召用可也帝曰群臣中惟安石能横身爲国家当事耳祁王曰太皇太后之言至言也陛下不可不思帝因发怒曰是我败坏天下耶汝自爲之祁王泣曰何至是也皆不乐而罢温公常私记富韩公之语如此而丗无知者崇宁中蔡京等脩哲宗史爲王安石传至以安石爲圣人然亦书慈圣光献后宣仁圣烈后因间见上流涕爲言安石变乱天下巳而安石罢相岂安石之罪虽其党竟不能文耶抑天欲彰吾夲朝母后之贤自不得而删也帝退安石十年不用元丰末帝属疾念可以託圣子也独曰将以司马光吕公着爲师傅王安石不预也乌乎圣矣哉熈宁𥘉朝廷遣大理寺丞蔡天申爲京西察访妄作威福震动一路河南尹转运使蚤晚衙之甚恭时司马温公判留司御史台因朝谒应天院神御殿天申者独立一班盖尹以下不敢相压也旣报班齐温公唿知班曰引蔡寺丞归夲班知班引天申立监竹木务官富賛善之下盖朝仪位着以官爲髙下朝谒应天院留台职也天申即日行元丰五年公忽得语澁疾自疑当中风乃豫作遗表大略如六事加详尽感槩亲书缄封置卧内且死当以授所善范纯仁范祖禹使上之凢居洛十五年再任留司御史台四任提举崇福宫孙和甫曰固在西府亲见神宗晚年以事无成功当宁太息欲召司马君实用之时王禹玉蔡持正并在相位相頋失色禹玉忧不知所出持正宻议欲于西边深入探虏巢穴以爲此议若行必不复召君实虽召将不至自是西师入讨夷夏𬒳害死者无筭盖自西边用兵神宗尝持浅攻之议虽一胜一负犹不至大有杀伤至于西边将帅习知兵事亦无肯言深入者非禹玉持正不歴外任不习边事无敢开此议者元丰五年文潞公与富韩公集洛中公卿大夫年德髙者爲耆英㑹以洛中风俗尚齿不尚官就资圣院建大厦曰耆英堂温公年未七十潞公素重其人用唐狄兼謩故事请入㑹温公辞以晚进不敢班富文二公之后潞公谓温公曰彦愽留守北京遣人入大辽侦事回云见虏主大宴群臣伶人剧戯作衣冠者见物必攫取怀之有从其后以挺扑之者曰司马端明耶君实清名在夷狄如此温公愧谢温公判西京留司御史台遂居洛买园于尊贤坊以独乐名之始与伯温先君子康节先生游尝曰光陜人先生卫人今同居洛即郷人也有如先生道学之尊当以年德爲贵官职不足道也公尝问康节曰光何如人康节曰君实脚踏实地人也公深以爲知言康节又曰君实九分人也其重之如此司马温公旣居洛时徃夏县展墓省其兄郎中公爲其群从郷人说书讲学或乗兴游荆华诸山以归多游寿安山买甆窰畔爲休息之地尝同范景仁登嵩顶由輍辕道至龙门渉伊水至香山憇石楼临八节滩凢所经从多有诗什自作序曰游山録士大夫争传之公不喜肩舆山中亦乗马路险䇿杖以行故嵩山题字曰登山有道徐行则不困措足于平稳之地则不跌之哉其旨逺矣温公知永兴军到官踰月上章曰臣之不才最出群臣之下先见不如吕诲公直不如范纯仁程颢敢言不如苏轼孔文仲勇决不如范镇伏望圣恩裁处其罪若臣罪与范镇同则乞依范镇例致仕若罪重于镇或窜或诛所不敢逃帝必欲用公召知许州令过阙上殿方下诏谓监察御史里行程颢曰朕召司马光卿度光来否颢对曰陛下能用其言光必来不能用其言光必不来帝曰未论用其言如光者常在左右人主自可无过公果辞召命帝尝谓左丞蒲宗孟曰如司马光未论别事只辞枢宻一节朕自即位以来惟见此一人帝之眷礼于公不衰如此特公以新法不罢义不可起元丰官制成帝曰官制将行欲取新旧人两用之又曰御史大夫非用司马光不可蔡确进曰国是方定愿少俟之王珪亦助其说至元丰七年秋资治通鑑书成进御时拜公资政殿学士赐带如二府品数者脩书官皆迁秩召范祖禹及公子康爲馆职时帝𥘉微感疾旣安语宰辅曰来春建储以司马公吕公着爲师保至来春三月未及建储而帝升遐神宗知公之深如此神宗崩公赴阙庭卫士见公入皆以手加额曰此司马相公也民遮道唿曰公无归洛留相天子活百姓所在数千人聚观之公惧㑹放辞谢遂径归洛太皇太后闻之诘问主者遣使劳公问所当先者公言近岁士大夫以言爲讳闾阎愁苦于下而上不之知明主忧勤于上而下无所诉此罪在群臣而愚民无知归怨先帝冝下诏首开言路从之下诏榜朝堂而当时有不欲者于诏语中设六事以禁切言者曰若隂有所怀犯非其分或扇摇机事之重或迎合巳行之令上以观望朝廷之意以侥倖希进下以眩惑流俗之情以干取虚誉若此者必罸无赦太皇太后封诏草以问公公曰此非求谏乃拒谏也人臣惟不言言则入六事矣时有应诏言事而坐越职赎铜者公具论其情且请改赐诏书行之天下从之于是四方吏民言新法不便者数千人公方草具所当行者而太皇太后巳有旨散遣脩京城役夫罢减皇城内觇者止御前工作出近侍之无状者三千余人戒饬中外无敢苛刻暴歛废导洛司物货埸及民所养户马寛保马限皆从中出大臣不与公上䟽谢当今急务陛下略巳行之矣小臣稽慢罪当万死拜门下侍郎公力辞不许数赐手诏先帝新弃天下天子冲㓜此何时而君辞位耶公不敢复辞𥘉神宗皇帝以英杰絶人之资励精求治凛凛乎汉宣帝唐太宗之上矣而宰相王安石用心过当急于功利小人得乗间而入吕惠卿之流以此得志后者慕之争先相髙而天下病矣先帝明圣独觉其非出安石金陵天下欣然意法必变虽安石亦自悔恨其去而复用也欲稍自改而惠卿之流恐法变身危持之不肯改然先帝终疑之遂退安石八年不复召而惠卿亦再逐不用元丰之末天下多故及二圣嗣位民日夜引领以观新政而进说者以爲三年无改于父之道欲稍损其甚者毛举数事以塞人言公慨然争之曰先帝之法其善者虽百丗不可变也若安石惠卿等所建爲天下害非先帝夲意者改之当如救焚拯溺犹恐不及昔汉文帝除肉刑斩右趾者弃市笞五百者多死景帝改之武帝作塩铁搉酤均输等法昭帝罢之唐代宗纵宦官公求赂遗德宗罢之德宗爲宫市五坊小儿暴横塩铁使月进羡余顺宗罢之当时恱服后丗称颂未有或非之者也况太皇太后以母改子非子改父衆议乃定遂罢保甲团教依义勇法岁一阅保马不复买见在者还监牧给诸军废市易法所储物皆鬻之不取息而民所欠钱皆除其息京东铸铁钱河北江西福建湖南塩及福建茶法皆复其旧独川崃茶以边用未即罢遣使相视去其甚者戸部左右曹钱谷皆领之尚书凢昔之三司使事有散隷五曹及寺监者皆归戸部使尚书周知其数量入以爲出元祐元年正月公始得疾诏公与尚书左丞吕公着朝㑹与执政异班再拜而巳免舞蹈公疾益甚叹曰四患未除吾死不瞑目矣乃力疾上䟽论免役五害乞直降敕罢之率用熈宁以前法有未便州县监司节级以闻爲一路一州一县法诏即日行之又论西戎大略以和戎爲便用兵爲失时异议甚衆独太师文彦愽议与公合衆不能夺遂诏诸将兵皆隷州县军政委守令通决之又废提举常平司以其事归之转运使及提点刑狱罢青苗钱専行常平粜籴法公奏以文学德行吏事武略等爲十科以求天下遗材命文臣升朝以上岁举经明行脩一人如进士髙选皆从之元祐𥘉司马温公辅政是岁天下断死刑凢千人其后二吕继之岁常数倍此岂智力所能胜耶公曰温公当揆路日盖知后必有反覆之祸然仁人君子如救焚拯溺何暇论异日事元丰之末京东剧冦欲取掊克吏呉居厚投之铸冶中頼居厚觉蚤间道遁去不然贼杀一转运使从官得晏然而巳乎公欲改新法或谓公曰元丰旧臣如章惇吕惠卿軰皆小人它日有以父子之义闻上则朋党之祸作矣不可不惧公正色曰天若祚宋必无此事遂改之不疑公忠信孝友恭俭正直出于天性其好学如饥渇之嗜饮食于财利纷华如恶恶臭诚心自然天下信之退居于洛往来陜洛间皆化其德师其学法其俭有不善曰君实得无知之乎愽学无所不通音乐律歴天文书数皆极其妙晚节尤好礼爲冠婚䘮祭法适古今之冝不喜释老曰其微言不能出吾书其诞吾不信不事生产买第洛中仅庇风雨有田三顷䘮其夫人质田以葬恶衣菲食以终其身自以遭遇圣明言听计从欲以身徇天下躬亲庻务不舎昼夜賔客或以诸葛孔明事多食少之语戒之公曰死生命也爲之益力病革谆谆不复自觉如梦中语然皆朝廷大事也旣没其家得遗奏八纸上之皆手札论当丗要务京师民画其像刻印鬻之家置一夲饮食必祝焉四方皆遣人购之京师时画工有致冨者温公与其兄伯康友爱尤笃伯康年将八十公奉之如严父保之如婴儿毎食少顷则问曰得无饥乎天少冷则拊其背曰衣得无薄乎晁无咎言司马温公有言吾无过人者但平生所爲未尝有不可对人言者耳公又云司马文正对賔客无问贤愚长㓜悉以疑事问之有草簿数枚常致坐间苟有可取随手记録或对客即书率以爲常其书字皆真谨公见时巳有三十余簿东都曹生言范右相旣贵接亲旧情礼如故它亦不改丗未有也然体靣肥白㓗泽岂其胷中亦以爲乐邪惟司马温公枯瘦自如岂非不以富贵动其心邪公𥘉患历代史繁重学者不能综况于人主遂约战国至秦二世如左氏体爲通志八卷以进英宗恱之命公读其书置局祕阁以其素所贤者刘攽刘恕范祖禹爲属官神宗尤重其书以爲贤于荀恱亲爲制叙赐名资治通鑑诏迩英读其书赐颍邸旧书二千四百二卷书成拜资政殿学士赐金帛甚盛辽人夏人遣使入朝与吾使至虏中者虏必问公起居及爲相辽人敕其边吏曰中国相司马矣毋生事开边隙公薨京师之民罢市而往弔鬻衣以致奠巷哭以过车者盖以千万数上命户部侍郎赵瞻内侍省押班冯宗道护其䘮归葬瞻等还言民哭公哀甚如哭其私亲四方来㑹葬者盖数万人而岭南封州父老相率致祭且作佛事以荐公者其词尤哀注香于手顶以送公葬者凢百余人而画像以祠公者天下皆是也先生每与司马君实说话不曽放过如范尧夫十件事只争得三四件便巳先生曰君实只爲能受尽言尽人忤逆终不怒便是好处伯淳道君实之语自谓如人参甘草病未甚时可用也病甚则非所能及观其自处必是有以救之之术君实之能忠孝诚实只是天资学则元不知学尧夫之坦夷无思虑纷扰之患亦只是天资自羙尔皆非学之功也或云三代以下宰相学术温公一人而巳公以爲何如公曰学术诚然若宰相之才所以图回四海者未敢以爲第一盖当时正人多短于才所谓爱而知其恶也苏内翰轼作公神道碑铭曰于皇上帝子惠我民孰堪顾天惟圣与仁圣子受命如尧之𥘉神母诏之匪亟匪徐圣神无心孰左右之民自择相我兴授之其相惟何太师温公公来自西一马二童万人环之如渇赴泉孰不见公莫如我先二圣忘巳惟公是式公亦无我惟民是度民曰乐哉旣相司马尔贾于途我耕于野士曰时哉旣用君实我后子先时不可失公如麟鳯不不搏羽毛毕朝雄狡卒服爲政一年疾病半之功则多矣百年之思知公于异识公于微匪公之思神考是怀天子万年四夷来同荐于清庙神考之功范太史祖禹作布衾铭记云温国文正公所服之布衾隷书百有十字曰景仁惠者端明殿学士范蜀公所赠也曰尧夫铭者右仆射髙平公所作也元丰中公在洛蜀公自许往访之赠以是衾先是髙平公作布衾铭以戒学者公爱其文义取而书于衾之首及寝疾东府治命歛以深衣而覆以是衾公于物澹无所好唯于德义若利欲其清如水而澄之不巳其直如矢而端之不止故其居处必有法动作必有礼其𬒳服如陋巷之士一室萧然图书盈几终日静坐泊如也又以圎木爲警枕小睡则枕转而觉乃起读书盖恭俭勤礼岀于天性自以爲适不勉而能与二范公爲心交以直道相与以忠告相益凢皆如此其诚心终始如一将殁而犹不忘祖禹观公大节与其细行虽不可遽数然夲于至诚无欲天下信之故能奋然有爲超絶古今居洛十五年若将终身焉一起而功被天下内之婴童妇女外之蛮夷戎狄莫不敬其德服其名唯至诚故也公兄子宏得公手泽纸夲于家属祖禹序其本末俾后丗师公之俭云五朝名臣言行录卷第十之一五朝名臣言行録卷第十之一希夷陈先生先生名抟字图南亳州眞源人后唐长兴中举进士不中隐居武当山后徙华山云台观周丗宗召至京师赐号白云先生太宗朝再召赐号希夷先生端拱二年卒陈抟长兴末举进士不第去隐武当山九室巖辟糓练气二十余年后居华山云台观多闭门独卧至百余日不起周丗宗召至阙下令于禁中扄戸以试之月余始开抟熟寐如故甚异之因问以黄白之术抟曰陛下爲天下君当以苍生爲念岂冝留意于爲金乎丗宗不恱放还山令长吏岁时存问太宗即位再召之留阙下数月多延入宫中与语谓宰相宋琪等曰陈抟独善其身不干势利眞方外之士遣中使送至中书琪等问曰先生得玄黙脩飬之道可以授人乎曰抟遁迹山野无用于丗练养之事皆所不知无可传授然正使白日升天何益于治圣上龙颜秀异有天人之表洞逹今古治乱之㫖眞有道仁圣之主正是君臣合德以治天下之时勤行脩练无以加此琪等表上其言上览之甚喜未几放还山抟负经纶之才历五季乱离㳺行四方志不遂入武当山后隐居华山自晋汉以后每闻一朝革命颦蹙数日人有问者瞪目不荅一日方乗驴游华隂市闻太祖登极惊喜大笑问其故又笑曰天下自此定矣太祖方潜龙时抟甞见天日之表知太平之有自矣遯迹之初有诗云十年踪迹走红尘回首青山入梦频紫陌纵荣争及睡朱门虽贵不如贫愁闻劒㦸扶危主闷见笙歌聒醉人携取旧书归旧隐野花啼鸟一般春岂浅丈夫哉陈抟周丗宗甞召见太平兴国初再召赴阙太宗赐诗云曾向前朝出白云后来消息杳无闻如今若肯随徴召揔把三峯乞与君先生服华阳巾草屦垂绦以賔礼见赐坐上方欲征河东先生谏止㑹军巳兴令寝于御园兵还果无功百余日方起恩礼特异乆之辤归太宗问抟曰昔在尧舜之爲天下今可致否对曰尧舜土堦三尺茅茨不剪其迹似不可及然能以清静爲治即今之尧舜也上善之陈抟𬒳诏至阙下间有士大夫诣其所止愿闻善言以自规诲陈曰优好之所勿乆恋得志之处勿再徃闻者以谓至言后复再召抟辞曰九重仙诏休教丹鳯衘来一片野心已𬒳白云留住端拱初抟忽命弟子于张超谷凿石爲室二年七月室成手书数百言爲表其略曰臣抟大数有终圣朝难恋巳于今月二十二日化形于莲花峯下张超谷中如期而卒抟好读易以数学授穆脩伯长脩授李之才挺之之才授康节先生邵雍尧夫以象学授种放放授庐江许坚坚授范谔昌此一枝传于南方也丗但以爲学神仙术善人伦风鉴而已非知图南者也穆脩字伯长汶阳人后居蔡州师事图南而传其学脩少豪放性𥚹少合多㳺京洛间人甞书其诗句于禁中壁间眞庙见之深加叹赏问侍臣曰此爲谁诗或以穆脩对上曰有文如是公卿何以不荐丁晋公在侧曰此人行不逮文由是上不复问盖伯长与晋公有布衣旧晋公顷赴夔漕伯长犹未仕相遇汉上晋公意欲伯长先致礼伯长竟不一揖而去晋公衔之由是短于上前后晋公贬朱崖徙道州伯长有诗云却讶有虞刑政失四㓙何事不量移可见其不相善也伯长祥符二年梁固牓登进士第调海州理掾以忤通判遂爲捃拾由是削籍隷池州其集中有秋浦㑹遇诗自叙甚详后遇赦叙颍州文学叅军故当时唿之曰穆叅军老益贫家有唐夲韩柳集乃丐于所亲厚者得金募工镂板印数百帙携入京师相国寺设肆鬻之伯长坐其旁有儒生数辈至其肆輙取阅伯长夺取怒视谓曰先辈能读一篇不失一句当以一部爲赠自是经年不售时学者方从事声律未知爲古文伯长首爲之唱其后尹源子渐洙师鲁兄弟始从之学古文又传其春秋学李之才字挺之青州人倜傥不群师事伯长伯长性严急稍不如意或至呵叱挺之左右承顺如事父兄畧无倦意登科任孟州司戸挺之坦率不事仪矩时太守范忠献公以此颇不恱挺之自若也后忠献建节移镇延安郡僚多送至境外挺之但别于近郊衆或让之挺之曰异时送太守至于是且情文贵称范公实不我知而出疆逺送非情岂敢以不情事范公未几忠献责守安陆过洛三城故吏无一人徃者独挺之㳂檄徃省之忠献始称叹遂受知焉又甞爲卫州共城令时先君康节居祖母䘮筑室苏门山百源之上布衣𬞞食三年躬㸑以养先祖挺之闻先君好学苦志自造其庐问先君曰子何所学先君曰爲科举进取之学耳挺之曰科举之外有义理之学子知之乎先君曰未也愿受教挺之曰义理之外有物理之学子知之乎先君曰未也愿受教挺之曰物理之外有性命之学子知之乎先君曰未也愿受教于是先君传其学挺之后终殿中丞签书泽州判官㕔公事泽人刘羲叟晚出其门受历法亦爲名士易学则唯先君得之也种放字明逸隐居终南山豹林谷闻希夷先生之风徃见之希夷先生一日令洒扫庭除曰当有嘉客至明逸作樵夫拜庭下希夷挽之而上曰君岂樵者二十年后当爲显官名声闻天下明逸曰放以道义来官禄非所问也希夷笑曰人之贵贱莫不有命君骨相当尔虽晦迹山林恐竟不能安异日自知之后眞宗朝召爲司谏帝携其手登龙图阁论天下事辞归山拜谏议大夫后改工部侍郎希夷又谓明逸曰君不娶可得中寿明逸从之至六十岁卒先是希夷爲明逸卜上丗葬地于豹林谷下不定穴旣葬希夷见之言地固佳安穴稍后丗丗当出名将明逸不娶无子自其姪丗衡至今爲将帅有声希夷解化明逸立碑叙希夷之学曰明皇帝王伯之道云希夷先生有髙识甞戒门人种放曰子他日遭逢明主不假进取迹动天阙名驰寰海名者古今之美器造物者深忌之天地间无完名子名将起必有物败可戒之放至晚节侈饰过度营产满酆镐间门人戚属亦怙势强併嵗入益厚遂䘮清节王嗣宗守京兆乗醉慢骂条奏于朝㑹赦方止祥符八年一旦山斋晚起服道衣聚诸生列饮取平生文藁悉焚之酒数行而逝亦竒男子也种放别业在终南山后生从之学者甚衆性颇嗜酒躬耕种秫以自酿所居有林泉之胜殊爲幽絶眞宗闻之遣中使携画工图之开龙图阁召辅臣观焉上叹赏之其后甘棠魏野居有幽致帝亦遣人图之故野有诗云幽居帝画看处士魏野字仲先陜州人居于东郊架草堂有水竹之胜好弹琴作诗清苦多闻于时前后郡守皆所礼遇上祀汾隂召之辞疾不至野以诗贽公曰从前辅相皆频出独在中书十五秋㤗岳汾隂俱礼毕这廻好伴赤松游公览之喜形于色以酒茗药物爲荅素编先公遗扎有公自冩此诗数夲林逋字君复居杭州西湖之孤山眞宗闻其名赐号和靖处士诏长吏嵗时劳问逋工笔画善爲诗如草泥行郭索云木叫钩辀颇爲士大夫所称又梅花诗云踈影横斜水清浅暗香浮动月黄昏评诗者谓前丗咏梅者多矣未有此句也又其临终爲句云茂陵他日求遗藁犹喜初无封禅书尤爲人称诵自逋之卒湖山寂寥未有继者三朝名臣言行录三朝名臣言行录卷第一之一三朝名臣言行録卷第一之一丞相魏国韩忠献王王名琦字稚圭相州安阳人中天圣五年进士第二人授将作监丞通判淄州改太常丞直集贤院监左藏库徙开封府推官迁度支判官景祐三年除右司諌供职寳元二年擢知制诰知审刑院益利路大饥爲体量安抚使康定元年西边用兵爲陜西安抚使寻加枢宻直学士充经略安抚副使同管勾都緫管司事降知秦州兼秦陇都緫管㳂边招讨等使庆暦二年改除秦州观察使数月复爲枢宻直学士充陜西四路都緫管经略招讨等使明年召拜枢宻副使除资政殿学士知杨州徙郓州眞定府定州皇祐五年授武康节度使知并州徙相州除枢宻使嘉祐三年拜集贤殿大学士平章事六年进昭文相英宗即位封魏国公神宗即位除鎭安武胜等军节度使司徒兼侍中判相州改淮南节度使判永兴军复判相州徙大名府熈宁六年复请相八年薨年六十八赠尚书令配飨英宗庙庭上亲制神道碑以赐之题碑额曰两朝頋命定䇿元勲之碑徽宗朝追封魏王公自㓜而孤鞠于诸兄旣长能自立有大志端重寡言不好嬉弄所学不用力而过人性淳一无邪曲孝于其母悌事诸兄皆不教而能天圣五年仁宗𥘉临轩试进士公年二十名在第二时唱名第一甲方终太史奏日下五色云见左右从官皆贺于殿上监左藏库时方贵髙科多径去爲显职公独滞于筦库衆以爲非冝公处之自若不以爲卑冗职事亦未甞苟且禁中须索金帛皆内臣直批圣旨下库无印记可以考验公奏曰天禧中甞专置传宣合同一司关防甚严官物非得合同慿由不可给后相习爲弊废而不行愿复旧制诏从之旧有监秤内臣一贠纲运至必俟监秤始得受纳内臣往往数日不至寳货皆暴露廊庑逺方衙校苦于稽留公奏罢之灾伤州郡所输物帛不如度者例犹追剥公请蠲之徙开封府推官理事不倦暑月汗流浃背府尹王愽文大器重之曰此人要路在前而治民如此眞宰相器也以右司諌供职劝上明得失正朝廷纪纲亲近忠直放逺邪佞时灾异数见公以灾变娄发主于执政者非才累言于上未见纳公又奏曰岂陛下择辅弼未得其人邪若杜衍范仲淹孔道辅宋郊胥偃衆以爲忠正之臣可备进擢不然甞所用者王曽吕夷简蔡齐宋绶亦人所属望也章十上不报公乃抗䟽乞出䟽示中书敕御史台集百官㑹议上乃罢宰臣王随陈尧佐叅知政事韩亿石中立等四人者时灾异数见朝廷但斋醮禳谢公旣上䟽极论又闻大庆殿建设道塲公奏前世祈祷之法必彻乐减膳脩德理刑下诏求言侧身避殿始可转祸爲福愿法而行之宫中宴饮亦望节减不独仰奉天戒实可上安圣躬且大庆殿者国之路寝陛下非行大礼𬒳法服则未甞临臣下非大庆㑹则不能一至于庭岂容僧道凢庸之人継日累月喧杂于上非所以正法度而尊威神也今后设醮望于别所安置上嘉纳之公又言赏罚当从中书出今数闻有内降不可不止王曽蔡齐宋绶当世名臣冝大用上纳其说王沂公见公论事切直有本末喜谓公曰比年台諌官多畏避爲自安计不则激发近名如君固不负所职諌官冝若此沂公天下正人公得此益自信民间复作销金服玩公请以先朝旧制禁絶之乃下诏申谕未几有犯者开封以刑名未明申请审刑院议止徒三年公奏大中祥符八年勑犯销金者斩请复用之诏同详定阮逸胡瑗等所造钟律公论曰祖宗旧法遵用斯乆属者徇一士之偏议变数朝之定律臣切计之不若穷作乐之源爲致治之夲使政令平简民物熈洽海内击壤鼓腹以歌太平斯乃上世之乐可得以器象求乎旣逹其源又当究今之所急国家方夏宁一乆㢮边备犬戎之性岂能常保愿陛下与左右弼臣缓兹求乐之诚移访安边之议急其所急在理爲长遂诏将来南郊且用和岘旧乐发解开封府举人时惟礼部贡院置封弥誊録二司开封止有封弥官公请并设誊録司以示至公从之侍御史袁素言乞依贾昌朝所奏取景德至景祐年凢百用度较其出入省罢不急诏公与张若谷任中师同三司详定公谓景德以来歳月巳深文案必不完具若俟齐集而议徒成淹乆但考见今日实爲浮费自可裁度上闻如故将相戚里之家多占六军等耗县官衣粮爲私家仆隷在京不啻数千人若此类何必待景祐文书较计邪诏从之又言自古兴俭以劝天下必以身先之今欲减省浮费莫如自宫掖始请令三司取入内内侍省并御药院内东门司先朝及今来赐予支费之目比附酌中皆从减省无名者一切罢之诏禁中支费只入内内侍省御药院内东门司同相度减省报详定所其臣僚支赐即许㑹问入内内侍省施行公爲諌官三年所存諌藁欲歛而焚之以効古人谨密之义然恐无以见人主从諌之羙乃集七十余章爲三卷曰諌垣存藁自序于首大略曰諌主于理胜而以至诚将之知审刑院先是盗杀同党旣巳就捕例不抵死公曰此但并有其赀或就灭其口非有自新改过之心无足矜者请更议其法乃诏盗杀其徒而不首者毋得原以益利路人饥爲体量安抚使公至则蠲减税以募人入粟招募壮者等第刺以爲厢禁军一人充军数口之家得以全活檄劒门关民流移而欲东者勿禁简州艰食爲甚明道中以灾伤甞劝诱纳粟后粜钱十六余万归于常平公曰是钱乃赈济之余非官缗也发库尽以给四等以下户逐贪残不职吏罢冗役七百六十人爲饘粥活饥人一百九十余万蜀人曰使者之来更生我也李元昊𥘉叛兵锋锐甚中国乆不知战人心颇恐士大夫多避西行公使蜀道潼陜归奏事便殿上问西兵形势公具以所闻对上即曰朕比忧乏人桉边卿其爲朕往授陜西安抚使趣上道公勇欲自効驰至延安则羗巳解围去然士气沮伤将吏往往移病求罢职公即选练材武治战守器慰安居人収召豪杰与之计议檄诸郡完城郭如河北始设烽燧以候虏先是大将刘平战北或诬其叛去遂锢守平妻子具狱河中府公力辨白释之録战死者恤赏赠边臣皆劝范雍守延州朝廷以爲不能欲以赵振代公奏曰振麄勇可使搏战非谋议守边才愿留雍以观后効无巳则起范仲淹爲可臣爲国家忧非私仲淹也若渉朋比误陛下事当族庆人陈叔庆等陈边防䇿旣而𥙷官东南公奏曰忠义愤懑爲国献计虽稍収用乃置于僻左实覊縻之非所以开示诚意徕人才也又奏罢率马令以寛民力及裁处它利害甚悉上益知公可辨大事康定元年五月天子命夏公竦都护西师而以公副之未几遣学士晁宗悫内侍王守忠督出兵攻贼公曰如诏意爲便不则元昊聚兵出不意攻我我仓猝赴敌必败合府争曰承平乆不习战羗寇暴起今将与兵未训讲其可深入客闘乎愿谨关塞以歳月平之公所论不得用使持奏还而元昊掠镇戎军偏将刘継宗逆战果不利诏下切责俾以进兵日月来上衆复㑹议曰军事虽可择便冝行之然大计亦不当遽乃画攻守二䇿求中决公驰驿奏阙下上许用攻䇿巳而执政以爲难公不得巳独上章曰元昊窃数州精兵不出四五万余皆妇女老弱举族而行我四路之兵不爲少分戍数十城塞彼聚而来故常衆我散故常寡相遇毎不敌是以元昊能数胜今不究此失乃待贼太过以二十万重兵惴然坐守界濠不敢与虏确臣实痛之愿更命近臣观贼之隙如不可不击则愿不疑臣言奏虽不下知兵者以公说爲然公往来塞下勤苦志寝食期有以报上出按屯至泾原闻元昊乞和公谕诸将曰无约而降者谋也宜益备不可懈㢮遽调兵瓦亭兵未集贼果入钞山外公指圗授诸将曰山间狭隘可守过此必有伏或致师以怒我爲饵以诱我皆无得輙出待其归且墯也邀击之而禆将任福王仲寳狃小胜数违节度公遣府吏耿传就诘责不从则又檄福曰违节度有功亦斩福犹进兵遇伏遂战死嫉公者乞置公大罪后大帅使収余兵得檄福衣带间封上之安抚使王公尧臣亦以实奏朝廷知罪在诸将止左迁右司諌知秦州公在秦増广州城以保固东西市招辑属户益市诸羗马讨杀生羗之钞边者厉兵以待贼讫公去秦贼不敢窥秦塞爲盗庆暦二年陜西四帅皆改观察使公爲秦州观察使曰吾君忧边臣子何可以择官独不辞𥘉京师所遣戍兵脆懦不习劳苦贼常轻之目曰东军而土兵劲悍善战公奏増土兵以抗贼而稍减屯戍内实京师又以笼竿城据冲要乞建爲徳顺军以蔽萧关鸣沙之道旣任事乆歳𥙷月完甲械精坚诸城皆有备赏罚信于军中将亦习闘识形势每出輙有功勇气倍于𥘉时公方建请于鄜庆渭三州各以土兵三万爲一军军虽别屯而耳目相通爲一视虏所不备互出擣之破其和市屠其种落困挠其国因以招横山之人度横山隳则平夏兵素弱必不能支我下视兴灵穴中兎尓章旣上又与范公定谋益坚而元昊黠贼知不可敌亦歛兵不敢輙近塞丞相范公纯仁治平中爲御史坐言事谪通判安州甞言康定间元昊宼边韩魏公领四路招讨驻延安忽夜有人携匕首至卧内遽褰帏帐魏公起坐问谁何曰某来杀諌议又问曰谁遣汝来曰张相公遣某来盖是时张元夏国正用事也魏公复就枕曰汝携予首去其人曰某不忍愿得諌议金带足矣遂取带而出明日魏公亦不治此事俄有守陴卒报城橹上得金带者乃纳之时范兄纯祐亦在延安谓魏公曰不治此事爲得体盖行之则沮国威今乃受其带是堕贼计中矣魏公握其手再三叹服曰非琦所及公与范公在兵间最乆两公名重一时人心归之乐爲之用朝廷倚以爲重故天下称爲韩范仁宗知公乆劳于外遣使宻谕旨曰卿孤立无人援荐独朕知之行召卿矣明年春与范公同召拜枢宻副使公自请捍边至五表不听旣至又与范公伸前议同决䇿上前期以兵覆元昊㑹夏国送𣢾公谋不果用范公毎恨龃龉功不就故作阅古堂诗叙其事传于世时边事虽欲讲解元昊犹上书邀朝廷其轻者欲自建元爲父子唿兀卒及令我使与陪臣爲列二府遽欲从之公独谓不可许数廷议衆尚不从公持之愈坚故晏丞相至变色而起公守所见不易卒杀其礼如公言𥘉夏人方议讲和公以谓边备不可弛请与范公俱出按行遂命公宣抚陜西范公宣抚河东范公请益兵数万屯河阳蒲中及以兵从公以爲不必请兵上前议未合退于殿庐中范公犹争以爲非益兵不可公曰若尔则琦乞自行不用朝廷一人一骑范公色忿欲再请对道公语公笑止之㑹杜祁公冨韩公賛公说卒不发兵范公亦不以爲忤也公旣至关陜属歳大饥群盗啸聚啇之郊张海郭貌山邵兴衆数千人巡检上官珙与战失利余军溃散藏匿山谷邵兴掲牓招诱啇州钱监役兵公遣属官薛向乗传往料简之其旧系边兵即令归隷旧籍余并押赴陜府填诸军阙额又遣人贲牓招致上官珙下散军谕以免罪归所属仍召扬拙等将㳂边土兵入山捕张海邵兴等皆相继殱关辅按堵是冬大旱河中同华等十余州饥民相率东徙出关公即选官分诣州县发省仓赈之又蠲赋役察官吏能否者陞黜之又以兵数虽多而杂以疲老耗用度选禁军不堪征战者停放一万二千余人后田况乞选诸路军不堪战者爲厢军云若谓兵骄乆一旦澄汰恐致乱则去年韩琦汰边兵万余人岂闻有爲乱者哉时仁宗以天下多事急于求治手诏宰相杜衍曰朕用韩琦范仲淹富弼皆中外人望有可施行冝以时上之又开天章阁赐坐咨访絶务公条九事大略备西北选将帅明按察丰财利㧕佞倖进有能退不才去冗食谨入官继又献七事议稍用而小人巳侧目不安二府或合班奏事公必尽言事虽属中书公亦对上指陈其实同列尤不恱独仁宗识之曰韩琦性直苏子羙軰爲进奏院事发仁宗爲䜛者所惑夜遣中使散入大臣家捕同饮者公明日对曰夜来闻遣宦官遶京城捕馆职甚骇物听此事但付有司自有行遣縁陛下即位来不曽做此等事何故今日陡如此上色悔乆之公云诸人欲以进奏院事倾正党宰相章得象晏殊不可否贾昌朝叅政隂主之张方平宋祁王拱辰皆同力以排至列状言王益柔作傲歌罪当诛公时在右府不与此事因两府同对偶言益柔狂语何足深计校方平等皆陛下近臣今西边用兵有何限大事不为陛下论列而同状攻一王益柔其情亦可见上遂释然富郑公安抚河北还至都门命守郓公奏曰朝廷闻北虏点兵弼以忠义请行事毕归奏去京师咫尺胷中筹䇿不得一陈于陛下之前乃责𥙷闲郡四方不闻其罪曽无一人爲弼言者臣切爲陛下惜之累上不报前此陜西帅郑公戬以刘沪董士廉城水洛泾原守将尹洙狄青谓非便诏辍其役㑹戬罢兼泾原路二人犹城之青欲斩以徇不克戬论救于朝朝廷薄二人罪公曰二人者实违诏何可无罪列十事辨析后士廉诣阙讼而柄臣爲之佐佑又属公与当时有名大臣改更天下敝事侥倖者惮之故富公杜公相继罢去公亦恳求𥙷外徙知郓州京东素多盗捕盗之法以百日爲三限限中不获者抵罪盗未必得而被刑者甚衆公请获它盗者听比折除过捕者有免刑之路故盗多获朝廷着爲天下法至今用之公自杨徙郓自郓徙鎭定所至设条教葺帑廪治武库劝农兴学人人乐其恺悌爱慕之如父母定州乆用武将治兵无法度至于骄不可使当明公镐引诸州兵平甘陵独定兵邀赏赉怨语几欲譟城下公素闻其事以爲定兵不治将爲乱旣至即用兵律裁之察其横军中尤不可教者捽首斩军门外士死攻围赏其家涅其孤儿使继衣廪恩威旣信则倣古兵法作方贠鋭三阵指授偏将日月教习之由是定兵精劲齐一号爲可用冠河朔京师发龙勐卒戍保州在道窃取人衣屦或饭讫不与人直至定公留不遣曰保州极塞甞有叛者岂可杂以骄兵戍之易素教者数百人以往而所留卒未踰月亦皆就律不敢复犯法一府禆佐如狄青軰熟闻公平日语见潘羙爲帅避宼钞爲已累令民内徙空塞下不耕号禁地而忻代州宁化火山军废田甚广欧阳公脩甞奏乞耕之爲并帅沮挠乆不行公至遣人行视曰此皆我腴田民居旧迹犹存今不耕适留以资虏后且皆爲虏人有之矣遂奏募弓箭手居之得户四千垦地九千六百顷属城歳发防秋兵至河外人病逺饷公曰宼来可预知奚防秋爲罢不复遣河东俗杂羗夷用火葬公爲买田封表刻石着令使得葬于其中人遂以焚尸爲耻除枢宻使公以皇朝百余年祖宗以征伐平定中国外临制四夷机事归枢宻府文书藏于吏舎朽蠹散亡爲可惜奏择吏整比纪次之多得三圣亲笔见其神断及四方兵要根本爲六百八十卷制禄令驿令使有成法三司吏不复得弄文移爲稽故赇贿自絶讫今以爲便请稍出内帑钱籴粟数百万实边备建遣郝质王庆民度藏才三族故地命郭霭复城爲丰州与麟府相爲羽翼瞰契丹夏国相通之道溪洞蛮彭仕羲纳其子师寳之妻师寳与子投辰州告之且言将谋叛转运使李肃之等遂领兵讨之自是入宼不巳仕羲方乞复通贡奉却欲得投来子孙二府合议宰相文彦愽唿吏拟奏许之公曰二子旣还则为鱼肉矣它日朝廷何以来蛮夷也遂议遣殿中丞雷简夫往议之先约勿杀师寳俾知龙赐州然后许降仕羲乃听命纳𣢾荆湖之间遂无事中书习旧敝毎事必用例五房史操例在手顾金钱惟意所去取所欲与白举用之所不欲行或匿例不见公令删取五房例及刑房断例除其冗谬不可用者为纲目类次之封縢谨掌毎用例必自阅自是人始知赏罚可否出宰相五房史不得髙下于其间又编中书机要如枢宻院举督天下吏职严京百司察不职者及贵臣挟恃放纵有罪无所贷以惩废弛之风隂消官者权又试𥙷宗室外官兴学校变科举别考五路贡士虽不行其后颇如其说公推广上之仁德使及微细考寻天禧𥘉甞于京门外四禅院买地以瘗无主骸骨官给钱六百㓜者半之后因循不复给钱而死者暴露于道见者闵伤乃举旧制行之公自爲宰相即与当时诸公同力一德谋议制作完𥙷天下事所汲引多正直有名或忠厚可镇风俗列侍从备台谏以公议用之士莫自知出何人门下嘉祐四年下祫飨赦事多便民者命诸路举学行尤异敦遣诣京师馆于太学试舎人院差使授官立柴氏后爲崇义公法春秋存亡国继絶世之义择才臣诣四方寛恤民力籍户絶田租爲广惠仓以广赈恤募耕唐邓废田劝课农作摹方书赋药物以救疾病守令治最者乆其任以率吏课裁定令勑以省疑谳弛茶禁以便东南之人愚民得无䧟大罪议者以谓近于三代之仁义多公所论议施行仁宗春秋髙继嗣未立天下以爲忧虽或有言者而大臣莫敢爲议首公数乗间伏奏乞选立皇子上顾曰后宫一二欲就馆卿其母亟后诞育皆皇女公一日挟孔光传进对曰汉成帝立二十五年无继嗣已议立帝弟之子定陶王爲皇太子成帝中材常主犹能之以陛下之圣何难于此哉太祖爲天下长虑福流至今惟陛下以太祖心爲心则无不可矣仁宗感悟始以英宗判宗正寺英宗力辞宦官宫妾势未便中外皆爲危之公复启曰陛下属之以大任而不肯当盖其沉逺详重识虑有以过人非有它也事犹豫不决招䜛慝生变故且名未正则尚得以辞名体一定父子之分明则浮议亦不复得摇矣仁宗欣纳曰如此则冝乗明堂大礼前亟立爲皇子乃召枢宻大臣谕其事大臣或愕曰此大事毋遽上顾曰朕意决矣曰诚如此臣敢爲天下贺又召学士爲诏书学士亦请对然后进藁英宗旣爲皇子尚坚卧公又奏曰今旣爲陛下子何所间哉愿令宫人就谕旨及夲宫族属敦劝上如其请先帝始就庆宁宫㑹仁宗弃天下平旦入预大议英宗即皇帝位宫门徐开追百官班宣遗制卫士坐甲诸司幕庑下治䘮人情肃然日至巳午市肆犹有未知者公性厚重未甞名其功其门人亲客或燕坐从容语及立皇子定策事必正色曰此仁宗神德圣断爲天下计皇太后母道内助之力朝廷有定议乆矣臣子何预焉故一二大事天下莫知其详英宗𥘉爲皇子时允弼最尊属心不平且有语及即位国朝制度嗣天子即位先亲王贺次六军次见百官公是时先独召允弼入称先帝晏驾皇子即位大王当贺允弼曰皇子爲谁曰某人允弼谓岂有团练使爲天子者何不立尊行公曰先帝有诏允弼曰焉用宰相遂循殿陛上公叱下曰大王人臣也不得无礼左右甲士巳至遂贺次召诸亲王见六军百官中外晏然英庙即位已数日𥘉挂服于柩前哀未发而疾暴作大唿语言恐人所不可闻左右皆反走大臣軰骇愕痴立莫知所措公亟投杖于地直趋至前抱入帘曰谁激恼官家且当服药内人惊散公唿之徐徐方来遂拥上以授之曰皆湏用心照管官家再三慰安以出仍戒当时见者曰今日事唯某人见某人见外人未有知者复就位哭处之若无事然欧阳永叔归以语所亲曰韩公遇事眞不可及英宗𥘉以惊疑得疾虽平而疑未解潜晦自居犹若疾者靣壁坚卧莫受药饵公日率同僚自捧药以进公俯而恳告则或熟视公而不言或取药覆公之衣而不顾公或跪于榻上者移时或拜于床下者数四太后每劳公曰相公亦不易胜矣大王汝自劝及大王劝之尤不顾也然湏公强之而后服英宗遇貂珰少恩礼左右不恱多道禁中隠宻者虽大臣亦心惑其说公独屹然不动昌言于衆曰岂有前殿不曽差了一语而一入宫门得许多错来琦深疑此事帘前亦屡以此爲对自尔人情知公意不可摇妄传语言者遂稍息慈寿一日送宻札与公有爲孀妇作主之语仍勑中贵俟报公但曰领圣㫖公以山陵有事呈乞晚临后上殿诸公不与旣见谓上曰官家不得惊有一文字湏进呈只是不可泄陛下今日皆太后力恩不可报然旣非天属之亲愿加意承奉便自无事上曰谨奉教公又云此文字臣不敢留幸宫中宻焚之若泄则间遂开卒难合矣它日光献对中书泣诉英宗疾中语言起居之状继而枢宻院对语亦如前富公弼退而谓公曰适闻得帘下所说否弼则不忍闻盖富意以太后之言爲然而归咎于英宗及公力劝太后彻帘不敢令富公预闻后中书巳得光献旨还政宻院犹未知也迨手书出富公愕然因此不恱英庙旣自外来又方寝疾不豫人情倾向在太后公虑宫中有不测者一日因对深以言动太后曰臣等只在外面不得见官家内中保护全在太后若官家失照管太后亦未安稳太后惊曰相公是何言语自家更是用心公即曰太后照管则衆人自照管同列爲缩颈流汗旣而吴奎长文曰语不太过否公曰不得不如此公潜察英庙已安而曹后未有还政意乃先建议英庙曰可一出祈雨使天下之人识官家上然之咨太后太后怒曰独不先禀此耶孩儿未安恐未能出公曰可以出矣太后曰人主出不可以不备礼仪方处䘮素仗未具公曰此小事朝廷頥旨即办不数日素仗成上遂幸相国寺京师之疑已解太后不乆竟还政曹后𥘉未还政公力引古以动之云前世母后更聦明者多莫不以固吝权位败名德太后若脱然复辟则是千古所未有请阅史书一一可见太后曰自家何敢望贤人公察其意回矣即连賛成之后数日批出云某日更不御殿公亟令卷帘彻座乃往白上上曰莫未否公曰巳得亲诏矣上遂释然𥘉曹后难于还政公说曰当别与太后议仪制太后旣允即以讽上上曰相公苦崇㢡母后是岂好事公曰臣等亟以此诱之方肯放下陛下何惜此耶若以轻重比之与之者止如鸡卵放下者乃如太山富公云何啻太山遂定英宗𥘉在藩邸恭俭好学礼下师友甚得名誉嘉祐末仁宗不豫大臣议选立宗室子仁宗勉从衆议立爲皇子然左右近习多不乐者帝忧惧辞避者乆之及仁宗晏驾帝即位以忧得心疾大臣议请慈圣垂帘帝疾甚时有不逊语后不乐大臣有不预立皇子者隂进废立之计惟宰相韩琦确然不变叅知政事欧阳脩深助其议甞奏事帘前慈圣呜咽流涕具道不逊状琦曰此病故耳病巳必不尔子病母可不容之乎慈圣不怿曰皇亲軰皆笑太后欲于旧涡寻兎儿闻者惊惧皆退数歩独琦不动曰太后不要胡思乱量少间脩乃进曰太后事仁宗数十年仁圣之德着于天下妇人之性鲜不妬忌昔温成之宠太后处之𥙿然何所不容今母子之间而反不能忍耶太后曰得诸君知此善矣脩曰此事何独臣等知之中外莫不知也太后意稍和脩复进曰仁宗在位歳乆德泽在人人所信服故一日晏驾天下禀承遗命奉戴嗣君无一人敢异同者今太后一妇人臣等五六措大耳举足造事非仁宗遗意天下谁肯聴从太后黙然乆之而罢后数日独见英宗帝曰太后待我无恩公曰自古圣帝明王不爲少矣然独称舜爲大孝岂其余尽不孝也父母慈爱而子孝此常事不足道惟父母不慈而子不失孝乃可称耳今但陛下事之未至耳父母岂有不慈者帝大悟自是不复言太后短矣熈宁中欧阳公退居颍上辙往见之间言及此公曰古所谓社稷臣韩公近之昔上在颍邸方人情疑二公招记室王陶使宻说王倾身奉事慈圣王用其言身执家人礼至亲奉几案进饮食慈圣由是归心而大计始定仁宗灵驾欲到永昭葬且有日道路忽传皇堂栋损有司忧骇不知所出公至郑始闻时诸使见公钩公指皆欲不问而掩之公正色曰不可果损当易之若违葬期侈所费此责犹可当亦无可奈何若苟且掩之后有坏覆人主致疑心臣下何以当责一坐爲之叹息服其不苟处事必尽识且及逺旣到皇堂栋乃不损英宗𥘉立外六班有谋变者或言于公公曰事不成不过族耳吾不惧也旣而卒无事英宗即政公以其勇智不世出可与有爲乃考寻中书祖宗御批得百余畨俱缺落不完𥙷缀仅能识其字皆经国长筭大䇿如取太原下江南伐犬戎付中书之类编成十余轴一日䄂进英宗一见之不觉避御座是时同列皆谓公有不言教万乗事后上僊公哭之恸曰何事不可爲英宗即位有疾请光献太后垂帘同听政有入内都知任守忠者姦邪反复间谍两宫时司马温公知諌院吕諌议爲侍御史凢十数章请诛之英宗虽悟未施行宰相韩魏公一日出空头敕一道叅政欧阳公巳签书矣叅政赵公槩难之问欧阳公曰何如欧阳公曰第书之韩公必自有说魏公坐政事堂以头子勾任守忠者立庭下数之曰汝罪当死责蕲州团练副使蕲州安置取空头敕填之差使臣即日押行其意以谓少缓则中变矣公爲宰相十年当仁宗之末英宗之𥘉朝廷多故公临大节处危疑苟利国家知无不爲若湍水之赴深壑无所疑惮或諌曰公所爲如是诚善万一蹉跌岂惟身不自保恐家无处所殆非明哲之所尚也公叹曰此何言也凢爲人臣者尽力以事君死生以之顾事之是非何如耳至于成败天也岂可豫忧其不成遂辍不爲哉闻者愧服其忠勇如此故能光辅三后大济艰难使中外之人餔啜嬉逰自若曽无惊视倾听窃语之警坐置天下于太宁公之力也孙和甫嘉祐治平间在中书编排文字甞言昭陵未复土英庙未亲政朝廷多故中书文字日盈于前公一一从头看看了即处置了接人更乆处事更多精神意思定而不乱静而不烦如终日未甞触事者殊不似议了一件事读了一𥿄文字精神意思终日不来治平中夏国泛使至将以十事闻朝廷未知其何事也时太常少卿祝谘主馆伴旣受命先见枢府已而见丞相韩魏公曰枢宻何语曰枢府云若使人议及十事第云受命馆伴不敢輙及边事公笑曰岂有止主饮食而不及它语耶公乃徐料十事以授祝曰彼及某事则以某辞对辩某事则以某辞折祝唯唯而退及宴使者果及十事凢八事正中公所料祝如所教荅之夏人耸伏濮安懿王以英宗践祚例当改封英宗尤详谨不欲遽旣踰大祥始诏两制议其礼两制谓当封大国称皇伯中书疑所生称皇伯无经据又封爵湏下诰名之则未得其中方下三省再议英宗复诏罢之而台諌官攻中书不已㔫指切欧阳公诸公莫不避匿自解公独谓人曰此中书事皆共议何可独罪欧阳公士大夫叹其平直忠谅不肯推谤以与人公素知陜西苦屯戍餽饷颇艰当得民兵以爲助因乞籍民爲义勇二府难其事諌官亦争之曰关辅民将惊骇亡去愿以一身救二十万人死二府以白上上曰河北有义勇乎曰有又曰河东有义勇乎曰有然则陜西奚独爲不可论遂决至今关辅爲便人皆服上之言简而尽而亦多公之守也夏贼叩大顺城公言冝留歳赐遣使诘其罪大臣自文丞相悉以爲不然左右或举寳元康定之丧师以动上意公曰军事湏料彼此今日御戎之备大过昔时且谅祚狂童国人不附其势何敢望元昊诘之必服大臣或私相语曰渠谓料敌且观渠所料公卒建遣何次公往诘谅祚逾月而次公还以谅祚表闻属英宗已卧疾二府同入问起居毕公叩御榻曰谅祚表云何英宗力疾顾曰一如所料一如所料𥘉英宗卧疾乆一日公问起居退神宗出寝门忧形于色顾公曰柰何公曰愿大王早暮在上左右神宗曰此乃人子之职公曰非爲此也神宗感悟而去英宗自感疾后不能语凢处分事皆书于纸治平三年十二月上疾渐革二府问疾罢公奏曰陛下乆不视朝中外忧惶冝早建立太子以安衆心上颔之公请上亲笔指挥上乃批曰立大王爲皇太子公曰大王乃颍王也烦圣躬更亲书之英宗又批于后大大王颍王某公曰欲乞只今晚宣学士降麻上颔之公召御药髙居简于前授以御札曰适巳得圣旨令今晚宣学士依此降制是晚鎻院时神宗侍侧闻是命辞于榻前者乆之制下又设置东宫官属于是国本定矣𥘉英宗旣许建储处分毕颜色悽惨嘻嘘涕下文潞公退而语之曰相公适见上靣色否人至此虽父子之间亦不能不动公曰国事至此无可奈何英宗𥘉晏驾急召上未至英宗复手动曽公愕然亟告公欲止召太子公拒之曰先帝复生乃一太上皇愈促召上其逹权知变如此上旣即位王陶由东宫官入御史府爲中丞意有所觖望奏弹宰相不押常朝班朝廷以宰相日奏事垂拱退诣文德殿押常朝班或巳过辰正则御史台放班行之巳数十年爲故事陶愤不胜乃肆诬诋语渉不逊諌官隂爲恊比上察其姦罢陶言职公亦遽乞𥙷郡乃遣内侍张茂则赐手札慰谕起之一日中书进呈罢上独留公访对乆之因语及英宗𥘉即位服药次第上曰是时不易处当日如何公曰是时人情诚忧惧然内则惟于太后前主以必不妨外则急于皇子位差置官属相继陛下自观察使以使相封郡王奉朝请立于允𥘉之上人心知有所属内外遂安英宗亦得安然服药上歛容拱手曰此恩何敢忘公惶恐谢它日上谓公近有欲以二大国封濮王者如何公曰先帝遵守典礼不敢爵父而陛下岂可爵祖又当以何亲称之邪此必党濮议者欲求必胜殊不顾上累陛下孝德而措先帝于重不幸也愿深察之上欣然纳焉韩魏公爲相日曽公爲亚相赵康靖欧阳公爲叅政凢事该政令则曰问集贤该典故则曰问东㕔该文学则曰问西㕔至于大事则自决之矣人以爲得宰相体公爲英宗山陵使复土还朝以疾辞位除两鎭节度使判相州公以兼领两鎭近世无有力辞改淮南节度使虚上相之位以待之㑹种谔以兵取绥州纳降人嵬名山族帐数万人谅祚将以兵报西边皆警辍公往经略授陜西安抚使判永兴军方行夏人诱保安军守将杨定杀之以复怨公旣趋关中知羗中苦饥又负罪势可以困奏絶其歳赐选将厉兵具餴糗器用移师西指爲出讨计而谅祚死秉常告哀谢罪械送杀杨定者李崇贵韩道喜以自赎时议多欲弃绥州朝廷巳屡趣废公曰绥州要害出贼胁下已得之何可废也冝増筑卑熟户大酋折继世降羗嵬名山守之后虽不取犹足以易地未见听则使府佐刘航驿奏后果用易塞门安逺故寨不合卒留爲绥德城险固可守虏人常恨失之狂人尉仓等谋爲乱以术禽取戮之不脱一人寛其诖误又城喷珠堡据筚篥川赴甘谷寨拓秦州之塞招弓箭手居之用便冝脩泾原叶爕㑹爲熈宁栅画圗付将吏教以方略张声援屯兵扼贼路毕役虏不敢犯皆夺其地利包属羗于其中以固藩卫武事有序则欲先収横山渐取河南地遂爲大字檄陈向背福祸牓塞下腾入虏中招横山之衆而或者恐其有功力沮坏之诏复知相州仍令赴阙朝觐陛辞之日上从容访问政事公因进言用人当辨邪正爲治之本莫先于此上曰侍中国之龟鑑朕敢不从改判大名府时朝廷行青苗法衆议皆以谓不便台諌官凢言及者皆以罪斥中外无复敢言公慨然上䟽乞罢其法条例司䟽难颁下及令进奏官指挥本院将中书札子颁行天下公再奏曰臣详制置司䟽駮事件即将臣元奏要切之语多从删去唯举大槩用偏辞曲爲阻难及引周礼国服爲息之说文其谬妄上以欺罔圣聴下以愚弄天下之人将使无复敢言其非者臣不胜痛愤至再有辨列按周礼泉府掌以市之征布歛市之不售货之滞于民用者以其价买之物掲而书之以待不时而买者各从其抵郑衆释云书其价掲着其物也不时买者谓急求者也抵故价也臣谓周制民有货在市而无人买或有积滞而妨民用者则官以时价买之书其物价示民若有急求者则以官元买价与之此所谓王道也经又云凢赊者祭祀无过旬日䘮纪无过三月郑衆释云赊贳也以祭祀䘮纪故从官贳买物唐贾公彦䟽云赊与民不取利也经又云凢民之贷与其有司辨之以国服爲之息郑衆释云贷者谓从官借本贾也故有息使民弗利以其所贾之国所出爲息也此所谓王道也而郑康成云以其于国服事之税爲息也于国事受园廛之田而贷万泉者则朞出息五百臣谓周礼园廛二十而税一近郊十一逺郊二十而三甸稍县都皆无过十二唯其林之征二十而五郑康成盖约此法谓从官贷钱若受园廛之地贷万钱者出息五百公彦因而解谓近郊十一者万钱朞出息一千逺郊二十而三者万钱朞出息一千五百甸稍县都之民万钱朞出息二千臣谓如此则湏漆林之户取贷方出息二千五百也然当时未必如此今放青苗钱凢春贷十千半年之内便令纳利二千秋再放十千至年终又令纳利二千则是贷万钱者不问逺近之地歳令出息四千也周礼至逺之地止出息二千今青苗取利尚过周礼一倍则制置司所言比周礼贷民取息立定分数巳不爲多亦是欺罔圣聴且谓天下之人皆不能辨也且今古异制贵于便时周礼所载有不可施于今者其事非一若谓泉府一职今可施行则上言以官钱买在市不售及民间积滞之货候民急求则依元买价与之民有祭祀䘮纪就官中借物限旬日三月还官而不取其利制置司何不将此周公太平巳试之法尽申明而行之岂可独举注䟽贷钱取息之利事以诋天下之公言哉上始得公䟽意已大悟亟欲寝罢王安石引疾在告唯叅知政事赵抃等对上谕欲罢之意抃乃曰此主于安石乞更俟安石出议之安石旣出执之益坚闻者惜之未几御史中丞吕公着亦言青苗法非便安石欲黜之上曰湏别坐事令出旣而又曰公着言韩琦近有章䟽朝廷亦当聴纳自古执政与藩臣若生间隙至有举晋阳之甲以逐君侧之恶者安石遽曰只此可以逐矣公着遂坐诬大臣欲举晋阳之甲罢知蔡州諌官孙觉闻之曰此言觉甞奏之今贬公着误也公旣以言忤权臣又公着告词明坐所因公益皇恐遂以疾上章乞知徐州章四上神宗遣内侍李舜举慰谕之乃止太宗眞宗甞猎于大名之郊赋诗数十篇贾魏公时刻于石公留守日以其诗藏于班瑞殿旣成客有劝公摹本以进者公曰脩之则已安用进爲客亦莫喻公意韩绛来遂进之公闻之叹曰昔岂不知进耶顾上方锐意四夷事不当更导之尔公因语华相在北门颇姑息三军公曰御军自有中道严固不可爱亦不可若当其罪虽日杀百人何害人自不怨公曰魏公潞公俱甞鎭北门方魏公时朝城令决一守把兵士方二下輙悖骂不已知县以解府魏公使前问云汝骂长官信否曰当时乗忿实有之公曰汝爲禁兵旣差在彼便有阶级安可如此即于解状判领赴市曹处斩从容平和略不变色衆但见其投笔方知有异至潞公时复有外鎭解一卒如前者潞公震怒问之兵对如实亦判处斩而掷笔以此见二公之量不同如魏公则彼自犯法吾何怒之有不惟学术之妙亦天资之过人尔公所歴诸大鎭皆有遗爱人人画像事之独魏人于生祠爲塑像歳时瞻奠比狄梁公戎狄尤畏公名凢使契丹及来使者必问韩侍中安否今何在其子忠彦使幕北虏主问左右孰屡使南朝识韩侍中观忠彦貌类父否或对曰颇类乃即宴坐命画工圗之而去馆伴杨兴功遽以告忠彦北门爲聘使道旧与京尹书皆押字不名及公留守则名于书其副使成禹钖仍喻来介曰以侍中在此故特名及公去魏后留守引前比欲得其名数强之卒不可毎南来渉临清界即诫其下曰此韩侍中境无多湏索也熈宁八年三月上遣近珰贲诏书问公曰两朝通好垂八十年近歳以来生事弥甚代北旧疆自有定封比亦遣官桉行经界甚明朕曲敦盟好固欲息民虏情无厌势未能已今横使再来意在必得祖宗旧地决难顺从若事出不测其将奈何卿夙着忠义歴事三朝乃心罔不在王室国有大政谋及故老今待遇之要备御之方如何卿冝宻陈朕将亲覧公慨然曰事至如此难爲从半涂间理㑹湏讲所以致之由乃可因手书千余言以对又靣语使者曰横使虽傲不肯去第勿恤待以常礼使之乆留无害也冝复选使使虏就议则渠自不安矣比使者归朝廷已许其地而萧禧还矣公器量过人性浑厚不爲畦畛峭堑功盖天下位冠人臣不见其喜任莫大之责蹈不测之祸身危于累卵不见其忧怡然有常未甞爲事物迁动平生无伪饰其语言其行事进立于朝与士大夫语退息于室与家人言一出于诚门人或从公数十年记公言行相与反复考究表里皆合无一不相应其所措置规摹闳大髙逺外视如甚略巳而详观其中则细故小物莫不各有区处故有志必成平居与人接礼下之问劳慰存气语和易容人过失不以爲己忤小大无所较计及朝廷事则守其所当争及于义理而后止毅然终不可夺公气貌严重人虽望而畏之及乎接物极恭而温𥘉爲馆职所与游者皆一时英俊石曼卿气豪迈多戯侮同舎独见公不敢少慢但时唿爲韩家盖当时市井小民凡所畏者尊官则唿厥姓曰某家故石効此语爲人敬服如此器量闳愽无所不容自在馆阁已有重望于天下与同馆王拱辰御史叶定基同发解开封府举人拱辰定基时有喧争公安坐幕中阅试卷如不闻拱辰忿不助巳诣公室谓公曰此中习宰相器度耶公和颜谢之及公爲枢宻副使石介有庆暦圣德颂曰予早识琦琦有竒骨可属大事敦厚如勃后爲宰相欧阳永叔作相州昼锦堂记曰临大节决大事垂绅正笏不动声气而措天下于太山之安可谓社稷之臣矣天下传之以爲知言公爲陜西招讨时师鲁与英公不相与师鲁于公处即论英公事英公于公处亦论师鲁公皆纳之不形于言遂无事不然不静矣公言在政府时极有难处事盖天下事无有尽如意湏索包惣不然不可一日处矣公言琦待罪中书时事有不当然者必坚立不动反覆论列湏正而后退不敢取次便放过庆暦中公与杜衍富弼范仲淹同心辅政更革弊事援引正人时张方平钱明逸王拱辰爲两制皆歴中丞故杜祁公而下爲三人者排逐指爲朋党相继罢去是时二府许逐厅见賔客拱辰来见因讽劝公奋手作跳掷势曰湏是跃出党中公对琦惟义之从不知有党也旣而公亦求去位公旣解相印王丞相遗公书谓过周勃霍光姚崇宋璟又曰爲古人所未甞任大臣所不敢天下以爲名言欧阳文忠公亦曰进退之际从容有余德业两全谤䜛自止过周公逺矣公在宰相作乆旱喜雨诗上句言雷动风行雷雨作解之事断句云湏臾慰满三农望却歛神功寂似无人谓此眞做出相业也在北门重阳有诗云不羞老圃秋容淡且看寒花晚节香公居常谓保𥘉节易保晚节难故晚节事事尤着力所立特完又作喜雪诗云危石盖深塩虎䧟老枝擎重玉龙寒人谓公身虽在外自任以天下之重如此公爲诗用意深非详味之莫见其指皆此类也公虽在外然其心常系社稷至身老而心益笃虽病不忘国家或有时闻更祖宗一法度坏朝廷一纪纲则泣血终日不食公曰琦平生仗孤忠以进每遇大事即以死自处幸而不死皆偶成实天扶持非琦所能也公甞谓大臣以李固杜乔爲本其弊犹恐爲胡广赵戒以胡赵自处弊可知也公曰昔与希文议边事唯旋旋小进爲得计亟欲多展必不可保公言庆暦中与希文彦国同在西府上前争事议论各别下殿各不失和气如未甞争也甞时相善三人正如推车子盖其心主于车可行而巳不爲巳也公因说康定以来事叹曰忠义难立直道难行公因论进退曰处去就之难者不可勐而有迹公毎闻新执政用一人叹曰放上则易放下则难凢人语及其所不平则气必动色必变辞必厉唯公不然更说到小人忘恩背义欲倾巳处辞和气平如道寻常事公爲丞相毎见文字有攻人隐恶者即手自封之未甞使人见欧阳永叔在政府时每有人不中理者輙峻折之故人多怨公则不然从容喻之以不可之理而巳未甞峻折之也公因论君子小人之际皆当以诚待之但知其小人则浅与之接耳凢人至于小人欺巳处觉必露其明以破之公独不然明足以照小人之欺然毎受之未甞形色也公谓小人不可求逺三家村中亦有一家当求处之之理知其爲小人以小人处之更不可校如校之则自小矣人有非毁但当反巳是不是巳是则是在我而罪在彼乌用计其如何公语小人害君子犹蜂虿之毒物违之正使不能加诸人可谓善处矣公以恩及人无求德心故所及者广所感亦深平时非不知人之欺终不别白能受其欺贱官因事争于前毎及巳之误即受之事行其直者不主巳爲是若禀事甞讦触非而却之异日复禀终不以前日芥蔕置乎色亦惟是之从孙和甫奉使虏中过魏请教于公公曰勿以爲夷狄而鄙薄之甚善公在魏府僚属路拯者就案呈有司事而状尾忘书名公即以䄂覆之仰首与语稍稍潜卷从容以授之禁卒有私逃数日而负其母以至者军中执之以见公按法当死卒曰母老且病近在数舎间常恐不复见诚知擅去当诛得一见死无恨公恻然考按得实即以便冝释之军中感恱有垂涕者公性至仁其临事或诛一人或笞一人颜色不觉有异仁宗朝李都尉喜延士大夫尽声色之乐一时馆阁清流无不往者公于其间最年少独未甞造焉李数召而公数以事辞人有强之者公曰固欲往但未有名耳公处之不失和李莫能致怨同时诸公亦不以爲介也公在大名日有人献玉盏二只云耕者入坏冢而得表里无纎瑕可指亦絶寳也公以百金荅之㔫爲寳玩毎开宴召客特设一卓覆以锦衣置玉盏其上一日召漕使且将用之酌酒劝坐客俄爲一吏误触倒玉盏俱碎坐客皆愕然吏且伏地待罪公神色不动笑谓坐客曰凢物之成毁亦自有时数俄顾吏曰汝误也非故也何罪之有坐客皆叹服公寛厚不已公帅定武时夜作书令一侍兵持烛于旁侍兵它顾烛燃公须公遽以䄂摩之而作书如故少顷回视则已易其人矣公恐主吏鞭之亟唿视之曰勿易渠巳解持烛矣军中感服公姿貌英特羙须髯骨骼清耸眉目森秀圗绘传天下人以谓如髙山大岳望之气象雄杰而包育微细畜泄云雨藏匿寳怪盖自然也平时家居虽祁寒盛暑倦剧对僮使亦摄衣危坐无怠容遇事遽猝而意不乱冗剧而才有余万兵侍帐百吏遶前处之安静𥙿如也巳而剖决皆就条理勤于吏职簿书文檄检察研核莫不躬亲左右或曰公位重年耆艾功名如此朝廷赐守郷郡以养安幸无亲小事公曰巳惮烦劳吏民当有受敝者且俸禄日万钱不事事吾何安哉公㔫知命毎诫其子曰穷逹祸福固有定分枉道以求之徒䘮所守切勿爲也余以孤忠自信未甞有因縁慿籍而每遭人主爲知巳今忝三公所恃者公道与神明而巳矣焉可诬哉其自守如此公之在相位也凢进用人惟以公议所在多有未甞识者人亦不知出何人门下人或可询闻所称荐用之不疑甞访于王安石安石曰文行则孙觉吏事则张颉皆可用也时二人皆常调小官公乃处觉于馆阁任颉于省府它皆此类也所荐引于上前者未甞輙漏其语间因上有宣谕或同僚谈说人始闻之公𥘉罢相上问孰可以爲执政者公力荐韩綘忠直有公辅之器上遂用爲枢宻副使旣而有排毁绛者上曰韩琦之去惟荐此人朕岂可违公旣罢去苏颂除脩注往谢二府叅政赵槩曰韩公屡欲用君以鲁公避亲嫌今乃上记前日韩公语矣二公始知公甞援巳也公喜用知名士或不识其靣旣用之其人亦不自知所进荐也不私所亲以官而怨家仇人其才果可用必用之守杨州日转运使李参沮州事在陜西甞救有罪将李纬寛之而纬子师中不知犹讼于朝孙沔爲御史以西事诋公甚力及爲宰相悉置不报显进之三人者皆愧悔深自恨有问公郭逵衆人皆谓出公力曰用人等事非人臣得专湏还它主上若用人是则将顺非则开陈何谓琦力始英宗欲郝质在西府公谓质固得但二府论道经邦地一黥卒主之恐反使不安如狄青才业爲中外所仗一旦居此论议卒纷然而去爱之适所以害之英宗沉吟乆曰曰如此则用郭逵粗胜质遂然之旣阻其一又阻其次不可王陶遂见诬以引往年之厮役又曰此事惟赵少师知之是时同议以谓大躐等当近下安排名目遂有同签书之号公元勲盛德如此闻人一小善则曰琦不及也公平日奖进人物极愽至心许者不过一二人多见其与人长忘人短而用之谓太滥其实胷中不啻黒白公平日论时望诸公皆不以经纶许之谓才器湏周可当四靣入麄入细乃经纶事业今皆可当一靣才也公论近世宰相独许裴晋公本朝惟师服王沂公又甞云若晋公点检着亦有未尽处君子成人之羙不可言也不知摘晋公何事恨不得闻也或问公威克厥爱允济如潞公临大事全是威何如曰待威而后济者亦是也然有不湏以威而能济者观公意岂以德不足者必待威以立事耶古人谓鵰鹗百鸟望而畏之鸾鳯百鸟望而爱之其服则一其品固相逺矣公甞言仁庙议配飨清议皆与沂公不与申公诚意不可欺如此又曰顷时丁宼立朝天下闻一善事皆归之莱公未必尽出莱公也闻一不善事皆归之晋公未必尽岀晋公也盖天下之善恶争归焉人之脩身养诚意不可不谨又曰沂公爲相论其事则无可数者论其人则天下信之爲贤宰相又曰申公以进贤自任恩归于巳时士皆出其笼络独欧范尹旋収旋失之终不受其笼络公谓挺然忠义奋不顾身师鲁之所存也身安国家可保明消息盈虚之理希文之所存也敢问二公曰立一节则师鲁可也考其终身不免终亦无所济若成就大事以济天下则希文可也公言富公爲郓倅沂公作安抚使一日谓富公曰即日当曽位富不敢当沂公曰然进时易退时难或问君实晦叔天下所属望它日大用何如公曰才偏规摹小问晦叔平日曰今日廼是平日孔嗣宗任河北宪司农召议役法别公请言公不荅请益坚公曰故旧不当无言此行但爲河北说得些衆人不敢道意思足矣嗣宗临上马又曰富贵易得名节难保嗣宗归不怿者数日终不能自克吴长文子璟素以坚挺有器节称公亦称之及幕府有阙门下有以璟爲言者公曰此人气虽壮然包蓄不深发必暴且不中节当以此败置而不言不踰年璟败皆如其言赵君钖𬒳召别公请教公曰平日之学正爲今日若不错余不错矣终不语及它事又请云若上问某事以何对公曰此则在廷评自处李清臣平日多于公前论释氏贵定力谓无定则不能主善公每然之后朝廷斥异论者清臣颇持两端公因书问之曰比来台阁斥逐纷纷吾亲得不少加定力耶公之善谕人如此钱明逸乆在禁林不满意出爲秦州居常怏怏不事事公闻之语人曰巳虽不足独不思所部十万生灵耶公平日谓成大事在胆未常以胆许人往往自许也公曰勇可习潞公在西府人有以公进退讽潞公者潞公曰彦博岂可望韩公韩公地位别彦博则有些麄材蒙朝廷擢备两府耳人颇与潞公自知之明韩魏公屡荐欧阳公而仁宗不用它日复荐之曰韩愈唐之名士天下望以爲相而竟不用使愈爲之未必有𥙷于唐而谈者至今以爲谤欧阳脩今之韩愈也而陛下不用臣恐后之谈者谤必及国不特臣軰而巳陛下何惜不一试之以暁天下后世也上从之公言欧曽同在两府欧性素𥚹曽则龌龊每议事至厉声相攻不可解公一切不问俟其气定徐以一言可否之二公皆伏公晚与欧阳永叔相知而相亲最深永叔心服公之德量甞曰累百欧阳脩何敢望韩公公曰永叔相知无它琦以诚而已公知永叔不以系辞爲孔子书又多不以文中子爲可取中书相㑹累年未甞与之言及也石守道编三朝圣政録将上一日求质于公公指数事爲非其一太祖惑一宫鬟视朝晏群臣有言太祖悟伺其酣寝刺杀之公曰此岂可爲万世法已溺之廼恶其溺而杀之彼何罪使其复有嬖将不胜其杀矣遂去此等数事守道服其清识石守道作庆暦圣德诗忠邪太明白公与范公适自陜西来朝道中得之范公拊股谓公曰爲此怪鬼軰坏了也公曰天下事不可如此如此必坏公言始学行巳当如金玉不受微尘之汚方是及其成德有所受亦有所不害者不然无容矣公甞谓忠义之心皆有之惟其执之不固勉之不力是以不及于古人公甞从容议及养兵事慨然曰琦有所思而得之未甞语人人亦未必信养兵虽非古然积习已乆不可废之又自有利处不爲不深昔者发百姓戍边无虚歳父子兄弟有生离死别之苦议者但爲不如汉唐调兵于民独不见杜甫石壕吏一篇调兵于民其弊乃至此后世旣収拾强悍无赖者养之以爲兵良民虽税歛良厚而终身保骨肉相聚之乐此岂小事又其练习战阵而豪勇可使安得与农民同日道也公甞谓处事不可有心有心则不自然不自然则扰太原土风喜射故民间有弓箭社琦在太原不禁亦不驱故人情自得亦可寓武备于其间后宋相继政颇着心处之下令籍爲部伍仍湏用角弓太原人贫素只用木弓自此有卖牛置弓者人始骚然矣此盖出于有心也公重恩义好乐士大夫奖与后进赒人之急视用财物如瓦砾糠粺不以慁其意旣乏则捐已服用玩好或脱取家人簪珥与之士归趋之无逺近公不厌踈戚与交旧之孙子寒窭无所託而依以爲生者常十数家少善尹师鲁师鲁亡割俸卑其孤爲直其冤于朝仍奏録其子合宗族百口衣食均等无所异嫁孤女十余人养育诸姪比于已子所得恩例先及旁族逮其终子有褐衣未命者追孝祖考恨不及养奉莹域其厚自五世祖冢皆访得之买田其旁植松槚召人守视之贵显五十年身爲将相累更大赐予及其殁也库无羡钱室无竒玩頼天子赐金帛官出葬资䘮事得以无乏公天性清简至于图画愽奕声伎之娱一无所好独观书史昼夜不倦余暇则喜书札素爱颜鲁公书而加以遒徤自成一家端重刚劲类其爲人韩魏公在相府时家有女乐二十余軰及崔夫人亡一日尽厚遣之同列多劝且留以爲莫年欢公曰所乐能几何而常令人心劳孰若吾简静之乐也识者以谓过人逺矣崔公孺諌议大夫立之子韩魏公夫人之弟也性亮直善靣折人魏公执政用监司有非其人者公孺曰公居陶镕之地冝法造化爲心造化以虵虎者害人之物故置虵于薮泽置虎于山林今公乃置之于通衢使爲民害可乎魏公甚严惮之或问伊川量可学否曰可学进则识进识进则量进曰如魏公可学否曰魏公是间气论韩魏公范文正公皆是天资不由讲学三朝名臣言行録卷第一五朝名臣言行录卷第一之二一之二枢宻使济阳曹武惠王王名彬字国华眞定灵寿人汉干祐中𥙷成德军牙职入周以后宫近戚歴典蒲晋军太祖干德初改内客省使兼枢宻承旨二年征蜀以爲归州行营都监师还授宣徽南院使义成军节度使开寳七年十月征江南爲昇州西南路行营都部署明年十一月江南平以功拜枢宻使领忠武军节度太宗即位加同平章事从平太原加兼侍中出爲天平节度使雍熈三年王师北伐爲幽州道行营前军都部署以违诏失律责授检校太保右骁骑上将军四年起爲武宁节度使眞宗嗣位召拜枢宻使咸平二年薨年六十九追封济阳郡王配享太祖庙庭王事周甞监蒲州军蒲帅王知镐性长厚以王帝室近亲尤所加礼而王恭谨弥至虽公府宴乐必端简终日未甞旁视王公谓从事曰老夫自谓夙夜匪懈今覩监军诚散率之甚也使吴越宣赉旣毕即日而廻私觌之礼皆所不受越人追以奉之王犹不纳旣而曰吾或终拒之是近名也遂尽籍其数归奏世宗愿纳内帑世宗曰前使东南者皆分外求索是致逺人颇轻朝命汝独如此可谓贤矣然此常礼不必固辞王始拜赐悉散遗亲旧不留一钱充晋州兵马都监刘钧盗据并汾晋爲敌境王未及壮爰膺戎寄昼则训练夜则警廵食无膏梁衣靡文采甞一日王与主帅曁诸賔从环坐于野适有邻道守将命单介驰书诣王使人素不识潜问人曰谁爲曹公有指王以示之者使人初谓其绐也笑曰岂有国戚近臣肯衣弋绨袍坐木素胡床者乎审视之方信其简俭如此太祖始在潜跃实典禁军以王中立不倚尤所推重然王非因公事未甞造门羣居醼乐亦所罕至太祖益以此竒之建隆二年自平阳召归谓曰我当日常欲亲汝汝何故踈吾王顿首谢曰臣事周朝连葭莩之亲复忝内职靖恭守位犹恐获过安敢妄有交纳太祖曰朕素知汝意方将擢用冝罄乃诚以辅新邦也大举伐蜀诏刘光义充归州路行营前军副部署以王爲都监始破三㑹巫山寨次平夔州又取遂州时诸将皆欲屠城杀降以逞威暴唯王申禁戢之令明劝赏之法繇是乗破竹之势不血刃而崃中郡县悉下两川平王与诸将㑹成都大将王全斌等日夕纵酒不恤军事部下列校皆求取无厌蜀人苦之王屡劝全斌等冝速振旅凯旋全斌等逗留不发卒致全师雄等作乱郡县相应盗贼起王与崔彦进悉力剪平之洎全斌等归阙太祖尽得全斌等所爲事状又靣诘王仁赡仁赡歴诋诸将奢纵不法事冀以自解止言清畏廉恪唯曹彬一人耳太祖大怒全斌等并下吏议即日授王宣徽南院使充义成军节度使王独恳请曰收蜀将校皆得罪臣以无功独蒙厚赏恐无以劝天下太祖笑曰卿有茂功加以不伐设有微累仁赡肯惜言哉夫惩恶劝善此所以励臣子也王不敢辞王与太祖宻论天下事无不合上意而公堂㑹议如不能言太祖益所器重太祖遣曹彬潘美征江南彬辞才力不迨乞别选能臣美盛言江南可取帝大言谕彬曰所谓大将者能斩出位犯分之副将则不难矣美汗下不敢仰视将行夜召彬入禁中帝亲酌酒彬醉宫人以水沃其靣旣醒帝抚其背以遣曰㑹取㑹取他本无罪只是自家着他不得盖欲以恩德来之也是故以彬之厚重美之明锐更相爲助令行禁止未甞妄戮一人而江南平曹彬事太祖时将讨金陵责后主称疾不朝之罪以彬长者令爲统帅将终全其城彬累遣告城中大军决取十一月二十七日破城冝早爲之图后主将遣其爱子清源郡公仲寓入觐至仲冬下旬日日克期仲寓未出彬屡遣督之言郎君到寨即四靣罢攻后主终惑左右之言以爲坚垒如此天象无变岂可计日而取盖敌人之言岂足爲信但报言行李之物未备宫中之宴饯未毕将以二十七日出彬又令恳言至二十六日亦无及矣果以是日城䧟整军成列至其宫城门后主方开门奉表纳降彬荅拜爲之尽礼先是宫中预积薪后主誓言若社稷失守当携血属以赴火旣见彬彬谕以归朝俸赐有限费用至广当厚自赍装旣归有司之籍则无及矣遣后主入治装禆将梁逈田钦祚皆力争以爲苟有不虞咎将谁执彬但㗛而不荅逈等切諌彬曰非尔所知观煜神气懦夫女子之不若岂能自引决哉煜果无他彬遣五百人爲般致辎重登舟有一卒负笼下道旋彬立命斩之负檐者罔敢蹉跌后主旣失国殊无心问家计旣升舟随军官吏入其宫屏帏几砚什器皆设不动所赍持鲜矣江南文武官吏頼王保全皆得其所亲属有爲军士所掠者王即时遣还之因大搜军中无得匿人妻女仓廪府库悉委转运使按籍检视王一不问振乏絶恤鳏寡仁人之心无所不至吴人大恱及归舟中无他物惟图籍衣被而巳曹彬攻金陵垂克忽称疾不视事诸将皆来问疾彬曰余之病非药石所愈唯须诸公共发诚心自誓以克城之日不妄杀一人则自愈矣诸将许诺共焚香爲誓明日稍愈及克金陵城中皆按堵如故曹翰克江州忿其乆不下屠戮无遗彬之子孙贵盛至今不絶翰卒未三十年子孙有乞匄于海上者矣程頥云金陵之䧟后主以藏中黄金分赐近臣办装张佖得二百两诣曹彬自陈不受愿奏其事彬以金输官而不以闻太祖遣曹彬等下江南许以平定之日授之相印洎凯旋恩礼踰厚而絶无前命彬等因曲宴从容陈叙及之上曰非忘之也顾念河东未下而卿等官位隆重岂可更亲此事耶彬等宴退其家各赐钱百万其重爵劝功若此以功拜枢宻使王在宥宻常公服危坐如对君父接小吏亦以礼未甞以名唿归私第唯闭合宴居不妄通賔客五鼓才动巳待漏于禁门矣虽雪霜不易其操如此者八年王和气接物煦如阳春忠诚事君皎如白日不以冨贵骄人唯以谦恭自处两緫机宻五临蕃翰位益髙而志益下宠愈厚而忧愈深不蓄羡财爲子孙计不树私党爲门馆恩所居之宅仅芘风雨败檐踈牖不堪其忧而王处之恬然自若喜愠之色家人不知湛然澄波莫窥其际所以西降蜀南平吴出将入相善始令终者盖王能以功业自全而善守冨贵也加以歴代治乱近朝兴废灿然胷中问一知十每与朝士清谈终日鸿儒硕生自以爲不及曹侍中爲人仁爱多恕平数国未甞妄斩人甞知徐州有吏犯罪旣立案逾年然后杖之人皆不暁其旨彬曰吾闻此人新娶妇若杖之彼其舅姑必以妇爲不利而恶之朝夕笞骂使不能自存吾故缓其事而法亦不赦也其用志如此曹武惠王国朝名将勲业之盛无与爲比甞曰自吾爲将杀人多矣然未甞以私喜怒輙戮一人其所居堂室弊坏子弟请加修葺公曰时方大冬墙壁瓦石之间百虫所蛰不可伤其生其仁心爱物盖如此旣平江南回诣合门入见牓子称奉勑江南干当公事回其谦恭不伐又如此曹武惠王始生周岁日父母以百玩之具罗于席观其所取武惠左手提干戈右手取爼豆斯须取一印余无所视后果爲枢宻使相卒赠济阳王配享帝食公虽兼领将相不以爵禄自大造门者皆降庑而揖不名唿下吏吏之禀白者虽剧暑不冠不见伐江南西蜀二国诸将皆稇载而归惟公但图史衾簟而巳爲藩帅中涂遇朝绅必引车避过市戢其传呵戒导吏去马不得越十轮恐壅遏市井性仁恕清谨无挠强记善谈论清白如寒儒宅帑无十日之蓄至坐武帐止衣弋绨纻絮而巳征幽州偶失律于涿鹿素服待罪赵叅政昌言请按军法朝廷察之止责右骁卫上将军未几遂起赵叅政自延安还因事𬒳劾于尚书省乆不许见时公巳复枢宻使三抗䟽力雪之方许朝谒士论叹伏侍中曹公彬爲枢宻使向公敏中爲副使当是时契丹犯塞继迁叛命每军书狎至上必亟召枢臣计议彬则曰此狂冦当速发兵诛讨斩决而已止用强弩若干歩兵若干定矣敏中徐曰某所储廪未备或道途迂逺或出兵非其时当别施方略制之纎悉措置多从敏中所议上谓将帅难其人彬必恳激而言臣请自効更无他说敏中常私恠之及子玮亦有将材累歴边任威名甚重晚自枢贰出镇西鄙临事整衆酷类先君复果于战闘而不肯以安民柔逺爲意岂将帅之体固当若是邪曹冀王彬前后受命帅师征讨诸国凢降四国主江南西川广南湖南也未甞杀一无辜功名显着爲诸将之首诸子皆贤令玮琮璨继领旄钺陶弼观王画像有诗曰蒐兵四把降王缚教子三登上将坛其后少子玘追封王爵实生慈圣光献太后辅佐仁祖母仪累朝圣功仁德天下怀慕以至济隂生享王爵子孙昌盛近世无比非元功隂德享报深厚何以至此虽汉马唐郭殆无以过呜唿盛哉三朝名臣言行录三朝名臣言行录卷第十一十一卷丞相范忠宣公公名纯仁字尧夫文正公之次子以恩补太常寺太祝中皇祐元年进士第知汝州襄城开封府襄邑县治平中爲江东转运判官擢殿中侍御史迁侍御史出通判安州徙知蕲州历京西提点刑狱陜西转运使召还同知諌院修起居注判国子监出知河中府徙成都府路转运使降知和州加直龙图阁知庆州夺职知信阳军徙齐州管句西京留守御史台再知河中府元丰八年复职知庆州召还充侍讲又除给事中元祐元年拜中大夫同知枢宻院事三年拜尚书右仆射兼中书侍郎明年以观文殿学士知颍昌府进大学士知太原河南颍昌府召还复爲右仆射又罢知颍昌河南府改陈州落职知随州再贬武安军节度副使永州安置元符三年以光禄卿分司南京不数月以观文殿大学士中太一宫使召以疾不赴薨年七十五徽宗书其碑额曰丗济忠直之碑文正公门下多延贤士如胡瑗孙复石介李觏之徒与公从㳺昼夜肄业置灯帐中夜分不寝后公贵夫人犹収其帐顶如墨色时以示诸子孙曰尔父少时勤学灯烟迹也再调官皆不赴文正公遣之公曰纯仁岂可重于禄食而轻去父母耶虽近亦不能朝夕在侧遂终养焉丁文正公忧四方无所归朝廷特爲给所居官俸仍借官屋居于许州文正公平生好施捐舘之日家惟四壁公居䘮中兄嫂弟妹聚族七十口约巳麤粝上下均一内外无间言饮食居处人不堪其忧哀毁骨立庐墓下与役夫同等而食知襄城县伯兄乆病心疾公承事照管汤药饮食居处衣服必躬必亲如孝子之事严父贾文元守北都辟掌机宻召编校祕阁书籍皆以兄病辞不赴冨文忠公责之曰台阁清资人岂易得小官出常调亦难事何必苦辞公曰冨贵有命襄城之民素不事𧖟织鲜有植桑者公患之因民之有罪而情轻者使植桑于家多寡随其罪之轻重后按其所植荣茂与除罪自此人得其利公去民怀之不忘至今号爲着作林着作公宰县时官也知襄邑县县宇学校仓廪驿舎皆一新之又营学田择郷之贤者以教其人听政之暇时一至学亲劝诱之县有牧地毎嵗卫士纵牧马践民田百姓病之而县令不敢谁何公下车恩威着于上下百姓知公可頼一日民有诉卫士纵马食田者公捕而杖之卫士校长申殿前司殿前司申枢宻院有旨劾公公申中书曰非不知卫士非畿邑小官所敢刑然养兵出于二税二税出于民田卫士牧马而侵食民田则二税将使何从而出哉身爲县令职在养民若坐视而不恤安用县令哉章上特免罪仍令畿邑兼管句牧地自公始也旱乆不雨公度将来必阙食遂尽籍境内客舟召其主而谕之曰民将无食尔等啇贩唯以五谷贮之于佛寺中候阙食时吾爲汝主粜衆贾从命运贩不停以至春首所蓄无虑十数万诸县饥独境内之民不知也公爲侍御史时方议濮安懿王典礼大臣与从官异论公言陛下亲受仁宗诏而爲之子与前代入继之主不同请如从官议继与御史吕诲等更入论奏不听则皆纳告牒家居待罪旣而内出皇太后手书尊王爲皇夫人爲后公复言陛下以长君临御奈何使命出房闼异日或爲权臣矫託之地非人主自安计时巳诏罢追尊趣公就职公犹以言不尽用请去益坚上不得巳出公通判安州公在台数言人所难言及争濮王事引谊据经语斥大臣尤切繇是名震天下神宗初即位慨然有追迹先王内脩政事外攘夷狄之志得王荆公任之多所更张公自还朝即劝上毋开边隙又进言变改法度人心不宁书曰怨岂在明不见是图愿陛下图不见之怨上曰何谓不见之怨公曰古人所谓天下之人不敢言而敢怒者是也上善之令条古事可爲戒者以闻公作尚书解以进及爲諌官前后爲上言以休兵省事节用冨民进君子退小人爱人材申公论爲急崇聚歛事苛刻亲䜛佞任偏听爲戒大则廷论小则䟽逹未听则连章累牍不苟止其于君子小人之际尤反复激切无所讳避甞论冨韩公在相位不当数移疾杜门自爲形迹吕诲不当罢御史中丞李师中不可守边薛向不可发运使向行均输法于六路必将掊克生民歛怨基祸它所开陈类如此上方鋭于求治又言道逺当驯致事大难速成人材不可遽求积敝不可顿革自古人君欲事功亟就必爲憸佞所乗不可不察公雅与荆公厚善至是数言其以五覇冨国疆兵之术惑误人主失天下望旣而刘琦钱顗孙昌龄同时罢御史公又言琦等一言柄臣遽以罪绌今在廷阿附者衆奈何陛下更以法驱之益指切荆公并及它大臣词气甚厉上察其忠留章弗下而公请去不巳至阖门不出廼罢諌院留修起居注公固辞执政或遣所亲谕公速起且除知制诰矣公曰是以利訹我也言不用万钟于我何加焉録所上章纳中书门下执政见之怒出知河中府权成都府路转运使兼领农田水利差役事公以新法于民不便反复论奏戒约州郡未得遽行安石怒公沮格新法使门下人捃摭公私事然卒不能得环庆大饥帅守坐不职罢去以公代之过阙入对神宗见公甚喜曰卿父在庆甚有威名卿兵法必精公对曰臣素儒家未甞学兵法又问卿纵不学兵法卿乆随侍在陜西必亦详熟边事公对曰臣随侍时年㓜并不复记忆兼今日事体与昔时不同且臣不才陛下若使完缮城垒爱养百姓臣䇿疲驽不敢有辞若使臣开拓封疆侵攘夷狄则愿别择才者因遂力辞上不许公到庆州饿殍满路官无谷以振恤公欲发常平封摏粟麦振之州郡皆欲俟奏请得旨而后散公曰人七日不食即死何可待报诸公但勿预吾宁独坐罪时一路荐饥耕牛杀尽五谷絶种官储有限方惧未有以继㑹是秋蓬生蔽野而结实如粟可食所収狼戾民食之余公令官籴所収尚不赀又于邻路市耕牛谷种计户口分贷蕃汉人户兼以人力垦耕布种甚广遂大有年或言公禀贷过多而无活人之实朝廷疑之遣使按治民间闻之争先输官比使至无负者诏使得藂冢于邠宁间喜曰全活不实之罪于此得矣发冢数骸借其数上之诏委夲路监司穷治实前帅楚建中所封也与公殊无干涉朝廷迁治建中罪公连上䟽云建中当饥俭之初循守法令申请措置之间不免有殍死者比之臣来继其法度已成之后故得一意赈恤偶免流亡况建中巳坐罪罢去今縁按臣而又及建中是一罪而再刑也建中犹赎铜三十斤属郡流人道庆称冤按得冤状郡将种诂讼公挟情变狱诏移狱比郡出御史治之逮公就对部人数万号泣遮道童儿相率诵诗随之乆乃去狱成古坐诬吿抵罪公犹以它事夺职知信阳军移知齐州齐爲山东剧郡屠贩劫盗无虚日人或勉公曰公爲政素寛然齐民兇悍性好剽劫以严治之犹不能戢若一以寛恐不胜其治矣公曰寛出于性若强以勐治则不能持乆勐而不乆以治兇民取玩之道也齐有两司理院囚系常满多屠贩盗窃而督赏者公曰此何不责保在外使之输纳耶通判州事起白公曰非不知此第以此軰兇暴释之不旋踵复紊官司矣公曰终当如何曰徃徃待其自以疾毙于狱中是亦与民除害耳公蹙然曰法不当死而在位者以情杀之岂理也耶遂尽唿出立于庭下戒饬之曰尔軰爲恶不悛在位者不欲释汝惧爲良民害复紊官司也汝等若能悔过自新我欲释汝皆叩头曰敢不佩服教令遂释之欢唿而出转相告语是嵗犯法者减旧嵗之半録事叅军宋儋年中毒暴卒公得罪人置于法𥘉宋君因㑹客罢是夜门下人遽以疾告公遣家人子弟视其䘮事宋君小殓口鼻血出漫污幎帛公疑其死不以理果爲宠妾与小吏爲姦付有司按治具伏因㑹客置毒在鳖䏑中公曰䏑在第几廵岂有中毒而能终席耶命再劾之宋君果不嗜鼈䏑爲坐客所并乃客散醉归置毒酒盃中而杀之罪人觊他日狱变爲逃死之计也人以爲公发擿姦伏如神明若非遇公则宋君之冤无以申于地下矣公判留台时一时耆旧多在洛公与司马公皆好客而家贫相约爲眞率㑹脱粟一饭酒数行过从不间一日洛中夸以爲胜事除给事中时哲宗宣仁太后共政司马温公入相首改差役法公闻之谓人曰此事当熟讲而缓行不然滋爲民病且宰相职在求人变法非所先也还朝力爲温公言之温公有所建请公复言宰相当虚心以延衆论不必谋自巳出谋自巳出则謟䛕得乗间迎合而正士将卷怀退避是时初改熈宁案问自首法公奏立文太深又言四方奏谳大辟有司一以八年十一月诏书从事坐死者视旧数倍非先王宁失尽不经之意盖公虽与温公同志及临事有所矫正类如此于是人皆服公平直且知前于荆公非苟爲异也司马温公欲令进士召朝官保任然后应举又更贡举法公曰举人难得朝士相知士族近京犹可寒逺之人尤不易矣兼仐之朝士未必能过京官选人京官选人未必能如布衣徒令求举未必有益旣欲不废文章则杂文四六之科不如设在衆人埸中不须别设一科也孟子恐不可轻犹黜六经之春秋矣温公从之除兼侍讲公语人曰国之夲在君君之本在心人君之学当正心诚意以仁爲体使邪僻浮薄之説无自而入然后发号施令爲社稷宗庙之福岂务章通句解以资口舌之辩哉及在经筵进讲必反覆开陈其说归于人君可用而后止同知枢宻院事𥘉公还自庆两宫亟遣中使赐太官饍出手诏问御备西戎之䇿公请罢兵弃地因使归所掠汉人执政持之未决㑹公入枢府复申前议又请予地之外归一汉人予绢十两事皆施行旣而夏人未顺公请陜西一郡自効不许㑹边臣俘蕃酋鬼章以献两宫归功辅臣褒赐异甚公请诛鬼章塞上以谢边人而议者欲致其子収河南故地故赦不杀其后又欲官之公复固争然鬼章子卒不至公自爲执政务以愽大开上意忠笃革士风在枢府时言者攻章惇邓绾公皆力爲捄解因言臣甞爲绾诬奏坐黜今日所陈恐録人之过太深实系国体两宫感悟即日遣中使手诏嘉纳因下诏书前日希合附㑹之人一切勿问言者亦勿复以言旣而在廷颇分朋党论议多出私意浸润之说稍行学士苏轼草䇿问题或言引用不当韩维罢门下侍郎𥙷外公奏轼无罪维心国家弗避嫌谤不可因譛言绌及在相位諌官王觌坐论朋党贬公复爲辨君子小人朋党之异因极言前丗朋党之祸并録欧阳文忠公朋党论以进前宰相蔡确坐诗语讥讪帘中台諌章䟽交上必欲朝廷诛殛宰执侍从皆爲当然公独以爲不可遂于帘前开陈方今圣朝冝务寛厚不可以语言文字之间暧昧不明之过诛窜大臣今日举动冝与将来爲法式此事甚不可开端也宰臣奏蔡确党人甚盛不可含胡不问公靣奏以爲朋党难辨却恐悮及善人此事正宜详审不可容易继入奏曰切以朋党之起盖因趣向异同同我者谓之正人异我者疑爲邪党旣恶其异我则逆耳之言难至旣喜其同我则迎合之佞日亲以至眞伪莫知贤愚倒置国家之患何莫由斯至如王安石止因喜同恶异遂至黒白不分至今风俗犹以观望爲能后来柄臣固合永爲商监今来蔡确不必推治党人旁及枝叶臣闻孔子曰举直错诸枉能使枉者直则是举用正直而可化枉邪爲善人不仁者自当屏迹矣何烦分辨党人或恐有伤仁化公初与诸公议蔡确之命唯左丞王存与公相恊是日上前方开陈论列之际诸公画可皆不頋公而先退公独留身因揖王存上前论之益坚宣仁怒卒贬确新州言者交章击公党确公遂以疾请外即日以公知颍昌府王存知蔡州先是河上所科夫役许输钱免夫上下皆以爲便公独忧曰民力自此愈困矣或曰毎岁差夫一丁费万钱今以七千免一丁又免百姓奔走执役之劳岂不便乎公曰毎岁差夫虽曰万钱然随身者不过三千又得一丁就食于官今免夫所出七千尽归于官矣民又俨然坐食于家盖力者身之所出钱者非民所有今舍其所有而征其所无民安得不病此一事冨民不亲执役者以爲便穷民有力而无钱者非所便也又况差夫必计其的确合用之数纵使所差倍其所役则力愈衆民愈不劳矣今若出钱以免夫虽三分之工亦可以取十分免夫钱其弊无由致察又从来差夫不及五百里外今免夫钱无逺不届若遇掊克之吏则爲民之害无甚于此知太原府河东土狭民衆惜地不葬其先公遣属僚収无主烬骨别男女异穴以葬又檄一路诸郡皆倣此不可以万数计刻石以记嵗月复拜尚书右仆射因入谢帘中宣谕曰或以谓卿必先引用王觌彭汝砺卿冝与吕大防一心公对曰此二人实有士望臣亦知之臣终不敢保位蔽贤更望陛下加察公前爲相时有司请归河故道二三大臣主其议公独争以爲壅水使髙必难成功况今公私匮乏当缓其役朝廷爲出近臣徃视还奏如公言主议者不怿宻启以手诏督趣公复固争两宫悟爲収还手诏公旣罢而河役复兴调发至颍昌公又上䟽极论两宫然之而役犹不辍及公再相又遣从官御史经度不能易前说然主议者必欲成之后虽暂归故道巳而复决人力爲之大敝至于今未复也宣仁寝疾宰辅入问后留忠宣曰卿父仲淹可谓忠臣在章献朝劝后尽母道在仁宗朝劝帝尽子道卿当似之上方亲政于大臣中注意独厚有宻荐人材者輙以质于公又甞问先朝法度公悉心以对无所回隐因劝上择执政台諌官且言仁宗朝委事执政而台諌实叅论议可以爲法然不可用非其人上嘉纳之一日三省同登苏辙独进上前论殿试䇿题因引汉昭变更武帝法度事哲宗怒曰安得以汉武比先帝辙再拜而退曰臣引用失当容臣待罪公奏曰汉武雄才大略史无贬辞又辙所论非异同正欲救巳行之言望陛下宣住苏辙尚书右丞邓润甫越次言曰先帝法度爲司马光苏辙坏尽公曰不然法本无弊弊则当改上曰人谓秦皇汉武公奏苏辙之所论事与时也非人也辙卒得罪去时士大夫观望多诬诋垂帘时事人情大恐公以明道二年五月癸酉诏书上之曰望陛下稽倣而行以戒薄俗巳而狂人赵天启作拟试䇿传播中外御史章䟽稍取以爲用公又言今狂妄诋讦者巳多容之则累圣孝惩之则恐塞言路不若以诏书禁约一遵仁宗故事寻以天启在元祐中甞上书龙熈宁元丰政事爲非道编管邓州公亦求去不许全台言苏轼行吕惠卿告词讪谤先帝有旨落职知英州公䟽曰熈宁法度皆惠卿附㑹王安石建议不副先帝爱民求治之意至垂帘之际始用言者特行重窜今巳八年矣言者多当时御史何故畏避不即纳忠而方有是奏岂非观望耶客省副使髙士敦以太皇太后恩特旨改官苏辙谪知汝州御史来之邵言士敦任成都钤辖日不法事又论辙所谪太近公言之邵爲成都路监司士敦有犯自当按发辙与政累年之邵巳作御史亦无纠正今乃继有二奏其情可知哲宗亲政吕汲公欲迁殿中侍御史杨畏爲諌议大夫忠宣曰天子諌官当用正人杨畏不可用汲公方约畏爲助谓忠宣曰岂以杨畏甞言公耶忠宣曰不知也盖上初召忠宣畏甞有言上不行忠宣故不知也忠宣因乞罢政上不许后杨畏首叛汲公凢可以害汲公者无所不至公在相位凢荐引人材必以天下公议所荐公在随几一年州事毫髪必亲客至谈笑终日无倦色公素苦目疾忽全失其明因上表乞致仕章惇戒堂吏不得上盖惧公复有指陈终移上意遂贬公武安军节度副使永州安置命下公怡然就道切戒子弟不得小有不平意曰不见是而无闷尔曹勉之人或谓公爲近名公闻而叹曰七十之年两目俱䘮万里之行岂其欲哉伹区区爱君之心不能自巳人若避好名之嫌则无爲善之路矣公在永三年怡然自得或加以撗逆人莫能堪而公不爲动亦未甞含怒于后也公到永日课儿孙诵书躬亲教督常至夜分在永三年终始如一至于饮食居处人不堪其忧公未甞兴一念毎对賔客唯论圣贤脩身行巳余及医书方药他事一语不持口而气皃益康宁如在中州时上皇即位之𥘉钦圣皇太后同听政忠宣公自永州先以光禄卿分司南京邓州居住盖二圣欲用公矣遣中使至永州赐茶药宻谕曰皇帝与太皇太后甚知相公在先朝言事忠直今虚位以待相公不知目疾如何用何人医治只爲左右有不是当人阻隔相公公顿首谢又曰太后问相公官家即位行事如何天下人何说公曰老臣与逺方之人唯知鼓舞圣德又曰天下有不便事但奏来公曰敢不奉诏又曰邓州且去否公曰巳出望外如归郷里又曰离阙下日二圣再三言太后在宫中皇帝在藩邸甚知相公是直臣公感泣不巳俄复观文殿大学士中太一宫使召赴阙供职而公病诏书有岂唯尊徳尚齿昭示宠优庶几鲠论嘉谋日闻忠告之语公捧诏泣曰上果用我矣目明全失风痺不随恩重命轻死有余责上又遣中使赐银合茶药促公入觐仍宣渇见之意公曰老臣命薄虚蒙圣眷乞归颍昌养疾上不得巳许之毎见辅臣问安否乃曰范纯仁得一识靣足矣公复告老不允诏至公巳薨矣上与皇太后震悼出涕先是公疾革精识不乱诸子侍侧口占遗表凡八事命门生李之仪次第之诸子以其所言皆朝廷大事且防后患以公口占画一缴申颍昌府用府印寄军资库及将葬之仪又作行状论公平生立朝行已大节蔡京用事小人附㑹言公之子正平等撰造中使至永州传宣圣语以爲遗表非公意也正平与之仪皆下御史狱捶楚甚苦正平之仪欲诬服其传宣中使独不服曰旧制凡传圣语受本于御前请寳印出注籍于内东门遣使受圣语籍中使从其家得永州传宣圣语夲有御寳如所言又验内东门受圣语籍亦同又下颍昌府取正平所缴纳遗表八事皆实狱遂解正平犹覊管象州之仪覊管太平州正平之家死于岭外者十余人独正平遇赦得归不出仕终身爲选人蔡京者绍圣初爲户部尚书欲结后戚向氏故奏展向氏坟寺事下开封府正平爲开封府县尉徃按视其地曰向氏寺地步巳足民田不可夺府以其言闻哲宗怒京赎铜二十斤京由此恨正平故欲诬杀之呜唿使忠宣公无恙相上皇于𥘉载天下岂复有今日之旤公旣病不能朝上皇始命相曰曽布与蔡京云公性夷易寛简弗以声色加人及谊所在则挺然不少屈诚心好善不爲忮克甞曰吾平生所学得之忠恕二字而巳繇是所至人归其仁而惮其正历事四丗终始无间言自爲布衣以至宰相㢘俭恭逊不少加损政府恩钖屡斥以广义庄晚年南还贫甚得赐辄均及属人前后任子恩多先踈族故公殁之日㓜子五孙未官公甞曰人材难得欲随事有用则缓急无以应手七年之病求三年之艾非储之以待则如病者何故雅以人才爲巳任毎有荐引必先公议而及其至也内举有所不避其不可则人君所主亦必争公教子弟曰六经圣人之事也知一字则行一字要须造次顚沛必于是则所谓有爲者亦若是耳岂不在人耶时西边儒帅有以威敌斥境请于公者手自荅曰大辂与柴车较逐鸾鳯与鸱枭争食连城与瓦砾相触君子与小人鬪力不惟不能胜兼亦不可胜不惟不可胜虽胜亦非也子言范公尧夫之寛大也昔余过成都公时摄帅有言公于朝者朝廷遣中使降香峨眉实察之也公一日访予欵语予问曰闻中使在此公何暇也公曰不尔则拘束已而中使果怒以鞭伤传言者耳属官喜谓公曰此一事足以塞其谤请闻于朝公旣不折言者之爲非又不奏中使之过也其有量如此范公尧夫摄帅成都程子将告归别焉公曰愿少留纯仁将别子曰旣别矣何必复劳舆卫遂行公使人要于路曰愿一见也旣见曰先生何以教我子曰公甞言爲将帅当使士卒视巳如父母然后可用然乎公曰如何子曰公言是也然公爲政不若是何也公曰可得闻与子曰旧帅新亡而公张乐大飨将校于府门是教之视帅如父母乎曰亦疑其不可故使属官摄主之也子曰是尤不可也公与旧帅同僚也失同僚之义其过小属官于主帅其义重曰废飨而颁之酒食如何曰无颁也武夫视酒食爲重事弗颁则必思其所以而知事帅之义乃因事而教也公曰若从先生言而不来则不闻此矣其喜闻义如此正叔说尧夫对上之词言陛下冨国强兵后待做甚以爲非是此言安足谕人主如周礼岂不是冨国之术存焉子厚言尧夫抑上冨强之说正犹爲汉武帝言神仙之学长年不足惜言岂可入圣贤之晓人不如此方拙如梁惠王问何以利国则说利不可言之理极言之以至不夺不餍科举取人不得间有得者自是豪杰之士因科举以进耳且资䕃得官与进士得官孰爲优劣以进士爲胜以资䕃爲慊者此自后丗流俗之论至使人耻受其父祖之泽而甘心工无益之习以与孤寒之士角胜于埸屋侥倖一第以爲荣是何见识夫应举亦自寒士无禄不得巳籍此进身耳如得巳何用应举范尧夫最有见识然亦以资䕃与进士分优劣建言于有无出身人衘位上带左右字不可谓无所蔽也其言曰欲使公卿家子弟读书耳此意甚善但以应举得官者爲读书而加奖劝焉则彼读书者应举得官而止耳岂眞学道之人至如韩持国自是经国之才用爲执政亦了得不可以其无出身便废其执政之才曰尧夫所别异者莫非此等人否曰执政不是合下便做亦自小官以次迁之如后来吴坦求等在绍圣中𬒳駮了愽士以无出身故也彼自布衣中朝廷以其学行赐之爵命至其冝爲愽士乃复以爲无出身夺之此何理也资䕃进士中俱有人惟其人用之加一右字亦自沮人爲善元符末吕惠卿罢延安帅陆师闵代之有诉惠卿多以人冒功赏者师闵以其事付有司未竟罢去曽布爲枢宻使素与惠卿有隙特自太原移徳孺延安盖德孺于惠卿亦有隙也德孺至取其事自治有自皇城使追夺至小使臣者德孺由是太失边将之心议者谓有词于前政事巳在有司德孺乃取以自治失矣徳孺聦明过人而爲曽布所使惜哉未几德孺亦以论役法罢如忠宣丞相则不然公帅庆阳时爲緫管种诂无故讼于朝上遣御史按治诂停任公亦罢帅至公爲枢宻副使诂尚停任复荐爲永兴军路钤辖又荐知隰州公毎自咎曰先人与种氏上丗有契义纯仁不肖爲其子孙所讼宁论事之曲直哉呜唿可谓以徳报怨者也以徳孺之贤于是乎有愧于忠宣矣绍圣𥘉哲宗亲政用李清臣爲中书侍郎范丞相纯仁与清臣论事不合范公求去帝不许范公坚辞帝不得巳除观文殿大学士判颍昌府召章惇爲相未至清臣独当中书益觊倖相位复行免役青苗法除诸路常平使者惇至不能容以事中之清臣出知北京建中靖国𥘉上皇即位用韩忠彦爲相清臣爲门下侍郎忠彦与清臣有连故忠彦惟清臣言是听清臣复用事范右丞纯礼忠彦所荐清臣罢之刘安丗吕希纯皆忠彦所重清臣不使入朝外除安丗帅定武希纯帅髙阳张舜民忠彦荐爲諌大夫清臣出之帅眞定其所出与外除及不使入朝者皆贤士清臣素所惮不可得而用者忠彦懦甚不能爲之主曾布爲右相用范致虚諌䟽云河北三帅连衡恐非社稷之福刘安丗吕希纯同日报罢清臣亦爲布所䧟出知北京伯温常论绍圣建中靖国之𥘉朝廷邪正治乱未定之际皆爲一李清臣以私意幸相位坏之邪说旣胜衆小人并进清臣自亦不能立于朝矣使清臣在绍圣初同范丞相在建中靖国𥘉同范右丞刘安丗吕希纯张舜民以公议正论共济国事则朝廷无后日之祸而清臣亦得相位享羙名矣此忠臣义士惜一时治乱之机爲之流涕者也文正公四子长子少有大志不幸疾废公与叔季克丗其家而公忧国爱君不以利害得䘮贰其心刻意名节难进易退虽屡黜废志气弥励人以爲有文正之风焉其在朝廷专务奖进人材故天下善类视公用舎以爲消长其论议平恕不爲巳甚丗谓使其言行于熈宁元丰时后必不至纷更尽申于元祐中必无绍圣大臣雠复之祸今上虚巳待公天下亦幸公复用而公疾不能朝以至不起哀哉旣病口授诸子遗奏数百言读者益叹其忠曽文昭公铭公之墓曰逺矣范宗陶唐其系更夏商周保姓受氏在晋宣子以告穆叔流非不长止曰丗禄孰爲不朽维后有人若公父子再秉国钧有德有言百丗弗泯公起诸生至位丞相一节不回虽老犹壮御史抗议公惟守礼諌垣建白公不言利封疆之事公曰休兵庙堂之论公则持平利害异趣公爲砥柱爱恶相雠公爲虚舟丗夸以争公避不有衆所惮行公惟恐后堂堂嶷嶷古社稷臣正色四丗屡亨屡屯白首南迁纵心顺命巳僵复起天子之圣有泽在民有谋在国寿非不多人以爲啬惟其卓伟山髙日赫归从先君嵩洛之侧帝念公贤形于诏墨后人来咨不假方册请视丰碑丗济忠直五朝名臣言行录卷第十之二十之二安定胡先生先生名瑗字翼之㤗州海陵人累举不第年四十余景祐初更定雅乐诏求知音者范文正荐先生白衣对崇政殿授祕书省校书郎范公使陜西辟丹州推官改湖州州学教授以殿中丞致仕皇祐中复召议乐授光禄寺丞兼国子监直讲嘉祐𥘉擢太子中允天章阁侍讲仍治太学旣而疾不能朝以太常博士复致仕归老于家而卒侍讲布衣时与孙明复石守道同读书㤗山攻苦食淡终夜不寝一坐十年不归得家问见上有平安二字即投之涧中不复展读师道废乆矣自明道景祐以来学者有师惟先生曁泰山孙明复石守道三人而先生之徒最盛其在湖州之学弟子去来常数百人各以其经转相传授其教学之法最备行之数年东南之士莫不以仁义礼乐爲学庆历四年天子开天章阁与大臣讲天下事始慨然诏州县皆立学于是建太学于京师而有司请下湖州取先生之法以爲太学法至今爲着令先生教人有法科条纎悉备具以身先之视诸生如其父兄诸生亦信爱如其子弟胡安定在湖州置治道斋学者有欲明治道者讲之于中如治兵治民水利筭数之类甞言刘彞善治水利后累爲政皆兴水利有功先生尤患隋唐以来仕进尚文词而遗经业苟趋禄利及爲苏湖二州教授严条约以身先之虽大暑必公服终日以见诸生严师弟子之礼解经至有要义貇貇爲诸生言其所以治己而后治乎人者学徒千数日月刮劘爲文章皆传经义必以理胜信其师说敦尚行实后爲太学四方归之庠舎不能容旁拓歩军居以广之五经异论弟子记之自爲胡氏口义侍迩英讲不以讳忌爲避安定先生在湖学时福唐刘彞执中徃从之学者数百人彞爲髙第凡纲纪于学者彞之力爲多熈宁二年召对上问从学何人对曰臣少从学于安定先生胡瑗上曰其人文章与王安石孰优彞曰胡瑗以道德仁义教东南诸生时王安石方在场屋脩进士业臣闻圣人之道有体有用有文君臣父子仁义礼乐歴丗不可变者其体也诗书史传子集垂法后丗者文也举而措之天下能润泽其民归于皇极者其用也国家累朝取士不以体用爲夲而尚其声律浮华之词是以风俗偷薄臣师瑗当寳元明道之间尤病其失遂明体用之学以授诸生夙夜勤瘁二十余年专切学校始自苏湖终于太学出其门者无虑二千余人故今学者明夫圣人体用以爲政教之夲皆臣师之功也上曰其门人今在朝爲谁对曰若钱藻之渊笃孙觉之纯明范纯仁之直温钱公辅之简谅皆陛下之所知也其在外明体适用教于民者迨数十軰其余政事文学粗岀于人者不可胜数此天下四方之所共知而叹美之不足者也上恱先生弟子散在四方随其人贤愚皆循循雅饬其言谈举止遇之不问可知爲先生弟子其学者相语称先生不问可知爲胡公也侍讲当召对例湏先就合门习仪侍讲曰吾平生所读书即事君之礼也何以习爲合门奏上令就舟次习之侍讲固辞上亦不之强卒许之人皆谓山野之人必失仪及登对乃大称旨上谓左右曰胡瑗进退周旋举合古礼安定先生皇祐至和间爲国子直讲朝廷命主太学生余千人先生日讲易予列诸生执经座下先生每讲罢或引当丗之事以明之至小畜以谓畜止也臣止君也巳乃言及中令赵公相艺祖日上令择一任谏争臣中令具名以闻上却之弗用异日又问可任者中令复上前札上亦却之如此者三仍碎其奏掷于地中令輙怀以归它日复问中令乃𥙷所碎札子呈于上上乃大悟卒用其人胡先生瑗判国子监其教育诸生皆有法先生每语诸生食饱未可据按或乆坐皆于气血有伤当习射投壷㳺息焉是亦食不语寝不言之遗意也程伊川曰凡从安定先生学者其醇厚和易之气望之可知也国子监旧有先生祠绍圣初林自爲博士闻于朝彻去公在仁宗朝尝上书请兴武学其略曰顷岁吴育巳建议兴武学但官非其人不乆而废今国子监直讲内梅尧臣曾注孙子大明深义孙复而下皆明经旨臣曾任边陲颇知武事若使尧臣等兼莅武学毎日只讲论语使知忠孝仁义之道讲孙吴使知制胜御敌之术于武臣子孙中选有智略者三二百人教习之则一二十年之间必有成効臣巳撰成武学规矩一卷进呈荆公诗曰先收先生作梁柱以次收拾桷与榱皇祐末召先生爲国子监讲书专管勾太学数年进天章阁侍讲犹兼学政其初人未甚信服乃使其徒之巳仕者盛晦之侨顾子敦临吴元长孜軰分治职事又令孙莘老觉说孟子中都士人稍稍从之一日升堂讲易音韵髙朗指意明白衆方大服然在列者皆不喜谤议蜂起先生偃然不顾也强力不倦以卒有立迄今三十余年犹用其规橅不废先生在学时毎公私试罢掌仪率诸学子㑹于首善堂合雅乐歌诗乙夜乃散诸斋亦自歌诗奏琴瑟之声彻于外吕原明侍讲爲廌言顷仁皇时太学之法寛简国子先生必求天下贤士眞可以爲人师者就其中又择其尤贤者委专掌教导规矩之事胡翼之瑗初爲直讲有㫖专掌一学之政文学行义一代髙之旣专学政遂推诚教育多士身率天下之士不逺万里来就师之方是时㳺太学者端爲道艺称弟子者中心恱而诚服之也胡亦甄别人物择其过人逺甚人畏服者奖之激之以劝其志又各因其所好类聚而别居之故好尚经术者好谈兵战者好文艺者好尚节义者皆使之以类群居相与讲习胡亦时召之使论其所学爲定其理或自岀一义使人人以对爲可否之当时政事俾之折衷故人皆乐从而有成今朝廷名臣徃徃胡之徒也客有话胡翼之爲国子先生日番禺有大啇遣其子来就学其子儇宕所赍千金仍病甚瘠客于逆旅若将毙焉偶其父至京师闵而不责携其子谒胡先生告其故曰是冝先警其心而后诱之以道者也乃取一帙书曰汝读是可以先知养生之术知养生而后可以进学矣其子视其书乃黄帝素问也读之未竟惴惴然惧伐性命之过甚悔痛自责冀可自新胡知其巳悟召而诲之曰知爱身则可以脩身自今以始其洗心向道取圣贤之书次第读之旣通其义然后爲文则汝可以成名圣人不贵无过而贵改过无怀昔悔第勉事业其人亦颕锐善学二三年登上第而归君在丹州建议更陈法治兵器开废地爲营田募土人爲兵给钱使自市劲马渐以代东兵之不任战者虽军校蕃酋亭鄣厮役以事见輙饮之酒访备边利害得以资其帅府府多武人初谓君徒能知古书耳旣观君之所爲不以异己翕然称之安定授监某处作院旣之官三日从容与老吏言制作利害以诚告曰器不精良由百工皆督以程课趣赴期㑹毎苟简于事备数而巳今欲革此敝莫若使工各尽其能竭其力每事必求精致仍不使之懈堕然后计其成而定以日力名数可也安定从其说工吏欣然赴功乐事兵器坚利大非前日比矣至今爲作院法也此事关注闻之龟山侍讲治家甚严闺门整肃尤谨内外之分儿妇虽父母在非节朔不许归宁先子年弱冠常侍立左右賔至则供亿茶汤并有遗训嫁女必湏胜吾家者娶妇必湏不若吾家者或问其故曰嫁胜吾家则女之事人必钦必戒妇不若吾家则妇之事舅姑必执妇道三朝名臣言行录三朝名臣言行录卷第十之一十之一丞相康国韩献肃公公名绛字子华叅知政事忠宪公之子也以父任爲大理评事登进士甲科除太子中允通判陈州召知太常礼院歴开封府推官户部判官江南饥出爲体量安抚还知制诰出知河阳召入翰林爲学士权御史中丞出知蔡州移知庆州加端明殿学士知成都府英宗即位召还除三司使俄拜枢宻副使神宗𥘉领制置三司条例司拜叅知政事熈宁二年拜陜西河东宣抚使即军中拜同中书门下平章事㑹庆州卒叛遂罢相守邓州徙知大名府七年复爲相出知许州拜建雄军节度使知定州移河南府哲宗即位进封康国公加开府仪同三司判大名府屡告老拜司空检校太尉致仕薨年七十七公爲开封府推官男子冷清自谓母娠宫中生民间于是自称皇太子都人聚观颇以爲疑吏収捕验问亦不敢迫府官至有改容礼之者旣而果无实犹止覊置近郡公上䟽引成方遂事论奏甚切清遂伏诛江淮两浙歳饥以公体量安抚江南东西路到部则发仓廪振贫乏问百姓疾苦县邑以衙前爲重役一当其役则破家竭产民至有嫁祖母与母而析生异居以避役者公爲立则衙前法奏行之民以爲便又兼并之家私占陂池溪湖少出税以锢其利公使以税均所近民田而陂池溪湖使衆共之使还除右正言供职时大臣佐佑时政务循故事公一日奏言政事冝出圣断上谕云屡有人言朕少断非不欲豦分盖縁国家动有祖宗故事苟或出令未合宪度便成过失以此须经大臣论议而行台諌官见有未便但言来不惮追改也宣祖神御温成园陵皆寓奉先寺仁宗将幸奉先或谓因欲临后园公预以所闻諌旦日饬驾使谕公曰朕欲酌神御非诣后园也召爲翰林学士仁宗甞遣使祈嗣茅山公当草祝词公因上䟽言祈嗣頋祷祠何益夫女御闭于深宫者衆宦人养子絶人之丗者多非所以顺天地致螽斯之福于上也书奏仁宗即日出宫人数百诏有司裁定宦人养子令孙沔吕溱等守藩犯法从官聮章请贳其罪公曰法自贵者始更相救援则公道废矣遂并劾之宫人或纳赂请降度牒紫方𫀆歳时内宴至有与伶官私笑语者公宻发其事上亟爲逐典掌刘氏及它不谨者十余人自公爲中司言事甚多时富郑公爲宰相多寝不下公不能堪条前后所言极论之初张茂实母乳悼献太子茂实㓜从其母畜于宫中后壮长寖贵领亲军以挂嫌议出爲外官至是郑公复用茂实主兵公并以爲言且论其畏避自私不足以荅上恩塞群望因请归家待罪不敢赴台供职而諌官诋公中伤宰相擅去官守由是罢知蔡州知成都府蜀中春秋夏米价常贵张咏尚书治蜀自二月减价粜官米八月粜塩各给劵爲据以惠贫户歳乆质卖悉归豪右公谕其自首别给劵贫民凢七千余户因奏每三年视贫富一易之民有疾疫致医药客军贫民死者葬之奏立寺额度僧主管増置学校减啬冗费异时内臣奉使至蜀州郡迎悦其意有所货易輙附益之其费皆出于酒场官衆以爲患公奏请加禁约英宗闻之喜诏内侍省着爲令毎行必申饬焉爲三司使内诸司吏有干恩泽者诏已许之公执条例奏禀上曰朕不知条例当爲卿改后有此等事亦须执奏三司事多与宫省相关近习有所干请即牾条例公未甞诡随公一日奏事具爲上言所以且曰即有飞语愿赐覆实上曰知卿尽公不肯放过事朕在藩邸时备闻群臣以国事爲人情隳坏法度积弊日甚頼卿尽力我自谙暁卿勿虑也它日公又言曰国朝之制上所用财币不欲显名者乃用合同慿由取之内臣因循凢赐予之类并以合同慿由施行歳常数十百万三司无由钩校人皆疑禁中浮费不知其间赐予宗室及群臣者过半也请以其冝付有司者付之有司英宗嘉纳自是费用之有例者悉归三司得以㑹计矣迁枢宻副使因进对神宗问天下遗利公对求遗利莫若尽地力退而具䟽以谓害农之大弊无甚于差役不可不改请委侍从台省官集议及圣诏愽谋以収群䇿上嘉纳之𥘉公在三司时议欲使官户量出免役钱兼并之家计田顷承役唯存郷役及弓手之外并与蠲除单丁女户在第一等者亦量纳役钱其余一切以免役钱雇召如此即不限田而官户兼并之家不敢过制以贪利中人得以置田以爲生品官不必充役而无业之民得以应募矣至是上手扎取之公具録以进上令学士草诏访问旣进入上以未见哀痛恻怛之意手定诏藁宻封示公令公润色以进爲大小访焉王荆公领条例司深以公言爲然遂推广衙前之法以及它役熈宁三年五月除叅知政事时枢宻副使阙贠㑹公独奏事神宗问谁可𥙷者公以司马光对遂以授光熈宁二年九月夏羗大入庆州境围七寨杀略数千边将髙敏战死榆林以公爲陜西宣抚使赐空名宣告即军中赏功诏许除补所部官自受命至陛辞三日而行赐金缯及织文𫀆才至边悉分与将吏公初行环庆劳飨蕃汉士伤痍者赐帛褁疮治兵鄜延使偏将种谔出青涧城趋银州界破抚宁开光诸帐屯守啰兀公欲自髙奴通道河东诏兼河东宣抚使就拜同中书门下平章事昭文舘大学士公遣将出麟府兵径虏中凢九日㑹啰兀下又破贼马户川斩馘数千获绣旗木符领卢印公𥘉至边裂诸路兵置七将间其无备互出擣之至是深入破敌者十七战皆捷招降数万人居以旷圡方筑据夺其要害而庆将失抚御兵有叛亡者时内外多与公异意争归咎宣抚司边事摇矣公一不辨以身任其责罢相知邓州其后旣収兵羗人亦卷庐帐驱畜产遁去客食河外饿死者衆数年终不能复而使大酋数叩保安军求通使并塞皆空无贼火上于是知公爲有功复召爲相公之入相继王荆公之后政事有未便者贤士大夫或置不用公将更易振举之奏古者冢宰制国用今天下财用出入宰相乃不预闻始置局中书稽攷天下财用之数量入以爲出援用司马光上曰吾于光岂有所爱頋光未肯来耳又数与同列论事上前不得尽行其言乃叹曰势不能有所禆𥙷矣唯早去位可以全进退之分故一年之间求去者三三司使发市易官罪而同列佑之欲弗责方创贾人免行钱孙尚书永议有异而同列欲论永罔上故不实上书人郑侠绞切下狱而执政冯公京甞赒侠同列欲以党侠爲重坐公辨帝前不得直数求罢上爲逐市易官稍寛二臣者而它相至欲复留故贾人刘佐任市易公固言不可论上前未决公再拜曰臣言不用辱相位请从此辞上愕曰兹小事何用耶公奏曰小事弗伸况大事乎上爲罢佐遣使持手诏谕公使就位公乃起后数月固称疾乃拜观文殿大学士礼部尚书知许州知河南府夏大雨伊落汎溢冐城郭居民𬒳溺者太半公方以疾在告闻之力疾而出率府僚救护全济者甚衆物价腾踊人多不得食公发仓廪以平物价収葬溺死者禁止盗贼讹言惊衆者刑黥之人以宁息脩完庐舎工直十倍公爲设法招来它州人四近坌集公私皆得兴作而工直亦平矣又奏筑长堤以虞后患几月而成后三年伊洛复涨如前日頼堤而免㑹行保马法令保甲家自飬马毎都马五十匹期十五年数足提举官欲其速成爲巳功胁趣州县要以二年期㑹旣急马价不訾民至破产不得马公爲条奏止之如𥘉令𥙿陵兴役洛人言昭陵厚陵时府吏中夜视事留守亦宿于外至公不改常度早晚视事外唯増日中一出而已内外畏戢莫敢妄作事皆办集或言陵下乏水人多暍死诏置水车数百及瓢瓠竹筒数万公知其未甞乏水也遣使具措置水事及取脩奉官司不乏水状闻旧奉陵之物无先后之序吏縁优下公使以所须缓急第爲之期掲榜示人由是人不争竞而工价平洛人曰洛中不知有裕陵者公之赐也判大名府遣使问役法利害公请到鎭条析以闻旣至上䟽以谓𥘉论役法之弊止谓衙前一役愿得纳钱募人旣行之农民无破家之患遂并它役以此用钱至广虽不当役者亦不得免此议论所以多也务求余谓之寛剰重非所冝复其旧爲便以仐所取钱计年支雇募所费颇二分以备非常免除第五等减第四等数则天下速𬒳圣泽矣后司马丞相建议一用熈宁法差役公以六条事駮之议之连年然亦多叅用公所言者公爲人严重好礼其居家燕处无堕容子弟胜冠有所贺谢必具衣冠而后使拜存恤宗族逺近无遗推财予之不计有无自仕宦未逹时巳爲族人之孤特者嫁娶之凢十余人矣公兄弟友爱天至自忠宪公爲两府大臣至公兄弟同时爲眞相近辅者三人衣冠之盛近丗未甞有也又皆眉寿髙年公将归许而两弟时亦皆七十同时请老朝廷贪惜贤徳未之许也其爲荣盛又前古所未有公自少气节嶷然闻其言见其貌皆知其必位将相刚正浑厚而于交亲仁以尽至朝廷事不可屈挠以私据理道论是非不辨正不巳推引贤能急于家事以诚待人无所疑而知人常不误司马温公方与执政忤而公言温公可代巳爲枢宻副使至爲宰相又荐之神宗亦可之曰卿度光来乎朕当亟召力引吴正宪公忠谅可任大事宣抚陜西首荐今左右丞相爲判官常举布衣王安国能辞章程頥有经行士大夫出其门多知名天下𥘉进士科进擢速公言偶程文占上选未见才实劳最躐衆人指期爲卿辅殆亡所谓自是始议间年一贡士而杀其恩嘉祐中与陈秀公议茶法官不失常课刑辟歳省数千人又言差役病民最甚冝卑上农及官户单丁女户薄率钱募衙前吏凢不可募者存郷户则上户免服役而游手之民得以应募有业矣英宗未果行至熈宁𥘉申讲前议及温公建言一用差法诏访利害公曰臣𥘉议谓衙前可募其后乃并及它役所募旣广遂率钱及下户至多取羡数以今所冝第除羡数免下户钱惠泽周矣因条六事异温公议后皆叅取焉公前此于温公踈外中援其贤及议朝廷事自守不夺所见乃如此又建言官制错谬如近臣乃兼判中书门下省细务多关决二府恩大政祖宗方耡天下袭唐季未及更冝早论定其后神宗改官制约用六典多如公所陈者将殁犹上书恳恻言天下事所临六州皆生立祠闻讣有巷哭者公抚飬孤贫虽旁宗踈属皆仰嫁娶衣食周门生故吏之不能自存者俸禄无所余五朝名臣言行录卷第一之三一之三丞相鲁国范公公名质字文素大名宗城人后唐长兴中登第仕晋爲翰林学士汉初加戸部侍郎周祖起兵以爲枢宻副使广顺初拜中书侍郎平章事世宗不豫入受頋命辅立恭帝太祖受禅加兼侍中罢叅知枢宻干德二年罢爲太子太傅薨年五十四将终戒其子无得请谥立碑质自从仕未甞释卷人或勉之质曰昔甞有异人与吾言他日必当大任苟如其言无学术何以处之周祖自邺举兵向阙京师乱范鲁公隐于民间一日坐封丘巷茶肆中有人貌怪陋前揖曰相公无虑时暑中公所执扇偶书大暑去酷吏清风来故人二句其人曰世之酷吏冤狱何止如大暑也公它日当深究此弊幸无忘吾言公惘然乆之后至祅庙后门见一土木短鬼其貌肖茶肆中见者公心异焉乱定周祖物色得公遂致大用公见周祖首建议律条繁广轻重无据吏得以因縁爲姦周祖特诏详定是爲刑统范质初作相与冯道同堂道意轻其新进潜视所爲质初知印当判事语堂吏曰当判之事并施籖表得以视而书之虑临文失误贻天下㗛道闻叹曰眞识大体吾不如也质后果爲名相世宗在杨州怒窦仪罪在不测范质非时求见世宗意其救仪将避之质趋而前曰仪近臣以小过忤旨罪不当诛因免冠叩首泣下曰臣备位宰相不敢致人非辜当帝王之怒幸陛下寛之世宗意解遂赦仪罪范质奉行制敕未甞破律毎命刺史县令必以戸口版籍爲急周恭帝之世有右拾遗直史馆郑起上宰相范质书言太祖得衆心不冝使典禁兵质不听及太祖入城诸将奉登明德门太祖命军士皆释甲还营太祖亦归公署释黄袍俄而将士拥质及王溥魏仁浦等皆至太祖呜咽流涕曰吾受世宗厚恩今爲六军所逼一旦至此慙负天地将若之何质等未及对军校罗彦瓌按劒厉声曰我軰无主今日必得天子太祖叱之不退质颇诮让太祖且不肯拜王溥先拜质不得巳从之且称万歳请诣崇元殿召百官就列周帝内出制书禅位太祖就龙墀北面再拜命宰相扶太祖登殿易服于东序还即帝位群臣相贺及太宗即位先命溥致仕盖薄其爲人也又甞称质之贤曰惜也但欠世宗一死耳范鲁公嘉谋伟量时称名相自以执政之地生杀惨舒所系苟不能蚤夜兢畏悉心精虑败事覆餗忧患毕至加之道有枉直时有夷险居其位者今古爲难甞谓同列曰人能鼻吸三斗醇醋即可爲宰相矣旧制宰相早朝上殿命坐有军国大事则议之从容赐茶而退自余除拜号令刑赏废置事无巨细并熟状拟定进入止于禁中亲批纸尾用御印可其奏谓之印画降出奉行而巳由唐歴五代不改其制国初范质王溥魏仁浦自以前朝旧相且惮太祖英睿具札子面取进止朝退各䟽其事所得圣旨臣等同署字以志之自是奏御寖多或至旰命坐啜茶之礼寻亦废罢今遂爲定式公性卞急好面折人以廉介自持未甞受四方馈遗前后所得禄赐多给孤遗闺门之中食不异品身没之后家无余赀后太祖因讲求辅相谓侍臣曰朕闻范质但有所居宅不营产眞宰相也太宗亦素重质甞对近臣称累朝宰弼以爲循规矩惜名器持廉节无出质之右者三朝名臣言行录三朝名臣言行录卷第十之二十之二门下侍郎韩公公名维字持国忠宪公之子以䕃𥙷将作监主簿除国子监主簿知太常礼院爲淮阳王府记室叅军修起居注兼侍讲知制诰通进银台司太子右庶子出知汝州召还修英宗实録兼侍讲判司农太常吏部流内铨除翰林学士知开封府继除御史中丞迁翰林侍读学士出知襄州复入爲翰林学士承旨兼侍读学士知制诰知通进封駮事出知河阳除资政殿学士提举崇福宫哲宗即位除兼侍读提举中太一宫加大学士元祐元年爲门下侍郎二年出知邓州颍昌府以太子少傅致仕绍圣中责授崇信军节度副使均州安置诸子乞尽归其官听父居郷里诏从之元符𥘉复左朝议大夫薨年八十二公弱不好弄笃志问学甞以进士荐礼部父任执政不就廷试乃以父任守将作监主簿丁外艰服除阖门不仕仁宗患搢绅奔竞谕近臣曰恬退守道者旌擢则躁求者自当知耻于是宰相文彦愽宋庠等言公好古嗜学安于静退乞加甄録以厚风俗召试学士院辞不赴除国子监主簿欧阳文忠公爲史馆修撰荐公检讨知太常礼院先是温成皇后立庙用乐公因祫飨上䟽乞诏有司议庙制有不如礼者一切裁去以明陛下不私后宫専奉祖宗之意宰相陈执中薨请谥公立议及上书以谓皇祐之末贵妃张氏薨天子问以以葬祭之礼执中知皇仪治䘮非嫔御之礼乃请追册位号建庙用乐此不忠之大者宜谥曰荣灵以应宠禄光大不勤成名之法朝廷赐谥恭公连䟽论列以谓责难于君爲恭臣之议执中正以不恭遂罢太常礼院神宗封淮阳郡王出就外邸以公爲记室叅军神宗遇公尤厚毎事谘访公悉心以对至于拜起进退之容皆陈其节神宗甞与公论天下事语及功名公曰圣人功名因事始见不可有功名心神宗拱手称善诵书有言逆于汝心必求诸道有言逊于汝志必求诸非道以爲听纳之戒公甞引疾请郡神宗上章乞留将去王府採东平乐善之语爲赞以献慈圣垂帘谕宰臣曰诸王仁孝日闻皆卿等择宫臣所致宜召至中书褒谕时禁中遣使泛至诸臣之家爲颍王择妃公上䟽以谓颍王孝友聦明动履法度方向经学以观成徳仐合族授室其系尤重宜历选勲望之家择淑哲之媛考古纳采问名之义以礼成之不宜苟取华色而巳除起居注侍迩英讲筵是时英宗方免䘮简黙不言公上䟽曰迩英合者陛下燕间之所也侍于侧者皆献纳论思之臣陈于前者非圣人之经则历代之史也御燕间则可以留漏刻之永对大臣则可以极谘访之愽论经史则可以穷仁义之道成败之源今礼制终毕臣下倾耳以听玉音语曰时然后言陛下之言此其时也臣虽不敏请秉笔以俟御史吕诲等论濮安懿王称亲得罪公上䟽言诲等能审礼守职国之忠臣计其用心不过欲陛下尽如先王之法而止耳士大夫贪困宠利厚赏严罚犹恐此风不变而复内牵邪说贬斥正人自此陛下耳目益雍蔽矣又求对极论其失请追还前诏令百官详议以尽人情复召吕诲等还任旧职以全政体旣而诲等降黜敕命不由门下封駮公言罢黜御史事关政体而不使有司预闻纪纲之失无甚于此宜追还敕银台使臣得申议论不从遂阖门待罪乞解职有旨举台官二人公上章曰吕诲范纯仁有巳试之効愿复其职以尽招贤纳諌之羙苏宷除御史知杂公封还词头以谓自濮王称亲逐三御史傅尧俞等复不肯就职仐用苏宷则尧俞等岂复有可留之理霪雨爲灾诏求直言言事者衆公请择近臣委以章奏事有可行行之又请择郡守及言近制私罪虽轻常爲仕进之累公罪虽大一时𬒳责輙复升进请诏有司议私罪之可恕者稍蠲留碍以通滞才㘴公罪之有害者稍加困抑以儆慢吏时英宗𥘉政公因便殿奏事论人君好恶当明赏刑以示天下使人知所避就则风俗可移又以爲圣贤思虑不能全无过差假如陛下误有处分改之则足以彰纳善从諌之美未几翰林学士范鎭作批荅不称旨出𥙷郡公言鎭诚有罪自可明正典刑若其所失止在文字当凾容以全近臣体貌陛下前黜钱公辅中外以爲太重比连退二近臣而衆莫知其所谓臣恐自此各怀疑惧莫敢爲陛下尽忠者神宗践祚公陈三事以献一曰从权听政盖不得巳者惟大事急务时赐裁决余当阔略二曰执政皆两朝顾命大臣宜推诚加礼毎事咨访以尽其心三曰百官执事各有其职惟当责任使尽其能若王者代有司行事㝡爲失体其末又曰天下大事不可猝爲人君施设自有先后惟加意重及注释滕丗子问孟子居䘮之礼一篇以献因推及后丗礼文之变以申规讽上皆嘉纳御史中丞王陶弹击宰相韩琦等不押常朝班以爲䟦扈陶罢御史中丞爲翰林学士公言宰相䟦扈王法所当诛也御史中丞之言是则宰相安得无罪若其非是中丞安得止罢台职而已今爲翰林学士是迁也陛下旣不能辨明大臣使负恶名有不自安之意又使言者无名罢去疑惑逺方愿庭对群臣使是非两判叅知政事呉奎论王陶迁官封还御批罢知青州公以爲奎素有学问敦笃持重可任以事擢叅大政衆谓得人今才数月止因论事之际少失婉顺便加斥逐进退大臣不当如是有旨进奎官一级公曰执政罢免则爲降黜今复迁官则爲褒进理难并行此与王陶罢中丞而加翰林学士何以异赏罚所以爲天下之耳目岂可不章累上神宗召奎面谕就职琦等各复其位公援前言力请郡知颍州改汝州𥘉英宗即位祔仁宗主而迁僖祖及神宗即位中书奏夲朝自僖祖以上丗次不可得知则僖祖有庙与稷契等今毁其庙而藏其主夹室非是因复还僖祖而迁顺祖公上䟽曰昔先王旣有天下迹基业之所由起奉以爲太祖稷契是也后丗有天下者皆特起无所因故遂爲太祖其所从来乆矣太祖皇帝戡定大乱子孙遵业万丗蒙泽爲宋太祖无可议者僖祖虽于太祖髙祖也然仰迹功业非有所因上寻丗系不知所始若以所事稷契事之切恐于古虽有考而于仐有所未安宜如故便除御史中丞公以兄康公任枢宻副使兼条例司御史中丞于朝廷阙失无所不当言不言则废公议言之则伤私恩且吕公着论青苗事用此而罢臣代其任自处之地不得无嫌且无以屈士大夫之论又屡面对引义坚切复知开封府始置八厢分决轻刑辇毂清肃时呉充爲三司使神宗曰韩维呉充以文学进及任繁剧皆号称职可谓得人迁翰林侍读学士差考试贤良方正孔文仲对䇿入等巳而文仲罢归公言陛下亡以文仲爲一贱士尔黜之何损臣恐贤俊由此解体忠良结舌阿䛕苟合之人将窥隙而进爲祸不细愿改赐处分章五上其言益切坚请便郡除端明殿学士翰林侍读学士知襄州除翰林学士承旨入对延和殿时京师旱神宗曰乆不雨朕夙夜焦劳奈何公曰陛下忧旱伤损膳避殿此乃举行故事恐不足以应天变书曰惟先格王正厥事愿陛下痛自责巳下诏广求直言以开雍蔽大发恩令有所蠲免以和人情后数日上䟽曰近日畿内县督索青苗钱甚急徃徃鞭挞取足至伐桑爲薪以易钱货旱灾之际重罹此苦夫动甲兵危士民匮财用于荒夷之地朝廷处之不疑行之甚锐至于蠲除租税寛格逋负以救愁苦之民则遟遟而不肯发望陛下自奋英断行之过而养人犹愈于过而杀人也因奏对面论神宗感悟有旨根究市易免行利害权住方田编排保甲罢议东西川市易命公草诏求直言其略曰朕之听纳有不得于理欤狱讼非其情欤赋歛失其节欤忠谋谠言郁于上闻而阿䛕壅蔽以成其私者衆欤诏出人情大悦是日大雨又命与知开封府孙永同体问在京诸行利害事未几令吕嘉问同行体问又令以问到利害送吕嘉问等公上䟽曰陛下待臣乃在吕嘉问之下臣虽不才先帝所命以辅陛下于𥘉潜行年六十未甞有一言稍渉阿倚以希巳利未甞有一言不尽理道以损圣聦今于此小事处置关防乃不得与新进小臣爲比臣复何面目出入禁闼恳求去位优诏荅之知熈州王韶赴阙奏事将领景思立败绩韶还任上表待罪奏斩获首级公草批荅曰方其败时卿适在朝何嫌而上章引咎勉绥新附之衆母以多杀爲功读者竦然公自以言多不用求去益坚㑹康公入相援故事乞𥙷外以端明殿学士龙图阁学士知河阳㘴议免行钱不合落端明殿学士踰年复职徙知许州车驾幸旧邸除资政殿学士通议大夫再任而中书舎人曽巩草制称公纯明亮直练逹古仐先帝所遗以辅朕躬又曰三川之间韩延夀黄霸之迹在焉兴礼乐而劝农桑以追参于前烈皆尔素学御批韩维不知事君之义朋俗罔上老不革心非所谓纯明亮直姑以藩邸旧恩使守便郡又非可仗以布政宣化今辞命乖戾不中夲情传播四方甚害好恶可送中书省改辞行下巩赎铜十斤公请宫观乃以爲提举西京嵩山崇福宫神宗晏驾公赴临阙庭太皇太后遣使降手诏劳问公对曰治天下之道不必过求髙逺止在审识人情而已识人情不难以巳之心推人之情则可见矣大凢贫则思富苦则思乐困则思息郁则思通陛下诚能常以利民爲本则民富矣常以忧民爲心则民乐矣赋役非人力所堪者去之则劳困息矣法禁非人情所便者蠲之则郁窒通矣推此而广之尽诚心而行之则神孙观陛下之法不待教而自成圣徳贤士闻陛下之风不烦谕而争宣忠力矣遂出牓朝堂诏求直言公应诏言六事一曰青苗蠲嵗散之法二曰免役除寛剰之数三曰坊埸依祖宗法中岁定额不可添长四曰罢市易五曰歛保马六曰禁钱币出关又言先帝以夏国主秉常受朝廷爵命而国母擅行囚废故兴兵问罪今国母死秉常复位所爲恭顺有藩臣礼冝复还其故地以成先帝圣意因陈兵之不可不息者有三地不可不弃者有五迩英读三朝寳训至天禧中有二人犯罪法当死眞宗皇帝恻然怜之曰此等安知法弑之则不忍舍之则无以励衆乃使人持去笞而遣之以斩讫奏又祀汾隂日见一羊自掷道左恠问之曰今日尚食杀其羔真宗惨然不乐自是不杀羊羔资政殿学士韩维读毕因奏言此特眞宗皇帝小善尔推其心以及天下则仁不可胜用也眞宗自澶渊之役却狄之后十九年不言兵天下富庶其源盖出于此昔孟子论齐王不忍觳觫之牛以爲是心足以王今恩足以及禽兽而不及于百姓岂不能哉盖不爲耳外人皆云皇帝陛下仁孝发于天性毎行见昆虫蝼蚁违而过之且勑左右勿践履此亦仁术也臣愿陛下推此心以及百姓则天下幸甚轼时爲右史奏曰臣今月十五日侍迩英阁切见资政殿学士韩维因读三朝寳训至真宗皇帝好生恶杀因论皇帝陛下在宫中不忍践履虫蚁其言深切可以推明圣德益増福夀臣忝备位右史谨书其事于册又録一夲上进意望陛下采览无忘此心以广好生之德臣不任大愿元祐元年爲门下侍郎诏臣僚不得言先朝事而台諌欲有所言乞改诏语公于帘前抗议以爲帝王诏令传信四方岂可䥴改御史张舜民以言事罢王巖叟固争简上官均问舜民事如何语洩朝廷下巖叟分析公曰朝廷但论其所言是非若所言是则折简聚谈更相督责乃是相率爲善何害于理若所言不善虽杜门不通问讯各执巳见论议非惟国事无𥙷亦恐人情壅隔𥘉公与王安石雅相厚善安石执政公议国事始多异同至是议者欲废三经义公以爲安石经义宜与先儒之说并行不当废司马公光与公平生交俱以耆旧进用至临事未甞一语附合务爲苟同人服其平时中官梁惟简除入内内侍省押班范纯仁等累奏未允公于帘前力争许之其后惟简迁官苏辙缴还词头公因面奏论内降且言仁宗寛仁毎言近习贵戚侥求恩泽宣谕执政卿等但依公执奏可以寝罢臣备位执政自可执奏不问人怨憎惟简罢迁官公自嘉祐以来爲名臣神宗知之尤深屡欲大用㑹王安石用事变更旧法公言多异及元祐𥘉起爲门下侍郎宣仁哲宗眷礼优异公自以四朝旧臣身任天下之重庶几行其所知而在位不踰年遂去天下惜之先生云韩持国服义最不可得一日頥与持国范夷叟泛舟于颍昌西湖湏臾客将云有一官贠上书谒见大资頥将谓有甚急切公事乃是求知巳頥云大资居位却不求人乃使人倒来求巳是甚道理夷叟云只爲正叔大执求荐章常事也頥云不然只爲曽有不求者不与来求者与之遂致人如此持国便服韩持国罢门下侍郎出帅南阳已出国门程子徃见之子时在讲筵公惊曰子来见我乎子亦危矣程子曰只知履安地不知其危坐顷之公不言子曰公有不豫色何也公曰在维固无足道所虑者贻兄姉之忧耳子曰领帅南阳兄姉何所忧公悟曰正爲定力不固耳五朝名臣言行录卷第十之三十之三㤗山孙先生先生名复字明复晋州平阳人举进士不中退居㤗山学春秋着尊王发微十二篇用范仲淹冨弼荐除国子监直讲车驾幸太学赐绯衣银鱼召爲迩英合祗候说书坐事贬监䖍州税后通判陵州未行留爲直讲卒年六十六先生少举进士不中退居㤗山之阳学春秋着尊王发微鲁多学者其尤贤而有道者石介自介而下皆以弟子事之先生年逾四十家贫不娶李丞相迪将以其弟之女妻之先生疑焉介与群弟子进曰公卿不下士乆矣今丞相不以先生贫贱而欲託以子是髙先生行义也先生冝因以成丞相之贤名于是乃许孔给事道辅爲人刚直严重不妄与人闻先生之风就见之介执杖屦侍左右先生坐则立升降拜则扶之及其徃谢也亦然鲁人旣素髙此二人由是始识师弟子之礼莫不嗟叹之而李丞相孔给事亦以此见称于士大夫先生治春秋不惑传註不爲曲说以乱经其言简易明于诸侯大夫功罪以考时之盛衰而推见王道之治乱得于经之夲义爲多召爲直讲将以爲侍讲而嫉之者言其说异先儒罢之及病枢宻使韩公言于朝选书吏给纸笔命其门人祖无择就其家得其书十有五篇録之藏于祕阁先生恶胡瑗之爲人在太学常相避瑗治经不如先生而教养诸生过之张尧封从孙明复先生学于南京其女子常执事左右尧封死入禁中爲贵妃宠遇第一数遣使致礼于明复明复闭门拒之终身范文正在睢阳掌学有孙秀才者索游上谒文正赠钱一千明年孙生复道睢阳谒文正又赠十千因问何爲汲汲于道路孙生戚然动色曰母老无以养若日得百钱则甘㫖足矣文正曰吾观子辞气非乞客也二年仆仆所得几何而废学多矣吾今补子爲学职月可得三千以供养子能安于学乎孙生大喜于是授以春秋而孙生笃学不舍昼夜行复脩谨文正甚爱之明年文正去睢阳孙亦辞归后十年闻㤗山下有孙明复先生以春秋教授学者道德髙迈朝廷召至乃昔日索游孙秀才也三朝名臣言行录三朝名臣言行录卷第十三三朝名臣言行録卷第十三内翰范公公名祖禹字淳甫成都华阳人中进士第知资州龙川县司马温公辟同编脩资治通鑑书成除袐书省正字哲宗即位擢右正言以亲嫌改着作佐郎神宗实録检讨官迁着作郎兼侍讲迁右諌议大夫兼实録修撰改礼部侍郎进翰林侍读学士兼国史院事又爲翰林学士兼侍讲哲宗亲政以龙圗阁学士知陜州绍圣𥘉提举亳州明道宫继责授武安军节度副使永州安置再贬昭州别驾贺州安置移賔州再移化州卒年五十八公未生河南郡太君梦一伟丈夫被金甲至寝室曰吾故汉将军邓禹也旣寤犹见之是日公生遂以爲名𥘉字萝得温公以传称邓仲华内文明笃行淳备改字淳曰或配甫子而称之故字淳甫公弱不好弄愽学强记年十三通议河南君皆蚤丗叔祖忠文公抚育如已子公自以旣孤每歳时亲賔庆㑹惨怛若无所容闭门读书未尝预人事旣至京师所与交逰皆一时闻人忠文每器之曰天下士也谓诸子曰三郎汝师也当取法焉公第三视忠文诸子爲诸父行云熈宁三年司马文正公修历代君臣事迹辟公同编修供职袐省时王荆公当国人皆奔竞公未甞徃谒王安国与公友善甞谕荆公意以公独不亲附故未进用公竟不徃见𥘉温公又辟刘公攽刘公恕同修书及温公归洛诏听以其属自随而二公各在官所独公在洛温公专以书局事属之故公于此书致力爲多是时冨韩公致事居洛韩公素严毅杜门罕与人接侍公独厚疾笃召公以宻䟽授之大抵论王安石误国及新法之害言极愤切韩公薨或疑以爲不可奏公卒上之元丰三年三月五日神宗晏驾六月七日公上䟽言先王制礼以君服同于父皆斩衰三年盖恐爲人臣者不以父事其君此所以管乎人情也自汉巳来不唯人臣无服而人君遂亦不爲三年之䘮唯国朝自祖宗已来外廷虽用易月之制而宫中实行三年之服且易月之制前丗所以难改者以人君自不爲服也今君上之服已如古典而臣下之礼犹依汉制是以大行在殡而百官有司容貌衣服无异于行路之人岂人之性如此其薄哉由上不爲之制礼也今群臣易月而人主实行䘮故十二日而小祥朞而又小祥二十四日而大祥再朞而又大祥夫练祥不可以有二也旣以日而爲之又以月而爲之此礼之无据者也旣除服矣至葬而又服之祔庙而后即吉才八月耳而遽纯吉无所不佩此又礼之无渐者也易月之制因袭故事已行之礼旣不可追且衰裳不可以服勤则断以日月而易朝服以治事亦是也臣愚以爲冝令群臣朝服止如今日而未除衰至朞而服之渐除其重者再期而又服之乃释衰其余则君服斯服可也至于禫不必爲之服唯未纯吉以至于祥然后无所不佩则三年之制略如古矣又论厚葬之祸乞于俭制之中更加损约未报又奏曰天子者天下之共主故其䘮使天下共服之今朔望之礼群臣朝服以造殡宫是以吉服临䘮也人主独以衰服在上是以先帝之服爲人主之私䘮也凡此二者皆礼之所不安也今欲风天下以忠孝莫如先正此礼然古者君臣居䘮而行吉礼则服冕旣毕礼则复衰今人主素服以听朝而人臣朝服以治事亦古之遗法也唯群臣燕服当爲之制朞年之内纯用缟素小祥可以有色而渐加以縁使脱去朝服而犹知有䘮则人情不可得而忘矣书曰三载四海遏宻八音古者礼不下庶人唯遏宻三年所以爲君服也今祔庙之后群臣不乐而百姓无禁是杀礼以姑息习爲俗乐之浮民而使人不知君臣之义也彼不爲乐必有他业以养其生岂遽至于因穷哉臣以爲禁之合于礼而无伤于俗请禁之便执政皆以爲难唯温公然之而议竟寝公除正言客有言温公以公在言路必能恊济国事温公正色曰子谓淳夫见光有过不言乎殆不然也公在书局分职唐史考其成败治乱得失之迹撮其机要论次成书名曰唐鑑欲献之神宗属神宗已不豫未及上元祐元年上表进其书元祐𥘉伊川除崇政殿说书时公爲着作佐郎实録院检讨伊川甞谓温公曰经筵若得范淳夫来尤好温公曰他已修史朝廷自擢用矣伊川曰不谓如此但经筵湏要他温公问何故伊川曰頥自度乏温润之气淳夫色温而气和尤可以开陈是非导人主之意其后除侍讲除兼侍讲上䟽太皇太后其略曰祥禫将终即吉方始服御器用内外一新奢俭之端皆由此始又况皇帝冨于春秋圣性未定覩俭则俭覩奢则奢所以辅养不可不陛下若崇俭朴以辅圣德使目不视靡曼之色耳不听淫哇之音非礼不言非礼不动则学问日益圣德日隆此宗社无疆之福也臣闻奉宸库已取珠子六十斤户部已用金至三千六百两不爲不多矣恐増加无巳滋长侈心故愿预爲之防止于未然忠文公在许公谒告省觐上遣使宣问赐银百两仍颁手诏龙茶命公赍赐蜀公𥘉朝廷旣相温公申公诏起蜀公欲以门下侍郎处之蜀公以书问出处于公公以谓不当起蜀公得书大喜曰是吾心也凡吾所欲爲者君实已爲之矣何用复出又与亲旧书云比亦欲岀矣而三郎劝止遂已神宗服除故事开乐置宴公言君子之于䘮服以爲至痛之极不得已而除之若以开乐故特设宴则似除服而庆贺非君子不得已而除之之意也请更不作宴唯因事则听乐庶合礼意上从之冬大寒禁中出钱十万贯以赐贫民公言朝廷自嘉祐已前诸路皆有广惠仓以救恤孤贫京师有东西福田院以収养老㓜废疾至嘉祐八年増置城南北福田院共爲四院此乃古之遗法也然每院止以三百人爲额则京师之衆孤穷者不止千二百人每遇太冬盛寒然后降旨救恤则民已冻馁死损者衆矣臣以爲冝于四福院増盖官屋以处贫民不限人数委左右厢提举使臣预设方畧救济不必专散以钱计其存活死损以爲殿最其天下广惠仓乞更举行令官吏用心振恤湏要实惠及贫民上纳用焉讲论语毕赐宴于东宫上遣中使赐御书唐人诗各一首宰执讲读官凡十有三人拜赐公表谢曰臣愿陛下笃志学问亦如好书益进道徳皆若㳺艺又赋诗以献退而节畧尚书论语孝经要切之语训戒之言得二百一十九事名曰三经要语进之是夏权住进讲公上䟽其畧曰陛下今日学与不学系天下他日之治乱臣不敢不尽言之陛下如好学则天下之君子欣慕愿立于朝以直道事陛下辅助德业而致太平矣陛下如不好学则天下之小人皆动其心欲立于朝以邪謟事陛下窃取冨贵而专权利矣君子专于爲义小人专于爲利君子之得位欲行其所学也小人之得位将济其所欲也用君子则治用小人则乱君子与小人皆在陛下心之所召也凡人之进学莫不在于年少之时陛下数年之后虽欲勤于学问恐不得如今日之专也臣窃爲陛下惜此日月愿以学爲急则天下幸甚除諌议大夫充实録修撰时吕申公巳薨公遂就职蔡确旣贬公上言圣人之道不过得中天下之事不可极意过中极意后必有悔用刑宁失之于寛不可失之于急宁可失之于畧不可失之于详自丁谓以来不窜逐大臣六十余年今已用大刑四方闻之无不震耸其党有素怀姦心爲衆所知者固不逃于圣鉴自余偏见异论者若皆以爲党确而逐之臣恐刑罚之失中人情之不安也又因登对劝上以辨邪正曰比年以来大臣以兼容小人爲寛好恶不明邪正不分宰相以进贤退不肖爲职而邪正不分岂不负国望戒大臣各以公心求贤多引鲠正之人以重朝廷无使小人得位爲他日患韩嘉彦已选尚公主公上言国朝旧制婚姻之家无预政事者今嘉彦尚主而忠彦执政此非祖宗故事不可爲子孙法陛下念韩琦之功冨贵其家可也至于执政必选天下之望不可专以动旧自用忠彦巳来外议籍籍至今未巳今国家旣与爲执政以前人望不及范纯仁自居大位纯仁顿失人望是以大防比之差少过失然其爲人麤踈果敢好立崖岸简于接物士大夫多不亲附自六曹尚书侍郎两省侍从未闻宰相召一人问以职事陛下深居帷幄皇帝未亲庶政尤不可使宰相权重昔眞宗用王钦若丁谓必以马知节参之今陛下专任大防而刘摰与大防恊同此非相参之人也近用左右丞二人又皆人望素轻以臣料之自此庙堂论议必无异同朝廷一决于大防与挚无有敢违之者如此则公道何以得立惟陛下稍自揽权纲无使威福之柄渐移于下范忠宣公之罢公甞论列客有谓忠宣曰范淳夫亦有言何也忠宣曰使纯仁在言路见宰相政事如此亦岂可黙也除给事中公复陈河事利害乞罢韩忠彦政事力辞然后就职即上言臣所领工房伏见朝廷应副修河司所湏日有行下文字臣稽之于古考之于今质之于中外人言窃谓此功必不可成恐虽应副枉费国财民力有害无利大臣犹执前说遂降指挥且开减水河权罢修河然其后卒如公议禁中下开封府覔乳母十人公偶以腹疾在告闻之即上䟽皇帝曰陛下未建中宫而先近幸左右好色伐性伤于太早有损圣德无益圣体此臣之所甚忧也陛下今年十四嵗而生于十二月其实犹十三嵗此岂近女色之时乎陛下承天地宗庙社禝之重守祖宗百三十年基业爲亿兆之父母岂可不爱惜圣体哉又上䟽太皇太后曰千金之家有十三嵗之子犹不肯使近女色而况于万乗之主乎陛下爱子孙而不留意于此非爱子孙之道也譬如羙木方长正当封植培壅以待其蔽日凌云若戕伐其根岂不害哉臣甞见司马光言章献明肃太后保护仁宗皇帝最爲有法自即位已后未纳皇后已前居处不离章献卧内所以圣体完实在位最爲长乆章献于仁宗此功最大臣考之国史仁宗在乳褓章献使章惠太后护视章献临朝仁宗起居饮食章惠必与之俱所以保佑扶持恩意勤备今陛下临朝日有万事至于左右护视皇帝臣不知有如章惠者乎愿陛下与皇太后皇太妃详论此事戒饬保傅令以章惠爲法如其不然女色争进数年之后败德乱政无所不有陛下虽欲悔之岂可及乎旣而太皇太后喻宰臣吕大防以两諌议及公所奏皆无是事且令公转喻諌官公旣病愈叅告乃知之遂以喻諌官刘安世安世责公不言公言亦曾入一文字遂与刘公再入一䟽见刘公事中有诏选后并令侍从礼官讲求礼制公上䟽言四事一曰族姓二曰女德三曰隆礼四曰愽议又与诸公讨论讲议约先王之礼叅酌其冝爲之礼上之及中宫𥘉建又解家人卦以献浙西水灾朝廷遣使赈之言者谓浙西灾不至大而州郡奏报以少爲多乞考其虚实而惩责其尤甚者又乞令赈济官凡措画稍大事并申取朝廷指挥其急切不可待报者虽许一面施行亦湏便具奏知有旨施行公封还之极论其不可公甞采集帝王学问及记祖宗讲读故事爲帝学八卷上之袐书监王钦若臣奏差眞靖大师陈景元校黄夲道书公封还之以谓诸子百家神仙道释盖以备篇籍异闻以示藏书之冨夲非有益于治道不必使方外之士雠校以崇长异学也今馆阁之书无所不有若用此爲例各委夲色则岂祖宗设馆之意哉昔王安石使其门僧智縁随王韶诱说木征时人谓之安抚大师今乃有校书道士人必谓之编校大师矣事虽至㣲实损国体遂罢其命元祐七年三月迩英合对公奏臣掌国史伏观仁宗皇帝在位四十二年丰功盛德固不可得而名言所可见者其事有五畏天爱民奉宗庙好学纳諌仁宗行五者于天下所以爲仁也然仁宗每因事示人好恶皇祐中杨安国讲直哉史鱼邦有道如矢邦无道如矢君子哉蘧伯玉邦有道则仕邦无道则可卷而懐之仁宗曰蘧伯玉信君子矣然不若史鱼之直据孔子之所言则史鱼不若蘧伯玉之爲君子仁宗之言人君之言也人君唯欲臣下切直故言蘧伯玉不若史鱼以开臣下切直之路由是天下知仁宗好直不好佞此圣人之大德也愿陛下以爲法昭示所好以慰群生之望上然之公进言无隐考古验今反覆曲折至于再四而其言愈切大意劝上畏天爱民脩身纳諌稽法祖宗而专引仁皇行事以爲故实又采集仁宗圣政数百事爲仁宗训典六卷以献公平居口不言人过遇事别白邪正是非畧无假借以谓不若是则履霜坚冰危国亡家之夲也必极论而力正之在经筵据经守正献纳尤多讲尚书内作色荒外作禽荒酣酒嗜音峻宇彫墻有一于此未或不亡讲毕再诵此六句却立云愿陛下留听哲宗首肯者再三然后退就位讲孟子今之乐犹古之乐公曰孟子切于救民故深劝齐王与民同乐而谓今之乐犹古之乐然丗俗之乐郑卫淫哇之声非先王之法岂可以荐上帝配祖考降天神岀地祇也今乐古乐如君子小人之不可同邪正之不可并如必欲以礼乐治天下国家则当如孔子荅颜渊之言孔子所言者爲邦之正道孟子所言者救世之急务此所以不同讲公刘好货大王好色公曰孟子以王好货劝以当如公刘与民同利以王好色劝以当如太王与民同欲然臣窃以谓公刘非好货乃是厚民太王非好色乃是正家人君不可以好货亦不可以好色好货则贪而害民好色则荒而害政孟子事齐宣王中才以下之君故其言如此东坡先生甞谓荐曰范淳夫讲说爲今经筵讲官第一言简而当无一冗字无一长语义理明白而成文灿然乃得讲师三昩也太史公诘朝当讲即前一夕正衣冠俨然如在上前命子弟侍坐先案讲其说先生平时温温其语若不出诸口及当讲开列古义仍叅之时事及近代本朝典故以爲戒劝其音琅琅然闻者兴起太史公讲王制廵狩柴望之礼曰古之人多因燔柴望秩之说乃附㑹爲卦禅之事或以求神仙或以祈福或以告太平成功皆秦汉之侈心非古者廵狩省方之义爲人臣凡有劝人主封禅者皆佞臣也太史公讲太史奉讳恶天子齐戒受諌之说注谓子邜与先代忌辰之类爲讳恶公曰以臣所见所谓讳恶者危亡之言也爲人君必使危亡之言不絶于耳爲人臣必使危亡之言不絶于口然后君臣相与戒畏惧保其社禝若夫子夘虽爲桀纣之亡日与先代忌辰此有司常事耳不足道也元祐𥘉公以着作郎兼侍讲每造迩英过押班御药合子都知巳下列行致恭即退頋子敦甞与都知梁惟简一言公大以爲失体陈衍𥘉管当御药院来谢宅门数歩外下马留榜子与阍者云只烦陈覆欲知曾到门下其后公爲諌议大夫僦居城西白家巷东邻陈衍园也衍每至园中不敢髙声谓同列曰范諌议一言到上前吾辈不知死所矣公爲礼部侍郎车驾将幸太学公以唐开元中内出王者衮冕之服以衣先圣今乃未用王者之制请幸学酌献之日特命改正公荐王存苏轼赵彦若郑雍可备读官程頥孔武仲吕希哲吕大临管师仁可备讲官又别奏辩頥𬒳诬事甚悉执政以公恳请进拟龙圗阁待制知梓州太母宣谕曰只爲孙儿不肯教他去且爲孙儿留之公遂不敢有请太皇太后登遐公言太皇太后新弃天下陛下初揽庶政乃宋室隆替之夲社禝安危之基天下治乱之端生民休戚之始君子小人消长进退之际天命人心去就离合之时不可不也太皇太后内定大䇿拥立陛下听政之初诏令所下百姓唿舞至公无私焦劳刻苦专心一意保佑陛下斥逐姦邪裁抑侥倖九年之间始终如一故虽德泽深厚结于百姓而小人怨者亦不爲少矣今必有小人进言曰太皇太后不当改先帝之政逐先帝之臣此乃离间之言不可不察也当陛下即位之初中外臣民上书言政令不便者以万数太皇太后因天下人心之欲改与陛下同改之非以巳之私意而改也旣改其法则作法之人及主其人者有罪当逐陛下与太皇太后亦以衆言而逐之其所逐者皆上负先帝下负万民天下之所雠疾而欲去之者也太皇大后岂有憎爱于其间哉頋不如此则天下不安耳惟陛下清心照理辩察是非有以此言惑圣听者宜明正其罪付之典刑痛惩一人以警群慝则帖然无事矣如其不然则臣恐姦言继进致陛下于有过之地失天下之心不可不预防也此等旣上悮先帝欲复悮陛下天下之事岂堪小人再破坏耶初公与苏公约皆上章论列苏公巳具草见公之章遂附名同奏竟不肯出其藁因谓公曰公之文经世之文也轼于朝廷文字失于过当不若公言之皆可行也公又上䟽陈祖宗创业之艰难劝上忧勤抑畏以守大业且曰元丰之末时运艰危先帝早弃天下陛下嗣位幸頼太皇太后以大公至正爲心罢王安石吕惠卿等所造新法而行祖宗旧政故社禝危而复安人心离而复合乃至契丹主亦与宰相议曰南朝专行仁宗政事可饬燕京留守使戒边吏守约束无生事夫以夷狄之情如此则中国人心可知矣太皇太后爲陛下立太平之基巳有成効臣愿陛下守之以静无所改爲恭巳以临之虚心以处之诏左右大臣动必循守祖宗法度陛下躬揽于上谘诹善道察纳谠言则群臣邪正万事是非皆了了于圣心矣有㫖召内臣十余人而李宪王中正之子皆在其中公上䟽言陛下初政未甞闻行一羙政访一贤臣而先进用内臣如此衆多之口必谓陛下私于近习臣窃惜之不报又请对极言小人宦官不可用历引古今及陈吕惠卿蔡确章惇李宪王中正等罪状时惇惠卿皆复官上巳有相惇意人情益揺大臣不敢争台諌不敢议惟公论奏不巳亲旧力劝止公以谓今事巳不可回必得重祸公曰不然吾以经术侍人主职在辅导事至于此其能黙乎哲宗临朝威严群臣不敢仰视而待遇公极于温渥是日所论亦皆和颜开纳公曰陛下旣以爲然臣乞携此章示执政且诘责之时范忠宣犹当轴也上曰且留此朕欲再看复奖喻再三公谢而退元祐九年三月朔日有食之不尽如钩公因对极言宜恐惧脩省以荅天戒务在安静以宁天心时继述之论巳兴方欲更变法度公每因事进諌言极忠愤哲宗终无忤色公乞𥙷外上云不要入文字执政官有阙公亦不知上意明日苏公自门下侍郞出知汝州公再上章请郡又不许上且欲大用有成命矣内外梗之者甚衆巳而中辍閠四月除知陜州朝辞劝上以寛到任谢表云非尧舜不陈窃慕责难之义惟祖宗是宪仰禆求助之明盖平日之志也章惇拜相蔡卞脩国史公罢郡宫观令与同进书官赵尚书彦若黄校理庭坚同于京畿居住报应史院取㑹文字初卞以前史官直书王安石罪欲中伤以诋诬神考之罪实録中岀千余条以谓皆无证据欲逮诸史官系诏狱覈实旣而检㝷悉有据故所问止三十二事公以实报遂与赵公黄公皆坐贬公得永州公平生澹然无欲家人不见其喜怒之容脩书于洛有终焉之志及登侍从无时不求退每𬒳除擢必力辞不得巳然后就职及𬒳贬责处之怡然甞曰吾西蜀一布衣耳今复不仕何爲不可绍圣三年徙贺州谪词云朕于庶言无不嘉纳至于以讦爲直以无爲有则在所不赦公云吾论多事矣皆可以爲罪也亦不知所坐何事后乃知坐向言覔乳媪事惇卞以谓上䟽太母所以离间哲宗也然公先上皇帝䟽后数日乃上太母䟽止是劝上以爱身脩徳太母以保护上躬而巳明年徙賔州元符元年移化州所𬒳受止是白札子竟不知所坐也公燕居正色危坐未甞不冠出入歩履皆有常处几桉无长物研墨刀笔终嵗不易其所平生所观书如手未触衣稍华者不服十余年不易衣亦无垢污履虽穿如新皆出于自然未甞有意如此也公每诵董仲舒之语正其义不谋其利明其道不计其功谓沖曰君子行巳立朝正当如此若夫成功则天也公言旧年子弟赴官有乞书于蜀公者蜀公不许曰仕宦不可广求人知受恩多则难立朝矣吕吉甫之用事也神宗极知其姦邪甞谓惠卿可斩绍圣初起废谢表力诋元祐政事及诸公又自陈遭遇先朝𬒳眷深厚铺叙甚详公笑曰宜乎世以严子陵爲髙人也东坡好戯谑语言或稍过公必戒之东坡每与人戯必祝曰勿令范十三知公旧行第十三也公笃于兄弟之爱蜀中嵗入不复问多寡奏荐先诸弟及捐馆温犹未官也公平生不问家有无俸入所得与族人賔客共之以故常不足逮南迁家徒四壁遽以蜀田质于人岀倍称之息始能办行哲宗即位宣仁后垂帘同听政群贤毕集于朝专以忠厚不扰爲治和戎偃武爱民重谷庶几嘉祐之风矣然虽贤者不免以类相从故当时有洛党川党朔党之语洛党者以程正叔侍讲爲领䄂朱光庭贾易等爲羽翼川党者以苏子瞻内翰爲领䄂吕陶等爲羽翼朔党者以刘挚梁焘王巖叟刘安世爲领䄂羽翼尤衆诸党相攻击不巳正叔多用古礼子瞻谓其不近人情如王介甫深疾之或加玩侮故朱光庭贾易不平皆以谤讪诬子瞻执政两平之是时旣退元丰大臣于散地皆㘅怨刺骨隂伺间隙而诸贤皆不悟自分党相毁至绍圣初章惇爲相同以爲元祐党尽窜岭海之外可哀也吕㣲仲秦人戅直无党范醇夫蜀人师温公不立党亦不免窜逐以死尤可哀也公曰范纯夫其问学脩身固好若造理与立事则未在盖气质弱于刘道原五朝名臣言行录卷第一之四一之四内翰窦公公名仪字可象蓟州渔阳人晋天福中举进士历汉周爲翰林学士判河南府国初再入翰林干德四年卒年五十三仪弟俨侃偁僖皆继登科俨字望之汉史舘修撰周中书舎人国初转礼部侍郎卒年四十二偁字日章周袐书郎开寳中拜右𥙷阙开封府判官出爲彰义军节度推官太宗即位召拜左諌议大夫后拜叅知政事卒年五十八赵普自枢宻使授集贤殿大学士是时范质等皆巳罢相中书絶曹普授官勑无人署字普入奏之太祖曰卿但进来朕爲卿署可乎普曰有司所署非帝王之事太祖曰卿问陶糓窦仪必有所说乃召问之谷时爲尚书对曰自古辅相未甞虚位唯唐文宗时甘露事后中书无宰相当时以仆射尚书奉行制书今尚书乃六官之长可以署勑仪曰此非承平之制不足法今皇弟尹正京府兼中书令此正宰相任也署勑宜矣普即入奏遂召太宗署勑太祖欲改元谓宰相曰今改年号须古来未有者时宰相以干德爲请且言前代所无三年正月平蜀蜀宫人有入掖庭者太祖因阅其奁具得鑑背字云干德四年铸大惊曰安得四年所铸乎出鑑以示宰相皆不能对乃召学士陶糓窦仪奏曰蜀少主曾有此号鑑必蜀中所铸太祖大喜因叹曰作宰相须是读书人自是大重儒臣矣王着旣贬官内署阙人太祖谓范质等曰王着昨以酒失深严之地当选谨重之士以处之质等对以前朝学士惟窦仪清介谨厚然顷自翰林迁端明今又官爲尚书难于复召太祖曰禁中非此人不可卿当谕朕意令勉赴所职即日再入翰林爲学士窦仪开寳中爲翰林学士时赵普专政帝患之欲闻其过一日召仪语及普所爲多不法且誉仪早负才望之意仪盛言普开国勲臣公忠亮直社稷之镇帝不恱仪归言于诸弟张酒引满语其故曰我必不能作宰相然亦不诣朱崖吾门可保矣旣而召学士卢多逊多逊甞有憾于普又喜其进用遂攻普之短果罢相出镇河阳普之罢甚危赖以勲旧脱祸多逊遂叅知政事作相太平兴国七年普复入相多逊有崖州之行是其言之验也太祖下滁州世宗命仪籍其帑藏至数日太祖遣亲吏取藏绢仪即白曰公初下城虽倾藏取之谁敢言者今旣有籍即爲官物非诏旨不可得也后太祖屡对大臣称仪有守欲以爲相赵普忌其刚直乃引薛㞐正叅知政事及仪卒太祖闻之惊叹曰天何夺我窦仪之速耶太宗亦称仪质重严整有家法闺门敦睦人无间言诸弟皆不能及僖亦中人之才惟偁爲有操尚耳俨显德中上䟽言六纲一曰明礼二曰崇乐三曰熈政四曰正刑五曰劝农六曰经武太祖甞晚坐崇政殿召学士窦俨对上时宴服俨至屏树间见之不进中使促不应上讶其乆不出笑曰竖儒以我燕服尔遽命𫀆带俨遂趋出俨尤善推歩星暦与卢多逊杨徽之同在諌垣谓二公曰丁夘岁五星当聚于奎奎主文明又在鲁分自此天下始太平二拾遗必见之老夫不与也至干德间五星果聚于奎窦偁爲晋府记室贾琰爲判官毎诸王宗室宴集琰必怡声下气褒讃捷给偁叱之曰贾氏子何巧言令色之甚独不惧于心邪太宗甚怒白太祖斥出爲泾州节判后即位思之召爲枢宻直学士数月叅政中谢语之曰汝知何以及此偁曰陛下以臣徃年霸府遭逢所以至此耳上曰不然以卿甞面拆贾琰故任卿左右思闻直言耳窦仪尚书夲燕人爲性严重家法整肃尚书每对客坐即二侍郎三起㞐四叅政五𥙷阙皆侍立焉三朝名臣言行录三朝名臣言行录卷第十之三十之三中书侍郎傅献简公公名尧俞字钦之郓州须城人未冠登进士第知蔡州新息县用荐者爲监察御史里行英宗即位进殿中侍御史迁右司諌同知諌院出知和州神宗𥘉召还丁忧服除直昭文馆同判流内铨迁三司塩铁副使出知江宁府两嵗间凢五易郡遂丐闲局得提举西京嵩山崇福宫坐事落职夺官监卫州黎阳县仓草埸哲宗即位召爲祕书少监兼侍讲擢给事中吏部侍郎御史中丞迁吏部尚书兼侍读元祐四年爲中书侍郎在位薨年六十八公𥘉登第时徂徕先生石介毎过公公来甞不在介问曰君少年登科不以游嬉爲娱独闭门不出何也公对曰性不憙嚻杂非有它也介叹息大竒之旣仕益学问其在洛孟择其士之贤者皆折节与交相课治经史毎数日一置酒论难间各靣攻其短识者遂知其爲逺器公爲御史諌官四年所上百六十余章多触忌讳抵权倖名重朝廷而风节凛然闻于天下兖国公主嫁李爲内臣梁怀吉张承照所间不相中天子斥二人于外无几何诏还二人主家而出卫州公上䟽言逐主壻而还隷臣悖礼爲四方笑且陛下后何以诲诸女乎皇城司卒宻奏言富人甞杀人有司鞠问无状愿得卒诘所从而内侍主者留不遣公言臣料陛下必不惜此人意恐将不复闻外事耳臣以谓陛下付有司辨其是非而赏罚之则事上闻者皆实乃所以闻外事也今纵之使言不问虚实则货贿行而是非乱矣虽刺告盈前亦何益哉仁宗春秋髙未立嗣公上䟽请建宗室之贤以系天下望及英宗爲皇子有司阙供馈而仁宗未之知也公建言陛下旣以宗社之重建皇嗣冝一切以家人礼使皇子朝夕侍饍左右以通慈孝之诚今礼遇有阙非所以隆亲亲重国本也于是诏有司供具甚厚内侍朱晦子颕士以内降监汳口而都水监复荐之公言枢宻院旣不治颕士求内降罪而都水又安知其可任而举之且汳口嵗兴大役责亦甚重今上下相结迭相阿徇其盗陛下名器将不但一汳口而已也后旣罢颕士公又屡请治枢宻都水罪以戒欺罔内侍赵继宠以董淑妃故越次得勾当天章阁蔡丗宁取内藏库珠私示内人公皆乞治其罪乆之未听则又曰忠义之言日切而陛下不亮权倖之交日深而陛下不察自夏至今如朱颕士等已三犯法内侍省法且尽废矣章各数上每上益切权倖惮焉时国用乏言利者争献计冨国公奏曰今度支歳用不足诚不可忽欲救其弊陛下冝躬自俭刻身先天下无夺农时勿害啇旅如是可矣不然徒欲纷更爲之无益聚歛者用则天下治矣京师大雨踰月郡国多水灾公上书请诏百官言事未听又上书曰陛下不以臣言爲然不过以水灾归之天数而已臣请以政事明之大理误断郑州严奕狱巳决輙请对举觉法官不得首误法也今审刑大理匿法罔上而干刚未奋阳明未融亦致异之一端也英宗𥘉即位有疾皇太后同听政至是上疾平公上书请天子听政又再上䟽太后请还政天子未听乆之颇闻内侍任守忠有惎间语公又上䟽太后曰天下之可信者无大于以天下与人亦无大于受天下于人殿下今日诛窜䜛人则慈孝之声并隆于天下矣于是太后遂还政而逐守忠等公复奏䟽天子谓皇太后给事左右之人冝颇録其勤劳少加恩惠以上慰母后下安反侧且守忠旣去其余一切不问可也神宗爲淮阳王公上言王年踰志学尚居中禁臣愿俾之出馆稍亲诸务问安内寝着爲定规然后饮食起居必有常度左右前后皆用正人迁右司諌每对輙移时或督使言事方是时天子虽躬庶政而犹退託任大臣公言大臣之言非是陛下偶以爲然而行之可也审其非矣从而徇之则人主之柄安在臣愿君臣之际是是非非母相靣从揔览衆议无所适莫则威柄归陛下矣甞论事上不从因曰卿何不言蔡襄公对曰若襄有罪陛下何不自朝廷意正典刑责之安用臣等言上曰欲使台諌言其罪以公议出之公曰若付之公议臣但见蔡襄办山陵事有功不见其罪臣身爲諌官使臣受旨言事臣不敢陜西言近边熟户颇逃失诏以内侍李若愚等爲陜西四路钤辖专使招纳嵗一入奏事公以谓此安抚经略使职也且若愚等陛下不信其言则如不用言必见从则边帅之权遂移于四人矣寻罢之大臣有建言濮安懿王冝称皇考公曰此于人情礼文皆大谬戾是必邪人有爲爲之即上䟽争其非且愿与建议之人廷办邪正又与侍御史知杂事吕诲等同上十余䟽言极切至主议者知天下恟恟不可遏遂易考称亲公又言亲非父母而何亦不可也夫恩义大端存亡一也先帝旣以陛下爲子当是之时设濮王尚无恙陛下得以父名之乎又因水灾上书言简宗庙则水不润下今以濮王爲皇考于仁宗之庙简孰甚焉又陈十事皆当丗要务俄命公与赵瞻使契丹而吕诲吕大防范纯仁皆罢复除公侍御史知杂事公还五拜䟽论列益急必求罢去英宗靣留公公言诲等已逐臣义不当止愿得罪去因再拜辞上愕然曰是果不可留也不得巳出公知和州公在英宗时最𬒳眷遇甞雪中赐对公自东庑升上倾身东向以待毎奏事退常目送之故言多见听甞曰卿最知朕一日奏事殿中上曰多士盈廷孰忠孰邪公曰大忠大佞固不可移中人之性系上所化上敬纳其言熈宁三年王安石新用事方变法令公以母䘮服除至京师安石素善公谓公曰举朝纷纷今幸公来巳议以待制諌院奉还矣公谢曰恩甚厚但恐与公所谓新法者相妨耳且爲言新法之不善者安石大怒乃以爲直昭文馆权同判流内铨傅尧俞权塩铁副使尧俞𥘉除服入都未见介甫介甫屡召之旣见语及青苗尧俞以爲不便介甫即不悦自是恶之及此除命介甫以爲资浅且令权发遣曽公以爲尧俞曽任知杂御史资不浅乃正除副使介甫退有宻启明日勑巳降合门有旨复収入晚批出与权曽公复争之上曰尧俞知杂不到官且爲人弛慢曽公请弛慢之状上曰观其面即见弛慢之状出爲河北转运使未行改知江宁府又改许州数月再除江宁移河阳又移徐州凢再阅嵗徙五郡公自知不爲时所容而持权者欲困公以奔走因请闲局得提举崇福宫㑹在徐时或告狂人言天文休咎疑爲变公以事未白不受辞后狂人竟伏诛公坐不即捕落职夺官方狱大起所连逮甚衆或至惶惧自杀而公处之自如家人未甞见忧色复起居舎人监卫州黎阳仓草埸郡掾行县公同邑官出迎拜谒甚恭郡守檄邑官代公治出纳公不可曰居其官不可以旷职虽祈寒隆暑必躬坐庾中治事不少懈哲宗登极除御史中丞即上䟽言陛下使臣拾遗𥙷阙以辅盛徳明善正失以平庶政举直错枉以正大臣臣请极其力以死继之若夫窥人之私擿其细故此非臣之志也愿陛下终如始则天下幸甚御史张舜民论事语及大臣罢去公与侍御史王岩叟力争之章七上不报除吏部侍郎不受命求外𥙷乃出知陈州召还复爲中丞㑹蔡确贬新州自宰执侍从以下罢去者凡七八人而御史府爲之一空遣使押公就职公徐进言曰确之罪自絶于天陛下旣屈典刑矣然臣之愚恐虽圣度如天亦或有所未能平者夫事至而应之以无心事徃若未甞经意者此圣人所以养至诚而御遐福也愿陛下寛圣心省浮念诚陛下之气和则上下之气和而天地之和应矣且确党之尤者固冝贬逐其余一切置之以安反侧则天下幸甚拜中书侍郎论事率由大公而未甞容心其荐引多得吉人良士及薨太皇太后谕近臣曰传侍郎清直一节终始不变金玉君子人也嗟惜乆之两宫皆幸其第哭之恸公性纯厚貌重气和而寡言其遇人不设城府与人语唯恐伤之至当言职论事上前亹亹不穷正直确切无所回隠左右爲惧而公益安徐不见听终不巳平生自奉养甚约室无媵妾食才脱粟一肉所用服器虽敝败不易笃于孝友家事付昆弟得任子恩亦先推与之爲守令本于岂弟而能击姦豪以安良民其在徐前守侵用公使钱公寖爲偿之未足而公罢后守反以文移公当偿千缗公竭资且假贷偿之乆之钩攷得实公盖未甞侵用也公卒不辨其容物不校类如此故司马温公甞叹曰清直勇三徳吾于钦之畏焉洛之君子邵雍曰钦之至清而不耀至直而不激至勇而能温此爲难尔人以雍言爲然公在上前吐论激切事已则终不复言出爲和州也通判杨洙乗间问曰公以直言斥居此何爲言未甞及御史时事公曰前日言职也岂得巳哉今日爲郡守当宣朝廷羙意而反呫呫追言前日之阙政与诽谤何异五朝名臣言行录卷第十之四十之四徂徕石先生先生名介字守道兖州奉符人进士及第历郓州南京推官御史台辟主簿未至以论赦书不当求五代及诸伪国后罢爲镇南掌书记侍父逺官爲嘉州判官丁外内艰服除入爲国子监直讲擢太子中允直集贤院岀通判濮州未至卒年四十一石守道学士爲举子时寓学于南都其固穷苦学丗无比者王侍郎渎闻其勤约因㑹客以盘餐遗之石谢曰甘脆者亦介之愿也但日飨之则可若止得一餐则明日何以继乎朝飨膏梁暮厌粗粝人之常情也介所以不敢当赐便以食还王咨重之徂徕石守道常语学者曰古之学者急于求师孔子大圣人也犹学礼于老聃学官于郯子学琴于师襄矧其下者乎后丗耻于求师学者之大蔽也乃爲师说以喻学者是时孙明复先生居太山之阳道纯德备深于春秋守道率张洞北靣而师之访问讲解日夕不怠明复行则从升降拜起则执杖屦以侍二人者乆爲鲁人所髙因二人而明复之道愈尊于是学者始知有师弟子之礼先生丁父忧垢靣跣足躬耕徂徕山下葬五丗之未葬者七十䘮以易教授于家及爲直讲学者从之甚衆太学由此益盛庆历三年吕夷简罢相夏竦罢枢宻使而杜衍章得象晏殊贾昌朝范仲淹冨弼韩琦同时执政欧阳脩余靖王素蔡襄并爲谏官先生喜曰此盛事也歌颂吾职其可已乎乃作庆历圣德诗略曰衆贤之进如茅斯抜大姦之去如距斯脱衆贤谓衍等大姦斥竦也诗且岀泰山先生见之曰子祸始于此矣先生不自安求岀通判濮州先生非隐者其仕甞位于朝矣然鲁之人不称其官而称其德以爲徂徕鲁之望先生鲁人之所尊故因其所居山以配其有德之称曰徂徕先生者鲁人之志也先生貌厚而气完学笃而志大虽在畎畒不忘天下之忧以谓时无不可爲爲之无不至不在其位则行其言吾言用功利施于天下不必出乎已吾言不用虽获祸咎至死而不悔其遇事发愤作爲文章极陈古今治乱成败以指切当丗贤愚善恶是是非非无所讳忌丗俗颇骇其言由是谤议喧然而小人尤嫉恶之相与岀力必挤之死先生安然不惑不变曰吾道固如是吾勇过孟轲矣先生爲文博辩雄伟而忧思深逺其爲言曰学者学爲仁义也惟忠能忘其身惟笃于自信者乃可以力行也以是行于己亦以是教于人所谓尧舜禹汤文武周公孔子孟轲杨雄韩愈氏者未尝一日不诵于口思与天下之士皆爲周孔之徒以致其君爲尧舜之君民爲尧舜之民亦未尝一日少忘于心至其违丗惊衆人或笑之则曰吾非狂痴者也是以君子察其行而信其言推其用心而哀其志天圣以来穆伯长尹师鲁苏子美欧阳永叔始唱爲古文以变西崑体学者翕然从之其有杨刘体者人戯之曰莫太崑否石介守道深疾之以爲孔门之大害作怪说二篇上篇排佛老下篇排杨亿于是新进后学不敢爲杨刘体亦不敢谈佛老后欧阳公苏公复主杨大年石介旣卒夏英公言于仁宗曰介实不死北走胡矣㝷有㫖编管介妻子于江淮又岀中使与京东部刺史发介棺以验虚实是时吕居简爲京东转运使谓中使曰若发棺空而介果北走则虽孥戮不足以爲酷万一介尸在未甞叛去即是朝廷无故发人冢墓何以示后丗耶中使曰诚如金部言然则若之何以应中㫖居简曰介之死必有棺殓之人又内外亲族及㑹葬门生无虑数百至于举柩窆棺必用㓙肆之人今皆檄召至此劾问之苟无异说即皆令具军令状以保任之亦足以应诏也中使大以爲然遂自介亲属及门人姜潜以下并㓙肆棺殓舁柩之人合数百状皆结罪保证中使持以入奏仁宗亦悟竦之譛寻有旨放介妻子还郷而丗以居简爲长者张安道雅不喜石介谓狂谲盗名所以与欧范不足至人目以姦邪一日谒曾祖至祖父书室中案上见介书曰吾弟何爲与此狂生游又问黄景微何在闻前日狂生以羔鴈聘之不受何不与喫了羊着了绢一任作怪何足与之较辤受义理也曽祖除御史中丞固辤不拜石介以书与祖父以不拜爲非其略云内相爲名臣子容爲贤子天下属望所系非轻岂可以辤位爲廉张见者此书也欧阳公铭先生之墓曰徂徕之巖巖与子之德兮鲁人之所瞻汶水之汤汤与子之道兮愈逺而弥长道之难行兮孔孟遑遑一丗之屯兮万丗之光曰吾不有命兮安在乎桓魋与臧仓自古圣贤皆然兮噫子虽毁其何伤三朝名臣言行录三朝名臣言行录卷第十之四十之四尚书彭公公名汝砺字器资饶州鄱阳人治平二年举进士第一调保信武安幕府除国子监直讲改大理寺丞擢太子中允监察御史里行出爲江南西路转运判官元祐𥘉除起居舎人进中书舎人落职守徐州召权兵部侍郎徙刑部使契丹还徙吏部绍圣𥘉除权吏部尚书寻以寳文阁待制知江州至郡数月卒年五十四故事进士第一人无入吏部选者公释褐歴保信军节度推官武安军节度掌书记丁外艰服除复授漳州军事推官在选十年人以爲淹而公处之澹如也丞相王文公得公诗义善之留爲国子监直讲改大理寺丞御史中丞邓绾欲举公御史召公不徃后虽荐之而爲小人所訹复自陈失举且荐它官代之神宗察其姦怒甚王文公亦以爲言即日黜绾除公太子中允监察御史里行公在言职非唐虞三代不论𥘉对上十事一正本二任人三守令四理财五养民六赈捄七兴事八变法九青苗免役十塩事指陈得失利病多人难言者又言吕嘉问领市易司专事聚歛非法意当罢黜俞充謟事中人王中正至使妻出拜之不当除检正中书五房公事神宗爲寝充命而究语所从得公言如此非所以广聦明不肯奉诏宗室卖婚至女娼家子行有日矣公奏罢之因言皇族虽服属巳踈然皆宗庙子孙不可使闾阎下贱得以货取愿爲更着婚姻法王中正李宪用兵陜西公言不当以兵付中人因及汉唐祸乱之事神宗𥘉若不怿出语诘公公拱立不动伺间复言帝卒爲之改容是日殿廷观者始皆爲公惧巳而皆叹服元丰元年罢爲馆阁校勘江南西路转运判官辞日复上䟽论时事且言今不患无将顺之臣患无諌争之臣不患无敢爲之臣患无敢言之臣神宗察其忠慰谕乆之元祐二年以起居舎人召旣至执政有问新旧之政者公曰政无彼此之辨一于是而已今所更大者取士及差役法行之而士民皆病未见其可执政不能屈踰年拜中书舎人赐服金紫词命雅正人以爲有古风遇事不苟多所建白其论诗赋回河事尤力主议者皆不悦公亦数请去是时大臣有持平者颇与公相佐佑而一时进取者病之欲排去其类未有以发㑹知汉阳军吴处厚得蔡丞相确安州诗上之傅㑹解释以爲怨谤諌官交章请治又造爲危言以激怒太皇太后必欲寘之极法公曰此罗织之渐也数以白执政不能捄则上䟽论列甚切又不听则居家待罪时中书舎人止公一人旣而蔡丞相有谪命公曰我不出谁任其责者即入省封还除目辨论愈切御史台自中丞而下五人坐是同日出台中一空公复力争以爲不可諌官指公爲朋党太皇太后曰汝砺岂党确者亦爲朝廷论事尔巳而蔡丞相贬新州用起居舎人草词行下而公亦落职知徐州一二大臣相继去位自是正人道壅而进取者得志矣公在台旣甞论吕嘉问事且与蔡丞相异趣使外十年蔡爲有力后治嘉问狱不肯阿执政意挤之坐夺一官至是又辨蔡丞相不当謪至得罪乃巳人以此益贤之召权兵部侍郎徙刑部㑹有具狱执政以爲可杀公以爲当贷而执政以特旨杀之公执不下执政怒舎公而罚其属公言奉制书而有不便许论奏法也且非属罪自劾请去章四上不听御史亦助之言遂并其属免罚绍圣元年今上初专听断召二三大臣脩举熈宁元丰政事人人争献所闻公居之如不能言者或问之曰在前日则无言之者于今则夫人而能言之矣以寳文阁待制知江州入辞上劳问甚宠曰与卿非乆别也问所欲言者公曰陛下今所复者其政不能无是非其人不能无贤不肖政唯其是则政无不善人唯其贤则人无不得矣二年正月召公于江州以爲枢宻都承旨翌日以讣闻旣而遗表至其略以谓土地已有余愿拊以仁财用非不饶愿节以礼佞人初若可悦而其患在后忠言初若可恶而其利甚愽以至恤河北流移察江南水旱凢数百言公爲监司务大体不事细苛而于议狱必传经典故在京西多所全宥爲州所至有惠爱尤以兴学养士赈乏恤孤爲急公居家孝友事寡嫂谨甚兄无子爲立后官之又官其弟汝方而后其子汝方闻公䘮即弃所居官归论者多之族人贫者分俸钱赒给或爲置义庄与人交尽诚敬少时师事桐庐倪天隠天隠亦竒之及官保信迎天隠置于学执弟子礼事之天隠死无子公爲并其母葬之又葬其妻又割俸资其女同年进士宋涣未官而死公经理其后不啻其家人盖其笃行如此公平生好学喜问乐闻其过自任以圣贤之重而于贫冨贵贱利害得䘮一不以累其心至于忧国爱君推贤扬善则拳拳孜孜常若不及故自处显于朝廷事知无不言言不行必争争而不得必求去人始而骇中而疑卒而信则曰名节之士也忌之者则以爲好异或以爲近名最爲今范丞相纯仁所知范公再相人谓公必用旣对太皇太后首曰姑徐进彭汝砺盖已有间之者及出江州未数月上命召还或曰须改嵗不幸而公死矣三朝名臣言行后録卷第十五朝名臣言行录卷第一之五一之五丞相李文正公公名昉字明逺深州饶阳人汉干祐初举进士仕周爲翰林学士国朝开寳六年拜翰林学士遂叅政事太平兴国八年拜同中书门下平章事端拱初罢淳化二年复相四年又罢明年以司空致仕至道二年薨年七十二李相昉在周朝知开封府人望已归太祖而昉独不附王师入京昉又独不朝贬道州司马昉歩行日十数里监者中人问其故曰湏后命耳上闻之诏乗马乃买驴而去三嵗徙延州别驾在延州爲生业以老三嵗当徙昉不愿内徙后二年宰相荐其可大用召判兵部昉五辞行至长安移疾六十日中使促之行至洛阳又移疾三十日而后行旣至上劳之昉曰臣前日知事周而已今以事周之心事陛下上大喜曰宰相不谬荐人太宗语侍臣曰朕何如唐太宗左右互辞以讃独李昉无它言微诵白㞐易讽諌七德舞词曰怨女三千放出宫死囚四百来归狱上闻之遽兴曰朕不及朕不及卿言惊朕矣李昉太宗时与宋琪同建议复时政记月终送史舘先进御而后付有司时政记进御自昉始也卢多逊与李昉相善昉待之不疑多逊知政多毁昉人有以告昉昉不信之后太宗语及多逊事昉颇爲解释太宗曰多逊㞐常毁卿一钱不直昉始信之太宗由是目昉爲善人李文正爲相有求差遣见其人材可取将收用必正色拒絶之巳而擢用或不足收用必和颜温语待之子弟或问其故公曰用贤人主之事我若受其请是市私恩也故峻絶之使恩归于上若其不用者旣失所望又无善辞此取怨之道也李文正公常期王文正公旦必爲相自小官荐进之公病召王公勉以自爱旣退谓其子弟曰此人后日必爲太平宰相然东封西祀亦不能救也至道元年灯夕太宗御楼时李文正以司空致仕于家上亟以安舆就其宅召至赐坐于御楼之侧敷对明爽精力康劲上亲酌御樽饮之选餚核之精者赐焉谓近侍曰昉可谓善人君子也事朕两入中书未甞有伤人害物之事宜其今日所享如此也公温和无城府寛厚多恕不念旧恶在位小心循谨无赫赫称好接賔客雅厚张洎而薄张佖及罢相洎草制深诋之而佖朔望常诣其第人或谓佖曰李公待君素不厚何数诣之佖曰我爲廷尉日李公方秉政未甞一有请求此吾所以重之也三朝名臣言行录三朝名臣言行录卷第二之一二之一丞相韩国富文忠公公名弼字彦国河南人举茂材异等授将作监丞召试迁太子中允直集贤院出通判郓州召爲开封府推官擢知諌院爲三司盐铁判官改右正言知制诰庆暦二年假资政殿学士尚书户部侍郎使契丹还除翰林学士不拜三年拜枢宻副使自请爲河北宣抚使道除资政殿学士知郓州移青郑蔡州河阳除宣徽南院使判并州至和二年召拜同平章事六年丁母忧英宗即位拜枢密使同平章事踰年以病求解机务以使相判河阳神宗即位封郑国公熈宁元年移汝州入觐明年复相八月复以使相判河南府改亳州夺使相徙汝州㝷请老拜司空复节度使平章事进封韩国公致仕元丰三年官制行改授开府仪同三司以至和与议建储之功拜司徒六年薨年八十元祐𥘉诏配享神宗庙庭富韩公𥘉游场屋穆脩伯长谓之曰进士不足以尽子之才当以大科名世公果礼部试下时太师公官耀州公西归次陜范文正公遣人追公曰有旨以大科取士可亟还公复还京师见文正辞以未甞爲此学文正曰已同诸公荐君矣乆爲君辟一室皆大科文字可往就舘时晏元献公爲相求婚于文正文正曰公女若嫁官人仲淹不敢知必求国士无如富弼者元献一见公大爱重之即议婚公遂以贤良方正登第郭后废范仲淹争之贬知睦州公上言朝廷一举而获二过纵不能复后冝还仲淹以来忠言寳元𥘉赵元昊反公时通判郓州陈八事且言元昊遣使求割地邀金帛使者部从仪物如契丹而词甚倨此必元昊腹心谋臣自请行者冝出其不意斩之都市又言夏守赟庸人平时犹不当用而况艰难之际可爲枢宻乎议者以爲有宰相器擢知諌院康定元年日食正旦公言请罢燕彻乐虽虏使在舘亦冝就赐饮食而已执政以爲不可公曰万一北虏行之爲朝廷羞后使虏还者云虏中罢燕如公言仁宗深悔之𥘉宰相恶闻忠言下令禁越职言事公因论日食以爲应天变莫若通下情遂除其禁元昊寇鄜延杀二万人延帅范雍钤辖卢守懃闭门不救中贵人黄德和引兵先走刘平石元孙战死而雍守懃归罪于通判都监窜之岭南德和诬奏平降贼诏以兵围守其家公言平自环庆引兵来援以姦臣不救故败竟骂贼不食而死冝䘏其家守懃德和皆中官怙势诬人冀以自免冝竟其狱枢宻院奏方用兵狱不可遂公言大臣附下罔上狱不可不竟时守懃养子爲御药亦奏罢之德和竟坐腰斩延州民二十人诣阙告急上召问具得诸将败亡状执政恶之命逺郡禁民擅赴阙者公言此非陛下意宰相恶上知四方有败耳民有急不得诉之朝则西走元昊北走契丹矣夏守赟爲陜西都緫管又以宦者王守忠爲都钤辖公言用守赟已爲天下笑而守忠钤辖乃与唐中官监军无异且守懃德和覆车之辙可复蹈乎诏罢守忠自用兵以来吏民上书者甚衆𥘉不省用公言知制诰本中书属官可选二人置局中书考其所言可用用之宰相以付学士公言此宰相偷安欲以天下是非尽付它人又引国𥘉故事请使宰相兼领枢宻院仁宗曰军国之务当尽归中书枢宻非古官然未欲遽废即诏中书同议枢宻院事宰相辞曰恐枢宻院谓臣夺其权公曰此宰相避事耳非畏夺权也㑹西夏首领二人来降𥙷借奉职羁置荆湖公言二人之降其家已族矣当厚赏以劝来者上命以所言送中书公见宰相论之宰相𥘉不知也公叹曰此岂小事而宰相不知耶更极论之上从公言乃以宰相兼枢宻使刘从愿妻遂国夫人者王蒙正女也寳元中岀入内廷或云得幸于上外人无不知者以此获罪夺封罢朝谒乆之复得入张公安道爲諌官再以䟽论列皆留中富郑公时知制诰制下复遂国之封郑公缴还词头封命遂寝唐制唯给事中得封还诏书中书舍人缴词头盖自郑公始安道见吕申公申公犹以非旧典不乐二公之不相喜凢皆此类也契丹自晋天福以来践有幽蓟北鄙之警略无宁歳凢六十有九年至景德元年举国来寇眞宗用寇凖计亲征澶渊射杀其骁将顺国王挞覧虏惧遂请和时诸将皆请以兵㑹界河上邀其归徐以精甲蹑其后殱之虏惧求哀于上遂诏诸将按兵纵虏归虏自是通好守约不复盗边者三十有九年及元昊叛兵乆不决契丹之臣有贪而喜功者以我爲怯且厌兵遂教其主设词以动我欲得晋髙祖所与关南十县庆暦二年聚重兵境上遣其臣萧英刘六符来聘仁宗命宰相择报聘者时虏情不可测群臣皆莫敢行宰相以公名闻乃以公接伴英等入境上遣中使劳之英託足疾不拜公曰吾甞使北病卧车中闻命辄起拜今中使至而公不起见何礼也英矍然起拜公开怀与语不以夷狄待之英等遂去左右宻以其主所欲得者告公且曰可从从之不可从更以一事塞之公具以闻上命御史中丞贾昌朝馆伴不许割地而许増歳币且命公报聘见虏主虏主曰南朝违约塞鴈门増塘水治城隍籍民兵此何意也群臣请举兵而南寡人以谓不若遣使求地求而不获举兵未晚公曰北朝忘章圣皇帝之大德乎澶渊之役若从诸将言北兵无得脱者且北朝与中国好则人主专其利而臣下无所获若用兵则利归臣下而人主任其旤故北朝诸臣争劝用兵者此皆其身谋非国计也虏主惊曰何谓也公曰晋髙祖欺天叛君而求助于北末帝昏乱神人弃之是时中国狭小上下离叛故契丹全师独克虽虏获金帛充牣诸臣之家而壮士徤马物故太半此谁任其旤者今中国提封万里所在精兵以百万计法令脩明上下一心北朝欲用兵能保其必胜乎曰不能公曰就使其胜所亡士马群臣当之欤亦人主当之欤若通好不絶歳币尽归人主臣下所得止奉使者歳一二人耳群臣何利焉虏主大悟首肯乆之公又曰塞鴈门者以备元昊也塘水始于何承矩事在通好前地卑水聚势不得不増城隍皆脩旧民兵亦旧籍特𥙷其缺耳非违约也晋髙祖以卢龙一道赂契丹周世宗复伐取关南皆异代事宋兴已九十年若各欲求异代故地岂北朝之利也哉本朝皇帝之命使臣则有词矣曰朕爲祖宗守国必不敢以其地与人北朝所欲不过利其租赋耳朕不欲以地故多杀两朝赤子故屈巳増币以代赋入若北朝必欲得地是志在败盟假此爲词耳朕亦安得独避用兵乎澶渊之盟天地鬼神实临之今北朝首发兵端过不在朕天地鬼神岂可欺也哉虏大感悟遂欲求婚公曰婚姻易以生隙人命脩短不可知不若歳币之坚乆也本朝长公主出降赍送不过十万缗岂若歳币无穷之获哉虏主曰卿且归矣再来当择一受之卿其遂以誓书来公归复命再聘受书及口传之词于政府旣行次乐寿谓其副曰吾爲使者而不见国书万一书词与口传者异则吾事败矣发书视之果不同乃驰还都以晡入见宿学士院一夕易书而行旣至虏不复求婚专欲増币曰南朝遗我书当曰献否则曰纳公争不可虏主曰南朝旣惧我矣何惜此二字若我拥兵而南得无悔乎公曰本朝皇帝兼爱南北之民不忍使蹈锋镝故屈巳増币何名爲惧哉若不得已而至于用兵则南北敌国当以曲直爲胜负非使臣之所忧也虏主曰卿勿固执古亦有之公曰自古惟唐髙祖借兵于突厥故臣事之当时所遗或称献纳则不可知其后颉利爲太宗所擒岂复有此礼哉公声色俱厉虏知不可夺曰吾当自遣人议之于是留所许増币誓书复使耶律仁先及六符以其国誓书来且求爲献纳公奏曰臣旣以死拒之虏气折矣可勿复许虏无能爲也上从之増币二十万而契丹平契丹君臣至今诵其语守其约不忍败者以其心晓然知通好用兵利害之所在也𥘉公纠察在京刑狱时有用伪牒爲僧者事觉乃堂吏爲之开封按余人而不及吏公白执政请以吏付狱执政指其坐曰公即居此无爲近名公正色不受其言曰必得吏乃止执政滋不恱故荐公使契丹欲因事罪之欧阳脩上书引颜真卿使李希烈事留公不报使还除吏部郎中枢宻直学士恳辞不受始受命闻一女卒再受命闻一男生皆不顾而行得家书不发而焚之曰徒乱人意㝷迁翰林学士公见上力辞曰増歳币非臣夲志也特以朝廷方讨元昊未暇与虏角故不敢以死争耳富郑公庆暦中以知制诰使北虏还仁宗嘉之一日王拱辰言于上曰富弼亦何功之有但能添金帛之数厚夷狄而弊中国耳仁宗曰不然朕所爱者土宇生民尔财物非所惜也拱辰曰财物岂不出于生民邪仁宗曰国家经费取之非一日之积歳出以赐夷狄亦未至困民若兵兴调发歳出不赀非若今之缓取也拱辰曰犬戎无厌好窥中国之隙且陛下只有一女万一欲请和亲则如之何仁宗悯然动色曰苟利社稷朕亦岂爱一女耶拱辰言塞且知譛之不行也遽曰臣不知陛下能屈己爱民如此真尧舜之主也洒泣再拜而出庆暦三年三月遂命公爲枢宻副使辞愈力至七月申前命公言虏旣通好议者便谓无事边备渐㢮虏万一败盟臣死且有罪非独臣不敢受亦愿陛下思夷狄轻侮中原之耻坐薪甞胆不忘脩政因以告纳上前而罢逾月复以命公时元昊使辞上俟公缀枢宻院班乃坐且使宰相章得象谕公曰此朝廷特用非以使虏故也公不得已乃受时晏殊爲相范仲淹爲叅知政事杜衍爲枢宻使韩琦与公副之欧阳脩余靖王素蔡襄爲諌官皆天下之望鲁人石介作庆暦圣德诗以羙之公旣以社稷爲任而仁宗责成于公与仲淹数以手诏督公等条具其事又开天章阁召公等坐且给笔札使书其所欲爲者遣中使二人更往督之且命仲淹主西事公主北事公遂与仲淹各上当世之务十余条又自上河北安边十三䇿大略以进贤退不肖止侥倖去宿弊爲夲欲渐易诸路监司之不才者使澄汰所部吏于是小人始不恱矣元昊遣使以书来称男而不臣公言契丹臣元昊而我不臣则契丹爲无敌于天下不可许乃却其使卒臣之四年七月契丹来告举兵讨元昊十二月诏册元昊爲夏国主使将行而止之以俟虏使公曰若虏使未至而行则事自我出旣至则恩归契丹矣从之是歳契丹受礼云中且发兵㑹元昊伐呆儿族于河东爲近上问公曰虏得无与元昊袭我乎公曰虏自得幽蓟不复由河东入寇者以河北平易富饶而河东崄瘠且虞我出鎭定捣燕蓟之虚也今兵出无名契丹大国决不爲此就使妄动当出我不意不应先言受礼云中也元昊夲与契丹约相左右以困中国今契丹背约结好于我独获重币元昊有怨言故虏筑威塞州以备之呆儿屡杀威塞人虏疑元昊使之故爲是役安能合而寇我哉或请调发爲备公曰虏虽不来犹欲以虚声困我若调发正堕其计臣请任之上乃止虏卒不动公谓契丹异日作难必于河朔旣上十三䇿又请守一郡行其事𥘉石介圣德诗誉公等而诋夏竦竦怨之㑹介以书与公责以伊周之事竦遂教女奴习介书改伊周曰伊霍又伪作介爲弼撰废立诏草飞语上闻仁宗虽不信而公惧不自安因保州贼平求出宣抚河北归及国门不得见除知郓州自郓移青㑹河朔大水民流京东择所部丰稔者三州劝民出粟得十五万斛益以官廪随所在贮之得公私庐舎十余万间散处其人以便薪水官吏自前资待阙寄居者皆给其禄使即民所聚选老弱病瘠者廪之山林河泊之利有可取以爲生者听流民取之其主不得禁官吏皆书其劳约爲奏请使佗日得以次受赏于朝率五日輙遣人以酒肉糗饭劳之出于至诚人人爲尽力流民死者爲大冢葬之谓之丛冢自爲文祭之眀年麦大熟流民各以逺近受粮而归凢活五十余万人募而爲兵者又万余人上闻之遣使劳公即拜礼部侍郎公曰救灾守臣职也辞不受前此救灾者皆聚民城郭中煑粥食之饥民聚爲疾疫反相蹈籍死或待次数日不食得粥皆僵仆名爲救之而实杀之自公立法简便周至天下传以爲法至于今不知所活者几千万人矣王则据贝州反齐州禁兵欲屠城以应之或诣公吿之公以齐非所部恐事泄变生时中贵人张从训衔命至青公度从训可使即以事付从训使驰至郡发吏卒取之无得脱者且自劾擅遣中使罪仁宗嘉之至和二年召拜集贤相与文彦博并命宣制之日士大夫相庆于朝仁宗宻觇知之谓侍臣欧阳脩曰古之求相者或得于夣卜今朕用二相人情如此岂不贤于夣卜也哉脩顿首称贺富韩公爲相议欲稍由学校进士命侍从儒臣讲立法制太学诸生经明行脩者由右学升左学由左学升上舎歳终择上舎中经行尤髙者比及第人命之以官旣签同列奏独翰林欧阳永叔舎人刘原父异论曰如是则通经者未升于左学而辞赋者已在于髙科矣事卒不行至和间富公当国立一举三十年推恩之法盖公与河南进士叚希元魏升平同埸屋相善公作相不欲私之故爲天下之制至今行之仁宗弗豫大臣不得见中外忧恐文彦博与公等直入问疾内侍止之不可因以监视禳祷爲名乞留宿内殿事皆关白而后行禁中肃然公之爲相守格法行故事而附以公议无心于其间故百官任职天下无事以所在民力困弊赋役不均遣使分道相视裁减谓之寛䘏民力又㢮茶禁以通啇贾省刑狱天下便之六年丁秦国太夫人忧诏爲罢春燕故事执政遇䘮皆起复公以谓金革变礼不可用于平世仁宗待公而爲政五遣使起之卒不从命天下称焉仁宗末年富公自相位丁太夫人忧服除英宗已即位魏公已迁左相故用富公爲枢宻相魏公已下皆迁官富公亦迁户部尚书公辞曰切闻制辞叙述陛下即位以臣在忧服无可称道乃取嘉祐中臣在中书日甞议建储以此爲効而推今日之恩嘉祐中虽甞汎议建储之事仁宗尚祕其请其于陛下则如在茫昧杳冥之中未见形象安得如韩琦等后来功効之深切着明也英宗即位之𥘉感疾不能视朝大臣请光献大后垂帘权同听政后辞之不获乃从英宗才康复后已下手书复辟魏公奏台諌有章䟽请太后早还政后闻之遽起魏公急令仪鸾司彻帘后犹未转御幈尚见其衣也时富韩公爲枢宻相怪魏公不关报彻帘事有韩魏公欲致弼于族㓕之地之语欧阳公爲叅政首议追尊濮安懿王富公曰欧阳公读书知礼法所以爲此举者忘仁宗累主上欺韩公耳富公因辞执政例迁官䟽言甚危三日不报见英宗面奏曰仁宗之立陛下皇太后之功也陛下未报皇太后大功先録臣之小劳非仁宗之意也方仁宗之世宗属与陛下亲相等者尚多必以陛下爲子者以陛下孝德彰闻也今皇太后谓臣与胡宿吴奎等曰无夫妇人无所告至不忍闻臣寔痛之岂仁宗之所望于陛下者哉以笏指御床曰非陛下有孝德孰可居此英宗俯躬曰不敢富公求去益坚遂出判河阳自此与魏公欧阳公絶后富公致政居洛每歳生日魏公不论逺近必遣使致书币甚恭富公但荅以老病无书魏公之礼终不替至薨乃已天下两贤之魏公欧阳公之薨也富公皆不祭弔国史着富公以不预䇿立英宗与魏公絶至此祭弔不通非也英宗一日因公进除目而震怒响满一殿掷除目榻下公慨然搢笏拾除目执之进曰前日陛下在藩邸时喜怒犹不可妄况今即天子位窃以天子亦有怒焉出九师以伐四夷否则陈斧钺以诛大臣今日陛下之怒不爲常事除目也必以臣等有大过恶可怒者何不斩臣以谢天下英宗爲之霁色温言公进说犹乆之不已英宗𥘉临御韩魏公爲相富郑公爲枢宻相一日韩公进拟数宦者䇿立有劳当迁官富公曰先帝以神器付陛下此辈何功可书韩公有愧色后韩公帅长安爲范尧夫言其事曰琦便怕它富相公也踰年恳辞机务章二十上以使相判河阳复五上章辞使相且言眞宗以前不轻以此授人仁宗即位之𥘉执政欲自爲地故开此例终仁宗之世宰相枢宻使罢者皆除使相至不称职有罪者亦然天下非之今陛下𥘉即位愿立法自臣始不从神宗即位以集禧观使召赴阙公辞不至熈宁元年移判汝州且诏入觐以公足疾许肩舆至殿门令公子绍隆扶以入且命无拜坐语从容至日昊又欲以观使留公公力辞赴郡明年二月除司空侍中昭文馆大学士不拜复以爲左仆射平章事公旣至未见有于上前言灾异皆天数非人事得失所致者公闻之叹曰人君所畏惟天若不畏天何事不可爲者去乱亡无几矣此必姦臣欲进邪说故先导上以无所畏使辅拂諌诤之臣无所复施其力此治乱之机也吾不可以不速救即上书数千言杂引春秋洪范及古今传记人情物理以明其决不然者群臣请上尊号及作乐上以乆旱不许群臣固请作乐公又言故事有灾变皆彻乐恐以同天节虏使当上寿故未断其请臣以爲此盛德事正当以示夷狄乞并罢上寿从之即日而雨公又上䟽愿益畏天戒逺姦佞近忠良上亲荅诏曰义忠言亲理正文直苟非意在爱君志存王室何以臻此敢不置之枕席铭诸肺腑终老是戒更愿公不替今日之志则天灾不难弭太平可立俟也公旣上䟽谢复申戒不巳且云愿陛下待群臣不以同异爲喜怒不以喜怒爲用舍熈宁初韩魏公罢政富公再相神宗首问边事公曰陛下临御未乆臣愚以爲首当推恩惠布德泽二十年未可道着用兵二字若干戈一兴上贻圣忧下竭民力愿勿首先留意边事万一戎狄渝盟人神共怒爲应敌之计可也上问所先当如何公曰阜安宇内爲先盖是时王荆公巳有宠劝帝用兵以威四夷于是用王韶取熈河以窥灵武结髙丽以图大辽又用章惇取湖北夔崃之蛮又用刘彞沈起窥交趾二人造战舰于富良江上交趾侦知先浮海载兵䧟廉州又破邕州杀守臣苏缄屠其城掠生口而去又用郭逵赵禼宣抚广南使直捣交趾逵老将与卨议论不同爲交趾扼富良江兵不得进瘴死者十余万人元丰四年五路大进兵取灵武夏人决黄河水柜以灌吾垒兵将冻溺饥饿不战而死者数十万人又用吕惠卿所荐徐禧筑永乐城夏人以大兵破之自禧而下死者十余万人报夜至帝早朝当宁恸哭宰执不敢仰视帝叹息曰永乐之举无一人言其不可者右丞蒲宗孟进曰臣甞言之帝正色曰卿何甞有言在内惟吕公着在外惟赵卨曽言用兵不是好事旣又谓宰执曰自今更不用兵与卿等共飨太平然帝从此欝欝不乐以至大渐呜唿痛哉时王安石叅知政事议改法理财与公意不合公称病求去章数十上上问谁可代卿公荐文彦博上黙然良乆曰王安石何如公亦黙然八月以武宁军节度使同平章事判河南府请改亳州公在亳州时方行青苗息钱法公以谓此法行则财聚于上人散于下且冨民不愿请愿请者皆贫民后不可复得故持之不行而提举常平仓赵济劾公以大臣格新法除左仆射判汝州公言新法臣所不晓不可以复治郡愿归洛养疾许之熈宁二年富公自亳州𬒳劾移判汝州过南京张安道留守富公来见坐乆之富公徐曰人固难知也张公曰谓王安石乎亦岂难知者皇祐间方平知贡举或荐安石有文学宜辟以考校姑从之安石者旣来凢一院之事皆欲纷更之方平恶其人檄以出自此未甞与之语也富公俛首有愧色盖富公素喜荆公至得位乱天下方知其姦云富公熈宁中罢相鎭亳常深居养疾罕出视事幕府事湏禀命者常以状白公公批数字于纸尾莫不尽其理或事有难决幕府忧疑不能措手者相与求见公公以一二言裁处徐语它事幕府晓然率常失其所疑者退而叹伏以爲不可及公早使强虏以片言折狂谋尊中国及揔大政视天下事若不足爲者矧退处一郡乎公虽居家而朝廷有大利害知无不言交趾叛诏郭逵等讨之公言海峤崄逺不可以责其必进愿诏逵等择利进退以全王师契丹来争河东地界上手诏问公公言熈河诸郡皆不足守而河东地界决不可许故叅知政事王尧臣子同老上言至和三年仁宗弗豫其父尧臣甞与文彦愽刘沆及公同决大䇿乞立储嗣仁宗许之㑹翊日有瘳故缓其事人无复知者以其父尧臣所撰诏草上之上以问彦愽彦愽言与同老合上嘉公等勲绩如此而终不自言下诏以公爲司徒公性至孝恭俭好礼与人言虽㓜贱必尽敬气色穆然终身不见喜愠然以单车入不测之虏廷诘其君臣折其口而服其心无一语少屈所谓大勇者乎其好善疾恶盖出于天资常言君子小人如冰炭决不可以同器若兼収并用则小人必胜薫莸杂处终必爲臭其爲宰相及判河阳最后请老家居凢三上章皆言天子无职事惟辨君子小人而进退之此天子之职也君子与小人并处其势必不胜君子不胜则奉身而退乐道无闷小人不胜则交结扇千岐万辙必胜而后已小人复胜必遂肆毒于善良无所不爲求天下不乱不可得也平生所荐甚衆尤知名者十余人如王质与其弟素余靖张瓌石介孙复吴奎韩维陈襄王鼎张昷之杜杞陈希亮之流皆有闻于世世以爲知人元丰六年富公疾病矣上书言八事大抵论君子小人爲治乱之夲神宗语宰辅曰富弼有章䟽来章惇曰弼所言何事帝曰言朕左右多小人惇曰可令分析孰爲小人帝曰弼三朝老臣岂可令分折左丞王安礼进曰弼之言是也罢朝惇责安礼曰左丞对上之言失矣安礼曰吾軰今日曰诚如圣谕明日曰圣学非臣所及安得不谓之小人惇无以对是年五月大星殒于公所居还政堂下空中如甲马声公登天光台焚香再拜知其将终也闰六月丙申薨司马温公范忠宣来吊哭公之子绍庭绍京泣曰先公有自封押章䟽一通殆遗表也二公曰当不启封以闻苏内翰作公神道碑谓世莫知其所言者是也神宗闻讣震悼出祭文遣中使设祭恩礼甚厚政府方遣一奠而已富公爲人温良寛厚汎与人语若无所异同者及其临大节正色慷慨莫之能屈智识深逺过人逺甚而事无巨细皆反复熟虑必万全无失然后行之宰相自唐以来谓之礼絶百僚见者无长㓜皆拜宰相平立少垂手扶之送客未甞下阶客坐稍乆则吏从傍唱相公尊重客踧踖起退及公爲相虽微官及布衣谒见皆与之抗礼引坐语从容送之及门视其上马乃还自是群公稍効之自公始也自致仕归西都十余年常深居不出晚年賔客请见者亦多谢以疾所亲问其故曰凢待人无贵贱贤愚礼皃当如一吾累世居洛亲旧盖以千百数若有见有不见非均一之道若人人见之吾衰疾不能堪也士大夫亦知其心无怨也甞欲之老子祠乗小轿过天津桥㑹府中徙市于桥侧市人喜公之出随而观之至于安门市爲之空其得人心也如此及违世士大夫无逺近识不识相见则以言不相见则以书更相吊唁往往垂泣其得士大夫心又如此呜唿苟非事君尽忠爱民尽仁推恻怛至诚之心充于内而见于外能如是乎刘器之云富郑公年八十书座屏云守口如瓶防意如城故事宰相以使相致仕者给全俸公以司徒使相致仕居洛自三公俸一百二十千外皆不受公清心学道独居还政堂每早作放中门钥入聸礼家庙对夫人如賔客子孙不冠带不见平时谢客文潞公爲留守时节往来公素喜潞公昔同朝更拜其母每劝其早退云旣薨公子绍廷字德先能守家法与公两婿及诸甥皆同居公之第家之事一如公无恙时毫髪不敢变郷里称之建中靖国𥘉擢爲河北西路提举常平德先辞曰熈宁变法之𥘉先臣以不行青苗法得罪臣不敢爲此官上益嘉之除祠部贠外郎崇宁中卒富文忠辞疾归第以其俸劵还府府受之伊川先生曰受之者固无足议然纳者亦未爲得也留之而无请可矣富公致事家居专爲佛老之学故吏吕大临与叔奏记于公曰大临闻之古者三公无职事惟有德者居之内则论道于朝外则主教于郷古之大人当是任者必将以斯道觉斯民成已以成物岂以爵位进退体力盛衰爲之变哉今大道未明人趋异学不入于庄则入于释疑圣人爲未尽轻礼义爲不足学致人伦不眀万物憔悴此老成大人恻隐存心之时以道自任振起坏俗在公之力冝无难矣若夫移精变气务求长年此山谷避世之士独善其身者之所好岂世之所以望于公者哉苏内翰轼作公神道碑铭曰五代八姓十有二君四十四年如丝之棼以人爲嬉以杀爲懁兵交两河腥闻于天上帝厌之命我祖宗卑尔鑪锤徃销其锋孰谓民逺我闻其呻宁尔小忍无残我民六圣受命维一其心敕其后人帝命是承勿劓刵人矧敢好兵百三十年讳兵与刑惟彼北戎谓帝我骄帝闻其言折其萌芽笃生莱公尺箠笞之旣服旣驯则扰绥之堂堂韩公与莱相望再聘于燕北方以宁景德元年始盟契丹公生是歳天命则然公之在母秦国寤惊旌旗鹤鴈降格其庭云有天赦已而生公天欲赦民公启其衷北至燕然南至于河亿万维生公手抚摩水潦荐饥散流而东五十万人仰哺于公公之在内自泉流濒其在四方自叶流根百官维人百度惟正相我三宗重华恊明帝谓公来陨星其堂有坟其丘公岂是藏维岳降神今归不留臣轼作颂以配崧髙五朝名臣言行录卷第十之五十之五老苏先生先生名洵字明允眉州眉山人尝举进士茂材异等皆不中至和嘉祐间欧阳文忠公上其所着书二十二篇韩忠献公复荐之召试舎人院辞疾不至遂除祕书省校书郎覇州文安县主簿诏与陈州项城令姚辟同脩太常因革礼书成方奏未报卒年五十八赠光禄寺丞职方君三子曰澹曰涣皆以文学举进士而君少独不喜学年巳壮犹不知书职方君纵而不问郷闾亲戚皆怪之或问其故职方君笑而不荅君亦自如也年二十七始大发愤谢其素所徃来少年闭戸读书爲文辞岁余举进士再不中又举茂材异等不中退而叹曰此不足爲吾学也悉取所爲文数百篇焚之益闭戸读书絶笔不爲文辞者五六年涵畜充溢抑而不发乆之慨然曰可矣由是下笔顷刻数千言其纵横上下岀入驰骤必造于深微而后止盖其禀也厚故发之迟志也悫故得之精自来京师一时后生学者皆尊其贤学其文以爲师法以其父子俱知名故号老苏以别之嘉祐中仆领益部得苏君所着权书衡论因以书先之于翰林欧阳永叔一见大称叹目爲荀卿子献其书于朝自是名动天下士争传诵其文时文爲一变称爲老苏时相韩公琦闻其名而厚待之尝与论天下事亦以爲贾谊不能过也初作昭陵礼废阙琦爲大礼使事从其厚调发趣办州县骚然先生以书谏琦且再三至引华元不臣以责之琦爲变色然頋大义爲稍省其过甚者及先生没韩亦颇自咎恨以诗哭之曰知贤不早用愧莫先于余者矣嘉祐初王安石名始盛党友倾一时欧阳脩亦善之劝先生与之游而安石亦愿交于先生先生曰吾知其人矣是不近人情者鲜不爲天下患安石之母死士大夫皆吊先生独不徃作辨姦一篇先生旣没三年而安石用事其言乃信东坡中制科王荆公问吕申公见苏轼制䇿否申公称之荆公曰全类战国文章若安石爲考官必黜之故荆公后脩英宗实録谓苏明允爲战国纵横之学云因论苏明允衡书权论曰观其着书之名巳非岂有山林逸民立言垂丗乃汲汲于用兵如此所见安得不爲荆公所薄曰大苏以当时不去二虏之患则天下不可爲又其审敌篇引晁错说景帝削地之䇿曰今日夷狄之势是亦七国之势其意盖欲扫荡二虏然后致太平耳曰才以用兵爲事日相搔扰何时见天下息肩时节以仁宗之丗视二虏岂不胜如战国时然而孟子在战国时所论全不以兵爲先岂以崇虚名而受实敝乎亦必有道矣五朝名臣言行録卷第十三朝名臣言行录三朝名臣言行录卷第二之二二之二叅政欧阳文忠公公名脩字永叔吉州永丰人举进士𥙷西京留守推官召试除馆阁校勘贬崃州夷陵令复入爲校勘出通判滑州庆历𥘉擢知諌院俄同脩起居注阅月拜右正言知制诰出使河东还以龙图阁直学士爲河北都转运使左迁知制诰知滁州徙知杨州颍州复职知应天府以母忧去免䘮爲翰林学士知贡举权知开封府拜礼部侍郎枢宻副使未几叅知政事治平四年以劝文殿学士知亳州徙青蔡二州以太子少师致仕薨年六十六公生四歳而孤母韩国太夫人守节自誓亲教公读书家贫至以荻画地学书公敏悟过人所覧輙能诵比成人将举进士爲一时偶俪之文已絶出伦軰翰林学士胥公时在汉阳见而竒之曰子必有名于世馆之门下公从之京师两试国子监一试礼部皆第一人遂中甲科𥙷西京留守推官始从尹师鲁逰爲古文议论当世事迭相师友与梅圣俞游爲歌诗相倡和遂以文章名冠天下留守王文康公知其贤还朝荐之景祐中范文正公知开封府忠亮谠直言无回避左右不便因言公离间大臣自结朋党乃落天章阁待制出知饶州余靖安道上䟽论救以朋党坐贬尹洙师鲁上言靖与仲淹交浅臣于仲淹义兼师友当从坐贬监郢州税欧阳脩永叔贻书责司諌髙若讷不能辨其非辜若讷大怒缴奏其书降授夷陵县令永叔复与师鲁书云五六十年来此軰沉黙畏布在世间忽见吾軰作此事下至灶间老婢亦相惊怪时蔡襄君谟爲四贤一不肖诗以歌之公𥘉坐论救范公远贬三崃后元昊反范起爲环庆帅辟公掌牋奏公叹曰吾𥘉论范公事岂以爲已利哉同其退不同其进可也遂辞不往庆暦𥘉西师未解契丹𥘉复旧约京东西盗贼蜂起国用不给仁宗知朝臣不任事始登进范公及杜正献公富文忠公韩忠献公分列二府増諌贠取敢言士公首𬒳选以太常丞知諌院赐五品服未几脩起居注公每劝上延见诸公访以政事上再出手诏使诸公条天下事又开天章阁召对赐坐给纸笔使具䟽于前诸公皇恐退而上时所冝先者十数事于是有诏劝农桑兴学校革磨勘任子等弊中外悚然而小人不便相与腾口谤之公知其必爲害常爲上分别邪正劝力行诸公之言𥘉范公之贬饶州公与尹师鲁余安道皆以直范公见逐目之党人自是朋党之论起乆而益炽公乃爲朋党论以进言君子以同道爲朋小人以同利爲朋人君但当退小人之伪朋用君子之真朋其言恳恻详尽其后诸公卒以党议不得乆留于朝公性疾恶论事无所回避小人视之如仇雠而公愈奋厉不顾上独深知其忠改右正言知制诰赐三品服仍知諌院故事知制诰必试上知公之文有旨不试与近世杨文公陈文惠公比逮公三人而已甞因奏事论及人物上目公曰如欧阳脩何处得来盖欲大用而不果也时温成后方有宠公言前世女宠之戒请加裁抑澧州进柿木成文有太平字公言今四海骚然未见太平之象请不宣示于外淮南漕臣献羡余十万贯公请拒之以防刻剥大臣有言河东刍粮不足请废麟州徙治合河津或请废其五寨命公往视利害公曰麟州天崄不可废也麟州废则五寨不可守五寨不守则府州遂爲孤垒今五寨存故虏在二三百里外若五寨废则夹河皆虏巢穴河内州县皆不安居矣不若分其兵驻并河清塞堡缓急不失应援而平时可省转输由是麟州得不废又言忻代州岢岚火山军并边民田废不得耕号爲禁地而虏常盗耕之若募民计口出丁爲兵量入租粟以耕歳可得数百万斛不然它日且尽爲虏有议下太原帅臣以爲不便持之乆乃从凢河东赋歛过重民所不堪奏罢者十数事保州兵乱以公爲龙圗阁学士河北都转运使陛辞上靣谕无爲乆留计有所欲言言之公曰諌官得风闻言事外官越职而言罪也上曰第以闻勿以中外爲意河北诸军怙乱骄恣小不如意輙胁持州郡公奏乞优假将帅以镇压士心军中乃定𥘉保州乱兵皆招以不死旣而悉诛之胁从二千人亦分隷诸军富公爲宣抚使恐后生变与公相遇于内黄夜半屏人谋欲使诸州同日诛之公曰祸莫大于杀巳降况胁从乎旣非朝命州郡有一不从爲变不细富公悟乃止公奏置御河催纲司以督粮饷边州頼之又置磁相州都作院以缮一路戎器河北方小治而二府诸公相继以党议罢去公慨然上书论之用事者益怒㑹公之外甥女张嫁公族人晟以失行系狱言事者乗此欲并中公遂起诏狱穷治张赀产上使中官监劾之卒辨其诬犹降官知滁州事至和𥘉判流内铨小人恐公且大用伪爲公奏乞澄汰宦官宦官闻之果怒隂以事中公遂出公知同州而言者多谓公无罪上亦悟留刋脩唐书俄入翰林爲学士自滁州之贬至是十二年矣上临御旣乆遍阅天下士群臣未有以大称上意上思富公韩公之贤复召寘二府时庆暦旧人惟二公与公三人皆在朝廷士大夫知上有致治之意翕然相庆公在翰林仁宗一日乗间见御合春帖子读而爱之问左右曰欧阳脩之辞也乃悉取宫中诸帖阅之见其篇篇有意叹曰举笔不忘规諌眞侍从之臣也欧阳公在翰林日建言䜟纬之书浅俗诬恠誖经妨道凢诸书及传䟽所引请一切削去之以无误后学仁宗命国子学官取诸经正义所引䜟纬之说逐旋写録奏上时执政者不甚主之事竟不行公权知贡举是时进士爲文以诡异相髙文体大坏公患之所取率以词义近古爲贵比以崄怪知名者黜去殆尽榜出怨谤纷然乆之乃服然文章自是变而复古三年加龙圗阁学士权知开封府事所代包孝肃公以威严御下名震都邑公简易循理不求赫赫之誉有以包公之政励公者公曰凢人材性不一用其所长事无不举强其所短势必不逮吾亦任吾所长耳闻者称善公甞语人曰治民如治病彼富医之至人家也仆马鲜眀进退有礼爲人诊脉按医书述病证口辨如倾听之可爱然病儿服药云无効则不如贫医贫医无仆马举止生踈爲人诊脉不能应对病儿服药云疾已愈矣则便是良医凢治人者不问吏材能否设施何如但民称便即是良吏故公爲数郡不见治迹不求声誉以寛简不扰爲意故所至民便旣去民思如杨州青州南京皆大郡公至三五日间事已十减五六一两月后官府间如僧舎或问公爲政寛简而事不㢮废者何也曰以纵爲寛以略爲简则㢮废而民受其弊也吾之所谓寛者不爲苛急耳所谓简者不爲䌓碎耳识者以爲知言河决啇胡贾魏公留守北京欲开横壠故道回河使东有李仲昌者欲道啇胡入六塔河诏两省台諌集议公故奉使河北知河决根夲以爲河水重浊理无不淤淤从下起下流旣淤上流必决水性避髙决必趋下以近事验之决河非不能力塞故道非不能力复但势不能已必决于上流耳横壠功大难成虽成必有复决之患六塔狭小不能容受大河以全河注之濵棣德博必𬒳其患不若因水所趋増治隄防䟽其下流浚之入海则河无决溢散漫之忧数十年之利也陈恭公当国主横壠之议恭公罢去而宰相复以仲昌之言爲然行之而败河北被害者凢数千里狄武襄公爲枢宻使奋自军伍多战功军中服其威名上不豫诸军讹言籍籍公言武臣掌机宻而得军情不惟于国不便鲜不以爲身害请出之外藩以保其终始狄公遂罢知陈州公在兵府与曽鲁公考天下兵数及三路屯戍多少地里逺近更爲圗籍凢边防乆阙屯戍者必加蒐𥙷其在政府凢兵民官吏财利之要中书所当知者集爲緫目遇事不复求之有司时冨公乆以母忧去位公与韩公同心辅政每议事心所未可必力争韩公亦开怀不疑故嘉祐之政世多以爲得公甞因嘉祐水灾凢再上䟽请选立皇太子以固天下根夲言甚激切及在政府遂与诸公恊定大议而先帝力辞宗正之命公进曰宗室不领职事忽有此除天下皆知陛下意矣然诰勑付合门得以不受今立爲皇子则诏书一出而事定矣仁宗以爲然遂下诏英宗即位之𥘉以疾未亲政慈圣光献太后临朝公与诸公往来二宫弥缝其间卒复明辟枢宻使甞阙人公当次𥙷韩公曽公议将进拟不以告公公觉其意谓二公曰今天子谅隂母后垂帘而二三大臣自相位置何以示天下二公大服而止其后张康节公去位英宗复将用公公又力辞不拜公再辞重位诸公不喻其意而服其难自嘉祐以后朝廷务惜名器而进人之路稍狭公屡建言馆阁育材之地材旣难得而又难知则当博採而多畜之时兾一得于其间则杰然出爲名臣矣余亦不失爲佳士也遂诏二府各举五人其后召试中选者往往在清近朝廷稍収其用矣孙侍郎长卿罢环庆路緫管拜集贤院学士爲河东都转运使台諌交章论列长卿守边无状冝加降黜中书以长卿歳满得代无过可黜而台諌论奏不已六月十一日进呈上厉声曰已行之事何可改易臣脩奏曰臣等不爲巳行难改若朝廷果是除授不当能用台諌之言改正足以上彰陛下从諌之圣至于臣等能不遂非而服义改过不吝圣贤所难亦是臣等好事但以长卿除授不爲过当若曲从台諌之言使彼衔冤受黜于理岂安故难行也上然之上又曰人言台諌夺权臣脩奏曰此则爲陛下言者过也朝廷置台諌官专爲言事若使黙然却是失职苟以言事爲夺权则台諌无职可供矣先朝僧官有阙多因权要请谒内降𥙷人时諌官御史累有论列先帝深悟其事因着令僧职有阙命两街各选一人较艺而𥙷至是鉴义有阙中书已下两街选人未上而内臣陈承礼以寳相院僧庆辅爲请内降令与鍳义中书执奏以爲不可韩曽二公陈其事臣脩亦奏曰𥙷一僧官当与不当至爲小事何系利害但中书事已施行而用内降冲改先朝着令则是内臣干挠朝政此事何可启其渐又奏曰䆠女近习自前世甞患难于防制今小事若蒙听许后有大事陛下必以害政不从是𥘉欲姑息而返成怨望不若絶之于渐此一小事陛下不以爲意而从之彼必自张于外以谓爲上亲信朝政可回在陛下目前似一闲事外边盛势不小矣上遽可中书所奏只令依条例选试臣脩又奏曰事旣不行彼必有言云万事只由中书官家岂得自由行一事陛下试思从私请与从公议孰爲得失而韩曽二公亦所陈甚多上皆嘉纳也始英宗践祚按祖宗旧典皇族尊属之亡者皆赠官改封濮安懿王英宗所生父也中书以本朝未有故事请付有司详处其当上谦恭重命过仁庙大祥下礼院两制官同议如期诏下衆乃言王当称伯改封大国中书以所生父称伯疑无经据方再下三省议上遽令权罢俾有司徐求典故事乆不行台官挟愤不已遂持此斥公爲主议上章歴诋必请议定及以本朝未甞议及之事肆爲诬说欲惑衆听又相率纳告身以示必去上数敦谕知不可留各以本官𥙷外后来者以风宪不胜爲耻窥伺愈急今上即位𥘉御史蒋之竒者乃造无根之言欲以污公中丞彭思永乗虚助之公退伏私居力请公辨上照其诬罔连诏诘问二人者辞穷皆坐贬公遂恳辞柄任遂以观文殿学士知亳州知青州时诸县散青苗钱公乞令民止纳本钱以示不爲利罢提举管句官听民以愿请不报除宣徽南院使判太原府公辞求知蔡州且曰时多喜新竒而臣思守拙衆方兴功利而臣欲循常执政知其终不附巳俄诏以本官知蔡州欧阳文忠公在蔡州屡乞致仕门下生蔡承禧因间言曰公德望爲朝廷倚重且未及引年岂容遽去也欧公荅曰脩平生名节爲后生描画尽惟有蚤退以全晚节岂可更俟驱逐乎公在亳巳六请致仕比至蔡逾年复请四年以观文殿学士太子少师致仕公年未及谢事天下益以髙公公昔守颍上乐其风土因卜居焉及归而居室未完处之怡然不以爲意公平生于物少有所好独好収畜古文圗书集三代以来金石刻爲一千卷以校正史传百家讹谬之说爲多在滁州时自号醉翁晚年自号六一居士曰吾集古録一千卷藏书一万卷有琴一张有棊一局而常置酒一壷吾老于其间是爲六一公天资刚劲见义敢爲襟怀洞然无有城府常以平心爲难故未甞挟私以爲喜怒奖进人物乐善不倦一长之得力爲称荐故赏识之下率爲闻人惟视姦邪嫉若雠敌直前奋击不问权贵后虽隂𬒳䜛逐公以道自处怡怡如也平生笃于朋友如尹师鲁梅圣俞孙明复旣卒其家贫甚公力经营之使皆得以自给又表其孤于朝悉録以官公自云学道三十年所得者平心无怨恶尔公𥘉以范希文事得罪于吕相坐党人逺贬三崃流落累年比吕公罢相公始𬒳进擢及后爲范公作神道碑言西事时吕公擢用希文盛称公之贤能释私憾而共力于国家希文子纯仁大以爲不然刻石则輙削去此一节云我父至死未甞解仇公叹曰我亦得罪于吕丞相者唯其言公取信于后世也吾甞闻范公平生自言无怨恶于一人兼其与吕公解仇书见在范集中岂有父自言无怨恶于一人而其子不使解仇于地下父子之性相逺如此信乎尧朱善恶异也公知颍州时吕公之子公着爲通判爲人有贤行而深自晦黙时人未甚知公后还朝力荐之由是渐见擢用陈恭公执中素不喜公其知陈州时公自颍移南京过陈拒而不见后公还朝作学士陈爲首相公遂不造其门已而陈出知亳州罢使相换观文公当草制陈自谓必不得其羙辞至云杜门却扫善避权势以逺嫌处事执心不爲毁誉而更变陈大惊喜曰使与我相知深者不能道此此得我之实也手録一夲寄其门下客李中师曰吾恨不早识此人公于经术务究大夲其所发明简易明白其论诗曰察其羙刺知其善恶以爲劝戒所谓圣人之志者夲也因其失传而妄自爲之说者经师之末也今夫学者得其夲而通其末斯善矣得其夲而不通其末阙其所疑可也不求异于诸儒甞曰先儒于经不能无失而所得固多矣尽其说而理有不通然后得以论正予非好爲异论也其于诗易多所发明爲诗夲义所改百余篇其余则曰毛郑之说是矣复何云乎公甞𬒳诏撰唐书又自撰五代史其爲纪一用春秋法于唐礼乐志明前世礼乐之夲出于一而后世礼乐爲空名五行志不书事应尽破汉儒菑异附㑹之说其论着类此五代史辞约而事备及正前史之失爲多公于脩唐书最后置局专脩纪志而已列传则宋尚书祁脩也朝廷以一书出于两手体不能一遂诏公看详列传令删脩爲一体公虽受命退而叹曰宋公于我爲前軰且人所见多不同岂可悉如已意于是一无所易及书成奏御吏白旧制脩书只列书局中官髙者一人姓名云某等奉勑撰而公官髙当书公曰宋公于列传用功深而爲日乆岂可掩其名而夺其功乎于是纪志书公姓名列传书宋姓名此例皆前未有自公爲始也宋公闻而喜曰自古文人不相让而好相凌掩此事前所未闻也公脩五代史记褒贬善恶其法甚精发论必以呜唿曰此乱世之书也吾用春秋之法师其意不袭其文其论曰昔孔子作春秋因乱世而立治法余述夲纪以治法而正乱君此其志也书减旧史之半而事迹比旧史添数倍议者以谓功不下司马迁又谓笔力驰骋相上下而无駮杂之说至于纪例精宻则迁不及也亦甞自谓我作伶官传岂下滑稽也自唐室之衰文体随而不振陵夷至于五代气益卑弱国𥘉柳公仲涂一时大儒以古道兴起之学者卒不从景祐𥘉公与尹师鲁专以古文相尚而公得之自然非学所至超然独骛衆莫能及譬夫天地之妙造化万物动者植者无细与大不见痕迹自极其工于是文风一变时人竞爲模范公之于文天材有余丰约中度雍容俯仰不大声色而义理自胜短章大论施无不可有欲効之不诡则俗不淫则陋终不可及是以独歩当世求之古人亦不可多得郑公甞有遗训戒用死刑韩国以语公公终身行之以谓汉法惟杀人者死今法多杂犯死罪故死罪非杀人者多所平反盖郑公意也张舜民游京师求谒先逹之门是时欧阳公司马公王荆公爲学者所趣诸公之论于行义文史爲多唯欧阳公多谈吏事旣乆之不免有请大凢学者之见先生莫不以道德文章爲欲闻者今先生多教人以吏事所未喻也公曰不然吾子皆时才异日临事当自知之大底文学止于润身政事可以及物吾昔贬官夷陵彼非人境也方壮年未厌学欲求史汉一观公私无有也无以遣日因取架阁陈年公案反覆观之见其枉直乖错不可胜数以无爲有以枉爲直违法徇情灭亲害义无所不有且以夷陵荒逺𥚹小尚如此天下固可知也当时仰天誓心曰自尔遇事不敢忽也迨今三十余年岀入中外忝尘三事以此自将今日以人望我必爲翰墨致身以我自观亮是当时一言之报也公甞诵故相王沂公之言曰恩欲归巳怨使谁当且曰贫贱常思冨贵富贵必履危机此古人之所叹也惟不思而得旣得而不患失之者其庶几乎公与其姪通理书云自南方多事以来日夕忧汝得昨日逓中书顿解忧想欧阳氏自江南归明累丗蒙朝廷官禄吾今又𬒳荣显致汝等并列官品当思报效偶此多事如有差使尽心向前不得避事至于临难死节亦是汝荣事但存心尽公神明自祐汝不可思避事也昨书中言欲买朱砂来吾不阙此物汝于官下冝守廉何得买官下物吾在官所除饮食外不曽买一物汝可观此爲戒也内翰苏公题其后曰凢人勉强于外何所不至惟考之其私乃见眞伪此欧阳公与其弟姪家书也蔡州妖尼于惠普妄託佛法言人祸福朝中士大夫多往问之所言时有验于是翕然共称爲神尼公旣自少力排释氏故独以爲妖尼甞有名公于广坐中称尼灵异云甞有牵二牛过尼前者指示人曰二牛前世皆人也前者一官人后者是一医人官人甞失入人死罪医药误杀人故皆罚爲牛因各唿其前世姓名二牛皆应一坐闻之皆叹其异公独折之曰谓尼有灵能知牛前世尚不足信彼二牛安能自记其前世姓名又能晓人言而应乎且人爲万物之最灵其㔫者爲聦明圣智皆不能自知其前世而有罪𬒳罚之牛乃能自知乎于是坐人皆屈伏苏内翰轼序公之文曰自汉以来道术不出于孔氏而乱天下者多矣晋以老庄亡梁以佛亡莫或正之五百余年而后得韩愈学者以愈配孟子盖庶几焉愈之后三百有余年而后得欧阳子其学推韩愈孟子以达于孔氏其言简而明信而通引物连类折之于至理以服人心故天下翕然师尊之曰欧阳子今之韩愈也宋兴七十余年民不知兵富而教之至天圣景祐极矣而斯文终有愧于古士亦固陋守旧论卑而气弱自欧阳子出天下争自濯磨以通经学古爲髙以救时行道爲贤以犯颜纳諌爲忠长育成就至嘉祐末号称多士欧阳子之功爲多欧阳文忠公荅李诩论性书性非学者之所急而圣人之所罕言或因而及焉非爲性而言也文忠虽有是说然大约所习与所感及率之者以孟荀杨之说皆爲不悖此其大略也临岐计都官用章谓予曰性学者之所当先圣人之所欲言吾知永叔卒贻后世之诮者其在此书矣孟子一部书只是要正人心教人存心养性収其放心至论仁义礼智则以恻隐羞恶辞让是非之心爲之端论邪说之害则曰生于其心害于其政论事君则欲格君心之非正君而国定千变万化只说从心上来人能正心则事无足爲者矣大学之修身齐家治国平天下其夲只是正心诚意而已心得其正然后知性之善孟子遇人便道性善永叔却言圣人之教人性非所先永叔论列是非利害文字上尽去得但于性分之内全无见处更说不行人性上不可添一物尧舜所以爲万世法亦只是率性而已所谓率性循天理是也外边用计用数假饶立得功业只是人欲之私与圣贤作处天地悬隔五朝名臣言行录卷第一之六一之六丞相许国吕文穆公公名蒙正字圣功河南人太平兴国二年举进士太宗始临轩亲试擢冠甲科五年拜左𥙷阙知制诰八年擢叅知政事遂拜中书侍郎平章事淳化中罢旣而复相至道元年出判河南府咸平四年复以左仆射平章事六年以病罢归洛大中祥符四年薨年六十六淳化三年太宗谓宰相曰治国之道在乎寛勐得中寛则政令不成勐则民无所措手足有天下者可不敬之哉吕蒙正曰老子称治大国若烹小鲜夫鱼扰之则乱近日内外皆来上封求更制度者甚衆望陛下渐行清浄之化上曰朕不欲塞人言路至若愚夫之言贤者择之亦古典也赵昌言曰今朝廷无事边境谧宁正当力行好事之时上喜曰朕终日与卿论此事何愁天下不治苟天下亲民之官皆如此留心则刑清讼息矣上闻汴水辇运卒有私质市者谓侍臣曰幸门如䑕穴何可塞之但去其尤者可矣篙工楫师苟有少贩鬻但无妨公不必究问冀官物之入无至损折可矣吕蒙正曰水至清则无鱼人至察则无徒小人情伪在君子岂不知之若以大度兼容则万事兼济曹叅不扰狱市者以其兼受善恶穷之则姦慝无所容故戒勿扰也圣言所发正合黄老之道国朝三入中书惟公与赵韩王尔未甞以姻戚徼宠泽子从简当奏𥙷旧制宰相奏子起家即授水部贠外郎加朝阶公奏曰臣昔忝甲科及第释褐止授六品京官况天下才能老于巖穴不能霑寸禄者无限今从简始离襁褓一物不知膺此宠命恐罹隂谴止乞以臣释褐所授官𥙷之固让方允止授六品京官自尔爲制吕蒙正不喜记人过初叅知政事入朝堂有朝士于帘内指之曰是小子亦叅政邪蒙正佯爲不闻而过之其同列怒令诘其官位姓名蒙正遽止之罢朝同列犹不能平悔不穷问蒙正曰若一知其姓名则终身不能复忘固不如母知也且不问之何损时皆服其量吕文穆公以寛厚爲宰相太宗尤所眷遇有一朝士家藏古鑑自言能照二百里欲因公弟献以求知其弟伺间从容言之公笑曰吾面不过楪子大安用照二百里其弟遂不复敢言闻者叹服以谓贤于李卫公逺矣盖寡好而不爲物累者昔贤之所难也吕公蒙正甞问诸子曰我爲相外议如何诸子云大人爲相四方无事蛮夷賔服甚善但人言无能爲事权多爲同列所争公曰我诚无能但有一能善用人耳此眞宰相之事也公夹袋中有册子毎四方人替罢谒见必问其有何人才客去随即䟽之悉分门类或有一人而数人称之者必贤也朝廷求贤取之囊中故公爲相文武百官各称职者以此吕文穆公旣致政㞐洛眞宗祀汾隂过洛文穆尚能迎谒至回銮巳病帝爲幸其宅问曰卿诸子孰可用公对曰臣诸子皆豚犬不足用有姪夷简任颕州推官宰相才也帝记其语遂至大用文靖公也先是冨韩公之父贫甚客文穆公门下一日白公曰某儿子十许岁欲令入书院事廷评太祝公许之其子韩公也文穆见之惊曰此儿它日名位与吾相似亟令诸子同学供给甚厚文穆两入相以司徒致仕后韩公亦两入相以司徒致仕文穆知人之术如此公质厚寛简有重望不结党与遇事敢言毎论政事有未允者必固称不可太宗嘉其无隐赵韩王开国元老公晚軰骤进同在相位韩王甚推许之三朝名臣言行录三朝名臣言行录卷第十一之二三朝名臣言行録卷第十一之二尚书左丞王公公名存字正仲润州丹阳人庆历六年中进士第历秀州嘉兴主簿越州上虞令治平中入爲国子直讲馆阁校勘知太常礼院元丰元年修起居注以右正言知制诰同修国史兼判太常寺五年迁龙圗阁直学士知开封府改兵部尚书迁户部元祐二年拜中大夫尚书右丞明年迁左丞岀知蔡州徙杨州复召爲吏部尚书乞出知杭州绍圣初致仕建中靖国元年薨年七十九公少有立志虽爲小官修洁自重首爲欧阳文忠公所知治平中吕正献公判国子监荐爲直讲又用赵康靖公荐召试擢祕书省着作佐郎馆阁校勘校集贤院书籍公故爲王文公所厚是时文公执政数引公论事不合即谢不徃甞召见便殿其言无所附丽累上书陈时事因及大臣皆人所难言者神宗察公忠实无党郷意用之公在馆十年不少贬以干泽及爲上所识擢益自感励初修起居注即乞复唐正观起居郎舎人职事执笔随宰相入殿上韪其言故事左右史虽日侍便殿而欲奏事必禀中书俟旨公因对及之即诏左右史遇侍立许直前奏事遂着爲令自公始也官制行上尤用人公因请自熈宁以来有縁议论得辠或诖误被斥而情实纳忠非有大过者随材召擢以备官使语合上意自是収拔者甚衆其补助将顺类如此又甞论赦令岀上恩公辠异私慝而比岁议灋治狱者多乞不以赦降去官原减官司谒禁本防请託而弔死问疾一切杜絶皆非便稍更其灋执政见之不恱而上察其诚不以爲忤也公在政府遇事必争韩维罢门下侍郎连章论捄且曰去一人天下失望忠党沮气䜛邪之人争进矣又论杜纯不当罢侍御史王觌不当罢諌官自公在兵部时太仆寺请内外马事得专逹母隷驾部公言如此官制坏矣先帝正省台寺监之职使相统制不可徇有司自便而隳巳成之灋及执政又有建罢教畿内保甲者公复言今京师兵籍益削又废保甲不教非爲国家根本长乆之计且先帝不惮艰难而爲之旣巳就绪无故而废之不可时四方奏谳大辟刑部援比请贷而都省屡以无可矜恕却之公言此祖宗制也且有司援比欲生之朝廷破例欲杀之可乎又言比废进士专经一科参以诗赋失先帝黜词律崇经术之意河决而北几十年水官议还故道二三大臣力佐佑之公言故道巳髙水性趣下徒费财力恐无成功累章力争卒辍其役公旣中立自信不爲诡随一时公议翕然归之然亦卒以是去蔡确赋诗安州呉处厚者上之以爲怨讪諌官交章请行诛窜公与范丞相纯仁或显言或宻䟽㝡后留身帘前合力固争以爲不可确贬又谓不冝置之死地旣而确再贬新州公与范丞相皆罢𥘉公在熈宁中论事巳爲范丞相所推及偕执政趣又多合巳而俱罢天下称之然公与人不苟相比前论不当罢教畿内保甲者乃范丞相所建也始自兵部尚书迁户部奉山陵有劳确乗间复徙公兵部而公志在体国不以怒迁士大夫益知公贤复召爲吏部尚书迁太中大夫公春秋寖髙志气益壮时在廷朋党之论稍炽公入对首言人臣朋党诚不可长然或不察则滥及善人东汉党锢之狱是也庆历中或指韩琦冨弼范仲淹欧阳脩爲朋党頼仁宗圣明不爲所惑今日果有进此说者亦愿陛下察之繇是复与任事者不合请老不许即求𥙷外公性寛厚仪状伟然平居恂恂不爲诡激之行至有所守确不可夺议论平恕无所向背司马温公甞曰并驰万马中能驻足者其王存乎故自束髪起家以至大耋历事五丗而所持一心屡更变故而其守一道与人交乆而益亲视孤藐流落者恩意尤笃少时师事颍川陈浚浚死无子公贵求得其弟之子官之且䘏其家终身其自奉甚约而喜厚賔客杨润相去一水公守杨时援故相例得岁时过家上冡乃出赐钱五十万赒给闾里又具牛酒㑹父老数百人亲与酬酢皆欢醉而去郷党以爲羙谈甞悼近丗学士贵爲公卿而祭祀其先但循庶人之制及归老筑居首营家庙如古灋公唯一兄蚤丗事寡嫂甚谨拊其子如巳岀又官其二孙退居丹阳且十年不以一毫扰人旣殁郷人哭之皆哀而四方有识之士又爲朝廷惜也五朝名臣言行录卷第一之七一之七丞相张文定公公名齐贤字师亮曹州冤句人后徙洛阳太祖时举贤良方正又献十䇿皆报罢太平兴国二年中进士第六年爲江南西路转运副使召还签书枢宻院事出知代州淳化二年拜吏部侍郎同平章事四年出知成都府咸平初复相坐冬至朝㑹被酒失仪免大中祥符五年以司空致仕七年薨年七十二太祖幸西都肆赦张文定公齐贤时以布衣献䇿太祖召至便坐令面陈其事文定以手画地条陈十䇿一下并汾二冨民三封建四敦孝五举贤六大学七籍田八选良吏九惩姦十恤刑内四说称旨文定坚执其六说皆善太祖怒令武士拽出及车驾还京语太宗曰我幸西都唯得一张齐贤耳我不欲爵之以官异时汝可收之使辅汝爲相也至太宗初即位放进士榜决欲置于髙等而有司偶失抡选第三甲之末太宗不恱及注官有旨一榜尽与京官通判文定释褐将作监丞通判衡州不十年果爲相张齐贤爲江南转运使吉州㳂江有勾栏地钱其地爲江水沦䧟或官占爲舡场而所输钱如故又李氏时民于江中编浮栰以居量丈尺输税名水场钱齐贤悉奏免之眞宗时戚里有争分财不均者更相诉讼又因入宫自理于上前更十余断不能服宰相张齐贤曰是非台府所能决也臣请自治之上许之齐贤坐相府召讼者曰汝非以彼所分财少乎皆曰然即命各供状结实乃召两吏趣归其家令甲家入乙舎乙家入甲舎货财皆按堵如故分书则交易之讼者乃止明日奏状上大恱曰朕固知非君莫能定者公姿仪硕大善谈方略以致君之术自负徃徃渉于踈阔前后治狱多所全宥喜提奖寒隽种放之召公所荐也大中祥符中甞言玉清昭应宫缋画祥瑞有损谦德及违奉天之意屡请罢土木之役然不事仪矩颇好治生再入相数起大狱又与冦公凖相倾夺人以此少之五朝名臣言行録卷第一三朝名臣言行录三朝名臣言行录卷第十一之三十一之三丞相苏公公名颂字子容泉州同安人后徙润州丹徒中进士第历宿州观察推官知江宁县南京留守推官皇祐五年召试除馆阁校勘同知太常礼院编定集贤院书籍出知颍州提点府界县鎭公事淮南转运使神宗即位召脩起居注擢知制诰知通进银台司审刑院罢归班出知婺亳州应天府召判三班院复出杭州元丰初权知开封府降知濠州徙沧州召判尚书吏部元祐𥘉授刑部尚书迁吏部兼侍讲改翰林学士承旨五年拜尚书左丞踰年拜右仆射兼中书侍郎八年罢爲观文殿大学士岀知杨州改中太一宫使绍圣四年以太子少师致仕徽宗𥘉迁太子太保建中靖国元年薨年八十二知江宁府江宁县事建业承李氏后版籍赋舆皆无法制每有发歛府移追扰吏系缧于道公至则曰此令职也府何与焉每因治诉旁问邻里丁产多寡悉得其详一日召郷老更定户籍民有自占不实者必曰汝家尚有某丁某产何不自言相顾而惊无敢隠者一县以爲神明又爲刬革蠹弊更设条教简而易行诸县取以爲法它日诸令长造门领县民拜廷下谢曰此曹获免追逮皆公之赐也民有忿争者至诚喻以郷党冝相亲善意若以小忿而失欢心一旦缓急将何頼焉徃徃谢去或至半道思公言而归县以大治时监司王鼎王绰杨纮皆于部吏少许可及观公施设则曰非吾所及也爲南京留守推官留守欧阳公一以府政委之曰子容处事精审一经阅覧则脩不复省矣杜祁公老居睢阳一见公深器之每间数日必折简召甞曰如君眞所谓不可得而亲踈者且自谓平生人罕见其用心处遂自小官以至爲侍从宰相所以施设出处先后本末悉以语公曰以子相知且知子异日必爲此官老夫非以自矜也其后公出入中外荐歴清要至爲宰辅还政退居略相似焉富郑公韩魏公爲相务推尚㢘退有德之士以劝厉风俗知公乆次儒馆不干荣利屡问所欲惟力求外以便亲养遂除知颍州后富公遗公书曰若吾子出处可谓眞古君子矣公请以获盗多寡立县令殿最法以爲廵检县尉但能捕盗而不能使民不爲盗能使民不爲盗者县令也且州县物务岁课稍亏官佐有罚今良民罹剽刼之害而亲民官独不任责可乎神宗自在藩邸闻公名及即位公适送伴契丹使次恩州驿夜火左右请与虏使出避州兵叩门欲入捄公不爲动闭门坚卧如常徐使守卫卒扑㓕之是夕州人譁言虏有变捄兵亦欲乗间生事至闻京师使还上问公所以处之者称善乆之益知公可用及使淮南入辞劳问甚宠公在审刑知金州张仲宣受财枉法抵死法官援前比贷死杖嵴黥配海岛公奏古者刑不上大夫仲宣官五品有罪得乗车今刑爲徒隷恐汚辱衣冠耳其人则无足矜也仲宣繇此得免杖黥止流海外自是命官无杖黥者上方励精爲治急于人材大臣荐秀州判官李定召见擢太子中允监察御史里行知制诰宋敏求以定骤自幕职而升朝着任执法非故事与公及李大临相继封还词头不草制诏再下公公言祖宗朝天下初定故有起孤逺而登显要者眞宗以来虽有幽人异行亦不至超越资品今定非有积累之资明白之効一言称旨便授御史浸渐不巳恐髙官要秩或可以𡵨路致也䟽入手诏召公对上引近诏举台官不拘官职髙下爲言且曰格命乆将得罪公对臣旣知其不可若因召谕遂变前言则是怀姦固位此尤陛下所当罪也退而又论举官诏意不爲选人设文时敏求前罢公与大临更奏复下至于七八最后特以付公固执不行迺与大临俱罢归班而定御史之命亦爲中寝公以守职不回绌人望益重賔客满门日奉朝请虽风雨寒暑未甞移疾家贫檐石不充无愠色知婺州泝桐江水暴迅舟横欲覆魏国太夫人在舟中几溺矣公哀号赴水救之舟忽自正太夫人甫出及岸舟乃覆衆以谓诚孝所感祖父知亳州有豪民妇𬒳罪当杖以病未科每旬检校未愈邓元孚爲谯县簿谓大人曰尊公髙明平昔以政事称今岂可爲一豪妇人所绐公爲贤子不可不白但谕医者如法检校彼自不诬矣大人白之祖父曰万事付公议何容心焉若言语轻重则人有观望或有可悔旣而此妇死元孚大慙服曰某軰狭小岂可测公之用心也九年以吴越荐饥选知杭州一日出遇百余人遮道泣诉曰某等以转运司责所逋市易緍钱昼系公庭夜禁厢院虽死无可偿者公曰吾今释汝使汝得营生事衣食之余悉以偿官期以岁月而足可乎皆曰不敢负于是纵之转运使大怒欲奏公沮坏法令而民偿责者乃先期而至遂不复言一日燕有羙堂闻将兵结集谋害官吏郡人喧传恐惧不安公谈笑自如宻喻兵官捕首领十数軰械送狱中逮夜㑹散而坐客不知也充北朝生辰国信使在虏中遇冬至本朝暦先北朝一日北人问公孰是公曰暦家筭术小异迟速不同谓如亥时节气当交则犹是今夕若踰数刻即属子时爲明日矣或先或后各从本朝之暦可也虏人深以爲然遂各以其日爲节庆贺使还奏之上喜曰朕思之此最难处卿之所对极中事理因问虏中山川形势人情向背公曰虏讲和之日乆颇窃中国典章礼义以维持其政令上下相安未有离贰之意者昔人以谓匈奴直百年之运言其盛衰有数也上曰虏自耶律德光至今何止百年公曰汉武帝自谓髙皇帝遗朕平城之忧虽乆勤征讨而匈奴终不服至宣帝唿韩单于稽首称藩唐自中叶以后河湟䧟于吐蕃宪宗每读正观政要慨然有収复意至宣宗时乃以三关七州归于有司由此观之夷狄之叛服不常不系中国之盛衰也上深然之祖父尹开封颇严鞭扑以谓京师浩穰须弹压当以柱后惠文治之非亳颍卧治之比元丰𥘉白马县民有𬒳盗者畏贼不敢告投匿名书于县弓手甲得之而不识字以示门子乙乙爲读之甲以其言捕获贼而乙争其功吏以爲法禁匿名书而贼以此发不敢处之死而投匿名者当流爲情轻法重皆当奏苏子容爲开封尹上殿论贼可减死而投匿名者可免罪上曰此情虽极轻而告讦之风不可长乃杖而免之子容以谓贼不干巳者告捕而变主匿名本不足深过而先帝犹恐长告讦之风此所谓忠厚之至然熈宁元丰之间每立一法如手实禁塩牛皮之类皆立重赏以劝告讦者此当时小人所爲非先帝本意时范祖禹在坐曰当书之实録公在开封常治国子博士陈丗儒母爲群婢所杀事狱具辄爲法官所駮或谓公欲寛丗儒夫妇上以诘公且曰此人伦大恶毋纵有罪公对事在有司臣固不敢言寛亦不敢喻之使重旣而公罢开封狱移大理寺大理奏其妻母縁大臣有请于公又移御史台自濠逮公赴对御史以言导公公曰使颂诬人死不可爲若自诬虽重得罪不避手书数百言皆自诬词也上阅狱辞疑不直诏更劾实御史推穷乃大理丞贾种民増损囚辞以爲有请得其藁于狱吏家于是种民抵罪而公得白頋甞因人语及丗儒帷箔事公应曰然以是爲泄狱情罢郡归班祖父知沧州陛辞上曰朕每欲用卿輙爲事夺岂非命耶然卿直道乆而自明祖父顿首谢兼语及偏亲留京师未能偕行上问卿母谁氏祖父对曰故龙圗阁直学士陈从易之女上曰是天圣间侍从耶祖父对曰从易祥符中馆职巳而外迁乆之因自广州罢还不蓄南物独载俸余见钱过岭仁宗皇帝闻之擢知制诰上曰其清节过于马援矣故谢表云悯臣之数竒多难特轸渊衷勉臣以直道自明屡形天语祖父元丰中自沧州𬒳召脩官制陛对日上曰更欲脩一书非卿不可以北虏通好八十余年盟誓聘使礼币仪式皆无所考据朕欲成一书但患尔来脩书者迁延岁月不肯早成然此书浩大以卿度之何时可毕祖父曰恐须一二年可矣上喜曰果然非卿不能如是之敏也及书成赐名华戎鲁卫信録奏篇上上读序引大喜曰正类序卦之文文潞公甞谓祖父今之魏相也所谓好观汉律令便冝章奏可以断国论矣公前后掌天官四选五年是时仓法行吏无所觊每选人改官京朝官使臣关陞磨勘或以功过当陞降者吏洗垢求瑕故爲稽滞公敕吏曰某官縁某事当㑹某处仍引合用条格具委无漏落状同上自是吏不得逞每诉者至必取案牍使自省阅诉者服乃退其不服者公必徃复诘难度可行行之苟有疑则爲之奏请或廵白都堂故士大夫受赐多而不得者亦以爲无可憾公兼侍读奏言国朝典章大抵㳂袭唐旧史官所记善恶咸备乞诏史官学士采録新旧唐书中臣主所行日进数事以备圣覧遂诏经筵官遇非讲读日进汉唐故事二条公每有所进可爲规戒有𥙷时事者必述以巳意反复言之公自与闻国政务在奉行故事使有司奉法遵职执事量能授任杜絶侥倖僣差之原深戒疆埸之臣邀功生事每庙堂论议援古证今出入经史所未安者必力争之毅然不可回公天资仁厚宇量闳博喜愠不形于色事亲孝睦九族以慈处朋友以义㓜自偪束尤谨礼法虽燕居必正衣冠危坐家人莫见堕容平生未甞问家人有无晚际㑹所得俸赐随即散用其自奉养至俭薄每食不过一肉始薨之日吊哭者造其寝堂见其居䖏服用无不叹愕咨嗟以爲寒素不若也自少所交皆当丗贤杰及登显近务推挽正人吉士不问识与不识性酷嗜学晚岁弥甚自书契以来坟史所载九流百家之说至于图纬隂阳五行律吕星官筭法山经本草训故文字无所不通不独见于论议文章必欲验之实事以扶助丗教其于名理所造尤精诣所至爲政务大体深戒虚名因时乗理而实利及下莫见其迹旣去则人莫不思之在相位时避逺权势门无杂賔其进退士大夫无纎毫私意以故人不归恩而怨讟亦不切至焉元祐中建请别制浑仪因命公提举公旣䆳于律暦又以吏部令史韩公㢘晓筭术有巧思奏用之且授以古法爲台三层上设浑仪中设浑象下设司辰贯以一机激水转轮不假人力时至刻临则司辰出告星辰躔度所次占候测验不差晷刻昼夜晦明皆可推见前此未有也至和中文潞公爲相甞请建家庙事下太常公议以爲礼大夫士有田则祭无田则荐是有圡者乃爲庙祭也有田则有爵无土与爵则子孙无以继承宗祀是有庙者止于其躬子孙无爵祭乃废也若叅合古今之制依约封爵之令爲之等差钖以土田然后庙制可议若犹未也即请考案唐贤寝堂祠飨仪止用燕器常食而巳嘉祐中诏礼院议立故郭皇后神御殿于景灵宫公以谓勑书云向因忿欝偶失谦恭此则无可废之事又云朕念其自歴长秋仅周一纪逮事先后祗奉寝园此则有不当废之悔又云可追复皇后其祔庙谥册并停此则有合祔庙及谥册之义请祔郭皇后于后庙以成追复之义衆论未定丞相曽公问曰郭后是上元妃若祔庙则事体重矣公曰国朝三圣贺尹潘皆元妃事体正相类今止祔后庙则岂得有同异之言曾公曰议者以谓隂逼母后是恐万嵗后配祔之意公曰若加一怀哀愍之谥则不爲逼矣曾公叹重乆之后宋公敏求谓公曰闻议郭后事引勑语此是先人宣献爲叅政时自撰甚有微意云后有知礼者当行之盖当时有沮此议者非公莫能见也然竟不行甞议学校欲博士分经课试诸生以行艺爲升俊之路议贡举欲先士行而后文艺去封弥誊録之法先行州县使有司得专叅详考察庶几存郷举里选之遗范又请每岁放进士量留人数以广制科遗逸之选又谓尚书古之天台朝廷万事之本皆由此出仁宗朝大臣甞请移审官院归吏部三班院归兵部审刑院归刑部庶稍近古制而当时议者不深惟其本苟惮兴作遂不果行请先置朝臣两贠振举纲维竢其整葺有绪然后议移审官等三院还省则南宫故事可举而行一代典章于斯爲盛矣其后诏博士分经以三舎取士兼考行义又十余年而官制行皆略如公言甞因对神宗从容问宗子主祭承重之义公言古者贵贱不同礼诸侯大夫丗有爵禄故有大宗小宗主祭传重之义则䘮服从而异制匹士庶人亦何预焉近代不丗爵宗庙因而不立尊卑亦无所统其长子孙与衆子孙无以异也今五服勑嫡孙爲祖父爲长子犹斩衰三年生而情礼则一死而䘮服独异恐非先王制礼之本意也而丗俗之论乃以三年之䘮爲承重而不知爲承大宗之重也甞闻庆暦中朝廷议百僚应任子者长子与长孙差优与官余皆降杀亦近古立宗之法也乞诏礼官博士叅议礼律合承重者酌古今収族主祭之礼立爲宗子继祖者以异于衆子孙之法及士庶人不当同用一律使人知尊祖不违礼教甞权枢宻院边帅遣种朴入奏得谍言阿里骨巳死国人未知所立蕃官赵纯忠者信谨可任愿乗其未定以劲兵数千拥纯忠入其国立之衆议欲如其请公独曰不可越境而入其国使彼拒而不受得无损朝廷威重乎徐观其变竢其定而抚辑之未晚也巳而边奏至阿里骨故无恙祖父执政时诸公奏对惟禀旨宣仁哲宗有言或无对者祖父奏事宣仁毕必再禀哲宗有宣谕必告诸公以听圣语哲宗盖黙识之后罢相周秩爲御史甞论元祐执政至祖父上曰苏某知君臣之义与它人不同祖父在元祐间不取诸公太纷纷常云君长谁任其咎耶公前后歴典四选铨综有条士无留滞有自辨者人人使尽其说故虽不得所欲亦心服而去其脩敕令必本大体爲侍读多所启迪及登丞弼论议持平务循故事避逺权宠不立党授进退人材弗专主巳理有未当亦不苟从平生于人无纎芥仇怨在杭州日有要人以事属公公不从后其人当言路怀忿抵巇或谓其事迹书扎具存可辨公笑曰吾岂爲是者在颍州日通判赵至忠本归明人所至輙与守竞公待之以礼具尽诚意它日至忠泣曰至忠虏人也然见义则服平生诚服者唯今韩魏公与公耳王禹玉元厚之诸公甞问祖父曰公记之博以至国朝典故本末无遗日月不差用何术也祖父曰亦有一说某每以一岁中大事爲目欲记当年事则不忘矣如某年改元其年有某事某年上即位其年有某事某年立后若太子其年有某事某年命相其年有某事则记事之一法也后观太史公书是岁孔子生是岁孔子卒是岁齐桓公㑹于葵丘是岁晋文公始覇之类恐亦此意也元曰不然至于暗记经史哩咏诗什以至士大夫家丗伐阅名讳婚姻无遗忘者又以何法乃眞强记尔祖父甞言吾每闻前軰善言则终躬佩服少时闻计用章郎中爲吏以循良称数典大郡政绩尤异因徃造请求异闻乃𣢾语其可纪者曰人主不冝有所好有所好则腹心肝胆皆在人矣故好征战则孙武白起之徒出而民残于干戈矣好刑名则韩非张汤之徒出而民苦于刻核矣好聚歛则桑羊皇镈之徒出而民困于掊克矣好顺从则张禹胡广之徒岀而民敝于夸大矣岂惟人主学士大夫亦冝知之夫神龙腾骧岂可覊也然或豢养于人者谓其有嗜慾也祖父又甞言在江宁日杨告諌议谓吾曰甞爱韩非一言以谓土木偶人者耳鼻欲大口目欲小此言可以谕大夫圡木偶人而鼻先小目先大人或非之则无以爲也鼻大则可小目小则可大凢事皆然不厌于三思而熟虑也人皆以非爲刻薄此岂非忠厚之言哉告又自云始以中行外郎爲江东运副爲司长书押皆叩𥿄后有以前行充者书押须移上始悔𥘉之不三思也舒信道元丰中自御史中丞锐于进取言事多渉刻薄爲王和甫所绳除名绍圣复通直郎知无爲军或言其得罪深重不当叙复改监中岳庙祖父闻之曰士大夫立朝当路一渉非义失人心则终躬遂废如王君贶未三十爲御史丞縁进奏院事终躬轗轲不复大用䧟于刻薄可不哉祖父言吾在金华每进读至弭兵息民则必反复条奏援引古今使上不忘弭兵息民之意以谓人主之聦明不可有所向有所向则偏偏则爲患大矣当今守成之际应之以无心则天下无不治矣祖父甞云吾平生未甞以私事干人主奏对惟义理之言故歴仕四朝中间虽谪不愧于观过而神考以谓直乆而自明也吕吉甫叅政事使其亲友谓祖父曰子容吾郷里丈人行若从吾言执政可得也祖父笑而不荅祖父云平生荐举不知几何人惟孟安序朝奉分寕人岁以双井一斤爲饷知吾无包苴之馈也祖父甞云人生在勤勤则不匮户枢不蠧流水不腐此其理也五朝名臣言行录卷第二之一五朝名臣言行録卷第二之一丞相吕正惠公公名端字易直幽州安次人晋朝以䕃𥙷千牛备身开寳中知成都府太宗朝再爲开封判官皆坐累左迁复爲枢宻直学士拜叅知政事又擢拜戸部侍郎平章事逾年以病罢薨年六十六吕正惠公使髙丽遇风涛樯折舟人大恐公恬然读书若在斋合时太宗欲相正惠公左右或曰吕端之爲人煳涂帝曰端小事煳涂大事不煳涂决意相之保安军奏获李继迁母太宗甚喜是时冦凖爲枢宻副使吕端爲宰相上独召凖与之谋凖退自宰相幕次前过不入端使人邀至幕中曰郷者主上召君何爲凖曰议边事耳端曰陛下戒君勿言于端乎凖曰不然端曰若边鄙常事枢宻院之职端不敢与知若军国大计端备位宰相不可以莫之知也凖以获继迁母告端曰君何以处之凖曰凖欲斩于保安军北门之外以戒㐫逆端曰陛下以爲何如曰陛下以爲然令凖之宻院行文书耳端曰必若此非计之得者也愿君少缓其事文书勿亟下端将覆奏之即召合门吏使奏宰臣吕端请对上召入之端见具道凖言且言昔项羽得太公欲烹之汉髙祖曰愿遗我一盃羮夫举大事者固不頋其亲况继迁胡夷悖逆之人哉且陛下今日杀继迁之母继迁可擒乎若不然徒树怨雠而益坚其叛心耳上曰然则柰何端曰以臣之愚谓冝置于延州使善飬视之以招徕继迁虽不能即降终可以系其心而母死生之命在我矣上抚髀称善曰微卿几误我事即用端䇿其母后病死于延州继迁寻亦死其子竟纳𣢾请命太宗大渐李太后与宣政使王继恩忌太子英明隂与叅知政事李昌龄殿前都指挥使李继勲知制诰胡旦谋立潞王元佐太宗崩太后使继恩召宰相吕端端知有变鏁继恩于合内使人守之而入太后谓曰宫车已晏驾立嗣以长顺也今将何如端曰先帝立太子正爲今日今始弃天下岂可遽违先帝之命更有异议乃迎太子立之寻以继勲爲使相赴陈州夲镇昌龄爲忠武行军司马继恩爲右监门卫将军均州安置胡旦除名流浔州眞宗旣于大行柩前即位垂帘引见群臣宰相吕端于殿下平立不拜请卷帘升殿审视然后降堦率群臣拜唿万岁赵普在中书吕端爲叅政赵甞谓人曰吾甞观吕公奏事得嘉赏未甞喜遇抑挫未甞惧亦不形言眞台辅之器也公姿仪瓌秀有器量寛厚多恕意豁如也虽屡经摈退未甞以得䘮介怀深爲当世所服善与人交轻财好施未甞问家事其爲相持重识大体以清静简易爲务毎奏对同列多异议公罕所建明一日内出手扎戒曰自今中书事必经吕端详酌乃得闻奏公让不敢当眞宗初即位毎见公肃然拱揖不以名唿甞召对便殿访军国大事经乆之制陈当世急务皆有条理上甚嘉纳三朝名臣言行录三朝名臣言行录卷第三之一三之一太师潞国文忠烈公公名彦博字寛夫汾州介休人中进士第景祐中爲殿中侍御史河东转运副使以龙圗阁学士知秦州徙益州庆暦七年擢諌议大夫枢宻副使改叅知政事贝州乱明镐讨之乆未克公请行因以爲宣抚使贼平除礼部侍郎同中书门下平章事皇祐三年御史唐介论公语切仁宗怒介贬英州别驾公亦出知许州至和二年再入爲相嘉祐三年以使相判河南府封潞国公歴判大名太原府丁母忧起复使相加两将军号力辞得终䘮诏俸赐比宰臣之半亦辞不受治平二年爲枢宻使熈宁六年拜司空建节判河阳徙判大名府元丰三年除太尉开府仪同三司复判河南㑹王尧臣之子同老上书明其父功以公爲证于是诏加河东永兴节度使力辞许之六年请老以守太师致仕元祐𥘉命平章军国重事六日朝一月两赴经筵五年复以太师致仕绍圣初降授太子少保薨年九十二文潞公夲姓敬其曽大父避石晋髙祖讳更姓文至汉复姓敬入夲朝其大父避翼祖讳又更姓文𥘉敬氏避讳各用其一偏或爲文氏或爲苟氏然敬字从非苟也从攴非文也俱非其一偏也文潞公㓜时与群儿击毬入柱穴中不能取公以水灌之毬浮出司马温公㓜与群儿戯一儿堕大水瓮中已没群儿惊走不能救公取石破其瓮儿得出识者已知二公之仁智不凢矣文潞公谓予言𥘉及第授大理评事知绛州翼城县未赴任有客李夲者三见访而后得见之且言夲有壻爲县中廵检幸公庇之又言曰夲非独奉干亦有以奉助夲甞知其邑戸口衆人猾难治因出一䇿文字皆景迹人姓名其首姓张比潞公至姓张人事己败县未能结正簿尉皆云某等在此各嵗余岂无过失爲此人所持幸君之来必办之矣于是公尽得其姦状上于州决配之邑人皆悚畏寳元中河东阙漕使堂上议难得可任者章郇公言闻缙绅间说文彦愽者磊落有称时吕许公曰恨不识也可召来靣询之明日召至堂上许公都不交一谈但睥睨不巳郇公强问其郷曲任使次第因问河东事曰彦愽郷里无所不知郇公喜之文退许公叹曰此大有福人何所任用不可遂自殿中侍御史差委明年就迁待制不岀十年出将入相文潞公在成都米价腾贵因就诸城门相近院凢十八处减价粜卖仍不限其数张榜通衢翌日米价遂减前此或限胜㪷以粜或抑市井价直适足以増其气熖而终不能平其价大抵临事当须有术也文潞公知益州喜游宴甞宴钤辖廨舎夜乆不罢从卒輙拆马庌爲之薪不可禁遏军校白之座客服栗公曰天实寒可拆与之神色自若饮如故卒气沮无以爲变枢宻直学士明镐讨贝州乆未下上深以爲忧问于两府叅知政事文彦愽请自徃督战八年正月丁丑以彦愽爲河北宣抚使监诸将讨贝州时枢宻使夏竦恶镐凢镐所奏请多从中沮惟恐其成功彦愽奏今在军中请得便冝从事不中覆上许之闰月庚子朔克贝州擒王则初彦愽至贝州与明镐督诸将筑距闉以攻城旬余不下有牢城卒董秀刘炳请穴地以攻城彦愽许之贝州城南临御河秀等夜于岸下潜穿穴弃土于水昼匿穴中城上不之见也乆之穴成自教场中出秀等以褐𫀆塞之走白彦愽选敢死二百命指使将之衔枚自穴入有帐前虞候杨遂请行许之遂白军士中有病欬者数人此不可去请易之从之旣出穴登城杀守者垂絙以引城外人城中惊扰贼以火牛突之登城者不能拒颇引却杨遂力战身𬒳十余创援枪刺牛牛却走贼遂溃王则张峦卜吉与其党皆突围走至村舎官军追围之则犹着花幞头军士争趣之部署王信恐则死无以辨以身覆其上遂生擒之峦吉死于乱兵不知所在彦愽斩则于北京夏竦奏言所获贼魁恐非眞遂槛车送京师剐于马市董秀刘炳并除内殿崇班文彦愽知永兴军起居舎人母湜鄠人也至和中湜上言陜西铁钱不便于民乞一切废之朝廷虽不从其郷人多知之争以铁钱买物卖者不肯受长安爲之乱民多闭肆僚属请禁之彦愽曰如此是愈使惑扰也乃召丝绢行人出其家缣帛数百疋使卖之曰纳其直尽以铁钱勿以铜钱也于是衆知铁钱不废市肆复安至和初陈恭公罢相而并用文富二公正衙宣麻之际上遣小黄门宻于百官班中听其论议而二公乆有人望一旦复用朝士徃徃相贺黄门具奏上大恱余时爲学士后数日奏事垂拱上问新除彦愽等外议如何余以朝士相贺爲对上曰古之人君用人或以夣卜茍不知人当从人望夣卜岂足慿耶故余作文公批荅云永惟啇周之所记至以夣卜而求贤孰若用搢绅之公言从中外之人望者具述上语也文潞公爲相因进对言甞闻德音以搢绅多务奔竞非裁抑之无以厚风俗莫若稍旌恬退之人则躁竞者自知愧耻乃荐王安石韩维张瓌皆擢用焉庞庄敏时爲枢宻使公与之同议省兵汰爲民者六万减廪给之半者又二万云唐质肃公爲御史论公专权植党交结宫禁仁宗怒召二府示之䟽唐公语益切枢宻副使梁公适叱唐公下殿诏送台劾之公独留再拜曰御史言事职也愿不加罪于是唐公旣贬而公亦罢相其后公再入相首荐唐公复召用焉嘉祐元年正月甲寅朔上御大庆殿立仗朝㑹前夕太雪至压宫架折上在禁庭跣祷于天及旦而霁百官就列旣卷帘上暴感风眩之疾仅能成礼而罢巳未契丹使者入辞置酒紫宸殿上疾又作左右扶入禁中文彦愽遣人以上旨谕使者云昨夕宫中饮酒过多今日不能亲临宴遣大臣就驿赐宴仍授国书彦愽与两府俟于殿合乆之召内侍都知史志聦邓保吉等问上至禁中起居状志聦等对以禁中事严宻不敢泄彦愽怒叱之曰主上暴得疾繋社稷之安危惟君軰得出入禁闼岂可不令宰相知天子起居欲何爲邪自今疾势小有増损必一一见白仍命直省引至中书取军令状志聦等素谨愿及夕诸宫门白下鎻志聦曰汝曹自白宰相我不任受其军令两府谋以上躬不宁欲留宿宫中而无名辛酉文彦愽建议设醮祈福于大庆殿两府昼夜焚香设幄宿于殿之西庑志聦等白故事两府无留宿殿中者彦愽曰今何论故事也壬戌上疾小间两府求诣寝殿见上志聦等难之平章事富弼责之志聦等不敢违知开封府王素夜叩宫门求见执政白事文彦愽曰此际宫门何可夜开诘旦素入白有禁卒告都虞候欲爲变者执政欲収捕按治彦愽曰如此则张皇惊衆乃召殿前都指挥使许怀德问曰都虞候某甲者何如人怀德曰在军职中最爲谨良彦愽曰可保乎曰可保彦愽曰然则此卒有怨于彼诬之耳当亟诛之以靖衆衆以爲然考愽乃请平章事刘沆判状尾斩于军门及上疾愈沆譛彦愽于上曰陛下违豫时彦愽擅斩告反者彦愽以沆判呈上上意乃解先是富弼用朝士李仲昌䇿自澶州啇胡河穿六漯渠入横陇故道北京留守贾昌朝素恶弼隂结内侍右班副都知武继隆令司天官二人俟两府聚处于大庆殿廷执状抗言国家不当穿河于北方致上体不安文彦愽知其意有所在未有以制也后数日二人又上言请皇后同听政亦继隆所教也史志聦等以其状白执政彦愽视而怀之不以示同列有喜色同列问不以告旣而召二人诘之曰汝今日有所言乎对曰然彦愽曰天文变异汝职所当言也何得辄预国家大事汝罪当族二人惧色变彦愽曰观汝直狂愚耳未欲治汝罪自今无得复尔二人退彦愽乃以状示同列同列皆愤怒曰奴敢尔妄言何不斩之彦愽曰斩之则事彰灼于中宫不安衆皆曰善旣而议遣司天官定六漯于京师方位彦愽复遣二人徃武继隆曰请留之彦愽曰彼不敢辄妄言有人教之耳继隆黙不敢对二人至六漯恐治前罪乃更言六漯在东北非正北无害也戊辰以后上神思浸清宁壬申罢醮两府始分畨归第不归者各宿于其府熈宁二年潞公爲枢宻使陈升之拜相以公宗臣诏升之位公下公言国朝枢宻使无位宰相上者独曹利用甞在王曽张知白上卒取祸败臣忝文臣粗知义理不敢紊乱朝着上从之庆州军乱二府入议文潞公曰朝廷施爲务合人心以静重爲先不冝偏听陛下即位以来厉精求治而人情未安者更张之过耳祖宗法未必不可行但有废坠不举之处耳王荆公曰所以爲此将以去民之害何爲不可若万事隳頽如西晋风兹乃益乱也盖荆公知公言爲巳发故力排之于尼父师旦宻人夲选人屡以赃失官编管在蔡尼甞适人生子后爲二鬼所慿言事或有验遂爲尼名惠普士庶逺近辐凑以佛事之甞因宦者言邵亢石全彬富弼李柬之肃之冝爲辅相皆常敬之者也东之姪女二人事之王乐道命李氏甥爲其母首传习妖教収下狱诏京东差官按之得诸公书自韩曽以下皆有之文公独无上问其故文曰臣但不知耳知之亦当有书时人羙其分谤韩魏公留守北京李稷以国子愽士爲漕颇慢公公不爲较待之甚礼俄潞公代魏公爲留守未至扬言云李稷之父绚我门下士也闻稷敢慢魏公必以父死失教至此吾视稷犹子也果不悛将庭训之公至北京李稷谒见坐客次乆之公着道服出语之曰而父吾客也只八拜稷不获已如数拜之文潞公判北京有汪辅之者新除运判爲人卞急𥘉入谒潞公方坐㕔事阅谒置桉上不问入宅乆之乃出辅之已不堪旣见公礼之甚简谓曰家人须令沐发忘见运判勿讶辅之沮甚旧例监司至之三日府必作㑹公故罢之辅之移文定日检按府库通判以次白公公不荅是日公家宴内外事并不许通辅之坐都㕔吏白侍中家宴匙钥不可请辅之怒破架阁库鎻亦无从检按也宻劾潞公不治神宗批辅之所上奏付潞公有云侍中旧德故烦卧护北门细务不必劳心辅之小臣敢尔无礼将别有处置之语潞公得之不言一日会监司曰老谬无治状幸诸君寛之监司皆愧谢因岀御批以示辅之辅之皇恐逃归託按部以岀未几辅之罢乌乎神宗眷遇大臣沮抑小人如此可谓圣矣元丰三年王尧臣子同老言至和三年仁宗不豫内外寒心先臣叅预朝政与宰相文彦愽富弼请立英宗皇帝爲嗣仁宗感悟开纳大计遂定㑹潞公来自北都过阙入觐神宗以问公对曰自至和以来中外之臣乞立皇嗣者甚衆臣等虽有请事未果行至嘉祐末韩琦等卒就大事盖琦等功也神宗曰议论椎轮于至和时发端爲难仁祖意已定其后止申前诏耳正如丙吉霍光事前后不相揜也卿冝尽録夲末将付史官公乃具奏其详于是手诏中书曰彦愽蓄德深厚善不自伐怀此大功絶口不言中外搢绅莫有知者今縁故臣子明其父勲始得夲末乃知援立之功厥有攸在嘉祐之诏但宣之耳遂加公河东永兴节度使公复力辞宴饯琼林辅臣皆预两遣中谒者遗诗以宠其行有报在不言功之语当世荣之元丰间文潞公以太尉留守西京未交印先就第庙坐见监司府官唐介叅政之子义问爲转运判官退谓其客尹焕曰先公爲台官甞言潞公今岂挟爲恨耶义问当避之焕曰潞公所爲必有理姑听之明日公交府事以次见监司府官如常仪或以问公公曰吾未视府事三公见庶僚也旣交印河南知府见监司矣义问闻之复谓焕曰微君殆有失于潞公也一日潞公谓义问曰仁宗朝先叅政爲台諌以言彦愽谪官彦愽亦罢相判许州未几彦愽复召还相位即上言唐某所言正中臣罪召臣未召唐某臣不敢行仁宗用彦愽言起叅政通判潭州㝷至大用与彦愽同执政相知爲深义问闻潞公之言至感泣自此出入潞公门下后潞公爲平章重事荐义问以集贤殿脩撰帅荆南乌乎潞公之德度絶人盖如此元丰五年文潞公以太尉留守西都时富韩公以司徒致仕潞公慕唐白乐天九老㑹乃集洛中公卿大夫年德髙者爲耆英㑹以洛中风俗尚齿不尚官就资圣院建大厦曰耆英堂命闽人郑奂绘像堂中时富韩公年七十九文潞公与司封郎中席汝言皆七十七朝议大夫王尚恭年七十六太常少卿赵丙祕书监刘几卫州防御使凭行己皆年七十五天章阁待制楚建中朝议大夫王言皆年七十二太中大夫张问龙圗阁直学士张焘皆年七十时宣徽使王拱辰留守北京贻书潞公愿预其㑹年七十一独司马温公年未七十潞公素重其人用唐九老狄兼謩故事请入㑹温公辞以晚进不敢班文富二公之后潞公不从令郑奂自幕后传温公像又之北京传王公像于是预其㑹者凢十三人潞公以地主擕妓乐就富公宅作第一㑹至富公㑹送羊酒不出余皆次爲㑹洛阳多名园古刹有水竹林亭之胜诸老鬓眉皓白衣冠甚伟每宴集都人随观之潞公又爲同甲㑹司马郎中且程太中珦席司封汝言皆丙午人也亦绘像于资圣院其夜司马公与数公又爲眞率㑹有约酒不过五行食不过五味唯菜无限楚正议违约増饮食之数罚一㑹皆洛阳太平盛事也洛之士庶又生祠潞公于资圣院温公取神宗送公判河南诗隷于牓曰竚瞻堂塑公像其中冠劒伟然都人事之甚肃元祐𥘉哲宗㓜冲起文潞公以平章军国重事召程正叔爲崇政殿说书正叔以师道自居毎侍上讲色甚庄继以讽諌上畏之潞公对上恭甚进士唱名侍立终日上屡曰太师少休公顿首谢立不去时年九十矣或谓正叔曰君之倨视潞公之恭议者以爲未尽正叔曰潞公三朝大臣事㓜主不得不恭吾以布衣爲上师傅其敢不自重吾与潞公所以不同也识者服其言公之在朝契丹使耶律永昌刘霄来聘轼奉诏馆客与使者入觐望见公殿门外却立改容曰此潞公也耶所谓以德服人者问其年曰何壮也轼曰使者见其容未闻其语其緫理庶务酬酢事物虽精练少年有不及贯穿古今洽闻强记虽专门名家有不逮使者拱手曰天下异人也公旣归洛西羗首领有温谿心者请于边吏愿献良马于公边吏以闻诏听之潞公凝简庄重顾眄有威逮事四朝荐更二府七换节钺位将相五十余年再守秦州大名求兴五判河南徧歴公孤两以太师致仕英杰威重名闻四夷虽位体隆贵而平居接物谦挹尊德乐善如恐不及邵雍程颢以道学名丗居洛阳公与之游从甚宻及颢死旣葬亲爲题其墓爲明道先生云至和中陈执中爲宰相其嬖人张氏笞女隷至死台官赵抃范师道极言执中营救张氏故狱乆不直因言执中无材行不可任宰相翰林学士殴阳脩亦上书请退执中议乆不决左右怪仁宗禁中少游燕黙有所思虑焦劳见于容色居月余如此因问上曰陛下比忧劳见于容色得非思代执中者乎上曰然左右乃曰代执中者易得耳何至此耶上曰此老子却可谩人乆之始用文彦愽富弼二人代之朝议皆谓得人数日欧阳脩得对上问新除彦愽等外议如何脩具以朝议爲对上曰卿意如何脩曰诚如外议上又问彦愽弼果如何脩曰陛下已用彦博等复问其如何臣所未喻上曰彦愽有才然胆大弼前在政府甚好今复来恐多顾虑良乆又曰弼前深爲人所中伤今来亦焉能不顾虑然不若守前志不变也旣而彦愽果不能谨畏后因郭申钖李傪争塞河事彦愽意有所左右上由此罢之弼亦竟以多顾虑少所建明皆如所料五朝名臣言行录卷第二之二二之二枢宻钱宣靖公公名若水字淡成河南新安人雍熈中举进士释褐同州观察推官擢祕书丞直史舘迁知制诰翰林学士至道初以右諌议大夫同知枢宻院事以母老求解机务便奉养遂以夲官充集贤院学士复判流内铨知开封府岀知天雄军廵抚陜西还拜邓州观察使知并州薨年四十四钱若水爲举子时见陈希夷于华山希夷曰明日当再来若水如期徃见有一老僧与希夷拥地炉坐僧熟视若水乆之不语以火箸画灰作做不得三字徐曰急流中勇退人也若水辞去希夷不复留后若水登科爲枢宻副使年才四十致仕希夷初谓若水有仙风道骨意未决命僧观之僧云做不得故不复留然急流中勇退去神仙不逺矣僧麻衣道者也钱若水爲同州推官知州性𥚹急数以胷臆决事不当若水固争不能得輙曰当奉陪赎铜耳巳而果爲朝廷及上司所駮州官皆以赎论知州愧谢已而复然前后如此数矣有冨民家小女奴逃亡不知所之奴父母讼于州命録事叅军鞫之録事甞贷钱于冨民不获乃劾冨民父子数人共杀女奴弃尸水中遂失其尸或爲元谋或从而加功罪皆应死冨民不胜榜楚自诬服具上州官审覆无反异皆以爲得实若水独疑之留其狱数日不决録事诣若水㕔事诟之曰若受冨民钱欲岀其死罪邪若水笑谢曰今数人当死岂可不少留熟观其狱词邪留之且旬日知州屡趣之不能得上下皆怪之若水一旦诣州屏人言曰若水所以留其狱者宻使人访求女奴今得之矣知州惊曰安在若水因宻使人送女奴于知州所知州乃垂帘引女奴父母问曰汝今见汝女识之乎对曰安有不识也因从帘中推岀示之父母泣曰是也乃引冨民父子悉破械纵之其人号泣不肯去曰微使君之赐则某灭族矣知州曰推官之赐也非我也其人趣诣若水㕔事若水闭门拒之曰知州自求得之我何与焉其人不得入绕垣而哭倾家赀以饭僧爲若水祈福知州以若水雪冤死者数人欲爲之奏论其功若水固辞曰若水但求狱事正人不冤死耳论功非其夲心也且朝廷若以此爲若水功当置録事于何地邪知州叹服曰如此尤不可及矣録事诣若水叩头愧谢若水曰狱情难知偶有过误何谢也于是逺近翕然称之未几太宗闻之骤加进擢自幕职半岁中爲知制诰二年中爲枢宻副使钱若水爲学士太宗礼遇殊厚甞草赐赵保忠诏云不斩继迁存狡兎之三穴潜疑光嗣持首䑕之两端太宗览之甚恱谓若水曰此四句正道着我意又与赵保吉诏有旣除手足之亲已失辅车之势其辞甚美太宗御笔批其后云依此诏夲极好至今其子延年寳藏之李继隆与转运使卢之翰有隙欲䧟之罪乃檄转运司期八月岀塞令办刍粟转运司调发方集继隆复爲檄言据隂阳人状国家八月不利岀师当更取十月转运司遂散刍粟旣而复爲檄云得保塞胡侦候状言贼且入塞当以时进军刍粟即日取办是时民输輓者适散仓卒不可复集继隆遂奏转运司乏军兴太宗大怒立召中使一人付三凾令乗驿驰取转运使卢之翰窦玭及某人首丞相吕端枢宻使柴禹钖皆不敢言惟枢宻副使钱若水争之请先推验有状然后行法上大怒拂衣起入禁中二府皆罢若水独留廷中不去上旣食乆之使人侦视廷中有何人报云有细瘦而长者尚立焉上岀诘之曰尔以同州推官再朞爲枢宻副使朕所以擢任以尔爲贤尔乃不才如是邪尚留此安俟对曰陛下不知臣无状使得待罪二府臣当竭其愚虑不避死亡𥙷益陛下以报厚恩李继隆外戚贵重莫比今陛下据其一幅奏书诛三转运使虽有罪天下何由知之鞫验事状明白加诛亦何晚焉献可替否死以守之臣之常分臣未获死固不敢退上意解乃召吕端等奏请如若水议先令责状许之三人皆黜爲行军副使旣而虏欲入塞事皆虚诞继隆坐罢招讨知秦州诏访备边之䇿若水条上五事一择郡守二募郷兵三积刍粟四革将帅五明赏罚钱公若水甞率衆过河号令军伍分布行列悉有规节深爲戍将所伏上知之谓左右朕甞见儒人谈兵不过讲之于尊爼砚席之间于文字则引孙呉述形势皆闲暇清论可也责之于用则罕见有成効者今若水亦儒人晓武深可嘉也时言者请城绥州积兵御党项诏公自魏乗疾传徃桉至则乞罢其役时论韪之上甞谓左右曰朕观若水风骨秀迈才力有余止疑其筭部蹙隘果至大用恐愈迫之其后果夭至道初吕蒙正罢相以仆射奉朝请上谓左右曰人臣当思竭节以保冨贵吕蒙正前日布衣朕擢爲辅相今退在班列寂寞想其目穿望复位矣刘昌言曰蒙正虽骤登显贵然其风望不爲忝冒仆射师长百僚资望崇重非寂寞之地且亦不闻蒙正之郁悒也况今巖穴髙士不求荣逹者甚多惟若臣軰苟且官禄不足以自重耳上黙然又甞言士大夫遭时得位冨贵显荣岂得不竭诚以报国乎钱若水言髙尚之人固不以名位爲光宠忠正之士亦不以穷逹易志操其或以爵禄恩遇之故而効忠于上此中人以下者之所爲也上然之及刘昌言罢上问赵镕等曰频见昌言否镕等曰屡见之上曰涕泣否曰与臣等谈多至流涕上曰大率如此当在位之时不能悉心𥙷职一旦斥去即汍澜涕泗若水曰昌言实未甞涕泣镕等迎合上意耳若水因自念上待辅臣如此盖未甞有秉节髙迈不贪名势能全进退之道以感动人主遂贻上之轻鄙将以满岁移疾遂草章求解职㑹晏驾不果上及今上之初年再表逊位乃得请公美风神有器识能断大事事继母以孝闻风流儒雅善谈论尤轻财好施所至推诚待物委任僚佐緫其纲领无不称治汲引后进推贤重士胷中豁如也三朝名臣言行录三朝名臣言行录卷第十二之一三朝名臣言行録卷第十二之一丞相刘忠肃公公名挚字莘老永静军东光人嘉祐中登进士甲科歴知冀州南宫县江陵府观察推官召试爲馆阁校勘擢检正中书礼房公事监察御史里行责监衡州盐仓签书应天府判官事元丰𥘉爲开封府推官尚书礼部郎中右司郎中冲替起知滑州哲宗即位召爲侍御史元祐元年爲御史中丞拜尚书右丞歴左丞中书门下侍郎六年拜右仆射以观文殿学士知郓州徙青州绍圣𥘉落职知黄州再贬光禄卿分司南京蕲州居住四年责鼎州团练副使新州安置薨年六十八王荆公安石𥘉秉政搜择人才任以不次元公绛数以公爲言荆公一见遂器重焉擢爲中书检正居月余黙黙非所好㑹除御史欣然就职归语家人曰趣装母爲安居计未及陛对首上䟽论亳州狱起不正小臣意在倾故相冨弼以市进今弼巳责愿寛州县之罪又言程昉开漳河调发猝迫人不堪命赵子几擅升畿县等使纳役钱县民日数千人遮诉宰相京师喧然何以示四方张靓王廷老擅増两浙役钱督赋严急人情嗟怨此皆欲以羡余希赏愿行显责明廷夲无聚歛之意神宗皇帝锐意求治奖励臣下公旣对靣赐褒谕因论人物邪正条对移时上意向纳因上䟽极论其略曰君子小人之分在义利而已小人非不足用特心之所向不在乎义故希赏之志每在事先奉公之心毎在私后陛下有劝农之意今变而爲烦扰陛下有均役之意今倚以爲聚歛其于爱君之心忧国之言者皆无以容于其间今天下有喜于敢爲之论有乐于无事之论彼以爲此流俗此以彼爲乱常畏义者以进取爲可耻嗜利者以守道爲无能臣愿陛下虚心平听重好恶前日意以爲是者今更察其非前日意以爲短者今亦用其长稍抑虚譁轻伪志近忘逺幸于苟合之人渐察忠厚重难进易退可与有爲之士抑髙举下品制齐量収合过与不及之俗使㑹于大中之道然后风俗一险阻平施设变化唯陛下号令之而已公论率钱助役官自雇人略举十害是时御史中丞杨公绘亦上䟽论新政并公章下司农寺司农条件诘难劾绘与公险诐欺诞中有向背有㫖分析公奏曰臣有言责采士民之说敷告于陛下是臣之职也今有司駮奏遽令分析是使之较是非争胜负交口相直无乃辱陛下耳目之任哉所谓向背则臣所向者义所背者利所向者君父所背者权臣愿以臣章并司农奏宣示百官考定当否如臣言有取幸早施行若稍渉欺罔甘就窜逐奏入不报公谓主上天资英睿孜孜听纳而大臣辅导之非是怀不能已明日复上䟽曰陛下起居言动躬蹈德礼夙夜励精以亲庶政天下未至于安治者谁致之耶陛下注意以望太平而自以太平爲己任得君专政者是也二三年间开阖动揺举天下无一物得安其所者盖自青苗之议起而天下始有聚歛之疑青苗之议未允而均输之法行均输之法方扰而边鄙之谋动边鄙之祸未艾而助役之事兴其间又求水利也又淤田也又省併州县也其议财则市井屠贩之人皆召而登政事堂其征利则下至暦日而官自鬻之推此而徃不可究言至于轻用名器淆混贤否忠厚老成者摈之爲无能侠少獧辩者取之爲可用守道忧国者谓之流俗败常凿民者谓之通变凡政府谋议经画除用进退独与一掾属论定然后落笔同列与闻反在其后故奔走乞丐之人其门如市今羗夷之欵未入反侧之兵未安三边创痍流溃未定河北大旱诸路大水民劳财乏县官减耗圣上忧勤念治之时而政事如此皆大臣误陛下而大臣所用者误大臣也居数日罢御史落馆职政府拟窜岭外上不听乃贬衡州公奏言上丗葬将陵岁有川患方护诸䘮抵郓州葬有日伏望寛贷使臣葬毕奔赴贬所有旨听许公在南都幕府㑹司农寺行新令尽斥卖天下祠庙依坊埸河渡法収浄利南都阏伯庙岁爲钱四十六贯微子庙十二贯公叹曰一至于此徃见留守张公方平曰独不能爲朝廷言之耶张公矍然因託公爲奏曰阏伯迁此商丘主祀大火火爲国家盛德所乗歴丗尊爲大祀微子宋始封之君开国此地夲朝受命建号所因又有双庙者唐张廵许逺孤城死贼能捍大患今若令承买小人规利冗亵渎慢何所不爲岁収㣲细实损大体欲望详酌留此三庙以慰邦人崇奉之意神宗即日批曰辱国渎神此爲甚者速令行下更不施行司农寺官吏令开封府取勘哲宗皇帝嗣位宣仁圣烈皇后以祖母共政见连岁水旱西边未宁百姓劳弊而国有大故当务休息遂散遣京城役夫减皇城司觇者废物货埸罢户马等事皆从中岀又戒勑中外无敢苛刻扰民已而进退大臣选用台諌擢公爲侍御史公自熈宁以言去位踰十六年乃复任言责阅天下事乆思所以报称于是上䟽曰昔者周成王㓜冲践阼师保之臣周公太公其人也仁皇帝盛年嗣服用李维晏殊爲侍读孙奭冯元爲侍讲听断之暇召使入侍陛下春秋鼎盛在所资养愿选忠信孝悌淳茂老成之人以充劝讲进读之任便殿燕坐时赐延对执经诵说以广睿智仰副善继求治之志公又言諌官御史贠缺未𥙷监察虽满六贠专以察治官司公事而不与言责臣请増𥙷台諌并许言事神宗皇帝灵驾发引前一夕山陵使蔡确不入宿公弹劾其罪以闻不报确使回赴内东门朝见讫即日视事公又奏确不引咎自劾乞罢其政事以明典宪无何确上表自陈其略云盖甞请収拔当丗之耆艾以陪辅王室蠲省有司之烦碎以慰安民心大意谓垂帘以来多所更改皆其建请公以谓使确诚有是事不言于先朝爲不忠之罪于今日爲取容之计诚无是事则欺君莫大于此因上䟽论其恶谓确当去其罪大略有十又论章惇凶悍轻侻无大臣体皆罢其位神宗更新学制养士以千数然有司立爲约束过于烦宻人情病焉乆未之改公上䟽谓学校爲育材首善之地教化所从出非行法之所虽群居衆聚帅而齐之不可无法亦有礼义存焉而已先皇帝体道制法超汉轶唐养士之盛比隆三代然而比以太学屡起狱讼有司縁此造爲法禁烦苛愈于治狱条目多于防盗上下疑贰以求苟免甚可恠者博士诸生禁不相见教谕无所施质问无所从月廵所隷之斋而已斋舎旣不一随经分隷则又易博士兼廵礼斋诗博士兼廵书斋所至备礼请问相与揖诺亦或不交一言而退以防私请以杜贿赂夫学政如此岂先帝所以造士之意哉夫治天下者遇人以君子长者之道则下必有君子长者之行而应乎上若以小人犬彘遇之彼将以小人犬彘自爲而况以此行于学校之间乎愿罢诸生不许相见之禁听其在学徃还即有馈受自依勑律其余见行科条委夲监长贰与其属看详増损着爲定制公旣𬒳遇知无不言姦佞刻薄之吏事状显着公皆正色弹劾多所贬黜中外肃然时人以比包希仁吕献可上察其忠义诚信可属重任未几遂大用焉諌官王觌论胡宗愈除右丞非是䟽奏不巳二圣怒将重责宰相开陈不听公复进说甚力帘中厉声曰若有人以门下侍郎爲姦邪甘受之否公顿首谢曰陛下审察毁誉每如此天下幸甚然愿朝廷頋大体宗愈进用自有公议必致陛下逐諌官而后进恐宗愈亦非所愿文彦博曰刘挚言是愿赐听览遂免重责改职补外而已公与同列奏事因论人才大槩公奏曰人才难得臣甞歴观士大夫间能否不一性忠实而有才识上也才虽不髙而忠实有守次也有才而难保可借以集事又其次也怀邪观望随势改变此小人终不可用二圣谕曰此言极是卿等常能如此太皇官家何所忧也哲宗在讲筵一日读仁宗不避庚戍临奠张士逊侍读说曰国朝故事多避国音夲朝角音火也故畏庚辛上頋问执政果当避否公进曰隂阳拘忌之说圣人不取如正月祈谷必用上辛此岂可改也汉章帝以反支日受章奏唐太宗以辰日哭张公谨仁宗不避庚戍日皆陛下所冝取法上深然之公在中书一日内降画可二状其一裁节宗室冗费其一减定六曹吏额房吏请封送尚书省公曰常时文书録黄过门今封送何也对曰尚书省以吏额事每奏入必径下夲省巳乆今误至此公曰中书不知其它当如法令遂作録黄𥘉尚书令史任永寿精悍而猾与三省吏不相能数以姦弊告诸宰执吕丞相大防信任之时户部裁节浮费后省裁定吏额皆踰年未就吕丞相专权很愎尽取其事置吏额房于都省召永寿辈领之未甞谋及同列也永寿见録黄愕曰两省𥘉不与今乃有此即禀丞相命两省各选吏赴局同领其事以是白公公曰中书行録黄法也岂有意与吏爲道地今乃使就都省分功何邪明日吕相䄂藁厉色示公曰势不可不尔公不欲立异勉应曰诺其后事毕永寿等以劳进官有差于是外议喧然不平台諌交章论列时公已迁门下每于上前开陈吏额夲末此皆𬒳省者鼔怨言章风闻过实不足深遂吕丞相亦以语客曰使上意晓然者刘门下力也然自此忌公益甚隂谋去之遂引杨畏在言路諌官䟽其姦邪反覆章十余上竟不能回士大夫趍利者汹汹交讧其事于是朋党之论起矣公语丞相曰吾曹心知无他然外议如此非朝廷所冝有愿少引避丞相曰行亦有请是岁八月一日奏毕少留奏曰臣乆处近列器满必覆愿赐骸骨避贤者路上遣中使召公入对太皇太后谕曰侍郎未可去须官家亲政然后可去使者数辈趣入视事公不得已受命顷之吕丞相亦求退不许明年公继爲丞相不满岁前日汹汹者在言路诋公竟去位朋党之论遂不可破选后未决帘中谕曰所选百余家矣皆于隂阳家不合独一家可用复有二事未安一事女是庶岀二事嫡母悍妬女生三岁而逐其所生母遂鞠于伯氏今以所生爲父母耶所养爲父母耶或对曰女无出继之理当正其夲生父母似无足疑若庶出则国朝已有明德皇后故事公进曰以春秋传言之夫妇之子妾妇之子皆合备采择之数以礼言之则必着外祖官氏者明当用嫡也况明德皇后乃太宗在藩邸时取以爲妃非天子纳后故事衆皆助公语上深然之公辅政累年刚明重厚逹于治道朝廷頼之及爲相益緫大体务守法度辅佐人主于无过之地其于用人先器识后才艺进拟之际必察其人性行厚薄终不轻授以职任故才名之士或多怨公公知之不恤也取人不问识与不识或多南士有以萧望之郑朋事諌公笑而不荅论者谓元祐以来能以人物爲意知所先后而无适莫者公爲之首奏事上前言直事核不爲縁饰多见听用与同列语公平不欺未甞以私属人人有所欲多惮公闻之公闻之亦爲尽力然终不以语也精力絶人逺甚一见賔客及闻其语终身不忘事无剧易临之晓然省吏毎以事试公不以乆近区处如一言皆可复故三省事经公所裁定者后皆遵用莫能改云言者论公交通邢恕及章惇子牢笼小人爲异日计公心知爲言者所中不复自明谢曰臣愚闇招致人言愿就贬责旣退固请益坚乃罢相以殿学士守郓给事中朱光庭駮奏谓刘摰忠义自奋朝廷擢之大位一旦以疑而罢天下不见其过遂并罢知亳州𥘉邢恕谪官过京师以书抵公公荅以手简云爲国自爱以俟休复㑹茹东济爲排岸官其人数有求而公不与怨甚适见公简隂録其语以示中丞郑雍侍御史杨畏二人方论奏公未竟乃解释其语缴上之曰以俟休复者俟它日太皇太后复辟也又章惇诸子故与公之子游间一到府第相见或随衆客公亦见之故言者谓公延见纳预爲牢笼以兾后福云公天性髙明不以已长格物旣贵恭俭好礼不改平素淳静嗜书自㓜至老未甞释卷家藏书多皆自雠校得善夲或手钞録孜孜无倦平居不亲妾媵家事有无不以经意虽在相府萧然一室其后南迁不知者谓公不堪其忧亲族门人乃知公谪居自奉简约与在相府无以异也少好礼学讲究三礼视诸经尤粹晚好春秋考诸儒异同辨其得失通圣人经意爲多公文章雅健清劲如其爲人辞逹而止不爲长语表章书䟽未甞假手公教子孙先行实后文艺每曰士当以器识爲先一号爲文人无足观矣公自青社罢职知黄州又分司徙蕲州语诸子曰上用章丞相吾势当得罪若章君頋国事不迁怒百姓但责吾曹死无所恨第恐意在报复法令益峻奈天下何忧形于色𥘉无一言及迁谪也岭表之谪公拜命即日就道惟从一子家人涕泣愿侍皆不听水陆犇驰见星乃止至贬所屏迹不交人事亦无书自随宴坐静黙家人具馔告之食则食喜怒不形意澹如也公年未五十即屏嗜慾晚岁南迁气貌安强无衰悴之色公居新州数月得㣲疾自谓将终戒饬后事精神不乱安卧而薨公旣殁于岭外所属爲公请归葬于朝不许已而诸子坐废家属再徙佗郡而不着罪状人无知其故者虽公家亦不知也今上登极大赦天下公旣归葬而文及甫蔡渭皆贬湖外然后人稍知其事起于此𥘉及甫持䘮在洛阳邢恕责永州未赴亦以䘮在怀州数通书有怨望语及甫又以公任中司甞弹罢其左司郎官怨公尤深以书抵恕其略曰改月遂除入朝之计未可必当涂猜怨于鹰扬者益深其徒实繁司马昭之心路人所知也济之以粉昆必欲以眇躬爲甘心快意之地可爲寒心大意谓服除必不得京师官当求外𥙷故深诋当路者绍圣初恕以示蔡硕蔡渭渭数上书讼吕丞相及公而下十余人䧟害其父确谋危宗社引及甫书爲验朝廷骇之委翰林学士蔡京御史中丞安惇究治焉遂逮及甫就吏而所通初无事证但託以亡父曽说之究治所问司马昭谓谁及甫对意谓公也问其证据事状则曰无有但疑其事势心意如此朝廷照知其妄狱事遂缓㑹公薨闻犹用蔡京奏以不及考验爲辞但坐诸子而巳时绍圣五年五月四日也其后诸子叙复护䘮还郷里公嗣子跋径伏阙下上䟽诉其事又持副封诣都堂叩宰相韩忠彦曽布等皆取实封案牍阅视知其谬妄明白具以语跋至建中靖国元年二月二十五有旨文及甫蔡渭所陈显无实状巳行贬责绍圣五年五月四日指挥更不施行然后公殁后䜛谤所坐皆得解释渭今改名懋云五朝名臣言行录卷第二之三二之三丞相李文靖公公名沆字太初洺州人太平兴国五年擢进士甲科召试除右𥙷阙知制诰淳化二年拜给事中叅知政事四年罢眞宗升储以爲太子賔客诏东宫待以师傅礼咸平初以中书侍郎平章事景德元年七月薨年五十八干兴初诏配飨眞宗庙庭雍熈中王化基上封自荐太宗谓宰相曰李沆宋湜皆嘉士也即命中书并召试并除右𥙷阙知制诰李沆尝侍曲宴太宗目送之曰李沆风范端凝眞贵人也俄除叅知政事赵保吉乆叛朔方危蹙中外咸以爲灵州乃必争之地苟失之则縁边皆惊上访于李文靖公公曰继迁不死灵州非朝廷有也莫若遣使宻召州将使部分军民空垒而归则关右之民息肩矣未几灵州果䧟李文靖公沆爲相王魏公旦方叅预政事时西北隅尚用兵或至旰食魏公叹曰我軰安能坐致大平得优㳺无事耶文靖曰少有忧勤足爲警戒它日四方宁谧朝廷未必无事其后北狄讲和西戎纳欵而封岱祠汾蒐讲坠典靡有暇日魏公始叹文靖之先识过人逺矣李沆在相位接賔客常寡言马亮与沆同年生又与其弟维善语维曰外议以大兄爲无口匏维乗间尝逹亮语沆曰吾非不知也然今之朝士得升殿言事上封论奏了无壅蔽多下有司皆见之矣若邦国大事北有强虏西有戎迁日旰条议所以备御之䇿非不详究荐绅中如李宗谔赵安仁皆时之英秀与之谈犹不能启发吾意自余通籍之子坐起拜揖尚周章失措即席必自论功最以希宠奖此有何䇿而与之接语哉苟屈意妄言即丗所谓笼罩笼罩之事仆病未能也爲我谢马君沆常言居重位实无𥙷万分唯中外所陈利害一切报罢之唯此少以报国尔朝廷防制纎悉备具或徇所陈请施行一事即所伤多矣陆象先曰庸人扰之正此谓也憸人苟一时之进岂念于民耶眞宗初即位李沆爲相帝雅敬沆尝问治道所冝先沆曰不用浮薄新进喜事之人此最爲先帝问其人曰如梅询曾致尧等是矣帝深然之故终帝丗数人者皆不进用时梅曾皆以才名自负尝遣致尧副温仲舒安抚陜西致尧于合门䟽纳仲舒言不足与共事轻锐之党无不称快然沆在中书不喜也因用它人副仲舒而罢致尧故自眞宗之丗至仁宗初年多得厚重之士由沆力也先生言眞宗问李文靖曰人皆有宻启而卿独无何也对曰臣待罪宰相公事则公言之何用宻启夫人臣有宻启者非谗即佞臣常恶之岂可効尤因言祖宗时宰相如此天下安得不治李文靖公爲相时眞宗尝夜遣使持手诏问欲以某氏爲贵妃如何公对使者自引烛焚其诏书附奏曰但道沆以爲不可其议遂寝书曰成王畏相其此之谓乎冦莱公始与丁晋公善尝以丁之才荐于李文靖公屡矣而终未用一日莱公语文靖曰比屡言丁谓之才而相公终不用岂其才不足用邪抑鄙言不足听邪文靖曰如斯人者才则才矣顾其爲人可使之在人上乎莱公曰如谓者相公终能抑之使在人下乎文靖笑曰它日后悔当思吾言也晚年与冦权宠相轧交互倾夺至有海康之祸始伏文靖之识李文靖公作相常读论语或问之公曰沆爲宰相如论语中节用而爱人使民以时两句尚未能行圣人之言终身诵之可也李丞相沆重厚淳质言无枝叶善属文识治体好贤乐善爲丞相有长者之誉颇通释典尤厌荣利丗务罕以婴心其自奉甚薄所居陋巷㕔事无重门其偪下已甚頽垣坏壁沆不以屑虑堂前药栏坏妻戒守舎者勿令葺以试沆沆朝夕见之经月终不言妻以语沆沆笑谓其弟维曰岂可以此动吾一念哉家人劝治居第未尝荅维因语次及之沆曰身食厚禄时有横赐计囊装亦可以治第但念内典以此丗界爲缺䧟安得圎满如意自求称足今市新宅须一年缮完人生朝暮不可保又岂能乆居巢林一枝聊自足耳安事丰屋哉后遇疾沐浴右胁而逝时盛暑停尸七日室中无秽气亦履行之报也公沉厚寡言内行脩谨识大体居位谨宻不求声誉所居湫隘处之晏然未尝问家事退公终日危坐未尝跛倚性直谅有守驸马都尉石保吉求爲使相仁宗以问公公曰赏典之行湏有所自保吉因縁戚里无攻战之劳台席之拜恐腾物论它日再三询之执议如初遂寝其事及公薨数日乃卒拜焉公在相府动遵诏条不可干以私然人有请求无所辨明旣抑退失望则归咎焉公亦不介意也故尚书张咏尝谓人曰吾牓中得人最多谨重有雅望无如李文靖深沉有德镇服天下无如王公面折庭争素有风采无如冦公当方面寄则咏不敢辞元城先生论夲朝名相最得大臣体者惟李沆丞相或曰何以明之先生曰李丞相毎谓人曰沆在政府无以𥙷报国家但诸处有人上利害一切不行耳此大似失言然有深意且祖宗之时经变多矣故所立法度极是稳便正如老医看病极多故用药不至孟浪杀人且其法度不无小害但其利多耳后人不知遂欲轻改此其害所以纷纷也李丞相毎朝谒奏事毕必以四方水旱盗贼不孝恶逆之事奏闻上爲之变色惨然不恱旣退同列以爲非问丞相曰吾侪当路幸天下无事丞相毎奏以不美之事以拂上意然又皆有司常行不必面奏之事后告巳之公不荅数数如此因谓同列曰人主一日岂可不知忧惧也若不知忧惧则无所不至矣惟此两事最爲得体在汉之时惟魏丞相能行此两事以爲古今异制方今务在奉行故事而已奏故事诏书凢二十三事敕掾史案事郡国及休告从家还至府輙白四方异闻或有逆贼风雨灾变郡不上相輙奏言之此最爲得宰相大体后之爲宰相者则或不然好逞私智喜变祖宗之法度欺蔽人主恶言天下之灾异喜变法度则纲纪乱恶言灾异则人主骄此大患也李文靖公爲相治居第于封丘门内听事前仅容旋马或言其太隘公笑曰居第当传子孙此爲宰相听事诚隘爲太祝奉礼听事巳寛矣三朝名臣言行录三朝名臣言行录卷第三之二三之二叅政赵康靖公公名槩字叔平应天府虞城人中进士第授将作监丞通判海州知涟水军入爲开封府推官知洪青滁州召修起居注以天章阁待制纠察在京刑狱知制诰岀知苏州入翰林爲学士复岀知郓州徙应天府拜御史中丞爲枢宻副使叅知政事神宗即位以观文殿学士知徐州明年以太子少师致仕后十五年卒年八十六公七岁而孤笃学自力年十七举进士当时文人刘筠戚纶黄宗旦皆称其文词必显于时而其器识宏逺则皆自以爲不及天圣五年擢进士第三人授将作监丞通判海州归见父老故人幅巾徒歩人人至其家出知洪州属吏有郑陶饶奭者挟持郡事肆爲不法前守莫能制州有归化兵皆故盗贼配流巳而选充者奭与郡人胡顺之共造飞语以动公曰归化兵得廪米陈恶有怨言不更给善米且有变公笑不荅㑹归化卒有自容州戍所逃还犯夜者公即斩以徇収陶下狱得其姦赃具奏徙奭歙州一郡股栗知青州赋税未入中限勑县不得辄催科是嵗夏税先一月办原叔曰赵槩与欧阳脩同在舘及同修起居注槩性重厚寡言脩意轻之及脩除知制诰是时韩范在中书以槩爲不文乃除天章阁待制槩澹不以屑意及韩范出乃复除知制诰㑹脩甥嫁爲脩从子晟妻与人淫乱事觉语连及脩脩时爲龙圗阁直学士河北都转运使疾韩范者皆欲文致脩罪云与甥乱上怒狱急群臣无敢言者槩乃上书言脩以文学爲近臣不可以闺房暧昧之事轻加污蔑臣与脩踪迹素踈脩之待臣亦薄所惜者朝廷大体耳书奏上不恱人皆爲之惧槩亦澹然如平日乆之脩终坐降爲知制诰知滁州执政私晓譬槩令求岀迺岀知苏州遭䘮去官服阕除翰林学士槩复表让以欧阳脩先进不可超越奏虽不报持论羙之㑹郊祀当进阶封且任一子京官公乞以封母郡太君宰相爲公曰方爲学士拟封不乆矣公曰母八十二朝夕不可期愿及今以爲荣许之后遂以爲例改知审官院判祕阁与髙若讷同判流内铨若讷言徃甞知贡举闻母病不得出几不能生公矍然即请郡以便亲宰相谓旦夕爲学士可少待也公不听遂除苏州姦人冷清诈称皇子迁之江南曰清言不妄不可迁若诈亦不可不诛诏公与包拯杂治之得其实乃诛清以太子少师致仕居睢阳十五年犹以读书着文忧国爱君爲事集古今諌诤爲諌林一百二十卷奏之上甚喜赐诏曰士大夫请老而去者皆以声迹不至朝廷爲髙得卿所奏书知有志爱君之士虽退休山林未甞一日忘也当置坐右以时省阅公爲人乐易深中恢然伟人也平生与人实无所怨怒非特不形于色而已专务掩恶扬善以德报怨出于至诚非强勉者天下称之庶几汉刘寛唐娄师德之徒云始欧阳脩躐公爲知制诰人谓公不能平及修坐累对诏狱人莫敢爲言独公抗章言脩无罪爲仇人所伤陛下不可以天下法爲仇人报怨上感悟脩以故得全公旣老脩亦退居汝隂公自睢阳徃从之游乐饮旬日苏舜钦爲进奏院以群饮得罪公言预㑹者皆一时名人若举而弃之失士大夫望非朝廷福甞举张浩浩以赃败窜海上公坐贬六年而怜浩终不衰间使人至海上劳问赒给之代冯浩爲郓州吏举桉浩侵用公使钱三十万当以浩职田租偿官公曰浩吾同年也且知其贫不可以已俸偿之公所爲大略如此至于敦尚义旧葬死养孤盖不可胜数苏内翰轼铭公之碑曰惟古任人仁义是圗仁近于弱义近于迃课其功利岁计有余在汉孝文发政之𥘉欲以利口登进啬夫有臣释之实矢厥谟丗谓长者绛侯相如皆讷于言有口若无岂効此子喋喋巧䛕帝用感悟老成是亲清凈无爲监于暴秦历祀四百丗载其仁赫赫我宋以圣继神于穆仁祖如嵗之春招延朴忠屏逺佞人岂独左右刑于庶民惟时赵公含德不发如圭如璧如金如钖置之不愠用之不怿帝嘉其心长者之杰遂授以政歴佐三叶济于艰难不疐不䟦公在朝廷靖恭寡言不忮不求孰知其贤望其容皃有耻而悛薄夫以敦鄙夫以寛今其亡矣吾谁与存作此铭诗以诏后昆五朝名臣言行录卷第二之四二之四太尉魏国王文正公公名旦字子明魏州人中进士第知平江县通判郑州拜右正言知制诰赵昌言叅知政事公其子壻也表请辞职改集贤殿修撰昌言罢乃复旧职眞宗即位爲翰林学士咸平四年拜工部侍郎叅知政事景德三年遂进拜同平章事从封泰山祀汾隂兼玉清昭应宫使又爲迎奉圣像天书刻玉兖州太极观奉上寳册使公素羸多疾至是屡求退拜太尉兼侍中五日一朝视事遇军国重事不以时入叅决以疾恳辞册拜太尉玉清昭应宫使是年九月薨年六十一干兴初诏配享眞宗庙庭仁宗篆其碑首曰全德元老之碑且诏史臣欧阳脩铭之王晋公祜事太祖爲知制诰太祖遣使魏州以便冝付之告曰使还与卿王溥官职时溥爲相也盖魏州节度使符彦卿太宗夫人之父有飞语闻于上祜徃别太宗于晋邸太宗却左右欲与之语祜径趋出祜至魏得彦卿家僮二人挟势恣横以便冝决配而巳及还朝太祖问曰汝敢保符彦卿无异意乎祜曰臣与符彦卿家各有百口愿以臣之家保符彦卿又曰五代之君多因猜忌杀无辜故享国不长愿陛下以爲戒帝怒其语直贬护国军行军司马华州安置七年不召太宗即位以兵部侍郎召不及见而薨𥘉祜赴贬时亲賔送于都门外谓祜曰意公作王溥官职矣祜笑曰祜不做儿子二郎必做二郎者文正公旦也祜素知其必贵手植三槐于庭曰吾子孙必有爲三公者巳而果然天下谓之三槐王氏云文正公通判郑州建言请天下置常平仓以抑兼并爲人严重能任大事避逺权势不可干以私爲学士时尝奏事退上目送之曰爲朕致太平者必斯人也钱宣靖公名知人常称公有宰相器上甞问以羣臣可大用者钱以公对上曰吾固巳知之矣遂以爲叅知政事公扈从在澶渊雍王元份留守得暴疾命公代之公曰愿宣㓂凖来臣有所陈凖至公奏曰十日之间未有捷报时当如何上良乆黯然曰立皇太子上在澶渊遣公还守东都旣至直入禁中下令甚严使人不得传播后车驾自河北还公家人及子弟軰皆出迎于郊外忽闻后有呵喝之声惊而视之乃公也其处事谨宻如此公与人寡言笑其语虽简而能以理屈人黙然终日莫能窥其际及奏事上前群臣异同公徐一言以定今上爲皇太子太子谕德见公称太子学书有法公曰谕德之职止于是耶赵德明言民饥求粮百万斛大臣皆曰德明新纳誓而敢违请以诏书责之眞宗以问公公请勑有司具粟百万于京师诏德明来取眞宗大喜德明得诏书慙且拜曰朝廷有人契丹奏请岁给外别假钱币上以示公公曰东封甚近车驾将出以此探朝廷之意耳上曰何以荅之公曰止当以微物而轻之也乃于岁给三十万物内各借三万仍谕次年额内除之契丹得之大慙次年复下有司契丹所借金帛六万事属微末仰依常数与之今后永不爲例大中祥符中天下大蝗眞宗使人于野得死蝗以示大臣明日他宰相有䄂死蝗以进者曰蝗实死矣请示于朝率百官贺公独以爲不可后数日方奏事飞蝗蔽天眞宗顾公曰使百官方贺而蝗如此岂不爲天下笑邪宦者刘承规以忠谨得幸病且死求爲节度使眞宗以语公曰承规待此以瞑目公执以爲不可曰他日将有求爲枢宻使者奈何至今内臣官不过留后薛简肃公天禧𥘉爲江淮发运使辞王文正公王无他语但云东南民力竭矣薛退而谓人曰眞宰相之言也张士逊出爲江西转运使辞公于政事堂且求教公从容曰朝廷搉利至矣士逊起谢后迭更是职思公之言未甞求锥刀之利识者曰此运使最识大体景德中李迪贾边皆举进士有名当时及就省试主文咸欲取之旣而二人皆不与取其卷视之迪以赋落韵边以当仁不让于师论以师爲衆与注䟽异说乃爲奏具道所以乞特收试时王文正公爲相议曰迪虽犯不考然出于不意其过可恕如边特立异说将令后生务爲穿凿渐不可长遂收迪而黜边宫禁火灾公驰入对上惊惶语公曰两朝所积朕不妄费一朝殆尽诚可惜也公对曰陛下冨有天下财帛不足忧所虑者政令赏罚有所不当臣备位宰府天灾如此臣当罢免继上表待罪上乃降诏罪已许中外上封事言朝政得失后有大臣言非天灾乃荣王宫失于火禁请置狱出其状当斩决者数百人公持以归翌日乞独对曰初火灾陛下降诏罪己臣上表待罪今反归咎于人何以示信且火虽有迹宁知非天谴邪果欲行法愿罪臣以明无状上欣然听纳减死者几百辈公在昭应宫斋宿寳符阁役工有坠死者公得报缴奏曰陛下崇奉上灵爲民祈福今反伤民损财岂合天意乞谕有司省工惜费石普知许州不法朝廷议欲就劾公曰普夲武人不明典宪恐恃薄效妄有生事必湏重行乞召归置狱乃下御史俟普至按之一日而狱具议者以爲不屈国法而保全武臣眞国体也公任事乆人有谤公于上者公輙引咎未甞自辨至人有过失虽人主盛怒可辩者辩之必得而后巳日者上书言宫禁事诛籍其家得朝士所与徃还占问吉凶之说眞宗怒欲付御史问状公曰此人之常情且语不及朝廷不足罪眞宗怒不解公因自取甞所占问之书进曰臣少贱时不免爲此必以爲罪愿并臣付狱眞宗曰此事巳发何可免公曰臣爲宰相执国法岂可自爲之幸于不发而以罪人眞宗意解公至中书悉焚所得书旣而眞宗悔复驰取之公曰臣已焚之矣由是获免者衆上出喜雨诗示二府公䄂归谕同列曰上诗有一字误冩莫进入改却王钦若曰此亦无害钦若退宻奏之翌日上怒谓公曰昨日诗有误字何不奏来公再拜谢曰臣昨日得诗未暇再阅有失奏陈不胜惶惧诸公皆再拜独枢宻马公知节不拜具以实奏又曰王旦略不辩眞宰相器也上顾公笑中书有事关送宻院事碍诏格冦莱公凖在枢府特以闻上以责公公拜谢引咎堂吏皆遭责罚不踰月宻院有事送中书亦违旧诏堂吏得之欣然呈公公曰却送与宻院吏岀白冦公冦公大慙翌日见公曰同年甚得许大度量公不荅王钦若陈尧叟马知节同在枢府一日上前因事忿争上召公公至则见钦若諠譁不巳马公流涕曰愿与王钦若同下御史府公廼叱钦若曰王钦若对上岂得如此下去上大怒乃命下狱公从容曰钦若等恃陛下顾厚上烦陛下谴诃当行朝典然观陛下天颜不怡愿且还内来日取旨上许之翌日上召公问钦若等事当如何公曰钦若等当黜然未知坐以何罪上曰朕前忿争无礼公曰陛下奄有天下而使大臣坐忿争无礼之罪恐夷狄闻之无以威逺上曰卿意如何公曰愿至中书召钦若等宣示陛下容之意且戒约之俟少间罢之未晚上曰非卿之言朕固难忍后月余钦若等皆罢是时契丹𥘉请盟赵德明亦纳誓约愿守河西故二边兵罢不用眞宗遂欲以无事治天下公以谓宋兴三世祖宗之法具在故其爲相务行故事谨所改作进退能否赏罚必当眞宗乆而益信之所言无不听也虽他宰相大臣有所请必曰王旦以谓如何事无大小非公所言不决公在相位十余年外无夷狄之虞兵革不用海内冨庶群工百司各得其职故天下至今称爲贤相王沂公曾张文节公知白陈彭年叅预政事因白公曰每奏事其间有不经上览者公但批旨奉行恐人言之以爲不可公逊谢而巳一日奏对公退诸公留身上巳惊曰有何事不与王旦同来诸公以前说对上曰旦在朕左右多年朕察之无毫发之私自东封后朕谕以小事一靣奉行卿等当谨奉之诸公退而愧谢公曰向蒙谕及不可自言曾得上旨然今后更頼诸公规益公于用人不以名誉必求其实苟贤且才矣必乆其官衆以爲冝某职然后迁其所荐引人未甞知冦凖爲枢宻使当罢使人私公求爲使相公大惊曰将相之任岂可求耶且吾不受私凖深恨之巳而制出除凖武胜军节度使同中书门下平章事凖入见泣涕曰非陛下知臣何以至此眞宗具道公所以荐凖者凖始媿叹以爲不可及故叅知政事李穆子行简有贤行以将作监丞居于家眞宗召见慰劳之迁太子中允初遣使者召之不知其所止眞宗命至中书问王旦然后人知行简公所荐也公自知制诰至爲相荐士尤多其后公薨史官修眞宗实録得内出奏章乃知朝廷之士多公所荐者眞宗时王文正公爲相賔客虽满坐无敢以私干之者旣退公察其可与言者及素知名者使吏问其居处数月之后召与语从容乆之询访四方利病或使䟽其所言而献之观其才之所长宻籍记其名他日其人复来则谢絶不复见也每有差除公先宻䟽三四人姓名请于上上所用者輙以笔点其首同列皆莫之知明日于堂中议其事同列争欲有所引用公曰当用某人同列争之莫能得及奏入未甞不获可同列虽疾之莫能间也丁谓数毁公于上上益亲厚之谏议大夫张师德谒向文简公曰师德两诣王相公门皆不得见恐爲人轻毁望公从容明之一日方议知制诰公曰可惜张师德向公曰何谓公曰累于上前说张师德名家子有士行不意两及吾门状元及第荣进素定但当静以待之耳若复奔竞使无阶而进者当如何也向公方以师德之意启之公曰旦处安得有人敢轻毁人但师德后进待我浅也向公固称师德适有阙望公弗遗公曰第缓之使师德知聊以戒贪进激薄俗也张尚书知成都召还朝议以任中正代之言者以爲不可是时王文正公爲相上责问之对曰非中正不能守咏之规它人徃妄有变更矣上是之言者亦伏王之能用人也以病求罢入见滋福殿眞宗曰朕方以大事託卿而卿病如此因命皇太子拜公公言皇太子盛德必任陛下事因荐可爲大臣者十余人其后不至宰相者李及凌䇿二人而巳然亦皆爲名臣公乆疾不愈上命肩舆入禁中使其子雍与直省吏扶之见于延和殿劳勉数四命曰卿今疾亟万一有不讳使朕以天下事付之谁乎公谢曰知臣莫若君惟明主择之再三问不对是时张咏马亮皆爲尚书上曰张咏如何不对又曰马亮如何不对上曰试以卿意言之公强起举笏曰以臣之愚莫若㓂凖上怃然有间曰凖性刚𥚹卿更思其次公曰他人臣所不知也臣病困不任乆侍遂辞退公薨岁余上卒用凖爲相王太尉荐冦莱公爲相莱公数短太尉于上前而太尉专称其长上一日谓太尉曰卿虽称其美彼专谈卿恶太尉曰理固当然臣在相位乆政事阙失必多凖对陛下无所隐益见其忠直此臣所以重凖也上由是益贤太尉初莱公在藩镇甞因生日造山棚大宴又服用僣侈爲人所奏上怒甚谓太尉曰冦凖毎事欲效朕可乎太尉徐对曰凖诚贤能无如騃何上意遽解曰然此止是騃耳遂不问陈彭年任翰林学士日求对归诣政府公延见之陈起呈其状曰科场条贯公投之于地曰内翰做官几日待隔截天下进士陈惶惧而退时向文简同在中书一日陈再来公不见曰令到集贤㕔相见旣而向岀陈所留文字公瞑目取纸封之向曰何不一览公曰不过兴建符瑞图进尔公甞与杨文公评品人物文公曰丁谓乆逺果何如对曰才则才矣语道则未他日在上位使有德者助之庶得终吉若独当权必爲身累后谓果被流窜上欲命王钦若作相公曰钦若遭逢陛下恩礼巳隆且乞在枢宻院两府亦均臣见祖宗朝未尝有南方人当国虽古称立贤无方然须贤士乃可臣爲宰相不敢沮抑人此亦公议也上遂止后公罢钦若乃相出语人曰爲王公迟却我十年作宰相公爲兖州景灵宫朝修使内臣周怀政同行或乗间请见公必俟从者尽至冠带以出见于堂隍周乃白事而退后周以事败方知公逺虑不渉嫌忌之间王文正公或归私第不去冠带入静室中黙坐家人惶恐莫敢见者而不知其意后公弟以问赵公安仁赵公曰见议事公不欲行而未决此必忧朝廷矣王文正公晚年官重毎家人出贺立令止之因语其弟曰遭遇如此愈増忧惧何可贺也公每有赐子见家人置于庭下乃瞑目而叹曰生民膏血安用许多公事寡嫂谨与其弟旭友悌尤笃任以家事一无所问而务以俭约率励子弟使在冨贵不知爲骄侈兄子睦欲举进士公曰吾尝以太盛爲惧其可与寒士争进至其薨也子素犹未官遗表不求恩泽公每见家人服饰似过即瞑目曰吾门素风一至于此亟令减损故家人或有一衣稍华必于车中易之不敢令公见焉有货玉带者公弟以呈公公曰如何弟曰甚佳公命系之曰还见佳否弟曰系之安得自见公曰自负重而使观者称好无乃劳乎我腰间不称此物亟还之故平生所服止于赐带王太尉不置田宅曰子孙当各念自立何必田宅置之徒使争财爲不义耳王文正太尉局量寛厚未甞见其怒饮食有不精㓗者但不食而巳家人欲试其量以少埃墨投羮中公惟啖饭而巳家人问其何以不食羮曰我偶不喜肉一日又墨其饭公视之曰吾今日不喜饭可具粥其子弟愬于公曰庖肉爲饔人所私食肉不饱乞治之公曰汝辈人料肉几何曰一斤今但得半斤食其半爲饔人所廋公曰尽一斤可得饱乎曰尽一斤固当饱曰此后人料一斤半可也其不发人过皆类此甞宅门壤主者彻屋新之暂于廊庑下启一门岀入公至侧门门低据鞍俯伏而过都不问门毕复行正门亦不问有控马卒岁满辞公公问汝控马几时曰五年矣公曰吾不省有汝旣去复唿回曰汝乃某人乎于是厚赠之乃是逐日控马但见背未甞视其面因去见其背方省公病危上临视赐白金五千两公召杨大年于床前作辞章旣成乃自书四句云己惧多藏况无用处见谋散施以息咎殃是夕公薨文公叹曰精爽不乱如此文公因至上前语及上令内司賔取元草视之后荣国夫人谒章献太后语曰上见公表泣下乆之王魏公与杨文公大年友善疾笃延大年于卧内託草遗奏言忝爲宰相不可以将尽之言爲宗亲求官止叙平生遭遇之意表上眞宗叹惜之遽遣就第取子弟名数録进公端重介直操履坚正明逹治体接物若甚和易而风格峻整当官涖事庄厉不可犯妙于启奏言简理顺有识略善镇定大事惜重名器叙进材品必使人得其所士虽咈于己者亦不以私废公冲澹寡欲奉身至薄所居甚陋眞宗尝欲爲治之公以先人旧庐恳辞而止𬒳服质素家人欲以缯锦饰氊席拒而不许婚姻不求门阀事寡嫂有礼与弟旭友爱甚笃李文靖公居相位王文正公旦叅预朝政一日便殿论边事退王文正公叹曰何日边候彻警使吾軰得爲太平宰辅文靖公不荅至中书独召文正公语之唯圣人能内外无患自非圣人外宁必有内忧譬人有疾常在目前则知忧而治之沆死子必爲相遽与虏和亲一朝疆场无事不有盘㳺之乐必兴土木之功矣及祥符间契丹旣脩好兵革不用近习任事之人始建议封泰山祀汾隂筑玉清昭应宫崇奉天书耗用寖广文正公常悒悒不自得然不忍独善其身以去曰谁爲国家抗群小者乃荐先祖文靖公曁王沂公曾等二十余人布列于位所以小人卒不能胜而成仁宗持盈之业文正公之勲也契丹旣受盟而归冦公毎有自多之色虽上亦以自得也王钦若深患之一日从容言于上曰此春秋城下之盟也诸侯犹且耻之而陛下以爲功臣窃不取眞宗愀然不乐曰爲之奈何钦若度上厌兵即谬曰陛下以兵取幽燕乃可刷耻上曰河朔生灵始免兵革之祸吾安能爲此可思其次钦若曰唯有封禅太山可以镇服四海夸示夷狄然自古封禅当得天瑞希丗絶伦之事然后可爲也旣而又曰天瑞安可必得前代盖有以人力爲之者矣惟人主深信而崇奉之以明示天下则与天瑞无异也上乆之乃可然王旦方爲相上心惮之曰王旦得无不可乎钦若曰臣得以圣意喻旦冝无不可乗间爲旦言之旦黾勉而从然上意犹未决莫适与筹之者它日晚幸袐阁唯杜镐方直宿上骤问之曰古所谓河岀图洛岀书果何事耶镐老儒不测上旨漫应之曰此圣人以神道设教耳其言适与上意㑹上由此意决遂召王旦饮酒于内中欢甚赐以樽酒曰此酒极佳归与妻孥共之旣归发之乃珠子也由是天书封禅等事旦不复异议旦爲相才有过人者然至此不能力争议者少之盖旦之爲人类冯道皆伟然宰相器也道不幸生于乱丗死生之际不能自立旦事眞宗言听谏从安于势位亦不能以正自终其实与道何异祥符之末每有大礼輙奉天书以行旦爲天书使常邑邑不乐旣寝疾欲削发披缁以歛素善杨大年死后诸子欲从之大年不可乃止虽冨贵终身实不得志也眞宗临御岁乆中外无虞与群臣燕语或劝以声妓自乐王文正公性俭约初无姬侍其家以二直省官治钱上使内东门司唿二人者责限爲相公买妾仍赐银三千两二人归以告公公不乐然难逆上旨遂听之盖公自是始衰数岁而捐馆舎初沈伦家破其子孙鬻银器皆钱塘钱氏昔以遗中朝将相者花篮火筩之类非家人所有直省官与沈氏议止以银易之具白于公公嚬蹙曰吾家安用此其后姬妾旣具乃唿二人问昔沈氏什器尚在可求否二人谢曰向私以银易之今见在也公喜用之如素有声色之移人如此欧阳公撰公神道碑铭曰烈烈魏公相我眞宗眞庙翼翼魏公配食公相眞宗不言以躬时有大事事有大疑匪卜匪筮公爲蓍龟公在相位终日如黙问其夷狄包褁兵革问其卿士百工以职问其庶民耕织衣食相有赏罚功当罪明相所黜升惟否惟能执其权衡万物之平孰不事君胡能必信孰不爲相其谁有终公薨于位太尉之崇天子孝思来荐清庙侑我圣考惟时元老天子念功报公之隆春秋从享万祀无穷作爲歌诗以谂庙工五朝名臣言行録卷第二之二三朝名臣言行录三朝名臣言行录卷第十二之二十二之二枢宻王公公名巖叟字彦霖大名清平人举明经调眞定府栾城县主簿韩魏公留守北京辟管勾国子监又辟管勾安抚司机冝文字监晋州折博炼塩务知定州安喜县哲宗登极除监察御史元祐元年迁左司諌侍御史出知齐州复召爲起居舎人四年除中书舎人权吏部侍郎枢宻都承旨知开封府六年拜枢宻直学士签书枢宻院事以端明殿学士知郑州徙河阳薨年五十一嘉祐六年仁宗患词赋浸淫经术不明𥘉置明经科公年十八州举省试御前皆第一熈宁中韩忠献公留守北京一见异之辟以爲属近臣𬒳诏荐御史意属公而未及识或谓公曰可一徃见之公笑曰此所谓呈身御史也卒不见除监察御史时六察尚未得言事公以谓旣处言职不得不言入台之次日即上书论社稷安危之计在从諌用贤不可以小利失民心且言河北搉塩之法尚行民受其弊下贫不复得食因録大名刻石仁宗诏书以进且言河北天下根夲自祖宗以来推此以爲惠愿复塩法如故其后出守齐州复请河北之法行之京东是时方下诏求疾苦四方之人争以其情赴愬所由惮于省録颇致壅塞公言不问则巳言则必行之不然四方之人必谓陛下以空言说之后有诏令孰肯取信𥙿陵复土使者还朝以定䇿自居公言陛下之立以子继父百王不易之道太皇太后先定于中而渠敢贪天自言定䇿及论执政有才轻行薄㢘隅不脩好爲俳谐侵侮在位隂相交结共持威福者章十余上卒皆罢之元祐元年迁左司諌一日并命执政其间有不恊士望者公方权给事中即缴録黄并以諌职上䟽旣而命复下者再遂不由门下省以出公请对言益切退就合门复上章论之继降手诏俾速书读中语甚峻公持之愈急复上䟽云臣爲諌官旣当言承乏给事又当駮非臣好爲髙论喜忤大臣且命令斜岀尤损纪纲凢八上章命竟寝又言三省胥徒岁累优秩月飨厚禄朝廷每举一事则论功计赏不知平日禄赐将焉用之姑息相承以至于此望饬励大臣杜抑徼倖复讲治平巳前条格循用即诏近臣裁爲十七条今遵行之九月除侍御史左右正言乆阙公上䟽国朝倣近古之制諌官置才六人方之先王巳爲少今复缺而不𥙷臣所未喻岂以谓治道已清而无事于言耶人材难称不若虚其位耶二者皆非臣所望于今日也愿诏𥙷諌臣无今乆虚其职公以起居舎人入侍迩英司马康侍讲洪范至乂用三德上曰只此三德爲更有德时天子恭黙思道敬未言公喜闻德音因欲风諌退而上书曰陛下旣能审而问之必能体而行之三德者人君之大夲得之则治失之则乱不可须臾去者三数虽少推而扩之足以尽天下之要陛下诚能用以脩巳安人则尧舜三代之盛可坐致也臣职备史官敬巳书之于册以示万丗滕元发自太原易许昌公封还词头言进退帅臣理当重今以走马承受一言便易边帅使后人畏惮不自保此风浸长非委任安边之福命遂寝馆伴大辽贺正旦使使者耶律寛求观元㑹仪公曰此非夷狄所冝知止録笏记与之寛不敢求爲枢宻都承旨湖北诸蛮互岀扰边无有宁岁公请专以疆事委荆南唐义问遂自草檄文喻义问以朝廷方敦尚恩信勿爲徼倖功赏之意其后终底缉宁权知开封府旧以推判官分左右㕔二人共治一事每有异同或至累日不决官吏疲于咨禀罪人困于留系公至首立逐官分治之法人各自伸事以无壅遂着爲令公常谓天下积欠多名催免不一公私费扰乞随等第立多寡爲催法朝廷乃立定五年十料之令凢京城偷者所聚谓之大房多在僻逺毎区容数十百人囊槖渊薮有不胜究者公宻令掩捕毁彻随情处决遂以无盗居民开户而寝供备库使曹读以其物产贸易万缗市侩稽违逾年止输其半读尽力无可頼一日开户外有钱声偿数皆足读怪念之询其由乃曰王公今日知府矣公治开封不爲精神智力如在无事小郡者而老姦吏自然畏栗至不敢欺六年二月拜枢宻直学士签书枢宻院事曲谢延和太皇太后谕曰知卿材望故不次进用公逊谢而进曰陛下听政以来纳諌从善务合人心所以朝廷清明天下安静愿信之勿疑守之勿失则宗社千万丗之福也用人之际望更加审邪正难辨辨之少差治乱所系又少进而西曰陛下今日进圣学者正欲理㑹邪正两字正人在朝则朝廷安人君无过举天下平治邪人一进则朝廷便有不安之象非谓一人便能如此乃其类应之者衆上下蒙蔽人主无由得知不觉养成祸患尔二圣深然之公又进曰或闻有以君子小人参用之说告陛下者不知果有之否此乃欲深误陛下也自古君子小人无参用之理圣人唯说君子在内小人在外则成泰小人在内君子在外则成否小人旣进君子不肯与小人争进自然稍稍引去君子与小人竞进则危乱之基也此际不可不察幸陛下常用心于此迩英进读仁宗知人事公曰人主常欲虚心平意无所偏系观事以理则事之是非人之邪正自然可见因侍讲筵奏曰陛下退朝无事不知何以消日应曰看文字对曰陛下以读书爲乐天下幸甚大抵圣贤之学非造次可成须在积累积累之要在专与勤屏絶它好始可谓之专乆而不倦始可谓之勤四字是积学之要愿陛下特留圣意应而退初夏人遣使入贡及爲境上之议旣定时日复多不至我去彼来数数劳苦公请预戒边臣一不至则勿复应自尔夏人来者未甞愆期同进呈熈河延安二捷报子由躐而前曰近日边奏稍频西人意在得二堡今盛夏犹如此入秋可虞不若早啇量了当意在与之也㣲仲曰不可国家岁以二十五万银绢赐与在西国当一百万岂可受侵凌亦须恩威并行余曰形势之地岂可轻议弃与不知与后保得后来不更要否帘中曰夷狄无厌刘相亦曰无厌余曰不可一向示弱师朴曰看道理如何遂下𥘉兰州界有质孤胜如两堡自元祐讲和画界当在我地而西人力争盖兼形势膏腴之利失之则兰州熈河遂危故以爲不可弃独延帅意在与之子由自执宪主延帅议故进说如此六年夏贼数万冦定西之东通逺之北坏七厓巉堡虏居人转冦泾原及河外鄜府州衆至十万熈帅范育侦伺夏人右厢种落大底趣河外三䟽请乗此进堡砦筑龛谷胜姑相照定西而东径陇诺城衆议未一或欲以七巉经毁之地皆与之公言甚力以爲不可与贼计得行后患未巳且损事体取轻夷狄因请遣官谕熈帅即遣户部贠外郎穆衍行视筑定逺以据要害其调发军马支费钱粮帅司一切得从便冝不必中覆定逺旣成物论爲当皆公之力也储祥宫成太皇太后谕曰先帝以皇嗣难立有此志愿今太皇与皇帝出合中物营之以成先帝之志公进曰陛下不烦官不劳民眞盛德之美然自古人君常以土木爲戒此宫旣成它日愿勿复爲也宫成将肆赦公曰天禧中祥源成治平中醴泉成皆无赦旣对又曰古人至有垂死諌君无赦者此可见赦无益于圣治也时选后乆未决一日奏事毕太皇太后谕执政曰今得狄谘女年命似便然爲是庶出过房事须评议公进曰按礼经问名篇女家荅曰臣女夫妇所生及外氏官讳不识今者狄氏将何辞以进太皇太后深以爲然议遂寝旣降制定选今皇后太皇太后谕曰皇帝选得贤后有内助之功不是小事公对曰内助虽是后事其如正家须在皇帝圣人言正家而天下定正当之于始太皇太后以公言语上曰正家须在皇帝如是者再旣退公乃取歴代后事迹可以爲法者成书一卷曰中宫懿范上之迩英进读寳训至节费公曰凢言节用非谓偶节一事便能有济要当每事以节俭爲意则积乆累日国用自饶公内刚外和志其大而略其细或以不义加已不寘念也见欺君害民者虽前有鼎镬必与之较故立朝廷进说无所回隐不䘏已私其人居朝廷执政柄在人望风听命之不暇公直前犯之虽司马温公亦爲之言曰吾寒心栗齿忧在不测而公处之自如至于再三或累十数章必行其言然后已公于学无所不窥诗易春秋皆有传记汉唐诸史略举成诵动数百言其爲文闳深含畅语省而理该尤深得制诰体然平居未甞见露文采而矜知闻也彦霖父子皆魏公之客魏公荐彦霖爲属韩康公代魏公欲留彦霖谢曰巖叟魏公之客不愿出它门也士君子称之五朝名臣言行录卷第三之一五朝名臣言行録卷第三之一丞相向文简公公名敏中字常之开封人登进士第通判吉州除左司谏知制诰权判大理寺岀知广州召还爲枢宻直学士未几拜右谏议大夫同知枢宻院事咸平初以兵部侍郎叅知政事四年进同平章事岀知永兴军爲鄜延路縁边安抚使知河南府封泰山祀汾隂皆爲留守五年复拜同平章事天禧三年薨年七十二太宗飞白书张咏向敏中二人名付中书曰二人者名臣爲朕记之向公自贠外郎爲谏议知枢宻院止百余日咸平四年除平章事后坐事岀知永兴驾幸澶渊手赐宻诏尽付西鄙得便冝从事公得诏藏之视政如常㑹邦人大傩有告禁卒欲倚傩爲乱者宻使麾兵𬒳甲衣𫀆伏庑下幕中明日尽召賔僚兵官置酒纵阅无一人预知者命傩入先令驰骋于中门外后召至堦公振𬒮一挥伏卒齐岀尽擒之果各怀短刄即席诛之勦讫屏尸亟命灰沙埽庭张乐宴饮賔从股慄眞宗时向文简除右仆射麻下日李昌武爲翰林学士当对上谓之曰朕自即位以来未甞除仆射今日以命敏中此殊命也敏中应甚喜对曰臣今日早候对亦未知宣麻不知敏中何如上曰敏中门下今日贺客必多卿徃观之明日却对来勿言朕意也昌武候丞相归乃徃见丞相方谢客门阑悄然无一人昌武与向亲径入见之徐贺曰今日闻降麻士大夫莫不欢慰朝野相庆公但唯唯又曰自上即位未甞除端揆此非常之命自非勲德隆重眷倚殊越何以至此公复唯唯终不测其意又歴陈前丗爲仆射者勲劳德业之盛礼命之重公亦唯唯卒无一言旣退复使人至庖厨中问今日有无亲戚賔客饮宴者亦寂无一人明日再对上问昨日见敏中之意何如乃具以所见对上笑曰向敏中大耐官职向相在西京有僧暮过村民家求寄止主人不许僧求寝于门外车箱中许之夜中有盗入其家自墻上扶一妇人并囊衣而岀僧适不寐见之自念不爲主人所纳而强求宿今主人亡其妇及财明日必执我诣县矣因夜亡去不敢循故道走荒草中忽堕眢井则妇人已爲人所杀先在其中矣明日主人搜访亡财及子妇尸得之井中执以诣县掠治僧自诬云与子妇姦诱与俱亡恐爲人所得因杀之投井中暮夜不觉失足亦坠其中赃在井傍亡失不知何人所取狱成言府府皆不以爲疑独敏中以赃不获疑之引僧诘问数四僧服罪但言某前生当负此人死无可言者敏中固问之僧乃以实对敏中因宻使吏访其贼吏食于村店店妪闻其自府中来不知其吏也问之曰僧某者其狱何如吏给之曰昨日已笞死于市矣妪叹息曰今若获贼则何如吏曰府巳误决此狱矣虽获贼亦不敢问也妪曰然则言之无伤矣妇人者乃此村少年某甲所杀也吏曰其人安在妪指示其舎吏就舎中掩捕获之案问具服并得其赃一府咸以爲神敏中爲柴氏所讼罢相岀鎭时旧相岀镇者多不以吏事爲意冦莱公虽有重名所至之处终日游宴所爱伶人或付与冨室輙厚有所得然人皆乐之不以爲非也张齐贤傥荡任情获劫盗或时纵遣之所至尤不治上闻之皆不以爲善唯敏中勤于政事所至着称上曰大臣岀临四方唯向敏中尽心于民事耳于是有复用之意㑹夏州李继迁末年兵败𬒳伤自度孤危且死属其子德明必归朝廷曰一表不听则再请虽累百表不得请勿止也继迁卒德明纳欵上亦欲息兵乃自永兴徙敏中知延州受其降事毕徙知河南府东封西祀皆以敏中爲东京留守西祀还遂复爲相薨于位公性端厚明辨遇事敏速暁民政识大体判大理寺时没入祖吉赃钱分赐法吏公引钟离意委珠事独不受知广州至荆南即市南药以徃在官一无所须以廉清闻在宻院时西北用兵道路斥候走集之所罔不周知宻静逺权累在衡轴门无私谒诸子不令釐务虽当大事若已不预焉审于采拔不妄推荐时以重德目之三朝名臣言行录三朝名臣言行录卷第三之三三之三叅政吴文肃公公名奎字长文潍州北海人𥘉举五经后举贤良方正入等擢太常愽士通判陈州入爲右司諌改起居舎人同知諌院出知宻州还修起居注迁知制诰知寿州入爲翰林学士权发遣开封府出守郓复入翰林拜枢宻副使神宗𥘉拜叅知政事㝷以资政殿大学士知青州薨年五十八始公爲少吏昼则治公事夜辄读书甞不寐者积二十余年性旣开敏彊记不忘作爲文章实覈有法度繇是中外大臣交口称荐及迁太子中舎自以朝臣得言事于是上䟽论取士法及时政得失九事又欲召见口论事仁宗深器之公始对䇿极论内降恩泽之爲蠧政也及在諌官遂专以禁切左右于是近臣有承用中旨而不言者坐而下迁及群臣有因事侥倖虽巳得官皆禠夺之朝廷爲肃然御史有言事非其实者诏诘问从谁受公奏言御史择于风闻以言事朝廷用之救过失使其择之不详朝廷能容容之不能罪之可也若求主名则后莫有以事告御史者矣是自蔽塞其耳目也上立罢不问是时郭承祐以旧恩爲宣徽使知应天府事数妄作不中法度又张尧佐以后宫戚属自三司使爲宣徽使公连上䟽极諌终之承祐夺宣徽使尧佐出知河阳是后遂不复迁官上又着令后妃之家不得爲执政官云其他排击非义救解过失条举善政显用才士巨细䟽宻苟爲有知必言言之不从未甞但巳也时因天变爲上推致休咎而举人事消复之应上常听受之奉使契丹虏中群臣爲其主加称号谒公使入贺公自以使事有职贺无预也不爲徃虏主畏其守义甚重之及还中路与虏使遇虏人衣服以金冠爲重而纱冠次之其与汉使接衣服重轻皆有以相当至是虏人纱冠邀汉使盛服公不许亦杀其礼坐是二事出知寿州公明于从政歴两郡皆着治称及领京师富人孙氏京师大豪辜榷财利负其息者至评取物产及其妇女公发其宿罪徙之逺方豪猾歛手声闻赫然𥘉仁宗皇帝春秋髙而皇嗣未立公自爲谏官即爲上言天下大计愿早有所系其后因大水日月蚀之变又以爲言及爲学士因奏事上留语曰将有所置以维大本公再拜贺因复进劝巳而皇子遂定英宗即位再迁礼部侍郎公辞不拜诏报不许曰卿在西掖有储贰之言人乃知公甞宻谋定计也神宗𥘉立以公爲叅知政事执政言枢宻副使陈升之有辅立陛下之功上曰吴奎辅立先帝其功不又大乎未几御史中丞王陶论宰相韩琦曽公亮不押文徳殿班因肆言诋琦以爲跋扈琦待罪家居公劝上黜陶上手诏除陶翰苑公复䟽陶险躁妄摧辱大臣不冝在朝廷并自劾违诏待罪陶亦上䟽诋公附宰相乃出陶知陈州而公亦出守青州神宗问政府地震之变曽公曰隂盛上曰谁爲隂曽公曰臣者君之隂子者父之隂妇者夫之隂夷狄者中国之隂皆冝戒之上问长文长文曰但爲小人党盛耳上不怿韩魏公甞云吴长文有识方天下盛推王安石以爲必可致太平唯长文独语所知曰王安石必强性很不可大用其后果如所言公𥘉与郷人王彭年善称道其能爲致名宦彭年客死于京师公使长子主䘮事周恤其家嫁其二女焉及它姻族有不能自存者爲毕嫁娶又数人以钱二千万买田北海号曰义庄以赒亲戚朋友之贫乏者终之日家无余财诸子无宅以居乌乎可谓笃义君子矣五朝名臣言行录卷第三之二三之二叅政陈晋公公名恕字仲言洪州南昌人少爲县吏俄折节读书中进士第歴官州郡以吏干闻入判吏部选事拜盐铁使叅知政事岀知江陵府淳化中复召爲盐铁使知咸平五年贡举所取士甚少而以王曾爲首时议称之薨年五十九尚书左丞陈公恕峭直守公性靡阿顺惣领计司多歴年所每便殿奏事太宗或未深察必形诮让公歛板踧缩退至殿壁负墙而立若无所容俟帝意稍解复进悫执前奏终不改易如是或至三四上以其忠亮多从其议故当时言称职者公爲之首陈恕长于心计爲盐铁使釐去宿弊大益舆利太宗深器之尝御笔题殿柱曰眞盐铁陈恕陈晋公爲三司使将立茶法召茶啇数十人俾各条利害晋公阅之第爲三等语副使宋太初曰吾观上等之说取利太深此可行于啇贾而不可行于朝廷下等固㓕裂无取唯中等之说公私皆济吾裁损之可以经乆于是始爲三说法行之数年货财流通公用足而民冨实丗言三司使之才以陈公爲称首后李侍郎谘爲使改其法而茶利浸失后虽屡变然非复晋公之旧法也陈晋公自升朝入三司爲判官旣而爲盐铁使又爲緫置使洎罢叅政复爲三司使首尾十八年精于吏事朝廷借其才晚年多病乞解利权眞宗谕曰卿求一人可代者听卿去是时冦莱公罢枢宻使归班晋公即荐以自代眞宗用莱公爲三司使而巳晋公爲集贤学士判院事莱公入省检寻晋公前后改革兴立事件类爲方册及以所岀榜示别用新板题遍躬至其第请晋公判押晋公亦不让一一与之押字旣而莱公拜于庭下而去自是计使无不循其旧贯至李谘爲三司使始改茶法而晋公之规模渐革向之牓示亦稍稍除削今则无复存者矣陈恕爲三司使眞宗命具中外钱糓大数以闻恕诺而不进乆之上屡趣之恕终不进上命执政诘之恕曰天子冨于春秋若知府库之充羡恐生侈心是以不敢进上闻而善之陈恕领春官以王沂公爲举首歳中㧞刘子仪于常选自云吾得二俊名丗才也是不愧于知人杨文公以爲然谓王扬休山立宗庙器也公精于吏理深刻少恩性公直人不敢干以私颇猎史传多识典故前后掌利柄十余年强力干事胥吏畏服有称职之誉善谈论听者忘倦素不喜释氏尝请废译经院辞甚激切眞宗曰三教之兴其来巳乆前代毁之者多矣但存而不论可也张忠定公阅邸报忽再言可惜许门人李畋请问之曰叅政陈左丞恕无也斯人难得唯公唯正爲国家敛怨于身斯人难得退爲诗哭之丗称陈恕爲三司使改茶法岁计几增十倍予爲三司使时考其借盖自景德中北戎入冦之后河北籴便之法荡尽此后茶利十䘮其九恕在任值北虏讲解啇人顿复岁课遂增虽云十倍之多考之尚未盈旧额至今称道盖不虞之誉也三朝名臣言行录三朝名臣言行录卷第十二之三十二之三諌议刘公公名安丗字器之大名人中熈宁六年进士第歴洺州司法叅军河南府左军廵判官哲宗即位除祕书省正字擢右正言迁起居舎人兼左司諌又迁左諌议大夫除中书舎人辞不拜以集贤殿脩撰提举西京崇福宫俄复除寳文阁待制枢宻都承旨出知眞定府落职知南安军改提举洪州王隆观南安军居住责授少府少监分司南京新州别驾英州安置元符𥘉移梅州徽宗即位移衡州寻改濮州团练副使鼎州居住未行除脩撰知郓州待制知眞定府罢知潞州落职知沂州贬信阳军除名勒停送崃州编管乆之提举南京鸿庆宫复直龙图阁宣和七年卒年七十八公仪状魁硕声吐如钟见賔客谈论踰时体无欹侧肩背竦直身不少动至手足亦不移性严毅虽家居无堕容子弟进见侍侧肃如也其孝悌忠信恭俭正直不好声色不殖货财诚心自然非勉强而行之也穷经乐道至老不衰开府公与司马温公爲同年契因遂从学于温公熈宁六年举进士不就选径归洛温公曰何爲不仕公以彫开斯未能信之语以对温公说复从学者数年一日避席问尽心行已之要可以终身行之者温公曰其诚乎吾平生力行之未甞须臾离也故立朝行已俯仰无媿尔公问行之何先温公曰自不妄语始自是拳拳弗失终身行之调洺州司法叅军时吴守礼爲河北转运使严明守法官吏畏之吴一日问有人告司户赃汚如何公对不知吴不悦明日阅视仓库召司户者谓曰人诉尓有赃夲来按尓今刘司法言尓无之姑去于是衆方知公长者然公心常不自快曰司户实有赃而我不以诚告吾其违温公教乎后因读杨子云君子避碍通诸理而后意方释然言不必信此而后可温公荐充馆职因谓公曰知所以相荐否公曰获从公游旧矣温公曰非也光居间足下时节问讯不絶光位政府足下独无书此光之所以相荐也自王荆公吕惠卿蔡确章惇继踵执政几二十年士大夫多出其门布列内外任职之人不与王吕则与蔡章在朝廷者十有五六温公当国姦邪小人恶其害已兴讹造讪更唱迭和㑹温公遽薨善类自失朋邪相庆意蔡章复用虽执政间亦多畏此二人之险甚于虺蝪依违顾望中外忧之宣仁后问吕申公孰爲司马相公门下素所厚善可爲台諌者吕以公尝爲温公所荐擢右正言是时差除颇多政府亲戚公言祖宗以来执政大臣亲戚子弟未尝敢受内外华要之职自王安石秉政以后尽废累圣之制专用亲党务快私意二十年间廉耻扫地今庙堂之上犹习故态历䟽太师平章军国重事彦博司空平章军国事公着左仆射大防右仆射纯仁门下侍郎固左丞存右丞宗愈堂除子弟亲戚凢数十人且曰中书侍郎挚未见所引私亲而依违其间不能纠正雷同循黙岂得无罪愿出臣此章徧示三省俾自此以往厉精更始胡宗愈除右丞不恊公论台諌更䟽论列巳而諌官王觌坐是罢斥于外然台諌论之不巳皆不报中执法孙莘老御史杨康国相继辞去独公与左司諌韩川同对宣仁后因问近日差除如何公与川奏朝廷用人皆恊舆望唯是胡宗愈公议以爲不当即略陈宗愈罪状宣仁后曰今且试其所爲公谓朝廷设官从㣲至着自有等级要湏历试灼见其贤然后举而加于衆人之上则人无异论若执政之官陛下所与朝夕图议天下之事若谋猷献替动皆中理固爲尽善一有差失天下将有受弊者以此论之执政岂是试人之地宣仁后嘉纳退而又以札子论宗愈向爲蔡确引用今又隂结惇确凢十二事章十余上皆留中而公论之不已又申三省乞请章䟽付外施行翌早三省奏事罢执政皆退帘中有语曰右丞且住刘安丗有章䟽言右丞右丞冝自爲去就宗愈遂罢章惇于崑山县强市民田人户经州县监司次第陈诉皆不敢受理又经户部论讼复不敢治御史台亦不弹劾公累上䟽不报乃极论之曰桉惇抱死党之志而济以隂谋藴大奸之才而辅之残忍因縁王安石吕惠卿之党遂得进用而造起边隙徼幸富贵在先帝时巳坐买田不法尝罢执政蔡确引用再叨大任陛下嗣位擢置上枢而内怀姦谋沮毁圣政以至悖慢帷幄之前殊无臣子之礼及以家难退归里闾而敢慿恃㓙豪劫持州县使无辜之民流离失业乞特赐窜殛仍委台臣置院推劾其崑山苏州及夲路监司亦乞并行黜责章四上朝廷令发运司体究诏赎铜十斤公复争之以谓所责太轻未厌公议况惇与确黄履邢恕素相交结自谓社禝之臣贪天之功徼幸异日天下之人指爲四㓙若不因其自致人言遂正典刑异日却欲窜逐深恐无名且干系官吏因惇致罪皆处从坐惇系首恶之人乃止赎铜事理顚错亦已太甚况下状之日惇父尚在而别籍异财事状显着考按律文罪入十恶愚民冒犯犹有常刑惇爲大臣天下所望而亏损名教絶㓕义理止从薄罚何以示惩圣人制法惟务至公若行于匹夫而废于公卿伸于愚民而屈于贵近此乃姑息之弊政非清朝之所冝行也李常始阿附王荆公故神宗甞曰李常非佳士属者安石家居常求对极称其贤以爲朝廷不可一日无安石宁可逐臣不可罢安石旣退更具以此言告安石以卖恩当时已爲清议所贬及元祐间爲御史中丞与侍御史盛陶隂庇姦慝缄黙不言丗尤恶之公言常陶赋性柔邪秉心不一昔蔡确用事之日隂相交结故擢常爲户部尚书以陶爲考功郎官今并㞐丞杂阿䛕朋党殊无公道蔡确犹在谪籍而爲其弟硕陈乞内徙又自请颍昌自便章惇强买民田二人目覩其事终无一言如此者七事䟽方入未及行㑹知汉阳军吴处厚上蔡确安州所爲谤诗公即论奏曰确诗十篇多渉讥讪而二篇尤甚非所冝言指斥乗舆情理切害犯大不敬借唐爲论谤讪君亲至于沧海扬波之语其所包藏尤爲悖逆盖确自谓齿髪方盛足以有爲意在它日时事变易徼幸复用摅泄祸心此而可舍国法废矣与左諌议大夫梁焘对于延和两宫宣谕令具行遣比例条列宻奏即以宰相丁谓等贬崖州司户条例以闻𥘉吴处厚缴进确诗李常以爲不冝长此风盛陶谓确夲无意公与焘并奏其罪请俟蔡确事毕特行窜逐彭汝砺曽肇同在中书爲舎人亦皆极力救确公言上自执政下至堂吏确之党与殆居其半百端营救齐奋死力若使邪说得行揺动正论则朝廷之事极有可忧此臣所以夙夜寒心过爲陛下之计已而蔡确责授光禄卿分司南京而彭汝砺封还词头不肯草制公与梁焘吴安诗同上䟽力争以爲责命太轻未厌与议䟽十余上始窜确于新州于是中丞李常侍御史盛陶殿中侍御史翟思监察御史赵挺之王彭年坐是同日出台中一空彭汝砺落职黜守偏州曽肇亦罢斥外𥙷蔡确虽贬尚与章惇等自谓有定䇿功创造语言恐胁贵近爲中外忧公复言曰臣近尝进对论蔡确朋党虽粗陈大槩未能尽逹天听事体至重不可不忧臣闻蔡确章惇黄履邢恕四人者在元丰之末号爲死党惇确执政倡之于内履爲中丞与其寮属和之于外恕立其间往来传送天下之事在其掌握圣上嗣位四人者以谓有定䇿之功眩惑中外若不早爲辨正臣恐异日必爲朝廷之患臣闻元丰七年秋宴之日今上皇帝出见群臣都下喧传以爲盛事明年神考晏驾衆谓前日之出已示与子之意其事一也自先帝违豫嘉歧二王日诣寝殿候问起居及疾势稍増太皇太后即时靣谕并令还宫非遇宣召不得輙入有以见圣心无私保佑重其事二也建储之际大臣未尝启沃而太皇太后内出皇帝爲神考祈福手书佛经宣示执政称羙仁孝发于天性遂令草诏诞告外庭盖事已先定不假外助其事三也陛下听政之𥘉首建亲贤之宅才告毕工二王即日迁就外第天下之人莫不服陛下之圣明深得逺嫌之理其事四也此实太皇太后圣虑深逺爲宗庙社禝无穷之计彼四人者乃敢贪天之功以爲巳力伏望明诏执政及当时受遗之臣同以亲见䇿立今上事迹作爲金縢之书藏之禁中又以其事夲末着实録然后明正四㓙之罪布告天下除蔡确近巳贬窜外所有章惇黄履邢恕欲乞并行逐之逺方终身不齿所贵姦豪屏息它日无患由是三人亦皆得罪始公论蔡确未行两府中独范丞相留身帘前力解之时左丞王存巳去行数歩爲范一言留之当时公尝奏云伺候行遣蔡确了日当节次劾奏奸党乞赐窜逐至是乃言之且言纯仁爲枢宻日因司马光乆在病告遂以国用不足爲说乞依旧散青苗息钱光闻其事力疾入见以死争之又于上前亲自奏禀云不知是何姦邪之人劝陛下复爲此事纯仁汗颜畏缩不敢仰视寻得圣旨尽令寝罢光谓臣曰纯仁自爲执政言行反覆隂怀頋望止爲全身之谋以名取人其弊至如此以上皆光之语臣不敢有一字増损纯仁与存遂皆罢去迁起居舎人兼左司諌时有诏权罢讲筵乆之公偶爲家人雇乳母牙媪以谓无有诘其故因言内降指挥见求乳母公怒曰汝何敢尓妄言且今上犹未纳后安得有此媪云内东门司开封府録实预其事公与府録有契因折简问之荅如所闻即上䟽靣言迺者民间喧传见求乳母臣谓陛下富于春秋尚未纳后未尝輙信近日传者益衆颇有实状臣忝备言职当諌其渐昔者帝尧惟以天下爲忧不敢以位爲乐成汤不迩声色万丗传诵皇帝陛下不可以不勉太皇太后不可以不劝也愿爲宗庙社稷之大计清间之燕频御经帷仍引近臣与之议论前古治乱之要当今政事之冝悉俾开陈以助圣学无溺于所爱而忘其可戒则天下幸甚哲宗但俛首不言宣仁后曰此事无之恐卿误听反覆良乆公云臣请继此复言明日两府奏事宣仁后留吕丞相告之且云可谕安丗无再言吕曰臣忝备宰相无由与言官相见若召至都堂恐骇人听今给事中范祖禹雅与安丗厚善而臣与祖禹共事于国史臣请退语祖禹以圣语谕安丗宣仁后曰善范过公所趣小吏白諌议朝服听宣谕公𥘉唯唯而已徐曰醇甫居侍从论思之地且职在劝讲义当尽规柰何反止同列耶于是醇甫退而亦论之公复上䟽言伏闻德音谕臣以所论后宫事实未尝有者稽首承命感抃交集臣历观前丗之主鲜有不以声色爲累至于近之太早御之无节则又不能保固眞源増益寿考圣贤所戒可爲寒心且丗俗之间粗有百金之产犹知爱其子孙以爲嗣续之託而况国朝百三十年之太平六圣忧勤积累之基业陛下继而有之可不自爱自重以爲宗庙社稷无穷之计乎若陛下实未尝爲则臣之所言犹不失諌官之职万一有之则臣之进说巳是后时惟兾陛下爱身进德留意问学清心御欲増厚福基臣不胜惓惓爱君之至宣仁后𥘉不知因公言始穷诘其事乃知雇乳母者爲刘氏也后怒而挞之由是刘深以望公其后专宠孟后幽废正位中闱是爲昭怀皇后自崇庆垂帘复祖宗旧政温公旣薨之后荆公之徒多爲飞语以动揺在位诱之以利胁之以祸无所不至大臣多首䑕两端爲自全计吕范二相尤畏之欲用其党以平旧怨谓之调亭差除之际公与梁焘朱光庭每极力争论吕公病之因荐熈丰旧人邓温伯爲翰林承旨意言官必争因以逐之公言温伯熈宁中王安石吕惠卿更相倾䧟温伯始终反覆岀入两党又附蔡确爲之草制称其有定䇿之功乞行罢黜䟽累上不报又于延和靣对极言论难甚乆宣仁后曰卿等湏体朝廷之意天下事岂可尽由台諌亦当出自宸衷公以义理开陈退复论之凢六上章不报即引疾在告陈乞宫观寻除中书舎人公力辞门下侍郎刘莘老亦奏温伯实王安石党人梁焘朱光庭刘安丗皆忠纯谅直之臣中外之情以其去住卜朝廷意向忧国之臣无不疑惧两宫复遣中使宣谕钖以珍膳公请益坚乃除集贤殿脩撰提举西京崇福宫公徧历言路正色立朝知无不言言无不尽毎以辨是非邪正爲先进君子退小人爲急其靣折庭争至雷霆之怒赫然则执简却立伺天威少霁复前极论一时奏对且前且却者或至四五殿庭观者皆汗缩竦听公退则咨嗟叹服至以俚语目之曰殿上虎公曰安丗作都承旨待制欲至梁门见一相识吕微仲作左相与执政岀尚书省相从归府第遇之于涂余去蓆帽凉衫歛马于浚沟庙下旣至遣人传语相揖而过当时若无所据则爲犯义微仲归不下㕔唿门下省法吏问从官道逢宰相如何吏检条但有尚书省官避令仆两省官各避其官长而无两制避宰相之法㣲仲遂止然终不乐范相之出由安丗章䟽已而复拜吕相遂拟安丗眞定宣仁难之吕云刘安丗曽言范纯仁纯仁今旣复相冝少避之宣仁曰今旣不作言事官自不相妨其后枢宻院奏事宣仁申前语韩师朴如吕之对宣仁曰如此正人冝且留朝廷遂辍元祐中诏议北郊典礼苏子瞻主合祭之议从之者五人余谓湏当分祭从者仅四十人又有三人欲于十月以神州地祇之祭易夏至方泽之祀复有一人欲上不亲祠而通权火天子于禁中望拜旣而朝廷复送下三状再令详定子瞻状引昊天有成命诗以难分祭之议衆官惮子瞻之势莫敢撄触乃蒙见推因作前议以荅之旣送同议官签书遂致漏泄其徙驰告子瞻曰若刘承旨议上决恐难荅莫若白子由亟令罢之子由时爲门下侍郎即日降旨罢议竟不得上比观兰台文选印行子瞻议状尽非元奏之语深可骇异其礼部所议𥘉甚平易后爲门人开说遂爲后状以进亦但虑减损禋赐动军中之情又谓合祭巳乆神祇所飨改之必有殃咎可爲寒心而已余随其所论以理折之固无遗者今覧印夲追记旧文十不存一惧后人不知夲末因録奏草于右使覧者得以推见事实云宣仁后晏驾吕丞相使陵下范丞相奏乞除执政即用李清臣爲中书侍郎邓温伯爲尚书右丞时大臣卒用调亭之说遂有李邓之除二人皆熈丰之党屡见攻于元祐乃以先朝事激怒上意㑹庭䇿进士李邓撰䇿题历诋元祐之政有复新法之意从而中伤元祐诸人公乃出鎭常山未几元丰旧人悉皆收召遂相章惇言者以公顷言蔡确落职知南安军而吕丞相亦不免逺窜乃深媿于公其后范丞相门人状范公之行曰使其言行于熈丰时后不必至纷更尽申于元祐中必无绍圣大臣复雠之祸或以此问公公曰㣲仲尧夫不知君子小人势不两立如氷炭故开倖门延入李邓排去正人易若反掌调亭之说果何益乎昔温公爲相日盖知其后必有反覆之祸然救生民之患如救焚拯溺犹恐不及何暇更顾异日一身之患哉丗以公爲知言公度岭北望中原自念奉父母遗体而投炎荒且无兼侍恐一旦溘然爲慈亲忧因忆温公语云北人在瘴地唯絶嗜欲可以不死自是遂絶公言安丗𥘉到南方有一髙僧教余言南方地热而酒性亦大热夲草所谓大海虽冻而酒不氷今岭南烟瘴之地而更加以酒必大发疾故疾之状使人遍身通黄此热之极也故余过岭即断酒虽遍历水土恶弱它人必死之地而余独无恙今北归巳十年矣未尝一日患瘴者此其効也绍圣𥘉党祸起器之尤爲章惇蔡卞所忌逺谪岭外盛夏奉老母以行途人皆怜之器之不屈也一日行山中扶其母篮舁憇树下有大蛇冉冉而至草木皆披靡担夫惊走器之不动也蛇若相向者乆之乃去村民罗拜器之曰官异人也蛇吾山之神见官喜相迎耳官行无恙乎温公门下士多矣如器之者所守凛然死生祸福不变盖其平生喜读孟子故刚大不枉之气似之惇卞用事所以杀公者百计皆不克然必欲致于死故方窜广东则移广西旣抵广西则复徙广东凢二广间甲令所载称逺恶州军者无所不至虽盛夏令所在州军监督日行一舎或泛海往来贬所人皆谓公爲必死然七年之间未尝一日病年几八十坚悍不衰此非人力所及殆天相之也或问何以至于此曰诚而巳先是文及甫持䘮在河阳邢恕在怀州及甫以刘丞相挚任中司日尝弹罢其左司郎衔怨不巳以书抵恕曰及改月遂除毕禫祭当外𥙷入朝之计未可必当涂猜怨于鹰扬者益深其徒实繁司马昭之心路人所知也又济之以粉昆朋类错立必欲以眇躬爲甘心快意之地绍圣末蔡确子渭受旨于翰林学士蔡京且迎合大臣乃上书引及甫书爲证讼刘丞相及公等诬䧟其父谋危社禝朝廷骇之委京究问置狱于同文馆遂逮及甫就吏及甫称鹰扬谓其父潞公也当涂者谓刘挚也其徒实繁者谓梁焘王巖叟刘安丗孙升韩川之类也司马昭之心路人所知者縁挚窜斥頋命宰相蔡确是时国势甚危疑挚有顷揺之心意在不测如司马昭废辱之事也粉昆朋类者粉谓王巖叟靣如传粉昆谓梁焘焘字贶之以贶爲兄以兄爲昆也欲以眇躬爲甘心快意之地可爲寒心者眇躬谓主上摰旣怀无君之心有动揺不逞之意前巳甘心快意于蔡确軰今欲快意于主上是欲以主上爲甘心快意之地有忧国之心者爲可寒心也问有何照据则曰先父屏人说来即无的确照据时刘丞相王彦霖巳物故然而其谋夲出于蔡京故京犹乞上殿亲冩札子争论不巳三省言蔡京奏摰等逆心及甫言之于元祐其事可信不诬在法九族当坐则其一时党附显着之人同恶相济岂得无之如刘安丗尝论禁中雇乳母谓陛下已亲女宠又论不御经筵谓陛下巳惑酒色诬罔圣躬形于章䟽者果何心也今摰贬死废及子孙而安丗不问罪罚殊科如此臣不知其说也诏范祖禹移化州安置刘安丗移梅州安置王巖叟朱光庭诸子并勒停永不收叙公时执䘮不候服阕赴贬所公在贬所忽有所厚士类数軰至殷勤之余輙相向垂涕公曰岂非安丗有后命乎客曰属闻朝廷遣使入郡将不利于公愿公自裁无辱公告之曰安丗罪大责轻若朝廷不贷甘心东市之诛使国家明正典刑诛一戒百亦助时政之万一何至效匹夫匹妇自经于沟渎哉不爲动使者入海岛杖死元祐内臣陈衍盖累圣相授不杀近臣惇卞屡造此祸而不克故因令使者迃往诸郡以虚声逼诸流人使其自尽也自是广人寖知惇卞意时公贬所有土豪縁进纳以入仕者因持厚资入京师以求见惇犀珠磊落贿及仆隷乆之不得见其人直以能杀公意逹之惇乃见之不数日荐上殿自选人改秩除夲路转运判官其人飞驭径驱至公贬所郡将遣其客来劝公治后事涕泣以言公色不动留客饮酒谈笑自若对客取笔书数𥿄徐唿其仆曰闻朝廷赐我死即死依此行之谓客曰死不难矣客从其仆取𥿄阅之则皆经纪其家与同贬当死者之家事甚悉客惊叹以爲不可及也俄报运使距郡城二十余里而止翌日当至家人闻之益号泣不食亦不能寐且治公身后事而公起居饮食如平常曾无少异至夜半伺公则酣寝鼻息如雷忽闻钟动上下惊曰钟声何太早也黎明问之鸣钟者乃运判公一夕呕血而毙矣明日有客唁者曰若人不死则公未可知矣然公亦无喜色于是见公处死不乱如此惇卞谋害公旣不克是时昭怀宠冠六宫隆祐幽废惇乃以公顷论禁中雇乳母事媒孽之始邹至完亦尝諌立刘氏坐窜岭外至是诏应天少尹孙橐以槛车抵二公贬所欲收以致京师至泗濵闻哲宗登遐徽宗即位置邮走赦孙即闻于朝乃不收曽子宣爲右相李邦直爲门下侍郎一时正人皆爲所忌公帅眞定吕子进帅髙阳过阙合入见縁公郓帅谢章有曰志存许国如万折而必东忠以事君虽三已而无愠曽李覧之曰如此怎生屈折遂不许入朝韩丞相忠彦荐张芸叟爲大諌邦直出之帅中山蔡京作相用范致虚諌䟽曰河北三帅连衡恐非社稷之福公与张吕同日报罢公知潞州部使者希蔡京旨治郡中事无巨细皆详考然终不得毫髪过虽过往驿劵亦无违法予者部使者亦叹服之公在南京奉祠府尹因徧取宫观寄居官白直历阅之或差禁卒或过其数至公独无其持身廉如此公曰安丗𥘉除諌官未敢拜命入与孃子谋曰朝廷不以安丗不肖误除諌官这箇官职不比闲慢差遣湏与它朝廷理㑹事有所触犯祸出不测朝廷方以孝治天下如以老母恳辞必无不可孃子曰不然諌官是天子争臣我见你爷要做不能得你是何人蒙它朝廷有此除授你若果能𥙷报朝廷假使得罪我不选甚处随你去但做安丗遂备礼辞免寻便供职三日朝廷有大除拜安丗便入文字凢二十四章又论章惇十九章及得罪惇必欲见杀人言春循梅新与死爲邻髙窦雷化说着也怕八州恶地安丗历遍七州于其中间又遭先妣䘮祸与儿子軰扶护灵柩盛夏跣足日行数十里脚底都穿破一日下程大底儿子闷絶于地后来究竟不起今只有老夫与儿子两人在耳公曰今人咸言事已如此不可复理安丗以爲甚易耳孟子云夫天未欲平治天下也如欲平治天下当今之丗舍我其谁哉非敢轻蔑天下之士自以实见天下有可爲之理尔请言一事安丗少时在开寳寺习省课潞公爲枢相一日以先人监牧司申一事颇违当时朝廷之意召安丗问之安丗以实对已而问近有所闻否安丗言昨有人相访云王介甫求去甚坚恐相公代其任潞公曰安得有此譬如立大厦其匠擅其工斤斧纷然其大木截之令小小者复碎之曽未就绪輙要主人辞去旧屋旣毁新材又坏后之人如何其可爲也余时甚少气颇锐应之曰安丗虽晚进以理观之似未然潞公愕然曰何故安丗曰今日新政不知果顺人之所欲爲人之利乎若不然相公当之去所害兴所利反掌之间耳潞公黙然它日见先人云尝请令郎相见其论甚坚正也先是建中年间公与苏子瞻自岭外同归道出金陵时有吏人吴黙者以诗贽二公子瞻称之跋数语于诗后公亦题其末以勉其学是后内侍梁师成得幸自谓子瞻遗腹子与一二故家稍稍亲厚黙知其说因携二公所跋诗谒之梁甚恱奏之以官至宣和间梁益大用以太傅直睿思殿参可三省枢宻院事贵震一时虽蔡京童贯皆出其下是时黙改名可爲正使师成令可自京师来宋欲钩致公引以大用且以书抵公可至三日然后敢出之且道所以来之意大槩以诸孙未仕爲言以动公公谢曰吾若爲子孙计则不至是矣且吾废斥几三十年未尝曽有点墨与当朝权贵吾欲爲元祐完人不可破戒乃还其书而不荅人皆爲公危之而公自若也公曰士夫知旧多劝扁舟东下穷山水之胜且以逺屏自全者余谢之曰旧一扰扰如一鼎之沸安有清泠处乎安丗丗食君禄又尝备法从缓急自知死所何避之有以此㤗然未尝经意昔温公自陜论新法不可以治郡得请归洛时剧宼王充聚党数千横行大行中先人出两驿延劳之云今日且喜公归某前甚忧之若此宼知公有人望万一劫公东来以之动民柰何公笑而不荅再问之则云此何足问吾軰平日学道以忠孝爲质有死而已夫复何惧固知君子渉丗自处固有素矣先生曰金陵有三不足之说闻之乎仆曰未闻先生曰金陵用事同朝起而攻之金陵辟衆论进言于上曰天变不足惧祖宗不足法人言不足䘏此三句非独爲赵氏祸乃爲万丗祸也老先生尝云人主之势天下无能敌者或有过举人臣欲回之必思有大于此者巴㰖之庶几可回也今乃教人主使不畏天变不法祖宗不䘏人言则何等事不可爲也仆曰此言爲万丗祸或有术可以絶此言使不传于后丗乎先生曰安可絶也此言一出天下人皆闻之若着论明辨之曰此乃祸天下后丗之言虽闻之不可从也譬如毒药不可絶而神农与历代名医言之曰此乃毒药如何形色食之必杀人故后人见而识之必不食也今乃絶之不以告人旣不能絶而人误食之死矣先生又曰巴揽两字贤可记取极有意思先生因言及王荆公学问先生曰金陵亦非常人其粗行与老先生略同其质朴俭素终身好学不以官职爲意是所同也但学有邪正各欲行其所学者尔而诸人輙溢恶此人主所以不信而天下之士至今疑之以其言不公故愈毁之而愈不信也尝记汉时大臣于人主之前说人短长各以其实如匡衡论朱云以爲云素好勇数犯法亡命受易颇有师道是其一也凢人有善有恶故人有毁有誉若不称其善而併以爲恶而毁之则人必不信有是恶矣故攻金陵者只冝言其学乖僻用之必乱天下则人主必信若以爲以财利结人主如桑洪羊禁人言以固位如李林甫姦邪如卢𣏌大佞如王莽则人不信矣盖以其人素有德行而天下之人素尊之而人主夷考之无是事则与夫毁之之言亦不信矣此进言者之大戒器之尝谓予言当官处事湏权轻重务合道理母使偏重可也夫是之谓中因言元祐间尝谒见冯当丗宣徽当丗言熈宁𥘉与陈旸叔吕寳臣同任枢宻旸叔聦明少比遇事之来迎刃而解而吕寳臣尤善秤停事毎事之来必秤停轻重令得所而后已也事经寳臣处者人情事理无不允当器之因极言秤停二字最吾軰当今所冝致力二字不可不详思熟讲也寳臣即惠穆公也器之云安丗𥘉登第与二同年谒李若谷叅政三人同起身请教李曰若谷自守官以来常持四字曰勤谨和缓其间一后生应声曰勤谨和旣闻命矣缓之一字某所未闻李正色作气曰何尝教贤缓不及事来且道丗间甚事不因忙后错了胡珵问曰筮仕之𥘉遽领推勘不知治狱要道何如公曰在常注意而一事不如意敬安丗有一同年宋若谷在洺州同官留意狱讼当时遂以治狱有声监司交荐其后官至中散大夫尝曰狱贵初情毎有系狱者一行若干人即时分牢异处亲徃遍问私置一簿子随所通说笔记之因以手指画膝上教珵曰题云某日送到某人某事若干人列各人姓名其后行间相去可三寸许以𥘉讯问所得语列䟽姓名左方其后结正无能出𥘉语者盖人乍入狴犴旣仓卒又异处不能相谋此时可以得其情耳狱贵𥘉情此要道也与黄锾用和小柬云俞玘笔尚未蛀损但捻心不正主锋多偏传毫太薄抑按无力此其所短也又柬云向者论俞玘笔病出于偶然乃蒙合下推之以及脩身之道何嗜学之笃也栁公权谓心正则笔正亦有此理苟知其要亦不必专守斯言也公自宣和乙巳歳元日以后谢絶賔客四方书问皆不启封家事无巨细悉不问曰异时吾死歛以时服柩中无置一物于是家人始爲公忧夏六月丙午忽大风飞瓦骤雨如注雷电昼晦于公正寝人皆骇惧而走及雨止辨色公已终矣闻者咸异焉葬开封府祥符县乐安郷边村之原杨中立以文弔之曰刼火洞然不烬唯玉搢绅徃徃传诵以爲切当公在宋杜门屏迹不妄交游人罕见其靣然田夫野老市井细民以谓若过南京不见刘待制如过泗州不见大圣及公没耆老士庶妇人女子持薫剂诵佛经而哭公者日数千人至塡拥不得其门而入家人因设数大鑪于厅下争以香炷之香价踊贵后二年虏人驱坟户发棺见公颜貌如生咸惊曰必异人也问谁坟戸对以某官一无所动盖棺而去昔有与苏子瞻论元祐人才者至公则曰器之眞铁汉不可及也五朝名臣言行录卷第三之三三之三尚书张忠定公公名咏字复之濮州鄄城人举进士中第知鄂州崇阳县历通判转运使入爲枢宻直学士同知银台通奏封駮司出知益州咸平初召还爲戸部使改御史中丞出知杭州徙永兴军五年再知益州还朝未几出知昇州秩满州民借留就转工部尚书再任仍充昇宣十州宣抚使代还不能朝复求领郡命知陈州八年卒年七十公少倜傥有大志尚气节重然诺爲学必本仁义不喜浮靡太平兴国四年秋与忠愍冦公同赴大名举议将首荐公公以同郡张覃素有文行即率冦公上书请以覃爲冠一府钦叹遂如公言士论多之公令崇阳民以茶爲业公曰茶利厚官将搉之不若早自异也命拔茶而植桑民以爲苦其后搉茶他县皆失业而崇阳之桑皆巳成其爲绢而北者岁百万匹其冨至今始令下唯通城一郷不变其后别自爲县民亦贫至今也公在崇阳甞坐城门下见里人有负菜而归者问何从得之曰买之市公怒曰汝居田里不自种而食何惰邪笞而遣之公在银台时张永德爲并代帅小校犯法杖之而死有诏按罪公封还诏书曰永德方被边寄若责一小校遂摧辱之臣恐帅体轻而小人慢上矣不纳旣而果有营卒胁刺其大校者上始寤公言面加慰劳淳化四年冬东西两川旱民饥吏失救䘏冦大起五年正月贼首李顺䧟成都府诏遣昭宣使王继恩充招安使率兵讨之复命公知成都府事五月继恩破贼收成都上留公至秋始遣行时关中率民负粮以饷川师道路不絶公至府问城中所屯兵尚三万人而无半月之食公访知盐价素髙而廪有余积乃下其估听民得以米易盐于是民争趋之未踰月得米数十万斛军中喜而唿曰前所给米皆杂糠土不可食今一一精好此翁眞善干国事者公闻而喜曰吾令可行矣时益虽收复诸郡余冦尚充斥继恩恃功骄恣不复出兵日以娯燕爲事军不戢徃徃剽夺民财公于是悉擒招安司素用事吏至廷面数其过将尽斩之吏皆股栗求活公曰汝帅聚兵玩冦不肯出皆汝軰爲之今能亟白乃帅分其兵尚可免死吏唿曰唯公所命兵不分愿就戮公释之继恩即日分兵邻州当还京师者悉遣之不数日减城中兵半旣而诸军请食马刍粟公命以钱给之继恩诟曰马不食钱给钱何也公闻召继恩谓曰今贼余党所在尚多民不敢出招安使顿兵城中不即讨刍粟民所输今城外皆冦也何由得之继恩惧即时出城讨贼公计军食有二歳备乃奏罢陜西运粮上喜曰向益州日以乏粮爲请咏至方踰月巳有二岁备此人何事不能了朕无虑矣公以顺党始皆良民一旦爲贼胁从复其间有疲弱偶挂盗籍者当示以恩信许其自新即揭牓谕之巳而首者相踵公皆释其罪使归田里一日继恩械贼数十人请公行法公询之悉皆前所自首者复纵之继恩恚而问公公曰前日李顺胁民爲贼今日仆化贼爲民不亦可乎公度继恩日横不能改亟以状闻愿选忠实可倚者与继恩共事上乃命入内内侍省押班卫绍钦充同招安使自是继恩兇势爲屈未几二人者皆召归就以劒门关緫管上官正爲招安使顺之余党公抚安于内正擒讨于外再阅月而两川平三年秋西川都廵检使韩景祐爲所部广武卒刘旰所逐率衆掠怀安军破汉州公方与僚属㑹大慈寺报至饮燕如故举城忧之贼又掠卭蜀将趋益公适㑹客报者愈急公复不问其夕始召上官正谓曰贼始发不三四日破数郡势方锐不可击今人得所掠气骄敢逼吾城乃送死耳请岀兵比至方井当遇贼破之必矣正即受教及行公爲出送于郊激其尽力正至方井果遇贼一战斩旰首余党尽平衆益服公料敌制胜人所不及讨刘旰兵廻有以贼首级求赏者公曰当奔突交战之际岂暇获其首邪此必战后翦来知复是谁殿直叚伦曰学士果神明也当时随伦爲先锋入贼用命者皆中伤被体主帅令付营将理矣公命悉舁以来先録其功带首级者次之于是军情以公赏罸至当相顾欢跃公性刚毅寡欲唯着皂絁袍角带不事外饰因责决一吏彼枝词不伏公曰这的莫要劒喫彼云决不得喫劒则得公牵出斩之以徇军吏愕眙相顾自是俱服公之威信令出必行初知益州斩一猾吏前后郡守所倚任者吏称无罪公封判令至市曹读示之旣闻断辞告市人曰尔辈得好知府矣盖李顺尝有死罪系狱此吏故纵之也时有僧行止不明有司执之以白公公判其牒曰勘杀人贼旣而案问果一民也与僧同行于道中杀僧取其祠部戒牒三衣因自披剃爲僧寮属问公何以知之公曰吾见其额上犹有系巾痕也主帅帐下宠卒恃势吓民暴取财物民有诉者其人缒城夜遯公差衙校往捕之戒曰尔于擒得处则浑衣扑入井中作逃走投井申来是时群党忷忷知其巳投井故无它议又免与主帅有不恊名时民间讹言云有白头老翁午后食人男女郡县譊譊至暮路无行人公召犀浦知县谓曰近讹言惑衆汝归县去访市肆中归明人尚爲郷里患者必大言其事但立证解来明日果得之送上州公遂戮于市即日帖然夜市如故公曰妖讹之兴沴气乗之妖则有形讹则有声止讹之术在乎识断不在乎厌胜李顺党中有杀耕牛避罪亡逃者公许其首身拘母十日不出释之复拘其妻一宿而来公断云禁母十夜留妻一宵倚门之望何踈结发之情何厚旧爲恶党今又逃亡许令首身犹尚顾望就市斩之于是首身者继至并遣归业民悉安居乖崖守蜀兵火之余人怀反侧一日合军旅大阅始出衆遂嵩唿者三乖崖亦下马东北望而三唿复揽辔行衆不敢讙或以此事告韩魏公公曰当是时琦亦不敢措置李顺王均乱蜀张公镇成都一日见一卒抱小儿在廊下戯小儿忽怒批其父张公见之集衆语曰此方悖逆乃自习俗㓜巳如此况其长成岂不爲乱遂令杀之数日间又一卒相欧公问知其一乃上名遂斩次卒自是一军肃然公前后治益爱利之政不可悉纪举其大者则公尝以蜀地素狭㳺手者衆事宁之后生齿日繁稍遇水旱则民必艰食时米㪷直钱三十六乃按诸邑田税如其价岁折米六万斛至春籍城中细民计口给劵俾输元估籴之奏爲永制逮今七十余年虽时有灾馑米甚贵而益民无馁色者公之赐也蜀风尚侈好遨乐公从其俗凡一岁之内㳺观之所与夫饮馔之品皆着爲常法后人谨而从之则治违之则人情不安辄以累罢去公凢有兴作先帖诸县于民籍中系工匠者具帐申来分爲四畨役十日满则罢去夏则夘入午歇一时冬抵莫放各给木札一幞以御寒工徒皆恱有一瓦匠因雨乞假公判云天晴盖瓦雨下和泥事虽至微公俱知悉公採访民间事无逺近悉得其实盖不以耳目专委于人公曰彼有好恶乱我聦明但各于其党询之再询则事无不审矣李畋问其旨公曰询君子得君子询小人得小人各就其党询之虽事有隐匿者亦十得八九矣公寝室中张灯炷香通夕宴坐郡楼上鼔番漏水历历分明傥一刻差误必诘之守籖者指名伏辜谓公爲神明公曰鼔角爲中军号令号令在前尚不分明其余外事将如何也公有清鉴善臧否人物凢所荐辟皆方廉恬退之士甞曰彼好奔竞者将自得之何假吾举益不贡士者几二十年学校頽替公察郡人张及李畋张逵者皆有学行爲郷里所服遂延奖加礼敦勉就举后三人悉登科历美官于是两川学者知劝文风日振忠定公每断事有情轻法重情重法轻者必爲判语读以示之蜀人镂版谓之戒民集大抵以敦风俗笃孝义爲夲也忠定公爲御史中丞一日于行香所宰相张齐贤唿叅知政事温仲舒爲郷弟及它语鄙甚公以非所冝言失大臣体遂弹奏之齐贤深以爲恨后于上前短公曰张咏夲无文凡有申奏皆婚家王禹偁代爲之禹偁前在翰林作齐贤罢相麻词其辞丑诋故齐贤两欲中伤之公闻自辨上曰卿平生着述几多可进来公遂以所着进上阅于龙图阁未竟赐坐上曰今日暑甚頋黄门于御几取常所执红销金龙扇赐公且称文善公起再拜乃纳扇于几上曰便以赐卿美今日献文事公文章雄健有气骨称其爲人甞爲声赋梁公周翰览而叹曰二百年来不见此作矣公知杭州事时岁饥民冒禁贩盐捕获者数百人公悉寛其罚官属执言不可公曰钱塘十万家饿殍如此若盐禁益严则聚而爲盗患益甚矣俟秋成敢尔当痛以法绳之境内卒以无扰公在杭有冨民病将死子方三岁乃命其婿主其赀而与婿遗书曰他日欲分财即以十之三与子而以七与婿子时长立果以财爲讼婿持其遗书诣府请如元约公阅之以酒酹地曰汝之妇翁智人也时以子㓜故以此属汝不然子死汝手矣乃命以其财三与婿而子与其七皆泣谢而去服公明断初公之自蜀还也诏以谏议大夫牛冕代公公闻之曰冕非抚御才其能绥辑乎始踰年果致神卫大校王均之乱逐冕据益州后虽讨平之而民尚未宁㑹益守马公知节徙延安上以公前治蜀长于安集威惠在人复以公爲枢宻直学士迁刑部侍郎知益州事蜀民闻之皆鼓舞相庆如赤子乆失父母而知复来鞠我也公知民信巳易严以寛凡一令之下人情无不慰惬蜀部复大治转运使黄观以政迹闻赐诏加奖就改吏部侍郎命谢涛廵抚于蜀上遣涛谕公曰得卿在蜀朕不复有西顾之忧因诏公与涛议铸景德大铁钱于嘉卭州一当小铁钱十铜钱一于今便之公问李畋曰百姓果信我否对曰侍郎威惠及民民皆信服公曰前一任则未也此一任应稍稍尔秀才只此一箇信五年方得成时金陵多火灾居者不安公廉知皆奸民所爲潜捕得之乃命先折其胫斩之以徇火患遂絶有范延贵者爲殿直押兵过金陵张忠定公爲守因问曰天使㳂路来还曽见好官贠否延贵曰昨过袁州萍郷县邑宰张希颜者虽不识之知其好官贠也公曰何以言之延贵曰自入县境驿传桥道皆完葺田莱垦辟野无惰农及至邑则廛肆无赌博市易不敢諠争夜宿邸中闻更鼔分明以是知其必善政也公大笑曰希颜固善矣天使亦好官贠也即日同荐于朝希颜后爲发运使延贵亦爲合门祗候皆号能吏也忠定公自金陵入苦脑疽未陛见御史合门累奏上寛其告俾养疾公恨不得面陈所怀乃抗论近年虚国家帑藏竭生民膏血以奉无用之土木者皆贼臣丁谓王钦若启上侈心之所爲也不诛死无以谢天下章三上不报出知陈州眞宗甞称其材任将帅以疾不尽其用深叹惜之公在陈一日方食邸报至公且食且读旣而抵案恸哭乆之哭止复弹指乆之弹止骂詈乆之乃丁晋公逐莱公也公自知祸必及已乃延三大户于便坐与之博袖间出彩骰子胜其一坐乃买田宅爲归计以自污晋公闻之亦不害也余谓此智者爲之贤者不爲也贤者有义而巳宁避祸哉祸岂可避耶公早学劒遂精其术两河间人无敌者生平勇于爲义遇人艰急苟情有可哀必极力以济无所頋惜公之当官凡所施设动有逺识始时人或不能测其后卒有大利民感无穷至自奉养逮于服玩之具则寡薄俭陋虽寒士不若也公退辟静室焚香燕坐聚书万卷徃徃手自校正旁无声色之好公天赋正直济以刚果始终挺然无所屈挠自力学筮仕则有泽及天下之心而以冨贵爲薄逸人傅霖髙蹈之士与公素善公甞与夜㑹剧谈时诸邻多病疟者一夕顿愈甞访三峯陈先生抟一见公厚遇之顾谓弟子曰此人于名利澹然无情逹必爲公卿不逹则爲帝王师其爲髙人推重如此初蜀新乱张尚书至公宇袭旧制周列更铺凡数百所公即日命罢之人心大安及代去留一卷实封文字与僧正希白且云候十年观此后十年公薨于陈州讣至蜀人罢市号恸希白爲公设大㑹斋请知府凌䇿谏议发开所留文字乃公画像衣兎褐系绦草裹自爲賛曰乖则违俗崖不利物乖崖之名聊以表德因号乖崖公遂画于天庆观仙游阁又九曜院皆画公像府衙之东南隅又有祠堂皆后人思公而爲之也公曰事君者廉不言贫勤不言苦忠不言已效公不言已能斯可以事君矣公谓李畋曰大小之事皆湏用智智犹水也不流则腐若凡百不用智临大事之际宁有智来公曰爲政之道府吏曰治未也庶民曰治未也僧道曰治未也未若识见无私学古之士曰治斯治矣公曰临事有三难能见一也见而能行二也当行必果决三也公谓李畋曰子还知公事有隂阳否对曰未也曰凡百公事未着字前则属阳阳主生也通变由之着字后属隂隂主刑也刑贵正名名不可改公谓李畋曰子异日爲政信及于民然后教之言及于义然后劝之动而有礼然后化之静而无私然后民安而乐业矣行斯四者在乎先率其身不然则民退必有后言矣又曰子见旧政之弊其大者卒不须革观衅而动乗而革之虽痛绳以法亦怨不生也李畋苦痁旣瘳请谒公曰子于病中曾得移心法否对曰未也公曰人能于病中移其心如对君父畏之敬之静乆自愈王陶云临川晏詹甞爲余言张公自蜀还对眞宗言蜀中兵乱朝廷处置缓急有失几冝者因言如王旦乃太平宰相尔眞宗黙然它日御便殿召公对谓公曰王旦眞太平宰相也仰视殿霤无它言公遂退夫一语不合大功尽弃人之爲言固难矣哉苏轼书公帖后云以寛得爱爱止于一时以严得畏畏止于力之所及故寛而见畏严而见爱皆圣贤之难事而所及者逺矣张忠定公治蜀用法之严似诸葛孔明诸葛孔明与公遗爱皆至今盖尸而祝之社而稷之也三朝名臣言行录三朝名臣言行录卷第三之四三之四叅政张文定公公名方平字安道宋城人明道二年以茂材异等擢爲祕书省校书郎知苏州崑山县又以贤良方正直言极諌中选通判睦州召知諌院知制诰除翰林学士爲三司使坐事出知滁州徙江宁府杭州入判流内铨知滑州移益州以三司使召还复出知南京帅秦州英宗𥘉召还翰林爲学士承旨神宗即位除叅知政事丁父忧服除入觐知陈州徙南京过阙除宣徽使知青州公以英宗所书立神宗十五字进遂诏归本院供职除中太一宫使乆之复请去乃易宣徽南院使判应天府请老以太子少师致仕元祐六年薨年八十五公年十三入应天府学颍悟絶人家贫无书甞就人借三史旬日輙归之曰吾巳得其详矣凢书皆一阅终身不再读属文未甞起草宋绶蔡齐见之曰天下竒材也共荐之通判睦州时赵元昊欲叛而未有以发则爲嫚书求大名以怒朝廷规得谴絶以激使其衆公以谓朝廷自景徳以来旣与契丹盟天下忘备将不知兵士不知战民不知劳盖三十年矣若骤用之必有䘮师蹶将之忧兵连民疲必有盗贼意外之患当含垢匿瑕顺适其意使未有以发得岁月之顷以其间选将厉士坚城除器爲不可胜以待之虽元昊终于必叛而兵出无名吏士不直其上难以决胜小国用兵三年而不见胜负不折则破我以全制其后必胜之道也方是时士大夫见天下全盛而元昊小丑皆欲发兵诛之惟公与吴育同议议者不深察以二人之论爲出于姑息遂决计用兵天下骚动公献平戎十䇿大略以爲边城千里我分而贼専虽屯兵数十万然贼至常以一击十必败之道也旣败而图之则老师费财不可爲已冝及民力之完屯重兵河东示以形势贼入㓂必自延渭而夏州巢穴之守必虚我师自麟府渡河不十日可至此所谓攻其所必救形格势禁之道也宰相吕夷简见之谓宋绶曰君能爲国得人矣然不果用其䇿方元昊之叛也禁兵皆西而诸路守兵多㨂赴阙郡县无备乃命调额外弓手公在睦州条上利害八事及是有旨遣使于陜西河东京东西路刺弓箭手爲宣毅保捷指使公连上䟽争之甚力不从所刺兵二十余万人皆市人不可用而宣毅骄甚所至爲宼自是民力大困国用一空识者以不从公言爲恨元昊旣叛陜西四路置帅夏英公竦爲緫帅居长安不临边精兵勇将得留寘麾下四路战守出入皆取决焉旣逺不及事而四路负败罚终不及緫帅知制诰张公安道爲諌官言自古元帅无不身自对敌虽齐桓晋文覇主亦亲履行阵至于将佐有败元帅必任其责诸葛亮爲大将军马谡之败降右将军此古今通义也今夏竦端坐长安末甞临敌诸路失律一皆不问有緫帅之名而无緫帅之实乞据四路败事加以责罚而罢緫帅使四路帅臣自任战守之计有事干它路者递相关报随冝救应于事爲便朝廷从之英公降知别州而四路各任其事盖始于此庆暦元年西方用兵已六年矣上旣益厌兵而贼亦困弊不得耕牧休息虏中疋布至十余千元昊欲自致其道无由公慨然上䟽曰陛下犹天地父母也岂与此犬豕豺狼较胜负乎愿因今嵗郊赦引咎示信开其自新之路申敕边吏勿絶其善意若犹不悛亦足以怒我而曲彼虽天地鬼神必将诛之仁宗喜曰是吾心也命公以䟽付中书吕夷简读之拱手曰公之言及此是社稷之福也是岁赦书开谕如公意明年元昊始请降权知开封府府事至繁爲尹者皆置版以记事公独不用黙记数百人以次决遣了无遗忘吏民大惊以爲神不敢复欺元昊遣使求通巳在界上而契丹与元昊隙使来约我请拒絶其使时主者欲遂纳元昊故爲荅书曰元昊若尽如约束则理难拒絶仁宗以书示公与宋祁公上议曰书词如此是拒契丹而纳元昊得新附之小羗而失乆和之强虏也封册元昊而契丹之使再至能终不听乎若不听则契丹之怨必自是始若听而絶之则中国无复信义永断招怀之理矣是一举而失二虏也当赐元昊诏曰朝廷纳卿诚𣢾本縁契丹之请今闻卿招诱契丹边户失舅甥之欢契丹遣使爲言卿冝审处其事但嫌隙朝除则封册莫行矣如此于西北爲两得时人伏其精识宰相贾昌朝与叅知政事吴育忿争上前公将对昌朝使人约公当以公代育公怒叱遣曰此言何爲至于我哉旣对极论二人邪正曲直然育卒罢前三司使王拱辰请㩁河北盐旣立法矣而未下公见上问曰河北再搉盐何也仁宗惊曰始立法非再也公曰周丗宗搉河北盐犯輙处死世宗北伐父老遮道泣诉愿以盐课均之两税而㢮其禁丗宗许之今两税盐钱是也岂非再搉乎仁宗大悟曰卿语宰相立罢之公曰法虽未下民已户知之当直以手诏罢不可自有司出也仁宗大喜命公宻撰手诏下之河朔父老相率拜迎于澶州爲佛老㑹者七日以报上恩且刻诏书北京至今父老过其下必稽首流涕庆暦中卫士夜逾宫垣爲变仁宗旦语二府以贵妃张氏有扈跸之功枢宻使夏竦倡言冝讲求所以尊异贵妃之礼宰相陈执中不知所爲公见执中言汉冯婕妤身当勐兽不闻有所尊异且皇后在而尊贵妃古无是礼若果行之天下谤议必大萃于公终身不可雪也执中耸然敬从公言而罢自陜右用兵公私困之公言自祥符以来万事惰㢮务爲姑息渐失祖宗之旧取士任子磨勘迁𥙷之法旣坏而任将飬兵皆非旧律国用旣窘则政出一切大啇姦民乗隙射利而茶盐香矾之法乱矣此治乱盛衰之本不可以不急治且比年以来朝廷颇引轻崄之人布之言路违道干誉利口爲贤内则台諌外则监司下至吏胥僮奴皆可以危其上自将相公卿宿贵之人皆争屈体以収礼后軰有不然者则谤毁随之惴惴焉惟恐不免何暇展布心腹爲国立事哉此风不革天下无时而治也秦州叛羗断古渭路帅张昪发兵讨贼而副緫管刘涣不受命皆罢之以公代昪公力辞曰涣与昪有阶级今互言而两罢帅不可爲也昪以故得不罢移鎭西蜀始李顺以甲午岁叛蜀人记之至是方以爲忧而转运使摄守事西南夷有卭部川首领者妄言蛮贼侬智髙在南诏欲来宼蜀摄守大惊调兵筑城民大惊扰朝廷闻之发陜西歩骑戍蜀兵仗络绎相望于道诏促公行且许以便冝从事公言南诏去蜀二千余里道崄不通其间皆杂种不相役属安能举大兵爲智髙宼我哉此必妄也臣当以静鎭之道遇戍卒兵仗輙遣还入境下令卭部川曰宼来吾自当之妄言者斩悉归所调兵罢筑城之役㑹上元观灯城门皆通夕不闭蜀遂大安巳而得卭部川之译人始爲此谋者斩之枭首境上而配流其余党于湖南西南夷大震先是朝廷获智髙母子留不杀欲以招智髙至是乃伏法复以三司使召还奏罢蜀横赋四十万减铸铁钱十余万蜀人至今纪之公𥘉主计京师有三年粮而马粟倍之至是马粟仅足一岁而粮亦减半因建言京师无山河之险特依重兵以立国耳兵恃食食恃漕运河控引江淮利尽南海天圣以前岁发民浚之故河行地中有张君平者以䟽导京东积水始辍用汴夫其后浅妄者争以裁减费役爲功河日湮塞今仰而望河非祖宗之旧也遂画漕运十四䇿宰相冨弼请施行之退谓公曰自庆暦以来公论食货详矣其后未期而京师有五年之蓄知秦州时亮祚方骄僣阅士马筑堡筚篥城之西压秦境上属户皆逃匿山林公即料简将士声言出塞实按军不动贼旣不至言者因论公无贼而轻举宰相曽公亮曰兵不出塞何名爲轻举有备而贼不至则以轻举罪之边臣自是不敢爲先事之备矣英宗不豫学士王珪当直不召召公赴福宁殿上凭几不言赐公坐出书一幅八字曰来日降诏立皇太子公抗声曰必颕王也嫡长而贤请书其名上力疾书以付公公旣草制㝷充册立皇太子礼仪使神宗即位召见侧门公曰仁宗崩厚葬过礼公私骚然请损之上曰奉先可损乎公曰遗制固云以先志行之天子之孝也上叹曰是吾心也公又奏百官迁秩恩已过厚若钖赉复用嘉祐近比恐国力不能支乞追用干兴例足矣从之省费十七八御史中丞王陶击宰相叅知政事吴奎与之辨上欲罢奎且谕公曰奎罢当以卿代公力辞曰韩琦乆在告意保全奎奎免必不复起琦勲在王室愿陛下复奎位手诏谕琦以全始终之分及奎罢竟以公代之御史中丞缺曽公亮欲用王安石公极论安石不可用知陈州时方置条例司行新法率欲以丰财而强兵公因陛辞极论其害皆深言危语曰水所以载舟亦所以覆舟兵犹火也不戢当自焚若行新法不巳其极必有覆舟自焚之忧上雅敬公不甚其言曰能复少留乎公曰退即行矣上亦怅然公在陈州暇日坐西轩闻外板筑喧甚曰民筑嘉应侯张太尉庙公曰巢贼乱天下赵犫以孤城力战保此州捍大患者也此而不祀张侯何爲者哉命夷其庙立赵侯祠延和殿赐坐问祖宗御戎之䇿孰长公曰太祖不勤逺略如夏州李彛兴灵武冯晖河西折御卿皆因其酋豪许以丗袭故边圉无事董遵诲捍环州郭进守西山李汉超保关南皆十余年优其禄赐寛其文法而少遣兵诸将财力丰而威令行间谍精审吏士用命贼所入輙先知併兵御之战无不克故以十五万人而获百万之用终太祖之丗边鄙不耸天下安乐及太宗平并州欲逺取燕蓟自是岁有契丹之虞曹彬刘廷谦传潜等数十战各亡士卒十余万又内徙李彞兴冯晖之族致继迁之变三边皆扰朝廷始旰食矣眞宗之𥘉赵徳明纳𣢾及澶渊之克遂与契丹盟至今人不识兵革可谓盛徳大业祖宗之事大略如此亦可以鉴矣近岁边臣建开拓之议皆行崄侥倖之人欲以天下安危试之一掷事成则身蒙其利不成则陛下任其患不可听也上曰庆暦以来卿知之乎元昊𥘉臣何以待之公曰臣时爲学士誓诏封册皆臣所草具言本末上惊曰尔时已爲学士可谓旧徳矣时契丹遣泛使萧禧来上问虏意安在公曰虏自与中国通好安于豢飬吏士骄惰实不欲用兵昔萧英刘六符来仁宗命二府置酒殿庐与语英颇泄其情六符变色目之英归竟以此得罪今禧黠虏愿如故事令大臣与议无屈帝尊与虏交口禧至以河东疆事爲辞上复以问公公曰嘉祐二年虏使萧扈甞言之朝廷讨论之详矣命舘伴王洙诘之扈不能对録其条目付扈以归因以洙藁上之禧当辞偃蹇卧驿中不起执政未知爲言公班次二府因朝谓枢宻使吴充曰禧不即行使主者日致餽而切问且使边吏以其故檄虏中可也充启用其说禧即日行故事岁赐契丹金缯服器召二府观焉熈宁中张文定公以宣徽使与召衆谓天子脩贡爲辱而陛下神武可一战胜也公独曰陛下谓宋与契丹凢几战胜负几何两府八公皆莫知也神宗以问公公曰宋与契丹大小八十一战惟张齐贤太原之战才一胜耳陛下视和与战孰便上善之上数欲废易汴渠公曰此祖宗建国之本不可轻议饷道一梗兵安所仰食则朝廷无措足之地矣自王安石爲政始罢铜禁姦民日销钱爲器边关海舶不复讥钱之出故中国钱日耗而西南北三虏皆山积公极论其害请诘问安石举累朝之令典所以保国便民者一旦削而除之其意安在髙丽使过南京长吏当送迎公言臣班视二府不可爲陪臣屈诏独遣少尹师征安南公以谓举西北壮士徤马弃之南方其患有不可胜言者若老师费财无功而还则社稷之福也且交趾风俗与诸夷不类自建隆以来吴昌文丁部黎桓李公温四易姓矣皆以大校篡立有唐末五代藩鎭倾夺之风此可以计破者也新法旣鬻坊埸河渡司农又并祠庙鬻之官旣得钱听民爲贾区庙中侮慢秽践无所不至公言宋王业所基也而以火王阏伯封于啇丘以主大火㣲子爲宋始封此二祠者独不可免于鬻乎上震怒批出曰慢神辱国无甚于斯于是天下祠庙皆不得鬻公自念将老无以报上论事益切至于论用兵起狱尤爲反复深言曰老臣且死见先帝地下有以籍口矣上爲感恸至永乐之败颇思其言五朝名臣言行录卷第三之四三之四枢宻马正惠公公名知节字子元幽州蓟人父全义从太祖定天下力战有功卒公年七岁太祖召见禁中赐名𥙷官历典数郡景德中擢检校太保签书枢宻院事进枢宻副使岀知天雄军召知枢宻院事岀知贝州卒年六十五开寳五年公年十八监彭州兵马以严饬见惮如老将太平兴国三年领兵戍秦州清水姦人李飞雄乗驿称诏捕公及秦陇廵检刘文𥙿等将系之秦州劫狱囚盗库兵以反公辨其诈与文𥙿执飞雄治杀之雍熈二年监博州兵马时刘延让败于君子驿而契丹归矣公方料丁壮集刍粮缮城治械如冦至吏民初不恱其生事也巳而契丹果至度不可攻乃去知定逺军时议发河南十三州之民转饟河北公告转运使樊知古此军聚兵少而积粟多簸其腐尚可得十七知古用此得粟五十万斛以罢河南之役事闻朝廷太宗嘉之李顺之乱公讨平劒州召还至三泉而复以公与王继恩讨贼继恩怒公抗直使守彭州尽收其军而与之羸卒三百贼率其衆至号十万公力战一日亡其卒太半乃夜独岀招救兵复入贼以败去蜀卒刘旰聚党数千人爲乱所攻数州至輙取之公以卒三百追至蜀州与战旰走卭州而招安使上官正召公归成都计事公爲正画曰贼破卭州必乗胜薄我我军虽倍未易敌也不如迎其弊急击破之必矣遂行次方井与正合杀旰等无噍类知秦州诸羌质子有三十年不释者公悉归之诸羌德公讫公去无一人犯塞知成都府有告骑士谋爲变者所引以千数公捕杀其首七人而置其余无所问自干德后岁漕蜀物以冨人爲送吏多坐漂失籍其家公奏择三班使臣及三司军大将代之而课其漕事爲赏罚至今便之知延州至郡羌方以兵觑边㑹上元开门张灯视以无爲而羌卒不能爲冦又移知镇州㑹契丹入边自澶以北城郭皆昼闭诏使过公辄留之而募人间行送诏皆得其报以闻又以便冝使所至受诸漕輓给边之物故契丹欲虏掠无所得车驾次澶州大将王超提卒数十万逗留不赴公屡趣之乃岀师犹辞以中渡无桥至则公先巳度材一夕而桥就上闻手诏褒之且知公果可以属大事也祥符元年东封泰山以爲行宫都緫管自此行幸必以公爲都緫管许以专杀公部分明约束审出入肃然而未甞輙戮一人边将言契丹近塞大臣议皆请发兵以备公独议使边将移书问状从之契丹解去除枢宻副使当是时契丹巳盟大臣方言符瑞而公每不然之独常从容极言天下虽安不可忘战去兵之意及它争议甚衆眞宗多以公言爲是公少忼慨以武力智谋自喜又能好书賔友儒者所与善必一时豪杰有集二十卷其文长于议论自始仕以至登用遇事謇謇未甞有所顾惮王冀公丁晋公用事每廷议得其不直輙面诋之眞宗初或甚忤然终以此知公而天下至今称其正直眞宗东封泰山车驾发京师上及从官皆𬞞食封禅礼毕上劳宰臣王旦等曰卿等乆食𬞞不易旦等皆再拜马知节独进言𬞞食者唯陛下一人耳王旦等在道与臣同次舎无不私食肉者于是旦等皆再拜曰诚如知节之言三朝名臣言行录三朝名臣言行录卷第四之一三朝名臣言行后録卷第四之一枢宻胡文恭公公名宿字武平常州晋陵人中进士第爲眞州杨子尉召试爲舘阁校理通判宣州知湖州爲两浙转运使召还修起㞐注知制诰迁翰林学士嘉祐六年拜左諌议大夫枢宻副使英宗即位出知杭州神宗初以疾告除太子少师致仕命未至而卒年七十二通判宣州有𬒳诬以杀人者狱成议法将抵死公疑之唿囚以讯囚惮箠楚不敢言公正衣冠坐堂上思之俄而假寐梦有人来告曰吴姓也公遽引囚辟左右复讯之囚曰旦将之田县吏执以赴官不知其由也公取狱辞穷治乃𬒳欧之妇与吴姓姦姦者杀其夫与妇谋执平人以告也公之精诚格物盖如此知湖州前守滕公大兴学校费民钱数千万安定先生胡公瑗始教授于其间未讫滕公罢去羣小斐然谤议以爲滕公用钱有不明者自通判以下不肯书其簿公于坐折之曰君佐滕侯几时矣假滕侯之谋有不臧奚不早告隂拱以观俟其去廼非之岂古人分谤之意哉一坐大渐爲公书公廼辟斋㕔于学之东増舎益弟子贠安定先生之敎得盛于东南东南之士知本经术行义以爲学者公之力爲最多未几丁母忧毁瘠终制逾三年不㞐于内时人比之孟献子入内都知杨怀敏坐卫士夜盗入禁中惊乗舆斥出爲和州都监怀敏用事乆势动中外未几召复故职公知制诰封还辞头不草制论曰卫士之变踪迹连怀敏得不穷治诛死幸矣岂冝复在左右其命遂止公爲人清俭谨黙内刚外和羣㞐笑语讙譁独正颜色温温不动声气与人言必思而后对故其涖官临事重不輙发发亦不可囬止而其趣要归于仁厚朝议在官年七十而不致仕者有司以时桉籍举行公以谓飬廉耻厚风俗冝有渐而欲一切以吏议从事殆非所以优老劝功之意当少缓其事使人得自言而全其美节朝廷嘉其言是至今行之皇祐新乐成议者多异论有诏新乐用于常祀朝㑹而郊庙仍用旧乐公言书称同律而今旧乐髙新乐下相去一律难并用而新乐未施于郊庙先用之朝㑹非先王荐上帝配祖考之意皆不可近制礼部四岁一贡士议者患之请更爲间岁议已定公独以爲不然曰使士子废业而奔走无宁岁不如复用三岁之制也衆皆以公言爲非行之数年士子果以爲不便而卒用三岁之制公学问该博兼通隂阳五行天人灾异之说南京鸿庆宫灾公以谓南京圣宋所以受命建号而大火主于啇丘国家乗德而王者也今不领于祠官而比年数灾宐修火祀事下大常岁以长吏奉祠啇丘自公始庆暦六年夏河北河东京东同时地震而登莱尤甚公以岁推之曰明年丁亥岁之刑德皆在北宫隂生于午而极于亥然隂犹彊而未即伏阳犹㣲而未即胜此所以震也是谓龙战之㑹而其位在干今西北二虏中国之隂也宐爲之备不然必有内盗起于河朔明年王则以贝州叛公又以爲登莱视京师爲东北易艮少阳之位也今二州并置金坑多聚民以凿山谷阳气损泄故隂胜而动县官入金岁几何小利而大害可即禁止以宁地道皇祐五年正月㑹灵宫灾是岁冬至祀天南郊以三圣并配明年大旱公曰五行火礼也去岁火而今又旱其应在礼此殆郊丘并配之失也即建言并配非古宐用迭配如初诏其后并州议建军爲节鎭公以星土考之曰昔髙辛氏之二子不相能也尭迁阏伯于啇丘主火而啇爲宋星迁实沉于台骀主水而参爲晋星国家受命始于啇丘王以火德又京师当宋之分野而并爲晋地参啇仇雠之星今欲崇晋非国之利也自宋兴平僣伪并最后服太宗削之不使列于方鎭八十年矣谓宐如旧制详议官阙判院者当择人荐于上公与同列得二人此二人才智明法无上下一人者监税河北以水灾亏课同列议曰亏课小失不足白上以累才公不可至上前悉白之且曰此人小累才足惜仁宗曰果得才小累何恤遂除详议官同列退诮公曰详议欲得人公固欲白上縁是不得奈何公曰彼得与不得一详议官耳是固亦有命也宿以诚事主今白首矣不忍丝发欺君以䘮平生之节爲之开陈听主上自择耳同列惊曰某从公乆乃不知公所存如此泾卒以折攴不给出恶言欲爲乱其后斩二人黥四人乱意乃息委公置狱治三司吏不时计度三司使护吏不肯遣公曰泾卒悖慢诚其罪然折攴军情所系积八十五日而不与则三司岂得无罪耶陛下以包拯近臣不令置对可谓曲法申恩而拯犹不自省公拒制命臣恐主威不行而纲纪益废矣拯惧立遣吏就狱上命公爲靑词祷诸陵山川以求储嗣公上䟽仁宗谓汉文帝二年有司请豫建太子是时文帝已有元子犹对有司称楚王呉王淮南王皆秉德以陪朕何爲不豫哉太祖皇帝感昭宪太后遗言舍魏王而立太宗其神武英断自开辟以来未之有也陛下必待圣嫡然后拟议非㞐安思危之道愿察宗室之贤者立之则储位定而人心安矣仁宗感悟遂罢祈祷公在翰林十年多所𥙷益大抵不爲苟止而妄随故其言或用或不用而后卒如其言然天子察公之忠欲大用者乆矣嘉祐六年八月拜公諌议大夫枢宻副使公旣静而当大任尤顾惜大体而羣臣方建利害多更张庶事以革弊公独猒之曰变法古人所难不务守祖宗成法而徒纷纷无益于治也又以谓契丹与中国通好六十余年自古未有也善待夷狄者谨爲备而已今三边武备多弛牧马着虚名于籍可乗而战者百无一二又谓沧州宐分爲一路以御虏此今急务也若其界上交侵小故乃城寨主吏之职朝廷宐守祖宗之约不宐争小利而隳大信深戒边臣生事以爲功在位六年其议论类皆如此公在枢府夏人入贡至都门伴送者以不去蒲挝不与入夏人以旧例不肯去纷争不已公访知其实见富丞相曰蒲挝旧例彼不敢去而以死争正虑得罪于本国耳今彊去之徒使其曲在我非绥怀之意也即与富丞相入奏许之延州遣指使杨定押伴西人入贡因献取横山之䇿朝廷议以定爲宣事舎人委定经制西事公力争曰定贪狡多诈爲国生患不宐骤加进用其命遂寝其后复以定领前职知保安军定果与西人通谋多受寳货西人责其背约诱至境上而杀之公尤重章郇公之爲人谓郇公爲宰相五六年及死之后天下不见其党与偏私之迹云公少甞善一浮图其人将死谓公曰我有祕术能化瓦石爲黄金子其葬我我以此报子公曰尔之后事吾敢不勉祕术非吾欲也浮图叹曰子之志未可量也其笃行自励至于贵显常如布衣时客有造胡文恭公者具公服鞾板而忘记不易㡌胡公与之对语尽礼而退终未甞色动胡文恭公平生守道不以进退爲意在文馆二十余年每语后进曰富贵贫贱莫不有命士人当脩身俟时无爲造物者所嗤世以爲名言五朝名臣言行录卷第三之五三之五枢宻曹武穆公公名玮字寳臣武惠王之子以父任𥙷西头供奉官合门祗候知渭州眞宗即位迁西上合门副使徙镇戎军爲环庆钤辖兼知邠州徙眞定钤辖复爲泾原钤辖兼知渭州移知秦州兼縁边安抚使天禧中爲鄜延路副都緫管拜宣徽北院使签书枢宻院事除南院使环庆路都緫管安抚使干兴初谪左卫大将军知莱州复华州观察使知青州徙天雄永兴军拜昭武军节度使知眞定府定州都緫管天圣八年薨年五十八嘉祐中诏配享眞宗庙庭公知镇戎军时继迁虐使其衆人多怨者公即移书言朝廷恩信抚纳之厚以动之羗人得书徃徃感泣于是康如诸族皆内附咸平六年继迁死其子德明求保塞公上书言继迁擅中国要害地终身旅拒使谋臣狼顾而西忧方其国危子弱不即捕㓕后更盛强无以息民当是时朝廷欲以恩致德明寝其书不用而河西大族延家妙娥等遂拔其部人来归诸将犹豫未知所以应公曰德明野心去就尚疑今不急折其羽翮而长养成就之其飞必矣即自将骑士入天都山取之内徙德明由此遂弱而至死不敢窥边曹南院知镇戎军日尝出战小捷虏兵引去玮侦虏兵去已逺乃驱所掠牛羊辎重缓驱而还颇失部伍其下忧之言于玮曰牛羊无用徒縻军不若弃之整衆而归玮不荅使人候虏兵去数十里闻玮利牛羊而师不整遽还袭之玮愈缓行得地利处乃止以待之虏军将至近使人请之曰蕃军逺来必甚疲我不欲乗人之怠请休憩士马少选决战虏方苦疲甚皆欣然严军歇良乆玮又使人谕之歇定可相驰矣于是各皷军而进一战大破虏师遂弃牛羊而还徐谓其下曰吾知虏巳疲故爲贪利以诱之比其复来几行百里矣若乗锐便战犹有胜负逺行之人若小憇则足痺不能立人气亦阑吾以此取之知渭州公乃图泾原环庆两路山川城郭战守之要以献眞宗留其一枢宻院而以其一付夲路使诸将出兵皆按图议事秦西南羗唃厮啰宗哥立遵始大遵献方物求称賛普公上书言夷狄无厌一足其求必轻中国大臣方疑其事㑹得公书遂不许而犹以爲保顺军节度使公曰我狃遵矣又将爲冦吾治兵以俟尔遵使其舅赏様丹招熟戸郭厮敦爲郷导公即诱様丹捕厮敦而许以一州様丹终杀厮敦公遂奏以爲颍州刺史而様丹亦举南市城以献先是张吉知秦州生事熟戸多去爲遵耳目及公诛様丹即皆惶恐避逃公许之入赎自首还故地而至者数千人后遂帖服皆爲用至明年啰遵果悉衆号十万冦三都公帅三将破之追比至沙州所俘斩以万计事闻除客省使康州防御使其后又破㓕马波叱腊鬼留等诸羗啰遵遂以穷孤逃入碛中而公斥境陇上置弓门威逺凢十寨自是秦人无事矣曹侍中将薨太宗亲临视之问以后事对曰臣无事可言固问之对曰臣二子璨与玮材器有取臣若内举皆堪爲将上问其优劣对曰璨不如玮巳而果然玮知秦州尝出廵城以城上遮箭版大髙召主者令下之主者对曰旧如此乆矣玮怒曰旧固不可改邪命牵出斩之僚佐以主者老将谙兵事罪小冝可赦皆谏玮玮不听卒诛之军中慑伏西蕃犯塞候骑报虏将至玮方饮㗖自若顷之报虏去城数里乃起贯戴以帛缠身令数人引之身停不动上马出城望见虏阵有僧奔马徃来于阵前检校玮问左右曰彼布阵乃用僧邪对曰不然此虏之贵人也玮问军中谁善射者衆言李超玮即唿超指示之曰汝能取彼否对曰慿太保威灵愿得十五骑裹送至虏阵前可以取之玮以百骑与之勑曰不获而返当死遂进至虏阵前骑左右开超射之一发而毙于是虏鸣笳啸而遁玮以大军乗之虏衆大败出塞穷追俘斩万计改边凿壕西蕃由是慴服至今不敢犯塞每言及玮则加手于顶唿之爲父云玮在秦州有士卒十余人叛赴虏中军吏来告玮方与客奕棋不应军吏亟言之玮怒叱之曰吾固遣之去汝再三显言邪虏闻之亟归告其将尽杀之曹太尉玮知秦州立遵内冦是时公方灼炙才数壮猝起应敌指挥号令及事定乆之疮愈瘢大数寸盖用力气使然也曹公在边蕃部有过恶者皆平定之每以饯将官爲名出郊而兵马次序以食品爲节若曰下某食即某队发比至水饭则捷报至矣大帅料敌当如此曹玮之守秦州也州之西止于文盈关关之所在最爲要害关之左右皆蕃族也玮以恩信结之咸爲之用故秦州每岁出兵以守文盈而巳所守旣寡则州兵虽少而足用粮草可以自给自后帅臣守其旧规不敢増改公爲将几四十年用兵未尝败衂尤有功于西方旧羗杀中国人得以羊马赎死如羗法公以谓如此非所以尊中国而爱吾人奏请不许其赎又请𥙷内附羗百族以上爲军主假以勲阶爵秩如王官至今皆爲成法陜西岁取边人爲弓箭手而无所给公以塞上废地募人爲之若干畒出一卒若干畒出一马至其种歛爲发州兵戍守至今边赖以实所募皆爲精兵在渭州取陇外笼干川筑城置兵以守曰后当有用此者及李元昊叛兵数出卒以笼干爲德顺军而自陇以西公所措置人悉以爲便也自三都之战威震西海唃厮啰闻公姓名即以手加颡在天雄契丹使过魏地輙隂勒其从人无得髙语疾驱至多惮公不敢仰视契丹旣请盟眞宗于兵事尤所重即有边奏手诏诘难至十余反而公每守一议终无以夺眞宗后愈听信有论边事者徃徃宻以付公可否公在西府丁谓用事稍除不附巳者旣贬冦莱公指公爲党出公环庆又降知莱州公自知宿将爲谓所忌恐益爲竒中即日上道从弱卒十余人不以弓韔矢箙自随天雄卒有犯法衆谓狱具必杀之公乃处以常法或以爲疑公笑曰临边对敌斩不用命者所以令吾衆非喜杀也平时治内郡安事此乎𥘉守边时山东知名士贾同造公客外舎公欲按边即同舎邀与俱同问从兵安在曰巳具旣出就骑见甲士三千列立人音不彻舎同归语人曰玮果名将也公爲将不如其父寛然自爲一家云公好读书所如必载书数两兼通春秋公羊谷梁左氏传而尤熟于左氏寳元中王忠穆公爲枢宻使河西首领赵元昊叛上问边备辅臣皆不能对明日枢宻四人皆罢忠穆谪州翰林学士苏公仪与忠穆善出城见之忠穆谓公仪曰之此行前十年已有人言之公仪曰必术士也忠穆曰非也昔时爲三司塩铁副使䟽决狱囚至河北是时曹南院自陜西谪官初起爲定帅至定治事毕玮谓曰决事巳毕自此当还明日愿少留一日欲有所言旣爱其雄材又闻欲有所言遂爲之留明日具馔甚简俭食罢屏左右曰公满靣权骨不爲枢辅即边帅或谓公当作相则不然也然不十年必揔枢柄此时西方当有警公冝预讲边备蒐阅人材不然无以应卒曰四境之事惟公知之何以见教曹曰玮在陜西日河西赵德明尝使人以马博易于中国怒其息微欲杀之莫可谏止德明有一子方年十余岁极谏不巳曰以战马资邻国巳是失计今更以货杀边人则谁肯爲我用者玮闻其言私念之曰此子欲用其人矣是必有异志闻其甞徃来㸦市中玮欲一识之屡使人诱致之不可得乃使善画者图其貌旣至观五朝名臣言行録卷第三之五三朝名臣言行录三朝名臣言行录卷第十三之二十三之二吏部侍郎邹公公名浩字志完常州晋陵人中进士第历杨州颕昌府教授元祐七年除太学愽士出爲襄州教授元符元年召对除右正言明年除名勒停覊管新州徽宗即位复宣徳郞添监袁州酒税除右正言迁右司諌起居舎人明年除中书舎人迁吏部侍郞除寳文阁待制知江宁府㝷改知杭州未赴责授衡州别驾永州安置明年除名勒停昭州居住崇宁四年移汉阳军居住五年复承奉郎遂归常州大劝四年复直龙圗阁政和元年卒年五十二道郷邹公自少以道学行义知名于时其爲人也和顺积中而英华发外望之睟然见于颜靣不问知其爲仁人君子也其遇事接物犹虚舟然而坚挺之姿如精金良玉不可磨磷元符中用侍臣之荐擢居諌垣从人望也是时哲宗皇帝厉精求治用贤如不及一见即以公辅期之嘉言入告无不从者适中宫虚位之乆大臣欲自结于嬖暱爲保位之谋迎意媚合不以正公力言之以爲公议不允忤上㫖姦䛕之徒恶其害巳相与恊力挤之于䧟穽之中又下石焉皆是也公之章留中不下乃伪爲之加以诋诬不实之语流布中外欲天下闻之眞若有罪者其爲谋深矣虽有端人正士无敢爲公辨明者公旣没迨今二十余年昔之姦朋凋䘮略尽而正论行焉眞伪是非始有在矣绍兴三年其子柄集公之奏议一编属余爲叙余于公非一朝燕游之好也知公爲尤详其事之夲末皆余所亲闻见者故详着之以昭示来世庶乎使小人知君子之爲善终不可诬也公之将亡余适还自京师闻公疾革未及㢮担即驰徃省之见其薾然仅存余息然语不及私犹以国事爲问盖其平生以天下之重爲巳任至垂絶而不忘也每追念及之怆然不能释呜唿世道䘮乆矣不复有斯人也张绎曰邹浩以极諌得罪世疑其卖直也先生曰君子之于人也当于有过中求无过不当于无过中求有过志完脩㓗有志行记覧该緫援笔数千言立就斯可畏者然自视如未足士有一善无贵贱必与之交无逺迩必欲收而取之志完云圣人之道备于六经六经千门万户何从而入大要在中庸一篇其要在独而已但于十二时中看自家一念从何处起即点检不放过便见工力田昼者字承君阳翟人故枢宻宣简公姪也人物雄伟议论慷慨俱有前軰之风邹浩志完教授颕昌与承君逰相乐也志完性懦因得承君故遇事輙自激励元符间承君监京城门志完除言官遣客见承君以测其意客问承君近读何书承君曰吾作墨子诗有知君旣得云梯后应悔当年泣染丝之句爲志完发也客言于志完志完折简谢曰承君辞甚苦因约相见承君取告见之问志完曰平生与君相许者何如今君爲何官志完愧谢曰上遇群臣未甞假以声色独于浩若相喜者今天下事故不胜言意欲使上益相信而后言贵可有益也承君许之旣而朋党之祸大起时事日变更承君谢病归阳翟田舎一日报立刘氏爲皇后承君谓子曰志完不言可以絶交矣又一日志完以书约承君㑹颍昌中涂承君喜甚亟往志完具言諌立皇后时浩之言戅矣上初不怒也浩因奏曰臣即死不复望清光矣下殿拜辞以去至殿门望上犹未兴凝然若有所思也明日浩乃得罪留三日临别志完出涕承君正色责曰使志完隐黙官京师遇寒疾不汗五日死矣岂独岭海之外能死人哉愿君无以此举自满士所当爲者未止此也志完茫然自失叹息曰君之赠我厚矣乃别去建中靖国𥘉承君入爲太宗正丞宰相曽布欲收置门下不能屈除提举常平亦辞请知淮阳军以去吏民畏爱之嵗大疫承君日自挟毉户问病者药之良勤得疾而卒五朝名臣言行录卷第四之一五朝名臣言行録卷第四之一丞相毕文简公公名士安字仁叟代州云中人干德四年举进士历知台饶干三州入爲左拾遗兼冀王府记室叅军知制诰淳化中召入翰林爲学士以父名乂林抗章引避议者以礼律二名不偏讳却之眞宗尹京以爲判官东宫建兼右庶子及即位权知府事再爲学士景德初迁吏部侍郎叅知政事踰月拜平章事二年冬薨年六十八呉越入朝公以选知台州旣至言钱氏所上图籍皆张侈赋数愿一用旧籍以辑新民诏从之端拱中诏王府官各上所爲文帝问近臣曰文吾旣知之其行孰优皆以公对帝喜曰是也以本官知制诰召爲翰林学士大臣以张洎言帝曰洎视士安词蓻践历固不减但履行逺在其下耳公知开封府近臣有怙埶爲不法彊买民家定㛰子者公请对白其横夺还之契丹谋入冦公首䟽五事应诏陈选将饷兵理财之䇿甚备帝多纳用于是中书阙宰相乃进公吏部侍郎叅知政事入谢帝曰未也行且相卿然时方多事求与卿同进者其谁可公顿首辞谢曰臣材驽朽不足以胜任惟冦凖兼资忠义善断大事此宰相才也帝曰闻其刚使气对曰凖资方正慷慨有大节忘身徇国秉道疾邪此其素所蓄积朝臣罕岀其右者第不爲流俗所喜今天下之民虽蒙休德涵养安佚而西北跳梁爲边境患正若凖者所冝用也帝曰然当籍卿宿德镇之不阅月拜公本官平章事冦公实并命而以公监修国史位在上旣而契丹益犯边北州皆警二公始合议请帝幸澶渊时景德元年九月也虏统军顺国王挞览引兵入塞号二十万初云州观察使王继忠战没虏中至是爲虏人奏请议和大臣莫敢如何其事独公以爲可信力賛帝当羁縻不絶渐许其成帝谓虏悍如此恐不可保公曰臣甞得虏降人言虏虽深入屡挫不甚得志隂欲引去而耻无名且彼宁不畏人乗虚覆其穴此请殆不妄继忠之奏臣请任之帝喜乃手诏继忠许其请和时巳诏廵幸而议者犹閧閧二三大臣有进金陵及成都图者公亟同冦公请对力陈其故坚定前计帝乃幸澶渊军数十万虏大震然猖狂乗衆犹掠德清至澶北鄙㑹官军伏弩发射挞览死衆溃遁去而讲和之计遂定初帝严兵将行太白昼见流星岀上台北贯斗魁或言兵未冝北或言大臣应之公适卧疾移书冦公曰屡请舁疾从行而诏不许今大计已定惟君勉之士安得以身当星变而就国事所愿也已而少间追至澶渊因从以还兵罢乃按边要选良守将易置之雄州以李允则定州马知节镇州孙全照保州杨延明它所择用各得其任令塞下止驱掠通互市除铁禁招流亡广储畜未几夏州赵德明亦欵塞内附二方旣定中外略安量时制法次第施行如搉酤母得增额平反已决死罪録爲劳讼不干已者坐以重至今不易复置贤良方正直言极谏等科以广取士每对必爲帝言崇俭息民近忠直逺谀佞是爲政要故当时天下无事号至治云公资端重伟仪观少以名节自厉贯于夷险白首不易平生无一语过差虽贵奉养无异平素未甞殖产爲子孙计故天下称其清而其亡也帝谓冦公曰毕士安君子人也事朕南府东宫以至辅相饬躬谨行有古人之风后王文正公爲相甞面奏曰陛下前称毕士安清畏如古人在位闻之无不感叹且士安仕至辅相而四海无田园㞐第没未终䘮家用已屈今其妻有贷于臣家其不负陛下所知滋可见矣是固冝有以周之然当岀上恩非臣敢爲私惠时也帝闻叹息赐白金五千两公平生寡交游无党援唯王晋公吕公端见引重王文正公冦莱公杨文公相友善旣引冦公同政而冦公守正疾恶小人多不便日思所以倾之者布衣申宗古告其交通安王元杰冦公皇恐莫知所以自明公力辨其诬下宗古吏具得姦罔斩之冦公乃安王禹偁济州白屋子甞以事至公官舎隂识其非常童留之教以学后遂登科进用更在公前及公继知制诰其命乃禹偁词也公去潞州事连禹偁亦谪黄州公犹厚资其行云公端方沉雅有清识所至以严正称然性谦退甞谓人曰仆仕宦无赫赫之誉但力自规检庻几寡过耳咸平中诏选官校勘三国志晋唐书或有言两晋事多鄙恶不可流行者眞宗以语宰相公对曰恶以戒丗善以劝后善恶之事春秋备载帝然之遂命刋刻三朝名臣言行录三朝名臣言行录卷第四之二四之二端明蔡公公名襄字君谟兴化军仙游人中进士甲科庆暦𥘉除知諌院兼修起㞐注政事有急者至一夕三上䟽四年以亲老出知福州遂爲福建路转运使丁父忧服除复修注知制诰知开封府出知泉州再知福州召爲翰林学士三司使出知杭州迁端明殿学士徙知应天府未行丁母忧以疾卒年五十六范仲淹贬知饶州余靖上䟽论救尹洙请与同贬欧阳脩移书责司諌髙若讷皆坐贬蔡襄作四贤一不肖诗以记其事四贤谓淹靖洙脩不肖谓若讷也其诗播于都下士人争传冩之鬻书者市之颇获厚利契丹使至宻市以还后张中庸使北幽州馆舎中有冩欧阳脩诗于壁者庆暦𥘉永叔安道王素俱除諌官君谟以诗贺曰御笔新除三諌官喧然朝野竞相欢当年流落丹心在自古忠良得路难必有谋猷禆帝右直湏风采动朝端世间万事俱尘土留取功名乆逺㸔三人以其诗荐于上㝷亦除諌官是时天下无事士大夫㢮于乆安一日元昊叛师乆无功天子慨然厌兵思正百度以修太平旣已排羣议进退二三大臣又诏増置諌官四贠使拾遗𥙷阙所以遇之甚宠公以材名在选中遇事感激无所廻避权倖畏歛不敢挠法干政而上得益与大臣图议明年屡下诏书劝农桑兴学校革弊修废而天下竦然知上之求治矣于此之时言事之臣无日不进见而公之𥙷益爲尤多御史唐公介以直言忤旨贬春州别驾廷臣无敢言者公独论其忠人皆危之而上悟意解唐公得改英州遂复召用御史吕景𥘉呉中复马遵坐论梁丞相罢台职除他官公封还辞头不草制其后屡有除授非当者必皆封还之而上遇公益厚曰有子如此其母之贤可知命特赐冠帔以宠之庆暦三年九月諌官蔡襄上言两府私第毋得见賔客若欲询访天下之事采拔竒异之才许临时延召诏旬休许见賔客至和二年七月翰林学士欧阳脩又上言两制以上毋得诣两府之第诏从之陈执中以前两府知青州兼青齐一路安抚使率民钱数万贯修城民间苦之㑹贼王伦起沂州入青州境执中遣青齐捉贼傅永吉掩击尽获之上闻之嘉永吉以爲能超迁合门使入见上称羙其功永吉对曰臣非能有所成也皆陈执中授臣节度臣奉行之幸有成耳因极言执中之羙上益多永吉之让而贤执中谓宰相曰陈执中在青州乆可召之遂以执中叅知政事于是諌官蔡襄孙甫等争上言执中刚愎不才若任以政天下不幸上不听諌官争不止上乃命中使赍勑告即青州授之且谕意曰朕欲用卿举朝皆以爲不可朕不惑人言力用卿耳明日諌官复上殿上作色逆谓之曰岂非论陈执中邪朕已召乆矣諌官乃不敢复言执中旣至中书是时杜衍章得象爲相贾昌朝与执中叅知政事凢议论执中多与之立异蔡襄孙甫所言旣不用因求出下中书中书共奏云諌院阙人乞且留二人供职旣奏上颔之退归即召吏出札子令襄甫且供职衍及得象旣署执中不肯署曰曏者上无明旨当复奏何得遽令如此吏还白衍衍取札子坏焚之执中遂奏云衍党顾二人苟欲令其在諌署欺罔擅权及臣觉其情遂取札子焚之以灭迹怀姦不忠明日衍左迁尚书左丞出知兖州仍即日发遣贾昌朝爲相襄知福州甫知邓州顷之得象亦出知陈州执中遂爲相公爲政精明而于闽人㔫知其风俗至则礼贤劝学除其甚害徃时闽士多好学而専用赋以应科举公得先生周希孟以经术传授学者常至数百人公爲亲至学舎执经讲问爲诸生率延见处士陈烈尊以师礼而陈襄郑穆方以徳行着称郷里公皆折节下之闽俗重凶事而奉浮图㑹賔客以尽力丰侈爲孝否则深自愧恨爲郷里羞而姦民㳺手无頼子幸而贪饮食利钱财来者无限极徃徃至数百千人至有亲亡祕不举哭必破产办具而后敢发䘮者有力者乗其急时贱买其田宅而贫者立劵举责终身困不能偿公曰弊有大于此耶即下令禁止至于巫觋主病蛊毒杀人之类皆痛断絶之然后择民之聦明者敎以医药使治疾病其子弟有不率敎令者条其事作五戒以敎谕之乆之闽人大便公旣去闽人相率诣州请爲公立徳政碑吏以法不许谢即退而以公害政私刻于石曰俾我民不忘公之徳三司开封丗称省府爲难治公㞐之皆有能名其治京师谈笑无留事尤喜破姦发隐吏不能欺至啇财利则较天下盈虚出入量力以制用必使下完而上给下曁百司因习蠹弊切磨刬剔乆之簿书纎悉纪纲条目皆可法蔡侍郎襄自给事中三司使除礼部侍郎端明殿学士知杭州𥘉上入爲皇子中外相庆知大计巳定矣旣而稍稍传言有异议者指蔡公爲一人及上即位始亲政毎语及三司事便有忿然不乐之意蔡公终以此疑惧请出旣有除命韩曽二公因爲上言蔡襄事出于流言难以必信前世人主以疑似之嫌害及忠良者可以爲鉴也臣脩亦启曰或闻蔡襄文字尚在禁中陛下曽观之否上曰文字即不曽见无则不可知其必无臣奏曰若无文字则事未可知就使陛下曽见文字犹湏更辨眞伪徃时夏竦欲䧟富弼乃先令婢子学石介书字岁余学成乃伪作介与弼书谋废立事书未及上爲言者廉知而发之頼仁宗圣明弼得免祸至如臣丁母忧服阕初还朝有嫉忌臣者乃伪撰臣一札子言乞沙汰内官欲以激怒羣阉是时家家有本中外喧传亦頼仁宗保全得至今日由是而言陛下曽见文字犹湏更辨眞伪何况止是传闻疑似之言何可爲信上曰官家若信传闻蔡襄岂有此命公于朋友重信义闻其䘮则不御酒肉爲位以哭尽哀乃止甞饮㑹灵东园坐客有射矢误中伤人者客遽指爲公矢京师喧然事旣闻上以问公公即再拜愧谢终不自辨退亦未甞以语人公爲文章清遒粹美工于书画颇自惜不妄爲人书仁宗尤爱称之御制元舅陇西王碑文诏公书之其后命学士撰温成皇后碑文又勑公书则辞曰此待诏职也苏子容云欧公不言文章而喜谈政事君谟言政事而喜论文章各不矜其所能也襄性忮刻用刑残酷知泉州时甞以叔母䘮不在式假通判黄泪摄州事与晋江令章拱之置酒作乐襄隂怒之即捃拱之事械送狱拱之坐是除名窜流其弟望之累诣阙讼冤乆之乃得雪朝廷不直其所爲而士亦以此少之五朝名臣言行录卷第四之二四之二丞相莱国冦忠愍公公名凖字平仲华州下邽人中进士第知归州巴东县通判郓州太宗召对称㫖爲三司度支推官盐铁判官淳化二年擢左谏议大夫枢宻副使改同知院事罢知青州明年召叅知政事至道二年罢知邓州咸平初徙河阳同州鳯翔府知开封府除三司使景德元年同平章事三年出知陜州从封㤗山徙天雄军入爲枢宻使同平章事未几以使相罢判河南府永兴军天禧元年复入相三年罢爲太子太傅降太常卿知相州徙安州贬道州司马干兴元年再贬雷州司戸叅军天圣元年徙衡州司马未行而薨年六十三后十余年赠中书令赐谥诏翰林学士孙抃撰神道碑御篆其首曰旌忠云太宗幸魏也公之年十有六以父䧟蕃上书行在辞色激昻举止无畏上壮之命有司记姓名后二年进士及第寖以贵显公年十九举进士时太宗取人多问其年年少者徃徃罢遣或教公增其年公曰吾初进取可欺君耶知归州巴东县毎期㑹赋役不出符移唯具郷里姓名揭县门民莫敢后者尝赋诗有野水无人渡孤舟尽日横之句时以爲若得用必济大川手植双栢于县庭至今民以比甘棠谓之莱公栢太宗时冦公爲贠外郎奏事忤上㫖上拂衣起欲入禁中公手引上衣令上复坐决其事然后退上由是嘉之尝曰朕得冦凖犹唐文皇之得魏郑公也太宗时一岁大旱天子以爲忧尝辇过馆中汎以问衆衆皆曰水旱天数也尧汤所毋奈何凖独曰朝廷刑罚偏颇凡天旱爲是发耳上怒起入禁中顷之召凖问所以偏颇状凖曰愿召两府至前臣即言之宫登楼以观百姓皆合手叩额歌唿相庆曰少年天子也李后闻之不恱以告上上即召公责曰百姓但知有太子而不知有朕卿误朕也公曰太子万丗嗣社稷之主也若传之失其人是爲可忧今天下歌其得贤臣敢以爲贺上意始解章圣即位公守青州上想见之㑹遣中使抚廵山东因令问公安否且促取朝见表来公再拜谢曰陛下若不弃臣朝召而夕行也要君之章实不敢上旣而召还遂领相印契丹犯澶渊急书一夕凡五至莱公不发封饮笑自如明日同列以闻眞宗大骇取而发之皆告急也大惧以问公曰陛下欲了欲未了邪曰国危如此岂欲乆耶曰陛下欲了不过五日尔其说请幸澶渊上不语同列惧欲退公曰士安等止候驾起从驾而北上难之欲还内公曰陛下入则臣不得见而大事去矣请无还而行也遂行六军百司追而及之澶渊之役王超傅潜兵力弗加遂致中外之议不一至有以北戎狃开运之胜闻于上者唯冦莱公首乞亲征李沆宋湜賛之然而群下终以未必胜爲言时陈尧叟请幸蜀王钦若乞幸江南上召莱公问之公曰不知谁爲此谋者上曰卿姑断其可否勿问其人也公曰臣欲得献䇿之人斩以衅鼓然后北伐耳上悟遂决澶渊之行行次长垣遣置边河守将凖侍上侧积制书数十通近臣在东西庑下唿而命之皆辞曰无兵诏报曰百姓皆兵府库皆财听若所爲不责若野战但䧟失城郭则以军法从事皆驰传去州郡卒无䧟者公从上在澶渊王钦若隂请幸金陵陈尧叟请幸蜀上以问公时钦若尧叟在旁公心知二人所爲阳爲不知曰谁爲陛下画此䇿者可斩也今虏势慿陵陛下当率励衆心进前御敌以卫社稷柰何欲委弃宗庙逺之楚蜀邪且以今日之势銮舆回轸一歩则四方瓦解万衆云散虏乗其势楚蜀可得至邪上悟乃止二人由是怨公契丹冦河北南至冀贝虏骑甚盛州郡震动天子北廵至澶州虏骑巳过魏府矣上疑不欲渡河驻南澶州凖劝上北渡以固士卒心毋令虏得乗胜上犹豫未决时陈尧叟劝上避之蜀王钦若劝上避之金陵上以问凖凖曰谁爲陛下画此计者上曰頋所画如何耳毋问其名凖曰臣姑欲知之先斩此曹以令天下且先帝建都垂五十年天下财用兵甲聚于京师宗庙社稷之所寄也不幸有事陛下当与臣等以死守之今一旦弃去非复陛下所有若盗贼因縁而起陛下当何归乎上黙然凖又劝上北渡上犹未决因起更衣凖亦下殿去时髙琼爲殿前都指挥使宿卫殿下凖谓琼曰事当柰何太尉胡不一言琼曰相公谋之庙堂琼何敢与知然相公所以谓上何凖曰今渡河则河北不劳力而定不渡则虏日益炽人心不敢自固虽有智者不能善其后矣琼唿曰陛下听冦凖语凖所言是也上还问之语良乆凖即眣琼以其兵先渡又自牵马奉上上乃从之旣至澶州上御城北门凖居上前上尽以军事委凖凖因承制专决号令明肃士卒喜恱虏数千骑乗胜薄城下有诏吏士迎击之斩获太半虏乃引退不敢复逼㑹暮上还宫留凖居城上上使人视凖何爲曰凖方饮酒歌笑上未甞不释然也相持十余日契丹计索欲引去始遣使请和旣有约矣又率其衆诈欲填壕㑹有飞矢射其统军杀之契丹大扰其请和遂益坚凖不肯虏使来益恭上将许之凖欲邀使称臣且献幽州地时上厌兵事姑欲覊縻不絶而巳于是有譛凖不愿与虏平幸有兵事以自取重上亦不恱凖不得巳乃许之当时虏举国来冦入中国千余里其归不十日不能出汉地郡邑坚壁清野以待冦虏人马饥乏百万之衆可毋战而死虏窘如此诚少抑缓之契丹不敢不称臣幽州可必得也虏兵旣退来求和亲命曹利用与之约时契丹巳疲又惧镇定大兵扼其归路见利用至甚喜寝以珠縁貂褥虏主求割河北利用曰如此臣得族罪矣不敢以闻许岁给金缯二十万虏嫌其少利用复还奏之上曰百万以下皆可许也利用出凖召利用至幄次语之曰虽有勑旨汝徃所许毋得过三十万过三十万勿来见凖凖将斩汝利用股栗再至虏帐果以三十万成约而还和议成诸将请设伏邀击可使虏匹马不返莱公劝帝勿从纵虏归国以保盟好眞宗之次澶渊也一日语莱公曰今虏骑未退而天雄军截在贼后万一䧟没则河朔皆虏境也何人可爲朕守魏莱公曰当此之际无方略可展古人有言智将不如福将臣观叅知政事王钦若福禄未艾冝可爲守于是即时进熟出勑退召钦若谕以上意授勑俾行钦若茫然自失未及有言公遽曰主上亲征非臣子辞难之日叅政爲国柄臣当体此意驲骑巳集仍放朝辞便冝即涂身乃安也遽酌大白饮之命曰上马盃钦若惊惧不敢辞饮讫拜别公荅拜曰叅政勉之回日即爲同列也钦若驰入魏则戎虏满野无以爲计但屯塞四门终日危坐越数日虏骑退乃召爲次相或云王公数进疑辞于上前故莱公因事出之以成胜敌之勣耳初契丹入冦陈尧叟奏请㳂河皆撤去浮桥舟舡皆收泊南岸勑下河阳河中陜府如其奏百姓惊扰知河中府王济独不肯撤封还勑书且奏以爲不可陜州通判张稷时以公事在外州中巳撤浮桥稷还闻河中不撤乃复脩之冦公由是知此二人明年召济爲知杂御史稷爲三司判官济性鲠直衆多嫌之及冦公罢济亦出守而卒澶渊之役所下一纸书尔州县坚壁郷村入保金币自随糓不可徙随在瘗藏冦至勿战故虏虽深入而无得才破德清一城而得不𥙷失未战而困章圣甞谓两府欲择一人爲马歩军指挥使公方议其事吏有以文籍进者公问其故曰例簿也公叱曰朝廷欲用一牙官尚湏检例即安用我軰哉坏国政者正由此耳上以澶渊之功待公至厚群臣无以爲比数称其功王钦若疾之承间言曰澶渊之役凖以陛下爲投琼与虏博耳苟非胜虏则爲虏所胜非爲陛下画万全计也且城下之盟古人耻之今虏衆悖逆侵迫畿甸凖爲宰相不能殄灭㓙丑卒爲城下之盟以免又足称乎上由是寖踈之顷之凖罢而天书事起公镇大名府北使道由之谓公曰相公望重何以不在中书公曰皇上以朝廷无事北门鏁钥非凖不可大中祥符元年正月天书降于宫中承天门天子以改元其六月又降于㤗山是岁十月封泰山间二岁祀后土汾隂天子奉天书谨甚载以玉辂天书所行天子不敢当其道居无几何复有神降于延恩殿号称天尊天子亲自见之上于是益崇饬祀事自天书始降则筑昭应宫其后复置㑹灵景灵之属而祀老子于亳州天下无虑皆神事矣凖是时出爲外官又不信天书上益踈凖最后知京兆府都监朱能复献天书上以问王旦旦曰始不信天书者凖也今天书降凖所当令凖上之则百姓将大服而疑者不敢不信也上从之使中贵人逼凖朱能素事宦者周怀政而凖婿王曙居中与怀政善劝凖与能合凖始不肯曙固要凖凖亦因此复爲中书侍郎平章事天禧三年也天禧末眞宗寝疾章献明肃刘太后渐预朝政眞宗意不能平冦莱公探此意遂欲废章献立仁宗尊眞庙爲太上皇而诛丁谓曹利用等于是引李迪杨亿曹玮盛度李遵朂等叶力处画巳定凢诰命尽使杨亿爲之且将举事㑹莱公因醉漏言有人驰报谓谓夜乗犊车徃利用家谋之明日利用入尽以莱公所谋白太后遂矫诏罢公政事及眞宗上仙遂指公爲反而投海上其事有类上官仪者天下冤之杨亿临死取当时所爲诏诰及始末事迹付遵朂收之章献上仙遵朂乃抱亿所留书进呈仁宗及叙陈夲末仁宗尽见当日曲直感叹再三遂下诏湔涤其冤赠中书令谥曰忠愍又赠杨亿礼部尚书谥曰文凢预莱公党而𬒳逐者皆昭雪之故李淑爲亿赠官制曰天禧之末政渐宫闱能叶元臣议尊储极盖谓是也公好士乐善不倦推荐种放丁谓之徒皆出其门然尝语所亲曰丁生诚竒材惟不堪重任公爲丞相谓叅知政事尝㑹食都堂羮染公须谓起拂之公正色曰身爲执政而亲爲宰相拂须耶谓慙不胜公恃正直而不虞巧佞故卒爲所䧟公爲枢宻使曹利用爲副使公以其武人轻之议事有不合者輙曰君一夫耳岂解此国家大体利用由是衔之眞宗将立刘后公及王旦向敏中皆谏以爲出于侧微不可刘氏宗人横于蜀夺民盐井上以后故欲舍之公固请行法是时上巳不豫不能记覧政事多宫中所决丁知曹冦不平遂与利用合谋请罢公政事除太子少傅上初不知岁余忽问左右吾目中乆不见冦凖何也左右亦莫敢言上崩太后称制公再贬雷州是岁丁亦获罪公始谪道州司马素无公宇百姓闻之竞荷瓦木不督而㑹公宇立成颇亦宏壮守土者闻于朝遂再有海康之行公之贬雷州也丁谓遣中使贲勑徃授之以锦囊贮劒揭于马前旣至公方与郡官宴饮驿吏言状公遣郡官出迎之中使避不见入传舎中乆之不出问其所以来之故不荅上下皆皇恐不知所爲公神色自若使人谓之曰朝廷若赐凖死愿见勑书中使不得巳乃以勑授之公乃从録事叅军借緑衫着之短才至膝拜受于庭升堦复宴饮至暮而罢公贬死于雷诏还葬雒阳过公安民皆迎祭哭其䘮斩竹揷地以挂纸钱焚之寻复生笋成林邦人神之号曰相公竹因立庙其旁祀奉甚谨刘贡父王乐道各甞爲文刻石以记其事公少时不脩小节颇爱飞鹰走狗太夫人性严尝不胜怒举秤鎚投之中足流血由是折节从学及贵母巳亡每扪其痕輙哭公初爲枢宻直学士赏赐金帛甚厚乳母泣曰太夫人不幸时家贫求一缣作衾禭不可得岂知今日冨贵哉公闻之恸哭尽散金帛终身不畜财产后虽出入将相所得俸禄惟务施与公外奢内俭无声色之娱寝处一青帏二十余年时时有破坏益命𥙷葺或以公孙洪事靳之笑荅曰彼诈我诚虽弊何忧且不忍处之乆而以弊复弃也靳者愧之处士魏野赠公诗曰有官居鼎鼐无宅起楼台及上即位北使至赐宴两府预坐北使历视坐中问译者曰谁是无宅起楼台相公坐中无荅丁谓令译者谓曰朝廷初即位南方须大臣鎭抚冦公暂抚南夏非乆即还邓州花蜡烛名着天下虽京师不能造相传云是冦莱公烛法公尝知邓州而自少年冨贵不点油灯尤好夜宴剧饮虽寝室亦燃烛逹旦每罢官去后人至官舎见厠溷间烛泪在地徃徃成堆杜祁公爲人清俭在官未甞燃官烛油灯一炷荧然欲灭与客相对清谈而巳二公皆爲名臣而奢俭不同如此然祁公寿考终吉莱公晚有南迁之祸遂殁不反虽其不幸亦可以爲戒也凖爲人敏锐多智忼慨好乐賔客奢侈玉食其自奉养时时越法度然不治产业而矜权尚气收取声名其天性也王元之之子嘉祐爲馆职平时若愚騃独冦莱公知之喜与之语莱公知开封府一旦问嘉祐曰外人谓劣丈云何嘉祐曰外人皆云丈人旦夕入相莱公曰于吾子意何如嘉祐曰以愚观之丈人不若未爲相爲善相则誉望损矣莱公曰何故嘉祐曰自古贤相所以能建功业泽生民者其君臣相得皆如鱼之有水故言听计从而功名俱美今丈人负天下重望相则中外有太平之责焉丈人之于明主能若鱼之有水乎此嘉祐所以恐誉望之损也莱公喜起执其手曰元之虽文章冠天下至于深识逺虑殆不能胜吾子也张忠定公守蜀闻莱公大拜曰冦凖眞宰相也又曰苍生无福门人李畋怪而问之曰人千言而不尽者凖一言而尽然仕太早用太速不及学耳张冦布衣交也莱公兄事之忠定常面折不少恕虽贵不改也莱公在𡵨忠定在蜀还不留旣别頋莱公曰曾读霍光传否曰未也更无它语莱公归取其传读之至不学无术笑曰此张公谓我矣张乖崖常称使冦公治蜀未必如咏至于澶渊一掷咏亦不敢爲也深叹服之凖䟽通博𥙿果敢沈毅能断大务不循细检喜风干善议论与人无城府接物无崖岸頋大义可爲者必奋厉翔跃以身先之其勇若贲获至于外险中艰斩然涯垠亦坦坦无退衂意闻一善荐道推輓不进用不巳附离苟合者疾之如仇雠凖得罪南行过零陵踰大陂溪夷承间钞掠而去巳而酋长召告之曰若等奈何窃贤相行橐神明其佑若乎趣遣种人持所掠还凖伏道下引道且拜凖慰遣之至南海晨旦朝谒从事如常时谓其子曰守法奉正士人常操以穷通成败易之者非吾意也爲层楼于署东偏置机榻其间危坐终日寂无它营经史老庄及天笁书环列前后暇或看诵之賔至则慿髙瞰虚笑语燕燕若初无廊庙之贵者峤南山水峻絶马不能进郡县官有伐竹爲轻舆以迓凖者凖谢曰吾罪人骑马足矣冒炎溽扪险阻日行百里左右爲之泣下凖昂然无陨获容色其度量过人如此及雷阳吏以图献阅视之首载郡东南门抵海岸凢十里凖恍然悟曰吾少时有到海秪十里过山应万重之句廼今日意尔人生得䘮岂偶然耶丁谓败得窜道繇海康凖从者有欲释憾谋不利于谓凖知之陈大席一庑间设戯具悉召坐且命之博弈因隐几观焉闻谓行廼罢凖平生着述于章䟽尤工旨粹言简多所开益余藁即焚㓕弃去虽至戚不得见好爲诗警䇿清悟有刘夣得元微之风格其气燄竒拔则又过之三朝名臣言行录三朝名臣言行录卷第十三之三十三之三諌议陈忠肃公公名瓘字莹中南劒州沙县人中元丰二年进士甲科爲湖州书记签书鎭东军判官事除太学博士辞不就绍圣初复除博士袐书省校书郎通判沧州除着作佐郎枢宻院编脩官皆辞不赴差知卫州徽宗即位召除右正言迁右司谏责监杨州粮料院改知无爲军复召爲着作郞实録院检讨官辞史局除右司贠外郎以上宰相书责监建州武夷观坐党籍除名勒停送袁州编管崇宁元年移送㢘州量移郴州得自便以子正彚事逮系诏狱送通州安置坐进尊尧集送台州编管复宣教郎主管江州太平观令居南康军徙楚州宣和六年卒靖康中赠諌议大夫绍兴中特赐谥公爲越州签判蔡卞爲帅待公甚厚每以公学识卓异待遇加礼而公已得其心术常欲踈逺之屡引疾㝷医章不得上㑹明倅阙蔡㑭公权摄以时当得职田意公方贫必喜于少纾公到明遂伸㝷医之请将所得圭租逊前官明州以法当公得公以义不当受卒不取而归之官廪𥘉卞甞爲公语张懐素道术通神虽飞禽走兽能唿遣之至言孔子诛少正卯彼甞諌以爲太早汉楚成皐相持彼屡登髙观战不知其嵗数殆非世间人也公毎窃笑之及将往四明而懐素且来㑹稽卞留公少俟公不爲止曰子不语怪力乱神以不可训也斯近怪矣州牧旣甚信重士大夫又相謟合下民视之从风而靡使眞有道者固不愿此不然不识之未爲不幸也后二十年懐素败多引名士或欲因是染公竟以㝷求无迹而止非公素论守正则不免于罗织矣绍圣𥘉章申公以宰相召道过山阳公适相遇随衆谒之章素闻公名独请登舟共载而行访以当世之务公曰请以所乗舟爲谕偏重其可行乎移左置右其偏一也明此则可行矣章黙然未荅公复曰上方虚心以待公公必有以副上意者敢问将欲施行之叙以何事爲先何事爲后何事当缓何事当急谁爲君子谁爲小人谅有素定之论愿闻其略章复竚思良乆曰司马光姦邪所当先辨无急于此公曰相公悮矣此犹欲平舟势而移左以置右也果然将失天下之望矣章厉色视公曰光辅母后独宰政柄不务纂绍先烈肆意大改成绪悮国如此非姦邪而何公曰不察其心而疑其迹则不爲无罪若遂以爲姦邪而欲大改其已行则误国益甚矣乃爲之极论熈丰元祐之事以爲元丰之政多异熈宁则先志固已变而行之温公不明先志而用母改子之说行之太遽所以纷纷至于今日爲今之计唯当絶臣下之私情融祖宗之善意消朋党持中道庶乎可以救弊若又以熈丰元祐爲说无以厌服公论恐纷纷未艾也辞辩渊源议论劲正章虽迕意亦颇惊异遂有兼取元祐之语留公共饭而别章到阙召公爲太学愽士公闻其与蔡卞方合知必害于正论遂以婚嫁爲辞乆乃赴官于是三年不迁公爲太学博士薛昂林自之徒爲正録皆蔡卞之党也竞推尊荆公而挤排元祐禁戒士人不得习元祐学术卞方议毁资治通鑑板公闻之因䇿士题特引序文以明神考有训于是林自骇异而谓公曰此岂神考亲制耶公曰谁言其非也自又曰亦神考少年之文尔公曰圣人之学得于天性有始有卒岂有少长之异乎自辞屈愧歉遽以告卞卞乃宻令学中置板髙阁不复敢议毁矣绍圣大臣嫉元祐更改王荆公已行之法乃用继述之说以爲形迹先朝追贬司马温公等加以不孝之名上谤宣仁事伤国体公时爲太学博士𬒳㫖赐对其奏札曰道常然而不渝事有弊则必变故尧舜禹皆以若稽古爲训若者顺而行之稽则考其当否或若或稽必使合于民情所以成帝王之治也造膝之言遂明继述之义且论天子之孝与士大夫不同㤗陵喜所未闻反复诘问语遂移时迫于进饍公乃引退上意感悟约公再见有变更时事之意执政闻而恨之遂黜公于外㤗陵圣颜英睿臣下奏对往往慑于天威少或契合公始召见遽以人所难言逆意开陈辞逹义明使人主豁然感寤由是搢绅士夫罔不钦服苏黄门闻之抚几叹曰吾兄东坡最善论事然亦不知出此遂以书抵公叹誉甚至公甞爲别试所主文林自谓蔡卞曰闻陈瓘欲尽取史学而黜通经之士意欲沮坏国是而动揺荆公之学也卞旣积怒谋将因此害公而遂禁絶史学计画已定唯候公所取士求疪立说而行之公固预料其如此乃于前五名悉取谈经及纯用王氏之学者卞无以发然五名之下往往皆博洽稽古之士也公甞曰当时若无矫揉则势必相激史学往往遂废矣故随时所以救时不必取快目前也公自馆职请外𥙷得倅沧州秩满移守卫州中间数有荐章两𬒳内除皆辞不行至绍圣末徽宗即位召爲言事官于是即日就道论章惇蔡明继述平日之志略行焉公方赴召命至阙闻有中旨令三省缴进前后臣僚章䟽之降出者公谓宰属谢圣藻曰此必有姦人圗盖已愆而爲此谋者若尽进入则异时是非变乱省官何以自明因举蔡京上䟽请灭刘挚等家族及妄言携劒入内欲斩王珪等数事谢惊悚即白时宰録副夲于省中其后京党欺诬盖抹之说不能尽行由有此迹不可泯也徽宗初政欲革绍圣之弊以靖国于是大开言路衆议皆以瑶华复位司马温公等叙官爲所当先公时在諌省独以爲幽废母后追贬故相彼皆立名以行非细故也今欲正复当先辩明诬罔昭雪非辜诛责造意之人然后发爲诏令以礼行之庶几可无后患不冝欲速致悔也朝廷以公论乆郁且欲快恱人情遽施行之至崇宁间蔡京用事悉改建中之政人乃服公逺虑也公在言路知无不言然议论持平务存大体弹击不以细故未甞及人私过常言人主託言者以耳目固不当以浅近见闻惑其聦明况以讦爲忠无𥙷于时反伤治体乎公誉望早达自登科不汲汲于仕进元祐绍圣间诸公交荐于朝公所主多所退避及后𬒳眷知居言路排姦扶正所指议者往往甞相举荐故公䟽文有曰在彼则举尔所知在此则爲仁由已未甞以预荐而入其党亦不以小故而絶其恩盖公之意以士人出处不因荐刺而废公议则朋党之说无縁而起公因朝㑹见蔡京视日乆而不瞬甞以语人曰京之精神如此它日必贵然矜其禀赋敢敌太阳吾恐此人得志必擅私逞欲无君自肆矣㝷居諌省遂攻其恶京闻公言因所亲以自解且致情恳而以甘言啖公公使荅之曰杜诗所谓射人先射马擒贼湏擒王不得自巳也于是攻之愈力公每谓天下之事变故无常唯稽考往事则有以知其故而应变王氏之学乃欲废絶史学而咀嚼虚无之言其事与晋无异将必以荒唐乱天下矣故弹蔡京䟽文有曰絶灭史学一似王衍重南轻北分裂有萌逮今三十余年而所言无不验者公以绍圣史官专据荆公日録以修𥙿陵实録变乱是非不可传信故居諌省首论其事进日録辩乞改实録又因窜责合浦着尊尧集深辟诬妄以明君臣之义然犹止以増加之罪归于蔡卞盖公之意以谓荆公已殁宗其说以殖私党者卞实罪魁救时革弊当以去卞爲先若根源锄塞则制其流蔓易矣及邪说大行势不可回于是直攻荆公之恶以明祸夲之所在所以复着四明尊尧也虽尊崇宗庙破辟私史立意则同而议论直捷无所廻避则后集乃公之所取以爲正也故公自谓四明尊尧者刍荛改过之书也后集序文可以备见公自諌省谪杨州筦库以论蔡京交结外戚迕钦圣也𬒳命数日钦圣悔寤遣中使宣谕以非夲旨方且开解主上召还矣赐公度牒十道俾勿遽行继遂有无爲之命公以京犹在朝廷而复言者差遣是非不辨不敢祗受及京得外𥙷公乃拜命公自右司贠外郎兼权给事中时何相执中爲礼部侍郎一日以间与公曰今早见贵人公即眞矣公即唿正彚示之曰吾与丞相议事多不合今所闻乃尔是欲以官爵相饵也若受其荐进而复有异同则公议私恩两有愧矣吾有一书将投之以决去就汝其爲我书之又曰郊祀不逺彼不相亮则失汝恩泽能不介意乎正彚再拜愿得书公乃大喜明日持以入局未及问丞相约公相见连介催促公留使者少候已而同舎朱世英来公拉之同往朱不知所以丞相见公有同行者有不豫之色公不候坐定遽出书爲献丞相大怒辩论移时公指事叙言辞色不挠堂吏比肩耸观朱亦皇恐失措丞相怒甚翘足肆坐语浸骄慢公雍容起白曰瓘之所论者国事是非当付之公议相公未可失待士之礼也丞相整仪无语公遂起竟不闻所以相招者何言信宿遂有海陵之命公自岭外归居明州甞令正彚干蛊钱塘偶闻蔡崈诧说蔡京之福厚其事有动揺东宫之迹不敢隐嘿乃自陈于帅司蔡薿时爲杭帅方与京叙宗盟结死党遂执正彚送京师而飞书告京俾爲计事下开封制狱狱辞果不右正彚而公亦连逮开封尹李孝偁胁诱公使证正彚之妄公曰正彚闻蔡京将不利于社禝传于道路遽自陈告瓘岂与知若瓘以所不知忘父子之恩而指其爲妄则情所不忍挟私情以符合其说又义所不爲况不欺不贰平昔所以事君教子岂于利害之际有所贪畏自违其言乎蔡京姦邪必爲国祸瓘固甞论于諌省亦不待今日语言间也时内侍黄经臣监勘闻公所对失声叹息谓公曰主上正欲得实右司但依此供状其后狱具正彚犹坐所言过实流窜海岛公亦有安置通州之命公在通州张无尽入相欲引公以自助时置政典局乃自局中奉旨取公所着尊尧集盖将施行所论而由史局用公也公料其不能成事辞以修写而未发继日承政典局牒坐圣旨㑭州郡催促公乃用奏状进表以黄帕封缄缴申政典局乞于御前开拆或谓公当径申局中而通书庙堂公曰恨不得直达乙览岂复可与书耶彼爲宰相有所施爲不于三省公行乃置局建官若自私者人将怀疑而生忌正恐尊尧至而彼巳动揺也逺其迹犹恐不免况以书耶继而悉如公言张旣罢黜公亦有台州之命责词谓公私送与张商英意要行用于是衆人服公之逺虑而恠何邓辈敢欺罔上下也公谪台州朝旨不下司行移峻急所过州郡皆令兵甲防送不得稽留至台乆之人莫敢以居屋借赁者暂馆僧舎而郡守以十日之法每遣厢廵起遣故十日必爲之迁一寺公处之澹然不以介意公到台数月朝廷起迁人石悈知州事且令赴阙之官士论讻讻咸爲将有处分于公也悈至果扬言怖公视事次日即遣兵官突来约束不得令岀入取责邻人防守状又置逻卒数铺前后廵察抄録賔客书问之往还者虽亲戚家书殆至隔絶未几复令兵官突来所居搜检行李摄公至郡郡庭垂帘如制狱大陈狱具盖朝旨取索尊尧副夲而悈爲此以相迫胁耳公知其意遂发问曰今日之事岂𬒳旨耶悈非所料失措而应曰有尚书省札子卷帘出示公札子所行盖取尊尧集副夲以爲系诋诬之书合缴申毁弃也公曰然则朝廷指挥取尊尧集耳追瓘至此复欲何爲因问之曰君知尊尧所以立名乎盖以神考爲尧而以主上爲舜也助舜尊尧何爲诋诬时相学术浅短名分之义未甚讲求故爲人所法使请治尊尧之罪将以结党固宠也君所得于彼者几何乃亦不畏公议干犯名分乎请具申瓘此语瓘将显就诛戮不必以刑狱相恐悈不待公言毕屡揖公退㝷语人曰不敢引其说尚自如此良可畏也继又幽公于僧舎使小吏监守对榻坐卧窘辱百端人情忧怖虑有不测公安之不以爲挠悈亦终不能爲害公谪台州于法合进谢表台州不爲发递表未得达而石悈之来声势甚异公料其必受蔡薿风旨意在得其所投书必将捜索及行李于是爲封事缴谢表封缄于箧题以臣名悈至果如所料而以缄题之故不敢輙开遂以奏御薿与执中皆怒未几罢之或问公何以审其如此公曰吾于薿𥘉无它薿怀遗书之愧而其党未必知纳忠相捃实自爲计今显其迹则法使之术不行矣公虽縁蔡氏得罪而首论私史力排王氏王蔡之党如薛昂蹇序辰何执中邓洵仁洵武蔡薿之徒皆当时恊力排䧟欲杀公者亦不独蔡京兄弟而巳蔡薿与公𥘉不相识公上宰相书谪守海陵薿爲太学生以长书遗公论天下事皆合天下之公议遣人致于海陵谓公諌䟽婉而有理似陆宣公刚而不挠似狄梁公文章渊源发明正道则韩文公其人也至次年薿以对䇿爲大魁所陈时务与前书顿异于是愧悔而欲杀公以灭口宻賛京党岀力尤甚正彚三山之窜石悈台州纷纷皆其所爲也公迁责以来杜门不治人事絶迹州郡宴㑹几三十年所至人情向慕虽田夫野老咸知名愿见及自天台归通川道由㑹稽时王丰甫仲薿爲越帅以公早爲𡵨公所器重具舟檝爲礼候公于郊因共载归府舎越人闻公赴府㑹竞来观瞻比肩舆归馆道路遮拥几不可行爲人钦重如此公在台五年屡该赦当自便而刑部不敢检举旣而上旨令叙官放还乃因郊霈霑恩然初以宣德郎𬒳谪而叙官乃得承事郎实镌降也𬒳命之后忽得州牒备坐省札云奉御批叙复数内陈瓘叙复未当合于见存官外叙一官仍取旨与差遣符州告示夲官知委公旣供知委而来通州将数月又有省札下通州令公具家状陈乞差遣人皆贺公以爲起发有渐也公曰此庙堂欺君玩世之术尔若与差遣岂应见问上闻吾叙官不当而见于御批诸公不敢但巳爲此迁延之说以塞上旨家状虽可供而差遣其可乞耶彼谓吾不堪流落而因兹乞怜尔乃报云家状昨因削籍毁弃无慿供具事果不行公旣还寓通州时开封尹盛章与石悈以私隙诟争章宻取旨送悈狱以罪编置通州因扬言爲公报忿公闻而叹曰此岂盛丗所宜有耶因谋徙居以避之时县宰与公姻家而于悈亦沾亲悈属宰求馆舎宰以爲疑公谓宰曰亲戚患难冝相周旋置此䘏彼乃爲义事无足嫌也宰于是与之尽力悈闻而愧感遣其子来致谢公曰吾爲宰尽亲戚忠告之益尔非欲以德报怨也却之不见月余遂挈家爲江上之逰公泛江至江州爱其江山之胜因卜居于城外杜门不岀谒而来者不拒士大夫经由江上者徃徃不之公府而必到公家公延接无间每爲燕豆之欵踰年欢适忽有朝旨不许岀城月申存在又更易守臣日降不下司文移以俟新守之到外间叵测无不震惧交逰中有来索与公徃复书简者有碎公所书碑刻牌额者公亦自期以死惕息俟命而巳阅数日乃移南康居住盖縁王宷得罪疾公者乗此时以怖公也刘待制器之闻之以书抵公曰此乃鹤相恐胁濮上之䇿伎止此耳公晚年益负天下重名蔡氏之党必欲杀公以快意时王寀得罪而公适居江州䜛者以爲公来居宷之郷郡因危言䧟公頼徽宗圣察止令移居南康及后方㓂啸聚又造飞语言公之壻爲㓂所劫取欲以相中伤复有楚州之命盖公所论京卞皆披摘其用心而发露其潜慝蔡氏最所忌嫉故得祸比同时诸公爲最酷犹以徽宗保全不至死也公徙居山阳也经由江都时淮帅毛友达可或疑其蔡氏腹心劝公晦迹而过公曰吾无私憾于蔡氏蔡氏之人岂无是非之公乎乃先遣书遗之毛报书加礼有公立朝行巳之道愿望见而不可得之语即出郊候公语颇输诚公亦待之无间后闻其奏报方㓂事不爲欺隐以书誉之于旧曰蔽遮江淮沮遏贼势斯人有助也盖公与人爲善不分彼此大率如是晚进后軰因公激发黙化而爲善者不可一二举也公性至孝事亲承顺颜色使亲庭无不适之意居䘮毁瘠如礼庐坟茹𬞞连年有甘露芝草之瑞于兄弟友爱尤至伯氏早世公抚䘏其孤教养嫁娶使皆有所成立𥘉奏𥙷恩泽舍巳子而先伯父之子及后贬责以至终身诸子皆白衣未甞有不满之意公性谦和与物无竞与人议论率多取人之长虽见其短未甞面折唯微示意以警之人多退省愧服尤好奖进后辈一言一行苟有可取即誉美传扬谓巳不能公平生手不执钱不视权衡货殖之事未甞讲论唯于农田不废询访以米之贵贱而察岁之丰凶也然常语人则曰有国家岂能忘利或孳孳而营之或临事必以爲言此前贤以爲戒也公虽闲居容止常庄言不苟发虽盛暑见子孙軰未甞不正衣冠一日甞与家人语家人戯问实否公退自责者累日岂吾甞有欺于人耶何爲有此问也御下尤有礼法未甞以非类骂人公有斗余酒量每饮不过五爵虽㑹亲戚间有欢适不过大白满引恐以长饮废事每日有定课自鸡鸣而起终日冩阅不离小斋倦则就枕旣窹即兴不肯偃仰枕上每夜必置行灯于床侧自提就案人或问公何不唿唤使令者公曰起止不时若渉寒暑则必动其念此非可常之道偶吾性安之故不欲以劳人也公智明虑逺事无大小必原始要终验如符契又通易数如靖康变故隆祐垂帘国家中兴之事往往甞预言之士大夫间有亲闻者李丞相伯纪爲柱史坐论水𬒳谪有书与公求华严奥旨若将忘世者公以狄梁公得筏犹舍之语报之且谓李文靖王文正二公皆好佛者未甞泥其教文而专以卫物爲心文靖爲相以不扰之说报罢内外所陈利害文正当轴终日端黙包兵革以待夷狄勉其继踵二公于筌筏之外书辞数千言及后伯纪果大用识者叹公澡鑑且服公之至论也徐师川以才气自负少肯降志于人常言吾于鲁直爲舅氏然不免有所窃议至于了翁心诚服之毎见公或经旬月必设拜礼忠宣范公晚年益以天下自任尤留意人材或问其所储蓄人材可爲今日用者荅曰陈瓘又问其次曰陈瓘自好也盖言公可以独当天下之重也宣和之末人忧大厦之将顚或问㳺定夫察院以当今可以济世之人定夫曰四海人材不能周知以所知识陈了翁其人也刘器之亦甞因公病使人勉公以毉药自辅云天下将有頼于公当力加保养以待时用也其爲贤士大夫所钦属如此公自迁责所居必葺小斋终日冩阅内典观经史二十余年如一日未甞少懈以所抄録名曰知恩殆千余轴又杂观百家之文毉卜等书开卷得益者亦片𥿄记録粘于壁间环座旣遍即合爲一䇿名曰壁记如此者又数十册张丞相天觉晚年亦好佛书重道建华严阁作醮箓㑹黄冠释子纷纷奔趋之公虽甞𬒳其荐引然素未相识及通书也至是代书简之曰辟谷非眞道谈空失自然何如勲业地无愧是神仙及在山阳方与賔旧㑹食见邸报有天觉所上遗表遽止酒而起叹伤异常客有以爲疑者公曰张固非粹德且复才踈然时人归向之今其云亡絶人望矣近观天时人事必有变革正恐虽有盛德者未必孚上下之听殆难济也未几公亦感疾浸至大故陈莹中与关止叔沼与荥阳公书问其言前辈与公之交逰必平阙书云某公某官如称器之则曰待制刘公之类其与已同等则必斥姓名示不敢尊也如曰㳺酢谢良佐云此皆可以爲后生法陈莹中甞言学者湏常自试以观巳之力量进否易曰或跃在渊自试也此圣学也陈左司瓘送其姪渊责沈文曰予元丰乙丑夏爲礼部贡院点检官适与校书郎范公淳夫同舎公甞论颜子不迁怒贰过惟伯淳能之予问公曰伯淳谁也公黙然乆之曰不知有程伯淳邪予谢曰生长东南实未知也予常以寡陋自愧了翁之子正由云了翁自是每得明道先生之文必冠带然后读之建中之𥘉右司諌陈公莹中论蔡氏弟兄忤㫖窜岭表公之南迁不以其罪举天下愤惜之无敢言者名隷党籍余二十年转徙道途无宁岁卒以穷死𥘉京爲翰林学士承旨以辞命爲职潜姦隐慝未形于事虽位通显世之人盖莫知其非也公于是时力言京不可用用之必爲腹心患宗社安危未可知也闻之者往往甚其言以爲京之恶不至是巳而结嬖倖窃国柄矫诬先烈怙宠妄作爲宗社祸悉如公言于是人始服公爲蓍龟也昔王文公安石以学行负时望神宗皇帝引叅大政士大夫相庆于朝谓三代之治可以立致吕公献可独以爲不然抗章论之虽文正温公犹以爲太遽欲献可姑缓未几多变更祖宗故事以兴利开边爲先务诸公虽悉力交攻之莫能夺其流毒至于今未殄也故温公毎谓人曰献可之先见余所不及心诚服之余以谓公之于京言之于未用之前献可于文公论之于旣用之后则公之先见于献可有光矣五朝名臣言行录卷第四之三四之三太尉卫国髙烈武王王名琼家丗燕人徙亳州之蒙城事太宗爲御龙直指挥使累迁归义军节度使殿前都指挥使景德元年从幸澶渊有功明年以病求解兵柄授检校太尉忠武军节度使三年薨年七十二王曾孙女配英宗皇帝是爲宣仁圣烈皇后云太平兴国四年从征太原太宗引兵自幽州还闻虏兵盛至留王夜作引龙直乐于御营迟明王度车驾已逺溃围转战以岀至行在所而六班卒不至太宗欲诛六班王曰陛下晨夕兼行令不蚤下主将之罪也今卫士皆以材勇选从下太原有功未赏尽诛之可虖帝怒遂释髙琼以归义节度使爲并州马歩军都部署潘美亦在太原旧制节度领军职者居上琼以美旧臣表请居下琼后爲歩军都指挥使㑹戍兵以廪食陈弱譁言者琼知之一日巡营士卒方聚食因取其饭啖之谓曰边鄙无事而坐饱此冝知幸也管军贠阙王兼领二司王乃言曰臣老矣如有负薪之忧谁爲可任者先朝自殿前而下各置副都指挥使及都虞候常有十人职近事亲易以第进又使士卒预识其威名缓急临戎上下得以附习此军制之大要也上从之景德元年契丹直抵澶州眞宗北幸驻驆韦城大臣有劝上南巡者召问王行幄王惖然曰虏去国逺闘势不能持乆况羽檄召天下兵行且至进则可以决有功今止军不发衆情大惑谁爲陛下建此者眞宗曰将更议于大臣王曰天子亲御六军蒙犯霜露国之安危事在转漏尚何议也遂发韦城次澶州将抵浮桥左右犹踌蹰未进王下马自扶辇拥衆渡河旣而请帝御北城观兵汉军望黄盖皆仰唿万岁而虏人亦大唿声闻数十里其种酋皆骇视失色有顷弩伏发射契丹贵将挞览死遂奉书请盟师还赐燕于行宫而李继隆石保吉魏咸信酒酣争功王曰天子神武一举而折敌公等何功之与也继隆等愧甚它日卫士有白禀粟陈腐者王曰边防战守之兵暴露寒苦而所食粟与䜴同色若等日旣食太官月所给又先进様于上前岂特诸军比也有一言以动吾军者斩于是衆莫敢有言其后王𬒳疾乆不出輙有遗陈粒殿下者中贵人得之以闻人赐精米一斛王叹曰安有是邪遂以疾辞典军王素爲冦凖所知而王钦若以南廵之议恨凖凖罢相钦若知枢宻院王疾甚眞宗趣驾欲临问钦若乃言天子问疾所以宠勲臣今琼无破敌之功不可徃帝乃止眞宗甞问卿子几人曰臣子十有四人臣诚愚不肖然未甞不教以知书于是赐诸经史于其家每戒诸子母曲事要埶以蕲进身若吾奋节行间至秉旄钺岂因人力哉又甞与诸子论蔚昭敏李斌之爲人诸子曰此衆之所非也王曰吾常与此二人者言其忠质一心无铢发敢欺朝廷衆之所非吾之所取也三朝名臣言行录三朝名臣言行录卷第四之三四之三尚书王懿敏公公名素字仲仪以父旦遗恩𥙷官召试赐同进士出身歴知濮鄂州召还知諌院擢天章阁待制淮南都转运按察使徙知渭州坐事落职知汝州以枢宻直学士权知开封府出知定州成都府复入爲京尹以端明殿学士再知渭州乞换武职改澶州观察使知成徳军复以学士知太原府以工部尚书致仕卒年六十七仁宗方留精政事思闻朝廷得失御笔亲除諌官而欧阳脩蔡襄余靖与公相次进用公起少年遇事感发甞言礼部取士不询采行实顾文辞漫漶不足以应务请郡国置学择明师使通知经术稍近三代里选之法自景徳以来较今内外无名之费数倍于前请置官三司量一岁所入其用非急者皆省去之㑹皇子生议欲因赦百官进官大赏赉诸军公又言方元昊叛契丹数有所求县官财用不足冝留金缯以佐边费官爵以赏战劳其议爲公止仁宗御天章阁出手诏问两府大臣所以兴治革弊之方公又大䟽时政姑息十余事皆人所难言者末以非知之艰行之惟艰爲戒它日曲召公等四人靣谕曰卿等皆朕所自择数论事无所避特皆赐章服仁宗问王懿敏曰大僚中孰可命以相事者懿敏曰下臣其敢言帝曰姑言之懿敏曰唯宦官宫妾不知姓名者可充其选帝怃然有间曰唯富弼耳懿敏下拜曰陛下得人矣旣告大庭相冨公士大夫皆举笏相贺或宻以闻帝益喜曰吾之举贤于夣卜矣庆暦中京师旱諌官王公素乞亲行祷雨帝曰太史言月二日当雨一日欲出祷公曰臣非太史然是日必不雨帝问故公曰陛下幸其当雨以祷不诚也不诚不可动天臣故知不雨帝曰明日祷雨醴泉观公曰醴泉之近犹外朝也岂惮暑不逺出邪帝毎意动则耳赤耳巳尽赤厉声曰当祷西太一宫公曰乞传旨帝曰车驾出郊不预告卿不知典故公曰国𥘉以虞非常今乆太平预告但百姓瞻望清光者衆耳无虞也諌官故不扈从明日特召公以从日色甚炽埃雾涨天帝玉色不怡至琼林苑回望西太一宫上有云气如香烟以起少时雷电雨甚至帝却逍遥辇御平辇彻盖还宫又明日召公对帝喜曰朕自卿得雨幸甚又曰昨即殿庭雨立百拜焚生龙脑香十七斤至中夜举体尽湿公曰陛下事天当恭畏然隂气足以致疾亦当帝曰念不雨欲自以身爲牺牲何也公言王徳用进女口事帝𥘉诘以宫禁事何从知公不屈帝笑曰朕眞宗之子卿王旦之子有丗旧岂它人比徳用实进女口巳服事朕左右何如公曰臣之忧正恐在陛下左右耳帝即命宫臣赐王徳用所进女口钱各三百千押出内东门讫奏帝泣下公曰陛下旣不弃臣言亦何遽也帝曰朕若见其人留恋不肯去恐亦不能出矣少时宫官奏宫女已出内东门帝动容而起公爲淮南都转运按察使时𥘉置按察诸路皆以苛爲明独公爲不苛然贪吏有自投劾去者权知开封府至和二年秋大雨坏蔡河水入都城宻诏军吏障朱雀门公违诏止之曰方上不豫军民庐舎多覆压奈何障门更以动衆耶知成都府先是牙校岁输酒坊钱以供厨传之费前后日加丰而不知约故输者亦加困而不能胜公爲一切裁约之省其费过半铁钱唯行于两川岁加铸不止故钱轻货重啇旅不行公爲罢铸十年而物价以平利州路饥公遣发廪赈捄民得无流徙诏适下而公奏至上数称嘉之公爲政在便人情蜀人録公所行爲王公异断治平元年秋虏寇静边寨围童家堡天子西忧以公爲端明殿学士又知渭州于是畨酋故老皆欢唿越境望公之来比公驰至则虏解围去矣公屡帅泾原驭将卒有恩无不得其欢心又善料敌情故塞下戍常少而积粟至十余年甞广渭之西南城濬隍三周属羗间以土地来献公悉募置弓箭手其行阵出入之法身自督敎之其居旧皆穿土爲室宼至老㓜多焚死公爲筑八堡使足自保所部东西两路廵检比分领弓箭手不得自便公曰此岂前日募民兵意耶悉使散耕田里遇有警则发之故其士气勇悍它路莫能及原州蒋偕说宣抚使范仲淹筑堡大虫巉堡未完而爲明珠灭臧伺间要击之偕輙从间道遁归伏庭下当以军法论公贳令复徃緫管狄靑曰贼方据险设覆以待官军偕轻而无谋徃必至败公曰偕死则君徃靑计不得行偕卒能以死致其酋完所筑堡而还畨官宻厮哥本天水羗也甞爲贼用始州欲覊縻之因请以爲十族廵检及下公议即声其罪械还夲族旣而叛去诸将曰不重购之后必爲边患公曰吾在边虏未甞敢轻入彼厮哥何爲也公一日燕堂上边民悉惊走入城诸将曰使姦人亦从而入必将举而内应不若拒之弗内公曰若拒之东去势必揺关中当且内之固知虏不敢犯我此必有姦言动之者乃下令曰敢复有言虏至者斩有顷候骑从西来其传果妄也诸将皆服知太原府㑹汾河大溢公曰若坏平晋遂将灌州城乃命先具舟栰筑堤以扞城一夕水果至人得无恐晋荐饥公劝大姓出粟活殍者十余万人公少感槩有大志人不敢以贵游子弟遇之及在朝敢言天下事数击姦佞是时朝廷患政事因循日乆二三大臣因与共谋尽更前之所爲而间至于不次用人于是论者皆指以爲朋党及大臣者去人莫敢以爲言公常独言富弼韩琦范仲淹皆有重望冝复召用处之以不疑仁宗甞命公悉上爲御史諌官时所言事留观殿中𥘉王素与欧阳脩数誉富弼于上前弼入相素颇有力弼旣相素知开封府兾弼引已登两府旣不如志因诋毁弼又求外官遂出知定州徙知益州复还知开封府愈鬰鬰不得志厌倦繁剧府事多莽卤不治数出游宴素性骄侈在两州皆以贿闻爲人无志操士大夫多鄙之开封府先有散从官马千马清善督察盗贼累功至班行府中頼之或谓素二马在外威福自恣大爲姦利素奏悉逐之逺方于是京师盗贼屡发求捕不获台官言素不才亦自乞外𥙷朝廷因而罢之素少长席富贵豪纵浮侈畜声妓夸客然一时当路要人多其父时所引拔素亦善自交结又其爲吏知大略少时撃断敢行皆足以发身及晚节官显志得益頽靡在开封府㢮慢意不在事英宗甞对执政语及之云素自筮仕所至称爲能吏旣升台宪风力愈劲甞与同列奏事上前事有不合衆皆引去公方论列是非俟得旨乃退帝曰眞御史也议者目公爲独击鹘五朝名臣言行录卷第四之四四之四内翰杨文公公名亿字大年建州浦城人七歳能属文年十一太宗闻其名诏送阙下试诗赋授袐书省正字令就袐阁读书眞宗即位拜左正言与修太宗实録知处州召还知制诰召入翰林爲学士同修国史会母病阳翟请归省不待报而行贬太常少卿分司西京起知汝州㑹加玉皇圣号表求陪预召还参详仪制天禧四年复爲翰林学士是冬卒年四十七仁宗即位赠礼部尚书赐谥曰文杨文公年十一太宗亲试一赋二诗顷刻而成上喜送中书再试执政令赋喜朝京阙诗亦立就且有愿秉清忠节终身立圣朝之句宰相表贺杨大年每欲作文则与门人賔客饮博投壷奕碁语笑諠譁而不妨缔思以小方纸细书挥翰如飞文不加点每盈一幅则命门人传録门人疲于应命顷刻之际成数千言眞一代之文豪也杨文公凢爲文章所用故事常令子姪诸生检讨岀处每叚用小片纸録之文旣成则缀粘所録而蓄之时人谓之衲𬒳焉杨大年爲学士时草荅契丹书云邻壤交欢进草旣入眞宗自注其侧云朽壤䑕壤粪壤大年遽改爲邻境明旦引唐故事学士作文书有所改爲不称职当罢因亟求解职眞宗语宰相曰杨亿不通商量眞有气性杨文公以文章擅天下然特刚劲寡合有恶之者以事譛之大年在学士院忽夜召见于一小合深在禁中旣见赐茶从容顾问乆之岀文藁数箧以示大年云卿识朕书蹟乎皆朕自起草未甞命臣下代作也大年皇恐不知所对顿首再拜而岀乃知必爲人所谮矣由是佯狂奔于阳翟眞宗好文初待大年眷顾无比晚年恩礼渐衰亦由此也杨文公性刚介寡合唯与李维路振刀衎刘筠数人厚善王钦若骤贵公素薄其爲人钦若衔之陈彭年方以文史进亦忌公名岀己右相与挤之㑹公母病阳翟别墅公请归省遂不待报而行杨文公少以文进而方直自守后因母病有阳翟之行王文正公恐人害之白上遣使赐医药旣而言事者弹劾不已卒以亚卿分司上甞语辅臣曰闻杨亿好谤时政王公曰杨亿文人㓜荷国恩若谐谑过当则恐有之至于谤讪臣保其不爲也王公器重文公至深颇思其归乃因中书斋宿览文公近诗而与赵文定诸时贤继和上知之乃谕公召文公还爲袐书监乆之有问公者曰杨大年何不早与旧职公曰大年向以轻去上左右人言可畏赖上终始保全之今此职欲岀自清衷以全君臣之契公薨后文公方复禁署杨文公爲执政所忌母病谒告不俟朝旨径归韩城与弟倚㞐踰年不调公有启谢朝中亲友曰介推母子愿归绵上之田伯夷弟兄甘受首阳之饿后除知汝州而希旨言事者攻之不巳公又有启与亲友曰巳挤沟壑犹下石而未休方困蒺藜尚关弓而相射杨亿在翰林丁谓初叅政事亿例贺焉语同列曰骰子选尔何多尚哉未几辞亲疾逃阳翟别墅杨文公以直道独立时有挟邪说以进者面戯公曰君子知微知章知柔知刚公应声荅曰小人不耻不仁不畏不义杨文公天性颕悟自㓜及终不离翰墨喜诲诱后进以成名者甚衆闻人有片辞可纪必爲讽诵手集当丗述作数十篇重交游性耿介坦夷敦尚名节多周给亲故廪禄亦随而尽善谈吐有味然评品人物善恶太明人多怨之范文正公讃公之像曰公以命丗之才其位不充故天下知公之文而未知其道也昔王文正公㞐宰府仅二十年未甞见爱恶之迹天下谓之大雅冦莱公当国眞宗有澶渊之幸而能左右天子如山不动却戎狄保宗社天下谓之大忠枢宻扶风马公慷慨立朝有犯无隐天下谓之至直此三君子者一代之伟人也公与三君子深相交许情如金石则公之道其正可知矣三朝名臣言行录三朝名臣言行录卷第四之四四之四集贤学士刘公公名敞字原父吉州临江人中庆暦六年进士甲科通判蔡州召试直集贤院判登闻鼓院吏部南曹考功知制诰出知杨州徙郓州召还纠察在京刑狱以翰林侍读学士出知永兴军嘉祐八年召判三班院太常寺出知汝州改集贤院学士判南京留司御史台熈宁元年卒年五十直集贤院是时方议定大乐天子使中贵人叅其事公諌以谓王事莫重于乐今材学满朝辨论有余足以増朝廷之光而顾使若赵谈者居间臣恐爲袁盎笑也秦州与羗人争古渭州上以问左右弃之存之孰利公时从三司奏事闻之上奏独请弃之以谓假令新城足以蔽秦州长无羗胡之虞虽倾国守之可也不然地形便利贼能乗之以扰边圉虽倾国争之可也今何所重轻而糜国财困民力捐士卒之命以贪咫尺之地而有弃明信规小利之名于夷狄使其有以窥中国非计也时议者不同竟留之秦州坐是应接多事财用匮竭矣公判考功夏英公薨赐谥文正公曰此吾职也即上䟽言谥者有司之事也且竦行不应法今百司各得守其职而陛下侵臣官䟽九三上天子嘉其守爲更其谥曰文庄公曰姑可以止矣至和元年正月张贵妃薨追号温成皇后有献议求爲立忌日礼官请对不许公奏言太祖以来后庙四室犹不立忌柰何以私昵之爱而变古越礼恐祖宗神灵不乐于此上乃止𥘉陈丞相以公不附巳论议不能佑公唯天子察公忠直数得公奏议开纳无疑故亟用公知制诰陈丞相以脩注未一月爲言上不听曰此岂计官资日月邪公谢日上又面谕曰外间事不便有所闻当一一语朕也无几何朝廷从礼院有所询问礼生擅发印状以报礼官莫知知礼院事吴充谪罚礼生而坐以出官公奏以谓朝廷乆安吏习因循百司庶府苟且巳甚稍激厉振职未知如何而使充以此得罪岂不伤事害政也请追止前命巳而脩起居注冯京复以言事夺职公因奏事上谓公曰吴充乃是振职冯京意亦无它中书恶其太直不与含容耳公奏言自古唯有人主不能容受直言或致窜谪臣下今则不然上意慈仁好諌而中书不务将顺圣德之美排逐言者乃是蔽君之明止君之善必且感动隂阳有风雾日食地震之异居五日地果震鎭戎军而都下雪后累日昏霾太阳色黄浊略皆如公言公又宻劝上収览威权无使聦明蔽塞法令不行以消伏灾变上深纳之两制诸公多求𥙷郡者公上䟽论邪臣正臣进退之分正臣常难进而易退邪臣常易进而难退愿陛下叅任观之吕溱蔡襄欧阳脩贾黯韩绛皆有直质无流心论议不阿执政有益当世者诚不冝许其外𥙷使四方有以穷朝廷启姦幸之心上悟颇留脩等宦者石全彬以劳迁宫苑使领观察使意不满退而愠有言居三日正除观察使公封还辞头不草制其命遂止奉使契丹公素知虏山川道里虏人道自古北口回曲千余里至栁河公问曰自松亭趋栁河甚直而近不数日可至中京何不道彼而道此盖虏人常故迂其路欲以国地险逺夸使者且谓莫习其山川不虞公之问也相与惊顾羞媿即吐其实曰诚如公言时顺州山中有异兽如马而食虎豹虏人不识以问公曰此所谓駮也爲言其形状声音皆是虏人益叹服𥘉狄靑自南伐归爲枢宻使京城小民闻靑骤贵相与推说诵咏其材武青毎出入輙聚观之至壅路不得行上自正月不豫靑益爲都人所指目公忧之㑹将赴杨州辞行见上因言陛下爱靑不如出之以全始终今外说纷纷虽不足信要当使无后忧宁负青无使负国家上颔之曰可语中书公过见三丞相谓曰向者天下有可大忧者又有可大疑者今上体复平大忧去矣而大疑者尚存具以青事告之丞相应对唯唯公旣至官拜表又徧遗公卿书曰汲黯之忠不难于淮阳而眷眷于李息朝廷皆知爲青发也至八月京师大水青避水徙家相国寺行坐殿上都下喧然执政闻之始惧以熟状出青判陈州先是有彗星见青去之夕而彗没自皇祐末有日食之变公甞献救日论三篇备言所以防姦御变之术青见而恶之谓所亲曰刘舎人以此洗涤青邪公之建言或以爲过计及后乃大服云杨州雷塘即汉江都之雷陂也旧属民自唐以来耕种其中徃数十岁官取蓄水以备漕运旧田主二十六家皆夺业失职官始议以它田偿之竟无与也然塘亦破决不脩漕运未甞頼此发运使因以假杨州种稻旧田主三百余口皆饥寒县官莫省及公至持大和年契书诣府自讼公即判还之发运使犹以漕运事动朝廷靳留之公用种稻事证明其无用朝廷乃听公杜公丞相衍致仕居南都闻之喜曰眞良太守矣公𥘉治杨前守政苛吏民不安公以寛简附之而民大和及至郓郓比易守政事不治市邑攘公行不禁讼或至累月不决公拨遣簿书决平狱讼不数日则巳无事乃更约束明赏罚下吏奔走承命月余境内正清盗贼屏息使客行夀张道中遗钱一囊人不敢取以告耆长长爲守视顷之客还取得之又有暮遗物市中者旦徃取故在其所先是西路乆旱麦不登郓州尤多蝗虫公入境而雨至州数日蝗自出境亡去岁以有年召还朝是时士大夫稍矜虚名毎得官輙让衆亦予其恬退之称让不失始利而得名益髙让端无穷或四五让至七八天子甞优容之下至布衣福州陈烈等𥘉除吏亦让赐之粟帛亦让公以爲此皆挟伪求名要上迷衆其渐不可长乃建言诸让官或一让或再让或不得让冝一以故事旧典爲准以防未乱是岁天子将亲大祫于太庙丞相欲加上尊号公以礼部兼领名表丞相请撰表公说止之曰陛下自寳元以来不受徽号至今且二十年天下之人莫不知天子持盈好谦今复加数字旣不足尽圣徳而前美并弃诚亦可惜愿加深思富丞相不怡曰适已奏闻乃是上意欲尔不可止也公曰诺退谓子弟曰吾备位近臣当献可替否宁得罪权门岂可使主上受虚名而弃实美耶遂上䟽曰陛下尊号旣已云体天法道钦文聦武圣神孝徳尽善极美矣复加大仁不足増光而曰至治有若自矜今百姓多困仓廪不实风俗未清贤不肖混淆狱讼繁多盗贼群軰水旱继有四夷虽粗定然本以重赂厚利羁縻之非畏威慕义者也未可谓至治然则让而不居于圣徳弥髙矣臣谓陛下永执至道以当天心必有一谦四益之报増加数字未足发杨光辉而反累二十年昭升之美又入今岁以来颇有灾异日食地震雨雷大雪飞蝗涌水伤害广逺以礼论之陛下寅畏天命正当深自挹损岂可于此时加上尊号昔伊尹戒商王曰有言逆于汝心必求诸道有言逊于汝志必求诸非道诚望陛下求诸道而已章凢四上天子得公奏顾侍臣曰我意本谓当如此遂断章表不受公于是忤时相礼官请祔郭皇后于庙自孝章以下四后在别庙者请毋合食事下议议者纷然公之议曰春秋之义不薨于寝不称夫人而郭氏以废薨按景祐之诏许复其号而不许其谥与祔谓冝如诏书又曰礼于祫未毁庙之主皆合食而无帝后之限且祖宗以来用之传曰祭从先祖冝如故于是皆如公言蜀人龙昌期者着书传经以诡僻眩衆至诋毁周公杂用佛说拥弟子十数人至都文丞相荐诸朝以所着书示两制公与同列平奏昌期非圣不经请下益州毁弃板本事未行而昌期用荐赐五品服帛百疋中外疑骇公拜䟽曰臣按昌期之书违古畔道所谓言伪而辩学非而博是王制之不听而诛者也陛下哀其衰老未使服少正夘之刑则幸矣又何赏焉昔孔子作孝经曰非圣人者无法而朝廷顾多昌期之毁周公臣所不暁也乞追还诏书毋使有识之士窥朝廷浅深词极切直昌期亦皇惧不敢受赐公治长安豪猾歛手良民得职大姓范伟积产数巨万冐武功县令范祚爲其祖持祚爲令时黄勑家不傜役者五十年更西事调发下戸困敝而伟自若盗抇祚墓以已祖母合葬之谩云祚继室也雷简夫以处士登用能爲文词伟赂简夫使爲墓碑以信其伪伟因此出入公卿间持府县短长数犯法至徒流輙以赎去长安人皆知伟罔冐畏伟不敢言吏受赇者輙爲伟蔽匿公因事发之穷治伟伏罪长安中讙唿称神明㑹大赦未断而公去雍伟因谋及变前状是后连五狱证逮四五百人展转二年朝廷以委御史乃不得变而伟亦以更大赦杖之而已长安人恨之徙判太常寺兼礼仪事上𥘉即位有疾皇太后甞临朝上疾愈乃归政适有小人言二宫不欢諌者或讦而过直公以谓当以义理从容感讽不可口舌争也是时方进读史记至尧授舜以天下公因陈前说曰舜至侧㣲尧越四岳䄠之以位天地飨之百姓戴之非有它道惟其孝友之徳光于上下何谓孝友善父母爲孝善兄弟爲友辞气明畅上竦体改容知其以讽諌也左右属听者无不嗟喜动色即日传其语于外慈寿闻之亦大喜公前后拜官未甞輙让唯𥘉拜侍读及除諌议辞之其诚心以谓所不冝处则不欲苟受之非以邀名也公爲人磊落明白推诚自信不爲防虑至其屡见侵害皆置而不较亦不介于中居家不问有无喜赒宗族旣卒家无余财与其弟攽友爱尤笃公学问广博无书不通自浮屠老子以及山经地志隂阳卜筮医药天文略皆究知大略求其意义合于圣人者而世人所谓善者亦不废也甞与吕溱济叔同在礼部夜视填星指曰此于法当得土不乃得女居数日使者来因言宫中两夫人皆当就馆吕相视笑数月果生两公主又甞斋太一宫与内弟王钦臣夜语曰岁星徃来虚危间色甚明盛以吾观之当有兴于齐者岁余英宗以齐州防御使入继大统遂登大位云在长安时得三代时钟鼎器皿数十皆有篆刻铭识文字竒古公案读之因以考知前代制度用敦簠簋与前世学者所说不同其所言齐黄同冕亦书传所不载也公与人交不求其备得一善则称道之其推进者甚衆而与江休复邻几最善甞曰邻几和而不流柔而不犯当求之古人阮籍陶潜之伦也荐之于朝及邻几死欧阳永叔爲志墓石公爲书之以致意焉梅尧臣圣俞与公亲且旧旣卒其家不能自存公哀之未有以助也圣俞甞欲书程丞相神道碑病不果公爲成之程氏喜饷白金五百两公不发封尽以梅氏公平生未甞轻爲人书铭特此二事以经营二友云五朝名臣言行录卷第四之五四之五丞相王文康公公名曙字晦叔河南人中进士第咸平中举贤良方正科后以枢宻直学士知益州入爲给事中兼群牧使冦莱公罢相逺贬公其壻也亦贬郢州团练副使起知襄州徙河南府仁宗召爲御史中丞兼理检使以尚书工部侍郎叅知政事以疾岀知陜州河阳河南府复入爲枢宻使拜同中书门下平章事逾月薨王晦叔知益州贼盗赃无轻重一切戮之蜀中股慄不数月贼冦屏窜列郡皆外戸不闭先是张咏守蜀季春粜廪米其价比时估三之一以济贫民凢十戸爲一保一家犯罪一保皆坐不得籴民以此少敢犯法至是献议者改咏之法穷民无所济复爲冦晦叔奏复之王文康治蜀颇以法御下有谤其太苛㑹刘烨召还爲右正言眞宗召问凌䇿王曙治蜀孰优曰凌䇿在蜀值歳丰故得以平易治之王曙值歳歉虑民爲盗故以法治之使之易地则皆然眞宗善其言王文康公薛简肃公俱尝镇蜀而皆有名章献时同爲执政一日奏事巳因语蜀事文康曰臣在蜀时有告戍卒反乃执而斩之于营门遂无事简肃曰臣在蜀时亦有告戍卒反者叱岀之亦无事玉清昭应宫灾守卫者皆坐系御史狱王文康公上䟽曰昔鲁桓僖宫灾孔子以爲桓僖亲尽当毁者也辽东髙庙及髙园便殿灾董仲舒以爲髙庙不当居郡国便殿不当居陵旁故灾魏崇华殿灾髙堂隆以爲天以台榭宫室爲戒冝罢勿治文帝不听明年复灾今所建宫不应经义灾变之来若有警者愿除其地罢诸祷祠以应天变仁宗与太后感悟遂薄守卫者罪巳而诏以不复缮脩谕天下公方严简重有大臣体尝言人臣患不节俭今居第多踰僣服玩奢侈仆妾无数冝有经制及贵显深自抑损斋居𬞞食泊如也谢希深欧阳永叔官洛阳时同㳺嵩山归暮抵龙门香山雪作留守钱文僖公遣吏以厨传歌妓至且劳之曰山行良劳当少留龙门赏雪府事简无遽归也钱遇诸公之厚类此后钱谪汉东诸公送别至彭婆镇钱置酒作长短句俾妓歌之甚悲钱泣下诸公皆泣王文康公代爲留守御吏如束湿诸公俱不堪其忧日讶其多岀游责曰公等自比冦莱公何如莱公尚坐奢纵取祸贬死况其下者希深而下不敢对永叔取手板起立曰以脩论之莱公之祸不在柸酒在老不知退尔时王公年巳髙若爲之动卒荐永叔入馆然永叔犹不忘钱公或谓钱公易名者三卒得美谥永叔之力云五朝名臣言行録卷第四三朝名臣言行录三朝名臣言行录卷第五之一三朝名臣言行后録卷第五之一叅政唐质肃公公名介字子方荆南人举进士歴官州县召爲监察御史里行迁殿中侍御史里行以言事贬英州别驾数月徙监郴州税通判潭州复召爲殿中侍御史除直集贤院权开封府推官出知杨州歴转运发运使三司度支副使除天章阁待制知諌院出知洪州英宗召爲御史中丞出知太原府神宗即位迁权三司使遂叅知政事薨年六十公爲岳州沅江令州民李氏以髙赀爲上下所渔扰或者不厌因告其祠鬼用人守喜击断则逮繋其家百口极狱之惨情不得奏専以属公公攷阅实非杀人者守又奏以爲未尽诏遣御史方偕移劾澧州卒用公所具狱不能变州吏皆坐罪去偕以活死者得官公终不自言也知莫州任丘县县当国信驿顿徃返诛索繁急其下因縁爲姦利异时俛首趣事莫敢何辨公爲作区画预居其物毎使至亲坐驿门给之一以法令从事应复还而毁失者移文取其偿故过者皆戢上下便之塘水岁浸邑田十一村而塘实中人主之州县畏其执不敢拒公募民自髙阳起堤亘十余里蔽之其患遂息通判徳州转运使崔峄以库帛配民而过估之公即移书安抚司曰河北仍年𬒳水菑民困不聊转运使不爲之卹然则爲上存民者不在安抚司乎峄闻怒按其留牒不即下公终不从峄亦不能果行爲殿中侍御史里行内侍督作龙鳯车于启圣院公言此太宗神御所在爲后宫舆服故喧渎其中又饰金玉过制皆非是诏罢之张尧佐者以进士擢第累官至屯田贠外郎知开州㑹其姪女有宠于仁宗爲脩媛尧佐遂骤迁一日中除宣徽节度景灵群牧四使御史唐介上䟽引杨国忠爲戒不报又与諌官包拯吴奎等七人论列殿上又白御史中丞留百官班欲以庭争卒夺尧佐宣徽景灵两使特加介六品服以旌敢言未几尧佐复除宣徽使知河阳唐谓同列曰是欲与宣徽而假河阳爲名耳我曹岂可中巳耶同列依违不前唐遂独争之不能夺仁宗谕曰除拟𥘉出中书介遂极言宰相文彦博知益州日以灯笼锦媚贵妃而致位宰相今又以宣徽使结尧佐请逐彦博而相富弼又言諌官吴奎观望挟姦语甚切直仁宗怒却其奏不视且言将贬窜介徐读毕曰臣忠义愤激虽鼎镬不避也上急召二府以䟽示之曰介言它事乃可至谓彦博因贵妃得执政何言也介面质彦博曰彦博冝自省即有之不可隐彦博拜谢不巳枢宻副使梁适叱介使下殿介诤愈切仁宗大怒玉音甚厉衆恐祸出不测是时蔡襄脩起居注立殿陛即进曰介诚狂直然纳諌容言人主之美徳必望全贷遂召当制舎人就殿庐草制贬春州别驾翊日御史中丞王举正救解之上亦中悔改爲英州别驾复取其奏以入又明日罢彦博黜吴奎而遣中使护送介至贬所且戒以必全之无令道死公怡然南去絶口不爲人道当此之时天下士大夫识与不识闻风叹慕耸然有立志徃徃作爲文章以颂咏其美自是言事官以畏嘿爲耻而大臣亦知所鉴戒云潭州一巨贾私藏蚌胎爲关吏所搜太守而下轻其估悉自售焉唐质肃公时以言事谪潭倅分珠狱发奏方入仁宗谓近侍曰唐介必不肯买案具奏覆覧之果然改殿中侍御史知复州未至召充言事御史特遣内侍赍告勑就赐令乗驿赴朝公至不以一语自明帝曰知卿被谪以来未甞以私书至京师可谓不易所守矣公顿首谢退就职言事无所避如前出知杨州徙江东转运使御史吴中复请还公言路时潞国文公再当国亦言唐介顷爲御史所言皆中臣病而责太重愿如中复言召之爲河东转运使戎人盗耕河西经略使令筑堡限之而麟州守将轻出按视贼奄至与战而没朝廷罢易帅臣公摄事即絶其互市盛兵境上戎人惧乃来请议事平多如公册仁宗至和后御朝渊嘿公言君臣如天地以交泰爲治愿时延访群下发徳音可否政事以幸天下又言赏罚不可以贵贱轻重如孙沔吕溱侈纵冝深责必行则衆信矣论宫禁干丐恩泽其命不繇中书此古所谓斜封非盛朝所冝有请裁放后宫冗数罢祈禳之不经者诸路走马承受使臣凌扰郡县可罢勿遣以权归监司天下配军至死无赦与古律意异冝令有司差其重轻有所纵遣仍着爲法又言士节弗立愿委大臣进敦朴忠厚之士稍抑聚歛文法吏以销刻薄浮竞之风国朝祖陵在保州自杨怀敏广塘水稍稍侵近议赐钱改卜公言迁乆安之神以其地与水非尊祖之道衮国公主夜开皇城门入禁中请重责守者以严官省嘉祐中仁宗自内合降宻勑近以女谒纵横无由禁止今后应内降批出事主司未得擅行次日执奏定可否始数日左承天门一寛衣老兵持竹弊器上以败荷覆之门吏捜之乃金巨弁一枚上缀巨蚌灿然不知其数禁门旧律尽依外门例凢有捜栏更不中覆即送所司时开封方鞠劾次一小珰驰骑急传旨令放其物仰进呈府尹魏瓘不用执奏法遂放之唐质肃公方在諌垣䟽乞再収犯者劾之仍重贬瓘以戒不䖍瓘降知越州时御史中丞劾宰相未报乃自去官号不出宰相亦待罪公与諌官御史连请辨其曲直于是罢御史中丞公亦求外𥙷得知荆南而门下封还制书谓公不冝处外乃留复知諌院言新除枢宻副使陈升之与内侍通姻不可大任屡䟽卒罢之而公亦去知洪州翰林学士胡宿等七人上书恳留不报治平元年召爲御史中丞英宗面谕曰卿在先朝有直声今出自朕选非繇左右言也公言先帝在位四十余年天下安乐唯仁治而巳愿恢圣度广恩徳则爲善继四海蒙福矣知太原府河东经略使至则首戒边将毋生事𥘉代州岢岚军虏数扰边公遣兵撒其所筑境上堡栅又移文谕以利害严守以待之遂不复敢动其后冦大顺城环庆路移檄出兵牵制公曰守边之䇿莫如自重奈何以小侵故使邻道劳费非至计也以事上闻诏以谕西帅公虽居外意未甞不在朝廷于是濮王园庙之议起言者多得罪公忧形于色宻䟽请还台諌官之谪者召拜三司使有司议増官屋僦直公以谓京师狃于恩不喜扰唐税间架可以爲鉴恐所得不当所损奏卒罢之拜叅知政事公自以进繇直道感槩知遇益致所以事君之义纯诚尽公多所献替用人明言其才否不立恩不避怨与同列论政事反复再三未甞阿屈于祖宗法有所更近臣有所进退尤极其虽在帝前必究切辨析要是非之归未甞反顾帝以是益敬信之而天下翕然想望其风采王荆公与唐质肃公介同爲叅知政事议论未甞少合荆公雅爱冯道以其能屈身安人如诸佛菩萨之行一日于上前语及此事介曰道爲宰相易四姓事十主此得爲纯臣乎荆公曰伊尹甞五就汤五就桀者志在安人而已岂可亦谓之非纯臣也质肃曰有伊尹之志则可荆公爲之变色其论议不合而多致相侵率如此也唐质肃公一日自政府归语诸子曰吾备位政府知无不言桃李固未甞爲汝等栽培而荆棘则甚多矣然汝等穷逹莫不有命惟自勉而巳熈宁𥘉富郑公弼曽鲁公公亮爲相唐质肃公介赵少师抃王荆公安石爲叅知政事是时荆公方得君锐意新美天下之政自宰执同列无一人议论稍合而台諌章䟽攻击者无虚日吕诲范纯仁钱顗程颢之论尤极诋訾天下之人皆目爲生事是时郑公以病足鲁公以年老皆引去唐质肃屡争于上前不能胜未几疽发于背而死赵少师力不胜但终日叹息遇一事更改即声苦者数十故当时谓中书有生老病死苦言介甫生明仲老彦国病子方死恱道苦也公端劲之质出于天资立朝风格凛然遇事立断𥘉无留思而邃于学问待人恂恂有礼自奉简约未甞问家有无将终属其子以脩身持门户而已介爲人简伉以敢言见惮毎言事官缺衆皆以介冝处之神宗以其有直名故卒大用然居政府遭时有爲少所建明声名减于諌官御史时孙叅政抃爲御史中丞荐唐介吴中复爲御史人或问曰闻君未甞与二人相识而遽荐之何也孙荅曰昔人耻呈身御史今岂求识面台官也后二人皆以风力称于天下孙晚年执政甞叹曰吾何功以辅政唯荐二台官爲无媿耳五朝名臣言行录卷第五之一五朝名臣言行録卷第五之一丞相沂国王文正公公名曾字孝先青州益都人咸平中由郷贡试礼部御前皆第一通判济州代还特召试政事堂直史馆三司户部判官知制诰兼史馆修撰爲翰林学士知通进银台司遂以右谏议大夫叅知政事时宫观皆以辅臣爲使公当使㑹灵辞不拜罢知应天府天雄军复叅知政事兼太子賔客仁宗立拜中书侍郎同平章事玉清昭应宫使天圣中宫灾岀知青州天雄军河南府景祐元年爲枢宻使明年复相岀判郓州寳元元年薨年六十一公青州发解及南省庭试皆爲首冠中山刘子仪爲翰林学士戯语之曰状元试三场一生喫着不尽沂公正色荅曰曾平生之志不在温饱公自济州代还当召试学士院宰相寇莱公竒之特召试政事堂㬌德中朝廷始与北虏通好诏遣使将以北朝唿之王沂公以爲太重请止称契丹夲号可也眞宗激赏再三朝论韪之祥符中王沂公奉使契丹馆伴邢祥颇肆谈辨深自衒鬻且矜新赐铁劵公曰铁劵盖勲臣有功髙不赏之惧赐之以安反侧耳何爲辄及亲贤祥大沮失祥符中公在掖垣时瑞应沓臻公甞请对上语及之公奏曰斯诚国家承平所感而致然愿推而勿居异日或有灾沴则免夫舆议退又白于执政及后飞蝗旱暵公乃亟𬒳擢用焉公以建昭应宫上䟽陈事之不便者五条以谏请杀其制其余论事甚衆皆削其藁惟此䟽偶存公在阁下累年时杨文公已居内制杨性诙谐好嘲诮凢僚友无不狎侮至公则曰第四厅舎人不敢奉戯故李翰林昌武尤所叹服常曰若王舎人可谓不可得而亲踈也公任审刑日建议违制湏亲𬒳乃坐未几外郡有以具狱谳闻章圣俾以违制坐之公奏以制非亲𬒳请从违失上曰若卿之言自尔无复有违制之罪公遽曰诚如圣旨自尔亦无复轻议矣上怡然可其奏时佐吏赵廓同侍尝以语人曰廓始闻王公抗议不觉跼蹐自失后隂察王公未甞语于人亦无自得之色公前在政府日请置谏臣以广言路后公再出守外藩孔道辅曹脩古皆以言事谪去及公肆觐屡以爲言恐杜天下之口冦莱公镇秦民有檛登闻鼔兴讼者上以问公公奏曰长安故都民心豪举若冦凖重官或以讼解则后人何由镇服矣上意释然但命降诏以谕之公辞㑹灵使领眞宗疑其自异王钦若从而挤之㑹公市贺皇后家旧第其家未徙而公使人辇土置其门贺氏入诉禁中公遂罢去章圣不豫刘后讽宰臣丁谓欲临朝中外汹汹无敢言者时宰相王曾谓后戚钱惟演曰汉之吕后唐之武氏皆非据之位其后子孙诛戮不得保首领公后之肺腑何不入白皇后万一宫车不讳太子即位太后辅政岂不爲刘氏之福乎若欲称制以取疑于天下非惟爲刘氏之祸恐亦延及公矣惟演大惧入白之其议遂止𥘉章圣上僊外尚未闻中书宻院同入问起居召诣寝合东靣垂帷明肃传遗命辅立皇太子及皇太后权听断军国大事退而发哀公于殿庐草具遗制丁谓欲去权字加淑妃爲皇太妃字公执咨曰皇帝冲年太后临朝斯巳国家否运称权犹足示后况言犹在耳何可改也且增减制书有法岂期表则之地先欲乱之耶曷爲更载立妃之文必若尊礼当俟事定而议谓勃然曰叅政却欲擅改遗制乎公曰曾适来寝殿中实不闻此言若诚有之岂敢改也诸公无相同者遂依违而行然权字遂不敢去故谓之败公首𬒳爰立之命章献明肃太后权处分军国事听断仪式乆而未定丁谓欲每议大政则皇太后坐后殿朝执政朔望则皇帝坐前殿朝群臣其余庶务独令入内押班雷允恭禁中附奏传命中书枢宻院平决之公时判礼仪院乃采用蔡邕独断所述东汉故事皇帝在左母后在右同殿垂帘中书枢宻院以次奏事如仪人心乃定公尝于广坐抗语丁相曰政岀帏房斯已国家之否运然推之至公不犹愈于政出群下乎眞宗𥘉上仙公与丁谓同在中书公独入札子乞于山陵巳前一切内降文字中外并不得施行又乞今后凡两府行下文字中书候宰臣叅政宻院枢宻使副签书贠方许中外承受两宫可其奏谓闻之愕然自失由是深惮公矣丁谓旣逐李文定于衡州遣中使赍诏赐之不道所以李闻之欲自裁其子柬之救之得免谓因大行贬窜王钦若丁度等皆投之逺方时王沂公叅知政事不平之曰责太重矣谓孰视乆之曰居亭主人恐亦未免也沂公踧然而惧因宻谋去之内侍雷允恭旣有力于谓谓深德之至是允恭爲山陵都监司天邢中和爲允恭言今山陵上百歩法冝子孙类汝州秦王坟允恭曰如此何故不就中和曰恐下有石并水耳允恭曰先帝独有上无它子若如秦王坟何故不用中和曰山陵事重踏行覆按动经日月恐不及七月之期尔允恭曰第移就上穴我走马入见太后言之安有不从允恭素贵撗人不敢违即改穿上穴及允恭入白太后太后曰此大事何轻易如此出与山陵使议可否允恭见谓具道所以谓亦知其非而重违允恭无所可否唯唯而已允恭不得谓决语入奏太后曰山陵使亦无异议矣旣而上穴果有石石尽水岀沂公具得其事以谓擅易陵地意有不善欲奏之而不得间语同列曰曾无子欲令弟子过房来日奏事毕略留奏之谓不以爲疑太后闻之大惊即命差官按劾其事而谓不知也比知之于帘前诉之移时有内侍卷帘曰相公谁与语驾起乆矣谓知太后意不可回以笏叩头而退谓旣得罪山陵竟就下穴盖谓所坐夲欲庇雷允恭不忍破其妄作耳然其邪谋深逺得位岁乆心不可测虽沂公以计倾之而公议不以爲非也沂公在中书得光州奏祕书监致仕丁谓卒頋谓同列曰斯人平生多智数不可测其在海外由能用智而还若不死数年未必不复用斯人复用则天下之不幸可胜道哉吾非幸其死也曹利用旣授南阳之命将入谢庄宪虑其诋讦而未有以却之遣中使江德明问公公亦虑其交恶两宫遽请传宣放谢利用泯黙而去𥘉利用恃恩恣横公每加裁抑及其得罪公独极言其枉太后曰卿常言利用之非今何爲佑之公对曰臣所述利用侵官弄权虑坏朝廷纲纪今𬒳以不轨则爲枉尔故卒从轻议明肃摄政马季良聮姻刘氏以非道干进太后欲擢爲龙图阁待制顾公守正难之㑹公移疾数日喻贰政者擢季良且曰王曾在告当亟行之诸公承顺怱遽故季良止以太常丞充职盖三丞未甞有预内阁清职者中外諠传而公持正之名益重焉天圣𥘉公甞诠録古先圣贤事迹凢六十事绘事以献上嘉纳之降诏褒美仍勑镂板模印均赐近侍因命禁署月绘二十轴以进焉公又建议请择名儒劝讲寻命孙奭冯元更侍经筵及戴礼终帙公率同列献诗以贺后孙公即丗冯亦外𥙷公自魏移洛经涂肆觐复以讲席爲言天圣中陈尧咨尹京自以先朝𥘉榜状元未大用颇觖望常爲诬谤明肃惑焉公奏曰臣等职预弼谐敢不心存公正但谗人罔极不可不察臣请以药物喻之医方谓药有相使相反恶者而甘草爲国老以其性能和衆药故汤剂中不以寒温多或用之而班猫有毒相反若同用之则致害人此其验也后即时大悟数日陈有廉车之命岀守于外天圣中杨崇勲帅殿卫日诣中书白事属微雨新霁穿泥鞹直登堦公颔之不以常礼延坐杨退劾奏其罪送宣徽院问状翌日奏请传诏释之明肃讶其然公曰崇勲武夫不知朝廷之仪举奏者柄臣所以振纪纲寛释者人主所以示恩德如此则仁爱归于上而威令肃于下矣王钦若再秉大政屡以宫观钦奉踈简不若昔时爲言明肃依违未能决公一日于帘前奏曰天道逺人道迩天禧中灵文降言先帝圣寿三万日时钦若率先庆抃曰三万日八十三岁太后必亦记之后乃无验然则今日钦奉之礼自不湏过当钦若𧹞然而退自尔不复言韩魏公言希文师鲁畏沂公师鲁初入舘编校四年复欲得一差遣遂至中书援钱延年例沂公徐曰学士自待何爲在钱延年等列耶师鲁终身以爲媿韩魏公言王沂公当国门下未甞见显拔一人希文乗间辄讽之曰明扬士类宰相之任也公之盛德独少此尔沂公徐应之曰司谏不思邪恩若巳岀怨将谁归希文惘然叹曰眞宰相也钱惟演出守河桥诣公爲别公酌酒饯之钱曰惟演身列将相不爲不重然朝廷毎阙辅相议不在中惟公怜之公荅曰相公才用阀阅岂曾所敢望然曾忝冠宰府仅巳数年相公尚寄藩屏者何也钱曰惟演才识不茂寔假遭逢相公科第文章扬历中外岂惟演所敢侔哉公曰不然曾之才不及公而猥当柄用乃先于公者盖以搢绅之士畏公而不畏曾故也公诚能去其可畏之迹使人无所复畏登庸调化必有日矣公甞言始叅大政属故太尉王公当国每进用朝士必先望实或曰某人才某人贤则曰诚知此人然历官尚浅人望未着且俾养望岁乆不渝而后擢任则荣涂坦然中外允惬故公执政之日遵行是言而人皆心服公留守洛师属岁歉里有囷积者饥民聚党胁取隣郡以强盗论报死者甚衆公但重笞而释之逺近闻以爲法全活者数千计仍上言国𥘉江浙未下之日甞命陜雍晋绛岁漕粟以赴京师遂诏给陜粟二十万储廪充而民息肩于今赖之公凡更四镇所至悉兴学校辍俸钱以助其费青州仍岀家藏书以备习读公非圣之书未甞再览邪诞之事未甞致毁亦不之信南都府署之内有神祠颇推灵恠日有请祷公下车之始即杜其岀入之所惟朔望俾牙校致奠讫无他异时讹言有恠物夜飞下食小儿者逺近相恐未昏则楗户灭烛蔽匿童稚以黄纸薫炷置门用爲厌胜公闻之戒徼廵之吏悉令屏去有爲先倡者捕而重笞逐岀于境民情遂安妖至襄邑而止公再莅大名代陈尧咨旣视事府署毁圯者即旧而葺之无所改作什器之损失者完补之如数政有不便委曲弥缝悉掩其非及移守洛师陈复爲代覩之叹曰王公冝其爲宰相我之量弗及已盖陈以昔时之嫌意谓公必返其故发其隐也公再莅大名治政益信于俗民居军伍咸画像以事之时虏使每徃复入境皆云此府王公在焉必沐浴洁服而后入公前罢叅政日徃候故太尉王公王巳疾困辞弗得见旣而顾其壻范令孙再言曰王君介然他日勲业德望甚大顾余不得见之耳且曰王君昨以避让㑹灵使领咈上意而王君进对详雅词直气和了无所慑且王君始𬒳进用而能若是仆在政府几二十年每进对忤意即䠞蹜不能自容以是知其伟度矣𥘉公自登朝历掖垣内署每谒王公必语及阙政公辞以不在其位不敢预闻王曰嘻君他日必当重任期君振举之耳韩魏公言王沂公德器深厚而寡言当时有得其品题一两句者人皆以爲荣琦爲谏官时因纳札子忽云近日频见章䟽甚好只如此可矣向来如髙若讷辈多是择利范希文亦未免近名要须纯意于国家事尔琦闻此言益自信也公尝语曰昔杨文公有言人之操履无若诚实吾每钦佩斯言苟执之不渝夷险可以一致公自奉甚薄待客至厚于滋味无所偏嗜庖人请命未尝改馔事诸父诸母乳母尽其孝谨葬外氏十余䘮嫁姻族孤女数人王沂公与孙冲同牓冲子京一日徃辞沂公相留云喫食了去饬子弟云巳留孙京喫食安排馒头馒头时爲盛馔也食后合中送数轴简纸开看皆是他人书简后截下纸其俭德如此王沂公当国屡荐吕许公夷简是时明肃太后听政沂公奏曰臣屡言夷简才望可当政柄而两宫终未用以臣度太后之意不欲其班在枢宻使张旻之上耳且旻一赤脚健儿岂容妨贤如此太后曰固无此意行且用夷简矣沂公曰两宫旣巳许臣臣请即令宣召学士草麻太后从之及许公大拜渐与沂公不叶公资质端厚眉目如刻画盛服屹然入朝进止有常处平居寡言自奉廉约人莫敢干以私杨文公甞目之曰王君扬休山立宗庙器也胡文定公曰李文靖澹然无欲王沂公俨然不动资禀旣如此又济之以学故是八九分地位也三朝名臣言行录三朝名臣言行录卷第十四之一十四之一康节邵先生先生名雍字尧夫其先范阳人徙衡漳又徙共城先生年三十来逰于洛葬其亲于伊川遂爲河南人嘉祐中诏举遗遁留守王公拱辰以先生应诏授试将作监主簿熈宁初复求逸士御史中丞吕公诲等又以先生爲言𥙷颕州团练推官皆三辞不获而后受命终称疾不之官十年卒年六十七赠袐书省着作郎元祐中特赐谥先生始学于百原坚苦刻厉冬不炉夏不扇夜不就席者数年卫人贤之先生叹曰昔人尚友于古而吾未甞及四方遽可已乎于是走呉适楚过齐鲁客梁晋乆之而归曰道其在是矣盖始有定居之意先生少时自雄其材慷慨有大志旣学力慕髙逺谓先王之事爲可必致及其学益老德益邵玩心髙明观于天地之运化隂阳之消长以达乎万物之变然后頽然其顺浩然其归在洛几三十年始至蓬荜环堵不蔽风雨躬㸑以养其父母居之𥙿如讲学于人未甞强以语人而就问者日衆郷里化之逺近尊之士人之道洛者有不之公府而必之先生之庐先生德气粹然望之可知其贤然不事表襮不设防畛正而不谅通而不污清明坦夷洞彻中外接人无贵贱亲踈之间群居燕饮笑语终日不取甚异于人頋吾所乐如何耳病畏寒暑甞以春秋时行逰城中士大夫家听其车音倒屣迎致虽儿童奴隷皆知懽喜尊敬其与人言必依于仁义忠信乐道人之善而未甞及其恶故贤者恱其德不贤者服其化所以厚风俗成人材者先生之功多矣昔七十子学于仲尼其传可见者惟曽子所以告子思而子思所以授孟子者耳其余门人各以其材之所冝者爲学虽同尊圣人所因而入者门戸则衆矣况后此千余嵗师道不立学者莫知其从适独先生之学爲有传也先生得之于李挺之挺之得之于穆伯长推其源流逺有端绪今穆李之言及其行事槩可见矣而先生淳一不杂汪洋浩大乃其所自得者多矣然而名其学者岂所谓门户之衆各有所因而入者欤语成德者昔难其居若先生之道就所至而论之可谓安且成矣铭曰呜唿先生志豪力雄阔歩长趍凌髙厉空探幽索隐曲畅旁通在古或难先生从容有问有观以饫以丰天不慭遗哲人之凶鸣皐在南伊流在东有宁一宫先生所终先生少事北海李之才挺之挺之闻道于汶阳穆脩伯长伯长以上虽有其传未之见也先生旣受其学又㳺河汾之曲以至淮海之濵渉河济汶达于梁宋苟有达者必谘访以道无常师焉乃退居共城庐于百源之上大覃思于易经夜不设寝日不再食三年而学以大成大名王豫天恱瑰伟愽达之士也精于易闻先生之笃志爱而欲教之旣与之语三日得所未闻始大惊服卒舍其学而学焉卫人乃知先生之爲有道也年三十余来㳺于洛以爲洛邑天下之中土达观四方之士乃定居焉先生清而不激和而不流遇人无贵贱贤不肖一接以诚长者事之少者友之善者与之不善者矜之故洛人乆而益尊信之四方之学者与士大夫之过洛者莫不慕其风而造其庐先生之教人必随其才分之髙下不骤语而强益之或闻其言若不适其意先生亦不屑也故来者多而从者少见之者衆而知之者尚寡及接之乆察其所处无不中于理叩其所有愈乆而愈新则皆心恱而诚服先生未甞有求于人或餽之以礼者亦不苟辞洛人爲买宅丞相冨公爲买园以居之先生年六十始爲隐者之服曰病且老矣不复能从事矣隆寒盛暑闭门不出曰非退者之冝也其于书无所不读诸子百家之学皆得其夲原而释老技术之说一无所惑其志着皇极经世六十卷晚尤喜爲诗平易而造于理有撃壤集二十卷自爲之序邵尧夫先生居洛四十年安贫乐道自云未甞攅眉所居寝息处爲安乐窝自号安乐先生又爲瓮牖读书燕居其下旦则焚香独坐晡时饮酒三四瓯微醺便止不使至醉也中间州府以更法不饷餽寓賔乃爲薄粥以代之好事者或载酒以济其乏甞有诗云斟有浅深存爕理饮无多少系经纶莫道山翁拙于用也能康济自家身喜吟诗作大字书然遇兴则爲之不牵强也大寒暑则不出每出乗小车用一人挽之爲诗以自咏曰花似锦时髙阁望草如茵处小车行司马公赠以诗曰林间髙阁望已乆花外小车犹未来随意所之遇主人喜客则留三五宿又之一家亦如之或经月忘返虽性髙洁而接人无贤不肖贵贱皆懽然如亲甞自言若至大病自不能支其遇小疾得有客对话不自觉疾之去体也学者来从之问经义精深浩博应对不穷思致幽逺妙极道数间与相知之深者开口论天下事虽乆存心世务者不能及也元祐中韩康公尹洛爲先生请谥于朝太常博士欧阳棐议曰君少笃学有大志乆而后知道徳之归且以爲学者之患在于好恶先成乎心而挟其私智以求于道则蔽于所好而不得其眞故求之至于四方万里之逺天地隂阳屈伸消长之变无所不考而必折衷于圣人虽深于象数先见黙识未甞以自名也其学纯一而不杂居之而安行之而成平夷浑大不见圭角盖其自得深矣故其隐居几三十年室庐才足以蔽风雨漑园耕稼仅足以给朝夕及出而接物恂恂乐易无贵贱少长一切以诚平居怡然有所甚乐而世莫能窥也常自名其居曰安乐而又以爲号盖古有黔娄者死无以歛而谥曰康以爲不苟世之爵禄者其冨贵有余与君之学未必同而其迹似之矣方朝廷命君以颕州推官甞辞而不听君以爲辞益坚则名益髙而未必从也旣受命而以疾辞于吏部则有司之事耳故迹不近名而终自全其志则其守可谓固矣谨按谥法温良好乐曰康能固所守曰节伏请谥曰康节康节先生少日游学先祖母李夫人思之恍惚至倒诵佛书康节亟归不复岀夫人捐馆康节特毁甚躬自㸑以养祖父置家苏门山下康节独筑室于百源之上时李之才挺之东方大儒也权共城县令一日见康节心相契授以大学康节益自克励三年不设榻昼夜危坐以思冩周易一部贴屋壁间日诵数十遍闻汾州任先生者有易学又往质之康节与冨文忠公早相知文忠𥘉入相谓门下士田棐大卿曰爲我问邵尧夫可出当以官职起之不即命爲先生处士以遂隐居之志田大卿爲康节言康节不荅以诗谢之曰相招多谢不相遗将爲胸中有所施若进岂能禁吏责旣闲安用更名爲愿同巢许称臣日甘老唐虞比屋时满眼清贤在朝列病夫无以系安危公终不相忘乃因明堂祫享赦诏天下举遗逸公意谓河南府必以康节应诏时文潞公尹洛以两府礼召见康节康节不屈遂以福建黄景应诏文忠不乐至者二十八人各试论一首命官爲试衘知县且奏天下尚有遗材乞令再举诏从之王拱辰尚书尹洛乃以康节应诏颍川荐常秩皆先除试将作监主簿不理选限知制诰王介甫缴还辤头曰使邵雍常民一试衘亦不可与果贤者不当止与试衘宜召试然后官之上不纳下知制诰祖无择除去不理选限行辤然康节与常秩皆不起是时冨公已丁忧去位矣熈宁二年诏举遗逸御史中丞吕诲三司副使呉充龙圗阁学士祖无择皆荐康节时欧阳公作叅知政事素重常秩故颍州亦再以秩应诏康节除袐书省校书郎颍州团练推官辞不许旣受命即引疾不起且以诗荅郷人曰平生不作皱眉事天下应无切齿人断送落花安用雨装添旧物岂湏春幸逢尧舜爲眞主且放巢由作外臣六十病夫宜揣分监司无用苦开陈常秩以职官起时王介甫方行新法天下纷然以爲不便思得山林之士相合常秩赐对盛言新法之便乃除諌官以至待制帝浸薄之介甫主之不忘然亦知其爲人矣康节嘉祐中以遗逸命官辞之不从河南尹遣官就第送告勑朝章康节服以谢即褐衣如𥘉至熈宁𥘉再命官三辞又不从再服以谢且曰吾不复仕矣始爲隐者之服乌帽縚褐见卿相不易也司马温公依礼记作深衣冠簮幅巾绅带每岀朝服乗马用皮匣贮深衣随其后入独乐园则衣之甞谓康节曰先生可衣此乎康节曰雍爲今人当服今时之衣温公叹其言合理熈宁三年朝廷初行新法所遣使者皆新进少年遇事风生天下骚然州县始不可爲矣康节闲居林下门生故旧仕宦四方者皆欲投劾而归以书问康节康节荅曰正贤者所当尽力之时新法固严能寛一分则民受一分之赐矣投劾而去何益康节过士友家昼卧见其枕屏画小儿迷藏以诗题其上云遂令髙卧人欹枕看儿戯盖熈宁间也陈恬云击壤集不载熈宁中洛阳以清德爲朝廷尊礼者大臣曰冨韩公侍从曰司马温公吕申公士大夫位卿监以清德早退者十余人好学乐善有行义者几二十人康节隐居谢聘皆相从忠厚之风闻于天下里中后生皆知畏廉耻欲行一事必曰无爲不善恐司马端明邵先生知冨韩公自汝州得请归洛养疾筑第与康节天津隐居相迩公曰自此可时相招矣康节曰雍冬夏不出春秋时间过亲旧间公相招未必来不召或自至公谢客戒子曰先生来不以时见康节一日过之公作诗云先生自卫客西畿乐道安闲絶世机再命初筵终不起独甘穷巷寂无依贯穿百代甞探古吟咏千篇亦造微珎重相知忽相访醉和风雨夜深归公常令二青衣苍头掖之以行一日与康节㑹后园中因康节论天下事公喜甚不觉独歩下堂康节不爲起徐指二苍头戯公曰忘却拄杖矣公常苦气痞康节曰好事到手畏不爲他人做了郁郁何益公笑曰此事未易言也盖爲嘉祐建储耳公虽刚勇遇事详审不万全不发康节因戯之公一日有忧色康节问之公曰先生度弼之忧安在康节曰岂以王安石罢相吕惠卿叅知政事惠卿凶暴过安石乎公曰然康节曰公无忧安石惠卿夲以势利合惠卿安石势利相敌将自爲仇矣不暇害他人也未几惠卿果叛安石公谓康节曰先生识虑絶人逺矣一日薄暮司马温公见康节曰明日僧修颙开堂说法冨公晦叔欲偕往听之晦叔贪佛巳不可劝冨公果往于理未便光后进不敢言先生曷不止之康节曰恨闻之晚矣明日公果往后康节因见公谓公曰闻上欲用裴晋公礼起公公笑曰先生以谓弼衰病能起否康节曰固也或人言上命公公不起一僧开堂公乃岀无乃不可乎公惊曰弼未之思也公以康节年髙劝学修养康节曰不能学人胡走乱走也熈宁癸丑春大名王荀龙字仲贤入洛见康节其议论劲正有过人者康节喜之仲贤魏公客也因岀魏公送行诗颜体大书极竒伟康节曰吾少日喜作大字李挺之曰学书妨学道故甞有诗云忆昔𥘉书大字时学人饮酒与吟诗若非益友推金石四十五年成一非仲贤又诵魏公诗云春去花丛胡蝶乱雨余𬞞圃桔槹闲康节爱之曰怨而不伤婉而成章之言也一日二程先生侍太中公访康节于天津之庐康节携酒饮月陂上欢甚语其平生学术岀处之大致明日明道怅然谓门生周纯明曰昨从尧夫先生㳺听其论议振古之豪杰也惜其无所用于世纯明曰所言何如明道曰内圣外王之道也是日康节有诗明道和之今各见集中康节居洛凡交㳺年长者拜之年等者与之爲朋友年少者以子弟待之未甞少异于人故得人之欢心每嵗春二月岀四月天渐热即止八月岀十一月天渐寒即止故有诗云时有四不岀㑹有四不赴每岀人皆倒屣迎致虽儿童奴隷皆知尊奉每到一家子弟家人争具酒馔问其所欲不复唿姓氏但曰吾家先生至也虽闺门骨肉间事有未决者亦求教康节以至诚爲之开谕莫不恱服十余家如康节所居安乐窝起屋以待其来谓之行窝故康节没郷人挽诗有云春风秋月嬉㳺处冷落行窝十二家洛阳风俗之羙如此康节平居于人事禨祥未甞輙言治平间与客散歩天津桥上闻杜䳌声惨然不乐客问其故则曰洛阳旧无杜䳌今始至有所主客曰何也康节曰不二年上用南士爲相多引南人专务变更天下自此多事矣客曰闻杜䳌何以知此康节曰天下将治地气自北而南将乱自南而北今南方地气至矣禽鸟飞类得气之先者也春秋书六鹢退飞鸜鹆来巢气使之也自此南方草木皆可移南方疾病瘴疟之类北人皆苦之矣至熈宁𥘉其言乃验伯温后闻熈州有唐碑一日有家雀数千集其上人恶之曰岂此地将爲汉有耶因焚之盖夷中无此禽也巳而果然因并记之以信先君之说康节谓夲朝五事自唐虞而下所未有者一革命之日市不易肆二克服天下在即位后三未甞杀一无罪四百年方四叶五百年无心腹患康节宅契司马温公户名园契冨韩公户名庄契王郎中户名康节𥘉不改也熈宁十年夏康节感㣲疾气日益耗神日益明笑谓司马温公曰雍欲观化一廵如何温公曰先生未应至此康节笑曰死生亦常事耳张横渠先生喜论命来问疾因曰先生论命否当推之康节曰若天命则巳知之矣世俗所谓命则不知也横渠曰先生知天命矣载尚何言程伊川曰先生至此它人无以爲力愿自主张康节曰平生学道岂不知此然亦无可主张时康节居正寝诸公议后事于外有欲葬近洛城者康节已知唿伯温入曰诸公欲以近城地葬我不可当从伊川先茔耳七月𥘉四日大书诗一章曰生于太平世长于太平世死于太平丗客问年几何六十有七岁俯仰天地间浩然独无愧以是夜五更捐馆邵康节居洛阳有商州太守赵郎中者康节与之有旧甞往从之时章惇子厚作令商州赵厚遇之一日赵请康节与章同㑹章豪俊议论纵横不知敬康节也语次因及洛中牡丹之盛赵守因谓章曰先生洛人也知花爲甚详康节因言洛人以见根橃而知花之髙下者知花之上也见枝叶而知髙下者知花之次也见菩蕾而知髙下者知花之下也如公所说乃是知花之下也章黙然慙服赵因谓章先生学问渊源世之师表公不惜从之学则日有进益矣章因从先生㳺欲传数学先生谓章湏十年不仕宦乃可学盖不之许也邢和叔亦欲从先君学先君畧爲开其端倪和叔援引古今不已先君曰姑置是此先天学未有许多言语且当虚心涤虑然后可学此和叔留别诗云圯下每慙唿孺子牀前时得拜庞公之句先君和之观君自比诸葛亮顾我殊非黄石公断章云出人才业尤湏惜勿轻爲西晋风五朝名臣言行录卷第五之二五之二丞相李文定公公名迪字复古其先赵郡人后家濮州举进士第一历通判徐兖州知郓州爲三司盐铁副使知制诰以集贤院学士知永兴军徙陜西都转运使入翰林爲学士天禧中拜给事中叅知政事仁宗爲皇太子命兼賔客拜吏部侍郎同平章事岀知郓州仁宗即位太后预政贬衡州团练副使起知舒州江宁河南府太后崩复入相景祐中出知亳州召还除资政殿大学士降太常卿知宻州复拜大学士除彰信军节度使知天雄军徙青州以太子太傅致仕薨年七十七李文定公爲举子时从种放明逸先生学将试京师携明逸书见柳开仲涂以文卷爲贽与谒俱入乆之仲涂岀曰读君之文须沐浴乃敢见因留之门下一日仲涂自岀题令文定与其诸子及门下客同赋赋成惊曰君必魁天下爲宰相令门下客与诸子拜之曰异日无忘也及文定爲宰相仲涂门下客有柳某者文定命长子柬之娶其女不忘仲涂之言也文定所拟赋题不传如王沂公曾初作有物混成赋识者知其决爲宰相盖所养所学发爲言辞者可以观矣程明道先生爲伯温云李文定公罢陜西都转运使还朝是时眞宗方议东封西祀修太平事业知秦州曹玮奏羌人潜谋入冦请大益兵爲备上大怒以爲玮虚张虏势恐愒朝廷以求益兵以迪新自陜西还召见示以玮奏问其虚实欲斩玮以戒妄言者文定从容奏曰玮武人逺在边鄙不知朝廷事体輙有奏陈不足深罪臣前任陜西观边将才略无能岀玮之右者他日必能爲国家建功立事若以此加罪臣爲陛下惜之上意稍解迪因奏曰玮良将必不妄言所请之兵亦不可不少副其请臣观陛下意但不欲从郑州门岀兵耳秦之旁郡兵甚多可发以戍秦臣在陜西籍诸州兵数爲小册常置鞶囊中以自随今未敢以进上曰趣取之迪取于鞶囊以进上指曰以某州某州兵若干戍秦州卿即传诏于枢宻院发之旣而虏果大入冦玮迎击大破之遂开山外之地奏到上喜谓迪曰山外之捷卿之功也上将立章献后迪爲翰林学士屡上䟽諌以章献起于寒微不可母天下由是章献深衔之周怀政之诛上怒甚欲责及太子群臣莫敢言迪爲叅知政事俟上怒稍息从容奏曰陛下有几子乃欲爲此计上大寤由是独诛怀正等而东宫不动揺迪之力也公在翰林时仍岁旱蝗国用不给一日归沐忽传诏对内东门上岀三司所上岁岀入财用数问何以济公曰祖宗初置内藏库欲复西北故土及以支凶荒今边无他费陛下用此以佐国用赋歛寛民不劳矣上曰今当岀金帛数百万借三司公曰天子于财无内外愿下诏赐三司以显示德泽何必曰借上恱又言陛下东封时敕所过无伐木除道行宫裁加涂蔇而巳及幸汾亳土木之役过徃时几百倍今旱蝗之灾殆天意所以儆陛下也上曰卿之言然一二臣误朕爲此眞宗晚年不豫尝对宰相盛怒曰昨夜皇后以下皆云刘氏独置朕于宫中衆知上眊乱误言皆不应李迪曰果如是何不以法治之良乆上寤曰无是事也章献在帷下闻之由是恶迪眞宗不豫大渐之夕李文定公与宰执以祈禳宿内殿时仁宗㓜冲八大王元俨者有威名以问疾留禁中累日不肯岀执政患之无以爲计偶翰林司以金盂贮熟水曰王所湏也文定取案上墨笔搅水中尽黒令持去王见之大惊意其有毒也即上马去文定临事大率类此眞宗旣疾甚殆不复知事李迪丁谓同作相内臣雷允㳟者嬖臣也自刘后以下皆畏事之谓之进用皆允恭之力尝传宣中书欲以林特爲枢宻副使迪不可曰除两府湏靣奉圣旨翌日争之上前声色俱厉谓辞屈俛首鞠躬而已谓旣退迪独留纳札子上皆不能省记而二相皆以郡罢允恭传宣谓家以中书阙人权留谓发遣谓因直入中书见同列召堂吏谕之索文书阅之来日与诸公同奏事上亦无语衆退独留及岀道过学士院问院吏今日学士谁直曰刘学士筠谓唿筠岀口传圣旨令谓复相可草麻筠曰命相必面得旨果尔今日必有宣召麻乃可爲也谓无如之何它日再奏事复少留退过学士院复问谁直曰钱学士惟演谓复以圣旨语之惟演即从命旣复相乃逐李公及其党正人爲之一空将草李公责词时宋宣献知制诰当直请其罪名谓曰春秋无将汉法不道皆其事也宋不得已从之词旣上谓犹嫌其不切多所改定其言上前争议曰罹此震惊遂至沉顿谓所定也及谓贬朱崖宋犹掌词命即爲之词曰无将之戒深着于鲁经不道之诛难逃于汉法天下快之迪至郓半岁眞宗晏驾迪贬衡州团练副使谓使侍禁王仲宣押迪如衡州仲宣始至郓州见通判以下而不见迪迪皇恐以刃自刭人救得免仲宣凌侮迫胁无所不至人徃见迪者輙籍其名或馈之食留至臭腐弃捐不与迪客邓余怒曰竖子欲杀我公以媚丁谓邪邓余不畏死汝杀我公我必杀汝从迪至衡州不离左右仲宣颇惮之迪由是得全至衡州歳余除祕书监知舒州章献太后上仙迪时以尚书右丞知河阳召复爲相迪自以受不丗之遇尽心辅佐知无不爲吕夷简忌之潜短之于上岁余罢相岀知某州迪谓人曰迪不自量恃圣主之知自以爲宋璟而以吕爲姚崇而不知其待我乃如是也李文定与吕文靖同作相李公直而踈吕公巧而宻李公尝有所规画吕公觉非其所能及问人曰李门下谁爲谋者对曰李无它客其子柬之虑事过其父也吕公因谓李公公子柬之才可用也当付以事任李公谦不敢当吕公曰进用才能此自夷简事公勿预知即奏除柬之两浙提刑李公父子不悟也皆喜受命二公内旣不恊李公于上前求去上怪问其故李奏曰老疾无堪夷简公相谩欺具奏所以上召吕靣质之时燕王贵盛尝爲其门僧求官二公共议许之旣而吕公遂在告李公书奏与之乆之忘其实反谓吕独私燕邸吕公以案牍奏上李惭惧待罪遂免去其后王沂公乆在外意求复用宋宣献爲叅知政事甚善吕公爲沂公言曰孝先求复相公能容之否吕公许诺宣献曰孝先于公事契不浅果许则宜善待之不冝如复古也吕公笑然之宣献曰公已位昭文孝先至以集贤处之可也吕公曰不然吾虽少下之何害遂奏言王曽有意复入上许之吕公复言愿以首相处之上不可许以亚相乃使宣献问其可否沂公无所择旣至吕公专决事不少让二公又不恊王公复于上前求去上问所以对如李公去意固问之乃曰夷简政事多以贿成臣不能尽记王博文自陈州入知开封府所入三千缗上惊复召吕公靣诘之吕公请付有司治之乃以付御史中丞范讽推治无之王公乃请罪求去盖吕公族子昌龄以不获用爲怨时有言武臣王博古尝纳赂吕公者昌龄误以愽文告王不审遂奏之上大怒逐王公郓州吕公亦以节钺知许州叅知政事宋宣献蔡文忠皆罢去李王二公虽以踈短去位然天下至今以正人许之三朝名臣言行录三朝名臣言行录卷第五之二五之二叅政赵清献公公名抃字阅道衢州西安人举进士爲武安军节度推官知建州崇安县通判泗州擢爲殿中侍御史出知睦州移梓州路转运使改益州路召爲右司諌出知䖍州召爲侍御史知杂事爲河北都转运使以龙图阁直学士知成都府神宗即位召知諌院未几擢右諌议大夫叅知政事累章乞罢以资政殿学士知杭青二州进大学士知成都府知越州又徙知杭州元丰二年告老加太子少保致仕薨年七十七公爲武安军推官有伪造印者吏皆以爲当死公独曰造在赦前而用在赦后赦前不用赦后不造法皆不死遂以疑谳之卒免死一府皆服以母越国太夫人䘮庐于墓三年不宿于家县榜其所居里爲孝弟处士孙处爲作孝子传通判泗州泗守昬不事事监司欲罢遣之公独左右其政而晦其所以然使若权不已出者守得以善罢曽公亮爲翰林学士未识公而以台官荐召爲殿中侍御史弹劾不避权幸京师号公铁面御史其言常欲朝廷别白君子小人以谓小人虽小过当力排而絶之后乃无患君子不幸而有诖误当保持爱惜以成就其徳故言事虽切而人不厌温成皇后方葬始命叅知政事刘沆监护其役及沆爲相而领事如故公论其当罢以全国体复言宰相陈执中不学无术且多过失章十二上执中卒罢去先是吕溱出守徐蔡襄守泉吴奎守寿韩绛守河阳已而欧阳脩乞蔡贾黯乞荆南公即上言近日正人贤士纷纷引去忧国之士爲之寒心侍从之贤如脩辈无几今皆欲请郡者以正色立朝不能謟事权要伤之者衆矣脩等由此不去一时名臣頼之以安知睦州睦岁爲杭市羊公爲移文却之民籍有茶税而无茶地公爲奏蠲之民至今称焉西蜀地逺而民弱吏恣爲不法州郡以酒食相馈饷衙前治厨传破家相属也公身帅以俭不从者请以违制坐之蜀风爲之一变穷城小邑民或生而不识使者公行部无所不至父老惊喜相慰姦吏亦竦宋庠爲枢宻使选用武臣多不如旧法公陈其不可陈升之除枢宻副使公与唐介吕诲范师道同言升之交结宦官进不以道章二十余上不省即居家待罪诏强起之乃乞𥙷外二人皆相次去位公与言者亦罢公得䖍州地逺而民好讼人谓公不乐公欣然过家上冢而去旣至遇吏民简易严而不苛悉召诸县令告之爲令当自任事勿以事诿郡苟事办而民恱吾一无所问令皆喜争尽力䖍事爲少狱以屡空改修盐法踈凿赣石民頼其利䖍当二广之冲行者常自䖍易舟而北公间取余材造舟得百艘移二广诸郡曰仕宦之家有父兄没而不能归者皆移文以遣当具舟载之至者旣悉授以舟复量给公使物归者相继于道贾昌朝以使相判大名府公欲按视府库昌朝遣其属来告曰前此监司未有按视吾事者公虽欲举职恐事有不应例奈何公曰舍大名则列郡不服矣即徃视之昌朝𥘉不说也前此有诏募义勇过期不足者徒二年州郡不时办官吏当坐者八百余人公𬒳旨督其事奏言河朔频岁丰熟故募不如数请寛其罪以俟农隙从之坐者得免而募亦随足昌朝乃愧服曰名不虚得矣神宗即位召知諌院故事近臣自成都还将大用必更省府不爲諌官大臣爲言上曰用赵抃爲諌官頼其言尔苟欲用之何伤及谢上谓公闻卿匹马入蜀以一琴一龟自随爲政简易亦称是耶公知上意将用其言即上䟽论吕诲传尧俞范纯仁吕大防赵瞻赵鼎马黙皆骨鲠敢言乆谴不复无以慰缙绅之望上纳其说郭逵除签书枢宻院事公议不允公力言之即罢居三月擢右谏议大夫叅知政事感激思奋面议政事有不尽者輙宻启闻上手诏嘉之公与冨弼曽公亮唐介同心辅政率以公议爲主㑹王安石用事议论不恊旣而司马光辞枢宻副使台諌侍从多以言事求去公言朝廷事有轻重体有大小财利于事爲轻而民心得失爲重青苗使者于体爲小而禁近耳目之臣用舍爲大今不罢财利而轻失民心不罢青苗使者而轻弃禁近耳目去重而取轻失大而得小非宗庙社稷之福臣恐天下自此不安矣言入即求去至和中范景仁爲諌官赵恱道爲御史以论陈恭公事有隙熈宁中介甫执政恨景仁数讦之于上且曰陛下问赵抃即知其爲人他日上以问恱道对曰忠臣上曰卿何以知其忠对曰嘉祐𥘉仁宗违豫鎭首请立皇嗣以安社稷岂非忠乎旣退介甫谓恱道曰公不与景仁有隙乎恱道曰不敢以私害公赵恱道曰介甫毎有中使宣召及赐予所赠之物常倍旧例隂结内侍都知张若水押班蓝元振因能固上之宠上使中使二人潜察府界青苗还皆言民便乐之故上坚行盛崇介甫用之不疑又曰晦叔罢中丞之日上谕执政曰王子韶言青苗实不便但臣先与此议不敢论列小人首䑕两端当黜之介甫徳其独不叛巳至今未黜也王荆公𥘉叅政事下视庙堂如无人一日争新法怒目诸公曰公辈坐不读书耳赵清献同叅政事独折之曰君言失矣如皐夔稷契之时有何书可读荆公黙然公素号寛厚杭之无頼子弟以此逆公皆骈聚爲恶公知其意择重犯者率黥配他州恶党相率遁去未几徙靑州因其俗朴厚临以清净时山东旱蝗自淄齐来及境遇风退飞堕水而尽五年成都以戍卒爲忧朝廷择遣大臣爲蜀人所爱信者皆莫如公遂以大学士知成都然意公必辞及见上曰近岁无自政府复往者卿能爲我行乎公曰陛下有言即法也顾岂有例哉上大喜公乞以便冝行事即日辞至蜀黙爲经略而燕劳暇如他日兵民晏然一日坐堂上有卒长在堂下公好谕之曰吾与汝年相若也吾以一身入蜀爲天子抚一方汝亦冝清畏戢以帅衆比戍还得余赀持归爲室家计可也人知公有善意转相告语莫敢复爲非者劒州民李孝忠集衆二百余人私造符牒度人爲僧或以谋逆告狱具公不卑法吏以意决之处孝忠以私造符牒余皆得不死喧传京师谓公脱逆党朝廷取具狱阅之卒无以易也茂州蕃部鹿明玉等蠭聚境上肆爲剽掠公亟遣部将帅兵讨之夷人惊溃乞降愿杀婢以盟公使喻之曰人不可用三牲可也使至巳絷婢引弓将射心取血闻公命讙唿以听事讫不杀一人赵清献公𥘉任成都携一龟一鹤以行其再任也屏去龟鹤止一苍头执事张公𥙿学士送以诗云马谙旧路行来滑龟放长河不共来吴越大饥民死者过半公尽所以救荒之术发廪劝分而以家赀先之民乐从焉生者得食病者得药死者得藏下令脩城使民食其力故越人虽饥而不怨复徙治杭旱与越等其民尤病旣而朝廷议欲筑其城公曰民未可劳也罢之赵阅道熈宁中以大资政知越州两浙旱蝗米价踊贵饿死者十五六诸州皆牓衢路立赏禁人増米价阅道独牓衢路令有米者任増价粜之于是诸州米商辐凑诣越米价更贱民无饿死者阅道治民所至有声在成都杭越尤着公平生不治产业嫁兄弟之女以十数皆如已女在官爲人嫁孤女二十余人居郷葬暴骨及贫无以歛且葬者施棺给薪不知其数少育于长兄振振旣没思报其徳将迁侍御史乞不迁以赠振大理评事公爲人和易温厚周旋曲宻谨绳墨蹈规矩与人言如恐伤之平生不畜声伎晚岁习爲养气安心之术翛然有髙举意将薨晨起如平时子㞦侍侧公与之诀词色不乱安坐而终不知者以爲无意于丗也然至论朝廷事分别邪正慨然不可夺宰相韩琦甞称赵公眞丗人摽表盖以爲不可及也公爲吏诚心爱人所至崇学校礼师儒民有可与与之狱有可出出之治䖍与成都尤爲丗称道要之以惠利爲本然至于治杭诛锄强恶姦民屏迹不敢犯盖其学道清心遇物而应有过人者矣韩忠献公之守安阳人将闘讼輙自止曰吾非畏汝慙见侍中耳郡几至无事赵清献再守钱塘天下剧郡清献公从容爲之其政本于恺悌然不严而肃民莫敢犯议者谓二公治民虽西京所称循吏不能过也赵清献公平生日所爲事夜必衣冠露香九拜手告于天应不可告者则不敢爲也苏内翰铭公之碑曰萧望之爲太传近古社稷臣其爲冯翊民未有闻黄覇爲颕川治行第一其爲丞相名不迨昔孰知清献公无适不冝邦之司直民之父师其在官守不専于寛时出勐政严而不残其在言责不专于直爲国爱人掩其疪疾盖东郭顺子之清孟献子之贤郑子产之政晋叔向之言公兼而有之不几于全乎五朝名臣言行录卷第五之三五之三叅政鲁肃简公公名宗道字贯之亳州谯人举进士历濠州定逺尉秀州海盐令通判河阳天禧元年擢右正言仁宗爲皇太子除兼谕德及即位兼侍讲判吏部流内铨拜右谏议大夫叅知政事居位七年薨仁宗在东宫鲁肃简公爲谕德其居在宋门外俗谓之浴堂巷有酒肆在其侧号仁和酒有名于京师公徃徃易服微行饮于其中一日眞宗急召公将有所问使者及门而公不在移时乃自仁和肆中饮归中使遽先入白乃与公约曰上若恠公来迟当託何事以对幸先见教冀不异同公曰但以实告中使曰然则当得罪公曰饮酒人之常情欺君臣子之大罪也中使嗟叹而去眞宗果问使者具如公对眞宗问公何故私入酒家公谢曰臣家贫无器皿酒肆百物具备賔至如归适有郷里亲客自逺来遂与之饮然臣旣易服市人亦无识臣者眞宗笑曰卿爲宫臣恐爲御史所弹然自此竒公以爲忠实可大用晚年每爲章献明肃太后言群臣可大用者数人公其一也后章献皆用之鲁宗道爲正言事有违误风闻弹䟽眞宗稍厌之宗道一日自讼于上前曰臣在谏列而谏守臣职也陛下以数而厌之岂非事纳谏之虚名俾臣尸素苟禄乎臣窃媿之愿得罢去上恱其忠慰勉以遣他日追念其言御笔题殿壁曰鲁直章献太后临朝鲁肃简公屡有献替太后问唐武后何如主对曰唐之罪人也几危社稷太后黙然时有上言请立刘氏七庙者太后以问辅臣衆不敢对公独曰不可退谓同列曰若立刘氏七庙如嗣君何帝太后将同幸慈孝寺欲以大安辇前帝行公曰妇人有三从在家从父嫁从夫夫殁从子太后乃命辇后乗舆行执政多任子于馆阁读书公曰馆阁育天下英才岂䊵袴子弟得以恩泽处耶吾子诚㓜巳任京官然终不使慁国恩枢宻使曹利用恃权骄横公屡折之帝前时贵戚用事者莫不惮之目爲鱼头叅政因其姓且言骨鲠如鱼头也鲁肃简公立朝刚正嫉恶少容在政府七年务裁抑侥倖不以名器私人及薨太常谥曰刚简议者不知爲美谥以爲因谥讥之竟改爲肃简公与张文节公知白当垂帘之际同在中书二公皆以清节直道爲一时名臣而鲁尤简易若曰刚简尤得其实也三朝名臣言行录三朝名臣言行录卷第十四之二十四之二宻学陈公公名襄字述古福州候官人中庆历二年进士第历建州浦城县主簿台州仙居令知孟州河阳彭州蒙阳县召试充袐阁校理判尚书祠部出知常州神宗即位召脩起居注知谏院管勾国子监未几罢谏院兼御史知杂事判吏部流内铨知制诰兼直学士院出知陈州徙杭州召还知通进银台司除枢宻直学士判太常寺兼侍读卒年六十四公旣孤且多病常以先君侍郎之言爲念居间益自䇿励上事继母以孝下教弟妺以义方求士之贤者亲而友之得其郷士陈烈周希孟郑穆爲之友四人者气古行髙磨礲镌切相期以天下之重爲巳任时学者方溺于彫篆之文以相髙所谓知天尽性之说皆指以爲迂阔而莫之讲公与三人者独以斯道鸣于海隅闻者始皆笑之而惊四人者不爲变守之益坚躬行于其家由家达于州闾人卒信而化之父兄皆饬其子弟请从之由是闽中士人宗之谓之四先生虽有诞突盗傲不可率者不敢失礼于其门巳而四先生之名传之四方从之学者日益衆公主建州之浦城簿㑹邑阙令公独当县事邑之封疆逺多世族前后令罕能制蔽蒙请託习以爲常公夜寐夙兴务究其弊讼之难听而积乆者穷极夲源剖决无留有请託者惜其士类不欲遽绳以法每听讼必使数人环列于前私谒者无所发由是邑人知公之不可干老姦宿赃缩手䘮气民畏且爱争圗公之像以神事之至今先有诏郡邑兴学公遂谕邑之富人出所余以缮学舎学成使邑之子弟造焉公爲入学讲说不斁士之自逺方来者至数百人部使者安刑部积始至其县公即以十事便于民者干之安皆行之人受其赐公爲主簿集其士子弟及庶民之好学者教于县庠使孝于其亲顺于其昆信于其郷仁于其民由是爲其父兄者更相纠戒不可以非礼干吾簿焉时有禁近大臣扶护亲䘮还闽衢州以南所过邑皆调民丁七百送其行李至浦城公曰农时方作虽王命尚不可夺之矧以爲私耶乃令僦赁以役陈述古宻直知建州浦城县日有人失物捕得莫知的爲盗者述古乃绐之曰某庙有一钟能辨盗至灵使人迎置后合祠之引群囚立钟前自陈不爲盗者摸之则无声爲盗者摸之则有声述古自率同职祷钟甚肃祭讫以帷帷之乃隂使人以墨涂良乆引囚逐一令引手入帷摸之出乃验其手皆有墨惟有一囚无墨讯之遂承爲盗盖恐钟有声不敢摸也此亦古之法出于小说仙居爲县僻陋民不知教公于正岁因耆老来贺作劝学一篇使门人管师复读于庭且谕之曰吾秩满即去尔有子弟亟遣就学于是耆老相与感泣叹嗟从之翕然毎过社稷孔子庙必下而趋邑人自是有所矜式学者兴起县有西圃芜废弗葺纵民耕种其中然每有兴建必爲民利故瓦木之资不责于民而乐输之下至织席之㣲亦愿出所得以助焉及公去也老㓜攀车遮道几不得出境知孟州河阳县㑹司徒富公亦自郓移鎭河阳一见公即厚遇之燕逰登临必与之偕吟咏樽爼更和迭倡富甞曰陈着作竒才人也县之西有斋舎俾治新之率邑子弟入学至弛身役以诱之又命其徒张公谔吴道分教之民莫不耸劝俄有谤者谓公诱邑子以资过客富公闻之不能无惑志以问公公对曰自反而缩虽千万人吾往矣公苟惑谤何以爲知已富不能折其亲旧闻之有自京师来责公者曰可毁校以塞谤公笑谓曰以一谤者使诸生遂不得闻道其于自任何如卒不毁讲说不爲少懈然后富公益竒之知其自信之笃公在河阳邑居隘陋盛暑公出家人间或垂帘纳凉于厅事旣而其椟失官缗钱二万守者以爲辤公不辨出已俸偿之物议喧腾富公亦以爲信未几盗获于它邑乃守椟者爲之河阳里胥运置酒材破荡产业者世以爲病公命浙东从之学者张公谔以百金僦田两夫募农师引沃水灌爲稻畦种以糯谷比其耕挿耘耨收割也必躬涖之而其往来皆用盛乐招集其民俾观稼穑之法酒材旣足民胥効之瘠卤之地遂爲膏腴温造故迹复生秔稌矣判尚书祠部遇权贵人奏乞寺观名额且度僧人道士公坚执着令不爲行因奏言近年以来自宫闱宦官以及要近一例陈乞盖秉政大臣不爲陛下爱惜典刑首爲渎乱所有诏令未敢奉行岀知常州郡庠下窄不足以容生师公勤于经始成以不日其规摹气象遂爲诸郡庠序之冠公晨入其中坐授诸生经义旁决郡事由是毗陵学者盛于二浙治平𥘉召还将行委官阅公帑得杂收无名钱数百万因召积年有官逋未偿情可矜而力不足者悉以输之盖公淡于宴乐故有余足以周物常州运渠横遏震泽积水不得北入于江以爲常苏数邑民田之害者累世矣公以渠之丈尺对民田之歩畒分授以浚深广有制不月而成遂削望亭古堰而震泽积水乃克北流民害以除而田旱有漑丰穰歳飨矣管勾国子监时有诏令两制台阁臣僚议学校贡举之制公因奏曰事得其夲则爲之甚易陛下先求贤德使爲师长则百度可不劳而成伏见常秩陈烈管师常程颐经行脩明宜召爲太学官使学者有所师法熈宁二年陈述古学士襄自右史迁台杂近例左右次𥙷知制诰台杂乃叙迁三司副使于是特降㫖候知制诰阙与召试襄辞曰陛下以义使臣则臣敢不惟命是听岂可计较资地以爲轻重况义之所在知无不言夫岂知鈇锧之在前而宠禄之居后哉一有頋利避害之心则依违姑息无所不至身且不正焉能正人乃许追寝前命明年以言青苗事复爲右史又岁余始掌诰命方是时朝廷一新天下法度公数上䟽论列言多留中甞言人君先于知道其次在得贤然后务立法度多见嘉纳召试知制诰公不就奏曰朝廷比以制置条例司改更常平新法中外之议皆以爲扰臣负忧责不得不言未能开悟圣心蚤令寝罢不职之罪不知谴所其有召试臣不敢当旋罢知杂直舎人院兼天章阁侍讲复脩起居注皆辞以爲言事不职不敢承命仍乞外𥙷御批其䟽近除知制诰卿以言事未遂恳不受命且求外𥙷朕素慕卿经术行巳深惜逺去故特还旧职庶几左右经席渐磨道义以适所愿闻今览来奏尚欲固辞岂未悉朕意欤今还卿来章当亟就职遂复脩注判铨焉杭爲都㑹賔旅之冲又属朝廷相继遣使公外应接使客内抚循士民州不知其扰杭虽号水郷而其地斥卤可食之水常不继唐相国李长源旧爲六井引西湖以饮民井旣乆废不脩水遂不应民用公命工讨其源流渫而甃之井遂可食虽遇旱歳民用沛然陈地势卑毎遇霖雨遂无通沟州民苦之公命脩八字沟以渫水城中无泥行之阻州之学舎隘甚自范文正公有意辟之数十年矣公一朝以官舎广之亲入学与诸生讲中庸州人始不务学至是踊跃自奋公甞释奠学中州人各遣童稚观礼公一以善言循循诱之莫不感励熈宁中陈州一日晨起屋瓦尽有冰文作花果鸟兽状如云母印着粉𥿄时陈襄侍读守淮阳有属请奏祥瑞者公云此事当奏但非瑞奏耳但作奏云有此祥异不敢不奏以竹盛瓦数十枚奏呈冰文虽消痕迹犹在识者皆以陈公爲得体公生平讲求万民利害虽非其职必録于篇㑹其部使可以立事者则以授之利及四方者又不知其数焉凢干朝廷治体州县养民之事必求其术之可以爲法者鳏寡孤独遗弃㓜子灾伤水旱㐫札疾疫恤穷安富养老劝农治兵牧马练将守边积谷生材差役漕运之事莫不夙夜图营精宻曲尽之术而又以询于贤者明者能者不惮谦逊屡求广谘博访旣得一善则又称其得之所自而推以授人此其平生存心凢四十年弗懈也旣亡彛检其手书议及民政讲求治道或以相授或以相谘凢余百夲或累至十幅盈𥿄细书讲论得失则其以天下爲巳忧也又如此使之大用岂可量哉公将终妻子环泣求所以语后者公索𥿄笔书先圣先师四字付其子而絶公爲人寛厚长者而临事有不可犯之色勇于爲义其气浑然人欲以喜怒探之终莫之得遇利害得䘮恬如也其接物诚其与人恭而温与之逰者不觉鄙咎之失于心也富丞相当国日引陈襄述古爲上客述古所以告富公者尽仁义也有不恱富公者造爲五鬼之号而襄在其一夫流言待无知者而传至智者则止矣以富公之贤其门岂无善士以述古之贤而肯爲人作鬼乎公之平生以道德教育天下英才爲巳任故以学业出入其门者无虑千人而齿于仕版辅大政亲近侍列台阁帅边防者有矣守方州使诸路佐郡邑宰人民者所至多焉莫不知所以仁民爲固国之夲也治巳爲临下之范也学古爲脩身之资也事亲爲行道之始也官于四方而民受其赐者皆公之所敎也不止如是焉自始逹及终身凢闻天下之贤有学行者有吏能者有道德者有忠义者其才可以进之于朝以爲民庇及具表则者不必识其人也必书其实以遗其所部使牧守或执政柄者未登其贤而用不巳也因之㧞擢致身于亨显而不知其自于公者衆矣是以其亡四方髦士及公卿大夫识与不识若䘮其朋咨嗟靡息焉公之于学志在攷古以治其性爲夲事君以建其忠爲业故虽燕居必持厥志谓暴其气者不可以入君子之德是以虽家人臧获平生未始见其不足之色锐于经纶天下大务尤能受尽言乐闻已过喜于爲善度量渊广长于包荒乐于教民其职精于治体其政先于变俗其仁勤于济衆其交贵于谦光故其出入中外𥙿𥙿然弗以进退荣辱动其心焉每曰惟大人爲能格君心之非吾徒之事也其知谏知杂言出至诚详审有绪不爲激讦故虽讥病大臣𥙷救时政上每嘉纳而多留中五朝名臣言行录卷第五之四五之四叅政薛简肃公公名奎字宿艺绛州正平人中进士第历隰州推官知莆田长水县徙知兴州入爲殿中侍御史岀爲陜西转运使迁江淮制置发运使擢三司户部副使岀知延州权知开封府权御史中丞岀知并州改秦州加枢宻直学士知益州召权三司使遂拜叅知政事罢判尚书都省薨年六十八薛简肃公举进士时挚谒冯魏公首篇有囊书空自负早晚逹明君之句冯掩卷而谓之曰不知秀才所负何事读至第三篇春诗云千林如有喜一气自无私乃曰秀才所负者如此契丹使萧从顺来朝是时庄宪明肃太后垂帘听政从顺谓南使至契丹者皆见太后遂亦请见朝议患之未有以决公独以理折之从顺乃止公在开封以严爲治肃清京师京师之民至私以俚语目公且相戒曰是不可犯也及居蜀则以惠爱称民有得伪蜀时中书印者夜以锦囊挂之西门门者以白蜀人随之者万计皆恟恟岀异语且观公所爲公顾主吏藏之略不取视民乃止老媪告其子不孝者子诉贫不能养公取俸钱与之曰用此爲生以养母子遂相慈孝里冨人三女皆孤民或妄争其产公析其赀爲三爲嫁其女蜀人喜乱而易揺公旣镇以无事又能顺其风俗从容宴乐及其临事破姦发伏无一不中蜀人爱且畏之以比张尚书咏而不苛开封天子之畿益州蜀一都会皆丗号尤难理者而公尤有名其寛勐之政前后异施可谓知其方矣公在成都一日置酒大东门外城中有戍卒作乱旣而就擒都监徃白公公指挥只于擒获处令人喫却民间以爲神断不然妄相攀引旬月间未能了得又安其徒党反侧之心也王文康公薛简肃公俱甞镇蜀而皆有名章献时同爲执政一日奏事巳因语蜀事文康曰臣在蜀时有告戍卒反乃执而斩之于营门遂无事简肃曰臣在蜀时亦有告戍卒反者叱岀之亦无事拜叅知政事公入谢上曰先帝甞言卿可用吾今用卿矣公益感激自励而素刚毅守节不苟合旣与政尤挺立无所牵随然遂欲绳天下无细大一入于规矩徃徃不可其意则归卧于家叹息忧愧輙不食家人笑其何必若此公曰吾惭不及古人而惧后丗讥我也明道二年庄宪明肃太后欲以天子衮冕见太庙臣下依违不决公独争之曰太后必若王服见祖宗若何而拜乎太后不能夺爲改他服太后崩上见群臣泣曰太后疾不能言而犹数引其衣若有所属何也公遽曰其在衮冕也然服之岂可见先帝乎上大悟卒以后服葬于是益以公爲果可用也公性刚不苟合遇事敢言眞宗时数燕大臣至有霑醉者公谏曰大臣数被酒无威仪非所以重朝廷也尤善知人范仲淹庞籍明镐自爲吏部选人皆以公辅许之后卒如其言云三朝名臣言行录三朝名臣言行录卷第五之三五之三御史中丞吕公公名诲字献可正惠公之孙登进士第歴旌徳扶风主簿迁云阳令知翼城县签书定国军节度判官知大通监召入爲殿中侍御史岀知江州复召还台英宗即位同知諌院兼侍御史知杂事出知蕲州徙晋州神宗𥘉召爲盐铁副使擢天章阁待制复知諌院迁諌议大夫权御史中丞出知邓州提举西京崇福宫致仕熈宁四年卒年五十八献可㓜孤自力爲学家于洛阳性沉厚不妄交逰洛阳士人徃徃不之识召入爲殿中侍御史弹劾无所避兖国公主仁宗之爱女下嫁李玮薄其夫家甞因忿恚夜开禁门入诉于上献可奏宿卫不可不严公主夜叩禁门门者不当听入并劾奏公主合宦者窜逐之㑹有新除枢宻副使者当时人有疑论献可与其僚直以衆言陈上前谓必不可留章十七上卒与俱罢同知諌院时上有疾太后权同听政内侍都知任守忠乆用事于中上之立非守忠意乗此与其徒间搆两宫造播恶言中外恟惧献可连上两宫书开陈大义辞情切至由是慈孝益笃谗言不得行上疾乆未平献可请蚤建东宫以安人心旣而上小瘳谦黙未可否事献可屡乞亲万机揽威福延近臣通下情又请太后间数日一御东殿渐逺庶务自谋安佚㑹小旱因请上亲出祷雨使外疑释然太后旣归政献可复言于上今虽专听断太后辅佐先帝乆多阅天下事事之大者犹冝关白咨访然后行示不敢専以报盛徳任守忠谋不售而惧乃更巧爲謟䛕求自入于上献可曰是不可使乆处左右亟言上数其前后巨恶并其党史昭钖窜南方因上言大姦已去其余白日凭恃无礼者冝一切纵舍勿念以安反侧执事建言欲如汉氏故事推尊濮安懿王献可率僚属极陈其不可且请治执政之罪积十余章不听乃求自贬又十余章怀知杂御史勑告纳上前曰臣言不效不敢居其位上重违大臣又嘉台官敢直言章留中不下还其勑告屡诏令就职献可与僚属具録所上奏草纳中书称不敢奉诏固请即罪上不得已听以本官出知蕲州治平元年余与孙觉皆编校史馆书籍直舎相对觉过余言曰闻台官以数言事不用相约以谓言小事不足决去就当共争濮王事不听则决去盖是时知杂御史吕诲吕大防范纯仁等与諌官司马光数论孙固庸回王广渊姦邪不当用其言愈切而用之愈坚事如此类者甚衆凢台諌官入輙以进呈讫寝之时人谓之讫了范纯仁言台吏亦爲之沮𧹞毎白御史曰某事又讫了也盖执政方恃权欲一切以阻言者而言者以不能塞聀爲慙且愤故相约如此觉语余时正月𥘉五六间也后数日果闻台官论濮王事甚急至上元后诲等䟽已七八上不听遂皆纳勑告求罢去家居不复供职而执政方宻启令禁中自定议尊濮王爲皇故诲等云曽公亮赵槩对范纯仁等言禁中已自啇量则知大臣隂与计谋盖谓此也是月二十间天章阁赏小桃因以劝太后太后有酒所卧合中内臣髙居简入褰太后寝帏太后惊起坐居简与御药苏利涉从上至太后榻前拜以书一封进太后求一押字太后酒未解不知书所言何事遂从之故诲等䟽云苏渉髙居简眩惑皇太后盖谓此也旣而书出乃太后命中书尊濮王爲皇等事明日遂奉行太后始知京师諠然下至闾巷亦以爲不可太后力争不已二十二日乃下诏罢濮王称皇等事范纯仁等欲起供职吕诲曰称亲犹爲吾徒言不用也遂以前后所上九䟽乞付中书求去而诲等遂皆绌矣盖自至和以后仁宗虽甞属疾然在位乆熟知人情伪与群臣材性之善恶故虽委事大臣而听用台諌官广开言路使耳目无壅蔽大臣有不法者輙去之故任者虽专亦不能自肆治平𥘉英宗新即位多不豫任事益专始欲快意因用王畴爲枢宻副使知制诰钱公辅封还辞头遂绌公辅爲滁州团练副使知制诰祖无择亦封还辞头又罸无择铜三十斤而制遂行是时凡台諌官言事一切不听或尽逐台官不留一人京师爲之语曰絶市无台官其蔽至于如此然人主犹采物论朝廷正人未尽去公议有所属故言事者斥逐相望而后来者其言愈厉至濮王之事执政议称王爲考是也遂欲称王爲伯陋矣盖两言者各率其私意而不知考据于载籍皆不学之过故各有得失然争论至于纷纭连年汹汹者盖由言路不通人情愤惋故至于此者皆执政自用好胜激之使然也吕献可以追尊濮园事击欧阳公如曰首开邪议妄引经证以枉道恱人主以近利负先帝者凡十四章具载献可奏议中司马文正作序乃首载欧阳公諌臣论以爲诚言文正之意以献可能尽欧阳公所书諌臣之事使欧阳公无得以怨欤抑以欧阳公但能言之献可实能行之也不然献可排欧阳公爲邪反以欧阳公之论序献可之奏又以爲诚言可乎欧阳公晚着濮议一书専与献可诸公辨独归过献可爲甚矣上素闻其彊直擢爲天章阁待制复知諌院迁諌议大夫权御史中丞是时有侍臣弃官家居者朝野称其材以爲古今少伦天子引叅大政衆皆喜于得人献可独以爲不然衆莫不怪之居无何新爲政者恃其材弃衆任已厌常爲竒多变更祖宗法専汲汲歛民财所爱信引抜时或非其人天下大失望献可屡争不能得乃抗章悉条其过失且曰误天下苍生必此人如乆居庙堂必无安静之理又曰天下本无事但庸人扰之上遣使谕解献可执之愈坚乃罢中丞出知邓州熈宁间王介甫𥘉拜叅知政事神考方厉精求治一日紫宸早朝二府奏事颇乆日刻旣晏例隔登对官于后殿湏上更衣复坐以次賛引时吕献可任御史中丞将对于崇政而司马温公爲翰林学士侍讲迩英合亦将趋资善堂以俟宣召相遇于路并行而北温公宻问曰今日请对欲言何事献可举手曰䄂中弹文乃新叅也温公惮然曰以介甫之文学行义命下之日衆皆喜于得人奈何论之献可正色曰君实亦爲此言耶王安石虽有时名上意所向然好执偏见不通物情轻信难回喜人佞巳听其言则美施于用则踈若在侍从犹或可容置诸宰府则天下必受其弊矣温公又谕之曰与公素爲心交苟有所怀不敢不尽今日之论未见有不善之迹似伤怱遽或别有章䟽愿先进呈姑留是事更加筹虑可乎献可曰上新嗣位冨于春秋朝夕所与谋议者二三执政而已苟非其人将败国事此乃心腹之疾治之惟恐不及顾可缓邪语未竟合门吏抗声追班乃趋而去温公退自经筵黙坐玉堂终日思之不得其说旣而缙绅间寖有传其章䟽者徃徃偶语窃议疑其太过未几闻中书置三司条例司平日介甫之门躁进謟䛕之士悉辟召爲僚属日相与讲议于局中以经纶天下爲已任始变更祖宗法専务聚歛造出条目颁于四方妄引周官蔽其诛剥之实辅弼大臣异议不可囬台諌从官力争不能夺州县监司奉行㣲忤其意则谴黜随之于是百姓骚然矣然后前日之议者始愧仰叹服以爲不可及而献可终縁兹事出知邓州呜唿行僻而坚言伪而辩学非而博顺非而泽唯孔子乃能识之虽子贡之贤有所不知也方介甫自小官以至禁从其学行名声暴着于天下乆矣士大夫识与不识咸想闻其风且曰朝廷不用则已用之则必能推其所学以致太平及叅大政中外相贺而献可独不以爲然衆莫不怪之巳而考其行事卒如所料非明智不惑杰出于丗俗之表何以及此易曰知机其神乎又曰㡬者动之微吉之先见者也献可有焉温公旣辞副枢之命退居洛阳毎论当丗人物必曰吕献可之先见范景仁之勇决皆予所不及心诚服之故作范景仁传盖景仁之勇决得温公之传而后明献可理文虽亦成于公手然止载其平生大节而自相论难之语不欲详着故献可之先见天下莫有知者予甞从学于温公亲闻其说惧贤者之髙论逺识遂将沦没无传于丗乃书蜀公之传后以贻乐善之君子云献可虽在外遇朝廷有大得失犹言之不置㑹有疾奏乞闲官归郷里朝旨未许乃乞致仕𥘉正惠公薨其家日益贫献可旣仕常分俸之半以给宗族之孤婺矛牙者室无余赀所以自奉飬至俭薄其治民主于惠利而疾姦暴大抵槩以公平故所至人安之屡爲言职其奏草存可见者几二百八十有九歴观古人有能得其一二巳可载之列传垂示后丗在献可曽何足道前后三逐皆以迕犯大臣所与敌者莫非秉大权天子所信向气势轧天下献可视之若无所睹正色直辞指数其非不去不巳旁侧爲之股栗而献可处之自如平居容皃语言恂恂和易使之不得位于朝人不过以谨厚长者名之而巳矣及遇事苟义所当爲疾趋径前如救焚溺所不当爲畏避逺去如顾䧟穽惟恐坠焉晚年病卧洛阳犹旦夕愤叹以天下事爲忧过于在位任其责者曽不念其身之病子孙之贫也呜唿今之丗爱君忧民发于诚心无所爲而爲之可巳而不巳始终不变有如献可者能㡬人邪故其没之日天下识不识皆咨嗟痛惜彼其心岂独私于献可哉献可病自草章乞致仕曰臣无宿疾偶值医者用术乖方殊不知脉候有虚实隂阳有逆顺诊察有标夲治疗有先后妄投汤剂率任情意差之指下祸延四枝寖成风痺遂艰行歩非秪惮盭之苦又将虞心腹之变势巳及此爲之奈何虽然一身之㣲固未足恤其如九族之託良以爲忧是思纳禄以人偷生不俟引年而还政盖以一身之疾喻朝政之病也温公康节日就卧内问疾献可所言皆天下国家之事忧愤不能忘未甞一语及其私也一日手书託温公以墓铭温公亟省之巳瞑目矣温公唿之曰更有以见属乎献可复张目曰天下事尚可爲君实勉之温公志其墓未成河南监牧使刘航仲通自请书石旣见其文迟囬不敢书仲通之子安丗曰成吾父羙可乎代书之仲通又隂祝献可诸子勿摹本恐非三家之福时用小人蔡天申爲京西察访置司西都天申厚赂䥴工得夲以献安石天申𥘉欲中温公安石得之挂壁间谓其门下士曰君实之文西汉之文也献可忍死谓温公以天下尚可爲当自爱后温公相天下再致元祐之盛献可不及见矣天下诵其言而悲之至温公薨献可之子由庚作挽诗云地下若逢中执法爲言今日再昇平记其先人之言也司马文正公铭公之墓曰有宋名臣言正惠公之孙以忠直敢言克绍其门位则不究道则不负年则不寿名则不朽呜唿爲人臣爲人嗣始终无愧能厎于是可谓备矣五朝名臣言行录卷第五之五五之五叅政蔡文忠公公名齐字子思其先洛阳人徙家莱州眞宗朝举进士第一通判兖州直集贤院仁宗初修起㞐注兼御史知杂事入翰林爲学士岀知河南府徙宻州应天府召爲御史中丞擢三司使拜枢宻副使叅知政事岀知颕州薨年五十二公㓜依外舅刘氏能自力爲学州举进士第一以书荐其里人史防而㞐其次祥符八年眞宗皇帝采贾谊置器之说试礼部所奏士读至公赋有安天下意叹曰此宰相器也凡贡士当赐第者考定必召其髙第数人并见又叅择其材质可者然后赐第一及公召见衣冠伟然进对有法天子以爲无能过者亟以第一赐之蔡文忠公喜酒饮量过人旣登第通判济州日饮醇酎徃徃至醉是时太夫人年巳髙颇忧之一日山东贾存道先生过济文忠馆之数日先生爱文忠之贤虑其以酒废学生疾乃爲诗示文忠曰圣君恩重龙头选慈母年髙鹤发垂君宠母恩俱未报酒如成病悔何追文忠矍然起谢之自是非亲客不对酒终身未甞至醉通判兖州太守王臻治政严急喜以察尽爲明公务爲裁损济之以寛狱讼爲之不冤逾年通判潍州民有告某氏刻伪税印爲姦利者巳逾十年踪迹连蔓至数百人公叹曰尽利于民民无所逃是爲政者之过也爲缓其狱得减死者十余人余皆释而不问潍人皆曰公德于我使我自新爲善人由是风化大行眞宗新弃天下天子谅隂不言丁晋公用事专权欲邀致公许以知制诰公拒不徃已而冦莱公王文康公皆以不附连黜公归叹曰吾受先帝之知至于此岂冝爲权臣所胁得罪非吾惧也旣而晋公败士尝爲其用者皆恐惧独公终无所屈太后修景德寺成诏公爲记而宦者罗崇勲主营寺事使人隂谓公曰善爲记当得叅知政事公故迟之颇乆使者数趣终不以进崇勲怒谗之太后庄献明肃皇太后崩议尊杨太妃爲太后垂帘听政议决召百官贺公曰天子明圣奉太后十余年今始躬亲万事以慰天下之心岂冝女后相继称制且自古无有固止不追班太妃卒不预政止称太后于宫中京师有指荆王爲飞语者内侍省得三司小吏鞠之连及数百人上闻之大怒诏公穷治迹其所来无端而上督责愈急有司不知所爲京师爲之恐动公以谓缪妄之说起于小人不足穷治且无以慰安荆王危疑之心奏䟽论之一夕三上上大悟乃可其奏止笞数人而巳中外之情乃安南海蛮酋虐其部人部人欵冝州自归者八百余人议者以爲不可纳冝还其部公独以爲蛮去残酷而归有德且以求生冝内之荆湖赐以间田使自营今纵却之必不复还其部苟散入山谷当爲后患争之不能得其后数年蛮果爲乱郭皇后废京师冨人陈氏女有色选入宫爲后公争之以爲不可自辰至巳辨论不巳上意稍悟遂还其家河决横壠改而北流议者以爲当塞公曰水性下而河北卑顺其所趣以导之可无澶滑壅溃之患而贝愽数州得在河南于国家便但理堤护魏州而已从之澶滑果无患契丹祭天于幽州以兵屯界上界上惊搔议者欲发大军以备边公独料其必不动后卒无事公在大位临事不回无所牵畏而恭谨谦退未甞自伐天下推之爲正人缙绅之士倚以爲朝廷重钱惟演作枢宻直学士题名记附离丁谓辄去冦凖姓氏云逆凖不书公言于仁宗曰冦凖社稷之臣忠义闻天下岂可爲姦党所诬哉遂令磨去公之卒故吏朱宷至颍颍之吏民见宷泣于马前指公尝所更历施爲曰此公之迹也其爲政有仁恩所至如此平生喜荐士如杨偕郭劝刘随庞籍叚少连比比爲当丗名臣公爲人神色明秀须眉如画精学愽问寛大沉黙一言之岀终身可复仲淹自布素从公游见公岀处语黙无一不善门中奉亲日视其色诸父昆弟爱之如伤先朝采㧞以辅相器之当遗弓之初公怀哀慕不能食者数日家人视其衾衣涕泗霑湿公病汝隂闻拓拔僣称嘻吁感槩教弟禀言西事甚详盖忠孝之性发之天也公于亲旧间虽死生不易有孤遗者爲之嫁娶又好学无倦尤以名教爲急孔子之后丗袭文宣公而宰曲阜干兴中四十九代孙承祐卒遂废十余年公闻承祐有母弟在抗章请复其嗣有诏从之其立朝也能清其心髙其行未尝取于人两㞐宪台方严不动百辟畏其风权戚有过则弹劾不隐未甞求其下也在政府浩然示至公于中外以进贤爲乐以天下爲忧见佞色则嫉闻善言必谢孜孜论道以致君尧舜爲心与大臣㞐和而不倚正而不讦无亲踈之间有方大之量朝廷爲之重刑赏爲之平五朝名臣言行録卷第五之五三朝名臣言行录三朝名臣言行录卷第十四之三十四之三袐书丞刘公公名恕字道原筠州人父涣少有髙志年五十爲颕上令不能屈节事上官弃官家庐山之阳欧阳公所爲赋庐山髙也公年十八试经义说书皆第一释褐邢州鉅鹿主簿迁晋州和川令司马公受诏脩资治通鑑奏请同编脩以亲老乞监南康酒诏即其官脩书累官至袐书丞卒年四十七道原少颕悟俊拔读书过目即成诵年四嵗坐客有言孔子无兄弟者道原应声曰以其兄之子妻之一坐惊异十二三谒丞相晏公问以事道原反覆诘难公不能对公在鉅鹿陈鄘公帅髙阳召至府重礼之使讲春秋丞相亲帅官属往听皇祐𥘉光爲贡院属官时有诏士能讲解经义者听别奏名应诏者数十人赵周翰爲侍讲知贡举问以春秋礼记大义其中一人所对最精详先具注䟽次引先儒异说末以巳意论而断之凡二十问所对皆然主司惊异擢爲第一及发煳名乃进士刘恕年十八矣光以是慕重之道原爲人重意义急然诺郡守得罪𬒳劾属吏皆连坐下狱道原独保证之恤其妻子如己骨肉又面数转运使以深文峻诋前世史自太史公所记下至周显德之末简䇿极愽而于科举非所急故近岁学者多不读鲜有能道之者独道原笃好之爲人强记纪传之外闾里所録私记杂说无所不览坐听其谈衮衮无穷上下数千载间细大之事如指掌皆有稽据可考验令人不觉心服英宗皇帝雅好稽古欲徧观前世行事得失以爲龟鑑诏光编次历代君臣事仍谓光曰卿自择馆阁英才共修之光对曰馆阁文学之士诚多至于专精史学臣所得而知者唯和川令刘恕一人而巳上曰善退即奏召之与共修书凡数年史事之纷错难治者则以诿之光蒙成而巳道原爲人刚毅一豪不挫于人熈宁中执政有与之故旧者欲引修三司条例道原不肯附之且非其所爲执政者寝不恱当是时其权震天下人不敢忤而道原愤愤欲与之校面语侵之至变色悖怒而道原不少屈稠人广坐抗言其失闻者缩颈而道原意气自若乆之亦不自安以亲老告归南康乞监酒税以就养王介甫与道原有旧深爱其才熈宁中介甫参大政欲引道原修三司条例道原固辞以不习金谷之事因言天子方属公以政事宜恢张尧舜之道以佐明主不应以财用爲先介甫虽不能用亦未之怒道原每见之輙尽诚规益及吕献可得罪知邓州道原往见介甫曰公所以致人言盖亦有所未思因爲条陈所更法令不合衆心者宜复其旧则议论自息介甫大怒遂与之絶未几光出知永兴军道原曰我以直道忤执政今官长复去我何以自安且吾亲老不可乆留京师即奏乞监南康军酒得之道原嗜学方其读书家人唿之食至羮炙冷而不顾夜则卧思古今或不寐逹旦在和川甞以公事适野见刘聦太宰刘雄碑知嘉平二十五年始改建元正旧史之失在洛阳与光偕如万安山道旁有碑读之乃五代列将人所不称道者道原即能言其行事始终归验于旧史信然宋次道知亳州家多书道原枉道就借观之次道日具酒馔爲主人礼道原曰此非吾所爲来也殊废吾事愿悉撤去独闭合昼夜读且抄留旬日尽其书而去目爲之翳方介甫用事唿吸成祸福凡有施置举天下莫能夺髙论之士始异而终附之靣誉而背毁之口是而心非之者比肩是也道原独奋厉不顾直指其事是曰是非曰非或靣刺介甫至变色如铁或稠人广坐介甫之人满侧道原公议其得失无所隐恶之者侧目爱之者寒心至掩耳起避之而道原曾不以爲意见质厚者亲之如兄弟姦謟者疾之如雠用是困穷而终不悔此诚人之所难也昔申枨以多欲不得爲刚微生髙以乞醯不得爲直如道原者可以爲刚直之士矣道原家贫至无以给旨甘一毫不妄取于人其自洛阳南归也时巳十月无寒具光以衣袜一二事及旧貂褥賮之固辞强与之行及颕州悉封而返之于光而不受于它人可知矣尤不信浮屠说以爲必无是事曰人如居逆旅一物不可乏去则尽弃之矣岂得赍以自随哉可谓知之明而决之勇矣先公言荆公笑刘道原耽史而不穷经相见必戯之曰道原读到汉八年未而道原力诋荆公之学士子有谈新经义者道原怒形于色曰此人口出妖言靣带妖气先公每谈此以爲笑资治通鑑书成刘袐丞巳卒先公上奏云恕于此书功力最多今编修属官皆蒙甄録惟恕身亡独未霑恩伏闻仁宗朝黄鑑预修三朝寳训梅尧臣爲编修唐书官皆未及奏书而卒后特官其一子乞依此例与恕一子推恩又乞以刋成通鑑赐其家朝廷皆从之道原子羲仲有史学能世其家先公待之如子姪五朝名臣言行录卷第六之一五朝名臣言行録卷第六之一丞相许国吕文靖公公名夷简字坦夫其先莱州人徙寿州进士及第𥙷绛州推官通判通州知濵州擢提点两浙刑狱入爲侍御史知杂事改起㞐舎人同知通进银台知制诰两川饥爲安抚使权知开封府仁宗即位拜叅知政事进戸部侍郎同平章事岀判陈州岁中复相封申国公岀判许州徙天雄军未几复入相徙封许国公兼枢宻使拜司空平章军国重事庆历三年请老以太尉致仕薨年六十五配食仁宗庙庭岁大水濵州河溢冦忠愍公知大名府请择守臣天子亲谕宰相以公行至则究利害固隄防分导水势卒不爲民患濵人至今思之河北自五代末即筭田镈公叹曰王道夲于农此何名哉因表除之朝廷推其法它路自是农器无征祥符末王沂公知制诰朝望日重一日至中书见王文正公问君识一吕夷简否沂公曰不识也退而访诸人许公时爲太常愽士通判濵州人多称其才者它日复见文正复问如初沂公曰公前问及此人退而访之具所闻以告文正曰此人异日与舎人对秉钧轴沂公曰公何以知之曰吾亦不识但以其奏请得之沂公曰奏请何事曰如不税农器等数事时沂公自待巳不浅闻文正之言不信也姑应之曰诺旣而许公自濵罢擢提点两浙刑狱未几爲侍从及丁晋公败沂公引爲执政卒与沂公并相沂公从容道文正语二公皆嗟叹以爲非所及其后张公安道得其事于许公故于许公神道碑略叙一二祥符中营缮宫馆材用所取东南骚动斩材木者或碎首洞胷官严期㑹以希上意死者以亡命捕系妻子公抗䟽条白卒缓其役调夫挽送材木盛冬河涸暴露岸次又请一切罢遣岭南获贼意以爲蜀盗李顺者献阙下王钦若在枢府即称庆上以属台公劾之无实乃守臣利其功鍜成之具以闻钦若愧其前庆欲遂致其罪公执平无所变挠上亦从之岁旱蝗公表请饬躬修政略去赓吟小技敕辅相以弭灾变冦忠愍公知永兴军府有姦民吏不能制冦公摘其罪窜湖外过京师上变自诉且告冦公有异谋公恶姦人得志伤信任之体请加重刑益逺窜报可公不欲外闻以恩自归戒吏不泄语外卒无知者时有习妖术者相传能飞且攫人都下大骇捕工术数者皆考讯傅致其罪公奏请取捕吏使叅考以防其枉帝寤遂无冤者祥符中崇奉天书设官置使典司其事仪卫物采甚盛矣眞宗崩比将葬文靖公判礼仪院建议纳天书于方中而官司仪卫皆罢天庆天祺先天降圣等节但存其名而巳凢公处事皆类此入内押班雷允恭擅移永定陵皇堂而丁谓芘之朝廷命公与鲁肃简公乗传按视尽得其迹及允恭等盗没方中金寳以万计状闻乃用按行故地抵允恭罪而罢谓相眞庙升祔器服一倣宫中务极隆厚公因论事奏曰皇太后于先帝䘮祭之礼曲尽尊奉此虽至诚至孝之道然未足以报先帝惟逺姦邪奖忠直推心待下克巳抑谦爱惜民财抜擢时彦使边鄙宁静人物冨庶皇帝德业日茂太后寿乐无忧此乃报先帝之大节也太后又命眞庙神主覆以银罩及供设用镂器公引祀无丰昵清庙茅屋丹楹刻桶之戒手䟽以闻后亦从焉太后初临朝宣谕两府深不欲行此礼候皇帝长立别有处分公即日编入时政记后每言事必引及之以感动后意又多称引前代母后临政所以致祸之道以劝戒焉天圣郊燔卒事柄臣例进官至是有司援旧以请公倡同列确让不拜遂着爲定式曹利用得罪遣内侍押班江德明围其第公与王沂公列奏利用虽有罪非至不轨乞从寛宥遂止逺贬玉清宫灾太后见大臣泣且曰先帝尊道奉天并建宫宇今忽焦灼何以称遗意哉公知后旨且复营建因推洪范以明灾异之所致请罢不复建因率同列让去使名止令内臣兼领遂不复葺公以主上方冨春秋冝导之典学擢孙奭等㞐讲席以经义辅导后又増置崇政说书天章阁侍讲之职以广闻见太后亲祠大庙衮冕服章欲一用天子之制公帅礼官前请于是冕十斿衣用十章物数之间悉损于上初章懿之诞上也章惠章献皆以母称而懿不得名及是章懿崩公闻之方奏事因曰窃闻昨夕有宫嫔亡后闻之不怿不待公尽言曰宰相岂管宫中事遽引帝起顷之后独岀曰卿固欲间吾母子耶公曰太后他日不欲保全刘氏乎后乃命公裁之公请葬如礼司天探后意以隂阳拘忌闻公执议益坚卒辍视朝发哭备宫仗葬西原苑中春㑹太后以君臣宴豫不应罢公固请乃巳公在章献朝近臣颇以言事去职或劝公冝退公曰先帝待我厚期以宗庙安宁死而不愧于先帝故平勃不去所以安汉仁杰不去所以安唐使吾亦㓗虚名而去治乱未可知也故孜孜爕辅知无不爲虽祸之未形事之将然必先爲之救御太后甞欲进荆王爲皇太叔公力争以爲不可遂止又以荆王子养于宫中旣长而弗出公因对言及以爲不可后曰无他欲令与皇帝同读书耳公言皇帝春秋方盛自当亲接儒臣日闻典训今与童稚处无益乞早令就邸他日又极言后曰何至如此公曰前代母后多利于㓜稚试披史籍即可见嫌疑之际不可不谨臣今只在中书听旨后寤即日遣令岀宫大内灾宫室略尽比晓朝者尽至日晏宫门不发不得闻上起㞐两府请入对不报乆之追班上御拱宸门楼有司賛谒百官尽拜楼下公独立不动上使人问其意对曰宫廷有变群臣愿一望天颜上爲举帘俯槛见之乃拜明肃太后临朝一日问宰相曰福州陈绛赃汚狼籍卿等闻否王沂公对曰亦颇闻之太后曰旣闻而不劾何也沂公曰外方之事湏夲路监司发擿不然台諌有言中书方可施行今事自中岀万一传闻不实即所损又大也太后曰速选有风力更事任一人爲福建路转运使二相禀旨而退至中书沂公曰陈绛滑吏也非王耿不足以擒之立命进熟吕许公俛首曰王耿亦可惜也沂公不谕时耿爲侍御史遂以爲转运使耿拜命之次日有福建路衙校拜于马首云押进奉荔枝到京耿偶问其道路山川风候而其校应对详明动合意旨耿遂宻访绛所爲校辄泣曰福州之人以爲终丗不见天日也岂料端公赐问然某尤爲绛所苦者也遂条陈数十事皆不法之极耿大喜遂留校于行台俾之干事旣置诏狱事皆不实而校遂首常纳禁器于耿事闻太后大怒下耿吏狱具谪耿淮南副使皆如许公之料也契丹遣使借兵伐髙丽明肃欲与之文靖公坚执不可后云适巳微许其使矣不与恐生怨柰何公曰但以臣不肯拒之旣而后语其使曰意非不欲应但吕相公坚不可耳使人无语而去赵元昊反有诏削夺在身官爵募能生擒元昊若斩首者即爲节度使仍赐钱万贯公时在大名府闻之惊曰谋之误矣立削奏曰前代方镇叛命如此诰誓则有之矣非所以御戎狄也万一反有不逊之言得无损国体乎朝廷方改之巳闻有指斥之词矣章献尝爲大车乗幸浮圗公曰太后旣称制岀冝有仗此车无名命有司鎻之不复以进其防微杜渐皆此类章献明肃之盛文靖公整救防微杜渐者非一未尝与人言天下亦莫知也仁宗旣亲政大臣或言当垂帘时有刘涣者尝上章请归政得罪于太后帝顾文靖公曰当时枢臣欲黥配岭南赖卿力言得免若公者苟利国家虽举丗不知弗与辨也傥非圣主亲发德音人谁知之岂比夫贱丈夫急己之毁誉而缓国之休戚哉章献崩上始亲政事公手䟽爲治之本以讽于上其目有正朝纲塞邪径禁货赂辨姦壬絶女谒逺近习罢力役节冗费条奏甚详上以章惠有保护之勤因太后遗诰特上尊名公请刋遗诰止于宫中尊奉后不恱上不得巳岀公判陈州将行燕见期以半岁召还及期果召天下学校乆废公请诏州皆立学国朝公族分㞐邸第无所统一公请置大宗正建睦亲宫置教授官悉授诸卫官以别庶姓冦忠愍公以忠义自许邪臣因中以事废死南荒公辨其枉请加甄叙及赐谥以褒之长秋虚位公抗䟽请择勲德之后有豪民陈氏女已预推择公以爲不可乃止即选纳曹氏寳元中御史府乆阙中丞一日李淑对仁宗偶问以宪长乆虚之故李奏曰此乃吕夷简欲用苏绅臣闻夷简已许绅矣仁宗疑之异时因问许公曰何故乆不除中丞许公奏曰中丞者风宪之长自宰相而下皆得弹击其选用当岀圣意臣等岂敢铨量之仁宗颔之初元昊拒命契丹重兵压境上以伺衅议者请城洛阳爲迁都之计公独谓虏畏壮侮怯易以威制洛邑山川狭隘以壮则不足以威则退缩遂请建都大名示将亲征以伐虏谋或曰此爲虚声尔不若增修东都城池以沮契丹之志公曰此子囊城郢计也使虏果南向则虽城固无益卒申前议旣而契丹求和亲割关南之地及刘六符等再至桀骜乆留不能遣公奏请于殿外幕次与虏使相见置酒面议以折之上以爲然虏使见公畏伏语于馆伴使曰观宰相如此虽留无益遂亟就道前好如初景祐中吕许公执政范文正公以天章阁待制知开封府屡攻吕公之短坐落职知饶州康定元年复旧职知永兴军㑹许公自大名复入相言于仁宗曰仲淹贤者朝廷将用之岂可但除旧职耶即除龙图阁直学士陜西经畧安抚副使上以许公爲长者天下亦以许公不念旧恶文正面谢曰曏以公事忤犯相公不意相公乃尔奖㧞许公曰夷简岂敢复以旧事爲念邪及文正知延州移书谕赵元昊以利害元昊复书语极悖慢文正具奏其状焚其书不以闻时宋庠爲叅知政事先是许公执政诸公唯诺书纸尾而巳不敢有所预宋公多与之论辨许公不恱一日二人独在中书许公从容言曰人臣无外交希文乃擅与元昊书得其书又焚去不奏它人敢尔耶宋公以爲许公诚深罪范也时朝廷命文正分㭊文正奏臣始闻虏有悔过之意故以书诱谕之㑹任福败虏势益振故复书悖慢臣以爲使朝廷见之而不能讨则辱在朝廷乃对官属焚之使若朝廷初不知者则辱专在臣矣故不敢以闻也奏上两府共进呈宋公遽曰范仲淹可斩杜祁公时爲枢宻副使曰仲淹之志岀于忠果欲爲朝廷招叛虏耳何可深罪争之甚力宋公谓许公必有言助已而许公黙然终无一语上顾问许公何如许公曰杜衍之言是也止可薄责而已乃降一官知耀州于是论者喧然而宋公不知爲许公所卖也㝷岀知扬州某公恶韩冨范三公欲废之而不能军兴以韩范爲西帅遣冨使北名用仇而实间之又不克军罢而请老尽用三公及宋莒公夏英公于二府皆其仇也又以其党贾文元陈恭公间焉犹欲因以倾之誉范冨皆王佐可致太平于是天子再赐手诏又开天章阁而命之坐岀纸笔使䟽时政所当因革诸公皆推范冨请退而具草使二宦者更徃督之且命领西北边事旣而各条上十数事而易监司按群吏罢磨勘减任子衆不利而谤兴又使范公日献二事以困之及请城京师人始笑之初某公每求去以候主意常未厌而去故能三入及老大事犹问西北相攻请岀大臣行三边于是范公使河东陜西冨公使河北初某旣廷议乃数岀道者院宿焉范公旣奉使宿道者院而某在焉賔退使人致问范公徃见之某佯曰叅政欲求去邪范公以对某曰大臣岂可一日去君侧去则不复还矣今万里奉使故疑求去耳范公私笑之乆而觉报缓而请不获召堂吏而问曰吾爲西帅每奏即下而请輙得今以执政奉使而请报不迨何也曰某别置司专行鄜延事故速而必得耳范公始以前言爲然乃请守边矣而冨公亦不还韩又罢去而贾陈相矣及某薨范公自爲祭文归重而自讼云王洙修经武圣略仁宗览而善之命吕夷简用洙直龙图阁夷简曰此特㑹要中边防一门耳不足加赏旣岀乃谓洙曰夷简以修经武圣略欲用学士直龙图阁而上谓特㑹要中边防一门耳不足加赏故不果洙退归㑹上使中人奖谕具道欲用洙与夷简以爲不可者洙因岀纸笔请中人具记上语明日往见夷简问昨日尝语洙者夷简复称说如昨洙因岀中人所记示之夷简起立索笏曰上万几事繁恐不记夷简语其后洙又修祖宗故事叅知政事范仲淹请用洙直龙图阁上巳许之仲淹又曰乞宣谕岀自上意上正色曰当用则用何必岀朕意今欲宣谕是不当用也其命遂寝仲淹大慙而退此洙自爲孙之翰言之善必收録之杜丞相衍经抚关中荐长安布衣雷简夫才器可任遽命赐对于便殿简夫辩给善敷奏条列西事甚详仁宗嘉之即降旨中书令检眞宗召种放事是时吕许公当国爲上言曰臣观士大夫有口才者未必有实効今遽爵之以美官异时用有不周即难于进退莫若且除一官徐观其能果可用迁擢未晚仁宗以爲然遂除耀州幕官简夫后累官至贠外郎三司判官而才实无大过人者庆历初仁宗服药乆不视朝一日圣体康复思见执政坐便殿促召二府宰相吕许公闻命移刻方赴召比至中使数軰促公同列亦賛公速行公愈缓辔旣见上曰乆疾方平喜与卿等相见而迟迟其来何也公曰陛下不豫中外颇忧一旦闻急召近臣臣若奔驰以进虑人心惊动耳上以爲深得辅臣之体吕相在中书奏令叅知政事宋绶编次中书緫例谓人曰自吾有此例使一庸夫执之皆可以爲相矣文靖夫人因内朝皇后曰上好食糟淮白鱼祖宗旧制不得取食味于四方无从可致相公家寿州当有之夫人归欲以十奁爲进公见问之夫人告以故公曰两奁可耳夫人曰以备玉食何惜也公怅然曰玉食所无之物人臣之家安得有十奁也其智虑过人类此公感风眩天子忧甚手诏拜司空平章军国重事三日一入中书公表固辞御府岀万金药上剪髭以赐公手诏曰古人有言髭可疗疾虽无痊验今朕剪髭合汤药表予意也卿乆病中书宻院臣寮全然不勾当公事住滞卿録可以委任臣寮三五人来卿更调摄副朕眷焉更有西北两事子细一一奏来公首奏陈西北事机因荐范仲淹韩琦文彦博庞籍梁适曽公亮等数人后皆大用公薨于郑讣闻上震悼对执政语公輙涕下曰安得忧公忘身理万事干四鄙如吕夷简者上甞大书方正忠良四字以赐及亲篆王曾墓碑额因慨然曰吕夷简冝赐之遂书怀忠之碑以赐其后大臣家继有陈请自此始也公于天下事屈伸舒卷动有操术然甞建募万胜军杂市井小人浮脆不任战闘用宗室𥙷环卫官骤増俸赐又加遗契丹岁缯金二十万当时不深计之至于后丗费大而不可止三朝名臣言行录三朝名臣言行录卷第五之四五之四御史中丞彭公公名思永字季长吉州庐陵人中天圣五年进士第歴知南海分宁县通判睦州知潮州召爲侍御史出守宣州爲湖北益州路转运使权知成都府召还爲户部副使以天章阁待制充陜西都转运使知瀛州英宗即位徙知江宁府召权御史中丞神宗𥘉降授给事中知黄州徙太平亳杨三州熈宁三年以户部侍郎致仕卒年七十一南海分宁素号难治前令比以罪去民化公之诚相戒以毋犯法至于无讼旣又通判睦州㑹台州大水监司奉诏以公摄守事公悉心救养不惮劳苦至忘寝食尽葬溺死者爲文以祭之问疾苦赈饥乏去盗贼抚羸弱民贫不能营葺者命工伐木以助之数月而公私之舎毕复人安其居公视故城坏曰郡濒海而无城此水所以爲害也程役劝功民忘其劳城成遂爲永利移知潮州潮民岁苦脩堤之役吏縁爲姦贫者尤被其害公爲之法役均而费省民大恱召爲侍御史极论内降授官赏之弊以谓斜封非公朝之事仁宗深然之皇祐祀明堂前一日有传赦语百官皆得迁秩者公方从驾宿景灵宫亟上言不冝滥恩以益侥倖旣肆赦果然时张尧佐以妃族进王守忠以亲侍帷幄𬒳宠叅知政事阙贠尧佐朝暮待命守忠亦求爲节度使物议讙动公帅同列言之皆曰冝待命行公曰冝以先事得罪命出而不可救则爲朝廷失矣遂独抗䟽极言至曰陛下行此覃恩无意孤寒独爲尧佐守忠故取恱衆人耳月言妃族秉政内臣用事皆非国家之福䟽入仁宗震怒人皆爲公危之公曰苟二人之命不行虽赴鼎镬无恨于是御史中丞郭劝諌官吴奎皆爲上言其忠当蒙听纳不冝加罪仁宗怒解而尧佐守忠之望遂格公犹以汎恩罢台职公爲荆湖北路转运使至部奏黜守令之残疲懦者各一人而八州知劝时大农以利诱诸路使以羡余爲献公曰裒民取赏吾不忍爲遂无所献成都阙守诏公权领府事有吏盗官钱千缗付狱巳三岁犹纵其出入自若者公命穷治之一日而狱具蜀人以交子贸易皆藏于腰间盗善以小刄取之于稠人中民病苦之公得其状即捕获一人使䟽其党类得十余軰悉黥隷诸军盗者遂絶二罪而人知畏法蜀乃大治岁有中贵人祠峩嵋常留成都中数十日诛取珍货竒玩例至数百万钱一出于民间公命三省其二使者恨怒而去公不之顾河朔谋帅以公镇髙阳时狃于承平治兵者鲜明纪律而三关爲甚公爲帅方重严正犯者颇以军法从事骄兵大戢河北旧以桑麻爲产籍之髙下民惧不敢蓺植故益贫公奏更其法自是丝绩之利岁岁増益召权御史中丞时追崇濮园大号复有称亲之议諌官御史以典礼未正相继论列者六七人皆以罪去公始拜中司力陈其不可且请召还言事者上未之察更爲䟽极论其事言益切至英宗深加听纳事几施行而大臣持之甚力故不果公因求解宪职以章言者五进见而面陈者多至不记㑹英宗不豫公忧惧不复言御史蒋之竒奏发大臣隂事欲扳公爲助乃曰公甞言之公亦谓帷箔之私非外人所知诚难究诘然亦有以取之故谤言一兴而人以爲信且其首爲濮园议违典礼以犯衆怒不冝更在政府执政以之竒所论冥昧不可质迫公言其所从来三问而公奏益急且曰风闻者以广聦明也今必问其所从来因而罪之则后无闻矣宁甘重谪不敢废国家开言路之法因极陈大臣朋党専恣非朝廷计翌日降授给事中知黄州公仁厚诚恕出于自然年八九岁时从尚书出官岳州晨起将就学舎得金钗于门外黙坐其处以伺访者有一吏徘徊乆之问故果坠钗者也公诘其状验之信即出付之吏谢以数百金公笑不受曰我若欲之取钗不过于数百金耶吏叹骇而去始就举时贫无余赀惟持金钏数只栖于旅舎同举者过之衆请出钏爲翫客有坠其一于䄂间者公视之不言衆莫知也皆惊求之公曰数止此耳非有失也将去䄂钏者揖而举手钏坠于地衆服公之量居母䘮贫甚郷人争馈之皆谢去后居显仕自奉飬不改其素平生无声色竒巧之翫其气守髙爽议论清澹而端庄恭谨动必由礼未甞有堕慢之色戯侮之言见者皆知畏重然襟度夷旷不可澄挠人莫见其喜怒之变遇事明白不事襮饰接人无贵贱髙下一以忠信爲政本仁惠吏民爱之如父母惟不喜矫情恱衆扬巳取誉常曰牢笼之事吾所不爲居宪府多所论奏未甞以语人或疵其少言惟谢之终不自辨每谓人曰吾不爲它学但㓜即学平心以待物耳又常教其子弟曰吾数岁时冬处𬒳中则知思天下之寒者矣其本源如此故仁恕之善见于天下而人推其诚长者至其持守刚劲喜善嫉恶而勇于断决则不可以势利诱不可以威武移潮州宅旧传多怪前后守臣无宁处者公迄去未甞问其其有无其逹理守正若此凛乎其丈夫也五朝名臣言行录卷第六之二六之二丞相陈文惠公公名尧佐字希元阆州阆中人中进士第累迁太常丞爲开封府推官贬通判潮州还直史舘歴知庐寿二州两浙京西河东河北转运使入爲三司戸部副使天圣初知制诰知通进银台司出知河南府徙并州权知开封府爲翰林学士拜枢宻副使叅知政事出知永兴军徙庐州同州拜同中书门下平章事罢以使相判郑州以太子太师致仕薨年八十二公爲人刚毅笃实好古愽学尝以言事贬通判潮州其所言盖大臣所难言者潮之恶溪有鳄鱼食人不可近公命捕得鸣皷于市以文告而戮之鳄患屏息知寿州遭岁大饥公自岀米爲糜以食饿者吏民以公故皆争岀米其活数万人公曰吾岂以是爲私惠邪盖以令率人不若身先而使其从之乐也钱塘江堤以竹笼石而潮啮之不数岁輙坏而复理公叹曰堤以捍患而反病民乃议易以薪土言者以爲非便而丁晋公主之以黜公公争不巳乃徙公京西而笼石爲堤数岁功不就民力大困卒用公议堤乃成河东地寒而民贫奏除石炭税减官冶铁课岁数十万以便民曰转运征利之官也利有夲末下有余则上足吾岂爲俗吏哉太行山当河北河东两路之界公以谓晋自前丗爲险国常先叛而后服者恃此也其在河东凿泽州路后徙河北凿怀州路而太行之险通行者得公以爲利公曰吾岂爲今日利哉河决坏滑州公躬自暴露昼夜督促剏爲木龙以巨木骈齿浮水上下杀其暴堤乃成又爲长堤以护其外滑人曰不可使后人忘我陈公因号其堤爲陈公堤开封府治京师公以谓治烦之术任威以击强尽察以防姦譬于激水而欲其澄也故公爲政一以诚信每岁正月夜放灯则悉籍恶少年禁锢之公召谕曰尹以恶人待汝汝安得爲善吾以善人待汝汝忍爲恶耶因尽纵之凡五夜无一人犯法者太常愽士陈诂知祥符县县吏恶其明察欲中以事而诂公廉事不可得乃欲以竒动京师自録事以下空一县皆逃去京师果喧言诂政苛暴是时章献明肃太后犹听政怒诂欲加以罪公爲枢宻副使力争之以谓罪诂则姦人得计而沮能吏诂由是获免公十典大州六爲转运使常以方严肃下使人知畏而重犯法至其过失则多保佑之故未甞按黜一下吏故事知制诰者先试其文辞天子以公文学天下所知不复命试自国朝以来不试知制诰者唯杨亿及公二人而巳公居官不妄进取爲太常丞者十三年不迁爲起居郎者七年不迁自议钱塘堤爲丁晋公所绌后晋公益用事专威福故人子弟以公乆于外多勉以进取公曰唯乆然后见吾守如是十五年今天子即位晋公事败投海外公乃见召用公初作相以唐刘蕡所对䇿进曰天下治乱自朝廷始朝廷赏罚自近始凡蕡之所究言者皆当今之弊臣所欲言而陛下之所冝行也天子嘉纳之公居家以俭约爲法虽巳贵常使其子弟亲执贱事曰孔子固多能鄙事临卒口占数十言自志其墓吕申公累乞致仕仁宗问之曰卿果退当何人可代申公曰知臣莫若君陛下当自择仁宗再三问之申公对曰陛下欲用英俊经纶之才臣所不知必欲图任老成镇抚百度周知天下之良苦无如陈尧佐者仁宗深然之遂大拜公性俭谨行见动物必戒左右勿杀器服坏随辄𥙷之曰无使不全以见弃也公父秦国公省华三子长曰尧叟爲枢宻使同中书门下平章事季曰尧咨爲武信军节度使皆举进士第一人及第三子巳贵秦公尚无恙每賔客至其家公及伯季侍立左右坐客䠞蹜不安求去秦公笑曰此儿子軰尔故天下皆以秦公教子爲法而以陈氏丗家爲荣尧咨精于弧矢常自号小由基爲知制诰岀守荆南廻其母冯氏问之曰汝典名藩有何异政尧咨曰州当孔道过客以尧咨善射无不叹服母曰汝父训汝以忠孝辅国家今不务仁政善化而专卒伍一夫之伎岂汝先人之意耶以杖击之金鱼坠地三朝名臣言行录三朝名臣言行录卷第十四之四十四之四节孝徐先生先生名积字仲车楚州山阳人中进士第神宗朝数召对以耳疾不能至元祐年就除杨州司户叅军楚州教授徽宗即位特改宣德郎累乞致仕不报崇宁二年特除西京嵩山中岳庙逾月卒年七十六政和六年赐谥节孝处士先生自儿童不爲嬉戯寡言笑庄毅如成人父罗城君卒先生始三嵗晨昏匍匐床下求其父甚哀太夫人一日使读孝经輙流涕不能止是时太夫人携先生育于陜右外家事母笃孝朝夕冠带问起居一日幞头晨省外氏诸妇大笑之翌日复如是笑不巳𬒳笑旬日弥恪自是至老不废居家必冠带当暑絺绤必重旣冠徒歩从安定先生学安定门下踰千人以别室处之遣婢视饮食澣濯盛寒惟一衲裘以米投浆瓮中日食数块而已安定使其徒餽之食不受将还受一饭而行曰先生之命不可终违甞曰吾于安定之门所得多矣言之在耳一字不违也二叔父议析居先生涕泣止之不可于是请二叔父先取所欲余书十箧弊屋数间而巳先生怡然受之二叔父殁家事替先生事叔母如母送死无不备先生事母谨严非有大故未甞去其侧日具太夫人所嗜或不获即奔走阛市若有所亡人或慕其纯孝损直以售之亲戚故人人致甘毳诚不至礼不恭弗受也所奉馔皆手自调味太夫人饮食时先生率家人在左右爲儿嬉或讴歌以说之故太夫人虽在穷巷而奉养与富贵家等无须臾不快也应举贡礼部不忍一日去其亲遂徒歩载母西入京师一日借人书册经夕还之人知其必不校乃诬曰册中有金叶先生逊谢卖衣偿金闻者皆不平强使归金先生终不受平居日未甞事声律及试有司亦以赋中第同牓第一人许安世率同年数十人拜太夫人于堂上仍以百千爲太夫人寿数往返先生终拒之先生年过壮未娶或勉之荅曰娶非其人必爲母病予非敢忘嗣固有待也先生以罗城君讳石平生不用石器遇石则避而不践或谓先生曰天下用石多矣必避之然后爲孝欤他日山行奈何先生曰此吾私迹则然吾岂固避之哉吾遇之憷然伤吾心乃思吾亲不忍加足其上他日若有君命敢从私乎太夫人旣以疾终先生号恸呕血絶而复苏哭不辍声水浆不入口七日庐墓三年卧苫枕块缞绖不去身至雪夜哀号伏墓唿太夫人问寒否如平生困委僵仆手足皆裂不頋也翰林吕溱甞造庐下见其饮食闻其号哭垂涕曰想见鬼神中夜闻此声亦湏爲公泣所居茅舎不蔽风雨而农夫樵父瞻仰如神有争讼者必造之先生以义裁决皆恱服而去不复造有司每嵗甘露降于坟域必逾月郡县吏民无长少日至东郭焚香致恭城中爲虚竞献粟帛药剂悉无所受隣邑之人环庐拥道移市就之踰月乃止太守迎先生入学嵗四月降甘露于所舎太夫人坟左有杏一本两枝数年矣一日两枝之端忽渐相向踰时遂合今尚存也先生居州学教授舎尚设考妣几筵晨昏起居执㸑涤器馈食如生冬以火温衾席夏挥扇去蚊蚋思母平时所甘日以供祀未甞一日不奉酒也先生甞患郷饮之礼世乆不见率郡守举行其仪闾巷郷老皆使与饮又着文劝谕其子弟室家是日士民在泮者盖千人先生平日教学者毎以治心养气四字爲先曰脩身务学爲文之要莫大于此其効甚明其术甚易晚乃着书未成而病甞曰吾之书大要以正治心以直养气而巳四方士大夫上谒请见者无虚日先生酬荅不倦忘寝与食或问立朝之要则必曰以正辅乎君或问脩身之要则必曰以正脩其身自逺方寄匣轴请教者乃大书一正字与之诸生有逾年不省侍者以私财遣之使归先生天文之学尤造其妙门人问之则曰昔有学天文于谯周者周曰天下事可学者甚多何独天文先生居山阳郷校几三十年事先圣如一日笾豆器皿必自盥濯春秋释菜必数日齐戒诸生无家者毎嵗时置酒与之饮其殁于学者皆葬徐氏地中无人奉烝甞者数百人设广坐祭之先生自少戒杀见聚螘惕然惟恐践之未甞诵佛书而每论佛必得其要平日黙处一室几若与世相忘至其论天下事则衮衮不倦有客自广东奉使归见先生语边事先生因论二广山川险易堡塞踈宻畨禺抢手利害口诵手画若数一二使者叹曰不出戸而知天下者徐公是也先生于前代名将酷慕诸葛武侯以其所学之广所养之厚也甞谓兵者实大贤盛德之事非小才小智所能用不独用之难也言之亦难若其所养不至而易言之鲜不败事先生自少及老日作一诗爲文率用腹藁口占其子书之作大河诗二百余韵一夕乗兴自书不改一字甞曰文字在胸中出之未暇者不可胜记晚年益好观书目力视小字不衰自得耳疾不发逺书其欲荅者率以小诗报之然诗亦不至京师先生居官得禄奉祭祀外悉付家人未甞问有无至亲旧急难则罄所有赴其急或脱衣衣之率以爲常故居州序三十年未甞一日絶禄而家徒四壁立先生一日升堂训诸生曰诸君欲爲君子而使劳巳之力费巳之财如此而不爲犹之可也不劳巳之力不费巳之财何不爲君子郷人贱之父母患之如此而不爲犹之可也父母欲之郷人荣之何不爲君子又曰言其所善行其所善思其所善如此而不爲君子者未之有也言其不善行其不善思其不善如此而不爲小人者未之有也先生以病废人事惟里闾故旧亲戚之䘮遣吊祭亲治办如平日涤罂缸贮酒拜而后遣之先生病革门人问之先生遽以衣覆首曰不巾不敢延坐又谓其子曰君子命在湏臾恍惚之间然而不敢少忘礼义并举曽子易箦之事因诵檀弓一篇诵毕而化傅尚书墨卿𥘉尉江都往来山阳深爲节孝先生所知或问先生所爲知墨卿者先生曰方钦圣升遐楚之郡县官若寓若客皆集服临郡廷下惟傅尉容称其服吾是以贤之五朝名臣言行录卷第六之三六之三丞相晏元献公公名殊字同叔抚州临川人以神童召试擢袐书省正字召试中书累迁知制诰入翰林爲学士迁左庶子仁宗即位拜枢宻副使出知应天府召爲三司使拜叅知政事岀知亳陈州复爲三司使康定初知枢宻院事遂爲枢宻使进同中书门下平章事庆暦中知颕陈许州以观文殿大学士知永兴军徙河南府以疾请访毉药京师因留侍经筵踰年薨年六十五晏公殊父夲抚州手力节级晏公㓜能爲文李虚已知滁州一见竒之许妻以女因荐于杨大年大年以闻时年十三眞宗靣试诗赋疑其宿成明日再试文采愈美上大竒之即除袐书省正字令于龙图阁读书师陈彭年陈彭年亦抚州人有文学而姦邪丁谓荐之置上左右使其誉已晏元献公爲童子时张文节荐之于朝廷召至阙下适值御试进士便令公就试公一见试题曰臣十日前巳作此赋有赋草尚在乞别命题上极爱其不隐及爲馆职时天下无事许臣寮择胜燕饮当时侍从文馆士大夫各爲燕集以至市楼酒肆徃徃皆供帐爲游息之地公是时贫甚不能出独家居与昆弟讲习一日选东宫官忽自中批除晏殊执政莫谕所因次日进覆上谕曰近闻馆阁臣寮无不嬉游燕赏弥日继夕惟殊杜门与兄弟读书如此谨厚正可爲东宫官公旣受命得对上靣谕除授之意公语言质野对曰臣非不乐燕游者直以贫无可爲之具臣若有钱亦湏徃但无钱不能岀耳上益嘉其诚实知事君体眷注日深仁宗时卒至大用公旣佐佑东宫眞宗所以谘访多以方寸小纸细书问之由是叅与机宻凢所对必以其藁进示不洩其后悉阅眞宗合中遗书得公所进藁类爲八十卷藏之禁中人莫之见也眞宗遗诏章献明肃太后权听军国事宰相丁谓枢宻使曹利用各欲独见奏事无敢决其议者公建言群臣奏事太后者垂帘听之皆毋得见议遂定章圣皇帝判南衙时章献太后得幸张耆有力焉天圣中太后以耆爲枢宻使殊言枢宻与中书爲两府同任天下大事朝廷虽乏贤亦冝以中材者处之如耆者但冨贵之可也忤太后旨坐以笏击仆隷出守南京公留守南京大兴学校以教诸生自五代以来天下学废兴自公始太后谒太庙有请服衮冕者太后以问公公以周官后服对章懿之崩李淑护葬晏殊撰志文志言生女一人早卒无子仁宗恨之及亲政内岀志文以示宰相曰先后诞育朕躬殊爲侍从安得不知乃言生一公主又不育此何意也吕文靖曰殊固有罪然宫省事袐臣备位宰相是时虽略知之而不得其详殊之不审理容有之然方章献临御若明言先后实生圣躬事得安否上黙然良乆命岀殊守金陵明日以爲逺改守南都及殊作相八大王疾革上亲徃问疾王曰叔乆不见官家不知今谁作相上曰晏殊王曰此人名在图䜟胡爲用之上归阅图䜟得成败之语并记志文事欲重黜之宋祁爲学士当草白麻争之乃降二官知颍州词曰广营产以殖赀多役兵而规利以它罪罗织之殊免深谴祁之力也自公复召用而赵元昊反师岀陜西天下弊于兵公数建利害请罢监军无以阵图授诸将使得应敌爲攻守及制财用爲岀入之要皆有法天子悉爲施行自宫禁先以率天下而财赋之职悉归有司卒能以谋臣元昊使听约束乃还其王号公爲人刚简遇人必以诚虽处冨贵如寒士罇酒相对欢如也得一善称之如巳岀当丗知名之士如范仲淹孔道辅等皆岀其门及爲相益务进贤材当公居相府时范仲淹韩琦冨弼皆进用至于台阁多一时之贤天子旣厌西兵闵天下困弊奋然有意遂欲因群材以更治数诏大臣条天下事方施行而小人权倖皆不便明年秋㑹公以事罢而仲淹等相次亦皆去事遂已公自少笃学至其病亟犹手不释卷其爲政敏而务以简便其民其于家严子弟之见有时事寡姉孝谨未甞爲子弟求恩泽其在陈州上问宰相曰晏殊居外未甞有所请其亦有所欲邪宰相以告公公自爲表问起居而巳故其薨也天子尤哀悼之公刚峻简率盗入其第执而榜之旣委顿以送官扶至门即死累典州吏民颇畏其悁急云三朝名臣言行录三朝名臣言行录卷第五之五五之五内翰蜀郡范忠文公公名鎭字景仁成都华阳人中进士第爲新安主簿召试擢馆阁校勘除直祕阁开封府推官擢知諌院改集贤殿修撰修起居注知制诰迁翰林学士出知陈州复入翰林爲学士兼侍读知通进银台司寻以本官致仕哲宗即位迁光禄大夫拜端明殿学士兼侍读固辞改提举嵩山崇福宫数月复告老以银青光禄大夫致仕元祐三年卒年八十一景仁少举进士善文赋埸屋师之爲人和易脩敕薛简肃公宋景文公皆器重之𥙷国子监生及贡院奏名皆第一故事殿廷唱第过三人则爲奏名之首者必抗声自陈以祈恩虽考校在下天子必擢寘上列以吴春卿欧阳永叔之耿介犹不免从衆景仁独不然左右与竝立者屡趣之使自陈景仁不应至七十九人始唱名及之景仁出拜退就列讫无一言衆皆服其安恬自是始以自陈爲耻旧风遂絶参知政事王公荐召试学士院诗用彩霓字学士以沈约郊居赋雌霓连蜷读霓爲入声谓景仁爲失韵由是除馆阁校勘殊不知约赋但取声律便美非霓不可读爲平声也当时有学者皆爲景仁愤郁而景仁处之晏然不自辨爲校勘四年应迁校理丞相庞公荐景仁有美才不汲汲于进取特除直祕阁传上䟽论民力困弊请约祖宗以来官吏兵数酌取其中爲定制以今赋入之数十七爲经费而储其三以备水旱非常又言古者冢宰制国用唐以宰相兼盐铁转运或判户部度支今中书主民枢宻主兵三司主财各不相知故财已匮而枢宻益无穷民巳困而三司取财不巳请使中书枢宻通知兵民财利大计与三司同制国用葬温成皇后太常议礼前谓之园后谓之园陵宰相刘沆前爲监护使后爲园陵使公言甞闻法吏舞法矣未闻礼官舞礼也请诘问前后议异同状又请罢焚瘗锦绣珠玉以纾国用从之文彦博冨弼入相百官郊迎时两制不得诣宰相居第百官不得间见公言隆之以虚礼不若开之以至诚乞罢郊迎而除谒禁以通天下之情议减任子及间岁取士又乞令宗室属踈者𥙷外官仁宗曰卿言是也顾恐天下谓朕不能睦族耳公曰陛下甄别其贤者显用之不没其能乃所以睦族也虽不行至熈宁𥘉卒如公言仁宗性寛容言者务讦以爲名或诬人隂私公独引大体略细故时陈执中爲相公甞论其无学术非宰相器及执中嬖妾笞杀婢御史劾奏欲逐去之公言今隂阳不和财匮民困盗贼滋炽狱犴充斥执中当任其咎闺门之私非所以责宰相识者韪之仁宗即位三十五年未有继嗣嘉祐𥘉得疾中外危恐不知所爲公独奋曰天下事尚有大于此者乎即上䟽曰太祖舍其子而立太宗此天下之大公也周王旣薨眞宗取宗室子飬之宫中此天下之大虑也愿陛下以太祖之心行眞宗故事择宗室贤者异其礼物而试之政事以系天下心章累上不报因阖门请罪㑹有星变其占爲急兵公言国本未立若变起仓卒祸不可以前料兵孰急于此者乎今陛下得臣䟽不以留中而付中书是欲使大臣奉行也臣两至中书大臣皆设辞以拒臣是陛下欲爲宗庙社稷计而大臣不欲也臣窃原其意特恐行之而陛下中变耳中变之祸不过于死而国本不立万一有如天象所告急兵之忧则其祸岂独一死而巳哉夫中变之祸死而无愧急兵之忧死且有罪愿以此示大臣使自择而审处焉闻者爲之股栗除兼侍御史知杂事公以言不从固辞不受执政谓公上之不豫大臣甞建此䇿矣今间言已入爲之甚难公复移书执政曰事当论其是非不当问其难易速则济缓则不及此圣贤所以贵机会也诸公言今日难于前日安知他日不难于今日乎凡见上面陈者三公泣上亦泣曰朕知卿忠卿言是也当更俟三二年凡章十九上待罪百余日须发爲白朝廷不能夺乃罢知諌院改集贤殿修撰判流内铨修起居注除知制诰公虽罢言职而无岁不言储嗣事以仁宗春秋益髙毎因事及之兾以感动上心及爲知制诰正谢上殿面论之曰陛下许臣今复三年矣愿早定大计明年又因祫享献赋以讽其后韩琦卒定䇿立英宗英宗即位中书奏请追尊濮安懿王下两制议以爲冝称皇伯髙官大国极其尊荣咏执政意更下尚书省集议巳而台諌争言其不可乃下诏罢议令礼官检详典礼以闻公时判太常寺率礼官上言汉宣帝于昭帝爲孙光武于平帝爲祖其父容可以称皇考然议者犹非之谓其以小宗而合大宗之统也今陛下旣考仁宗又考濮安懿王则其失非特汉宣光武之比矣凡称帝若皇考立寝庙论昭穆皆非是于是具列仪礼及汉儒论议魏明帝诏爲五篇奏之以草制违故事出知陈州陈饥公至三日发库廪三万贯石以贷不及奏监司绳之急公上书自劾诏原之是岁大熟所贷悉还陈人至今思之王安石爲政始变更法令改常平爲青苗法公上䟽曰常平之法始于汉之盛时视谷贵贱发歛以便农末最爲近古不可改而青苗行于唐之衰乱不足法且陛下疾冨民之多取而少取之此正百歩与五十步之间耳今有二人坐市贾一人下其直以相倾夺则人皆知恶之其可以朝廷而行市道之所恶乎䟽三上不报迩英合进读与吕惠卿争论上前因论旧法预买䌷绢亦青苗之比公曰预买亦敝法也若陛下躬节俭府库有余当并预买去之奈何更以爲比乎韩琦上䟽极论新法之害安石使送条例司䟽駮之諌官李常乞罢靑苗钱安石令常分析公皆封还其诏诏五下公执如𥘉司马光除枢宻副使光以所言不行不敢就职诏许辞免公再封还之上知公不可夺以诏直付光不由门下公奏由臣不才使陛下废法有司失职乞解银台司许之㑹有诏举諌官公以苏轼应诏而御史知杂谢景温弹奏轼罪公又举孔文仲爲贤良文仲对䇿极论新法之害安石怒罢文仲归故官公上䟽争之不报时年六十三即上言臣言不行无颜复立于朝请致仕䟽五上最后指言安石以喜怒爲赏罸且曰陛下有纳諌之资大臣进拒諌之计陛下有爱民之性大臣用残民之术安石大怒自草制极口诋公落翰林学士以本官致仕闻者皆爲公惧公上表谢其略曰虽曰乞身而去敢忘忧国之心又曰望陛下集群议爲耳目以除壅蔽之姦任老成爲腹心以养和平之福天下闻而壮之安石虽诋之深人更以爲荣焉公旣得谢苏轼徃贺之曰公虽退而名益重矣公愀然不乐曰君子言听计从消患于未萌使天下隂受其赐无智名无勇功吾独不得爲此命也夫使天下受其害而吾享其名吾何心哉轼慙而退景仁旣退居有园第在京师専以读书诗赋自娯客至无贵贱皆野服见之不复报谢故人或爲具召之虽权贵不拒也不召则不徃见之或时乗兴岀游则无逺近皆徃甞乗篮舆归蜀与亲旧乐饮赈施其贫者周览江山穷极胜赏期年然后返年益老而视听聦明支体尤坚彊呜唿曏使景仁枉道希世以得冨贵蒙屈辱任忧患岂有今日之乐邪则景仁所失甚少所得殊多矣诗云恺悌君子神所劳矣又曰乐只君子遐不眉寿景仁有焉𥘉英宗即位祔仁宗主而迁僖祖及神宗即位复还僖祖而迁顺祖公上言太祖起宋州有天下与汉髙祖同僖祖不当复还乞下百官议不报及上即位公又言乞迁僖祖正太祖东向之位时年几八十矣韩维上言公在仁宗朝首开建储之议其后大臣继有论奏先帝追録其言存没皆推恩而镇未甞以语人人亦莫敢爲言者虽颜子不伐善介子推不言禄不能过也悉以公十九䟽上之拜端明殿学士元祐𥘉首以诏起公曰西伯善飬二老来归汉室卑词四臣入侍爲我强起无或惮勤天下望公与温公同升矣公辞曰六十三而求去盖以引年七十九而复来岂云中礼卒不起先是神宗山陵公㑹葬陵下蔡京见公曰上将起公矣公正色曰鎭以论新法不合得罪先帝一旦先帝弃天下其可因以爲利故公卒不爲元祐二圣一起绍圣𥘉章惇蔡卞欲并斥公爲元祐党将加追贬蔡京曰京亲闻蜀公之言如此非党也惇卞乃巳𥘉仁宗命李照改定大乐下王朴乐三律皇祐中又使胡瑗等考正公与司马光皆上䟽论律尺之法又与光徃复论难凡数万言自以爲独得于心元丰三年神宗诏公与刘几定乐公曰定乐当先正律上曰然虽有师旷之聦不以六律不能正五音公作律尺龠合升斗豆区鬴斛欲图上之又乞访求眞黍以定黄钟而刘几即用李照乐加用四清声而奏乐成诏罢局赐赉有加公谢曰此刘几乐也臣何与焉及提举崇福宫欲造乐献之自以爲嫌乃先请致仕旣得谢请太府铜爲之逾年乃成比李照乐下一律有竒二圣御延和殿召执政同观赐诏嘉奖以乐下太常诏三省侍从台阁之臣皆徃观焉时公已属疾乐奏三日而薨公清明坦夷表里洞逹遇人以诚恭俭黙口不言人过及临大节决大议色和而语壮常欲继之以死虽在万乗前无所屈笃于行义奏𥙷先族人而后子孙郷人有不克婚葬者輙爲主之客其家者常十余人虽僦居陋巷席地而坐饮食必均兄镃卒于陇城无子闻其有遗腹子在外公时未仕徒歩求之两蜀间二年乃得之曰吾兄异于人体有四乳是儿亦必然巳而果然名之曰百常以公䕃今爲承议郎公少受学于郷先生庞直温直温之子昉卒于京师公娶其女爲孙妇飬其妻子终身其学夲于六经仁义口不道佛老申韩异端之说其文清丽简逺学者以爲师法凡五入翰林四知贡举凡朝廷有大述作大议论未甞不与契丹髙丽皆知诵公文赋少时甞赋长啸却胡骑及奉使契丹虏相目曰此长啸公也其后兄子百禄亦使虏虏首问公安否客有问今世之勇于迃叟者叟曰有范景仁者其爲勇人莫之敌客曰景仁长仅五尺循循如不胜衣奚其勇叟曰何哉而所谓勇者而以瞋目裂眦髪上指冠力曵九牛气陵三军者爲勇乎是特匹夫之勇耳勇于外者也若景仁勇于内者也自唐宣宗以来不欲闻人言立嗣万一有言之者輙切齿疾之与倍畔无异而景仁独唱言之十余章不巳视身与宗族如鸿毛后人见景仁无恙而继爲之者则有矣然景仁者冒不测之渊无勇者能之乎人之情孰不畏天子与执政亲爱之至隆者孰若父子执政欲尊天子之父而景仁引古义以争之无勇者能之乎禄与位皆人所贪或老且病前无可冀犹恋恋不忍舍去况景仁身已通显有声望视公相无跬歩之逺以言不行年六十三即拂衣归终身不复起无勇者能之乎凡人有所不能而人或能之无不服焉如吕献可之先见范景仁之勇决皆余所不及也余心诚服之故作范景仁传熈宁元丰间士大夫论天下贤者必曰君实景仁其道徳风流足以师表当世其议论可否足以荣辱天下二公盖相得欢甚皆自以爲莫及曰吾与子生同志死当同传而天下之人亦无敢优劣之者二公旣约更相爲传而后死者则志其墓故君实爲景仁传其略曰吕献可之先见景仁之勇决皆予所不及也盖二公用舍大节皆不谋而同如仁宗时论立皇嗣英宗时论濮安懿王称号神宗时论新法其言若出一人相先后如左右手故君实常谓人曰吾与景仁兄弟也但姓不同耳然至于论钟律则反复相非终身不能相一君子是以知二公非苟同者三朝名臣言行后録卷第五五朝名臣言行录卷第六之四六之四丞相郑国宋元宪公公名庠字公序安州安陆人天圣初举进士开封试礼部皆第一通判襄州召试迁左正言知制诰入翰林爲学士寳元中以右谏议大夫叅知政事岀知杨州徙郓州复入叅知政事除枢宻使皇祐中拜同中书门下平章事罢知河南府复入爲枢宻使封莒国公以河阳三城节度使同平章事判郑州徙相州英宗初改封郑国公判亳州以司空致仕薨年七十一爲左正言㑹郭皇后废以谏官伏合争不可得坐罚金它日烖异数见宰相唯能开观寺爲民祈福公谓烖异之来所以戒政事此岂所以应天变哉奏罢之先是赵元昊反刘平石元孙皆以轻敌失军因诏中书兼管枢宻院机事时縁边诸帅官重者互领陜西四路以故号令颇不一又兵多分屯堡障公言冝使大帅收重兵内地它帅自当一道缓急有警则分兵四岀以援之其议乆不决后卒如公计帝召二府天章阁观书岀诏目问天下利病事宰相仓猝莫敢对公时叅知政事独进曰臣等皆待罪二府固已緫万事而共谋之不当下同诸生对䇿愿至中书条上旣退草数千言奏之后皆施用初公言比有近幸之人多縁内降得横恩冝因大祀之后斥絶以新圣政于是帝别爲手诏与赦书同降公间言祖宗收方镇之权甞欲畿甸蓄禁兵四十万今所蓄不精且多外𥙷戍更非彊夲之埶又武臣用恩幸者多得仕边要而孤寒者常在东南至老无恩泽公乃作科条均其所入官而恩幸者滋不说皇祐中宋元宪公请置家庙下两制礼官议以爲庙室当灵长若身没而子孙官微即庙随毁请以其子孙习三品阶勲及爵庶常得奉祀不报宋元宪公甞奏事而带寛误坠文书于地不顾而行仁宗唿内侍臣拾以与之议者谓仁宗有人君体宋公得大臣体宋郑公初名郊字伯庠与其弟祁自布衣时名动天下号爲二宋其爲知制诰仁宗骤加奖眷便欲大用有忌其先进者譛之谓其姓符国号名应郊天又曰郊者交也交者替代之名也宋交其言不祥仁宗遽命改之公怏怏不获巳乃改名庠字公序公后更践二府二十余年以司空致仕兼享福寿而终而譛者竟不见用以卒可以爲小人之戒也宋元宪公甞曰残人矜才逆诈恃明吾终身不爲也王侍郎古说元宪宋公以言者斥其非才罢枢相守洛有一举人行橐中有不税之物爲仆夫所告公曰举人应举孰无所货之物未可深罪若奴告主此风不可长也寮属曰犯人乃言官之子也意欲激其报之公不荅但送税院倍其税仍治其奴罪而遣之宋元宪雍雍然有德之君子也旣叅大政朝廷无事庙堂之上日阅文史后旣登庸天下承平日乆尤务清静无所作爲有爲者病之公甞自谓时贤多以不才诮我因爲自咏诗曰我夲无心士终非济丗才虚舟人莫怒疑虎石当开蚊负愁山重葵倾喜日来欲将嘲强解眞意转悠哉宋元宪公初执政遇事辄分别是非可否用是斥退及再登用遂浮沉偷安云三朝名臣言行录三朝名臣言行录卷第十四之五十四之五陈无巳彭城后山居士陈师道无巳苦节厉志自其少时蚤以文谒南丰曾舎人曾一见竒之许其必以文着时人未之知也元祐中侍从合荐于朝起爲徐州教授除太学愽士言者谓当官甞私至宋谒眉山苏公改教授颕州绍圣初以进非科第而罢退居彭城者累年复教授棣州入袐书省爲正字以卒实建中靖国元年也未仕贫无以养寄其拏妇氏当权者或召见之頋非其好不往此岂易衣食者哉在颍赋六一堂诗有向来一瓣香敬爲曾南丰之句而太守则苏公也其罢而归彭城家益穷空至累日不炊妻子愠见而不恤诸经皆有训传于诗礼尤䆳爲文至多少不中意则焚之存者财十一也世徒喜诵其诗文乃若奥学至行或莫之闻也顷在广陵秦观少游爲仆言彭城陈师道履常者髙士也其文妙絶当世而行义称焉甞铭黄楼曽公子固谓如秦刻石傅公钦之𥘉爲吏部侍郎闻其㳺京师欲与相见先以问观观曰师道非持刺字俛颜色伺候乎公卿之门者殆难致也公曰非所望也吾将见之惧其不吾见也子能介于陈君乎公知其贫甚因怀金餽之及覩其貌听其论议竟不敢以岀口二公所以待履常者如此陈履常居都下逾年未甞一至贵人之门章子厚欲一见终不可得中丞傅钦之侍郎孙莘老荐之轼亦挂名其间㑹朝廷多知履常者故得一官三朝名臣言行録卷第十四五朝名臣言行录卷第六之五六之五叅政韩忠宪公公名亿字宗魏其先眞定灵寿人徙开封之雍丘举进士知永城县通判陈州知洋州改相州入爲侍御史开封府判官岀爲河北转运使仁宗初爲御史知杂事以枢宻直学士知益州拜御史中丞景祐三年除工部侍郎同知枢宻院事拜叅知政事岀知应天府改澶亳二州以太子少傅致仕薨忠宪公布衣时与李康靖公同游止一毡同寝一日分途遂割而分之至汝州太守赵学士请康靖爲门客尤敬待公每公至即令设猪肉康靖甞有简戯云乆思肉味请兄早访及赵公有女遂与公议亲旣过省赵公遣人送女来至京城外旅店中一夕病卒公具素服徃哭之李康靖爲长社每日悬百钱于壁上用尽即巳其贫俭如此忠宪公爲河北转运使王太夫人坐太平车以苇席爲棚覆献肃公乗驴随车时王文正已贵忠宪公又作一路使者其俭如此今人闻之诚可愧也亿博学能文甞爲开封府判官监分故相向敏中诸子资产宰相丁谓欲市其别业亿谕向氏子勿与谓恶之岀爲河北转运召爲御史知杂刚毅不挠权势畏之知益州㑹岁大旱故事发粟六万石赈民亿发十万石以赈之民免饥馑爲治严简而有惠爱召爲中丞杨尚二美人以罪斥岀后复欲召入亿言武后巳斥居感业寺复召入宫终爲唐室之祸又奏置里行四贠以广言路在枢府请荐武臣以备任使纂兵法以授诸将及广南募土兵数事景祐中唃嘶啰与赵元昊交兵使来献捷执政以夷狄相攻中国之福议加唃嘶啰节度使亿曰二族俱藩臣当谕使解仇释憾以安逺人且元昊甞赐姓今夷狄攻之而反加恩赏恐徒激其怒以生边患无益也上是其议乃厚赐其使而遣之韩忠宪公知洋州日有大校李申以财豪于郷里诬其兄之子爲它姓赂里妪之皃类者使认之爲已子又醉其嫂而嫁之尽夺其奁橐之畜嫂姪诉于州及提转申赂狱吏嫂姪被笞掠反自诬伏受杖而去积十余年洎公至又岀诉公察其冤因取前后案牍视之皆未甞引乳医爲证一日尽召其党立庭下岀乳医示之衆皆伏罪子母复归如初范文正公知开封府献百官图指宰相差除不公而隂荐公可用文正旣贬仁宗以谕公公曰若仲淹举臣以公则臣之拙直陛下所知举臣以私则臣委质以来未甞交託于人遂除叅知政事公在中书日见诸路职司捃拾官吏小过辄不怿曰今天下太平主上之心虽虫鱼草木皆欲得所况仕者大则望爲公卿次亦望爲侍从职司二千石其下亦望京朝幕职奈何锢之于圣丗乎公性方重治家严有法虽燕居未甞见墯容其亲旧之孤藐者多爲昏葬之韩忠宪以教子严肃不可犯知亳州第二子舎人自西京倅谒告省觐康公与右相及姪柱史宗彦皆中甲科归公喜置酒召寮属之亲厚者俾诸子坐于隅惟持国多深思知必有义方之训託疾不赴坐中忽云二郎吾闻西京有疑狱奏谳者其详云何舎人思之未得已诃之再问未能对遂推案索杖大诟曰汝食朝廷厚禄倅贰一府事无巨细皆当究心大辟奏案尚不能记则细务不举可知吾在千里外无所干预犹能知之尔叨冒廪禄何颜报国必欲挞之衆賔力解方巳诸子股栗累日不能释家法之严如此所以多贤子孙也三朝名臣言行录三朝名臣言行录卷第六之二六之二丞相荆国王文公公名安石字介甫抚州临川人庆暦二年登进士甲科签书淮南节度判官厅公事代还例当献文求试公独无所献特召试亦固辞知明州鄞县通判舒州召爲羣牧判官出知常州提点江南东路刑狱入爲三司度支判官除直集贤院累辞不获命始就职嘉祐五年四月除同修起居注固辞不拜十一月申前命章又五上不许遂除知制诰纠察在京刑狱同知嘉祐八年贡举丁母忧服除英宗朝累召不起神宗即位就除知江宁府召爲翰林学士未几除諌议大夫叅知政事熈宁三年拜礼部侍郎同平章事七年以旱求避位拜观文殿大学士知江宁府明年再入爲首相以三经义成拜左仆射九年以使相判江宁公恳辞遂复以大观文领集禧观使元丰三年改特进封荆国公哲宗即位拜司空明年薨年六十六绍圣𥘉赐谥配享神宗庙庭崇宁三年诏配祀文宣王庙政和三年追封舒王靖康初用諌议大夫杨时言停文宣王庙配享列于从祀建炎中用贠外郎赵鼎言罢配享神宗庙庭王安石举进士有名于时庆暦二年第五人登科𥘉署杨州判官后知鄞县好读书能强记虽后进投贽及程试有美者一读过輙成诵在口终身不忘其属文动笔如飞𥘉若不措意文成见者皆服其精妙友爱诸弟俸禄入家数日輙尽爲诸弟所费用家道屡空一不问议论髙竒能以辨博济其说人莫能屈始爲小官不急急于仕进皇祐中文潞公爲宰相荐安石及张瓌曽公定韩维四人恬退乞朝廷不次进用以激侥竞之风有旨皆籍记其名至和中召试馆职固辞不就乃除羣牧判官又辞不许乃就职恳求外𥙷得知常州由是名重天下士大夫恨不识其面朝廷常欲授以美官惟患其不肯就也自常州徙提点江南西路刑狱嘉祐中召除馆职三司度支判官固辞不许未几命修起居注辞以新入馆馆中先进甚多不当超处其右章十余上有旨令合门吏赍敕就三司授之安石不受吏随而拜之安石避之于厠吏置敕于案而去安石使人追而与之朝廷卒不能夺岁余复申前命安石辞七八章乃受除知制诰自此不复辞官矣司马温公甞曰昔与王介甫同爲羣牧司判官包孝肃公爲使时号清严一日群牧司牡丹盛开包公置酒赏之公举酒相劝光素不喜酒亦强饮介甫终席不饮包公不能强也光以此知其不屈嘉祐末王介甫以知制诰纠察在京刑狱有少年得闘鹑其同侪观之因就乞之鹑主不许借者恃与之狎眤遂持去鹑主追及之踢其胁立死开封府捕按其人罪当偿死及纠察司録问介甫驳之曰按律公取窃取皆爲盗此不与而彼强携以去乃盗也此追而殴之乃捕盗也虽死当勿论府司失入平人爲死罪府官不伏事下审刑大理详定以府断爲是有旨王安石放罪旧制放罪者诣殿门谢介甫自言我无罪不谢御史台及合门累移牒趣之终不肯谢台司因劾奏之执政以其名重不问介甫亦竟不谢仁宗朝王安石爲知制诰一日赏花钓鱼宴内侍各以金楪盛钓饵药置几上安石食之尽明日帝谓宰辅曰王安石诈人也使误食钓饵一粒则止矣食之尽不情也常不乐之后安石自着日録厌薄祖宗仁宗尤甚毎谓汉文帝不足取其心薄仁宗也故一时大臣冨弼韩琦文彦愽皆爲其毁诋云初韩魏公知杨州介甫以新进士签书判官事魏公虽重其文学而不以吏事许之介甫数引古义争公事其言迂阔魏公多不从介甫秩满去㑹有上韩公书者多用古字韩公笑而谓僚属曰惜王廷评不在此其人颇识难字介甫闻以韩公爲轻巳由是怨之及介甫知制诰言事复多爲韩公所沮㑹遭母䘮服除时韩公犹当国介甫遂留金陵不朝参曽鲁公知介甫怨忌韩公乃力荐介甫于上强起之其意欲以排韩公耳王安石居金陵𥘉除母䘮英宗屡召不至安石在仁宗时论立英宗爲皇子与韩公不合故不敢入朝安石虽髙科有文学夲逺人未爲中朝士大夫所服乃深交韩吕二家兄弟韩吕朝廷之巨室也天下之士不出于韩即出于吕韩氏兄弟绛字子华与安石同年髙科维字持国学术尤髙不出仕用大臣荐入馆吕氏公着字晦叔最贤亦与安石爲同年进士子华持国晦叔争扬于朝安石之名始盛安石又结一时名徳之士如司马君实軰皆相善先是治平间神宗爲颍王持国翊善毎讲论经义神宗称善持国曰非维之说维之友王安石之说至神宗即位乃召安石以至大用治平四年以介甫知江宁府时介甫方乞分司衆谓介甫必不肯起旣而诏到即诣府视事荆公召爲翰林学士𥘉入对神宗问方今治当何先公对曰择术爲先上问唐太宗如何公曰陛下当以尧舜爲法太宗所知不逺所爲不尽合先王不足道也尧舜之道至简而不䌓至要而不迂至易而不难但末世学者不能通知故常以爲髙而不可及耳上曰卿可谓责难于君矣朕自视眇然恐无以副卿意可悉意辅朕庶同济此道一日侍上语及诸葛亮魏郑公公对曰陛下诚能爲尧舜则必有咎夔稷禼陛下诚能爲髙宗则必有傅说魏郑公诸葛亮皆有道者所羞何足道哉但恐陛下择术未明推诚未至则虽有咎夔稷禼傅说之贤亦爲小人所蔽因卷怀而去耳上曰自古治世岂能使朝廷无小人虽尧舜之时不能无四凶公曰唯能辨四凶而诛之此乃所以爲尧舜也若使四凶得肆其䜛慝则咎夔稷禼亦安肯苟食其禄以终身乎未几遂叅大政荆公旣爲叅知政事上谓之曰人皆不能知卿以爲卿但知经术不暁世务公对曰经术正所以经世务但后世所谓者大抵皆庸人故世俗皆以爲经术不可施于世务耳上问然则卿所施设以何爲先公曰变风俗立法度最方今所急也于是青苗市易坊埸保甲保马导洛免役之政相继并兴设制置三司条例司与知枢宻院陈升之同领之中丞吕公诲论公十事公力求去位上爲出吕公而韩魏公亦上䟽论青苗法乞罢诸路提举官奏至公称疾求分司上不许公入谢因爲上言陛下欲以先王正道变天下流俗故与天下流俗相爲轻重流俗权重则天下之人归流俗陛下权重则天下之人归陛下权者与物相爲轻重虽千钧之物所加损不过铢两而移今姦人欲败先王之正道以沮陛下之所爲是于陛下与流俗之权适争轻重之时加铢两之力则用力至㣲而天下之权已归流俗矣此所以纷纷也上以爲然公乃视事王荆公在台阁侍从时毎爲人言唐太宗令諌官随宰相入合最切于政道后世所当行也及入司政事而孙莘老李公择在諌职二人者熟荆公此论遂列奏请举行之荆公不可曰是又益两叅知政事也王荆公知制诰吴夫人爲买一妾荆公见之曰何物女子曰夫人令执事左右曰汝谁氏曰妾之夫爲军大将部米运失舟家资尽没犹不足又卖妾以偿公愀然曰夫人用钱几何得汝曰九十万公唿其夫令爲夫妇如初尽以钱赐之司马温公从庞颍公辟爲太原府通判尚未有子夫人爲买一妾公殊不顾夫人疑有所忌也一日教其妾俟我出汝自饰至书院中冀公一顾也妾如其言公讶曰夫人出汝安得至此亟遣之颍公知之对僚属咨其贤荆公温公不好声色不爱官职不殖货利皆同二公除修注皆辞至六七不获巳方受温公除知制诰以不善作辞令屡辞免改待制荆公官浸显俸禄入门任诸弟取去尽不问温公通判太原时月给酒馈待賔客外輙不请晚居洛买园宅犹以兄郎中爲户故二公平生相善至议新法不合始着书絶交矣王荆公知明州鄞县读书爲文章二日一治县事起堤堰决陂塘爲水陆之利贷糓于民立息以偿俾新陈相易兴学校严保伍邑人便之故熈宁初爲执政所行之法皆本于此然荆公知行于一邑则可不知行于天下不可也又所遣新法使者多刻薄小人急于功利遂至决河爲田坏人坟墓室庐膏腴之地不可胜纪青苗虽取二分之利民请纳之费至十之七八又公吏冐民新旧相因其弊益䌓保甲保马尤有害天下骚然不得休息盖祖宗之法台变矣独役法新旧差募二议俱有弊呉蜀之民以雇役爲便秦晋之民以差役爲便荆公与司马温公皆早贵少歴州县不能周知四方风俗故荆公主雇役温公主差役苏内翰范忠宣温公门下士复以差役爲未便章子厚荆公门下士复以雇役爲未尽三人虽贤否不同皆聦眀暁吏治兼知南北风俗其所论甚公各不私于所主元祐𥘉温公复差役改雇役子厚议曰保甲保马一日不罢有一日害如役法则熈宁𥘉以雇役代差役议之不详行之太速故后有弊今复以差役代雇役当详议熟讲庻几可行而限止五日太速后必有弊温公不以爲然子厚对太皇太后帘下与温公争辩至言异日难以奉陪喫劒太后怒其不逊子厚罪去蔡京者知开封府用五日限尽改畿县雇役之法爲差役至政事堂白温公公喜曰使人人如待制何患法之不行绍圣𥘉子厚入相复议以雇役改差役置司讲论乆不决蔡京兼提举白子厚曰取熈宁元丰法施行之耳尚何讲爲子厚信之雇役遂定蔡京前后观望反复贤如温公暴如子厚皆足以欺之眞小人也熈宁四年王荆公当国欲以朱柬之监左藏库柬之辞曰左帑有火禁而年髙宿直非便愿易勾当进奏院荆公许诺翊日进拟某人监左藏库上曰何不用朱东之监左藏库可也荆公震骇莫测其由上之机神临下多知外事虽纎㣲莫可隐也吐蕃在唐最盛至本朝始衰今河湟邈川青唐洮岷以至阶利文政绵州威茂黎雅州夷人皆其遗种也独唃厮啰一族㝡盛虽西夏亦畏之朝廷封西平王用爲藩翰陜西州县特置驿谓之唃家位岁贡奉不絶未开熈河前关中士人多言其利害虽张横渠先生之贤少时亦欲结客以取范文正公帅延安招置府第俾修制科至登进士第其志乃巳仁宗皇帝朝韩琦冨弼二公爲宰相凡言开边者皆不纳熈寕𥘉王荆公执政始有开边之议王韶者罢新安县主簿逰边得其说遂上开河湟之䇿荆公以爲竒谋乃有熈河之役独岷州白石大潭秦州属县有赋税其余无㪷粟尺布唯仰陜西州郡朝廷帑藏供给故自开熈河以来陜西民日困朝廷财用益耗𥘉唃厮啰分处诸子于熈河洮岷之地唃厮啰死诸子皆衰弱故韶能取之唃厮啰诸子唯董氊者在湟鄯最盛韶之势止能取河州韶暂入朝鬼章已举兵攻河州遂有踏白之败景思立死之绍圣𥘉章惇作相曽布作枢宻董氊巳爲强臣阿里骨所簒国人畏之阿里骨死其子瞎征立国人思故主不辅瞎征瞎征懦弱欲爲僧国人又欲杀之瞎征遂乞纳上归朝廷时童贯𥘉领边事乃受之送于朝封官爵遣居熈州建中靖国𥘉韩忠彦爲相安焘爲枢宻遂弃鄯求唃氏苗裔立之韩忠彦罢蔡京作相复鄯责安焘与熈河帅姚师雄及凢议弃者边事复兴矣靖康𥘉言者乞求青唐种族以鄯之地赐之朝廷下熈河帅议以闻无敢任其责者乃巳至金人䧟陜之六路兵入熈河即求鄯旧族尽以其地与之上以外事问介甫介甫曰陛下从谁得之上曰卿何必问所从来介甫曰陛下与他人爲宻而独隠于臣岂君臣推心之道乎上曰得之李评介甫由是恶评竟挤而逐之他日介甫复以宻事质于上上问于谁得之介甫不肯对上曰朕无隠于卿卿独有隠于朕乎介甫不得已曰朱明之爲臣言之上由是恶明之眀之介甫妹夫也及介甫出镇金陵吉甫欲引亲䁥置之左右荐明之爲侍讲上不许曰安石更有妹夫爲谁吉甫以直讲沈道原对上即以道原爲侍讲吉甫又引弟升卿爲侍讲升卿素无学术每进讲多舍经而谈财糓利害营缮等事上时问以经事升卿不能对輙目道原从旁代对熈宁六年十一月吏有不附新法介甫欲深罪之上不可介甫固争之曰不然法不行上曰闻民间亦颇苦新法介甫曰祈寒暑雨民犹有怨咨者岂足顾也上曰岂若并祈寒暑雨之咨亦无邪介甫不恱退而属疾家居数日上遣使尉劳之乃出其党爲之谋曰今不取门下士上所素不喜者暴进用之则权轻将有人窥间隙者矣介甫从之旣出即奏擢章惇赵子几等上喜其出勉强从之由是权益重介甫请并京师行陜西所铸折二钱旣而宗室及诸军不乐有怨言上闻之以问介甫欲罢之介甫怒曰朝廷每举一事定爲浮言所移如此何事可爲退遂移疾卧不出上使人谕之曰朕无间于卿天日可鉴何遽如此乃起王荆公秉政更新天下之务而宿德旧人论议不叶荆公遂选用新进待以不次故一时政事不日皆举而两禁台阁内外要权莫非新进之士也洎三司论市易而吕叅政指爲沮法荆公信以爲然坚乞罢相旣出吕嘉问张谔持荆公而泣公慰之曰已荐吕惠卿矣二子収泪及惠卿入叅有射羿之意而一时之士见其得君谓可以倾夺荆公矣遂更朋附之旣而邓润甫枉状废王安国而李逢之狱又扶李士宁之事以撼荆公又言熈宁编勑不便乞重编修及令百姓手实供家财簿又欲给田募役以破役法其他寅縁事故非议前宰者甚衆纲纪几紊天子断意再召荆公秉政邓绾惧不自安欲弭前迹遂发张若济事返攻吕惠卿朝廷俾张谔爲两浙路察访以验其事谔犹欲掩覆而邓绾复观望意指荐引匪人于是惠卿自知不安乃条列荆公兄弟之失凡数事靣奏意欲上意有贰上封惠卿所言以示荆公故荆公表有忠不足以取信故事事欲其自明义不足以胜姧故人人与之立敌盖谓是也旣而惠卿出亳州邓绾张谔之徒皆以罪去然自是门下之人皆无固志荆公无与共圗事者又复请去而再镇金陵故诗有纷纷易变浮云白落落难钟老栢青者盖谓是也王荆公再秉政旣逐吕惠卿门下之人复爲䛕媚以自安而荆公求退告去尤切有练亨甫者谓中丞邓绾曰公何不言于上以丞相之子雱爲枢宻使诸弟皆爲两制婿姪皆馆职京师赐第宅田邸则庶几可留也绾如所戒言之上察知其阿党亦颔之而已一日荆公复于上前求去上曰卿勉爲朕留当一一如卿所欲但未有一穏便第宅耳荆公骇曰臣有何欲且何爲而赐第上笑而不荅翊日荆公恳请其由上出绾所上章荆公即乞推劾先是绾欲用其党方扬台官惧不厌人望乃并彭汝砺荐之其实意在扬也无何上黜汝砺绾遽表言臣素不知汝砺之爲人昨所举卤莾乞不行前状即此二事上察见其姦遂落绾中丞以本官知州亨甫夺校书爲漳州推官绾制曰操心颇僻赋性姦回论士荐人不循分守又曰朕之待汝者义形于色汝之事朕者志在于邪盖谓是也初吕惠卿爲荆公所知骤引至执政荆公去惠卿遂背之洎荆公再相于是起华亭诏狱而使徐僖王古蹇周辅三辈按之惠卿情不得练亨甫吕嘉问以邓绾所条惠卿事交闘其间复爲惠卿所中语连荆公子雱雱时巳病坐此忧愤而卒荆公忧伤益不堪遂再求罢去熈宁庚戌冬荆公拜相百官皆贺荆公以未谢皆不见之独与余坐西庑之小合忽颦蹙乆之取笔书䆫曰霜筠雪竹钟山寺投老归欤寄此生放笔揖余入后再罢相归金陵筑第于白门外元丰癸丑春余谒公于第公遽邀余同逰钟山憇法云寺偶坐于僧房余因爲公道平昔之事及诵书䆫之诗公怃然曰有是乎㣲笑而已元丰七年春公有疾两日不言少苏与蔡元度书曰风疾暴作心虽明了口不能言语吴国夫人曰夫妇之情偶合耳不湏它念强爲善而已执叶涛手曰君聦眀冝愽读佛书勿徒劳作丗间言语安石生来多枉费力作闲文字深自悔责呉国勉之曰公未宜出此言曰生死无常吾恐时至不能发言故今叙此时至则行何用君劝公疾瘳乃自悔曰虽识尽天下理而定力尚浅或者未死应尚竭力修爲陈子闻之而疑曰岂现行无常现身有疾者乎不可疑也元丰末创爲户马之说神宗俯首叹曰朕于是乎愧于文彦愽矣王珪等请宣德音复曰文彦愽顷年争国马不胜甞曰陛下十年必思臣言珪因奏曰罢去祖马监是王安石坚请行之者夲非陛下意也上复叹曰安石相误岂独此一事神宗闻安石之贫命中使甘师颜赐安石金五十两安石好爲诡激矫厉之行即以金施之定林僧舎师颜因不敢受常例回具奏之上谕御药院牒江宁府于安石家取甘师颜常例安石约吕惠卿无令上知一帖惠卿旣与安石分党乃以其帖上之上问熈河嵗费之实于王韶安石喻韶不必尽数以对韶旣畔安石亦以安石言上之王荆公晚年于钟山书院多写福建子三字盖悔恨于吕惠卿者恨爲惠卿所䧟悔爲惠卿所误也毎山行多恍愡独言若狂者田画承君云荆公甞谓其姪防曰吾昔好交㳺甚多皆以国事相絶今居闲复欲作书相问防忻然爲设纸笔案上公屡欲下笔作书輙长叹而止意若有所愧也公旣病和甫以邸吏状视公适报司马温公拜相公怅然曰司马十二作相矣公所谓日録者命防収之公病甚令防焚去防以他书代之后朝廷用蔡卞请下江宁府王防家取日録以进卞方作史乃假日録减落事实文致姦伪尽改元祐所修神宗正史盖荆公𥘉相以师臣自居神宗待遇之礼甚厚再相帝滋不恱议论多异同故以后日録下欺哲宗匿之今见于世止七十余卷陈莹中所谓尊私史以压宗庙者也至荆公薨温公在病告中闻之简吕申公曰介甫无他但执拗耳赠䘏之典冝厚温公之盛德如此王荆公改科举莫年乃觉其失曰夲欲变学究爲秀才不谓变秀才爲学究也盖举子专诵王氏章句而不解义正如学究诵注䟽尔王荆公在金陵闻朝廷变其法夷然不以爲意及闻罢役法愕然失声曰亦罢至此乎良乆曰此法终不可罢安石与先帝议之二年乃行无不曲尽后果如其言王丞相甞云自议新法始终言可行者曽布也言不可行者司马光也余皆前叛后附或出或入先生与仆论变法之𥘉仆曰神庙必欲变法何也先生曰盖有说矣天下之法未有无敝者祖宗以来以忠厚仁慈治天下至于嘉祐末年天下之事似乎舒缓委靡不振当时士大夫亦自厌之多有文字论列然其实于天下根夲牢固至神庙即位冨于春秋天资絶人读书一见便解大旨是时见两蕃不服及朝廷州县多舒缓不及汉唐全盛时毎与大臣论议有怫然不恱之色当时执政从官中有识者以谓方今天下正如大冨家上下和睦田园开辟屋舎牢壮财用充足但屋宇少设饰器用少精巧仆妾朴鲁遟钝不敢作过但有邻舍来相凌侮不免嵗时以物赠之其来已乆非自家做得如此遂不敢承当上意改革法度独金陵揣知上意以一身当之以激切奋怒之言以动上意遂以仁庙爲不治之朝神庙一旦得之以爲千载㑹遇改法之𥘉以天下公论谓之流俗内则太后外则頋命大臣等尚不能回何况台諌侍从州县乎祇増其势尔虽天下之人群起而攻之而金陵不可动者盖此八箇字吾友宜记之仆曰何等八字先生曰虚名实行强辩坚志当时天下之论以金陵不作执政爲屈此虚名也平生行止无一点涴论者虽欲诬之人主信乎此实行也论议人主之前贯穿经史今古不可穷诘故曰强辩前世大臣欲任意行一事或可以生死祸福恐之得回此老实不可以此动故曰坚志因此八字此法所以必行也得君之𥘉与人主若朋友一言不合巳志必靣折之反覆诘难使人主伏弱乃巳及元丰之𥘉人主之德巳成又大臣尊仰将顺之不暇天容毅然正君臣之分非与熈宁𥘉比也问荆公可谓得君乎曰后世谓之得君可也然荆公之智识亦自能知得如表云忠不足以信上故事必待于自明智不足以破姦故人与之爲敌也不破姦此则未然若君臣深相知何待事事使之辨明也举此一事便可见曰荆公勿使上知之语信乎曰湏看他当时因甚事说此话且如作此事当如何更湏详审未要令上知之又如说一事未甚切当更湏如何啇量体察今且勿令上知若此类不成是欺君也凡事未见始末更切子细反覆推究方可介甫不知事君道理观他意思只是要乐子之无知如上表言秋水旣至因知海若之无穷大明方升岂冝爝火之不息皆是意思常要巳在人主上自古主圣臣贤乃常理何至如此又观其说鲁用天子礼乐云周公有人臣所不能爲之功故得用人臣所不得用之礼乐此乃大段不知事君大凢人臣身上岂有过分之事凡有所爲皆是臣职所当爲之事也介甫平居事亲最孝观其言如此其事亲之际想亦洋洋自得以爲孝有余也臣子身上皆无过分事惟是孟子知之说曽子只言事亲若曽子可矣不言有余只言可矣唐子方作一事后无闻焉亦自以爲报君足矣当时所爲盖不出诚意嘉仲曰陈瓘亦可谓难得矣先生曰陈瓘却未见其巳王荆公平生养得气完爲他不好做官职作宰相只喫鱼羹饭得受用厎不受用縁省便去就自在甞上殿进一札子拟除人神宗不允对曰阿除不得又进一札子拟除人神宗亦不允又曰阿也除不得下殿出来便乞去更留不住平生不屈也竒特论及荆公胜流俗之说人多谓荆公以同巳者爲是异巳者爲流俗切谓荆公胜流俗之说起于方特立有爲之前非解于行新法之后人能用此以行其所学爲𥙷不细萧谓先生有点铁成金之语人能用之于此何所不可但不知荆公胜之是否尔先生曰俗不善而能胜之也不亦善乎又云荆公却养气今人都无此因论荆公法云靑苗免役亦是法然非藏于民之道如青苗取息虽不多然嵗散万緍则夺民二千緍入官旣入官则民间不复可得矣免役法取民间钱雇人役于官其得此钱用者盖皆州县市井之人不及郷民惟知输而不得用故今郷民多乏于财也青苗二分之息可谓轻矣而不见利于百姓何也今民间举债其息少者亦湏五七分多者或倍而亦不觉其爲害曰惟其利轻且官中易得人徒知目前之利而不顾后患是以乐请若民间举债则利重又百端要勒得之极难故人得巳且巳又靑苗虽名取二分之息其实亦与民间无异盖小民旣有非不得巳而请者又有非不得巳用之且如请钱千或遇亲旧于州县问湏有酒食之费不然亦湏置小小不急之物只使二百钱巳可比民间四分之息又请纳时往来之用与官中门户之赂遗至少亦不下百钱况又有胥吏追唿之烦非货不行而公家期限又与私间不同而民之畏法者至举债以输官往往㳂此遂破荡产业者固多矣此所以有害而无利也或云官中息轻民得之可以自爲经营嵗岂无二分之息乎盖未之思也若用之啇贩则钱散而难集正公家期逼卒収不聚失所指凖其患岂细徃年冨家知此患也官中配之请不得已请而藏之比及期出私钱爲息输之官乃无患夫使民如此是无事而侵扰之也何名𥙷助之政乎谓与季常言王氏只是以政刑治天下道之以德齐之以礼之事全无他日季常曰细思之实如公言但道以德齐以礼之事于今如何做曰湏有㑹做只爲而今不用着此等人若是他依本分㑹厎必有道理或曰正心于此安得天下便平治曰正心一事自人未常深知之若深知而体之自有其効劝后丗治天下皆未甞识此然此亦惟圣人力做得彻盖心有所忿懥恐惧好乐忧患一毫少差即不得其正自非圣人必湏有不正处然有意乎此者随其浅深必有见効但不如圣人之効着耳观王氏之学盖未造乎此其治天下专讲求法度如彼脩身之㓗冝足以化民矣然卒不逮王文正吕晦叔司马君实诸人者以其所爲无诚意故也明道常曰有关雎麟趾之意然后可以行周官之法度盖深达乎此荆公在上前争论或爲上所疑则曰臣之素行亦不至无廉耻如何不足信且论事当问事之是非利害如何岂可以素有廉耻劫人使信巳也夫廉耻在常人足道若君子更自矜其廉耻亦浅矣盖廉耻自君子所当爲者如人守官曰我固不受赃不受赃岂分外事乎郑季常作太学愽士言养士之道当先善其心今殊失此意未知所以善之之方曰由今之道虽贤者爲教官必不能善人心曰使荆公当此职不知如何曰荆公爲相其道盖行乎当年今日学法荆公之法也巳不能善之矣季常良乆曰如是如是神宗赐金荆公即时送时送蒋山僧寺爲常住了翁云甞见人说以此爲旷古所难其实能有多少物人所以难之盖自其眼孔浅耳曰荆公作此事絶无义理古者人君赐之果尚懐其核懐核所以敬君赐也所赐金义当受则受当辞则辞其可名爲受之而施之僧寺乎是贱君赐也金可贱君赐不可贱书曰人不易物唯德其物若于义当受而家巳足不愿藏之家则班诸昆弟之贫者则合礼矣王荆公天资孝友俸禄入门诸弟輙用之至尽不问其子雱旣长专家政则不然矣诸弟亦皆有文学安礼者字和甫甞爲右丞气豪玩丗在人主前不屈也一日宰执同对上有无人材之叹左丞蒲宗孟对曰人材半爲司马光以邪说坏之上不语正视宗孟乆之宗孟惧甚无以爲容上复曰蒲宗孟乃不取司马光耶司马光者未论别事只辞枢宻一节朕自即位以来唯见此一人他人则虽迫之使去亦不肯矣宗孟又因奏书请官属恩上曰所脩书谬甚无恩宗孟又引例书局仪鸾司等当赐帛上以小故未荅安礼进曰修书谬仪鸾司者恐不预上爲之笑方苏子瞻下御史狱小人劝上杀之安礼言其不可安国者字平甫尤正直有文一日荆公与吕惠卿论新法平甫吹笛于内荆公遣人谕曰请学士放郑声平甫即应曰愿相公逺佞人惠卿深衔之后荆公罢竟爲惠卿所䧟放归田里卒以穷死雱者字元泽性险恶凡荆公所爲不近人情者皆雱所教吕惠卿辈奴事之荆公置条例司𥘉用程颢伯淳爲属伯淳贤士一日盛暑荆公与伯淳对语雱者囚首跣足手携妇人冠以出问荆公曰所言何事荆公曰以新法数爲人沮与程君议雱箕踞以坐大言曰枭韩琦冨弼之头于市则新法行矣荆公遽曰儿误矣伯淳正色曰方与叅政论国事子弟不可预姑退雱不乐去伯淳自此与荆公不合祖宗之制宰相之子无带职者神宗特命雱爲从官然雱巳病不能朝矣雱死荆公罢相哀悼不忘有一日鳯鸟去千年梁木摧之诗盖以比孔子也荆公在钟山甞恍惚见雱荷铁枷杻如重囚者荆公遂施所居半山园宅爲寺以荐其福后荆公病疮良苦甞语其姪曰亟焚吾所谓日録者姪给公焚他书代之公乃死或云又有所见也王安国常非其兄所爲爲西京国子监教授溺于声色介甫在相位以书戒之曰宜放郑声安国复书曰安国亦愿兄逺佞人也官满至京师上以介甫故召上殿时人以爲必除侍讲上问以其兄秉政物论如何对曰但恨聚歛太急知人不明耳上黙然不恱由是别无恩命乆之乃得馆职安国甞力諌其兄以天下恟恟不乐新法皆归咎于公恐爲家祸介甫不听安国哭于影堂曰吾家灭门矣又甞责曽布以误惑丞相更变法令布曰足下人之子弟朝延变法何预足下事安国勃然怒曰丞相吾兄也丞相之父即吾父也丞相由汝之故杀身破家僇及先人发掘丘垄岂得不预我事邪平甫教授西京国子监代还召对上曰卿学问通古今以汉文何主也对曰三代以后贤主未有如文帝者上曰但惜其才不能立法更制尔对曰文帝自代来夜入未央宫于扰攘时定变故于俄顷之际诸将故武夫皆胁息待命恐无才者不及是然能用贾谊言待群臣有节专务以德化民海内兴于礼义几致刑措使一时风俗耻言人过则文帝加有才一等矣上曰王勐佐符坚以蕞尔国而令必行今朕以天下之大而不能使人何也对曰王勐睚眦之忿必报专教符坚以峻刑法杀人爲事此必小臣刻薄有以误陛下者愿专以尧舜三代爲法理顺而势利则下岂有不从者乎上深然之王安国着序言五十篇上𥘉即位韩绛邵亢爲枢宻副使同以序言进上御批称美令召试学士院将不次进用而大臣有不喜之者止得两使职官从辟爲西京国子监教授后中丞吕诲弹奏王荆公犹引以爲推恩太重平甫愽学工文章通古今逹治道劲直寡合不阿时之好恶虽与荆公论议亦不苟合故异时执政得以中伤而言事者谓非毁其兄遂因事逐之天下人皆以爲冤𥘉荆公爲叅知政事时因阅晏元献公小词而笑曰爲宰相而作艶词可乎平父曰亦偶然尔吕惠卿爲馆职在坐遽曰爲政必放郑声况自爲之乎平父正色曰放郑声不若逺佞人也吕大以爲讥已自是遂与平父相失云郑侠介夫者福州福清人荆公居忧金陵时甞从学后举进士调光州司法秩满至京师㑹荆公秉政侠见之公喻使试刑法侠辞不习公问以所闻侠因爲具言青苗免役用兵之害公不荅侠退又数以书论之亦不报乆之得监在京安上门荆公又使人喻将以爲经义局检讨侠又辞之公使人谓之曰凡仕宦湏改得一京官然后可以别圗差遣何得介僻如此侠对曰侠罢官而来夲求执经丞相门下耳𥘉不知官有美恶髙下也不意丞相一旦当路发言无非以官爵爲先殊非侠所望也且丞相果欲援侠而进之侠之所言行其一二使侠进而无愧不亦善乎时𥘉行免役及收市利钱法京师细民负水拾发担粥提茶之类皆有免行钱不输者毋得贩鬻市道门司税院并行仓法专栏月赋食钱毎正税百钱则收市利十钱以给之逮法之行则正税不及十钱者有司亦取之其末反重于夲侠又言于荆公得损其尤甚者数事㑹大旱自十一月不雨至于三月河东河北陜西流民大入京师与城外饥民市麻籸麦麸爲糜或掘草根采木实以食或身被鎻械而负瓦揭木卖妻鬻子以偿官侠画圗爲书勾马递以闻曰如行臣之言十日不雨即乞斩臣以正欺罔之罪又自劾擅发马递待罪时熈宁年三月二十六日也神宗皇帝览䟽叹息终夕不寐翌日遂诏韩维孙永体量免行钱诏曽布体量市易法又诏司农寺发常平仓放商税务及诸门税钱三十文以下市利钱二十文以下青苗免役权罢追索方田保甲并罢凡此类十八事民间讙唿相庆四月一日遂下诏责躬求言越三日大雨十一日早朝贺雨神宗出圗状示宰执且责之丞相以下皆谢罪是日有旨放侠擅发马递之罪荆公遂力求去于是其徒争言侠罪诏送开封取勘时士庶欲应诏言事者甚衆闻此皆沮缩而姦人託名爲书日诣匦献之乞留荆公守新法而治侠罪㑹熈河小捷群小因得入其言吕惠卿邓绾之徒至环泣上前巳而荆公卒去位荐惠卿以代巳命下之日京师大风雨土翳席逾寸侠又上书言安石夲爲惠卿所误至此今复相板援以遂前非不复爲宗社计昔唐天寳之乱国忠巳诛贵妃未戮人以爲贼夲尚在今日之事何以异此又上䟽諌用兵语甚切属熈河奏捷杀戮甚衆上爲恻然手诏谕王韶等今后只务招降木征余党毋以多杀爲功于是惠卿等益恶之亟取开封所勘擅发马递事下刑部定合罸铜十斤取旨勒停侠又上书言大臣奏以三路流民皆爲南北下各有田名鷰子田若北旱则南南荒又北此皆诬罔上听臣乞勘㑹三路之民自去冬流移至今不巳何人是南方有田者它语讥大臣甚衆并诋台諌皆如刍灵木偶又言禁中𬒳甲登殿等事奏入执政大怒言于上以爲谤讪朝政追毁出身以来文字送汀州编管旣行上问惠卿郑侠小臣禁中宻事及大臣奏对之言何自闻之惠卿对曰此皆冯京手録使王安国持示导之使言耳惠卿与京同列议多矛盾又以謟事荆公爲安国所疾屡讽其兄不寤故併中之巳而上以惠卿语责京京惶骇对曰臣与郑侠素不相识上方疑之御史知杂张琥遂以侠事劾京京奏侠行未逺乞追还对辨遂诏付台推勘遣奉礼郎舒亶追侠及诸太康搜其衣橐得王克臣所赆银三十两御史台知班杨忠信所赠韩范司马诸公所言新法不便奏藁两帙遂逮赴诏狱侠对实不识京但毎遣门人吴无至诣检院投匦判院丁讽輙爲无至道京称叹之语及罢局时遇安国于途安国马上举鞭相楫曰贤可谓独立不惧因随至所居求观前后奏草侠荅以未甞存留安国言亦见所与家兄书家兄虽安国之言亦不听而况公乎侠曰不意丞相一旦爲小人所误以至于此安国曰是何爲小人所误家兄自以爲人臣子不当避四海九州之怨使四海九州之怨尽归于巳方是臣子尽忠国家侠曰未闻尧舜在上夔契在下而有四海九州之怨安国以爲然忠信者甞应四月一日诏书言新法不便因谓侠曰御史职在諌争皆缄黙不言公一监门尔乃上书不巳是言责在监门而台中无人也探懐中书授侠曰以此爲正人助京未甞使安国传导省中语凡所论乃邻居内殿崇班杨永芳所告也安国赴对不承侠责之曰凡对制使不当有隐口所言者安得讳之天地鬼神皆在左右学士欲谁欺耶安国乃伏狱成侠改送英州编管忠信无至皆眞决编管湖外京罢政讽落职安国追毁告身放归田里侠徒歩赴贬居十年枢宻直学士陈襄在经筵日甞论荐当世之士自司马公而下三十三人最后言郑侠小臣愚直敢言如此是亦发于忠义非陛下矜怜其志而使得生还谁复爲侠言者寻以哲宗登极恩霈放还用苏轼孙觉虞大宁等荐除泉州州学教授秩满诸生借留州奏得再任元符元年再贬英州徽宗登极放还复爲泉学教授崇宁𥘉又勒停寻复将仕郎宣和𥘉卒侠性清俭布衣粝食终其身平居进止必以礼法闺门怡然不肃而治喜賔客乐教训啬用广施郷里敬之中表有应举不以实年者侠戒之曰方谋入仕巳有欺君之心不可暇日闻子姪诵诗考槃之义曰弗谖者弗忘君之恶弗过者弗过君之朝弗告者弗告君以善硕人之于君有卷卷之不忍也故永矢以絶之公叹曰是何言与古之人在畎畒不忘其君况于贤者一不见用而忿戾若是哉盖弗谖者弗忘君也弗过者弗以君爲过也弗告者弗以告他人也其存心如此故虽流落顿挫之余一话一言未甞不在君父覩政役繁兴民物嗷嗷但颦顣而巳钱景谌者忠懿王孙师事康节先生旧与王荆公善后荆公用事论新法不合遂相絶终身爲外官其家集有荅兖守赵度支书自序甚详云始仆爲进士时彼爲太常愽士主别头试取仆于数百人之中是后日逰其门执师弟子之礼授经论文非二帝三王之道孔子孟子之言不言及仆丁家难闻其参大政天下之人无不懽喜皷舞谓其必能复三代之风一致太平是时仆自许昌以私事来京师因见之于私第方盛夏与僧智縁者并卧于地又与其日最亲者一人袒露而坐于傍顾仆脱帽禠服𥘉不及其他卒然见问曰青苗助役如何仆对以利少而害多后日必爲平民之患又问曰孰爲可用之人则对以居䘮不交人事而知人之难尤非浅浅事彼不乐仆私自谓大贤爲政于天下必有竒谋逺业出人意表亦不敢必其乖乱及归许见其变祖宗法度专以聚歛苛刻爲政务爲新竒谓之新法而天下好进之人纷纷然以利进矣殊非前日之所讲而闻者又二三年仆以调官来京师当其作相又往见之彼喜仆之来令先见其弟平甫平甫固故人知我者亦喜曰相君欲以馆阁处君而任以事仆戯与平甫相诮以谓百事皆可所不知者新书役法耳平甫虽以仆爲太方然击节赏叹以爲知言及见彼首言欲仆治崃路役书又以戎泸蛮事见委仆以不知崃路民情而戎泸用兵繋朝廷举动一路生灵休戚愿择知兵爱人者彼大怒时坐客数十人无不爲仆寒心者后仆官䌓邓彼益任政用事而一代成法无一二存者百姓愁苦而郡县吏惴惴忧惧虞以罪去且不但变其法制而已乃以穿凿不经入于虚无牵合臆说作爲字解者谓之时学而春秋一王之法独废而不用又以荒唐诞怪非昔是今无所统纪者谓之时文倾险趋利残民而无耻者谓之时官驱天下之人务时学以时文邀时官仆旣预仕籍而所学者圣贤事业专以春秋爲之主皆大中至正三纲五常之道其所爲文学六经而爲必夲于道德性命而一归于仁义其施于官者则又忠厚爱人兼善天下之道自顾不合于时而学之又不能方惶惶然无所容其迹而故人张諌议正国辟仆爲髙阳帅幙到官已逾一年矣今春邵尧夫先生亦有书招我爲洛中之游兼有诗云年光空去也人事转萧然止俟贫老之兄生事粗足㓜而孤者有分有归亦西归洛中守先人坟墓徜徉于有洛之表吾愿毕矣五朝名臣言行录卷第六之六六之六叅政程文简公公名琳字天球中山博野人举服勤词学科补泰宁军节度推官召试直集贤院擢知制诰权三司使御史中丞以枢宻直学士知益州还知开封府复爲三司使迁戸部侍郎叅知政事降光禄卿知颍州复侍郎知青州北京建爲留守以武昌节度使知永兴军加宣徽北院使判延州拜同中书门下平章事判大名府更授镇安军节赴镇薨年六十九公甞馆契丹使使者言中国使至契丹坐殿上位次髙而契丹使来坐次下当陞语甚切上与大臣皆以爲小故不足争将许之公以谓许其小必启其大力争以爲不可遂止公知益州蜀人轻而喜乱公常先制于无事至其临时如不用意又略其细治其大且甚者不过一二而蜀人安之自寮吏皆不能窥其所爲正月俗放灯公先戒吏爲火备有失火者使随救之勿白以动衆旣而大宴五门城中火吏救止卒宴民皆不知盖其他设施多类此军士见监军告其军有变监军入白公笑遣之惶恐不敢去公曰军中动静吾自知之苟有谋者不待告也可使告者来监军去而告者卒不敢来公亦不问遂止蜀之妖人有自号李氷神子者署官属吏卒聚徒百余人公命捕寘之法而谗之朝者言公妄杀人蜀人恐且乱矣上遣中贵人驰视之使者入其境居人行旅争道公善且曰杀一人可使蜀数十年无事使者问其故对曰前乱蜀者非有知谋豪杰之才乃里闾无赖小人惟不制其始遂至于乱耳使者还奏其语于是上益以公爲能公知开封府㑹禁中大火延两宫宦者治狱得缝人火斗巳诬伏而下府命公具狱公立辨其非禁中不得入乃命工图火所经而后宫人多而居隘其烓灶近版壁岁乆燥而焚曰此岂一日火哉乃建言此殆天灾也不冝以罪人上爲缓其狱卒无死者公在府决事神速一岁中狱常空者四五司天言日食明年正旦请移闰月以避之公以谓天有所谴非移闰可免惟脩德政而巳乃止范仲淹以言事忤大臣贬饶州巳而上悔悟欲复用之稍徙知润州而恶仲淹者复诬以事语入上怒亟命置之岭南自仲淹贬而朋党之论起朝士牵连岀语及仲淹皆指爲党人公独爲上开说明其诬枉上意解而后巳公爲三司使不恱苟利不贪近功时议者患民税多目吏得爲姦欲除其名而合爲一公以谓合而没其名一时之便后有兴利之臣必复増之是重困民也议者莫能夺其于岀入尤谨禁中时有所取未甞肯予宦官怒言陛下虽有欲物在程琳何可得公曰臣所以爲陛下惜尔天子以爲然仁宗朝有议东南漕粟兵夫舟船与盗失之费盖十常三四欲募啇贾令入中以实都下时程文简公爲三司使以爲万一所入不足必邀以增直是商贾得操其柄其议遂寝公在延州夏人数百驱畜产至界上请降言契丹兵至衙头矣国且乱愿自归公曰契丹兵至元昊帐下当举国取之岂容有来降者吾闻夏人方捕叛族此其是乎不然诱我也拒而不受巳而夏人果以兵数万临界上公戒诸堡寨无得岀兵夏人以爲有备引去自此不复窥边公叅预大政王随陈尧佐爲宰相公性刚厉与二人不叶遂俱罢政及李淑作尧佐墓志言尫愎弗咸用是罢去其意谓尧佐王随尫弱不任事公刚愎不和故陈氏子弟颇衔之公罢政贬官起守北京与宦者皇甫继明争治行宫事章交上上遣一御史视其曲直御史直公遂罢继明是时继明方信用其势倾动中外自朝廷大臣莫不屈意下之公被中伤方起未复而独与之争虽小故不少假也故议者不以公所直爲难而以能不爲继明屈爲难云赵元昊死子亮祚立方㓜三大将共治其国言事者谓可除其诸将皆以爲节度使使各有其所部以分弱其势可遂无西患事下公公以谓幸人之䘮非所以示大信抚夷狄且亮祚虽㓜然君臣和三将无异志虽欲有爲必无功而反生事不如因而抚之上以爲然章献垂箔有方仲弓者上书乞依武氏故事立刘氏庙章献览其䟽曰吾不作此负祖宗事裂而掷之于地仁宗在侧曰此亦岀于忠孝冝有以旌之乃以爲开封府司録及章献崩黜爲汀州司马程琳亦甞有此请而人莫之知也仁宗一日在迩英谓讲官曰程琳心行不中在章献朝甞请立刘氏庙且献七庙图时王洙侍读闻之然仁宗性寛厚琳竟至宰相盖无宿怒也五朝名臣言行録卷第六三朝名臣言行录三朝名臣言行录卷第七之一七之一谏议大夫司马公公名康字公休文正公之子也举明经中第授耀州富平主簿文正公奏留国子监听读文正公脩资治通鑑奏充检阅文字元丰八年擢祕书省正字迁校书郎丁文正公忧服除召爲着作郎兼侍讲除左正言以执政亲嫌不就除司谏未拜命㑹疾亟除直集贤院提举崇福宫而卒特赠右谏议大夫君㓜端谨性至孝丁母夫人忧勺饮不入口者三日杖而后能起见者哀之文正公居洛十五年往来陜洛间士之从学于公者退与君语未尝不有得涂之人见其容止虽不识皆知其司马公之子也公薨执䘮如夫人哀毁有加焉治䘮皆用礼经家法不爲丗俗事得遗恩悉以予族人以𬞞食地卧得腹疾亲戚勉以肉食终不肯及免䘮毁瘠羸然治疗不愈而卒𥘉文正公在相位与吕正献公及同列共议稍脩官制以就简便令门下中书二省通职事草具未上而薨君上其遗藁降付三省而朝廷未遑有所行也君爲讲官尝上䟽历陈前丗治少而乱多祖宗创业之艰难积累之勤劳以劝上及时向学守天下大器又劝太皇太后每于禁中训导其言切至又言孟子爲书最醇正陈王道尤明白所冝观覧上曰方读孟子㝷诏讲筵官编脩孟子节解爲十四卷以进君巳病矣犹自力解孟子二卷㑹除谏职未受条具诸所当言以待曰得一对极言而死无所恨矣疾病召医于兖郷民闻之诣医告曰百姓受司马公恩深今其子病愿速往来告者日夕不絶医遂行至则疾不可爲矣没语妻子以不报国恩爲恨二圣嗟悼不巳所以优恤赠之甚厚君笃行内外淳备必欲如古人燕居如对大賔动静有矩法望之色庄气和而言厉严于祭祀爲人㓗廉未尝言财其事君务责难非尧舜仁义之道不陈于上前待族人委曲周旋唯恐不得其所欲与朋友忠信乆而益亲三朝名臣言行録卷第七五朝名臣言行录卷第七之一五朝名臣言行録卷第七之一丞相祁国杜正献公公名衍字丗昌越州山隂人擢进士甲科补杨州观察推官历知县通判知州提点刑狱转运使召爲三司戸部副使除天章阁待制河北都转运使入爲枢宻直学士岀知天雄军仁宗召爲御史中丞判流内铨审官院岀知永兴军徙并州寳元二年复知永兴军召还权知开封府拜同知枢宻院事改副使宣抚河东拜枢宻使㝷以吏部侍郎同中书门下平章事兼枢宻使岀知兖州庆历七年年七十正旦日上表还印绶乃以太子少师致仕皇祐中进太子太师薨年八十公父早卒遗腹生公其祖爱之㓜时祖父脱帽使公执之㑹山水暴至家人散走其姑投一竿与之使挟以自泛公一手执帽漂流乆之救得免而帽竟不濡前母有二子不孝悌其母改适河阳钱氏祖父卒公年十五六二兄遇之无状至引劒斫之伤脑岀血数升其姑匿之仅而得免乃诣河阳归其母继父不之容徃来孟洛间贫甚佣书以自资甞至济源冨民相里氏竒之妻以女由是资用稍给举进士殿试第四及贵其长兄犹存待遇甚有恩礼二兄及钱氏姑氏子孙受公䕃补官者数人仍皆爲之婚嫁公治吏事如其爲人其听狱讼虽明敏而审覈愈精故屡决疑狱人以爲神其簿书出纳推析毫发终日无倦色至爲条目必使吏不得爲奸而巳及其施于民者则简而易行始居平遥甞以吏事适他州而县民争讼者皆不肯决以待公归知干州未满岁安抚使察其治行以公权知鳯翔府二邦之民争于界上一曰此我公也汝夺之一曰今我公也汝何有焉夏人叛命陜西困于科歛吏縁侵渔调发督迫民至破产不能足徃徃自经投水以死公在永兴语其人曰吾不能免汝然可使汝不劳尔乃爲之区处计较量物有无贵贱道里逺近寛其期㑹使以次输送由是物不踊贵车牛蒭秣宿食来徃如平时而吏束手无所施民比他州费省十六七至于缮治城郭器械民皆不知开封治京师常挠于权要有干其法而能不爲之屈者世皆以爲难至公能使权要不敢有所干凡其爲治以听断盗讼爲能否尔独公始有余力省其民事如治他州吏部审官主天下吏贠而居职者类以不乆迁去故吏得爲奸公始视铨事一日选者三人争某阙公以问吏吏受丙赇对曰当与甲乙不能争遂授他阙居数日吏教丙讼甲负某事不当得公悟召乙问之乙谢曰业巳得他阙不愿争公不得巳与丙而笑曰此非吏罪乃吾未知铨法尔因命诸曹各具格式科条以白问曰尽乎曰尽矣明日勑诸吏无得升堂使坐听行文书而巳由是吏不得与铨事与夺一岀于公其在审官有以赂求官者吏谢不受曰我公有贤名不乆见用去矣姑少待之庆历初上厌西兵之乆出而民弊亟用冨郑公韩魏公及范文正公而三人者遂欲尽革衆事以修纪纲而小人权倖皆不恱独公与相佐佑而公尤抑絶侥倖凡内降与恩泽者一切不与每积至十数则连封而面还之或诘责其人至慙恨涕泣而去上甞谓谏官欧阳脩曰外人知杜衍封还内降邪吾居禁中有求恩泽者每以杜衍不可告之而止者多于所封还也其助我多矣此外人及杜衍皆不知也然公与三人者卒皆以此罢去公多知夲朝故实善决大事初边将议欲大举以击夏人虽韩公亦以爲可举公争以爲不可大臣至有欲以沮军罪公者然兵后果不得岀契丹与夏人争银瓮族大战黄河外而鴈门麟府皆警范文正公安抚河东欲以兵从公以爲契丹必不来兵不可妄岀范公怒至以语侵公公不爲恨后契丹卒不来二公皆丗俗指公爲朋党者其论议之际盖如此及三人者将罢去公独以爲不可遂亦罢杜正献公爲相蔡君谟孙之翰爲谏官屡乞岀于是蔡除福州之翰安州正献云谏官无故岀终非美事乞且仍旧上可之退书圣语时陈恭公爲执政不肯书曰吾初不闻正献惧遂焚之由此遂罢相议者谓正献当俟明日审奏不当遽焚其书也正献言始在西府时上每访以中书事及爲相中书事亦不以访公因言君臣之间能全始终者盖难也公与丁文简公俱爲河东宣抚时任恭惠公之子上书言事历诋执政至恭惠曰至于臣父亦岀遭逢谓其非德选也进奏院报至公戯文简曰贤郎亦要牢笼文简深衔之其后二公同在政府人言苏子美进奏院祠神事公避嫌不与文简论以深文子美坐废爲民从坐者数十人皆名士大夫而公亦罢去一言之谑贻祸一时故不可不谨也公爲人尤㓗廉自尅其爲大臣事其上以不欺爲忠推于人以行已取信故其动静纎悉谨而有法至考其大节伟如也公自布衣至爲相衣服饮食无所加虽妻子亦有常节家故饶财诸父分产公以所得悉与昆弟之贫者俸禄所入给宗族赒人急难至其归老无屋以居寓于南京驿舎者乆之自少好学工书喜爲诗读书虽老不倦推奖后进今丗知名士多岀其门居家见賔客必问时事闻有善喜若已出至有所不可忧见于色或夜不能寐如任其责者凡公所以行之终身者有能履其一君子以爲人之所难而公自谓不足以名后丗遗戒子孙无得记述呜唿岂所谓任重道逺而爲善惟不足者欤公甞谓门生曰凡士君子作事行已当履中道不冝矫饰矫饰过实则近乎伪公甞谓门生曰今之在上者多擿发下位小节是诚不恕也衍知兖州时州县官有累重而素贫者以公租所得均给之公租不给即继以公帑量其小大咸使自足尚有复侵扰者真贪吏也于义可责又曰衍历知州提转安抚未甞坏一箇官贠其间不职者即委以事使之不暇墯不谨者谕以祸福俾之自新从而迁善者甚衆不必绳以法也其有文学政事殊行絶德者虽不识面未甞不力荐于朝有一善可称一长可録者亦未甞不随所能而荐之有门生爲县令公戒之曰子之才器一县令不足施然切当韬晦无露圭角毁方瓦合求合于中可也不然无益于事徒取祸尔门生曰公平生以直亮忠信取重天下今反诲某以此何也公曰衍历任多历年乆上爲帝王所知次爲朝野所信故得以申其志今子爲县令卷舒休戚系之长吏夫良二千石者固不易得若不奉知子乌得以申其志徒取祸尔予所以欲子毁方瓦合求合于中也公甞谓门生曰作官第一清畏无求人知苟欲人知同列不谨者衆必譛已爲上者又不加明察适足取祸尔但优㳺于其间黙而行之无愧于心可也公一日忧见于色门生曰公今日何以不恱公曰适覩朝报行某事行某事非便所以忧尔又一日喜见于色门生未及问公曰今日见朝报某人进用某人进用社稷之福也公又曰孔子称不在其位不谋其政第衍荷国恩之深退居以来家事百不关心独未能忘国尔公食于家惟一面一饭而已或美其俭公曰衍夲一措大尔名位爵禄冠冕服用皆国家者俸入之余以给亲族之贫者常恐浮食焉敢以自奉也一旦名位爵禄国家夺之却爲一措大又将何以自奉养耶又甞戒门生曰天下惟浙人褊急易动柔懦少立衍自在幕府至于监司人尚不信及爲三司副使累于上前执奏不移人始信之反曰杜衍如是莫非两浙生否其轻吾党也如此观子识虑髙逺志尚端悫他日树立当爲郷曲之显切勿少枉爲时所上下也门生甞从容问公曰公在相位未朞年而岀使苍生不尽𬒳公之泽天下甚郁望公曰衍以非才乆妨贤路遽得解去深遂乃心然独有一恨尔门人曰公之恨何也公曰衍平生闻某人之贤可某任某人之才可某用未能悉荐而去此所以爲恨也韩魏公言杜祁公公心而乐与人善旣知其人无复毫发疑间始琦爲枢宻副使论难一二事祁公不乐乆之相亮每事问曰谏议看来未谏议曾看便将来押字琦益爲之尽心不敢忽以此见祁公存心至公不必以岀于已爲是贤于人逺矣杜祁公免相干吏具未供秩酒齐以白公祁公曰吾旣去位尚敢享其奉乎索其劵焚之杜祁公享客多用髹器客有面称叹者曰公尝爲宰相清贫乃尔耶公命侍人尽取白金燕器陈于前曰衍非乏此雅自不好耳然祁公好施亦卒不畜也张唐公侍读瓌甞曰祁公之好施人所能及也其不妄施人之所不能及也公不殖资产退寓南都凢十年第宅陋居之𥙿如也岀入从者才十许人乌帽皂绨袍革带亲故或言冝爲居士服公曰老而谢事尚可窃髙士名耶公致仕居南京上思之及将祀明堂谓文彦博曰旧老之在外者朕欲致之以陪大礼因以示养老尊贤之意乃诏公及太子少师致仕任布陪祀都亭驿钖庆院具供帐几杖以待之后皆以羸老不任就道且表谢不得预观盛礼爲恨上优诏劳之三朝名臣言行录三朝名臣言行录卷第八之一三朝名臣言行録卷第八之一丞相申国吕正献公公名公着字晦叔文靖公之子以恩𥙷奉礼郎中进士第召试馆职不就皇祐𥘉判吏部南曹同判太常寺召试知制诰亦辞不就除天章阁待制兼侍讲治平元年出知蔡州神宗即位召爲翰林学士兼侍讲知通进银台司熈宁元年知开封府数月还翰林二年拜御史中丞罢知颍州五年召还经筵辞疾差提举嵩山崇福宫十年起知河阳召还提举中太一宫元丰元年除翰林学士丞旨改端明殿学士三年拜枢宻副使改同知枢宻院五年出知定州徙杨州哲宗即位召兼侍讲提举中太一宫拜尚书左丞迁门下侍郎拜尚书右仆射元祐三年拜司空同平章军国事四年薨年七十二诏赠太师申国公御书墓碑之首曰纯诚厚德之碑绍圣中追贬建武军节度副使又贬昌化军司戸叅军元符三年复太子太保崇宁元年降授左光禄大夫书名党籍绍兴𥘉乃追复赠谥云公在颍逾年而欧阳公脩爲守𥘉脩以公爲相家令子弟少有时誉待公良厚而未甚重也刘原父敞博学有髙才王深父回好古君子也二人者皆寓颍公日与相从脩等稍稍爱公之学识其后脩入爲翰林学士荐公文学行谊冝在左右因数爲朝廷在位者称公清静寡欲有古君子之风及脩使北虏虏问中国德行文章之士脩以公及王荆公安石对欧阳公尝患士大夫少髙退之节乃荐正献公及张唐公王荆公韩持国欲以激励风俗又荐王荆公与正献公作谏官公旣中第诏叙次所业以进将召试馆职公谦避终无所进朝廷知其意不复索所业令径就试亦不赴故仁宗心重之及领南曹因引选人对便殿奏事毕帝谓公曰知卿恬退有颜氏之节时仁宗临朝渊黙虽贵近亦罕闻德音公以小官对独𬒳褒语公爲郡率五鼔起秉烛视案牍邌明岀㕔决民讼退就便坐宴居如斋賔寮至者母拘时以故郡无留事而下情通凢典六郡以爲常后虽年髙贵重不少替单陋邦也公以恺悌爲政不严而肃转运司辇乳香数万斤配卖郡中公停之郡库虽符檄督迫竟不爲强配仁宗在位乆天下无事一时英俊多聚于文馆日食祕阁下者常数十人是时风俗淳厚士大夫不喜道长短爲风波朝夕讲论文义赓唱诗什或设棊酒以相娯同舎有岀任外官者即相率就僧舎爲盛㑹以饯之然际接必以礼平居非着帽垂绅不出庐舎公性安重寡言析理精微尤爲时流所敬间有笑谑踰度者公每以正色裁之皆信服不以爲恨老儒掌禹钖𬒳服不㓗清言动朴野多爲人所玩公独未尝以一语戯之禹钖至感泣衆亦以此益称公之盛德贵妃张氏薨追册赐谥以后礼葬公当摄事引輴闻有命即归家称疾中使挟太医察视公坚卧不起竟获免差判登闻鼔院公自单州归益研精讲学无进趍之意尝与王介甫相对而叹曰今天下虽小康然尧舜之道知不可复行以故求闲局将以遂其志公旣侍经筵时仁宗春秋髙公于经传同异训诂得失皆粗陈其略至于治乱安危之要闻之足以戒者乃爲上反复深陈之仁宗尝诏讲官凢经传所载逆乱事皆直言母讳公因进讲言弑逆之事臣子之所不忍言而仲尼书之春秋者所以深戒后丗人君欲其防微杜渐居安而虑危使君臣父子之道素明长㓜嫡庻之分早定则乱臣贼子无所萌其姦心故易曰履霜坚氷至由辩之不早辩也侍读刘原父常退谓记言官曰当载之史册以垂后丗先是上清宫火寿星殿独存因以爲寿星观至此十有九年诏建神御殿于观中将自禁中迎真宗绘像奉安公言都城中真宗巳有三神御而营建不巳非祀无丰暱之义不报英宗不豫乆中外疑骇或谓朝廷将行永正故事公一日因禀山陵事独至中书见韩魏公于后合因宻白曰主上方冨于春秋非素有疾徐当自平审如外人之言恐君臣父子之间人情便不能安唯公静以镇之则天下幸甚魏公颔曰正与琦意合未几上疾有瘳诏与司马光同定学制而光前巳献议公即独䟽其事大略欲请钖庆院爲太学増置讲堂立管句太学官一贠専治规矩博士八贠分经教授管句官及博士専委祭酒司业举任専以学术行谊无拘资考始入学者爲外舎满岁较其经行升于内舎又满岁长贰学官较内舎之尤异者三五人荐于朝廷覆试而授以官具爲科条上之不果行英宗𥘉亲政公言陛下以宗藩选继大统奉母后当极子道虽居深宫之中不以造次废礼则中外瞻仰天下幸甚上嘉纳之公每进讲多传经义以进规时上躬犹未全安多不喜进药㑹讲论语至子之所斋战疾公因言有天下者爲天地宗庙社禝之主其于斋戒祭祀必湏致诚尽恭不可不古之人君一怒则伏尸流血则于兴师动衆不可不至于人之疾病常在乎饮食起居之间衆人之所忽圣人之所况于人君任大守重固当莭嗜欲逺声色近医药爲宗社自爱不可不上钦纳其言又讲人不知而不愠不亦君子乎公言在下而不见知于上者多矣然在上者亦有未见知于下者也故古之人君政令有所未孚人心或有未服则反身修德而不以愠怒加之如舜之诞敷文德文王之皇自恭德是也上知公意深切每改容鞠躬如在车之式公于讲读尤精衆谓语约而义明可以爲当丗之冠英宗甞对执政称其善与司马光同侍经筵光退语人曰每闻晦叔讲便觉巳语烦自仁宗末率以二月开经筵至重午罢八月复开至冬至罢是岁诏以九月五日开经筵至重阳罢公上奏曰臣窃以国家置儒术之官设劝讲之制盖将以开广聦明究古今理乱之要而求正身治天下国家之术非徒以爲缙绅之羙谈朝廷之虚文也今陛下始𥘉清明励精图治固冝亲近儒雅渐以岁月犹恐未尽今若自五日开讲至重阳祗是四日朝着闻之颇巳疑惑若传之四方则爲损不细臣愿陛下日御迩英以循先帝故事则天下幸甚诏即从之后讲论语将毕公以尚书备二帝三王之道尤切于治术乞候进讲论语毕日进讲尚书从之公爲祭酒也以太学爲教化之原故究心经理之旧制荐举学官博士皆严其资格限以年齿公数爲论列冀稍寛其科条前后所荐学官如王回呉孜姜潜张载皆一丗大儒王存顾临爲元祐名臣常秩呉申黄履朱临盛侨亦显于丗处士程頥隐居不仕公命衆博士即其家敦请以爲太学正頥固辞公即命驾过之后王陶用孟醇爲学正亦遣博士致请于是诸生始知有聘士礼南郊太仆卿升辂授绥国朝陪乗皆差翰林学士无杂学士者至公始以直学士升辂英宗自太庙赴南郊中途问今之郊与古之郊何如公对曰古之郊贵诚尚质今之郊盛仪卫事物采而巳因言仁宗郊祀彻黄道以登虚小次不入立坛下湏礼成诏祝册官至御名母兴上皆遵用焉执政建议追崇濮安懿王或欲称皇伯考公曰真宗以太祖爲皇伯考岂可加于濮王耶及诏下称亲公言于仁宗有两考之嫌班濮王讳于天下公独以谓当避于上前不当与七庙同讳御史台官吕诲等六人以言事罢公言陛下即位以来纳谏之风未形于天下而诲等以言事去非所以风示四方争之不能得乞𥙷外任上曰学士朕所重未可去朝廷公复恳请家居者百余日上遣内侍敦谕就职曰冝徐徐劝诱勿太迫也公起就职数月又乞𥙷外三年出知蔡州蔡所统十县汝阳宰政事修公首荐之以爲十县最于是属吏人人争自饬蔡多水泉因爲酾水以漑民田者数千顷故时军营皆草舎率数岁一修且多火灾人以爲病公至尽变爲瓦舎转运使惜其财固争之时公巳𬒳召爲昼夜督吏卒辇材用致役所事集而后去𥘉至孔子庙殿宇圯坏㑹前守度材将以㕔事公命辍其材以修之郡人郝戭有孝行方壮岁弃官就飬公荐之于朝诏复起戭竟不起神宗自在藩邸即熟闻公与司马温公名及即位首召二公爲学士朝论翕然称上之得人御史中丞司马光以言事罢公封还其诰曰光以言举职而赐罢则有责者不得尽其一言陛下虽有欲治之心何从而知安危利害于是内岀光诰付合门公又言诰不由封駮而岀则封駮之职因臣而废乞正臣之罪以正纪纲上手批公奏因迩英讲独留公以谕旨公请不已竟罢封駮事神宗𥘉御经筵公进讲尚书至天乃钖王勇智上曰何以独言勇智公曰仲虺方称成汤能伐夏救民故以勇智言之然圣人之德当如易所谓聦明睿智神武而不杀者然后可以爲尽善时上方冨于春秋故公以好勇黩武爲戒知开封府时有内侍持龙鳯首饰入内东门者摘其事诏以付开封少顷复遣使追取仍诏开封母湏覆奏公言法当覆奏而后遣使人立㕔事不肯去公持之益坚不得巳复命于禁中竟覆奏然后遣贵近惮焉夏秋淫雨京师地震公言自昔人君遇灾者或恐惧以致福或简诬以致祸上以至诚待下则下思尽诚以应之上下至诚而变异不消者未之有也夫衆人之言不一而至当之论难见君人者去偏听独任之弊而不主先入之语则不爲邪说所乱颜渊问爲邦孔子以逺佞人爲戒盖佞人唯恐不合于君则其势易亲正人唯恐不合于义则其势易䟽唯先格王正厥事盖未有事正而丗不治者唯陛下勉行之而勉终之礼官欲用唐故事以五月朔御大庆殿受朝遂上尊号公以五月朔㑹朝与人君尊号皆非古典言曰陛下方越汉唐追复三代何必于隂长之月爲非礼之㑹受无益之名上从之遂竟神宗朝不受尊号拜御史中丞入对上语及西陲事公退而上奏曰臣早来入对陛下论及夏国事冝臣窃以夏国旣不肯全归二寨故地则朝廷湏至却留绥州向去必是难保誓约或至用兵然臣以事势料之秉常年㓜国弱虽有黠臣爲之谋主亦未能爲国家深患唯当修严武备来则应之以逸待劳保无失利若临遣大臣张皇武事或议深入或求竒功皆非国家至计仍虑向后或有边境急奏乞朝廷静镇无致惊扰其后公去位未逾年朝廷果遣宰臣临边巳而西征无功士卒内溃上爲之责躬肆赦皆如公所料云公荐张载修身讲学爲関右士人师表且深知边境利害上特召对以爲崇文院校书公又言载老矣冝任之以事不报未几差载就鞠苗振于越州公又言载贤者狱事非所以使之亦不从公同知贡举在贡院宻上奏曰天子临轩䇿士而用诗赋非举贤求治之意且近丗有司考较已专用䇿论今来廷试欲乞出自宸衷唯以诏䇿咨访治道是岁上临轩遂以䇿试进士王安石秉政置三司条例以啇天下之财利又置提举常平官于诸路爲歛散青苗之法以便民其实征利物议沸腾以爲非是公极论其不可曰自古有爲之君未有失人心而能图治者亦未有胁之以威胜之以辩而能得人心者昔日之所贤者今皆以此举爲非主议者一切诋爲流俗诐说而助之㑹韩琦论青苗不便用其请罢河北安抚使司农驳琦奏议摹印以下四方言者或谓大臣不可轻诋摩执政反谓公有藩镇欲除君侧之恶之语于上前除翰林侍读学士知颍州又改其诰以命之衆皆谓安石欲去公而加之罪也公𥘉列馆阁与安石友善安石博辩有文同舍莫敢与之亢独公以精识约言服之安石出守常州求赠言公以四言曰庄守情宻安石至郡寓书于公曰备客京师二年疵吝积于心每不自胜一诣长者即废然而反夫所谓德人之容使人之意也消吾于晦叔见之矣又谓人晦叔爲相吾辈可以言仕矣后安石秉政公爲中丞安石䔬其助巳公旣以公议极论其过失由此怨公至以险语中伤而公不屈也公至颍时部使者皆新进年少轻锐能击搏争陵铄旧臣公一不与之较专以庇民爲巳任㑹提举官朱纮王颍议免役法集郡官置局公宻爲申解因得少寛彗星见诏求直言公䟽曰陛下临朝愿治日巳乆左右前后莫敢正言陛下有欲治之心而无致治之实者何哉此任事之臣负陛下也何以言之盖士之邪正贤不肖盖素定也今则不然前日举之以爲天下之至贤后日逐之以爲天下之至不肖其于人才旣反覆而不常则于政事亦乖戾而不审矣古之爲政𥘉不信民者有之郑之子产是也一年而郑人怨之三年而郑人歌之陛下垂拱仰成七年于兹矣舆人之诵亦未异于七年之前也陛下独不察乎十年二月差知河阳𥘉公罢颍领崇福迁居西都衆人谓公不见用于时当放怀山水爲终焉之计公曰不然吾于国家可谓世臣且主上待吾不薄不幸爲人所间退就闲散岂吾所欲哉及王安石吕惠卿相继罢去果复起公三月公至河阳时役法巳定类多张虚数以取羡余孟所统五县岁取于民者有募监仓库人等钱三千九百二十七缗而官未甞募人实以军吏代役又有追偿旧牙校重役钱五千五百缗然至是所偿巳尽而取于民者遂爲定数岁输之无巳时公爲括其数以告于朝请一切蠲之以寛下户之输钱者诏付司农竟不行熈宁四年申公以提举嵩山崇福宫居洛买宅于白师子巷张文节相宅西随髙下爲园宅不甚宏壮康节温公申公时相往来申公寡言见康节必从容终日亦不过数言而巳一日对康节长叹曰民不堪命矣时荆公用事推行新法者皆新进险薄之士天下骚然申公所叹也康节曰王介甫者逺人公与君实引荐至此尚何言公作曰公着之罪也十年春公起知河阳河南尹贾公昌衡率温公程伯淳饯于福先寺上东院康节以疾不赴明日伯淳语康节曰君实与晦叔席上各辩论出处不巳颢以诗解之曰二龙闲卧洛波清此日都门独饯行愿得贤人均出处始知深意在苍生申公镇河阳岁余召拜枢宻副使后以资政殿学士知定州又以大学士知杨州哲宗即位拜左丞迁门下侍郎与温公并相元祐如伯淳之诗云迩英进读上留公论治道遂及释老虚寂之旨公问上曰尧舜知此道乎上曰尧舜岂不知公曰尧舜虽知此而常以知人安民爲志上又言唐太宗能以权智遇臣下公曰太宗所以致治者以其能虚巳从谏耳上临御乆羣臣进说罕能岀上意至闻公言俨然加敬信澶州曹村埽决河复塞公因进规曰臣伏见昨来澶州曹村埽决溃全河冲注山东圣心恻然即议闭塞奋自独断岀于羣疑功未踰时而有成患不阅岁而寻弭虽上下竭力遂济登兹实由陛下有至诚忧民爱物之心天相神助殆非人力以此见天道聦明日监在下棐忱辅德遄应不迟爲人上者可不钦畏恭惟陛下圣德仁厚出自天性临下御衆有日月之明天地之量诚非凢庶庸妄所能臆度以至近日数起诏狱逮系颇衆有司极于鍜练羣下无不震恐比至临决多从末减昔于公一郡之狱吏耳犹以隂德有报光大子孙况万乗之尊六合之广布德施惠固冝受福无疆施及万丗然臣愿陛下虽圣性得之犹复加圣心焉上奉天下接人加精致诚执要行简道髙百王而谦以自牧学贯六艺而虗以受人虽威肃羣品不得谓下絶欺诬虽智烛舆情不得谓事无壅蔽亲贤士拒任人必有忍以济事功推内恕以及人物于以崇起忠厚保合泰和则易所谓自天祐之吉无不利诗所谓于禄百福子孙千亿者盖将以类而应臣以无状获备近列窃慕古人将羙尽规之义惟陛下财幸七月公入对上迎谓公曰览卿所奏深得近臣尽规之义时狱犴寖蕃而上继嗣未广公辞顺而意切故上深纳焉𥘉公自河阳入朝都人环观相谓曰此公还朝百姓之幸也至是士民相庆旣受命出殿门武夫卫卒皆欢抃咨叹慈圣光献太皇太后闻公进尤喜曰积德之门也中谢日有司供具诸执政皆集内出酒果殽馔丰腆珍异就宴赐之侍史窃视其器皿欵识皆有庆寿宫字然后知赐物乃光献意也时富韩公司马温公皆在洛闻公登枢富公寓书爲庆曰公之名德闻于天下然甞以直道迕执政士大夫未敢遽望登进忽报拜命出于事外人甚惊喜此得于舆论非敢佞也司马温公亦以书遗都下友人曰晦叔进用天下皆喜以爲治表闻其犹力辞光不敢致书君冝劝之早就职公旣就职后数日枢臣奏事毕独留占谢因奏曰臣老于闲外蒙陛下収之桑榆唯知拳拳纳忠以报恩遇自熈宁以来朝廷论议不同端人良士例爲小人排格指爲沮坏法度之人不可复用此非国家之利也愿陛下加意省察上曰然当以次収用之上𥘉即位韩绛即建议复肉刑至是复诏执政议公以爲后丗礼教未备而刑狱繁肉辟不可复将有踊贵屦贱之讥呉充议复置圜圡衆以爲难行王珪欲取开封死罪囚试以劓刖公曰刖而不死则肉刑遂行矣议竟得寝诏以程颢同判武学諌官李定以颢常爲御史论新法言而罢之公上䟽曰臣向蒙擢在枢府中谢之日不敢缕陈细故輙论及判别忠邪之道颇蒙开纳盖今日公卿士夫尝于朝廷法令有所同否然其爱君许国之心愈乆而益明者甚多其唱和雷同承迎附㑹而姦言汗行卒爲陛下所照者盖亦不少然则人固易未知而士亦不可忽也况如颢者陛下早自知之其立身行巳素有夲末讲学议论乆益䟽通且其在言路日时有论列皆辞意忠厚不失臣子之体使得复见用于圣丗其奋身报国未必在时辈之后兼所除武学差遣亦未爲仕䆠之要津而小人龂龂必以爲不可者直欲深梗正路广沮善人其所措意非特一二人而巳臣区区所虑者䜛说殄行之徒日以炽盛则守正向公之士愈难自立矣𥘉公因陈丗儒狱事𬒳诬请嘱或谓公以辅弼挂吏议当随事自承不冝有所陈公曰不然自古公卿大臣遭枉滥而不能自直者皆不得其时也今吾生治丗事明主近在帷幄之间一旦𬒳诬而不能申理则四方踈逺之人何以自明将恐治狱者狃以自强𬒳罪者望风畏却一罹苛问例自承服致朝廷有滥罚之讥罪乃在吾而不在朝廷也上以慈圣旣升祔大推恩于曹氏凡进官𬒳赏者二百余人且欲以佾爲中书令公言正中书令自宋兴以来未尝除人况不带节度使即宰相也非所以宠外戚乃以节度使兼中书令公因言自古亡国乱家不过亲小人任䆠官通女谒宠外戚等数事而巳上深以爲然时王中正宋用臣等任事故公假此以讽上旣退薛恭敏公向叹曰公乃敢言如此事使向汗流浃背谍告夏幽其主秉常上对二府议大举兵以伐之公曰如谍者所告则夏人诚有罪然陛下欲兴弔伐之师未审以何人爲元帅未得其人则不如不举五年四月公以西师无功奏曰外奏皆谓王中正冝正典刑㑹改官制以王珪蔡确爲左右傼射翌日公上奏乞解枢务或谓公曰今官制新行所用爲相者或素岀公下又枢府方以二贠爲制而公与孙公固韩公缜爲三人有溢贠上以是诏未用二贠之制今公遽去得母近于躁乎公曰所谓大臣者病不能以义进退尔遑䘏其他哉章继上靣请尤切乃除资政殿学士岀爲定州路安抚使及永乐城䧟奏至上特开天章阁对辅臣曰边民疲弊若此独吕公着爲朕言之他人未尝及也公至定州谢表曰进不敢希功而生事退不敢弛备以旷官人人传诵以爲摭实云是时朝廷方经武事増修边备趍时者争献北伐之䇿公至定武即爲上言中国与契丹通好乆边境晏然无事塞上屯军素有节制唯冝静以镇之保甲法新行𬒳边皆设教埸日鸣金鼓课人诵战法声逹于虏虏檄边郡以爲生事违誓约上委公处其事公即上奏以爲遣边人习战法于境上非管子寓令之意也请一切罢去専以旧弓箭手法从事不听时以教保甲修城池建大仓中使旁午于道公预戒有司谨勑饩劳然公素静重寡言接对有常礼无假借以是至者多不乐承受陆中𬒳中旨市丝五万两供尚方巳而复献计増市诏以付定州公上言日前所市者皆先期给缗钱故民力犹可办今巳渉夏民间渐就机织若再行収市人将受害帝悟即诏公寝其事中又受旨専董仓役日使人持挺立城四门民有以车乗辇薪蒸鬻城中者皆疆致之仓所以供陶甓城中几废㸑公命擒中所遣卒尽杖之一城欢唿公之未至也中受命经始仓役即坏民居毁僧舎民有丗葬于仓西者中故筑垣直界其域中民号泣发其墓持䘮而去其所占地盖广矣然不足于素虑者犹三百五十二楹中因请别度地建小仓以足之公曰今二大仓所受巳不赀又益一仓徒费公私无益也奏罢之中旣数𬒳沮六年遂奏定州差骁武卒护送罪人违所降就配法公坐是降正议大夫先是朝廷所欲更张类岀于邀功生事者之言多非公意唯州城兴筑且四年仅成一靣公曰定河朔衿喉之要莫先于学学有缉熈于光明日新又新以至于大治者学之力也臣待罪讲读谨条上十议以禆聦明一曰畏天二曰爱民三曰修身四曰讲学五曰任贤六曰纳諌七曰薄歛八曰省刑九曰去奢十曰无逸居月余除执政遂倚以爲相太皇太后遣使问公所欲言公奏曰先帝即位之𥘉臣爲学士令臣草诏以寛省民力爲先旣而秉政者建议变旧法以侵民爲意其言不便者指以爲沮坏新法一切斥去之故日乆而弊愈深法行而民愈困陛下既深知其弊诚得中正之士使讲求天下之利害上下恊力而爲之冝不难矣又曰唐德宗拒谏几至覆国今两省谏官未备三院御史主察者不许言事恐未合先帝本意后卒施行官制三省并建而中书独爲取旨之地门下尚书奉行而巳公曰三省均辅臣也正如同舟共济当一心并力以修政事乞事干三省者自今执政同进呈取旨而各行之遂定爲令初执政三五日一集都堂长官专决同列多不与议及公秉政非有故日聚都堂遂爲故事公始与司焉光辅政于是共推本先帝之意盖欲鞭笞四夷以彊中国阜蕃邦财以佐其费有司奉行失其本旨先帝固甞患之矣故欲更而未暇与巳更而未定其诏墨记言具在而可考者有若干事若诘青苗之害则曰常平泉谷以御水旱而贪散以求利至十之七八国失拯救之备而民之责偿𬒳笞箠者衆责兴利之弊则曰大伤鄙细有损国体戒用兵之失则曰南安西师兵夫死伤者皆不下二十万有司失一死罪其责不轻今无罪置数十万人于死地朝廷不得不任其咎救官制之滞则曰更新官制以覈正吏治至今颁行无绪有以启宠四方贻讥后丗于是二公与同志者建请以常平旧法改青苗以嘉祐差役参改募役罢保马以复监牧损保甲教选以便农作除市易之令寛茶塩之禁赐边砦赎亡民和西戎于是民讙唿鼓舞以爲便而沮议者上则大臣下则用事之小吏盖不可胜数司马光既卧疾于家公与数人者同救其弊太皇太后爲去其异议者然后定公与温公同奏举河南处士程頥乞特加召命待不以次诏以爲颍州团练推官国子监教授不就又以爲宣德郎秘书省校书郎亦不就已而召对便殿拜通直郎崇政殿说书乃受命议者讥頥辞卑而居尊及在朝廷以天下自任好论说政事褒贬人物俗士好进者嫉之若雠竟不能自容而去公上奏曰臣窃以自古治戎之䇿虽三代之盛亦不过来则御之去则备之爲备之道莫先于积糓臣甞任定州路安抚使河北㳂边大约有十年粮盖令啇旅输粟塞上而筭请钱货于京师故能致此丰羡访闻西陲自兵兴后至今所储军粮只可支一二年若缓急更添屯军马何以供之乞令陜西经畧司与转运司同共广作计置使㳂边皆増及五年之蓄如此攻虽不足守则有余兵法曰国虽大好战必亡天下虽平忘战必危乞赐裁酌施行从之先是司马温公上䟽论免役法五害乞变从旧法诏付三省施行蔡丞相建言此大事也当与枢宻共之公上奏曰臣窃寻故事朝廷有大论议多选近臣定夺欲望选差三数人详定闻奏仍拟数人以闻诏以吕大防韩维范纯仁详定専付三省不复令宻院预议𥘉温公议凡役人皆不许雇人以代然东南及两蜀诸路民有髙赀或子弟业儒皆当爲弓手执贱役旣不许募代甚苦之公闻其弊即令一切听募雇民情大恱温公在门下省建议天下案牍有不应谳者旧皆放罪无以惩谬妄请悉勘劾温公意欲州郡听狱而官吏苟避谴罚自是虽有疑案皆不上及公爲侍郎乃请官吏案后帖放如旧制迄今遵用焉自官制改尽废三舘直官校理才校书郎正字数贠爲职事官至是乃尽复旧制召试学士院唯䇿问古今治乱之要不复用诗赋尚书省六曹遍置郎吏而不计事之繁简或案牍填委抵暮不得休或终日无一事而俸赐均等公以爲非冝乃省闲曹十九贠定爲三十五贠御史弹奏驾部贠外郎贾种民素无行元丰中任大理官爲蔡确鹰犬専中伤善良诏黜爲通判公靣奏曰方种民爲狱官臣亦与𬒳诬今臣在相位而种民得罪恐所惩者小所损者大非所以示天下乃寝前命门下韩公奏曰种民丑恶衆所共知奈何以公着故屈朝廷公议公复爲请乃除知临江军旣而又以临江僻逺改知通利军内岀手札云向者朝廷讲求法度务以爱民而缙绅之士徃徃不原朝廷夲意速希功赏有误使令残民蠹物乆益知弊至使羣言交攻不巳其罪显者巳行谴逐自余干渉之人自今更不追劾可倣此意作诏布告中外咸使改过自新各安职业议者或咎公持心太恕今除恶不尽将失有罪爲异日患公曰爲治去其太甚者耳人才实难当使之自新岂冝使之自弃耶𥘉二圣首从公言辟言路自是台谏官章䟽无虚日常假借纳用焉其后言者益自肆上意寖不怿㑹御史张舜民弹刘奉丗语侵太师文彦愽乃罢舜民台职于是台谏交章以爲舜民不当罢上不从中丞传尧俞谏议梁焘侍御史王岩叟司谏朱光庭王觌御史孙升各居家待罪上命执政召言官至都堂谕以舜民言彦博私奉丗而奉丗使夏国非彦博所建舜民难再除御史尧俞等不受命而焘尤喧勃公上奏曰臣伏见陛下自临政以来开广言路登用直臣纳谏之盛近古未有然台谏官数人例各供职日乆言事旣多不能尽忠固不可便行罢黜又不可一向包容恐向后愈更纷拏朝廷却不能保全欲乞稍与优迁令解言职更择有名望学识臣僚使备谏诤如此则陛下于言事之臣可以全其恩意不至骇动物听自是尧俞等皆以善罢无以言事降黜者御批付中书省门下侍郎韩维甞靣奏范百禄任刑部侍郎所爲不正辅臣奏劾臣僚当形章䟽明论曲直岂但口陈何异姦䜛维爲辅臣不正如此予何頼焉可罢门下侍郎分司南京仍放辞谢公即上䟽曰臣伏思陛下自临政以来慈仁寛大判别忠邪于辅弼之臣每加优礼故得上下安乐人情恱服若以奏劾臣僚当有章䟽则自来大臣造膝宻论亦未甞湏有章䟽兼维素有人望乆以直言废弃陛下始𥘉清明方蒙収用忽然峻责罪状未明虑必有雠嫌中伤以惑圣听况五六十年来执政大臣不曽有此降黜恐中外惊骇人情不安臣又窃思皇帝陛下春秋方冨正頼太皇太后陛下训以仁厚之道调平喜怒以复仁祖之政若大臣仓卒𬒳罪则小臣何以自保臣受陛下厚恩与常人不同故今来虽当雷霆之怒不敢爱身以䧟陛下于有过之地伏望少回圣虑乃诏韩维除资政殿大学士知邓州然犹用前责辞公乃与中书侍郎吕大防同奏曰此大事也更乞访问太师文彦博时大防继上奏论之舎人曽肇亦再还辞头不肯命辞然上意终未回且批大防奏曰近臣若更有营救者必当重行贬窜公又于便殿爲上详言之乃得旨改辞头作均劳逸之意右司谏贾易降知怀州自苏轼以䇿题事爲台谏官所言而言者多素与程頥善于是頥轼交恶党与相攻易独建言请併逐頥轼以靖朝廷而易言侵及太师文彦博同知枢宻院范纯仁故太皇太后怒欲峻责易公言易所言颇切直唯诋大臣爲太甚不可复处谏列尔后曰不责易此亦难作公等自与皇帝议之公曰不先逐臣易责命亦不可行争乆之乃止罢谏职出知怀州旣退公谓诸公曰谏官所论得失未足言顾主上方冨于春秋异时有进导䛕之说以惑上心者当尔之时正頼左右谏诤不可预使人主轻厌言者也于是吕中书大防刘左丞挚王右丞存私相顾而叹曰吕公仁者之勇乃至于此熈河兰㑹路奏洮东安抚种谊等部领汉蕃人马于今月十九日午时攻破洮州生擒西蕃大首领鬼章青冝结百官入贺遣近臣告永𥙿陵鬼章者董氊之大将也凶悍敢战熈宁间甞覆官军杀大将景思立于河州爲边患者二十余年后遂据洮州与夏州合从将入冦边臣言冝先事讨之以伐其谋公与同列议遣军器监丞游师雄谕旨诸将不逾月果以捷奏至公在上前及与执政㑹议西陲事诸公多欲举熈宁元丰所得地尽弃之以与夏人不如是则边境无宁日也公曰先朝所取皆中国旧境而兰州乃西蕃地非先属夏人也今天子嗣守先帝境圡岂冝轻以与人况羌戎贪惏无厌与之适足以启其侵侮之心但严守备以待之彼亦安能遽爲患乃以诏赐干徳其大略以爲前后用兵以来其因而所得城寨彼此各不曽交还今来所请义不可从然朕独以永乐之师䧟没者衆每一念此常用测然汝党能尽以见存汉人送归中国复修职贡事上益恭仍戢边酋无犯疆塞则朕必释然于尺寸之地复何顾惜当议特降指挥据用兵以来所得地圡除元系中国旧寨及顺汉西藩上境外余委边臣啇量随冝分画给赐又诏以永乐将吏兵夫等虽巳诏汝发遣然念城𥘉失守衆即散亡或爲部落所匿藏爲主者所转鬻汝可子细访求发遣据送到者每人别赐绢十疋命官以上更加优赐以给所得之家公旣建议制五年之蓄发内帑以济之又遣省官制置熈兰财用所省浮费岁数十万计边备寖实及鬼章将冦熈河夏人倾国㑹之行半道闻洮州破鬼章就擒而气索而退以兵围镇戎军由是朝廷甞预戒边吏冦至坚壁清野以待之无与战至是夏人顿城下数日无所得而遁其后干德遂入贡稍还永乐所䧟汉人朝廷才以四寨还之而西陲竟无他虞上以迩英讲论语毕赐执政讲读官左右史御筵于资善堂内出御书唐人诗分赐在坐翌日公上奏曰臣伏思皇帝陛下睿哲之性出于天纵而复内禀慈训日新典学诚以尧舜三代爲法则四海不劳而治将来论语终帙进讲尚书二书皆圣人之格言爲君之要道臣輙于其中及孝经内节要语共一百段进呈圣人之言夲无可去取臣今唯取明白切于治道者庶便于省覧或游意笔砚之间以备挥染亦日就月将之一助也居数日太皇太后宣谕曰吕相所进要语巳令皇帝即依所奏每日书冩看覧甚有益于学问与冩诗篇不同也谏议大夫孔文仲言朱光庭除太常少卿不当公与同列奏辩甚力乃寝其奏光庭竟就职文仲本以伉直称然憃不晓事数爲浮薄辈所使以害善良自程頥贾易继去腾说者日益胜于是李常杜纯范纯礼各求𥙷外公与执政靣奏曰善人惧䜛而不敢自安非朝廷之福也上嘉纳焉文仲晚乃自悟爲小人所绐感愤呕血而卒熈河路槛鬼章以献二圣御崇政殿受俘遣合门使靣诘之鬼章请罪诏释縳贷其死方边议未定时近臣多进计请尽还西夏地独公与吕左相大防持不可至是鬼章就擒西贼却退议者耻前说之谬因言鬼章冝优命以官置之秦鳯或言遂放归以责其来効又言熈河克捷镇戎守御之功皆不足赏公曰鬼章爲边患二十年先帝欲获之而不可得今二圣待以不死其恩固巳厚矣尚何官之有况可放邪疆埸之功虽不可过赏然有劳不报何以使人上纳焉公在上前前后论救灾事最详二宫𥘉听政四方有以灾旱闻者公爲上言唐太宗正观元年天下霜俭太宗悉心救䘏至四年米斗三文故爲人父母者苟能以䘏民爲心极力赈济自然感召和气终至富盛岂以不足爲患哉自后每水早灾眚分遣谏官省郎使诸路大发仓粟以济之又兊郡上供米以继乏絶或爲饘粥汤药以救疾纸衣以御寒民有弃㓜稚于路者皆设法収飬之于是四方之人知二圣以百姓爲心人人爱戴乃愈于无灾云郎官何洵直失本部印公曰洵直诚有罪然重谴之则自今猾吏皆有以制主司矣乃薄其罪𥘉公在仁宗朝甞请进士先䇿论神宗𥘉又献议以经术取士及知熈宁三年贡举遂宻启临轩専用䇿试未几公以言青苗等事得罪去王安石専政乃尽罢诗赋一用经义独以春秋爲残缺不可读废其学学者不得以应书安石又与其子雩其徒吕惠卿升卿撰定诗书周礼义模印颁天下凡士子应书者自一语以上非新义不得用于是举者不复思索经意亦不复诵正经唯诵安石惠卿书精熟者輙得上第有司发䇿问必先称颂时政对者因大爲䛕辞以应之又多以佛书证六经至全用天笁语以相髙晚尚字学复以字书去取天下士于是学者不复解经而専解字性徃离析字画说一字至数百言去经意益逺由是中外议者皆咎经义而思诗赋矣元祐𥘉议者争言科举之弊请复旧制公曰先帝更新法度如造士以经术最爲近古且仲尼六经何负于后丗特安石课试之法爲谬耳安石解经亦未必不善唯其欲人同巳爲大谬耳司马温公亦以爲诗赋不可复然论者习见经义之弊忿懑不可遏乃定制进士𥘉埸试经义次赋诗论䇿对经义者许引用古今诸儒之说及巳见又诏立春秋科太学置春秋博士二贠禁有司不得于庄老书出题程文不得杂用申韩刑名之学及引释氏书仍罢试律义至是将廷试执政又以熈宁复䇿之𥘉进士叶祖洽讥议祖宗自后对䇿者皆讪前朝以阿当丗因以爲䇿问可废当复诗赋论三题公曰天子临轩发䇿延四方贡士询以治道岂非近古良法耶至于对者是非邪正则在考官去取耳乃仍旧试䇿其后论科举者亦未息以至公薨而诗赋益隆期尽废经义而后巳非公意也中批右谏议大夫王觌论列新除右丞胡宗愈不当落谏议大夫与外任公上奏曰臣与王觌旧不相识在前朝及陛下临政之𥘉并不曽举荐但见觌自任言责以来凡所言事最爲穏审今来若止爲论列胡宗愈便行责降必未恊衆情乞与包容更加裁酌又与二相论于帘前上曰胡宗愈有何罪司空与司马丞相皆亲甞荐之公曰宗愈在先朝诚有直声然自任中执法颇爲浮议所惑所言事多不恊衆望乃除觌直龙图阁知润州其后宗愈竟以物论不与不能安位而去宋兴以来大臣以三公平章军国者四人二入出公家草制之夕上御闱殿见学士苏轼曰吕仆射以疾求去不欲烦以事故以三公留之诏建府第于东府之南启北扉以便执政㑹议三省枢宻院条其所当关者以爲军国事一月三至经筵三日一朝非朝日不至都堂其出也不以时盖异礼也𥘉判大名府韩绛建议开澶州故道工役浩大议者皆以爲不可行巳而都水使者王令圗给事中桉河使张问议开孙村减水河而论者复不一三年冬乃诏吏部侍郎范百禄给事中赵君钖桉视之百禄君钖还奏见今北流深入地中故道髙仰不当开治而执政未能决公奏行之盖寝疾前一日也公自少讲学即以治心飬性爲夲其寡嗜欲薄滋味无疾言遽色无窘歩无惰容凡嬉笑俚近之语未甞出诸口于丗利纷华声伎游宴以至于博奕竒玩淡然无所好盖得之天然晚多读释氏书益究禅理司马温公博学有至行而独不喜佛公毎劝其留意且曰所谓佛学者直贵其心术简要尔非必事事服习爲方外人也自以服儒衣冠燕居讲道未甞爲沙门机警语独于先佛及祖师之言掇其至要而黙识之大率以正心无念爲宗自属疾虽子孙满前亲旧沓至𥘉不谈及身丗经理后事上顾公甚厚使人问劳日再三至又遣辅臣至第谕意公对之一无欣恋之色及疾加甚精神静定手足安徐声气不乱以至于属纩正献公简重清静出于天性冬月不附火夏月不用扇声色华耀视之漠然也范公内翰淳夫祖禹实公之壻性酷似公后荣阳公长壻赵仲长演严重有法亦实似公焉正献公燕居凝尘满案澹然弗顾所用砚或十数日不洗涤亦不问也平生每半年许一变馔甞言自吾友王深父而道德性命之学日加益公天性清俭然居处饮食衣服不过爲弊陋从容有常正献公爲小官时毎于中庭试马必具冠带而后揽辔平生未甞行草书尤不喜人慱曰胜则伤仁负则伤俭正献公平生未尝较曲直闻谤未尝辩也少时书于座右曰不善加巳直爲受之盖其𥘉自惩艾也如此至和中手书东汉延笃与李文德书于座右又书古人诗好衣不近节士体粱糓似怕腹中书两句于子舎屏风正献公每事持重近厚然去就之际极于介洁其在朝廷小不合便脱然无留意故歴事四朝无一年不自引求去正献公爲枢宻副使年六十余矣常问太傼寺丞呉公传正安诗巳之所冝脩传正曰母敝精神于蹇浅荥阳公以爲传正之对不中正献之病正献清静不作爲患于太简也夲中后思得正献问传正时年六十余矣位爲执政人士皆师尊之传正公所奖进年才三十余而公见之犹相与讲究望其切瑳后来所无也荥阳公独论其问荅当否而不言下问爲正献公之难盖前辈风俗纯一习与性成不以是爲难能也吕晦叔真大臣其言简而意足孙莘老甞言𥙿陵好问且曰好问则𥙿晦叔曰好问而𥙿不若听德而聦人有非刘向疆聒而不舎者吕晦叔曰刘向贵戚之卿此语可谓忠厚然向之眷眷于汉室而不忍去则是也至于上变论事亦可谓不知命矣公平生以人物爲巳任好徳乐善出于天性士夫有以人物爲意者公必问其所知与其所闻参互考实以待上求神宗尝谓执政曰吕公着之于人材其言不欺如权衡之于称物其于用人无逺迩䟽宻一以至公待之虽有旧怨亦不以屑意其论事处物不以徇巳爲恱从衆爲难虽澹于丗利而勇于爱民简于应接而周于虑丗上前议政事尽诚去饰博取衆人之善至其所当守毅然不可回夺也皇祐至和间司马公名犹未甚辉赫正献公曰若君实者可谓实过其名也后温公隆名盖代士无贤不肖无贵贱皆知畏而爱之而知之衆人未知之前者庞丞相与正献公二人而巳正献公之在侍从也专以荐贤爲务如孙莘老觉李公择常王正仲存顾子敦临程伯淳颢张天祺戬等皆爲一时显人正献公旣荐常秩后差改节甞对伯淳有悔荐之意伯淳曰愿侍郎宁百受人欺不可使好贤之心少替公敬纳焉公自爲小官不问生事而夫人亦好施仕寖显内外姻戚亦益多𥘉爲相受赐所散至十之九三公俸赐率以周九族家无余积米不足至籴以继之八之一崇政殿说书荥阳吕公公名希哲字原明正献公之长子以恩𥙷官元祐中除尚书兵部贠外郎充崇政殿说书兼判登闻检院绍圣𥘉岀知太平州降官分司南京居和州徽宗即位稍复旧官知单州召爲光禄少卿以直祕阁知曹州寻夺职知相州邢州罢爲宫祠政和中卒年七十八正献公居家简重寡黙不以事物经心而申国夫人性严有法度虽甚爱公然教公事事循蹈规矩甫十岁祈寒暑雨侍立终日不命之坐不敢坐也日必冠带以见长者平居虽天甚热在父母长者之侧不得去巾袜缚袴衣服唯谨行歩岀入无得入茶肆酒肆市井里巷之语郑卫之音未甞一经于耳不正之书非礼之色未甞一接于目正献公通判颍州欧阳文忠公适知州事焦先生千之伯强客文忠公所严毅方正正献公招延之使教诸子诸生小有过差先生端坐召与相对终日竟夕不与之语诸生恐惧畏伏先生方略降词色时公方十余岁内则正献公与申国夫人教训如此之严外则焦先生化导如此之笃故公德器成就大异衆人公甞言人生内无贤父兄外无严师友而能有成者少矣公从安定胡先生瑗于太学与黄公履邢公恕同舎至相友善其后遍从孙先生复石先生介李先生觏讲读辩问又从王公安石学安石以爲凢士未官而事科举者爲贫也有官矣而复事科举是侥倖冨贵利逹而巳学者不由也公闻之遽弃科举一意古学始与程先生頥俱事胡先生居并舎公少程先生一二岁察其学问渊源非它人比首以师礼事之杨公国寳邢公恕皆以公故从程氏学而明道先生颢及横渠张先生载兄弟孙公觉李公常皆与公游由是知见日益广大然公亦未甞专主一说不私一门务略去枝叶一意涵飬直截劲捷以造圣人専慕曽子之学尽力乎其内者其读经书平直简要不爲辞说以知言爲先自得爲本躬行爲实不尚虚言不爲异行当时学者莫能测其深浅也公熈宁𥘉监陈留税章枢宻楶方知县事心甚重公一日与公同坐遽峻词色折公以事公不爲动章叹曰公诚有德者我聊试公尔汪辅之少有才学名所接士大夫率遭侮慢独于公敬服张横渠曰于蛮貊之邦行矣于吕原明见之公甞言我少时性夲豪纵亦喜任侠后所以如此者皆痛自矫揉之力公与人交诚尽年稍长者事之少者畜之如子弟平居未甞称人之短居京师旧第与衆共财一毫不取皆推与衆正献公常语张耒曰此子不欺闇室守官京师不谒台谏官遇迁转即一见执政过此不见也王公安石与正献公既相推重而公又从之学自嘉祐间内外事多不甚治王公与当丗诸贤务欲变更略倣前代别立法制登进善人修建学校其所施设者公皆预闻之矣然自秉政施设次弟往往与旧说不合又愎谏自信动失衆心寖与公父子不同后欲用其子雩侍讲殿中乃欲先引公公固辞乃止公旣不用于时而正献公亦乆在外前后筦库者几十年邢恕和叔旣从宰相蔡确用事略变新法稍用旧人欲进用公公未及行而正献公召元祐𥘉正献公广用当丗善士人之有一善无不用也甞以数幅纸书当丗名士姓名旣而失之后复见此纸则所书人姓名悉用之矣正献公甞亲书遗公曰当丗善士无不用者独尔以吾故不得用亦命也公夫人张氏有贤行遽取纸视之笑曰是亦未知其子矣公爲说书凢二年日夕劝导人主以修身爲夲修身以正心诚意爲主心正意诚天下自化不假它术身不能修虽左右之人且不能谕况天下乎公旣除谏官累辞未获苏公子瞻在迩英戯谓公曰法筵龙象衆当观第一义公笑而不荅退谓范公淳父曰若辞不获命必以杨畏爲首时畏方在言路以险诈自任颇爲子瞻所厚公故及之苏公名重一时在迩英直舎凢冩一字画一竹石必爲同列争求去虽呉公安诗方严犹争取之公独未甞起观苏公亦不乐也荥阳公建中靖国间爲祕书少监时曽布不乐其在朝讽侍御史陈次升言之以爲资浅望轻左迁光禄少卿时丰相之𥘉除礼部尚书大不平之即荐荥公自代荐辞云具官吕希哲心与道潜湛然渊静所居则躁人化闻风则薄夫敦荥阳公爲郡处令公帑多畜鳆鱼诸干物及笋干蕈干以待賔客以减鸡鸭等生命也公虽性至乐易然未甞假人词色恱人以私在邢州日刘公安丗适守潞州邢潞邻州也公之子疑问甞劝公与刘公书通懃恳公曰吾素与刘往还不熟今岂可先意相结私相附託耶卒不与书公晚居宿州真杨间十余年衣食不给有至絶粮数日者公处之晏然静坐一室家事一切不问不以毫发事託州县其在和州甞作诗云除却借书沽酒外更无一事扰公私闲居日读易一爻遍考古今诸儒之说黙坐沉思随事解释夜则与子孙评论古今啇搉得失乆之方罢荥阳公在淮阳时东莱公爲曹官所居廨舎无几案以缚架上置书册器皿之属悉不能具处之甚安其简俭如此荥阳公晚年习静虽惊恐颠沛未甞少动自历阳赴单守过山阳渡桥桥坏轿人俱坠浮于水而荥阳公安坐轿上神色不动从者有溺死者时徐仲车先生年几七十矣作我敬诗赠公曰我敬吕公以其徳齿敬之爱之何时已巳羙哉吕公文在其中见乎外者古人之风惟贤有徳神相其祉何以祝公勿药有喜公之行巳务自省察校量以自进益晚年甞言十余年前在楚州桥坏堕在水中时犹觉心动数年前大病巳稍胜前今次疾病全不动矣其自力如此仙源甞言与侍讲爲夫妇相处六十年未甞一日有面赤自少至老虽祍席之上未甞戯笑荣阳公处身如此而每叹范内翰以爲不可及公晚年名益重逺近皆师尊之陈公瓘经由杨州见公请公危坐堂上爲公特设六拜请问卑恭如新学小生然见公夫人亦尽敬致拜焉荥阳公与诸人云自少官守处未甞干人举荐以爲后生之戒仲父舜从守官㑹稽人或讥其不求知者仲父对词甚好云勤于职事其他不敢不乃所以求知也荥阳公爲人处事皆有长乆之计求方便之道只如病中风人口不能言手不能书而飬疾者乃问所欲病者既不能荅适足増苦故公甞教人每事作一牌子如饮食衣裳寒热之类及常所服药常所作事病者取牌子以示人则可减大半之苦凢公爲人处事每如是也荥阳甞言丗人喜言无好人三字者可谓自贼者也包孝肃尹京时民有自言以白金百两寄我者死矣予其子其子不肯受愿召其子予之尹召其子辞曰亡父未甞以白金委人也两人相譲乆之公言观此事而言无好人者亦可以少愧矣人皆可以爲尧舜盖观于巳而知之公甞言孝子事亲湏事事躬亲不可委之使令也甞说糓梁言天子亲耕以供粢盛王后亲𧖟以供祭服国非无良农工女也以爲人之所尽事其祖祢不若以巳所自亲者也此说最尽事亲之道又说爲人子者听于无声视于无形未甞顷刻离亲也事亲如天顷刻离亲则有时而违天天不可得而违荥阳公甞言后生𥘉学且湏理㑹气象气象好时百事是当气象者辞令容止轻重疾徐足以见之矣不惟君子小人于此焉分亦贵贱寿夭之所由定也又甞说攻其恶无攻人之恶盖自攻其恶日夜且自点检丝毫不尽即不慊于心矣岂有工夫点检他人耶或问荥阳公爲小人所詈辱当何以处之公曰上焉者知人与巳夲一何者爲詈何者爲辱自然无忿怒心也下焉者且自思曰我是何等人彼爲何等人若是荅他却与此人等也如此自处忿心亦自消也荥阳公甞言凢与交游书问其父祖知名于丗者湏避其名讳凢作书湏先思及书之于几然后作书文潞公与故旧欵接一坐未甞犯其父祖名讳五朝名臣言行录卷第七之二七之二叅政范文正公公名仲淹字希文苏州吴县人中进士第历广德军司理监㤗州盐税以晏元献公荐爲袐阁校理天圣中通判河中府召爲右司谏岀知睦州徙苏州就拜天章阁待制权知开封府落职知饶州徙润州越州复召爲待制知永兴军㑹夏竦爲陜西经略安抚招讨使进公龙图阁直学士以副之兼知延州降知耀州徙庆州环庆路经略安抚縁边招讨使改邠州观察使辞不拜进枢宻直学士㑹复置陜西四路安抚经略招讨使诏公与韩公琦开府泾州元昊请和召拜枢宻副使除叅知政事自请行边未还以资政殿学士爲陜西四路安抚使知邠州以疾请邓州徙杭州迁戸部侍郎徙青州㑹病甚请颍州未至而薨年六十四公生二岁而孤母夫人贫无依再适长山朱氏旣长知其丗家感泣去之南都入学舎扫一室昼夜讲诵其起居饮食人所不堪而公自刻益苦居五年大通六经之旨爲文章论说必夲于仁义范公少冒朱姓举学究且甚尫瘠尝同衆客见谏议大夫姜遵遵素以刚严着名与人不𣢾曲衆客退独留范公引入中堂谓其夫人曰朱学究年虽少竒士也它日不唯爲显官当立盛名于丗叅坐置酒待之如骨肉人莫测其何以知之也年二十余始改科举进士公以进士解褐爲广德军司理叅军日抱具狱与太守争是非守盛怒临之公不爲屈归必记其徃复辨论之语于屏上比去至字无所容贫止一马鬻马徒歩而归通㤗海州皆濵海旧日潮水皆至城下土田斥卤不可稼穑范文正公监西溪仓建白于朝请筑捍海堤于三州之境长数百里以卫民田朝廷从之以文正爲兴化令专掌役事发通㤗楚海四州民夫治之旣成民至今飨其利兴化之民徃徃以范爲姓晏丞相殊留守南京范公遭母忧寓居城下晏公请掌府学范公常宿学中训督学者皆有法度勤劳恭谨以身先之夜课诸生读书寝食皆立时刻徃徃潜至斋舎诇之见有先寝者诘之其人绐云适疲倦暂就枕耳问未寝之时观何书其人亦妄对则取书问之其人不能对乃罚之岀题使诸生作赋必先自爲之欲知其难易及所当用意亦使学者凖以爲法由是四方从学者辐凑其后宋人以文学有声名于埸屋朝廷者多其所教也范公服中上宰相书言朝政得失及民间利病凢万余言王曾见而伟之时晏殊亦在京师荐一人爲馆职曾谓殊曰公知范仲淹舍不荐而荐斯人乎巳爲公置不行冝更荐仲淹也殊从之遂除馆职顷之冬至立仗礼官定议欲媚章献太后请天子帅百官献寿于庭范公奏以爲不可晏殊大惧召公责怒之以爲狂公正色抗言曰仲淹受明公误知常惧不称爲知己羞不意今日更以正论获罪于门下也殊慙无以应又上书请还政天子不报岀通判河中府及太后崩召拜右司谏时言事者希旨多求太后时事欲深治之公独以谓太后受託先帝保佑圣躬冝掩其小故以全大德初太后有遗命立杨太妃代爲太后公谏曰太后母号也自古无代立者繇是罢其册命是岁大旱蝗诏公奉使安抚江淮还以太平州贫民所食乌昧草进呈乞宣示六宫戚里用抑奢侈郭皇后废率谏官御史伏合争不能得贬知睦州又徙苏州岁余即拜天章阁待制召还益论时政阙失而大臣权倖多忌恶之居数月以公知开封府素号难治公治有声事日益简暇则益取古今治乱安危爲上开说又爲百官图以献曰任人各以其材而百职脩尧舜之治不过此也因指其迁进迟速次序曰如此而可以爲公可以爲私亦不可以不察由是吕丞相怒至交论上前公求对辨语切坐落职知饶州赵元昊反河西上复召相吕公乃以公爲陜西经略安抚副使迁龙图阁直学士是时新失大将延州危公请自守鄜延捍贼乃知延州元昊遣人遗书以求和公以谓无事请和难信且书有僣号不可以闻乃自爲书告以逆顺成败之说甚辨坐擅复书夺一官知耀州未逾月徙知庆州旣而四路置帅以公爲环庆路经略安抚招讨使公爲将务持重不急近功小利于延州筑清涧城垦营田复承平永平废寨熟羌归业者数万户于庆州城大顺以据要害夺贼地而耕之又城细腰胡卢于是明珠灭臧等大族皆去贼爲中国用自边制乆隳至兵与将常不相识公始分延州兵爲六将训练齐整诸路皆用以爲法公之所在贼不敢犯人或疑公见敌应变爲如何至其城大顺也一旦引兵岀诸将不知所向军至柔逺始号令告其地处使徃筑城至于版筑之用大小毕具而军中初不知贼以骑三万来争公戒诸将战而贼走追勿过河巳而贼果走追者不渡而河外果有伏贼旣失计乃引去于是诸将皆服公爲不可及公待将吏必使畏法而爱己所得赐赉皆以上意分赐诸将使自爲谢诸蕃质子纵其岀入无一人逃者蕃酋来见召之卧内屏人彻卫与语不疑居边二岁士勇边实恩信大洽乃决䇿谋取横山复灵武而元昊数遣使称臣请和上亦召公归矣仁宗时西戍方炽韩魏公爲经略招讨副使欲五路进兵以袭平夏时范文正公守庆州坚持不可是时尹洙爲经略判官一日将命至庆州约范公以进兵范公曰我师新败士卒气沮当自谨守以观其变岂可轻兵深入耶以今观之但见败形未见胜势也洙叹曰公于此乃不及韩公也韩公尝云大凢用兵当先置胜败于度外今公乃区区过谨此所以不及韩公也范公曰大军一动万命所悬而乃置于度外仲淹不见其可洙议不合遽还魏公遂举兵入界次好水川元昊设覆全师䧟没大将任福死之魏公遽还至半涂而亡者父兄妻子数千人号于马首皆持故衣纸钱招䰟而哭曰汝昔从招讨岀征今招讨归而汝死矣汝之䰟识亦能从招讨以归乎旣而哀恸声震天地魏公不胜悲愤掩泣驻马不能前者数刻范公闻而叹曰当是时难置胜败于度外也仲淹与韩琦叶谋必欲收复灵夏横山之地边上謡曰军中有一韩西贼闻之心骨寒军中有一范西贼闻之惊破胆元昊大惧遂称臣初西人借爲郷兵者数万旣而黥以爲军唯公所部但刺其手公去兵罢独得复爲民其于两路旣得熟羌爲用使以守边因徙屯兵就食内地而纾西人馈輓之劳其所设施去而人德之与守其法不敢变者至今尤多自公坐吕公贬群士大夫各持二公曲直吕公患之凡直公者皆指爲党或坐窜逐及吕公复相公亦再起𬒳用于是二公驩然相约勠力平贼天下之士皆以此多二公然朋党之论遂起而不能止上旣贤公可大用故卒置群议而用之公爲叅知政事每进见上必以太平责之公叹曰上之用我者至矣然事有先后而革弊于乆安非朝夕可也旣而上再赐手诏趣使条天下事又开天章阁召见赐坐授以纸笔使䟽于前公惶恐避席始退而条列时所冝先者十数事上之其诏天下兴学取士先德行不专文辞革磨勘例迁以别能否减任子之数而除滥官用农桑考课守宰等事方施行而磨勘任子之法侥倖之人皆不便因相与腾口而嫉公者亦幸外有言喜之爲佐佑㑹边奏有警公即请行乃以公爲河东陜西宣抚使至则上书愿复守边即拜资政殿学士知邠州兼陜西四路安抚使其知政事才一岁而罢有司悉奏罢公前所施行而复其故言者遂以危事中之赖上察其忠不听是时夏人巳称臣公因以疾请邓州庆历四年四月戊戍上与执政论及朋党事叅知政事范仲淹对曰方以类聚物以群分自古以来邪正在朝未甞不各爲一党不可禁也在圣鉴辨之耳诚使君子相朋爲善其于国家何害庆历中劫盗张海横行数路将过髙邮知军晁仲约度不能御喻军中冨民岀金帛具牛酒使人迎劳且厚遗之海恱径去不爲暴事闻朝廷大怒时范文正公在政府冨郑公在枢府郑公议欲诛仲约以正法范公欲宥之争于上前冨公曰盗贼公行守臣不能战又不前守而使民醵钱遗之法所当诛也不诛郡县无复肯守者矣闻髙邮之民疾之欲食其肉不可释也范公曰郡县兵械足以战守遇贼不御而又赂之此法所诛也今髙邮无兵与械虽仲约之义当勉力战守然事有可恕戮之恐非法意也小民之情得醵岀财物而免于杀掠理必喜之而云欲食其肉传者过也仁宗释然从之仲约由此免死旣而冨公愠曰方今患法不举方欲举法而多方沮之何以整衆范公宻告之曰祖宗以来未甞轻杀臣下此盛德之事柰何欲轻坏之且吾与公在此同僚之间同心者有几虽上意亦未知所定也而轻导人主以诛戮臣下它日手滑虽吾軰亦未敢自保也冨公终不以爲然及二公迹不安范公出按陜西冨公岀按河北范公因自乞守边冨公自河北还及国门不许入未测朝廷意比夜徬徨不能寐遶床叹曰范六丈圣人也公爲叅政与韩冨二枢并命锐意天下之事患诸路监司不才更用杜𣏌张昷之軰公取班簿视不才监司毎见一人姓名一笔勾之以次更易冨公素以丈事公谓公曰十二丈则是一笔焉知一家哭矣公曰一家哭何如一路哭耶遂悉罢之欧阳脩余靖蔡襄王素爲谏官时谓之四谏四人力引石介执政欲从之时范公爲叅知政事独曰介刚正天下所闻然性亦好异使爲谏官必以难行之事责人君以必行少拂其意则引𥚑折槛叩头流血无所不爲主上冨春秋无失德朝廷政事亦自脩举安用如此谏官也诸公伏其言而罢庆历中议㢮茶盐之禁及减啇税范文正以爲不可茶盐啇税之入但分减啇贾之利耳行于啇贾未甚有害也今国用未减岁入不可阙旣不取之于山泽及啇贾湏取之于农与其害农孰若取之于啇贾今爲计莫若先省国用国用有余当先寛赋役然后及啇贾㢮禁非所当先也其议遂寝皇祐二年吴中大饥殍殣枕路是时范文正公领浙西发粟及募民存饷爲术甚备吴人喜竞渡好爲佛事公乃纵民竞渡太守日岀宴于湖上自春至夏居民空巷岀游又召诸佛寺主首谕之曰饥岁工价至贱可以大兴土木之役于是诸寺工作鼎兴又新敖仓吏舎日役千夫监司奏劾杭州不恤荒政嬉游不节及公私兴造伤耗民力公乃自条叙所以宴游及兴造皆欲以发有余之财以惠贫者贸易饮食工技服力之人仰食于公私者日无虑数万人荒政之施莫此爲大是岁两浙惟杭州晏然民不流徙皆公之惠也歳饥发司农之粟募民兴利近歳遂着爲令旣巳恤饥因之以成就民利此先王之美泽也范文正公镇青社㑹河朔艰食青之舆赋博州置场纳青民大患辇置之苦公戒民纳价每㪷三锾给抄与之以书与博守遣官輓金诣博坐仓以倍价招之赍巨榜数道介其境则张之且戒曰郡不假廪则寄僧舎可也至则贸者山积不五日遂足而博斛亦衍斛金尚余数千缗按等差给还之青民因立像祠焉韩魏公言章得象在中书时方天下多弊事且有西鄙之患毎与希文彦国以文字至两府輙闭目不应彦国愤惋欲悖之希文惜大体不许也韩魏公言希文尝与吕申公论人物申公曰吾见人多矣无有节行者希文曰天下固有人但相公不知尔以此意待天下士冝乎节行者之不至也范文正言息盗贼诛姦雄浩然无忧乃所以爲身谋若未能如是虽州里不可保七尺之躯无所措于天地间矣公言幕府辟客须可爲己师者乃辟之虽朋友亦不可辟盖爲我敬之爲师则心怀尊奉每事取法于我有益耳范文正公曰吾遇夜就寝即自计一日食饮奉养之费及所爲之事果自奉之费与所爲之事相称则鼾鼻孰寐或不然则终夕不能安眠明日必求所以称之者公之子纯仁娶妇将归或传妇以罗爲帷幔者公闻之不恱曰罗绮岂帷幔之物耶吾家素清俭安得乱吾家法敢持至吾家当火于庭公旣贵常以俭约率家人且戒诸子曰吾贫时与汝母养吾亲汝母躬执㸑而吾亲甘㫖未甞充也今而得厚禄欲以养亲亲不在矣汝母又巳早丗吾所最恨者忍令若曹飨冨贵之乐也公爲吏部贠外郎岀守时有三婢及官大历二府以至于薨凢十年不増一人亦未甞易也公在杭州子弟以公有退志乗间请治第洛阳树园圃以爲逸老之地公曰人苟有道义之乐形骸可外况居室哉吾今年踰六十生且无几乃谋树第治圃頋何待而居乎吾之所患在位髙而艰退不患退而无居也且西都士大夫园林相望爲主人者莫得常游而谁独障吾游者岂必有诸已而后爲乐耶俸赐之余冝以赒宗族若曹遵吾言母以爲虑横渠张先生言尝有欲爲公买緑野堂者公不肯在唐如晋公者是可尊也一旦取其物而有之如何得安宁使耕坏及它人有之己则不可取也公语诸子弟曰吾吴中宗族甚衆于吾固有亲踈然吾袒宗视之则均是子孙固无亲踈也吾安得不恤其饥寒哉且自祖宗来积德百余年而始发于吾得至大官若独飨冨贵而不恤宗族异日何以见祖宗地下今亦何颜以入家庙乎故恩例俸赐常均族人并置义田宅云范文正公轻财好施尤厚于族人旣贵于姑苏近郭买良田数千畒爲义㽵以养群从之贫者择族人长而贤者一人主其岀纳人日食米一升岁衣缣一匹嫁娶䘮葬皆有赡给聚族人仅百口公殁逾四十年子孙贤令至今奉公之法不敢废弛范文正公自政府岀归姑苏焚黄搜外库惟有绢三千匹令掌吏録亲戚及闾里知旧自大及小散之皆尽曰宗族郷党见我生长㓜学壮仕爲我助喜我何以报之哉公以朱氏长育有恩常思厚报之及贵用南郊所加恩乞赠朱氏父太常博士曁诸子皆公爲葬之岁别爲飨祭朱氏它子弟以公廕得𥙷官者三人范文正公在睢阳遣尧夫到姑苏般麦五百斛尧夫时尚少旣还舟次丹阳见石曼卿问寄此乆如曼卿曰两月矣三䘮在浅土欲葬之而北归无可与谋者尧夫以所载麦舟付之单骑自长芦㨗径而去到家拜起侍立良乆文正曰东吴见故旧乎曰曼卿爲三䘮未举方留滞丹阳时无郭元振莫可告者文正曰何不以麦舟与之尧夫曰巳付之矣范文正公守邠州暇日帅僚属登楼置酒未举觞见衰绖数人营理䘮具者公亟令询之乃寄居士人卒于邠将岀殡近郊赗歛棺椁皆所未具公怃然即彻宴席厚赒给之使毕其事坐客感叹有泣下者公爲人作铭文未甞受遗后作范忠献铭其子欲以金帛谢拒之乃献以所蓄书画公悉不收独留道德经而还书戒之曰此先君所藏丗之所寳仲淹切爲宗家惜之母爲人得也晏元献公判南京范希文以大理寺丞丁忧权掌西监一日晏谓范曰吾一女及笄仗君爲我择壻范曰监中有二举子冨臯张爲善皆有文行它日皆至卿辅并可壻也晏曰然则孰优范曰冨脩谨张踈俊晏曰唯即取冨臯爲壻后改名即冨公弼也爲善后亦更名方平云公与南都朱某相善朱且病公视之谓公曰某常遇异人得变水银爲白金术吾子㓜不足传今以传君遂以其方并药赠公公不纳强之乃受未甞启封后其子宷长公教之义均子弟及宷登第乃以所封药并其术还之昔钱尚书遹爲洪州职官縁事过鄱阳见彭器资值月朔有衣冠数十軰来见彭公设拜各人进问起居而退钱在书斋中窥见甚讶之因问公此軰何人公曰皆郷里后进子弟也钱曰今它处后进必居于位或与先生并行何以有此公曰昔范希文自京尹谪守是邦其爲政以名教厚俗敦尚风义爲先州人仰慕咸倾向之遂以成俗故至今爲尊长者以父兄自处而不辞后进以子弟自任而不敢忽乆之不变也此大贤临政之效可以爲法公少有大节其于冨贵贫贱毁誉欢戚不一动其心而慨然有志于天下常自诵曰士当先天下之忧而忧后天下之乐而乐也其事上遇人一以自信不择利害爲趋舍其有所爲必尽其方曰爲之自我者当如是其成与否有不在我者虽圣贤不能必吾岂苟哉公爲人外和内刚乐善汎爱䘮其母时尚贫终身非賔客食不重肉临财好施意豁如也及退而视其私妻子仅给衣食其爲政所至民多立祠画像其行已临事自山林处士里闾田野之人外至夷狄莫不知其名字而乐道其事者甚衆苏轼序公文集曰古之君子如伊尹太公管仲乐毅之流其王霸之略皆素定于畎畒中非仕而后学者也淮隂侯见髙帝于汉中论刘项短长画取三秦如指诸掌及佐帝定天下汉中之言无一不酬者诸葛孔明卧草庐中与先主论曹操孙权规取刘璋因蜀之资以争天下终身不易其言此岂口传耳受尝试爲之而侥倖其或成哉公在天圣中居大夫人忧则巳有忧天下致太平之意故爲万言书以遗宰相天下传诵至用爲将擢爲执政攷其平生所爲无岀此书者今其集二十卷其于仁义礼乐忠信孝悌盖如饥渴之于饮食欲湏臾忘而不可得如火之热如水之湿盖其天性有不得不然者虽弄翰戏语率然而作必归于此故天下信其诚争师尊之孔子曰有德者必有言非有言也德之发于口者也又曰我战则克祭则受福非能战也德之见于怒者也张横渠谓范文正才气老成三朝名臣言行录三朝名臣言行录卷第九之一九之一中书舎人曽公公名巩字子固建昌军南丰人中嘉祐二年进士第爲太平州司法叅军召编校史馆书籍历馆阁校勘集贤校理兼判官诰院尝爲英宗实録院检讨官不踰月罢出通判越州歴知齐襄洪州进直龙图阁知福州召判太常寺未至改知明州徙亳州又徙沧州入对留判三班院迁史舘脩撰管勾编脩院兼判太常寺元丰五年四月擢试中书舎人九月丁母忧明年四月卒年六十五爲通判岁饥度常平不足仰以赈给而田居野处之人不能皆至城郭至者群聚有疾疠之虞前期喻属县召冨人使自实粟数緫得十五万石视常平价稍増以予民民得从便受粟不出田里而食有余粟价爲平又岀钱粟五万贷民爲种粮使随歳赋入官农事頼以不乏爲州务去民疾苦急姦强盗贼而寛贫弱曰爲人害者不去则吾民不宁是时州县未属民爲保伍公独行之部中使几察居人行旅出入经宿皆籍记有盗则鸣鼓相援又设方略明赏购急追捕且开人自言故盗发輙得有葛友者屡剽民家以名捕不获一日自出告其党公与𫀆带酒食假以骑从辇所购金帛随之徇诸部中盗闻多出自言友智力兼人公外视章显实欲携贰其徒使之不能复合也齐俗悍强喜攻刼至是豪宗大姓歛手莫敢动冦攘屏迹州郡肃清公在齐㑹朝廷变法遣使四出公推行有方民用不扰使者或希望私欲有所爲公亦不听也河北发民濬河调及它路齐当出夫二万县𥘉按籍二丁三丁出夫一公括其隠漏后有至九丁出一夫者省费数倍又损役人以纾民力㢮无名渡钱爲桥以济往来徙传舎自长清抵博州以逹于魏视旧省六驿人皆以爲利其余力比次案牍簿书藏之以十五万计至它州亦然旣罢州人絶桥闭门遮留夜乗间乃得去在洪㑹岁大疫自州至县镇亭传皆储药以授病者民若军士不能自飬者以官舎舎之资其食饮衣衾之具以库钱佐其费责医候视记其全失多寡以爲殿最人頼以生安南军兴道江西者诏爲万人备州县暴赋急歛刍粟价踊贵百姓不堪公独不以烦民前期而办又爲之区处次舎井㸑什器皆有条理兵旣过而市里不知也福多佛寺爲僧者利其冨饶争欲爲主守赇请公行公俾其徒自相推择籍其名以次𥙷之授文据廷中却其私谢以絶左右徼求之敝民出家者三岁一附籍殆万人阖府徼赂至裒钱数千万公至不禁而自止废寺二皆囊槖爲姦者禁妇女毋入寺舎公所至岀教事应下县责其属度缓急与之期期未尽不复移书督趣期尽不报按其罪期与事不相当听县自言别与之期而桉与期者即有所追逮州不遣人至县县母遣人唿其门县𥘉未甚听公小则罚典吏大则并劾县官于是莫敢慢事皆先期而集民不知扰所省文移数十陪事在州者督察勾稽皆有程式分任僚属因能而使公緫揽纲条责成而巳盖公所领州多号难治及公爲之令行禁止吏莫敢不自尽政巨细毕举庭无留事囹圄屡空人徒见公朝夕视事数刻而罢若无所用心者不知其所操者约且要而聦明威信足以济之故不劳而治也吏民𥘉或惮公严巳而皆安其政旣去乆而弥思之公自爲小官至在朝廷挺立无所附逺迹权贵繇是爱公者少爲编校书籍积九年自求𥙷外转徙六州更十余年人皆爲公慊然而公处之自若也公于是时旣与任事者不合而小人乗间又欲挤之一时知名士往往坐刺讥辞语废逐公于虑患防微絶人逺甚政事㢮张操纵虽出于巳而未尝废法自用以其故莫能中伤公亦不爲之动也天子察公贤欲用公一日手诏中书门下曰曽巩以史学见称士类冝典五朝史事遂以爲脩撰近丗脩国史必衆选文学之士以大臣监緫未有以五朝大典独付一人如公者公夙夜讨论未及属藁㑹正官名擢中书舎人不俟入谢谕使就职时自三省至百执事选授一新除吏日至数十人人举其职事以戒辞约义尽论者谓有三代之风上亦数称其典雅公性谨严而待物坦然不爲疑阻于朋友喜尽言虽取怨怒不悔也于人有所长奖励成就之如弗及与人接必尽礼有怀不善之意来者俟之益恭至使其人心恱而去遇僚属尽其情未甞有所按谪有以过误抵法者力爲辩理无事而后巳在官有所市易取贾必以厚予贾必以薄于门生故吏以币交者一无所受福州无职田歳鬻园𬞞収其直自入常三四十万公曰太守与民争利可乎罢之后至者亦不复取也曽子固𥘉爲太平州司户守张伯玉前軰人也欧阳公王荆公诸名士共称子固文章伯玉殊不頋间语子固吾方作六经阁其爲之记子固凢誊藁六七终不当伯玉之意则谓子固曰吾自爲之其书于纸曰六经阁者诸子百家皆在焉不书尊经也云云子固始大畏服益自励于学矣子曽子𥘉见神宗上问曰卿与王安石布衣之旧安石何如对曰安石文学行义不减杨雄然吝所以不及古人曰安石轻富贵非吝也对曰非此之谓安石勇于有爲吝于改过上颔之曽子固罢检讨以钱醇老代之元素曰曽公知山隂贱市民田数十顷爲人所讼曽易占时在越幕说守倅曰曽宰髙科它日将贵显用兹事败之可惜父㑹爲明守衰老冝与谋俾代其子任咎守倅从之㑹由是坐赃追停曽公犹以私坐监当深德易占后易占以信州县宰坐赃英州编管亡匿于曽公别墅㑹赦自出俾子固讼冤再劾复往英州因死焉子固时不奔丧爲郷议所贬介甫爲作辨曽子以解之子固及第郷人作感皇恩道埸以爲去害也子固好依漕势以陵州依州陵县依县陵民中书舎人王震序公之文曰南丰先生以文章名天下乆矣异时齿发壮志气锐其文章之慓鸷奔放雄浑瓌伟若三军之朝气勐兽之抉江湖之波涛烟云之姿状一何竒也方是时先生自负要似刘向不知以韩愈爲何如尔中间乆外徙丗颇谓偃蹇不偶一时后生軰锋出先生泊如也晚还朝廷天下望用其学而属新官制遂掌书命于是更置百官旧舎人无在者巳试即入院方除目填委占纸肆书𥘉若不经意午漏尽授草院吏上马去凢除郎御史数十人所以夲法意原职守而爲之训敕者人人不同咸有新趣而衍𥙿雅重自成一家余时爲尚书郎掌付制吏部一日得尽观始知先生之学虽老不衰而大手笔自有人也五朝名臣言行录卷第七之三七之三东染院使种公公名丗衡字仲平工部侍郎放之兄子以䕃𥙷将作监主簿历知泾阳县通判鳯州坐事流窦州徙汝州监徐州酒签书同州鄜州判官事迁内殿崇班知青涧城事庆历三年迁东染院使充环庆路兵马钤辖知环州五年卒年六十一君少尚气节昆弟有欲㭊其家者君推资产与之惟取季父图书而已种丗衡甞知武功县用刑严峻杖人不使执拘之使自凭栏立塼上受杖杖垂毕足或落塼则更从一数之人亦服其威信或有追唿不使人执帖入郷村但以片纸牓县门云追某人期某日诣县廷其亲识见之惊惧走告之皆如期而至种丗衡知渑池县葺馆舎设什器乃至砧匕筯无不毕备客至如归由是声誉大振县旁山上有庙丗衡葺之其梁重大衆不能举丗衡乃令县干剪发如手搏者驱数对于马前云欲诣庙中教手搏倾城人随徃观之旣至而不教谓观者曰汝曹先爲我致庙梁然后观手搏衆欣然趋下山共举之须臾而上其权数皆此类初康定元年春夏戎犯延安我师不利朝廷以堡障衆多有分兵之患其间逺不足守者即命罢之㓂骄而贪益侵吾疆百姓被其毒君时爲大理丞任鄜州从事建言延安东北二百里有故寛州请因其废垒而兴之以当㓂冲左可致河东之粟右可固延安之势北可图银夏之旧有是三利朝廷从之以君董役事君胆勇过人虽俯逼戎落曽不畏惮与兵民暴露数月且战且城然处险无泉议不可守凿地百有五十尺始至于石工徒拱手曰是不可井矣君曰过石而下将无泉耶尔其屑而出之凢一畚偿尔百金工复致其力过石数重泉果沛发饮甘而不耗万人欢唿曰神乎虽虏兵重围吾无困渇之患矣用是复作数井兵民马牛皆大足自兹西陲堡障患无泉者悉倣此大蒙利焉旣而朝廷署故寛州爲青涧城授君内殿承制知城事种丗衡初至青涧城逼近虏境守备单弱刍粮俱乏丗衡以官钱贷商旅使致之不问所出入未几仓廪皆实又教吏民习射虽僧道妇人亦习之以银爲射的中者辄与之旣而中者益多其银重轻如故而的渐厚且小矣或争徭役优重亦使之射射中者得优处或有过失亦使之射射中则释之由是人人皆能射士卒有病者常使一子视之戒以不愈必笞之抚养羗属亲入其家得欢心争爲之用㓂至屡破之部落待遇如家人有功者或解所服金带或撤席上银器遗之比数年青涧城遂成冨彊于延州诸寨中独不求益兵运刍粮胡酋苏慕恩部落最强丗衡皆抚而用之甞夜与恩饮出侍姬以佐酒旣而丗衡起入内潜于壁隙窥之慕恩窃与侍姬戯丗衡遽出掩之慕恩慙惧请罪丗衡笑曰君欲之邪即以遗之由是得其死力诸部有贰者使慕恩讨之无不克青涧东北一舎而逺距无定河河之北有虏寨虏常济河爲患君屡使属羗撃之徃必破走前后取首级数百牛羊万计未甞劳士卒也故功多而费寡建营田二千顷歳取其利募商贾使通其货或先贷之本速其流转嵗时间其息十倍乃建白城中刍粮钱币曁军湏城守之具皆不烦外计一请自给有兀二族受夏戎伪署君遣人招之不听即使慕恩出兵诛之死者半归者半尽以其地曁牛羊赏诸有功其僣受伪署如兀二族者百余帐咸股慄请命纳其所得文劵袍带由是属羗无复敢贰君戒诸族各置烽火夏戎时来抄掠则举烽相告衆必介马而待之破贼者数四初种丗衡在青涧爲属吏所讼不法事按验皆有状鄜延路经略使庞公奏丗衡披荆棘立青涧城若一一拘以文法则边将无所措手足诏勿问及徙知环州将行别庞公拜且泣曰丗衡心膓铁石也今日爲公下泪矣庆历三年春范文正公廵边至爲环庆经略使知环州以属羗多怀贰心宻与元昊通以种丗衡素得属羗心而青涧城巳完乃奏徙丗衡知环州以镇抚之有牛奴讹素屈强未甞出见州官闻丗衡至乃来郊迎丗衡与约明日当至其帐慰劳部落是夕雪深三尺左右曰奴讹凶诈难信且道险不可行丗衡曰吾方以信结诸胡可失期邪遂冒雪而往旣至奴讹尚寝丗衡蹴起之奴讹大惊曰吾丗居此山汉官无敢至者公了不疑我邪帅部落罗拜皆感激心服泾原葛怀敏定川之败戎马入纵于渭予领庆州蕃汉兵往扼邠城又召君分援泾原即时而赴羗兵从者数千人属羗爲吾用自此始君曰羗兵旣可用矣乃复教土人习弧矢以佐官军吏民有谋某事辞某事者君咸使之射从其中否而与夺之坐过失者亦用此得赎吏农工啇无不乐射焉繇是縁边诸城独环不求増兵不烦益粮而武力自振夏戎闻属羗不可诱土人皆善射烽火相望无日不备乃不复以环爲意环原之间属羗有明珠灭臧康奴三种最大素号撗猾抚之则骄不可制攻之则险不可入常爲原州患其北有二川通于夏虏二川之间有古细腰城庆历四年叅知政事范文正公宣抚陜西命丗衡与知原州蒋偕共城之丗衡先遣人说诱夏虏以故未及出兵争之丗衡以钱募战士昼夜板筑旬月而成乃召三种酋长谕以官筑此城爲汝御㓂三种旣出其不意又援路已絶因而服从丗衡在役所得疾明年正月甲子卒属羗朝夕聚哭其柩者数日青涧环州吏及属羗皆画像事之八子古诊咏谘谔䜣记谊始元昊㓂边王师屡挠虏之气熖益张常有并吞关中之意其将刚浪㖫号野利王某号天都王各统精兵于别都元昊倚以爲腹心凢所以能胜我军皆二将之䇿也种将军方城青涧谋有以去之有王嵩者本青涧僧将军察其坚朴诱令冠带因出师以贼级予之白于帅府表授三班借职充经略司指使且力爲办其家事凢居室骑从衣食之具悉出将军嵩感恩旣深将军反不礼以奴畜之或掠治械系数日嵩虽不胜其苦卒无一辞望将军将军知可任以事居半年召嵩谓之曰吾将以事使汝吾戒汝所不言其苦虽有甚于此者汝能爲吾卒不言否嵩泣对曰嵩贫贱无状蒙将军恩教致身荣显常誓以死报而未知其所况敢辞捶楚乎将军乃草遗野利书书辞大抵如丗间问起居之仪惟以数句隐辞如甞有私约而劝其速行之意书于尺素且膏以䗶置衲衣间宻缝之告嵩此非濵死不得泄如泄之当以负恩不能成吾事爲言并以画龟一幅枣一篰爲信俾遗野利嵩受教至野利所居致将军命出枣龟投之野利知见侮笑曰吾素竒种将军今何儿女子见识度嵩别有书索之嵩佯目左右旣而荅以无有野利不敢匿乃封其信上元昊数日元昊召野利与嵩俱西北行数百里至一大城曰兴州先诣一官寺曰枢宻院次曰中书有数胡人杂坐野利与焉召嵩廷诘将军书问所在嵩坚执前对稍稍去巾栉加执缚至于捶楚极苦嵩终不易其言又数日召入一官寺㕔事广楹皆垂班竹箔緑衣小竖立其左右嵩意元昊宫室也少顷箔中有人出又以前问责之曰若速言死矣嵩对如前乃命曵出诛之嵩大号且言曰始将军遣嵩宻遗野利王书戒不得妄泄今不幸空死不了将军事吾负将军吾负将军箔中急使人追问之嵩具以对乃禠衲衣取书以进书入移刻始命嵩就馆优待以礼元昊于是疑野利隂遣爱将假爲野利使使于将军将军知元昊所遣未即见命属官日馆劳之问虏中山川地形在兴州左右言则详迫野利所部多不能悉适擒生虏数人因令隙中视之生虏能言其姓名果元昊使将军意决乃见之将军燕服据案坐属官皆朝衣抱文籍凫鴈侍左右于是賔賛引使者出拜使者传野利语将军慢骂元昊而称野利有心内附乃厚遣使者曰爲吾语若王速决无迟留也度使者至嵩即还而野利巳报死矣将军知谋巳行因欲并间天都又爲置祭境上作文书于版以弔多述野利与天都相结有意本朝悼其垂成而失其文杂纸币伺有虏至急爇之以归版字不可遽灭虏人得之以献元昊天都以此亦得罪元昊旣失二将乆之始悟爲将军所卖遂定讲和之䇿焉西师旣平天子録诸将功元帅蔽将军不以闻将军不自辨至于终身嘉祐元年其子古诣匦诉之事下御史府按验如古状不诬诏付史官于是士大夫始知将军之功将军果决纵撗有城府不测人也举秦之人皆能道之初洛苑副使种丗衡在青涧城欲遣僧王嵩入赵元昊境爲间召与之饮谓曰虏若得汝考掠求实汝不胜痛当以实告邪嵩曰誓死不言丗衡曰先试之乃縳嵩于庭而掠之数百嵩不屈丗衡曰汝眞可也时元昊使其妻之兄弟寗令之舅野利旺荣及刚浪㖫分将左右厢兵最用事丗衡使嵩爲民服赍书诣旺荣且遗之枣及画龟旺荣鎻嵩囚地牢中且半歳所㑹元昊欲复归中国而先耻自言乃释嵩囚使旺荣遗边将书遣教练使李文贵送嵩还曰曏者种洛苑书意欲更求通和邪边将送文贵及嵩诣延州时庞公爲经略使巳奉朝㫖招纳元昊始遣文贵徃来议其事奏嵩除三班借职寳元中党项犯边有明珠族首领骁悍最爲边患种丗衡爲将欲以计擒之闻其好击鼓乃造一马持战鼓以银裹之极华焕宻使谍者阳卖之入明珠族后乃择骁卒数百人戒之曰凡见负银鼓自随者併力擒之一日羗酋负鼓而出遂爲丗衡所擒又元昊之臣野利常爲谋主守天都山号天都大王与元昊乳母白姥有隙嵗除日野利引兵巡边深渉汉境数宿白姥乗间乃譛其欲叛元昊疑之丗衡甞得蕃酋之子苏吃曩厚遇之闻元昊甞赐野利寳刀而吃曩之父得幸于野利丗衡因使吃曩窃野利刀许之以縁边职任锦袍眞金带吃曩得刀以还丗衡乃唱言野利巳爲白姥譛死设祭境上爲祭文叙嵗除日相见之欢入夜乃火烧纸钱川中尽明虏见火光引骑近边窥觇乃佯委祭具而银器千余两悉弃之虏人争取器皿得元昊所赐刀及灰炉中见祭文已烧尽但存数十字元昊得之又识其所赐刀遂赐野利死野利有大功死不以罪自此君臣猜贰以至不能军平夏之功丗衡计谋㞐多当时人未甚知之丗衡卒乃録其功赠观察使王荆公言于神宗曰人不堪扰只如今歳一教则何由得精臣以爲唯有修种丗衡之法诱令边人皆知习兵可使抗敌则兵可省边备不待劳费而自足要如丗衡有智略能用间精宻则难得若但如丗衡诱边人习兵中人皆可以爲之上曰教人勇择才武者入宿卫此亦可以诱边人习兵但令边将爲如此事湏寛假之勿拘以文法彼乃可爲对曰诚当寛假察则当详宻若但寛假而察不能详宻则小人因縁废法乱纪更爲边害不可不谨也凡今责边将则所急者不过数条其余则一切可阔略如此则人材易得就最所急者是使边人自知习兵先王能以中国礼乐兼夷狄所长此所以能胜夷狄使边人知习兵乃亦所谓兼夷狄之所长也要在举人之所利者以加之于习兵之人不待令而自劝矣且丗衡独以一守私爲之尚能如此今又上承朝廷所以利道之者衆则其见効又当倍于丗衡矣五朝名臣言行録卷第七三朝名臣言行录三朝名臣言行录卷第九之二九之二翰林学士曽文昭公公名肇字子开中书舎人巩之季弟中进士第调台州黄嵓簿居郑州守闻其贤荐爲州教授神宗召对擢崇文院校书兼国子监直讲元丰元年爲国史院编脩官除吏部郎中迁右司元祐𥘉擢起居舎人迁中书舎人以寳文阁待制知颍州徙陈州应天府七年还朝守礼部侍郎复岀知徐州绍圣𥘉徙知瀛州坐史事夺一官知滁州徙㤗州海州徽宗即位除中书舎人翰林学士兼侍读岀知陈州徙南京杨州定州崇宁元年落职知和州道除舒州灵仙观夺两官徙居岳州又贬濮州团练副使汀州安置徙台州复朝散郎还居润州里第大观元年卒年六十一王荆公当国数称公于上前上见公首问所从学以兄巩对上黙然同知太常礼院自秦以来礼文残缺先儒各以臆说无所稽据公在职多所釐正亲祠皇地祇于北郊盖自公发之虽衆议不同而公独引经辨析词旨精悫故异论莫能夺其议明堂配飨徧及五帝𥘉虽不合后亦卒见施用曽肇爲集贤校理兼国子监直讲脩将作监勑㑹其兄论市易事𬒳责执政怒未巳遂尽罢肇主判滞于馆下最爲闲冷又多希旨窥伺之者衆皆危之曽处之恬然无愠旣而曽鲁公公亮薨肇撰次其行状上覧而善之即日有旨除史院编脩官哲宗嗣位宣仁太后垂帘听政用司马温公吕申公爲宰相士多传时自効公独挺然不爲丗变所移由是诸公益贤之知其有常德也门下侍郎韩公维靣奏范百禄所爲不正及有非理事十余件帘中怒甚以爲辅臣奏劾臣寮当公行具章䟽明论曲直旣无明文何异䜛毁黜知邓州公不草制两上章论之曰维执政爲朝廷别白邪正是非真得大臣体虽案牍不具出于口奏岂可便谓之欺君大臣参与国论臧否人物不必一一湏形文字顾所言当与不当行之人心服与不服耳今陛下责维徒奏而巳遂谓有欺君之意臣恐命下之日人心眩惑谓陛下以疑似之罪逐大臣恐于陛下盛德不爲无损执政大臣自此以维爲戒无敢开口论议臧否人物君臣上下更爲形迹恐非陛下推赤心待大臣之谊亦非大臣展布四体以事陛下之道也竟以它舎人行下事虽不从士论韪之諌官王觌言执政忤旨落职知润州公封还词头言觌之一身岀入内外不足爲重轻而陛下寄腹心于大臣寄耳目于台諌二者相湏不可阙一今觌一言论及执政即日去之是何异爱腹心而涂耳目岂不殆哉上悟加觌直龙图阁太皇太后受册有司检用章献明肃太后故事当御文德殿公奏䟽曰伏见太皇太后听政以来止于延和殿垂帘视事受契丹人使朝见亦止御崇政殿未甞出践外朝盖外朝天子之正宁太皇太后崇执谦德不欲临御以爲天下后丗法推此言之受册外朝殆非太皇太后之意特以故事当然耳切详故事天圣二年两制定皇太后受册于崇政殿仁宗自出圣意特诏有司改文德殿此盖人主一时之制非典法也愿下明诏屈从天圣二年两制之议受册于崇政殿仰称太皇太后克巳复礼谦恭㧕损之盛德中批令学士院降诏如公所请是岁坤成节礼官建议于崇政殿上寿用天圣三年故事三省枢宻院特降朝旨引九年㑹庆殿上寿如干元节之仪公奏䟽曰太皇太后昨降诏书以谓不敢自同于章献太后今此举似与前后夲末不相称殆非太皇太后之意特执政大臣出于不思耳䟽入从之四年春旱甚中丞李公常请罢春宴执政难之公率彭公汝砺上䟽曰天菑方作民食未充正君臣侧身畏惧忧恤百姓之时乃相与饮食燕乐恐无以消复天变导迎和气翼日有旨罢宴二公在朝论事数与时忤至是浸不容矣当是时丞相范公纯仁左丞王公存论议多与二公合异意者欲尽去之㑹有以蔡丞相确安州诗上者谏官交章以爲谤讪谪新州范王二公争之不能得同时罢去先是公与彭公约当制者必极论之㑹公除给事中未拜彭公当制言甚力谏官多前日与公论异者言彭公实公使之诬以卖友公不自辨固辞新命请外章四上除寳文阁待制知颕州在颍濬清河百余里以通东南物货人至今頼之部使者议开八丈沟䟽陈蔡积水颍人素以爲患公距其议使者以语訹公复移书折之及徙陈执论益坚人于是知公非私于一州也移知应天府宋当东南孔道宴劳无虚日公曰饰厨传以邀往来之誉吾不爲也乃积公帑之余大兴学校亲加训导飬成人材爲多哲宗𥘉祀南郊有诏合祭天地如祖宗故事公守前议论之语甚厉不报乃拜章自劾徙刑部不拜请去不巳除知徐州哲宗旣亲政追用旧臣尽复熈丰之法数称公议礼有守及公入对不及垂帘事所陈皆国家大体以谓人主虽有自然之圣质必頼左右前后皆得其人以爲政之夲冝于此时选忠信端良博古多闻之士置诸左右以参讽议以备顾问与夫深处法宫之中亲近䙝御之徒其损益相去万万矣忤贵近意故不得留时元祐诸公皆流窜岭表最后谪前史官范祖禹等以实録讥讪爲罪𥘉实録成公与陆佃林希以尝在局例转一官公奏臣不逮成书不可因人之功以叨赏典累辞不许至是希爲中书舎人纳所迁官在职公耻自陈以觊幸免遂与佃俱夺一官降小郡以公知滁州御史言希不当与公异佃与奏书不当与公同乃削佃职除公集贤殿脩撰守滁元符三年上皇即位钦圣太后权同听断一日二府奏事帘中宣谕曰神宗在宫中尝称曽肇可用召还除中书舎人即日请对言治道在广言路而巳祖宗以来数诏百官使以次对神宗举而行之于熈宁之𥘉以兴起事功爲后丗法愿陛下迹神考之故事脩转对之制下不讳之令明诏百官下及民庶得极言时政无有所隐然后择其善者而行之且报之以赏大则加以爵秩小则钖之金帛其言不足採若狂妄抵捂者一切置之不以爲罪庶以鼓动天下敢言之气㑹日蚀四月朔故事当降诏求直言特命公草诏因具着所以言于上者敷告中外于是投匦者日以千数故上得尽闻天下事元祐士大夫再以赦甄叙或复旧职典方靣公奏生者蒙恩巳厚矣唯是游䰟枯未𬒳圣泽请如冦准曹利用故事还其所夺官职及夲家恩泽又乞如祖宗朝每大赦后置看详编配罪人一司命官典领使流窜废锢之人均𬒳恩施皆见纳用公尝奏言近丗帝王善爲治者莫如唐太宗善言治者莫如唐陆贽太宗正观之治论者谓庶几成康史官掇其大者别爲一书谓之正观政要陆贽事唐德宗知无不言言无不尽要其归必夲于帝王之道必稽于六艺之文此二书虽一代之文章实百王之龟鑑伏愿陛下退朝之暇䌷绎经史之余取此二书置之坐右留神省览发言行事以此爲准庻于盛德有𥙷万一给事中二人相继封駮除目三省进呈令中书舎人书读行下公言三省各有职守不相侵踰门下所以駮正中书违失故中书舎人不兼给事中职事恐因此隳坏官制有损治体谏官陈瓘以言及东朝与政事𬒳谪公适馆伴虏使事毕还家即奏书两宫曰瓘昨者所论臣虽不知其详以诏旨观之瓘言虽狂其意则忠何则瓘以踈逺小臣妄意宫闱之事披冩腹心无所顾避此臣所谓狂也皇太后有援立明圣不丗之大功有前期归政过人之盛德万一有纎毫可以指议则于清躬不爲无累瓘以忧君之诚陈预防之戒欲以开悟圣心保全盛羙忘身爲国臣子所难此臣所谓忠也以臣愚计皇帝以瓘所言狂率而逐之皇太后以天地之量隐忍包容特下手书而留之则天下之人必曰皇帝恭事母仪不容小臣妄议其孝如彼皇太后功德巍巍而能含洪光大虽有狂言不以爲罪其仁如此两谊俱得岂不美哉𥘉瓘得罪左右无敢言者公独尽言请复瓘旧职其犯颜婴鳞率此类也先是礼部议哲宗升祔冝于太庙殿増一室公献议称书礼记皆云七庙国朝自僖祖而下至仁宗始备七丗故英宗祔庙则迁顺祖神宗祔庙则迁翼祖三昭三穆合于典礼今大行皇帝于神宗父子也如礼官所议更増一室则庙中当有八世四昭三穆考于典礼未有合者大行皇帝祔庙当与神宗爲昭穆上迁宣祖以合礼文七丗三昭三穆之谊时爲礼部者方执政故公议见绌时议者又言上当爲哲宗服期从兄弟之服公在迩英读史记至尧崩三年之䘮毕因言尧舜同岀黄帝舜且爲尧丧三年者舜尝臣尧故也侍读温益进言曰史记丗次不足信若尧舜同出则舜娶尧女爲娶从祖姑公以史记丗次礼记祭法大传之说质于上前益语塞时有陈大中至正之论者以元祐绍圣均爲有失鲁公称上命命公推此意爲诏谕天下公见上言陛下欲建皇极以消弭朋党湏先分君子小人赏善罸恶不可偏废开说甚至巳而诏自中岀上命鲁公相公适视草禁中因举数事爲戒所谓休息百姓緫核庶工甄叙材良敦奖正直澄清风俗振肃纪纲退与鲁公言未尝不丁宁反复以此也夲朝学士弟草兄制惟韩氏与公无它比也士论荣之朝廷更茶法内侍阎守懃主之公谓与民争利不可爲是时守懃方用事势倾中外非守义弗渝无敢忤其意也建中靖国元年太史复奏四月朔太阳当蚀公请对极言因陈天人精祲之说至诚恳激言发涕下元祐士大夫再𬒳降黜公义不独全请与俱贬言者继之落职知和州鲁公巳罢政言路率公素所不合者未敢诵言排公迺言元符末有外臣上书议及宫禁因䟽大臣数人尝有是议而窜公名其间坐夺两官徙居岳州明年秋治上封事异趣者千余人因追咎公草求言诏贬濮州团练副使汀州安置在汀二年杜门不与人接日阅书数卷而巳室内仅容一榻坐卧其中若将终身焉人不堪其忧而公处之𥙿如也公天资仁厚而刚大之气睟然见于颜靣望之若不可犯而即之则温然可亲不问知其爲成德君子也与人交无逺近踈戚之间不爲虚词饰貌一以诚意引掖后进惟恐不及一经品目人人自好自少力学于六经百氏之书无所不究含英茹实以畜其德非如丗儒徒摭其华雕绘组织爲辞章而巳经纶之业盖其素所藴积也故其在朝则以论思之责爲巳任出藩于外则所至有成绩瀛州救荒之政全活者不可以数计至其受代则民挽留之圯道阖门而不得去更十一州若此类不可悉数家素贫未尝屑意有无而以字孤振乏爲急由布衣以至处显视其居处𬒳服饮食无少异殁之日陈无新衣荐无完衾帷帐器用质素敝恶阖门千指无所归闻其风者虽庸夫贱隷皆叹息爲之泣下曾子开端严可畏有大臣之风若其軰流虽位崇望重少不以言语礼貌牢笼人者殊爲失体五朝名臣言行录卷第八之一五朝名臣言行録卷第八之一丞相颍国庞庄敏公公名籍字醇之单州武成人中进士第历黄州司理叅军开封府法曹知襄邑县擢群牧判官殿中侍御史开封府判官出爲广东福建转运使景祐三年爲侍御史元昊反爲陜西体量安抚使降知汝州除陜西转运使进龙图阁学士知延州兼经略安抚招讨使元昊旣称臣召爲枢密副使改叅知政事拜枢宻使进同中书门下平章事罢知郓州拜昭德军节度使知并州复爲观文殿大学士知青州徙定州召还京师以太子太保致仕薨年七十六明道中召入爲殿中侍御史章献太后崩章惠太后欲踵之临朝公奏燔合门所掌垂帘仪制以沮其谋仁宗始专万机冨于春秋左右欲以竒巧自媚后苑珠玉之工颇盛于前日公上言今螽螟爲灾民忧转死北有耶律西有拓䟦陛下安得不以俭约爲师奢靡爲戒重惜国用以徇民之急上深纳其言中丞孔公道辅甞谓人曰今之御史多承望要人风指隂爲之用独庞君天子御史耳爲开封判官尚美人方有宠遣宦者称教旨免工人市繇公上言祖宗已来未有美人敢称教旨干挠府政者上怒抶宦者切责美人仍诏诸官府自今有传宫中之命皆毋得施行龙图阁学士范讽喜放旷不遵礼法士大夫多慕效之又爲姦利事公屡奏其状不报会使广南将行复奏言之且曰苟不惩治则败乱风俗将如西晋之季不可不察有诏置狱以覈其实狱成讽坐贬仍下诏戒天下风俗庆历元年延安缺帅以公爲之明年除延州观察使不拜延安自五龙川之败戎落民㞐焚掠几尽距郭无几悉爲㓂境人心危惧公至𥙷绽茹漏聚用增备抚民以仁驭军以严戍兵近十万未有壁垒多寄止民家无秋毫敢犯民者诸将欲出兵公必召问方畧取其所长而诲其所短告以赏罚巳而必行由是诸将莫敢不尽力出辄有功是时元昊数犯边覆军杀将而独不近鄜延间或小入辄以败去故地爲虏所据者公悉逐之筑十一城于险要其腹中可食之田尽募民耕之延安遂爲乐土㑹朝廷益厌兵欲赦元昊之罪以诏书命公招懐之公曰虏骤胜方骄若遣人说之彼益偃蹇不可与言先是元昊用事之臣野利旺荣遣其牙校李文贵来公留之于边至是召之自从公所喻以逆顺祸福遣还文贵寻以旺荣等四人书来用敌国礼公以其不逊未敢复书请于朝朝廷急于息民命公复书勿拒称旺荣等爲太尉且曰元昊果肯称臣虽仍其僣名可也公上言僣名理不可容臣不敢奉诏太尉天子上公非陪臣所得称今方抑止其僣而称其臣爲上公恐虏滋骄不可得臣旺荣等与臣书自称宁令谟宁令此虏中之官中国不能知其义可以无嫌臣輙从而称之朝廷善之旺荣等又请用小国事大国之礼公曰此非边帅所敢知也而主若遣使者奉表以来乃敢导致于朝廷耳是时朝廷方修复泾原公恐虏猝犯之败其功乃留连其使数与之讲议虽抑止其僣亦不决然絶也如是踰年元昊乃遣其臣贺从勗来自称男邦面令国兀卒郎霄上书父大宋皇帝公使谓之曰天子至尊荆王叔父也犹奉表称臣今名体未正不敢以闻从勗曰子事父犹臣事君也使从勗得至京师而天子不许请更归议之公上言虏自背诞以来虽屡战得气然䘮和市之利民甚愁困今其辞礼寖顺必诚有改事中国之心愿听从勗诣阙更选使者往至其国以诏旨抑之彼必称臣凡名称礼数及求匄之物当力加裁损必不得已乃少许之若所求不违恐犲狼之心未易盈厌也朝廷皆从其䇿元昊果称臣册命爲夏国主庄敏公爲鄜延招讨使元昊効顺公召李诚之问其信否诚之曰元昊数欺中国故疑之今则可信也元昊向得歳赐而不用积年而后叛今用兵数歳虽战屡胜而所攻不克田里所掠不办一日之费向来之积费巳尽矣故罢兵耳然公毋以爲功归之朝廷则兵可罢窃计诸公不以此与人也公未以爲然旣而果遣两人以他事使虏过延问朝廷议罢兵云何皆曰不知及还与虏使王延寿来公召㑹两人问延寿来意又曰不知公曰延寿黠虏与君来而君且不知耶召禆将曰问王延寿何来吾爲将而不与知邪亟书所奏事来不然且遣还两人大惧乃以情告愿还使者公曰军令不可反君自止之而书其事来两人具以事闻公自是异李焉元昊旣効顺而不肯臣请称东朝皇帝爲父国号吾祖年用私号求割三州十六县地朝议弥年不决旣而报书年用甲子国号易其一字虏使过延公坐堂上召虏使立前而谓曰尔主欲战则战今不战而降则朝廷所赐藩臣诏与颁朔封国皆有常制不必论自古夷狄盗中国之地则闻之未闻割地与夷狄也三州十六县岂可得耶使曰清逺故属虏且坟墓所在故欲得耳公曰中国所失州县今未十年若论坟墓所在则中国多矣使语塞公曰尔主旣受封歳禄多少此则可议余不足论虏使畏服公在延州治州城及诸寨皆募禁军爲之军行出塞则使因粮于敌马刍皆自刈之还卑其直民无飞輓之劳及去民遮道泣曰公用兵数年未甞以一事烦民虽以一子爲香焚之犹不足报也追送数驿乃去文公爲相庞公爲枢宻使以近丗养兵之弊在于多而不精故国用困竭于是大加简阅拣放爲民者六万余人减其衣粮之半者二万余人衆议纷然以爲不可施昌言李昭亮尤甚皆言衣食于官乆不愿爲农又皆习弓刀一旦散之闾阎必皆爲盗贼上亦疑之以问二公二公曰今公私困竭上下遑遑其故非他正由畜养冗兵太多故也今不省去无由苏息万一果有聚爲盗贼者二臣请以死当之旣而昭亮又奏兵人拣放所以如是多者大抵皆缩头曲腘诈爲短小以欺官司耳公乃言兵人苟不乐归农何爲诈欺如此上意乃决边储由是稍苏后数年王德用爲枢宻使许怀德爲殿前都指挥使复奏选厢军以𥙷禁军増数万人公爲相专以公忠便国家爲事不以官爵养私交取声誉端明殿学士程公戡知益州将行上俾公谕之曰戡还当处以两府公曰兹事出于上恩臣不敢与闻卒不与言广源蛮侬智髙反诏以枢宻副使狄青爲宣抚使讨之言事者以青武人不足专任固请以侍从文臣爲之副上以访公公以青必能办贼请专以委之于是诏岭南用兵皆受青节度卒破智髙近丗台官进用太速公举旧制御史秩满以大藩处之内侍省都知王守忠侍上乆求领节度使上以问公公曰自宋兴以来未有内臣爲节度使者陛下至孝凢祭祀文物事有毫发关于宗庙者未甞不兢兢畏敬况祖宗典法又可隳邪上乃止由是内外怨疾颇多始平公自郓徙并过京师谒上是时上新用文冨爲相自以爲得人谓公曰朕新用二相如何公曰二臣皆朝廷髙选陛下拔而用之甚副天下之望上曰诚如卿言文彦博犹多私至于冨弼万口同词皆云贤相也始平公曰文彦博臣顷与之同在中书详知其所爲实无所私但恶之者毁之耳况前者𬒳谤而出今当愈畏敬矣冨弼顷爲枢宻副使未执大政朝士大夫未有与之爲怨者故交口誉之冀其进用而巳有所利焉若冨弼以陛下之爵禄树私恩则非忠臣何足贤也若一以公议槩之则向之誉者将转而爲谤矣此陛下所冝深察也且陛下旣知二臣之贤而用之则当信之坚任之乆然后可以责成功若以一人之言进之未几又以一人之言疑之臣恐太平之功未易可致也上曰卿言是也至和三年以灾异诏中外咸言得失公宻䟽曰太子天下本今陛下春秋固方盛然太子不豫建使四方无所系心愿择宗室之冝爲嗣者蚤决之羣情旣安则大异可塞矣臣历位将相恐先犬马无以报虽冒万死而不悔也虏盗耕屈野河田朝廷恐益复侵边遣使更定其地旣而召虏人不至公遂禁边母与和爲市虏人怨之日夜聚兵境上公又戒毋得輙举师乆之虏且去公命通判并州司马光诣麟州与知州武戡计事戡乃请筑二堡于屈野之西使虏不敢耕故地光还公虽许之而堡实未筑也巳而虏兵辄复聚管勾麟府兵马郭恩走马承受公事黄道元乃与戡擅率兵至忽里堆欲出其不意以击之㑹伏发恩道元皆战没而戡仅以身免未几虏送道元归诏御史鞠之乃言与戡等行视堡地因爲虏所掩公坐是罢节度使复爲观文殿大学士知青州于是司马光上书曰擅议筑堡臣光实陈之今戡等轻出亡师伤国威重罪在臣光公闻亦上奏自咎皆不报知定州请老召还京师公陈请不巳或谓公今精力克壮年少所不及主上注意方厚何遽引去若此之坚公曰必待筋力不攴明主厌弃然后乃去是不得巳岂止足之谓耶凡上表者九手䟽二十余通朝廷不能夺五年听以太子太保致仕公好学出于天性虽耋老家㞐常读书赋诗以自娯至忘饥渇寒暑子弟虽爱之甚常庄色以诲之闺门燕㞐人不见其有惰容其爲治以爱民爲主明练法令以平心处之常曰凡爲大臣尤冝秪畏绳墨岂得自恃贵重乱天子法耶唯治军差严有犯輙以便冝从事或断斩刳磔或累笞取毙军中股栗然能察知其劳苦至于庐舎饮食无不尽心爲之区处使皆完美故所至士卒望风耸畏而终无怨心遇僚属谦恭和易有所关白苟可取虽文书巳行立爲更易无爱吝心三朝名臣言行录三朝名臣言行录卷第九之三九之三内翰苏文忠公公名轼字子瞻老苏先生之长子中进士第再中制䇿优等除大理评事签书鳯翔府判官召试直史馆丁父忧服除摄开封府推官通判杭州知宻徐湖三州逮赴诏狱以黄州团练副使安置移汝州哲宗即位复朝奉郎知登州召爲礼部郎中起居舎人元祐二年迁中书舎人翰林学士兼侍读出知杭州六年召爲翰林承旨出守颕州复以兵部尚书召还兼侍读寻迁礼部兼端明殿翰林侍读二学士出知定州绍圣元年以夲官知英州贬宁逺军节度副使惠州安置又贬琼州别驾昌化军安置徙廉州再徙永州复官监成都府玉局观建中靖国元年卒年六十六公生十年而先君宦学四方太夫人亲授以书闻古今成败輙能语其要太夫人尝读东汉史至范滂传慨然太息公侍侧曰某若爲滂夫人亦许之否乎太夫人曰汝能爲滂吾頋不能爲滂母耶嘉祐二年欧阳文忠公考试礼部进士疾时文之诡异思有以救之梅圣俞时与其事得公论刑赏以示文忠文忠惊喜以爲异人欲以冠多士疑曽子固所爲子固文忠门下士也乃寘公第二复以春秋对义居第一以书谢诸公文忠见之以书语圣俞曰老夫当避此人放出一头地士闻始譁不厌乆乃信伏东坡言顷试制科中程后英宗皇帝即欲便授知制诰相国韩公曰苏轼之才逺大之器也他日自当爲天下用要在朝廷培飬之使天下之士莫不畏慕降伏皆欲朝廷进用之然后取而用之则人人无复异辞矣今骤用之则天下之士未必以爲然适足以累之也英宗曰且与脩注如何韩公曰记注与制诰爲隣未可遽授不若且于馆阁中择近上贴职予之它日擢用亦未爲晚乃授直史馆东坡闻之曰公可谓爱人以德矣王介甫用事多所建立公与介甫议论素异旣还朝寘之官告院四年介甫欲变更科举上疑焉使两制三馆议之公议上即日召见问何以助朕公辞避乆之乃曰臣窃意陛下求治太急听言太广进人太锐愿陛下安静以待事来然后应之上竦然曰卿言朕当详思之介甫之党皆不恱命摄开封推官意以多事困之公决断精敏声闻益逺㑹上元有旨市浙灯公宻䟽旧例无有不冝以玩好示人即有旨罢殿前𥘉䇿进士举子希合争言祖宗法制非是公爲考官退拟荅以进深中其病自是论事愈力介甫愈恨谢景温言范镇举苏轼爲諌官轼向丁忧多占舟舡贩私盐苏木及服阕入京多占兵士介甫𥘉爲政每賛上以独断上专信任之轼爲开封府试官䇿问进士以晋武平呉以独断而克符坚伐晋以独断而亡齐桓专任管仲而覇燕哙专任子之而败事同而功异何也介甫见之不恱轼弟辙辞条例司言青苗不便介甫尤怒乃定制䇿登科者不复试馆职以轼辙兄弟故也轼有表弟选人素与轼不叶介甫使人召之问轼过失其人言向丁忧贩私盐苏木等事介甫虽衘之未有以发之轼又数上章言时政得失今春拟进士䇿皆讥刺介甫及诏两制举谏官衆论以爲当今冝爲谏官者无若传尧俞苏轼故举尧俞者六士人而景仁举轼景温恐轼爲諌官攻介甫之短故以榜语力排之介甫下淮南江南东西荆湖北夔州成都六路转运司体量其状盖轼眉州人其入京也适夲州迎新守轼因带以来耳通判杭州是时四方行青苗免役市易浙西兼行水利盐法公于其间常因法以便民民頼以少安髙丽入贡使者凌蔑州郡押伴使臣皆夲路筦库乗势骄横至与铃辖亢礼公使人谓之曰逺夷慕化而来理必恭顺今尔暴恣非汝导之不至是也不悛当奏之押伴者惧爲之小戢使者发币于官吏书称甲子公却之曰髙丽于本朝称臣而不禀正朔吾安敢受使者亟易书称熈宁然后受之时以爲得礼徙知宻州时方行手实法使民自䟽财产以定户等又使人得告其不实司农寺又下诸路不时施行者以违制论公谓提举常平官曰违制之坐若自朝廷谁敢不从今出于司农是擅造律也若何使者惊曰公姑徐之未几朝廷亦知手实之害罢之宻人私以爲幸郡甞有盗窃发而未获安抚转运司忧之遣三墓使臣领悍卒数十人入境捕之卒凶暴恣行以禁物诬民入其家争闘至杀人畏罪惊散欲爲乱民诉之公投其书不视曰必不至此溃卒闻之少安徐使人招岀戮之自宻徙徐是岁河决曹村泛于梁山泊溢于南清河城南两山环绕吕梁百歩扼之汇于城下涨不时洩城将败冨民争出避水公曰冨民若出民心动揺吾谁与守吾在是水决不能败城驱使复入公履屦杖䇿亲入武卫营唿其卒长谓之曰河将害城事急矣虽禁军冝爲我尽力卒长唿曰太守犹不避涂潦吾侪小人効命之秋也执挺入火伍中率其徒短衣徒跣持畚锸以出筑未南长堤首起戯马台尾属于城堤成水至堤下害不及城民心乃安然雨日夜不止河势益暴城不沉者三板公庐于城上过家不入使官吏分堵而守卒完城以闻复请调来岁夫増筑故城爲木岸以虞水之再至朝廷从之讫事诏褒之徐人至今思焉徙知湖州以表谢上言事者掷其语以爲谤遣官逮赴御史狱𥘉公旣𥙷外见事有不便于民者不敢言亦不敢黙视也縁诗人之义託事以讽庻几有𥙷于国言者从而媒蘖之上𥘉薄其过而浸润不止至是不得巳从其请旣付狱吏欲必寘之死锻炼乆之不决上终怜之促其狱以黄州团练副使安置公幅巾芒屦与田父野老相从溪谷之间筑室于东坡自号东坡居士三年上有意复用而言者沮之上手札徙汝州略曰苏轼黜居思咎阅岁滋深人材实难不忍终弃未至上书自言有饥寒之忧有田在常愿得居之书朝入夕报可士大夫知上之卒喜公也㑹晏驾不果复用苏东坡旣贬黄州神宗殊念之尝语宰相王珪蔡确曰国史至重可命苏轼成之珪有难色又曰轼不可姑用曽巩巩进太祖緫论不当神宗之意未几罢去王介甫与苏子瞻𥘉无隙吕惠卿忌子瞻才髙輙间之中丞李定亦介甫客也不服母䘮子瞻以爲不孝作诗诋之定以爲恨劾子瞻作诗谤讪遂下御史狱謪居黄州后移汝州过金陵见介甫甚𣢾子瞻曰轼欲有言于公介甫色动意子瞻辩前日事也子瞻曰轼所言者天下事也介甫色定曰姑言之子瞻曰大兵大狱汉唐灭亡之兆祖宗以仁厚治天下正欲革此今西方用兵连年不解东南数起大狱公独无一言以救之乎介甫举手两指示子瞻曰二事皆惠卿启之安石在外安敢言子瞻曰固也然在朝则言在外则不言事君之常礼耳上所以待公者非常礼公所以事上者岂可以常礼乎介甫厉声曰安石湏说又曰出在安石口入在子瞻耳盖介甫尝爲惠卿发其无使上知私书尚畏惠卿恐子瞻泄其言也介甫又语子瞻曰人湏是知行一不义杀一不辜得天下弗爲乃可子瞻戯曰今之君子争减半年磨勘虽杀人亦爲之介甫笑而不言温公议改免役爲差役差役行于祖宗之丗法乆多弊编户充役不习官府又虐使之多以破产而狭郷之民或有不得休息者先帝知其然故爲免役使民以戸髙下岀钱而无执役之苦行法者不循上意于雇役实费之外取钱过多民遂以病若量岀爲入毋多取于民则足矣温公知免役之害而不知其利欲一切以差役代之方差官置局公亦与其选独以实告而君实不恱尝见之政事堂条陈不可温公忿然公曰昔韩魏公刺陜西义勇公爲谏官争之甚力魏公不乐公亦不頋轼昔闻公道其详岂今日作相不许轼尽言耶温公笑而止除侍读进读至治乱盛衰邪正得失之际未尝不反覆开导觊上有所觉悟上虽恭黙不言闻公所论说輙肯首善之甞侍上读祖宗寳训因及时事公歴言今赏罸不明善悪无所劝沮又黄河势方西流而强之使东夏人冦镇戎杀掠几万人帅臣揜蔽不以闻朝廷亦不问事每如此恐寖成衰乱之渐谏官言前宰相蔡持正知安州作诗借郝处俊事以讥刺时事大臣议迁之岭南公宻䟽言朝廷若薄确之罪则于皇帝孝治爲不足若深罪确则于太皇太后仁政爲小累谓冝皇帝降敕置狱逮治而太皇太后内岀手诏赦之则仁孝两得矣杭州大旱饥疫并作公请于朝免夲路上供米三之一故米不翔贵复得赐度僧牒百易米以救饥者明年方春即减价粜常平米民遂免大旱之苦公又作饘粥药剂遣吏挟医分坊治病活者甚衆公曰杭水陆之㑹因疫病死比它处常多乃裒羡缗得二千复发私槖得黄金五十两以作病坊稍畜钱粮以待之至于今不废杭本江海之地水泉咸苦唐刺史李泌始引西湖水作六井民足于水及白居易复浚西湖淤水入运河自河入田所漑至千顷然湖水多葑乆废开治至是积二十五万余丈而水无几矣运河失湖水之利取给于江潮潮浊多淤河行圜阓中三年一淘爲市井大患而六井亦几废公始至浚二河以茅山一河受江潮以盐桥一河受湖水复造堰闸以爲湖水畜洩之限然后潮不入市且以余力复完六井又取葑田积湖中爲长堤以通南北募人种菱湖中而収其利以备修湖杭人名其堤曰苏公堤云颕有宿贼尹遇等数人群党惊刼杀变主及捕盗吏兵者非一朝廷以名捕不获𬒳杀者噤不敢言公召汝隂尉李直方谓之曰君能禽此当力言于朝乞行优赏不获亦以不职奏免君矣直方退缉知群盗所在分命弓手往捕其党而躬往捕遇直方有母年九十母子泣别而行手㦸刺而获之然小不应格推赏不及公爲言于朝请以年劳改朝散郎阶爲直方赏朝廷不从其后吏部以公当迁以符㑹考公自谓巳许直方卒不报元祐七年上祀南郊公以兵部尚书爲卤簿使上因太庙宿斋行礼毕特至青城仪卫甚肃五使乗车至景灵宫东䡼门外忽有赭伞犊车百余两冲突而来东坡唿御营廵检使立于车前曰西来谁何敢尔乱行曰皇后并某国太夫人某国大长公主也东坡曰可以状来比至青城谕仪仗使御史中丞李端伯之纯曰中丞职当肃政不可不闻李以中宫不敢言东坡曰轼当自奏即于青城上䟽劾之明日中使传命申敕有司严整仗卫髙丽使请书于朝朝廷以故事尽许之公曰汉东平王请诸子及太史公书犹不肯予今髙丽所请有甚于此其可予乎不听知定州定乆不治军政尤㢮武卫卒骄堕不教军校蚕食其廪赐故不敢何问公取其贪污甚者配隷逺恶然后缮脩营房禁止饮博军中衣食稍足乃部勒以战法衆皆畏伏然诸校多不自安者有卒史复以赃诉其长公曰此事吾自治则可汝若得告军中乱矣亦决配之衆乃定㑹春大阅军礼乆废将吏不识上下之分公命举旧典元帅常服主帐中将吏戎服奔走执事副緫管王光祖自谓老将耻之称疾不岀公召书吏作奏将上光祖震恐而出讫事无敢慢者定人言自韩卫公去不见此礼至今矣北戎乆和边兵不试临事有不可用之忧惟㳂边弓箭社兵与寇爲邻以战射自卫犹号精锐故相庞公守边因其故俗立队伍将校出入赏罚缓急可使岁乆法弛复爲保甲所挠渐不爲用公奏爲免保甲及两税折变科配长吏以时训劳不报议者惜之公谪惠州独以少子过自随瘴疠所侵蛮蜒所侮胷中泊然无所芥蔕人无贤愚皆得其驩心疾苦者卑之药殒毙者纳之竁又率衆爲天桥以济病渉者惠人爱敬之后三年大臣以流窜者爲未足也四年复以琼州别驾安置昌化昌化非人所居食饮不具药石无有所僦官屋以庇风雨有司犹谓不可则买地筑室昌化士人畚土运甓以助之爲屋三间人不堪其忧公食芋饮水着书以爲乐时从其父老逰亦无间也公平生笃于孝友轻财好施伯父太白早亡子孙未立杜氏姑卒未葬先君没有遗言公旣除䘮即以礼葬姑及官可䕃𥙷复以奏伯父之曽孙彭其于人见善称之如恐不及见不善斥之如恐不尽见义勇于敢爲而不頋其害用此数困于丗然终不以爲恨孔子谓伯夷叔齐古之贤人曰求仁而得仁又何怨公实有焉祖父甞云子瞻有盛名于丗而退无自矜之色此爲过人五朝名臣言行录卷第八之二八之二枢宻使狄武襄公公名青字汉臣汾州西河人少隷军籍选爲散直寳元初陜西用兵岀𥙷延州指使以功累迁泾原路副都緫管经略招讨副使入爲马歩军副都指挥使以彰化军节度使知延州擢枢宻副使皇祐中侬智髙反以宣徽南院使宣抚荆湖南北路经制广南盗贼事贼平拜枢宻使以使相岀判陈州薨年五十公风骨竒伟善骑射里闾侠少多从之初㳺京师遂𥙷拱圣籍中寳元之初元昊叛河西兵岀数无功公自散直爲延州指使延帅知公敢行故常使当贼锋凡数歳间大小二十五战捕虏万有余获马牛羊槖駞铠仗符印车辎器物以数万计甞破贼金汤城遂略宥州之境燔其积聚数万庐舎数千收其帐二千三百五口五千七百又城桥子谷筑招安丰林新寨大郎堡皆扼贼要害使不能闚边上欲召见公㑹㓂薄平凉因命图形以进繇是天下知公名寳元中党项犯塞时新募万胜军未习战阵遇㓂多北狄青爲将一日尽取万胜旗付虎翼军使之出战虏望其旗易之全军径趋爲虎翼所破殆无遗类青在泾原尝以寡当衆度必以竒胜预戒军中尽舍弓弩皆执短兵宻令军中闻钲一声则止再声则严阵而阳却钲声止则大唿而突之士卒皆如其教才遇敌未接战遽声钲士卒皆止再声皆却虏人大笑相谓曰孰谓狄天使勇时虏人谓青爲天使钲声止忽前突之虏兵大乱相蹂践死者不可胜计也狄青戍泾原日尝与虏战大胜追奔数里虏忽壅遏山踊知其前必遇险士卒皆欲奋击青遽鸣钲止之虏得引去验其处果临深涧将佐皆悔不击青独曰不然奔亡之虏忽止而拒我安知非谋军已大胜残㓂不足利得之无所加重万一落其术中存亡不可知宁悔不击不可悔不止广源州蛮侬智髙以其衆叛乗南方无备连破邕賔等七州至广州所至杀吏民纵掠东南大骇朝廷遣骁将张忠蒋偕驰驿讨之甫至则皆爲智髙所摧䧟又遣杨畋孙沔余靖招抚皆乆之无功仁宗忧之遂遣枢宻副使狄青爲宣抚使率衆击之翰林学士曽公亮问所以爲方略者青初不肯言公亮固问之青廼曰比者军制不立又自广川之败赏罚不明今当立军制明赏罚而已然恐贼见青来以谓所遣者官重势必不得见之公亮又问贼之摽牌殆不可当如何青曰此易耳摽牌歩兵也当骑兵则不能施矣初张忠蒋偕之往率皆自京师六七日驰至广州未甞拊士卒立行伍一旦见贼则疾驱使战又偕等所居不知爲营卫故士卒皆望风退走而忠临阵偕方卧帐中悉爲贼所虏杨畋余靖又所爲纷乱不能自振而孙沔大受请託所与行者廼朱从道郑纾欧阳干曜之徒皆险薄无赖欲有所避免邀求沔引之自从逺近莫不嗟异旣至潭州沔遂称疾观望不敢进青之受命有因贵近求从青行者青延见谓之曰君欲从青行此青之所求也何必因人之言乎然智髙小㓂至遣青行可以知事急矣从青之士能击贼有功朝廷有厚赏青不敢不爲之请也若徃而不能击贼则军中法重青不敢私也君其思之愿行则即奏取君矣非独君也君之亲戚交逰之士幸皆以青此言告之苟欲行者皆青之所求也于是闻者大骇无复敢言求从青行者其所辟取皆青之素所与以爲可用者人望固巳归矣及行率衆日不过一驿所至州辄休士一日至潭州遂立行伍明约束军行止皆成行列至于荷锸赢粮持守御之备皆有区处军人有夺逆旅菜一把者斩之以徇于是一军肃然无敢出声气万余人行未甞闻声青毎止邮驿四靣严兵毎门皆诸司使二人无一人得妄出入而求见青者无不即时得通其野宿皆成营栅青所居四靣陈兵彀弓弩皆数重所将精锐列布左右守卫甚严方青之未至诸将屡败屡走皆以爲常至是知桂州崇仪使陈某知英州供备库使苏缄与贼战复败走如常时青至賔州悉召陈与裨校凡三十二人数其罪按军法斩之唯苏缄在某所使械系上闻于是军中人人奋励有死战之心是时智髙还守邕州青惧崑崙关险阨爲所据乃下令賔州具五日粮休士卒贼谍知不爲备是夜大风雨青率衆半夜时度崑崙关旣度喜曰贼不知守此无能爲也彼谓夜半风雨吾不敢来吾来所以出其不意也巳近邕州贼方觉逆战于归仁铺青登髙望之贼据坡上我军薄之裨将孙节中流矢死青急麾军进人人皆殊死战先是青巳纵蕃落马二千出贼后至是前后合撃贼之标牌军爲马军所冲突皆不能驻军士又从马上铁连枷击之遂皆披靡相枕籍死贼遂大败智髙果焚城遁去青先与公亮言立军制明赏罚贼不可得见标牌不能当骑兵皆如其所料青坐堂户之上论数千里之外辞约而虑明虽古之名将何以加此岂特一时之武人崛起者乎方庆历中葛怀敏与李元昊战于广川懐敏败死而诸校与士卒旣败多窜山谷间是时以权冝招纳皆许不死自此军多弃其将不肯死战故青云自广川之败赏罚不行翰林学士蔡襄亦言闻于青者如此初枢宻副使狄青自请击智髙以青爲宣徽南院使荆湖南北路宣抚使都大提举经制广南东西路贼盗事谏官韩绛上言狄青武人不足专任固请以侍从文臣爲之副上以访执政时庞籍独爲相对曰属者王师所以屡败皆由大将权轻偏裨人人自用遇贼或进或退力不能制也今青起于行伍若以侍从之臣副之彼视青如无青之号令复不得行是循覆车之轨也青素名善战今以二府将大兵讨贼若又不胜不惟岭南非陛下之有荆湖江南皆可忧矣祸难之兴未见其涯不可不畏青昔在鄜延居臣麾下沉勇有智略若专以智髙事委之使青先以威齐衆然后用之必能办贼幸陛下勿以爲忧也上曰善于是诏岭南用兵皆受青节度处置民事则与孙沔等议之时余靖军于賔州闻智髙将至弃其城及刍粮走保邕智髙䧟賔州靖引兵出扬言邀贼留监押守邕州监押亦走智髙复入邕州十一月狄青至湖南诸道兵皆㑹诸将闻宣抚使将至争先立功余靖遣广南西路钤辖陈某将万人击智髙爲七寨逗遛不进十二月壬申朔智髙与某战于金城驿某败遁归死者二千余人弃捐器械辎重甚衆交趾王德政请出兵二万助収智髙狄青奏官军自足办贼无用交趾兵丁未诏交趾母出兵青又请西边蕃落广锐近二千骑与俱五年正月青至賔州余靖陈某皆来迎谒时馈运未至青初令备五日粮旣又备十日粮智髙闻之由是懈惰不爲备上元张灯髙㑹先是诸将视其帅如僚寀无所严惮毎议事各执所见喧争不用其命己酉狄青悉集将佐于幕府立陈某于庭下数其败军之罪并军校数十人皆斩之诸将股栗莫敢仰视余靖起拜曰某之失律亦靖节制之罪青曰舎人文臣军旅之责非所任也于是勒兵而进歩骑二万或说侬智髙曰骑兵利平地冝遣兵守崑崙关勿使度险俟其兵疲食尽击之无不胜者智髙骤胜轻官军不用其言青倍道兼行出崑崙关直趣其城智髙闻之狼狈发兵出战戊午相遇于归仁铺青使步卒居前匿骑兵于后蛮使骁勇者执长枪居前羸弱悉在其后其前锋孙节战不利而死将卒畏青令严力战莫敢退者青登髙丘执五色旗麾骑兵爲左右翼出枪之后断蛮军爲三旋而击之枪立如束蛮军大败杀获三千余人获其侍郎黄师宓等智髙走还城官军追之营其城下夜营中惊唿蛮闻之以爲官军且进攻弃城走明日青入城遣裨将于振追之过田州不及而还智髙奔大理捷书至上喜谓庞籍曰岭南非卿执议之坚不能平今日皆卿功也狄青还上欲以爲枢宻使同平章事籍曰昔曹彬平江南太祖谓之曰朕欲以卿爲使相然今敌尚多卿爲使相安肯复爲朕尽死力耶赐钱二十万緍而巳今青虽有功未若彬之大若赏以此官则冨贵极矣异日复有㓂盗青更立功将以何官赏之狄青宣抚广西时侬智髙守崑崙关青至賔州值上元节令大张灯烛首夜燕将佐次夜燕从军官三夜飨军校首夜乐饮彻暁次夜二鼓时青忽称疾暂起如内乆之使人谕孙元规令暂主席行酒少服药乃出数使人劝劳座客至晓各未敢退忽有驰报者云是夜三鼓青巳夺崑崙矣公入邕州获金贝巨万畜数千悉分戯下贼所俘胁皆慰遣之歛积尸爲京观于城北尸有衣金龙之衣者又得金龙楯于其傍或言智髙巳死乱兵中当亟作奏者公曰安知其非诈宁失智髙敢欺朝廷耶狄青爲枢宻使是时予爲谏官人有相语童謡云汉似胡儿胡似汉改头换面揔一般只在汾河川子畔以爲青汾河人面有刺字不肯㓕去又姓狄爲汉人此歌爲是人作也爲不疑矣欲予言之予应之曰此唐太宗杀李君羡事上安忍爲适以启君臣疑心耳公器度深逺今相国韩公故资政殿大学士范文正公之爲西帅也皆隷其节下咸竒之日此国器也文正甞以左氏春秋授公曰熟此可以断大事将不知古今疋夫之勇不足爲也公于是晚节益喜书史旣明见时事成败尤好节义其在泾原也起居舎人尹洙与公同经略招讨安抚使事洙有文武才略愽通古今常称公曰古之名将无以过也公于交游在亡不渝师鲁后以贬死公厚䘏其孤如至亲焉其徙眞定道过故郷谒县先下车趋至令庭遂燕故老于纛下里中荣之公事亲孝遭父䘮虽衽金革之事而哀戚过人养母尤笃征南之日惧遗其忧戒内外不以治兵事闻第云奉使江表而已始行至邕㑹瘴雾之气昏郁中人或谓贼流毒水中饮者多死忽一夕泉涌于郊汲之甘洌遂济其衆公之南征今观文孙公沔与公偕行其军中之政公实专之至于南夏经乆之制多让孙公裁处谈者嘉其谦挹狄青作眞定副帅甞宴公惟刘易先生与焉易性素踈讦时优人以儒爲戯易勃然谓黥卒敢如此诟詈武襄不絶口至掷樽爼以起公是时观武襄气殊自若不少动笑语益温次日武襄首造刘易谢公于是时巳知其有量陜西豪士刘易多游边喜谈兵寳元康定间韩魏公宣抚五路荐之赐处士号易善作诗魏公爲书石或不可其意则发怒洗去魏公欣然再书不惮尹师鲁帅平凉延易府第尊礼之狄武襄代师鲁遇之亦厚每燕设易喜食苦马菜不得之即叫怒无礼庙廷之下入拜夫人甚恭以郎君之礼待其子弟其异于人如此京师火禁甚严将夜分即灭烛故士庶家凡有醮祭者必先关厢吏以其焚楮币在中夕之后故也至和嘉祐之间狄武襄爲枢宻使一夕夜醮而句当人偶失告报中夕骤有火先探卒驰白厢主又报开封知府到宅则火灭乆矣翊日都下盛传狄相公家有光恠烛天者时刘敞爲知制诰闻之语权知开封府王素曰昔朱全忠居午沟夜光恠出屋邻里谓失火而徃救则无之今日之异得无类此乎此语喧于缙绅间狄不自安遽乞陈州遂薨于镇而夜醮之事竟无人爲辨之者三朝名臣言行录三朝名臣言行录卷第九之四九之四门下侍郎苏公公名辙字子由老苏先生之次子举进士复中制科除商州军事推官乞飬亲不赴复爲大名府推官熈宁二年上书召对爲三司条例司属官出爲河南推官淮阳教授齐州掌书记签书南京判官谪监筠州盐酒税知歙州绩溪县哲宗即位除祕书省校书郎明年至京师除右司諌迁起居郎中书舎人户部侍郎辙林学士奉使契丹还爲御史中丞拜尚书右丞迁门下侍郎元祐末落职知汝州降授试少府监分司南京筠州居住又贬授散官安置循雷二州元符末移岳州复太中大夫宫观崇宁中降朝请大夫居颍昌政和末年八十余薨辙年十九举进士释褐二十三举直言仁宗亲䇿之于廷时上春秋髙始倦于勤辙因所问极言得失䇿入辙自谓必见黜然考官司马君实第以三等范景仁难之蔡君谟曰吾三司使也司㑹之言吾愧之而不敢怨惟胡武平以爲不逊力请黜之上曰以直言召人而以直弃之天下谓我何宰相不得已寘之下第除商州军事推官知制诰王介甫意其右宰相专攻人主比之谷永不肯撰词宰相韩魏公哂曰此人䇿语谓宰相不足用欲得娄师徳郝处俊而用之尚以谷永疑之乎知制诰沈文通亦考官也知其不然故文通当制有爱君之言諌官杨乐道见上曰苏辙臣所荐也陛下赦其狂直而収之盛徳之事也乞宣付史馆上恱从之神宗嗣位旣二年矣求治甚急辙以书言事即日召对延和殿时介甫新得幸以执政领三司条例上以辙爲之属不敢辞介甫急求财利而不知本吕惠卿爲之谋主辙议事多牾一日介甫出一卷书曰此青苗法也诸君熟议之有不便以告勿疑它日辙告之曰以钱贷民使出息二分本以救民之困非爲利也然出纳之际吏縁爲姦虽有法不能禁钱入民手虽有良民不免非理费用及其纳钱虽冨民不免违限如此则鞭菙必用州县事不胜烦矣唐刘晏掌国计未甞有所假贷有尤之者晏曰使民侥倖得钱非国之福使吏倚法督责非民之便吾虽未甞假贷而四方丰凶贵贱知之未甞逾时有贱必籴有贵必粜以此四方无甚贵甚贱之病安用贷爲晏之所言则常平法耳今此法见在而患不修公诚有意于民举而行之刘晏之功可立竢也介甫曰君言有理当徐议行之后有异论幸勿相外也自此逾月不言青苗㑹河北转运判官王广廉召议事广廉甞奏乞度僧牒数千道爲本钱于陜西漕司私行青苗法春散秋歛与介甫意合即请而施之河北自此青苗法遂行于四方𥘉陈旸叔以枢宻副使与介甫共事二人操术不同介甫所唱旸叔不深和也旣召见谢卿材等八人欲遣之四方搜访遗利中外传笑知所遣必生事迎合然莫敢言辙徃见旸叔旸叔逆问君独来见何也对曰有疑欲问公耳近日有八人者欲遣徃诸路不审公旣知利害所在事有名件而使徃按实之耶其亦未知其实漫遣出外网捕诸事也旸叔曰所遣果贤将不肯行君无过忧对曰公诚知遣使之不便而恃遣者之不行何如旸叔曰君姑退得徐思之后数日旸叔召属官于宻院言曰上即位之𥘉命天下监司具本路利害以闻至今未上今当遣使冝得此以议可草一札子乞催之惠卿觉非其非党中意不乐漫具草无益也辙知力不能救以书抵介甫旸叔指陈其决不可者且请补外介甫大怒将加以罪旸叔止之奏除河南推官元祐元年除右司諌宣仁后临朝用司马君实吕晦叔等欲革弊事旧相蔡确韩缜枢宻使章惇皆在位窥伺得失中外忧之辙言曰先帝晚年寝疾弥留照知前事之失亲发德音将洗心自新以合天意而此志不遂奄弃万国天下闻之知前日弊事皆先帝之所欲改思慕圣德继之以泣是以皇帝践阼圣母临政奉承遗旨罢导洛废市易损青苗止助役寛保甲免买马放修城池之役复茶盐铁之旧黜吴居厚吕孝廉宋用臣贾青王子京张诚一吕嘉问蹇周辅等命令所至细民鼓舞相贺臣愚不知朝廷以爲凡此谁之罪也上则大臣蔽塞聦明逢君之恶下则小臣贪冒荣利奔竞无耻二者均皆有罪则大臣以任重责重小臣以任轻责轻虽三尺童子所共知也今确等自山陵以后犹偃然在职不肯引咎辞位以谢天下谨案确等受恩最深任事最乆据位最尊获罪最重而有靣目曽不知愧确等诚以昔之所行爲是耶则今日安得不争以昔之所行爲非耶则昔日安得不言穷究其心所以安而不去者盖以爲是皆先帝所爲非吾过也夫爲大臣忘君徇巳不以身任罪戾而归咎先帝不忠不孝宁有过此乞出臣此章宣示确等使自处进退之分臣虽万死不恨也三人竟皆逐去然卒不以其前后反复归咎先帝罪之丗以爲恨吕惠卿始謟事介甫倡行虐政以害天下其后势钧力抗则倾䧟介甫甚于仇雠丗尤恶之时惠卿自知罪大乞宫观自便不预贬窜辙且䟽其姦请加深谴乃以散官安置建州天下韪之司马君实旣以清德雅望专任朝政知雇役之害欲复行差役不知差雇之弊其实相半讲之未详而欲一旦复之民始闻而喜徐而疑惧君实不信也王介甫以其私说爲诗书新义以考试天下士学者病之君实改爲新格而势亦难行方议未定辙言自罢差役至今仅二十年吏民皆未习惯况役法关渉衆事根芽盘错行之徐缓乃得审详若不穷究首尾怱遽便行恐旣行之后别生诸弊今州县役钱例有积年寛剰大约足支数年若且依旧雇役尽今年而止催督有司审议差役趂仐冬成法来年役使郷户但使旣行之后无复人言则进退皆便又言进士来年秋赋日月无几而议不时决传闻四方不免惶惑诗赋虽号小技而比次声律用功不浅至于治经诵读讲解尤不可轻易要之来年皆未可施行欲乞先降指挥来年科场一切如旧惟经义兼取注䟽及诸家论议或出巳见不专用王氏学仍罢律义令天下举人知有定论一意爲学以待选试然后徐议元祐五年以后科举格式未爲晚也是嵗上将亲飨明堂辙言国朝旧典冬至圜丘必兼飨天地从祀百神若其有故不祀圜丘别行他礼或大雩于南郊或大飨于明堂或恭谢于大庆皆用圜丘礼乐神位其意以爲皇帝不可以三年而不亲祀天地百神故也臣窃见皇祐明堂遵用此法最爲得礼臣愚欲乞明诏礼官今秋明用皇祐明堂典礼庶几精诚陟降溥及上下奏入不报至七年上将亲郊辙备位政府乃与诸公共伸前议合祭天地初神宗以夏国内乱用兵攻讨于熈河路増置兰州于延安路増置安彊米脂等五寨至此夏国虽屡遣使而未脩职贡二年夏始来贺登极使还未出境又遣使入界朝廷知其有请地之意然大臣议弃守未决辙言曰顷者西人虽至而疆埸之事初不自言度其狡心盖知朝廷厌兵确然不请欲使此议发自朝廷得以爲重朝廷深觉其意忍而不予情得势穷始来请命一失此机必爲后悔彼若点集兵马屯聚境上许之则畏兵而予不复爲恩不予则边舋一开祸难无已间不容发正在此时不可失也况今日之事主上妙年母后听断将帅吏士恩情未接兵交之日谁使效命若其羽书沓至胜负纷然临机决断谁任其责惟乞圣心以此反覆思虑早赐裁断无使西戎别致猖狂弃守之议皆不得其便于是朝廷许还五寨夏人遂服初元丰中河决大呉先帝知故道不可复还因导之北流水性已顺惟河道未深隄防未立嵗有决溢之患本非深害至此诸公皆未究悉河事而潞公欲以河爲重事中书侍郎吕微仲枢宻副使安厚卿从而和之始谓河西流入泊淀乆必淤浅异日或从北界入海则河朔无以御狄故三人力主回河之计诸公莫能夺吕晦叔时爲中书相辙间见问曰公自视智勇孰与先帝势力隆重能鼓舞天下孰与先帝晦叔惊曰君何言欤对曰河决而北自先帝不能回而诸公欲回之是自谓智勇势力过先帝也且河决自元丰导之北流亦自元丰是非得失今日无所预诸公不因其旧而修其未完乃欲取而回之其爲力也难而其爲责也重矣晦叔唯唯曰当与诸公筹之旣而回河之议纷纷而起晦叔亦以病没辙迁户部侍郎常因转对言曰愿明诏有司罢外水监丞举河北河事及诸路都作院皆归转运司至于都水军器将作三监皆兼隷户部使定其事之可否裁其费之多少而工部任其功之良苦程其作之迟速苟可否多少在户部则伤财害民户部无所逃其责矣苟良苦迟速在工部则败事乏用工部无所辞其谴矣利出于一而后天下贫冨可责之户部矣朝廷以爲然从之惟都水仍旧辙自爲中书舎人与范子功刘贡父同详定六曹条例子功领吏部元丰所定吏额主者苟恱群吏比旧额几数倍朝廷患之命量事裁减巳再上再却矣子功奉使辙兼领事吏有白中孚者进曰吏额不难定也昔之流内铨今侍郎左选也事之烦剧莫过此矣昔铨吏止十数而今左选吏至数十事不加旧而用吏至数倍何也昔无重法重禄吏通赇赂则不欲人多以分所得今行重法给重禄赇赂比旧爲少则不忌人多而幸于少事此吏额多少之大情也旧法日生事以难易分七等重者至一分轻者至一釐以下积若干分而爲一人今若取逐司两月事定其分数则吏额多少之限无所逃矣辙以其言遍问属官皆莫应独李之仪对曰是诚可爲也即与之仪议之曰此羣吏身计所系也若以分数爲人数必大有所损将大致纷纭虽朝廷亦将不能守乃具以白宰执请据实立额竢吏之年满转出或事故死亡者勿𥙷及额而止不过十年羡额当尽功虽稍缓而见吏知非身患不复怨矣诸公以爲然遂申尚书省取诸司两月生事诸司吏皆疑惧莫肯供再申乞牓诸司使知所立额竢它日见阙不𥙷非法行之日即有减损也牓出文字即具至是成书以申三省左仆射吕微仲大喜欲攘以爲已功以问三省吏皆莫暁有诸司吏任永寿者颇知其意微仲恱之于尚书省创吏额房使永寿与三省吏数人典之小人无逺虑而急于功利即背前约以立额日裁损吏贠复以好恶改易诸吏局次凡奏上行下皆微仲专之不复经三省法出中外汹汹微仲旣爲御史所攻永寿亦以恣横赃污刺配乆之微仲知衆不伏乃使左右司再加详定略依本议行下使契丹还爲御史中丞自元祐𥘉革新庶政至是五年矣一时人心已定惟元丰旧党分布中外多起邪说以摇撼在位吕微仲与中书侍郎刘莘老二人尤畏之皆持两端爲自全计遂建言欲引用其党以平旧怨谓之调亭宣仁后疑不决辙于延和靣论其非退复再以札子论之奏入宣仁后命宰执于帘前读之仍谕之曰苏辙疑吾君臣遂兼用邪正言极中理诸公相从和之自此参用邪正之説衰矣辙复奏曰窃见方今天下虽未大治而祖宗纲纪具在州郡民物粗安若大臣正已平心无生事要功之意因弊修法爲安民靖国之术则人心自定虽有异党谁不归心向者异同反覆之心盖亦不足虑矣但患朝廷举事类不审详曩者黄河北流正得水性而水官穿凿欲导之使东移下就髙汩五行之理及陛下遣官按视知不可爲犹或固执不从经今累嵗回河虽罢减水尚存遂使河朔生灵财力俱困今者西夏青唐外皆臣顺朝廷招来之厚惟恐失之而熈河将吏创筑二堡以侵其膏腴议纳醇忠以夺其节钺功未可觊争巳先形朝廷虽知其非终不明白处置若遂养成边舋关陜岂复安居如此二事则臣所谓冝正已平心无生事要功之意者也昔嘉祐以前郷差衙前民间常有破产之患熈宁以后出卖坊场以雇衙前民间不复知有卫前之苦及元祐之𥘉务于复旧一例复差官収坊埸之钱民出衙前之费四方惊頋衆议沸腾寻知不可旋又复雇去年之秋又复差法又熈宁雇役之法三等人户并出役钱上户以家产髙强出钱无艺下户昔不充役亦遣出钱故此二等人户不免咨怨至于中等昔旣巳自差役今又出钱不多雇法之行最爲其便罢行雇法上下二等忻跃可知唯是中等则反爲害且如畿县中等之家例出役钱三贯若经十年爲钱三十贯而已今差法旣行诸县手力最爲轻役农民在官日使百钱最爲轻费然一嵗之用已爲三十六贯二年役满爲费七十余贯罢役而归寛郷得闲三年狭郷不及一嵗以此较之则差役五年之费倍于雇役十年赋役所岀多在中等如此条目不便非一故天下皆思雇役而厌差役今五年矣如此二事则臣所谓冝因弊修法爲安民靖国之术者也臣以闻见浅狭不能尽知当今得失然四事不去如臣等辈犹知其非而况于心怀异同志在反覆幸国之失有以借口者乎臣恐如此四事彼已黙识于心多造谤议待时而发以摇撼衆听矣伏乞宣喻宰执事有失当改之勿疑法或未完修之无倦苟民心旣得则异议自消陛下端拱以享承平大臣逡廵以安冨贵海内蒙福上下所同岂不休哉然大臣怙权耻过终莫肯改辙爲执政三省又奏除李清臣吏部尚书给事中范祖禹封还诏书进呈不允祖禹执奏如初正言姚勔亦言不当三省复除蒲宗孟兵部尚书辙谓诸公且候邦直命下然后议此如何皆不应及帘前微仲奏诸部乆阙尚书见在人皆资浅未可用又不可阙官须至用前执政上有黾俛从之之意辙奏前日除李清臣给諌纷然争之未定今又用宗孟恐不便宣仁后曰柰阙官何辙曰尚书阙官已数年何甞阙事今日用此二人正与去年用邓温伯无异此三人者非有大恶但昔与王珪蔡确軰并进意思与今日圣政不合见今尚书共阙四人若并用似此四人使互进党类气势一合非独臣等耐何不得亦恐朝廷难耐何矣且朝廷只贵安静如此用人台諌安得不言臣恐自此閙矣宣仁后曰信然不如且静诸公遂卷除目持下微仲之在陵下也尧夫奏乞除执政上即用李邦直爲中书侍郎邓圣求爲尚书右丞二人乆在外不得志遂以元丰事激怒上意邦直尤力旧法母后之家十年一奏门客时皇太妃之兄朱伯材以门客奏徐州冨人窦氏尧夫无以裁之一日日中请辙于都堂与邦直议之辙曰上始亲政皇太妃合中事当遍议之车服仪制已付礼部月费冝付户部奏荐付吏部可也凡事付有司必以法裁处朝廷又酌其可否而后行于体爲便明日奏之上曰月费竢内中批出奏荐皇太后家减二年皇太妃十年议已定邦直独曰此可爲后法今姑与之可也上从之邦直之附㑹类如此㑹廷䇿进士邦直撰䇿题即爲邪说以扇惑群听辙论之曰先帝在位近二十年而终身不受尊号裁损宗室恩止袒免减朝廷无穷之费岀卖坊埸雇募衙前免民间破家之患罢黜诸科诵数之学训练诸将慵墯之兵置寄禄之官复六曹之旧严重禄之法禁交谒之私行浅攻之䇿以制西戎収六色之钱以寛杂役凡如此类皆先帝之睿筭有利无害而元祐以来上下奉行未甞失坠者也至于其他事有失当何丗无之父作之于前子救之于后前后相济此则圣人之孝也汉武帝外事四夷内兴宫室财用匮竭于是修盐铁搉酤均输之政民不堪命几至大乱昭帝委任霍光罢去烦苛汉室乃定光武显宗以察爲明以䜟决事天下恐惧人怀不安章帝即位深鉴其失代之以寛厚恺悌之政后丗称焉臣不胜区区愿陛下反覆臣言勿轻事改易若轻变九年已行之事擢任累嵗不用之人人怀私忿而以先帝爲词则大事去矣奏入不报再以札子靣论之上不恱李邓从而媒孽之乃以夲官出知汝州苏子由崇宁中居颍昌方以元祐党籍爲罪深居自守不复与人相见逍遥自处终日黙坐如是者几十年以至于没亦人所难能也五朝名臣言行录卷第八之三八之三叅政吴正肃公公名育字春卿建州浦城人中进士甲科举贤良方正通判苏州还知太常礼院改右正言供职知制诰进翰林学士知开封府庆历五年拜枢宻副使数月改叅知政事复爲枢宻副使出典数州召爲翰林侍读学士辞疾请郡得汝州㑹疾甚以集贤院学士判西京留司御史台召还判尚书都省除宣徽南院使鄜延路经略安抚使以疾辞改知河中徙河南薨年五十五公爲人明敏劲果强学博辨能自忖度不可守不发已发莫能屈夺公爲政简严所至民乐其不扰去虽乆愈思之知襄城县宗室宦官徃来上冢过县者无虚日或夜半叩县门索牛驾车公辄不应及旦徐告曰牛不可得也由是皆曰此不可爲也凡过其县者不敢以鹰犬犯民田至它境然后敢纵猎其治开封府尤先豪猾曰吾何有以及斯人去其爲害者而巳元昊初遣使上书有不顺语朝廷亟命将出师而群臣争言竖子可即诛灭独公以谓元昊虽名蕃臣而实夷狄其服叛荒忽不常冝示以不足责外置之且其巳僣名号夸其人势必不能自削以取羞种落第可因之赐号若国主者且故事也彼得其欲冝不肯妄动然时方锐意于必讨故皆以公言爲不然其后师乆无功而元昊亦归过自新天子爲除其罪卒以爲夏国主由是议者始悔不用公言而虚弊中国公甞与贾丞相争事上前殿中人皆恐色变公论辨不巳旣而曰臣所争者职也頋力不能胜矣愿罢臣职不敢争上多公直乃复以爲枢宻副使居嵗余大旱贾丞相罢去御史中丞髙若讷用洪范言大臣廷争爲不肃故雨不时若因并罢公公知蔡州蔡故多盗公按令爲民立伍保而简其法民便安之盗贼爲息京师有告妖贼聚确山者上遣中贵人驰至蔡以名捕者十人使者欲得兵自徃取之公曰使者欲借兵立威欲得妖人以还报也使者曰欲得妖人尔公曰吾在此虽不敏然聚千人于境内安得不知使信有之今以兵徃是趣其爲乱也此不过郷人相聚爲佛事以利钱财尔一弓手召之可致也乃馆使者日与之饮酒而宻遣人召十人者皆至送京师告者果伏辜庞丞相经略河东与夏人争麟州界亟筑栅于白草公以谓约不先定而亟城必生事遽以利害牒河东移书庞公且奏䟽论之朝廷皆不报已而夏人果犯边杀骁将郭恩而庞丞相等与其将校十数人皆以此得罪麟府遂警公在二府太保公以列卿奉朝请父子在廷士大夫以爲荣而公踧踖不安自言子班父前非所以示人以法顾不敢以人子私乱朝廷之制愿得罢去不听天子数推恩群臣子弟公每先及宗族踈逺者至公之卒子孙未官者七人公在谏职时贾昌朝等数人名编脩资善堂书而实教授内侍公奏罢之爲叅知政事山东盗起仁宗遣中使察视还奏盗不足虑惟兖州杜衍郓州冨弼得山东心此爲可忧上欲徙二人淮南公曰盗诚无足虑而小人乗时以倾大臣非国家福也乃止后判西京留司御史台留台旧不领民事时张尧佐知河阳民讼乆不决多诣公者公爲辨曲直判状尾尧佐畏恐奉行上甞语辅臣曰育刚正可用但嫉恶太过耳公性明果所至作条教简踈易行而不可犯遇事不妄发发即莫能夺其辩论明白使人听之不疑初尹开封范仲淹在政府因白事数与仲淹忤旣而仲淹安抚河东有奏请多爲任事者所沮公取可行者固执行之王巩云其父仲仪言陈执中罢相仁宗问谁可代卿者执中举吴育上即召赴阙㑹干元节侍宴偶醉坐睡忽惊頋拊床唿其从者上愕然即除西京留台以此观之执中虽俗吏亦可贤也育之不相命矣夫然晚节有心疾亦难大用仁宗非弃材之主也三朝名臣言行录五朝名臣言行录卷第八之四八之四叅政王文忠公公名尧臣字伯庸应天府虞城人举进士第一通判明州知光州入爲右司諌知制诰同知通进银台司入翰林爲学士爲陜西体量安抚使权三司使迁翰林学士承旨群牧使拜枢宻副使叅知政事薨年五十六谥文安元丰中诏以公甞与建储之议赠太师中书令改今谥知光州嵗大旱群盗发民仓廪吏法当死公曰此饥民求食尔荒政之所恤也乃请以减死论其后遂以着令至今用之迁左司諌郭皇后废㞐瑶华宫有疾上颇哀矜之方后废时宦者阎文应有力及后疾文应又主监医后且卒议者疑文应有奸谋公请付其事御史考桉虚实以释天下之疑事虽不行然自文应用事无敢指言者后文应卒以恣横斥死后犹在殡有司以歳正月用故事张灯公言郭氏幸得厚恩复位号乃天子后也张灯可废上遽爲之罢元昊反西边用兵以公爲陜西体量安抚使公视四路山川险易还言某路冝益兵若干某路贼所不攻某路冝急爲备至于诸将材能长短尽识之荐其可用者二十余人后皆爲名将是时边兵新败于好水任福等战死今韩丞相坐主帅失律范文正公亦坐移书元昊皆夺招讨副使公因言此两人天下之选也其忠义智勇名动夷狄不冝以小故置之且任福由违节度以致败尤不可深责主将由是迕宰相意并其他议多格不行明年贼入泾原战定川杀大将葛怀敏乃公指言爲备处由是始以公言爲可信而前所格议悉见施行因复遣公安抚泾原路公曰陛下复用韩琦范仲淹幸甚然将不中御兵法也愿许以便冝从事上以爲然因言诸路都部署可罢经略副使以重将权而偏将见招讨使以军礼置德顺军于笼竿城废营田以其地益募弓箭手公使还行至泾州而德胜寨兵迫其将姚贵闭城叛公止道左解装爲牓射城中以招贵且发近兵讨之初吏白曰公奉使且还归报天子尔贵叛非公事也公曰贵土豪也颇得士心然初非叛者今不乗其未定速招降后必生事爲朝廷患贵果出降自朝廷理元昊罪军兴而用益广前爲三司者皆厚赋暴歛甚者借内藏率冨人出钱下至果菜皆加税而用益不足公始受命则曰今国与民皆弊矣在陛下任臣者如何由是天子一听公所爲公乃推见财利出入盈缩曰此本也彼末也计其缓急先后而去其蠹弊之有根穴者斥其妄计小利之害大体者然后一爲条目使就法度罢副使判官不可用者十五人更荐用材且贤者朞年民不加赋而用足明年以其余偿内藏所借数百万又明年其余而积于有司者数千万而所在流庸稍复其业初宦者张永和方用事请收民房钱十之三以佐国事下三司永和隂遣人以利动公公执以爲不可度支副使林潍附永和议不已公奏罢潍乃止益利夔三路转运使皆请增民盐井课岁可爲钱十余万公亦以爲不可而权倖因縁多见裁抑京师数爲飞语及上之左右徃徃谗其短者上一切不问而公爲之亦自若也及公旣罢上慰劳之公顿首谢曰非臣之能惟陛下信用臣尔爲枢宻副使持法守正以身任天下事凢宗室宦官医师乐工嬖习之贱莫不关枢宻而滥恩倖请随其事可损损之可絶絶之至其大者则皆着爲定令由是小人益怨造爲飞书以害公公得书自请曰臣恐不能胜衆怨愿得罢去上愈知公爲忠爲下令捕爲书者甚急公益感励在位六年废职修举皆有条理枢宻使狄青以军功起行伍㞐大位而士卒多属目徃徃造作言语以相扇动人情以爲疑而青色颇自得公甞以语衆折青爲陈祸福言古将帅起微贱至冨贵而不能保首领者可以爲鉴戒青稍沮畏公在政事论议有所不同必反复切劘至于是而后止不爲独见在上前所陈天下利害甚多至施行之亦未甞自名其所设施与在枢宻时特异岂政事者丞相府也其体自冝如是邪三朝名臣言行录五朝名臣言行录卷第八之五八之五枢宻包孝肃公公名拯字希仁庐州合肥人举进士知天长县徙知端州入爲监察御史历三司户部判官京东陜西河北转运使三司户部副使擢天章阁待制知諌院复爲河北都转运使徙知瀛扬庐州江宁府召权知开封府迁諌议大夫权御史中丞爲三司使拜枢宻副使薨包孝肃公知天长县有诉盗割牛舌者公使归屠其牛鬻之旣而有告私杀牛者公曰何爲割某家牛舌而又告之盗者惊伏徙知端州州嵗贡砚前守縁贡率数十倍以遗权贵人公命制者才足贡数嵗满不持一砚归吕许公夷简闻包拯之才欲见之一日待漏院见班次有包拯名颇喜及归又问知居同里巷意以拯欲便于求见无几报拯朝辞乃就部注一知县而出尤竒之遽使人追还遂荐对除里行自此擢用包孝肃在言路极言时事复爲京尹令行禁止至今天下皆唿包待制又曰包家市井小民及田野之人凡徇私者皆指笑之曰你一箇包家见贪汚者曰你一箇司马家天下称司马公曰司马家包孝肃公立朝刚严闻者皆惮之至于闾里童稚妇女亦知其名贵戚宦官爲之歛手旧制凢讼诉不得径造庭下府吏坐门先收状牒谓之牌司公开正门径使至前自言曲直吏民不敢欺包孝肃尹京号爲明察有编民犯法当杖嵴吏受赇与之约曰今见尹必付我责状汝第唿号自辨我与汝分此罪汝决杖我亦决杖旣而包引囚问毕果付吏责状囚如吏言分辩不巳吏人声诃之曰但受嵴杖出去何用多言包谓其市权捽吏于庭杖之十七特寛囚罪止从杖坐以沮吏势不知乃爲所卖卒如素约小人爲姦固难防也孝肃天性峭严未甞有笑容人谓包希仁笑比黄河清王禹玉曰包希仁知庐州庐州即郷里也亲旧多乗势扰官府有从舅犯法希仁挞之自是亲旧皆屏息希仁始及第以亲老侍养不仕宦且十年人称其孝知开封府爲人刚严不可干以私京师爲之语曰关节不到有阎罗包老吏民畏服逺近称之爲长吏僚佐有所关白喜面折辱人然其所言若中于理亦畨然从之刚而不愎此人所难也包孝肃知諌院数论斥大臣权倖请罢一切内降曲恩又列上唐魏郑公三䟽请置坐右以爲龟鑑别条七事多见采纳及后爲中丞奏曰东宫虚位日乆天下以爲忧群臣数有言者卒未闻有所处置未审圣意持乆不决何也夫万物皆有根本而太子者天下根本也根夲不立祸孰大焉仁宗曰卿欲谁立公曰臣非才备位所以乞豫建太子者爲宗庙万丗计耳陛下问臣欲谁立是疑臣也臣行年七十且无子非邀后福者唯陛下裁察仁宗喜曰徐当议之公性峭直然奏议平允常恶俗吏苛刻务爲敦厚虽嫉恶甚至人情所不及即推以恕不爲苟合未甞伪色辞以恱人不作私书至于干请无故人亲党一皆絶之居家俭约衣服器用饮食虽贵如初官时云三朝名臣言行录五朝名臣言行录卷第八之六八之六枢宻使鲁国王武恭公公名徳用字元辅郑州管城人父鲁武康公超事太宗眞宗有劳公以父任爲官以御前忠佐爲马军都军头出爲邢洺礠相巡检知广信军徙冀州召爲侍卫亲军都虞候殿前副都指挥使拜检校太保签书枢宻院事迁副使知院加宣徽南院使罢爲武宁军节度使赴镇降右千牛卫上将军知随州徙知曹州起爲保静军节度使知澶州徙定陈州入奉朝请出判相州拜平章事以太子太师致仕复以使相起判郑州至和元年拜枢宻使封鲁国公凡三嵗求去位至六七乃以爲景灵宫使五日一朝给扶者以子若孙一人明年薨年七十九至道二年遣五将讨继迁公从武康公出铁门爲先锋杀获甚衆军至乌白池诸将失期不得进公告其父曰归师过险争必乱乃以兵前守隘令其军曰乱行者斩由是士卒无敢先后虽武康公亦爲之按辔追兵望其军整不敢近武康公叹曰王氏有子矣邢洺盗出入二州间历年吏不能捕公以氊车载勇士爲妇人服盛饰诱之邯郸道中贼党争前邀劫遂皆就擒由是知名眞宗上僊时虽仲春而大雪苦寒庄献太后诏赐坐甲卫士酒独王德用令所辖不得饮后以问德用德用泣曰卫士荷先帝恩德厚矣今率土崩心安忍纵饮矧嗣君尚少未亲万机不幸一夫酗酒奋臂狂唿得不动人心耶后大叹赏自是有意大用先是军中选𥙷不以公其贫亡赀虽当𥙷不可得公典禁军亲爲按籍以劳旧第进骑士请马集于廷中混而给之吏无所容其私章献太后临朝有诏𥙷一军吏公曰𥙷吏军政也敢挟诏书以干吾军亟请罢之太后固欲与之公不奉诏乃止及太后上仙有司请卫士坐甲公以爲故事无爲太后䘮坐甲又不奉诏于是天子以公可任大事公善抚士状貌雄伟动人虽里儿巷妇外至夷狄皆知其名氏御史中丞孔道辅等因事以爲言乃罢枢宻出镇又贬官知随州士皆爲之惧公举止言色如平时惟不接賔客而已乆之道辅卒客有谓公曰此害公者也公愀然曰孔公以职言事岂害我者可惜朝廷亡一直臣于是言者终身以爲媿而士大夫服公爲有量契丹聚兵幽涿遣使者有所求自河以北皆警乃拜公保静军节度使知澶州契丹使者过澶州见公喜曰闻公名乆矣乃得见于此耶公爲言巳衰老中国多贤士大夫因指坐客历陈其丗家使者竦听公在定州契丹使人觇其军或劝公执而戮之公曰吾军整而和使觇者得实以归是屈人兵以不战也明日大阅于郊公执桴皷誓师号令简明进退坐作肃然无声乃下令曰具糗粮听皷声视吾旗所向契丹闻之震恐㑹复议和解徙知陈州道过京师天子遣中贵人问公欲见否谢曰备边无功幸得蒙恩徙内地不敢见叔礼爲余言昔通判定州佐王德用是时契丹主在燕京朝廷发兵屯定州者几六万人皆寓居逆旅及民家阗塞城市未甞有一人敢諠唿暴横者将校相戒曰吾軰各当务歛士卒勿令扰我菩萨一旦仓中给军粮军士以所给米黒諠譁纷扰监官惧逃匿有四卒以黒米见德用曰汝从我当自入仓视之乃徃召专副问曰昨日我不令汝给贰分黒米八分白米乎曰然然则汝何不先给白米后给黒米此軰见所得米腐黒以爲所给尽如是故諠耳专副对曰然某之罪也德用叱从者杖专副人二十又唿四卒谓曰黒米亦公家物不给与汝曹当弃之乎汝何敢乃尔讙譁四卒相頋曰向者不知有八分白米故耳某等死罪德用又叱如此欲求决配乎指挥使百拜流汗乃舍之仓中肃然僚佐皆服其能处事自寳元庆历之间元昊叛河西兵乆无功士大夫争进计䇿多所改作公笑曰奈何纷纷兵法不如是也使士知畏爱而怯者勇勇者不骄以吾可胜因敌而胜之尔岂多言哉其在枢宻亦尝自请临边不许凢大谋议必以谘之其在外则遣中贵人诏问其言多见施用皇祐六年复爲枢宻使是嵗契丹使者来公与之射使者曰天子以公典枢宻而用冨公爲相得人矣语闻上喜赐公御弓一矢五十公善射至老不衰常侍上射辞曰幸得备位大臣举止爲天下所视臣老矣恐不能胜弓矢上再三谕之乃手二矢再拜一发中之遂将释复位上固勉之再发又中由是左右皆驩唿赐以袭衣金带公爲人刚烈有大志善得士心平生论议长于兵而不学孙呉兵法遇事慷慨言亡所避在枢府时㑹契丹阅马云朔朝廷意其南牧议者以通好日乆不冝生此公曰戎狄虎狼也其可信哉愿饬边备常若㓂至犹恐其不及也庆历中契丹果背约遣使欲求关南故地朝廷患之公方出帅眞定诏公㑹议二府公以谓契丹必欲内㓂不冝遣使示情此殆过贪汉饵尔公遂入奏言臣愚无状愿陛下假臣二十万得先士卒以当匈奴臣不胜大愿上不许公曰陛下即不忍劳民姑以金缯㗖之以全旧好后卒如公言上又甞遣使问公边事公曰咸平景德中边兵二十余万皆屯定武不能分㧖要害之处致虏兵轶境遽有澶渊之师又当时赐诸将阵图人皆死守战法缓急不相捄以至于败诚愿不以阵图赐诸将使得应变出竒立功寳元初赵元昊欲僣称号遣其校杨守素奉章还节因贡羊马等朝廷欲拒弗内公曰第留所贡塞下令守素至阙徐计之或欲因守素入传舎压坏垣死其下公益以爲不可公天性孝友事后母尽力居家约易不事娱燕禄赐多赒施诸族与人交不苟旣合虽贫贱不遗故人爲人奸进于公公问约所遗几何廼出金厚谢之曰故人吾不忘公恩其敢私市邪上甞赐飞白清忠二字藏于家韩忠献公宋景文公同召试中选王徳用带平章事例当谢二公有空踈之谦言德用曰亦曽见程文诚空踈少年更冝广问学二公大不堪景文至曰吾属见一老衙官是纳侮也后二公俱成大名德用巳薨忠献爲景文曰王公虽武人尚有前辈激励成就后学之意不可忘也五朝名臣言行録卷第八三朝名臣言行录五朝名臣言行录卷第九之一五朝名臣言行録卷第九之一谏议大夫田公公名钖字表圣嘉州人中进士第太平兴国中爲右拾遗出爲河北路转运副使徙知相州以论事移睦州入知制诰出知陈州又坐法贬官未几召还知通进银台封駮司出知泰州咸平中诏举贤良方正之士翰林学士承旨宋白以公应诏召还再掌银台迁侍御史知杂事擢左谏议大夫六年卒年六十四公自白衣已有意于风化上书阙下请复郷饮籍田礼及在朝廷知无不言太宗旣取太原范阳未下帝怒不赏平晋之功中外嚣然而莫敢言者独公上书论谏理意深切帝感悟玺书褒荅赐内帑钱五十万僚友谓公冝少晦以逺谗忌公曰事君之诚惟恐不竭矧天殖其性岂一赏而夺耶在河朔累章论边事知睦州下车建孔子祠教民兴学表请入纸国子学印经籍给诸生诏赐之还其纸闻禁中火拜章极言上嘉之及还眷遇愈隆上书请封禅及在西掖京畿大旱祷祠无应遂抗言切于时政故有宛丘之行咸平初出使秦陇廻上三章言陜西数十州苦于灵夏之役朝廷爲之慼然出海陵之初以星文示变拜䟽请降诏责躬上奉天诫眞宗皇帝嘉其意屡召对便殿及行降中使抚安仍加宠赉太宗甞与侍臣论皇王之道田钖奏曰皇王之道微妙旷阔今师平太原逮兹二载未赏军功愿因郊籍议功酬之乞罢交州戍兵免驱生民爲瘴岭之鬼上嘉纳焉赵普当国钖谒之曰公以元勲当国冝事损捡今群臣书奏先经中书旣非尊王之体谏官章䟽令合门填状尤弱台宪之风皆不便普引咎正容厚谢皆罢之钖将卒自草遗表犹劝上以慈俭纳谏爲意絶无私请上厚䘏之田钖好直谏太宗或时不能堪钖从容奏曰陛下日徃月来养成圣性上说益重之田钖太宗时上言军国要机者一朝廷大体者四太宗甞言钖有文行敢言眞宗即位屡召对言事甞请抄畧御览三百六十卷日览一卷又采经史要言爲御屏风十卷以便观览及卒眞宗谓刘沆曰田钖直臣也何天夺之速朝廷每有小缺失方在思虑钖之章奏已至矣眞宗见田钖色必庄甞目之曰朕之汲黯也田钖疾亟进遗表眞宗宣御医赍上药驰救之无及矣俄召宰相对䄂出其表示之且曰朕自临大寳阅是表者多矣非祈泽宗族则希恩子孙未有如钖生死以国家爲虑而儆于朕者兴叹乆之命优赠典上甞幸龙圗阁阅书指东北隅架一漆凾上亲署鐍者谓学士陈尧咨曰此田钖章䟽也已而怆然乆之公动必以礼言必有法贤不肖咸惮伏之出处二十年未甞趋权贵之门在贬废中乐得其正晏如也范文正公铭公之墓曰呜唿田公天下之正人也言甚危命甚竒尽心而弗疑终身而无违呜唿贤哉吾不得而见之苏轼序公奏议曰自太平兴国以来至于咸平可谓天下大治千载一时矣而田公之言常若有不测之忧近在朝夕者何哉古之君子必忧治丗而危明主明主有絶人之资而治丗无可畏之防夫有絶人之资必轻其臣无可畏之防必易其民此君子之所甚惧也方汉文时刑措不用兵革不试而贾谊之言曰天下有可长太息者有可流涕者有可痛哭者后丗不以是少汉文亦不以是甚贾谊由此观之君子之遇治丗而事明主法当如是也公耿介寡合严恭好礼㞐公庭危坐终日未甞有懈容自㓜至老手不释卷慕魏徴李绛之爲人以尽规献替爲已任然性不敏悟治郡无称云三朝名臣言行录五朝名臣言行录卷第九之二九之二内翰王公公名禹偁字元之济州鉅野人擢进士第解褐成武主簿知长洲县召试拜右拾遗直史馆知制诰贬啇州团练使召还拜左正言再知制诰至道元年入翰林爲学士知审官院兼通进银台封駮司出知滁州移扬州眞宗即位召还复知制诰咸平初罢知黄州四年徙蕲州卒年四十八王元之年七八嵗已能文毕文简公爲郡从事始知之问其家以磨面爲生因令作磨诗元之不思以对但存心里正无愁眼下迟若人轻着力便是转身时文简大竒之留于子弟中讲学一日太守席上出诗句鹦鹉能言争似鳯坐客皆未有对文简冩之屏间元之书其下蜘蛛虽巧不如蚕文简叹息曰经纶之才也遂加以衣冠唿爲小友至文简入相元之巳掌书命矣王禹偁能属文太宗方奖抜文士闻其名召拜右拾遗直史馆赐绯故事赐绯者给银带上特命以文犀带赐之禹偁献端拱箴以爲诫寻知制诰上尝称之曰王禹偁文章当今天下独步判大理寺散骑常侍徐铉爲妖巫道安所诬谪官禹偁上䟽讼之请反坐尼罪由是贬啇州团练副使无禄种𬞞自给徙解州团练副使上思其才复召爲左正言仍命宰相以刚直不容物戒之眞宗初即位召爲翰林学士脩太宗实録执政疑禹偁轻重其间与客言后尝母仪天下当遵用旧礼罪以谤责知滁州眞宗即位以直言应诏召爲知制诰咸平初脩太祖实録与宰相论不合又以谤责知黄州移蕲州死于官其平生大节如此王禹偁性刚狷数忤权贵宦官尤恶之上累命执政召至中书戒谕之禹偁终不能改王元之在翰林甞草夏州李继迁制继迁送润笔物数倍于常然用启头书送拒而不纳盖惜事体也近时舎人院草制有送润笔物稍后时者必遣院子诣门催索而当送者徃徃不送相承旣乆今索者送者皆恬然不以爲恠也太宗时禹偁爲翰林学士尝草继迁制送马五十疋以备濡润禹偁以状不如式却之及出守滁州闽人郑褒徒步谒禹偁爱其儒雅及别爲买一马或言买马亏价者太宗曰彼能却继迁五十马頋肯此亏价哉禹偁之卒谏议大夫戚纶诔曰事上不回邪居下不謟佞见善若已有嫉恶过仇雠丗以爲知言祥符中眞宗观书龙图阁得禹偁章奏叹美切直因访其后宰相称其子嘉言以进士第爲江都尉即召对擢大理评事王禹偁爲谏官上御戎十䇿大旨以谓外任人内脩德则可以弭之外则合兵势以重将权罢小臣诇逻边事行间谍以离其心遣保忠御卿率所部以张掎角下诏感励边人取燕蓟旧疆盖弔晋遗民非贪其土地内则省官以寛经费抑文士以激武夫信用大臣以资其谋不贵虚名以戒无益禁㳺惰以厚民力端拱冬旱禹偁上䟽请节用省役薄赋缓刑太宗末王禹偁上言请明数继迁罪状募诸胡杀之眞宗即位诏群臣论事禹偁上䟽陈五事一曰谨边防通盟好因嗣统之庆赦继迁罪复与夏台彼必感恩内附且使天下知屈已而爲人也二曰减冗兵併冗吏使山泽之饶稍流于下开寳前诸国未平而财赋足兵威强由所畜之兵锐而不衆所用之将专而不疑设官至简而事皆举兴国后增损太冗冝皆经制三曰难选举使入官不滥先朝登第仅万人冝纠以旧制还举塲于有司吏部铨择官亦非帝王躬亲之事冝依格敕注拟四曰澄汰僧尼恐其惊骇且罢度人脩寺一二十载容自销铄亦救弊之一端五曰亲大臣逺小人使忠良蹇谔之士知进而不疑姦憸倾巧之徒知退而有惧其后潘罗支射死继迁平夏𣢾附卒如禹偁䇿而岁限度僧尼之数及病囚轻系得养治于家至今行之王禹偁在翰林眞宗初即位暇日召与论文禹偁奏曰夫进贤黜不肖辟谏诤之路彰爲诰命施之四海延利万丗王者之文也至于彫纎之言岂足以虑较轻重于琐琐之儒哉愿弃其小务其大诚宗社之福上顾曰卿爱朕之深者王元之尝请宰相于政事堂枢宻于都堂同时见客不许本㕔私接议者以爲是疑大臣以私也遂寝或以元之所请爲当但难其率宰相于政事堂共见耳其后二府乞以朝退聚㕔见客以杜请谒从之卒如元之言王元之出知黄州作三黜赋以见志其卒章曰屈于身而不屈于道兮虽百谪其何亏吾当守正直而佩仁义兮惟终身而行之又奏请令州郡脩城池除械器练军士上嘉纳之禹偁词学敏赡时所推重锋气俊厉极谈丗事臧否人物以直躬行道爲己任少所推让遇事敢言虽履危困封奏无辍尝云吾若生元和时从事于李绛崔群间斯无愧矣又爲文着书师慕古昔多渉规讽以是颇爲流俗所不容故累登文翰之职寻即罢去交游多儒雅士后进有词艺者极意称扬之如孙何丁谓軰多游其门下苏内翰賛公画像曰传曰不有君子其能国乎余尝三复斯言未尝不流涕太息也如汉汲黯萧望之李固吴张昭唐魏郑公狄仁杰皆以身徇义招之不来麾之不去正色而立于朝则豺狼狐狸自相吞噬故能消祸于未形救危于将亡使皆如公孙丞相张禹胡广虽累千百缓急岂可望哉故翰林王公元之以雄文直道独立当丗足以追配此六君子者方是时朝廷清明无大姦慝然公犹不容于中耿然如秋霜夏日不可狎玩至于三黜以死有如不幸而居于衆邪之间安危之际则公之所爲必将惊丗絶俗使斗筲穿窬之流心破胆裂岂特如此而已乎余始过苏州虎丘寺见公之画像想其遗风余烈愿爲执鞭而不可得其后爲徐州而公之曾孙汾爲兖州以公墓碑示余乃追爲之賛以附其家传云惟昔圣贤患莫已知公遇太宗允也其时帝欲用公公不少贬三黜穷山虽死靡憾咸平以来独爲名臣一时之屈万丗之信纷纷鄙夫亦拜公像何以占之有泚其颡公能泚之不能巳之茫茫九原爱莫起之三朝名臣言行录五朝名臣言行录卷第九之三九之三侍读孙宣公公名奭字宗古愽平人以九经及第爲国子监直讲诸王府侍读判太常礼院国子监擢龙图阁待制以父老请归田里不许岀知宻州还纠在京刑狱岀知河阳徙兖州仁宗即位召爲翰林侍读学士知审官院判国子监以年踰七十固请致仕拜工部尚书复知兖州以太子少傅致仕卒孙奭爲国子监直讲太宗幸监诏奭讲尚书说命三篇奭年少位下然音读详润帝称善因叹曰天以良弼赉啇朕独不得邪因以切励辅臣赐奭绯章服永兴军上言朱能得天书眞宗自拜迎入宫孙奭知河阳上䟽切諌以爲天且无言安得有书天下皆知朱能所爲惟上一人不知耳乞斩朱能以谢天下其辞有云得来唯自于朱能崇信只闻于陛下其质直如此上亦不之责顷之朱能果败眞宗将西祀龙图阁待制孙奭上䟽切谏以爲西祀有十不可陛下不过欲效秦皇汉武刻石颂德夸曜后丗耳其辞有云昔秦多繇役而刘项起于徒中唐不恤民而黄巢因于饥歳今陛下好行幸数赋歛安知天下无刘项黄巢乎上乃自制辨疑论以解之仍遣中使尉谕焉孙奭每上前说经及乱君亡国事反复申绎未尝避讳因以规讽又掇五经切治道者爲五十篇号经典徽言上之画无逸爲图乞施便坐爲劝鉴之助时庄宪明肃皇后每五日一御殿与仁宗同听政奭因言古帝王朝朝暮夕未有旷日不朝陛下冝每日御殿以览万机奏留中不报然上与太后雅爱重之每进见常加礼孙奭累表听致仕病甚戒其子不内婢妾曰无令我死妇人之手奭举动方重论议有根柢不肯诡随雷同眞宗巳封禅符瑞屡降群臣皆歌诵盛德独奭正言谏争毅然有古风采精力于学同定论语尔雅孝经正义请以孟轲书镂板复郑氏所注月令于郊庙礼乐亦多所是正云孙宣公以太子少保致仕居于郓一日置宴御诗㕔语客曰白传有言多少朱门鏁空宅主人到了不曾归今老夫归矣喜动于色复頋石守道讽易离卦九三爻辞且曰乐以忘忧自得小人之志歌而鼓缶不兴大耋之嗟公以醇德奥学劝讲禁中二十余年晚节勇退优㳺里中始终全德近丗少比宋尚书祁爲布衣时未爲人知孙宣公一见竒之遂爲知已后宋举进士骤有时名故丗称宣公知人公尝语其门下客曰近谥用两字而文臣必谥爲文皆非古也吾死得谥曰宣若戴足矣及公之卒宋方爲礼官遂谥曰宣成其志也孙宣公冯章靖公俱以鸿硕重望劝讲禁中凢朝廷典礼事并二公讨论之公尝言孙八座所阅典故必以前代中正合彞法事类而陈之则政府奉行无疑冯贰卿求广博不专以典正爲意故政府奉行烦于执奏以是二君之优劣分矣三朝名臣言行录五朝名臣言行录卷第九之四九之四御史中丞李㳟惠公公名及字㓜几其先范阳人后徙郑州中进士第再调昇州观察推官知兴化军通判曹州擢知陇州初置提点刑狱以公使陜西特迁一官除三司户部副使爲淮南转运使知秦杭郓州应天河南府召拜御史中丞卒曹玮乆在秦州累章求代眞宗问王旦谁可代玮者旦荐枢宻直学士李及上即以及知秦州衆议皆谓及虽谨厚有行检非守边之才不足以继玮杨亿以衆言告旦旦不荅及至秦州将吏心亦轻之㑹有屯驻禁军白昼掣妇人银钗于市中吏执以闻及方坐观书召之使前略加诘问其人服罪及不复下吏亟命斩之复观书如故将吏皆惊服不日声誉逹于京师亿闻之复见旦具道其事且曰向者相公初用及外廷之议皆恐及不胜其任今及材器乃如此信乎相公知人之明也旦笑曰外廷之议何其易得也夫以禁军戍边白昼爲盗于市主将斩之事之常也乌足以爲异政乎旦之用及者其意非爲此也夫以曹玮知秦州七年羌人詟服边境之事玮处之巳尽其冝矣使他人徃必矜其聦明多所变置败坏玮之成绩旦所以用及者但以及重厚必能谨守玮之规摹而巳矣亿由是益服旦之识度章献太后临朝内侍省都知江德元权倾天下其弟德明奉使过杭州时李及知杭州待之一如常时中人奉使者无所加益僚佐皆曰江使者之兄㞐中用事当今无比荣枯大臣如反掌耳而使者精锐复不在人下明公待之礼无加者意者明公虽不求福独不畏其爲祸乎及曰及待江使者不敢慢亦不敢过如是足矣又何加焉旣而德明谓及寮佐曰李公髙年何不求一小郡以自处而乆㞐余杭繁剧之地岂能辨耶僚佐走告及曰果然使者之言甚可惧也及笑曰及老矣诚得小郡以自逸庸何伤待之如前一无所加旣而德明亦不能伤也时人服其操守李公于杭州每访林先生逋于孤山望林麓而屏导从歩入先生之庐一日冒雪岀郊衆皆谓当置酒召客乃独造逋清谈至暮而返逋死公以䘮服哭送拜墓乃归吴儿自是耻其风俗之薄也蔡君谟甞书小吴牋云李及知杭州市白集一部乃爲终身之恨此君殊清节可爲丗戒张乖崖镇蜀当遨时士女环左右终三年未甞囬顾此君殊重厚可以爲薄末之检押此帖今在张乖崖之孙尧夫家予以谓买书而爲终身之恨近于过激苟其性如此亦可尚也三朝名臣言行录五朝名臣言行录卷第九之五九之五御史中丞孔公公名道辅字原鲁孔子四十五代孙举进士爲宁州军事推官改知仙源县奉孔子祠章献太后临朝召爲左正言岀知郓州徙青州明道二年召爲右谏议大夫权御史中丞岀知泰徐兖州复入爲中丞岀知郓州中道病卒年五十四公仕当今天子天圣寳元之间以刚毅谅直名闻天下甞知谏院矣上书请明肃太后归政天子而廷奏枢宻使曹利用上御药罗崇勲罪状当是时崇勲操权利与士大夫爲市而利用悍彊不逊内外惮之甞爲御史中丞矣皇后郭氏废引谏官御史伏合以争之求见上皆不许而固争之得罪然后巳盖公事君之大节如此此其所以名闻天下而士大夫多以公不终于大位爲天下惜者也初庄献太后称制郭后恃太后执颇骄横后宫多爲太后所禁遏不得进太后崩上始得自纵适美人尚氏父自所由除殿直赏赐无筭恩宠倾京师郭后妬屡与之忿争尚氏常于上前有侵后不逊语后不胜忿起批其颊上自起救之后误查上颈上大怒阎文应劝上以爪痕示大臣而谋之上因以示吕夷简且告之故夷简因宻劝上废后上疑之夷简云光武汉之明主也郭后止以怨怼坐废况伤乗舆乎废之未损圣德上未许外人籍籍颇有闻之者左司谏祕阁校理范仲淹因登对极陈其不可且冝早息此议不可使有闻于外也夷简将废后奏请勑有司无得受台谏章奏十二月乙卯称皇后入道赐号浄妃㞐别宫右谏议大夫权御史中丞孔道辅恠合门不受章奏遣吏诇之始知其事奏请未降诏书丙辰与范仲淹帅诸台谏诣合门请对合门不爲奏道辅等欲自宣祐门入趣内东门宣祐监官宦者阖扉拒之道辅拊门铜镮大唿曰皇后𬒳废奈何不听我曹入谏宦者奏之湏臾有旨台谏欲有所言冝诣中书附奏道辅等悉诣中书论辨諠譁夷简曰废后自有典故仲淹曰相公不过引汉光武劝上耳此汉光武失德又足法邪自余废后皆昬君所爲主上躬尧舜之资而相公更劝之効昬君所爲乎夷简拱立曰兹事明日诸君更自登对力陈之道辅等退夷简即爲熟状贬黜道辅等故事中丞罢须有告词至是直以勑除之道辅等始还家勑㝷至遣人押出城仍下诏云云十一月戊子故后郭氏薨后之获罪也上直以一时之忿且爲吕夷简阎文应所賛故废之旣而悔之后出㞐瑶华宫章惠太后亦逐杨尚二美人而立曹后乆之上游后园见郭后故肩舆悽然伤之作庆金枝词遣小黄门赐之且曰当复召汝夷简文应闻之大惧㑹后有小疾文应使毉官故以药发其疾疾甚未絶文应以不救闻遽以棺歛之王伯庸时爲谏官上言郭后未卒数日先具棺器请推按起㞐状上不从但以后礼葬于佛舎而巳或曰章献初崩上与夷简谋以夏竦等皆庄献太后之党悉罢之退告郭后郭后曰夷简独不附太后邪但多机巧善应变耳由是并夷简罢之是日夷简押班闻唱其名大骇不知其故夷简素与内侍副都知阎文应等相结使爲中诇乆之乃知事由郭后夷简由是恶郭后公所至官治数以争职不阿或绌或迁而公持一节以终身盖未甞自诎也其在兖州也近臣有献诗百篇者执政请除龙圗阁直学士上曰是诗虽多不如孔道辅一言乃以公爲龙圗阁直学士于是人度公爲上所思且不乆于外矣未几果复召以爲中丞而宰相使人说公稍折节以待迁公乃告以不能于是又度公且不得乆㞐中而公果出初开封府吏冯士元坐狱语连大臣数人故移其狱御史劾士元罪止于杖又多更赦公见上上固怪士元以小吏与大臣交私污朝廷而所坐止如此而执政又以谓公爲大臣道地故出知郓州公使契丹契丹燕使者优人以文宣王爲戏公赩然径出虏使主客者邀还坐且令谢公正色曰中国与北朝通好以礼文相接今俳优之徒侮慢先圣而不之禁北朝之过也道辅何谢虏君臣黙然公廉于财乐振施遇故人子恩厚尤笃而尤不好鬼神禨祥事在宁州道士治眞武像有蛇穿其前数出近人人传以爲神州将欲视验以闻故率其属徃拜之而蛇果岀公即举笏击蛇杀之自州将以下皆大惊巳而又皆大服公由此始知名然余观公数处朝廷大议视祸福无所择其智勇有过人者胜一蛇之妖何足道哉丗多以此称公者故余亦不得而略也元祐中上元驾幸凝祥池宴从臣教坊伶人以先圣爲戏刑部侍郎孔宗翰奏唐文宗时甞有爲此戏者诏斥去之今岂冝尚容有此诏付伶官于理或曰此细事何足言者孔曰非尔所知天子春秋鼎盛方且尊德乐道而贱工乃尔䙝慢纵而不治岂不累圣德乎闻者叹伏三朝名臣言行录五朝名臣言行录卷第九之六九之六起居舎人尹公公名洙字师鲁河南人中进士第调河南府户曹叅军知光泽县召试除馆阁校勘贬监郢州酒税大将葛怀敏辟爲经略判官范韩二公出爲经略安抚副使复以公爲判官降通判濠州韩公知秦州辟通判州事改知泾州徙渭州兼领泾原路经略公事移知庆州迁起居舎人直龙图阁贬崇信军节度副使徙监均州酒税卒年四十六师鲁河南人姓尹氏讳洙然天下之士识与不识皆称之曰师鲁盖其名重当丗而丗之知师鲁者或推其文学或髙其议论或多其材能至其忠义之节处穷逹临祸福无愧于古君子则天下称师鲁者未必尽知之师鲁爲文章简而有法博学彊记通知今古长于春秋其与人言是是非非务穷尽道理乃巳不爲苟止而妄随而人亦罕能过也遇事无难易而勇于敢爲其所以见称于丗者亦所以取嫉于人故其卒穷以死范公贬饶州谏官御史不肯言师鲁上书言仲淹臣之师友愿得俱贬贬监郢州酒税康定元年春夏人冦延州大将刘平战死天子命夏公开府永兴以经略招讨之予与范公爲之副公爲判官未几上遣翰林学士晁公宗悫督出兵攻贼合府议奏曰今将与兵尚未习练愿谨边防期以嵗月平之使还而贼复冦镇戎诏下切责俾以进兵月日来上府中复议曰将在军虽得以自便然攻守大计当禀筭于朝廷乃画攻守二䇿余与公诣阙奏之唯上所择诏取攻䇿巳而难之事方寝贼复遣人以书叩延州伪请和而大举兵冦泾原之山外杀部署任福公时在庆州得泾原求援书即移文庆帅率其部将刘政锐兵数千人便道走镇戎未至贼引去夏公奏公爲专徙通判濠州初朝廷之将用攻䇿也命葛怀敏出鄜延道勒兵绥宥间攻贼积聚招怀种族夺其要害而堡障之贼知朝廷之威必飜然来服则乆而易制公曰是行也不患将卒无勇患应敌寡谋耳乃自请叅议怀敏行营军事有诏如请而事中罢泾原乗葛怀敏覆军之后伤夷残缺千罅百漏公夙夜抚葺一道以完时宣徽使郑公爲陜西四路帅主静边寨主刘沪议遣其属董士廉与沪于章川堡南入诸羌中开道二百里脩水洛城以通秦之援兵公曰贼数犯塞必併兵一道五路帅之战兵常不登二万人而当贼昊举国之衆且由黄石河路来援虽逺水洛路二日而援师安然以济今无故夺诸羌田二百里引堡屯师坐耗刍粮不胜计以冀秦援一二日之速则吾兵愈分而边用不给矣乃奏罢之便诏从之㑹郑改知永兴军乃署前帅牒饬沪等督役如初二人者遂不奉诏兴作不巳公遣人召沪者再不至乃命瓦亭寨主张忠代沪沪复不受代部署狄公于是亲至德顺军摄沪士廉下狱差官按问而郑比奏夲道沮沪等功朝廷薄沪等罪徙公庆州而城水洛焉范公旣罢政事当时衆贤执政皆指爲朋党欲因事斥逐之董士廉者即诣阙上书以水洛事讼公且诬公在渭有盗赃制使承风指按验百端不能得一毫以污公有部将孙用者出于军校尝自京取民息钱至官贫不能偿公与狄公惜其材乃分假公使钱俾偿其民而月取其俸偿于官逮按问而钱先巳输官矣坐此贬公崇信军节度副使徙监均州酒税师鲁在均州得疾㳂牒至南阳访医药疾革頋稚子在前无甚怜之色与賔客言终不及其私整冠带盥濯怡然隐几而卒师鲁当天下无事时独喜论兵爲叙燕息戍二篇行于丗自西兵起凡五六歳未甞不在其间故于西事尤习其详欲训土兵代戍卒以减边用爲御戎长乆之䇿皆未及施爲而元昊臣西兵解严师鲁亦去而得罪矣公天性慈仁内刚外和凢事有小而可矜者必恻然不忍发见颜皃及临大节断大事则心如金石虽鼎镬前列不可变也在军谦勤爱士虽悍夫冗列皆降意容接故人人愿尽其力所至郡邑脩设条教务以实惠及下去则人思之文章自唐之衰日沦浅俗寖以大敝夲朝柳公仲涂始以古道发明之后卒不能振天圣初公独与穆叅军伯长矫时所尚力以古文爲主次得欧阳永叔以雄词鼓动之于是后学大悟文风一变师鲁深于春秋故其文谨严辞约而理精章奏䟽议大见风采士林耸慕焉夲朝古文柳开仲涂穆脩伯长首爲之唱尹洙师鲁兄弟继其后欧阳文忠公蚤工偶俪之文及官河南始得师鲁乃出韩退之文学之盖公与师鲁于文虽不同公爲古文则居师鲁后也如五代史公尝与师鲁约分撰其后师鲁死无子今欧阳公五代史颁之学官盛行于丗内果有师鲁之文乎抑欧阳公自爲之也欧阳公志师鲁墓论其文曰简而有法且谓人曰在孔子六经中唯春秋可当则欧阳公于师鲁不薄矣崇宁间改脩神宗正史欧阳公传乃云同时有尹洙者亦爲古文然洙才下不足以望脩云盖史官皆晚学小生不知前軰文章渊原自有次第也天圣明道中钱文僖公自枢宻留守西都谢希深爲通判欧阳永叔爲推官尹师鲁爲掌书记梅圣俞爲主簿皆天下之士钱相因府第起双桂楼西城建临园驿命永叔师鲁作记永叔文先成凡千余言师鲁曰洙止用五百字可记文成永叔服其简古永叔自此始爲古文韩魏公表公之墓曰呜唿自古圣贤必推性命如公之文武杰立而贯以忠义兮此天之性位不大显遭谗而跌且不寿兮此天之命虽孔孟不能以兼适兮尚一归于黙定昩者不思而妄求兮徒自奔于邪径故公临祸福生死而曾不少变兮是能安性命而归正唯大名赫然日月之光兮亘万古而増莹吾闻善人者天必报其后兮冝嗣人之蒙庆韩魏公曰希文常劝以身安而后国家可保师鲁以谓不然直谓临国家事不当更頋身公虽重希文之说然性之所喜以师鲁爲惬尔师鲁兄源字子渐与师鲁俱有名于当丗其论议文章博学彊记皆有以过人而师鲁好辩果于有爲子渐爲人刚简不矜饰能自晦藏与人居乆而莫知至其一有所发则人必惊伏其视丗事若不干其意巳而搉其情伪计其成败后多如其言其性不能容常人而善与人交乆而益笃赵元昊冦边围定川堡大将葛怀敏发泾原兵救之君遗怀敏书曰贼举其国而来其利不在城堡而兵法有不得而救者且吾军畏法见敌必赴而不计利害此其所以数败也冝驻兵瓦亭见利而后动怀敏不能用其言遂以败死刘涣知沧州杖一卒不服涣命斩之以闻坐专杀降知宻州君上书爲涣论直得复知沧州范文正公尝荐君材可以居馆阁召试不用遂知怀州及范公与韩冨诸公皆罢而师鲁与一时贤士亦多𬒳诬枉得罪君叹息忧悲发愤徃徃𬒳酒哀歌泣下朋友皆窃怪之已而以疾卒三朝名臣言行录五朝名臣言行录卷第九之七九之七尚书余襄公公名靖字安道韶州曲江人举进士试书判拔萃擢集贤校理坐言事落职贬监筠州酒税庆历中除右正言修起居注知制诰出知吉州改将作少监分司南京更授左神武大将军辞不就知䖍州丁父忧起爲祕书监经制广南东西路盗贼知潭州改青州召爲广西体量安抚使移知广州英宗即位拜工部尚书代归道病卒年六十五公爲人质重刚劲而言语恂恂不见喜怒自少博学强记至于历代史记杂家小说隂阳律历外曁浮屠老子之书无所不通范文正以言事忤大臣贬知饶州谏官御史缄口避祸无敢言者公独上书曰陛下亲政以来三逐言事者矣若习以爲常不甚重惜恐钳天下之口不可不戒书旣上落职监筠州酒税尹公洙欧阳公脩相继抗䟽论列又以书让諌官亦得罪逺谪时天下贤士大夫相与惜其去号爲四贤庆历三年上增置谏官以开广言路亲笔公姓名除右正言公感激奋励遇事辄言无所回避是年太白犯岁星于太微端门之右公论之曰金火罚星与岁相犯皆主兵䘮及饥盖木爲德金爲刑惟金沴木五行所忌愿陛下责躬修德以谢天变未几火开寳寺塔上遣中贵人取塔基旧瘗舎利入禁中相传以爲能岀光景自天子至于宫掖杂岀寳货将复营建举京师王公大姓莫不信向公论之曰天火之致夲是灾变朝廷所冝诫惧以荅天意且自西陲用兵以来民苦赋役不聊其生至有父子夫妇携手赴井死者其穷至矣今复以其膏血之余营建佛塔非所以荅天戒慰民心也昔梁武帝造长干塔亦有舎利光恠及台城之败何能致福于人此亦可以爲鉴矣公之论事不避忌讳大率类此庆历元年才人张氏进封脩媛四年以脩媛丗父职方贠外郎尧佐提点开封府县镇公事右正言余靖上言尧佐不当得此差遣一尧佐不足爲轻重但鉴郭后之祸兴于扬尚上曰朕不以女谒用人自有臣僚奏举若物议不允当与一郡庆历三年右正言余靖奉使契丹入辞书所奏事于笏各用一字爲目上顾见之问其所书者何靖以实对上指其字一一问之尽而后巳上之听纳不倦如此庆历四年元昊纳誓请和将加封册而契丹以兵临境上遣使言爲中国讨贼且告师期请止毋与和朝廷患之欲听重絶夏人而兵不得息不听生事北边议未决公独以谓中国厌兵乆矣此契丹之所幸一日使吾息兵养勇非其利也故用此以挠我尔是不可听朝廷虽是公言犹留夏册不遣而假公谏议大夫以报公从十余骑驰岀居庸关见虏于九十九泉从容坐帐中辩㭊徃复数十卒屈其议取其要领而还朝廷遂发夏册臣元昊西师旣解严而北边亦无事庆历四年除知制诰复使契丹公前后三至虏中尽得情实坐甞爲胡语诗岀知吉州知䖍州丁父忧去官而蛮贼侬智髙䧟邕州连破岭南州县围广州乃即庐中起公爲袐书监知潭州即日驰在道改知桂州公奏曰贼在东而徙臣西非臣志也天子嘉之即诏公经制广东西贼盗乃趋广州而智髙复西走邕州自智髙初起交趾请岀兵助讨贼诏不许公以谓智髙交趾叛者冝听岀兵毋沮其善意累䟽论之不报至是公曰邕州与交趾接境今不纳必忿而反助智髙乃以便冝趣交趾㑹兵又募侬黄诸姓酋豪皆縻以职与之誓约使听节制或疑其不可用公曰使不与智髙合足矣及智髙入邕州遂无外援旣而宣抚使狄青㑹公兵败贼于归仁智髙走入海邕州平公请复终䘮不许诸将班师以智髙尚在请留公广西委以后事迁给事中諌官御史列䟽言功多而赏薄再迁尚书工部侍郎公留广西逾年抚缉完复岭海肃然又遣人入特磨袭取智髙母及其弟一人献于京师斩之嘉祐五年交趾冦邕州杀五巡检驿召公以爲广西体量安抚使悉发荆湖兵以从公至则移檄交趾召其臣费嘉祐诘责之嘉祐惶恐对曰种落犯边罪当死愿留取首恶以献即械五人送钦州斩于界上广之番舶装船旧皆取税公奏罢之以徕逺啇又请立法戒当任官吏不得市南药及公北归不载南海一物云公资性庄重量寛而容衆有知人之鉴其帅边也任使贤勇各尽其材甞所称荐亦多显逹间常接人温容逊辞不欲一忤人意及谏诤人主论列时政排斥横议抵触忌讳不少廻避帅二广首尾几十年以恩信𬒳于异域如交趾大理特磿南诏之国皆可以頥指气使公之文武之材可谓具矣余靖夲名希古韶州人举进士未预解荐曲江主簿王仝善遇之时知韶州者举制科仝亦举制科知州怒以爲玩巳捃其罪无所得唯得仝与希古接坐仝坐违勑停任希古杖臋二十仝遂闲居䖍州不复仕进希古更名靖取他州解及第景祐中爲馆职爲范文正讼冤获罪由是知名范公入叅大政引爲谏官袐书丞茹孝标䘮服未除入京师私营身计靖上言孝标冒哀求仕不孝孝标由是获罪深恨靖靖迁龙图阁直学士王仝数以书干靖求货靖不能应其求孝标闻靖甞犯刑诈匿应举乃自诣韶州宻求其案得之时钱子飞爲谏官方攻范党孝标以其事语之子飞即以闻诏下䖍州问王仝靖隂使人讽仝令避去仝辞以贫不能岀靖置银百两于茶篚中託人饷之所託者恠其重开视窃银而致茶于仝仝大怒及诏至州官劝仝对当日接坐者余希古今不知所在仝不从对称希古即靖是也靖遂以将军分司三朝名臣言行录五朝名臣言行录卷第九之八九之八待制王公公名质字子野文正公之姪也以䕃𥙷官召试赐进士及第通判苏州知蔡州徙庐州降监舒州灵仙观起知泰州徙荆湖北路转运使权知江陵府同判吏部流内铨擢天章阁待制出知陜州年四十五卒通判苏州州守黄宗旦负材自喜颇以新进少公议事则曰少年乃与丈人争事公曰受命佐君事有当争职也宗旦虽屡屈折而政常得无失稍德公助已爲之加礼宗旦得盗铸钱百余人以託公公曰事发无迹何从得之曰吾以术钩岀之公愀然曰仁者之政以术钩人寘之死而又喜乎宗旦惭服悉缓岀其狱始大称公曰君子也知蔡州蔡俗旧祠吴元济公曰岂有逆丑而庙食耶吾爲州长不能正民之视听俾民何从哉狄梁公李太尉皆唐之忠烈又德加蔡人胡爲不祠命工彻元济庙建二公祠率吏民拜祭蔡人从之于今号爲双庙徙庐州盗有杀其徒而并其财者获之寘于法大理駮曰法当原公以谓盗杀其徒而自首者原之所以疑坏其党而开其自新若杀而不首旣获而亦原则公行爲盗而第杀一人旣得兼其财又可以赎罪不获则肆爲盗获则引以自原如此盗不可止非法意䟽三上不能争公叹曰吾不胜法吏矣乃上书自劾请不坐佐吏公坐贬监灵仙宫其后议者更定不首之罪卒用公言爲是迁荆湖北路转运使当用兵西方急于财用之时独不进羡余其赋歛近寛平治以常法故他路不胜其弊而荆湖之人自若权知荆南府民有讼婚者诉曰贫无赀故后期问其用几何以俸钱与之使婚获盗窃人衣者曰迫于饥寒而爲之公爲之哀怜取衣衣之遣去荆人比公爲子产判吏部流内铨号爲称职而于选法未甞有所更易人或问之公曰选法具备如权衡在执者不欺其轻重耳何必屡更其法范仲淹以言事贬饶州方治党人甚急公独扶病率子弟饯于东门留连数日大臣有以让公曰长者亦爲此乎何苦自䧟朋党公徐对曰范公天下贤者顾质何敢望之然若得爲党人公之赐质厚矣闻者爲公缩颈其爲待制之明年岀守于陜又明年小人连兴大狱坐贬废者十余人皆公素所贤者闻之悲愤叹息或终日不食因数剧饮大醉公旣素病益以酒遂卒公在相门而弗骄弗华以贫爲寳文正作舎人时家甚虚甞贷人金以赡昆弟过期不入辍所乗马以偿之公因阅家藏书而得其劵召家人示之曰此前人清风吾辈当奉而不坠冝袐藏之又得颜鲁公爲尚书时乞米于李大夫墨帖刻石以摸之遍遗亲友间其雅尚如此故终身不贪所至有氷蘗声公充职馆殿二十余年同舎皆显官公介然不动惟求外补当国者非戚必旧公未甞折颜色屈语论以合其意公爲数郡皆清心以思治行巳以率下崇学校而风化之人有犯法非害于物者必缓其狱求民之疾虽处幽不遗去民之梗虽负势不避也公不治生业畜书万卷乐称人之善士大夫非风义髙逺弗与之㳺三朝名臣言行录五朝名臣言行录卷第九之九九之九侍读孙公公名甫字之翰许州阳翟人初举进士得同学究岀身再举及第华州观察推官知绛州翼城县辟永兴军司録监益州交子务入爲祕阁校理改右正言知谏院岀知邓州徙安州历江东两浙转运使知陜州徙晋州爲河东转运使三司度支副使嘉祐元年以天章阁待制兼侍读卒年六十公爲华州推官转运使李纮荐其材迁大理寺丞知绛州翼城县故丞相杜祁公与纮皆以清节自髙尤难于取士闻公纮所荐也数招致之一见大喜巳而祁公自御史中丞知永兴军辟公司録凡事之繁猥者一以委之公叹曰待我以此可以去矣祁公爲谢顾事非它吏不能者不敢烦公公乃从容爲陈当丗之务所以缓急先后施设之冝又多荐士之贤而在下者于是祁公自以爲得益友监益州交子务蜀用铁钱民苦转贸重故设法书纸代钱以便市易转运使以伪造犯法者多欲废不用公曰交子可以伪造钱亦可以私铸私铸有犯钱可废乎但严治之不当以小仁废大利后卒不能废祁公爲枢宻副使荐于朝得祕阁校理是时诸将兵讨灵夏乆无功天下骚动盗贼数入州县杀吏卒吏多失职而民弊矣天子方锐意更用二三大臣乃极选一时知名士増置谏官使𥙷阙失公以右正言居谏院上好纳谏诤未甞罢言者而至言宫禁事它人犹湏委曲开讽而公独曰所谓后者正嫡也其余皆犹婢尔贵贱有等用物不冝过僣自古宠女色初不制而后不能制者其祸不可悔上曰用物在有司吾恨不知尔公曰丗谓谏臣耳目官所以逹不知也若所谓前丗女祸者载在书史陛下可自知也上深嘉纳之保州兵变前有告者大臣不时发之公因力言枢宻使副当得罪使乃杜祁公也边将刘沪城水洛于渭州部署尹洙以沪违节度将诛之大臣稍主洙议公以谓水洛通秦渭于国家利沪不可罪由是罢洙而释沪洙公平生所善者也公在谏院所言𥙷益尤多是三者其一人所难言其二人所难处者其后言宰相以某事当去者上亟爲罢之因以陈执中爲叅知政事公又言执中不可用由是上难之公遂求解职于是小人不便大臣执政而朋党之论起二三公相继去位公亦在论中而辩诤愈切不自疑由是罢谏职以右司谏知邓州知谏院因灾异言应天在诚行爱民遂请斥浮费岀宫女除别库之私以寛赋歛初李元昊反河西契丹亦以兵近边谋弃约任事者于西方益禁兵二十万北方益土兵亦二十万又益禁兵四十指挥及群盗张海等劫京西江淮皆警是时巳更用大臣矣又令天下益禁兵公言曰天下所以大困者在浮费而浮费之广者兵爲甚今不能损又可益之耶且兵巳百万矣不能止盗而但欲多兵岂可谓知所先后哉不报于是极论古今养兵多少之利害以闻语诋大臣尤切旣而保州有兵变朝廷赏先言者公以谓有先言者而枢宻院不以时下不可以无责天子曰某吾方倚以治也不可使去位公犹固请议其罚又云公始爲杜丞相所知庆历之间二三大臣又与公同心任事然论保州之变则所指者盖杜公非益兵之议则所诋者盖二三大臣也其不偏于所好如此庆历中孙甫蔡襄爲谏官言宰臣晏殊役官兵治邸舎怀安苟且无向公之心遂罢殊政事而甫等因荐冨弼代殊上怒以谓进用宰相人主之任臣下不冝有所指陈遂相陈执中而甫等极言执中不可用不听则相与求罢爲外官不许遂请退自陈上曰卿等言一不听则求去令朕有逐言者名自爲计则善也甫自陈以私便求岀襄亦以养亲爲言先是襄尝乞告至莆田迎亲而亲不果来至是上乃曰卿昨迎亲不来何不遂留侍养襄惶恐不能对甫徐进曰蔡襄所以辞亲逺来事陛下冀万一有禆𥙷今言旣不行蔡襄是以湏却思归去养亲孙之翰言庆历中上用杜衍范仲淹冨弼韩琦任政事而以欧阳脩蔡襄及甫等爲谏官欲更张庶事致太平之功仲淹亦皆戮力自効欲报人主之知然好同恶异不能旷然心无适莫甫尝家居石介过之问介适何许来介言方过冨公问冨公何爲介曰冨公言滕宗谅守庆州用公使钱坐法杜公则欲致宗谅重法不然则衍不能在此范公则欲薄其罪曰不然则仲淹请去冨公欲抵宗谅重法则惧违范公欲薄其罪则惧违杜公患是不知所决甫曰守道以谓如何介曰介亦窃患之甫廼叹曰法者人主之操柄今冨公患重罪宗谅则违范公薄其罪则违杜公是不知有法而未尝意在人主也守道平生好议论自谓正直亦安得此言乎因曰甫少而好学自度必难用于丗是以退爲唐史记以自见而属爲诸公牵挽使备谏官亦甞与人自谋去就而所与谋者适好进之人遂见误在此今诸公之言如是甫复何望哉自此凢月余不能寐庆历之间任事者其后余多识之不党而知其过如之翰者则一人而巳矣知晋州近臣过晋夜半叩城欲入公曰城有法吾不得独私终不爲开门初谢绛知邓州有惠政庆历中范仲淹洎甫相继守郡皆号循吏好教育士类今翰林学士贾黯邓人也甞善三公之爲人因爲创三贤堂于百花洲公素羸性澹然寡所好欲恂恂似不能言而内劲果遇事精明议者谓公道德文学冝在朝廷备頋问而钱糓刀笔非其职然公处之益办至临疑狱滞讼常立得其情大贼张海郭貌山攻劫啇邓新破南阳顺阳公安辑有方常曰教民知战古法也乃亲阅县弓手教之击射坐作皆爲精兵盗贼爲息陜当东西冲吏苦厨传而前爲守者顾毁誉不能有所损至公痛裁节之过客畏其清初无所望而亦莫之毁也陜人赖以纾后遂爲法其爲转运使所至州县视其职事脩废察其民乐否以此陞黜官吏而不纳毁誉遇下虽严而不害其在两浙范文正公守杭州以大臣或便冝行事公曰范公贵臣也吾屈于此则不得伸于彼矣由是一切绳以法而常以监司自处范公遇公无倦色及退而不能无恨公遇范公不少下然退而未甞不称其贤也公虽贵而衣食薄无妾媵不饰玩好不与酣乐泊如也时从当丗处士讲评以爲得其好而客或造其席者与之言终日不能以势利及也公喜接士务扬人善所得俸廪多所施与抚诸孤儿教育如己子孙之翰人尝与一砚直三十千孙曰砚有何异而如此之价也客曰砚以石润爲贤此石呵之则水流孙曰一日呵得一檐水才直三钱买此何用竟不受公博学彊记尤喜言唐事能详其君臣行事夲末以推见当时治乱每爲人说如其身履其间而听者晓然如目见故学者以谓终岁读史不如一日闻公论也所着唐史记七十五卷论议闳赡书未及成公旣卒诏取其书藏于祕府司马温公书公唐史记后云孙公昔着此书甚自重惜常别缄其藁于笥必盥手然后启之谓家人曰万一有水火兵刀之急它货财尽弃之此笥不可失也毎公私少间则增损改易未尝去手其在江东爲转运使岀行部亦以自随过亭传休止輙取脩之会宣州有急变乗驲遽徃不暇挈以俱旣行于后金陵大火延及转运廨舎弟子察亲负其笥避于沼中岛上公在宣州闻之亟还入门问曰唐书在乎察对曰在乃恱余无所问自壮年至于白首乃成亦未以示人文潞公执政尝从公借之公不与但録姚崇宋璟论以与之况它人固不得见也苏内翰荅李廌书云録示孙之翰唐论仆不识之翰今见此书凛然得其爲人至论禇遂良不譛刘洎太子瑛之废由张说张廵之败縁房琯李光弼不当图史思明宣宗有小善而无人君大略皆旧史所不及也欧阳公铭公之墓曰惟学而知方以行其义惟简而无欲以遂其刚力虽弱兮志则彊