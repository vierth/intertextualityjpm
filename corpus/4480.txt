金锁流珠引正统道藏三家本二十九卷太玄部太玄金箓金锁流珠引序思一中华仙人李淳风序并註太上三五太玄金箓者即元始天尊传太上大道君也号髙圣太上玉晨玄皇大道君道君传紫清太素髙虚洞曜三元上道君君传紫晨太微天帝道君君传紫明太微九道髙元玉晨道君又传太上老君太微天帝君之下玉晨道君传紫元太微八素三元玄晨元君君传紫微元灵龟台九灵太真元君之人君传大灵上霄飞晨中央黄老君君传太元东霞搏桑丹林大帝上道君君住搏桑传二十真人中土絶传紫晨太微天帝道君传上清太平金阙帝晨后圣玄元玉皇上道君前圣太上道君称万道之主号曰虚皇后圣太上老君称万道之君号曰玉皇自有金阙帝君官臣具足亦如世人君人臣之任各有主掌天宫九野皆周也君姓李名𣆀字伯阳攺金箓名之曰太玄三五金锁流珠经箓正论履斗歩纲之要箓有八十六篇四十三卷上诣太上老君号髙圣太上玉晨玄皇大道君请此四十三卷下传世人系代爲真君真臣愿度十天世界爲上天神仙都玉京称玉皇上帝也以自撰略爲一十五卷正经及掌诀图书论歩纲蹑纪之事总号之金锁大名次流珠次飞歩天纲次即禹歩地纪传二十卷与尹君君号后圣大法师左上卿卿传方诸大真人皆佐后圣圣又传后圣太师太微左真保皇道君后圣又传九微太真玉阙上相大司命髙晨师东海玉明青华小童道君后圣君又传后圣上保司南极太丹元君紫元夫人夫人有二人一紫微夫人姓李后圣君第三女曽事清河王君小子也子爲周穆王上宰相年百年而巳性不于道着功夫人劝行履斗之法不行也君又传白山太素真君后圣君又传后圣上宰西极总真王君总真传南极南岳真人左仙公太虚上真赤君又传侍帝晨领五岳司右弼王桐栢真人王君佐后圣君后圣君再授玄洲二十九真人各主诸方界关奏合有仙功着仙闻于太平金阙后圣君便令教试依功给道可仙给仙可真与真其中除仙真外亦有三等上等着功者第一等者修身慎行谨言无妄修錬真心好乐经典读诵立功香火连宵与人治患更遇六甲神符服而年深且得不死人中之仙矣再修得遇仙师授此图经方以履歩纲斗亦得爲真人神仙第二等者好錬金石以爲真至之药救人疾病坚身理藏服饵于山间林薮亦逺万寿百年不死死后亦不爲下鬼便得託生受其本福第三等志心好道随从明师不逺万里舍心供力不惮劳苦年月深逺师自与言功记德即教此经传授之后志心修行却获功德于师先得关奏后圣当与给道补爲真人者多矣此三等说后圣告正一真人及总真王君金阙圣君又授紫微左夫人又下教授二十四真人昇天爲二十四玉京左右金阙上真宫御史臣又使王君总真下校授茆盈孚仲甫等爲司命君教合道之志者当以教之盈以训二弟及二许杨左六人尽以授修行此经也后以诸方仙真得者皆因此经或以天尊上真前圣虚皇上帝大道君授传或以前圣太上大宰道君所传后圣玄元玉皇帝大道君或分身再传或以后圣大宰天师总真系代相授赐拔宅妻子俱昇如此得仙真之衆或隐去或见白日上昇者人数盖多不可一一而书记也今以略举相继以爲引首之目叙其前圣后圣金口所传金箓玉图流珠示引次用前后合行用依科排比篇名一一图分折其袐要内诀引入其大道之门修行得者继代付授后学髙贤心命合仙之士即不得妄传非人此引黒书者老君所授赤书者后圣君再言天师受吿及王君传録具一一注于书后篇用一一随卷题配之太玄三清金锁流珠谱序王君问曰何爲金锁流珠尹君曰太上老君还太真尊位号上清太平金阙帝天师及王君授弟子王二君曰前圣虚皇上帝大道君即元始太上道君是也后圣玉皇上帝玄元上道君是也玉晨后圣玄元上道君攺金箓名号金锁名始其意金锁本说锁魂錬魄求生去死之法本说坚身如金留神系锁口诵金锁足履金纲故名此两字以授后贤晓达其名应时得道王君再问流珠何不解说尹君曰流珠是北斗九星也者九星也人以修行歩纲故曰流转随珠本名金箓行法四字爲首后圣君攺行法名流珠即今飞歩七星配衣九斗伐恶收逆是也太上尹真人于后圣君传授金锁流珠四字指有三清天师造三清序尹真人着三清词王君歌三清曲上极太一下包二仪二仪生四四生六六生八八生十玉清之上帝曰虚皇大道君玉清之中帝曰髙皇太上道君上髙皇上清之上玉清之下帝曰玉皇太清之上上清之十曰天皇上帝太一尊神学道之人知三清正主可以学当今上清之主后圣君太清太一君主之夫章奏皆先从太清过入上清注入仙名亦先从太清注讫始入上清注上金牌也后圣君告诸真人欲求真之道先须从禹歩即飞天纲名可着于三清如空歩天纲不知禹歩之道身不得昇三清三清亦无名籍爲地府不奏天曹无名丗人不知此道不得朝三清其金锁流珠本经本起玉清大道君也本名金箓玉箓内经后圣攺之金箓名金锁玉箓号流珠因以传授矣金锁流珠引正统道藏三家本二十九卷太玄部金锁流珠引卷之一三五步纲引夫步纲者是强身健神壮魄之法也先从地纪坚劳其身壮健其神神炁自然镇藏然后通天地感使神灵也人用之速于水火老君授太虚上灵飞晨中央黄老道君以作地纪形七斗从本生命五苦之地出长生此谓度五苦八难消九厄治百病师前引弟子登也后圣君引方诸大童君小童君出五苦入长生讫又从生入王相以消五行相害之灾又告王张一真曰夫人者身从五行始生亦从五行所灭吾知之早矣况知之晚亦被所刑害也皆先作禹歩蹑地纪顺倒返三等了诵五行祝消之一年消灾矣言一年辟非二年辟兵三年辟鬼四年成地仙千害万邪衆莫敢千自此巳往福庆无端致神使灵驭驾飞龙太极赐芝玉帝给童行之二七年爲上清真人前圣后圣皆亲降见引教弟子行事也师与弟子左右配衣第一斗阳明星一斗成子生人主之平倚举手覆头上初配衣于身未用便系指第二隂精星斗成丑亥生人主之平倚举右手覆头上配星着斗之左右以着星忽急用便获如闲未即用之爲上上便到七星用更速验也第三真人大星三斗成寅戌生人主之屈右手于前左手覆头上便用之三五指夫真人不受歩蹑受配衣于身上用之甚验但以修长生人夜卧存唿在左肩上令人神安稳不畏一切人鬼爲祟彼心自伏往往如此一年之中辟非矣第四玄冥星四斗成卯酉生人主之屈左足于前右手覆头上便用之三五法第五丹元星五斗成辰申生人主之之屈左足于前右手覆头上用之同前第六北极星六斗成巳未生人主之屈右足于前左手覆头上第七天关星七斗成午生人主之但行用之者速于水火夫七星有数种醮祭子须知之但能依科仪而祭祭有时春正月二月中用本命日秋七月八月中用本命日晴明祭醮除此不可乱祭醮返却招祸莫言求福者也又常行歩纲须以春秋二度醮常也此是后圣君告天师北斗者是中斗也中斗九星下变爲九灵歩作九迹谓之星纲禹见鸟歩星纲转石木取蛇食禹学之三年术成能覆九斗配星于足以足指物即转不知手爲之后登剡山岭之巅有神人谓之曰足履手指何以足履亦使足指王不见灵鸟足履觜指禹拜之而受后得道驱使神鬼蛟龙虎豹开决山川引理江河分别九州后登帝位方取道解易形变而昇太极禹受神人犹子言曰此看北斗者中斗天关星也太上老君曰中斗主管四斗二十八宿星属管也一日一夜周天一帀北斗畏敬而朝帝尊二大真星也其中斗第三星号真人星以管此天下求真仙之人所以修行学道之人故当合随履不敢触犯真人星恐有克折人之名命也并有九星亦须歩纲时存念捻真人帝尊等三星之诀常以一月之中五度歩纲丗号之曰蹑地纪今此法须歩北斗七星除灾度厄上生出死收摄凶人神鬼龙虎豹精妖祟毒蛇之𩔖天地大魔皆须用北斗就配衣收指之即止不用中斗也其北斗七星正名斗牛女虚危室壁是也而用法正名即唿配斗君也即唿魁𩲃𩵄䰢魓𩳐魒后圣君告总真曰卿与吾传至真上教须是志人如是志心之人即教授此法分付令得真人修行勿令志人失功损命卿则非总真人之任也吾今一一传卿卿须一一传教志人志人修行莫过于此也传授醮用后毎日夜行用吾告𥙊以毕则封位者任志人驱使行住坐卧莫得离身一年象真二年含真三年定真四年地真五年之后渐妙通神一七年五斗当直七斗配衣用以毕平坐魁头向纲鸣鼔十五通谨出臣等身中三五功曹出官了即立先存手把景星先举左足祝曰三五举足作万神诺三五成万神并三五行隐影形入青云便行事握固闭炁戴天柱一过若消灾厄急用左衔劒禹歩歩祝三五首第一祝吾受天地炁当爲天地使在第二祝吾生于父母第三祝吾生于父母第四祝干尊耀灵顺内营二仪交泰六合利贞配天享永宁肃清应感玄黄上衣下裳震登艮兴成离明巽王兊生虎歩龙翔天门地戸人鬼行衞吾身者昊天旻苍今日禹步上应纲鬼神賔伏下辟不祥所求如愿万灵无敢当叱咄身中五苦八难九厄百病千灾万祸凶人恶鬼图谋口舌天罗地纲皆伏魁纲之下无动无作急急如新出老君律令第五祝干元重覆坤大厚载后圣告天师曰五首祝若但消灾至三尊辟非二首止便步纲收灾祸人鬼他自伏休又须捻人鬼力支散事休即勿捻诀若求长生乃可悉用后九首祝一月三旬旬行一日斗同修行又庚申本命六甲日修行之前修北斗后中斗别自有经在流珠中篇谓太微天帝飞歩天纲经后圣君授故名大丹隐书上古谓玉箓后圣君攺爲流珠金箓攺爲金锁别名曰太上隐书第六北斗㓻图图七星无辅弼星也从斗第一星起男左足前登右足至牛星次女星次虚次危次室次壁星也七星周遍以左转身一帀隂祝来生去死又祸去福生又倒行一遍倒行从第七星向第一星是也又返行真次即禹歩是禹演天纲地纪出爲禹歩求真禁百物人神龙物鬼精虫兽蛇毒之怪等伏而勿杀拒而不伏者诛之其理有併五斗作三歩九迹或三十五迹大禹歩有一十五迹是此二等禹歩去灾出厄求仙入真之内诀矣金锁流珠引卷之一金锁流珠引正统道藏三家本二十九卷太玄部金锁流珠引卷之二思二三歩九迹图此图老君授禹禹歩三歩九迹右左右禹歩求长生克灾害等用之后圣君告天师初爲飞天纲蹑地纪禹步翻爲九迹亦中斗数也顺倒反三遍也若急速欲之得力但三歩履旧纲左右各一遍男童左女童右是代顺倒反三遍也如若收凶恶行兵之法欲恐有灾于身歩二十八宿之禹歩而出之百歩纲讫三十五日之内验于水火二十八宿后圣授王君也先从北斗而起次东斗次南斗次西斗毕登中斗而不履真人星夫履北斗求请法捻甲子诀东斗捻甲寅诀南斗捻甲午诀西斗捻甲申诀中斗捻甲戌甲辰诀此是随方斗诀也修行长生以朱墨涂司命诀目不者即五色丝縳之即歩纲三年成地真以至通司命来下与除死籍凡此歩纲三等毕即诵后九祝后十二祝三祝入前诵亦须列其名第一一行一过祝昔受玄师教我歩纲所求者得第二行纲一过祝曰五行相推第三行纲行纪五行相推第四三歩向魁蹑纪一过祝曰昔受玄师教我蹑纪歩纲第五三歩向魁蹑纪一过祝曰三五作纬中有经曰炁第六务魁一过剌蹑凶恶五行之灾害身己者还击祝用五行祝祝曰五行相推纲最持威捻鬼目剌有图上魂下鬼若修长生即二爲三元中鬼下是五行克我身者常以歩蹑消之余祝剌者皆同此解说左足蹑魁星剌鬼左足又丁行存如坐至魓星向魒剌凶下用左手拳击如重一十五斤上用右手第七务魁一过刺蹑还祝从纲头歩第一星第二星又上到四星止捉凶打七卷祝曰五行相推纲最持威六纪别用入兵爲人佐国任别存击不得妄行小小者凶恶不得蹑用天机第八歩纲一过蹑纪还刺从第七星倒歩至𩵄第三星捉天杀恶鬼与我身不相宜者左拳右蹋蹋重二十五斤九拳十蹋蹋足祝曰五行相推纲最持威六纪第九歩纲一过蹑纪还刺左手把劒右手把头刺恶鬼三尸欲谋杀我身者可存禹歩收捉得以刺耳九过左滕搥之七下即斩之祝曰五行相因刚最先嗔若治恶魂亦如之即可三剌耳三搥止第十左足蹑纲至纲头左右蹑纪还消天灾地灾凶恶鬼左足蹑第一星至纲头坐第六星鬼在纲内第左刺九下右刺十下祝曰五行相推此法第一能消口舌速于水火第十一右足蹑纲至纲头左右刺蹑纪还回身西面履魁星至纲头左手把凶恶邪精头右拳十下下有祝曰五託身三五之中当禹歩此纲三年天下邪病人以将符遥治之邪鬼自被符吏诛斩应时差愈第十二此歩以收五行不宜我命者灾衰天地水三官凶恶之鬼以右手倒悬左手爲拳拳十五下存天桥星在北西存祝曰五行相推金木相伐水火相灭此祝及前十一祝甚能除家国祅祟并疾病厄有须消之从初祭告周帀先诵五祝及十二祝启自灭应口除右初言魁头击祝事讫言功东向鸣鼔十二通口启谨请天师女师此法后圣授天师天师系代相传付行之一年万妖伏二年万兵畏三年长生天下万鬼千神皆自賔伏昔王君长双修十年便昇天真若飞天纲蹑地纪失一则万无成事须先从地纪授后乃依法直到天纲三日三夜九时行道方始得周非人不传此书欲传师皆前试之以作嗔炁色恶言骂辱之不动心色乃可付授书写金锁流珠引卷之二金锁流珠引正统道藏三家本二十九卷太玄部金锁流珠引卷之三初受三五法夫志人受法箓初受三五之法未知其理分别三者三元前圣老君谓之太一之法箓本有一千七百九十卷以太一爲名谓之天教三者名曰三元箓五者名曰五行箓其三五之法则爲上中下三等法也修真道之部上部天人所修中部神仙所修下部丗人所修故从三元而修上至天真中至神仙下至人仙丗人属居下界故先真仙下法所修进中上也此书上极毕上部中极中部下极下部号曰太一三五金箓玉箓内典后圣君传授正一真人人便因名三五正一爲号三者是三元五者是五行也天地之精亦人之五灵能明三五法即得长生此正一法箓本一千七百九十卷三千六百二十四阶后圣君以爲三元部之上部名曰上元主天置三大将军箓部领一千三百六十阶箓中元主人亦有三大将军主领一千阶箓下元主地及水亦三大将军主领一千一百五十二阶箓以爲三统部领立三元将军防卫于内治身救人置三官主掌于外驱鬼使神制约人物皆是三元五星之所主也皆祕于上天正一之箓都有三千六百二十四阶下界修行之人知有其数者亦得入长生之位人也何况受得传留或流丗足者便是仙人更以修行十年之外白日上昇天真后圣君再言人世有修行之士上元足者任爲天仙中元足者任爲人中之仙下元足者任爲地仙三元俱足者其任爲天仙之官真人之位功满白日拔宅上昇如世有师可一一依师口言立誓及信不得违犯科盟犯即天罚三官记録不得爲真人故言初受三五之法授受不可妄行卿须教授初学者使依师约命行用令后人继代存师有灵有验继代神通流出吾法谓之流珠此即是大道上足弟子也若遇非人所见所闻问以虚言但以不言皆以他对此即名金锁故攺神仙之正法名金锁流珠三五之法初受义也小王君曰夫爲师之道先明其三五太一老君取名太一之经箓定三等也正一后圣君再言正者正其心一者通其道也其正一之名管通于三五之部上部言上清中部言正一下部言五法是后圣君传授之时有三部分付大王君方平二百五十六号曰三元置三元斋分爲三元法箓谓之天地人上元约天通箓上清中元制神助人逮通治病助国下元摄録地水神鬼精妖之炁役使神灵鬼精等祐人除斥灾害之法用下元之法也后圣君曰上元之法主天官中元之法主人身中仙灵官也下元之法主地水中仙灵官也各有主将吏兵以约三官中神鬼精妖令不爲人天祟害故上圣置三五经图正一之道初受及修求门戸初受上清法引老君曰夫上清法者是上清髙上至真至圣太上大道君内玉箓金箓大法也以管上清太上诸君丈人诸天帝君大神之官上仙真官上灵官将军兵士吏等百千亿万衆皆上清经法箓之部使也初受时可斋戒七日告盟天地日月星宿讫仍令别一道者启告于保举师请保某身心谨直节志䖍恳奉慕大道万里寻师伏乞尊师慈仁见照与某保举凡身进启某尊师门下进受上清玉箓云云等二十四阶或三十六阶得恩赐许敢负违盟约七祖爲盟誓敢轻师负道身谢三官以死无恨谨陈口启未敢冒辞再拜初受三五在他国亦往他国法在灵山亦往灵山老君曰夫爲师传受大道之法若自未究其道源通灵通天地济世之术有功即不合爲人师妄传至道令其继代失道宗元彼此得罪不轻此等天曹判轻泄之罪者黄帝时有南山君称积德积仁深入大道之教栖山四十余载不出人间传弟子一千人以名多忽闻上帝勑令侍仙真人下勘其南山君曰责卿学道师何人今传道法于衆山君对曰师西山君于是真人令司命召西山子到又责曰卿辄称有道何德于天何德于地何功于人忽传至道于南山子传衆百姓多以洩露天文熏浊真圣炁秽天文且子身未通灵济身未得老病垂死忽尔度人太上大道君令我召汝问其妄度人之由速须一一具说其由我当上奏亦与子开正方便出过减罪西山子对君以志心学道久隐山中本自修行后当济民而被南山子苦以膝行求受炁术并五帝灵符三皇内箓金经玉箓叄等三十六卷且臣昔于昊天氏边受得以代相继不许妄爲伏愿天真哀救西君洩露天书之过非敢妄不受而则自传不相代伏受正盗传度之罪真人曰不道君妄传爲受法自己未得通灵年限未满何积违科别无盗用之名据此罪亦合退仙子但言得保举人广成君保无洩露即身得无过西山君再拜称死罪再谢真人上天宫启太上适罪也后圣君告天师曰卿继代传三五正法上清真经内箓等周三元五灵毕即受真炁包三元五行六甲七星六法神俱周毕分旌分节授劔讫即师分旌节名简于洞府地戸九仙宫之门师于门授毕书写人间法箓经籍灵书等法足即从六甲法中及蹑歩中修行言功功满白日上昇如欲人间及本师言奏给世上真官之位卿须继代着书封入仙郷里贯一一上奏系天曹籍于是天师奉太上之言封西蜀山二十四所爲治置治官以通地戸九仙之意老君告东海东水陆仙母亦令三五之法备周直指其元令得在速非人勿传之勿犯之当退汝身今近代传七女子皆得道后圣统仙总真王君曰从此卷向前是上元之法也金锁流珠引卷之三金锁流珠引正统道藏三家本二十九卷太玄部金锁流珠引卷之四思三五等礼师引诀上奏章表安坛洗浴法天师曰思五藏三神勑身卫灵呪发炉礼四方出官读章复官等法陵并一一具出在金锁流珠经中唯礼师具未尽其元礼师太上老君授黄帝礼师法别有科仪具用五等一奏章表礼师二歩纲礼师三考召治病礼师四行禁炁天地间万物礼师五行兵入军入山入水行往他国礼师第一奏章拜表礼师天师旧仪关奏典録曰治爲本受正一之师治版都功全具治炁分明谓之正一度师愿领二十四治治中二十四生炁下降入臣身又领治中吏兵功曹使者俱入臣某身中即存之如见着紫衣芙蓉花冠如法简劔领兵从西北而下礼三拜次箓师领三将军功曹使者下存见着绛纨丹衣莲花冠愿师领功曹使者吏兵下降某身中礼三拜讫即依拜章表诀捻之即上香是具足法后圣君告天师曰若欲奏章拜表先言太玄都正一平炁系太上阳平治左平炁云云卿所传吾此治与弟子弟子若奏章即云系天师阳平治左平炁云云即存治师爲尊师冠劔紫衣依前项思存讫即行法事系代灵验第二歩纲蹑纪礼师玉京飞歩祕箓曰夫欲蹑地纪飞天纲变禹歩等纲禁之法先存纲头大度师李惠举尊师来乗九色飞云仙衣紫服冠简带劔从天而降礼三拜讫愿师得仙位极上清上真人弟子同得仙相继代代不絶于今后身无凶灾永去疾厄得入长生身家安稳人口无他敢负师恩乞垂灵祐谨启即捻三师诀捻诀毕念后圣君授赤松子呪太平之号今出是时天地相传皆因大师元始初得天地结爲元始传授道君先知故称太上老君保持系代盘古天皇受之人皇地皇第自相师变生五帝六甲十千十二支开明日月星宿璇玑七政交备正授伏义神农黄帝世代家宜因藏务犹化出西驰一千五百年令正合归金阙后圣代代爲师教臣诵呪捻目诵之正呪曰三天离苍天神赤天光七天罗昊天明青天姓八天耀皇天珠禹余天吞九天郁龙天苏王天玄上不至天俗大罗天林玄天茂右十五文言我八十一门赤女母水门可斗中真人名阁又府君名间三唿之捻北斗诀便歩纲也第三考召法安坛礼师法正一考召仪曰夫考召法是考鬼召神也事大不小须以清净安坛立纂建狱开门引绳系坛及狱坛开四门禁歩结界以青香案明灯夜一更三㸃及可结界勑水禁坛禹歩居心丁字遶外噀水坛中讫即西立存三元考召正一法师李尊师紫衣飘飘冠劔紫云飞飞皆从西北而来绕坛三帀即与臣禁坛领阳兵往天曹人间共臣身中箓兵同心併力爲某家或收恶鬼或某事云云又周尊师领隂兵助某身中入地狱中及水中某家墓中捉祟害某家鬼贼来到坛中勘问所由关启闻奏追捉臣行法依天科行天心正一之法愿赐阳师隂师佐臣身行兵布炁放水放火放师子发遣三元九天将军与臣同心併力共击破某山某庙某贼凶囚宅恶鬼营侣悉令砂崩瓦碎火烧水荡捉取精祟腰斩令得疾病差愈某事即遂云云任于此下添即行考召事思师出兵一一如法即思存二十八宿罗列于身上次九将军吏兵三元备具如法具含弘图即捻三元将军诀讫即向按边坐仪读文召神鬼上考问作祟之者名字判付狱收禁后上赤章请天兵诛斩鬼祟令疾病速差及某事速遂云云即答恩効讫辞师后圣君告天师曰此考召法有六种通于人第一能与人治邪注疾病收捉祟妖诛斩第二能与人勘天曹地府年命长短贫富贵贱第三能与人禁断公私𡨚对相害第四能与人夫妻男女生命相克者令不相克永世相宜出得金木之灾水火之害从顺无碍第五能与人解除公私呪诅𡨚鬼害神生人死鬼图谋口舌之害皆能消之彼此无害第六能除天地灾害风雨不时四炁不正毒龙凶鬼淫水淫旱瘟毒鬼炁若非正天行者此法能除之又再言吿天师此六等考召法是太上大道君结习天地真正炁爲符箓经法约有三元正箓一千三百八十一阶足即合爲考召大法师开文武部置左右推巡官判官副考召法师如此者是大道妙上救人济物之大法能受能行不欺不妄立取上真此法功满三千白日拔宅家口鸡犬共得昇天第四行禁炁天地间万物礼师壷公先生禁炁箓叙云禁天师李伯阳禁地师罗文强禁纲师即壷玄藏此三人是结习纲禁之主首也学禁之人先须思存此三人从空而来云盖寳光圆合于项紫衣九云手捻都禁之诀存见面前三歩之内心礼三拜若炁入处正礼九拜三人一人三拜毕即依本诀行禁某事某物甚有灵验捻行禁炁三师诀在左手第四指第一节又在第五指第一节文捻诀讫禹歩三遍作禁呪后圣君告天师曰夫欲知禁天地万物师名当又别禁天师姓赵名伯琴禁地师尹传之禁鬼师黄天生禁人师张突陵并新补并须相共前师同存心礼而后行百禁皆通神天师系代须有何必只是前人而存礼总须三拜第五行兵入军入山入水行往他国有惊怕恐失身之事卒急礼师相救之法黄帝得玄女兵机急要録曰夫从军入兵不伤者妾有九天隐闭之法帝可授之于妾后忽要用思妾爲师领兵卫出九天之上离九厄之中隐身而去万骑无追帝授之后果逢五十九战七战蚩尤等皆大败帝隐思本师玄女转雷公太一六壬之式盖身而出万兵兵不能见得见帝身身出九天之上逈离灾害也令学道之人虽无主兵之事然且得道力忽蒙上帝恩盼念见赐天符作十万之阵救百万之衆忽应命合先思式书师着纨丹衣执节持式飞空而来保卫弟子身出九天之上愿师而降领将军吏兵百千万衆师李某与弟子爲大将军保举师爲副将军即思存纲头大禁师李惠举乗云而来驾五色狮子手把天式紫衣到面前三歩心礼三拜次礼保举式师各三拜心礼讫捻三师式诀怀中取式盖头上走马突围而出入军阵不伤符五道一入兵不伤符二令彼兵大将感畏敬不被损伤符三战难贼符四出将令强敌符五令衆军安心强力能战雄勐所求如意符天上术入兵保不伤符第一右入兵敌十万人书彼将名符下以太冲加月建天帝印封符不被损伤符第二右天上术入兵保大将感彼军衆畏敬战难贼符第三右天上术入兵战难贼出将令强敌符第四右天上术出将令强敌令各军安心强力符第五右天上术令衆军心安力强已前五符并皆是师一一书甲子日授与弟子弟子后因入军用思存本师即自一一通灵朱书使用皆大验如神出没不可妄传天师在西蜀与鬼神战二十八交战每阵皆思存后圣君在前鬼神望见后圣君便大败倒戈后伏死敢有拒敌老君告左右先生曰卿学道须长存思本师行法法术早得成道上帝遥喜赐得神通出离三界水火土常六甲日及本命日立存本师如见在虚空中五云之上飘风仙从三元五德六纪柱天大将军一十二人人六甲中干支将军二十四人右件将军吏兵百千亿万衆随师李周沖虚等行法救弟子出此兵阵破击彼衆逆党令如山崩地裂倾没海水大风扬波走浪冲破衆弟子军衆心雄力壮保得全强彼须大败急急如太一尊神律令即捻都监诀三师诀游师三诀老君告十方真人曰卿爲十方之师镇于十方世界劝善度人正传道法不得传其非人非扬正教改易邪用翻师易典妄说是非如是之人切不得传度妄传得罪师弟俱破如有此辈吾当与卿懴悔令彼此无罪于是西南方真人善胜启曰臣下有一弟子真净能爲人古雅能言美用唇口或臣又见曽于世师上经法道士路子真受上经上法周备虽未通灵而且极法臣即授与金箓玉箓上经并引四十余卷授与初受之时写书未毕臣令且写写毕即一时以署师名并保师名而净能与书隂暗相知代署作父真王靖名称我是继代祖父文书不令臣署如此之罪其复如何伏愿天尊赐臣大慈大悲之恩见舍妄洩之过老君告曰卿罪犹可贷净能罪多不可见舍此名自反心神谋道背师之罪罪大于不孝父母天地自责不久即亡身败家吾此恩弘舍小小非谤及授世代善经教法相继声教者即可度脱其罪而况是金箓玉箓引法皆解脱大道内心印诀蹑履天地斗服星回天转地纲纪天关此是正真之道其罪科律无舍卿亦退仙一阶五十年爲下界人师治病三千人功而补其患后果被退仙一阶爲扁鹊先生善医病三千人满复其本位爲师之人及思存师之人切须精慎故授此盟爲存师思师之诀令其师弟各自谨节心思其报告后圣君告尹喜曰爲师甚难弟子不易彼此难易故爲难易许传文以三试试之得过可先传经法箓三等又且试三年五年志心不退及可给与灵书内引引入道门即得继代思师存道行用有灵验也修身助国救民制鬼理神上贤志道依此迳诀以爲师弟位入仙真后圣君告诸初修爲真者四十九真人曰夫爲正受法箓灵书正引诀㫖要弟子者在于思师存师也若行往离家百歩外或二百三百歩不论逺近但是所到之处未坐前皆存纲头大禁师乗云龙及从兵将至心拜三过愿师得真仙王昇度上天登髙位爲我开度五道五苦八难名入仙箓永成真人身家长蒙降赐道恩道力祐护敢负师道之恩毕叩齿二十四通捻三师诀此法甚妙行之一年百病离身千神保卫二年之内身家人口永以平和三年驱使通灵天地感应心口四年仙人也但以心怀正直无党无偏五年之内永爲仙人二七年欲昇即昇欲住即住人间求仕宦亦得也金鎻流珠引卷之四金锁流珠引正统道藏三家本二十九卷太玄部金锁流珠引卷之五思四太玄元炁所生三元引太玄元炁生大道大道生太一太一生三炁之色也玄黄元白始青此三炁之色三炁烟煴交通往复黄生赤青生黒此五色之炁也炁生色炁色相生三五无极炁色结形号之曰神神形有名标其位明有尊卑更相辅助治邪佑正藏身求仙出名呪印佐国卫家解罪布福护善诛恶皆成将吏兵马前后世异立法不同简略之时或从委曲之仪滋繁之日或宜省要之科是以道应抑引隐显参差后学成真受命玄职姓名郷居随世代出或无不可具载今记先师所传者如左后圣君授道陵曰子欲修行先知始生始生祸福立有分明得福者王失福者衰又得祸者死失祸者生能除刑祸以辨始生假令甲子金命人元炁在辰始生在巳成午未荣申王相酉酉爲福德休在戍废在亥刑在子祸在火木命人始生在亥成子丑荣寅王相印印爲福德休在辰废在已刑在午祸在金水命人始生申成酉戌荣亥王相子子爲福德休在丑废在寅刑在卯祸在土土命人同水命人用火命人始生在寅成卯辰荣巳王相午午爲福德休在未废在申刑在酉祸在水即身从五行始生亦从五行所灭卿能出刑福变入长生则成仙人往往如此四年名入地真仙也金命人荧惑爲祸星常欲祸金命人人知之以求辰爲福星常救止伏其祸祸自灭不敢行人得长生木命人太白爲祸星常欲祸木命人人知之以求荧惑爲福星常救止伏其祸祸不敢行人得长生水命人镇星爲祸星常欲祸水命人人知之以求嵗爲福星常救止伏其祸祸不敢行人得长生火命人辰星爲祸星常欲祸火命人人知之以求镇爲福星常救止伏其祸祸不敢行人得长生土命人嵗星爲祸星常欲祸土命人人知之以求太白爲福星常救止伏其祸祸不敢行人得长生夫修行之人常先履禹歩次北斗次中斗次三台次五星即用金锁流珠上卷第十二呪及飞天纲呪五遍及请于身福嵗星君与克镇星土炁不得妄行刑祸若刑祸于身者嵗星君与青童君斩克之急急如律令五星灵书中自有行用五星符克五行之刑祸度厄守元气始生者父母也假令母命金子命木母克子子必不寿以符止克之母子俱吉母命土子命木子克母亦以五行符止克之母子俱吉此例者言始生元炁不相刑克修道大吉带五行符克镇厄讫诵父母始生呪捻刑祸己身诀祝曰吾生于父母长在俗间歩纲讫又祝曰吾生于父母始生行之一年辟非二年金木不相克水火不相害三年去死来生四年成地真与人解始生灾祸厄二十年名昇天真位列诸天三五所元炁次列三五所生三才各居一元故谓之三元一元一人爲将主之吏兵一元合清三千万衆人随从也上古太上大道君受之于元始元始传道君上元上部将军一人出号曰姓唐名短神力勇勐化身长九千万丈领兵带劔执简兵士九千万衆主天上上极大罗三清之上上元中部将军一人姓李名拒身长七千万丈领兵带劔右手持㦸兵士七千万衆上极三清中入人身上除天罗中除五行之灾下消地祸唯李将军甚能佐卫于人力能除诸天始生灾厄上元下部将军一人姓东海今后圣改姓徐名康身长五千万丈领兵带劔右手持玉阳之节兵士五千万衆上极上清中入人身善能治病消除诸天十方九地始生之处灾厄刑祸五行金木水火相灭克之害者能以道力消除之又有三元三功曹三人上元上部唐将军下五刚神功曹一人姓姜名毒身长九百九十丈领兵百千万重人朱衣赤帻手把金符带劔在大罗之上上元中部李将军下五刚神功曹一人姓张名季身长七百七十丈领兵百千万重人赤帻右手持㦸腰带劔在太极之中上元下部徐将军下五刚神功曹一人姓温名舒身长五百五十丈领兵百千万重人赤帻右手持玉阳之节腰带劔此说三元上部三将军姓名也中元三将军始生上古人皇之代三大臣爲道随人皇修行道成得中元三将军后周穆王三大臣替前三人风安等又有三人后任唐宏葛雍周武三人学道随穆王修六甲三元九宫之法便去官穆王得洞府之仙隐游王屋山託解尸而去莫能寻求遂各精修胎息服炁烧錬金丹而成服三服未得昇仙但得不死五百余年在峩嵋太白等山中三人结盟志共寻求至人愿得至道白日上昇云天我等今知上界新有大道太平金阙玄元后圣玉皇帝上道君今共结至心愿我等三人得佐爲臣至心常愿与玉皇得行志要佐助玉皇下受道之人取千百亿万功功成我等三人岂敢言功劳常怀救度之心乞愿上天太平金阙玄元后圣玉皇上道君圣恩遥见念发愿之人行之三年果有所遇于太白山秦更始二年七月七日太平金阙玄元后圣玉皇上道君降于太白山授唐宏等三人三五金锁流珠经一十五卷蹑歩天纲地纪之法各行修三年得地真行之十年再下授此引诀一十卷三人日夜修行二年果仙得朝后圣君补以充中元三大将军之任主领三天正一之法以配斗爲衣衣斗履斗飞斗戴斗顺斗倒斗反斗横斗低斗逆斗昻斗坐斗行斗卧斗指斗魒斗务斗魁斗刚斗柔斗隂斗阳斗邪斗正斗收斗捕斗诛斗禁斗等法并以禹歩相添正行正一之法立能兴动风雨天地顺心太平金阙后圣玉皇上道君给兵三千万衆随正一三将军箓及禹歩箓等二十四阶多论歩纲禁法之事立能救济之术功满拔宅昇天如在洞府之间得箓使之如手应心神力立验故能上可飞昇得在太平金阙圣君左右中部道将助卫宫殿追伏魔王摄録三官之用细能佐护受箓法修行纲歩之人人能精修心念感用妙在三图守之坚五藏此即后三元始生也中元三将军本太平后圣君所置也赐白日登仙将军之位上天入地入水入火大能包天地之极细能入人身之中护正破邪如霜见日故能常通威于善行之人每执节于凶恶鬼神保身助国随箓言功定志取仙在心不失故能坚刚于巳智慧生心须在中元同力度人谓之得度而令得度者生欢喜心知有道化谓之中元三将之功施惠也中元三将军始生于人皇之世而以道感天赐授中元三将军保卫人皇也后三将军始置替者即后圣上道君请于太上大道君将下授张天师即言始于后圣君置也又告使诀在左手大指第二节近左取之常以存用不惑不妄立取天真邪毒畏敬惠施通神目长坚身广成子授黄帝曰帝欲求真莫过坚身帝欲坚身莫过通神神通之后子名地理力可千夫三子地皇五子地王等兄弟三人有力勇勐精进智慧强人无名君故封爲下元三大仙官将军之位领兵卫护得度法箓之人而令见道劫亿以满替前人迁昇天真后替依前部领卫护有志修行之士并主下元人地水中恶人神龙鬼精祟妖等不正道生行不论人神龙鬼之物皆依法行律诛灭即此上中下三元九大将军行军之令令有六条一降伏天魔二制止凶人不行邪道不逆君师三常护法与法救人疾厄贫乏四摄龙鬼精妖不爲妄祟妄者诛之五感通志心求道之人贵贱男女永令无厄难厄难皆与度脱六常卫护至人行住坐卧身家无有外魔所惑并急疾关奏章表启告允达上闻令合天心言功赏善无失科仪功满扶志道之人与依功白日上昇拔宅神通神仙得者上住三清上中下三元九等将军各加迁太清太极大真仙上品各依三皇丗三元大将军迁替品位是度心平等不疾不害不慾不嗔能行修三等身自含神用之万事皆通天地水三官俱与同心下元三将军始生上古地皇之代九王子随父母学道老君时号五灵大道君或号太上无极先生或号无名君与地皇说地内经十四篇地皇修行十四年白日上昇于清微天号曰仙卿九子随父王修行一十五年亦白日拔宅上昇天宫其长太上老君元勑曰大道生一一生二二生三即此之始上元主天象中元主人物下元主地水中千精万灵皆下元三将所主也以正道给兵各三十万衆涌身长九丈或三丈赤帻大冠或黄帻大冠身甲劒主制地官却除厄病死之籍注上生名欲使也捻下元诀佩下元箓图及鬼㦸箓图歩地纪及禹歩三歩九迹之要诵五行相克呪一十八首每一月之中三爲之自得消灾却祸去死来生入兵入水入火入病入山逺行经过之处有凶人恶鬼毒蛇勐兽妖恶精物皆自归伏不生毒害心也即身得长生计功成真老君曰上元辟天魔制天官度星宿飞天纲佩于头中前圣有告命上元将军命词北斗九精九真七星命词曰上元唐卿法主上清日月星宿轮转无停三元北斗本无住形天除魔将道炁清明宿运命合长生与卿蹑星魂魄俱行俱行乗龙太一来迎恭诣华宫后圣君城佐辅后圣同爲仙卿毕飞天纲后圣君告命三官北斗符符在金锁流珠飞天纲篇中有符又在大有太丹隐书中两处有又有中元辟人魔制阳官兵灾厄及金木水火土天地罗网口舌之徒凶恶人鬼等衆灾有七魄三魂命词呪后圣君告命九精镇身飞歩天纲蹑地纪符九符又下元辟地魔制止隂官不清我身修行之人三魂七魄随则玄身俱蹑天地纪纲千回万转变现成真出入江山神灵拜送皆存下元三将军引领三部兵衆驱御雷公风云叱咤清前荡后百用百中千谋千成人鬼畏敬龙兽受使坐卧常存万无不允祕之后圣君告天师曰上元中元下元各有三将军小画真身形如箓形带佩求长生即禹歩有灾厄即禹歩能消万灾禹歩讫即呪勑隂官六宫呪亦后圣君告授呪曰吾是太上弟子下统六天六天之宫是吾所部不但所部乃太上之所主吾知六天宫门名是故长生敢有犯者太上斩汝此呪不论禹歩但每日修行了出静戸外心诵之一二遍非常辟灾害护身家中有信敬人诵之益命不死太上老君告太极真人曰卿传正教下仙皆知其始生始灭天仙上品中品之流亦未能得度生灭卿今听取一一与吾教授合仙之人令度生灭夫下界人物不论贵贱皆从三五始生亦从三五所灭能知三五禹歩之宗门即入长生不死之道此法妙祕不传非人妄传师退仙阶弟子被考三元主生运炁天地通人人亦象三元人是五行始成亦是五行所刑能解五行右此三元流珠引五行别卷传说金锁流珠引卷之五金锁流珠引正统道藏三家本二十九卷太玄部金锁流珠引卷之六思五中华仙人李淳风註存使周将军法图天师曰周将军在后者爲卷之首何也太上老君言爲周将军主人之心故人一身之中以心爲身神之王故令撰周将军爲中元三将军流珠卷之首若据正三元经即中元上部唐将军爲首葛将军第二周将军第三今依太上勑排虽爲首而用之者须依三元正经所用也夫用法欲使中元要法诀者是老君口诀先蹑纪五遍讫㪚爲禹歩三歩九迹讫配衣七斗思之如法毕便先思左肾中唐将军一人从左肾中出初只长一寸渐长八十一丈领兵三千万衆往某州县郷里某人家有某事云云后圣君告张天师曰本三元之法修道保护身家用以制凶恶不爲已崇并救他人一切之灾厄亦得即蹑纪三遍散爲禹歩三遍即配衣讫呪曰吾生于父母长在俗间云云诀在左手第一指第二节老君曰周将军者人之心神也人若学道通灵以起心念便行不必在于歩蹑之道备具之法第一修长生即须备具何也縁初学之人虽受法箓法箓具备歩蹑未感神通灵要须歩蹑取通神感灵方则一念便得感应天地爲之感通如未得通神事须歩蹑具备图诀思神配衣呪诵行用亦存周将军主在心心至则得通神一起念心皆自合愿愿善而无不应立在须㬰天师受诀图有五等用之三将军皆同一用一者自身在外修长生思存将军来山林精舍道塲中遣恶人恶鬼存卫身令无患害二者或身在外思将军归本住道场检校辟除人鬼患害三者思辟凶恶逆流四者存思与人治疾病急救遣截鬼祟应时得平差立限应心在于须㬰五者存念助国助君收捕凶贼及善道友被枉谋害巳上五事非志道之人不可妄令知见莫道妄传殃及九祖非独子身周将军禹歩纲法经云不歩不使使之皆歩纲也如行之年月岁深自得通神感灵不必在歩纲蹑纪使心念便是天地爲之纪纲神灵爲之走使昔禹皇妹飞仙娘见兄歩纲因而学之一年小疾除二年身轻三年入军辟兵四年名入仙籍五年通灵六年道术成七年能隐形八年履水行九年上朝中清封爲女圣仙姑如仙卿之位也皆按此图爲法甚妙诀在左手第三指中节以五色丝縳之讫即配衣存使周将军如图存使兵吏师子勐火烧彼凶恶鬼贼之宅事事如图思存使之神验存使葛将军法图天师曰将军是右部将军使之爲第二何也太上老君言爲其周爲前部属阳合居阳数即第一次即合隂数第二合其双数之义也即言唐将军居左亦属阳数即第三也按三元肘后灵书云唐将军爲第一又属上元次即葛将军第二属隂数又属中元次即周将军第三又属下元此两说不同何也太上老君祕録枕中记云不用法术即依三元之法次唐将军爲上即第一顺天道数而行若修行及用诸法赏罚善恶遍行天下收録鬼神即周将军居心属下元爲人又且是下元之中即用周将军居前爲第一逆行天道攻伐恶逆迁赏善道即可依流珠行用有验之可凭也若依隂阳太一太医神仙方云左爲肾右爲命门即可依此言也且唐将军爲左肾之将军葛将军爲右肾之将军葛将军爲男子命门神唐将军即是女子命门神也故以歩纲使法皆存爲第二之将各领三千万兵以防护命门后从西方而迳卫臣身讫即从右发阵行法领兵如图讫即歩图兵纲讫即又存使之如图捻诀行用无不验也歩纲后圣君告张天师曰歩纲书符吞之后即歩纲有上中下三符太上告命文令先歩三元纲后即配衣存使之昔有道士刘根常行此三元之歩后散爲九迹禹歩如此三年一切神鬼敬而受使力能移山河一旦被郡主追而欲害令使我白日见鬼我即放汝生命若不令我见鬼汝即爲鬼根大嗔以脚行中作纲歩向郡主㕔上借郡主按打之数下心存配衣在手以魒星指郡主本州县郷里住处地界社庙及塜侯墓伯先追禁郡主某亡父母讫即以左手捻诀使三将军往取郡主父母以绳缚手送从南门边壁中入郡主见下牀迎拜骂郡主吾生汝身爲官不解与父母爲福祐于亡人何忽触犯仙官令使追捉吾于此汝火急拜谢仙官放去汝得生命如不肯汝须立死郡主再拜谢根根即云汝去须㬰之间一时与根俱不见也此是三将军禹歩之功也诀亦在左手中指中节是皆以初学人五色线縳一年存使唐将军法图老君告罗天师曰经中使存三将军以唐将军爲第一主上元皆是寻常修行用之即依上元爲先若有急难及心有事故用以击伐先以心起即周将军爲先起下元吾闻天尊言修吉善道起于上元救治人病起于中元攻伐恶逆起于下元其金锁流珠本天尊太上等始置者皆爲天魔人神龙鬼障人修道不许道者修行成道故以立此流珠之经一百五十卷分爲三元一元各有五十卷五者主其五行之数吾併略除繁取要爲九十一卷以令初学易爲暁悟其理得道成仙者皆五转用之也夫使上元唐将军击正西方鬼贼先歩南方禹歩筭唐将军起人左肾男子左肾属木先歩木入火火即入金即克伏彼人神龙鬼之灾害贼祟即得应心顺口消灭灾害不生也若使唐将军击北方鬼贼先歩东方入中宫土即击北方凶恶灾害应口自消若南方火郷有鬼贼来犯我我以歩东方入北方水郷转出南方而击伐之无不应心顺口自消散灭絶也如中及四季註有鬼贼者但从东来直存击伐备出讫更出无不如意之者此法非但存唐将军葛周总存之共击此说只论前后存出击伐非独一军出三军总出讫更出五德将军佐助击伐天魔事非轻小切须在心正直行大道无有阙失皆得随口顺心夫歩纲使大道吏兵三将军爲先如大阵战敌贼鬼皆须出九将军非独中元三将军也上元下元皆须出佐助之如含弘图大约是中元三将军爲前使前出击伐自是一部雄勐偏能救急难之事偏能理鬼神妄作妖怪治人五蔵伐恶举善无偏无党直勐行道之神将也后圣君更再除金锁流珠繁重之处撰爲一十五卷兼添修正引三十卷引人入神仙流珠之门令后学之人稍易得道给授张道陵显说用流珠中之事亦于后学法箓中爲寳非人不可妄传老君授王君歩中元上部纲法併迹爲丁纲歩斗并散爲禹歩之法或爲正纲或爲丁歩之法金锁流珠正经云使三五歩纲皆先存使唐将军一人爲首领兵三千万衆左手把金符右手弩力震筋捉凶恶鬼贼之势甚雄大勐之状吏兵斫凶恶鬼之宅回面看中元下元将军等号令令齐心一意急急齐到某凶恶鬼贼之宅各吐自然天火烧凶恶鬼贼之宅亦有自然狮子喫凶恶鬼贼魂神令不敢爲祟害害于人物及我等身又唿召唐将军下自有三千万吏兵速速到并与二将同心併力交阵左右围遶鬼贼营域庙舍次副唐将军者葛将军一人身长七十二丈右手把㦸左手弩拳筋力震转雄烈壮勐力势崩山到来同唐将军一心共併凶恶鬼贼屋宅及身亦吐自然天火狮子大蛇铁色班文吏兵等凶烈毒勐手把刀劒同入凶恶鬼贼屋宅之中一一诛斩勿令脱漏一鬼一贼急急又狮子毒蛇咬喫鬼贼急急次副前后将军周将军主人心神故金锁流珠録之爲首第一者主心之弘道使神也诛鬼也今据后圣授张天师王君小童君等言即是周将军爲前部或爲后部不合专使爲第一若修行求道长生即合唐将军居前爲第一若欲求救疾病收捕凶恶即以周将军前居爲第一亦可得矣若能通大道即用唐将军爲第一周将军左手把节右手震筋弩力走来捉凶恶鬼贼驱之即在后来即可足明是副唐将军之行阵可爲第三今所解且依经引解指注用即依修行正典取爲第三但任流珠书爲第一自心使依次使用也老君告王君曰夫三元管四时四时管五行五行管六甲六甲管七星七星管八方之位八方管九宫九官生十直十直生十二支皆起大道自然之炁唿之相应使之相助能一心志精至妙知之得三元五行所卫修求乆而不休获得长生乆视之道吾昔授此道于神农神农但只解寻究三元而不知有六甲有百余嵗而无衰老之容后得尸解之道吾知六甲力能守神治身通神三元能守人救人治身通真取真七星能摄鬼通灵立制邪精乆而修求立得长生皆须从三元而通七星相假始兴行能知此即位仙卿祕之勿妄传非人吾故从一起立二使三通四翻五服六御七指八存九应仙之法教子通神入真之道无不因三元将军得通者耳一起初法一者元炁也在身之先生故名元炁爲一一有二等一等身之外者天也太一之神一能使二二即地神也龙神之长曰地祇也一等身之内者心也正一之神能使二二即肾脾神也添左右肾曰三也法曰二能使三即唐葛周是也三能摄伏百灵医治百病散解千灾收灭万毒皆此法爲上一炁之功也一法先歩一字之纲主心后圣君谓王君曰一神入五行是也心起一念便是行法纲纪之理纲纪既行感摄百灵使之无有不成但以心生口声祸福罪善起念便成古人尊一使之不动坐二使之不行投三使万兵卫我长生余恶不行也心使万神三元爲首六甲爲併能使也能用立通神灵可以长生此纲左行三市讫方始立纲歩也老君曰夫欲使三元将军先存太一天一心一等神歩太一心一等纲配衣即勑依法存使之如将使兵也后圣君曰心一能存使于太一天一太一能使收摄百邪天一能使通达神仙心一能使白日昇天歩太一法次歩太一纲先以左行三帀讫即立纲也老君曰夫欲歩太一纲使三将军令应心口者常欲使之时先吞告命三宫符三道后可歩此纲使三将军唐将军爲首存使之捻诀后圣君告张道陵曰子欲求长生须作太一之行欲得不死存入天一纲里欲便飞仙心一起在衆法之前常行心于三一不失身得神仙又告东海小童君曰本命日歩心一上元甲子日歩太一中元甲子日下元甲子日歩正一往往如此九年仙道成三一备矣又告西山老女生歩三元将军元法寅时用上元唐将军爲首午时午后用葛将军爲首申时向后用周将军爲首此老女毎五日一爲之七年反老爲少容三十许十年道成年可十八女子形貌也老君告黄帝曰三元将军统领五德而出五行知此之道可学长生帝因学之教帝从上元太一歩网法起于上元甲子日歩次即中元是取中元甲子日歩次即下元取下元甲子日歩上元歩太一中元歩正一下元歩心一上元太一唐将军主领天官天曹官吏之事皆此神将管约之通于上元上部唐将军也修道志人切欲得知也中元天一将军主领地司五岳四渎北酆都神灵冥司之任管通于上元中部李将军也修道之人不知被北冥之记録知之常行存三将军击伐皆以葛将军爲首也下元心一将军主水府及北方元极大荒之地四海九江千江万渎溪源湖济之灵悉皆主领管约用以击伐收管皆以周将军爲首也上以应上元下部徐将军也步天一亦先左脚前步歩毕都使三元得三十六部散三遍老君曰欲步正一者足未起而心存念正一之中三大将军吏兵等毕以歩纲步纲毕即捻诀作于正法配衣七斗或四斗成以左右配衣如法随意使用也老君授黄帝曰帝欲求真先求其修身法守神术去病符坚体炁运津能行三者自得天真此是修三一之道后圣君曰三将者人身三元之神也又是人之三魂能以通神上神通天中神通地下神通水此三神名曰三将军朱衣赤帻大冠手持器仗旌节或持刀劒能制鬼贼邪魅通真人若知其长存以步驱使令取仙道长生立能救人病差人知之令以辟害报人外谋及相害种种能知报人也老君曰奉道之人有小疾厄者常存三将军早朝入左右肾及心中治身中疾病痛苦之处先唿吸入病痛之处然后闭炁随左右心等将军往痛处攻击往往如此五日当自差退神验更加纳口闭炁存使炁随将军往痛疾之处同攻击疾病三日内消差又忽有恶人哧口毒舌者当取压口舌符下书名姓以式加临讫使三将军往击之此人自伏心休彼更不相犯即休勿苦用心相伐又相损元益后圣君告天师曰道生于一一是心也记録道如记食道自合同心神便与此三神将同心力之通也兼授别诀令三将军同心上元将军诀存在心上中元将军诀在心下一寸下元将军诀在心正中是三诀也子但以存之如图出一出一出又入如此长行之一十四年通神仙也老君曰上元三将军在于额中元三将军在于五藏心肾下元三将军在于脾藏诀在手心应于捻左手大指第二节心应于额捻左手第三指中节应于脾存使七斗法图老君告韩逍子曰夫言一斗成者是魁星使也先步地纪天纲讫次即三将军纲三纲讫即存斗使击伐也经云先步后使北斗七星摄杀也此是第一成便回手指物未即依口也须以久学习熟二者有功北斗与随口所欲意用使指验也夫一斗自有图存想成用待想成讫祝曰一斗成三五併回天覆地随吾使令急急如律令二斗成者是𩲃星使也亦存一斗成毕即二斗成也世人存使之于身之上功成通灵身能威物保生赦济摄杀无有不成此名二星之使威也二斗亦自有图存想成用之应验祝曰二斗成三五灵收摄鬼贼凶恶伏听急急如律令三斗成者是𩵄星使也亦存二斗成毕即三斗成也存使之身渐威灵三曜流光一身之上赫烈斗之形三斗亦自有图存想成指用之验祝曰三斗成天地肃清斗随我身见者奔惊急急如律令四斗成者是䰢星使也亦存三斗成毕次即四斗成也使之人赫然火周回四斗如斗之形精鬼凶恶心死摧伏四斗亦自有图存想成使之得验也祝曰四斗成三五盈行周万里风火无停杀灭鬼贼凶恶敢行急急如律令五斗成者是魓星使也亦存四斗成讫即五斗成也使之人光炁浮天如斗之形光照四方鬼贼凶恶自逺去百里百病自消魔邪伏灭五斗亦自有图存想成使之有斗形真影照千里外鬼神降伏祝曰五斗成五行陈五金秋浮落灭木精五木春茂克伐土星五水流盪断截火行五火兴隆五金敢鸣五土净镇我与万物俱生急急如律令六斗成者是𩳐星使也亦存五斗成讫即六斗成也使之人精光天地照曜八方鬼贼潜藏凶恶併迹身通灵炁性合真仙百鬼畏敬千神卫护六斗亦自有图存想成使之应效祝曰六斗成三五俱行除恶併凶万里流清我使六斗六甲倶併衞我身家尽得长生急急如律令七斗成者是魒星使也亦存六斗成讫即七斗成也使之周帀七星身带七斗光照十方身同北斗妖凶自慑祥瑞随人万里肃清卫兵千万亦自有图故全七斗使之今备七星存使立验应于心口如电照身通存斗成力使神灵久久如此存使身飞上清祝曰七斗成身与六甲併驱使三元回转五行位入神仙太一同行力制九天九土自清愿家俱仙举宅同生急急如律令老君曰六甲之精化爲七星七星变动监察万灵万灵所畏北斗七星故以学道之人皆知有北斗七星而常存思戴履者降伏三官断絶四司落灭死籍注上长生令我学者仙道自成故号斗成乃以随功一二之斗其功深浅大小使成之力不失分毫初学之人须以日夜勤心记此之法思存勿失星名字常结记在心道不离心心亦不须离道两不相离计功立取神仙也金锁流珠引卷之六金锁流珠引正统道藏三家本二十九卷太玄部金锁流珠引卷之七思六说中篇上部转身存用图诸道士若心修道读经念真朝暮朝礼上香或一日三时或一日六时或一日两时之者如此用心或十年二十年三十年或毕一生皆无所得老病枯灭或即絶谷栖山烧丹鍊药年数深逺都无神灵何以凭託如此之子灭度至多若不得门有何可据若凭于斋戒清髙絶妻弃子者又衆不论道𥼶此子更多总无一人得延生延命长生人世何况觅于昇云驾龙上爲真人今𥼶氏典云今生修来生所有所受不可爲凭此说因縁下敎不可上人奉行道说自然天生地育既天生地育水火而始成身长成人身乃至于老死亦是天地水火而始灭故生灭之本三界之中事事皆在自然非在修种但以直于身心在道道种因福亦在此身心万行内修岂关外种故上真用法诀不出一身之内弘弥天地之间后圣君告西王母小女曰汝少读书长大事人后数年见人读老君经始学读乃识文字既识文字如身中神名遍知否因闻说知神乃授此转身幽思结心印诀之法后大神通却教王母又再下授天师令以精思兼考召之法法成身受考召中正法之师此世天官亦同大郡守主之任身法不轻百日一思廵十日一存用生之如图日月分明星宿内照或在军阵或在山草或作大禁之所住止闭炁一息禹步十二迹太上老君授禹禹因传世谓之禹歩左手持道父而祝存身爲考召法师兵将左右罗列如图捻诀呪曰天明明地灵灵吾爲考召主先天地始生巡爲天地使立爲天地兵祸恶逢自灭福德见自生非但禁虎狼兼亦摄五兵神龙不敢神妖邪不敢灵指山山爲崩指水水爲竭指石石走转指日日爲明吾身行坐卫从有三百六十万兵随吾手指指则风火雷电立即自生急急如律令呪毕捻诀太上老君授十二迹禹歩于黄帝尧舜之代授禹禹传丗人也老君曰夫求长生之道皆须歩纲捻诀并及救人制鬼伏神龙虎豹之法瘟毒疫疠之处五兵之中皆能独身逈出亦能禁制亦能令衆兵出害此法微妙不可得闻见闻见者得通神神人卫护得此法皆须是明师先传经法箓后乃经三年两年后方始传此法诀此法诀皆以口传授一一依科法度不得一时三卷五卷併传皆别言他事破除传日即三事两事作口诀一一传是依前圣后圣之科便喜前圣后圣大道君至尊之心知不妄洩师弟俱得真仙岂非师之不妄传弟子志能请授夫修求至道皆以倾心顿首谨信再求不可言言求师即分付如此丗上凡师以顺人情妄传轻洩道法之罪太上老君告黄帝曰幽思转身告命万神合通天地自得成真本命爲首嵗嵗言功行之一年加五灵二年法备爲真人也三年四年上清渐亲上感玉女中遇神人下摄万灵无不追身行此之法无不成真后圣君告上元真人李方期曰卿欲言功受考召欲得通神幽思转身欲得成真步蹑速频如此行修上界天真再吿言卿若行道功勤稍熟身有故不得行心存行之不絶即得亦如身行步之法验灵其一也长存行之子孙相系功加六亲金锁流珠引卷之七金锁流珠引正统道藏三家本二十九卷太玄部金锁流珠引卷之八思七中华仙人李淳风注说上元三部将军及三功曹等图老君曰上元上部将军一人也主掌三清之上大罗之中巡检人神龙鬼之徒也从官百亿万衆兵士也本姓盘名体至三皇天皇之丗太上老君爲太上大道君万道之主之时迁盘将军一人入大真人位以唐短替上元上部大将军之位因兹始也用法思本师在身之前自身在本师后捻诀更存思上元上部唐将军一人姓唐名短身长九千万丈上五纲神功曹一人姓姜名毒身亦长九百丈领朱衣百千万重人朱衣赤帻手把金符带龙渊之劒领兵百万衆在三十二天之上太清之极总领天宿星斗之神从天而下存见郁郁从云中下皆在人泥丸之宫藏在左肾里忽思用冲出左眉上从天门双出也团团云中转来覆人身家也家若身家有急事向北斗唿之即有降下与卿解灭灾祸因神龙鬼即身转天关于手结法印于指禹步十二迹或九迹举天关指有祟之方即自消灭速于水火无事轻唤身心家灭亡太上老君吿黄帝曰身家国无事妄存身家灭门不可轻唤爲金箓云轻唤北斗及上元上部将军身心灭亡太上又告安和子曰三元之中上元上部爲贵尊如丗天子之位甚能令人得道存用有日不可妄爲除本命日甲子日上元日人存修行用爲之如忽有身家急疾事被人谋害重病垂死兵贼存唿之立即灭亡极验不在此日亦得后圣君告天师道陵曰卿欲教人求出灾害入长生之道取彼人上元本命之曰夜于北斗下烧香思存本师讫存见上元上部将军下入泥丸宫次入左肾次中元下元俱入泥丸后各依入心肾中少时安镇身神定即出之如含弘图毕捻诀闭炁禹步十二迹求生出厄一年之内神验立成甚能佐天纲地纪之道卿其勿妄传非人此法三元内法能以直迳入大道之门祕之吉泄之凶老君吿上古三元神君曰夫修三元皆从上元本命起次即中元次即下元三元周备修之一年之中或得五度后圣君授上元上部将军符一道与张道陵吞吞毕即存使之无不如意并勑令系代相传志人后圣君授上元中部将军符一道与道陵吞吞讫行中部事并令系代传其志人令同得真道后圣君授上元下部将军符一道与道陵吞吞毕行下部事并令传志人代代相继同称至真之道后圣君授三符一一吞之主告命上元三部将军令佐助受太玄三五正法之人修行思存唿召立到依口顺心直使令应心口急急如律令又告善行子卿好道学虽功勤不得其理理从三元而修从五行而入子可师道陵于是行子入蜀投受上三部之法五行之要修十四年满昇西灵仙掌洞天兹后有数百人承此三五之法皆得爲真人太上老君告人皇曰王求至道欲得真性真性在于三五三五之力是爲道祖如水出泉得其流源如人出穴得其门户王受之寿极天地亦老君曰大道有千门万戸其要甚少前叙三五始生引亦说三元犹未尽其根本今一一具件于卷后纲诀呪符存用等爲少言语迳引直入重门见道次思上元中部李将军一人姓李名拒身长七千万丈领五刚功曹姓张名李身长七百丈百千万重人赤帻右手持㦸腰带消魔之劔在太清之中上清之下中天之上常降入人泥丸宫右中少时入右肾之内镇按事毕须㬰出于右眉上如含弘讫上应天门出来存之如图即开目呪曰前圣后圣教臣长生飞歩三元九将万营行御六甲配衣七星吞六使七凶恶斩形金木相顺水火相成人无干犯鬼无妖精若有犯我者天关灭汝生呪讫即歩上元将军纲三遍次即中元次即下元三部各有纲图一一各三遍歩纲一遍歩帀皆云摄摄叱叱若治凶人捻恶人刀支治恶鬼捻鬼刀支金锁流珠引卷之八金锁流珠引正统道藏三家本二十九卷太玄部金锁流珠引卷之九思八上元上部将军步纲图前圣老君授禹老君授黄帝求长生等法诀七条一求长生于世爲荣贵法诀捻司命目诵五行祝一遍金木水火土祝云云二追召天狐法捻兽目言请上部功曹追限某日到三召龙捻龙诀四召天神司命与上长生捻司命目五召杀天上妖魅捻天鬼刀支六欲召请日月星辰神捻日月星宿诀七欲昇天及思自身神上天欲追天魔妖精龙兽天狗天豹等祟祟人合死者前思本师承后出诸部如含弘兵共寻追斩之捻都监诀后圣君曰歩讫即捻上元上部将军诀都欲上仙籍及修行出灾害老君曰上元本命日求长生先从上部将军起次中部次下部其中元上部同上元本命步上部三遍捻诀讫存上元上部唐将军等入泥丸宫少时即入臣左肾中行之二年神仙不死之验上部事毕上元中部将军歩纲图禹受前圣歩纲之道以于中部甚精或使效功或收捕有德驱役人鬼决水开山制鬼助人使龙使虎分变九迹成术万端积德累仁飞身太极留其中部教授有心志道之人役使蛟龙虎豹济助世人兼令得道乗龙御虎豹也左脚踏一转讫但依心愿言之此中部李将军行禁五行六甲七星九精五斗散此禹步依之如衣使之如仆随心顺口后圣君告命祝初起纲又祝曰太一是吾身吾是天中仙祖头爲太一府足爲天柱五藏爲六甲主守天关驱使北斗叱喝一下千神万灵俱随口走急急如律令即思将军入心贤中老君告黄帝及方诸童君曰此法一十六条是中部将军合管使部行用歩纲三遍毕即捻中部将军诀第一法中部虽是上元主人人是中部中部自有三将军此中部将军能与人求正仙道可以中元本命日行此十六条事总人间用要之法即行不要但歩纲一自身中元本命日歩中部李将军纲起三遍正魂鎭魄祝曰李将军入臣右肾中葛将军爲副使令臣长生人世久视无畏无惧祝讫叩齿十二通捻中部诀此法行之一年便长生久视百法立验成二自身出灾害厄疾还取中元本命日从自身五苦地起歩纲一遍出王相祝曰出死入生生生无极得见太平毕捻水火土刀支金命人捻火刀支木命人捻金刀支水命人捻土刀支火命人捻水刀支土命人捻木刀支随命各自有破五苦八难九厄百病刀支歩纲于三五法中消之一年之中未便消灭灾厄不克已身长生其五力支具掌图中三自身坐宅及院不安即取中元甲子日歩纲绕宅取三市或长禹歩不论迹数以遍爲极讫三遍即祝曰干尊耀灵坤顺内荣云云四自家宅中男女多病人口不安取中元甲午日甲申庚申壬寅日于中庭歩上中下三部将军纲各一遍捻明堂诀噀水四方存出三将军各领吏兵三千万人绕宅三帀出火水狮子蛇兵等趂除鬼祟妖气流清荡浊讫即书镇宅符帖门戸上即祝曰符制百鬼伏灭邪精玄武息盗白虎五自身被兵围绕或行兵心中存作中部禹歩一十五迹次下部十五迹转天关指之存三部以配五斗衣五度指之所指之处破乃领兵冲之立见倒过出后即解刀支彼人不死不解即死祝曰出死入生立到天庭青龙扶我出白虎卫我行我是天使使天关冲破汝五兵急急急急急急破急急如律令六自身逺行经过山草恐有蛇兽劫贼来害及恐有诸凶毒相害者但觅无草地歩中上下部三将军禹歩各三遍讫捻生人喉头目及刀支并蛇目虎目等讫身出九天之上永不逢贼兽等忽相遇彼自惊走而去永不相干祝曰亭亭白姧汝死我还我按三元闭水封山贼兽逺走不须路间路间地轴缚汝不难不肯去急縳急縳急缚急急如律令七自有亲族在他方州县疾病及无围隔者非从中部起后圣君告天师曰亦须蹑天关地纪各一遍即存中元上部唐将军一人长八十一丈赤帻通天大冠带劔把㦸领兵千万衆前往彼宅放火烧鬼飞走把刀入门大呌三五声狮子龙蛇入彼人屋内牀上牀下屋上屋下屋前屋后屋左屋右凶殃毒杀患者皆诛斩之令砂崩瓦碎鹿走千里诛斩清盪事讫令其病速差某贼某兵速败讫报者云云次中元中部葛将军一人身长七十二丈赤帻通天大冠带劔执节领兵三千万衆往某州县郷里某家宅中某身染患云云与放火水烧流鬼贼衆把劔入门大呌三五声师子云云次中元下部周将军一人身长九十六丈赤帻通天大冠带劔执节把符领兵三千万衆往某州县云云即捻诀八自身及六亲道友被人作口舌谗谤妄行谋害者以歩天纲地纪各一遍讫即散歩出存地阔各十五迹中元将军禹歩三遍讫捻彼人刀支一月半月间即云爲某事被某人作某口舌谗佞某身不安今请中部将军一人集上部下部将军各一人兵士各三千万人爲臣则玄解除凶人要妄作口舌相谋之事镇猒勿令有发动之时急令彼人自伏匿自受灾害口舌之事永去我身反自作害彼人某之身急急如律令即诵金锁流珠蹑地纪十八遍呪呪曰吾受天炁当爲天地使云云讫捻诀九常自去身中三尸虫令无妄白日过失及作身中疾病永得长生者可取中元庚申日歩中元三将军禹歩三遍讫即诵十八篇呪呪讫服符十则毎年取中元甲子日步中元将军禹歩三遍讫服制魂魄符三道讫诵飞歩天纲五行呪呪是金木水火土五行相推七星焕焕天纲最威是也又诵地纪五行呪五行相推金木相伐水火相灭铜口铁舌是也毕一日素食十一常以一年之中取中元日排镜七面可爲一尺八寸阔照身中神看有七魄以𠘶若欠一镜中神即谓之神不足即吞安魂镇魄符讫履中元将军禹歩三遍讫诵地纪祝父母篇一遍安魂镇魄符二道安魂符镇魄符十二取中元甲子旬中取自身本命日书三符以带之度九厄八难上中下等三元符上元符中元符下元符右五符并朱书书北符讫勑之曰天之所育地之所成佩符符与身并仙人辅巳玉女卫形五色变化黄白赤黒青二十八宿合升紫庭神符却祸蒙福长生急急如律令十三常䕶身保家者以朝修行后存中上下三将军出巡家及身讫存入心肾之中常以卫䕶谓之卫身济人有时即存往某州县郷里围绕某家宅舍驱除凶恶之衆镇守某亲之身此后圣君告天师十三条谓常存法也十四入山水火渡江河用法常未离家之前三日或雨日歩中上下三元禹歩各三遍讫即言臣则玄欲入某山渡某河海江恐有蛟龙虎狼恶贼所谋臣身伏乞过度灾厄令不逢见见即与敌令勿损臣等身急急如律令即捻虎目贼刀支天师曰我受先师后圣君之教入山捻山王鬼刀支或捻虎狼目入江海捻海神目入兵捻衆人刀支渡江河海符二道勑曰弓弓逢逢河伯导前辟蛟龙万恶自灭天帝明急急如律令入水入火符入山符夜行入山符以带之勑曰恒山之隂太山之阳精魅不起毒蛇伏藏虎狼见我尽皆惊忙有姓李名耳勐虎见摧牙折齿毒蛇见者盘不起急急如律令捻都监诀十五欲得一身及一家无病常正朝歳日歩三元将军三等纲从中元起次上元次下元讫诵地纪十八篇呪毕又诵天纲祝一十二篇讫便捻都监都心两诀吞一符一年一身及家若干人总无病正月一日服此符一道勑曰太上老君所生受使驰收缚精速去千里当吾者死视吾者亡急急如太上老君女青玄都律令十六常以六戊日以取六戊上土以爲饼子长三寸二分厚三分隂干数日即歩中上下三元纲各三遍毕诵地纪祝十八篇毕系此饼子并着两脚心覆水如行地永渡江河避难得诀在左脚下海神河神等目以朱涂之其土饼子系着地心地神目上即禁得一切江海河湖中行水如地也此法妙极祕之其上元之中唯中部法通人使神制鬼救民求仙入真妙极之一法在于中部上元下部将军歩纲图次上元下部将军一人姓徐名康身长五千万丈领下五刚神功曹一人姓温名舒按此是后圣君授即是真数上元五刚功曹九人定百千万重训人赤衣赤帻大将军右手持玉阳之节腰带龙渊莫耶之劔劔大罗天之上游检下入人身心中右贤中存思右眉天门中出具用依前上中部将军用也后圣君授天师拔宅升天诀云此三元大将军上元三部是也并天皇代前圣大道君封𥙷其上仙将军之位也其下部徐将军事修行用法一一依上部中部修用也大约下部主地水心行之事悉皆起念便是用法一一皆主地水神龙鬼之物也后圣君告方诸童君及诸大真言上元三部将军歩纲以正镇三魂北斗歩纲以定七魄禹歩之纲以治万神万神正定五藏坚牢法成身真故曰真人其行修下部步纲皆以下元甲子中本命日修行步三遍即诵地纪十八篇祝一篇天纲祝十二篇一遍讫即捻都监诀少时即毕其别行用并依前用金销流珠引卷之九金锁流珠引正统道藏三家本二十九卷太玄部金锁流珠引卷之十思九存诵中斗七星名法图第一星名食狼字露神子二名魁三名阳明四名若爲五名神武六名玄枢七名天英八名耻符正名否留内名阙上属歳星镇应徐州也是天御史中丞西河人官位子生人属之也第二星名巨门字贞之二名𩲃三名喻见四名隂精五名敢武六名天根七名法提八名巳无内名上应太白星下应益州也是天大司马南郷人也丑亥生人属之也第三星名禄存字子宜二名𩵄三名真人四名历击五名神刚六名天柱七名命机八名老鬼阳内名关上应荧惑星下应冀州是天少府九卿长沙人寅戌生人属之也第四星名文曲字丗惠子二名䰢三名玄冥四名庚与五名天杀六名隼击七名天脣八名索诺内名上应辰星下应荆州在天爲司徒光禄大夫㑹稽人卯酉生人属之也第五星名廉贞字子衡二名魓三名丹元四名邹收五名四王六名板王七名鱼行八名楼张内名上应镇星下应兖州在天爲大夫鸿胪卿益阳人辰申生人属之也第六星名武曲字大车子二名𩳐三名北极四名度头五名生门六名七名诛兔八名橐内名上应歳星下应扬州在天爲廷尉郷益阳人也已未生人属之也第七星名破军字大时賔二名魒三名天关四名敢健五名上应太白星下应豫州在天爲领军步兵鄱阳人午生人属之也右七星见主生民死鬼之事包指万象巡察九天一日一夜周天一遍以管约天地水三官弹紏万物下界人神龙鬼精邪万物皆畏伏而不敢拒太平金阙帝君故示九等之名于天师付授有道之子令不迷惑老君曰七星见者主理生民万物莫不生死皆属之故以有道心孝顺师父之人可以口传九名如非人不可妄传殃及七祖非一身也第八星名太上真君一名同玉二名天枢三名戢应天蓬下应坎宫正镇冀州在天爲外部隐形不出知水官之事第九星正是髙上玉皇帝内名二名天正三名摄提四名益隂事内不见人世人有见者益寿三百歳后圣君告玄洲二十九真人曰夫欲知其内道者先诵中斗九名之人即得除死籍上生名心存身着载使入长生法诀授二十九真人法曰但以本命日及甲子日庚申日旦暮存一斗二斗成法全至七斗魁𩲃𩵄䰢魓𩳐魒数足各诵呪遍讫更诵地纪天纲呪遍即毕得之一年无灾二年不死三年得地仙四年入不死五年功力甚通天地救济人物皆得应顺心口六年神通长生自在之验力不可妄爲之祕之吉泄之凶老君曰夫作一斗二斗成者各须先捻本诀然后存履使歩成斗方有神验可使使也乃从一斗至于七斗皆本文正诀捻之而用第一魁星文在左手第二指中节上第二𩲃星文在左手第二指第一节中第三𩵄星文在左手第三指第一节是第四䰢星文在左手第三指第二节中是也第五魓星文在左手第四指第二节是第六𩳐星文在左手第五指第二节是也第七魒星文在左手第五指第一节是也老君曰夫配衣成斗皆须前知有七星本诀即可存歩之于身身即通神欲使通神捻此诀遍七星文其斗中二尊帝神三妃二夫人二娇女大君官遥以敬贵于子与子注上生名下落死籍后来至学之士谨节孝师供道赍金玉寳重之帛纳师玄房寳座之下请受此诀后方始依流珠上存用之乃可进入仙阶名书玉箓北斗之君官与司命司録度名青简之书句落黒簿之历此皆道力使摄文诀使使即得身心通于天地之神神力可用也若不知此诀依经存一百年存用无益一分也此法诀得之行用得知其元一年便通神使灵二年去死辟兵三年仙官矣一十四年要昇即昇要住即住太平金阙帝晨后圣君𥙷子爲世仙官必任去住此法祕之切勿传非人直是七百年三传一传只三人过此师被大考师退仙阶弟子盗行灭身杀族切禁后圣君告张天师曰夫欲行纲履衣北斗取成一二三四五六七用济身助国安家救人急疾兵疫水火者先须知识手上文诀此便是得道之力也闻见凶恶之徒来便捻一星二星之丈直到七星之文足心急配衣左手存魁魒止之立住自伏且休少时急去后到稍无人寛处捻诀存斗成更止之凶恶魔难之徒伏心而退不肯退而死此法大验不可妄行慎之又告王君曰诀云一斗成收魄二斗收魂三斗收神四斗收身五斗饮血六斗诛神是七斗止身又云志人常修行长存一斗成者定魄二斗成者鍊魂三斗成者调神四斗成治病五斗成去贼坚身六斗成神灵卫人七斗成道备通神行之七年上爲天真人卫兵千万俱下迎或全家拔宅而去老君曰修至道之士欲使北斗司命取长生者法诀在手法经左肘其行纲歩在经图老君曰修行之者常存斗不离身夜思斗在头盖身如被周遍白日思在额之上小形方寸之斗不离于额祝曰额悬七星毒鬼奔惊敢有祟害反视斩形急急如律令说存使四斗法图老君曰四斗图者是一身之上存作四斗形也以举左手额上如斗之势曲仰如图掌中仰託魁星左肘𩲃左肩下胷上爲𩵄心爲䰢直从左下左脚内隂视爲魓左膝爲𩳐左足内踝爲魒右亦如左边筭相似各皆成斗之形又倒存亦如之筭又左手向上托魁星下至左足内踝爲魒星爲左斗成又右手向上托魁星下至右足内踝爲魒星爲右斗成此说前面一斗背后亦存如面前左右爲斗则有四斗成矣此四斗能消四杀落灭凶恶灾害兵甲鬼妖立能消伏经云七斗消天上灾凶六曹祟鬼四斗消地下灾杀太歳土官地狱四司祟鬼五斗能消五行金水木火土之灾害也皆存斗而二等制伏凶恶五兵瘟毒蛇虫等兽诀在五刀支说倚配衣存行法图老君曰配衣者将斗爲衣如人着衣也亦有左右男子左男子起倚配衣法先是四斗成图讫即捻诀少时便存魁星存左肩下胷上名左右脇堂𩲃星居心𩵄星居左足伏䑕䰢星居左手腕中魓星居左手掌中𩳐星居左足膝上魒星居左足内踝右边女思之并同左边思存唿用也此法男女常行之以辟凶殃灾祸修行人要若欲收凶恶先用倚配衣也又修行人入山林深谷之中恐蛇虎者先存之爲上后圣君曰此法从三元将军存使至七斗七斗至四斗四斗至倚配衣倚配衣至立配衣立配衣至眠配衣眠配衣至坐配衣坐了即存使击捻凶恶刀支诀而自消后圣君再勑天师此法不得妄传妄传则招祸咎祕之真人也老君授此法与黄帝伐蚩尤与禹治水与周伐纣乃以伐恶救民令民爲善也老君常念其善恶不分故令人君人臣伐恶取善以安万姓令行天道济助国土及得身安修生有益说立配衣存行法图老君曰立配衣者立即成也案上古真人行用此书此图兼掌诀受本师付受口诀修行精熟立思立念便是立成俱使应心顺口无不得者说眠配衣存法图老君告西山胡王达利曰我得天法教吾眠斗召兵百千亿万而下围吾师而来摄汝过度灾厄不被彼害吾师摄食吾师畏我天兵合当救得汝胡王怕急唯投老君老君一念卧斗少间百千亿万而下围吾师兵马吾师知老君意退而散去吾师骂胡王曰我之大衆有百万人皆欲食汝眷属爲饱今有上天大真仙尊与汝思眠斗之法以隔我天兵我以未能便食汝后日当下来食汝衆言讫当领神兵而去天上于是胡王以头首叩地以石自搏乞大真仙尊教我王衆等作思眠斗之法于是老君遂作诫二百五十条诫胡王王依诫不违其吾师便不下经数月日胡王告徒衆此老道人甚有眠斗之法能断絶得吾师不下吾徒衆故当合学于是胡王领徒衆礼老君二拜长跪前问请我徒衆非道士所䕶皆被天魔吾师杀食我今叩头请受取此法以御此魔怪鬼贼侵食我等是时老君受与眠斗之法胡王精思不退更请进受道法后便得正成佛法皆因卧斗之法而获隂仙卧斗法右以左手盖头把魁𩲃居左肘𩵄居左胷䰢居心魓居脐右手案脐𩳐居左膝魒居左足内踝又右同用又外盖身者左即从足魁星建向头右即从头魁星建至足说坐配衣存法图老君曰坐配衣者以斗星左右筭存用也以坐合两手存魁在左肩𩲃在两手𩵄在左贤下一寸䰢在左肘魓在膝上𩳐在左膝下三寸魒在右足外踝右筭存亦如是说使柱天力士击敌凶恶图太上老君曰世人学道在人中或于山林之下道路之上忽有凶恶盗贼等吏横爲身害者闭炁捻诀而兇敌之之其贼自伏而走此亦避之不伏敌之取上极而止曰先闭炁捻诀存其彼凶鬼贼宅舍作四斗收凶恶鬼魂魄令不得东西南北上下飞走自身作四斗配衣前便写炁交手胷前作弓弩张捧箭射之仍踰地三过叱叱凶恶贼即倒金锁流珠引卷之十金锁流珠引正统道藏三家本二十九卷太玄部金锁流珠引卷之十一言一说佩诸天隐讳太上老君曰诸天隐名真讳者皆是九天帝君祖讳祖名也常蹑地纪飞天纲皆须带佩于左肘后及九地隐讳隐名皆须同一袋带之带佩飞蹑讫即诵十八篇呪依法捻遍诀便行大法也后圣君告天师张道陵曰卿欲修仙道之要诀须佩诸天大魔真名隐讳三元五星七星北斗二十八宿三十五星官六甲九州五岳四渎八方万国千山万水真名及隐讳在身百灵不敢告言卿一生罪咎之书皆以至心畏敬卿身齐爲保举卿名言隂功之数不言阳罪之过及司命司録亦如之也其度佩真讳自有文仪在金锁流珠中篇说佩诸地隐讳老君曰本命日及六甲日佩带修行爲上诸天言功保举爲上仙所尊重诸真讳真名也昔黄帝得广成君教佩此九地真讳经过之处神灵俱见拜送扶迎不敢爲患受驱使当直后帝常行蹑纪得昇云天又说西山赵芮向上七代佩天地之讳及名皆代代能驱使鬼神救人疾病累代着功前后得道者计三十余人得长生或尸解之道或洞府之仙唯赵昇爲天仙白日拔宅俱随身举至孙芮甚能炁禁非法杀害鬼神太多所被谪仙令爲考召书吏二千年后方得大仙拔宅上昇天宫太上老君曰吾受元始真言正法太上道君爲保举制伏天魔地灵方始得身白白上昇唯一身而上游谒诸天朝拜太上道君后方得朝元始天尊而不得拔宅上昇今余以志心精思撰述衆法经文祕诀及诸天隐文真言等得太上金箓之要衆文中撰出拔宅全家男女得道鸡犬一时俱昇云天从此之后始出拔宅拔宅上昇始于太上老君也李是后圣君于西域竺干国化胡王成佛后拔广慈道埸宅院一百余间屋俱昇今紫微上宫后圣君旧宅是也后圣更添奴婢鸡犬赐与俱昇拔宅正法老君告五帝曰卿欲全家拔宅上昇天仙爲五方帝之位者先须变五星出五行竖五藏超五灵可以力摄五精驱役万兵妻子俱仙奴婢宫阙居舍拔宅上昇天庭位号一方之帝统领羣灵日月星天地水三官有魂魄有形有炁无炁有声无声皆属五帝之功生成含育之道是卿所行法诀老君授诀于五帝及三皇万仙人举身拔宅之法修行飞蹑一十四年欲功满即以取春甲子日起唿甲子王文卿等六十人旬将与神将一十二人六甲玉女六十人六丁玉女六十人从官九百余人兵士一百万人存唿在身后身在前从宅西北干上起歩作禹歩行绕宅三帀更存出三元五德将军八人各领兵随配逐方又请金锁流珠中六纪将军六人兵士各一十二万人柱天将军一千二百人人各兵士一十二万人各金锁流珠光芒精锐兵马衆三十六万人等随心应口而与臣结此宅界方圆若干亩厚十丈和屋舍与地俱昇急急如律令即捻天神地神诀地神诀在两足下常以欲歩纲日近三日向前以朱墨涂之即歩纲又须捻宅神及水神灶神诀诀在左手第四指第二节都宅神是都监月十二神亦捻都神目绛宫诀等讫即勑神曰东方甲乙寅卯辰支干五神将领吏兵八十一万衆以禁歩拔此宅东方宅外界入地十丈和土拔须上令得上随身及家口男女鸡犬同昇天庭急急如律令又南方丙丁己午未支干五神将领吏兵六十四万衆以禁歩拔宅南方宅外界入地十丈和土拔上令得上随身及家口大小男女奴婢鸡犬同昇天庭急急如律令又西方庚辛申酉戌支干五神将领吏兵三十六万人衆以禁歩拔宅西方宅外界入地十丈和土拔上令得上随身及家口大小奴婢鸡犬同昇天庭急急如律令又北方壬癸亥子丑支干五神将领吏兵二十五万人衆以禁歩拔此宅北方宅外界入地十丈和土拔上令得上随身及家口妻妾男女等奴婢鸡犬同昇天庭急急如律令又四维又四正又四定三四一十二神之力共拔宅上昇云天金阙帝晨后圣上道君七寳玄台玉京上宫罗天大城之内空闲寳地之上十亩之内居宅得住宅佐转后圣之宫身得爲小臣之数长生久视得事后圣乞如所愿勑勒拔此住宅急急如律令又戊己六戊将军六人六己将军六人兵士各一十二万人随臣歩禁拔宅上昇天仙同心併力与四方一十二神将兽士兵马等俱拔此宅结界与人俱昇天庭金阙玉京之内急急如律令读诵老君曰夫欲拔宅昇天庭先唿存人门之神宅西南至西北申上神是猴头人身白衣左手捉箭右手持弩名监兵守天西南角将兵百万衆酉上神鸡头人身白衣左手捉箭右手持弩名子恩守天正西酉上将兵百万衆戌上神狗头人身白衣左手捉箭右手持弩名弓隆守天西北角将兵百万衆西北至东北亥上神猪头人身黒衣左手持钩镶名不临守天西北角上将兵百万衆子上神䑕头人身黒衣左手持钩镶名执明守天正北上将兵百万衆丑上神牛头人身黒衣左手持钩镶名阿君守天东北角将兵百万衆东北至东南寅上神虎头人身青衣左手执鉾名孟章守天东北角将兵百万衆卯上神兔头人身青衣左手执鉾名门之守天正东将兵百万衆辰上神龙头人身青衣左手持鉾名天禽守天东南角将兵百万衆东南至西南己上神蛇头人身赤衣左手持㦸名寄房守天东南角将兵百万衆午上神马头人身赤衣左手持㦸名陵光守天正南将兵百万衆未上神羊头人身赤衣左手持㦸名除君守天西南角将兵百万衆左将军从北斗南门出在左飞行中将军从北斗南门出在前飞行右将军从北斗南门出在右飞行右存唿三将军名字隂唿讫又唿左青龙右白虎前朱雀后玄武当门师子中庭白鹤紫云盖宅即从地戸入宅中庭蹑地纪三遍又飞天纲三遍讫即散爲大禹歩一十五迹讫配衣七斗成转天关指东界甲乙之郷木寅卯辰三将也人各百万衆兵竖架此宅东方上坚牢土木下筑铁围坚钢东方仰堪随臣得上昇仙日及臣家口良贱鸡犬得昇天仙人鸡犬同得上昇天庭急急如律令次面南向转天关指南界丙丁之郷火已午未三将也人各百万衆兵竖架此宅南方上坚牢土木下筑铁围坚钢其南方仰堪随臣得上昇仙日及臣家口良贱鸡犬得昇天仙人鸡犬同得上昇天庭急急如律令次面西向转天关指西界庚辛之郷金申酉戌三将也人各百万衆兵竖架此宅西方上坚牢土木下筑铁围坚钢其西方仰堪随臣得上昇仙日及臣家口良贱鸡犬得昇天仙人鸡犬同得上昇天庭急急如律令次面比向转天关指北界壬癸之乡水亥子丑三将也人各百万衆兵竖架此宅北方上坚牢土木下筑铁围坚钢其北方仰堪随臣得上昇仙日及臣家口良贱鸡犬得昇天仙人鸡犬同得上昇天庭急急如律令次向天门立仰面看中宫及上下转天关指中宫及上下四季之郷土戊巳辰戍丑未六将人各一百万衆兵竖架此宅中宫上坚牢内堂三间东行廊西行廊厅门库东西南北四院静堂仓囷髙脚井灶中庭书堂奴婢住屋等若干间屋蜀张天师有一百二十间屋俱得拔昇金阙内城玉京东南空地六十四亩爲住宅佐玉京金阙后圣君爲左仙宰相位屋土木下筑铁围竖其中宫屋宇大小瓦木坚牢内三间东行西行廊厅门库东西南北四院静堂仓囷髙脚仰堪随臣得上昇仙日及家口良贱房院鸡栖马廐舍屋总须随同得上昇天庭急急如律令又勑四正四定八卦守宅三将军井灶五行六甲六丁一切诸神兵并随臣口勑随口所使拔宅屋宇飞行同身上昇住止急急如律令便息更捻都监诀及天理地理诀或朱墨涂之讫便毕往往如此行用三年神常备宅身得昇举宅便同行此功甚妙不可妄传非人后圣君告玄洲二十九真及张天师曰卿起今巳后教有道心志好之人先着积隂功于人物勿育隂毒之物多积隂德之行勿生隂谋隂妬常行隂善隂力于人并以歩呪感摄天地大神与卿拔宅上昇天庭又告天师曰卿欲得宅及养育之物随身仙驾上昇天仙但新建立屋宅周备开四门约如郡郷之宅新坚牢实者但依前歩蹑纲诀之法功满千日自得随卿上昇天帝君卜吉地筑基架树于玉京之都常使天神护此宅不休又告天师曰夫人宅不安并有损失人口者以四孟日书五色石上作消灾却害字各镇五方后若欲拔宅上昇此石不用移动此法是上界镇宅之法祕之勿妄传非人老君曰此法临拔宅上昇修行法时先存本师于前从者玉童玉女三元五德六甲八卦十二支千二十四炁神扶车御云龙驾而来在身之前身在本师后令似金锁流珠之图往往如此三年师勑地神令地轴常巡住宅在左右卷摄诸灾毒害之炁常令清静安宁排神列位专候宅主上昇之日随本师差使迎宅主此等将军浮屋宅入五云地轴地关卷浮地随主上昇不难飞云龙虎雀武师子凤鹤立便轻举在于须㬰老君授拔宅内纲诀图此宅西从北向南五百六十歩此宅东从北向南五百六十歩老君曰歩纲毕存土中中郎神一千二百手把劒身长六丈五尺一踯髙六十丈甚能有力助人拔宅歩纲讫捻诀讫存而到使之助神拔宅甚有灵验助力甚疾上势如风形图在经中金锁流珠引卷之十一金锁流珠引正统道藏三家本二十九卷太玄部金锁流珠引卷之十二言二五行六纪所生引上太上老君告太极真人曰道生一一生二二生三三生四时四时生五行五行即此之所生也名金水木火土五星也人之命始生因配五行而得命亦运五行而出衰盛五者天有五星人有五藏地有五岳三五也是万道之主神明之宗大无不包细无不容故能生人灭人人所生也皆主五行假如东方木命人亥爲所生水所生土所生火所畏金火命人用寅爲所生木所生金所王亦于木土所畏水金命人用已爲所生土所成于木火所王水所畏火金虽畏火得火錬铸成形得水相扶自得坚贞黒金之用器也金即五色金也水命人土命人等所生同宫以申爲所生金所成木又成火所生金又所王同水筭金是土之王也夫五行之炁各有相成亦有相克故人得相生命能长被相克寿爲短非关天也自身不知故受死无疑身心若知寿永无衰圣者莫若天地犹生其病病亦是五行之炁相克败故谓天病吾常思存坚刚其身犹得出病出病之法主五行长生之神前圣所授黄帝行之木人取丁亥土日或癸亥水捻水星诀歩五星五遍以受长生之诀也常以乙卯日丁卯日行歩五星除灾厄去病上入生荣王盛之宫捻去灾诀歩五星九遍诵五行呪十八篇一遍捻水土之诀福德助祐我木命人身长生往往行之三年便获不死之道辰生久视之身也火人取庚寅木日戊寅土日捻木土之诀歩五星五遍以受长生诀也常以甲午金日壬午木日建午行歩五星除灾去病上入生荣王盛之宫捻去灾诀歩五星九遍诵五行祝十八篇一遍捻金木之诀福德助祐我火命人身长生往往行之三年便获不死之道长生久视之身也金人取癸巳水日丁已土日捻水土之诀歩五星五遍以受长生诀也常以乙酉水日己酉土日行歩五星除灾度厄去病上入生荣王盛之宫捻去灾诀歩五星九遍诵五行祝十八篇一遍捻水土之诀福德助祐我金命人身长生往往行之三年便获不死之道长生久视之身也土人取丙申火日壬申金日捻火金之诀歩五星五遍以受长生诀也常以甲子金日丙子水日建子行歩五星除灾度厄去病上入生荣王盛之宫捻去灾诀歩五星九遍诵五行祝十八篇一遍捻火金之诀福德助祐我土命人身往往行之三年便获不死之道长生久视之身也水人取庚申木日甲申水日捻木水之诀歩五星五遍以受长生诀也常以壬子木日甲子金日建午行歩五星除灾度厄去病上入生荣王盛之宫捻去灾诀歩五星九遍诵五行祝十八篇一遍捻木金之诀福德助祐我水命人身长生往往行之三年便获不死之道长生久视之身也又五行生命人各依本属筭取所生相宜者行之一年则身无百病直至二七年满要昇则昇太平金阙后圣玄元玉皇上道君告王总真方平张天师善胜真人曰卿欲爲人天度师之道妙法可爲人师于是王君等人再拜起言等愚心暗昧不晓科法多违多犯恐招罪责不敢爲师传授大道正法今日遇闻开祐千载幸因得遇道恩慈赐开教蒙昧蒙聋晓闻闻后则敢依法传授真仙之法道君曰夫志心学士栖宿山林静室烧香读书清斋素食或有絶谷休粮或三十年四十年五十年六十年老病而死或居世广聚人物作髙台观宇志功土木千间万间飞台百尺亦当衰病而死者更多如此之流岂不欲得道然此之功志且与道俱乖去道渐逺夫人物皆假隂阳炁而结胎受生胎数满而产产育之日筭五行之所生生育后长大亦是五行所王成亦有五行所休灭卿欲爲真之道早须知之卿虽三五百年之命未是真身须以近去五行逺结三台即稍与真人道合可亦传此法教授弟子以爲后来真人卿可蹑地纪制五行登三台入天门飞三五上天门制刑祸求水星法常以子日夜半时星月见即出室北戸外握固闭炁仰观辰星拜三拜启曰行年若干嵗某月某日生本宿今被荧惑火星作祟祸害今请紫微天皇君北极辰星之神往克灭之勿令犯触所生本命之星及生日所管之宿当与等速救度却令火星之精出自急退散害炁自消敢负上圣之恩乞令长生久视身家平安敢负上圣紫微天皇君之恩即禹歩一遍蹑地纪三遍配衣转天关指荧惑火星九度捻水星诀存九泉大海而隔灭之即祝曰五行相推金木相伐水火相灭铜口铁舌逆吾者杀云云在流珠上卷中修求福令身出三灾度五苦一云五恶如此晓夜身爲仙祖此是后圣君勑弟子言老君曰夫五行克灾修行身者其法至多其中妙者有次木星被金星来害我本命生位宿常以戊午火日夜初星宿见时于中庭或于门外握固闭炁仰观荧惑星拜三拜启曰行年若干𡻕某月某日生本宿某星今被太白金星之灾作祟祸害今请南极丹台太初君南上荧惑星之神往克灭之勿令犯触所生本命之星及生日所管之宿与等速救度却令金星之精出自急退散害炁自消敢负上圣之恩乞令身长生久视身家乎安敢负上圣丹台太初君之恩即禹歩一遍蹑地纪三遍配衣转天关指之太白金星九过九度捻金诀存九鑪勐火而隔克之即祝曰五行相推云云水星被土星来害我本命生位宿者常以辛卯木日夜初星宿见时于屋东逈地握固闭炁仰观𡻕星拜三拜启曰行年若干𡻕某月某日生本宿某星今被镇星土灾相祟祸害今请东极青台太元君东上𡻕星之神往克灭之勿令犯触所生本命之星及生日所管之宿当与等速救度却令土之精出自急退散害炁自消敢负上圣之恩乞令身长生久视身家平安敢负上圣青台太元君之恩即禹歩一遍蹑地纪三遍配衣转天关指镇上星九过九度捻土诀存九岗林木折来剌之隔克之即祝曰五行相推云云火星被水星来害我本生位宿常以辛丑土日夜初星宿见时屋东北方闲静地握固闭炁仰观镇星拜三拜启曰行年若干𡻕某月某日生本宿某星今被辰星水灾作祟祸害今请中极黄宫上台太真君中上镇星之神往克灭塞之勿令流出犯触所生命之星及生日所管之宿当与等速救度即令水之精自塞断絶急退散害炁自消敢负上圣之恩乞令身长生乆视身家平安敢负上圣上台太真君之恩即禹歩一遍蹑地纪三遍配衣转天关指辰星九过九度捻水诀存三山九垄土压塞之九泉之水隔断之勿令流动即祝曰五行相推金木相伐水火相灭水流土絶不失火生土上水死自热铜口铁舌逆我者杀逆天者灭土水相克反还自贼云云金锁流珠引卷之十二金锁流珠引正统道藏三家本二十九卷太玄部金锁流珠引卷之十三言三五行六纪所生引太上老君告太极真人曰五命之中唯火命帝王则吉似衰则病吾今说此妙法授卿令卿常王不衰不病也卿可常用庚寅辛卯木日可作小坛子髙一尺五寸用酒五升或五斗醮脯一斤五盘饼果酒盃一十五席六领菜二十五楪酒罇一坐褥铺设如法画嵗星君带之左肘后祭醮嵗星君以王火之意也然五君总请俱㑹于坛此即请客迎賔共作福力之意是也须作启请王相辞文读所请五星从嵗星起一画嵗星君一人与青童一人及木符三道同袋系之于肘后一云香木爲之长一二寸戴安头此谓之戴王入相盛之无穷异域香木及香不入中华用者不堪犯道禁卿可能依此之法十年位爲真人一生无衰病之时也徐君依行以笺香沈香爲嵗星长一寸及镇星君青童君三身各长一寸以锦袋盛之戴头上五年并思存如见三君爲之下化爲老人告徐君曰公以身坚体王万邪不敢干也可能转干坤于指足纳三六于心胷如此十年白日昇举爲大仙真人也君初闻不识及其日久渐有悟知爲之八年白日上登太极仍传数弟子不转干坤也犹数百嵗后隐于山而絶世也土星被木星来害我本命生位宿者常以甲午金日壬午木日夜初星宿见时于中庭净扫地握固闭炁仰观太白金星拜三拜启曰行年若干嵗某月某日生本宿某星今被嵗星木灾作祟祸害今请西极上台太素君太白星之神往克㓕絶之勿令生出犯触所生命之星及生日所管之宿当与等速救度即令木精自消不生灾害急自退散害炁顿消敢负上圣之恩乞令长生久视身家平安敢负上圣上台太素君之恩即禹歩一遍蹑地纪三遍配衣转天关指嵗星九过九度捻木诀存九鼎金隔断絶之勿令生动祝曰五行相推金木相伐水火相灭又五命之中唯土星三十余年而一周天也所以逆行不随日月星之例行也常以临人生命宿皆不成吉而衰厄之甚不问金水木火土之人皆须常存唿木星君姓名带木星之形图于左肘后吞木星之符如此往往行之则别同星宿人当受之自身得出过也太上老君告于修行欲真之人曰卿今修五星之法不论于命相克者即修行之不克者不修亦不可也吾授卿等此法不论衰厄强健皆须随月取日修朝五星谓曰朝皇也夫五星是五行之主又号曰五星之皇故曰朝皇行之一年五徳常备于身二年使之立验朝皇五通日正月六日午时二月一日申时三月七日子时四月九日辰时五月十五日子时六月三日午时七月七日子时八月四日午时九月二日寅时十月一日寅时十一月六日子时十二月十二日子时至其日入靖室宻处烧香北面五再拜心唿五星上真皇君五夫人名字三遍木嵗星真皇君讳夫人讳火荧惑星真皇君讳夫人讳金太白星真皇君讳夫人讳水辰星真皇君讳夫人讳土镇星真皇君讳夫人讳毕叩齿五通解巾长跪曰某州县郷里上清玄都大洞三景弟子某岳某帝小兆真人年若干岁某月某日生谨上启日月五星上皇髙真道君夫人玉淸太上上清上皇上帝大道圣君几前某七世父母在生之日所有𠍴过逝殁之后被诸考谪者乞蒙原赦使幽魂得从禀錬又某长生在俗不知经教造诸罪过不可忆识又入道受经巳来违负盟誓犯破科戒以蝼蚁余息遵慕学业希求庆㑹特赐恩荡乞得解脱三官告下天帝使罪名荡散削除黒簿乞赐兆与五星之真倶奔华辰上登上清交行玉门都毕恒修太上隐法招存五星上皇者五年之中彷彿形见七年都见与之周行十四年五皇一合来下共乗玄华之舆三素紫云前导五帝后从万真五星携之共载白日登辰上朝玉淸受书爲上清上真人五行所生成后各自别变所生衆物衆物入通灵者亦能守固镇治人身故以名传授尹真人五行记金行初起金是太白星下散而爲金也金既能变化精魄假太白阳气而生商商者人也人是太白之阳气散而结隂炁乃所生金石者是隂炁下凝土而所结爲物故将商姓之人教以金石相宜相益利者烧錬丹药之功添助修行亦甚有佳益太上老君曰吾常念于下土地仙飞鍊五金推候水火逾年成败辛苦不如服履五金之祖奔辰揖想五行之主飞七斗併馸灾九星镇魂魄固守内炁含弘吞液往往行修功成仙伯此之乐天之性不假苦顿心神劳力木行初起丗木是岁星下散而爲木也木既能变精假岁星阳炁而生角九子之父名先姓角角先有二妻前妻九子各自取姓后妻亦九子而不别分总姓角今按东方以九重数故爲九九之号也前后各九子以分散居东海或海中者皆嵗星之散者夫修道之人皆须知此木星之变化功大也当知二九子所居之地木之王火夫木星皆宜益四命之人火命得之爲上上道成也何以火木相王火生于木木性好生于火相得故先力次金也五命之中唯土稍畏木以人弘之则畏若于五星宫则不相克何况其星君其相克星之精也以金木水火土性之故而人能作诀法而用之即无水火相克大约木性善求受使修行之人知之故取冬至后立春前择吉日而祭木星君爲首后五君总请行之五年星君下降受子木英之芝生于戸庭八年五君总降灵瑞于子之室也一十四年五君下迎子于五都游五色霄台祭醮木君若得得本命曰第一如无即庚寅辛卯即得如土命人即不用此日用甲寅乙卯日戊寅庚子辛丑日吉用蓆十五领香花灯烛时果或饮馔皆须肃浄致真降灵或三十五盘菜楪八十一酒杯八十一坐褥香按香炉一十五和香五两用笺沈降真苏合檀丁香酒罇五香炉五案六面花灯四十九或三十五二十八随力所置钱一千二百或二千四百素绢一疋上金二分时果木珍部寳花十二箱星月明夜黄土爲坛铺设毕即发炉祝读文仪三读九献礼毕即吞五符以求五德镇身也镇呪然后散施一切不散招冥罚后圣君告四时五行符九天春夏秋冬命符木行岁星君符火行荧惑星君符金行太白星君符水行辰星君符土行镇星符巳上六符后圣君授东海小童君也太上老君告善惠真人曰木行星炁好生也可木王之日时先从木星履匝五星棯金水火土诀后圣君授天师五行主五星之诀木诀在左手第二指第二节下西上第二正节上王木诀火诀左手第三指第三节左边王诀节正中土诀在第四指第三节金诀第四指第三节王诀节下一半米水诀在第三指第一节王诀在第三半米是此是五行诀常行事之时以五色笔随㸃之令诀得满行修往往如此三年五星君变下教子修真所要皆得自然至道之人而一切不爲唯言好道即与子道下五星禹歩三遍尽诵五行祝十八篇一遍行之九日位上仙籍迁仙品定生真之名去九厄百病三尸九虫凶人恶鬼图谋口舌即得永入神仙行之九年嵗星君与五方星君北斗九真君真妃五星君夫人等衆𥙷署上清真人之位十四年拔宅妻子上昇金锁流珠引巻之十三金锁流珠引巻之十四言四五行六纪所生下后圣君告玄洲二十九真人曰卿欲爲天人师须传道要修真内诀授于志人非人不可妄传反招其殃夫真人传此五行真诀及此符醮祭之道也且诸要真上道祕重在于捻诀配衣转斗指天能飞云走雨拔折树木者龙也志人得此妙道诀之者但行蹑飞禹歩三年配衣捻飞龙诀转天关指之应手坠落而死虽能指落不可妄行妄行退失仙位知此即不行也非人将爲戏弄一时之能不知其龙无罪而死反自罪身并罪及师也须切禁之勿行须有敌来害身避不得即可行之少时速须解夫此法左禁右解錬河车法张少真得太上老君教且延驻一千年爲下土镇灾后便未得昇天恐其五藏败散方用青铅二百斤右置一仰月铁釜量大小着铅用勐火炒之候铅洋讫彻底匀搅之须㬰自成青砂初建火其铅又有成青砂又有未变者但匀搅不停变尽即止如火转冷处即爲铅欲便遣成铅黄花者铅作青砂后勐火不歇匀搅之即成铅黄花乃青砂于盆中少少益苦酒渐添研之用糖醋不全用酽者澄泸细砂讫于瓦上曝干须㬰微微火炕之取帝流浆粉入左味团之磁粉入左味也不得此法团鼓之不成铅曝干即入铸道铁锅中上下覆勐火烧皮袋鼓之其青砂须㬰即变爲铅从铸道流出下着一铁器承取以尽爲度其色白明名铅孙八反九转成紫色凡一斤铅九转耗折十五两得一两强名曰金公丹一曰紫河车一曰金狗子一曰九转寳一曰九转铅精用之云云东木星君授太极真人介子良杏金丹方君曰杏子熟和皮肉留干地地若湿以木板盛之待皮肉自消干到秋初即一一所尖头小孔见里以文火烧之滋滋作声即金出以竹刀取积聚之方圎一寸起一斤用作杏金丹后圣君告黄石公曰子爲人师不知嵗星木精下入桐木之中以雷初震声之时伐取东枝爲符授子房以霸刘氏爲主岂不救得数十万人之命卿可不是行隂德者之功太上老君告禹曰夫木星之精爲舟泛于沧溟之野以寻决水之所又曰木星之灵爲式天地可佐助行道之人修禁制之法百无不通神力可验自别有经图吾当授卿太一禹修之十巻经爲四十九巻号曰黄帝集灵记后圣君授天师六式经十巻六壬箓三巻告曰木精散下枫树之上生不髙人者灵式髙人者凶式得之依经所造祭醮行以佐道助人如神应验无不通济之者力可以天地而同功摄制在乎须㬰又曰木星初散化爲枣𣗳枣树爲万木母枫树爲万木父但枫枣之木老多年者即堪爲式何况别生式人式子之者通灵于九天也此之木是嵗星真气取之捐人凡不可妄斫损者杀人也取以道炁禁诀以符帖檄能制而隂干吉日造制主则端正上天小下地阔相等𩔖而则大小大不得逾四寸小不得无二寸东西南北不得长短阔狭中有天柱名配流珠中相次用卿能造制得一十二面式力可以道同行正一之右真教正炁禁爲道之武金锁流珠道之左真教正炁禁爲道之文具其文武备则天地在于掌握隂阳在于心口立能取道须以忠心直性德济人物用慈爲本先佐助郡国后安身家如此行心行法行式其功广大卿可即举家拔宅上昇得爲天人之师今丗上行用之非禹定经也名用黄帝之言皆今古用之事于今用之即不如禹撰述经通灵凭验上应木星之炁常以立春曰后春分前择吉日而祭式神毎年两祭醮醮式毕无事常封之常以五色丝缚之勿令有移转加主生命行年则有所损夫人学转式常谋他人不筭自身若自行年近于四门之神切不得纲加四门也行年若在四孟纲即不加四孟行年若在四仲纲不加四仲行年若在季纲不加四季行年长生符此符一道安天式上本命行年神位镇却灾厄一道带之于左肘之后用加诸式不畏反损巳身也五行初起丗水是辰星散炁而水也水能变精炁而从龙龙假辰星隂炁而生羽羽是辰星之阳炁散凝隂而爲水也水阳炁所生羽羽是人也姓羽既有其人而取其姓即与商姓之子通婚生五子长子取初姓水二子姓羽三子四子总成羽姓五子姓赤今之赤氏亦多攺姓朱浮吴氏是也又三子二子支中后代多攺易姓潘罗甘王石之姓也今据合是羽姓之人合錬水银水银属水金属商金水合宜合二物爲药服而有益寿之理也浮丘公内传曰北方水姓羽羽性润长万物亦能灭万物以随四季而行令生灭也皆用人弘之令润益亦得令纵性损人物亦得本无正心而有正炁志人行温冷在人岂在乎水浮丘先生常以採水芝而食生长二百年遇太上前圣老君教中斗地纪之法四年驾龙体轻自能飞身五年辰星君下观试才有九过便以别驾一龙与公公畏落身死再拜求乞自身生毛羽即乗龙无或堕落身粉爲微尘不可即去辰星太真君乃问卿姓浮丘本姓羽也与卿变履斗爲禹配衣之法行之五年体自生毛羽飞游洞天此之仙官至贵至大何必要昇天其昇天亦到天曹引朝太平君后即还配于洞天也子若能即可便教公再拜请受君曰不闻有大禹之后是禹歩理水之时太上下教亲观履三歩九迹太上老君告禹曰卿不见灵鸟犹作纲三歩九迹转石木取蛇五子各而有改姓虽攺姓不能离于北方因而爲五炁积水之徳舒禹之功此即辰星之变化也稍畏土土虽克水水多而亦不絶克也其五姓之用唯水利物又能损物偏与木之相扶抱与金之相生相得修行之人常履水星即捻木诀金诀顺水水即能润真炁而扶润于人后圣君告大王君曰方平卿弟子茅盈茅固是水命人可履歩之时先捻木星诀又次手指木星扶其身固其神乃可爲下真地上主仙位爲其年老神枯不复可昇飞百年千岁之后更不遇大仙人方可待上真太上老君告元极子曰卿善水姓敬重于水金命人姓重水常履斗偏捻水星诀心常敬之故也常以修行又爲水捻土诀如此五年江海之神与之相见教卿以役龙之法使晴雨如手应心立在须㬰岂非修行之时留得于水之功遂能奔龙走雨速也无极授后行之实如告言后乗龙而昇玄洲也又尧舜之时有山栖子许询水命人常好敬水爲池常令家中人以敬用珍重因常行之次常服水一合如此六年忽池中心出镜一面阔六寸圆羙如月询佩之有镜神十六人随后行又有玉女十四人玉童十四人将军一人询问对曰我大神也辰星大君还我掌以北霄水母之镜恐君所失捐君令我试子如实敬水信重五行常履星斗得法不矫用如试得过即与授天真之位后果试不过而昇太极不得上淸后圣君授茅喜变水爲雨法常以丙子日甲子日用水一捥左手把之履地纪三遍散开禹歩三遍舒爲三野六遍舒爲六野九遍歩纲而所周九天作万里之外雨也四方神龙俱奔云走雨救某物某家火灾云云呪曰辰星之精积水爲形飞火忽起凭水之灵散形舒灵满天自生灵飞冥晦龙喷而行霶霔五时彼灾须宁急急如律令金锁流珠引巻之十四金锁流珠引巻之十五言五五行六纪所生下之下老君告大禹曰卿理水之官可常以甲子之曰以朱书四海之神名于簿纸之上早朝修行后而吞之三年功满理水如地开江决河海之神水官四海大神功满之立到令决开江河须捻四海诀自理三歩九迹而其名唿召之立到速遣此神非但四海内海中海外亦管如问之无不知立令取雨速在须㬰行之五年依前法捻鬼王诀北方大鬼帅毗沙门神到令与我助国云云又常以朱墨𡍼其使鬼王诀目使上天入地入火入水入兵无不如意其四方鬼王名姓总此管主朝于辰星太皇君修行之人但歩五星五行五星从金起左行毕水五行从木起右行毕水各歩蹑五遍讫即散歩出纲外更禹歩四遍即使四门神助国伐逆如三军之行江海山川树木皆被雷风震雨拔塞立而变攺亦能与人求长生久视之要火行初起丗火是荧惑星散炁徴余炁爲铜赤石天皇击石铜火燧人鑚木变爲火之生也火生于天皇燧人从此用火水变生爲熟是火之功徴三子后各有三子所以三三九人也以角宫爲婚后代盛茂下足有出五行之人去世皆乗云驾龙而去常继代传法云火姓与火命甚畏水常以四季日存蹑纪图顺倒反三等讫散歩三帀便存地纪七星图处前变作禹歩指水星捻水诀讫次指土星捻土诀即呪曰五行相推金木相伐水火相灭云云若一月之中能三度爲之月有三旬一旬之中皆有四季日行之一年一生无灾厄疾患流珠及飞歩天纲经云一年辟非此即是也实但依此言无有不得仙之者若据手文经说修行万无一成所以书此诀者是其志修志信直心之人可一一传付诀以口传继代相付勑祝是其人者任传非人者万亿金玉不传时若无良贤人传封于灵山又不得火烧水流天寳二年辟兵三年通神不死之道立在坐亡九年入水入火入石入木入日月无碍也太上老君授火行符与三天司命君佩以辟水害命水官戴安头上去水害炁火行符右第一火行火命自带去水灾害后圣君曰前圣告命水官符皆是文字吾今解火行一符后四符同用太上符火行蒸土塞水害灾是也木行符右第二火行符以木人带去金害炁符金行符右第三火行符以金命人带去火害炁水行符右第四火行符以水命人带去土害炁土行符右第五火行符以土命人带去木害炁老君告司命韩君曰五行之中二行好人生成东方九炁主好生南方三炁主好成今大道之教以重生成隂鬼之教以重休废休废属隂阳神之教以重生成生成属阳隂与月爲喻喻命不用久长阳以日爲言言长生久视故隂阳二时行木火好生成是一二义行金水好休废是一义又一行顺吉凶我此之教虽喻隂阳始生而作迥出隂阳炁去吉凶之道履斗歩星登上仙阙后圣君告尹喜真人曰太上虚皇传此五行符于火者火属夏热能育成万物又能火錬去尘灾所传于火行也太上道君告老君曰卿何命人也老君对曰臣木命人也道君曰吾火命人也与卿俱巳出于水火巳无忧于身有忧于人卿爲人天之师可传水火之符度下真入上仙令出水火之病第一水符第二火符第三金木土符令各以本师传五法五符之日书之与箓同各授唱弟子唱授明度法如师不知五法是出五行之要诀度大劫小劫之灵文即应不别书符同度即以立春日起首请明师书之随季带佩如恐五行灾有相临即吉日书或五月五日九月九日此二日是续命消灾之日书得广成君五月五日书水火二符朝授黄帝日中又授金木土三符帝再拜请问对曰前除水火后出五行行佩一年五苦九厄自消二年能去万毒降伏五兵三年却死来生四年受职人丗名书玉京五年得离水火六年七年渐更妙力二七年白日上昇老君告诸大真曰水火二字非但下界人物所畏成败乃至髙真大仙常修行次亦用诀步不休于本生命日土行初起丗土是镇星散炁宫地皇以土德行丗积土爲台竖石爲柱筑土爲穴室室大号曰宫宫而爲姓也今人以宫姓爲长起地皇之意重人故尊土姓而爲长五行之初也与徴姓而通婚生子六人长子攺姓风二子姓工三子四子五子六子巳上四姓风也徴姓妻亡又再与商姓子通婚又生六子长子攺姓公孙二子攺姓力三子攺姓飞四子五子六子总承宫姓且地皇有一十二子以取土炁之盛与五姓而同居通婚子孙甚至王象土星之轮回逆行周天之意故取土之寄王四季也常以此土害炁周行四季不停以人命被临者被十日即有其病知之人捻木诀歩木斗以消之即止故土偏畏木木能克土土常扶木木爲之所畏修行人若是土命即捻金诀止木灾若木命人即捻火诀止金若是金命人即捻水诀止火若是火命人即捻土诀止水若水命人即捻木诀止土故立五行之中唯土行最多刑害之炁故以五行相生相克皆附土行之中又土星三十五年一周天九野管五行今五音之中皆宫爲首若据飞步呪说即金爲首二说不同夫土者是三界之长也老君告诸帝君曰吾常念下真上仙学道不离于三界何由可得不生不灭卿等既明三界何不起心度于后未暁之人令得永逹度出三界不爲魔贼所障即出三界之上三清之中而爲至真岂非慈力济度之功而益身无上之德也火是三界之男人无火而命不全故须假炁以熟生养身根长命之脉也水是三界之妻人无水而即死人得水而即生生死且须得水水能养万物何况独是人乎后圣君符吿命三界魔王言卿部三界人物皆归非三界不生非三界不育非三界不长长成生死轮回而不知其返水火无停生灭归土无贵无贱老少俱同来去迷心不知心从何而出得我三界魔王衆俱稽首再拜乞求出于三界之上而心俱爱不知令去水火此身即饿顿而死非水火而食不能熟非土而水火不能居住相成故知某等之人寸步不得离苦何爲出得三界后圣告曰出三界有六等法若能依行身心自出三界何用禁食于水火夫水火是隂阳之真炁土是五行之主何用而即除之且上圣天仙其用俱别我今一一示卿须听受之一法身心受教离水除火天即不能祸地即不能灾二法身心土镇鏁津三法制金理火四法制木理金巳上四法是消三界之灾害五行之相克若依此法行之一年身中五苦八难九厄百病自能除之此即是顺本师履地纪蹑斗传度时受讫今即本命日修真出三界五行之法也五法总制五行于身之外身出五行之上六法常以庚申初夜申思存出如含弘图以断截三界灾厄三尸六魔三官九地落灭罪根添益寿筭落除三官死簿注上生历神真之位毕叩齿三十六通握固即捻本身司命诀服去三尸之符毕即任安卧卧起五更二㸃前后又思存一如前法一度讫吞符行之一十二度三尸虫永去死亦不敢来便是上真之人可贵可保此法微妙不可妄传非人殃及七祖矣金镇流珠引卷之十五金锁流珠引正统道藏三家本二十九卷太玄部金锁流珠引卷之十六言六六甲隂功上六甲者五行之子也有三等上等符书入上元谓之老君内祕三符六甲箓丗人遇之者志心修行有功去百病来六神老君六甲符序云天地万神皆六甲之部使也上古修道之人无不从六甲得道中等六甲号曰灵飞管一千三百六十玉童二千四百四十玉女其老君祕符六甲有大将军十一人从官千二百人玉童玉女符吏等九百七十人兵兽使等足可一十二万人爲上等太上老君置爲天地六甲军有六营营有四处一在人身灵飞爲中等五行六甲爲下等此名三等六甲也其三等六甲学道之人皆须修奉后圣君告方诸童君夫人欲修身长生者先修服六甲神符前圣所祕重丗号之老君六甲祕符服之法每诵直官名唿符吏旬将及玉女名字唿之必诵前圣长生呪两遍即吞符吞符三年即服灵飞六甲符同吞前吞老君六甲符讫次即吞灵飞六甲符符皆记神直官符吏玉女等名一一唿之应急驱使如手应心如心制口唿唤立到须以记名姓及闲时长存之急唿唤时即徴验也并及喫食饮酒之处先须心唿存直日旬将玉女等同甘飨喫某食某饮酒果等常以日日存思之同甘食饮之后存用大验善摄兵害伏天魔人着功得道卿于诸教吿有心令先修功三元六甲久自通神此法微妙不可妄传非人老君曰此法有六通神力一能通入大道之门善假道威伏神使鬼制灭精妖斩断凶祟二能通天感使天神天龙诛魔伏祅收云摄雨逆横祅恶之炁甚能摄除之三则通地感使地神地龙风云雷公电师雨师风师吾狱四镇九州千邦万国土地山川神灵社庙城隍左社右稷神官使令助国护身家济人物四则通水感使水神水龙水中君官将军灵吏鱼鳞兽等令佐道护身助家国济人物五则通感卫于人人能久修服使身家出于五行永除五苦八难九厄百病自消超出三界得入长生驱使天地水三官神灵立到分明六则能通感使七星北斗君神妃后女等以主丗人之死簿丗人知之以多取六甲日作图先步地纪次天纲次禹歩三等谓之天地人是应出三界三灾之法身入神仙长生不死之道有诀在流珠上引中丗人学道者可明此一条足知六甲六通得离水火三界之法去七宿之灾害令人得道上昇云天太上老君叙六甲祕符文曰吾服六甲符初先师令服授文爲之六十日始渐知一百二十日百病退二百四十日百病消除三百六十日玉女来侍卫魂魄往往梦中如见千日玉女当直日分直神直官二千日行符神验身入神仙直神如人往往来见但言之自当身不多见冲近人也三千日六甲玉女常多见身一十四年上昇天入揺光低昻北斗老君曰若欲步七星六甲先成欲歩九迹六甲先积皆六甲功也其六甲有三等军亦有三等府院上等者上元太一府六甲军也以太一使者主之一军上镇天宫制魔保举得道之人太一使者每一年三奏太上道君及后圣君也天师曰今上等老君六甲一君佐卫在太平金阙后圣玉皇上道君殿左阶下立一年之中三朝㑹礼也中等灵飞六甲一军佐卫在太平金阙后圣君玉皇上道君殿右阶下立下等隂阳六甲在人丗记配金木水火土得人之命相生相克之候候吉凶而相匹配也右此三等六甲丗学之人知此三等六甲之法六功修服歩蹑万事应心自消隂速于水火隂取长生疾于歩蹑是知上中二等修服之功一等以命运匹配相扶相生相顺之功志人善行立入长生第二等者灵飞六甲上元正一府也谓之灵飞六甲军右营营中官将一同左府具官将兵士也而号曰灵飞六甲卫道右军金锁流珠引卷之十六金锁流珠引正统道藏三家本二十九卷太玄部金锁流珠引卷之十七言七中华仙人李淳风注六甲隂功上之上太上老君常敕左右军修举其功过在于六甲君官将吏等多以取甲子日言功其隂功有六闻奏不絶也今具列言隂功隂德阳功阳德各具在有七条墨书是前圣虚皇上帝大道君授合仙之人骨命不合仙不授朱书是后圣玉皇上帝上道君授合真之人不合真不授内隂功有三前圣授三皇君及四十九真人一则身授道后内以直心隂修救度人物疾病自身常服二等六甲计日言功前修老君六甲三年服符道炁镇神安心炁治五藏光明神力有济即添服灵飞六甲符便以计修年月日修行之功谓之第一隂功也后圣君告东海青童君及诸天诸方合爲大真人曰夫志人识性真心修求大道皆须内着隂功阳德即积此功德而爲真人非从宿因前业所种生命骨体合道即得爲真人此是妄言也吾今一一具说此法于六甲引书之内而作三等隂功三等阳德授传识性继代爲真人第一等隂功六甲中修行出五行三界之法第二等隂功七星中歩蹑地纪天纲降九精使九灵衣七斗消五毒度三灾入真境之法第三等隂功变三五七九禹歩之要右三等隂功皆合墨书爲前圣曽授上盘古三皇中古黄帝夏禹继代不絶后圣方再授东海青童小君及诸天诸方大真者即朱书也第一等隂功有十条老君曰第一条隂功可以修服六甲符计日服之从甲子日始终于癸亥日又周而复始于甲子每至旬满逢甲日輙有三大符併吞之即每日存唿神将旬将旬玉女六丁玉女直日某神姓名从官人数符吏姓名等即诵前圣太上老君长生呪一遍方始呪曰令发白反黒齿落更生神仙度世心开目明出入行来万神见营所求皆得所愿皆成既却百鬼又辟五兵除某死籍着仙名乗云驾龙上昇天庭急急如律令祝讫便服符日月年数数一服不休此是论一日一功一年三百六十功亦三百六十也年年行之不休不论年月身自坚牢如金之体百病不入永无败坏之期此之隂功上条第一也第二条隂功常以慈心救人济物解敌释对隂行止諌之心常以得前一人言之定讫于夜后隂与某人解某怨对令其二人各自退悔其过不相谋恨即须禹歩存大山隔断二魂神不相恨念毒炁各自消散后日月稍多自能彼此消恶如此之功微妙爲上上妙极歩天纲图蹑地纪图顺倒反三遍讫言曰今有某州县郷里某官人与某处姓名与某相加谋欲以相敌敌即相谋杀今行隂纲与隔解之呪曰令彼此不嗔各欢相代阻隔山海倶难吾转天关各指指后欲前举心者心身自寒各须伏心获安犯吾此令者魂魄守天盘右斗上十二歩盘上三十四歩旧说云顺倒反于纲上便爲之今之是顺倒反三遍今按后圣君授方诸小童君及王君口诀云顺倒两遍毕向阳星纲头起右散行三遍讫上纲左足蹑阳明星次右足蹑隂精又先前右足蹑玄冥左足蹑丹元次右足蹑北极左足蹑天关右足次前与左足并乃通气祝曰金木相克木土相伐水火相灭铜口铁舌前举者折二心各退两舌无说二心倶伏不相诛灭吾出隂兵制汝二人心怨休歇急急如律令祝讫各捻左右刀支少间此法爲人修行令怨对不相加伐并被人谋害自身爲之或彼人有心此人不对常恐来责伐我身求请阻隔令永不来者以与三夜爲之不令人见之见之即不神验也若自行隂功助国护身救人者前从地纪三遍讫即飞天纲三遍讫即散变三歩九迹禹歩击止之如恐不止即十二歩禹歩一遍又歩十五歩存上中下三将军领兵各三千万衆及六甲诸神一一存如含弘图及流珠中元下元等三将军图击之三度万事自消亦不苦损彼人若六度爲之彼人病不可妄行损已隂功九度爲之彼立殒禹歩三等并以图在上引中讫今此禹歩以存作山隔断相敌之人阵法诀歩图此名地轴禹歩存二十四地轴神开一寸之地而爲万里江山或万里江山摄爲一寸歩之地此禹歩微妙能伏摄于人身腾空而不知逺近也诀在左手第一指根三横文中是地心诀也歩纲三遍讫即以右手捻左手中诀讫又踏地举足下地心诀及地里诀即呪曰天清地平日月顺行人物俱泰国得君贞今有某人逆天喧唿履禹纲隔断常爲千山万坑不得过过者全军身不生以取本色石掷之便止此歩纲非但作隂功救人而常行之三年立可缩地脉往往甚速于飞空第三条隂功学道法成隂功可济若道功着常观世间有凶神毒龙妖鬼妄行狂风暴雨伤损人物不论水陆须歩蹑天纲地纪各三遍散爲禹歩九迹十二迹或十五迹常转配天关举手指之三六九度其妖自止止而即放不可便杀杀之即捻某龙神鬼之妖精兽等刀支其妖兽等即三日内自死后圣君告金锁流珠掌诀衆物龙兽等用诀刀支皆在此中用此看验得君曰不可妄行行者皆伤他命有罪于衆人物人物不安伤人物命或作水旱败伤衆命以法收斩以一命而救得十命谓之倍功救数满三千白日昇天此之故杀而无罪却获隂功又或有精妖祟人累代皆结缚不断或是隂精邪祟疾病人口宅舍不安人多疾患代代不休者此准太上老君符命与符治病病者得差转配天关遥指之九度并救六甲中某日直官名从官人数直符吏等名急急催促如此治病符能变爲神爲吏斩彼妖祟而其病立差如此之功上天爲上上玉帝遥喜祕之勿妄用右六甲隂功三条金锁流珠引卷之十七金锁流珠引正统道藏三家本二十九卷太玄部金锁流珠引卷之十八言八六甲隂功下第四条隂功老君曰夫学道之士于世修行之功道法精能符力成就忽有百姓及官人被时行瘟毒瘴气疾病染者死伤可以捻瘟鬼目禹歩九迹三歩配天关指某方三度然后与符帖一一救之立差其家有十人三人四人五人见染顿重欲死者与符吞之立差未病者带一符令共一牀坐卧炁不相染易永令病者得差不死未病者不相染易一家有十人得十功一家二十人得二十功此符法隂功之大也祕之勿妄传非人言功十条此条要验并后圣君授章于六甲及六甲夫人后圣君告天师道陵六甲之中十条言功治除瘟鬼救人条其功甚大卿可自身及弟子观世人中有被者急与治之世人甚畏此疾卿能救之万民喜欢皆言功力微妙可以闻于上天一生身障之罪应言消灭可寳而祕勿传非人昔张天师未行此术之前中国人民往彼故师求治往彼者皆灭门非呪术小小力之所能及也其瘟鬼诀目在左手第四指第三节瘟鬼诀目节上右边欲近指甲是瘟鬼刀支太上老君授八蛮箓中有治鬼符吏存之如图符瘟鬼自走不走即死大验能助隂功第五条隂功老君曰夫志心之人学道本以慈心济拯人物爲本制邪结正爲心若有邪正炁不行不降如能行符药治邪妖之精不干正且之心邪者亦与一符两符与吞正之如有久染邪疾缠绵昏沈之者十年五年此是老精鬼魅狐貍䑕獭之精以符帖追斩之无妨救一人是一功诛一精是二功诛之法以蹑地纪飞天纲各一遍散九迹禹歩一遍配衣七星转天关而指某郷里某人家三六九指即存中下元六将军往彼人宅上放水放火领兵三千万衆出如图到彼如中元三将军在流珠经图中存到门捉鬼收诛之大呌遶宅往往如此三度思存其精自死疾病便差此隂功亦可爲大世人敬爱第六条隂功修行之人功力巳备坐救千里可能以符救人征伐带之于人身上辟去刀劔不伤害己者可取六甲日唿六甲之神歩禹歩三歩九迹以配衣手指之三下即给行军火符与带永不被贼伤害此身也如若是大将军求欲爲国杀灭彼贼衆即与之万胜神符与带之能使刀劔不能伤害欲令带符军强爲国者可以歩地纪九遍天纲三遍散禹歩九迹三遍十二迹三遍十五迹三遍讫配衣转天关指之法望彼贼之方指之九过捻彼方人刀支并随方用水洒之彼衆自败此法要祕不可妄行前圣君出此法者所以救有道之子难并助有道之国难不可轻用非子之命立在须㬰前圣君又告雄黄赤色者书大劫二符又书入军符及六甲隂符六通带之入兵万不伤一第七条隂功天久雨不晴百姓频被灾潦伤损州县郷里人物漂损者可以夜于隐宻之室蹑地纪三遍飞天纲三遍讫散爲禹歩九迹至十二迹十五迹配衣转天关三指黒云暗处三度讫便出符牒彼社庙限某日某时晴即晴捻龙目第八条隂功天久不雨亢龙所爲百姓种植焦枯田苖焦死若此的非天命令旱者前帖土地龙神所爲不肯行雨者即夜于中庭无人之处歩地纪天纲各三遍散爲禹歩三歩九迹三遍配衣转天关三指深水之溪潭平旦书直日符及九龙水符连牒牒土地社庙所由神官速画时下雨约限若干日内通润百川应口手之验老君曰吾授此法于世流行以与修行志道之人出世救人以着大功救得一天下人物皆得安心喜乐者也不可思议承此功德进益仙阶此第八条中一切圣真皆久以留心志学学得此法积功易满是迳门得道也后圣君授告龙符三道二道是六甲箓中直日神之符一符正告龙符以依法行之速于水火告龙符右使龙诀在左手第二指第一节是也太上老君曰夫人学道之验者未能知此使神役龙伏鬼之法去道渐逺不可妄行其道佐佑人身吾见今时学道之人唯以声像爲道不以识性爲德终老一生虚以困苦求修如此之人世间论万无一成吾常叹此故留隂功之条有十此条爲上昔舜帝时天旱一百日帝命羣臣乞雨五十日日中曝人以渇乏死者甚多广遍九州山热草死石同火炭不可立人忽有二仙人因行之次叹曰此等何人爲此苦热中作乐何也对曰请乞雨降仙人曰雨是龙行岂关人请官人对曰请龙下降乞行雨也仙人曰子见龙识否曰识子既道识龙龙在何处不请行雨于是官吏一时下拜请示龙仙人忽尔以手指一人脚龙行虎歩行三遍讫叱叱何不行雨是时龙走起拜拜讫曰天不许行雨一百八十日某早两度潜行救人皆被地府欲奏此度不敢行行即被奏奏闻上帝必天符下诛龙身仙人即觅纸笔书天符帖帖社庙神官与龙同行雨当时社庙神龙领得符帖应时行雨雨限一日内限足今若得此道但限三日五日内雨足却爲大功神龙人俱喜依限雨足须迁赏其功効决在法师以量功举可赏酒乐后有三㑹日别表醮言功第九条隂功太上老君告方诸男真王方平韩非正女真李夫人王夫人紫微夫人等七十二大真人曰夫世有志人修行隂功其大者莫过救人济贫喜神理墓修坟获感通神又老君告苦行真人郭晋卿等曰卿行苦行救人莫过种福果熟于后人赐寳赐薪给于见乏如此之功可大可验得道也又以烧錬铜铁而作假色金银须薄取半直给身家之用兼救贫病此亦爲大功不可妄惑于世称爲真金重计珍寳髙价诳惑世人之忠平者如此之罪甚深不可更觅隂功之报慎之第十条隂功杂言真人行隂功及师弟行隂功之德金锁流珠引卷之十八金锁流珠引正统道藏三家本二十九卷太玄部金锁流珠引卷之十九言九六甲隂功下之下老君告东来子曰卿立身先是好起楼台杀生祭祀神鬼将此以欲治身求真既因冥使告知今心知悔过今当正教子着隂功功之有十一则服六甲真符以治身疾二则真心不损不害不杀不伤不邪不淫不妄不佞不盗去九等之恶爲九等之善一慈二孝三心有敬四身有礼五行仁德六少言语七不爲人之先八不妄害鬼神九常怀学道得道后救度一切人物后圣君告天师曰卿爲师行教弟子行隂功者有二一师先明弟子有心无心有信无信若是志心好乐仙道日夜思道乐真丹恳供办师量事依科中一一减信以行隂功二弟子日夜知信心真直常隂念道孝师师亦感通常示见弟子弟子唿存行用立验应于弟子心口所爲皆遂除三逆之外随意所欲又告天师曰夫与人隂启至道至尊得达者是名心愿启善利人是名隂功而名行隂德天常善之后子孙继代仕宦不絶若启愿凶损物害人若启至道至尊虽应终不大通行再启得行害人损物是名隂谋而名行隂贼天常恶之后子孙必有疾絶吾此言再授卿知令卿须系代爲师而教后学勿爲恶愿皆须常善言善愿爲上老君告北斗真公曰夫人行隂启卿须急与关奏上玉皇若待地府二符俱来而被怨对怨炁及隂官地府故炁共爲所截不御达也卿须勿待隂阳二符老君告妙行真人曰夫人学知十等隂功于人物之者得此门长存行之不逾五六年间便得神道与通得通神之后唯以善救人物人物积受其恩渐闻天曹事与关奏太上太上喜之一一听与御诺天司便注言功于仙籍功满三千太上给以十直仙童十人十二直玉女十二人真官一人从官随日人数当直以依日唿其名而使之应道存而所用无犯也直符二人当直修行六甲隂功之人轮转无阙又无犯者一一计得隂功满便仙也后圣君𠮷天师曰六甲之隂功可大功也夫天地闻万神皆六甲君之部使也使之功理正直行于天地间人物慈心爱敬施法惠恩流福润及于苍生而称善行用神灵有功不杀不害不妖不妄此名隂福流济千州万民欢泰功积山岳非卿一身一家继代得福仙也使之不依经师伪行妖妄令人淫祀天地星宿其罪反招减筭夺寿彼此俱被责罚夫正一之醮自有仪出三元醮祭须依科行万无不合天地水三官之神使令得道之力若不依永招非横即名隂灾何更觅其功德卿须知之分明教授正一三元法箓弟子勿行婬妖妄惑世人但依六甲之功自然得道不失老君曰此名六甲中十隂功也修行之人得而寳祕勿泄但依此修奉自然得道六甲灵书阳功又有六甲灵书说阳功有十篇故书之十诀略记其名一是广起因縁集社衆造土木楼台观舍积功千万谓之阳功不入隂数后圣君曰此人结集社衆造此功夫来生得爲仕身有财及髙堂舍居子孙富而无贵二修斋诵经功积万遍此名阳功不入隂数君曰来生聦明耳目清正有善男女孝顺有官三劝人行善令人布施舍财千万此亦阳功不入隂数君曰来生爲人之长爲肉食人衆之首子孙继代爲之四行心舍力广造土木结架殿堂严列山路此亦阳功不入隂数君曰来生得爲男身有官职富有奴婢人力驱使二代不絶身反即更不如前生大道忌此心五铸造钟像功结神仙像现世人一时之善此亦阳功不入隂数君曰来生能歌唱亦得端正身而财食乏少六能读呪辞闲妄唿诵扬声髙呌叱骂鬼神虽救及人亦是阳功君告天师曰此功不得平出于身而虽救人爲叱骂多故来生少病而乏子孙七路川开井施水及浆此亦阳功虽施惠往人合隂言功爲往来云某乙造并君曰此人后代子孙受半隂功自身阳功託化爲善惠给急乏之人八因官借力救捘人罪亦爲阳功君曰来生得福或此生得报善阳功也九造建桥梁往来通济亦爲阳功君曰来生常得往来人惠及十受结受戒清净心神不以婚娶栖山髙上君曰来生得道无爲右此名十篇阳功不入隂数昔髙真上仙皆以行隂功隂德不比十行所爲昔仙祖圣君殷周之朝三爲柱史四爲宰辅事六十四天子七百五十一年而西过关往胡国化胡王爲佛仙后上昇爲太平金阙帝晨后圣玄元上道君继代而行隂功积而爲隂德善教无爲之道不假栖止山林之人久久髙上过去今身来生受善报不失金锁流珠引卷之十九金锁流珠引正统道藏三家本二十九卷太玄部金锁流珠引卷之二十言十六甲七星歩蹑爲国战贼救度灾厄符法老君曰七星六甲之子也起自五姓六甲之后盘古之初即有七星见爲天人所见此即是元始之号化大道之始生生乎浮天回转于一日一夜周天指地度数俱足谓之七星主十天万民之死籍又主生人疾厄灾衰祸害杀灭鬼神乃前圣大道君所主部使也服以六甲符之功合而使之及配随衣着故流珠谓之配衣昔上古大仙修行不祭醮北斗小仙短见即醮北斗谓何也爲北斗是六隂之神好杀不好生太上大道君恶见之故以敎太上老君继代配爲身衣使之有二十四条具列于左第一条蹑地纪顺倒反三遍讫诵十八呪一遍飞天纲顺倒反三遍讫诵十一呪一遍爲国遥指言指千里亦得但得在某方即遥作法反贼兵衆令我国家兵将全强贼军逆气全军大败三遍爲之授符本国大将军带之全强彼贼大破验歩呪讫过符捻诀后圣君曰爲国救民安平杀逆即得爲上等隂功若妄作异端背反君主天关返害于子身立见祸也前圣入兵符右入兵符吉能飞腾千里前圣主兵符右主兵符吉北斗命转天关指害我者贼符自能飞腾千里勑符曰白虎主万兵玄素玉女爲某将军解灾除祸以令大将某乙战胜兵强彼贼准符告命速败兵亡急急如白虎将军律令勑毕用红袋袋之系大将军左肘后一千人书一符后圣告曰此二符老君授战难贼法用万金不传第二条飞天纲顺倒反三遍诵十一呪一遍讫即歩地纪顺倒反三遍诵十八呪一遍散爲禹歩三歩九迹转天关指金铜六符一一用救人物疾病兵法心手相应速于水火后圣君更授七符太上后圣君赐与师子王符第一右符治白虎痛风走者痛如刀剌仙人起死而更生大验不可妄行之妄行之人必被天责后圣君告天师曰非至道友内亲国君郡主不可妄行太上后圣君赐与青龙符第二右符甚能追摄龙神能令晴雨立在须㬰尔能追妖狐魅鬼天上精祟使追皆得大验后圣君曰惟国郡令正可使非人不可也太上后圣君赐与白虎符第三右符甚能领兵不伤此兵中用能破灭彼善无失一将军佩之一符力敌一千人后圣君告黄石公曰兵是阳盗白虎神故能辟兵与北斗有转关力太上后圣君赐与朱雀符第四右符甚能尅于五金神亦辟兵中刀劒之用甚与木德相冝治邪病辟口舌禁天神使雷公追电师电母使之无不如意后圣君曰此符禁人行阳呪辟非毁相诅太上后圣君赐与玄武符第五右符甚能辟火灾并善禁人身中三尸虫甚能迁宫福禄并通司命司録添年益筭収捉水中精祟用使追蛟龙虎豹后圣君曰此符如人积隂功隂德行之大验太上后圣君赐黄庭将军刚风骑置符第六右符甚能治蛊毒祅邪并带之及上章表用之令得通达并能度灾厄太上后圣君赐柱天将军麒麟凤凰金翅等符第七右符甚能追捉逃龙天兽天狗及师子一切毒精祅兽皆追之立到龙化爲鱼物见靖中太上老君曰此九天符者太上大道君授我我以代代授传有道之人以防身家助国救治深灾拔度重厄之人欲行之以纸绢等封之二重勑印讫又从香上过重勑以锦袋盛之病者带之立差灾者立散兵者立出厄者立度所求如意所愿立成所捉立到所指立生此符常有仙官助衞玉女从行所在社庙拜送扶迎天官从神一符五千余兵从此符行此符性直邪曲不行若道友山栖志士遇非害及国君大臣即与拯济救之速于水火此九符是造化元始之文太上大道君再修之当以授余余再又加添及传后圣后圣再添兽形呪等传诸大眞童君及天师告天师曰前圣后圣皆以此符告命北斗眞公令七星行纪察天歩行天令校量功过分别隂阳决定生死十日一报太平金阙此是得道门戸不离六甲七星此之九符百无不通谓之九天大隂符也上帝祕惜非道不传老君曰北斗如世天子立御史台推勘功过相似志人愼之勿以婬求勿以婬祀第三条顺倒反三遍飞天纲讫呪具如前一遍及更歩地纪顺倒反三遍讫呪十八道一遍讫即自言某乙某月某日生是某星下生主行年本命一生之中灾厄当与度达以符禁带之长天晴明日夜看本宿明即少灾暗即灾起事须法而鎭禳之万无一失金锁流珠引卷之二十金锁流珠引正统道藏三家本二十九卷太玄部金锁流珠引卷之二十一辞一二十八宿旁通历仰视命星明暗扶衰度厄法二月三月四月五月六月七月一日二日三日四日五日六日七日八日九日十日十一日十二日十三日十四日十五日十六日十七日十八日十九日二十日二十一日二十二日二十三日二十四日二十五日二十六日二十七日二十八日二十九日三十日八月九月十月十一月十二月正月一日二日三日四日五日六日七日八日九日十日十一日十二日十三日十四日十五日十六日十七日十八日十九日二十日二十一日二十二日二十三日二十四日二十五日二十六日二十七日二十八日二十九日三十日右具推一周年一十二月有三十日筭其所本身属宿即从一日而始毕于三十日随月而配之上古大眞太上老君受元始道君之教也文书谓之二十八宿经有一十二卷二百纸广大卒难㝷究后圣君降南山令风旁通撰略併爲要诀敎以志人故因上圣所出旁通记也太上老君曰夫修长生人得知本生宿所在之处每至本命日夜晴明即夜非人行时潜看明净者吉暗动者有灾不见者大厄至即以蹑地纪飞天纲各三遍散爲禹歩转天关指有衰厄人鬼之乡即以自消灭常一月三度爲之即星明朗身则无忧厄灾害自消灭夫学志道之人皆须先明此法乃可活得眞身若也不明衰厄之事致病而死此法能与人消灾度厄去病救得六亲道友之属长视本宿星小暗不明或不见或使逺天边本宿下皆杀人千百夫修生活身人长以看本命位自星宿以知自身王衰之候此道甚要无故身不衰病又星明朗即不用爲歩蹑并祭醮用者反招灾祸于一家非独一身老君徧令禁之并白衣不受反师道之人常令天关使者转指其人本命者后圣君曰白衣不受金锁流珠七星六甲引书等人并及罔师诳道之人天地水三官自知必被三官上奏道祖下白天师祖师俱责此诳妄盗道之贼身身家全被天诛灭皆不得其死何况更求其道道法无私不容人过大道无偏取人之无过大道无党不今人相罔道法无欺不许轻师如此之罪学人愼之太上老君告上品四十九眞人曰此北斗君者爲四方宿之长也主管一十八宿事事皆北斗君先知之不许衆宿下主有不孝逆道背师反君不孝父母虽即一时来报而日月深罪重报即速于水火皆不得其死愼之愼之北斗二十八宿醮祭日月时法老君曰夫修道之人行醮祭皆须依科仪行用月日时日与命相冝利者爲上不利者凶不可用凡取日者一年之中取三本命日春正月秋七月冬十月此三月中得日爲上余月爲之妄行不依科仪却被天地责罪后圣君曰若实有疾病人命若风烛者任觅吉日潜自身爲之祭醮本命日醮北斗及二十八宿仪图述之于此书中金锁流珠引卷之二十一金锁流珠引正统道藏三家本二十九卷太玄部金锁流珠引卷之二十二辞二醮七星二十八宿法饼果十一盘酒罇杓各二杯四十五鹿脯四十五楪香炉三具盐豉各一柈灯八盏三台三盘九杯一灯九两脯作一楪茶十片熟十四盏席八领银钱二千二百贯小经案一面安置讫即解秽如法歩至坛如常法先叩齿一十二通次发炉太上玄元五灵老若当召功曹使者左右龙虎君捧香使者三一正神速上关启三天玄元太上老君今正尔烧香列案设醮行道愿得太上十方正眞生炁来降身中所启速达迳御至眞旡极玉皇上帝次三上酒次读醮仪次思存见将军吏兵一半从天门西北来赴醮筵座一半从额间出赴醮泰玄都云云今于某处奉设醮礼谨上请北斗七星尊神君谨请贪狼阳明星尊神君谨请巨门隂精星尊神君谨请禄存眞人星尊神君谨请末囬玄冥星尊神君谨请廉贞丹元星尊神君谨请武曲北极星尊神君谨请破军天关星尊神君谨请三台星神君谨请东方七宿角亢氐房心尾箕星官谨请北方七宿斗牛女虚危室壁星官谨请西方七宿奎娄胃昴毕觜参星官谨请南方七宿井鬼柳星张翼轸星官所请星宿神官及司命君司録君解厄君解刑君消灾君散祸君具官来下临飨醮礼某稽首再拜次长跪曰某谨上启北斗七星眞人府君尊神及诸星官某肉人庸微叨预道炁得居荣禄乆积歳年今年若干歳某月某日生本命胎炁不知善恶行年支干不测吉凶幸蒙冥祐以至今日但爲形神衰弊疹疾侵染魂魄不宁梦寐虚妄或前身宿衅今身以来积値凶害之气多处刑杀之中致有四杀兼并五刑交集三丘五墓天年歳杀悬尸六害孤辰寡宿九宫八卦絶命刑祸天罗所纒地网所绕深恐身命不能保全自非玄恩拯拔莫之得免某归心至诚启祈恩福輙营醮礼仰希照纳伏惟七星北斗斗中眞人及某所属某等星尊神歆纳薄礼昭允诚请某稽首再拜某谨上启北斗星君一切尊神立身以来心迹愆过或违礼敎或多伤杀爲四司所纠三官所罚书记罪名日加深重因今醮谢輙乞哀原伏惟北斗七星尊神二十八宿三十五星官司命君司録君解厄君解刑君消灾君散祸君一切诸神君爲某上消天灾下灭地祸调理隂阳攺易凶咎解除年命厄㑹三五刑尅非灾横祸官私口舌恶人凶鬼乞蒙道炁常保贞吉某稽首再拜某谨上启斗星天宿阖座威灵凡愚不闲仪轨陈词諠杂犯忤威灵千罪万过并希矜恕唯乞长生乆视某乙谨稽首再拜奉送次读内神呪曰设醮事讫向所出身中将吏功曹使者一切诸官君各从衆妙门而入在左还左在右还右各还宫室纒身绕骨弥纶天地经卫百脉无令错互须召复出一如故事次起把取章函诵复炉呪三香官使者左右龙虎君侍香诸灵官当令此设醮之所自然生金液丹碧芝英衆眞百灵交㑹在此香火炉前当令学道得道求仙得仙举家受福天下蒙恩十方仙童王女侍衞香烟传奏所言径诣至眞无极玉皇大天帝次呪曰出隂入阳万事开通关启事竟各备仙宫讫任意东西当房宅内十二之神门丞戸尉宅舎将军井灶之神普同歆飨与罗列鎭守房宅使灾不过门疫不过戸邪精鬼贼莫敢当向大道盟威正一祕法事在不轻若守鎭有功兴福助善三㑹吉日同章举迁不得懈怠依法弹纠一如天师律令散酒食如忽有急切及疾病事须祈解不可待本命即用此日杂使天关助国安家护身出灾度厄救人济物衆法太上老君曰夫志人修学志道生明驱使七星北斗之法法以助国安家护身救人济物通神是以万兵不能执百鬼不能欺千灾自灭万祸敢爲入水入火不溺不烧惊畏之地莫测心皆预知通灵通神成仙无疑所愿皆得志人不爲后圣君曰大道之使者莫过于中斗也有九星不见二星常在斗中一星名帝尊是天地罚恶记善万星之主一星名玉帝君上主关奏启太上无极大道玉皇帝大道君也故衆官唿爲玉帝星君老君曰夫欲转天关伐凶逆助国安人之法先带入兵虎符入靖室中以蹑地纪顺倒反三遍飞天纲三遍讫下纲散爲禹歩三歩九迹又反爲十二歩又再爲十五歩足下纲配衣左手把出军符转天关九指有逆国贼之方贼衆大唿其贼名即呪曰恶逆某乙爲贼逆君妄集妖群盗劫财物损杀平人太上不许大恶大瞋令勑消转斗关津三度九指杀灭某贼群一切禁制口令传命行法转斗摄杀急急如律令捻刀支诀诀随五方筭东来木人刀支云云一日之中三度指不逾百日自败此法甚验妙老君曰人者是五行所生六甲始运有盛衰盛则南斗所主衰则北斗所主人之衰盛皆属二斗所察若造恶恶贯已满天必诛之则南斗落名北斗斩形今若有五恶反道背师反君背父如此之者天早自知更有志善之人爲国君爲师父収凶逆灭祅恶行正道安人物其功可大可乆太上喜之上补仙官同治十天之任位登上清太眞之位老君告司命𨽻君曰中斗与南斗北斗此三斗性直不爱无故十乱启告求福反招其祸学道之人须内自知之爲上如有急难被贼围宅县官口舌及病重启告启告讫歩纲蹑纪转天关消之无妨甚有应验速于水火后圣君告大王君曰中斗北斗有急难之心求救有应妄白祸生夫修至道心人先以助国济人物以爲上如国不清人不安道不行行道不能如此用心即非志道心之人昔伏夏子学在人间取小竹排以吹之学凤声有仙人下看看讫告夏子曰汝有兵厄也夏子起再拜而请问出兵厄之法仙人曰汝可以龙廻虎跳出阵引星转杀于指指之而从基向坏击出得之子旣得出后以此法救急难有道之人老君曰道友及内亲被贼围绕欲伐杀者如有计救得者可以于行中蹑地纪之势顺倒反三遍讫配衣转天关九度指之又把入兵符指也捻贼某命人刀支讫更取出兵符遥指之九度须㬰贼心自退解围而去不损彼反亲若不肯解围去者隂军击之自相反相诛相害而死尽此法微妙祕要非人勿令见示后圣君告天师曰此法入军有符出军有符皆以金铜铸系之左肘右肘并式禁制加临相助必获巳胜彼崩败如山大验非人勿令见视老君曰昔西胡有大国王好道吾令学胡仙攺号爲佛四天国不伏各拥强兵四十万人来围遶此国城数重中王乞解放不肯此王正心思存吾于空中见念吾求救吾以蹑地纪散辉禹歩转关指之三度即走出军一符往胡王案上胡王见带符左手肘后开国门与战与此王战者皆自仰倒兵衆大败被城中兵杀之须㬰之间天地大瞋雷风震天动地白雨连杀四天军军及王各散走归国不失其位故知符力之圣者莫过于此愼勿令非人见视见视彼此被考天大威之即死事非轻小愼之愼之言赤章助国伐贼法太上老君曰救者助国之功救国之难得国强贼退两不损伤爲上若彼贼强梁不伏奏上天公书言罪此是爲天施功安养人物此天大喜与计隂功后圣言攺书爲赤章章奏反臣章言泰玄都云云上言谨按文书某州县某人云云今国命某臣云云爲将将綂兵若干万兵马往某州界伐某贼衆若干千万恐彼衆强逆壮麤勃故杀平人应当拒敌兇强不受収伏今某却被所围在某城营中不得出恐命被诛立在须㬰求救命上请天兵伏愿下九天大威神兵大将军九人兵士九十万人一合下与箓兵九千万人摄九地社庙神兵九千万衆隂中布阵行立闻某乙阳兵发角打鼓即声中发兵助伐彼贼其衆兇媨之徒一时令崩如山倾倒粉碎砂崩鹿走归伏开路与某将军兵衆出生又请白虎符将吏一万九千人能伏衆兵威动天震地力可拔山竭海与某助某将军击伐某贼后圣君吿天师曰卿须以意想他是反君主即可如非不可愼之勿妄下此兵权罪及卿巳老君曰大道无不可用心即行但以人心自以量测可否不得妄爲夫与志亲志道友之人欲上此章即须前量上章人身及已身无过乃可与上如上章人有过傍人似无过亦不得及巳更有过此是二人自告天言罪损身立即须臾弟子反师师却奏灵官章主降伏弟子及俗恶人孤恩负道却奏灵官请解章使复病如初章发符檄制止三官中凶恶爲祟害人物等法老君曰吿天头禁师罗文能强曰夫人者三才之数除天地之外以人爲贵万物之尊莫不以重某身而安养其性当存师想道上古出金箓之神兵咄叱鬼神走檄符常救命此即是吾弟子也是道玄孙符檄衞已衞人取功甚易后当得道爲上等眞人不从声像能得吾道皆行隂德潜着隂功功满道成吾此道轮转年劫数满皆以因师见遇得受此书受后勿妄传非人世有贤达信金玉而传贤而无财师弟共办而传不可无信不传不可有财寳非贤达人受财妄传师弟俱死被天责泄露天寳之罪也愼之愼之金锁流珠引卷之二十二金锁流珠引正统道藏三家本二十九卷太玄部金锁流珠引卷之二十三辞三行符断邪治病法太上老君告罗天师曰卿欲行隂功者莫过赐符救治邪病爲上救一人得十人之功也斩精鬼妖气故气命非爲罪亦着而爲功也后圣君告张天师曰卿与人治病病差祟除除祟有命斩之非罪却着爲功若不爲祟妄使檄符捉斩恐爲祸祟即非常正面之罪卿师弟继代传敎愼勿爲此吾道无救赦之科老君曰欲禁断天狐使不爲人天祟者行得被祟人姓名讫便捻天妖目天兽目诀支刀等一切兽皆被禁即断不来注病于人人身中有此精妖注气不散事须先与吞治邪病符二七日或三七四七日服符带檄无不永差断者此法大验其精祟鬼有所知通神者即知退而不敢更来往注祟也如有痴顽凶逆不承道法之者可以蹑地纪三遍飞天纲三遍散爲禹歩三歩九迹讫即变三歩九迹爲十二歩配衣以左手九指天中魔王宫天使金铜龙符右手把招之九下此符化爲万丈大龙往天曹魔宫捉天狐兽等来速如水火决杖若干下缚送水官禁系若干年后圣君告天师曰卿治百姓之疾常行禁止之事以量其轻重之罪断之断罪常以舍其鬼神勿令伤重重即令他失于本身何况更求託生人中爲人之身卿须记吾此言愼勿妄行符檄又曰符者止是以假道之威力止靖断精鬼不爲祟害于人物檄者骂也所以假道之威谏骂神鬼不令妄作妖祸卿须善行之行之善有功行之凶有罪老君告三十三天帝君曰元始天尊有金符八万四千道玉符亦同太上大道君有金符一万二千玉符同太上老君有金符一万二千玉符同无上老君昇位号太平金阙玉晨后圣玄元上道君又金阙玉京云无上老君姓李名耳字伯阳老君分身也登上清道君之位鬓发皓色素衣玉光位髙后圣尊号玉皇有金符一万三千玉符同天帝君金符三千玉符同天师君金符三千玉符同以次小眞上仙只合居三百二百一百之者司命司録君三十六符考召正法师居三十六符分巡各随位封给符数不得轻泄后圣君告大王君曰正考召法师加一十三符分巡如给九符加以金铜造之带以冶人重疾病出兵用之法中皆以重封锦袋盛之与人勿令人见视视即无神验之力上清三景弟子可给七符五法灵宝可给六符正一盟威可给五符若法极三元六式爲世足法可准太上老君律计给三十六符后圣君法给四十九符授此各依仙官大小髙下等级不得妄受行天地不许道出引用符治病护身鎭厌除害却祸消怪等事老君曰夫有行道法之人世号曰道士尊师须得消其尊师二字学与官人百姓书符不给符引妄书妄给都不言其指归社庙神官亦不知人受佩符信如此符檄爲精祅反欺爲社庙总不闻知若爲令朱墨及故纸耳岂能治得其疾病如此之人妄称道士亦甚可嗟可叹痛哉耳符引言符若干道往家治病限若干差讫报右仰社稷直符随人送往讫报年月日时引考召某官法师罗天师曰吾受老君口诀若与人符须有过止印署如法给讫即捻禁鬼诀蹑地纪二遍呪三遍呪曰太上老君先天地生被照九炁罢废群精社公等祟生无其形世人死者假易姓名不上鬼録合被诛刑闻我符牒到即变眞形但以汝是山鬼不得枉害疾病中伤道民三魂七魄催遣急还佩其眞形形如太上急急如律令诵此呪讫其符甚验疾病若是有鬼爲祟应口差愈即爲通灵道士方可求仙见世有道士自身不能救治其疾病而犹服其药何况更欲救治他人如此之流犹尚望觅其仙道笑痛之甚笑痛之甚治救病疾禁止鬼神追捉妖祟出牒等法太上老君金口科玉条正律曰律正邪制鬼伏神祐人本玉条有一万五千分爲六十卷今于六十卷中略出要行用者三十六要法于第九条中书出行用救人制鬼伏神出牒符第一术法爲国除凶恶以发正牒某地界神头首第一行云考召法师牒某岳某神官牒得甚郡国地主某人状有某贼姓名等作某事于某云云一第二者収鬼神爲祟病人法此小鬼神即帖社庙及此人宅神禁之永断即云考召法师帖某县社稷右得百姓状云男女妻去某年月日得某病稍似有邪气在身纒结不差以百方治救差损今无处依投以䖍诚切心归依大道救治禁止鬼贼之病差捐伏乞处分者考召法师判云云判语尽即云依法事须差直日符官把帖追捉爲祟鬼贼科决云云某年某月日时典赵芮帖第三天下乆而不雨百姓种植田农枯损实有燋旱死者潜行法勑龙牒社庙遣行雨救之甚有功德老君曰天下乆不雨实有损伤者可以夜静室中蹑地纪三遍顺倒反飞天纲三遍顺倒反即散爲三歩九迹禹歩讫呪曰太上李老君在九重天上万重綵云之中骑麒麟有勑令下界大眞王乔出帖帖龙王差直月直日直时三龙吏等行雨呪讫即配衣归右手爲天关指有龙溪潭中指讫使人将帖牒潭中龙应时下雨速于水火之相㓕第四天乆雨不晴淹浸种植此名天病神龙淫乱之故作法取晴老君曰夜静室中无人见视之处蹑地纪三遍即飞天纲三遍讫下纲散爲禹歩三歩九迹配衣左手爲天关指万里云气九度讫呪曰太上李老君金口所勑今日某时遣晴即消冶天病天地清白日月照行讫下纲令书吏书帖直日符官把帖帖城隍社庙神共把帖勑龙王将吏风伯两师令速収云卷雨今日某时仰晴亦速于水火第五忽有大狂风吹折树木倒落屋舎筭非天神过者可作法収之便止老君曰告禁天大将军赵伯禽曰太微帝作歩虚章云天兽三百名师子巨万㝷诸兽禽鳯凰鹏翔金翅等皆一一禁捉下地上科决放令再上并及风云雨雪霜露等令不生令便降生总得随心应念立止大验也夫天上有灵禽兽者正助天正气道之念也此兽亦能佐道正气而常衞护有道之人不可妄行禁制禁制即不能雄勐腾空云路力便日衰渐至困死妖兽妖禽不可不禁不禁下界作妖变怪祟人物人物不安故合可禁止之而若不爲妖祟不可妄有禁制禁制是反天也愼之后圣君曰龙有妖龙虎有妖虎天兽皆有妖怪之者可须禁之勿令爲妖祟害人物禁之法先须从地纪蹑三遍即飞天纲三遍各从呪遍呪讫散爲禹步配衣转天关而指之九度差合𩔖使者把牒而追捉之到问罪科决却放勿得妄杀止狂风法老君曰先蹑地纪三遍后飞天纲三遍诵呪太上告命北斗七星天地之中大道正平神正无凶龙正无精鬼妖不得动不正不敢行何忽狂风吹动天庭树木摧折屋舎倒倾太上捉汝符牒俱併缚汝凶神妖龙等辄不得风生急急如律令诵呪讫即散爲禹步前三歩九迹次即变爲十二迹次即变十五迹即配衣转天关九度转指之隂出牒差日神与式神兵马领社稷神所由兵捉行风神龙鬼科决应时便止絶速于水火捻诀诀在左手第二指上第三第二等节捻之即止金锁流珠引卷之二十三金锁流珠引正统道藏三家本二十九卷太玄部金锁流珠引卷之二十四辞四伏虎使龙禁蛇法禁之老君曰使龙者夜于净室之中勿入女子室女莫入男房之中三日即可蹑地纪飞天纲散禹歩九迹捻左手把符招九下立到龙虎总得各自有符在前者昔后汉灭魏初有樊刘善召使之考召法师及志道之人等家毎年正月一日早朝人未起前自发牒符保护身家令平安无疾疫法太上老君金口勑女青诏书保护身家正律曰天是吾志心弟子及与吾行考召科法平直救济人物疾病灾厄之者可是吾考召弟子即毎年正月一日早朝书六甲中六十日送恶鬼名并女青律总在鬼律中于牒头三通牒帖社庙隂司宅上三通一周年身家永无灾瘴疾厄口舌之𩔖自消更须蹑地纪飞天纲各三遍散爲禹歩九迹呪曰摄毒摄毒摄毒摄毒摄病摄病摄邪摄邪摄鬼摄鬼摄蛇摄蛇摄口摄口摄摄舌舌摄摄蛇蛇摄摄䑕䑕摄摄耗耗摄摄散散摄摄水水摄摄金金摄摄火火摄摄土土摄摄木木摄摄姧姧侯侯人已上一百二十摄摄急急急摄消散急急如律令老君曰学道有门求眞有路得门曰通得路曰仙但行之九年永一家人口无病行之二十年举家得道力此法颇入拔宅法爲一切官人保护身家口发牒住处社庙及宅保一二年合平安法老君告徐法师曰夫教弟子欲爲国师爲国家保护内宫及安逺鎭州府百姓者先奏天书六通上帝然给符牒五岳四渎都邑社庙有大檄符书三十六卷二十四卷鎭内宫殿五卷五行山余七卷六卷投名山洞穴一卷投水府巳上皆是仪读诵之低小声不得音乐之响奏闻此皆入阳法人间之科诫贤识自别致人深识不爲此法聚社㑹识论经如此之法卿莫令弟子爲之非正法上章后圣君授符牒一十二道以鎭国保护消灾度厄老君曰爲邦国主官长不用檄符出牒三道及符三十六道一十二符鎭十二神上十二符门戸上十二符宅中正口及家长带之百姓随意爲之勿书三十六符也章三通勑符作法先蹑地纪后飞天纲各三遍散九迹爲禹步配衣然后九指有灾祸之城屋宅一切灾害气祟随手而消然后各依用勑文符毕将符牒行依法安处永一二年无诸灾害爲百姓除祸鎭灾殃保护身家同前用法老君律言百姓符用二十四道章二通用行随法师意行法其诀在左手第四指第一节急捻之考召法师将家口或自身行往他州界先发帖牒太庙扶迎拜送保护往还法老君役使社庙神灵记曰考召使行李及有家口行往皆须向三五日前发心帖帖九州社长伍子胥是也老君告命一符连帖前如法箓官位小牒云上件相言语一依公行文牒相似唯攺一法字公中帖牒即言依检事须云云道家行帖即言依法事须帖牒社庙神及某神官扶迎拜送保护以界付界行李水陆平安不得妄有他故者云云诛符破庙法罗天师传太上老君金口所说科律一符不允责在直符再书不达决解直符可以蹑地纪三遍诵十八篇呪讫散爲禹歩九迹三歩配衣转天关指某日某地即勑云云破庙亦可蹑地纪三遍诵十八篇呪讫散三歩九迹配衣转天关指某庙某州县社不肯传下符牒天命令人破决嵴停解差替讫报后圣君告张天师曰夫诛符破庙皆上古志眞人请差天神大将军大官下监决解停破也吾令但依元差三将军天与身应即不得用重章奏请天官下监诛符破庙此二事行用并有诀诀在左手第三指第三节上右边捻之若行此法三度五度讫但捻诀符吏自有推排有过之者请罢常诀以赦之后符吏转加敬畏举心便行起念便至勿妄忩忩愼之眞人也三㑹日醮祭言功迁赏吏兵法老君曰夫受法之人皆须准科仪行醮祭则吉妄行则凶上志之人皆明此道其科言上元月中上㑹之日醮天官君上元唐将军爲三元主将吏兵受醮之首领三元将军吏兵功曹司吏诸箓中兵将玉童玉女等降赴就某席坐受醮此日是正月七日也上以召㑹九天之官中以九地之官下以人身中法箓将军吏兵及水官将军吏兵也后圣君告天师曰夫三㑹之日天地水三官中大神君将军吏兵等俱㑹北一日爲社㑹求饮醮此日醮除罪获善福祐人物祸灭灾消身家喜庆上帝恩放此日不朝集又科言中元月中中㑹日地官君上元中部李将军及中元中部葛将军等爲醮主醮之后圣君告天师曰天地之间各二仪后即有三元中元爲地人两主也先领上元下元君官将军兵士功曹司吏六甲君官将军兵吏玉童玉女直宫从宫符吏等先坐讫始中元李葛二将军二人及兵士方坐师主心分主领指撝座位定后方始启请分明一一饮食在师主指撝安置上酒处分般数取足又科言下元月中下㑹日水官君上元下部徐将军及中元下部周将军等爲主醮之事后圣君告张天师曰上㑹日正月七日天眞下观子此日设醮天官君兵将及地水官等尽心须以䖍恳勿秽浊受福无量中㑹地眞来监醮地官君兵将吏及天官水官君等下㑹日水眞来监醮水官君兵将吏及天地官君等先领上元及中元君官将军兵士功曹司吏等先坐讫始下元徐周二将军二人及兵士方坐师主心分主领指撝座位后圣君告天师曰卿是三元法箓吏兵师主故上古爲之师主爲有弟子及同学人兵设醮即须各依辞云云如若自辞即不用辞若读词毕即读言功状一遍状言有功举迁法文某州县郷里或任某州官系天师阳平治左平炁总领门下大都功并左廉察版署祭酒上清玄都大洞三㬌弟子中岳黄帝眞人某年若千歳去今正月七日已后至七月七日已前行符牒总救得若干人病及有灾厄贫乏具件人数悉皆得差允者并于家保护身家平健有功将军仙灵官功曹吏兵准科法迁阶言功将军言功二百仙灵官言功一百五十功曹玉童玉女言功一百吏兵等言功亦一百直符言功七十以赏劳効于人助国之功者迁昇眞位谨状日月具名状其醮祭自别有文仪金锁流珠引卷之二十四金锁流珠引正统道藏三家本二十九卷太玄部金鎻流珠引卷之二十五辞五表奏请补考召法中灵仙职大迁举赏三元六甲七星九天二十八宿三十五神官五岳九州社庙法老君曰夫天地中万神皆有主领官属大道仪律禁制分明赏罚俱行人神俱有功者赏有过者责名曰考召所主所部条约科令也科曰若有考召法师奏一弟子堪补考召法中官吏者将军言功五百仙灵官言功四百功曹六甲将吏玉童玉女直符官吏各言功三百诸箓吏兵各言功二百左社右稷大庙小庙大社小社各言功一百有具在考召仪中选奏章中具此故不载于卷中州国郡府州地多水火疾病灾害不安作符章鎭厌法太上老君告罗法师曰世有郡国之地多灾害人物不安卿可与安之但以四孟日蹑地纪飞天纲各三遍散大禹歩十五迹左手捻都监诀右手把符符牒前往后与作书并二十八道符往符目在鎭宅仪中即授符二十八道往一十二符鎭安宅十二神上十二符帖门戸上及后门灶上井上贴四符家主家母等带之其灾害疾病三年之内即永无也更须一度鎭之即六年无灾灾不起更一度准前鎭之即永百年无灾害起右仪云高眞上圣云良宅三鎭永即无灾国郡府州破山魈鬼及妖精鬼作𥚢乱者遥与收断禁止法老君教太极眞人徐法师曰卿若爲国主府郡之主作此法禁断当以前书符牒及帖讫便蹑纪三遍散三歩九迹禹歩即捻都监诀及山鬼目刀支等诀讫勅符牒分付时呪曰干尊耀灵坤顺内荣云云又勅曰月建某神日某神启好日良辰六会喜会宿天仓澡浴清斋烧衆寳香供养诸天大圣皇帝老君北斗七星二十八宿干坎艮震巽离坤兊八史神人尽观弟子至心珍重敬受神符谨请东方青帝神符音治角执缚恶鬼付牢拷南方赤帝神符音治徴执縳恶鬼付牢里西方白帝神符音治商执缚恶鬼付镬汤北方黒帝神符音治羽执縳恶鬼镬中煑中央黄帝神符音治宫执缚恶鬼付镬中五方恶鬼尽皆摄一切精邪悉以除从今巳后愿某州县郷里某乙合宅大小并兴隆谷粟盈仓绫罗满库千灾万祸逺送他方恶鬼凶人作口舌之徒并皆消灭叱咄急急如太上女青玄都鬼律令又呪曰太上老君先天地生被照九炁罢废群精社公等祟本无眞形丗人死者假易姓名不上鬼録合被诛形闻我符牒到即变其眞形但以汝是山鬼及龟蝉等不得枉害祟乱并作疾病中伤道民三魂七魄催遣急还佩其眞形形如太上急急如律令太极眞人曰勑符帖即云今日当直官某神直日速把符牒往彼与庙社城隍同心併力出兵収捕勘责云云事须允逹讫报上考召院者考召法师身家常自厌鎭口舌法老君告徐法师及罗法师曰卿爲考召之法常发心助国安邦救治百姓事须目厌鎭口舌天地水三官之中多有𡜍鬼妬神常令人心性兇麤不依道理即致令身家足染人唇齿常毎年五月五日辄书带一符一年之中永絶并正月一日吞一符心不起口舌夫口舌皆起于心性中生如心性不生外亦不起如心无性静不曾妄妬𡜍于人人强爲已之口舌者可以八月一日五日于静室中蹑地纪三遍此人妄作某乙身之口舌罗列千言万语某乙禁止令即便止止即吾巳不肯止者死急急如律令诵地纪一十八呪永断不发若不伏更发即便诵呪彼自凶败至死后圣君告天师曰此法大验不可妄行须是眞实即可爲之太上老君不许妄爲之作害平人身得罪退仙夫人被自妄无故爲口舌者先且止之三度止之不止即可爲此法爲官人及百姓厌鎭口舌法太上老君曰夫爲考召法师者以清净身心后圣君告张天师曰常以忠直无偏无党不受偏嘱偏求之人可行此法若有志士精心学道并爲官清化妄被妬𡜍之人非谤毁斥谗佞口舌来去不止者可以与书符三道带之彼人自休如不休以六壬雷公式等共封之有法在式经中封式讫于净室中蹑地纪三遍飞天纲三遍散爲禹歩三歩九迹配衣转天关遥指之呪曰五行相推金木相伐水火相灭呪讫捻诀诀在左手第一指甲下捻彼人合口速于水火此法神验祕之爲官人百姓断内外注祟鬼贼妄爲虫蛊杀人不止法太上老君曰丗人不论贵贱皆有注祟内外死亡爲鬼入人宅妄求生人魂魄代死遂作注祟祟家中生人以兄弟或父子相注如此者往往有之不絶道士可与救断禁之止令断生死得恩闻天地道功也老君断注有符五道并牒帖地界社庙城隍神官等衆出兵马与直官把牒帖入某州县郷里某人家收捉注祟鬼贼云云太上老君断注符五道者三道在三部杂符中寻取多在正一三部中非灵寳三部中世有灵寳三部杂符太玄三部杂符六甲三部杂符六壬三部杂符六二符神验具于此书右符治病注人困苦瘦甚吞之除差每日服一符右杀注鬼注虫符用素净合盘盛水安病人前毕别一人把符投水中七日符沉注鬼注虫总自死人病安神验不可妄传非人牒帖及带符门戸上符并具上引仪中自意课出得后圣君告天师曰卿欲爲万民治注疾者可蹑地纪三遍散禹歩九迹配衣转天关指之即诵八卦呪一遍即坐与书符五道与病人吞及带佩之帖勒限若干日差讫报便依限差甚验爲官人百姓断瘟法老君曰瘟毒之者中害人物也人物得气便有死损死一人十人忧之也世人谓之无义病不论贵贱善与恶染病其命皆即难存旣以一人致命十人爲之随死上古至今往往皆自见也吾常恐学道之人被多与他人忧故出此章以防灾怪也吾有符十九道以能治此病者爲之差右符病人吞服右符未病人佩带共眠坐卧不相染易老君大符长一尺八寸下有勑曰老君神符主收五部鬼王刘元达张元伯赵公明史文业钟仕季等五蛊行百毒使黄奴伯桑杂俗六丁之鬼得即腰斩不问往罪急急如律令其符在三部杂符中故不具书出此书后圣君有断瘟大章一通上此章后应口瘟病自消灭在金鎻流珠上帙中不具于此书奏此章依旧法老君曰夫欲断瘟法先须得彼病人姓名某州县乡里村郭住去某年月日因某人染得瘟鬼气病至重或死今更连注某人具如辞状法师判状讫即朱书符于净室靖中蹑地纪三遍飞天纲三遍讫散禹步三歩九迹三遍诵呪曰吾託身三五之中魁𩲃之下千鬼万神尽爲吾走使天下精邪恶鬼皆伏死魁纲之下无动无作凶人伏匿县官者消口舌者匿疾病者急急愈叱叱叱急急如律令呪讫便书符牒牒讫捻瘟鬼目遥与禁断永断如不肯断上大赤章斩之鬼死人活大验发诸色符牒牒远州收爲祟神鬼邪精法老君告黄帝曰帝欲追鬼名书大符追速于水火帝请问曰何得知其鬼名老君曰但令彼之作辞云某乙病经若千日不差百方医药无应有鬼毒精祟所爲伏乞追勘大王但勑九州土地灵祇勘之即得本祟名字便作法勑令若干日差决鬼禁地狱病差帖狱放出云云老君曰夫书符檄帖牒出于千里之外万里之内者先书符檄帖了未封印前作法于净室中蹑地纪三遍散爲禹歩三步九迹配衣转天关指某方心存思此去若千里当直官某乙须把符牒帖分付天神地祗龙鬼行下某州郡令捕捉某鬼某祟事速允达疾病差事得引达行下如判讫报即捻都监目诀发牒问逺亲故平安请报消息法老君曰夫人修道志心未得行往彼州有亲故欲得消息知彼善恶但书一牒付地祇令当直日神官把送仰二日内报者或云五日内报者书符帖牒讫即蹑地纪三遍散爲禹歩九迹配衣转天关指某方是某乙住处其某乙是臣某亲善恶具报捻星使诀应夜有星须看之若有星散彼方报来必眞实后圣君告夫蹑地纪三遍即动天关天关差使往彼看勘即报是眞实如无星使往其报必虚非眞也是符神直官吏作假须以再爲再爲符神直官符吏问罪后令往问语云符吏直官不依科罪重准科爲国尅断妖星恶祥异气欲作灾怪法老君曰天有妖星祥见必行天有赤气名曰恶祥此二事臣反先亡志道知之须避臣君而有道与君僣申君之无道易姓隐身老君曰以素食斋心三日宿居别室不近女子七日即先蹑地纪五遍天纲一遍散爲禹歩三遍诵地纪十八大呪一遍配衣转天关指之往往如此不过七日日作三度灾星妖气俱灭纵余气暂生不过一年半嵗而自败散灭也此法行用亦须捻诀后圣君命九天玄女下亲授金锁流珠外篇第十卷言九州十道万国符图授李仆射靖靖用通神佐国安人圣恩封爲神将老君曰此法名落星之法只知有妖星之法而除之不须问其地界人名姓也或以天上妖星不见地下土地无妖灾气不生两得无灾平静国泰人安获功无极往往如此白日昇仙得爲太清真人之位爲府郡官人断妖灾怪祟乱身家法老君曰丗人不论贵贱皆有妖气强来爲祟乱或爲光怪或託妖人觅食或打人门戸或烧人屋舎或病注于人或偷人财物或惊鸡犬或送蛇䑕狐虫百种灵异禽兽竒物血水之属入宅爲怪祟者至多不可一一皆具于此中但是妖灾千变万化之物来惊恐人之者皆当与书符禁断之永除书符讫法曰蹑地纪三遍散爲禹歩三歩九迹讫配衣转天关左手指某人家三度即分付符给引差当直日官某乙把符断百怪符老君告罗文强天师曰此符厌禽兽龙蛇爲怪祟者悬符版上竹竿标之高一丈二尺不过十日之内作怪者自死必无能害人若是鬼神爲怪者事更上赤章书斩永断絶者后圣君告天师曰龙蛟作怪祟人当以自身出牒牒五岳四渎灵神官九州社庙共作关津同心併力收捕讫自身出天关之上转天纲加地户歩蹑各三遍具三遍大叫一声斩之不论水陆自身不能变化腾空爲之假其威地借其力圣矣大灵验但知考召必行此功前后相继老君曰妖精者莫过于龙且能上天人能所获妖气随至星劒而威灵怪者莫过于蛟且能入水藏避尚被禁术之所获追捉在乎须㬰故以天生其人人灵之甚但以精心静志勿妄行用存想本师法自成就灵怪自消灭絶水神水龙蛟刀支在左手第三指第三节上右边綘绢急缚之妖怪死日解缚除一龙一蛟功获三千白日昇天大仙眞位也爲百姓家断妖怪祟乱身家法老君曰天下人民家妄被妖怪祟乱身家不安者但以眞具辞于大道考召法师下以滕投之师具法以读辞毕考召法师与判状付案切与禁断出符勅勒即令爲祟者应时获断符在杂符文中此不具载如辞言不肯者便与蹑地纪三遍飞天纲一遍散爲禹歩配衣转天关指之诵十八篇呪应口消灭后永不爲灾也老君授黄帝曰百姓欲生捻百怪诀金锁流珠引卷之二十五金锁流珠引正统道藏三家本二十九卷太玄部金鎻流珠引卷之二十六辞六爲国王帝主拜上大元辰千车五墓却死来生令疾病除差平安如愿章法太平金阙帝晨后圣玄元上道君告天师张道陵曰夫人命有长短生死皆天曹地府所配也乃下至百姓贱品亦属于天曹地府何况人王帝主大人如有疾厄顿重即与上大元辰千车五墓出厄却疾病大章若如命迍知穷筭尽寿终即上大元辰千车五墓却死来生大章即得益寿命添筭禄更受生得爲人王帝主也天师授得此章本三卷大约与老君本大同小异添益处甚多老君告神农帝曰人生虽有本寿其中有不得寿者百中有八九十人是不得寿者何也人衰有厄厄者福少福多即过除衰厄外又有兇麤暴行自取其死命岂非由于人乎余之不死常以书表扶厄度衰保身护命命所能长因授书与神农神农作养生护命志颇有大道之性尝药救人书表度人之厄书神农古本有三卷老君曰又授歩纲爲奏书法于神农神农行干云之歩救自身亦得长寿后教弟子行救度之法系代相传不絶纲步今奏此书须作法歩纲捻诀收罗天地水三官之狱㧞赎魂魄出了方始表奏上帝更乞年限即得更生度诸衰厄合死而亦更生法曰先令出辞书考召法师受书讫判帖社庙与同申奏令病且速退若干日退便即蹑地纪三遍配衣转天关常指病处宫殿之内即当时退待奏上帝过即病渐羌愈三日之内捻都监诀等并天心诀地心诀三诀是作法行禁坛上章天师曰天子奏章用信镇物上章讫三日内合有告报此告报皆假託爲别言语告不依实言语爲诸侯三品五品等大官上大元辰千车五墓却死来生令疾病除羌平安如愿章法老君曰小国诸侯有重灾厄疾病顿在牀枕者可与先作檄符书檄之彼鬼神不爲祟讫即勒限某日差损差损不用上书如不损即上书今改书爲章改天公爲太平金阙帝晨后圣玄元上道君一又云玉皇上帝不名爲天公之号也于上天公乞面勑三官更与添年益筭必得十年二十年便呪歩准前上品中书文则别出不具于此引中不载其百姓在法师量其贫冨济辨得者即于此件中十分取一分信如不得者量其辨得依力令办不得有阙恐事不允逹爲国除蝗虫灾损食人种植香苖五谷使天火消之法老君曰此灾非天之所爲是土地神灵不爲助祐福德致令灾起可以丙寅丁卯吕于室内蹑纪三遍五星从木上步毕于火星三遍配衣转火星爲天关指符五道如此三遍讫临分付前禹歩三歩九迹讫左手分付符令于种植处四角以竹竿标之髙一丈二尺蝗虫灾等渐渐自消除之此功甚大后圣君授蝗虫灾害诀诀在左手中指第二节符文五道在灵寳三部杂符中不再重书出此五道符本出上清都禁之中老君授与尧帝帝用之施功天下人民种植后即少有虫蝗之灾行世向尧帝之前九州毎年行此灾一度也志人爲国及身家修道合用法噐等科律法老君禁诫科曰上等天仙道士合用九劒以佐卫天尊驱御九野剪截天魔中等神仙道士合用七劒下等考召道士合用六劒余等人间称上法道士有道术济世能助国安邦救治百姓者可用四劒余等人间紫衣道士合用三劒绛衣道士合二劒绛衣道士中元四十九阶箓下元八十一阶足并一阶天师法箓治职炁是绛衣道士也但依天师后圣君旧仪注说若从天师仪注后即被陶陛妄作仪注各言二十四阶以主二十四炁之像又言其下元即此之例非是正一赤衣道士此即是碧衣道士亦未入黄衣之数按仪黄衣合赐二劒碧衣青衣合许一劒也志人爲国及身家修道用式等给数科仪通济法老君曰夫志人学道先须得通灵济世之法驱神使鬼之应者莫妙于此法此法以符式两行谓之天兵祝曰隂阳也俱用天地肃清天地日月分明敢停风云散消魔王奔迎此道㣲妙飞昇上清急急如律令老君曰式居有等给上等天仙道士合居一百二十式中等神仙道士合居八十一式下等考召道士合居三十六式后圣君告张天师曰卿爲天师须知三等用式前太上以排三等道士其君臣官人百姓末品今请天子同天仙道士用式数卿相同神仙道士数诸侯官人同考召道士数用之不失百姓防鬼去邪合居式老君告罗文强曰天地之神皆六甲六式之部使也若能精思存用先尊本师师即不离左右教示于子百无不通也慎勿妄行爲功也志人爲国及身家修道传法箓及救人物疾病合用太上前圣老君法印二十四窠法老君曰此印亦有三等天仙道士得居二十四印神仙道士一十五印考召道士一十二印以用印符引并檄禁文书行用又传法箓印佩板等行用不絶过于公中之官印行用不絶老君告天帝君曰夫大道符印给有三等道士天仙道士号天官主通天上三十六宫一宫有二十四曹故居二十四印以判二十四曹君官司吏也后圣君制玉京玄都制令律曰天仙道士三十六髙上大臣之号有二天师号曰上宰上相又有三公九卿六尚书二仆射俱如世天子官也后圣再言曰世天子以承上天之教称号上天之子故曰天之子而称天子也数也老君曰天仙道士行上清玉皇之印次即元始之印是常行用者神仙道士行太上玉京之印次即飞天九野之印考召道士行太上老君印次行三天太上之印除此二印之外更有封檄赐符传法别用者是印符符形如印非正法印名曰天赐方符也是人间考召及青衣碧衣道士得小勑字印及遂公印即是一字之符印也使印令验法蹑地纪三遍散爲禹歩三歩九迹配衣转天关把印随星印符上祝曰天灵灵地灵灵神印一下百鬼潜形急急如律令印毕便卦符符上又印即如此作法行之大验矣如行之得三五年后自通神去永更不用歩纲配衣也但坐存转天关随印符自当验志人修道恐灾及身逃避及助国行水不没不溺法老君曰凡禁海神得水行无难履水若履地水随心决流当以六戊日常蹑地纪徃徃如此三年履水之道成矣六戊日行事法先取季月中戊寅日取六戊上土作泥麤细如小指长半寸待干以黄线作绳缚于海神理上以黄蜜封之印以大吉印用成九已炁十一勿陈炁自覆天刚炁七加海神理上及所渡津济立至与济诀在两足下海神目或渡河河神目渡江即江神目各各有目常取六戊土干者当目上以黄线缚之渡一切江河皆如履地不沉不溺此法甚验妙后圣君告天师张道陵曰此法履水徃来如地卿须传授志人非人勿传传亦天伐老君曰六戊土爲人形长二寸半木皮和泥亦具戊日造黄色线縳于足下并捻六壬六癸等诀履水如地常徃来之处有水渉行过之津渡无妨金鎻流珠巻之二十六金锁流珠引正统道藏三家本二十九卷太玄部金锁流珠引巻之二十七辞七志人学道缩地徃来之法太上老君曰夫学道精心切志求有应验神通年嵗积多皆以有应有应之后即是神通神通之后勿用勿言以求至道之事能以慈心救济人物用之不爲闲将戏弄逞世说我神通如此之人非志人也法曰先带地轴神箓于左如系之于左讫即蹑地纪顺反覆倒再履如此五遍谓之金木水火土五行具也又散爲禹歩三歩九迹三遍即变十二歩二遍又爲十五歩二遍配衣转天关指地捻诀及捻土神及地神刀支及地心刀支后圣君告天师曰常以庚寅辛卯戊辰已巳之日地辰刀支及地心刀支老君曰夫行禁炁移转星宿断江缩地皆是有信之人可以传授非其人不得妄传传得便妄用用法又未全得神通且爲心之不平不直性麤恶急怱怱心毒妬而妄用者切只令知有更道传授此人大须禁之盖此是道家上法缩地徃来如廻指掌入洞天法后圣君告大王君曰夫地下主者有洞天之仙眞但能长生久视之道名曰不死之乡官有三等之号一号洞天仙主二号司命三号司録是也子欲入于洞可三月九月中六庚日禹歩地纪配衣天关转指开洞门人出直随人直入女子令前入计百十歩即从后入此是女仙窟宅老君曰入洞须存日月照耀前行存野猪呉鸟师子白鹤青龙白虎玄武朱雀左手捻洞门诀右手朱墨涂洞天诀入到洞门门爲之自开神迎子入功成名遂欲乗龙驾鹤乗风上天入地入水入石法老君曰仙人作法能召龙御乗控鹤安驾上天入地等常以壬辰日歩蹑地纪三遍散爲禹歩癸亥日飞天纲三遍诵乗龙呪呪在飞歩纲中三遍讫散爲禹歩三遍配衣转天关指东方青龙祖孟章大约龙之初祖姓孟后有龙之子孙各以分姓以依于人姓名今亦有姓崔卢李郑姜汤梁常之姓至晋朝有两龙从于阗国来称姓田石等住江南天台徃来住继代龙孙又指南方赤龙祖陵光又指西方自龙祖监兵之又指北方黒龙祖执明又指中宫黄龙祖黄庭等继代龙孙丁黄陈赵直日者来奔吾爲天官常入天门用汝乗御急赴吾存之思存天地天地爲吾晴吾思日月日月爲吾明吾思江海江海爲吾清吾游天地日月灵山江上急作急召海龙须到急行吾更经过八表太极上清急急到急急如律令后圣君告天师乗龙诀唯乗龙驾凤在足下龙凤理爲法男子乗龙女子驾凤时人也昔列子乗风法以此禁乗女子驾白鹄女娲驾鹤皆是此禁驾之若欲乗龙取天一炁九过以自覆取天罡炁及白虎炁各十一过叩齿亦然驾青龙捻都自取六庚上铁大如小指长一寸四分隐于乗龙理上白线爲䋲纒之四十九帀封以白蜜印以白虎印及从魁印印之青龙立见任意乃乗矣事讫解之封印捻右手第一指第二节舒息七通其龙去矣诸世人不得不愼矣禁龙鳯云鸟风烟尘雾等唯求仙絶代者尔乃得之自非清斋山居召至害人愼之驾鳯乗龙无有别法唯知五官日神有异及隐文别耳老君曰驾鳯法亦同乗龙勑呪唯攺言东方青鳯也五方言之此鳯以女师乗也凤诀在左脚下鳯文是图云驾鳯之诀是也乗龙右脚下龙文是图云乗龙目及文巳上二等诀法并在掌图中但用桐木爲小龙鳯画色成缚之本文理目上讫蹑纪三遍禹歩九迹配衣转天关指东方天上青鳯来控御驾而乗上天周游八方来徃不倦于仙府也画地爲江河或爲衆山法老君曰夫志人修道道成因行人间遇恶人所追及有贼欲盗劫仙经符法秘诀灵药者遥望见十里五里之内外者可以避入路边蹑纪三遍散爲禹歩三歩九迹讫配衣转天关指歩之内化地爲江海过不得自身退藏藏后化爲平正之地案变彼贼衆之眼捻人刀支诀随金木水火土诀老君曰若被恶人妄有追捕身者不可妄与追杀即当存如前歩蹑纪配衣转天关指草林木爲山山相连接便入此山中时隐藏避人散后出此山讫便变爲旧林木无山也追人莫知何灵异失山所在一生追之不得即休也变壷器盛天地六甲七星府天营出没隐见法太上老君曰夫志人修六甲二等功成及蹑纪飞歩三等功成更佩受三元五徳法箓具足自然通神变化不测可以能变一升之器可容天地如初造化自然之功也可以取春庚子日种小仙壷子上色坚好者两器先盛朱砂五两六十日次曽青一二两入砂中六十日以䧺黄六十日次入上色轻墨二小铤六十日次入雌黄二两六十日次入银泥二两六十日次入金泥二两六十日次入胡燕脂一两六十日巳上八种物投入壷中各得六十日都计六八四十八緫得四百八十日巳上器盛之其朱砂盛得六十日便取书六甲二等符四百道投一壶器中两器同向靖中东南柱壁上挂之着梓木版隔断地炁勿令冲捐实器以甲子日起首歩蹑各三遍讫各诵祝取周呪讫散爲禹歩三遍配衣转关九度指二壷毎一壷皆九指指讫祝曰吾欲昇仙变汝盛天吾欲立治用汝盛地左营右营六甲七星左营管符右营主兵符兵俱会受六甲北斗之炁日数满与吾致神使灵神灵变化万端扶吾上昇天庭急急如律令但逢甲日輙爲之五年大通神验立取神仙老君曰夫爲法者先起于心人若以心可忠能盛着天地作此法即成心若不平偏邪曲妬学得法术徒欲捐人又欲幻惑人不爲正直之道事有邪假身在天地之间尚被鬼神所杀不得寿终于天地何况欲将小器化成大罗天地此非即至心眞志神志圣造化功力不能得见此法况其欲行之得力也子若得见受者须以心寳重而法不负人天师受后圣君告命北斗九眞有二十四条正法使北斗君斗神夫人妃女等及斗兵斗官功曹使者依条受驱使变化厌制救拔出灾度厄来生却死入水入火出兵隐形等无不成者得此门户使用速于水火其第十一条在北斗引第九上下两巻中其一十三条在拔宅等向下两祑二十巻中所管其中亦言说北斗之中甚多太上老君曰天地之间有五斗眞人中斗爲首今人间唿爲北斗是也且中斗爲君有帝尊二星北斗爲臣有七后妃娇女之位说二十八宿二十八宿正引志人修求至道常行不言之教内以修治其身外救家及他人老君曰东斗君者一人呉人也姓秦名除字千犯管于东方角亢等七大宿官也但是七宿下生人有灾厄及恶星宿相加相临者依流珠上言语诀法行用陈告讫即蹑地纪三遍散爲禹歩转天关指东方十八指捻司命及东斗法诀讫诵一十八祝七度如此灾消厄度疾病差愈天师曰志人常行之二十四年便爲仙人如或有亲友有厄疾爲行之亦得行之一依自已法唯名别天师曰余南西北斗一依东斗法歩祝行用唯其斗君名姓别有具列于后诀唯有一诀歩纲祝启乞愿临时由人作辞及口启元在其二十八宿名星图具在流珠正经以意详用即得次南斗君及七宿法老君曰南斗君姓唐名鹿字宣道太原人次西斗君七宿法西斗君姓刘名起字石婴长安人也次北斗君七宿法北斗君姓陈名奉字百万江夏人云云右斗君四人星官二十八人皆受志人配使并乞愿皆如心手相应无事切不得妄行却招反捐人也次司命法老君曰左司命一人也姓韩名思字元信长洛人也司録司罚佐命有三十六大贠官右司命姓张名获邑字子良广阳人也司録等亦有三十六大贠官也天师曰韩张二司命皆是汉髙帝之臣也老君曰得左右司命名可以六甲日蹑地纪歩祝如前二十八宿法唯诀各随命配爲司命诀捻之徃徃行之二年便获长生出消灾厄祕之法乆乆行修白日昇举金锁流珠引巻之二十七金锁流珠引正统道藏三家本二十九卷太玄部金锁流珠引巻之二十八辞八考召法师说廵游图法太上老君告无极眞人定光曰夫行歩蹑之道要须以常行考召之法救人物着功于天下人物丗界之中即名修求眞人之行也夫以爲考召法师之法先须存五德者三元而更有六甲六纪十二神官之属六戎八蛮皆一一如法存使如经文出廵人丗禁止凶顽祟祅邪精之害害于人物者依科法责之发遣如不肯者按法而诀禁诀禁不肯伏者歩斗奏章表而诛之讫牒社庙而禁断若干年仍给彼人符牒即依年限也夫欲行此歩斗之法先于净室中蹑纪三遍散爲禹歩一十五歩配衣指所往之处州县乡里某病人之家及拔宅亦用之如图后圣君曰夫志心求道须毎十日一思存游巡丗界国土之中领将军吏兵行数十里之外如大将军行军布阵相似亦存摄御前军引导冲灭兇顽妖精思复军复军回合衞我正眞之炁志人之身亦救未晓之人身家灾害助国安邦济救危厄两兵相伐彼北俱散志人长廵即救得难以着隂功功满昇仙也此径妙之甚得须祕之勿妄传非人老君曰金箓图但有五德将军而无三元者爲是外出五行内鎭三元五行救人三元卫身六甲捉鬼七斗唿神二此法画玉女贵妃是前引导考召法师是也此巡游之图阵不是爲一而弘之有万端或以与国王帝主贵人等治病或以救度灾衰或以救彼人兵难或云路有劫贼勐兽或有水火相隔或有瘟黄疫病相染或有兇人恶鬼隂谋内祟或道释之子法诀相侵或呪诅祭祀相反令心迷意倒或以因官假力相害或辞言状语相诉鬼神妄申章表如此等种种之灾害并以廵检与人允直之先允自身家次即他人此法至妙至微不可妄行妄传愼之老君曰有前种种之事欲救者须以毎日存一廵游彼家万毒自消千神百鬼自灭灾厄度脱初欲廵之时先入一净室中蹑地纪三遍散爲禹歩三歩九迹吐气爲紫云先盖身遍讫次即往彼盖彼人屋宅周帀及彼人身或兵阵种种使之皆验应立在须㬰即捻左都监右都监次即游师诀及三师诀讫即配衣七斗成指之三度万事立消灭即呪曰太上传敎后圣流行天师亲受九千万兵廵察十方市炁三淸神无凶党鬼无妖精人鬼各居不得有争行祸者死行福者生祸福吾知随手分明左指三灭右指四倾勿犯吾道吾道甚平有罪无赦无罪自宁天赐吾法令吾按行莫犯吾威威勐七星饮汝血食汝精一切但平等吾道不令刑一切心毒害吾道令斩刑急急如律令呪讫便行思之如图图有三等如图老君曰夫爲考召法师巡游天下十方丗界救度人物常行平等爲国治身家救人济物着功于天地之间行德仁闻玉京之上者功满上帝使仙迎上补爲大仙眞之位白日上昇天宫昔有人皇常行隂德于人善敬天地水火四等不伏阙又以毎日思身自廵游天下检校人物不平不允之事抱屈之徒愿令得达入梦中见我我与之申屈常以心愿如此以一十四年百姓有不平之事抱屈之人皆各自梦见人皇断之梦觉各自知罪彼此两自责已数千万人往往如此功满太上与之长寿爲人皇寿一万八千歳后昇玄丘之仙宫昔有术士栾巴善思存巡游丗界救济人物制神伏鬼数十年于人人知生与之立庙数郡郡中忽有灾郡人祭巴灾皆自消散也非巴身之通神存思感应也又是巴常行此法鬼神畏敬皆先预知自伏退散即知此法通神妙极老君曽降蜀郡告巴曰此法一能救人立功二能得鬼神畏敬三能立取仙道四能入兵不伤五能入水火入瘟病皆不相染六能去一切口舌官私灾害七能立禁断一切蛇虎勐毒之虫兽能以伏心不敢损伤人甚验也夫作考召之法先须于明师边受本经箓讫三年后方可受此引书如未受切不得见此书此书是天地之元始炁结而成文眞人冩之初是天书后儒方近改定儒书即丗人有知此法求仙也辟毒降魔以兴道敎周秦之后前汉之中即足多人修行此法丗足术士相反遂被仙人隐祕不传前仙者上昇后得祕絶丗阙其七百年后晋初方有左许继代称仙于江西洪吉之源出弟子一十人皆称仙人学此廵游救人济丗着功修道相继一一上昇后十一人中更不传弟子后絶仙人百年后齐初方传弟子葛玄玄行丗之后郑思逺二代又无人可继学者皆称器得者而无一合老君告尹先生曰廵游法志心求用无不神通一念便行物无能碍上通天下通地中通人妙通神故能却鬼救人百用百中千邪敢亲昔广成君敎黄帝能用得获天眞玄女授黄帝用此廵游之法九年法成灭鬼威神行道变法伏牛乗马安人樊氏梦游感得神仙方平游廵朝谒者万神天师巡游仙乐连天眞人廵游救度群生太上廵游万帝来迎后圣廵游诸天俱迎来朝万圣制伏百灵安养群生者矣考召法师存思说召延寿六星君名图法老君曰延寿六星君者南斗六星君也从东向西飞来师存思之面向东存来下也又存一十二眞人从西向东飞来师回面向南左右顾视之又存思左司命右司録掌籍掌筭俱到悉乗飞龙鳯凰龙骑大车仙童玉女手把十絶灵旛散花郁转郁转盖病人牀上散诸香花致病人身上付诸骨节药散药司命録籍责主人守宅三将军灶戸并井神先亡辞别序病根源上天人北宫中救命法师存身爲太上老君含眞带瞋身坐千叶莲花之上端严问司命青宅神及地界社庙土地神官名山洞府水司何神管此间何神判此地住处司命致令鬼贼害人今仰火急检某病人年命寿数文按上并便令此病限若干曰差仰速报待凭救治便作符檄后圣君告天师道陵曰夫人受生配命禄皆有生死生死之害在于五行相刑尅之鬼贼相谋运也若先知此则从五行之中筭解制止之立即止如不肯者蹑地纪配斗身衣収而斩之永絶此祟则人自便修行永得长生矣后圣又告尹眞人曰卿学道须知六甲日蹑地纪三遍散爲禹歩三歩九迹后配衣存二景三元四时五行时之神添黄庭将军一神即号五行是也又云在天爲五星在地爲五形在人爲五行五六甲七星八卦九宫含雷击电如图折辟又捻司命六星等诀往往如此能救治身家及他方人疾病救死得生行此六年南斗延寿六星君及司命司録等下见身与子言救人治病之功迎子飞昇上清老君告帝曰爲此法者有九一修行除自身厄疾二爲家亲治疾病三爲国王大臣治病各有等目品第所说上第一爲天子治病先思上元上部唐将军次即上元中部李将军次即上元下部徐将军次即中元上部唐将军中元中部葛将军次中元下部周将军次即下元李黄王三将军六国时人次即周遍思之如图即请延寿六星君六人并南斗中眞人一十二人次即北斗君九人次即司命君司録君掌籍掌筭君等五人次南斗注生官北斗落死官一时併到并从官吏兵等百千万人倶到某国殿三十四席爲坛黄土布地地上铺席席上用青色露席坐褥如法以具醮文讫存思延寿六星君及司命司録等作法依前法治病无不差者中等第二爲诸侯大臣治病即先唿存上元中部李将军次中元中部葛将军次下元中部黄将军备具方即思延寿六星君司命君司録君等延命治病依歩呪无不差者下等第三爲州县官长及百姓不问男女即先思上元丁部徐将军次中元下部周将军次下元下部王将军备具即请延寿六星君及司命司録等降延度疾病救治生死便有徴验立在须㬰夫治一切人病者但依此三等无不差者其符在三部杂符中随病所名使主皆有验四能入兵令人不见伤败䕶已保衆用如前法符别出五能入水捉蛟龙水害鱼鳞之𩔖用法以蹑地纪七遍飞天纲七遍散爲禹歩九迹九遍主九江又变一十二歩主四海以六已土缚脚心上便得入水入水时捻六戊诀勑水神任意捉使总得六能使人入山草不迷毒蛇勐兽自伏并入火禁火皆不有伤损验用依前法七能令人得入中仙长生不死之道可以本命日常存思南斗延寿六星君及司命司録君掌籍掌筭君降下如图讫即蹑纪飞纲散歩配衣捻诀诵十九首呪讫又捻司命君诀即诵呪毕即止如此行之四年便任地仙八能令人得大仙九能令人乆乆行之得上眞仙人之位昔上天眞大圣广成子等数百眞人皆是蹑纪飞纲衣斗思斗不离心神乆而修行总成天仙金锁流珠引卷之二十八金锁流珠引正统道藏三家本二十九卷太玄部金锁流珠引卷之二十九辞九考召法师存思木官起屋救病法老君告救苦眞人郑仁安曰子爲眞人行者莫过救于重病之人也救一人病天地记爲一功也夫人身者名爲舍宅如屋相似故爲欲救之理以唿存木官来降与某病人起屋正屋其思如图伐树正屋修换梁柱如此三日万病退差又曰夫人病重子为师欲救治但存思与他人正屋倒树即有应騐病退也经云屋正身正屋邪身邪屋倒身倒又一云夫人身病屋左右足多树其魂神飞散出身寄附其树之上徃徃有人见有光明者是衰病人魂神也子爲医救之人先存木官斫倒宅左右树存取此树爲木与病造屋于生炁地上病人即退其神却入身一夜萝上仙入谷半苦即是神入身也觉白汗流是大退差之征也老君曰授此法有二等一救人之病二者臣反君子逆父弟子不从师命者便与其病亦使木官云云老君曰夫爲此法先蹑地纪三遍散爲禹歩初九迹又却反开爲十二迹又反开爲十五迹讫左右配衣即存思木官起屋倒屋二等任意爲之诀在左手第四指中节捻之勑太上老君先天地生勑摄枯木花叶再生能治人病速即差平召摄魂魄令归身形正屋正身早起立成急急如律令后圣君曰木官存下与病人起屋者有数亦有等级上爲国王帝主治病起屋正屋四十万人中有宰辅大臣四千人下即五品至于万民四百人共爲正屋起屋伐木匠木握土开草树柱上梁架屋获时存之立成屋成人差告命曰木官急急造屋屋成人福福人生成魂魄归形疾病自差受福长生急急如律令捻还魂入神正魄诀诀在左手大指中节五色丝缚之二七日老君告罗眞人曰此法数般用之一能治病二能辟恶三能治患害四能消口舌五能禁六能移七能败此七数吉凶皆能爲之也余在师口中以口相传祕而勿泄考召法师存思说身廵游病家图法老君告文强眞人曰夫道士与人爲师歩禁疾病实不爲易切须清身净心一禁一呪皆是救百病功之爲大此一法治病法师先思存廵游病人家入病人门内直入户房内见病人牀上卧师即唿召存一阵野马散吏兵把棒驱之踏杀作祟鬼贼惊呌奔走而散又存野猪大象师子来一一而并入房喫食作妖精野鬼奔走又存虵蜈蚣等毒物捉捕作祟鬼贼精邪之物趂捉亡散而书决某鬼诀在流珠掌诀中法诀曰师先蹑地纪三遍散爲禹歩三歩九迹三遍配衣配衣讫左手把魒星指之七遍即存身着紫衣逺游冠侍从将军吏兵如法廵徃某病人家领吏兵以绳驱马奔踏祟鬼及师予等兽奔突入宅中左右内外捉鬼祟食之其病即差无有不差者也天师曰吾授后圣口诀此法有三等用一救人病二能令恶人自病去不来害我三即破鬼神居止之处立即见消也昔有扁鹊常行此法以救治病者皆差徃徃如此十四年一旦太上大道君遣使下授以起死人之法忽能破腹治肠分别五藏䝞太子周顺侯燕王次妃皆得从死因破腹治肠而再活皆得二十年三十年十年者又死鹊后七十九年在世徃徃与人治死而再生莫知其数后一日有风吏雷师前来迎以御前青龙白虎扶左右迎官数千骑引于南山而去不知起死法付授何人今世不见有行者又赵山妻孟氏常性好道小年八九嵗时读书识文字见父有此书常观读之熟后忽有人告疾者切以思心存身与徃救之徃徃如此亦有得差者多后人知求者甚衆夫后知不许妻但闻人说有疾但以心念如此四十五年一旦太上后圣李君遣使授以六甲符文与孟氏书服之一十四年后忽去肉身逈飞上山不知所在考召法师存思说青龙白虎朱雀玄武鎭疾图法老君授赤帝驱使神灵告命符文曰世有四鎭大神能守鎭于人制御鬼祟卫人无夭伤可学道之人着功行如此之者功满上昇左有青龙之神本上天木星之神也好人长生性长护生制御死偏去非横口舌兇鬼咀人蛊毒扉虵蝎之物亦能辟伏不敢来爲祟害也作此法常以每日夜皆以先歩存地纪三遍禹歩三歩九迹配衣左右讫即存四等鎭守其病人及鎭护主人宅如此不逾一七日重病者退差不善重加此二等皆以天之救征也以子身受天之法带天之文身是天官便行天令可执直其心取仁无亲无偏党之性无傍偷之欲清髙志逺人可授此法掌行天法悔救之诀非人不可妄传罪及七代殃没一身天师受后圣君诀在左手第四指第一节用五色丝线缚之莫令解之五日及夜鬼目盲人目青十日自消矣后圣君曰夫爲道术之人须以眞心无妄无欺无贪无嗔无痴如此之人乃可行持之法如心未眞不直痴嗔贪妄不可行法勿効恶人须自身清直保得乃可爲之今但行救人治病之道天地与子着功得仙道日近昔有道士黄卢子常好行炁禁之术存四神及地神地轴神摄御江山如回手掌回山缩地转海法亦先经蹑地纪六年长唿存四神及地神地轴等常带地神地轴等箓即蹑纪三遍散爲禹歩三遍又歩絶地脉歩三遍配天左右交击纲三遍捻地心目大呌三声即唱摄即地鎭四神及地神地轴神移山河江海变动阔狭逺近立成即不难亦加天地式相应少时出没自由验极之法此法有五等用之具口传授金锁流珠引卷之二十九