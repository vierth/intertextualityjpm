南华真经新传正统道藏三家本二十卷洞神部玉诀类南华眞经新传序恶一王元泽待制荘子旧无完解其见传于世者止数千言而巳元丰中始得完本于西蜀陈襄氏之家其间意义渊深言辞典约向之无说者悉皆全备焉予是时锐意科举思欲独善遂藏箧笥盖有岁年前一日賔友谓予曰方今朝廷复以经术造士欲使天下皆知性命道德之所归而荘子之书实载斯道而王氏又尝发明奥义深解妙㫖计其爲书岂无意于传示天下后世哉今子既得王氏之说反以祕而不传则使荘氏之㫖终亦晦而不显也与其独善于一身曷若共传于天下与示后世乎予敬闻其说乃以其书亲加校对以授于崔氏之书肆使命工刋行焉丙子岁季冬望日序世之读荘子之书者不知荘子爲书之意而反以爲虚怪高阔之论岂知荘子患拘近之士不知道之始终而故爲书而言道之尽矣夫道不可尽也而荘子尽之非得巳焉者也盖亦矫当时之枉而归之于正故不得不高其言而尽于道道之尽则入于妙岂浅见之士得知之宜乎见非其书也吾甚伤不知荘子之意故因其书而解焉南华真经新传正统道藏三家本二十卷洞神部玉诀类南华眞经新传卷之一宋王元泽传内篇逍遥游篇北㝠有鱼其名爲鲲鲲之大不知其几千里也化而爲鸟其名爲鹏鹏之背不知其几千里也怒而飞其翼若垂天之云是鸟也海运则将徙于南冥南冥者天池也夫道无方也无物也寂然冥运而无形器之累惟至人体之而无我无我则无心无心则不物于物而放于自得之场而逰乎混茫之庭其所以爲逍遥也至于鲲鹏潜则在于北飞则徙于南上以九万息以六月蜩鸒则飞不过榆枋而不至则控于地此皆有方有物也有方有物则造化之所制阴阳之所拘不免形器之累岂得谓之逍遥乎郭象谓物任其性事称其能各当其任逍遥一也是知物之外守而未爲知庄子言逍遥之趣也齐谐者志怪者也庄子之言同彼我一小大也故同彼我者不得不齐一小大者不得不和此所以制齐谐之名也夫齐者齐其所不齐谐者谐其所不谐鲲鹏爲大而斥鷃爲小鲲鹏矜大之在我而小之在彼斥鷃悲小之在我而大之在彼则不齐不谐也惟能达观则均爲物尔均爲物则安有彼我小大之殊乎此所以极于齐谐也故曰齐谐然鲲鹏非有而寓言之故曰志怪也谐之言曰鹏之徙于南冥也水击三千里抟扶摇而上者九万里去以六月息者也鹏虽大也飞不出乎九万息必以乎六月拘于阴阳之数而非所以爲逍遥也野马也尘埃也生物之以息相吹也鹏之飞也必待于野马尘埃之相吹也无野马尘埃则大翼不能举此所以明物虽大必有待而后行非自然而然也虽大不能免于累天之苍苍其正色邪其远而无所至极邪其视下也亦若是则已矣且夫水之积也不厚则负大舟也无力覆杯水于坳堂之上则芥爲之舟置杯焉则胶水浅而舟大也风之积也不厚则其负大翼也无力故九万里则风斯在下矣而后乃今培风背负青天而莫之夭阏者而后乃今将图南蜩与鷽鸠笑之曰我决起而飞抢榆枋时则不至而控于地而已矣奚以之九万里而南爲适莽苍者三餐而反腹犹果然适百里者宿舂粮适千里者三月聚粮适远者聚粮多适近者聚粮少此自然之理也故鲲鹏之大则飞必九万里蜩鷽之小则飞不过榆枋亦自然之理也但能明其至理而不以多少小大爲累则亦自足也之二虫又何知小知不及大知小年不及大年奚以知其然也朝菌不知晦朔蟪蛄不知春秋此小年也楚之南有冥灵者以五百岁爲春五百岁爲秋上古有大椿者以八千岁爲春八千岁爲秋而彭祖乃今以乆持闻衆人匹之不亦悲乎天下之人物小知不及大知小年不及大年故朝菌不如蟪蛄冥灵不如大椿殇子不如彭祖明矣然由其无小无大不生不死之理而观之则均爲有形之累焉有不及不如于其间乎非天下之达观者孰能与于此汤之问棘也是已穷发之北有冥海者天池有鱼焉其广数千里未有知其脩者其名爲鲲有鸟焉其名爲鹏背若泰山翼若垂天之云抟扶摇羊角而上者九万里絶云气负青天然后图南且适南冥也斥鷃笑之曰彼且奚适也我腾跃而上不过数仞而下翱翔蓬蒿之间此亦飞之至也而彼且奚适也此小大之辩也鲲鹏之图南斥鷃笑之斥鷃之腾跃自以爲足矣此小大之不同也故曰此小大之辩也然鲲鹏斥鷃各有其体所以不逍遥尔夫逍遥者岂复离乎本体哉但能各冥其极均爲逍遥累乎其体则均爲困苦故逍遥之与困苦特在其了与不了之间尔故夫知效一官行比一乡德合一君而征一国者其自视也亦若此矣而宋荣子犹然笑之道之于物无所复分人之由道宜各自足故一官一乡一君一国之殊能忘小大之分而自适亦足以免其累也宋荣子岂可笑乎然荣子之笑之者笑其有所分别也且举世而誉之而不加劝举世而非之而不加沮定乎内外之分辩乎荣辱之竟斯已矣彼其于世未数数然也虽然犹有未树也举世誉之而不加劝举世非之而不加沮者此淮南所谓自信不爲讪誉迁也夫自信者重内而轻外自荣而忘辱不失本心而汎然逍遥矣故曰定乎内外之分辩乎荣辱之境斯已矣斯已矣者尽性之言也尽性则人道毕而未至命故曰有未树夫列子御风而行泠然善也旬有五日而后反彼于致福者未数数然也此虽免乎行犹有所待者也鲲之化爲鹏也凭野马尘埃而举列子之爲至人也御风而后行此皆有所待也有所待则其于逍遥也未尽乎幽妙若夫乗天地之正而御六气之辩以游无穷者彼且恶乎待哉夫乗天地之正而御六气之辩以游无穷者此圣人之所能也夫圣人尽道之无入神之妙与物不迕惟变所适其所往则不疾而速其所来则不行而至圆通周流无所滞碍了然逍遥而岂有所待故曰彼且呜唿待哉此庄子之所谓逍遥而佛氏之所谓身徧法界自非圣智之所达孰可与于此矣故曰至人无己神人无功圣人无名至人知道内冥诸心汎然自得而不累于物故曰无己神人尽道无有所屈成遂万物而妙用深藏故曰无功圣人体道寂寞无爲神化荡荡而了不可测故曰无名尧让天下于许由老子曰功成身退天之道也尧以旣治而让天下于许由所谓得天之道也得天之道则与天爲徒矣曰日月出矣而爝火不息其于光也不亦难乎时雨降矣而犹浸灌其于泽也不亦劳乎夫子立而天下治而我犹尸之大而化之之谓圣圣而不可知之之谓神圣则吉凶与民同患而神则不与圣人同忧尧之初治天下也则天之大而化于民其忧乐与天下共所谓有爲之时也及其化极而至于变则鼔舞万物而不知其所然所谓无爲之时也无爲出于有爲而无爲之至则入神矣夫圣人之功待神以立而功旣极神则固宜全神此尧之所以让天下也夫功旣极神而不能反则神之所以亏矣此尧之所以有爝火浸灌之喻也吾自视缺然请致天下老子曰大成若缺大成者不自成也故若缺尧之自视缺然者所谓不自成也许由曰子治天下天下旣已治也而我犹代子吾将爲名乎名者实之賔也吾将爲賔乎许由古之无爲者夫旣无爲则岂有心于天下此所以不代于尧也夫有爲无爲均是至妙无所分别如必以有爲爲少而无爲爲至则失其所以无爲而名实交起賔主相分大道判矣故许由所以辞之以賔主之说也鹪鹩巢于深林不过一枝偃鼠饮河不过满腹鹪鹩巢林不过一枝偃鼠饮河不过满腹斯皆能任其极各爲至当此明有爲虽小但能无累乎心则亦天下之至妙不必羡无爲之大也以此而观许由岂有心于天下乎归休乎君予无所用天下爲圣人之功待神以立功极于神则不与圣人同忧不与圣人同忧则岂以天下而爲事故曰归休乎君无所用天下爲庖人虽不治庖尸祝不越樽俎而代之矣物各有分分各有守庖人以宰割爲功而尸祝以清净爲职是各极于分守也庖人或不治庖而尸祝岂敢越职而代之代之则乱其分守也分守乱则岂免于累乎故尧极于神而许由岂敢越分而代之代之则不免于累也不免于累则不足爲逍遥此许由所以以庖祝而自况也肩吾问于连叔曰吾闻言于接舆大而无当往而不反吾惊怖其言犹河汉而无极也大有径庭不近人情焉连叔曰其言谓何哉曰藐姑射之山有神人居焉肌肤若冰雪绰约若处子不食五谷吸风饮露乗云气御飞龙而游乎四海之外其神凝使物不疵疠而年谷熟吾以是狂而不信也连叔曰然瞽者无以与乎文章之观聋者无以与乎钟鼓之声岂唯形骸有聋盲哉夫知亦有之是其言也犹时女也之人也之德也将磅礴万物以爲一世蕲乎乱孰弊弊焉以天下爲事之人也物莫之伤大浸稽天而不溺大旱金石流土山焦而不热是其尘垢粃糠将犹陶铸尧舜者也孰肯以物爲事肩吾者任我也连叔者不通不行而非物之长者也接舆者绵绵若存而又有所容者也此庄子寄言于三人而以明道之极致也故道至于此则不可以言言不可识识而又非世俗之所能知也姑射在北海之中此归根之意也汾水在中国之东北此复命之意也乗云气取其虚御飞龙取其变游四海之外取不入于形器时女取应而不倡此皆所以明道之极致也夫道极致则妙妙则神神则无爲而已故尧极于无爲而忘天下是以让于许由也故曰徃见四子而窅然丧天下此庄子寓言道之尽而非浅见之士可得而知也宋人资章甫而适诸越越人断发文身无所用之尧治天下之民平海内之政往见四子藐姑射之山汾水之阳窅然丧其天下焉尧之所以君天下而无心于天下由宋人资章甫而适诸越而越人断发文身无所用而已惠子谓庄子曰魏王贻我大瓠之种我树之成而实五石以盛水浆其坚不能自举也剖之以爲瓢则瓠落无所容非不呺然大也吾爲其无用而掊之庄子曰夫子固拙于用大矣物各有体体各有用用适其材则爲妙用矣故惠子得大瓠而爲无用是拙于适材之妙用矣拙于适材之妙用者由心之未能直达也故曰夫子由有蓬之心也夫宋人有善爲不龟手之药者世世以洴澼絖爲事客闻之请买其方百金聚族而谋曰我世世爲洴澼絖不过数金今一朝而鬻技百金请与之客得之以说吴王越有难吴王使之将冬与越人水战大败越人裂地而封之能不龟手一也或以封或不免于洴澼絖则所用之异也今子有五石之瓠何不虑以爲大樽而浮乎江湖而忧其瓠落无所容则夫子犹有蓬之心也夫不龟手之药或用而爲洴澼絖或用而得裂地之封此明物虽一而用适其材则各有所当而免疑累此穷理尽性之意也惠子谓庄子曰吾有大树人谓之樗其大本拥肿而不中绳墨其小枝卷曲而不中规矩立之涂匠者不顾今子之言大而无用衆所同去也庄子曰独不见狸狌乎卑身而伏以候敖者东西跳梁不避高下中于机辟死于罔罟今夫斄牛其大若垂天之云此能爲大矣而不能执鼠今子有大树患其无用何不树之于无何有之乡广莫之野彷徨乎无爲其侧逍遥乎寝卧其下不夭斤斧物无害者无所可用安所困苦哉夫道无小大所以爲小大之本体无所用所以爲衆用之祖惟圣人全性命之根本而体道以爲用故以大樗况之也樗者深其根而枝叶生命者固其本而万事起惟能深根固本而不以小大内外爲累则逍遥矣无何有之乡言虚无广莫之野言所大狸狌斄牛言用之不同而均有于困苦彷徨言其动寝卧言其静不夭斤斧物而无害者言不与物迕而物莫能伤此庄子言逍遥之极致而处之于篇终也南华眞经新传卷之一南华真经新传正统道藏三家本二十卷洞神部玉诀类南华眞经新传卷之二宋王元泽传齐物篇万物受阴阳而生我亦受阴阳而生赋象虽殊而所生同根惟能知其同根则无我无我则无物无物则无累此庄子所以有齐物之篇也南郭子綦隐几而坐仰天而嘘嗒焉似丧其耦颜成子游立侍乎前曰何居乎形固可使如藁木而心固可使如死灰乎圣人体道而无我无我则无对于天下此南郭子綦似丧其耦也夫耦匹也物莫不有匹而惟道神妙而无匹无匹则归于一致而忘彼我此物之所以齐也故形可使如藁木心可使如死灰今之隐几者非昔之隐几者也今之隐几非昔之隐几者此梵志所谓吾由昔人非昔人者是也子景曰偃不亦善乎而问之也今者吾丧我汝知之乎生者天地之委和也有生俱受委和也惟子綦能知其所然故絶累忘形而以吾丧我物我所以俱齐也世之昧者不知所然以爲形质差殊小大异极所以有彼我小大之辨而所以不免于累也汝闻人籁而未闻地籁汝闻地籁而未闻天籁夫子游曰敢问其方子綦曰夫大块噫气其名爲风是唯无作作则万窍怒𡀱而独不闻之翏参乎山林之畏佳大木百围之窍穴似鼻似口似耳似枅似圈似臼似洼者似污者激者謞者叱者吸者叫者譹者宎者咬者前者唱于而随者唱喁泠风则小和飘风则大和厉风济则衆窍爲虚而独不见之调调之刁刁乎子游曰地籁则衆窍是已人籁则比竹是已敢问天籁子綦曰夫吹万不同而使其自己也咸其自取怒者其谁邪天籁地籁人籁者衆窍之所以不同也衆窍不同而同受风以成声万物虽异而同委气以成体窍爲风之所鸣而物爲化之所役所遇虽殊而同归一致此物我不得不齐也然风不能鸣无窍而化不能役无物能脱形骸之累而忘妄想之情了然明达而吾非我有则入于神妙而造化不能拘之矣大知闲闲小知间间大言炎炎小言詹詹其寐也魂交其觉也形开与接爲构日以心鬬缦者窖者密者小恐惴惴大恐缦缦其发若机栝其司是非之谓也其留如诅盟其守胜之谓也其杀如秋冬以言其日消也其溺之所爲之不可使复之也其厌也如缄以言其老洫也近死之心莫使复阳也喜怒哀乐虑叹变热姚佚启态大知小知大言小言大恐小恐其寐其觉此皆有形之累也夫有形则爲化之所役役于化则所以有动止之异此所以未免于累也安若无形而使化不能役使乎非神不能与于此乐出虚蒸成菌声隐于无声形隐于无形此造化之自然也及其鸣而然后成于声比而然后成于形故曰乐出虚蒸成菌也日夜相代乎前而莫知其所萌昼往则夜继夜往则昼承相代相更而莫有其极此道之妙用而天下莫能知其初故曰日夜相代乎前而莫知其所萌已乎已乎旦暮得此其所由以生乎非彼无我非我无所取是亦近矣而不知其所爲使旦暮自然而然眞宰亦自然而然我亦自然而然也然非眞宰则我不生非我则眞宰无所着我即眞宰之所使日用焉而不自悟岂有所分别乎此见齐之之意也故曰已乎已乎旦暮得此其所由以生乎非彼无我非我无所取是亦近矣而不知其所爲使若有眞宰而特不得其眹眞宰者至道之妙宰制造化者也以其自然故曰眞以其造制故曰宰其爲物也不在乎阴阳之内亦不在乎阴阳之外可以神会而不可以象求故曰若有而不得其眹也可行己信而不见其形有情而无形不疾而速生物而着不可见其眹兆者眞宰也故曰可行己信而不可见其形可以意了而不可以象求故曰有情而无形百骸九窍六脏赅而存焉吾谁与爲亲汝皆说之乎其有私焉手足耳目心膂肺肠其不同也如此我备而有之以爲我我能无我则非有一而可亲矣若有可亲则不能备而私矣适足丧其眞也故曰百骸九窍六脏赅而存焉吾谁与有亲汝皆悦之乎其有私焉如是皆有爲臣妾乎其臣妾不足以相治乎其递相爲君臣乎其有眞君存焉如求得其情与不得无益损乎其眞眞宰者有爲也眞君者无爲也臣妾上下之分也上下虽殊而一之以眞君故曰其有眞君存焉人之生也莫不皆有眞君焉故役役背驰而不能自悟是以反丧其眞焉如能求而得之而知其眞君之固有则所以无亏于眞矣故曰如求得其情与不得无损益乎其眞一受其成形不亡以待尽与物相刃相靡其行尽如驰而莫知能止不亦悲乎造物者之造物其变无穷而偶爲我尔人不自明而遂爲有我有我则物于物而与物相靡刃役役困苦而不得休息焉此眞君之所以不存矣眞君之不存则不亦悲乎此庄子之所以悲也终身役役而不见其成功薾然疲役而不知其所归可不哀邪人谓之不死奚益其形化其心与之然可不谓大哀乎天下之人不知物我同根而不能齐故外役于物而内丧其眞质虽存而形神已亡尚不知其所止矣不亦哀乎此庄子之所以哀也然庄子前言悲而此言哀者悲未至于哀而哀有甚于悲言哀而继以人谓不死奚益之句此其所可哀也故言哀于后夫形者天之委气心者人之眞君心内而形外形万变而无常心定而不灭此达者之所以如是世之迷者役心于形而丧其眞此所以尤可哀也故曰不谓大哀乎人之生也固若是芒乎其我独芒而人亦有不芒者乎芒者昧也人之生也受形于眞宰而岂曰无知惟不能自悟而愈迷愈惑所以入于无知也岂天下之人一如此乎亦有达观者在其间尔故曰人之生也固若是芒乎其我独芒而人亦有不芒者乎夫随其成心而师之谁独且无师乎奚必知代而心自取者有之愚者与有焉心者人之眞君也人能不丧其眞君所以谓之成心也成心旣存而自师之则与道冥会而与神默契不必知阴阳代谢而然后谓之得道也愚者不能知有眞君而存之徒务役形而求道此其所以自惑也故终身求之而不知也未成乎心而有是非是今日适越而昔至也圣人固其成心而无是无非下文所谓以是非爲环得其中者是也衆人丧其成心而有是有非此之所谓今日适越而昔至是也是以无有爲有无有爲有虽有神禹且不能知吾独且奈何哉神禹之行水行其所无事也行其所无事者心无所惑也今人不能存其成心而惑是非禹尚不能知之也我独何以强知乎故曰神禹且不能知吾独且奈何哉夫言非吹也言者有言其所言者特未定也果有言邪其未尝有言邪其以爲异于鷇音亦有辩乎其无辩乎道恶乎隐而有眞伪言恶乎隐而有是非道恶乎往而不存言恶乎存而不可道隐于小成言隐于荣华故有儒墨之是非以是其所非而非其所是欲是其所非而非其所是则莫若以明物无非彼物无非是自彼则不见自知则知之故曰彼出于是是亦因彼彼是方生之说也虽然方生方死方死方生方可方不可方不可方可因是因非因非因是无新成者大道也无浮华者至言也然而有眞伪是非者由道隐于小成而言隐于荣华也道隐于小成则不全言隐于荣华则不实是以有儒墨之是非而所以不齐也是以圣人不由而照之于天亦因是也圣人内冥诸心而不由是非之涂而任其自然而然是以无是无非也故曰圣人不由而照之于天亦因是也是亦彼也彼亦是也彼亦一是非此亦一是非果且有彼是乎哉果且无彼是乎哉彼是莫得其偶谓之道枢大道同宗是非一气忘彼与我则举忘其对所以运转而无穷也故曰彼是莫得其偶谓之道枢枢始得其环中以应无穷是亦一无穷非亦一无穷也故曰莫若以明以指喻指之非指不若以非指喻指之非指也以马喻马之非马不若以非马喻马之非马也天地一指也万物一马也彼指此指彼马此马其不同者形而其所同者质安得有所不齐乎天地虽异而同出于道万物虽殊而亦出于道但天地殊高下之形万物异小大之体其所出同于本而已安得有所不齐也故曰天地一指万物一马然庄子以天地而喻一指以万物而喻一马者以天地静而得道之体而万物动而得道之用也可乎可不可乎不可道行之而成物谓之而然恶乎然然于然恶乎不然不然于不然物固有所然物固有所可无物不然无物不可故爲是举莛与楹厉与西施恢恑橘怪道通爲一大道无可与不可无然与不然无成与不成无美与不美浑然爲一而莫不由之然而人不知道而妄情所见然后有可与不可有然与不然有成与不成有美与不美所以自致疑累矣此庄子所以明达者能通而爲一也其分也成也其成也毁也凡物无成与毁复通爲一唯达者知通爲一爲是不用而寓诸庸庸也者用也用也者通也通也者得也适得而几矣因是已已而不知其然谓之道不偏见不滞碍晓然洞彻而冥于至理者此庄子之所谓达者也虽然不废万物之成毁而但寄之常用而不自有故曰寓诸庸也庸则济天下之用而无所往而不通矣无所往不通则所以爲得道故曰通也者得也适得而几矣几者近而未至也劳神明爲一而不知其同也谓之朝三何谓朝三曰狙公赋茅曰朝三而暮四衆狙皆怒曰然则朝四而暮三衆狙皆悦名实未亏而喜怒爲用亦因是也朝四而暮三何异朝三而暮四衆狙妄情而喜怒于其间其所以爲惑也天下之人妄情何异衆狙乎此所以不免于惑也是以圣人和之以是非而休乎天钧圣人忘是非任自然万法一视而无高下此所以能齐物也故曰圣人和之以是非休乎天钧是之谓两行是之谓两行古之人其知有所至矣恶乎至有以爲未始有物者至矣尽矣不可以加矣其次以爲有封焉而未始有是非也是非之彰也道之所以亏也道之所以亏爱之所以成果且有成与亏乎哉果且无成与亏乎哉有成与亏故昭氏之鼓琴也无成与亏故昭氏之不鼓琴有是非则道所以亏无是非则道所以全此庄子所以寓言昭氏鼔琴不鼔琴也昭文之鼓琴也师旷之枝策也惠子之据梧也三子之知几乎皆其盛者也故载之末年唯其好之也以异于彼其好之也欲以明之彼非所明而明之故以坚白之昧终而其子又以文之纶终终身无成若是而可谓成乎虽我亦成也若是而不可谓成乎物与我无成也昭文之鼓琴师旷之枝策惠子之据梧三子者不知大道之无形大音之希声但冥于至理则然后方得何必劳形极虑而求之欤此所以终身无成也是故滑疑之耀圣人之所图也爲是不用而寓诸庸此之谓以明滑疑者胸中惑乱而不果也胸中惑乱而不果则徒衒明于外而耀衆矣此非穷理尽性之人也惟圣人不弃而寓诸用以大觉觉之而明也故曰滑疑之耀圣人之所图也爲是不用而寓诸庸此之谓以明也今且有言于此不知其与是类乎其与是不类乎类与不类相与爲类则与彼无以异矣虽然请尝言之有始也者有未始有始也者有未始有夫未始有始也者有有也者有无也者有未始有无也者有未始有夫未始有无也者俄而有无矣而未知有无之果孰有孰无也今我则已有谓矣而未知吾所谓之其果有谓乎其果无谓乎天下莫大于秋毫之末而太山爲小莫寿乎殇子而彭祖爲夭天地与我并生而万物与我爲一旣已爲一矣且得有言乎旣已谓之一矣且得无言乎秋毫太山殇子彭祖天地万物俱爲有形也有形则可以忘形而齐谐也夫知道者不死而不生故天地与之并生也无方而无体万物与之爲一也物旣与之爲一矣所以不必有言也故曰旣爲一矣且得有言乎一与言爲二二与一爲三自此以往巧历不能得而况其凡乎故自无适有以至于三而况自有适有乎无适焉因是已有言则有对故一与言所以爲二也二与一相对则所以生于万物也此道之所以散也夫道未始有封言未始有常爲是而有畛也请言其畛有左有右有伦有义有分有辩有竞有争此之谓八德六合之外圣人存而不论六合之内圣人论而不议春秋经世先王之志圣人议而不辩故分也者有不分也辩也者有不辩也曰何事也圣人怀之衆人辩之以相示也故曰辩也者有不见也大道浑然而无方至言寂然而无辩道散而然后有分域言出而然后有是非惟圣人明其物之性分而不议不辩所以能冥其极也故曰六合之外圣人存而不论六合之内圣人论而不议春秋经世圣人议而不辩也夫大道不称大辩不言大仁不仁大廉不嗛大勇不忮道昭而不道言辩而不及仁常而不成廉清而不信勇忮而不成五者园而几向方矣故知止其所不知至矣大道寂然难可强名故曰不称大辩默识不假分别故曰不言大仁博爱无所偏系故曰不仁大廉无外不加不损故曰不嗛大勇本仁岂有杀害故曰不忮大道自明则非道矣故曰道昭而不道言辩则是非有彰矣故曰言辩而不及仁于一物则仁亏矣故曰仁常而不成廉而扬清则爲诈矣故曰廉清而不信勇而好杀则勇亏矣故曰勇忮而不成五者挫其鋭则几近于妙术故曰五者园而几向方矣孰知不言之辩不道之道若有能知此之谓天府不言之辩大辩也不道之道大道也大辩无物不容而大道无物不由故曰天府天府者物之所藏也注焉而不满酌焉而不竭而不知其所由来此之谓葆光注焉而不满酌焉而不竭者此孟子所谓不加不损而佛氏所谓不增不减是也夫庄子有言葆光有言天光何也以至人之性廓然无边而愈乆愈明故曰葆光以至人德宇泰然一定而其明自然故曰天光也葆者以其愈乆而天者以其自然故昔者尧问于舜曰我欲伐宗脍胥敖南面而不释然其故何也舜曰夫三子者犹存乎蓬艾之间若不释然何哉昔者十日并出万物皆照而况德之进乎日者乎圣人无我而物无不顺傥有不顺则不得不伐此老子所以有用兵有言之章而庄子所以有尧伐宗脍胥敖之言也夫无我者与物齐也物不我齐则不谐矣不谐而圣心岂得自安欤此尧之所以南面而不释然也啮缺问乎王倪曰子知物之所同是乎曰吾恶乎知之子知子之所不知邪曰吾恶乎知之然则物无知邪曰吾恶乎知之虽然尝试言之庸讵知吾所谓知之非不知邪庸讵知吾所谓不知之非知邪啮缺者道之不全也王倪者道之端也庄子欲明道全与不全而与端本所以寓言于二子也夫子知物之所同是者此明齐一之理而故以此言而爲问端也虽然尝试言之者盖不得已而言之言之非欲辩也万物同根皆自知矣以知爲知则非知矣以不知爲知则深知矣啮缺问于知之者是以知爲知而反不知矣且吾尝试问乎汝民湿寝则腰疾偏死䲡然乎哉木处则惴慄恂惧猨猴然乎哉三者孰知正处民食刍豢麋鹿食荐蝍蛆甘带鸱鸦耆鼠四者孰知正味猨猵狙以爲雌麋与鹿交䲡与鱼游毛嫱丽姬人之所美也鱼见之深入鸟见之高飞麋鹿见之决骤四者孰知天下之正色哉正处者不待处处而然后爲处正味者不待味味而然后爲味也正色者不侍色色而然后爲色也此皆以无爲是矣自我观之仁义之端是非之涂樊然殽乱吾恶能知其辩大道全则无仁义大智隐则无是非道废而然后有仁义智显而然后有是非故王倪得道之全而不用智以此见仁义之端是非之涂焚然殽乱矣啮缺曰子不知利害则至人固不知利害乎王倪曰至人神矣大泽焚而不能热河汉沍而不能寒疾雷破山风振海而不能惊若然者乗云气骑日月而游乎四海之外死生无变于己而况利害之端乎至人无己与物爲一而物莫敢犯故水火不能伤寒暑不能挫风雷不能动是以蹑空虚御阴阳出于形器之外而始终不易其守也忧乐岂足累其心故曰大泽焚而不能热河汉沍而不能寒疾雷破山风振海而不能惊若然者乗云气骑日月而游乎四海之外死生无变于己而况利害之端乎瞿鹊子问乎长梧子曰吾闻诸夫子圣人不从事于务不就利不违害不喜求不縁道无谓有谓有谓无谓而游乎尘垢之外夫子以爲孟浪之言而我以爲妙道之行也吾子以爲奚若长梧子曰是黄帝之所听荧也而丘也何足以知之且女亦大早计见卵而求时夜见弹而求鸮炙予尝爲女妄言之女以妄听之奚旁日月挟宇宙爲其脗合置其滑愍以隶相尊圣人体道恬然无爲动不役物而处不避患万物皆备于己而不乐外求至道与之爲一而岂假縁行无能爲有有能爲无居于清净之极而污秽不能染矣故曰圣人不从事于务不就利不违害不喜求不縁道无谓有谓有谓无谓而游乎尘垢之外旁日月者所谓一昼夜也挟宇宙者所谓齐远近也衆人役役圣人愚芚衆人有我物于物而爲物所役故曰役役圣人无我不物物而与物爲一故曰愚钝参万岁而一成纯万物尽然而以是相藴予恶乎知说生之非惑邪予恶乎知恶死之非弱丧而不知归者邪丽之姬艾封人之子也晋国之始得之也涕泣沾襟及其至于王所与王同筐牀食刍豢而后悔其泣也予恶乎知夫死者不悔其始之蕲生乎梦饮酒者旦而哭泣梦哭泣者旦而田猎方其梦也不知其梦也梦之中又占其梦焉觉而后知其梦也且有大觉而后知此其大梦也而愚者自以爲觉窃窃然知之君子乎牧乎固哉丘也与女皆梦也予谓女梦亦梦也是其言也其名爲弔诡万世之后而一遇大圣知其解者是旦暮遇之也旣使我与若辩矣若胜我我不若胜若果是也我果非也邪我胜若若不吾胜我果是也而果非也邪其或是也其或非也邪其俱是也其俱非也邪我与若不能相知也则人固受其黮闇吾谁使正之使同乎若者正之旣与若同矣恶能正之使同乎我者正之旣同乎我矣恶能正之使异乎我与若者正之旣异乎我与若矣恶能正之使同乎我与若者正之旣同乎我与若矣恶能正之然则我与若与人俱不能相知也而待彼也邪何谓和之以天倪曰是不是然不然是若果是也则是之异乎不是也亦无辩然若果然也则然之异乎不然也亦无辩化声之相待若其不相待和之以天倪因之以曼衍所以穷年也忘年忘义振于无竟故寓诸无竟罔两问景曰曩子行今子止曩子坐今子起何其无特操与景曰吾有待而然者邪吾所待又有待而然者邪吾待蛇蚹蜩翼邪恶识所以然恶识所以不然昔者庄周梦爲胡蝶栩栩然胡蝶也自喻适志与不知周也俄然觉则蘧蘧然周也不知周之梦爲胡蝶与胡蝶之梦爲周与周与胡蝶则必有分矣此之谓物化参万岁而一成纯者此言齐之之妙也夫庄子齐物之篇始之以无彼我同是非合成毁一多少齐小大而已及其言之至则次之以参年岁一生死同梦觉千变万化而归于一致所谓明达而无碍者也夫物之不齐物之所同然也庄子能明其本而齐同之是觉天下之未觉也然而物我齐之则可也至于梦觉则何以同之欤夫昼之所爲与夜之所梦一也然昼以觉夜以寐而小有不同也积乆而思则昼所爲夜所梦茫然无所分别矣庄子能知其大同而同之故反复言其方梦占梦大觉大梦之妙而所以尽其齐之之意又恐世之未能信其言也复寓言其身梦爲胡蝶又言其不知周之梦爲胡蝶胡蝶之梦爲周所以极尽其齐同之意而以觉于天下非达观者岂能知庄子之所言矣南华眞经新传卷之二南华真经新传正统道藏三家本二十卷洞神部玉诀类南华眞经新传卷之三恶三宋王元泽传养生主篇夫齐物者必无我无我者必无生无生所以爲养生之主而生之所以存此庄子作养生主之篇而次之于齐物也吾生也有涯而知也无涯以有涯随无涯殆已已而爲知者殆而已矣生者天之委和也天地之委和于人素定其分而不过其极故曰吾生也有涯役于富贵悦于荣宠思虑交萌而妄情无限故曰智也无涯以有涯之生而随无涯之智则生之所以不存矣生之所以不存则安足以免困苦之累欤故曰殆已爲善无近名爲恶无近刑縁督以爲经可以保身可以全生可以养亲可以尽年善养生者内冥其极而任其自然忘善与恶则所以远于刑名矣不善养生者思虑内萌而以善爲善以恶爲恶所以近于刑名矣远刑名则生所以全近刑名则生所以丧縁督以爲经所谓道中庸也夫至人之养生不役物不丧眞不择地不害性而已故不役物则可以保身不丧眞则可以全生不择地则可以事亲不害性则可以尽年此皆存诸己而已庖丁爲文惠君解牛手之所触肩之所倚足之所履膝之所踦砉然向然奏刀騞然莫不中音合于桑木之舞乃中经首之会文惠君曰譆善哉技盖至此乎庖丁释刀对曰臣之所好者道也进乎技矣始臣之解牛之时所见无非牛者三年之后未尝见全牛也方今之时臣以神遇而不以目视官知止而神欲行依乎天理批大却导大窾因其固然技经肯綮之未尝而况大軱乎良庖岁更刀割也族庖月更刀折也今臣之刀十九年矣所解数千牛矣而刀刃若新发于硎彼节者有间而刀刃者无厚以无厚入有间恢恢乎其于游刃必有余地矣是以十九年而刀刃若新发于硎虽然每至于族吾见其难爲休然爲戒视爲止行爲迟动刀甚微謋然已解如土委地提刀而立爲之四顾爲之踌躇满志善刀而藏之文惠君曰善哉吾闻庖丁之言得养生焉夫生必有理而理出于性命之际能顺其理则举知其全生之妙此庖丁之解牛能依牛之天理而所以举不见其全牛也然庖丁寓言养生于解牛必言其三年而又言其十九年者盖言阴阳之数虽更而生之所以愈全也故曰未尝见全牛又曰刀刃若新发于硎夫庖丁之能解牛者以其善刀故也善刀者全其刀之利韬藏而不衒也故曰善刀而藏之所以况养生者必全其生之之理而归之老子所谓全而归之是也文惠君遂悟庖丁之言而知养生所谓庶几于道也公文轩见右师而惊曰是何人也恶乎介也天与其人与曰天也非人也天之生是使独也人之貌有与也以是知其天也非人也生者本也形者枝也本固而枝缺则亦可以爲全此右师虽介而生所以全公文轩徒惊其形也泽雉十步一啄百步一饮不蕲畜乎樊中神虽王不善也雉饮啄于野泽则忘形而乐生畜乎樊中则养形而伤生乐生则神所以全养形则生所以丧生之丧则未免乎忧累故曰不善也老聃死秦失弔之三号而出弟子曰非夫子之友邪曰然然则弔焉若此可乎曰然始也吾以爲其人也而今非也向吾入而弔焉有老者哭之如哭其子少者哭之如哭其母彼其所会之必有不蕲言而言不蕲哭而哭者是遁天倍情忘其所受古者谓之遁天之刑至人以生之爲暂来以死之爲暂往生不喜其成而死不悲其毁然老聃死而秦失弔之而三号者非所以哀其毁而盖不能独异于衆也适来夫子时也适去夫子顺也夫至人忘情全眞汎然自得生死利害未尝介虿于胸中故适来则爲时适去而能顺时不爲之乐而顺不爲之哀此生之所以生生而无丧也安时而处顺哀乐不能入也古者谓是帝之县解天者命也命之所受于人不可逃遁而已逃其命则累其生适自致于忧患矣故曰遁天之刑也帝亦命也命无系着则忧患不能累其生故曰帝之县解也养生者必达乎二者之妙矣指穷于爲薪火传也不知其尽也以薪继薪则火不能灭知生养生则生不能絶不灭则火所以传不絶则生所以乆所以无时而尽也故曰不知其尽也夫庄子之言养生始乎有涯而终乎不尽者以性命受之有分而能不累于荣辱利害则生之所以不丧而无极矣所以终于不尽也非明达者孰与于此乎人间世篇善养生者必自得于性命之际而无思无爲也无思无爲则足以处人间应世变而忧患不足以累之此庄子作人间世之篇而次之于养生也颜回见仲尼请行曰奚之曰将之卫曰奚爲焉曰回闻卫君其年壮其行独轻用其国而不见其过轻用民死死者以国量乎泽若蕉民其无如矣回尝闻之夫子曰治国去之乱国就之医门多疾愿以所闻思其则庶几其国有瘳乎仲尼曰譆若殆往而刑耳天下之事变不一非经世者不足与之应对酬酢矣夫经世者本无我无我则无思无爲而患祸不能及之矣故仲尼者无我也无我则已见无对故当天下之至变处天下之至难则寂然不动而无纎毫之累颜回者克己也克己则未至于无我当卫君之轻用其国民则介然自动而欲以所闻说之而几不免于累夫仲尼之无我则无思无爲也颜回之克已则有思有爲也有思卒至于无思有爲卒至于无爲此颜回终至于未始有回也未始有回者亦无我也此二人足以爲万世法庄子所以首于此篇而称之也夫道不欲杂杂则多多则扰扰则忧忧而不救道集于虚而生于一一者道之妙本矣夫能抱一则足以爲天下式故曰道不欲杂不能抱一则支离而百端故曰杂则多惑于百端则心不自止故曰多则扰心不自止则未免于忧累故曰扰则忧未能自免于忧累则岂能去他人之忧累乎故曰忧而不救此皆有思有爲之致也古之至人先存诸己而后存诸人所存于己者未定何暇至于暴人之所行且若亦知夫德之所荡而知之所爲出乎哉德荡乎名知出乎争名也者相轧也知也者争之器也二者凶器非所以尽行也圣人无名所以无爲无智所以无得无爲则物莫不归无得则物莫与竞常人好名用智而所以有爲有得也有爲则物不相服有得则物必与竞故曰名也者相轧也智也者争之器也且得厚信矼未达人气名闻不争未达人心而彊以仁义绳墨之言术暴人之前者是以人恶有美也命之曰菑人菑人者人必反菑之若殆爲人菑夫且苟爲悦贤而恶不肖恶用而求有以异若唯无诏王公必将乗人而鬭其捷而目将荧之而色将平之口将营之容将形之心且成之是以火救火以水救水名之曰益多顺始无穷若殆以不信厚言必死于暴人之前矣目将荧之者所谓眸子眊焉是也色将平之者所谓色𧹞𧹞焉是也口将营之者所谓腾口之说是也容将形之者所谓以爲容悦是也心且成之者所谓役心从物是也此皆不存诸己之累矣且昔者桀杀关龙逄纣杀王子比干是皆脩其身以下伛拊人之民以下拂其上者也故其君因其脩以挤之是好名者也昔者尧攻丛枝胥敖禹攻有扈国爲虚厉身爲刑戮其用兵不止其求实无已是皆求名实者也而独不闻之乎名实者圣人之所不能胜也而况若乎名实者虚器也圣人岂有心而求之欤故寂默无爲而声迹俱泯凶患不可及之矣此尧禹之所以能处天下也昧者不知其然而深求于名实名实虽立而凶患继至此丛敖有扈之所以自丧其国也故曰是皆求名实者也夫圣人之忘名实名实忘而所以无我于天下万物岂能累我乎使圣人不忘于名实则名实立而有我于天下万物交至而爲累圣人岂能胜之欤故曰名实者圣人之所不能胜也而况若乎虽然若必有以也尝以语我来颜回曰端而虚勉而一则可乎曰恶恶可夫以阳爲充孔扬采色不定常人之所不违因案人之所感以求容与其心名之曰日渐之德不成而况大德乎将执而不化外合而内不訾其庸讵可乎端而虚勉而一此内外虽正而由有内外之别夫有内外者必有诸身有诸身则未免于患老子曰吾有大患爲吾有身此颜回未能忘我也故仲尼告之以其庸讵可乎然则我内直而外曲成而上比内直者与天爲徒与天爲徒者知天子之与己皆天之所子而独以己言蕲乎而人善之蕲乎而人不善之邪若然者人谓之童子是之谓与天爲徒外曲者与人之爲徒也擎跽曲拳人臣之礼也人皆爲之吾敢不爲邪爲人之所爲者人亦无疵焉是之谓与人爲徒成而上比者与古爲徒其言虽教讁之实也古之有也非吾有也若然者虽有不爲病是之谓与古爲徒若是则可乎仲尼曰恶恶可大多政法而不谍虽固亦无罪虽然止是耳矣夫胡可以及化犹师心者也内直外曲成而上比者虽与天人上古爲徒而未得爲无身也未得爲无身者未得爲无我也此仲尼由答之以乌可夫至人外无我而内无心体合太虚而不可得有故能使万物俱化矣若与天人上古爲徒则未合于太虚爲能使万物自化乎故曰胡可以及化故无心于物则物莫不从有心于化则化未必及颜回欲化卫君也尚爲有心而已矣故仲尼告之以犹师心者也颜回曰吾无以进矣敢问其方仲尼曰斋吾将语若有而爲之其易邪易之者皥天不宜颜回曰回之家贫唯不饮酒不茹荤者数月矣若此则可以爲斋乎曰是祭祀之斋非心斋也回曰敢问心斋仲尼曰若一志无听之以耳而听之以心无听之以心而听之以气听止于耳心止于符志一则心鑑定而思虑澄廓然空虚而至道自集也故曰一志夫中旣空虚而道集非由外知而由于内得也故曰无听之耳而听之心心旣得之则然后以气而得之也故曰无听之以心而听之以气如此则至道集于己而推其绪余而可化于人矣然至道不可以情求必先精其聪听矣故曰听止于耳耳者体也体旣得之则合于心心旣得之则合于气故曰气止于符气也者虚而待物者也唯道集虚虚者心斋也颜回曰回之未始得使实自回也得使之也未始有回也可谓虚乎夫子曰尽矣斋者易所谓斋戒以神明其德是也夫斋则将以有思而戒则将以有爲孔子将使颜回受其说故使之心斋而已矣故曰虚者心斋也然虚者一也斋者静也一则足以应万变静则足以制羣动如此则可以化人矣夫心斋本于无我无心也此颜回悟心斋之言而遂忘于己也故曰未始有回也未始有回则亦可以经世矣吾语若若能入游其樊而无感其名入则鸣不入则止得至虚之妙者虽处于天地之间而泯然絶于声闻也故曰若能入游其樊而无感其名夫无感其名则冲寂也物来则然后应不来则不自动譬由人籁受气则鸣气止则息也故曰入则呜不入则止无门无毒无门者善闭也无毒者不治也善闭所以藏用不治所以显仁此任其自然而然也一宅而寓于不得已则几矣体全至虚抱一自处无心于物而物来则应不得已而然后起至道所谓尽之矣故曰一宅而寓于不得已则几矣絶迹易无行地难泯然无爲高世而絶迹则圣人所以爲易也超然有爲经世而无患则圣人所以爲难也故曰絶迹易无行地难爲人使易以伪爲天使难以伪人者使然也天者自然也使然可以欺而自然不可诈故曰爲人使易以伪爲天使难以爲闻以有翼飞者矣未闻以无翼飞者也闻以有知知者矣未闻以无知知者也瞻彼阕者虚室生白吉祥止止室虚则所以自白心虚则所以自静静则定而性命之情不动矣然后吉祥所以来舍也故曰瞻彼阕者虚室生白吉祥止止夫且不止是之谓坐驰心不虚则不止不止则不定不定则所以徧法界役万物而不能息形虽坐而心实驰也故曰夫且不止是谓坐驰夫徇耳目内通而外于心知鬼神将来舍而况人乎耳目外也心智内也惟能忘我则超然自得耳目非必在外而心智非必在内体与化合而理与神契况人间焉有不化乎故曰夫徇耳目内通而外于心知鬼神将来舍而况人乎是万物之化也禹舜之所纽也伏羲几蘧之所行终而况散焉者乎体合至虚则可以使万物之化故曰是万物之化也禹舜有爲之名羲蘧无爲之至有爲无爲均是至妙道至此而浑合而不解散圣人终始于其间也夫道合则浑而至妙离则散而犹精得其浑则足以任之自化得其散则亦可使之入化矣故曰禹舜之所纽也伏羲几蘧之所行终而况散焉者乎叶公子高将使于齐问于仲尼曰王使诸梁也甚重齐之待使者盖将甚敬而不急匹夫犹未可动也而况诸侯乎吾甚慄之子尝语诸梁也曰凡事若小若大寡不道以欢成事若不成则必有人道之患事若成则必有阴阳之患若成若不成而后无患者唯有德者能之吾食也执粗而不藏爨无欲清之人今吾朝受命而夕饮冰我其内热与吾未至乎事之情而旣有阴阳之患矣事若不成必有人道之患是两也爲人臣者不足以任之子其有以语我来经世之道必先于忘身而其次在信命故忘身则至于无我而信命则任其自然如此则忧患不足以累之此庄子于人间世之篇首言颜回之化卫而次言叶公子高之使齐也夫子高之使齐而仲尼告之以义命此贤人之事而已所以降于颜回而言之至于颜阖之传卫太子匠石之见齐栎社子綦观商丘之大木此皆有思有爲之事也故第降一等而言之人间世之说无以复加矣此庄子爲言尽道如此矣仲尼曰天下有大戒二其一命也其一义也子之爱亲命也不可解于心臣之事君义也无适而非君也无所逃于天地之间是之谓大戒有天地然后有父子有父子然后有君臣父子君臣之道立则万事起万事起而不可以不愼故曰大戒夫父子内也君臣外也内焉者主于命而外焉者主于义命所以无间而义所以立我无间则不间于亲立我则能立于君亲不可违而故曰不可解于心君不可避而故曰无适而非君也夫内事父而外事君是有诸身而已有诸身必有诸事不可遁去而已矣故曰不可逃于天地之间此事之自然而惟能顺其自然则免于忧累矣是以夫事其亲者不择地而安之孝之至也事其君者不择事而安之忠之盛也不择地而安之者所谓安土也不择事而安之者所谓不辞难也安土故能爱不辞难故能诚爱必孝而诚必忠臣子之道尽于此故曰孝之至忠之盛也至者次于盛而盛者广于至自事其心者哀乐不易施乎前知其不可奈何而安之若命德之至也夫子之事父知其有命臣之事君知其有义守之于心而顺其自然则悲喜不足以动也故曰自事其心者哀乐不易施于前夫哀乐者心本无有而惟外物之所致能守其心而忘于哀乐则达于义命之极而死生所以安之也故曰德之至也爲人臣子者固有所不得已行事之情而忘何暇至于悦生而恶死夫子其行可矣臣子之事君亲能安于命则忘身忘身则生死不介于胸中故曰何暇至于悦生而恶死也丘请复以所闻凡交近则必相靡以信远则必忠之以言言必或传之夫传两喜两怒之言天下之难者也喜出于不喜怒出于不怒则其言所以尽诚也喜出于喜而怒出于怒则其言所以非诚也尽诚之言有法度而非诚之言多过溢过溢之言传之者非易也故曰传两喜两怒之言天下之至难也夫两喜必多溢美之言两怒必多溢恶之言凡溢之类也妄妄则其信之也莫莫则传言者殃故法言曰传其常情无传其溢言其几乎全且以巧鬭力者始乎阳常卒乎阴泰至则多奇巧以礼饮酒者始乎治常卒乎乱泰至多奇乐以巧鬬力卒乎阴以礼饮酒卒乎乱是皆已甚之事也故曰泰至则多奇巧多奇乐此圣贤不爲而已矣凡事亦然始乎谅常卒乎鄙其作始也简其将毕也必巨言者风波也行者实丧也夫风波易以动实丧易以危孔子曰予欲无言圣人岂欲强言乎盖无言者物不能扰而有言者物所以应应则所以不静矣故曰言者风波也无所行则迹所以藏有所行则迹所以显迹显于外而眞亡于内矣故曰行者实丧也夫不静则至于动眞亡则难以安故曰风波易以动实丧易以危故忿设无由巧言偏辞兽死不择音气息茀然于是并生心厉夫处心于寂然无事之际则和声内藴而夜气自存达于性命之理而动静正顺矣若蹴之于纷然忧患之际则天眞茀乱而夜气不存违于性命之理而举措乖迕矣故曰兽死不择音气息茀然于是并生心厉尅核太至则必有不肖之心应之而不知其然也苟爲不知其然也孰知其所终夫至人藏天眞晦心术不期爲而自爲不必应而自应静与物同而动与吉会傥衒聪明务精察用心太过则举措有不肖之累而祸患之来不知其所招而又不知其终极也故曰尅核太至则必有不肖之心应之而不知其然也茍爲不知其然也孰知其所终故法言曰无迁令无劝成过度益也人臣之道顾于义而已奉君之令则无改格君之非而无成故曰无迁令无劝成然旣不迁令劝成而不能任其自然而违理以益上则所谓揠苗而助长也故曰过度益也迁令劝成殆事美成在乆恶成不及改可不愤欤美者充实恶者自戕充实自戕皆所以无亏也故曰美成在乆恶成不及改充实非一朝之所致故言在乆自戕不可革而已故言不及改有美有恶则不若无美无恶也故曰可不愼欤且夫乗物以游心託不得已以飬中至矣何作爲报也莫若爲致命此其难者至人无心乗万物以爲心来去无碍而不居其一所谓游心者也旣乗物以爲心则无爲而已矣若其有爲则非得已而有爲是不得已而后应也然不得已而后应又能去其已甚而存于中所以全于道也故曰乗万物以爲心託不得已以养中至矣爲臣如此则尽道矣此子高贤而仲尼终告之以至人之道也颜阖将傅卫灵公太子而问于蘧伯玉曰有人于此其德天杀与之爲无方则危吾国与之爲有方则危吾身其知适足以知人之过而不知其所以过若然者吾奈之何天生贤智所以辅于不贤不智矣贤智者衒其贤智则不贤不智者起而爲累矣惟能内冥贤智而外与物同则亦足免当世之患此颜阖之傅卫太子而蘧伯玉告之以信理晦默之义故次于子高之事而言之也蘧伯玉曰善哉问乎戒之愼之正汝身哉孟子曰枉己者未有能正人者也夫欲正于人者必先正于己己正而人亦自正此蘧伯玉答颜阖之问而先之以正汝身也形莫若就心莫若和虽然之二者有患就不欲入和不欲出形者天之委质也心者人之眞君也委质不可不全故曰形莫就若眞君不可不和故曰心莫若和形全者不可曲从于一物心和者不可摅发而示外故曰就不欲入和不欲出形就而入且爲顚爲灭爲崩爲蹶心和而出且爲声爲名爲妖爲孽彼且爲婴儿亦与之爲婴儿彼且爲无町畦亦与之爲无町畦彼且爲无崖亦与之爲无崖达之入于无疵夫君子外顺而内正不务独异于人矣故趍时应变而与物无迕盖能通达其道而不立小廉以自高要之以无玷爲美也故曰达之人于无疵汝不知夫螳蜋乎怒其臂以当车辙不知其不胜任也是其才之美者也戒之愤之积伐而美者以犯之几矣汝不知夫养虎者乎不敢以生物与之爲其杀之之怒也不敢以全物与之爲其决之之怒也时其饥饱达其怒心虎之与人异类而媚养己者顺也故其杀者逆也螳蜋以臂当车辙才虽美而不胜其敌也勐虎不敢害于养己者性虽恶而不敢犯其顺也颜阖之傅卫太子太子之从于颜阖何异螳蜋勐虎欤此伯玉所以引之而告也夫爱马者以筐盛矢以蜃盛溺适有蚤虻仆縁而拊之不时则缺衔毁首碎胸意有所至而爱有所亡可不愤邪仁人之爱物不失于爱而曲全其爱物有迕理则率而使顺而终不忘其所爱矣岂务过爱而反伤其爱乎伤爱则以人而灭天也故曰意有所至爱有所忘可不愼邪匠石之齐至乎曲辕见栎社树其大蔽牛絜之百围其高临山十仞而后有枝其可以爲舟者旁十数观者如市匠伯不顾遂行不辍弟子厌观之走及匠石曰自吾执斧斤以随夫子未尝见材如此其美也先生不肯视行不辍何邪曰已矣勿言之矣散木也以爲舟则沉以爲棺椁则速腐以爲器则速毁以爲门户则液樠以爲柱则蠹是不材之木也无所可用故能若是之寿匠石归栎社见梦曰汝将恶乎比予哉若将比予于文木邪夫𣙁梨橘柚果蓏之属实熟则剥则辱大枝折小枝泄此以其能苦其生者也故不终其天年而中道夭自掊击于世俗者也物莫不若是且予求无所可用乆矣几死乃今得之爲予大用使予也而有用且得有此大也邪且也若与予也皆物也柰何哉其相物也而几死之散人又恶知散木匠石觉而诊其梦弟子曰趣取无用则爲社何邪曰密若无言彼亦直寄焉以爲不知己者诟厉也不爲社者且几有剪乎且也彼其所保与衆异而以义誉之不亦远乎物之生长则所以爲得性翦伐则所以爲失性得性则爲荣失性则爲辱荣必有所誉而辱必有所毁齐之大栎岂欲于失性之中而复求荣誉乎此所以不欲爲社明矣而匠石之弟子尚疑焉此明至人之于世以道任性忘己齐物而毁誉所以不及矣南伯子綦游乎商之丘见大木焉有异结驷千乗隐将芘其所籁子綦曰此何木也哉此必有异材夫仰而视其细枝则拳曲而不可以爲栋梁俯而视其大根则轴解而不可以爲棺椁咶其叶则口烂而爲伤嗅之则使人狂酲三日而不已子綦曰此果不材之木也以至于此其大也嗟乎神人以此不材宋有荆氏者宜楸栢桑其拱把而上者求狙猴之杙者斩之三围四围求高名之丽者斩之七围八围贵人富商之家求禅傍者斩之故未终其天年而中道之夭于斧斤此材之患也夫至人能存诸己而不蕲乎用存诸己者足而其用所以有余盖至于命者是也命者万事之根本而莫大焉故庄子每以大树而爲况树之爲用用则伤其根本而不用则枝叶以生故以不材爲材而无用爲用事能全而不伤也老子曰深根固蒂之道盖亦言其命也而南伯子綦见商丘之大木而嗟叹其神人之不材此亦知其全命之道欤使神人以材而见用则不能全其命也何异宋氏之楸栢桑乎夫宋氏之楸栢桑之先夭以其小有材而已故小有材而不能明道以至于命则适自爲累而已矣故曰此材之患也故解之以牛之白颡者与豚之亢鼻者与人有痔病者不可以适河此皆巫祝以知之矣所以爲不祥也此乃神人之所以爲大祥也牛之白颡豚之亢鼻此物之所以不材也人之痔病此人之所以不材也巫祝皆爲不祥而不用不用所以生全也生全所以得终其天年得终其天年则祥莫大焉故曰此神人之所以爲大祥也然庄子之言及此者盖以处人间者不能晦道以忘己而多务衒材以夸衆衆虽企慕而反伤其命矣岂若晦道以忘己藏材以全命而免经世之患乎此所以反复言之而寓意也支离疏者颐隐于齐肩高于顶会撮指天五管在上两髀爲胁挫鍼治繲足以餬口鼓筴播精足以食十人上征武士则支离攘臂于其间上有大役则支离以有常疾不受功上与病者粟则受三钟与十束薪夫支离其形者犹足以飬其身终其天年又况支离其德者乎支离疏者形不正之人也形不正于外而实自正于内足可以全其命也故曰由足以终其天年然支离其形则尚能全其命况支离其德而归功于羣材外不衒其美而内不亏其实又岂不能全命而免人间之累乎故曰又况其支离其德者乎孔子适楚楚狂接舆游其门曰凤兮凤兮何如德之衰也来世不可待往世不可追也天下有道圣人成焉天下无道圣人生焉方今之时仅免刑焉大圣人与世推移而不凝滞于物物亦莫能伤之矣孔子之心未尝以经世爲事其所以推而行之者直随时而已故时之可行则成其功时之可止则全其生汎然无碍而盛衰不自以知觉此圣人之心如此也故接舆之歌所以寓圣人之心而庄子引之以终经世之道而亦自叹其不得于时故曰方今之时仅免刑焉福轻乎羽莫之知载祸重乎地莫之知避庄子之所谓祸福非世之所谓祸福也以能全性命者谓之福忘性命者谓之祸全性命者其道微故曰福轻乎羽然以至微之道而不能自举而行之故曰莫之知载也忘性命者其理着故曰祸重乎地然以至着之理而不能自知而避之故曰莫之避也此庄子所以叹人间之人不能尽知全之之道也已乎已乎临人以德殆乎殆乎画地而趋迷阳迷阳无伤吾行吾行却曲无伤吾足山木自寇也膏火自煎也桂可食故伐之漆可用故割之人皆知有用之用而莫知无用之用也桂可食故伐之漆可用故割之此所谓小有材而不能自全而已矣工文所谓此材之患是也岂知圣人以不材爲神而无用爲妙乎知其不材明其无用则经世之道极尽矣此庄子所以终之于此言也南华眞经新传卷之三南华真经新传正统道藏三家本二十卷洞神部玉诀类南华眞经新传卷之四恶四宋王元泽传德充符篇夫处人间经世变免于忧患之累者是能全其性命也性命全则自得自得则德之所以充也德充于内而无待于外则不求合于物而物自来合此庄子所以作德充符之篇而次于人间世也鲁有兀者王骀从之游者与仲尼相若常季问于仲尼曰王骀兀者也从之游者与夫子中分鲁立不教坐不议虚而往实而归固有不言之教无形而心成者邪是何人也仲尼曰夫子圣人也丘直后而未往耳丘将以爲师而况不若丘者乎奚假鲁国丘将引天下而与从之圣人之所以爲圣人者能内全其神而外忘其形泯然丧智而与化爲一此王骀虽兀而犹全人也夫能忘形丧智与化爲一则其所感者广而所化者多宜乎从之者与仲尼之弟子相敌也常季曰彼兀者也而王先生其与庸亦远矣若然者其用心也独若之何常者习其庸常季者物之少稚以其庸常少稚而不足以知圣人故曰常季此庄子制名而寓意也然德之所以充实则美大具矣美大具而从之者衆所谓大而化之矣此仲尼所以称之爲圣人也夫圣人非圣人不能以明之此庄子所以託问于仲尼仲尼曰死生亦大矣而不得与之变虽天地覆坠亦将不与之遗审乎无假而不与物迁命物之化而守其宗也天下之事莫过于生死而生死者物之所变也惟圣人了于不生不死而未尝与变俱变也故曰生死亦大矣而不得与之变夫了于不生不死则寂然忘形而与化爲一虽穹壤倾侧而岂有遗丧故曰虽天地覆坠亦将不与之遗此言穷理之妙也至于审乎无假而不与物迁所谓尽性之奥也命物之化而守其宗所谓至于命也王骀之形虽不全而能穷理尽性至于命此德之所以充也常季曰何谓也仲尼曰自其异者视之肝胆楚越也自其同者视之万物皆一也物我殊形此所以异也物我同根此所以同也蔽于异而视之则形质所以不同知其同而视之则根本所以不异王骀能忘支体之不完而达性命之本内全其眞而外合万物以爲一非德之所充则孰能至于此故曰自其异者而视之肝胆楚越也自其同者视之万物皆一也夫若然者且不知耳目之所宜而游心乎德之和物视其所一而不见其所丧视丧其足犹遗土也以耳而听则闻其所闻而不及其所不闻以目而视则见其所见而不及其所不见此蔽于任智之累也惟圣人内充懿德而外出聪明所听不以耳而所视不以目虽事物之纷扰而不比吾之所闻见恶有拘累于视听欤故汎然逰心于自得之场而和之所以不出也故曰夫若然者且不知耳目之所宜而逰心乎德之和夫德之充者与化一体天下见其化而忘其形知其得而遗其丧王骀虽兀而天下忘其所以兀也然非不见其兀也以其德之所充者大而形之不全者小是以悦其大如睹金玉而忘其小如遗土壤也故曰物视其所一而不见其所丧视丧其足犹遗土也常季曰彼爲己以其知得其心以其心得其常心物何爲最之哉夫圣人之所以悦万物者以大化也万物之就圣人者以其德也常季不知其然而以王骀任智得心而物就之是亿度于圣人也仲尼曰人莫鑑于流水而鑑于止水水流则莫辨于须发水止则可鉴于天地德忘则物所以不从德充则物所以来合此理势之必然也故人之所鉴者必鉴于止水而物之所合者必合于盛德故物之所最于王骀者由止水之所以蒙鉴也故曰人莫鉴于流水而鉴于止水唯止能止衆止天下之性生而未尝不静静则正正则定正定之性天下所同惟妄情所役外物所扰正之所以不正而定之所以不定也然不正不定者以其内无所主也故内无则不止不止则不能止其所止也惟圣内以德爲主而外忘物所役故惟根所正定而止也以其所止而止天下衆人动则动之所以自止也故曰唯止能止衆止此庄子伤时性之流放而所以寓意仲尼之言也受命于地唯松栢独也在冬夏青青受命于天唯舜独也正幸能正生以正衆生夫保始之征不惧之实勇士一人雄入于九军将求名而能自要者而犹若是木受命于地人受命于天地非私于松栢而使之独青天非私舜而使之独正盖松栢不变其至坚而大舜能守其正性故曰受命于地唯松栢独也在冬夏青青受命于天唯舜独也正夫天下之人不知舜能守其正而皆称爲圣人岂自悟其幸生而正而自丧其正唯能知其本正而守之亦可正于衆人矣奚独圣人欤故曰幸能正生以正衆生而况官天地府万物直寓六骸象耳目一知之所知而心未尝死者乎彼且择日登假人则从是也彼且何肯以物爲事乎夫圣人体道而无对于天下故天地虽大而归于统任万物虽衆而由之芘藏生死不虑而形骸如寄视听不用而耳目存象务知德之所充而能以不生爲生以不生爲生则适去在我此人之所以最之也岂以物而爲累乎故曰而况官天地府万物直寓六骸象耳目一知之所知而心未尝死者乎彼且择日而登假人则从是也彼且何肯以物爲事乎此王骀所爲如此而庄子言之于篇首也申徒嘉兀者也而与郑子产同师于伯昏无人申徒者教民之官也嘉者善之至也此庄子制名而寓意然申徒嘉者贤人也故次于王骀而言之嘉虽外兀而德内充德虽充而人未最此所以未免于师也故曰与郑子产同师于伯昏无人夫伯者长也昏者晦也无人者无我也爲物之长能晦而无我所以得贤人师之也子产谓申徒嘉曰我先出则子止子先出则我止其明日又与合堂同席而坐子产谓申徒嘉曰我先出则子止子先出则我止今我将出子可以止乎其未邪夫至人忘己而外与物同物虽不完而不能浼己是以下惠同物而袒裼裸裎者皆不能浼之盖知内同其命而外可忘形矣子产郑国之贤也不知申徒之德充而止恶形骸之不全欲其行止与之不同也此所以异于下惠矣且子见执政而不违子齐执政乎圣人之与贤人庶僚之与庶民其所异者分而其所同者命达者观之则均爲人尔均爲人则安可独异乎此子产自矜执政而适取申徒之所鄙也申徒嘉曰先生之门固有执政焉如此哉子而说子之执政而后人者也闻之曰鑑明则尘垢不止止则不明也乆与贤人处则无过今子之所取大者先生也而犹出言若是不亦过乎子产曰子旣若是矣犹与尧争善计子之德不足以自反邪申徒嘉曰自状其过以不当亡者衆不状其过以不当存者寡知不可奈何而安之若命唯有德者能之夫颜回之从孔子也始焉克己而终焉未始有回故黜聪明堕支体而未尝贰过而已矣子产之从伯昏无人也不能克己而欲爲于物先又恶德充之人而致其过亦所以异于颜回也游于羿之彀中中央者中地也然而不中者命也人以其全足笑吾不全足者衆矣我怫然而怒而适先生之所则废然而反不知先生之洗我以善邪吾与夫子游十九年矣而未尝知吾兀者也孟子曰羿教人射必志于彀学者亦必志于彀彀者弓矢所及之地也天之生人也皆不出荣辱利害贵贱生死之涂其所以或荣或利或贵或生者由其发而中也其所以或辱或害或贱或死者由其发而不中也中与不中皆命也岂能越其自然之理欤惟圣人无我而无心于万物故荣辱不能累利害不能加贵贱不能役了于不生不死而独处于自得之场所谓至于命而已中与不中吾何预焉今子与我游于形骸之内而子索我于形骸之外不亦过乎子产蹴然改容更貌曰子无乃称耻形体之不全者常人也愧盛德之不充者圣贤也申徒嘉内务其全而外忘形子产不取其德之充而恶其形不完此所以太过而已矣故曰今子与我逰于形骸之内而子索我于形骸之外不亦过乎鲁有兀者叔山无趾踵见仲尼仲尼曰子不谨前旣犯患若是矣虽今来何及矣无趾曰吾唯不知务而轻用吾身吾是以亡足今吾来也犹有尊足者存吾是以务全之也叔者欤于伯仲也山者有形之最大也此亦庄子制名而寓意也以其次于申徒爲第三故曰叔而已以其亦有德之大故曰山而已然而必曰见于仲尼者以非圣人不足知贤人也夫天无不覆地无不载吾以夫子爲天地安知夫子之犹若是也孔子曰丘则陋矣天地无心于万物其覆载所以不私也圣人无心于万物其来者所以不耟也夫天地岂以物形之不具而不覆载圣人岂责人体之不宗而不与合故曰夫天无不覆地无不载吾以夫子爲天地安知夫子之犹若是也孔子曰丘则陋矣然仲尼非果责其不谨也此庄子高言尽道之妙而学者宜取其意也夫子胡不入乎请讲以所闻无趾出孔子曰弟子勉之夫无趾兀者也犹务学以复补前行之恶而况全德之人乎无趾语老聃曰孔丘之于至人其未邪彼何賔賔以学子爲彼且蕲以諔诡幻怪之名闻不知至人之以是爲己桎梏邪老聃曰胡不直使彼以死生爲一条以可不可爲一贯者解其桎梏其可乎无趾曰天刑之安可解夫圣人内守其正性而外循其常德汎然无心而物不能累故生死可不可皆不介虿于胸中岂有意而一之欤使圣人有意而一生死与可不可则是不忘其所当忘而忘其所不忘也如此则去常德遁天刑恶爲圣人而已矣夫常德不可去天刑不可遁惟圣天人能全而不能忘故曰天刑安可解鲁哀公问于仲尼曰卫有恶人焉曰哀骀它丈夫与之处者思而不能去也妇人见之请于父母曰与爲人妻宁爲夫子妾者数十而未止也未尝有闻其唱者也常和人而己矣无君人之位以济乎人之死无聚禄以望人之腹又以恶骇天下和而不唱知不出乎四域且而雌雄合乎前是必有异乎人者也寡人召而观之果以恶骇天下与寡人处不至以月数而寡人有意乎其爲人也不至乎期年而寡人信之国无宰而寡人传国焉闷然而后应汜而若辞寡人丑乎卒授之国无几何也去寡人而行寡人卹焉若有亡也若无与乐是国也哀骀它者丑恶之名也以其德充而形恶故制其丑恶之名矣夫形骸者委气之所聚至人视之如旅寄而未尝以好恶爲辨也惟务全其所当全充其所当充则形虽恶而物自以爲最此哀骀它能使人心之愿从而鲁哀亦授之以国也是何人者也仲尼曰丘也尝使于楚矣适见豚子食于其死母者少焉眴若皆弃之而走不见己焉尔不得类焉尔天之生人也均委之气而同受之命非有私于圣贤而恶于凡常盖圣贤能全其当全正其所正故命之所以至而德之所以充凡常不知其然而疑圣贤有异于人也虽鲁哀之国君不知哀骀之所充而以爲有异人也是以问于仲尼焉所爱其母者非爱其形也爱使其形者也夫德之充者非求合于物而物自来合物之所以来合者非爱其形而爱其德也故曰爱使其形也战而死者其人之葬也不以翣资刖者之屦无爲爱之皆无其本矣爲天子之诸御不爪翦不穿耳取妻者止于外不得复使形全犹足以爲尔而况全德之人乎今哀骀它未言而信无功而亲使人授己国惟恐其不受也是必才全而德不形者也哀公曰何谓才全仲尼曰死生存亡穷达贫富贤与不肖毁誉饥渴寒暑是事之变命之行也日夜相代乎前而知不能规乎其始者也故不足以滑和不可入于灵府使之和豫通而不失于兊使日夜无却而与物爲春是接而生时于心者也是之谓才全何谓德不形曰平者水停之盛也其可以爲法也内保之而外不荡也德者成和之脩也德不形者物不能离也哀公异日以告闵子曰始也吾以南面而君天下执民之纪而忧其死吾自以爲至通矣今吾闻至人之言恐吾无其实轻用吾身而亡吾国吾与孔丘非君臣也德友而已矣至人之所以爲至人者以其才全也才者性命之妙理惟至人能以不全而全之全之然后尽之也全尽于性命之理则死生存亡穷达贫富之变了然不以汩于中阴阳之更运宵昼之迭迁冥然不务度其始事变不足滑其和忧喜不足动其神豫然悦怿而日夜忘变之至故与物应对而复感而遂通所谓才全而已矣故曰是之谓才全才全者性命之理不亏也性命之理旣不亏则德之所以充也德之充者非有意于充如停水非有意于平也故曰平者水停之盛也夫德之充者物自以爲最而水之平者人取以爲法故曰其可以爲法也然德之充者内有其所守而外无其所放寂然无迹而物所以归向故曰内保之而外不荡又曰德不形者物不离也此至妙之理而非圣人不能以知之虽知不能以言之故鲁哀得闻而不敢臣于圣人也故曰吾与孔丘非君臣也德友而已矣闉跂支离无脤说卫灵公灵公说之而视全人其脰肩肩瓮㼜大瘿说齐桓公桓公说之而视全人其脰肩肩故德有所长而形有所忘闉跂者言其忘行支离者言其忘形无脤者言其忘智故忘行则所以无迹忘形则所以忘我忘智则所以无知无迹则泯然絶世无我则浑然同物无知则泊然无爲故德之所以充也此庄子制名而寓意夫斯人也其形如此而其德有所长故说卫灵公则灵公悦之而忘其形说齐桓公则桓公亦悦而忘其形斯人也非有异于人也盖能全其所当全忘其所当忘全忘之外虽有役性之物则不足爲其累也故曰瓮㼜大瘿又曰德有所长而形有所忘也人不忘其所忘而忘其所不忘此谓诚忘夫形者天之所委也德者我之自得也盖天之所委者一气之暂聚我之自得者万物不能役岂可爱一气之暂聚而忘万物不能役之之妙乎惟至人内不忘其不当忘而外忘其所当忘故才全而所以德不形所谓诚忘而已矣故曰人不忘其所忘而忘其所不忘此之谓诚忘故圣人有所游而知爲孽约爲胶德爲接工爲商圣人不谋恶用知不断恶用胶无丧恶用德不货恶用商四者天鬻也天鬻也者天食也旣受命于天又恶用人故圣人有所游者所谓乗物以游心也乗物以游心则处于无爲之境而任其自然之理虽知约德工皆非我有而我恶用哉然我之恶用于四者皆天之所付于人而养于人我恶可废废则灭天而已矣旣不可废又不可益益则助天而已矣灭天则致累助天则反害如此则天人安得和同欤惟圣人不废不益矣故曰旣受食于天又恶用人有人之形无人之情有人之形故羣于人无人之情故是非不得于身眇乎小哉所以属于人也謷乎大哉独成其天有人之形者所谓块然同类也无人之情者所谓寂然无爲也同类所以能羣而不能异无爲所以无是而无非故曰有人之形无人之情有人之形故羣于人无人之情故是非不得于身故形虽眇而皆视以爲人德已充而不亏其全矣故曰眇乎小哉所以属于人也謷乎大哉独成其天此闉跂支离无脤之所长也惠子谓庄子曰人故无情乎庄子曰然惠子曰人而无情何以谓之人庄子曰道与之貌天与之形恶得不谓之人惠子曰旣谓之人恶得无情庄子曰是非吾所谓情也吾所谓无情者言人之不以好恶内伤其身常因自然而不益生也惠子曰不益生何以有其身庄子曰道与之貌天与之形无以好恶内伤其身今子外乎子之神劳乎子之精倚树而吟据藁梧而瞑天选子之形子以坚白鸣夫情者性之害也人之生则貌出于道而形受于天皆正正而已矣惟情戕害其正正而正正所以不正矣惠子不知其然而以爲人而无情何以谓之人故庄子答之以不以好恶伤其身又曰常因自然而不益生夫好恶生于情而害于身有好恶则以生爲不足而欲其过度而益也过度而益则外役于物役于物则用神神大用则疲疲则有所感感而不已则昏瞑而已矣如此则见役于造化而不能与万物爲一所以惑于坚白同异也故曰今子外乎子之神劳乎子之精倚树而吟据梧而瞑天选子之形以坚白鸣夫圣人之所爲守其正正而全其当全不任智不用神廓然与造化同体而以万物爲一安所措其情哉此惠子不知圣人之如此也夫庄子作德充之篇始之以王骀次之以申徒嘉又次之以叔山此三人者皆德充而形不完也故申徒不及王骀叔山不及申徒故第降一等而言之矣至于哀骀闉跂支离无脤者亦皆德充而形至恶也又第降一等而言之与人间世之篇次序相同矣夫不完至恶者皆外也外虽如此而内充其德则物爲之最而自求合也物自来合则是是万物与我爲一也又何必措情于其间哉所以终于惠子之问情此庄子立言尽道如是也南华眞经新传卷之四南华真经新传正统道藏三家本二十卷洞神部玉诀类南华眞经新传卷之五宋王元泽传大宗师篇夫德之充者入于道道者天下莫不由之也虽天地之至大万物之至多皆同归而一致矣此庄子作大宗师之篇而所以次之于德充符也知天之所爲知人之所爲者至矣天人皆出于道而尽道者能知天人之所爲夫天之所爲者无爲也人之所爲者有爲也无爲则静静则复命有爲则动动则有义能知义命之极则物之所宗师也故曰至矣知天之所爲者天而生也知人之所爲者以其知之所知以飬其知之所不知终其天年而不中道夭者是知之盛也虽然有患夫知天人之所爲者以不知知之也以不知知天则达于无爲之妙理而命之所以至也以不知知人则尽于有爲之极致而物之所以最也命之至则其生自然物之最则与天爲徒然而人之所爲务知而不上则是任智而已任智则知之过甚矣故曰是知之盛也夫任智而过知则反伤生故曰虽然有患夫知有所待而后当其所待者持未定也庸讵知吾所谓天之非人乎所谓人之非天乎天者一气之所凝人亦一气之所聚庄子达观而知天具一人知人具一天天人大同而无所分别矣故曰庸讵知吾所谓天之非人乎所谓人之非天乎且有眞人而后有眞知何谓眞人古之眞人不逆寡不雄成不谟士若然者过而弗悔当而不自得也若然者登高不慄入水不濡入火不热是知之登假于道也若此与化爲一直内而不假于物者眞人也眞者言乎其性也以其性之如是其所知则非出于人爲之伪矣故曰且有眞人而后有眞知眞知者不知也然而眞人之所以爲眞人者持其顺以待少守其雌而若缺不谋不致而士自来合故曰不逆寡不雄成不谟士眞人如此而安有于过欤且或有过则不以得失介于心不介于心则无心于物也无心于物则与物不迕而物亦莫能伤之矣故曰若然者过而弗悔当而不自得也若然者登高不慄入水不濡入火不热夫如是非眞人有异于人尽以眞知而入道矣故曰是知之能登假于道也若此古之眞人其寝不梦其觉无忧其食不甘其息深深眞人絶累而忘情其寝所以不梦也乐天而知命其觉所以不忧也味其无味其食所以不甘也静复于静其息所以深深也眞人之息以踵衆人之息以喉屈服者其嗌言若哇其嗜欲深者其天机浅踵者身之根也喉者导于气也根不可以卒动气不可以乆窒眞人之息以踵者盖能归根而静也衆人之息以喉者由其窒气之出也归根而静其息愈乆窒气之出其息不乆愈乆者由其忘于嗜慾也不能乆者由其深于嗜慾也古之眞人不知说生不知恶死其出不䜣其入不距翛然而往翛然而来而已矣不忘其所始不求其所终受而喜之忘而复之是之谓不以心捐道不以人助天是之谓眞人若然者其心志其容寂其颡頯凄然似秋煖然似春喜怒通四时与物有宜莫知其极眞人寓六骸象耳目安时处顺而哀乐不能入故曰不知悦生不知恶死所往无不应无入不自得故曰其出不䜣其入不距翛然而往者逰于形器之外也翛然而来者不在形器之内也入道之妙而不忘其始与化冥合而不求其终故曰不忘其始如不求其所终自得而无愠故曰受而喜之忘己而复命故曰忘而复之如此则纵心之所得而不离道仕物之自然而不过益其眞所以眞眞也故曰是之谓不以心捐道不以人助天是之谓眞人夫眞人之所以如此者其眞君安然而无虑也其状貌呪然而无动也其颡頯朴然而无饰也不怒而威不仁而爱与四时所以合其序处万物无有其不当孰能测其终极乎故曰若然者其心志其容寂其颡頯然凄然似秋煖然似春喜怒通四时与物有宜而莫知其极故圣人之用兵也亡国而不失人心利泽施乎万世不爲爱人故乐通物非圣人也有亲非仁也天时非贤也利害不通非君子也行名失己非士也亡身不眞非役人也若狐不偕务光伯夷叔齐箕子胥余纪他申徒狄是役人之役适人之适而不自适其适者也夫眞人者以吾丧我以道从身不易内不徇外役物而不役于物适性而不适于性也若狐偕申徒狄之数子者不能丧我而又丧其眞不能徇道而又徇于时故役于物而不役于物适于性而不适性此所以不能立命也故曰是役人之役适人之道而不自适其适也古之眞人其状义而不朋若不足而不承与乎其觚而不坚也张乎其虚而不华也邴邴乎其似喜乎崔乎其不已乎滀乎进我色也与乎止我德也厉乎其似世乎謷乎其未可制也连乎其似好闭也悗乎忘其言也以刑爲体以礼爲翼以知爲时以德爲循以刑爲体者绰乎其杀也以礼爲翼者所以行于世也以知爲时者不得已于事也以德爲循者言其与有足者至于丘也而人眞以爲勤行者也刑者天刑也天刑者天之命也万物皆有命而备于我所谓以刑爲体也礼者履也履得其道则不行而至所谓以礼爲翼也知者知也知不凝滞则与世推移所谓以知爲时也德者以自得于内则日可见其所安行所谓以德爲循也夫物我之死暂往也吾何系吝于其间故曰以刑爲体者绰乎其杀也道无终极而我履而不息故曰以礼爲翼者所以行于世也与世推移而非有心于事故曰以知爲时者不得已于事也自得而安行虽有足者亦何行而昇上故曰以德爲循者言其与有足者至于丘也此四眞人非有意于行而人寔谓之力行也故曰眞人以爲勤行者也故其好之也一其弗好之也一其一也一其不一也一其一与天爲徒其不一与人爲徒眞人无心其好恶所以一也眞人抱一一不一所以同也无心而一则任自然故曰与天爲徒也抱一而同则或使然故曰与人爲徒也天与人不相胜也是之谓眞人死生命也其有夜旦之常天也人之有所不得与皆物之情也彼特以天爲父而身犹爱之而况其卓乎人特以有君爲愈乎己而身犹死之而况其眞乎泉涸鱼相与处于陆相呴以湿相濡以沫不如相忘于江湖与其誉尧而非桀也不如两忘而化其道毁誉者世情之变圣人虽爲之应而心寔无有若夫遗世情而特以兼忘爲是者此庄子之所非而世之愚儒反以非庄子也夫大块载我以形劳我以生佚我以老息我以死故善吾生者乃所以善吾死也眞人无佚老息死此特爲载形劳生言耳南华眞经新传卷之五南华真经新传正统道藏三家本二十卷洞神部玉诀类南华眞经新传卷之六恶五宋王元泽传大宗师篇夫藏舟于壑藏山于泽谓之固矣然而夜半有力者负之而走昧者不知也藏小大有宜犹有所遯若夫藏天下于天下而不得所遯是恒物之大情也夫物之不迁是物之所以常性也物之必往是物之所以常变也性不可易变不可留此庄子所以有藏舟藏山之言也已夫舟者取其汎然无定也山者取其确然不动也壑所以取其深泽所以取其大舟无定而藏之于深山不动而藏之于大况其物不止而止之物不固而固之也物虽止固而岂免造化之变移乎所谓有力者负之而走也夫造化冥运故言夜半造化难察故言昧者此庄子叹世人之不智矣惟眞人与化同体与物爲一生死荣谢付之自然藏妙用于无迹运至道之常存故曰若夫藏天下于天下而得所遯是恒物之大情也特犯人之形而犹喜之若人之形者万化而未始有极也其爲乐可胜计邪生者未必不死死者未必不生终始往复而无有极尽故曰若人之形者万化而未始有极也夫不生而生生此乐之所以无极也故曰其乐可胜计邪故圣人将游于物之所不得遯而皆存善夭善老善始善终人犹效之夫万物有始者必有终有成者必有毁斯皆见役于造化而无所逃其迹状也惟圣人入道以无我乗物以游心阴阳不能移造化不能役未尝有所不存矣故曰故圣人将逰于物之所不得遯而皆存又况万物之所系而一化之所待乎天职生覆地职形载生覆者未必能形载而形载者未必能生成此万物未爲全归也惟圣人成天地之功合万物以爲一此物之所以系而化之所以待宜乎独爲于宗师也故曰又况万物之所系而一化之所待乎夫道有情有信无爲无形可传而不可受可得而不可见自本自根未有天地自古以固存神鬼神帝生天生地在太极之先而不爲高在六极之下而不爲深先天地生而不爲乆长于上古而不爲老狶韦氏得之以挈天地伏羲得之以袭气母维斗得之终古不忒日月得之终古不息堪坏得之以袭崑崙冯夷得之以游大川肩吾得之以处大山黄帝得之以登云天颛顼得之以处玄宫禺强得之立乎北极西王母得之坐乎少广莫知其始莫知其终彭祖得之上及有虞下及五伯傅说得之以相武丁奄有天下乗东维骑箕尾而比于列星夫道天下之至妙而无体无迹无乎不在也万物莫不由之而似有情万物由之而生而似有信寂然默运故无爲窈然眞空故无形可以神会而难以情求故曰可传而不可受可以心得而难以理察故曰可得而不可见混成先天地而生故曰自本自根未有天地亘络万世而绵绵常存故曰自古以固存然则道之如此而其妙所以无方也故鬼得之而灵帝得之而神天地由之而生而非因天地而有其高不可度而其深不可测无新成无衰弊而狶韦至傅说得其体用而以爲天下正其名所以粲列而长存也故曰比于列星南伯子葵问乎女偊曰子之年长矣而色若孺子何也曰吾闻道矣南伯子葵曰道可得学邪曰恶恶可子非其人也夫卜梁倚有圣人之才而无圣人之道我有圣人之道而无圣人之才吾欲以教之庶几其果爲圣人乎不然以圣人之道告圣人之才亦易矣吾犹守而告之三日而后能外天下已外天下矣吾又守之七日而后外物已外物矣吾又守之九日而后能外生已外生矣而后能朝彻朝彻而后能见独见独而后能无古今无古今而后能入于不死不生杀生者不死生生者不生其爲物无不将也无不迎也无不毁也无不成也其名爲撄宁撄宁也者撄而后成者也南伯子葵曰子独恶乎闻之曰闻诸副墨之子副墨之子闻诸洛诵之孙洛诵之孙闻之瞻明瞻明闻之聂许聂许闻之需役需役闻之于讴于讴闻之玄冥玄冥闻之参寥参寥闻之疑始夫道者圣人之体也才者圣人之用也有体而无用未得爲之完有用而无体未得爲之至故有体有用则得道之全眞而无我也无我则无生故曰守之九日而外生无生则夜气所以存故曰已外生矣而后能朝彻夜气存则见其所不见故曰朝彻而后能见独见其所不见则万世一视故曰见独而后能无古今如此则了于不生不死也故曰无古今而后能入于不生不死夫道全若是则物于物而不物物其死所以不死矣生于物而其生所以不生矣故曰杀生者不死生生者不生物无不恃而不见其迹故曰无不将也物无不逆而不见其首故曰无不迎也物由之而彫谢故曰无不毁也物得之而生成故曰无不成也物系之而后安故曰其名爲撄宁系之然后着故曰撄宁也者撄而后成也此入道之次序非眞人不能与于此然自南伯子葵至于疑始之数子皆庄子制名而寓意也子祀子舆子犂子来四人相与语曰孰能以无爲首以生爲嵴以死爲尻孰知死生存亡之一体者吾与之友矣四人相视而笑莫逆于心遂相与爲友俄而子舆有病子祀往问之曰伟哉夫造物者将以予爲此拘拘也曲偻发背上有五管颐隐于齐肩高于顶句赘指天阴阳之气有沴其心间而无事跰𨇤而鑑于井曰嗟乎夫造物者又将以予爲此拘拘也夫至人者了于眞空之妙趣达于无爲之眞理万物不可役其志造化不可拘其体以吾丧我而形骸岂足爲累乎若子祀子舆子犁子来之四人了于眞空达于无爲不知生死存亡之变而四人入道而爲友所谓至人而已矣虽然形之曲偻跰𨇤而不足爲累也子祀曰汝恶之乎曰亡予何恶浸假而化予之左臂以爲鸡予因以求时夜浸假而化予之右臂以爲弹予因以求鸮炙浸假而化予之尻以爲轮以神爲马予因而乗之岂更驾哉以臂爲鸡弹以尻爲轮以神爲马此言万物皆备于我身我能了之则足以乗而游于形骸之外而出入于生死之域岂止息而更驾乎所以与造化冥运也故曰岂更驾哉且夫得者时也失者顺也安时而处顺哀乐不能入也此古之所谓县解也而不能自解者物有结之且夫物不胜天乆矣吾又何恶焉俄而子来有病喘喘然将死其妻子环而泣之犂往问之曰叱避无怛化倚其户与之语曰伟哉造化又将奚以汝爲将奚以汝适以汝爲鼠肝乎以汝爲虫臂乎子来曰父母于子东西南北唯命之从阴阳于人不翅于父母彼近吾死而我不听我则悍矣彼何罪焉夫大块载我以形劳我以生佚我以老息我以死故善吾生者乃所以善吾死也得者时也所谓翛然而来是也失者顺也所谓翛然而往是也来则不可御往则不可止安于来而顺于往忧喜岂能役我乎盖心无所系而已矣故曰安时处顺哀乐不能入也此古之所谓县解也虽然心无所系而眞空矣一有妄想则万态交至而相惑故曰而不自解者物有以结之夫心者人之天而物者人之累我能固心絶累则万物岂能爲敌乎故曰物不胜天乆矣吾又何恶焉此至人忘己如此也今大冶铸金金踊跃曰我且必爲镆铘大冶必以爲不祥之金今一犯人之形而曰人耳人耳夫造化者必以爲不祥之人今一以天地爲大罏以造化爲大冶恶乎往而不可哉成然寐蘧然觉夫有意于爲人则未必爲于人而适取化工之所恶由金有意爲镆铘而大冶所以恶之矣此不任其自然也惟至人与化同体任其自然合万物以爲一而未尝分彼我之异所适而无不可也故曰今以天地爲大罏以造化爲大冶恶乎往而不可哉故成然寐者所谓暂往也蘧然觉者所谓暂来也子桑户孟子反子琴张三人相与友曰孰能相与于无相与相爲于无相爲孰能登天游雾挠挑无极相忘以生无所终穷三人相视而笑莫逆于心遂相与友相与于无相与者所谓合天人而不以人助天也相爲于无相爲者所谓物物而不物于物也登天游雾者所谓乗虚御气也挠无极者所谓遍法界也此皆无我而能然旣无我则外生外生则不可知其极尽矣故曰相忘以生无所终穷斯三人可谓通达而无碍也莫然有间而子桑户死未葬孔子闻之使子贡往待事焉或编曲或鼓琴相和而歌曰嗟来桑户乎嗟来桑户乎而已反其眞而我犹爲人猗子贡趋而进曰敢问临尸而歌礼乎常人以死爲丧眞故悲哀而已矣至人以死爲反眞故无悲哀而已矣无悲哀则编曲鼓琴不足以怪也子贡何必问之欤二人相视而笑曰是恶知礼意子贡反以告孔子曰彼何人者邪脩行无有而外其形骸临尸而歌颜色不变无以命之彼何人者邪礼者忠信之薄而凡常之桎梏也常人拘执而务相爲夸尚故得其薄而不得其厚知其外而不知其意至人达观而屈伸动静处其厚语默言笑知其意岂务屑屑而拘执欤此子贡责孟子反子琴张之礼而宜乎二人反笑其不知礼意也故曰是恶知礼意孔子曰彼游方之外者也而丘游方之内者也外内不相及而丘使女往弔之丘则陋矣逰方之外者所谓不入于形器也逰方之内者所谓入于形器也及仲尼之道至大而亦不可以形器拘流则行不以已而其言使中人之可行此所以有游方内之言也逰方之内则比于拔俗洁身絶世无拘之人则爲陋矣故曰丘则陋矣彼方且与造物者爲人而游乎天地之一气彼以生爲附赘县疣以死爲决𤴯溃痈夫若然者又恶知死生先后之所在假于异物托于同体亡其肝胆遗其耳目反覆终始不知端倪芒然彷徨乎尘垢之外道遥乎无爲之业彼又恶能愦愦然爲世俗之礼以观衆人之耳目哉子贡曰然则夫子何方之依曰丘天之戮民也虽然吾与汝共之夫至人者与造化同功而冥运于天地之间以生爲外物以死爲复眞生不求其始而死不知其终异物非我之所异而我非异物之所殊旷然两忘而俱非我有内寓六骸而外象耳目周流无极而莫穷本始超然游六虚之外而寂然处眞空之内岂务拘执于礼法而骇凡常之闻见乎故曰彼又恶能愦愦然爲世俗之礼以观衆人之耳目哉然而至人之如此者达乎性命之理而非有所依着也子贡不知而复问其何方之依宜乎仲尼答之以丘天之戮民吾与汝共之也夫所谓天之戮民者安天之命而以礼自拘也夫安天之命则至命也以礼自拘则尽性也此仲尼之所以圣者欤子贡曰敢问其方孔子曰鱼相造乎水人相造乎道相造乎水者穿池而飬给相造乎道者无事而生定故曰鱼相忘乎江湖人相忘乎道术道无不在而无有所拘傥适其理则生可自定由鱼之在池则亦可以生何必泳海而方生也故曰相造乎道者无事而生定然水者鱼之所适也道者人之所依也鱼适于水而能忘水则其性所以存存也人依于道而忘于道则其生所以生生也故曰鱼相忘乎江湖人相忘乎道术子贡曰敢问畸人曰畸人者畸于人而侔于天故曰天之小人人之君子人之君子天之小人也圣人无我而与物齐谐安俟独侔于天也方外之士介然拔俗而与物不耦所以独侔于天也独侔于天则是人之君子矣若子桑户孟子反子琴张者所谓人之君子欤故曰天之小人人之君子人之君子天之小人也颜回问仲尼曰孟孙才其母死哭泣无涕中心不慼居丧不哀无是三者以善丧盖鲁国固有无其实而得其名者乎回一怪之仲尼曰夫孟孙氏尽之矣进于知矣唯简之而不得夫已有所简矣孟孙氏不知所以生不知所以死不知就先不知就后若化爲物以待其所不知之化己乎且方将化恶知不化哉方将不化恶知已化哉吾特与汝其梦未始觉者邪至人忘生死之极达聚散之常生不爲之乐而死不爲之悲故孟孙才之母死其哭无涕其心不慼其居丧不哀者尽于反眞之理而不慼不哀此所以得名于鲁国也颜回徒见其外而未得其内故曰回一怪之仲尼能得其内而又见其外故曰尽之矣进于知者夫能尽反眞之理矣盖能取于道也故曰已有所简矣能取于道则魄然无己而吾非我有其生死先后化与不化不知其所然与之俱往俱来此孟孙氏能于梦寐之中而自觉仲尼所以称己与颜回不及矣故曰吾与汝其梦未始觉者耶且彼有骇形而无损心有旦宅而无情死孟孙氏特觉人哭亦哭是自其所以乃且也相与吾之耳矣庸讵知吾所谓吾之乎有骇形者所谓人哭亦哭也无损心者所谓不慼不哀也有旦宅者所谓以形爲旅寄也无死情者所谓不徇适去也如此则物非我异身非我有故曰庸讵知吾所谓吾之乎且汝梦爲鸟而厉乎天梦爲鱼而没于渊不识今之言者其觉者乎其梦者乎梦爲鸟者必飞梦爲鱼者必潜此理势之自然也故曰且汝梦爲鸟而厉乎天梦爲鱼而没于渊夫梦之与觉生之与死混然一致而皆爲眞空何足哀乐于其间也故曰不识今之言者其觉者乎其梦者乎造适不及笑献笑不及排造适者非勉力而眞爲也献笑者非乐然后笑也笑者至也排者去也非眞爲则出于强故不及至而止矣故曰造适不及笑非乐笑则亦出于强故不及去而自止矣故曰献笑不及排孟孙才之哭泣何异造适献笑乎安排而去化乃入于寥天一生人者安于暂往忘于己化适于高远侔于上天明于一致故曰安排而化去乃入于寥天一夫生死之变至大矣而达者了之而不以爲大当其生则爲时当其去则能顺窈然无意于其间也然子反琴之歌曲与庄子鼓盆之意同孟孙才之哭泣与秦失三号之意同此皆至人之所爲非圣人不能知之矣意而子见许由许由曰尧何以资汝意而子曰尧谓我汝必躬服仁义而明言是非许由曰而奚来爲轵夫尧旣已黥汝以仁义而川汝以是非矣汝将何以游夫遥荡恣睢转徙之涂乎意而子曰虽然吾愿游于其藩许由曰不然夫盲者无以与乎眉目颜色之好瞽者无以与乎青黄黼黻之观意而子曰夫无庄之失其美据梁之失其力黄帝之亡其知皆在罏棰之间耳庸讵知夫造物者之不息我黥而补我劓使我乗成以随先生邪许由曰噫未可知也我爲汝言其大略吾师乎吾师乎𩐎万物而不爲义泽及万世而不爲仁长于上古而不爲老覆载天地刻彫衆形而不爲巧此所游已意而子者无意也许由者无爲也以无意而对无爲其于道也爲得矣此庄子所以託言二子之答问矣夫仁义者道之迹是非者智之端浑而内冥则皆不出于道散而外着则未能免其累意而子言尧使其服仁义言是非者所谓散道而外着也焉能免累而止止欤此许由所以有黥劓之言而又曰汝游夫淫荡恣睢转徙之涂乎然意而子虽云无意而由有心焉是以未乐尽道之妙壶而止愿游其藩傍也故曰愿逰于其藩逰于其藩者则有时而止此许由所以引其师而复谕之也夫𩐎万物而不爲义泽万世而不爲仁者其道浑而爲一也长于上古而不爲老者其出归于无极也覆载天地彫刻衆形而不爲巧者化而不涉爲之之迹也此皆无心之所致无心者乗物以游心而无所不至也故曰此所逰己许由之师可谓大宗师庄子所以託言于终也故意而子无庄据梁者皆庄子制名而寓意颜回曰回益矣仲尼曰何谓也曰回忘仁义矣曰可矣犹未也它日复见曰回益矣曰何谓也曰回忘礼乐矣曰可矣犹未也它日复见曰回益矣曰何谓也曰回坐忘矣仲尼蹴然曰何谓坐忘颜回曰堕枝体黜聪明离形去知同于大通此谓坐忘仲尼曰同则无好也化则无常也而果其贤乎丘也请从而后也仲尼者无我也颜回者克己也以克己而师无我则其进所以终至于无我此庄子所以言颜回始忘仁义次忘礼乐而终至于坐忘坐忘者无我而无所不忘而前所谓未始有回是也夫无我者天地万物之所宗师也子舆与子桑友而霖雨十日子舆曰子桑殆病矣里饭而往食之至子桑之门则若歌若哭鼓琴曰父邪母邪天乎人乎有不任其声而趋举其诗焉子舆入曰子之歌诗何故若是曰吾思夫使我至此极者而弗得也父母岂欲吾贫哉天无私覆地无私载天地岂私贫我哉求其爲之者而不得也然而至此极者命也夫至人者一委于命而无累于物故富贵贫贱生死之变窈然尽忘而不介于胸中此子桑贫而以言其命也故曰命也夫夫庄子作大宗师之篇而始言其知天次言其知人而终言其委命者盖明能知天则所谓穷理也能知人则所谓尽性也能委命则所谓至命也穷理尽性而至于命此所以爲大宗师也故终之以命焉此庄子之爲书篇之始终皆有次序也学者宜求其意焉应帝王篇天出德而入道入道而尽妙此物之所以同归而宗师也物之所同归则应可以爲帝王此庄子作应帝王之篇而次于大宗师也啮缺问于王倪四问而四不知啮缺因跃而大喜行以告蒲衣子蒲衣子曰而乃今知之乎帝王之道在于无爲无爲则无迹无迹则不可言此王倪所以不答啮缺之问也夫啮缺者道不全之称也王倪者王道之本也以其知道之不全而不得不问以其得道之端本而言不知不知者深知也然啮缺遽悟王倪不知之意而爵跃大喜而退以告蒲衣子蒲衣子遂与言其无爲之妙也夫无爲者道之眞而庄子故于篇首而言之有虞氏不及泰氏有虞氏其犹藏仁以要人亦得人矣而未始出于非人泰氏其卧徐徐其觉于于一以己爲马一以己爲牛其知情信其德甚眞而未始入于非人泰氏虞氏均爲无爲然虞氏不及泰氏者非道之所以不同以其时变之异耳夫泰氏之世任其自然万物齐譿而无彼我异同之辩故曰其卧徐徐其觉于于一以己爲马一以己爲牛不知而所以交孚自得而所以内直故曰其知情信其德甚眞好恶俱泯而出于是非之域故曰而未始入于非人夫如此者时之然也虞氏之世治有使然物我自殊而有彼我异同之辩非仁不足以齐之故曰其由藏仁以要人亦得人矣得于人者好恶所以形而入于是非之域故曰而未始出于非人夫如此者亦时之然也故以道观之则焉有不及以时言之则小有不同蒲衣子欲极言无爲之妙而所以以虞氏不及泰氏也肩吾见狂接舆狂接舆曰日中始何以语女肩吾曰告我君人者以己出经式义度人孰敢不听而化诸狂接舆曰是欺德也其于治天下也犹涉海凿河而使蚉负山也夫圣人之治也治外乎正而后行确乎能其事者而已矣且鸟高飞以避矰弋之害鼷鼠深穴乎神丘之下以避熏凿之患而曾二虫之无知乎肩吾接舆所称之意已解于逍遥篇曰中始者此亦庄子制名寓意也经常也常者久也久于其道则天下化成故曰以已出经式用也用者庸也寓诸庸而无不当故曰式义度人如此则本末兼全而内外俱治矣夫帝王之道无爲爲本而有爲爲末无爲有爲均是至妙任之各以时也接舆知本而不知末知无而不知有所以有圣人治外乎之言也又引鸟鼠二虫而明于无爲夫鸟之飞鼠之穴者此自然也有矰弋熏凿之害而然后其飞高至于天而其穴必在神丘之下此使然也自然者无爲而使然者有爲有爲亦不出于飞穴之外也接舆自言于本末而不识本末矣天根游于殷阳至蓼水之上适遭无名人而问焉曰请问爲天下无名人曰去汝鄙人也何问之不预也予方将与造物者爲人厌则又乗夫莽眇之鸟以出六极之外而游无何有之乡以处圹垠之野汝又何帠以治天下感予之心爲天根者老子所谓是爲天地根是也无名者老子所谓无名天地之始是也爲天地根又爲天地始此道之所以至妙也庄子制二子之名而取其意夫无名必至于有名有名万物之母也故曰子方将与造物者爲人乗莽眇之鸟者言其轻举而不更驾也出六极之外者言不入于形器也逰无何有之乡者言人眞空之奥也处圹垠之野者言居无尽之外也此则无爲无心而天下自治矣故曰汝又何舁以治天下感子之心爲此所以足爲帝王矣又复问无名人曰汝游心于淡合气于漠顺物自然而无容私焉而天下治矣阳子居见老聃曰有人于此向疾彊梁物彻疏明学道不勌如是者可比明王乎老聃曰是于圣人也胥易技系劳形休心者也且也虎豹之文来田猨狙之便执斄之狗来借如是者可比明王乎夫接舆者止知无爲也天根者止知有爲也知无爲者不得不谕以有爲故肩吾答接舆以出已式义之言也知有爲者不得不谕之以无爲此无名复答天根以游心合气之言也夫逰心者汎然自得而复于至静也故曰逰心于淡合气者其息深深而归于至虚也故曰合气于漠虚静无爲而又能与物不迕而不背公此天下之所以自治也故曰顺物自然而无容私焉而天下治矣阳子居蹴然曰敢问明王之治老聃曰明王之治功盖天下而似不自己化贷万物而民弗恃有莫举名使物自喜立乎不测而游于无有者也阳子居者亦庄子制名寓意也问明王之道者是问帝王之道也夫明王之所爲功及天下而身不居赡足万物而下不知处乎至妙而任乎无爲此所以爲明王之道也岂以疏明不勌而爲之欤此阳子居未爲知道之本末也郑有神巫曰季咸知人之死生存亡祸福寿夭期以岁月旬日若神郑人见之皆弃而走列子见之而心醉归以告壶子曰始吾以夫子之道爲至矣则又有至焉者矣壶子曰吾与汝旣其文未旣其实而固得道与衆雌而无雄而又奚卵焉而以道与世亢必信夫故使人得而相汝尝试与来以予示之明日列子与之见壶子出而谓列子曰嘻子之先生死矣弗活矣不以旬数矣吾见怪焉见湿灰焉列子入泣涕沾襟以告壶子壶子曰曏吾示之以地文萌乎不震不正是殆见吾杜德机也尝又与来明曰又与之见壶子出而谓列子曰幸矣子之先生遇我也有瘳矣全然有生矣吾见其社权矣列子入以告壶子壶子曰曏吾示之以天壤名实不入而机发于踵是殆见吾善者机也尝又与来明日又与之见壶子岀而谓列子曰子之先生不斋吾无得而相焉试斋且复相之列子入以告壶子壶子曰吾曏示之以太冲莫胜是殆见吾衡气机也鲵桓之审爲渊止水之审爲渊流水之审爲渊渊有九名此处三焉尝又与来明日又与之见壶子立未定自失而走壶子曰追之列子追之不及反以报壶子曰已灭矣已失矣吾不及已壶子曰曏吾示之以未始出吾宗吾与之虚而委蛇不知其谁何因以爲茅靡因以爲波流故逃也然后列子自以爲未始学而归三年不出爲其妻爨食豕如食人于事无与亲雕琢复朴块然独以其形立纷而封哉一以是终夫侔于天地同于造化者帝王之道也帝王之道出于无爲之际而运于心术之间其妙所以入无方之神而其徼所以出至虚之域冥诸内以忘其外潜其神以丧其形千变万化而不可测矣若壶子之所变本于无爲而入于无方虚静杳寂而忘外丧形此神巫之不能相也夫郑巫者所谓人知其神而不神也壶子者所谓人不知其神而入神也夫庄子言帝王之道而所以言及于神者以帝王之道入神则方尽于妙也故引壶子之事而明之言其如此则方可爲帝王也无爲名尸无爲谋府无爲事任无爲知主体尽无穷而游无眹尽其所受乎天而无见得亦虚而已至人之用心若镜不将不迎应而不藏故能胜物而不伤无爲名尸者任其自然而名正也无爲谋府者寂然不动而无思也无爲事任者汎然无系而不役于物也无爲智王者藏其天眞而不用机心也体尽无穷者不求其终也而逰无眹者不显其迹也尽其所受乎天者至命也而无见得者无得而无丧也亦虚而已者道至此而极于眞空也夫至虚而极于眞空者物来则应事至则辨所以胜物而物莫能伤矣故曰至人之用心若镜不将不迎应而不藏故能胜物而不伤夫帝王之道极妙之如此故于终篇而言之也南海之帝爲儵北海之帝爲忽中央之帝爲浑沌儵与忽时相与遇于浑沌之地浑沌待之甚善儵与忽谋报浑沌之德曰人皆有七窍以视听食息此独无有尝试凿之日凿一窍七日而浑沌死夫无乎不在无有不至体之而不见其体用之而不见其用天下万物由之而不能知之者道也道无方也无体也无爲也无名也有方则有体有爲则有名名立则道之所以不全此庄子所以有南北中央帝之言也夫南北言其方也帝者况其体也相遇喻其爲也儵忽浑沌言其名也此寓言道散而不全也道旣散而浑合者亦不复完故曰七日而浑沌死夫浑沌者言其道合而一致得其妙者足以逍遥足以齐物足以养生足以经世足以充德足以爲宗师而冥然无方无体也至于足以爲帝王则是道之所以散而有爲有名也有爲有名则道岂复合而浑欤此所以终言浑沌之死也七日者七篇之数也此庄子尽道于内篇之七也夫内篇者皆性与天道圣人之事而非浅见得以知之矣然终之于帝王篇者以帝者圣之余而王则外而已矣是以终之焉南华眞经新传卷之六南华真经新传正统道藏三家本二十卷洞神部玉诀类南华眞经新传卷之七恶六宋王元泽传天道篇夫天下之世俗外效曾史杨墨之所爲而内失其自然之正性正性失则不能无爲而安静矣庄子因而作天道篇天道运而无所积故万物成帝道运而无所积故天下归圣道运而无所积故海内服明于天通于圣六通四辟于帝王之德者其自爲也昧然无不静者矣无爲爲之谓之天审谛不妄之谓帝大而化之之谓圣天与帝圣皆出于道而所以通达矣故天道无爲而行健万物所以资始也故曰天道运而无所积故天下归圣道自然而弥纶民心所以悦怀也故曰圣道运而无所积故海内服明于天者知天也通于圣者入圣也知天则达于无爲入圣则任于自然如此则了于帝王之德而其所爲寂然而物莫足矣故曰明于天通于圣六通四辟于帝王之德者其无爲也无不静矣圣人之静也非曰静也善故静也万物无足以铙心者故静也水静则明烛须眉平中准大匠取法焉水静犹明而况精神圣人之心静乎天地之鉴也万物之镜也夫虚静恬淡寂漠无爲者天地之平而道德之至故帝王圣人休焉休则虚虚则实实者伦矣虚则静静则动动则得矣静则无爲无爲也则任事者责矣无爲则俞俞俞俞者忧患不能处年寿长矣夫虚静恬淡寂漠无爲者万物之本也明此以南乡尧之爲君也明此以北面舜之爲臣也以此处上帝王天子之德也以此处下玄圣素王之道也以此退居而间游江海山林之士服以此进爲而抚世则功大名显而天下一也静而圣动而王无爲也而尊朴素而天下莫能与之争美圣人非有意于静以其归根而静也归根而静则静之至故曰非曰静也善故静也夫静之至则啫慾忘而天机深外物安足以动矣故曰万物无足以铙其心者故静也然而圣人之至静愈于水之所静也水静则明见于毫末其平则大匠取法焉圣人之心静则精神完复而洞彻虽天地之大万物之衆不可逃吾照知也故曰而况精神圣人之心静乎天地之鑑也万物之镜也虚者所谓旷兮若谷也静者所谓其息深深也恬淡者所谓希夷也寂漠者所谓晦默也无爲者所谓自然也此皆眞空妙有之至也虽天地道德不出于此数者矣帝圣所以处之而息焉故曰夫虚静恬淡寂漠无爲者天地之平道德之至故帝王圣人休焉夫帝圣旣处此数者而休心心休则虚虚则静静则无爲无爲则自得矣然而虚则未尝不实实则极天下之理也故曰虚则实实者伦矣静则亦未尝不动动则无一事之失也故曰静则动动则得矣无爲则亦未尝不爲爲则无有不当也故曰无爲也则任事者责矣任事者责矣则自得自得则悲哀不能入而形未尝衰也故曰无爲则俞俞俞俞者忧患不能处年寿长矣夫明白于天地之德者此之谓大本大宗与天和者也所以均调天下与人和者也与人和者谓之人乐与天和者谓之天乐庄子曰吾师乎吾师乎𩐎万物而不爲戾泽及万世而不爲仁长于上古而不爲寿覆载天地刻彫衆形而不爲巧此之谓天乐故曰知天乐者其生也天行其死也物化静而与阴同德动而与阳同波故知天乐者无天怨无人非无物累无鬼责故曰其动也天其静也地一心定而王天下其鬼不崇其魂不疲一心定而万物服言以虚静推于天地通于万物此之谓天乐天乐者圣人之心以畜天下也静则归根而晦默寂然所以自得也故曰静则与阴同化动则愈出而明白汎然所以无碍也故曰动则与阳同波此天乐之至也夫天乐者孔孟之所谓乐天也乐天则万物不足以忧之而乐之至也故曰天乐也天帝王之德以天地爲宗以道德爲主以无爲爲常无爲也则用天下而有余有爲也则爲天下用而不足故古之人贵夫无爲也上无爲也下亦无爲也是下与上同德下与上同德则不臣下有爲也上亦有爲也是上与下同道上与下同道则不主付物自然则赡足万物而不絶故曰无爲也则用天下而有余俾物使然则万物相役而力不赡故曰有爲也则爲天下用而不足非帝王之道也上必无爲而用天下下必有爲爲天下用此不易之道也主者天道也臣者人道也天不得不无爲人不得不有爲无爲所以无心于天下而天下归于役使也有爲所以有心于天下而天下从而役使也归其役使者常逸从而役使者常劳此万世不变之道也故曰上必无爲而用天下下必有爲爲天下用此不易之道也故古之王天下者知虽落天地不自虑也辩虽彫万物不自说也能虽穷海内不自爲也天不产而万物化地不长而万物育帝王无爲而天下功故曰莫神于天莫富于地莫大于帝王故曰帝王之德配天地此乗天地驰万物而用人羣之道也本在于上末在于下要在于主详在于臣三军五兵之运德之末也赏罚利害五刑之辟教之末也礼法度数刑名比详治之末也钟鼓之音羽旄之容乐之末也哭泣衰绖降杀之服哀之末也此五末者须精神之运心术之动然后从之者也末学者古人有之而非所以先也庄子之作此篇首言天帝圣人之道而次言虚静恬淡之妙次又言天乐帝王之德所以极明无爲之妙理也夫无爲者必至于有爲有爲则有迹而已矣故继言其兵军赏罚礼乐丧哀之五事所以极言有爲之迹也然而又虑后之治天下者以治天下之道不出于此五者而用之以失其眞性遂称五事爲德教礼乐丧哀之末也夫有末者必有本本则无爲之理也理不出性命之际而知其理而顺之则五者自行而已矣故曰此五者须精神之运心术之动然后从之者也君先而臣从父先而子从兄先而弟从长先而少从男先而女从夫先而妇从夫尊卑先后天地之行也故圣人取象焉天尊地卑神明之位也春夏先秋冬后四时之序也万物化作萌区有状盛衰之杀变化之流也夫天地至神而有尊卑先后之序而况人道乎宗庙尚亲朝廷尚尊乡党尚齿行事尚贤大道之序也语道而非其序者非道也语道而非其道者安取道夫庄子之此篇深明自然之道所谓知于天而已至此而言君臣父子兄弟少长男女夫妇尊卑先后之序亦所谓知于人而已荀子言庄子蔽于天而不知人周岂爲不知于人欤是故古之明大道者先明天而道德次之道德已明而仁义次之仁义已明而分守次之分守已明而刑名次之刑名已明而因任次之因任已明而原省次之原省已明而是非次之是非已明而赏罚次之赏罚已明而愚知处宜贵贱履位仁贤不肖袭情必分其能必由其名以此事上以此畜下以此治物以此脩身知谋不用必归其天此之谓太平治之至也故书曰有刑有名刑名者古人有之而非所以先也古之语大道者五变而刑名可举九变而赏罚可言也骤而语刑名不知其本也骤而语赏罚不知其始也倒道而言迕道而说者人之所治也安能治人骤而语刑名赏罚此有知治之具非知治之道可用于天下不以用天下此之谓辩士一曲之人也礼法数度刑名比详古人有之此下之所以事上非上之所以畜下也万物待是而后存者天也莫不由是而之焉者道也道之在我者德也以德爱者仁也爱而宜者义也仁有先后义有上下谓之分先不擅后下不侵上谓之守刑者物此者也名者命此者也所谓物此者何也贵贱亲疏所以表饰之其物不同者是也所谓命此者何也贵贱亲疏所以称号之其命不同者是也物此者贵贱各有容矣命此者亲疏各有其号矣因亲疏贵贱而任之以其所宜爲此之谓因任因任之以其所宜爲矣放而不察乎则又旣天地必原其情必省其事此之谓原省原省明而后可以辨是非是非明而后可以施赏罚故曰先明天而道德次之道德已明而仁义次之仁义已明而分守次之分守已明而刑名次之刑名已明而因任次之因任已明而原省次之原省已明而是非次之是非已明而赏罚次之此九变者古之人孰不从之矣至后世则不然仰而曰彼苍苍而大者何也其去吾不知其几千万里是岂能如我何哉吾爲吾之所爲而已安取彼于见遂弃道德离仁义略分守慢刑名忽因任而忘原省直信吾之是非而加人以其赏罚于是乎天下始大乱而寡弱者号无告圣人不作诸子者俟其间而出于偏见言道德者至于杳冥而不可考而原一世之有爲者爲不足以言刑名者守物诵数罢苦以至于老而疑道德彼皆忘其智爲之不赡也而魁然自以爲圣人者此矣悲夫故曰五变而刑名可举九变而赏罚可言语道而非序安取其言也昔者舜问于尧曰天王之用心何如尧曰吾不敖无告不废穷民苦死者嘉孺子而哀妇人此吾所以用心已舜曰美则美矣而未大也尧曰然则何如舜曰天德而出宁日月照而四时行若昼夜之有经云行而雨施矣尧曰然则胶胶扰扰乎子天之合也我人之合也夫天地者古之所大也而黄帝尧舜之所共美也故古之王天下者奚爲哉天地而已矣夫尧不敖无告不废穷民苦死者嘉孺子哀妇人此虽爲惠而以心惠物也夫以心惠物则仁于一物而所惠不广矣故舜曰而未大也岂若无心惠物乎故无心惠物则所惠者大而物安乎故舜又曰天德而出宁孔子西藏书于周室子路谋曰由闻周之征藏史有老聃者免而归居夫子欲藏书则试往因焉孔子曰善往见老聃而老聃不许于是繙十二经以说老聃中其说曰太谩愿闻其要孔子曰要在仁义老聃曰请问仁义人之性邪孔子曰然君子不仁则不成不义则不生仁义眞人之性也又将奚爲矣老聃曰请问何谓仁义孔子曰中心物恺兼爱无私此仁义之情也老聃曰意几乎后言夫兼爱不亦迂乎无私焉乃私也夫子若欲使天下无先其牧乎则天地固有常矣日月固有明矣星辰固有列矣禽兽固有群矣树木固有立矣夫子亦放德而行遁道而趍已至矣又何偈偈乎揭仁义若击鼓而求亡子焉意夫子乱人之性也士成绮见老子而问曰吾闻夫子圣人也吾固不辞远道而来愿见百舍重趼而不敢息今吾观子非圣人也鼠壤有余蔬而弃妹不仁也生熟不尽于前而积歛无崖老子漠然不应士成绮明日复见曰昔者吾有刺于子今吾心正郄矣何故也老子曰夫巧知神圣之人吾自以爲脱焉昔者子唿我牛也而谓之牛唿我马也而谓之马苟有其实人与之名而弗受再受其殃吾服也恒服吾非以服有服士成绮鴈行避影履行遂进而问脩身若何老子曰而容崖然而目冲然而颡頯然而口阚然而状义然似系马而止也动而持发也机察而审知巧而睹于泰凡以爲不信边境有人焉其名爲窃老子曰夫道于大不终于小不遗故万物备广广乎其无不容也渊乎其不可测也形德仁义神之末也非至人孰能定之夫至人有世不亦大乎而不足以爲之累天下奋棅而不与之偕审乎无假而不与利迁极物之眞能守其本故外天地遗万物而神未尝有所困也通乎道合乎德退仁义賔礼乐至人之心有所定矣世之所贵道者书也书不过语语有贵也语之所贵者意也意有所随意之所随者不可以言传也夫道无乎不在也虽天地之大由之而生蜩鷃之小由之而成故在于大则亦未尝不小在于小而亦未尝不大当在其大也则不可知其极故曰于大不终当在其小则不见不足故曰于小不遗大不知其极小不见其不足万物之用无不备也故曰万物广备然万物之旣备而无不涵容也故曰广乎其无不容也容于万物而其深无涯也故曰渊乎其不可测也道之如此而非至人孰能体用矣故至人之体道天下虽广而不以累心也故曰有世不亦大乎而不足以爲之累权谋用而不与之偕也故曰天下奋棅而不与之偕明物傥来而不爲之役也故曰审乎无假而不与利迁辨是与非而不失性也故曰极物之眞能守其本至人如此而天地不足拘万物不足累性命安全而汎然逍遥故曰外天地遗万物而神未尝有所困也远乎无爲明乎自得抑乎仁义外乎礼乐眞君渊静而不动也故曰退道德賔礼乐至人之心有所定矣而世因贵言传书世虽贵之哉犹不足贵也爲其贵非其贵也故视而可见者形与色也听而可闻者名与声也悲夫世人以形色名声焉足以得彼之情夫形色名声果不足以得彼之情则知者不言言者不知而世岂识之哉桓公读书于堂上轮扁斲轮于堂下释椎凿而上问桓公曰敢问公之所读者何言邪公曰圣人之言也曰圣人在乎公曰已死矣曰然则君之所读者古人之糟魄已夫桓公曰寡人读书轮人安得议乎有说则可无说则死轮扁曰臣也以臣之事观之斲轮徐则甘而不固疾则苦而不入不徐不疾得之于手而应于心口不能言有数存焉于其间臣不能以喻臣之子臣之子亦不能受之于臣是以行年七十而老斲轮古之人与其不可传也死矣然则君之所读者古人之糟魄已夫夫道视之不见也听之不闻也抟之不得也不可以智度不可以情求妙而至妙神而至神惟圣人心得而知之矣圣人心得而知之也以道神妙深微而广后世不能知之矣故载道之粗于其书书所以爲道之粗迹也桓公不能心得于至道徒读圣人之粗迹宜乎轮扁之所以讥也然轮扁虽讥于桓公至于己之所轮而其术虽爲得于心亦未爲无失而已矣夫破百年之木而操之以爲轮是使木失眞性也安若不斲于轮乎二者均爲有爲之累故庄子言于此篇终南华眞经新传卷之七南华真经新传正统道藏三家本二十卷洞神部玉诀类南华直经新传卷之八恶七宋王元泽传天运篇夫无爲者天之妙道也天道之止于无爲则其道所以不爲神惟能无爲而爲之然后道妙而神矣此庄子因作天运篇天其运乎地其处乎日月其争于所乎孰主张是孰纲维是孰居无事推而行是意者其有机缄而不得已邪意者其运转而不能自止邪云者爲雨乎雨者爲云乎孰隆施是孰居无事淫乐而劝是风起北方一西一东有上彷徨孰嘘吸是孰居无事而披拂是敢问何故巫咸祒曰来吾语女天有六极五常帝王顺之则治逆之则凶九洛之事治成德备监照下土天下载之此谓上皇夫日月云雨风气皆天之用也天有其用而不用以爲用则其用所以不息也惟圣人法而用之以宥于天下故功所以不亏而道所以曲全幽远无不照知而民心推戴而存眞也故曰帝王顺之则治逆之则凶九洛之事治成德备监照下土天下戴之此谓上皇商太宰荡问仁于庄子庄子曰虎狼仁也曰何谓也庄子曰父子相亲何爲不仁曰请问至仁庄子曰至仁无亲太宰曰荡闻之无亲则不爱不爱则不孝谓至仁不孝可乎庄子曰不然夫至仁尚矣孝固不足以言之此非过孝之言也不及孝之言也夫南行者至于郢北面而不见冥山是何也则去之远也故曰以敬孝易以爱孝难以爱孝易而忘亲难忘亲易使亲忘我难使亲忘我易兼忘天下难兼忘天下易使天下兼忘我难至仁者未及于大仁正于不亲而已矣故曰至仁不亲不亲则亲之视我岂有乎故曰使亲忘我易亲之忘我则我止曰无心于亲矣岂爲无心于天下乎故兼忘天下难天下者度外之一物耳我岂视之爲有而累心之亦可忘之而已矣故曰兼忘天下易然天下虽爲度外之一物而万物待我而赡足矣故曰使天下兼忘我难此至仁未爲兼忘也惟大仁任其自然而付之自爲所以兼忘而已矣兼忘则入于眞空矣夫德遗尧舜而不爲也利泽施于万世天下莫知也岂直太息而言仁孝乎哉夫孝悌仁义忠信贞廉此皆自勉以役其德者也不足多也故曰至贵国爵并焉至富国财并焉至愿名誉并焉是以道不渝夫万物皆备于我而我能全之而不亏则至贵至富至愿所以并之焉其道安有加损矣故曰至贵国爵并焉至富国财并焉至愿名誉并焉是以道不渝北门成问于黄帝曰帝张咸池之乐于洞庭之野吾始闻之惧复闻之怠卒闻之而惑荡荡默默乃不自得帝曰汝殆其然哉吾奏之以人徽之以天行之以礼义建之以太清四时迭起万物循生一盛一衰文武纶经一清一浊阴阳调和流光其声蛰虫始作吾惊之以雷霆其卒无尾其始无首一死一生一偾一起所常无穷而一不可待汝故惧也吾又奏之以阴阳之和烛之以日月之明其声能短能长能柔能刚变化齐一不主故常在谷满谷在坑满坑涂却守神以物爲量其声挥绰其名高明是故鬼神守其幽曰月星辰行其纪吾止之于有穷流之于无止子欲虑之而不能知也望之而不能见也逐之而不能及也傥然立于四虚之道倚于藁梧而吟目知穷乎所欲见力屈乎所欲逐吾旣不及已夫形充空虚乃至委蛇汝委蛇故怠吾又奏之以无怠之声调之以自然之命故若混逐丛生林乐而无形布挥而不曳幽昏而无声动于无方居无窈冥或谓之死或谓之生或谓之实或谓之荣行流散徙不主常声世疑之稽于圣人圣也者达于情而遂于命也天机不张而五官皆备此之谓天乐无言而心悦故有焱氏爲之颂曰听之不闻其声视之不见其形充满天地苞裹六极汝欲听之而无接焉而故惑也乐也者始于惧惧故崇吾又次之以怠怠故遁卒之于惑惑故愚愚故道道可载而与之俱也夫天下至妙之道当其浑也天人阴阳万物纤悉无在焉及其散也天地设位阴阳殊气物自爲物无不由之矣是以黄帝得之而所以全天乐故庄子所以寓言黄帝之张咸池也夫咸池者道浑之喻也奏之者道散之谓也道浑则所以有其体道散则所以有其用用则所以有爲而有爲而羣生遂则其乐岂有其声欤宜乎焱氏爲之颂而言其听之而不闻视之而不见也故视之而不见者言其无体也听之而不闻者言其无声也此明有爲卒至于无爲也夫无爲则复命而反眞故终曰愚故道道可载而与之俱也孔子西游于卫颜渊问师金曰以夫子之行爲奚如师金曰惜乎而夫子其穷哉颜渊曰何也师金曰夫刍狗之未陈也盛以箧衍巾以文绣尸祝斋戒以将之及其已陈也行者践其首嵴苏者取而爨之而已将复取而盛以箧衍巾以文绣游居寝卧其下彼不得梦必旦数眯焉今而夫子亦取先王已陈刍狗取弟子游居寝卧其下故伐树于宋削迹于卫穷于商周是非其梦邪围于陈蔡之间七日不火食死生相与邻是非其眯邪夫水行莫如用舟而陆行莫如用车以舟之可行于水也而求推之于陆则没世不行寻常古今非水陆与周鲁非舟车与今蕲行周于鲁是犹推舟于陆也劳而无功身必有殃彼未知夫无方之传应物而不穷者也旦子独不见夫桔槔者乎引之则俯舍之则仰彼人之所引非引人也故俯仰而不得罪于人故夫三皇五帝之礼义法度不矜于同而矜于治故譬三皇五帝之礼义法度其犹柤棃橘柚邪其味相反而皆可于口故礼义法度者应时而变者也今取猨狙而衣以周公之服彼必龁啮挽裂尽去而后慊观古今之异犹猨狙之异乎周公也故西施病心而矉其里其里之丑人见而美之归亦捧心而矉其里其里之富人见之坚闭门而不出贫人见之挈妻子而去之走彼知美矉而不知矉之所以美惜乎而夫子其穷哉孔子行年五十有一而不闻道乃南之沛见老聃老聃曰子来乎吾闻子北方之贤者也子亦得道乎孔子曰未得也老子曰子恶乎求之哉曰吾求之于度数五年而未得也老子曰子又恶乎求之哉曰吾求之于阴阳十有二年而未得老子曰然使道而可献则人莫不献之于其君使道而可进则人莫不进之于其亲使道而可以告人则人莫不告其兄弟使道而可以与人则人莫不与其子孙然而不可者无他也中无主而不止外无正而不行由中出者不受于外圣人不出由外入者无主于中圣人不隐名公器也不可多取仁义先王之蘧庐也止可以一宿而不可以乆处觏而多责古之至人假道于仁託宿于义以游道遥之墟食于苟简之田立于不贷之圃逍遥无爲也苟简易养也不贷无出也古者谓是采眞之游以富爲是者不能让禄以显爲是者不能让名亲权者不能与人柄操之则慄舍之则悲而一无所鉴以闚其所不休者是天之戮民也怨恩取与谏教生杀八者正之器也唯循大变无所湮者爲能用之故曰正者正也其心以爲不然者天门弗开矣庄子之作篇中言黄帝之张乐次言孔子之西游是皆有爲之事也故孔子西逰而师金以其道而比刍狗不及黄帝之事而已故降一等而言之也然师金止知孔子之道如无用之刍狗而不知无用乃有用之妙也夫黄帝之事然爲有爲而是皆有爲之至也故有爲之至则卒入于无爲故继言孔子问道于老聃也夫道集于虚而虚者足容于道也虚则一而行无不通也故不虚则不集故曰内无主而不止不一则不通故曰外无正而不行夫集于内者必行于外所谓由中而出也由中出者岂爲自外而受欤此圣人之所以固守也故曰由中出者不受于外圣人不出夫行于外者因集于内所谓由外而入也由外入者岂爲不虚而集欤此圣人之所以必行也故曰由外入者无主于中圣人不隐此老聃言入道致用之终始也孔子见老聃而语仁义老聃曰夫播糠眯目则天地四方易位矣蚊虻噆肤则通昔不寐矣夫仁义憯然乃愤吾心乱莫大焉吾子使天下无失其朴吾子亦放风而动总德而立矣又奚杰然若负建鼓而求亡子者邪夫鹄不日浴而白鸟不日黔而黑黑白之朴不足以爲辩名誉之观不足以爲广泉涸鱼相与处于陆相呴以湿相濡以沫不若相忘于江湖孔子见老聃归三日不谈弟子问曰夫子见老聃亦将何规哉孔子曰吾乃今于是乎见龙龙合而成体散而成章乗乎云气而养乎阴阳予口张而不能嗋予又何规老聃哉子贡曰然则人固有尸居而龙见雷声而渊默发动如天地者乎赐亦可得而观乎遂以孔子声见老聃老聃方将倨堂而应微曰一年运而往矣子将何以戒我乎子贡曰夫三皇五帝之治天下不同其系声名一也而先生独以爲非圣人如何哉老聃曰小子少进子何以谓不同对曰尧授舜舜授禹禹用力而汤用兵文王顺纣而不敢逆武王逆纣而不肯顺故曰不同老聃曰小子少进余语女三皇五帝之治天下黄帝之治天下使民心一民有其亲死不哭而民不非也尧之治天下使民心亲民有爲其亲杀其杀而民不非也舜之治天下使民心竞民孕妇十月生子子生五月而能言不至乎孩而始谁则人始有天矣禹之治天下使民心变人有心而兵有顺杀盗非杀人自爲种而天下耳是以天下大骇儒墨皆起其作始有伦而今乎妇女何言哉余语女三皇五帝之治天下名曰治之而乱莫甚焉三皇之知上悖日月之明下睽山川之精中堕四时之施其知𢡚于𧓽虿之尾鲜规之兽莫得安其性命之精者而犹自以爲圣人不可耻乎其无耻也子贡蹴然立不安孔子谓老聃曰丘治诗书礼乐易春秋六经自以爲乆矣孰知其故矣以奸者七十二君论先王之道而明周召之迹一君无所钩用甚矣夫人之难说也道之难明邪老子曰幸矣子之不遇治世之君也夫六经先王之陈迹也岂有所以迹哉今子之所言犹迹也夫迹履之所出而迹岂履哉夫白鶂之相视眸子不运而风化虫雄鸣于上风雌应于下风而风化类自爲雌雄故风化性不可易命不可变时不可止道不可壅苟得于道无自而不可失焉者无自而可孔子不出三月复见曰丘得之矣乌鹊孺鱼传沫细要者化有弟而兄啼乆矣夫丘不与化爲人不与化爲人安能化人老子曰可丘得之矣有爲者必有迹故庄子至此而寓言老聃诮孔子治人而以陈迹也然六经载道之书书者爲道之粗由粗可以至于精精则无所爲而已此所以终孔子不与化爲人之言也夫不与化爲人者付之自化也付之自化则无所爲是以言之于篇终也故曰丘不与化爲人不与化爲人安能化之老子曰可丘得之矣南华眞经新传卷之八南华真经新传正统道藏三家本二十卷洞神部玉诀类南华眞经新传卷之九恶八宋王元泽传刻意篇夫虚静寂寞之道废则矫削僻异之行所以兴此世俗之忘于无爲而灭天矣此庄子因而作刻意篇刻意尚行离世异俗高论怨诽爲亢而已矣此山谷之士非世之人枯藁赴渊者之所好也语仁义忠信恭俭推让爲脩而已矣此平世之士教诲之人游居学者之所好也语大功立大名礼君臣正上下爲治而已矣此朝廷之士尊主疆国之人致功并兼者之所好也就薮泽处间旷钓鱼间处无爲而已矣此江海之士避世之人间暇者之所好也吹响唿吸吐故纳新熊经鸟申爲寿而已矣此导引之士养形之人彭祖寿考者之所好也若夫不刻意而高无仁义而脩无功名而治无江海而间不导引而寿无不忘也无不有也澹然无极而衆美从之此天地之道圣人之德也夫山谷平世之士疆国避世养形之人皆爲有我而已矣夫有我则有心有心则未免于所惑是以各蔽于一曲也故乐于山薮者往而不能返仕于朝廷者入而不能出恬于教诲者屈而不能伸耽于养形者存而不能忘是非眞性之然也是矫削其意而使然也岂与圣人相同乎圣人则无我而已矣夫无我则无心无心则无所惑是以忘形而通达于万事也故登假于至道而乃入于寥天一岂爲刻意而高欤𩐎物泽世而非由于外铄岂爲行仁义而脩欤巍巍荡荡而在宥于天下岂爲立功名而治欤渊静晦默而逍遥于自得之场岂爲处江湖而间欤气柔眞全而形未尝衰岂爲务导引而寿欤存而不存也无而不无也莫知其终而至道自集皆无爲之至妙而惟圣人所以得之矣故曰不刻意而高无仁义而修无功名而治无江海而间不导引而寿无不忘也无不有也澹然无极而衆美从此天地之道圣人之德也故曰夫恬惔寂寞虚无无爲此天地之平而道德之质也故曰圣人休休焉则平易矣平易则恬惔矣平易恬惔则忧患不能入邪气不能袭故其德全而神不亏故曰圣人之生也天行其死也物化静而与阴同德动而与阳同波不爲福先不爲祸始感而后应迫而后动不得已而后起去知与故循天之理故无天灾无物累无人非无鬼责其生若浮其死若休不思虑不豫谋光矣而不耀信矣而不期其寝不梦其觉无忧其神纯粹其魂不罢虚无恬惔乃合天德故曰悲乐者德之邪喜怒者道之过好恶者德之失平易者所谓无滞碍也恬惔者所谓无思虑也忧患不能入者所谓哀乐不能入也邪气不能袭者所谓喜怒不能感也如此则自得而神王矣故曰其德全而神不亏神不亏则以生死爲往来之暂矣故曰圣人之生也天行其死也物化夫死生至大而以之爲往来则祸福之微岂能累我乎故曰不爲福先不爲祸始感而后应者所谓德充而符合也迫而后动者所谓事至而应也不得已而后起者所谓不预谋也不以智行己不以故灭命守于自然之眞理也故曰去知与故循天之理无天灾者与天合德而天不灾也无物累者与物齐谐而物莫役也无人非者出于非人之域而明不散也无鬼责者与鬼神同其吉凶而无不佑也此数者非圣人孰能与此矣故心不忧乐德之至也一而不变静之至也无所于忤虚之至也不与物交淡之至也无所于逆粹之至也故曰形劳而不休则弊精用而不已则劳劳则竭水之性不杂则清莫动则平郁闭而不流亦不能清天德之象也故曰纯粹而不杂静一而不变淡而无爲动而以天行此养神之道也夫有干越之剑者柙而藏之不敢用也寳之至也精神四达并流无所不极上际于天下蟠于地化育万物不可爲象其名爲同帝纯素之道唯神是守守而勿夫与神爲一一之精通合于天伦也圣人之心喜惧不入而自得故曰心不忧乐德之至也守一有常而物莫足挠故曰一而不变静之至也正错无累而旷兮善应故曰无所于忤虚之至也外能役物而洞然清彻故曰不与物交淡之至也同乎大顺而极于精粹故曰无所于逆粹之至也圣人之心若是也夫圣人之心精神之宅也惟圣人能养其神而不轻用如韬藏利器而不敢妄用也故曰夫有干越之剑者柙而藏之不敢用也寳之至也故圣人寳养精神之如此其通达无所不至而其奥妙与天地同流造化万物而视之不可见成于天而已矣故曰精神并流无所不极上际于天下蟠于地化育万物不可爲象其名爲同帝野语有之曰衆人重利廉士重名贤士尚志圣人贵精利者所以和义者也衆人重之而已矣故曰衆人重利名者所以爲实之賔也廉士重之而已矣故曰廉士重名志者心之所之于遂大也贤士尚之而已矣故曰贤士尚志精者纯粹不杂之道也圣人贵之而已矣故曰圣人贵精故利不及于名名不及于志志不及于精此所以言之有序也故素也者谓其无所与杂也纯也者谓其不亏其神也能体纯素谓之眞人纯者不杂也素者质朴也素则至于纯纯则至于粹粹则至于精精则至于神而已矣故曰纯素之道惟神是守能守而自得与神无二矣故曰守而勿失与神爲一一者道之妙本而归于自然无爲矣故曰一之精通合于天伦此言入神之序也缮性篇夫矫削僻异之行非出于人之天眞而生于世俗之伪心伪心用则正性所以失正性失而不悟其自失复欲以伪而完治矣此庄子因而作缮性篇缮性于俗学以求复其初滑欲于俗思以求致其明谓之蔽蒙之民夫天之付人之性也本于静而已矣静则明明则无所不通世俗受天之性也以静而必动而静不谓之善明而不显则明不足耀衆是以外逐异学而求善其静内务思虑而增益其明异学虽得而其静反动思虑愈精而其明愈晦以其反动而治性以复其静以其愈晦而役思以复其明此非该偏之士矣故曰谓之蒙蔽之民古之治道者以恬养知生而无以知爲也谓之以知养恬知与恬交相养而和理出其性也恬者静也智者动也静出于恬则所谓善于静动出智则所谓善于动动必复于静静必至于动以恬而静则万物莫足铙以智而动则万物莫足止此圣人善于动静而不逆其理如出于性而已故曰知与恬交相养而和理出其性夫德和也道理也德无不容仁也道无不理义也义明而物亲忠也中纯实而反乎情乐也信行容体而顺乎文礼也礼乐偏行则天下乱矣彼正而蒙己德德则不冒冒则物必失其性也德者得也自得则和不欲出也故曰德和也道者道也可道则必有其理故曰道理也自得而能容则兼爱矣故曰德无不容仁也可道而顺理则必当矣故曰道无不理义也义当则得中而物附矣故曰义明而物亲忠也中纯实而反乎情乐也者所谓乐由中出也信行容体而顺乎文礼者所谓礼自外作也礼乐者道德之绪余圣人不专用而治天下也故曰礼乐偏行而天下乱矣此庄子不贵礼乐之言也古之人在混芒之中与一世而得澹漠焉当是时也阴阳和静鬼神不扰四时得节万物不伤羣生不夭人虽有知无所用之此之谓至一当是时也莫之爲而常自然逮德下衰及燧人伏戏始爲天下是故顺而不一德又下衰及神农黄帝始爲天下是故安而不顺德又下衰及唐虞始爲天下兴治化之流𣻏淳散朴离道以善险德以行然后去性而从于心心与心识知而不足以定天下然后附之以文益之以博文灭质博溺心然后民始惑乱无以反其性情而复其初由是观之世丧道矣道丧世矣世与道交相丧也道之人何由兴乎世世亦何由兴乎道哉道无以兴乎世世无以兴乎道虽圣人不在山林之中其德隐矣夫燧人伏羲可谓朴素之时也庄子以爲不及于混茫之初而谓其远德下衰也神农黄帝可谓至平之世也庄子以爲不及于羲燧之时而亦谓德又下衰也唐虞之际可谓至治之朝也庄子以爲不及神黄之世而亦谓德又下衰也故燧人羲农黄帝唐虞庄子皆不取之而所取者古之混茫之初也夫混茫之中人守其眞性事任其自然岂知有仁义礼乐之端高世出衆之行而刻意缮性而效之欤此庄子之所取而言之以疾世俗也与前篇论至德之世泰初无有之意同隐故不自隐古之所谓隐士者非伏其身而弗见也非闭其言而不出也非藏其知而不发也时命大谬也当时命而大行乎天下则反一无迹不当时命而大穷乎天下则深根宁极而待此存身之道也夫士隐于山林也非欲自匿其身也非欲自闭其言也非欲自藏其智也出于不得已而已故曰时命大谬也是以当盛行而不加益所以抱一而恬寂也故曰当时命大行乎天下则反一无迹当穷居而不加损所以深根而固蔕也故曰不当时命而大穷乎天下则深根宁极而待如此则能全于形也故曰此存身之道也古之存身者不以辩饰知不以知穷天下不以知穷德危然处其所而反其性已又何爲哉道固不小行德固不小识小识伤德小行伤道故曰正己而已矣乐全之谓得志古之所谓得志者非轩冕之谓也谓其无以益其乐而已矣今之所谓得志者轩冕之谓也轩冕在身非性命也物之傥来寄也寄之其来不可圉其去不可止故不爲轩冕肆志不爲穷约趍俗其乐彼与此同故无忧而已矣今寄去则不乐由是观之虽乐未尝不荒也故曰丧己于物失性于俗者谓之倒置之民乐全者所谓乐天知命而性不亏也夫乐天者所以知天知命者所以至命知天则任其自然至命则物不能役如此则正性所以全也正性全则自得自得则志无不得矣故曰乐全之谓得志得志者死生忧患富贵穷达皆不累于心而况轩冕之微乎故曰非轩冕之谓也秋水篇夫天下之世俗治性不以圣人之正道而徒逐诸子之俗学俗学虽汗漫汎滥亦可观安知无于根源矣此庄子因而作秋水篇秋水时至百川灌河泾流之大两涘渚崖之间不辩牛马于是焉河伯欣然自喜以天下之美爲尽在己顺流而东行至于北海东面而视不见水端于是焉河伯始旋其面目望洋向若而叹曰野语有之曰闻道百以爲莫己若者我之谓也且夫我尝闻少仲尼之闻而轻伯夷之义者始吾弗信今我睹子之难穷也吾非至于子之门则殆矣吾长见笑于大方之家北海若曰井蛙不可以语于海者拘于虚也夏虫不可以语于冰者笃于时也曲士不可以语于道者束于教也今尔岀于崖涘观于大海乃知尔丑尔将可与语大理矣天下之水莫大于海万川归之不知何时止而不盈尾闾泄之不知何时已而不虚春秋不变水旱不知此其过江河之流不可爲量数而吾未尝以此自多者自以比形于天地而受气于阴阳吾在天地之间犹小石小木之在大山也方存乎见少又奚以自多夫圣人之道浑合而一致其深不可测而其广不可穷用之所以不竭而积之所以不盈其余润可以济天下其未流可用爲国家无有不容无有不至此圣人之道也及夫道散而不能兴世世衰而不能兴道诸子汎起而浩然流荡此庄子所以有河伯欣然之言也夫河伯欣然者所以况诸子喜其道之得行也诸子虽喜其道之盛行安知有圣人之道在焉此庄子所以有河伯东行而至于北海之言也然而圣人之道天下莫不宗也万物莫不由也冲而未尝盈用而未尝知自古以固存而治乱不变其所以过于诸子之道甚远矣而圣人未尝自衒其广深幽妙而独居其多此所以终始无穷也故曰天下之水莫大于海万川归之不知何时止而不盈尾闾泄之不知何时已而不虚春秋不变水旱不知此其过江河之流不可爲量数而吾未曰以此自多者自以此形于天地而受气于阴阳吾在天地之间由小石小木之在大山也方存乎见少又奚以自多计四海之在天地之间也不似罍空之在大泽乎计中国之在海内不似稊米之在太仓乎号物之数谓之万人处一焉人卒九州谷食之所生舟车之所通人处一焉此其比万物也不似豪末之在于马体乎五帝之所连三王之所争仁人之所忧任士之所劳尽此矣伯夷辞之以爲名仲尼语之以爲博此其自多也不似尔向之自多于水乎河伯曰然则吾大天地而小豪末可乎北海若曰否夫物量无穷时无止分无常终始无故是故大知观于远近故小而不寡大而不多知量无穷证曏今故故遥而不闷掇而不跂知时无止察乎盈虚故得而不喜失而不忧知分之无常也明乎坦涂故生而不悦死而不祸知终始之不可故也计人之所知不若其所不知其生之时不若未生之时以其至小求穷其至大之域是故迷乱而不能自得也由此观之又何以知豪末之足以定至细之倪又何以知天地之足以穷至大之域河伯曰世之议者皆曰至精无形至大不可围是信情乎北海若曰夫自细视大者不尽自大视细者不明夫用明而察秋毫则薮于秋毫而见于丘山不尽也注目而观丘山则薮于丘山而见于秋毫不明也故曰自细视大者不尽自大视细者不明此皆见其所见而所见有不及视其所视而所视有所遗也岂若藏其明乎若是则万物了然见之矣夫精小之微也垺大之殷也故异便此势之有也夫精粗者期于有形者也无形者数之所不能分也不可围者数之所不能穷也可以言论者物之粗也可以意致者物之精也言之所不能论意之所不能察致者不期精粗焉精者粗之细粗者精之迹由未离于形质也故曰夫精粗者期于有形者也惟其无形则巧历不能计惟其不可围则至明不能度寂然深妙而心得之者则精粗两忘矣此北海若语道之极致也故曰无形者数之所不能分不可围者数之所不能穷也又曰言之所不能论意之所不能察致者不期精粗焉是故大人之行不出乎害人不多仁恩动不爲利不贱门隶货财弗争不多辞让事焉不借人不多食乎力不贱贪污行殊乎俗不多辟异爲在从衆不贱佞谄世之爵禄不足以爲劝戮耻不足以爲辱知是非之不可爲分细大之不可爲倪闻曰道人不闻至德不得大人无己约分之至也河伯曰若物之外若物之内恶至而倪贵贱恶至而倪小大北海若曰以道观之物无贵贱以物观之自贵而相贱以俗观之贵贱不在己以差观之因其所大而大之则万物莫不大因其所小而小之则万物莫不小知天地之爲稊米也知毫末之爲丘山也则差数睹矣天下之俗惑诸子之道而有我者也有我则有彼我小大之辩而不能齐谐也庄子至此而託北海若之言而寓其齐谐之意也夫天下之物同出于道而其不同者形质小大之殊也故天地大于丘山丘山大于毫末也以道达观则均爲物耳安知丘山不大于天地而毫末不大于丘山又何较其形质之小大而分彼我小大之辩乎故曰知天地之爲稊米也知毫末之爲丘山也以功观之因其所有而有之则万物莫不有因其所无而无之则万物莫不无知东西之相及而不可以相无则功分定矣以趣观之因其所然而然之则万物莫不然因其所非而非之则万物莫不非知尧桀之自然而相非则趣操睹矣昔者尧舜让而帝之哙让而絶汤武争而王白公争而灭由此观之争让之礼尧桀之行贵贱有时未可以爲常也梁丽可以冲城而不可以窒穴言殊器也骐骥骅骝一日而驰千里捕鼠不如狸狌言殊技也鸱鸺夜撮蚤察豪末昼出瞋目而不见丘山言殊性也故曰盖师是而无非师治而无乱乎是未明天地之理万物之情者是故师天而无地师阴而无阳其不可行明矣然则语而不舍非愚则诬也帝王殊禅三代殊继差其时逆其俗者谓之篡夫当其时顺其俗者谓之义之徒默默乎河伯汝恶知贵贱之门小大之家河伯曰然则我何爲乎何不爲乎吾辞受趣舍吾终奈何北海若曰以道观之何贵何贱是谓反衍无拘而志与道大蹇何少何多是谓谢施无一而行与道参差严乎若国之有君其无私德繇繇乎若祭之有社其无私福汎汎乎其若四方之无穷其无所畛域兼怀万物其孰承翼是谓无方万物一齐孰短孰长道无终始物有死生不恃其成一虚一满不位乎其形年不可举时不可止消息盈虚终则有始是所以语大义之方论万物之理也物之生也若骤若驰无动而不变无时而不移何爲乎何不爲乎夫固将自化河伯曰然则何贵于道邪北海若曰知道者必达于理达于理者必明于权明于权者不以物害己夫无所不通者知道也知道而不能外是者达理也不能外是而又能应变者明于权也能应变而岂以物而爲累乎故形之所以常全也故曰知道者必达于理达于理者必明于权明于权者不以物害己故道所以爲理权之体而权所以爲理道之用不相须不能相济也至德者火弗能热水弗能溺寒暑弗能害禽兽弗能贼非谓其薄之也言察乎安危宁于祸福谨于去就莫之能害也至德者所谓至人也至人与物无迕而物莫能伤水火寒暑禽兽岂能加害欤故曰至德者火弗能热水弗能溺寒暑弗能害禽兽弗能贼然而至人者非必能使水火寒暑禽兽之不害己也盖任之自然而不轻犯也故曰非谓其薄之也来则不避而去则不冒也故曰察乎安危待之以诚而安于生死也故曰宁于祸福与之俱出俱入而不逆理也故曰谨于去就故曰天在内人在外德在乎天知天人之行本乎天位乎得蹢躅而屈伸反要而语极曰何谓天何谓人北海若曰牛马四足是谓天落马首穿牛鼻是谓人故曰无以人灭天无以故灭命无以得殉名谨守而勿失是谓反其眞夔怜蚿蚿怜蛇蛇怜风风怜目目怜心夔谓蚿曰吾以一足趻踔而行予无如矣今子之使万足独奈何蚿曰不然子不见夫唾者乎喷则大者如珠小者如雾杂而下者不可胜数也今予动吾天机而不知其所以然蚿谓蛇曰吾以衆足行而不及子之无足何也蛇曰夫天机之所动何可易邪吾安足用哉蛇谓风曰予动吾嵴胁而行则有似也今子蓬蓬然起于北海蓬蓬然入于南海而似无有何也风曰然予蓬蓬然起于北海而入于南海也然而指我则胜我䲡我亦胜我虽然夫折大木蜚大屋者唯我能也故以衆小不胜爲大胜也爲大胜者唯圣人能之孔子游于匡宋人围之数匝而弦歌不惙子路入见曰何夫子之娱也孔子曰来吾语汝我讳穷乆矣而不免命也求通乆矣而不得时也当尧舜而天下无穷人非知得也当桀纣而天下无通人非知失也时势适然夫水行不避蛟龙者渔父之勇也陆行不避兕虎者猎夫之勇也白刃交于前视死若生者烈士之勇也知穷之有命知通之有时临大难而不惧者圣人之勇也由处矣吾命有所制矣无几何将甲者进辞曰以爲阳虎也故围之今非也请辞而退公孙龙问于魏牟曰龙少学先王之道长而明仁义之行合同异离坚白然不然可不可困百家之知穷衆口之辩吾自以爲至达已今吾闻庄子之言汒焉异之不知论之不及与知之弗若与今吾无所开吾喙敢问其方公子牟隐机太息仰天而笑曰子独不闻夫埳井之蛙乎谓东海之鼈曰吾乐与吾跳梁乎井干之上入休乎缺甃之崖赴水则接掖持颐蹶泥则没足灭跗还虷蟹与科斗莫吾能若也且夫擅一壑之水而跨跱埳井之乐此亦至矣夫子奚不时来入观乎东海之鼈左足未入而右膝已絷矣于是逡巡而却告之海曰夫千里之远不足以举其大千仞之高不足以极其深禹之时十年九潦而水弗爲加益汤之时八年七旱而崖不爲加损夫不爲顷乆推移不以多少进退者此亦东海之大乐也于是埳井之蛙闻之适适然惊规规然自失也且夫知不知是非之竟而犹欲观于荘子之言是犹使蚊负山商蚷驰河也必不胜任矣且夫知不知论极妙之言而自适一时之利者是非塪井之蛙与且彼方跐黄泉而登大皇无南无北奭然四解沦于不测无东无西始于玄冥反于大通子乃规规然而求之以察索之以辩是直用管规天用锥指地也不亦小乎子往矣且子独不闻夫寿陵余子之学行于邯郸与未得国能又失其故行矣直匍匐而归耳今子不去将忘子之故失子之业公孙龙口呿而不合舌举而不下乃逸而走庄子钓于濮水楚王使大夫二人往先焉曰愿以竟内累矣庄子持竿不顾曰吾闻楚有神龟死已三千岁矣王巾笥而藏之庙堂之上此龟者宁其死爲留骨而贵乎宁其生而曳尾于涂中乎二大夫曰宁生而曳尾于涂中庄子曰往矣吾将曳尾于涂中惠子相梁庄子往见之或谓惠子曰庄子来欲代子相于是惠子恐搜于国中三日三夜庄子往见之曰南方有鸟其名鹓鶵子知之乎夫鹓鶵发于南海而飞于北海非梧桐不止非练食不食非醴泉不饮于是鸱得腐鼠鹓趋过之仰而视之曰吓今子欲以子之梁国而吓我邪庄子与惠子游于濠梁之上庄子曰儵鱼出游从容是鱼乐也惠子曰子非鱼安知鱼之乐庄子曰子非我安知我不知鱼之乐惠子曰我非子固不知子矣子固非鱼也子之不知鱼之乐全矣庄子曰请循其本子曰汝安知鱼乐云者旣已知吾知之而问我我知之濠上也庄子作此篇疾世俗目异于物而中寓其齐谐之意及其篇终而复言其知鱼之乐与齐物终于梦爲胡蝶之意同读庄子者宜求庄子之意也南华眞经新传卷之九南华真经新传正统道藏三家本二十卷洞神部玉诀类南华眞经新传卷之十恶九宋王元泽传至乐篇夫能去异学守正性忘己而与物齐谐者则生死富贵穷达寿夭不能介虿于胸中怡然逍遥于天地之间矣此庄子因而作至乐篇天下有至乐无有哉有可以活身者无有哉今奚爲奚据奚避奚处奚就奚去奚乐奚恶夫天下之所尊者富贵寿善也所乐者身安厚味美服好色音声也所下者贫贱夭恶也所苦者身不得安逸口不得厚味形不得美服目不得好色耳不得音声若不得者则大忧以惧其爲形也亦愚哉夫富者苦身疾作多积财而不得尽用其爲形也亦外矣夫贵者夜以继日思虑善否其爲形也亦疏矣人之生也与忧俱生寿者惛惛乆忧不死何之苦也其爲形也亦远矣列士爲天下见善矣未足以活身吾未知善之诚善邪诚不善邪若以爲善矣不足活身以爲不善矣足以活人故曰忠谏不听蹲循勿争故夫子胥争之以残其形不争名亦不成诚有善无有哉今俗之所爲与其所乐吾又未知乐之果乐邪果不乐邪吾观夫俗之所乐举羣趣者誙誙然如将不得已而皆曰乐者吾未之乐也亦未知不乐也果有乐无有哉吾以无爲诚乐矣又俗之所大苦也夫万物不足以忧者至乐也至乐者非由自外而入也非由感音而生也出于忘己无爲而天下不能知之也故曰天下有至乐无有哉惟能忘己无爲则至乐自有有至乐则可以全身身全而岂爲无乐欤故曰有可以活身者无有哉然而天下之世俗不知至乐之所出徒以富贵寿善衣食声色之备爲其乐故得之则劳形丧生耽之而不误失之则刻意伤生求之而不止是爲大惑而已矣安知至乐之其乐也内爲乐之其乐也外乎此庄子所以有爲形亦愚亦外亦疏亦远之言矣故曰至乐无乐至誉无誉天下是非果未可定也虽然无爲可以定是非至乐活身唯无爲几存请尝试言之天无爲以之清地无爲以之宁故两无爲相合万物皆化芒乎芴乎而无从出乎芴乎芒乎而无有象乎万物职职皆从无爲殖故曰天地无爲也而无不爲也人也孰能得无爲哉至乐生于无爲无爲则非有乐也故曰至乐无乐至誉出于难名难名则非爲有誉也故曰至誉无誉然而无爲者合于天地之道也天地无爲而任物之生成安有劳苦之困欤此其所以爲乐之至也人能无爲则亦爲乐之至人安得于无爲乎故曰天无爲以之清地无爲以之宁故两无爲相合万物皆化又曰人也敦得无爲哉此庄子讥于世俗也庄子妻死惠子弔之庄子则方箕踞鼓盆而歌惠子曰与人居长子老身死不哭亦足矣又鼓盆而歌不亦甚乎庄子曰不然是其始死也我独何能无槩然察其始而本无生非徒无生也而本无形非徒无形也而本无气杂乎芒芴之间变而有气气变而有形形变而有生今又变而之死是相与爲春秋冬夏四时行也人且偃然寝于巨室而我噭噭然随而哭之自以爲不通乎命故止也夫至人以生死爲往来故生不喜其成而死不哀其毁庄子妻死而箕踞鼓盆而不哭者盖了于生死之常而至乐也与孟子反子琴张编曲鼓琴之意同支离叔与滑介叔观于冥伯之丘崑崙之虚黄帝之所休俄而柳生其左肘其意蹶蹶然恶之支离叔曰子恶之乎滑介叔曰亡予何恶生者假借也假之而生生者尘垢也死生爲昼夜且吾与子观化而化及我我人何恶焉支离叔者言其形不正也滑介叔者言其心无智也此庄子制二子之名而寓其意夫形不正者能忘于形心无智者能忘于智忘形忘智则其于死生了然矣是以二子同逰观于冥伯之丘崑崙之虚黄帝之所休而以观变化之妙也夫观变化者达观其生死之变也能达生死之变则外物安足累我乎虽柳生于滑介叔之左肘而亦不爲之恶也故曰我又何恶若二子者可谓万物不足以忧之而内能全于至乐也庄子之楚见空髑髅髐然有形撽以马捶因而问之曰夫子贪生失理而爲此乎将子有亡国之事斧钺之诛而爲此乎将子有不善之行愧遗父母妻子之丑而爲此乎将子有冻馁之患而爲此乎将子之春秋故及此乎于是语卒援髑髅枕而卧夜半髑髅见梦曰子之谈者似辩士诸子所言皆生人之累也死则无此矣子欲闻死之说乎庄子曰然髑髅曰死无君于上无臣于下亦无四时之事从然以天地爲春秋虽南面王乐不能过也庄子不信曰吾使司命复生子形爲子骨肉肌肤反子父母妻子闾里知识子欲之乎髑髅深矉盛頞曰吾安能弃南面王乐而复爲人间之劳乎夫生者一气之暂聚死者一气之暂散生未必无爲而死未必有爲未必无爲者至乐所以缺未必有爲者至乐所以全此庄子所以有触髅不弃南面之乐之言也夫六骸者寓之于身也生则随气而暂聚死则随气而暂散聚散皆非我之所有我又何自有而有我乎自有而有我则未能忘形也不能忘形则有爲也有爲而与物相摩刃则至乐安能内全欤此髑髅之不欲复爲于人也颜渊东之齐孔子有忧色子贡下席而问曰小子敢问回东之齐夫子有忧色何邪孔子曰善哉汝问昔者管子有言丘甚善之曰褚小者不可以怀大绠短者不可以汲深夫若是者以爲命有所成而形有所适也夫不可损益吾恐回与齐侯言尧舜黄帝之道而重以燧人神农之言彼将内求于己而不得不得则惑人惑则死且汝独不闻邪昔者海鸟止于鲁郊鲁侯御而觞之于庙奏九韶以爲乐具太牢以爲膳鸟乃眩视忧悲不敢食一脔不敢饮一杯三日而死此以己养养鸟也非以鸟养飬鸟也夫以鸟飬飬鸟者宜栖之深林游之坛陆浮之江湖食之䲡䱔随行列而止委蛇而处彼唯人言之恶闻奚以夫譊譊爲乎咸池九韶之乐张之洞庭之野鸟闻之而飞兽闻之而走鱼闻之而下入人卒闻之相与还而观之鱼处水而生人处水而死彼必相与异其好恶故异也故先圣不一其能不同其事名止于实义设于适是之谓条达而福持燧人神农黄帝尧舜之道非圣人不足与言之齐侯中材之君也安足与言此道乎此颜回之齐而孔子所以有忧色也夫非圣人而与言圣人之道适使心之致惑也心惑则求之不止而伤生伤生则至于死而已至乐安得而全欤故曰惑则死安若顺其材而语之以中庸之道乎如此则不惑而生全生全则乐亦从而全此孔子所以有以鸟养鸟之喻也列子行食于道从见百岁髑髅攓蓬而指之曰唯予与汝知而未尝死未尝生也若果养乎予果欢乎种有几得水则爲继得水土之际则爲蛙蠙之衣生于陵屯则爲陵舄陵舄得郁栖则爲爲足乌足之根爲蛴螬其叶爲胡蝶胡蝶胥也化而爲虫生于灶下其状若脱其名爲鸲掇鸲掇千日爲鸟其名爲干余骨干余骨之沫爲斯弥斯弥爲食醯颐辂生乎食醯黄軦生乎九猷瞀芮生乎腐蠸羊奚比乎不箰乆竹生青宁青宁生程程生马马生人人又反入于机万物皆出于机皆入于机至人者冥于生死之极而以生爲不生以死爲不死不生所以生不死所以存此列子所以见髑髅而有予与汝未尝死未尝生之言也夫未尝生者能生生未尝死者能化化故继言万物生成变化之无终也然万物生成变化之无终其出入皆由于机也机者道之妙本而万物安有名由乎故由万物皆出于机皆入于机夫万物出入皆由于机也其生成岂不爲乐乎此庄子言之于终也达生篇夫外形骸忘彼我全于无乐之至乐则其于性命之情尽之矣此庄子因而作达生篇达生之情者不务生之所无以爲达命之情者不务知之所无奈何飬形必先之物物有余而形不养者有之矣有生必先无离形形不离而生亡者有之矣生之来不能却其去不能止悲夫世之人以爲飬形足以存生而养形果不足以存生则世奚足爲哉虽不足爲而不可不爲者其爲不免矣夫欲免爲形者莫如弃世弃世则无累无累则正平正平则与彼更生更生则几矣夫生者时之暂来受之有涯也命者天之所付也且然无间也知其暂来则所谓达生之情也知其所付则所谓达命之情也知其有涯而不以外物而伤之所谓不务生之所无以爲也知其无间而不用智巧而蹈悔所谓不务知之所无奈何何也然而生必有形形必得养裁其非类而养之所谓养形必先之物也养形役物而无厌则物翕赡而形必丧故曰物有余而形不养者有矣夫形者生之所寓也非我所有也我谓有而不能自忘之所谓有生必先无离形也形旣不忘而自有则形愈亏而生必丧故曰形不离而生亡者有之矣惟能忘生而又能忘形则适来之谓时而适去必能顺也故曰生之来不能却其去不可止夫庄子之书其篇有名养生者有名达生者养之者自内而达之者及外以其自内而故以养生爲内篇以其及外而故以达生爲外篇此周爲书之意也事奚足弃而生奚足遗弃事则形不劳遗生则精不亏夫形全精复与天爲一天地者万物之父母也合则成体散则成始形精不亏是谓能移精而又精反以相天事无穷生有涯以有涯而应无穷则力不赡而命殆矣惟能弃事而任自然忘生而处无爲则逍遥自得而神王矣故曰弃事则形不劳遗生则精不亏形不劳者形所以全也精不亏者精所以复也全则反于眞复则归于静如此则与天无异也故曰形全精复与天爲一与天爲一则物最之也故曰天地者万物之父母也爲物之父母而能生成于物故曰合则成体散则成始始者言其生而体者言其成生成万物而不劳形损精而与化之密移是谓至精之精而归于自然而然矣故曰形精不亏是谓能移精而又精反以相天子列子问关尹曰至人潜行不窒蹈火不热行乎万物之上而不慄请问何以至于此关尹曰是纯气之守也非知巧果敢之列居予语女凡有貌象声色者皆物也物与物何以相远夫奚足以至乎先是色而已则物之造乎不形而止乎无所化夫得是而穷之者物焉得而止焉彼将处乎不淫之度而藏乎无端之纪游乎万物之所终始夫至人者虚心应物而无不通也故曰潜行不窒待物以诚而物莫伤也故曰蹈火不热反以相天而心无累也故曰行乎万物之上而不慄然而至人如此者由精神之不亏也非智勇之用也故曰是纯气之所守也非智巧果敢之壹其性飬其气合其德以通乎物之所造夫若是者其天守全其神无却物奚自入焉壹其性者不跂其本也养其气者不出其和也合其德者守于自德也不跂其本则正正所以存不出其和则眞纯所以全守于自得则过失所以忘如此则眞君虚静而明于万物之始故曰以通乎物之所造至人若是而其道所以曲全而其妙所以不测万物焉能挠役乎故曰夫若是者其神无却物奚自入焉夫醉者之坠车虽疾不死骨节与人同而犯害与人异其神全也乗亦不知也坠亦不知也死生惊惧不入乎其胸中是故遻物而不慴彼得全于酒而犹若是而况得全于天乎圣人藏于天故莫之能伤也复雠者不折镆干虽有忮心者不怨飘瓦是以天下平均故无攻战之乱无杀戮之刑者由此道也不开人之天而开天之天开天者德生开人者贼生不厌其天不忽于人民几乎以其眞仲尼适楚出于林中见痀偻者承蜩犹掇之也仲尼曰子巧乎有道邪曰我有道也五六月累丸二而不坠则失锱铢累三而不坠则失者十一累五而不坠犹掇之也吾处身也若厥株拘吾执臂也若藁木之枝虽天地之大万物之多而唯蜩翼之知吾不反不侧不以万物易蜩之翼何爲而不得孔子顾谓弟子曰用志不分乃凝于神其痀偻丈人之谓乎颜渊问仲尼曰吾尝济乎觞深之渊津人操舟若神吾问焉曰操舟可学邪曰可善游者数能若乃夫没人则未尝见舟而便操之也吾问焉而不吾告敢问何谓也仲尼曰善游者数能忘水也若乃夫没人之未尝见舟而便操之也彼视渊若陵视舟之覆犹其车却也覆却万方陈乎前而不得入其舍恶往而不暇以瓦注者巧以钩注者惮以黄金注者殙其巧一也而有所矜则重外也凡外重者内拙夫承蜩操舟技之至末也由能用志而精之精之则乃几于神也而况全生之道乎夫生者事之至大也人能用志而全之全之乃入于神也世俗不能用志而全之此庄子所以寓言仲尼之叹承蜩颜渊之美操舟也田开之见周威公威公曰吾闻祝肾学生吾子与祝肾游亦何闻焉田开之曰开之操拔篲以侍门庭亦何闻于夫子威公曰田子无让寡人愿闻之开之曰闻之夫子曰善飬生者若牧羊然视其后者而鞭之威公曰何谓也田开之曰鲁有单豹者巖居而水饮不与民共利行年七十而犹有婴儿之色不幸遇饿虎饿虎杀而食之有张毅者高门县薄无不走也行年四十而有内热之病以死豹飬其内而虎食其外毅飬其外而病攻其内此二子者皆不鞭其后者也夫生必有形形必有体体所以分于内外也全生者均养其内外则内外两全而生所以存也若专养其内而忘其外则外与物迕而不免于累此单豹所以亡躯于虎若专养于外而忘其内则内必焚和而不免于累此张毅所以没身于病也二子者皆不中于道而罹其害此田开之所以有牧羊之喻也仲尼曰无入而藏无出而阳柴立其中央三者若得其名必极夫畏涂者十杀一人则父子兄弟相戒也必盛卒徒而后敢出焉不亦知乎人之所取畏者衽席之上饮食之间而不知爲之戒者过也祝宗人玄端以临牢筴说彘曰汝奚恶死吾将三月㹖汝十日戒三日齐借汝白茅加汝肩尻乎彫俎之上则汝爲之乎爲彘谋曰不如食以糠糟而错之牢筴之中自爲谋则苟生有轩冕之尊死得于腞楯之上聚偻之中则爲之爲彘谋则去之自爲谋则取之所异彘者何也桓公田于泽管仲御见鬼焉公抚管仲之手曰仲父何见对曰臣无所见公反诶诒爲病数日不出齐士有皇子告敖者曰公则自伤鬼恶能伤公夫忿滀之气散而不反则爲不足上而不下则使人善怒下而不上则使人善忘不上不下中身当心则爲病桓公曰然则有鬼乎曰有沈有履灶有髻户内之烦壤雷霆处之东北方之下者倍阿鲑蠪跃之西北方之下者则泆阳处之水有罔象丘有崒山有夔野有彷徨泽有委蛇公曰请问委蛇之状何如皇子曰委蛇其大如毂其长如辕紫衣而宋冠其爲物也恶闻雷车之声则捧其首而立见之者殆乎霸桓公辴然而笑曰此寡人之所见者也于是正衣冠与之坐不终日而不知病之去也纪消子爲王养斗鸡十日而问鸡已乎曰未也方虚憍而恃气十日又问曰未也犹应向景十日又问曰未也犹疾视而盛气十日又问曰几矣鸡虽有鸣者已无变矣望之似木鸡矣其德全矣异鸡无敢应者反走矣纪渻子之养鸡梓庆之爲鐻皆能全其天眞而顺其自然也夫天眞全则所以德全而合于天故鸡遂至于无敢应而鐻成而凝于神也孔子观于吕梁县水三十仞流沫四十里鼋鼍鱼鼈之所不能游也见一丈夫游之以爲有苦而欲死也使弟子并流而拯之数百步而出被发行歌而游于塘下孔子从而问焉曰吾以子爲鬼察子则人也请问蹈水有道乎曰亡吾无道吾始乎故长乎性成乎命与齐俱入与汩偕出从水之道而不爲私焉此吾所以蹈之也孔子曰何爲始乎故长乎性成乎命曰吾生于陵而安于陵故也长于水而安于水性也不知吾所以然而然命也梓庆削木爲鐻鐻成见者惊犹鬼神鲁侯见而问焉曰子何术以爲焉对曰臣工人何术之有虽然有一焉臣将爲鐻未尝敢以耗气也必齐以静心齐三日而不敢怀庆赏爵禄齐五日不敢怀非誉巧拙齐七日辄然忘吾有四枝形体也当是时也无公朝其巧专而外骨消然后入山林观天性形躯至矣然后成见鐻然后加手焉不然则已则以天合天器之所以疑神者其是与东野稷以御见庄公进退中绳左右旋中规庄公以爲文弗过也使之钩百而反颜阖遇之入见曰稷之马将败公密而不应少焉果败而反公曰子何以知之曰其马力竭矣而犹求焉故曰败工倕旋而盖规矩指与物化而不以心稽故其灵台一而不桎忘足屦之适也忘要带之适也知忘是非心之适也不内变不外从事会之适也始乎适而未尝不适者忘适之适也有孙休者踵门而诧子扁庆子曰休居乡不见谓不脩临难不见谓不勇然而田原不遇岁事君不遇世賔于乡里逐于州部则胡罪乎天哉休恶遇此命也扁子曰子独不闻夫至人之自行邪忘其肝胆遗其耳目茫然彷徨乎尘垢之外道遥乎无事之业是谓爲而不恃长而不宰今汝饰知以惊愚脩身以明污昭昭乎若揭日月而行也汝得全而形躯具而九窍无中道夭于聋盲跛蹇而比于人数亦幸矣又何暇乎天之怨哉子往矣孙子出扁子入坐有间仰天而叹弟子问曰先生何爲叹乎扁子曰向者休来吾告之以至人之德吾恐其惊而遂至于惑也弟子曰不然孙子之所言是邪先生之所言非邪非固不能惑是孙子所言非邪先生所言是邪彼固惑而来矣又奚罪焉扁子曰不然昔者有鸟止于鲁郊鲁君说之爲具太牢以飨之奏九韶以乐之鸟乃始忧悲眩视不敢饮食此之谓以己飬养鸟也若夫以鸟养养鸟者宜栖之深林浮之江湖食之以委蛇则平陆而已矣今休款启寡闻之民也吾告以至人之德譬之若载鼷以车马乐鴳以钟鼓也彼又恶能无惊乎哉全生之道非至人不能知之矣非至人而与语全生之道是养鸟以太牢九韶之具也安能使无惊惧之心欤此扁子所以虑孙休之惑也夫庄子之作此篇以觉世俗未悟全生之理也而世俗者未可卒告之以全生之道故终于扁子之所叹而寓其所作之意也若庄子者可谓能尽其意者乎山木篇夫能达生之情而无爲无爲则归于虚静寂寞而材全材全则不蕲乎用矣此庄子因而作山木篇庄子行于山中见大木枝叶盛茂伐木者止其旁而不取也问其故曰无所可用庄子曰此木以不材得终其天年夫子出于山舍于故人之家故人喜命竖子杀鴈而烹之竖子请曰其一能鸣其一不能鸣请奚杀主人曰杀不能鸣者明日弟子问于庄子曰昨日山中之木以不材得终其天年今主人之鴈以不材死先生将何处庄子笑曰周将处夫材与不材之间材与不材之间似之而非也故未免乎累若夫乗道德而浮游则不然无誉无訾一龙一蛇与时俱化而无肯专爲一上一下以和爲量浮游乎万物之祖物物而不物于物则胡可得而累邪此神农黄帝之法则也若夫万物之情人伦之传则不然合则离成则毁廉则挫尊则议有爲则亏贤则谋不肖则欺胡可得而必乎哉悲夫弟子志之其唯道德之乡乎夫命者材之体材者命之用材所以殊小大而用所以分有无圣人之材大材也材大则材全而已矣材全而以无用爲用则能全生此山木以不材而得终其天年也世俗之材小材也材小则材缺而已矣材缺而亦以无用爲用则反丧生此山舍之鴈以不能呜而见烹也夫鴈之不能鸣亦似山木之不材也似之而未爲其全材是以不免于患也故曰材与不材之间似之而非之也故未免乎累市南宜僚见鲁侯鲁侯有忧色市南子曰君有忧色何也鲁侯曰吾学先王之道脩先君之业吾敬鬼尊贤亲而行之无须臾离居然不免于患吾是以忧市南子曰君之除患之术浅矣夫丰狐文豹栖于山林伏于巖穴静也夜行昼居戒也虽饥渴隐约犹且胥疏于江湖之上而求食焉定也然且不免于网罗机辟之患是何罪之有哉其皮爲之灾也今鲁国独非君之皮邪吾愿君刳形去皮洒心去欲而游于无人之野南越有邑焉名爲建德之国其民愚而朴少私而寡欲知作而不知藏与而不求其报不知义之所适不知礼之所将猖狂妄行乃蹈乎大方其生可乐其死可葬吾愿君去国捐俗与道相辅而行君曰彼其道远而险又有江山我无舟车奈何市南子曰君无形倨无留居以爲君车君曰彼其道幽远而无人吾谁与爲邻吾无粮我无食安得而至焉市南子曰少君之费寡君之欲虽无粮而乃足君其涉于江而游于海望之而不见其崖愈往而不知其所穷送君者皆自崖而反君自此远矣故有人者累见有于人者忧故尧非有人非见于有人也吾愿去君之累除君之忧而独与道游于大莫之国方舟而济于河有虚船来触舟虽有惼心之人不怒有一人在其上则唿张歙之一唿而不闻再唿而不闻于是三唿邪则必以恶声随之向也不怒而今也怒向也虚而今也实人能虚己以游世其孰能害之夫材全则所以知命知命则所以不忧鲁侯之材不全而不能知于命所以有忧色而已夫忧者生于物之所累也鲁侯物于国而其国所以爲之累此市南子引丰狐文豹皮爲之灾而谕之也人欲使其国不能爲累者莫若无心于物而任其自然无意于民而任其自化汎然逰于自得之场而处于至虚之域则其材所以自全而其用归于无用乃入于寥天而孰能爲乎故曰君自此远矣又曰虚己以逰敦能害之此市南子语鲁侯以深根固蒂无爲清净之道也北宫奢爲卫灵公赋敛以爲钟爲坛乎郭门之外三月而成上下之县王子庆忌见而问焉曰予何术之设奢曰一之间无敢设也奢闻之旣雕旣琢复归于朴侗乎其无识傥乎其怠疑萃乎茫乎其送往而迎来来者勿禁往者勿止从其彊梁随其曲传因其自穷故朝夕赋敛而豪毛不挫而况有大涂者乎夫道一而不可不变也变而复归于眞也生物而任其自生也成物而任其自成也不加不损而与物无迕也无爲无用而莫知其终也此皆至道之妙体而得之足以全生矣此北宫奢所以寓之于爲钟爲坛之间也故曰而况有大涂者乎孔子围于陈蔡之间七日不火食太公任往弔之曰子几死乎曰然子恶死乎曰然任曰予尝言不死之道东海有鸟焉其名曰意怠其爲鸟也翂翂翐翐而似无能引援而飞迫胁而栖进不敢爲前退不敢爲后食不敢先尝必取其绪是故其行列不斥而外人卒不得害是以免于患直木先伐甘井先竭子其意者饰知以惊愚修身以明污昭昭乎如揭日月而行故不免也昔吾闻之大成之人曰自伐者无功功成者堕名成者亏孰能去功与名而还与衆人道流而不明居得行而不名处纯纯常常乃比于狂削迹损势不爲功名是故无责于人人亦无责焉至人不闻子何喜哉孔子曰善哉辞其交游去其弟子逃于大泽衣裘褐食杼栗入兽不乱羣入鸟不乱行鸟兽不恶而况人乎孔子问子桑虖曰吾再逐于鲁伐树于宋削迹于卫穷于商周围于陈蔡之间吾犯此数患亲交益疏徒友益散何与子桑雽曰子独不闻假人之亡与林回弃千金之璧负赤子而趍或曰爲其布与赤子之布寡矣爲其累与赤子之累多矣弃千金之璧负赤子而趍何也林回曰彼以利合此以天属也夫以利合者迫穷祸患害相弃也以天属者迫穷祸患害相收也夫相收之与相弃亦远矣且君子之交淡若水小人之交甘如醴君子淡以亲小人甘以絶彼无故以合者则无故以离孔子曰敬闻命矣徐行翔佯而归絶学捐书弟子无挹于前其爱益加进异日桑雽又曰舜之将死眞泠禹曰汝戒之哉形莫若縁情莫若率縁则不离率则不劳不离不劳则不求文以待形不求文以待形固不待物庄子衣大布而补之正緳系履而过魏王魏王曰何先生之惫邪庄子曰贫也非惫也士有道德不能行惫也衣弊履穿贫也非惫也此所谓非遭时也王独不见夫腾猿乎其得柟梓豫章也揽蔓其枝而王长其间虽羿逄蒙不能眄睨也及其得枯棘枳枸之间也危行侧视振动悼慄此筋骨非有加急而不柔也处世不便未足以逞其能也今处昏上乱相之间而欲无惫奚可得邪此比干之见剖心征也夫孔子穷于陈蔡之间七日不火食左据藁木右击藁枝而歌焱氏之风有其具而无其数有其声而无宫角木声与人声犂然有当于人之心颜回端拱还目而窥之仲尼恐其广己而造大也爱己而造哀也曰回无受天损易无受人益难无始而非卒也人与天一也夫今之歌者其谁乎回曰敢问无受天损易仲尼曰饥渴寒暑穷桎不行天地之行也运物之泄也言与之偕逝之谓也爲人臣者不敢去之执臣之道犹若是而况乎所以待天乎何谓无受人益难仲尼曰始用四达爵禄并至而不穷物之所利乃非己也吾命有在外者也君子不爲盗贤人不爲窃吾若取之何哉故曰鸟莫知于鷾鸸目之所不宜处不给视虽落其实弃之而走其畏人也而袭诸人间社稷存焉尔何谓无始而非卒仲尼曰化其万物而不知其禅之者焉知其所终焉知其所始正而待之而已耳何谓人与天一邪仲尼曰有人天也有天亦天也人之不能有天性也圣人晏然体逝而终矣庄周游乎雕陵之樊睹一异鹊自南方来者翼广七尺目大运寸感周之颡而集于栗林庄周曰此何鸟哉翼殷不逝目大不睹褰裳躩步执弹而留之覩一蝉方得美荫而忘其身螳蜋执翳而搏之见得而忘其形异鹊从而利之见利而忘其眞庄周憷然曰噫物固相累二类相召也捐弹而反走虞人逐而谇之庄周反入三月不庭蔺且从而问之夫子何爲顷间甚不庭乎庄周曰吾守形而忘身观于浊水而迷于清渊且吾闻诸夫子曰入其俗从其俗今吾游于雕陵而忘吾身异鹊感吾颡游于栗林而忘眞栗林虞人以吾爲戮吾所以不庭也形者天之委质也命之所累也惟其能忘形则足以忘物忘物则足以全命命全则足以全生惟其不能忘形则不能忘物不能忘物则不能全命不能全命则不能全生此庄周所有执弹鹊蝉螳蜋之言也夫执弹弹鹊而忘栗林之禁此役于物而不能忘形也螳蜋抟蝉而忘异鹊之所利此利于得而不能全命也不能忘形而全命皆不免于忧患也安得生所以全欤此周之所以遽悟而不出门庭也阳子之宋宿于逆旅逆旅人有妾二人其一人美其一人恶恶者贵而美者贱阳子问其故逆旅小子对曰其美者自美吾不知其美也其恶者自恶吾不知其恶也阳子曰弟子记之行贤而去自贤之行安往而不爱哉夫欲全其性命终其天年者莫若外忘其形也形忘则所以自得而所适安有不得欤此阳子所以取逆旅小子之言也夫美者自美吾不知其美恶者自恶吾不知其恶者此皆外忘其形而美恶从而两忘也岂爲不全性命之情欤此庄子所以言之于篇终也南华眞经新传卷之十南华真经新传正统道藏三家本二十卷洞神部玉诀类南华眞经新传卷之十一积一宋王元泽传田子方篇夫眞人者全至乐达生理以不材爲材无用爲用而不失眞此魏无择之师如此矣庄子因而作田子之篇田子方侍坐于魏文侯数称谿工文侯曰谿工子之师邪子方曰非也无择之里人也称道数当故无择称之文侯曰然则子无师邪子方曰有曰子之师谁邪子方曰东郭顺子文侯曰然则夫子何故未尝称之子方曰其爲人也眞人貌而天虚縁而葆眞清而容物物无道正容以悟之使人之意也消无择何足以称之子方出文侯傥然终日不言召前立臣而语之曰远矣全德之君子始吾以圣知之言仁义之行爲至矣吾闻子方之师吾形解而不欲动口钳而不欲言吾所学者眞土梗耳夫魏眞爲累耳夫眞人者内直而不假于物也具体而任其无爲也故曰人貌而天虚静而不失其正也故曰虚縁而葆眞湛然足以有容也故曰清而容物邪僻来干则示之以未始出吾宗而俾之自灭也故曰物无道正容以悟之使人之意也消此皆合于道之无名也无名安可强名乎此田子方所以言无择何足以称之也夫子方之师如此也万物安足爲累乎此文侯自嗟其所学之非道而魏国之爲累也故曰吾所学者眞土梗耳魏眞爲我累耳温伯雪子适齐舍于鲁鲁人有请见之者温伯雪子曰不可吾闻中国之君子明乎礼义而陋于知人心吾不欲见也至于齐反舍于鲁是人也又请见温伯雪子往也蕲见我今也又蕲见我是必有以振我也出而见客入而叹明日见客又入而叹其仆曰每见之客也必入而叹何也曰吾固告子矣中国之民明乎礼义而陋乎知人心昔之见我者进退一成规一成矩从容一若龙一若虎其谏我也似子其道我也似父是以叹也仲尼见之而不言子路曰吾子欲见温伯雪子乆矣见之而不言何邪仲尼曰若夫人者巨击而道存矣亦不可以容声矣眞人者敦兮若朴也旷兮若谷也渊兮似万物之宗也不可以智度不可以言接此温伯雪子之如此而仲尼见而不能言也夫仲尼见而不言者心得也心得何假于言乎故曰亦不可以容声矣颜渊问于仲尼夫田无择之师与夫温伯雪子其道所以爲得矣由未及于仲尼故以颜回称仲尼之道而继言之仲尼之道至妙矣其所得得之于老聃故以孔子与老聃论道而次之也故无择之师不及温伯雪子温伯雪子不及于孔子孔子又师于老聃故第差一等而言之此庄子託数子之称师而论道以至于精也夫子步亦步夫子趋亦趋夫子驰亦驰夫子奔逸絶尘而回瞠若乎后矣夫子曰回何谓也曰夫子步亦步也夫子言亦言也夫子趋亦趋也夫子辩亦辩也夫子驰亦驰也夫子言道回亦言道也及奔逸絶尘而回瞠若乎后者仲尼者入于道也颜回者知于道也入于道者已至于眞空此所以奔逸絶尘而不可以及也知于道者未达于眞空此所以趋步驰骋而瞠若乎后也不可以及则独爲于圣人瞠若其后则可以继圣人此仲尼所以爲万世师而颜回所以爲于亚圣也夫子不言而信不比而周无器而民滔乎前而不知所以然而已矣仲尼曰恶可不察与夫哀莫大于心死而人死亦次之日出东方而入于西极万物莫不比方有巨有趾者待是而后成功是出则存是入则亡万物亦然有待也而死有待也而生孔子待物以其诚故不言而信也接下以其忠故不比而周也无爵而物最故无器而民也无位而物归故滔乎前而不知所以然而已此夫子之所以圣者欤吾一受其成形而不化以待尽效物而动日夜无隙而不知其所终薰然其成形知命不能规乎其前丘以是日徂吾终身与汝交一臂而失之可不哀与汝殆着乎吾所以着也彼已尽矣而汝求之以爲有是求马于唐肆也吾服汝也甚忘汝服吾也亦甚忘虽然汝奚患焉虽忘乎故吾吾有不忘者存眞宰之造物我所以受其成形而爲我矣受其成形而不可以侈易待其终极而后止此未足以免于忧累也故圣人达观而忘其形所以无我而已矣孔子见老聃老聃新沐方将被发而干慹然似非人孔子便而待之少焉见曰丘也眩与其信然与向者先生形体掘若藁木似遗物离人而立于独也老聃曰吾游心于物之初孔子曰何谓邪曰心困焉而不能知口辟焉而不能言尝爲汝议乎其将夫物之初者无有也无有者道之眞体而与物不耦矣老聃所以逰之宜乎孔子称其形体如藁木似遗物离人而立于独也夫离人者出于非人之域也立于独者入于天而一也此老聃所以神妙欤至阴肃肃至阳赫赫肃肃出乎天赫赫发乎地两者交通成和而物生焉或爲之纪而莫见其形消息满虚一晦一明日改月化日有所爲而莫见其功生有所乎萌死有所乎归始终相反乎无端而莫知其所穷非是也且孰爲之宗一阴一阳之谓道道生于阴阳阴阳分而道着然独阴不可成而独阳不可生必在交通而然后万物生成矣故曰至阴肃肃至阳赫赫肃肃出乎天赫赫发乎地两者交通成和而物生焉夫天阳也地阴也肃肃出乎天赫赫出乎地见阴阳交通之道也孔子曰请问游是老聃曰夫得是至美至乐也得至美而游乎至乐谓之至人能全于道者所以能全于命命全则爲乐莫大焉此老聃所以有至美至乐之言也夫道者天下之至美也命者万事之至乐也至美出于道而视之不见也至乐出于命而听之不闻也惟能入道则可全命惟能有美则可以有乐二者非至人不能备之矣故曰得至美而逰乎至乐谓之至人孔子曰愿闻其方曰草食之兽不疾易薮水中之虫不疾易水行少变而不失其大常也喜怒哀乐不入于胸次夫天下也者万物之所一也得其所一而同焉则四肢百体将爲尘垢而死生终始将爲昼夜而莫之能滑而况得丧祸福之所介乎弃隶者若弃泥涂知身贵于隶也贵在于我而不失于变且万化而未始有极也夫孰足以患心已爲道者解乎此天地万物同出于道而得一也人能明得一之妙则无爲无爲则无我无我则形骸如遗土死生爲往来皆不能爲累于我矣岂得失利害可以介万于心欤故曰夫天下也者万物之所一也得其所一而同焉则四肢百体将爲尘垢而死生终始将爲昼夜而莫之能滑而况得丧祸福之所介乎孔子曰夫子德配天地而犹假至言以修心古之君子孰能说焉老聃曰不然夫水之于汋也无爲而才自然矣至人之于德也不修而物不能离焉若天之自高地之自厚日月之自明夫何修焉孔子出以告颜回曰丘之于道也其犹醯鸡与微夫子之发吾覆也吾不知天地之大全也缺传庄子见鲁哀公哀公曰鲁多儒士少爲先生方者庄子曰鲁少儒哀公曰举鲁国而儒服何谓少乎庄子曰周闻之儒者冠圜冠者知天时履句屦者知地形绶佩玦者事至而断君子有其道者未必爲其服也爲其服者未必知其道也公固以爲不然何不号于国中曰无此道而爲此服者其罪死于是哀公号之五日而鲁国无敢儒服者独有一丈夫儒服而立乎公门公即召而问以国事千转万变而不穷庄子曰以鲁国而儒者一人耳可谓多乎百里奚爵禄不入心故饭牛而牛肥使秦穆公忘其贱与之政也有虞氏死生不入于心故足以动人宋元君将画图衆史皆至受揖而立䑛笔和墨在外者半有一史后至者儃儃然不趋受揖不立因之舍公使人视之则解衣般礴臝君曰可矣是眞画者也文王观于臧见一丈夫钓而其钓莫钓非持其钓有钓者常钓也文王欲举而授之政而恐大臣父兄之弗安也欲终而释之而不忍百姓之无天也于是旦而属之大夫曰昔者寡人梦见良人黑色而𩑺乗驳马而徧宋蹄号曰寓而政于臧丈人庶几乎民有瘳乎诸大夫蹴然曰先君王也文王曰然则卜之诸大夫曰先君之命王其无他又何卜焉遂迎臧丈人而授之政典法无更偏令无出三年文王观于国则列士坏植散羣长官者不成德斔斛不敢入于四境列士坏植散羣则尚同也长官者不成德则同务也斔斛不敢入四境则诸侯无二心也文王于是焉以爲大师北面而问曰政可以及天下乎臧丈人昧然而不应泛然而辞朝令而夜遁终身无闻颜渊问于仲尼曰文王其犹未邪又何以梦爲乎仲尼曰默汝无言夫文王尽之也而又何论刺焉彼直以循斯须也夫鲁国之多儒周邦之多臣及其所得则乃一儒一丈夫矣故鲁得一儒而哀公问之国事则千转万变而不穷周得一丈夫而文王授之邦政则四境诸侯无二心是二人者得于心者充足而爲于外者有余所谓才全而德不形故庄子言于此篇矣伯昏无人射引之盈贯措杯水其肘上发之适矢复沓方矢复寓当是时犹象人也伯昏无人曰是射之射非不射之射也尝与汝登高山履危石临百仞之渊若能射乎于是无人遂登高山履危石临百仞之渊背逡巡足二分垂在外揖御寇而进之御寇伏地汗流至踵伯昏无人曰夫至人者上闚青天下潜黄泉挥斥八极神气不变今汝憷然有恂目之志尔于中也殆矣夫至人者潜行而不窒所入而皆得放心于天地之外而不入于形器之内忘于危险而岂有惮慴欤此伯昏无人所以言其闚青天潜黄泉挥斥八极而神气不能变也肩吾问于孙叔敖曰子三爲令尹而不荣华三去之而无忧色吾始也疑子今视子之鼻间栩栩然子之用心独奈何孙叔敖曰吾何以过人哉吾以其来不可却也其去不可止也吾以爲得失之非我也而无忧色而已矣我何以过人哉且不知其在彼乎其在我乎其在彼邪亡乎我在我邪亡乎彼方将踌躇方将四顾何暇至乎人贵人贱哉仲尼闻之曰古之眞人知者不得说美人不得滥盗人不得劫伏戏黄帝不得友死生亦大矣而无变乎己况爵禄乎若然者其神经乎大山而无介入乎渊泉而不濡处卑细而不惫充满天地旣以与人己愈有楚王与凡君坐少焉楚王左右曰凡亡者三凡君曰凡之亡也不足以丧吾存夫凡之亡不足以丧吾存则楚之存不足以存存由是观之则凡未始亡而楚未始存也至人者以形骸爲寓寄以生死爲往来而况爵禄轩冕之外物乎此孙叔敖所以三仕三去而无荣华忧色也夫爵禄轩冕物之来寄也其来不可郄其去不可止来去在彼而不在我故曰吾以得失之非我也得失之非我则又何忧喜于其间故曰而无忧色而已矣此叔敖之能忘于外物孔子所以引古之眞人而称之也知北游篇夫窈冥寂寞希夷微妙者至道之眞体体固不可以情求不可以智窥惟以无知而爲得矣此庄子因而作知北游之篇知北游于玄水之上登隐弅之丘而适遭无爲谓焉知谓无爲谓曰予欲有问乎若何思何虑则知道何处何服则安道何从何道则得道三问而无爲谓不答也非不答不知答也知不得问反于白水之南登狐阕之上而睹狂屈焉知以之言也问乎狂屈狂屈曰唉予知之将语若中欲言而忘其所欲言知不得问反于帝宫见黄帝而问焉黄帝曰无思无虑始知道无处无服始安道无从无道始得道知问黄帝曰我与若知之彼与彼不知也其敦是耶黄帝曰彼无爲谓眞是也狂屈似之我与汝终不近也夫知者不言言者不知故圣人行不言之教道不可致德不可至仁可爲也义可亏也礼相伪也故曰失道而后德失德而后仁失仁而后义失义而后礼礼者道之华而乱之首也故曰爲道者日损损之又损之以至于无爲无爲而无不爲也今已爲物也欲复归根不亦难乎其易也其唯大人乎生也死之徒死也生之始孰知其纪人之生气之聚也聚则爲生散则爲死若死生爲徒吾又何患故万物一也是其所美者爲神奇其所恶者爲臭腐臭腐复化爲神奇神奇复化爲臭腐故曰通天下一气耳圣人故贵一知谓黄帝曰吾问无爲谓无爲谓不应我非不我应不知应我也吾问狂屈狂屈中欲告我而不我告非不我告中欲告而忘之也今予问乎若若知之奚故不近黄帝曰彼其眞是也以其不知也此其似之也以其忘之也予与若终不近也以其知之也狂屈闻之以黄帝爲知言夫智者言其阳明也北者言其阴晦也能不用明而自晦则入于至道之妙也故曰知北逰于玄水之上隐弅之丘适遭无爲谓焉故无爲者未免于有爲也未免于有爲则岂足以知道此所以不答知之所问也智以无爲之不答复之阳明而所以决其所问焉故曰反于白水之南澄狐阕之上而睹狂屈焉白水之南者言阳明也狐阕之上者言中心疑而不果也狂者言其有所取屈者言其有所伸亦未爲于无爲也未爲于无爲则亦不足以知于道此所以答智以予知之将告若之言也智以二子皆不知道也非圣人不可以明故复之帝宫而问黄帝焉黄帝者圣人也足以知其至道矣夫何思何虑者无心也何处何服者无体也何从何道者无方也无心所以言至虚无体所以言眞空无方所以言至妙至虚者道之所集也故曰则知道眞空者道之所存也故曰则安道至妙者道之所在也故曰则得道此三者非圣人不能以知之故黄帝曰我与若知之彼与彼不知也无爲狂屈者皆庄子制名而寓意天地有大美而不言四时有明法而不议万物有成理而不说圣人者原天地之美而达万物之理是故至人无爲大圣不作观于天地之谓也今彼神明至精与彼百化物已死生方圆莫知其根也扁然而万物自古以固存六合爲巨未离其内秋毫爲小待之成体天下莫不沉浮终身不故阴阳四时运行各得其序惛然若亡而存油然不形而神万物畜而不知此之谓本根可以观于天矣知道者不言言者不知故天地自道而生而未尝谕人以覆载之功四时随道而行而未尝告人以寒暑之期万物由道而出未尝语人以生成之理圣人者与天地合其德与四时合其序曲通万物之情而与道冥会未尝谆谆然以谕人矣故曰圣人者原天地之美而达万物之理是故至人无爲者任其自然而无所爲也大圣不作者付之自成而无所作也此至人圣人合天地之不言也故曰观于天地之谓也啮缺问道乎被衣被衣曰若正汝形一汝视天和将至摄汝知一汝度神将来舍德将爲汝美道将爲汝居汝瞳焉如新生之犊而无求其故言未卒啮缺睡寐被衣大说行歌而去之曰形若藁骸心若死灰眞其实知不以故自持媒媒晦晦无心而不可与谋彼何人哉正汝形者使之无劳汝形也一汝视者使之不见可欲也无劳汝形则形全也不见可欲则精复也形全精复则与天爲一矣故曰天和将至摄汝知者使之无思无爲也一汝度者使之不益不损也无思无爲则反朴也不益不损则全纯也反朴全纯则其神不亏矣故曰神将来舍德将爲汝美者游于自得之场也道将爲汝居者处于至虚之域汝瞳焉如新生之犊而无求其故所谓复归于初也此皆入道之眞理故啮缺遽悟而心得之此所以听言未卒而睡寐也舜问乎丞曰道可得而有乎曰汝身非汝有也汝何得有夫道舜曰吾身非吾有也孰有之哉曰是天地之委形也生非汝有是天地之委和也性命非汝有是天地之委顺也孙子非汝有是天地之委蜕也故行不知所往处不知所持食不知所味天地之彊阳气也又胡可得而有邪缺传孔子问于老聃曰今日晏间敢问至道老聃曰汝斋戒疏瀹而心澡雪而精神掊击而知夫道窅然难言哉将爲汝言其崖略夫昭昭生于冥冥有伦生于无形精神生于道形本生于精而万物以形相生故九窍者胎生八窍者卵生其来无迹其往无崖无门无房四达之皇皇也邀于此者四枝彊思虑恂达耳目聪明其用心不劳其应物无方天不得不高地不得不广日月不得不行万物不得不昌此其道与且夫博之不必知辩之不必慧圣人以断之矣若夫益之而不加益损之而不加损者圣人之所保也渊渊乎其若海魏魏乎其终则复始也运量万物而不匮则君子之道彼其外与万物皆往资焉而不匮此其道与中国有人焉非阴非阳处于天地之间直且爲人将反于宗自本观之生者喑醷物也虽有寿夭相去几何须臾之说也奚足以爲尧桀之是非果蓏有理人伦虽难所以相齿圣人遭之而不违过之而不守调而应之德也偶而应之道也帝之所兴王之所起也人生天地之间若白驹之过郄忽然而已注然勃然莫不出焉油然漻然莫不入焉已化而生又化而死生物哀之人类悲之解其天弢堕其天袠纷乎宛乎魂魄将往乃身从之乃大归乎不形之形形之不形是人之所同知也非将至之所务也此衆人之所同论也彼至则不论论则不至明见无值辩不若默道不可闻闻不若塞此之谓大得也夫老聃神人也其妙所以无方而其深所以不测与孔子之言道则自精而至于粗自无而至于有故首言昭昭生于冥冥而终言形之不形夫昭昭生于冥冥者所谓天地生于混成也有天地然后有人伦有人伦然后有万物而君臣帝王之道无有不备此道之生成如此也然而道不可辩也辩之不若不辩也故曰辩不若默道不可闻也闻之不若不闻也故曰闻不若塞不辩不闻则无爲无而心得矣故曰此之谓大得此老聃与孔子之言道而始终之序如此也东郭子问于庄子曰所谓道恶乎在庄子曰无所不在东郭子曰期而后可庄子曰在嵝蚁曰何其下邪曰在稊稗曰何其愈下邪曰在瓦甓曰何其愈甚邪曰在屎溺东郭子不应庄子曰夫子之问也固不及质正获之问于监市履狶也每下愈况汝唯莫必无乎逃物至道若是大言亦然周徧咸三者异名同实其指一也尝相与游乎无何有之宫同合而论无所终穷乎尝相与无爲乎澹而静乎漠而清乎调而间乎寥已吾志无往焉而不知其所至去而来不知其所止吾已往夹焉而不知其所终彷徨乎冯闳大知入焉而不知其所穷物物者与物无际而物有际者所谓物际者也不际之际际之不际者也谓盈虚衰杀彼爲盈虚非盈虚彼爲衰杀非衰杀彼爲本末非本末彼爲积散非积散也妸荷甘与神农同学于老龙吉神农隐几阖户昼瞑妸荷甘日中奓户而入曰老龙死矣神农隐几拥杖而起嚗然放杖而笑曰天知予僻陋慢訑故弃予而死已矣夫子无所发予之狂言而死矣夫弇堈弔闻之曰夫体道者天下之君子所系焉今于道秋毫之端万分未得处一焉而犹知藏其狂言而死又况夫体道者乎视之无形听之无声于人之论者谓之冥冥所以论道而非道也道者万物之所道也在体爲体在用爲用无名无迹而无乎不在故自有而观则足以知其徼自无而观则足以知其妙虚静寥远而无有终始此道之至妙之理也东郭子不知其然而问道之乌在所谓蔽于一曲也蔽于一曲则不能知道之深远故庄子答之以无所不在也泰清问乎无穷曰子知道乎无穷曰吾不知又问乎无爲无爲曰吾知道曰子之知道亦有数乎曰有曰其数若何无爲曰吾知道之可以贵可以贱可以约可以散此吾所以知道之数也泰清以之言也问乎无始曰若是则无穷之弗知与无爲之知孰是而孰非乎无始曰不知深矣知之浅矣弗知内矣知之外矣于是泰清中而叹曰弗知乃知乎知乃不知乎孰知不知之知夫道无所不在天地万物由之而后成不可以言不可以拘而已矣故圣人知之而不言得之而不拘此无穷答泰清以不知也夫不知者深知也深知者得之于内也此无始所以有不知深矣弗知内矣之言也然泰清以无穷眞不知道也故复问于无爲无爲者未免于有爲是以答泰清以吾知道可以贵可以贱可以约可以散也夫知之者知浅也知浅者得之于外也此无始所以有知之浅矣知之外矣之言也然无穷者无有其极也无始者无有其初也此二子所以能知于道矣故泰清所以遽悟而兴于叹也无始曰道不可闻闻而非也道不可见见而非也道不可言言而非也知形形之不形平道不当名道听之而不闻也故曰道不可闻视之不见也故曰不可见抟之而不得也故曰不可言可闻则非爲其道也故曰闻而非也可见则亦非爲道也故曰见而非也可言则又非爲道也故曰言而非也夫不可闻不可见者无形之形也故曰知形形之不形乎不可言者无名之名也故曰道不当名此无始所以能明于道乎无始曰有问道而应之者不知道也虽问道者亦未闻道道无问问无应无问问之是问穷也无应应之是无内也以无内待问穷若是者外不观乎宇宙内不知乎太初是以不过乎崑崙不游乎太虚夫道至妙而不可问无形而不可言故曰道无问问无应旣无问而强问之是所问有所终极矣故曰无问问之是问穷也旣无应而强应之是所应得之于外矣故曰无应应之是无内也无内则所知不深矣终极则所见不广矣如此则安能通达于无尽之外而明了于太初之初逍遥于广莫之野放纵于无何有之乡欤故曰以无内待问穷若是者外不观乎宇宙内不知乎太初是以不过乎崑崙不逰乎太虚此无始所以复谕太清以道不可言也光曜问乎无有曰夫子有乎其无有乎光曜不得问而孰视其状貌窅然空然终日视之而不见听之而不闻抟之而不得也光曜曰至矣其孰能至此乎予能有无矣而未能无无也及爲无有矣何从至此哉大马之捶钩者年八十矣而不失豪芒大马曰子巧与有道与曰臣有守也臣之年二十而好捶钩于物无视也非钩无察也是用之者假不用者也以长得其用而况乎无不用者乎物孰不资焉光曜者言其明智也无有者言其眞空也以明智而求眞空则所以止知粗徼也故曰孰视其状貌然而知粗而必至于精知徼而必至于妙故光曜终日视之而不见听之而不闻抟之而不得所谓至于精妙也至于精妙则自知其学不及矣故曰予能有无矣未能无无也夫眞空之妙理盖自无而得之矣非由学而后至也故曰及爲无有矣何从而至哉此庄子寓言至道之妙于二子矣冉求问于仲尼曰未有天地可知邪仲尼曰可古犹今也冉求失问而退明日复见曰昔者吾问未有天地可知乎夫子曰可古犹今也昔日吾昭然今日吾昧然敢问何谓也仲尼曰昔之昭然也神者先受之今之昧然也且又爲不神者求邪无古无今无始无终未有子孙而有子孙可乎冉求未对仲尼曰已矣未应矣不以生生死不以死死生死生有待邪皆有所一体有先天地生者物邪物物者非物物出不得先物也犹其有物也犹其有物也无已圣人之爱人者终无已者亦乃取于是者也昔之昭然者与道冥会也故曰神者先受之今之昧然者求则愈惑也故曰且又爲不神者求邪无古无今无始无终者道之妙体也达于道之妙体则入于不生不死之域此仲尼所以未待冉求之对而言不以生生死不以死死生也颜渊问乎仲尼曰回尝闻诸夫子曰无有所将无有所迎回敢问其游仲尼曰古之人外化而内不化今之人内化而外不化与物化者一不化者也安化安不化安与之相靡必与之莫多狶韦氏之囿黄帝之圃有虞氏之宫汤武之室君子之人若儒墨者师故以是非相𩐎也而况今之人乎圣人处物不伤物不伤物者物亦不能伤也唯无所伤者爲能与人相将迎山林与臯壤与使我欣欣然而乐与乐未毕也哀又继之哀乐之来吾不能御其去弗能止悲夫世人直谓物逆旅耳夫知遇而不知所不遇知能能而不能所不能无知无能者固人之所不免也夫务免乎人之所不免者岂不亦悲哉外化而内不化者心得于道而体自冥合也内化而外不化者心务求道而体不顺也与物化者一不化者盖能与物齐同而抱一不变也安化安不化者任其自化而无使化也安与之相靡者无心于物而不与之靡刃也必与之莫多者赡足衣被而不爲有余也狶韦氏之囿黄帝之圃有虞氏之宫汤武之台者此言道爲圣人之域而无心足以游处也至言去言至爲去爲齐知之所知则浅矣至言者不言也故曰至言去言至爲者无爲也故曰至爲无爲二者非入于至道则安能去言去爲矣是以言之于终篇南华眞经新传卷之十一南华真经新传正统道藏三家本二十卷洞神部玉诀类南华眞经新传卷之十二积二宋王元泽传庚桑楚篇夫能达于至道之妙者则处无爲任自然不期于化而物自化此庚桑子之若是矣庄子因而作庚桑楚之篇老聃之役有庚桑楚者偏得老聃之道以北居畏垒之山其臣之画然知者去之其妾之挈然仁者远之拥肿之与居鞅掌之爲使居三年畏垒大穰畏垒之民相与言曰庚桑子之始来吾洒然异之今吾日计之而不足岁计之而有余庶几其圣人乎子胡不相与尸而祝之社而稷之乎庚桑子闻之南面而不释夫老子之道以眞空爲体以妙有爲用非至人敦能心得之庚桑子可谓至人而能达眞空妙有之趣也故曰偏得老聃之道夫得于眞空则至虚也达于妙有则至静也虚静无爲则与天地同其流阴阳同其和不迕于物而所居皆化此畏垒所以大穰也然而至人非求异于人而人所以自异之此畏垒之民所谓自异于庚桑子也爲而不恃功成不居见宠而惊闻誉而惧此畏垒之民以丰穰由庚桑子之所致欲以尸祝社稷而尊事之楚所以闻而不怿也然弟子异之庚桑子曰弟子何异于予夫春气发而百草生正得秋而万寳成夫春与秋岂无得而然哉天道已行矣吾闻至人尸居环堵之室而百姓倡狂不知所如往今以畏垒之细民而窃窃焉欲俎豆予于贤人之间我其杓之人邪吾是以不释于老聃之言夫至人藏天眞忘天机黜聪明弃智虑魄然忘其所爲而任自然故曰尸居环堵之室也然而至人所居如此也不与物接而物亦不知其所然也故曰百姓猖狂不知所如往弟子曰不然夫寻常之沟巨鱼无所还其体而鲵䲡爲之制步仞之丘陵巨兽无所隐其躯而孽狐爲之祥且夫尊贤授能先善与利自古尧舜以然而况畏垒之民乎夫子亦听矣庚桑子曰小子来夫函车之兽介而离山则不免于罔罟之患吞舟之鱼砀而失水则蚁能苦之故鸟兽不厌高鱼鼈不厌深夫全其形生之人藏其身也不厌深眇而已矣且夫二子者又何足以称扬哉是其于辩也将妄凿垣墻而殖蓬蒿也简发而栉数米而炊窃窃乎又何足以济世哉举贤则民相轧任知则民相盗之数物者不足以厚民民之于利甚勤子有杀父臣有杀君正昼爲盗日中穴阫吾语汝大乱之本必生于尧舜之间其末存乎千世之后千世之后其必有人与人相食者也鱼阴类也兽阳物也阴隐而阳显此物理之自然也庚桑子之弟子言巨鱼巨兽而告庚桑子所以明其隐显之理也然隐者自隐显者自显各守其极则不致于累傥隐过其极则爲显所制显过其极则爲隐所拘此亦势之自然也故庚桑子所以答以兽离山而罔罟制鱼失水而蝼蚁苦以其失隐显之异也岂若各守其极而退藏于深眇乎以此见至人能冥其极而所以全身也南荣趎蹴然正坐曰若趎之年者已长矣将恶乎託业以及此言邪庚桑子曰全汝形抱汝生无使汝思虑营营若此三年则可以及此言也南荣趎曰目之与形吾不知其异也而盲者不能自见耳之与形吾不知其异也而聋者不能自闻心之与形吾不知其异也而狂者不能自得形之与形亦辟矣而物或间之邪欲相求而不能相得今谓趎曰全汝形抱汝生勿使汝思虑营营趎勉闻道达耳矣庚桑子曰辞尽矣曰奔蜂不能化藿蠋越鸡不能伏鹄卵鲁鸡固能矣鸡之与鸡其德非不同也有能与不能者其才固有巨小也今吾才小不足以化子子胡不南见老子南荣趎赢粮七日七夜至老子之所老子曰子自楚之所来乎南荣趎曰唯老子曰子何异人皆来之衆也南荣趎惧然顾其后老子曰子不知吾所谓乎南荣趎俯而慙仰而叹曰今者吾忘吾答因失吾问老子曰何谓也南荣趎曰不知乎人谓我宋愚知乎反愁我躯不仁则害人仁则反愁我身不义则伤彼义则反愁我己我安逃此而可此三言者趎之所患也愿因楚而问之老子曰向吾见若眉睫之间吾因以得汝矣今汝又言而信之若规规然若丧父母揭竿而求诸海也汝亡人哉惘惘乎汝欲反汝情性而无由入可怜哉南荣趎请入就舍召其所好去其所恶十日自愁复见老子老子曰汝自洒濯孰哉郁郁乎然而其中津津乎犹有恶也全汝形者所谓不亏其形也抱汝生者所谓善摄生者也无使汝思虑营营者所谓无心于物也三者非至人不能具之矣夫外韄者不可繁而捉将内揵内韄者不可缪而捉将外揵外内韄者道德不能持而况放道而行者乎南荣趎曰里人有病里人问之病者能言其病然其病病者犹未病也若趎之闻大道譬犹饮药以加病也大耳目外也心智内也耳目用于外则心智荡于内心智荡于内则耳目用于外用于外者虽爲有得而心智从而难制也故曰外韄者不可繁而捉将内揵荡于内者亦爲有得而耳目从而难闭也故曰内韄者不可缪而捉将外揵内外惑于所得而不能制其于道德难存矣故曰外内韄者道德不能持此皆有我之累也惟至人无我而外遗于耳目内忘于心智入于眞空自得之域而自古以固存此老子谕南荣趎以至人之道也趎愿闻卫生之经而也矣老子曰卫生之经能抱一乎能勿失乎能无卜噬而知吉凶乎能止乎能已乎能舍诸人而求诸己乎能翛然乎能侗然乎能儿子乎儿子终日嗥而嗌不嗄和之至也终日握而手不掜共其德也终日视而目不瞚偏不在外也行不知所之居不知所爲与物委蛇而同其波是卫生之经已南荣趎曰然则是至人之德已乎曰非也是乃所谓水解冻释者卫生者卫全其生也能卫全其生则生所以常存故曰卫生之经也夫全生之道必先无摇汝精也故曰能抱一乎无摇其精则自得也故曰能勿失乎自得则能明祸福也故曰能无卜筮而知吉凶乎明于祸福则不役于物也故曰能止乎不役于物则了达也故曰能已乎了达则忘彼而全形也故曰能舍诸人而求已乎形全则死生聚散不能爲累于胸中所以复归于婴儿也故曰能翛然乎能侗然乎能婴儿乎复归于婴儿则声虽发而专气致柔也故曰儿子终日嗥而嗌不嗄和之至也手虽握而非爲有得也故曰终日握而手不掜共其德也目虽视而非用其明也故曰终日视而目不瞚偏在外也足虽行而非有所逐也故曰行不知所之身虽止而非有所作也故曰居不知所爲与物齐谐而同其流此所谓全生之道也故曰与物委蛇而同其波是卫生之经也夫至人者相与交食乎地而交乐乎天不以人物利害相撄不相与爲怪不相与爲谋不相与爲事翛然而往侗然而来是谓卫生之经已曰然则是至乎曰未也吾固告汝曰能儿子乎儿子动不知所爲行不知所之身若藁木之枝而心若死灰若是者祸亦不至福亦不来祸福无有恶有人灾也夫至人者与物爲一而不异于人食其所食而乐其所乐虚心善应而事莫能累无意于物而怪何能动何思何虑而岂有其谋无心无爲而非有于事往来无碍而自在圆通此至人全生常存之道也故曰是卫生之经已字泰定者发乎天光发乎天光者人见其人人有修者乃今有恒有恒者人舍之天助之人之所舍谓之天民天之所助谓之天子夫至人复归于婴儿则精全而神王也志广而气充也精全神王则与天爲一志广气充则其明自照故曰宇泰定者发乎天光宇者精神志气之所宅也至人之精神志气岂有移易乎故曰泰定也以其泰定则自然明照所以谓之天光学者学其所不能学也行者行其所不能行也辩者辩其所不能辩也知止乎其所不能知至矣若有不即是者天钧败之备物以将形藏不虞以生心敬中以达彼若是而万恶至者皆天也而非人也不足以滑成不可内于灵台灵台者有持而不知其所持而不可持者也不见其诚己而发每发而不当业入而不舍每更爲失爲不善乎显明之中者人得而诛之爲不善乎幽间之中者鬼得而诛之明乎人明乎鬼者然后能独行券内者行乎无名券外者志乎期费行乎无名者唯庸有光志乎期费者唯贾人也人见其跂犹之魁然全生之道学者不能学之也行者不能行之也辩者不能辩之也智者不能知之也惟絶学忘行去辩丧智任于自然则得之也故曰学者学其所不能学也行者行其所不能行也辩者辩其所不能辩也知止乎所不能知至矣不能如此而强欲求爲之则不惟伤生而自然之性命亦丧矣故曰若有不即是者天钩败之与物穷者物入焉与物且者其身之不能容焉能容人不能容人者无亲无亲者尽人兵莫憯于志镆鎁爲下寇莫大于阴阳无所逃于天地之间非阴阳贼之心则使之也道通其分也其成也毁也所恶乎分者其分也以备所以恶乎备者其有以备故出而不反见其鬼出而得是谓得死灭而有实鬼之一也以有形者象无形者而定矣夫全生之道必先虚心心虚则足以有容矣有容则物来而不拒不虚则不能容于物不能容于物则不能容于身不能容于身则岂足以容他人乎故曰与物且者其身之不能容焉能容人夫不能容人则分彼我也彼我分则人疏而不依而人自爲人尔故曰不能容人者无亲无亲者尽人此不能内虚其心也故心旣不虚则志帅妄行而戕害其性命所以愈于利器矣故曰丘莫憯于志镆鎁爲下志帅妄行而气亦从而乱则喜出于喜而毗阳怒出于怒而毗阴其爲贼害尤甚矣安足以逃于形器之外乎故曰寇莫大于阴阳无所逃于天地之间然贼害其性命之甚者非爲阴阳之所致由心不虚而喜怒妄出也故曰非阴非阳贼之心则使之也岀无本入无窍有实而无乎处有长而无乎本剽有所出而无窍者有实有实而无乎处者宇也有长而无本剽者宙也有乎生有乎死有乎出有乎入入出而无见其形是谓天门天门者无有也万物出乎无有有不能以有爲有必出乎无有而无有一无有圣人藏乎是古之人其知有所至矣恶乎至有以爲未始有物者至矣尽矣弗可以加矣其次以爲有物矣将以生爲丧也以死爲反也是以分已其次曰始无有旣而有生生俄而死以无有爲首以生爲体以死爲尻孰知有无死生之一守者吾与之爲友是三者虽异公族也昭景也着戴也甲氏也着封也非一也有生黬也披然曰移是尝言移是非所言也虽然不可知者也腊者之有膍胲可散而不可散也观室者周于寝庙又适其偃焉爲是举移是请尝言移是是以生爲本以知爲师因以乗是非果有名实因以己爲质使人以爲己节因以死偿节若然者以用爲知以不用爲愚以彻爲名以穷爲辱移是今之人也是蜩与鷽鸠同于同也蹍市人之足则辞以放骜兄则以妪大亲则已矣生者从无而入有故曰出无本死者从有而入无故曰入无窍无本无窍则安有其形乎故曰无见其形无见其形则自然而出入也故曰是谓天门天门出于自然岂爲有形乎故曰天门者无有也故无有者道之眞体而万物莫不皆由之故曰万物出乎无有无有岂以有而爲有乎此万物必由而已矣故曰有不能以有爲有必出乎无有道旣无有而复能抱一于无有则此圣人之所以藏用而任其无爲也故曰而无有一无有圣人藏乎是此庄子寓言道之至妙也故曰至礼有不人至义不物至知不谋至仁无亲至信辟金至礼无体故曰有不人至义无宜故曰不物至智无知故曰不谋至仁无爱故曰无亲至信无质故曰辟金五者皆以无爲体则合于大道之妙矣彻志之勃解心之谬去德之累达道之塞贵富显严名利六者勃志也容动色理气意六者谬心也恶欲喜怒哀乐六者累德也去就取与知能六者塞道也此四六者不盪胸中则正正则静静则明明则虚虚则无爲而无不爲也彻志之勃则志一也解心之谬则心虚也去德之累则自得也达道之塞则不蔽也志一则贵富难役也显严难威也利名难动也心虚则容动自安也色理自顺也气意自适也自得则恶欲不生也喜怒不出也哀乐不入也不蔽则去就必谨也取与必宜也知能必当也数者不能乱志谬心累德塞道则胸中所以正静明虚而无爲而爲也故曰彻志之勃解心之谬去德之累达道之塞贵富显严名利六者勃志也容动色理气意六者谬心也恶欲喜怒哀乐六者累德也去就取与知能六者塞道也此四六者不盪则胸中则正正则静静则明明则虚虚则无爲而无不爲也道者德之钦也生者德之光也性者生之质也性之动谓之爲爲之伪谓之失知者接也知者谟也知者之所不知犹睨也动以不得已之谓德动无非我之谓治名相反而实相顺也道者至妙而尊于德也故曰道者德之钦也生者以适来而得之明也故曰生者德之光也性者至静而生之本也故曰性者生之质也性感物则必动也故曰性之动谓之爲爲本人爲则非得也故曰爲之伪谓之失羿工乎中征而拙乎使人无己誉圣人工乎天而拙乎人夫工乎天而俍乎人者唯全人能之唯虫能虫唯虫能天全人恶天恶人之天而况吾天乎人乎一雀适羿羿必得之威也以天下爲之笼则雀无所逃是故汤以胞人笼伊尹秦穆公以五羊之皮笼百里奚是故非以其所好笼之而可得者无有也介者拸画非誉也胥靡登高而不惧遗死生也夫复謵不餽而忘人忘人因以爲天人矣故敬之而不喜侮之而不怒者唯同乎天和者爲然出怒不怒则怒出于不怒矣出爲无爲则爲出于无爲矣羿工乎中微而拙乎使人无誉己者所谓使人忘我难是也圣人工乎天而拙乎人者所谓使天下兼忘我难是也至于神人则其道合于天其用利于人鼔舞万物而不与圣人同忧所谓兼忘而已矣故曰工乎天而俍乎人者唯全人能之欲静则平气欲神则顺心有爲也欲当则縁于不得已不得已之类圣人之道气者静之所宅也心者神之所潜也平气之所适则必静也故曰欲静则平气顺心之所爲则必神也故曰欲神则顺之有爲也能平气顺心则动非妄动而俟其感而后应也故曰欲当则縁于不得已夫感而后应岂有心于万物乎非圣人孰能至于此故曰不得已之类圣人之道也南华眞经新传卷之十二南华真经新传正统道藏三家本二十卷洞神部玉诀类南华眞经新传卷之十三积三宋王元泽传徐无鬼篇夫能平心顺气以道爲务而忘于贪贱穷达则入于至人之域此徐无鬼之能若是矣庄子因而作徐无鬼之篇徐无鬼因女商见魏武侯武侯劳之曰先生病矣苦于山林之劳故乃肯见于寡人徐无鬼曰我则劳于君君有何劳于我君将盈嗜欲长好恶则性命之情病矣君将黜嗜欲掔好恶则耳目病矣我将劳君君有何劳于我武侯超然不对少焉徐无鬼曰尝语君吾相狗也下之质执饱而止是狸德也中之质若视日上之质若亡其一吾相狗又不若吾相马也吾相马直者中绳曲者中钩方者中矩圆者中规是国马也而未若天下马也天下马有成材若卹若失若丧其一若是者超轶絶尘不知其所武侯大悦而笑徐无鬼出女商曰先生独何以说吾君乎吾所以说吾君者横说之则以诗书礼乐从说之则以金板六弢奉事而大有功者不可爲数而吾君未尝启齿老子曰道者万物之奥也善人之所寳也夫善人之所以寳于道则外所以忘其形内所以虚其心黜嗜慾忘好恶安于性命之情而所以寳全于道也不善之人则不然其于道也若存而若亡外所以不能全其形内所以不能虚其心充嗜慾专好恶决于性命之情而其于道也岂寳欤此魏武侯闻徐无鬼之言而超然不对也夫武侯之性中材也不可卒告以至道而宜先悦之以所好此无鬼所以有相狗马之言也然无鬼非能相于狗马也故寓入道之意于狗马以狗之上质则若亡其一以天下之马则有成材所谓若亡其一者以形全神王而能忘其身也所谓有成材者以德宇泰定而不亏其本也能忘其身则无爲不亏其本则无用无爲无用则所以能入于道也此无鬼寓意之若是而武侯不知其意而从悦其言也故曰大悦而笑今先生何以说吾君使吾君说若此乎徐无鬼曰吾直告之吾相狗马耳女商曰苦是乎曰子不闻夫越之流人乎去国数日见其所知而喜去国旬月见所尝见于国中者喜及期年也见似人者而喜矣不亦去人滋乆思人滋深乎夫逃虚空者藜藋柱乎鼪鼬之迳踉位其空闻人足音跫然而喜矣而况乎昆弟亲戚之謦欬其侧者乎乆矣夫莫以眞人之言謦欬吾君之侧乎徐无鬼见武侯武侯曰先生居山林食芧栗厌葱韭以賔寡人乆矣夫今老邪其欲干酒肉之味邪其寡人亦有社稷之福邪徐无鬼曰无鬼生于贫贱未尝敢饮食君之酒肉将来劳君也君曰何哉奚劳寡人曰劳君之神与形武侯曰何谓邪徐无鬼曰天地之养也一登高不可以爲长居下不可以爲短君独爲万乗之主以苦一国之民以养耳目鼻口夫神者不自许也夫神者好和而恶姦夫姦病也故劳之唯君所病之何也武侯曰欲见先生乆矣夫天地之于人均受之性命均付之分极至于所养亦均也岂有闻于尊卑长幼乎故曰天地之养也一魏武不知所然而殚天下之物以养形不足则劳神而营之故神愈劳而不能王形愈养而不能全安若外六骸忘嗜慾逰心于逍遥之域则形神岂有不全乎吾欲爱民而爲义偃兵其可乎徐无鬼曰不可爱民害民之始也爲义偃兵造兵之本也君自此爲之则殆不成凡成美恶器也君虽爲仁义几且伪哉形固造形成固有伐变固外战君亦必无盛鹤列于丽谯之间无徒骥于锱坛之宫无藏逆于得无以巧胜人无以谋胜人无以战胜人夫杀人之士民兼人之土地以养吾私与吾神者其战不知孰善胜之恶乎在君若勿已矣修胸中之诚以应天地之情而勿撄夫民死已脱矣君将恶乎用夫偃兵哉夫道者无爲之朴也兵者有爲之器也圣人常无爲而民自化所谓兵者置而不用也武侯不能无爲而欲爲义偃兵以爱民此无鬼所以答之以不可也夫圣人以百姓爲刍狗而不爱爱之而其民所以遂生也若以爱爱之则爱有不及而民敦心矣如此则适足害之也故曰爱民害民之始也以义爲外迹而不爲爲之而物之所以顺从也若以可爲而爲之则处有不当而物必不顺矣如此则适足用兵也故曰爲义偃兵造兵之本也不能如此而必爱而必爲则治道安得而全矣故曰君自此爲之则殆不成黄帝将见大隗乎具茨之山方明爲御昌㝢骖乗张若謵朋前马昆阍滑稽后车至于襄城之野七圣皆迷无所问涂适遇牧马童子问涂焉曰苦知具茨之山乎曰然若知大隗之所存乎曰然黄帝曰异哉小童非徒知具茨之山又知大隗之所存谓问爲天下小童曰夫爲天下者亦若此而已矣又奚事焉予少而自游于六合之内予适有瞀病有长者教予曰若乗日之车而游于襄城之野今予病少痊予又且复游于六合之外夫爲天下亦若此而已予又奚事焉黄帝曰夫爲天下者则诚非吾子之事虽然请问爲天下小童辞黄帝又问小童曰夫爲天下者亦奚以异乎牧马者哉亦去其害马者而已矣黄帝再拜稽首称天师而退知士无思虑之变则不乐辩士无谈说之序则不乐察士无凌谇之事则不乐皆囿于物者也招世之士与朝中民之士荣官筋力之士矜难勇敢之士奋患兵革之士乐战枯藁之士宿名法律之士广治礼乐之士敬容仁义之士贵际农夫无草莱之事则不比商贾无市井之事则不比庶人有旦暮之业则劝百工有器械之巧则壮钱财不积则贪者忧权势不尤则夸者悲势物之徒乐变遭时有所用不能无爲也此皆顺比于岁不物于易者也驰其形性潜之万物终身不反悲夫庄子曰射者非前期而中谓之善射天下皆羿也可乎惠子曰可庄子曰天下非有公是也而各是其所是天下皆尧也可乎惠子曰可庄子曰然则儒墨杨秉四与夫子爲五果孰是邪或者若鲁遽者邪其弟子曰我得夫子之道矣吾能冬爨鼎而夏造水矣鲁遽曰是直以阳召阳以阴召阴非吾所谓道也吾示子乎吾道于是乎爲之调瑟废一于堂废一于室鼓宫宫动鼓角角动音律同矣夫或改调一絃于五音无当也鼓之二十五弦皆动未始异于声而音之君已且若是者邪惠子曰今夫儒墨杨秉且方与我以辩相拂以辞相镇以声而未始吾非也则奚若矣庄子曰齐人蹢子于宋者其命阍也不以完其求钘钟也以束缚其求唐子也而未始出域有遗类矣夫楚人寄而蹢阍者夜半于无人之时而与舟人斗未始离于岑而足以造于怨也大隗者况于大道也具茨之山者况于道体无爲而寂然岂有爲之圣可求欤此所以言七圣俱迷也惟能放心专气复归于婴儿则然后心得而知之矣故曰牧马童子又曰非徒知具茨之山又知大隗之所存也夫知大道之眞体则任于无爲而已矣此所以答黄帝爲天下则曰又奚事者则无爲虚静而放心于自得之场气马元所适而已故曰爲天下者亦奚以异乎牧马夫气马无所适则外物不能爲累也故曰亦去其害马者而已矣此皆极于自然而天地万物所以皆宗师此黄帝所以称之爲天师也庄子送葬过惠子之墓顾谓从者曰郢人垩漫其鼻端若蝇翼使匠石斲之匠石运斤成风听而斲之尽垩而鼻不伤郢人立不失容宋元君闻之召匠石曰尝试爲寡人爲之匠石曰臣则尝能斲之虽然臣之质死乆矣自夫子之死也吾无以爲质矣吾无与言之矣管仲有病桓公问之曰仲父之病病矣可不谓云至于大病则寡人恶乎属国而可管仲曰公谁欲与公曰鲍叔牙曰不可其爲人洁廉善士也其于不己若者不比之又一闻人之过终身不忘使之治国上且钩乎君下且逆乎民其得罪于君也将弗乆矣公曰然则孰可对曰勿已则隰朋可其爲人也上忘而下畔愧不若皇帝而哀不己若者以德分人谓之圣以财分人谓之贤以贤临人未有得人者也以贤下人未有不得人者也其于国有不闻也其于家有不见也勿已则隰朋可吴王浮于江登乎狙之山衆狙见之恂然弃而走逃于深蓁有一狙焉委蛇攫抓见巧乎王王射之敏给搏捷矢王命相者趋射之狙执死王顾谓其友颜不疑曰之狙也伐其巧恃其便以敖予以至此殛也戒之哉嗟乎无以汝色骄人哉颜不疑归而师董梧以助其色去乐辞显三年而国人称之南伯子綦隐几而坐仰天而嘘颜成子入见曰夫子物之尤也形固可使若藁骸心固可使若死灰乎曰吾尝居山穴之中矣当是时也田禾一睹我而齐国之衆三贺之我必先之彼故知之我必卖之彼故鬻之若我而不有之彼恶得而知之若我而不卖之彼恶得而鬻之嗟乎我悲人之自丧者吾又悲夫悲人者吾又悲夫悲人之悲者其后而日远矣仲尼之楚楚王觞之孙叔敖执爵而立市南宜僚受酒而祭曰古之人乎于此言已曰丘也闻不言之言矣未之尝言于此乎言之市南宜僚弄丸而两家之难解孙叔敖甘寝秉羽而郢人投兵丘愿有喙三尺彼之谓不道之道此之谓不言之辩故德总乎道之所一而言休乎知之所不知至矣道之所一者德不能同也知之所不能知者辩不能举也名若儒墨而凶矣故海不辞东流大之至也庄子之所言非得已而言之也非惠子不能知之惠子死则孰能知庄子之言矣此所以引匠石爲况而又曰吾无与言之矣圣人并包天地泽及天下而不知其谁氏是故生无爵死无谥实不聚名不立此之谓大人狗不以善吠爲良人不以善言爲贤而况爲大乎夫爲大不足以爲大而况爲德乎夫大备矣莫若天地然奚求焉而大备矣知大备者无求无失无弃不以物易己也反己而不穷循古而不摩大人之诚子綦有八子陈诸前召九方歅曰爲我相吾子孰爲祥九方歅曰梱也爲祥子綦瞿然喜曰奚若曰梱也将与国君同食以终其身子綦索然出涕曰吾子何爲以至于是极也九方歅曰夫与国君同食泽及三族而况于父母乎今夫子闻之而泣是御福也子则祥矣父则不祥子綦曰歅汝何足以识之而梱祥邪尽于酒肉入于鼻口矣而何足以知其所自来吾未尝爲牧而牂生于奥未尝好田而鹑生于宎若勿怪何邪吾所与吾子游者游于天地吾与之邀乐于天吾与之邀食于地吾不与之爲享不与之爲谋不与之爲怪吾与之乗天地之诚而不以物与之相撄吾与之一委蛇而不与之爲事所宜今也然有世俗之偿焉凡有怪征者必有怪行殆乎非我与吾子之罪几天与之也吾以是泣也无几何而使梱之于燕盗得之于道全而鬻之则难不若刖之则易于是刖而鬻之于齐适当渠公之街终身食肉而终啮缺遇许由曰子将奚之曰将逃尧曰奚谓邪曰夫尧畜畜然仁吾恐其爲天下笑后世其人与人相食与夫民不难聚也爱之则亲利之则至誉之则劝致其所恶则散爱利出乎仁义捐仁义者寡利仁义者衆夫仁义之行唯且无诚且假夫禽贪者器是以一人之断制利天下譬之犹一覕也夫尧知贤人之利天下也而不知其贼天下也夫唯外乎贤者知之矣有暖姝者有濡需者有卷娄者所谓暖姝者学一先生之言则暖暖姝姝而私自悦也自以爲足矣而未知未始有物也是以谓暖姝者也濡需者豕蝨是也择疏鬛自以爲广宫大囿奎蹄曲隈乳间股脚自以爲安室利处不知屠者之一旦鼓譬布草操烟火而己与豕俱焦也此以域进此以域退此其所谓濡需者也卷娄者舜也羊肉不慕蚁蚁慕羊肉羊肉羶也舜有羶行百姓悦之故三徙成都至邓之墟而十有万家尧闻舜之贤举之童土之地曰冀得其来之泽舜举乎童土之地年齿长矣聪明衰矣而不得休归所谓卷娄者也大人者德之所以充实也德之充实则处上而不贵功成而不居赡足万物而不知其所用衣被天下而无得而爲称此大人之道若是矣故曰生无爵死无谥实不聚名不立此之谓大人夫爵谥者度外之物也名实者天下之虚器也大人岂有心于四者乎此庄子所以有无立之言也是以神人恶衆至衆至则不比不比则不利也神人者言乎其道也神人鼔舞万物而不与圣同忧万物所以自归矣非由好而致之也故曰神人恶衆故无所甚亲无所甚疏抱德炀和以顺天下此谓眞人眞人者言其性也眞人不与万物相亲疏任于自得而守于纯气岂有逆于天下欤故曰无所甚亲无所甚疏抱德炀和以顺天下此谓眞人然眞人不及于神人所以言之于次也于蚁弃智于鱼得计于羊弃意于蚁弃智者不知羶以悦慕也于鱼得计者退藏深渺以活身也于羊弃意者无心使物来慕也以目视目以耳听耳以心复心若然者其平也绳其变也循以目视目者以明而发不明也以耳听耳者以聪而觉不聪也以心复心者以静而镇不静也如此则其平所以直其变所以正也故曰若然者其平也绳其变也循非眞人孰能与于此右之眞人以天待之不以人入天古之眞人得之也生失之也死得之也死失之也生药也其实堇也桔梗也鸡壅也豕零也是时爲帝者也何可胜言夫眞人者其性内直而不假于物也故任于自然而以待物也不以有爲而乱无爲也适来所以爲时也适去所以能顺也来则必知其暂去也去则必知其暂来也了然明达而始终无累矣故曰古之眞人以天待人不以人入天古之眞人得之也生失之也死得之也死失之也生句践也以甲楯三千栖于会稽唯种也能知亡之所以存唯种也不知其身之所以愁故曰鸱目有所适鹤胫有所节解之也悲故曰风之过河也有损焉日之过河也有损焉请只风与日相与守河而河以爲未始其撄也恃源而往者也至人者自知而不知人也自见而不见彼也故祸福吉凶不能爲之累矣大夫种者则不然知人而不自知也见彼而不自见也此忧祸足以爲之累此庄子所以有鸱目鹤胫之言也故水之守土也审影之守人也审物之守物也审故目之于明也殆耳之于聪也殆心之于殉也殆凡能其于府也殆殆之成也不给改水生于土而不离于土也影生于形而不离于形也物出造物而不离造物也故曰水之守土也审形之守人也审物之守物也审然而土无意于水而水所以亲也形无意于影而影所以生也造物者无意于物而物所以成也三者皆无意于相须也世俗岂能似之欤故目则必期于明也耳则必期于聪也心则必期于殆也故必期于明则是有意于明也必期于聪则是有意于聦也必期所殉则是有意于殉物也夫有意于聪明所殉则必致危殆之累也岂爲相须之道乎故曰目之于明也殆耳之于聪也殆心之于殉也殆祸之长兹萃其反也縁功其果也待乆而人以爲己寳不亦悲乎故有亡国戮民无已不知问是也故足之于地也践虽践恃其所不蹍而后善博也人之知也少虽少恃其所不知而后知天之所谓也古之至人以多知爲召祸之本也虽智而未尝不丧智故祸之所以不能爲之累也天下之世俗不能丧智而矜其智此祸之所以滋蔓也故曰祸之长也兹萃然祸之始生也伏于福以顺其功由大夫种始能成存越之功也故曰其反也縁功及其爲累则固非朝夕之立至由大夫种终不免亡躯之悲也故曰其果也待乆此由智之所召也世俗不知而反以智爲身之至殄也何其蒙蔽之甚欤此庄子之所以悲也故曰而人以爲己寳不亦悲乎知大一知大阴知大目知大均知大方知大信知大定至矣大一通之大阴解之大目视之大均縁之大方体之大信稽之大定持之大一者大道也大阴者妙用也大目者至明也大均者常性也大方者常分也大信者不言也大定者不动也大道无物不由而无所不在也故曰通之妙用晦藏而无有不用也故曰解之至明见其所不见而不见其所见故曰视之常性受之各有极而无不顺也故曰縁之常分得之各有限而无有不守也故曰体之不言则无有所期而必至故曰稽之不动无有所易而固执也故曰持之此七者极道之妙也非圣人不能与于此尽有天循有照冥有枢始有彼则其解之也似不解之者其知之也似不知之也不知而后知之其问之也不可以有崖而不可以无崖尽有天者极于自然之妙而无爲也循有照者縁于自明之理而反照也冥有枢者晦于运行之徼而不动也始有彼者自泰初之初有之也则其解之也似不解之者识之而归于不识也其知之也似不知之也者知之而归于不知也其问之也不可以有崖者虚而善应而无极也而不可以无崖者应物而不过其极也颉滑有实古今不代而不可以亏则可不谓有大扬搉乎阖不亦问是已奚惑然爲颉滑有实者所谓万物芸芸各归其根也古今不代者无古无今而未尝更变也而不可以亏者不生不化而无不成也以不惑解惑复于不惑是尚大不惑无智则无惑有智则有惑道不可问而问之是惑也不可应而应之是以惑解惑也能无智则不惑也故曰复于不惑复于不惑则无问无应而反于自得也故曰是尚大不惑南华眞经新传卷之十三南华真经新传正统道藏三家本二十卷洞神部玉诀类南华眞经新传卷之十四积四宋王元泽传则阳篇夫不能守正性冥至极惑于傥来之物而求进之不止此则阳之所以若是矣此庄子因而作则阳篇则阳游于楚夷节言之于王王未之见夷节归彭阳见王果曰夫子何不谭我于王王果曰我不若公閲休彭阳曰公閲休奚爲者邪曰冬则擉鼈于江夏则休乎山樊有过而问者曰此予宅也夫夷节已不能而况我乎吾又不若夷节夫夷节之爲人也无德而有知不自许以之神其交因顚冥乎富贵之地非相助以德相助消也夫冻者假衣于春暍者反冬乎冷风夫楚王之爲人也形尊而严其于罪也无赦如虎非夫佞人正德其孰能挠焉夫至人者安于性命之情而远于利害之涂见宠而惊闻誉而惧岂有心于富贵利禄乎则阳不能若是而枉己以求进是以王果言公閲休之所爲而抑之也夫冬则揭鼈于江者所以顺其天养也夏则休乎山樊者所以全其天乐也天养顺则可欲不能乱天乐全则万物莫能忧岂以宠贵而累心欤此公閲休所爲如此矣所谓入于至人之域也故圣人其穷也使家人忘其贫其达也使王公忘爵禄而化卑其于物也与之爲娱矣其于人也乐物之通而保己焉故或不言而饮人以和与人并立而使人化父子之宜彼其乎归居而一间其所施其于人心者若是其远也故曰待公閲休圣人穷理而尽性乐天而知命其穷也放心于自得之场而食于不贷之田能使家人内乐而忘贫也其达也处于无敌之贵而据于利势之崇能使王公志已而失高也与物齐谐而其乐所以全故曰其于物也与之爲娱矣与人无间而其眞所以存故曰其于人也乐物之通而保己焉不言而使人之守纯故曰或不言而饮人以和无我而使人之自化故曰与人并立而使人化叙明分守而不失其所宜故曰父子之宜彼其乎归居间暇其形而均施其仁惠故曰而一间其所施此圣人爲心之若是所以入于寥天也故曰其于人心者若是其远也惟公閲休能之故曰待公閲休圣人达绸缪周尽一体矣而不知其然性也复命揺作而以天爲师人则从而命之也忧乎知而所行恒无几时其有止也若之何生而美者人与之鑑不告则不知其美于人也若知之若不知之若闻之若不闻之其可喜也终无己人之好之亦无己性也圣人达绸缪者所谓玄通徼妙也周尽一体者该徧万物而与齐也而不知其然性也者不以情求合于妙本也复命者归于静也摇作者至于动也以天爲师者宗于自然也人则从而命之者所谓非常之名也圣人之爱人也人与之名不告则不知其爱人也若知之若不知之若闻之若不闻之其爱人也终无已人之安之亦无已性也旧国旧都望之畅然虽使丘陵草木之緍入之者十九犹之畅然况见见闻闻者也以十仞之台县衆间者也冉相氏得其环中以随成与物无终无始无几无时日与物化者一不化者也阖尝舍之夫师天而不得师天与物皆殉其以爲事也若之何圣人岂有心于爱人欤能以不爱爱之而其爱所以该徧也爱该徧则物所以偁道其名所以兴起也故曰圣人之爱人也人与之名人与之名则安有闻而不相告谕乎不相告谕则不知圣人之爱如此也故曰不告则不知其爱人也然而圣人𩐎物而不爲仁泽物而不爲义其爱未尝有爱之之迹而物所以自遂其爱在于无有有无之间而莫穷其终矣故曰若知之若不知之若闻之若不闻之其爱人也终无已夫圣人未始有天未始有人未始有始未始有物与世偕行而不替所行之备而不洫其合之也若之何汤得其司御门尹登恒爲之傅之从师而不囿得其随成爲之司其名之名嬴法得其两见仲尼之尽虑爲之傅之容成氏曰除日无岁无内无外夫圣人不知其自然故曰未始有天不爲其使然故曰未始有人不求其始故曰未始有始能忘于物故曰未始有物与世推移而未尝更守故曰与世偕行而不替所适皆至而未尝不通故曰所行之备而不洫不求合于物而物自以来合故曰其合之也若何此皆非圣不能如此矣魏莹与田侯牟约田侯牟背之魏莹怒将使人刺之犀首闻而耻之曰君爲万乗之君也而以匹夫从雠衍请受甲二十万爲君攻之虏其人民系其牛马使其君内热发于背然后拔其国忌也出走然后抶其背折其嵴季子闻而耻之曰筑十仞之城城者旣十仞矣则又坏之此胥靡之所苦也今兵不起七年矣此王之基也衍乱人不可听也华子闻而丑之曰善言伐齐者乱人也善言勿伐者亦乱人也谓伐之与不伐乱人也者又乱人也君曰然则若何曰君求其道而已矣惠子明之而见戴晋人戴晋人曰有所谓蜗者君知之乎曰然有国于蜗之左角者曰触氏有国于蜗之右角者曰蛮氏时相与争地而战伏尸数万逐北旬有五日而后反君曰噫其虚言与曰臣请爲君实之君以意在四方上下有穷乎君曰无穷曰知游心于无穷而反在通达之国若存若亡乎君曰然曰通达之中有魏于魏中有梁于梁中有王王与蛮氏有辩乎君曰无辩客出而君惝然若有亡也客出惠子见君曰客大人也圣人不足以当之惠子曰夫吹管也犹有嗃也吹剑首者吷而已矣尧舜人之所誉也道尧舜于戴晋人之前譬犹一吷也孔子之楚舍于蚁丘之浆其邻有夫妻臣妾登极者子路曰是稯稯何爲者邪仲尼曰是圣人仆也是自理于民自藏于畔其声销其志无穷其口虽言其心未尝言方且与世违而心不屑与之俱是陆沈者也是其市南宜僚邪子路请往召之孔子曰己矣彼知丘之着于己也知丘之适楚也以丘爲必使楚王之召己也彼且以丘爲佞人也夫若然者其于佞人也羞闻其言而况亲见其身乎而何以爲存子路往视之其室虚矣圣人体道以无爲虚中而应物故信出于不信而怒出于不怒天下不足以爲累万事不足以撄心克伐战斗岂行欤任之自得而已矣魏莹不能知于道有爲于一时以信信人而人不能交信此田侯牟所以背约也夫田侯之背约由其信出于信也莹不自知而复怒是怒出于怒而人不震慑也莹旣如此而犀首复欲请甲以攻之是以国爲累而克伐战斗得行焉万物从而弗乱矣宜乎华子使之求道也天能求道则知于道知于道则然后入于道入于道则必任于无爲任于无爲则天下之大犹丧矣而况一国之小而岂能累我乎此惠子所以有蜗角之喻乎长梧封人问子牢曰君爲政焉勿卤莽治民焉勿灭裂昔予爲禾耕而卤莽之则其实亦卤莽而报予芸而灭裂之其实亦灭裂而报予予来年变齐深其耕而熟耰之其禾繁以滋予终年厌飱庄子闻之曰今人之治其形理其心多有似封人之所谓遁其天离其性灭其情亡其神以衆爲故卤莽其性者欲恶之孽爲性萑苇蒹葭始萌以扶吾形寻擢吾性并溃漏发不择所出漂疽疥痈内热溲膏是也栢矩学于老聃曰请之天下游老聃曰已矣天下犹是也又请之老聃曰汝将何始曰始于齐至齐见辜人焉推而强之解朝服而慕之号天而哭之曰子乎子乎天下有大菑子独先离之曰莫爲盗莫爲杀人夫帅而不敢不正者政贱而不可不因者民也政以民爲本民以政爲基爲政不可略而治民不可轻此长梧封人所以有勿卤莽灭裂之言也夫爲政治民则必有其道也耕田莳苗则亦有其道也同出于道而所爲小异此封人所以以耕耘而谕子牢也岂惟爲政治民同耕耘至于治形理心则亦同之而已夫能治其形者所以全其形也能理其心者所以虚其心也形全则神所以王心虚则气所以柔如此则性命之本固存矣天下之世俗则不然逃其自然之质去其至眞之性决性命之情亡所王之神役于外物而有爲也何异卤莽灭裂欤此心形之所以不全也故曰遁其天离其性灭其情亡其神以衆爲荣辱立然后睹所病货财聚然后睹所争今立人之所病聚人之所争穷困人之身使无休时欲无至此得乎古之君人者以得爲在民以失爲在己以正爲在民以枉爲在己故一形有失其形者退而自责今则不然匿爲物而愚不识大爲难而罪不敢重爲任而罚不胜远其涂而诛不至民知力竭则以伪继之曰出多伪士民安取不伪夫力不足则伪知不足则欺财不足则盗盗窃之行于难责而可乎蘧伯玉行年六十而六十化未尝不始于是之而卒诎之以非也未知今之所谓是之非五十九非也夫至德之世上如标枝下如野鹿不尚贤不贵难得之货故不尚贤则愚智不别而爵位不分不贵难得之货则捐金于山藏珠于渊天下不知荣辱贵富也及至后世道散而德失尊尚者莫非贤而所贵者莫非货天下知荣辱贵富而失性亡命以交争此栢矩见齐之刑人而所以哭也故曰荣辱立然后睹所病货财聚然后睹所争此庄子寓意于栢矩万物有乎生而莫见其根有乎出而莫见其门人皆尊其知之所知而莫知恃其知之所不知而后知可不谓大疑乎已乎已乎且无所逃此则所谓然与然乎仲尼问于大史大弢伯常蹇狶韦曰夫卫灵公饮酒湛乐不听国家之政田猎毕戈不应诸侯之际其所以爲灵公者何邪大弢曰是因是也伯常蹇曰夫灵公有妻三人同滥而浴史䲡奉御而进所搏币而扶翼其慢若彼之甚也见贤人若此其肃也是其所以爲灵公也狶韦曰夫灵公也死卜葬于故墓不吉卜葬于沙丘而吉掘之数仞得石椁焉洗而视之有铭焉曰不冯其子灵公夺而理之夫灵公之爲灵也乆矣之二人何足以识之万物出于机入于机机者道之妙本而衆妙之门视之不见而已矣故曰万物有乎生而莫见其根有乎出而莫见其门少知问于太公调曰何谓丘里之言太公调曰丘里者合十姓百名而以爲风俗也合异以爲同散同以爲异今指马之百体而不得马而马系于前者立其百体而谓之马也是故丘山积卑而爲高江河合水而爲大大人合并而爲公是以自外入者有主而不执由中出者有正而不距四时殊气天不赐故岁成五官殊职君不私故国治文武大人不赐故德备万物殊理道不私故无名无名故无爲无爲而无不爲夫太公调之论道所谓自粗而至于精也故先言同异之合散山河之积合大人之合并内外之出入四时之殊气五官之异职文武之各异万物之殊生然后至子无爲而无不爲岂不谓之自粗而至精欤夫大人并合而爲公者以其混一风俗而无私也混一之道自外而格于人人知所向而不拘矣故曰自外入者有主而不执所向之道自内之所知能守其正而不违矣故曰由中出者有正而不距四时出于自然而非天所与也故曰四时殊气天不赐故岁成五官任之以公而非君可私也故曰五官殊职君不私故国治文足昭武足畏非大人使之若是也故曰文武大人不赐故德备万物生成而理不同非由道之所私也故曰万物殊理道不私故无名无名者天地之始也天地之始则无有无有岂得有爲乎故曰无名故无爲者非不爲也爲而不见其爲也故曰无爲而无不爲时有终始世有变化祸福淳淳至有所拂者而有所宜自殉殊面有所正者有所差比于大泽百材皆度观乎大山木石同坛此之谓丘里之言少知曰然则谓之道足乎太公调曰不然今计物之数不止于万而期曰万物者以数之多者号而读之也是故天地者形之大者也阴阳者气之大者也道者爲之公因其大以号而读之则可也己有之矣乃将得比哉则若以斯辩譬犹狗马其不及远矣少知曰四方之内六合之里万物之所生恶起太公调曰阴阳相照相盖相治四时相代相生相杀欲恶去就于是桥起雌雄片合于是庸有安危相易祸福相生缓急相摩聚散以成此名实之可纪精之可志也随序之相理桥运之相使穷则反终则始此物之所有言之所尽知之所至极物而已睹道之人不随其所废不原其所起此议之所止少知曰季眞之莫爲接子之或使二家之议孰正于其情孰偏于其理太公调曰鸡鸣狗吠是人之所知虽有大知不能以言读其所自化人不能以意其所将爲斯而析之精至于无伦大至于不可围或之使莫之爲未免于物而终以爲过或使则实莫爲则虚有名有实是物之居无名无实在物之虚可言可意言而愈疏未生不可忌已死不可徂死生非远也理不可睹或之使莫之爲疑之所假天地阴阳由道而生也道先天地阴阳而岂天地阴阳可拟乎故以天地而比于道则天地乃形之所大尔以阴阳而比于道则阴阳乃气之所大尔道出于气形之外而无私于万物其大可以物拟欤故因其所大而强名爲道也故曰因其大号而读之则可也吾观之本其往无穷吾求之末其来无止无穷无止言之无也与物同理或使莫爲言之本也与物终始道不可有有不可无道体深妙动而愈出故曰吾观之本其往无穷妙用赡足绵绵若存故曰吾求之末其来无止无穷则未尝有极无止则未尝有息同万物生成之理也故曰无穷无止言之无也与物同理此庄子言道之序也道之爲名所假而行或使莫爲在物一曲夫胡爲于大方言而足则终日言而尽道言而不足则终日言而尽物道物之极言默不足以载非言非默议其有极视之不见故曰道不可有生成不测故曰有不可无道者万物之所道以其可道而名道也故曰道之爲名所假而行道体至妙言默不足以尽之也故曰道物之极言默不足以载之不言不默而心得之然后达其妙本也故曰非言非默议有所极南华眞经新传卷之十四南华真经新传正统道藏三家本二十卷洞神部玉诀类南华眞经新传卷之十五积五宋王元泽传外物篇夫大道散而万事起万事起而祸福荣辱之端交来而不可议其必然矣此庄子因而作外物篇外物不可必故龙逄诛比干戮箕子狂恶来死桀纣亡人主莫不欲其臣之忠而忠未必信故伍员流于江苌弘死于蜀藏其血三年而化爲碧人亲莫不欲其子之孝而孝未必爱故孝己忧而曾参悲木与木相摩则然金与火相守则流阴阳错行则天地大絯于是乎有雷有霆水中有火乃焚大槐有甚忧两陷而无所逃螴蜳不得成心若县于天地之间慰暋沈屯利害相摩生火甚多衆人焚和月固不胜火于是乎有僓然而道尽夫祸福荣辱之来皆所以各縁其类也故爲善者必致福爲恶者必蒙祸此理势之必然也然而龙逢比干正直也卒所以见诛戮之祸伍员苌弘忠诚也反所以蒙流死之辱孝己曾参奉亲也固难免悲忧之累恶来桀纣暴虐也复得其寿禄之荣岂理势之必然欤故曰外物不可必也世俗不知外物之不可必曲求妄想而焚和此生之所以不全也惟至人知其不可必故虚心而忘己是以祸福不能及荣辱不能加哀乐不能入僓然自得而生之所以全也庄周家贫故往贷粟于监河侯监河侯曰诺我将得邑金将贷子三百金可乎庄周忿然作色曰周昨来有中道而唿者周顾视车辙中有鲋鱼焉周问之曰鲋鱼来子何爲者邪对曰我东海之波臣也君岂有斗升之水而活我哉周曰诺且南游吴越之王激西江之水而迎子可乎鲋鱼忿然作色曰吾失我常与我无所处吾得斗升之水然活耳君乃言此曾不如早索我于枯鱼之肆夫不足者依于有余有余者周于不足此亦理势之必然也庄周贫而贷粟于监河侯其贷所以必得也河侯语以岁终得金而方贷见所贷不爲必得矣外物因可必欤此庄子所以有鲋鱼之喻矣任公子爲大钩巨缁五十犗以爲铒蹲乎会稽投竿东海旦旦而钓期年不得鱼已而大鱼食之牵巨钩陷没而下惊扬而奋鬐白波若山海水震荡声侔鬼神惮赫千里任公子得若鱼离而腊之自淛河以东苍梧已北莫不厌若鱼者已而后世辁才讽说之徒皆惊而相告也夫揭竿累趣灌渎守鲵鲋其于得大鱼难矣饰小说以干县令其于太达亦远矣是以未尝闻任氏之风俗其不可与经于世亦远矣儒以诗礼发冢大儒胪传曰东方作矣事之何若小儒曰未解裙襦口中有珠诗固有之曰青青之麦生于陵陂生不布施死何含珠爲接其鬓压其颜儒以金椎控其颐徐别其颊无伤口中珠夫揭竿爲饵此世俗之所以期得鲋鲵也而任公子爲之则得大鱼删诗立礼此先王之所以期化天下也而儒生行之则以发冢此亦不可必然也天下之万事其来安可逆度欤非达观者不可与于此老莱子之弟子出薪遇仲尼反以告曰有人于彼修上而趋下末偻而后耳视若营四海不知其谁氏之子老莱子曰是丘也召而来仲尼至曰丘去汝躬矜与汝容知斯爲君子矣仲尼揖而退蹙然改容而问曰业可得进乎老莱子曰夫不忍一世之伤而骜万世之患抑固窭邪亡其略弗及邪惠以欢爲骜终身之丑中民之行进焉耳相引以名相结以隐与其誉尧而非桀不如两忘而闭其所誉反无非伤也动无非邪也圣人踌躇以兴事以每成功奈何哉其载焉终矜尔夫仲尼之行己可谓能行其己也以仁圣之至大而不居以形骸之暂聚而无我岂有矜饰智巧于内外乎可谓天之君子矣老莱子尚语之以去汝躬矜与汝容智而然后爲君子是仲尼由有矜容而未得爲于君子欤此老莱之言不必也然而圣人以仁义足以泽世而𩐎物故举明其道于天下岂期后世姦人窃取而爲患乎此亦不可必然也故曰夫不忍一世之伤而骜万世之患宋元君夜半而梦人被发闚阿门曰予自宰路之渊予爲清江使河伯之所渔者余且得予元君觉使人占之曰此神龟也君曰渔者有余且乎左右曰有君曰今余且会朝明日余且朝君曰渔何得对曰且之网得白龟焉其圆五尺君曰献若之龟龟至君再欲杀之再欲活之心疑卜之曰杀龟以卜吉乃刳龟七十二钻而无遗筴仲尼曰神龟能见梦于元君而不能避余且之网知能七十二钻而无遗筴不能避刳肠之患如是则知有所困神有所不及也夫神龟之梦宋元君也以爲必脱渔者之捕也岂期元君反刳肠而钻占欤故梦之不如不梦矣是亦不可必而已龟爲神智而神智有时不可用之也故曰知有所困神有所不及也虽有至知万人谋之鱼不畏网而畏鹈鹕去小知而大知明去善而自善矣婴儿生无石师而能言与能言者处也小知知之也大知不知也知之则知有所不及不知则无所不知矣衆人之知知之也其知有所不及矣圣人之知不知也其知无所不知矣然无所知者盖能去于小知也故曰去小知而大知明夫善者可欲也有可欲则善所以明也无可欲则善所以善也故曰去善而自善矣惠子谓庄子曰子言无用庄子曰知无用而始可与言用矣夫地非不广且大也人之所用容足耳然则厠足而垫之致黄泉人尚有用乎惠子曰无用庄子曰然则无用之爲用也亦明矣庄子曰人有能游且得不游乎人而不能游且得游乎夫流遁之志决絶之行噫其非至知厚德之任与覆坠而不反火驰而不顾虽相与爲君臣时也易世而无以相贱夫言期于有用则其终所以不用也言期于无用则其终所以爲用也有用用之不神也无用用之至妙也惠子以庄子之言爲无用是不知无用之用也故庄子言垫地以谕之以明无用不可必其无用也故曰至人不留行焉夫尊古而卑今学者之流也且以狶韦氏之流观今之世夫孰能不波唯至人乃能游于世而不僻顺人而不失己彼教不学承意不彼目彻爲明耳彻爲聪鼻彻爲颤口彻爲甘心彻爲知知彻爲德凡道不欲壅壅则哽哽而不止则跈跈则衆害生物之有知者恃息其不殷非天之罪天之穿之日夜无降人则顾塞其窦胞有重阆至人者其道圆通而与化爲一其性融明而与世推移未水尝有凝滞之累也故曰至人不留行焉夫至人之不留行者盖能趋时应物而不迂也故曰乃逰于世而不僻与人无迕而能忘失也故曰顺人而不失己正人之性而非由习也故曰彼教不学承人之意而能忘彼也故曰承意不彼目无蔽而见其所不见也故曰目彻爲明耳无塞而闻其所不闻也故曰耳彻爲聪鼻无壅而嗅其所不嗅也故曰鼻彻爲颤口无爽而味其所无味也故曰口彻爲甘心无窒而知其所不知也故曰心彻爲知知不惑而所以自得也故曰知彻爲德夫内外交通而无壅蔽之累此其所以自得也所以言德于终矣此至人若是而已矣心有天游室无空虚则妇姑勃谿心无天游则六凿相攘大林丘山之善于人也亦神者不胜德溢乎名名溢乎暴谋稽乎誸知出乎争柴生乎守官事果乎衆宜春雨日时草木怒生铫辱于是乎始修草木之到植者过乎而不知其然静然可以补病眦𡟬可以休老宁可以止遽虽然若是劳者之务也非佚者之所未尝过而问焉心者人之眞君也处于至虚之地而潜于至妙之神无爲而不可系着矣故曰心有天逰一有系着则六根交乱而役物矣故曰心无天逰则六凿相攘圣人之所以駴天下神人未尝过而问焉贤人所以駴世圣人未尝过而问焉君子所以駴国贤人未尝过而问焉小人所以合时君子未尝过而问焉演门有亲死者以善毁爵爲官师其党人毁而死者半尧与许由天下许由逃之汤与务光务光怒之纪他闻之帅弟子而踆于窾水诸侯弔之三年申徒狄因以踣河大而化之之谓圣圣而不可知之之谓神且爲臣助上而可以利人者之谓贤上可以君于国下可以子于民者谓君子性下达而不可及于君子者谓小人神则不与圣同忧圣则不与贤同道君子与小人不同德故圣人起而应于变则神人固不问之矣贤人仕而济于世圣人亦不问之矣君子出而方有爲则贤人亦不问之矣小人苟合于一时则君子亦不问之矣夫駴者动也圣贤君子之所爲所以豫顺而也天下世国焉有不从欤能各冥其极而不问也筌者所以在鱼得鱼而忘筌蹄者所以在兔得兔而忘蹄言者所以在意得意而忘言吾安得夫忘言之人而与之言哉知道者不言言者不知圣人之道惟晦默然后心得矣心得则足以与言之此庄子欲得斯人而与言其道也故曰吾安得夫忘言之人而与之言哉以此见庄子亦欲无言而言之非得已也南华眞经新传卷之十五南华真经新传正统道藏三家本二十卷洞神部玉诀类南华眞经新传卷之十六积六宋王元泽传寓言篇夫天下之世俗惑于异学而不知圣人之大道必假言辞而谕之矣此庄子因而作寓言篇寓言十九重言十七巵言日出和以天倪寓言十九借外论之亲父不爲其子媒亲父誉之不若非其父者也非吾罪也人之罪也与己同则庆不与己同则反同于己爲是之异于己爲非之重言十七所以已言也是爲耆艾年先矣而无经纬本末以期年耆者是非先也人而无以先人无人道也人而无人道是之谓陈人巵言日出和以天倪因以曼衍所以穷年孔子曰予欲无言孟子曰予岂好辩哉此圣贤本于不言也然而必言必辩者出于非得已而已故庄子之所言亦出不得已将以祛天下之惑而反性命之正也然庄子之爲言不一矣故有寓言有重言有巵言寓言者极明大道之眞空以世俗必爲迂怪也故託爲他人所说以言之致其十信其九也故曰寓言十九又曰借外论之重言者论述前古之正道使世俗乐闻不猒也故推爲耆艾之言以重之致其十信其七也故曰重言十七又曰所以已言也巵言者不爲一定之辞而愈新如巵器倾仰之不一以世俗难知妙本也故和以自然之分矣故曰巵言日出和以天倪此三者周之所以用而爲书也以三者而讯周之所言则然后得周所言之意矣不言则齐齐与言不齐言与齐不齐也故曰无言言无言终身言未尝不言终身不言未尝不言有自也而可有自也而不可有自也而然有自也而不然恶乎然然于然恶乎不然不然于不然恶乎可可于可恶乎不可于不可物固有所然物固有所可无物不然无物不可非巵言日出和以天倪孰得其乆万物皆种也以不同形相禅始卒若环莫得其伦是谓天均天均者天倪也夫物我所以同根也我不言则万物与我爲一也故曰不言则齐旣齐而言则物我所以复分也故曰齐与言不齐不齐而止言则复齐矣故曰无言不言而自齐则物我自然均等也故曰是谓天均自然均等则守于自然之分矣故曰天均者天倪也此巵言不一如此也庄子谓惠子曰孔子行年六十而六十化始时所是卒而非之未知今之所谓是之非五十九非也惠子曰孔子勤志服知也庄子曰孔子谢之矣而其未之尝言孔子云夫受才乎大本复灵以生鸣而当律言而当法利义陈乎前而好恶是非直服人之口而已矣使人乃以心服而不敢蘁立定天下之定已乎已乎吾且不得及彼乎夫圣人入道之妙与化爲一时之所变与偕行也安有凝滞之累欤此庄子所以言孔子行年六十而六十化也夫与时偕行惟变所适者有向往来今之殊也故向之所爲者是则今之所以爲非也今之所爲者是则乃向时所以爲非也盖才全而能至于命所以圆通如此也惠子不知圣人之如此而以爲圣人勤志服膺而后知此庄子所以有受才复虚之言也夫才者性命之本也虚者精神之宅也圣人能达性命之本全精神之宅虚心待物而物来则呜未尝有言而言必当理譬由同律气入则呜气息则止使天下心服而自定也故曰鸣而当律言而当法又曰使人乃以心服而定天下之所定此圣人所化如此矣曾子再仕而心再化曰吾及亲仕三釜而心乐后仕三千钟不洎吾心悲弟子问于仲尼曰若参者可谓无所县其罪乎曰旣已县矣夫无所县者可以有哀乎彼视三釜三千钟如观雀蚊虻相过乎前也君子非有意于仕然而有时而仕者以其爲亲也爲亲而仕禄虽薄而及于亲其心所以至乐也此曾子初仕而虽三釜之薄而及于亲其心所以尝乐也仕非爲亲而禄虽厚而不及亲其心所以不乐也此曾子后仕而虽三千钟之厚而不及亲其心所以尝悲也夫曾子之心一也其仕同也然有悲乐之不同者系其亲之存亡也故曰曾子再仕而心再化夫曾子以亲爲意而岂以傥来之物累心欤亲亡禄厚则不悦此仲尼所以有蚊虻过前之喻矣颜成子游谓东郭子綦曰自吾闻子之言一年而野二年而从三年而通四年而物五年而来六年而鬼入七年而天成八年而不知死不知生九年而大妙生有爲死也劝公以其死也有自也而生阳也无自也而果然乎恶乎其所适恶乎其所不适天有历数地有人据吾恶乎求之莫知其所终若之何其无命也莫知其所始若之何其有命也有以相应也若之何其无鬼邪无以相应也若之何其有鬼邪夫圣人之道奥妙眞空而不可以卒知惟在乆而方得矣此颜成子游闻子綦之言而至乎九年而方妙也夫一年而野者挫其鋭而反朴也二年而从者同其尘而不迕于俗也三年而通者随时安变而不蔽惑也四年而物者与物齐谐而无彼我也五年而来者所适皆至而自得也六年而鬼入者达乎幽奥而神与冥会也七年而天成者任于自然而无所亏也八年而不知生不知死者了于不生不死之趣也九年而大妙者尽于眞空妙有之至也夫入道而未至于大妙未足以爲心得也颜成子游九年而然后至大妙亦可谓之心得矣然而与圣人有闻者圣人生而知之矣安俟积而后得乎此圣人之所以圣也衆罔两问于影曰若向也俯而今也仰向也括而今也被发向也坐而今也起向也行而今也止何也影曰搜搜也奚稍问也予有而不知其所以予蜩甲也蛇蜕也似之而非也火与日吾屯也阴与夜吾代也彼吾所以有待邪而况乎以有待者乎彼来则我与之来彼往则我与之往彼强阳则我与之强阳强阳者又何以有问乎阳子居南之沛老聃西游于泰邀于郊至于梁而遇老子老子中道仰天而叹曰始以汝爲可教今不可也阳子居不答至舍进盥漱巾栉脱屦户外膝行而前曰向者弟子欲请夫子夫子行不间是以不敢今间矣请问其故老子曰而睢睢盱盱而谁与居大白若辱盛德若不足阳子居蹴然变容曰敬闻命矣其往也舍者迎将其家公执席妻执巾栉舍者避席炀者避灶其反也舍者与之争席矣夫影者形之所生也形者己之所具也影虽形之所生而无待必形形虽己之所具而无借于己故影之所待者待于火日而形之所借者借于朴素火日明则影所以聚朴素全则形所以忘此庄子所以有罔两问影与夫老子教阳子之言也夫罔两者幽阴之物也阳子者阳明之人也处幽阴者不可问其影居阳明者不可饰其形故宜两忘而已矣两忘则所谓能冥其极也故庄子言于寓言之篇终南华眞经新传卷之十六南华真经新传正统道藏三家本二十卷洞神部玉诀类南华眞经新传卷之十七积七宋王元泽传让王篇夫帝王者道外之虚称天下者度外之一物至人达观而无心于二者矣此庄子因作让王篇尧以天下让许由许由不受又让于子州支父子州支父曰以我爲天子犹之可也虽然我适有幽忧之病方且治之未暇治天下也夫天下至重也而不以害其生又况他物乎唯无以天下爲者可以託天下也舜让天下于子州支伯子州支伯曰予适有幽忧之病方且治之未暇治天下也故天下大器也而不以易生此有道者之所以异乎俗者也舜以天下让善卷善卷曰余立于宇宙之中冬日衣皮毛夏日衣葛絺春耕种形足以劳动秋收敛身足以休食日出而作日入而息逍遥于天地之间而心意自得吾何以天下爲哉悲夫子之不知余也遂不受于是去而入深山莫知其处舜以天下让其友石户之农石户之农曰卷卷乎后之爲人葆力之士也以舜之德爲未至也于是夫负妻戴携子以入于海终身不反也夫尧舜者圣人之有爲也有爲卒至于无爲无爲之至则神妙矣此所以皆让天下也故尧让天下于子州支父而舜让天下于子州支伯而又让于善卷与石户之农数子者至人也皆能外形骸忘生死以身爲患以宠爲辱岂以天下累心欤是以皆辞而不受也故子州支父则以天下至重而我适有病而不能治之也子州支伯则以天下大器而我亦有病而不能治之也善卷则以衣皮衣葛出作入息足以逍遥于天地之间而不能治于天下也石户之农则以舜使我代劳苦而我亦不能治于天下也数子者皆饰辞以拒而岂有意于天下乎视天下如遗土壤也是以善卷则入山而不返石户则游海而不遗所以全逍遥之妙趣此庄子所以取之也大王亶父居邠狄人攻之事之以皮帛而不受事之以犬马而不受事之以珠玉而不受狄人之所求者土地也大王亶父曰与人之兄居而杀其弟与人之父居而杀其子吾不忍也子皆勉居矣爲吾臣与爲狄人臣奚以异且吾闻之不以所用养害所养因杖筴而去之民相连而从之遂成国于岐山之下夫大王亶父可谓能尊生矣能尊生者虽贵富不以养伤身虽贫贱不以利累形今世之人居高官尊爵者皆重失之见利轻亡其身岂不惑哉大王之去邠所以谨于去就也夫天之生人也均与之性同什之命岂使以外物而伤其性命之情欤大王能知天之所付与而不敢攻狄而决人之性命是以委国而去之矣此大王知天之所爲也故天之所爲者与天爲一也与天爲一则物之所以最是以邠人相从而归也故曰民相连而从之遂成国于岐山之下越人三世弑其君王子搜患之逃乎丹穴而越国无君求王子搜不得从之丹穴王子搜不肯出越人薰之以艾乗以玉舆王子搜授缓登车仰天而唿曰君乎君乎独不可以舍我乎王子搜非恶爲君也恶爲君之患也若王子搜者可谓不以国伤生矣此固越人之所欲得爲君也韩魏相与争侵地子华子见昭僖侯昭僖侯有忧色子华子曰今使天下书铭于君之前书之言曰左手攫之则右手废右手攫之则左手废然而攫之者必有天下君能攫之乎昭僖侯曰寡人不攫也子华子曰甚善自是观之两臂重于天下也身亦重于两臂韩之轻于天下亦远矣今之所争者其轻于韩又远君固愁身伤生以忧戚不得也僖侯曰善哉教寡人者衆矣未尝得闻此言也子华子可谓知轻重矣夫国土者虚器也蔽者不知而伤生以争之此越之所以三世而弑君也惟达者知之而无心于君国此王子捜所以逃于丹穴而全生也然王子捜虽逃而越人固立以爲君所谓迫而后起也迫而后起则非得已此搜所以仰天而唿叹也若王子捜者亦可谓之至人矣鲁君闻颜阖得道之人也使人以币先焉颜阖守陋闾苴布之衣而自饭牛鲁君之使者至颜阖自对之使者曰此颜阖之家与颜阖对曰此阖之家也使者致币颜阖对曰恐听者谬而遗使者罪不若审之使者还反审之复来求之则不得已故若颜阖者眞恶富贵也颜阖者可谓通达而无疵者也处贫贱不以爲恶视富贵不以爲好当鲁君之致币则嚣然不顾而诳使者以其谬误矣岂以物之傥来而爲悦乎此庄子之所以取之也故曰若颜阖者眞恶富贵也故曰道之眞以治身其绪余以爲国家其土苴以治天下由此观之帝王之功圣人之余事也非所以完身养生也道之眞以治身者以身爲入道之本也身入于道则推其余可以爲国家崇其末可以治天下故曰其绪余以爲国家其土直以治天下然爲国家治天下者必成功功非爲道之眞也故曰帝王之功圣人之余事也故功者兴事造业之谓也兴事造业则役形而用神故曰非所以完身养生也今世俗之君子多危身弃生以殉物岂不悲哉凡圣人之动作也必察其所以之与其所以爲今且有人于此以随侯之珠弹千仞之雀世必笑之是何也则其所用者重而所要者轻也夫生者岂特随侯之重哉子列子穷容貌有饥色客有言之于郑子阳者曰列御寇盖有道之士居君之国而穷君无乃爲不好士乎郑子阳即令官遗之粟子列子见使者再拜而辞使者去子列子入其妻望之而拊心曰妾闻爲有道者之妻子皆得佚乐今有饥色君过而遗先生食先生不受岂不命邪子列子笑谓之曰君非自知我也以人之言而遗我粟至其罪我也又且以人之言此吾所以不受也其卒民果作难而杀子阳楚昭王失国屠羊说走而从于昭王昭王反国将赏从者及屠羊说屠羊说曰大王失国说失屠羊大王反国说亦反屠羊臣之爵禄已复矣又何赏之有王曰强之屠羊说曰大王失国非臣之罪故不敢伏其诛大王反国非臣之功故不敢当其赏王曰见之屠羊说曰楚国之法必有重赏大功而后得见今臣之知不足以存国而勇不足以死寇吴军入郢说畏难而避寇非故随大王也今大王欲废法毁约而见说此非臣之所以闻天下也王谓司马子綦曰屠羊说居处卑贱而陈义甚高子綦爲我延之以三旌之位屠羊说曰夫三旌之位吾知其贵于屠羊之肆也万钟之禄吾知其富于屠羊之利也然岂可以贪爵禄而使吾君有妄施之名乎说不敢当愿复反吾屠羊之肆遂不受也夫生者性命之本也物者养生之具也生爲重物爲轻达者全其所重而忘所轻其生所以生生也世俗忘其所重而殉所轻其生所以不存也此庄子所以有随珠弹雀之喻矣原宪居鲁环堵之室茨以生草蓬户不完桑以爲枢而瓮牖二室褐以爲塞上漏下湿匡坐而弦子贡乗大马中绀而表素轩车不容巷往见原宪原宪华冠縰履杖藜而应门子贡曰嘻先生何病原宪应之曰宪闻之无财谓之贫学而不能行谓之病今宪贫也非病也子贡逡巡而有愧色原宪笑曰夫希世而行比周而友学以爲人教以爲己仁义之慝舆马之饰宪不忍爲也曾子居卫緼袍无表颜色肿哙手足胼胝三日不举火十年不制衣正冠而缨絶捉衿而肘见纳履而踵决曳縰而歌商颂声满天地若出金石天子不得臣诸侯不得友故飬志者忘形养形者忘利致道者忘心矣夫富与贵是人之所好也贫与贱是人之所恶也所好所恶皆生于有心惟能无心则好恶所以忘好恶忘则处富贵不知其富贵居贫贱不知其贫贱汎然自得于胸中所以逍遥于天地之间也若原宪曾子者可谓无心矣宪居环堵之室蓬户而瓮牖曾子颜色肿哙而衣寇皆决坏二人未尝恶贫而忘道故或弦而歌而忘形自得矣岂务殉物而伤生欤此所以异于世俗矣故曰致道者忘心孔子谓颜回曰回来家贫居卑胡不仕乎颜回对曰不愿仕回有郭外之田五十亩足以给飦粥郭内之田十亩足以爲丝麻鼓琴足以自娱所学夫子道者是以自乐也回不愿仕孔子愀然变容曰善哉回之意丘闻之知足者不以利自累也审自得者失之而不惧行修于内者无位而不怍丘诵之乆矣今于回而后见之是丘之得也中山公子牟谓瞻子曰身在江海之上心居乎魏阙之下柰何瞻子曰重生重生则利轻中山公子牟曰虽知之未能胜也瞻子曰不能自胜则从神无恶乎不能自胜而强不从者此之谓重伤重伤之人无寿类矣魏牟万乗之公子也其隐巖穴也难爲于布衣之士虽未至乎道可谓有其意矣夫外冥其极者内所以自足自足则所以不忧矣颜回者可谓能冥其极也有六十亩之田不愿仕所以鼓琴而自娱也夫不仕者自足也自娱者不忧也不忧所以爲至乐至乐全则自得而已矣是以孔子称之而以爲是丘之得也是丘之得者圣人之所以深得也孔子穷于陈蔡之间七日不火食藜羹不糁颜色甚惫而弦歌于室颜回择菜子路子贡相与言曰夫子再逐于鲁削迹于卫伐树于宋穷于商周围于陈蔡杀夫子者无罪借夫子者无禁弦歌鼓琴未尝絶音君子之无耻也若此乎颜回无以应入告孔子孔子推琴喟然而叹曰由与赐细人也召而来吾语之子路子贡入子路曰如此者可谓穷矣孔子曰是何言也君子通于道之谓通穷于道之谓穷今丘抱仁义之道以遭乱世之患其何穷之爲故内省而不穷于道临难而不失其德天寒旣至霜雪旣降吾是以知松栢之茂也陈蔡之隘于丘其幸乎孔子削然反琴而弦歌子路扢然执干而舞子贡曰吾不知天之高也地之下也古之得道者穷亦乐通亦乐所乐非穷通也道德于此则穷通爲寒暑风雨之序矣故许由娱于颍阳而共伯得乎丘首舜以天下让其友北人无择北人无择曰异哉后之爲人也居于𤱶亩之中而游尧之门不若是而己又欲以其辱行漫我吾羞见之因自投清泠之渊圣人能全其天乐也天乐全则万物不足以忧之此孔子穷于陈蔡而弦歌不息也子路子贡者不知圣人乐天知命而不忧以爲君子之无耻此孔子不得不语之以穷通之理也夫穷者非穷于道也通者非达于时也以不能知道则谓之穷能通于道则谓之通圣人于道不穷而曲通所不遇者时而已岂若细人而自穷于道乎此圣人自得如此而不改其乐也乐不改则利害荣辱不能汩于中任其所变而已矣此子贡遽悟而所以有古之得道者穷亦乐通亦乐之言又曰道德于此则穷通爲寒暑风雨之序矣汤将伐桀因卞随而谋卞随曰非吾事也汤曰孰可曰吾不知也汤又因瞀光而谋瞀光曰非吾事也汤曰孰可曰吾不知也汤曰伊尹何如曰强力忍垢吾不知其他也汤遂与伊尹谋伐桀克之以让卞随卞随辞曰后之伐桀也谋乎我必以我爲贼也胜桀而让我必以我爲贪也吾生乎乱世而无道之人再来漫我以其辱行吾不忍数闻也乃自投椆水而死汤又让瞀光曰知者谋之武者遂之仁者居之古之道也吾子胡不立乎瞀光辞曰废上非义也杀民非仁也人犯其难我享其利非廉也吾闻之曰非其义者不受其禄无道之世不践其土况尊我乎吾不忍乆见也乃负石而自沈于庐水昔周之兴有士二人处于孤竹曰伯夷叔齐二人相谓曰吾闻西方有人似有道者试往观焉至于岐阳武王闻之使叔旦往见之与之盟曰加富二等就官一列血性而理之二人相视而笑曰嘻异哉此非吾所谓道也昔者神农之有天下也时祀尽敬而不祈喜其于人也忠信尽治而无求焉乐与政爲政乐与治爲治不以人之坏自成也不以人之卑自高也不以遭时自利也今周见殷之乱而遽爲政上谋而下行货阻兵而保威割性而盟以爲信扬行以说衆杀伐以要利是推乱以易暴也吾闻古之士遭治世不避其任遇乱世不爲苟存今天下闇周德衰其并乎周以涂吾身也不如避之以洁吾行二子北至于首阳之山遂饿而死焉若伯夷叔齐者其于富贵也苟可得已则必不赖高节戾行独乐其志不事于世此二士之节也夫汤放桀武王伐纣所以应天而顺人也应天者可谓知于天顺人者可谓知于人能知天人之所爲则此汤武之所以圣也故瞀光卞随伯夷叔齐者不知汤武之所爲而共非之又不忍闻其事而自投于洪流饿死于首阳可谓不该不徧之士也夫贼仁者谓之贼贼义者谓之残仁义者道德之着而残贼之则大道所以愈废也大道废则天下性命之情不正矣此汤武所以必伐而反性命之正也数子者不达于妙理而徒蔽于分寸岂得谓之该徧之士矣夫庄子之作此篇所以叙至人之所爲而明无心之妙道其爲言各有其序矣夫中天下而帝者人之所乐也故首言尧舜不以天下爲意而相让君一国亦人之所乐也次言大王子搜不以邠越累心而逃去贫贱者人之所恶也故言颜阖列子原宪曾子颜回不以贫贱爲意而务去及其终则言孔子之穷于陈蔡汤武之除于桀纣所以明无心之道也夫孔子之在陈蔡岂有心于忧患乎故弦歌不絶而自适也汤武之除桀纣岂有心于得天下乎故去其残贼而反正也庄子能知古人之意而言之所以觉天下之蔽俗也南华眞经新传卷之十七南华真经新传正统道藏三家本二十卷洞神部玉诀类南华眞经新传卷之十八积八宋王元泽传盗跖篇夫达生之暂聚不役富贵利禄而自适其天性此盗跖如此而已矣庄子因而作盗跖篇孔子与柳下季爲友柳下季之弟名曰盗跖盗跖从卒九千人横行天下侵暴诸侯穴室枢户驱人牛马取人妇女贪得忘亲不顾父母兄弟不祭先祖所过之邑大国守城小国入保万民苦之孔子谓柳下季曰夫爲人父者必能韶其子爲人兄者必能教其弟若父不能诏其子兄不能教其弟则无贵父子兄弟之亲矣今先生世之才士也弟爲盗跖爲天下害而弗能教也丘窃爲先生羞之丘请爲先生往说之柳下季曰先生言爲人父者必能诏其子爲人兄者必能教其弟若子不听父之诏弟不受兄之教虽今先生之辩将柰之何哉且跖之爲人也心如涌泉意如飘风强足以拒敌辩足以饰非顺其心则喜逆其心则怒易辱人以言先生必无往孔子不听颜回爲驭子贡爲右往见盗跖盗跖乃方休卒徒大山之阳脍人肝而餔之孔子下车而前见谒者曰鲁人孔丘闻将军高义敬再拜谒者谒者入通盗跖闻之大怒目如明星发上指冠曰此夫鲁国之巧伪人孔丘非邪爲我告之尔作言造语妄称文武冠枝木之冠带死牛之胁多辞谬说不耕而食不织而衣揺唇鼓舌擅生是非以迷天下之主使天下学士不反其本妄作孝弟而儌倖于封侯富贵者也子之罪大极重疾走归不然我将以子肝益昼餔之膳孔子复通曰丘得幸于季愿望履幕下谒者履通盗跖曰使来前孔子趋而进避席反走再拜盗跖盗跖大怒两展其足案剑瞋日声如乳虎曰丘来前若所言顺吾意则生逆吾心则死孔子曰丘闻之凡天下有三德生而长大美好无双少长贵贱见而皆说之此上德也知维天地能辩诸物此中德也勇悍果敢聚衆率兵此下德也凡人有此一德者足以南面称孤矣今将军兼此三者身长八尺二寸面目有光脣如激丹齿如齐贝音中黄钟而名曰盗跖丘窃爲将军耻不取焉将军有意听臣臣请南使吴越北使齐鲁东使宋卫西使晋楚使爲将军造大城数百里立数十万户之邑尊将军爲诸侯与天下更始罢兵休卒收养昆弟共祭先祖此圣人才士之行而天下之愿也盗跖大怒曰丘来前夫可规以利而可谏以言者皆愚陋恒民之谓耳今长大美好人见而说之者此吾父母之遗德也丘虽不吾誉吾独不自知邪且吾闻之好面誉人者亦好背而毁之今丘告我以大城衆民是欲规我以利而恒民畜我也安可长乆也城之大者莫大乎天下矣尧舜有天下子孙无置锥之地汤武立爲天子而后世絶灭非以其利大故邪且吾闻之古者禽兽多而人民少于是民皆巢居以避之昼拾橡栗暮栖木上故命之曰有巢氏之民古者民不知衣服夏多积薪冬则炀之故命之曰知生之民神农之世卧则居居起则于于民知其母不知其父与麋鹿共处耕而食织而衣无有相害之心此至德之隆也然而黄帝不能致德与蚩尤战于涿鹿之野流血百里尧舜作立群臣汤放其主武王杀纣自是之后以强陵弱以衆暴寡汤武以来皆乱人之徒也今子修文武之道掌天下之辩以教后世缝衣浅带矫言伪行以迷惑天下之主而欲求富贵焉盗莫大于子天下何故不谓子爲盗丘而乃谓我爲盗跖子以甘辞说子路而使从之使子路去其危冠解其长剑而受教于子天下皆曰孔丘能止暴禁非其卒之也子路欲杀卫君而事不成菹于卫东门之上是子教之不至也子自谓才士圣人邪则再逐于鲁削迹于卫穷于齐围于陈祭不容身于天下子教子路菹此患上无以爲身下无以爲人子之道岂足贵邪世之所高莫若黄帝黄帝尚不能全德而战涿鹿之野流血百里尧不慈舜不孝禹偏枯汤放其主武王伐纣文王拘羑里此六子者世之所高也孰论之皆以利惑其眞而强反其情性其行乃甚可羞也世之所谓贤士伯夷叔齐辞孤竹之君而饿死于首阳之山骨肉不葬鲍焦饰行非世抱木而死申徒狄谏而不听负石自投于河爲鱼鼈所食介子推至忠也自剖其股以食文公文公后背之子椎怒而去抱木而燔死尾生与女子期于梁下女子不来水至不去抱梁柱而死此四者无异于磔犬流豕操瓢而乞者皆离名轻死不念本养寿命者也世之所谓忠臣者草若王子比干伍子胥子胥沈江比干剖心此二子者世谓忠臣也然卒爲天下笑自上观之至于子胥比干皆不足贵也丘之所以说我者若告我以鬼事则我不能知也若告我以人事者不过此矣皆吾所闻知也今吾告子以人之情目欲视色耳欲听声口欲察味志气欲盈人上寿百岁中寿八十下寿六十除病瘦死丧忧患其中开口而笑者一月之中不过四五日而已矣天与地无穷人死者有时操有时之具而託于无穷之间忽然无异骐骥之驰过隙也不能说其志意养其寿命者皆非通道者也丘之所言皆吾之所弃也亟去走归无复言之子之道狂狂汲汲诈巧虚伪事也非可以全眞也奚足论哉孔子再拜趋走出门上车执辔三失目芒然无见色若死灰据轼低头不能出气归到鲁东门外适遇柳下季柳下季曰今者阙然数日不见车马有行色得微往见跖邪孔子仰天而叹曰然柳下季曰跖得无逆汝意若前乎孔子曰然丘所谓无病而自灸也疾走料虎头编虎须几不免虎口哉夫大城衆邑崇位厚禄皆物之所以傥来也物之傥来则累于形累于形则伤于生岂以有涯之生而役于傥来之物乎如此则性命之正不存矣况人生于天地之间其寿难及于百年而百年之中疾病忧患则过半矣其所以安闲而自适者几稀岂务役物而伤生乎此跖之所以不乐爲诸侯而所以自适其性也故曰天与地无穷人死者有时操有时之具而託于无穷之间忽然无异骐骥之驰过隙也此庄子託跖而爲言其篇属于寓言矣子张问于满苟得曰盍不爲行无行则不信不信则不任不任则不利故观之名计之利而义眞是也若弃名利反之于心则夫士之爲行不可一日不爲乎满苟得曰无耻者富多信者显夫名利之大者几在无耻而信故观之名计之利而信眞是也若弃名利反之于心则夫士之爲行抱其天乎子张曰昔者桀纣贵爲天子富有天下今谓臧聚曰汝行如桀纣则有怍色有不服之心者小人所贱也仲尼墨翟穷爲匹夫今爲宰相曰子行如仲尼墨翟则变容易色称不足者士诚贵也故势爲天子未必贵也穷爲匹夫未必贱也贵贱之分在行之美恶满苟得曰小盗者拘大盗者爲诸侯诸侯之门义士存焉昔者桓公小白杀兄入嫂而管仲爲臣田成子常杀君窃国而孔子受币论则贱之行则下之则是言行之情悖战于胸中也不亦拂乎故书曰孰恶孰美成者爲首不成者爲尾子张曰子不爲行即将疏戚无伦贵贱无义长幼无序五纪六位将何以爲别乎满苟得曰尧杀长子舜流母弟疏戚有伦乎汤放桀武王杀纣贵贱有义乎王季爲适周公杀兄长幼有序乎儒者爲辞墨者兼爱五纪六位将有别乎且子正爲名我正爲利名利之实不顺于理不监于道吾日与子讼于无约曰小人殉财君子殉名其所以变其情易其性则异矣乃至于弃其所爲而殉其所不爲则一也故曰无爲小人反殉而天无爲君子从天之理若枉若直相爲天极面观四方与时消息若是若非执而圆机独成而意与道徘徊无转而行无成而义将失而所爲无赴而富无殉而成将弃而天比干剖心子胥抉眼忠之祸也直躬证父尾生溺死信之患也鲍子立干胜子不自理廉之害也孔子不见母匡子不见父义之失也此上世之所传下世之所语以爲士者正其言必其行故服其殃离其患也无足问于知和曰人卒未有不兴名就利者彼富则人归之归则下之下则贵之夫见下贵者所以长生安体乐意之道也今子独无意焉知不足邪意知而力不能行邪故推正不忘邪知和曰今夫此人以爲与己同时而生同乡而处者以爲夫絶俗过世之士焉是专无主正所以览古今之时是非之分也与俗化世去至重弃至尊以爲其所爲也此其所以论长生安体乐意之道不亦远乎惨怚之疾恬愉之安不监于体憷惕之恐欣欢之喜不监于心知爲爲而不知所以爲是以贵爲天子富有天下而不免于患也无足曰夫富之于人无所不利穷美究势至人之所不得逮贤人之所不能及侠人之勇力而以爲威强秉人之知谋以爲明察因人之德以爲贤良非享国而严若君父且夫声色滋味权势之于人心不待学而乐之体不待象而安之夫欲恶避就固不待师此人之性也天下虽非我孰能辞之知和曰知者之爲故动以百姓不违其度是以足而不争无以爲故不求不足故求之争四处而不自以爲贪有余故辞之弃天下而不自以爲廉廉贪之实非以迫外也反监之度势爲天子而不以贵骄人富有天下而不以财戏人计其患虑其反以爲害于性故辞而不受也非以要名誉也尧舜爲帝而雍非仁天下也不以美害生也善卷许由得帝而不受非卢辞让也不以事害己此皆就其利辞其害而天下称贤焉则可以有之彼非以兴名誉也无足曰必持其名苦体絶甘约飬以持生则亦乆病长阨而不死者也知和曰平爲福有余爲害者物莫不然而财其惎者也今富人耳营钟鼓筦籥之声口嗛于刍豢醪醴之味以感其意遗忘其业可谓乱矣侅溺于冯气若负重行而上也可谓苦矣贪财而取慰贪权而取竭静居则溺体泽则冯可谓疾矣爲欲富就利故满若堵耳而不知避且冯而不舍可谓辱矣财积而无用服膺而不舍满心戚醮求益而不止可谓忧矣内则疑劫请之贼外则畏寇盗之害内周楼疏外不敢独行可谓畏矣此六者天下之至害也皆遗忘而不知察及其患至求尽性竭财单以反一日之无故而不可得也故观之名则不见求之利则不得缭意絶体而争此不亦惑乎满苟得者以茍得外物而充满其欲也无足者以役于外物而未尝自足也此庄子制二子之名而寓意夫子张贤人也以仁义之道足以治身足以立名岂必苟求外物而伤生此子张所以挫苟得之鋭也然苟得者惑于所得而易性非顾仁义之道不立欤此所以终不从子张之言也知和者制名也以中和之道足以治心足以行己岂必役于货财权势而伤生此知和所以窒无足之欲也然无足者惑于不足而动心非顾中和之道不存欤此所以终不信知和之言也此庄子託二子之惑而以讥世俗之失性也故终于不亦惑乎之言也亦所以爲寓言说剑篇夫天下国家者圣人之利器而其用必在于善藏而其权不可示人矣此庄子因而作说剑篇昔赵文王喜剑剑士夹门而客三千余人日夜相击于前死伤者岁百余人好之不厌如是三年国衰诸侯谋之太子悝患之募左右曰孰能说王之意止剑士者赐之千金左右曰庄子当能太子乃使人以千金奉庄子庄子弗受与使者俱往见太子曰太子何以教周赐周千金太子曰闻夫子明圣谨奉千金以币从者夫子弗受悝尚何敢言庄子曰闻太子所欲用周者欲絶王之喜好也使臣上说大王而逆王意下不当太子则身刑而死周尚安所事金乎使臣上说大王下当太子赵国何求而不得也太子曰然吾王所见唯剑士也庄子曰诺周善爲剑太子曰然吾王所见剑士皆蓬头突鬓垂冠曼胡之缨短后之衣瞋目而语难王乃说之今夫子必儒服而见王事必大逆庄子曰请治剑服治剑服三日乃见太子太子乃与见王王脱白刃待之庄子入殿门不趋见王不拜王曰子欲何以教寡人使太子先曰臣闻大王喜剑故以剑见王王曰子之剑何能禁制曰臣之剑十步一人千里不留行王大说之曰天下无敌矣庄子曰夫爲剑者示之以虚开之以利后之以发先之以至愿得试之夫退处幽密而操至权以独运斡万化于不测力旋天地而世莫睹其健威服海内而人不名以武者此圣人之所以能用利器也岂暴露神灵而使衆得而议之哉是以庄子说剑而言示之以虚开之以利后之以发先之以至也夫示之以虚者所谓退处幽密也开之以利者所谓斡于万化也后之以发者所谓力旋天地也先之以至者所谓威服海内也故处幽密则百姓日用而不知斡万化则万物赡足而衣被旋天地则与造化冥运而生成服海内则以神道设教而无方此周寓爲天下国家之道于说剑而赵文不悟其言也复使庄周就舍待命而试爲剑何其蒙蔽之过乎天子之剑以燕谿石城爲锋齐岱爲锷晋魏爲嵴周宋爲镡韩魏爲夹包以四夷裹以四时绕以渤海带以常山制以五行论以刑德开以阴阳持以春夏行以秋冬此剑直之无前举之无上案之无下运之无旁上决浮云下絶地纪此剑一用匡诸侯天下服矣此天子之剑也文王芒然自失曰诸侯之剑何如曰诸侯之剑以知勇士爲锋以清廉士爲锷以贤良士爲嵴以忠胜士爲镡以豪桀士爲夹此剑直之亦无前举之亦无上案之亦无下运之亦无旁上法圆天以顺三光下法方地以顺四时中知民意以安四乡此剑一用如雷霆之震也四封之内无不賔服而听从君命者矣此诸侯之剑也王曰庶人之剑何如曰庶人之剑蓬头突鬓垂冠曼胡之缨短后之衣瞋目而语难相击于前上斩颈领下决肝肺此庶人之剑无异于斗鸡一旦命已絶矣无所用于国事今大王有天子之位而好庶人之剑臣窃爲大王薄之王乃牵而上殿宰人上食王三环之庄子曰大王安坐定气剑事已毕奏矣于是文王不出宫三月剑士皆服毙其处也天子之剑者所谓天下之利器也诸侯之剑者所谓国家之利器也庶人之剑者所谓有爲之器也天下之利器不可以强爲爲者所以败之矣惟能无爲而藏用则天下所以自化也故曰天下服国家之利器不可以妄执执者所以失之矣亦能无爲而藏用则四境所以自治也故四封之内无不賔服有爲之器不可以妄动动者所以悔生矣不能戢戈偃武而乐用则国事所以自废也故曰无所用于国事此三剑者庄子所以言帝王诸侯无爲有爲之道也赵文遽悟周之所言而致敬于庄子故命宰人上食而王亲环绕以尽礼可谓几于不惑也然推庄子作此篇之意则非爲赵文而言之也故属于寓言南华眞经新传卷之十八南华真经新传正统道藏三家本二十卷洞神部玉诀类南华眞经新传卷之十九积九宋王元泽传渔父篇夫能忘忧保眞脱于世俗之拘系而乐于江海之游者此惟林渔父若是矣庄子因而作渔父篇孔子游乎缁帷之林休坐乎杏坛之上弟子读书孔子弦歌鼓琴奏曲未半有渔父者下船而来须眉交白被发揄袂行原以上距陆而止左手据膝右手持颐以听曲终而招子贡子路二人俱对客指孔子曰彼何爲者也子路对曰鲁之君子也客问其族子路对曰族孔氏客曰孔氏者何治也子路未应子贡对曰孔氏者性服忠信身行仁义饰礼乐选人伦上以忠于世主下以化于齐民将以利天下此孔氏之所治也又问曰有土之君与子贡曰非也侯王之佐与子贡曰非也客乃笑而还行言曰仁则仁矣恐不免其身苦心劳形以危其眞呜唿远哉其分于道也子贡还报孔子孔子推琴而起曰其圣人与乃下求之至于泽畔方将杖挐而引其船顾见孔子还乡而立孔子反走再拜而进客曰子将何求孔子曰曩者先生有绪言而去丘不肖未知何谓窃待于下风幸闻咳唾之音以卒相丘也客曰嘻甚矣子之好学也孔子再拜而起曰丘少而脩学以至于今六十九岁矣无所得闻至教敢不虚心客曰同类相从同声相应固天之理也吾请释吾之所有而经子之所以子之所以者人事也天子诸侯大夫庶人此四者自正治之美也四者离位而乱莫大焉官治其职人忧其事乃无所陵故田荒室露衣食不足征赋不属妻妾不和长少无序庶人之忧也能不胜任官事不治行不清白群下荒怠功美不有爵禄不持大夫之忧也廷无忠臣国家昏乱工技不巧贡职不美春秋后伦不顺天子诸侯之忧也阴阳不和寒暑不时以伤庶物诸侯暴乱擅相攘伐以贱民人礼乐不节财用穷匮人伦不饬百姓淫乱天子有司之忧也今子旣上无君侯有司之势而下无大臣职事之官而擅饰礼乐选人伦以化齐民不泰多事乎且人有八疵事有四患不可不察也非其事而事之谓之总莫之顾而进之谓之佞希意导言谓之謟不择是非而言谓之谀好言人之恶谓之谗析交离亲谓之贼称誉诈伪以败恶人谓之慝不择善否两容颊适偷拔其所欲谓之险此八疵者外以乱人内以伤身君子不友明君不臣所谓四患者好经大事变更易常以挂功名谓之叨专知擅事侵人自用谓之贪见过不更闻谏愈甚谓之狠人同于己则可不同于己虽善不善谓之矜此四患也能去八疵无行四患而始可教已孔子愀然而叹再拜而起曰丘再逐于鲁削迹于卫伐树于宋围于陈蔡丘不知所失而离此四谤者何也客悽然变容曰甚矣子之难悟也人有畏影恶迹而去之走者举足愈数而迹愈多走愈疾而影不离身自以爲尚迟疾走不休絶力而死不知处阴以休影处静以息迹愚亦甚矣子审仁义之间察同异之际观动静之变适受与之度理好恶之情和喜怒之节而几于不免矣谨修而身愼守其眞还以物与人则无所累矣今不修之身而求之人不亦外乎夫造物者之造物均受其命而各付其分矣惟人一受成形而不变以待尽故忧患从而以爲累此渔父所以有四忧八疵四患之言也夫有心者必有我有我则外不能冥其极也外不能冥其极则衣食之不足爵禄之不持贡职之不美财用之匮乏皆所爲忧而已矣忧旣生而务役其物以解忧故总佞謟谀谗贼险慝之疵亦从而生矣八疵生则贪叨矜狠又从而继生是皆有心有我不能冥极之所致也惟庶人大夫诸侯天子皆冥其极而无心无我则衣食爵禄贡职财用皆度外之物尔岂能累我而爲忧乎故不忧而已矣不忧则自得自得则入于无疵也八疵四患又何见其交生乎此庄子託渔父以言其冥极之事也周之所言岂爲得己乎孔子愀然曰请问何谓眞客曰眞者精诚之至也不精不诚不能动人故强哭者虽悲不哀强怒者虽严不威强亲者虽笑不和眞悲无声而哀眞怒未发而威直亲未笑而和眞在内者神动于外是所以贵眞也其用于人理也事亲则慈孝事君则忠贞饮酒则欢乐处丧则悲哀忠贞以功爲主饮酒以乐爲主处丧以哀爲主事亲以适爲主功成之美无一其迹矣事亲以适不论所以矣饮酒以乐不选其具矣处丧以哀无问其礼矣礼者世俗之所爲也眞者所以受于天也自然不可易也故圣人法天贵眞不拘于俗愚者反此不能法天而恤于人不知贵眞禄禄而受变于俗故不足惜哉子之蚤湛于人伪而晚闻大道也孔子又再拜而起曰今者丘得遇也若天幸然先生不羞而比之服役而身教之敢问舍所在请因受业而卒学大道客曰吾闻之可与往者与之至于妙道不可与往者不知其道愼勿与之身乃无咎子勉之吾去子矣吾去子矣乃刺船而去延縁苇间颜渊还车子路授绥孔子不顾待水波定不闻挐音而后敢乗子路旁车而问曰由得爲役乆矣未尝见夫子遇人如此其威也万乗之主千乗之君见夫子未尝不分庭伉礼夫子犹有倨傲之容今渔父杖挐逆立而夫子曲要磬折言拜而应得无太甚乎门人皆怪夫子矣渔父何以得此乎孔子伏轼而叹曰甚矣由之难化也湛于礼义有间矣而朴鄙之心至今未去进吾语汝夫遇长不敬失礼也见贤不尊不仁也彼非至仁不能下人下人不精不得其眞故长伤身惜哉不仁之于人也祸莫大焉而由独擅之且道者万物之所由也庶物失之者死得之者生爲事逆之则败顺之则成故道之所在圣人尊之今渔父之于道可谓有矣吾敢不敬乎内直而不假于物者眞也内直者本于精也不假于物者出于诚也故曰眞者精诚之至也故精全则与天爲一也诚至则可动于天也如此则岂不动于人欤惟不精不诚不能与天爲徒而动于天亦不能于人矣故曰不精不诚不能动人此篇亦属于寓言列御寇篇夫知道达德而外不能遗形忘己而与物同则未爲至人而已矣此庄子因而作列御寇之篇列御寇之齐中道而反遇伯昏瞀人伯昏瞀人曰奚方而反曰吾惊焉曰恶乎惊曰吾尝食于十浆而五浆先馈伯昏瞀人曰若是则汝何爲惊已曰夫内诚不解形谋成光以外镇人心使人轻乎贵老而𩐎其所患夫浆人特爲食羹之货多余之赢其爲利也薄其爲权也轻而犹若是而况于万乗之主乎身劳于国而知尽于事彼将任我以事而效我以功吾是以惊伯昏瞀人曰善哉观乎汝处己人将保汝矣无几何而往则户外之履满矣伯昏瞀人北面而立敦杖蹙之乎颐立有间不言而出賔者以告列子列子提屦跣而走暨乎门曰先生旣来曾不发药乎曰已矣吾固告汝曰人将保汝果保汝矣非汝能使人保汝而汝不能使人无保汝也而焉用之感豫出异也必且有感揺而本性又无谓也夫至人者内所以藏其眞外所以和其光藏眞者固欲遗其形和光者要不异于物故所处则使人不贵己所爲则使人不可知与俗况冥而中心自得此至人之道如此也至于御寇则不然虽曰乗风适性而未能遗形齐物而外有所矜饰之齐则致五浆之先馈也夫浆之先馈者此人之所以致恭也恭而不已则生悦慕之心悦慕之心生则皆归从而保聚是己之所以反爲于物先也岂爲至人之道欤此伯昏瞀人所以有人将保汝之言也与汝游者又莫汝告也彼所小言尽人毒也莫觉莫悟何相孰也巧者劳而知者忧无能者无所求饱食而遨游汎若不系之舟虚而遨游者也巧者愈务其巧也其形所以尝劳矣故曰巧者劳智者虑其有失也其心所以尝忧矣故曰知者忧此皆矜能役物之累也惟圣人敦兮若朴而未尝见其能寂然无心而未尝见其求逍遥于天地之间若虚舟之不系也故曰无能者无所求饱食而遨游汎若不系之舟虚而遨逰者也郑人缓也呻吟裘氏之地祗三年而缓爲儒河润九里泽及三族使其弟墨儒墨相与辩其父助翟十年而缓自杀其父梦之曰使而子爲墨者予也阖胡尝视其良旣爲秋栢之实矣夫造物者之报人也不报其人而报其人之天彼故使彼夫人以己爲有以异于人以贱其亲齐人之井饮者相捽也故曰今之世皆缓也自是有德者以不知也而况有道者乎古者谓之遁天之刑夫郑缓之爲儒弟翟之爲墨因其性之所然也性者天之所付也人受天之性而其才各有所从也縁其所从而习贯则同于自然而已矣故缓之才性从于学其终所以爲儒也翟之才性从于俭其终所以爲墨也故曰造物者之报人不报其人而报其人之天报其人之天者所谓使之习贯而同自然也缓不知其所以而以弟由己化而反胜己故感激怨愤以伤生所谓大惑而已矣庄子所以讥其所惑也圣人安其所安不安其所不安衆人安其所不安不安其所安圣人安其所安者所谓存其正正也不安其所不安者所谓亡其不正也衆人安其所不安者所谓存其不正也不安其所安者所谓亡其正正也正正存则所以爲圣人不正存则所以爲衆人矣庄子曰知道易勿言难知而不言所以之天也知而言之所以之人也古之人天而不人宋泙漫学屠龙于支离益单千金之家三年枝成而无所用其巧道若大路然知之所以爲易也故曰知道易知于大道则勿言所以爲难也故曰勿言难夫知道而晦默则无爲也故曰知而不言所以之天也知道而腾说则有爲也故曰知而言之所以之人也惟圣人心得于道而无爲不有爲故曰古之人天而不人也圣人以必不必故无兵衆人以不必必之故多兵顺于兵故行有求兵恃之则亡道者无爲之朴也兵者有爲之器也圣人体道无爲而顺物情所以无兵而已矣故曰圣人以必不必故无兵衆人亡道有爲而迕物情所以多兵而已矣故曰衆人以不必必之故多兵多兵则顺兵而外求也故曰顺于兵故行有求然兵者圣人不得已而用之也岂务乐用而持之欤持之则固难以存也故曰兵恃之则亡小夫之知不离苞苴竿牍敝精神蹇浅而欲兼济道物太一形虚若是者迷惑于宇宙形累不知太初彼至人者归精神乎无始而甘冥乎无何有之乡水流乎无形发泄乎太清悲哉乎汝爲知在豪毛而不知大宁天下之世俗以遗问之具爲其道而以蹇浅之知爲其智劳形敝神而欲以泽世而导物是迷于妙有之至道而暗于太初之眞理所谓心惑而力不赡也安知至人之所爲乎夫至人入道之至妙逰心于太初出处寝卧于无尽之域而其行所以不窒其用所以无方泽世𩐎物而天下莫知其爲也岂若世俗之所爲乎故曰彼至人者归精神乎无始而甘瞑乎无何有之乡水流乎无形发泄乎太清宋人有曹商者爲宋王使秦其往也得车数乗王悦之益车百乗反于宋见庄子曰夫处穷闾阨巷困窘织屦藁项黄馘者商之所短也一悟万乗之主而从车百乗者商之所长也庄子曰秦王有病召医破瘫溃痤者得车一乗䑛痔者得车五乗所治愈下得车愈多子岂治其痔邪何得车之多也子行矣阙传鲁哀公问乎颜阖曰吾以仲尼爲贞干国其有瘳乎曰殆哉圾乎仲尼方且饰羽而画从事华辞以支爲㫖忍性以视民而不知不信受乎心宰乎神夫何足以上民彼宜汝与于颐与误而可矣今使民离实学伪非所以视民也爲后世虑不若休之难治也施于人而不忘非天布也商贾不齿虽以事齿之神者弗齿圣人者与天地合其德与阴阳同其功不露其神而付物自化不显其迹而使人相慕窈兮无爲而复归于朴素岂欲爲臣于时欤此鲁哀欲用仲尼而颜阖告之以殆哉圾乎也夫奥妙虚静者圣人之道也窈冥悔默者圣人之迹也道不可以知而迹不可以见今用于鲁而爲辅臣则是道可知而迹可见天下必饰外尚辞而拟之矣如此则圣人不得不有爲而天下不得不丧眞非所以爲致治之理也故曰方且饰羽而昼从事华辞以支爲㫖又曰难治也此颜阖能知圣人无用之用矣爲外刑者金与木也爲内刑者动与过也宵人之离外刑者金木讯之离内刑者阴阳食之夫免乎外内之刑者惟眞人能之闇蔽之人所以有我有心也故有我则与物不齐谐有心则与物相靡刃此所以离内外之刑也夫与物不齐谐者自拘而所以伤生也故曰离外刑者金木讯之与物相靡刃者焚和而亦所以伤生也故曰离内者阴阳食之此非不爲闇蔽之人乎故曰宵人惟眞人无我无心而物莫爲之累安有伤生之患也故曰夫免乎内外之刑者惟眞人能之孔子曰凡人心险于山川难于知天天犹有春秋冬夏旦暮之期人者厚貌深情故有貌愿而益有长若不肖有顺怀而达有坚而缦有缓而釬人之心处于至虚之地而居于杳寂之际不可以智度而已故曰人心险于山川难于知天天由有其用而可知人心亦有其用而不可以知之故春秋冬夏旦暮之期是天之用也情貌愿达缓釬之殊是心之用也天之用所期必至而可以知心之用所爲难副而不可知此孔子之深叹也故其就义若渴者其去义若热就义若渴者见义而爲如得于饮也其去义若热者见而不爲而必热于中也是有爲而已安若不爲之爲欤非至人孰能与比故君子远使之而观其忠近使之而观其敬烦使之而观其能卒然问焉而观其知急与之期而观其信委之以财而观其仁告之以危而观其节醉之以酒而观其则杂之以处而观其色九征至不肖人得矣夫君子之人端而虚勉而一内直而外不役物也故其忠足以致主其敬足以奉上其能足以剸烦其智足以应变其信足以不约其仁足以兼济其节足以拯危酒不足以乱其神色不足以悦其心此君子所藏如此而挫鋭解纷而与物无异小人所以同之而难也然而必欲知于君子者此庄子所以有远使之以观其忠近使之而观其敬烦使之而观其能卒然问焉而观其知急与之期而观其信委之以财而观其仁告之以危而观其节醉之以酒而观其则杂之以处而观其色之言也夫忠敬智能仁信节法者此君子皆备于身而可以观之也观之而不伪则小人固可以别矣故曰九征至不肖人得矣正考父一命而伛再命而偻三命而俯循墻而走孰敢不轨如而夫者一命而吕鉅再命而于车上儛三命而名诸父孰协唐许曾子再仕而心再化正考父三命而身愈恭盖曾子以禄秩虽厚而不足以爲贵考父知轩冕傥来而不足以爲荣汝曾子谓之心化而考父可谓形化者乎不如是则庄子安得取之也贼莫大乎德有心而心有眼及其有眼也而内视内视而败矣夫不思而得则所谓德之无心也求而后得则所谓德之有心也有心之德则害性也故曰贼莫大乎德有心有心则心悦于外也故曰心有眼有眼则不能反视而观于复惟务自内视外而丧其眞故曰及其有眼也而内视内视而败矣凶德有五中德爲首何谓中德中有以自好也而吡其所不爲者也穷有八极达有三必形有六府美髯长大壮丽勇敢八者俱过人也因以是穷縁循偃佒困畏不苦人三者俱通达知慧外通勇敢多怨仁义多责穷有八极达有三必形有六府者皆生有我者也惟能无我则八极不足以爲累三必不足以爲役六府不足以伤生非至人敦能与于此达生之情者傀达于知者肖达大命者随达小命者遭达于生则无生也达于智则无智也达于命则顺命也无生则形复于无爲也故曰达生之情者傀无智则心无所系也故曰达于智者肖顺命则任其寿天也故曰达大命者随达小命者遭然而达生所谓穷理也达性所谓尽性也达命所谓至命也人有见宋王者钖车十乗以其十乗骄穉庄子庄子曰河上有家贫恃纬萧而食者其子没于渊得千金之珠其父谓其子曰取石来鍜之夫千金之珠必在九重之渊而骊龙颔下子能得珠者必遭其睡也使骊龙而寤子尚奚微之有哉今宋国之深非直九重之渊也宋王之勐非直骊龙也子能得车者必遭其睡也使宋王而寤子爲𩐎粉夫或聘于庄子庄子应其使曰子见矢牺牛乎衣以文绣食以刍菽及其牵而入于太庙虽欲爲孤犊其可得乎庄子者可谓无心于物也前有楚之召则引在笥之龟以自况而后有人之聘则指人庙之牺以爲喻以贵富不能累心也贵富不能累于心则死生焉足以动乎此所以继言其死也庄子将死弟子欲厚葬之庄子曰吾以天地爲棺椁以日月爲连璧星辰爲珠玑万物爲赍送吾葬具岂不备邪何以加此弟子曰吾恐乌鸢之食夫子也庄子曰在上爲乌鸢食在下爲蝼蚁食夺彼与此何其偏也以不平平其平也不平以不征征其征也不征夫死者时之适去也气之暂散也去必有其来而散必有其聚至人知其如此而岂顾形骸之不葬欤此庄子所以有吾以天地爲棺椁以日月爲连璧星辰爲珠玑万物爲赍送吾具岂不备邪何以加此之言以言不葬之葬也夫不葬之葬反眞也弟子尚惑而恐其乌鸢之所食非所以知庄子之达观也明者唯爲之使神者征之夫明之不胜神也乆矣而愚者恃其所见入于人其功外也不亦悲乎神明者佛氏之所谓大神大明也大神无方大明有徼明不胜神用有差别故曰明不胜神夫神之所用见独也明之所用见有也见独则所以入于天而见有则所以入于人入于人则未免于惑也故曰愚者恃其所见入于人其功外也不亦悲乎南华眞经新传卷之十九南华真经新传正统道藏三家本二十卷洞神部玉诀类南华眞经新传卷之二十积十宋王元泽传天下篇夫圣人之道不欲散散则外外则杂杂则道德不一于天下矣此庄子因而作天下篇天下之治方术者多矣皆以其有爲不可加矣古之所谓道术者果恶乎在曰无乎不在曰神何由降明何由出圣有所生王有所成皆原于一圣人之道散而百家之学盛其术行于天下而不一各以所爲尽道而不可增益也故曰天下之治方术者多矣皆以其爲不可加矣安知道不止于一方乎故曰古之所谓道术者果恶在曰无乎不在夫道无乎不在则其妙所以爲神而其徼所以爲明内所以爲圣而外所以爲王皆出于妙本之一也故曰神何由降明何由出圣有所生王有所成皆原于一此庄子极明大道于终篇以言及神明圣王四者矣不离于宗谓之天人不离于精谓之神人不离于眞谓之至人以天爲宗以德爲本以道爲门兆于变化谓之圣人以仁爲恩以义爲理以礼爲行以乐爲和薰然慈仁谓之君子以法爲分以名爲表以参爲验以稽爲决其数一二三四是也百官以此相齿以事爲常以衣食爲主蕃息畜藏老弱孤寡爲意皆有以养民之理也宗者道之原本也道之原本出于天故曰不离于宗谓之天人精者未离乎阳也未离乎阳则天德之至也故曰不离于精谓之神人眞者内直而不假于物也故曰不离于眞谓之至人天者自然也德者自得也道者无爲也任于自然而自得以无爲则所以与化爲一也故曰以天爲宗以德爲本以道爲门兆于变化谓之圣人仁者爱也义者宜也礼者履也乐者和也出于道之散而及远也故曰以仁爲恩以义爲理以礼爲行以乐爲和薰然慈仁谓之君子君子至人不及天人神人圣人矣古之人其备乎配神明醇天地育万物和天下泽及百姓明于本数系于末度六通四辟小大精粗其运无乎不在其明而在数度者旧法世传之史尚多有之其在于诗书礼乐者邹鲁之士搢绅先生多能明之圣人之道其妙所以无方而其徼所以及物其精粹所以同于天地其生成所以周于万物其惠所以霑天下而其泽所以被群民存于妙本着于粗末推而行之发而至之未尝不小未尝不大自精至粗而无有不在此圣人之道也故曰配神明醇天地育万物和天下泽及百姓明于本数系于末度六通四辟小大精粗其运无乎不在夫圣人之道其精本于至妙而所以爲其独见其粗存于法度而所以使衆人之可行是以搢绅之士能明之也故曰其明在数度者旧法世传之史尚多有之其在于诗书礼乐者邹鲁之士搢绅先生多能明之此庄子所以卒明孔子之道也诗以道志书以道事礼以道行乐以道和易以道阴阳春秋以道名分其数散于天下而设于中国者百家之学时或称而道之天下大乱贤圣不明道德不一天下多得一察焉以自好譬如耳目鼻口皆有所明不能相通犹百家衆技也皆有所长时有所用虽然不该不徧一曲之士也判天地之美析万物之理察古人之全寡能备于天地之美称神明之容夫庄子之德不以万物干其虑而能信其道者也彼非不知仁义也以爲仁义小而不足行已彼非不知礼乐也以爲礼乐薄而不足化天下故老子曰道失而后德德失而后仁仁失而后义义失而后礼是知庄子非不达于仁义礼乐之意也彼以爲仁义礼乐者道之末也故薄之云尔夫儒者之言善也然未尝求庄子之意好庄子之言者固知读庄子之书也然亦未尝求庄子之意也昔者先王之泽至庄子之时竭矣天下之俗谲诈大作质朴并散虽世之学士大夫未有知贵己贱物之道者也于是弃絶乎礼义之绪夺攘乎利害之际趍利而不以爲辱殒身而不以爲怨渐渍陷溺以至乎不可投己庄子病之思以其说教天下之弊而归之于正也其心过虑以爲仁义礼乐皆不足以正之故同是非齐彼我一利害而以足乎心爲得此其所以矫天下之弊者也旣以其说矫弊矣不惧来世之遂实吾说而不见天地之纯古人之大体也于是寄其心于此篇以自解故其篇曰诗以道志书以道事礼以道行乐以道和易以道阴阳春秋以道名分由此观之庄子岂不知圣人之道哉又曰譬如耳目鼻口皆有所明不能相通由百家衆技也皆有所长时有所用用是明圣人之道其全在彼而不在此而亦自列其书于宋骈愼到墨翟老聃之徒俱爲不该不徧一曲之士盖欲以明吾之言有爲而作非大道之全尔然则庄子岂有意于天下之弊而存圣人之道乎伯夷之清柳下惠之和皆有矫于天下者也庄子之用心亦二圣人之徒矣是故内圣外王之道闇而不明郁而不发天下之人各爲其所欲焉以自爲方悲夫百家往而不反必不合矣后世之学者不幸不见天地之纯古人之大体道术将爲天下裂道藏于内则圣也显于外则王也百家之术竞起而殽乱其道所以晦而不显也故曰内圣外王之道闇而不明郁而不发天道旣不明而不发世俗焉能见其全纯乎又曰后世之学者不幸不见天地之纯古人之大体夫不见其全纯者是道之所以灭裂而诸子之言交起也故复言道术将爲天下裂而继言诸子之异术此庄子爲言始终之序也不侈于后世不靡于万物不晖于数度以绳墨自矫而备世之急古之道术有在于是者墨翟禽滑釐闻其风而说之爲之大过已之大循作爲非乐命之曰节用生不歌死无服墨子汜爱兼利而非鬭其道不怒又好学而博不异不与先王同毁古之礼乐黄帝有咸池尧有大章舜有大韶禹有大夏汤有大濩文王有辟雍之乐武王周公作武古之丧礼贵贱有仪上下有等天子棺椁七重诸侯五重大夫三重士再重今墨子独生不歌死不服桐棺三寸而无椁以爲法式以此教人恐不爱人以此自行固不爱己未败墨子道虽然歌而非歌哭而非哭乐而非乐是果类乎其生也勤其死也薄其道大觳使人忧使人悲其行难爲也恐其不可以爲圣人之道反天下之心天下不堪墨子离独能任柰天下何离于天下其去王也远矣墨子称道曰昔者禹之湮洪水决江河而通四夷九州也名川三百支川三千小者无数禹亲自操橐耜而九杂天下之川腓无胈胫无毛沐甚雨栉疾风置万国禹大圣也而形劳天下也如此使后世之墨者多以裘褐爲衣以跋硚爲服日夜不休以自苦爲极曰不能如此非禹之道也不足谓墨相里勤之弟子五侯之徒南方之墨者苦获己齿邓陵子之属俱诵墨经而倍谲不同相谓别墨以坚白同异之辩相訾以觭偶不仵之辞相应以巨子爲圣人皆愿爲之尸冀得爲其后世至今不决墨翟禽滑釐之意则是其行则非也将使后世之墨者必自苦以腓无胈胫无毛相进而已矣乱之上也冶之下也虽然墨子眞天下之好也将求之不得也虽枯藁不舍也才士也夫不累于俗不饰于物不苟于人不忮于衆愿天下之安宁以活民命人我之养毕足而止以此白心古之道术有在是者宋钘尹文闻其风而悦之作爲华山之冠以自表接万物以别宥爲始语心之容命之曰心之行以聏合驩以调海内请欲置之以爲主见侮不辱救民之鬭禁攻寝兵救世之战以此周行天下上说下教虽天下不取强聒而不舍者也故曰上下见厌而强见也虽然其爲人太多其自爲太少曰请欲固置五升之饭足矣先生恐不得饱弟子虽饥不忘天下日夜不休曰我必得活哉图傲乎救世之士哉曰君子不爲苛察不以身假物以爲无益于天下者明之不如己也以禁攻寝兵爲外以情欲寡浅爲内其小大精粗其行适至是而止公而不当易而无私决然无主趣物而不两不顾于虑不谋于知于物无择与之俱往古之道术有在于是者彭蒙田骈愼到闻其风而悦之齐万物以爲首曰天能覆之而不能载之地能载之而不能覆之大道能包之而不能辩之知万物皆有所可皆有所不可故曰选则不徧教则不至道则无遗者矣是故愼到弃知去己而縁不得已泠汰于物以爲道理曰知不知将薄知而后邻伤之者也謑髁无任而笑天下之尚贤也纵脱无行而非天下之大圣椎拍輐断与物宛转舍是与非苟可以免不师知虑不知前后魏然而已矣推而后行曳而后往若飘风之还若羽之旋若磨石之隧全而无非动静无过未尝有罪是何故夫无知之物无建己之患无用知之累动静不离于理是以终身无誉故曰至于若无知之物而已无用贤圣夫块不失道豪桀相与笑之曰愼到之道非生人之行而至死人之理适得怪焉田骈亦然学于彭蒙得不教焉彭蒙之师曰古之道人至于莫之是莫之非而已矣其风窢然恶可而言常反人不聚观而不免于魭断其所谓道非道而所言之韪不免于非彭蒙田骈愼到不知道虽然槩乎皆尝有闻者也以本爲精以物爲粗以有积爲不足澹然独与神明居古之道术有在于是者关尹老聃闻其风而悦之建之以常无有主之以太一以濡弱谦下爲表以空虚不毁万物爲实关尹曰在己无居形物自着其动若水其静若镜其应若响芴乎若亡寂乎若清同焉者和得焉者失未尝先人而常随人老聃曰知其雄守其雌爲天下谿知其白守其辱爲天下谷人皆取先己独取后曰受天下之垢人皆取实己独取虚无藏也故有余岿然而有余其行身也徐而不费无爲也而笑巧人皆求福己独曲全曰苟免于咎以深爲根以约爲纪曰坚则毁矣鋭则挫矣常宽容于物不削于人可谓至极关尹老聃乎古之博大眞人哉芴漠无形变化无常死与生与天地并与神明往与芒乎何之忽乎何适万物毕罗莫足以归古之道术有在于是者庄周闻其风而说之以谬悠之说荒唐之言无端崖之辞时恣纵而不傥不以觭见之也以天下爲沈浊不可与庄语以巵言爲曼衍以重言爲眞以寓言爲广独与天地精神往来而不敖倪于万物不谴是非以与世俗处其书虽环玮而连犿无伤也其辞虽参差而淑诡可观彼其充实不可以已上与造物者游而下与外死生无终始者爲友其于本也弘大而辟深闳而肆其于宗也可谓调适而上遂矣虽然其应于化而解于物也其理不竭其来不蜕芒乎昧乎未之尽者惠施多方其书五车其道舛驳其言也不中历物之意曰至大无外谓之大一至小无内谓之小一无厚不可积也其大千里天与地卑山与泽平日方中方睨物方生方死大同而与小同异此之谓小同异万物毕同毕异此之谓大同异南方无穷而有穷今日适越而昔来连环可解也我知天下之中央燕之北越之南是也汜爱万物天地一体也惠施以此爲大观于天下而晓辩者天下之辩者相与乐之卵有毛鸡三足郢有天下犬可以爲羊马有卵丁子有尾火不热山出口轮不蹍地目不见指不至至不絶龟长于蛇矩不方规不可以爲圆凿不围枘飞鸟之景未尝动也镞矢之疾而有不行不止之时狗非犬黄马骊牛三白狗黑孤驹未尝有母一尺之捶日取其半万世不竭辩者以此与惠施相应终身无穷桓团公孙龙辩者之徒饰人之心易人之意能胜人之口不能服人之心辩者之囿也惠施日以其知与人之辩特与天下之辩者爲怪此其柢也然惠施之口谈自以爲最贤曰天地其壮乎施存雄而无术南方有倚人焉曰黄缭问天地所以不坠不陷风雨雷霆之故惠施不辞而应不虑而对徧爲万物说说而不休多而无已犹以爲寡益之以怪以反人爲实而欲以胜人爲名是以与衆不适也弱于德强于物其涂隩矣由天地之道观惠施之能其犹一蚤一虻之劳者也其于物也何庸夫充一尚可曰愈贵道几矣惠施不能以此自宁散于万物而不厌卒以善辩爲名惜乎惠施之才骀荡而不得逐万物而不反是穷响以声形与影竞走也悲夫夫庄子叙墨子宋钘尹文彭蒙田骈愼到关尹老聃惠施柦团公孙龙之徒而皆言古之道术在此者盖明诸子酌取圣道之绪余而各爲一家之言也然以关尹老聃爲眞人者以二子不假于物而爲言出于性之至眞也故曰古之博大眞人哉周人自以其说爲谬悠其言爲荒唐其辞爲无端崖者盖高言尽道而矫世俗之弊天下必以其书爲谬悠荒唐无崖也故自言之而窒非可谓明达而先知也南华眞经新传卷之二十