书画题跋记钦定四库全书子部八书画题䟦记艺术类一提要等谨案书画题䟦记十二卷续题䟦记十二卷明郁逢庆撰逢庆字叔遇别号水西道人嘉兴人是书分前后二集前集末有自识云所见法书名画録其题咏积成卷帙时崇祯七年冬也后集无䟦则不知其成于何嵗矣其书皆即所见书画録其题䟦初不以辨别真赝为事故如赵孟坚所蔵定武兰亭本天圣丙寅一条范仲淹王尧臣米黻刘泾四条年月位置皆与海宁陈氏渤海蔵真帖所刻禇模本同盖以赵孟坚落水本原亦有范仲淹题而禇模本原亦有孟坚印传写舛互遂致混二本题䟦为一又如五字损本文徴明䟦既载于前集第十卷作嘉靖九年八月二日下注云详见续集而续集第二卷载此䟦则作嘉靖十一年六月二十又七日同一帖同一䟦一字不易而年月迥乎不同又前集髙克恭仿米芾青緑云山云详见续集而前集所载克恭名欵及至正戊子呉镇题一叚续集乃反无之沈周有竹居卷亦云详续集而徐有贞文林呉寛钱仁夫秦巘数诗与前集所载乃前后倒互诸如此类皆漫无考订至于前集所载宋髙宗画册梁楷画右军书扇图皆有水西道人题记当即逢庆所蔵又第一至第四卷每卷之尾皆有崇祯甲戌冬日収蔵题记核其嵗月亦即逢庆所自识而皆未注某为所蔵某为所见体例尤不分明特以採摭繁富多可互资㕘考者故併録存之备检閲焉干隆四十六年十月恭校上总纂官纪昀陆钖熊孙士毅总校官陆费墀书画题跋记序右书画题跋十二卷为禾郡逢庆氏编辑其后序云余生长江南幸值太平之日游诸名公间每出法书名画燕闲清昼共相赏激因録其题咏积数十年遂成卷帙是编盖订于崇祯七年也噫亦难矣哉夫古人名蹟非若经史子集之有板本可以行世而垂后所赖以传者非绢素楮墨之能不朽也或近而百年远而数百年临摹既久以伪乱真古人之精爽随世湮沦良可喟嘅是以宏览博物之士或征之同时或考之异代单词片翰足以表章前人之遗墨者莫不笔之卷轴载在着述使渊雅者乐其搜罗讨论者悉其真赝庶良工苦心不没于后人之纰谬此集録为古今商订之一助也余往与司农曹溶氏论古法书名画谓千载而下孰辨其真伪司农言甲申三月余留京师内府所蔵名蹟为人捆载而弃于道路者充塞街巷予遣人罗致日夕纵观别其姸丑而第其甲乙余岂与昔贤同时安能必前人之不我欺哉其所见者广则辨之益笃以此差自信耳又言往哲题跋语必矜贵论有确据非意为去取漫加褒贬也初得是编继得续编十二卷而合诸司农之言其有以启予也夫逢庆姓郁氏字叔遇别号水西道人嘉兴人也康熙己巳重午日休阳汪森题书画题跋记钦定四库全书书画题跋记卷一明郁逢庆撰宋搨淳化祖石刻法帖六卷世传淳化帖为法帖之祖然传刻蔓衍在宋已有三十二本其间刻搨工拙楮墨精粗虽互有失得而失真多矣然淳化祖刻在当时已不易得刘潜夫尝得李玮家赐本谓直数百千其重如此况后世乎前辈辨此帖凡数条皆有証据今非但不可见虽见亦无据以为辨矣无钖华中甫偶得旧刻六卷相传为阁本而银锭擐痕隠然可验楮墨既异字复丰腴至于行数多寡与今世传本皆不同苐六卷内宋人朱字辨証五条笔迹精好类苏书但其间有黄辨等字疑为黄长睿长睿宣政间人出坡公之后不宜引以为据也然余考长睿所着法帖辨与此又似不同岂别一人也寡浅无识不敢自信漫记如此然此帖要非寻常传刻本也第七卷朱书辨証十一条第八卷无朱书第九卷无朱书续収淳化祖石刻法帖三卷余生六十年閲淳化帖不知其㡬然莫有过华君中甫所蔵六卷者尝为考订定为古本无疑而中甫顾以不全为恨余谓淳化抵今五百余年屡更兵燹一行数字皆足蔵翫况六卷乎嘉靖庚寅儿子嘉偶于鬻书人处获见三卷亟报中甫以厚直购得之非独卷数适合而纸墨刻搨与行间朱书辨证亦无不同盖原是一帖不知何縁分拆相去㡬时卒复合而为一岂有神物周旋于其间哉昔赵文敏公求古阁帖凡三易而后完自跋其后谓虽墨有燥湿轻重造有工拙皆为淳化旧刻然则公所得固非一类也岂若此本散而复合殆犹丰城之劒有不偶然者诚希世之珍也嘉靖九年秋七月既望文征明识右阁帖九卷隆庆末年归于吾乡项少溪公后于燕京复得一卷辏完十卷闻此帖宋时装裱背纸内每每有宋人手简真蹟尤可宝也卷首有子昻赵字印及云房清玩印尾有鉅鹿郡图书印颜鲁公刘中使帖真蹟近闻刘中使至瀛州吴希光已降天慰海隅之心耳又闻礠州为卢子期所围舍利将军擒获之吁足慰也右唐太师颜鲁公书刘中使帖真蹟着载宣和书谱南渡后入绍兴内府至元丙戌以陆柬之兰亭诗欧阳率更卜商帖真蹟二卷易得于张绣江处此帖笔画雄健不独与蔡明远寒食等帖相颉颃而书旨慷慨激烈公之英风义节犹可想见于百世之下信可宝也三月十有二日大梁王芝再拜谨题于宝墨斋北燕乔篑成仲山观颜太师之书世不多见不肖平生见真蹟三本祭姪季明文马病及此帖祭姪行草马病行真皆小而此帖正行差大虽体制不同然其英风烈气见于笔端一也此语岂可为不知者道哉鲜于枢拜手书鲁公书存世尝见李光颜太保帖乞米帖马病帖顿首夫人帖祭姪季明文允南母商氏赠告昭甫告幷此八本观于此书端可为钩如屈金点如堕石东坡有云书至于颜鲁公诚哉是言也时大徳九年嵗在乙巳冬十月廿五日集贤学士通议大夫张晏敬书瀛州帖视鲁公他书特大而凛凛忠义之气如对生面非石刻所能髣髴也余生平获见真蹟二小字麻姑记与此耳尝有云桃源在何处乃见世道污所以颜鲁公细书麻姑记事近荒忽特贤者适婴多虞世降俗陋假异境以明其志殆有託而云然维鲁公忠贯日月功载旂常固不待善书名于代况笔精墨妙若是耶昔桓彞渡江伤晋之弱及见王导辈语则知有托足之地余于是观公翦禽之快亦知夫唐爝未息欤史侯处厚尚义士也旷嵗月而得之既得之非尚义者不出示非其人处厚知所尚哉钱唐白珽谨题右唐鲁郡开国公太子太师颜真卿字清臣书刘中使帖真蹟四十一字公尝学书于张旭得屋漏雨法衍游京师览公书最多衍之所蔵送辛晃序颜昭甫殷夫人二诰争座后帖朝回马病帖皆经宣和绍兴御府然俱未若此帖之雄放豪逸岂特入季明之室将与元气争长昔人云书一艺耳苟非其人虽工不足贵也惟公可以当之至大己酉中秋日拜观于兰谷大卿史侯之第蒙城田衍题太平之日生长京师乃得㑹观诸公法帖故能考其笔法辨其真伪也如颜书且勿论碑本今专审其墨迹如乞米李太保马病皆真行祭姪文行草字如钱许大四帖相若皆白纸顿首夫人行书澹黄纸字亦钱许大昭甫告正书甚严整有力白纸字亦钱许大全肖碑刻允南母告寸五大字笔力不及白纸此刘中使帖字最大观其运笔点画如见其人端有闻捷慨然效忠之态真希世之宝也时于明窻净几展玩之余収卷三叹后之学书者非不属志米芾所谓心㑹而手不遂也饮中尝用东坡砚山谷墨敬书于劝学斋早来左顾匆匆不获款曲甚媿承借颜公帖适归仆马遑遽不及详閲姑随使驰纳他日入城更望带至一观千万千万签头亦伺后次不悉征明顿首中甫尊兄右颜鲁公刘中使帖征明少时尝从太仆李公应祯观于吴江史氏李公谓鲁公真蹟存世者此帖为最征明时未有识不知其言为的及今四十年年踰六十所閲颜书屡矣卒未有胜之者因华君中甫持以相示展閲数四神气爽然米氏所谓忠义映发顿挫郁屈者此帖诚有之乃知前辈之不妄也帖后跋尾六通首王英孙次鲜于太常又次张彦清白湛渊田师孟最后亦彦清书盖此帖曾蔵彦清所后易于英孙耳观跋语可见考英孙所跋嵗月宜在后不知何縁出诸公之前初疑装池之误欲令改易而张公钤印宛然不可拆裂姑记于此以俟博识嘉靖九年庚寅菊月望日征明识鲜于伯机题祭季明文天下法书第一吾家法书第一此又题刘中使帖渔阳笔法信有所自名不虚得此卷余已刻之戏鸿堂帖中董其昌观因题倪元镇松亭山色图阿翁好读闲居赋桃李春风满庭户时与华阳道士行还邻甫里先生住宝净僧居共斋粥已看富贵如风雾我来三宿夜连牀行路荆榛嵗将暮壬子九月十九日为潘翁仲辉写松亭山色图幷赋七言题右方瓒华屋不能留此图秀色今来照书户夸父空将碧嶂移羽人仍在丹邱住非人玩物物玩人老墨重披眼迷雾门前桃李换春风只有青松自迟暮此图寔吾苏贵游家物尝目击其人之爱护比珠玉人往物移今为淮阳赵文美所得文美号赏识其致重将逾于前而保于久也云林先生戏墨在江东人家以有无为清俗此笔先生疎秀迭常然非丹青炫燿人人得而好之于此而好者非古雅士不可先生之道殆见溢于南而流于北矣文美持来求跋因次先生韵为诗庸寓夫得失之叹云长洲沈周云林惠山图至正五年三月八日𤣥素先生来林下瓒乃赋诗曰吴淞江水春映空浪波沄沄霞影红耕田凿井居其左令我长怀甫里翁梦见维舟江畔柳剥啄敲门散杯酒整冠起接平生欢石迳兰芳重携手雨后共行林下止见惠山先生命瓒冩之画讫因书此诗于上张外史陈先生见之必大笑也倪瓒记佳树隂森欲碍空画成夜落灯花红絶怜带经自锄者未忍竟别天随翁分湖春云散高柳湖水微茫緑于酒翁归天末见青山临风莫负挥絃手陈方用元镇韵惠山图纸墨如新世不易得又云林书法最工笔意严整画中之最上乘也名下有白文倪瓒之印画边有朱文云林二字印𤣥素先生陆𤣥素也居吴淞江之上王叔明华溪渔隠图御儿西畔霅溪头两岸桃花緑水流东老共酣千日酒西施同泛五湖舟少年豪侠知谁在白发烟波得自由万古荣华如一梦笑将青眼对沙鸥黄鹤山中樵者王蒙敬为玉泉尊舅画幷赋诗于上终日垂竿古渡头时人谁识旧风流蹔依此处种桃者还忆当年载药舟对景使人怀甪绮入山容我问巢由得鱼沽酒共妻饮一醉忘机笑狎鸥邥良次韵王叔明竹趣图仆暇日为郡曹刘彦敬画竹趣图甫毕而一峯黄处士见过仆出此求印正处士以为可添一远山幷樵迳天趣迥殊顿增深峻矣时省郎耿君督兵华亭索仆画甚急思拙笔弱顷刻不能就用辍此奉献吴兴王蒙谨题叔明公子文敏公之外孙也天姿神品其于翰墨深入晋汉至于鉴裁尤所精谊沤波之宅相非子而谁耶至正壬辰冬公望宋人手简十七条绶顿首度支学士近奉宴言深慰劳荅忽承手札曲示勤私贶及吴中碑本及藤㡌茶一奁伤费颇多不敢辞拒但增腼佩之至谨因来介辄奉片幅为谢绶顿首四日清臣启近遣一干随府伉持书并録览二书同诣铨下计已呈露数日前追胥自彼还辱手教嵗不我与忽焉隆夏言念出处光景载环夷险均之政如宿昔天休蹈道深笃报上忠纯乐职裕人无有内外顾为简书所縳不得车骑相过此可恨耳生拙守退仗盍族尸飡闲斋昼眠后池晚饮惟性所适颇无羁牵长社栎之扶疎同海鸥之放逸故人不为念也清臣顿首五月十八日承示谕张恢者向以明公昆玉世契之厚待之以礼不谓全不循理窃恐仰玷盛徳然亦欲小警大戒可以完其出处谅唯深察公文如命颁下县镇矣衡悚息希启前日辱屈临感刻感刻归圣兄弟并入开宝睿遂当独牒奈何天清一室速治之开宝舍亦望令人谕主僧且那与小子虡幷一二亲情同处也恐见令姪般出便据之也兼举子纷然不可不先虑之也阻于面奉先此布一二希顿首完夫府判朝奉学士兄十四日之奇启知遂往法济不胜依依长安酥二个葱雀鲊二罐水梨鳯栖梨各十枚小药少许聊荐宾盘幸冀容纳以鞫大狱不果拜违怆悢之怀不能胜述乍远乞保重不偹弟之奇再拜九兄知府郎中逵启辱七月五日赐教承已西上今想对还当有休嘉也秋暑未熄伏惟动止佳福逵山间粗知儿女来归已余月老年如梦寐间尔未縁款晤千万为国加爱加爱不宣逵上颖叔制置大夫阁下八月六日焘再拜昨夕幸得侍坐早来廷中瞻望颜色不款奉告伏审晚刻尊候万裕改月自当至左右适自局至家亲宾纷然逮今未定旦夕专得面拜使还不偹焘再拜五伯父大夫伯母县君座前煜启久踈修问秀州道中贤子见过传雅诲极荷意爱之厚且承燕闲多适气宇泰然至慰至慰比欲诣邑图一笑之乐属治行迫窘悰赖不释不克如愿但向风怏怏无已剧寒唯以时自全保固寿福瞻祷瞻祷煜再拜致政太保太初兄执侍二日梦得叩头人至辱教示审闻顿暄动止安健良深慰荷冗干极荷留念悚悚不知㡬时定可还日迟面款入此月来泪皆顿昏痛作字絶艰强勉附报草草余惟珍爱不次梦得叩头季贡贡元亲契商英惶恐女夫王为之蒙収録八月七日已解商水任荐格余溢遂可改京商英受赐与王氏均等今第二女夫杨开还蜀辄令请见恐或下问河东北闲事盖杨生从商英者二年矣伏恐上知商英惶恐再拜邦彦顿首启前日特辱降顾闲冷之中倍增感激负荷屛迹造谒不逮苐深悚惕邦彦顿首启青谷徳止夷涂勿抛控抛控马多失挹水勿极量极量器多溢安史起天宝转战竟奔北辞臣献颂诗要垂万世则一字堪白首大书仍深刻谁作浯溪图千里在咫尺飞湍如有声旁汇浸层碧巉絶半巖间髣髴见鸟迹不觉加手磨真恐苔藓没国姓前后异天运古今一向来文武才坐筹或操笔种种皆可称俯仰重叹息愿君宝此图置之丹粉壁昔人如可作想像壮胸臆摅顿首启比不承诲下情渴仰知数辱顾访皆失迎对但深愧感蒙教伏审晚来尊候万福岘刻已领蚤暮当卜祇诣遽中驰此拜复不宣摅再拜右司彦和尊兄座前世忠咨目顿首启运使直阁侍史近间言谊良勤怀向北辰春雨伏惟漕輓余闲台候曼福少恳近得旨以本司官兵二月下旬以后劵食钱未有凖拟权于贵司兑拨钱应副已有公文奉闻今去支期不远敢烦颐旨速为兑拨钱三十万贯告为严戒所属星夜起发得二月中旬内到军前以济急阙俟朝廷降到钱即便发还也千万干凂悚仄未闲自爱不宣世忠咨目顿首启运使直阁侍史説拜问门内眷聚伏想长少均协多庆贤壻以未接识不及别状孥累辈乘二巨舰转江入淮甸颇迟今犹未至次第经由高沙儿辈若知良臣在彼必往请见大儿子近堂差泰州如臯监盐偶得见阙便来赴官朝夕先过此相聚数日而后之任仲子调真州推官尚有一年阙叔子岳祠满已一年半未得赴部同二季随骨肉俱来贤嗣昆仲一一均福説拜问琚伏自廿二日具禀报之后深虑旨挥未到势不容留遂将牌印牒以次官权管姑作急难给假起发方登舟间忽领珍染宠示省札如解倒悬感佩特达之意无以言喻即星夜前迈矣瞻望钧光在迩兹得以略切自炳照琚惶恐拜覆观使开府相公尊兄钧席前日入寺观牡丹不觉已谢惜其秾艳故以诗怀之敢冀见和适上牡丹乘春芳风雨苦相妒朝来小庭中零落已无数魂销梓泽园肠断马嵬路尽日向栏干踟蹰不能去右宋贤札子十七帖皆一代名流鸿望魁垒英臣之笔往嵗客燕山尝从朱忠禧公緑䕃亭中閲此朱公好古家蔵名蹟甚富每爱惜此册以为刘公一札可当十部从事诸贤濯濯单言片翰并有𢎞致非近世雕虫之士所能比肩忠禧化去未久图书散落此册为粥画人持至江南思重㕘军见之悽惋遂出重赀购之命余题册尾余与思重皆忠禧文酒之客覩此不胜人琴之感非徒以诸公手泽之故耳王穉登书右宋贤十七札首名绶者宋宣献公也名上有朱文印曰宋绶公垂公以楷名于宋今札亦是正书遒劲有法清臣者叶学士道卿也苏之长洲人衡者章待制子平也浦城人二公天圣嘉祐时人希者林子中也闽人之奇者蒋颖叔也草法老劲似王荆公逵者不知何人其扎乃与颖叔者故次于此焘名刘无言也行草出入苏黄而风趣盎溢山谷云令天假以年江左又出一薄绍之矣殆非虚言梦得者叶石林也书法与停云所刻正同商英者张天觉也书与语皆不免俗透末后句者固如是耶邦彦者周美成也摅者林彦振也二公书俱类蔡元长岂气类相似耶世忠者韩蕲王良臣也史称目不知书晩忽有悟能作字工小词此状与运使借钱者时尚在军中或出佐史手正书有苏长公风致説者吴傅朋也李清照金石録后序云尚余五七簏盗穴壁取去为吴説运使贱价得之即此也琚者吴居父也行草逼肖米元章若不视其款未有不以为元章者适者水心居士叶正则也嘉王之立实发于公以与赵丞相议不合即拂衣归水心诗早已精严晚尤高古今诗亦淡宕可爱书法蔡君谟而自具风骨中间名煜者为青谷徳止者皆不知何人书亦可观此册旧为朱忠禧物后为谈岳山㕘军名志伊字思重者得之后又转入汪景辰家今年秋王越石舫中见之余极爱刘无言吴居父叶水心之札遂易得之略疏其人于后愧疎陋未能徧考以竢世之博雅者崇祯甲戌年秋九月闲止居士曹函光书唐韩滉五牛图余南北宦游于好事家见韩滉画数种集贤官画有丰年图醉学士图张可与家尧民击壤图鲜于伯机家醉道士图与此五牛皆真迹初田师孟以此卷示余余甚爱之后乃知为赵伯昂物因託刘彦方求之伯昂欣然辍赠时至元廿八年七月也明年六月携归吴兴重装又明年济南东仓官舍题二月既望赵孟頫书右唐韩晋公五牛图神气磊落希世名笔也昔梁武欲用陶𢎞景𢎞景画二牛一以金络首一自放于水草之际梁武叹其高致不复强之此图殆冩其意云子昂重题此图仆旧蔵不知何时归太子书房太子以赐唐古台平章因得再展抑何幸耶延祐元年三月十三日集贤侍读学士正奉大夫赵孟頫又题善相马者不于骊黄牝牡而于天机余谓观画亦然海虞邹君君玉示余五牛图有步者龁者纵跱而鸣者顾而舚者翘首而驰者其天机之妙宛若见之于东臯西垄间亦神矣哉吴兴赵文敏公以为唐韩晋公之所画品题再三至称为希世名笔盖有得于此矣君其宝之至正十二年春二月七日鲁孔克表跋唐曹霸玉花骢图米元章小行草书杜工部丹青引赠曹将军元祐戊辰获观于才翁之子及之对紫金浮玉书米黻广平程鉅夫观高秋风起玉关西踣铁归来十万蹄貌得当时第一匹昭陵风雨夜闻嘶雍虞集题苏东坡公墨竹一枝君不见昔日眉山草木枯儒宗毓秀生三苏坡翁文艺更潇洒兴来画竹世所殊一枝一叶有生意虚檐鸟鹊惊相唿风晴落落疑戛玉雨润将将欲流酥相去于今数百载宛然遗墨悬座隅况乃忠惠旧蔵物珍宝直与天壤俱袁桷复州裂本兰亭䑕须注砚冩流觞一入书林久复蔵二十八行经进字回头不比在尘樑吴兴钱选舜举右复州裂本兰亭鴈行定武宋理宗赐贾平章一百十七种此其一也天台陶宗仪记赵子崧观于庐陵凌波阁伯慈伯武伯起侍戊申嵗中元日世传唐萧翼赚兰亭事为古今美谈殊不知辨才之爱是书犹太宗之爱是书也即其事而观之辨才以爱帖之私绐朝廷以无有是诚欺君也萧翼取之以诈而不以正是乱国法也太宗一时欲得是书不能絶萧翼欺诈之举可谓胥失之矣后世相传以为美谈者盖由是书为絶世之宝得以掩其一时之弊耳虽然太宗能推己以恕辨才之过赐以谷粟金帛而不加之罪者可谓一代人君之至徳矣然后世未尝称之而乃以萧翼之诈为美谈识者少之因见吴兴钱氏所蔵故不能不辨严陵邵亨贞茧纸兰亭世絶伦萧郎小黠绐惊人锦褾牙轴今安在回首昭陵迹已陈卧云散僧无本可住使星东犯斗牛来猿鸟忘机岂见猜莫笑老僧蔵不得昭陵玉匣有时开桂衡书生设计深如海开士珍蔵重若山不道当时俱诈悋翻成佳话落人间集庆浄曦萧翼辞京奉徳音辨才识浅堕机深虽然赚得兰亭帖未合君王好事心姑苏释徳谦己未夏五过庐陵观兰亭褚模真蹟及此复州搨本皆海内罕物董其昌题兰亭帖为赵子固子昂题品者如昇山独孤东屛三种后世诧之为奇要自不免耳食如越石此本絶胜乃作空谷之兰不知经吾辈品题亦复为兹帖长价否其昌再题梅道人竹卷竿竿有参差叶叶无量限不根而自生换却诸天眼梅沙弥奉为松巖和上助喜至正春三月也吴郎平生真不俗千亩琅玕在渠腹有时冩出与人看叶叶枝枝动寒緑之子爱之如千金袖中戛戛鸣玉音莫教风雨化龙去明日葛陂何处寻洪武二年七月二十二日冩于凝翠楼雪山文信虚心待我不嫌贫斋下从来独此君风送萧骚和雨响月将浓淡向窻分森森碧玉垂苍葆郁郁寒梢拂翠云昼静清隂消溽暑凉生枕簟更殷勤古汴赵奕题吴仲圭墨竹初学文湖州运笔虽熟而野气终不化此轴为松巖禅师所作巖之族孙𢎞宗蔵主请题予与仲圭松巖皆故人也天游既久览此不能无慨然宗虽族孙生苦晚而不及见今宝此轴其能永思者欤系之以诗怀人㡬度咏淇诗空向琅玕节下题想见百年承雨露緜緜䕃到子孙枝湛然静者惠鑑梅花庵里散花天翠袖佳人色共姸居士不縁曾示疾此君端解替谈禅嵋山派自湖州出淇澳诗从卫国传回首百年成一梦三生莫负旧情縁延陵夷简曹云西山水旭日耀苍巘翠岚生嫩寒幽人诗梦醒清响得松湍㑹稽王元章烟钟隠隠起苍茫岭日分辉到草堂昨夜前山春雨过小桥流水落花香㑹稽全美碧云消尽好山多茅屋春深长薜萝行处听来心自惬野禽啼罢野樵謌巽志生笔底江山不露锋茅茨十尺倚长松采芝空谷归何晚知在晴云第㡬重遂昌山人晴旭流辉耀翠微萝烟开处启荆扉涧桥两两提筐子疑在深林采药归武林顾易赵承㫖停琴拨阮图重青緑云山巖下正面坐一髙士葛巾深衣背面坐一髙士黒角冠拨阮右有大松二树树旁童子鸳髻大袖双结手捧石榴一盘山足多鹿葱花树根大徳五年秋八月吴兴赵孟頫作高逸图宋搨颜鲁公书华严帖真卿承间大华严㑹已遂圜成取来日要诣彼随喜如何幸周副老草不悉真卿顿首和南澄师大徳侍者十日敬空邺王书府蔵记杨徽之苏易简张洎钱易同观于玉堂之署右鲁公书最佳顷年长安见于罗邺王之犹子复举以遗余自此当永秘巾箱也范质襄蒙示鲁公真笔叹服不足辄书短句莆田蔡襄鲁公笔迹世无伦枣木传模多失真沙河千言宋开府颍川八段张敬因华严胜㑹见宝墨澄师大徳彼何人锦囊玉轴勤爱护犹可流传五百春嘉祐元年十月胜轩书宋搨颜鲁公鹿脯帖隂寒不审太保所苦何如承渴已损深慰驰仰所检赞犹未获望于文书细捡也病妻服药要少鹿肉干脯有新好者望惠少许幸甚幸甚寻驰谒不次谨状廿九日刑部尚书颜真卿状上李太保大夫公阁下谨空惠及鹿脯甚慰所望春寒承美疴痊损更加保爱真卿有一二药颇宜常服谨令持驰纳少闲借马奉谒不次二十日颜真卿状上李太保大夫公阁下谨空倪云林林堂诗思图林堂竹树蔼交隂求友嘤鸣亦好音弦诵诸生时列坐邑中宓子但鸣琴七月廿三日写林堂诗思图幷诗以遗又新茂才瓒宋杨无咎补之画梅四帧渐近新春试寻红瓃经年疎隔小立风前恍然初见情如相识为伊只欲颠狂犹自把芳心爱惜传语东君乞怜愁寂不须要勒嫩蕊商量无穷幽思如对新粧粉面微红檀唇羞启忍笑含香休将春色包蔵抵死地教人断肠莫待开残却随明月走上回廊粉墙斜搭被伊勾引不忘时霎一夜幽香恼人无寐可堪开匝晓来起看芳藂只怕里危梢欲压折向胆甁移归芝阁休熏金鸭目断南枝㡬回吟绕长怨开迟雨浥风欺雪侵霜妒却恨离披欲调商鼎如期可奈向骚人自悲頼有毫端幻成冰影长似芳时范端伯要予画梅四枝一未开一欲开一盛开一将残仍各赋辞一首画可信笔辞难命意却之不从勉徇其请予旧有柳梢青辞十首亦因梅而作今载此声调盖近时喜唱此曲故也端伯奕世勋臣之家了无膏粱气味而胸次洒落笔端敏捷视其好尚如许不问可知其人也要须再作四篇共附此画庶衰朽之人托以俱不泯尔干道元年七夕前一日癸丑丁丑人杨无咎补之书于预宁僧舍元柯九思和懊恨春初飘零月下轻离轻隔重醖棃云乍舒椒眼羞人曾识已堪索笑巡檐早准备怜怜惜惜莫是溪桥搀先开却试驰金勒姑射论量渐消冰雪重试新籹欲吐芳心还羞素脸犹吝清香此情到底难蔵悄默默相思寸肠月转更深凌寒等待更倚西廊翠苔轻搭南枝逗煖乍収渐霎乱挿繁花快张华宴绕花千匝玉堂无限风流但只欠些儿雪压任选一枝折归相伴绣屛花鸭琼散残枝点窻款款度竹迟迟欲诉芳情曲中曾听画里重披春移别树相期渐老去何须苦悲人日酣春脸霞清晓复记当时补之辞翰称妙一代此卷尤佳其柳梢青四辞可以想像当时风致勉强续貂以贻好事丹邱柯九思书于云容阁至正元年冬十有一月日南至也文征明和特地寻芳含情匿意春犹乖隔脉脉佳人酷令相爱难通相识后时定有逢时何恁地先多怜惜还煞归休把侬来兴半途生勒休较休量且浇新酒为尔催籹晓袂巡边风襟立处略有微香北枝不及南枝一样树春分别肠勒转芒鞋探游近隠或在僧房东枝西搭鬭开如约不遗余霎一夜西湖六桥无路百重千匝逋仙破屋尤多好则好疎茆怕压不敢临流弄珠搔玉打鸳惊鸭昨日繁蘤今朝欲落意尚迟迟弱质消香余须抱粉雨掠风披这场败兴谁期春转眼如秋可悲更极相思断魂残梦月堕之时文嘉休承和寒尽寻春㡬回冲雪小桥犹隔偶过溪边瞥然相见浑如曽识莫教寒鹊争枝恐踏踤琼瑶可惜分付东风且迟开放悄寒轻勒正拟论量如何开拆已露新籹欲敛难収将舒未可半吐幽香真心一点难蔵疎篱外有人断肠月色朦胧搅人魂梦吟绕回廊竹撩松搭暖风吹动不容时霎万树香云满林晴雪㡬重开匝朝来花底闲行早已觉㡌檐低压恨不折来幽斋相对胜添金鸭竹外斜枝香飘点点懊恨来迟雪圃瑶林风吹狼借雨打离披枝头青子催期底须怨笛声太悲乍蕊将开欲飘未坠俱是佳时赵氏三马卷第一帧赵文敏公胡骑御青骊图延祐五年九月既望画于大都寓舎子昂第二帧赵总管奚官御玉花骢图至正十九年嵗己亥秋九月画于龙华宝阁仲穆第三帧赵知州奚官御赤骥图至正庚子十月初吉为雪庭作于钱唐之龙华宝阁彦征僧房曾见冩骐驎人已云亡纸墨新寂漠九原无弔处至今犹羡执鞭人骥子生来骨相奇满沟汗血落臙脂空门纵有䭾经日得似牵过白玉墀庐陵张昱为雪庭禅师题右湖州路总管赵公仲穆与其子莒州知州赵彦征所画二马气韵精神各得其妙总管笔法得曹将军为多知州笔法得韩干为重独文敏公兼曹韩而获其神妙此所以名重千古无愧前人雪庭禅师与总管公为心交父子之间同为知已王蒙在文敏公为外祖总管为母舅知州为表弟岂敢品题哉实识悲感耳王蒙谨书松雪当年称独步子孙今日继遗风香凝淡墨连钱碧色染秋毫汗血红济济奚官颜似玉昂昂龙种气如虹春风满辔初牵出对立长鸣冀北空燕山哈珊沙吴兴妙笔传家世搃画天闲汗血驹万里归来秋露晓圉人牵去牧龙蒭太守旧图如璞玉拾遗新画抵南金玉骢已向天闲老赤骥犹怀万里心太食哲马郭祐之题赵文敏画马云世人但説李龙眠那知已出曹韩上文敏见之谓曹韩固不敢当使龙眠在固当与抗衡也其自许如此钖山安君尝得其子集贤与诸孙彦征画马聨轴王叔明题其后并论其父子笔法所出而尤盛称文敏得曹韩之妙顾卷中无文敏之笔非阙典欤安君乃别购文敏一马标诸手简遂成合璧持来示余俾题其后于戏曹韩龙眠盛矣然其后皆无所闻岂若赵氏祖子孙三世且于一轴之中并臻其妙殆古今一见耳岂曹韩诸人所得而拟耶若安君者其亦知所尚哉嘉靖壬辰二月既望文征明题云林惠麓图元镇冩赠仲明辛卯十一月二十日廿二日复从仲明许假此以赠陆信甫云林生记好画能官黑仲明长松磵下濯冠缨当年小笔今重展囬首兰陵梦亦惊仲明高昌名族也尝为宜兴嘉定二州同知甚有惠政余至兰陵郡每馆于其家偶冩此图赠仲明而陆信甫适至复取以遗信甫虽片纸亦可观也至正廿三年八月二日偶过志学乡友书斋中忽以相示转瞬十有二年矣世殊事异为之慨然志学时寓笠泽施氏馆中瓒题八月梁谿新雨霁溪南溪北水交流征君涤砚临池后貌得湾碕㡬树秋王蒙秋声吹碎江南树政是潇湘断肠处一片古今愁荒碕水乱流披图惊嵗月旧梦何堪説追忆谩多情人间无此清右调菩萨蛮筠菴王国器天末远峰生掩冉石间流磵络寒清因君写出三株树忽起孤云野鹤情虞堪葛翁井上久不住一日披图生远思记得山中有书报白云长绕嵗寒枝殷㢸云林画法学王维气韵风流或过之犹记昔年清閟阁春风吹满鳯凰枝西郊唐元石清泉急晴山緑树多云林惠山下风景近如何袁养福晓色凄凄凉雨过也应草木渐飘零水边石畔无人到惟有长松满意青张纬王叔明坦斋图老来自觉笔头迂写画如同写隶书黄寉一声山馆静道人正是午㕘余坦斋老师出宋罗文纸命作泉石老年自是不同作此应命不记嵗月黄寉山人书于坦斋仙馆陈植号慎独痴叟尝写江浦树石苍莽踈宕有子久气韵上书一絶云无多茅屋沧波远一半青山竹树遮宛似吾乡荒寂地直疑割我白鸥沙钱舜举金碧山水卷目穷千里笔不到自是余生坐太凡一日兴来何可遏开牕冩出碧江南北苑出奇才千里溪山笔底回不管六朝兴废事一樽且向画图开烟云出没有无间半在空虚半在山我亦闲中消日月幽林深处听潺湲胸中得酒出孱颜木叶森森嵗暮残落墨不随岚气暝㡬重山色㡬重澜吴兴钱选舜举画幷题鲜于伯机行书挂幅青天无数白天无数緑水遶湾无数灞陵桥上望西川动不动八千里路来时春暮去时秋暮归去又还春暮人生七十古来稀好相看能得㡬度渔阳困学书云林枯木竹石篝灯共听萧萧雨已是摧花二月过翠竹乔柯浑漫兴砚山忽觉藓文多三月二日雨宿无碍方丈元璞长老命写竹石冩已幷赋以发一笑是夕基上人诚蔵主宾讲师同集瓒承尘赋鹏已多年雨木霜筠共愀然昨日不堪江上过数声邻笛寺门前双鸐道人林石萧萧听雨时为摹清閟阁前枝倪迂僊去今何在东海投竿掣巨缁翠屛道人清诗萧散疎仍密淡墨淋漓痩更肥三絶真能入三昧令人相对忆倪迂每见云林小幅未尝不佳此纸尤其得意笔也非得荆关肯綮者能之乎右章宪题在画额外吴仲圭松石图砚池漠漠吐墨汁苍髯唿风山鬼泣涛声破梦铁骨冷露影濡空翠毛湿徂徕千树老云烟湖山九里甘萧瑟何当閲此明窻下长对诗人弄寒碧至正四年夏四月雨窻梅道人戏笔赵松雪落花游鱼图溶溶緑水浓如染风送落花春㡬多头白归来旧池馆闲看鱼泳白沤波延祐三年三月六日春雨初霁溪光可人乘兴作落花游鱼图就赋诗其上殊有清思尔进之在坐以为何如子昂王叔明丹山瀛海卷丹山瀛海图香光居士王叔明画人生不富贵何如学神仙神仙之居隔海水楼阁缥缈栖云烟居中有人白玉佩从之必受隂符篇我年十五颇好道生龟脱筒无宿縁龙驰虎走发欲白忍能坐受凡火煎只今四十转多病安得灌溉筋骨坚业风动地海波立且复龌龊荒山颠通𤣥道士知姓全前朝外家籍蝉聨目击不待以口传高冠岌岌衣翩翩子当箕厯星斗旋有文秘在琼山边鬼神当受子所鞭鸿蒙一气根先天子必护持勿弃捐人间大药长緜緜采之以时性受𤣥风霆出没皆自然琅函玉笈陈真编子今归买苕上船我亦理棹沙洲前遥知登堂拜家庆挑灯笑语夜不眠王祥冰鱼晓入馔闵损芦花寒独贤男儿名节多爱惜玉皇畨案在寸田水晶宫中不受暑菱叶参差渡南浦胶山九月望君来石坛夜扫黄花雨陈方子真书画题跋记卷一书画题跋记钦定四库全书昼画题跋记卷二明郁逢庆编唐榻化度寺邕禅师塔铭大徳十一年苍龙丁未秋九月十有七日嵩翁卢挚与友人太原刘致时中醴陵李应实仲仁观于宣城寓居之疏斋唐贞观间能书者欧率更为最善而邕禅师塔铭又其最善者也至大戊申七月时中袖此刻见过为书其后吴兴赵孟頫欧书世所传者九成宫碑邕禅师塔铭见者或鲜尝观宣和内府所蔵荀公曾帖其清劲精妙与此帖殆无异宜乎为世所宝也至顺龙集壬申十月初吉迂翁云中赵世延徳敬父观于金陵之筠雪斋欧书遒劲清古后世所师法者邕禅师塔铭又为之冠石刻羽化已久江南故家间见一二本皆未若此本之妙也为报自然宜什袭蔵之虽有黄金白璧不可换也至大辛亥穷臈十有二日如是翁聊城周景远书于金陵之寓舍大徳丁未至今二十年间疎斋松雪如是翁皆相继为古人感今念昔为之怃然天厯初元十月廿又一日湘中刘致重观于友直杨君读书所吾家率更妙墨流传人间甚多邕禅师塔铭乃其絶佳者此帖临模镌榻又其絶精盖是旧本至元庚辰二月丁亥欧阳𤣥题李宗道所蔵此碑盖书于贞观五年十一月以后九成宫铭则六年四月也不知孰为后先而此碑尤精絶视九成宫碎又为蔵锋岂一时之刻者自有工拙耶时至元六年嵗在庚辰三月初吉蜀郡谢端题欧率更书姜白石以为追踪钟王今观此石刻尚使人惊絶矧真蹟哉因知白石之论为信然此化度寺碑盖旧本収者宜宝蔵之至元六年嵗庚辰三月十六日康里巙书此帖之妙不独书法模勒之工亦非后世所及近年赵文敏公书法为天下第一而刻者得其形神百无一二则知今古之殊可叹者多矣今日即使欧阳信本复作岂易得此刻工耶至正改元二月既望揭傒斯书于京师乐道里程文宪公故宅之西轩姜尧章谓欧率更用笔特备衆美翰墨洒落追踪钟王今观化度寺邕禅师塔铭盖欧书之最善者况镌榻之精诣哉兹艺苑之宝也至正壬午秋七月朔齐张起巖书率更书险劲痩硬自成一家昔人云学者虽尽力不能到至于化度寺墨本在当时已为世宝况七百年之后乎主人之宝之也宜何如哉至正壬午九月望汝阳许有壬识王右军自谓书法视张芝则雁行钟繇则抗行右军一降至于隋唐欧率更虞永兴妙絶当时视右军又雁行矣率更迨今七百余年石刻存者无二三此帖墨本亦无㡬传为世宝固有以也至正癸未二月甲子南郑王理谨跋赵子固评楷法以化度寺九成庙堂三碎为古今集大成舍是他求是南辕而北辙也余来京师见化度旧本三其严致缜密神气深稳始悟子固之言为然况模拓之工如此本者尤难得也王沂长沙欧阳信本书在唐许为妙品郑愚仲金石略所载凡二十三种而行于南北者惟僧邕塔铭及醴泉铭而已二铭多所翻刻南本失于痩北本失于肥殊无精絶之本濂尝于越见胡文恭公所蔵醴泉铭肥痩适匀精彩焕发识者定为初刻今观此塔铭其精神絶与之类诚可宝玩也然塔铭尤信本得意书姜尧章谓胜于醴泉骎骎入于神品其亦知言哉元诸大老寘品评于其间者凡十有三人濂尚何言庸掇拾绪论而书于左方云洪武八年七月十五日金华宋濂记予儿时亟闻先憩庵府君称化度寺帖妙出九成宫右而未获见每以为恨今太师英国张公廷勉出所蔵旧帙乃驸马李子期家物铭叙略备其空缺处率用印识若文书家所谓盖印者帙后若赵松雪揭曼石巙子山诸公皆有题识惟谢端所谓蔵锋王沂所谓神气深穏者最为得之周驰云石刻羽化已久则此固二百年前物也张公博雅好文事尤重世泽其永宝之不独如李氏所识也夫因与杨分夫曹以贞二阁老观之并致赏叹正徳五年八月十日长沙李东阳识马远四皓奕棋图商山巍巍上有紫芝採芝可疗饥何独西山薇西伯养老去古逺而独夫杀士吾将畴依卯金之子海内威罗络齮龁将奚为平生不识下邳儿肯随汉邸同儿戏甪里绮里无人知抱遗老人㑹稽杨维桢在云间草𤣥阁书白石苍松嵗月闲红尘飞不到青山误因一着争先子老使虚名满世间于越姜渐天下苍生苦秦虐高人多与许巢期当时不堕留侯计岂负山中咏紫芝敬亭谢儁不挟狙击博浪鎚不泛采药蓬莱舸儒坑无名免大索商颜远遯我自我采薇亦可採紫芝芒砀小儿不敢羁秦亡汉兴不三代约法三章民庶㡬巖栖四皓喜亦讥言不出口笑且嬉九重一日祸戚姬黄石弟子有捷机假尔羽翼随扶危后来安危亦已迟先声后实真絶奇黄鹄之謌一时足以慰晨牝老人不来天下之本㡬凋隳商颜之想千载令人悲前杨有清诗后杨有乐府歌辞嗟予末学安敢捉笔为吴兴钱鼎吕政之坑既避刘季之嫚不归夫何应子房之策安盈之嗣于前而不知止雉鸣于后岂其心在商山之棊而无意于兴亡之事也耶谿翁裹图舟雨泊过我徴诗咏商雒时危每忆蓝田山白首长吟向寥廓卷中四老是耶非风尘与归如可作史称尔皓逸姓名采芝曾歌山漠漠巴园橘叟何诞幻自云不减商山乐象戏宁为黒白棋画手无稽传迺错老夫逢人苦好奕见画应疑身有托商隠巴仙竟两忘姑遂平生一邱壑赋诗独也愧凡近前杨后杨学能博卷图揖君往放舟九峯无云有鸣鹤青谿翁载雨相过出此卷要予同赋予不能诗虽竭驽力岂能追逸足之尘哉愧亦甚矣前杨后杨浦城㑹稽二先生云陇右邾经识四皓赞四先生天民也天生先生于秦而不使先生用于秦天老先生于汉而不使先生死于汉焚书坑儒非秦之暴也天所以速先生之去也卑辞厚礼非汉之恭也天所以挽先生之出也吾故曰四先生天民也右胡牧仲先生之所作先师杨銕崖尝三诵之爱其文字简而意趣高耳虚白闻而善之俾予书诸卷中云陈文东识已剖巴陵橘犹歌商岭芝避秦非避汉一出系安危曲江钱惟善追和杨别驾韵倪瓒白发商山老清风扇八垠能安汉基业赖此秦遗民好爵非爱慕长松相主宾亦有种桃者武陵溪水滨辛亥三月千年怜四皓不悟世如棊既脱秦坑惨那扶汉鼎危㝠鸿心已屈牝雉祸难追何似商巖下长歌茹紫芝河南程煜嬴氏肆其暴黔首无宁居五岭已适戍骊山方送徒如向商巖中遗此四老夫紫芝当糇粮青松为屋庐悠悠木石间其乐固有余姜叟在渭滨伯夷居海隅荷莜有丈人耦耕见长沮夫子复此举异世自同符我愿从之游道远不可踰抚卷长太息怀贤正踌躇海叟袁凯安刘无上策来倩避秦人骇俗衣冠古扶颠羽翼新宠加龙目送怨入翠眉颦莫拟巴园橘飞腾别有神张濬四翁羽翼漫从游不识安刘是灭刘解使初心回迺主宁知善计在留侯紫芝分合商山隠黄鹄歌怜汉室忧千载展图增慷慨西风一曲感庭秋谷阳陈文东灿烂烟霞草木森采芝乐道自安心人间事业休相迫一局棋中造化深洛阳高万杰书长安宫中易树子谷口扶苏新赐死良平不言殷鉴逺园绮巧作商山起汉之十年甲辰嵗太子卑辞将厚币明年乙巳上伐布后年丙午方入侍龎眉此日惊龙颜红粉明朝作人彘至今厌听黄鹄歌望思台前燐光紫芒砀圣人亦衰矣妻子之间乃如是昌乎通耶直如矢凿凿忠言在青史优旃之説诚荒唐孰谓考亭欺洓水纷纷俗儒不明理安得鉅擘提其耳长春道人琴罢弹琳宫夷犹狎清欢放歌不知白日暮再展此图灯下看恍然坐我寿隠上洪涛出海生波澜不知何处有此山一重一崦开巖峦桃花万树迷逺洞竹皮三寸裁为冠鹿门无人共往还政好结屋于其间青精之饭充渴饥赤脉之石为棊盘角里绮里东西居黄公时来坐席端手分黑白见嬴项一子忽入咸阳关眼中世事亦如是底用感作悲人寰松子自落牕风寒牀头酒熟巴橘酸陶然一醉天地寛老死不复登长安虚白师出是图索题品敢献笑大方之家惶愧惶愧范公亮塞白米南宫小楷七帖大行皇太后挽辞余庆源真相求贤佐裕陵知㡬卷箔早戡变叱龙升静徳羣邪震清心后世矜大恩知欲报圣孝已踰曾又温厚同光献刚廉法宝慈拥扶乐推圣照彻托公欺南纪归忠魄东朝足素规仁明存旧幄常似补天时奉议郎充江淮荆浙等路制置发运司管句文字武骑尉赐绯鱼袋臣米芾上进后手札六通芾皇恐顿首再拜上覆芾阘茸无能猥继清献之绪为贫所迫冐昧宦游试吏于江陵司计之官甫幸善罢到侍郎选拟㑹稽征廛迟次罹罚继而间关淮壖窃仪真鹾庾之禄㡬年又以内艰而去流离困踬无所告语静思庸戆乃分之宜自此絶意荣望敢意字民复在畿邑家无县谱斐然学制宁逃伤锦之讥旷败必矣此芾之所甚惧也不图夤縁幸会获庇所天尚頼余光下照匿瑕之仁庶免于戾此心切私意自幸芾惶恐顿首再拜上覆芾昨准省札为邑昌化寔属治圻兹者𤓰时甫及当代卞从政近得书报以二月二十二日满罢促芾如期芾旦夕躬诣台墀少伸㕘谒之恭祇受约束重惟唐山蕞尔之地属隶京师号为难治顾芾昏蒙无似岂应在抚字之选惟是仰依盛徳宏量无所不容少寛此札前后稍缺芾惶恐顿首再拜上覆芾一介晚出获齿士夫之后隆名硕徳窃服旧矣名卑官下无从躐附宾舄瞻拜光仪今幸祇役部封当备使令之末平时慕用愿见而不可得者浸浸获伸矣引颈崇墉不胜欣跃归诚之至芾惶恐顿首再拜上覆芾咨目惶恐顿首再拜上覆府判中大即日孟春之月青炜向荣恭惟赞贰王畿神明拱相台候动止万福芾谨熏沐染翰控问兴居伏惟台察不宣芾咨目惶恐顿首再拜上覆芾惶恐顿首再拜上覆芾疎逖下僚不敢进诚申问台闳仰惟中外泰定福禄滋至芾退惟僭易不任兢灼之情芾惶恐顿首再拜上覆芾惶恐顿首再拜上覆芾申调司籖肃严右记迩辰不审台履何似仰惟贰车之贤密佐守尹正直是与何福不除更祈惠令上体眷隆节宣自厚导迎芾惶恐顿首再拜上覆米元章小楷世不多见此七帖为项子长先生家蔵前为大行皇太后挽辞是挽裕陵向后后崩于建中靖国元年后六帖是出宰时与朝贵扎挽辞笔法与褚河南哀册若出一手六札行茟亦遒健但与前迥别或此老中年书也宋燕穆之山居图画后款云燕肃画吴郡之地广袤沃衍远于崇山峻岭拙上人禅居高闲罕事杖屦时独手燕侍郎墨图于明窻之下以自託其登临高远之意信夫天台衡岳往来者之良劳也虞集题溪路迢迢绕碧峰白云迷却旧行踪买舟归去山中住终日茅亭坐听松山村仇远奇峰如画翠娟娟茅屋溪桥埜树连日暮归舟何处去满江风月兴悠然玉几约翁题远山浓淡近山通幻化应知物色空一自高僧骑虎去尚留双树纪秋风东平赵寿半间茅屋垂杨外一箇归舟浅水边三老不知尘世换青鞋竹杖听潺湲释慧昙古僊御云下鳌山笑披画卷颜朱丹洞堂石眼纷紫雾空青老血衫袍汚初看但凄迷耳边袅袅猨幽啼再揽儵明晦珊瑚冷光交碧树层峦砯崖扼回谿彷彿天台石桥路广居栈行依鸟巢瀑泉潠雪星劳劳旧游在眼犹复记何似燕君手亲制吴僧妙𤣥子题秋山木落冷萧萧江上行舟去路遥忆昨曾经沙市尾夕阳三老过溪桥括苍刘基晓牕白发战西风一笑青云往事空惟有南山是知已相逢多在画图中朱方石巖老僧行脚亦多年水际山巅㡬息肩晴日矮窻今倦出展图时想旧风烟钱良有燕侯醉笔迅如电儵忽江山眼中见晴岚散作万顷云飞流倒挂一疋练数家茅屋傍青林春日扑帘华片片我生性僻爱林泉客里披图适幽愿㑹稽释大同江山万里真如画曾向钱塘江上看今日案图成旧梦半窻风雨襍奔湍吴僧汝奭题日出山峨峨溪回水泠泠断桥度何处林西孤草亭昔游天柱峯题诗翠云屛又曾过石桥前驱有山灵东吴三十载奔走劳我形燕君趣何高作图意㝠㝠老树复隂翳幽鸟如丁宁便将觅长鑱松根寻茯苓至正九年三月十日永嘉文信侍郎妙墨集贤书一纸千金价不如夜月照开寒翡翠春风吹长碧珊瑚清风堂奇泽茅屋人家倚暮村小桥流水傍柴门葛巾何日从三老对月倾壶细讨论侍郎醉酒挥毫处千顷江声带雨寒准拟披蓑摇小艇緑杨深处把渔竿僧证道谁识当年隠者㞐披图髣髴似匡庐㡬时来结东林社共看云牕贝叶书马喆顿首燕公山水雍公题文采丹青孰与齐今日鬻茶烟里坐此身如到若耶谿若耶谿上是云门我有茅庐倚石根客底相思时梦到画图令我一销魂会稽唐肃高峰峭层峦悬崖㵼飞瀑中有玉门关踰之乃平陆丛林翳秋隂掩映㡬茅屋石梁驾危桥野岸断复续杖屦二三人逍遥隠居服平生邱壑情对此心转触载歌招隠篇白驹在空谷括苍金观不见当年燕侍郎犹存墨蹟在禅房披图细玩幽栖处笑指青山是故乡青社李源依稀庐岳高僧舎髣髴商山隠者家我亦抱琴酬素约白云深处拾松花胶东生冷谦蓬莱城郭五云东万壑千巖指顾中何日重寻溪上路萧萧满耳聴松风㑹稽夏士宾琵琶亭前江水碧隔江叠嶂生秋色楼船忆昔泛中流瀑布香罏曽瞬息如今见画眼倍明却思往昔心为惊亭中坐客似无语石硙行人如有情古寺依稀出山觜钓艇苍茫渡烟水诗成抚卷一慨然归去何年此山里穆荣礼我家湖上住看画起新愁旧梦三生石归心一叶舟瞻云思陟岵倚杖忆临流早晚还家约相寻访昔游陈逊流水淙淙石齿齿满汀云气欲糢煳白鸥溪上秋多少黄叶山中路有无十月雨深茅屋破三江风急野航孤可怜失脚红尘里空向晴牕看画图古相郑权题心上人得拙无为所蔵燕侍郎画山水图歌山木惨澹云茫茫画师何人燕侍郎侍郎笔蹟世罕得此幅乃是拙公之所蔵拙公平生好奇古拾画収书用心苦白头老死峨石下散落人间弃如土上人何从得此图年多纸墨将糢煳层崕叠嶂失向背茅屋松门疑有无洞庭天寒风景暮窅窅沧波隔烟雾归舟不自辨东西但记前冈两松树过桥三人立者谁就中似有远法师披图感叹尘满眼我欲匡庐寻紫芝至正九年六月书于碧山堂吴释宗衍道原穆之材艺动仁宗宠渥时时下九重怪底风云连海岱溪藤未朽墨花浓至正二十五年乙巳九月望后五日吴郡万金题辞山方两月见山心辄喜披图忽悄然旧游宛相似微茫敬亭云迢遰赏谿水猿啼树苍苍鸥汎波靡靡巖阿桂藂生茅屋无人理何为滞江城眯眼黄尘起天台僧宗泐旧游愁漫灭新题费品评云山入衡岳雪浪过湓城岭有啼猿树巖多瀑布声老僧思振钖飞步上峥嵘钱唐陈世昌水声㶁㶁山中路林深不知林外雨转来磵深不可渡沿流直过前山去前山脚下溪路斜隔溪遥见山人家予观此卷见道元信公道元衍公二诗有追古人之妙而独欠道原诚公因记山行诗一首其声韵含和深有此趣録为补其处佀桂虽不识此三禅老知昭然其名诚谓鼎足者三一不可以着一时之名流亦足发览者之一笑云耳君不见梁溪山水清且幽昔年我居溪上头自从丧乱过江国八年不得寻旧邱燕公此画无与匹拙公旧物昕公得披图仿彿宴游处竹树萧森动秋色年深落墨半欲无又如梁溪乱后人烟疎荒村百里失故物但见云水寒模煳对此驰情慨今昔眼底渔樵似相识第二泉边归去来未信溪山遂陈迹长溪程雍题名画经年久皴痕澹欲迷昔从吾邑见今向异方题寺古蔵深崦桥危接断堤旧游寻未得抚卷一含悽徐一巙茅屋树为隣岚花百嶂春迢迢斜日里犹有渡关人徐幼文题石磴崎岖里林居缥缈间苍松凌汉表游子共云还丹邱释似桂客牕孤坐或携山水卷示余困眼为之豁然归思为之浩然忍无一辞以识之乎五季善画者若李若黄若徐皆列名品而燕侍郎之绘事可卧余子于地下观此卷可知矣噫当时方尚战鬬而习翰墨者亦精其能则士之遇平世而有志于道者可不交勗于学业使卓然有所成就以立名于不朽哉吾于此有感焉霅滨慵叟张世昌书老我林野居颇得山水趣及兹览图画彷彿旧游处清溪转回流小桥走平路萧疎古茅屋隠映垂杨树冈峦邈异状泉石纷无数长松落晴雪沓嶂隠寒雾行者两三人欲去犹屡顾燕公宋名辈画手美无度吾师寄真赏亦是烟霞痼置以一室中卧游良可付句曲诸生朱绰侍郎燕君名已久绘事通神称妙手想当盘礴造化时毫端未举分姸丑攒峰峭壁势奔腾泼翠拖蓝聨培塿断桥流水入微茫缥缈烟霞生陇亩依稀李愿盘谷居彷彿子真耕谷口虬枝苍榦并千章皓首芒鞋三老叟晦明变化咫尺间万状千形生臂肘燕君燕君孰与俦学士虞公品题后蓝田美玉映珊瑚光辉万丈冲牛斗祖庭何年得此图卷舒时复置诸右莫若陶公壁上梭无乃鼎跃腾螭袖便当珍蔵箧笥中隄防风雨蛟龙走金华云黄山主致凯宋仁宗朝燕肃字穆之本燕人徙居曹今为阳翟人文学治行缙绅咸推之喜画山水寒林蹈王维之踪倣李成之范独不为设色官至礼部尚书后赠太师檇李墨林项元汴述黄山谷楷书赵景道帖并絶句诗八首真蹟昌州使君景道宗室秀也往余与公寿景玲游时景道方为儿童嬉戏今颀然在朝班思公寿景玲不得见每见景道尚有典刑宣州院诸公多学余书景道尤喜余茟墨故书此三幅遗之翰林苏子瞻书法娟秀虽用墨太丰而韵有余于今为天下第一余书不足学学者辄笔愞无劲气今迺舍子瞻而学余未为能择术也适在慧林为人书一文字试笔墨故遣此不别作记庭坚顿首景道十七使君五月七日九陌黄尘乌㡌底五湖春水白鸥前扁舟不为鲈鱼去収取声名四十年甓社湖中有明月淮南草木借光辉故应剖蚌登王室不若行沙弄夕霏右奉呈外舅孙莘老小黠大痴螳捕蝉有余不足䕫怜蚿退食归来北窻梦一江春月趂鱼船桃李无言一弄风黄丽惟见緑怱怱人言九事八为律倘有江船吾欲东右归自门下后省卧酺池寺书堂映日低风整复斜緑玉眉心黄袖遮大梁城里虽罕见心知不是牛家花九疑山中蕚緑华紫云承韈到羊家真荃虫蚀诗句断犹托余情开此花仙衣辟积驾黄鹄草木无光一笑开人间风日不可耐故待成隂叶下来汤沐冰肌照春色海牛押帘风不开直言红尘无路入犹傍蜂须蝶翅来右和王仲至少监咏桃花四首用其韵顷与徳麟游颇闻元祐诸公言行之绪余及兹朅来临漳路钤赵昌叔相与款厚因出示山谷道人与其先府丹阳君往来书帖及诗辞想见前修风流余韵而贵公子乐善喜文之高致也丹阳君徳麟之兄而昌叔徳麟犹子也然则好事喜宾客盖有家范云温革叔皮父光风转蕙汎崇兰些此山谷先生小楷气象石湖居士题汉武帝故事曰上起神屋以珠为帘箔玳瑁压之东坡辞云银蒜押帘此山谷改压帘作押帘之自来也温叔皮字画亦苍老尝为尚书郎着琐碎録建袁立儒书酺池寺书堂诗云人言九事八为律读主父偃传上书言九事其八事为律令一事谏伐匈奴併识卷后谿翁续得山谷题前定録等八诗小黠大痴螳捕蝉二篇居其中遗赵景道者小字送李伯牖者大字予兼而有之于好古博雅不曰徒费光隂矣宝祐甲寅中秋日书山谷老人与赵景道帖并絶句诗八首今蔵海虞钱工部士𢎞家前有贾丞相似道悦生印及封字印盖宋末尝入其家悦生乃其堂名闻之昔人似道蔵法书名画甚富妙品辄用二印识之后宋人三跋中有石湖居士者予乡先生范文穆公至能也正徳庚午春三月前进士吴门都穆卷中有宋元官印三前一为提领措置㑹子库印后二为福建提举司之印恐知之者或寡故附着之穆温日观蒲萄举世只知嗟逝水无人微解悟空花此一聨乃大唐贯休禅师之佳句皇宋温日观为书之为后人策励之端仍为写龙须于后癸巳年三月三十日扁舟至天佛院晴窻晚兴有兄副寺宝之纸长宜以好诗书之为后之名胜笑揽诗云明月清风宗炳社夕阳秋色庾公楼修心未到无心地万种千般逐水流日观墨蒲萄浓淡累累半幅披却疑月架影㕘差凭君问取乘槎使还似宛西旧折枝蜀益川张梦应敬题至元壬辰维夏书于云间寓舍㑹稽王斗祥敬观于武川吴氏明远楼吴绡蜀茧笔底墨云飞一片点点秋腴収得骊龙颔下珠兴来一扫惜处有时悭似宝雾叶烟条㡬度西风吹不凋减字木兰花山隂曾寅孙奉题昔年添竹延秋蔓露叶离披马乳寒今日天涯忽开卷还如架底夜凉看一片秋云江上影老禅収拾入蒲萄小窻剩有诗为伴不博凉州意自高鄱阳仲舆叶衡题就借日观韵奉题上饶程鳯飞老僧妙墨遍中州好事携将万里游要识色空同不朽龙须马乳等浮沤敬题日观手卷后明瑞顿首墨浪黏天泼泼枝累累数颗翻云衣南风吹到燕山外带得幽芗巢底归辛卯米西清云山小卷余墨戏气韵颇不凡它日未易量也元晖书至乐轩画卷妙品第三兰隠刘珍庭玉刘氏家蔵书画题跋记卷二书画题跋记钦定四库全书书画题跋记卷三明郁逄庆编宋榻东方画赞洛神赋二帖不学兰亭贮屋梁密妃曼倩出装潢王家旧物存羲献絶胜遗金发窖藏商邱宋无晋人真蹟千无一真徃往皆唐人临模唐模既少米氏所谓石刻髙者可降真蹟一等此二帖纸墨絶佳借观累日因得其妙处汾亭石巗右王右军东方画赞唐人欧阳率更得其笔法而自成一家者大令洛神赋间以章草栁诚悬尝谓子敬好冩是赋人间合有数本此其一焉似不诬矣故乡先生海粟王君旧有此二帖未及装潢而先生没其仲子东字起善者得诸故箧即成轴以袭蔵是亦以手泽之气所存匪特为古人翰墨之宝也苏人钱良有敬题二王翰墨妙絶今古笔法初本钟元常后世尚王而不及钟者亦犹周公孔子尊孔子以及周也友人王起善一日见示右军书曼倩画赞大令洛神赋是其尊人海粟公所蔵诚先朝故家旧物起善宜珍蔵之毋为萧生所惑也元统乙亥中秋日吴夀民书于苏台寓室书法以𨽻为楷世谓之𨽻楷汉魏而下钟元常善𨽻书尤工小楷至王右军得其神所书乐毅黄庭东方朔画赞各臻其妙右军亦自谓他书皆不及之故其转折端方一波一拂遒劲妍美若雅士在朝垂绅正服济济仪容复如蝉翼鸟翅俱有翩翩自得之状大令所书洛神赋非止一本是书多用章草法汉魏风规粲然可观二帖皆石刻中善本况得覩其真蹟者又何如耶顾复曼倩仪形汉庙堂洛神赋韵魏文章千金石刻人争购笔阵犹堪识二王弋阳山樵李瓒还四十年前客丁景仁书馆题此诗白云师持以见示顿印畴昔为之叹息不置二王笔扎为古今书家宗祖言书者必称羲献虽父子之序当尔而书之等第亦繇是而见焉然子敬尝自谓其书过父至观显壁乃始心服是卷以二帖合而为一岂无意耶和氏之璧截昉而凝雪使天地间有二焉亦不并色矣汴段天祐由籕而篆而𨽻而楷楷至二王蔑以加矣此东方画赞洛神赋确乎见宝于后世也近攻𨽻书者自负轶出江左追踪汉氏凡稍渉永和法者则訾之曰此晋字也使诚知晋字为六朝唐宋之冠即无是语惟其未见二王妙处辄于似晋者而轻肆雌黄之口而于二王其何伤于日月乎王起善家藏二帖虽是碑刻精神韵度自是絶尘他日有訾晋字或一见之岂不愧汗浃背乎至元二年丙子岁夏五八日天台舒叔献书两帖古意潇然与世俗诸本顿异视规规然求其形似而无神情者相去逺矣善学柳下恵者无如鲁男子要当以此评书可以得古人彷彿至正十有八年秋七月廿六日赵郡苏大年凝润轩中题法书家评王右军画像赞洛神赋有矜庄严肃之象今观此刻信然而大令以章草法书洛神赋尤为竒伟王君善宝藏之朱徳润题谷阳龚先生子敬为仆题唐丁府君墓铭有云祖子孙一气虽逺犹亲古人所以敬祭祀之义今观起善逺祖右军大令二帖乃其先子海粟斋所藏手泽存焉展卷起敬济阳生丁应荣书法流𫝊晋及梁石纹中断象天潢君家竟古家鸡在松墨精微更世藏晋贤妙笔阵堂堂鉴赏元晖继阿章父子吴兴生圣代风流彷彿似诸王至元丙子暮春重观于起善斋用宋李韵奉题应荣二王真蹟宋御府所藏合三百三十余帋靖康之难悉废于金人之手矣今或遗逸于世者去晋益逺楮朽墨闇莫辨真赝而卒夀其书法流𫝊天下则幸有石本在耳模刻者之功于是乎可赏若此二帖又二王之名书也然较之世所𫝊诸帖体格殊异盖彼皆短牍小简信笔数行如乐毅论黄庭经与此赞则全篇成章宜其严整不苟异于他书而稧饮序出于觞咏游骋物我兴废之际笔意飘逸又不可执一论若洛神赋为子敬生平所好冩亦用意之书也然自昔人所见皆自嬉至飞十三行耳此独得其全文何耶陈味先生持此示余城东之续古堂因叹二王书如云行太虚态度不定观书者如鲁僖登台使每岁分至启闭皆八表同昬之云虽不望可也吴寛题山谷尝谓东方画赞墨蹟疑是吴通微兄弟书以其运笔结字极似通微书黄庭外景也又疑洛神赋非子敬书谓宋宣献周膳部少加笔力亦可到今观此二帖则山谷之论其未然乎必有能辨之者王鏊余生平所见东方先生像赞多矣独此本最为古榻而书法迥别盖北本与南派异也大令洛神赋则楷书全本有十三行世多翻刻章草小书则仅见此纸而已二帖是吾吴世传旧物诸跋大胜自宋迄今最近者为吴文定王文恪亦垂百年况前此皆宋元间名人笔乎跋至弋阳李瓒而丁应荣诗尾云用宋李韵知前此为宋人无疑矣二帖在宋时为人宝重如此又三百年后入余手那得不视为至宝岂但云下真蹟一等而已嘉靖中吴中刻二王帖选中洛神赋从此本翻出其法具形似观此便当烧却万厯丁亥夏六月世懋谨识再閲所谓宋李乃宋元李瓒二人非谓宋时人也然观瓒再题云四十年前客丁景仁书馆题则前题时亦当是宋末矣岂此帖在宋时归丁应荣后归王海粟而应荣复为之跋耶不然海粟父子宝是帖已歴宋元二代耶戊子春正月王世懋又题王右军六帖真蹟重告慰情吾腹中小佳体痺之气便转差深以为慰慰足下意也王羲之顿首月十三日羲之顿首追伤切割情不自胜奈何奈何昨反想至向来快雨想君佳乃得此雨必佳深为君欣喜信既乏劣又头痛甚无力不具王羲之顿首诸贤子粗足自枝住否吾弱息毁弊大儿恒救命足令人心燋先日之懽于今皆为哀苦自非复衰年所堪岂复以既往累心率事自难为懐如之何六月十一日羲之报道护不救疾恻怛伤懐念弟闻问悲伤不可胜奈何奈何曹妺累丧儿女不可为心如何得廿三日书为慰及还不次羲之报尔今比善和尊今当出乡女母子粗平安丧际贤女动气疾当时乃勿勿今以除也他等皆知孝思先日之欢于今皆为哀苦触事切人处此而能令哀恻不经于心殆空语耳一至于此何所复复具州民王羲之死罪贤逝没甚痛奈何白牋不备太尉门左不可言同此酸慨王羲之顿首唐张旭草书兰馨帖兰虽可焚香不可夺今日天气佳足下更拨正人同行古草书帖云兰虽可焚廿一字相𫝊为稽叔夜书予验笔意疑为张长史书山谷云颠工于肥素工于痩而奔轶絶尘则同此书肥劲古雅非长史不能又予尝见公所书濯烟宛陵春草等帖结体虽不甚同而其妙处则与此实出一闗钮也但其文义不可解盖唐文玉好二王书故屏幛间多晋人帖语一时化之或长史书叔夜帖语亦未可知然今不可攷矣嘉靖丙辰三月长洲文征明题张长史春草帖春草青青千里余边城落日见离居情知海上三年别不寄云间一纸书又濯烟帖濯濯烟条拂地垂城边楼畔结春思请君细看风流意不是灵和殿里时唐徐季海宝林寺诗五言宝林寺作㑹稽公徐浩兹山昔飞来逺自琅琊台孤岫龟形在深泉鳗井开越王屡登陟何相传辞才塔庙崇其巅规模称壮哉禅堂清溽润髙阁无灰炱照曜珠吐月铿轰钟隠雷揆予乆缨弁末路遭邅回一弃沧海曲六年稽岭隈逝川惜东驶驰景怜西頽腰带愁疾减容颜衰悴催赖居兹寺中去士多卢能洗心聴经论礼足蠲㓙灾永愿依胜侣清江乗渡杯押臣锴鉴定飞来琅琊峯突兀天光台金缦龙变化一窍沧溟开万古共登眺作赋皆竒才春宫压赑屃句践何雄哉混沌忽开辟穷徼连瓯台湖波荡明镜江流极奔雷人生如惊涛百折无一回月出鲸海东日落崦嵫隈不畏蜀道难但伤灵晔頽萋萋原上草苦为霜露催灵均亦何心纫兰重修能西山採蕨薇我独罹其灾放浪任天真日饮三百杯五代末徐浩有书名观其宝林寺诗无虚士也惜乎悲嗟无聊感叹功名之流落其亦寡于闻道者矣因走笔用其韵千古一时毋哂由也黄鹤山樵王蒙书赵子固定武兰亭落水本天圣丙寅年正月二十五日重装才翁东斋所蔵图书尝尽览焉髙平范仲淹题皇祐己丑四月太原王尧臣观元祐戊辰二月获于才翁之子泊字及之米黻记简池刘泾巨济曾观昔中原云扰定李生获稧帖真刻尝以墨本投韩忠献公公索之急乃模刻送官其后宋景文始得李本蔵之公库至薛师正出守子绍彭又从而易之盖自韩宋以来士大夫得之是邦者真赝已相乱矣东易周致肃以此卷相视题识由髙平范公而下皆宋名臣其必识真矣乎鄜刘汶书世𫝊兰亭以肥痩完缺纸墨为别诚至论矣然求之牝牡骊黄之外则在展卷之间精神焕发尤妙论也此本题志可证而磨没中如月光在天尤可宝也京兆杜本观茧纸不可复见锦标玉轴又安在哉定武真刻尚论其肥痩耶观文正公所题固可宝矣后学许大同识此定武本也余有一本以稍痩耳噫兰亭为世所珍今昔皆然尝虑萧翼之相遇致肃其秘之宣城吴锳观书至晋二王蔑以加矣昔人谓其妙在笔墨之外盖至论也此稧帖有宋元诸名公题志其于评议已详知经海岳翁之具眼为定武佳刻无疑致肃尚袭蔵之同郡麐溪郑涛谨记薛绍彭自为一书辨定武石刻号称详密李学究本最所宝惜当时七大夫家有此刻者可偻指数而苏才翁所蓄则钱惟演家物也后陈季常得之后曾觌得之最后子固得之尝江行覆舟入水濒死犹手擎之髙出水而不置曰吾性命可弃也而此不可弃其见宝惜如此子固死遂流落江东予闻诸陈子山陈子山闻诸张伯雨云此卷意度与今御府蔵唐人响搨盖相似而周君自言得之江东印章题跋具可征其为李本何疑哉洪武四年嵗在辛亥冬十月癸巳眉山苏伯衡识兰亭稧帖右军所书茧纸既入昭陵而唐刻石本亦殉焉温韬发陵剔取金玉置之而去其纸遂縻壊世所获者惟石刻耳宋人索寘公库㑹火不存冯京知雍州乃以所蔵搨本命工入石其后薛绍彭隂以他刻易之则定武兰亭帖在当时已淆矣学士大夫之家仅存一二流𫝊既乆愈逺而愈微愈变而愈讹虽好古者苟不能精鉴亦淆矣余往在钱塘访陈真人于吴山见宋吕祖志所蔵本今复于致肃见此本旧出苏才翁家其为定武本盖无异论也陈真人欲售白金百两则致肃其可弗宝哉洪武八年二月一日金华胡翰识时姜焴同观世之论定武兰亭其説颇不同有谓太宗诏欧阳询搨本刻石禁中至晋时契丹辇至杀胡林弃而北归宋庆厯中韩忠献公婿李氏者获之及宋景文公帅定武始从李氏之子购蔵库中熙宁中薛师正出守甚珍惜之别刻以恵求者其后师正之子绍彭又勒于它石替易元刻以归长安是定武有三刻矣有谓太宗既葬兰亭茧纸而刻石亦见殉昭陵既发耕民负石为捣帛用定武一士人见四周龙鳯文隠起知为禁中本以百金市之以归谓之古定本王君贶知长安移文索入公库又谓之古长安本既而公库火石焚冯当世再入石是定武别有三刻矣𫝊闻异辞是二説者已不能归于一致况欲索于肥痩完损之间邪自后转相模刻者凡九十余本而吾婺梅花本而下亦且十家则其去真益离矣此帖上有范文正公米南宫题识知为苏才翁东斋所蔵元祐戊辰南宫又获之才翁之子泊自后流落靡常不能必其次苐中间虽有韩魏公家记及钱氏忠孝家赵彞斋字印不敢意为之説然其精神气韵实与它本悬冝为定武初刻无疑同郡周君致肃冒热来求题漫一疏之不觉其辞之繁也洪武十年夏六月十又八日金华宋濓记唐释懐素客舍等帖吾自旦及今食噉苦不下非常闷闷复在客舍所求者并乏加以年老期汝等复得年月耳一日圆而能转字字合节同桑林之儛也常以忧闷为其劳也冬熟将船取米物必寄千斛乃可时也药物十月内示采取之还人不复耳三月一日报懐素小草客舍等帖唐代絶伦世亦罕见子孙宜宝之干徳二年五月四日开封曹用家蔵懐素唐朝草圣超羣所谓笔力精妙飘逸自然非学之能至也熙宁九年二月一日河东薛绍彭晋顾凯之画洛神赋图人物衣褶秀媚而树石竒古乃吴下韩中丞敬塘故物又一卷宋髙宗绢上行草书洛神赋后款云徳夀殿书花石纲间四海分西湖日日雨芳春孔明二表无人读徳夀宫中冩洛神赵巗唐栁诚悬楷书度人经真蹟翰林学士谏议大夫知制诰赐紫金鱼袋栁公权书于上都昭成观永充供养读诵昭成观内供奉经法大徳三洞道士孙文杲校勘观察支使给事郎殿中侍御史内供奉长孙公受界造有唐开成三年嵗在戊午正月十六日记卧云道士来相辞相辞倐忽何所之紫阁当春凝烟霭东风吹折花枝枝药成酒熟有时节寒食恐失松间期冥鸿复见伤弓翼髙飞展转心无疑满㵼数杯酒狂吟几首诗留不住去不悲醯鸡蜉蝣安得知大顺元年二月十九日华山道士鱼又𤣥题右军曾冩换鵞经珠黍仙书骨气清看到栁公心正处千年笔谏尚驰名赵巗硬黄小字临黄庭曩曾见之独小字度人经未之见此开成年栁诚悬得意细楷也有宣和题标可证时一展诵便到黍珠郁罗萧台又何必太清顶𩕳之表前集贤待制冯子振奉皇姊大长公主命题正书之擅名者自魏钟繇而至于宋得四十四人而唐栁诚悬实铮铮乎其间则夫墨妙笔精有不待赞矣其入宋秘府凡六帖而书度人经者二此卷特其一尔是经乃晋宋人伪作至诚悬时相𫝊稍乆故信而书之近代紫阳方囘则谓五季蜀主建时道士王乔始造且确然弗自疑不几甚可笑欤使囘见诚悬书此吾知其颡有泚矣洪武九年六月十五日翰林学士承㫖金华宋濓谨记深顿首顿首辱不鄙弃驰示栁诚悬真蹟希世之宝也前题后跋皆佳我师尊笃好致此异品掩然一拂过目已若刮金箆何当得把翫累日也大宝不敢乆留窃恐穿壁飞去幸检入合璧事类容别作报草草上记少宰相公蒲汀老师函文门生陆深百拜唐释懐素食鱼帖老僧在长沙食鱼及来长安城中多食肉又为常流所笑深为不便故乆病不能多书实愧予报诸君欲兴善之㑹当得扶羸也即日懐素蔵真白素公草书超妙自得笔老而意新在当时已为独步虽散流人间甚盛然自唐迄今二百余年士大夫家所蔵罕有完者而此帖首尾皆具尤可珍也宣和甲辰七月中澣竹西吴喆书东坡先生评蔵真书云此公能自誉观者不以为过信乎其书之工也然其为人傥荡本不求工所以能工如此如没人操舟无意于济否是以覆却万变而举止自若近于有道者耶今观此帖有食鱼食肉之语盖傥荡者也至于行笔遒劲如屋漏如屈铁非工其能如是竹西又题蔵真既食鱼肉公然举以向人计其胸中当无一毫讳吝所以书法超妙至于如此士大夫日拙于伪遮护百出乃欲以其余力辨天下事何可得邪靖康二年四月丙子李璜题蔵真书多见四五十幅亦皆唐僧所临而罕有真蹟一二知书者谓此幅最老烂因锦袭秘藏之延祐元年十一月朔日集贤大学士荣禄大夫张晏珍翫懐素书所以妙者虽率意颠逸千变万化终不离魏晋法度故也后人作草皆随俗缴绕不合古法不识者以为竒不满识者一笑此卷是素师肺腑中流出寻常所见皆不能及之也延祐五年十月廿三日为彦清书吴郡沈右唐颜鲁公正书朱巨川诰此唐徳宗建中三年六月给授中书舍人朱巨川告身符年月职名之上用尚书吏部告身之印计二十九颗世传为颜鲁公书按唐式书符令史事也代宗之丧鲁公以吏部尚书为礼仪使杨炎恶其直换太子少师领使事及卢把益不容改太子太师併使罢之是时适在闲局而其忠义书法巍然为天下望巨川欲重其事特求公书亦如今世士大夫得请诰勅封赠多求善书者操笔同一意也米元章书史载朱巨川告颜书其孙灌园持入秀州崇徳邑中余以金梭易之刘泾得余颜告背纸上有五分墨装为秘玩王诜笃好颜书遂以韩马易去此书今在王诜处宣和书谱载颜书亦有朱巨川告今卷中并无宣和印记独存梁太祖御前之印前后压缝有宋高宗干卦绍兴印耳岂旧蔵御府靖康之乱散落人间南渡收访应募者截去本朝玺䟦耶然五代时既入御府则宋时不应在灌园处岂王诜所得乃别本邪不可得而知矣此卷作字虽小而与东方朔赞用笔同其为颜书无疑告中细书不知出何人唐制惟侍中中书令为真宰相其曰同中书门下平章事虽行宰相事而未为真中世以后藩镇节使多授中书令故勅后细书首行云太尉兼中书令臣在使完是年四月卢把忌张镒出之鳯翔故第二行云守中书侍郎同中书门下平章事臣张使其第三行云守给事中臣闗播奉行杞爱播和柔易制是年十月即同平章事矣牒后细书首行云侍中闗第二行云守门下侍郎同平章事把即卢把也又吏部正员尚书一人侍郎二人其属有四曰吏部司封司勋考功吏部郎中一人掌文官阶品朝集禄赐告身尚书左右丞各一人掌辨六官吏户礼左丞縂焉兵刑工右丞总焉故牒尾尚书侍郎左丞俱云缺而云判吏部侍郎范阳郡开国公翰者卢翰也后此二年为兴元元年正月亦进同平章事符后书云判郎中滋者刘滋也贞元二年正月遂从吏部为左散骑常侍末后书令史不名亦可谂此告非令史笔矣一展閲间而唐之典故歴歴可考且鲁公书得其背纸墨蹟尚装为秘玩况真蹟邪冝何如其宝爱也正徳丁丑五月望日陆完跋瑯琊王士骐鉴定甲午七夕前一日吴江沈同生同华亭诸念修包炳如观于金昌舟次右为鲁公真蹟予始见模本颇怪其神采未遒及是与仲醇同观如探骊得珠为之一快万厯壬辰二月三日钖爵书癸巳冬孟张仲文陈无非杨茂逺杨哲卿王闲仲王渊季周叔宗徐穆如张汝观同赏于蕚緑花楼中瑯琊王士騄书壬辰元旦后三日展此计大字一百八十一小字百四十一通总三百二十二字书谱唐神品三人篆李阳氷草张长史楷颜平原楮虞欧栁皆列精品中不得与公驾宝颜堂居士陈继儒志癸巳夏范允临同武湖沈瑞镕唐汝升观敬题癸巳夏四月晦日得观于小崐山阁上雪浪僧鸿恩张光吴之鲸尤道恒张世伟夏廷诏同赏于醉花庵鲁公此书古奥不测是学蔡中郎石经平视钟司徒所谓当其用笔每透纸背者仲醇得此自题其居曰宝颜斋昔米襄阳得王略帖遂以宝晋名斋颜书固不减右军王略而仲醇鉴赏雅意乆不独在纸墨间也壬辰春二月董其昌题癸巳仲冬汉阳太守孙克𢎞获观于雪堂余不知书尝妄论书古人具妙庄严质即疾趋偻行神观伟如今人似束刍戴冠缨能仰不能俯古人如俊鹘抟䴔䴖瞑目纳爪盘飞虚空今人如下劣拳师口中叱叱时作乙势古人如造凌云台虽欹斜欲堕却自铢两适均今人如百衲锦采色烂然丝理多絶比仲醇出颜鲁公朱巨川诰观之其项足悬而相抱须鬛怒而不张以斜表正以拙布巧以缓运遒与前所云三法皆合此不待陆全卿校勘其的的为鲁公无疑然持以示人疑信㕘半盖字学之衰乆矣其法盖尽壊于长洲之文氏字取匀美圆浄而止其顿挫抑扬用而不尽用之际都所未讲即如此诰一经模勒便塌拖如肉鸭都无可观骅骝气丧岂不惜乎姑为拈出纸尾归仲醇蔵之以待识者辰玉王衡梦𤾉有古癖而不学不能如水村先生之辨特一展玩间顿悟生平所见尽可废王辰玉谓文氏帖出书法古意一变宁独为鲁公吐气仲醇宝颜堂中愿当留此公案吴梦𤾉唐冯承素临本乐毅论右搨本乐毅论是贞观十二年四月九日勅内出乐毅论是王右军真蹟令将仕郎直𢎞文馆冯承素模冩赐司空赵国公长孙无忌开府仪同三司尚书左仆射梁国公房𤣥龄特进尚书左仆射申国公高士亷吏部尚书侯君集特进郑国公魏征侍中护军安徳郡开国公杨师道等六人于是在外乃有六本并笔势精妙备尽楷则也褚遂良记彦逺家有冯承素兰亭元和十三年诏取书画遂进入内今有承素乐毅论在并有太宗手批其后张彦逺记隆庆三年元旦焚香盥手谨观文彭夀承甫记是日有禁不得贺节明牕浄几展玩数日甚乐再观索幼安出师颂盖天地间二宝也文彭再记山谷老人论书要字中有笔此帖近之然非有砚臼笔簏者不足以语此隆庆己巳春日从三桥寓斋携归谛观因题其后归之建业胡汝嘉记事唐搨保母帖保母碑虽近出故是大令当时所剜较之兰亭真所谓固应不同世人知爱兰亭不知此也丙戌冬伯机得一本继之公余又得此本令诸人赋诗然后明识中知有此文丁亥八月仆自燕来还亦得一本又有一诗僧许仆一本虽未得然已可拟世人若欲学书不可无此仆有此独恨驰驱南北不得尽古人临池之工因公余出示令人重叹孟頫撞破烟楼固未然唐模晋刻絶相悬莫将定武城中石轻比黄閍墓下塼姜侯才气亦人豪辩析区区漫尔劳不向骊黄求驵骏书家自有九方臯临模旧説范新妇古刻今看李意如却笑南宫米夫子一生辛苦学何书千年郁郁閟重泉蹔出还随刼火烟靳惜干坤如有意流𫝊君我岂无縁渔阳鲜于枢伯机父题书画题跋记卷三书画题跋记钦定四库全书书画题跋记卷四明郁逄庆编米襄阳苕溪诗话将之苕溪戏作呈诸友襄阳漫仕黻松竹留因夏溪山去为秋乆赓白雪咏更度采菱讴缕玉鲈堆案团金菊满洲水宫无限景载与谢公逰其一半嵗依修竹三时看好花懒倾恵泉酒点尽壑源茶主席多同好羣峰伴不譁朝来还蠧简便起故巢嗟其二余居半嵗诸公载酒不辍而余以疾每约置膳清话而已后借书刘李周三姓好懒难辞友知穷岂念通贫非理生拙病觉养心功小圃能留客青冥不厌鸿秋帆寻贺老载酒过江东其三仕倦成流落逰频惯转蓬热来随意住凉至逐縁东入境亲疎集他乡彼此同煖衣兼食饱但觉愧梁鸿其四旅食縁交驻浮家为兴来句留荆水话襟向卞峰开过剡如寻戴㳺梁意赋枚渔歌堪画处又有鲁公陪其五蜜友从春拆红薇过夏荣团枝殊自得顾我若含情漫有兰随色宁无石对声却怜皎皎月依旧满船行其六元祐戊辰八月八日作米友仁鉴定真蹟钱舜举竹林七贤图昔人好沉酣人事不复理但进杯中物应世聊尔耳悠悠天地间媮乐本无愧诸贤各有心流俗无轻议右余用唐宰相阎立本法作晋七贤图吴兴钱选舜举画并题吴兴钱舜举作七贤图轻豪淡墨不假丹青之饰似有取于晋代衣冠雅素之美想其仪形摹其乐趣观稽康之友六人或歌或饮或书或琴仰天席地优㳺自乐吁曲肱饮水浴沂舞雩岂外是哉珍哲马鲁丁载拜叔夜致憎因傲物嗣宗白眼视人间虽逃于酒终扬已争似刘灵善闭闗濬仲公服驾轺车偶过黄公卖酒垆邈若山河忽兴叹竹林还忆旧朋徒牟应龙题林下晋贤凡七人山王犹谓不足云老钱定有笔外意所画如何无此君痴儿每以形似论如此风致殊萧然此图直可见妙手自是胸中有七贤夏溥题三对一乃独籍始咸以终荷锸事已逺挥弦意何穷感此闻笛友嗤彼障簏翁笔端有启事犹累吾山公吴暾朝阳题门巷寡辙迹静对溪南竹溪水浄堪染竹色与分緑有时澹相向襟袍如莹玉安得万篬筤遍植青溪曲岂无稽阮辈遁世遵往躅浩歌日酣燕达生亦云足往嵗居建康青溪第一曲与篬筤谷相对忆竹林衆君子故有此作今观是图遂书于后湘中刘致七贤逰竹林趋向大孤絶山王偶然贵何物遂见黜金谿徐霖米友仁潇湘竒观先公居镇江四十年作菴子城之东高冈上以海岳命名一时国士皆赋诗不能悉记翰林承㫖翟公诗楚米仙人好楼居植梧崇冈结精庐下瞰赤县宾蟾乌东西跳丸天驰驱腹蔵万卷胸垂胡论河决九渠掀髯送目八区欲呌虞舜苍梧云云余不能记也卷乃菴上所见山大抵山竒观变态万层在晨晴晦雨间世人鲜复知此余生平熟潇湘竒观每于登临佳处辄复冩其真趣卷以悦目使为之此岂悦他人物者乎此纸㵕墨本不可运笔仲谋勤请不容辞故为戏作绍兴孟春建康官舍友仁题羊毫作字正如此纸作画耳右将仕郎米友仁画潇湘竒观一卷且自识之盖其父元章为礼部员外郎先居太原后徙襄阳过润州羡山川佳丽于是结庵于城东号曰海岳宣和间尝进友仁所画楚江清晓图上悦因得名当世然其笔意大率图与竒观相似却无画工习故士大夫宝之嗟乎一门清适自宗荐许亦可以见其父子之能矣上清外史薛羲题米氏父子书画擅当世是卷沉着痛快字如其图尤合作也临川葛元喆题米家父子最风流点染毫端满纸秋海岳庵前天欲曙𤓰州渡口望沧洲吴匏硕晋安曾环敬观沛郡朱希文拜观于郑氏愚乐斋甬东边勐生拜观于郑氏飞云楼江南竒观在北固诸山而北固竒观在东岗海岳晴雨晦明中执笔模冩非其人胸中先有千巗万壑者孰能神融意适收景象于毫芒咫尺之间哉米家父子何夺天巧之多也宣城贡师泰题此卷友仁真蹟无疑山川浮纸烟云满前脱去唐宋习气别是一天胸次可谓自渠作祖当共知者论至正癸夘立夏后五日刘守中书于三山之枕肱行轩细观米友仁潇湘竒观笔墨温粹点染浑成信矣钟山川之秀而复发其秀于山川者也其后跋语若贡公泰甫葛公元喆刘公守中言之尽矣至于上清外史薛公𤣥卿素与吴兴赵松雪评论书画尤为精到且知其父元章宣和间尝进友仁所画楚江清晓图为当时称赏况竒观者尤晩年之作也居贞其宝之雪鹤山人邓宇志天台赵象敬观于郑公之东轩余家蔵倪迂遗集有与陈叔方书云海岳庵图旦晩临毕即全璧以归而集中复附载陈书云海岳菴图谨授山甫卢若以达云林胸次清旷笔意萧逺当咄咄逼真矣暇日能寄小帧如对可人也因展观录之其昌小米墨戏余所见潇湘白云图沈启南跋云三十年耳闻求一见而主人靳不出晚嵗始得观则无及矣其尊重如此此卷亦潇湘之流亚也壬寅至日董其昌书潇湘图与此卷今皆为余有携以自随今日舟行洞庭湖中正是潇湘竒境辄出展观觉情景俱胜也乙巳五月十九日董其昌不知倪云林所临安在定当佳石曼卿大字楷书古松诗墨蹟古松直气森森耻屈盘铁衣生澁紫鳞干影摇千尺龙蛇动声撼半天风雨寒苍藓静縁离石上緑萝高附入云端报言帝室抡材者便作明堂一柱看石延年曼卿上世家幽州燕俗劲武少以气自豪书体兼颜栁前辈谓愈大愈竒余三见真蹟礼部尤尚书家西师诗有旗光秋晓起甲色大江横之句欧阳氏筹笔驿诗有意中流水逺愁外旧山青之句今又见此诗影摇千尺声撼半天尤为人脍炙皆警策也欧阳公称文章劲健称其意气余以为字画犹有劒拔弩张之势吾乡郡从事官舍中先有筹笔驿诗石刻乆矣今赵君致逺又欲刻此是为二妙也四明楼钥节度推官㕔事旧有筹笔驿诗刻流𫝊入郡圃中师夏请于使君得复旧贯暇日过袁君木叔家见古松诗笔其严密劲健尤为卓絶因模刋之以为筹笔驿诗刻之对曼卿翰墨不多见于世藐然从事之庐破屋数间虽不足以避风雨而二刻屹立其中未可以为陋也又得文昌楼公为之题识益光荣矣木叔之先君子好竒嗜古所蓄前辈遗墨甚衆此其一耳庆元己未上元日古汴赵师夏书士大夫豪宕竒崛者为文必峭拔清逺闲放者有句必高妙故梅诗之踈影横斜和靖如图冩此花松诗之半天风雨曼卿独脍炙人口也自昔论诗者尝谓冩情非难状物为最难过于体倣或失之俗略于比喻又失之泛必浑然天成他物不足以当之斯为美尔曼卿平生意气卓荦多慕古人竒节伟行其见于辞章之末又肯为儿女子软媚语耶梅圣俞以云影涛声之句过此作非矣节推赵公得真蹟于袁正肃之仲弟木叔而刻之石二百年来陵移谷迁何物不为尘土之归而此刻至今存焉半云翁性尤嗜古名贤遗墨购求至富故此纸亦在箧蔵故物之列家既析异又幸心可得而宝之造物者若有私焉呜唿故家遗物歴年之乆而卒获所归有如此帖者乎敬书此以识余感嵗在𤣥黓敦牂夏五月望北山老樵黄槮敬书曼卿号诗豪发竒索幽秘对语禽闗乐生香花交树翕然伊洛间妙絶称者亟清放挟滑稽其风如晋靡马逸遭踬堕云赖石学士狂调烟花馆弗愧街司箠落考褫鞾袍坐笑傲羣耻作诗喻罢进遗韵寓谑㫖排闼就钱愚愽饮略汝尔卒与刘潜醉囚巢鼈自儗止酒迨遵戎枯渇遂及死苍笔留松篇心画森规矩古以画观人无乃倒非是躐颜复涉栁亷隅摄神鬼兽押怒虎兕武库耀㦸棨当时朱夫子不害屑䐽体道徳百代师朱紫曷足訿曼卿贲在外紫阳衷则匪我今㒺异同口舌吾过矣拙肘叹莫学聊以指运几縁辞更高讽谡谡松风起其人当不亡或在蓉城里后学长洲沈周天之酒星化曼卿之神薄逰莺花世界醉日月于酒船真能以大梦处世者归主芙容城冝其仙也雪堂翁诗以实之今想与赤壁化鹤同翺翔其乐无涯曼卿诗句字画名贤品赞蔑以加矣岂容言下着语此咏古松墨蹟余获拜观不觉神爽飞越自庆为平生之幸𢎞治乙丑冬十一月十日吴郡黄云题于华氏之尚古楼东坡行草端砚诗墨蹟披云离北巖度岭入中夏重借剪楚茅方函斵英槚骚坛意莫逆匠石语奓匪垩劳运斤如带防毁銙砺观隅整同厦津剖马肝索索模羊觟气逼松滋豪姻聨雪涛姹登堂却蹒跚饮水何閜守黑面岂黥含贞终哑静惟有夀焉玷尚可磨也鲁史记获麟晋帖题裹鲊供给到唐文护持等商斚眉形空爱纎风字仍嫌哆载观七八评咸本六一冩退然敢摩肩信矣俱出跨始知尹公他不媚王孙贾铭诗与器𫝊篆刻当碑打严韵拾孑遗微才任聊且轼端砚聨句既成暮归复拾余韵别赋一首録附卷后书法大抵拘则取俗纵则失度苏长公深知此法上追秦汉次造晋唐宋元以来称为诸名家班首今观所书端砚铭一帖尤胜于平昔他书宜𫝊后也至正三年二月望日吴兴唐棣谨题黄山谷三言诗寄岳云安九夏无闲縁实潇洒碧溪头古松下卧槃陀昼复夜八徳水清且美盪精神浸牙齿乱云根衆峯里掬与斟随器尔此帖与汉嘉安乐园题名絶相类岂亦谪僰道时所书耶淳熙癸夘二月二十三日甫里陆㳺识退之出牧向潮州霁色衡山碧欲流鲁直宜州迁谪去岳云九夏满空浮美哉湘水独清深洗濯迁人执热襟峰里云根不同量解言随器与渠斟鲁直题来务观题便云字与汉嘉齐不知僰道经行路不涉祝融峰子西永康胡长孺题皇庆元年龙集壬子四月丙子书于虎林宋苏养直二帖真蹟门中伏惟万福妻子辄拜起居之礼必恭已行否或尚留告道区区之意山中虽荒索然归金坛亦便道也倘蒙肯赐临辱不胜至幸庠再拜庠再拜上问尊夫人即日恭惟夀礼益康宁门中上下均休老媳妇辈敢拜起居山中有委万万疏示庠再拜跋周徳友所蔵养直帖李将军之霸陵见止于醉尉陈拾遗居射洪毕命于暴卒吏之能辱人也如此澹台子羽不至言㳺之室闵仲叔以口腹累安邑委而去之士之重所就也如此后湖苏公隠丹徒召不肯起其于世何如也周君徳友亲主县簿顾从之㳺文书往来曲如琐求诸古人未易一二数也后湖先生亡去已久残章坠藁不为六丁取去流落世间者尚或有之未有若吾徳友所蔵如是之多也先生少不就举老不就征盖神仙中人非世之所能羁绁者故语带烟霞嚼松风非食烟火人所能到此尤可宝也见徳友説未经散亡时其家所得辞与诗与尺牍堆案盈箱迁徙十亡七八则不为世之所见得以宝而蔵者又不可胜计也伏读钦叹乆之绍兴庚辰汝隂李夀臣书后湖先生以清江曲见赏于东坡今观此诗帖盖有得于东坡者东坡尝谓延州莱季子张子房皆不死岭南之人亦言东坡不死后湖真不死矣徳友乆从之逰恬于仕进其文气老而益健有以也夫干道戊子冬至后二日莆田陈雅书见松而知栢闻兰而识蕙臭味不殊尔仆从徳友丈逰尚未欵观后湖之所称道令人意倾也绍兴庚辰人日建安徐诩书后湖先生于吾家契好最旧仆晚生不及见之也先生临终之嵗为叔父中黄翁语罗浮异事知其超然𤣥悟不随化俱尽矣今徳友顾尚刻舟求劔何耶然徳友负其所养不少见于世独置力于斯文真能不负所知哉干道丙戌除日观于上饶祥符僧舍眉山苏峤题宋梁楷画右军书扇图画法始从梁楷变观图犹喜墨如新古来人物为高品满目烟云笔底春古抃赵由儶松雪翁尝以䊵扇三十握遗故人䜣笑隠㧞其尤者分恵二把遂赋诗一絶戏调之子微出示此卷事适相类征余语就书以赠之云故人当暑遗䊵扇最爱千丝雪色新薄劣王郎闲点汚宜教老媪也生嗔泰定初元嵗在甲子上元后五日张渊清夫右军书扇真偶尔老姥无知敢再烦松雪故人方外友欣然冩赠可同言江村民钱良古奉题为笑隠上人解嘲道傍题扇出无心晋世风流説到今絶胜冩辞陶学士故迷邮妓作知音吴兴张世昌山隂用笔妙如神题扇行遭老媪嗔莫怪秖今无别识清泾浊渭向谁陈汾亭石巖合作从来出偶然蒲葵遗蹟恨无𫝊秖今尺素开图画犹是衣冠识晋贤吴郡罗元蕺姥手持扇邂逅成技痒五字妙入神百钱起贪想妄求笑无知竞买遇真赏画图挹清风千载一俯仰吴下汤时懋右宋梁楷东平相羲之后画院待诏赐金带不受挂于院内嗜酒自乐亦号梁风子但𫝊于世者皆草草谓之减笔今观此水墨题箑图所作右军立枯栁傍丰神俊迈笔意萧爽老媪持扇俛偻有欣悦之状想是卖扇后复来耳画在白宋纸上濶二尺许高不盈尺天启七年龙集丁夘十一月长至后三日水西道人识宋张樗寮正书金刚经宝祐元年七月十八日张即之奉为显妣楚国夫人韩氏五九娘子逺忌以天台教僧宗印所校本亲冩此经施僧看转以资𡨕福即之谨题时年六十八嵗右樗寮书痩劲古雅在白笺上经折裱乃吾乡项少溪公所蔵有子长图书又一本樗寮即之七十八嵗喜再逄佛诞以天台教宗印讲主所校本敬冩此经遗天竺灵山志觉上人受持读诵我愿执情不作常观般若六如觉性永明共悟实相本体流通利益均及有情时景定四年嵗次癸亥昔吴闗外门有驻节字大可二尺许古雅遒劲极得大书之体余少时见而爱之先主事都水公曰此张即之笔也后于一统志和州下载即之特善大书以是知先君盖有所见云若细书则未之闻也兹偶见此经大不过指尢俊健不凡乃知樗寮不独善大书已也书史㑹要记樗寮歴阳人歴阳𨽻和州即今含山明隆庆庚午春三月吴下陈鎏识弟子项元汴焚香捧持于天籁阁万厯二年孟秋朔得于吴趋陆氏钱舜举孤山图霅谿诗画鄞陈沂一童一鹤两相随闲步梅边赋小诗疎影暗香真絶句至今谁复继新辞吴兴钱舜举蕙帐萧闲掩弊庐子真巖石坐来初为惊野鸟巢间乳懒过邻僧竹里居新熘迸凉侵静语晚云浮润上残书何烦彊捉白团扇一柄青松自有余石枕凉生菌阁虚已应梅润入图书不辞齿发多衰病所喜林泉有隠居粉竹亚梢垂薄露翠荷差影聚逰鱼北窓人在羲黄上时为渊明一起予似雨非晴意思深宿酲牵率卧春隂苦怜燕子寒相并生怕梨花晚不禁薄薄帘帏欺欲透遥遥歌管压来沉北园南陌狂无数只有芳菲会此心混元神巧本无形匠出西湖作画屏春水浄于僧眼碧晩山浓似佛头青栾栌粉堵摇鱼影兰杜烟丛阎鹭翎往往鸣榔与横笛细风斜雨不堪听环回几合似江干刺眼诗幽尽状难沙觜半平舂晩湿水痕无底照秋寛老霜蒲苇交千仞怕雨凫鸥着一攅拟就孤峯寄蓑笠旧乡渔业乆凋残水天相映淡浟溶隔水青山无数重白鸟背人秋自逺苍烟和树晚来浓桐庐道次七里濑彭蠡湖间五老峯辍棹迟囘比未得上方精舍动疎钟水痕秋落蟹螯肥闲过黄公酒舍归鱼觉船行沉草岸犬闻人语出柴扉苍山半带寒云重丹叶疎分夕照微郄忆清谿谢太傅当时未解惜蓑衣偶过子儋寓楼閲霅翁所画孤山图因録和靖诗数首用以相发云正徳癸酉七月廿九日征明记米元晖水墨云山前山既层叠后山复嶻嶭高低逺近分好景㕘差树林见深檝若人隠者徒遁世逺车辙或耕谷口云或钓溪头月了知造化长虚幻弹指生成随起灭元晖自是三昧手吮墨金壶足怡悦公去人间几百载遗迹犹存世竒絶玉函锦囊出斯图顿使山林清兴发匡庐武夷彷彿似妙趣经营在毫末东南山水我粗览过眼烟云慨邱垤何当一上最高顶笑御冷风碧瑶阙素心道人倪瓒曾览海岳山川秀不羣干坤变态几氤氲向来家寓石门近日日轩牕见白云沂阳董复首楞严经云不知色身外泊山河虚空大地咸是妙明心中之物由是则知画工以毫端三昧冩出自已江山耳不然何曲尽其妙也邪观此图者当如是观可也玉芝巖老人题米元晖自称有设色袖珍卷为生平第一当时已为翟伯夀所豪夺此卷在水墨㳺戏中深入北苑三昧可称神品矣董其昌题宋黄文节公正书法语真蹟兀然无事无改换无事何须论一段直心无散乱他事不须断过去已过去未来何用算兀然无一事何曽有人唤向外覔工夫摠是痴顽汉粮不畜一粒逄饭但知喫世间多事人相趁浑不及我不乐生天亦不受福田饥来一钵饭困来展脚眠愚人以为笑智者谓之然非愚亦非智不是𤣥中𤣥要去如是去要住如是住身披一破衲脚着娘生袴多言复多语由来反相误若欲度衆生无过且自度莫漫求真佛真佛不可见妙性及灵台何曾受薫鍊心是无事心面是娘生面刼石可动摇个中无改变无事何须读文字削除人我本冥合个中意种种劳筋骨不如林下睡兀兀举头见日出乞饭从头将功用功展转冥蒙取即不得不取自通吾有一言絶虑忘縁巧説不得只用心𫝊更有一语无过直与细极毫末大无方所本自圆成不劳机杼世事悠悠不如山邱青松蔽日碧涧常秋山云当幕夜月为钩卧藤萝下块石枕头不朝天子不羡王侯生死无虑更复何忧水月无形我常只宁万法皆尔本自无生兀然无事坐春来草自青元符三年七月涪翁自戎州泝流上青衣廿四日宿廖致平牛口庄养正置酒弄芳阁荷衣未尽莲实可登投壶奕棋烧烛夜归此字可令张法亨刻之米南宫九帖真蹟洪武庚申中秋后六日鄱阳蒋恵敬观于宝古斋范至能説米书初自沈𫝊师来后入大令之室此九帖当时已入秘苑后有小米跋今在黄令君家前后完具尚昔之粘缀也其一帖评唐人始言草法必应从晋此固通论殆亦其实录邪麝煤䑕尾熏染终嵗所成若此今之学者亦知之乎𢎞治癸亥吴郡祝允明跋海岳翁此卷尝入绍兴秘府后有其子元晖题识盖海岳平生得意书也其中有登海岱楼诗一首下小字注云三四次冩间有一两字好信书亦一难事夫海岳书可谓入晋人之室而其自言乃尔后之作字者当何如邪甲戌九月廿三日观于崔静伯氏敬题虎邱山人都穆此卷刻于文氏停云馆文太史鉴定所谓衆尤之尤也昔从石本想见真蹟今如叶公好龙真龙下室矣己酉九月晦董其昌观于西湖舫斋文与可墨竹湖州放笔夺造化此事世人那得知蛩然何处见生气彷彿空庭月落时柯丹邱湖州昔在陵州日日日逢人冩竹枝一段枯梢三作折分明雪后上牕时顾阿瑛题米元章行草四段余始兴公故为僚宦仆与叔晦为代雅以文艺同好甚相得于其别也故以秘玩赠之题以示两姓之子孙异日相值者襄阳米黻元章记叔晦之子道奴徳奴庆奴仆之子鳌儿三雄李太师收晋贤十四帖武帝王戎书若篆籀谢安格在子敬上真冝批帖尾也余收张季明帖云秋深不审气力复何如也真行相间长史在世间第一帖也其次贺八帖余非合书倒念掲谛咒呵婆莎提菩谛掲僧罗般谛掲罗般谛掲谛掲每早起志心念数十遍宋徽宗着色鸂鶒卷鸂鶒滩头狎浪随君王缣墨惯娱嬉凄凉晚嵗鸳鸯泺漠雁沙鸿未必知前集贤侍制冯子振奉皇姊大长公主命思陵题画册桃李无言春告归落红如海乱鸎啼西村渡口斜阳里渺渺烟波绿泊题闲来洞口访刘君缓步轻擡玉线裙细白桃花掷流水更无言语倚彤云高山流水意无穷三尺云絃膝上桐点点此时谁㑹得坐凭江阁听飞鸿月午山空桂花落华阳道士云衣薄石坛香散步虚声杉露清泠滴栖鹤不祷自安縁夀骨人间难得有清名浅斟仙酒红生颊永保长生道自成赐王都提举为夀月团初碾瀹花甆啜罢唿儿课楚辞风定小轩无落叶春虫相对吐秋丝清凉境界火云蔵但觉仙家日更长千嵗夀松谁晏坐星君午夜吐光芒照水枝枝蜀锦囊年年泽国为谁芳朱颜自得西风意不管千林一夜霜宋高宗留意法书名画故御府所蔵多宸翰题咏尝见马和之画诗经三百篇零卷各章皆思陵御书于前今收蔵家犹有得其国风一卷雅颂数篇者则当时机暇清赏逰意经史不徒博玩粉墨已也水西道人记龚开羸马图一从云雾降天闗空尽先朝十二闲今日有谁怜骏骨夕阳沙㟁影如山经言马肋䝿细而凡马仅十许肋过此即骏足惟千里马多至十有五肋假令肉中有骨讵能令十五肋毕现于外现于外非痩不可因成此相以表千里之异尫劣非所讳也淮隂龚开水木孤清书忆昔升平贞观年八坊锦队如云烟当时下笔冩神骏就中最数韩曹贤权竒五马宋元祐苏黄赏叹称龙眠本朝天马渥洼种指顾千里宁加鞭饥食玉山之禾饮醴泉龙骧虎跃何翩翩翰林仙人赵荣禄画法直度曹李前至今览画皆叹息真龙欲见无竒縁淮隂老人气忠义短褐雪髯当宋季国亡身在忆南朝画思诗情无不至宋江三十肖形模钟山鬼队尤可吁高马小儿𫝊意匠诗就还成痩马图夕阳沙岸如山影天闲健步何由骋后世徒知绘可珍孰知义士愤欲瘿倪瓒龚圣与冩中山鬼队出竒神变又冩宋江三十六人形模雄怪余幼曾见其高马小儿图亦出意表盖圣与抱歴落忠义之气父子陷胡触目皆异类特作此诙诡之技以宕胸中耳李日华东坡病眼帖轼春时病眼不能开眉黄梦轩旧事露足下想已知之葛明塘添情告府昨求于仆此事不知钱君钖肯为一辞不若果庶不难耳日来园中桃李颜色无尘同辈应移坐雪堂前可作一絶强支嵗月何如仆夜梦中有一杭人多恵龙团几斛尽皆一时饮之请解意何也昨周澹闲见访送二水底余遂书落花诗二首转酬轼上得之三月十六日昔山谷老人云蜀人极不能书而东坡独以翰墨妙天下观其字画已无尘埃气盖其天资所发此岂与今世翰墨争衡哉如是翁周景逺书苏长公居黄州自号东坡居士在城南筑一白雪堂四百三十步前有桃李林泉后有菓菜堂下大冶长老往还惟徐得之陈季常张懐民㕘寥子干明寺中菴可为莫逆余者皆先辈也此札在黄州与徐得之者公为人风流𢎞畅日以诗酒骋雄所谓强支嵗月者是也又梦中杭人多恵龙团尽食复守杭食龙团作记盖其谂甲辰二月既望乐山高殿识东坡先生在当时诸公间第一品人也余每于人家见尺牍片纸未尝不爱赏得其遗蹟犹可想其风度况笔精墨妙邪紫芝生俞和米襄阳诗卷数恶诗呈上陈建州觉民七年乌帽抗黄尘昼锦归来世又新若过武夷山下看人间不太敝精神白头何慕乆京华静洗黄尘眼界花万宝精神在风月好诗追取不须賖陈诗首唱云汩汩尘埃閲嵗华青山相见认空花清淮风月元无价凭仗诗翁为我賖又一篇云长淮千里自流东六月城头日日风天际玉潢无少处夜山围在月明中絶唱也为之刻而不复和宋杨补之墨梅繁花渐觉枝头少冷蝶寒蜂尽不来寄语春风莫相妬明年还我最先开吕肃花满南枝雪后繁暗香疏影水边村几年不见春风面此日看图忆故园庐陵曾棨江国沙漫漫独月夜将午有懐天一方怅㒺益修阻一杯罗浮春宛见中林舞珠佩委不收歴歴粉可数薄暮浮云驰灭没见湘浦东风渺无垠暗入商贤爼陈明之携此卷来将有所需余测其雅意于隠遂为赋此短句云珪黄山谷行书元师帖元师自荣州来追送余于泸之江安绵水驿因复用旧所赋此君轩诗赠之并简元师从弟周彦公庭坚嵗行辛巳建中年诸公起废自林泉王师侧闻陛下圣抱琴欲奏南风弦孤臣蒙恩已三命望尧如日开金镜但忧衰病不敢前眼见黑花耳闻磬岂如道人山绕门开轩友此嵗寒君能来作诗赏劲节家有晓事扬子云箨龙森森新间旧父翁老苍孙子秀但知战胜得道肥莫问无肉令人痩是师胸中抱明月醉翁不死起自説竹影生凉到屋椽此声可听不可𫝊建中靖国元年正月辛未江安水次偶住亭书黄文节公墓铭二篇王长者墓志詺长者海昬王氏讳潨字永裕祖伦父智世力田桑发常望乡长者天资善治生操竒赢长雄其乡遂以富饶筑馆聚书居㳺士化子弟皆为儒生则以其业分任诸子独徜徉于方外道人云居了元东林常摠皆摄杖屦往㳺其藩元祐丙寅正月辛夘终焉享年六十有二前此三年自筑邱于青山之西原松桧成列矣去十月过存里中亲好相劳苦劝戒若将逺别爰及辛夘中外之弔哭者皆曰君盖闻道者邪先配陈氏继室两谢氏七男子楙崇信森棣权彬植崇信前死三女子二壻曰董毂高友谅其季未媒也楙等遂以其十月某甲子奉窀穸如初志楙娶李氏女于庭坚母夫人为族兄弟故楙因乞铭太夫人曰汝以外家故不可辞铭遂铭之铭曰以义力其穷以智谢其丰以理考其终以文欵其封宋故泸南诗老史翊正墓志铭维史氏逺有世序自唐尚书吏部侍郎讳僖宗入蜀生徳言为山南东道观察度支使因不能归占籍于眉生光廷孟氏时试大理评事知应灵县应灵生着明嘉州军事推官嘉州生溥见蜀之乱遂不出仕号江阳隠君江阳生囘能诗自号知非子知非生宗简名能知人善料事自号天和子天和实生诗老诗老讳扶字翊正少则笃学能诗绍知非之业以贫干试于眉州又干试于开封府皆见绌乃㳺泸州杜门读书士大夫之子弟多委束脩于门遂老于泸州妻子或谒不足君熙然曰㑹当有足时自守挺然不忘取与有挟势利而求交者虽邻不觌也其见刺史县令鞠躬如也未尝有私谒既晩莫不及仕进闲居无一日废书尤刻意于诗登临尊酒率常吐佳句压其坐人故士君子推与之曰诗老云夫人杨氏生二子锐镇一女嫁进士王庸继室杜氏生四子铸钢镐铨君卒于绍圣三年四月某甲子享年若干葬以元符二年正月癸亥其兆在泸川之上白芍之原自天和而上皆𦵏眉山而𦵏泸川自君始镇有文行泸川学者多宗之竭力尽大事而来请铭遂铭之铭曰人皆汲汲仰掇俯拾商禄计级胁肩求入君独徐徐书耕笔锄我躬则臞我心则腴緼袍后秃藜藿不肉哦诗满屋金革匏竹泸川洋洋枞栝其冈勒铭诏蔵尚其嗣之昌宋杨后题画册雪吹醉面不知寒信脚千山与万山天甃琼街三十里更飞栁絮与君看赐大少保莫惜朝来准酒钱渊明身即是花仙重阳满满杯中泛一缕黄金是一年赐大知阁宋高宗题画册定知曾见十分圆已作霜风九月寒寄语重门休上钥夜深湖内月中看赐赵祐万片緑荷流水面乱风飘雨湿人衣前村竹树田家密时见軥辀屋后飞李龙眠醉僧图苏老泉书诗真蹟人人送酒不曾沽终日松间挂一壶草圣欲成狂便发真堪画作醉僧图唐僧懐素以草书名天下唐贤善书者亦推重之素有自叙一篇偹载诸人之辞素喜绢书吾家前后所得数轴了无纸上一字最先所得乃人人送酒之诗也老泉山人学书垂四十年每爱此诗时时冩之不下数十张矣龙眠李伯时因是诗遂作此画颇能状醉僧之态而老泉所书自成一种风格所为二妙图耳东村闲居方外堂字书鑑古斋雅玩余尝见李龙眠山庄图用墨妍秀设色精工直入摩诘之室若其画人物佛像如以灯取影逆来顺往轻若㳺丝回还无迹虽吴道子顾虎头不能过于此卷可见此卷因老泉先有醉僧诗伯时乃为补图正所谓合之双美也董其昌观题于恵山舟次书画题跋记卷四书画题跋记钦定四库全书书画题䟦记卷五明郁逢庆编真赏斋铭真赏斋者吾友华中甫氏藏图书之室也中甫端靖喜学尤喜古法书图画古今石刻及鼎彝器物家本温厚菑畬所入足以裕欲而君于声色服用一不留意而惟图史之癖精鉴博识得之心而寓于目每併金悬购故所蓄咸不下乙品自弱冠抵今埀四十年志不少怠坐是家稍落勿恤而弥勤征明雅同所好嵗辄过之室庐靓深度阁精好䜩谈之余焚香设茗手发所藏玉轴锦标烂然溢目卷舒品隲喜见眉睫法书之珍有钟太傅荐季直表王右军袁生帖虞永兴汝南公主墓铭起草王方庆通天进帖颜鲁公刘中使帖徐季海绢书道经皆魏晋唐贤剧蹟宋元以下不论也金石有周穆王坛山古刻蔡中郎石经残本淳化帖初刻定武兰亭下至黄庭乐毅洛神东方画赞诸刻则其次也图画器物抑又次焉然皆不下百数于戏富矣然今江南收藏之家岂无富于君者而真赝杂出精驳间存不过夸示文物取悦俗目耳此米海岳所谓资力有余假耳目于人意作标表者是乌知所好哉若夫绨缃拾袭䕶惜如头目知所好矣而赏则未也陈列抚摩扬搉探竟知所赏矣而或不出于性真必如欧阳子之于金石米老之于图书斯无间然欧公云吾性颛而嗜古于世人之所贪者皆无欲于其间故得一其所好翫而老焉米云吾愿为蠧书鱼游金题玉躞而不为害此其好尚之笃赏识之真孰得而间哉中甫殆是类也铭曰有精斋庐翌翌渠渠爰宬用储左图右书牙籖斯悬锦标斯饰迺缇斯袭于燕以适适之何如惟衎以游金题玉躞瑄璧琳璆品斯隲斯允言博雅谁其尸之中甫氏华维中甫君笃古嗜文隽味道腴志専靡分断缣故楮山鑴野刻探赜讨论手之勿释亶识之真亦臻厥奥岂无物珍不易其好维昔欧公潜志金石亦有米颠图书是癖岂曰滞物寓意于斯迺中有得勿以物移植志勿移寄情则朗勿滞勿移是曰真赏有贤中甫竒文是欣少也师古老而弥勤新斋翌翌图史祈祈后有考德眎我铭诗长洲文征明着并书嘉靖丁巳三月既朢时年八十有八后又𨽻书铭序真赏斋赋夫人所以参列两间优游没齿莫不应务彰性接物萌情适体求充委时感兴固有乘风云以骋志附龙凤以效能或载笔于鸿闱或假钺于虎阃又有华毂日击锦帐云连蛾睂拥于后先鹭羽忘其冬夏又有取谷出絮执籖钻李朽贯不忍虞躬满籯惟图裕后衆之所趋区以别矣揆厥心赏何者为真钖山东沙华子贞孝之𦙍艺文之英俶傥倬荦之懐𢎞廓瓌玮之器等勲业于浮云视侈富如土苴爰购斋居惟贮图典六经之籍诸儒之论歴代之史百氏之言周秦汉魏之书晋唐宋元之绘固已盈几溢奁兼䑳压栋至于藻鑑所注神情所钟性命可轻头目同宝则有钟元常季直表贞观之所珍藏也王右军袁生帖祐陵之所眷题也颜鲁公刘中使帖及朱巨川诰宣和之所谱藏也王方庆通天进帖金轮之所搨玩也永兴汝南季海道德楷法矜于海岳子山步虚康乐二赞草圣拟于季真右丞辋川图珍声万代恕先雪江卷宝着前朝君谟留精于数牍鲁直擅美于五书髙宗居九重而临冩夺真忠穆挺大节而辞扎更雅米兵部潇湘景若就楚江阎次平积雪图顿忘三伏松年九老院体一空马麟四梅家法咸具赵承㫖临书入二王之室诸图鼓盛唐之风邵菴蚊赋具体虞禇彦敬云山同趣襄阳叔明青卞隐居小帧元镇惠山春霁等幅飘萧溟滓之表铿锵倡和之音又若坛山大篆鸿都石经夏承娄寿汉碑乐毅东方晋刻黄绢换鵞古题具在子敬植赋全本仅存淳化祖刻米书见元祐之传太清嗣摹墨彩乃大观之旧暨乎刘氏史通玉台新咏则南唐之初梓也聂宗义三礼图俞言等五经图説乃北宋之精帙也荀悦前汉纪袁宏后汉纪嘉史久遗许嵩建康録陆游南唐书载纪攸罕宋批周礼五采如新古註九经南雍多阙苏子容仪像法要函称于诸子张彦逺名画记鉴收于子昻相台岳氏左传建安黄善夫史记六臣註文选郭知达集註杜工部诗曾南丰序次李翰林集五百家註韩栁文刘宾客集白氏长庆集欧阳家藏集三苏全集王临川集管子韩非三国志鲍参军集花间集云溪友议诗话总龟经鉏堂杂志金石略宝晋山林拾遗东观余论唐名画録五代名画补宋名画评兰亭攷皆传自宋元逺有端绪牙籖锦笈以为藏天球河图而比重是以太史李文正公八分题扁曰真赏斋真则心目俱洞赏则神境双融翰林文公为图为铭昭其趣也昔张彦逺弱年鸠集昼夜精勤或嗤其为无益之事则安能悦有涯之生货衣减粝笃好成癖以千乘为轻以一瓢为适米元章每得一书既穷其趣辄以良日手自背洗客拱而后示屡濯而后展谛观之际迅雷不闻与夫禇中令鉴定若视黑白黄长睿辨証不漏毫发揆兹雅抱千载同符斯东沙子所以淹留嵗时两忘忧乐眇万物而无累超四海而特行者乎华之先晋孝子国史有传下逮有宋将仕公克振其家赵文敏表其墓监税公以善化俗掲文安铭其墓德珍处士坚辞总管黄文献等称之子举都事自奋功名文献复志之厥配陈节妇堂有名公不一之书其孤栖碧翁轩有文儒相继之作贞固翁辑行家礼着于友同之传源长翁刲股活亲显于𫝊方之集以烈妇名者翁室邹忠公之裔也以存思咏者翁子守德孙廷元之孝也南坡君逊业以成其义则乔太宰吕宗伯邹司成之言可考钱硕人备德以相其夫则王特进吴文端文衡山之笔有征东沙子之先妣吕亦有衡翁之笔志矣凡此髙文鉅册照映斋中则又华氏宝玉大弓子姓世守当𫝊无穷以为衡鑑匪特玩好之供者猗嗟茂哉东沙子夏字曰中甫余交其人仅垂三纪知其志乎古不同乎今也爰作赋曰有清华公子谒乎素履山人曰葢闻九陔倚杵十形氷跳凡往来编珠萦带二气运其良能五行储其灵粹山川通其窍液动植纷其恢佹固亦穹窿冥蒙磅礴碨煜爚皦澈参差芒暳合辟燠寒雨霁扶摇飂飍屏翳荟蔚砰磕䃱磹雱沱浸渍迆迆屃屃崺崺嶉嶉泚泚濊濊畷畷薱薱茷茷韡韡槸槸斾斾馤馤蹶蹶甡甡毳毳齮齮踶踶翍翍翙翙褷褷洩洩交交哕哕喓喓嘒嘒睢睢盱盱或羣或类于是乎人也禀至贵以含生超衆灵以成性万色归乎善视万声摄乎善听臭既别乎芳薉味亦甄乎邪正纷能言以能行乃时动而时静其所以役其心思充其口体者盖随感以有触或无涯以求骋于是巧闇相倾强弱相竞慾海浩洋靡所底定圣王有作以道裁成室庐以处衣服以章庖厨以养车航以行有名位以严其限有亲爱以属其情劝之以爵赏董之以威刑鉏暴戡乱表忠遂良贤以汰尊痺以彊民知向违咸乐其生嬴刘而降暨我皇明治忽迭易厯数几更神帝嘉靖𢎞厥昇平农服于野商踵于涂工竭其巧兵寝于隅尘积穰穰流货膴膴士女相聚耆稚相餔姁姁雍雍靡嫠靡孤毳服卉裳鸟言兽面龙伯鲛人之国雕题黑齿贯胸耳三目四臂之徒大球南金犀贝明珠鹪鹏鹔鹴在予騊駼瑶笼綵络盈篚充车奉表归命滂溢乎名都当是时也有志之士涵菁莪棫朴之仁荷劝驾释褐之宠莫不扼腕思奋弹冠望荣固有应六符法三光横玉麟饫黄封抚华夷燮隂阳哂萧魏而弗齿睨伊旦而与伉六卿分职厥属攸宗太史台谏寔惟侍从有公卿文武以殿其内有藩臬守令以维其外棨㦸霞建英豪云萃筹䇿鬼神经纶天地寰瀛以之咸乂亿兆于焉永戴复有元勋世胄倚葭托肺丹书带砺乎河山金貂趋跄乎禁阙貔貅林立乎白旄虫沙氷消乎紫塞珠玉随咳唾风霆逐唿噫日月假其辉宇宙同其大精忠简乎帝心勲名轰于万代其或猿臂类竒霜蹄时蹶不与其进则图其退尔迺相天时占星纪开阡陌制耒耜耕耨以时人获必倍若千若亿为仓为积或擅丹穴或储紫贝出陈易新买贱卖贵鸡鸣孳孳蝇头惴惴量畜以谷闭门成市沉脑涂墙文绣被地𤣥妻素娥弄玉飞琼之俦便娟巧丽频眉睇目取怜乎左右戱鱼龙而舞柘枝咏明月而歌百嵗钟鼗空侯箫竽之音镗鞈乎昼夜喧阗乎闾里所以快耳目而娱心志者亦足以称豪于一时而不遂汶汶于斯世者也吾闻钖山有东沙子者儁伟人也粤其上世义熙维宝始居慧山华里称孝宋迁隆亭原泉则肇彼逃而此振业孔耀鵞津洋洋乔木杲杲节义之𫝊诗礼之教簮绂蝉联兰玉滋茂迺东沙子靡谐厥好萧然一斋自乐其道胡于斯际匪则匪效上之不闻出才智佐明时以芥拾乎青紫下之不闻友豪侠置声色以酣乐乎桑榆中又不屑广田宅殖货贿以贻裕乎胄𦙍其于世也若或丑之其于古也若或纠之自其壮幼至于艾矣頽然泊然不易厥守意其性尔殊乎抑无见乎声利之徼欤䝉𣢾不释愿就正乎有道素履山人黙然不应瞿然直视已乃哑然而笑曰咈哉噫嘻子盖未达乎真赏之趣也天地变化隂阳乘除曲成万物理一分殊或清或浊各适其趋情别淑慝性分哲愚方正其俗人十其区玉不火烬金不土渝栢不霜摧橘不淮踰貉汶而毙兰圃而枯荐嗜麋鹿带甘蝍蛆物则有然而况于人乎宜子于此心犹豫而口嗫嚅也且东沙子之赏真矣所得深矣请次第而宣之典午阳九豪没于戍子忆父言老不冠娶既悲罔极亦伤国步终孝全忠克永厥誉弟嗣有传慧麓延绪南北屡迁逮乎炎渡君选友闻德珍子举配陈贞节胜国表着栖碧奉母堂轩是署贞固燹避国初定处乃经故庄佳气郁聚遗命克遵后昆斯裕翫易吟诗蝉蜕鸿翥精诚动神明仪范昭士庶义烈维邹存思弗措南坡孝友期熙绳矩希翁之媳嫓德二姥是鞠中甫敏而稽古其始也岐嶷秀颖成童耿介志超万物之表心游六艺之内谂雅颂之雍皥观国风之成败兼鲁韩之旁博贯毛郑之専治集欧王之新竒拆朱吕之精粹抽密义于茧丝振金石之清籁玩象辞于三圣诵典训于四代耆孔乐于姬文审顾荅于囘赐明仁义于邹舆谈荒唐于庄惠伯阳尚其𤣥虚御冦逞其恣睢孙吴备其竒诈管商显其功利申韩忍于刻核屈宋陈其讽刺贾董敷其治䇿马扬逞其诡丽迁固儗于春秋潘陆方于江海燕许夸其手笔李杜称其雄伟王孟咏其幽雅储韦味其清冽韩栁宗其典则曾苏羡其汪沛以至岐黄之济世昙摩之似是百家之殊途九流之异𣲖靡不辨其瑕瑜导其肯綮饫其膏腴嘬其膋髓既填胸兮通理乃援毫而吐思乍云蒸而霞缬或川流以山峙发朝芳之芬葩谢夕丛之腓瘁轩乎蟉腾而兽骇翩兮鹤舞而鸿跂眀扬文武经纬之略微阐天命性情之懿上敷帝王修治之范下述闾阎阽危之弊搜罗匪漏倾㵼无滞准古绳今规人矩世举而措之固将黼黻乎皇猷而康济乎品彚者也若乃缔金明启兰室合志方营道术济唇齿染蓝赤交以淡成言以忘得二泉师友乎希翁乃忘年乎胶漆南濠躭乐于图书爰同趣乎米薛泾野忠直振时而健羡乎寿席南原亷介絶俗而剧谈乎日夕衡山耆德而文重乎钧石东郭同门而追宗于淑实瓦屋髙简而万里致参同之益媿吾英爽而旧京赏兰亭之蹟石亭留夜坐之图林屋洒鸡鸣之墨资五岳之丽藻契萝石之闲逸乐何王之雄俊取月泉之空寂相与切磨其功讲习其业文㑹辅仁威仪是摄犹以为未足也白巖先生敦龎植性希叔旦之硕肤侪孔明之水镜庶稚圭之无我齐君实之守正阳明夫子心学希圣超训诂于关闽悟存养于曾孟播直声于若感迈成功于李晟间气之所种人望之所凝英才之所乐育曲木之所就正于焉鼔箧而行泛舟东竞枢衣必慎执经求证学究渊源道廓蹊径通于常变达于义命此其志岂效为我以自私曾无与乎天下之利病者哉嗟乎鼗鼔声微吐握人迈颜异遭三卞和则再宁人事之弗臧将天命之有在是故伯药恩深令伯情至元卿啮指曹休垂涕臧循仓皇以无寝司马徘徊而不对此束沙子之所以伤乎内也务光抱石鲁连蹈海文举樽空侯芭席敝子期赋于感音希范思乎絶艺此东沙子之所以感乎外也夫庶务前棼则清虚弗来七情中扰则衰白驯致易不云乎知进退存亡而不失其正也夫子亦云道之将行也与命也道之将废也与命也君子知命亦审其进退而胡物之竞矣尔乃辟故趾开三径建新斋閟幽境珉磩平栢杗挺朱牕明素壁浄松关邃芝房迥县李书原米名梧隂垂砌荷香满庭太湖灵壁英山武康锦川之石霞涌浪积鸟栖兽踯蛟旋鱼跃菌秀英圻若醉若舞若戱若嶜崟紫虎嵱嵷纡谪纷员兮庭实龙髯之松璎珞之栢弥勒之竹合欢之橘丹桂青桐玉兰木茟碧桃红梅海棠朱楔紫蕙黄薇末丽杜若荼䕷瑞香水僊夭棘宜男午葵桃黄红药昌阳日精䳌花翟麦或䕃修除或森闲隙欐佹癹骫藰莅呹肹猗柅的皪葰楙芬茀凝甘露兮扬清飔蔽炎晖兮延皓月巢鸾鹤兮游文鱼噪寒蝉兮吟蟋蟀东沙于是扫絶烦嚣独怡岑静巷无车马之音庭鲜襟裾之影置轩辕之斐几拭殷侯之金鼎爇旃檀之珍香侑汝官之陶皿涤端州之紫砚列㸃苍之秀屏佩不衰之汉熊握如脂之古印被铢衣之翩翩启琼笈之缦缦昔者周穆巡狩至乎坛山吉日癸巳亲题石间弩张劒拔虎跳龙盘通古卧车而心悟中祐龛壁而跋存虽赞皇之未泯繄古意之邈然兹仅见乎斋中盖唐宋之所𫝊汉世隆儒六经是订邕立典赐八分称圣武定迁邺而半沉贞观宝墨而独进矧蓬莱之模本亦亡灭而莫问幸百许之遗文谅虬骥之堪并铭石之楷魏首元常幽深絶世古雅无方怅敬仁之俱逝讶宣和之搨藏荐贤表乎季直纂要纪乎士行焕贞淳之宝印遗照乘之夜光草书之极晋惟逸少至圣大成形神俱妙彼王着之模刻徒肉胜之遗诮咨袁生之真墨征八玺之愰耀矧祐陵之金题覩孤鳯之缥缈方庆臣瞾文献仍孙廓塡鑑影郢人运斤信得门而窥奥岂虎贲之旁樽始金轮之题序终倦翁之见珍况栖碧之手泽幸青氊之得人初学诗赞编联庾谢綵牋古色仙踪畴亚烨霓裳兮逍遥绚春林兮布濩想投迹于虚空殆争工乎造化閲神龙而流芳载书谱而增价伟哉鲁公忠诚川流正拟劒锋行超篆籀慰瀛磁之既平凛英风之发秀灿碧牋兮宜墨骇龙蛇兮奔骤歴七君之品题实诸帖之领袖矫然季海楷法称雄怒猊渇骥父王祖钟述老彭之𤣥训凖乐毅之竒踪烂𤣥真之丹识缛黄素兮金龙延之譝其第一原功诧其难能乃若髙人摩诘前身画师家辋川之幽胜冩诗景之瑰竒山盘行兮挟雾林蹇产而藏晖水扬縠而渺渺雪簁粉以霏霏斯景𤣥之攸録乃天府之所诒狂僊忠恕尤妙书法委羁宦而肥遯状江行之霁雪景翳翳兮霾深波粼粼兮凘滑伧坎廪兮拥𬒮舟凌竞兮碍枻纷倡和之琳琅允夸诩之昭掲五季书亡君谟聿兴世方宗其楷法妙实在乎真行咏山堂之秀句陈子发之至情启评事而端谨示新记乎峥嵘统二八之并美标五子之题名元丰弥文豫章独步变行押于清臣习顚草于怀素伏波称其神伟诸座资其顿悟尺牍表其妍姿旧游发其豪趣睨颜蔡而追随轶苏米而不顾思陵南渡继体道君当金戈之倥偬乃留意乎斯文忽神游兮天上遂手追乎右军皎翔鸾之舞镜邈羣雁之凌云奉华拜乎嘉钖亨贞品其入神元晖克肖搆堂海岳行书赏于光尧戏墨贵于京洛思襄阳之旧游顾潇湘之是貌蔼晴雨之变幻纵天真之挥霍象内则晦翁屡题画表则子言斯度次平画院髣髴李唐兼承直之家𫝊殆出蓝之擅长当阜陵之辛丑洒积雪于回冈风随盻而忽暝墨深黑而流光愰三伏之全失凛瑠璃之对牕魏国王孙神仙玉倚洒翰齐乎王钟绘事超乎韩李经赋宛其神𫝊山水怡然天解塞翁让其三百暮江望其千里洗晩宋之衰薾为来世之模楷至于淳化祖刻则廷珪墨色之古银锭枣木之纹坡老朱书之辨赵公姓印之文启明向曙离劔还津较之师旦子明之刻次庄希白之临乌镇福清之勒武冈东库之分精粗迥别不可得而并论焉小楷诸帖则乐毅始刻之真朔赞初鑴之胜黄庭遗字之精洛神全赋之夐尺璧斯陈悬黎孤映与夫虞之破邪欧之白鹿心经禇之隂符度人栁之尊胜清浄金生玉润咸可得而继称焉莫不重之逾琬琰宝之过头目被古锦之褾囊饰美玉之籖轴知臭味之俱无何狗马之可辱盖游艺以依仁宁玩物而徇欲饮沆瀣兮吸朝霞沐咸池兮浴旸谷乘野马兮游泰初班由夷兮谒荼俈量古今于一瞬揽宇宙于圭窦心澹澹兮坐忘行踽踽兮背俗聊栖迟以容与每遇意而自足所谓皭然蝉蜕浮游尘壒之外离人而立于独者非耶言未既公子怃然而歗逡巡而避山人曰燄燄斯风乃炎崐峨涓涓斯濬乃弥江河神明既启麄秽则那公子居矣吾将授子以皓天之歌歌曰皓天明明森成性兮迷亡徇物孰知正兮福轻乎羽举孰先兮衅重乎地避孰全兮息交絶游閴斋中兮厥心冥冥若虚空兮左图右书烟云兮日月逝矣公子闻之涣然颡泚下席而拜起而称曰鄙人颛蒙溺乎荒俗之趋未闻大道之㫖者也幸夫子迪我若发蒙矣愿卒业为弟子乃赓之以中丘之歌歌曰相彼中丘勃窣壤兮行潦横集又莽霜兮脂平结驷天贸贸兮日昃之离铿鼓缶兮无累之人迥絶代兮弟子释疑真赏泰兮大夫能赋照中甫兮琢珉龛齐俾无斁兮嘉靖二十八年屠维作噩月在鹑火之次日在参前进士天官尚书郎南隅外史丰道生人叔着文衡山跋通天进帖右唐人双钩晋王右军而下十帖岳倦翁谓即武后通天时所摹留内府者通天抵今八百四十年矣而纸墨完好如此唐人双钩世不多见况此又其精妙者岂易得哉在今世当为唐法书第一也此帖承𫝊之详已具倦翁跋中但诸宋诸家评略无论及者盖自建隆以来世藏天府至建中靖国入石始流𫝊人间宜乎不为米黄诸公所赏也此书世藏岳氏元世在其从孙仲逺处不知何时归无钖华氏华有栖碧翁彦清者读书能诗好蓄古法书名画帖尾有春草轩审是记即其印章也今其裔夏字中父者藏袭惟谨又恐一旦失坠遂勒石以𫝊其摹刻之妙极其精工视秘阁续帖不啻过之夏其知所重哉书画题跋记卷五书画题跋记钦定四库全书书画题跋记卷六明郁逢庆编云林六君子图卢山甫每见辄求作画至正五年四月八日泊舟弓河之上而山甫篝灯出此纸苦征画时已惫甚勉以应之大痴老师见之必大笑也瓒逺望云山隔秋水近㸔古木拥陂陀居然相对六君子正直特立无偏颇大痴江头碧树动秋风江上青山接逺空君向波心添钓艇还须画我作渔翁朽木居士天风起云林衆树动秋色仙人招不来空山倚晴碧澂江赵觐黄公别去已多年忽见云林画里𫝊二老风流辽鹤语悠然展卷对江天吴兴钱云此画因大痴诗有居然相对六君子句遂名其图卢山甫号白石先生梅沙弥墨竹愁来白发三千丈戏扫清风五百竿幸有颖奴知此意时来几上弄清寒五月廿四日竹牕孤坐清兴遄发戏写此枝且看果有文公法否至正十九年也倪元镇松坡平逺图门前漠漠风吹沙闭门倦客独思家楼头吹角梦初醒犹闻深院响琵琶白云萧条枫叶丹愁人行吟复三叹归心夜趂东流水梦入松溪第九滩少年持家学诗礼冯老侍御之孙子觞半投笔调白羽拔劔醉舞为君起至正十年九月因过郡中留学之掾郎宅五日其子思诚温粹勤俭而好学已能持家具甘㫖之奉今年十有七嵗矣仆既写此为赠并赋三絶句其上东海倪瓒九滩在荆谿倪迂游踪多在焉此图当是其中年所作以书法最工晚年字不称画矣董其昌观梅道人竹谱册墨竹位置如画竹干节枝叶四者若不由规矩徒费工夫终不能成画濡墨有浅深下笔有轻重逆顺往来须知去就浓淡麤细便见荣枯仍要叶叶着枝枝枝着节山谷曰生枝不应节乱叶无所归使笔笔有生意面面得自然四向团栾枝叶活动方为成竹古人作者虽多得其门者或寡不失之于简略必失之于繁杂或根干颇佳则枝叶谬误或位置稍当而向背多乖方或叶似刀截或身如板束麤俗狼借不可胜言其间纵有稍异常流仅能尽美至于尽善良恐未暇独文湖州挺天纵之才比生知之圣笔如神助妙合天成驰骋于法度之中逍遥于尘垢之外从心所欲不踰凖绳故余一依其法布列成图庶后之学者不隐于俗恶云梅道人笔云林荆蛮民图山郭幽居政向阳乔林古木郁苍苍剡藤百幅谁能置为扫虬枝蔽日长荆蛮民写云林雨过踏青阳磵水溅溅老树苍不是砚坳云作阵踈篁空自拂檐长尚左生次和丘崇崇兮下有流水树森森兮匪栎伊梓彼栎孽兮且寿梓弃为薪兮于材何有造物孔仁兮时谁归咎韦羌山人陈基千年石上苔痕裂落日溪囘树影深我是江南樵隐者人间何处有云林胡宁十年不鼓江湖楫木叶萧萧鬓影秋忽忆满川风雨夕云林岸口独维舟陆继善云林隐君图採莲泾上涟漪緑苔石幽篁依古木遇着疎人周杰翁邀余把酒清池曲余解后仲杰隐君採莲泾上戏写此图并赋诗为赠云林生倪瓒洒扫空斋住浑忘应世情身间成道性家散剩诗名古器邀人玩新图拣客呈可怜山水兴投老失昇平此余处围城时怀云林诗也今道路既通犹未得聚首为恨适允恭持此㑹题因书其上句曲外史张雨云涌冈峦起伏烟笼草树凄迷空见兰亭笔法不逢䕫府诗题徐贲三年不见云林面应向烟波狎钓徒忍到刘郎旧游处桃花无地覔𤣥都癸丑重九日复观此图有感而作持以索题者允恭也曲江钱惟善识忆适梁溪宅于今四十年赋诗清閟阁试茗惠山泉夜雨牵幽蔓春云黯逺天乡情与离思看画共凄然吕志学羣树叶初下千山云半收空林门不掩经得几多秋澹菴书倪元镇园石荒筠图萧条江渚上舟檝晩相过卷幔吟青嶂临流写白鵞壮心千里马归梦五湖波园石荒筠翳风前怳浩歌𤣥度文学工辞翰蔼然如虹之气真江南泽中驹也十二月十四日侍乃翁访仆江渚之上相与话旧踟蹰深动故园之感因想像乔木佳石翳没于荒筠草蔓之中遂写此意并赋诗以赠焉己酉倪瓒记萧散云林子诗工画亦清吟情何浩荡笔势更纵横乡里推髙谊江湖足令名近传乘鹤去应想在蓬瀛华亭顾禄云林优钵昙花图壬子正月廿三日解后芝年讲主于娄江朱氏之芬舟轩中芝年熟天台之教㫖严菩萨之戒仪七遮既浄一乘斯悟与语久之敛袵敬叹因冩图赋诗以赠瓒优钵昙花不世开道人定起北巗隈逺山迢递牕中緑垂栁低昻水次栽丈室浄名禅不二三生圆泽梦应回闲云野鹤时相遇草草新诗为尔裁赵集贤行书归来辞卷至大二年冬十二月十三日书于松雪斋子昻赵文敏书归去来辞南北所见无虑数十本或真或行各极精好渊明有道而隐者也其为文辞皆以发其冲澹幽逸之趣文敏居宦达中独能好之其志亦可尚矣方之晋人爱写洛神赋者不贤乎哉此卷尤入妙循正宜宝藏之至正十六年嵗在丙申正月廿六日槀城倪中书于杭城东桥寓舍渊明千载人东坡百世士出处将无同气节乃相似如何松雪翁爱冩归来辞暮年谢玉堂此心松菊知至今玩遗墨令人发清咏爽气在西山吾驾亦已命曲江钱惟善三径秋风蔓草荒归来烂醉菊花黄谁知千载文章燄散落苕溪翰墨香浚仪赵俶书予先人嗜书所藏松雪翁遗墨颇多亦有归去来辞一卷并渊明画像兵燹后无一存手泽冺然观此良足慨叹此卷熟视尽佳非效孙叔敖者洪武辛亥孟夏吉日钱唐陈彦博谨书陶公昔作宰辞禄早赋归逍遥三径间凉风吹缟衣岫云幽无心林鸟暮倦飞摘辞寄仙抱千载知者稀吴兴赵公子玅墨为发挥出处谅同心惆怅世事违头白还故乡于道殆庶几把卷重叹息何用论是非檇李鲍恂小西湖渔者钱钧偕凌观稼孟复顾龟巢贵和访征士李立于秀野堂上出此卷同观时有七嵗客农圃之孙鼎也永乐丁亥九月钧识松雪自题古木竹石石如飞白木如籀写竹还应八法通若也有人能㑹此须知书画本来同柯九思善竹石尝自谓写干用篆法枝用草书法冩叶用八分或用鲁公撤笔法木石用折钗股屋漏痕之遗意姚公绶自题竹云逸史画竹如冩字枝叶皆从八法来苦苦欲求形似者清风安得扫尘埃赵松雪行书辞二阕云淡风轻傍花随栁将谓少年行乐斋阁林间小车城里千古太平西洛瞻彼泱泱言思君子流水俨然如昨但清游天际轻云未辨暮愁离索长记得童冠相随浴沂风舞吟咏鸢飞鱼跃逝者如斯吾衰甚矣调理自存斟酌清庙朱丝旧堂金石隐几似闻更作农人告有事西畴窈窕挂书牛角北陇耕云南溪钓月此是野人生计山鸟能歌江花解笑无限干坤生意看画归来挑灯闲眺风景又还光霁笑人生奔走如狂万事不如沉醉细看来聚蚁功名战蛙事业毕竟又成何济有分山林无心钟鼎誓与渔樵深契石上酒醒山间茶熟别是水云风味任吾生素位而行造物任他儿戏子昻赵子昻画渊明像卷既书归去来余兴未尽乃作竹石小景渊明亦当爱此邪典午山河已莫支先生归去自嫌迟寄奴小草连天緑刚剩黄花一两枝沈周葛稚川移居图蒙昔年与日章画此图已数年矣今重观之始题其上王叔明识此图稚川执杖左携一鹿后老妻骑牛抱一小儿二童随之重山复岭秀润之笔非寻常恅草之比长林话古图铁篴道人从山隂来余值之有余清斋云其处丘壑幽邃乔木秀郁僧磬云埋邨炊雾杂古趾犹存典刑髙人多于寄傲听罢神悦老铁复约余秋深偕游为作此以订未来因縁至正八年春二月四日黄鹤樵者王子蒙草树离离落照间清言输与两翁闲就中消受无人㑹满耳清泉满眼山文璧题吴仲圭题骷髅辞漏泄元阳爹娘搬贩至今未休吐百种乡谈千般扭扮一生人我几许权谋有限光隂无穷活计急急忙忙作马牛何时了觉来枕上试听更筹古今多少风流想蝇利蜗名几到头看昨日他非今朝我是三回拜相两度封侯採菊篱边种𤓰圃内都只到邙山一土丘惺惺汉皮囊扯破便是骷髅身外求身梦中索梦不是骷髅却是骨董万里神归一㸃春动依旧活来拽开鼻孔梅花道人制并书赵文敏临张长史京中帖秋深不审气力复何如也仆疾弊何足可论河南送物人近来得京中消息承彼数年不熟忧悬不复可论不委诸小大如何为活计嵗日有京中信使去者当数报委曲耳吴兴赵孟頫临张长史京中帖右赵文敏公所临张长史京中帖笔法操纵骨气深稳为真蹟无疑且不用本家一笔故可宝也闻公尝背临十三家书取覆视之无毫发不肖似此公所以名世也观此帖信然嘉靖九年禊饮日陆深跋于舟中赵承㫖番马图至大三年九月廿一日子昻一马形躯百法全生时灵气取山川英雄正用同生死那忍无声立仗前海粟京口郭畀天钖敬观松雪翁唐畨马图神驹初堕地雷电飞海水三嵗不敢骑万里献天子翰林直学士虞集题奎章阁鉴书博士丹丘柯九思敬仲审定曲江洗刷云满身雄姿逸态何超羣眼中但觉肉胜骨干也合让曹将军嗟哉今人画唐马艺精亦出曹韩下玉堂学士重名誉一纸千金不当价山牕拥雪观画图据鞍便欲擒于菟天廏真龙有时有老杜歌行絶代无史官察伋士安黄大痴僊山图欵云大痴道人冩东望蓬莱弱水长方壶宫阙鎻芝房谁怜误落尘寰久曾𠻳飞霞嚥帝觞玉观僊台紫雾髙背骑丹凤恣游遨双成不唤吹笙侣阆苑春深醉碧桃至正己亥四月十七日过张外史山居观大痴道人所画仙山图遂题二絶于上懒瓒钱舜举五星图吴兴钱选舜举大德三年吴兴赵孟頫篆钱公玅笔天下无写出五星神形图五星神形不可测赵公书能具其实赵书钱画都絶竒如今世上称难得陈君重价购此卷袭入文房如珙璧间时开卷一展翫顿觉神明还旧观余生何幸得一览耀我双眸光似电一天风雨声凄凄四壁图书翻飞飞忙唿陈公陈公急掩卷形图恐欲昇霄汉九龙山人王孟端题唐子华着色细实山水子华唐棣作出入土门偏秋深石色泉迳通原上草地接水中莲採菌依余枿拾薪刈逢田白髪镊挦断兵阻尺书𫝊云林懒瓒云林水墨竹一枝二月六月夜宿幻住精舍明日写竹枝遗无学上人并赋长句春水蒲芽匝岸生阊门山色上衣青出郊已觉清心目适俗宁堪养性灵花落鸟啼风袅袅日沉云碧思冥冥禅扉一宿听鱼鼔唤得愁中醉梦醒无住庵主宝云居士懒瓒甲寅赵子固水僊卷冉冉衆香国英英羣玉僊星河明鹭序冠珮美蝉联甲子须臾事蓬莱尺五天折芳思寄逺秋水隔娟娟京口顾观俞紫芝楷书悟真篇至正癸夘十有二月初吉桐江紫芝道人书于清隐斋张平子悟真篇僊道指南道光子野所着不知能得其㫖意否故余以为读其本作反无成亏也此卷为俞紫芝所书深得松雪笔意而圭角稍露比之松雪正如献之之于羲之也清癖刘君深知书法试共商确之𢎞治壬戌正月廿日海虞桑悦书梅道人水墨册至元三年春三月梅花道人戏墨梅花菴主是吾师水墨微踪一一竒此纸尚留余馥在淡烟深树思依依石田梅花道人水墨竹菲菲桃李花竞向春前开何如此君子四时清风来晴霏光煜煜晓日影曈曈为问东华尘何如北牕风谁云古多福三茎四茎曲一叶砚池秋清风满淇澳至正四年冬十月廿七日冩为竹叟讲师戏作梅花道人镇顿首王孟端竹卷姚少师广孝题云袅袅烟中映夕曛踈疎石上拂晴云展图却忆西江夜独坐寒牕对此君五月初九日题于寿椿堂秋林雨歇轻烟开清姿濯濯无纎埃特立一竿如玉立猗猗应自淇园来寂寞髙斋当日午相对令人转清楚彷彿秋声起坐隅依稀碎影生庭户嫩叶柔梢几许长虚心已自含氷霜莫言翠袖天寒薄㑹见凌云宿鳯凰昔年我亦尝移植爱此青青无改色不似东园桃李花春风一夜吹狼借青城山人题张子政棃花鸣鸠子政为而敏作春雨鸣鸠图梨花枝上雨斑斑春满西园十二阑何事锦鸠声不絶隂云连日䕶溪山钓鳌一枝湘玉翠烟轻数㸃棃花雪色明上有鸣鸠正唿雨江南江北动春耕丹山樵谷雨暗时鸠乱鸣棃花枝上四三声春风处处催耕急不似寻常百啭莺天台王俊华一树梨花春带雨阑干涙㵼玉容惊夫不也感当时恨应向东风呌不平沛郡镏翼南风散苍云漾翠光枝浮白雪湿新香数声催得如酥雨只为幽姿一洗粧四明王伯辉东风帘卷小红楼三月棃花呌锦鸠曾记玉人将鳯管隔花低按小梁州朱武自解唿名绣领齐棃云竹雨暗寒溪东风却忆江南北桑柘邨深处处啼吴郡梁用行故园烟树隔重重梦断梨云小院空自是鸣鸠心独苦一声声似怨东风吴兴孙奕王叔明天具像黄鹤山中樵者王蒙画并诗至人遗庶类建道开鸿蒙云鎻纎翳尽廓如太虚空微笑举世人尽为尘所蒙髙山安可仰欲追杳无踪千春桃花巖宴坐谁与同山中有一士白髪垂两肩手弄石上云黙坐无一言泉响茅屋下花落石巖前衆人汩頽波彼独全其天骑鸾雾中客胡乃称神仙能空一切有为法可断百年无了縁一喝一棒赢得机先不立文字却用赞诠要识天真真面目分明只在未生前兰雪坡刘易海门有大士其名曰天真未离世间相不曾生一尘至年乙巳夏午日沈叔野拜大士早闻道拔足出凡尘被髪过两耳貌若鸿荒人解屦坐苔石松隂庇其身沉黙寡言説于焉养天真朴素坚自守孰得为缁磷世人徒忱慕绘冩想形神何由往相觌同乐万古春环中老人鲍恂海隅藴秀异灵誉妙无踪阳辉散空花潮音震祥风慧识启荒寂慈喻拯罢癃永言赞宏化揆道将无同张翨山中説法者天上讲经来欲补髙僧𫝊惭无太史才山阴胡隆成叔明图天真像笔力精到非天真莫能致叔明非叔明莫能图天真诚所谓一代人杰也石门山人明秀拜观钱舜举戏婴图殿阁森森气自清不知人世有蓬瀛日长无事宫中乐闲与诸姬伴戏婴吴兴钱选舜举綵扇风生月殿秋内家新様玉搔头侍儿折得宫花看笑弄娇雏不自由林伯恭小殿南薰扇影凉鳯雏娇语倚新妆手中折得宜男草雨露深恩到北堂林伯庸金屋春闲午漏迟宁王玉笛罢愁吹婴儿还是可人意索乱看花娇又痴匡山李润梅道人秋江独钓图空堂灌木参天长野水溪桥一径开独把钓竿箕踞坐白云飞去又飞来倪辅秋落寒潭水更清钓竿袅袅一丝轻斜风细雨谁相问破㡌青鞋却有情长沙李东阳枫叶芦花送晚晴三江秋气逼青冥相看自信鲈鱼美不为羊裘是客星沈周南山旧宅早来归红叶苍松白石矶今日钓鱼真取适海鸥还讶未忘机姚绶书于水竹村䇿䇿霜林映水丹重重云岫鏁轻寒西风斜日空江暮无限秋光属钓竿匏庵吴寛木落秋容澹江空水气寒长安有尘土不上钓鱼竿龙池彭年髙房山青緑云山青山半晴雨遥现行云底佛髻欲争妍政恐勤梳洗房山髙彦敬作于云巖精舍梅沙弥题云空山兮寂歴气蒸兮茏葱人家兮木末望鸡犬兮云中水流花谢淹冬春兮无穷江亭兮石漱霭霭兮深松山中人兮归来䬃长啸兮天风䬃彦敬尚书弄襄阳墨戯作此图沙弥老人倣招仙之辞作此赞白日寒氷手皱龟坼云川居士应笑我多事饶舌至正戊子正月王叔明石梁秋瀑图至正辛丑九月三日与陈征君同宿愚菴师房焚香烹茗图石梁秋瀑翛然有出尘之趣黄鹤山人王蒙写其逸态云梁挂飞泉遥喷雪山间疎树静含霜幽人自爱清秋景闲坐虚牕对夕阳周伯昻一道飞湍万壑流平林如摵锦光浮山翁独坐有何事洗耳端来笑许由耕云题林际飞泉银汉长水边细草紫蘅香奔流崃底云雷起疑在匡山瀑布傍陆有恒元镇熙云图緑野䜩游官济济习池清响珮珊珊髙桐初引流晨露密竹通幽度碧湾童冠咏归春服后龟鱼潜跃夕波间北牕应到羲皇上石枕藤牀卧看山乙巳七月冩赠熙云学士倪瓒右元镇画平列五树长坡矮亭荒筠痩石逺山一抹而已王孟端寄孟敷竹卷征衣漠漠带风沙蹔得归来重可嗟在客每忧难作客到家谁信却无家解装羞贳隣翁酒借榻多分野衲茶堪笑此身沦落久梦中犹自谪天涯孟敷与仆先后云内南归相去百里间不遑一见乘便写此竹奉寄并録初诗去发一笑也庚辰五月四日王黻故园归计似抟沙万事荒荒付一嗟蚁国不须论幻梦燕巢今已过隣家赠人墨老流离竹借榻诗存感慨茶百嵗此图三展转后来得失尚无涯洪武庚辰王舍人孟端与孟敷陈先生同涉难北归间冩此竹及诗以寄中间旷怀归况蔼然可见遂和其韵以识感慨𢎞治甲子距庚辰得一百八年冬至日后学沈周题时年七十有八黄子久浅色山水至正九年四月一日大痴曲曲溪流响夕晖杜䳌啼老落花稀为问连朝何处去箕泉下得图归风月福人鸟啄残花汚草庵一春未到两山探忽观痴老图中道南峰翠带北峯岚闲闲赵文敏书卷病中春寒仲春尚寒气林花无艶滋弊裘拥衰疚风雨何凄其始雷发东隅霁牖阳光披微风草际动落英池面移幽禽变圆吭游鱼扬四鬐我病自此愈泛舟溪水湄小舆指南盖短笻步东毗机心不复有髙蹈农与羲二月十九日谁家玉笛吹春怨看见鵞黄上栁条笠泽茫茫雁影微玉峰髙下䕶云衣长桥寂寞春寒夜秪有诗人一舸归琦楚石真蹟舩上见月如可唿爱之且复留斯须青山倒影水连郭白藕作花香满湖仙临寺逺钟已动灵隐塔髙灯欲无西风吹人不得寐坐听鱼蟹翻菰蒲中秋后二日与觉隐诸老晓过西湖卒尔口占廷玉郎官索书録呈求教梵𤦺再拜兴化打克宾只要法战胜我这里不然扫除佛祖令住山五十载擈碎轩辕镜饡饭香满堂有衆斋厨盛棒了出院人悟去也不定徒弟珠维那职事美满悦可衆心一偈送之参方行脚了吾宗生死大事勉旃楚石道人梵𤦺梅道人竹谱册墨竹之法作干节枝叶而已而叠叶为至难于此不工则不得为佳画矣昔见于息斋学士谱中谓须宗文与可下笔要劲节实按而虚起一抹便过少迟留则必钝厚不铦利矣法有所忌学者当知粗似桃叶细如栁叶孤生并立如乂如井太长太短蛇形鱼腹手指蜻蜓等状均疎均密偏重偏轻之病使人厌观必使疎不至玲繁不至乱翻正向背转侧低昻雨打风翻各有法度不可一例涂去如染皂绢然也汝求予墨竹以为法切不忘吾言之谆谆古今之画竹者虽多而超凡入圣脱去工匠气者惟宋之文湖州一人而已近世髙尚书彦敬甚得法余得其指教者甚多此谱一一推广其法也倪迂着色山水至正三年癸未嵗八月望日髙进道过余林下为言僦居苏州城东有水竹之胜因想像图此併赋诗其上云僦得城东二畆居水光竹色照琴书晨起开轩惊宿鸟诗成洗砚没游鱼倪瓒题好在云林一老迂画图寄到玉山居向来王谢原同调宜向城东共读书龙门良𤦺赵子固水墨水仙孟坚写冰肌玉骨照清波瑟瑟尘生袜底罗自是仙娥招不得满江风雨夜如何孟载题迎风共语步凌波翠压轻绡郁绮罗江上醉归环珮重玉英香褪粉痕多郑升良工笔意夺天工冩出仙葩玉一丛窈窕凌波何处去却将余种媚冬风玉阜性闲几日东风雨乍晴独骑官马绕湖行诗成酒力多消尽人与仙花一様清松轩玉骨氷肌不染尘霜风凛凛倍精神凌波翠袖轻移步髣髴桃源洞里人金谿陈妥翠带悬珰重凌波步步轻春深不成怨锦瑟夜无声翠屏道人翠袖金钿白玉姿芳心无奈雨云时陈王不作襄王梦解佩江头欲赠谁盈盈罗袜凌波静淡白光含月色新香散蕋珠春寂寂却疑姑射是前身徐贲淡墨轻风玉露香水中仙子素罗裳云鬟雾髩无纒束不是人间富贵粧歴山老人金钿玉质緑罗衣素袜凌波月下归解道仙人谁可伴水晶琼树两依依倪辅赵集贤谢幼舆丘壑图黄尘汚人廊庙具萧散风流谁比数清言善画浪相𫝊遗恨千年机上女吴兴姚式题昔顾长康画谢㓜舆于巖石里人问其故答曰幼舆一丘一壑自谓过之故宜置此子丘壑中也观其清逸标致固足嘉尚然能确守臣节当时同幕罕有及之者今松雪翁后数百载心领神㑹作为此图最是位置有方笔意竒妙使长康复生见此必当㸃头东庐王𤦺一丘一壑絶尘坌坐看前山出白云可是玉堂挥翰手却疑大小李将军邓榆木之身形似鹤鬓毶毶消得松风置一龛幸自青青好山色无縁秖有幼舆堪虞集论者可方庾亮何如丘壑自专幸甚啸歌不废风流图画犹𫝊宋无右先承㫖早年所作幼舆丘壑图真蹟无疑拜观之余悲喜交集不能去手无言师宜宝之雍谨书宜着山巖谢幼舆鸥波落月夜牕虚虎头痴絶无人识把笔临池每自娱倪瓒洪武辛未夏六月十又二日三山周斌西瓯赵友士李铎上饶梁鹄同观于建庠之春风堂万厯丁未陈继儒观于项孟璜万卷楼此图乍披之定为赵伯驹观元人题跋知为鸥波笔犹是吴兴刻画前人时也诗书画家成名以后不复模拟或见其杜机矣董其昌观因题己酉九月晦日宋仲温水墨丛竹卷己酉嵗宋仲温为长卿写万竹图吴郡夏彦哲氏博雅好古尝于市肆中购得手卷一枚出示于余乃故人宋公仲温之所作万竹图也观其笔法臻妙萧闲浟逺多而不繁叶叶不苟作颇似澹游房山意味公平日好鼓琴有伯牙之趣况能乎其书得二王笔诀又善鸟身之术公极聪敏好多为之以其所能种种不在人下乃莫不有所敬也聊赋短章于后鳯翔别驾已仙游一别俄惊二十秋展卷丛篁余墨在使人披览动新愁同郡董昶猗猗渭川种烟雨万竿緑轩前俨相对宛若篔筜谷日映色筛金风来声戛玉罕知炎暑薰不惮氷霜肃虚心似有容劲节持幽独苍翠恒不移根本异凡俗七贤乐清趣武公咏淇澳凂焉比其德前修以自朂吴郡杨翥南宫画法妙天下更爱临池写墨君八法纵横如籀画万竿潇洒絶尘氛氷霜劲节凌寒直竿籁秋声入夜闻安得相过寻二仲清风一榻拟平分云间钱博为公叔题梅道人松壑单条长松生风吹不歇古涧出泉鸣自幽玉屑飰余移白日紫芝歌动振髙秋雨牕秃笔无事而书树欲化龙先带雨泉将归海已如涛直恐化人移幻境莫夸墨沈与霜毫枝指生允明云林春山过板册狂风二月独凭阑青海微茫烟雾间酒伴提鱼来就煑骑曹问马只看山汀花岸栁浑无赖飞鸟孤云相与还对此持杯竟须饮也知春物易阑珊延陵倪瓒壬子春书画题跋记卷六书画题跋记钦定四库全书书画题跋记卷七明郁逢庆编吴仲圭嘉禾八景胜景者独潇湘八景得其名广其𫝊唯洞庭秋月潇湘夜雨余六景皆出于潇湘之接壤信乎其真为八景者矣嘉禾吾乡也岂独无可揽可采之景与闲閲图经得胜景八亦足以梯潇湘之趣笔而成之图拾俚语倚钱唐潘阆僊酒泉子曲子寓题云至正四年嵗甲申冬十一月阳生日书于橡林旧隐梅花道人镇顿首空翠风烟在县西二十七里檇李亭后三过堂之北空翠亭四围竹可十余畆本觉僧刹也万寿山前屹立一亭名檇李堂隂数畆竹涓涓空翠𤨏风烟骚人隐士留题咏红尘不到苍苔迳子瞻三过见文师壁上有题诗龙潭暮云在县西通越门外三里三塔寺前龙王祠下水急而深遇嵗旱则祈于此时有风涛可畏三塔龙潭古龙祠下千年迹几畨残燬喜犹存静胜独归僧阴森一迳松杉直楼阁层层曜金碧祈丰祷旱最通灵祠下暮云生鸳湖春晓在县西南三里真如寺北城南澄海门外湖合鸳鸯一道长虹横跨水涵波塔影见中流终日射渔舟彩云依傍真如墓长水塔前有竒树雪峯古甃冷于秋䇿杖几经游春波烟雨在嘉禾东春波门外旧日髙氏圃中烟雨楼一掌春波矗矗鹾㠶閙如市昔年烟雨最髙楼几度暮云收三贤古迹通岐路窣堵玲珑揷濠罟荷花袅袅间菰蒲依约小西湖月波秋霁在县西城堞上下嵌金鱼池昔李氏废圃也粉堞危楼栏下波光摇月色金鱼池畔草蒙茸荒圃瞰楼东亭亭遥峙梁朝桧屈曲槎牙接苍翠独怜天际欠靑山却喜水回环三闸奔湍在嘉禾北望吴门外端平桥之北杉靑闸三闸奔湍一塘逺接吴淞水两行垂栁緑如云今古送行人买妻耻醮藏羞墓秋茂邮亭逓书处路逢樵子莫唿名惊起墓中灵胥山松涛在县东南十八里德化乡山约百亩余荷锸翁墓其下子胥古迹也百畆胥峰道是子胥磨劔处嶙峋白石几畨童时有兔狐踪山前万个长松树下有髙人琴劔墓週回苍荟四时靑终日战涛声武水幽澜在县东三十六里武水景德教寺西廊幽澜井泉品第七也一甃幽澜景德廊西苔藓合茶经第七品其泉清冽有灵源亭间梁栋书题满翠竹潇森映池馆门前一水接华亭魏武两其名幽澜泉乃嘉禾八景之一而亭将摧在山师欲改作而力不睱给唯展啚者思有以助之亦清事也梅花道人镇劝缘次第古诗八章奉题嘉禾八景用呈在山老师一粲大梁辛敬顿首秋隂覆野水暝色带髙城万古风雨余满轩空翠生昔人㑹心处华落徒纵横胜事叹千载焉用此髙名诸溪驶奔湍神物出其下浩刼上浮云中宵走雷雨吾尝隐庐阜飞瀑孤絶处对此发幽期长吟度秋浦落日湖上行风吹湖水明芙渠未出水鸳鸯空复情佳人翠䄂薄公子彩舟轻暗忆题诗处花絮满春城昔贤读书处今人採樵路烟雨暗春波江鸥迷处所山遥数峰出洲隐十颿去应有倚楼人天长望汀树孤城何迢迢飞楝上咫尺初月照江波吴船夜吹秋清野寺静露下苹洲碧不见放鱼人疏钟起遥夕怒涛来修渠西出吴门道官家严水利蓄洩何草草洞庭霜橘晩震泽鲈鱼早从此具扁舟长学渭中老榜舟趋南山飞盖转赋甸登髙望吴越击鼓驰觞䜩灵颷振巖角飞雨洒石面欲弔子胥魂歌长涙如霰古寺閟幽敞清凉生道心澄源既不昧万象自浮沉龙吟珠光晓鸟度菱花深上人散华处时复一来寻武水幽澜亭泉品在第七新开县街好当作景之一维南有胥峰突起平田中是谁磨劔石化此青芙蓉城阴古三牐既废尚遗趾细雨逺㠶来持钱揖津吏风光水西头黄衣岂淄流惟余此陈迹千古爽溪流春波遶城緑行舟乱鸥鹜宣公石梁在畴能继芳躅重湖浸南陌飞来双锦鸳棹歌惊不起烟雨自江邨龙渊三窣堵灵祠挟其右钟声隔林莽行人重囘首檇李古名郡作亭当寺门题诗三过后爽气犹生存怪底梅沙弥多写僧房景问我诗中禅都成影中境云东仙馆里一纸千金酬况皆此乡人扁舟忆同游而今同翰画此景亦增价羣鸦翻墨池斜阳未西下久之志乘书徒有八者名谁当补其逸因之良感情成化十五年己亥秋七月廿六日书于江南水竹邨上桐邨老牧时年七十有九赵集贤二羊图余尝画马未尝画羊因仲信求画余故戏为写生虽不能逼近古人颇于气韵有得子昻余尝读杜工部画马赞云良工惆怅落笔雄才未尝不叹世之画者难其人也晋唐而下姑未暇论至如近代赵文敏公书画俱造神妙今观此图后复题曰虽不能逼近古人气韵有得非公夸言真妙品也好事者其愼保诸吴龙门山樵良𤦺寓玉峰逺緑轩题时为洪武十有七年秋七月十九日也赵文敏公为仲信写二羊展卷间如行河湟道中与旃裘索择之牧羝奴逐水草而栖止昔称廊庙材器稽古入妙者信矣汝阳袁华书于鳌峰寓舍昔李伯时好画马遇大比丘戒堕马胎乃画一切佛得三昧妙松雪翁亦善画马今披此图又善画羊观龙门所题想含此意予又惜其丹青之笔不写苏武执节之容青海牧羝之景也为之三叹东郭牧者张大本寓崐山客馆与𤦺龙门同观书此王孙长忆使乌桓因念蘓卿牧雪寒落尽节旄无复见写生博得两羝看义易偶武孟水晶宫中松雪翁玉堂归来金盖峰楼船如屋载玲绘四璧展玩青芙蓉江都之马滕王蝶彩笔临模最亲切如何此纸意更新不写骅骝写羝羯昔余游宦滦河东大羣晴沙中长髯巨尾悦人意几囘立马当春风只今抚卷头如雪复为王孙画愁絶也知临笔感先朝不写中郎持汉节戒得老人吴兴豪素妙如神蹔写柔毛便逼真沙漠已空人去逺春风塞草几囘新东竺山人至皎居延嵗晩朔风寒荒草茫茫木叶干山羜自肥羝自老也知曾屈子卿看昆丘遗老松雪翁胸中妙夺造化戏笔写羊即得其真宛如勅勒川上风吹草低而见之也石城居士为友橘金先生题子昻肖物之妙无所不造极此二羝乃其偶作而宛然置人于黄沙白草间评者纷纷征苏卿事我恐此妙趣正复当面蹉过也吾深叹其亡羊竹嬾李日华赵子固水仙余久不作此又方病目未愈子用征索宿诺良急强起描写转益拙俗观者求于形似之外可尔元贞二年正月廿五日鲜于枢同余杭盛元仁三衢郑君举观于困学斋之水轩时将赴淛东仆夫束担以雨少留吾自少好画水仙日数十纸皆不能臻其极盖业有専工而吾意所寓辄欲写其似若水仙树石以至人物牛马虫鱼肖翘之类欲尽得其妙岂可得哉今观吾宗子固所作墨花于纷披侧塞中各就条理亦一难也虽我亦自谓不能过之子昻题玉润金明记曲屏小几翦叶移根经年记人重见瘦影娉婷雨带风襟零乱步云冷鵞筦吹春相逢旧京洛素压尘缁仙掌霜凝国香流落恨正氷销翠薄谁念遗簪水空天逺应想弟梅兄渺渺鱼波望极五十絃愁满湘云凄凉耿无语梦入东风雪尽江清右调夷则商国香慢弁阳老人周密至正十有二年三月晦日瓒同陈惟允兄观于快雪斋氷薄沙昏短草枯采香人逺隔湘湖谁留夜月羣仙佩絶胜秋飌九畹图白粲铜盘倾沆瀣青明宝玦碎珊瑚却怜不得同兰蕙一识清醒楚大夫西湖仇逺仙子凌波珮陆离文鱼先乘殿冯夷斲氷积雪杨灵夜鼔瑟吹竽会舞时海上瑶池春不断人间金盌事堪疑天寒日暮花无语清浅蓬莱当问谁巴陵邓文元翠袖氷姿隔暮云凌波微步韈生尘江空嵗晚晴无奈笑把明珰解赠人西秦张楧戏题子固为宋宗室精于花卉平生画水僊极得意自谓飘然欲仙今观此卷笔墨飞动真不虚语兰雪坡刘易歌水仙者曰凌波仙子言轻盈缥缈可凌波也子固此画庶几为花传神矣周氏其世宝之叔野水仙花前人画者罕见尝见平原公子之笔淸而疎甚可爱也今此卷繁而不俗尤觉可观盖疎则易清繁则易俗然则此作其可草草观耶东吴林钟水晶宫阙夜不闭仙子出游凌素波何事低头弄明月不知零露湿衣多天台李至刚裙长带袅寒偏耐玉质金相密更竒见画如花花似画西兴渡口晩晴时嘉兴张伯淳赵文敏大书快雪时晴卷赵公展快雪时晴为大书与昔人促兰亭为小本同一机括如画龙者胸中先有全龙则或小或大随时变化在我矣此四字公为黄君子久作子久以遗莫君景行而景行遂以名其斋云至正五年九月廿日黄溍观右军张侯帖唐人硬黄所临米南宫定为神品并叙其𫝊者本末而字多朽阙赵文敏公为书于后帖中快雪时晴一语朂最为佳絶文敏复展书之笔势结密咄咄逼真使南宫复起见当敛袵二者俱藏莫景行氏嗟乎径寸之珠盈尺之璧小大或殊皆至宝也得而合之是岂偶然也邪河东张翥敬题于武林史局文敏公大书右军帖字余以遗景行当与真蹟并行也黄公望敬题羲之顿首快雪时晴佳想安善未果为结力不次王羲之顿首山隂张侯张雨临晋尚清谈虽片言只字亦清快雪帖首尾廿四字耳字字非后人所能道右军之髙风雅致岂専于书邪赵文敏公以松雪名斋特表章之四言而大书之亦岂无谓欤此幅可与帖并传天地间散落异处何幸而合于莫君宝之宝之汴段天祐晋人为书每能径丈一字方寸千言盖其胸中自得全牛故或大或小皆有㳺刄之地若赵文敏书法虽特起今代而其所造诣实追晋人及观快雪时晴四字信乎与右军帖髙致无异想当其运笔之时意合乎从亦不自知有今昔小大之间故能得其神趣之妙使第以形骸索诸古人恶足以及是哉豪城倪中敬书于武林安国里之和陶轩古人临帖妙在得其意度不特规规于形似而已赵文敏公临右军帖为尤多予家藏快雪时晴帖久矣公反覆题识其上可见其珍重之深也又摘此四字展书之虽大小形似之或殊其意度则得之矣遂揭之斋中以并传不朽云南屏隐者莫昌识后徐幼文补水墨雪景倣郭熙上以朱砂作一日遂觉晴景焕发自题云东海徐贲为之啚赵承㫖渊明归田图陶令厌处贵处贫怀反开到官六十日赋辞归去来轻舟飏素波浦溆相㳂洄微风吹襟袖飘飘若毰毸衡宇方在曕候门见僮孩孤松自堪抚三径从荒莱容膝谅已安岂受外嫌猜斯人有髙蹈千春揽芳埃允文渊明千载人怀惟遇酒开竟辞五斗米浩然赋归来扁舟下七泽荡桨聊沿洄头上漉酒巾髩髭已毰毸到家俱欢迎老稚杂童孩入门列罇罍相与锄蒿莱松雪妙㸃笔图成无疑猜谁云万古后磨灭同尘埃赵承㫖此图设色精妙师伯驹而襍以士气又非止于伯驹也俞仲蔚诗亦冲逺萧散可爱因遂和之茂苑文嘉陶令罢彭泽正及黄花开有酒不辞浊长歌归去来千载义熙波谁能溯其洄学士返胡天推发白毰毸囘首感宗周掷国一婴孩蓝举蹇柴桑紫骝捷蓬莱时睽迹更殊畴能不见猜惜哉丹青美托尚隔云埃赵吴兴画陶彭泽归去来纵极八法之妙不能不落竖儒吻盖以永初之不臣宋与至元之仕元趣相左耳若其风华秀润标举超逸虎头㸃笔云麾烘染所谓赵郎并具情性而得之者与彭泽人品文章真足三絶又不当以此论也余诗为恶韵所窘不免堕竖儒口业令嗜古者见之其不骂为杀风景者几希书毕一笑弇洲山叟王世贞弇山题跋载四部稿今得见此卷知此公鉴裁甚确口业自懴又是翻公案语其昌赵文敏公楷书湖州妙严寺记湖州妙严寺记前朝奉大夫大理少卿牟巘譔中顺大夫扬州路泰州尹兼劝农事赵孟頫书并篆额右湖州妙严寺记一通盖赵文敏公墨迹端雅而有雄逸之气在其意欲託之金石故不草草湖州公桑梓之乡岂昔寺僧与公善而得之然得此自不凡矣灵芝主僧雨菴得而宝焉又乞予书数语亦岂凡僧也邪惜予语不能超凡有媿于公之书耳成化戊子十月七日永宁一客松雪记妙严寺中有云妙严乃佛心所见之事相也观此书端妙严重知为松雪心中所见之事相焉又云幻十八开士于殿中金碧眩耀以此文此字勒坚䂥树诸殿中其光彩与开士争先不直眩耀一时而已灵芝瞻上人得其真蹟可不宝藏之乎张震跋赵公书寺记予昔跋之兹来雨庵又有请焉请之意盖欲予志今昔嵗月昔为成化戊子十月七日予归自永宁今为辛夘十月八日来自丹丘一俯仰间四见寒暑人生㑹聚几何良可太息公书已不待赞予又末识幸一再閲是月十有二日灯下绶书于芝园深处芝园深处予宿之屡矣兹来为成化甲午中秋雨庵将移住上天竺竺国山前复肯着予行迹也邪雨庵索予送住上天竺诗予归速弗克就因出是卧轴请再志月日诗则俟予补书别纸也公绶赵公书法晋人所以妙絶今古余谬赞公书屡矣前此笔路犹未入公格范不意老年又复私淑公之书法固不待赞赞之者无间于往古来今无间于簪绂韦布则公之书得之于心应之于手通之天下使右军复生亦必叹赏兰亭里鲊墓田等帖料容其一着脚也雨庵以予言为何如壬寅孟夏五日逸史姚绶记王孟端湖山书屋图仲镛与仆有夙昔之好尝命仆作湖山书屋图久羁尘鞅未副其意兹复以佳纸见遗迺促成之因写是图以归焉吁佳纸佳画斯为称矣顾仆拙笔安敢与此纸相辉光哉然仲镛知我者也必不以是为诮并书此以记其嵗月云峕永乐庚寅仲秋望日毗陵王孟端识友石先生画品在能之上评者谓作家士气皆备然其人品特髙能不为艺事所役虽片楮尺缣苟非其人不可得也此湖山书舍图联六纸而成修三十尺耕渔出没村舍近逺烟云变灭种种臻妙非累月搆思不可成岂独今之所少哉子和藏此真希代之珍也正德丙子三月既望衡山文征明题毘陵王友石此图文公尝为第次其品今观其巖峦杳蔼岞崿纷披参差出没于苍烟白浪之中以至溪桥林屋疏峯抗馆农田渔艇畯父村樵幽踪往复恍若别在世外真可谓深诣湖山之致者矣读书于此必能絶㝠离类殊使人遥想而存之谈太常思重性好博雅相示此图辄遂题其后云隆庆二年夏六月十有八日俞允文记王叔明听松图王蒙为古松禅师冩听松图年去年来年复年长松乱立南轩前緑隂遮却半天日声气欲惊山虎眠老僧时倚䦨干听听之有动还无静风击风敲朝暮声飘然不碍芙蓉镜松梢挂月月放光一白倒浸莓苔苍涛声响于弹八琅隔牕汹汹形体忘我亦干坤清气者十年埋没红尘下踏遍东阡与南陌几欲投闲闲未得听松轩人年已大两耳松声几经夏平生爱入青松轩耳听不厌松声繁他日东林结莲社再招陶令来秖园八十三翁马士英书听松禅客耳能聪着个幽轩万木中风卷翠涛声急处海门飞出老虬龙广信吴元善碧眼支郎耳更聪轩楹占断白云中有声听到无声处错认长松是老龙丹丘柯九思和赵善长七树图古石荦确荒苔深排云髙木寒萧森行人不到路将絶繁隂满池春沉沉我家旧隐吴山麓幽境委蛇入空谷风吹飞雨洒千巖绕舍樾林生浄緑年来置身白玉堂宫花拂帘清昼长故山云霞眇千里却忆林树空苍苍宠恩新赐东归去重访平生钓游处诗成先向画中题明发沧洲弄真趣余时有中吴之行过嘉言山月轩告别出示丹林生临北苑画索题赠诗如右时永乐己丑夏五月壬午也青城山人王汝玉识赵承㫖行书卷昔徐信之制笔得名皆由出入叔父尚书门下日令縳一枝不如意辄使拆去细究其工所以得名家今人能若是乎可为太息至大二年正月十日子昻志余与息斋道人同寓都城张氏林园日以绘事讲订信非人间之乐也不见十年政如隔世可叹可叹今其家僮回维扬就问道人与竹平安否至大四年二月二日戏书记此闲纸时髙士石可友在坐子昻昨日无钖一道友封寄惠泉即命童试新茗果是味别明日当分送何山銕镜老㸔他舌端有眼否子昻书道士桑芝田求善之先生书盘谷叙复求仆书归去来辞惜无蜀中冷金纸对之俟有此纸别为写过偶画大士像一纸甚有圆满慈悲之意用作林下布施也孟頫书致习公侍者友人牟成甫之贫香严所谓锥也无者丰年犹啼饥况此荒歉将何以望其腹而瞻其老穉渊明乞食鲁公乞米赖多古贤可为口实仁人义士有能指鲁肃之囷而实菜芜之甑者乎吴兴赵孟頫白赵文敏行书烟江叠嶂歌松雪大书见者絶少东吴王敬之氏有此其永宝之正德十五年十一月十一日李东阳书于卷末沈石田翁见而补图长丈余水墨变幻实公之得意笔后书正德丁卯八十一翁沈周识文衡山又补一图沉緑着色絶似大米长二丈许前作楷书云正德戊辰春三月廿日衡山文璧观槐雨先生所藏松雪翁书因补此图后重行草题云嘉靖乙巳腊月重观于玉磬山房囘首戊辰巳三十八年矣抚卷慨然征明张伯雨行书寒食今年二月晦又分新火入厨烟碧桃花落闲谁扫白苎衣寛老自便发匣但余金薤墨晩年正在玉堂编大书絶类颜光禄小字骎骎逼墓田右山居即事方外张雨吴仲圭悬崖松偃蹇支离不耐秋摇风洒雨几时休转身便是青山顶又有巖崖在上头梅道人山水闻有风轮持世界可无笔力走山川峦容尽作飞来势太室居然掷大千吴仲圭题竹解箨初闻粉节香拂云又见影苍苍鳯凰不至伶伦老无奈荆榛特地长长忆前朝李蓟丘墨君天下擅风流百年遗迹留人世写破湘潭梦里秋隂凉生砚池叶叶秋可数京华客梦醒一片江南雨吾以墨为戏畨因墨作奴当年若卤莽何处役潜夫翠羽风前叶秋声雨一枝诗题春粉节棚脱玉婴儿落落不对俗涓涓浄无尘缅怀湘渭中嵗寒时相亲菲菲桃李花竞向春前开何如此君子四时清风来柯丹丘墨竹生意满孤根香凝粉节痕惊看雷雨夕化作老龙孙柯九思奎章阁上恣临摹髙节偏承雨露多冷澹故能追石室萧疎应不减东坡方外张雨曹云西山水重溪暮霭云西为明叔作云老与仆年相若执笔濡墨既有年矣老而益进于今诸名胜善画家求之巧思者甚多至于韵度清越则此翁当独步也至正九年五月廿五日大痴学人公望题识时年八十又一钱霅川水僊卷帝子不沉湘亭亭絶世粧晩烟横薄袂秋濑韵明珰洛浦应求友姚家合譲王殷勤归水部雅意在分香钱选画并题八斗才中画洛神翠罗轻飏袜尖尘霅溪老子真能事更比陈王写得亲祝允明阴崖雪压青松折阳谷氷开碧涧流已见华容两秦媛玉鬟云貎作春游隆池彭年月为精魄水为神素质先含雪里春罗袜凌波断行迹谁能唤起弄珠人许子才李息斋墨竹石根夭矫出寒梢明月空山舞翠蛟散作江湖墨风雨曾随海浪过南交大德二年春三月十又四日巴西邓文原书于寓意斋赵仲穆洗马图天闲骐骥骐骥昔在人间继在毫末今归吾贾君骏在君矣走千里价千金洛瑶池而秣天山卫龙墀而骖鸾辂一旦事耳君尚稍加翦拂以伺之因君索题为採旧跋语掲诸前而漫赘斯説嵗丁夘夏日苏人祝允明记骐骥骅骝世有之不逢伯乐自长嘶却慿笔貌千金骨谁信相知是画师吴郡唐寅画史画马妙自知笔端变态毛骨竒长嘶逸步画不出几畨吟咏少陵诗宗正梅道人草亭诗意依村构草亭端方意匠宏林深禽鸟乐尘逺竹松清泉石供延赏琴书悦性情何当谢凡近任适慰平生至正七年丁亥冬十月为元泽戏作草亭诗意梅沙弥书我爱梅花翁巨老𫝊心印修此水墨缘种种得苍润树石堕笔锋造化不能吝而今橡林下我愿执扫汎后学沈周梅道人墨竹野色入髙秋寒影照湘水日午北牕凉清风为谁起梅道人戏写于晚风阁至正庚寅夏六月书画题跋记卷七书画题跋记钦定四库全书书画题跋记卷八明郁逢庆编宋徽庙雪江归棹图臣伏观御制雪江归掉水远无波天长一色羣山皎洁行客萧条鼓掉中流片帆天际雪江归掉之意尽矣天地四时之气不同万物生天地间随所运炎凉晦眀生息荣枯飞走蠢动变化无方莫之能穷皇帝陛下以丹青妙笔偹四时之景色究万物之情态于四图之内葢神智与造化等也大观庚寅季春朔太师楚国公致仕臣京谨记宣和主人花鸟雁行黄易不以山水人物名世而此圗遂超丹青蹊迳直闯右丞堂奥下亦不让郭河阳宋复古其同云远水下上一色小艇戴白出没于淡烟平霭间若轻鸥数㸃水穷骤得积玉之岛古树槎蘖皆少室三花快哉观也度宸逰之迹不能过黄河艮岳一舍许何以得此景秘阁万轴一展玩间即晓本来靣目耶后有蔡楚公元长跋虽㳫拖不成文而行笔极楚楚与余所藏题聼阮圗同结搆一时君臣于翰墨中作俊事乃尔令人思艺祖韩王椎朴状琅琊王世贞题据蔡楚公题有四图此当是最后景耳题之十又六年而帝以雪时避敌幸江南虽黄麾紫仗斐舋于璚浪瑶岛中而白羽旁午更有羡于一披簑之渔翁而不可得又二年而北窜五国大雪没驼足缩身穹庐与飱氊子乡伍吾尝记其渡黄河一小辞有云孟婆孟婆你做个方便吹个船儿倒转于戯风景杀且尽矣视雪江归棹中王子猷何啻天壤题毕不觉三叹世贞又题朱太保絶重此卷以古锦为标羊脂玉为籖两鱼胆青为轴宋刻丝龙衮为引首延吴人汤翰装潢太保亡后诸古物多散失余往宦京师客有持此来售者遂鬻装购得之未几江陵张相尽收朱氏物索此卷甚急客有为余危者余以尤物贾罪殊自愧米顚之癖顾业已有之持赠贵人士节所系有死不能遂持归不数载江陵相败法书名画闻多付祝融而此卷幸保全余所乃知物之成败故自有数也宋君相流翫技艺已尽余兄跋中乃太保江陵复抱桑沧之感而余亦几罹其衅乃为记顚末示儆惧令吾子孙毋复迹而翁辙也吴郡王世懋敬美甫识宣和主人写生花鸟时出殿上捉刀虽着瘦金小玺真赝相错十不一真至于山水惟见此卷观其行笔布置所谓云峯石色迥出天机笔意纵横参乎造化者是右丞本色宋时安得其匹也余妄意当时天府收贮维画尚伙或徽庙借名而楚公曲笔君臣间自相倡和而翰墨场一段簸㺯未可知耳王元美兄弟藏为世宝虽权相迹之不得季白得之若过溪上吴氏出右丞雪霁长卷相质便知余言不谬二卷足称雌雄双劔瑞生莫生嗔妬否戊午夏五董其昌题赵文敏公小楷麻姑坛赵仲穆书读书城南司马温公劝学三帖卷今年四月十九日余自华亭过松陵之甫里田舍天气骤热因留度夏邻有张君德常德机贤伯仲伯子多蓄名蹟而希会面名蹟亦罕以示人幽居黙黙如潜逃而已乃子元度亦不肯相过招邀数次不过黾勉一来六月十六日旱久而雨一雨浃旬茅屋上漏下湿独坐唯有悲叹因寄二君诗曰积雨不为休漂摇使人愁哀吟四壁静病卧百虫秋开门望原野江湖漭交流谁能载美酒为我散烦忧余六月末病臂创足痛呻吟几及旬故云七月四日雨止风静云翳开朗泥潦尚没足忽叔子来访元度踵武亦至携荣禄此卷及其子赵雍遗墨以怡悦老眼濯瓮牖之凉飔临碧江之湍激相与玩咏不已因自念老景侵寻亲朋沦落殆尽虽近在跬步如张君伯仲父子尚不得数数晨夕况二赵星宿光芒昭囘霄汉梦寐亦所不覩得不见其遗蹟而不喜抃哉遂记其后以写余之愦愦者焉嵗己酉倪瓒云林秋林野兴图余既与小山作秋林野兴图九月中小山携以索题适八月望日经鉏斋前木犀盛开因赋下章今年自春徂秋无一日有好兴味仅赋此一长句于左方政喜秋生研席凉卷帘微露浄衣裳林扉洞户发新兴翠雨黄云笼逺床竹粉因风晴靡靡杉幢承月夜苍苍焚香底用添金鸭落蕋仍宜副枕囊己卯秋九月十四日云林生瓒至正十四年嵗在甲午冬十一月余旅泊甫里南渚陆孟德自吴淞携以相示盖藏于其友人黄君允中家余一时戏写此图距今十有六年矣对之怅然如隔世也瓒重题其左而还十九日晻蔼生清嶂空冥照秋影遐眺竹亭虚一览心已领陆继善黄大痴层峦积翠至正七年正月上澣大痴道人为道𤣥处士作于草堂时年七十有九右倪黄二画玩味竟日清气逼人倪画人物古雅树石苍秀世谓画人止龙门僧一幅及不用图书殆虚语耳大痴笔法尤古与荆巨颉颃録其题语于叔遇册上以记一时之兴崇祯辛未重九日曹函光识张伯雨山水谷翁真人当至元之初与赵荣禄所交多得其书画往往散逸其存者不过十之一也我友养𤣥道人尽以出示称叹竟日戏写此图于灵石轩中至正戊子九月廿又三日张雨张贞居髙逸振世文絶诗清韬光山水间黙契神㑹㸃染不羣然懒于应酬遗画甚少余曩在梁溪周子仲处曾见灵峯山寺图则逸而简吾郡徐君美家见拟苏长公竹石则秀而竒余未尝见也今观此图笔力圆润髙古惊人其山頽突其树纵横大得董北苑之意即同时黄王不能措手其气韵苍兀不逊赵荣禄耶宜乎飘飘然若羽化而登仙也锦川老人王瑞书于芝溪草堂昔张伯雨寄陈惟寅双峰含翠图髙拱辰画録所载之诗黄篾楼中唯饮酒白云廊下且题诗闲时描得双峯寄变幻靑山是我师世称伯雨善画予未尝见今窥此图令我骇目用笔古雅深得六朝气韵使北苑复生不能为也古松道人题于鹤翅舟中云林墨竹陈郎鼓琴初月明能对楚人作楚声江风动地波撼席芦雪扑帐云栖甍每惊逺道意惨怆忽此聚首心忙营赋诗写图以为赠比竹贞德琴亮清至正丁酉十一月五日余友陈兄惟允偕愚隐长和过余旅寓为余鼓楚辞一再行因写墨君并赋长句以赠时夜漏下二刻矣笔砚荒落自愧草草惟允当有以教我也倪瓒赵松雪牡丹鸂鶒余尝泛舟溪上因过下箬时值杏花盛开溪边鸂鶒黄色可爱恍如徐熙画中行也乘兴作此以记嵗月至大二年二月九日孟頫倪元镇溪山亭子图东海倪瓒画溪山亭子赠孟佶文学嵗乙未闰正月八日戏墨重看十七年阖庐楼阁荡飞烟闲村兰若风波外坐对湖山一惘然辛亥十一月九日复览重题云林子故人一别动经年云树云山隔逺烟来看画图如梦里焚香清对意悠然云林髙士在儒林酌别今隔嵗矣谨用韵写上海云方丈一教之王植云林溪山春霭图至正九年四月廿八日句吴倪瓒画溪山春霭赠王元宾之广陵十年不见老云林片云东来闻足音画图何处看秋色瑶江草堂深复深铁篴道人在沧洲轩试老温旧颖云林诗卷八月五日陈惟寅秀才来访余南渚之上相与陈情道旧为留终日至暮叶舟絶湖而去一望云涛𦕈然不能无惘惘于怀也明日赋此寄惟寅惟允贤昆季沧浪漫士倪瓒陈寅兄弟皆好修访我逺来南渚头原宪长贫甘所素摩诘示疾今其瘳白鸥波上五湖棹丹桂人间八月秋政使清虚足𤣥赏勿随尘土逐悠悠仆一时肆笔为此非雕虫篆刻比也吾佩韦先生见之精微要妙者必将唾视之耳瓒云林竹卷老懒无悰笔老手惓画止乎此倘不合意千万勿罪懒瓒陈君惟寅天倪先生令子也天倪为黄清权髙士之甥清介孤峭深似其舅读书鼓琴不慕荣进澹泊无欲以终其身惟寅能守其家法者也世故艰巇安贫自乐穷经学古教授乡里色养得母之欢心友爱尽弟妹之和乐诗文缀缉于以为娱予尝爱其藻丽不羣萧然有出尘之想聊摘跋语用叹才华暮春之辰忽过江渚复示新制相与讽咏因成长句以叹美焉瓒顿首不见陈君动隔年暮春孤坐此江边政忧江濶多风雨适喜君来共简编讽咏新诗非漫尔艰虞逺别更悽然看花相约重相过已放栁条维酒船三月十日灯下唐子华才子图霅水唐翁鹤发垂郭熙松石晩犹竒蹇驴才子多幽思谁见清吟拥鼻时瓒题唐君子华画松石才子图此帧盖唐君得意笔也甲寅三月拈花室中览云林南渚图南渚无来辙穷冬更寂寥水寛山隐隐野旷日迢迢想像写南渚冬尽诗意图至正廿四年十月六日倪瓒记窈窕苑堂石径幽小山丛桂足淹留仙人已辽天鹤写得云林一段秋仲益昔年才看墨池鵞风雨扁舟载酒过一自春归清閟阁几畨蛛网落花多嘉禾朱逢吉古苔凝緑上松根前辈空留翰墨存寂寞云林堂下路一峯残雨映孤村门生王达梅道人竹卷春到龙孙满地生未曾出土节先成可怜无箇伶伦眼镇日垂垂独自清低垂新緑影离离倚石临泉一两枝忆得昔年今日见鳯凰池上雨丝丝墨竹文湖州妙入神品余为此谱悉推其法不知赏趣者何人耳梅道人识与君俱是廓尘氛一日不堪无此君更喜龙孙得春雨自抽千尺拂靑云梅道人戏墨动辄长吟静即思镜中渐见鬓丝丝心中有箇不平事尽寄纵横竹几枝至正八年四月十日梅道人写梁用行水墨竹山馆曾移玉数竿色常苍翠影檀栾别来见説丰姿在不减当年旧嵗寒余与永言佳友别经五六寒暑矣怀仰之勤形诸梦想诗云有斐君子终不可谖兮余于永言亦云故写竹梢併诗以寓契濶之意焉永乐六年夏五端阳前四日安定梁用行书于玉堂之西序李营丘暮林叠岫图桑苎未成鸿渐隐丹青聊作虎头痴久知图画非儿戏到处云山是我师朱润赵承㫖题渔父图人生贵极是王侯浮利浮名不自由争得似一扁舟㺯月吟风归去休渺渺烟波一叶舟西风木落五湖秋盟鸥鹭傲王侯管甚鲈鱼不上钩赵孟頫梅道人题渔父图红叶村西夕照余黄芦滩畔月痕初轻拨棹且归欤挂起渔竿不钓鱼㸃㸃青山照水光飞飞寒雁背人忙冲小浦转横塘芦花两岸一朝霜醉倚渔舟独钓謡等闲入海即乘潮泛浪摆任风飘束手怀中放却桡梅花道人戏笔梅花道人吴仲圭画师巨然多以船子和尚川拨棹诗题之吴门王文恪家藏其渔乐图入妙品本与盛子昭比门而居四方以金帛求子昭画者甚衆而仲圭之门閴然妻子颇笑之仲圭曰二十年后不复尔果如其言盛虽工实有笔墨畦径非若仲圭之苍苍莽莽有林下风气所谓气韵非耶𤣥宰题金文鼎渔乐图舴艋为舟力几何江头云雨半相和殷勤好下长波半夜潮生不那何残霞返照四山明云起云收隂复晴风脚动浪头生听取虚蓬夜雨声緑杨湾里夕阳微万里霞光浸落晖击棹去未能归惊起沙鸥扑鹿飞斜阳浦里漾渔船青草湖中欲暮天看白鸟下平川㸃破潇湘万里烟无端垂钓定潭心鱼大船轻力不任忧倾侧系浮沉事事从轻不要深风搅长空浪搅风鱼龙混杂一川中藏深浦系长松直待云收月满空桃花波暖五湖春一叶随风万里身钓丝细香饵均元来不是取鱼人月移山影照渔船船载山行月在前山突兀月婵娟一曲渔歌山月边洞庭湖上晩风生风触湖心一叶横兰棹稳草花新只钓鲈鱼不钓名钓得江鳞拽水开锦鳞斑驳逐钩来摇頳尾噞红腮不羡严陵坐钓台如何小小作丝纶祇向湖中养一身任公子龙伯人枉钓如山截海鳞雪色髭须一老翁能将短棹拨长空微有雨正无风宜在五湖烟水中极浦遥看两岸斜碧波㣲影弄晴霞孤舟小去无涯那箇汀洲不是家舴艋舟人无姓名葫芦提酒乐平生香稻饭滑莼羮棹月穿云任性情重整丝纶欲棹船江头明月正团圆酒瓶侧蓼花悬抛却渔竿踏月眠先友金文鼎先生淞江人风流文雅髙尚不羣诗画字画皆重当世应祯生后不及识先生幸得接先生之子礼部君敦重质直动作不苟居然前辈风致逝去二十余年常切念之此图为先生得意之笔自题其上词凡一十五首观其画玩其辞可以想见其人今为御史徐用美所藏用美礼部君子婿也图后诸作今号称名士者所题观之益重前修之感金文鼎永乐中以绘事名海内为吾松先辈风流宗此卷墨气欝勃不减裕国时诸大家至其笔力苍古便是石田先生门户孰谓无风气开先之助耶前有范菴跋书法甚佳金公之笔益重于九鼎矣云卿观于由庚堂中此文鼎金先生手笔先生非渔者而渔者之变能之真趣率于毫素见之既见之画复形之诗其妙殆曲尽焉吾观杨文贞公之表先生盖先生人品甚髙其胸中无一毫尘俗好无一㸃尘秽气恬憺怡愉故其天机动处天趣自形水云烟月之优游鹤汀凫渚之笑傲政自不必身其事涉其境而后领其妙也庄子观鱼于濠梁惠子曰子非鱼焉知鱼之乐庄子曰子非予焉知予之乐兹但可与达者道表尾以诗为先生余事吾谓余事正足以窥先生之所以为先生东白子寓西山安峰写为佥宪徐用美跋谁拈秃笔冩渔船我作渔翁又十年画里若寻谁是我白头髙帽顶青天钓船坐我此溪中傍栁前川亦偶同若道狂奴今即古子陵何止独髙风何处烟波满钓翁桃花流水各溪红而今合是唐虞世都在尧天荡荡中江上春云夹浪飞溪头春水鮆鱼肥闲人只是闲无事日出船来月出归庄泉在清江卧林草亭为用美侍郎先生作成化庚子腊三日也万事无心只钓船中流去住几何年説川水即桃源水谁道桃源别有天渔船泛泛浪花中缗钓随波箇箇同谁解逆鳞拚勇退急流更挽一丝风画中谁是渭川翁头白从他脸自红渔钓有舒还有卷卷舒原不累胸中花前蜂蝶鬬争飞钩上鱼吞钓食肥只有白鱼不受钓听他溪上擢歌归嵗辛丑上饶楼谦题寓金陵都馆清风亭书李息斋竹卷秋清野思大德庚子冬十二月息斋居士为友人仇仁父作于嘉禾之寓舍苍筠倚乔木古色秋逾好谁能着茅亭相伴此君老如是翁闻仲宾方苦时行力疾为仁父作此图尚能萧散如此敬叹敬叹孟頫子昻説法已竟不必重赘大德五年三月廿日困学民鲜于枢拜观东坡尝谓与可胸中自有成竹乃见于笔下今观仲宾所作修篁劲节猗猗生意无尽非胸中有成竹其能若此耶信噫大德壬寅中元日应桂极目荒烟落木中空山人静涧泉舂秋来不用为霖雨留得闲云养卧龙文原秋清野思寄心象外语也仲宾画此意不必行楚村踈芜间大德六年鲁郡吾衍题石惹残云树带烟猗猗苍玉正萧然若人冩出胸中趣知道平吞几渭川蜀普程嗣翁青龙集己酉春正月十有二日㑹稽抱遗叟杨祯与吴郡张习古汲袁用云间米芾陇西李扩同览于张氏麒三味轩所露沐疏篁叶叶青病苏凉阁思横生山人神往风尘表如见留题数老成梧溪居士王逢题时嵗癸丑十月廿日也醉车先生落笔处一竹一石病容开焚香披向幽斋看想见秋清野思来曲江钱惟善秋风环珮玉珊珊出谷篔筜野思闲惆怅谪僊归去后空留清影落人间永嘉曹睿蓟丘笔法殊萧爽与可风流竟未亡安得眉山老居士为君重记墨君堂华亭袁凯蓟丘竹木出毫端便觉清风入座寒亦有髙人明月夜梦囘恍惚听鸣鸾鄱阳蒋惠一代衣冠李蓟丘篔筜落笔似湖州题诗诸老并沦没风雨江南几暮秋天台陶九成谁持并州刀剪此秋练静萧萧三五竿尚带月中影细林山人周之翰幽篁褭袅倚云根旧雨空怜淡墨痕不见蓟丘吾老矣嵗寒心事与谁论云间陆褧王叔明乐琹书屋图乐琴图黄鹤山樵王䝉画题乐琴书所卷后琴为养性之器书所以载道人孰弗知之然知之非难故世之所能无足较好之为难予于昔人得其一二焉但惜其好之不正则未免有书淫𫝊癖之讥以至嗜于琴至或破之者此可见乐之为尤难也盖乐于琴者指虽着于梓桐之上神则超越于八表之中乐于书者目虽注于铅椠之间心则淹贯千载自非真乐岂能此哉清河张公有秩蚤以明经登第䇿对大廷赐进士出身为天子耳目官其于扬清激浊纠缪绳愆信能尽其职矣退食之余不忘琴书之适故颜其燕息之地为乐琴书所此可见其志之所乐不在于他者矣顷居母氏之丧来归淞上琴之不扰者几三载至于读礼则未尝少辍焉一旦绣衣既更行将举武于青云之上乃授简庠序以求文予闻吾夫子之所喜在易有韦编三絶于琴则𫝊猗兰之操今张公之乐琴书既知养性适情之道又素明于洁浄精微之学则其所乐无非圣人之正又岂有淫癖嗜破之失哉故敢以此而赘于卷尾云洪武二十三年十月初吉益斋王彦文跋大雅振頽弊所喜心所任圣经正偏诐所説良在心迺知稽古学优游书与琴结庐翦荒秽嵗月亦已深盛年掇髙科巍峩列朝簪清霜飞白简晴日垂甘霖进以佐尧舜退以娱山林所用合所遇不但古与今所舍适所乐岂徒理与音渊乎沧溟波仰止泰华岑余生亦成癖孑孑三江浔驱驰愧衣食投老空长吟陈留张璧绣斧威名盛琴书乐事兼解囊唯玉轸揷架摠牙籖爽籁风回墅秋灯月在帘此怀谁复共千载一陶潜长于沙门守仁晴檐䕃重緑髙堂蔼余清适意琴与书聊以悦吾情移牀散缃帙触指发希声端居颇闲暇客至无送迎凭几雨乍来钩帘月初生至乐有如此士林播嘉名灵谷沙门清濬琴声相继读书声坐觉干坤气独清一曲髙山流水逺千编深雪小牕明音非妙指安能发学必通经可得成富贵人生俱有道韩公何论短长檠方外夷简我琴恒挂壁我书亦满牀弹琴复读书为乐殊未央薰风拂瑶轸凉露浮缥囊声希得天趣糟粕将勿忘陶公亮可作此意非荒唐天竺沙门溥洽康里䕫草书栁子厚谪龙説彦中判府贤友久不覩仆恶扎因草书谪龙説往想展览之际如相见焉康里䕫再拜谪龙之事甚竒河东之文尤竒康里公之书益竒可谓三竒矣康里公标望絶人蕳交际重然诺虽不倦与人作书然非其人终身不得也彦中公交契之素于是乎见之鄱阳周伯琦记故人河海隔音闻为写河东栁子文寄与江南叶少府临风展玩忆青云西夏昻吉章文蕳孙伯昌氏所藏康里䕫公为叶判府书栁河东谪龙説判府乃伯昌外族而得之余尝闻韩昌黎评栁子厚文雄深雅健崔蔡不足多也而子山平章书似公孙大娘舞劔器法名擅当代前后相去数百载而具美于卷中展玩之如秋涛瑞锦光采飞动可谓妙絶古今矣伯昌宜宝之庚子七月廿八日髙平瞿智谨识谪龙之説栁河东在南荒时意有所激而云彦中公少年登朝赫然有声晩乃仕于郡县平昔交好于子山独密其于是説岂无意乎伯昌公之外孙也多钟爱于外大父故得公中朝诸公书尺最富皆一一宝藏之不独此纸而已六一翁云视其所好可以知其人余于伯昌亦云辛丑夏五越人胡悌书康里泰熈奴草书帖草书不可识节字少于即草书不可知甚字小于其草书不可解于字何曾草所贵者笔圆所上者笔老献之答谢安云世人那得知耳康里泰熙奴书云林山水七月一日风雨集桐里湖边吟夕凉栁叶颦烟笼翡翠荷花溅泪湿鸳鸯却疑身在潇湘渚且着舟停云锦乡顾我自非徐孺子烦君下榻更衔觞昌言髙尚书堂戏写此图并赋赠焉瓒壬子云林墨竹絶听应须六用忘先宗密密更堂堂真如般若无根器翠竹黄花有耿光五月廿五日为絶听主人冩竹梢并题云林居士倪君能画复能诗瘦影秋来似竹枝前夜梦囘如得见纸牕清影月斜时髙启昔从江上识云林三尺苍筠起夕隂叶叶鳯毛秋可数怀人清夜涕霑襟朱应辰开元寺里长同宿笠泽河边每共过谁説江南君去后更无人听竹枝歌独庵道衍一枝潇洒翠琅玕节操还能度嵗寒谁道山牕多寂寞春风依旧报平安幼室至瑶道人于听絶多时更不江南听竹枝犹在纸中看月影向人闲索几联诗露叶风梢是此君半牕凉影月纷纷主人坐彻莲花漏定里秋声似不闻梁用行萧萧素影入帘清况是秋声客里听此日披图思往事雨枝风叶总含情支硎山弥逺凉叶萧萧含晩吹晴梢袅袅拂秋云也知万木凋零后窻下相看独此君南沙德完书画题跋记卷八书画题跋记钦定四库全书书畵题䟦记卷九明郁逢庆撰赵松雪书中峰怀净土诗后系赞净土偈赞净土偈者中峰和上之所作也偈凡一百八首按数珠之一週也悯羣生之迷涂道佛境之极乐或驱而纳之或诱而进之及其至焉一也弟子赵孟頫欲重宣此义而説偈言三千大千世界中恒河沙数诸衆生一一衆生一一佛一一唯心一净土而诸衆生无始来因痴有欲生爱渇根尘染纒不自觉流转生死堕恶趣我师中峰大和尚慈悲怜悯诸衆生勤勤为作百八偈普告恒沙诸有情如身受病等痛切若人依师所教诲一念念彼阿弥陀一念念已复无念自然徃生安养国阿弥陀佛为接引径坐金色莲花台池中莲花如车轮微风吹香徧法界频伽并命及鹦鹉孔雀白鹤播妙音黄金界道七寳台燕坐受兹胜妙乐诸恶苦趣咸无有悉皆我师之所度实无衆生师度者惟衆生心净土故是故我今稽首礼重赞我师之𢎞愿延祐三年嵗在丙辰六月廿四日大都咸宜坊寓舍书吴仲圭竹石长卷梅华道人竹谱初畵不自知忽忘华在手庖丁及轮扁还识此意否至正十年庚寅春三月为可行作此为学竹之戯与可畵竹不见竹东坡作诗忘此诗高丽老茧氷雪冷戯写嵗寒巗壑姿纷纷苍雪苍碧篠谡谡好风扶旧枝试聴雷雨虚堂夜㧞地起作苍虬飞梅花道人戯为可行作此竹谱时暮春三月憇于醉李春波之客舍因抽架头之纸随笔为此数竿虽出一时兴绪亦自有天趣可行㳺研池乆矣笔力想亦健矣他时观此拙作亦可发咲而已以竹谱言之则吾岂敢至正十年春三月杜鹃花发时梅花道人顿首可行以为何如谢伯诚焦墨山水任阳谢伯诚畵法超轶得董北苑风致今观瀑布图飘飘然有凌云气余为题诗其上云银河忽如匏子决泻诸五老之峰前象疑天孙织素练素练脱轴垂青天便欲手借并州剪剪取一幅玻瓈烟相逢云君子有似捉月僊酒喉无奈夜渇甚骑鳄吸海枯桑田居然化作十万丈玉虬倒挂清冷渊铁篴在快雪楼试叶茂实墨时奉熈春阁砚小凌波也云林双松图松生樗枥间山出云雨外付与野亭人翛然静相对瓒瀼东双树出云林曽向维䖍畵里寻风雨满山秋梦醒一声鸣鸐在山隂铁篴道人曹霸能为松写真挥毫不复畵麒麟云晴相约空山去千嵗蟠根有茯神曲江居士九峰只在泖云西松下来寻隠者栖隠者不归空见畵满山风雨夜猿啼广陵居竹埜八山云自多态虎魄邈难寻千载维䖍意悠然契我心安雅云林山水无纵横习气内景经之淡然无味天人粮殆于此发窍此图是已其昌赵仲穆沙苑牧马图沙树歴歴沙草荒江上谁开刍牧塲羣马所聚何劻攘饮䬴而俯嘶而昻讹踶浴滚逐且骧或乳或卧或轧疮三纵五横不成行五花襍㳫驳而黄乌骓赤兎照夜白连钱桃花闘文章牝兮牡兮未可辨亦莫可识驽与良相肉相骨信已矣老夫两眼徒茫茫但爱各各无羁缰自纵自得肥更光肥哉肥哉空老死未试何以知尔长我知马亦待驾御人马两得气始掦请看沟汗流血浆争前欲縳左贤王追风逐电一般走五十之中当有强右马五十疋畵者各极其态余鍳为赵仲穆亲笔而题其上如此成化嵗在乙酉十月望沈周仙骥凡骀乆混同伊谁能使兾羣空拳奇独有青龙骨合作观风御史騘甲子仲吕之月呉瑄题奉全卿宪副是月既望日云林赠陈惟允山水岷江陈秀士栖隠阖闾城覔句仍工畵看山不爱名棋枰消永日琴调寄间情摩捋须髯羙春苖紫过缨惟允契友读书工为诗歌而围棋鼓琴无不造其妙虽㳺名公卿间无意于仕进故云尔瓒云林双树筠石图飞云楼上看飞雨铁骑驱空千里来此日使君一杯酒为解羇人万古哀故园荒芜尚松竹旅舍萧条惟草莱相知頼有陈博士诗卷酒飘时往囘至正十五年五月十七日雨中排闷访云浦判官为设茗䜩因写双树筠石并赋诗发主人翁陈博士袁隠陈掾郎一咲倪瓒使君高卧北牕下徴士逺从南渚来相看此日足可乐已往古人何必哀政尔驩虞留笠泽底须服食慕蓬莱畵成筠石兼双树日暮方容倒载囘陈基和云林山水癸丑十月二十日云林生写山逺初晴涌翠林深木叶藏莺日与渔樵为侣萧然自适余生王光大彛斋题羣山重叠势嵯峨蓼㟁苹洲水不波落木萧踈风淅淅渊明归去盻庭柯储思诚题晴川漾漾树踈踈西郭门头宿雨余如此溪山着茅屋潘郎何必诧闲居马怡偶因涤砚写从容㸃染那能是畵工千载风流谁可拟令人勐忆米南宫甬东顾盟元镇雅宜山斋图灵巗对植雅宜山穹林巨石临苍湾若翁遁迹在其麓有子读书常闭闗松根茯苓煮可握檐下慈乌去复回写图爱此锦歩帐白云红杏春烂班至正乙巳五月廿三日勾呉倪瓒畵雅宜山斋图赋诗以记歳月云云林古木竹石橘窓春夜雨翦烛坐萧条石上苔文湿堦前蕙草消池塘幽梦逺郷国羙人遥古树荒筠翳题诗不自聊瓒老迂遗墨宛然在汩汩寒泉漠漠云满纸琅玕题瑞室含毫频媿续清芬孟载题老夫不向名山老却向何方毕此生白石巉巉秋叶里悠悠鼾睡梦魂清綘霄宫崔𤣥白石邉古木伴幽峦三丈相看耐嵗寒几度梦回明月夜凉隂移处下栖鸾碧树山樵古木踈篁倚石邉不随桃李闘春姸平生留宜氷霜操别有幽期在暮年青城山人王汝玉王孟端墨竹孟端写寄永年佳友用问平安之意不知骨老近况何如也虎丘松壁无恙否泉石间诸公登覧之乐能相忆不无有佳作邪耦武孟家崐山曾到吴门相往来否可徴一诗写于上旧嵗十月仆自北京归闻孟敷已乆逝良可嗟也廼嗣能继志尤为慰情烦询之示及鳯池退直写琅玕醉墨淋漓尚未干寄赠故人欣有意清风日日报平安中书舍人王孟端写竹寄永年良友嘱笔徴拙作故为赋之云义昜偶桓识龙香细细霜藤写出潇湘碧玉枝倾耳风帘明月夜飞琼何处弄参差偶桓又题倪王合作独坐古松下萧条遗世心青山列屛幛流水奏鸣琴安得忘机士与我息烦襟幽情寄豪楮跫然闻足音嵗辛丑四月五日东海郳瓒畵松石望山图幷赋五言奉寄文伯友兄且以督屡约屡失期云苍崕积空翠怡我旷古心飞泉落深谷泠泠絃玉琴尘销羣翳豁松雪洒闲襟清謡天籁发如聆旬始音曩余为郳东海冩此图后郳自畵以转恵他人今归博广文斋中又为略加㸃缀补其笔墨之未足者复和东海生韵题识畵端以正其事云黄鹤山中樵者王蒙梅花道人山水奉为大无錬师观静堂作墨戯四幅永为青云山中𫝊诸不朽云至正五年乙酉嵗冬十月梅花道人题云林题觉轩手简右赵荣禄与觉轩先生手简共六纸有以知交谊之深家世之旧也先生学行纯正为宋瑯琊王字仲寳之后仕至兰溪州判官今获观于其孙光大之彛斋老成典型不可复见矣尚頼翰墨文章有以见其风流哉至正廿年嵗在庚子二月望日倪瓒谨题桥西緑水斜春树隔烟霞隠处谁云浅千峰只一家罨畵溪头唤渡铜官山下寻僧水树汀桥曲曲风林云磴层层右云林送王允刚归义兴云林筠石春树图芝寳丹房苔石青荒筠春树影纵横他时夜雨寻幽约笋脯芹羞酒满罂四月十七日写筠石春树幷诗以赠叔平道契云林子瓒树影离离㟁草青汀云漠漠逺山横轻舟明月松陵路逢着僊人醉玉罂袁华次韵不见云林近十年石筠烟树转清姸相思每动琴亡叹重为题诗一泫然孙敏王叔明聴雨楼图至正廿五年四月廿七日黄鹤山人王叔明于卢生聴雨楼中畵生名恒字士恒时东海云林生同在此楼雨中市井迷烟雾楼底雨声无着处不知雨到耳根来还是耳根随雨去好将此语问风幡闻见何时得蹔闲钟动鸡鸣雨还作依然布被拥春寒樵人张雨为卢山甫题至正八年二月十一日荆蛮民倪瓒河濶楼低雨如洗祗疑身宿孤蓬底清晨倚槛看新晴依旧山光青满几聴雨怜君隠市中我忧徭役苦为农田间那得风波险朝朝愁雨又愁风追和伯雨诗东海倪瓒虚牖蒙蒙含宿雾瀑流磵响来何处江潮近向枕邉鸣林风又送檐前去挟水随云自往还根尘不染性安闲多情一种娇儿女泪滳天明翠被寒至正廿五年嵗在乙巳卢士恒携至緑绮轩见示輙走笔次韵贞居外史诗韵以寄意云陶蓬寄亭中人暨诸名胜当不黙然也后十又八年四月九日瓒记呉仲圭山水问渠那得清如许为有源头活水来元统三年冬十月为徳翁作梅花道人钱舜举桃源图始信桃源隔几秦后来无复问津人武陵不是花开晚流到人间却暮春吴兴钱选舜举千古仙源境界真桃花别有洞中春桑麻处处隂连野鸡犬家家住接隣不识衣冠诗礼晋但知狂暴虎狼秦渔郎忽见惊相问共説还为避世人豊城孙而安子昻临智永千文书法甚难有得于天资有得于学力天资高而学力到未有不精奥而神化者也赵松雪书笔既流利学亦渊深观其书得心应手㑹意成文楷法深得洛神赋而揽其标行书诣圣教序而入其室至于草书饱十七帖而变其形可谓书之兼学力天资精奥神化而不可及矣此种千文又非平日率意之书若以铁门限相并较之虽永师复作不能为之高下矣钦哉斯人钦哉斯人虞集识王孙书法有神机漫説笼鵞继者稀千载禅家铁门限何人入室更探奇杨一清题王叔明南村草堂图南村草堂叔黄鹤山樵王蒙为九成高士畵南村陶九成所着辍耕录处也陶诗昔欲居南村非为卜其宅元末隠君子皆集焉此图所以志也其昌题子昻小楷隂符经子昻小楷自是一絶此又其精到者可寳也式观于姑苏寓舍因书大徳七年春二月廿有六日小楷无拘狭之态此畵讃黄庭笔意惟子昻得之大徳七年二月廿又七日通州钱重鼎观于子顺书室欣赏之余聊识卷末隂符经一名黄帝天机之书曩见王右军石刻隂符文与今文少异子昻盖有所受故笔力精到不减右军石刻其得宇宙在乎手之意欤南山从吾子黄仲圭书于三茅峰难老堂大徳丁未十月廿有三日方方壶苍颉作字图史苍发天秘遂致鬼夜哭剥落石鼓文后世谁能续方壶造书代结绳浇漓日已胜㳺艺慎无荒笔正由心正迂斋坐石裁新句胸中思蔼然吟成纵挥冩㑹见扫云烟尚志生写罢兰亭记犹吟曲水诗古今书翰絶惟有一羲之破樵賔醉倚云根鹤发翁吟情无限咏无穷江山多少兴亡事尽在毫端㸃写中雪洞林下清风洒髩毛欲将雅兴寄宣毫书成若遣人持去应使城中纸价高致曲石间㸃笔捻吟须雄覧江山为发舒脱口欲令神鬼泣临池清逼右军书困学生柯丹丘石屛记高昌正臣博古好雅其燕处之室凡可以供清玩者莫不毕具石屛其一也异哉兹石方广仅咫尺其文粲然有高深幽逺之思焉絶顶浑厚者如山如岳飞掦飘忽者如烟如云横流奔激者如江如河断者若㟁泓者若潭或如林麓之翁欝或如禽鱼之逰戯使董北苑僧巨然复生其破墨用笔不是过矣古之人遇物之异者必书其册若斯屛之异安得不为之书也因命之白江山暁思复书其背而刻之至顺二年夏四月望奎章阁学士院鉴书博士文林郎柯九思记此屛在云间宋雨菴雨花斋王叔明读书图黄鹤山人王蒙为怡云上人写蛰龙翻空翠涛响玉虬吐雨秋波爽天风吹出读书声时有幽人自来往钱唐王羽静聴书声杂涧声一帘山色雨初晴萧萧翠竹生幽趣更有琴尊趣又清竹本无趣人自得竹之趣犹渊明之得园趣耳畵者题者其亦得竹之趣乎文中藏之亦同得此趣者矣丁丑嵗十月望日浚仪张肎识我昔曾逰黄鹤山山人留我闭松闗山中风雨经十日万壑千巗空翠间别来浪迹逰湖海嵗月茫茫不相待回首东南频梦飞山空鹤去人何在畵里依稀记往年水光山色自依然寻逰尚有山中客挥手谁招鹤上仙竹隂深鎻秋忩曙疑是山人吟啸处人生行乐付东流万事浮云搃何许我欲山中访旧逰酒船横渡洞庭秋长歌黄鹤归来曲尽洗胸中今古愁王汝玉磵底茅六月寒清风遶榻翠檀栾此君别有何情趣卷幔令人不厌看谢缙云嶂参天列翠屛石泉飞雪洒岩扄竹声琴趣清如许尘世谁能洗耳聴义易偶桓王孟端乔柯竹石鸣吉深爱云林先生之畵常命仆儗之而乆未得一日几间有此纸漫尔为之不觉风度洒然出人意表鸣吉见之得无以优旃为叔敖乎呵呵永乐己丑立春日王孟端记空山昨夜秋琪树芳华歇石上有丛篁常存嵗寒节孟端为鸣吉写乔柯竹石索诗故赋如右他日重㑹于寒烟古涧濵当抚掌大也汝玉徐子仁书辞晴岚低楚甸煗回鴈翼阵势起平沙骤惊春在眼借问何时委曲到山家涂香晕色盛粉餙争作姸华千万丝陌头杨栁渐可藏鸦堪羡清江东注畵舸西流指长安日下愁宴䦨风翻旗尾潮溅乌纱今朝正对初弦月傍水驿深舣蒹葭右调寄渡江云徐霖张伯雨书辞清露晨流新桐初引消受北牕凉暁经卷薫炉笔牀茶具长物凭他围绕老子无情年光有限只似木人花鸟指凝云㪚朶奇峰曽见汉唐池沼还自笑待学贉鱼金题玉躞书里便容身了阿对泉头布衣无恙占断雨苔风篠独鹤归迟西山缺处拉过乱鸦林表舞琴心三叠胎仙坐到月高山小右和虞道园叠苏武慢辞张雨泉州两义士传至正二十五年秋八月蜀郡王彛生制汝易袁华书泉南两义士异姓乃同心同心而同居利矣能㫁金不见横海虹梦见海畔路梦随春雪舞廻风思逐奔湍向东注娄江之水沄沄其波方舟容与遄归以歌落叶不息飘掦无踪大风云飞嗟彼㫁蓬人生乖离式与此同翩翩者鸿飞鸣相随睠彼憸人我心实悲兄弟戕贼室家创痍背义竞利曽弗之思两士相譲以义谁其似之倪瓒壬子春余行海上孙君止余其舍座上经生硕士连日夕谈説不少厌君长七尺余慷慨负气节家僮力役百人君不急其事独聴余论议一食不舍去陈君好蓄古书史图籍能一一辩问其义理隠微常抱卷若帙数十抵余烛屡见䟦尤亹亹无穷二君皆有母欲归省造大艘如长陵谓余言将伺风海上南抵泉广且㳺阇婆高句骊诸国访异人採药仙人所居归以为母夫人夀又岂止好义如传所云余方老且数奔走齐鲁燕赵肌肉销于马上欲从二君浮舟求邴寕者休焉二君舍我哉齐郡张绅右泉州二义士𫝊迺蜀郡王彛制文汝阳袁华𨽻古事载甚详观其相约为兄弟谋出货财贾海外国时俱以母在相让陟险盖亦恐其危身以累及其亲是亦可悲也及后更相去留厯诸番国积十余年共财不私感动番国人凡见之不以名必唿为义士是更可尚也今俱以老母在堂迎侍东呉太仓左右就养菽水之欢如一姓焉是以人士之乐善者莫不升堂拜其二母愿从其二子逰而母子者方以周穷恤难为急不贤而能之乎是更不可不敬也且孙陈二士十余年间歴外国涉巨险而身安母健非有隂隲在天则报施善人其能若是之厚也夫庐陵张昱述赵承㫖双马图飞腾自是真龙种健笔何年貌得来照室神光欲飞去秘图不敢向人开延祐元年二月廿二日子昻马文璧瀛海图山头朱阁与云连山下长江浪接天若待桃花春水涨美人天上坐楼船杨维桢詹仲和墨竹楼中写竹复题诗客邸春风二月时似假似真真又假古人惟有老坡知四明詹仲和湖州逸法共东坡友石于今不可过一叚天机真假际詹公妙手即詹何祝允明淡墨淋漓粉节香清风仿彿见潇湘一般红杏沾恩泽别有浓隂盖草堂文徴明王元章墨竹潇湘三君子是伊亲弟兄所期持大节莫负嵗寒盟赤城陶君故家子也余寓西湖之东九成时来㑹谈论竟日退有不忍言者其仲季皆清爽真芝兰玉树不下晋之王谢家也遂题而归之己丑嵗夏五月二十二日㑹稽王冕写倪元镇山水溪声㶁㶁流寒玉山色依依列翠屛地僻人闲车马寂踈林落日草𤣥亭至正庚子八月十又二日倪瓒畵并诗春水弥漫好放船踈竹亭子尚岿然赤䦨干外山无数指顾苍烟白鸟还徐霖张伯雨行书夕阳扶醉试登临㟝嵝峰头望不禁倦鸟欲慿高树没短松时遇晩风吟云开列岫争浮黛霞映平湖尽跃金归去主人情不浅重倾春酒细论心右登新丰山作勾曲外史张雨赵文敏小楷高上大洞玉经大徳九年十月八日吴兴赵孟頫书右赵松雪小楷洞玉经后题云大徳九年十月八日书按元成宗大徳九年嵗在乙巳公时年五十二嵗先是公被召金书藏经许举能书者自随书毕所举廿余人皆受赐得官执政将留公入翰苑公力请归己亥改集贤直学士行江浙等处儒学提举正其时所书也但其体専宗元常与公平时书微有不同而用笔之精转折之妙则无毫发少异盖公于古人书法之佳者无不倣学如元魏常侍沈馥所书魏定鼎碑亦常傚之谓其得钟法可爱则其于元常固惓惓矣至其晩年乃専法二王自右军黄庭子敬十三行之外不杂他人一笔所以深造自得为一代书学之祖也嘉禾子京项君以重价购得此卷持来求䟦遂为书此然予又尝见翰林孔目何君元朗所藏一卷乃金陵王南原旧物字小如纸高五寸余精妙不可言今已归之天府不可得而见矣犹幸得见此卷而明忩浄几时一展玩不惟尘眼为开而冲襟遐抱亦为之畅适古物日少子京其寳之万歴三年四月十一日茂苑文嘉书于归来堂管夫人悬崕朱竹网得珊瑚枝掷向篔筜谷明年锦棚儿春风生面目朱竹古无所本仲温在试院卷尾以朱笔扫之故张伯雨有偶见一枝红石竹之句桃花梦叟杨维桢题亦是檀栾池上枝却縁殊色借胭脂清隂忽讶繁红借劲节难从染绛移结实定为朱鳯食腾空堪作赤龙骑多应血泪湘妃尽客赋梁园搃未知遂昌山樵郑元祐倪元镇竹树小山图益公以道不见忽忽七改年辛亥七月余来自苕溪偶寓松陵之桐里双井院数日矣以道适过慧日懴堂解后一见因写竹树小山并赋诗以寄意云懒瓒一笑相逢岂有期因懐西崦话移时李公堂里频曾宿陆子泉头旧有诗旅思悽悽非中酒人情落落似残棋云涛眼底三生梦鸥影秋汀又语离是日性源秋水二上人同集廿一日以道因读余旧诗春日试笔一首今三十有余年矣併书畵上喜看新酒似鵞黄已有春风拂草堂三月江南初破栁扁舟晩下独鸣榔苔生不碍山人屐花发应怜野老墻世外寕辞千日醉未容人事恼年光王孟端墨竹翠影萧萧鳯羽齐兴狂犹复醉中题何当雪夜扁舟去载酒相寻造竹西辛巳三月友石生王绂为竹西先生写并题东风吹竹满前溪溪竹丛深路欲迷日日雨多泥滑滑不堪鸡鹘再三啼云东姚绶詹仲举调沁园春辞儿汝来前吾与汝言汝知否乎自吾家种植诗书之外略无一毫薏苡明珠翰墨生涯虀塩旦暮三世儒冠出此涂长安道看父兄叔伯几度齐驱如今侧足横舒看一领青衫似摘须这衫儿着了要须徐称莫教黄嘴暗里揶揄刺史家声拾遗直节要你心清似得渠心期处似献之忠孝更着工夫叔祖留耕忠文公所作至正辛丑正月二十又二日姪孙畦拜手谨书朱西村着色山水松吹凉生锦箨冠鸟还云出坐中看勾谿数畆清泠水更着何人并钓竿西村朱朴畵并题时年七十八书画题跋记卷九书画题跋记钦定四库全书书畵题䟦记卷十明郁逢庆撰祝枝山草书月赋九畴酒次铺宋经笺索书烂熳为此试庄氏笔甚佳然而旧牋有尽书学止此矣九畴谓何乙酉七月枝山居士六十六嵗书吾郷前軰书家称武功伯徐公次为太仆少卿李公李楷法师欧阳而徐公草书出于颠素枝山先生武功外孙太仆之婿也早嵗楷笔精谨实师妇翁而草法奔放出于外大父盖兼二父之羙而自成一家者也李公尝为余言祝婿书笔严整而少态盖不及见晚年之作耳而今人多收枝翁草圣乃不复知其早嵗楷法之工昔人评张长史书惊蛇入草飞鸟出林而郎官壁记乃极严整世固无有能草书而不能正书者因观九畴所藏枝山月赋为拈出之徴明题祝京兆书法当时无軰而或者评其不出正锋盖谓此老目视短不能悬笔运肘耳此卷藏毛氏不克见尝见其刻本细验于㸃画间皆正锋也丙寅冬获观手蹟窃谓所鉴不谬因识其末周天球题希逸此赋真江左琳琅一时脍炙人口然不无穉语希哲生书法波靡时乃能用素师铁手腕参以双井逸趣超千载而上之尤可贵也余尝谓希哲如王谢门中佳子弟虽偃蹇纵逸而不使人憎跳盪健鬪如祭将军而有雅歌投壶风味识者以为知言此卷为故毛光禄书光禄尝刻之石殁而其家质以供何颕考两日费今年春与张中丞肖甫閲之时陆叔平在坐曰此赝本也真蹟在故毛光禄所余笑谓叔平曰子知光禄之有此赋而不知此赋之不为光禄有也邪叔平悟乃谛视之而咲嗟乎人閲物物亦能閲人聊以寓吾一时目而已万歴癸酉秋日王世贞题沈石田有竹居卷风逆客舟缓日行三里余遥知有竹处便是隠君居诗中大痴畵酒后老颠书人生行乐尔世事其何如余与廷羙同访启南亲家于有竹别业而舟逆溪风而上夘至酉乃达主人爱客甚尽出所有图史与观而赋此识嵗月云成化三年长至日天全公有贞书放筯盘无肉生孙地有余平安虽土着心性爱郊居玉戛才成句鸾骞自入书不为官可敬摩诘岂能如秦巘书东老清风劲西畴绿水余过桥还有叶因竹便移居君子歌淇澳畸人断鹗书雅宜徐孺笔交谊极挛如温州郡君文林系舟高栁下又是十年余遥踏无媒径重寻有竹居笔精知米畵器古鉴商书前辈诗题在风流邈不如曩余访启南一宿有竹别业今复过之不觉十五年矣偶见阁老徐先生之作为次其韵以写嘅叹是日启南命其子维时出商乙父尊并李营丘董北苑畵为玩故及之嵗戊戌二月十八日吴寛书住无一舍逺交近廿年余华竹循墙种楼台逐水居辋川高士畵山谷老人书况有天仙句深惭百不如言里钱仁夫武功伯徐公始归吴时首为沈氏落笔志墓自后与白石父子遂为忘形之交故其翰墨留于有竹居者多也此卷中诸诗皆武功同时一班人物亦有稍后者虽不能尽出于吴中然逺亦不在嘉湖之外也闻之前軰惟洪武间有此一盛至今时始复见也南濠杨循吉题文太史闗中积雪图古之高人逸士徃徃喜弄笔作山水以自娱然多写雪景者盖欲假此以寄其嵗寒明洁之意耳若王摩诘之雪谿图郭忠恕之雪霁江行李成之万山飞雪李唐之雪山楼阁阎次平之寒巗积雪赵承㫖之袁安卧雪黄大痴之九峰雪霁王叔明之劔阁图皆着名今昔脍炙人口余皆幸及见之每欲傚倣自歉不能下笔曩于戊子冬同履吉寓于楞伽僧舍值飞雪几尺四顾千峰失翠万木僵仆乃与履吉索素缣乗兴濡毫为图演作闗山积雪一时不能就绪嗣后携归或作或辍五易寒暑而成但用笔拙劣虽不能追踪古人之万一然寄情明洁之意当不自减也因识嵗月以归之嘉靖壬辰冬十月望日衡山文徴明唐伯虎栁隂双雁图杨栁青青湖水傍双飞燕子意何忙巢成吹尽满天雪不见闺人一下堂右题此畵贻东华女定之收覧成化戊戌暮春希翁书此吾契丈钱希翁先生寄其季女归华君汝平者也于是季籛年七十有一计其初归盖五十余年于今矣而片纸犹在奁几间内徳之成于是乎在间以付其孙夏装束成卷谓予翁知友也请言识之翁文词追古人而行谊过今人逺甚今逝也乆矣谁欤起之共道畴昔之故也哉感叹之余于是乎书嘉靖丙戌正月上日二泉山人前摄白鹿洞主寳在微醉亭书王雅宜荷花荡诗卷荷花荡里採莲归九龙山头暮霭微轻身倚檝下前浦花气人香逐浪飞青山如屛碧水回万朶蓞参差开歌舩舞棹垂杨畔十里繁华锦绣堆藕枝如玉翠莲房白白溪鱼紫荇香落日舵楼𫝊玉斚掌中牙列万山苍荡里人家齐卖莲十五女儿工数钱柴门一片花如绮野老风高树底眠吴王城中十万家赤日抟空蒸紫霞山人㪚发弄秋水自押鵞羣兼看花蒋福山𤓰頳玉如氷盘削出锦筵舒持杯却忆东陵子昨日王侯今荷锄昨与之兄谈荷花荡之胜未识遂赋六絶句呈覧或可当卧逰耳王宠沈启南题畵畵在大痴境中诗在大痴境外恰好二百年来翻身出世作怪石田沙弥説此偈于山风溪月楼中汀栁渚蒲一一㸃首曰功徳无量祝枝山书辞灯火三更把弄筹风沙万里覔封侯蚕儿作茧生难罢蛾子亲灯死却休身外苦梦中愁浑无些子为吾谋世间富贵真何物赚得英雄白了头右调鹧鸪天南阜小亭台薄有山花取次开寄与多情熊少府晴也须来雨也须来随意可啣杯莫惜春衣生绿苔若待明朝风雨后人在天涯春在天涯右调一翦梅石田古松地气厚培千嵗物雨㾗深熘十围身夜来忽被月移去纸上山中认不真石田题畵鹘突谿山鹘突云干坤双眼坐难分近来世界浑如此莫把聪明持赠君沈周衡山题畵松隂寂寂清于水草色茸茸软似茵六月城居如坐甑水邉输与纳凉人徴明平生最爱云林子能写江南雨后山我亦雨中聊㸃染隔江山色有无间徴明石田富春大岭图酒散灯残梦富贵墨㾗依约寄嶙峋山光落眼浑如雾莫怪芙容看不真徴明灯下强予临大痴翁富春大岭图老眼昏花执笔茫然以诗自诵不工尔八十翁沈周丙寅石田有竹居小幅小桥溪路有新泥半日无人到水西残酒欲醒茶未熟一帘春雨竹鸡啼此余有竹居即景诗也畵亦曩嵗笔非自不知少嫩盖为天泉强之而留其踪观者无深咲焉隠侯何处覔家在水云边鹤痩原非病人闲即是仙诗题牕外竹茶煮石根泉老我惟踈放新图儗巨然成化庚寅夏六月五日过启南有竹居为作山水小幅复赋是诗于上后四日宿庆云精舍天泉出启南畵索题遂以前诗塞其白间观者幸恕予懒完菴刘廷羙书文休承倣米氏云山卷米氏云山余所见者大姚村图是石田临本海岳菴图是先待诏所藏后归之陈道复道复亦归之石田潇湘图是孙鸣岐物后在中书舍人王子贞家苕溪春晓乃王吏部酉室尊公欵鹤所藏陈氏又有在大姚村妹家绢本小横幅皆真蹟最后见杭人一卷则青绿纸本尤为精絶其余所见虽多要亦不能出此上矣己巳秋余来苕溪所居日与道塲山对所谓西塞山碧浪湖及松雪之水晶宫无日不接于目况以冷员㪚职居此真足以荡涤胸中尘土万歴丙子六月偶用米法写此聊自遣兴而已不足以追踪其万一也茂苑文嘉在耆英堂书米南宫真蹟所见不过二三卷往从西吴闵氏见者大率与文休承所临本相类呉文定有题语尝记诵其诗云云山烟树搃糢煳此是南宫鹘突图自笑顶门无慧眼临忩墨蹟淡如无苔上人蔵画絶少惟此人共知寳余得一目甚幸甚幸休承是作不特墨气之佳而八十老人用笔精妙可方驾南宫即友仁出亦当退舍也六止生周天球题陆包山蛱蝶花蛱蝶枝头逢蛱蝶相㸔应是此花身金屏合舞俱迷酒锦拍吹香縂近人石田五桞图花开烂熳属秋风满地黄金醉眼中千古陶潜晋徴士干坤独在此篱东𢎞治甲寅秋九月望集匏庵东庄作此沈周枝山题米南宫云山㐮阳松沈未曾干十里潇湘五尺寛樵径不禁苔露滑渔簑常𢃄水云寒澄澄僧眼连天碧淡淡蛾眉隔雾看恐为醉翁当日冩平山堂上雨中观枝山题畵吟诗冩畵似叅禅不向他人被里眠生公堂前㸃头石天平山上白云泉秋浸巨区天地寒老崕垂脚怒龙蟠仙人夜半骑龙去木客潜窥古灶丹云母薄梳青石发水花肥㸃碧荷钱树根一坐空山老不许时人问嵗年寒光交逗眼苍然半夜人间别有天想得非仙亦非鬼四山风雨拥孤眠石田题畵醉墨淋漓兴未䦨满堂烟霭坐来寒道人不托梅花胜仙骨全偷董巨丹成化辛丑春日为杨学士摹呉仲圭竹巗新霁图并题文太史䟦袁安卧雪图赵松雪为袁通甫作卧雪图老屋踈林意象萧然自谓颇尽其能事而龚子敬题其后乃以不畵芭蕉为欠事余为袁君与之临此遂于墻角着败蕉似有生意又益以崇山峻岭苍松茂林庶以见孤高㧞俗之藴故不嫌于赘也壬辰六月廿日徴明识王元羙题唐六如花阵六竒呉宫新宴起唤两队娇羞粉营红垒阿平轻掉苏家舌旋把灵犀叅试兵符半纸偷送得君王春睡云梦杳小网流苏淮隂霎时拈系荥阳断送重瞳更七日平城縂亏佳丽貂围翠绕单于梦还殢汉家罗绮丹青妙理描冩尽六畨隂计云台后须与封侯温柔国里扫愁将军都督华隂以西诸军事领长乐少府醉乡侯食糟丘五百户天居士书唐子畏堂上双白头图海棠枝上白头公头暎花枝转觉红恰似老夫高兴在醉欹纱㡌领春风唐寅唐子畏草阁图五月江深草阁寒苏门唐寅冩赠次明呉君唐子弄造化发语鬼欲泣逰戯山水图草树元气湿多能我亦忌造物还复惜頋子歛光怪以俟嵗月积沈周子且不试艺西狩囙麟泣宻云而无雨藁物何由湿空山来者稀白日成叹惜唐君非畵师英蕐发于积吕㦂次韵子畏焦墨畵江干石壁作二松虬结根梢不可辨竒怪之笔自然动人松下一茅亭有幽人凭栏清坐子畏题署在石壁下陆叔平鸂鶒池上交花镜里妆韵华辉暎彩鸳央风前湛露蒙蒙湿溅入毛锦浪香山陆治唐子畏题畵红树青山飞乱云白茅檐底带斜曛此中大有逍遥处难说与君畵与君百尺杉松贴地青布衣衲衲发星星空山寂寞人声絶狼虎中间读道经白板黄扉隐者居家常聊办一餐鱼平桥落叶迷行径时有邻翁来借书高泉落磵玉淙淙怪石蟠旋似卧龙诗卷满肩芝满地吾能此处着吾踪陆叔平海棠翠羽朱钿虢国粧晩来新沭露华香何如马上东风靣蹴踘归来帝子旁包山陆治东风吹堕胭脂泪散作妖花一树丹可奈五更清梦断杜䳌声歇雨丝寒陈履端锦城二月翦春霞斜倚东风酒力賖舞罢昭阳人不见新粧轻軃碧蝉纱頋闻石田竹石古梅老夫笔枯春不生特冩梅花借春色草堂一夜珠作宫莫谓穷儒徒四壁桃花杏花尽可㸔千人万人迷紫陌看梅何独两衰翁不作秾华在观徳江南晴昊雪万林江北曽无半梢白携图便可似北人抱玉遑遑要渠识沈周畵并题石田悯日长短句日既去日复来来是谁约去是谁推一来一去彼此自禅续无与我与何故使我心惊猜似乎少年有根是汝㧞老丑无种是汝栽百年所筭三万六千日自我而数指作枚我今行年已七十厯日二万五千枚所该百而去七太大半又复使我心惊獃虽欲不惊獃勐见霜丝雪缕垂两腮何况人生不满百疾乌㨗免又如此而相催我思天地灵长之气十二万九千六百年后运穷刼尽荡而为灰吾人亦谓参三才胡乃其气短索不得相追陪凖天地而言人眇尘海之一埃嘅嵗月之玩人同古今之一雷我无长䋲系日住亦无长戈挥日回亦不知学仙能久视亦不知托佛能轮廻而今而后去之日付一杯来之日付一杯不忧罄其瓶耻其罍春煖秋山邉水隈访黄菊寻白梅秋月自与吾庐净春云自与我怀开昼逰之地吾蓬莱夕息之处吾夜䑓以殇视我我老大以彭视吾吾婴孩信夀天吾何以外请享此现在不乐胡为哉𢎞治乙丑夏五月石田道人沈周识董𤣥宰䟦泉州阁帖淳化官帖宋时已如星鳯今海内止传一夲是周草忩家物在项庶常所时往索观咨嗟叹赏以为神物下真蹟一等此耳阁帖之支甚多世亦无复存惟泉州较祖本稍瘦而摹镌特为萧洒有生气买王得羊不失所望谓是耶吾闻项本初在华东沙史明古家华得其九史得其一文待诏为之和㑹两家各称好事连城不恡延剑终乖其难致如此第得泉本日夕临池助以笔意亦是快事岂其食鱼必河之鲂董其昌观囙题石田自题畵册二帧白日偏于静处长轩忩虚净觉风凉两人清话当何事水志山经细较量平头艇子镜中过发脚萧骚影细波碧水丹丘尽堪饱惠州强饭笑东坡沈周谢时臣山水明嘉靖廿六载丁未呉门六十老人谢时臣逺逰荆楚登太和次大别梯黄鹤楼渉匡庐下杨子江舟中推蓬取兴敢与谿山冩真积成长卷计三幅遥寄嘉禾少溪草堂少溪赏识名家此笔得所归矣董𤣥宰水墨山水王弇州谓倪元镇设色山水止二幅余见呉门老僧亦有其一与予鄊宋光禄所蔵当有第三本皆细谨有笔墨聊一倣之世所传皆寂寥取韵类杜权耳丙辰秋董𤣥宰冩𤣥宰自题畵舟中擕赵伯驹春隂图赵文敏溪山清隠图王叔明青弁图倪云林春霭图南渚图黄子久二幅马扶风鳯山图共十幅皆竒絶囙作小景记之戊午七月廿五日望三塔湾𤣥宰𤣥宰䟦鼎帖今年春正在呉阊得王百谷所蔵宋榻綘帖顷擕以自随疑为澧州帖观其每数十行輙有武陵二字又疑为鼎帖及入常武署中繙閲第一卷以宋太宗为弁跋曰太宗皇帝御笔在綘州摹为诸帖之首后欵名曰鼎州提举曰沅辰判事常武为鼎州而武陵其附城邑也乃定为鼎帖特为綘州二字所误而世人只知有綘帖遂误名为綘州帖耳綘帖鼎帖星鳯楼羣玉堂黔江澧州淳熈秘阁续帖世皆无传至有对靣不识者余乏具眼犹知床头捉刀为真魏武耶志此俟它日语百谷了一公案也乙巳六月七日舟次城陵矶时从常州校士还武昌书自荆州至巴陵连宵雷风震盪涛澎湃若有龙欲挟舟而去者今有甫意定遂亲笔墨米元晖作潇湘白云图自题云夜雨初霁晓云欲出其状若此此卷余从项晦伯购之携以自随至洞庭湖舟次斜阳蓬底一望空濶长天云物怪怪竒竒一幅米家墨戯也自此每将暮輙卷帘看觉所将米卷为剰物矣湘江上竒云大似郭河阳雪山其平展沙脚与墨沈淋漓乃似米家父子耳古人谓郭熈畵石如云不虚也董其昌𤣥宰题项子京花草册冩生至宣和殿畵院诸名手始具衆竗盖由徽庙自能工此种畵法能品题甲乙耳元时惟钱舜举一家犹传古法呉中虽有国能多成逸品墨林子醖醸甚富兼以巧思闲情独饶宋意此诸册如入山隂道应接不暇也董其昌题石田竹书少年漫见中秋月视与常时不分别老来珍重不易观要把深杯恋佳节老人能得㡬中秋信是流光不可留古今换人不换月旧月新人风马牛后生茫茫不知此年年见月年年喜老夫有眼见还同感慨满懐聊复耳今宵十四已烂然七客賔争天下先庭空衣薄怯露气深檐稳坐仍清圆东风轧云轻浪作暮把太清渣滓却浮云虽欲忌吾人酒政有律无譁賔逓歌李白问月句自觉白发欺青春青春白髪固不及且卷酒杯连月吸舒菴与我六十人更问中秋賖四十沈周唐子畏枕上闻鸡鸣诗三通鼓角四通鸡曙色升高月色低时序秋冬又春夏舟车南北更东西镜中次苐人颜老世上参差事不齐若向其间寻穏便一壶独酒一餐虀唐寅文休承归隠诗归来三经未全荒拂拭重开旧草堂棐几浄揩平似镜砚池新浴灿生光客来亲戚情多恱老去诗篇意未忘莫道归迟迟亦好犹胜终老殢他乡茂苑文嘉文衡山听玉图虚斋坐深寂凉声送清羙杂佩摇天风孤琴冩流水寻声自何来苍竿在庭起冷然如有应声耳相语唯竹声良已佳吾耳亦清矣谁云声在竹要识听由己人清比修竹竹痩比君子声入心自通一物聊彼此傍人澷求声已在无声里不然吾自吾竹亦自竹耳虽日与竹居终然藐千里请看太始竒岂入筝琶耳里中契家生文徴明为贰郡程丈畵并诗祝京兆杂书颜真卿黄庭经楷而不小禇遂良西昇经小而不楷一君欲静二臣欲平三佐四使以次短小此小法也一血二骨三肉四筋五员六直七平八方九结搆十变十者偹谓之楷书乐毅论象端人正士不得意黄庭经象飞天仙人洛神赋象波神女方朔賛和易逍遥冩其性情曹娥碑花蘃漂流于骇浪若㓜女捐躯耳书聚骨扇如今舞女在瓦砾堆上作伎飞鷰玉环亦减态矣呵呵石田虞山三桧图昭明台下芒鞋𦂳虞仲祠前石路廻老去登临夸徤在旧逰山水喜重来雨干草爱相将发春浅梅嫌瑟缩开传取梁朝桧神去袖中疑道有风雷虞山至道观有所谓七星桧者相传为梁时物也今仅存其三余则后人补植者而三株中又有雷电风擘尤为诡异真竒观也成化甲辰人日沈周陆包山烹茶图茗外寄幽赏琴中饶濮音一音洒毛骨万象开灵襟蚓窍战水火月团破璆琳余音与遗味优矣澹𤣥心草緑江南兴已催月团今复试新裁知君再着春山履虎阜冈头带雨来嘉靖壬子友人携琴过访试雨前茶作此后二十三年早春复与同试陆羽泉重题乃万厯乙亥三月三日也而余閲八丙七辰矣书此以纪嵗月陆治识𤣥宰题北苑秋山行旅图北苑畵米南宫时止见五本予家所蔵凡七本以为观止矣都门又见夏口待渡卷呉阊泊舟又见此本皆世之罕物其昌重题衡山题山谷伏波祠诗右黄文节公书刘賔客伏波祠诗雄伟絶伦真得折钗屋漏之妙公尝自言绍圣甲戌黄龙山中忽得草书三昧又云自喜中年字书稍进此诗建中靖国元年五月乙亥荆南沙尾书于时公年五十有七正晩年得意书且题其后云持到淮南示余故旧何如元祐中黄鲁直书也按公自评元祐中书云往时王定国尝道余书不工余未尝心服由今日观之定国之言诚为不谬盖用笔不知禽纵故字中无笔耳字中有笔如禅家句中有眼非深解宗趣岂易言哉此书岂所谓字中有笔者邪公元符三年自贬所放还建中靖国元年四月抵荆南崇宁元年始赴太平凡留荆南十阅月尝有觧免恩命状云到荆州即苦癕疽发于背脇毒痛二十余日今方稍溃而此帖云新病疡不可多作劳正发奏时也嘉靖十年辛卯冬腊月三日徴明书石田题扇莫怪先生酷好泉老依泉住结泉縁书多染得泉成墨愧我无生石作田余初为明之畵扇囙咏墨泉而作己巳五月廿六日沈周味亚中泠此涧泉墨花浮动结清縁年来沃得毛锥润耕破江南处处田钱承徳诗脾清沁一泓泉早与青山结静縁书法儗看添纸价不须多买瀼东田莫息来㸔山中苐二泉暂时一借洗尘縁何如君与泉隣住引取余波入研田邵寳春到龙山处处泉茗煎墨洗縂随縁谁将分取东川𣲖小润湖南万顷田钱仁夫石田牧牛图朝牧牛暮牧牛朝朝暮暮牛放収骑牛喫草抱牛睡牛若度水我亦泅牛东信东西信西我弗强牛牛自知不劳不饥肥且长背肉秋来平如掌逢春耕田牛得力大凡要用先须养家中大哥气力无一春筑城夏作渠交秋又㸃征匈奴我为大哥鼓龙胡长洲沈周文太史䟦兰亭世传兰亭刻石惟定武本为妙然古今议者不一故有聚讼之说桑世昌兰亭考十卷最为详博然不若姜白石所着简明可诵谓真蹟隠临本行世临本少石本行世石本杂定武本行世然但言其所出耳未尝及其真赝也惟齐东野语载白石所书偏傍者谓持此可以观天下之兰亭矣所论凡十有五处余生平阅兰亭不下百本其合于此者盖少今从华中甫观此乃五字鑱损本非但刻搨之工而纸墨亦异以白石偏傍校之往往相合诚近时所少也其后䟦者七人而邓文肃善之柯奎章敬仲皆极口称之二公书家者流而柯尤号博雅其言如此余又何容赘一辞哉嘉靖九年庚寅八月二日文徴明识王百谷题宋徽宗畵水图宋徽庙长于绘畵圣艺天纵余尝见其所作花鸟无虑数十而山水则仅见溪山雪霁图在故太傅朱公家叹其妙絶此卷畵水全在平波无一笔溅瀑而汪溏漾瀚有咫尺之势信乎卓特不羣竒之又竒者哉溪山卷有米南宫长歌此图亦南宫䟦二卷可当太白残月皆生平快覩者也卷首有奎章后有天歴二印盖元文宗好古置奎章阁以虞集为学士柯九思为博士鉴定书畵一时所蔵号称武库此卷出自尚方无疑天厯者文宗所纪年也万厯癸未秋仲十又一日太原王穉登敬书书畵题䟦记卷十书画题跋记钦定四库全书书画题䟦记卷十一明郁逢庆撰沈石田竹鹤卷道人种竹复养鹤鹤可看家竹䕶坛度海借骑仙骥子题诗吝洗旧琅玕风前扫叶碧云乱月下闻声白露寒终日闲縁锁不尽堕毛为服箨为冠沈周寄题竹鹤以为他日相见资石田调南乡子辞天地一痴仙写画题诗不换钱画债诗逋忙到老堪怜白作人情白结縁无兴最今年浪泊茅堂水漫天笔砚只宜收拾起休言但説移家上钓船右寄南村张处士沈周文衡山吉祥菴图徴明舍西有吉祥菴徃嵗尝与亡友刘恊中访僧权鹤峰过之恊中赋诗云城里幽栖古寺闲相依半日便思还汗衣未了奔驰债便是逢僧怕问山徴明和云殿堂深寂竹床闲坐恋松隂忘却还水竹悠然有遐想㑹心何必是空山越数年过之则恊中已亡因读旧题追思其韵尘踪俗状强追闲惭愧空门数往还不见故人遗迹在黄梅雨暗郭西山时𢎞治十四年辛酉也祗今正徳庚辰又二十年矣菴既燬于火而权师化去亦复数年追感昔逰不觉怆失因再叠前韵当日空门对燕闲伤心今送夕阳还刼余谁悟邢和璞老去徒悲庾子山他日偶与恊中之子穉孙谈及因写此诗并追图其事付穉孙藏为里中故实云时十六年辛巳二月八日也文徴明识石田耻斋图雨里荆溪叠叠山湿云藏翠有无间归来老眼糢煳在水墨还消白日闲耻斋久不㑹暑中辱过僧寓清论竟日而返因出纸作此景系诗以识之成化癸巳夏沈周衡山水墨写意北风入空山古木翠蛟舞何处天球鸣寒泉洒飞雨题古松流泉空庭竹树翠交加春雨垂垂湿更斜睡起雨收朝日上萧然凉影印空沙倣梅花道人墨竹古桧折风霜苍虬落寒翠何必用明堂自得空山趣题古桧约戸秋声夜未降一天清梦乐湘江酒醒何处覔环珮斜月离离印纸忩题竹篠鸠一声来鹊一声鸠能唤雨鹊唿晴天公见此难分辨晴不成时落不成题枯木竹石上集鸠鹊春日莺啼修竹里仙家犬吠白云间题竹石卧犬忩外宜男花本是忘忧草钗头谁倒簮钱唐苏小小题萱草罝罗不扰泽原寛丰草茸茸足自跧只恐山中藏不得㑹须㧞颕利人间题芦粟免惟余寂寞篱根菊斜日西风暎脸黄题菊翠竹淡摇金芳兰破紫玉两两结同心因之爱幽独题兰竹莫信陈王爱洛神波那得更生尘水香露影空青处留得当年觧珮人题水仙踈影横斜水清浅暗香浮动月黄昏题古梅嘉靖辛卯春三月偕子重履吉过竹堂僧舎时新雨初霁清风袭人性空上人聮此纸索余墨戯澷图一二种遂携而归更旬始就老年迟顿聊用遣兴若以为不工则非老人计也徴明衡山居竹图珍重闲情在竹间幽居深𤨏碧琅竿清风自觧驱尘土高节还堪託嵗寒门掩夕阳容竟造诗成春雨倩谁刋已知胸次清虚甚莫作寻常肉食㸔徴明次五岳山人黄省曽居竹赋兰泽蔽宿草椒丘无余芳睠兹君子室懿彼多脩篁雨叶偃翡翠风梢亚琳琅幽人感嵗暮托迹同雪霜曽谓白驹至载脂鸣鳯翔神卢粉萧散遐心信徜徉窹言契斯乐永矢不可㤀安阳杜璠幽居清閟翠成文尽日焚香对此君昼永踈风轻袅袅夜寒凉月白纷纷呉下王谷祥猗猗緑竹秩秩华榱翠文洞䟽秀翳堦壝白日潜照清风时披澹然幽独君子之居葆生文伯仁种竹随清况幽居逺俗氛谁知豹阉客能爱鳯园云晓迳浮青月秋忩映緑濆王猷千载兴萧洒出人羣秦余山人岳岱右居竹卷皆呉中一时闻人为海寕王君作者王君不详为何人观其绢素精好交无襍賔亦可尚已不知何縁流落京师震川先生得之先生雅好种竹而亦姓王亦可以为竒矣偶擕过弊寓囙叹物之得其所归而卷中诸人震川所交㡬半时一展玩殆若为震川而设者题此以寄嵗月葢自戊子至今已三十九年又不胜存没之感于诸公也嘉靖丙寅秋七月三桥文彭书万厯庚辰四月晦日观于耆英堂之东偏展玩数四不能去手卷中诸名士惟徐君犹在而先兄亦仙逰八年矣囙题于后以识感云茂苑文嘉书石田牧犊单条緑隂深处伴牛眠笛弄斜阳芳草间多少利途奔走客何如及得尔侬闲长洲沈周刺水新秧雨一犂栁隂山影緑参差长安囘首风尘恶输与江东牧犊儿王穉登力尽东菑雨半犂夕阳归早歩迟迟无人叩角行歌去宛似桃林放牧时周天球田家嵗计在锄犂茅屋高眠唐子西牛背笛声归短径已知山月印前溪张鳯翼文衡山桐隂图漠漠踈桐洒靣凉溅溅寒玉潄廻塘马蹄不到清隂寂始觉空山白石长孔周经时不见日想高胜居然在懐囙冩碧溪高士图并小诗寄意石田九日无菊歌今日九月九无菊且饮酒明年九月九有菊亦饮酒有花还问酒有无有酒不论花无有好花难开好时莭好酒难逢好亲友一杯两杯长在手六印何消金握斗三杯五杯不离离万事莫谈瓶且守瓶云罄矣我即休载欲谋之已无有天应松我身独在天不全人花乃后迟之明日兴还存紫青袍得开否倘㸔烂熳即重阳借酒东墻恼隣叟𢎞治甲寅秋九月望日沈周文衡山䟦钟元常季直表右钟元常荐山阳太守闗内候季直表宣和书谱及米史黄论与他名家品目皆不见纪载惟张士行法书纂要甞一及之且与戎路力命尚书宣示并称但戎路诸帖咸有石刻传世而此帖不传刻本殆不可晓而陆行直郑元祐袁仲长在元世皆博学名能书家其题语珍重如此必有所据先友李公应祯又甞亲为余言其妙谓虽积笔成塜不能仿彿其一波拂也公书法妙一世其言如此余又安能置喙其间哉但诸公题语皆称焦季直余验焦字寔候字之误葢侯字上有闗内字寔闗内侯也至后但称直而不言季葢季姓直名关内侯其爵也若以为焦姓则上闗内字似无所属以为地名不应荐人而直举其郡望且当时亦无所谓闗内郡者故余定为侯字无疑而华氏入石直标为荐季直表云徴明识文衡山䟦右军袁生帖真蹟右袁生帖曽入宣和御府即书谱所载者淳化阁帖弟九卷亦载此帖是人曾入太宗秘府而黄长睿阁帖考甞致疑于此然阁本较此㣲有不同不知当时临摸失真或淳化所收别是一本皆不可知而此帖五玺烂然其后覃纸及内府图书之印皆宣和装池故物而金书标籖又出裕陵御笔当是真蹟无疑此帖旧蔵呉兴严震直家震直洪武中仕为工部尚书家多法书名畵后皆散失吾友沈经时购得之甞以示余今复观于华中甫氏中甫甞以入石矣頋此真蹟无前人题识俾余䟽其本末如此嘉靖九年腊月三日文徴明识衡山题菊石扇头陆薇轩以所蔵石翁葵花扇头示徴明使题其上徴明失之懊恨不能自已乃作菊石报之頋徴明乌足以承翁之乏哉虽然优孟之为孙叔敖人皆知其非也而楚王信之在薇轩亦取其抵掌谈语而已徴明徐武功逰灵岩山辞佳丽地是吾鄊看西山更比东山好有罨畵楼䑓金碧巗扉彷彿十洲三岛却也有风流安石清真逸少向西施洞口望湖亭畔对云影天光上下相涵相照似寳镜里翠娥妆晓且登临且谈笑眼前事几多堪吊香径踪消屧廊声杳麋鹿还㳺未了也莫𬋩呉越兴亡为他烦恼是非颠倒古与今一般难料叹宦海风波几人归早得在家中老遇酒美花新歌清舞妙尽开懐抱又何须较短量长此生心应自有天知道醉唿童更进余杯便拚得三更乘月廻仙棹秋日逰岩山调寄水龙吟天全生徐有贞沈石田着色山水连峰何窃窕浚谷深且幽中有高识士乐兹逍遥逰长勤事竹素抱志徯其时芙蓉制重襟约以珊瑚钩搴芳古桂林翔声借南州鳯鸟不可狎乃在崑崙丘矫首望光尘遐鄙即无由信思聊致言墨墨惭谬悠惟谦呉君才茂徳优为东崐名流也相别良多嵗月懐思不能置聊以拙畵鄙言通其知也癸巳沈周文衡山䟦宋搨黄庭经宋诸名贤论黄庭衆矣然但辨其非换鵞物卒未尝定为何人书虽米南宫亦苐云并无唐人气格而已至黄长睿秘书始以逸少卒于昇平五年后三年为兴宁二年黄庭始出不应逸少先已书之意宋齐人书然不可考矣予按陶隠居与梁武帝启已有逸少名蹟黄庭劝进等语隠居去晋为近当时已悞有此目则此书虽非逸少笔其为晋宋间名人书无疑而赵魏公以为杨许旧蹟岂别有所见乎唐石刻数种并佳传流近代转亦失真无足观者此本纸墨刻搨皆近古有宣和绍兴印章想曾藏秘府且陶学士䟦语甚详字比诸刻瘦劲涪翁所谓徐浩模本为是都𤣥敬不知何縁得之以遗从父庆云今转以付予亦楷法中苐一等帖自可寳也癸卯上已日徴明记徴明石田送嵗歌打渔鼓唱道情说生说死说功名唱道情打渔鼓説神说仙説今古仙家自有山中乐凡家自有世间苦年头年尾忧不休今夜又当年尾头唱要高鼔要急主劝賔酧忘拜揖蜡花烁烁白壁光酒波濯濯青袍湿客莫言辞主须醉多情送年恐不及年送去还复来渔皷声中白髪催白髪不可变莫于掌中杯鼓砰逢杯络绎不知东方之既白旧年已尽客亦散门前又接新年客新年别唱贺新郎送旧迎新渔鼓忙八十一翁沈周姚丹子墨竹姚丹子爱冩竹砚池吸尽人间緑石屏秀色亦可掬消闲有书不肯读自谓胸中饱淇澳公绶倪云林山水自题江南春辞汀洲夜雨生芦笋日出曈昽帘幙静惊禽蹴破杏花烟陌上东风吹鬓影远江榣曙劒光冷辘轳水咽青苔井落花飞燕触衣巾沈香火微萦緑尘春风颠春雨急清泪泓泓江水湿落花辞枝悔何及丝桐哀鸣乱朱碧嗟我何为去郷邑相如家徒四壁立桞花入水化緑萍风波浩荡心怔营唐伯虎和梅子随花菱孕笋江南山郭朝辉静残春鞵韈试东郊緑池横浸红桥影古人行处青苔冷舘娃宫鏁西施井低头照井脱纱巾惊㸔白髪已如尘人命促光隂急泪㾗渍酒青衫湿少年已去追不及仰㸔鸟没天凝碧铸鼎铭钟封爵邑功名譲与英雄立浮生聚散似浮萍何须日夜苦蝇营文徴仲和象床凝寒照篮笋碧恍兰温瑶静东风和梦晓无踪起来自覔惊鸿影彤帘霏霏宿余冷日出莺花春万井莫怪啼痕栖素巾玉容暗作梁间尘春日迟春波急晓鸟啼春香露湿青华一去不再及飞丝萦空眼花碧楼前桞色迷城邑栁外东风马嘶立水中荇带牵柔萍人生多情亦多营王雅宜和江南三月闘樱笋落红满地帘栊静緑杨深鏁五陵门黄鹂声破秋迁影罗衣不奈东风冷辘轳梦断琉璃井当年歌舞纒红巾花月委地随香尘春来迟春去急天涯草为王孙湿昔人逰处今不及今人逰处山仍碧近时陇墓昔城邑丰碑短碣斜阳立覇图销尽等浮萍离宫野殿僧自营王禄之和轻雷动地惊抽笋修篁过雨琅玕静淡云初散日华明珠箔珑上花影栁风吹靣不知冷冉冉韶光融万井油壁香车时自巾䨇轮辗破芳原尘鸟求友声声急燕飞低掠芹泥湿命侣追欢如不及兰渚衡臯眼中碧呉宫已沼空城邑石湖晴峦暎波立楼船载酒冲翠萍仙逰汗漫心无营陆师道和慿高晏㑹夸樱笋翠幙围春蕙风静红牙镂板对花歌妙伎明粧艶花影玉盌浮光蔗浆冷雀钗珠履列井井摘花引酒整衫巾阳春一曲飞梁尘羽音迟啇调急罗袖圎凝唾花湿宛转莺喉字相及随珥遗钿眩珠碧緑雾红烟隔城邑披云疑在蓬莱立回看江漠转䨇萍云胡不乐徒营营黄姬水和园林二月抽新笋微飈散雨郊原静栁条处处变鸣禽帘幙差池䨇燕影舘娃宫灰青草冷桃花半覆呉王井陌上逰人落醉巾寳马香车逐绮尘开花迟谢花急晓起看花薄罗湿踏青拾翠如不及回头日坠山凝碧愚者惜费长邑邑贤达又媿修名立那知人世若飘萍胡乃不乐徒忙营彭孔加和惊雷昨夜抽新笋霏㣲宿雾空山静笙歌合闘采茶隣青旗红斾林间影美人罗衣触朝冷尝新争汲西施井䨇龙擘破拭芳巾灵芽吹香嫩曲尘春来迟春去急风雨畨畨畏花湿牡丹颜色谁相及朱栏油幙围轻碧王孙不归心欝邑女伴差随弄花立春江万里一飘萍㳺梁事楚将何营许高阳和雨前试茗春前笋嫩绿池塘鎻深静寳烟飘别院香烂熳桃花散波影罗衣不奈东风冷懐人香如瓶随井天涯一望泪满巾谁怜京洛多淄尘春事多春期急九峰烟雨青如湿平原校猎时将及五茸城头芳草碧华亭本是江南邑机云才名千古立英贤已去耿飘萍满目韶光何所营袁永之和呉姬当垆纎玉笋蜂衙喧罢青帘静风流人去锦㠶枯越来溪上旌旗影响屧廊空春月冷娟娟只照西施井覇图萧索泪沾巾至今士女踏芳尘西湖水渺湖㠶急春衫常带酒痕湿追欢买笑将无及月落汀洲烟水碧休教䨇皤鬂于邑可怜华表孤鹤立嗟哉浮华浪涌萍胡不学仙甘世营周公瑕和春雨催花暗长笋午日阶除风马静银蒜无端空押帘春心逺託归鸿影薄罗衫窄幽忩冷火试茶新石井蔷薇花刺胷红巾闘草寻芳涴韈尘鸟歌忙蝶板急呉山笼烟青雾湿行乐行乐须时及夫差故国望中碧泰伯虞仲经营邑踌蹰搔首风前立已见杨花化作萍古人今人空营营陆叔平和暖日融沙圻菱笋和风淡盪晨光静鸳鸯制羽醉芳洲摇乱春魂蹴花影舘娃人逺金钗冷翠缬隂沉落䨇井飞英扑靣蒙衣巾疑是当年香烬尘锦㠶迟箫鼓急夹岸青山蒙雾湿十里横塘归未及飞轮忽堕霞天碧繁灯閧酒趋花邑当垆翠袖迎人立红鲜入市罥緑萍金壶漏转犹营营象床凝香郁兰笋阿阁逶迤緑牎静佳人梦转抱余眠檐外朝曦徐度影填城緑盖朱宫冷扑地红烟花万井谁家游冶紫纶巾寳马青丝起陌尘传花迟促羽急酒酣淹泪青衫湿新劝未终悲已及油油芳草萦怀碧长洲尽是呉都邑帝子行宫随处立星移物换成飘萍幙燕巢居还自营文夀承和莭序相催将迸笋青春白昼帘珑静廻塘鸥鹭浴相喧照水鸳鸯娇弄影荡子未归春服冷佳人自汲山前井谁家青鸟啣红巾银鞍玉勒随香尘春色好春光急朝烟未散山犹湿山行应接不暇及山下湖光静凝碧三月逰船尽倾邑向人语燕樯头立㳺丝网花落池萍流年一去谁能营文休承和三月江南荐樱笋䴔䴖鸂鶒廻塘静蛛丝萦空细落花云母屏寒浸娇影帘外沉沉春雾冷緑萝欲覆花间井泥金小扇障纱巾畵桥紫陌踏芳尘花开迟水流急江鸭对眠莎草湿呉姬如花花不及摘花笑暎溪流碧杨栁烟笼万家邑桞下王孙为谁立幽渚泥香生緑萍闲看梁燕垒经营张伯起和石湖氷䁔青芦笋白云鎻溪巗扉静一声娇出䨇金梭细织柔条入牎影吐花不怯苔茵冷桐树隂轻覆丹井小楼病酒朝不巾日高昏帐萦香尘东风频轻㠶急夹岸茅檐燕泥湿往事悠悠已无及连天细浪伤心碧江山怅望生凄邑乱红惊眼凭栏立江南春事如转萍生年不乐何营营钱磬室和九陌莺花接樱笋千门栁色春风静金阊楼阁倚云高半卷珠帘露娇影美人晓粧怯花冷浇花自汲忩前井緑油翠幕餙车巾相邀南陌踏香尘花信催风雨急林花过雨红泥湿石湖綵鹢飞相及倒浸峰隂碎轻碧游人处处如城邑騕褭嘶风骄并立骀荡晴光转緑萍狂蠭戯蜨胡营营云林江南春辞并畵蔵袁武选家近来畵家盛传其笔意而和其辞者日广予不敏亦效颦为之自耻不知分量览者弗以珠玉在前愈觉其秽耳丙辰三月翔钱谷识石田金山图谁道金弦焦亦称两朶芙蓉浸在玻璃镜头白老翁寻此胜过江先尽金山兴隔水焦山䦨小凭寄语西风浚日来当定白鹤如期叅我乗一声独泪江声静右春日登金山望焦山有作沈周崇祯七年九月三日王越石持方朔賛洛神赋二帖来赏玩之余又出镇江唐氏所藏白定鼎罏细阅乃天下名物因见其底上有李西涯公篆书铭云夏鼎九象殷周禀焉小大冓物用知神姦孰是愈籖皃玉里埏䕫龙饕餮咫也序旃载其馨享庚永日宣东昜识文衡山千巗竞秀图尺素俄经已数年秀巗流壑始依然感君意趣犹如昔頋我聪明不及前万壑潺湲知水竞千巗青翠为山妍诗中真境何容尽聊毕当年未了縁千巗竞秀万壑争流乃余为子𫝊而作也子传与余相友善每有所往必方舟相与乗间出此绢索余图数笔兴䦨则止如是者凡十有三年始克告成因系之以诗嘉靖己酉八月长洲文徴明制石田秋溪晩照图野树萧踈及暮秋西风色作故飕飕林凋一叚清间地不见倪迂空白头沈周晴光射散雨冥冥露出芙蓉四靣屏流水小桥人不见晩风吹断蛰龙腥完菴刘珏题文夀承兰竹卷偶培兰蕙两三栽日燠风微次苐开坐乆不知香在室推忩时有蝶飞来西斋半日雨浪浪雨过新梢出短墻壁上不飞人迹断碧隂添得晓忩凉余性喜兰竹每见古人所作輙欲效之然不能得其彷彿暇日偶想像冩此数幅米老所谓若见真蹟惭惶杀人者也时隆庆壬申三月廿又七日在燕山寓舎戯作书于后三桥文彭陈白阳倣米氏云山庚子春日余间居湖上雪野钱君自呉城来持素楮索云山卷时春容滃欝烟云变幻触目成畵遂为作此颇谓适意然不知观者肯进我得窥米家堂奥否一笑道复复甫志尺素中作长山大江畵家所难我呉中惟沈石田先生得此竒詇他未能及偶阅此卷乃白阳得意之笔谿山云壑将数十尺连亘似万里观者不觉有逺心使石田复起未必不展卷啧啧也寳之呉门陈鎏题陈白阳作畵天趣多而境界少或残山剰水或逺岫踈林或云容雨态㸃染标致脱去尘俗而自出畦径盖得意忘象者也此作长卷乃独穷尽山川之状重叠变幻实而复虚断而复续烟云吞吐草木蔽亏景有尽而意无穷也又非若平日所作而已若此卷岂可多得哉观者当自识之酉室王谷祥题昔米南宫女嫁呉中大村某氏故敷文每过呉必往视妹甞作云山卷留其家越四百年而先达中丞陈公大姚人也乃于京得之甚以为竒西涯匏庵石田俱有题咏白阳先生即中丞之孙幻而笃好日就临搨领其真趣逸思故所作多烟峦云树约畧㸃染而已独此卷连楮寻丈偹极畵家诸法有江贯道江山千里之势岂非高人博古既无所不见而亦何所不学也旧呉彭年题渺渺平芜隔迢迢逺溆㢠廻林光云外出山色雨中开贺老鑑湖曲王丞辋水隈风流今已矣遗墨使人哀白门散吏袁尊尼陈白阳先君门人也其家蔵不惟有大姚村图又有海岳菴图所以得二米茟法为多尝为余作匹纸长卷又尝于灯下以纸醮墨作云山此何异张旭以髪作书哉偶阅此卷因题于后隆庆戊辰六月廿三日文彭雪野乃余友钱君子仪亦颇能畵其请白阳冩畵盖欲以为视式耳故白阳为之㸃笔与平时所作大异今又得诸公题语极其称许则与残山剰水似有如无之笔大不同矣万歴丁丑立冬日茂苑文嘉书白阳此卷专摹荆浩洪谷子洪谷子笔法倪元镇王叔明特窥三昧余未能梦见也不见荆浩畵不知白阳此卷来歴若以南宫大姚村海岳菴许之此老尚未心服或云前䟦自负米家者何也余曰正是此探竿影草耳所谓真人前不淂说梦华亭陈继儒题董𤣥宰题曹云西畵册曹云西山水师冯觐亦似郭河阳吾郡浈溪人胜国之末名为多田翁倪黄诸名士时为下榻以书畵相赏㑹𤣥宰呉匏菴茶歌汤翁爱茶如爱酒不数三升并五斗先春堂开无长物只将茶灶连茶桕堂前无事常煮茶终日茶杯不离口当筵侍立惟茶童入门来谒唯茶友爱茶有诗学卢仝烹茶有赋拟黄九茶经续编不借人茶谱补遗将脱手平生种茶不办租山下茶园知㡬畆世人肯向茶郷逰此中亦有无何有匏菴呉寛书唐子畏巗居高士图云树含晴日烟岚阁晩风高人将木履送目大江东晋昌唐寅为昌符畵唐诗襟服汉时冠日用于人只一般惟我识公心未老满胸才思蛰龙蟠友弟祝允明题襟履深林下悠然乐事多细风披夏葛斜日阁烟萝野篠醒残酒山禽和短謌还愁济时出谢迹此巗阿元吉溪亭靣虚旷乃在山之阳俯瞰玉淙淙仰视巗苍苍幽人抱竒僻卜筑临此方惬我清絶想谢彼驰驱塲爰有同心人杖䇿来浮梁相寻无俗论幽事与商量子畏旷古风流超尘墨妙图绘传于人间真世寳也适叔昭擕示因题以归之丁未徴明石田河豚大幅有客来从海上村早朝新喜得河豚齐穿青篾一䨇玉侑我田家老瓦盆仲基正月下浣自海上来经寒山出肫鱼二尾虽城中巨家贵㳺尚未食新盖重仲基情之旧物之早以余旦暮人且不能多次食也诗畵其荅之沈周石田山水小幅酒盏诗聮不厌频梅花已报满城春踈灯一夜山雨却冩乡心与故人沈周天涯偏感物华新灯下闲吟意转亲风雨满城春寂寂不知谁是畵中人匏庵呉寛题书畵题䟦记卷十一书画题跋记钦定四库全书书畵题䟦记卷十二明郁逢庆撰王安道华山图图未满意时欲重为之而精神为病所夺欲弗为之而笔力过前逺甚二者战之胸中久不决弟立道谓此古今竒事不宜阻力激之由是就卧起中强其所不能者稍运数笔昏眩并至即闭目敛神卧以养之少焉复起运数笔昏眩同之又即卧养如是者日数次劳且瘁不可言㡬半年幸完呜唿意于是乎满矣然傅色将半忽精神烦弊甚欲毕焉而掖与推举不足用思满城风雨近重阳一句尚可寄人况此乎遂罢弟立道儿子绪皆酷好畵惜不暇习吾心思目力已竭于此矣再可强邪囙授焉以慰其所酷好既授矣珍之亦可忽之亦可私之亦可公之亦可为覩物思人之具亦可视为手泽使后子孙相与慎惜亦可贻诸好事亦可吾不能效平泉子为身后计也畸叟陆叔平临王安道华山图余既为武侯䟦王安道华山图意欲乞钱叔寳手摹而未果踰月陆叔平来访难其老侍之至暮口不忍言摹畵事也陆丈手其册不置曰此老遂能接宋人不至作胜国弱腕苐少生耳頋欣然谓余为子留数日存其大都当更为䆒丹青理也陆丈畵品与安道同故特相契合畵成当彼此以意甲乙耳不必规规骊黄之迹也吾友人俞仲蔚周公瑕莫云卿軰特妙小楷吾悉取安道叙记及古近体诗托仲蔚唐人杂记并诗托云卿李于鳞一记六诗乔庄简一纪一赋托公瑕都元敬一纪托程孟孺别书一册附于后此册成安道有灵不免作衞夫人泣矣甲戌夏日瑯琊王世贞题王酉室梅花风引上春香雪弄南枝色为有惜花心楼中莫吹笛谷祥遥闻黯淡香近见依㣲色月下一清吟风前有长笛彭年暗里漫闻香雪中本无色陇头音信稀祗有隣家笛五峰文伯仁一枝天下春万古江南色满地玉𥻘𥻘隣家起𦍑笛袁㐮爱此嵗寒香不染秾芳色开落应有时无妨畵楼笛文彭风传玉国香雪弄摇台色还愁一片飞关山起孤笛文嘉黯淡一枝香晶莹满枝色素貭倩谁隣芳心寄长笛顾闻艶夺巫山女芳倾洛水神逍遥霜月畔俨对断肠人许初照水扶踈影临风惨淡神月明茅屋下谁惬傍幽人陆师道江南一枝雪旖旎春风前莫遗金尊歇愁闻玉笛传陆安道梦转罗浮月二更夜寒风力损花神不禁𦍑笛隣家起吹落庭前几片春陆治一雪垂垂合冻云踈枝繁蕋玉増神可怜五月江城笛吹散香魂其奈春周天球名花万朶玉丛丛秀发春心夜月融水浅沙明歌舞歇不知人在水晶宫毛钖畴自谁翦玉粘枝白尽有清香入坐幽若使西湖贫处士临波对月縂悠悠质山黄姬水竹篱巴外野梅香带雪分来入醉乡纸帐独眠春自在漫劳车马笑人忙陈淳爱看璧月挂梢头几向花前作醉逰无奈翠禽啼得苦不容清梦到罗浮毛钖嘏寒夜烹茶扫雪余空斋人静意何如最怜踈影横斜处灯火微眀纸帐虚朱朗香满踈帘月满庭风檐鸣铁砚池氷夜寒人静臯禽语却忆罗浮雪后登钱谷孤山月透踈踈影庾岭风飘冉冉香开处能催何逊赋飞来还㸃夀阳粧袁尊尼院落沉沉夜色微月华偏与净粧宜难明緑树枝头雪且续梅花梦里诗周用高斋雪霁净无埃万玉珑带月开踈影只宜何逊赋清芬疑是洛神来文肇祉杜甫诗成东阁林逋梦绕西湖雪冷霜浓香重须知铁干氷肤文彭重题石田花卉册老我招邀即墨侯生生都是手中求无人领取东风意白髪先生笑下楼老矣东风白髪翁怕拈粉白与胭红洛阳三月春消息在我浓烟淡墨中牡丹三千年后实成时玛瑙高悬碧玉枝王母素无容物量却疑方朔是偷儿桃子谁铸黄金三百丸弹胎微湿露溥溥从今抵鹊何消玉更有饧浆沁齿寒枇把张骞带得西来种中秘千玲及万玲一箇臭蔵不尽又从身外覆精神石榴江上秋风花及时抱霜浥露见新枝东家桃李无言语却悔先荣不逮迟芙蓉秋满篱根始见花却从冷淡遇繁华西风门径寒香在除却陶家到我家菊花犀甲寒碧叶重玉杯擎处露华浓何当借夀长生酒只恐茶仙未肯容山茶秋棚昨夜黒风唿鬼泪濙濙泣不枯明日担夫晓街上一筐新味卖明珠葡萄𢎞治戊午秋日长洲沈周陈白阳花卉册粉态含香露未干氷肌犹却晓宫寒沉香亭北人如玉一笑东风半倚䦨白牡丹簇树朱花闘晓粧满庭龙麝一时香佳人睡起浑无事折得繁英叠綵玫瑰长门秋晓露凄凄䨇袖轻翻旧赐衣自笑不如桃与李春风吹向上林飞秋葵茉莉开时香满枝钿花狼借玉参差茗杯初歇炉烟烬此味黄昏我独知茉莉朝曦山阁顿忘寒锦树重重覆曲䦨惟有梅花似相识暗香撩我隔帘看梅花幽柔宻意诗中见萧瑟畵图犹自㸔谁道别来知已少云房水殿縂生寒水仙江村三月花如锦流水一溪春可怜若见渔郎倘相问寰中自古有神仙桃花露湿轻纨波不摇珠房云冷细香飘也知巧作红粧好只恐红消倍寂寥荷花露下芳苞拆紫英夜深香霭近人清援琴欲鼓不成调一片楚江空月明幽兰紫房自拆应多子安得当年燕祝辞今日辞成为君赠更期玉树长新枝榴花叶袅青鵉舞珮长花间鹄嘴缀微黄小庭树此宜男秀嵗嵗悠然在北堂萱草花开不是辛夷种自得凝香饶紫苞昨夜月明庭下㸔恍疑罗袖拂琼瑶木笔薫风庭院杂英开忩满蕉隂径满苔燕寝凝香自终日叩门那有俗人来秋色小忩秋色满庭阶寂寞无营自煑茶赖有短墻芳草积不教蝴蝶过隣家秋色陈淳畵并题沈恒吉山水此老粗踈一钓徒服也非儒状也非儒年来只为酒煳涂朝也村酤暮也村酤胸中文墨半毫无名也何图利也何图烟波染就白髭须出也江湖处也江湖时雨方霁寤寐北牕展玩古法名笔聊为作此赠诚菴老友一笑恒吉一竿风月一簑烟雨家傍钓台西住卖鱼生怕近城门况肯到红尘深处潮生觧䌫潮平鼓枻潮落放歌归去时人错认严光自是无名渔父八十三翁沈贞吉题于有竹居陈白阳着色花卉册玉靣婵姢小檀心馥郁多盈盈仙骨在端欲去波水仙堂背宜男草花间叶复柔应须好培植见说觧㤀忧萱草红粉天然色香毬簇寳丛唐宫歌舞处遗恨满东风牡丹春风一夜狂吹雪满琼树山禽偶来栖殊有噤寒意棃花朱房明汉畤翠珮委湘川触目琳琅盛春风得瑞偏幽兰深院春已归名花迟独辉清香凝紫玉何必数蔷薇玫瑰东风吹琪树幻出氷雪姿虚庭落清影夜半月明诗白毬三月韶光好桃花发满蹊武陵千万树何不放人题桃花秾香折麝脐细蘂秀鹤顶东风故飘荡熏人醉不醒瑞香薝卜花开日园林香雾浓要从花里去雨后自扶笻栀子波靣出仙粧可望不可即熏风入座来置我凝香域荷花蜡蔕团頳玉文英簇綘绡秋来结佳果珍味不须调石榴纷披多碧叶秋至乱抽苖细蘃垂垂处春棠未足娇秋棠秋令气云肃桂子正流芳金碧烂煌处遂饶万斛香桂花秋霜下篱落佳色散花枝载咏南山篇幽懐不自持篱菊梅花当盛日犹自勒春寒几树霏香雪偏冝竹外㸔梅花庚子中秋白阳山人陈道复书于五湖田舎之碧云轩石田赠卢宗尹畵今晨感我生襁褓迨衰老嵗月倐来往七十何草草譬初同此日天下生不少如论七十年汗漫并莫考善恶与昏智贵贱及夀夭各各不可齐得活便是好但耻老丑人多为后生藐我女自爱我劝我饭加饱旧友自爱我把酒颂且祷我生已万幸际兹世有道拙废固无用农圃亦可保杯酌虽寡嗜些少慰懐抱偃息间行逰随意弄花鸟乐哉天地间偷生亦为巧宗尹卢君知余生辰擕酒见祝酒后漫书以识亲知一日良晤复为图系书之以荅宗尹宗尹且入毉垣相见不易以此作念云𢎞治戊午前十一月二十一日沈周文五峰倣黄子乆云山山青云白水拖蓝緑树黄茒小结菴只少红桃霞一片令人对景忆江南五峰文伯仁嘉靖丙寅春日友人金白屿出素纸索畵于席上草草戯笔观之者勿笑耳伯仁再言陆包山菊花晩嵗事老农闲来兼学圃不读郄平书新𫝊陶令谱包山子陆治作唐子畏李后主图莲花冠子道人衣日侍君王宴紫微花桞不知人已去年年闘綵与争绯蜀后主每于宫中褁小巾命宫妓衣道衣冠莲花冠寻花桞以侍酣宴蜀之謡以溢耳矣而生石把注之竟至滥觞俾后熄摇头之含不无扼腕呉郡唐寅畵并题文衡山桃源图偶然避世住深山不道移家遂不还却怪渔即太多事又传图畵到人间徴明万树桃花春雨香武陵何处问渔郎湖山表里如图畵洞口烟霞天一方陆治咫畵桃源路更深神仙从此隔溪云笑他秦帝空求术谁信尘凡己自分蔡羽路入桃源深更深溪中流水洞中云岩居别有尧天在只许渔郎占席分王守桃花何事隔人羣一半青山一半云世上成蹊都浪说仙凡囘首路头分王宠祝希哲宋版文选䟦自士以经术梯名昭明之选与酱甑翻久矣然或有以着必事乎此者也呉中数年来士以文竞兹编始贵余向蓄三五种亦皆旧刻钱秀才高本尤佳秀才既力文甚竞助以佳本尤当增翰藻不可涯尔丁巳祝允明笔门人张灵时侍笔砚文选自隋唐以来莫不习之余昔逰南都求监本率多漏缺不可读偶阅书肆获部之半又非全书也其后赴试京师今少宰洞庭王公出其前帙见示俨然合璧因遂留而成之孔周何从得此精好倍余所蔵好学之笃又有好书济其求冝有以庆赏杨循吉徐桢卿观唐寅披翫姚谷菴书卷堂偏有地裁丛菊菊外无尘结小亭何处满篱秋烂烂此中清景月冥冥主人自对多青眼若个相过是白丁能屈王𢎞送酒使谩劳陆羽煮茶经重阳定不嫌皆醉举世惟应笑独醒君已种来酧逸兴我将分去对頽龄从教五桞当门碧忽见南山向晩青须揷满头成眷恋篱边开口重丁咛谷间饮水知甘味卷里题诗颂徳馨朝拾落英和湛露夜吟蓬髩带踈星曾容翠竹陪孤主莫把春花叹易零三径宛存濒鴈荡一舟常许度凫汀云东逸史姚绶王酉室茉莉一种名花当暑裁氷葩玉蘃亦竒哉枝头浥露朝朝摘帘外霏香夜夜开已爱芳英㸃云髻更怜余馥汎茶杯寒牕就日深蔵䕶生怕东风料峭来谷祥浴起月到槛柔枝方可折薫风如有情吹帘散香雪道复题衡山小畵亭下林隂扫不开庭前山色翠成堆日长自有读书趣何用纷纷车马来徴明雨歇风清一棹横㣲吟自爱晩潮平夕阳西下山千叠木落空江生逺情此先待诏小笔仲子既为鍳定复书此诗甲戌七月文嘉识陆包山玫瑰翠羽成丛玉作花露杯香㵼紫流霞只愁一笑倾阳蔡况说相逢衞玠车色山陆治作暖风吹酒玉颜酡宛转轻柔压绣罗一笑嫣然真自儗太真扶醉欲如何彭年春尽沙河雪未廻一枝红玉意俳徊汉家已进榴花艶此种新从畨使来周天球春腴红玉软香透紫茸温村美名应称终承雨露恩文彭色与香同赋江乡种亦希邻家走儿女错认是蔷薇文嘉山玉簮花问花玉是何年种追琢簮头搃是谁曽供瑶姬秋海晏斜寳髻緑云垂本来皓魄齐钗燕秪可香匳照月规云是洗头盆卸却乗风飞上碧霞枝陆治识昔本钗头玉今为枝上花只愁明月夜飞去复还家彭年展叶类衣罗含葩似篸玉佳人明月中悞将砌竹周天球碧叶团隂约素英何如寳髻玉钗横当年化作䨇飞燕犹是钗儿示死情文彭砌下玉簮花清姿洁更幽何当晩粧罢斜䅤玉人头文嘉王禄之榴花榴房折锦囊珊瑚何齿齿试展畵图㸔慿将颂多子谷祥风落亭臯霜气凝累累秋实锦英呈琅玕百颗赤瑛绽多子还夸安石名彭年秋霜凋百卉锦颗有安榴还应兆多子积美生公侯文彭衡山白描老子像后楷书清净经丁酉七月望日徴明绘像病困无聊冩此奉赠北山炼师永充福济观常住一笑置之徴明顿首犹龙公道貌𤣥言吾夫子以为不可测识者而徴仲先生以笔墨追之几得影响此不复当以艺事目矣必㷊登流眉香一铢乃可开卷壬戌十二月李日华敬题复楷书老子𫝊嘉靖戊戌六月十有九日为北山炼师补书此𫝊于是余年六十有九矣欧阳公甞言夏月㩀案作书可以消暑忘劳然余挥汗执笔祗觉烦苦尔岂公自有所乐也是日午后㣲雨稍凉但苦忩暗故首尾浓纎不类不免观者之诮云徴明识石田育菴图坐深谁问夜何其数唤添衣且不辞情到老年难作别人非今日是相知月明高树鸦翻处风静虚堂烛转时冄把一樽酬笑语慿君㸔取髩如丝周与育菴先生年各向老每别必有诗纪之此纪庚子嵗季冬望之夜语也偶与育菴冩长卷漫书于左唐子畏漫兴歌行二首人生七十古来有处世谁能得长乆光隂真是过隙驹緑髩㸔看成白首积金到斗俱是闲几人买断鬼门关不将歌舞送樽酒徒废铅永烧金丹白日昇天无此理自古有生还有死眼前富贵一秤棋身后功名半展纸古称彭祖夀最多八百年后还如何请君听我歌且舞穷通夀夭皆由他人生七十古来少前除少年后除老中间光景不多时又有炎霜与烦恼过了中秋月不明过了清明花不好花前月下得高歌急须满把金樽倒朝里官多做不尽世上钱多赚不了官大钱多心转忧落得自家头白早春夏秋冬捻指间钟送黄昏鸡报晓请君细㸃眼前人一年一度理芳草草里高低多少坟一年一半无人埽唐寅文衡山主文恪公燕集图冬日侍柱国太原公东堂燕集奉纪小诗同集者济阳蔡羽九逵太原王守履约王宠履吉敬邀同赋是嵗正徳庚辰白头萧散对芳罇谁识三朝旧相君趣卖金为賔客具有时席许野人分狄门自昔称多士白傅平生冣有文漫说江湖多乐事还从天际㸔浮云坐列羣贤少长并何如逸少㑹兰亭一樽谈笑兼文字百代风流尚典刑残雪暎筵梅粉痩春风绕筯菜丝青周公醖借如醕酎恠得相㸔未易醒学生文徴明相公开緑墅题咏属诸生松下琹尊净城头云鸟晴碧桃封玉洞紫鳯发秦京要识䕫龙味从容酌大羹门下生蔡羽上相豊时豫西园清燕开日华浮曲盖云气动层台去鲤调神鼎黄流湛玉杯懽余歌既醉吹照媿蒿莱又稷卨韬霖雨丘园贲鳯麟紫微开日月碧海动星辰宫锦盘龙瑞山𤣥曵珮珍委裘天下计还系典刑人门下生王守堇书鳯皇翔千仞览徳自委虵哲人洞𤣥象约已澹无为天倪亮有适好爵非所縻周公睠东洛䟽广辞皇师绥章曵灵羽命服交文螭赤舄乃几几肃穆君子仪我公在朱堂式燕临前墀吹万天下泽乐育宫墻私既醉湛露泥有渰青云披列廕华榱下吐论光陆离倾心伫饥渇日入逈忘疲淮海惟扬薮具区咸池灵气哲人俱题舆八座玑衡转端委三朝日月扶志决臯䕫勤衮軄学宗姬姒弼文谟石渠金马从容地玉几冯虗圣眷殊昭代文华七叶光天人羣㑹翼先皇河图琬琰台阶列大吕黄钟閟庙扬千古晶英躔斗宿万年礼乐盛明良桥山玉殿松楸拱元老仪刑肃典常威鳯冥翔万里毛青山闲曵白云袍五湖下上天池逈一柱东南日观高玉洞朝霞餐石乳璜溪秋水㺯渔舠谢公不倦林泉赏无那苍生属望劳天上县车秉哲尊星移南斗嵑龙门泰山不动羣峰拱沧海无倪万壑奔台衮提携慙淬砺草茅沦落怅干坤重堂曲䜩旌旃倚澹荡春风照酒樽门下生王宠谨书奉侍柱国公山行巗冬隂湿翠𥚑僊家修竹护村墟云林晩暎宫罗蠎谿树风鸣玉带鱼洞口青烟迎紫斾寺门黄叶载香车衣冠未必真巢许北阙明朝有鳯书奉邀㸔牡丹子真谷口任逢迎无意元封宰相情江表从来擅佳丽海偶犹自乐昇平霏霏巗雨青泥欵欵春云紫斾轻韶舞已陈䕫稷暇洛阳原上看花行门生蔡羽顿首録衡山林堂图雨中禄之过访停云共观欧文忠画像及赵氏兰玉卷㷊香设茗遂淹留竟日聊此纪事戊寅子月七日徴明岳漳余题郭少卿隠居图大卿别墅清江濆廻溪古木生晴云客至琴尊自永日境幽坐卧皆离羣山堂寂寂奏风竹石林冉冉生兰薫秋来乗月理孤棹玉壶氷水懐夫君漳余岳岱呉匏菴题山水霜染秋林叶未红白云如海画溟蒙山中鸡犬无尘到谷口渔樵有路通䨇履行踪㽞藓迳五弦灵籁响松风浩歌招隠披图画自断冥飞缥缈鸿匏菴呉寛杜柽居自题画纷纷画债未能偿日日挥毫不下堂郭外有山闲自在也应怜我为人忙杜琼陆叔平山水鹡鸰原上看行苐䨇鹢齐飞复故人此去秦淮天正好桃花新水发初平三峰先生与西塘舎弟皆以计偕有事金陵包山陆治于濠上送之赋以赠别并为图意宋拓圣教序䟦右军诸帖惟圣教序在行草间极有益学者近世文太史书法多出此世争购之无奈残缺失真而全瓦始出至不可辨此本鍳定宋搨无疑为唐君少夷家物具见博雅王世贞右军书兰亭为最然定武本不可复得其次莫如圣教序虽本缉集自唐迄今碑故在长安学无恙也余两至长安摩挲其下不能去虽断碑恶搨以为尚书典刑况此是宋元间搨本学者易得蹊径冝其为书家珍袭也苐搨乆则刻浅刻浅则画细学者又当求之言外王世贞右军书法近世冣重者淳化阁本即二王帖十七帖不能埒葢全在选刻之精存其迹也今谬传者伙而阁本絶少欲见右军真靣目无如圣教序其集字模刻皆出一时国工视宋所彚集模刻高出数等此册尤是旧本精絶之甚当作书家上上乘具法眼者展册得之周天球石田雨汎小景江上浮云拨不开故人今雨却重来人生离合未容易起摘松花浸酒杯𢎞治己未四月八日惟寅扶頋我林屋余亦病起各不能事酒惟浅酌沾唇而已然谈谑之乐不减剧饮时也时有雨作雨汎小景识别云沈周姚云东诗二篇春山屏风白云幛扁舟摇摇棹郎唱沧洲老树萦薜萝緑色更比前年多水禽不闻格格鸣茫茫芳草终日晴村庄路转苹花曲如此山川足此生君不见有朋有酒可㳺衍无雨无风兴非浅不㳺不衍且不醉虚度年光自憔倅寻山资杖藜到处劳歩履落手得扁舟前溪秋似洗长桥卧波如卧龙岭有篠树无深松数峰青出白云抄玉笛秪今吹曲终曲既终人不见紫毫束绢墨色光日日画图长见靣姚绶原跋余生江南幸值太平之世逰诸名公家每每出法书名画燕闲清昼共相赏㑹因录其题咏积数十年遂成卷帙然间值客舟旅邸虽遇唐宋真蹟或笔墨不便则付之云烟过眼而已未尝不往来于方寸也时崇祯七年自春徂冬集为十二卷乃记于后水西道人郁逢庆识书画题跋记卷十二书画题跋记钦定四库全书续书画题䟦记卷一明郁逢庆编孝女曹娥碑右军升平帖未变钟法于露字初笔可见逼真尅㨗此刻尤为分明当是佳本张绅识右小字曹娥碑越州石氏所刻古雅纯质不失右军笔意余平生所閲不下数十本俱不及此张云门倪元镇皆好古博雅之士其题语珍重如此可寳也元镇题为辛亥嵗盖洪武四年在当时已不易得况今嘉靖壬子相去百八十一年又可多得邪太仓顾君出以相示澷识如此是嵗冬十一月十日征明时年八十有三刘宋陆探㣲姜后免冠图右免冠进谏图周宣王姜后故实也宣王每晏设朝后一日免冠待罪于永巷王见而惊询其故后曰陛下每晏设朝臣妾恐在廷之臣疑陛下居于深宫荒于酒色怠为国政言议纷然必生不测设使天下闻之祸将萌焉皆臣妾之不德以致如斯王闻而悦曰此寡人之失非卿明言岂能知过王后鸡鸣而起昧爽而朝任贤使能听言纳谏乃为周室之明君斯图刘宋时呉人陆探㣲所作其法遒劲傅色清润人品端荘神气超越六法具备出乎天成盖世传探㣲乃画中之圣者也此卷希世之珍画入神品其故实诚有补于风教观之者使齐家治国咸有助焉驸马都尉公当以什袭珍藏使子孙永保珍贝珠玉不足贵也元祐三年正月人日提举太平兴国宫赐紫金鱼袋王仲至䟦谢康乐古诗帖东明九芝盖北烛五云车飘飖入倒景出没上烟霞春泉下玉霤青鸟向金华汉帝看桃核齐侯问棘花应逐上元酒同来访蔡家北阙临丹水南宫生绛云龙泥印玉简大火鍊真文上元风雨㪚中天歌吹分灵驾千寻上空香万里闻谢灵运王子晋赞淑质非不丽难以之百年储宫非不贵岂若上登天王子爱清旷区中实嚣諠既见浮丘公与尔共纷繙巖下一老公四五少年赞衡山采药人路迷粮亦絶忽过巗下坐正见相对説一老四五少僊隠不可别其书非世教其人既贤哲伯英妙迹永絶之后隋唐能书者论草圣惟言永禅师张长史而已今观此卷始知元气在天壤间代不乏人但艺有专兼流传有显晦耳岂谢公以佳诗雅韵掩其书名耶况宣和宸翰内外签题玉玺与轴干皆全谱中论评又备极推奖庆仰神物感惠难胜值而有之此生之倖㑹也不媿恶拙僭书卷末时至正庚午蕤賔节日前翰林国史院检閲官荣僧肈熏香敬题右题中已极详备如此余又尝见宋嘉祐年不全拓墨本亦以为临川内史谢康乐所书妙入神品今幸获覩真迹殆不虚语笔势纵逸使人真有凌云之想书于五色笺上其笺大不盈尺上有五代以前印玺为庸人擦去可惜装背错序细寻绎之方能成章第前二篇见近世所刋六朝人诗庾信集味其词气颇不类谢公为可疑深媿浅陋不能考订以破数百年之惑而使妙蹟不遇知音悲夫墨林子项元汴禇河南书儿寛赞河南三龛孟法师二刻早年所书房公乔圣教序记长安同州本并晩年书此儿寛赞与房碑记序用笔同晚年书也容夷婉畅如得道之士世尘不能一毫婴之观之自鄙束縳于毫楮间耳诸王孙赵孟坚子固书羣玉帖中帝京篇赝迹可笑盖枯且露矣河南晚年书虽痩实腴孟坚又云禇河南汉儿寛赞正书三百四十字中刮去字盖宋国讳也河南书岂待赞而显子固所谓容夷婉畅者殆得之矣至顺四年闰三月二十四日桞贯识子固以此赞与三龛孟法师碑用笔不同定为河南晚年书碑有嵗月诚可信不疑然石刻视真迹自不无少异盖其转折精神处有非摹勒之巧所能尽也至正元年夏四月二十三日黄溍记禇河南书清劲峻嶷平生大节盖已见于笔墨之间古谓书类其人信哉豫章掲汯记潜溪宋先生题禇河南书云登善初师虞世南晚入右军之室故唐之能正书者仅二十八人而登善居三四之间其温润似虞结体则法右军人徒见所书或与薛稷类者遂疑之不知先哲有兼人之才而作字初不拘一体张颠善草书至其小楷极端谨有法传其学者惟颜真卿得之观登善者宜以是求之此题识唐太宗哀册文也余尝见之此所书儿寛赞笔意正同赵子固桞道传先生黄文献公掲伯防䟦语皆真迹但桞先生以中刮去五字为宋国讳则又见宋以前文字亦讳此不知何也此书非深识者不逹其妙又试以余书求之翰林学士觧缙书禇河南工𨽻楷尤为当时所重近世罕见真迹比有以枯树赋墨本示余殊不足以启人意见其伪无疑今观此书笔势翩翩神爽超越大胜家姪帖诸刻诚可为希世之玩也永乐辛夘春正月庚寅庐陵胡广观毕拜手谨识禇遂良字登善善书与虞齐名世南尝荐之文皇世南死登善独擅大名当时御府所收右军真迹者相半他人不能识登善輙能辩之至纎悉不爽后遇有所购必经登善审鍳为定及其自书乃独得右军㣲意评者谓其字里金生行间玉润变化开阖一本右军其诸帖中西昇经是学黄庭度人经学洛神隂符学画像湖州独孤府君碑越州右军祠记同州鴈门两圣教序记是其自家之法世传兰亭禇本亦与率更不类盖亦多出自家机轴故也今观永新文学邓仲经甫所藏儿寛赞正与兰亭圣教记诸帖相似笔意婉美似瘠而腴似柔而刚至于三过三折之妙特加之意诚褚法也后有赵子固及桞道传黄晋卿掲伯防诸公䟦尾皆信而可征桞公谓中间刮去𢎞字为宋国讳信然宋人以𢎞为弘是也永乐辛卯二月独山王偁观毕书于钟山书舍唐人冩字多用硬黄其次则用槌熟纸盖韩退之以为生纸録文为不敏是也乌丝䦨唐界黒而细宋人淡墨而理麄此唐界宋界之别惟作方眼格子为对待书则自唐始六朝以前无有也米元章尝病此盖一时之宜云偁又识禇河南博雅通识工𨽻楷初师虞永兴晩得右军笔法正书遒劲直班欧虞贞观中谏议大夫兼起居注文皇尝问曰朕有不善卿亦记耶对曰守道不如守官职在载笔君举必书其为人忠直贞亮可知矣观此书儿寛赞瑶台青𤨏春林罗绮之喻不虚也而刚方正直之气溢于翰墨之间诚类其为人千载之下其流风余韵即此可想见矣山东宪使云间黄汝申出以见示不胜喜幸杜子美诗有云金钟大镛在东序氷壶玉衡悬清秋余于禇书亦云汝申其寳之正统四年正月丙戌豫章胡俨谨题此卷旧藏故人邓宗经所宗经为庐陵永新潜山三县学官皆携以自随洪武壬午予获观于庐陵永乐丁亥又获观于永新是时学士觧公赴桂林任予送至彼觧公题此卷深欲效河南笔意题毕自谓与平日所书回异从行有黄生学书于公熟识公字公戏以手掩其名召生试观问为谁书生错愕莫能辨因抚掌大噱后五年辛夘春宗经携至南京寓余官舍中翰林诸公俱来就望而检讨王公孟阳欣然许题其后且以就望为不尺借归观之徃返数四一日大雨中学士胡公肩舆来索而卷适留孟阳所亟命院吏二人荷氊衫徃取留其家二日所题字亦异平日书盖观此而有以启其新意也今少傅东里杨先生时在春坊以少暇未及观最后始与宗经携卷诣其私第值暮秉烛展玩良乆㑹公冗弗果题识宗经常阙然于懐宣德乙巳予至潜山宗经袖此卷欲以遗予且曰君子不留意于物吾老矣付之得人则于此卷无负矣余辞以素不善书当求善书者付之庶几不负今年冬余至云间大恭黄公汝申忽出此卷示余自言前此两月过安庆得之于秀才李生生名善尝从宗经游岂宗经属以择人而授生生知黄公好古博雅而又长于法书故竟以归乎黄公然则李生亦可谓能知人宗经亦无负于此卷矣展玩之余俛仰今昔非但河南之墨迹足为寳玩而当时二三君子之余韵犹可想见因详着于卷尾正统二年丁巳十一月晦庐陵周忱书于云间之三陆书院王右军二谢帖谢书云即以七日大敛冥冥永毕不获临见痛恨深至也无复己巳武妹脩载在终始永絶道妇等一旦哀穷并不可居处言此悲切倍剧常情诸不能自任未遂面縁抚念何已不一羲之顿首熈宁九年十一月十四日赵抃閲道越州清思堂之西至乐斋观右军真迹近世渐少观二帖纸札尚完殊可爱也案贞观日録洎淳化法帖皆不收此岂当时为好事者秘藏不出耶熈宁丙辰冬至日丹阳蘓颂子客余杭郡西阁题假守徐师回丁巳仲春十日覧之郡倅朱正民同观熈宁九年七月六日书㑹稽关景辉存中熈宁九年五月二十五日三司北轩观华阳王仲脩观清河崔彦博唐公元豊乙丑五月望日观于西安县东斋朝议大夫致仕何世昌元祐二年八月十七日观于衢州衙之大㕔武夷范镗观元祐二年八月十有七日三衢龟峯㕔笔右军书法万世所宗昔人称欧虞之体谓如壮士羙人但能精于一偏尚且传之后代而况得其全者哉是知此字当使好事者寳之也元豊乙丑五月望日西安县斋丹阳崔希仲德举题东阳郑汝言无伐同观贞观尤爱右军书访求殆尽其后并𦵏昭陵今所存法帖人谓皆哀疚之问故不复进上得传于后岂其然乎此书亦然又法帖之所遗也当用文锦玉轴重装以遗子孙寳之海陵曹辅子方信安郡斋书曹使君借观出示通守郭庭诲与观者五人林师醇醇仲余廙肃之梁秉文宪古林季渊万宗叶常权之绍圣五年三月二十日元符二年季秋九日郑子犹出此帖于荥阳尉舎以示余因得以观右军笔画之妙第有嘉叹而已呉兴刘钦止绳祖书乐安李炳崇宁元年十二月初九日荥阳泽思轩敬观张子和高适正梁济道李晦叔毋仲山同观于陈留大观元年五月二十日此右军二谢帖结构踈缓纸弊墨渝了无晋人风度迨后人本宋诸公之题俱佳恐非原帖余尝见黄素上眠食帖用章草后赵文敏公题识亦用章草又月半帖惜缣素残裂不害为神品偶録此帖因併及之墨林项元汴王维雪溪图蓬莱道山人间风日不到玉金钥典秘甚严有平生蓄眼未尝见者天旋地转㪚落委弃故人李君祥得之出以示余其犀玉已被剔取所幸画无恙耳展玩之余不觉涕泪阑干盖叹是图之不遭也请靳固之以待异日万金之购云蓬山道人刘诩题治平二年正月十九日沈遘章岵晏崇金山同观余于三十年前获观右丞此幅仅盈尺有只设色高古位置幽远有刺篙济渡者有牧奴驱豕而归者神彩溢目余所见皆优孟也今在一友处命庸工所装一时粉墨狼借神气索然偶复见之惋怅累日墨林项元汴周文矩唐宫春晓图周文矩宫中图妇人小儿其数八十一男子冩神而装具乐器盆盂扇椅席鹦鹉犬蝶不与文矩句容人为江南翰林待诏作士女圗近周昉而加纎丽尝为后主画南庄图号一时絶笔他日上之朝廷诏籍之祕阁宫中图云是真蹟藏前太府卿朱载家或摹以见餽妇人高髻自唐以来如此此卷丰肌长襦裠周昉法也予在峤南于端溪陈高祖之裔见其世藏诸帝像左右宫人梳髻与此畧同而丫鬟乃作两大鬟垂肩项间虽丑而有真态李氏自谓南唐故衣冠多周唐制然风流实承六朝之余画家者言辨古画当先问衣冠车服盖谓是也绍兴庚申五月乙酉澹嵒居士题唐张戡猎骑图张戡居近燕山得番人形骨之妙尽戎衣鞍辔之精故入神品此卷非戡不能到余甚爱之宜什袭珍藏呉兴钱选舜举一犬前趍五马随赭袍公子跨乌骓壮游却忆飞狐北正是清秋出猎时文水高若鳯戎王小队猎秋野豹尾服弓金络马苍髯奚官喜追逐隔马相唿意闲暇鞭梢生风箭飞雨乌骓如龙犬如虎沙平草浅狐兎肥穹庐月寒归未归晋安林泉生张戡者朔方人也当五季之世与胡瓌父子李赞华房从真俱以善画番部人之属名于时其画以狼尾制笔盖必有所取焉今观戡所画猎骑图一卷其间人物犬马弓矢服餙之类毫分缕析曲尽其妙观其揽辔疾驰宛然有沙漠万里之态于是知戡画法精絶与胡瓌軰不相上下也呉郡沈右识张戡妙笔最能冩冩出平沙好人马赭衣壮士挟弓矢清秋出猎山之下山林霜后百卉枯走犬前愁失兎狐斯人徃矣不可见抚时懐古披斯图王庭松谨题燕角斜弢虎䩨中将军骑气正骁雄前锋纵有韩獹技指示犹居第一功东南生谨题王右丞辋川图郭忠恕模本摩诘本辋川图前用集贤院御书印又内合同印二十景书悉𨽻题后有河北郭忠恕奉命复本识卷长二十四尺王右丞辋川图与余昔在杭苕故家见者一様前有集贤院御书印内合同印题摩诘本后书河北郭忠恕奉命复本则知为江南李后主时临本也虎贲中郎更无辨处郭亦妙笔矣右丞唐开元天寳朝士名维字摩诘工诗画辋川其所居自冩为图精宻细润在小李将军着色山水上今如鲁寳玉大弓絶无仅有吾昻霄珍之重之携上天京名公相一见赏识鍳定价增十倍大德戊戌冬至庐陵民八十叟李珏元晖敬䟦赘絶句云园图亲画早流传已是人间五百年凝碧池头秋句在当时几负此林泉辋川图有二本此从矮本所临画格高絶观此犹有生意为赋短句袁桷诗中传画意画里见诗余山色无还有云光卷复舒前溪渔父宿旧宅梵王居千古风流在披图俨起予摩诘尝与裴廸倡和二十絶纪辋川之胜至今读之如身游其间此本甚精致尚可想见其景与诗㑹之时也因追而和之孟城拗春风孟城拗年年自花柳当日倦游人何处谈空有华子岗蜿蜒浮远空惨淡凝古色出云亦何心既雨返无极文杏舘种杏白云间因之葺茅宇莺声烟中曙虎迹夜来雨斤竹岭苞竹秀孤岭虚籁涵清漪秋风何时实鳯饥竹不知鹿柴崖蹙石林稠谷静山泉响麏麚囿其间攸伏息下上木兰柴手折木兰花心忆懐沙侣坠露玉可和金盘羞帝所茱萸沜茱萸绽紫粟白云封不开似待陶元亮共把菊花杯宫槐陌屯云隂广陌零露湿古苔中街日亭午四面风徐来临湖亭积水涵倒影万象凌虚来鱼在山中泳花从天上开南垞亭亭一风榭脱屦席可即阶前白双鹤相迎似相识欹湖岸巾临水澨酒醒唿隠君收缗玉梭起摇荡空中云柳浪年年黄金缕照影麴尘漪谁为南浦赠纫佩扈江蓠栾家瀬凿凿沸白喧浩浩空青㵼渔翁互相唿放船莫轻下金屑泉洗耳山下泉永念童蒙嵗敢希作圣功事心如事帝白石滩湍驶风逾清水明石可把倚杖独移时白鸥翩然下北垞波影媚松樾山色丽石䦨留连南川月不肯下云端竹里舘此君俨相峙清坐一晤啸天风振空声万境通寂照辛夷坞迎春发苍柯映日出琼蕚欣欣各自私先开还早落漆园黾勉殉世名鞅掌婴俗务漆以津自枯不如樗栎树椒园申椒芳馨逺秉德类幽人时来荐瑶席慎勿佞夫君天台杨敬惪蓝田可胜宋家荘认作伊家华子冈身后不知谁是主谩留副墨至今香食淡衣麄识幻身如何幻境却留神早知大地非真有已了前生不二因呉澂开元宇宙承平日华子冈头曾燕适至今自貌辋川图下有幽人交莫逆辛夷坞外茰沜隔亦复扁舟春荡潏竹君氷霰嵗寒傲未便申椒能辨屈平生雅志厌朝市醒醉悠哉睠泉石是间山水无限趣况廼佳賔得裴廸规模想像郭忠恕垂四百年留妙迹莺啼花落香句在谁信长安叹凝碧后来拊卷意迷茫且复追惟三太息海南金元帅出此图与予三十年前张子有家观摩诘直卷无不似者则忠恕殆神仙者流信名下之士不虚也海粟子振猪龙儿嬉锦䙀好三郎嵗晚欢娱老阿环姊娣拥华清朝士宫前谁敢到右丞脱却尚书履布袜青鞵㺯烟水蓝田别业堪画图矮本丹青自游戯华子冈辋口荘湖亭竹舘遥相望小桥折转青红牕树窠歴歴烟苍苍栾家瀬前两舟上柳浪一尺春风狂诗成与和者谁子我外裴迪谁能双丘壑风流妙如此安知画外凄凉意凝碧池头天乐声白髪累臣泪如雨乱后归来旧第中𤣥墻緑户老秋风人生过眼皆梦境乞与山僧开梵宫半幅呉绡如传舍俟谁得此千金价客来寒具莫匆匆四百年前御橱画按维本传辋川乃宋之问别墅在蓝田后表上为清凉寺临江李核王右军思想帖羲之顿首不复见君甚有思想得告慰之故吾乏气兼以㿃下忧深不佳克靣王羲之顿首大德二年二月二十三日霍肃清臣周宻公谨郭天钖佑之张伯淳师道亷希贡端甫马昫德昌乔篑成仲山杨肯堂子构李衎仲賔王芝子庆赵孟頫子昻邓文原善之集鲜于伯机池上佑之出右军思想帖真蹟有龙跳天门虎卧鳯阁之势观者无不咨嗟叹赏神物之难遇也孟頫书右军真迹世所罕见此思想帖与余旧藏平安帖行笔墨色略同皆竒蹟也平安帖有米海岳籖题此帖无籖题而有赵魏公跋并同观者自霍清臣而下凡十有三人皆鍳赏名家咸咨嗟叹赏神物之难遇如此余何幸得附名其后哉嘉靖丁巳冬十一月十又三日长洲文徴明题时年八十有八唐阎立本诸夷图唐阎立本总章元年拜右丞相封博陵县男有应务之才兼能书画时天下初定异国来朝诏立本画外国图此图是也李嗣真云自江左陆谢云亡北朝子华长逝象人之妙号为中兴至若万国来庭奉涂山之玉帛百蛮朝贡接应门之位序折旋矩度端簮奉笏之仪魁诡谲怪鼻饮头飞之俗尽该毫末备得神情故朝廷号为丹青神化与兄立德同在上品云临汉魏泰道辅记右图起武兴止狼牙脩计国二十六为人二十八具列国状貎道辅尝有东轩笔记行于世李唐伯夷叔齐採薇图宋高宗南渡创御前甲院萃天下精艺良工画师者亦与焉院画之名盖始诸此自时厥后凡应奉待诏所作总目为院画而李唐其首选也唐河阳人在宣靖间已着名入院后遂乃尽变前人之学而学焉世谓东都以上作者为高古良有以夫余总角时见乡里七八十老人犹能道古语谓唐初至杭无所知者货楮画以自给日甚困有中使识其笔曰待诏作也唐因投谒中使奏闻而唐之画杭人即贵之唐尝有曰雪里烟村雨里滩看之如易作之难早知不入时人眼多买燕脂画牡丹可槩见矣至正壬寅余获此于沈恒氏爱其虽变于古而不远乎古似去古详而不弱于繁且意在箴规表夷齐不臣于周者为南渡降臣发也呜唿深哉昔米南宫嗜画病世无真李成乃拟无李论以祛其惑余他日见唐画亦多率皆抱南宫之憾而此画者所谓吾无间然者也因书颠末于左且以告夫来者云是嵗九月既望乡贡进士钱塘宋杞授之记文湖州竹枝卷若人今已无此竹宁复有那将春蚓笔画作风中柳君看断崖上瘦节蛟虵走何时此霜竿复入江湖手东坡居士题延祐乙未秋九月十有八日蓟丘李衎观于毗陵赵东臯之书隠谨题翰墨真儒者事画如山未知判取诗书万卷来看风霜一枝此老墨君三昧云山发兴清竒我在蓬莱书府曾看晩霭横披余曩客京师获观文湖州晩霭横披图山谷题识其后真絶品也文湖州平日丹青之妙不止墨竹故因及之邓文原石室先生墨竹之法与雪堂先生之书同有钟王妙趣此卷为天钖郭君所藏文画蘓书纸蠧而墨色如新题识俱有徴得一展玩何其幸哉㑹稽王艮江夏费雄天台柯九思京兆杜本同观本书临行话与崔公度到了神交蘓子瞻却是主林神不管黯随凉月堕虚檐髙邮龚璛为郭天钖题当今好事家多藏文竹观者毎以东坡题识定真伪此卷字画两优为真无疑汾石巗至治元年冬十二月七日与仁卿来访天钖得观石室先生墨君真蹟蓟丘李士行书仆平生笃好文笔所至必求披玩所见不啻数百卷真者仅十余耳其真伪可望而知之文蘓同时德业相望墨竹之法亲授彭城故湖州之作多雪堂所题若必东坡题识而定真伪则胶柱鼓瑟之论也此卷文画蘓题遂成全美余旧尝见之每徃来胸中未忘今复于益清亭中披閲令人不忍释手故为之识同观者倪元镇至正二年七月十九日丹丘柯九思书至正六年十二月二十日观于益清亭赵雍清贫太守石室翁渭川千畮藏胸中理闲䑛笔槃礴臝兎走鹘落无留踪雨梢晴叶各殊态挥洒位置分纎秾钟峰隠居拨镫法气韵生动将无同墨君一𣲖来自东韈材当萃彭城公平生知已最亲厚走书调笑言舂容陈州官舍示长舌翛然化去当元丰乌乎二老不复作空瞻遗墨翔鸾龙汝阳袁华金显宗墨竹卷带雨承华殿大定戊子十一月十二日夜戏冩显宗去东坡与可未远自得汴后渐染文物典章之道所以金之初政济济可观但游于艺者非帝王所学独不念宣政之失耶耳目所闻见且不知鍳尚何能取信于方䇿欤虽然犹胜于般乐怠傲流连荒亡之行也此大德十年春正月旦日所题显宗竹卷也閲十有一年君在汤氏爱予此䟦偶见此轴欣然市之复俾予书之后予嘉君在之好事故为之书焉时延祐丙辰春正月望日畴斋张仲寿谨识坡翁武昌西山赠邓圣求诗春江渌涨蒲萄醅武昌官柳知谁栽忆从樊口载春酒歩上西山寻野梅西山一上十五里风驾两掖飞崔嵬同游困卧九曲岭褰衣独到呉王台中原北望在何许但见落日低黄埃归来觧剑亭前路苍崖半入云涛堆浪翁醉处今尚在石臼杯饮无樽罍尔来古意谁复嗣君有妙语留山隈至今好事除草棘常恐野火烧苍苔当时相望不可见玉堂正对金銮开岂知白首同夜直卧㸔椽烛高花摧江邉晓梦忽惊断铜镮玉鎻鸣春雷山人帐空猿鹤怨江湖水生鸿雁来愿君作诗寄父老徃和万壑松风哀右武昌西山赠邓圣求一首子瞻内翰昔窜谪黄冈游武昌西山观圣求所题墨迹时圣求已贵处北扉而子瞻方谪时远放流落穷困不二年遂与圣求对掌诰命并驱朝门同优㳺笑语于清切之禁在常人固足感叹有文而赋于情者宜何如哉此前诗之所以作也元祐丁夘二月因㑹饮子功侍郎宅子瞻为予笔此遂记而藏之江陵岑象求巖起䟦西山诗碑止有坡谷张右史三篇近嵗邓公裔孙曾以前軰和篇数十首相示輙不揣次韵附见于后时在翰苑仍效周益公用印章盖南渡以来官府印多更铸惟翰林院犹用承平旧印铸于景德二年蘓邓二公俱曾用此也党论一兴谁可回贤路荆棘争先栽窜留多能擅笔墨囚拘或可为盐梅雪堂先生万人杰论议磊落心崔嵬向来罗织脱一死至今诗话存乌台冯高望远想宏放眼界四海空无埃黄冈踏遍兴未尽絶江浪破琉璃堆漫道神交信如在石为窊樽胜金罍邓侯先曾访遗迹铭文深刻山之隈山荒地僻分埋没二公前后莓苔元祐一洗人间怨天地清宁公道开玉堂同念旧游胜笔端万物挫欲摧时哉难得复易失弟兄逺过崖与雷北归天涯望阳羡买田不及归去来我为长歌弔此老恸哭未抵长歌哀嘉定四年重阳日四明楼钥书于攻媿斋有松自作山中醅有橘欲向江东栽未画东坡满堂雪且赏西山千树梅探竒揽胜遍呉楚直泛浩渺登崔嵬偶来此地骋遐瞩风景不论凌虚台酒酣一吸汉江水净洗万斛胸中埃神交远到玉堂署归梦忽惊金粟堆挥毫日对掌纶綍话旧夜共开尊罍遗篇断墨半流落不在山巅还水隈何人传袭得此本幸免石壁漫苍苔因懐故乡访旧蹟使我一见心神开人才絶代可指数仕路触眼多倾摧谁令青蝇㸃白璧已听夜蛰鸣春雷终为列星天上去或化孤鹤横江来文章气节两不朽安用弔古生悲哀宫保都宪陆君全卿得坡翁此诗乃为岑象求书赠邓圣求者岑䟦云子瞻谪黄冈逰西山观圣求墨迹时圣求已处北扉不二年对掌诰命作诗感叹楼大防和章并及元次山遗迹有二公先后访同念旧逰之语今坡集载此诗序之嘉祐中圣求为武昌令居黄相望常徃来溪山间元祐元年十一月㑹宿玉堂偶话旧事而其诗乃有金銮相望不可见之句意者圣求先入坡亦随召其题武昌西山者则赋旧事为赠非山逰时作也集又载次韵一首序云和者三十余人今皆不复见楼诗乃出其后而坡亦不之见矣圣求名璧其在翰林为学士承㫖云正德八年七月四日长沙李东阳书续书画题䟦记卷一书画题跋记钦定四库全书续书画题䟦记卷二明郁逢庆编龙眠居士李伯时五马图卷右一匹元祐元年十二月十六日左骐骥院收于阗国进到凤头骢八嵗五尺四寸右一匹元祐元年四月初三日左骐骥院収董氊进到锦膊骢八嵗四尺六寸右一匹元祐二年十二月廿三日于天驷监拣中秦马好头赤九嵗四尺六寸元祐三年闰月十九日温溪心进照夜白右一匹青花骢原无笺余尝评伯时人物似南朝诸谢中有邉幅者然朝中士大夫多叹息伯时乆当在䑓阁仅为喜画所累余告之曰伯时丘壑中人蹔热之声名傥来之轩冕此公殊不汲汲也此马驵骏似吾友张文潜笔力瞿昙所谓识鞭影者也黄鲁直书余元祐庚午嵗以方闻科应诏来京师见鲁直九丈于酺池寺鲁直方为张仲谟笺题李伯时画天马图鲁直谓余曰异哉伯时貌天廏满川花放笔而马殂矣盖神骏精魄皆为伯时笔端取之而去实古今之异事当作数语记之后十四年当崇宁癸未余以党人贬零陵鲁直亦除籍徙宜州过余潇湘江上因与徐靖国朱彦明道伯时画杀满川花事云此公卷所亲见余曰九丈当践前言记之鲁直笑云只少此一件罪过后二年鲁直死贬所又廿七年余将二浙当绍兴辛亥至嘉禾与梁仲谟呉徳素张元览汎舟访刘延仲于真如寺延仲遽出是图开卷错愕宛然畴昔拊事念往逾四十年忧患余生岿然独在彷徨弔影殆若异身也因详叙本末不特使来者知伯时一段异事亦鲁直遗意且以玉轴遗延仲俾重加装饰云空青曽纡公卷书此卷已载云烟过眼录三百年来余生多幸得获覩马画于澄心堂纸上笔法简古歩骤曹韩曽入思陵内帑玺识精明真神品也近日摹数本于呉中赏鉴家自能辩之子京李唐虎溪三笑图余尝游匡山至虎溪未入东林寺首见一亭扁曰三笑因问其故谓晋逺师以陶渊明陆修静且语且别握手相忘遂犯送客不过虎溪之戒乃相顾各掀髥而去今观李唐此图千载遗风具存人生不与路为雠二三子何哂之有绍兴庚午季春十一日陈寿题偶然行过溪桥正自不直一笑三人必有我师不笑不足为道人生一笑良难莫问是同是别青山相对无言谿声出广长舌山村老拙仇逺敬书时年七十一元亮缵孔业修静研耼𤣥逺公学瞿昙髙居着幽禅人异道岂殊万散一固全目击辄有得参㑹各冁然胡为老缁褐蹈舞喜欲颠谩道遗其身襟袖犹褊褼彼酣适酒趣尚不醒者传俗吏浪自苦窥管持知天永康胡长儒奉题龙图燕穆之楚江秋晓卷燕龙图在王府以徳业自励后世乃以能画称观此足见其艺之不凡但恨为此所掩噫以颜鲁公之政事而世亦以书称可见学之不可不慎也乙丑二月门山老樵齐郡张绅燕尚书生有巧思能奋志功业图画特其一事耳在燕府侍书时王求画一笔不肯与盖恐王之志尚偏也故其画罕见于世此卷笔力遒媚其在早年所制无疑也呉郡张适识江水滔滔日夜流㠶樯来去几曽休画图不尽古今意感慨令人忆壮游俞贞木初晰澹㣲茫猿啼楚江晓恬风展波镜千里㵼弥渺起语船上人惊飞㟁邉鸟行装乱填委徒御争纷扰川后弭安流天呉沕深窈隂霾敛遥翳目㫁秋旻杳响枻节歌长翔颿逗风小人生等萍寄奔渉何时了旅思协悲端羁情重忧悄忠忱不可见永弔鸣寒篠回首噭湘累苍山乱云绕卞同䑓城路黄陵庙下潇湘浦依稀少年羁旅梦泽风生渚宫花落收尽崃云巫雨长天带水正日出三竿客船犹舣四望苍苍秋光都在白苹渚流年暗惊易度向画中空见旧游如许鼓瑟人遥纫兰事往谁折芳馨寄与消魂凝伫待收拾闲情冩成新句心与鸿飞空江烟浪里去年秋友人谢彦起氏为孟敷陈孝亷索赋楚江秋晓词乆未能成今日偶过许澜伯读书房时夏雨初霁轩窻朗彻因援笔赋此留澜伯所归诸孟敷殊愧不工也洪武廿八年孟夏十有一日呉人王璲大船驾㠶晓欲发小船载客客未絶行李匆匆不惮劳湏臾㑹面湏臾别江涛汹涌声如雷名利萦扰心为催楚天秋髙何所有黄鹤矶头多美酒便当吟笑解金龟勿向风波空皓首彭城钱复七泽苍茫曙色㣲眼中风景尚依稀疎林半隠黄陵庙凉雾初消赤壁矶波动蒹葭涵石出沙喧鸿雁带霜飞令人却忆曽游处濯足中流放櫂归偶武孟楚江秋向曙画里景依然旭日浮波面凉风动树颠同来桃叶渡相并木兰船欲问西州信浔阳何处邉呉僧普震苍茫巫崃晓摇落楚天秋神女千年庙商人万里舟诗中曽想赋画里每思游江海平生志穷经老一丘韩奕五更人语觉潮生估客帆樯候晓行树色未分云梦泽鸡声已动汉阳城天空画角吹霜尽月落银河入斗横欲问楚南千古事至今江水为谁清呉郡陈寛南浦清霜覆荻花飏㠶一半去长沙凤凰山近猿声急鹦鹉洲寒月影斜白髪此时伤九辩翠眉何处泣重华天明莫上江楼望满地西风正忆家彭城刘珏天连湘汉水悠悠水色㣲茫接素秋残月已沉三国恨乱云初散九疑愁南方流落身将老西候萧条客倦游欲採苹花怅无伴美人迢递隔沧洲梦回江上算秋程水影迢迢积渐明落木西风连鄂渚乱山髙浪隠湓城钟邉野寺经僧起霜里孤帆估客行往事独悲前席误不从贾谊问苍生葭菼苍苍白露晞萧条江色带㣲晖平沙雁逐寒潮起野树鸦随乱叶飞渐见九溪如练浄尚怜三户似星稀不堪昨夜南游客愁向西风忆授衣长洲沈周右一卷题计三十二人辞多不绿宋徽宗题宗室士雷湘乡小景赵士雷官至襄州观察使此图为宣和秘府所藏之一也卷髙一尺八寸长八尺有竒画法二李汀沙树石金碧映带䴔䴖鸂鶒计十二种回塘曲渚各臻其妙真佳品也墨林山人汤叔雅霜入千林图昔王充道送水仙五十枝与山谷先生欣然作咏凌波仙子生尘韈之句至今脍炙人口余欲水墨画五十枝俱梅号曰霜入千林图凡落笔趣向疎澹稠叠纎悉去处癖于七载而就所谓能事不受相促迫是也他日此轴流传名世之家为余爱惜之嘉泰改元嵗在辛酉季夏上休日江右汤正仲叔雅书于丹丘寓舎云米敷文楚山清晓卷友仁承录示文字深荷勤意併俟面谢友仁悚息再拜老树笔间生竒石笔下出浓淡髙低逺近山隂晴一半云烟没漠漠江天杳杳空不劳施力自然中便于沙际寻归路却忆霜林叶不红子昻冥冥蒙蒙方寸天不知所以然而然无根老槎湿风烟霾云懜懂栖苍𤣥晴窻开卷作三叫看得米家神气小浓兰涂墨幻东白污我潇湘山色晓海粟老人楚山清晓画图成㸃滴烟云不乱真被遇光尧名愈震宣和到此几经春永嘉呉沂夫题呉融赋晓人服其妙元晖作清晓图吾知其难况复有楚山耶过庭出此卷狼山五峯蛾眉六合隠见云霭中晨光熹㣲人行鸟飞不足以尽其形容故咏歌之当与李咸熈岚烟晚晴许道宁秋山诗意同入能品小山蒙蒙烟树楚江湄寂寞渔村䕶短篱云梦舟中春睡足醉余犹记牧之诗邓文原綵笔悠悠閲嵗华白头人竞几尘沙夕阳过尽春风老空使吟笺説旧家观复老叟八十八嵗书丙寅季秋七日李寿庄米敷文烟峦晓景昔兄尝赴呉江宰同寮语曰陈叔达善作烟峦云巖之意吾子友仁亦能夺其善昨晚出局过伯新家出近景烟云之状友仁得其意耳襄阳老人米元章题襄阳米友仁作画但画意湏㬰笔砚间淋漓走元气雷门唐珙温如父题不见庐山五老峯九江秀色绕云松㣲茫欲识图中意叠巘层峦翠万重会稽夏泰亨昔米芾尝谒见宋帝于宣和殿帝乃从容顾芾问曰闻卿复工画然乎否乎芾适置友仁所笔楚山清晓图在怀袖间因即出以献御览则称羡今观元章墨帖谓呉江宰同寮语陈叔达善作烟峦云巖吾子友仁亦能夺其善駉遂知元章沉痼于誉儿癖矣至正十五年乙未八月十又二日东原申屠駉敬书于越州寓邸之戒得斋昔时米南宫父子同画癖油然烟雨态千里入盈尺近代宋尚书笔意妙欲逼置之几格间新旧莫辩识应是前后身神㑹造化迹鸿蒙迷日月澒洞飞霹雳苍崖晦中㫁天阙杳髙隔洪澜涨无际龙虎移窟宅农夫怨昬垫樵牧絶行迹破屋两三家摇撼已倾侧得非杜少陵无乃陶彭泽檐茅委泥泞篱菊没狼籍空江无舟檝汗漫安所适披图瞻青冥惆怅坐终夕伯温一曲溪山类辋川何人笔意澹风烟月明镜水秋无影照见长虹贯客船浚仪赵友蔺书于㑹稽山隂之兰亭江上乱峯生暮烟隔江遥望水云连西风战舰今无数不见米家书画船钱用壬二王书法翰林所宗米友仁画见称于南宫老子皆得夫家传之妙者也南宫书不下二王米家书画此卷兼有之具眼者当知所寳矣严陵汪汝懋过云含雨湿层峦江树和烟晓色寒何似清秋凌絶顶山青云白望长安米家父子擅名流一纸千金未足酬本与蘓黄为后进岂期章蔡是同游京兆宇文公谦米敷文潇湘长卷元晖戏作夜雨欲霁晓烟旣泮则其状类此余盖戏为潇湘冩千变万化不可名神竒之趣非古今画家者流画也惟是京口翟伯寿余生平至交昨豪夺余自秘着色袖卷盟于天而后不复力取归往嵗挂冠神武门居京口旧庐以白雪词寄之世所谓念奴娇也洞天昼永正中和时候凉飈初起羽扇纶巾雩咏处水遶山重云美好雨新晴绮霞明丽全是丹青戏豪攘横卷誓天应解深秘留滞字学书林折腰缘为米无机渉世投组归来欣自肆目仰云霄醒醉论少卑之家声接武月旦评吾子慿髙临望桂轮徒共千里昨与呉傅朋蜀冷金牋上戏作一幅比与达功相遇知亦为此郎夺因追省此词䟦于小卷后旧曽冩寄蔡天任以白雪易其名旧名可谓恶甚懒拙老人元晖米元晖作逺山长云出没万变古未有辈安得匹纸以尽其笔墨之妙乎至于林麓近而雄深冈峦逺而挺㧞木露榦而想髙茂水见涯而知渺弥皆发于笔墨之外此常人所难元晖之所易也达功他日以此示之傥以为知言则当得山川之胜卧以游之绍兴五年七月二十日㑹稽关注书达功下第后便有放浪山水意米元晖作招隠图仆以为此公未宜置丘壑中也谢伋伯思父顷在京师时方允迪尝示仆以和人求米元晖画楚山清晓图诗恨未见其画也今观元晖此画自云夜雨初霁晓烟旣泮其状类此岂其所为潇湘千变万化乆落人间亦楚山图中之一也㑹稽韩浒懋遵书画手自髙前辈云山已属吾曹若㑹潇湘物色便当醉读离骚籛后人端礼处和丘壑之士乆寂寞则起朝市之念朝市之士乆喧嚣则怀丘壑之放古今之理一也予赞治丹丘虽环郛皆山可以拄颊而霞城云屿亦得驾言穷览然尘缨之所羁束终不能莹心而醒目米西清所作潇湘图曲尽林阜烟波之胜遐想鸥鸟之乐良不可及绍兴十七年三月廿二日鄱阳洪适书元晖戏作横幅直造北苑巨然妙处开卷恍然如行下蜀栖霞烟雨中益増土思之念绍兴丁夘三月壬午南丰曽惇题仆十五年前见此画把玩不能去手今复开卷恍如梦寐不知老之将至云尔钱端礼书于东阳郡斋绍兴五月十有四日绍兴庚午十一月二十日姑苏曹筠观于平江余氏之西园昔陶隠居诗云山中何所有岭上多白云但可自怡恱不能持寄君余深爱此诗屡用其韵䟦与人轴卷漫书一二于此其一山气最佳处卷舒晴晦云心潜帝乡者愿作桑波君其一与翟伯寿横披书其上云山中宰相有仙骨独爱岭头生白云壁张此画定惊倒先请唤人扶着君绍兴辛酉嵗孟秋初八日过嘉禾获再观懒拙老人米元晖书忆年十六时识达功于檇李后七年得词塲名第行卷贽谢诸公米老为兵部侍郎谒之之明日亲袖启扣旅舎立湏予出乃肯去转眼三十年二君乆归山丘予亦老矣观此使人太息淳熈己亥夏四月七日鄱阳洪迈景卢蔡天启作米襄阳墓志言元符初进其子所画万里长江图时元晖年尚少其小笔已知名当世矣方此老亡恙时诸公贵人求索者日填门不胜厌苦往往多令门下士傚作亲识元晖二字于后尝自言遇合作处浑然天成荐为之不复相似此卷寂寥简短不过数笔而浅深浓澹姿态横生使人应接不暇盖是其得意笔自其云亡画益难得矧题识皆一时名胜之士终日把翫不能去手也淳熈辛丑二月中休梁谿尤袤题水际天低岸远山腰雾卷云铺拟唤松江小艇归来好趂莼鲈建袁说友起巖书于池阳郡斋太湖水入霅溪寒叠嶂连山几万般此景古今无尽藏总归懒拙一毫端籛后人闻诗书仆昔嵗南游系舟黄陵庙下适江山风雨叹古诗人不能赋今观米公山水潇湘旧游隠然似梦绍兴乙丑清明后两日洛阳朱敦儒题淳熈己亥中夏廿八日新安朱熹观于江东道院元晖作字作画深得南宫笔法非特能继其家声亦不负山谷两诗也绍兴丁夘三月壬午南丰曽惇观于丹丘郡斋余尝客毘陵一苇太湖旧矣去之六年风朝月夕每思怒涛裂山澄漪见云梦寐间时一往焉观此恍然所谓逃空谷而喜闻足音者绍兴十七年三月廿二日鄱阳洪适书此画今为中朝第一诚可寳而爱也绍兴乙巳钱端礼书元晖冩山水真态出人意表观之者如登髙临逺有超出尘外之想绍兴庚午十一月中澣日姑溪曹筠䟦米元章品题诸家山水得其妙处意谓未离笔墨畦迳晚乃出新意冩林峦间烟云雾雨隂晴之变以为横披元晖盖传家法也温革叔皮父此轴纸墨俱不甚精而造㣲入妙乃尔使得妙墨佳楮固当益竒善御者羊肠九折亦中鸾和之音端非虚语绍兴丙子春仲三山林仰书东坡云论画以形似见与儿童邻观元晖此轴则此已参公活句之妙处和父予理圃于鄱城之西偏所谓蠙洲者江山横前烟云吐吞晴隂朝暮千变万态有口不能说也谁能起懒拙老人于九原为我冩貌耶淳熈六年四月七日野处洪迈景卢书建阳崇安之间有大山横出峯峦特秀余尝结茒其颠小平处每当晴昼白云坌入窻牖间辄咫尺不可辨尝题小诗云闲云无四时散漫此山谷幸乏霖雨姿何妨媚幽独下山累月每窃讽此诗未尝不怅然自失今观米公所为左侯戏作横卷隠隠旧题诗处似已在第三四峯间也又得并览诸名胜旧题想像其人益深叹息淳熈己亥中夏廿九日新安朱熹仲晦父书于江东道院万里江天杳霭一村烟树㣲茫只欠孤篷聴雨恍如身在潇湘淡淡晓山横雾茫茫逺水平沙安得绿蓑青笠往来泛宅浮家淳熈辛丑中春十八日梁谿尤袤观于秋浦余读贾谊度湘水赋其言造託湘流之意悲矣恨未身到也今观米公横卷而弔原思贾使人兴怀愧无徤笔以赋之淳熈辛丑三月上已日建袁说友起巖甫书于池阳清静寮雨山晴山画者易惟晴欲雨雨欲霁宿雾晓烟已泮复合景物昧昧时一出没于有无间难状也此非墨妙天下意超物表者㫁不能到故侍郎米公或得之必寳玩珍爱靳不与人与人而又戒其勿他与也淳熈辛丑秋八月吉籛后人闻诗子言书淳熈丁未旻天季月重阳前一日洙泗时佐季雄获观于蕲春郡斋齐郡张绅观于陈氏春草堂潇湘图考故宋兵部侍郎襄阳米公友仁元晖所画潇湘图一卷其自题识凡两见南渡后诸名胜䟦语凡若干人而文公朱夫子手泽又先后出也此图之末自署曰元晖戏作且有印文曰元晖其上一字与其父礼部公之字皆从此者盖豫章黄太史尝得此古玉印因命为侍郎字而以授且作二絶句赠礼部以述此意今见山谷集中图有别纸侍郎前题自谓夜雨初霁晓烟旣泮其状类此盖戏为潇湘冩变化神竒之妙而不言其题为何名或曰是即所谓楚山清晓图者然卷内韩懋遵云元晖楚山清晓图恨未见今观此纸亦楚山图中之一则自别有楚山清晓图矣而洪文惠直书此卷曰米西清所作潇湘图则此固自为潇湘图也又侍郎自谓京口翟伯夀昨豪夺余自秘着色袖卷盟于天而后不复力取归者别卷也又自谓昨与呉傅朋蜀冷金笺作一幅比与达功遇知亦为夺去者又别卷也后题自谓用陶隠居韵作白云诗其一与翟伯寿横披书其上者又别卷也前题不知年后题绍兴辛酉过嘉禾再观则绍兴十一年也赴召为兵部侍郎至十五年以敷文阁待制提举神祐观奉朝请盖髙宗好米礼部书而侍郎得其家法故眷遇之厚如此伯寿名耆年参政汝文之子而邢恕外孙也此其人姓字在前后题屡见盖知画者哉傅朋名说其外大父王逢原逢原妻呉氏王荆公妻之女弟也逢原蚤死呉不嫁有遗腹女嫁呉思礼而生说即傅朋也以书名当世而元晖乃以古书法作画傅朋固知之矣然此卷不言为何人作乃曰比与达功相遇诸䟦语多言达功至朱夫子独云米公所为左侯戏作横卷则其人盖姓左氏而字达功也卷内谢伯思云达功下第后元晖作招隠图洪文敏亦云忆年十六时识达功后七年得词塲名则达功固名进士矣凡诸䟦语其人大抵皆可考见闗注字子东㑹稽人一曰钱唐人尝为太学博士此题绍兴五年则其登进士第时也谢伋字伯思一字景思上蔡人参政克家之子以文名尝为太常少卿钱端礼字处和尝为婺州守此凡三题故其一云书于东阳郡斋其一特书绍兴己巳则十九年也洪适字景伯鄱阳人忠宣公浩之长子干道元年为左仆射谥文惠两题皆在绍兴十七年三月其一作十五年盖七字已损或妄填冩作五字耳是时通判台州至十一月以言者罢去曽惇字谹父南丰人右仆射布之孙也两题皆绍兴丁夘则十七年惇知台州与洪文惠不相能而文惠罢去时也惇尝上诗秦桧称为圣相故有台州之命朱敦儒字希真洛阳人以诗名此绍兴乙丑则十五年也尝仕为馆职矣旣告老去至二十五年秦桧孙埙欲学诗因荐以为鸿胪少卿曹筠姑苏人绍兴廿五年殿中侍御史汤鹏举言筠因桧荐为䑓臣凡有所陈尽出于桧诏夺职罢祠此题绍兴庚午则二十年也洪迈字景庐文惠弟也以博学宏辞赐第仕至翰林学士谥文敏两题皆淳熈六年己亥是时闲居鄱城其一自署其姓名上曰野处者孝宗御书以赐之也尤袤字延之无钖人尝侍光宗春坊官至礼部尚书谥文简此凡两题皆淳熈辛丑二月时通判池州故其一观于秋浦辛丑者八年也袁说友字起巖建安人嘉泰三年由同知枢宻为参知政事凡两题其一书尤文简辛丑题后云书于池阳郡斋其一云淳熈辛丑书于池阳清浄寮则自平江守赴召后为池守时也钱闻诗字子言此不书姓字但云籛后人者固钱氏也成都人尝知南康军与朱夫子交此两题皆在淳熈辛丑是嵗三月朱夫子自南康东归而此题在八月则子言已上任矣卷内钱端礼亦或书籛后人者子言弟也时佐者字季雄鲁人尝为蕲州守此淳熈丁未书于蕲春郡斋则十四年也又有韩浒者字懋遵㑹稽人林仰者三山人其字未闻温革者字叔皮不知何郡人云惟朱子手泽杰然特出为百世所尊仰前题但云淳熈己亥中夏廿八日新安朱熹观于江东道院后题则自述其建安结茒处云山之胜因记其旧题云闲云无四时散漫此山谷幸乏霖雨姿何妨媚幽独且言今见此卷隠隠旧题诗处似已在第三四峯间其末所书年月姓名及所在书处皆与前题同但此为廿九日而姓名下有仲晦父三字以云谷考之则其地盖即云谷而结茒处即晦菴也己亥为淳熈六年自去嵗差知南康军辞不允是嵗三月到任此题皆在五月乃到任后其曰书于江东道院者姑熟有郡斋曰江东道院而此自在南康也盖尝歴观卷内年月绍兴五年者赵忠简张忠献并相方欲恢复中原而岳武穆建功时也十一年者秦桧主和议搆害武穆时也自是十数年间皆秦桧用事而国势止于东南矣淳熈以来则在汤思退和议旣成之后于是东南势定而不复有志于中原矣又歴观卷内人姓名曽惇曹筠皆谄事秦桧者固不足道而朱希真亦不免为桧所起洪氏兄弟虽皆一时重望而亦尝为汤思退门客不免沮张忠献配享髙庙之议若袁说友之参大政乃在韩侂胄禁伪学之日则其人此考为王彛常宗先生叙列先生居崑山又徙嘉定少贫读书天台山中目杨铁崖为文妖后与髙太史启同坐魏观事卒时称其为文精严缜宻于此考见之矣惜乎失去后一纸不害其为缺文也小米潇湘图卷再题自珍仆从稍知时慕为杭之张氏所蓄髙价而锢吝人罕获见后游杭两度仲孚亦辱往来但启齿借閲便唯唯而终弗果今七十五年矣意余生与此图㫁为欠缘亦叹仲孚忍为拂人意事兹廷贵忽尔送至犹景星鳯凰为之薫沐者再得一快睹忽然三湘九疑弥漫尺楮如朱夫子之题象内见画钱子言画表求象斯图之妙尽括于二作矣又有王常宗先生一一论疏诸名胜出处之迹无余辞诚为翰墨之寳设使着色袖卷楚山清晓冷金蜀牋等笔尚在恐亦无此烂漫之题信乎仲孚之知重亦可谓之不俗矣后学沈周米元晖司马端衡诗意卷山稠隘石泉宻宻万山重一派哀湍㵼此志入瑶琴当有知音者潺潺石涧熘峯回石路转足可娯瞻聴其中如有屋便是醉翁亭万顷长江水接天中有峯峦耸苍绿清宵影蘸白蟾蜍浩浩澄波见寒玉少陵诗名冠古今一生苦吟吟不足端衡冩作无声诗留与拙堂伴幽独次仲司马君实米元章徳行文采皆本朝第一等人恨余生晚不及前辈今观二公墨妙追想终日为之慨然二公非画师何廼精絶至是岂凤雏骥子其天资超诣种种自不同乎痴叟田如鳌书绍兴十八年九月二十六日端叔集少陵诗句已自可喜又摘其可画者为图得元晖端衡墨妙朝夕展玩其胷中丘壑定自不凡梦山王珉中玉书绍兴己巳秋九月十有九日金华王与道观于冝春郡斋米元晖司马端衡二画如王谢子弟别有一种风流景晋少陵诗句超轶絶尘非后人可及二公墨妙洒落不羣非碌碌者能办亦可谓三絶也洛阳愚叟富元衡获观于富郡斋右米元晖司马端衡随意命笔黙以神㑹然元晖自成一家云宋景阳李龙眠华严变相图龙眠居士画华严变相岂独笔力超逸然此公性理皆通诚可叹服也庠谨书龙眠居士宿慧通亲覩华严法界观手画毘卢妙相好灵智所现非幻作诸神勇识以次来衣冠缨络严餙具乃至诸天诸大天福徳贵神八部等威慈并承佛恩力各随因地见形势我思法云顶中寳紫金光聚超衆地一毛孔中一切见半月满月诸寳王香云鬘云宫殿云重重单复牙含摄悲愍衆生故在世今我愚䝉得瞻仰愿如童真法王子弹指开门入寳阁普礼普赞尽未来与佛长住金刚定邵菴道人虞集伯生賛前一题乃后湖居士丹阳蘓养直书惜此图为旧人摹本其铺叙诸天八部龙神之妙不知真迹流落何许得一瞻礼此生之幸也墨林续书画题䟦记卷二书画题跋记钦定四库全书续书画题䟦记卷三明郁逢庆编宋思陵楷书付岳武穆手勅真蹟得卿九日奏已择定十一日起发徃黄舒州界闻卿见苦寒嗽乃能勉为朕行国尔忘身谁如卿者覧奏再三嘉叹无斁以卿素志荡平常苦诸军难合今乌珠与诸头领尽在庐州接连南侵张俊杨沂中刘锜等共力攻破其营退却百里之外韩世忠已至濠上出鋭师要其归路刘光世悉其兵力委李显忠呉钖张琦等夺回老小孶蓄若得卿出自舒州与韩世忠张俊等相应可望如卿素志惟贵神速恐彼已为遁计一失机㑹徒有后时之悔江西漕臣至江州与王良存应副钱粮已如所请委赵伯牛以伯牛旧尝守官湖外与卿一军相谙委也春深寒暄不常卿宜慎疾以济国事付此亲扎卿湏体悉十九日二更付岳飞伍王右丞高仕弈碁图观王维画为赋杂言一首摩诘本诗人精思诣元化绪余臻画妙遂方呉子驾冩成三士弈棋图意态萧然各闲暇儒冠羽服对纹楸老僧傍睨诚可诧形如藁木心死灰岂识枰中有机械抑亦至人聊自适肯效浇风生变诈歴唐黙计五百年一着指间犹未下樵丁不独烂斧柯閲世纷争几王霸乃知非人看画画看人今古㴞㴞等晨夜俯仰迹已陈电掣明罅宣和殿中尝寳玩题品愈重千金价当时内府收欲观谁敢借流落长存天地间在在䕶持宜有神物为慿借汉郡蒲道源鼎立门庭理一同何湏局面互争雄谁知夺角冲关事都在山僧冷眼中呉僧白云道英钤缝有政和宣和二方印唐懐素草书清净经贞元元年八月二十有三日西太平寺沙门懐素藏真书时年六十一嵗蘓耆家藏懐素居零陵以蕉叶代书目菴曰緑天自叙云醉来得意两三行醒后却书书不得又云人人来问此中妙懐素自云初不知皆透彻向上一歩语所谓一拳打透虚空不为律縳者也禅与书念头逸发故宜其然哉大梁刘世昌谨题蘓文忠公天际乌云卷天际乌云含雨重楼前红日照山明嵩阳居士今何在青眼看人万里情此蔡君谟梦中诗也仆在钱塘一日谒陈述古邀余饮堂前小阁中壁上小书一絶君谟真迹也约绰新娇生眼底侵寻旧事上眉尖问君别后愁多少得似春潮夜夜添又有人和云长垂玉筯残粧脸肯为金钗露指尖万斛闲愁何日尽一分真态更难添二诗皆可观后诗不知谁作也杭州营籍周韶多蓄竒茗常与君谟闘胜之韶又知作诗子容遇杭述古饮之韶泣求落籍子容曰可作一絶韶援笔立成曰陇上巢空嵗月惊忍看回首自梳翎开笼若放雪衣女长念观音般若经诏时有服衣白一坐嗟叹遂落籍同軰皆有诗送之二人者最善胡楚云澹粧轻素鹤翎红移入朱栏便不同应笑西园旧桃李强匀颜色待东风龙靓云桃花流水本无尘一落人间㡬度春觧佩蹔酬交甫意濯缨还作武陵人固知杭人多惠也秪今谁是钱塘守颇觧湖中宿画船晓起闘茶龙井上花开陌上载婵娟老却眉山长㡌翁茶烟轻飏鬓丝风锦囊旧赐龙团在谁为分泉落月中三生石上旧精魂邂逅相逢莫重论纵有绣囊留别恨已无明镜着啼痕能言学得妙莲华赢得春风对客夸乞食衲衣浑未老为题灵塔向金沙丹丘柯敬仲多蓄魏晋法书至宋人书殆百十凾随以与人弗留也他日独见此轴在几格间甚怪之及取观则吾坡翁书蔡君谟梦中诗及守居阁中旧题也第三诗以为不知何人作其轩辕弥明之流欤陈太守放营妓三诗亦辱翁翰墨传流至今信亦有缘耶卷后多佳帋敬仲求集作诗识其后赋此四首是日试郭玘墨但目疾转深不复能作字又不知年嵗后虽若此者亦尚能作否临楮慨然至顺辛未二月望日蜀人虞集书山中覆鹿拾蕉叶眼底生花二月明不道人生俱梦里新诗犹话梦中情緑忩度曲初含笑银甲弹筝不露尖人生莫待头如雪华屋春宵酒屡添云中初下势如惊白鳯蹁蹮雪色翎多少旧游歌舞地不堪回首又重经桃花扇底露唇红不复梳粧与衆同一曲山香春去也荼䕷无语谢东风一颗摩尼不染尘瑶池𤣥圃度千春寥阳殿里云深处谁是当时觧珮人三月旌旗幸玉泉牙樯锦䌫御龙船千官车骑如云涌杨桞梢头月色娟长忆眉菴鹤髪翁旧时阿阁赞皇风如今流落那堪説黼黻文章似梦中皷瑟湘灵欲断魂洞庭风浪不堪论遥知旧赐宫袍锦双袖龙钟总泪痕兴圣宫中坐落花诗成应制每相夸庐山面目秋来好自杖青藜歩白沙此卷天歴间得之都下予爱坡翁所书之事俊㧞而清丽令人持玩不忍释手故侍书学士虞公见而题之予携归江南㑹荆谿王子明同予所好携之而去他日再閲于环庆堂俯仰今昔为之慨然因走笔尽和卷中之诗以舒其悒鬰之气傍观者子明之兄德斋淮南潘纯金坛张经长安莫浩至正三年夏五月丹丘柯九思书日将公事湖中了醉入重城列炬明自古大藩财赋地古人偏得赋闲情谢女娇吟雪比盐北台马耳见双尖衲衣政索歌姬笑不道春寒绣被添冩韵轩中尘不惊与谁同蹑鳯皇翎采鸾可惜情缘重秪合清斋冩道经钗头新緑荔枝红那与江色味同闻道端明新进谱一时殿阁起薫风香辟春寒玉辟尘流蘓斗帐醉和春一双明月都无价寂寞人间第二人江南在处烟波好浪迹先生不上船近就阖闾城外宿可怜霜月夜娟娟青城樵者一衰翁冩罢乌丝满袖风消得玉堂金硏匣至今传入画图中听碾龙团怯醉魂分茶故事待谁论纎纎玉椀亲曽见秪有春衫旧酒㾗白公种竹蘓公桞谭笑功名后世夸依旧葑云三万丈断藁谁与筑隄沙奉同柯丹丘前后用韵凡九章言无伦次且有广平媚语之罪信识法者惧也癸未冬十一月九日呉郡张雨为子明王君冩盈盈秋水眼波明脉脉远山螺翠横西北风帆江路永片云不度若为情两挟江潮来浦口霜彫木叶见山尖寒波曾照飞鸿影髭雪朝朝与恨添风雨翻江梦里惊忽思风驭绛霄翎世间安得麻姑爪痒处爬搔忆蔡经湖邉忩户倚青红此日应非旧日同太守与賔行乐地断碑荒藓卧秋风奎章阁下掌丝纶清浅蓬莱又㡬春三十六宫秋寂寂金盘零露泣仙人戊申十月十七日瓒蔡公闽峤双龙璧蘓子儋州万里船何似归田虞阁老醉吟清浦月娟娟嗜酒狂吟秃鬓翁华阳坛舘百花风晚年传得登真诀归卧南山磵谷中十九日又追和虞奎章韵东阁小书诗梦破后堂残醉烛花明春风客散茶香在寂寞人间万古情红入两颜春意满翠笼双袖晓寒尖虽知别后情难减也觉愁中醉易添彩笔诗成举坐惊素衣新剪鸐毛翎多生应是莲花女留得银筝金字经透海丹砂一粟红前身宜与后身同就中只换神僊骨尘业何由到素风沧海桑田复几尘东风惟见落花春湏知剩水残山外氷雪肌肤别有人蜀人文采相先后多在西湖载酒船膓断至今湖上桞空残眉翠簇连娟三百年来此两翁诗人情性道人风醉中还似昆耶老花雨纷纷一笑中梅花香冷返氷魂徃事茫茫迹未论寳剑已随龙化去谁怜水上刻舟痕赋罢仙人鄂緑华金声玉色衆中夸归来世上空尘土云白江清月满沙洪武十四年嵗在辛酉秋九月朔义兴马治黄文节公手简二通庭坚顿首承恵糟姜银杏极感远意雍酥二斤青州枣一蔀漫将懐向之勤轻凟不罪庭坚顿首天民知命大主簿霜寒想八嫂安裕九妳四妳大新妇普姐师哥四娘五娘六郎四十明儿九娘十娘张九咩儿韩十小韩曽儿湖儿井儿各安乐过江来甚思汝等寂寞且耐烦不湏忧路上路上甚安稳但所经州郡多故旧湏为酒食留连尔家中上下凡事切宜和顺三人轮管家事勿废规矩三学生不要令推病在家依时节送饭及取归书院常整文字勿借出也知命且掉下泼药草读书㸔经求清静之乐为上大主簿读汉书必有功矣十月十四日丘报诸妳子以下各小心照管孩儿门莫作炒切切余在武昌得此黄太史帖伏而玩之至再三不忍去手见其冲澹悠深出入平易近民书者其可及哉然公之风不大声色严重崇高隠然太山巗巗之势又岂翰墨之所不精者乎俞贞木题宋僧牧溪花菓翎毛咸淳改元牧谿右宋僧法常别号牧谿喜画龙虎猿鹤芦雁山水树石人物皆随笔㸃墨而成意思简当不假妆餙余仅得墨戏花卉蔬菓翎毛巨卷其状物冩生殆出天巧不惟肖似形类併得其意象爱不忍置因述其本末以备恭考墨林项元汴书于天籁阁蔡君谟十帖真蹟襄启及新记当作陶生手然亦可佳笔颇精河南以书作㪚卓不可为昔尝惠两管者大佳物今尚使之也耿子纯遂物故殊可痛懐人之不可期也如此仆子直湏还草草奉意踈略三月十一日襄顿首家属并安楚掾旦夕行襄启入春以来属少人便不得驰书上问唯深瞻想日来气候隂晴之不齐计安适否贵属亦平宁襄举室吉安去冬大寒出入感冐兼劳百病交攻难可支持虽入文字力求丐祠今又蒙恩复供旧职恐知专以为信前者铜雀台瓦研十三兄欲得之可望寄与旦夕别㝷端石奉送也正月十八日襄顿首公绰仁弟足下襄得足下书极思咏之懐在杭留两月今方得出关歴赏剧醉不可胜计亦一春之盛事也知官下与羣郡侯情意相通此固可乐唐侯言王白今嵗为㳺閠所胜大可怪也初夏时景清和愿君侯自寿为佳襄顿首通理当世屯田足下大饼极珍物青瓯微粗临行区区致意不周悉襄再拜伏承县君吉𦵏有日襄以行路并亡男斋僧赴期不及谨遣州校少持菲礼聊以伸亲戚之好殊非豊腆深自为媿谨奉手状启闻旦夕前行此不一一襄上郎中七兄左右二十七日早襄启去德于今盖已洊嵗京居鲜暇无因致书第增驰系州校远来特承手牍兼贻楮幅感戢之极海濒多暑秋气未清君侯动靖若何眠食自重以慰遐想使还专此为谢不一一襄顿首知郡中舍足下谨空九月八日谢郎春初将领大娘以下永安年下朱长官亦来泉州铃候今见服药日觉瘦倦至于人事都置之不复问关意眼昏不作书然少賔客省出入如此情悰可知也不一一襄送正月十日襄启中间承劳纡问适㑹疾未平殊不从容示书两通知烦指干新第有未备且与鐍钥却俟别作一畨併了之四人园子只与门下每人一间园中地分与四人分种要他栽种也不一一襄奉书五日襄启大研盈尺风韵异常斋中之华繇是而至花盆亦佳品感荷厚意以珪易邽若用啇于六里则可真则赵璧难舍尚未决之更湏面议也襄上彦猷足下二十一日丙午三月十二日晚欲寻轩槛到清樽江上烟云向晚昏湏倩东风吹㪚雨明朝却待入花园十三日吉祥院探花花未全开月未圆看花待月思依然明知花月无情物若使多情更可怜十五日山堂书蒙惠水林擒花多感天气暄和体履佳安襄上公谨太尉蔡公书法真有六朝唐人风粹然如瑑玉米老虽追踪晋人絶轨其气象怒张如子路未见夫子时难与比伦也辛亥三月九日倪瓒题洪武己未四月云间袁凯观于萧谿在宋号善书者蘓黄米蔡为首俗评以君谟居三公之末殊不知君谟用笔有前代意优劣自可判也己未四月陈文东拜观后学陈廸观崔白林塘刷羽图雨后菰蒲翠色分水邉野鴈已离羣杜陵对酒吟诗爱更忆山隂王右军静学题宋丞相文信公札子一幅天祥皇惧顿首言西行申侍读尚书宏斋先生之坐前天祥在瑞阳时尝以一介人徃候先生盘所先生钖之书教之以圣贤向上之学若天祥者虽非其人先生不鄙夷之盖亦窃自启发而不敢自为暴弃者也山林之日长学问之功深味前軰此语疑事事妨吾学郡未一考被召除郎即丐香父以归不从反得乡节辞又不获请不得已任事徃时臬司所职者才刑狱一项持去楮新有秤提又适值冦氛不靖添此二事而任大责重矣天祥以楮为本职第一事日相劘切利病详悉开谕百姓惟恐拂戾大槩只以血忱至公风动竟内未尝专事刑威楮功之所以垂成也赣冦猖獗血江闽广三路十数年于此天祥白手用兵下万人声罪致讨首尾三月㓂难以平未㡬天祥以先人本生母之丧即觧印归里里之羣不逞偪为一议喧动京师天祥遂因秤提得威虐之劾未㡬又谤天祥讨捕之败又谤天祥隠匿重服又装㸃墻壁数其贪私不直一钱然后知乡鄙之甚难而父母之国不可以行政也昔者吾宏斋先生盖尝为乡漕矣其所以能镇服一路者盖出于宿德重望若天祥小生乍出其以召骂贾祸也固宜徃议论倾洞之初缙绅之号为知己者亦皆为纷纷所动不复见察讹以传讹宜其成閧特先生当其时适在緑野凡天祥一时所行事先生得之闾阎耳目之近果如人言之泰甚乎噫任事之难尚矣真实体国以政事自见乃语之生事谓之妄作而虚虚徐徐相招禄仕百事废弛一切不问反窃爱根本䘏人心之美名曾不思根本在楮人心在物价无财用何以聚人无政事何以立国奈何其是非颠倒之甚耶先生忠忱爱国者也愤世疾邪者也区区肺肝安得从先生一日倾倒求一语以自信兹者伏闻先生以新天子蒲轮束帛之勤为时一出自大司㓂进长六卿典事枢颛政柄使渐知公之爵之德之齿千有余嵗之下焕然重光仆何幸身亲见之天祥谨顿首为国贺为世道贺不特为先生贺也天祥谤毁之余頼君相保全无大督过束礼书入深林温理故读为吾所为盖自是浩然方外之想矣先生即日膏泽六合仆也簑笠太平与受公赐临书驰仰神爽兴飞伏乞台照右谨具正月日承心制文天祥札子右宋丞相文信公札子一副盖贺包公宏父迁官时书也其中言在瑞阳时尝遣一介人徃候先生者盖公为刑部郎官上䟽论董宋臣之恶不报束装将出关时相遣人谓其不可差知瑞州故公在瑞州与宏父通问也其曰郡未一考被召除郎即丐香父以归不从反得乡节者盖公以癸亥为瑞州甲子十月召赴行在除礼部郎十一月除江西提刑也其曰以先人本生母之丧觧印归里者盖公甲子为提刑乙丑伯祖母梁夫人殁实公尊府本生母也其曰宏斋先生尝为乡漕者盖宏父尝知隆兴府兼江西转运也其曰先生当是时适在緑野者盖宏父为刑部侍郎知平江府以言事召赴阙辞改知绍兴又辞疑是时罢归正在景定末年公觧印时也其曰先生以新天子蒲轮束帛之勤为时一出进长六卿典事枢者盖度宗初即位召宏父为刑部尚书签书枢宻院事封南城县侯故公贺以此书也其曰谤毁之余頼君相保全无大督过束礼书入深林温理故读自是浩然方外之想者盖是时台臣黄万石以公不职论罢之公于是辟文山筑居第为山水之游故云然也反覆观之其忠正之气凛然见于言辞之间俛仰慨慕之余若将见之况当时亲炙之者能不感激发奋也欤是书今建阳县尹张君光启所家藏者盖光启之五世从祖父日中𢎞父之舘甥也倅守兴化起兵应丞相恢复闽广后抗节以死是书之传也有自光启装潢以示予留玩累日敬书于后以归之宣德六年秋七月望日后学李时晚拜手敬书宋胡邦衡札子铨伏蒙台慈朌赐细肋上樽敢不跽受然颜有矣朝夕奉诣砚庐以谢伏幸台炤右谨具呈宫使中书舍人台坐正月日左奉议郎赐紫金鱼袋胡铨札子庐陵萧楚子荆建炎中自号三顾隠客胡铨邦衡师事之以春秋登甲科归拜床下告之曰学者非但拾一第身可杀学不可辱勿祸吾春秋乃佳既卒铨志其墓门人谥曰清节先生所着有春秋辨子荆不甚着故记于胡公扎后崇祯元年立冬日陈继儒记宋孙之翰尺牍之翰启孟冬薄寒伏惟德表兄长朝奉尊体起居万福之翰即日蒙恩不审迩来动止何似之翰改使湖北向已上状自后江行寡便不数拜问之翰八月二十二日方到本路十月中始还治舍内外幸亦如常未繇省侍伏乞善保寝兴专奉状拜候不偹弟之翰百拜德表朝奉兄坐前十月十五日状孙之翰字甫之尝着唐史要论必盥手始函之谓家人云万一有兵燹之变货财尽弃之惟此书不可失也公移少间増损未尝去手其在江东为转运使出行部亦以自随过亭休止輙复脩之㑹宣州有急变乘驿遽徃行后金陵火延烧𪠘舍子弟亲负其笥避于池中岛上公宣州还入门问曰唐书在乎对曰在文潞公尝从公借之己巳除夕陈继儒记真西山与王周卿手简周卿讳德文吾乡王氏之先也仕宋虽不甚显然其学实出于其曾伯祖信伯先生帖中所谓先着作是也故西山真先生特与之游他如魏叅政了翁㳺丞相似杜丞相范王待制遂亦尝举荐陵阳李侍郎心传因谓其所交皆天下正人然则此帖岂非其一左证也哉惟颙其善藏之呉寛谨题西山先生书似草草作谛观之乃非草草者虽不用晋人笔法而亦不出于法之外岂胸次高故落笔便自不同邪然南渡诸公如魏鹤山李心传兄弟书亦徃徃相类岂亦习尚使然耶宋之书法至是又一变矣王鏊宋人手简二通逵启近已奉状计彻左右秋抄气劲伏惟体候清胜逵于此粗如前乃敢仰承大斾薄海陵而还今宜已安治府东南大计一出指麾使权益重不次之宠未可量也向寒维希保重以慰卷卷不宣逵上颕叔制置大夫阁下九月二十五日端友皇恐再启顷幸使斾乆寓辇下可以朝夕承教而文禁拘牵不遂所欲迨今歉然方图叙列区区先捧诲示重复尤增感悚宏才伟德乆处闲旷岂具所宜尚冀以道顺适重加葆辅前即龙光无任瞻祝端友皇恐再拜宋徽庙题院画册瑶台无信托青鸾一寸芳心思万端莫向东风倚修竹翠衫经得㡬多寒消受南薰一味凉藕丝新织舞裙长临池试展凌波歩只恐红莲妬艶粧罗袜生香踏软纱钗横玉燕髩松鸦春心正是芭蕉叶羞见宜男竝蒂花软绣屏风小象牀细风亭舘玉肌凉含情学冩鸳鸯字墨洗蕉花露水香浓黛消香澹两蛾花隂试歩学凌波专房自得倾城色不怕凉风到扇罗宋刘松年便桥见虏图突厥控弦百万鸱张朔野倾国入宼当时非天可汗免胄一见㡬败唐事读史者至此不觉肤粟毛竖于以见太宗神武戡定之勲蛮夷率服之义千古之后画史图之凛凛生色此卷为宋刘松年所作便桥渭水六龙千骑俨然中华帝王之尊虽胡骑充斥而俯伏道傍又俨然詟服听从之态山川烟树种种精妙非松年不能为也孟頫少时曽观于临安之睦宗院兹复得瞻对于普花平章之宅回首三十年余感慨系之矣敬题其后大德五年秋日呉兴赵孟頫书此刘松年便桥见虏图丹青炳焕布置闲雅辇中旌旗氊裘戎屋尘沙云树具见当时景象良工苦心哉前有松雪道人题墨而絜缝印章似又曾入裕陵内府者是可寳也正德庚辰十月既望文璧题宋徽庙御画双蟹图讲余机暇諌书空艮岳江湖入眼中郭索能令天一笑画图何必面春风己未前史臣刘辰翁游罢神霄乐意浓香飘小殿菊花风挥毫想见留情处只恐双螯画未工武林瞿佑道君善画花鸟尤善昆虫此图冩蟹腹背两面飘逸若神固不徒形肖已也刘须翁题亦佳卷内装池尚是宋手曾入晋藩邸印识可验足珍已万歴丙辰夏日项笃寿识陆放翁手简二通㳺顿首再拜仲信学士老友兄即日秋气寖清伏惟尊候神相万福儿子婚事甚荷留念初正以吾軰气类故敢有请已令媒氏具道其详尚何疑哉今又蒙垂诲已抵龟而次矣余令媒氏禀日自此遂忝瓜葛何幸如之羸薾控叙草草不宣㳺顿首再拜仲信即省元学士友兄㳺顿首间阔顷叩甚至忽奉手帖欣重秋雨尊候轻安卿禅师遗墨甚妙恨见之晚輙题数行不足称发飏之意皇恐得暇见过不宣㳺奉简明远老友文字共四轴又五册纳去五𣲖图四轴数日前已就付来人去矣㳺放翁以诗名重天下受知周益公范文穆为中兴大家尝读其劒南集爱不忍去手思见其人而不可得今得观此二帖恍然如侍左右何其幸哉然放翁在当时不以书名而遒丽若此真所谓人品既高下笔自然不同者也二帖一与仲信议婚一为明远题卿禅师遗墨放翁到今不为乆远而此三人者皆不可知昔蔡明远鄱阳一卒尔以鲁公之书而传仲信既与翁结婚而禅师遗墨有见晩之恨则二公要皆非㝷常流軰人矣而余皆不之知鄙浅可笑此卷既归墨林墨林博雅好古而蓄书极富必能考以补余之不迨也嘉靖戊午仲冬二十日后学文彭谨题思陵题画册花草四帧香蜜裁葩分外工踈枝㡬㸃缀雏蜂娇黄染就宫粧様香煖尤宜爱日烘寒花婀娜露凝香风叶摇秋鳯尾凉梦入画堂银烛下翠屏深处隠红粧墨花垂兎颕千古尚漓漓翠羽风前叶秋声雨一枝诗题春粉节䙀脱玉婴儿湘浦人何在空闻鳯管吹名出本南山来依琼苑间陈主歌前树杨妃醉后颜为嫌脂太赤故着粉㣲斑共言攀折处已获寳枝还马远山居小景何处人家水绕门白沙翠竹自成村老翁最得昇平乐韦曲看花引子孙钓鳌叟买断云山隔竹溪此中高筑钓鱼矶侯门稚子轻相笑龌龊惟甘老布衣穮蓘生百折泉源远千茎竹树幽飞来何处雁清影落芳洲立菴水抱云根浄林含雨气凉征鸿飞杳渺秋思满潇湘林钟湍激石齿齿惊飞双睡凫平芜秋色里对景独思鲈郑闳秋浄水逾碧竹多山更雄潇湘无限景都在一䨥鸿沈德全今夕何夕兴无涯来访山中宰相家艇子冲寒撑一箇还能炼雪为烹茶卢彭祖万里江天莫氷花㪚冷风卷帘看不足唿酒坐孤蓬沈文矩鸟絶千山暗六花地灵珉布日韬霞溪居有客围炉坐石鼎湏烹鳯髄茶徐汝成地白风寒雪不开枯梢屋外压将催鑪煨榾柮闭门卧应没情人乘兴来萧规雪埋门径失压树白差差知己年来少无人访戴逵武陵頋敬莫云天一色飞雪满江干野艇归来晩推蓬不厌看沈中米南宫草书画山水歌并绝句十日画一水五日画一石能事不受相促逼王宰始肯留真蹟壮哉崑崙方壶图挂君高堂之素壁巴陵洞庭日本东赤岸水与银河通中有云气随飞龙舟人渔子入浦溆山木尽亚洪涛风尤工远势古莫比咫尺应湏论万里焉得并州快剪刀剪取呉淞半江水谢安舟楫风还起梁苑池台雪欲飞杳杳东山擕汉妓泠泠脩竹待王归前有金章宗秘府瓢印御府寳绘朱文方印御书之寳朱文方印钤缝有御府瓢印合同朱文小长印后有御书瓢印御府之印朱文方印羣玉中秘南昌袁氏家藏珍玩子孙永保朱文方印太子少师姚广孝图书朱文方印赵氏子昂朱文米海岳风度高朗神情舒畅故下笔便与人不同或言其书自沈传师来晚学李北海尝观名言书史则其于古人书未尝不学然每以不及古人为言或曰真者在前气㷔烁人或曰若见真蹟惭惶杀人惟其不自满假所以书入能品今观此卷出入颜平原无一笔北海则此老胸中磈磊未易窥测也卷中书画山水歌后絶句一首寄汉中王皆子美诗想随所记忆而书者内有御府瓢印及羣玉中秘等印曾入金章宗赏鍳后有赵魏公印曾入松雪斋在本朝则袁忠彻家物也今归谿阳史君君好古博雅诚得所矣其永寳之嘉靖甲午十月十日长洲文彭敬䟦米南宫诗翰米敷文奉勑题右呈诸友等诗先臣芾真迹臣米友仁鍳定恭䟦右米元章诗翰有绍兴及睿思殿图印其子友仁题其后称先臣芾盖君前臣名之义也元章书极精妙而友仁亦有家法父子并美自羲献以后亦鲜闻之书法真赝每相混淆如米氏者江南伪本不知其几此卷妙处望而可知太宰水村陆先生检诸故箧重加装饰物之显晦故自有数哉先生方操黜陟之柄振幽起滞天下之士頼以不汩没于世者多矣识者幸毋以一事观之正德丙子二月十二日长沙李东阳题米南宫湘西诗帖南宫遗翰湘西衣冷榻留云此夕还如入梦魂六月薜萝嗟我欲一生林壑与谁论呉王旧赏今何在惠可余光宛若存对榻东堂清话歇长风快雨洗松门米芾逸少尝自书表上晋穆帝专精任意帝索纸色类长短濶狭与王表相似令张翼冩効一毫不异乃题后答之逸少初不觉后更详视乃叹曰小人乱真耳宋米礼部作字有晋唐风流自言学书贵㺯翰把笔轻自然手心虚振迅天真出于意外也其次要得笔意谓骨䈥皮肉脂泽风神皆欲要全今观此帖使毫行墨浑然天成虽不元章吾知其元章矣叔成其寳之元统甲戌六月上澣斤玉山人顾厚书欧阳询初见索靖所书碑唾之复见悟其妙卧其下者十日阎立本尝至荆州视僧繇画忽之次见略许三见坐卧留宿其下者十日书画之妙以询立本之真识尚未能造次窥况下㡬等能辩之乎米礼部书法远绍王右军擅名一代当时寸纸数字人争售之以为珍玩此帖宜寳也然举世岂乏欧阳率更莫我知也元统二年六月望日庐陵李蕳士亷父书自天粟昼零之后洒染翰墨代不乏人必其不蹈故常始可以永其传襄阳米礼部生平无他嗜好独逰神心画始学颜书已而厌其俗闻有李邕法又恶之遂学沈传师自后数改遂成名家麻纸十万㪚失多矣故知八法之妙者请于是观焉淳熈丙申暮冬申吕企中书向晩得竒观案有翰墨陈展开即可辩骨格出风尘㝷常势欹侧此幅殊不伦字止五十六端人似垂绅复如旗整整又若车辚辚书家有定论俗士妄相嗔不见蘓子语超妙还入神公昔家京口海岳近为隣墨蹟虽㪚落至寳终难湮如彼荆山玉旁逹见孚尹惊看忽入手幸合归乡人嵗乆恐朽弊摹勒湏坚珉铭文配瘗鹤终古焦山垠充道得此见示为题此于后聊以代䟦语耳呉寛惆怅江东起暮云骚人疑有未招魂神从海岳真能降名与蘓黄得并论千嵗鹤归林未冷百金马死骨犹存因君话取书家事始信钟王别有门东阳雪里清光水里云分明诗笔旧精魂可应絶技能兼美觧使名家得擅论秦刻汉碑随世改马图龟画与天存不湏更説钟王事此道谁叅衆妙门台人谢铎次韵南宫此帖端劲荘重逈异常书前䟦已详自呉文定公三阁老诗辞严意宻三公同侍孝庙爕理之暇倡和优游为介轩靳阁老所题当时文物之盛猗欤休哉元汴五字损本兰亭僧隆茂宗作图于纸上绍兴壬戌正月晦日观于三衢之传舍𫝊朋绍兴三十年十月丁巳孙觌揽桂折堂兰亭已矣而定武旧本帖犹得于今见之是石之寿固永于人而纸之寿又永于石也泰定丙寅暮春之初观于㑹稽寓舍不胜斯文之感嘉兴后学俞镇余见兰亭石刻多矣如此本殊不易得世以笔墨肥瘦论者是殆得其形似耳邓文原世传兰亭石刻甚多如月印千江在处可爱枽世昌考之备矣此卷五字鑱损本纸精墨妙又有僧隆茂宗所画萧翼赚兰亭图于后诚为佳玩至顺四年十月柯九思䟦稧帖一卷呉故家物收藏有绪后有呉𫝊朋孙仲益䟦语当绍兴时定武石毁未乆已为人所传玩况二百余年之后哉是可寳也安阳韩性世传兰亭刻石惟定武本为妙然古今议者不一故有聚讼之説枽世昌兰亭考十卷最为详博然不若姜白石所着简明可诵大意谓真蹟隠临本行世临本少石本行世石本杂定武本行世然但言其自出耳未尝及其真赝也惟齐东野语载姜白石所书偏傍考谓持此可以观天下之兰亭矣其所论凡十有五处余生平閲兰亭不下百本求其合于此者盖少近从华中甫观此乃鑱损五字本非但刻榻之工而纸墨亦异以白石所论偏傍较之徃徃相合诚近时所少也具后䟦者七人而邓文肃善之柯奎章敬仲皆极口称之二公书家者流而柯尤号博雅其言如此余又何容赘一辞哉嘉靖十一年六月二十又七日衡山文徴明识又别本兰亭姜白石题兰亭出于唐诸名手所临固应不同然其下笔皆有畦町可㝷唯定武本锋藏画劲笔端巧妙处终身効之而不能得其髣髴世谓此本乃欧率更所临予谓不然欧书寒峭一律岂能如此八面变化也此本是真蹟上摹出无疑学右军书者至兰亭止矣今世所传石本刓一角者皆定武所自出也然其工拙妍丑如人面之不同覧者自当具眼耳又定武一石前軰纷纷各有异论既自眼必知所择定不向人言下转也此卷有山谷题字山谷之言云尔迺知当时真赝混淆矣山谷之孙字子迈今为农丞过予见后题欲令去予不忍与以为去此题则兰亭废矣周翰者文及甫之字多见其名于书帖后雅尚如许亦足以赎粉昆之疵矣嘉㤗壬戌十有二月白石道人姜䕫尧章书黄鹤山樵定武兰亭䟦自永和九年至于今日千有余嵗其间善书入神者当以王右军为第一所谓龙跳天门虎卧鳯阁真不诬也右军平生书最得意者为第一其真蹟为隋僧辩才所藏唐太宗以计获之命禇遂良冯承素等摹榻以赐近臣刻石唯定武一本最得其真后世共寳之故石刻当以定武为第一石晋时为契丹辇其石投北弃中山境中后人取龛宣化堂壁薛绍彭易归其第献于朝高宗南渡至扬州而失之其石已亡而碑本㪚落人间者有数然墨有浓淡纸有精粗摹手有高下故虽出一石夐然不同又有真赝相杂非精鍳者不能识也余平生所见定武本惟此一本纸墨既佳摹手复善无毫发遗恨千古墨本中此本当为第一自右军之下唐宋勿论千有余年后能继右军之笔法者惟先外祖魏国赵文敏公当为第一文敏平昔所题兰亭墨本亦多矣或一题数语或至再题则为罕见不可得矣惟此一本凡十有六题复对临一本可见爱惜之至不忍去手于文敏题䟦中此本又当为第一也呜唿一千年之前惟有一人一人惟有此得意书数千刻中惟此一刻墨本在世者何啻万计皆化劫灰存至今日惟此一本最精后千年惟有一人一人惟有此一题为至精至赏举千年之世书法之精妙者无过此一本以此论之金玉易得性命可轻好事之家当为传世之寳不可以寻常书刻观也余于至正二十五年秋七月购得于呉城如获重寳玩弄不舍后之子孙当世寳之毋为富者财物所易毋为强者势力所夺真吾之子孙也苟能专心临摹数千过虽不能企及前人要当不让今世能书者遂识而藏之黄鹤山人王蒙书方壶云林圗方壶为太朴老友作至元四年戊寅嵗四月记故人𦕈在云林端手植梓㯃隂团团不愤读书从鬼谷何言卖药近长安白日定趋天禄阁青春宜着鵕䴊冠相思洒尽金壶墨三十六峯生暮寒句曲外史张天雨仙人危太朴屏迹云林间河车运金液九转成大还苦辛三十载得道鬓已斑弱水政清浅蓬莱那可攀娇娥贮金屋霜露零秋山勿猜松栢操不及桃李颜丹丘生柯九思题抱朴先生学大还偶然为客未归山迎阳舘里看图画梦绕白云青树间东阳呉师道海上三山楼观开壶仙蚤晩御风囬画成定胜人间景为问何人寄得来云林之高峯可望日出海君子居其间旦起飱沆瀣三年毛骨换九载神色改翩然升云去鸾鳯翳五彩山中有神药服食多所採寄语学仙人伫立以相待邵庵虞集夏珪长江万里图云山苍苍江漠漠绍兴年间夏圭作珍重湏知应制难卷尾书臣敬堪度却忆当时和议成偏安即视如昇平惟开缉熈较画史两河沦弃无人争斯图似冩南朝士还有楼台在烟雨钓叟棋翁不可唿渔舟野店谁能数但觉层层境不同林泉到处生清风意远笔精二莫比只许马远齐称雄中原殷富百不冩良工岂是无心者恐将北物触君懐恰宜剩水残山也画终思效一得愚更把飞鸿添在图愿君且向飞鸿问五国城头有信无水村居士完书续书画题䟦记卷三书画题跋记钦定四库全书续书画题䟦记卷四明郁逢庆编髙克眀雪意卷画谱称髙克明得李成笔意苍古清润为北宗丹青名家思陵尝有诗评云克眀已往道宁逝郭熈遂得新成名则其品第皆出熈上也而其真迹世不多见此雪意卷廷美佥宪得之于道逊太仆图不盈丈而三逺备焉诚不易得者余题之为刘氏山房所藏第一云题竟廷美复强余诗余适游雪湖得一律犹能记之因书以塞白湖山胜趣自难穷雪后登临兴倍浓大地尽成银色界一尘不到水晶宫舟移月洞云庭外人在冰壶玉鑑中我欲题诗谁属和惜无龟望与逋翁成化己丑春仲天全翁有贞书于虞山上湖赤脚真人龙鳯姿俯视艺苑时游嬉良工待诏金门里髙生前身应画师含毫吮墨立良乆自言臣是唐王维平生胸中无一物独有山水能容之郭熈成名乃新进范寛得意才并驰丹青竞巧称院体后来不比宣和时密竹千冈松万壑苍翠峰峦白湖泺岸傍桂楫何处移磵曲茒堂是谁縳行人暮归天漠漠遥望前村愁雪落船头一老自闲暇诗思分眀入寥廓刘侯朝廻过燕市亦复爱画入骨髓偶从太仆得此图每一开之心輙喜天全僊翁惜题字评品数行非佞史翁今已逝侯亦亡两洞庭荒渺湖水石田多才従后起况有佳儿好文事只今竒物欣有託赋诗独媿前人耳宋社乆已屋宋画如有神刘侯地下勿长叹楚弓得失皆吾人延陵呉寛米海岳云山卷绍兴乙卯初夏十九日自溧阳来游苕川忽见此卷于李振叔家实余儿戯时得意作也世人知余喜画竞欲得之尠有晓余所以为画者非具顶门上慧眼者不足以识不可以古今画家者流画求之老境于世海中一毛髪事泊然无着染每静室僧趺忘懐万虑与碧虚寥廓同其流荡焚生事折腰为米大非得已此卷慎勿与人元章早年渉学既多晩乃则法钟王此元祐初作也风神萧散所谓天成者非世间墨工椠人之可髣髴伯玉出以相示因书其后绍兴壬午仲冬晦日平丘曽觌纯父李琪家藏子孙永为寳用陇西伯玉洪武五年嵗壬子九月十四日东鲁兀颜思敬拜观云山烟树总糢煳此是南宫鹘图自笑顶门无慧眼临窻墨迹澹如无米老此图初藏于苕川李振叔后入严尚书府今宫保闵公得之盖严与李同郡而宫保为尚书外孙流𫝊有自而收蓄得所此老亦无所恨矣𢎞治癸亥九月旣望长洲呉寛书米南宫于画深自秘惜世不多有余平生所见咫尺小幅纸弊墨渝者亦无几焉而此卷长八尺烟云变灭气象晦冥正与敷文潇湘图同一机杼纸墨如新真秘寳也墨林子项元汴米敷文大姚村图石田模本广文当日官虽冷可奈才名振世何他日君家须炙手而今聊复在堪罗老来尚喜管城子更爱好山江上青武林秋髙晓欲雨正若此画云冥冥三茅别有洞中天我欲居山屏世缘累行积功多恱气玉晨欣有地行僊绍兴戊午季春十一日书于大姚五湖田舎元晖相城沈启南妙于诗画然字不甚工后乃倣黄山谷书輙得其笔意盖书画同一机也今观此卷虽不纯用米家笔仗要之自有一种风致可爱李祯伯大姚去姑蘓城东南三十里临诸江湖江则曰呉淞江姚城江白蚬江小龙江湖则有陈湖叶宅湖车坊漾独墅淹是也大姚地可百畆浮诸水之间有小山髙不满数丈上有古刹依山之巅曰文殊院正殿有文殊坐狮像甚竒古周围有深渠数匝乃诵行道之迹也唐宋名公畱题甚多皆刻诸石以置于壁间米南宫弟兄尝居于其地旧趾犹可考余别业数椽在笠泽姚澄江之北与大姚隔小龙江相望咫尺时复往焉至正甲申余在燕京忽得此卷因拾以归呉丙申之变余避地入闽丁酉归家业一空而此卷仅存戊申呉复兵燹余亦流离濠梁己酉复归田里故居焚荡荒榛瓦砾不堪举目又复得此卷于野人家事物之遇岂偶然哉辛亥秋七月暇日展卷太息因识于后以记岁月云尔云浦道人喟然㸃也宜吾与不利虞兮奈若何鸿雁欲来风袅袅庭前树子落桫罗呉松江只蒲萄绿金井峯仍缥缈青说与弋人何慕我髙飞鸿鹄杳冥冥大姚湖水自生烟长物都除絶世缘笙鹤不为归鹤怨王仙眞是胜丁仙云浦老人乱后复得此卷感慨今昔观其题字可见辛亥八月十五日来谒云浦出以见示戏走笔追和米公三诗以冩怀云倪瓒米敷文旣游清都遗迹之在人间者日少至若貎江山之胜槩发词藻之精英翰墨淋漓同为卷轴者则又加少矣此卷其易得耶王云浦再失而再获之所以为至喜耳然万有无常竟又归诸沈氏沈氏代为良医而日章尤知玩古尝缔余交今亡矣子𤣥出以徴题见之令人悽断洪武庚午二月澹如王行小米大姚村图澄心堂纸也诗逸书画遒润得乃父风不易得之物为吾蘓沈汝融氏之世藏成化末王瘸刮货江东此卷属其鹰攫汝融惄惄若废饮食者以余尝观求追写其所记忆乆亦付之茫然矣近过徐甥出元晖大行书三诗即其副本耳遂临一过复漫补此图始塞其意且谓曰物之聚散自有数正不使人容心其间譬之此卷在王云浦所两失两得而转至子家子家方一失安知其他日不复得乎余请拙恶以死马首媒之𢎞治壬子九日长洲沈周䟦大姚山水如故固不改其眞彼元晖之陈迹沈君旣不足恋而石田翁所倣更得其似且有似人之喜矣元晖有女弟家大姚故常往来其地诗画所由以作盖今陈大理玉汝亦尝得其二幅上有题识余是以知之延陵呉寛我昔风流闻米老沈家今日睹真形千金散尽还堪复此幅君须比四灵成化癸巳正月廿四日偶得观米氏所藏米老书画不觉神情清畅敬赋此以致景慕之意瓜泾徐源谨题书画一致也在古兼善者则鲜迨宋米氏父子乃擅名当世敷文居呉尝作大姚村图复大书三诗于后可谓兼善为呉中翰墨光耀二百有余歳至国初失之王云浦而得于沈良医则为沈氏珍玩又百余年矣成化末被绿林之豪强力攘去汝融为沈氏宗孙以青氊弗遗惋懊莫自释同邑沈石田翁妙于书画今之南宫也未失前尝假以搨一过甚逼真贻其甥藏之缘是遂临而归诸汝融不惟扫其胸中芥蔕尤可见造物者巧于谋为宛然俾其旧物之在目虽失犹不失矣后之观者有弗以石翁之笔为敷文吾未之信𢎞治庚申蜡月哉生明如醺老人张习识敷文画山何可得况复银钩鐡为画云林妙句云浦遗一字真堪数缣直流传幸遇沈休文题品当朝总名笔无何检括献彤庭却付王瘸私箧匿炎炎气势那敢问神物谁能不追忆石田补写更有神云山烟树沉沉湿匏翁文章世希有午夜光芒动虚斗𤓰泾累幅感慨多世事悠悠独回首休文索我重续貂欲慰遐思见交厚古人父书不忍读不饮杯圏忆慈母祖研持时悲曷胜名字至今垂不朽顾移此卷九回肠翻作思亲心一纽羮墙昌歜孝子思𫝊与儿孙可常守青嚢济物广隂功世泽天长兼地乆要知词翰身外物转烛随落他人手我观东坡寳墨文弃躯忘亲资笑口钟繇发冢事宜徴曽有声色移人否又闻有道古圣人不物其物物刍狗题诗我为发长啸惊散无何一杯酒郡人陈琦南宫真迹已同夜壑之舟所幸石田犹能追写彷彿盖蔡中郎之丰神尚于虎贲士见之语云虽无老成人尚有典刑王鏊题米氏父子本襄阳人而寓居呉中昔张句曲𫝊海岳翁云其晚年爱润州山水之胜乃卜居北固及观海岳表吾乡朱乐圃墓有云予昔居郡与先生㳺此可见其乆寓于呉而女因以嫁大姚人敷文大姚江图所由作也作宋史者直云呉人而后之论撰者遂以为呉县人胥失之矣庚申十月廿一日观石翁临敷文本偶题元晖大姚村图并诗吾苏大有关渉王云浦之获自燕京再从沈氏为呉中光贲者盖又百年是宜永镇兹土不复他适可也何图神物不䕶竟取检括之厄岂非寃哉使其果得登清都入左藏则亦不孤为此卷之䝉幸然又不知今流落人间何许也汝融昔藏家时曽有人以米三十斛求售不许而竟为乌有其痛惜之情自不可释然石翁临本宛然故吾虽一再𫝊写亦如梅花照水格度具存不失真相使人观之更有想像不尽之余味然则旧物之存不存可无恨也汝融失此以来叹惋累年可谓好古之笃者故以此慰之南峯山人杨循吉题春空沉云山有无眼明见此姚江图图穷烂漫得题字照人百颗骊龙珠平生雅识敷文书绍兴嵗月仍不诬岂知尤物能媒祸茧纸兰亭已非故石翁信是学行人能使邯郸还故歩忆昔憸人贿为囿凟财更假狂阉手千里竒珍归检括故家世物那容守沈氏藏兹二百年一朝掣去心茫然谁言物聚必有散手泽相关尝累叹未能一笑付亡弓且喜百年还旧观岂余钝眼错颜标抵掌真成孙叔敖区区不独形模在更存风骨骊黄外一时㸃笔逈通神故应小米是前身从来艺事关人品敢谓今人非古人后学衡山文徴明题沈氏藏石田先生所搨大姚村诗图引歌重山凝逺隂江云暎天湿淋漓六尺素满手泼秋色糢煳似是溟海图何乃目之云五湖图穷更闻清响接百颗歴歴骊龙珠米家风流照眼新细玩乃知身外身虎头能传阿堵物虎贲尚入中即神当时得失属王郎尔来又复迁东阳得耶失耶孰主张茫茫宇宙悲弓亡神物不可乆静处能走四海生光芒奎宫玉府眇何许梦寐似闻归故乡五湖田舎清风逺元晖眉目不可见呜唿元晖眉目不可见五湖之水清如练𢎞治六年八月一日祝允明题宋复古巩洛小图宋复古用墨得摩诘之秘此卷曽入宋内府印款俱有左验彦亷寳藏之齐郡张绅题宋迪字复古洛阳人由进士为郎善山水松石此卷林径深窈烟岚开合盖即巩洛之景而模写也曽入绍兴内府故思陵题识尚存世传宣和所藏未免白玉微瑕非若绍兴皆极精选复有刘宸妃奉华寳藏之印又神品上上今图后有春华瑶晖堂印信为珍玩也彦亷其保诸汝阳袁华书于陈氏之春草轩云烟澹容与冈岭岌奔腾修涂遶巴蛇归人如冻蝇宋侯天机深游戏精艺能风流各异代卧游聊曲肱倪瓒落日下风岭行人逢已稀隔烟望田舎应未掩荆扉鸟乱夕林暗草多秋迳微家人知候我卖畚郭中归勃海髙启一望秋岚似春路迷入谷无因斜阳欲雨未雨别岭归人几人钟㫁鸟沉僧坞炊残鸡唱樵邻峯回忽见月出稚子相迎磵濵蜀郡王彛深谷含夕晖幽居入林逈涧底采芝还临流见笻影松鹤已先归萝扉掩微暝张适青山巩洛旧林园髣髴昇平古意存雨外人归秋叶浦烟中鸟下夕阳村昔年题字宸光合今日披图野兴繁风景西湖仍不异惟余故老说中原呉郡谢徽山村晚色秋离离萧条郭西初出时烟岚莽苍家住逺道路诘曲人归迟重檐缘峻气促息薄袂迎寒风倒吹隣樵偶值得相问到门此夜如何其苏人王行曽入思陵内府藏瑶琨缃轴旧装潢山头恠石如蹲虎谿上行人似散羊鸐谷逶迤迷短草鲸波起伏见层冈至今玉玺分明在犹带宣和雨露香东海钓鳌客陶振复古运意髙妙笔墨清润大抵多师法李成议者谓山之体貌古今第一则复古之髙妙有自来矣袁子荣先生精于鉴画以有奉华堂印知为思陵所藏时刘夫人侍髙宗掌内翰文字居奉华堂故以其印识之后为陈氏彦亷所得自季迪诸公题识以来又几十年矣先观复古之画后观诸公之作恍然置我于林壑窈冥之间与行旅相逐归途也品在神妙不亦宜乎致翰林国史修撰事承务郎东呉张洪识李龙眠孝经图凤阁舎人杨公雅言孝经关键六艺根本百行在世垂训所重谓龙眠山人李公麟曰能图其事以示人庻为有补元丰八年六月因摭其一二随章而图之龙眠居士图孝经虽曰随章摭其一二然自天子以至于庻人威仪动作之节与夫郊庙之规模闾里之风俗器物之制度畜产之性情亦畧偹矣东坡谓其神与万物交其智与百工通者览之可想虽然龙眠画赞者多矣至于书史称妙絶而见者不多今睹其笔势若清庙旣陈而君子佩玉趋跄于其间清和简肃犹有晋宋间人气韵当时以书名者未必能如此也吾得此卷不徒爱其画而尤爱其书特珍藏之每纸压缝有双龙团印末有绍兴字乔氏私印盖曽入南宋御府而又为乔仲山所藏云水村居氏陆完有王芝子庆王芝私印龙眠孝经图尝载云烟过眼録藏西人王芝子庆所余后草窻周先生三百余年往往获覩其品过物是何多幸也子京赵大年江鄊雪霁图我昔江鄊游水际放怀颇为鲈鱼鲙征鞍自笑拥重裘沍冻于时天地闭太空冥冥乆隂晦长风萧萧云着地树枯叶落空槎牙败苇黄芦色憔悴兰桡布帆在何许但见寒鸦腾阵势塞鸿飞起稻粮谋鸥鹭羣凫犹水戏江上豪家百不忧已备金帐羊羔醉安知不有戴安道应拟幽人乘兴至浙江画史夺天工一幅生绡生巧思开图宛似昔游时知是江乡描雪意蜀人虞辅宻林蔽日青䝉茸两岸都归烟雾中分明罨画溪头景只少垂纶一钓翁钓翁莫放扁舟至沙上鸳鸯方好睡落尽桃花不出溪夜来细雨春流腻呉寛李龙眠山庄图颍濵先生题此心初无住每与物皆禅如何一丸墨舒卷作山川墨禅堂清谿便种稻秋晚连云熟不待见新舂西风芗自足右云芗阁苍璧立精銕悬泉泻天绅山行见已乆指与未来人陈彭漈白龙昼饮潭石壁修尾挂幽人欲下看雨雹晴相射右玉龙崃层崖落飞泉微风动乔木坐遣谷中人家家有琴筑右泠泠谷团团寳华巖重重䕃珍木归来得商鼎试谷溪邉渌寳华巖倚崖开翠壁临潭置苔石有所独无人君心得未得观音巖巖花不可攀翔蘂乆未堕忽下幽人前知子观空坐雨花巖溪深龟鱼骄石瘦椿楠劲借子木兰舟寛我芒鞵病鹊源山开稍有路水放不成川游人得所息真言才澹然右发真坞山居少华丽牵茒结浄屋此间不受尘幽人亦新沐右芗云坞未见垂云沜其如归兴何路穷双足热为我洗盘陀垂云沜伯时作龙眠山庄图由建徳馆至垂云沜着录者十六处自西而南凡数里巖崿隠见泉源相属山行者路穷于此道南溪山清深秀峙可游者有四曰胜金巖寳华巖陈彭漈鹊源以其不可绪见也故特着于后子瞻旣为之记又属辄赋小诗又十二章以继摩诘辋川之作云李公麟字伯时舒城人也举进士用陆佃荐为刐定官又用御史荐为检法官公麟博学好名多识竒字绍圣五年朝廷得玉玺下礼官诸儒议言人人殊公麟以为秦玺用蓝田玉今玉色正青其书以龙蛇鸟令为文着帝王受命之符真秦李斯所为也议由是定公麟能行草书善画尤工人物比顾陆云元符三年旣归老肆意于泉石间作龙眠山庄图为世所寳藏其为文清婉工于诗而一时多称誉焉右龙眠山庄图宋李公麟伯时画伯时举进士入官以博学好古有盛名其画盖取晋唐诸名家所善以为已有论者谓鞍马过韩榦道释追呉道𤣥山水似李思训人物似韩滉潇洒如王摩诘在宋当为第一手元符间归老山中作此图其景由建徳馆至垂云沜十有六又道南溪得胜景之可赏者有四皆山水清秀竹树茂美喧嚣尘俗之所不到东坡先生为之记颍濵又为赋咏盖妙絶一时人所寳爱不啻珙璧夫景以画而传画则以人而重东坡先生髙风大节百世之望也凡词翰之所贲及者天下其谁不重之然则龙眠山庄岂独赖画而显哉先生尝言君子可以寓意于物而不可以留意于物寓意于物则物长为吾乐留意于物则物足以为吾病伯时之矻矻于此盖留意之病也先生之文出于天纵以状物适情如风发霆震歘然变化于俄顷之间于其所当止而止焉非所谓寓意于物者乎今数百年龙眠山川固在也其所经营缔搆不可得而见也矣所可见者文章图画而已则文章图画固可以为不朽之託哉虽然亦有时而弊也特聊以寓意焉耳文选郎中龙士郁得此卷以求余言因题其后以归之士郁求题余许之乆矣不欲孤其意勉缀数语旣授之藁又欲亲书及其半而苦之盖满眼黑花不能成字遂阁笔至次日乃毕此亦余留意之病也景泰四年八月八日抑菴老人王行检书于吏部之南轩是年七十五矣泰和王直周曽秋塘图卷秋秋潇洒清幽人静处水邉头波纹细细风色飕飕鸥鹭情相狎凫鸳乐自由疎苇败荷池沼白苹红蓼汀洲㡬竿渔钓去已尽一段晚云寒不收右一字至七字观周曽秋塘图有作琅琊圣与傍水芙蓉照晚粧溪禽沙鸟满秋塘枯荷折苇蒹葭外不着寒花喷晩香前集贤大学士赵世筵敬题芙蓉满意陂湖秋枯荷折苇秋塘幽沙凫野鸦浮清流霜中鸣雁寒汀洲黄芦红蓼叶尚抽水石懒倦不自由大年小景方绸缪能事更费千金收潇湖之南买一丘併与孟泽长唱醻前集贤待制冯子振奉皇姊大长公主命题家在东南云锦乡心魂元是水花香哦诗想入秋塘境鸳鹭惊飞一夕忙鲛人初息露香机花覆龙梭鸟自飞莫向西湖问烟水夜凉风露湿荷衣至治三年季春廿有三日监修国史院长史李泂奉皇姊大长公主教拜手稽首敬书惨澹枯荷折苇间芙蓉秋水转碕湾鸣鸿飞度江南北却羡溪禽满意闲集贤直学士邓文原敬题泛泛澄波绿满池横塘风景四时宜鸳鸯鸂鶒相嬉戏春去秋来总不知集贤大学士王约敬题禽鸟虽非性禀全知几犹得气之先雁鸿有信搀霜去鸥鹭无心狎我眠集贤侍讲学士中奉大夫致仕魏必复题荷枯苇折澹秋塘岸侧芙蓉镜里粧水宿云飞禽共乐不湏别处覔潇湘中书平章政事张珪敬题芦荻萧萧秋水清拒霜迎日鬭红英䴔䴖属玉休惊讶嵗晚江天得共行翰林直学士袁桷敬题水禽容与满晴溪折苇枯荷澹夕晖安得扁舟江上去烟波相对两忘机翰林侍读学士李源道敬书两两幽禽渺渺陂蒹葭荷叶澹相依只愁夜半秋声起满耳西风吹梦归御史中丞王毅敬题沙鸟飞鸣晚未休棹歌声在白苹洲题诗每恨无佳句欲翦横塘一片秋翰林直学士曹元用敬题兴入林塘翠未收锦鸳雪雁自沉浮欹芦折苇荷香减冩作西湖暮雨秋赵巖枯荷容与澹相依芦荻花香拂钓矶一叚秋光成霁景向人鸥鹭自忘机翰林国史院编修官杜禧敬题宋徽宗着色山水画以人物花竹鸟兽禽虫为神妙宫室䑓榭园池器用为精巧独山水清雄竒富变态无穷为难九重之笔浑然天成粲然日新已离画工之度数而得诗人之清丽也绍兴九年五月二日襄阳米友仁书尝见雪江归棹长卷暨此图皆大设色髣髴唐人其铺叙经营超轶画家矩度要非画流窥其堂奥也惜皆破如鱼鳞神彩犹在叹赏弥日子京江贯道百牛图江贯道戏作海野老人家藏墨牛图因请示仆形势百状奔鸣起卧逼真自非三昧手之所作而画工毛颖不可得而及也云月庄叟书我本山阳田舎叟家有淮田数十畆江南倦客老不归此田都为势家有犹记小年学牧时去时日出归日西我生衣食仰此辈爱之过于百里奚祗今辛苦耕砚席无处卖文长絶食卷中解后黒牡丹相逢喜是曽相识负郭无湏二顷田一双栗角能㡬钱数口之家便可饱要如此图知何年平生富贵非吾愿城府近来尤可厌何时倒乘牛背眠东风胜如仰看宣明面北村八十二嵗病叟汤炳龙东阡西陌烟雨青乌犍百尾卧且行引脰呞草仰鼻鸣嗟尔多牛便多事一簑一笠足归耕晋张翥桃林日夕霁烟浮百个乌犍得自由鞭索已无人已去不知谁放复谁收无所住释善庆漫题百牛图不见典故岂黑牡丹之遗习或江贯道祖百爵百鹿为之耶后有绍兴二字必经裕陵乙览中兴创残之余生意未复九重邃居不以声色自娯乃以原隰耕稼物情态度细入睿思不忘田野真中兴英主也延祐改元七月初三山南遗老元熈题几年散放桃林后余四百蹄犹可骑揽镜挂书多事在能骑唯有一凝之白珽逺贾连车晓色昏传声叱叱度溪浑一麾八百闲蹄角可是江南烟雨村伯生题山中人以百牛图相示余谓宣王考牧于阿于池九十其犉已诧其牛之多况湿湿之耳满二百耶田舎翁每以多牛为富安得一黄犊归耕南山下予所爱一牛耳掩卷一粲山村老农书湿湿羣行四百蹄畊犂初罢乐相随春风绿遍川原草回首牧人知是谁邓文原蔡忠惠公进谢御赐诗卷伏䝉陛下特遣中使赐御书一轴其文曰御笔赐字君谟者孤贱逺人无大材艺陛下亲洒宸翰推着经义俾佩诵以尽谋谟之道事髙前古恩出非常感惧以还谨撰成古诗一首以叙遭遇干冐圣慈无任荷感兢荣之至朝奉郎起居舎人知制诰权同判吏部流内铨上骑都尉赐紫金鱼袋蔡襄上进皇华使者临清晨手开寳轴香煤新沿名与字发深旨宸毫洒落奎钩文精神髙逺照日月势力雄健生风云混然器质不可冩乃知学到非天真缄藏自语价希代谁顾四壁絶空贫闻帝舜优圣域臯陶大禹为其邻吁俞勅戒成典要垂覆后世如穹旻陛下仁明加舜禹豪英进用司鸿钧材智最驽下岂有志业通经纶独是丹诚抱忠朴常欲赞奏上古珍又闻孔子春秋法片言褒贬贤愚分考经内省莫能称但思至理书诸绅干坤大施入洪化将图报効无縁因誓心愿竭谋谟义庻禆万一唐虞君芾于旧翰林院曽观石刻今四十年于大丞相天水公府始覩真迹书学博士米芾大观三年仲冬上休日青社郡舎之简政堂观河南文及甫书昔人谓公书三公衣衮冕立赤墀之上今观此帖使人肃然増敬固应与颜栁同年而语可不秘藏耶甲寅六月上休日三呉禅客姨弟赵徳夫昔年屡以相示今下世未几已不能葆有之揽之悽然汝南谢克家癸丑九月十一日临安法慧寺舅家物藏之乆矣今得观于檇李良可叹也乙丑四月三日崧识蔡忠惠公书为赵宋法书第一此玉局老语也今观此帖蔼然忠敬之意见于声画不可与茶录牡丹谱同言也鲜于枢获观谨题仆来杭多获观前代名公法书此卷法度严宻无一亳放纵意于此可见古人用笔不苟也呉兴赵孟吁谨书余尝在秘府读君谟文集閲其所上谢赐御书叹其君臣相遇之盛也及观所书荔枝谱字画臻妙每与同列叹其博物之精而又惜其与武夷粟粒同一用心之勤耳虽然君尝自珍爱其书谓有翔龙舞凤之势观此书其言当不虚也识者解之豫章胡俨书廌尝读蔡端明集载所上谢赐御书诗一首并答诏有云卿词令根于温厚笔力极于深妙遵臯陶之模而懋其稽古述帝舜之事而思其厎绩宣明顺美良深嘉叹其君臣之义文字之羙皆不待言而可知也诏当在其家类集者故并得之今此诗真蹟当在宋秘府不知何时复流落人间考其上嵗实仁宗皇祐四年壬辰距今永乐四年丙戌春秋三百五十有五年矣中间宋叔季四方之乱极矣鼎迁社屋海溃山移而一纸之书世传寳之翰墨腾鶱光辉如在夫岂独以其书之善也哉侍郎黄公请余题识为作诗二首汴水东流宋鼎移中郎名字日星垂精神翰墨犹生气想见彤庭谏诤时端明书法继钟王珮玉琼琚在庙堂见説当时推第一米家应自媿疎狂翰林学士兼春坊大学士庐陵解缙绅书书以羲之兰亭为尽善盖等闲文雅也观忠惠公真蹟非独笔法精妙玩其词一代明良相契告戒谨严忠厚视等闲文雅不可同年而语明矣公虞得而秘藏之其能以忠惠公之心为心又明矣洪武壬午嵗长后九日新安呉牧书蔡忠惠公书名重当时上尝令冩大臣碑志则以例有资利辞曰此待诏职也与待诏争利可乎力不从竟已其人品如此其庄重凡落笔皆然岂以御前表疏始不苟耶谦斋宫传先生得此甚加珍惜盖非特重其书重其人也长洲呉寛题㑹稽宋洵㑹稽刘真尹昌隆浦江赵友同夏原吉坡翁大楷书卷绍圣乙亥中元日书渊明饮酒诗一首右坡翁大字书渊明饮酒诗一卷乃过海后北归时所作已骎骎絶笔矣曩昔醉翁亭记等书皆当退舎第𤣥黄牝牡能令凡目生华愿武卿珍藏什袭以俟九方臯勿轻出以贻俗子嗤也绍熈改元良月上澣尹猷识续书画题跋记卷四书画题跋记钦定四库全书续书画题䟦记卷五明郁逢庆编云林赠陈惟寅诗卷戏为七言近体奉寄惟寅徴君贤伯仲聊以写久间之懐耳倪瓒顿首上露下空阶秋气清一尊思为故人倾智囊自足包桓范艺圃深期访马卿城郭云迷紫骝迹江湖雨冷白鸥盟老兵得失初何损司马虚夷有逺情人还希报数字以慰老懐十八日王孟端水墨小景逺山淡含烟疎树晴延日亭虚寂无人秋光自萧瑟九龙山人王绂曹云西单条云西老人戊子之夏五月既望为士英作雪关云栈时年七十七嵗薛尚功钟鼎欵识册嘉熈三年冬十有一月朢后十一日外孙朝请郎龙知临江军事杨伯㗁拜观于二十四叔外翁书室后二十年弁阳周密得之外舅泳斋书房集金石录者多矣尚功所编尤为精诣况其墨蹟乎予旧于山隂钱徳平家屡閲之诚奇书也至正元年十二月甲子鉴书博士柯九思书于吴氏逊学斋元天目山禅师刘顺法语萧路教深达圣贤之道尝以委顺子自省其㫖世间万物各有数初不以逆而强致焉在乎知时识变乐天知命者固能随顺世缘无甚罣碍孔圣以此一贯之道示曽子领其㫖一唯而已维摩居士以一黙而谈其不二吾之诸祖或擎拳竖指或棒或喝皆示其委顺之一方便也老氏以天得一以清地得一以宁而发扬委顺之道从上圣贤莫不以此而𫝊之后世倘欲别起一念殊胜奇特之见以属强为则不委顺也其顺之之理一委之于造化岂圣人能转之而凡人可料之惟贵深造逺诣坚确不易其正念之士方能如是与凡圣混同一区来去自繇由于万象之表岂不庆快平生也哉又为铭之曰天地万物混同一区无罣无碍灵妙自如用之于世不束不拘行之于时圆同太虚乐天知命顺逆同途不委不顺吾何所图风清月白洞彻吾庐天厯二年西天目山师子正宗禅院逆流沙门刘顺敬书杨补之画梅一帧艳爱江南杨补之每将尺素写冰姿暗香疎影浑如旧遮莫髙楼玉笛吹曲江钱惟善老梅谁冩小江南太极心香个个含淡月半笼清絶处恍疑仙子谪尘凡王汝玉梅花得意先羣芳雪后追寻笑我忙折取一枝悬竹杖归来随路有清香都穆春色到家园树树梅如雪怪底暗香清浮动黄昏月袁尊尼鲜于奉常草书昌黎琴操四章鲜于枢为国寳先辈书国寳书法臻妙家藏秘蹟甚多吾札何足以污几案爱忘其丑长者事也梅道人写菜叶长阑干长花开黄金细直须咬到根方识淡中味梅道人戏墨赵文敏白描渊眀像后行书归来辞大徳四年春二月吴兴赵孟頫书既书归去来余兴未尽乃作竹石渊眀亦当爱此邪虚舘坐清暁髙秋零露时佳菊秀可餐寒葩含晚滋芳馨发孤思冩此归来辞余兴犹未巳𤣥玉生琼枝孰谓公子懐不与幽人期抚卷三叹息繄年非义熈姑蘓王行松雪书归去来辞前作渊明像后余兴未尽又作竹石其风流潇㪚可以想见予曾见人得一墓石乃东坡作铭自书后亦作小竹以尽兴二公之文采情致大畧相类然也此松雪卷有王行题王行元末人殁于难诗亦清雅钖山邹氏家藏正德癸酉四月朔鄞陈沂志渊明旷世逸材出处卷舒匹之者鲜矣然耻向官折腰达人每恨其褊岂先生託此以发归来之兴耶抚故园而不归殉微官以自失先生固亦齿冷也此卷乃松雪真蹟旧为钖山邹氏珍藏今归之杨氏七桧山房癸巳夏苏门山人叔嗣赴山西省灯下醉题松雪作渊明像予见者数幅矣皆不若此卷为佳所书归去来辞用笔尤精不类他本其纸亦松雪斋自制笺粉中隠起有八分书子昂二字可证也卷末复作小竹石能令人想见古人雅致极为可爱旧为钖山邹炫家藏嘉靖戊子夏予寓苏王氏水阁中作溪光诗成炫从弟煌偶见之求书一通以去更嵗余煌忽来予家自言携此诗归得消其家门骨肉之祸其事有出于意料之外者因以此卷为赠予辞之再四委之而去琼瑶之报甚可愧也甚可笑也癸卯岁十月二十日五川居士杨仪书于万卷楼中右元赵文敏公手摩晋处士陶靖节先生像兼録其归去来辞翰墨精妙楮隙复补以竹石且谓渊明亦当爱此岂谓其辞中偶不及此耶读其辞想见其为人文敏公之尚友吾亦想见之矣苐靖节之孤松卓有定见而文敏公之爱或博而不専非后学可轻议也钖山邹松石翁珍图书甚富而于此尤珍之吾亦想见其尚友矣然独出以示予岂亦谓予知辞中趣耶书以质诸有识者𢎞治己未中秋后二日赐进士及第翰林国史修撰华亭后学钱福志元髙士杨竹西像賛名公题咏郑元祐明德父抱遗叟杨维桢西磵居士苏大年扶风马文壁题杨竹西髙士小像严陵王绎写勾吴倪瓉作松石勾吴髙淳元朴东海㪚民钱鼒席冒山人王逢赞杨竹西髙士小像严陵王绎写勾吴倪瓉补作松石癸卯二月三泖之水东流九峯之云髙浮笃生隠人是为杨侯杨侯之生才质具羙能济之以方来之讲学兼本之以夙闻之诗礼此所以行修而文辞鬯而醇乃自号竹西子欲追踪乎葛天民人谓其草𤣥之遐裔而不滞于其出处进退此所以不戚戚于贱贫不汲汲于冨贵既无惭于次公之颕脱亦无忝于大年之秀发此所以江海知名而畎畆躬耕夸非溢美论斯称情吾闻其初度在迩夀星腾辉乎水吾题其像既以文若揆之心宜以礼能若此则忝千祀而一成纯匪但以八千嵗为秋春而已也至正二十二年壬寅嵗春二月遂昌山尚左老人郑元祐明徳甫题汝岂无相汉之筹而遽从赤松之游汝岂无霸越之筴而自理鸱夷之舟仙踪寄乎葛杖劲气吞乎吴钩集平辙于戸外登歌吹于西楼不识者以为傲世之叔夜识者以为在乡之少游抱遗叟在云间小蓬台书竹西杨隠君神像赞西磵居士苏大年撰前不郎于汉庭后不簿于魏府倐然泉石之间乐与渔樵为伍泣岐之泪未干不惑之心自与乆知其为懐玉之隠仙又行将为鸡窠之老父此竹西翁所以为天地之全人有光于四知之华谱也须眉之蔚苍胸懐之渊亮其所同者不异中人之规模其所异者不同衆志之趣向抱豪杰之才而不屑于济用具轮囷之胆而不轻于肆放故挥金有五陵侠士之风然爱客有四国公子之量当天下无事託诗酒以娱嬉方海内争雄逺侯王以髙尚所以冠林宗之巾曵长房之杖放浪乎西畴南畆之间消摇乎九峰三泖之上噫微斯人吾谁与望扶风人马文璧谨赞挺立雪之标而陋执㦸之卑振关西之老而识天下之奇量江海而不畦趋烟霞而不覊轻探囊之金玉重集户之簮裾故瞻具乎云间而誉流乎海隅但见万竹之西髙楼渠渠云山不碍有琴有书萧然为山泽臞矫然为列仙儒长欣欣宇宙而襟韵自殊頫仰自如也勾吴生髙淳敬赞薰然而严昂然而廉有龎其眉有长其髯巾消摇而檐服上古而襜其闲情若陆龟蒙其仙趣若刘海蟾其动也以恬养智其静也以智养恬燕处乎风篁之西笑傲乎云山之尖世方酣战乎触蛮吾方澹造乎羲炎其岂杜徳机而物不可得觇者乎东海艾衲散民钱鼒敬赞于海上之飞鲸楼瞳碧而方气清而苍髪之短不如心之长有五畮之园一鑑之塘日宴坐乎林堂物与我其相忘其泰宇定而发天光者邪席冒山人王逢敬题雪鬓霜须山巾埜服进不荣于轩冕退不厌于草木种数畆之田开一区之宇图书左右云山几席此非商颜之颢翁即空同之僊客也虚白道人茅毅赞鹤立长身大布襦緑光瞳子雪眉须才名耻列三王后文物㸔来两晋无牛度玉关廻紫气龙眠沧海抱遗珠凭君更着东维辈画作云林五老图静慧云林水墨竹一枝二月六日夜宿幻住精舎明日写竹枝遗无学上人并赋长句春水蒲芽匝㟁生阊门山色上衣青出郊已觉清心目适俗宁堪养性灵花落鸟啼风袅袅日沉云碧思㝠㝠禅扉一宿聴渔鼓唤得愁中醉梦醒无住庵主寳云居士懒瓒甲寅窗前疎雨过石上晚云生不是云林叟无人有此清门山居士绅痩倚清风玉一枝沧溟囘首已尘飞三生石上因縁在应化辽东白鹤归青城山人王汝玉以墨画竹以言作赞竹如泡影赞如梦幻即之非无覔之不见谓依幻人作如是观丁巳逃虚子戏语晓出阊门道西山满意青金萱有遗墨写得鳯皇翎东臯妙严记得曽携枕簟游葑溪溪上草堂幽比来谁识贤君子归卧江南烟雨秋柽居杜堇写竹仍题句僧房一宿淹如何书甲子犹学晋陶濳鹿场居士寛王叔明灵石草堂图草堂之灵钟山下灵石山中有草堂堂前森列皆石友具服再拜庸何妨晴岚入帘凝研席暖芸吹香扑书帙客来无物欵清谈旋束荆薪煮灵石梦庵坐深残醉醒帘卷草堂开拥座千峰出横空一鹤来晚风松落子时雨石生苔却忆山中客披图日㡬回彭城刘铉山中灵石碧嵯峨髙士茅堂住涧阿㡬树松隂当户密四时岚气入帘多依依猿鹤常相近寂寂亲宾逺不过遥望西岩泉落处临风时咏考槃歌吴人钱绅黄大痴水墨山水溪山雨意此是仆数年前寓平江光孝时陆明本将佳纸二幅用大陀石研郭忠厚墨一时信手作之此纸未毕已为好事者取去今复为世长所得至正四年十月来溪上足其意时年七十有六是嵗十一月哉生明识青山不趂江流去数㸃翠收林际雨渔屋逺糢煳烟村半有无大痴飞醉墨秋与天争碧净洗绮罗尘一巢栖乱云辞寄菩萨蛮筠庵王国噐题黄翁子久虽不能梦见房山鸥波要亦非近世画手可及此卷尤其得意者甲寅春倪瓒题梅道人山水古藤隂隂抱寒玉时向晴窗伴吾独青青不改四时容絶胜凌霄倚凡木梅花道人戏作并题王叔明聴雨楼图至正二十五年四月二十七日黄鹤山人王叔明子卢生聴雨楼中画生名恒字士恒时东海云林生同在此楼雨中市井迷烟雾楼底雨声无着处不知雨到耳根来还是耳根随雨去好将此语问风旛闻见何时得蹔闲钟动鸡鸣雨还作依然布被拥春寒樵人张雨为卢山甫题时至正八年二月十一日也荆蛮民倪瓒河濶楼低雨如洗祇疑身宿孤篷底清晨倚槛看新晴依旧山光青满几聴雨怜君隠市中我忧徭役苦为农田间那得风波险朝朝愁雨又愁风追和伯雨诗东海倪瓒虚牖蒙蒙含宿雾瀑流磵响来何处江潮近向枕边鸣林风又送檐前去挟水随云自往还根尘不染性安闲多情一种娇儿女泪滴天明翠被寒至正二十五年嵗在乙巳卢士恒携至緑绮轩见示辄走笔次贞居外史诗韵以寄意云陶蓬寄亭中人暨诸名胜当不黙然也后十又八年四月九日瓒记拟张外史倪隠君聴雨楼诗韵缃帘蹙浪萦香雾幽人高卧云深处月明丛桂小山空踈烟白鸟沧江去浮沉里社乐潇闲大隠何妨市井间抛却喧啾清洗耳草楼六月雨声寒易五六韵语前后乃协尘生两耳何由洗喜聴雨声茅屋底洒然心地自清凉静对炉薰时隠几干坤纳纳悬壶中书田霑润称书农也胜江湖风浪恶客舟飘泊怨秋风西磵老樵苏大年城市不着耳江湖留此心楼高人更静惟有夜懐深醉翁倪隠君索和张外史聴雨楼诗走笔二首荅之海气襍岚雾聴雨宜髙处风雨无时无倐来复倐去摇摇心悬旛胡为不自闲老人曽聴雨无被不知寒头面都不洗聴雨重楼底两耳任喧聒坐隠乌皮几笔耕墨畦中自适如老农二仙隔今古神交在阆风坚白老人书于素行精舎一榻春声雨满楼杏梢㣲湿五更头东风更緑江南岸卖劔家家尽买牛荷气香飘竹外楼雨声滴碎采菱舟南风一夜生新涨鱼鸟还知此乐不积雨生凉转蓐收碧梧初霣满城秋邻家不识余心乐也爱书声在小楼天地严凝万壑冰不堪寒雨洒孤灯一楼清气犹宜雪纸帐生春睡未能曲江钱惟善春云霭江郭鸠鸣朝梦余楼中雨飒至烦抱澹云除歴歴树声乱萧萧窗影虚如何门外客泥潦役行车勃海髙启题山窗聴春雨冷气袭病肤铺床闭斋阁衣被熏香炉风镫苦屡挑夜茗亦再唿烦嚣悉屏逐妙理在跏趺忆子草楼底兹情还有无齐郡张绅承平时贞居张道师与云林倪徴君并以翰墨风致齐名吴中二人者亦雅相引重先君子与贞居游最蚤余时以童子侍坐隅尚能记其丰采今先君久已弃诸孤贞居亦化去天下多故而余始得从云林君游至正乙巳季夏之九日余谒君于卢士恒氏之聴雨楼获观近制诗若画冲襟雅论令人尘虑洒然既而士恒出此卷徴题二君之作具在因赋存殁口号附于卷末以寓感慨之思云华阳洞里烟霞閟灵石山中草木荒惟有小楼曽宿处年年春雨满沧浪黄冠野服神逾王画笔诗篇老更竒白首故人无在者小窗残烛雨来时寻阳张附凤江雨飞来夜气澄小楼髙处冷于冰声畱蕉叶频欹枕影乱檐花独对镫逺客异乡生白髪故人今夕拥青绫致君尧舜惭无术思入湖天睡未能淮南马王麟草楼聴夜雨春灯隔重帘瓶中新茗煮奁里旧香添风珮濳归浦云璈乱缀檐乍惊来湛湛更觉去纤纤颇被风相妬还疑雪与兼喜随渔艇泊愁怕客窓淹头白卢贞士髙情苦未厌云门山人张绅重题山风满楼来雨脚耳底萧萧生逺情还丹化鹤度句曲破屋无人住洛城酒停深夜苍镫在帘近余寒湿叶鸣板上漆书空爪迹绕檐依旧落春声观外史所题山甫卢隠君聴雨楼诗词翰潇洒令人有超然之想噫故物也士恒其慎藏之四月三十日王谦写于客舎更深楼外何萧瑟半带沧江逺树风疑是千林霜叶下坐残一穂烛花红斯人雅致今安在此夕幽懐孰与同老我题诗成感慨雨声有尽思无穷吴郡卢君山甫旧有聴雨楼山甫殁二十年而斯楼尚存余抵吴惜不得见其人今其子士恒携张外史所题诗来示余余览之不胜感慨遂为赋此至正二十又五年四月一日檇李鲍恂书奉题聴雨楼飞楼何凝隂雨气正含雾萧骚习羣霤淅沥散髙树声悬长风外坐想当瀑布习喧久渐息静寂乃真趣隂晴造化意年芳暗中度白髪如散丝凭君写幽素开封郑元云林夜澄寂有雨弥更佳漠漠着树稳霏霏度檐斜入静意所便争喧竞浮夸弛张任槖籥细大无根芽妙运出𤣥造至理忘纷拏变化本因妄声闻耳生瑕不如且置之摄心静无华危坐不须寐唿童剪镫花卧龙山民王宥胜国之季兵变之余前辈翰墨存者无㡬间或获一见如遇鸡彝兕敦不由不使人忻艳也聴雨楼诗句曲外史及一时名流所作词翰兼美亦希世之寳也呉中卢士恒父藏于箧中一日出示于余余展卷观之卷中作者多余故友兹覩其词翰俨若觌彼风度而不忍释手也士恒宜珍藏于家慎勿轻示于人焉洪武二年春二月初二日呉僧道衍书层檐集飞霤深砌走鸣瀑余声殷天籁清气入林屋风波任喧汹燕坐瞑双目寘身得萧爽洗耳絶尘俗香檖郁水沉帘花映湘竹篝灯动春酌翦韭畱夜宿与客对牀眠清谈未云足金陵严瑄幽人爱楼居燕坐风雨夕髙檐泻飞湍空除堕残滴倾耳疑枕流屏喧时岸帻江声晚萧萧树叶寒境絶迹更超趣澹情自适霁晓惬凭阑春深杏花色浚仪赵淑少年聴雨歌楼上银烛昏罗帐壮年聴雨客舟中天濶云低断雁呌西风而今聴雨僧庐下鬓已星星也悲懽离合摠无情一任空阶㸃滴到天明右竹山先生所赋之词今偶获观此卷因举是词成甫俾书于卷末夫聴雨一也而词中所云不同如此盖同者耳也不同者心也心之所发情也情之遇于景接于物其感有不同耳成甫中年人有楼聴雨吾意其与在僧庐之下者同其情成甫乃曰吾聴雨吾知在吾之楼而已遂书竹山姓蒋名捷字胜慾义兴人卷中诸先辈诗词清新雅丽此首亦足配之调寄虞美人吴门韩奕聴雨楼诸贤记张雨字伯雨号句曲外史武林人学道三茅峰而才名满天下若虞文靖公黄文献公咸推重焉先生妙于书人得片纸以为寳至今好事之家多蓄之客至则相与为玩先生诗法黄太史清新髙迈不流于衆虽元氏翰林诸公皆自以为不逮也倪瓒字元镇号云林生无钖人家最饶而先生脱畧纨绮一事于翰墨作为诗章妙絶一世人欲不服自不能不服也虞文靖公张外史伯雨深相契焉然先生性癖傲物多忤于时元末弃家泛舟五湖三间兴至则捉笔写烟林小景或竹枝偶流于市好事者争贸之虽千金不靳也王蒙字叔明呉兴人号黄鹤山人赵松雪之外孙也素好画得外氏法然不求妍于时惟假笔意以寓其天机之妙为文章不尚矩度顷刻数千言可就君子咸以豪士目之苏大年字昌龄扬州人元之翰林编修天下乱寓姑苏为文章有气不喜衰飒江海襟懐亦人中之豪也饶介之号醉翁江西人元末寓姑苏以踢宕自任工于书评者谓渠不减懐素至今人家多有之周伯温别号雪坡饶州人为人慎重为元氏左丞天下乱流寓胥台而无所就然妙于古篆得赵文敏公遗意字颇肥而玉润可爱士君子至今寳之钱惟善字思复松江人元末进士精于诗得杜子美法不苟作作必致其妙张绅字仲绅济南人慷慨激烈不琐琐于世事作为诗文虽不经意而自成一家能议论终日亹亹不能休盖北方豪杰之士为本朝浙江布政马玉麟髙邮人为元长洲县尹有政声括苍郑明徳先生有碑卒于伪呉鲍恂字仲孚嘉禾人元氏乙亥科易经进士为本朝文渊阁学士为人慎重不可狎而学行名天下有学易举隅行于世后以事累卒于外赵淑字本初绍兴人元氏乙亥科书经进士龙马赋为时所重称然惟耿介不易与人交交必久为本朝太学博士而殁张明字来仪一名附凤与髙启行辈也治易攻于文文学欧阳子缜密宛转可爱虽前辈皆自谓不及也本浔阳人避乱寓湖州为本朝太常博士而终道衍字斯道姓姚氏姑苏人𢎞才茂思为时所称与张来仪髙季迪辈皆以文字相颉颃而澡神浴徳则非诸君所能及故天下皆以参寥濳子目之皇上龙兴以赞佐功封少师赐名广孝盖又与元之刘秉忠并称云髙启字季迪姑胥人身长七尺而妙于诗得唐人体裁语精意圆句穏而情畅前辈有所不及为本朝编修归家以事卒王谦字鸣吉姑胥人以春秋学为府学教授王宥字敬助与髙启游能文陶振呉江人有诗才然性不羁人或易之韩奕字公望呉之良医也始与名僧游所云蒋竹山则义兴蒋氏也以词章名世其清新雅丽虽周美成张玉田不能过焉右聴雨楼诗卷其间所载皆一世名士诚可寳也然余观卷中人品有三其至髙者闻而知之其次者事而知之其又次者交而知之若伯雨张公元镇倪公其殆最髙闻而知之者欤自叔明先生以下余髫年曽事之自来仪以下余少年曽交之总若干人皆能以文章名世者也然自衍公外多干没无闻至如伯雨元镇二先生若精金美玉不可泯灭况其负超迈之才遗世独立髙㓗无累周览六合尽大观而无遗乎余㓜在乡里时甞闻呉城卢士恒家存此卷欲一见而不可得见者无不爱惜今吾友沈诚甫得之良可贺也诚甫寄至亰索题始得焚香展卷清风凛然毛骨顿爽予复何言姑述卷中作者诸先辈出处大略以为诸贤之记诚甫姓沈名睿号存耕有大识善吟与士大夫游予之布衣交观斯卷者当仰其清风素范益厉其徳哉勿以吾言为谬永乐五年嵗丁亥二月初吉翰林侍读学士奉训大夫钖山后学王达识右聴雨楼诗画一卷元季及国初诸名公为吾苏卢山甫父子之所作也永乐间流落钖山沈诚甫氏诚甫尝求王内翰达善记卷中诸公出处之大略藏之以为至寳中念淳熬擣珍非遇易牙不足以知其味之美云门韶濩非遇师旷不足以知其音之妙使后或非其人不视为箧中之故纸而覆诸醤瓿者鲜矣闻吾相城沈翁孟渊博雅好古其子若孙多贤而且才必能鉴赏乎此可以寳藏于永久不逺百里特以奉翁翁一见之喜迺以厚礼荅之既而即濒溪小楼匾以聴雨置卷坐右暇日辄游玩讽咏恍若接诸公之光仪而聆其謦欬也一时名人胜士登斯楼披斯卷未尝不心醉神怡斯楼之名遂擅胜于东南是虽翁之髙致所就然亦岂不以斯卷之所在乎或曰诸公无恙日翁多亲炙之者惜乎此卷不为翁作而为卢氏故物也余谓不然夏后氏之璜封父之繁弱岂为鲁国而制耶鲁之先公所得分噐子孙世守之以为至寳斯卷也其璜也其繁弱也翁之子孙寳而守之又奚知其为卢氏物邪翁之孙启南出以示余僭赘于左方云成化庚子清明日长洲陈颀识息斋墨竹衡大徳癸卯夏四月息斋道人为蹇提举乡友作于王子庆秘校家之寳墨斋仆观息斋墨竹多矣此卷老嫩荣悴风晴备尽意度尤可寳玩呉兴赵孟頫题息斋墨竹虽曰规模与可盖其胸中自有悟处故能振迅天真落笔臻妙简斋赋墨梅有云意足不求颜色似前身相马九方臯余于此公墨竹亦云大徳七年闰五月朢雪庵道人溥光谨题道人天机精心胸饱冰雪挥洒墨篔筜清风扫炎热风晴与老嫩荣悴各分别珊瑚海底生琅玕挺奇节俨如坐推篷昏目一光洁王孙美词翰笔势蟠屈铁伟哉老雪庵妙语重为説暮生何多幸従容获披閲此图世所稀换卷叹三絶吕敬西清阁老李蓟丘笔法妙过文湖州试拈雪茧翻墨沈淋漓扫作湘云浮箨龙迸土翠胎绽秀出亭亭苍玉干十茎五茎何必多老嫩风晴总堪玩坚贞苦节凌嵗寒袅娜新梢翔凤鸾灵颷宛度珮环响璧月或照蛟龙蟠蓟丘蓟丘难再得抚卷令人空唶唶品题况有松雪翁従知价重千金直义阳偶桓息斋道人骨已仙纸上墨竹神犹全淇园万干总枯死此幅自待畱千年丰姿潇洒宛如玉顾我得覩崑冈前汲泉便试竹罏茗一洗万虑开云天谁知珍重承旨笔犹来景肃侪髙贤干坤妙趣苟心㑹似胜俛黙窥遗编雪庵老人通万卷银钩铁画如扛椽古来人物夸道子倾城女色谁争妍黄郎得此贲书屋玉函金籥来何缘古人邈矣见心迹何由一拜聊随鞭徐源敬题十年一见黄叔度倐来自为清风吹手中所把蓟丘竹风晴老嫩凡数枝茆堂六月发萧爽唿酒酧此琼林姿想当与可握笔际其用在手笔不知縦横妙用竹神死手亦无用心能之道人之心竹之祖生生化化无穷期松雪雪庵两题辞书中有法后世师我因书法论竹法道理一致曽无歧卷中三物总神俊蟠螭舞凤㸔威仪还君什袭当秘惜雷雨破壁宁无时后学沈周题赵文敏秋郊饮马图皇庆元年十一月子昻右赵文敏公秋郊饮马图真蹟予甞见韦偃暮江五马图裴寛小马图与此气韵相望岂公心慕手追有不期而得者耶至其林木活动笔意飞舞设色无一㸃俗气髙风雅韵沾被后人多矣奎章阁学士院鉴书博士柯跋赵文敏枯树图贞观四年十月八日为燕国公书大徳三年九月二日吴兴赵孟頫临吾乡子昻书画二絶吾所不能观此谓古人复生殆无以过其知言乎孟淳禇公书擥六朝衆长而成一家于代何独枯树赋而已子昻后数百年而一振豪顷夺其符而代之岂规规学禇而能之抑胷中有所谓擥者也谓予不信有木居士在钱塘白珽禇登善书用𨽻法结体方严枯树赋稍变迺従容于度之中子昻落笔便得其意所谓不同而同者又绘图于前树虽枯而润盖其根本而生意存焉尔观此信不徒作其所感当甚于子山也吴郡陈深木生天地间为风霜之所夭折不能竟其天年不幸甚矣而骚人名士形诸赋咏着之翰墨精采百倍垂于无穷实枯中之荣也余老且衰抚卷为重一慨九山人崈古禇书此为精妙子昻晚笔最得其意甞闻贾师宪以江上功景定初元拜右相钖宴宣劝内府出金寳噐赐甚厚中有枯树赋真蹟似道独受此卷不敢辞今不知流落何所信人间世曽何足以把玩哉喜见似人而慨然者系之矣至大二年季春十有一日为吴门钱翼之题谷阳龚璛书赵集贤林山小隠图大徳八年十二月二十日子昻林山小隠叙吴郡徐霖子仁苕水秋风动白苹青钱学士玉为人山林物外别成趣造化手中殊有神寒具漫𫝊谁㸃染京华髙卧不埃尘冯君韫椟长懐寳莫负当时此写真宗道得此图因以自号其归向可知矣余赏之不足附记一律所幸亦同作卷中人耳癸亥重九吴郡祝志苏子爱奇石雪浪号斋居米氏寳晋墨摽榜亦复如瞻兹小隠图按境结林庐于焉寓祖述雅致私契余因名实岂戾匪云赋子虚溪山在屋上流水走阶渠衆鸟鸣树巅亦可观跳鱼耕钓托逺心城市即村墟知子日无事垂帘惟读书长洲沈周展图忽有契叹物畱待人金陵山水处松雪与𫝊神子非滑稽口金门为弄臣亦非南昌尉忤世迹埋堙但甘布衣老供税作齐民白云自怡恱暇则琴尊亲虽遭孔璋笔移文空尔陈嘉禾吕㦂松雪此图全法董北苑大着色于绢素上溪山重叠鱼舎秧畦不异武陵风景真肥遯之区恍然如隔世也黄鹤山樵铁网珊瑚图铁网网得珊瑚枝寄与东吴范髙士翠羽飞来毛羽寒石化青羊叱不起金鼎夜炼天地根闭门不识桃花春吴烟拂草瀛洲緑鸟嗁花落空愁人百壶美酒恣倾倒销尽春愁人不老却従鹤背看尘寰四海如杯嵩华小黄鹤山中樵者王叔明画并题天上仙人王子乔由来眼识天下士黄鹤山中卧白云使者三徴不肯起崑崙树老盘金根青鸾对舞镜台春昨朝赠我神锦段谓我九老仙都人阆苑花前因醉倒谪下人间容易老百花楼中作酒狂一声铁干坤小玉崕生范立奉和王公独得天然趣挥毫不效丹青士澹墨银笺扫画图琅玕屈铁参差起碧苔暗水流石根深山花落黄鹂春琴书几杖白昼静何因致我尘埃人髙平之仙非潦倒醉后狂歌不知老有约卢敖赋逺逰九㸃齐烟望中小豫章胡俨次韵升中文兄示及叔明王公所寄诗画令品题之随口和韵升中叹赏既久即命书以冠其巅云珊瑚千年生海底至寳终当遇竒士黄鹤仙人狡狯徒笑蹋灵鳌轻掣起波涛洗尽泥沙根元气尚带龙宫春裹藏什袭赠知己长生范老非常人明窗玩之惊絶倒世间壹任韶华老钓竿犹记拂长柯三㸃神山眼中小顾禄奉题王公外家袭金紫不比寻常韦布士一时结纳多誉髦早嵗声华倐然起闲移翠竹当云根更有古树枝含春自云珊瑚出铁网投赠岂与尘中人范君相见即倾倒喜盍朋簪成二老玉壶满泛紫流霞痛饮狂歌天地小益斋王彦文奉和黄鹤山人多意气真是髙亭老仙士挥毫彷彿如有神怪石嶙峋笔端起琅玕玉树生云根画图夺得江南春迩来遨游东海上持赠玉崖之髙人两翁相逢遂颠倒醉里不知天地老持竿共结沧洲期一钓犹嫌六鳌小奉和黄鹤山樵赠范玉崕诗韵东蒙李仁黄鹤山中名画史自昔才华冠多士淋漓醉墨写幽篁翠旓摇摇拂云起古树槎牙铁石根虬枝纠结江南春苕华空绕外家宅玉堂仙去今何人清尊却忆花前倒忧乐只应懐范老画图难寄相思心沧溟浩渺珊瑚小安湖老人王士显廷珪墨扫金花纸知是香光老居士凤向髙冈时一鸣龙従碧海双飞起紫苔苍藓㸃云根占尽湖山无限春上题诗句添藻丽逺赠髙平英伟人此图当时俱压倒我亦倡酬继诸老髙堂落笔风雨惊不觉气吞云梦小沈瑜奉和玉崖命和前韵谨赋诗曰山骨嶙峋浸秋水虎视眈眈如胄士青鸾三五阆风来下立瑶阶不飞起坡头有树蟠虬根上凌霄汉中含春只疑老蛟海底出化作千嵗之神人眼观此图叹絶倒飞上香罏寻五老一尊试酧湘江仙望望君山隔云小诸生张礼既题诗于上兴犹未巳再赋一首赘于下方尚希玉崕文兄清览云吴郡顾禄鹤山老樵列仙徒玉崕先生名世士一时倾盖两相逢作画赋诗髙兴起欣然为写竹数根傍有古树回阳春蛟龙盘拏凤鸾舞清气自然能逼人金壶墨汁都倾倒压尽苏公并米老须臾更着石嶙峋海上移来蓬股小黄鹤仙翁寄余诗画两学贤友俱有和章明窗展玩珠明玉润照耀后先其脩篁古木清趣不减在于昆阆间也喜不自已余初效颦之后复续此诗以谢诸公之佳贶云尔黄鹤仙翁有诗寄不比寻常书画士天入丹山鸾凤飞雷惊陆地蛟龙起人生如寄萍无根相逢意气皆如春东呉文学最潇洒二王尤是风流人长仙醉来玉山倒散尽黄金数东老更期李白共飡霞谁信壶中天地小钱塘范立泉石闲斋图沖怀澹如水万境犹虚空忽闻还山诏喜入衰颜红山中何所有手种石上松茅屋閴无人恒有云气封清镫照佛龛罏烟袅松风砯崕喷飞泉赴壑如撞钟羣响自起灭闻心本无穷尘销诸念寂梦觉非有踪九旬谈一妙政尔开盲聋孰持去来影观作真实同去随流水逺归与云相従无心任𤣥化泊然齐始终秋风动江汉波浪皆朝宗云帆挂海月渺渺五湖东黄鹤山中樵者王蒙画并题天竺日章法师得㫖还山王侯叔明作泉石闲斋图予乃题诗并为赠行奉诏还故山江船复东下独颿如蜚鸿秋日照平野王侯赠新图山水俨幽雅石厓天际髙茅屋长松下清香散佛龛妙观了空假白云席上生碧熘阶前泻神清境自闲所适无取舎佳趣政在兹健笔老能写乃知遗世情独有还山者安得添我身闲斋共潇洒洪武乙卯秋龙河宗泐书三年京国住奉诏得还山猨鹤惊犹识云松故自闲铜缾瓜蜕緑笋坐豹遗斑莫爇龙香钵留将在世间续书画题跋记卷五书画题跋记钦定四库全书续书画题䟦记卷六明郁逢庆编苏东坡书离骚九辩卷自非哉秋之为气也萧瑟兮起止慿郁郁其何极凡五篇字大于折二钱纸墨精神详二䟦语子京东坡先生中年爱用宣城诸葛丰鸡毛笔故字画稍加肥壮晩歳自儋州囘挟大海风涛之气作字如古槎怪石如怒龙喷浪竒鬼搏人书家不可及也郭畀拜观于灵济寺山谷云坡书中年圆劲而有韵大似徐㑹稽至于老大精神可与颜鲁公杨少师方驾观此帖者当有味其言云泰定丁卯端阳日髙邮龚璛子敬甫书于甫里书堂之西序黄山谷草书释典法语元祐九年四月戊申书赠髙城蒋叔震山谷道人余在翰林时暇日同曼硕掲公过看云堂呉大宗师以古铜鸭焚香尝新杏因出示黄太史真迹适松雪赵公亦至谓山谷公得张长史圆劲飞动之意今观此卷信不诬矣余以老病空山安得与诸公同一赏玩耶临风执笔益重懐贤之思云青城山樵者虞集谨识右山谷黄文节公书楞严经真迹一卷潜心兰亭进以钟张锋芒圆劲犹神龙之自试韵度飘逸如天马不可羁黄公行髙天下于一艺亦造古法观斯遗墨従可槩见宗𤣥得而敬爱之不啻已出其风裁之峻整又可知矣展玩数四为之叹服洪武丙辰立秋金华宋濓书于玉堂之署徐霖子仁据山谷与蒋叔震帖中语云是清公颂颇诋宋太史之失无所考未知然否凡事至于入神之境则自不可多有盖其发之亦自不易非一时精神超然格度之外者不尔也山谷书如此卷则真所谓神品矣捕龙蛇搏虎豹乗风霆而上下太清谁得而袭其踪迹也汪宗道居留都繁丽之下博雅好古收蓄唐宋遗墨甚富此其尤秘重者间出相示赏叹弥日輙记歳月如此𢎞治癸亥秋九月既望苏人祝允眀书山谷真迹流世者余及见凡三种在李氏王氏华氏皆大草笔势牵连不絶人谓皆绍圣以后之笔盖公尝因钱穆父谓未见自序帖心有所未平绍圣二年谪黔获见之遂深契藏真之法而自入神矣此元祐九年四月戊申书者当是穆父初言时也山谷人品髙诣集诸家之成若虞道园宋潜溪谓其造钟王及张长史之域而未及藏真者亦见诸先辈不徒言也道园䟦漫言此卷未指其所书何段文字潜溪虽云楞严经而子仁辨之谓乃清公颂据山谷与叔震手札云寄送清公颂颇见志愿不忘般若中也以颇见二字似美叔震之意疑乎清公颂叔震所作者后云手抄去观音賛论所抄当出其手书尚未知果否宗道好古之士宜更覈之可矣后学长洲沈周余晚生多幸平生获观涪翁真蹟巨卷不下数种如正书发愿文精妙入神字大于杯又大书发愿文文字不同书于匹纸上字几盈尺草书诸上座乃书法三昧也又草书太白秋浦歌十五篇于粉笺上又草书杜少陵秦州杂诗又正书伏波将军庙诗真得英雄矍铄之气以上皆书于纸上唯此乃绢书髙二尺许字及百行有竒凡千余言文多不录妙备诸题中也此卷今归于天籁阁元汴薛绍彭临兰亭叙右薛绍彭临兰亭叙一卷按兰亭叙石本佳者已难得临本尤难得宋苏易简所藏临本有三题曰有若象夫子尚兴阙里门虎贲类蔡邕犹旁文举尊昭陵自下闭真迹不复存余今获此本亦可比玙璠其一本有王尧臣䟦易简子耆与米南宫友善元章以王维雪景画六幅李氏翎毛一幅徐熈梨花大折枝易得之元章賛曰熠熠客星岂晋所得养气泉石留腴翰墨戏着清谈书存矜式郁郁昭陵玉盌已出戎温颠倒谁寳真物水月非虚移模夺质线鏁金鐍璚机锦綍猗与元章守之勿失其二在舜钦所昔之善临兰亭者有冯承素汤普彻韩道政赵谟诸葛正世罕得见故此三本亦皆莫详何人所临也至元二年歳在丙子予至都城与友人丰城揭君子舟寓舍同巷得见其所藏绍彭临本上有𢎞文之印又有古杭朱巽印月船小印若宋末在钱唐惟巽与贾似道家所蓄古书画甚富且精好绍彭父珦尝窃易取定武兰亭石宣和间朝廷遣使索之绍彭乃并日夜模每搨叠三枚纸重搨之民间所贵惟此而已后此石龛寘睿思殿东壁建炎初宗泽遣人䕶送至维扬金人下维扬裹以去金主怒弃之江中近世呉君璋副枢家及龙兴民家所得石号为佳者然视定武本逺矣则后之学书者欲见右军笔意不其难哉此山谷先生所以有欲换凡骨无金丹之叹也呜唿绍彭所搨本今亦无之况其所临乎宋之名书者有蔡君谟米南宫苏长公黄太史呉练塘最着然超越唐人独得二王笔意者莫绍彭若也今绍彭书亦絶少则见其所临尤盆盎之櫑洗也赵承旨尝曰时流易趋古意难复揭君之爱重此帖也冝也绍彭字道祖近见其晩憩监听所赋诗清丽沈着有魏晋人风所居有清閟阁详着楼氏攻媿集秋九月甲子在兴鲁坊聋子巷冩临川危素记唐人模搨钩临最精今晋帖存者多唐本也宋人遽不能精相去逺甚惟薛米两家独擅其能宋南渡后言墨帖多米氏手笔而薛书尤雅正稧序帖临搨最多出其手必佳物然世亦鲜矣虞集伯生书苏长公书王定国所藏王晋卿画烟江叠嶂图一首江上愁心千叠山浮空积翠如云烟山耶云耶逺莫知烟空云散山依然但见两崖苍苍暗絶谷中有百道飞来泉萦林络石隠复见下赴谷口为奔川川平山开林麓㫁小桥野店依山前行人稍度乔木外渔舟一叶江吞天使君何従得此本㸃缀毫末分清妍不知人间何处有此境径欲往买二顷田君不见武昌樊口幽絶处东坡先生留五年春风摇江天漠漠莫云卷雨山娟娟丹枫翻鸦伴水宿长松落雪惊醉眠桃花流水在人世武陵岂必皆神仙江山清空我尘土虽有去路寻无缘还君此画三叹息山中故人应有招我归来篇次韵王晋卿送梅花一首东坡先生未归时自种来禽与青李五年不踏江头路梦逐东风泛苹芷江梅山杏为谁容独笑依依临野水此间风物君未识花浪翻天雪相激眀年我复在江湖知君对花三叹息仆去黄州五周歳矣饮食梦寐未尝忘之方请江湖一郡书此二诗寄王文父子辩兄弟亦请一示李乐道也元祐四年三月十日行抑书四传而至逸少七百年后始得嫡孙中岂无人欧虞禇薛诸公顾得其韵度标格耳笔谏公虽知此妙颇觉强勉独东坡老人甚锐笔一㸃一画锋藏不露而右军神气骨力如合左契世不知入木之妙乆矣仆特妄言之又不审孰能妄聴之旃蒙作噩九芝山道士书于云荘时二月八日辛亥酉之星夕曝于交游风月堂西偏黄文节公草书秋浦歌绍圣三年五月乙未新开小轩闻幽鸟相语殊乐戏作草遂书彻李白秋浦歌十五篇时小雨清润十三日所移竹及田野中人致红蕉三十本皆已苏息唯自篱外移橙一株着篱里似无生意盖十三日竹醉而使橙亦醉失其性矣知命自黔江得一画眉云颇能作杜鹃语故携来然置之摩围阁中时时作百虫声独不复作杜鹃语而客谈此鸟云此岂羊公鹤之苗裔耶余少颇草书人多好之惟钱穆父以为俗初闻之不能不慊已而自观之诚如钱公语遂改度稍去俗气既而人多不好老来渐嬾慢无复堪事人或以旧时意来乞作草语之以今已不成书輙不聴信则为画满纸虽不复入俗亦不成书使钱公见之亦不知所以名之矣摩围阁老人题字学至唐最胜虽经生亦可观其传者以人不以书也禇薛欧虞皆太宗之名臣鲁公之忠义公权之笔谏虽不能书若人如何哉豫章先生孝友文章师表一世咳唾之珠闻者兴起况其书又入神品宜其传宝百世恭闻徽宗皇帝评公之书谓如抱道足学之士坐髙车驷马之上横斜髙下无不如意圣人之言经也晚学小子尚安所云张安国䟦张安国厯阳人见书史㑹要乃非于湖于湖名孝祥字安国豫章先生襟宇洞达意趣豪逸超然埃壒之表其书之妙当以九方皋相马法观之杨士竒敬题尝见杨东山䟦王卢溪遗墨引山谷家书云摩围阁在黔州南寺阁正对摩围峰蜀人唿天为围屋极寛洁潇洒冬温夏凉风物似江西大抵先贤君子直道而行虽处忧患无所悔尤胸次眀浄无往不适也士竒又题书法之变至宋极矣然君谟尚有晋唐余意苏黄及米始大变也学者必求之忠惠之上其庶几乎士竒三题涪翁书太白诗十五首笔法颇不类故常或疑非真迹此不知书故也翁尝自评元祐间草书笔意痴钝用笔多不到晚入峡见长秊盪浆乃悟笔法又云绍圣甲戌在黄龙山中忽得草书三昧晚年之作固与少时异矣安得复以故我求之其间或因笔势勐气逸出常度然不害其神骏也鏊题观公自叙因钱穆父之言而改度湔祓旧习且云摩围阁老人固知为晚年笔矣鏊又题坡翁行书四诗蟹眼已过鱼眼生飕飕欲作松风鸣蒙茸出磨细珠落旋转绕瓯飞雪轻银缾㵼汤夸第二未识古人煎水意君不见昔时李生好客手自煎贵从活火发新泉又不见今时潞公煎茶学西蜀定州花甆琢红玉我今贫病长苦饥分无玉盌捧蛾眉且学公家作茗饮甎罏石铫行相随不愿撑肠拄腹文字五千卷但愿一瓯长及睡足日髙时煎茶大絃春温和且平小絃亷折亮以清平生未识宫与角但闻牛鸣盎中雉登木门前剥琢谁扣门山僧未闲君勿嗔归家且覔千斛水净洗従前筝笛耳聴贤师定慧琴云何见祖师为识本来面亭亭塔中人问我何所见可怜眀上座万法了一电饮水能自知指月无复眩我本修行人三世积精练中间一念失受此百年谴抠衣礼真相感动泪雨霰借师缾钖泉洗我绮语研过南华寺我欲乗飞车东访赤松子蓬莱不可到弱水三万里不如金山去清风半帆耳中有妙髙䑓云峰自孤起仰观初无路谁信平如砥䑓中老比丘碧眼照窓几巉巉玉为骨凛凛霜入齿机锋不可触千偈如翻水何湏寻徳云即此比丘是长生未暇学请学长不死妙髙䑓子瞻煑茗聴琴而神游于南华妙髙䑓之上真蓬莱瀛洲方丈谪仙人也就爇龙麝作婴香供已时夜将半月出房心闲风露浩然曲肱就睡梦与先生遇且赐余羲樽二廷珪墨一䑕须笔三雪蠒纸三十六曰汝往哉后二年五月当唤汝于集英龙池汝勿怖东嘉石楼后学徐龙友善大识文天祥陈文龙同观拜手谨书戊辰三月初七蒙二先生留名此卷二百余年流传之自其详已载张果老卷中陈懋钦傅尭俞郑文实仲登同三山林天觉彦修拜观壬申冬至日谨志东海宗斗以南宗鲁以礼宗文以道宗裕以仁同观于跳珠轩怡怡如也立春后一日谨志熈宁五年壬子先生在杭八月监试进士试院煎茶七年甲寅先生同于潜毛令方尉游西菩提聴贤师琴元丰八年乙丑七月自常赴登题金山妙髙䑓绍圣元年甲戌冬十月抵南过南华寺合四诗而观相去二十三年事何缘一时并在纸上山谷云东坡极不惜书遇纸无精麄书遍乃已坡亦自言春蚓秋蛇随意画往往一时随意随冩又安知好事者宝藏𫝊为万古美观哉虽然此纸既录题南华诗却是过海后书有风涛汹涌之气龙友苏文忠公文章字画妙天下㸃墨落人间例能褁去为荣仆游京师三十年乃独未之见兹非恨与甲戌暮春于蜀人王君见公惠州帖二越翼日又得见公四诗于石楼君家惠帖乃信笔书诗乃公作意书也流丽婀娜之态皆具顾思壮歳诵公之文景慕公平生大节愿为执鞭䜿而不可得一旦获覩翰墨遗芳于二百载之下世所谓洞心骇目之观有踰是耶始知连城白璧未足为宝后学耦耕子王梦髙敬附贱姓名于下方先生居海外尚以了论语书易谓是措大余业今后学辟世东海之滨虽食无肉病无药出无友冬无炭正先生所谓大率皆无尔然亦一意书册间以志先生之志者勿忘也丁丑良月朔书于容膝所黎蜑杂居无复人理置之不足道此先生鐡石处变之夙心也今夏外患孔殷腥羶泥潦亦污及于香翰先生以素患难之心处之又岂为之变色动容哉飞驭九霄度必有取于愚言戊寅冬至日书后学龙友谨识右四诗毫采飞动真遇羽衣道士乃得孤鹤横江蹁跹之势后五百余年得获展玩累日是何多幸敬仰敬仰墨林项元汴涪翁黄文节公书后汉人得道隂长生诗三篇维予之先佐命唐虞爰逮汉世紫艾重纡予独好道而为匹夫髙尚素志不事王侯贪生得生亦又何求超迹苍霄乗飞驾浮青要乗翼与我为仇入火不灼蹈波不濡逍遥太极何虑何忧遨戏僊都顾闵羣愚年命之逝如彼波流淹忽未几泥土为俦驰走索死不肯暂休余之圣师体道之真昇腾变化松乔为隣惟余同学一十二人寒苦求道厯二十年中多怠惰志放五经辟世自匿今廿余年名山之侧寒不遑衣饥不暇食思不敢归劳不敢息奉事圣师承颜恱色面垢足胝乃见哀识遂传要诀恩深不测妻子延年咸享无极黄白已成货行不坚痛乎诸子命也自天天不妄授道必归贤勤加精研身投幽壤何时可还嗟尔将来勿为流俗富贵所牵神丹一成昇彼九天夀同三光何但亿千维予垂髪少好道徳弃家随师东西千亿役使鬼神玉女侍侧予得度世神丹之力忠州丰都山仙都观朝金殿西壁有天成四年人书隂真君诗三章余同年许少张以为真汉人文章也以余考之信然因试生笔偶得佳纸为钞此诗以与王泸州补之之季子观隂君所学守尸法耳犹湏择师勤苦如是乃能得之何况千载之后尚友古人求知道徳之上宰者乎绍圣四年四月丙午黔中禅月楼中书米南宫大行楷书天马赋髙君素收唐画御马感今无此马故赋方唐牧之至盛有天骨超俊勒四十万之数而随方以色分焉居其中以为镇目星角以电发蹄椀踣以风迅鬐龙颙而孤起耳凤耸以双峻翠华建而出步阊阖下而轻喷低驽羣而不嘶横秋风以独韵若夫跃溪舒急冒絮征叛直突而建徳项絷横驰而世充领㫁咸絶材以比徳敢伺蹶以致吝岂肯浪逐金粟之堆故当下视八方之骏髙标雄跨而狮子让狞逸气下衰而照夜矜稳于是风靡格颓色妙才骀入仗不动终日如坏乃得玉为衔饰绣作鞍儓㯤秣粟豢肉胀䈥挥盖不如偷卢噬盗䇿蹇胜柴铸黄蜗而吐水画白泽以除灾但觉驼垂就节鼠伏防猜妬心虽厉驯号期谐誓俛首以毕世未伏枥以兴懐所谓英风顿尽冗仗常排嗟乎若不市骏骨致龙媒如此马者一旦天子廵朔方升乔岳扫四裔之尘较岐阳之猎则飞黄腰䮍籋云追电何所从而遽来何所従而遽来平海大师后园水丘公慧悟师看书襄阳米芾海岳能书又能诗书品超迈入神诗称意格髙逺杰然自成一家尝冩诗投许冲元自言不袭古人生平未尝录一篇投豪贵遇知己则不辞元丰中至金陵识王介甫过黄州识苏子瞻皆不执弟子礼其髙誉道如此时论章伯益书如宫女挿花嫔嫱对镜自有一般态度能继者惟海岳耳或云海岳学罗让书盖其少时非得法于譲也此帖词翰兼美诚佳品也㓜澄宜寳藏之永乐甲辰中秋前五日浚仪张肯识淮南老守米南宫笔法今评妙品中翰苑寥寥千古后不知谁复可相同天全有贞题黄太史草书李太白忆旧游寄谯郡元参军玩物丧志君子不取也余㓜而失学粗喜冩字虽未知行草之妙亦尝留心如苏东坡黄山谷米元章数家翰墨甚酷爱见每以真伪仅能别之余守长乐郡客有董君详者手携草书一幅自云沉埋尘中人鲜能辨今求敎而就赠君余拂拭展玩惊喜叹异谓君详曰此山谷真蹟也居无何闽士李眀父来访出而示之眀父随曰李太白诗也前犹有文惜乎㫁简耳及观全帙迺知忆旧游寄谯郡元参军之作考其遗落凡八十字噫虽豫章之笔无以复加然谪仙之诗不可不补故足而记之深有望于珠还剑合之时它日果如吾言岂不为盛事也哉其辞曰忆昔洛阳董糟丘为余天津桥南造酒楼黄金白璧买歌笑一醉累月轻王侯海内贤豪青云客就中与君心莫逆回山转海不作难倾情倒意无所惜我向淮南攀桂枝君留洛北愁梦思不忍别还相随相随迢迢访仙城元贞乙未烈子野人张铎书于三山英达坊为已堂山谷书法晚年大得藏真三昧此笔力恍惚出神入鬼谓之草圣冝焉尝记元祐中子瞻苏公穆父钱公同观公挥翰作草于寳梵僧舍子瞻赏叹再四穆父从旁曰君见自序真蹟当更有得公一时心有所未平绍圣中谪黔始见石扬休自序帖纵观不已顿觉超异乃服穆父之言也观此信是绍圣后所书者几与藏真合作但篇后有阙文当时藏真自叙有二本一为石扬休所蓄是矣一蓄苏舜钦所苏本前亦有所遗后世以为惋惜今此卷之不全殆天亦欲冥契之也尚古宜宝藏之正徳改元清眀日长洲沈周䟦双井之学大抵韵胜文章诗乐书画皆然姑论其书积功固深所得固别要之得晋人之韵故虽形貌若悬而神爽㝠㑹欤此卷驰骤藏真殆有夺胎之妙非有若似孔子之类也其故乃是与素同得晋韵然耳今之师素者大率卤莽求诸其外动至狂妄又是优孟为叔敖抵掌变幻眩乱人鬼只能惑楚竖子耳亦独何哉卷迹英气横发于其本书故是平生神品尚古光禄先生藏䕶过于至宝嘻老谷不死之神在华氏矣呉郡祝允眀䟦右一卷与蒋叔震书所谓清公颂同一笔意真绍圣后神化之书蔡忠惠公二帖襄泣血言逆恶深重扶䕶南归死亡无日不可循常礼不通诚意于左右今至富阳平安眀日登舟或雨水少増当舟行至三衢也襄素多病遭此荼毒就令不死足膝日甚气力日衰亦为废人岂复相见耶辱君知爱之心不殊兄弟一念哀痛哽塞何言哽塞何言在道程顿官员勾当齐整无一阙乏感惕感惕襄叩头子发郎中足下十二日襄启逺承惠问厚意所存益有感着知日来体气佳胜殊为慰也近被命尹治日以穰剧居不得暇移书致谢不尽缕缕惟眠食自重不宣襄拜手长官足下八月二十一日东坡先生书九歌卷东坡先生书楚辞乃黄州时书世人多称晚年书先生晚年字画老劲雄放元丰中作字华丽工妙后生不见前作往往便谓赝本先生昔与犹子书论作文敎其师法应制时文章且曰至于书字亦然也松年自蚤歳尊慕先生家藏先生之文甚富近年购先生之书尤多独此乃先生旧所书耳信可宝也宣和四年二月初八日刘沔书先生毎论楚辞下风雅一等至鲜于子骏所作且叹称之况九歌九辩乎笔墨之咏歌之尚何疑晋国张珗渊于书不识真赝独识此书为先生真迹三叹三叹倪尝借观于永康得助堂二月中澣日倪书右九歌与前九辩盖先生一时书也迭宕超轶殆若神骏翩翩不可控御惜亡去大司命东君河伯国殇招魂等五章字大于钱纸墨如新何縁遗逸不害为墨宝也元汴薛道祖诗真蹟云顶山诗山压衆峰首寺占紫云顶西游金泉来登山缓归轸昨暮下三崃出谷已延颈山名髙剑外回首陋前岭跻攀困难到赖此昼亦永巍巍石城出步步松径引青霄屋万楹下俯二川境玉垒连金鴈西轩列阡畛青城与岷峨天际暮云隠少城白烟里水墨澹微影江流一练带不复辨渔艇东惭梓隘右喜锦川迥磐陀石不转枯枿弄芒颖四更月未出蕙帐天风𦂳客行弊帑垢到此凡虑屏暂时方外游聊惬素心静眀朝武江路拘窘逐炎景建中靖国元年七月二十四日翠微居士题上清连年实享清适絶尘物外皆自制亭名也录示诗句未见佳处想难逃老鉴也旧藁不存尚可记忆雨不湿行迳云犹依故山看云醒醉眼乗月棹回澜水上三更月烟中一叶舟寒临重阁迥影带乱山流暮烟秦树暗落日渭川眀平林映日踈埜草经寒短霜干叶飘零日出水清浅官冷系懐非吏事地偏相访定闲人一马春风过微雨竹间归路浄无尘鸥鹭惊飞起秋风菱荇花一径入中渚坐来惟鸟啼水云生四面常恐世人迷緑迳无行路苍苔露未晞曾梦春塘题碧草偶来雾夕看红蕖无人云闭户深夜月为灯暁露凝芜迳斜阳满画桥不眠聴竹雨髙卧枕风湍桥横云壑连朝渡雨暗灯窓半夜棋微波拂凉吹澹烟生逺树天寒湘水秋雨暗苍梧暮乘月多忘归往往带霜露自然鸥鸟亲日与渔樵遇去意已轻千里陌深杯难醉九廻肠灞陵叶落秋风里忍对霜天数鴈行已上虽记然全章皆忘之矣语固未佳要之恐平生经心一事老友必怜其散落便风早以为寄也绍彭再拜更有第三编亦不见来信不言及必不在彼不知失去何处如何如何左绵山中多青松风俗贱之止供樵爨之用郡斋僧刹不见一本余过而太息輙讽通守晋伯移植佳处使人知为可贵东川距绵百里余入境遂不复有晋伯因以为惠沿流而来至此皆活作诗述谢并代简师道史君绍彭上越王楼下种成行濯濯分来一苇杭偃盖可须千歳榦封条已傲九秋霜含风便有笙竽韵带雨偏垂玉露光免作爨烟茅屋底华轩自在拂云长通泉字法出官奴日日临池恨不如双鲤可无轻素练数行惟作硬黄书乡闗何处三秦路马足经年万里余多谢玉华宫畔客新诗未觉故情踈和巨济韵临池通泉为如字韵牵作实事也不笑不笑右宋薛绍彭书五纸薛氏三鳯名河东绍彭其后人也字道祖号翠微居士居长安符祐间以书名名并米芾今书史㑹要所载是也水村陆公得此卷特爱重间出示余为识数语于后长沙李东阳苏长公兄弟祭黄几道文坡老兄弟祭黄几道文一通𫝊袭至钖山华尚古氏福偕弟祚得伏覩之知非坡老不能及也几道未能悉其为人而坡老称许至谓天实媿之当自有见尝称颍滨黄楼赋稍振励人辄谓其代作要亦自知有辨福读古史颇觉其议论不合处与吾弟评订之兹同见此乃书以归尚古𢎞治辛酉九月三日华亭后学钱福敬识苏沧浪留别王原叔古诗帖舜钦作诗留别原叔八丈阁下交道今莫言难以古义责锱铢较利害便有太行隔予生性濶踈逢人出胸臆一旦触骇机所向尽戈㦸平生交㳺人化为虎狼额谤气惨烈烈中之若病疫遂令老成人坐是亦见斥既出芸香署又下金华席摧辱实难任宦名必非惜罪始职于予时情末当隙今来濠州涯日夜自羞惕髙风激颓波相遇过平昔白玉露肺肝晴云见颜色乃知天壤间自有道义伯眀日又告行嗟嗟四海窄庆厯乙酉清眀日书右宋苏子美古诗百五十言留别原叔八丈盖王洙原叔也诗语俊㧞义气悲壮欧阳公谓其废放后时发愤闷于歌诗殆是类也字画出入颜鲁公徐季海之间而端劲沈着得于颜公为多当时评者谓为花发上林月滉淮水岂其然乎按子美庆厯四年丙戌十一月坐监进奏院事㑹客事除名徙苏州此诗后题清眀日则是𬒳放之三阅月也时原叔以天章阁侍讲史馆检讨黜知濠州正坐子美事故诗云遂令老成人坐是亦见斥时子美年三十有八原叔五十一故有老成及八丈之称又有今来濠州涯及眀日又告行等语当是随原叔至濠及是乃别耳其后子美竟以庆厯八年卒于苏凡居苏四年冝其遗迹流传呉中为多去今数百年所谓沧浪亭者虽故址仅存亦惟荒烟野草而已至于文章翰墨不少槩见宣和书谱谓㫁章片简人争传播岂在当时亦不易得耶此诗虽非苏事而实赴苏时作少宰徐公子容以为郡中故实因重价购之俾徴眀疏其大略如此若其志节履行具正史者兹不复云嘉靖乙未文徴眀䟦苏长公书陶靖节清晨闻叩门诗一首元符庚辰九月二十五日东坡先生醉书又一帖轼启近人囘奉状必达比日履兹春候岂弟之化想已信服吏民坐歗之乐岂有涯哉无缘陪接但深驰仰尚冀若时保练少慰区区不宣轼再拜质翁朝散使君老兄阁下正月二十四日颍滨先生诗帖朝议戴公逰宦蜀中爱其风物遂卜居成都方未能归因其西还为短篇送之眉山苏辙上岷山招我早归来剑阁横空未许回北叟忽惊鶗鴂晚西辕欲及海棠开避仇赋客亲耕耒因乱诗翁着酒杯但爱江山无一事为言父老莫相猜两苏公帖平生多见之盖真赝相半也従季所藏如渊明诗一纸虽掷弃瓦砾当自有神光发见干道七年十一月二十九日洪迈书坡冩渊眀诗蓝缕茅檐下岂无㫖哉铨案栾武子云若敖蚡冐筚路蓝缕以启山林杜预云蓝缕敝衣言勤俭以启土然则坡老之㫖微矣干道改元四月仲潘庐陵胡铨识二苏兄弟行如冰雪足以下照百世望如九鼎足以坐销羣奸学士大夫得其片文只字輙藏去以为荣盖非特取其华藻也质翁帖是中年书南至帖疑叔党辈代作寄米帖渊眀诗遒劲秀杰晚年精妙盖如此黄门尝賛其兄云人言吾兄我曰吾师读戴公诗便知斯言为实录干道乙酉五月一日东里周必大书两苏公醉墨㫁藁不自爱惜求者輙予往时士大夫多有之近歳有力者喜夺人所好藏书者至不敢示人赵従季所藏甚富何以能然盖所谓㢘者不求贪者不与能如是所以得乆存也干道乙酉冬至后二日卢溪王庭珪书我思古人起于峨岷瑞我昭代鸣鳯仪麟挥毫落纸天葩吐芬端拜拭目我思古人干道三年冬至后二日乐备书叶少由来过告其季父恭叔死矣且出其所藏坡帖二纸相示余欲留之谛玩而怆然感旧不暇也姑识歳月于卷末而归之庶它日冀复览焉嘉定辛未中和节后八日赵汝谈眉山二苏先生文章气节光曜典册后世获见其书翰如亲侍焉安敢妄言以取不自量之讥干道诸公墨迹亦不易得况洪内翰周益公之确论藏者宝惜之东平周泰识两苏翰墨贯文章瑞鳯祥麟奕世昌什袭珍藏传不朽一天星斗灿光芒崧叟王敬力题李西䑓六帖所示要土母今得一小笼子封全谘送不知可用否是新安缺门所出者复未知何所用望批示春冬衣厯头贤郎未捡到其宅地基尹家者根本未分眀难啇量耳见别访寻稳便者若有成见宅子又如何细希示及谘孙号西行少车今有旧车如到彼不用可货却也金部同年披风甚慰私抱殊未欵曲旋值暌离必然来晨朝车行迈适䝉示谕愈伤老懐惟冀保爱也万万不胜销黯见女夫刘仲谟秀才并第二儿子在东京相次发书去如有事希周庇也简上金部同年九月十六日汤世帖碑文三道畧表西京之物也懐湘南拙诗附上同院刘学士同年邵兵部希差人通达或与面闻也建中又白贵宅诸郎各计安侍奉所示请政章服昨东封湏得出身厯任家状一本并湏赍擎官诰勅牒去未审此来如何行遣也兼为荘子事已令彼僧在三学院安下近已往彼去未回此荘始初见説甚好只是少人管勾若未货可且収拾课租亦是长计不知雅意如何也侯亲家亦言可惜拈却谘刘秀才乆在科塲洛中㧞觧今西游兼欲祗候府主希略一见也建中白近贤郎秀才去专驰手书伏想已达左右𤣥律将半隂风向严公理之外道养无爽此离羣寡侣望风懐贤无日不也时光流速同年知心凋落已大半耳加之宦途人事何牵纒至是哉惟再三保爱䖍祷䖍祷因人无恡玉音今左十秀才行谨寓状谘问起居不宣同年兄李建中状上屯田仁弟十一月十一日左右为河中有少理㑹家业被人织罗公途甚是分眀希特与照烛也建中白齐古同年仁弟相别已是隔年倾渴可量丹累垂示翰益认道友劣兄自去秋患脾胃气于今饵药未获全愈复差出淮汴口祭醮然扶力祗荷回来冷气又是发动归休之计未成多难故也此外别无疾嗜慾已絶讫知仁弟又鼔盆莫且住脚也初夏惟保爱为切值女夫刘先辈补吏昭应託寓状谘问起居不宣书上齐古同年仁弟三月六日近蒙寄到书开却封却恐是㽞䑓陈公也已附西京去要知之西䑓字得中举进士甲科太宗嘉之尝直昭文馆改直集贤院出为两淛转运司副使恬于荣利乞西京留司御史䑓爱洛中风土遂居之故号李西䑓东坡赋和靖诗云书似西䑓差少肉者是也官至判太常寺善书札然絶不多见于世宝祐乙卯夏五建宁堂主题建袁立儒溪翁黄太史尝有䟦云李西䑓书与林和靖极相类但和靖伤瘦西䑓伤肥盖林处士清苦而李集贤重厚各似其作人耳建宁堂主併录其语予近得华山图题曰崧髙维岳欧阳公所记神清之洞及李西䑓隠居之地在焉轴尾载西䑓卜筑始末甚详此帖出于西䑓逸笔无可疑者前史官文及翁书西䑓书三十年前极罕得见近数数见之大槩雄实笃厚如其人涪翁伤肥之论无乃太严此六帖信意行笔天真烂漫尤可爱世诮平园攻媿后村不善书辄欲评书予之谓欤杭仇逺李西䑓书吾乡有石刻径三寸许今见真蹟遒劲沈着诚不易得泰定二年乙丑四月望日京口郭畀曾观同郡张监共集李西䑓书与林和靖絶相类涪翁评之谓西䑓伤肥和靖伤瘦和靖清枯之士也瘦之伤为不诬西䑓之书类其为人典重温润何肥之伤也哉莒溪唐氏易安室所藏凡六帖观者自能评之当以余言为然时至正二十五年夏六月朔㑹稽抱遗老人杨维桢在云间草𤣥阁试老陆鐡颖书续书画题䟦记卷六书画题跋记钦定四库全书续书画题跋记卷七明郁逢庆编赵文敏公诸贤天冠山诗天冠山题咏龙口巗洗药池鍊丹井长廊巗金沙岭昇僲台逍遥巗灵湫寒月泉玉帘泉长生池道人巖雷公巖石人峯学堂巖老人峯月巖鳯山仙足巖鬼谷巖风洞钓台磜潭馨香巖三山石五靣石小隠巖一线天道士祝丹阳示余天冠山图求赋诗将刻石山中为作此二十八首延祐二年十月二十四日松雪道人小隠巖馨香巖学堂巖鬼谷巖昇仙台钓台一线天五靣石寒月泉金沙岭长生池老人峯三山石磜潭王帘泉石人峯仙足巖月巖雷公巖道人巖丹井洗药池鳯山风洞逍遥巖长廊巖龙口巖灵湫清容居士书龙口巖洗药池丹井玉帘泉长廊巖金沙岭飞昇台逍遥巖灵湫寒月泉长生池道人巖老人峯雷公巖月巖仙足巖鬼谷巖风洞石人峯学堂巖鳯山馨香巖钓台磜潭三山石五靣石小隠巖一线天余赋此诗时以小字书之袁伯长学士礼部王继学尚书赵承㫖先后同赋杂书同一卷后云失去复得赵公如前而求书其后偶阅故纸得藁草余纸谩录之虞伯生甫龙口巖洗药池丹井玉帘泉长廊巖金沙岭昇仙台逍遥巖灵湫寒月泉长生池道人巖雷公巖老人峯月巖仙足巖鬼谷巖风洞石人峯学堂巖鳯山馨香巖钓台磜潭三山石五靣石小隠巖一线天东平王继学龙口巖洗药池丹井长廊巖金沙岭昇仙台逍遥巖灵湫寒月泉玉帘泉长生池道人巖雷公巖石人峯学堂巖老人峯月巖鳯山仙足巖鬼谷巖风洞钓台磜潭馨香巖三山石五靣石小隠巖一线天金华王奎景文甫龙口巖洗药池鍊丹井长廊巖金沙岭飞仙台雷公巖石人峯学堂巖老人峯月巖鳯山逍遥巖灵湫寒月泉玉帘泉长生池道人巖仙足巖鬼谷巖风洞钓台磜潭馨香巖三山石五靣石小隠巖一线天括苍林𫝊以道子昻诸贤赋天冠山五言诗二十八首模写已尽矣予遂作唐律一章以题卷尾云闲闲道人呉全节青山特地耸天冠闻説王仙驾紫鸾浮世黄金空白髪倚云苍玉尚𤣥坛松根怪石千年化桧顶飞泉六月寒𢎞景定辞神武去鸥波浩荡锦江干天厯二年六月十又一日雨中书龙口巖洗药池丹井玉帘泉长廊巖金沙岭飞昇台逍遥巖灵湫寒月泉长生池道人巖雷公巖老人峯月巖仙足巖鬼谷巖风洞石人峯学堂巖鳯山馨香巖钓台磜潭三山石五靣石小隠巖一线天元统乙亥余自洪校文还吾宗丹阳师出示天冠山二十八咏皆朝贵手笔余何敢下注脚然以宗谊重师请不能辞它日见者必曰何物小子敢汚此卷则知罪矣祝尧龙口巖洗药池丹井玉帘泉长廊巖金沙岭飞昇台逍遥巖灵湫寒月泉长生池道人巖雷公巖老人巖月巖仙足巖鬼谷巖风洞石人峯学堂巖鳯山馨香巖钓台磜潭三山石小隠巖五靣石一线天柏台马伯庸父龙口巖洗药池丹井玉帘泉长廊巖金沙岭飞昇台逍遥巖灵湫寒月泉长生池道人巖雷公巖老人峯月巖仙足巖鬼谷巖风洞石人峯学堂巖鳯山馨香巖钓台磜潭三山石五靣石小隠巖一线天亰兆杜清碧雍国公虞丞相古剑歌古剑歌至正庚寅十月余游钱唐过四壁山中与青城山樵遇樵出示余古剑乃其先公相国所遗也余为樵古剑歌以歌之古剑古剑原非鐡亦非干将与莫邪自从混沌铸成来出鞘入鞘何生灭辉天烁地不湏磨肃气稜稜凛霜雪是以曽将破敌酋采石江头建业海晏尘清歌太平瑶匝藏之在巖穴或时拈出与人㸔千古万古叹勐烈野泉翁虞相古剑歌宋相虞忠肃公八世孙堪谒余云间草𤣥阁自云先丞相有古遗器四曰瓦琴石磬蜀王砚与此剑也剑长古赤三握具五寸弱握有二稜起欵识可辨者曰千万嵗其镡横寸二状饕餮未甚锐缦文为水银古中末间黝漆色芒可吹毛星月下出之艶发孚尹凛凛然可寒鬼胆是诚千载物也于是酌堪以酒酒酣为作虞相古剑歌使与古虞公剑同传为其家寳云昔闻虞公古剑可以追腾空廻落日千年宗社已丘墟子姓西来𫝊不失江淮都督愤国雠八陵痛骨三十秋采石江头一提出寒芒夜激妖氛收堪子堪子传八叶价金不售山西侠床头寳匣不敢开黄蛇上天走雄雷持谒云间铁龙父洒以延津拭以赤厪土虹光一道裂蛟胎上指黄星落黄雨鸣唿舞鸿门刺鱼肚二竖汝何足数我将假霜锷代天矛西山斫白额二东海斩蛟三头然后裂蚩尤殪猡猴大开太阳照九州堪子堪子勿失汝剑兮使我徒请尚方斩马之具于朱游至正二十五年青龙集乙巳王正上日抱遗叟杨维桢在云间草𤣥阁书雍公孙子气甚清示我杨颠古剑行剑锋诗律两竒絶秋莲光彩玉庚庚杨颠徤笔老纵横亦是铁中之铮铮吐辞鬰嵂鸣不平吁嗟鳯皇来为盛世鸣一代惟数虞翁生余也学书学剑既老何由而成名古剑行倪瓉雍国丞相虞公古剑一具今藏其孙胜伯家毗陵倪元镇匡庐陈惟寅既作歌诗咏之且要余同赋焉雍公古剑射日星铁冶铸出秋霜硎寒光耿耿试一扫魑魅罔象都逃形匣藏绣涩不敢龟鳞虎文惊且竦阅歴星霜三百年社稷山河自兹重雍公磊磈云梦胸白虹紫电符采同有时唿酒醉踏月浩歌起舞多英风采石江头却胡骑一战突营谁可比材官勇将号如云每视竒功独懐媿剑锋犹渍佞血鲜神物不随陵谷迁只愁雷电破屋壁化作苍龙飞上天淮海秦约邓文肃公临急就章大徳三年三月十日为理仲雍书于大都庆寿寺僧房巴西邓文原天厯庚午清明日汾亭石巖民瞻观于武林宗阳明复斋至正八年六月二十日㑹稽杨维桢偕河南陆仁同展卷于东沧听海阁仁尝学章草者以此卷入临品之能云至正庚寅夏五月二十又四日方外张雨谓素履斋书此蚤年大合作中嵗以往爵位日髙而书学益废与之交笔砚始以余言为不妄殆暮年章草如隔世矣信为学不可止如此洪武十一年戊午嵗五月豊城余诠拜观于东仓之甘泉里寓舎急就篇汉黄门令史游作葢推本苍颉爰歴博学凡将等篇而广之也今石刻相𫝊为呉皇象书比颜师古所注者无焦灭胡以下六十三字又颇有讹脱始东汉人以用藳法冩此章故又号章艹此卷前元邓文肃公所临公繇房山髙公荐入掌制诰出持宪节斯乃应秦翰林时为理仲雍所书观其运笔若神蜦出海飞翔自如仲雍名熈于阗人好古博雅为呉郡判官建言助役法民便之𢎞农杨子纶出示求题故并及之洪武十二年三月清明日后学袁华书于鳌峰精舎尝论急就篇此小学家之説汉史游傚凡将为之也末叙长安泾渭街术后或増以齐国山阳二章宋欧阳修居史舘日以余力及于是篇取州名裒次之然是篇去古逾逺脱漏讹舛不无人欲辨其失得而増补亦徒自劳耳汉人以藳法书之故曰章草此草书之祖也近世人多尚草真行未始学而先习草如人未能立而欲走葢可笑也况章草之来本于科斗籒篆观其运笔圆转用意深妙乌有不通籒篆而能学者哉苟有聡明之人虽不通籒篆能彷彿其形似犹可其奈刻鹄不成者耶自东汉以䧏臻乎妙者惟皇象钟繇王右军而已唐宋间人临钟王所书亦不多见欲习之者不通籒篆诚难乎哉此卷巴西邓文肃公所临公在元时不独以文章名世而又以能书名世号称三大家公与焉观公运笔用意甚合古人之妙此卷实希世之寳也亮上人出示乞余题余故以草书之难习併录于卷末非但以警于人而有以自警也洪武二十七年仓龙甲戌秋七月独菴道衍冩于海云东轩正统戊午中秋后二日武昌陈谦拜观于毗陵寓舎小游仙诗鸾书趣燕五城东下视星辰在半空行过瑶台重回首玉清更在有无中虎豹眈眈守帝阍银湾水气暁氤氲石榴花下霓裳队竞染香云制舞裙城阙芙蓉晓未分身骑金虎谒元君青童不道天家近笑指空中五色云三十六宫丸内春邯郸却忆梦中身带将一箇城南树去谒仙班十八人飘飘仙乐下珠庭又从麻姑䧏蔡经麟脯鳯脂皆可寿长生何必斵松苓溪头流水飰胡麻曽折璚林第一花欲识道人藏宻处一壶天地小于瓜不到麟洲五百年归来风日尚依然穉龙化作雪衣女来问东华古玉篇春宴瑶池日景髙乌纱巾上挿仙桃长桑树烂金鸡死一笑黄尘变海涛髙驾飈车过大瀛神官报道禇三清新裁鵞管银簧一曲𤣥云鼔未成天府官曹夙有期金枰玉栗赐渔师一弹指顷天台近始悟三生石上棋此余方外生余善追和张外史小游仙诗一十觧持藁来余不能加㸃读至长桑树烂天鸡死座客遶林三呌以为老铁喉中语也又如一壶天地小于𤓰虽老铁无以着笔矣故乐为之书至正癸夘春王正月上日铁龙道人在玉山髙处试奎章赐墨书明徳游仙词十首自天柱山𫝊来依韵继作云林道气者观之亦足自拔于埃壒矣雨上白玉之盘沧海东苍苍下视逺如空请㸔端正山河影不满㘭堂盃水中鸿寳枕函云积叠芝台炉火煖氛氲子能试喫青精饭我亦聊书白练裙夜乆抟桑海色分珠宫望拜赤龙君洞庭未省君山在元是崑崙小朶云藤萝石上寻长迹金栗图中见小身抖搂几重衣祴㸔情知不染散华人厌见霓裳舞广庭罢㸔三十九章经道人腰着金鸦嘴自向松隂洗茯苓㔫股清池足沤麻池中肥水是松花早知魏帝一丸药肯信东陵五色𤓰耻作深山服食仙伐毛洗髓固依然木兰坠露研朱写只写南华秋水篇脚底琴生三尺鲤䄂中阿母一双桃别时劳动凌波袜烂月如银晒夜涛眼中自小薄蓬瀛日月双飞下始清见得明忩尘彷彿定知草创大丹成玉格金科自有期赤城何待逺寻师壁梭也觧为龙去樵斧如何只㸔棋丙戌嵗四月二十日灵石山登善精舎写向尝次韵信都赵君季文父游仙词亡友虎林张君伯雨父见而爱之亦尝依韵以属和崐山清真观道士余君复初伯雨爱友也冩所和诗以遗复初复初今年乆欵余于呉郡之城南乞余冩昔所和合张君之什併藏之江空嵗晚朋友间能诗如伯雨寥寥絶响因写旧作不能不兴感云耳今年至正二十年庚子嵗之冬也遂昌郑元祐明徳父金碧楼台瀛海东娉婷仙子下遥空圣凢千古无穷事都在鸾笙一曲中霭霭身中三素云鼌晖出海共氤氲桃霞沐雨轻匀靣桞浪含漪细织裙鳯麟洲上水烟分女伴同祠李少君㸃定易迁宫里籍步虚囘首踏红云煌煌朱树四时春树影玲珑月满身理罢玉笙朝斗去就中谁是避秦人云旂阿母䧏珠庭母为双成欲㖟经尘世登真无要诀药囊辛苦贮参苓才吹松屑饭胡麻又见蟠桃一度花不为灵姝一服食金盘那得不如𤓰窈窕溪真十二仙灵犀分水夜长然珠宫每把皇人笔㸃染青瑶第几篇寳髻骈云谁最髙花间行数旧栽桃生洲月出星官近骑着神鱼舞翠涛紫皇亲驾按寰瀛又见鲸波澈底清仙籍不能无谪䧏尘縁敢望有亏成欲採灵芝恐后期鱼游千里费寻师不因悟得长生着一局难终未了棋至正二十年庚午嵗冬十月书于呉郡城南之寓舎银河万里海云东直泛灵槎上碧空仙女踏歌星汉里老龙吹笛浪花中金粟天髙碧殿云镜中空影夜氤氲白鸾树下三千女一色龙销玉雪裙月照旌旗夜未分行宫望拜玉华君衆中王母双龙驾飞动神州五岳云令威化鹤已千春华表归来是后身城郭悲歌荒塜在到头应愧学仙人白鹤下啄瑶草庭道士夜读神农经问之长生有寳诀授以松根千嵗苓溪水流香饭熟麻洞中千树玉桃花金盘日日飞仙供勑赐安期海上𤓰鬰萧台上㑹羣仙龙烛飞光暁夜然玉殿归来环珮冷白云犹䕶古苔篇麟洲宫殿五云髙夜赴瑶池燕碧桃借得仙人红尾鳯月中飞影拂波涛钧天按乐召蓬瀛千把芙蓉朝太清一曲霓裳羽衣舞仙家只数董双成长生谁解问佺期黄石空为孺子师何似山中闲日月松隂自了着残棋游仙诗遂昌其最优乎贞居仙去不可复得清真余君复初请余和之以继二妙之后其知言乎昔扬雄作太𤣥曰后世有扬子云必好之葢谓作者非难知者为难也复初旧有能诗声余故喜之遂为赋此但不可与不知者言耳太原郭翼识元贤翰札䟽右前海宁州同知杨性所藏先友遗迹一卷凢十一人诗文若干篇性曰先君子字伯振至正间从事淛省一时名大夫士多与往来为诗文性収藏甚富兵火之后徃徃散失此其仅存者且以先友不着字与官爵劣于桞记求余记之以余尝㳺诸公间也盛熈明字熈明能书辟奎章阁书史着法书考传于世堵蕳字无傲能书画淛省掾呉溥字溥泉以才识自负结交海内名士后兵兴福建守臣承制署为其省参知政事杨维桢字廉夫丁夘进士江淛儒学提举俞氏兄弟者呉人俊字俊平江路推官庸字子中华亭县尹书有晋人风葛元喆字元喆戊子进士翰林编修官髙明字则诚乙酉进士柯九思字敬仲奎章阁鉴书博士刘基字伯温今御史中丞黄潜字晋卿甲寅进士翰林学士谥文献文章为世推重此致政后所书谦恭端谨足为后进取法观之犹可想其仪刑呜唿余尝谓人子欲显其亲至录其所与交若桞子者可谓孝于其亲无所不用其心然所记不过姓名爵里而已能併存其遗文如此可谓有加前人者哉东坡谓先友记六十七人考之于𫝊卓然知名者二十人今杨氏先友十一人其文章事业鲜不载国史者性言其所散者赵文敏公康里巙公仲𢎞杨先生衆仲陈先生道士张伯雨则又无愧栁记多矣伯振君讳祖成仕至山隂县尹尝从学湏谿刘先生性字彛仲学于廉夫少学诗于文献齐郡张绅拜手谨题赵松雪书洛神赋卷魏国赵文敏公书此洛神赋当是大徳之时后之学书者能闯其藩篱者葢亦鲜矣况堂奥哉君羽其葆之后学危素燕城清浄轩题赵文敏书髙上大洞玉经大元延祐三年嵗在丙辰五月望为石塘尊师书集贤学士资徳大夫赵孟頫此卷乃赵魏公六十三嵗所书至精至妙非言词赞美可尽葢公之字法凡屡变初临思陵后取则钟繇及羲献未复留意李北海此正所谓学羲献者也旧尝获见周侍御家侍御既坐贬窜窃意必归天上不知复流落人间今得披玩累日抑何幸哉殷卣周彛而此卷不可得博雅君子尚思谨秘而𫝊焉金华宋濂题昔华阳洞中仙经多杨许二君手书结字画符之妙所以为洞天千载秘寳近世呉兴赵公子昻书法毕絶偏善小楷又尝亲授洞诀于茅山刘真人所以书此其可寳不愧古人矣仆叅学以来忽焉老至得隠地于临川华葢浮丘坛东麓仙人茅公修行故处将结盦诵经得见此卷犹记是年与赵公同在亰师今二十三春公与刘君各已仙去遡曕囘风俯仰慨然大洞三境弟子虞集书至正九年嵗在己丑秋八月二十又三日拜观于苕溪之上续书画题跋记卷七书画题跋记钦定四库全书续书画题䟦记卷八明郁逢庆编赵魏公楷书洛神赋大德三年十二月二日书与子中孟頫子建洛神规傚宋玉神女精丽相埒而浏湸过之或诬以感甄之事潜夫诗话力辩其非而东阿纪梦形容巧絶比李长吉前后复自相反何哉余顷见淳熈秘阁帖五令所草赋止腾文鱼以警乗而下笔势飘逸殆与此赋相颉颃今学士乃楷书全文遒劲清婉尤为可爱子中得之以与通甫二君皆早世学士晚年笔力愈竒二君不及见之矣辛酉夏至日墻东老叟题栁诚悬云子敬洛神赋人间合有数本今世所见唯自嬉至飞十三行耳蔡君谟云子敬放肆豪迈与右军差异临学之家必谨其辨矣赵承㫖一笔全文好事者欲考王氏父子之法此其可观者乎延祐中集従承㫖在集贤翰林尝出此赋真迹九行见示上有阜陵题字甚谨又三行别得之云是贾相似道购诸北方者也计其歳月应是后此书十余年乃得之耳蜀郡虞集伯生甫识于呉郡寓舍夫容州至治二年九月十五日篆𨽻变真草兴羲献独擅厥长时去浸逺真迹间见今世所传惟石刻耳而石刻又不能得其初模者如洛神赋文字翰墨卓为二美复无完本昔曾子固记墨池谓羲之之书晚乃善则其所能盖亦以积力自致非天成然后世未有能及者今观赵公子昻所书是赋全篇亹亹逼真与他本絶异非蚤歳晚年可比通甫子中余皆及识之子昻固以能书着大名于当世不假賛美二贤蚤记玉楼矣承㫖公亦既云亡欲求一字已不可得况若此赋哉通甫子仲长出以示余感慨乆之仲长宜十袭珍收慎毋轻出至治癸亥立夏日书鸣鳯周越法书苑王献之字子敬羲之第七子官至中书令正书入神品洛神赋小楷乌丝栏冩成精密渊巧出于神智后有栁公权䟦尾云子敬好冩洛神赋人间合有数本此其一焉宝厯元年正月二十四日起居郎栁公权记亦楷书又栁璨题云天祐元年五月六日堂姪孙中书侍郎同中书门下平章事判户部璨续题子敬帖后越观欧栁笔法全出此书也又载子敬初为谢安长史太元中起太极殿安欲使献之题牓以为万代之宝而难之乃説韦仲将题云䑓之事献之知其㫖乃正色曰仲将魏之大臣宁有此事使其若此知魏徳之下衰矣安遂不之逼又李嗣真论书体乐毅论太师箴体皆真正有忠臣烈女之像告誓文曺娥碑其容惨悴有孝子顺孙之象逍遥篇孤雁赋迹逺趣髙有㧞俗抱素之象画像賛洛神赋姿仪雅丽有矜荘严肃之象所谓见义以成字成字以得意非独研精措理实根于敎化矣至治三年七月二十五日寓斋录记泰定丙寅七月既望龚璛观于呉中之寓舍于是昻翁之殁五年矣儗之大令此则人琴未遂俱亡者仲长宝之洛神赋尝屡书之世传十三行者以其所见入石非可遂以为据也栁诚悬谓人间合有数本则固不止是岂它本诚悬亦未之见耶此松雪老人所书全篇虽自用其体然应规合矩抑可谓善学大令者欤今人触目赝本一见便疑其非不知其中固有不可以伪为者矣微仲长盖未足以语此东阳栁贯识余家所藏旧刻洛神赋累朝名人题识于后者今录附于此普通三年正月徐僧权汤法象满骞姚察丁道矜唐懐充中书侍郎礼部尚书平章事集贤殿大学士鹤所姚懐珍天嘉二年十月二十三日中书舍人程异开元十八年三月二十七日恭军事学士诸葛颖释智果咨议恭军开府学士栁硕言至正二十五年乙巳四月十二日袁泰记子建之赋洛神丽矣然其于则逺焉子敬喜书之而子昻亦喜书之岂其才情气习有所相类者欤十三行真迹不可复见一刻本翩翩逸气犹能动人此全文固书中之佳者然细观之殆少耎焉若以越中韵士与河朔少年驰逐耳知书法者当能辨之天全翁为石田髙尚书赵公用意楷法穷极精密故其出而为行草纵横曲折无不妙契古人不善学者下笔輙务为倾侧之势而未尝窥其用意处是以愈工而愈不及也此赋笔法尤森严学书家宜守为律令仲长尚宝藏之泰定元年六月八日金华黄溍书虞雍公诛蚊赋虞伯生书右先太师丞相雍国忠肃公所着也先公文集旧刻蜀中成书未乆焚于兵大曾叔祖宝庆府君将求而刻之湖南亦未及如志而运革内附后先叅政广求之不能得眉州故人史公孝祥守兴化闻黄伯固家有之邈不可得也集在京师属闽敎授谢中物色之来报云有军官好书购得此欲借手与集相见然终不能得之先恭政至淛须亲戚韩大则得诛蚊赋草于侯頥轩道士处盖大徳庚子歳也故人闲上人亦蜀中同出东南之家以旧故自呉门访集临川山中问此物所在出而视之则得之三十六年而先叅政亦弃诸孤十七年诗书之绪不絶如线感慨今昔血涕随之偶得此卷录送上人贵得存遗珠于既失尚故物之可求也元统乙亥三月二十七日集谨识宋之南其宰执惟虞雍公为最贤观其诛蚊赋所谓使天下之为人臣者得以安其君天下之为人子者得以宁其亲则知公之志诛恶锄姦者欲以宁君亲也其以忠孝敎天下后世者至矣伯生世其家学能于圣时致身西清被宠眷也殊甚及闲寂中乃书先太师此赋以赠人其志亦有所在乎闲上人再见伯生其为我騐之和林鲁威叔重父谨题因读诛蚊赋深怜爱国情三公登间牒四海失升平早觉文章贵争期徳业成云仍蒙世禄翰墨负时名丹丘柯九思赋观雍公少年之作可以豫见报国之志观邵庵详书之意可以深惟追逺之情忠孝蔼然萃于一门呜唿盛哉闲上人同是蜀人故独得之当刻石寺中以传永乆庶不为他时夜壑舟也至正十九年乙未三月后学苏大年顿首再拜谨书黍民肆毒不胜诛屈宋文章太史书沧海遗珠㽞得在白云深处伴僧居洛生王敬方父作更生佛儿为命世英西州睹威鳯南国翦长鲸不厌朝廷小终扶日月明诛蚊赋重录妙墨世従衡遂昌郑元祐右邵庵虞公手书其先丞相诛蚊赋藁也赋稿初藏于侯頥轩家后为韩大则所得献于公之先君子井斋先生后公至呉侯道士因龙兴闲上人谒公于寓所一见具言赋藁公轩然而笑曰我已得之矣侯道士为之惘然盖大则初假之于侯而即以归于公家而侯初不知也元统乙亥闲上人谒公于西江遂书以赠焉頥轩本洞庭仙坛观道士其度师杨紫霞与侯亦蜀人宋季来呉一时名士之寓呉者若中书刘公丞相呉公皆与之交游名重于时宝祐间自呉游天台中书公为之唱首作诗以饯其行而先师平舟先生亦次韵焉先子与侯交游粗深毎出以示之先子求至恳切而侯迄不与先子殁后三年侯亦相继而逝其徒李碧山与椿相知因予之请即以归之至正甲午冬十月闲上人因持此卷访予于家而徴予言予惟侯之平日靳吝于两家遗墨眎若永为其有既而卒各归于其后人岂故家文献不絶如线而天固假侯靳吝以待我后人耶所惜者公之先君子犹克亲得赋稿而予先子虽获一见平舟遗墨而终不能得之于生平也今公既即世而闲上人已老予恐事之或湮故为详着于此云眉山杨椿䟦虞雍公诛蚊赋刻石疏宋丞相雍国虞忠肃公尝作诛蚊赋内传后公之六世孙翰林侍讲学士以文儒显告老还江右而白云闲上人与之有旧自呉访之于临川盖雍公文集旧尝刻于蜀而版遄毁学士后虽贵而雍公集求之不得竟不复刋学士之文叅政公大徳庚子歳亦尝至淛物色雍公集竟不可得而仅于道士侯頥轩处得诛蚊赋稿然竟藏于家上人以赋稿为请学士为发箧取读上人真迹不敢望得学士手书一通东还呉则幸矣学士遂为草草誊录而仍记颠末于赋后上人念学士诗文好事者已悉为刋板若雍公之功业虽不系于文字有无而诛蚊仅存耳兼闻江右近经冦乱百不一存于是上人欲以学士所书赋勒之金石庶永乆弗坠而上人老矣力弗逮乃以此赋予公之八世孙戡字胜伯者俾刻之胜伯既积学克世其家以世故棘囏益贫困固宜宝而藏诸而犹虑夫泯而不传抑亦负上人之意敢以是干诸好事君子见助焉则赋刻诸石无难者矣敢请至正十七年秋八月遂昌山樵郑元祐书此赋之作其有所指乎不然驱之足矣诛之不足以胜诛也岂其心欲尽殱蚊类乎抑知蚊有可殱者有不必殱者如曰聚而殱旃曰殱厥渠魁不一施也南方吐蚊鸟一鼔吻而蚊亿万今有人焉作相于南鼓为哆侈之谈而致于廷而咂我甿其犹之鷏乎斯人也何不幸而不受诛于公节钺之下以快一日之死而宁受诛于千载史钺之诛于万死不可以赎之日吁可悲也已赋序云余方穷居观者遂谓其早年所作愚谓此二字虽外阃重寄而遥制于中弗获以伸其大义于天下后世则身都将相犹穷居匹夫同也呜唿吾雍公诛鷏有术而付之纸上空谈为其世孙所录徒致憾于无穷耳诸䟦柯郑陈杨辈皆其孙同时言稿已失而得言录以遗于某亦既详矣去公三百余载而同其志者呉下有沈启南氏见录本而购藏之嘉禾周鼎与苕溪张子静松陵史眀古共借閲之鼎欲号此赋为鷏以发公地下一笑明古子静闻予言相掀髯大噱是日正月上旬之终歳乙未皇明成化之纪元十有一年也此帖今藏余家往在无钖荡口得于华氏中甫处少溪家兄重购见贻之物元汴赵文敏书洛神赋公藏大令真蹟凡九行尝为余手临于松雪斋此卷典刑具在居石刻之右句曲外史张天雨观至顺四年闰三月十九日元文馆记蔡襄云王子敬爱冩洛神赋故世多传十三行而已余见陆子顺所藏者其笔意峭㧞陆得于文敏公且谓文敏晚年楷法之进盖得此故也或者又谓陆藏十三行其法往往类欧搨今较文敏所书此赋诚与中年临本不同赋后所题年月当为公最后之笔故其法度如此元统二年六月考亭陈方题当年子敬洛神赋欧禇临摹不知数世人惟重十三行真赝难分争抵捂赵公书法宗二王手冩全篇复前古上追黄庭下乐毅善刻唐临俱未许残编㫁简乆脱畧赵璧隋珠获全睹宓妃下走天呉奔骊龙腾骧老蛟舞人间欲见不易得往往收藏秘天府江南故家多好事一纸宁论百金估临池墨笔书飞动贯月虹光夜吞吐愿加十袭重珍䕶却恐雷霆来下取云门唐珙文敏公𨽻楷之妙俊丽飘逸盖得于洛神为多此卷尤见其波澜老成盖捐馆之前二歳所书诚可宝也正统八年九月十三日泰和杨士竒志赵文敏真草千文结字难筋骨相承不尔则有㫁续之态子昻书法独步当世备聚诸体然变态不常或者以形似求之大类优孟抵掌耳袁子英题庆梓削鐻见者惊犹鬼神非旦夕之功也或者观其表而不观其里则不足以议子昻书矣浦城杨载题松雪翁千文平生阅数卷未有如此本精絶直逼永师后之书家恐难追及嘉靖庚戌閠月二十三日观于至徳里之小楼子京张贞居襍诗册自赞画像志逸心疲身清命浊逃同类而亲猨狙毒厚味而美藜藿学取益而不胜其损事知危而姑与之安一龙一蛇不厌已之深眇恶衣恶食先忧人之饥寒忽然为人而反常若此若何以祛有身之患己酉歳自春徂夏霪雨之时多五月来仅一日见青天处磵阿幽篁中未有褁饭过子桑者间弄笔研冩谬语盈册以自料理耳诗凡五十有五首子英遇之持去勿示不知我者右句曲外史与袁子英所冩诗凡五十五篇其首两章迺此老道人傚鐡雅者也如道言清斋磵阿诸诗皆其道趣中流出者若犇月巵则又顽仙之横出者吁道人仙去已一纪矣鐡雅之友属之何人开卷怆然不胜山阳之感至正二十又一年花朝日抱遗叟杨维桢在清真之竹洲馆书至正壬寅秋八月十又八日海虞缪贞呉郡余大亨昆山顾元臣同观弟子萧登拜题东淮顾安定之观于映雪轩时年七十有四不识华阳旧隠居髙情还忆聴松余百篇真箓修都遍满卷新诗手自书一去丹䑓闲日月几回飞佩在空虚重来化鹤应无恙华表春风动里闾至正甲辰冬十二月郡人后学陈世昌拜观至正二十五年乙巳春三月豊城余诠观壬子正月五日过东娄十日耕学先生出以示仆乃知贞居之与耕学交好之情若此也倪瓉览贞居先生清诗妙墨飘飘然自有一种仙气信非尘俗中人也此卷手书以遗余者屡离兵燹似若有神物䕶持泉南陈君彦亷好古博雅与余同志故割爱以赠壬子夏六月汝昜袁华书张贞居词翰政如月底踈松云中脩竹信非烟火食之所能赏识冝为吾子英之宝藏也贞居自题云非知我者勿示今子英出以示余岂别乆而弛其约束耶齐郡张绅观于孙氏映雪轩右磵阿杂诗墨蹟五十五首乃张贞居词翰最得意者亦自慎重不轻示人观其小序可见虽然非子英之知贞居不能乆藏至今非彦亷之好古博雅亦不能得子英之割赠所爱以交谊之笃而归诸春草堂可谓得其所矣子英亦知人哉保为陈袁之家子孙左劵珍之可也庐陵张昱题于凝香阁中余观在昔右文之际文章翰墨盖莫盛于东南矣不惟列侍従居馆阁者皆彬彬文学之徒至于方外名流亦或负其清才絶艺擅名一时之盛故释之徒有笑隠忻上人道家者流有贞居张外史皆以诗文篇翰照映乎山林而与虞赵欧黄诸君子交接于后先迭响乎中外于是东南文物之盛殆前古所未闻今观陈氏所藏外史墨迹一册能诗者或无此书能书者或无此诗外史盖兼之矣慨名笔之流传念昔人之凋谢江空歳宴不无有继响者乎览卷为之怃然呉郡谢徽识右张贞居自书诗一帙温陵陈君彦亷之所藏戊申歳见于袁子英家今归于君君别有贞居所书诗大小十余幅可见物常聚于所好君作诗往往有物外意非独爱贞居之书而已也壬子亥月张绅再题张贞居以诗名湖海而翰墨尤为人所重片缣尺楮往往见之盖未有若此卷之富盛者也孙过庭云一时而有乖有合心遽体留日炎风燥皆其乖也神怡务闲时和气润偶然欲书皆其合也今贞居自言自春徂夏隂雨至五月之乆故闲弄笔研以自料理则非心遽体留日炎风燥正所谓神怡务闲时和气润偶然欲书耳宜其聫篇接简不觉其多而秾纎间出清婉流丽有合于古人之度也其诗传之人口已有定论特语其书如此彦亷好古博雅必能加宝爱矣苏人王行题余观张外史自书襍诗一帙词翰之妙使人如快雪时晴行山隂道中幽景所夺应接不暇披览竟日不能去手勾呉张适识贞居蚤学书于赵文敏公后得茅山碑其体遂变故字画清遒有唐人风格诗则出于苏黄而杂以已语其意欲自为家也唐宋以来浮屠之能书与诗者虽衆然亦不能两美况道流之乆乏人哉此其自书襍诗也古律行草各臻其妙宜子英之慎与而彦亷之喜得矣髙启识右张贞居诗翰清原陈氏得于袁子英甫卢厯代史臣不为释老氏立传或老氏有可书者则以置方技传中皇明诏修元史始别有释老传之目而老首丘处机释氏首八思马且各有数人焉张雨生东南以工书善诗为名道流一时学士大夫若赵文敏虞文靖黄文献诸公多与逰乃不得入传或者疑之然处机八思马之徒其在太祖世祖时大抵皆以功业显故释老氏有传盖不徒以其法而然者则夫雨之可传政不在此余尝执笔従史官后得预是议今观雨自书杂诗于温陵陈宝生家词翰之妙如是自当与赵虞诸公诗集并传也洪武壬子秋八月稽岳王彛识洪武辛酉三月二十六日重书于春草堂周祗贞居真人诗文字画皆为本朝道品第一虽获片楮只字犹为世人宝藏况彦亷所得若是之富且妙耶舒展累日欣慨交心噫师友沦没古道寂寥今之才士方髙自标致余方忧古之君子终陆沈耳吾知前人好修不以为贤于流俗而遂已不患人之不知栗里翁志不得遂饮酒赋诗但自陶冩而已岂求传哉倪瓉题壬子初月八日贞居诗如月底踈松云间脩竹字画则若逺塞惊鸿春池科斗非特不染尘俗尘俗自不能染耳张绅壬戌阳月绅再观于崆峒外史之丹室于是与彦亷别十载矣洪武丙辰秋九月彦亷自鳯阳还十有九日夜宿春草轩复出此册同观题者自鐡崖先生以下凡十五人存者惟八人耳抚卷不胜黯然汝昜袁华识温陵陈彦亷氏出家藏张贞居所书襍诗凡五十五首词翰俱丽见之不忍去手子英袁先生与贞居友善书此以赠又于卷末书曰勿示不知我者子英以彦亷博雅故出而与之卷后题曰彦亷惟与余同志故割爱与之虽然贞居非至交则不出袁先生非知己亦不与彦亷既得每为珍玩晨夕余初学书即知有句曲外史为浙之擅名者虽急于采其规格而世甚鲜有及间获观数帖率皆真迹其于运腕指用纸墨之妙诚超于衆能而成家者也以之才气则并于苏米词或有过之者故一时名重朝野得片纸如宝珠璧岂偶然哉此帖知乆深慕一见二三年不闻其定在兹获一览平昔所见犹霄壤矣孰不珍其传哉癸亥歳孟夏耆山无为谨书于朝天宫之桂堂张贞居平生慕米南宫之为人常为着中岳外史传故其论议襟度往往类之独其诗句字画清新流丽不蹈南宫狂怪怒张之习盖非独其学问使然亦由贞居寄迹方外不为声利所累而又居东南形胜之邦获见故都文献之懿优㳺林壑以养其真气故其发于词翰者如此今去贞居二十余年耳使人望而企之若古仙人可胜叹哉友人陈彦亷氏得其翰墨二帙皆平生得意作也余家与贞居世契展咏之余益增感旧之思云寻阳张来仪志张贞居词翰俱清逸飘飘然如骖白鸾游霞乡自非有仙风道骨者不能到唐之羽流中杜光庭辈讵足専美于前哉彦亷宜宝之洪武十九年苍龙丙寅呉僧道衍敬观于春草堂余尝爱张贞居此帖词翰清㧞风致髙逺当其神清气和用笔遣意疾徐顿挫浓纎间出故虽连篇累幅不厌其多玩之如飞鸾戻空眀珠映月飘光粲然快人心目可谓絶类离伦特立道流之表自子英化去垂三十年意昔此帖亦遂沦没今复览于放鹤轩中展玩终日不能释手信知至物终当有归従道冝珍藏之东呉文泰堇识昔人作字类人若颜书之刚劲虞之美丽欧之清瘦亦似之余谓非唯字类人作诗虽言志而刚劲清丽亦似其人今观贞居字之随体赋形殊不经意诗之随咏冩志若出自然览之则清气可掬深类贞居之为人昔人所云为信然贞居书此亦自得意者故题以勿示不知我噫示之尚不轻得之者必好古博雅也张昱为彦亷蓄之谓得其所陈従道得之可谓又得其所矣従道冝保诸浚仪张宜识仆平生最嗜外史诗集中诸律略皆上口僣评其髙处当为元人第一家妄论自信不必世人之同也故其真迹所在特深贵之唯姚侍御家有稿一册时获寓观以为乐事其它所见简短寂寥无足充余嗜者戒卿何幸乃富有之如此当知贞居真迹流落人间虽有存者㫁不能与之为敌矣使仆时时来过出而阅之味其㸃画求其兴致以开余情不亦畅乎晚学杨循吉奉题蔡天启诗曰收拾三茅风雨様髙堂六月是冰壶贞居收拾三茅风雨搃入冰壶真得天启赋诗之真趣矣贞居蜕骨仙去知在蓬莱第几峰而仙迹长留人间世帝不役雷电下取俾后世得肆元览驰紫霞之逸想动白云之遐思潇洒送壶中之日月不亦神哉袁戒卿龙藏出以见示因题成化癸卯春三月朔旦郡人黄云识此册今藏余家向従文衡山处得之元汴方寸銕志呉门朱珪氏师濮阳呉睿大小二篆习既乆尽悟石鼓峄山碑之法因喜为人刻印遇茅山张外史外史钖之名方寸銕持以过钱唐访余于呉山次舍求一言白其所谓方寸鐡者余笑曰予方以銕石心故乖于世而子又欲乖吾之乖乎虽然古之豪杰修已治人者必自方寸銕始黄金白玉可磨此銕不可磨也子以是銕印诸金银铜玉犀象使佩之者皆无媿于是銕外史氏心印之敎行矣吁岂真求工于刻画无戾夫古制也哉今妄一男子释硚起闾巷取封侯印如斗大印咫尺书駈役带甲百十万如金翅鹗逐百鸟无一敢后者金斗之权重矣哉吾不知果能为天子翦狂冦佐中兴为生人开太平无媿于汝鐡否不则徒以苟富贵不至腐尸灭名不已使得珪方寸銕印斯可以䝉金斗而爵荣名矣珪或为今将军刻符印其以是告之至正十九年秋七月八日李黼榜相甲进士今奉训大夫江西等处儒学提举㑹乩杨维桢书并志神斧磨天割紫云仙葩殒玉发竒芬灵书宝诀开刚卯不数人间小篆文书刻输君搃色丝前身想是伏灵芝虎头食肉元无相铸钮休传左顾龟我家金粟道人章瓦欵蟠螭识未央千古典刑今复见佩之何必兽头嚢镂玉涂金与错银尽将工巧失天真君能独扫雕虫技定品它年合入神伯盛朱隠君余西郊草堂之髙邻也性孤洁不佞于世工刻画及通字説故与交者皆文人韵士予偶得未央故瓦头于古泥中伯盛为刻金粟道人私印因惊其篆文与制作甚似汉印又以赵松雪白描桃花马图求勒于石精妙絶世大合松雪笔法惜其不得従游于松雪之门使茅绍之专美于今世因题四絶于卷末以美之伯盛勿以余言为誉后必有鉴事者公论也至正十七年中秋日书于玉山草堂金粟道人顾阿瑛方寸銕歌赠伯盛朱隠君人心何危患多岐方寸之銕贵自持百鍊耿耿明秋晖彼柔绕指惟诡随朱盛刚劲真呉儿法书銕画逼秦斯晴窓握管俨若思学成变法出愈竒銕耕代笔犹神锥用之切玉如切泥孤忠不媿月食诗清竒便赋梅花词元祐党碑我所非驴鸣犬吠我所嗤雕虫草技同儿嬉屠龙妙割嗟奚为盛乎盛乎知不知北南车书复复来中兴定勒磨崖碑大书深刻非子谁峕至正二十年歳次庚子夏六月初吉天台氏学者元鼎书于白莲桂子轩吴僧虚中方寸銕铭娄东朱珪字伯盛工古籀篆文其于六书之义考之尤详尝以余力刻印章则为呉中絶艺间游钱唐遇句曲张外史名之曰方寸銕銕以喻其能坚其志操期以进乎道亦若桑国侨志于銕研之鐡云虽然科书废已乆必以篆籀为师法汉𨽻而下不在论能复其古其庶几朱君乎朱君与予相游嘉其志操之日坚今年予来玉山中騐朱君之书法益有进是犹张旭悟公孙大娘之舞剑器也见其刻玉石如切泥则又若漆园氏夸庖丁解牛而得肯綮也张得于舞剑庖丁得于解牛吾知朱君得于书而悟外史方寸銕之㫖矣遂述其事而为之铭铭曰圣人作人文开龙马出荥图来神农氏尚结绳民弗犯俗龎淳史苍颉肇有制譬孳乳乃曰字越夏商厯周秦科斗废籒篆臻汉而晋书变作唐风媮政日恶阙日建今邈寥事刻画昆吾刀钟鼎隳石鼔頽心太古娄朱珪至正歳舍庚子夏四月二十有六日河南陆仁造方寸銕颂猗方寸銕嫓昆吾刀㳺刃𤼵硎妙契縦操六书奥㫖探赜捐劳史籀秦斯作则孔昭翔鸾翥鳯腾龙骞蛟为印为章奎壁丽霄文苑艺林世赖荣褒我颂匪私永言弗佻至正庚子八月十又八日淮海秦约造方寸銕诗奉美伯盛有道陇右邾经上朱珪手持方寸銕抚印能工汉篆文并剪分江龙喷月昆刀切玉鳯窥云它年金马湏承诏此日雕虫试策勲老我八分方漫冩诗成亦足张吾军至正八月辛丑朔平湖草堂中冩朱生心似銕篆刻艺弥精应手多盘折纎毫不重轻么么形独辨螭匾势初呈汉印规模得秦碑出入眀风流金石在润色简书并余刃庖刀解风斤郢匠成达观应自我赏㑹足平生趣刻无多讶因君託姓名钱唐陈世昌袖里昆吾一寸銕江南碑碣万家文玉符金印云䑓将大篆烦君为勒名云间陆居仁十年兵兴徧天下名山大泽罹野火野火尽烧秦汉碑咸阳鬼哭无人打故人呉睿业篆𨽻好古乃有如珪者妙刻金粟道人章尤精白描桃花马金印徒闻如斗大零落当时建章瓦君不见黄鹤仙伏灵芝北海文章长髙价武夷山樵者钱惟善题于海啸轩馆阁诸公无不喜用名印虽草庐呉公所尚质朴亦所不免惟揭文安公絶不用其制吾竹房论着甚详然其所用又多不合作赵文敏有一印文曰水精宫道人在京与李息斋袁子方同坐适用此印袁曰水精宫道人政可对玛瑙寺行者阖座絶倒盖息斋元居庆夀寺也鲜于郎中一印曰鲜于伯机父吾子行曰可对尉迟敬徳鞭滑稽大略相同子行尝作一小印曰好嬉子盖呉中方言一日魏国夫人作马图传至子行处子行为题诗后倒用此印观者曰先生倒用了印子行曰不妨坐客莫晓他日文敏见之骂曰箇瞎子他道倒好嬉子耳太平盛时文人滑稽如此情懐可见今不可得矣余座主张先生仲举在杭一印曰平臯鹤叟盖用杭州三山名临皋亭黄鹤也古人亦有如此者如云烟过眼录载姜白石印文鹰扬周郊鳯仪虞廷盖以其姓字作隠语辛稼轩印曰六十一上人又以破其姓文米元章书史言刘巨济符符字亦好竒耳云门山樵张绅书于朱伯盛印谱后予尝见故元时呉人印章刻画古雅疑其多出于吾子行之手而不知有朱伯盛者今观杨鐡厓顾玉山辈方寸銕志并诗始知之伯盛名珪玉山称其为西郊草堂之邻盖崐山人叶君廷光与为同县宜其获此而藏之也成化丁未三月晦呉寛题赵文敏楷书千文大徳五年五月五日书与韩定叟孟頫后二年重见此卷则定叟已施与稽山秀林蔚公讲主矣因书其后以识之五月二十七日松雪斋题定叟余世父也松雪翁为此书迨今四十年世父已卒而蔚师亦示寂乆矣如此者岂可多得哉抚卷慨然安阳韩性松雪翁盛年书法精妙姿媚尤非暮年之比学书者当先以此为法京兆宇文公谅此本犹是呉兴中年书永师所书八百余本其蚤歳真蹟当亦称是学书白首有不能窥其藩果系人品哉张雨予尝见松雪翁书千字文前所见字稍豊肥而此轴所书尤为细谨比之晚年笔画婉劲殊少不及则妩媚不减也然字书楷真行草无出于晋楷固晋法行书亦然要之本朝能书者松雪翁为第一人品也知书者可不敬畏哉时至正十一禩菊节前径山鼎翁祖铭永禅师书千文八百本魏公所书当不减此此卷大徳五年为韩定叟书定叟㑹稽人与公厚善集中有赠定叟及留别诗可考公以大徳三年为江浙儒学提举此当是为提举过㑹稽时书是歳公四十有七正中年书也跋者四人韩性字眀善定叟诸姪道徳道徳文学元中世鉅儒宇文公谅字子贞元统进士为史官张伯雨茅山道士勾曲外史也三公并有盛名而祖铭亦禅宗大老所着四㑹语录其字石鼎杭州径山僧云四眀者本奉化人文璧宏治甲子七月二十一日观于沈润卿氏之仰止楼呉郡都穆赵文敏四体千文卷延祐六年十一月二十三日为录事焦彦实书于松雪斋右文敏赵公四体书千文惜不见司马子微五体书道徳经较此何如也近代是书为最张雨记文敏公真草篆𨽻平日未尝多冩观此卷必为焦侯好事而书惜其九原不复作矣唐棣敬题续书画题跋记卷八书画题跋记钦定四库全书续书畵题䟦记卷九明郁逢庆编鲜于困学楷书学官选退拱北楼水龙吟一首呈汉臣学士渔阳鲜于枢再拜倚空金碧崔嵬鳯山直下如拳小仰瞻天阙北辰不动衆星环绕唤起羣聋铜龙警夜灵鼍催晓自鸱夷去后狂澜未息从此压潮头倒囬睨呀然双壁问遗踪刼灰如扫三吴形胜千年壮观地灵天巧航海梯山献琛効贡每繇斯道惜无人徤笔歌謡诧盛事东南好拱北楼一首吴兴赵孟頫城上髙楼接太霞令严鼓角静无譁提封内界三千里比屋同风百万家心在江湖存魏阙身随牛斗上仙槎举头更觉长安近时倚阑干望日华呈汉臣学士老兄发一大笑清明日宴集贤宋学士园时棃华盛开诸老属仆同赋琪树吹香荡夕晖华簮人对雪霏霏汉宫新火初𫝊烛楚女行云乍湿衣一片花疑蝴蝶化满枝春想玉钗肥娥眉不用棃园曲唱彻瑶台醉未归都中次张仲实见寄观梅韵花老蛮烟隔瘴尘㡬惊清梦唤真真夜窥幽树惟山鬼暖入孤根有谷神岁晚粧残金屋冷月明歌散玉楼春十年不醉西湖路辜负先生垫角巾赵文敏真行文赋延祐七年八月杨仲𢎞过予松雪斋属秋热异扵常年殊无清思二日得雨一洗烦暑明旦为冩此赋孟頫右晋陆士衡文赋元赵文敏公子昻为其友杨仲𢎞所书士衡言二十作此赋吴亡因杜门绩学太康末晋徴为郎中令成都王兵败被害子昻宋昌陵后寓家湖州元初程鉅夫荐为集贤学士延祐三年仁庙超拜翰林承㫖阶荣禄大夫六年己未得请归老仲𢎞名载宋杨文公裔孙登进士第授浮梁州同知七年正月仁庙升遐时仲𢎞迁寕国推官归杭省墓道谒子昻霅上书此犹题延祐七年者盖英宗初嗣位尚未改元也明年辛酉始号至治越明年壬戌子昻卒又明年癸亥而仲𢎞亦殁矣子昻人品甚髙书法晋人元初克变晚宋诗体上接于唐者始乎公也继以仲𢎞二公名重一时此赋晚年合作尤为世寳㐮城伯李公世济忠孝功载彛鼎以此卷求题余攷士衡之殁距今千有一百五十载而子昻仲𢎞下世亦已一百又十年矣海桑迁变匪一然遗文賸墨流传至今三君子之名耿耿在人耳目孰谓辞翰非不朽之事又况立德立功立言之在天壌间者乎有志者其可不自勉朂而甘同草木之泯灭乎予重襄公请因书梗槩以复之揽者亦将有感斯言也宣德六年乙邜春正月中澣之吉中顺大夫都察院右佥都御史海虞吴讷书邓巴西诗卷桐川九日絶无佳菊小酌书懐奉简明仲博士一笑文原顿首逰宦年光逐雁飞传杯好友念分违欲将老眼看黄菊不遣秋香近绣衣稲蟹霜迟聊取醉莼鲈家近重思归𬗟懐晋宋多才杰得似风流落㡌稀清溪谒象山先生祠一首我行厌尘役爱山极幽阻及兹叩巖扃浮岚薄窓户危石倚苍屏盘盘一洞府邈哉混沌根䟽凿自太古或疑昏垫初屹立中流许悬厓㵼惊瀑洒空作飞雨泓停水镜虚林影浄可数石阑少流憇樛枝啼翠羽山花明炫目藓迳劣容武陡上髙明台桑麻蔽村坞却笑羣山卑矜春相媚妩了知浄者性孤洁耻俗伍昔贤此鸣道松风入谈麈教铎振羣哇朋簮谢华组末学分畛域正道日榛芜嗟余嗜探赜离索増叹怃入舟耿清梦前溪聼鸣橹登五岭一首去岁登斯岭歊暑穷跻攀兹歴至源道五岭九萦盘鸡鸣戒行李月明清露漙笋舆兀残梦絺衣飒微寒峭立芙蓉峰秀出羣厓端陡上扪烟萝邈视凌风翰想当混沌初䟽凿驱神姦幸经资斧贳犹有苍石顽剑门倚崇墉函谷封泥丸頋此东南偏夷险遂殊观小憇天欲曙岚光涨林峦颇闻招提胜峻絶逾商颜野人畊凿共山僧巾履安白首不出寺岂复世虑干我欲叩幽迥策足嗟蹒跚维时清秋暵老龙犹泥蟠洒空飞雨至乃在半山间稉稲緑如云白水行碕湾农意良已欣我行讵六艰买酒浇磊磈临溪濯潺湲山灵亦我娱风松冩清弹贫居闭戸无尘杂看山有卧逰半酣梳白发新浴潄清流读易茒斋曙弹琴竹院秋贫居聊足乐轩冕欲何求哭李息斋大学士氷纨乱扫拂云竿不尽清风入谱刋紫气直过铜柱去苍欲卷墨池干忆陪客舘灯花落喜借僧房贝叶看得遂县车娱暮景泪零耆旧向彫残从逰僧寺醉江天语山亭濯磵泉能悟荘周齐物论谁叅居士在家禅竹西卜宅他乡老花底归朝上界仙寄我楚江烟雨笔毎悬素壁一澘然余两年徃来江左道中尘劳之余輙赋数语以自适坡老云多生绮语亦安用当不满大方一笑因留桐川明仲教官以此纸俾余书之聊识其后如此文原高房山冩山村图卷彦敬所作山水真杜子美所谓元气淋漓者耶仁近得之可为平生壮观也孟頫大德初元九月十九日清河张渊甫贰车㑹高彦敬御史于泉月精舍酒半为余作山村图顷刻而成元气淋漓天真烂熳脱去画工笔墨畦町余方栖迟尘土无山可畊展玩此图为之怅然而已南阳仇逺仁近我家仇山阳昔有数椽屋误落城市间读书学干禄井枯灶烟絶况复问松菊如此五十年一出不可复高侯丘壑胸知我志幽独为冩隐居图寒溪入空谷苍石压危搆白云飬乔木向来仇池梦歴歴在我目何哉草堂资政尔饭不足视吾吾尚存吾居有时卜我昔逰七闽百岭争嶫白云涨川原深谷如积雪又逰老姥岑幽磴縁曲折长林翳寒日千里行落叶转头五十年遐想正愁絶开图意忽动戃怳生内热何年赋归田初志遂所惬懐哉复懐哉清梦绕林樾弁阳老人周宻南阳先生列仙癯旧住仇山云一隅平生广文官既冷投老故村田已无唯留诗卷在天地清名正似孤山逋我时总角山之徒毎操几杖从宴娱百年岂独前辈尽而我今亦形容枯栖霞岭空悲拱木泉月菴废愁寒芜忽瞻遗墨重再拜想见五老风流俱人生有情况多感坐念徃昔睫欲濡白沤浩荡不复返黄鹄一举安能唿高侯笔力何所如前身朱方老于菟故能胸次吐巖壑但怪满纸风烟粗安得好手为一摹着我中间茒屋孤君其宝之勿轻出便是米家惊倒图右山村图卷故尚书高克恭彦敬为御史时为仇先生作于泉月精舎舎乃故宋漳州佥判张逢原渊甫之坟菴渊甫即句曲外史伯雨之大父也先生一为溧阳教授即不仕仇山在余杭溪上因号山村民栖霞岭在西湖北山先生墓在焉弁阳则草窓周公谨之别号弁山在武康溪上先生翥师也大德初元余甫十有一常从先生出入诸公间今再卅矣景宁尚书得此卷以属题伤年运之既迈感事物之非昔怆然于懐以叙卷末庶㡬覧者知四三君子文献之徴也至正昭阳赤奋若夏五之望河东张翥谨书于京师所寓虚㳺轩古燕尚书山泽癯风采照燿南天隅平生画笔入神品千金匹练人间无当时求者遍都邑冠盖填门如索逋仇池先生列仙徒握手一见相欢娱醉磨浓墨冩丘壑老树幻作蛟龙枯西湖北山莽空濶苍烟白鸟迷秋芜披图感物念畴昔干坤孰与斯人俱弁阳读书仍博古后来膏馥多沾濡蜕庵虚㳺老京国峨冠不受山人唿诗穷半世声哄哄西驰白霫东𤣥菟吴兴旧是宋宗室奚以丹墨论精粗嗟哉诸公勿复作清赏未觉云泉孤岂无好事扫空翠为我添入庐山图右高尚书所画山村图卷蜕庵张承㫖题识甚详崆峒外史王漙得之携以见示恸伤前辈凋谢不能无感今懐昔之思蜕菴余故人也遂次其韵附于卷末不足言诗聊记岁月云尔洪武丙辰长至后五日豫章蒲菴来复题右高文简公画赵文敏公题识仇山村周草窓诗皆絶无而仅有者河东张承㫖尝为赋诗吾友蒲菴复和之予欲效颦老病未能也姑书此以识吾媿金华宋濓题仇山有遗老白首慕林屋尘途谢簮组雅志不为禄谁将西湖水来灌南阳菊旧藏房山图幽意时徃复人皆爱豪素此兴渠所独新声世亦少遗响在空谷萧条异代间不独悲草木嗟予亦何心对此还驻目平生不识画赏此一诗足兹山幸我隣老矣愿终卜舜臣殿讲藏山水图云髙尚书为仇山村作者仇诗在焉余爱而和之余尝为舜臣题画有与子坐结东西隣之句不一年果恊隣卜殆亦非偶然者故于此诗并致意云成化乙巳春三月既朢翰林侍讲学士长沙李东阳书扵懐麓堂云气蒙蒙绕磵流眼明谁辨数峯头深林茒屋依然见应是前村雨脚收村居隠隠却通舟中有仙人旧姓仇二百年余遗墨在令人欲作武林逰元仇仁近先生自号山村髙房山尚书为作此图今吾僚友尹君得之以示余为题其后以识之岁癸邜七月廿二日长洲吴寛春山拥春云蓊然失茒屋下有幽贞士冥心谢荣禄卓哉渊明志夫岂在丛菊李愿盘中居居深缭而复亦有杜陵翁长鑱斸黄独岂无终南迳不博王官谷仇山在何许村居迷灌木乃令千载下开图见天目青山卧有余白云看不足愿言徃从之不疑我何卜仇仁近名逺钱塘人前元老儒也号山村居士髙尚书为作山村隠居图仁近自题其后颇示不遂隠居之意然易世之后此图遂传为故事则亦何恨哉自大德初元丁酉抵今嘉靖壬寅二百四十五年矣企仰雅懐因追次其韵长洲文徴明赵文敏水村图卷大德六年十一月朢日为钱德钧作子昻后一月德钧持此图见示则已装成轴矣一时信手涂抹乃过辱珍重如此极令人惭愧子昻题向成寓所思卜居住处秪今成画图胸中夲自𣺌江海主人相挽留分湖邓楀题沤鸟难渝旧约湖山不改清秋人自与波上下我其卒岁优㳺题前诗竟复得六言一首并书其后觉非叟踈桞平芜落雁飞㫁桥斜日钓船归海天万顷秋如画一笑人间醉墨非頋天祥敬书屋后青山门外溪踈踈芦苇䕶渔矶地縁清絶人堪爱长是三春雁不归男资深原父暧暧水邉村萧条絶尘滓钱君智者徒而后能乐此平生邱壑情所尚政在是问谁为此图吾兄固能尔赵孟吁题空林有影连山逺流水无声帯雁寒自是渔樵真乐处不知图画与谁看束南仲长爱秦郎絶妙词荒寒暗合辋川诗斜阳万㸃寒鵶处流水孤村又一竒丙午清明罗志仁题奉题德钧钱君水村图山色浓还澹孤村水绕之俗尘飞不到野老住偏宜碕岸踈踈桞茅檐短短篱小舟欹侧过便是少陵诗陵阳牟巘茅舎竹篱山掩暎蒹葭杨桞水萦纡渔人定指扁舟路野客应寻隠者徒汉东孟淳水村隠居图记余由淮水来吴㑹客于季道陆翰林之宇下近十年知其别墅在淞江之南汾湖之东欲徃逰未能毎思寛闲寂寞之濵得与鲈乡蟹舍隣接庶城市委巷偏仄之懐有所託以舒纾焉季道悉余志为卜筑于别墅之傍至则聚书其中以自怡悦屋后㳅水清澈鍳毛发居人类汲以饮时有鸥鸟舞而下若相忘于江湖可取以玩也异时子昻赵集贤为作水村图林樾庇乎茒屋略彴横乎荒湾秋风鸿雁夕阳网罟短櫂延縁苇间不闻拏音迹其意匠图冩于大德壬寅迄延祐甲寅十又四年景物处所宛然不异于今所居事固有不相期而相符若是然者季道汎舟徃来吾庐手丛书一编笔床茶灶之风流故在明月之夜共载以逰抚清絶之区得咏歌之趣或能追皮陆清事可乎噫予老矣方将捐书学钓容与于烟波之上而为之歌曰舟摇摇兮风袅袅兮波鳞鳞兮鸥翩翩兮扣舷渔歌兮孰知其他兮謌已遂书为水村隠居记延祐乙邜季夏朢日通川钱重鼎记四野漫漫水接天孤村林木似凝烟莫言此地无车马自是高人逺市㕓学生哲理野台谨题草草三间屋爱竹旋添栽碧纱忩外眼前都是翠云堆一月山翁不出连雪水村清冷木落逺山开唯有平安信留得伴寒梅唤家童开门看有谁来客来一笑清话煮茗共传杯有客只愁无酒有酒又愁无客酒熟且徘徊明日人间事天自有安排分湖新卜筑适与此词同如今不是画真在水村中延祐丙辰十一月十又一日郭麟孙题水村图赋孤村何所厥土若浮宛然虚舟渺乎中流秋云兮漠漠流水兮悠悠老雁兮肃肃折苇兮飕飕尔其窊箄悬乎夕阳茅屋枕乎湾碕略彴通乎徃来林薄欝乎蔽亏睇絶境兮寥閴限凡喧兮尘卑我之懐矣一苇杭之忘钩意钓与物委蛇鄙詹父兮施芒鍼哂任公兮垂巨缁固非钓温兮疑虾蛭盖将噼水兮看蛟螭沧浪兮舒啸涟漪兮赋诗苍茫兮独立逸豫兮无期亦有冈峦峙兮嵯峨薜荔深兮婆娑缥缈兮云霞暎帯兮烟波𤣥真兮渔簑㓜舆兮山阿思夫人兮奈何悲余生兮蹉跎孰若求吾性兮自得胜外境兮实多信动静兮有徴希仁智兮靡他庶几适此性之天乎惘然忘其为画图也大德七年六月一日钱重鼎书青山横陈水萦浦饥乌高超渔设罟中有幽人坐环堵晚风吹㫁芦花舞林宏桑梓未能忘楚甸琴书乆已寄吴门悠悠江海风烟隔知是夕阳何处村干文传敬题息斋居士旧尝为德钧作水村图余题云问君何许水邉村亦有扁舟乗兴人无限好山茅屋外他年倘许我为隣既还吴兴复来见子昻此图意象融㑹使人应接不暇又何诗非德钧讵能领㑹耶姚式书于姑蘓寓舘牛马百川独渚乌鸢羣木西村天地四方黄鹄先生秋雨柴门忽有沧浪鸣篴蜚鸿黄叶云深相望美人秋水卷帘隠几何心吴郡陆柱水村歌延祐丙辰偶赋此十月七日访湖天学士遂到水村先生寓居烟水苍茫间适与此诗相俾书龚璛翰林妙冩溪村趣荷屋知何处溪翁想像住溪湾一笑如今家在画图间西风门掩芦花溆聊与渔樵伍人间不信有张翰剪取吴淞空向卷中看延祐丁巳中秋日德钧携此卷俾赋小词为题虞美人一阕汤弥昌依緑轩记季道为甫里贤子孙余乆客其门束书相随于汾湖余居其第宅东偏池上架屋亢爽扁依緑俾二三子于焉澄懐涤虑诵诗读书暇日倚阑俯瞰鱼行镜中无遯形天寒水落石崭然列其涯可坐而钓其流清澈滉漾非㫁港絶潢居然有濠濮之想余尝独立苍茫欲穷水脉之所自来苐见短蓬拂芦苇丛徃来烟波之上若凫鹥然悠悠乎不知其所之中秋雨歇夕阳依依季道谓余曰此距汾湖数里子能共载㳺否遂唿轻舟汎中流云破月出水月上下辉烛照彻肝胆徘徊者乆之东望檇李𣺌然有无间汾湖水之半舒舒焉西南而趋苐宅之傍不为所吞而资其所润故其积停者得以为沼为沚演迤于䦨槛之下而不去岐而东西以逝者其为泽抑为川乎然观水有术必观其澜者非耶二三子睇流动而得固有之智咏沦漪而识其自然之文因盈科而进悟成章而逹未必不为藏脩㳺息之一助某水某丘童子钓逰云乎哉余老学落不工于文姑记其胜为季道言之曰子之言不虚其书为记延祐二年正月望日通川钱重鼎记杨桞丝丝两岸风前村溪路逺小桥通人家依约水西东舟一叶移向苇花丛清景逈涵空好山青未了暮云重是谁惊起几征鸿天然趣都在画图中小重山合肥束从周青山横陈流水如玉萧瑟寒芦扶踈云木匪耕伊渔陶然自足胜兹幽尚繄谁之屋有隠君子好古躭书扁舟何人载酒来与岂无知者爰作是图辋川之胜千载与俱吴兴孙桂毎怜北苑风流逺笔底精神此日同春水孤村无限意题诗输与杜陵翁吴郡钱良佑几叠山连松竹一行雁起汀沙看他水村茒屋试问处士谁家束从虎泽国渔无定秋霜桞未凋幽人意晼晚此日画萧条高沙龚璛冄题有宅一区兮水之乡前可渔兮后可耕絶舆马之憧憧兮鱼虾集而凫雁翔伊昔寄之图冩兮犹髣髴而赋高唐暨嵗晏遂初服兮遇夫人之慨慷维安宅之攸居兮何羡乎堂皇爰不耕而获兮维道之昌我还吾山以骋望兮懐若人兮不可忘眉夀兮未艾维水兮泱泱读水村隠居輙歌以系其后吴兴姚式吴兴赵由儁识德钧先生于中吴乆而同客于甫里陆氏之门后十四年先生始遂隠居之志适与家叔子昻所画水村图相符既自为之赋又复记之仆三读其文慨甚且有卜隣之兴遂儗赋之以冩先生之懐併致景仰之意云惟具区之大泽兮流波派于汾湖滉漾演迤以东注兮𣺌天水之涵虚平畴鳞次以壌接兮但见云烟竹树之村墟鸡鸣犬吠之相闻兮夕阳照景之桑榆慿舟楫以出入兮匪车马之通衢鸥鹭狎而忘机兮鹰鹯免乎丛敺鳯髙冈而难附兮繄乐郊之可图慨先生之夙志兮适绘事之相符既卜筑于水涯兮轶埃壒之㕓居谅遗情于轩冕兮羗无毁而无誉矧观逺以为主兮契金石而弗渝从子弟以抠趋兮视诗书之范模遵皮陆之髙轨兮时吟咏以相娱岁既晏而踌躇兮动西风之莼鲈念狼山之歴歴兮遡淮水之舒舒怅两乡之眀月兮託亲旧扵音书廓逹人之大观兮八荒在乎庭除叹人生之如寄兮齐天地扵逆旅苟余情之潇洒兮又何必懐乎故土幸缔交以忘年兮得相饷扵鸡黍闻咳唾之绪余兮启茅塞之心宇将濯尘缨于清流兮从先生而结庐于此又系之以诗曰马足黄尘三尺深清风吹㫁自难侵干坤老矣惊浮世泉石萧然动隠心鸥鸟起沙春漠漠渔舟系柳昼隂隂他年欲访幽栖处莫似仙源无路寻甫里陆行直湖天泽国净秋色逺山横夕烟水田羣雁起芦渚一罾悬林树几间屋君家若箇邉扁舟何日去相伴白鸥眠郭麟孙一片寛闲景波涵万顷天雁飞秋影外树倚夕阳邉山色来忩牖溪声自管絃何当明月夜着我钓鱼船陆祖凯流水孤村深处茂林脩竹谁家知是幽人小隠扵焉读书五车束巽之流水萦纡别浦孤村掩映前山开卷不知何处髙人隠逸其间赵骏声奉题水村图青巖赵由祚逰尘飞不到柴关名利无心梦亦闲时有扁舟乗兴客髙谭终日对青山不入山林不入城孤洲容我寄浮生年来与世殊相逺渐喜无人识姓名矮忩曲几茶破睡云水烟村䕶元气政湏侧耳画图外冥鸿声中今古意林寛清溪抱村流茒屋䕃踈栁天秋雁行起山翠当户牖罢钓者谁子延縁来渡口野情固超逸图画𫝊不朽何当从之逰扁舟落吾手赵由儁谁识渔樵兴趣闲由来家计在江干羡君图画能殊胜愧我田园卒未安浩荡闲云低树影萧条矮屋蔽天寒林深夜色犹堪爱写取婵娟浸石滩陆承孙敬题一水复一村开卷不忍罢前有无声诗后有有声画束同之青山迷逺近萧条古郊墟侧径深且窈中有幽人居短篱门半掩竹树相扶踈平畴白波浅渚涨緑芜何人泛扁舟似欲相招唿谁令破幽寂惊鸿起寒芦此意胡可言㑹心冩成图抚卷空叹赏悠悠水云孤陆继善敬题幽人心地本翛然此境相谙七十年茅屋数椽依约外云山一抹有无邉眼前生意今林屋笔底秋风古辋川胜景有余描不尽归鸿几㸃落寒烟聚山黄肖翁古木萧踈蔽草庐好山重叠水萦纡先生似得渔樵趣无限秋光入画图建安黄介翁右水村图诗文凡五十五首名辈四十七冄题者七人如陆祖允䓁一十二人文多不録列名于后卷中载二黄公诗誊扵末后者为宋之金紫光禄大夫挺之诸孙寔櫰之逺祖也光禄公自闽之建安来尉吴县遂世居聚山丘陇悉在焉百年以降谱系不辑世代失详余辈沦落不振岂胜秋风黍离之感哉起废兴衰深有望扵后人故表而出之悲夫嘉靖癸邜孟夏望日不肖诸孙櫰抆泪再拜书卷中诗文失録者一十二人陆祖允陆祖宣梅塘吴延夀束从大束复之松陵叶齐贤俞日华曹复朱梓瑞徐关真定门生王钧钱以道汤弥昌髙房山坡树小幅髙秋木落天宇寛洞庭潇湘生暮寒剑气横空月在地老蛟夜䕶仙都坛老銕渇龙饮海海水寛鐡网下截珊瑚寒道人醉卧呌横玉金粉乱落松华坛金粟道人頋阿瑛老龙吹笛海波寛一夜相君白髪寒秪恐惊飞双鐡影长留明月䕶天坛扶风马庸房山云涌研抝寛鐡史氷瓯涤笔寒海上仙人应㧞宅却飞林影落诗坛鐡崖先生在云间时朝阳薛真人偕玉峰頋仲瑛氏载酒见之留连扵草𤣥阁酒半先生为真人题旧藏髙尚书沧洲石林图诚墨妙絶笔得者当永寳之以名物遇之有自遂亦奉和并致景仰云云间周谷賔髙彦敬云山卷青山半晴雨色现行云底佛髻欲争妍政恐勤梳洗彦敬图书篆文质朴是玉印芦汀动江色山翠䕶云衣如何千载后再有米元晖孟頫傍溪草舎隔林中望际云山翠几重长忆雨余闲信马轻鞭遥指两三峰邓文原三代以来推盛世九州之外有斯人君看笔底生秋色尽在潇潇楚水濵丹丘柯九思赋去年弭楫香炉下烟雨漫山失图画只今见画似成痴纸上匡庐美无价晴云恋雨凝不飞芦邉雁影秋离离聨樯高下森列槊茅屋参差分置棋冥蒙缺处忽见树翠峰直下疑无路栗里先生杳莫寻香山居士今何处叶落渚边五老峰胜境常存梦寐中慿谁唤起髙座客短棹枯笻着此翁檇李李国蕃晴峦掩霭云容薄逺树㣲茫水气秋如此江山亦竒絶若为着我钓鱼舟文志仁题长江万顷流㴞㴞风平如席静不涛老枫踈桞澹云影欹岸侧岛明秋毫红尘一㸃飞不到何人结屋江之臯霜清水落沙屿出芦叶瑟瑟鸿南翺一峯崒嵂耸峨髻俯视培塿如儿曹晴岚朝爽滴空翠林树露沭滋流膏心融造化意惨澹笔挟风雨声萧骚淋漓元气犹𢃄湿收拾万象无能逃扶舆清淑聚胸次固应独擅人间豪未容小米诧能事千古且説文昌高世间神物不易得牙籖玉轴归时髦我来坐忩瘦不遨展卷顿觉舒鬰陶何消蜡屐跻攀劳崦西小红寻野桃郭麟孙题层峦叠嶂堆青髻薄雾轻云菴踈木髙侯胸次清絶尘开卷令人观不足陈䢍逺树含空烟羣峰缄积翠离离鴈外樯落日来天际髙侯邱壑心㸃墨悟三昩我欲傲沧洲昼长枕蓬睡郭畀房山尚书以清氛絶俗之标而和同光尘之内盖千载人也僦居余杭暇日䇿杖携酒壶诗册坐钱唐江濵望越中诸山冈陇之起伏云烟之出没若有得于中也其政事文章之余用以作画亦以冩其胸次之磊磊者欤因閲允同文学所藏着色山水一卷后有黙庵赋诗展咏永日遂纪尚书公之一二併次韵题画上云倪瓉白云孤鹤暮知还舡泊钱塘看越山珍重今朝重展卷吟诗作赋北忩闲岁己亥六月十八日也髙侯笔法妙天下貌得江南雨后山都是干坤清淑气兴来移入画图间沈右云山海上千里烟雨江南几村元气浑沦谁化尚书醉墨无㾗辛酉岁秋八月十有九日马治淮南春夜风兼雨空堂萧萧杂人语户曹好客无与娱故展横图慰覊旅大山矗矗如覆釡小山歴歴还聚黍人家隔岸见衡茅艇子随潮知浦溆眼昏莫辨云中树㨿案唿童执髙炬千里悠悠亦逺逰却喜意行无险阻阖闾城中为我家俗事到门多峻拒平生唯有山水縁招我登临无不许忆昨离家始浃旬此物依然入东楚乃知高侯画有神未让道寕与僧巨愿君从兹慎藏弃对棊寕赌淮南墅余北上道经淮南过宿故人邵文敬公署承示房山此卷爱而题之成化十五年三月卄八日吴寛春云离离浮纸肤翠攅百叠山糢煳山空云㫁得流水只尺万里开江湖依然灌莾𢃄茒屋亦复㫁渚迷菰蒲冈峦出没互隠见眀晦隂晴日千变平生未省识匡庐玉削芙蓉正当靣宛转香罏霏紫烟依稀梦泽分秋练未遂扁舟梦里逰酒醒独展灯前卷问谁能事夺天工前元画法推高公已应气槩吞北苑未合胸次饶南宫南宫已矣北苑死百年惟有房山尔祗今遗墨已无多忩前把卷重摩挲世间吮笔争么么扫灭畦径奈尔高公何丈徴明为朱子儋题赵文敏重江叠嶂图大德七年二月六日吴兴赵孟頫画昔者长江险能生白髪哀百年经济尽一日画图开僧寺依稀在渔舟浩荡廻萧条数株树时有海潮来虞集艺事推三絶交情到八哀衣冠太平出笔研好懐开虹月徒延伫鸥波眇去回同为帝都客挥洒得看来石巖次韵君不见帝婿王家寳绘堂山川发墨开鸿荒重江叠嶂诗作画东坡留题云锦光又不见后身松雪斋中叟伸纸临摹笔锋走楼䑓缥缈出林㘭芦苇萧骚藏泽薮白云飞不尽杳冥百丈牵江入樊口墨光照几射我眸我为搴芳歌逺逰胸中自是有元气世上何所无沧洲我疑此望犹未化瞬息御风行九州五山四溟一觞豆𤨏细弗遗囊禇收故能援毫发天藻不与俗工争丑好楚山云归楚水流万里秋光如电扫拈来关董散花禅别出曹刘斵轮巧披图我作如是观毛颕陶泓共闻道呜唿相马犹相人驽骀岂得同翔麟舎夫毛骨论形似如此鉴别焉能真后来有问延祐脚意索举似吾方歅至顺四年夏四月廿四日东阳桞贯道𫝊鉴定并题旷望不可极江山图画中晴空开浩荡元气辟鸿蒙逺树崑崙外扶桑沧海东黄河来万里弱水出三峯㠶影秋波棹潮音晓寺钟雨收龙入壑烟暝鹤归松妙墨真名笔神机夺化工古来精絶者谁似水精宫右赵文敏公重江叠嶂图今为李昶启明家藏昶姑孰士文子也士文以善医鸣扵时昶克世其家业且好读书能吟诗善楷法言温气和进退有度可嘉也以予尝交其先子因持是图求余题之所谓水精宫者文敏公号也时宣德九年春三月既望四明陈敬宗题长江㴞㴞向东㵼忆昔扁舟顺流下慈悲阁前浪花白两岸青山似奔马蒹葭杨桞风飕飕江行六月疑深秋归来已是十年事看画偶然思旧逰水声树色非耶是仍见山腰隠髙寺赤㟁沧洲杳霭间只尺悠然起愁思苕溪水落沤波亭王孙弄笔何曽停北来戎马暗江浒千古遗恨归东溟延陵吴寛观李兵曹所藏题王孙无运开英雄聊拾江山藏画中还从惨憺见旧物似有涕泪含孤忠聱牙禹贡未暇读一图万里知题封张韩刘岳无其功入关萧相将无同王孙夲号松雪翁能事错认营丘公丹青隐墨墨隠水其妙贵淡不数浓萦滩曲濑导巴蜀沓巘长峦连华嵩空蒙野马轧云日浩荡碧縠吹秋风王孙隔此不可从水晶䨇阙金芙蓉招之千年或一出黄鹤岂不思江东吴下沈周尚有陈琏题魏骥诗不及録续书画题䟦记卷九书画题跋记钦定四库全书续书画题䟦记卷十明都逢庆编竹西篱外涓涓涧水流竹西花草弄春柔茅檐相对坐终日一鸟不鸣山更幽仲穆翠玉萧萧在屋东玉人号作竹西翁品题莫説扬州梦好冩云间入卷中山居道人竹西志客有二三子持竹西杨公子卷来见鐡崖道人者一辩曰大厦之西有嶰谷之竹㫁两节而吹之恊夫鳯凰此吾公子之所以取号也一辩曰首阳之西孤竹之二子在焉清风可以师表百世此吾公子之所以取号也一辩曰江都之境有竹西之歌吹骚人醉客之所歌咏此吾公子之所以取号也道人莞尔而笑曰求竹西者何其逺也哉伶伦恊律扵嶰竹未既竹之用也孤竹二子饿终扵首阳亦夲适乎中庸道也广陵歌吹又淫哇之靡竹之所嫌也地无徃而无竹不必在淇在渭在少室在长石罗浮慈文竹之所也公子居云之隩篠荡之所敷箘簵䇢之所蕞结亭一所在竹之右即吾竹西也奚求诸逺哉虽然东家之西廼西家之东也竹又何分扵东西界哉吾想夕阳下舂新月在庚阊阖从兊至公子鼓琴亭之所歌商声若出金石不知恊律之有嶰谷饿隠之有西山骚人醉客之有平山堂也推其亭扵兎园莫非吾植推其西扵东南莫非吾美二三子何求西之隘哉三子者矍然失容惵然下意逡廵而退道人复为之歌明日公子成请曰先生之言善言余竹西者乞书诸亭为志歌曰望便娟兮云之篁结氤氲兮成堂百草芬而易蘦兮孰与玩斯遗芳曰美人之好脩兮辟氛垢而清凉岂大东之无所兮若稽首乎西皇虚中以象道兮体圜以用方又乌知吾之所兮为西为东銕篴道人为李黼榜第二甲进士㑹稽杨维桢也问讯扬雄宅深居在竹西风林冝月影春日听鸎啼东老应同乐南隣忆旧题东风又花草相与及幽栖方外张雨扬子宅前好脩竹因看万箇碧交加薫风满簟吹苍雪春雨充庖尽玉芽茶臼或闻来北牖箨龙未许过东家时时彷像扬州去柱杖寻君又日斜扶风马琬竹之清自淇澳诗作知所贵重晋唐以来爱竹若子猷元卿辈不知其几矣其为人类皆如瑶林玉树洒然风尘之表所谓淟汩迂踈尘胸垢靣者勿爱也至正乙未春余来浦东张溪杨君平山爱之植竹数百竿扵西林结亭苍翠间扁日竹西因以为号焉一日出示手轴展观友人杨亷夫作三辩以志之竒甚索余诗僣赋长句愧不工也红紫纷纷眩凡目子独深居嗜脩竹西林培植造化功阅岁亭亭立苍玉老节霜雪余洒洒数竿烟雨足髙标劲节君子贞孤坚雅韵幽人独炎氛一㸃飞不到满地浓隂清肃肃生平不侔千户侯直欲逺继王子猷元卿三迳亦萧散七贤六逸真天逰结亭松下临清流竹西名扁志所求春波荡瀁曵文縠山风戞击鸣苍球朱檐乱拂翡翠羽湘帘半卷珊瑚钩平山家住张溪侧髣髴当时草𤣥宅贞期冩作图画看个个琤扫空碧旧栽雨露今满林新长琅玕过百尺岁寒尚友双髯翁枝簳相依如鐡石緑牕沉沉几席润日对此君成莫逆松江水清涟漪涟漪㵼入青玻璃玻璃竹色光陆离醉唿美人歌竹枝竹枝辞古知音稀广陵鼓吹作者谁亷夫三辩尤崛竒中涵妙趣吾不如竹西竹西细论之临风朗诵淇澳诗月楼赵橚为竹移家亦苦辛我如东道竹如賔石头路滑机锋峻岘首碑沉感慨新淡月半牕金弄影清风一径玉传神明当柱杖敲门去爱汝草𤣥亭上人至正十五岁在乙未腊月廿六日曲江钱惟善在胥浦义塾题岘首借喻广陵今昔之不同耳溪上人家多种竹林西清意属诗翁湘灵鼓瑟风来巽鳯鸟䘖图月在东一室萧闲淇澳似此君贞莭岁寒同何当径造谈𤣥处静日敲茶试小童涿郡陶宗仪銕崕平生以文字为㳺戯如竹西题最枯观其落笔层层叠叠乃能发许多议论亦可谓宏且肆矣余尝评应酬未尝为文之病此良验也杨公子得诸公品题今日姓名頼以岿然不亡文固天地最夀之物孰谓儒生终日弄笔为不急事哉𢎞治七年六月望日前进士吴郡杨循吉观扵袁君飬正楼居题杨氏竹西之号为之品题者皆有元一代名家彼后人既鲁玉之失而飬正复璧之得可以永𫝊矣崑山黄云金华邵衷有长歌一篇偶遗之霅溪翁雪霁望弁山图至元二十九年余留太湖之濵雪霁舟行溪上西望弁山作此图且赋诗云弁山之阳冠吴兴峮嶙望不平焕然僊宫隠其下衆山所仰青复青雪花夜积山如换乗兴行舟须放缓平生不识五老峰且冩吾乡一竒观钱选舜举是日泛舟归湖濵至夜雪大作且起赋五言古体一首夜来天雨雪万木同一变饥鵶觉余起观览立须俨遥山琼成积平田玉如碾老夫醒眼看树树何其灿至元二十九年冬余假弁山佑圣宫一室以避喧值雪作不已但闭门拥罏饮酒赋诗而已聊记数篇附见扵此卷书试冯应科笔亦佳选重题五言古体一首城市我所居遥看弁山雄积雪最先见皓影照诸峰我今逺城市薄逰留此中忽焉岁云暮更觉樽屡空开门未然烛飞花舞廻风万木同一缟四野变其容恨无登山屐幽讨何由穷七言律诗一首倚天苍弁独崔嵬仙阙逰遨愧不才揽镜频嗟双鬓改推忩三见六花开山中酒户冲寒去城里行人踏雪来安得时晴风日好竹林深处且啣杯连雪可畏再赋律诗一首阶檐积雪动经旬犹自霏霏夜向晨四望莫分天地色一时遮尽海山尘舞风不住縁何事见日还销亦快人独欠故交来叩户洛中髙卧是前身雪晴知宫周济川和余杯字韵诗作此奉酬乱山积雪欝崔嵬对景惭无倡和才晴日旧曽梅下饮好懐今为竹林开仙人千刼能居此俗客三生始一来未许扁舟落吾手明朝相约共𫝊杯七言絶句三首子猷安道何为者自是相忘意最真千载寥寥风雪夜始知乗兴更无人一冬飞雪乂将春能报年丰不救贫我亦曽闻散花手不知天女意何勤眼前触物动成氷冻笔频枯字不成独坐火炉煨酒喫细听扑簌打忩声冲风催岁暮列仙乗白鳯曽冈涌素涛流澌涨银永花炫槎牙树氷合蜿蜒洞琳宫隠不见𤣥云封桂栋舟子櫂寒冽行人蹑晴冻长松堕玉英山空惊鹤梦弁山欝嵯峨盘踞霅溪浒天风散花女巧态能万舞老干骧玉虬危石蹲塩虎夜光崑崙丘明月清虚府何人盪兰棹胜槩归仰俯兹境数百里一一登画谱盍念闾阎氓黄竹传自古白昼闭荆扉烟寒尘满釡胡不冩作图表我疲农苦沃洲樵叟潘嚞仙翁放情在丘壑丹青有神过祁岳山房梦觉雪满天开户寒光动云幄长鑱不去斸黄独短棹幽吟载孤鹤归来扫却雪弁图一幅霜藤卷盈握林囘迳转秋毫分焉知不是无心学弁山髙在何境上摩青天数千仭下压具区三万顷应有仙人住絶顶桧筠隂森绕丹井嗟哉尘网婴何由蹑飞景危峰挿云蟠玉龙长冈挟天垂白虹竹下谁能置茒屋耳边已似来松风山抝嵯峨见宫殿彷彿户牖开青红正好骖鸾上银阙恍然已堕氷壶中画师无数总莫比对此转觉心神融黄龙窟梅华坞飞猱悬薜萝饥鼠号榛莽我欲从之心迹素杖藜雪后寻行路吴原道致逺千峯玉立弁山东湖入移舟入镜中一代风流惟见画令人转忆霅溪翁武林钱惟善题于吴门时至正丙戌十月九日也张溪云偃松钩勒竹长卷伯时相从读书者三四年其昆弟与诸生异余固知其将有成立也前年冬要余于家时天寒大雪观雪于池阁上出此卷求作竹树时以冻不可去年春馆于梁溪遂携此留斋舍凡阅两寒暑而后成虽若有未尽善然而坡陀之间扶疎之意余为吾伯时用心亦劳矣伯时亦好画故乐为之而不辞至正九年四月三十日吴郡张逊题于吴氏舍馆王君伯时蚤嵗从学于张谿云先生故其能事皆有师法今观所藏张先生松竹图益信伯时所学之有成后之学先生非伯时其谁与归伯时兄仲和持卷索仆画辞不获已为作竹梢深媿美玉左右而寘珷玞也凡观张先生双钩竹当与古人并列故不复缀言天游生陆广季𢎞霜松雪竹当时见笔底犹存嵗晏姿文采百年成异物西风吹泪鬓丝丝髯张用意鐡钩鎻书法不凡诗亦工清苦何忧贫到骨笔端时有古人风倪瓉岁壬寅九月廿六日笠泽道舘东斋自唐王摩诘双钩竹法传扵江南而世之画者多宗蜀主故黄荃父子擅名当代国朝黄华老人而下如澹㳺房山蓟丘二李吴兴赵魏公诸人皆工墨竹钩𤨏之法殆若絶响余来吴中始见张仲敏双钩徃徃得摩诘遗意此卷乃为其友王君伯时所作其松石坡地向背前后又有董北苑法诚可爱也云门山樵张绅识余官翰林几六年每与院中羣公商㩁其乡里之好事者余必以吾沛郡朱永年氏为称首因出同郡张溪云先生为余内人从叔父王伯时父所画竹观之座中啧啧声不絶口乃知名品当不逃乎鉴赏也余在童丱时则尝闻先生善画竹然未知有此精絶耳此盖深得江南鐡钩𤨏三昩近代则未之见也噫故家文献凋落散失子孙不能守其所藏之物者多矣今此卷获归永年独何幸邪是日同观者侍讲邹仲熈右賛善王汝玉检讨苏伯厚宗人府经歴高孟升待诏滕用亨余则典籍梁用行也时永乐六年夏六月二十八日书扵玉堂之斋室云唐人墨竹推絶伦辋川真为竹冩神笔端描出钩𤨏法片片剪落湘云春澄清亦得此君意金错刀成世争贵数叶萧踈玉一枝鳯毛龙角夸雄丽张君画作何人传落墨徃徃宗辋川佳人天寒翠䄂薄满堂飒飒生风烟平生跌宕不覊迹逰遍空山与荒泽长松古石摠相亲尤与此君情莫逆大娘剑器张颠书竒妙自与常人殊兴来大呌数纸尽赤手探得骊龙珠君今骑龙蹑云衢百年真迹絶世无尔从何处得此图重价自合倾名都我来为尔赋长句诗成摠是江南趣醉挥如意按节謌不知击拆珊瑚树永乐己丑秋前五日余获请告还吴偶过永年清友佩兰轩出示溪云先生画竹卷中题咏已冨又不容辞卒然赋此殊自媿也青城山人王汝玉识太湖山石玉㠝岏偃蹇长松百尺寒明月满天环佩响夜深露冷听飞鸾海东樵者蔡伋士安昔人画竹咸钩勒若王辋川黄荃父子辈尤臻其妙山谷云墨竹起扵近代不知所师后人遂不事钩勒矣溪云张仲敏与李息斋同时画墨竹自以为不及一旦弃去而用钩勒此卷画与学子王雨伯时者今归朱氏永年矣观其松石坚确不渝之姿此君贞莭后凋之操有似其人或云溪云尝从黄冠故清雅若此永年保诸浚仪张肎识溪云善冩双钩竹襟懐摆脱湘江緑醉来乱舞金错刀翦出千枝万枝玉初疑珊瑚涌出沧海又疑球琳在县戞击鸣云和阆风𤣥圃𣺌何所遗此玉树踏交枝柯虞廷九奏箫韶乐治岐有道文王作是时至和塞天地感此千仭瑞羽逺自云中落有时应化来翩翩为君重赋卷阿篇成化三年夏海虞刘君以则偕其乡友頋志行周以舟㳺访至松且示余张溪云先生钩勒竹一卷予爱而玩之留踰时题一诗以归冬十月朔旦瀛洲遗叟钱漙题君不见古来冩竹知几人几人冩之能逼真请君为我侧耳听我今作歌歌具陈唐人竹品谁苐一精妙独数王摩诘深知篆籕古书法却对篔筜冩萧瑟后来复出萧恊律瘦茎耸节称絶笔香山居士欣得之为作长歌更飘逸萧后画者寂不闻赖有湖州文使君使君相去数百载继与此竹传其神自言平生少知者唯有蘓子嗟云云东坡得意下笔亲笔底叶叶皆云当时好事刻诸石雪堂之墨今犹存其余诸子不暇论载之画谱何纷纷我朝岂亦无作者国初以来谁复冩尚书髙公生古燕风致不在蘓文下吴兴复出松雪翁飞白之石尤潇洒息斋父子俱觧此借借声名在朝野丹丘先生典秘阁阅尽古迹天所假髙画竹叶叶叶小要比湘江之竹瘦而少赵画竹叶叶叶飜要比悬崕之竹曲而矫柯画竹叶叶叶长要比姜叶之竹肥而老李画竹叶叶叶繁要比桃枝之竹秀而好乃知竹夲无一类作者随机夺天造呜唿数子各枯藁我欲从之生不早清风散落天地间遗墨萧条已如寳徃时复有张溪云书法临池常草草脩叶长梢出尘表燥笔湿笔纵横扫至今姓字留三吴尚觉秋声在清昊约斋先生今更能胸次竹石俱峥嵘鲁公相国家世好况是摩诘之云仍烂研细墨工画竹不问雪楮连氷缯平生博古耻沿袭要与数子争声名他人画竹一笔生君独画竹双钩成他人笔弱徒费墨君独墨少由笔精每为一竿苍石根兴来寛作一日程虽云不受相促迫腕指曲折无时停君家夲在金华城城南结屋幽而清轩牕六月闻商声时有野客兼山僧坐中每染松麝黒竹外不絶茶烟青今年我亦来卜隣亲见落笔纷纵横纵横何所似挥秃千兎豪年光不知老将至笔力岂惮心之劳开图总是白雪满纸尽得清风标或如青田素鹤之影或如丹丘白鳯之毛或如銕钩𤨏或如金错刀或如蚕头之攅或如燕尾之交或如琼瑶之剪刻或如木叶之䖝雕或如潇湘江头帝子之羽葆或如连昌宫中美人之翠翘或如节士皓首扵山谷或如狂夫白战扵林皋廼知用心苦由来非一朝几畨见月时坐闻紫璚箫见月复见竹浩兴飞云霄几畨见雪时醉黒色貂见雪不见竹长啸通林梢譬犹履豨知瘠肥岂不曰良贾觧牛识綮肯岂不为良庖谁能调朱弄粉巧作没骨画颜色艶如儿女娇彼画史者虽立扵万里之下风亦不足以仰视其扶摇当知王君之竹乃非竹王君之竹如其人王君之人如其竹君之性冲澹竹亦无繁缛君之性萧爽竹亦无尘俗直节竹所有王君之节不少曲虚心竹所有王君之心虚且肃他人无过但冩竹岂觧与竹之风无不足王君王君人共知当今画竹真画师后来一笔岂易得价重不减珊瑚枝四方载酒来求之王君不衒亦不辞屏障得此物屏障生清晖箧笥得此物箧笥生风漪如何王君不我嗤有竹輙来求我诗我诗一题数百首恼杀双鬓几成丝近方闭户不敢作君复怪我诗穷为我诗亦有名君竹亦有情毎冩赠我酬诗评昨朝又惠雪色纸东西两丛三五茎东樷三茎初雨晴叶叶尚倒枝枝倾西丛五茎含风生叶叶俱动枝枝迎下有郭熈所画磊落之白石上有过扵脩竹之棘叅青冥使我素壁悬此画读书之眼为之醒感君此意何以报索纸为作长歌行报以双南金南金非我有报以锦绣叚锦绣不可乆赠君相交期白首此画此诗传不朽此銕崕杨先生赠王子初双钩墨竹歌今为族弟以则书扵张溪云竹卷后盖以其中称许溪云双钩法妙絶当世观此卷则知鐡崕先生非溢美也成化二年岁在丙戌春仲长珏廷羙识谿云张仲敏既为其友王伯时画钩勒竹并松石一卷不啻犀然牛渚献竒露怪万寳出炫心夺目莫此为快天㳺陆季𢎞复为伯时之兄仲和作烟梢数笔雅澹中有竒致则又若太羮𤣥酒不假调剂功至味自然爽人牙頬是卷也诚所谓百不为多一不为少岂非人间之至寳也邪况自元迄今宗工鉅儒题识满卷尤足珍袭可知今年春余访刘公以则于穿山之阳因以出示予方病酒繙阅之际不觉宿酲之顿觧信一代之竒也因书其后以归之峕成化丙戌春三月望日前长洲陈鑑缉熈识京口郭天钖云山卷门有方𫀆客图成澹墨山我非求肖似汝亦爱幽闲宻树难分辨髙云任徃还行当絶世事终老屋三间天钖诗书画为良上人作米公元晖昔游径坞登含晖亭揽山青云白树色水光之胜悟得毫端三昩为郑王杨吴董宋郭范羣公擅长初闻是説实讶之及元贞丙申春予寓山中禅余偕二三友纵歩是亭目击真态亦有感发乃信元晖悟是而得天巧非浪説也大德癸邜秋既下峰顶及今至顺癸酉逾三十年每想旧逰之乐不可复追为之慨叹适又三月十有五日姑胥良禅人出示郭公天钖所作乱山隠秀轻云抹淡矮屋藏林短桥横磵朝㬢夕霭千状万倪把玩至再不觉宿懐一时脱焉恍如身临亭际神逰物表殆不知人为邪天就耶抑郭得于米耶米得扵天耶善毫素者辩之庶几吾言得之矣鹤林释契了飞墨来从海岳菴春烟林麓是江南緑苹洲渚闲鸥白不着征人一觧骖商颂何须曵履歌江南山色砚池波长髯蘸得琳琅墨留作飞云在磵阿遂昌郑元祐今人作事每师古摹拟太甚覆可嗤要扵法外出新意变化臭腐为神竒㐮阳画法妙前代千金一纸争购之郭公丹青有能名亦复爱之如渇饥今观此幅殆逼真气骨老苍无俗姿青峰碧涧在烟雾令人益重幽人期沃洲天姥见彷彿支公寺前秋鹤飞桥危霜滑笋舆小忆得前度曽攀跻郭公乆矣閟泉壌此幻不灭留赍咨前身太白无乃是句法酷似金山诗右题良禅人所藏亡友天钖先生青山白云图时至元丁丑十二月望松陵释祖瑛万叠青山万叠云水邉烟树隔孤村依稀南岳峰头住茅屋三间独掩门檇李释若舟雨后山光分外竒苍云淡淡树离离朱方才子毫端妙絶胜襄阳米虎儿天泉余泽近自江南过江北旅食维扬为寄客春风红舘雨余初满地莓苔滋翠色踈林日晓集晴鸦柴门静掩絶纷譁寸心悒欝不自得幽然抱膝吟朝霞忽闻剥啄敲门速自起开门延客入乃是故人逺相访袖出乱山图一卷恍然置我玉壶间诗思满懐清可掬大山高耸削芙容小山㣲茫如聚粟迢遥一𢃄石嵯峨连峰接岫白云多矮屋隈嵓倚苍树㫁桥流水笼烟萝自叹平生爱山水披图挹玩情无已迟我它年致事归营结茒堂烟雨里时至正丙戌端阳后三日樵山汉拜手谨书南徐景物天下雄白波青嶂开图中岘山东南米老屋至今佳处留遗纵峰峦当户日与对磊落元气填心胸神闲意定得真理往往徤笔收竒功出尘絶俗逈潇洒肯与李范相雷同阿晖笔力信扛鼎天机絶逾乃翁烟云变态㸃滴就千金一纸真难逢郭侯此画实肖似只尺万里神尤工逺峰隠雾互吞吐古树帯雨涵空蒙浮云絶顶自来徃小桥流水潜相通山深路㫁人迹絶惟见老屋欹林东穷幽极胜了未厌耳畔习习生清风恍然置我尘世外逸兴已觉追㝠鸿愿师此卷重珍袭抱琴他日来相从三山林逸山水高深树石幽翛然兴趣起沧洲无因坐我衡茅下闲看白云真自由未遂青鞵布袜期攸然观画重嗟咨云烟半隠兹山秀万壑千巖了不知中山汤錥郭髯余所爱诗画总名家水际三义路豪端五色霞米颠船每泊陶令酒能賖犹忆相过处清吟夜煮茶天钖椽郎与余交最乆死别忽忽二十余载念之悢悢如何可言钖弓河上𤣥元道舘钖麓𤣥丘精舍其画壁最多今或为军旅之居或为狐兎之窟頺垣遗趾风景亦异虽余之故乡乃若异乡矣不归吾土亦已十年因胜伯徴君携此卷相示为之展玩感慨并叙述其畴昔相与之所以然者其中有不能自已也投笔悽然乆之至正二十三年岁邜十二月十日夜笠泽蜗牛庐中冩倪瓉前朝郭天钖觧冩雨中山鸟度朝云湿僧归夕照闲湘灵弹瑟罢神女驾龙还逺道无穷意江流杳𣺌间江浦杜惟铭文学秩满南归持此图索余题乃京口郭公天钖临米家笔法又书五言律诗一首于其上惟铭将之永平司训就用郭韵冷风洒翰情见乎辞洪武三十年丁丑岁八月既望均虚白在青云轩冩霅溪翁山居图卷山居惟爱静白日掩柴门寡合人多忌无求道自尊鷃鹏俱有意兰艾不同根安得䝉庄叟相逢与细论此余少年时诗近留湖濵冩山居图追忆旧吟书于卷末扬子云悔少作隠居乃余素志何悔之有吴兴钱选舜举董元事江南李主为北苑副使米元章称其画在诸家之上此卷今留王井西处乃赵兰坡故物余取其一二摹以自玩今复再见如隔世然骎骎老境惟有浩叹耳霅溪翁钱选重题舜举少年爱弄丹青冩花草宛然如生人争欲得之其晩年益趋平淡多作山水此卷虽规模董北苑然又自成一家可谓前无古人矣赵孟吁书董元之石韦偃之树画史俱列上品此图能兼二妙真舜举得意笔也古涪翁疎林㫁岸鸧凫辈杳霭灭没其间大有佳趣舜举自谓得董北苑一二岂非元章所谓江南一片秋色耶号为山居乃饕取至此此老颇复可耐陵阳子牟巘书凫雁集平沙松衫暎水涯山中幽僻处真个是仙家东鲁史诠门前野水可通渔云里草楼方着书好山谁临北苑画㫁桥我忆西湖居尘埃自着鸥鹭外霜露正当鸿雁初为报秋风摇落早梅花消息近何如制河杨彛山林之幽乐且闲何人卜居云半间草楼髙出苍树杪石梁斜压清溪湾循溪隠隠穿细路㫁岸踈林接烟雾㣲茫万顷白沤天雁阵凫羣落无数樵歌初㫁渔唱幽沙头人卧竹叶舟青山数㸃西日下渺𣺌一片江南秋我昔苕溪问清隠溪上分明如此景别来时或狂梦思忽见此图为心醒钱翁少年善丹青晚岁笔意含英灵兴来漫临北苑画妙入毫末穷杳冥无声诗与有声画翁能兼之夺造化词林诸老富品题一纸千金重光价应君持此索我诗愧乏琼玖荅赠之临风展玩三太息宁不为动莼鲈思我今借屋湖山里恍惚风烟无乃似儗将三尺白剡藤试烦东隣雪蓬子桞洲陆景龙予释禫服未行而向平之婚嫁方殷日汩汩于尘事偶得陈起东携此卷至展阅一洗我俗殊用快然乃书以识时成化辛邜十一月八日也华亭张弼书续书画题䟦记卷十书画题跋记钦定四库全书续书画题䟦记卷十一明郁逢庆编唐子畏倦绣图夜合花开香满庭王人停绣自含情百花绣尽皆鲜巧惟有鸳鸯绣不成正德八年夏五月唐寅画并题唐伯虎单条青云台殿泉声隔黄叶关河鴈影来别有诗人好懐抱西风双鬓一登台苏门后生唐寅画呈何老大人先生唐伯虎题画金风秋立至凉生雪鬓虚梧桐一叶落打着手中书其一灌木倚道左流澌鸣沙中欲渉未抠衣且乘君子风其二山髙鸟不巢水清龙不住至察则无徒故冩糢煳树其二根梢都不见上下有云遮愿我三千岁山中学服花其四大雪压茅屋县官谁得知殷懃付杯酒贫自有便冝其五开径便见竹对人闲赋诗泠泠风触佩正是雨晴时其六唐寅沈启南花草册芳姿着酒殢枝头行客村前醉不休斜出短墻春正暖不施朱粉自风流梅花雪魄氷花凉气清曲阑深处艶精神一钩新月风牵影暗送娇香入画庭薝卜谁道红葩夏日芳独留黄种吐秋光五尺竹阑关不住还将一半露宫粧秋葵老叶禁寒壮岁华猩红㸃㸃雪中葩愿希葵藿倾忠胆岂是争妍富贵家山茶翠条多力引风长㸃破银花玉雪香韵友似知人意好隔阑轻觧白霓裳玉兰荆棘丛中鬬冶容冷风浥露淡交浓更夸独得春香首都譲纎纎紫艳红蔷薇髙攀才子沾衣緑争挿佳人压鬂黄谁向蟾宫分得种年来人月满庭芳槿花亭前緑宻玉成丛鳯宿枝头烟雨空箫管一声人未寝满林明月浸清风丛竹老松屈曲舞苍虬万壑泠泠泉自流堪羡主人多逸趣逍遥物外几春秋咏松万里随阳出塞长空江菰米绽秋香芦花月白啼更罢啄尽寒汀一夜霜芦鴈长洲沈周文休承题夀意绮宴开晴昼青鸾下紫霄麻姑来擗脯瀛女觧吹箫丽景添春酒回风拂歩摇何须羡蓬岛沧海有新谣文嘉许元复椿萱芝兰图题额庄椿自是长生树蘐亦能开百岁花更有枝兰在花下春风常驻列仙家许初谨题沈启南浅色山水避俗耽幽僻逃名学古狂深松无六月江阁有余凉策杖诗将就看山意自长何须寻絶岛此地即仙乡其一东风一夕至吹散麦秋寒花落春愁尽莺啼午梦残碧桐山舘静白葛道衣寛饭后吹新汲云铛试月团其二焚香浄扫地隠几细开编取足一生内汎观千古前风踈黄叶径露发夕阳天物理终消歇幽居觉自妍其三埜外看山色因寻静者居短垣花塞路曲沼鹭窥鱼入坐无尘蹟堆床有道书自忘轩冕累端为世情踈其四沈周制陆叔平雪景小幅雪深一尺强堂阶尽埋没赤脚踏层氷诛茒覆庭植笑杀灶下侬眈竒甚成僻雪后作此为友人易薪覆花漫题俚语陆治陆叔平着色山水晴岚雪浄空潭影长谷风踈散鸟声笑拂当年醉题处青山留得饮中名花邉何处酒家村竹阁沉隂半掩云满地夕阳山径昃樵歌隔坞水中闻翠壁飞泉下急湍谿亭草阁镜中悬枫林如锦凭栏外一片晴峰鏁澹烟逺山遥望有空青溪口花横锦绣屏住在此乡无一事日长闲録煮茶经包山陆治制文衡山倣赵松雪着色山水越来溪上雨初收茶磨山前烂熳逰斜日正临芳草渡飞花故㸃木兰舟徴明独爱无人处幽栖不用名竹鸡啼午寂松䑕落枝轻芳草初平路春溪欲上城萧然吾亦得扰扰自劳生祝允明过雨山堂蒸翠云四檐籐竹鸟声闻青天不动风文坼锦石相鲜磵道分流水桃花真隔世草衣木食自为羣笼鵞冩帖关幽兴却忆风流晋右军王宠茅檐日暖燕交飞云过墻隂满翠㣲中酒经旬掩关卧苍苔浑欲上人衣居节饥食松花渇饮泉偶从山后到山前阳坡软草厚如织日与鹿麛相枕眠周天球沈石田浅色山水行尽﨑岖路万盘满山空翠湿衣寒松风涧水天然调抱得琴来不用弹竹树人家在崦西山廻水抱路常迷溪亭兀坐还开卷时有书声杂鸟啼秋叶堕红风策策野色过桥秋正分独自吟行知者少惟应流水与流云江上雪晴驴背寒江山刺眼玉㠝岏归来不减㶚桥路满意新诗压冻鞍𢎞治戊午菊月望沈周冩黄五岳行草手卷南山歌南山嵯峨不可拟盘亘云霞几千里遥将太乙共清汉直与元气相终始日月初临照至今开辟从来暮容紫碧洞年年长玉芝灵源往往流青髓渭川龙首岂堪并临潼绣岭犹虚美谷静宜容阮籍啸泉香可洗巢由耳中有道人松子曹飘然结搆星崕髙三鸟翩飜下王母寸心辗转勤云敖佳寔频餐羡门枣竒花屡见东方桃朱颜暮景迨千岁緑髩春风无二毛区区九州非我宅阊阖翺翔意何适妸娜扶桑挂角巾浸淫弱氷双飞舄朝探仙侣入蓬壶夕访神人到姑射万乗真嗟世上荣一丸永作崑崙客道人髙懐吾所希道人石室吾当归此时不得共流羽他日终期同探薇眼底何曽有黄屋箧中亦已成萝衣瑶琴倘尔造巖畔留取长谣絃上挥正德庚辰秌仲上丁日五岳山人吴郡黄省曽撰黄鲁曽四言诗得为字翁生明时身重神頥黄阁偕游玉树相随罗浮将餽丹阳且居予惭真人有日骖螭翁见予言可以忘饥闻翁富德其降不迟彼徒夀者亦奚以为汝宁黄鲁曽汤珍五言诗得此字云阳古名邑土风擅清美爰发忠孝门敦龎化仁里伟矣南山公髙标国之纪五色将鳯雏文采崛飞起燕翼裕诒谋盛德廼钟此皇天有深眷君子福所履秋风敞华筵夀域开未巳优㳺乐泉石终期狎黄绮中山汤珍王履约五言诗得春字南山美清旷佳气日夕新青霞飞石壁瑶水洒松筠巖居飬𤣥牝灵卧栖幽真螭驾邀王母羽莭寻玉宸几见蟠桃花嬉逰乐千春吴门王守王履吉五言诗得酒字南极烂明星昭代隆黄耉神将天壌行兴与云霞友相过鹿皮翁遥结商山叟玉箸西王桃琼杯石榴酒祝公千万年如岗亦如阜王宠皇甫冲五言诗得以字南山从天开白日散霞绮长风落松响秋色翠㣲里山人飬𤣥素託为簮缨以甘作尘外逰遂洗池上耳飘飖把玉英啸傲酌石髓竒龄比崑崙百岁乃鲵齿吴郡皇甫冲皇甫涍五言诗得介字庆云飘长风连天欝江介子乔命宵驾夭纡逺超迈帝遣嘉山灵赑屃十洲界衡和杂歌絃王图粲金薤宓妃掇丹荑湘娥挹沆瀣海尘拂新杯千春一惊快吴郡皇甫涍文夀承五言诗得眉字九月茱萸节霜清日熈熈时有八袠翁悬弧适兹期称觞遍南国祝颂何骈骊飘飘神仙徒皓首复龎眉髙懐赤霞表玉质璚瑶姿强徤享太平渐尔臻期頥华堂荐锦瑟鑑锵响清丝飞觥恣绸叠琼浆溢淋漓悠悠乐无穷千秋莫可知赋言一以赠常茹南山芝长洲文彭文休承五言诗得夀字秋爽山増髙清露落林薮寒花散黄英时月已临九闻有八袠翁髙卧南山阜屋后千尺松门前五株桞悠然乐太平青山暎白首吾闻洪范语五福先以夀为人生至愿见重圣哲后七十古所希况在七十右行追百岁近坐阅承平乆无乃有至术不然天与厚我欲前致辞媿非陶谢手吴郡文嘉石田临王叔明阜斋图此图彷彿竹里舘茅茨翛然傍川水倚牀张册白日长复有孤桐置髹几沈周玉虹千丈落潺湲石壁巖巖拥翠鬟料得两翁劳应接耳中流水眼中山徴明山斋髙控悬苍壁自有芳云时卷舒百尺氷帘遮不㫁月明空负夜牕虚陆治文衡山着色单条檐树扶踈帯乱鸦萧斋只似野人家纸忩猎猎风生竹土盎浮浮火宿茶日色射云时弄采雨丝吹雪不成花庭中卉物彫零尽独有苍松领岁华嘉靖卄又七年七月十日徴明虎山桥外水如烟雨暗湖昏不系船此地人家无玉歴梅花开日是新年周天球谢樗仙山水树杪重泉雨气凉浴凫飞鹭满瞿塘杜陵新谱渔家傲竹笛声𫝊到艹堂樗散谢时臣逺峰疑着雨髙𣗳若含风水墨传神妙樗仙继石翁隆池彭年雨过山含翠迎风树作秋世情方扰扰消尽一溪流文嘉休承姚云东题竹闲看脩竹过邻家翠色姢娟乱紫霞扫石坐来忘却去一坡凉影日西斜竹有清风石有苔是谁勾引此中来笑谭忽忆梅花老何处吹箫月满台孤巖兀兀长莓藓上有竹枝青可人歴尽岁寒俱挺㧞眼中谁是百年身髙原独树天邉趣怪石幽篁画里情莫笑王维成老懒只从笔底着秋声巖头古木纒薜荔下有碧篠相因依向晚秋烟共秋雨暝光一𣲖入柴扉竹不遮泉松閟壑倚楼日日有余清云东逸史虽能冩难冩风声与水声东风吹竹满前溪溪竹丛深路欲迷日日雨多泥滑滑不堪鸡鹘再三啼丹丘生姚绶石田临云林小幅倪迂妙处不可学古木幽篁满意清我在后尘聊㸃笔水㾗何澁墨何生沈周不见倪迂今百年故山乔木岭苍烟晴牕展轴观图画澹墨依然见古贤匏菴吴寛清絶倪迂不可攀能将水墨继荆关踈林斜日茒亭外一片江南雨后山文嘉沈启南行草二诗卖诗买画出春城着破青衫白髪生四海固无知我者空教啼杀树头莺吴淞江五老迂踈自笑年来活计无只有砚田耕未了云山还向笔端锄秋日同友人歩虎丘倦坐可中亭上值谈空上人持笔索书漫録旧作二首长洲沈周沈启南层峦图层岑交乱云歴歴映羣𣗳云山互相依青白媚朝暮下有土着者静居气欝聚脩松䕃髙宇细草披纡路幽深疑世违时复随杖履鸣琴值客来语歇客还去天机发所乐漠然非人故吴仲圭得巨然笔意墨法又能轶出其畦迳烂熳惨澹当时可谓自能名家者盖心得之妙非易可学余虽爱而恨不能追其万一间为此幅生澁自不足观犹邯郸人学歩而併失其故矣沈周右石田单条焦墨山水与平昔不同层峦叠嶂细入可爱想其得意者姚谷菴题画七言絶山中习静避红尘朝夕惟扵木石亲昨日渡头春忽到东风緑水又𥻘𥻘绀园䑓殿出树杪山半斜阳磬几声野客乗舟何处去緑苹洲上水波平汲江然竹寻常事欵乃一声何处歌泛宅浮家无限乐世途空说有风波杨桞风㣲水不波放船载酒乐如何浮生百岁同春梦青镜年来髪易皤松枝挑满担头春石路﨑岖足苦辛薄暮敢投山舍宿城中多少待炊人亭如篛笠安溪口日似铜钲挂树头但得有山兼有水古来何处不冝秋苍洲老树碧山前秋水茫茫一钓船昔日画师非俗士东菑庄子在蓝田公绶沈石田云山小幅看云疑是青山动谁道云忙山自闲我看云山亦忘我闲来洗砚冩云山沈周烟迷山下树云动树中山一片朦胧影相看未拟还西涯溪流添雨急树色着云深雨歇云归壑㣲茫见逺岑陆师道雨过日生五色云过山余数层时有炊烟出树中多隠士髙僧陆安道文徴仲古木髙逸图春风着桞弄鹅黄宿雨膏原细草香莫怪幽人坐忘去逺山偏自称斜阳徴明闲往闲来独和歌桞花燕子水㣲波西湖堤上平如坻春草青青放白驴居节文太史倣倪迂笔意平生最爱云林子能冩江南雨后山我亦雨中聊㸃染隔江山色有无间徴明倪迂标致令人想歩接邯郸转缪迷笔踪要自存苍润墨法还湏入有无祝允明山寒有古意木落见清真不见倪迂叟谁能继后尘周用项墨林小山丛竹能与米颠相伯仲风流还只数倪迂应将尔雅虫鱼笔为冩乔林怪石图此张伯雨题云林画也墨林子最似迂翁故书以题之董其昌文夀承草书单条十日春隂不褁巾喜看庭际緑苔新山斋听雨惟髙卧忘却门前问字人玉色吴牋胜陟釐端州小砚墨花垂试拈阁帖闲临草不是羲之即献之文彭文休承题画青山隠隠水漪漪暎树兰舟晚更移一缕茶烟冲宿鹭无人知是陆天随不着簑衣坐野航白鸥流水𢃄残阳渭川渔父休相妬只钓银鲈不钓璜罨画溪山罨画亭水风忩户不湏屏荷花一色烘云锦围着仙人自醉醒青竹长竿白鹭矶碧江还暎緑荷衣凭将此叚闲风物遮掩人间是与非诗翁拣得雪中天雪澹梅清伴冻肩吟思一腔何处见蹇驴寒迹里湖邉軥辀啼彻雨初收隔浦千山翠欲流有约吟诗过桥去风烟极目总疑秋山斋雨坐漫焚香几浄牕眀竹树凉午睡起来无一事自翻残墨冩潇湘虚斋日午酒初醒残墨余香入砚屏小様吴牋莹扵雪自临南牖冩黄庭三竿红日一庭苔山鸟声中醉梦廻不是道人犹未起年来白眼亦慵开太湖石畔种芭蕉色映轩忩碧雾摇瘦骨主人清似水煮茶香透竹间桥青山不逺世人自逺青山竹里茆亭子清风日日闲其一山径有柴关萧然竹树间倚栏无一事静看鸟飞还其二江岸草萧萧江云乱眼飘无愁茅屋底痛饮读离骚其三日落暮山紫江深草阁寒寻诗得佳侣相对倚虚䦨其四叠嶂千岩转廻流九曲湾石桥间立处常听水潺潺其五雨余飞涧急树叶总萧萧欲覔扬雄宅冲泥过小桥其六髙天爽气澄落日横烟冷寂寞草𤣥亭孤云乱山影其七四月緑隂成乔林下清影何处鸟啼花山人酒初醒其八曽见尚书笔依稀二米间戏将烟雨意拟此越中山其九古木挺虬干丛篁低碧枝湘江何许梦石上雨来时其十陈白阳倣石田小幅春日气和山出云隂隂山路未能分山人日日看不厌但惜不堪持赠君此石田翁题画之作壬寅春暮逰西山戯冩以赠云屋上人道复王百糓䟦赵大年江干雪霁右赵大年摹王右丞江干雪霁图一卷上有宋缉熈殿寳贾秋壑米南宫赵仲穆私记頋仲瑛俞石涧题盖思陵御府之物经诸家收藏鉴定灼然希世之珍也大年本王孙而水墨丹青清森古澹无寳玦珊瑚纨绮豪贵之习可谓蝉脱污泥皭然髙暎者矣冝其遗赏千秋重若璆琳乎太原王穉登沈启南桞汀白燕卷和袁海叟韵素姿惊眼旧全非百姓寻常识者稀向月似看双练出开帘疑放一鹏归知飡雪液通仙骨觧翦霓绡作舞衣定是阿娇钗上玉郄来金屋化双飞昔袁海叟作白燕诗世称絶唱余不敏亦和其韵但愧不能彷彿徒贻续貂之诮耳沈周髙下翩翩雪羽齐江南社后絮飞时旧时王谢乌衣尽舞罢霓裳缟䄂垂帘外风轻银翦翦钗头春冷玉差差楼前霜月伤心处只许张家盻盻知徴明掠水穿花元自异江楼苑殿玉缤纷池池夜冩凉州月翦翦晴吹勾曲云万树东风藏舞絮半帘轻雪卷香芹湏知天上琼瑶洞不入人间鸟雀羣周山頋闻雨香泥润长芳芹钩掠冲烟迥不羣一自玉钗随羽化双将银翦恰春分低縁皎洁还惊俗细听呢喃始识君欲覔故人袁御史草堂何处话殷勤髙阳许初天女春逰逐社囘霓裳缥缈日邉开瑶䑓半入秦山吐玉沼斜临汉苑㢠廻直取云言供作赋更将月舞接飞杯千华好待韶光发唯是招灵兢国才王守社后差池素影非荆门春尽雪初稀王孙陵阙当年见天女祠庭昨夜归彩胜风飜银作缕湘帘云碍玉为衣寻常不逐啣泥伴遥忆移书海上飞彭年惊见𤣥禽故态非雪翎玉骨世应稀越裳雉尾姬周化瀚海乌头汉使归误入棃花唯听语轻沾栁絮似添衣朱帘不隔凉州路任尔差池上下飞三桥文彭攅氷为骨雪为裳不属髙禖恊降祥双剪斜飜云叶堕轻销虚傍月华凉媫妤梦转湘帘薄灵阁春深白昼长寄语后宫临镜者钗头瑳玉好深藏包山陆治双燕翩然下竹扉晓檐霜羽弄辉辉谁言白鸟非𤣥鸟肯信乌衣是雪衣小院风轻迷蝶去沧江日落乱鸦归也知自惜竒毛羽不向朱门汗漫飞休承文嘉曽是瑶星散作非差差玉翮见来稀疑将翔雪天南渡似挟杨花塞北归讵谓丹书遗赤羽宁敎清梦入乌衣人间不贵熈平瑞好向璇丘珠树飞黄姬水暎日穿云恍又非瑶光沦魄化生稀水晶帘箔疑曽入金股钗梁去不归爱舞霓裳娇緑水愁翻玉剪制春衣江南杨白无消息休逐风花上下飞居节御沟东畔桞条春天女惊看色更新飞絮乍迷波上影避尘初化掌中身霓裳散采人如玉雪羽凝寒月似银爱尔素衣能不染讵愁京洛有淄尘张之象昭阳宫里洗新粧粉黛三千枉㫁肠不是楼䑓凉似水谁教毛羽化为霜河邉度影银生色花低啣泥玉有香莫向衆中夸素质蛾眉偏妬雪衣娘李先芳曽是乌衣国里身玉楼琼树换手神双飞剪出机中素独立收成掌上人月下歩摇花有态水邉飘动袜生尘陈王亦自多情调洛浦相逢总未真黎民表差池素羽度银塘乱入杨花拂苑墻神女江邉琼作佩天孙月下玉为粧双栖曽忆连珠树独语俄惊㸃画梁春色上林堪自媚飜飞还欲向昭阳钱糓海上遥思玳瑁梁御沟东畔几廻翔瑶䑓乍过疑无影珠树曽栖半𢃄霜风里差池飞玉舄月中粧束舞霓裳谁云京洛淄尘化犹是啣恩绕建章毛钖嘏补袁景文原韵故国飘零事已非旧时王谢见应稀月明汉水初无影雪满梁园尚未归桞絮池塘香入梦梨花庭院冷侵衣赵家姊妹多相妬莫向昭阳殿里飞续书画题䟦记卷十一书画题跋记钦定四库全书续书画题跋记卷十二明郁逢庆编文衡山石湖图彭隆池楷书诗序三阳献嵗迓淑气于东郊七日逢人肆娯游于南浦湔裳戴胜乐事赏心斯固巧歴之所难齐百年之所罕通也况复故园梅栁旧隠湖山緑水泮其流澌丹崖消其残雪间关百啭觉时鸟之能言荏苒千丝喜春条之变色兰畦景丽蕙圃烟霏人欢而风物和暖布而臯壤恱于是仙舟共泛拂越城之虹梁羽盖双飞陟楞伽之鹫岭结骖騑于谷口留画鹢于川湄草借簪裾林开觞俎借逺公之莲社坐爱青山卧中散之琴台醉怜修竹良辰可惜胜槩不遗金花与梅蕋争妍菜缕共青丝鬬巧一谈一笑无谢昔人优哉游哉聊以永日羣公英情天逸尽为绂冕之巢由藻思霞腾俱是薜萝之颜谢或悬车在告或秉节周行聚天上之徳星修山中之故事邺宫绮宴多军旅之嫌金谷俊游贻声华之诮超然物外理畅言𤣥夫子乐之吾与㸃也然而扶摇万里迺鵾鹏之壮图偃仰一枝实鹪鹩之微愿云泥既隔离㑹何常所頼篇题仅存梗概感时懐友更续草堂之吟探韵赋诗岂俟兰亭之罸时嘉靖十八年嵗在己亥集者十有四人彭年序文徴仲汤伯子袁邦正袁尚之袁绍之袁补之袁与之袁永之王禄之陆子传王子美陆子行朱子朗彭孔加沈启南有竹庄闲居诗卷幽居临水称㝠栖蓼渚沙砰咫尺迷山雨忽来茅熘细溪云欲堕竹梢低檐前故垒雌雄燕篱脚秋虫子母鸡此处风光小韦杜可能无我一青藜颠毛脱尽野僧如世事多归一懒除欲博晏眠高着枕便圗老眼大抄书屋须矮小茅须厚窻要清虚竹要疎心与陶翁有相得时歌吾亦爱吾庐憨憨无役老人懐春日烘门晏始开游衍太平初试杖安排乐事且拈杯世情花党富家发公道燕均贫户来识字不多强不识小轩聊与物追陪扫地焚香习燕清萧然一榻谢将迎坐移白日花间影睡起春禽竹外声心逺不妨人境寂道深殊觉世縁轻问竒尚有门前客却怪青山不掩名八十一翁沈周祝希逸题画诗春山雨新沐掩霭结浓緑一叶金芙蓉粲粲迎朝旭江亭小于艇松子落满顶尽日无人来流水抱虚影白云媚苍山寂寂太古春窅蔼林薄中一区宅无邻客子欲何归中林犹独歩幸有苍苍松为辨去来路枝指生祝允明祝枝山楷书澄心窝铭一间房六尺地虽没庄严都也精致蒲作团布作被日里可坐夜里可睡灯一盏香一炷石磬数声木鱼几记龛常闗门常闭好人放参恶人回避髪不除肉不忌道人心肠儒者服制上无师下无弟不传衣钵不立文字不谈禅不说偈但无妄行亦无妄意不贪生不图利了清静縁作解脱计无罣碍无拘系闲便入来忙便出外省闲非省闲气在家出家在世出世佛何人佛何处此即上乗此即三昩日复日嵗复嵗毕我这生任他后裔乙酉冬日枝山允明戏为性甫録此唐伯虎雪景单条柴门雪霁桤林僵藤枕新开煮酒尝正是骚人安穏处一编文字一炉香呉趋唐寅千山一白照人头折竹琳琅路转幽落日西风苦行旅谁家唿酒倚红楼沈周密树縁山冻不分天垂暮色转氤氲山童贳酒归何处雪压茅檐有隠君徴明雪积溪桥行路难蔽天楼阁鏁重峦长途日暮西风急犹为梅花勒马看陆治踈林映雪见江峰万叠横奔走玉龙况是晴光开晩照落霞酣叶锦玲珑周天球树木萧疎雪欲消空江水冷不生潮游鱼未出虚垂钓簑笠回舟不待招姚绶小蹇冲风引步迟风烟触眼总新诗千山围玉天开画此意惟应郑五知文彭文太史浅色品茶图品茶嗜味陆鸿渐墨妙笔精王右军煮茶写帖闗幽兴白日看云惟二君徴明卢鸿石榻寄嵩山竹雪松云共洒然我欲逃名巖壑去无如此地隔风烟周天球闲闲三径少行客寂寂中林自落花人世迥于桥外隔松萝隠映即仙家袁尊尼湘帘寂寂夏堂虚竹影离离风外疎煮茗焚香消晏坐硬黄临得右军书陆安道松隂竹色翠交加晏坐清谈日未斜偶欲挥毫刚洗砚只縁涤暑几烹茶王谷祥庾信风流赋小园碧山当户緑池翻煮茶涤砚足幽事永日忘形与客言彭年沈石田有竹居卷风逆客舟缓日行三里余遥知有竹处便是隠君居诗中大痴画酒后老颠书人生行乐尔世事其何如余与廷美同访启南亲家于有竹别业而舟逆溪风而上邜至酉乃达主人爱客甚尽出所有图史与观乐而赋此识嵗月云成化三年长至日天全公有贞书次徐武功访沈启南诗韵烟水微茫外舟行一舍余既覔沈东老还寻陶隠居氷絃三叠弄雪茧八分书醉和阳春曲空踈愧不如刘珏徐刘二公诗盖皆有唐人风韵其字画亦不易得也诗云虽无老成人尚有典刑吾于是亦云后学王鏊题见説君家竹凉隂十亩余客容开径入我愿卜邻居头白话今雨汗青藏古书嵗寒交莫逆高义慕相如一别五年乆相望三舍余要于吾道重独与此君居若许借半榻何劳枉尺书鳯毛云五色食实近何如爱尔鸿儿好相过载拜余言皆能谨节志不在安居勉进十年学饱涵千卷书人生何似此方可古人如成化八年秋八月十有二日疑舫老人嘉禾周鼎为有竹居主人书于吴城客楼时年七十有二东老清风劲西畴緑水余过桥还有业因竹便移居君子歌淇澳畸人断鹗书雅宜徐孺辈交谊极挛如温州郡君文林和一别石田老于今六载余遥乗剡溪棹来访杜陵居王宰偏能画郑䖍兼善书风流迈前辈吴下有谁如海虞李杰次武功徐先生韵系舟髙桞下又是十年余遥踏无媒迳重寻有竹居笔精知米画器古见商书前辈诗题在风流邈不如曩余访启南一宿有竹别业今复过之不觉十五年矣偶见阁老徐先生之作为次其韵以写慨叹是日启南命其子维时出商乙父尊并李营邱画董北苑画为玩故及之嵗戊戌二月十八日吴寛书沈君天下士一别十年余舟到逢人问竹深迷所居有田皆种石无屋不藏书一笑留旬日高懐谁得如梅吴珵野竹娟娟凈清隂十亩余沈郎能独爱蒋诩合同居宾主皆㤀俗儿童亦解书不知风月夜高兴复何如海虞王鼎予性素懒且僻凡阅卷轴有不欲终者多矣此则展舒至再纸为之裂最后有此空得附名焉幸也大理左丞同邑陈璚玉汝题住无一舍逺交近廿年余华竹循墙种楼台逐水居辋川高士画山谷老人书况有天仙句深惭百不如言里钱仁夫武公伯徐公始归吴时首为沈氏落笔志墓自后与白石公父子遂为忘形之交故其翰墨留于有竹居者为多也此卷中诸诗皆武功同时一班人物亦有稍后者虽不能尽出于吴中然逺亦不在嘉湖之外也闻之前辈惟洪武间有此一盛至今时始复见也南濠杨循吉题放筯盘无肉生孙地有余平安惟土着心性爱郊居玉戛才成句鸾骞自入书不为官可敬摩诘岂能如秦瓛书唐伯虎桃花雨过图桃花雨过水连天古树高巖乱玉泉独立溪头穷物理不知斜日落平川晋昌唐寅石田题放舟图緑树如丝雾青山生白云自天为此景平与画家分扁舟不可泊任随流水流东西与南北人物两悠悠钓竿七尺玉夕阳千叠山山容恰好晚正及鸟飞还埜树脱红叶廻塘交碧流无人伴归路独自放扁舟长洲沈周陈白阳花草册春光何烂熳名花説海棠娇娆看已足何用复闻香垂丝海棠庭院日初长玫瑰正堪颂香色两徘徊声价令人重玫瑰薝卜含妙香来自天竺国笑杀葵与榴空能好颜色薝卜素质结秋风向人浑欲语春花莫相笑丹心自能许秋葵丹葩间碧叶雪中自重叠山人倚醉时奈可映頳頬山茶紫萼破新粉青绶翦繁英忽然来暗香春风吹满庭瑞香雪里呈娇态风前逞素姿香魂何处覔清梦寄相思梅花金粟花开日天香散玉墀嫦娥解人意折赠最髙枝桂花未摘露前实先看雨后花名应出西海颜岂论东家榴花翠带何飘摇紫茎多馥郁佳人千里心日暮倚空谷幽兰东风日夜发桃李不禁吹检㸃秾华事辛夷落较迟辛夷冩松青云里佳色蔼成暮松作不老枝人比长年数古松白阳陈淳陆包山着色水仙西府海棠边庭栁暗金微雪御苑花开玉垒春蝴蝶飞来疑入梦凌波还见洛川神彭年谁见凌波自洛川海棠婀娜更嫣然山斋坐对浑成恼国色天香共可怜文嘉倾国初舒艳凌波尚怯寒春光两相竞併作一时看许初陆叔平牡丹芳园烂熳百花枝白白红红各有时冶叶娼条均造化和风甘雨入华滋老夫观物逍遥地小笔分春窃弄私日日不妨偷展卷扰人蜂蝶竟何知陆治此根应自洛中分绰约风前不染尘笑取一杯成小赏韶华易老可怜人黄姬水洛下花开日粧成富贵春独怜彫落易为尔贮丰神周天球沈启南倣王叔明山水秋山骨稜层树杪枝搓牙尚有霜余叶㸃缀如春花缓步亦足赏何须坐停车行行日将夕㣲吟酬物华甲申菊月倣黄鹤山樵山居图余因作诗以赠原已先生沈周秋风扫地叶俱无一箇籐枝借步趋满眼吟情吟不尽夕阳归去泛平湖陈鎏短棹轻舟载夕阳独寻新句下横塘白鸥疑是催诗使飞掠苹洲醉墨香黄姬水清风自绕崕疎树不遮山寂寂秋光尽萧萧落照闲横塘农者湖北归来日落扁舟满载西风目送一行白鹭秋懐欲与天空袁尊尼唐子畏秋菊单条故园三径吐幽丛一夜𤣥霜堕碧空多少天涯未归客借人篱落看秋风晋昌唐寅芳林摇落不胜秋篱下霜花景独幽真赏却嫌人送酒隔溪遥聴鸟相求周天球老我爱种菊自然冝野心秋风吹破屋贫亦有黄金文嘉文休承梅花幽兰对帧踈枝冷蕊散寒香一树垂垂映草堂输却逋翁有新句水㾗清浅月昏黄幽兰奕奕吐竒芳风度深林汎逺香大似清真古君子闭门高誉不能藏茂苑文嘉沈石田雪景参得黄梅岭上禅魔空虎穴是诸天赠君一片江南雪洗尽炎荒障海烟正德丁夘八十一翁沈周董𤣥宰论画赵大年画平逺絶似右丞秀润天成真宋之士夫画此一派又传倪云林云林工致不敌而荒率苍古胜矣今作平逺及扇头小景一以此二人为宗使人玩之不穷味外有味也昔人评赵大年画谓得胸中千卷书更竒古又大年以宗室不得逺游每朝陵囘得胸中丘壑不行万里船不读万卷书欲作画祖其可得乎此在吾曹勉之无望庸史矣画家以古为师以自上乗进此当以天地为师每朝起看云气变幻絶近画中山山行见竒树须四面取之树有左看不入画而右看入画者前后亦尔看得熟自然传神传神者必以形形与心手相凑而相㤀神之所托也树岂有不入画者将画史收之生绢中茂密而不繁峭秀而不寒即是一家眷属耳元镇自题狮子林图余此画真得荆闗遗意非王蒙辈所能梦见也其高自标置如此又张伯雨题云林画云无画史纵横习气顾谨中题云林画云初以董源为宗及乎晩年画益精诣而书法漫矣盖倪迂书絶工致晩乃失之而聚精于画一变古法以天真幽淡为宗要亦所谓渐老渐熟者若不从北苑筑基不容易到耳纵横习气即黄子乆未断幽澹而言则赵吴兴犹逊迂翁其胸次自别也古人云有笔有墨笔墨二字人多不晓画岂有笔墨者但有轮廓而无皴法即谓之无笔有皴法而不分轻重向背明晦即谓之无墨古人云石分三面此语即是笔亦是墨禅家有南北二宗唐时始分画之南北二宗亦唐时分也但其人非南北耳北宗则李思训父子着色山水流𫝊而为宋之赵干赵伯驹伯绣以至马夏辈南宗则王摩诘始用渲澹一变钩研之法其𫝊为张藻荆郭董巨米家父子以至元之四大家亦如六祖之后有马驹云门临济儿孙之盛而北宗微矣要之摩诘所谓云峰石迹回出天机笔意纵横参乎造化者东坡赞吴道子王维画壁亦曰吾于维也无间然知言哉画之道所谓宇宙在乎手者眼前无非生机故其人往往多夀至如刻画细碎为造物役者乃能损夀盖无生机也黄子乆沈石田文徴仲皆大耋仇英短命赵吴兴止六十余仇与赵品格虽不同皆习者之流非以画为寄以画为乐者也寄乐于画自黄公望始开此门庭耳尝谓右军父子之书至齐梁而风流顿尽自唐初虞褚辈一变其法乃不合而合右军父子殆如复生此言大不易㑹盖临摹最易神㑹难传故也巨然学北苑元章学北苑黄子久学北苑倪瓒学北苑学一北苑耳而彼此不相似使俗人为之与临本同若之何能传世也画家之妙全在烟云变幻中米虎儿谓王维画见之最多皆如刻画不足学也惟以云山谓墨戏此语虽似过正然山水中当着意生云不可用拘染当以墨渍出令如气蒸冉冉欲堕乃可称生动之韵山之轮廓既先定然后皴之今人从碎处积为大山此最是病古人运大轴只三四大分合所以成章虽其中细碎甚多要之取势为主吾有元人论画米高二家山书正先得吾意董北苑画树都不作小树者如秋山行旅是也又有作小树但只逺望之似树其实慿㸃缀以成形者此即米氏落茄之源委盖小树最要淋漓约略简于枝柯而繁于形影欲如文君之眉与黛色相参合则是高手也画树之窍只在多曲虽一枝一节无有可直之理其向背俯仰皆于曲中取之或曰然则诸家不有直树乎曰树虽直而生枝发节处必不都直也董北苑树作劲挺之状特曲处简尔李营丘则千屈万曲无复直笔矣枯树最不可少时于茂林中间见乃竒古茂树惟桧栢杨栁桂槐要郁森其妙处在树头与四面参差一出一入一肥一瘦处古人以木炭画圏随围而㸃之正为此也宋人多写垂桞又有㸃叶栁垂栁不难画只要分枝头得势耳㸃叶栁之妙在树头圆铺处只以汁緑渍出又要森萧有迎风摇飏之意其枝头须半明半暗又春二月栁未垂条秋九月栁已衰飒不可混设色亦须体此意画树木各有分别如画潇湘圗意在荒逺灭没即不当大树及近景丛木如园亭景可作杨栁梧竹及古桧青松若以园亭景树移之山居便不称矣若重山复嶂树木又别当直枝直干多用攒㸃彼此相借望之糢煳鬰葱似入林有猿啼虎嘷者迺称至如春夏秋冬风晴雨雪又不在言也李思训写海外山董源写江南山米元晖写南徐山李唐写中州山马逺夏圭写钱塘山赵吴兴写苕霅山黄子久写海虞山若夫方壶蓬䦘必有羽人传照余以意为之未知是否云山不始于米元章盖自唐时王洽泼墨便已有其意董北苑好作烟景烟云变没即米画也余于米虎儿潇湘白云圗悟墨戏三昩故以写楚山画家初以古人为师后以造物为师吾见黄子久天池图皆膺本昨年游吴中山䇿笻石壁下快心洞目狂叫曰黄石公黄石公同游者不测余曰今日遇吾师耳幽亭秀水古人常绘世无解其意者余为下注脚曰亭下无俗物谓之幽木不拥肿经霜变黄者谓之秀昌黎云坐茂树以终日当作嘉树则四时皆宜霜松雪竹虽凝寒亦日堪对山下孤烟逺村天邉独树高原非右丞工于画道不能得此句米元晖犹谓右丞画如刻画故余以米家山写韵董其昌董𤣥宰书卷东坡文章忠义能倾一世然王荆公司马君实与之同时亦是同调人而前后放废一舒一温至此可谓不遇李北海碑板照四裔老杜八哀诗推重特至其自叙诗曰李邕愿卜邻如太白之于贺监也李白诗集推挹少陵者絶少独少陵于白不一而足然蜀道难亦为少陵作唐勒宋玉或尚有篇什不转耳饮中八仙诗有李白为领袖竹林七贤有稽叔夜西园雅集十六人有坡公参而不混同而不杂在人冷眼觑着其昌董𤣥宰作画八帧为一册间写画法语荒率苍莽即为墨戏云林学闗仝用侧笔如东坡学徐浩用偃笔云林画有婀娜如美人者有泼頼如勐士者黄子久画得之虞山与天池山海岳菴图自言楚山清晓于南徐见之米氏父子画往京口望江山即是粉本气韵生动必在生知非学所及然大要以澹为主所谓澹者天骨自然脱去尘俗若有意为淡去之转逺其昌董𤣥宰跋泉州帖淳化官帖北宋时已难见世所传临江潭绛汝长沙诸刻亦零落鲜全本惟泉州石刻仅少苐五卷之半此宋搨至佳者海上顾氏所藏奕奕有神气真墨池之竒寳也今归越石珍重珍重其昌题陆包山松枝喜鹊春风海屋开华宴手缚苍龙到席前乗子西池问王母桑田沧海定何年陆治陈白阳题扇自愧迂踈常取咎更兼多病懒经营一生落落真如寄举世滔滔亦可惊身外事机争入梦眼前杯酒却闗情茅斋此夜劳相问风雨明朝未许行客过田舍奉赠陈遒复姚谷庵草书宦途跋涉利途危偏爱江南水竹居万叠滁山都入画一阶春草不教除空蒙气挹胸襟爽清冷光摇几席虚人世红尘浮滚滚难从屏障上衣裾丹丘生公绶唐伯虎行书措身物外谢时名着眼闲中看世情人筭不如天筭巧机心争似道心平思量昨日疑前世睡起今朝是再生説与明人应晓得与愚人说也分明苏台唐寅宋石门玉湖渔隠图岘山铁笛碧浪兰舟董其昌书万歴甲辰冬日为叔隠世雅兄写玉湖渔隠图八十翁檇李宋旭赠玉湖渔父高逸蒹葭秋数里江色转无穷老兴吹长笛孤眠抱短桐苹香沙鸟醉月白钓丝空谁识蓬壶口逃名散发翁友弟陈继儒书于西湖之垂露亭岘山碧浪翠交加有客拏舟日未斜目击闲云横玉笛身随野鸟卧金沙垂纶岂羡任公子徙宅还同颜阖家为问缁林何处是烟波深锁即天涯右赠叔隠先生高隠蒲坂杨俊臣傲矣五湖长悠然一苇航坐看云上下行泊水微茫竿拂珊瑚色窻虚明月光高眠都不羡清籁起沧浪黄汝亨岂是滋泉濮水纶不垂钓饵一闲人平生为写山川影故与烟霞老作邻惯于湖海若为亲四达交情讵不堪一笠一瓢竟何事钓虚聊复拟淮南周叔宗千顷湖波浸碧山阿谁钓艇水云间心非熊卜踪偏幻身似羊裘梦亦闲琥珀杯中吞㶑滟水晶宫外弄潺湲𤣥真丰采今犹在莫道髙风不可攀吕𦙍鼎分得湖干乐事多白苹红蓼共青莎夜来唤酒谁同醉烟客曽招张志和吹残铁笛尚微醺山月相澄夜未分趺坐矶头数鱼藻恐垂纶处乱溪云溪上花农吴之鲸钓翁高隠占渔矶浮玉山空碧浪微千顷水云青翰舫半天风雨緑簑衣春深苕叶参差长秋尽苹花厯乱飞醉后倚蓬吹铁笛一羣沙鸟自㤀机东海徐惟起杨栁千行芦万顷一簑一笠烟波冷碧浪湖邉浪可餐风风雨雨弄渔竿华亭曹蕃我爱芝湖胜为渔寄烟水君隠玉湖濵怪底成𤣥契我昔登岘山碧浪黏天碧铁笛声叫云老渔何处覔意本不在鱼意在山水间纎翰持作钩寸管持作竿移舟傍清樾白日足幽梦双携玉童子笑覔桃花洞于越谢伯美我家镜湖曲尔住玉湖邉不隔钱江水时过书画船为渔苦识字片纸重双环翻笑𤣥真子埋名苕霅间何须买巖壑不用覔丘樊尽日风波里看他桞色昏新琢白玉章朱字密于网上笺乞天公册尔五湖长昨夜桃花水新添一尺青得鱼不沽酒入市换兰亭我昔过浮玉长怜似镜湖只输荷十里消得酒千壶画取烟波上沧浪一钓舟丹砂吾自有为尔抹羊裘剪却珊瑚树从他下钓竿只愁菰蒋里处处月明寒茶灶青林下香炉白浪前有鱼堪作鲙寄取侍中船左手持酒杯右手作蝌蚪为问武陵溪有此渔人否㑹稽王骥德续书画题跋记卷十二