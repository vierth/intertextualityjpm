四十二章经疏钞X卍XXX序圣人作贤人述而大道弘矣如来说菩萨论而佛教盛矣然而作者述者说者论者为经为传为藏为典几令学者望洋焉佛氏马鸣作大乘论先归真之博后起信之约龙树记华严经先上本之详后下本之略不特为利钝诸根均其教泽且可以总统真如圣凡一致矣摩腾竺法兰之四十二章即此意也葢当汉帝兆梦之后法兰于月氏说法以三藏之汪洋五乘之浩瀚也乃于十二部中取四十二章以为诸宗之纲领东渡之舟航焉其见性学道者性也识自心原者相也观灵觉即菩提者密也不历诸位而自崇最者禅也为四真道无作无为者小乘之有宗大乘之空宗也如一真地无不见知者华严之法界法华之知见也律宗则止恶行善也净宗则达佛深理也统摄诸宗其有过于此者乎云栖讲而未遂凤山註而未详今慈云伯亭法师为腾兰使行佛祖事重为疏钞显义则如珠现彩分科则如光辨相点睛出髓当下释黏缅思我皇上诚孝太皇太后懿旨刊刻经藏X裕亲王理其事卿贰咸襄助之忝与焉今伯亭法师刊此疏钞是体圣意以广化亦吾儒之能述释氏之能论者也敢不为之序以使欲通佛国者得从流沙以达葱岭拈茎草者一阅疏钞而作丈六金身耶是为序奉直大夫钦天监左监副邵泰衢拜题四十二章经疏钞序六道之所以为凡者欲而巳矣三乘之所以为圣者道而巳矣是故狥道则升贪欲则坠然道之与欲俱出吾心心念道也道理长而欲情消心念欲也欲情强而道理弱则知自心之动念也岂可以不识哉吾佛出世大事因缘在于识自心达佛理断爱欲修道行以是正觉始成即说三乘之教鸡园初唱便空二执之障直指心源广明理性务在得中而守真慎勿信意以思想然后欲爱干枯会其至道心地澄清复于本有是则此经说也其功不亦大乎经虽美矣奈之何自西天白马䭾来优钵火中开后竺法摩腾最先译出汉明帝缄之石室兰台晋魏朝固兴像教所宗尚者皆余法门而此一典不能传布唐宋及今未见善本亦未曾闻解此章者犹祕之海藏龙宫岂不X惜哉嗟夫三藏十二部皆佛语也譬如食蜜中边皆甜何得举后遗前弃本逐末将此玅法存而不论虽欲从之末由也巳予于坊间偶得善本遂乃禀云栖之遗训随文註释遵贤首之义门悬演宗承欲令微尘剎土无非四十二章欲不断而自断恒沙世界总为五百余言道也证而自证纵文身不到闻熏处尽作法身或浅智不解疑信时亦成佛智竺法之教光于今犹放摩腾之神变厥后还彰此述作之真实心也略叙本致普告后之览者时康熈庚申年九月重阳日灌顶行者续法题于慈云丈室佛说四十二章经后汉沙门迦叶摩腾竺法兰同译初序分尔时世尊既成道巳作是思惟离欲寂静是最为胜住大禅定降诸魔道当转法轮度脱众生于鹿野苑中转四谛法轮度憍陈如等五人而证道果复有比丘所说诸疑求佛进止世尊教诏一一开悟合掌敬诺而顺尊勅二正宗分尔时世尊为说真经四十二章X一出家证果章佛言辞亲出家识心达本解无为法名曰沙门当行二百五十戒进止清净为四真道行成阿罗汉阿罗汉者能飞行变化旷劫寿命住动天地次为阿那含阿那含者寿终神灵上十九天证阿罗汉次为斯陀含斯陀含者一上一还即得阿罗汉次为须陀洹须陀洹者七死七生便证阿罗汉爱欲断者如四肢断不复用之二达理崇道章佛言出家沙门者断欲去爱识自心源达佛深理悟无为法内无所得外无所求心不系道亦不结业无念无作非修非证不历诸位而自崇最名之为道三割爱取足章佛言剃除须发而为沙门受道法者去世资财乞求取足日中一食树下一宿慎勿再矣使人愚蔽者爱与欲也四转恶成善章佛言众生以十事为善亦以十事为恶何等为十身三口四意三身三者杀盗婬口四者两舌恶口妄言绮语意三者嫉恚痴如是十事不顺圣道名为恶行是恶若止名十善行耳五改过灭罪章佛言人有众过而不自悔顿息其心罪来赴身如水归海渐成深广若人有过自解知非改恶行善罪自X消灭如病得汗渐有痊损耳六忍恶无瞋章佛言恶人闻善故来挠乱者汝自禁息当无嗔责彼来恶者而自恶之福德之气常在此也七呵佛招祸章佛言有人闻吾守道行大仁慈故致骂佛佛默不对骂止问曰子以礼从人其人不纳礼归子乎对曰归矣佛言今子骂我我亦不纳子自持祸归子身矣犹响应声影之随形终无免离慎勿为恶八害贤灭巳章佛言恶人害贤者犹仰天而唾哇不污天还从巳堕逆风飏尘尘不至彼还坌巳身贤不可毁祸必灭巳九守志会道章佛言愽闻爱道道必难会守志奉道其道甚大十助施得福章佛言覩人施道助之欢喜得福甚大沙门问曰此福尽乎佛言譬如一炬之火数千百人各以炬来分取火去熟食除冥此炬如故福亦如之十一举田较胜章佛言饭凡人百不如饭一善人饭善人千不如饭一持五戒者饭持五戒者万不如饭一须陀洹饭百万须陀洹不如饭一斯陀含饭千万斯陀含不如饭一阿那含饭一亿阿那含不如饭一阿罗汉饭十亿阿罗汉不如饭一辟支佛饭百亿辟支佛不如饭一三X世诸佛饭千亿三世诸佛不如饭一无念无住无修无证之者十二尊亲显孝章佛言凡人事天地鬼神不如孝其二亲二亲最神也十三详难勉行章佛言人有二十难贫穷布施难豪贵学道难弃命必死难得覩佛经难生值佛世难忍色离欲难见好不求难有势不临难被辱不瞋难触事无心难广学博究难不轻未学难除灭我慢难心行平等难不说是非难会善知识难见性学道难随化度人难对境不动难善解方便难十四守导净命章沙门问佛以何因缘得知宿命会其至道佛言净心守志可会至道譬如磨镜垢去明存断欲无求当得宿命十五行善志大章沙门问佛何者为善何者最大佛言行道守真者善志与道合者大十六忍力心明章沙门问佛何者多力何者最明佛言忍辱多力不怀恶故兼加安徤忍者无恶必为人尊心垢灭尽污无瑕秽是为最明未有天地逮于今日十方所有无有不见无有不知无有不闻得一切智可谓明矣十七澄浊见道章X佛言人怀爱欲不见道者譬如澄水致手揽之众人共临无有覩其影者人以爱欲交错心中浊兴故不见道汝等沙门当舍爱欲爱欲垢尽道可见矣十八灭暗存明章佛言夫见道者譬如持炬入冥室中其冥即灭而明独存学道见谛无明即灭而明常存矣十九无相会真章佛言吾法念无念念行无行行言无言言修无修修会者近尔迷者远乎言语道断非物所拘差之毫𨤲失之须臾二十观觉得道章佛言观天地念非常观世界念非常观灵觉即菩提如是知识得道疾矣二十一推我成空章佛言当念身中四大各自有名都无我者我既都无其如幻耳二十二求名危身章佛言人随情欲求于声名声名显着身巳故矣贪世名常而不学道枉功劳形譬如烧香虽人闻香香之烬矣危身之火而在其后二十三贪财招苦章佛言财色于人人之不舍譬如刀刃有蜜不足一餐之美小儿䑛之则有割舌之患二十四系妻溺泥章X佛言人系于妻子舍宅甚于牢狱牢狱有散释之期妻子无远离之念情爱于色岂惮驱驰虽有虎口之患心存甘伏投泥自溺故曰凡夫透得此门出尘罗汉二十五恋色亡道章佛言爱欲莫甚于色色之为欲其大无外赖有一矣若使二同普天之人无能为道者矣二十六欲损道益章佛言爱欲之人犹如执炬逆风而行必有烧手之患天神献玉女于佛欲坏佛意佛言革囊众秽尔来何为去吾不用天神愈敬因问道意佛为解说即得须陀洹果二十七逆觜顺性章佛言夫为道者犹木在水寻流而行不触两岸不为人取不为鬼神所遮不为洄流所住亦不腐败吾保此木决定入海学道之人不为情欲所惑不为众邪所娆精进无为吾保此人必得道矣二十八疎意远色章佛言慎勿信汝意汝意不可信慎勿与色会色会即祸生得阿罗汉巳乃可信汝意二十九正念待女章佛言慎勿视女色亦莫共言语若与语者正心思念我为沙门处于浊世当如莲华不为泥污想其老者如母长者如姊少者如妹稚者如子应当谛观彼身X何有惟露秽恶盛诸不净生度脱心息灭恶念三十趣道避欲章佛言夫为道者如被干草火来须避道人见欲必当远之三十一患婬断心章佛言有人患婬不止欲自除阴佛谓之曰若使断阴不如断心心如功曹功曹若止从者都息邪心不止断阴何益佛为说偈欲生于汝意意以思想生二心各寂静非色亦非行佛言此偈是迦叶佛说三十二离爱绝忧章佛言人从爱欲生忧从忧生怖若离于爱何忧何怖三十三坚心得果章佛言夫为道者譬如一人与万人战挂铠出门意或怯弱或半路而退或格鬪而死意若无惧或得胜而还沙门学道应当坚持其心精进勇锐不畏前境破灭众魔而得道果三十四处中证理章沙门夜诵迦叶佛遗教经其声悲紧思悔欲退佛问之曰汝昔在家曾为何业对曰爱弹琴佛言絃缓如何对曰不鸣矣絃急如何对曰声绝矣急缓得中如何对曰诸音普调佛言沙门学道亦然心若调适道可得矣于道若暴暴即身疲其身若疲意即生恼意若生恼行即退矣其行既退罪必加矣伹清净安乐道不失矣X三十五去垢成行章佛言如人锻铁去滓成器器即精好学道之人去心垢染行即清净矣三十六举胜显准章佛言人离恶道得为人难既得为人去女即男难既得为男六根完具难六根既具生中国难既生中国值佛世难既值佛世遇道者难既得遇道兴信心难既兴信心发菩提心难既发菩提心无修无证难三十七忆戒得果章佛言佛子离吾数千里忆念吾戒必得道果在吾左右虽常见吾不顺吾戒终不得道三十八知命了道章佛问沙门人命在几间对曰数日间佛言子未知道复问一沙门人命在几间对曰饭食间佛言子未知道复问一沙门人命在几间对曰唿吸间佛言善哉子知道矣三十九学佛信经章佛言学佛道者佛所言说皆应信顺譬如食蜜中边皆甜吾经亦尔其义皆快行者得道矣四十尽恶圆觉章佛言沙门行道应渐拔去爱欲之根譬如摘悬珠者一一摘之会有尽时恶尽自得道也四十一出欲免苦章佛言夫为道者如牛负重行深泥中疲极不敢左右X顾视出离淤泥乃可苏息沙门当观情欲甚于淤泥直心念道可免苦矣四十二视法了幻章佛言吾视王侯之位如过隙尘视金玉之宝如瓦砾视纨素之服如敝帛视大千世界如一诃子视阿耨池水如涂足油视方便门如化宝聚视无上乘如梦金帛视佛道如眼前华视禅定如须弥柱视涅槃如昼夕寤视倒正如六龙舞视平等如一真地视兴化如四时木三流通分诸大比丘闻佛所说欢喜奉行佛说四十二章经疏钞卷第一清浙水慈云灌顶沙门续法述释此一经大分为二初叙义门二先略标将解此经文分二章初悬叙义门次随文疏钞前有六义一教起所因二藏乘时摄三教义分齐四所被机宜五能诠体性六宗趣通局将下通序也前下别开也初句标一下列此例起信疏旨略开六门耳夫圣人说教必有因缘故先X辩教因因缘既兴有所起教于藏乘分何种所摄故次约藏摄藏乘时分虽知其摄于五教义判归何教故三显教义巳知教义深广未审被何根器故四明被机既知教义普被诸机未识能诠何为体性故五论教体能诠文义巳知该罗所诠宗旨通局若何故六示宗趣此即六义之生起也次详释六初起因初教因者谓如来出现非以一缘非以一事譬如须弥山王不以无事及小事缘令得振动今经兴起亦复如是具多因缘一为欲令在家者改过迁善故二为欲令出家者速超生死故三为欲令权乘者不迷圆实故四为欲令断欲爱轮回根本故五为观尘界无常苦空故六令悟根身无我不净故七欲示修诸行不空沉寂故八为欲知幻空不着法相故九为欲令明心性达佛深理故十为欲令守真常疾得道果故初句标牒谓下释义二先总如来等引华严出现文非一缘一事者如酬因应请显理度生也譬如等引智度论文以喻证上法也今下合也一下次别佛未出时凡夫造诸恶逆外道起诸邪见迷昧六尘沉沦于四趣之中缠绵五葢没溺于三途之下及佛降灵说此妙典能令凡外不起邪非罪灭福生离苦得乐也下云众生以十事为善亦以十事为恶改恶行善罪自消灭又云被辱不瞋难不X说是非难忍辱多力不怀恶故忍者无恶必为人尊二下虽解在家多诸罪累剃除须发而为沙门未得离生脱死之方宁有超凡入圣之路佛说此经能令戒七支登四果知人命唿吸间一心学道而巳下云如牛行淤泥中疲极不敢回顾急走出之方可苏息三下权乘者即三乘五乘等人也未闻经前菩萨则退大向小二乘则沉空滞寂人天则享福受乐既闻经后人天也愿超三界下云得罗汉乃可信汝意视大千如诃子二乘也回小向大下云发菩提心难随化度人难菩萨也会权归实从因趣果下云知识灵觉即是菩提得道疾矣又云佛涅槃如夕寤无上乘如梦金又云喜助人之施道得福还有尽不佛言如一炬火然百千炬火尽不耶则知开悟权教五乘者无越此经矣四下一切众生皆以淫欲而正性命是故欲为轮回之本楞严云想爱同结爱不能离则诸世间父母子孙相生不断是等则以欲贪为本十住断结经云是时座中有四亿众自知死此生彼牵连不断欲为之源今说此经初后皆明断爱离欲去婬远色为得解脱之本爱心不除尘不可出下云慎勿视女色亦莫共言语又云当观欲情甚于淤泥等五下六尘色境如幻泡影三界火宅八苦交煎凡外不了执真常X乐起诸惑业轮转不休故说此经令悟无常下云观天地非常世界非常又云视王位如隙尘宝玉如瓦砾纨素如敝帛兴化如四时净名云所见色与盲等所闻声与响等所齅香与风等所食味不分别受诸触如智证观诸法如幻化楞严云见闻如幻翳三界若空华华严云住于梦定者了世皆如梦则尘界苦空岂可贪恋耶六下一切男女身分皆有无量过患贪欲之狱恒为烦恼系缠臭秽之坑常被诸虫唼食似行厕而五种不净若漏囊而九孔常流嗔恚毒蛇起害心而戕慧命愚痴罗剎执我见而噉智身不坚似芭蕉水沫无常如𦦨影电光虽灌吞而反作冤仇每将养而罔知报恩犹恶贼而举世皆嫌类死狗而诸贤并弃奈何凡迷从无始来执身为我因宝我故贪求名利欲荣益我忿恨违情恐侵损我非理计较展转相续若能常观此身本来无我不净即三毒自灭三界自离也下云当念身中四大无我等又有贪女色者不知罗衣罩了脓囊锦被遮却屎尿桶簪华草于腥臊头上带麝香于臭皮袋畔外假粉涂内惟虫聚鲍肆厕孔粪丸疮疱犹如彩畵瓶中多盛脓血粪秽亦如西域尸陀林树果如初生孩子色甚鲜白须臾堕在地上胀烂臭秽女身亦尔鯹羶垢恶如何迷昧汉尚逞风流却似厕虫乐粪蒙懂郎犹生颠倒好像青蝇逐臭眼前图快X活不及一时身后受苦报经历多劫纵使妻儿相惜无计为君假饶骨肉满前有谁替汝佛说此经令离女色大患莫切于有身大苦莫甚于有欲是故见诸女身当作粪囊行厕脓袋䖝窟观恶疮秽器火抗华箭观无底枯井观杻械枷锁观痨病痈毒死尸䏺胀观髑髅骨锁火烧归尘观等若能如是自然出离五欲成证四果也下云于色不舍如刀上蜜有割舌患又云系于妻子甚于牢狱情爱于色投泥自溺无能为道执炬烧手祸殃横生种种忧怖等是则无我观为破身见之本不净观为断色贪之根求道者可不修欤七下欲阶圣位须修玅行万行不修诸位徒设拨无因果堕于断见外道毕竟寂灭同于偏空二乘今则持七支戒进四真道一取足行善悔过孝亲明大力灭众魔发菩提心方便化度此即入于大乘者也八下根身器界生灭万变总是水中月影空里花光圣人了知虗妄无取舍心所以随处自在得大安乐凡夫于此执以为实爱憎取舍烦恼炽然因惑造业因业受苦皆由不能识破而巳譬如两人同观水中之月愚者妄谓实月欲图捞取费力懊恼智者了知虗妄袖手安坐快乐自在永嘉集云心与空相应讥毁赞誉何忧何喜身与空相应刀割香涂何苦何乐依报与空相应施与劫夺何得X何失今教兴也正令知幻以般若照五蕴皆空聚沫之色既虗水泡之受何有阳𦦨之想非实芭蕉之行唯空幻识倐尔无依空大湛然不动穷四大根本性相尚无则六根枝条影响奚有身见既不立妄境又无从理穷于此人法俱空见五阴中无有主宰即人空慧见六根上皆如幻化即法空慧下云内无所得外无所求触事无心对境不动念无念念行无行行无修无证如化如梦等九下此心凡圣之宅根境之原凡愚执作阿赖耶识成生死苦恼之因圣者达为如来藏心受涅槃常乐之果众生随情执重不信有如来藏念念昧如来法界之性步步造众生业果之因恶业日新苦缘无尽于安隐处生衰恼心向解脱内成系缚果受𦦨口针喉之体经劫而饥火焚烧作披毛戴角之身触目而网罗萦绊或堕无间狱抱剧苦而常处火轮或生修罗宫起鬪诤而恒雨刀劒或暂居人界剎那而八苦交煎或偶处天宫倐忽而五衰陷坠长沉三障不出四魔皆为不知如来藏心遗失唯识妙性背真慈父佣赁外方舍大智王依投他国是以诸佛惊入火宅说三乘教引导众生出离三界开悟之方唯在明心心有大小理有浅深明六识心性达我空真如理成小乘教果明八识心性达法空真如理成大乘分教果明无生心性达二空真如理成大乘始教果明如X来藏心性达依言不空真如理成大乘终实教果明自觉境智心性达离言真如理成一乘顿教果明圆融无尽心达一真法界真如理成一乘圆教果如此理性一通自可从凡夫而圆妙觉矣下云识心达本达佛深理观灵觉即菩提又云心如功曹学道应当坚持其心心若调适道可得矣十下一切尘境皆从识变无尽诸法并逐想生离识无尘离想无法如此明达顿悟前非杌见鬼空蝇消蛇想终不更待空里之华将期结果取梦中之物拟欲牢藏遂乃静虑虗襟若凌空之逸翮随缘养性犹纵浪之虗舟毕故不造新契真而合道故楞严云以诸众生从无始来循诸色声逐念流转曾不开悟性净妙常不循所常逐诸生灭由是生生杂染流转若弃生灭守于真常常光现前根尘识心应时销落则汝法眼应时清明云何不成无上知觉下云守志奉道其道甚大又云净心守志可会至道又云学道之人不为情惑不为邪娆精进无为吾保此人必得道矣准知居之切时循常守真不起妄念乃是修证之要门也此十因中前三约人后七约法四五六小教义也七相宗八空宗九终教十顿教又后二兼圆教义若序其生起者如来说经专为度生生可愍者莫于凡外故初为在家令其染者净耳二所以染转净者欲其出三界火宅家故三X既得超凡入圣为欲回小向大会三归一故四五性等人出二死者必有断绝轮回法故五欲断爱根应观尘界苦空六出三界苦须悟根身无我七欲得二空当修二无我观六度万行八虽常行行度生而不住于法相九欲不着相在于明心十若使明心达理须当净意守真又由守真得道所以令在家改过出家超生如此始终钩锁不断故此教兴有多缘也二藏摄二藏摄者三藏之中契经藏摄二藏之内声闻藏摄于五乘中后三乘摄十二分教长行文摄于三时中转照初转时摄十化仪门随机不定门摄二下标章门三下释义相五初藏摄三藏者谓经藏律藏论藏也于三学中经诠定学律诠戒学论诠慧学契经者契理契机之经也而云摄者以此经中佛自直说四谛观无我观无常观菩提观乃至对境不动心行平等守真合道定如须弥故是契经藏摄诠定学也下云吾经亦尔其义皆快亦兼律论少分下云忆念吾戒必得道果兼律义也又问答人命在几间兼论义也二藏者谓声闻藏菩萨藏也此经正为二乘傍化菩萨故无菩萨在会而云观菩提视佛道亦是引摄小乘回向于大乘也故是声闻藏摄约兼亦可菩萨藏摄发心度人大乘义也于下二乘摄五乘者谓人天声闻缘觉菩萨五乘也人则三归五戒天则十善八定声X闻四谛法门缘觉十二因缘菩萨六度二果今此经中谈四果度众生视涅槃守一真不说归戒禅善故非人天乃是后三摄也十下三分摄十二分者一长行二重颂三授记四孤起五因缘六无问自说七本事八本生九方广十未曾有十一譬喻十二论议长行摄者始从尔时世尊成道终至比丘欢喜奉行皆属长行文义无有重颂等故略兼自说譬喻论议四十余章不待请问自说也磨镜澄水炬室蜜刀等譬喻也问命道答明力商火善较琴道论议也于下四时摄三时者谓先照时转照时还照时也初转摄者葢转照中又开三时一初转时如日出巳自下转上也次中转时如日昇巳自东转西也三后转时如日暮巳自上转下也今此一经即在鹿野苑中度五比丘之后而说故属初转非中后也问若尔何以通大乘耶答以一时会不唯局一小乘教故密迹力士经说佛初成道竟七日思惟巳即于鹿园中为转法轮广益三乘众得大小等果大品经云佛初在鹿野转四谛法轮无量众生发声闻心无量众生发独觉心无量众生发菩提心行六度等十下五仪摄华严疏钞化仪有十一本末差别门二依本起末门三摄末归本门四本末无碍门五随机不定门六显密同时门七一时顿演门八寂寞无言门九该通三际门十重重无尽门不定摄者以此经义随闻一X章一句各各异解不同如云识自心源达佛深理悟无为法亦有人小乘者或有成相宗者又有会实教者如云心不系道亦不结业无念作非修证不历诸位而自崇最或有悟偏真者亦有解无相者复有住顿教者余诸文言例此可知故下喻云譬如食蜜中边皆甜则十门内不定摄矣亦可兼差别门无碍门中显了三乘通益三机一分之义下云饭一罗汉不如饭一支佛饭一支佛不如饭一诸佛等三教义三教义者分别分齐开为二门一约教诠法通局显分齐教类有五一小教唯谈人空故二始教但明法空故亦名分教但说法相故三终教复说中道故亦名实教多谈法性故四顿教唯辨真性故五圆教直谈法界故初一小乘二三大乘四五一乘若将此经显分齐者正属小乘教下云世界非常四大无我为四真道成四向果亦可兼通余四教发菩提心随化度人分教义也无修无行会者近尔始教义也觉即菩提得道甚疾终实义也识自心源不历诸位顿教义也经如食蜜边中皆甜圆教义也二约法生起本末显分齐法相亦五初唯一心为本源所言法者谓众生心是心则摄一切世间出世间法即华严明一真法界心也圆教齐此二依一心开二门一者心真如门所谓心性不生不灭即顿教分齐也始教中空义亦是密说此门以空宗人不知如来遣相处以为X显真性故非彼分二者心生灭门谓依如来藏故有生灭心所谓不生不灭与生灭和合非一非异名为阿梨耶识即终教分齐也分教中识义亦是密说此门以相宗人不知佛说如来藏以为阿赖耶故非彼分三依后生灭门明二义一者觉义谓心体离念等虗空界二者不觉义谓不如实知真如法一故即破相宗齐此觉义以为返本还源之地以彼宗未明真空相即真如心性故说诸法无不是空纵有一法胜涅槃者我亦说为如幻如梦凡所有相皆是虗妄离念相者即是法身依此法身说名为觉故空宗诠法唯齐觉义四依后不觉义生三细一业相二转相三现相即唯识宗齐此业相以为诸法生起之本以彼宗未明此三细等与真如同以一心为源故说真如无知无觉凝然不变不许随缘但说八识生灭纵转成四智亦唯是有为不得即理故相宗诠法唯齐业识五依后现相生六麤一智相二相续相法执也三执取相四计名字相我执也五起业相六业系苦相小乘教明唯齐第三伹断我执未证法空故人天乘教唯齐第五伹知善恶业相不识二执惑故下云识心达本无上一真即一心也心不系道亦不结业即真如也心中浊兴心如功曹即生灭也言语道断非物所拘会者近尔迷者远乎即觉不觉义也欲生于汝意意以思想生即三细也邪心不止断阴何益智相续义人随情欲求于声名取名字义勿与色会会X即祸生业苦相义即六麤也是知此经具诠本末矣三下标章分下释义先总列一下次别明二初教唯人空者少说法空故但法空者未尽大乘不空理故但法相者有不成佛未尽大乘法性理故说中道者谈缘起无性之理拣非空宗无相不说妙有也多法性者无性阐提悉当成佛方尽大乘法性之理拣非唯识多谈法相少及法性也唯真性者拣非终教犹带法相说也谈法界者性海圆融缘起无碍故初一下依教明乘也若将下以教判经也正属小者四十章中明小多故如云佛为解说得须陀洹透得此门出尘罗汉得罗汉巳可信汝意此等皆小义也二下次法依起信论所诠染法从本起末略开五重也即华严下所宗虽四法界统唯一真法界故行愿钞云一真法界即诸佛众生本源清净心也密说此者顿之离言绝相正为显真如中体性故于此门名为显了正说始之离言绝相但为明真如上空相故此称名密意傍说原人论解云破相义通两势若取破相明空为大乘初门合入始教即当觉义若取破相愿性即属顿教当真如门长水记云此真如门说心性不生不灭乃至绝言绝虑故是显谈心经谓诸法空相即是真如之相虽明其相而不克显真如体性故云密说二者下原人论解云论文于此作两重能所依初重以如来藏为所依总相生灭不X生灭二义为能依别相不生灭心即真如属前顿教生灭心即根本无明属后始分教真妄和合边正属此终教也第二重以赖耶识为所依总相觉不觉二义为能依别相由前不生灭真心故有觉义觉义者是真如气分故属后始教由前生灭妄识故有不觉义不觉义者是无明气分故属后分教二义未分巳前属此终教故云阿梨耶识即终教分齐也终教显如来藏中心性故称显了正说分教但明如来藏中识相故于此门名密说也长水记云分教虽说赖耶而不说是藏性所成今说性成故非彼分密严经云佛说如来藏以为阿赖耶恶慧不能知藏即赖耶识三下约生法先标一下后释论云所言觉义者谓心体离念离念相者等虗空界无所不遍法界一相即是如来平等法身依此法身说名为觉所言不觉义者谓不如实知真如法一故不觉心起而有其念则知悟离念相便名为觉迷离念相便名不觉故是空宗齐也即破相下显分齐返本还源地者论云依本觉故而有不觉依不觉故说有始觉何以故本觉义者对始觉说以始觉者即同本觉又以觉心源故名究竟觉不觉心源故非究竟觉疏曰以始觉同本觉故则无本觉平等平等离言绝虑尚无始本之殊况有三身之异是故佛果圆融翛然无寄问此觉义与前真如门何别答前真如门但明X心体不变此门觉义但显染中净相及反流还源故有显性空相之不同也以彼下出所以问云何起信疏中无此一段文耶答有二意一疏主以离言破相显真如义同故于真如门中便预判云始教空义亦密说此令人会通也觉义中不释者既上二门中判始分二教密说非分下三细内配分教唯识则二觉义中显说始教真空义例自可知也故阙略之原人论解主以显性明空义别故判真如门属性宗顿教觉义属始教空宗恐人混滥也此师解释不唯开人法眼而且得疏深意故特称之二疏主原本或有圭山删本去之未可知也今准上下文义不妨重为配释四下约法生起对后事识六麤名为三细业相赖耶自证分也转相能缘见分也现相所缘相分也即唯识下显教分齐彼说诸法生起但依赖耶以为其本故名此识为总报主一切种子根身器界皆此识变仍独说此以为所熏熏成种巳后起现行皆依此识故云生起本也以彼下出其缘由彼宗未说一心为生灭真如二门之源以留在终教说故若尽说之权实何分故说等者以不知真如即心故说体无知觉坚如玉石不可受熏既非熏性焉能随缘由是但执真如不变不随缘也但说等者既不许真如随缘成诸染净故说赖耶为生灭本由是明法生起但齐业相根本既唯生灭成智亦是X有为然理是无为安得与之相即如镕金范土各成其器故云不得即也智相俱生法执相续分别法执执取俱生我执计名分别我执上四皆惑道也起业业道也系苦苦道也齐第三者菩萨始能断法执障故不至二齐第五者二乘方知业从何生故不至四下云下引文证欲生等者起信云意有五种一业识二转识三现识四智识五相续识依此五意转生意识随事攀缘分别六尘名为意识故云欲生于意也论又云言不觉者谓不如实知真如法以有不觉妄想心故故云意以想生也余易可知四被机四被机者机开三门一三聚此经正为正定及不定聚下云投泥自溺故曰凡夫透得此门出尘罗汉兼为邪定作远因缘二四乘正为三乘人令其成菩提兼为一佛乘令增长妙行下云观世界念非常观灵觉即菩提又云视方便门如化视无上乘如梦三五性正被三乘不定性人下云既得遇道兴信心难既兴信心发菩提心难既发菩提心无修无证难兼被一类无种性人作远因缘下云天神献玉女于佛因问道意佛为解说即得初果则知一切众生无非为所被也四下牒门机下释相一下正定三乘性也邪定凡外种也无正知决择不拨无因果名不定也正为正定者下文俱云学佛道者或云夫为道者不定X如疏引邪定作远缘者如下谓恶人骂佛佛默不对恐祸归身慎勿为恶等二下四乘者谓声闻小乘缘觉中乘菩萨大乘最上一佛乘也观世界非常等者小乘下智观苦空无常得声闻菩提中乘中智观因缘生灭无常得缘觉菩提大乘上智观诸法如梦幻泡而无常得菩萨菩提一乘上上智观一切法剎那无常空无生性得佛菩提楞伽云一切法不生我说剎那义初生即有灭不为愚者说又云下方便三乘也无上一乘也三下既得等证三乘不定既发等证一乘性人天神六欲中魔天也则知下一切众生皆有佛性有佛性者皆得作佛故尽为机不同相宗唯被菩萨性及不定性也五能诠五能诠者略作四门一随相门又五一名句文身体二音声言语体三通取四法体上三皆能诠四通摄所诠体下云佛所言说其义皆快五诸法显义体下云视世界如一诃子视兴化如四时木二唯识门前五教体皆是自识之所变故下云识自心源达佛深理三归性门此识无体唯真如故下云识心达本解无为法法无念修言语道断四无碍门谓前三门理事心境同一缘起混融无碍下云譬如食蜜中边皆甜吾经亦尔准此教体通摄四门也矣五下标门略下释义总也一下别也随相者约六尘境相以出体也名诠诸法自性如名色名心等X句诠诸法差别如言形色显色真心妄心等文即是字为性别二所依止故音声体者音声实也名等假也离声无别名等摄假从实故通取四者名等是声上屈曲假相音声是名等实体唯声则不能诠表唯名等则无自体今兼四法是以假实体用兼资也所诠义理也若不诠义教文何用若无声文理从何显经云文随于义义随于文文义相随乃成教体下云下上句证前能诠为体下句证今所诠为体诸法显义者谓遍六尘境总有生解义悉为教体如光明香饭等唯识者谓说者净识所现文义为增上缘令闻者识上文义相现故达理者上唯明境此则显心较前为深也无为真如性也心之体故无碍者约三门无碍以出体也理性也心识也事境相也心境理事交彻相摄故云无碍约教初门小二门始三门终顿四门圆也六宗趣六宗趣者先总辨诸宗宗途有六一随相法执宗即小乘诸师依阿含缘生等经造婆沙俱舍诸部论等二唯识法相宗即无着天亲依方广深密等经造瑜伽唯识论等三真空无相宗即提婆清辨依般若妙智等经造中观百论等四藏心缘起宗即坚慧马鸣依胜发涅槃等经造宝性起信论等五真性寂灭宗即马呜龙树依楞伽般若等经造真如三昧智度论等六法界圆融宗即龙树天亲依华严等经造不思X议十地论等今此经宗当其初一门也次别明此经有总有别总以断欲去爱识心达理为宗悟入无为超证菩提归无所得为趣别有五对一教义对崇教说为宗会义意为趣如天神献女因问道意佛为解说即得道果等二事理对举事相为宗显理性为趣如云欲从于意思想生二心寂静非色行等三境智对缘理境为宗观智行为趣如云行道守真者善志与道合者大心垢灭尽净无瑕秽得一切智四修证对修成贤为宗证入圣为趣如云学道见谛无明即灭等五因果对历因位为宗克果德为趣如云既发菩提心无修无证难心若调适清净安乐道可得矣此五是从前起后渐渐相由者也六下章门当部所崇尚者曰宗宗旨之所归者曰趣先下义相诸宗者通指大小乘宗一切经论也小有二十部异大有性相空宗随相法执者谓一切我法中起有无执故唯识法相者谓一切诸法皆唯识现故真空无相者谓一切诸法皆空无相故藏心缘起者谓一切诸法唯是真如随缘具恒沙性德故真性寂灭者谓相想俱绝直显性体故法界圆融者谓无尽法界如因陀罗网主伴重重普融无碍故然此六宗后胜于前初一小乘教后四大乘二即相宗分教三即空宗始教四终教五顿教六圆教俱性宗又教与宗互有宽狭宗则一宗容具多经随何经论皆此宗故教则一经容有X多教若局判一经以为一教则抑诸大乘矣当初一者正破二乘情执令其回小向大菩萨不预会故依大疏分合二十部为六宗一我法俱有二法有我无三法无去来四现通假实五俗妄真实六诸法但名前四宗唯小乘后二义通大乘今当第五六也别下教说者即四十二章也义意者文下必有义故若无所诠之义则同乎篇韵殊无意况矣如天下解说教也道意义也又云佛所说经其义皆快二下事理义所具者如下上句证事下句证理又如举弹琴絃急缓事也显身心疲暴暴中理也三下境智理内出者守真境也与合智也心垢净境现证也一切智智发得也又云观天地念非常等四下修证随智起者小则资加为贤四果为圣大则住行向为贤十地等为圣如下学道贤也见谛圣也大小乘俱通又云观灵觉即菩提视佛道如眼华五下因果证中成者小则四向巳下为因四果无学为果大则等觉巳下为因妙觉佛位为果如下初句证因次句证果心若二句因道句果也又云得罗汉巳可信汝意得一切智可谓明矣视无上如梦视涅槃如窹从前起后者谓有教义然后有理事而境智又从理事生故曰相由以要言之不出教理行果亦可教义宗理事趣理事义宗境智修证趣亦可翻后向前以明宗趣举因果为宗修证智为趣修证智宗达理事教义为X趣亦是相由义也二随文註三初题目佛说四十二章经疏佛者梵语具云佛陀此云觉者谓觉了真妄性相者也觉有三义一自觉我空拣异凡夫二觉他法空拣异二乘三觉满俱空拣异菩萨即本师释迦牟尼佛也说者悦也四辩宣演悦所怀故教颁佛口畅彼机心以教合机故称佛说拣非余四人所说也章篇也条也所说法门约有四十二篇四十二条表二乘回小向大大乘转权成实超历四十二重位也经者梵语修多罗此云契经契谓契理契机也经谓贯摄常法也钞先随相释分四初能说佛觉了真妄性相者妄小教真终教相始教性顿教真性妄相融通交彻圆教觉此五者始名佛也觉有下复有三觉一本觉二始觉三究竟觉初则全觉全迷中则觉而未尽末乃无所不觉今指后一觉也又离心名自觉离色名觉他俱离名觉满三觉俱圆故曰佛为自他觉满之者说下二正明说四辨法义词乐说也中论云佛依二谛为众生说词法二无碍智以世智差别说乐说义无碍智以第一义智善巧说悦所怀者得机而说畅本怀故教颁下上离释此合释也拣余四者说通五人一佛二菩萨三天四仙五化人今是佛口亲宣不同后四人说经也章下X三所说法四十二章者如汉高祖之约法三章也若陈列之一出家证果章二达理崇道章三割爱取足章四转恶成善章五改过灭罪章六忍恶无瞋章七呵佛招祸章八害贤灭巳章九守志会道章十助施得福章十一举田较胜章十二尊亲显孝章十三详难勉行章十四守道净命章十五行善志大章十六忍力心明章十七澄浊见道章十八灭暗存明章十九无相会真章二十观觉得道章二十一推我成空章二十二求名危身章二十三贪财招苦章二十四系妻溺泥章二十五恋色亡道章二十六欲损道益章二十七逆情顺性章二十八疎意远色章二十九正念待女章三十趣道避欲章三十一患淫断心章三十二离爱绝忧章三十三坚心得果章三十四处中证理章三十五去垢成行章三十六举胜显难章三十七忆戒得果章三十八知命了道章三十九学佛信经章四十尽恶圆觉章四十一出欲免苦章四十二视法了幻章四十二重位者谓十住十行十向十地等妙觉也表超历者恐有难云何以不多不少而独四十二耶故此通云为超四十二地位故是以不多少也经下四结说名案五印土唿线席经井索圣教皆名修多罗线能贯华经能持X纬索能汲水教能诠义若敌对翻应名圣教今不取者滥律论故去线索者此方不贵重故独取席经者古德见此方圣说为经贤说为传彼土佛说名修多罗菩萨罗汉说名阿毗达摩遂以此圣经代彼佛说修多罗兼借彼席经以目彼圣教故不称余而名为经借义助名更加契字则不同乎席经矣契有二义一契理合道之言也二契机逗根之教也经有四义一贯谓贯穿所说之理也二摄谓摄持所化之生也三常古今不易也四法近远同尊也前二佛地论义后二此方释义则四字中摄尽余义矣若略明之谓释迦佛所说四十二章之契经也疏此一题中有八事四对一教义对经之一字能诠教也佛等六字所诠义也二人法对就前义中分出佛说能说人也四十二章所说法也三通局对就前法出章之一字通也四十二局也四应感对就前人分佛显我能应之主也说悦彼所感之机也钞次作对释先总一下次别始从世尊成道终至比丘奉行声名句文皆能诠经也名下必有意味文中必有理趣皆所诠义也瑜伽云谓经题体略有二种一文二义文是所依义是能依大疏云语言皆能诠义旨皆所诠教义相成成经题体二下亦可名境智对体用对佛说法身境体也四十二X章报化智用也三下亦可名总别对四十二条并称为章总也通也前前文义非同后后别也局也四下亦可名生佛对机教对因果对佛乃果上能应之教主也说是因中所感之生机也是则依四对义以立此题名耳疏离合释之佛之说经依主释也佛说有四十二章有财释也四十二章带数释也四十二章即经持业释也佛说四十二章经非大方广华严疏钞相违释也钞三离合释此且顺题以作五释详则兼一兼二不同佛说之四十二章佛说四十二章之经皆依主也若改之为即皆持业也又改为有字有财可知更改为非字是相违矣疏诸经立名不出人法喻或单或复此经以人法受称者也钞后得名释单者弥陀经单人般若经单法梵网经单喻也复者佛报恩经人法无喻妙法莲华经法喻无人菩萨璎珞经人喻无法大方广佛华严经具足人法喻三矣诸经得名其类繁广人法称者佛说人也四十二章法也有人有法故标名焉二译人后汉沙门迦叶摩腾竺法兰同译疏后汉标代对前高祖称之曰后亦名东汉都洛阳故即光武之后孝明帝朝也沙门下出名先通X称梵语具云沙迦懑曩此云勤息谓勤修戒定慧善法息灭贪瞋痴恶事也迦下次别号迦叶摩腾中天竺人也婆罗门种解大小乘经以游化为任有一小国请腾讲金光明经能令隣国不侵请和求法竺法兰亦中印度人诵经百余万言学徒千余同译者显德翻梵语为华言谓之译二祖共翻音字谓之同汉纪云明帝永平三年夜梦金人项有日光飞至殿上旦问群臣太史傅毅对曰臣闻西域有神其名曰佛身长丈六放金色光陆下所梦将非是乎愽士王遵推周书异记佐之至七年勅郎中蔡愔中郎将秦景等十八人西求佛法至天竺隣境月氏国遇梵僧腾兰二人请归汉地将画释迦佛像并诸经典用白马䭾来以永平十年腊月三十入阙进献帝大悦遂舘于鸿胪寺复勅于雍门外立寺腾兰居之名白马寺不多时日便善汉言即为译出四十二章经一卷约有二千余言缄在兰台石室中明帝勅畵工图写佛像置清凉台山大孚灵鹫寺内及显节陵上及腾卒于洛阳兰与愔等复译出五部经所谓十地断结佛本生法海藏佛本行等凡十三卷会移都寇乱四部失本不传唯四十二章经江左现行汉地有三宝自腾兰始也故云同译钞明帝光武子也沙门有四瑜伽论云一胜道即佛菩萨等二说道谓说正法者三活道修诸善品X者四污道作诸邪行者涅槃说四比丘一毕竟道二示道三受道四污道义同上今译主据本说即毕竟胜道依迹论是开示说道也又律明四种沙门一威仪沙门名充像比丘二形服沙门名幢相比丘三名闻沙门名虗诳比丘四实行沙门名如法比丘大论云僧有四种一有羞僧持戒不破二无羞僧身口不净三哑羊僧根钝无慧四真实僧向四果道义亦同上今二三藏皆是后一种也梵语西天梵国语也华言东土华夏言也译者翻也谓翻梵天之语转成汉地之言也译者易也以其所有易其所无故以此方之言音换彼土之佛语也周礼掌四方之语各有其官东曰寄南曰象西曰狄鞮北曰译今通西语而云译者葢汉世多事北方而译官兼善西语故腾兰始至即译此经因称译也翻音字者西梵语字与此全殊若译佛经须先随其梵音以此方之字易之名为翻字然亦仍同呪语不知其为何等又须兼通两土言者一一翻之谓之翻音推周书者王遵奏曰臣按周书异记云周昭王甲寅二十四年四月八日子时分有五色祥光贯太微宫时王问群臣所以有太史苏由对曰西方有大圣人生焉却后千年教流于此陛下梦者是其人矣故云佐也佛像者依优填王旃檀像而畵也大孚灵鹫者会玄记云明帝时摩腾天眼见有阿育王舍利塔X在五台焉请帝立寺帝信佛理即立寺以劝人山形似于灵鹫故号为大孚灵鹫也本行等者指四十二章经言三宝记云永平十六年摩腾示寂竺法兰自译经五部共十三卷三宝自腾始者传云永平十四年正月十五日帝勅僧道并集白马寺道士置三坛别开二十四门南岳褚善信华岳刘正念恒岳桓文度岱岳焦得心嵩岳吕惠通霍山天目五台白鹿等十八山道士祁文信等六百九十人各賷灵宝真文太山玉诀三元符录等五百九卷置于西坛茅成子许成子黄子老子等二十七家子书二百三十五卷置于中坛馔食尊祀百神置于东坛帝御行殿在寺南门佛像舍利经宝置于道西道士以柴荻和沉檀为炬焚经悉成灰烬褚善信等相顾失色南岳道士费叔才自感而死腾得罗汉果飞身空中广现神变诸天雨华作乐感动人情法兰叹三宝德说善恶业六道三乘皆有果报又称出家功德最高初立佛寺同梵福量后宫阴夫人王婕妤与诸宫娥等二百三十人出家司空杨城侯刘善峻与诸宰官士庶人等一千余出家四岳诸山道士吕惠通等六百三十人出家京都张子尚等三百九十人出家便立十所寺城外七所安僧城内三所安尼故曰自腾始也佛说四十二章经疏钞卷第一X四十二章经疏钞X卍XXX佛说四十二章经疏钞卷第二清浙水慈云灌顶沙门续法述三经文三初序分二先证信序二初序成道思惟以证教主尔时世尊既成道巳作是思惟离欲寂静是最为胜住大禅定降诸魔道当转法轮度脱众生疏证信者标列六种成就以为证据令总信受也尔时者当彼三十成道巳后三七思惟之时也世尊者十号中一葢释迦佛为三世间之所尊故道者梵语菩提此云觉道悟而不迷曰觉至妙虗通曰道即识自心源达法性理也证知曰成究竟曰巳作思惟者自觉巳圆能觉他者如来应世是故始坐道场之时观树经行思惟三事也过去因果经云佛成道初七日思惟法妙无能受者二七日思惟众生上中下根三七日思惟机缘谁应先闻法华亦尔今下寂静思法妙也转轮思谁闻也度生思三根也欲为三毒之首十恼之元六道之本二死之基今得离欲众苦便灭非如众生深着五欲入于险道受苦不断也不生灭曰寂无烦恼曰静诸法体性离诸欲故常寂灭故本不生故此寂灭场阿兰若处于诸法中莫能比并故为最胜X梵语禅那华言思惟修亦云静虑定者摄心专注不流散故深妙曰大超出世间凡外禅故住者能住三业也所住禅定也于四住中当三三昧梵语魔罗秦言杀者杀慧命故亦言能夺夺法财故或言恶者多爱欲故又翻为障作障碍故佛以功德智慧度脱众生入涅槃为事魔以破坏众生出世善根令流转为事故成道时波旬怀恶来恼害也道有二义一者道途二者道法楞严云纵有多智禅定现前如不断婬必落魔道上品魔王中品魔民下品魔女彼等诸魔亦有徒众各各自谓成无上道魔有四种谓烦恼五蕴生死天子故云诸也降者能降禅定也所降诸魔也因修观法果得离欲住于深禅降天恼魔因修止法果得寂静住于妙定降死蕴魔余如别说故思此法为最妙也转展也自我之彼也法轨持也轮如车轮有摧碾义能摧障恼也展开佛心中法度入他心碾破其惑业名转法轮度脱众生者济度众生脱离生死此岸烦恼中流到于涅槃彼岸也当者正显作思惟相为谁先闻何等根也然此思惟中实通三时故释离欲等六法亦该五会今就以方便力为五人说且约小教释也钞所以言三七者为表如来三时说法也三世间者谓情器智情即天龙八部器即地水火风神等则摄世间凡也智正觉即三乘则摄出世圣也世X出世间共所尊崇故云世尊菩提觉道略言也具云阿耨多罗三藐三菩提此翻无上正等正觉知道菩提觉道拣三途不觉三正拣凡外不正三藐正等拣二乘不等阿耨多罗无上拣大乘菩萨有上约教乘初即人天次即声闻缘觉三即始终顿菩萨四即圆佛故能成此即名佛也识达释觉心性释通识六识心达我空性小教佛也识八识心达法空性始教佛也识藏识心达缘起性终教佛也识真识心达寂灭性顿教佛也识圆融心达法界性圆教佛也今对当经且依初义法华亦尔者经云我始坐道场观树亦经行于三七日中思惟如是事我所得智慧微妙最第一众生诸根钝着乐痴所盲如斯之等类云何而可度所得思法妙也对今经彼约智此约境稍有异耳诸根思三根也何度思谁闻也问若尔世亲那云初七思惟因缘不说第二七日即说华严耶答十地论谓初七拟宜得一乘机故二七中即说大经法华因果经谓奈有三根不同一乘化之不得故于二七说华严时重复思惟至三七后随宜说三是以经云我即自思惟若伹赞佛乘众生没在苦不能信是法我宁不说法疾入于涅槃故无违也欲为下离欲通教行寂静约理果出巳所证法相最胜赞其妙也证此最胜名为世尊修此最胜名最胜子不生下合释也谓离情爱欲则X转烦恼而得菩提受用法乐静妙也离尘境欲则转生死而得涅槃法性真乐寂灭也若开释之亦可云离烦恼欲成菩提果寂静生死成涅槃果二果法中最胜也阿兰若者此云无諠诤事则所居闲处无诸愦閙法则所证真理无有杂染事理俱寂名阿兰若今且约法言也超出世间凡外禅者禅有三一世间禅谓四禅四空四无量心二出世间禅谓九想八念十想八背舍八胜处十一切处九次第定师子奋迅三昧超越三昧至于六妙门十六特胜通明观亦世间亦出世间禅也三出世间上上禅谓自性禅清净禅实相定楞严定真如三昧海印三昧等今皆证入故曰深圭山集云带诸异计欣上厌下而修者是外道禅正信因果亦以欣厌而修者是凡夫禅悟我空偏真之理而修者是小乘禅悟我法二空所显真理而修者是大乘禅若顿悟自心本来清净元无烦恼无漏智性木自具足此心即佛毕竟无异依此而修者是最上乘禅亦名如来清净禅佛悉成就故曰妙约教且住出世小乘禅故云尔也四住者佛摄众生随宜而住或现天住谓欲天因即十善道施戒心也或现梵住谓梵王因即四禅四无量心也或现圣住谓三乘因即三三昧也或现佛住谓一乘因即首楞严百八三昧也波旬此云极恶X常有恶意成恶法故违佛乱僧置莫大故释尊出时魔王名也如别说者处胎经云菩萨坐阎浮树四十八日观树思惟感动天地光蔽魔宫波旬恐怖召臣兵会千子告四女曰汝现姿媚坏佛道意女往佛前变成老母观佛三昧云魔王大怒遍勅八部各兴四兵尽其变态又勅阎罗阿鼻苦具一切都举向菩萨所菩萨徐举眉毫拟狱罪人白毫出水注火灭巳心得清凉称南无佛以智慧力伸手按地应时地动魔与兵众颠倒而堕余如本起轨持者持是法体谓任持自性也如火性煖水性湿等轨是法用谓轨生物解也如火熟物水浮舟等今苦集下坠灭道上升性各决定持也苦集成凡灭道作圣业自差别轨也实通三时者以不别出二七三七故六该五者初思华严会先照时离十不可说诸法爱欲无障碍涅槃法胜住法界禅观降十无尽魔转根本轮度圆顿根熟众生次思阿含会初转照时离有漏情欲寂静偏空涅槃法妙住谛缘禅观降界内四魔转小乘法轮度人天中凡夫外道深密会中转照时离无漏法欲静居无住涅槃胜境住唯识禅观降界外四魔转三乘法轮度二乘愚法一类妙智会后转照时离漏无漏诸法相欲寂止无相涅槃胜境住真空禅观降界内外取法相魔转一乘法轮度三乘权教一类三思法华涅槃会还照时离漏无漏诸法性X欲究竟如来大般涅槃寂静法胜住诸法实相禅观降界内外非法相魔转归本轮度一乘根熟众生下文既云鹿苑转谛则小教义显余会隐含自可知矣又诸佛出世必具八相谓降兜率托胎出胎出家降魔成道转法轮入涅槃今成道中摄前四相度生中摄涅槃相余思之二序转轮度人以证处众于鹿野苑中转四谛法轮度憍陈如等五人而证道果疏鹿野苑者群鹿所居故亦名仙苑古仙栖止故亦名柰苑从树为名也四谛谓苦集灭道四真谛理苦以逼恼为义即三苦八苦等集以招感为义即见思二惑等灭以累尽为义即有余无余二种涅槃道以除患为义即三十七道品前二是世间因果后二是出世因果有苦可知苦定是苦等故名为谛转有三一示相转谓此是苦乃至此是道二劝修转谓苦应知集应断灭应证道应修三作证转谓苦我巳知不复更知乃至道我巳修不复更修此即十二教法轮也又转四谛法时即能生圣慧眼别有三相名智明觉依去来今而有差别或眼智明觉随转随生此即十二行法轮也唯行无教不名为法有教无行亦无轮名为有三根生三慧成三道故三转轮憍陈如者姓也此邻火器婆罗门种其先事火从此命族名阿若此翻巳知X亦翻为解或云了本际等等五人者即頞鞞䟦提迦叶拘利也頞鞞此云马胜䟦提此云小贤并拘利太了父之亲也十力迦叶及憍陈如母之亲也证道果者太子入山父王思念乃命家属三人舅氏二人寻访住止随侍动静二人着五欲太子初食麻麦勤行苦行便舍之去三人着苦行太子后受饮食乳糜酥油舍其苦行亦复远去洎成佛果念谁先度因思五人侍随劳苦即往波罗柰为说四谛陈如得法眼净四人未得佛又重说四谛四人得法眼净因语之曰一着五欲一着苦行皆非中道离此二边是名中道次又为说四谛五人同时得无生忍成罗汉果佛三问知法未即三答云巳知地神唱空神传乃至梵世陈如最前见佛相闻法鼓服道香甞甘露入圣流成无漏在一切人天罗汉之先故但标陈如以摄余四也转四谛轮是法五人证果是僧加前世尊是佛前思离欲法胜今令证道前思转何法轮今示四谛法药先闻鹿野前思度何众生今度陈如五人准知前章唯主成就此章摄余五成就矣鹿野处中摄时贤首教章云或三七后说如法华等或六七后说如四分律萨婆多论或七七日说如兴起行经或八七日说如十诵律或五十七日后说如智度论或第二年方度五人如十二游经转轮闻成就也证道信成就也下之四X十二章皆释四谛相故五人而言众者大论引大品经云初转法轮时陈如得初果八万诸天得无生忍等六既成就岂不足征则遐方异世自谛信而无余议矣钞八苦等者指十苦百一十苦凡三界内六道生死皆苦相也二惑等者惑与业俱能招生死苦故累生死也惑业既尽则无生死累矣故云累尽为灭灭谛之体是二涅槃子缚巳尽名有余灰身泯智名无余虽非真谛能冥于理故患烦恼也广虽三十七略唯戒定慧此正助道能除烦恼通至涅槃故因果者集为因苦为果道为因灭为果也先果后因者小乘根钝知苦断集慕灭修道故等者谓有集可断集定是集有灭可证灭决定灭有道可修道必是道遗教经云苦谛实苦不可令乐乃至道是真道更无余道世尊月可令热日可令冷佛说四谛不可令异谛者真实不虗也又下释有二意初会玄约谛每一谛下生智等三谛虽三转智等无异故十二也去来今者智去明来觉今也或下二文句约转初转四谛时生眼智明觉四心二三亦然故十二也苦法忍为眼苦法智为智苦类忍为明苦类智为觉余三谛亦尔共有四十八也唯下将教释法用行释轮法以开解为义若不解理非法也有行无教岂能解理轮以摧碾为义若不摧惑非轮也唯教无行岂能摧惑X故教十二为能转行十二为所转也为下难云何故须三转耶通曰为众生有上中下三种根故生闻思修三慧各别故成见修证三道有前后故巳知证知四谛也或言无知即是知灭耳亦可以无生智为名也解者楞严云我初称解了本际者即是知真谛际耳婆沙阿毗昙皆称此名诸经有翻为得道谓最先得道果故所以言等頞鞞下有云释摩男或云䟦提摩男或云摩男拘利或单云摩诃男因此诸释混滥莫辨今定解云摩诃男者摩诃翻长大男子也乃长子之通称释摩男者指阿若言四姓出家同名释氏佛初成道最先得度故分别功德论云佛最长子即陈如也最小子者即须䟦也䟦提摩男摩男拘利者䟦提甘露饭王之长子拘利斛饭王之长子故皆称摩诃男也单云摩男者观余四名知此是某如云拘隣頞鞞摩男拘利迦叶则摩男指䟦提也或云頞鞞䟦提摩男拘隣迦叶则摩男指拘利也拘隣即憍陈有混作拘利者非至梵世者轮王出世声至他化以十善生欲天故陈如得道声至梵天以离欲寂静直彻梵故佛得道声至尼咤天以佛道究竟上穷有顶故杂阿含说毗沙门天王持葢灯随劫宾那帝释持葢灯随迦叶梵王持葢灯随陈如阿难持伞葢灯随如来后亦此意也问何先度此五人答宿缘所追一者如来昔为忍辱仙人为诸女说法歌X利王瞋割身臂等血变为乳佛誓令初闻法得甘露味王者拘隣是仙者如来是二者佛昔饥世化为赤目大鱼木工五人先斫鱼肉佛誓来世先度此等与无生忍三者世尊昔为太子名须阇提与父母避难至隣国未到粮尽太子每日割三斤肉二分奉亲一分自食天帝试之誓言真实即时身疮平复如故帝释叹善愿当来世得菩提时先度我等太子者佛是天帝者陈如是四者迦叶佛时九人学道五人未得果誓于释迦佛法中最先开悟成罗汉果详如因果报恩经明初二佛愿先度后二自愿先闻故先成也转四谛下上别释此总明先出三宝以鹿苑初唱三宝始名故法华云及以阿罗汉法僧差别名前思下次对三思法华亦云思惟是事巳即趣波罗柰诸法寂灭相不可以言宣以方便力故为五比丘说是名转法轮便有涅槃音方便为说有涅槃音则思法妙无妄也为五比丘则思根器不虗也趣波罗奈转四谛轮则思惟闻有在也问何法华中名五比丘今经称人耶答一者彼约出家僧言此约在俗人说释迦谱曰佛为解说三有诸苦陈如最初悟解得法眼净次为四人重说四谛亦离尘垢时彼五人既见道迹欲求出家世尊唤言善来比丘须发自落即成沙门重说五阴苦空无我证成罗汉二者此约最初开渐之始欲令转凡成圣故言人X彼约最后剧谈祕妙欲令转权成实故言比丘又佛生人世人为证故于六道中唯人能故天从人中得善利故唯人道中具四众故僧佛事业示同人故是以此经特言人也准知下三结六就六种可证又何疑哉故智论云说时方人令生信故次发起序三初会众陈疑复有比丘所说诸疑求佛进止疏发起者发明生起正宗之法也如维摩示疾楞伽欢笑金刚乞食法华放光兰盆救母弥陀根悦今经以陈疑开解为发起何者疑去则信自生解来则理自显由之断惑证真超凡入圣若不疑悟道果何从所以信相怀疑才闻寿量之谈韦提起惑始明净土之说则一咨决之间其利岂曰小哉复有者承前谓佛说四谛时不伹五人与会复有无量声闻人等亦所同闻也比丘梵语此云乞士乞食资身乞法资心故亦云怖魔出家离欲魔大怖畏故亦云破恶能破一切烦恼恶使故诸疑者谓于三有五蕴十善四谛等诸法中起种种惑也求祈恳也进止取舍也谓进取悟门而舍去疑网也钞复有无量声闻人者一约同会如大论云诸佛法轮有二种一者显二者密初转时诸声闻见八万诸天陈如一人得法眼净显也诸菩萨见无量阿僧祇人得二乘无量阿僧祇人得无生忍无量X阿僧祇人发无上道心行六波罗蜜阿僧祇人得初地乃至十地密也准知当会自有无量二乘人矣二约别时释迦谱会玄记皆曰十二游行经云佛成道第二年度五比丘第三年度迦叶兄弟三人第五年度身子目连等则于诸处所度亦复有无量也比丘下又有翻为净戒或云正命共成五义今以乞食摄净命破恶摄持戒故三义也种种疑者谓三有中苦耶不苦耶常耶无常耶五蕴中有我耶无我耶是净耶不净耶十善中顺圣道耶不顺圣道耶四谛中可修证耶不可修证耶等者断见思时得四果耶不得四果耶证涅槃时出三界耶不出三界耶进止下又法相隐晦者具释曰进可通者且阙曰止言教紧要者细详曰进不切者节略曰止义理深难者发明曰进浅易者类通曰止见解真正者取上曰进邪谬者舍置曰止根机下钝者令对论曰进上利者令退省曰止如是妙应皆在于佛也疏顺求义约机钞顺佛义约教二意皆通二世尊妙应世尊教诏一一开悟疏师诲曰教王命曰诏今佛为法王师范人天所垂言句犹如君命故云教诏也顿破无明曰开豁然贯通曰悟又开除惑障令悟体空也一一对诸疑言所谓大疑大悟小疑小悟也钞顿下先通能所上局能化下通所化故交光云X启闭曰开自惺曰悟又下次局能化义本清凉一下如佛在于鹿苑初为陈如说曰世有八苦谓五阴盛苦生苦病苦老苦死苦爱别离苦怨憎会苦求不得苦如是诸苦由我为本应当知苦断集证灭修道若人不知四圣谛者不得解脱次为四人说曰汝应知色受想行识实是无常苦空无我又往王城住于杖林为瓶沙王说曰大王当知此五阴身以识为本因于识故而生意根以意根故而生于色而此色法生灭不住如是观者则能于身善知无常如此观身不取身相即能离我及于我所若能观色离我我所即知色生便是苦生若知色灭便是苦灭如此观者名为解脱不作斯观是名为缚王闻法巳心开意解与八万大臣那由它诸天各离尘垢得法眼净准上所答则知诸疑无有不悟者矣三普会蒙益合掌敬诺而顺尊勅疏合掌身手不散也敬心意钦仰也诺口语信崇也顺从也兼通三业又顺有三种一耳根发识信闻章句而不解义是顺言也二意识于言採取其义而不得意是顺义也三寻义取意意旨得时忘于言义是顺意也于斯三者有一不契道去远矣何名为顺天子制书曰勅佛之戒勅亦犹是也钞合下如来三轮不思议化故会众三业莫不得益也若敌对之教诏口业说法也名正教轮今以X诺顺之开即身业现化也名神通轮今以合掌顺之悟即意业鉴机也名记心轮今以敬顺之又下谓信五蕴苦空无常无我之说顺言也推寻此身色心和合为相色有地水火风四大心有受想行识四蕴若即是我即成八我展转推至三十六物八万毛孔若皆是我我即百千便悟此身伹是众缘似和合相元无我人顺义也翻覆推我我不可得遂不滞心于三界但修无我观智以断贪等诸业证得我空真如成罗汉果顺意也故智论云听者端视如渴饮一心入于语义中踊跃闻法心欢喜天下不经凤阁鸾台不得称勅佛之金口不同菩萨天仙化人之说故云诏勅也二正宗分二初略标总相分尔时世尊为说真经四十二章疏正宗者谓此为一经所宗之正义拣非前是叙述此经之端绪后是流通此经之文言也尔时者当彼说疑开悟敬顺之时也真经者事则水火不坏理则非物所拘体也无为为性相也具诸功德用也生二因果理以真如法性为体教以如来识上显现行以大悲心中流出果以修道证灭而成故云真也钞真下先约二法释真义水火不坏者如汉明法本内传云永平十四年五岳道士褚善信费叔才等正月一日朝贺之次表请愿与佛教比试腾兰X白于帝曰吾佛出世间法水火不能坏请騐之帝令筑坛勅以正月十五日就火焚之而道家灵宝诸经并为灰烬佛家经像俨然不动舍利光色直上空中旋环如葢徧覆大众映蔽日轮时太傅张衍语褚善信等曰所试无騐即为虗妄宜就西域佛家真法唐太宗题焚经台诗曰门径萧萧长绿苔一回登此一徘徊青牛谩说函关去白马亲从印土来确实是非凭烈焰要分真伪筑高台春风也解嫌狼借吹尽当年道教灰非物拘者言语道断故体下次约三大释真义无为性者下云识自心源悟无为法名之为道楞严云汝观世间可作之法谁为不坏然终不闻烂坏虗空何以故空非所作无坏灭故事空既尔无为理然俱舍论说虗空无为正是此义故云真也二因果者谓世间人天善因乐果出世二乘等善因乐果也若夫仙经杂入凡外则无世间因果功德诸天说经则无出世因果功德岂得云真今是佛经如天子诏不同诸王百官等语故云真也问小乘经中何有三大答约所被机通小通大在能化法无大小故又我空真如性中岂无体相用耶既通少分配也无妨理下后约四门释真义识上显现者谓佛自宣说若文若义皆是如来妙观察智相应净识之所显现也大悲心中流者梁论释云真如于一切法中最胜由缘真如起无分别智无分别智是X真如所流此智于诸智中最胜由此智流出后得智后得智中生起大悲此大悲心于一切定中最胜因此大悲如来欲安立正法救济众生说十二部经此法是大悲所流此法于一切法中最胜故云真也二广明别相分三初十二章显示果德生信分三初明出世果二先举果令其信乐三先总示能修人佛言辞亲出家识心达本解无为法名曰沙门疏先举德业有五谓辞亲解法等辞亲者谓辞去亲爱也出家有二一身出家辞亲是也二心出家识解是也复有四义一出世俗家亦辞亲也二出五蕴家识心也三出烦恼家达本也四出生死家无为也心指意识此一意识于六根中应用即名六识本指贪欲诸苦所因贪欲为本阿含云贪恚愚痴是世间根本识达者谓以此三毒为能熏现在色心为所熏造业受报轮转三界此为染根本若以无贪等三善根法为能熏现在色心为所熏修道断惑超出三界此为净根本染之与净由三有无除此毒识更无所依故清凉释小教云但依六识三毒建立染净根本若不知此不名为识达也无为者无造作故又拣有为故名无为会玄云略有四义一不生不灭拣四相故二无去无来非三世故三非彼非此离自他故四绝得绝失X不增减故即显无为离此生等四种然无为有三一虗空无为二择灭无为三非择灭无为论曰虗空但以无碍为性由无障故色于中行择灭即以离系为性远离系缚证得解脱择力所得灭名为择灭非择灭者永碍当生得灭异前得不因择但由缘阙名非择灭了此三法寂寞冲虗湛然常住无所作为名曰解无为也心本约能修断无为约所证灭名下后结人名沙门梵语此云功劳言修道有功劳也亦云勤行勤行取涅槃也或翻勤息谓勤行众善止息诸恶汉书郊祀志云沙门汉言息心削发去家绝情洗欲而归于无为也人依法成法因人显则沙门名非易称矣钞等指出家识心达本三德出下身心相对应具四句一身心俱不出凡夫也二身出心不出外道也三心出身不出道心人也如净名等四身心俱出家比丘众也复下对进佛法家亦四一进真谛家二进法身家三进观智家四进无生家故南山云真出家者怖四怨之多苦厌三界之无常辞六亲之至爱舍五欲之深着能如是者名真出家则可绍隆三宝度脱四生功德无量利益甚深现在色心者谓现在根尘识三也生等者指生灭去来彼此得失虗空下清凉曰小乘说虗空秪就外空谓于真谛离诸障碍犹如虗空豁通无碍从喻名也色于中行者例如色心等法在于真谛中行X也择下择谓拣择即差别慧各别拣择四圣谛故灭有二义一因灭惑显理名灭此从能显得名二理性寂灭名灭此从所显得名今是择力所得之灭名为择灭如牛所驾之车名曰牛车是也永碍当生者谓能永碍未来生法也清凉曰当来生法缘会则生缘缺之时法亦不生得非择灭碍当生法令永不起名毕竟碍故偈云毕竟碍当生别得非择灭言别得者谓非择灭有实体性于缘阙中起别得故非择灭得名非择灭以不因择灭但因缘阙故了下大乘唯依识变小乘离心外有故清凉云小乘说三无为皆实有法此拣大小乘解各有别也心下上别释此总结也心本俱通染净何者心是罪之首功之魁如顺正理论说以现在识心等为染净因贪等为感苦之本无贪等为解脱之本心贪嗔等能断也心无贪等能修也亦可心识能修也苦本能断也汉书下瑞应云息心达本源故号为沙门或具名沙门那此云乏道以为良福田故能断众生馑乏以修八正道故能断一切邪道故迦叶品云沙门那者即八正道沙门果者从道毕竟永断一切贪嗔痴等世言沙门名乏那者名道如是道者断一切饥乏断一切邪道以是义故名八正道为沙门那从是道中获得果故名沙门果又沙门出家之都名佛法及外道凡出家者皆名为沙门故若对拣有四句一X是释子非沙门释迦王种也二是沙门非种子婆罗门等也三非沙门非释子余二贱姓也四是沙门是释子乃比丘众也故增一阿含云佛告诸比丘有四姓出家者无复本姓但言沙门释子其犹四大河水皆从阿耨泉出人依法者净名云夫出家者为无为法法因人者人能弘道非道弘人故末二句诫䇿也人有如是责任名有如是诠表为沙门者岂可忽诸次别详所证果四初证四果位常行二百五十戒进止清净为四真道行成阿罗汉阿罗汉者能飞行变化旷劫寿命住动天地疏常下先总举因果初三句因也二百五十戒者是比丘所持五篇之戒也进众善奉行也即作持止诸恶不作也即止持毗尼以止恶行善为宗清净者梵语尸罗此云清凉离热恼因得清凉果故戒乃三昧之本四果之基故首举之为四真道行者即修证四谛禅观也遗教经云依因此戒律得生诸禅定及灭苦智慧故定慧次明之合则三学开有三十七品正语业命戒也四念处等定也喜择思等慧也阿罗汉句果也翻有三义一杀贼九十八使烦恼尽故二无生后世不受生死报故三应供堪为人天良福田故而云成者从因至果行位有五一资粮位修五停心别总相念缘苦谛境二加行位煖修正勤观四谛境顶修如意用观X同前转更明朗忍修五根于四谛中堪忍乐欲永不退堕世修五力于四谛中无间必得发真无漏在世间法更无胜故三通达位建立觉支如实觉知四圣谛故能发无漏八忍八智顿断三界分别见惑证见生空所显真理亦名为见道位四修习位修八圣道所以者何道既见巳安隐行于八正道中重虑缘真进断思惑竟到二种涅槃城故五无学位断尽三界见思烦恼证得八十九品无为成五分法身圆十无学法我生巳尽梵行巳立所作巳办不受后有故名无学然声闻有三一者上根顿机大超断也二者中类根机小超断也三者下根渐机次第断也今则一生取办四果是为大超上类根矣故非分成是圆成也阿下次别示果相飞行变化者三明六通十八神变也旷劫寿命者谓得罗汉更不复生三界有净佛土出于三界彼无漏界无烦恼名受变易身享三昧乐若初果人七生始灭经八万劫乃得生心若于一身得第二果二生涅槃经六万劫即能发心若于一身得第三果不还欲界即入涅槃经四万劫即得发心若于一身得阿罗汉即现灭定经二万劫即能发心今寿当后二万劫也住动天地者谓行住坐卧之间皆能惊动天地感格鬼神外道皈依魔君拱手也钞五篇者一四波罗夷四条二僧伽婆尸X沙十三条不定法二条三波逸提一百二十条四提舍尼四条五突吉罗即众学戒法一百条灭诤法七条此名出家具足戒也又此一句结集家词如四分云善护于口言自净其志意身莫作诸恶此三业道净能得如是行是大仙人道此是释迦如来于十二年中说是戒经从是巳后广分别说常行者语默动静无有须臾离故止行为宗者迦叶如来戒经颂云一切恶莫作当奉行诸善自净其志意是则诸佛教三昧本者所谓尸罗不清净三昧不现前四果基者楞严优波离云性业遮业悉皆清净身心寂灭成阿罗汉正语下道品虽多三学摄尽戒摄三谓正语正业正命也定摄十谓四如意足定根定力除觉定觉舍觉正定也慧摄十八谓四念处四正勤进根慧根进力慧力择觉进觉喜觉正见正思惟正精进也定慧双通摄四谓念根念力念觉正念也三学俱通摄二谓信根信力也九十八使者见有八十八使加思惑十使也三应供下问如来亦称应供与声闻何别答罗汉局于人天佛则魔外人天二乘菩萨所应供也五停心者谓多贪不净观多瞋慈悲观多痴因缘观多障念佛观多散数息观别总相念者别则观身不净观受是苦观心无常观法无我总则观身不净受心法皆不净乃至观法无我身受心亦无我正勤者谓未生恶X令不生巳生恶令消灭未生善令发生巳生善令增长四正勤也如意者谓欲念进慧四如意足也五根者谓信进念定慧五根也五力者即修前五根增长成力能破恶障也觉支者谓念择进喜除定舍七觉分也八忍八智者观于欲界苦谛所有无漏定慧若在无间道中名苦法忍解脱道中名苦法智观于色无色界苦谛无间道中名苦类忍解脱道中名苦类智其余三谛例此可知以此十六心顿断三界分别所起烦恼种子见一切法决定无我亦无我所即显真谛寂灭之理得成无漏七菩提分也八正道者谓见思惟语业进定念命也二种涅槃者有余无余也八十九品者见道八智证八品及修道八十一品也但断烦恼在无间道证无为在解脱道五分法身者谓戒定慧解脱解脱知见前三从因而显德后二就果以彰能葢以因修三学果得戒定慧身尽智则正习俱断名解脱身无生智则了了觉照名知见身也十无学法者谓正语正业正命正念正定正见正思惟正精进正解脱正智也梵行因修戒学果名杀贼也所作因修定学果名应供也我生尽智不受无生智因修慧学果名无生也四智巳圆三界巳出无法可学成罗汉矣余如俱舍婆沙大钞然声闻下楞伽云须陀洹果差别有三谓下中上下者于诸有中X极七反生中者三生五生上者即于此生而入涅槃教章云初果人有二种一渐出离断欲六品得一来断九品得不还断上二界得罗汉二顿出离于一生中顿断三界九品修惑即得罗汉更无余果三非渐非顿复二一若倍离欲人入真见道倍离欲惑前六品得一来二若巳离欲人入真见道兼断九品得不还如瑜伽等说俱舍论云声闻有二一次断次第断惑经于七生二超断又二一小超或超至五品乃至八品罗汉向等二大超闻唱善来即成罗汉无受生缘通明神变者楞伽云阿罗汉者谓诸禅三昧解脱力通悉巳成就烦恼诸苦分别永尽名阿罗汉得罗汉下智论云阿罗汉入灭时住在何处具足佛道答得阿罗汉更不复生三界有净佛土出于三界无烦恼名于是国土具足佛道若尔罗汉受法性身应当疾得菩提何以稽留答以舍众生舍佛道故享三昧乐者楞伽颂云味着三昧乐安住无漏界无有究竟趣亦复不退还得诸三昧身乃至劫不觉若初果下详如教章七生始灭者须陀洹人受七生巳方入涅槃灭心心法始入灭定复经八万劫乃得生心受佛教化发菩提心下三例知二证三果位次为阿那含阿那含者寿终神灵上十九天证阿罗汉X疏初句总举因果为因也那含果也梵语阿那含此云不来亦云不还命终一往天上更不还来下界受生故此断欲界九品修惑下三品尽进断上八地思而不能尽亦不能得取证四果入般涅槃故云次为那含谓次于前之一生速得四果上根者即为中人阿那含也后三句别示果相变化不测曰神定中所发用也感而遂通曰灵观智得来体也十九天者以五不还天当第十九层也亦可指四空天证罗汉者寄居色无色界研断七十二品取无为脱生死也钞不还来者欲界下三品思惑共润一生今巳断之更无惑润故不再还来也变化下孟子曰充实而有光辉之谓大大而化之之谓圣圣而不可知之之谓神世圣尚尔况那含乎故称神灵若约法释修止故定定发于身则有神变不测修观成慧慧发于心则有不思议灵通以体用言神属用灵属体也十九天句义通二释一者指五净居谓欲界六天色界四禅共十三天今则寄居第四禅上故云上十九也楞严云此中复有五不还天于下界中九品习气俱时灭尽苦乐双忘下无卜居故于舍心众同分中安立居处二者指无色界按经论中三果圣人断下思尽于中有二根性一者乐慧则修夹熏禅生五净居二者乐定则修四空定生无色界乐慧根利即X于色界速出生死乐定根钝故于无色界迟出生死然无色界居在四禅十八天上故云上十九也寄居色无色者谓居色界那含天上更练四禅前后用无漏心夹熏中间有漏心色定转明进断余惑或巳断下四地染未断上四地染即居无色界天修四空定进断余惑也取无为者金刚疏云即以见道八品无为及修道九品无为为此三果体再取上八地七十二品无为也三证二果位次为斯陀含斯陀含者一上一还即得阿罗汉疏次下举因果此则一生取二果次于上之二生得那含也斯陀含梵语此云一来斯下示果相于修道中重虑缘真进断欲界思惑前六品后三品犹在唯润一生故从此命终一往天上一来人间即断余惑成无学也钞一来者更须一来人间受生断余下三品残思也润一生者欲界九品修惑能润七生今断六品巳损六生止存三品但润一生故从此下金刚疏问据此次第合是第三云何便言即得罗汉答所言即得者非谓踰越不证第三但约欲界惑尽往而不来望一去说故云即得也况有根利者将余下三品一生断尽便往罗汉岂非即得耶四证初果位次为须陀洹须陀洹者七死七生便证阿罗汉疏次下举因果次于前之斯陀含者即为须陀洹X也上二果中根此属下根矣梵语须陀洹此翻预流初预圣人流故亦翻入流初入真谛法流故亦翻逆流巳逆生死有流故须下示果相七死生者初果见真之后进断欲界思惑然欲界思能润七生上上品润两生上中上下中上三品各一生中中中下二品共润一生下三品共一生故于天上人间七度往来也便证罗汉者谓于诸有中极七反生不唯断欲界九品亦能断尽上二界思惑而入涅槃也钞逆流者金刚云不入色声香味触法即是逆凡流也刊定记云十六心断三界四谛下八十八使分别粗惑得初果证即以见谛八智为初果体后通结所断惑爱欲断者如四肢断不复用之疏爱欲者谓贪爱乐欲也唯识云云何为贪于有有具染着为性云何为欲于所乐境希望为性又爱为根欲为末圆觉经云当知轮回爱为根本欲因爱生命因欲有若对三毒十使则贪欲皆为根本是故修四谛观断四住时则阶四果而出四生不复还在三界受生如断四肢无人作用而起业也若使超凡入圣其在断爱欲矣钞有谓三有因果不忘之谓有即三界果报有具谓招果器具即有漏惑业之因贪为根本烦恼欲则通染通净皆心所也由爱欲心方起一切不善X事业若无贪欲则无惑业苦矣爱为根者生于心也欲为末者发于境也经云由有诸欲助发爱性是故能令生死相续三毒贪瞋痴也十使谓贪瞋痴慢疑五钝使身见边见邪见见取戒取五利使也皆为根者谓欲对贪为枝末对余毒使则为根楞严云想爱同结爱不能离则诸世间父母子孙相生不断是等则以欲贪为本四住者谓见一切住地欲爱住地色爱住地无色爱住地开名四住烦恼合则伹云见思也若使下结示经云一切众生从无始际由有种种恩爱贪欲故有轮回卵生胎生湿生化生皆因婬欲而正性命是故众生欲脱生死免诸轮回先断贪欲及除爱渴次明因令其修习四初达理崇道佛言出家沙门者断欲去爱识自心源达佛深理悟无为法内无所得外无所求心不系道亦不结业无念无作非修非证不历诸位而自崇最名之为道疏先达理绝贪欲断集也去恩爱知苦也识六识观心修道也达佛涅槃理证灭也欲断而识心源爱去而达佛理沙门之能事毕矣悟下次崇道三初标悟莫之为而为者真谛理也理若不悟道亦不得内下次释相谓释无为相也法性自天而然苦不能恼故无求无得不妨因去爱而知道不能通故不系不妨因识心而显集不能染故不结不妨因断欲而净灭不能除故无作无修不妨因达X理而证不下后结显崇最尊重也谓不假行位因果教理智断而自冥会契合以尊尚也法性如月苦集覆理如云笼月道灭除集以会真如风拨云而见月则知苦集之云但是能覆不能恼染道灭之风伹是能显不能明净理本明净岂能妨害故云不历位而自崇也道者真谛之谓道性道也贯上不历不系无为率性之谓道修道也贯上自崇不结等悟钞阿含云舍离恩爱出家修道摄御诸根不染外欲慈心一切无所伤害遇乐不欣逢苦不戚能忍如地故号沙门初二句去爱次二句断欲次二句识心五停心中略举多瞋慈悲一观也后四句达理无生法忍从此入矣不假行位者结与释中有影显意释中苦不能恼乃至灭不能除即结中不历结中不假行位即释中无得无证若配释云内无位得外无行求心不智道亦不断业无理念无教作无因修无果证释中去爱知苦乃至达理证灭即结中崇最结中冥会契合即影显释中有体达若无能体达者谁知无得无证观标悟言自无疑矣不结等悟者既以道崇岂可结业故崇最照应不结业句又能体悟无得无证不系不结亦崇最义故云等悟通二意一影释释中体悟二指上标中悟字问既分性修道有二耶答从性起修全修即性岂有二耶二割爱取足X佛言剃除须发而为沙门受道法者去世资财乞求取足日中一食树下一宿慎勿再矣使人愚蔽者爱与欲也疏佛下先修头陀行剃须除发表断烦恼也受道法者则以佛法为务道德为重也资生财物发爱欲之源故当去乞食知足为头陀之本应求取经云多欲之人多求利故苦恼亦多少欲之人无求无欲则无此患又云若欲脱诸苦恼当观知足知足之法即是富乐安隐之处不知足者常为五欲所牵日下次各出其相先取足相一食一宿十二头陀中二苦行也再者指中后饮浆坐高广大床也楞严云衣钵之余分寸不畜乞食余分施饿众生我教比丘循方乞食令舍贪故使下次财欲相爱是心欲是境由外尘欲牵起爱心亦由爱心贪着于欲所贪之境既多能贪之爱亦众然贪与爱亦有四句此当亦贪亦爱其中复开四相一内爱欲缘自身形按拭摩触起诸染着二外爱欲缘他男女姿态妖艶念念贪爱三内外爱欲于他巳身柔輭细滑攀缘不舍四遍一切处爱欲缘于一切五欲尘境生结使心故涅槃云因爱生忧因爱生怖若离贪爱不忧不怖佛名经云有爱则生爱尽则灭故知生死贪爱为本则爱欲也愚蔽一切人矣钞经下证去财又下证取足皆遗教文又云知足X之人虽卧地上犹为安乐不知足者虽处天堂亦不称意不知足者虽富而贫知足之人虽贫而富十二头陀者一阿兰若二常乞食三粪扫衣四一坐食五节量食六中后不饮浆七冢间八树下九露坐十常坐十一次第乞十二但三衣欲是境者圆觉疏问欲应是心何言色等答瑜伽云欲有二种一烦恼欲二事欲事即五尘今谓心起合尘尘即名欲经云由于欲境起诸违顺又无常经云常求诸欲境四句者圭山钞云一贪非爱如人贪忙不是爱忙又如买苦口治病之药秤两不免贪多何曾爱也二爱非贪如人爱看相打相杀何肯贪求又如见他外人可意孩儿或猫狗等亦何贪求纵与之未肯受三亦贪亦爱即名利财色之类四非贪非爱即一切违情境及平平境五欲尘境者财色名食睡为五欲境色声香味触为五尘境也此等皆能起爱生欲故老子云五色令人目盲五音令人耳聋五味令人口爽驰骋田猎令人心发狂难得之货令人行妨为道者可不捡欲也欤三转恶成善佛言众生以十事为善亦以十事为恶何等为十身三口四意三身三者杀盗婬口四者两舌恶口妄言绮语意三者嫉恚痴如是十事不顺圣道名十恶行是恶若止名十善行耳疏佛下先总标众法相生名曰众生璎珞云顺理X生心名善乖背为恶又益物为善损物为恶善为能治恶为所治善恶皆在一念心中一念善则恶止一念恶则善灭改恶迁善无如不忘念也钞众法五蕴也色心和合成众生故不忘念者遗教云不忘念者烦恼不入若失念者失诸功德是故汝等常当摄念在心疏何下后别释二先恶何句征也身下列也身三下释也令前人命断曰杀有三或用内色谓手足等或用外色谓刀杖等或双用内外色谓手执刀杖等不与而取名盗有八或灼然劫取或潜行窃取或诈术骗取或势力强取或词讼取或牴谩取或受寄托而不还或应输税而不纳污秽交遘深爱不舍谓之婬亦有和顺强暴二种两舌者谓向此说彼向彼说此离间恩义挑唆鬬争等恶口者谓粗恶骂詈忿怒呪咀令他不堪等妄言者谓以是为非以非为是见言不见不见言见虗妄不实等绮语者谓庄饰浮言历语艶曲情词导欲增悲荡人心志等殉自名利不耐他荣妬忌曰嫉虽属瞋分亦贪所感圆觉经云由于欲境起诸违顺境背爱心而生憎嫉造种种业依对现前不饶益境瞋恼忿恨起诸凶暴曰恚于诸理事无明迷暗曰痴由此无明起疑邪见贪等烦恼此十恶业作有三品略举四重一约时谓于欲作正作作巳三时俱重名上随一时轻为中三时俱轻为下二约X境杀人为上杀畜为中蚊蚋为下三约心勐利心作为上泛尔心作为下处中为中四约人具自作教他为上唯自作为中教他作为下以要言之纯从分别所发恶业名上杂从见爱烦恼所起名中但从任运所发恶业名下华严云十不善业上者地狱因中者畜生因下者饿鬼因若生人中杀罪得二果报谓短命多病盗得贫穷共财婬报妻不贞良得不随意眷属妄语多被诽诱为他所诳两舌眷属乖离亲族弊恶恶口常闻恶声言多诤讼绮语言无人受语不明了贪嫉心不知足多欲无厌瞋恚常被他人求其长短恒被于他之所恼害邪痴生邪见家其心谄曲是故应当远离十不善道如是下结也不顺圣道者戕法身伤慧命损功德失法财乖理害物故名恶也钞身三等者谓身上所恶有三口中发业有四意地起毒有三意地为本余七为末也妬忌嫉者诗传云以色为妬以行为忌害贤曰嫉修罗一类嫉贤忌行佛为诸天说四念处彼说五念处佛说三十七品彼说三十八品虽属下难曰唯识谓嫉是瞋分摄余经论明贪为意首此云何通故答释云虽瞋亦贪发也圆觉下引证可知由此起邪见者则痴为诸烦恼本矣一约时下瑜伽云三时复二一者约心如疏二者约时尽寿作为上多时为中少时为下勐利强盛也泛尔不获巳也教为下X者自不忍作故以要言下准如来祕密藏经大迦叶问佛十恶何者最重佛言杀及邪见释曰此即十恶互望论耳又经云十恶等乃至小罪坚执名犯若不坚执乃至无间不名为犯释曰此即约心意明邪见执着为重言不犯者意是轻微故从见惑起者为上思惑起者为下杂者为中也华严下明果报三途是正报人中是余报也疏云因有三品果有三途然依正法念经三途各有边正正者为重边者为轻正鬼望边畜则饿鬼罪重故杂集等鬼次于狱若正畜望边鬼则畜生罪重故今经云下者饿鬼因又十不善各有二果差别一报果差别所谓三途异熟二习气果差别即人中残报是正报之余经云若生人中得二种是又杂集瑜伽等论明三果十不善业异熟果者于三恶道中随下中上受旁生饿鬼捺落迦异熟等流果者各随其相感得自身众具衰损所谓寿命短促常贫穷等如其所应增上果者各随其相感得所有外事衰损所谓外具乏少光泽俱舍论云何缘此十各招三果答此令他受苦断命坏灭故且初杀生令他受苦受异熟果断他命故受等流果令他失灭受增上果盗得下必影略其文以明人中余报也疏是下后善十善对十恶立以止恶故即名为善谓不杀不盗不婬不妄不绮语不两舌不恶口不X贪嫉不嗔不痴此名止善也复有十种行善谓放生布施梵行诚实质直和合柔软喜舍慈悲正信也行十善时亦有三品四重一约时如欲行善时正行善时行善巳时三时无悔者为上作巳方悔为中正作能悔为下二约境于劣不杀为上如蚊蚋等于胜不杀为下谓父母人等余者为中如禽畜等三约心勐利重心为上处中心为中不获巳而心为下四约自他具自作教他为上唯自非他为中自虽不作而教他作为下下者修罗因中者人道因上者诸天因华严云十善业道是人天乃至有顶处受生因又此上品十善业道以智慧修习心狭劣故怖三界故阙大悲故从他闻声而解了故成声闻乘又此上品十善业道修治清净不从他教自觉悟故大悲方便不具足故悟解甚深因缘法故成独觉乘又此上品十善业道修治清净心广无量故具足悲愍故方便所摄故发生大愿故不舍众生故希求诸佛大智故净治菩萨诸地故净修一切诸度故成菩萨广大行又此上上十善业道一切种清净故乃至证十力四无畏故一切佛法皆得成就是故我今等行十善应令一切具足清净则十善业该于十法界矣十法界报尽出自心恶十善翻为十恶便成三途心善百非转为百行便成五乘心生心灭不可忽焉至于善果具如十善业道六波罗经X疏十善下十善即五戒亦世间五常但开合有异不杀仁也不盗义也不婬礼也不妄语则摄口四信也酒能昏性起过制不饮酒以防意地则摄意三智也故十善道为世出世间善因善果之本下者下修罗因时怀猜忌心虽行戒善欲胜他故下品也在人因地善念淳熟数修施戒不轻他故中品也天居因位善心勐利戒施超胜慈育物故上品也华严下引证也疏云人天是世间之善人善为下欲天为中色无色界为上圭山云三乘是出世间善声闻善为上下缘觉善为上中菩萨善为上上佛善为上上中上又清凉钞云然其十善亦有三果异熟果者离三恶道得生人天等流果者即于彼处各随其相感得自身众具兴盛所谓长寿无病苦等增上果者谓即于彼各随其相感得所有外事兴盛资具等物精微光美受用无乏十法界下贤首品钞云若心念念专贪嗔痴摄之不还拔之不出日增月甚起上品十恶此发地狱心行火途道一若心念念欲多眷属如海吞流如火焚薪起中品十恶如调达诱众此发畜生心行血途道二若心念念欲得名闻四远八方称扬叹咏内无实德虗比贤圣起下品十恶此发饿鬼心行刀途道三若心念念欲胜于彼不耐下人轻他珍巳如鵄高飞下视人物而外扬五常起下品善心行阿修罗道若心念念欣世间乐安其X臭身悦其痴心此起中品善心行于人道若其心知三恶苦多人间苦乐相间天上纯乐为求天乐闭六根不出六尘不入此起上品善心行于天道若其心念欲得利智辨聪高才勇哲鉴达六合十方颙颙此发胜智心行尼犍道若其心念欲大威势身口意业才有所作一切弭从此发欲界主心行魔罗道若心念念五尘六欲外乐葢微三禅之乐由如石泉其乐内熏此发大梵心行色无色道若心念念善恶轮环凡夫躭湎贤圣所诃破恶由净慧净慧由净禅净禅由净戒尚此三法如饥如渴此发无漏心行三乘道若心若道其相甚多略举十耳余可例知百非百行者瑜伽论云谓有十事一少时作二多时作三尽寿作四少分作五多分作六全分作七自作八教人九赞叹十随喜十恶用之即是百非十善用之名为百行五乘谓人天声闻辟支菩萨也十善业道者经云言善法者谓人天身声闻菩提独觉菩提无上菩提皆依此法以为根本故若离杀生得成十法谓施无畏起慈心断瞋习无病长寿非人守护无恶梦解怨结无恶道怖命终生天离偷亦十谓财盈人爱不负赞美不忧善名无畏安乐怀施生天离邪婬四谓诸根调离諠掉世所称妻莫侵离妄言八谓口香净世信伏言敬爱安慰生得胜乐无误失尊奉慧胜离两舌五谓身无能害不X坏眷属信顺法行善知识离恶口八谓法度利益契理美妙承领信用无讥尽爱离绮语三谓智人爱如实答威德胜离贪嫉五谓诸根具财自在福德位尊利息离瞋恚八谓无恼无瞋无诤柔和慈心利生相严生梵离邪痴十谓意乐侣信因果皈佛正见生人天福慧增行圣道舍恶业住无碍见不堕诸难解曰上皆明华报也又云行十善业若能回向三菩提者后成佛时得佛随心自在寿命清净大智隐密藏相如来真语魔外不坏菩提眷属梵音声相诸所授记皆不唐捐三界特尊皆共敬养观者无厌神通自在解曰此是明果报也六波罗者大乘理趣六波罗蜜经净戒品云此十善业一一皆感四种果报一现在安乐二烦恼怨贼势力羸弱三于当来世常得尊贵无所乏少四精勤修习当得无上正等菩提解曰前三花报后一果报也若约转三障义二转烦恼障四转业障初三转报障若约转三报初二转现报葢报由业感业由惑造今了业因不从报法起惑由是惑种羸弱业现衰残也第三转生报第四转后报既十善报其大如此奈之何不奉行哉四返妄归真佛言人有众过而不自悔顿息其心罪来赴身如水归海渐成深广若人有过自解知非改恶行善罪自X消灭如病得汗渐有痊损耳疏先明不悔则成妄染过失也由贪瞋痴发身口意作诸恶业名众过也梵语忏摩此云悔过若别说者忏名陈露先罪悔名改往修来不自悔者不肯追悔往𠍴也过而不改是谓过矣顿安也息止也业从心造还自覆藏名为顿息其心有过必有罪日积月累故成其大犹如河海不择细流渐成深广也若下后明忏悔还成真净先法善恶皆由心造心能改恶行善罪亦随心消灭如人转谤为赞怨结解而亲自成矣夫欲忏悔者须具此三法一知非谓惭愧克责明信因果怖畏恶道翻前不悔也二改恶谓发露先罪断相续心也三行善求灭罪方法修功补过也此二翻前息心上三法因下罪消果翻前罪深也故涅槃云佛法有二徤儿一者自不作罪二者作巳能悔此是能悔者也如下后喻凡人有病服药若得汗则疾愈而身安犹如众生起过行忏若法喜则罪灭而心清过既非一时起忏亦莫能顿除故云渐也钞初三句明覆藏次三句明增广又前四句具含七义众过中含二一纵恣三业无恶不为故二事或不广恶心遍布故息心唯一谓覆讳过失不欲人知故不悔中含三一拨无因果作一阐提故二虏扈抵突不畏恶道故三无惭无愧不畏圣贤故罪赴亦一谓恶心相续昼夜不断故梵下有二一X翻忏为悔二半梵半唐释梵语忏摩此云请忍悔是唐言体即百法中恶作也厌先过失故谓请三宝忍受悔过然此厌罪定是善法不同识论不定所摄若准佛名经说则忏是忏谢之名悔以悔责为义追悔往𠎝者相部律疏解云兴善罸恶为忏追变往𠎝为悔积累成大者合抱之木生于毫末九层之台起于累土罪始滥觞祸终没顶亦犹是也经云莫轻小罪以为无殃水滴虽微渐盈大器汉昭烈曰勿以善小而不为勿以恶小而为之遗教云譬如小水常流则能穿石一下知非中具三义一惭愧惭者惭天天见我屏处造罪故愧者愧人人见我显处作逆故又惭者内自羞耻翻前无惭不顾自法轻拒贤善也愧者发露向人翻前无愧不顾世间崇重暴恶也二信因果信得善有善报恶有恶报所以经云假使满百劫所作业不亡因缘会遇时果报还自受易云积善之家必有余庆积不善之家必有余殃设无因果则修福者屈造罪者幸如何今见贫富贵贱苦乐不同也三怖恶道谓造上品十恶死堕地狱中品饿鬼下品畜生原人论云杀盗婬等心神乘此恶业生于地狱鬼畜等中佛名经云若不忏悔者大命将尽地狱恶相皆现在前当尔之时悔惧交至不预修善悔何及乎当尔之时欲求一礼一忏岂可复得众等切莫自恃盛年财宝势力放逸自恣死苦X一至不令人知盛年富贵无得免者怖心起时如履汤火六尘五欲不暇贪染翻前不畏三恶道也改恶中具三义一露先罪谓不覆瑕玼也根露则枝枯源干则流竭翻前覆藏二断相续谓巳作者忏令清净未作者不敢更作如王法初犯得恕更作则重初入道场罪则易灭更作难除也行善中唯一义昔因三业造诸罪恶不计昼夜今以善身口意䇿励不休匪移山岳岂填沟壑以此翻前纵恣三业恶心遍布二种然灭罪法有事有理事则洗净身口着鲜洁衣烧香散华礼佛诵经于三宝前陈白过犯三时七日乃至累月经年如法修行取灭方止理则观罪性空罪心无生心性灭时罪亦亡矣净名云彼罪性不在内不在外不在中间如佛所说心垢故众生垢心净故众生净心亦不在内外中间如其心然罪垢亦然华严云菩萨知诸业不从东方来不从南西北方四维上下来而共积集止住于心但从颠倒生无有住处问云何知罪灭相答若如是至心忏时或得好瑞好梦或复见光见华或觉身体轻利或有善心开发或入诸禅或识法相等故普贤观经云一切业障海皆从妄想生若欲忏悔者端坐念实相众罪如霜露慧日能消除是故应至心勤忏六根罪问若见罪无性时罪即灭者亦可见福无性福亦灭耶答莫作是说何者罪违无性见无性时罪即灭矣X葢无性是能治罪是所治故福顺无性见无性时福生长矣葢无性是能生福是所生故如金刚云无住相布施福德如虗空问大小乘何别答相部律疏云大乘理深药妙一对治行胜二果亦妙三故灭重也小乘理浅一行劣二果非是妙三故灭轻也翻息心者罪从心起将心忏如从地倒还地起无别道也余易思之可知佛说四十二章经疏钞卷第二四十二章经疏钞X卍XXX佛说四十二章经疏钞卷第三清浙水慈云灌顶沙门续法述二明世间果三初善不可挠佛言恶人闻善故来挠乱者汝自禁息当无瞋责彼来恶者而自恶之福德之气常自在此也疏存心不善曰恶人志仁无恶曰善人身口辱曰挠意来辱曰乱有意非无心曰故禁息意忍也无瞋责身口忍也依华严明忍具八心一忍辱心如司空图之耐辱耐人之所不耐二柔和心如老子柔弱胜刚强三谐顺心如娄师德之唾面自干四悦美心如孙登之投水嬉笑五不瞋心如孟子之横逆自反六不动心如帝释之诃其愚痴七不浊X心如黄宪之汪洋万顷挠之不浊八不报心如陈骞之含隐怨害置之不报若配此文身加辱而忍耐不瞋口毁骂而美顺不责意嫉害而柔和不报不动不浊此其所以为善人也善人若还对彼此无智慧不对心清凉骂者口热沸故云而自恶也经言彼重以恶来吾重以善往福德之气常在此间害气重殃反在于彼此明祸因恶积福缘善庆故云福气常自在也易曰积善之家必有余庆积不善之家必有余殃不其然乎钞初二句所对境次二句能治心末四句出罪福司空图者唐人居中条山作休休亭自号耐辱居士柔胜刚者德经云天下柔弱莫过于水而攻坚强者莫之能胜弱之胜强柔之胜刚天下莫不知又云天下之至柔驰骋天下之至坚今谓他人陵我以刚强我则骋之以柔和也娄师德者唐人有弟出守代州教之耐事弟曰人有唾者拭之而巳师德曰拭之是违其怒也使自干尔投水笑者普孙登为人绝无恚怒人或投其水中戏之既出嬉笑自如横逆自反者孟子曰有人于此其待我以横逆则君子必自反也我必不仁也必无礼也此物奚宜至哉其自反而仁矣自反而有礼矣其横逆由是也君子必自反也我必不忠自反而忠矣其横逆由是也君子曰此亦妄人也巳矣如此则与禽兽奚择哉于禽兽又何难焉诃愚痴者X杂阿含云有阿修罗与帝释战不如遭五系缚将还天宫輙瞋骂詈御者白帝释曰释今为畏彼为力不足耶能忍阿修罗面前而骂辱帝曰不以畏故忍亦非力不足何有黠慧人而与愚夫对御者又曰若但行忍者于事则有阙愚痴者当言畏怖故行忍是故当苦治以智制愚痴帝曰我常观察彼制彼愚夫者见愚者瞋盛智以静默伏非力而为力是彼愚痴力愚痴违远法于道则无有若使有大力能忍于劣者是则为上忍无力有何忍于他极骂辱大力者能忍黄宪者汉时人郭林宗曰黄叔度汪洋若万顷之波澄之既不清挠之亦不浊未可量也陈骞者晋传云骞沉厚有大度量虽加怨害恼怒并皆含隐不报此则含人之所不含者也二圣不可诃佛言有人闻吾守道行大仁慈故致骂佛佛默不对骂止问曰子以礼从人其人不纳礼归子乎对曰归矣佛言今子骂我我亦不纳子自持祸归子身矣犹响应声影之随形终无免离慎勿为恶疏先引明骂佛自祸二初默然不对有人指六师外道诸恶人也守道以理存心也仁者爱人慈者怜人施于身曰行遍法界曰大有本云愚人以吾为不善吾以四等慈护济之彼以恶来吾以善往释曰四等四无量心也故云行大仁慈骂有二种一作色二戏笑于中或带宗亲或但自身复有十X相一种族二形貌三称名四据齿五家业六品位七威仪八事迹九罪过十善道致骂亦二义一爱人者人恒爱之则佛有弟子而外道无眷属故致骂也二下土闻道则大笑之此乃不得绝圣绝仁之意是故不但背后笑毁而且致面骂也默者笑其狂愍其痴忍其怒治其骂也内含四悉默具事理见者适悦是世界悉檀得欢喜益单为彼默旧善心生是为人悉檀得生善益不对骂止新恶除遣是对治悉檀得破恶益悟入圣道永不为恶是第一义悉檀得入理益下问答中亦具四悉例此可知问下二举事况显子者虽无伏断亦住正因故有外子之名字也迎送拜揖谓之礼以礼待人人受礼尚归于自况于不受礼乎则知受骂不受骂亦皆归自身矣所以然者葢受礼则生自福如育王之礼僧不受礼则自有礼如不轻之深敬受骂则自招殃如歌利罽宾国王不受骂则诃骂自如毱多叔孙武叔今来骂佛是自求祸祸岂不随其身者哉故法华明获重罪楞严示堕无间孟子贬为亡者老子斥名死徒也宜矣钞诸恶人者法华谓诸外道梵志尼犍子等及造世俗文笔赞咏外书及路伽耶陀逆路伽耶陀也以理守心者拣彼邪师心游道外也仁慈拣彼恶人无仁慈也孔子曰X道二仁与不仁而巳矣遍法界者佛之同体大慈拣乎菩萨未遍二乘人天梵王大千世界帝释六欲四洲之仁慈也爱人句出孟子具云君子所以异于人者以其存心也君子以仁存心以礼存心仁者爱人有礼者敬人爱人者人恒爱之敬人者人恒敬之下士句出老子德经云上士闻道勤而行之中士闻道若存若亡下士闻道大笑之不得绝仁意者老子曰绝圣弃智民利百倍绝仁弃义民复孝慈绝巧弃利盗贼无有此三者以为文不足故令有所属见素抱朴少私寡欲解曰绝圣令还天理也弃智令反无为也绝仁令复真心也弃义令归本源也绝巧令抱朴素也弃利令守公正也不得其意遂以弃绝为是仁智为非而来呵佛骂祖毁圣诋贤此则名为迷中倍人可怜愍者默者下有本云佛默不答者愍之痴冥狂愚使然默具事理下大通佛之默然受诸梵请老子不言之教无为之益世界也楞伽四答中止论以制外道世论婆罗门默然不辞而退为人也如来教令密摈恶比丘公主说偈密默治王子瞋对治也净名默住不二智积默然信受第一义也梵语悉檀此翻徧施佛以四法徧施众生也问中具四悉者问明善X恶欢喜不瞋世界也为说善法生彼善心为人也以今善教破除恶骂对治也得悟其理非善非恶第一义也子者下愽地凡夫称名字子具正因住自性佛性而未有观行故小乘七方便大乘三贤称相似子具缘因引出性佛性缘理伏惑故小乘四果辟支大乘十圣称真实子具了因至得果佛性断惑证真故外子者一凡外外子也未入佛家故二二乘庶子也未付家业故三菩萨真子也绍隆佛位故今于二种三子中皆初子义故称子也育王礼僧者阿育王经云王见福田僧不问大小悉皆礼拜耶奢大臣怪而谏曰应当自重何轻作礼王集群臣不听杀生仰勅各得一头若牛若马之类唯勅耶奢得死人头既皆得巳使货于市余头卖尽人头独存王问众臣一切物中何者为贵答曰唯人最贵王言人贵应得多价何以不售答言人生虽贵死乃最贱头尚可恶况有价乎王问一切人头皆贱否耶答言皆尔王言今我头亦贱耶尔时耶奢惧不敢对王言若不异者汝何遮我不使礼拜汝若是我善知识者应当劝我礼拜使我将来得诸天身贤圣胜头头有所直何故我自作礼汝尚嗤笑不轻深敬者法华云常不轻菩萨见诸四众言我深敬汝等不敢轻慢汝等行菩萨道当得作佛乃至远见四众亦复故往礼拜四众之中有生瞋者恶口骂詈或以杖木瓦石而打X掷之不轻菩萨能忍受之其罪毕巳六根清净增益寿命得无量福渐具功德疾成佛道彼时四众轻贱我故二百亿劫不值三宝千劫于阿鼻狱受大苦恼歌利者此云极恶金刚疏云佛昔作忍辱仙人山中修道王猎疲寝妃共礼仙王问得四果否皆答不得王怒割截身体天怒飞砂雨石王惧求忏仙言无瞋誓后身复如故罽宾王者传灯录云师子尊者因罽宾国王秉剑于前云师得蕴空不曰巳得问离生死不曰巳离问既离生死就师乞头得不曰身非我有岂况于头王便斩之白乳涌高数尺王臂自堕毱多者魔王名庄严经论云尸利毱多因设火坑并诸毒食害佛不得悔过号泣世尊告言汝勿忧怖即说偈言害我我无瞋久舍怨亲心右以旃檀涂左以利刀割于此二人中其心等无异武叔者鲁论云叔孙武叔毁仲尼子贡曰无以为也仲尼不可毁也他人之贤者丘陵也犹可踰也仲尼日月也无得而踰焉人虽欲自绝其何伤于日月乎多见其不知量也自求祸者所谓祸福无门唯人自造也孟子曰般乐怠傲是自求祸也祸福无不自巳求之者诗云永言配命自求多福太甲曰天作孽犹可违自作孽不可活此之谓也获重罪者法华四卷云若于一劫中常怀不善心作色而骂佛获无量重罪其有读诵持是法华经者须臾加恶言其罪复X过彼堕无间者楞严八卷云毁佛法僧五逆十重更生十方阿鼻地狱梵语阿鼻此云无间谓受苦无间刻也贬为亡者孟子曰天子不仁不保四海诸候不仁不保社稷卿大夫不仁不保宗庙士庶人不仁不保四体今恶死亡而乐不仁是犹恶醉而强酒强酒而欲无醉既不可得乐不仁而欲无死亡又岂可得哉斥名死徒者德经云人之生也柔弱其死也坚强万物草木之生也柔脆其死也枯藁故坚强者死之徒柔弱者生之徒又曰我有三宝持而宝之一曰慈二曰俭三曰不敢为天下先慈故能勇俭故能广不敢为天下先故能成器长今舍慈且勇舍俭且广舍后且先死矣夫慈以战则胜以守则固天将救之以慈卫之今则不仁不慈而恃强横死亡也可知疏犹下次结诫止恶行善初二句喻也次一句合也后一句诫也恶因恶果既如形声影响则善因果亦尔是故应当止恶行善转祸为福也钞善恶能感因如形声祸福所报应如影响此感彼应毫发不爽故云随无离也而曰终者纵经多劫因果亦不亡也经中说言有三业报一现报业者现作善恶现受苦乐二生报业者此生作善作恶来生受苦乐报三后报业者此生作善作恶直至未来无量生中受苦乐报若见恶人好者此是X过去生报后报善业熟故所以有此乐果岂关现作恶业而得好报若见善人苦者此是过去生报后报恶业熟故现在善根力弱不能排遣所以有此苦果岂关现作善业而招恶报中竺大士名阇夜多问鸠摩罗多尊者曰我家父母素信三宝而常萦疾瘵凡所谋为皆不如意隣家一人久为旃陀罗行而身常勇徤所作和合彼何幸而我何辜耶尊者答曰善恶之报有三时焉凡人但见仁夭暴寿逆吉义凶便谓亡因果虗罪福殊不知影响相随毫釐靡忒纵经百千万劫亦不磨灭原人论云杀盗等心神乘此恶业生三途中施戒等心神乘此善业生于人天然虽因引业受得此身复由满业故有贵贱贫富寿夭病徤盛衰苦乐若前生敬慢为因今感贵贱之报乃至仁寿杀夭施富悭贫种种别报不可具述是以此身或有无恶自祸无善自福不仁而寿不杀而夭等者皆是前生满业巳定故今世不同所作自然如然愚者不知前世但据目覩唯执自然复有前生少者修善老而造恶或少恶老善故今世少年富贵而乐老大贫贱而苦或少贫苦老富贵等俗人不知唯执否泰由于时运此皆不明三世轮回者也则知善恶之报有大小迟速矣即影响之喻乃言其必然非谓其速也影之随形亦有远近影远则大影近则小报之迟速亦犹是也速则报轻迟则报重X又或恶业多而先受恶报善业多而先受善报抑或善心退转则又因福而得祸恶心改悔则又因祸而得福虽有种种差殊总之一定不移故曰应随终无离也书云惠廸吉从逆凶惟影响正此意耳三贤不可毁佛言恶人害贤者犹仰天而唾唾不污天还从巳堕逆风飏尘尘不至彼还坌巳身贤不可毁祸必灭巳疏初标举神明不测谓之圣才德出众谓之贤又圣者正也舍凡性入正性故四果十地等贤者良也背恶心向良心故三资四加等心无悲愍损恼于他名之为害犹下次喻明初喻毁斥上等圣贤次喻逼恼同学良善含血喷天还污巳身如方士之诃责贤祖身自疮疱把尘扬风反坌自体如蔡京之贬剥司马自取戮辱也杂阿含云徤骂婆罗门遥见世尊作粗恶语瞋骂诃责把土坌佛时有逆风还吹其土反自坌身世尊说曰若人无瞋恨骂辱以加者清净无结垢彼恶还归巳犹如土坌彼逆风还自污时婆罗门忏过而去贤下后合示譬喻经云有清信士初持五戒后时衰老多有废忘尔时山中有渴梵志从其乞饮田家事忙不暇看之遂恨而去梵志能起尸使鬼召得杀鬼勅曰彼辱我往杀之山中有罗汉知之往田家语言汝今夜早然灯勤三自归可得安隐主人如教通晓念佛诵戒鬼莫能害鬼神之法人令其杀即便欲X杀但彼有不可杀之德法当反杀其使鬼者其鬼乃恚欲害梵志罗汉蔽之令鬼不见田家悟道梵志得活法华云呪诅诸毒药所欲害身者念彼观音力还着于本人皆是毁贤祸巳之明证也钞又下比证曰贤亲证曰圣资粮加行位名通大小乘方士诃贤祖者天授二年曾州牧宰迎请三祖藏和尚讲华严因论邪正时有方士在会嫉恨面兴愠色口出恶言谓三祖曰但自讲经何起诽毁祖曰今讲经旨无他论议问一切诸法悉平等耶祖曰诸法亦平等亦不平等又问何法平等何法不平等答诸法不出二种一者真谛二者俗谛若约真谛无此无彼无自无他无净无秽一切皆离故平等也若约俗谛有善有恶有尊有卑有邪有正岂得平等方士词穷无对犹瞋不解但加骂詈毁辱而巳归去经宿明朝洗面眉发俱落通身疮疱方生悔心敬信三宝求哀三祖祖令持华严经百遍以赎前𠍴诵至八十遍忽感眉发重生身疮顿愈又如四禅无闻比丘谤阿罗汉身遭后有堕阿鼻狱皆是唾天自污也蔡京者宋徽宗时蔡京为相用事排陷元祐诸臣目曰奸党首列司马光刻石殿门又自书大碑颁布州县长安中无敢议者惟石工安民辞曰司马相公海内称其正直今谓之奸邪我不忍刻也官欲加罪民泣曰乞免镌安民二字于石末恐得罪后世闻者愧之靖康X中京既正罪安民亦得褒赠后合下毁贤合唾天飏风祸巳合堕巳坌身三业之中口业实重好言是口莠言是口赞则靡德不归犹如寒谷生春毁则何恶不往宛似炎天飞雪关系既大招致不轻报恩经云佛告阿难人生世间祸从口生当护于口甚于勐火勐火炽然能烧一世恶口炽然烧无数世勐火炽然烧世间财恶口炽然烧圣七财口中之舌凿身之斧灭身之祸庄子曰为不善于显者人得而诛之为不善于幽者鬼得而诛之则知毁圣害贤者必有灭巳之大祸不可作也法华下圆通解曰毒药交兼相呪诅恶心仍更祷神祗彼来于我起侵伤还着本人招横害岂是等慈成过失自然黑业果相随则还着者还是自害自也三明上上果二初道果显胜二初奉道得大智果佛言博闻爱道道必难会守志奉道其道甚大疏博学多闻则涉于名言爱道广远则高于门境那知道不远人徒增悭慢法本离言何劳强记犹如阿难徒闻未全道力故云难会心之所至谓之志理之所诣谓之道持守其志则无如外智体奉其道则无智外如心境相契如葢合底体包太虗用周沙界故云甚大三乘菩提皆在自心得矣岂远乎哉钞上二句明不善学之失执着法相曰悭自恃其道曰慢本离言者起信云是法从本巳来离言说X相离名字相离心缘相毕竟平等唯是一心故名真如阿难证也楞严云汝虽历劫忆持如来祕密妙严不如一日修无漏业颂曰阿难纵强记不免落邪思守志下二句明善学之益志能也心也智也道所也境也如也三乘二句上智契心得佛菩提中智契心得辟支菩提下志契心得声闻菩提心赋註云天有道以轻清地有道以宁静山谷有道以盈满草木有道以生长鬼神有道以灵圣君王有道执王天下道即灵知心也故曰在自心得道在迩而求诸远事在易而求诸难岂不可惜若夫达磨西来不立语言直指人心贤首顿教不说法相唯辨真性可谓得斯意矣二助道得大福果佛言覩人施道助之欢喜得福甚大沙门问曰此福尽乎佛言譬如一炬之火数千百人各以炬来分取火去熟食除冥此炬如故福亦如之疏初直明随喜福大施道是法施拣非财施助欢是随喜拣非自作见作曰覩人通五乘福甚大者大品明不可知数法华谓无量无边以随喜施道拣非随喜施财也沙门下次问答福报无尽先问上大且约横遍法界此尽乃对竖穷时世故疑难云此福虽大亦有尽耶佛下次答先喻一炬之火本喻初闻随喜者福千百炬来分取喻百千人展转闻而随喜得福熟食喻得定身福禅悦食也除X冥喻得慧身福生空慧除界内无明也亦可熟食喻涅槃法性身福法喜食也除冥喻得智身福法空智除界外无明也如故谓本有之火不减喻不因展转分取其福而致初闻随喜之福有减损也末一句合法转闻分取福尚无减况自行持福岂尽乎经云财施有尽法施无尽则随喜福亦无尽也钞法施以五教乘施众生也财施内则身命外则宝物净名云当为法施何用是财施为华严云诸供养中法供养最随喜者随则顺事顺理无有差别喜是庆巳庆人闻微妙法顺理有实德顺事有权功庆巳有智慧庆人有慈悲别行疏云由昔不喜他善故今随喜为庆悦彼除嫉妬障起平等善通五乘者行愿品云诸佛从初发心乃至菩提所有善根六趣四生声闻辟支所有功德一切菩萨难行苦行我皆随喜婆沙云所有布施福持戒修禅慧从身口意生去来今所有习学三乘人具足一乘者无量人天福皆随而欢喜大品者彼经随喜品中明大千海水一毛破为百分滴取海水可知其数随喜之福不可知数法华者六卷随喜品云如是展转至第五十人闻经随喜功德尚无量无边何况最初于会中闻而随喜者其福复胜无量无边阿僧祇不可得比先喻下炬喻随喜火喻福报人喻行者分取喻转教他人作随X喜福拣上自行随喜也冥黑暗也有室内室外之别二圣果显胜二初备显饭善令得无漏佛言饭凡人百不如饭一善人饭善人千不如饭一持五戒者饭持五戒者万不如饭一须陀洹饭百万须陀洹不如饭一斯陀含饭千万斯陀含不如饭一阿那含饭一亿阿那含不如饭一阿罗汉饭十亿阿罗汉不如饭一辟支佛饭百亿辟支佛不如饭一三世诸佛饭千亿三世诸佛不如饭一无念无住无修无证之者疏先凡位中较田胜非善非恶谓之凡贫病等也仁慈无害谓之善忠恕等也归信佛律名持五戒兼摄余戒定慧人天及小教中七方便也饭百下次圣位中较田胜初四果中较也饭十下次三乘中较也别行钞云辟支佛者此云独觉独一觉故亦名缘觉从缘生觉故饭一三世诸佛者谓于三世诸佛中随饭一佛也声闻断使如烧木成炭支佛侵习如烧炭成灰佛则正习俱除如灰炭俱尽而又说法利生故增胜耳饭千下后有无乘较也千亿诸佛者谓诸佛中饭至千亿尊佛也念心住境修因证果也无念拣凡夫善人之有念无住拣持戒之有住无修拣三果之有修无证拣罗汉辟支诸佛之有证前九较中后后胜前虽有福报犹住于相以生心动念即乖法体故今则无心不取于相所获福报亦如虗空不可思量以取舍情亡X等于真空故指要录云佛为须达说布施果报谓多施少报少施多报供养百千白衣不如供养一净行人乃至供养百千诸佛不如供养一无心道人问施食有何功德答食施获五福报一曰施命二曰施色三曰施力四曰施安五曰施辨亦云无尽功德犹彼尼拘类树种如纤芥生长高四十里岁下数万斛实是故婢舍一文得公主之贵女施二钱感正后之荣文荼举家皆福那律多劫无贫德胜献麸夫少为人王使女施潘成支佛问贫者将何作施答优婆塞戒经云贫者说无财施是义不然何以故贫贱之人亦有食分食巳洗器弃荡涤汁施应食者亦得福德若以尘麸夫少施于蚁子亦得无量果报天下极贫谁无尘许麸夫少耶谁有三日食三揣麸夫少命不全者是故诸人应以食半施于乞者善男子极贫之人谁有赤裸无衣服者若有衣服岂无一线可以施人天下之人谁贫无身如其有身见他作福身应往助亦名行施亦得福德如迦旃延教一老婢取水以施是也问若施圣人得福多者云何经说智人行施不简福田答释有多意明能施人有愚智之别所施境有悲敬之殊悲是贫苦敬是三宝悲是田劣而心胜敬是田胜而心劣若取心胜施佛则不如施贫如经说言供养诸佛菩萨声闻不如施畜一口饮食其福胜彼百千万亿故舍利弗一饭上佛佛回施狗此明悲田最X胜也若据敬法重人敬田即胜如经说言若施畜生得百倍报乃至须陀洹得无量报罗汉辟支尚不如佛况余类耶若据平等而行施者无问悲敬等心而施得福弘广故维摩云分作二分一施难胜如来一与城中乞人福田无二也钞贫病等人者田有三一苦田悲心愍之贫病人也二德田敬心奉之三宝等也三恩田孝心事之父母师长等也忠恕等者德田中人也皈信佛律者善而兼戒者也五戒后有八戒十戒等戒学后有定学慧学等近而人乘天乘远而三资四加今皆超略故云兼摄余也三乘者声闻小乘辟支中乘佛大乘也独一觉者独宿孤峰观物变易自觉无生故从缘生觉者由观因缘觉真谛理故别行钞云此有二种一麟喻二部行谓观外物因生觉解自得道果犹如麒麟独一角故故名麟喻出无佛世以神通化物者也若部行者即因闻解生悟解无性或观因缘而得菩提或观老死而得菩提名为缘觉唯一果向名为有学辟支佛果名为无学有无乘者诸佛唯有一佛乘也无证无有一佛乘也楞伽云三乘与一乘非乘我所说第一义法门住于无所有何建立三乘诸禅无量等又云诸天及梵乘声闻缘觉乘诸佛如来乘我说此诸乘乃至有心转诸乘非究竟若彼心灭尽无乘及乘者无有乘建立我说为一乘引导众生故分别X说诸乘后后胜前前者葢人有优劣德有大小位有高下断有深浅故饭之者福报亦有不同耳少报多报者菩萨本行经云何谓施多报少虽多布施无欢敬心贡高自大所施之人信邪倒见不得快士犹如耕田下种虽多収实甚少何谓施少福大所施虽少清净心与而不望报所施之人复得快士佛及辟支犹如良田种子虽少收实甚多般若经云若恒舍无量财而不回向菩提愿与有情同证一切智智如是多行布施摄受少福若施少分财物而能回向菩提有情如是行少布施摄受多福一曰下经云人若不食则七日寿终颜色顦顇身羸力弱心愁体危困不能言若能施与世世获报财富长寿端正人喜多力无耗安隐无患人採法言无尽德者尊那经云无尽功德乃有七种一园林池沼二建立精舍三牀衣卧具四财糓等物五往来僧物六病苦僧物七饮食汤药尼拘类树者譬喻经云佛至舍卫城外乞食有女作礼饭着钵中佛为呪愿种一生百种百生亿得见道谛其夫不信佛言卿见尼拘类树种如纤芥生长高四十里岁下数万斛子钵饭种福亦然夫妇心开得初果道公主贵者育王一婢偶因扫地得一铜钱即施僧中命终为育王女右手出一金钱而无穷尽往问夜奢罗汉始知前因正后荣者灵山有一贫女于粪壤中拾得两钱即施众僧X当用买食上座呪愿女大欢喜出到树下黄云覆之时王相师见此贫女福堪为王夫人更衣迎至王所王喜甚重文荼者王城有一织师因辟支乞食夫妇儿媳奴仆各减分与后生䟦提城皆有大福文荼长者入仓雨糓妇饭随满儿囊泻金媳斛分米仆耕七壠奴香遍涂那律者阿那律陀昔于饥世以稗饭施辟支佛获九十一劫天人之中受如意乐绝无贫乏献麸夫少者阿育王经云佛入王城乞食德胜小儿弄土而戏作舍宅仓库以土为麸夫少着仓库中见佛欢喜掬仓土麸夫少奉上世尊愿我当来葢于天地广设供养后为育王王阎浮提施潘者普曜经云佛入城乞食人皆闭门有一使女见佛空钵欲以瓦器潘淀弊食供之佛即受取呪言十五劫中天人中乐最后出家成辟支佛取水施者贤愚经云迦旃延尊者在阿槃提国时有一老婢大家走使受苦无诉昼夜求死尊者语言贫何不卖婢言云何卖贫尊者教施婢言贫穷尊者与钵教取水施授为呪愿次与皈戒教勤念佛日日当谨走便伺大家卧竟即于自居止处敷坐观佛后命终时生忉利天还诣迦旃延所闻法证初果道问下详在诸经要集若以心田相对有四料拣一心胜田劣如悲愍贫病等二田胜心劣如慢心饭僧等三心田俱胜如恭敬斋佛等四心田俱劣如悭惜济贫等二别显孝德令成正觉X佛言凡人事天地鬼神不如孝其二亲二亲最神也疏天通三界地摄四居鬼尽疫厉蛊毒神该水火昼夜事者如涂灰外道事自在天安荼论师事大梵天围陀论师事那罗延天方论师计地方路迦耶计微尘诸迦叶波勤役四大复有梵志尼犍子等告召山林树冢等神杀诸众生取其血肉祭祀药叉罗剎婆等孝者竭力事奉尽心供养也二亲父母也不如者天唯覆地唯载神能福鬼作威父母于我福威覆载无不施设故事天地鬼神不如孝二亲也心地观云父有慈恩母有悲母若详说之有十种德则长养恩弥于普天怜愍之德过于大地假使有人为福供养一百净行大婆罗门一百五通诸大神仙一百大智师长善友不如一念住孝顺心以微少物供养父母又彼父母能生我身修道器故若孝养之即为供佛令得速成无上菩提拣非敬事天地鬼神但成世间有漏福也大集经云世若无佛善事父母事父母者即是事佛父母于我为先觉故心地观云若人至心供养佛复有精勤修孝养如是二人福无异三世受报亦无穷报恩经云为孝养父母知恩报恩故令我速成阿耨菩提如释尊目连道纪鉴宗故云二亲最神也钞四居者海居洲居山居林居也如楞严明鬼者归也魂魄归于地也又威也能令他畏其威也神X者申也精气申于天也又能也大力者能移山填海小力者能隐显变化也尸子曰在天曰灵在地曰祗郑玄曰圣人之精气谓之神贤人之精气谓之鬼长阿含云一切人民所居舍宅一切街巷四衢道中屠儿市肆及丘冢间皆有鬼神无有空者凡有鬼神皆随所依即以为名依人名人依村名村乃至依河名河一切树木极小如车轴者皆有鬼神依止广列三财九类如兰盆疏事者下出华严玄谈孝者下有二一世间孝奉养甘旨二出世孝教亲佛法经云饭罗汉辟支不如以三尊之教度其一世二亲孝子经云子之养亲百味恣口众音娱耳名衣耀体肩荷周流未为孝矣若亲顽暗不奉三尊子当极谏以启悟之心崇正道奉佛五戒于是二亲处世常安寿终生天诸佛共会得闻法言长与苦别唯此为孝耳十种德者一名大地母胎为所依故二名能生经苦而能生故三名能正恒理五根故四名养育随时长养故五名智者能以方便令生智慧故六名庄严玅衣严饰故七名安隐母怀止息故八名教授善巧导引故九名教诫善言令离恶故十名与业付嘱家业故则长下经云长养之恩弥于普天怜愍之德广大无比世间所高莫过山岳悲母之恩逾于须弥世间之重大地为先悲母之恩亦过于彼今略引也又彼下释最神谓无父母生长色身法身慧命无所X依故事佛闻法亦无据故大集下引证如释下举事谓释尊行孝成佛目连尽孝证果道纪至孝明经鉴宗笃孝悟道杂宝藏经云雪山有一鹦鹉常取好菓奉盲父母后因田主发施愿心即取其谷供亲田主见虫鸟作践生瞋便设罗网捕得鹦鹉鹦鹉语言见施心故乃敢来取供盲父母又何见捕田主咨嗟禽兽尚能孝养父母岂况于人汝从今后应常此取田主者舍利弗是鹦鹉者我身是盲父母者净饭摩那是由昔孝养今得成佛心地观云佛昔修行为慈母感得相好金色身名闻广大遍十方一切人天咸稽首人与非人皆恭敬自缘往昔报慈恩我昇三十三天宫三月为母说真法令母听问归正道悟无生忍常不退如是皆为报悲恩虽报恩深犹未足此是如来孝亲得成佛也崇行录云佛世目连事母至孝生则养导其正信死则葬又荐其灵心犹未安故出家修行欲度母亲报乳哺恩因此精进得六神通成罗汉果心地观云神通第一目犍连巳断三界诸烦恼以神通力观慈母见在受苦饿鬼中目连自往报母恩救免慈亲所受苦上生他化诸天众共为游乐处天宫当知父母恩最深诸佛圣贤咸报德此是目连孝亲成罗汉也齐道纪性诚孝劳于色养语人曰母必亲供者以福与登地菩萨等也衣着食饮大小便利躬自经理不烦他人习成实及余X经论后忽豁然悟通造金藏论七卷于邺城东郊讲演道俗感化者甚众唐鉴宗湖州长城人姓钱父晟有疾宗割股肉馈之曰他畜之肉能治疾者也父病因愈乃求出家后谒盐官悟空禅师顿彻心源住径山为二祖此明纪宗孝亲得道者也阴阳不测之谓神弥勒劝孝偈云堂上有佛二尊懊恼世人不识不用金彩粧成亦非旃檀雕刻只今现在爷娘便是释迦弥勒若能供养得他何须别作功德是故尽力孝养则世出世间善果无不能得犹如天地造化人莫能知故曰神玅万物而为言者也上鬼神约人言此最神约法言二十四章分别因功起行分二初总明世出世行佛言人有二十难贫穷布施难豪贵学道难弃命必死难得覩佛经难生值佛世难忍色离欲难见好不求难有势不临难被辱不瞋难触事无心难广学博究难不轻未学难除灭我慢难心行平等难不说是非难会善知识难见性学道难随化度人难对境不动难善解方便难疏先总标贫下次别列中先世间行难贫者无福穷者无慧又贫无财产穷无衣食施有三一者财二者法三者无畏贫贱施财岂不为难道则戒善禅定等法然饥寒困苦道心易发富贵尊荣学道则难色心连持为命物物贪生人人怕死故弃命为难然难与易俱出于心若心生疑非难成难心X若无疑是难非难贫者肯施如卖薪三钱纺绩一缕磨镜手指牧羊草葢设不信施虽富贵亦难如摩诃南长者又肯学道何拘豪贵波琉璃王持名见佛祇陀太子因酒念戒又顺情而背理虽临终而谋活如大舜出于浚井西伯释于羑里若顺理而逆情纵杀身而不顾如孔圣甘于夕死初果愿于刀亡萨埵投身饿虎达王割肉饥鹰钞施有下先直释其难然难下次双出所以三钱者杂宝藏云昔有一卖薪人得三文钱舍于毗婆尸佛钵中回家五里步步欢愿时卖薪者今汝恶生王是缘施三钱于佛五里欣庆世世尊贵常得五里三重钱藏一缕者宝积经云旁耆罗私佛时有纺线者名绩日施一缕满千五百愿成佛道摄受一切由此福故五拘胝为转轮王作天帝释成佛号善摄受如来手指者昔有长者鸠留不信佛法与五百远行饥渴甚见一丛林到彼唯一树神礼巳求食神于手指出诸饮食甘美难言五百伴亦皆得食问曰何福所致答曰我于迦叶佛时极贫为磨镜业每有沙门乞食常以此指示斋主家及接众处如是非一寿终生此长者大悟日饭八千僧入于佛道草葢者菩萨本行经云佛行村落间一牧羊儿念言暑天盛热路无荫凉编草作葢用覆佛上捉随佛行佛告阿难此人心敬当在人天得七宝葢竟十三劫成辟支佛摩X诃南者杂阿含云舍卫城长者名摩诃南家财亿万以悭贪故惜不衣食父母妻奴不能供给贫穷乞儿诃责不与无有子胤遇患命终家业入官佛言曩施支佛一饭不至心与后复生悔故今虽富不为享用又为财故杀异母弟今受福尽入于地狱波璃王者木槵子经云波琉璃王白言国多灾患使我忧劳愿求易修要法佛言欲灭三障当贯槵子百八记数称三宝名二十万遍生𦦨摩天满百万遍断百八结获无上果王即当念军旅不废后饿三日佛即应形而告王曰莎斗比丘念经十岁得成初果今在普香世界作辟支佛祇陀者此云战胜未曾有经云祇陀太子白言向受五戒酒戒难持畏恐得罪今欲舍戒受十善法佛言饮时有恶不耶答曰国中豪族虽时时相率賷持酒食共相娱乐而巳余外无恶得酒念戒恶亦止也佛言若如是者终身饮酒有何患哉大舜者昔瞽瞍使舜完廪捐阶焚之舜不就死将两斗笠自捍其身而下又使浚井从而揜之舜又旁凿一穴暗地走出故孔子曰舜之事父也索而使之未尝不在侧求而杀之未尝可得小箠则待大箠则走以逃暴怒也立而不去杀身陷父以不义不孝孰是大乎西伯者纣杀九侯鄂侯争之并杀鄂侯周侯昌开之叹息崇侯虎以告于纣乃囚昌于羑里昌之臣散宜生闳夭等求得有莘氏之美女及余珍宝X使嬖臣费昌以献纣因释昌赐以弓矢铁钺称为西伯孔圣者论语孔子曰朝闻道夕死可矣初果者智度论云一初果人生屠杀家父母与刀并羊一口闭着屋中语言若不杀羊无求见日其儿思惟若一杀者终为是业岂以身口作此大罪即便以刀自殒父母开户见羊活儿死彼儿殒时即生天上萨埵者金光明云摩诃罗陀王有太子摩诃萨埵出游林野见一母虎产生七子饥饿欲绝当必噉子念从昔来多弃是身曾无利益今舍幻身济众生命求于法身即投身虎前虎食其肉唯留余骨时萨埵者今我身是虎瞿夷是七子舍利目连五比丘是达王者度无极经云菩萨婆达王行大布施天帝试之勅命边王作鸽自化为鹰鸽趣达王足下鹰寻后至王割髀肉乃至尽身称髓令与鸽等鹰复本身问曰何志答曰吾愿成佛救度彼众帝释惊叹以天药傅之疮痍顿愈乃至比干剖心夷齐饿死皆是致命成仁者焉疏得下次出世行难三初依教起行难教典积如山岳尽是甘露醍醐八苦交煎何能得覩佛在世时我沉沦我出头时佛灭度故佛前佛后是名为难美色人所欲也珍好众贪求者不欲不求可谓难矣富贵逼人以直报怨临事而惧是常情也今欲无心而不瞋临岂不难哉若能舍全躯而求半偈造佛像而受记音夫妇一床而分寝𥧌见玅五X欲而无欢乐临骂而佯为不闻被射而慈愍无怨无心行欲类木人之看华鸟不意斩杀犹伎见之听讼狱则此诸难亦不难矣钞教下先明难佛前后为难者经云八难一者地狱二者饿鬼三者畜生四者边地五者长寿天六者虽得人身癃残百疾七者生邪见家八者生于佛前或生佛后以直二句出鲁论彼具云以直报怨以德报德临事而惧好谋而成此则有瞋有心者也要如夷齐不念旧恶老庄恬淡无为始名为无瞋无心也若能下次不难半偈者涅槃经云佛昔作婆罗门雪山坐禅求法修道天帝往试化为罗剎说半偈云诸行无常是生灭法菩萨求说后半答曰腹饥难说问欲何食答曰人血请曰愿说我当身施即说偈曰生灭灭巳寂灭为乐菩萨以偈遍书木石即上树舍身罗剎手接之还复本形作礼而去受记者造像功德经云帝释请佛昇忉利天度夏三月为母说法时优填王渴思不见欲造木像毗首羯磨天化为匠者操斧斫香木声上彻诸天至佛会所如来遥叹授菩提记则知别相同相不离住持三宝报身法身不离应现影像是以一见尊容一闻经声即为覩佛听法当自生大庆幸而城东老母与佛同生俱在一处共经一世曾不见佛不蒙法音以故心疑是难未必异时亦为难也分寝𥧌者佛本行经云毕钵罗耶童子与X䟦陀罗女为夫妇同愿修行不相染触子若眠时女起经行女若睡时子复经行周历十二年同在一室而不同寝后女睡时一手垂地忽一蛇来夫恐螫女擎于妇臂安置床上时妇责曰今乃何故起如是心夫以实情告之后投佛出家皆得成道夫即摩诃迦叶妇即紫金光比丘尼是也无欢乐者行愿钞云佛灭百年波咤梨城王名阿输何因弟毗多输敬信外道疑僧不能离欲假设方便令入佛法语大臣言我今洗浴汝当将我所脱衣服天冠与弟令登王座谓言王乃无后汝当即位今者试之有何不可王出见怒勅令杀之诸臣谏劝王言暂延七日即以种种妓乐婇女供给侍卫一切臣民皆往问讯更有青衣披发摇铃行杀之者执刀门立至七日满将诣王所王问弟言作王七日妓乐恣意婇女问讯汝贪爱不王弟答言我于七日中妓女歌舞声宫殿及卧具名衣诸珍宝思惟惧死故不知如此事以见行杀者执刀门外立又闻摇铃声死镢钉我心不知玅五欲不得安隐眠王语弟言汝于七日中思惟生死畏而无有欢乐不起贪爱心佛诸弟子等日日观生死云何有欢乐而起烦恼心观身如怨家三有如火宅深乐解脱法不贪于五欲其心如莲华处水而不着弟因回心归信三宝后即出家成罗汉果不闻者富弼少时常有诟詈之者富如不闻X或以告之富曰恐是骂他人耳又曰明唿公名答曰天下多有同姓名者非骂我也吕蒙正相参政正入朝堂朝士指曰此子亦参政耶蒙正伴为不闻同列欲请其名正坚止曰一知姓名终身不忘不如无闻也慈愍者优填王正后皈佛受戒得须陀洹王听𧮂言挽弓射后后见不惧不怒一心念佛慈愍于王箭绕三匝还住王前百箭皆尔王大恐怖诣佛忏悔无心下释触事句无心欲者净诸业障经云无垢光比丘持钵乞食遇婬女呪术因共行欲归以自责投佛忏罪佛问汝有心耶曰无心也佛云汝既无心云何言犯楞严化乐天云我无欲心应汝行事于横陈时味如嚼蜡不意杀者梁武帝断重罪则终日不怿或谋反事觉亦泣而宥之唐太宗谓侍臣曰朕以死刑至重故临刑三覆奏然后行刑此是不获巳杀非故意也善见律云育王太子帝须出家兴隆佛法时有一臣僻取王意杀诸比丘帝须遮护臣即置刀往白王言令僧说戒僧不顺勅依罪斩杀帝须禁止王闻闷绝苏后责言我令说戒何以杀耶王往白僧众言不审此事谁获罪耶有僧问王有杀心不王言我本以功德意遣来无杀心也僧曰王若如此王自无罪杀者得罪上证自杀无意此证教杀无意故喻木人看花伎儿处斩皆无贪瞋烦恼心也疏广下二学道证果难一句难了况欲穷通三藏X上座尚讥岂能逊让初学空腹高心有恃者可知胜负气厚齐物也难论是非情浓隐恶扬善者少入耳出口道听途说者多稍有觉悟便言见性明心道理未穷焉能该因彻果必也如阿难之多闻不轻之礼敬难陀稽首波离帝释请问野干受苦辱而无诤顺师教而遍参女子深观见谛得果老僧系念断惑证真是则触向成易又何难成钞一句下初明难三藏通大小乘讥上座者毗婆尸佛灭后有一年少比丘通达三藏多人供养复有一摩诃罗老比丘声形丑恶年少詈言如是音声不如狗吠老比丘言汝何毁也我得四果即举右手放大光明普照十方汝何不识作是恶业三藏心惊礼足忏悔以呵骂上座故五百身中常作狗身有恃者或以多闻识达陵人或以篇章技艺傲物或辨口利辞或华门望族或年寿或福德起诸贡高生大憍慢慢虽多相我慢为本齐物者庄子有齐物论谓方生方死无成无毁天下莫大于秋毫之末而太山为小莫寿乎殇子而彭祖为夭天地与我并生万物与我为一般若云是法平等无有高下圆觉云不敬持戒不憎毁禁不重久习不轻初学今既人我见存自他心立何能齐长短而一荣枯也入句见善知识彻法底源道听途说德之弃也今人不参善友唯功口耳故于知识无缘稍有下释见性句道通教行理果上豪贵道且X属教行此见性道属理果也必下次不难阿难不轻可知难陀者普曜经云佛弟难陀初落发时次第作礼到优波离止而不礼是我家仆世尊告言据戒前后不在贵贱当思圣法勿生憍慢尔时难陀去自贡高礼优波离大地震动请问者未曾有经云帝释问野干曰施贪施法有何功德答曰布施饮食济一日之命布施财宝济一世之乏增益系缚说法教化名为法施能令众生超出世间解曰天帝下心于野干则无自他高下之见识矣如舍利弗以一钵饭上佛佛即回施于狗问曰汝以饭施我我以饭施狗谁得福多答曰佛施狗得福多何者福从心生不因田出心为内主田是外事舍利弗千万亿倍不及佛心佛以平等心故福胜舍利弗以取舍心故福微明知胜劣由心不在田也无诤者昔一比丘乞食至珠师门珠师为王穿大摩尼之珠进去取食有鹅见珠映比丘衣而作赤色其状似肉即便吞之珠师持食出来覔珠不知所在语比丘言得我珠耶比丘恐害鹅命而不敢告珠师即加棒打绞缚眼耳鼻口尽皆出血鹅来饮血鹅亦打死比丘即说其因殊师剖鹅得珠即号哭哀忏而说偈言南无坚持戒为鹅身受苦不作毁缺行此事实难有为畜受苦尚不分辨岂于人中起两舌耶遍参者即善财遍参五十三员善知识也女子者杂宝藏云昔有女子深信三宝X请僧斋供至心求法比丘不解潜身归寺然此女人念有为法无常苦空不得自在深心观察获须陀洹果此证见性不难也老僧者彼经又云昔有比丘年老昏塞见诸年少比丘说四果法心生羡慕语言愿以四果见受于我诸少嗤言须得好食老者大喜即待餚饍诸少戏弄之曰汝在此舍一角头坐当与汝果老者欢喜如教诸少即以皮毱打其头上语言此是须陀洹果老者闻巳系念不散即获初果诸少复戏弄言汝今虽得初果犹有七生七死更移一角诸少复以毱打语言与汝斯陀含果老者益加专念即证二果诸少复言虽得二果然有往来生死之难汝更移坐诸少复以毱打语言与汝阿那含果老者倍加至心复证三果诸少又弄之言虽得三果犹于色无色界受有漏身无常迁变念念是苦汝更移坐诸少复以毱打语言与汝阿罗汉果老者倍加至心复证四果即大欢喜设斋报谢与少共论道品诸少滞塞老者语言我实巳得罗汉道果诸少咸皆求忏戱弄之罪是故至心求无不获此证学道不难也是下结成疏随下三广化众生难众生无边心行无尽云何可度令出生死如沙弥退心学人不愿故难也眼贪爱色耳分别声鼻齅诸香舌嗜于味欲逆流根至不生灭岂易得耶众生病根既广如来法药亦X多感有刚柔邪正机宜应有慈威逆顺教门不能一一善解奚使人人入道岂如迦旃延之善教归戒舍利弗之巧化浣金力蓝不觉车声空生不闻鼓响末利假酒而救厨官大悲用杀而活贾客审尔难亦非难矣故知难之为语罪在于人人有心愿者入劫烧升梵天把虗空掷大千未足为难人无心愿者得覩佛经尚难况能上弘下化者乎今佛举言难者正欲吾人发勐勇心立坚固愿能行其难行常人而为难得人也钞众下先明难退心者智度论云昔有罗汉领一沙弥携持衣钵沙弥忽发大菩提心罗汉知之便取衣钵令其前行行到前途遇一水潭多诸细䖝思众生多难可化度便退大心罗汉原令持衣后行沙弥问答云汝发大心应前罗汉既退道意乃是凡夫不合居我圣人之前不愿者法华持品云复有学无学八千人作是誓言我等亦当于它国土广说此经所以者何是娑婆国中人多弊恶怀增上慢功德浅薄瞋浊谄曲心不实故流根者六根流转于六尘也逆者返流旋一六用不行也不生灭者如如不动也问此对境不动与上触事无心有何义别答上约三业作事不起善恶心此约六根缘境不动染净念众生二句楞伽云如医疗众病以病不同故方药种种殊我为诸众生灭除烦恼病知其根胜劣演说诸法门感有二句刚强X众生以威折之柔輭众生以慈摄之邪见众生以逆而同其事正知众生以顺而进其道若欲尽解实为难也是故二乘不能破所知障大乘亦有尘沙烦恼岂如下次不难先度人不难善教者律中云迦旃延善能教化归戒令屠者受夜戒婬者受昼戒后受报时各于昼夜见前乐相长阿含云有外道执断见谓无他世破言若无他世则有今日而无明日一问我见人死不还云何说其受苦故无他世答如罪人被驻宁得归不问若生天何不归答如人堕厕得出宁肯更入厕不又天上一日当此百年生彼三五日未遑归心设有归者而汝巳化宁得知之问我镬煑罪人密葢其上伺之不见神出故无他世答汝昼眠时傍人在边见汝神出不问我剥死人皮脔肉碎骨求神不得知无他世答如小儿析薪寸寸分裂求火宁有可得不问我秤死人更重若神去应轻既无神去则无他世答如火与铁合铁则轻铁失火则重人生有神则轻人死失神则重问我见临死人反转求神不得故知无他世答如人反转求于贝声宁得声耶外道赞伏又世典婆罗门语五百释能与我论不五百释言出家下者周利槃特汝与论胜我与汝名世典便屈后时于路遇槃特伽问何名答当问义何问名问汝能与我论义耶答我能与梵王论况汝盲无目乎问盲即无目无目即X盲岂非烦重周利作十八变即云此僧但能飞变更不解义迦旃延天耳遥闻即隐槃特示身如彼从空而下问汝字何等答字男丈夫问男即丈夫丈夫即男岂非烦重世典答止止置此杂论可论深义即问曰颇不依法得涅槃耶答不依五阴法能得涅槃问五阴依何生答因爱生问云何断爱答依八正道即能断爱世典闻此远尘离垢巧化者庄严论说目连教二弟子久无所证问舍利弗舍利弗言以何法教答金师之子教不净观浣衣之子教数息观舍利弗言错矣锻金之子应教数息浣衣之子应教不净日连依教即得罗汉叹身子曰我常在河边习浣衣自净安心于白骨相类易开解不大加功力速疾入我意金师常吹囊出入息是风以其相类故易乐入安般众生所翫习各自有胜劣行自境界中获得所应得行他境界中如鱼堕陆地第二转法轮佛法之大将于诸声闻中得于最上智力蓝下次对境不难泥洹经云大臣福罽欢喜前礼佛问得何法喜对曰比丘力蓝坐于树下时有五百车过继次人至问曰见车过不答曰不见又曰还闻车声答曰不闻曰卧耶答不卧在观道耳因赞叹曰车声㕳㕳觉而不闻用心何专难有乃尔遂得法喜佛言我亦如是昔游阿沉暴雷霹雳连煞四牛耕者二人同时怖死我亦不闻定觉经行一人作礼随我而步X吾问何忩忩耳答言向者霹煞四牛二人世尊独不闻乎我言不闻曰卧耶我曰不卧自三昧耳其人亦叹亦得法喜空生者如幻三昧经云假使以大地为皷须弥为槌于须菩提耳边打不能令其微念心动何以故入空定故末利下后方便不难未曾有经云波斯匿王游猎饥甚勅斩厨官修迦罗唯此一人称王意者时夫人末利闻之即具酒馔将诸妓女来至王所共饮相乐王嗔乃歇后即诈传王命莫杀厨官王至明旦颜色憔悴夫人问何患耶王言昨晚饥火所逼怒杀厨官悔恨愁耳夫人笑曰其人犹在王大欢喜即同夫人诣佛忏罪谓持五戒犯此饮酒妄语二戒其事云何世尊答言似此犯戒得大功德无有罪过何以故为利益故大悲者宝积经云然灯佛时有五百贾人入海採宝内有一盗欲杀诸人谋取其宝时有导师名曰大悲夜梦神报盗若杀此五百菩萨当堕地狱可作方便各全其命大悲思惟杀此一人五百全命我受狱苦彼离恶道生哀愍巳即以䂎矛剌杀恶贼令诸商人安隐得还时大悲者即我身是五百贾者即贤劫中五百菩萨由我行方便故得超亿劫生死之难故知下后结示入劫等者法华云假使劫烧担负干草入中不烧亦未为难若以大地置足甲上升于梵天亦未为难假使有人手把虗空而以游行亦未为难若以足指动大千X界远掷它国亦未为难又云我灭度后谁能护持广说此经今于佛前自说誓言诸佛子等谁能护法当发大愿令得久住诸善男子各谛思惟此为难事宜发大愿诸余经典数如恒沙虽说此等未足为难若持八万四千法藏十二部经为人演说令诸听者得六神通虽有是益亦未为难准知有心难亦不难也人无等者法华云佛灭度后于恶世中暂读此经是则为难于我灭后谁能受持读诵此经今于佛前自说誓言此经难持若暂持者我则欢喜准知无愿非难成难也上弘等者得覩经等七难中修自身也广学七难上引佛道也随化三难下化众生也自尚不修岂能弘化今佛下通妨妨云若尔云何独言难耶故今通云若不举难心愿不发是以法华三唱惟愿弘持也佛说四十二章经疏钞卷第三四十二章经疏钞X卍XXX佛说四十二章经疏钞卷第四清浙水慈云灌顶沙门续法述二别明世出世行二先明修出世得净之行三初明对治法门令悟俗谛五初净心断欲X沙门问佛以何因缘得知宿命会其至道佛言净心守志可会至道譬如磨镜垢去明存断欲无求当得宿命疏亲生为因助长为缘宿命六通中一至道即谛理也此是真如性亦即诸法胜义佛言下答也先道真如道理徧一切处既无形相非作意得伹依众生心现众生心者犹如于镜镜若有垢光色不现心若有垢道理不现要当守志行净心性即见道真如镜之垢去即现形像也断下次命断欲则人我自空无求则受想灭尽一切蕴处不能为碍如是过去无数劫中舍身受身皆现在前故宿命通亦备于我非外得也设谓求外是邪说矣钞问有二先命后道所以然者意谓命道皆无形影可以拟议设有缘法得知宿命道或因之亦可会矣因缘有多义一约三世间释谓种子为因水土人时等为缘而芽得生又泥团为因轮绳陶师等为缘而器得成此约外之器世间也染则无明因业行缘而生识等净则发心因佛教缘而得道果此约内之情世间也大悲为因众生为缘而应化得兴此约智正觉世间也二约五教乘释人天小教则以众生机感为因诸佛应化为缘而善果得成始教种性因闻熏缘而成菩提终顿本觉内熏因师教外熏缘而得究竟觉圆教一真法界心性因遍参知识起普贤行愿等缘而佛果得成今X是情世间小始教中义也答中先道后命者道为本命为末道尚可会宿命岂有不可得哉故经云断欲守空即见道真知宿命矣道中前二句法后二句喻守志止定也如用手把定净心观慧也如水等磨盪求外是邪说者诸外道师谓求梵天自在天等即得宿命或谓别有法术可致神通此皆邪说诬民亦属鬼神有漏五通非是佛说无漏通也二守真合道沙门问佛何者为善何者最大佛言行道守真者善志与道合者大疏问中二初善世间有戒善禅定出世有谛缘度行不知何者一法为至善也次大世间有五大出世有七大未审何法为最大也佛下答先善守性真自利行也拣非世禅等比行觉道利他教也拣非权教等比性修兼具故为至善志句后大志愿也心志期求意又誓也心志必固意隐居以求其志行义以达其道志因道显道因志弘故云合居天下之广居行天下之大道上符诸佛传心之玅下契众生明心之宜域中有四道理最胜故云大此之大善唯人道为能耳人而不为吾末如之何也巳矣钞五大地水火风空也七大瑜伽论云一法二发心三信解四增上意乐五资粮六时七果圆证般若无着论中亦同此说杂集论云一境二X行三智四精进五方便六证得七业也守性定也众生迷真合尘即名散乱行者背尘合真名为禅定圭山云本源心地是禅定理忘情契之是禅定行非世禅者涅槃云定有三种上者佛性中者初禅等下者定心数圭山云真如三昧达磨所传者四禅八定诸家所解者今是真性禅拣余功用禅也清凉云定有二种一制之一处无事不办事定门也二能观心性契理不动理定门也今属理定非事定矣行觉慧也有本有末实相本文字末观照般若本末双通明达法相事观也善了无生理观也观照实相无生起诸文字法相使先知觉后知也非权教者以斯道觉斯民非余人天小教而为化也性下总结守则独善其身行则兼善天下故曰善而云至者一切法中有性善有性不善有修善有修不善性修不善贪嗔等也修善非性善无贪等也性修俱善真如道法性理也故曰至今云守真守之至善也金刚三昧云守一者守一心如行道行之至善也金刚三昧云常以一觉觉诸众生大学止至善孟子道性善义亦大同心志下又愿为志中克遂意誓为愿中勇烈意云栖云期其志而必到者愿为之先导也坚其愿而不退者誓为之后驱也求志依道起志也达道依志行道也孟子曰得志与民由之不得志独行其道富贵不能淫贫贱不能移X威武不能屈此之谓大丈夫域中四者老子曰有物混成先天地生寂兮寥兮独立而不改周行而不殆可以为天下母吾不知其名字之曰道强为之名曰大故道大天大地大王亦大域中有四大而王居其一焉人法地地法天天法道道法自然解曰物者道为物之本故字曰道者以通生表其德也名曰大者以包含目其体也道大者能包罗天地人也天大无不覆帱也地大无不持载也王大者能法地则天行道也人即王也人为万物之灵王为万人之主先当法地安静柔和次当法天运用生成又当法道清净无为令物自化若尔即合道法自然之性也前则道大居先后则道为法本是知天地间道理最大矣至于五大七大皆有为相非如道理无相无为之大故不称最若志与其合者亦复高而无上罗而无外故能弥纶天地之道岂不大哉唯人能者裴序云生灵之所以往来者六道也鬼神沉幽愁之苦鸟兽怀獝狨之悲修罗方瞋诸天正乐可以整心虑趣菩提唯人道为能耳此四句勉励也三忍恶灭垢沙门问佛何者多力何者最明佛言忍辱多力不怀恶故兼加安徤忍者无恶必为人尊心垢灭尽净无瑕秽是为最明未有天地逮于今日十方所有无有不见无有不知无有不闻得一切智可谓明矣X疏问中先力次明堪能而不怯弱谓之力洞彻而不昏昧谓之明疏佛言下次答亦二初忍为多力二先标百行之本忍之为上不忍则感七损三苦忍则七益四乐是故多力阿含云力有六种孩子以啼女人以瞋国王以憍慢沙门以忍辱罗汉以精进诸佛以慈悲此之谓也不下次释忍有二一生忍有逆有顺逆者谓于瞋骂打害境中而不生于忿恨怨恼顺者谓于恭敬供养境中而不生于贪爱憍逸二法忍有心法非心法心法者谓淫欲瞋恚忧疑邪见慢等非心法者谓寒热饥渴风雨老病死等今不怀恶即生中忍逆境也安徤即法中忍非心也又初名他不饶益忍所谓应忍他人之恼心不怀报亦名耐怨忍忍彼怨家恼害是忍外障也次名安然受苦忍所谓忍于利衰毁誉称讥苦乐等法亦名安受忍忍彼贫病等苦是忍内鄣也忍无恶者唯识云忍有三种谓耐怨害忍安受苦忍谛察法忍释曰后一是前二忍所依止处堪忍甚深广大法故又般若云忍有二种一安受忍谓于刀杖加害毁骂凌辱而不起加报心蚊虻蚤虱寒热苦恼而不生忿恨心二观察忍思惟诸行如幻不实谁呵毁我谁加害我谁受凌辱谁受苦恼唯是自心虗妄分别我今不应横起执着今是后一谛观察也又不怀安徤有相事忍也此之无恶无生理忍X也谓以正慧观察生法性空辱不可得苦空无我谁为忍者辱忍既空无生现前便证寂灭又何恶哉戒经云忍辱第一道阿含云是法可尊贵故住三忍者为人世第一尊矣钞内心安耐忍外所辱之境名为忍辱七损七益者子张欲行辞于夫子愿赐一言为修身之本夫子曰百行之本忍之为上子张曰何如忍之夫子曰天子忍之国无害诸侯忍之成其大官吏忍之进其位兄弟忍之家富贵夫妇忍之终其世朋友忍之名不废自身忍之无祸患子张曰不忍如何夫子曰天子不忍国空虗诸侯不忍丧其躯官吏不忍刑法诛兄弟不忍各分居夫妻不忍令子孤朋友不忍情意疎自身不忍患不除子张曰善哉非人不忍不忍非人此明世忍得失也三苦者无着论云不忍因缘有三种苦谓流转生死苦众生相违苦缺乏受用苦四乐者刊定记云一忍熟故乐行忍纯熟如役力之人久得其志也二正定故乐常踞大定寂灭不动也三愍他故乐如孩子杖父父即生乐也四自利故乐以此幻形易得坚质也此明出世忍苦乐如此又法集经云何者是菩萨忍辱力为他所骂而不加报以得如响平等智力故为他所打而不加报以得镜像平等智力故为他所恼而不加报以得如幻平等智力故为他所瞋而不加报以得内清净平等智力故世X间八法所不能染以得世法清净平等时力故一切烦恼不能染不能胜以得集因缘平等智力故故云忍于一切法中有多力也安徤者谓安然忍受苦法强徤有力不动不坏也语云忍是身之宝不忍身之殃舌柔常在口齿折只为刚正斯意耳利衰等者起信疏云利则财荣润巳衰则损耗侵陵毁则越过以谤誉则踰德而叹称则依实德赞讥则准实过论苦则逼迫侵形乐则心神适悦忍此八者则八风不能动也忍有三下自攷云耐怨即生忍是成熟有情因安受即法忍是成就佛果因笔削记云耐怨不报有二意一为解怨结故如律中长生王偈云以怨报怨怨终不止唯有无怨怨自息耳二为证佛果故以有正智知彼此境空无所有不忍沉坠生死忍则疾成佛道安受八境不出违顺违则易忍顺则难忍天台说为强輭二贼谛察法者但于忍境体法无生唯心所现三轮空寂唯一真实也谓以正慧下般若云无生法忍者谓令烦恼毕竟不生及观诸法毕竟不起微玅如智常无间断戒经下释人尊句四分云忍辱第一道佛说无为最出家恼他人不名为沙门如释云忍辱无为是出世善因乐果恼他不名是生死恶因苦果出家不行忍辱而反怨报他人则违无诤之道岂成勤息之行阿含下中阿含云时诸比丘数共𩰖诤佛说偈曰若以诤止诤究X竟不能止唯忍能止诤是法可尊贵又尊有多意老子曰圣人欲上民必以言下之欲先民必以身后之是以天下乐推而不厌以其不争故天下莫能与之争清凉疏云仁王经伏忍下品当住中品行上品向信忍下中上初二三地柔顺忍下中上四五六地无生忍下中上七八九地寂灭忍下中上十地等玅觉也此约人约位称尊老子曰兵强则不胜木强则共强大处下弱柔处上刊定记云忍之为义本末五重一是本源之心非动非静二不忍以怨报怨三忍虽不加报未能忘怀即未至彼岸忍也四忘情绝虑寂然不动即至彼岸忍也五非动非静即超彼岸忍也为治动心且居静境动既非实静岂是真若明五门方为究竟此约法约行称尊兼上三忍成四力矣故云忍者多力是则修罗以嫉恚为力比丘以忍戒为力岂不诚然乎哉疏心下二心为最明三初离垢明三鄣断二执空名垢灭尽现行秽种习瑕悉净无余净极光通寂照含空矣未下二性觉明自性本来灵知灵觉不昧不昏推之无始引之无终先天地而不灭后天地而不生迎之不来纵之不去云有则空虗无相云无则神解不测耀古今透金石日月虽遍不照覆盆今此灵明彻而又彻大地虽坚难逃劫坏今此真寂恒而又恒故云自未有天地巳来无法不X达未有甚于心明者也起信云从本巳来自性满足一切功德所谓自体有大智慧光明义故徧照法界义故真实识知义故楞严云性觉妙明本觉明玅得下三究竟明智者无不知也以远离微细念故得见心性一见性时则众物之表里精粗靡所不彻到此始名为圆满觉得一切智也唯心具三故为最明佛具三明名明行足钞初离垢下依起信义离明即始觉性明即本觉究明即究竟觉也三障烦恼业报也二执我法也二执中复各有三一现行粗中之粗如泥露秽二种子粗中之细细中之粗三习气细中之细如玉含瑕心垢不灭瑕秽不净虽有灵明亦昏昧矣今则内障外鄣以全消粗惑细惑而永离灵光独耀逈脱根尘故最明也二性下未有天地者谓元气混沌天地未分也逮于今日者谓两仪巳判三才悉备也所有六尘等法也眼观色曰见耳听声曰闻鼻舌身意觉香味触法曰知根性虽六唯一藏心此心从来惺惺不昧了了常知仰观天文俯察地理幽明之故鬼神之状始终之数死生之说无不洞然而照彻也三究下离细念者起信云一切众生不名为觉以从本来念念相续未曾离念故说无始无明若得无念者则知心相生住异灭皆无自立同一觉故得见心者论又云觉心源故名究竟觉不觉心源故非究竟觉靡不彻者起X信问虗空世界众生心行皆悉无边云何能了名一切智答一切境界本来一心众生妄见境界故不能了诸佛离于见相无所不遍心体显照一切妄法有大智用无量方便故得名一切智唯心下总结也三明指上离性究也亦可初即正知智次即徧知智后即正遍知智故智为最明佛具三智名正遍知则前忍力是约境言此之智明是约心说四澄浊见道佛言人怀爱欲不见道者譬如澄水致手搅之众人共临无有覩其影者人以爱欲交错心中浊兴故不见道汝等沙门当舍爱欲爱欲垢尽道可见矣疏人下初标起爱心炽盛道心隐微人若怀欲岂能见道譬下次举喻水有三缘不能现影一者浊楞严云譬如清水清洁木然有世间人取彼土尘投于净水土失留碍水亡清洁容貌汩然二者动或以五彩投中搅之或以手指挑拨或以风拈起诸波浪三者葢有本云勐火着釜下中水踊跃以布覆上众生照临亦无覩其影者人下三合法心如水贪爱烦恼如浊欣厌五欲如手五指搅动或五尘欲境生灭于心如五彩投中风起波浪又有本云心中向有三毒涌沸在内五葢覆外终不见道则以三毒合火五葢合布道理合影汝下四结劝当舍者有本云若人渐解忏悔来迎知识水澄秽除清净无垢即自见形舍法有二一X忏则内之因行胜也垢秽除矣自见道之影用二近则外之教缘胜也心水净矣自见道之形体爱欲下爱尽则心自澄清欲尽则心自不动垢尽则心自开显道欲不现其形影亦不可得也经云众生心水净如来影现中有本云恶心垢尽乃知魂灵所从来生死所趣向诸佛国土道德所在耳从来宿命明也趣向天眼明也佛国性德漏尽明也三明具时道用彰矣钞爱盛道微者圭山钞云所爱之境有顺道乖道如闻善净真法流注于心得其滋润爱之不巳是顺道也爱父母伯叔兄弟亦然若爱名利女色等是乖道也今属乖违故不见道水有下水以湿为体八功德为相润物鉴像为用喻道心以知为体恒河沙性功德为相能生一切因果为用若遇障缘用相不现矣有本者流通本中二三差别彼有理在亦为引证心如下经云爱欲交错心中浊兴故疏以爱浊合浊五欲错兴合手彩风圆觉疏云爱有三种一恶爱谓禽荒色荒及名利等二善爱谓贪来报行施戒等三法爱谓乐着名义及贪圣果而修行等今是初X一爱也又有种种恩爱贪欲或天属恩爱如父母等或感事恩爱如得惠赉等或任运欲爱即名利色味六亲自身等或因敬成爱如敬三宝亲近师长诸知识等本因敬法渐成情爱请益虽足亦不忍去圭山钞云恩之与爱应成四句一恩非爱如名位人得他种种重恩彼施恩人亦是机心结託不因情爱后时穷乏远不相投此受恩人亦失权势贫苦之甚见其人来心生大恼将何以报岂有爱耶二爱非恩如多欲人遇一美女怜爱虽甚何有恩耶三亦恩亦爱如得朋友情人重恩或得情深女人重恩每相聚会难忍别离四非恩非爱即是寻常外人乃至怨家也由有种种爱心贪着于欲故造业受报生死不断肇论云众生所以久流转者皆由着欲故也若欲止于心则无复生死潜神玄默与虗空合其德是名涅槃而见道矣五葢者贪欲瞋恚睡眠掉悔疑惑也以此五事覆葢于心如烟尘云雾阿修罗手障蔽日月不能明照故知识有三一外护善知识经营供养善能将护于行人故二同行善知识共修一道互相劝发三教授善知识以内外方便禅定法门示教利喜今是后一知识也垢尽者即弃除五葢也诸佛佛也国土生也依必有正故道德心也性具谓之德缘起谓之道证知心佛众生三无差别故云在耳实则归无所得安有所在哉五灭暗存明X佛言夫见道者譬如持炬入冥室中其冥即灭而明独存学道见谛无明即灭而明常存矣疏佛下法也譬下喻也持炬喻修学观道冥室喻有漏阴处冥喻无明烦恼明喻觉智菩提灭存者大集经云譬如百年暗室一灯能破明来暗去不容两立如风火水动显静隐也学下合也小乘但修无我观智以断贪等止息诸业证我空真如得须陀洹果乃至灭尽患累得罗汉果成无生智大乘依于二空之智修唯识观及六度四摄等行渐渐伏断二障证二空所显真如十地圆满转八识成四智菩提也疏灭存下又正法念经云佛告迦叶譬如空舍无有户牗经百千年亦无人物是室冥暗忽有天人于彼舍中然其灯明迦叶于意云何如是黑暗念言我经百年住此故今不去有此事不迦叶答言不也世尊彼暗无力灯光若生决定须去佛言迦叶彼业烦恼亦复如是经百千劫住彼识中行人于一昼夜正观相应生彼慧灯此业烦恼定无所有合也者无我唯识观道合炬我空二空真如合谛息业灭患断障转识合无明灭后四果道转成四智合明常存小乘下修无我观修道谛也以断贪等证灭谛也无生智者小乘智有二一断见思尽得尽智二证无生理得无生智所谓我生巳尽梵行巳立所作巳办不受后有也二空者非唯无X我亦复无法也二障者烦恼所知也显真如者真如障尽成法性身大涅槃也八识四智者转第八识而成大圆镜智转第七识而成平等性智转第六识而成妙观察智转前五识而成成所作智唯识云有漏位中智劣识强无漏位中智强识劣为劝有情依智舍识故说转识得此四智二明无相法门令悟真谛佛言吾法念无念念行无行行言无言言修无修修会者近尔迷者远乎言语道断非物所拘差之毫𨤲失之须臾疏佛下一住无相乃会法谓法性觉道也而云吾者众生在迷不能证知佛得大觉法唯佛有也此二字贯下四法含众妙而有余故可念行言修相用纷然故超言思而逈出故无念之可念乃至无修可修真体空寂故念约理修约果教行可知法相虽多不出此四若忘情绝虑而体会之道不远人我欲仁斯仁至矣但众生迷自本心道在迩而求诸远虽终日行而不自觉哀哉言下二涉拟议则堕口欲辨而词丧故云道断心欲缘而虑忘故云非拘理圆言偏言生理丧故云差之毫釐经云凡有言说皆成戏论是也法无相想思则乱生故云失之须臾经云汝暂举心尘劳先起是也钞贯下四者吾何行行道法也实无行行乃至吾何修修道法也实无修修修约果者小乘二三果X等大乘十地等觉皆属修也不出四者难云何唯无此四相故此答曰法相虽众若总括之不出教行理果四也忘情绝虑无分别智也体会观照也不远者在自心故仁者自仁也自心性中具恒沙德无恻隐之心非人也故欲之即至是以云近肇论云道远乎哉触事而真圣远乎哉体之即神日行不觉者众生日用不离心性由迷本心用诸妄想楞严云迷巳为物认贼为子则道远矣然此远近犹罗剎与诸佛只在当人一丝念之隔耳毫𨤲约处须臾约时差失者以生心动念即乖法体故三明总相法门令悟第一义谛佛言观天地念非常观世界念非常观灵觉即菩提如是知识得道疾矣疏上而三界之天下而四洲之地横则十方之界竖则三际之世皆有为法终归败坏也经云汝当照明诸器世界可作之法皆从变灭灵觉即当人本具灵知之心也在有情名佛性兼无情名法性复有多名谓本心本觉真如真性法界实际如来藏等六道凡夫迷此而起烦恼三乘圣人悟此而得菩提法尔如然非作得故是一切法胜义谛也识无常之法相不有知灵觉之真性不无非空非有而性而相双融无碍具在一时故是中道第一义谛观也三谛观中独此为胜如是修者得道甚疾X钞科云总相者前之对治则偏于有无相则偏于空今则双观成总相矣经云天地世界者天则摄于虗空界则摄于情器败坏者无常有二一败坏无常二念念无常今则双通然人觉前而不觉后故佛说云念非常也前念巳故后念又新终日相见恒是新人故曰交臂巳谢岂待白首然后变乎亦可释作忆念之念问楞严云不闻虗空被汝隳裂何以故空无形相又云汝观世间可作之法谁为不坏然终不闻烂坏虗空何以故空非可作由是始终无坏灭故准知虗空是常何亦非常耶答若对世界世界无常虗空是常若对真性真性是常空亦无常楞严云由汝妄想迷理为咎故有空性当知虗空生汝心内犹如片云点太清里汝等一人发真归元此十方空皆悉销殒颂云迷妄有虗空依空立世界空生大觉中如海一沤发有漏微尘国皆依空所生沤灭空本无况复诸三有则知虗空粉碎天何常哉有情名佛性者知觉乃众生故无情名法性者想澄成国土故佛法虽异性体同一犹如真如法界名义虽殊体性无二是故灵觉在六道名六道性在三乘名三乘性在生死烦恼为生死烦恼性在涅槃菩提为涅槃菩提性至于色心染净亦然人不之察苦苦争辨无情有佛性佛性在法性外有起诸法执成所知障是则名为迷中倍人可X怜愍者岂不见藏和尚疏云法性者明真如体普遍之义非直与前佛宝为体亦乃通与一切法为性即显真如遍于染净通情非情深广之义故智论云在众生数中名为佛性在非众生数中名为法性又言真如者此明法性遍染净时无变异义真者体非伪妄如者性无改异如海因风起于波浪波虽起尽湿性无变是则随缘义边名法性佛性不变义边即名为真如矣六道迷三乘悟者笔削记云依觉有不觉不觉是惑不觉与觉是正敌对转依不觉之惑方始造业业与觉义犹隔一重故非敌对其犹尘镜在匣匣与镜非敌对尘与镜是正对故云迷起烦恼悟得菩提也识无常下有本云覩天地念非常覩山川念非常覩万物形体丰炽念非常执心如此得道疾矣一日常当念道行道遂得性根其福无量释曰前明观俗后明观真真俗融通故是中也后明修世间离染之行二初离染自能得果二初明离染功二先推我本空佛言当念身中四大各自有名都无我者我既都无其如幻耳疏名者地水火风是四物名坚湿煖动是四物体也身中四大者是内四大拣非外四大也楞严云则汝身中坚相为地润湿为水煖触为火动摇为风都无我者四大相违各各差别未审我身属于X何大若总相属即是四我若总不属即应离四别有我身今推我体但由假立非实有性其如幻者圆觉云我今此身四大和合四大各离今者妄身当在何处即如此身毕竟无体和合为相实同幻化当念者行住坐卧一切时处常当如是念身无我如幻观也钞是内非外者楞伽云虗妄分别津润大种成内外水界炎盛大种成内外火界飘动大种成内外风界分段大种成内外地界今成根身之大非器界之大也相违者地有形碍而沉滞风无形碍而轻举敌体相违水火亦互相陵夺也未审下原人论云众生五蕴都无我主但是形骸之色思虑之心从无始来因缘力故念念生灭相续无穷如水涓涓如灯焰焰身心假合似一似常凡愚不觉执之为我保此我故即起贪等三毒三毒击于意识发动身口造一切业业成难逃故受五道苦乐等身三界胜劣等处于所受身还执为我还起贪等造业受报身则生老病死死而复生界则成住坏空空而复成劫劫生生轮回不绝无终无始如汲井轮都由不了此身本不是我不是我者此身本因色心和合为相今推寻分析色有地水火风之四类心有受想行识之四种若皆是我即成八我况色中复有三百六十段骨段段各别皮毛筋肉肝心脾肾各不相是诸X心数等亦各不同见不是闻喜不是怒既有此众多之物不知定取何者为我若皆是我我即百千一身之中多主纷乱离此之外复无别法翻覆推我皆不可得便悟此身心等但是众缘似和合相元非一体似我人相元无我人四大和合者宝积经云此身生时与其父母四大种性一类歌罗逻身若唯地大无水界者譬如有人握干麸夫少灰终不和合若唯水界无地界者譬如油水无有坚实即便流散若唯地水无火界者譬如夏月阴处肉团无日光照即便烂坏若唯地水火三无风界者则不增长楞严云因缘和合虗妄有生汝身现抟四大为体见闻觉知壅令留碍水火风土旋令觉知相织妄成四大各离者圆觉云发毛爪齿皮肉筋骨髓脑垢色皆归于地唾涕浓血津液涎沫痰泪精气大小便利皆归于水煖气归火动转归风今者下圆觉疏云净名云四大合故假名为身四大无主身亦无我定知四大非我但约和合假名为身亦如幻化无实体也智论问若自身无我而计我者他身无我亦应计我答亦有人于他物中计我如外道坐禅入地观时见地即是我水火风空识亦如是又如有人见鬼擎一尸来复有一鬼来争此皆缘他计为我也由此愚夫所执实我但随妄情而施设矣当念下楞伽云观蕴界处离我我所无知爱业之所生起是名人无我智又X云应如是观大种造色悉皆性离无我我所住如实处成无生相智论云离婆多尊者在家时远行独宿空亭见有二鬼争尸皆言我先持来取其分判即自思惟我随说一持来彼不得者必当见害宁实语死不诳妄终遂如实答小者持来大鬼嗔怒被拔手足随而食之小鬼得尸便取尸上手足补之彼鬼食竟拭口而去及明忧恼常疑此事若是我身眼见拔去若是他身何随我动犹豫不决逢人便问众僧见云此人易度而语之曰汝身本是他人遗体非巳有也何以疑为因悟假合即成道果人如尊者疑念若此自能见谛成无我矣作观者可不当心也欤次明业不失二初习染即危身火宅二初声名丧身佛言人随情欲求于声名声名显着身巳故矣贪世名常而不学道抂功劳形譬如烧香虽人闻香香之烬矣危身之火而在其后疏先法德者名之实名者德之标则有实德于巳而其名誉自彰如儿童之诵司马苟无其德但随情欲好求声名有意驰求名成身丧矣何者贪流俗之华名不守道真枉功劳形故譬下次喻栴檀等香木喻人随情喻遇火求名喻烧香起烟显着喻人闻香烟香木烬喻人身故不自静守喻不学道危火在后喻业报流转炮制喻枉功薰炙喻劳形问孔子疾没世而名不称恶四十五十之无闻X何云枉功劳形耶答此是勉人进德修业当在少壮之时德建名立如佛十号非教如王蟒谦恭下士沽名弔誉者也是故三代巳上唯恐好名老子亦云良贾深藏若虗君子盛德容貌若愚观文殊责弥勒意可知矣况名实无当贪求何为钞见童诵者宋司马光为相田夫野老皆号相公妇人孺子知为君实东坡云儿童诵君实走卒知司马随情欲者但随习俗要求华名沽买虗誉不以道德名称普闻也经云名常者名利虗假道德真常凡愚不揣舍本逐末谓此声名垂于竹帛而无穷勒于彝彛而不朽也抂功者行术招致诡辞动人也劳形者有动乎中必摇其精也危火后者香木虽灭于前而炭火犹存在后喻如欺世盗名者非但劳形丧命而巳还有身后之祸也问下通妨也如王蟒者白乐天诗云周公恐惧流言日王蟒谦恭下士时若使当年身便死两人真伪有谁知则三代巳下惟恐不好名者是亦勉励以善闻人非要誉于乡党也责弥勒者法华文殊颂曰最后然灯佛时有一弟子心常怀懈怠贪着于名利求名利无厌多游族姓家弃舍所习诵废忘不通利以是因缘故号之为求名亦行众善业具六波罗蜜其后当作佛号名曰弥勒楞严弥勒亦云我从灯明佛时而得出家心重世名好游族姓尔时世尊教我修习唯心识定X历劫巳来以此三昧事恒沙佛求世名心歇灭无有至然灯佛得成无上名实无当者肇论云物无当名之实名无得物之功是以名不当实实不当名名既虗假贪求无益也二财色招苦佛言财色于人人之不舍譬如刀刃有蜜不足一餐之美小儿䑛之则有割舌之患疏佛下先法财色五欲中二常能诳惑一切凡愚令生爱着至死不舍也譬下次喻刀刃喻三界火宅生死世间蜜喻财色不足一餐喻财不能称一生色不能至一时小儿喻凡愚䑛喻贪爱不舍割舌喻丧身亡家坠入三途果常此观自能疎财远色矣钞大论诃云哀哉众生常为五欲求之不巳此五欲者得之转剧如火益薪其𦦨转炽五欲无乐如狗啮骨五欲增诤如乌竞肉五欲害人如践毒蛇五欲无实如梦所得五欲不久假借须臾如击石火世人愚惑贪着五欲后受三途无量苦恼又杂阿含经云佛告比丘世间美色在于一处作种种歌舞伎乐戏笑有人语士夫言汝当持满钵油于诸伎女中过使一杀者拔刀随后若失一滴油即断其命而彼士夫自见其后有拔刀者常作是念我若落油一滴常截我头唯一心系念油钵虽于种种美色众中徐步而过不敢顾盻若有沙门一其心念不顾声色真吾弟子随顺教者此皆诃X欲避色法也二离染即出尘罗汉佛言人系于妻子舍宅甚于牢狱牢狱有散释之期妻子无远离之念情爱于色岂惮驱驰虽有虎口之患心存甘伏投泥自溺故曰凡夫透得此门出尘罗汉疏佛下先正明其过人喻罪者妻室喻牢狱系缚喻禁闭远离喻散释爱色喻作恶驱驰喻役使虎口喻杀身心地观云在家逼迫如牢狱欲求解脱甚为难今云甚于牢狱者葢狱有出日畏牢狱苦不随恶使恐杀身故妻无离意爱着美色随妄情驱甘虎口故投下次总出得失爱如水欲如泥润湿不升自然从坠故云溺也汝爱我心我怜汝色以是因缘常在缚缠故贪欲即为凡夫经云一切诸众生不得大解脱皆由贪欲故堕落于生死初果不入色声四果离欲无诤故透此即成罗汉经云若诸众生永舍贪欲先除事障即能悟入声闻境界则在尘出尘秪唯一欲关耳圣凡得失岂可不知钞爱如下楞严云因诸渴仰发明虗想想积不休能生胜气诸想虽别轻举是同飞动不沉自然超越因诸爱染发起妄情情积不休能生爱水诸爱虽别流结是同润湿不升自然从坠想净善想也情染恶情也想则轻清而上升情则重浊而下坠汝下四句亦楞严文开有八句汝爱我心我怜X汝色我爱汝心汝怜我色汝爱我色我怜汝心我爱汝色汝怜我心也经云下长行云卵生胎生湿生化生皆因婬欲而正性命当知轮回爱为根本由于欲境起诸违顺境背爱心而生憎嫉造种种业是故复生地狱饿鬼知欲可厌爱厌业道舍恶乐善复现天人皆轮回故不成圣道此明四生五道皆以爱欲为生死因也初果二句义出金刚经云下圆觉云若诸众生永舍贪欲未断理障但能悟入声闻缘觉二障巳伏即能悟入菩萨境界若事理障巳永断灭即入如来微玅圆觉此明五性三乘皆以断欲为得道因也则下贪欲则在尘为凡夫失也离欲则出尘为圣人得也知之者可谛审矣二示近染过佛言爱欲莫甚于色色之为欲其大无外赖有一矣若使二同普天之人无能为道者矣疏先示色欲甚大毗昙云眼触色尘生爱乃至意触法尘生爱是为六爱也欲略开十谓女色财宝声名饮食睡眠家宅田园衣服眷属官贵也于诸爱欲境中唯有女色甚大良以身生于欲欲成于女濬恩爱海牢生死根无过于女色矣是故儒有亡家败国之训佛有失通入狱之征故云无外赖下次明障碍深重长无明坠三途碍菩提障涅槃唯色欲一法假有二法同在世间则出了地网又八天罗东缠西缚何能解脱道虽现前亦无可为X今止一端断犹易矣不净等观正为对治思益云贪欲之人以净观得脱不以不净钞眼爱色者眼触色时贪爱男女形貌姿态朱脣皓齿修目长眉及诸世间玄黄红绿珍翫宝物乃至者超略之词具云耳爱声者耳触声时贪爱男女歌咏语笑及宫商絃管金石等声鼻爱香者鼻触香时贪爱男女身肉薰香世间饮食沉麝名香舌爱味者舌触味时贪爱众生血肉鲜美餚膳饮食及诸甘辛醎淡酸苦种种滋味身爱触者身触触时贪爱男女手足柔软身分细滑锦绣缯縠华冠丽服意爱法者意触法时贪爱男女色貌语言姿态仪容及诸世间五尘法相缘念不舍欲略下就女色中复有六种贪欲一颜色长短黑白等二形容巧笑美目等三威仪进止窈窕等四语言低声顺应等五细滑肤腠润泽等六人相美貌妖态等如大论说败国训者夏以妹喜商以姐巳周以褒姒而亡其国酒味色论云晋文公得南之威三日不听朝遂推南之威而远之曰后世必有以色亡其国者失通者如一角仙因触欲故为婬女骑颈遂失神通又如五百仙人于雪山住闻甄陀罗女歌声即失禅定心醉狂乱入狱者宝莲香尼持菩萨戒私行婬欲妄言行婬非杀非偷无有业报发是语巳先于女根生大勐火后于节节勐火烧然堕无间狱不净观者一外贪男X女身分互相贪着用九想观治二内外贪于他巳身而起贪爱用八背舍治三遍一切处贪资生五尘等物用八胜处治又可四种想治贪欲一显色谓赤白等作青瘀想二形色谓长短等作烂坏想三玅触自他身分细輭光泽作虫蛆想四供奉祗承适意用死想治故云等也思益下证等字净观实相止观也观照般若能治众病犹如阿竭陀药非惟不净除贪欲也问世间美色与胀烂死尸宛然二相何得视同一体答假如夏月猝死即便胀烂可畏岂是二物则现前身虗假不实又如粪囊行厕脓血袋蛆虫窟种种不净大可厌患观行纯熟对境生憎与死尸无异矣史载萧詧恶见妇人近数步许便闻其臭詧是许玄度后身也是故女色坏人障道如截多罗树头芽永不生女刀截故智种不发如蛇华所覆如灰土覆火犹如见毒树智者应舍离二离染令他得果二初直明欲患佛言爱欲之人犹如执炬逆风而行必有烧手之患疏人若爱欲婬火炽然况逆圆觉解脱境界之风而行法性身中母陀罗臂岂不烧害犹如黑夜行险道中虽遇逆风贪火炬故执持不释必有烧手X患也古云人唿为牡丹佛说是花箭射人入骨髓死而不知怨是故如来色目行婬名为欲火菩萨见欲如避坑火若能如火头金刚遍观百骸诸煖触气化多婬心成智慧火设入大火火亦不能烧矣又何手患之有钞母陀罗此云印火遇风则炽媱遇痴愈盛现则焚烧五脏死则抱于铜柱全身尚灭况手臂耶经云媱习交接发于相磨研磨不休大勐火光于中发动如是故有铁床等事花箭者唐玄宗自武慧妃薨后后宫无当意者乃制香箭列宫女而射之中者即幸焉宫中歌曰风流箭中者人人愿不知香箭才发火箭立至香箭因也火箭果也因亡果丧则火箭不足畏可畏者香箭而巳又火箭径直而害浅人远而避之死者万不得一香箭隐伏而害深人狎而翫之死者十有八九人不畏香箭而畏火箭岂非是颠倒乎若能如下经云乌刍瑟摩白言我多贪欲时佛空王说多婬人成勐火聚教我遍观百骸四肢诸冷煖气神光内凝化多婬心成智慧火从是诸佛名我火头我以火光三昧力故成阿罗汉又观音菩萨知见旋复远离贪欲令诸众生设入大火火不能烧故知离欲为出尘第一法也有本云人执火炬逆风而行愚者不释必有烧手之患贪婬恚怒愚痴之毒处在人身不早以道除斯祸者必有危殃犹愚贪炬自烧其手也X释曰此本单喻贪毒彼本通喻三毒矣学道者又不可不知二即境证益天神献玉女于佛欲坏佛意佛言革囊众秽尔来何为去吾不用天神愈敬因问道意佛为解说即得须陀洹果疏天神欲顶魔王天也佛意正觉心也问道灭苦道也解说苦空法也天神所以献者一以试佛意二以观佛道不知玉女秖可诳俗难动六通况大觉尊岂受魔耶观佛三昧经云菩萨将成道时魔遣三女庄饰妖冶来至白言我是天女盛美无比今以微身供给左右可备洒扫次以宝器天味上献恭敬礼拜尔时菩萨身心寂然以白毫拟之令三天女自见身内脓囊涕唾九孔不净八万户虫唼食诸藏滓尽汁出入眼为泪入鼻为涕聚口成睡放口成涎筋髓诸脉悉生诸虫细于毫末不可具陈其女见此即便呕吐从口而出无有穷尽由是惊号匍匐而去昔有慧嵬禅师云林修定魔化美女谓云天帝令我以备扫洒师曰我心如地难可倾动无以革囊见试于我女又说偈诱惑答曰无羞敝恶人说此不净语水漂火焚之不欲见闻汝魔乃赞曰海水可竭须弥可倾彼上人者秉志坚贞又持世菩萨住于静室魔从万二千女状如帝释皷乐絃歌语言正士受是天女可备扫洒菩萨曰憍尸迦无以非法之物要我非我所宜时维X摩言非帝释也魔来娆耳即语魔言女可与我如我应受魔即惊惧不能隐去语诸女言魔以汝等与我今汝皆当发菩提心此有法乐可以自娱不应复乐五欲乐也何谓法乐乐供三宝乐离五欲观五阴如怨贼观四大如毒蛇乐六度业乐三脱门乐修无量道品之法是为法乐波旬告女汝还天宫女言此有法乐我等甚乐不复还乐五欲乐也魔言居士可舍此女维摩诘言我巳舍矣汝便将去诸女问言我等云何止于魔宫答言有法门名无尽灯汝等当学譬如一灯然百千灯冥者皆明明终不尽夫一菩萨开导百千众生令发三菩提心于其道意亦不灭尽汝住魔宫以是无尽灯令无数天子天女发菩提心者为报佛恩尔时天女礼维摩足随魔还宫是则维摩诘于毗耶离城现大神力令魔未发道心者发起道心世尊于鹿野苑中作师子吼令魔未成圣果者得成圣果则降魔制外唯以断欲为善本矣余如因果月藏等说钞天下初觉悟无惑天下二令成圣果革囊众秽者臭皮袋中惟盛脓血粪秽充满流液涕唾蛲蛔盘聚故一切身皆从不净智论明五一种子不净谓揽父母精血及自业因识种以成身分二住处不净住母胎中生脏之下熟脏之上不净流溢污秽充满三自体不净三十六物秽物生长譬如死X狗尽海水洗不令香洁四自相不净前约内体此约外相谓九孔常流诸不净物耳出结聍脐出泥垢大小便利手足臭秽五究竟不净气绝命终捐弃冢间月逄胀臭烂不净流溢蛆虫蝇蚋唼集其上秽气徧满人皆掩鼻昔有国王躭荒五欲比丘谏曰眼为眵泪窟鼻为秽涕囊口为涎唾器腹是屎尿仓但王无慧目为色所躭荒贫道见之恶出欲入道场慧嵬者高僧传云师入定时有一恶鬼而现其前有身无首令禅师惧师慰之曰喜汝无头痛之患次现无腹之鬼复云喜汝无五脏之忧如是随来随遣竟不能惑因果月藏者因果经云如来成道魔王恐诸众生皈依持箭以射箭化成花复令三女供给以乱定意三女忽然变为陋形魔王白言汝若不乐人间欲乐我舍天位及五欲具悉持与汝答言汝于先世修少施因今得为自在天此福有期尽即下坠非我所须我昔曾以头目髓脑国城妻子而用布施求无上道汝今不应恼乱于我魔王惭怖还宫月藏经云佛在大集会上说法魔王波旬亦作神变复无能为即说偈曰我今归依佛世尊从是终不起恶心瞿昙心定容恕我我当守护佛正法三十六章详明修断证果分三初略显能修证人佛言夫为道者犹木在水寻流而行不触两岸不为人取不为鬼神所遮不为洄流所住亦不腐败吾保X此木决定入海学道之人不为情欲所惑不为众邪所娆精进无为吾保此人必得道矣疏天下先举喻木喻学者水喻法性寻流喻顺界外无为两岸喻生死涅槃人取喻人天有漏善业乐果鬼遮喻外道恶见天魔欲爱恶业苦报洄流喻回入三界作有为法腐败喻阐提拨无二乘灭尽海喻萨婆若智学下次合法人学道合木在水精无为合寻流行不为情欲惑合不为两岸人取不为众邪娆合不为鬼神洄败得道合入海有大智故了众生非有则不触生死此岸有大悲故不舍众生界则不触涅槃彼岸有大智故虽行四无量心而不贪着生于梵世有大悲故虽观佛国如空而现种种清净佛土有大智故虽行三界而不坏法性虽摄一切众生而不爱着有大悲故虽乐远离而不依身心尽虽行于空而植德本如是智悲并运真俗融通第一之道自会入矣梵网云如是一心中方便勤庄严诸佛萨婆若悉由是处出钞鬼遮下鬼喻外道神喻天魔次合下道即法性中道情即生死欲即涅槃人取通二有下三段初释两岸华严云此菩萨虽了众生非有而不舍一切众生界譬如船师不住此岸不住彼岸何以故了一切法法界无二故净名亦云在于生死不为污行住于涅槃不永灭度是菩萨行次释人取鬼遮后释洄住腐败义如维摩如是下总结也梵网X下引证具云智者善思量计我着相者不能生是法灭寿取证者亦非下种处欲长菩提苗应当静观察诸法真实相不生亦不灭不常复不断不一亦不异不求亦不去如是一心中方便勤庄严菩萨所应作勿生分别想是名第一道亦名摩诃衍一切戏论恶悉从是处灭诸佛萨婆若悉由是处出是故诸佛子宜发大勇勐则法性道中绝于有无一异边矣二广明所修断法二先断妄五一摄意佛言慎勿信汝意汝意不可信慎勿与色会色会即祸生得阿罗汉巳乃可信汝意疏先诚劝意乃动身发语之元色是四重十恶之首若不信意身三口四一切枝叶自不能生若不会色五欲六尘一切情境自不染着是故离欲先当远色远色先当舍意舍意先当观心能修九想即除六欲渊矣信意惑业起会色祸患生不其然哉得下次结显罗汉即离欲会色无碍四果成无诤信意何伤不言乃可与色会者欲生于意意尚可信况会色耶楞伽云大慧白言众多贪欲彼何者断佛告大慧爱乐女人缠绵贪着种种方便身口恶业种未来苦彼须陀洹则不生起所以者何得三昧正受乐故是故彼断初异尚断三结况四果耶钞九想除六欲者死想破威仪言语两欲X胀坏噉想破形貌欲血涂青瘀脓烂破色欲骨烧破细滑欲九想通除所着人欲又噉散想除着意人将上九想观所爱人乃知言笑欢娱尽属假合凉温细软究竟归空即我自身后亦当尔有何可爱而贪着哉九想纯熟与定相应破欲除意莫此为尚又永明云断想薪干爱油止念风息欲火防制意地恒顺真如德山云毫𨤲系念三涂业因瞥尔情生万劫覊锁则知色心才动骸骨如山欲外安和但内宁静此形湾影曲声和响顺之理再言慎勿劝诫深矣祸患业苦境也智度论云于世间中五欲第一若受余欲犹不失智慧婬欲会时身心慌迷深着自没如人堕在深泥难以拯济优填王经云女人最为恶难与为因缘恩爱一缚着牵人入罪门正法念处经云天中大系缚无过于女色女人缚诸天将至三恶道如术婆伽欲心内发欲火烧身等不言下通妨也难云上诫因时慎意慎色今显果位何无色会故此释云意想是好色之本好色是意想之末本既会妄归真末岂有不融耶缠绵女人者经律异相云有优婆塞持戒精严因疾困甚妇大悲苦我何所依子何所怙夫闻爱恋大命终后魂神即还在妇鼻中化作一虫妇哭不止时一罗汉往化其妇虫从鼻出妇将脚踏罗汉告曰莫杀是卿夫婿化作此䖝妇曰吾夫奉经持戒何缘作此罗汉曰过起爱恋今生为虫即X为说法卿既持戒福应生天伹坐恩爱堕此虫中䖝闻意解命终生天可见婬心不除尘不可出其心不婬不随生死今须陀洹不入色声预圣流也宜矣三昧乐者即四谛观灭尽定等三结谓身见戒取疑也楞伽云须陀洹断三结贪痴不生二正想佛言慎勿视女色亦莫共言语若与语者正心思念我为沙门处于浊世当如莲花不为泥污想其老者如母长者如姊少者如妹稚者如子应当谛观彼身何有唯露秽恶盛诸不净生度脱心息灭恶念疏先诫莫亲近视听言动当出于正犹如伯夷拘罗者然视女色非礼也与女言非义也才动口眼淫念即生淫念一生诸念尽起法华云不应于女人身取生欲想而为说法亦不乐见若入他家不与小女处女寡女等共语若下次示观想法二初总心王也思念所也心王无邪思念自正律云观心初置名念徘徊观处名思长阿含云阿难问佛如来灭后女人见云何佛言勿相见设相见莫共语设与语当自检心法华云莫独屏处为女说法若说法时不露齿笑不现胸臆不独入他家若有因缘须独入时但一心念佛上则视善语善此则心善日有三善名为吉人吉神拥护福禄来集心念一邪例李退夫不见二神五百仙被杀身矣我下二别先观自浊世五浊恶世也所谓劫浊见浊X烦恼浊众生浊命浊五事交扰浑浊世界故名浊世今则性本渊澄道行高洁外则不为时势逼恼欲尘染着内则不为见爱萦缠贪恋迷惑如彼莲花出淤泥而不染濯清涟而不天华严云于诸惑业及魔境世间道中得解脱犹如莲华不着水亦如日月不住空四分律云比丘入聚落不违戾他事但自观身行若正若不正想下次想他二先亲属观梵网云一切男子是我父一切女人是我母我生生无不从之受生礼记云年长以倍则父事之十年以长则兄事之五年以长则肩随之昔有患色者问于王龙豁先生曰有人设帷帐一所指谓此中有一名娼可就之入视乃汝母妹女也一片婬心此时顿息否耶对曰息矣则此对治观想岂非法门之玅哉应下次不净观经律异相云世尊曰虽覩女人长大者如母中如姊妹少者如子女敬之以礼义当内观身自头至足皆露秽恶无可爱者外如畵瓶中满不净则知淡粧浓抹不异眵面髼头明眸素齿不异鹤发鸡皮轻脚輭手不异毒体疮身螓首蛾眉不异死尸腐骨观智一起邪念冰消矣生下后双观先他也既如亲属岂不应度如持世语魔女当观五欲无常而修坚法维摩入诸婬舍示欲之过若在内宫化正宫女息句次自也既唯不净婬念何生老子曰不见可欲使心不乱此之谓也X钞伯夷者孟子曰伯夷目不视恶色耳不听恶声拘罗者阿含云有一异学问薄拘罗汝于正法中曾行欲事否答云莫作是语我八十年来未曾起欲想未曾视女人面未曾与尼相问讯乃至道路中亦不与共语诸念起者邪缘未凑生痴想心方便勾引生奸诈心稍有阻碍生瞋恨心爱恋不巳生贪着心夺人所好生毒害心取为巳有生邪见心反恶夫等生仇怨心处女居处在家未嫁之女也寡女即无夫者律云下善见云念思者何于观处初置心是名念以心置观处中心徘徊观处是名思譬如钟声初大如念后微如思如鸟翔空初动如念后定如思如蜂採花初至如念后选择如思上则下反之视女身恶也共语口恶也邪思意恶也日有三恶名为凶人凶神随之祸殃来矣李退夫者退夫隐居南岳求师不得忽闻空中弹碁举头视之见二神仙奕于树抄退夫亟往致敬方问道间俄有田妇出傍不觉反顾则二奕者巳失所在五百仙者婆沙论云优陀延王将诸宫人诣郁毒波陀山林五欲自娱时五百仙以神足力飞过彼处见色闻声嗅香想念便失神通堕彼林中王问之曰汝得初禅耶答曰曾得而今巳失或有住眼识退者或有住耳识退者或有住鼻识退者或有住意识退者王即瞋恚有欲之人见我宫女非其所以便拔利剑断仙手足劫浊者梵语劫X波此云时分四浊交凑因之得名悲华云人寿减至二万岁时即入劫浊见浊者五利使为体诸见炽盛故烦恼者五钝使为体鬬诤坚固故众生浊者揽五阴见慢果报为体恶名秽称充满世界故命浊者色心连持为体摧年减寿故楞严约因今经约果有此五浊名为恶世无此五浊即名善世当知世浊由于心浊心净则佛土净苟能破五阴而超五浊断五欲而成五果犹如莲华虽出淤泥亦何浊哉今则下性澄超命如莲体净玅高洁超众生如色相香光不为烦恼超劫如不畏炎日合华严世道得脱不为欲染亦超劫浊如不染淤泥合华严魔境得脱不为见缠超见如不惧风雨合华严诸惑得解不为贪惑超烦恼如濯涟不天合华严诸业得解四分下初句证沙门处浊莲花出泥次三句证不为浊恶不为泥污也梵网下引内经礼记下引外典昔有下引故事则此下结赞也经律下亦有二观对治今引证后一也则知下总结假想方便善巧对治也粧抹当施粉黛时也眵髼未经梳洗际也明素少壮岁也鹤鸡衰老年也轻輭强徤日也疮毒病苦日也螓蛾生前相也死腐殁后相也持世下具云语言善来虽福应有不当自恣当观五欲无常以求善本于身命财而修坚法维摩下又云诸仁者X是身无常无强无力无坚速朽之法不可信也为苦为恼众病所集是身不净秽恶充满是身虗伪虽假以澡浴衣食必归磨灭是身为灾百一病生等此皆度他法也不见可欲者可欲有二一貌美二行端玉耶经云何者端正除去邪态八十四垢定意一心是为端正不以颜色为端正也今明不见可欲亦开二义一见一切女人皆作不净观如上诸说经云种种不净物充满于身中常流出不净如漏囊盛物二见一切女人皆作不好观女人恶态大义有八慧人所恶一者嫉妬二者妄嗔三者骂詈四者呪诅五者镇压六者悭贪七者好饰八者含毒是为八大邪态譬喻经云昔婆罗门两女端正悬金期募有能诃女丑者便输与金十日竟无有应募者将至佛所佛便诃言此女皆丑无有一好阿难白佛此女有何不好佛言人眼不视色是为好眼耳鼻及口亦尔身不着细滑是为好身手不盗他财是为好手今眼枳爱色乃至身喜细滑手喜盗财如此等者皆不好也七女经云长者有其七女端正无比国人无敢说其不好将至佛所佛言不贪世间色声香味触法为好此女何所好也迦叶佛时国王七女不着欢娱入尸陀林观见死尸各说所以如此者好汝女何者好也体既不净行又不端有何可爱而生欲耶此二为离欲定心之本X佛说四十二章经疏钞卷第四四十二章经疏钞X卍XXX佛说四十二章经疏钞卷第五清浙水慈云灌顶沙门续法述三远欲佛言夫为道者如被干草火来须避道人见欲必当远之疏众生发起妄情能生贪泉爱水如田间草而滋润者修道之人根境不偶贪爱干枯如彼干草爱习初干未与如来法流水接是故遇彼欲火婬烟急须远避设一近之不唯失通难返而且疮身坠于狱矣问婬怒痴俱是梵行得失念无非解脱何必区区对治迹类小乘耶答此是大乘根器所行履处然亦多劫熏成故能入净入秽处处无碍中下之人垢习尚强欲累未尽岂能头头是道法法圆通说空行有其过非细故曰诸佛深法不可于初心学道人前说可不信夫钞根境不偶者楞严云持禁戒人心无贪婬于外六尘不多流逸尘既不缘根无所偶也爱习二句约法明喻上干草设遇甘露法雨不避火也可矣失通难返者劫拨仙人得五神通飞行往返时王礼敬积有多年一日有务远行令女事奉彼飞仙X至女以手擎坐着案上触女柔软即起欲意欲心一动遂失神通不能飞还疮身者百缘经云拘楼孙佛时有长者子好色见一婬女心生躭着无物可与遂至塔中盗花与之夜乃共宿晓发恶疮痛不可言医莫能治有云旃檀涂疮可得除愈时长者子即卖家宅计得金钱六十万买牛头旃檀香六两擣以为末即入塔中发誓愿言我今所患乃是心病用香涂塔以傥花价唯愿慈悲受我忏悔速除此患疮寻得瘥毛孔香气坠狱者楞严云阿难当知是十种魔于末世时在我法中赞叹婬欲破佛律仪魔师弟子婬婬相传如是邪精魅其心腑近则九生多踰百世令真修行总为魔眷命终之后必为魔民失正遍知堕无间狱云栖云莫贪欲染境地狱根本故问下通妨也法法头头者净名云虽处居家不着三界示有妻子常修梵行示有眷属常乐远离此乃菩萨家风如来境界若是初发意者必须深厌室家离欲自净始得问若尽修梵行时人类不几绝乎答如果人人虽欲清净自居此界便成安养乐土莲花化生何虑人类之绝耶只是无心求道真为出世耳汝忧及此与𣏌人何异四断心佛言有人患婬不止欲自除阴佛谓之曰若使断阴不如断心心如功曹功曹若止从者都息邪心不止断阴何益佛为说偈欲生于汝意意以思想生二心X各寂静非色亦非行佛言此偈是迦叶佛说疏有下先明本婬欲事也不止过度也患者有十所以一邪思二动火三耗精四损身五招病六怠事七慢人八易老九促寿十忧死阴者指男根隐密处物也不如断心者阴为末心为本也功曹谓考功之官曹也从者谓录福善祸恶之列职也婬心为因譬功曹也婬境为缘婬方为法婬根为具譬随从也兵随将转伴逐主行例今心安阴静心生阴动经云心着行婬男女二根自然流液可见断阴存心岂非世俗倒知之痴人乎佛下次引证欲思想所也于所乐境希望为欲令心造作业行为思于境取像分齐为想意第六意识王也若配五蕴欲受也领纳前境起爱欲也思行也驱役自心造业行也意识也意即分别事识也色想可知谓能动色体由欲念生希望欲境本于意识与心相应种种取像唯以思想二心所生则王所心为欲本矣心王心所二法寂时阴根色体亦复静矣到此之际五蕴皆空又何色行之有婬慾之患从是息矣佛下上正引偈此出说人梵语迦叶此云饮光过去佛也除欲除心诸佛同道汝若修断此法为最钞心本阴末者心通受等四蕴阴即色蕴也功下X亦可传送之官名功曹主也同事之人名从者伴也婬心因者即下生意思想婬境下即下欲色梵网云婬因婬缘婬法婬业一念本起染污之心为因瞻视随逐等事多种助成其婬为缘婬中资具摩触称叹等事方则为法正起作用二相交遘成就婬事为业律云此戒五缘成重一婬心二是众生三众生想等四是道五事遂则知作不净行唯在邪婬心矣断阴无益者犹如黄门尚取妻室不男不女还恋欲事故楞严云必使婬机身心俱断断性亦无于佛菩提斯可希冀大慧云识破自心起处无边业障一时清净种种殊胜不求自至正此意也二心寂静非色非行者此修念处乃能如是人于五蕴起四颠倒于色多起净倒于受多起乐倒于想行多起我倒于识多起常倒如来为除四倒故说四念处观一观身不净破色净倒二观受是苦破受乐倒三观心无常破识常倒四观法无我破想行我倒四倒既空五蕴非有患从何处而生起耶又永嘉云于诸女色心无染着凡夫颠倒为欲所醉躭荒迷乱不知其过如捉华茎不悟毒蛇智人观之毒蛇之口熊豹之手勐火热铁不以为喻铜柱铁床燋背烂肠血肉糜溃痛彻心髓作如是观性苦无乐革囊盛粪脓血之聚外假香涂内惟臭秽不净流溢虫蛆住处鲍肆厕孔亦所不及智者观之伹见发毛爪齿皮肤血肉汁泪涕X唾脓脂屎尿臭处如是等物一一非人识风鼓击妄生言语诈为亲友其实怨妬败德障道为过至重应当远离如避怨贼智者观之如毒蛇想宁近毒蛇不亲女色所以者何毒蛇杀人一死一生女色系缚千生万劫种种楚毒痛苦无穷谛察深思难可附近此亦静心离色之观法也宜笃行之五离爱佛言人从爱欲生忧从忧生怖若离于爱何忧何怖疏初二句本生则末生后二句本灭则末灭境初顺情生欲欲久贪恋生爱爱初别离生忧乐去苦来生怖维摩诘言从痴有爱则我病生不起爱见绝于攀缘憎爱情忘离我我所我人尚空复有何境起忧怖哉钞爱欲惑业也忧怖苦报也乐非常住久必坏生故忧有七一身力忧二疾病忧三寿命忧四罪恶忧五殃祸忧六别离忧七死亡忧怖有五一不活怖二恶名怖三大众威德怖四死怖五堕恶道怖上爱欲是顺情乐境此忧怖是违情苦境则知乐是苦因怨从亲起若各异处何憎何爱入平等空非违非顺如一美色婬人观之为美贪爱起欲妬妇观之为苦眼不欲见常人观之无X所适莫学人观之成不净观是故苦乐违顺境本自空喜怒哀乐情亦非有于毕竟寂灭中而起忧怖颠倒妄想岂非是愚人焉次修真四初明修行法三初坚心得果佛言夫为道者譬如一人与万人战挂铠出门意或怯弱或半路而退或格鬪而死意若无惧或得胜而还沙门学道应当坚持其心精进勇锐不畏前境破灭众魔而得道果疏先喻一人喻沙门学道万人喻众魔军挂铠喻净戒骑乘如禅定利器如智慧出门如出教门怯弱喻畏惧不进半退喻半涂而废鬪死喻被魔缚着隳宝觉身无惧喻直破生死勇断烦恼如孟施舍之养勇子龙一身都是胆也得胜喻得道果法华云贤圣军与五阴魔烦恼魔死魔共战有大功勋灭三毒出三界破魔网是也沙下次法学道合与战坚进不畏合无惧力强破魔得果合得胜高迁坚心住理也精勇修行也不畏明教也灭魔证果也钞众魔者略则唯四一天子欲界顶魔王天也深着世乐憎嫉佛法故生死缘也二烦恼染化三界则有见爱魔王净化三界则有二障魔王受用三界则有种障魔王法性三界则有习障魔王法界土中则有无尽执障魔王生死因也三五阴四大六根等是色众魔违顺苦乐等是受众魔无量念X虑等是想众魔起诸贪嗔等是行众魔诸识分别等是识众魔四死魔无常因缘破相续五阴离煖息识故后二生死果也广有八万四千谓十使互具成一百五根五尘历一千华严云眼等于色声香味触境其内有五百烦恼其外亦有五百烦恼身口七支为七千三世共成二万一贪嗔痴等分四心各具二万一千共成八万四千魔数挂下铠喻戒者护持身故乘喻定者乘正乘故器喻慧者坏诸物故此三与教俱通大小不进谓中下根意怯胆弱者半途小则煖位尚退始则性地终等十信如四禅无闻比丘舍利弗六心退等鬪死下楞严云当处禅那觉悟无惑则彼魔事无奈汝何若不明悟彼魔所迷则汝阿难必为魔子此乃隳汝宝觉全身如宰臣家忽逢籍没宛转零落无可哀救孟施舍者孟子曰孟施舍之所养勇也曰视不胜犹胜也量敌而后进虑胜而后会是畏三军者也舍岂能为必胜哉能无惧而巳矣子龙胆者魏王操临汉中赵云将数十骑视之值操扬兵大出云且鬪且却操追至营下云入营更大开门操疑有伏引去备明旦至云营视之曰子龙一身都是胆也贤圣军者小则七贤四果等前后诸将大则十圣三贤等将阴恼死者小则界内有漏五阴分段生死果魔也见爱烦恼因魔也大则界外无漏五阴变易生死果魔也尘沙无则乃至色上固X妄想受虗明想融通行幽隐识上罔象妄想皆因魔也功勋有三一灭毒恼魔离矣二出界死魔离矣三破网阴魔离矣故云大功大集经云知苦坏阴魔断集远恼魔证灭绝死魔修道降天魔涅槃四依品云天魔波旬若更来者当以五系缚汝解曰五系即五停心观门治彼五种魔也灭等三句谓断贪种习即出欲界破阴魔网转五阴而成法身断瞋种习即出色界破烦恼魔网转烦恼而成菩提断痴种习即出无色界破死魔网众生死而成涅槃矣力强无惧者戒忍坚进慈悲定慧力也高迁者法华云王见兵众战有功者即大欢喜随功赏赐或与田宅聚落城邑或与衣服严身之具或与种种珍宝象马车乘奴婢人民如有勇徤能为难事王解髻中明珠赐之如来亦尔见贤圣军与之共战其有功者心亦欢喜于四众中为说诸经赐以禅定解脱无漏根力诸法之财又复赐与涅槃之城末后乃为说是法华能令众生至一切智释曰田喻禅定宅喻解脱聚落喻声闻四果城喻辟支涅槃邑喻菩萨净土衣服喻惭忍善法严具喻一切助道珍宝喻七觉支牛马象车喻三乘观智奴婢喻神通人民喻知见髻中明珠喻如来种智则知迁中有小大贤圣道果之不同矣坚下教行理果亦通小大小则六识心生空观灭苦教二乘果大则八识等心诸法空观严土度生教大X乘玅觉果是知坚进勇破乃为道之当务也问何以知然作此配耶答有本云人能牢持其心精锐进行不惑于流俗狂愚之言欲灭恶尽者必得道矣故斯作配自有凭也二处中证理沙门夜诵迦叶佛遗教经其声非紧思悔欲退佛问之曰汝昔在家曾为何业对曰爱弹琴佛言絃缓如何对曰不鸣矣絃急如何对曰声绝矣急缓得中如何对曰诸音普调佛言沙门学道亦然心若调适道可得矣于道若暴暴即身疲其身若疲意即生恼意若生恼行即退矣其行既退罪必加矣但清净安乐道不失矣疏先叙其不善用心夜诵者僧则日间辨常任事夜间修自巳行时刻治心无少懈也佛遗教者乃贤劫中第三佛所遗之经教也悲者哀根之不利紧者苦经之不熟悔者嗟僧之难为退者想道之难就孟云其进锐者其退速故口紧而心悔也佛问下次示以适中之道二初举问令知弹琴通二喻对上喻诵经对下喻学道调絃亦二喻调声调心急缓喻紧慢进懈中喻不徐不疾声绝不鸣喻文义不熟理性不通普调喻文明义显理穷性尽楞严云譬如琴瑟箜篌琵琶虽有玅音若无玅指终不能发若大树紧那罗王絃歌一动声震大千须弥山王踊没低昂一切声闻皆起舞戏则允执厥中之道真可谓圣贤相传不易法矣佛言下二X例明学法先略例调则不急昏病除矣适则不缓散病去矣又调则进而身净非遽暴也适则循而心乐非颓靡也不躁不懈于道岂有不得者哉佛于阿含会上告耳亿曰极精进者犹如调戏若懈怠者此堕邪见若在中者此则上行如是不久戒无漏人圆觉亦云其能证者无作无任其所证者无取无舍欲求入佛道应如是修习于道下次详明暴者由其志意太高工夫急骤也疲者奋发之气过激精神易于衰耗力巳竭而难继怠惰随矣意生恼者急遽无序还归于废弛故罪必加者不责自巳不善用心反谤诵经无功学道无益起大邪见造诸恶业故此如弹琴絃急声绝矣于道若因循懈怠怠亦身疲而昏惰意即散乱难摄而懊恼由此毁道难进怨经难学起大瞋痴作诸罪障此如弹琴絃缓不鸣者也清净调身不至于急暴也道自进矣安乐适心不至于宽缓也道自成矣此如弹琴急缓得中诸音普调者然故知学道应傚伯牙之善调也钞夜诵下楞伽云当离群聚习俗睡眠初中后夜常自觉悟修行方便遗教经云汝等比丘昼则勤心修习善法无令失时初夜后夜亦勿有废中夜诵经以自消息无以睡眠因缘令一生空过无所得也当念无常之火烧诸世间早求自度勿睡眠也声悲属口思悔属心孟下人之学道固不可不X用心亦不可太用心若进而勇锐者则其气易衰而其退必速此则过用其心功不成矣不及太过各有弊也进向也渐履不急之谓循顺也从容操存之谓佛于下阿含经云有尊者名二十耳亿昼夜修行精勤不舍于欲漏心不能解脱而白佛言沙门甚难今欲舍服还作白衣持物广施佛问在家善弹琴不对曰能佛问若絃太急音可听不对曰不也又问若絃稍缓可採听不又对不也复问不急不缓可採听不对曰可听世尊告曰此亦如是极精进者犹如调戏若懈怠者便堕邪见若在中者此则上行如是不久成无漏人尔时二十耳亿思惟佛教在闲静处修行其法如实知之证阿罗汉释曰调戏如赶路人邪见如躲懒人故圆觉云修证玅法应离二病一者作病谓我作种种行欲求圆觉彼圆觉性非作得故二者任病谓我今者不断生死不求涅槃任彼一切随诸法性欲求圆觉彼圆觉性非任有故沩山云教法留心温寻贝叶精搜义理时光亦不虗弃便是僧中法器则知頺靡自安固不足以有为而躁暴无序亦难圆满其功缓急得宜终始成也于道若下补缺也经不明者失在过用心故疏双出者急缓皆为弊故清净下上无欣求谓之清下无厌舍谓之净外不着有谓之安内不躭空谓之乐此皆不偏之中道也如斯行止道果可尅伯牙善调者伯牙学琴于X成连三年不成连曰吾师方子春今在东海中能移人情乃与俱往至其山留伯牙曰子居习之吾将迎汝伯牙四顾无人但闻海水汹涌叹曰先生移我情矣乃作水仙操曲终成连迎之而还伯牙遂为天下玅后遇钟子期善听伯牙鼓琴志在高山子期曰善哉峨峨兮若泰山志在流水即曰善哉洋洋兮若江河伯牙所念子期必善得其意又伯牙游于泰山之阴卒逢暴雨止于巖下心悲乃援琴而鼓之初为霖雨之操更造崩山之音音曲每奏子期輙穷其趣伯牙乃舍琴而叹曰善哉子之听夫志想象犹于吾心也吾何以逃其声哉设伯牙不善调絃子期亦不能知流水高山之志矣三去染成行佛言如人锻铁去滓成器器即精好学道之人去心垢染行即清净矣疏先举喻人喻学道之者锻烧炼也喻修断铁喻道心滓渣滓也喻垢染器喻道行精好喻清净学道下次合法垢染惑也麤垢见思烦恼也细染尘沙无明也心垢则逐情而造业苦报无量生死不休行净则顺理而证真住涅槃界恒受安乐是故心去垢而成极清净行矣余如无差别论钞铁则先烧麤渣令成好器心则先断烦恼麤垢而成我空澄清观行铁则次炼细滓令成精器心则次除所知细染而成法空洁净观行约教小乘X去麤垢始分除细染终相即顿俱泯圆融通无碍约位不净众生界染中净菩萨最极清净者说名为如来无差别论者彼云舍利弗即此法身为本际无边烦恼藏所缠从无始来生死趣中生灭流转说名众生界复次舍利弗即此法身厌离生死漂流之苦舍于一切诸欲境界于十波罗蜜及八万四千法门中为求菩提而修诸行说名菩萨复次舍利弗即此法身远离一切苦永除一切烦恼随烦恼垢清净极清净最极清净住于法性得无障碍说名如来应正等觉解曰众生界文证上心垢菩萨如来证上行净法身即是心之异名垢染去心清净法身成矣二举证难果佛言人离恶道得为人难既得为人去女即男难既得为男六根完具难六根既具生中国难既生中国值佛世难既值佛世遇道者难既得遇道兴信心难既与信心发菩提心难既发菩提心无修无证难疏佛下初举世间果明难有五百八十劫空过无佛常行不善多堕恶道故离三恶道为难佛问比丘甲头土多地上土多诸比丘言地土甚多佛言天上命终生人中者如甲头土堕地狱者如地上土如帝释天夜摩天郁陀罗伽仙等故知人身难得一失人身万劫不复女有五障十恶或遇公姑惨毒夫主狠戾或逢父母恩薄子媳顽逆乃至闺阁禁制生育艰难男则无此具四行法如善旻为X董司户之女海印为朱防御之女法华尼后身作官妓可见转女成男具丈夫相亦难得也虽得男身癃残百疾盲聋瘖痖挛躄背伛则诸根具足五体端严非为易也六根虽具无诸疾苦然生边地或处北洲不知仁义不信因果纵有颇罗堕将弟子住亦难化导非如中国南洲能断婬识念精进勇勐也既生下二举出世果明难有四身居中土报在阎浮其奈佛前佛后不覩色像过百三十劫乃能得一见如优昙华时一现耳法华云诸佛出于世悬远值遇难诚哉是言也设值佛世若无善友开导不能见佛闻法亦为徒然如玅庄严阿阇世王世智辩聪起大邪见乃至舍卫三亿家及诸不欲见闻者可不悲夫虽遇知识得闻佛法不能起四信行十善逢恶因缘即便退失或得信心成就非如鸿毛上下又不能发三心立四愿修五行证二果涅槃云发心毕竟二不别如是二心先心难自未得度先度他是故顶礼初发心则知发心化度修证可谓甚希有矣既发下三举世出世间上上果明难大心巳发万行巳修设毫𨤲系念还落事相之功瞥尔情生便乖法性之体有作修证多劫终成败坏无心体会一念顿契佛家般若云不住色生心无住相布施楞严云当度众生灭除度相乃至圆满菩提归无所得是则无功用道实为难中难矣然此十难亦不为难华严云虽住海X水劫火中堪受此法必得闻况今脱离三途得在人道为大丈夫身相完具共住中国值有道君瞻对尊像餮服甘露亲近善友远恶知识起大乘正信除疑舍邪执复树良因发大善愿拔济众生生人福业即一切法离一切相唯即与离二无所着迹此推之应自庆幸当知能以专心为道又何难之有不能以道为心无难亦如何钞疏有二意初直释其难以警䇿世间果难五中初离恶难即八难内三途难也百八二句法华东南诸梵颂曰一百八十劫空过无有佛三恶道充满诸天众减少常行二句上方梵颂曰于昔方无量劫空过无有佛三恶道增长阿修罗亦盛诸天众转减死多堕恶道不从佛闻法常行不善事又有经言蚁子自七佛以来未脱蚁身安知何日得人身乎则离三恶诚为难矣佛问下二为人难诸天退堕尚不得人况人还复能为人乎又有经言世尊取地少土置之爪上告迦叶言有人舍身还得人身舍三恶身得受人身诸根完具生于中国具足正信能修习道修正道巳能得解脱入般涅槃如爪上土舍人身巳得三恶身舍三恶身得三恶身诸根不具生于边地信邪倒见修习邪道不得解脱常乐涅槃如十方界所有地土如常释下正法念处经云帝释名菴舒摩作忉利天福尽退为摩伽罗海大身之鱼复有三四帝释退堕三恶X道中夜摩天王以福尽故堕叫唤狱智度论云郁陀罗伽仙人得四空定生非非想处天于彼寿尽报为飞狸杀诸鱼鸟作无量罪堕三恶道无色界天乐着定心不觉命尽堕欲界中受禽兽形色界诸天堕在欲界六天福尽退堕地狱女有下三成男难五障者超日月经云一者不得作梵天王清净垢染不同故二者不得作帝释少欲多欲差殊故三者不得作魔王刚强懦弱相异故四者不得作转轮王仁慈嫉妬逈绝故五者不得作佛身万德烦恼各别故十恶者玉耶经云一者初生父母不喜二者举养视无滋味三者心常畏人四者父母忧嫁五者父母生离六者畏夫喜怒七者怀产甚难八者少为父母检录九者中为夫婿禁制十者老为儿孙所诃具四行者涅槃经云具足四法名为丈夫一近善知识二听闻正法三思惟其义四如说修行善旻海印皆沙门名也具载乐邦文类六卷法华尼者欧阳永叔知颕州一官妓口气作莲华香有僧知宿命言此妓前世为尼诵法华经三十年一念之差遂至于此问妓云曾读法华经否答云失身于此何暇诵经遂与法华赞诵如流与之他经则不能读问妇女固不及男设堕其类如何转舍答涅槃经云是大乘经有丈夫相所谓信知自身中有佛性男若不知即为妇女妇女若知即男丈夫又能念佛修行亦得转女成男太X平府官圩杨氏秪生一遗腹女婆媳皆寡居专心礼念观音菩萨其女四月后变为男子又龙施女经云须富长者女名龙施于高楼见佛发菩提心化成男子出家修道腹中女听法经云女人在胎听法转身为丈夫相出家证果丈夫相者瑜伽论有七义一寿命长久二玅色端严三无病少恼四非仆非女五智慧勐利六发言威肃七有大宗叶具此七法名丈夫相孟子曰富贵不能淫贫贱不能移威武不能屈此之谓大丈夫问据涅槃说虽是女人能信自身有佛性者即是丈夫如何此经去女为男耶答女是淫秽之躯生育之本虽可作善不能成佛男子若修现证菩提故身子云女身垢秽非是法器云何能得无上菩提如须摩提经八岁女人转身为男出家说法法华经龙女变成男子往无垢界成等正觉正明女身不能成佛登座说法也问胎经云广梵释女四种皆不舍分段生身亦不受实报性身悉于现身得成佛道颂云法性如大海不说有是非凡夫贤圣人平等无高下唯在心垢灭取证如反掌净名经中天女答舍利弗男女幻无定相今乃变男成佛义云何通答涅槃即男约出世理性实证也今经去女约人世事相权教也净名胎经不变约自行证真如性说实本也法华变男约化他八相成道说权迹也若会通之权实双融理事无碍随机设教无不得益X也虽得下四根具难即八难中六根不具癃残百疾难也六根下五中国难即边地长寿天二难也人间北俱卢洲边那小国天上无想或长寿天不得值佛受圣人化佛告文殊是法华经于无量国中乃至名字不可得闻何况得见受持读诵大论云南洲以三事故尚胜诸天况北洲耶一能断婬欲二识念力三勇勐精进因本经云诸天及三天下各有三种胜阎浮提一者长寿二者色胜三者地胜南阎浮提有五种胜三天下及余诸天一者勇徤二者正念三者佛出世处四者是修业地五者行梵行处故涅槃云下下因缘故生北洲上上因缘故生南洲何者若论果报南洲为下下若得值佛南洲为上上是故诸天下来听法又发愿言愿生南洲为人出家礼佛诵经毋受此乐报不得于圣化也纵有下通妨也难云圣人于北洲不出其中而阐化云何宝云经明颇罗堕将弟子六百人住郁单越故通云虽不生彼非不居彼虽住于彼亦难阐化分别功德论云婆拘罗尊者长寿第一于百岁中又加六十阿难问曰尊者长寿何以不生三方答曰诸佛不生三方以其人难化故此土众生利根捷疾精进勇勐取道不难是故往古诸佛皆生此中身居下一值佛难即生于佛前或生佛后难也百三十者法华南方诸梵颂曰世尊甚难见过百三十劫今乃得一见如优昙钵华优X昙钵此云灵瑞华三千年一现现则金轮王出举此以喻佛待时出难值遇也法华下后有颂曰正使出于世说是法亦难能听是法者斯人亦复难设值下二遇道难即生邪见家世智辩聪难也玅庄严者法华云净藏净眼二子劝母听经母告子言汝父信受外道深着婆罗门法二子白言我等是法王子而生此邪见家即为其父现诸神变父见欢喜出家修道时玅庄严王白佛言此我二子以神通变化转我邪心住佛法中是我善知识佛言如是善知识者是大因缘所以化导令得见佛发菩提心阿阇世者此云未生怨以未生日相师占言此儿生巳定当害父故观经云王城太子名阿阇世随顺调达恶友之教收执父王频婆娑罗次执利剑欲害其母时臣月光及与耆婆白言劫初巳来有诸恶王贪国位故杀害其父一万八千未闻无道有害母者王今为此臣不忍闻我等不宜复住于此阇王惊怖忏悔求救即便舍剑勅闭深宫涅槃云一切众生得阿耨菩提近因缘者莫先善友何以故阿阇世王若不随顺耆婆语者来月七日必定命终堕阿鼻狱是故近因莫若善友普超经云阇王从文殊忏悔得柔顺忍则知识中善者成福恶者成罪一得一失在亲近间访友者可不慎欤然欲辨别如孔子曰视其所以观其所由察其所安则益者三友损者三友自难匿矣虽X遇下三兴信难四信者信论云一者信真如是法根本二者信佛有无量德三者信法有大利益四者信僧能正修行自利利他或得下四发心难鸿毛者不信因果名邪定聚决定不退名正定聚欲求大果而心未决或进或退如空中毛名不定聚今是正定断疑深信者也三心者一直心正念真如法故二深心乐集诸善行故三悲心欲拔众生苦故四愿者一愿度众生二愿断烦恼三愿学法门四愿成佛道五行者一布施门二持戒门三忍辱门四精进门五止观门二果者一转烦恼而成菩提果二转生死而成涅槃果然此下次转示不难以劝发三初引证海水是龙畜生趣摄劫火是天火灾初禅生在二禅长寿等天火不及者于此得闻人天道中巳兼北洲辩聪亦不拣根缺聋者目视盲者耳闻佛会之上神鬼得听地狱蒙光堪受必闻何有佛前后难故清凉云见闻为种八难超十地之阶彼后颂曰其有生疑不信者永不得闻如是义则知舍卫半亿人与佛同居而不见佛非难成难矣况今下次举明八难中三途为三我等相与各获人身脱此三难即为自三庆人中有四相具脱癃残中国脱北洲对像脱佛前后善友脱邪见家即为自七庆天上唯一起信愿等脱长寿难即八自庆依今经脱十难即十自庆如是庆事既有多种云何还不越生死海进涅槃城耶当X知下三结示可知三示依教玅三初顺戒得道佛言佛子离吾数千里忆念吾戒必得道果在吾左右虽常见吾不顺吾戒终不得道疏学佛道者名为佛子然在始觉中也报恩云戒有三品五戒为下十戒为中具戒为上又有经云戒如平地万善从生戒如良医能疗众疾戒如明珠能破昏暗戒如船筏能渡苦海戒如璎珞庄严法身智度论云破戒者堕三恶道若下品持戒生人间中品持戒生欲天兼行四禅八定生色无色界天上品持戒有三下等持戒清净得阿罗汉中等持戒清净得辟支佛上等持戒清净得佛道果是故千里忆戒即为常在佛前疾成道也设纵五根入五欲中意念分别诸邪非法众善功德皆不得生犹如恶马无辔狂象无钩猿猴得树腾跃踔踯犯人苗稼丧人善事此则虽在佛之左右戒心不具与佛无缘可谓阶前万里也观波罗脂国二比丘事足为此征见与不见秪在一戒瓶矣如之何勿持钞佛子下持则有益在吾下毁则有损始觉中者佛觉也具缚凡夫名本觉佛子发心修行名始觉佛子复有三位初识法门名义名名字觉佛子次与观行相应名相似觉佛子后得分证法身名随分觉佛子方尽玅觉名究竟觉佛子今经不顺不得名字也念戒得道通始觉二兼究竟也设纵下X遗教云汝等住戒当制五根勿令放逸入于五欲如牧牛人执杖视之不令纵逸犯人苗稼若纵五根非惟五欲将无涯畔不可制也众善二句彼经又云当持净戒勿令毁缺是则能有善法若无净戒诸善功德皆不得生二比丘事者诸经要集云波罗脂国有二比丘来舍卫国问讯世尊中路渴乏前到一井一比丘汲水便饮一比丘看水见虫不饮问言汝何不饮答曰世尊制戒不得饮于虫水彼又劝言汝但饮水勿令渴死不得见佛答曰宁丧我身不毁佛戒遂即渴死饮水比丘往到佛所佛知故问汝自何来有同伴不答言我从波罗脂国而来二人为伴道中渴乏井水有虫我饮水故得见世尊彼坚守戒不饮渴死佛言汝谓见我实不见我彼死比丘巳先见我若有比丘放逸懈怠不摄诸根虽共我住彼离我远我不见彼若有比丘在海彼岸能不放逸精进不懈歛摄诸根虽去我远我常见彼彼常近我一戒瓶者杂譬喻经云持戒之人无事不得破戒之人一切皆失譬如贫人四方求乞经十二年奉天不舍常为供养祝愿富贵人心既至天即愍之问求何等答求富贵天与一器名功德瓶凡所愿者悉从瓶出有客问曰汝何骤富答言我得天瓶客借瓶视其人骄逸执之不固失手瓶破一切诸物俱时灭去例持戒人无愿不得若毁戒者瓶破物失是知戒为第一X安隐功德住处正顺解脱之本也二知命了道佛问沙门人命在几间对曰数日间佛言子未知道复问一沙门人命在几间对曰饭食间佛言子未知道复问一沙门人命在几间对曰唿吸间佛言善哉子知道矣疏煖息识三事连持一期果报不断名之曰命此依第八种子假立故知人命无常出息不保入息一息不来便同灰壤而曰在于数日及饭食间可谓不知人命无常之理剎那生灭之说乌足与言道焉若夫匿王观得念念迁谢新新不住与今沙门答人命唿吸间即能知其巳解死生之道勿蹉时光勇勐进修不待言矣审如是而犹谓之谬赞其善得乎钞煖息色也识心也开蒙问何为命根答依业所引第八种上连持色心不断功能假立命根又有经说寿煖识三说名为命释曰阿赖耶识相分色法名煖此识种子名寿此识现行名识唯识云然依亲生此识种子由业所引功能差别住时决定假立命根释曰谓依亲生第八识种子此种由先善恶业之所引而有持身久近差别之功能令色心等住时随因长短决定依此种子说为命根以此种子为业力故有持一报之身功能差别令得决定若此种子无此功能身便烂坏几间几时间也剎那生灭者仁王经云众生一念中X有九十剎那一剎那间经九百生灭匿王者楞严匿王答言变化密移我诚不觉沉思谛观剎那剎那念念之间不得停住审如是下楞伽云初生即有灭不为愚者说今此沙门悟得诸行无常喻如唿吸一言之下顿契佛心不赞其善而赞谁哉三依经证道佛言学佛道者佛所言说皆应信顺譬如食蜜中边皆甜吾经亦尔其义皆快行者得道矣疏初法初句人也次二句法也法有教行理果四种言说教也即人天禅戒二乘谛缘大乘分教五位百法始教八十一科终教一心二门一乘顿教四十一门圆教十无尽门学者行也即事行观苦空观法相观真空观藏心观真性观法界观信顺理也教诠理故即我空真如法空真如依言不空真如离言无性真如唯一法界总相真如佛道果也佛成道故即人天乐果罗汉辟支三贤十地等妙二觉广在教章譬下次喻食喻行甜喻果花喻理蜜喻教边喻人天小教中喻顿圆不边不中喻始终食皆甜者竖而次第言之离苦得乐超凡入圣回小向大自始至终会渐归顿转偏成圆故五教乘皆为机益小大虽异终必归圆所以者何皆住性故金刚种故行方便故圆为极故法华云求声闻者求辟支佛者求菩萨道者无得恼之令其疑悔语其人言汝等去道甚远终不能得一切种X智是故烧香散华合掌低头皆为佛道因也横而圆融言之法无大小大小在机则知门门五教事事三乘亦在教仪机益中明故楞严云圣性无不通顺逆皆方便方便有多门归元性无二法华云诸所说法随其义趣皆与实相不相违背若说俗间经书治世语言资生业等皆顺正法涅槃云下智观谛缘者得声闻菩提中智观谛缘者得辟支菩提上智观谛缘者得佛菩提吾经下后合经教也义理也行行也道果也何以快得葢由人天提胃二乘阿含始教深密般若终教妙智涅槃顿则楞伽圆觉圆则法华华严皆从真如流出梁论云真如流出十二分教摄论云无不从此法界流仁王云法轮者法本如应颂如乃至论议如等既一切皆如何莫而非益也钞人指学者法谓佛说百法唯识论八十般若经二门起信论四十楞伽经十门华严明事行六行观也厌下苦麤障欣上净妙离故属人天行五种真如出起信论三贤等妙摄余四教教章指五教仪及一乘教义章等住性者一切众生皆有佛性有佛性者无不作佛故如涅槃圆觉经说金刚种者华严出现品云如人食少金刚终竟不销要穿其身出在于外于如来所种少善根要穿一切烦恼身过到于无为究竟智处方便者法华云一切诸如来以无量方便度脱诸众生入佛无漏智无X数诸法门其实为一乘诸声闻众皆非灭度汝等所行是菩萨道诸佛方便力分别说三乘唯有一佛乘息处故说二既知是息巳引入于佛慧圆为极者清凉疏云权教菩萨不受圆法后因熏习方信圆融以离此普法无所归故权教极果无实事故钞云五教因果唯圆教有实事前四因中则有至果皆无由修权因若入地后即入实故犹如百川浩荡千里亦无究竟归处究竟归处即是海故烧香二句详如法华第一卷末教仪机益者谓在五教仪教中第四随机摄益门内广明也法华涅槃引证人天小教亦通余四教也余四教亦通三根五性例此可知梁论下第十释云由缘真如起无分别智由此智流出后得智后得所生大悲说十二部经救济众生无性摄论云真如所流十二分教乃至者超略之谓具云法本如重颂如授记如不颂偈如无问而自说如戒经如譬喻如法界如本事如方广如未曾有如论议如释曰戒经者即因缘经因事制戒故法界者即本生经界即因义故等者指余经论金刚三昧云如我说者义语非文唯识云真如所流教法于余教法最为胜故彼疏释云由三地中得于三慧照大乘法观此法教根本真如名胜流真如既一切下谓一切圣教皆从真如流则无如非教众生闻思修者无不还归此法界而为真如所摄也所谓依金作器器器X皆金正此义耳四显称理胜二初竟断爱根顿成觉道佛言沙门行道应渐拔去爱欲之根譬如摘悬珠者一一摘之会有尽时恶尽自得道也疏初法也道即真如理以性此化他名为行道爱是烦恼惑欲为生死业皆妄也十烦恼本先于贪爱十恶业种始于淫欲故名为根证真由于断惑断惑应去其根草不除根春来还发而云渐者理则顿悟乘悟併销事非顿除因次第尽也譬下次喻也悬珠菓树名梵语恶叉又翻线贯珠其子形如此方杏仁一枝三子生必同科名恶叉聚喻惑业苦三道次第相连同时具足今灭苦止业断惑犹如摘恶义果渐次摘去果自尽矣恶句后合也爱欲恶尽法性理显道果安有不得者哉钞悬珠者三颗同蔕如綵悬珠故线贯珠者次第相连如线贯珠故楞严云一切众生从无始来种种颠倒业种自然如恶义聚长水疏云恶叉梵语此云线贯珠应法师云恶叉树名其子形似没石子生必三颗同蔕如此间杏仁故如三道以无始无明熏成业种业必招果子子相生熏习不断如綖贯珠次第相连名恶叉聚经云诸法于识藏藏于法亦然更互为果性亦常为因性今灭苦下生因惑有灭从苦除故云次摘又声闻人知苦断集缘觉人集为初门菩萨人道为发觉故灭三道亦X无有前后一定也如经可思之二直心念道圆断诸苦佛言夫为道者如牛负重行深泥中疲极不敢左右顾视出离淤泥乃可苏息沙门当观情欲甚于淤泥直心念道可免苦矣疏先举喻牛喻行人重喻道法泥喻情欲疲喻怯弱左右喻违顺境苏息喻二涅槃车牛负重溺泥故一心行去而不敢懈非如磨牛身虽行道心道不行也沙门下次合法沙门合牛修观合行走直心合正中道而行不顾左右念道合负重免苦合息处住于三百由旬化城可免三界生死苦也惟人自生至老自老至病自病至死其苦无量苦又生恼心恼即罪生死不息苦更难说如是苦恼皆由情欲故欲于泥殆有甚焉心能行道出五欲泥不唯息二涅槃而巳亦可直至宝所嬉戏快乐自在无碍如此者是谓全免苦者也钞行人指权教三乘道法谓谛缘度等欲喻泥者五欲秽污没溺道心故喻怯弱者经云若众生但闻一佛乘者则不欲见佛不欲亲近便作是念佛道长远久受勤苦乃可得成左喻五欲违境求不得故右喻五欲顺境爱别离故二涅槃者有余无余也经云佛知是心怯弱下劣以方便力而于中道为止息故说二涅槃又云如来知其志乐小法深着五欲为是等故说于涅槃是人若闻则便信X受磨牛喻趣寂二乘虽不溺泥亦不前进故云心不行道应知沙门学道无如磨牛心道若行何用身道车牛即权教三乘渐入佛道者有大悲故行深泥中有大智故出离不顾非如众生全陷五欲泥内溺于贪爱水者故法华云见六道众生深着于五欲如牦牛爱尾以贪爱自蔽不求大势佛及与断苦法息处者经云为止息故化作大城惟人下释甚字泥没一世人身欲溺多劫法身苦恼深浅远近可比知矣心能下重显免意愚法二乘身行心不行故但止化城灭分段苦此名分免今权教三乘人身心俱能行道故直至宝所灭变易苦此名全免法华云我本立誓愿欲令一切众如我等无异今为汝说实汝所得非灭息处故说二学佛道者顾可负诸三结示能所如幻佛言吾视王候之位如过隙尘视金玉之宝如瓦砾视纨素之服如敝帛视大千世界如一诃子视阿耨池水如涂足油视方便门如化宝聚视无上乘如梦金帛视佛道如眼前华视禅定如须弥柱视涅槃如昼夕寤视倒正如六龙舞视平等如一真地视兴化如四时木疏初明世间诸法如梦幻有五一名位隙尘言轻微也似有非实故王位如过尘者言其易过而不久也万八千岁王气俄收七十二君弹指便过扬升菴云富贵一场鸳枕梦是非千载马蹄尘残山X剩水年年在不见图王覇业人视金下二财利人为财死者以宝重故若作瓦砾观虽锄金不顾岂如漂人之受诛耶视纨下三衣食锦绣缯縠鲜白罗绮是人之所欲也今志于道不耻恶衣虽加纨服亦如缊袍此即佛门之迦叶孔门之仲由也视大下四世界大千广濶不异诃子小者葢无相无为者大有相有为者小本觉常住者大迷妄而有者小楞严云微尘国土非无漏者当知虗空生汝心内犹如片云点太清里况诸世界在虗空耶汝等一人发真归元此十方空皆悉消殒云何国土而不振坼人于家园田产作活计者可醒悟矣视阿下五河海阿耨达西域记云赡部洲之中者阿那婆答多池唐言无热恼在香山之南雪山之北琉璃颇胝饰其岸焉金沙弥漫银波皎洁东面银牛口流出殑伽河绕池一匝入东南海南面金象口流出信度河绕池一匝入西南海西面琉璃马口流出缚刍河绕池一匝入西北海北面颇胝师子口流出徙多河绕池一匝入东北海而言如涂足油少者池虽深广例如涓滴所以者何皆是幻化非有实故钞万八千者按帝王甲子记云天皇氏治一万八千年地皇氏治九千年人皇氏治四千五百年有本云三皇皆治一万八千年王气者秦始皇时望气者云东南有王者气故巡游东南以应之至建X业凿秦淮河埋金以为厌胜故曰金陵至六朝时陈后主穷奢极侈隋文帝命将出师伐之后主曰王气在此彼何为者也傅縡谏曰陛下忌忠直若讐宼视生民如草芥神怒民怨众叛亲离臣恐东南王气俄顷而尽矣七十二君者司马相如封禅书云继昭穆受谥号略可道者七十有二君故管子云昔者封太山禅梁父者有七十二家梁父即太山下小山名也扬升菴下前四句云记得东周併入秦回头楚汉閙干坤时来骤雨推潢潦势败狂风卷片云又有词云追想千年往事六朝踪迹茫然隋唐相继统中原世态几回云变则知功名富贵犹如电光石火梦觉黄梁一笑何有呜唿龙争虎鬪者抂矣锄金不顾者管宁华歆共在园中锄菜见地有片金管挥锄与瓦石不异华提而掷之漂人受诛者六度集经云昔菩萨为大理家积财巨亿慈向众生见市卖鼈问其价答曰百万菩萨云善将鼈归家临水放之鼈至后夜啮门语曰无以报恩知水盈虗洪水为害愿速严舟临时相迎菩萨启王迁下处高鼈至水来即急下载随鼈所之有蛇趣船菩萨曰取鼈曰善狐来亦取鼈亦善之又覩人漂菩萨曰取鼈曰慎勿取也菩萨曰虫类尚济人岂不救于是取之后鼈辞曰恩毕请退狐蛇继去狐以穴居获伏藏黄金百斤报菩萨恩漂人曰可分吾半菩萨以十斤惠之漂人曰掘X冢劫金何不平分菩萨答云我欲等施余贫困者汝欲专之不亦偏乎漂人遂告有司菩萨见拘无所告诉蛇遂衔药入狱付菩萨曰吾将齚于太子其毒莫治菩萨以药闻王傅即瘳矣蛇如所云太子命危王令曰能济者封之相国菩萨上闻一傅果瘳王喜问之陈其本末王目咎曰吾暗甚哉封为相国即诛漂人理家者吾佛是国王者弥勒是鼈阿难是狐舍利是蛇目连是漂人者调达是今志下以道为心无不平等故观宝服与砾帛无有异也迦叶者粪扫衣故佛弟子中头陀第一仲由者鲁论云衣敝缊袍与衣狐貉者立而不耻者其由也与衣既随常食不求精可知疏视方下次明出世诸法如梦幻亦五一方便佛以种种因缘譬喻善巧方便而为众生演说诸法令入佛道犹如游行仙点石成金耿先生削雪成银救济穷乏感激其心也视无下二无上上乃三乘权教故曰方便今是一乘实教故曰无上既一待三明一亦非有实对权立实岂是真故曰如梦金帛觉后金何在心空教亦无也视佛下三佛道狂心顿歇歇即菩提菩提圆满归无所得故知智果亦如空华不可得也视禅下四禅定对散乱者说禅定行一心不动作何禅观故如拄须弥之柱岂有实耶视涅下五涅槃迷则生死𥧌觉则涅槃寤生死𥧌若无涅槃寤亦忘故曰如昼夕寤经云X有诤说生死无诤说涅槃生死及涅槃二俱不可得钞出世法亦五者初二教也第三果第四行第五理也一方便下佛以化现法财济诸窘急故起信云若有众生来求法者随巳能解方便为说若见一切来求索者所有财物随力施与游行仙者楞严云坚固金石而不休息化道圆成名游行仙解曰撮土点石化宝成金以游戏人间名游行也耿先生者异人录云耿公有道术保太中召入宫削雪为银锭投炽然火中不融救济感激者西域传云昔有仙士使能瓦砾为宝人畜易形但未能驭风云入天宫耳后得一方要先筑坛命一烈士执剑立前屏息绝言自昏达曙求仙者中坛而坐手按长刀口诵神呪収视反听达明登仙于是访求烈士旷岁未谐后遇之其人佣工五年一旦违失被笞无得悲号巡路仙命同游到茅卢中以术力故化诸餚馔令入池浴服以新衣又遗五百金钱嘱曰尽当来求幸勿外也厥后数加重赂潜行阴德感激其心烈士恳求効命以报知巳仙曰非有他图愿一夕不声耳烈士曰死尚不辞岂屏徒息于是依法行之隐仙诵神呪烈士按铦刀殆将晓矣忽发声呌是时空中火下烟𦦨云蒸隐仙疾引此人入池避难巳而问曰诫子无声何以惊叫烈士曰受命后至夜分惛然若梦变异更起见昔事X主躬来慰谢忍不报语主人震怒遂见杀害犹愿历世不言以报厚德遂託生一富贵家出胎受业冠婚丧亲生子皆念前恩忍而不语年至六十妻曰汝可言矣若不语者当杀汝子我念衰老唯此稚子因止妻云不可杀害遂发此声耳隐仙曰此魔娆耳烈士感恩悲事不成愤恚而死若开导未悟能令如此生信仰心岂有不济度耶三下菩提佛之觉道智果也对烦恼立烦恼本空菩提何有楞严云言妄显诸真妄真同二妄说有菩提亦眼华耳如拄须弥柱者须弥山崩故应柱拄山王巩固何有拄柱昼夕寤者昼夜朝夕之中匪寐则寤若佛菩萨色空天等无寐无寤则知窹因寐立窹岂真耶疏视倒下后明世出世法如梦幻有三初中谛观事为倒生灭故理为正无生故俗为倒情有故真为正理无故有为倒缘生故无为正无性故边为倒遍计故中为正圆成故即为倒有着故离为正无住故偏为倒局一故圆为正普融故皆对待立无有实法如六龙舞或上或下何有一定辨是非耶视平下二真谛观平等对不平等而立故如一真之地然真如实际不受一尘岂有其地高下既无又何平等视兴下三俗谛观兴诸法生起也化诸法变灭也因缘和合虗妄有生因缘别离虗妄有灭生住异灭皆随缘转无有实性犹如华木春X至敷荣冬来雕谢皆随时气非真常也故般若云一切有为法如梦幻泡影如露亦如电应作如是观钞中谛观者事理无碍真俗融通名中道谛遮照同时空有不二名中道观事为下约教开六初小次分相宗三始空宗四终五顿六圆皆无定实故如六龙舞也岂有地者华严云普贤身相如虗空依真而住非国土故云实际理地但有地之名也诸法生灭者正则心有生住异灭身有生老病死依则界有成住坏空时有春夏秋冬皆随缘转者经云诸法从缘生亦复从缘灭住异例知无实性者观生也如石女之怀儿观住也若阳𦦨之翻浪观异也同浮云之万变观灭也犹狂华之谢空论云因缘所生法我说即是空楞伽云真实无生缘亦无因缘灭观一切有为犹如虗空华皆随时者春生夏长秋衰冬枯非自主宰气使然也故般下约法合明也楞伽亦云有无缘起法是悉无有生习气所迷转从是三有现则世出世一切诸法无不皆如梦幻者矣三流通分诸大比丘闻佛所说欢喜奉行疏无人传则不流传遇障则不通今此文言流而不住通而不塞故云流通诸比丘句重举听众也而云大者回小向大非愚法故闻佛下明悉遵行也闻说闻慧也信受熏习故欢喜思慧也庆法起X解故又能说之人清净则欢所说之法清净则喜所证之果亦净则欢又喜奉行修慧也依教传持故佛所说法契理契机凡有见闻无不获益不唯现在十方者喜行即过未三世一切众生皆悉欢奉也钞无下释科名诸下解经文重举者始则明其听经终则明其受教也独比丘者举一众以摄余三众故闻说下通约三慧释又能下别约三义释欢喜又闻说教也欢喜理果也奉行行也又上句自利下句利他佛所下上节别释此段总解是则四十二章中随问一章乃至一句皆可成种近报人天二乘远得三乘佛果况全持此经者其功德又何可思议耶佛说四十二章经疏钞卷第五释八大人觉经一卷明真可撰收于紫柏尊者全集卷十二