中州集翰苑英华中州集序中州皷吹翰苑英华序商右司平叔甞手抄国朝百家诗略云是魏邢州元道所集平叔爲附益之者然独其家有之而丗未之知也歳壬辰予掾东曹冯内翰子骏刘邓州光甫约予爲此集时京师方受围危急存亡之际不暇及也明年留滞聊城杜门深居颇以翰墨爲事冯刘之言日往来于心亦念百余年以来诗人爲多苦心之士积日力之久故其诗往往可传兵火散亡计所存者才什一耳不緫萃之则将遂湮灭而无闻爲可惜也乃记忆前軰及交游诸人之诗随即録之会平叔之子孟卿携其先公手抄本来东平因得合予所録者爲一编目曰中州集嗣有所得当以甲乙次第之十月二十有二日河东人元好问𥙿之引翰苑英华中州集緫目翰苑英华中州集緫目︻圣制显宗赐石右相琚生日之寿章宗云龙川泰和殿五月牡丹︻第一卷宇文大学虚中五十首余留平城赵光道自代郡来相聚旬日而归各题数句以志其事古劒行白菊还舎作庭下养三鸳鸯忽去不反予冩金刚经与王正道正道与朱少章复以诗来辄次二公韵郊居歳寒堂重阳旅中春日巳丑重阳在劒门梁山铺生日和甫诸公载酒袖诗爲礼和题稽古轩巳酉歳书怀泾王许酒几月不至以诗促之从人借琴过居庸关晩宿耀武关安定道中上乌林天使滕惇礼斋心阁和髙子文秋兴又和九日中秋觅酒四序回文灯碑馆中书事时习斋醉经斋醉墨斋乌夜啼呉学士激山中见桃花李花长安怀古宿胡城簿㕔穷巷偶成病后寄𨳩父过南湖偶成夜泛涡河龙潭秋兴晚春言怀寄燕中知旧歳暮江南四忆述怀喜晴和张鲁瞻国公女生日席上命赋秋夜招赵资深拾遗同儿曹赋芦花张戡北骑早春鸡林书事题宗之家初序潇湘图张秘书斛沙边东川春日巫山对月怀湖外亲友武陵春雪卢台峭㠶亭髙寺寓中江县楼回文仙门驿听泉夜雨南山平安关道中将渡江还家访香林老海边亭爲浩然赋南京遇马丈朝美蔡丞相松年晩夏驿骑再之凉泾观猎山闲往来十有五日因书成诗漫成淮南道中梦与范季霑登北潭临芳亭觉而作诗记其事以示范从师还自颕上对新月独酌七月还祁庚戌九日还自上都饮酒于西巖以野水竹间淸秋巖酒中緑爲韵小饮邢巖夫家因次其韵闲居漫兴师还求居镇阳初卜潭西新居寄王仲侯读踈咏之诗怀家山次韵见意和子文寒食北潭雪晴呈玉堂诸公和子文晩望兵府得告将还镇阳先寄王仲侯渡混同江初至遵化黄海棠夜坐槽声同彦髙赋韩侯昆仲许送名酒以诗促之歩㝷野卉癸丑歳秋郊入关宿昌平秋日髙丽馆中西京道中银州道中髙昌馆道中黄海棠梅花蔡太常珪野鹰来撞冰行读史医巫闾读戎昱诗有作感寓风竹如水声荷香如沉水邻屋如江村保德军中秋雪拟坡公韵登陶唐山寺到广河简王温父昆仲秋日和张温仲韵和彦及牡丹时方北趋蓟门戯杨新城和曹景萧暮春即事并门无竹官舎东堂之北种碧芦以寄意因作长句春隂𥘉至洛中霫川道中饮陈氏第代主人留客寄通州王倅岀居庸葵花读史闾山十三山下村落暮春即事燕山道中太白捉月圗雪谷早行圗华亭圗画眉曲髙内翰士谈梨花将赴平阳诸公祖席予所居之南下临短壑因凿壁开䆫规爲书室坐获山林之趣榜曰野斋且作诗约诸友同赋春愁曲次韵东坡定州立春日诗集东坡诗赠程大本晓起戯集东坡句秋兴村行不眠秋晩书怀早起春日庚戌元日次伯坚韵次韵饮巖夫家醉中作晚登辽海亭风雨宿江上棣棠雪苦竹睡起杨花道中丙寅刑部中二月十一日见桃花志隐轩偶题马御史定国宿田舎淸平道中登歴下亭有感长相思客怀招康元质雨晴离开化寺秋日书事读庄子雪霁寒食杨休烈村居㳺何氏园四月十日遇周永昌过李湘雪怀髙图南送王松年之汶上香严病中题崇子中庵郢州城西送图南秋日书事村居宣政末所作︻第二卷祝太常简舟次丹阳下第鱼台东寺靑奴杂诗虚极斋独坐相国寺钟春日夏雨和常祖命捡旱张子羽㳺龙门访潜溪僧舎宿寳应寿张和滑益之朱諌义之才南越行后薄薄酒寓言谢孙寺丞惠梅花次韵东坡跋周昉画欠申美人暴雨宿闲廐十月十五日夜作连珠诗卧病有感二十韵复用九日诗韵呈黄寿鹏七夕长短言水月有兴刘内翰着次韵彦髙即事顺安辞呈赵使君次韵王子慎玉田道中出榆关渡辽至日次韵彦髙暮春书事寄题张浩然松雪轩次韵彦髙占雪枕上言怀再和彦髙闻鴈闺情过白沟趁顺安题御城寺壁月夜泛舟病中寄楚卿送客亭病中言怀呈韩给事伯坚惠新茶緑橘戯作小诗文季侍郎得緑蕚香梅子文待制有诗辄亦同赋施内翰宜生柳无题盆池平阳书事朱葭州自牧病起书事晨起趋省自鄜州归至新市镇宿渑池道中有虎爲暴赴鄜过湖城县武帝望思台在焉晋宁感兴年节岚州席上赠同知王子直送鄜州节判任元老罢任东归小雨不出宁海司理㕔过浑源留别田仲祥同知节使刘仲规挽辤访山寺僧谢呉堡知寨安巨济赠帋百幅淸河道中暮归晩泊济阳冬日拟江楼晚望对雪郊行和郭仲荣郡城秋望孙内翰九鼎甄㽵三藏真身刘修撰彧春隂秋雨赵内翰可来逺驿雪夕云兴馆晓起江路闻松风刘西巖汲题西巖平凉道中南园歩月不如意庆州回过盘岭宿义园到家髙阳道中家僮报西巖栽植滋荗喜而成咏留别四弟酒中作刘内翰瞻春郊无极道中所见郝内翰俣郝吉甫蜗室听雪轩魏处士野故㽵七月十五日夜显仁寺东轩对月应制状元红叠翠楼题均福堂次仁甫韵题温容村寺壁故城道中同元东巖赋晩过寿宁子文致君九日用安字韵同赋题孔氏园亭揽秀轩上巳前后数日大雪新晴㳺临漪亭奉陪太守㳺南湖同郭令赋三月望日次边德举揽秀轩新秋寺楼晴望题五丈原武侯庙仲纯张郾城公药许下三庚剧暑怀思故郷峄山山水眞淸凉境界也感而作诗往鄜州二月任南麓询西湖济南黄台苏州宴庚辰十二月十九日雪忆郎山巨然山寺浙江亭观潮冯临海子翼三月七日登龙尾山寺佑德观试经书事和张浮休旧韵小圃茅亭新成赠张寿卿歧山南显道冷香亭史明府旭怀郭硕夫刘南正程云翼早发驝駞堋梨花边内翰元鼎八月十四日对酒早春村舎怀友夜深春花零落出门骑马帝城新香闻箫和致仕李政奉韵别友送妹夫之太原惜春客思暮钟梦断花开人散闻笛王文伯还家诗以迎之晚行山中自叹新秋示友偶题新居闲题荅文伯阅见李丞旨晏白云亭赠燕通州道中髙丽平州中和馆后草亭题武元直赤壁图嗅梅图简之莲塘陪诸公赋王都运寂易足斋送张仲谋使三韩自东营来广宁道出牵马岭经梁利器墓下黄桃华沁水山寺奉题少保张公曲阿别墅莲峯真逸乔扆凌虚堂︻第三卷刘龙山仲尹墨梅自理西溪牡丹秋尽晩隂冬日寒夜晚日东斋䆫外梅蕾初秋夜凉谢孔遵席后堂画山水图别墅龙德宫酴醿夏日不岀一室刘记室迎淮安行修城行河防行梁忠信平逺山水普照旃檀像旧物也方丈老人比以见还作诗谢之连日雪恶用聚星堂雪诗韵徐梦弼以诗求芦菔辄次来韵再次前韵鳆鱼楼前曲题十眉图云中君图楚山淸晓图题刘德文戯綵堂送刘德正盘山招隐图寄题禹城孙氏茂德亭郭熈秋山平逺用东坡韵南口晚到八逹岭下逹旦乃上出八逹岭隰川上谷蔡有邻碑车轣辘沙漫漫摧车行败车行数日冗甚怀抱作恶作诗自遣寄题安巖起官舎北溟莫州道中上施内翰题呉彦髙诗集后代王簿上梁孟容副公清明前十日作闻丘丈晩集庆寿作诗戯之明日复㑹客普照继呈观古人梅诗戯成一章秋郊马上赠人别后有怀元济赠董丞秉国闻彦美服药以诗问讯和人七夕韵海上次曹次仲韵因以自感寒食阻雨招元功㑹话次韵诸园不暇㳺覧自解陪诸友登三山亭秋郊次刘元直韵次韵夜雨代人忆旧梅题雪浦人归图归来图戯作城南庵书何维祯见赠诗后寄题蓟丘僧房虚春亭雨后题归去来图过关渡水图寄题孔德通东园次韵郦元与赠于元直道旧彦美生朝张萱戯婴图河桥昌邑道中题仲山枝巢许内翰安仁望少室送二道者归汾州草木虫鱼咏少室道中游泰安竹林丞旨党公穆陵道中琼花木后土像君钖生子四月八日立春端午日照道中夏日道出天封寺龙池春兴宿宣湾黄弥宇画呉江新霁图雪中雪蝉渔村诗话图晓云次子端韵送髙智叔归济南日照道中夜发蔡口西湖晩菊西湖芙蓉浪溪别呉安雅奉使行髙邮道中孤鴈集句黄菊集句金山赵飞燕冩真村斋遣事和张德逺伐松之什题獐猿图和济倅刘公伤秋题春云出谷图新泰县环翠亭喜雨睡觉门外月色如昼霜风过翏然成声作一絶中秋送雷希颜赴泾州録事鲁直乌丝襕黄庭同粹中师赋梅㳺华山寄元𥙿之和渊明饮酒和韦蘓州秋斋独宿拟兵卫森画㦸寄王学士子端上淸宫寄陈正叔寄𥙿之古鉼䗶梅暮春得寒字灵感寺五月牡丹应制代州开元寺谒北岳陪李舜咨登悯中寺阁庐州城下白鴈桃花岛寄王伯直郎山马耳峰春游暮归清居寺五杉亭观子野留题鸡鸣山卢沟雨晴寓望戴花玉堂夏至华山雨晴即事同乐园系舟山图虎牢︻第四卷常山周先生昂晩望香山有感冷巖行赋冷巖相公所居早起晓望覊旅早春雷雨过晩歩夜晩望独酌秋夜对月促织溪南继人韵送李天英下弟宿西蓝北湖淸明中秋夜髙阳对月丘家㽵早发边月侍祠太室夜歩宋文贞公庙读陈后山诗偶书失子北行即事二絶句边月晨起西城道中醉经斋爲虞郷麻长官赋清放斋孙资深歳寒堂登绵山上方谒先主庙送客莫州道中即事感秋对月鹊山望山中松利渉道中寄子端即事九日对月翠屏口边俗山家北行山丹花春日即事寄金山老寄王子明无题萱草得家书书斋闻蝉晩隂不成窦氏园亭即事代书寄大元伯和路宣叔梅新秋靳子温欵春亭厎柱图寒林七贤过省冤谷鲁直墨迹读柳诗忆刘及之家园晩望水南晩眺正月大风雨吊张益之黄山赵先生沨晩宿山寺僊和尚坐脱黄山道中郊外贡院中怀山中故居贡院闻雨聚逺台秋日感怀用仲谦元夕诗韵分韵赋雪得雨字和茂才韵留题西溪三絶九日怀尹无忌立秋和崔深道春寒西城观水盆池荷花扈从车驾至荆山中秋题齐物堂秋郊晩望元日过良乡县学和诜上人雪诗涧上新凉过蓚县董大夫庙寓居冩怀刘左司昂醉后山中雨都门观别客亭山堂弔张维翰维忠兄弟即事歌风台吊李仲坦王官谷魏内翰搏霄送河南府尹张寿甫赴阙次韵游龙门寳应用天随子体王隐君磵暮春郭南记南塘所见简孟友之次文逺韵谢竹堂先生见过次友之秋日雨后韵寓居南村杂诗刘治中涛小雪和德卿雪井陉宿平遥集福寺送王纯叔守曹州戯用前人语题天平别墅刘左司中冷巖公柳溪龙门石佛路司諌铎书州驿壁王子端挽辤庆寿寺晩归赋丈室碧玉壷次韵荅季通雨中辋川髙唐刘氏驻春园赫仲华求赋邺台张氏野堂题邹公所藏渊明归去来图卫州赠子深节度潼关七夕与信叔仲荀㑹饮晩归作襄城道中感寓冠氏雨中细香轩芳梅如佳人赠襄城卫昌叔遂初园诗思玄堂汴梁公廨西楼次韵郦着作病起师拓秋夜吟浩歌行送济夫之秦冬夜游同乐园陪人游北苑曲江秋望和王逸賔繁台诗赠云中刘巨济郡城南郭早望中元后二日和张叔献题首善阁郦着作权闻砧夷门遣怀西游杂诗慈恩寺塔木犀竹林寺矮松自鹤壁游善应浢山八渡崖留仲泽寄唐州幕官刘无党除夜七夕济源海子内有二鼋人以将军目之投饼饵则至裴公亭郊行礼部杨公云翼阳春门堤上光林寺上白塔寺闻韶图张广文消摇堂侯右丞云溪大秦寺蔡村道中戴松画牛回文烟雨和吕介甫漫兴双城寺中登楼父老应制雪诗元日太一湫应制白兔𥙿之系舟山图闲闲公爲上淸宫道士冩经并以所养鹅付之诸公有诗某亦同作屏山李先生纯甫雪夜赤壁风月笛图送李经爲蝉解嘲㶚陵风雪赠髙仲常真味堂画兔猫饮酒天游斋孙卿子谢安石魏徴老苏偶得杂诗赵宜之愚轩子端山水同𥙿之赋马图同𥙿之赋瓢庵刘宋哭黄华怪松謡虞舜卿送橙酒︻第五卷史御史肃读贾逹之邀饭帖有感作诗哭之河上别张信夫别怀玉山隂县方丈坐中早出遵化宿睦村次韵安之饮酒过九里山道傍柳登悯忠寺阁读传灯録夏夜物化立秋日感兴偶书放言晓岀东卢次张信夫韵发脱立秋日复斋北潭晚兴杂诗春雪萧尚书贡渭南县斋秋雨假梅临泉道中自感荒田拟白乐天乐府崔生杨侯画晋公临江赏梅乐天与鸟窠禅师泛舟谈玄不顾而去戯爲一絶以代晋公招乐天同饮云米元章大字卷汉歌楚歌悲长平雒阳中秋对月寄荅张维中保德州天桥灵石县真容院读火山莹禅诗卷君马白陈宫词岢岚按部道中日观峰寄族兄才卿梨花古采莲曲拟回文史内翰公奕李鴈门庞都运铸雪谷晓装图景骨城驿中夜雨洛阳怀古田器之燕子图晩秋登城楼冬夜直宿省中山行絶句漉酒图夏日花下梨花未开牡丹却暑怀友墨竹山谷透绢怗许司諌古靑柯平二道人𬒳召过少室扇图访箕和尚岘山王防御良臣送任李二生赴举汴堤怀古旬休饮息轩九月七日饮牧牛图狸奴画轴杂诗髙治中庭玉天津桥同李之纯待月柳絮道出平州寒食忆家飞山怨李治中遹赠中山杨果正卿江村集句题广宁胜覧亭狮子峰送穷使髙丽陈司諌规送雷御史晞颜罢官南归过骊山冯内翰延登郾城道中元日隆安道中宿三冢寺杨黻之与余同辰渠有诗因次韵寄笏靑柯平射虎得山字雪华淸故宫西园得西字八月十四日宿官塔下院探春得波字春雨藤花得春字兰子野晩节轩洮石砚刘邓州祖谦雅集图崆峒山图爲撗溪翁赋髙博州宪元夕无灯寄李天英题新山寺壁焚香六言长城王监使特起沁源道中张代州挽谩作偶作絶句下弟李经杂诗梁太常持胜海棠愚轩居士赵元邻妇哭渡洛口书怀继元弟𥙿之韵喜霁诗送辛敬之东归修城去田闲秋日客况学稼立秋日村居夏日次韵荅𥙿之书怀寄𥙿之丙子夏卧病汗后有作宿少林寺晚岀次韵𥙿之见寄题𥙿之家山图早发寳应龙门道中有感送钦若啇于之行兼简仲泽丁亥三月二十五日雪大暑读乐天无可柰何歌哀古道薛鼎臣罢登封宻国公璹秋郊雨中宴息梁台自适城西送王生西游王生以秋骚见示复此谢之自题冩真黄花画古栢书龙德宫八景亭思归如庵乐事题晋卿玉晖寳绘得友人书内族子锐归来堂题潘阆夜归图漫赋寓迹秋晚岀郭闲游老境北郊晚歩闲咏池莲梁园释迦出山息轩画过胥相墓秋日小雨东郊瘦马枕上听雨溪景题纸衣道者图春半喜晴渔父词马伏波留侯对镜夏晩登楼华亭︻第六卷冯内翰璧同𥙿之再过㑹善有怀希颜和希颜送国毉仪企贤得请归関中次朝贤韵河山形胜图雒帅觅兰作诗以寄明皇击梧桐图送人出使习池醉归图东坡海南烹茶图隂晦中忽见华山草堂春暮撗披汴公禅师出示𥙿之数诗感叹崧逰旧事漫赋长句雨后㸔竝玉所控诸峯同希颜怪松王内翰若虚摅愤赠王士衡贫士叹感秋生日自祝失子忆之纯复寄病中感怀自笑别家慵夫自号西城赏莲呈晦之题渊明归去来图闲闲命题城南访道图且爲解之荅郑下辨禅师见戯代防御髙侯还家山谷于诗毎与东坡相抗门人亲党遂有言文首东坡论诗右山谷之语今之学者亦多以爲然漫赋四诗爲商略之王内翰子端诗其小乐天甚矣漫赋三诗爲白傅解嘲麻徴君九畴赋伯玉透光镜跋范寛秦川图松同希颜钦叔𥙿之赋竹瘿冠爲李道人赋弹琴怀山中人夏日牛叹淸明暮春山家手植桧印章赠𥙿之秋怀和伯玉食蒿酱韵复和元𥙿之以山游见招兼以诗四首爲寄因以山中之意仍其韵许方邨即事梁山宫图跋伯玉命简之临米元章楚山图秋雨小霁湖阳道中秋望堂谿城南感寓俳优李道人家山图李道人嵩阳归隐圗叠语寄阳夏何正卿红梅刘御史从益题蘓李合画渊明濯足圗过尉氏怀阮籍泛舟回澜亭坐中作乐山松和渊明杂诗和渊明始春怀田舎和渊明饮酒韵腊日次幽居韵歳除夕次东坡守歳韵次韵别歳次韵餽歳淸明即事用前韵五月十四日夜对月有感再过郾城示伯玉知几次韵闲闲公梦归题闲闲公梦归诗后用叔通韵送仪提点西归再赓次韵李公度题无尽藏三弟手植瓢材且有诗予亦戯作次韵三弟赠南庵老人次韵刘少宣酬李子迁过洧川次侯生君泽韵闻蛬用少陵韵除夕用少陵韵即事宋楼道中过武丁庙戯荅侯威卿觅墨北园宋内翰九嘉途中书事馆中纳凉书事东州有感捣金明砦作建除体被檄从军留别孙俊民姚公荗酴醿菊莲社圗卯酒雷御史渊云卿父子有宛丘之行作二诗京叔将拜扫于陈徴言爲赠同𥙿之钦叔分韵得莫论二字㑹善寺怪松玉华山中同𥙿之分韵送钦叔九日登少室絶顶同𥙿之分韵月下仝飞伯观畦丁灌园济南珎珠泉读孔北海传赋侯相公云溪赠陈司諌正叔济南泛舟水底见山有感而作洛阳同𥙿之钦叔赋启母石同𥙿之赋雪赠荅麻信之宫鸦洮石砚马上见桃花叔献归隐崧山有诗依韵奉寄刘御史云卿挽词题黄华江臯烟树送李执刚致仕归洛梨花河山形胜图次𥙿之韵兼及景玄弟李道人若愚崧阳归隐图李右司献能赠王飞伯杂言夜宿虚皇阁下玉华谷同希颜𥙿之分韵四皓圗二老雪行圗别冯驾之昆阳元夜南寺小集追忆颕亭泛舟寄阳翟诸友郏城秋夜怀李仁卿题飞伯诗囊送王飞伯归阳翟西园春日荣阳古城登寛寄𥙿之从猎口号上淸宫梅同座主闲闲公赋丹阳观竹宫中移赐王右司渥颕亭有寄寄京父餐秀轩游蓝田送𥙿之还嵩山游丹霞下院分韵得留字驿口桥看白莲蒙城县斋三门津𬒳檄再至杨州制司驿亭有诗讥予和事不成者因爲解嘲冀都事禹钖僧房赠雷御史兼及松庵冯丈︻第七卷兰泉先生张建拟古山中韩信庙送张子玉梨花荅华隂宋先觉送贺彦淳还南邠山村风雨图赋胡直之溪桥莲塘杂诗俊师定庵送王主簿还郷张瓉㳺西巖寺毛宫敎麾无题㳺河西孙氏园魏城马南瑞以异香见贻且索诗新春雪与韩府推和思逹兄杏花春赏朱宫敎澜寒食不岀黄筌雀蝶官词姑汾漫士王琢元夜雪和张仲宗雪诗不用体物诸字同漕使赵中宪对雪癸酉歳大热辛未九月二十一日雪雨夕感寓吕中孚九首小景春月水声雪送李嘉甫信都令耘甫之弟冩怀梨花集句柳王元节靑塜与党丗杰军判丁亭会饮古镇道中李端甫太白扇头杨泽州庭秀成臯道中李简之莲池集句孙省元镇许氏双桂堂张着九日雨后景覃感事叚继昌梨花一溪春早读纪信传岳行甫谢人惠二小漆冠立春日迂斋先生周驰箸诗㪪子刘太常铎三阳述怀即事渑池驿舎用苑极之郎中韵春日所见读李训郑注传李扶风节渔父有感刘勲读张仲扬诗因题其上偶作杜善甫乞炭呈吕陈州唐卿秋凉爱诗李道人崧阳归隐圗元夜隂晦伤曹吉甫之死同赵宜之赋梨花月不寐戯郑秀才春日荅仲和李澥漫书二老雪行圗秘书张监墨梅图灯下梅影秦略拳秀峯雪行鸟影过寒塘悼亡元日赠赵宜之白发同希颜𥙿之赋乐真竹拂子少室山卓劒峯此身糓靡靡上党公府作麝香赵洛道中张琚移河道中秋夜马编修天来山中张内翰本得王于正书寄弟梁都运斗南新居落成中秋雨夕呈君美九日月中对菊同禧伯赋申编修万全病中遣怀和陈舜俞诗崔遵送𥙿之官邓下兼简仲泽和𥙿之王主簿革寄荅刘京叔卫承庆感兴刘昂霄中秋日同辛敬之魏邦彦马伯善麻信之元𥙿之燕集三郷光武庙赵村晩望送𥙿之往洛阳兼简孙伯英赵𥙿之家山图㳺水谷分韵得荷风送香气五字寄申伯胜㳺五渡谷田紫芝夜雨寄元敏之昆弟乱后登凌云台冥鸿亭下弟后作王万钟春霄元氏桂轩爲敏之赋江村风雨图雷琯信陵馆酒间商歌十章阳夏怀古龙德宫南国古意王亳州賔三首卫真道中舟中除夜李夷赠国医张子和古劒书渊明传后郭邦彦秋夜闻弹箜篌村行酒醒读毛诗史学陪陈彦文谒筠泉荣上人宫词黙翁溪山撗幅李道人崧阳归隐图晚梅七夕醉后过大室侯册寒食醉中学古体昨朝楚宫王元粹春日临髙叶县赠李长源送李文起令鄜城九日寿李长源旅次西山避乱还鄂城旧居经废宅登鄂城寺楼八月二十三日夜走西山哭李长源襄阳七絶句武侯庙万里醉后丹阳东楼东楼雨中七诗王郁春日行寄逺吟阳関曲伤别曲长安少年行楚妃怨古别离秋夜长折杨柳游子吟杨翟赠李司戸国瑞饮宻国公诸子家︻第八卷邢内翰贝瞻岀塞王太常绘江天秋晩图王礼部竞奉使江左读同官萧显之西湖行记因题其后杜佺马嵬道中边转运元勲冯辰雨后王丗昌过华州方城东寺海棠李宜阳过庭读公孙弘传田钖牧牛图故县别业张介读天寳遗事庞汉终南谿宋景萧河隂望河朔感寓一首春雪用上官明之韵李警院天翼还家张叅议澄积雨和林秋日感怀寄张丈御史辊马图刘神童微春柳应制得城字郭宣道送同舎张耀卿𥙷掾中台张仲宣下弟戯题石鹿蜂猴画卷胡汲无题王脩龄黄叶行送祖唐臣归柘县︻第九卷白先生贲客有求观予孝经传者感而赋诗王内翰枢三河道中睡轩先生赵晦暮春浚水王先生丗赏立春后十日登楼春雪探梅称善斋南湖靖先生天民西子放瓢图东臯桑先生之维白发歩元举下弟过榆次冯文叔客舎张庭玉即事宗道寳巖僧舎鲜于溥鲁村道中春日倣旧诗体早发史士举超化晋祠王敏夫同东巖元先生论诗李氏友云楼王利賔题扇头孙益送张安中还云中郝先生天挺送门生赴省闱孙邦杰烧笋张瓛送侯道士徐好问龙门吕大鹏夏日髙永跋贾天外所藏叚志宁山水曹用之忆旧赵逹夫红梅柳邢安国杨花过唐州西李口张温感怀马舜卿㑹州道中刘曹王豫杂诗客馆杜丞相充尘虞令公仲文雪花张承相孝纯中运使寄酒淸明日到以诗谢之张左相汝霖春溪刘右相长言通叔以诗送古镜爲长言生日之寿次韵谢之右相文献公耶律履史院从事日感怀张平章万公戊戌二月中旬登稷山淸榭董右丞师中自临洮还孙太师铎癸亥淸明日梁叅政留题长平驿贾左丞益谦赠荅史院从事丞相寿国髙公汝砺雨后胥莘公鼎送弟恒作州张左丞行中右丞文献公所画张果像杨户部慥过司竹监有怀王监正之干陵郑内翰子𥅆即事孟内翰宗献龚平甫森玉轩张仲山枝巢旧畜一琴弃置者乆之李君仲通爲张絃料理仍鼔数曲以诗赠之柳塘蘓门花坞閠月九日赵内翰摅早赴北宫赵文学承元探春张太保行简六月二十九日北宫朝回酬郭光秀才题子端雪溪小隐图张内翰檝秋兴客中莲实初夏阎治中长言北齐行应制中秋婆速道中书事送丽酒丽橙与秀实御史阎立本职贡图盘山招隐图三门集津图丁氏思祖亭李治中着观音院书阁拟栩先生王中立中秋杂诗题𥙿之乐府后王先生予可宫词南园湖石驯鹤图杂诗宫体照了居士王彧禅颂无事道人董文甫秋夜昼眠审是堂文中子续经临终诗隂德薛继先九日感怀过洛阳寄人宰县白发感怀︻第十卷溪南诗老辛愿乱后赠赵仲常过崧山隆德故宫同赵长水汎舟山寒陋室乱后还题㳺彦明林园赠刘庵主函关赠赵宜之送𥙿之徃许州寄𥙿之山园李讲议汾陜州州北再过长安汴梁杂诗上淸宫避乱陈仓回望三秦追怀淮隂侯雪中过虎牢淸明下弟磻溪感寓述史杂诗五首并序拟张水部行路难云溪晓泛图古月一篇爲𥙿之赋西归避乱西山作李户部献甫夏夜九龙池春望兴庆池书所见题黄华幽居图长安行别春辞秋风怨河上之役围城骤雨资圣阁登眺同麻杜诸人赋司马侍郎朴无余居士斋壁有沈传师㳺道山岳麓诗石刻穆仲等和之亦次韵滕奉使荗实哀隆德守臣张确天宁节有感雨后蔬盘可喜偶成五日喜雨偶成立春临终诗并序通理何先生宏中述怀醉轩姚先生孝钖睡起柳溪别墅歳晩怀二弟睡起次李平子登台有感韵九日题峰山次韵王无竞见寄闲居和成冠卿见寄次韵秋兴感白髪晚霁重九偶成溪桥早春东轩琴示儿子沂花前独酌二絶句题柳溪别墅芍药次韵李相公偶成村居偶成用峯山旧韵题佛光寺芭蕉蜀葵次韵公才对菊见怀寄田朝散善辅春日书怀春日溪桥登楼有怀题滕奉使祠朱奉使弁苏子翼送黄精酒初春以蔓菁作虀因成长句虞侍郎分饷松皮因饭素授厨人与薗𬞞杂进珎美可喜因作一诗予以年髙气海不能熟生煖冷遂用火攻之䇿呻吟之际得诗二十韵元夕有感忆钟离濬炕寝三十韵秋泉次韵夜雨枕上客怀歳序白发有感刘善长出示李伯时画马图谢崔致君饷天花战伐龙福寺煑东坡羹戯作丙申中秋不见月十七夜对月睡轩爲赵光道作南斋即事饯和父之并州独坐寒食上巳送春天问絶句客夜摅抱重九次韵刘太师苦吟之什善长命作歳除日立春赠荅彦文相过之什枕上秋暮王氏园亭六言山园梨叶有靑红相半者戯作诗尊酒忆山中二絶句山中雨后遣兴发兾州留别恩禅师贵公子咏莲叶观音同路宣叔赋谢张使君梦弼餽春肉仙鸡诗并序灯下读林和靖诗观西岩张永淳画鴈从赵敷道觅石榴雪行龙眠画马歳暮送梁兾州致政还都春雪楸树七夕观柘枝伎敏之兄诗中秋无月读𥙿之弟诗藁漫题三诗其后题江村风雨图卷十终︻乐府呉内翰彦髙人月圎诉衷情春从天上来满庭芳风流子蔡丞相伯坚大江东去水调歌头月华淸江神子慢声声慢石州慢尉迟盃蓦山溪鹧鸪天江城子蔡太常正甫江城子髙内翰士谈玉楼春木兰花减字朝中措刘内翰鹏南鹧鸪天邓千江望海潮赵内翰献之望海潮蓦山溪好事近浣溪沙望海潮卜筭子鹧鸪天鳯栖梧任南麓君谟永遇乐冯临海士美江城子李丞旨致美婆罗门引虞美人鹧鸪天回文菩萨蛮刘龙山致君鹧鸪天南歌子摊破浣溪沙浣溪沙谒金门刘记室无党乌夜啼党丞旨丗杰靑玉案感皇恩鹧鸪天感皇恩月上海棠王内翰子端大江东去谒金门鳯栖梧菩萨蛮回文淸平乐乌夜啼诉衷情淸平乐水调歌头谒金门王隐君逸賔浣溪沙宻国公子瑜朝中措春草碧靑玉案秦楼月沁园春西江月临江仙礼部闲闲赵公水调歌头青杏儿梅花引大江东去缺月挂踈桐秦楼月胥莘公和之阮郎归许司諌道真行香子眼儿媚冯内翰子骏玉楼春溪南诗老辛敬之临江仙李右司钦叔春草碧江梅引浣溪沙王右司仲泽水龙吟李扶风正臣满江红景伯仁鳯栖梧天香宗室文卿西江月髙仲常梅花引贫也乐王予可小重山生查子长相思王监使正之梅花引赵内翰子充南歌子虞美人孟内翰友之菩萨蛮回文张太尉信甫蓦山溪王玄佐洞仙歌赵愚轩冝之行香子先东岩君好事近同前蔡同前折治中元礼望海潮中州集緫目终圣制︻显宗赐石右相琚生日之寿黄阁今姚宋靑宫旧绮园绣絺归里社冠盖画都门善训怀师席深仁寄寿尊所期河润溥余福被元元山阳民家有上御书一诗云心与寥寥太古通手随轻籁入天风山长水阔㝷无处声在乱云空碧中此诗无篇题不知何人作及见唐髙骈赋风筝云夜静絃声响碧空宫商信任往来风依稀似曲才堪听又被移将别调中乃知上所书盖风筝诗而又次騈韵者也姑存之以俟更考︻章宗云龙川泰和殿五月牡丹洛阳谷雨红千叶岭外朱明玉一枝地力发生虽有异天公造物本无私中州集翰苑英华中州集卷一中州甲集第一宇文大学虚中五十首吴学士激二十五首张祕书斛一十八首蔡丞相松年五十九首蔡太常珪四十六首髙内翰士谈三十首马御史定国三十一首︻宇文大学虚中虚中字叔通成都人宋黄门侍郎以奉使见留仕爲翰林学士丞旨皇统初上京诸虏俘谋奉叔通爲帅夺兵仗南奔事觉系诏狱诸贵先𬒳叔通嘲笑积不平必欲杀之乃鍜錬所藏图书爲反具叔通叹曰死自吾分至于图籍南来士大夫家例有之喻如髙待制士谈图书尤多于我家岂亦反邪有司承风旨并寘士谈极刑人至今寃之郑下赵光道与余有十五年家丗之旧守官代郡之崞县闻余以使事覉留平城与诸公相从皆一时英彦遂以应举自免去驾短辕下泽车驱一僮二驴扶病以来相聚凡旬日而归昔白西风萧飒百草黄南斋白菊占秋芳主人好事不专飨撷送客馆分幽香幽香淸艳两难得冰雪肌肤龙麝裛悄然坐我蘂珠宫玉斧瑶姬皆旧识仙家蓺菊名日精我今号尔爲月英月中风露秋夕好感此仙种来曽城凭君传与金天令月与霜姿驻淸景重阳好伴白衣来五柳先生忆三迳还舎作燕山归来头巳白自笑客中仍作客此生悲欢不可料况复吾年过半百故人惊我酒尚狂爲洗缾罍贮春色酒䦨人散月盈庭静听淸渠流㶁㶁庭下养三鸳鸯忽去不反戏爲作诗先生久忘机爲尔虞缯缴一朝长羽翮万里翔寥廓谁信恶沟鸱忽作华表鹤岂无三玉镮遗音嗣黄雀予写金刚经与王正道正道与朱少章复以诗来辄次二公韵次正道韵平生幸识系珠衣穷走佗郷未得归有客爲传低树法此心便息汉隂机百千三昧一门入四十九年诸是非寄与香山老居士要凭二义发余辉次少章韵前丗曽爲粥饭僧此生随处且腾腾经中因认人我相敎外都忘大小乗写去欲云居士颂信来如续祖师灯佗年辱赠茅庵句谁谓因縁昔未曾郊居芒屦松冠野外装茶铛药灶静中忙含风荇逐波纹展着雨花连土气香停䇿仰檐朝觅句被襟穿树晩追凉蓬蒿似欲荒三迳踈懒谁知意更长歳寒堂洞戸延清吹庭除贮緑隂不随风月媚肯受雪霜侵润入珠泉爽声传玉帐深主人留胜赏同此歳寒心重阳旅中偶记二十年前二诗因而有作旧日重阳厌旅装而今身丗更悲凉愁添白发先春雪泪着黄花助晩香客馆病余红日短家山信断碧云长故人不恨村醪薄乗兴能来共一觞春日北洹春事休嗟晚三月尚寒花信风遥忆东吴此时节满江鸭緑弄残红已丑重阳在劒门梁山铺两年重九皆羇旅万水千山厌逺㳺白酒黄花聊度日青萍緑绮共忘忧却怜风雨梁山路不似莼鲈楚泽秋何必东臯是三迳此身天地一虚舟生日和甫同诸公载酒袖诗爲礼感佩之余以诗爲谢词人诗句压离骚按膝长吟意自豪䄂里虹蜺冲霁色笔端风雨驾云涛将衰难称千年祝増重虚蒙只字褒太史巳应飞急奏文星偏傍使星髙和题稽古轩堆架缣缃粲蔀居眼前长物扫无余避嚣肯要邻人卜论友先㝷上丗书汲古不须忧绠短随波聊复任舟虚勿欺丈室才容膝六合神㳺有日车巳酉歳书怀去国忩忩遂隔年公私无益两茫然当时议论不能固今日穷愁何足怜生死巳从前丗定是非留与后人传孤臣不爲沉湘恨怅望三韩别有天泾王许以酒饷龙溪老人几月不至以诗促之先生寂寞草玄文正要侯巴作富邻客至但须樽有酒日髙不怕甑生尘急催岭外传梅使来饷篱边采菊人巳扫明䆫供点笔爲君拟赋洞庭春从人借琴峄阳惯听鳯鶵鸣㵼出泠然万籁声巳厌笙篁非雅曲幸从炊爨脱余生昭文不皷縁何意靖节无絃且寄情乞与南冠囚絷客爲君一奏变春荣过居庸关奔峭从天拆悬流赴壑清路回穿石细崖裂与藤争花巳从南发人今又北行节旄都落尽奔走愧平生晩宿耀武关山与烟云暝溪兼冰雪流寒枝啼秸鞠炀室聚咿嚘此日征行困何时丧乱休尚矜争席好无复旧鸣驺安定道中落日尘埃壮隂风天地昏牛羊争隘道乌雀聚空村跛曵伤行役光华误主恩未甘遟暮景伏枥意犹存上乌林天使三首平生随牒浪推移只爲生民不爲私万里翠舆犹逺播一身幽圄敢终辝鲁人除舘西河外汉使驱羊北海湄不是故人髙议切肯来军府问钟仪拭玉辕门吐寸诚敢将缓颊沮天兵雷霆傥肯矜彫弊草芥何须计死生定鼎未应周命改登坛合许赵人平知君妙有经邦䇿存取威怀万丗名当时初结两朝欢曾见军前捧血槃本爲万年依䕃厚那知一日遽盟寒羊牵巳作俘囚献鱼漏终期纲罟寛幸有故人知底藴下臣获考敢谋安姑苏滕惇礼榜所居阁曰斋心成都宇文某作诗以广其意不是慿虚避丗喧此中于物本无縁静看畏影徒劳尔题作斋心亦且然意识巳随言语断生涯聊任歳时迁老夫未渉天㳺趣三复南华第四篇和髙子文秋兴二首沙碧平犹涨霜红粉巳多驹年惊过隙凫影倦随波散歩双扶老栖身一养和羞看使者节甘荷牧人蓑揺落山城暮栖遟客舘幽葵衰前日雨菊老异郷秋自信浮沉数仍怀頋望愁蜀江归棹在浩荡逐春鸥又和九日老畏年光短愁随秋色来一时旌节岀五见菊花开强忍玄猿泪聊浮緑蚁盃不堪南向望故国又丛台中秋觅酒今夜家家月临筵照绮楼那知孤舘客独抱故郷愁感激时难遇讴吟意未休应分千斛酒来洗百年忧四序回文十二首春短草铺茸緑残梅照雪稀暖轻还锦褥寒峭怯罗衣翠涟冰绽日香径晩多花细笋抽蒲宻长条舞柳斜折花幽槛小倾酒緑盃深蝶舞轻风晓鸎啼老树隂夏翠宻围䆫竹青圎贴水荷睡多嫌昼永醒少得风和草径迷深緑莲池浴腻红早蝉鸣树曲鲜鲤跃潭东暴雨随云骤惊雷隐地平好风揺箑透轻汗浥冰清秋晚日欣帘卷凉风觉𬒮揺逺吟髙兴遣长醉宿愁销短苇低残雨虚舟带晩潮断鸿归暗浦踈叶坠寒梢慼慼蛬吟苦茫茫水驿孤日衔山色暮霜带菊丛枯冬鹘徤唿风急乌啼促景残窟深宜兔蛰蒲折䕃鱼寒裂瓦寒霜重铺䆫月影清灭灯惊好梦孤枕念深情秀栢留隂緑芳梅蘸影斜熘檐冰结玉装树雪飞花灯碑五首清隂霭霭匝城闉万井熈熈桃杏春紫陌传唿旌斾出重臣新佩玉骐驎轴轴天章拜异恩驔骖花骑映朝暾手持禁钥千门肃官压东宫二品尊垒原清照白登山弥陇连天麦浪寒劒㦸渐销农器岀人家只识劝农官九夏南风入舜琴㤙风泽雨浃飞沉陪京最是仪形地先识君王解愠心枹皷无声讼狱空懽謡击壤万家同时人共解班春意兵寝刑清第一功舘中书事雨来蒸鬰似江郷雨过西风特地凉尚有庭花共客恨可无尊酒慰幽芳时习斋未厌平生习气浓更将余事训儿童鲁论二万三千字悟入从初一句中醉经斋傍人但笑腹便便枕借诗书正昼眠不识先生眞悟处未离文字巳逃禅醉墨斋旋汲清泉起縠纹定知娄永是前身箇中自可逃眞性不用淋漓汚葛巾乌夜啼汝琴莫作归鳯鸣汝曲莫裁白鹤怨明珠破璧挂髙城上有乌啼人不见堂中蜡炬红生花门前绀幰七香车博山夜长香烬冷悠悠荡子留倡家妾机尚余数梭锦织恨传情还未忍城乌爲我尽情啼知道单栖泪盈枕吴学士激激字彦髙宋宰臣拭之子王履道外孙而米芾元章婿也工诗能文字画得其妇翁笔意将命帅府以知名留之仕爲翰林待制岀知深州到官三日而卒有东山集十卷并乐府行于丗东山其自号也岀散関诗云春风蜀栈青山尽晓日秦川緑树平悆甫索水墨以诗寄之云烟拂云梢留淡白云蒸山腹岀深青三衢夜泊云山侵平野髙低树水接晴空上下星太清宫云玉座烟霞春寂寂石坛星斗夜苍苍呈正甫云手版西山聊复尔角巾东第定何时逰南溪潭云竹院鸣钟疑物外画桥流水似江南飞瀑巖云数树残花喜春在一声啼鸟觉山深诔郑邸故伎云玉雪自知尘不涴丹青难冩酒微醺送乐之侍郎云四海苍生谢安石一言宣室贾长沙送韩鳯阁使髙丽云海东绝域皇华使天上仙官碧落卿偶题云江湖欹枕梦风雪打䆫时此类甚多乐府夜寒茅店不成眠南朝千古伤心事谁挽银河等篇自当爲国朝第一手而丗俗独取春从天上来谓不用他韵风流子取对属之工岂真识之论哉山中见桃花李花锦里春风徧海棠别时无计奈红芳山中桃李浑疑晩犹有残花断客肠长安怀古佳气犹能想鬰葱云闲双阙峙苍龙春风十里霸陵树晓月一声长乐钟小苑花开红漠漠曲江波涨碧溶溶眼前叠嶂青如画借问南山共几峯宿湖城簿㕔日遟风暖燕飞飞古柳髙槐靣翠微卷上踈帘无一事满池春水照蔷薇穷巷穷巷无来辙贫家有旧醅牎明怜雪在睡美觉春回菜甲方齐拆梅华亦半开茅檐鸣好鸟节物莫相催偶成二首一畨瘦笋羽林枪松架隂隂尽日凉绕屋云烟无定态连山草木有真香蟹汤兔盏闘旗枪风雨山中枕簟凉学道穷年何所得只工扫地与烧香病后寄开父暗蛩咽幽响隙月漏微光溪上风雨过翛然有余凉病瘦鹤骨立伭垂不能翔怀我中山兄开经焚道香猿啸耿清夜钟鸣悠夕阳商秋早晩至梦寐松楸苍过南湖偶成杏山松桧紫坡陁湖靣无风亦自波緑鬓朱颜嗟老矣落花啼鸟奈春何诗人未必皆憔悴丗事从来有折磨列坐流觞能几日知谁对酒爱新鹅夜泛涡河龙潭轻舟弄素月静夜横清涡天风毛发乱踈皇灿明河图经记父老冥寞年歳多渊沉三千丈湛碧寒无波微流带文藻绝岸无柔莎烱如帝鸿镜可鉴不可磨中蟠至神物役使羣蛟鼍蜿蜿头角古劲鬛谁敢劘深宫照珠贝颇费蚌与螺何时葛陂竹化作陶公梭秋兴后园杂树入云髙万里长风夜怒号忆向钱塘江上寺松䆫竹阁瞰秋涛晩春言怀寄燕中知旧闲云洩洩日晖晖林斧谿春响翠微天气乍晴花满树人家乆住燕双飞邻村社后容借酒客舎新来未䘺衣遥忆东郊亭畔柳归时相见亦依依歳暮江南四忆瘦梅如玉人一笑江南春照水影如许怕寒粧未匀花中有仙骨物外见天眞驿使无消息忆君清泪频天南家万里江上橘千头梦绕阊门逈霜飞震泽秋秋深宜映屋香逺解随舟怀䄂何时献庭闱底处愁吴松潮水平月上小舟横旋斫四腮鲙未输千里羮擣虀香不厌照箸雪无声几见秋风起空悲白发生平生把鳌手遮日负垂竿浩渺渚田熟青荧渔火寒忆看霜菊艳不放酒盃干比老垂涎处糟脐箇箇团述怀旅食空弹铗归休合挂冠烟尘榆塞逺风雨麦秋寒巢燕长如客鸣蛙不属官柴门江涨到落日下渔竿喜晴和张鲁瞻原野怳新沐丰隆宁丗情鸟归林霭暝楼射涧虹明春草牛羊逺人家机杼鸣惨舒长有命谁复问隂晴国公女生日席上命赋雪射瑶堦月春回玉女扉云中三秀草石上六铢衣酒熟鹅儿色身轻燕子飞客槎还泛斗谁解卜榰机秋夜岂有㳙埃𥙷盛明强扶衰病厠豪英夜䆫灯火靑相对晓镜髭须白几茎年去年来还似梦江南江北若爲情石田茅舎君家近借与林泉送此生招赵资深拾遗别乆皃逾壮道同心更亲移居近韦杜相对邈参辰雪少似饶客鸟喧知得春归期淹几日莫厌马蹄频同儿曹赋芦花天接苍苍渚江涵袅袅花秋声风似雨夜色月如沙泽国几千里渔村三两家翻思杏园路鞭袅㡌檐斜张戡北骑张生鞍马客幽都却笑灵光笔法麤秪今白首风沙里忆向江南见画图早春寂寂重寂寂岀门春草齐晩芳犹着树江涨欲平溪山暝有时雨村深何处鸡逺山縁底恨故作傍人低鸡林书事箕子朝鲜僻蓬丘弱水寛儒风通百粤旧史记三韩邑聚居巢惯夷装𬒳发安犹存古笾豆兼用汉衣冠兔颕家工縳鲑腥俗嗜餐骑兵腰玉具府卫挟金丸长袖鸢窥肉都场狖挂竿琴中蔡氏弄指下祝家弹主礼分庭抗賔筵百拜难渍橙粇酿旨滋桂鹿脩干泼墨松如栉隤墻石似丹地偏先日出天迫衆山攅鹏翼云帆逺羊肠石磴盘由来异文轨休讶变暄寒事可资谈柄谁能记笔端聊将诗邈取归作画图看题宗之家初序潇湘圗江南春水碧于酒客子往来舩是家忽见画图疑是梦而今鞍马老风沙张祕书斛斛字德容渔阳人仕宋爲武陵守国初理索北归官祕书省着作郎有南游北归等诗行于丗渔阳有峒阳故诗中多及之如赋小孤山云天围秋涨阔山背夕阳孤岸树晴犹湿汀烟近却无巫山对月云云开千里月风动一天星河池出郭云细草沙边树踈烟岭外村中江县楼云緑涨他山雨青浮近市烟中秋云月色四时好人心此夜偏松门崃云春木有季色野云无俗姿赋礼部侍郎张浩然辽海亭云晴光摇碧海逺色带沧洲又赋临漪亭云雨声喧暮岛水色借秋空秋兴楼云碣石晩风催鴈急昭祁寒涨与云平人多诵之予甞见其文笔字画皆有前辈风调宇文大学甚激赏之沙边晚雨涨平堤沙边独杖藜长风催鴈北衆水避潮西楚客相逢少呉天入望低故园无路到春草自萋萋东川春日巴蜀三年客江湖万里情沧波何䖏尽归棹几时行丗态浮云变春愁细草生羣山遮望眼片月上髙城巫山对月怀湖外亲友衆壑歛新雨孤舟増暮寒巫山今夜月湘水几人看不得临湖醉惟愁下崃难双鱼慿寄逺尺素劝加餐武陵春雪天风吹雪满千山不见桃花泛碧澜洞里仙人贪种玉岂知人丗有春寒卢台峭㠶亭髙秋客未还何处望郷关乔木苍烟外孤亭落照间雨晴山觉近潮满水如闲目断峒阳路归云不可攀髙寺髙寺鸣钟后孤舟落鴈边巳知归迳晩故就上方眠石峻熘声急月髙松影圎明朝下烟霭廻首阻清川寓中江县楼武江斜转石文岫独参天緑涨他山雨靑浮近市烟松薪炊白粲水蔓系红鲜自喜飘蓬迹安居过两年廻文二首野旷悲行客湍惊碍去舩夜江清泛月秋草碧连天緑迳斜萦草红梢半落花曲池风碎月欹岸雨摧沙仙门驿听泉一亭围古水双磵泻清流行到云山暮卧闻风雨秋客尘何日浣病渴此时瘳归去南溪上轻舟细浪浮夜雨南山雨夜宿山斋夜深雨声息石室含余清风枝堕残滴平安閞道中二首髙林俯青冥柯叶森若织阳光巳转午隂岭仍半黒峥嵘乱石间行子有苦色临深地势入渉险天宇塞四顾无所投迹蠒去未息怅然増百忧冥冥羡归翼穷冬十日隂积雪千山路晴云开半岭落日犹在树悠悠客心速惨惨天色暮寒鸟各有依解鞍尚无处㳺鱼误衔钩玄豹终隐雾行行谢冠冕复我林壑趣将渡江无数飞花委路尘不堪重醉楚城春明朝回首江南岸烟雨昏昏不见人还家云林无俗姿相对可终老如何尘中人不见青山好访香林老风雨无时浪蹴天南浮舟楫信多艰半生梦破寒江月万里春回故国山归客自伤青鬓改髙僧长共白云闲诛茅借我溪西地未厌相从水石间海边亭爲浩然赋夙有沧洲趣云扃梦几回临深疑地尽望逺觉天开月涌冰轮出涛翻雪阵来无机同海客鸥鸟莫相猜南京遇马丈朝美浮云乆与故山违茅栋如存尚可依行路相逢初似梦旧㳺重到复疑非沧江万里悲南渡白发几人能北归二十年前河上月尊前还共惜清辉蔡丞相松年松年字伯坚父靖宋季守燕山仕国朝爲翰林学士伯坚行台尚书省令史出身官至尚书右丞相镇阳别业有萧闲堂自号萧闲老人薨谥文简百年以来乐府推伯坚与吴彦髙号吴蔡体有集行于丗其一自序云王夷甫神情髙秀宅心物外爲天下称首言少无宦情使其雅咏玄虚不经丗务超然遂终其身则亦何必减嵇阮辈而当衰丗頽俗力不可爲之时不能逺引髙蹈顚危之祸卒与晋俱爲千古名士之恨又甞读山隂诗引考其论古今感槩事物之变旣言脩短随化期于共尽而丗殊事异兴怀一致则死生终始物理之常正当乗化归尽何足深叹乃区区列叙一时述作刋纪歳月岂逸少之清眞简裁亦未尽志情于此耶故因作歌併及之好问按此歌以离骚痛饮爲首句公乐府中最得意者读之则其平生自处爲可见矣二子珪字正甫璋字特甫俱第进士号称文章家正甫遂爲国朝文宗特甫非其比也自大学至正甫皆有书名其笔法如出一手前辈之贵家学盖如此晩夏驿骑再之凉陉观猎山间往来十有五日因书成诗兠罗䓗郁浮空青晓日马头双眼明名山不作丗俗态千里倾盖来相迎老松阅丗几千尺玉骨泠风战天碧应笑年年空往来尘土劳生种陈迹山回晩宿一川花剪金裁碧明烟沙寒郷绝艶自开落𣣔慰寂寞无流霞明日行营猎山麓古树寒泉更深緑强临水玉照鬓毛只恐山灵怪吾俗陂潮不尽水如天清波白鸥自在眠平时朝市手遮日思把一竿唿钓船驿骑回时山更好过雨秋容静如扫山英知我宦游心爲出清光慰枯藁可怜歳月易侵㝷慙愧山川知我心一行作吏岂得巳归意乆在西山岑他年俗累粗能毕云水一区供老佚举盃西北酹山川爲道此言吾不食漫成人生各有适一受不可更违巳欲徇丗忧患常相婴三军护汉将九鼎调苍生功名岂不羙强之辄无成朝昏忘寝食俯仰劳心形何如从所好足以安余龄予也一丘壑野性真难名力懦谢提劒才拙慙穷经踈放巳成癖纷华谁与争惊鹿便草丰白鸥愿江清不堪行作吏万累方营营夜虑多俗梦晓枕无余酲挂颊西山语适意千里羹尘土走歳月秋光浮宦情欲语固中趣知音耿晨星丗途古今险方寸风涛惊封侯有骨相使鬼须铜腥誓収此身去田园事春耕淮南道中南楚二月雨淮天如漏巵畏涂泥三尺车马真鸡栖却思闲居乐雨具无所施髙枕听檐声炉烟晕如丝吾年过五十所过知前非颜鬓日苍苍老境行相追橰听俯仰随人欲何爲归计勿悠悠出处吾自知南渡国不竞晋民益疮痍陶翁遂超然不忍啜其醨北䆫谈清风慨望牺皇时道丧可奈何抱琴酒一巵三年镇阳逰春归緑扶踈樱笋媚园林日长闲枕书行复当此时凉尘暗归涂会洗酴醿雪月波浮祕壷镇阳亘西南山河在图画花雨草烟闲人家或僧舎经行毎怅然真赏知未暇待予蓝舆归香火复莲社丁巳九月梦与范季霑同登北潭之临芳亭觉而作诗记其事以示范髙陵五六松潭水涵清隂白鸟如避丗巢居得幽深杂花眩青红苦节方森森何人作虚亭想像云栖心我梦渉陈迹君亦同登临相与定嘉名洗去花草滛看云抚脩碧夕景低遥岑风林淡秋月霜枝鸣玉琴两意谁识之好处烦幽㝷闲居志则同歳月能骎骎时无陶彭泽此曲难知音亭前有竒石迁流失山林頋亦如我曹鬓发风沙侵小儿重外物列屋享千金区区心甚长因循困华簪忽焉事大谬危机恐难任平生下泽车斯言吾所钦志士愿不辱俗情便孔壬自喜迹犹浅凫鴈容浮沉泥行自萧散丗路皆﨑嵚此邦真可老城郭环清浔结庐与君俱开写平生襟里巷日还往杖屦行讴吟还㝷梦逰处无忘神所箴庚申闰月从师还自颕上对新月独酌伊昔三年前淫雨催行辀青灯忽今夕华屋映髙秋华屋亦何爲百年竟山丘适意在归与肉食非我谋大块本何事遑遑劳一生所过种陈迹歳月如流星贪夫甘死祸幅帋驰虚名晋室有先觉柴桑老渊明我家恒山阳山光碧无赖月窟䕃风篁十里㵼澎湃兹焉有乐地不去欲谁待自要尘网中低眉受机械人言归甚易但苦食不足必使极其求万钟不盈腹处丗附所安无祸即无福却视髙盖车身宠神巳辱我本山泽人孤烟一轻蓑功名无骨相彫琢伤天和未能遽免俗尚尔同其波梧桐唤归梦无奈秋声何孟夏幽州道上陉车轣辘旌旗却南行飞电随马足行穷清颍水不辨洗蒸溽吾生岂匏瓜一笑爲捧腹灯花何太喜似报天雨霁客情念还家如瞽不忘视到家问松菊早作解官计青镜发萧萧及此霜雪未鸣蛙属官私庸儿固可笑江山本谁争但苦归不早物情闲始见宛转爲君好区区乞鑑湖多事怜贺老天下任之重人物古难得谁爲经济才有亦未易识吾曹与鸡鹜官仓等伏食行将问征途满眼西山碧懦微莫如我往往从险艰譬之驱山麋八銮困天闲岂惟物违性成功亦良难风烟念何地野水长松间出处士大节倚伏殊茫茫绝交苟不作自足存嵇康哲人乃知机曲士迷其方顾我类社檪匠石端相忘问舎前年秋巳买潭西地髙明鬼所瞰聊取风雨蔽濒溪树嘉木成隂十年计仍当作茅舎名之以今是斯言巳譊譊要未离忧患何时但飮酒臧否了不关不饮逝者多秋草麒麟闲怀哉竹林人吾方仰髙山七月还祁洪河注天南兵气撗髙穹我从兵前来归心疾惊鸿官柳未揺落莲荇香蒙蒙吏舎在前村旧年养踈慵爰自三军去青苔瘗人踪夕阳叩柴门欢迎来仆僮浊酒古罍洗停觞问新柗却对一床书睡鸭孤烟中土花晕湖玉冰絃冷霜桐灯火未可亲露坐茅堂东西山月中淡夜茶煑松风到床便安寝不复知晨钟平生幽栖心斯言略形容人道动有患百态交相攻而我触类真治容鄙青红非才见临事叩之辄空空知难不知回飘流剧飞蓬暂去声利埸乐佚犹无穷况于得行意萧洒毕此躬勿爲才者传从渠作夔龙庚戍九日还自上都饮酒于西嵓以野水竹间淸秋巖酒中緑爲韵鸡群媚稻梁老鹤日踈野人言随其流故有不同者骨相乃封侯铜腥能使鬼文章亦可怜不直一杯水在昔安九鼎功名照帛竹贞观用玄成一士天下足忧国在肉食歛玉峩淸班吾曹漫浪人合眼松云闲闲居度重九昔贤爱嘉名霜菊有正色糟床逢圣清平生一丘壑晩堕法家流一点无俗物今年真好秋谢公旣经丗永怀东西巖翠䄂乱清光轻云点风鬟我得秋风暇鲈鱼一杯酒佳人发皓歌此乐当不杇去年哦新诗小山黄菊中年年说秋思逺目惊髙鸿韪哉生处乐陵谷异风俗南枝吾永安笑抚西嵓緑小饮邢嵓夫家因次其韵东风𥘉度野梅黄醉我东山云雾牎只今相逢暮春月夜牀风雨翻寒江人生离合几春事霜雪行侵靑鬓双大梁一官且归去酒肠云梦吞千缸闲居漫兴归田不早计歳月易云徂但要追莲社何须赐镜湖簿书欺俗吏绳墨守愚儒安得如嵇阮相从兴不孤师还求归镇阳春风卷甲有欢声渐识天公欲讳兵节物无情新嵗换男儿易老壮心惊落身丗网痴仍絶挂眼山光计未成闻道恒阳似江国一官漫学阮东平𥘉卜潭西新居乔木千章画不如白鸥烟雨到江湖谁爲求仲营三径窃比杨雄有一区故国兴亡树如此他年声利蔓难图屋西便与秋山约莫遣归来见白湏寄王仲侯冰簟风帘千柱宫月华淸浸雪芙蓉谁教晓马三千里好在行云第几峰酒市乌纱怀李白仙人鹤氅看王恭拍浮花里知恩否寄与新诗洗醉悰读踈咏之安阳对竹二诗怀家山次韵见意短发新霜及未侵几年和月买泉林偶然行李对寒碧忆得故园惊歳隂枕上秋岚吹醉梦门前沙鸟立淸深箇中湏着翛翛玉落日微风伴我吟和子文寒食北潭梦里潭光翠欲流何时春水一虚舟吾庐想见扶踈树宦意浑如浩荡鸥闻道西山明酒靣应无外物到眉头别来谁唱惊人句十里珠帘有莫愁雪晴呈玉堂诸公雪晴松顶玉斓斑晓眼淸于化鹤山欲立冻云搜杰句却思仙客退淸班氍毺帐底沉香火薝卜花中碧雾鬟唤取广寒修月手月波千丈卷春还和子文晩望醉眼郊原感慨生夕阳长向古今明髙人法士玄憎爱羙酒空名谁重轻二顷只谋他日老五絃犹喜晩风淸因君欲赋思归乐安得穿云一笛横兵府得告将还镇阳府推官王仲侯以书促予命驾先寄此诗老骥心疲十二闲天教洗眼小江山名园无处不冝酒胜日有朋方解颜老木溪光留月驻禅房竹径约花关先凭乐府求风骨或有佳人字玉环渡混同江十年八唤清江渡江水江花笑我劳老境归心质孤月倦㳺陈迹付惊涛两都络绎波神肃六合清明斗极髙湖海小臣尸厚禄梦㝷烟雨一渔舠𥘉至遵化岀山风物便淸和森木如云秀霭多白水临流照踈鬓靑门折柳记柔柯重㳺化国惊歳月有象丰年占麦禾亦有黄公酒鑪在微官自要阻山河黄海棠淸隂不叹晩㝷芳缥缈缃云翠袖长蕚緑江花输带叶醉红蜀艳恨无香南州气味连三月东晋风流共一觞老眼寒来易愁絶温柔乞与醉中郷夜坐吾生有几事无涯清夜漫漫叹物华但愿闻钲似疲马可能粘壁作枯蜗只今雪屋重衾湿去歳梅溪醉㡌斜终得萧闲对床语靑灯挑尽短檠花槽声同彦髙赋糟床过竹春泉句他日人云吾亦云自爱淳音含太古谁传淸熘入南薫秋风几共橙香注晓月曽和鹤唳闻我欲婆娑竹林国洗空尘耳正湏君韩侯晁仲许送名酒渴心生尘以诗促之好在银缾秋露光借君云梦到枯肠解浇万里客愁破暂吐十年黄卷香江水苦揺梁苑梦海棠新学汉宫粧天东四月春如许坐待白衣投醉郷歩㝷野卉风烟草木照人明神药竒花问识名闻道东州有仙窟欲㝷根拨学长生癸丑歳秋郊漫漫黄云水清浅碧花无处乱鸣蛬此生愈觉田园乐梦里晓山三四峯入关宿昌平黄尘却送入关山自断何如二顷田记得鸣蛬碧花句蹉跎秋思又三年秋日风萤开阖度松隂松下飘然倦客心几点淸光照凉夜何时逺寺得幽㝷髙丽舘中二首蛤蜊风味解朝酲松顶云痴雨不晴悄悄重帘断人语碧壷春笋更同倾晩风髙树一襟淸人与缥甆相照明谢女微吟有深致海山星月緫关情西京道中来时緑水稻如鍼归日靑梢没鹤深莫忘共山买田约藕花相间柳隂隂银州道中小渡霜螯贱于土重嵓野菊大如钱此时最忆涪翁语无酒令人意缺然髙昌馆道中雨余嵓石古苔靑松里珠玑万业明渺渺緑畦看鹭立深深靑樾有蝉鸣黄海棠轻如红豆排冰雪一拂新鹅色更竒不觉浓隂破明玉有情谁解赏披离梅华的皪横枝爱老崔一尊长对画图开此生端有梅华分闲逺春风入手来蔡太常珪珪字正甫大丞相松年之子七歳赋菊诗语意惊人日授数千言天德三年进士擢第后不赴选调求未见书读之其辨博爲天下第一历澄州军事判官三河簿正隆三年铜禁行官得三代以来鼎钟彛器无虑千数礼部官以正甫愽物且识古文竒字辟爲编类官丁父忧起复翰林修撰同知制诰改户部贠外郎太常丞朝廷稽古礼文之事取其议论爲多大定十四年由礼部郎中出守潍州道卒有续欧阳文忠公集録金石遗文六十卷古器类编三十卷𥙷南北史志书六十卷水经𥙷亡四十篇晋阳志十二卷金石遗文跋尾一十卷燕王墓辨一卷传于丗国𥘉文士如宇文大学蔡丞相吴深州之等不可不谓之豪杰之士然皆宋儒难以国朝文派论之故断自正甫爲正传之宗党竹谿次之礼部闲闲公又次之自萧戸部真卿倡此论天下迄今无异议云野鹰来南山有竒鹰寘穴千仞山网罗虽欲施藤石不可攀鹰朝飞耸肩下视平芜低徤狐跃兔藏何迟鹰暮来腹肉一饱精神开招唿不上刘表台锦衣少年莫留意饥饱不能随尔軰撞冰行舡头傅铁撗长锥十十五五张黄旗百夫䄂手略无用舟过理棹徐徐归吴侬笑向吾曹说昔歳江行苦风雪扬鎚启路夜撞冰手皮半逐冰皮裂今年穷腊波溶溶安流东下闲篙工江东贾客借余润贞元使者如春风读史夏氏不无衅作孽生妖龙苍姬丁衰期玄鼋㳺后宫天心未悔祸坠此文武功檿弧漏天网哲妇䲭枭同狂童一何愚巧言惟尔从殷鍳不云逺覆车还蹈踪坐令周南诗悲入黍离风君㸔后庭曲曽笑骊山峯医巫闾幽州北镇髙且雄倚天万仞蟠天东祖龙力驱不肯去至今鞭血余殷红崩崖暗谷森云树萧寺门撗入山路谁道营丘笔有神只得峰峦两三处我方万里来天涯坡陁缭绕昏风沙直敎眼界増明秀好在岚光日夕佳封龙山边生处乐北山之间亦不悪他年南北两生涯不妨丗有杨州鹤读戎昱诗有作我家北潭边溪流卧衡门俗客自不来好客时开尊路人或不知云是渭南村底事半年别此怀谁与论来时西郊林木末秋未老借筯数归日廼复见冬杪心驰倚门望望我绵绵道慙愧戎子诗在家贫亦好感寓九宫名丗人制作归一夔逹乐不逹礼汉儒言足嗤古人寓意耳结髦持鍜鎚俗子未易识絶艺聊相推坐令编简门亦以专门竒堂堂张长史楷妙丗莫知谓予言不信愿视郎官碑风竹如水声好竹风浙浙流水声泠泠吾庐兼有此要是佳友生北䆫午梦断冷簟无飞蝇端疑故人至唤作寒泉鸣揽衣起徘徊自笑还自惊无须问形似自可名双淸荷香如沉水新荷翠参差十亩藏漪澜临风倚云盖过雨惊珠盘夕阳香四来坐我西栏干三径未论菊九畹空羞兰聊分海南珎炷之古愽山谁能品优劣待以季孟闲邻屋如江村斜川一壷玉川东三四家篱落半流水茁茁青蒲芽我爲水边㳺月魄舒晴华隔篱见灯火儿语时纷㧝想像泽南州寄兴栖云霞从渠非知音我意亦自嘉保德军中秋定羗城下河南流定羗城上三层楼使君置酒劳行役今夕何夕当中秋孤烟落日明天末汹涌碧云俄暮合惺惺骑马雨中归造物戏人无乃虐纨如戍鼓方三更梦回一室还虚明岀门惊笑遽如许浮云四卷秋天淸谁家髙㑹搴珠箔笑语声从云外落倦客明朝又短亭行人何似居人乐雪拟坡公韵门外黄昏噪晩鸦瑶尘细逐九云车丰年待作三登兆暮景重开六出花浊酒无人同此兴扁舟有客访谁家明朝试望东林树百尺寒梢倚玉义登陶唐山寺岭外髙槐驿路长岭头萧寺俯朝阳定知絶顶有佳处聊与廋藤㝷上方千里好风随野色一轩空翠聚山光道人底是怜行役不惜禅床坐午凉到广河淸漳节物似淸江不复莼鲈梦故郷历下果能留太白镜湖端是属知章身随客路常岑寂心与沙鸥共渺茫尚困马蹄三百里小舟聊欲过沧浪简王温父昆仲荷钿小小半溪香槐幄隂隂一亩凉飞絮乱将春色晩行云闲属暮山长求田巳喜成三径适意真堪寄一觞君是山隂换鹅手可无杰句傲风光秋日和张温仲韵二首琴里忘忧尽日弹百忧俱息夜𥘉䦨靑灯把卷逢真味緑酒倾尊破薄寒月色半留梧影上露华应到菊花团在家须信贫犹好梦想人间行路难照水踈林万木苍迎轩爽气一襟凉有时独听溪舂坐无事方惊昼景长云薄西山聊隐见烟撗白鸟去微茫可怜骑省多秋思拘士安能识大方和彦及牡丹时方北趋蓟门情见乎辝旧年京国赏春浓千朶曽开共一丛好事秪今归北圃知音谁与醉东风临觞笑我官程逺赋物输君句法工却笑燕城花更晚直应趂得马家红戏杨新城长短亭中竟日忙解鞍𥘉喜水云郷风前列席花钿秀雨后行厨杏粥香春色纷纷惊过眼歌声故故促传觞蓬莱殿下同年客定笑狂夫老更狂和曹景萧暮春即事瓮头春色开重酎门外春风改裌衣灼灼向来花又笑翩翩几处燕于飞山隂未辨羲之集沂上聊从点也归节物惊心遽如许却因观化识天机并门无竹旧矣李文饶甞一植之至今寺僧日爲平安报其难可知巳官舎东堂之北种碧芦以寄意因作长句靑君那肯頋寒郷试着葭芦拟汶篁有若何堪比夫子虎贲犹想见中郎色添新雨帘栊好声入微风枕簟凉他日东堂慙政拙只将此物当甘棠春隂城上春隂暗晩空城头山色有无中似闻啼鸟来幽树巳有㳺丝曳好风流水小桥归未得落霞孤鹜兴无穷林花不解东君意邀勒逰人未破红𥘉至洛中水北酴醿半欲芳长条十丈更余长春风得得怜覉客借与䆫拢六日香霫川道中扇底无残暑西风日夕佳云山藏客路烟树记人家小渡一声橹断霞千点鸦诗成鞍马上不觉在天涯饮陈氏第代主人留客风定息林叶雨晴开夕阳停歌方待月挿羽且传觞文举客常满次公醒亦狂更䦨君莫去促席就新凉寄通州王倅长夏少人事官闲帘户深枕凉秋入梦林宻翠交隂适欲非吾事谋闲遂此心絶交吾岂敢覔句识知音岀居庸乱石妨车毂深沙困马蹄天分斗南北人问日东西侧脚柴荆短平头土舎低山花两三树笑杀武陵溪葵花北墉开处叶森森政以多花负赏音小智区区能卫足孤忠耿耿秪倾心读史伯阳名迹丗人知太史成书未免讥不是道家齐物我岂容同传着韩非闾山西风絶境抚孤松千里川原四望通但恠林梢看鸟背不知身到碧云中十三山下村落闾山尽处十三山溪曲人家画幅间何日秋风半篙水小舟容我一蓑闲暮春陌上歌声枕上听秋千梧影两亭亭春风三月正花好晓日一竿𥘉酒醒即事竟日开编乐有余古人妙处不欺予胷中更着五千卷未到汉家城旦书燕山道中欵叚乗凉未五更徐河十里雾中行前村烟树望不见欲到忽闻鸡犬声独轮车重汗如浆蒲秸芒鞋亦贩商我自行人更怜汝却应逹者笑予狂燕南赵北困风埃投宿云居眼暂开明日都门选官路逢人羞道见山来太白捉月图寒江覔得钓鱼舡月影江心月在天丗上不能容此老画图常看水中仙雪谷早行图冰风刮靣雪埋屋客子晨征有底忙我欲题诗还自笑东华待漏满靴霜华亭图头无片瓦足无土不犯清波过一生钓得金鳞便归去依然明月大江撗画眉曲楼外春山几点螺楼头望处染双蛾不知深浅随宜否却倩菱华问眼波小合新裁寄逺书书成欲遣更踟蹰黛痕试与双双印封入云牋认得无纎叶斜撗蜀柳条拂成风思自妖娆元和才子才犹拙只对春风咏舞腰画手新翻十様图西廵故事出成都凭君列置华堂上与问丹靑解语无龙尾云根玉作纹纹间有月半痕新若爲唤取文姬軰分付云䆫笔下春未识春愁识晓酲娇啼恰恰似雏鸎日髙阿母嗔粧晩促画鸦儿转不成时丗华粧巧闘春张卿态度独清新五陵年少多才思数点章台走马人髙内翰士谈士谈字子文一字季黙宋韩武昭王琼之后宣和末任忻州戸曹仕国朝爲翰林直学士皇统𥘉预宇文大学之祸有蒙城集行于丗如云寒花贪晩日瘦竹强秋霜又题禹庙云可怜风雨胼胝苦后丗山河属外人时人悲之子公振字特夫亦有诗名梨花中原节物正梨花配寒食黄昏一雨过满地嗟狼借塞垣春巳深花事犹寂寂朝来三月半𥘉见一枝白烂熳雪有香珑松玉仍刻芳心点深紫嫰叶裁轻碧懒慢不岀门双缾贮春色殷勤遮老眼邂逅慰愁夕一樽对花饮况有风流客酒䦨思故郷相顾空叹息将赴平阳诸公祖席灞桥波似箭南浦草如裙此夜灯前泪他年日暮云醉和醒一半悲与笑相分莫作阳关叠愁多不忍闻予所居之南下临短壑因凿壁开牕䂓爲书室坐获山林之趣榜曰野斋且作诗约诸友同赋我本麋鹿姿强服冠与簪束缚二十年梦寐㳺山林朅来古晋国官舎南城隂凿壁取踈豁开䆫舒滞淫山光射几席野色供登临怡颜眄庭柯明目増遥岑草木逓荣落云烟自浮沈玩彼物色变感此歳月侵兀坐独无人窥檐啭幽禽谁知城市中门若郊居深巷陋颜子乐地偏陶令心一室亦何有狼籍书与琴晴晖朝徙倚皎月夜相㝷欲赋伴牢愁先爲梁父吟诗成輙自和酒熟时孤斟结茅会有期种竹当及今日来官更忙尘埃满衣襟暮归唯惫卧筋力殊不任常思返邱壑岂愿纡朱金遥知北山处猨鹤余淸音春愁曲压花晓露万珠冷金井咿哑转纎绠寳阶寂寂苔纹深东风揺碎缃帘影芙蓉帐煗春眠重外啼莺唤新梦推枕起来娇翠颦一线沈烟困金鳯㳺丝飞絮俱悠扬慵倚绣牀春昼长郎马不嘶芳草暗半筛急雨飞横塘次韵东坡定州立春日诗柳色看有未梅花折巳堪流年空客恨旧事与谁谈落日窥愁絶东风半醉酣云深归晓鴈水暖浴春𧖟从事终无愧空餐色有慙家山方杳杳官府谩覃覃隐几心犹静焚香鼻观参语新怜鹊喜声鄙恶鸱贪旅迹何时定归心不厌南佳辰近烧烛盛事忆传柑学业虚千卷生涯寄一庵谁能弔双影无月不成三集东坡诗赠程大本十围偏腹贮天真谋道重来不计身公业有田常乏食陶潜无酒亦从人异同更莫疑三语饥饱终同寓一尘待我南㳺载君去扁舟归钓五湖春晓起戯集东坡句二首簟纹如水帐如烟一榻清风直万钱困卧北唿不起老夫风味也堪怜清风终日自开帘吏散空庭雀噪檐午醉醒来无一事地偏心逺似陶潜秋兴鼓角边城暮关河古塞秋渊明方止酒王粲亦登楼揺荡伤残歳栖遟忆故邱干坤尚倾仄吾敢叹淹留村行墟落依林莽茅庐出短墙儿童避车马父老馈壷浆半湿田新雨犹靑枣未霜逢人问丰歉一一叹声长不眠不眠披短褐曳杖出门行月近中秋白风从半夜淸乱离惊昨梦漂泊念平生泪眼依南斗难忘故国情秋晚书怀肃肃霜秋晩荒荒塞日斜老松经歳叶寒菊过时花天阔愁孤鸟江流悯断槎有巢相唤急独立羡归鸦早起晓起先乌鹊愁多竟不眠风霜严塞草星月淡秋天落叶亲擕帚垂缾自汲泉禁门朝万马魂断忆当年春日遟日回轻暖东风扫积隂客愁眉上见春意柳边㝷健犊躬耕计归鸿去国心醉郷如可隐㑹放酒杯深庚戌元日旧日屠苏饮最先而今追想尚依然故人对酒且千里春色惊心又一年习俗天涯同爆竹风光塞外只寒烟残年无复功名望志在苏君二顷田次伯坚韵公道向来唯白发浮生何处用黄金东风吹散三年恨春色惊回万里心急景只教人貌改沧溟不放酒杯深异时傥及公荣酌凖拟归来卧柳隂次韵饮嵓夫家醉中作月中招得饮中仙草露吹风洒净便地有溪山真可乐人如冰雪自无眠淸新李白诗能胜勃率张凭理最玄功业本非吾軰事此身聊复闘樽前晚登辽海亭登临酒面洒淸风竟日凭䦨兴未穷残雪楼台山向背夕阳城郭水西东客情到处身如寄别恨他时梦可通自叹不如华表鹤故郷常在白云中风雨宿江上风雨萧萧作暮寒半晴烟霭有无间残红一抹沉天日湿翠千重隔岸山短发不羞黄叶乱寸心长羡白鸥闲涛声午夜喧孤枕梦入潇湘落木湾棣棠闲庭随分占年芳袅袅靑枝淡淡香流落孤臣那忍看十分深似御袍黄雪簌簌天花落未休寒梅踈竹共风流江山一色三千里酒力消时正倚楼苦竹宻叶脩茎雨后新肯因憔悴损天真淸如南国纫兰客痩似西山採蕨人睡起平生心性乐踈慵多病追欢兴亦空睡起不知春巳老一帘红雨杏花风杨花来时官柳万丝黄去日飞毬满路傍我比杨花更飘荡杨花只是一春忙道中鸣鸠逐妇妇欲去燕子引雏雏不来树底树头千点雨山南山北一声雷丙寅刑部中二首丗事邯郸枕归心渭上舟衅来无朕兆意外得俘囚忠信天堪仗淸明泽自流藜羹犹火食永愧絶粮丘幽囚四十日坐稳穴藜床缧绁元非罪艰难巳备甞全家音顿阻孤枕梦难忘㑹有相逢日牵衣话更长二月十一日见桃花鸣鸠天色半晴隂竹屋松䆫老寸心闭户不知春早晩桃花红浅柳靑深志隐轩家居潇洒似江村花草侵堦水映门元亮结庐山挂眼孔融好客酒盈尊肯敎轩冕移心志未厌林泉入梦魂我亦平生倦㳺客一㕓无处问东屯偶题羡他田父老于农逺是㽵西与舎东不似宦㳺情味恶半生常在别离中马御史定国定国字子卿茌平人唐中令周裔孙少日志趣不凡宣政末题诗酒家壁有苏黄不作文章伯童蔡翻爲社稷臣之句用是得罪亦用是得名阜昌𥘉逰历下亭以诗撼齐王豫豫召与语大恱授监察御史仕至翰林学士石鼓自唐以来无定论子卿以字画考之云是宇文周时所造作辨余万言岀入传记引㩀甚明学者以比蔡正甫燕王墓辨𥘉学诗未有入处梦其父与方寸白笔从是文章大进自号荠堂先生有集传于丗宿田舎狂风作帚扫春隂投宿田庐话古今尊俎只如平日事干戈方识故人心凄凉一树梅花发迤逦千门柳色深天子蒙尘终不返酒酣相对泪沾襟清平道中棘林苦苣野花黄一马骎骎渡漯阳别墅酒旗依古柳点溪花片落新香伏波事业空归汉都护田园不记唐今日清明过寒食又将书劒客他郷登历下亭有感男子当爲四海逰又携书劒客东州烟撗北渚芰荷晚木落南山鸿鴈秋富国桑麻连鲁甸用兵形势接营丘伤哉不见桓公业千古遶城空水流长相思历历春阳𬒳群木白沙浅水明如鹄结庐聊可障雨风学道未能充耳目故人家居紫翠傍枳篱日落青山长歳云晏矣不可见望尽楚天飞鸟行客怀结发㳺荆楚劳心惜寸隂草长春迳窄花落晓烟深糓旱惟祈雨年饥不问金三齐虽淡薄留此亦何心招康元质此生依着定如何不傍耕畴即钓蓑北阜平芜随鸟逺东湖新涨与天多诗成重墨题飞叶睡起轻芒路软莎犹有客愁销不尽风轩茶灶待君过雨晴离开化寺涧谷流秋水楼台入暮寒连城遭雨积一日得泥干利劒青鲨室名驹白铁鞍回头栖隐地风树响珊珊秋日书事南山悠悠去天尺雀寒未晩争投棘野人篱落不胜荒溪欲絶流堆乱石小园𬞞药知有无未免杖藜烦两屐雾蒙甘菊细茎紫风动牵牛晩花碧邻舎翁归竹几空秋天日落松䆫寂小盃翻酒足自娱闾巷浮沉真可惜读庄子吾读漆园书秋水一篇足安用十万言磊落载其腹北风熟柤梨冷日照鸿鹄人生固多事端坐至秉烛雪霁髙巖旭日吐深頳雪霁楼台白玉京独往南塘探春色琵琶花下竹鸡鸣寒食燕泥半落乌衣巷柳色全添緑绮䆫且伴丁香过寒食弄晴胡蝶一双双杨休烈村居篱落牵牛放晩花西风吹叶满人家闭门乆雨靑苔滑时见鸳鸯下白沙㳺何氏园八尺龙虵薜荔墻瘦松踈竹更苍凉梅花映水无人见隔岸飞来片片香四月十日遇周永昌二首竹里㳙㳙雨未晴日髙䆫牖受虚明数家燕雀青雏出是处园林緑颗成贫觉酒盃真有味病思丘壑岂无情东山旧隐许相过他日秋原看耦耕㓜时种木巳巢鸢犹向花前作酒顚郭外靑山招晓岀圃中明月照春眠丗无蘓黄六七子天断文章三十年今日逢君如旧识醉持盃杓望靑天过李湘数树髙槐散乳鸦时于缺处见黄花凉风不断如流水相对胡床坐日斜雪红楼翠瓦不禁寒欲剪梅花去路难净扫竹亭聊饮酒恰如明月照金盘怀髙图南刘义一狂士尚得韩愈知君才百刘义知者果其谁三随计吏贡蹑屩㳺京师文章善变化不以一律持碧海涵万类青天行四时去年髙唐别河柳揺风枝今年清明饮髙花见辛夷兹来又几日军檄忽四驰尺书无处寄相见果何期白日开龙虵黄尘笳鼓悲春风独无忧吹花发江湄一杯送归鴈万里寄相思送王松年之汶上去去东平道飞辕不可攀地邻邾子国天近穆陵关问俗徴前事移家卜好山溪堂醉花月春兴几时还香严病中九州四海尽行路万户千门非我家金弹不徒惊燕雀春雷终待起龙虵题崇子中庵羡君髙节似陶潜五亩园林老不添遯丗人情虽淡薄开门秋色自清严案头黄卷香终日砌下苍苔雨一檐后夜中秋更应好隔䆫云木看飞蟾郢州城西秋江白水浪花麁墟落人归鸟自唿新月髙城三百雉角声吹彻小单于送图南壷觞送客柳亭东回首三齐落照中老去厌陪新客醉兴来多与古人同戍楼藤角垂新緑山店柽花落细红他日诗名满江海荠堂相见两衰翁秋日书事井边薏苡吐秋珠舎下瓜区杂芋区丗道未夷聊小隐不湏辛苦着潜夫村居溪头梅是去年花闲日𥘉长迳竹斜向晩孤烟三十里不知樵唱落谁家蚕蠋成蛾桑柘稀海棠花发照牎扉离骚读罢无人㑹独立溪南看夕晖五月南风化蟪蛅野塘晩笋未成蒲柽花落尽红英细沙渚鸳鸯半引雏柿叶经霜菊在溪天寒落日见鸡栖田家有客篘新酒红叶萧萧盖芋畦歳暮行人竟不来空吟溪树觅寒梅何时消尽关山雪収拾春风入酒盃宣政末所作二首蘓黄不作文章伯童蔡翻爲社稷臣三十年来无定论到头姦党是何人山杏山桃取次开红红白白上楼台移将海底珊瑚树乞与人家也不栽中州甲集卷终中州集翰苑英华中州集卷二中州乙集第二祝太常简张子羽朱諌议之才刘内翰着施内翰宜生朱葭州自牧孙内翰九鼎刘修撰彧赵内翰可刘西嵓汲刘内翰瞻郝内翰俣张郾城公药任南麓询冯临海子翼史明府旭边内翰元鼎李丞旨晏王都运寂莲峯真逸乔扆祝太常简简字廉夫单父人宋末登科国初倅某州仕至朝奉郎太常丞兼直史馆有呜呜集行于丗其诗说有云予政和丁酉任洺州敎官是时括苍鲍慎由钦止出所注杜诗说天王守太白守读如狩于河阳之狩髙秋登寒山南望马邑州马邑州在城州界予捡唐书志宝应元年徙马邑州于塩井城钦止爲有据矣旧注马邑属鴈门与杜子美作诗处全无关渉后人遂谓王源叔谬于牵引不知源叔𥘉不注杜诗予识其孙彦朝彦朝不说杜诗非其大父注盖彦朝不学见流俗皆读旧注因而认有可叹可叹好问常以此问赵礼部赵云廉夫前軰必不妄试更考之今日见吴彦高东山集有赠李东美诗引云元祐闲秘阁校对黄本邓忠臣字愼思余柳氏姨之夫今丗所注杜工部诗乃愼思平生究竭心力而爲之者镂板家标题遂以託名王源叔翰林两王公前后记初无一语及此注而后记又言如源叔之能文止作记于后则源叔不注杜诗爲可见矣举丗雷同无爲辨之者宣和近贵李东美有才藻善行书且喜作小楷所冩杜集精宻遒丽有足嘉赏爲作古诗一篇帋尾因记邓公事后人闻此其谁不疑然予少时目击不可不识姑以告李侯非求信后人也彦髙此说正与廉夫合近歳得浙本杜诗是源叔之孙祖宁所传前有序引备言其大父源叔未甞注杜诗廉夫彦髙益可信故併记于此廉夫诗甚工如赋雪云云屋无寒梦油灯有细香书怀云白发浑无赖朱颜更不回遮眼细书聊引睡扶头浊酒㝡关情此类甚多舟次丹阳舩头东下趂晨钟舩外清霜气暗通断鴈声归烟霭里孤㠶影落月明中隋河波浪千年急梁苑池台一旦空试问碧堤无限柳败条衰叶几秋风下第鱼台东寺病眼逢花亦倦开流鸎飞去悮相猜多情却爱僧堂燕才得春风却再来靑奴名实于人不可诬马牛我亦受人唿丗闲物化多难晓谁爲此君爲此奴杂诗雨后淸寒满袖风鴈声南去暮云浓秋来𣏌菊能多少欲助盘飡自不供榴花娇欲闘罗裙石竹开成碎缬文更有戎葵亦堪爱日烘红脸酒初醺虚极斋独坐虚斋长铗短灯檠明月当䆫夜气淸却掩尘编时闭目胡床独坐听秋声相国寺钟寒鸡缩颈未鸣晨巳听舂容入梦频未必佛徒知警悟秪能唤起利名人春日鸎语相喧浩荡春落花细点禁街尘㳺丝飞絮狂随马遟日和风欲醉人夏雨电掣雷轰雨覆盆晚来枕簟颇冝人小沟一夜水三尺便有蛙声喧四邻和常祖命着书不得自名家卷里蝇头散眼花未用一杯张翰酒正须七椀玉川茶操笔文章学古风生平羞与腐儒同相如虽有凌云赋不及东方射守宫捡旱草树连云緑间黄年饥村落自荒凉晩蝉抱树声声急野菊迎人细细香张子羽子羽字叔翔东阿人马定国荠堂集载其师友六人其一香严可道上人题比阳道边僧舎云山头翠色僧房静山下红尘客路长五月行人汗如雨岂知髙处有清凉其一鲜于可字东父蜀嘉州人从祖侁父之武皆有名于时东父诗有小雨润履綦花气袭芳襟十里靑山堪布屐半篙春水巳胜舟之句其一髙鲲化字图南平原人少有能诗声如盘中酒影金蛇活与流虹聚石矼之句皆竒怪不凡其一王景徽字彦美祁国文献公溥之后赠定国诗云㵎下松杉巳蔽牛溪中苹藻可供羞故郷未有终焉计欲指吴山归去休其一吴縯字子长东平人文肃公奎之孙年三十以食贫暂仕即归隐于鱼山狼溪之侧寄定国云情驰夏日流目断晩云碧新诗从何来逺自金马客雄深作者意奔轶古人迹名髙四海望发未一茎白应嗤穷途士抽簪老泉石采蕨在南山驱牛向东陌劳生岂不苦衣食迫晨夕膏粱无宿怀茅茨得真适卒歳将何求一饱惟力访国城石氏云昔我访君处树凉炎暑收今君访我来城空残雪留经时少乗兴两至皆空投茅茨隔溪上车马度城头不闻机杼声但听溪水流向来方圎翁曽伴此中游近闻大梁至京尘满衣裘相思懒归歩落日风飕飕山居云西首鱼山崦北连黄石祠崇冈在东南我家山北陲地僻少人事终朝掩柴扉尊酒不常得书卷聊自怡春风数日来处处生蕨薇寸心复何累一饱良可期当年终南人捷径以贻讥知我无心者岂顾悠悠辝拟渊明贫居云凄其歳云暮北风无时休晨兴倦薪水夜寐乏衾裯缺月正裴回宿鸟频啁啾欲无憔悴叹奈此霜霰秋松楸脱兵火环堵且淹留闭门念袁安守贱弔黔娄坐读贫士诗吾乃渊明俦溪上招王仲先云幽居复何爲冬来性成懒柴门俯淸溪寸歩出亦罕今晨偶携杖爱此晴日暖寓目随所之行到南溪畔背隂雪犹积向暖冰全冸搘頥卧石上仰靣苍崖断泉声何从来乍喜两耳换平分意甚遟斗落势方悍坐来百虑忘还惜日景短尘寰多忧虞中林足闲散故人恋明时归休苦遟缓幅巾来何时临流话幽欵叔翔亦其一也定国谓叔翔于文章无所不能甞仕国朝官洛阳云㳺龙门访潜溪僧舎入谷访精舎钟声先逺闻阳光时翳竹泉脉俄当门山僧禁足乆瞑目诵微言要知鹿台寺但指山头云䇿杖御栝西幽兰秀荆榛风烟浩难及薄暮花纷纷宿宝应重嵓烟霭合宝合春风暮山深月影遟坐乆识归路伊昔府中彦征骖同夜驻徂年能几时变灭等惊雾禅房伴茗饮岂待酒中趣卧来淸不寐瘦鹤警宿露㴝明觅旧题松间宛如故寿张和滑益之理发秋庭趂夕阳静中谁可共传觞云横故国三年别水遶孤村六月凉病眼只贪书味永渴心频梦橘奴香鱼山早有终焉计少日应容解印章朱諌议之才之才字师美洛西三郷人宋崇宁闲登科入齐爲諌官坐直言黜爲泗水令㝷乞闲退寓居嵫阳因而家焉昆弟数人皆有文名师美自号庆霖居士有霖堂集传于丗如云鲁甸分鸿影齐山入马蹄门静堪罗雀书成不换鹅雨过好花红带润日长嘉树緑移隂此类甚多子澜字巨观南越行南越太后邯郸女皓齿明眸照蛮土珊瑚爲帐象作床锦繖髙张击铜鼓太液池内红芙蓉自怜谪堕蛮烟中㶚陵故人杳无耗深宫独看南飞鸿随儿作帝心不愿惟愿西朝栢梁殿茂陵刘郎亦可人遣郎海角来相见金猊夜燎龙涎香明珠火齐争煌煌番禺秦甸隔万里今夕得遂双鸳鸯白首相君佩银印干戈欲起萧墻衅莫言女子无雄心置酒宫中潜结阵汉家使者懦且柔纎手自欲操霜矛孤鸾竟落老枭手可怜空奋韩千秋楼舩戈铤师四起或出桂阳下漓水越郎追斩吕嘉头九郡同归汉天子尉他坟草几畨靑覇业犹与炎洲撗玉玺𥘉从真定得黄屋却爲邯郸倾五羊江连湘浦竹娇魂应伴湘娥哭后薄薄酒薄酒可以谋醉不必霞滋玉味麁布可以御冬不必狐貉䝉茸丑妇可以肥家不必楚女吴娃独夫长夜商祚讫羲和湎淫紊天历李白跌宕三百盃阮籍沈醟六十日眠瓮吏部寡廉耻解貂常侍隳法律傥使饮薄酒未见有此失秦昭狐腋几丧首郑藏鹬冠贻厥咎尨裘金玦岂不哀绣衣朱襮固无取皆縁麁衣恶不御贾祸招讥亦何有夏姬灭两国骊姬祸五丗捧心颦眉亡夫差堕髻啼粧败梁兾丑妇似可恶终不至顚沛劝君饮薄衣麁娶丑妇此乐人间最长乆薄酒麁衣吾何悲丑妇自丑吾不知道眼混圎宜不二媺恶妍陋无殊归瓦罍石臼斟吾酒脱粟藜羹皆可口醉境陶然无后忧玉盌浮蛆彼何有汉文天子犹弋绨士服麁布乃所宜要绳屐葛同一煖霞縠冰纨徒尔爲无塩如漆后齐桓孟光举臼配伯鸾古来倾城由哲妇有德乃令家国安我能遣妇缝麁对妇饮薄傍人大笑吾不恶寓言兽有善触邪草有能指侫兽草非有心不移本天性前王着臣冠俾尔効端鲠如何不称服触指反忠正吾欲取二物豢植列台省一令邪侫徒奔逃亟深屏风雨晦时夜鸡鸣有常声霜雪枯万干松栢有常青内守𥘉巳定外变终难更若人求丗利浮沉无定情俯仰効槹低昂甚权衡反出木鸟下徒爲万物灵谢孙寺丞惠梅华我来泗水上居与墟墓邻弥望多枣栗碍眼昏荆榛忽忽度歳月不知时巳春朝来佳公子遗我梅花新秀色照牎几妙香袭衣巾莽如瓦砾场惊赌琼瑶珍念昔客江南千树临江津吴侬不知贵但与桃李伦自从堕东土梦绕江之濵叹彼和鼎实亦复生不辰穷愁坐空山犲虎杂鳯麟此赠意不浅难爲俗子陈次韵东坡跋周昉所画欠申美人巫崃昭君有竒色毛生欲画无由得但作东风背靣身看来巳可倾人国朝来睡起鬓发垂手如春笋领蝤蛴绣帷幽梦断难续想像翠黛颦脩眉春光三月浓于酒燕燕双飞鸎唤友不敎腻脸露桃花且喜腰支似杨柳君不见汉宫多病李夫人转靣不顾君王嗔古来画工画意亦自足烟雾玉质何由眞暴雨掣电奔雷晻霭间崩腾白雨袭人寒頺山黒雾倾浓墨倒海冲风㵼急湍势似阳侯夸海若声如项籍破章邯炎歊一濯须臾耳巳看天围碧玉宽宿闲廐淡烟衰草慵回首晩日残霞欲断魂脱帽卸鞍投逆旅萧萧黄叶水边村十月十五日夜作连珠诗四首披衣开戸几宵兴永夜无眠魂九升坐觉飞霜明瓦屋天如寒鑑月如冰天如寒鑑月如冰僵卧家僮唤不譍却忆少年逰太学萧然独对短檠灯萧然独对短檠灯引睡翻书睡几曽自笑年来忧患熟跏趺真作坐禅僧跏趺真作坐禅僧不学䆫间故纸蝇湛若琉璃含宝月此中无减亦无増卧病有感二十韵臯苏粲园英泽芝纷水叶赤弁舞纎肌黄𫀆缓老颊鸣飞各有适吾独嗟衰薾齿发乆巳踈又复失调燮梁肉谢鼎俎参苓富巾箧葵扇风未来桃笙汗初浃呻吟和哀蝉梦寐追化蝶抚枕念平生丗故饱更渉弱龄负竒志匈蜺蟠炜晔夜徯傅嵓访朝待渭濵猎荀爽歳九迁康侯日三接功业着钟鼎声名垂史谍那知事大谬举趾得踬跲多难集暮年百愿亡一惬寒灰消寸心淸泪腐双睫坐令孤鹏骞化作瘴鸢跕忧来复自慰人生几荚唿吸过百歳俯仰失千刼乗流须纵櫂遇坎即停楫些语不成骚商歌鼓长铗复用九日诗韵呈黄寿鹏忽忽天星二十九当年曽醉琼林酒春风射䇿紫垣深犹记灵和殿前柳与君虽异千佛名出入南宫同戸牖春蚕食叶七千人看君运笔如挥帚妙龄忠气轶衡嵩余子纷纷真培塿那知晩莭岱阳城白发苍颜两闲叟君材有如万斛舟顾我碌碌才筲斗时穷壮士或饭牛遇合封侯起屠狗东皐有田供王赋天寒且辍扶犂手寂寥圭窦对书册火冷灯青夜方乆先生乗兴肯相过亦有青钱沽玉友七夕长短言牛不可以服箱女不可以成章其名则然实岂尔政如箕斗难挹扬河汉特水象安有波浪爲津航惟鹊乃巢居讵能上天构桥梁星经有躔次东西永相望今夕复何夕乃谓合并如鸾凰一人唱诞惑万丗浪令儿女争猖狂瓠牛载槃何等秩金梭掷地殊荒唐吾命有贵贱吾性本直方探官与乞巧是岂吾所臧何如举酒邀明月更遣清风屏炎热星光落盏黄金空露华糁袂眞珠滑我方幕天席地醉兀兀痴牛騃女知何物水月有兴明月落湖水天渊体俱一浩荡碧琉璃奁此寒玉璧微风触湖波合散作六七浮光逐水纹金蛇势盘诘人心湛寂初与月同淸质外累一汨之万态纷殊迹因知养心者无爲风浪失刘内翰着着字鹏南舒州皖城人宣政末登进士弟归朝预铨调碌碌州县年六十余始入翰林充修撰出守武遂终于忻州刺史皖城有玉照郷旣老号玉照老人示不忘本云次韵彦髙即事福威看九落笔削在麟经中道亡三鑑危时忆九龄网罗无处避鼙鼓不堪听身逺辽阳渡心怀岘首亭脱巾头半白倾盖眼谁青断鴈西风急潸然涕泗零顺安辞呈赵使君太平时丗屡丰年胜事空闻父老传郭外桑麻知几顷舩头鱼蟹不论钱六朝兴废渡河年旧国归来更黯然八月边城山未雪芦花借借巳漫天次韵玉子愼玉田道中一首兼呈韩公美阁老东晋风流属子猷开元峭直让韩休丝纶对掌惊三隽樽酒更酬失四愁古道隂隂槐树老归鸿杳杳荻花秋浩然诗思天涯逺月满江南小谢楼出榆关羽檄中原满萍流四海闲少时过桂岭壮歳出榆閞竒祸心如折覊愁鬓巳班楚累千万亿知有几人还渡辽身隔辽东渡心怀冀北群㑹归苏属国却忆范将军风阵撗秋鴈雷声吼夜蚊方言莫相笑唐梵本殊分至日乱离南国忽经年一线愁添未死前心折灵台候云物眼看东海变桑田燕巢幕上终非计雉畜樊中政可怜安得絶云行九万却骑鲸背上青天次韵彦髙暮春书事平生漫浪老清晖却扫丘园属少微丗乱伤心青眼旧天涯流泪白云飞羁愁只忆中山酒贫病长悬子夏衣泽畔行吟谁念我秪应形影自相依寄题张浩然松雪楼入座山光秀玉柯岸巾絶景意如何瘦来岂爲寒松句和寡还惊白雪歌地近云烟来鹤驾檐髙星斗㵼银河悬知老子登临处渺渺沧波月色多次韵彦髙占雪天秋鼔南风云海飘暮雪三春犹泫寒九夏那苦热土圭测中气甞闻先儒说穷发多异冝泥古诚亦拙吴侯擅六艺名宦端不屑晚歳登泰山蚤巳探禹穴千歳可坐致不待数旬月重隂畏坎䧟五阳欣夬决君子方履霜渠肯蹈覆辙鸡猪与鱼蒜幸可充朝餟枕上言怀九土将分裂中原政扰攘孰爲眞汉相却忆假齐王晋室迁神鼎梁园作战场可怜羁客梦夜夜在家郷再和彦髙否泰由来在歳星谁听叩角作商声一朝汉魏成今古百口燕秦隔死生雉堞仅能逃病妇鴈书犹记作团兄雪云埋尽辽西路有酒如淮奈此情闻鴈千里寒云卷朔风当轩月午鴈书空烦君爲报江南客顦顇辽东更向东闺情二絶天边北斗又回春愁絶龙沙任酒醺万里巫山归梦断不知何处觅行云蕙帐金炉泠篆烟故山春草几芊芊只今唯有潇湘月万里相随照不眠过白沟趂顺安万折狂澜肯倒流归心梦寐在东周平生快意君知否今日驱车过白沟题御城寺壁一径埋云草树荒石麟苍藓卧田桑汉家陵阙今何在洛水嵩山满夕阳月夜泛舟浮丗浑如出岫云南朝词客北朝臣传邮扰扰无虚日吏俗区区老却人入眼青山看不厌傍舩白鹭自相亲举杯更欲邀明月暂向尧封作逸民病中寄楚卿月满江楼午夜钟多情多病一衰翁行云不道无行雨只恐相逢是梦中送客亭十年羁旅鬓成丝千里淮山信息稀送尽长亭短亭客且看庄舄几时归病中言怀呈韩给事潦倒淮山客金台五见秋退飞嗟宋鹢畏暑甚吴牛问疾怜摩诘分曹类子猷自惭无补报只合隐林丘伯坚惠新茶緑橘香味郁然便如一到江湖之上戏作小诗建溪玉饼号无双双井爲奴日铸降忽听松风飜蟹眼却疑春雪落寒江黄苞犹带洞庭霜翠䄂传看緑叶香何待封题三百颗只今诗思满江郷文季侍郎得緑蕚香梅子文待制有诗辄亦同赋一枝蕚緑冠群芳潇洒犹疑楚岸傍香骨痩来冰蘂细梦魂清处月波凉赓酬便合成千首醒醉宁须计百觞撗玉叫云吹不尽只敎今古洗离肠施内翰宜生冝生字明望浦城人宣和末爲颕州敎官仕齐仕国朝官至翰林学士自号三住老人有集行于丗赋柳云朱门处处临官道流水年年遶禁宫草书云临池翕忽云雾集舞劒浩荡波涛飜山谷草书云行所当行止当止错乱中闲有条理意溢毫揺手不知心自书空不书帋社日云浊涧廻湍激青烟弄晩晖縁随春酒熟分与故山违社鼔喧林莽孤城隐翠微山花羞未发燕子喜先归又云割少诙谐语分均宰制功灵祇依古树醉叟泥村童万里开耕稼三时顺雨风行春从此乐着意酒盃中𥘉在颕州日从赵德麟㳺颇得苏门沾丐云柳魏王堤暗雨垂垂还似春残欲别时传语西风且停待黛残黄浅不禁吹无题唱得新飜稳贴腔阿谁能得肯双双天宁寺里尊前月分擘清寒入小牎盆池盆池㶑灔䕃芭蕉点水圎荷未岀条分得江湖好风景断云飞去晩萧萧平阳书事春寒窣窣透春衣㳂路看花缓辔归穿过水云深宻处马前蝴蝶作团飞朱葭州自牧自牧字好谦棣州猒次人皇统中南选宋端卿榜登科大定𥘉以同知晋宁军事卒官有诗云寒天展碧供飞鸟落日留红与断霞又云水禽孤影白霜果半腮红海气升孤月嵓姿起暝烟山雪㝷崖断林烟逐树伭灯残星在壁霜重水漫衾句法之工类如此病起书事牢落衰年病转侵医编药褁废闲吟卧销白日尘凝屦起对青铜雪满簪霜后痴蝇看老态天边倦鸟识归心维摩不岀文殊去门巷萧条翠藓深晨起趋省邻鸡一鸣仆再唿三星巳在东南隅霜风遶屋伺我岀布衾尚欲留须臾才踈性懒真勉强饥寒见迫谁能逋山灵笑我眞有谓能使我庾如陵乎自鄜州归至新市鎭时方渡险喜见桑野誾山自天降爲田洛水自瀑舒爲渊山川险尽鞍马稳昔居橰今乗舩三年官业无毫髪万里装囊更萧瑟归来何以谢郷闾细说艰难爲土物自鄜州罢任归宿渑池道中有虎爲暴崤山之阿渑之浒行路萧条正艰阻日落山空涧水哀市门静闭防饥虎前年张茅杀饷妇今歳食驴断行旅我来万里逐一官安可不戒爲汝脯昼持弓矢夜枕戈静匿儿童防笑语白额将军莫笑人丗无刘琨当畏汝趂鄜州过湖城县武帝望思台在焉寒骨千年饮恨埋余哀空寄望思台纵令曲沃精魂见宁与商山羽翼来赵虏典刑何足正周公画像可怜开忍心本自穷兵起巫蛊焉能作祸胎晋宁感兴莫将官况说葭芦一味萧条称鄙夫老圃不禁𬞞代肉樵丁还喜炕连厨儿音半巳渐秦晋郷信无因接鲁洙三见秋风落庭树年年归意负莼鲈年节岚州席上赠同知王子直中散别时风雪暗龙津一梦经年复见君去国光隂虽易得夹河形势且平分心如征马常嘶代身伴秋鸿却渡汾此日一樽难惜醉新年风景旧知闻送鄜州节判任元老罢任东归长涂冰雪歳峥嵘客里那堪送客行万里归心应接淅一樽别酒且班荆春生汶水庭闱近人去雕隂幕府轻欲仗征鸿寄消息地寒不肯过边城都骑骎骎指汶阳关门应识弃繻郎暮寒烟浪归期阻细雨檐花饮兴长束带暂爲彭泽令曳裾休忤汉梁王边城情味君应㑹爲说无憀与故郷小雨不岀宁海司理㕔吏散庭空鎻碧苔冷官门戸几曽开踈踈细雨槐华落寂寂虚堂燕子来多病始知穷有鬼独贤方觉仕无媒故园抛掷奔驰外刚道江山未放回过浑源留别田仲祥同知节使金台前梦杳无踪一阻云山莫计重双鲤附书常不达两萍浮海偶相逢燕南落日车分辙代北春风酒满钟明日去留牵丗务灯前谈笑且从容刘仲规挽辤富贵康强九十春公归无憾我伤神人间秀气还嵩岱梦里行年属巳辰名姓空留耆旧传衣冠不见老成人凄凉通德门前路无复青蒲褁画轮访山寺僧踏破苍苔叩竹扃晩晴庭院有余清幡腰落日红千飐檐际遥岑翠一撗种秫公田聊卒歳栽莲僧社拟投名从今兴熟频来往未信斋钟午后鸣谢吴堡知寨安巨济赠帋百幅百幅溪牋逺见羞故人佳饷若爲酬幸将晩节收鱼网未得良工起鳯楼柿叶学书差足慰芸香辟蠹㑹须求挥毫不见云烟落愚贾操金愧暗投淸河道中暮归缓辔溪边喜乍晴夕阳流水浸孤城川平佛塔层层见浪稳商舟尾尾行十里烟霞随野歩两崖禾黍撼秋声雨旸虽有丰年兆久客都无地可耕晚泊济阳江北秋隂一半晴晩凉留与客襟淸水边画角孤城暮云底残阳逺树明旅鴈爲谁来有信断蓬如我去无程寥寥天地谁知巳村酒悠然只独倾冬日拟江楼晩望万里长空淡落晖归鸦数尽下楼遟山如骇浪髙伭涌天佀寒灰黯淡垂紫塞西撗连统万黄河东下接汾睢此邦形势雄今古只与羁人百不宜对雪寂寂袁安舎柴门雀可罗靑旃无旧物黄竹有新歌罢饮瓢仍弃供吟笔旋呵殷勤扫荒迳尚忆子猷过郊行缓辔㝷春水一涯㝡怜朝雨浥轻沙小溪烟重偏冝柳平野云垂不碍花靑眼歩兵元好酒黒头江令未还家兴长不觉归来晩过尽城头阵阵鸦和郭仲荣郡城秋望城髙野阔思何穷人在西风一笛中楼影不揺溪水浄舂声相荅暮山空海天引望能供碧霜树禁秋更倚红回首客魂招不得莼鲈归兴满江东孙内翰九鼎九鼎字国鎭忻州定襄人天㑹六年经义弟一人在太学时逰金明作诗云片片桃花逐水流东风吹上木兰舟隔溪红粉休相认年少孙郎不姓刘弟九畴亿俱有时名三人同榜登科吴彦髙赠国鎭诗云孙郎有重名谈笑取公卿淸庙瑟三叹斋房芝九茎其爲名流所称道如此中州文派先生指授之功爲多年八十余卒甄㽵三藏真身生自龟兹国来从大业年縁甄驻飞钖梦白出重泉铁石亦有毁筋骸何尚全应知待弥勒万刼庇山川刘修撰彧彧字公茂安阳人天眷二年经义弟一人自号香嵓居士历京兆緫幕终于翰林修撰春隂似雨非晴意思深宿酲牵率泥重衾苦怜燕子寒相并生怕梨花晩不禁薄薄帘帏欺欲透悠悠歌管压来沉南园北里狂无数唯有芳菲识此心秋雨得云字一室萧然半掩门檐牙悬熘喜𥘉闻栖鸦不动寒偎树过鴈无声冷贴云历耳半随风淅沥舞堦仍带叶纷隔篱爲问东皐叟麰麦前春定十分赵内翰可可字献之髙平人贞元二年进士仕至翰林直学士风流有文采诗乐府皆传于丗号玉峯散人集子述字勉叔承安二年登科赋雪云竒货可居天种玉太平有象麦连云屏山故人外传说勉叔诗章字画皆有父风性落魄嗜酒卒以乐死俶傥竒男子也来逺驿雪夕江上东风冷不禁晩云飜手弄晴隂春来天气不全好夜乆雪花如许深煖老正思燕地玉辟寒谁有魏台金空斋寂寞靑绫被学得东山拥鼻吟云兴馆晓起双旌晩泊云兴馆对靣髙峯絶可人一夜山云飞作雪要夸千树玉嶙峋江路闻松风雪里云山上竹屏松风入耳细泠泠朝来醉着江亭酒却𬒳髯龙唤得醒刘西嵓汲汲字伯深南山翁之子天德三年进士释褐庆州军事判官入翰林爲供奉自号西嵓老人有西嵓集传于家屏山爲作序云人心不同如靣其心之声发而爲言言中理谓之文文而有节爲之诗然则诗者文之变也岂有定体哉故三百篇什无定章章无定句句无定字字无定音大小长短险易轻重惟意所适虽役夫室妾悲愤感激之语与圣贤相杂而无愧亦各言其志也巳矣何后丗议论之不公邪齐梁以降病以声律类俳优然沈宋而下裁其句读又俚俗之甚者自谓灵均以来此祕未睹此可笑者一也李义山喜用僻事下竒字晩唐人多効之号西崑体殊无典雅浑厚之气反詈杜少陵爲村夫子此可笑者二也黄鲁直天资峭拔摆出翰墨畦迳以俗爲雅以故爲新不犯正位如叅禅着末后句爲具眼江西诸君子翕然推重别爲一派髙者雕镌尖刻下者模影剽窜公言韩退之以文爲诗如敎坊雷大使舞又云学退之不至即一白乐天耳此可笑者三也嗟乎此说旣行天下宁复有诗邪比读刘西嵓诗质而不野淸而不寒简而有理澹而有味盖学乐天而酷似之观其爲人必傲丗而自重者颇喜浮屠邃于性理之说凡一篇一咏必有深意能道退居之乐皆诗人之自得不爲后丗论议所夺眞豪杰之士也题西嵓人爱名与利我爱水与山人乐纷而竞我乐静而闲所以西嵓地千古无人看虽看亦不爱虽赏亦不懽欣然㑹予心卜筑于其间有石极峭屼有泉极淸寒流觞与祓禊终日堪盘桓此乐爲我设信哉居之安卜筑西嵓㝡可人靑山爲屋水爲邻身将隐矣文何用人不知之味更真自古交㳺少同志到头声利不关身清泉便当如渑酒浇尽匈中累刼尘平凉道中青山烱无尘尘满行人衣行人望靑山咫尺不得归吾归不作难丗故苦相违何当临溪水一洗从前非南园歩月云撗树外山树映山巅月微风拂寒枝踈光散清樾幽欢难相遇此景安可忽从来山水心不爲尘埃没不如意朝亦不如意暮亦不如意今日只如此来日复何异一懽强欲谋百忧巳先至乃知尘网苦动辄心万计髙轩与华冕傥来亦如寄规规必欲求愈劳终不遂善哉荣启期自寛以遣累庆州回过盘岭宿义园随马雨不急催人日欲晡山从林杪出路到水边无拘缚嗟微宦﨑岖走畏途村家应㝡乐鸡酒夜相唿到家三载尘劳虑飜然尽一除园林未揺落庭菊正扶踈遶屋看新树开箱捡旧书依然故山色潇洒入吾庐髙阳道中杏花开过野桃红榆柳中间一迳通禽鸟不唿村坞静满川烟雨淡𪷟𪷟家僮报西嵓栽植滋茂喜而成咏孤云出岫本无心何用微名挂士林近日故园消息好西嵓花木巳成隂留别四弟对床喜淸夜樽酒话平生自是今宵雨于人却有情酒中作树暗春将老酒䦨人欲归徘徊风月夜花絮一帘飞刘内翰瞻瞻字嵓老亳州人天德三年南牓登科大定初召爲史馆编修卒官党承旨丗杰郦着作元与魏内翰飞卿皆甞从之学嵓老自号樱宁居士有集行于丗作诗工于野逸如厨香炊豆角井臭落椿花之类爲多春郊桑芽粒粒破春靑小叶迎风未展成寒食归宁红袖女外家纸上看蚕生无极道中银河淡淡㵼秋光缺月梢梢挂晩凉马上西风吹梦断隔林烟火路苍茫所见倾欹石片挿涟漪上有萧萧杨柳枝藻荇半浮苔半湿浣沙人去不多时郝内翰俣俣字子玉太原人正隆二年进士仕至河东北路转运使子居简字仲寛进士不第有诗名太原平阳间居中字仲纯枢宻院令史出身甞刺坊州人物楚楚所谓文献不足犹超人群者也正大末除鳯翔治中南山安抚使诗亦有功子玉自号虚舟居士有集行于丗如云劳生虽可厌淸景亦自适殊有古意也郝吉甫蜗室草草生涯付短椽身随到处即安然功名角上无多地风月壷中自一天丗路久谙甘缩首麴车才值便流涎一生笑我林鸠拙辛苦营巢二十年听雪轩扶踈䆫外竹歳暮亦可爱萧散轩中人髙节凛相对淸寒入梦境风雨号万籁觉来闻雪落淅沥珠玑碎饥肠出佳句亹亹入三昩华堂沸丝竹此乐付儿軰魏处士野故㽵郊原冷落霜风后桑柘萧条兵火余试问当时卿与相几家犹有旧田庐七月十五日夜显仁寺东轩对月野迥云归尽山髙月上遟暗萤依露草惊鹊遶风枝素影随波逺新凉与酒宜中秋更有味试爲卜归期应制状元红仙苑竒葩别晓丛绯衣香拂御炉风巧移倾国无双艶应费司花弟一功天上异恩深雨露丗闲凡卉谩铅红情知不逐春归去常在君王顾盻中叠翠楼画楼西畔石州山指点云烟识翠鬟回首十年真一梦淡天如水夕阳闲题均福堂憧憧车马竞春游不见溪堂五月秋卧听云涛舂午枕梦随鸥鸟落沙洲爲鱼爲鸟知谁是看水看山俱得意存亡贵贱听天公只有归休须早计归休得计即归来林下空言只可咍莫待山灵嫌俗驾却将鞍马覔尘埃次仁甫韵渺渺撗烟渚凄凄挂月村酒非邻舎取诗复故人论丗态乌栖屋生涯雀在门西山却多思松雪动吟魂题温容村寺壁草树醒朝雨乌鸢快晩晴山光自明润野气亦凄淸茗椀闲中味纹楸静里声此怀能自适未要缚簪缨故城道中同元东巖赋客亭南北厌飘零尚喜扬镳过故城桐叶不堪追往事泥丸尤足见民情靑山阅丗几兴废白塔向人如送迎伫立夕阳无限思西风禾黍动秋声晩过寿宁稻壠分棊局松门入画图牛羊归自急鸥鹭宿相唿落日低靑嶂髙风起暝途归僧上烟霭回首愧区区子文致君九日用安字韵聊亦同赋旅食京华秋又残旧㳺真似梦槐安闲居浪说重阳好尘丗端知一笑难黄菊巳堪増怅恨白衣无复慰荒寒马头明月应相笑依旧红尘满客鞍题孔氏园亭严胜诸孙贤至今相承种德满家林緑槐丹杏风流逺翠竹苍松歳月深倾盖昔谁陪俊赏过庭今复嗣徽音此生夙有东㳺愿杖屦他时或可㝷揽秀轩寺得新㳺处轩余旧赋诗山川蒲子国松栢晋侯祠行止非人力登临且歳时道人应笑我真负鹿门期上巳前后数日皆大雪新晴㳺临漪亭上十日隂风料峭寒试从花柳问平安野亭寂历春将晩山径萦纡雪未干足踏东流方纵酒手遮西日悔投竿渊明正草归来赋莫作山中令尹看奉陪太守㳺南湖同郭令赋翠幄千章䕃晚空年华心赏两无穷云头欲落催诗雨池靣微生解愠风经笥使君谈似绮仙舟令尹饮如虹娵隅自适清池乐不信叅军是郝隆三月望日次边德举揽秀轩水遶千家邑山围一席天桑麻新雨露桧栢老风烟梦后余芳草愁时更杜䳌亦知推不去端用得忘年新秋旅食京华困郁蒸可人秋意及新晴夜䆫便觉风千里晓镜从添雪数茎蝉噪不离羁客耳燕归还动故园情软红尘外西山色乞与闲人眼暂明寺楼晴望诘曲栏杆靣翠微葱笼䆫戸溢清晖雨侵斜日明边过云望山前缺处归多病过春犹止酒薄寒向晩却添衣宦名不负沧波愿羞见陂田白鸟飞题五丈原武侯庙一首仲纯筹笔无功事可哀长星飞堕蜀山摧三分岂是平生志十倍宁论盖丗才壊壁丹青仍白羽断碑文字只苍苔夜深老木风声恶尚想褒斜万马来张郾城公药公药字元石宰相安简公孝纯永钖之孙以文廕入仕甞爲郾城令诗号竹堂集寒食云一百五日寒食节二十四番花信风新年云客情病里度残臈老色镜中添一年云树萦寒犹漠漠竹梢迎日巳姢姢春晩云细风皱緑涨溪水小雨点红添海棠又云芭蕉叶斜卷舒雨酴醾架小纵撗春人喜传之子观字彦国仕爲某军节度副使孙厚之茂弘承安五年进士许下三庾剧暑甚于他州怀思故郷峄山山水眞淸凉境界也感而作诗鲁东百里近福地曰凫绎千峯开玲珑絶涧㵼湍激岱宗古独尊象纬了不隔此山许攀聮朝着有班秩虚巖互霞蔚秀石森玉立泉声动环珮林乐尽竽瑟树老润饶菌果熟香陨实漱风松落花泓雪崖熘蜜木皲虎磨痒沙廻鸟伸翮竹叶若来往桃源当甲乙曽经晋人隐喜脱尘网宻事往不记年人说犹前日我来官许下浊暑病逾剧慢肤便枕簟白汗沾巾帻屡辍五夜眠辄废中盘食炎官令方虐着意不怜客语此作惆怅可以知得失遥知旧经行云起水边石平生二三子相对坐横䇿今丗葛天民何容挽之出往鄜州出门旋复入﨑岖行路真将蜀道如扫冻村童烧积叶趂春田妇鬻新𬞞雪花𬒳岸中流黒云气涵山衆壑虚老子频年厌羊酪故溪新緑正肥鱼二月二月芳事何等好南陌东城饶物华春风无意管杨柳晴日有心烘杏花故山随分可嫌老宦㳺到处聊爲家梦归草堂卷踈箔几点白鸥眠浅沙任南麓询询字君谟易州军市人父贵有才干善画喜谈兵宣政间㳺江浙君谟生于䖍州爲人慷慨多大节书法爲当时第一画亦入妙品评者谓画髙于书书髙于诗诗髙于文然王内翰子端独以其才具许之君谟正隆二年进士历省掾大名緫幕益都都司判官北京塩使课殿降泰州节㕔时无借力者故连蹇不进六十四致仕优㳺郷里家所藏法书名画数百轴日夕展玩不知老之将至年七十卒平生诗数千首君谟殁后皆散失今所録皆得于传闻之间如山居云种竹六七箇结茅三四间稍通溪上路不碍屋头山黄叶水淸浅白云风往还戊申舂晩云水边团月飜歌扇风里垂杨学舞腰南郊小隐云林边鸟语月微下竹里花飞春又深前軰喜称道之西湖西湖环武林澄澄大圎镜仰看湖上寺即是镜中影湖光与天色一碧千忆郎山万壑溪流合千峯木叶黄郎山五千丈独立见苍苍巨然山寺孤撑山作碧螺髻漫散水成苍玉鳞野寺荒凉人不到水光山影正撗陈浙江亭观潮海门东向沧溟阔潮来怒卷千㝷雪浙江亭下击飞霆蛟蜃争驰奋鬛鬛鉅鹿之战百万集唿声响震坤轴立昆阳夜岀雨悬河劒㦸犇冲溃㝷邑呉侬稚时学弄潮形色沮懦心胆豪靑旗出没波涛里一掷性命轻鸿毛须臾风送潮头息乱山稠叠伤心碧西兴浦口又斜晖相望㑹稽云半赤诗家谁有坡僊笔称与江山作勍敌援毫三叫句不成但觉云涛满匈臆冯临海子翼子翼字士美大定人正隆二年进士性刚果与物多忤用是仕宦不进以同知临海军节度使事致仕居真定有诗乐府传于丗父仲尹子叔献三丗皆仕至四品职名亦相近士美诗有笔力如赋临海乳山万松堂爲可见矣三月七日登龙尾山寺古寺㝷龙尾山城送马蹄花浓香笃肭泉莹冷玻璃寒食春无几催归日欲西春风吹病眼烟树逺凄迷佑德观试经琳馆淸深小雪残酿梅天气不多寒客䆫竟日无人到只有萧萧竹数竿书事客舎如僧舎秋风几席淸竹孙仍带箨鸠妇巳唿晴年老心情减官卑去就轻京师名籍甚郑子岂其卿和张浮休旧韵嫩水笼篁碧新霜染树红石潭沉晓月山雨暝秋空灯火吟䆫下关河醉眼中西风唤张翰南望思何穷小圃茅亭新成榆柳淸隂下茅亭近水湄抵檐栽美竹撗榻赋新诗朴陋从人笑栖遟止自怡歳寒天地肃松雪有心期赠张寿卿美如冠玉张公子知是留侯几丗孙老境流离少欢趣天涯邂逅对清樽貂裘聊作西州客物化终同北海鲲十日相从又言别关山明月正消魂岐山南显道冷香亭溪桥小雪晴水村霜月冷暗香林薄间得偶璀璨影殷勤南夫子移植在人境芝兰馥氤氲珠壁照光烱小屋茅草盖幻此萧洒景看花爇松明醒醉漱苔井文章聊嬉戏辤气颇驰骋州县不着脚时人笑淸鲠我官西州掾簿领不知省频遭官长骂势屈石在顶门庭可张罗陋巷车辙静山歌听嘲哳舞伎或瘤瘿引睡阅文史朝日无从永梦到五柳㽵身居六盘岭朅来南山下旅思凄以耿金罍照衰杇玩味得俄顷傍人怪迂踈佳处当自领史明府旭旭字景阳弟进士历临真秀容二县令有诗一卷传于丗临真上元夜雪云斜风吹雪满山城压屋云低未肯晴天女散花春一色烛龙衔照夜三更交口杨氏㽵云靑黄遶屋禾将熟紫白依栏菊半开差赴绥德云也解笑人㳂路菊不堪供税带山田先人甞从之㳺称其时有佳句云怀郭硕夫刘南正程云翼巳将春梦等浮生更着秋光比宦情薄有酒消闲日月苦无心向老功名黒城村晚鸦千点白土坡髙鴈一声天末何人慰寥索正思张丈与殷兄早发驝駞堋郎君坐马臂彫弧手捻一双金仆姑毕竟太平何处用只堪粧点早行图梨花少年携酒日㝷花老去花前欲饮茶今日传觞似年少一枝香雪上乌纱边内翰元鼎元鼎字德举丰州人兄元勲元恕俱有时名号三边德举十歳能诗天德三年弟进士以事停铨丗宗即位张太师浩表荐供奉翰林出爲邢州幕官复坐诬累遂不复仕进德举资禀踈俊诗文有髙意时辈少及如云云钟号晓月风絮乱春灯晚照入帘如有意春风过水略无痕五更好梦经年事三月残花一夜风拂子云驱去青蝇䜛口逺拂开黄卷圣言新云露月华天半白星移河汉夜微凉此类甚多八月十四日对酒梧桐叶凋辘轳井万籁不动秋宵永金杯㵼酒灔十分酒里华星寒烱烱须臾蟾蜍弄清影恍然不是人闲景金波淡荡桂树撗孤在玻璃千万顷玻璃无限月光冷澒洞一色无纎颕淸风䬃䬃四坐来吹入羲黄醉中境酔中起歌歌月光月光不语空自凉月光无情本无恨何事对我空茫茫我醉只知今夜月不是人间丗人月一杯美酒蘸淸光常与边生旧交结亦不知天地寛与窄人事乐与哀仰看孤月一片白玉露泥泥从空来直须卧此待鸡唱身外万事徒悠哉早春春风走尘沙鸟语满京国东皇发潜润土木变颜色桃李争妩媚白红姹容饰唯有松栢姿依然蔽崖黒村舎二首何事区区守一丘春花过了月明秋等闲浊酒篱边兴寂寞寒花雨里愁不识故人今在否毎思前事隔重㳺西风又是靑山晚落叶无声水自流墻外靑山半在楼山村尽晩雨脩脩旃裘拥肿无余事尊酒飘零又一秋学得屠龙无用处秖如画虎反成羞回头爲向渊鱼道鸿鹄而今不愿游怀友曽聮金辔赏春风花里风前酒面红行乐昔年君我醉诗觞何日我君同一声啼鸟靑春晩几树残红野寺空相忆情怀正萧索半山夕日水声东夜深月落秋山万象淸湿萤微近露枝明梦魂黯惨家千里鼓角凄凉夜几更弟子亡来郷校冷舎人别后子虚成银河渐转梧桐黒何处江湖望客星春花零落春花零落鴈秋悲巳过流年二十朞有舌能忘坐鞯辱无金莫怪下机遟丗情冷热虽予闲人事升沉未汝知何日上方容请劒会乗风雨断鲸鲵岀门骑马出门骑马即三千面目尘埃动惨然生计若爲田二顷饥颜飜媿宦三年干坤造物能无用富贵由时枉自鞭达否从今巳知计五湖烟里有渔舩帝城帝城回想梦魂中秋月春花在处同朱雀桥南三月草鳯凰楼上四更风锦囊别后吟牋少玉笛闲来酒盏空嬴得当时旧标格九分憔悴入靑铜新香新香终比旧香浓只是相逢乆不容绣𬒳暂同巫崃梦银鞍多负景阳钟寳檀烟断闲金兽玉鎻声传恼睡龙帘影渐分风又起一塘秋水落芙蓉闻箫弄玉吹箫玉管低秋风散入满天悲沧波夜涨龙吟细琪树霜风凤啸遟汉月有情如静听萧郎无路不相知秦楼虚负淸宵意惆怅乗鸾旧有期和致仕李政奉韵车马年年陌路尘安知六骥过䆫频云泉是处堪爲乐轩冕从来只累人浮丗梦中无限事红颜花上霎时春五湖兴有扁舟笛好在晴天月一轮别友从来鸡鹤不同羣泾渭何人与细分镜里光隂谁念我云中岐路巳饶君清觞且吸年时月白雪休徴梦里云别后相思不相见水边黄叶暮山村送妹夫之太原山含秋气冷参差送客西城落日低怨别弟兄归怏怏恋郷车马去遟遟浮萍聚散元无定流水东西却有期惆怅黄榆故山路碧天回首鴈南飞惜春春来春去恼春晴花落花开又几经夜雨多情爱沾洒杨花无赖只飘零毎成宴赏须成醉不恨归来却恨醒眼见红英留不住緑枝深处一星星客思客思逢春易感伤不堪残泪爱家乡离亲恍愡来千里餬口凄凉在四方羞向孙刘图富贵浪从李杜学文章官街坐对黄昏月半屋淸灯满地霜暮钟落日行人断深秋瞑雨残一声烟树外千里暮山寒倦鸟方知止哀猿冷不安萧萧风叶下时有野僧逺梦断绣枕红衾晚意浓啼鸎大似不相容梦魂苦恨归来早不尽瀛洲弟一峯花开人散花开人散正消魂花语无情独闭门看即春光留不住一声啼鴂又黄昏闲花闲草满芳洲春水无人自在流白日遟遟倦㳺子一声啼鸟一声愁闻笛雌鸾无鳯怨西风月女愁寒泪洒空牙板急随声不断满天𫾣碎玉玲珑王文伯还家诗以迎之陌上东风故国春瘦骖羸仆倦行尘十年一梦成何事千首新诗不负人重对孤灯听软语递怜华发各淸贫西斋烟草应知旧桃李新蹊满四邻晚行隔浦行闻晩寺钟断坡寂历对寒松苍烟暮合孤城暗破月微昏逺岫重宿翼飞投空自急断蓬无计竟何从新年又入应添歳归把靑铜怨暮冬山中丗路风波老不禁一㕓归买就槐隂坐诗爲累言难解因酒成狂病转深山月荒凉窥断梦壁灯靑黯伴微吟十年积毁应消骨岂碍孤云万里心自叹终日忘言一炷香散华时复遶绳床乆贫自沃三彭炽一醉齐休六贼狂道士生涯孤似鹤衲僧门戸冷于霜自知衰病耽杯酒拟及温柔老是郷新秋示友一顷山田半巳芜闭门髙卧着潜夫不才分作沟中断旧好谁瞻屋上乌南阮强须攀北富东丘何用叹西愚自怜幽黙相忘乆闘鸟鸣蝉枉叫唿偶题二首当年乐事叹今衰人丗空惊日未移风榭醉眠摧凤烛雨䆫狂饮殢蛾眉长松茂草穷年事野水孤村入梦时强镊鬓丝临晚镜瞥然尘念不胜悲短发临风懒不冠洼尊尘坌寂无欢离骚夕赋醒尤独孤愤空书说转难晩节惯成林壑僻幽居深入水云寒苍崖瘦栢无穷思鹄立溪头尽日看新居镜里巖花落涧泉对䆫靑壁便叅天几当雪月开春酒时有松风入夜絃逺山田多种黍稀经城市少言钱平生谩忽王公贵俯仰村邻更可怜闲题十年一梦到灰心归鬓吴霜渐欲侵物外少逢稀有鸟冶中仍作不祥金闲云阁雨终何事枯木因风亦自吟却叹渊明非逹道无絃犹是未忘琴荅文伯二首老情无頼畏虚劳巳絶朱弦又一操闲事每来知酒圣浮生欲去愧僧髙息心钟鼎休看镜安枕茅茨不梦刀遥羡郭西王处士道傍羸马咏风骚晩䆫淸镜卷浮埃恨入新秋不可裁露酒野花三径合风传云壑七松哀忘机鱼鸟真相识落手功名亦傥来万古消沉一杯酒直须白骨点苍苔阅见一十首君居淄右妾河阳平白相逢惹断肠蜡烛巳残歌欲阕併敎离恨遶飞梁萧史吹笙凤女台月髙霜冷凤笙哀不堪好酒沉沉夜又遣靑鸾独自来凤𥿄衔封玉镜台绣鸾传记巳相猜倾城笑脸千金様莫对闲人一例开歌里冲冲笑里嗔深情㑹处几何人慿君爲向五陵道冶叶倡条不是春笑里仾眉引醉波阆风秋月一声歌明知画烛无情物何是尊前泪更多笑不成欢歌歛眉景阳钟动酒䦨时此情却羡牵牛㑹一歳相过可是遟牛女佳期歳一过都縁迢逓隔金河可怜马上香车畔只隔珠帘更不多轻莲素质澹萧萧叶宻溪深未可招雨暗兰舟人去后却容白鹭逞风标双鸾夹镜凤撗钗捧额黄梅小鴈排爲报阿环休调戏双成西母緫相猜腻发堆云镜舞鸾五云仙洞接淸欢归来失却吹箫伴肠断崐山昨夜寒李承旨晏晏字致美髙平人唐顺宗弟十六子福王绾之苗裔父森字彦实工于诗有云少年日日醉花边短白长红一一怜自笑老来心尚在恶风常废五更眠又赋梅云冰骨有香魂乍返玉颜无晕酒全消人多传诵之致美皇统二年经义进士释褐临汾丞时张太师浩判平阳一见爱其才爲之延誉稍迁辽阳幕官与兴陵有藩邸之旧入翰林爲学士髙文大册号称独歩拜御史中丞初辽人掠中原人及得奚渤海诸国生口分赐贵近或有功者大至一二州少亦数百皆爲奴婢输租爲官且纳课给其主谓之二税戸大定初一切免爲民闾山寺僧赐戸三百与僧共居供役而不输租故不在免例诉者积年台寺不爲理又诉于致美致美上章大略谓天子作民父母当同仁一视分别轻重乃胥史舞文法之敝陛下大明博照岂可使天下有一民不𬒳其泽者且沙门旣谓之出家而乃听其与男女杂居乎书奏宰相持不可丗宗诏致美与相诘难致美伏御座前曰前日车驾幸辽东闾山寺曽供从官一宿之具寺僧物陛下物也陛下无以此直寺僧而使三百家受屈丗宗大笑曰李晏刼制我邪即日免之明昌初爲礼部尚书分诸道府试复经义设经童科皆自致美发之出爲沁南军节度使告老不从改昭毅军节度使且授子仲略泽州刺史以荣之时泽潞旱甚致美擅发仓粟三万石捄饿者因上章请罪章奏而本道提刑弹章亦至章宗谓宰相言提刑职当然李晏义当然不之罪也仲略字简之大定二十二年进士仕至山东路按察使道陵爱其俊快比爲脱帽鹘云致美自号㳺仙野人简之丹源钓徒有集传于丗简之之子肯播字克绍肯获字克守肯德字克修白云亭白云亭上白云秋桂棹兰桨记昔㳺往事巳随流水去靑山空对夕阳愁兴亡翻手成舒卷今古无心自去留独倚西风一惆怅数声柔橹下汀洲赠燕王谢堂前燕秋风又送归向人如惜别入戸更低飞海阔迷烟㠀楼髙近落晖不知从此去几日到乌衣通州道中冉冉年华老飘飘客路难尘埃山色断云雾日光寒念逺心先折孤吟鼻亦酸平生江海意潦倒愧儒冠髙丽平州中和馆后草亭藤花满地香仍在松影拂云寒不收山鸟似嫌逰客到一声啼破小亭幽题武元直赤壁图鼎足分来汉祚移阿瞒曽困火舩归一时豪杰成何事千里江山半落晖云破小蟾分树暗夜深孤鹤掠舟飞梦㝷仙老经行处只有当年旧钓矶嗅梅图简之胧胧霁色冷黄昏缺月踈篱水外村人在天涯花在手一枝香雪寄销魂莲塘陪诸公赋潦倒何堪接俊逰神仙空羡李膺舟官曹只在空湖畔簿领如山屋打头王都运寂寂字元老蓟州玉田人系岀三槐父础字镇之国初名士仕至归德府判官元老天德三年进士兴陵朝以文章政事显终于中都路转运使寿六十七谥文肃有拙轩集北迁録传于丗三子钦哉直哉邻哉俱爲能吏元老专于诗有云生涯贫到骨家具少于车元夕感怀云残梦关河鳌禁月旧㳺灯火马行春留别郭熈民云五年风雪黄州闰万里关河渭水秋与涿郡先主庙诗当年竹马戏儿曹笑指楼桑五丈髙故国神逰得无恨坏垣风雨夜萧骚人共传之行记载其先人鸡山一诗云记得垂龆此地逰鸡山孤立水平流而今重过山前路山色靑靑人白头予谓诗固佳恨其依倣苏才翁太甚耳易足斋吾爱吾庐事事幽此生随分得优㳺穷冬夜话蒲团暖长夏朝眠竹簟秋一榻蠹书闲处看两盂薄粥饱时休红旗黄纸非吾事未羡元龙百尺楼送张仲谋使三韩照海旌幢出乐浪过家上冡路生光鸭江桃叶朝迎渡㞯岭松花夜煮汤㤙诏肃将芝捡重醉鞭伭袅玉鞘长遗民笑指天车道酷似南阳异姓王自东营来广宁道出牵马岭经梁利器墓下毁誉譊譊息盖棺百年春梦大槐安功名倒挽九牛尾富贵真成一䑕肝故国鸎花人事改空山风雨夜台寒平生老我心如铁醉眼西州泪不干黄桃花应瞋国色朝酣酒赐与羽衣如太真道士厌看千树老令君别换一城新缃梅拂额更不俗栗玉削肌殊可人想得乞浆㝷旧约东风不似去年春沁水山寺两崃山髙月半轮五更人起马嘶频无端又上长安道输与僧牎饱睡人奉题少保张公曲阿别墅二首休沐时时散马蹄緑隂如染转长堤帝城和气融春圃相国余波到两溪无数龟鱼欣作主不言桃李自成蹊圣时正要传衣事贺监从渠老会稽钟湖亭下水淙淙緑野平泉未易双十里藕花红歩障一轩松䕃碧油幢洛中独乐有司马天下不名知曲江纸尾欲烦贤宅相雨蓑添我坐篷牎莲峯真逸乔扆扆字君章𥘉名逢辰洪洞人天德三年进士诗乐俱有名子宇字德容八歳能鼓琴召入东宫显宗称其不凢大定十六年登科贞祐𥘉爲益都按察转运使与田琢器之俱殁兵间凌虚堂中州集翰苑英华中州集卷三中州丙集第三刘龙山仲尹刘记室迎许内翰安仁承旨党公黄华王庭筠礼部赵闲闲秉又刘龙山仲尹仲尹字致君盖州人后迁沃州正隆二年进士以潞州节度副使召爲都水监承卒致君家丗豪侈而能折节读书诗乐府俱有藴借有龙山集甞于其外孙钦叔处见之叅涪翁而得法者也墨梅瘦损昭阳镜里春汉家公主奉乌孙泪痕滴尽穹庐月谁道䄂香解返魂绝缨人醉烛花残主意方浓未厌欢十五琼儿梳洗薄琵琶才许近帘弹生憎施粉与施朱换骨玄都亦自姝踈影冷香题不到梦惊烟雨暗西湖赵郎爱香人不知罗浮山下有佳期春寒彻骨角声起才记参撗月堕时君王鳯驾九龙池后辇传唿召雪儿狼借玉台银烛暗丁香小麝印宫眉钟鼓沉沉度苑墻玉绳初直殿东厢荀妃早发鸡鸣埭残月微分烛下粧衡州何处问花光抺月批风只欠香安得江南断肠句爲题风雨涴啼粧髙髻长娥满汉宫君王图玉按春风龙沙万里王家女不着黄金买画工古绢谁藏谢女真天寒翠袖一招魂江山嫁尽风流梦雪满冰溪月挂村妙画工意不工俗老子见画只㝷香未应涂抺相欺得政自不爲时丗粧自理日日南轩学蠹鱼隐中独爱隐于书儿痴妇笑谋生拙不道从来与丗踈西溪牡丹爲云爲雨定成虚醉脸笼娇试粉初举国春风避姚魏换胎天质到黄徐百年金谷凭栏䄂三月杨州载酒车我欲禅居浮余习湖滩枕石㸔㳺鱼秋尽利禄蜗涎壁年华蚁梦槐秋随庭树老寒逐鴈声来养性论三适分愁咏七哀闭门人客少书借遶床堆晚隂岁涝饶秋雨云寒结暝隂晚芳留冻蝶踈木立饥禽闲觉交㳺减衰从老病㝷安眠恐徼倖底用说𥘉心冬日刁骚短发镊还生镜里形骸只自惊睡枕食槃飜歳月头风股痺识隂晴鸠栖任笑谋生拙兔简难忘照眼清不用煖炉公库酒试容拥被听鸡声寒夜漏声穿竹夜霜清尽着功夫伴短檠睡足梅花半梢月虚徐老鼻学香生秋日东斋一区寂寞子云家便腹那能贮五车筋力只今如老鹤笔头新爱绾秋虵树间风定叶漫径篱外雨寒梅着花胜日一樽能笑客更湏官鼓候晨檛䆫外梅蕾玉儿秀稺云幄藏鼻观巳觉缾水香过眼空花均一寓十分春色属秋堂细蕾初看柳麦肥春风得得遶䆫扉道人方作玉溪梦石坞竹桥风雪飞初秋夜凉小虫机杼月西厢风雨才分半枕凉白发自踈河汉梦一瓶秋水玉簮香谢孔遵席后堂画山水图家在龙沙弱水东朅来尘丗笑春风都将天外蓬壷景漏作人间画手工玉腕雪回犀管细寳煤香散鳯绡空只应大地山河影常记飞鸾下月中别墅二首墻根雨大土花碧秋笋寒添一两茎爱买僻书人笑古痛憎俗事自知清黄花催织钿钿出白发欺人故故生饘粥年来吾稍具厌随鞍马逐浮名风雨驱寒入弊裘闲斋气味冷飕飕年华过眼惊飞鸟利禄催人窘督邮灶下旋添温坑火床头剰买读书油可人谁似黄夫子着意裁诗寄四休龙德宫碧栱朱甍面面开翠云稠叠鎻崔嵬连昌庭槛浑裁竹罨画溪山半是梅藻井香销尘化网铜栏秋澁雨留苔只应千古华清月狼籍春风媿露台酴醾相看绝是好交友着眼江梅季孟中海窟笙箫来鹤背月林冰雪绕春风满前玉蘂名尤重特地梨花梦不同安得涪翁香一瓣种成聊供小南丰夏日床头书册聚麻沙病起经旬不煑茶更爲炎蒸设方略细烹山蜜破松花不岀好诗读罢倚团蒲唧唧铜缾沸地炉天气稍寒吾不出氍毺分坐与狸奴一室老来湖海媿陈登只有头须未是僧坐对黄昏钟鼓定竹根吹火上吟灯刘记室迎迎字无党东莱人初以廕试部椽大定十三年用荐书对䇿爲当时第一明年登进士弟除豳王府记室改太子司经显宗特亲重之二十年从驾凉陉以疾卒章宗即位録旧学之劳赐其子国枢进士弟无党自号无诤居士有诗文乐府号山林长语诏国学刋行淮安行淮安城壁空楼橹风雨半摧鸡粪土传闻兵火数年前西观竹闲藏乳虎迄今井邑犹荒凉居民生资惟搉场马军歩军自来往南客北客相经啇迩来戸口虽増岀主戸中闲十无一里闾风俗乐过从学得南人煮茶喫青衫从事今白头一官乃得西南陬宦㳺未免简书畏归去更怀门戸忧丗縁老矣百不好落笔尚能哦楚调从今买酒乐昇平烂醉歌唿客神庙修城行淮安城郭真虚设父老年前向予说筑时但用鸡粪土风雨即摧干更裂秖今髙低如堵墻举头四野青茫茫不知地势实冲要东连鄂渚西襄阳谁能一劳谋永逸四壁依前护塼石免令三歳二歳间费尽千人万人力河防行南州一雨六十日所至川源皆泛溢黄河适及秋水时夜来决破陈河堤河神凭陵雨师借晩未及晴昬复下传闻一百五十村荡尽田园及庐舎我闻禹时播河爲九河一河旣满还之他川平地逈势随弱安流是以无惊波秖今茫茫余故迹未易区区议䟽辟三山桥坏势益南所过泥沙若山积大梁今丗爲陪京财赋百万资甲兵髙谈泥古不湏尔且要筑堤三百里郑爲头汴爲尾准俻他时涨河水普照旃檀像旧物也方丈老人比以见还作诗谢之我昔㳺京师稽首礼瑞像堂堂紫金身示现大法藏装严七宝几重叠九霞帐光如百千日晃耀不容望想初法王子运力摄诸匠瓌材发神祕妙斵岀智创风流蜀居士翰墨老弥壮雷霆大地底音乐诸天上犹疑三十二不具梵音相不知一点真正胜千语浪呜唿五因縁语绮反成谤我今独何幸相见问无恙文殊本无二何处覔真妄庶修香火供获脱烦恼障天龙想惊喜诃卫日归向巳觉海潮音人天㑹方丈梁忠信平逺山水忆昔西㳺大梁苑玉堂门闭花隂晩壁闲曽见郭熈画江南秋山小平逺别来南北今十年尘埃极目不见山乌靴席帽动千里只惯马蹄车辙间明䆫短幅来何处乱点依俙涴寒具焕然神明顿还我似向白玉堂中住蒙蒙烟霭树老苍上方楼阁山夕阳一千顷碧照秋色三十六峯凝晓光悬崖髙居谁氏宅缥缈危栏䕃青樾定知枕石髙卧人常笑骑驴逺游客当时画史安定梁想见泉石成膏育独将妙意寄毫楮我愧雨立随诸郎此行真成几州错区区丗路风波恶还家特作发愿文伴我山中老猿鹤连日雪恶用聚星堂雪诗韵朔风朝来放云叶纷纷吹落龙沙雪山河大地同一如变化湏臾亦竒绝叅天松项老犹强抢地竹头低欲折乱飘书帙爱䆫明狂入地炉惊火㓕重衾方拥肤尚粟冻笔将书肘先掣未容衰白点鬓华只许醉红生面缬何人清唱堕梁尘有客髙吟霏锯屑昔贤句法今尚在断臂阿谁心地瞥后生旷丗安敢望故事历刼徒能说是中圣处公㑹无一粒灵丹工点铁徐梦弼以诗求芦菔辄次来韵昔闻赵州老老大犹泛爱说法利人天机縁不胜在当年镇府话盖以小喻大具眼领略之于兹岂无待呜唿后来者见趣逺不逮又闻东坡公谪居饱鲑菜暮年海南住几席溪山对自馔一杯羹老狂犹故态㝡喜霜露秋味岀鸡豚外乃知作诗本口腹不无赖风流二大士妙处无向背在家与出家相投若针芥先生今复然秀句笔端快谁云修法供逰戏出狼狈一饱待明年桑麻歌佩佩再次前韵神农甞草木济丗以仁爱根源列郡岀品目成书载中云莱菔根试验颇爲大昌谷呕时须文园渴甞待食异地黄并効与芜菁逮岂惟齿衆药政自冠诸菜五州风土宜罫布畦壠对垦锄尽衆力封培穷百态翠角春雨中黄花晚烟外日送盘筯资歳给缾罂赖片玉岀头颅层冰起肤背脆美掩莼葵甘辛敌姜芥物生贵有用对此一何快储贮得沉涵弃遗免狼狈但足齐人喰何惭楚臣佩鳆鱼君不见二牢山下狮子峯海波万里家鱼龙金鸡一唱火轮岀晓色下瞰扶桑宫槲林叶老霜风急雪浪如山半空立贝阙轩腾水伯居琼瑰喷薄鲛人泣长鑱白柄光芒寒一苇去撗烟雾闲峯峦百叠破螺甲宫室四靣开蚝山碎身粉骨成何事口脢之珎乃吾祟郡曹受赏虽一言国史收痂岂非罪筠蓝一一千里来百金一笑收羹材色新欲透玛瑙盌味胜可浥葡萄醅饮客醉颊浮春红金盘旋觉放箸空齿牙寒光潄明月匈臆秀气喷长虹平生浪说江瑶柱太嚼从今不论数我老安能汗漫逰买舡欲访渔郎去楼前曲楼前山色秋撗碧楼下水光秋漫白眼看对此千里愁楼下长歌古离别萧萧郎马何时归鴈奴去作斜行飞㶚桥过客夕阳逺渭城行人朝雨微玉凄花冷令人痩日暮倚楼双翠䄂蕙炷犹残鸂鶒香麹尘半着鸳鸯绣五云飞过芙蓉城洞天冷落云间笙妾身有愿化春草伴君长亭仍短亭题十眉图宝箱拂尘金钺周昉丹靑见真笔春风曽忆赋妖娆人共画图成十一烛奴香底花光凝铮铮铁响闻三更车声雷动不通语眼态波横空送情蛮云盘鹤辽天阔犀玉依依对书扎人生何处不相逢还醉武陵溪上月云中君图衣若新沐兰汤薰灵巫拜舞方迎神恍然相见帝者服九歌昔咏云中君画史亦可人妙入造化域羽衣玉麈羙且闲此意不知何处得空明倐忽纷溟蒙胡爲眷眷临寿宫飘然来下复逺举想像决去随飞龙祠空人散秋萧瑟落日猿声唤秋色湘天极目青茫茫慿髙一望无南北楚山清晓图山姢姢江茫茫縁山林木老巳苍穿林细路萦羊肠汀洲人家兰杜香两山秀岀江中央宛如双劒森锋铓层峦架空化寳坊塔波突兀一气傍鸡声喔喔林鸟翔頋瞻曙色开东方淸风宿雾方苍凉兠罗绵网淡平野紫磨金饼暾浮桑橹声才动欲离岸钟韵巳残犹殷床当年有米维楚狂生子亦复肖阿章想从乃翁住朝阳收拾山緑餐湖光膝前翰墨观淋浪此图戏出遂擅埸彼衆史者何敢当不然安得牙籖犀轴古锦囊赏覧一朝蒙古皇题刘德文戯綵堂邮传文书日傍午过眼不容留顷许先生遣决谈笑闲退食归来奉慈母吾不爱锦衣荣归夸梓里吾不爱绣衮徒歩登槐府传家所爱作宁馨入室不愁无阿赌堂中怡愉奉颜色堂下嬉戏同儿女十分寿斚泛醇酎五色綵衣纷杂组映堦萱草弄春色循陔兰叶荣朝雨先生藴借古人似早歳声名天尺五拘縻岂合坐冗曹献纳直冝趋禁所更书屈指今几日竚看褒诏传天语龙光歆艶动庭闱汤沐䟽封分郡土芝封钿轴烂云锦羽衣宝帔辉金缕形容何止入画图歌咏亦湏流乐谱区区贱子独何幸晩喜宗盟同鼻祖他年一笑约升堂万石尊前拜严姥送刘德正骥騄蚁垤空莫干犀革断人材必超轶物理乃融冸先生廊庙具冰雪自湔盥十年处繁剧风力济详练堂堂八靣敌了了一笑粲云中国西邑食货资輓转中台辍之去正倚咄嗟办从容九年蓄坐想岀鞭筭向来塩铁使绪业着家传春朝观上计广厦奉间燕行矣需诏除鹓行耸荣观盘山招隐图溪山不难买所费千金储不如数峯云朝昬对吾庐交㳺岂无人转盻伤离居不如吾兄弟相应如笙竽左侯蓟名族温温器璠玙身虽市朝寄心与功名踈伯也亦可人文华炳于菟风神耸魁伟襟韵含冲虚平生一片心縁尘不关渠相期有幽事歳晚山林俱綵服照黄冠欢唿奉亲舆大妇侍巾帨中妇供庖厨诸孙戏膝前翩然鳯将雏朝采南㵎芹暮漉西溪鱼烟霞入杖屦风月来䆫䟽观竹上巢云礼佛登香炉红龙雪浪涌白塔苍烟孤冰絃冩天籁茶瓯泛云腴快哉天下乐俯仰余何须正恐老太冲招隐昔所无寄题禹城孙氏茂德亭济南孙夫子养素抱绝识家有五亩园种树如种德枝叶深覆护根本饱封殖要令方寸地不着荆与棘流芳𬒳邻里余䕃连阡陌居然物随化草木尽佳色河阳艺桃李寿张莳梓漆至今靑史上相望如黒白乃知百年用赖此一日积君今尚隐约白首勤垦辟人心亦天理否泰有终极㑹待东风来吹春满花国郭熈秋山平逺用东坡韵槐花忙过举子闲旧㳺忆在夷门山玉堂曽见郭熈画拂拭缣素尘埃间楚天极目江天逺枫林渡头秋思晩烟中一叶认扁舟雨外数峯撗翠巘淮安客宦踰三霜云梦泽连襄汉阳平生独不见冩本惯饮山緑飡湖光老来思归真日日梦想林泉对华发丹靑安得此一流画我撗笻水中石南口危峯张屏帏峻壁开戸牖崩腾来阵马翔舞下灵鹫秀色纷后前晴岚迷左右重隂忽障翳虚籁竞唿吼深迁爱风日髙亢扪星斗帝居望北阙村落当南口军都汉时县遗迹奄存否中郎读书处遗构想摧朽谁云用武地经训乃渊薮我家胶东湄朴学叹白首居邻通德里况此见师友慙无书带草采采爲盈手何以醉先生清溪緑如酒晚到八逹岭下达旦乃上车马两山间上下数百里萦纡来不断奕奕似流水鲸形曲腰膂蛇势长首尾我车从其间揺兀如病齿推前挽复后进寸退还咫息心固安分尚气或𬒳指徐趋自循辙躁进应覆轨行行非我令柅亦岂吾使倦仆困号嘑疲牛苦鞭箠紞如五更皷相庆得戾止归来幸无恙喘汗正如洗何以慰此劳村醅正浮蚁岀八逹岭山险略巳岀弥望尽荒坡风土日巳殊气象微沙陁我老倦行役驱车此经过时节春巳夏土寒地无禾行路不肯留奈此居人何作诗无佳语以代劳者歌隰川隰川来西州数郡𬒳其利刺陵放而南奔驶不可制兹焉幸不幸长䇿未容议且复观其澜雄豪快人意上谷磨笄耸然来隰水汹而去山川俯城郭藩翰重畿辅桑麻数百里烟火几万戸长桥龙偃蹇飞阁鳯腾翥传闻山西地岀入此其路源源百货积井井三壤赋葡萄秋倒架芍药春满树盘躃多布韦婵姢半娥素永怀小靖节厚德皆忠恕至今受一㕓如昔歌五袴伤心隔生死知巳今有数归日当驱车生刍奠其墓蔡有邻碑我爲山西行叱驭过近县传闻蔡有邻石刻古今冠风流书以来妙絶隷之变银钩鸾鳯舞铁画蛟龙纒慿谁致墨本故旧诧珍献正恐赋分薄一夕碎雷电平生六一老集古藏千卷惜此方殊邻公乎未之见车轣辘马虺隤牛觳觫山行萦纡车轣辘路傍指点是官人老矣一翁双鬓秃汝牛幸可耕汝马幸可骑有此可载琴书归胡爲奔走东西道白发刁骚𬒳人笑沙漫漫沙漫漫草班班南山北山相对看我行乃在山之间行人仰不见飞鸟树木足知边塞少沙漫漫草班班我行欲趂西风还仆夫汝莫愁衣单我但着衣思汝寒摧车行浑河汹涌从西来黄流正触山之崖山崖路窄仅容过小误往往车轮摧车摧料理动半日后人欲过何艰澁深山日暮人巳稀食物有钱无处覔何时真宰遣六丁铲此叠嶂如掌平幢幢车马山西路万古行人易来去败车行前车行后车逐车声夜随山诘曲前车失手落髙崖车轮直下声如雷同行急救救不得人牛翻压鸣声哀我时潜闻后车说前车使牛何太拙只知拍手笑前人不道后来当改辙前途犹有坡陁在后车当以前车戒数日冗甚怀抱作恶作诗自遣生涯吾亦爱吾庐踏地从来出赋租胷次有怀空磈磊人闲无处不﨑岖扶揺安得三千里应见真成百亿躯直欲弃家叅学去一龛香火供斋盂寄题安嵓起官舎北溟一轩髙占鳯麟洲要作人闲汗漫逰海国风烟自朝暮洞天日月几春秋梦魂欲拂三花树活计聊随一叶舟待我丹成访君去阆风佳处卜莬裘莫州道中风林叶叶堕霜红天末晴容一镜空野旷微闻鸟乌乐草寒时见马牛风人生险阻艰难里丗事悲歌感槩中白髪孀亲倚门处梦魂千里付归鸿上施内翰十年不见建安公草木依然臭味同赖有酒尊烦北海可无香瓣礼南丰天墀礼乐三千字海国鵾鹏九万风正以髙轩肯相过免敎书客感秋蓬题吴彦髙诗集后片云踪迹任飘然南北东西共一天万里山川悲故国十年风雪老穷边名髙骥北无全马诗到西江别是禅颇忆米家书画否梦魂应逐过江舡代王簿上梁孟容副公妙年椽笔赋长杨一日声名满四方天上风流青琐客人间嘉庆緑衣郎锦囊看读金花诰画㦸闲凝燕寝香预恐政成趋急诏海沂无计驻王祥自笑微官马骨髙十年霜鬓雪刁骚长林丰草未适性尖㡌短靴安得豪名宦真同一鸡肋簿书空束两牛腰故园清兴湖山里归去经营一把茅清明前十日作雨余天气动朝寒寒食都来数曰闲羯鼓催开小桃李画幈围岀好溪山尘埃老我真堪笑风物撩人欲破悭梅雪巳残春过半一尊何处与公闲闻丘丈晩集庆寿作诗戏之桃李欲开风雨多花时犹得屡经过缓听一曲玉连琐满泛十分金卷荷红烛影纱闻唤马翠罗承韈见凌波杜陵老矣孤春事奈此诗愁恼乱何明日复㑹客普照继呈此诗去及瓜不数日矣室中唿起散花天来伴维摩到处禅百刻篆香消昼永一番花雨破春妍云山真欲追聱叟风腋何妨借玉川他日相思共明月旧㳺应说禁烟前观古作者梅诗戏成一章翠䄂佳人脩竹傍风姿绰约破湖光静中惯识形神影妙处谁知色味香观想有灵通水月孤音无侣伴冰霜故人愁絶今何许烟雨霏霏子半黄秋郊马上故壠松楸暗空城草棘荒数峯撗鸟道一径绕羊肠桑叶露仍沃稻花风巳香儿时十年梦怀旧一悲凉海色楼台市山容水墨图风踈水杨柳烟瘦石菖蒲歳熟多同社村闲絶诟租平生亦何事尘土眷吾庐赠人何必罗浮访稚川相逢一笑共谈玄蓬莱咫尺三万里铜狄因循五百年梦幻莫论身外事啸歌聊得醉中天几时丹灶同收拾去入云山了旧縁别后有怀元济闻说风流靖长官宦㳺寥落废清闲酒狂吞尽喙三尺诗瘦耸成肩两山丗事君方厌蜗角生涯我欲赋鱼蛮脱身何日扁舟去相对一蓑烟雨闲赠董丞秉国迫窄十年冠盖场谁怜王谢有诸郎俗縁不脱三生债豪气都无万丈长遣兴乆慿诗作社避愁专欲酒爲郷黄尘投老逢青眼赖有知音未可忘闻彦美服药以诗问讯耳边尘事且无喧听我归耕郭外村贱子自藏蜗殻舎故人谁并雀罗门书䆫共作三年计尊酒相逢一笑温不信家山不堪隐仇池今在古铜盆和人七夕韵今古良霄此㑹同望穷云物有无中人间钿合三山隔天上灵槎一水通鳷鹊楼空纨扇月鸳鸯机冷䇡罗风不须更乞蛛丝巧乆矣人生百巧穷海上潮蹙三山㠀烟横万里沙蜃楼春作市鼍皷暮催衙一曲水仙操片帆渔父家安期定何处试问枣如瓜次曹次仲韵因以自感自笑区区学道难未容香火访名山因循忧患余生里收歛光芒窘歩闲白社祝公今日始丹丘容我几时还相从愿结翻经㑹共过壷中日月闲寒食阻雨招元功会话满城风雨殿余春燕坐翛然亦可人杨柳杏花相对晩石泉槐火一时新愁边兴味浑宜酒句里机縁欲脱尘早晩阿咸来过我坐中软语慰情亲次韵诸园不暇㳺览故人家有小池台桃李成蹊手自栽尊酒几时邀客去园林无日不花开丹靑一一归图画红紫纷纷费剪裁胜槩湏公与题品杖藜何惜醉中来自解投绂归来歳月过清闲殊胜吏分窠人思狡兔藏三窟我愿白鸥同一波棊局何妨烂樵斧印章终欲博渔蓑人间万事俱尘土醉倒尊前奈我何陪诸友登三山亭半濠清浅芰荷彫落日登临未寂寥山色逼秋浑作市海声迎暮欲吞潮沙头白鸟疑相熟木末靑旗苦见招不似常时对官府可无闲话及渔樵霜林余叶未全彫极目西风对泬寥万里沙荒秋后草三神山动晩来潮移尊正及兵厨近结客何须驿骑招老素抚床端可必未甘随分隐耕樵秋郊秋水四五尺暮山三两峯浮云白毫相落日紫金容蓑笠前村笛楼台古寺钟殷勤小平逺图画记渠侬次刘元直韵秋来何事忆归频正以家无妬妇津未许桂枝招隐士不妨桃叶赠行人梦魂歴歴千山逺客宦悠悠五斗贫犀箸鸾刀许何日归来举案得纷纶半年归梦别离间只有音昼鴈足还罗幕翠撗秋掩冉玉壷红湿泪斓班天明不作雾非雾月破可怜山复山准拟春风对眉膴一尊相对洗愁颜次韵夜雨海山何处是蓬瀛节物催人意自惊客里厌逢今旧雨梦余愁听短长更故园颇觉归期缓老境难堪此叚清想得诗成正萧瑟竹䆫灯火夜微明代人忆旧缓歩素丝障微吟紫绮裘醉便风侧帽歌爱月明楼犀轴题春恨铜荷滴夜愁风流十年梦灯火漫杨州梅谁道江梅驿信迟碧琅玕里见横枝爲㝷踈影暗香处独立嫩寒淸晓时嚼蘂不妨浮白饮认桃休赋比红诗平生东阁风流在何逊而今鬓欲丝题雪浦人归图乱目宝花雨过眉斑竹笻挐音迎画鹢喜态动乌龙水镜千江月风琴万壑松遥知永今夕情话得从容归来图戏作云髻春风一尺髙笑携儿女候归桡情知一首闲情赋合爲微官懒折腰城南庵故郷归思白云边缾钵东来想浩然桑下乆无三宿恋室中今许一灯传梦惊城郭风尘窟兴寄湖山雪月舡老矣重㳺恐难得平生四海与弥天书何维桢见赠诗后尘埃握手衆人中草木从来臭味同春夏我虽迷岀处交㳺君不异𥘉终赤黄晩歳徴竒梦清白平生継古风叹息蜀州人日作伤心不觉涕无从寄题蓟丘僧房道人休去白云边老矣分明懒瓉然叅学谁能知许事退休聊得息诸縁忘形马迹车尘外适意山光水影前想得松根憇寂寞坏残云衲半垂肩虚春亭碧琅玕里小蘧庐想像幽人手植𥘉不独禅心破诸有还于法性识真如应縁任笑风月底岀丗要观霜雪余他日升堂叅玉版会须傍岀赏春𬞞雨后尘埃日日厌风霾一雨方容眼界开水底天光大圎镜树头山色小飞来马牛渉地无相及鸥鹭知人巳不猜更得扁舟待明月一盃容我醉云罍题归去来图笔端竒处发天藏事逺怀人涕泗滂余子风流空魏晋上人谈笑自羲皇折腰五斗几钱直去国十年三径荒安得一堂重冩照爲公桂酒㵼蕉黄过关渡水图短车无复驾靑牛散䇿方来对白鸥烟水从容许君独暂须分我一舡秋寄题孔德通东园花木隂隂一亩宫平生髙兴与谁同尊罍北海无虚日郷里东家有故风先业固知衣钵在大门何惜橐奁空襄阳耆旧今谁识尚喜风流见阿戎次韵郦元与赠于元直道旧人物伤心万马空于今声价歘然东教条不独行千里筹䇿曽经奉一戎事契百年知有自笑谈三语记无同白头赖有髯叅在解说当时喜怒公倦㳺方叹锦囊空此道谁知一夕东客里簿书惭老子诗中旗鼓避元戎叩门莫厌经过数促席聊容语笑同此乐秪忧儿辈觉不应品藻待渠公彦美生朝壮日里闾侠臂弯双角弓绣鞯金匼匝貂䄂紫蒙茸云态自苍狗玉辉犹白虹爲君占寿骨诗句有清风张萱戏婴图犀颅玉颊宁馨子雾鬓云鬟窈窕娘三十年前大门日忆观群戏碧方床河桥桃李香中八九家青旗髙挂緑杨斜晚来风色渡头急满地萧萧杨白花昌邑道中屋角鸡号夜向晨客床相对话悲辛流离仅脱哙等伍老大空爲济上人却扫欲安无事贵累人犹属有锥贫故山邻里今安否归去同㝷笋蕨春题仲山枝巢镜中青鬓雪霜皤歳月从敎落魄过物理不容人太过生涯休叹我无多百年竟似蝇鑚𥿄万事终同鼠饮河秪恐徐公宿縁在东风时梦海棠窠许内翰安仁安仁字子靖河间乐寿人大定七年进士歴礼部贠外郎出守泽州迁同知河南府事以汾阳军节度使致仕子古字道真父子俱名流也望少室名山都不见真形万仞盘盘入杳冥安得云间骑白鹤下看三十六峯青送二道者归汾州介休山下两闲人来访汾阳旧使君明日却归尘外去一双白鹤上青云草木虫鱼咏蝇鑚故𥿄竟不悟蛾扑明灯甘丧生大似盲人骑瞎马不知平地有深坈蓬在麻中应自直茑生松下亦能髙不关若辈工攀附物理由来系所遭少室道中少室峰头晓月沉千家城郭淡隂隂五更鸡唱残星㓕马上看山过少林逰泰安竹林萧寺天教胜处安峰峦腾掷水云闲客来緫说逰山好不道山僧却厌山承旨党公公讳怀英字丗杰宋太尉进之十一代孙父纯睦自冯翊来以从仕郎爲泰安军録事叅军卒官妻子不能归遂爲奉符人公之在孕也太夫人梦道士吴筠来託宿及公生仪观秀整如神僊然少颕悟日授千余言师亳社刘嵓老济南辛㓜安其同舎生也甞试东府取解魁是后困于名场遂不以丗务婴怀放浪山水间诗酒自娱箪瓢屡空晏如也夫人石氏徂徕先生之后亦能安贫守分旣乆郷豪杰有知公者稍料理之大定十年擢进土甲科调成阳军事判官汝隂令入为史馆编修应奉翰林学士出爲泰定军节度使爲政寛简不言而人化召爲翰林学士承旨致仕大安三年九月年七十八终于家是夕有大星殒于所居之堂衆惊视之而公巳逝矣谥曰文献礼部闲闲公墓志云公之文似欧公不爲尖新竒险之语诗似陶谢奄有魏晋篆籕入神李阳冰之后一人而巳甞谓唐人韩蔡不通字学八分自篆籕中来故公书上轧钟蔡其下不论也小楷如虞禇亦当爲中朝弟一书法以鲁公爲正柳诚悬以下不论也古人名一艺而公独兼之可谓全矣穆陵道中二首沂山一何髙群峯郁孱颜我行问遗老云此小太山望秩有常祀其神号东安草荒穆妃坟雨剥汉武坛神仙果何在可想不可攀千年等一昔俯仰悲人寰东望蓬莱宫咫尺沧波间重山复峻岭溪路宛盘盘流水滑无声暗泻溪石间岸草凄以碧鲜葩耀红丹髙云映朝日流景青林端我行属朱夏欲愒不得闲山中有佳人风生松桂寒琼花木后土像皇娲化万象赋受无竒偏胡爲堕爱境亦爲尤物牵煌煌灵祠花玉蘂冠春妍婉如倾国姝独立江湖边顾惜怨夺移含秀梁宫烟青黄竟自㓂始信拥肿全珍材归好事肌理致旦坚瑑刻方寸余遗像规汾壖愿言税灵驭要复安所怜神㳺妙难诘岂以大小悬槐根开梦国橘实㳺棊仙静想宝龛中坐纳东南天况有大者存指顾超八埏君钖生子四月八日堂前种萱忧可忘不如生儿喜殊常呕哑啼笑彩衣侧满堂和气生嘉祥宴寝香凝佳梦兆与佛同生佛亲抱我来𥘉见岀锦绷肌肉照人眉宇好丗间儿子空纷纷如君此儿真慰人蓟山东盘岀英秀政与德门宜子孙天马驹海鹤子气骨𥘉成便超异籋云冲霄从此始立春水结东溪冻未漪风凌枯木怒犹威不知春力来多少便有青蝇负煖飞端午日照道中几年客舎逢端午今日东行复海隅三歳巳无平老艾一盃聊作辟愁符夏日道岀天封寺叠涧重冈掩复开鸟啼人寂路萦回微凉暂逐行云过细雨俄从逺树来丗事自嗟吾老矣山僧那识兴悠哉婆娑十亩溪边栎借汝清隂感不材龙池春兴三十余年惜别心重来独兴此登临佳人何在暮云合㳺子不归春草深曲槛凭栏花羃羃扁舟系岸柳隂隂避人白鸟忽惊去双影飞翻明翠岑宿宣湾清颕去无极悠悠楚甸深人家半临水村径曲穿林积雨犹行潦荒烟易夕隂夜凉淮浦月寂寞照边心黄弥守画呉江新霁图江云卷宿雨江风散晨烟山光烟雨润欲滴影堕江水空明间脩蛾新粧翠连姢下拂尘镜窥明蠲渔舟来何许触破青茫然中流水肥鱼逆上受网应有松鲈鲜借问张季膺西风几时还渔郎理网唤不应但见水碧江涵天如何尘埃中眼界有许寛道人匈次陂万顷爲写此境清而妍苍崖无尘树影寒直欲坐我苔矶边我家竹溪隂小艇撗清涟异时赤脚踏两舷不应尚作披图看雪中四首诗人固多贫深居隐茅蓬一夕忽富贵独卧琼瑶宫梦破䆫明虚开门雪迷空萧然视四壁还与向也同闭门捻须坐愈觉生理穷天公巧相幻要我齐穷通冲寒起沽酒一洗芥蔕胸翻翻雪中鸦飞鸣覔遗粟雪深不可求遶屋啄寒玉顾我如鸱鸢多储有余肉我亦生理拙冻卧僵雪屋日午甑无烟饥吟搅空腹岂不知屠沽肥甘随取足幸待春雪消吾犹多𣏌菊歳晏苦风雪旷野寒峥嵘湿薪烧枯棘距刺相拏撑浓烟乆伊郁微熖方晶荧津津膏乳涨中有蚯蚓鸣蓬蒿掇快炬倐作飞灰轻余暖未及惬睫涙先巳盈幸有邻家酒时浇肌粟平歳晏雪盈尺农夫倍欣然不作祁寒怨应知有丰年笑我寄一室归耕无寸田无田吾不忧饮啄当问天我看多田翁租赋常逋悬伭头负呵责颜色惨可怜不如拾滞穗行歌两无牵雪宝花天雨晓纷纷佛界䊋严尽白银待臈风云𥘉接势犯寒糟麴若爲神园中芳草谁能赋江上梅花独自春半臂骑驴得佳句九原谁唤㶚陵人蝉藁壤隂潜罢转丸飘飘便作饮风仙幽藂何处拳枯蜕别树还来续断絃小院日长清梦觉空庭人静緑隂圎无情物化谁能料触拨覊怀一慨然渔村诗话图江村清境皆画本画里更传诗语工渔父自醒还自醉不知身在画图中晓云次子端韵滦溪经雨浪生花晓碧翻光漾晓霞川上风烟无定态尽供新意与诗家送髙智叔归济南巳作西溪约还爲汶上行漂流知分际㑹合见平生旅枕劳归梦家山入去程空斋桃李月寂寞照清明日照道中路转清溪树蔚然解鞍坐愒午隂圎避人鸥鸟惊飞尽时有㳺鱼弄柳绵夜发蔡口落霞堕秋水浮光照舡明孤程发晩泊倦楫揺天星蔼蔼野烟合翛翛水风生逺浦浩渺漭微波澹彭觥畸鸟有时起幽虫亦宵征怀役叹独迈感物伤旅情夜乆月窥席忼慨心末平西湖晩菊重湖汇城曲佳菊𬒳水涯髙寒逼素秋无人自芳菲鲜飈散幽馥晴露随余滋蹊荒緑苔合采采叹后时古瓶贮清泚芳樽湔尘霏逺怀渊明贤独徃谁与期徘徊东篱月歳晏有余悲西湖芙蓉林飈振危柯野露委荒蔓孤芳爲谁妍一笑聊自献明䊋炫朝丽醉态羞晚困脉脉怀春情悄悄惊秋怨岂无桃李媒不嫁惜婵媛悠哉清霜草共抱兰菊恨浪溪别呉安雅浪水清且白频年照行役褰裳渉微波微波去无极悠悠溪上山送我往复还与君临水别幽恨寄山闲奉使行髙邮道中二首野雪来无际风樯岸转迷潮吞淮泽小云抱楚天低蹚舡鸣浪聨翩路牵泥林乌亦惊起夜半傍人啼细雪吹仍急凝云冻未开牵闲时掠水帆饱不依桅岸引枯蒲去天将逺树来行舟避龙节处处隐渔隈孤鴈集句万里衘芦至寒空半有无踪分沙岸静声入塞垣孤影早冲关月飞髙望海隅不知天外侣何处下平芜黄菊集句九月欲将尽鲜鲜金作堆遶篱残艳宻拥鼻细香来五色中偏贵群花落始开可怜陶靖节共此一倾盃金山我从渡淮渉髙邮雪风连日吹行舟维阳地西闯夜色星月隐见边城楼晴光破晓射瓜歩照燿玉宇开琼洲冯夷收威浪妥帖容我一到金山头金山胜槩冠呉楚万础磻峙江中流平生梦寐不到处乃以王事从私㳺钟山雨花落眼底海门鹤崖波际浮川开林阖望不极但见逺色明轻鸥风烟渺漭异吾土行役有程难乆留一杯未举帆影转巳㸔浙树稍旗旒赵飞燕冩真昭阳宫里千蛾眉中有一人轻欲飞姊妹寅縁特新宠六宫铅粉无光辉春回太液花如绣花底轻风扶翠䄂君恩不许作飞仙襞积宫裙留浅皱君王贪宴温柔郷木门不省揺仓琅避风台成略今古空使遗妬惊霓裳当年倾城复倾国谁写余妍入丹碧背灯拥髻一潸然不应尚有樊通德村斋遣事人生天地真蘧庐外物扰扰吾何须与其覊马齐辕驹岂若饮龁随骀驽不知掉尾忘江湖呴呴濡沬胡爲乎谁念挟卷矜村墟磨丹点黝围樵蘓申鞭示箠严范模矍如狙翁调衆狙尔雅细碎编虫鱼辝严义宻字见踈烘斋睥睨音语麤讽诵谁敢忘须臾万中有一差锱铢吚哑坐使爲呻唿咄哉倡言口嗫嚅等爲儿戏夫何殊霜风入戸寒割肤生薪槎芽供燎炉漫漫湿烟迷四隅白鹤日见黔如乌此闲纵乐能何如其谁相与歌归欤技笼嗟我自摰拘垂翅更待穷年徂和张德逺伐松之什社栎赋散材乃遭匠石嗤髙梧中宫徴不能保孙枝全伤随用否理固不可移堂堂十八公端劲岀天姿蟠根借余润茂郁清溪湄雨师夜失律偶此遗神螭烟鳞渍寒雨雾鬣明朝曦腾拏困愈壮偃蹇僵不疲未能走沆漭聊与草木嬉长风动头角吟啸舒欝伊尘埃讵能乆雷电㑹有时昨宵卧溪月老影闲撗欹天明竟不举俯仰益怪竒拏拳攀半崖渴喙呑清漪希珍价不售复病樵柯危材髙辄尔耳咄彼造化儿樛枝饱霜雪遽与蓬蒿衰孤摽挽万牛未爲廊庙知窈窕桃李春奈尔千歳期枯桑岂自贾取败以老龟兹非爨下材梁栋终见施长短归自然勿爲凫鹤悲题獐猿图云山空冈阜重㩂叶半湿新霜红溪猿得意适其适闲攀静挂晴光中孤何从来寂歴野竹风举头相视不相测昂藏却立如痴童鲲鹏负云天斥鷃处蒿蓬万生所乐自不同恝然胡爲之二虫和济倅刘公伤秋川流爲潴鉅野阔水色天容两开豁山随水逺势奔骛骏马西来衘辔脱山前云木散不收坐看本末来归舟秋容澄明纳万象画本寂黙撗双眸谪仙曽来钓烟碛想见夕阳寒影只骑鲸去作汗漫逰只有荒台压澄碧台边昨夜西风来倦㳺覊宦心悠哉岂无琼艘百拖载春色是中可以忘形骸官居得秋况不恶髙吟何遽悲揺落君不见中郎诗翰忆湖山秋色正满连云阁题春云岀谷图春云乍岀山有无春云巳去春山孤山光空蒙不可冩正要云气相萦纡山吞云吐变明晦半与嵓谷生朝脯轻林萧萧暗溪树余影漠漠开樵居舟人舣掉并沙尾坐看缥缈揺空虚巧分天趣岀画外韵逺不与丹靑俱今人重古不知画但爱屋漏烟煤污惜哉东坡不及见此本诗中独有叠嶂烟江图新泰县环翠亭官居坐官府不见青山青闲来亭上看青山遶重城左见靑山纵右见青山撗具敖浮虚碧峥嵘群峰连姢相缭萦县庭无事苔藓生独携珎琴写溪声琴声锵锵激虚亭罢琴举酒招山英山英莫相嘲我虽朝市如林埛客有山中来闻说令尹清山英异时合有情周遮不放公马行喜雨山云駃如驱山雨沛如倾幽人梦𥘉醒卧听檐熘声雷霆怒相搏似与隂阳争蛟龙乆何蟠始此幽蛰惊余花晓犹落竟日方破晴明朝东臯望照眼生意明焦枯𬒳沽濡相与回春荣忻然野桃李新緑栖残英渐渐麦壠翠熘熘溪流淸蛙鸟亦解喜飞沉玄喧鸣万物皆得时栖迟感吾生直应挂儒冠便逐春农耕睡觉门外月色如昼霜风过翏然成声作一絶老木经霜衆窍空月明深夜响秋风始知天籁非人籁吹万由来果不同题张维中华山图苡珠散遗胄我姓岀冯翊空闻华山名未始见颜色三峯擢觚稜经眼但石刻那知玉井莲香落清渭北巅崖划变转势走关辅窄岂无爱山人不解傅粉墨多才曲江裔公暇日招揖归装贮新图尚带烟雾湿明䆫一传玩怳若到郷国我生随宦游乆作东南客有田太山下绕屋皆泉石怀恩恋官廪老大归未得况复秦川遥便恐此生隔崚嶒苍烟靣只许画中识诗成持送君想像三叹息题马贲画鸂䳵图双眠双浴水平溪共㸔秋光卧两堤谁信潇湘有孤鴈冷沙寒苇不成栖书因叔北轩壁生涯自分老林泉欲止还行信有縁未许纶竿归醉手且教烟水入吟鞭云山聊欲追聱叟风腋何妨借玉川独卧北轩元不寐竹闲寒雨夜琅然和元卿郊行马駃车驱起路尘傍山隂翳作春温东风欲放萌芽动巳有疲牛啮烧痕丗华将有登州之行作是诗以送之少陵兄弟盖三人坡老相知只卯君五亩有期将共隐一樽何意便轻分秋鸿渺渺看孤往夜雨潇潇忍独闻佗日书来问无恙我应深钓竹溪云潍宻道中怀古十二全齐势兴亡俯仰中地倾潍水北山断穆陵东破塜余残甓荒蹊足转蓬燕齐旧悬隔不接马牛风过棠梨沟地僻人烟少山深㵎谷重坡陁下长坂迤逦失诸峯问俗知怀土听歌识相舂几家茆屋外田亩自衡从昫山驿亭阻雨脱叶萧萧山木稠连樯飘汎海蓬秋浪回昫㠀冯夷舞云暗苍梧帝子愁欲往未行淹仆马乍来还去羡鸧鹙景踈楼下无边水暂濯尘缨可自由弔石曼卿曼卿甞通守昫山遣人以泥封桃李核弹之嵓石中其后花开满山又甞携妓饮山之石室闲鸣絃爲冰车铁马声城头山色翠玲珑尚忆清狂四饮翁铁马冰车断遗响桃花石室自春风生平诗价千钧重身后仙逰一梦空想见蓬莱水清浅芙蓉城阙五云中昫山道中三首二年三到水云郷瘦马凌兢怯路长野雪未干春未雨落鸢飞起暗尘黄呉歌楚语海山间织苇苫菰便自安巳作稻塍犹未种小沟流澁水车干海路东南万壑倾青山孤起压重城驿亭春半余寒雪墻角无人草自生应制粉红双头牡丹卿云分瑞两嫣然镜里䊋成糓雨天晓日倚栏闲妬艶春风拾翠两骈肩水南水北何曽见桃叶桃根本自仙梦想沉香亭北槛略修花谱记芳妍春意应嫌芍药迟一枝分秀伴双㽔并肩翠䄂𥘉酣酒对镜红䊋欲闘竒上苑风烟工献巧中天雨露本无私更看散作人闲瑞万里黄云麦两歧次文孺韵病眼花生𥿄覊怀棘遶墻挑灯檐熘急到枕漏声长响彻鸡埘曙寒迎鴈背霜凄凉三迳菊无梦到壷觞白㽵道中煖风遟日弄春晴浑似龙眠画里行沙路半随堤尾曲几家桃李鹁鸪鸣花品翠裙襞积破黄薇新様丁香结玉㽔最爱东风木芍药淡红深紫两相宜上皇书扇后便靣团圝字点鸦天风吹堕委尘沙燕泥庭草争工拙何似当年陌上花送崔深道东归君从郁葱几时来郁葱山色空崔嵬白云巳自动归意蟏蛸蛜蝛况可怀薰风浊酒非莓苔那知空斋响蚊雷酒酣临风解相忆唤取玉笛传清哀和道彦至山光凝黛水浮空地僻偏宜叔夜慵尚喜年登更冬暖敢论人厄与天穷君方有志三重浪我巳无心万里风拟葺小园师老圃緑畦春熘引连筒楚清之画乐天小娃撑小艇偷採白莲回不解藏纵迹浮萍一道开诗因题其后乐天归卧湖山边闲买池塘娱暮年小蛮巳老樊素去心地玲珑如白莲室中谁遣散花天故点禅衣香破禅鸳鸯爲报窃花处题诗要戏小婵姢红䊋秋水照明蠲清之粉本清且妍道人无心𬒳花恼对画作诗真适然君不见元亮投名莲社里不妨更赋闲情篇寄贾因叔鹑居鷇食两迷阳四十犹贪桂子香石汶爲君抛水月宪陵回首见冰霜虫鱼细碎成书癖荆棘峥嵘矢醉郷举白北轩真一梦竹间犹记雨浪浪题大理评事王元老双橘堂朱橘复朱橘传分包贡实煌煌中堂榜竒画照公堂前萱草碧公今致养丰禄食更取蛮珎奉颜色举觞一笑三千秋坐㸔诸孙索梨栗宿旧县四更而归道中摭所见作行路难三星排空山月明思归客子夜半行单衣短褐风凄清响踏黄叶栖禽惊怱怱晓转沙岸侧枯蓼寒芦鸣索率山月欲随山烟黒前途无人脚无力行路难堪叹息途中平明发郊墟独歩跄躞蹀引领发前程日岀烟未㓕林迥鸟始喧麦短牛巳啮春阳气未壮道左尚残雪长风拂归𬒮凛欲变冬冽指冻僵不拳胶凝仍欲折而我竟何事犯此寒正切脩途去未几行意先巳安得两翼生髙飞度林樾徐茂宗蜗舎万生扰扰安其安鷽鸠不羡鹏飞抟端知扶揺上九万无异跳跃蓬蒿间是身江海一漂粟身外纷然皆外物一㕓傥可容所寓何用渠渠作髙屋知君从道由心成昔焉忘俗今忘形物来弭角不知竞触蛮血战良虚名我梦𫾣门访君舎舎小不容相对话觉来惊见壁间蜗俯仰人间真物化壬辰二月六日夜梦作一絶句其词曰矫冗连天花春风动光华人眠不知眠我佩绛红霞梦中自以爲竒絶觉而思之不能自晓故作是诗以纪之梦中作诗真何诗梦中自谓清且竒觉来反覆深讽味字偏句异诚难知岂非梦语本真语无乃造物爲予嬉君不见庄周古逹土栩栩尚作蝴蝶飞我生𨳩眼尚如此况在合眼夫何疑黄华王先生庭筠庭筠字子端熊岳人父遵古字仲元正隆五年进士仕爲翰林直学士才行兼备道陵所谓昔人君子者也子端早有重名大定十六年甲科文采风流照映一时历州县用荐者供奉翰林承安中爲言事者所累谪郑州幕官未几复应奉稍迁修撰卒官年四十七子端诗文有师法髙岀时辈之右字画学米元章其得意处颇能似之墨竹殆天机所到文湖州巳下不论也平生爱天平黄华山水居相下十年自号黄华山主有集传于丗其殁也道陵有诗悼之其引云王遵古朕之故人也乃子庭筠复以才选直禁林者首尾十年今兹云亡玉堂东观中无复斯人矣其家以遗文来上㝷绎之乆良用怆然诗不録屏山故人外传云子端出家子风流藴借冠冕一时爲人眉目如画羙谈笑俯仰可观外视若简贵人𥘉不敢与接一见之后和气津津溢于衡宇间又其折节下士如恐不及苟有可取极口称道之故人人恨相见之晩也子万庆字禧伯诗笔字画俱有父风仕爲行尚书省左右司郎中犹子明伯㓜歳学书书家即称赏之倜傥无机膂力絶人曽有诗云钓鳌公子铁心匈兴在三山碧海东千尺云帆巳髙揭不知何日得秋风死于邓州年未四十也杨秘监下槽马图龙眠悔画马政恐堕马趣我今破是说试下弟一句道人三昩手游戏万象具万象𥘉莫逃毕竟无所住譬如大圎镜照物随其遇少焉物四散影果在何处杨侯具此眼透脱向上路万马落人间盖证龙眠误书西斋壁丗事云千变浮生梦一场偶然携柱杖来此据胡床有雨夜更静无风花自香岀门多道路何处覔亡羊八月十五日过泥河见鴈家在孤云落照间行人巳上鴈门关慿君爲报平安信才是云中弟一山示赵彦和四柳危亭坐晩隂殷勤鸡黍故人心儿孙满眼田园乐花木成隂年歳深十亩苍烟秋放鹤一帘凉月夜撗琴家山活计良如此归兴秋风巳不禁大安寺试院中寒食东风日日涨黄沙供佛床头始见花寒食淸明好时节年年憔悴独离家狱中赋萱沙麓百战埸舄卤不敏树况复幽圄中万古结愁雾寸根不择地于此生意具婆娑緑云杪金鳯掣未去晚雨沾濡之向我泫如诉忘忧定漫说相对淸泪雨狱中见燕笑我迂踈触祸机嗟君底事入圜扉落花吹湿东风雨何处茅檐不可飞偕乐亭日暮西风吹竹枝天寒杖屦独来时门前流水清如镜照我星星两鬓丝野堂緑李黄梅绕屋踈秋眠不着鸟相唿雨声偏向竹间好山色渐从烟际无云自知归鸟自还一堂足了一生闲门前剥啄定佳客檐外孱颜皆好山韩陵道中石头荦确两坡间不记秋来几往还日暮蹇驴鞭不动天教子细数前山絶句竹影和诗瘦梅花入梦香可怜今夜月不肯下西厢孙氏午沟桥亭闲来桥北行偶过桥南去寂寞独归时沙鸥晩无数送士选山东外台判官秋天寥廓使星明光动山东七十城玉署文章厌闲冷绣衣风采试澄清人随白鴈霜前到诗绕青山马上成才力如君君未老只愁无地避功名张礼部溪山真乐图悠悠春天云想见平时闲朝游溪桥畔暮宿山堂间澹然不知愁亦复忘所懽岀山𥘉无心旣岀还思山人间待霖雨欲归良独难山堂怅何许萧萧松桂寒内郷浙江张浮休洼尊爲二兄赋嵓花覆我酒酒靣照幽妍风如惜花影不肯生微涟空山悄无人花枝自留连怀人成独醉日暮山苍然超化寺隔竹微闻钟磬音墻头脩緑冷隂隂山迎初日花枝靓寺褁淸潭塔影深吾道萧条三巳仕此行衰病独登临简书催得怱怱去暗记风烟拟梦㝷舎利塔苍山亭亭如覆盎佛塔东西屹相向林头朝日射重檐黄金丹砂晔生光中华此塔弟十五图记所传知不妄智惠薰成舍利罗夜半竒芒时一放想见当时阿育王麾叱神工鞭鬼匠云车瘴海挽炎沙沙底黄肠三万丈石排方靣蔑石叚铁锢瘦中腰鼓様功夫精宻业长乆位置尊严气髙张地皮浮水肤寸许旱溢与之俱下上崧山归山夏秋雨雨潦从衡嵗相盪天龙围护夜义守终刼不敢生波浪塔前树秀老不死树下水流多益壮再拜初甞一勺甘洗我三生烦恼障夏日西䆫近事香如梦北客穷愁日抵年花影未斜猫睡外槐枝犹颤鹊飞边中秋虚空流玉洗丗界纳冰壷明月几时有清光何处无人心但秋物天下近庭梧好在黄华寺山空夜鹤孤𬒳责南归至中山短辕长路兀呻吟行李迟迟日益南亲老家贫官职重恩多责薄泪痕深向人柳色浑相识着雨花枝半不禁回首觚棱云气隔六年侍从小臣心送子贞兄归辽阳青峭江边玉数峯烟梳雨沐爲谁容到时爲向山灵道归意如君一倍浓采莲曲南北湖亭竞采莲呉娃娇小得人怜临行折得新荷叶却障斜阳入画舡秋郊瘦马踏晴沙微风度陇斜西风八九月踈树两三家寒草留归犊夕阳送去鸦隣村有新酒篱畔㸔黄花忆漍川极目江湖雨连隂甲子秋青灯十年梦白发一扁舟夏日檀栾倒影砚波清注了黄庭谱鹤铭且喜过门无褦襶却怜涴壁有宁馨河隂道中梨叶成隂杏子靑榴花相映可怜生林深不见人家住道上唯闻打麦声微行入麦去斜斜才过深林又几家一色生红三十里际山多少石榴花礼部闲闲赵公秉文秉文字周臣滏阳人闲闲其自号也㓜颕悟读书若夙习大定二十五年进士应奉翰林文字上书论宰相胥持国当罢宗室守贞可大用又言狱讼征伐国之大政自古未有君以爲可大臣以爲不可而可行者坐讥讪免官未几起爲同知岢岚军州事转北京路转运司度支判官承安五年冬十月隂晦连日宰相万公入对上顾谓万公曰卿昨言天日晦冥亦犹人君用人邪正不分者极有理赵秉文曩以言事降授闻其人有才藻工书翰又且敢言朕非弃不用以北边军兴姑试之耳泰和二年改戸部主事翰林修撰岀爲宁边州刺史二年改平定州治化清静所去人思之贞祐初中国仍歳𬒳兵公建言时事可行者三一迁都二导河三封建朝廷略施行之四年除翰林侍讲学士明年转侍读兴定中拜礼部尚书兼侍读同修国史知集贤院𨳩兴正月京师戒严时公巳老日以时事爲忧虽食息顷不能忘毎闻一事可便民一士可擢用大则拜章小则爲当路者言殷勤郑重不能自已竟用是得疾薨年七十四自㓜至老未甞一日废书不观着易丛说十卷中庸说一卷扬子发微一卷太玄笺賛六卷文中子类说一卷南华略释一卷列子𥙷注一卷删集论语孟子解各一十卷资暇録一十五卷所着文章号滏水集者前后三十卷大槩公之文岀于义理之学故长于辨析极所欲言而止不以绳墨自拘七言长诗笔势纵放不拘一律律诗壮丽小诗精絶多以近体爲之至五言大诗则沉郁顿挫学阮嗣宗真淳简澹学陶渊明以它文较之或不近也字画则有魏晋以来风调而草书尤警絶殆天机所到非学能至宣徽舜卿使河湟夏人多问公及王子端内翰起居状朝廷因以公报聘其爲四方所重如此论者谓公至诚乐易与人交不立崖岸主盟吾道将三十年未甞以大名自居仕五朝官六卿自奉养如寒士不知富贵爲何物盖学道所得云杂拟三首朱明变气候大火向西流六龙整征辔焂忽夏巳秋阊阖来悲风霜稜𬒳九州岂不念时节歳律聿其周精卫填溟海木石安所投独携羡门子髙歩登崑丘千秋长不老永谢区中囚猗猗南山竹并生凡卉藂歳晏多霜雪见别萧艾中我欲食鹓鶵千歳不一逢留之和律吕截作嶰谷筒一变爲清商日暮来悲风清泉漑石根上有白云封虚心抱静节知音爲谁容不如归去来一竿钓淸沣白日沦西汜沧海无回波四时更代谢奈此迟暮何我欲制頽光惜无鲁阳戈凭髙望八荒眖迷山河惊风振江海山林无静柯兽狂走四顾旷野迷絓罗西登广武山北顾望三河蓬蒿蔽极目人少虎狼多喟然发长叹拊劒徒悲歌花下墓山前树今人看花昔人墓昔人栽花待邀賔花开墓上人何处今年花尽复明年今人复爲后人怜酒浇墓上喫不得留与饥鸦作寒食俲王右丞独歩幽篁里独坐幽林下谈玄复观易西日隐半峰返照林间石石上多古苔山花间红碧花落人不知山空水流岀和渊明拟古五首小智多自私大方乃无隅一毫纳万象万象非卷舒日月爲我牖天地爲我庐曲土窘拘囚一身无容居我梦登日观青天入平芜俯视但一气二豪彼何如昔日穆天子侈心穷八荒崑崙入马蹄蘧庐视明堂王母爲之謡白云何茫茫凭髙俯九州块如蝼蚁场归来越河关万冡压崧邙遂令学仙者闻风爲激昂汉武千秋露淮南八公方至今瑶池宴空爲后代伤吾道无缁磷万古常如兹奈何中智下谓彼不知时与丗颇殊好譬彼渑与淄我欲质所从登髙望九疑路逢古渔父长歌沧浪辝岀门异所见退坐还自思当丗固殊古古人不吾欺翩翩岀林鸟日暮将何之倚檐送归尽聊欲弦吾诗西北有佳人楼上拊云和一鼓别鹤操再弄求凰歌絃声几欲絶哀响何其多昔爲掌中珠今爲路旁花壮年不再得华落将如何张衡咏思玄屈平赋逺逰髙情薄云天意气隘九州朝攀扶桑枝夕饮弱水流翻然不忍去无女哀髙丘严霜下百草歳律聿其周萧兰共憔悴巳矣吾何求中秋天风吹河汉明月悬清光淸光不可掇流影入杯觞吸此风露魄洗我冰炭肠向来功名心一笑雪沃汤人生几中秋弹指三万埸胡爲置热恼不使心清凉此心如秋月虚明洞八方此身万化中太山一毫芒尚无物与我何者爲彭殇推琴黄叶落矫首白云翔解衣一盘礴清境堕渺茫送雷希颜赴泾州録事李君羙治中公廨南楼坐中作严霜枯百草揺荡鸿鹄心翩翩万里翼随云落西南泾水东流不到燕送君落日孤云边声名一日天下白还作南楼坐中客西州自古多豪英作者凛凛气犹生太尉清风万万古不劳折箠笞此虏男儿生不功名死无益莫言簿领卑凡职君不见当时髯张一尉耳至今双庙令人起鲁直乌丝襕黄庭太清虚皇玉景经琅凾琼笈秘始清囊以云锦金钿扃四神守卫诃百灵中夜一气存黄庭玄霜琼膏清子形方瞳緑发魂魄宁上寿千秋下百龄天书夜降勑六丁控驾三素乗风泠鳯笙龙筦超冥㝠扬旌抗斾㸌飞星八㓕吐毒驱雷霆掷火万里流金铃仙人拂石刼不听笑视人丗风中萤丗间醉梦纷膻腥三尸调汝丹田螟有如尾闾泄沧𬈑一朝神离鸟飞缾涪翁书法岀兰亭名书此经实自铭𨳩卷恍然如酒醒养生新发庖丁硎同粹中师赋梅寒梅雪中春髙节自一竒人间无此花风月恐未冝不爲爱冷艳不爲惜幽姿爱此骨中香花余嗅空枝影斜清浅处香度黄昏时可使饥无食不可无吾诗游华山寄元𥙿之我从秦川来遍历终南游暮行华隂道清快明双眸东风一夜撗作恶尘埃咫尺迷嵓幽山神戏人亦薄相一盃未尽隂霾収但见两崖巨壁挿劒㦸流泉夹道鸣琳璆希夷石室緑萝合金仙鹤驾空悠悠石门划断一峯出婆娑石上爲迟留上方可望不可到崖倾路絶令人愁十盘九折羊角上靑柯平上得少休三峰壁立五千仞其下无址傍无俦巨灵仙掌在霄汉银河飞下靑云头或云竒胜在髙顶脚力未易供㝠搜苍龙岭瘦苔藓滑嵌空石磴谁雕锼毎怜风自四山而下不见底惟闻松声万壑寒飕飕扪参历井到絶顶下视尘丗区中囚酒酣苍茫瞰无际块视五岳芥九州南望汉中山碧玉簮乱抽况复秦宫与汉阙飘然聚散风中沤上有明星玉女之洞天二十八宿环且周又有千歳之玉莲花开十丈藕如舟五鬛不朽之长松流膏入地盘蛟虬采根食实可羽化方曈緑髪三千秋时闻笙箫明月夜芝軿羽盖来瀛洲干坤不老青山色日月万古无停辀君且爲我挽回六龙辔我亦爲君倒却黄河流终期汗漫逰八极乗风更覔元丹丘和渊明饮酒九首翩翩万里鹤日暮将何之昬鸦择所安笑汝不知时孔席不暇暖此理吾不疑尚愧渊明翁浊酒时一持贫贱岂不苦仰慕冥鸿飞富贵岂不乐乃有黄大悲苦乐各异趣嗜好从所依我欲作九原独与渊明归挂冠不待年况此齿髪衰遥醉一盃酒母令寸心违秋菊有至性霜松无俗姿采采黄金花笑拊苍烟枝偶有盃中物成此一叚竒白云南山来岀岫复何爲醉卧东篱下聊脱人间覊今日好天色清晨雪云开东风如故人适我平生怀坐见南来燕孤雌与雄来暮归主人堂梁闲有双栖巢倾覆其子又𥙷新巢泥翩翩随阳鴈幽贞苦难谐江湖偶相失咫尺云路迷哀哀霜雪际独向胡天回鸟闭笼中举翮触四隅骐骥驾塩车跼䠞困中途虽然遭识拔未免爲人驱傍观信羙矣自愧良有余不如两无累还我田园居千载渊明翁谁谓不知道谩赋责子诗调戏以娯老杜陵盖自况亦岂恨枯藁壷觞淸浊共适意无丑好归来五柳宅守我不贪宝长啸天地间独立万物表幽居澹无事雅志了玄经眼花憎文字悠悠竟无成中夜起不寐披衣守寒更梅竹散淸影素月流广庭孤鹤閟逸响切切寒虫鸣拊卷长叹息慨慷恻中情汉儒传注学未爲丗所得秦火少完书岂免乌焉惑后儒𥙷罅漏圣道少开塞俗士喜持戈又一秦相国且共欢一觞多言不如黙渊明非嗜酒爱此酒中真谓言忘忧物中有太古淳回首市朝中万事牛毛新去年持使节悠悠过西秦官阙随飞烟衣冠化埃尘当时凭轼士慷慨叹徒勤所以山林客乐与鱼鸟亲西登大华顶旷望长河津寄谢三峯云聊欲沥吾巾誓将从此去笑谢当涂人和韦蘓州秋斋独宿冷晕侵残烛雨声在深竹惊鸟时一鸣寒枝不成宿拟兵卫森画㦸冠带事朝谒清坐弹鸣琴以彼尘外趣逺我遗丗心岸帻送归鸟隐几见遥岑聊同静者乐岂必居山林寄王学士子端寄语雪溪王处士年来多病复何如浮云丗态纷纷变秋草人情日日踈李白一杯人影月郑䖍三絶画诗书情知不得文章力乞与黄华作隐居上淸宫霜叶萧萧覆井栏朝元阁上玉筝寒千年辽鹤归华表万里宫车泣露盘日上雾尘迷碧瓦夜深月露洗荒坛断碑脍炙人何在吏部而今不姓韩暇日登临近吹台夷门城下访寒梅鳌头他日几人在尊酒而今一笑开秋潦渗余村迳岀夕春歇处野禽来醉归扶路人争㸔知是诗仙阆苑回寄陈正叔渺渺西风去翼轻长林风叶动秋声嵩邙竟秀容多可河洛交流忌独淸广武山川迷故垒成臯草木閟空城凭髙一掬英雄泪寄与穷途阮歩兵寄𥙿之乆雨新晴散痺顽一轩凉思坐中间树头风冩无穷水天末云移不定山宦味渐思生处乐人生难得老来闲紫芝眉宇何时见谁与嵩山共往还古瓶䗶梅石冷铜腥苦未淸瓦壷温水照轻明土花晕碧龙纹澁烛泪痕踈鴈字横未许功名归鼎鼐且收风月入瓶罂娇黄唤醒朝阳梦汉苑荒凉草棘生暮春得寒字九日聊偷一日闲三分春事二分阑郷关梦里人空老风雨夜来花又残乍坼泥封糕酒熟未开火禁粥饧寒却思投劾归田去杨柳隂中把钓竿灵感寺徒河岸北白莲东法鼓惊飞碣石鸿塔上风烟髙鸟路山头云雨化人宫松林碍日蜂房冷石砌頽沙蚁穴空欲尽休公挥尘乐鬓丝羞对落花风五月牡丹应制好事天工养露芽阳和趂及六龙车天香护日迎朱辇国色留春待翠华糓雨曽霑靑帝泽薫风又卷赤城霞金槃荐瑞休嗟晩犹是人闲第一花代州金波曽醉鴈门州端有人间六月秋万古河山雄朔部四时风月入南楼汉家战伐云千里唐季英雄土一丘系马朱栏重回首烟波谁在钓鱼舟𨳩元寺嵗乆开元寺黄花落石龙瓶深添碧甃蜗壁篆金容䆫影年年塔禽栖夜夜钟平生睡秋雨竹阁味偏浓谒北岳四大神仪一群山太茂尊奠方荒兾宅视礼配天孙西送虞渊暮东瞻碣石暾宝符临代郡铁罋扼并门控赵襟形壮包燕气象浑九河深禹迹万里叫虞魂在昔登封始前驱羽卫繁千官骈部曲万骑隘山樊卜地恒阳曲移祠泰始元荒碑刓歳月飞石干坤帝秩加黄屋宫居象紫垣云楣朽芝瑞雨砌裂槐根天业恢弘大山灵翊卫屯巫闾归帝制长白发金源九庙龙盘接三邦虵势吞云烟浮近甸日月遶中原欵谒天香重封题御署存银镠诸产富电雨万灵奔神听羞回德天聦纳正言负时身九死去国泪双痕日近趋天阙生还託圣恩许身徒稷契无术𥙷羲轩帝箓长桒洞仙巖张果村卜居如可近重整北山辕陪李舜咨登悯忠寺阁日月躔双栱风烟纳寸眸云山浮近甸宇宙有髙楼鸟外余残照天边更去舟登临有如此况接李膺逰庐州城下月晕晓围城风髙夜斫营角声寒水动弓势断鸿惊利镞穿呉甲长戈断楚缨回看经战处惨淡暮寒生白鴈波净影逾白霜清鸣更哀干坤双鬓老风雪一声来林迥隐犹见天长去复回物情嫌太㓗莫使羽毛摧桃花㠀寄王伯直氷破村桥拥春寒旅鴈低逺山封雾小髙浪与云齐岛寺明松雪潮舡溅藕泥诗情吟不尽寄与画中题郎山马耳峯房驷落人闲入石露双碧月明闻夜嘶惊落山头石春逰无数飞花送小舟蜻蜓欵立钓丝头一溪春水关何事皱作风前万叠愁树藏脩竹竹藏门门外清流几股分行过小桥人不见背隂花气隔墻闻烟外丝丝风柳斜春光也自到天涯太平有象村村酒寒食无家处处花暮归贪㸔孤鸟入重云不觉青林雨气昏行过断桥沙路黒忽从电影得前村清居寺五杉亭观子野留题五杉今日只三株曽是诗人叹息余君去我来杉尚在断肠君殁见君书鸡鸣山烟蒸山腹晴犹湿河带冰凘暖渐流独上鸡鸣㸔日岀五云多处是皇州卢沟河分桥柱如瓜蔓路入都门似犬牙落日卢沟沟上柳送人几度岀京华雨晴东风时送瓦沟声欹枕幽䆫梦自惊睡起不知云巳散夕阳偏向柳梢明一抺平林媚夕晖山烟漠漠燕飞飞倚栏遥认天边电何处行人带雨归寓望蒲根合合乱蛙鸣点水杨花半白青隔岸风来闻鼓吹柳隂深处有园亭戴花病来盃酒懒重持强爲花残折一枝人老易悲花易落东风休近鬓边吹玉堂玉堂隂合冷䆫纱雨过银泥引篆蜗萱草戎葵俱不见蜂声满院採槐花夏至玉堂睡起苦思茶别院铜轮碾露芽红日转堦帘影薄一双蝴蝶上葵花华山石头荦确水纵撗过雨山间草屦轻未到上方先满意倚天青壁看云生雨晴一春不雨漫尘黄碧瓦朝来泛霁光留得紫葳花上露几招渴燕下雕梁即事楼头不见暮山重遥认青林雨意浓一阵风来忽吹散断云还𥙷两三峯同乐园春归空苑不成妍柳影毶毶水底天过却清明逰客少晩风吹动钓鱼舡石作垣墻竹映门水回山复几桃源毛飘水靣知鹅栅角岀墻头认鹿园系舟山图𥙿之先大夫甞居此山之东岩山头佛屋五三间山势相连石岭关名字不经从我改便称元子读书山虎牢两崖崃束枕洪涛自古英雄争虎牢苍天胡爲设此险长使战骨如山髙中州丙集卷终中州集翰苑英华中州集卷四中州丁集第四常山周先生昂黄山赵先生沨刘左司昂魏内翰抟霄王隐君磵刘治中涛刘左司中路司諌铎师拓郦着作权礼部杨公云翼屏山李先生纯甫常山周先生昂昂字德卿真定人父伯禄字天钖师事玄贞先生禇承亮大定𥘉弟进士仕至同知沁南军节度使事德卿年二十一擢弟释褐南和簿有异政迁良郷令入拜监察御史路宣叔以言事𬒳斥德卿送以诗坐谤讪停铨乆之起爲龙州都军以边功得复召超三司判官大安军兴权行六部贠外郎德卿传其甥王从之文法云文章工于外而拙于内者可以惊四筵而不可以适独坐可以取口称而不可以得首肯又云文章以意爲主以字语爲役主强而役弱则无令不从今人往往骄其所役至跋扈难制甚者反役其主虽极辤语之工而岂文之正哉德卿𥘉有常山集丧乱后不复见从之能记三百余首因得传之屏山故人外传云德卿以孝友闻又喜名节蔼然仁义人也学术醇正文笔髙雅以杜子美韩退之爲法诸儒皆师尊之旣历台省爲人所挤竟坐诗得罪谪东海上十数年始入翰林言事愈切出佐三司非所好从宗室承𥙿军承𥙿失利跳走上谷衆欲径归德卿独不可城䧟与其从子嗣明同死于难嗣明字晦之短小精悍有古侠士风年未三十交游半天下识髙而志大善谈论而中节作诗喜简澹乐府尤温丽最长于义理之学下笔数千言𥘉不见其所从来试于府于礼部俱弟一擢弟主涞水簿从其叔北征得还而不忍去使晦之不死文字不及其叔而理性当过之甞谓学不至邵康节程伊川非儒者也其说类此而天不假年悲夫晚望烟抺平林水退沙碧山西畔夕阳家无人解得诗人意只有云边数点鸦香山山林朝市两茫然红叶黄花自一川野水趂人如有约长松阅丗不知年千篇未暇偿诗债一飰聊从结净縁欲问安心心巳了手书谁识是生前有感壮心未分逐流年衰鬓从渠衆目怜却恨诗情消减尽语言枯淡到中边冷巖行赋冷巖相公所居或爲盂或爲钟人心自异山本同天清云逺望不极小孤宛在江流中涧之毛可筐筥山之木可斤斧唯有白雪髙崔嵬风吹不消自太古岘山何竒羊子所攀东山何秀谢公往还今尔胡爲籍甚乎人间于嗟乎冷山早起覆斗临霜阁号钟满夜城飞扬他日事去住此时情文字工留滞尘沙管送迎百年今巳半畏虚生晓望晓树云重隐春城日半隂苍茫尘土眼恍愡歳时心流落随南北才华阅古今柴荆生事窄宁忆二踈金覊旅覊旅情方惨暄寒气尚胶谷风连逺阵原树郁春梢要路嗟何及浮名乆已抛百年麁饭在真欲事诛茅早春小雪寒仍在烟花意巳深老侵长路鬓春荡故园心幸可追沂咏何劳费越吟微躬应自爱莫作愧千金雪小雪暮能繁愁云乆更昬细灯寒岀戸欹树老当轩竹叶旧时酿梅花何处村赋诗空入夜愁絶与谁论雨过雨映髙檐过山开晩日明动云方溃拥号水未休争沙岸鼋鼍岀荒庭鹤鹳行草泥沾屐齿杖䇿有余清晚歩郁郁孤城隘飘飘絶塞㳺短衣忘逺歩髙兴㑹清秋白水深樵谷黄云古戍楼居人半裘毯撗管暮生愁夜门巷溪声爽衣裳夜气蘓地清林影散月静桂华孤左省诗频咏南楼兴不辜关山冰雪里何处覔天隅晚望叠嶂何时出荒城落日低音书云去北烽燧客愁西鹰隼乗秋击狐狸倚暮啼吟诗且排闷佳句敢攀跻独酌渺渺清溪阔悠悠弱藻沉客衣临水静鸟影过舩深暂把鱼竿坐因知静者心沧洲髙兴动巢父可东㝷秋夜髙阁钟𥘉殷层城月未光浄空含宇大卧斗带星长暗觉巢乌动清闻露菊香谁家砧杵急应怯暮天凉对月月近天河白秋深夜气清蛛丝时隐见兔杵正分明欹帽中霄落孤舟几处行清风殊未发树稳鹊休惊促织促织来何处秋风暗与期苦吟人不解多恨尔如知独枕难安夜寒衣欲及时凌晨揽清镜一半巳成丝溪南小径通沙稳清溪带树深岸危伭白屋云近没青岑洒落髙秋气飞腾志士心云台与麟阁莫遣二毛侵継人韵髙兴秋方逸幽居晚见过欢交宁厌数诗好不论多五字含风雅千篇费琢磨自知才力拙相报欲如何送李天英下弟不须寂寞恨东归洗眼三年看一飞试卷波澜入毫颕莫敎欧九识刘几宿西蓝闻道西蓝好能来定有縁青山避乔木流水信平田歩屧迷深竹题诗惜暮烟尘心厌翻倒一室暂安禅北湖清明碧水随时酒春风着处花欢嬉万国本富贵五侯家金动楼头管香廻日暮车老夫唯欲睡儿女莫相夸中秋夜髙阳对月端正髙阳月空庭又见过清风禁睡得白髪奈愁何尚识王良䇿难知织女梭金波流汨汨应爲照滹沲丘家㽵早发渡马危桥立村鸡暗树号星稀白水阔雾重黒山髙外物谁能必人生㑹有劳鵾鹏终变化早晩借风涛边月边月弓𥘉满山城角尚孤中天看独立永夜兴谁俱未觉风生晕空怀斗转隅含情知白兔欲下更踟蹰侍祠太室设燎彤庭敞悬灯玉殿深星河含爽朗城阙动隂沉祗慄诚𥘉荐馨香德巳歆清风动云幕有喜见神心夜歩击柝隣居静开门宿鸟惊西风秋半急北斗夜深明独立干坤大徐行杖屦轻遥怜汉宫阙重露湿金茎宋文贞公庙开元四荒不动尘柱石中原有老臣襄土一丘松栢暗长安三日荔枝新读陈后山诗子美神功接混茫人闲无路可升堂一班管内时时见赚得陈郎两鬓苍偶书幽隂不放终年树好味仍余尽日茶诗业未降心有种丗縁𥘉尽眼无花失子白髪飘萧老病身几因儿女涙沾巾虚谈悮丗王夷甫只有情钟语最真北行即事二絶句闻道崑崙北风尘避仆洼至今悲汉节不合度流沙五月分衣蓈三军受甲时莫敎麟阁将频发羽林儿边月驱车宿双浦极目耿金波不有中秋景其如永夜何沙分疑白雪练失想明河桂树元无意南倾独好柯晨起鼓声随晓角合㳫起平荒宿火连冈小寒星堕水长鲸翻惊日动马食快宵凉白首登坛将功名好自强西城道中草路幽香不动尘细蝉𥘉向叶闲闻溟蒙小雨来无际云与青山淡不分醉经斋爲虞郷麻长官赋诗书读破自融神不羡云安麹米春黄卷至今真味在莫将糟粕待前人清放斋平生眼白嫌物俗此身谁要冠带束茶瓯饭饱一饮足卧听松风仰看屋孙资深歳寒堂丗态浮云日夜移春兰秋菊各争时此心铁石无人㑹唯有庭前栢树知登绵山上方环合青峰挿劒长小平如掌寄禅房危栏半岀云霄上祕景尽收天地藏野阔群山惊破碎云低沧海认微茫九华籍甚因人显迥秀可怜天一方谒先主庙暗粉陈丹半在亡短垣残日共悲凉不须古碣书绵竹自有荒村记葆桑尘土衣冠曾系马歳时歌舞亦称觞不应巴蜀江山丽能使英灵忘故郷送客相见席不暖送行情更牵只愁人靣隔不放马蹄前塞迥云垂地溪平水接天山川后期阔把臂两茫然莫州道中大陵河东古莫州居人小屋如蜗牛屋边向外何所有唯见白沙累累堆山丘车行沙中如倒拽风惊沙流失前辙马啼半跛牛领穿三歩停鞭五歩歇鸡声人语无四隣晚风萧萧愁杀人人有祷沙应神辽东老兵非使臣何必埋却双行轮即事忧患年来坐读书田园抛却任荒芜目前却得晨昬力碌碌无由似阿奴又逺目伤心千里余凛然真觉近狼须云边处处是青冢马上人人皆白须正忆荒村临古道不堪独树点平芜谁人与话西园路梅竹而今似画图感秋秋气入行怅愁人中夜知鸡声与人语耿耿异常时清晨起危坐感叹不自持羲和驭飞毂往返无停期春草如昨日巳复悲离离顾谓镜中发尓衰安得遟结束媚鞍马荒山去委蛇黄花泫宵露緑野含晨曦吾事乆不谐悠悠随所之有怀南涧约敢赋北山诗对月月满秋仍早台髙夜未徂水光先剡淡星影失踟蹰玉帐传更急荒城击柝孤去年双泪眼依旧入平芜鹊山西征疲短服北望惨衰颜再宿殊鸡舎相看独鹊山斾沾新雨过鸟逐暮云还白首瞻星汉何时鼓角闲望山中松地险蟠根古人稀小径消雨皴开白雪风响入青霄未畏斧斤逼唯愁霹雳烧解鞍那避逺冷色故相招利渉道中寄子端行武昌望利渉髙青烟低白雪冈陵弥漫沟浍灭氤氲冷日从东来照我清影忽作溪水卧明月凌兢羸马猬毛缩诘曲微行蛇腹裂遗鞭脱镫𥘉不知指僵欲堕骨欲折氊裘毛袜良可念我自无俻谁从辍人家土榻借微暖坐乆清冰落须颊黄华臞仙怯风驭乆向笙歌窟中蛰径须持此逺相饷一洗夜堂花酒热即事不堪华发半头生老去偏添爱嫪情新得家书来报喜旧时龟子遶床行一床安置似僧居白发忘梳动月余懒性渐成愁把笔小诗常拟倩人书九日不堪马上逢佳节况是天涯望故郷髙㑹未容陪戏马旧逰空复忆临香痴云黯黯方垂地小雪霏霏欲度墻犹頼多情数枝菊肯留金蘂待重阳对月万里寥天月相随不惮劳屡添华发满曾傍黒山髙影动新琼杵光含旧宝刀常娥应见讶独宿弊绨𫀆翠屏口七首去歳翠屏下东流看涌波愁将新鬓发还对旧关河翅徤翻秋隼峰髙并晚駞草深饶虎迹夜黒欲谁过地拥河山壮营关劒甲重马牛来细路灯火出寒松刁斗方严夜羔裘欲御冬可怜天设险不入汉提封玉帐初鸣鼓金鞍半偃弓伤心看塞水对靣隔华风山去何时断云来本自通不须惊异域曽在版图中野蔓梢駞架轻泥溅马鞍径斜来险石溪急上清滩羽檄千山静羔裘六月寒长松空夹道萧䬃不成看旌节瞻前帐风尘识旧坡眼平青草短情乱碧山多晚起方投笔前驱効执戈马蹄须爱惜留渡北流河万里来崩豁终年气惨悽地穷青涧断天近玉绳低孛窟黄沙北崑崙白雪西故园何处覔搔首意空迷塞古秋风早山昬落日低积云鸦度乆荒岸马归齐灯火看时出茅茨渐欲迷尘沙恨于役况乃对鸡栖边俗返阖看平野斜垣逐慢坡马牛虽异域鸡犬竟同窠木杵舂晨急糠灯照夜多淳风今巳破征歛爲兵戈山家七首秋日山田熟山家趣转竒壠苞银栗缀墻蔓緑云垂野饭留佳客青钱付小儿主人愁丧乱数数问边陲萧飒晚风凉髙杠引斾长岭云残宿阵陵日湛晨光巳作依刘表终须问葛强俯身驰万里未觉鬓毛苍年深师欲老秋至敌还轻但使财思义犹多死易生指挥无险阻感激在精诚万古麒麟阁何曾浪得名简易军中事川原入望多草平铺碧锦山逺出青螺逺愧桃花水重临杏子河去年关塞意萧䬃起悲歌赤涧蟠双阙靑山壮一门放歌逰逺目箕踞得髙原地险劳天设边戈厌日屯庙谋新控扼万里可雄呑官舎暂投辖塞垣还着鞭路移新歳月心醉好山川方丈何由到桃源恐浪传相看不隔水遗恨惜他年翡翠长松秀氍毹细草班屡经新渡水不数旧看山太华愁登陟终南费引攀岂知图画景长在马蹄间北行卸鞍休马倦解橐罢駞鸣细雨侵衣急长郊入卧平溪喧看水满山黒厌云生莫恠龙行数应知欲洗兵比歳频分甲今年贺息兵竞夸新战士谁识旧书生北塞甘长别南天欲逺征二年迎复送空媿泰州城山丹花浪蘂谁能记山丹旧所闻卷花翻碧草低地落红云塞雨沾衣乆溪风入把勤莫言羗妇丑谁识汉昭君春日即事冻柳僵榆未改容狐裘貂帽尚冝风欲㝷把酒浑无处春在鸣鸠谷谷中寄金山老庭前双栢树作别似晨朝书信随溪茗音声落海潮岭云闲可翫边月苦无憀相见愁他日风沙两鬓凋寄王子明病起身仍懒眠多意尚迷笔成今夕把书似隔年题乆恨心期阻难邀物理齐灯花应解事岑寂向人低无题西风吹白水日暮动寒威野帐收旗尽奚儿饮马归梢梢闻鸟过惨惨见云飞夜黒多豺虎荒村定敢依萱草万里黄萱好风烟接路傍迹踈虽异域心宻竟中央染练成𥘉色移瓶得细香客愁无路遣始爲看花忘得家书穷愁非昔境白发有深根涙破孤城郡书来万里村鴈声寒日夜秋色老干坤爲问游方子何时慰倚门书斋夜雨书斋冷西风木叶抛暗蛩侵坏壁低鴈落寒郊壮志𥘉甞胆吾生岂系匏草玄虽闭戸未用客相嘲闻蝉冥机辝委蜕天籁发幽嘶迥露増晨洗清风借晚携暂成千里隔还作一枝低客思饶相触愁时故不齐晚隂不成落日明西极髙云暗朔方楼台分照耀宇宙一苍茫不借蛟龙便虚成燕雀忙何须遣雷怒郁郁绕髙梁窦氏园亭云树春秋色风泉日夜声过庭髙幕暗吹簟转雷惊翠䄂擎诗罢银壷得酒倾平生躭野趣到此眼偏明磴凿苍崖破池通碧㵎流憩深怜洞室吟稳忆扁舟谷口堪髙隐河梁厌逺逰卜居真此地幽寂更何求即事南苑霓旌动缭墻天街莲烛照脩廊斗南绛气风吹尽小雨蒙蒙湿建章杨花颠倒入帘栊睡鸭香残碧雾空尽日㝷诗㝷不得鹁鸪声在梦魂中代书寄大元伯南园臈蚁记同倾一帋书来万里情日夜愁心随柳色东风吹满大梁城和路宣叔梅月底明肌粲寿阳道人唿入竹西堂安排臈味千钟酒消破春风万斛香花鸟有情应见惜娥眉倾国故难藏西湖骨朽东坡逺又爲君诗恼一埸新秋畏日经时暑清秋一夕凉真堪近灯火不复病衣裳宋玉悲揺落安仁愧老苍鄙夫那及此睡美百忧忘靳子温𣢾春亭曽数花䰅傍药栏春风不到酒盃寛自怜白首荒三径桃李年年檐上看厎柱图鬼门幽险深百篙人门过窄逾两牢舟人叫渡口流血性命咫尺轻鸿毛开图顿觉风雷怒素发飘萧激衰腐河来天上石不移安得此心如厎柱寒林七贤苦寒如此欲何之雪㡌风裘意自竒纵有清诗三百首未应肯得党家儿过省冤谷婴儿偃蹇正堪孩换得山西老将回往者不追来不戒莫将家丗论人材鲁直墨迹诗徤如提十万兵东坡真欲避时名须知笔墨浑闲事犹与先生抵死争读柳诗功名翕忽负𥘉心行和骚人泽畔吟开卷未终还复掩丗间无此最悲音忆刘及之千株何处封君橘二顷谁家负郭田长路风尘空费日故园书扎动经年未能免俗真聊耳不爲怀忧亦悄然襟抱何人与开释论文除得老臞仙家园五亩园连竹三闲屋向阳气和春浩荡心静日舒长花鸟成相识琴书付两忘陶然一樽酒谁复记羲皇晚望独立孤城上关山望不休异郷惊绝域逺目豁清秋未拟登楼作空歌出塞愁故园飞鸟外溪水正南流水南晚眺小径通沙稳清溪带树深岸危低白屋云近没青岑洒落髙秋气飞腾志士心赋诗増感激流水是知音正月大风雨风如渤澥势凌虚寒破貂裘力尚余不是化工难倚頼也知青帝有驱除吊张益之当年读书山堂中夜喜与君灯火同尘编坏简如蠹攻弱质鄙钝烦磨礲新诗如洗露芒锋逸气欲倒浮云騘轻裘肥马丗上雄吾徒一饭甞未充君如孔翠愁彫笼我亦哀鸿避鸣弓孤城一别天西东几见黄叶飞霜风寄书无由魂梦通西望落日衔千峰他时云雨傥相逢犹思惊雷起池龙鬼神无赖欺天公哀哉若人竟死穷自闻君亡阜生匈上诉九关无路从百年过眼如转蓬梦时忧乐觉即空长夜漫漫何时终作诗寄哀投殡宫黄山赵先生沨沨字文孺弟进士明昌末终于礼部郎中性冲澹学道有得黄山其自号也闲闲赵公云黄山正书体兼颜苏行草俻诸家体超放又似杨凝式当处黄鲁直蘓才翁伯仲间党承旨篆阳冰以来一人而巳而以黄山配之至今人谓之党赵有黄山集行于丗凉陉云峩峩景明宫五云涌蓬莱山空白昼永野旷清风来放逺亭晴日未消千嶂雪煖风先放一川花青天低处是平野白鸟去边明落霞秦村道中云桃花都𬒳风吹却杨柳似将烟染成其余多称此晩宿山寺松门明月佛前灯庵在孤云最上层犬吠一山秋意静𫾣门时有夜归僧僊和尚坐脱识得从来觉性圎西归只履更翛然永嘉稳歩曹溪路临济饱叅黄栢禅桶底脱时无一物机轮转处有三玄火中留得一茎草依旧光明烁大千黄山道中小谷城荒路屈盘石根寒碧涨秋湾千章秀木黄公庙一点飞云白塔山好景落谁诗句里蹇驴駞我画图间膏肓泉石真吾事莫厌乗闲数往还郊外逈野饶秋色髙台半夕阳鸥眠沙渚静鸟没岭云长薄宦违幽兴浮生更异郷歳华成白首丘壑愈难忘贡院中怀山中故居歳晩西溪路谁过旧草堂苔纹侵柱础竹色度隣墻白首光隂疾青山意绪长相思老兄弟夜夜梦还郷贡院闻雨灯暗风飜幔蛬吟叶拥墻人如秋巳老愁与夜俱长滴尽堦前雨催成镜里霜黄花依旧好多病不能觞聚逺台独上平台上风云万里来青山一樽酒落日未能回秋日感怀歳月不相饶秋风䬃巳至蚊雷稍收声团扇且复置久雨不冝人新凉差怏意数篇东皐诗引我北䆫睡林泉乆隔阔尘土作憔悴伹有适人适何甞事吾事一贫旣忘怀所好无不遂丗无陶靖节何人知此味用仲谦元夕诗韵闻道蓝田辋口㽵欹湖前日具飞航李膺定巳回仙棹王绩无由入醉郷薄宦系人如坐井穷愁染鬓欲成霜早知上界多官府只向人间作酒狂分韵赋雪得雨字大雪𥘉不知开门已无路惊喜视历曰此瑞固有数池冰冻欲合林鸦噤仍聚巳成玉壷莹尚作宝花雨造物固多才中有无尽句大儿拟圭璧小儿比塩絮后人例蹈袭弥复入窘歩聚星号令严亦自警未悟谁有五色笔绘此天地素好语覔不来更待偶然遇和荗才韵十年爲客未还家嬴得毶毶两鬓华别后故人应念我不来踏雪看梅花留题西溪三絶谁开玉鑑泻天光占断人间六月凉日落沙禽犹未散也知受用藕花香波光湛碧冷无痕眇眇轻风起縠纹认得朝来踈雨过却因水底见飞云緫道西溪画不如岂知造物用功夫蟾光忽作灵犀透表里通明两玉壷九日怀尹无忌茅屋秋萧索幽居尽日闲碧云看欲暮逺客几时还书劒成何事风尘只强颜思君千里梦夜夜到燕山立秋日月如川流去矣不复回万物各有营荣悴更相催余生苦多艰壮志乆摧頽念欲学还丹郁纡殊未谐今朝立新秋庭树西风来举首望天宇飞云独徘徊唿儿且沽酒浩歌豁秋怀醉中得妙理逸兴何悠哉和崔深道春寒长风忽落青林端风声汹若江声寒太隂盘礴乱天序推书扑笔成长叹美人何许媚幽独使我不见心无欢颇闻隐居诵庄屈蓬䆫坐拥尘编残琴歌酒赋两寂寞悬知此兴殊未䦨遟君一来吐欵要举盃放目云天寛西城观水西山秋水来天地巨野撗流浩无际长风蹙浪鳞甲生两角斜分半山际缭堤北去接飞桥鼓鼙汹汹飜惊涛中流突兀玉山起直疑河伯驱灵鳌冷光揺荡秋云白浑似梦中逰震泽隔林我欲唤渔郎孤帆忽如过鸟翼安得酒舩常拍浮四时甘味置两头何人与我同此乐颕阳试覔元丹丘盆池荷花一泓寒碧甃波光雨后妖红独自芳不许纎尘汚天质政须淸吹发幽香洛神𥘉试凌波袜妃子来从礜石汤休笑埋盆等儿戏要令引梦水云郷扈从车驾至荆山海上飞来碧玉峯瑶林琪树更青葱参差楼观浮云表颠倒山光落镜中侍从有臣司碧落笑谈无处不清风好分灵沼爲膏泽乞与人闲作歳丰中秋秋气平分月正明蘂珠宫阙对蓬瀛巳驱急雨消残暑不遣微云点太清帘外清风飘桂子夜深凉露滴金茎圣朝不奏霓裳曲四海歌讴即乐声题齐物堂至人识破浮生理万变何甞有不同果蝶梦周周梦蝶爲风乗我我乗风得时未必全无识穷处方知却有通毕竟欲齐齐底物丗间元是一虚空秋郊晚望桃竹犹堪杖幽㝷兴颇嘉池荷能几叶篱菊不多花地坼成龟兆林枯岀犬牙村农庆丰歳社鼓巳三挝元日马上逢元日东风送客愁滹沲春水渡海夕阳楼雪照潘郎鬓尘侵季子裘劳生巳强半更欲玷淸流过良郷县学儒宫宜地僻竟日有余淸殿古碑仍在庭空草自生风髙时脱木云重欲摧城客兴巳消洒秋堂更雨声和诜上人雪诗贫巷仍飞雪空庭逈绝尘照䆫疑不夜着树忽惊春枕冷梦魂短山明天宇新赋诗分气象定有㶚陵人涧上逺径留残照踈林出小园山川半豺虎歳月且琴尊杜老新鸡栅庞公旧鹿门不才真忝窃人道典刑存新凉颇觉小眠快便知秋意真淸风论丗旧老圃得时新移竹观君子飜书访古人可人陶靖节随意葛天民过蓚县董大夫庙汉朝元不用真儒岂信忠嘉益帝图贾谊长沙晁错死不须独恨老江都寓居冩怀平陆温风雪半消孤烟篱落隔溪桥趂虚人去林皐静时有晚鸦衔堕樵刘左司昂昂字之昂兴州人大定十九进士曽髙而下以科名相踵者七丗矣昂天资警悟律赋自成一家轻便巧丽爲场屋捷法作诗得晩唐体尤工絶句往往脍炙人口张秦娥者颇能小诗其赋逺山云秋水一抺碧残霞几缕红水穷霞尽处隐隐两三峯其后流落之昂赠诗云逺山句好画难成柳眼才多緫是情今日衰颜人不识倚炉空听煑茶声又云二顷山田半欲芜子孙零落一身孤寒䆫昨夜萧萧雨红日花梢入梦无娥爲之泣下屏山故人外传记之昂早得仕年三十三省掾考满授平凉路转运副使人谓卿相可坐致矣术士有言之昂官止五品者之昂自望者甚厚不信也俄丁母忧爲当涂者所忌连蹇十年卜居洛阳有终焉之志有荐其才于道陵者泰和𥘉自国子司业擢左司郎中将大用矣㑹辽阳人大中欲揺执政贾铉爲言者所劾辤连之昂道陵震怒一时闻人如史肃李着王宇宗室从郁皆谴逐之铉㝷亦罢政之昂降上京留守判官道卒竟如术者之言醉后禅僧劝读传灯録道士敎行进火功今日兴来俱破戒黄花篱落醉西风山中雨嵩髙山下逢秋雨破伞遮头过野桥此景此时谁㑹得淸如䆫下听芭蕉都门观别买酒消闲愁剪刀剪流水闲愁不可消流水无穷巳悠悠䆫下断肠波緫是行人堕泪多门外马嘶思逺道小嚬犹唱渭城歌歌声未断征鞍发望断垂杨人影灭斜阳照影却归来两地相望今夜月阅人多矣主人翁离别都归一笑中陌上行人终不悟年年杨柳怨春风客亭折尽官桥杨柳枝春风依旧緑丝丝啼鸎爲向行人道离别何时是尽时山堂山雨溪边过山堂夜独呤悠悠松上月照见壁闲琴弔张维翰维中兄弟莲幕清曹粉署仙福兮祸倚岂其天座隅异物鵩来止地底佳城马不前万里青云今巳矣两枝丹桂竟徒然阿奴莫爱声名好碌碌持家亦自贤维翰名甫弟一人擢弟维中名庸此牓乙科阿奴谓冉冉字维贤后以省元登科兄弟科名如此近丗所未有也即事雨洗明河画扇收胡床露冷药栏秋墻隂未得中庭月一点萤光草际流山花山雨相兼落溪水溪云一様闲野店无人问春事酒旗风外鸟关关歌风台刘项兴亡转烛过乱蝉吟破汉山河长陵卧老咸阳月沛上犹传击筑歌弔李仲坦文章巧与丗相违身后新恩事巳非不及萋萋原上草一番春雨緑如衣王官谷潜溪时照尘埃客微雨不遮天柱峯斜日落花人去尽淡烟楼阁数声钟魏内翰抟霄抟霄字飞卿初用䕃𥙷以荐书从事史舘明昌中宏词中选授应奉翰林文字未几卒飞卿诗以富艶称如张公子席间赋嵩山笔力豪逸党承旨许其在刘无党之上云送河南府尹张寿甫赴阙夜半恩纶出汉宫朝家虚席待燕公春风巳徧湖山外元气还归鼎鼐中侍从定谁陪白凤伭回空自惜冥鸿洛川万顷蒲桃碧长与清愁日夜东田若虚游龙门寳应用天随子体赋诗因次其韵少室右臂禹所断开排清伊来髙寒土肉养石自古秀山腰流泉无时干佛髻滴滴染湿翠松风飕飕鸣惊湍白傅巳矣不可见予谁从之投归鞍阙塞若廐马奔腾多竒庬悫尔不可沮西来何悾悾骏足忽勒破英才如拘庞有客善体物新诗留僧䆫晏軰岂足道微澜生盆缸径续𣏌菊意来浮玻璃江吏部昔窜谪犹能题临泷况此六大寺磓堂时鸣桩紫翠出万瓦天风旋珠幢兴寄百斛鼎无才谁其扛㑹听项籍约吾将从之降王隐君磵磵字逸賔先丗家临洛至逸賔遂爲汴梁人愽学能文不就科举孝友天至非其食不食家无甔石之储晏如也明昌中故相马吉甫判开封举逸賔王彦功游宗之德行才能逸賔得鹿邑主簿就乞致仕彦功以亲老调巩州敎官宗之让不受三人者虽岀处不齐而时人皆以髙士目之闲闲公甞集党承旨赵黄山路司諌刘之昂尹无忌周德卿与逸賔七人诗刻木以传目爲明昌辤人雅制云暮春郭南大梁城外孤台傍烟昬水碧春林芳慿髙极目见归鴈风物令人思故郷紫金山下斜阳暮万里川光照云树山间细雨花落时何人来往东风路记南塘所见简孟友之大桥南郭野桥东十里垂杨十里风渺渺烟波连御道离离云稼入郊宫雨滋蔓草晓逾緑日映荷花晩更红登覧只宜开笑口尊前六客四衰翁次文逺韵野性唯便寂居苍苔鸟迹满庭书林花过雨红犹重篱竹和烟翠亦踈已与农人成保社更令儿軰学耕锄赏音只有东郊客日䄂新诗到敝庐谢竹堂先生见过学稼古寺侧结庐髙柳隂音书故交绝歳月杜门深新雪添衰鬓寒灰死壮心西州贤别驾连日肯相㝷次友之秋日雨后韵洺州秋雨后幽胜可供闲白首留他县归心遶故山野泉来竹底危磴入云间尚记登髙㑹重嵓细菊班寓居南村朝来出门无所适野径雨晴沙不泥鼓笛谁家赛春社杖藜随过柘冈西杂诗隂隂緑树闇庭除散尽鸣禽静有余独对炉薫坐终日㑹心唯有漆园书瓦炉栢子细烟消闲读禅经破寂寥风细月髙人巳静隔䆫踈竹夜萧萧晴日南溪物色饶草芽新緑冻全消金丝柳底洲沙没数尺流波拍野桥南亩东皐春务时田家候雨罢耕犂却汲井泉浇药圃更䟽陂水灌麻畦竹绕沙村水漫流䴔䴖鸂鶒对沉浮一竿便拟从渔父卷置琴书买钓舟屋头藂木撼苍烟风卷飞花到枕边南寺有僧来问字打门惊觉午䆫眠汉梁王苑古台西秋思纷纷独杖藜云压髙城鴈飞尽一声寒角夕阳低刘治中涛涛字及之夏津人明昌二年同进士用戸部尚书孙铎荐入翰苑历太原运副汾州倅入爲太子賛善以彰德治中致仕㝷卒沁南节度康塘良辅葬之林虑之寳严小雪黄䌷𬒳暖起还慵小雪经檐落旋空旧舘簿书寛半饷冷官庭戸满西风马遭萁窘三山瘦人坐诗工五鬼穷安得东风嘱桃李也敎春色到衰翁和德卿雪南华香火是真依不学唿鹰雪打围梁苑旧逰荒径改颕濵新唱綵牋飞春生东合酣朝饮寒入西隣泣夜机梦寐扁舟钓江水重嗟白发此心违井陉寒压歳峥嵘山隂日少晴败眠鸡小梗劝坐火多情便靣堪长路牵头破老兵谁敎恋升斗尽室此途行宿平遥集福寺院僻和僧静门闲与昼长燕泥朝雨淖蝶蘂晚风香野兴煎诗思干愁绕客肠青奴如解事供我暮䆫凉送王纯叔守曹州栢路人看御史騘年来眼落簿书藂单车乍别金銮月五马频嘶玉勒风故国山河连小郐旧家鸡犬识新丰遥知别夜诗成处醉袖淋浪蜜炬红戏用前人语题天平别墅表圣当年绢五千休休亭下买林泉黄华靣目君还见天柱峯髙不直钱刘左司中中字正夫渔阳人屏山故人外传云正夫爲人短小精悍滑稽玩丗中明昌五年词赋经义弟诗清便可喜赋甚得楚辝句法尤长于古文典雅雄放有韩柳气象敎授弟子王若虚髙法飏张履张云卿皆擢髙弟学古文者翕然宗之曰刘先生以省掾从军南下改授应奉翰林文字爲主帅所重常预秘谋书檄露布皆岀其手军还授右司都事将大用矣㑹卒有文集藏于家周德卿甞谓正夫可敬从之可爱之纯可畏皆人豪也冷嵓公柳溪斗印轻抛系肘金故园风物动归心柳含烟翠丝千尺水冩天容玉一㝷山色只于闲里好风波不似向来深人闲桃李栽培满换得溪南十亩隂龙门石佛凿破苍崖巳失眞又添行客眼中尘请君看取他山石不费工夫緫法身路司諌铎铎字宣叔伯达之子与弟钧和叔父子俱有重名而宣叔文最竒尤长于诗精致温润自成一家任台諌有古直臣之风贞祐𥘉出爲孟州防御使城䧟投沁水死有虚舟居士集得之乡人刘庭干家书州驿壁雉堞俯巳见羊肠行尚难炊烟界沮水老木识桥山畤废无人吊台髙有鸟还客怀秋馆雨未老鬓先斑王子端挽辤才名如此不偿穷再入承明一病翁白发光隂文字里黄华林麓画图中谪仙犹想屋梁月荆产空怀松下风聊应丗縁縁故在会看归鹤语辽东庆寿寺晚归九陌黄尘没马头眼明佛界接仙洲清溪照影红蕖晚禅榻坐凉碧树秋少室宗风间木义𥙿陵遗墨烂银钩对谈不觉山衔月只爲松风更少留赋丈室碧玉壷善甫赋诗铎亦奉和心知云路等榆枋戏作方壷当玉堂虚静自应祥止止逍遥均是一苍苍心含寳月无中外身着青霞可颉颃政尔天游到疑始觉知谁送竹风香随人作计鱼千里知命无忧鸟一天碧落云深堪避丗九华烟煖可忘年平章万有归玄覧收拾方心入大圎上界真人自官府不妨聊作橘中仙次韵荅季通华颠何意软红尘霄汉聊收退鹢身方喜长松倚东野又从净社得遗民髙山流水知音少霁月光风发兴新頼有好诗相慰籍不然开口欲谁亲雨中月翳有时吐风薰俄自清云廻暑天影雨进夜䆫声眼听叅天籁神游得化城觉来还故处饥䑕撼灯檠辋川画图风景是亭榭歳年非秋色半黄落人烟深翠微暗溪鱼得计杳霭鸟忘机触物增惆怅吾庐早晩归髙唐刘氏驻春园风光去人无咫尺人自尘劳不相及此心旣定境从之雪树霜林亦春色刘翁有道乆陆沉十年种树今成隂醉郷天地白日永鶗鴂栗留皆好音良辰行乐今巳矣依旧东流泛兰芷谁道青春挽不留鲤庭看取新桃李膏车秣马吾将归誓与清景相追随安用苦求三径资明月常满千家墀赫仲华求赋邺台张氏野堂白沙翠竹小江村路转西郊隔市尘入坐好山如有素忘情鸥鸟澹相亲芋魁饭豆平生足涧草嵓花各自春得酒谁能更覊束不妨倒着白纶巾题邹公所藏渊明归去来图牛刀小试义熈前一日怀归岂偶然有意候君门外柳无机还我酒中天贞姿佳菊秋霜里真意南山夕鸟边善学展禽唯此老万人海里小斜川衞州赠子深节度淇上风光萃一楼樽前北海百无忧平分玉鑑渔村晚四望黄云寡妇秋斜照钩帘纳烟翠微飈髙枕看安流梅天消息和羹近老稚宁容挽邓侯潼关楼迥临飞鸟车升汗十牛地灵开翠壁天逺送黄流趣战如姧计当关岂壮猷天梯且失守况说土山头七夕与信叔仲荀㑹饮晚归有作秋香㵼月笑谈香饮散归来夜未央阙角星河揺淡影柳行灯火试新凉雄飞勲业归时辈信美江山着漫郎万事浮云心铁石休将梁国吓蒙庄襄城道中禾黍伭风汝水长遟遟驿骑困秋阳病躯官事交相碍梦雨行云肯借凉尽说秋虫不伤稼却愁苛政苦于蝗诗成应𬒳西山笑巳炙眉头尚否臧感寓沄沄一水抱山流路转冈陵到渡头张翰秋风动归兴惠崇烟雨着孤舟禄轻道重从三黜日暮人遥发四愁丗事悠悠莫回首聊慿酒圣作天游冠氏雨中气肃关河万緑摧逺游节物动悲哀人牛不见晓烟重草树有声山雨来老矣何堪米塩事中之安得圣贤盃遥怜鹤发孤云底日望林梢一叶逥细香轩花气炉烟揔不同噀青喷翠小䆫风中边故嗅浑无有心迹相忘忽暗通阁雨含风戸牗凉闻机才发兴何长无心孤竹那能尔自是诗人知见香霜雪青青玉一藂肯从桃李借薫醲不知香界何从立慿仗清风问箨龙芳梅如佳人赠襄城卫昌叔芳梅如佳人不见令人思岂无桃李颜夏虫笃于时霜风静天宇兰悴菊亦衰凌寒一笑粲功烈如彼卑几年豳西路赭冈望逶迤思之不得见空吟水曹诗夜月将梦去云深水之湄邂逅踈竹边峩峩认风仪今日真见止昨梦犹蓍龟尘中儓儗子谓我酷好竒逃空闻足音此心胡不夷遂𥘉园诗闲闲堂行迈巳自劳坐忘犹有爲动静二尘耳一真非即离举头见青山曲肱啭黄鹂心安万境寂境转何妨随思玄堂尘丗一何隘永怀耿中情端蓍得吉卜有鹤戾天鸣慨然趣予装云旂渺遐征鸿𪷟偶相值笑我劳经营驾言还故乡方寸以道宁先畴理耘耔𥘉服细芳馨谛观九州事曽不出戸庭渔父有黙识餔糟愈于醒汴梁公廨西楼二首官舎谁言隘西楼兴不穷闲云欹枕里飞鸟卷帘中风定天还水烟虚月度松回观犹有愧破屋着卢仝云态看来变檐隂坐次移一蝉吟未了双鸟去何之薄宦槐安梦浮名劒首炊安心元有法遣兴可无诗次韵郦着作病起玄晏耽书昔坐痴如今手版对山持病知居士安心处贫是诗人换骨时单见敢叅东观论徐行休叹后山遟山林朝市元无异怨鹤惊猿自不知师拓拓字无忌平凉人举进士不中明昌中有司荐其才以嗜酒不果作诗有气象而工于錬句如赋鴈云天伭仍在眼山没更伤心溪上云夕阳明菡蓞秋色净芜葭白曵冲烟鹭红翻漾水霞春日池上云水风凉绮席沙日丽金壷燕市酒楼云气清天矌荡露白野苍凉又荷苍秋近叶莲雨余花大爲时人所称秋夜吟坂路太行险波涛沧海深素緼未偶时白发将盈簮壮士暮年意游子中夜心拊劒一太息月暗天横参浩歌行送济夫之秦行视田园霜歛野草白气肃天宇清开尊酌逺客饯此秦关行秦关杳杳愁西顾千里苍茫伹烟树子今行辔按秋风想见秦关雄胜处河流汹汹崑崙来莲峯秀拔青云开终南南走络巴蜀五陵北望令人哀我本渭城客浪迹来东征穷齐历宋嗟何营尚气慕侠游梁城信陵白骨委黄土夷门谁复知侯生拊劒一长啸作歌谁爲听青天白日空冥冥不能乗桴入沧海拂衣且欲归汧泾落魄髙阳归未得送子西归空怆情冬夜二首云破月穿牖夜严风号隙客子寝不安寒灯照空壁黙然不平事起坐长太息书但记姓名劒本匹夫敌追奔慕前哲恢张济时䇿何意造物儿重此稻梁役兴酣气益振孤愤逺飘激非无南山云髙卧养虚寂茹芝酌悬流啸吟展匈臆圣达岂不念且有不煖席此抱谁与知干坤夜寥閴破屋星斗入踈牗霜风生沉沉夜何乆杳杳天不明灯暗饥鼠出月朗栖乌惊幽意苦盘礴历落穷八纮贫贱岂足戚所思天下英盘木无先容竟与枯朽并旃毳胫才掩䔧藿腹不盈郁郁命丗才何阶伸一鸣僵卧蓬蒿底要路谁爲名耻作扫门谒宁爲醴酒行直将呌阊阖皎皎开寸诚白日下留照廓廓贤路亨此志恐未必揺荡热中情游同乐园晴日明华构繁隂荡緑波蓬丘沧海逺春色上林多流水时虽逝迁鸎暖自歌可怜欢乐极钲鼓散云和陪人逰北苑系马溪边酌啼鸎柳外闻望长魂欲断愁豁酒微醺草色明残照江声入暮云故园春巳到归思日纷曲江秋望山逺嶂重出野平天四围凉风芡实坼乆雨藕花肥水阔渔舟小天长去鸟微紫蒲行处有采采莫盈衣和王逸賔繁台诗凭望怜台逈长吟苦思荒行云春郭暗髙鸟暮天苍草色伤心极松风洒靣凉故园兵革外殊觉路途长赠云中刘巨济云廓干坤迥霜摧草树残风声秋晚急月色夜深寒緑绮音谁㑹青霄气自干那知燕市里把酒得交驩郡城南郭早望晓立回塘上何人逸兴同柳浓天霁雨萍坼岸含风鸟影明苍霭湖光倒碧空秦川何日到解发濯清澧中元后二日暑谢凉生际庭虚雨过时天长云断续风急树披离丗态贫逾薄秋光老易悲燕城寒事早还与旧貂期和张叔献题首善阁岧嶤飞阁与云齐来凭脩栏日转西秦客此时愁欲醉陇山何处望浑迷九天花鸟催春事千里风烟入暮题乆怕殊方看节物不知今日在丹梯郦着作权权字元舆安阳人作诗有笔力圃田道中云断桥经坏屋古道入崩山石礀云苍崖秀苔花坏道𥙷石栈徐行下井底斗上岀天半绮岫宫云离宫岿相望百年几游历独知穷巳乐衆怼不汝䘏繁华忽灰烬歳月空瓦烁赤水道中云水近嘘寒气星残曵白芒烧痕云炎威随变㓕余烬委丘壤田畴更断续原隰依下上班班涧溪毛往往漏㝷丈晴空堕雪影夕照压秋嶂昆明翻刼灰黒水走浊浪烟中一线来细路入空旷游石瓮云云闲两石角相闘如阙门上连石瓮口谽谺愁猱猿枵如空洞腹莹滑无纎痕何年𥙷天手月斧云爲斤琢成苍玉甗覆此玻璃盆龙潭云台髙野望逺地僻春意闲郊行云强引村醪终少味漫留诗句懒题名村行云瘦藤篱角蔓杂草树根花夹道悬新枣荒畦卧晩瓜又云歳丰人乐社秋近客思家书事云佳树涨新緑危藂栖老红与显叔云茶灶翻春白糟床滴晓红杂诗云树影僧携钖铃声客到门片月冷千嶂败桥通两村此类甚多元舆父琼国𥘉有功仕至武宁军节度使元舆以门资叙宦不达朝廷髙其才明昌𥘉以着作郎召之未几卒有坡轩集行于丗闻砧玉关消息到长安处处砧声捣夜阑想得月残哀响断一灯淸泪剪刀寒夷门遣怀梁园花木艶精神尽属东风点缀人雪压老梅香不起问君消得几多春西游杂诗茅店鸡声外柴车犬吠间踈星涵积水残月堕昏山好梦人何在秋风我独还梨园有名酒聊此慰闲关慈恩寺塔慈恩石刻半公卿时遇闻人爲指名龙虎榜中休着眼一篇俚赋悮平生木犀菊小未堪摘荒池悴芙蕖穷秋不慰眼幽独将焉如殷勤蘂宫子种桂庭之除乗闲弄余花散落荒山隅从兹云月裔漂泊生江吴姢姢耐冻枝便与群芳殊琉璃剪芳葆蛾黄拂仙裾垂袖花点碧漱金粟生肤好风披拂九里香萦纡兰蕙不敢友荃荪正僮奴妄意此尤物化工异吹嘘不然九天香安得独付渠託物寄深緼古今一三闾收揽名草木自比君子徒惟兹不挂口无乃圣不居抑夫古简编断缺秦火余君看齐鲁臣史笔逸其书惜哉不可晓临风爲嗟吁尤怜元祐前不及附欧苏末路益可惜例进宣和𥘉仙根岂易致百死不一甦昔逰汴离宫识此倾城姝摩挲三品石尚想狎客娱却后十五年微霜半粘须一枝再经眼相对怜羇孤不知苦何事玉骨乃尔癯故人怜我老尺书逺招唿要趂秋香浓共此碧玉壷遥知婵姢客与我一笑俱竹林寺矮松苍烟霭山曲回溪抱脩筠中藏古佛宫荒僻无四邻灵松揷殿脚偃蹇今几春何年霹雳雨抉石搜潜鳞谪重飞举难堕此蜿蜒身聮拳缩爪股气屈不得伸卧枝老无力支撑借樵薪无风自悲吟失水固不神安知才不才祸福了巳分南山耸千嶂直干排风云正以中绳墨中道遭斧斤岂知无用资千歳保其真何必求先容养此老囷轮我亦爱竒节歳晏守贱贫他时来汝伴露顶挂葛巾自鹤壁游善应洹山淸晨发鹤山痩马陵峻岭春风吹雪谷朝雾湿云影羊肠抱倾崖绝壑如下井硖关山却立老眼入绝境人家跨淸溪桑柘郁数顷西行复几里嵓谷栖短景穷溪水源淸熘熘如细绠下流泉满山势合乆方骋滩光落镜明岚气霏雨冷何年凿靑壁两佛入禅定残僧乆零落遗塔寄烟暝荒凉布金地杂沓樵牧径同逰成六逸轰饮助髙兴留连更坐卧谈笑发嘲咏感物复叹嗟醉语忽迳廷靑山不爱寳歳歳出矾矿公场沸千夫利井供百鼎谁开争夺源败此丘壑胜颇思唿有力掷入万里迥天神定笑我痴絶谩生瘿长怀古畸人飞梦绕箕颕八渡崖奔湍百折似蟠虬响入山根汇复流咫尺苍崖溪八渡等闲䔧杖我频游层崖障日樵声晩寒谷唿风树影秋安得剰栽溪上竹一菴领尽两山幽留仲泽朝衫酒湿紫宸霞暂辍旌旗拥使华驰马弯弓真将种载书囊笔自名家江湖万里春回鴈燕赵千林月满花明日升沉便霄坏更留玉树倚蒹葭寄唐州幕官刘无党白髪靑衫宦苦卑边荒谁识凤麟姿河西落魄髙书记劒外淸贫杜拾遗紫玉山髙传楚梦蠙珠渊净照黄陂禁中颇牧他年事先遣江淮草木知除夜殊方节物老堪惊病怯诸隣爆竹声梨栗异时郷国梦琴书此夕故人情眼看历日悲存殁泪溅屠苏忆弟兄白髪明朝四十七又随春草一番生七夕缥缈针楼外天敎彩羽过歩云榆送影拂月桂交柯绣缕萦芳𬒮瓜莲得巧梭常娥如解妬还与试斜河济源庙海子内有二鼋人以将军目之投饼饵则至我欲燃犀起蛰雷谩夸海蘸纸钱灰将军不是池中物也爲区区饼饵来裴公亭十里莲塘际碧山入潭无数竹根泉诗狂欲洒亭闲壁却愧文公与乐天郊行十里脩篁翠拂天靑田漠漠水溅溅髙林忽断惊回首不觉竒峰堕眼前溪桥纳纳马蹄轻竹里人家犬吠声行尽滩光溪路黒膈林灯火夜深明礼部杨公云翼云翼字之美乐平人明昌五年经义进士弟一人词赋亦中乙科天资颖悟博通经传至于天文律历医卜之学无不臻极事母孝与人交欵曲周宻处事详雅而能以大节自任南渡后二十年与礼部闲闲公代掌文柄时人号杨赵而公以后軰自处不敢当也宣宗频歳南伐事势有决不可者论议之际时相多以避嫌不敢言公独直言极諌以爲两淮生灵皆陛下赤子不能外御北兵而取偿于宋以天下爲度者不如是也是后再岀兵时全一军几爲宋人所覆宣宗悔悟责主兵者曰我当何靣目见杨云翼耶兴定末拜吏部尚书中外望其旦暮入相竟以足疾不果正大五年八月终于翰林学士年五十九谥曰文献天下识与不识皆哀惜之至今评者以爲百余年以来大夫士身备四科者惟公一人而巳子恕字诚之弟进士今在燕中阳春门堤上薄薄晴云漏日髙雪消土脉润如膏东风可是多才思先送轻黄到柳梢光林寺烟浮霜塔闭禅关今落先生杖屦闲碧水同来弄明月黄尘不解污靑山因縁多自成三宿物我终同付八还欲识光林全体露松花落尽岭云闲上白塔寺睡饱枝笻彻上方门前山好更斜阳苔连碧色龟趺古松落轻花鹤梦香身出穷通皆幻影山林朝市自闲忙帘幡不动天风静莫听铃中替戾冈闻韶图千古神交寄至音闻韶想见圣人心容声便落筌蹄外后学休从肉味㝷张广文消揺堂方寸闲田了万縁大空物物自翛然鹤凫长短无余性鹏鷃髙低各一天身内江湖从濩落眼前瓦䃯尽虚圎叩门欲问姑山事聋瞽由来愧叔连侯右承云溪功成何许覔菟裘天地云溪一钓舟梦破烦襟濯明月诗成醉耳枕寒流西风归兴随黄鹄皎日盟言信白鸥政恐苍生未忘在草堂才得画中游大秦寺寺废基空在人归地自闲緑苔昬碧瓦白塔映靑山暗谷行云度苍烟独鸟还唤回尘土梦聊此弄澄湾蔡村道中水连深竹竹连沙村落萧萧巳暮鸦行尽画图三十里靑山影里见人家戴松画牛春草原头雨湿烟夕阳渡口水吞天披图坐我风蓑底一梦长林二十年廻文梧井落花秋寂寂竹䆫揺月夜沉沉孤鸾舞处回肠断逺鴈来时别恨深烟雨凉气先秋至重隂接望迷有无山逺近浓澹树髙低鸟雀枝闲露牛羊舎北泥支頥政愁绝风雨过前溪和吕介甫山下三秋雨山中六月凉树林溪谷暗花药小栏香梦破风开卷诗成鸟送觞红尘多内热政尔救头忙谩与乍寒帘幙一灯靑从臾羁情尔许淸叶拥西风秋有思天垂北斗夜无声吟蛬遶梦家千里过鴈连愁月四更寄语黄华耐岑寂好看霜蘂到归程㕠成寺中登楼云意生隂晚不收西风踈雨一江秋画图忽上䦨干角隐隐平湾转钓舟父老寄乐平令胡德玉老去宦情薄秋来乡思多遥怜乗壠在无奈棘林何白水青沙谷黄云赤土坡几时随父老社酒太平歌应制雪诗隂云破臈不曽晴瑞雪随风落五更积玉未平鳷鹊瓦飞花先满凤凰城润深农亩千畴緑尘压龙沙万里淸最好寿柸浮喜色明年洗眼看升平元日香灺犹余去歳烟五更斗柄巳回天来从天外春何早俵向人间老不偏莫问流光似流水且从今日数今年东风五十七年梦梦觉还惊雪满顚太一湫四崖环抱镜光平数亩澄泓石底淸寒入井头千丈雪净涵嵓际一天星傍人争出鱼依势衔叶飞来乌护灵日日东风送潮岀只应絶顶透沧溟应制白兔圣徳如天物効祥褐夫新赐雪衣裳光揺玉斗三千丈气傲金风五百霜禁籞合栖瑶草影御炉犹认桂枝香中兴庆事光图牒黼坐齐称万寿觞李平甫爲𥙿之画系舟山图闲闲公有诗某亦継作名利走朝市山居良独难况复山中人读书不求官东嵓有佳致书室方丈寛彼美元夫子学道如观澜孔孟泽有余曽颜膏未残向来种德深直与山根蟠之子起其门孤凤骞羽翰计偕聊尔耳平歩靑云端朅来游京师士子拭目观礼部天下士文盟今欧韩一见折行辈殆如平生欢舞雩咏春风期着曽点冠五言造平淡许上苏州坛我甞读子诗一倡而三叹丗人非无才多爲才所谩髙者足诋诃下者或辛酸吾子忠厚姿不受薄俗漫晴云意自髙渊水声无湍他日传吾道政要才行完会使兹山名与子俱不刋闲闲公爲上淸宫道士冩经并以所养鹅群付之诸公有诗某亦同作会稽笔法老无尘今代闲闲是后身只有爱鹅縁巳尽举群还付向来人屏山李先生纯甫纯甫字之纯弘州人承安年进士仕至尚书右司都事爲举子日亦自不碌碌于书无所不闚而于庄周列御宼左氏战国䇿爲尤长文亦略能似之三十歳后徧观佛书能悉其精微旣而取道学书读之着一书合三家爲一就伊川横渠晦庵诸人所得者而商略之毫发不相贷且恨不同时与相诘难也性嗜酒未甞一日不饮亦未甞一饮不醉眼花耳热后人有发其谈端者随问随荅𥘉不置虑漫者知所以统窒者知所以通倾河㵼江无有穷竭好贤乐善虽新进少年游其门亦与之爲尔汝交其不自贵重又如此迄今论天下士至之纯与雷御史希颜则以中州豪杰数之子仝字稚川今居鎭阳雪后玉环晕月蟠长虹飞沙卷土号隂风黄云羃羃翳晴空屋头唧唧鸣寒虫天符夜下扶桑宫玄冥震怒鞭鱼龙鱼龙飞岀沧海底咄嗟如律愁神工急㪺北斗卷云汉凌凘卷入天瓢中椎璋碎璧纷破碎六华剪岀寒珑璁翩翾作穗大如手千竒万巧难形容恍如堕我银沙界淸光缟夜寒朣胧肝肠作祟耿无寐试把往事闲追穷男儿生须衘枚卷甲臂琱弓径投虎穴䇿竒功不然羊羔酒涨玻璃钟侍儿醉脸潮春红谁能蹇驴駞着㶚陵东骨相酸寒愁煞侬屏山正吐黄虀气笑倒坐闲亡是公赤壁风月笛图钲鼓掀天旗脚红老狐胆落武昌东书生那得麾白羽谁识潭潭盖丗雄𥙿陵果用轼爲将黄河倒卷湔西戎却敎载酒月明中舩尾呜呜一笛风九原唤起周公瑾笑煞儋州秃鬓翁送李经髯张元是人中雄喜如俊鹘盘秋空怒如恠兽拔枯松老我不敢婴其锋更着短周时缓颊智囊无底眼如月斫头不屈靣如铁一说未穷复一说勍敌相扼巳铮铮二豪同军又连衡屏山直欲把降旌不意人间有阿经阿经瓌竒天下士笔头风雨三千字醉倒谪仙元不死时借竒兵攻二子纵饮髙歌燕市中相视一笑生春风人憎鬼妬愁天公径夺吾弟还辽东短周醉别黙无语髯张亦作冲冠怒阿经老泪如秋雨只有屏山拔劒舞拔劒舞击劒歌人非麋鹿将如何秋天万里一明月西风吹梦飞关河此心耿耿轩辕镜底用儿女肩相摩有智无智三十里眉睫之闲见吾弟张谓伯玉周谓晦之爲蝉解嘲老蜣破衲染尘缁转丸如转造物儿道在矢溺传有之定中幻岀婵姢姿金仙未解羽人尸吸风饮露巢一枝倚杖而吟如惠施字字皆以心爲师千偈澜翻无了时关楗不落诗人诗屏山叅透此一机髯弟皤兄何见疑此理入玄人得知髯弟恐我飡却西山秀皤兄劝我吸却壷卢溪因蝉倩我问渠伊快掉葛藤复是谁髯弟絶倒皤兄嘻㶚陵风雪君不见浣花老人醉归图熊儿捉辔骥子扶又不见玉川先生一絶句徤倒莓苔三四五蹇驴駞着尽诗仙短䇿长鞭似有縁政在㶚陵风雪里管是襄阳孟浩然官家放归殊不恶蹇驴大胜杨州鹤莫爱东华门外软红尘席㡌乌靴老却人赠髙仲常借问髙书记南征又北征从军元自乐逰子若爲情笔下三千牍胸中百万兵伤弓良小怯弹铗竟何成惨淡风尘际悲凉鼓角声别家四十日并塞两三程斗絶牛皮岭荒寒燕赐城吟边白鸟没醉里暮云撗感槩悲王粲颠狂笑祢衡虎贲多将种底用两书生真味堂问渠真味若爲言不着塩梅也自全鼋鼎大夫徒染指麹车公子漫流涎匈中巳有五千卷徽外更听三两絃此老淸馋何所嗜宦名嚼蜡巳多年画兔三窟言何鄙中林计未踈贫而长衣褐老矣不中书捣药元无死忘蹄始见渠子皮今尚在遗像岂陶朱猫饮酒枯肠痛饮如犀首竒骨当封似虎头甞笑庙谋空食肉何如天隐且糟丘书生幸免翻盆恼老婢仍无触鼎忧只向北门长卧护也应消得醉郷侯天游斋丈人未始岀吾宗草靡波流尽太冲七窍凿开无混沌六根消落尽圎通法身兔角声闻外尘事牛毛梦幻中谁会天游更端的瘦梅踈竹一䆫风孙卿子诸儒谈性尽归情谁信黄河彻底淸未到崑崙源上见且休容易小荀卿谢安石阿坚休道不英雄儿軰俄成盖丗功屐齿折时渠自省至今人解笑桓冲魏徴徤儿揺足据山东李氏家居太半空贞观力排封建议魏徴元只是田公老苏宋季人忧大瓠穿敢留金币不输边权书更信苏家䇿剰费靑苗几倍钱偶得包褁靑衫巳十年聦明更觉不如前簿书藂里先抽手鼓笛埸中少息肩瓶底剰储元亮粟叉头髙挂老坡钱会须着我屏山下了却平生不问天杂诗六首颠倒三生梦飞沉万刼心干坤头至踵混沌古犹今黒白无真色宫商岂至音维摩懒开口枝上一蝉吟干坤太聚落今古小朝昏诸子蝇鑚帋群雄虱处裈一心还入道万物自归根却笑幽忧客空招楚些魂丹凤翔金鼎苍龙戏玉池心源澄似水鼻息细于丝枕上山川好壷中日月遟神仙学道者那许小儿知空译流沙语难叅少室禅泥牛耕海底玉犬吠云边仰峤圎茶梦曹山放酒颠书生眼如月休被衲僧穿狡兔留三窟弥猴戏六䆫情田锄宿草心月印澄江酒戒何曾破诗魔先巳降雄蜂雌蛱蝶正自不成双道义富无敌诗书贵不赀浮空几两屐狂乐一絇丝豪侠非吾友臞儒即我师谁知茅屋底元自有男儿赵宜之愚轩羿穷射杀金毕逋老卢磔杀玉蟾蜍朝夕相避崑崙墟忍见天公一目枯尘昏土眯万万古云眵雨泪寒糢煳嗟哉区中人么么如蚍蜉书生不惜两瞳子长使看书如老奴水部一竒士西河君子儒二公正坐诗作祟得句令人不敢书先生有胆乃许大落笔突兀无黄初轩昂学古澹家法岀关雎暗中摸索出竒语字字不减琼瑶琚神憎鬼妬天公怚戏将片雪翳玄珠九窍凿开混沌死罔象未必输离朱静扫空花万病除一片古心含太虚屏山有眼不如无安得恰似愚轩愚安得恰似愚轩愚子端山水同裕之赋辽鹤归来万事空人闲无地着诗翁只留海岳楼中景长在经营惨淡中马图同裕之赋天马飞来不苦难云屯万骑开元间太平有象韩生笔曽见真龙如此闲瓢庵书生只合饱黄虀大嚼屠门计似痴壁上七絃元自雅囊中五字更须竒横陈巳觉如嚼䗶皆醉何妨独啜醨此味欲谈舌本强如人饮水只渠知刘宋六千衰翁血打围深山赤手搏熊罴子孙只解相鱼肉辛苦知他爲阿谁哭黄华士价五羊皮人生黍一炊盖棺那可忍挂劒不胜悲向上谁曽到而今渠得知侍臣伤立本老姥怒羲之作病无如酒穷愁正坐诗中郎犹有女少傅竟无儿散落真行帖飘零骚雅辤儒林顿憔悴未敢哭吾私怪松謡阿谁栽汝来几时轮囷拥肿苍虬姿鳞皴百怪雄牙髭拏空夭矫蟠枯枝疑是秘魔嵓中老慵物旱火烧天鞭不出睡中失却照海珠羞入黄泉蜕其骨石钳沙锢汗且僵埋头卧角政摧藏试与摩挲定何似怒我枨触须髯张壮士囚缚不得住神物丗闲无着处隄防夜半雷破山尾血淋漓飞却去虞舜卿送橙酒屏山持律不作诗砚尘笔秃萦蛛丝枯肠燥吻思戞戞法当以酒䟽瀹之何物督邮风味恶枨触闲愁无处着苦思新酿压橙香丗闲那有杨州鹤乞诗送酒并柴门瀛洲仙裔令公孙肺肠愤庠芒角岀倾㵼长句如翻盆怪汝匈中云梦大老我眼皮危塞破径唿短李与黔王快取锦囊收玉唾中州丁集卷终中州集翰苑英华中州集卷五中州戊集第五史御史肃萧尚书贡史内翰公奕庞都运铸许司諌古王防御良臣髙治中庭玉李治中遹陈司諌规冯内翰延登刘邓州袓谦髙慱州宪王监使特起李经梁太常持胜愚轩居士赵元宻国公璹史御史肃肃字舜元京兆人侨居北京之和衆㓜孤养于外家天资挺特髙才慱学作诗精致有理尤善用事古赋亦竒峭工于字画业科举爲名进士立朝爲才大夫优于政事严而不苛所至有声吏畏而安之累以廉陞历赤县及幕官入爲监察御史迁治书出刺通州大中党狱起爲所絓谪静难军节度副使大安初召爲中都路转运副使超戸部正郎复坐镌降同知汾州事卒官舜元素尚理性之学屏山学佛自舜元发之晩年颇喜养生谓人可以不死甞欲弃官学道而竟止于此可哀也巳诗号澹轩遗槀今在燕都郑庭干家其平生则见之屏山故人外传云偶读贾逹之邀饭帖有感作诗哭之微官巳叹鸾栖屈异事俄传鵩吿凶彩笔书来墨痕湿玉楼人去酒尊空当时快意牛心炙今日伤怀马鬛封一幅铭旌送哀挽白杨萧索九原风河上堤外三竿日河边八尺泥夜风喧马枥秋露冷鸡栖歳月吾生老关山客梦迷故园桃李树揺荡不成蹊别张信夫破垒残星没寒城晓角孤天低云错莫野旷雪模煳小市千钱米征人丈八殳边愁故未巳不敢恨长途别怀玉官曹不着市门仙緑发忩忩换少年惯作簿书尘里梦愧无山水窟中縁蜂腰鹤膝曾搜句兎角龟毛不论襌此别相思渺何许一川山色鴈连天山隂县涌云驱雨不成霖山径危行未要深午梦初回乌鸟楽小亭斜日柳隂隂方丈坐中纸本功名直几钱何如付与北䆫眠诗书作我闲中地风月知人醉里天水底游鱼真见性树头语鸟小叅襌平生习气莲华社一炷香前结后縁早岀遵化朝来对酒不能觞看尽西风去鸟行山好未忘三日雅诗穷嬴得一秋忙强颜红叶自由舞野性黄花无赖香多谢殷勤暮云影更留淡墨冩溪光宿睦村阑干河汉巳西倾独坐披衣过五更檐马丁东风外响田车历辘月中行忘形沙鸟知人意窣地山云不丗情露草霜筠有幽意诗题分付候虫声次韵安之饮酒日上南䆫巳数竿醉头扶起不巾冠欲开杜瓮多招客先乞兵厨暂𥙷官玩丗唯知酒功圣藏身无似醉郷寛麒麟阁上功名字不博生前一笑欢过九里山断蛇扛鼎两争雄陈迹荒凉万事空今日山前无过客数株衰柳管秋风道傍柳秋霜一何严凋此道傍柳残枝几叶在其势不得乆忆昨三春时濯洗烟雨后弄姿舞婆娑劝我一盃酒别后遽能几忽忽成老丑人生非金石长短百年寿功名与富贵于身亦何有古人随物化今已柳生肘我独何爲哉穷年事奔走长堤隐落月驻马一回首春风柳梢黄定得西归否登悯忠寺阁净宇怀超想层梯企俊游喧卑三界尽制作六丁愁聚土闲童子移山老比丘能除分外见寸木即岑楼读传灯録闭戸懒不岀真成住夏僧肝肠虽自苦靣目得人憎处丗若大梦学禅犹小乗早知文字悮更用读传灯夏夜一雨昭苏外群山宴寂中移床就佳月引𬒮纳凉风蜗舎怜渠小蚊雷讶许同幽怀閟淸境舒啸夜将终物化物化能忘我天游不用心羶香群蚁聚树静一蝉吟败井劳深汲荒庭阙近㝷枕书聊假息夕日半墻隂立秋日旧糓催新糓今秋似去秋年衰犹徤饭官逹也穷愁树鸟依依宿檐萤细细流箇中诗句在倚杖得冥搜感兴避俗嫌髙绝千荣耻盗夸居贫偶从仕学道不忘家树果蕃秋实园葵粲晚花一轩吾事了无意竞纷华偶书东风数点梨花雪吹我伤春万里心知有髙亭堪眺逺惜无佳客共登临晴云入戸团倾盖飞鸟随人作好音寒食淸明少天色孤居未要酒盃深放言莲社从来说陶逺竹林今不数山王家鸡野鹜何须较秋菊春兰各自芳淸风明月无人管茶鼎薰炉与客同壮歳羞爲褦襶子如今却羡嗫嚅翁晓出东卢谷口子真隐水濵韦氏㽵鸥鷴賔客对鸿鴈弟兄行小圃藂生竹平林半是桑朝阳生野渡湿尽马蹄霜次张信夫韵綘帐先生寄一州不敎文字到撗流草玄只拟关门坐好事应从载酒游虎穴巳曽探虎子龙沟未信出龙头锦囊诗句年来满供尽闲花野草愁髪脱年年道路少清欢处处葵𬞞餽薄飡月色过䆫同夜梦霜华着壁独朝寒求医未有诗千首破老唯消竹数竿衰髪从今不须脱少留衰白戴黄冠立秋日畏景流庭过凉飔即坐来物随时共换人觉老相催憇蝶依藂稳嘶蝉抱树哀玉簮香好在墻角几枝开复居士年来一复斋驯庭鸟雀絶惊猜雨添䆫下砚池满风掲床头书卷开身似卧轮无伎俩心如明镜不尘埃纷纷宠辱人间丗付与浮云任去来北潭竹隂松影玉葱茏十里平堤一径通碧水乍开新镜靣青山都是好屏风寒蝉髙鸟淸愁外折苇枯荷小景中酒力未多秋兴逸夕阳聊贷半林红晚兴秋虫巳息又还吟晚雨初晴又作隂水靣微风掠苍玉云头落日縁黄金年丰酒价应须贱睡起茶瓯未要深人道双淸到心迹年来无迹亦无心杂诗二首春江日暖舞淸涟客舎萧萧一缕烟幽鸟隔林招我醉小桃当戸爲谁研禅心巳作沾泥絮诗思浑如上水船却是官闲得无事一帘红雨枕书眠南皮城下荒秋草说是当日燕支台丗事翻腾只如此吾生弃置巳焉哉迎风紫苋因循老背日黄花次弟𨳩独夜不眠思阿谢白羊如驾小车来春雪丰年不救两河饥臈尽才看小雪飞谩说春来膏泽好其如壠上麦苗稀空花只解惊愁眼湿絮宁堪补败衣颇笑西台瘖御史日斜骑马踏泥归萧尚书贡贡字真卿咸阳人唐太傅寘十七代孙博学能文不减前辈蔡正甫大定二十二年进士自泾州观察判官召补省掾不四五月拜监察御史累迁右司郎中预修泰和律令所上条画皆委曲当上心兴陵嘉叹曰汉有萧相国我有萧贡刑狱吾不忧矣又奏死囚狱虽巳具仍责家人伏辨以申冤抑诏从之迁刑部侍郎入谢曰臣愿因是官广陛下好生之德上大恱凡真卿所平反多从之历大兴同尹德州防御使同知大名府事陜西西路转运使河东北路按察转运使静难军节度使南京都转运使御史中丞以户部尚书致仕年六十六终于家谥曰文简有注史记百卷公论二十卷五声姓谱五卷文集十卷传于丗渭南县斋秋雨穴床撑拄小䆫前一点靑灯照不眠檐熘淙琤风淅沥嫰凉如水夜如年假梅緑䆫娇小似梅人素手东风巧思新鸾尾剪裁千颗雪蜂脾点缀一家春长敎客枕生幽思不逐林花委路尘莫道去非诗破的兔毫那解写花真临泉道中半丗事行役兹㳺初未经崃门迷白昼岭嵴上青冥涧曲莓苔滑松盘雾雨溟登危人跼蹐渉险马竛落日留行客投鞭得驿亭短墻明积雪破屋漏踈星羗笛谁三弄羁怀强一听葭芦知不逺河外数峯靑自感形骸付与甄陶外祸福难防倚伏前孔雀若知牛有角应须忍渇过寒泉荒田拟白乐天荒田几歳阙人耕欲种糜荞趂晩晴急手剪除荆与棘一科才了十科生乐府崔生徽门昼煖柳啼鸦兰合䆫深月照纱腰素轻盈珠衱稳鬓云松乱玉钗斜春风一去空陈迹暮雨三生只当家自倚广平肠似石不妨绮语赋梅花米元章大字卷颜杨死去谁补处米狂笔力未可涯追摹古人得髙趣别出新意成一家老蛟𩥇云肉倔强枯树渍雪冰楂牙九原裴说如可作应有新诗三叹嗟裴说怀素草书歌欲归家三叹嗟眼前三箇字枯树楂乌梢蛇黒老鸦杨侯画晋公临江赏梅乐天与鸟窠襌师泛舟谈玄不顾而去戏爲一絶以代晋公招乐天同饮云明粧冷蘂两淸新靣缬浮光数爵频抆拭风前寒鼻液快来同醉雪中春汉歌华隂双璧传山鬼报道明年袓龙死草闲豪杰伺天时攘袖抚衿争欲起藂祠篝火妖狐语伙渉爲王张大楚南公旧有三户謡东井新看五星聚中原茫茫走秦鹿天遣沛公兴白屋大虵斩断素灵号蚩尤祭罢朱旗矗朅来扶义入关中恩结人心帝道隆秦法烦苛犹一洗项王慓悍何劳攻三杰相须立人纪四老仍来安太子巳令陆贾说诗书更诏孙通制仪礼阿翁着手规摹逺独恨儿孙读城旦王纯覇杂宁不知不是不知知巳晩楚歌沙丘车过亡明镜人头畜鸣自贤圣阿房殿里醉宫娃赵髙手中持国柄群雄云扰荡山东邯郸却堕秦围中项王一战动天地诸侯膝行趍下风割裂河山建侯国天下畏威心不服只贪衣绣荣楚猴岂识金刀得秦鹿楚歌一夜四靣发泣别虞姬歌数阕残兵牢落似晨星独骑凌兢踏寒月乌江渡口方唤舩五侯追奔巳江边苦道天亡非战罪劒化壮气成飞烟君王雄武古无比独无仁义谁相济向能忠计资范増未必汉家能卜丗谷城东头土一丘悠悠遗恨何年休悲长平秦兵伏甲武安西赵将非材战士携千里阵云沉晓日万家屋瓦震秋哀缠朽骨天应泣怨入空山鸟不栖百战区区竟何得阿房烟草亦凄迷雒阳西来洛水遶崧髙野店荒村换市朝董卓搜牢连数月郭威夯市又三朝刧灰深掘终难尽鬼火争然忽自消千古兴亡几春梦只将闲话付渔樵中秋对月去年中秋客神京露坐举盃邀月明今年还对去年月北风黄草辽西城年年月色长清好只有悲秋人易老儿童不解忆长安歌舞团圝遶翁媪人生宦游真可怜不知何处度明年预愁老罢废诗酒负此冰玉秋婵娟我生万事随縁耳居自无忧行亦喜君不见杜子闺中只独看鄜州寂莫千山里寄荅张维中北辕千里赴陪都日觉还家计愈踈人事浮云千变化宦途平地几﨑岖靑山有约长回首白发无情忽满梳赖有同年老兄弟相思时寄数行书保德州天桥郁郁风云入壮怀天潢飞下碧崔嵬两崖偪侧无十歩万顷逡廵纳一盃溅沬纷纷跳乱雹怒涛殷殷转晴雷曽闻电火鱼烧尾㑹趂桃花涨水来灵石县古道行人少荒城乱石侵天横机素直河入土囊深涧近云长润山髙日易沉田翁乐丰歳歌笑下﨑真容院魔宫佛界等空虚此理何曽属有无直向台山始相见可中还有二文殊读火山莹襌诗卷禅师隩州白氏歧山令君举枢判文举之弟自㓜日有诗名河东甞有诗云十日柴门九不𨳩松庭雨后满苍苔草鞵挂起跏趺坐消得文殊更一来归寂后客有示其集者因题其上长短都归一梦中身前身后两无穷李憕信士今如在定向江湖访泽公君马白我马瘦君马肥我马虺隤君马飞彫鞍寳校锦障泥向风振迅长鸣嘶一朝计落路傍儿铜鬲爲椁薪爲衣瘦马虽瘦骨骼竒古人相马遗毛皮千金一顾会有期陈宫词三阁花深白昼迷酒催狎客赋宫词管絃散落春风外一曲金钗两鬓垂岢岚岢岚地势横三汊河朔城墉挂一箕紫塞髙连寒日短黄榆落尽长年悲按部道中窟野河津水没腰管岑官路雪封条一年乐事能多少强半光隂马上消寒城脾睨挿山隅秋半霜风塞草枯月转谯楼天未晓角声吹彻小单于日观峰半夜东风搅邓林三山银阙杳沉沉洪波万里兼天涌一点金乌出海心族兄才卿下弟后赴宜禄酒官以诗寄之乆期老距擅文埸命压人头可得忙两脚尘泥官业晩十年灯火夜䆫凉霜添老叶山梨紫雨浥寒花野菊香南北相望无百里几时樽酒浣离肠梨花丰姿闲淡洗粧慵眉緑轻颦秀韵重香惹梦魂云漠漠光揺溪舘月溶溶陈家乐府歌琼树妃子春愁惨玉容安得能诗韩吏部郭西同去醉千钟后赵拟伦人物指髙光可笑枭雏不自量正使成名皆竖子英雄也未到君行古採莲曲洋洋长江水渺渺涨平湖田田靑茄荷艶艶红芙蕖酣酣斜日外苒苒凉风余蒨蒨谁家子袅袅二八初两两并轻舟笑笑相招唿悠悠波上鸳泼泼蒲中鱼采采不盈手依依欲何如拟回文春波緑处归鸿过夜月明时飞鹊愁人去附书将恨寄暮山云断倚髙楼楼上却来楼下待晚䆫春尽断回肠愁人有说嫌人问泪酒新诗扫墨香风幌半萦香篆细碧䆫斜影月笼纱红灯夜对愁魂梦老尽春庭满树花萋萋碧草连天逺杳杳行人几日回凄雨晩凉空坐乆泪粧残晕湿红腮史内翰公奕公奕字季宏大名人系出石晋郑王弘肇父良臣宣和中擢弟终于潞州观察副使季宏大定二十八年进士再中博学宏辞科程文极典雅遂无继之者累迁着作郎翰林修撰同知集贤院正大中置益政院杨吏部之美与季宏皆其选也以直学士致仕年七十三卒季宏文章书翰皆有前辈风调下至棊㮶之技亦絶人逺甚闲闲称其温厚谦退与人交愈乆而愈不厌其学问愈扣而愈无穷其见重如此诗文号洹水集兵后失之子应祖字企先孙彦忠今在燕中李鴈门天下三分二属梁区区独木欲支唐锦囊三矢传遗恨不救朱三着赭黄龎都运铸铸字才卿大兴人家丗贵显明昌五年进士风流文采爲时辈所推字画亦有藴借仕至京兆运使自号黙翁雪谷晓装圗溪流咽咽山昏昏前山后山同一云天公谈笑玉雪喷散爲花蘂白纷纷诗翁瘦马之何许忍冻吟诗太清古老奴寒缩私目语作奴莫比诗奴苦木僵石老鸟不飞山路益深诗益竒老奴忍笑怜翁痴不知嗜好乃尔爲杨侯匈中富丘壑醉里笔端驱雪落因何不把此诗翁画向草堂深处着景骨城驿中夜雨画角边城暮孤舂野水秋一川霜树老万叶雨声愁自古谁靑眼劳生只白头何时问渔父客我亦扁舟洛阳怀古草树萧条故苑荒山川惨淡客魂伤玉光照夜新开冢劒彘沉沙古战埸金谷更谁夸富丽铜駞无处问兴亡一尊且对春风饮万事从来糓与臧田器之燕子圗器之自叙云明昌丙辰予从军塞外合虏里山野舎荒凉难以状言春末有双燕亦巢此屋土人不之识屡欲捕之予曲爲全护此燕昼岀夜归予必𨳩户待之忽一日飞止坐隅都无惊畏巧语移时不去予始悟明日秋社此鸟当归殆留别语也因作一诗赠之云几年塞外历崎危谁谓乌衣亦此飞朝向芦陂知有爲暮投苐舎重相依君怜我处频迎语我意君时不掩扉明日西风悲鼓角君应先去我何归此诗以细字写之爲䗶丸系之燕足上明年四月予受代归又八年泰和甲子任潞州观察判官四月十二日偶坐廨舎之含翠堂忽双燕至一飞檐户间一上砚屏子谛视之系足䗶凡故在乃知此鸟盖往年赠诗者也因请同年庞君才卿画爲圗求诸公赋诗︻田君才略燕云客少年累有安边䇿悔从笔研取功名直要撗驰沙漠北塞垣春雪白皑皑东风未放玄隂开乌衣之国定何许一双燕子能飞来三年驿舎安西道眼底鸎花无梦到忽见伭飞入短檐此身似向邯郸觉君居海东我中原相逢乃在穹庐前天涯流落俱爲客感时念逺空潸然长安何限髙髙阁昼夜风闲开翠幕底事猜嫌不往依甘从此地风沙恶土人嗜肉无仁心一生弋猎夸从禽有巢幸稳勿浪出汝身未必轻千金朝来暮去益狎昵物我相忘情意一怛怪重裘积渐添元是西风催社日须知音巧惟鷾鸸忽来坐隅如告辤我方留寓未归得爲君忍赋伤心诗诗成自述聊爲戯系足封之亦无意燕巳归飞我未归刀斗声中忽惊歳旄头夜落妖氛收嫖姚献凯归神州玉关早喜班超入比海不闻苏武留君才经丗宁终枉幕府须贤来上党别后归期两及瓜人间秋燕十来往沉沉官舎红芳稀葛衣燕居澹忘机忽闻巧语入檐戸大似相识来相依一飞檐外窥庭树一上屏山惊不去解足分明得帛书真是当年留别句天生万物禽最微固耶偶耶吾不知古道益逺交情醨朝恩暮怨云迁移当时握手悲别离一旦富贵弃如遗闻予燕歌应自疑慎无示之嗔我讥晚秋登城楼山势碧环合溪光缟带明牛羊成晚景砧杵助秋声酒薄人情废官闲吏事生天东归兴满不爲忆莼羹落日危楼上诗成只自哦清商行老矣红叶奈秋何堕甑前非悟跳丸去日多功名犹诳我未许着渔蓑冬夜直宿省中吏散庭空宿鸟过冻吟聊复战诗魔陶泓靣冷真堪唾毛颕头尖漫费呵畏事政宜賔客少不才偏觉簿书多西䆫灯闇尊无酒奈此迢迢夜漏何山行絶句四靣云山玉作围一川霜树锦爲衣翩翩数骑南冈下傅粉王孙射鹿归漉酒圗我爱陶渊明爱酒不爱官弹琴但寓意把酒聊开颜自得酒中趣岂问头上冠谁作漉酒圗清风起毫端露电出形似神情想髙闲大似挥絃时目送飞鸿难袖中有东篱开卷见南山嗟予困尘土青鬓时一班折腰尚未免敢谓善闭关望望孤云翔羡羡飞鸟还归田未有日掩卷空长叹夏日富国才踈合自羞清时无𥙷但优游只知钱向帋中褁不信能敎地上流花下香满西园晓雨微万红千翠自髙低苦爲常作庄周梦飞向幽芳閙处栖梨花孤㓗本无匹谁令先衆芳花能红处白月共冷时香缟𬒮清无染冰姿淡不粧夜来清露底万颗玉毫光末开牡丹国香半吐醉颜酡炫耀春工巳自多爱惜不敎催羯鼓更浇卯酒看如何却暑九夏楼居不厌髙要须直至冷云巢风来苹末聊自快暑满人闲无处逃蔗蜜浆寒冰皎皎画帘钩冷月梢梢闲思殿阁生凉句谁爲悬诚作解嘲怀友镜里衰颜失旧红当年豪逸梦魂中山城对月中秋夜陇鴈寄书西北风遣兴与谁同酒盏相思无处附诗筒慿髙想到消魂处落日无言水自东喜夏小暑不足畏深居如退藏青奴𥘉荐枕黄妳亦升堂鸟语竹隂宻雨声荷叶香晩凉无一事歩屧到西厢墨竹三首隔溪烟雨一溪流水玉㳙㳙溪上脩篁接暮烟谁倩能诗文与可笔端移得小江天秋风骤雨弥川急雨暗秋空无限琅玕澹墨中劒甲摐摐军十万欲将貔虎战斜风春雷起蛰千梢万叶玉玲珑枯藁丛边緑转浓待得春雷惊蛰起此中应有葛陂龙山谷透绢帖君不见李广射虎如射兔霹雳一声石饮羽又不见巨灵擘山如擘云莲华万仞留掌痕精神入物物乃尔笔端有神亦如此熈丰以来推善书日下无双黄大史胸中八法蟠虹蜺峩眉僊人容竝驰平生败笔冢累累妙处不减磨崖碑吕侯好古兼好异与字分身作游戯清潭错落印星璧大泽纵横散龙蜕又如汉宫粉黛争婵姢倚风顾影影更妍岂无硬黄官帋与临倣画师冩照非天然吕侯之子今诗仙传家以此爲青氊须防神物有时合却逐六丁飞上天许司諌古古字道真氶安中进士在宣宗朝以直言极諌称哀宗即位首命驿致之落致仕授右司諌未几乞身还伊阳郡守爲起伊川亭道真性嗜酒老而未衰毎乗舟出村落闲留饮或十数日不归及泝流而上老稚奔走争爲之挽舟数十里不絶其爲时人爱慕如此正大七年年七十四卒前三日有书见及字巳欹倾矣青柯平二道人深谷縁危磴长林绕碧山山中四时好方外两翁闲身丗青云上尘埃大梦间髙情应笑我才到却空还被召过少室老病无堪合退休伊川乆巳得菟裘如今又上长安道好被青山笑白头扇圗云压溪塘小雪春融融和气浥轻尘山禽共作梅花梦物性由来懒是真访箕和尚岘山箕出衣冠家在三屯山中有元夕怀京都诗云一灯明处万灯明天上人闲不夜城前日惠林洪觉范雪䆫孤坐听猿声甚爲时人所称山中风定夜沉沉月满襌林静客心苍桧四排严法界孤松中立殷潮音皷钟有节人如玉台殿无尘地布金二月来游春尚浅红梅无数照山隂王防御良臣良臣字大用潞人承安五年进士作诗以敏捷称又于内典有所得入翰林与李钦叔善从军南征钦亦预行道中酬唱甚多有诗云荞花冉冉蜜脾香禾穗累累鹘眼黄一缕晚烟吹不去爲谁看意护秋霜钦叔爱之兴定𥘉自请北行没于军中赠孟州防御使送任李二生赴举尘澁鳌钩公子恨风吹马耳谪仙愁皇天老眼成人晚今日男儿得志秋官様文章堆笔底丗情风色候江头主司不是冬烘物五色迷人莫浪忧汴堤怀古迷仙楼观郁连空一日都归鬼唾中奢则兆亡天听迩去而不返水声东鎻烟弱桞愁蛾緑阁雨幽花泪脸红緫爲锦帆归不得至今啼鸟怨东风旬休饮袅袅东风雪外还又催春色动谿山百年莫作千年调十曰须谋一日闲千丈归心诗卷里一襟豪气酒盃间醉鞭约住黄昏月马首伭悬玉半环息轩干没皇皇西复东不知假息祸机中黄金一旦随胠箧腐骨千年付攓蓬世味甜于刀上蜜人心苦似蓼中虫一庵松雪双明底笑杀西山藁项翁九月七日饮紫霞零落带孤禽平楚苍苍秋意深月过𥘉三半梳玉菊迎重九满篱金天怜病骨商量煖云促归程计㑹隂风鴈飞来更潇洒一枝芦雪印波心牧牛圗三摩不受一尘侵本分功夫日念深杖屦得回游子脚葛藤灰尽老婆心㒹狂不作风头絮出入谁伤井底金回首人牛在何许一江明月夜沉沉狸奴画轴三生白老与乌贠又现吴生小笔前乞与黄家禳䑕祸莫敎虚费买鱼钱杂诗道人知我爱禅房浄扫阶前紫石牀软饱三盃风味好脱巾和月卧昏黄老子平生酷爱闲天敎行处得禅関粥鱼𫾣落檐头月犹在梅花醉梦闲残阳収拾弟兄行拣得机心不到郷安置小奴今夜梦芦花风细月如霜髙治中庭玉庭玉字献臣思州人大定末进士章宗卫王朝甚有时名爲人豪爽尚气节一时名士多归之贞祐初自左右司郎官出爲河南府治中与知府复兴屡以公事相可否时都城受围使驿阻絶复兴爲安抚副使惧献臣谋巳乃以造逆讯之献臣就逮庞才卿雷希颜王士衡辛敬之皆被罗织几有一网之祸比赦至献臣瘦死矣献臣多作诗赋海中牛头云凿𨳩浑沌窍闯出神农首人多称道之犹子广之今在河平天津桥同李之纯待月一首骖鸾追散仙乗槎抵银潢跳上玉龙背抱得银蟾光素娥愁不归再拜捧瑶觞问以天上事玉色俨以庄尔能爲我歌白雪我亦爲尔捣玄霜不然借我广寒殿与我长作无何郷傍有谪仙人拍手笑我狂天风忽吹散人月两茫茫柳絮断送春归去纷飞不暂停和风三径雪微雨一池萍蝶惹依芳草蜂沾过小庭静宜投隙地狂欲搅青冥得得穿朱户时时扑翠屏黄鸎枝上语似与诉飘零道岀平州寒食忆家柳色方浓别玉京程程又值石龟城山重水复人千里月苦风酸鴈一声上国春风桃叶渡东阳寒食杏花饧楚魂蜀魄偏相妬两地悠悠寄此情飞山怨汉家自有飞将军军中骇叹箭有神一朝乃与狱吏对惜无千金书牍背手把属镂口衘须号天者三我何辜伊吾壮志长巳矣不得提携玉龙死可怜休唱白浮鸠至今秦人悲杜邮李治中遹遹字平甫栾城人明昌二年进士髙才慱学无所不通爲人滑稽多智而不欲表表自见工画山水得前軰不传之妙龙虎亦入妙品然皆其余事也泰和中大兴幕官时虎贼知府事卖权恃势奴视同列平甫每以公事相可否不少假借又摘其隂事数十条欲发之虎谋篡者也声势熖熖人莫敢仰视乃爲一书生所抗积不平先以非罪诬染之几至不测虽有以自解竟坐是仕宦不进以东平治中致仕闲居阳翟十余年自号寄庵先生平生诗文甚多如云旧管新収粧镜在昨非今是酒盃干赠笔工云工不能书何以笔士须知笔乃能书感事云半钱利路人乃虎一钩名饵吾其鱼鲁山道中云老夫自喜林野僻路人颇笑衣裳寛散失之余不复全见矣临终戒家人吾明日归而辈慎勿遽哭果如期而逝家人哭不禁良乆𨳩目云戒汝勿哭令我心识散乱言毕目复瞑其明了又如此子冶字仁卿正大七年收世科屏山赠诗所谓仁卿不是人闲物太白精神义山骨者也赠中山杨果正卿士道彫丧愁天公隂霾惨惨尘蒙蒙三冬不雪春未雨野桃无恙城西红春光爲谁作骀荡造物若我哀龙钟数行墨浪合眼死一包闲气终身穷中山公子文章雄雅随童稚爲彫虫祢衡不过孔文举坡老懒事陈元龙唯之与阿将无同干坤万里双飞蓬飘飘南北东西风江村陆地无根客江村有发僧两盂残喘粥一寸苦吟灯集句题广宁胜覧亭薝前无数好峰峦醉眼诗肠冰雪寒不识闾山真靣目请君来此凭䦨干狮子峰解脱眼光三界静端公伎俩一时休云闲正使金毛现子细看来是石头送穷昔年曽作送穷诗结柳赍粮拟退之送去还来还复语君家犹有读书儿使髙丽去国五千里马头犹向东宦情蕉叶鹿丗味蓼心虫倦枕三更梦征衫八月风山川秋满眼归思寄孤鸿陈司諌规规字正叔稷山人明昌五年进士慱学能文诗亦有律度爲人敦厚动有礼节南渡以后諌官称许古陈规而正叔不以讦直自名尤见重云仕至右司谏卒官子良臣今在燕中送雷御史晞颜罢官南归五事前陈志拂劘屹如砥柱阅頽波一麾共惜延年去三黜何伤柳季和运蹇仕途如我老激昂衰俗在君多扁舟南去知难恋万顷烟波一钓蓑过骊山丰镐无由问故基三章止见黍离诗而今多少华清石都与行人克艳辞冯内翰延登延登字子骏吉州人承安二年进士令宁边日适闲闲公守此州与之考论文义相得甚欢故子骏诗文皆有律度正大末奉命北使见畱使招鳯翔不从欲杀者乆之割其须髯羁管丰州二年乃得还天兴初元授礼部侍郎京城䧟自投井中子骏资禀淳雅与人交殊欵曲读书长于易左氏传好贤乐善有前軰风调甞欲作国朝百家诗而不及也有集号撗溪翁予过大名见于其子源如赋德顺道院陇泉云玉垒制方维琼浆閟仙宅何人斸云根一旦泄地脉金匮鎻龙漦月窟逗蟾液铜壷漏水清玉斗天醴碧光揺日千道影落天一席窈然仇池穴自与天壤隔又登封途中遇雨留僧舎云湿云若烟伭飞雨如矢集近山衣巳凉薄寒复相袭霁景凾草木秋意满原隰林红寒更殷山翠晴更湿不知髙几许但见苍壁立群峰谁暇数庭笋纷戢戢腾掷来眼中左右疲顾揖皆其得意句也郾城道中北风惨澹扬沙尘郾西三日无行人十村九村鸡犬静髙田下田狐兎驯昨朝屏息过溪口知有白额藏深榛赤子弄兵更可恻路傍僵尸衣血新野叟伛偻行拾薪欲语辟易如惊瘦梅踈竹未慰眼只有清泪沾衣巾元日隆安道中山冈重复三竿日溪路萦回一席天老境飘零情更恶又从马上得新年宿三冢寺老栢苍苍纒老藤招提牢落有残僧瞑禽自入藏经阁饥䑕时窥照佛灯未得安心如北秀却思覔法趂南能蒙蒙雨暗门前路更得云房一曲肱代郡杨黻之与余同辰月日时亦然渠有诗因爲次韵隂阳亹亹定何如自信祥金先有模曽见唐生谈跃马岂知阮籍亦穷途倦游笑我衰髯白弄笔怜君醉袖乌便欲移书与欧九略分余论爲嘘枯寄笏靑柯平飞雪惊沙卷屋茅淸寒泼水透绨袍松风度壑江声逺萝月当轩扇影髙敢对名山谈丗事不妨空腹贮离骚且将手版牢藏起政恐山人识马曹射虎得山字田翁太息论三害猎骑俄惊见一斑涎口风生雷吼怒角弓寒劲月痕湾柳营共许千人敌鱼服仍余一矢还我欲残年赏神骏短衣匹马梦南山雪屋破寒无那庭空雪巳深山川非旧观松栢见贞心冻雀争遗粒栖鸦点暮林携琴访溪友清兴忆山隂华清故宫宠贵羊羔退曲江华清雾阁对云䆫层峦未了霓裳舞迁客俄惊羯鼓腔檐际踈星疑晓镜天边晴树认髙幢逰人尚喜风流在白石涵波皁筴双西园得西字芳迳层峦百鸟啼芝门里兰畹自成蹊仙舟倒影涵鱼藻画㨂销香落燕泥淑景晴薰红树煖蕙风轻泛碧藂低冈头醉梦俄惊觉歌吹谁家在竹西八月十四日宿官塔下院野僧引客看脩竹拄杖入林惊瞑禽一道细泉鸣藓磴怳如闲听颕师琴乔松脩竹翠交隂凉月玲珑地布金老懒无诗酬节物夜凉闲听候虫吟探春得波字刘邓州祖谦祖谦字光甫安邑人承安五年进士历州县有政迹拜监察御史以鲠直称其不能俯仰丗好盖天性然也正大初爲右司都事除武胜军节度副使召爲翰林修撰家多藏书金石遗文略备父东轩工画山水故光甫以鉴裁自名至于信笔作简牍尤有可观一时名士如雷御史渊李内翰献能王右司渥皆逰其门得人一诗可传必殷勤称道唯恐不闻人以此称之子敏仲今在平阳雅集图翠雀翩翩野鹤孤玉京人物㑹仙圗后来且莫轻题品席上挥毫有大苏崆峒山圗爲撗溪翁赋好竒仍有客相携絶顶披云快一跻三十六峰靑似染五年拄笏羡横溪独占名山每羡渠京尘今日汚吟须西州十载经行处惆怅云烟是画圗髙慱州宪宪字仲常辽东人祖衎字穆仲国𥘉进士仕至吏部尚书伯父守义大定十六年进仕父守信以䕃补官叔守礼宣徽使仲常黄华之甥㓜学于外家故诗笔字画俱有舅氏之风天资颕悟博学强记在太学中诸人莫敢与抗泰和三年乙科登弟自言于丗味澹无所好唯生死文字间而巳使丗有东坡虽相去万里亦当往拜之屏山故人外传说仲常年未三十作诗巳数千首矣释褐博州防御判官辽阳破没于兵闲元夕无灯九陌无灯夜悄然小红时见点春烟多情唯有梅梢月拍酒楼头照管絃寄李天英稻秸苍苍陂巳枯西风剪剪弄楸梧蒹葭水落鱼梁迥蟋蟀声髙山驿孤社瓮新成元亮酒并刀细落季鹰鲈作诗逺寄霜前鴈人在海东天一隅题新山寺壁列壑攅峰发兴新落花飞絮舞余春虚堂坐视三千界冠者相从五六人㵎草软宜丞屐齿溪泉清可濯缨尘静听山鸟松风里始悟人间乐未真焚香六言抺利花心晓露蔷薇蕚底温风洗念六根尘外忘情一炷烟中满地落花春晓一帘微雨轻隂正要金蕉引睡不妨玉陇知音帋帐収烟宻下松灰卷火常虚午寂春闲小睡人间自有华胥沉水浓薫甲煎宫梅细点波津奕奕非烟非雾依依如幻如真长城秦人一铩连鸡翼六国萧条九州一祖龙跋扈侈心开牛豕生民付碪礩诗书简册一炬空欲与三五争相雄阿房未了蜀山上石梁拟驾沧溟东生人膏血俱枯竭更筑长城限裘褐卧龙隐隐半天下首出天山尾辽碣岂知士秦非外兵宫中指鹿皆庸奴骊原宿草犹未变咸阳三月爲丘墟黄沙白草弥秋塞唯有坡陁故基在短衣匹马独归时千古兴亡成一慨王监使特起特起字正之代州崞县人智识精深好学善论议音乐技艺无所不能长于辞赋岀入经史摘其英华以爲句读如天造神岀至得意不减郭黼在张代州门下与屏山爲忘年友泰和三年进士甲科调真定府録事叅军有惠政民立碑颂其遗爱改令沁源又迁司竹监使朝议欲以舘职召试会卒游龙德宫聮句云棘猴未穷巧槐蚁或失王赋双峰竞秀云龙头矗双角駞背堆寒峰华山云三峰盘地轴一水落天绅造化无遗巧丹青緫失真闲闲公屡哦此诗以爲妙沁源山中野夫不识武城宰问之无言色微改但说今年秋雨多黄芪满谷无人采踏徧西城锦石盘暮投佛屋解征鞍隔林依约见灯火山谷人家𥘉夜寒张代州挽砥柱堂堂阅溃川諌书一帋力回天两朝眷倚传龟玉五郡欢謡𬒳管絃茇舎棠隂余旧緑夜台松月耿孤圎行人谩洒碑前泪谁识颜公是地仙谩作有时幽鸟话心事无限秋虫夸口才北阙上书吾老矣东篱把菊思悠哉竹林留得巨源在莲社招入渊明来不然余子败人意怀抱耿耿胡爲开偶作人情争胜似争棊死怕输人一着遟黒白不分傍䄂手年来吾亦爱吾痴絶句山势奔腾如逸马水流委曲似惊蛇溪灵不欲露天巧眼力未到云先遮鸟语留春春巳廻落花随意卧苍苔清明寒食因循过萱草蔷薇次弟开下弟人间万事等樗蒲敢谓何人不得卢胜负到头俱偶尔狂夫安用绕牀唿李经经字天英大定人作诗极刻苦如欲絶去翰墨蹊迳间者李赵诸人颇称道之甞有诗云鴈奴失寒更拍拍呌秋水天长梦巳尽秋思纷难理最爲得意其余或有不可晓者累举不弟卒杂诗六首长河老秋冻马怯冰未牢河山冷鞭底日暮风更号晨井冻不爨谁疗壮士饥天廐玉山禾不救我马尘埃汨没伺候工离骚不振矜鱼虫风云谁复话蓍蔡不圗履狶哀屠龙挟牋搦管坐书空咿嚘堂上酣歌钟乃知造物戯儿童不妨逺目送归鸿莫怪魏瓠无所容此去未许江舩东五经不扫途辙穷门庭日月生皇风太阿剖室砺以石坐扫鹳鹤揺天雄巖椒郁云曰夕生隂雨雪缟夜秋黄老林人烟墨突樵径云深造物开巖地巖帐揜劒壁苔花张古锦霜苦老秋碧日夕云窦隂风鼓泉涌石马蹄忌硗确樵道生枳棘盘盘出井底廻首怅如失长老不耐事底事挂尘迹披云出山椒白鸟表林隙梁太常持胜持胜字经甫绛州人本名洵义避宣宗讳改父襄字公賛大定𥘉进士质直尚义有古人之风仕至保大军节度使有諌兴陵田猎表传于丗其贺章宗即大位表云曽天子袓天子丗嫡相承舜何人子何人自强不息又自河南府倅移华州防御使谢上表云昔同雒尹巳陪嵩岳之唿今领华防愿効封人之祝丗亦称之经甫泰和六年进士制䇿优等宏辞亦中选爲人仪观雄伟以文武志胆见称贞祐初由太学慱士爲咸平治中宗室承𥙿辟爲僚佐承裕死太平谋不轨以兵胁经甫使作文移经甫大骂不从即日遇害时年三十六赠韩州刺史初赴官有诗云山云欲雨花先惨客路无人鸟亦悲人以爲䜟云海棠一首野杏山桃委路尘芳华都属锦城春只縁造物偏留意任使无香亦可人粉白谩夸䊋様巧烟脂难染睡痕新沉香亭子勾栏畔消得君王比太真愚轩居士赵元元字宜之定襄人经童岀身举进士不中以年及调巩西簿未几失明自少日慱通书传作诗有规矩泰和以后有诗名河东李屏山爲赋愚轩有落笔兀无黄初之句愚轩宜之自号也用是名益重南渡以后往来洛西山中闲闲公雷御史王子文许至忠崔怀袓皆爱之所至必虚左以待爲人有材干处事详雅旣病废无所营爲万虑一归于诗故诗益工若其五言平淡处他人未易造也宜之之父名淑字清臣由门资叙与先陇城爲莫逆交故好问交游闲得宜之之诗爲多子颙有隐节今居郷里邻妇哭邻妇哭哭声苦一家十口今存五我亲问之亡者谁儿即被杀夫遭虏邻妇哭哭声哀儿郎未埋夫未廻烧残破屋不暇葺田畴失锄多草莱邻妇哭哭不停应当门户无余丁追胥夜至星火急并州运米云中行渡洛口一脉寒流两岸冰断桥无力强支撑忘机羡杀沙鸥好不省人间有战争书怀继元弟裕之韵蓍龟不须问我命只自知多生堕宿业丗网缠绵之骅骝受羁衔大笑跛鼈遟跛鼈亦复笑缩首甘自卑何必叅漆园物理本自齐㯽榔可消谷志士常苦饥穆之万人雄犹不免此讥我懦更多病区区欲何爲钟鼎不可倖藜藿分所宜安能如黄蜂爲人填蜜脾清白傥少汚后人何所贻初学悔大谬篆刻工文辞年来厌酸咸淡爱陶潜诗爱诗固自佳其如未忘机回头四十年言动俱成非谁能逐丗利日乆常规规惟当种溪田与子常相期䆫扉有生意山间春到时长安冠盖尘游哉不如兹西畴将有事老农真吾师不见元鲁山梦寐役所思遗山乃其后僻处政坐诗时复一相过照眼珊瑚枝竒书多携来爲子卧听之少从白衫游气与山峥嵘一念堕文字肠腹期拄撑多机天所灾室暗灯不荧拈书枕头睡鼻息春雷鸣泰山与鸿毛何者爲重轻蹄泓与渤澥谁能较亏盈如能平其心一切当自平嵩箕有竒姿出云何悠然云山足佳处留客今几年有子罢读书求种山闲田栗里愧渊明香山惭乐天二老巳古人相望云泥悬得酒邀月来对影空自怜摄衣欲起舞稚子不须牵喜霁片叚溪云破纵撗野水淙人闲泥塞路蝇动日烘䆫胤壁苔痕满侵堦树影双还思酿新黍瓮靣挹秋江诗送辛敬之东归风埃憔悴旧霜袍老去新诗价转髙橡栗漫山犹可煑不须低首向儿曹文章无力命有在一点浩然天地间风雪满头人不识又携诗藁出西山修城去修城去劳复劳途中哀叹声嗷嗷几年备外敌筑城恐不髙城髙虑未固城外重三壕一锹复一杵沥尽民脂膏脂膏尽犹不辞本期有难牢护之一朝敌至任椎击外无强援中不支倾城十万口屠灭无移时敌兵出境已踰月风吹未干城下血百死之余能几人鞭背駈行𥙷城缺修城去相对泣一身赴役家无食城根运土到城头𥙷城残缺终何益君不见得一李勣贤长城莫道丗闲无李勣田闲秋日好雨知时便放晴天和醖酿作西城秋収但得官军饱未怕输租逺十程禾穗累累豆角稠崧前村落太平秋熈熈多少丰年意都在农家社案头皤翁伛偻负薪行稚子跳梁剥枣声不似二姑忙更杀晚春椎髻脱钗荆客况庐山踏遍却归崧世事悠悠付老慵乐近僧居非佞佛苦无田种强爲农菊花雨似人情冷梨叶霜如酒力浓一十五秋河表客合敎节物笑龙钟学稼不堪炊煑一箱书十口东西若可餬食禄巳惭中隐吏垦山聊作下农夫稾遗埸圃无多积子入官仓困逺输近日愚轩睡眠少打门时复有追胥立秋日况味年来老比丘禅房三伏得遟留连宵雨作垂垂晓十口家贫盻盻秋熟未先须伺禾黍有无何暇问衣裘半生枉却亲灯火一事不成空白头村居夏日官府不着名散迹村落深白云自朝暮青山无古今爱此夏曰永门巷多繁隂唿儿具绳床不履亦不簪殷勤好风来爲我消烦襟一饱万事了何用腰黄金羁勒困名马网罗多珎禽何如山鹿痴恋长林次韵荅𥙿之薄暮𫾣门喜客佳水萍风絮共天涯行藏一话倾心肺古律三诗淬齿牙朱研不妨闲度日青山终得共飡霞扶持老病须君辈满地豺狼万里家书怀懒退无心廪与庖愿携诸子斸山硗闲消白日醒吟醉勐省浮生梦幻泡窈窕云山三兔窟漂揺风树一鸠巢聮名便入村家社莫认公卿是故交寄裕之汨没兵尘满鬓霜买邻心乐古清凉闲陪老秀春行脚闷欠臞元夜对床正欲脱身求兔窟谁能随丗转羊肠南阳未比嵩阳好满眼交游即故郷老嬾愚轩百不能饱谙人意冷于冰清狂旧日躭诗客灰朽而今有发僧梦褁帋衾三丈日话延雪屋一龛灯新开一迳通兰若斩尽清凉旧葛藤丙子夏卧病汗后有作枯肠得水若通灵涣汗週身一雨零行客筋骸困方歇醉人心骨唤初醒病蝉移梦入新殻老鹤息神梳旧翎乞得残骸对儿女不愁无粟贮陶瓶宿少林寺双轮走鸡栖下岭分闲道行行得精舎翠崦作回抱诸峰知客来故故颜色好征衫满尘土惭愧方丈老殷勤一瓣香爲我除热恼丗縁如落花篱䄄迹俱扫箇中有佳处行脚恨不早一庵袓师傍异日亲结草晚出坐乆卧还起畏此夏日长岀门鬓鬔松西日明半墻鸠鸣舎东柳雌和墻南桑十日暑烦苦一雨方论量偶然释忧抱露坐移绳床群儿莫相催老子便晚凉次韵裕之见寄鱼入深渊鹤在隂飞潜何幸逺庖砧干坤万里云无迹冰雪三冬栢有心故国钩留清夜梦歳华分付白头吟莘川拟作桃源隐共与青山阅古今古屋飕飕四壁尘不堪忧独足吟呻瓶储看客常年惯家具爲农近日新丗味饱甞唯可睡诗情漫苦不医贫相从分我西山半欲乞臞元伴老身题裕之家山圗系舟盘盘连石岭牧马澄澄倒山影山光水气相混涵中有元家旧庐井鴈门一𨳩豺虎场驾言投迹嵩之阳青山偃蹇不可将十年竟堕兵尘黄东巖风物知犹在说与寄庵神巳㑹一挥淡墨能似之清辉逺寄形骸外元家故山吾与邻梦见不如画图真旧曽行处聊经眼未得归时亦可人早发寳应龙门道中有感山僧送客客行东回首云寮梦寐中人语吚村店火㡌檐欹侧石门风伊川逺映春冰緑少顶先搀晓日红爲问年来几还往只应乌鹊识衰翁钦若遽有啇于之行作长语爲别兼简仲泽弟一笑卢山铓然深可居洛水蚓然清可渔嘉哉山水有如此不能留客如蘧庐楚茅不入干王诛大帅分阃临商于谋叅帷幄渇英俊蒐罗逺到山间癯陇西四钦出将种人爱若也温而愉朅来谁飞荐鹗书枕前堕檄催驰驱行叅幕賔亦大可把酒当爲帅君贺王家仲泽如仲宣共看吐竒飞玉唾一军号令雅歌中声落荆蛮胆先破愚轩退居如甑堕闲暇多君时见过明朝笑语隔関山一月须拚靣墻卧丁亥三月二十五日雪夬变干将至隂凝阳不流雨飞犹带雪风急似号秋草木无春意関河惨客愁天心宁易测三叹索冬裘大暑旱云飞火燎长空白日浑如堕甑中不到广寒冰雪窟扇头能有几多风读乐天无可奈何歌凫胫苦太短蚿足何其多物理斩不齐利劒空自磨老跖富且寿元恶天不诃伯夷岂不仁饿死西山阿天意寓冥邈人心徒揣摩不如且饮酒流年付蹉跎酒酣登髙原浩歌无奈何哀古道山深道坏水纵撗怪得春来少客行不信天敎人迹断水干更遣蒺䔧生薛鼎臣罢登封弄人鼓笛不相疑便着当场傀儡衣终日抱饥唯饮水也和醉客一时归鼎臣材大夫宰登封有惠政今以例罢故有上句宻国公璹宻公字子瑜兴陵之孙越王之长子百年以来宗室中弟一流人也少日学诗于朱巨观学书于任君谟遂有出蓝之誉文笔亦委曲能道所欲言朝臣自闲闲公杨礼部雷御史而下皆推重之资雅重薄于世味好贤乐善寒士有不能及者明昌以来诸王法禁严诸公子皆不与得外间交通故公得穷日力于书读通鑑至三十余过是非成败道之如目前越王薨后稍得出㳺文士辈亦时至其门家所藏法书名画㡬与中秘等客至贫不能具酒肴设蔬饭与之共食焚香煑茗尽出藏书商畧之谈大定明昌以来故事或终日不聼客去风流藴借有承平时王孙故态使人乐之而不厌也所居有樗轩又有如安自号樗轩老人其诗号如庵小槀围城中以疾薨时年六十一秋郊雨中羸骖破盖雨淋浪一抺烟林覆野塘不着沙禽闲点缀只横秋浦更凄凉宴息二首宴息春光晚闲眠昼景虚冥心居大道逹理契真如乐对忘形友欣逄未见书世闲幽隐者何必尽樵渔日日闲窓下箪瓢乐不殊花魁秾且艶湖玉秀而臞忆友㝷诗卷思山展画图丹青传六逸能着老夫无梁䑓汴水悠悠蔡水来秋风古道野花开行人惊起田间雉飞上梁王鼓吹䑓自适晴昼揺凉光长空澹虚碧燕鸿亦何爲老翅南又北衰柳堕残叶庭户觉岑寂幽人诵佛书清香萦几席西方病维摩东臯醉王绩俱到忘言地佳处畧相敌小斋蜗角许夜卧膝仍屈能以道眼观寛大犹四极有书贮实腹无事梗虚臆谢絶声利徒尚友古遗直城西雁带边声逺牛横废壠长人居似河朔冈势接荥阳禾短新村墅沙平古阵场悠然望西北暮色起悲凉送王生西逰紫陉仙人今渊云骑风御气七尺身丈夫耻与哙等伍故作野鹤昂鸡羣往年书劒㳺梁日咳唾中间满珠璧温子徒劳手八义苏老犹迷日五色慨然拂袖逰嵩阳西南陌上书传香仲宣堂堂舍我去举杯却愁愁更长去程相近黄花节三十六峯如玉列龙门枫叶堕红绡洛浦芦花舞晴雪勲名细事犹秋毫政可痛饮读离骚天津月照紫绮裘缑岭风吹靑玉箫我无羽翼随君起浩歌相送秋光里慿髙西望青茫茫落日无情下寒水王生以秋骚见示复此谢之三年京国与君逰每限知君尚未周始露雄文陵楚些又登长陌佩吴钩灯残茅店鸡催晓霜落金风鴈唤秋后夜文星岀西洛仲宣知在水南楼自题冩真枯木寒灰久亦神应縁来现胙公身只因酷爱东坡老人道前身赵德麟黄华画古栢黄华老人画古栢铁简将军挽大弨意足不求颜色似荔支风味配江瑶书龙德宫八景亭刻桷朱楹堕绀纱裙腰草色趂堦斜谁知剥落亭中石曽听宣和玉树花思归四时唯觉漏声长几度吟残䗶烬釭惊梦故人风动竹催春羯鼓雨𫾣䆫新诗淡似鹅黄酒归思浓如鸭緑江遥想翠云亭下水满陂青草鹭鸶双如庵乐事人间最美安心睡睡起从容盥漱终七卷莲经爇沉水一柸汤饼泼油䓗因循黙坐规襌老取次拈诗教小童炕煖䆫明有书册不知何者是穷通题晋卿玉晖寳绘顾陆张吴寳绘堂风花雪月保宁坊锦囊玉轴三千幅翠袖金钗十二行数笔丹青参李范一时迁谪爲苏黄太原珍玩名天下旧迹犹慿古印章得友人书闻有书来喜欲狂紫芝眉宇乆难忘别离唯叹我头白诗句屡成君马黄公干覊栖犹洛下孔明髙卧尚南阳冷官领取闲中趣逺胜区区梦蚁忙内族子锐归来堂一旦能知梦里真平生看破主中賔归来堂上忘形友名利埸边税驾人东郭风烟冝蕙帐南山猿鹤识纶巾清尊雅趣闲棊味盏盏冲和局局新题潘阆夜归图不是诗人㶚水壖又非野老曲江边风姿便认王摩诘藴借还疑李谪仙驴背倒骑莲岳下牛腰稳跨竹林前掀髯对月余髙兴明日佳篇几处传漫赋贫知囊底一钱无老觉人间万事虚富贵傥来终作么勲名便了又何如季膺未饱松江鲙鲁望将成笠泽书自是杜门无客过不関多病故人踈寓迹寓迹中山记昔年西溪卜筑欲终焉飘零何在五株柳离乱难归二顷田漫叟未能忘野寺道人犹解识林泉吾郷巳宅无何有一笑醯鸡尽瓮天秋晚出郭闲逰尘中俗事海漫漫暂出城闉借眼寛沙麓去边羣牧小野云平处一鵰盘残荷露水秋光晚衰柳揺风古渡寒此幅大年横景画鲁冈图上似曽看老境老境唯襌况幽居似寳坊酒盃盛砚水经卷贮诗囊懒甚书弥少闲多梦自长不知何处雨径作夜来凉北郊晚歩陂水荷凋晚茅檐燕去凉逺林明落景平麓淡秋光群牧归村巷孤禽立野航自谙闲散乐园圃意尤长闲咏歳晚陶元亮平生马少游凋残半枯木浩荡一虚舟鹤望尘迷眼鸡栖屋打头瓶储尚萧索焉敢计菟裘池莲轻轻姿质淡姢姢点缀圎池亦可怜数点忽飞荷叶雨暮香分得小江天梁园一千八里汴堤柳三十六桥梁苑花纵使风光都似旧北人见了也思家释迦出山息轩画厖眉袖手出巖阿及至拈花事巳讹千古雪山山下路杖藜无处避藤萝过胥相墓亭亭华表映朱门始见征西宰相尊下马读碑人不识夷山髙处望中原秋日小雨白鹭徘徊花鸭逰城南城北几汀洲緑荷风底飞来雨做弄今年甲子秋东郊瘦马此歳无秋畎亩空病骖谁遣啮枯丛仓储自益驽骀肉独尔空嘶苜蓿风枕上听雨卧听羯鼓打凉州元是芭蕉细雨秋庭际玉簪𨳩几许小䆫特地暮香幽溪景飞飞鸥鸟自徜徉也解新秋受用凉日暮碧溪微雨过满风都是藕花香题纸衣道者图紫袍披上金撗带藜杖拖来纸掩襟冨贵山林争几许万縁唯要緫无心春半喜晴隂寒二月雪含云两日𨳩晴淑景新借问海棠红㡬许杏花杨柳不曽春渔父词杨柳风前白板扉荷花雨里緑蓑衣红稻美锦鳞肥渔笛闲拈月下吹钓得鱼来卧看书舩头稳置酒葫芦烟际柳雨中蒲乞与人间作画图马伏波可叹迂踈一老翁岂堪床下拜梁松明珠薏苡犹难辨万里争教论杜龙留侯辟糓轻身慕赤松不知谁举传春宫君方避溺犹居水忍使余波及四翁对镜镜中色相类吾深吾靣终难镜里㝷明月卬空空受月是他空月本无心明明非浅亦非深何事痴人泥影㝷照见大千真法体不関形相不関心夏晩登楼登楼晩暑复相攻快意淸风忽此逢云似碧山天似水霁波平浸两三峯华亭丗尊遗法本忘言敎外别传意巳圎只履携将葱岭去不妨来上月明舩中州戊集卷终中州集翰苑英华中州集卷六中州巳集第六冯内翰璧王内翰若虚麻徴君九畴刘御史从益宋内翰九嘉雷御史渊李右司献能王右司渥冀都事禹钖冯内翰璧璧字叔献别字天粹承安二年进士历州县召入翰林再爲曹郎宣宗朝屡以使指鞠大狱权贵如归德知府宿州緫帅声势熖熖朝廷知其跋扈而不能摧伏者叔献以法临之毛发不贷也㓜有重名就所长论之馆阁台諌与賔客言乃其选也徒以小心奉法不畏强御故屡以城旦书屈之识者有用违其长之叹兴定末以同知集庆军节度使事致仕居崧山龙潭者十余年诸生从之㳺与四方问遗者不絶赋诗饮酒放浪山水闲人望以爲神仙焉山中多兰毎中春作华山僧野客人持数本诣公以香韵髙絶爲胜少劣则有罚谓之鬪兰所酿松醪东坡所谓叹幽姿之独髙者惟叔献能尽之客有以京国名酒来与之校者味殊不能近正如深山草衣木食人语觉佣儿贩夫尘土气爲不可向也是后松醪鬪兰遂爲山中故事叔献少日在太学赋声籍甚其学长于春秋诗笔淸峻似其爲人字画楚楚有魏晋间风气雅爲闲闲公所激赏制诰典丽当代少见其比尺牍又其专门之学风流藴借不减前丗宋景文左丞董公绍祖奉使江左得其诗饯行喜见颜间诗四韵毎诵一句辄爲一举觞李右司之纯谈笑此丗爲不足玩见叔献则必爲之然王延州从之公于鍳裁爲海内称首敬其名德至不敢以同年生数之北渡还郷里年七十九终于家子渭字淸甫以门资叙仕爲宻院机察淸慎而文天下有冯孝子之目今居鎭阳同裕之再过㑹善有懐希颜寺元魏离宫十日来凢两前与髯卿借斋奠少林往其时巳薄暮诸胜不暇访今同魏诸孙再到风烟上寺僧导升殿雄深肃瞻仰柱础门限砧追琢成大壮不见磨琢痕莹滑明滉朗摩挲三叹息后丗无此匠晚登西南亭碧玉对千丈如王官天柱如太华仙掌留宿賛公房秀色梦余想夜静耿不眠泉熘琴筑响惜髯今不来聮诗共淸赏和希颜虎守天门未易通庾尘无扇障西风主人何负盗憎主公论不明私害公老伏固非千里骥冥飞似是五噫鸿纷纷往事渠知几都付崧巓一笑中送国毉仪企贤得请归関中次朝贤韵心平穷富恐欺天靣有隂功盖有年归去靑山仁者乐秘来丹诀老而传尚毉冗食渠百辈公论共推君十全技道精微仍逺引就非轻举亦几仙河山形胜圗书劒丁年记昔㳺中条之麓过蒲州地形西控三秦逺河势南吞二华秋晋魏兵争一春梦汉唐坛祀几荒丘披圗吊古令人慨不必重登鹳雀楼雒帅覔兰作诗以寄云挿髙牙画㦸森春移寳槛燕堂深水南红药初退舎嵩麓紫兰今嗣音蠒足赪肩坐香累髙梁华栋岂渠心使君有问花应语玉树诚佳非故林明皇击梧桐图三郎耳谱趂花奴风调才情信有余天寳错来非一拍霓裳中节亦区区送人出使阳春有脚蘓疲瘵水镜无心照㓗污九道澄淸天意切人才一一似君无习池醉归圗襄汉方屯十万兵习池日往不曽醒纷纷悮晋皆渠辈何独王家一宁馨东坡海南烹茶图讲筵分赐宻云龙春梦分明觉亦空地恶九鑚黎洞火天㳺两液玉川风隂晦中忽见华山吏部能𨳩衡岳云坡仙曽借海宫春莲峰清晓忽自献二公何人予何人草堂春暮撗披迁客倚楼家万里五陵飞鞚酒千金草堂澹与春山对幽鸟一声春巳深元光闲予在上龙潭毎春秋二仲月往往与元雷㳺歴崧少诸蓝襌师汴公方事叅访毎相遇辄挥毫赋诗以道闲适之乐今犹梦寐见之儿子渭近以公故抵任城襌师附寄诗以叙畴昔未几驻钖东庵因造谒闲出示裕之数诗醉笔纵横亦略道崧逰旧事感叹之余漫赋长句性理诸方巳徧叅归来一钖驻东庵山中莲社旧招隐旅舎阿戎新对谈诗笔如君僧有几文章媿我老无堪绫书大字拈香䟽须趂微之酒半酣少林脩竹欲天叅竹外幽闲草结庵顾我虽存唯白发与君曽此共玄谈干戈撗絶境犹梦草树荒残人岂堪臈瓮松醪髯莫预啇歌悲壮不能酣雨后看竝玉所控诸峯竝玉如髙人壁立九千仞一日不见之令人生鄙吝春深木叶敷秀色益濡润结茅寄僧蓝晴碧时得趂老宿诧孙峯隅侍到龆齓连延靑一色枚数须谛认溟蒙空翠闲我亦疑未信朝夹云气昬埋没瑜匿瑾如苍梧政愁湘妃郁思舜重隂俄解駮霮湗夕晖衬姢姢忽层岀历历分逺近雪峰互吞吐千状才一瞬岀竒如孙吴相降如廉蔺如衆星拱辰如侯伯入觐接武如朋簮承迎如价傧负固如吴楚争长如齐晋怪诡如夷蛮骈罗贡琛赆窘蹙如擒获系累将就衅如应龙神灵蛰卧时奋迅如天驷超轶垧牧税羁靷如雄对改容失筯骇疾震如勐士无譁攅槊俟严阵独两峰巍然魁杰俨崇峻光辅岳柱天郁爲中兴镇降生申与甫周室偾复振诗传配崧髙百丗磨不磷同希颜怪松崧髙地气灵花木竞妍秀玉峰西南趾有松独怪陋偃蹇如蟠螭奋迅如攫兽叶劲须髯张皮古鳞甲皱菌蠢藤瘿怒支离笻节瘦月上虬影揺风度雨声骤子落慰枯禅枝樛碍飞鼬盘根万乗器平盖千歳寿樵斤幸免㝷厦匠矧肯搆龙化㑹有时天旱期汝救王内翰若虚若虚字从之槀城人承安二年经义进士少日师其舅周德卿及刘正甫得其论议爲多愽学强记诵古诗至万余首他文称是善持论李屏山柸酒间谈辩锋起时人莫能抗从之能以三数语窒之使噤不得语其爲名流所推服类此释褐鄜州録事历门山令入翰林自应奉转直学士居冷局十五年崔立之变群小献謟爲立起劫德碑以都堂命召从之从之外若逊辞而实欲以死守之时议偁焉北渡后居郷里癸夘三月东游与刘文季辈登太山憇于黄岘峰之萃美亭谈笑而化时年七十从之天资乐易负海内重名而不立厓岸虽小书生登其门亦折行辈交之滑稽多智而以雅重自持谋事详审岀人意表人谓从之于中外繁剧无不堪任直以投闲置散故百不一试耳自从之没经学史学文章人物公论遂絶不知承平百年之后当复有斯人不也子恕字寛夫摅愤非有骄謇心非徼正直誉浩然方寸闲自有太髙处平生少谐合举足逢怨怒礼义𥘉不愆谤讪亦奚顾孔子自知明桓魋非所惧孟轲本不逢岂爲臧氏沮天命有穷逹人情私好恶以此常泰然不作身外虑赠王士衡王生非狂者乃以善哭称每至欲悲时不闲醉与醒音词𥘉恻怆涕泗随纵撗问之无所言坐客笑且惊王生不暇䘏若岀诸其诚嗟我与生友此意犹未明丝染动墨悲麟亡伤孔情韩哀峻岭陟阮感穷途行涕流贾太傅音抗唐衢生古来哭者多其哭非无名生其偶然欤何苦摧神形如其果有爲爲尔同发声贫士叹甑无尘瓶无粟北风萧萧吹破屋入门四顾何悲凉稚子低眉老妻哭丗无鲁子敬郭元振之真丈夫故应饿死填坑谷苍天生我亦何意盖丗虚名食不足争如只使冗且愚大腹便便饱粱肉感秋西风撼庭柯踈叶鸣䇿䇿天地一萧条羁怀亦岑寂靑春怳如昨转盻年半百自从长大来转觉日月迫功名非所慕老大不足恤怛然感时心自亦不能释淸晨梳短髪巳见数茎白刀镊虽可施殆似儿子剧此身委蜕耳毁弃无足惜况于毛发间而乃强修饰靑靑如陆展星星行复出毕竟白满头复将何所摘生日自祝空囊无一钱羸躯兼百疾况味何萧条生意浑欲失淸晨闻喧唿亲旧作生日我初未免俗随分略修饰举觞聊自祝醉语尽情实神仙恐无从富贵安可必脩短卒同归何足喜与戚一祈粗康强二愿早闲适衣食无大望但要了晨夕万事不我撄一心常自得优游终吾身志愿从此毕失子妍研掌中儿舍我一何遽其来谁使之而复奄然去平生三举子随灭如朝露顾我能无悲其如有天数自从学道来衆苦颇易度有后固所期诚无亦何惧人生得淸安政以累轻故㛰娶眼前劳託遗身后虑百年曽几何爲此雏稚悮顾语长号妻此理亦应谕忆之纯㓜嵗永真契中年得伟人倾懐当一靣投分许终身灯火谈玄夜鸎花逐胜春何时重一笑胸次欲生尘靣目三年隔音书万里遥宦途俱蹭蹬日事各萧条志大谋常拙身孤道易消本无当丗用隐处㑹相招隽气轻天下髙情到古人衘柸曼卿放下笔老坡神时论谁优劣人材自屈伸穷愁须理遣不必泪沾巾复寄志大言髙与丗违拂衣具作竹林归黄尘道口风波恶未必先生自处非自笑趋尘亦强颜食谋未免敢言闲紫芝果可充饥腹从子玉屏巖石间病中学道今何得谋生乆不成蓝衫几弃物绛帐亦虚名事拙应天意交踈即丗情烦忧时自解感触又还生郁郁穷愁意营营乆病身诗情浑欲减药物但相亲未得驱穷鬼终须问大钧三时劳慰拊甚愧故人真感懐枉却全家仰此身书生那是治生人百忧耿耿填胸臆强作欢颜慰老亲自笑酒得数柸还巳足诗过两韵不能神何须豪逸攀时杰我自丗间随分人别家到了身安是本圗何须身外覔浮虚谁能置我无饥地却把微官乞与渠慵夫自号身丗飘然一瞬闲更将辛苦送朱颜时人莫笑慵夫拙差比时人得少闲西城赏莲呈晦之旧赏回头巳隔年髙花又见岀新妍偶成浊酒狂歌㑹恰及斜风细雨天乐事适来偏有兴闲身常得分无縁作诗莫怪多夸语差比放公先着鞭题渊明归去来图靖节迷途尚尔賖苦将觉悟向人夸此心若识真归处岂必田园始是家孤云出岫暮鸿飞去住悠然两不疑我自欲归归便了何须更说丗相遗抛却微官百自由应无一事挂心头销忧更借琴书力借问先生有底忧得时草木竟欣荣颇爲行休惜此生乗化乐天知浪语看君于丗未忘情名利醉心浓似酒贪夫衮衮死红尘折腰不乐飜然去此老犹爲千载人翰长闲闲公命题城南访道图戏作二诗且爲解之云得道由来不必劳痴儿舎父谩逋逃闲闲老子还多事时向招提打一遭竹木萧森䕃緑苔幽襟自爱北轩𨳩主人无说吾何问乗兴而来兴尽回荅郑下辨禅师见戏代防御髙俟酒肆淫房緫道埸偶然游戏亦何妨阿师自堕泥牛趣更笑春风柳絮狂还家日日他郷恨不归归来老泪更沾衣伤心何啻辽东鹤不但人非物亦非荒陂依约认田园松菊存亡不足论我自无心更懐土不妨犹有未招魂山杏溪桃化棘榛舞台歌榭堕灰尘春来底事堪行处门外流鸎枉唤人回思梦里繁华事幸及当年乐此身闲立斜阳看儿戏怜渠虚作太平人艰危甞尽鬓成丝转觉讙华不可期几度哀歌仰天问何如还我未生时山谷于诗毎与东坡相抗门人亲党遂有言文首东坡论诗右山谷之语今之学者亦多以爲然漫赋四诗爲商略之云絶足由来不可追汗流余子费奔驰谁言直待南迁后始是江西不幸时信手拈来丗巳惊三江衮衮笔头倾莫将险语夸勍敌公自无心与物争戏论谁知出至公蝤蛑信美恐生风夺胎换骨何多様都在先生一笑中文章自得方爲贵衣钵相传岂是真巳觉祖师低一着纷纷嗣法更何人王内翰子端诗近来陡觉无佳思纵有诗成似乐天其小乐天甚矣漫赋三诗爲白传解嘲功夫费尽谩穷年病入膏肓岂易䥴寄语雪溪王处士恐君犹是管窥天东途西抹闘新妍时丗梳粧亦可怜人物丗衰如䑕尾后生未可议前贤妙理宜人入肺肝麻姑搔背岂胜便丗闻笔墨成何事此老胸中自一天麻徴君九畴九畴字知几莫州人三岁识字七歳能草书作大字有及数尺者故所至有神童之目章庙召见问汝入宫殿中亦惧怯否对曰君臣父子也子宁惧父耶上大竒之弱冠住太学有声埸屋间南渡后读书北阳山中始以古学自力愽通五经于易春秋爲尤长少时有恶疾就道士学服气数年疾遂平又从宛丘张子和学医子和以爲能得其不传之妙大率知几于学也专故所得者深饥寒劳苦人所不能堪者处之怡然不以累其业也甞爲郾城张伯玉赋透光镜钦叔传之京师赵礼部大加赏异贴壁间坐卧读之兴定末府试经义弟一词赋弟二省试亦然帘试以脱悮下弟知几先有才名又连中甲选天下想望风采虽牛童马走亦能道麻九畴姓名正大三年右相侯萧公赵礼部连章荐知几可试馆职乃赐卢亚榜第二甲第一人及第授太祝权太常博士应奉翰林文字知几资野逸髙蹇自便与人交一语不相入则迳去不返顾自度终不能与丗合未几谢病去作诗工于赋物如夏英公篆韵及手植桧印章等诗可见也字画正书八分皆有功诗㝡其所长少时犹失持择近诗精深峭刻似其爲人他文不及也明昌以来以神童称者五人太原常添寿四歳作诗云我有一卷经不用笔冩成展𨳩无一字昼夜放光明合河刘滋文荣六嵗有诗云鸎花新物态日月老天公刘微伯祥七歳被旨赋鳯凰来仪新恩张汉臣丗杰五六歳亦召入赋元妃素罗扇画梅云前村消不得移向月中栽其后常隐居不岀余三人者皆无可称道独知几能自树立一日名重天下耆旧如闲闲公且以徴君目之而不名也壬辰歳遇乱卒年五十平山常仲明之子德葬之小商桥傍近赵㽵赋伯玉透光镜太隂沦魄元不耀太阳分光成二曜呜唿怪铜盗此幻透影在壁与背肖奁𨳩㸌㸌光走庭划如剸犀乍脱鞘泓澄秋落百丈潭疑有龙向天门跳秦娃汉婉化鸳士宠雨恩云埋鳯诏当年椒涂鑑桃李身后泉台映蓬藋枕簟无情草木香笙歌不暖枭狐啸髑髅一丑不再妍不知持此将安照万斛珠玑委俑人唤得偷儿成鬼剽借问金椎一控时何如海上青蝇吊寿如金石佳且好此铭此篆两竒峭今谁子后曩谁先赢得纽枢经蚁窍千古繁华一梦醒恍然入手称神妙丹砂紫翠羽靑万金难买人年少君侯新自洛阳来玉台人物今温峤相看大笑古人痴收镜入奁还自笑跋范寛秦川图山水人传范家笔画史推尊爲第一朅来因看秦川图天下丹靑能事毕大山巖巖如国君小山郁郁如陪臣大石盘盘社与稷小石落落士与民一山一形似争长一石一态如布军想君胸中有全秦见鐻削鐻鐻乃真掌上长安近于日千树万树生靑春忆昔岐山鳯皇语葱葱柞棫霑新雨昆夷束手宻须降不见功勲见歌舞黄金铸牛西入𤏡五丁云栈通中国骊山宫阙九天髙六处孱王走衔璧不信诗书信法家関东半被鱼书惑尽卷图籍亦大好五十年兇都一扫章邯董翳举如毛沐猴冠委金陵道北原兵自天而下汉室倾頽如解瓦祁山六岀纵无功渭水犹堪饮君马螭蟠老将骨未朽草付那能济阳九技痒投鞭抵歳星归来鹿死何人手神武空矜贺六浑投机常落周人后竟令冯翊软沙边东风一夜吹新桞侵㝷皁角相料理抛掷龙津浮汴水鹢头过处巳非隋不觉晋阳人姓李华淸髙宴戞宫梧舞马如何护两都纵得靑骡还蜀道肉得沙埸白骨无兴亡自取不足吁可怜神州爲盗区贪徴徃古山川事忘却题诗赏画图松筅同希颜钦叔裕之赋牺尊靑黄灾木命羁绊剪剔伤马性折松爲筅得之天此君幸免牋残撗𥘉縁形似有代无不料竒功乃差胜人闲斤斧不须劳坐中活火鸣笙箫千秋蛰骨养霜雪一日奋鬛翻云涛巖烟击拂殷雷起顚风蹴踏银山髙莫嫌勺水懦无力如卷三江都一吸借汝岁寒姿扶我衰朽质扫除幻梦不到眼洗刷埃霾下胸臆扪霞直与羡门期一笑桑田海波白竹瘿冠爲李道人赋东方有物字丰隆以鸣爲职驱群聋万头濈濈囚冻窟欲岀不岀愁天公廻寒作煖出一噫黑帝不敢藏昆虫所以独爲六子长挥斥元气周神功车轰鼓震顷万里六甲云风随唤起四隂用事合収声犹奋狂阳鸣不巳号令非时遭物玩草木不凋花再蕾恼得司秋诉帝漏泄机缄法当死天公大怪下桎梏推落车中堕巖谷非程非马亦非人化作苍莨一枝竹劲气刚风难遽销夜闻风雨犹萧萧耸身直上三千尺天公又怪干云霄鬼压神縳不听出只见白云鎻三日云散唯余靑屈盘頥隐于脐变仙质道人真是万物盗斫取爲冠就天巧秋霜争敢上头颅常与春风同醉倒此冠固竒惜未大有冠独在方之外日月爲藤织四时烟霞爲桦绵千载天潢絶汉梁虚碧比斗旋衡簪沆瀣不随脂粉侣狻猊不逐风霜陪獬豸一任旋干复转坤头上峩峩终古在欲作檀那施此冠不识先生苦爲戴弹琴懐山中人门前雪垂垂室中理朱丝手按十三徽心飞天一涯故人渺何许万里惊鸿飞试慿朱丝语一声声亦悲一弹雪欲落再弹雪正作只在此山中故人今忧乐我欲弹文王岐山云渺茫我欲鼓曽子无田可耘耔道逺望不及千山复万水思君复思君正恐须髯皤后䕫若不来柰此宫商何春风早晩起百鸟喧庭柯时携一尊酒爲君奏云和夏日亭柯碧合龙蛇影睡起辘轳鸣晓井一帘晓雨卷不晴槐花满地黄金冷屈指西风又到门相思团扇欲生尘何时万户垂杨里髙揖金鞭逢故人牛叹谁怜宿料一生无身后仍遭金十奴帷盖却教蒙狗马不知何事负农夫淸明村村榆火碧烟新拜扫归来第四辰城里看家多白发逰春緫是少年人暮春山家山烟向晩白蒙蒙人过梨花树底风一犬不鸣村径黒野灯孤起逺林中语䦨壮气欲消磨奈此青灯永夜何壁上取琴弹一曲不知天外落银河手植桧印章梁折山摧入小成日华留得寸晖明不盈一握空虫篆未丧斯文粗姓名草木西周朝有暮图书东观死犹生二千年后司封细未信栽时出此情赠𥙿之向来三度见君诗常望西山有所思谁料并州天絶处相逄梁苑雪消时贤人乐古声犹在聱叟文髙丗岂知只恐神嵩不留客秦川如画渭如丝秋懐昨夜新凉御褐裘一番节物弄淸愁月悬双杵若爲夜人在一隅偏觉秋败叶只能惊画扇啼螀终不到朱楼还郷梦断寒衾晓依旧云山是蔡州和伯玉食蒿酱韵九尺东方生不如一侏儒饮啄各有程厚薄与生俱文蒲及屈芰何乃淡以枯正如谢三旌甘心作羊屠伊蒿本薪材岂足克庖厨薄雪草堂径新霜古城隅河南地差煖冬有不死芜靑来涧边筥緑入几上盂微香能侣菊小苦贤于荼酷烈变醯醢薫醲破脂酥书生喜倒说食亦变精麁借问冰茶者何如羔酒乎况尔蓼彼萧蓬茆固其徒偶然躐一等遽欲忘樵夫迩来歳颇饥太半殣在途攘肉或至犬首丘不如狐命贱秪求死计穷交议逋尚有纨袴儿朝夕食于株宁知扫野椑一饱不易图遂令人轻生不畏锧与鈇如君有蒿酱犹是千金躯复次韵五脏太多可张頥託臞儒自非何曽家安得陆海俱庄周幸有粟不至鱼肆枯何劳夷门市下车朱亥屠春韭与秋菘歳晚不供厨蒿腹不蒿目大方果无隅爲酱非负口犹胜范莱芜岂无靑精饭驻颜炊一盂岂无菖蒲歜辟邪如神荼又岂无椒花除瘟等酴酥蒿于数品中颇同武官麁数品虽异馔置之酱可乎犹材各有施岂必皆吾徒公绰优爲老劣于滕大夫大抵食如士取之非一涂君诗志其味食经有董狐彼哉鼋羹指斵棺终莫逋彼哉萍虀手竟死珊瑚株宁如酱以蒿不出本草图盖后人好竒一洗腥砧鈇爲谢馋祟鬼渠今离我躯又菣可爲炙啖博哉释草儒奈何骚人咏不与兰茞俱靑靑发陈荄嫰胜梯生枯靣柔似张禹气冽如申屠忽逢易牙口一日登君厨君兄昔在日作事太廉隅㳺宦三十年不治一室芜甞载米之郡政如置水盂不义获八珎弃之犹堇荼相对话终日茗椀无塩酥见客惟恐遟遇饭不择麁无食但有名穷不亦冝乎我本寒素士卧雪袁司徒臭味偶相似岂是敦薄夫见君食蒿酱取嘲于仕途和君蒿酱诗緼袍随衣狐诗酱两情苦此债无由逋蒿荻无弃材奈此苍松株何当列铏瓮一依飨礼图唯闻广庭乐不见辕门鈇此日虽无酱犹堪养羸躯元𥙿之以山游见招兼以诗四首爲寄因以山中之意仍其韵石华政可採负我孤舟蓬胡爲红尘里扰扰槐安宫山间緑萝月一照千巖空洪崖去不返淸游谁与同空余松根泉杂佩流无穷人心堕泥滓不如与天通举头视霄汉浩露洗心胸日月两角蜗天地一粒粟老盆可径醉岂择瓦与玉大笑区中人朱门丐梁肉淸晓登少室日夕眺王屋紫烟晞我发碧霞贮我腹溪中有白云万事付濯足物物惬幽情不独兰与菊南风入桂树髙叶碧峥嵘举手戏攀折上与云烟撑黄金间白玉遍地先晶荧笙箫坐间发鸾鹤空中鸣浩歌山谷应起舞衣裳轻一尊石上酒如我浩气盈目送飞鸿尽靑云万里平国风乆巳熄如火不再然流爲玉台咏鈆粉娇华年政须洗妖冶八骏踏芝田靑苔明月露碧树凉风天尘土一一尽象纬昭昭悬寂寥抱玉辨争竟揺尾怜幸有元公子不爲常语牵许方邨即事披热逹许方山巅靑漫漫野黄麦初割畦緑蔬才灌村篱苘叶深巷树春花乱烟长见新治风逺闻淸鍜濯衣女在溪贩铁人栖舘墻危垒破石路黒沾遗炭山云顷刻雨沙地须臾暵铎鸣驾犊耕罩宻防鸡散缲余残茧挂钓罢么系贯沽酒有客賖鬻李何人唤朴惨官始威牒烦民更玩歴险小车多逢人黯衣半县逺肉难求山近宼可逭何当卜隐居㝷我杖藜伴梁山宫图梁山宫髙髙切云秦家箫鼔空中闻宫殿作云王作龙何人敢谒滈池君珠围翠绕穷天下道上行人衣半赭不觉生灵血液枯化爲宫上鸳鸯瓦朝卢生暮侯生师事二人学羡门焉知以政藏其身神仙亦死何曽神空能诈取六孱国不识卢生真间客种成间隙卢生去尚令道士作鬼语祖龙竟堕此机中以璧见欺犹未悟鱼腥引得扛鼎来梁山火灭汉旗开何如后丗丹靑手一夫不役千楼台梁山之图却传丗梁山之宫安在哉跋伯玉命简之临米元章楚山图巴东崃壁如駮霞天凿荆门当虎牙下有奔湍沉碧沙直冲北顾如投家云烟昬晓互明灭朝看沃日暮呑月逺山如指近如奉过客那知空一瞥髙人庐此恨来晩不厌孤蓬叠往返莫言造物好穷人许大干坤冨君眼以心爲镜照诸山山如人靣纷殊颜扁舟日日靑山上靑山却在沧波间人道痴儿固贪取我怪髙人亦如许巳将胸次祍长江更把豪端扛巨楚荠列枫林叶浮舸巧促魁梧入么么丈㝷収拾无边春千里逰邀坐中我自此头吴尾瓯越蛮烟五月髠人髪江山多处乃尔毒始信中原天下甲楚山可覧不可上水气昬昬且多恙画山纵不到真山有楚之峯无楚瘴静明居士见山馋想在庵中得饱叅戏唿老李临君画已坐君贪我更贪秋雨小霁湖阳道中一雨𥘉晴菊瘁花朝来啼杀报晴鸦地邻异域空懐古人对残秋更忆家十月红炉是明日往年新火醉流霞忩忩又上湖阳道何处还堪驻客槎秋望云气东南壮风烟正北长逺人投屋小寒草带城荒驯鸭便秋潦饥牛背夕阳闲情尽堪画未要雨浪浪堂谿城南感寓断岸崩崖带草长茂林髙垲晚生凉田头经水成驹卧云色因风变狗苍战地尚余唐垒栅故城曽入楚封疆牛童趂日贪扪虱那解兴亡事可伤俳优施能卖晋移君贰旃解讥秦救陛郎多少諌臣飜获罪却敎若辈管兴亡李道人家山图见说髙斋住太行溪山襟带古祠堂圭桐叶落周家雨铁树根盘晋国霜烽火不堪耕夜月画图犹可挂残阳自怜不及汾川鴈春去秋来过石梁李道人嵩阳归隐图城郭维崇井里维通冠盖维错纨绮维藂云谁之子招子归嵩舎我筝筑乐彼潺淙食彼瓦缶遗我鼎钟云谁之子绘子归嵩离人友鹿避俗朋松石啮我足泉瘿我咙吾恐时人笑子归嵩有山有怪有水有龙盗出宼没啸兕咻熊吾恐狂人诳子归嵩子谓我言决意归嵩归嵩何如如鸿避弋如鹤脱笼与幻俱化与化俱融是以归嵩南山重重翠如植葱北山隆隆绀如堆铜仰嵩俛嵩雨濯云烘嵩之爲我我之爲嵩我闻子言衣如张风心先去鸟层云盪胷静言思之冨爲目蒿贵爲心蓬饰说于令讵知任公归嵩良是生龟脱筒子不归嵩送子归嵩阳夏何正卿作叠语四句未成章予复以叠语寄之凡四变文緼緼蠢蠢何等民矫矫亢亢内守真昂昂藏藏独异俗落落莫莫不厌贫归与归与且餬口鳯兮鳯兮德衰乆乐云乐云无絃琴命乎命乎一柸酒匪鳣匪鲔故爲藏避言避丗必也狂至大至刚秣吾马爰淸爰净修我墙用之舍之时所系晋如摧如宁复计煖然凄然任春秋优哉游哉聊卒歳红梅一种冰魂物巳尤朱脣点注更风流歳寒未许东风管澹抹秾粧得自由刘御史从益从益字云卿南山翁撝之曽孙大安元年进士拜监察御史坐与当路者辨曲直得罪去乆之起爲叶县令修学讲义耸善抑恶有古良吏之风叶剧邑也兵兴以来户减三之一田不毛者万七千亩其歳入七万石故在也云卿请于大农爲减一万民赖之流亡归者二千余家未几𬒳召百姓诣台乞留不听入授应奉翰林文字踰月以疾卒时年四十四叶人闻之以端午罢酒爲位而哭且立石颂徳以致哀思之心焉云卿愽学强记于经学有所得爲文章长于诗五言古诗又其所长雷御史说云卿在太学时年甚少甞有诗云黄金错落云间阙红粉髙低栁外墻时辈皆推伏之其卒以诗得名者固巳见于此矣有蓬门先生集行于丗二子祁字京叔郁字文季俱有名于时题蘓李合画渊明濯足图天机本自足人事或相须东坡画三昧廼与龙眠俱黄州冨丘壑余杭渺江湖巳困口嘲弄更堪手煳涂其来本㳺戏所到非功夫平生斜川翁尚友千载余可闻不可见风摽定何如笑倩李居士爲予巧形模临流想有诗沧浪元非渔不入声利埸政恐吾足汚二公有深意百年留此图不着色尘相澹然如游天地𥘉主人牢缄縢丹靑有渝此不渝过尉氏懐阮籍朝来国门逰暮抵蓬池宿有懐阮歩兵豪气无捡束啸歌陟髙台长风振林木老眼何曽靑四海无一物万古留诗名九原消醉骨居然方丈家惜也微瑕玉涂穷道不穷先生安用哭泛舟回澜亭坐中作昔年醉回澜犹恨身属官今年邂逅来身与亭俱闲洗心亭下水照眼亭西山溪山如故人喜我复来还有酒浇我胸有花怡我颜鞴鹰乍脱臂但觉天地寛山隂忽回舩夜䦨情未阑乐山松乐山一何崇上有千嵗松淸孤月露底秀拔天地中蒲柳抱常质桃李𨳩芳容争如十八公笑傲冰霜风居然喜避丗不肯汚秦封蟠如北海螭伏如南阳龙纷纷过者多匠石终不逢明堂几时搆唤起苍髯翁和渊明杂诗俗士苦纷竞此心本无尘功名廼外物了不関吾身吾身复何有形神假相亲天地𨳩一室日月挟两邻有生即有化如晏之必晨但得酒中了亦足称逹人挥戈欲却日小力自不量何如任天运闭门坐齐芳诗书列四隅着我于中央夏卧北䆫风隆冬曝朝阳但有藜藿羹亦足充饥肠少爲饥所驱老爲病所迫人生能几何东阡复南陌急须沽酒来一笑举太白浩歌草木振起舞天地窄同欢二三子谁主复谁客浮沉大浪中毕竟归真宅歳月去何速老炎变新凉㳺子乆不归回首望大梁风埃惨如此何处真吾郷野菊明落日林枫染飞霜劝我一柸酒悠然秋兴长和渊明始春懐田舎家食自不恶菽水甘清贫学道未有得读书亦良勤虽勤竟何补俛首愧古人静言阅丗故来者日月新况复抱沉痾百忧无一忻安得卫生诀益我华池津怳如一梦觉不与万法邻野人借问我恐是刘遗民和渊明饮酒韵日入了公事援琴洗尘喧秋堂一灯明清响到夜偏弹罢枕书卧渺然梦靑山山英向我问君驾何时还家僮忽唤觉惆怅不能言腊日次幽居韵丗务方扰扰人生何营营不如不岀门坐頥天地情泰中有否来隂极即阳生掀髯一笑起䆫外风铎鸣㸔云偶独立踏雪时闲行最爱朝日外负暄向南荣歳除夕次东坡守岁韵人生都百年谁问鬪龟蛇容颜镜中换老丑不可遮殷勤守此嵗来歳复如何南邻祭灶喧北里驱傩譁须臾罢无爲但听楼鼓挝明朝四十过暮景真易斜初心自慷慨白首还蹉跎寄语少年子虽徤不足夸次韵别歳一日复一月其来不肯遟一冬复一春旣去谁能追问嵗果安往懵不知津涯常于岁除夕知是相别时邻翁惯礼饯买酒烹鲜肥百挽不得留一别那须悲年年例如此华发吾何辞惟有学道心自觉老不衰次韵餽歳亲朋饷无时邻里欢有佐况当歳之终可以具百货礼意各示勤手叚不妨大我贫无往还闭户但髙卧藜羮且充肠珎味不登坐犹胜许文休衣食岀马磨自非杨子云载酒何人过空吟餽歳诗自歌还自和淸明即事用前韵一度淸明了一年温风袅袅雨班班几家绣幰㝷芳去何处蹇驴䭾醉还宿草新坟惊丗短落花流水占春闲晓鸎啼破松䆫梦缺月东南挂屋山五月十四夜对月有感丗事易随云变灭人生难保月团圝淮阳旅舎三年梦河朔风声五月寒何处云山端可老向来天地爲谁寛宦游脚底生荆棘蜀道而今却不难再过郾城示伯玉知几三年两度过溵阳鞍马红尘道路长花月不应知我老溪山也解笑人忙朔风凛凛频惊坐夜雨萧萧偶对床他日水南营葬地愧无遗爱在桐郷次韵闲闲公梦归眉间喜色几时黄满贮覊愁着瘦肠万里郷関飞不到十年歧路走空忙盃心蘸月松梢影鼻观通风栢子香最爱南山旧山色梦中相覔不相忘题闲闲公梦归诗后用叔通韵学道几人知道味谋生底物是生涯庄周枕上非真蝶乐广柸中亦假蛇身后功名半张帋夜来鼓吹一池蛙梦间说梦重重梦家外忘家处处家送仪提点西归自断平生不问天拂衣归去任吾年五侯鲭饱无多味九老图成又一传叵首京华瞻日逺放懐郷社得天全纶巾醉卧咸阳市始信人间有散仙再赓人定端能坐胜天刀圭有力制頽年道非岀丗头头是丹不遗经口口传隂魄沉迷终鬼録阳精飞錬即神全三山缥缈谁能到目下身安亦是仙次韵李公度缾有储粮鬓有丝蹉跎歳晩坐书痴辋川画隐王摩诘锦里诗穷杜拾遗应举尚陪新进士主文半是旧相知春闱看决鱼龙阵未必尖锥胜钝锥题无尽藏谁𨳩天地秘宻藏今古人间用不穷眼尾揺光千丈月耳根传响一溪风胜游赤壁文章在髙卧燕山气象同二老风流渺何许后生犹可画图中三弟手植瓢材且有诗予亦戏作爲爱胡卢手自栽弱条柔蔓渐萦回素花飘后𥘉成实碧䕃浓时可数枚试问老禅藤缴去何如㳺子杖挑来早知瓠落终无用只合江湖养不才次韵三弟赠南庵老人一庵礴胜巢仙不入丛林怡是禅花圃莲塘闲打景粥盂斋钵老随縁忘言巳了八千偈适意更挥三两絃邂逅我来推不去坐分一半好风烟次韵刘少宣旅䆫蝶梦晓惊廻黙数流年秪自哀与丗迂踈甘袖毛及身强徤且衘柸桐彫翠叶看看尽菊着黄花旋旋𨳩杖屦南庵访幽事秋光满眼送诗来酬李子迁曽着朱衣侍冕旒忽乗羸马岀皇州靑山有约携琴往白发无成把镜羞却笑张仪夸舌在不妨巢父有诗留柳湖莎径东南梦又见儿童迓细侯过洧川次侯生君泽韵谁能孤愤效韩非且喜玄微对镜机出得山来无逺志寄将书去有当归闲居巳判平生了真赏从教举丗稀日咀道腴深有味更须口腹事甘肥闻蛬用少陵韵唧唧不堪闻村居更恼人靑衫伤乆客华髪念双亲嵗莫那逢雨秋宵未向晨石心犹可转百感本来真除夕用少陵韵䆫送迢迢漏灯𨳩艶艶花正愁闻过鴈乆客羡栖鸦放眼春犹好惊心日又斜一蓑江上雨归思浩无涯即事卧疾刘公干躬耕郑子真溪山留好客天地许闲人花醉红沾袖松吟翠绕身扪心无所歉持此寿吾亲宋楼道中十里羊肠路诘盘过花穿柳几廻还马头忽转靑林角緑绕人家水一湾过武丁庙旱则爲霖水则舟若人端合梦中求荆王枕上阳台雨板筑英雄老死休戏荅侯威卿覔墨万松火厄化缁尘依旧徂徕雪里春冷剂香螺䕫一足破悭分与画眉人北园碧梧斜影落胡床白葛乌巾满意凉宴坐不知红日晚笋舆归路麦花香宋内翰九嘉九嘉字飞卿夏津人黄裳榜进士乙科历蓝田髙陵扶风三水四县令皆有能声入爲右警廵使应奉翰林文字正大中病失音废居殁于癸巳之祸甞有诗云浩歌风露下醉袖拂南山又题寿安烟霞亭云粧銮土壁红千点界画银沙緑一钩其才藻可略见矣途中书事㓜穉扶轮妇挽辕连顚翁媪抱诸孙饥民羸卒如流水掘尽原头野荠根老稺扶携访熟郷驿尘满路殣相望终朝拾穗不盈把只有流民如麦芒攘丝夺麦人争略烘日吹风天有年汤饼元非小人腹蠒丝都作大夫贤馆中纳凉书事凉洒尘缨聩耳醒虚堂窈渺好风淸雀知爱子来回哺䑕不畏人旁午行每用熟眠酬寂端知固有享髙明宦游非不佳官府奔走尘劳漫一生东州有感东城衰草没黄沙故垒周遭小范衙牧竖那知真老子龟趺系马卧吹笳捣金明砦作建除体建牙誓诸将枭鸣军尽惊除道非战事衔枚幻竒兵满铠霜日辉行阵寂无声平旦飞岀谷桑枣蔽金明定知此陈迹中原遮㓂城执鞭吾不及范公凛如生破碑字仍在屃赑卧深荆危襟按其垒信哉天下英成败翻覆手狐兔今横行收复㑹有时夷吾当请缨𨳩图聣督亢按劒逐长鲸闭塞亦巳乆一挥氛曀淸𬒳檄从军不巾不袜柳隂行朝醉南村暮北㽵一旦捉将官里去直駈盲马阵中央留别孙俊民姚公茂草根残日射离觞主席风生热肺肠此去兠零红照夜输君吹笛傍糟床酴醿菊酴醿风味醺人醉着莫东篱爱酒翁一夜金英全换骨冷香晴雪满秋风莲社图野鹜家鸡俗好乖虎溪泉石满尘埃壮哉砥柱頽波里惟有渊明挽不来卯酒臈蚁𥘉浮社瓷篘宿酲正渴卯时投醉郷兀兀陶陶里底是形骸底是愁雷御史渊渊字希颜别字季黙同知北京路转运使事思之季子崇庆二年黄裳榜进士甲科释褐泾州録事徐州观察判官召爲荆王府文学兼记室叅军转应奉翰林文字同知制诰兼国史院编修官拜监察御史以公事免用宰相侯莘卿荐除太学慱士还应奉终于翰林修撰𥘉在东平东平河朔重兵处也骄将悍卒倚外㓂爲重自行台以下皆务爲摩拊之希颜官自律者甚严出入军中偃然不爲屈不数月闾巷间家有希颜画像虽大将亦不敢以新进书生遇之甞爲户部髙尚书所辟櫂遂平县事时年少气锐击䑓右发姦伏一县畏之称爲神明及以御史巡行河南百姓相传雷御史至豪猾望风遁去正大庚寅倒回谷之役希颜上书破朝臣孤注之论引援深切灼然易见而主兵者沮之䇿爲不行至今以頋望爲当国者之恨希颜三歳丧父七歳养于诸兄年十四五贫无以爲资乃以胄子入国学便能自树立如成人不二十游公卿间太学诸人莫敢与之齿渡河后学益博文益竒名益重爲人躯干雄伟髯张口哆颜渥丹眼如望羊遇不平则疾恶之气见于颜间或嚼齿大骂不休虽痛自摧折然猝亦不能变也生平慕田畴陈元龙之爲人而人亦以古人期之故虽以文章见称在希颜仍爲余事耳云卿父子有宛丘之行作二诗爲饯阳春到上林百卉纷白红岸谷稍敷腴溪光亦冲融独有石间栢不落鼓舞中期君如此木歳晩延淸风汉庭议论学倾耳待歆向君家贤父子千载蔚相望读书二十年闭户自师匠异端绌偏杂陈言刋猥酿刚全百鍊余气岀诸老上頽风正波靡去去作隄障京叔将拜扫于陈徴言爲赠老嬾废学茫无所得独记其与屏山云卿襟期所在者非以爲诗也梁苑池塘生緑烟吹台草色春芊芊故人幽扄闭长眠气槩英英犹眼前阳春无力苏重泉孝子感时涕泗涟匍匐归扫淮阳阡徴予赠别意拳拳我自顽顿须人䥴安能视后辄子鞭姬情孔意星日悬斡旋万化中持权斯文兴丧实関天㝷常墨客技艺然毉巫星历相比肩何用雕琢空徂年即今海县谩腥膻独挽洙泗可洗湔廼公有志屏山贤二豪在日予牵连伤哉未售坟巳顚老我欲种南山田子之兄弟其周旋事业絶胜空言传同𥙿之钦叔分韵得莫论二字㓜安谢辟命子云老寂寞趋向岂独异时命非所度我乆困流离一㕓求负郭虽无斩敌功尚举力田爵崧少启吾封四履尽伊洛有客来问津醉眼入寥廓丗事乆闭眼终日只睡昏淸风何处来佳客巳在门倒屣往从之玉色向我温妻孥趣作具欢喜倾瓶盆淸夜幞𬒳往共就遗山元嘲谑及俳语发挥闲微言悬断漏天枢髙啸惊邻垣脗合政相和意到俄孤骞恨不倒囷廪矧肯留篱樊弃屩获珠玉披榛见兰荪我肱巳三折醉堕偶全浑知无适俗韵量力任灌园二君淸庙器巾羃华罍尊苍生望休息朝廷待崇尊出处旣异途㑹合难预论此乐未易得此夕勿惮烦白酒举𥘉子黄鸡溷诸孙水乐喧后部山鬟秀前轩一醉万事休啇声满干坤㑹善寺怪松物生自有常怪特物之病嗟嗟此老苍怪怪生魁柄侏儒蹙髀股宿瘤拥腮颈蜿蜒蛟龙戏腾掷貙虎竞须髯喜张磔意气怒狂迸匠石求栋楹节目足讥评刍荛急薪槱坚悍空盻瞪静言观倚伏未易相吊庆虽违时丗用顾免斤斧撗阳秋莫荣悴歳月何究竟盘盘曲则全挺挺独也正小草悮扫迹㐲神还守性傥随天中景广宇共庥映玉华山中同𥙿之分韵送钦叔得归字洗耳颍川水疗饥西山薇山川得佳客草木生光辉末路风敎薄此道日巳微相期千载事非君谁与归九日登少室絶顶同𥙿之分韵得萝字闲居爱重九佳人重相过登髙酬节物少室郁嵳峩迤逦谢尘土夷犹出烟萝歘如据鳌头万壑俯蜂窝浩浩跨积风沵沵渺长河日车昃红轮天宇凝苍波指点数齐州始觉氛埃多我无倚天劒有泪空滂沲惊鳞盼奥渚倦翼占危柯悔不与家来结茅老巖阿归途睠老阮广武意如何月下仝飞伯观畦丁灌园得畦字村居邻老圃喘汗悯夏畦辘轳徤晚凉月轮转天蹊剡剡金融沟㳙㳙冰冸溪黄萎渐苏息緑润俄凄迷生意续夜气甘滋浃新荑风露触处香河汉望中低野人无逺谋且喜丰食鲑虽愧下帷董稍悟养生嵇归懐自浩然流光挹平西济南珎珠泉大地万寳藏玄冥不敢私抉𨳩靑玉罅浑浑流珠玑轻明疑夜光㓗白真摩尼风吹忽脱串日射俄生辉有时如少靳觱沸却累累风色媚一川老蚌𥘉未知君看一日间巧歴所不赀逰人随意满不卑干没儿吾谓历下城繁华富瑰竒贪夫死专利帝意怜其痴故露连城珍可玩不可几若曰天壤间所遇皆汝资何必秘箧笥自贻伊瑕疵诗成一大笑臆说量天机读孔北海传汉室风流絶建安老瞒父子力排山可怜鲁国真男子也着区区七子间赋侯相公云溪相君襟度本汪洋戏凿陂池便渺茫解起晴云作霖雨更邀明月贮淸光千重复岭藏仙境万斛香泉酿醉郷毕竟麟符抛不得烟波空效五湖苍赠陈司谏正叔洗兵有志挽天河补衮刚留谏诤坡赋岀石肠还婉丽政成铁靣却中和寒侵桃李凄无色雪压池塘惨不波急手尊前谋一醉六街尘土涴人多济南汎舟水底见山有感而作南山巳在风尘外更恐飞埃涴碧巅一棹晩凉波底看浴沂靣目本天然洛阳同𥙿之钦叔赋日上烟花一片红崧邙西峙洛川东才闻候骑传靑盖又见牵羊岀绛宫事去関河不撗草秋来陵寝但飞蓬书生不柰兴亡恨斗酒聊浇磈磊胸启母石同𥙿之赋千古崩崖一罅𨳩强将神怪附郊禖无情顽石犹胎谤贝锦从爲巷伯哀赠荅麻信之麻弟避兵渡河径谒𥙿之于崧髙夤縁一见相与之意甚厚旣留数日又将过吾景玄于女凢之隂维元刘国士也而弟游于其间则弟之爲人可知巳临行复长歌相赠淸平丰融盖他日未易量也爱仰不足诗以送之五老英灵未陆沉一枝髙秀出词林珪璋自是淸朝器律吕偏谐治丗音此去文章足知已后来功用只斋心济时相约元刘了索我云山深复深雪风定云仍煖天围四顾低纷纷俄搅野浩浩欲平溪樵檐归时重渔舟望处迷饥鸦空绕树若箇可安栖宫鸦万树琼芳鎻汉宫群鸦容与五云中曙光先背朝阳日春信频唿禁籞风靑鬓巧梳欣一色秀眉学画闘新工鳯楼未讶啼声切愁满长门信未通洮石砚缇囊深复有沧洲丈室春融翠欲流退笔成丘竟何益乗时真欲砺吴钩马上见桃花九衢鞍马苦尘腥忽见溪桃倦意醒未必施朱便麁俗最怜涤露出娉婷城东诗老图幽絶水上仙郎记窈冥何似玉堂留故事卖花担上有丹靑叔献兄归隐崧山有诗见及依韵奉寄几百千年一敬通飘飘归袂振孤风平生自处神明在衰俗无从议论公韶箾向来仪彩鳯弋缯何苦慕冥鸿他年杖屦相㝷处三十六峯云雾中刘御史云卿挽词气干叅天拟万㝷圣门梁栋自堪任豸冠岳岳锋稜峻凫舄翩翩惠爱深可忍佳城玉埋土最哀慈幄血霑襟传家頼有双珠在不尔何如慰士林少同里闬早知音投分交情雨旧今郷校聮裙春诵学上庠连榻夜论心南山松桂愁霜殒北地干坤恨日侵不得生刍躬一奠西风吹泪满衣襟题黄华江臯烟树踈桞静茅亭亭下长江路不见亭中人萧萧烟景莫江山万里眼一亭略约之黄华未死在看取画中诗送李执刚致仕归洛漕计中兴属老成引年陈请独峥嵘果能办此公真勇爱莫留之我怆情尘坌恐惊黄鹄举烟波不负白鸥盟洛阳去去春如锦昼日神仙看地行梨花得雪作肌肤玉作容不将妖艶嫁东风梅魂何物三春在桃脸真成一笑空雨细无情添寂寞月明有意助丰融相如病渴妨文赋想像甘寒结小红河山形胜图髙峯巨壍与天连中国関防表里全北岸尘氛重回首不如图上看风烟次𥙿之韵兼及景玄弟名肠相焮半成灰战退纷华斾始廻文字喜逢修月手津梁愧乏济川材等闲有酒辄共醉信口俄诗不置才最忆平生刘子骏紫芝可惜不偕来爱诗李道人若愚崧阳归隐图我家崧前凢再朞诗僧骚客相追随春葩纷香涧谷夏泉喷薄淸心脾霜林置酒曵锦障雪岭探梅登玉螭重阳夜宿太平顶天鸡夜半鸣喔咿整冠东望见日出金轮涌海光陆离神州赤县入指顾风埃未靖空嘘欷穷探极覧不知老泉石佳处多留题简书駈出踏朝市期㑹迫窄愁鞭笞襟怀尘土少淸梦齿颊棘荆真自痴叩门剥啄者谁子道人靣有熊豹姿披图二室忽当眼贯珠编贝多文辞我离山乆诗笔退摹冩岂复能淸竒东风吹客衣败絮逐风飞晓雪没寒荠无物充朝饥空箪啧啧号饥䑕饕虱蠕蠕縁破袴人生岂是犬与鸡终歳区区守门户㳺说万乗苦不早仪秦殆是穿窬盗六国印千金车满眼荣华镜中老孔子聘列国孟轲㳺济梁能令千载后名与日月光男儿生丗不虚生死恨身后无声名不然鸣玉㳺紫京不然着书谈六经九日可射天可𥙷鞭笞百蛮作降虏离骚一篇亦不恶雄笔盘盘映千古君不见彩鳯翔丹霄一鸣应九韶寸云起太山霖雨满人间丈夫穷逹果在天安用儿女得志相歆羡失志相悲怜仰天大笑出门去四海今谁鲁仲连夜宿虚皇阁下倚天靑壁截云霞一水髙悬界削瓜不惜竛攀石磴要看绚烂坼云华玉峯影里虚皇阁铁笛声中祕监家明日川涂入尘土却应平地几褒斜玉华谷同希颜𥙿之分韵得秋字玉龙落崃喷飞流空翠霏霏晩不収软脚山堂一壷酒暮凉闲对两峯秋四皓图弋缯安足致冥鸿自是兼懐翊賛功谩说壷関有遗老望思台上巳秋风韶华过眼弦上箭人生得酒从欢醼北斗阑干夜叅半耿耿踈星淡河汉追忆颍亭泛舟寄阳翟诸友十月冬气寒淸霜殒群木轻舟泛颍水微风吹野服信流不知还石艇撗老玉苔花锦斓班悬熘珠䍡颇离㕓市杂倒㵼轩裳俗岁月今几何春草萋以緑懐归剧饥渴仰羡双飞鹄矫首九山云迢迢伤逺目郏城秋夜懐李仁卿日入羣动息暝色隂蒙蒙故人隔颍水袅袅生秋风轻风卷纎云碧汉磨靑铜坐乆襟袖凉皎月升天东伊人如此月霁色罗心胸可望不可亲倐巳驾飞鸿念此太虚间心交神自通而况千里月相望宁不同孤光透薄帷俨如接音容翻翻绕枝鹊唧唧侵堦蛬上床转不寐髙楼待晨钟相思夜何永月落秋床空题飞伯诗囊飞伯以布爲囊采当丗名卿诗投其中颕露毛锥秪自贤智如樗腹但求全迂踈差似渊才冨羞澁犹无杜老钱収拾珠玑三万斛贮储风月一千篇呕心大胜奚奴锦要与风人被管絃送王飞伯归阳翟物外根株本仙种丗间红紫避严粧遨头词伯今何逊一笑诗成字字香丹阳观竹宫中移赐素士如林侍紫淸紫淸新许住蓬瀛姢姢粉节霜匀出矗矗烟梢玉削成福地根茎蒙化育中天雨露惜恩荣緑章封事朝来奏又听风前彩鳯鸣王右司渥渥字仲泽以字行兴定二年进士调管州司候不赴寿州防御使邦献商州防御使国器武胜节度庭玉爱其才连辟三府经历官在军中凢十年举宁陵令未赴丁太夫人忧庐墓三年服除复授宁陵正大七年朝廷与宋人议和择可爲行人者仲泽以才选凢再至杨州制司宋人爱其才有中州豪士之目使还以宁陵课㝡迁一官入爲尚书省掾三月即授太学助敎充枢宻院经历官八年院废权右司郎中中牟失利不知所终仲泽博通经史有文采善谈论工书法妙于琴事诗其专门之学人物楚楚若素宦于朝吏事则与兾京父相上下其辨博又屏山所许天下谈士三人之一也甞与予行内郷止中马上赋诗云霜风十月余千山锦峥嵘又九日登颍亭见寄云茫茫襄城野歳晏多风埃野田半巳荒草虫鸣更哀西风吹白云大隗安在哉七圣之所迷而我胡爲来我本林野人𥘉无经丗材失身鞍马间坐令双鬓摧安得元紫芝共举重阳柸诗成西比望九山郁崔嵬此诗脱遗处不复能记忆读之尚可以见斯人胷怀之髣髴颍亭三载西湖阻胜逰颍亭聊喜散羇愁九山西络烟霞去一水南吞涧壑流賔主唱酬空翠琰干戈横絶自沧洲怱怱疋马从军去惭媿烟波万里鸥有寄十年铁马暗京华客子飘零处处家征鴈乆踈河朔信小梅重见汝南花栖栖活计依檐雀冉冉年光赴壑蛇旧雨故人应念我不来聮句夜煎茶寄京父忆昔相从在寝丘城南城北纵欢逰杏花聮句香随马野水添杯浪拍舟邂逅又成三月别飘零合负一春愁汝阳淮甸经行徧应有新诗爲我留餐秀轩秘风几日揺霜樾秋色南山两竒絶野人䆫戸终日开要看千秋秦岭雪层崖深谷相吐吞落日白鹿东南奔野花双塔古兰若楼观缥渺烟霞昏玉山生玉人不识草木四时空好色辋川旧与蓝桥通细水至今流石室一川黄叶长安秋望望不见令人愁书生不是济时具収得闲身成此逰主人开筵留客醉山雨多情湿征𬒮明朝骑马上七盘廻首山家但空翠游蓝田甲申之秋月建戌我行商颜正落木山英似与行子期拨雾披云到山腹古潭千丈照锦峰下有蛰龙上栖鹄髙风吹雪巳多时熊耳双尖寒欲缩新乗一水出龙涡惊见千峯遮木槲南山秀拔北山雄劒㦸森然对羣玉﨑岖直过蓝田西始见商山真靣目悮真崃口忽中断天末脩眉画浓緑此崃何年得此名曽有金仙构华屋西巖石室悬细水万斛琼珠输辋谷行人尚说有七盘瘦马巳愁疲百曲风门放眼望秦川扰扰更嗟尘界跼去年游骑渡葭芦万里撗行如鬼速㶚陵原下马饮血太华峰头虎择肉今年九月未防秋始见登埸有新糓一鞭暮指古招提踈雨有情留客宿主人闻客喜相接尊酒笑谈如昔夙蹇予嬾散本真性临水登山此生足一行作吏志益违十载从军双鬓秃官家后日铸五兵便拟买牛耕白鹿送𥙿之还嵩山髙懐不受簿书侵淸颍鸥盟欲重㝷老去宦情知我薄闲来道念见君深对床夜雨他年梦满马西风此日心嵩顶胜游谁得共仙闻仙驭待知音古仙人辞今附于此梦入云山宫阙幽鸑鸑同侣鸳鳯流桂月竟夜光不収丗俗扰扰成嚣湫醉飞星驭鞭金虬八仙浪迹追真㳺龟玉筌蹄二十秋摩霄注壑须人求覔劒如或笑刻舟阳燧非无甪绮俦元鼎以来虚崑丘东井徒劳冠带修松飡竹饮度蜃楼崧顶坐啸垂直钩秪应惭愧刘幽州兴定庚辰夏六月望予与河南元好问赵郡李献能同㳺玉华谷又将历崧前诸刹因憇于少姨庙元周行廓庑得古仙人词于壁间然其首章直屋漏雨爲所漫剥殆不能辨乃磴木石而上拂拭汛涤迫视者乆之始可完读观其体则柏梁事则终始二汉字画在钟王之间东井又元鼎所都幽州必贤宗子虞也夫眷眷不忘幽州者非吾田畴尚谁欤田复所事之雠却曹瞒之赏衰俗波荡中挺挺有烈丈夫风气其死而不亡盖无疑其能道此语亦无疑观者不应以文体古今之变而疑仙语也噫仙山灵岳宜有闳衍博大之真人往来乎其间而丗人莫之识也予三人者乃今见之夫岂偶然哉再拜留迹以附知音者末浑源雷渊题此诗爲仙语无疑然直谓田畴则似亦未安屏山李纯甫题逰丹霞下院同𥙿之鼎玉分得留字霜落丰山白水収歳华全在竹园头赋诗鞍马惭真赏载酒林泉阻胜游野色自随人意逺夕阳应爲鸟声留仙源回首旌旗隔一笛西风唤客愁驿口桥看白莲隂隂乔木障晴晖的的冰蕖照碧漪秋暑困人仍御扇晩风生竹却添衣百年蓬鬓関心切千里莼羮与愿违杖屦频来约他日不妨先筑钓渔矶蒙城县斋谷雨连朝没麦埸官粮未入长官忙堦庭有雨靑鞋閙牢户无人白日长三门津层崖摩苍穹四月号隂风大河三门险神禹万丗功他山亦崔嵬砥柱独尊雄雷霆日闘击悍暴愁天公刘侯智有余始令舟楫通仍余石上穴飞栈曽连空遥瞻白玉枝梃植丹灶中仙公去不返此事真冥蒙夫人与鼓崖怪幻尤难穷独喜兵火余岿然出新宫当时䟽凿意四海要㑹同谁知千歳后筑垒防啸兇诗成一大笑浩浩洪波东𬒳檄再至杨州制司驿亭有题诗讥予和事不成者云来往二年无一事靑山也解笑行人因爲解嘲二年奔走道途间知𬒳靑山笑往还只向江南南岸老行人应更笑靑山冀都事禹钖禹钖字京父龙山人崇庆二年进士调沉丘簿与县令者不相能及令以赃败疑京父发之乃赂遗权贵诬京父以賔客依託之事坐废十年朝臣荐其才者积数十人终爲铨曹所碍居襄邑部使者起之摄旁近诸县所至有父母之爱农司治许昌又爲主事区处餽饷上下千余里不露声迹而条画次弟皆具虽鳞杂米塩若不足经意者问之即应如指诸掌一时吏如康伯禄李钦止诸人多自以爲不及也正大中当路诸公极力辨其𬒳诬乃得以常调守扶风丞召𥙷省掾不就归德奏充知事及城𬒳攻京父爲经历官守御之䇿一府倚重之车驾至授左右司都事兼应奉翰林文字官奴之变家人劝京父羸服免祸不从人有自外至者京父问贼入禁中否曰禁中贼满矣乃自投水中在京师时希颜仲泽钦叔京父相得甚欢升堂拜亲有昆弟之义而不肖徒以文字之故得幸诸公间希长予六歳泽长四岁钦与京少予二歳希殁于正大辛卯之八月年四十八泽殁于明年之七月年四十七钦殁于其年十一月年四十一歳京殁于又明年之三月年四十二盖不二三年而五人者唯不肖在耳今日録诸君子诗感念平昔不觉流涕之被靣也僧房上方楼观裌衣寒霜后川原眼界寛我是禅房未归客阿师休作长官看赠雷御史兼及松庵冯丈平生疾恶如风手力振台纲事所难人道千钧羞射䑕我怜衆喣解漂山明时士论知无负晚岁交盟岂易寒见说嵩前茹芝老白云倚杖待君还中州己集卷终中州集翰苑英华中州集卷七中州庚集第七兰泉先生张建张瓉毛宫敎麾朱宫敎澜姑汾漫士王琢吕中孚王元节李端甫杨泽州庭秀孙省元镇张着景覃叚继昌岳行甫迂斋先生周驰刘太常铎李扶风节刘勲李澥秦略张琚马编修天来张内翰本申编修万全崔遵王主簿革卫丞庆刘昂霄田紫芝王万钟雷琯王亳州賔李夷郭邦彦史学侯册王元粹王鬰兰泉先生张建建字吉甫蒲城人明昌𥘉举才行授绛州敎官召爲宫敎应奉翰林文字以老乞身道陵爱其涥素不欲令去左右眷眷乆之超同知华州防御使事仍赐诗有从今昼锦莲峯下三乐休夸荣启期之句士林荣之吉甫自号兰泉老人有集行于丗其论诗云作诗不论长篇短韵须要词理具足不欠不余如荷上洒水散爲露珠大者如豆小者如粟细者如尘一一看之无不圎成始爲尽善吉甫诗虽不能尽如所言然亦未爲无所得也拟古十首飞云何冉冉髙与日月齐中有两仙人盛服持玉圭我欲从之游天险不可跻邈焉望不及短日西山西客从岳顶来贻我松粉黄爲言服之乆身轻欲飞翔我甞淡无味我嗅寂无香还君三太息丗好方膏梁枯桑依頽垣摧折生理微剥我枝间叶备君身上衣叶尽谁复顾栖鸟来亦稀君看牡丹藂日日笙歌围靑靑河濵柳柯叶柔且妍一从智巧萌戕贼爲柸桊器成岂不佳天质失自然争如河堤上濯濯披春烟石泉何淸泠中有九节蒲蒲性本孤㓗不受滓秽污一移入城市生意寄泥淤翠叶日焦卷不霜而自枯寄言守静者勿渉奔竞途庭前兰蕙窠三年种不成门外旱蒺藜一旦还自生弟恐伤我足锄去根与萌如何一雨后走蔓复纵横有客曵长𥚑䄂刺谒髙闳低头拜阍者始得通姓名主人果厚眷𨳩宴海陆并顾必丞彼颜语必顺彼情不如茅檐下饱我藜藿羮菶菶峄山桐一树十二枝枝分十二律所指各不移胡爲师襄于独谓东南竒一律不可阙一枝不可遗谁能以此意说似典乐䕫美人何荧荧颜若苕之英絶丗而独立一顾倾人城三星正当戸俟我亦在庭之子无良媒不敢犯露行丘中有一士颜㒵淸且癯緼𫀆仅蔽体𬞞饭不满盂时出蓬荜门鼓腹歌黄虞不知何所得矫首望八区山中林樱堕红珠打着琴上絃山人时一笑爱此声琅然韩信庙一檄风驰万垒降当时意趣巳难量旣能归汉识真主何必下齐求假王将幄深严巖树碧门旌揺曵岭云黄我诗责备春秋法胜把君侯美处扬送张子玉渭水玻璃碧秦山劒戟明秋光如我痩行色与君淸蝉嘒西风柳鸦翻落日城归舟幸无物且莫苦贪程梨花蠧树枝髙茁朶稠嫰苞𨳩破雪搓毬碎粘粉紫䰅齐吐润卷丹黄叶半抽月影晓䆫留好梦雨声深院鎻淸愁琼胞巳实香犹在散入长安卖酒楼荅华隂宋先觉云台淸集忆当年诗笔逢君厌老拳后㑹邈如千里逺壮懐不似十年前风帘揺曵桥南酒烟树溟蒙渭北天咫尺灵山飞不到梦魂长遶玉峰莲送贺彦淳还南邠玉峰明灭暮云边黙计归程约半千襁负尚怜灵照㓜家贫頼有孟光贤临歧泪眼三年别夹路风槐六月天伫立望君西去逺夕阳村落起孤烟山村风雨圗雨昬山店望未见风紧伞檐张不开莫讶披图便成句爲曽行到此中来赋胡直之溪桥莲塘溪桥脚下水平分桥柱萍粘浪打㾗天向晚日搀昬两簇靑烟断岸村拂拂轻风漾翠澜粉煤新扑小荷盘塘水涨岸㾗漫草阁临流五月寒杂诗瓦缾担山泉石鼎煑巖菊燎以松桂枝淸芬满茅屋踏雪㝷梅花雪梅同一色不是暗香来梅花㝷不得俊师定庵渟泓石上泉照我良是我轻风一荡激真态互掀簸乃知求慧性非戒定未可道人此名庵千刼付一坐海月自澄明天花任飞妥吾生剧萍梗万里信漂堕湛然摩尼珠坐受昬尘褁何时陪逺公同社事香火送王主簿还郷笑君习气只书生薄有归装亦自淸瘦仆担诗双笼重羸牛引轭一车轻长亭巳过那知逺别酒犹多未忍倾记取明年断肠处玉梨花底月三更张瓉瓉字器之河中人才气超迈时辈少见其比年未二十以郷试魁陜西河东不幸早丗张吉甫弔之云惜哉器之真丈夫少年读徧天下书一事不成死于途苗而不秀有矣夫秀而不实有矣夫其爲名流所嗟惜如此㳺栖巖寺林表招人白塔明竹间兰芷石泉淸惠崇水墨西轩景烟带平芜水带城毛宫敎麾麾字牧逹平阳人大定十六年举学行特赐进士出身授校书郎入敎宫掖历太常慱士终于同知沁州军州事有平水集行于丗无题一首小颦对起石州山杨柳分靑入髻鬟乍识春风眼如鹘爲谁无语独慿栏㳺河西孙氏园亭榭依山水乱鸣巳如罨画障中行照溪芳树红云合迎客幽禽翠羽轻豪气未饶金谷友醉魂如到锦宫城犹慙归骑怱怱去不得持盃待月明魏城马南瑞以异香见贻且索诗爲赋梅心兰甲类元同气压荀家百和功借润更烦纎手玉岀云𥘉试慱山铜崇朝日下亭亭盖三月花间细细风我有因縁在香火鼻端消息爲君通二卉真香岂复加便冝编谱入雄夸留残一点蔷薇水幻出诸天薝卜花佩带正垂金钿小薫炉孤起翠云斜金笼甲帐豪华事惭愧桑枢瓮牖家新春雪与韩府推春到千门气自嘉更敎飞雪助年华六街官柳枝枝絮一夜江梅树树花况是纵吟多伴侣直须烂醉作生涯扫庭迎客东风里幕府风流有故家和思逹兄杏花碎剪明霞役化工晓园香散暖烟中羞逢柳眼三眠白分得桃腮一笑红上苑繁华迷故国曲江顦顇老春风欲传此恨花无语强对芳时作醉翁春赏润入梅天雨乍晴唤回春意有新鸎云霞照眼靑山近罗绮吹香白昼明翠勺银罂沽酒市暖风迟日卖花声人人共喜华胥丗何用遨头羡锦城朱宫敎澜澜字巨观霖堂先生之子学问该洽能丗其家大定二十八年进士时年巳六十意气不少衰历诸王文学应奉翰林文字终于待制党赵推挽之力爲多以甞入敎宫掖故集中多宫词寒食不岀地偏无客过吾庐寒食淸明入燕居骥子捧瓯仍臈茗孟光举按只春𬞞蝇沾香篆浑伤字蜂蹙缾花半堕书习气未除还自笑却将佳节付三余黄筌雀蝶饥雀喧争蛱蝶孤锦宫城阙见丘墟老筌妙意谁知解丹粉圗中有諌书宫词太一芙蓉上下天秋波澹澹白生烟採莲宫女分花了笑把兰篙学刺舩姑汾漫士王琢琢字器之平阳人与毛牧达同时相友善天性孝友爲郷里所称酷嗜读书往往手自抄冩家素贫乏而能以刚介自持未甞有所丐贷时命不偶年四十五以病卒士论惜之有姑汾漫士集行于丗所着中圣人赋今丗少有能到者诗好押强韵务以驰骋爲工七月十五夜看月云历树有惊鹊悄邻无吠庬对雨云春雨薄如梦晓云闲似愁秋霖云䆫寒知气重人静觉泥深骤雨云雹点撒冰弹电光飞火绳春隂云庭澹梨花月楼寒燕子风乆雨云练挂遮檐直麻悬到地齐此类甚多元夜雪寳灯楼阁澹连云转眄俄惊糁玉尘逰伎行歌俱失意𬞞畦麦壠自知春良宵不肯平平过造物应夸着着新独有中天端正月一樽梅影属闲人和张仲宗雪诗不用体物诸字天人应卜岁出此当佳占舞巧穿幽隙堆寒压短檐闲门谁拥篲醉馆自开帘比兴非无物诗人正避嫌同漕使赵中宪对雪投隙穿䆫苦见侵向无湘酎若爲禁花多不入贫家眼嵗好方知造物心跃马共思追兎迹抱戈谁与置羊斟新诗与雪争竒峭拥褐空斋得细吟癸酉歳大热似动不动云蒸空欲雨未雨天无风时时日脚蹴云破一射万土红炉中纎絺挂体剧重铠大屋仅可爲樊笼积冰爲丘坐自溃轻箑况得微凉通山林亦闻有暍死城市偪侧宜无容吾生于热亦屡度此热尽可并前镕虽然一气播常令顿作骇异疑非公曽闻天南有祝融出入毒雾骑双龙自从鼎去昧神怪无乃煽处行心胷手揺斗柄酌炎海力逐熛怒乗离宫喜爲郁蒸怒爲火流烁金石干河洪炽昌自欲弄朱夏骄蹇未肯官炎农霞烟灼灼燥昬晓鸟兽喘喘茫西东此而不制满三伏遂恐百物随枯蓬太白之兵攅万锋银河之浪滔无穷可洗虐熖夷姦凶我欲唿愬烦神功耽耽九虎天関重辛未九月二十一日雪几日西郊雾连宵北牖风菊花犹泛酒雪片忽填空草树秋容失河関晓气蒙听𥘉疑落叶仰不辨髙鸿烂熳三冬意慿凌百圃功披裘赴鸡黍扫径惜篱藂岂料玄英巧来争白帝雄剪裁浑草草飞舞太怱怱秪作干时令非関兆歳丰冬雷怪相似春电冷应同安得蛟龙蛰何由翳霭通日华升赤壁天色湛青铜尚有登临兴宁无赋咏工烟霞狂醉啸一发醉颜红雨夕感寓漠漠𥘉灯后森森细点飘繁声入遥夜冷簟怳秋宵起欲吟相和吁无客可招何曽洗兵马但觉漏薪荛雷电𥘉无预炎蒸遂不骄㵼檐锵未歇欹枕兀无聊涧巳山输潦堤应水没桥长林倦今夕孤鸟撼惊条似我纒忧戚因贫堕寂寥避人犹虺蜴择宿等鹪鹩共丗难曹襧无才匹管萧苦心还自笑末俗本多嚣未老愁摧鬓长饥带賸腰牀寒少陵𬒳饮陋子渊瓢射䇿𥘉游汉潜山敢傲尧塩车竟垂耳风鹢忌干霄一室元空扫千钟岂易要芳兰逼憔悴尺鷃失逍遥字对诸生识诗烦衆手琱搜求劳肾胃戞击谢咸韶旧弄新絃掩穷途拙目揺争爲壮夫篆只使古风浇血指甘时巧包羞怆道消优游能卒岁三四尽论朝故慢幽霖透长檠暗烬挑不辞墻出菌傥见谷抽苗餍饫贪夫腹翻腾乐岁謡晴楼交燕雀凉树沸蝉蜩坐快虹蜺出忧无萍梗漂浩歌弥激烈兴在海门潮吕中孚中孚字信臣兾州南宫人孝友纯至迄今爲郷人所称累举不弟以诗文自娱有淸漳集行于丗其赋红叶云张园多古木萧寺半斜阳先君子甚爱之小景靑芜平野四围山山郭依依紫翠间村逺路长人去少一竿斜日酒旗闲春月柳塘漠漠暗啼鸦一镜晴飞玉有华好是夜䦨人不寐半庭寒影在梨花水声长陂千顷碧淙淙浪卷秋风过石矼记得夜来愁听处一灯明灭照寒䆫雪随风拂拂玉花飘入夜寒䆫更寂寥炉火巳残灯未烬一帘踈竹白萧萧送李嘉甫信都令耘甫之弟溪水碧于草溪边送客行写诗传别意把酒听歌声去路靑天逺归心白羽轻尊前折杨柳一一是离情冩懐秦川西去逺不意过漳川归梦三千里羁愁二十年谋生空白发行路若靑天余事休相问相留只醉眠梨花等待淸明得得芳团枝晴雪煖生香洗粧自有风流态却笑红深睡海棠集句骚人吟罢起郷愁百感中来不自由一种人间太平日满衣尘土避公侯柳风外丝丝袅緑烟轻花𥘉破不成绵却嫌官路逢寒食恼乱离愁似去年王元节元节字子元弘州人祖山甫辽户部侍郎父诩海陵朝左司贠外郎子元婿于南山翁传其赋学弟进士雅尚气节不能从俗俯仰故仕不达旣罢宻州观察判官即闲居郷里以诗酒自娱号遯斋老人年五十余卒弟元德亦弟进士有能名于时终于南京路提刑使靑塜环珮魂归靑冢月琵琶声断黒山秋汉家多少征西将泉下相逢也合羞与党丗杰军判丁亭㑹饮望断西州万里家又将新火试新茶靑油幕下成何事两见常山山杏花古镇道中秀拔诸峯镇海墩海天水气两昬昬鸥飞翠竹白沙地人宿黄鱼紫蠏村向背云山行处路浅深潮浦涨来痕同游幸有能诗客不倦跻攀到石门李端甫端甫字济夫同州人弟进士仕爲平定州军事判官工于诗有虎迹未干溪水近樵声相荅岭云深之句子实字师白死于壬辰之乱太白扇头巖冰涧雪谪仙才碧海骑鲸望不回今日霜䊵见遗像飘然疑自月中来杨泽州庭秀庭秀字德懋华州人大定中进士学诗于兰泉张吉甫有渴心晓梦江湖阔醉眼春风草木低之句泰和三年刺泽州致仕后闲居郷里坐爲杨珪诖误𬒳法士论冤惜之成臯道中痩马成臯道阻长峥嵘冰雪老年光九関欲上虎豹怒三迳未归松菊荒崧少云烟聊驻马汉唐宫殿两亡羊郑南岭下梅花发千里相思空断肠李简之莲池集句一月衰颜几笑开生前相遇且衔柸莲塘十里花如锦有底忙时不肯来孙省元镇镇字安常绛州人髙才愽学甞中省试魁承安二年五赴廷试赐弟以陜令致仕年八十四卒有注东坡乐府历代登科记行于丗弟宁州刺史锜字安丗潘原令铉字安道同牓擢弟郷人荣之号三桂孙氏安常孙诜思美军府叅佐安丗孙处谦志全安道孙蔚今俱在许氏双桂堂许家二桂聮翩秀孙氏三枝次弟春盛事若将相北竝输君堂上拜双亲张着着字仲扬永安人泰和五年以诗名召见应制称旨特恩授监御府书画九日雨沐天容霁欲流好山夸翠出墻头黄花憔悴东篱晚一叚陶家冷淡秋雨后西风无意嫪纎云扫尽千峯雨脚痕一片秋光淸似水家家空翠满柴门景覃覃字伯仁华隂人年十八有赋声大定𥘉三赴帘试后以病不就举博极群书有举问者立诵数百言不休又从而讲说之爲人诚实乐易不修威仪隐居西阳里以种树爲业落托嗜酒醉则浩歌日以爲常作诗有功乐府亦可传予同年进士王元礼甞从之学说伯仁老不废书有劝以养目力者曰我辈非读书则无所用心要当死而后巳耳晚年于易有所得年七十终于家自号渭濵野叟有集传关中感事兰芳切禁当门种李苦何伤并道生自古英雄足猜忌莫敎身外有浮名叚继昌继昌字子新白水人自号适安居士喜作诗与华隂景伯仁相友善家甚贫而丗间事皆不以挂口有以钱遗之者必尽送酒家名酒曰黄娇盖关中人谓儿女爲阿娇子新以酒比之故云一日天苦寒人有遗之酒者饮不尽而醉夜半忽惊起以衣衾覆酒缸僵卧榻上人爲言酒自不冰先生将不爲寒所病乎子新笑曰人病尚可酒病不可疗也其好饮如此临终辞郷里託以他适明日卧于党氏园亭大石上视之巳逝矣伯仁吊之云适安居士旧知闻廓逹灵根厌丗纷辞罢亲朋便归去一筹今日又输君梨花一林轻素媚春光透骨浓薫百和香消得太真吹玉笛小庭人散月如霜一溪一溪流水走靑蛇春在江边渔父家竹外寒梅看欲尽淸香移入小桃花春早鱼儿水泛鸭头緑野马尘飞羊角风西崦山家篱落背杏梢𥘉见一分红断冰销尽荻芽尖冻壠苏来白荠添几片野云飞不去晚风吹作雨纎纎读纪信传鹿走中原两虎争荥阳围解事堪惊当时拔劒论功者矢口何人说纪生岳行甫行甫字仁老鄜州洛川人在关中最有诗名泰和𥘉有以仁老时病诗逹之道陵者道陵大加赏异授以官不就士论髙之旧所传沾泥柳絮燕衔去鎻月梨花鸎唤开本前人诗又苦无佳致丗俗识真者少悮谓仁老所作乃閧传之曽见仁老诗百余篇佳句甚多续当就秦中好事家搜访之谢人惠二小漆冠规制新翻岀杜郎最宜闺子夜烧香不争寳髻峩宫様自与霓裳配道装细拢翠鬟云易满浅衔牙栉月难藏水衡双寄非无意要买杨枝恼孟光立春日银线靑丝翠椀堆争牛击皷欲惊雷翻风闘巧春头胜漉雪浮香臈尾盃迎煖梢梢金着柳逗寒叶叶粉飘梅不成一事人空老半百光隂又七廻迂斋先生周驰驰字仲才济南人经学出于醇德先生王广道赋学出于泰山李时亨至于党赵又其忘年友也资性古雅而以襟量见称大定中住太学屡以䇿论魁天下私试亦频中监元家素饶财郷人强以子弟从之学所得束脩皆散诸生之贫者贞祐之兵济南䧟不肯降携二孙赴井死郷人葬之宅后之寿乐堂辽东人吴子英甞从仲才学能记其所着亚父撞玉㪷赋及他文数篇箸诗矢束形何短筹分色尽红骈头斯効力失偶竟何功比数槃盂侧经营指掌中蒸豚挑项脔汤饼拌油葱正使遭䜛口何甞废直躬上前如许借犹足沃渊衷子勿以微才弃安危任不轻谁怜一片小能使四方平几桉由吾正槃盂免尔倾何当遇夷坦沉黙更何营此诗王仲泽所传或以爲仲泽作也以其与周才仲诗意相近姑附于此以俟更攷刘太常铎铎字文仲兾州枣强人承安五年进士元光二年入爲太常愽士正大𥘉改兵剖贠外郎以武昌军节度副使致仕癸巳岁病殁于京师自号柳溪先生有集传于家武成王着作序言文仲生未能言巳识百余字及授学颕悟过人爲人诚实少许可不徇流俗不慕荣利盖实録云子敏中字庭干亦学诗今居洛中三阳述懐蚁穴吾犹梦蜗庐此仅容一川靑霭合半岭白云封地僻冝藏拙闲官足养慵只惭无𥙷报潦倒不归农即事地与中州迥民余上古淳崃长深束渭路险曲通秦烟柳千家晓风花百里春一官如自择闲处着闲身渑池驿舎用苑极之郎中韵惯从鞍马作生涯宿处依依认是家炉火相看衣袖煖盘飡未办驿厨譁淹留岁月头如雪汨没风尘眼更花永夜如何得消遣新诗吟罢自煎茶春日翠微深处几人家风飏轻烟雨压沙寒勒野桃开较晩向阳才有两三花所见轮竿老子緑蓑衣细雨斜风一钓矶正是隣家社醅熟柳条穿得锦鳞归读李训郑注传谁敎阉宦作櫂臣肃代优㳺到敬文三子谋踈谁不道泄机也合罪刘蕡棊医入侍本防猜偶失机权亦可哀陈窦至今佳传在莫从成败论人材李扶风节节字正臣泾州人吕造牓进士以诗名关中资性滑稽谈笑有味而临事以干局称历威戎扶风令𥘉名守节哀宗即位去守字哀宗知其名谓侍臣言吾不欲人避上一字李守节何故避之良乆曰臣子敬君避之亦可正臣有诗云棓头打岀和籴米丁口签来自愿军读之则时政可见矣渔父举丗从谁话独醒短蓑轻蒻寄余生半篙春水丗尘逺一笛晩风山雨晴稚乳满舩生事简鱼虾到市利源轻旁人莫怪机心少曽与沧洲白鸟明有感乱离何事最堪伤孝子陵前叚氏㽵铸铁作门贻鬼笑堆金齐斗买天亡春风草满藏书壁落日狐鸣打麦埸惆怅贤郎一丘土过车肠痛独难忘刘勲勲字少宣本岀洛阳元魏迁洛阳二十万家实云中故其父祖而上爲云中人至少宣客居济南乐其风土遂占籍焉少日住太学与兄谯庭老俱有声埸屋间南渡后专于诗学往往爲人所传其先丗本衣冠家风流緼借都无科举气见于文字者亦然甞有诗云万里风沙怜病客几年刁斗厌寒更人怜直道违时好自喜闲身与丗踈击筑漫流燕客涙佩兰谁识楚臣心济南云午风襟袖知秋早甲夜䦨干得月多又云舩行着色屏风里人在回文锦字中百和香薫风过处万盘珠落雨来时此类甚多少宣长于尺牍落笔皆有可观其乐府如暮鸦庭院春隂淡之句尤可喜也读张仲扬诗因题其上布衣一日见明君俄有诗名四海闻枫落吴江真好句不须多示郑叅军偶作将军马跃五檛鼔客子车行三唱鸡白髪书生无伎俩满䆫红日醉如泥杜善甫乞炭笔口酸嘶解说穷寒炉随手变春红因君大笑涪翁拙费尽竒香得马通呈吕陈州唐卿警盗何烦鼔夜檛丽谯淸昼卷髙牙春回和气一千里雪与丰年十万家逋赋稍寛新得帖军书不至早休衙新年载酒须行乐次弟东风遶郡花秋凉桃笙乗势献微凉纨扇无功送暑光老病不嫌风露冷莫教添作鬓边霜爱诗李道人崧阳归隠图脱却儒冠巳自闲更令家事勿相関百钱便挂靑藜杖不看先生纸上山元夜隂晦逐逐雕鞍趂画轮年芳乐事一番新芙蓉城煖东风夜杨柳楼深笑语春两鬓愁添新白雪十年梦到软红尘空庭不见梅花月寂寞春隂最恼人伤曹吉甫之死官职虽低首不低争敎有志竟空賷向人指画将何语卧笔煳涂不解题小女绕床犹戏剧老兵伏地亦悲啼春风系马庭前树只想东斋醉似泥同赵宜之赋梨花月雪树生香淡月边相媒相合鬪淸妍空庭冷落秋千影虚度良宵亦可怜不寐酪奴作祟搅秋眠追咎前非四十年一夜虫声相计㑹併催白发到愁边戏郑秀才张老豆新频见饷郑家米凿不须賖客来粥熟吾能办要与齐奴鬪咄嗟春日粉蝶耽香梦正迷黄蜂和蜜计何痴小轩无事谁如我卧看杨花点砚池荅仲和此身安处苦难㝷常羡归鸦易满林望逺真成广武叹得诗空作洛生吟逢人放适村村酒感物悲哀歳歳心想得济南花正好抱城春水一篙深李澥澥字公渡相人少从王内翰子端学诗能行书工画山水就所长论之诗爲长性寛缓笑谈有味居京师十五年日逰贵人之门所至以上客延之善处丗不爲人所忌疾雅有前辈典刑累举不弟年六十余卒于通许陈留之间漫书胸懐平日䆫八达伎俩只今龟六藏唯有闲情如老菊寒华自信晚能香二老雪行圗雪明万仞邺西山杖屦平生几往还满眼京尘空对画何时真似两翁闲秘书张监墨梅图眼中只有梅千树不挂丗间蜂蝶花十载江南春梦断至今淸影在君家灯下梅影丁年夜坐眼如鱼老矣而今不读书墻角短檠还有用瓦缾相对一枝踈秦略略字简夫陵川人父事轲有诗名工作大字简夫少举进士不中即以诗爲业诗尚雕刻而不欲见斧凿痕故颇有自得之趣悼亡一诗髙岀时辈殆荆公所谓看似㝷常最竒崛成如容易却艰难者耶年六十七卒临终留诗云躯殻羁栖宅儿孙邂逅恩云山最佳处随意着诗魂简夫自号西溪老人有集行于丗子彦容爲黄冠师今在平阳拳秀峯平滑石之俗其俗资磨砻磊丑石之秀其秀在丑中正如古丈夫皃寝气质雄又如圣人心孔窍虚明通大都一拳许含蓄华与嵩大巧本若拙足见造化功好处元更多摹冩不易工君其善调护抵击防儿童雪行疋马东来冰雪天苍山手冷堕吟鞭烟中髣髴闻鸡犬不觉人家到眼前鸟影过寒塘着眼分明莫作疑从来形影本同归不应水厎靑天上更有飞禽仰靣飞悼亡自古生离足感伤争敎死别便相忘荒陂何处坟三尺老眼他郷泪数行多事春风吹梦散无情寒月照更长还家恰是新寒节忍见堂空帋挂墻元日新暦从头数残冬与我违不知垂老至但觉拜人稀汲水泥融井看书煖入帏浅情墻外柳新緑巳依依赠赵宜之年时见君行路难喜于长安新得官日来见君邻妇哭惊似蓝田㝷得玉爱官爱玉乐有涯爱君之诗无尽期古人骨冷不复作主张骚雅非君谁白发临水时自照照我须与眉须眉何所似恰似纯白丝从兹一白后宁有再黒时譬如花落地不复还故枝殷勤语须眉听我自解诗幼小痴读书旣壮多忧思自苦有冰蘖自润无膏脂劳生到今日汝白将何辞同希颜𥙿之赋乐真竹拂子覔箇龟毛抵死难直教击碎钓鱼竿丗人不用生分别信手拈来緫一般少室山卓劒峯神威洗尽丗间雠电歇雷闲怒气収一柄太阿留少室却擎空掌华山头此身此身日日一箪贫贫里留残自在身独把笻枝行又立东风花柳不嗔人糓靡靡上党公府作糓靡靡靑割将来强半粃急忙舂米送官仓只恐秋风马尘起官仓逺在荞麦山南梯直上靑云闲梯危一上八九里之字百折萦廻环慿谁说向监仓使斛靣莫敎髙一指请君㳂路看担夫汗颗多于所担米麝香山麝逃风逺谷藏一山行过四山香脐堂自养千钧弩枉怨虞人鼻孔长赵洛道中柔靑𥘉散壠头桑村落人家布糓忙一段芜菁浑着角叶间犹有几花黄张琚琚字子玉河中人父铉字鼎臣大定中弟进士仕至同知定国节度使事子玉刻意于诗五言其所长也如𥘉至华下云老雨梧桐夜孤灯蟋蟀秋客同州云秋风留客馆夜雨借僧氊诗人喜称道之至有张五字之目集号韦斋移河中耕战连年废吾知有此行条山犹在眼渭水若爲情饱肉豺狼喜倾巢燕雀惊西楼今夜月愁絶是空城秋夜人与年华老愁兼节物双髙风梧堕砌乆雨竹侵䆫客簟悲秋卧僧钟数夜撞更堪蓑鬓影萧䬃照寒釭马编修天来天来字云章人止谓之元章介休人黄裳牓经义进士博学多技能画入神品百年以来无岀其右者屏山常言天下辩士有三王仲泽马元章纯甫其一也元章住太学十九年贫苦之极人所不能堪然其谈笑自若也大安𥘉调颍州司候灵壁簿召爲国史院编修官正大九年病殁于京师年六十一刘绍宣有赠诗云波澜口颊谈玄驶土木形骸与丗违畴昔麻鞋见天子只今道服胜朝衣盖实録也元章多作诗欲别出卢仝马异之外又多用俳体作讥刺语如云木偶衣冠休吓我瓦伶口颊欲谩谁啮骨取肥屠肆狗哺糟得醉酒家猪如此之类不得不谓之乏中和之气至其赋丹霞下寺竹云人天解种不秋草欲界独爲无色花雪云夜来䆫外浑疑月今日墻头不见山末云先生睡起骑驴看太素一㳺非丗间龙门云白含云窦雪靑𥙷石门天则知诗者亦当以功揜过耳山中靑林寂寂鸟関関画岀风烟落照间脱却草鞋临水坐野云分我一边闲张内翰本本字敏之观津人贞祐二年进士工于大篆及八分四十岁后学诗诗殊有古意正大九年以翰林学士从曹王岀质客居燕京长春宫将十年后㳺济南病卒得王子正书晨鹊何处来飞鸣向前除故人在天涯遗我尺素书爲言长相思梦寐同所居所居亦靡他上论揖让𥘉觉来独怆然淡月留太虚蹇予临末路丗味皆泊如一学未敢辍尚念客气鉏切磋与琢磨政恐朋友踈自从吾子东门乏长者车发挥天人奥大辩孰起予丹阳何髙明吾子昔所庐南轩拂翠筠此潭照红蕖蝗害非不虐子食岂无余滦江固自佳何堪曵长裾春风旦夕至归哉莫踟蹰寄弟离离丘壠田鬰鬰霜露思相隔二十年旦莫一何悲中途渉万里天幸复来归燕安此懐居愧彼神与祇叔兮孝且友见义能不疑上念先茔孤亦闵乃兄痴护丧营大葬勤苦我所知昨朝尺书来殷勤咸及兹灯下展转读涕泪沾裳衣父祔失临穴子焉庸我爲我非羽毛寄饱食冥然飞田居有素懐行当事畬菑与子奉遗祀没身以爲期梁都运斗南新居落成购材燕市中作室何翘翘老手爲拮据百日不敢骄室成仅容膝勃谿益无聊云胡冩予懐惟是风雨宵先生名大夫黼衣华四朝枫堂接桂室燕处俱道遥新筑诚琐兮贫饮称一瓢居之不自陋无乃壮志消孰知君子心一念恒万朝滔滔宁我盈凛凛不吾凋处乐及处约所以长嚻嚻里社来落成贱子亦见招槃飡无兼味至乐等闻韶我独何人斯永惟德音昭日居及月诸维此心揺揺中秋雨夕呈君美怪得秋云不肯晴天公爲惜此杯倾无边清景関人意多事西风送雨声挂树婆娑辜胜赏桐枝点滴厌残更殷勤朝镜休重揽白发星星又几茎九日月中对菊同禧伯郎中赋花上淸光花下隂素娥惜此万黄金一杯寒露三更后谁信幽人更苦心九日余香伴月明一觞亦足畅幽情青楼夜半琵琶语不说人间有此清子山牢落去江南赋主悲哀尚一堪只恐秋天闻亦苦併催红雨下霜巖病魂招得未浑全瞑倚秋屏岂是禅一梦忽成霜蝶去草深三迳若爲眠鬼化斯文念贾生精神琱琢坐寒更一书草就浑衣卧恨煞东方不肯明龙山戏马赏秋光多少新诗入锦囊磨灭英雄岂胜数千年依旧一花香申编修万全万全字百胜髙平人兄无夷字百福崇庆二年进士百胜少有声太学中贞祐二年乙科调福昌簿不赴隐居卢氏山中以读书爲业作诗有静功然不多见也正大中召爲史馆编修从行省庆山南征道中有诗云回首秋风谢敝庐﨑岖又复逐戎车人生行止元无定一苇江湖纵所如不数日溺水死人以爲䜟云病中遣懐浪走天涯歳月侵病中犹作越人吟野麋本自便丰草倦鸟宁当忘故林画像功名元有命乞墦富贵果何心几时真脱尘嚣累巖穴㝷居不厌深和陈舜俞诗閙里那容更刺头石田茅屋唤归休杜门便与诗书老过隙从教岁月流槃木见容良自媿错刀相赠若爲酬酌君安得如川酒醉眼蚍蜉万户侯崔遵遵字懐祖北燕人父建昌字曼卿大定二十五年进士仕至同知武安军节度使事懐祖事继母孝与人交有终始迟重少语未甞及人短长少日在太学有赋声南渡后不就举选居崧山二十年课僮仆治生生理亦粗给前辈如赵吏部子文张左丞信甫冯亳州叔献或懐祖丈人行皆与之诗酒相往来懐祖喜賔客有藴借从容文雅使人乆与之处而不厌也甞有宿少林诗云靑山巳有十年旧小雪又爲三日留其他往往称是送𥙿之官邓下兼简仲泽靑灯别酒夜沉沉力负相思自不任闲里更谁留我醉兴来无复伴君吟一枝仙桂知难拟千顷黄陂未厌深爲向荆州王粲道安排佳境约相㝷和𥙿之行李西来便得君相从回首七经春君方俻悉原思病我亦私怜仲父贫厎事却成今日别枯肠难着此愁新鸢肩火色真将验马虎何劳更问辛不幸还能作幸民十年同醉颕川春酒舩载我虽堪老仕路有时或爲贫少室山人三日恶夷门纸价一番新益知哀乐终年事未唱骊驹鼻巳辛王主簿革革字德新一名着临潢人以䕃𥙷官碌碌筦库余三十年正大中以六赴廷试赐出身调宜君簿爲人有藴借善谈笑宻公与之唱酬相得甚欢𥘉在太原作诗有赤心遭白眼笑靣得嗔拳之句公甚爱之有诗寄之云柳塘云观千钟酒笑靣嗔拳五字诗盖志此也及弟后呈同年云孤身去国五千里一弟迟人四十年大爲闲闲所称德新交㳺满天下独许钦叔与予爲莫逆云年七十八终于云中寄荅刘京叔十年相望惜睽违惊见兰章堕客扉郑子巳闻耕有谷荣公谁念老无衣水浮落日流无尽山碍行云断不飞千古神川亦吾土几时同采北山薇卫承庆承庆字昌叔襄城人父文仲承安中进士以孝友淳直称于郷里官至文登令年七十余卒临终沐浴易衣冠与家人诀怡然安坐诵东坡赤壁乐府又歌人间如梦以下二句歌阕而逝昌叔资冲澹有父风及识路宣叔王逸賔文伯起故其诗似之感兴十日不岀门岀门春巳好并山花更多十里红未了朝看花尚研暮看花又老蔫红堕危枝余香寄芳草人生秪如此百年疾过鸟安得脱尘寰逰戏万物表刘昂霄昂霄字景玄别字季房陵川人父俞字彬叔明昌二年进士仕爲承发司管勾泰和中予识景玄于太原人有言是家读广记半月能背诵者予未之许也戏取市人日暦鳞杂米塩者令读之一过目无脱遗大率景玄之学无所不闚六经百氏外丗谱官制与兵家所以成败者爲最详爲人细瘦似不能胜衣好横䇿危坐掉头吟讽幅巾奋袖谈辞如云四座耸听噤不得语故评者谓承平以来王汤臣论人物李之纯玄谈号称独歩景玄则兼衆人之所独愈叩而愈无穷不知去古谈士爲逺近余子不论也甞用门资叙调庆阳军器库使不就诸公方荐试宏辞而景玄病不起矣临终梦赋山泉云带云萦逺涧和月到踈林又云万里冯唐老中年贾傅归未几下丗年三十七中秋日同辛敬之魏邦彦马伯善麻信之元裕之燕集三郷光武庙诸君有诗昂霄亦继作积甲原头汉閟宫登临还喜故人同超超万里干坤眼凛凛千年草木风今古消沉诗句里河山浮动酒柸中极知胜日须轰醉更得银盘上海东赵村晚望放眼东原上风烟接渺茫林踈岀村落野迥散牛羊天地浮元气山河半夕阳登髙一长啸未觉阮生狂送𥙿之往洛阳兼简孙伯英洛水崧山寿乐堂毎从热恼得淸凉竹床石枕应无恙尚可分风供十方题𥙿之家山图万里神州刼火余九原夷甫有余辜作诗爲报元夫子莫倚家山在画圗同敬之𥙿之㳺水谷分韵赋诗得荷风送香气五字各赋一首招提有胜践日暮一经过何物媚㳺人微风动池荷㝷幽意自惬况与佳人同俗物不到眼谈笑来天风敲门看脩竹重理旧年梦上山复下山清风管迎送寒泉漱云根湛然涵镜光谁知一滴味中有曹溪香迂辛与臞元得句犹有味頽垣歛暝色深竹贮秋气寄申伯胜直气南山相与髙争敎尘土涴靑袍征科颇似曽料理差胜叅军作马曹执版那能拜下风丗间礼数困英雄狂歌醉舞人谁识憔悴通泉郭代公连昌能隔几牛鸣不见令人鄙吝生乗兴时思一相访剧谈豪饮见真情㳺五渡谷南山如碧环缺处苍崖开当年造物手办此何神哉睥睨倚天壁千古封莓苔源源万斛泉飞岀重山来白龙三百丈行处鸣春雷巨石若栋宇磊砢相推排跳波与溅沬余怒犹喧豗我来值杪秋万壑风声哀黄花杂红树锦绣纷巖隈竒胜夙所贪欲去仍裴回题诗还自笑媿我非仙材田紫芝紫芝字德秀沧州人父齐以䕃爲部掾德秀少孤养于外家定襄赵氏故多居于忻年十三外祖广宁治中命赋丽华引语意惊絶人谓李长吉复生资性颕悟一覧万言年二十读经传子史几徧爲人踈俊而以藴借见称与同郡王元卿齐名贞祐𥘉避兵台山仓卒爲㳺骑所驰遇害时年二十三士论惜之夜雨寄元敏之昆弟醉梦萧森蝶翅轻一灯无语梦边明虚檐急雨三江浪老木髙风万马兵枕簟先秋失残暑湖山彻晓看新晴对床曾有诗来否爲问韦家好弟兄乱后登凌云台愁思纷纷不易裁凌云台上独裴回乱鸦背着斜阳去寒鴈带将秋色来破屋无烟空碎瓦新坟经雨巳苍苔天翻地覆亲曽见信得昆明有刼灰冥鸿亭下弟后作眼底功名一物无飞扬跋扈竟何如青云歧路多辛苦頼得皇家结网踈王万钟万钟字元卿秀容人父甫字用之通经史淳质有儒行亦以知医见称兄万石字器玉住太学有赋声用之妻死不更娶二子俱无家室井臼之事率亲爲之贫居陋巷中破屋萧然不蔽风雨而弦诵之声不絶也元卿少有逸才读书有后先不欲速成诗文闲适似其爲人客至淸谈终日人不敢以俗事浼之与同郡田德秀齐名号王田评者谓规制宏博王不及田而潇洒无尘土气田亦非王比也元卿甞有诗寄予関中云千里吕安思叔夜二年社燕伴秋鸿赋梅花云汉宫月下三千额好在春风一抹痕哭吾兄敏之云兰迳水流三月暮桂林风落一枝春古诗尤萧散有自得之趣兵火中皆亡失之矣𥘉用之闻北兵入塞即以吾州爲不可守去之太原五年不敢归贞祐二年州破死者十余万人而用之亦以是日病殁于太原较其时皆三月三日巳时也人谓用之先见固可称然生死定数亦自不能免云元卿父殷之后与其兄居于平晋之金城里明年兵复至兄𬒳害元卿欲収葬之时㳺骑充斥亲旧劝勿往元卿持不可曰兄死不收留此身欲何用耶流涕而去㝷亦𬒳祸时人甚哀惜之元卿长予一月死时年二十七矣春宵风尖月细春犹浅酒冷灯昬夜向深人在西轩愁不寐十年间事緫经心元氏桂轩爲敏之赋帘卷堂前桂子凉一轩灯火夜𥘉长月中春好元无价天上风来别有香棠棣一家同映秀词林百丗继余芳闲花野草空无数掩尽人间独擅埸江村风雨图秋风槭槭澹林晖烟霭昬昬失翠微一叚莼鲈江上兴蓬䆫岑寂梦魂飞雷琯琯字伯威坊州人以荐书从事史馆调八作司使慱学能文时辈少有及者并州人李汾与伯威同在史馆以髙蹇得罪伯威作诗送之颇讥翰林诸人不能少忍至与一书生相角逐使之狼狈而去有郎君未足留商隐官长从教骂广文之句又云明日春风一柸酒与君同酹信陵坟人甚称之信陵馆酒间闲过信陵饮有懐信陵君君去日巳逺谁怜抱関人径携一壷酒往酹公子坟坟科乆巳平墓木几爲薪泉扉鎻长夜千载不复晨昔与贤俊㳺今爲狐兔隣豪贵竟安在念之心纷纭有生㑹归尽但恐后无闻此意不可必且醉梁园春维昔有迂叟树桐彼髙冈殷勤爲封植遂欲栖鳯凰桐生日巳长鳯来殊未央维鳯覧德辉非时讵来翔枝干枯以死志愿终莫偿忆在西周𥘉飞下𡵨之阳裴回不能去和鸣声锵锵文王旣巳没千载徽音亡咄尔叟何爲而欲发其光空令枯株上日晏啼鹙鸧客有自関辅来言秦民之东徙者余数十万口携持负戴络绎山谷间昼飡无糗糒夕休无室庐饥羸暴露滨死无几间有爲秦声冩去国之情者其始则历亮而宛转若有所诉焉少则幽抑而悽厉若诉而怒焉及其放也呜呜焉愔愔焉极其情之所之又若弗能任焉者噫秦予父母国也而客言如是闻之悲不可禁乃爲作商歌十章倚其声以纾予懐且俾后之歌者知秦风之所自焉扶桑西距若华东尽在天王职贡中一自秦原有烽火年年选将戍河潼春明门前㶚水濵年年此地送行频今年送客不复返卷土东来避战尘尽室东行且未归临行重自鎻门扉爲语画梁双燕子春来秋去傍谁飞㶚水河边杨柳春柔条折尽爲行人只愁落日悲笳里吹断东风不到秦累累老稚自相携侧耳西风听马嘶百死才能到関下仰看犹似上天梯上得関来似得生関头行客唱歌行虚巖逺壑互相应转见离郷去国情前歌未停后迭唿歌词激烈声呜呜天下可能无徤者不挽天河洗八区折来㶚水桥边柳尽向商于道上栽明年三月花如雪㑹有好风吹汝廻行人十歩九盘桓巖壑萦廻行路难忽到商颜最髙处一时挥涙望长安西来迁客莫回首一望令人一断魂正使长安近于日烟尘满目北风昬阳夏懐古短衣匹马西北来十年去国随风埃解鞍唿酒歌一曲玉鞭倒捉𫾣金罍君不见项王台昔时崔嵬今巳頽秋风萧瑟吹草莱又不见汉王城昔时岧嶤今巳平寒烟寂寞啼鼯猩牧童擡头学楚声野老扶犁城上耕耕势不断楚声哀行人欲去还徘徊刘项英雄安在哉人间俯仰易陈迹闻身徤在须衔柸龙德宫紫箫吹断綵云归十二楼空尽玉梯綵仗竟无金母降仙𥚑犹忆化人携千年洛苑铜駞怨万里坤维杜宇啼莫倚危栏供极目斜阳更在露盘西南国南国春生江水肥乌樯风扇锦㠶归吴儿日暮棹歌发惊起鸳鸯相背飞古意美人伤独宿窈窕春闺深素手卷翠𬒳当䆫调玉琴危絃奏苦调淸歌抗哀音絃絶歌复咽起作薄命吟妾如朱槿花含英愁晏隂郎如靑铜镜照靣不照心不怨不照心但惜飞光沉且留连理枕莫卷合欢衾傥君回余辉欢盟尚可㝷对酒不能饮拊劒自度曲一唱行路难歌与泪相续朝爲杨朱泣暮作阮借哭古道尽荆棘新蹊苦薋菉曲行违吾心直行伤我足曲直无适从昂头羡鸿鹄绵绵菟丝草濯濯柽树枝结根偶相值引蔓纒绵之春风一披拂柯叶含荣滋弱质附美荫百龄誓不违淸商忽用事霜颷䬃巳凄岂意百尺条同此寸草萎委蔓失所託憔悴徒伤悲知君无歳寒何用相因依贤王悲坠屦贤妇念遗簮重在不忘故微物何所钦嗟我昔㳺友云路扬徽音讵念宿昔好弃掷各飞沉昔如胶投漆今如辰与参桃李虽成蹊谅无松栢心王亳州賔賔字德卿亳社人贞祐二年进士由虹县令入爲尚书省令史壬辰京城受围亳州爲单父军杨春所据春以事出德卿与故谯县尉王进反正朝廷授进集庆军节度使德卿同知使事明年夏六月车驾幸蔡道出于亳德卿逆谒上与语慰劳者乆之诏行六部尚书事仍赐丗爵后数日部曲崔七辈以军食不给送欵执德卿与副使吕钧往市中钧且行且拜泣涕不休德卿毅然无所屈大唿曰但杀但杀不能从汝也是日遇害德卿学诗甚力故所得亦多如风生传令箭星落受降城烟外暮钟催倦马林间残照聚归鸦仓小军争米村荒虎食牛又赠刚上人云楞严读罢炉烟冷澹坐山堂阅丗人言懐云功名不到书生手坐抚吴钩惜壮圗题马丘寺壁云落叶拥䆫僧入静孤灯穿屋客吟秋人甚称之卫真道中毳𫀆落托又西征陌上东风小雪晴草色换回原燎黒冰澌消入水痕淸年华荏苒心情减边事仓皇梦寐惊早晚涡南传吉语一犁烟雨趂春耕舟中河伯夸秋涨舟人徤晚凉橹声揺落月山气郁苍苍除夜落托功名挽不前围炉兀坐夜萧然腊残画角东风里春到梅花小雪边守得歳来慵揽镜送将穷去自装舩平明点捡人间事只有诗魔似去年李夷夷字子迁后改名倵宛丘人苦于作诗赋古镜云盘盘古皇州梦断繁华歇一鞭春事忙耕出壠头月土蚀背花昬蹄涔骇龙蹲须髯怒欲张缩手不敢扪又云寿光阅人多曽有此客否钦叔诸人甚爱之赠国医张子和禁籞喧喧以字行粗工往往笑狂生天将借手开金匮云本无心到玉京歌啸动成千日醉留连翻厌五侯鲭祝君莫触曹瞒怒丗上青黏要指名古劒古栅崖摧老雨天忽惊神物茁蒲然蛇呑元气蛰千载龙逐奔霆脱九泉逆首未归豪馘里铗歌聊发慨弹边物犹屡出爲时用抚匣澘然惜壮年书渊明传后南渡龙孙角秃顚不甘横毙寄奴弦一襟义气麾周粟满简淸风削宋年雪径低廻松落落霜篱徤羡菊鲜鲜时屯谧辈轻頽节颜厚吾家草木贤郭邦彦邦彦字平叔本鄠县人侨寓阳翟遂占籍焉兴定五年进士调永城簿以退譲见称生丗不幸处于顽嚣傲三者之间郁郁不自聊年未四十而死寄庵先生爱其诗甚嗟惜之秋夜闻弹箜篌露重花香飘不逺风微梧叶落无声倡楼何处教新曲夜静月髙弦索鸣村行枣花𥘉落路尘香燕掠麻池乍颉颃一片云隂遮十顷卖瓜棚下午风凉芹叶芦花岸两边钓溪石畔落孤鸢小畦引入平流水麻桿森森巳拍肩豆叶芃芃麻叶光稙禾得雨又催黄田家乐事谁真得牧子行歌醉叟狂酒醒少年骄气緫消磨万事纷纭梦里过三载自持荤食戒一心还𬒳性宗魔凌烟阁上荣名好聚窟洲边乐事多今日酒酣都忘却乱吟俳语作狂歌读毛诗含气有喜怒触物无不鸣天机泄鸟迹文字从此生谁言土苇器声合天地淸朴壊牺氏瑟巧露娲皇笙末流不可障声律随合并徧读萧氏选不见真性情怨刺杂讥骂名曰离骚经颂美献謟䛕是谓之罘铭诗道𥘉不然自是时代更秦火烧不死此物如有灵至今三百篇殷殷金石声汉儒各名家辩口剧分争康成独麾戈诸儒约连衡祭酒最后出千古老成精我欲读尔雅不辨螯蟹名尚怜沈谢辈满箧月露形孔徒凢几人入室无长卿三子论性命举丗爲讥评白首草太玄才得覆酱罂不如匡鼎说愈笑人愈听史学学字学优延安人兄才字才长住太学有声学优正大中省试第一人释褐舞阳簿辟卢氏令卒官妻李氏国𥘉河南尹成之孙女小诗殊有思致学优甞客京师有所眷乆而不归李作诗寄之云百年风树底谁泪到君前学优得诗即日命驾陪陈彦丈谒筠泉荣上人才长强随禅客到西禅竹栢团靑䕃石泉一首小诗吟不就闲情元在落花边宫词学优寳带香构水府仙黄旂綵扇九龙舩薫风十里瑶华㠀一派歌声唱採莲黙翁溪山撗幅五云雏鳯下辽天来作金鸾翰墨仙诗酒偿残鸎馆债简书薰破鹿门禅自怜歳月尘中老尽揽溪山笔底传短草踈林秋一幅典刑人物记当年李道人崧阳归隐图石壁城头夜斩関软红尘底晓催班道人一笑那知许门外淸溪屋上山晩梅孤根春半恰春回刚逐夭桃艶杏开蝶子蜂儿应有语东风元不爲渠来七夕箱牛廻驭锦机闲天上悲懽亦梦间月夜竝肩人不见萧萧风叶满骊山醉后观鱼暂觉心差乐化蝶元来梦亦忙得似醉中都放下春风自与百花香过太室三辅祥开表圣期三唿夭寿与天齐殿栖碧瓦仍唐制洞鎻苍苔失汉题柱玉巳闻安庙祏劒锋重爲剪撑黎升中剰有辞臣赋满望鸾旂鳯盖西侯册册字君泽以门资仕与杜仲梁张仲经刘京叔㳺用是得名甞作乐府云玉堦春草伤心碧锦瑟华年过眼空又云千金买断靑楼月烂醉桃花扇影风人多爱之壬辰歳病京师围中作词云廻首鳯凰城下路人不见月茫茫明日君泽死其后京城亦丘墟矣寒食交㳺零落叶辤柯歳月峥嵘马注坡燕子不来寒食过满城风雨落红多醉中烂醉归来驴失脚破靴指天冠倒卓起来白眼望靑天狂气峥嵘无处着陶潜止酒意有在餔糟醊醨良未害君看谢奕对桓温得失老兵何足怪螟蛉蜾蠃待二豪饮中宁有山家涛平明径访陈惊坐相对春风把蟹螯学古体桐风吹月乌啼井蟾波湿露沉云影素丝牵玉转泉华美人睡觉燕支冷银钩挂帘北䆫晓翠鬟临镜双鸾小黄衫少年望不来寂寂庭堦满春草昨朝昨朝巳作春归辤今日还成送客诗客子春光俱不见落花寂寂闭门时楚宫离宫楼阁与天通暮雨朝云入梦中回首旧时歌舞地女萝山鬼泣秋风王元粹元粹字子正初名元亮后止名粹平州人系出辽丗衣冠家年十八九作诗便有髙趣性习专固丗事不以累其业故时辈无能当之者正大末用门资叙爲南阳酒官遭乱流寓襄阳襄阳破只身北归寄食燕中遂爲黄冠师有十月风霜侵病骨数家针线𥙷残衣之句亲旧有怜其孤苦欲爲之更娶者子正业巳髙举主太极道院竟不能自返年四十余癸夘九月病卒诗人淄川杨叔能挽之云匹妇主中馈虽贫生理存五言造平淡只影卧黄昬谩下陈蕃榻虚沾文举尊北平家丗絶衔恨入荒原从弟郁亦攻诗方之其兄盖商周矣春日春日何惨惨春云何隂隂桃李都未花况乃余寒侵乆在城市居而无人见㝷读易了一编静见天地心贫士寡徒侣古来非独今临髙客子临髙秋思生碧山无际暮云撗但看八月草木落未见中原尘坌清流景暗徂人易老故园何在梦频惊樽中有物同谁尽正要相看醉胆倾叶县赠李长源相见各异县歳暮风霜淸三日同眠食深见故人情借问何所歴大梁与秦京悠悠川途永冉冉歳月倾子当东北驰予亦西南征人事相羁束何时当合并聊斟昆阳酒爲浇胸次平岀处固难必勉哉崇令名送李文起令鄜城好去鄜城宰当途有荐章长才试县邑嘉政寄循良逺路连秋草征衫带夕阳济时公等在吾欲泛沧浪九日慿髙一望客心伤风景萧条是楚郷飞鴈欲归何处去幽花还似昔年芳诗因感物聊成咏酒爲随人强举觞十载蹉跎身事晩毎逢佳节转凄凉寿李长源匹马短衣看此行看君谁信是书生听诗未觉秦川逺何劒常懐晋水淸一饭见哀韩信耻千金爲寿鲁连轻壮年休洒新亭泪且爲江山灌巨觥旅次旅次浑无定生涯亦漫劳病求方士药寒忆故人袍避俗惟黄卷忘忧但浊醪柴门多落叶昨夜朔风髙西山避乱三首苍山多回互四望令人迷过午日巳煖残云融爲泥路滑不可进弱葛愁攀跻老㓜委沟壑不如犬与鸡嗷嗷同行子手中各有携汲涧爲饮食架木爲巖栖夜半三四惊翁媪禁儿啼念我长病母乱离隔东西野宿不得晓飞霜沾敝𫀆空山凝寒色天边星月髙忆昨离鄂城数家同遁逃穿林恐相失前后闻唿号避乱但欲逺焉知登顿劳俯临万仞壑性命轻鸿毛靑靑道边麦知是谁家田山田固巳薄榛石复相连旁有破茅屋日入不见烟借问旧居者闻乱巳西迁平生苦沦薄对此増慨然甲兵暗宇宙谁能安一㕓愁忧无从诉仰靣视苍天伐木南涧底双鹿过我前还鄂城旧居南风兵尘逺病客返旧居入门顾西壁书籍亦无余数口共嗷嗷日事将何如屋破未暇葺草满须当锄昔去季冬末今来孟夏初深媿资用絶时时烦里闾经废宅谁家住宅北山隈乱后逋人尚未回惆怅门前是官道临风一树杏花开登鄂城寺楼乱后行藏岂自由此身虽在病兼忧一杯徒积黄泉恨四壁难爲白日谋数极干坤见中否迹随沟壑恐长休可怜海内干戈满独对江山倚寺楼八月二十三日夜走西山妇病不能进儿啼不肯行苍茫荒野外北风鼔鼙声老㓜夜中逃失路入榛荆月出天欲曙山头烽火明邓卒一战溃敌势遂纵横昨朝使帖下主将亦还营嗷嗷二十载何时见昇平我生值丗乱丗乱难爲生哭李长源十月西来始哭君山中何处有孤坟以才见杀人皆惜忤物能全我未闻李白歌诗堪应诏陈琳书檄偶从军穷途无地酬知巳㑹待升平缉旧文襄阳七絶句江雨初晴江涨发凉风吹水波浪开日暮津头闻打鼔越商巴贾卸舩来街头鱼米近颇贵缩项长腰最可珍江东莼鲈亦何好能令张翰称逹人近值丧乱弃中原南来亦复着南冠吾家旧井岘山畔野老谩作北人看襄阳城府自古雄千甍万瓦当晴空短衣少年何处客相邀一醉楚楼中城东大堤堤上头何处女郎同岀游紫盖留连不归去唱歌日暮傍汀洲江上小儿夸善没一日入水知几回汝曹未有机心在縁底鸥鸟不飞来叹息耆旧不复见欲问土风谁爲陈羊公遗碑武侯庙江边酒家说向人武侯庙武侯祠庙南山曲苔满荒碑不堪读客子登临又一时秋色苍苍入乔木天下不可无竒材千年精爽安在哉孤吟裴回不忍去寒日欲下悲风来万里万里江山动楚吟异郷风物长年心孤身转觉干坤窄往事空惊歳月深木落髙城初过鴈霜飞幽舘夜闻砧蹉跎未就东逰计醉后悲歌泪满襟醉后云自无依鹤自孤此生谁信有穷途干戈二十年来客留得残骸傍酒炉丹阳东楼仙人楼居避蒸湿东楼缥缈群仙集风吹髙栢影在衣忽惊满坐蛟龙入日晩留连共一觞归来如梦海生桑片云送雨山头黒傍水低飞燕子忙东楼雨中水边人去燕争泥风动緑荷香满溪髙树遶楼遮望眼独看山色过墻西倚楼人看水东流桥上行人却望楼零落故宫无覔处萧萧禾黍满城秋多年苍栢拂檐枝燕子飞来语向谁枕簟不防留客住满楼风雨下帘时雨入溪楼不见山雨晴依旧数峯闲韦郎诗句王维画好在幽人指顾闲庭中野蔓走靑蛇䆫外萱葵乱彩霞云漏斜阳雷渐逺东边飞雨到琼华好风吹袖觉凉生雨后东溪水面平无数荷莲看正好却嫌波底乱蛙鸣沟水淸泠树䕃圎下楼闲歩上楼眠夜来梦里惊风雨元是松声到枕边王鬰鬰字飞伯少日作乐府拟古别离有黄鹤楼髙云不飞鹦鹉洲寒星巳曙之句人多传之其后入京师大爲李钦叔所称与之诗云诗句嫓国风下者犹楚辤赠诗者甚多有云忆昔颕亭见飞伯恍若梦中逢李白又云紫陉仙人今渊云骑风御气七尺身又云良金元有价白璧况无瑕又云王郎少年诗境新气象惨澹含古春笔头仙语复鬼语只有温李无他人飞伯用是颇自贵重云春日行春日飞春野寂红朋碧友元胎湿东风着意寒食时游丝粘人困无力小铃犊车䜩堤沙鳯箫惊落琼英花荒坟頽頽啼夕鸦草荒月黒鬼思家寄逺吟一封征人书秋㠶潇湘岸当君髙楼醉忆妾空闺叹阳関曲城东车马巳促装城西江水靑茫茫緑杨陌上一盃酒离愁惨淡春无光秦楼花映晴烟直谁家少妇当门立金鞭入手紫燕嘶回首飞云暁山碧伤别曲兰臯飞暗尘征车纡去辙长安虽咫尺回首繁华歇故人亭下酒蛾眉眼中血平生慷慨肠忽作柔绦结传闻紫塞旁秋烽下危堞班超未投笔来瑱空嚼鐡谁能金闺中坐眷姢姢月长安少年行新月平康金歩莲靑云戚里玉连钱谁家年少秋风里梁甫吟成抱劒眠楚妃怨凉风遶树秋长河络天碧深宫悄无人月暗莎鸡泣古别离山腰露蕙含天泪江林枫叶秋容醉夫君八月鴈门行碎霜冷印白龙辔忆君挑妾初鸣琴琴中巳有白头吟朝朝暮暮当时事言之秪足伤人心君不见湘妃二女哭舜时烟筠青玉红珠滋苍梧人去百想絶忍交今日生离别生离别情偏重不及双飞南浦云落红寂寂春闺梦秋夜长秋风袅袅吹庭树伤心一叶随风去叶随风去何所之似我年年困羁旅神蟉纡屈泥中蟠青云未到谁汝怜愁来不寐起视夜斗柄斜指西南天折杨桞长安二月多緑杨逺信未到龙庭旁佳人中夜抱影坐风䆫泠泠愁思长青天无云一镜㓗万户千门音响絶何人撗笛在髙楼玉龙呌彻春江月游子吟短日空裴回流云自来去茫茫晓野客衣单白露无声落秋树杨翟赠李司户国瑞洛阳赏尽牡丹春寂寞钧台对夕曛手折幽兰赠行子多情惟有李叅军饮宻国公诸子家宣平坊里榆林巷便是临淄公子家寂寞画堂豪贵少时容词客醉琵琶中州庚集卷终中州集翰苑英华中州集卷八中州辛集弟八邢内翰具瞻王太常绘王礼部竞杜佺边转运元勲李宁州之翰三兴居士杨兴宗赵亮功贾泳元日能范墀王雄州仲通韩内翰汝嘉王吏部启晁洗马㑹王内翰遵古王汾州璹李特进献可雷溪先生魏道明学易先生雷思王大尹翛髙工部有邻宋孟州揖髙转运德裔路兾州仲显张代州大节赵转运悫郭祕监长倩郭録事用中赵太常之杰赵转运鼎田转运特秀赵漕副文昌路转运忱髙宻州公振张转运彀宗御史端修张戸部翰李好复杨祕监邦基吕陈州子羽赵塩部文昌韩内翰玉王都运扩赵吏部伯成梁録事仲新卢待制元太常卿石抹卋勚苑滑州中赵礼部思文李坊州芳刘鄠县昂锦峰王仲元卢冝阳洵刁泾州白刘戸部光谦毛提举端卿康司农钖张戸部德直冯辰王丗昌李宜阳过庭田钖张介庞汉宋景箫李警院天翼张叅议澄刘神童微郭宣道张仲宣胡汲王修龄别起邢内翰具瞻具瞻字嵓夫辽西人天㑹二年进士与吴蔡爲文章友仕至翰林待制出塞楼外青山半夕阳寒鸦翻墨点林霜正沙细草三千里一笛西风人断肠王太常绘绘字质夫济南人天㑹二年进士武陟道中诗云梧叶重胜迎日露荞秧薄要护霜云人颇称之仕至太常卿有注太白诗行于丗江天秋晚图万顷波闲踏浪儿潇湘秋晚趂归时四山红叶风声徤散入侬家欵乃词王礼部竞竞字无竞安阳人宋末登科仕国朝至礼部尚书兼翰林学士承㫖年六十四大定四年卒无竞善作大字字或广长丈余而结宻如小楷京都宫殿题牓皆其笔赵礼部以爲古今弟一手唯党篆差可配耳一孙名道通字彦深今爲黄冠师奉使江左读同官萧显之西湖行记因题其后云烟浓淡费临摹行记看来即画圗云梦不妨吞八九笔头滴水了西湖杜佺佺字真卿武功人宋末有诗名于関中儿时甞作药名诗有杜仲吾家好弟兄自然同姓又同名之句及以五言百韵上干州通判马㳙㳙大加赏异阜昌中登科官亦有声马嵬太真墓过客多题其诗甚多道陵诏録其诗得五百余首付词臣弟之真卿诗在髙等旧有锦溪集乱后不复见矣子师杨亦能诗尤工书翰奉天扬焕然云然马嵬道中垂柳隂隂水拍堤春晴茅屋燕争泥海棠正好东风恶狼借残红送马蹄边转运元勲元勲字辅臣丰州人后迁云中祖贯道辽日状元辅臣天㑹十年进士终于河闲路转运使与弟元鼎元恕望瀛台春望晴云如困桞如痴丹杏开残碧草齐一派望瀛台下水煖风迟日浴凫鹥七夕髙楼人散酒罇空漫拟新文送五穷独倚南䆫夜岑寂一钩凉月下踈桐李宁州之翰字周卿济南人宣和末擢弟人有劝叅童贯可以径至馆职者周卿谢絶之国兵破洺州縳见元帅诱之使降语及君臣之际辞情慷慨自分一死帅怜之遂𬒳録用后守宁州陷田侍郎珏党籍除名徙上京遇赦复官终于东平倅有漆园集行于丗子灵石尉谦孙德元今在郷里书呈仲孚造物固难量谁能计寒饿失马乃爲福梦牛翻作祸长溪霜练静脩岭苍龙卧魂梦吾已安不劳歌楚些题宻云州学壁﨑岖到此兴何堪况复风謡意未谙旅舎萧条空自遣匈懐磊落向谁谈留连暮雨侵踈牖宛转飞云扫翠岚因亿林泉归去好一灯幽梦遶春潭中京遇因长老天涯流落偶生还古刹相逢语夜䦨叹我归途千里逺喜君禅榻一身安松声不断风吟细月影无边露气寒分手山堂更寥索冷云衰草伴征鞍歳暮休怪年来白发新天涯三载困埃尘隅离沙碛穷隂地收得桑榆老病身对雪莫吟秦岭句拨醅且醉汉江春此生自断无余事何必区区问大钧三兴居士三兴居士阜昌中人题平隂僧寺三吴家近水晶宫行坐红香緑影中今日异郷僧寺里一盆荷叶战西风杨兴宗兴宗髙陵人宋旣渡江故兴宗有龙南集予同舎郎関中杨君美甞见之出劒门呕哑鸣橹下长川万叠青峰只眼前山鹧啄残红杏粉杜䳌啼破緑杨烟梦廻蜀栈云千片醉枕巴江月一舩物色谁分杜陵老风骚牢落劒南天赵亮功亮功华州人甞监冨平酒甘露寺郑南峯下寺泉石间踈篁飞雨度山阁闲云生野塘檐前松子落厨际栢烟香别后闻钟磬山隂空夕阳贾泳泳字汉甫洛阳人题安生僧寺天㑹巳酉予甞举王化原李端中同过是寺属兵厄甫罹堂宇頽弊绘素剥落秋草野蔓罗生阶上盘桓终日间阒其无闻时风尘未静窃谓此地当日就丘墟及今与端中复来则寺有僧简师矣向之所见頽者巳完葺剥者复严㓗钟阁巍焉石塔岿焉庭树郁焉皆向之所未有者也因一读旧题已经五稔自念五年之间所向龃龉十歩九蹶卒䧟机穽岂非祸患之来有积渐欤抑得失行止非人所能爲欤呜唿事去如梦人生如寄穷达相推虽贤智有不能免焉者顾余何足道哉所不知者他日过此寺之兴废余之得丧悲欢又何如也续题一诗贻失路者共爲一叹云癸丑七月八日题重来巳是五年㳺忧患相仍欲白头翻羡亭亭两竒树不知风雨过春秋元日能日能不知何许人与刘嵓老同时红梅天上琼儿白玉肌吴粧略约更相宜认桃辨杏由君眼自有溪风山月知范墀墀字元渉系出颕川有诗话行于丗和髙子𥘉梅春风也自惜流光只放寒梅一树芳玉粉更粧前夜雪口脂犹注昔年香江湖昨梦谁同记诗酒风流岂易忘东合何郎未全老花枝休笑鬓丝长王雄州仲通仲通字达夫长庆人天㑹六年进士皇统中䧟田㲄党借编配五国㑹赦还丗宗即位复官终于永定军节度使送客措足疑无地扪心幸有天故人成解后残喘见哀怜落日惊魂外孤云泪眼边西归万里梦今夕到君舩韩内翰汝嘉汝嘉字公度宛平人父昉辽末状元仕国朝至宰相甞作武元圣德神功碑爲作者所称公度皇统二年进士累迁真定路转运使坐公事迁清州防御使召爲翰林侍读学士卒寄元真同年十年尘土鬓毛班杖屦还来踏故山叶寄残红春尚在云酣湿翠雨仍悭不堪倚树追前事更恐临溪见病颜一日暂来千日去何时倦鸟得真还王吏部启启字希毕大兴人正隆二年进士累迁戸部贠外郎通州刺史用宰相万公荐权右司郎中章宗即位不一歳迁工部侍郎即以河南北路提刑使拜吏部尚书使宋使还出爲绛阳军节度使致仕还郷里与左丞董公叅政马公宣徽卢公尚书郭公爲九老㑹年七十九卒子师扬字仲雄南渡后隐居崧山时年巳六十余经传子史皆手自抄之如徤举子结夏课然希颜说仲雄在太学同舎号爲闭户王先生其谨厚盖家法云孙造字成叔今居东平王右辖许送名酒乆而不到以诗戏之燕酒名髙四海传兵厨许送巳经年靑看竹叶应犹浅红比榴花恐更鲜枕上未消司马渴车前空堕汝阳涎不如便约开东合一看长鲸吸百川晁洗马㑹㑹字公钖髙平人道院文元公之后宣和末中武举仕爲太子洗马天眷二年经义进士爲人美风仪器量宏博泽人经靖康之乱生徒解散公钖稍诱进之贫不能就举者必厚爲津遣在官下则分俸以给之至于李承旨致美昆仲亦出其门士论归焉历虞郷猗氏临晋三县令以兴平军节度副使致仕年七十八终于家诗号泫水集虞郷县斋云官况薄于重搾酒瓜期近似欲残碁王官谷云烟藏芳树逺云𥙷断山齐郷人至今传之孙国章字公宪李承旨外孙教授郷里乐于提诲诸生经指授者肃然如在官府进退拱揖皆有可观盖其家法云杜䳌杜宇啼声枕上来一声哀似一声哀千哀万怨无今古唤得行人若箇廻王内翰遵古遵古字元仲父政金吾衞上将军三子遵仁遵义元仲其季也元仲四子庭玉宇子温内郷令终于同知辽州军州事庭坚字子贞有时名庭筠字子端庭掞字子文过太原赠髙天益辽海渺千里风尘今二毛心虽如笔正官不称才髙筦库非君事山林必我曹相期老郷国拂石弄云璈野菊子贞闘鸡台下秋风里白白黄黄无数花日暮城南城北道半随榛棘上樵车王汾州璹璹字君玉太原人天眷二年进士弟珙器玉珦汝玉皇统九年同牓家丗业医有隂德闻里中甞有金蚕金马之瑞君玉仕至汾阳军节度使郷人荣之号三桂王氏行尚书省左右司郎中仲泽其从孙也金马在部掾清卿房迄今寳之㳺太宁寺西山踏破万层靑与客携壷上太宁泉石有情容避俗轩裳无术可逃形云荣屋角僧禅静露下松梢鹤梦醒明日却㝷尘境去晓猿啼月若爲听王元仲海岳楼同诸分赋汝玉十二朱栏倚半空元龙髙卧定谁雄檐楹翠湿蓬山雨枕簟凉生弱水风物色撗陈诗卷里云涛飞动酒柸中谪仙㑹有骑鲸便八极神㳺路可通李特进献可献可字仲和辽东人太师金源郡王石之子太师辽末状元仲和丗宗元妃之弟大定十年史绍鱼牓进士历州县入翰苑累迁戸部贠外郎以事贬淸水令召爲大兴少尹迁戸部侍郎终于山东东西路提刑使衞绍王即位以仲和元舅赠特进道国公子道安特旨符寳郎淸水寒食感懐桃花零乱柳成隂人到春深思更深芳草戍楼天不尽异郷寒食故郷心召还过故関山过関天日正晴明谁道山神不丗情逺客得归心绪别陇泷闲作断肠声雷溪先生魏道明道明字元道易县人父辽天庆中登科仕国朝爲兵部郎中子上达元真元化元道俱弟进士又皆有诗学元道最知名仕至安国军节度使暮年居雷溪自号雷溪子有鼎新诗话行于丗元道春兴云燕来燕去乌衣巷花落花开谷雨天髙丽馆偏凉亭云碧海半弯蜗角国春风十里鸭头波中秋云丹桂知经几寒暑冰壸别是一山川其所得者也佛嵓寺虎谷西垠北口南撗桥过尽见松庵旧逰新梦犹能记般若真如得徧叅霜圃撷𬞞充早供石泉煮茗荐余甘残年便拟依僧住过眼空花乆巳谙退食竿头犊鼻清贫在梦里槐安旧习空退食归来澹无事水边长啸看晴虹学易先生雷思思字西仲浑源人天德三年进士大定中任大理司直持法寛平至今称之仕至同知北京转运使事有易解行于丗弟志字尚仲亦弟进士仕至永定军节度使西仲季子渊最知名食松子千嵓玉立尽长松半夜珠玑落雪风休道东㳺无所得歳寒梁栋满匈中王大尹翛翛字翛然范阳人皇统二年进士资禀鲠峭甫入仕即以材干称大定中皇子曹王尹大兴翛然爲少尹王移镇北门复以同尹从之前后多所规益朝廷称焉迁咸平转运使改知沈州坐爲怨家所诬夺官宰相有爲辨理者得郑州防御使章宗即位召拜礼部尚书以选爲大兴尹两月政成发姦击强剖繁理剧百年以来无有岀其右者㝷爲护前者所排系狱累月天子知其非罪出之翛然幅巾归范阳明年起爲定国军节度使致仕卒遗命无请谥无立碑然至今言名臣者必及焉乌子秀自左司贠外郎左迁上京幕官楚山白玉点蝇头正坐匈中有九流同部吏郎皆五马不知山鬼解揶揄髙工部有邻有邻字德卿遂城人数歳入小学州将爲子娶妇骖御盈路同舎儿竞观之德卿读书自若也大定三年弟进士历州县爲尚书省令史时相议绌词赋专明经德卿以赋有谲諌之义反复诘难竟得不罢尔后擢弟者廷试时务䇿亦自德卿发之明昌𥘉累迁安国军节度使父飞狐令某甞尉南和以公事活千余人德卿实生是邑父老有身及当时事者扶杖迎劳欢唿马前德卿亦爲立碑尉㕔不踰月子嵩犹子铸同牓登科时人荣之泰和中使宋还拜工部尚书致仕卒德卿孝友廉介长于吏事所至兴学校敦风化以儒雅自縁饰耆旧至今称之子嵓字士瞻弟进士季子嶷字士美正大𥘉监察御史最知名马嵬事去君王不奈何荒坟三尺马嵬坡归来枉爲香囊泣不道生灵泪更多宋孟州楫楫字济川长子人年十九天德三年擢弟除着作郎母老丐归养许之泰和三年以省掾从吏部尚书梁肃使宋副赵王府长史直臣猎淮上射一虎毙之济川有诗记其事语意俊拔泗州守刻石于镇淮堂济川官至孟州防御使子元吉字祐之明昌二年进士元圭字达之泰和三年进士皆有名于时曾孙弘道今在武陟还紫云寺素扇且题诗其上吴绫便靣小团团失手拈来亦厚颜障尽驿尘三十里却还明月紫云闲庭槐庭槐先人手所植再丗淸隂方满台惭媿儿孙种桃李花枝凖拟当年开髙转运德裔德裔字曼卿鹤野人髙才博学弱冠擢弟累迁登闻捡院同知太府少监平阳少尹开州刺史丰王傅卒于西京路转运使工于爲文字画尤有法所题卷轴今犹有存者甞以樗轩所书比之气韵形似无毫发少异樗轩自望者甚髙何至学曼卿乃暗之合真异事也子元道殿中侍御史坐忘女结习销来性自圎去留元不闲人天消揺自是忘形蝶枯寂宁同委脱蝉无碍真空常荡荡若存余息尚绵绵立亡坐脱皆㳺戏定力何甞有变迁路兾州仲显仲显字伯达兾州人家丗寒微其母有贤行敎伯达读书国𥘉赋学家有类书名节事者新出价数十金大家儿有得之者辄私藏之母爲伯达买此书撙衣节食累年而后致戒伯达言此书当置学舎中必使同业者皆得观少有靳固吾即焚之矣伯达正隆五年进士明昌𥘉授武安军节度使郷人荣之云朔用兵伯达奉使江左还献赐弊以佐军未报而伯达死章庙诏以所献还其家夫人傅氏曰此非吾夫意复上之有司不听夫人付之州学买上田二千亩有竒以赡生徒故相马琪德玉时判州事闻于朝赐号成德夫人伯达二子铎字宣叔钧字和叔俱有名于时宣叔爲諌官諌章庙元妃李氏出细微不应上僣有累圣德又其兄弟恃宠纳赂将有杨国忠之祸坐谤讪除名宣叔布衣还郷里傅夫人临终敕宣叔曰汝以忧国爱君故极言直谏天子明圣特蹔有所蔽计他日必复起汝前事须再言勿有所顾借也墓碑不之载故表岀之杨祕监释伽出山像自从此老岀山隅恼乱苍生底事无他日若逢杨处士只教画箇湼盘图张代州大节大节字信之五台人天眷中进士与兴陵有藩邸之旧爱其真淳甚倚重之历横海军节度使咸平大兴尹吏部尚书河东北路兵马都緫管明昌𥘉请老特授鴈门节銊除其子嵓叟忻州刺史以荣其归信之好奖进士类沧州徐韪太原王泽大兴吕造经其指授卒成大名士论以风监归之嵓叟字梦弼亦弟进士历岚潞懐三州节度终于集庆军屏山谓吏事不及乃父而以长厚见称子待举台掾选授奉御正大末从车驾东狩不知所终孙绍祖在东平同新进士吕子成辈宴集状元楼鹦鹉新班宴杏园不妨老鹤也乗轩龙津桥上黄金牓三见门生是状元赵转运悫悫字叔通黄山先生沨之父也宋末汪彦章任郓州敎官通叔爲学正甞预酬唱故其诗文皆有源委国𥘉登科仕至同知南京路转运使事拟古春风动地来依依烧痕青王孙行不归离恨何时平翩翩谁家儿晓猎开红旌彫弓挿白羽怒马悬朱缨围合意气雄厮养厌庖烹人生一春草时至何足荣君看五陵树日暮悲风生蜀山晓发晓发蜀山道山深人自迷残星数徽小斜月一梳低隔舎缲车响遥林杜宇啼区区事行役何日得安栖寒斋雪中书呈许守剪水作花开纷纷天上来声淸偏傍竹艶冷欲欺梅积润滋牟麦余膏丐草莱穷阎休叹息数日是春回郭祕监长倩长倩字曼卿文登人皇统丙寅经义乙科仕至祕书少监兼礼部郎中修起居注与施朋望王无竞刘嵓老刘无党相友善所撰石次明传爲时人所称有崑崙集传于丗子天骥义师院藂竹南轩移植自西坛瘦玉亭亭十数竿得法未应输老栢植根兼得近幽兰虽无秾艶包春色自许贞心老歳寒百草千花尽零落请君来向此中看郭録事用中用中字仲正平阳人大定七年进士历浮山簿陜州録事卒年三十一有寂照居士集郝子玉毛牧达郑仲康爲之引其赋醋鱼云身卧不知云子白气酣聊作木奴酸按愽物志西羗仲秋日取鲤子不去鳞破腹以赤秫米饭塩醋合糁之逾月则熟谓之秋鲊故仲正云然又赋雪云㶚桥柳絮人千里楚泽芦花水半扉殊有诗人思致恨不假之以年耳偶得叅徧藂林懒出㳺指端孤月照髙秋大千界里闲窥掌不二门中暗点头扫地烧香聊自遣栽花种竹尽风流庄蒙抵死谈齐物无物齐时也合休赵太常之杰之杰字伯英大定人本名宗杰避讳改大定十六年进士历西京提刑副使棣州防御使终于太常卿使宋还言事云宋人文敝之极且脆弱不足爲虑边部爲可虑也其前识如此子绘名进士早卒孙季卿在燕中许道宁羣峰暮雪道士平生林野人醉中拈出雪峯真爲君疗却烟霞癖比似青囊药更神题济源龙潭寺树围脩竹竹围庵庵下泓然碧一潭极目荷花半秋色小撗图上看江南除夜日月不肯留歳历倐云毕僧坊见节物新正在明日夜半拊枕叹半百又加七形骸念念改膂力能不失经言男数八此去才有一徤者未可期况乃常衰疾物情忌盈满君子愼名实行矣安退闲吾其保终吉赵转运鼎鼎字德新栾城人大定十六年进士喜作诗颇知道学屏山所许如此仕至西京路转运使元日诗云拜嗟筋力随年改饮觉屠酥到手遟惜不多见也子中立字正卿弟进士文誉甚着宿来同堡渭北洮南过却春穷边冰雪更愁人来同驿里题诗处破屋青灯一病身田转运特秀特秀字彦实昜县人大定十九年进士仕至太原转运使喜作诗爲周德卿李之纯所赏感兴云散木不材宁适用虚舟无意任乗流百年身丗槐安国千古人情羮颉侯赋古塔云缔构百年人换丗消沉千古鸟盘空他类此彦实所居里名半十行弟五以五月五日生小字五儿二十五歳郷府省御四试俱中弟五年五十五八月十五日卒造物之戏人如此宿万安寺长途鞍马倦黄尘喜见空嵓万叠云漫漫野烟迷去鸟萧萧林叶带残曛苔封老桧龙鳞起石碍流泉燕尾分夜敞松䆫耿无寐一庭萝影月纷纷赵漕副文昌文昌字当时陵川人仕至京兆转运副使甞有诗云虫声连壊壁树色入秋䆫草香花落处山黒雨来时颇爲黄华所称歌扇媚娘巧作贯珠喉画扇团团半掩羞唱到春山小颦处一轮明月爲花愁路转运忱忱字子诚平郭人大定二十二年进士累迁监察御史终于河东北路转运副使秋懐落日留虚壁秋风急戍楼髙歌鬼神夜挥涕虎狼秋豪贵少靑眼文章多白头何时挂长劒天地一扁舟髙宻州公振公振字特夫正隆𥘉进士历南京留幕终于宻州刺史诗有家学赋南园江郷有翠盖红粧无俗韵緑隂青子更多情之句惜不多见也裴氏西园簿领沉迷倦不禁偶从名胜此幽㝷竹隂踈处见潭影人语定时闻鸟音陈迹谩留千古恨欢逰聊慰十年心多情一片梁园月送我垂鞭出上林张转运彀彀字伯英临颍人大定二十八年进士仕至河东南路转运使家多法书名画古物袐玩周秦以来镜至百余枚他物称是天性孝友与人交极诚𣢾古所谓博雅君子者伯英可以当之弟瑴字伯玉美风仪善谈论气质豪爽在之纯希颜伯仲闲举进士有声埸屋及再上不中即拂衣去甞自言丈夫子娶非尚主官不徒歩至宰相不屑可也宰相李公仲修适之皆与之逰从不敢以布衣诸生处之家旣贵显厚于奉养击鲜爲具賔客日满门穷昼竟夜卒以乐死甞赋雪云樵双凫懒渔蓑一猬拳醉后云日日饮燕市人人识张胡西山晩来好饮酒不下驴赋画石云腹非经笥口不肉食胸中止有磊磊落落百千万之怪石兴来茹噎快一吐将军便欲关弓射气母忽破碎物怪纷狼借有时醉狂头挿笔扫尽人闲雪色壁其顚放如此石淙天后离宫在崧山曲河即东坡爲韩子华赋诗处也颍水洗余髙士耳是非犹恐汚人牛区区武媚何爲者水上磨崖纪宴㳺宗御史端脩端脩字平叔一字伯正汝州人大定二十二年进士衞绍王避丗宗讳改宗爲姬而天下止以宗平叔目之好学喜名节操履端劲慕司马温公之爲人自爲诸生时见者必悚然敬之明昌中自省掾拜监察御史车驾东狩是歳大寒人有冻死者平叔諌止之元妃兄弟李喜儿辈干预朝政平叔上书以逺小人爲言道陵知其爲喜儿发诏喜儿就问卿欲朕逺小人小人爲谁其以姓名对平叔奏小人止李喜儿兄弟耳喜儿以闻李氏兄弟皆𬒳切责竟以讦直贬官平叔自守愈笃是是非非议论一出于正大爲朝廷所知降诏褒谕以全州节度副使卒官平叔妻死不更娶絜居二十年士论髙之永宁㳺彦哲调汝州司候将之官问爲政平叔言爲政不难治心养气而巳彦哲不领明日复来云夏𥘉入官且临先生郷郡请问从政而先生乃以治心养气爲言思之不能得愿终敎之平叔曰子宁不知此耶治心则心正心正则不私养气则气平气平则不暴不私不暴爲政之术尽于此矣平叔墓碑及传闲闲公爲作称其刚稜疾恶有铁靣陈了翁之风人不以过云姪孙汝作正大末保山棚有功入守汝州力尽城复䧟兵人欲降之不屈而死漫书泠靣宜敎冷眼看只慙索米向长安隂崖何限枯松树望见屏帏尽牡丹张户部翰翰字林卿秀容人大定二十八年进士爲人有藴借如素宦然累迁监察御史翰林直学士贞祐𥘉户部侍郎车驾南渡出爲河平军节度使召拜户部尚书草创之际经费空竭虽米盐细物皆倚之而办予甞见于户曹邠州一书生言时事相与诘难凢数十条率不思而对虽反复计度者亦自不能到信通济之良材也宣宗旦暮相之㑹卒年五十五弟翛字飞卿承安五年进士同知河东北路兵马都緫管事犹子天彛字仲常黄裳牓登科子天任字西美近侍局副使死于宋州之变赠石德固西湖之月清无尘橘中之乐犹避秦向来所见止此耳渠亦岂是真知津如君眼孔乃许大万事付之尘甑堕儿能诗书又肯播着脚丗间看踏破青巾玉带桃李花日斜空望紫云车布衣谁识隐君子一马㿉然何处家再过回公寺山州风土极边头二十年中复此㳺青鬓巳随人事改碧溪犹绕寺门流轻寒剪剪侵駞褐小雪霏霏入蜃楼爲问劳生几时了不诚长抱异郷愁万宁宫朝回宿雨𥘉收变晓凉宫槐恰得几花黄鹊传喜语留鞘尾泉打空山辊鞠场巳觉云林非俗境更从衣䄂得天香太平朝野驩娱在不到莲塘有底忙奉使髙丽过平州馆昨日龙泉巳自竒一峰寒翠压檐低兼并未似平州馆屋上层峦屋下溪金郊驿山舘翛然尔许清二更枕簟觉秋生西䆫大好吟诗处听了松声又雨声李好复好复字仲通安喜人明昌二年进士榆次令有能声入爲警巡使甞以事縳一护衞道陵有投䑕之喻出爲历城令终于滑州刺史邵智夫同游南城园林晴昼蔚如烟林外支流尽水田落日趂墟人巳散鹭鸶飞上渡头舩雨中与客饮门外平桥一水分数声渔唱隔溪闻暖风落絮飘香雪小雨沾花湿梦云酿具未甘名长物诗坛聊欲张吾军相逢莫惜通宵饮明日闲身不属君杨祕监邦基邦基字德茂大定中进士仕至祕书监礼部尚书文笔字画有前辈风调丗独以其画比李伯时云墨梅粉蝶如知合断魂啼粧先自怨黄昏花光笔底春风老寂寞岭南烟雨痕吕陈州子羽子羽字唐卿大兴人大定末进士仕至陈州防御使元光末爲酷吏所诬以乏军兴系狱比赦至唐卿自缢死朝臣有辨其冤者诏复官希颜爲制辞云毁誉之来在仁贤而不免是非之论至乆逺而乃公人谓唐卿于此语爲无媿屏山故人外传吕氏自国朝以来父子昆弟凡中弟者六人以六桂名其堂贞干字周卿尤自刻苦酷嗜文书着碣石志数十万言皆近代以来事迹幽隐谲怪诙谐嘲评无所不有在史馆论正统独异衆人谓国家止当承辽大忤章庙㫖谪西京运幕量移北京致仕自号虎谷道人晚年感末疾又号吕跛子自作传以见志闲闲公亦以爲笃志君子也弟士安字晋卿卿云字祥卿子鑑字德昭皆名士唐卿其从子云广平道中风色着黧靣霜华侵老须昬埃埋故驿积雪缟脩途冻䄂新诗句寒林古画圗夜寒孤月上天地一冰壷宿章义广胜寺小邑本无事我来劳简书路长频问马人静厌烹鱼钟冷僧叅外灯残客梦余此心谁领㑹松月夜䆫虚至日歳晏多风雪官闲深屋庐小诗穷则变美酒数斯䟽未草归田赋空翻引睡书䆫明添眼力巳觉日光舒李白醉归图春风醉䄂玉山頽落魄长安酒肆廻忙煞中官㝷不得沉香亭北牡丹开赵塩部文昌文昌字公权平阳人明昌二年进士仕至辽东路塩使博学好持论周常山甚爱之子观字维道从事史院资谨厚不忤于物闲闲许其字画进进不巳可到古人云军中寄亲旧军中从事鬓丝垂把钓江湖与愿违红叶関河爲客久黄花时节寄书归霜天不尽孤云逺秋意无聊一鴈飞郷社故人应念我岂知南望更依依韩内翰玉玉字温甫其先相人五丗祖継宁仕石晋爲行军司马从出帝北迁居析津曽孙知白仕辽爲中书令孚爲中书门下平章事赐田盘山遂爲渔阳人曽祖钖字难老仕国朝以济南尹致仕温甫明昌五年经义词赋两科进士入翰林爲应奉应制一日百篇文不加点又作元勲传称旨道陵叹曰勲臣何幸得此家作传耶泰和中建言开通州潞水漕渠舩运至都陞两阶授同知陜西东路转运使事大安三年都城受围夏人连䧟邠泾陜西安抚司檄温甫以凤翔緫管判官爲都统府募军旬月得万人借秦州场买马官香及凤翔冒买马七百寳鸡埋没官铁他州郡弓弩数千以给军出屯华亭与夏人战败之获牛马千余时夏兵五万方围平凉又战于北原夏人疑大军至是夜解去当路者忌其功驿奏温甫与夏㓂有谋朝廷疑之使使者授温甫河平军节度副使且觇其军先是华州李公直以都城隔絶谋举兵入援而温甫恃其军爲可用亦欲爲勤王之举乃传檄州郡云事推其本祸有所基始自贼臣贪容姦赂継縁二帅贪锢威权旣止夏台之师旋致㑹河之败又云齐魏以髙垒爲能坚蒲绛以穿空爲得计褁粮坐费尽膏血于生民弃甲复来竭资储于国计要权力而望形势连歳月而守妻孥又云命令不至京师奈何眄眄四集之师悬悬半歳之上人谁无死有臣子之当然事至于今忍君亲之弗顾勿谓百年身后虚名一听史臣只如今日目前何颜以居人丗公直一军行有日矣将佐违约国朝人有不从者辄以军法从事京兆统军便谓公直据华州反遣都綂杨珪袭取之皆置极刑公直曾爲书约温甫温甫不预知其书乃爲安抚所得及使者觇温甫军且疑预公直之谋即实其罪温甫赴官道出华州𬒳囚死于郡学临终书二诗壁闲士论冤之温甫先赋怪松云昂藏殊未展伛偻旋自缩惜尔云外姿耐此胯下辱又云木髙衆必摧地厚敢不跼河中皆泛泛涧底自郁郁未几𬒳祸人以爲䜟云子不疑字居之小字锦郎以父死非罪誓不禄仕丙申之夏过予冠氏出其父临命时手书云此去冥路吾心皎黙刚直之气必不下沉儿可无虑丗乱时艰努力自护幽明虽异宁不见尓予爲之恻然临终二诗客自朝那戍东过古郑原衰年㑹凶运竒祸发流言白骨将爲土青蝇且在樊仰唿天外恨沉思地中冤母丧半途鬼儿孤千里魂此心终不灭有路诉天阍天下无双士军中有一韩才名两相累丗道一何艰旅次穷冬暮囚孤永夜寒身亡家亦破巢覆卵宁完矍铄鞍仍在惊唿铗屡弹丈夫忠义耳无惜感歌还王都运扩扩字充之永平人明昌五年进士累迁同知德州防御使事山东饥诏驰驿赴官且以振贷事付之时棣州饥尤甚而不在发粟之数充之擅开仓救之朝廷不之罪也泰和七年夏旱充之以监察御史受诏审冤因爲同列言往时审冤一切以末减爲事至杀人者之罪亦贳出之地下之冤当谁理之乎使还言剏设三司不便大略言三司之设特以刻剥爲事大定间一曹望之爲戸部天下仓廪府库皆实百姓无愁怨之声存乎其人不在改官称也今三司官皆戸部旧贠掾属亦户曹旧吏岂有愚于户部而智于三司者乞复戸部之旧无骇民听可也崇庆初迁河东北路按察签事上书言时病四一将不知兵二兵不可用三事不素定四用人违其长贞祐二年太原受兵充之之功爲多最后权陜西西路转运使行六部尚书前政太原乔丗权子实燕人赵伯成子文号爲称职充之表表自见虽处细务亦有法掾属奔走从事无敢后者评者爲子实寛缓欲爲不忍欺子文愼宻欲爲不能欺皆未必能然独王公之不敢欺爲有徴云年六十三致仕卒子元庆字善甫归德行六部郎中次子元亨题神霄宫清心轩纷纷百虑自心生方寸清来百虑平未了此心私自笑更忧时丗欲澄清赵吏部伯成伯成字子文宛平人明昌五年经义词赋两科进士博通书传有贞积之力性沉厚言必中理从在太学日人以赵骨鲠目之累迁侍御史拜中丞陜西西路转运使静难军节度使哀宗即位召爲吏部尚书坐爲飞语所中罢官卒于崧山中潞人宋文之说其临终甚明了也蜡梅涷蕾含香蜡点匀古来幽谷有佳人诗家只怨和羹晚不道红梅别是春冷艳踈香寂寞濵欲持何物向时人东风自是清狂手办作竹篱茅舎春元弟以所业见投赋诗爲赠耆旧隔存殁爲君重叹嗟人门得嵇绍文赋见张华夙有凌云笔方乗犯斗槎忘年即吾友未可论通家梁録事仲新仲新字良辅朝城人明昌五年进士初试仙掌承露诗主司以爲擅场用是知名卒于许州録事冮天暮雪图南雪不到地霏霏满竹楼沙河灯市里春在木绵裘卢待制元元字子达玉田人父启臣字云叔弟进士仕宦亦达自号浭水先生和赵元发刘师鲁葛藤韵云乳兔生长角鏖汤结厚冰木终成假佛髪不碍真僧莫认指爲月须明火是灯拈花微笑处只记老胡曽子达幼而敏惠年未二十试于长安爲䇿论魁擢弟后又中䇿魁明昌𥘉章庙设宏词科命公卿举所知子达与郭黻周询张复亨就试凡七日并中选遂入翰苑累迁至待制二兄长庸弟曽名进士又俱擢髙弟时人以燕山窦氏比之屏山故人外传云尔子安字希谢翔字仲升仲升正大末登科闲咏天近苍龙阙居连白马堂松声得隣舎山色出宫墻巷陋轮蹄少庭闲日月长九衢红雾里亦有白云郷太常卿石抹丗勣丗勣字晋卿承安中进士终于礼部尚书子嵩字企隆应奉翰林文字父子皆死蔡州之难纸鸢鸱鸢鵰鹗谁雌雄假手成形本自同果物戯人人戯物爲风乗我我乗风扶揺谩拟层霄上髙下都归半纸中儿辈呶呶方伫目岂知天外有冥鸿苑滑州中中字极之大兴人承安中进士累官京西路司农少卿滑州刺史好贤乐善有前辈风流贞祐中髙琪当国专以威刑肃物士大夫𬒳捃摭者笞辱与徒隷等医家以酒下地龙散投以蜡丸则受杖者失痛觉此方大行于时极之有戏云嚼蜡谁知味最长一杯卯酒地龙香年来纸价长安贵不重新诗重药方时人传以爲笑极之嗜读书一以资于诗诗亦往往可传壬辰卒于京师年五十七赠韶山退堂聦和尚郎当舞䄂少年埸线索机関似郭郎今日棚前闲䄂手却从鼔笛看人忙赵礼部思文思文字庭玉永平人明昌五年进士贞祐中䧟没都城间関南渡遂爲朝廷所知历州刺史汝州防御使金安集庆两军节度使召拜礼部尚书壬辰卒官爲人诚实乐易自少日有君子长者之目南狩以后赵吏部子文杨礼部之美赵礼部周臣陈司諌正叔与庭玉皆完人终始无玷缺者也弟庭珪同牓登科三子敬叔介叔方叔今居郷里试院中呈同官崔伯善李顺之睡起松隂鸟雀譁忽惊霜菓堕帘牙简书迫促全踈酒眼力眵昬只费茶不学道人飡栢叶却随举子踏槐花提衡文字非吾事崔李风流有故家侯相浪溪歳寒堂静中台榭隔红尘水色山光日日新不用㳂溪种松竹主人元是歳寒人捕蝗感草虫有作虽是形模不苦争汝能伤稼我能鸣谁知竟有长平祸玉石填来共一坑草虫悲咽不能言乱逐螟蝗瘗古原水底痴龙正贪睡瓮中蝎虎更㘅冤嵩山承天谷又云逍遥谷烟霞直上逍遥谷路转山腰咫尺迷巳觉洞天分圣境更疑石磴是仙梯霜添红叶黄花好天与金壸玉柱齐醉倚西风正南望暮云烟草一时低吊同年杨礼部之美海内文章选人中道德师争敎衰病足不到鳯凰池李坊州芳芳字执刚大兴人承安二年进士历干坊两州刺史同知都转运使事爲人敬贤下士欵曲周至闻人一善极口称道士论以此归之又精于吏事累以廉能进秩正大末致仕殁于洛阳之难留别禄食媿踰量智困念归愚符竹恒爲累幸及引年𥘉驱马国西门𥘉服返田庐金闺富才彦絶足駃髙衢眷我谢朝蹟冠盖宠归途归途岂不荣頋瞻亦踟蹰煌煌丹山鳯覧德萃淸都行人得捿止老鹤靑天孤石楼俯淸伊旁有野人居傥逢经过便山水足相娱刘鄠县昂昂字次霄济南人承安五年进士调鄠县令刘光甫曽爲同官称次霄髙材博学诗时有佳句云零口早行马上兀残梦沉沉天向晨行云如妬月古道不逢人野旷耕声逺山髙露气新哦诗无好语聊耳一吟呻读国志二首虎视鲸吞卒未休一时人物尽风流妇翁正得黄承彦儿子当如孙仲谋乳臭䝉孙真寄坐齿寒邻国莫分忧阿瞒狐媚无多罪谁作桓文得到头泣汉遗黎血未干繁昌新筑受终坛天球寳鼎私臧获坎井拗堂局凤鸾地易主賔穷赤壁势成螳雀事乌丸陈言衮衮令人厌枉就输棊覆旧槃锦峰王仲元仲元字淸卿平隂人承安中进士以能书名天下历京兆转运司幕官子公荗今在云中雪中同周臣内翰赋二首天上端花散不收温温叶气浃皇州横溪月澹梅宜腊平野风闲麦有秋淸兴雅髙东武㑹孤吟谁似覇陵㳺西山玉立三千丈好句都输赵倚楼雪𥘉稀时拂拂稍宻自纷纷老树晓迷月痩峯寒怗云色从空际得声向静中闻客枕淸无梦哦诗彻夜分赠青柯平隠者太华神明观青柯小有天大哉霄壤内无此弟昆贤齐物三千行栖云二百年𥘉平𥘉起后又得两臞仙卢宜阳洵洵字仁甫髙平人李承旨致美见所作上梁文勉使就举六十一歳吕造牓登科历河南府敎授河阳丞宜阳令致仕后居伊阳年八十三卒仁甫有诗学以巩原及赤壁圗诗着名招饮云南园仙杏猩红破北渚官醪玉汗醇巳约尊前成二老全胜月下作三人白沟白沙清浅不容舟辽宋封疆限此沟到了山河无定主碧波依旧只东流刀泾州白白字晋卿信都人吕造牓乙科历泾州幕官入𥙷省掾卒作诗极致力乐府尤有风调今散失不复见矣渭水渭水秋天白骊山晚照红行人迷古道老马识新丰霜雪满归鬓干坤犹转蓬愁来成独酌醉䄂障西风物质物质方圎定营营止自疲鹤凫伤断续鹏鷃失髙卑巧宦多成拙徐行未必遟可怜筝上鴈来往听人移送花纵撗诗酒少年曽老矣追懽谢不能种出好花无用处东邻乞与坐禅僧刘户部光谦光谦字达卿沈州人父泽字润之爲部掾断狱有隂德刘之昂与之酬唱其诗有云侯门旧说炎如火陋巷今犹冷似冰半夜柸槃长䄂舞白头书册短檠灯用是人不敢以府史待之达卿泰和三年进士资干局处事详雅爲朝廷所知累官司农少卿病疮许州宣宗敕国医诊视之卒年五十六好问爲举子时识于登封相得甚欢尊酒间谈笑有味使人不能忘也寄陈正叔雷希颜东南形胜古徐州人物休评弟几流落落陈雷天下士故应连榻卧黄楼毛提举端卿端卿字飞卿彭城人父矩桓州军事判官殁王事飞卿二十歳始知读书㳺学齐鲁间备极艰苦饥冻疾病不以废业凡十年以经义魁东平泰和三年擢弟累迁提举㩁货司户部贠外郎性刚明疾恶过甚坐与监察御史相可否爲所中伤降郑州司候改孟津丞将复用矣㑹卒子思遹今居东平题崞县郝子玉此君轩桂林名姓一枝新万竹靑靑德有邻渭上风烟分别派山阳诗酒属闲人心期巳到冰雪窟眼界不知花栁尘萱背从今看煇映嫩香新粉四时春康司农钖钖字伯禄宁晋人其祖甞与兄弟分财他田宅无所问止取南中生口十余人纵爲民而巳以故家独贫父弈爲里胥性纯笃县令者倚之以纳贿及令爲御史所劾弈自念言直则令𬒳罪终丗不齿渠官长而我以事证之何以立于丗乃自缢而死令竟以无迹可㝷获免伯禄旣养于外祖田氏田氏见伯禄骨骼异他儿谓当有望使之应童子举饮食卧起躬自调护俻极劳苦得解赴都一日日暮行茭苇中惧爲同行所遗至背负伯禄而行及长师栢郷王翰周辅束脩不能俻周辅与诸公共赒给之黄裳牓擢弟历栎阳簿警廵判官辟彭原令𥙷省掾考满迁开封府判官拜监察御史言宰相侯挚师安石非相材提点近侍局宗室安之声势熖熖请託公行不可使久在禁近朝议伟之选授右司都事京南路司农丞破上蔡诸县羣不逞把持之党以河中治中充行六部郎中从军城䧟投水死伯禄孝于母友于其弟有恩义于朋友从政则死心以奉公爲民古所谓公家之利知无不爲者唯伯禄爲然同年生如雷希颜兾京父宋飞卿之等名士数十人丗以比唐日龙虎牓至论气质尚以伯禄爲称首云按部南阳有赠鲁山佳政霑隣邑白水欢謡见路人县务淸谈君自了农郊夙驾我何勤星河直上冰轮转桃李前头玉树春海寓疲民望他日草堂那得遽移文张户部德直德直字伯直平阳人叔祖邦彦字彦才张楫牓登科以当川令致仕有松堂集行于丗甞有诗云青山澹澹水溶溶尽出苍祗点化工无限烧痕浑緑染可怜乔木待春风父迪禄字仲英明昌𥘉进士历歧山上党二县令卒于省掾伯直贞祐三年进士释褐新平簿辟蓝田令秩满父老诣行台留再任去之日爲立生祠移沔池通许召𥙷省掾选授右警廵使终于同知武胜军节度使事子城今居永宁叔能见过度岭千峯阔㳂溪一径微山寒花发晚村逈客来稀强饮酬佳节悲歌送夕晖平生爱欢聚衰病与心违冯辰辰字驾之临潼人贞祐三年进士辟泾阳令九歳知作诗雨后东风花外锦鸠啼唤起西山雨一犁緑满𬞞畦人不到桔橰闲立夕阳低王丗昌丗昌字庆长宁州人贞祐三年同进士出身以信都丞致仕过华州拔地三峰冷翠微落嵓飞瀑喷珠玑吟鞭落托骑驴过战刃韬蔵牧马归十丈玉莲秋不谢半楞掌月昼还飞地灵人杰无遗逸未分蟠螭老布衣方城东寺海棠苦苣如针草有芒桃花轻薄絮颠狂少陵例有诗沾丐只枉无言到海棠李宜阳过庭过庭字庭训武亭人贞祐二年进士历宜阳永宁荥阳三县令所去见思入爲右曹掾断狱寛平当妖贼李亨首坐所诖误数百人皆从轻法正大中擢右三部司正终于昌武军节度副使少日从太原王正之学故诗文皆有可观人𥘉与交者多不能合乆之知其爲淳质长厚人也壬寅四月暴卒于东平子蕚字华甫读公孙弘传古来好客数平津我道真龙未必真一箇仲舒容不得不知开合爲何人田钖钖字永钖宛平人兴定五年进士调新蔡主簿闲居南阳骥立山下资豪爽自少日有声埸屋闲作诗甚多吊苏坟一篇有英灵还却眉山秀依旧东风草木天之句丗閧传之牧牛图干戈扰扰徧中州挽粟车行似水流何日承平如画里短蓑长笛一川秋故县别业九折驱车梦易惊一㕓老计喜𥘉成园𬞞不借将军地宅劵何劳宰相名山入平檐供逺翠水环钓石得深淸漫郎聱叟琦玗子谁悟他生与此生张介介字介夫彭城人正大元年经义弟一人历巩糓熟二县令㓜有赋声爲人有緼借甞赠诗人杨叔能末章云我贫自救如沃焦君来过我亦何聊爲君欲冩贫士叹才思殊减荒村謡杨𥘉以荒村謡得名故云读天宝遗事不但昨非今亦非上皇骑马泪沾衣曲江死后无忠諌却忆词人秋鴈飞庞汉汉字茂弘平晋人正大末年进士沉毅有志节待次内郷北山兵乱遇害终南谿冷云低压万长杨十顷秋隂鎻北堂门外兵尘涨秦楚水边烟景似湖湘荷翻山雨僧䆫晩竹泛溪风客枕凉早晚𥘉平遂真隠遶陂闲牧石头羊宋景萧景萧字望之济川族孙正大六年进士辟令秦安未赴遭乱望之于刘景玄爲外兄故其诗颇获沾丐甞有荒山销尽古今魂之句诗家称焉河隂望河朔感寓一首南来边报日骎骎思禹亭髙泪满襟野烧爲谁留白草荒城空自隔踈林鴈声不断天连水山色无情古又今离合兴亡只如此往年争识少陵心春雪用上官明之韵啑啑春䖝閙扑䆫地炉茶鼎蚓声长诗中有味淸于酒只欠冰梢数点香李警院天翼天翼字辅之固安人贞祐二年进士历荥阳长社开封三县令所在有治声迁右警廵使汴梁旣下侨寓聊城落薄失次无以爲资辟济南漕司从事方凿圎枘了不与丗合衆口媒蘖竟罹非命辅之材具甚美且有志于学与人交欵曲周宻乆而愈厚死之日天下识与不识皆爲流涕予谓天道悠逺良不可知而天理之在人心者亦自不泯也还家三首幽花杂草满城头华屋唯残土一丘郷社旧人何处在语音强半是陈州牡丹树下影堂前几醉春风谷雨天二十六年浑一梦堂空树老我华顚殊音异服不相亲独倚荒城泪满巾秪有靑山淡相对似怜我是此郷人张叅议澄澄字之纯别字仲经本出辽东乌惹族国𥘉迁之隆安神黄县府君移官洛水因家焉之纯早孤能自树立避地洛西率资无旬日计而泰然以闭戸读书爲业甞从辛敬之赵宜之讲学故诗文皆有律度兵后居东平诗名借甚如云齐客计穷思蹈海𣏌人痴絶谩忧天坏壁粘蜗艰国歩荒池漂蚁失军容此类甚多积雨积雨生顽痺新晴意自怡幽花依小径野蔓媚踈篱发少从梳懒年衰与杖宜腐儒惭用拙粝食复何辤和林秋日感懐寄张丈御史塞草枯黄秋未残北风裘褐日生寒田园政忆遂𥘉赋冰雪莫吟行路难囊颕露锥徒自苦蒯缑有劒秪空弹南䆫明煖无尘到惭愧髙人老鹖冠别家六见月牙新万里风霜老病身块坐氊庐心悄悄逺懐茅屋梦频频瓜田无取终成谤市虎相传乆是真郷国归程应歳暮火炉煨栗话情亲辊马图飞堑乗城力亦优不应伏枥便垂头而今丗上无良乐兀兀黄尘辊得休刘神童微微字伯祥益都人七歳能文道陵召入宫赋鳯凰来仪二首称旨赐经童出身系籍太学后登贞祐二年弟春柳应制得城字翠细圎匀緑线轻着行排立弄新晴更看三月春风里散作飞花满鳯城郭宣道宣道字德明邢州人系出衣冠家人物楚楚而有老成之风贞祐中客南阳名士定兴张履坦之罢邓州观察闲居此县之石桥见德明爱之招致门下饮食敎督委曲周备遂有声埸屋闲正大末没兵中送同舎张耀卿𥙷掾中台摩云头角看昴藏意外升沉岂易量取士皆知有科举进身𥘉不在文章関心鴈塔功名晚试手乌台歳月忙此去一官先有路独怜灯火夜䆫凉张仲宣仲宣字利夫相州人举进士有声子柔字子友今在林虑下弟主司头脑旧冬烘更着书郎骨相穷晓赋得官何足道直须遮马困吴融戏题石鹿蜂猴画卷横槊将军马足尘判花学士笔头春功名果属丹青手造物如何戏得人胡汲汲字直卿衞州人少有赋声与新郑傅伯祥吕鹏举相友善儿寝陋而滑稽无穷时命不偶竟穷悴而死休笑叅军靴不韈休嗟门客食无鱼燕鸿来去端谁使鹏鷃消揺本自如潦倒渊明三径菊荒唐惠子五车书古人淡里求真味身外纷华不羡渠王脩龄脩龄字绍先同州人诗有得意好花开早落唤愁芳草烧还生之句闲闲爱而戏之目爲痴仙人黄叶行送祖唐臣归柘县送君黄叶山黄叶纷不扫上有萧萧之风树下有漫漫之衰草山中黄叶行复青髀肉一消人自老酒尽意不尽执手临古道古道连延走锦襄锦襄日暮浮云翔一灯孤馆相思处寒鴈一声秋夜长中州辛集卷终中州集翰苑英华中州集卷九中州壬集第九白先生贲王内翰枢晦轩先生赵晦浚水王先生丗赏南湖靖先生天民东皐桑先生之维歩元举冯文叔张庭玉宗道鲜于溥史士举王敏夫王利賔孙益郝先生天挺孙邦杰张瓛徐好问吕六鹏髙永曹用之赵达夫邢安国张温马舜卿刘曹王䂊杜丞相充虞令公仲文张丞相孝纯张左相汝霖刘右相长言右相文献公耶律履张平章万公董右丞师中孙太师铎梁叅政贾左丞益谦丞相寿国髙公汝励胥莘公鼎张左丞行中杨戸部慥郑内翰子聃孟内翰宗献赵内翰摅赵文学承元张太保行简张内翰楫阎治中长言李治中着拟栩先生王中立王先生予可照了居士王彧无事道人董文甫薛継先白先生贲贲汴人自号决寿老自上丗以来至其孙渊俱以经学显客有求观予孝经传者感而赋诗古人文莹理后人但工文文工理愈暗纸扎何纷纷君看六艺学天葩吐竒芬诗书分躰制礼乐造干坤千岐更万辙要以一理存如何臻至理当从践履论茇渉经险阻鑚研閲寒温孝第作选锋道德严中军仰观及俯察万象入见闻不劳施斧凿笔下生烟云髙以君唐虞下以觉斯民君如不我鄙时来对炉熏王内翰枢枢字子愼良郷人辽日登科仕国朝直史馆三河道中十载归来对故山山光依旧白云闲不须更读元通偈始信人间是梦闲睡轩先生赵晦晦字光道管城人宋末代州法曹秀容主簿汴京破后不复仕自号睡轩居士子洵子都大定二十年进士真定路緫管判官孙纲三赴廷试以䕃𥙷官终于永寿令曽孙居礼之让今在燕中暮春压枝梅子半靑黄叶底残红雨褪香翠钿舞风榆落荚緑鍼浮水稻抽秧酒浓犹觉春酲困睡美方便午梦长苦被啼鸎诉花老挥毫聊作送春忙浚水王先生丗赏丗赏字彦功汴人与尹无忌王逸賔赵文孺相周旋明昌中保举才能德行赐出身释褐巩州敎授终于鹿邑簿有浚水老人集传于丗立春后十日登楼今日登楼眼风烟倍觉新溪梅初破蕚屋雪半融银鴈外天逾碧鸥边水自春儿曹应见笑吟望独伤神春雪只谓春天暖宁知雪霰飞龙蛇且深蛰花柳不胜威糁糁凌风细纷纷带雨稀谁当问穹昊生杀果何机探梅候得南枝破玉腮心颜今日爲君开细看苔迳无行迹先赏应输我独来称善斋宫途驰逐只堪羞何意须封万户侯平日少游真可念絶胜辛苦驻壷头南湖靖先生天民天民字达卿滏阳人其父国初官原武因而家焉少日甞两魁郷试自望者不碌碌所与交如庞才卿杨茂才刘之昂王逸賔皆一时名士晚年买田南湖葺亭圃植竹树以诗酒爲事自号南湖老人年七十九卒子文炜德昭从孙颙子昂西子放瓢图髻鬟萧飒苎罗秋千古香溪水自流吴越兵争竟何得风流输与五湖舟东皐桑先生之维之维字之才恩州人蔡丞相伯坚之子婿也以乐府着称有东皐集传于丗白髪白发近年见十中三两茎半因愁儧出多爲病添成梳里有时落镊余还又生老知无可避何处是功名歩元举元举関中人下弟过榆次栖遟零落未归人巳坐无成更坐贫意气散论题柱客晨昏多负倚门亲囊空渐觉钱余贯衣敝翻饶虱满身遥望秦関独惆怅一天风雨落花春冯文叔文叔辽东人客舎秃襟䌷褐破书囊十五年来客异郷生事穽中揺虎尾穷途天上转羊肠三朝不遇冯唐老半夜悲歌寗戚狂独倚牛车望辽海西风尘土鬓苍苍张庭玉庭玉字子荣易县人能日赋百篇有集行于丗即事乌鸢绕树山棃熟胡蝶穿花木槿开赤脚城中借书去苍头原上负薪来宗道道字云叟山隂人以足疾不仕有诗云家藏千卷冨身得一生闲茅屋经年补柴门尽日関其自处可见宝嵓僧舎寂寂钟鱼栢满轩午风轻飏煑茶烟西堂竟日无人到只许山人借榻眠鲜于溥溥字彦仁宋文臣子骏之后髙祖淳淳之子孝标标之子寿吉寿吉之子坦皆擢进士弟而仕亦达彦仁坦之子以门资仕终于栎阳令济源盘谷天壤佳处坦父子居其间饮酒赋诗翛然尘垢之外至今人以髙士目之弟彦鲁子忠厚今居郷里鲁村道中小桥沙路巳堪图更着衰翁跨蹇驴暮霭似催寒日短秋容仍带逺林踈鵰盘平野黄榆落兔走横冈白草枯渐喜闲身逺朝市一年强半在村墟春日倣旧诗体年老逢春莫等闲逢春能得几回看挿花尽要花枝满把酒休辝酒琖干好向酒边留舞袖不妨花外驻吟鞍闻身徤在须行乐燕语鸎啼春又残早发灯前梦断家千里马上诗成月一痕晨粥未烹官路逺隔林烟火是渔村史士举士举字仲升荥泽人汉功臣弘肇之后髙祖所赐铁劵故在其大父官济源乐其山水因家焉父神山令激石琚牓进士仲升以䕃补官历铜鞮三川两县令初任京兆録事以歳旱擅开仓赈贫身往太一湫祷雨㝷获嘉澍用是得名爲人雅重知义理褒衣缓带消揺山水闲宛然一老书生也贞祐之乱避于太行保聚失守老㓜皆出降仲升义不受辱投絶㵎而死年七十九孙庭玉宇德秀今居山阳超化石根寒熘迸珠玑㝷丈惊看雪浪飞我是玉川烟水客蹔来盘礴亦忘归晋祠小桥流水竹萧森竹里人家一径深只欠东风小篱落梅华踈淡月笼隂王敏夫敏夫五台人作诗工于赋物甚爲赵宜之所称鴈门前辈中有许蜕子迁以武皇庙诗着名又酒渇后四句云眼底恨无云梦泽胷中疑有沃焦山南䆫花影三竿日指点银瓶照病颜有集传河东往往称此倪民望字具瞻屏山所谓倪侯头如笔其锋不可当者有种松诗云种松莫种柳种柳莫种松坚脆非所计雅俗宁与同可是种松无隙地却敎憔悴柳隂中张韶九成寄朔州苟辅臣云陈雷胶漆轻余子楚汉风云属少年李忠直卿赋雪云不将柳絮春风比好作梨花月夜看至于苏吉莘老李鹏翼冲霄与具瞻之子仲仪诗文多可传丧乱之后惜不能记忆之矣同东嵓元先生论诗林逋仙去几来年惊见梅花弟二篇千歳氷霜松骨瘦九秋风露鹤声圎腾辉定出连城上得趣知从太古前邂逅茅斋话终夕只疑人丗改桑田李氏友云楼雾幕烟迷十二栏壷觞招我一跻攀黄帘卷起湘川竹分得西州数点山王利賔利賔字茂实襄城人朴直纯素作诗有古意似其爲人然亦未甞以示人也家与衞昌叔隣居而不相往来计平生所交唯不肖而巳予一日过襄城知茂实病就卧内候之乃见壁闲所黏五言古诗十数首窜改重叠往往可传然后知茂实所以交予者特以诗故耳渠旣不言予亦无从知之惜登时不誊冩今忘之矣题扇头轻纱画竹雀柄短不盈握暑气正凭陵清风一何邈孙益益字德𥙿秀容人甞从先大夫学诗送张安中还云中相送还相送临分手重分骅骝欣得路鸿鴈惜离羣木落黄华露城伭紫塞云中秋月正好千里谩思君郝先生天挺天挺字晋卿陵川人家丗儒素伯父子飏有诗名号东轩老人先生少日有赋声早衰多疾厌于名场遂不复就举贞祐之兵避于河南往来其衞闲爲人有崖岸耿耿自信宁落薄而死终不一傍冨儿之门年五十七卒于舞阳临终浩歌自得不以死生爲意其平生自处爲可见矣好问十四五先人令陵川时从先生学举业先生教之曰今人赋学以速售爲功六经百氏分磔缀缉外或篇题句读之不知幸而得之不免爲庸人况一败涂地者乎又曰读书不爲艺文选官不爲利养唯通人能之又曰今丗仕官多用贪墨败官皆苦于饥冻不能自坚者耳男子生丗不耐饥寒则虽小事不能成子试以吾言求之先生工于诗时命好问属和或言令之子欲就科举诗非所急将无徒费日力耶先生曰君自不知所以敎之作诗正欲渠不爲举子耳子思温字和之孙经字伯常今居顺天送门生赴省闱靑出于蓝靑愈靑小年埸屋便驰声未饶徐淑早求举却笑陆机遟得名嗟我再衰空眊矂喜君初筮巳峥嵘此行占取鳌头稳平地烟霄属后生孙邦杰邦杰字伯英雄州容城人曽祖坚国初有功官至陇州刺史伯英少日住太学有时名所与游皆名士兴定初知丗将乱弃家爲黄冠师烧笋煨茁旧闻山谷语劝耕还忆大苏诗传将火候无多诀留得天真又一竒未放锦䙀开束縳巳看玉版证荼毗白麻初拜惊烧尾见此应惭冨贵痴张瓛瓛字君玉大名朝城人嗜作诗年巳老而刻苦殊未减爲人谨愿有礼见称诸公闲卒年六十八子镛镇今居郷里送侯道士十年走南北黄尘污人衣翩翩夜啼乌一枝无可依问君何所如凫舄东南飞恨我不得往失脚穽与机从君知不能一笑人闲非何水无蒲鱼何山无蕨薇终当拂衣去往叩云山扉徐好问好问字𥙿之永宁人龙门䟽凿而来道路通行人万古翠微中南山山寺题诗满一字何曽到禹功吕大鹏大鹏字鹏举宻县人自言宋名相申公之裔宣宗频歳南伐鹏举作诗欲以撼主兵者云缝掖无由挂铁衣劒花生澁马空肥灯前草就平南䇿一夜江神泣涕归其以气岸自许皆此类也夏日旋移石枕拂藤床细洒槐隂趂晩凉大地嗷嗷困炉鼎老天不肯下残阳髙永永字信卿出于盘阳大族父元字善长敎信卿作举子读书略通即弃之去爲人不顾细谨有幽并豪侠之风賔客入门则尽家所有者爲具不爲明日计人以此爱之贞祐初避兵太原与李长源居于广平寺有盗穴墻而入长源性恇怯闻骚窣声噤不敢语盗尽挈信卿所有而去长源徐曰緑林之子至矣于是信卿生理大狼狈南渡居嵩州出入屏山之门其学遂进𥘉名䕫字舜卿又名揆屏山改焉真定王之竒士衡攻杂学屏山目爲怪魁王从之内翰爲赋善哭诗奉圣马饵升公敢爲大言着书十万言号北新子大略以谈兵爲主且曰古人兵法非不尽但未有北新子五十里火雨耳信卿皆与之游故其诗豪宕谲怪不爲法度所窘有冰柱雪车风调观咀龙篇及大雨后见寄可槩见矣正大壬辰病没于京师年四十六跋贾天升所藏叚志宁山水苍壁云气涌长松风雨寒湍流擘山出玉虹饮溪湾胷中无云梦笔底无江山想见破墨初布袖蛟龙蟠壮观骇心魄万象本自闲寒斋静相对逺意空追攀曹用之用之归德人㓜有赋声屡中甲乙诗亦有功甞戏作鬼仙语云浏浏竹闲雨荧荧牎下灯相逢不相顾含泪过巴陵诗有本事中山杨正卿能道所以然真人作鬼语也忆旧花鸟廵檐唤晓晴唤来和气满春城春风二十年前客煑酒靑梅也后生赵达夫达夫太原人性嗜读书而不事科举南渡后居缑氏山中安贫守分故终丗穷悴壬辰之兵遇害红梅西湖句好巳成尘蜡点都能几许春乞与琼儿薄梳洗才情留待月中人柳杨柳搀春不耐秋十分憔悴尽风流水边沙际风烟冷收拾残阳合暮愁邢安国安国字仲祥沁州武郷人少日有赋声四十歳后即不应科举以诗酒自娱避乱客泌阳十余年后北归俻极艰苦其见于诗者如此往时李长源传仲祥柳花一诗渠甚爱之今以丹崖集校之与传者不同当是长源曽与商略之耶杨花细点轻团转复飘隋家堤岸覇陵桥非绵非絮寒无用如雪如霜暖不消狂惹客衣知有恨巧㝷禅榻故相撩陂塘回首浮萍满依旧春风摆翠条过唐州西李口白沙翠竹溪上村渔家卖鱼唤行人西风吹皱一溪水水光日影金鳞鳞张温温字元佐上党人祖仲容字才翁宋末登科仕至屯田贠外郎以好士名天下致仕后有诗云病身衰退谢明朝北洞闲眠昼寂寥十亩晚禾烟冉冉一林脩竹雨潇潇黒花遮眼秋不落白雪扑头春未消丗事悠悠吾老矣一壷浊酒且逍遥至今爲郷里所传元佐泰和六年李演牓乙科登弟诗乐府俱有名于时感怀一首弥月不出门出门沙涨东风昏老树摆撼轰雷奔鬼物叫啸山前村侨居客子惊心魂归来遶屋㝷兰荪兰荪落索灵苗髠主人醉倒老瓦盆衣䄂半带淋漓痕芸芸萧艾同归根天生天杀何怨恩糟床与翁共淸浑絶胜𬒳发叫帝阍马舜卿舜卿名肩龙以字行宛平人先丗辽大族有知兴中府者故又号兴中马氏祖大中国初登科节度全锦两州父成谊字冝之张楫牓登科京兆路统军司判官舜卿在太学有赋声宣宗初人有告宗室从坦杀人从坦字履道一时贤将帅处猜嫌之地人以爲必死而不敢言其冤舜卿以太学生上书大略谓从坦有将帅材方今人物无有出其右者臣一介书生无用于丗愿代从坦死留爲天子将兵书奏诏问汝与从坦交分厚耶舜卿对臣知有从坦而从坦未甞识臣从坦冤人不敢言臣以死保之宣宗感悟赦从坦授舜卿东平録事委行台试验宰相侯莘公与之语不契留数月罢归将渡河与排岸官纷竞筐中搜得军马粮料名数及利害事目疑其姦人之侦伺者系归德狱根勘适从坦至立命出之正大四年冬薄游凤翔德顺州将爱申以书招舜卿舜卿欲往凤翔緫管以敌兵势甚张吾城可恃德顺不可守劝勿往舜卿曰爱申平生未甞识我一见爲知巳我知德顺不可守我往必死然以知巳故不得不死也乃举行橐付族父明之爲死别冐险而去旣至不数日受围城中义兵七八千而巳州将假舜卿凤翔緫管判官守御一以委之凡受攻百日食尽乃䧟军中募生致之不知所终时年五十三诏赠某官配食褒忠庙舜卿年少时过襄垣题诗酒家壁辤气纵横时辈少有及者如云玉鞭再过长安道人靣依前似花好殷勤劝我梨花春要看尊前玉山倒他语类此㑹州道中山腰薄雪眩朝未放阳和入烧痕一片长安丗情月梨花院落几黄昏诸相刘曹王豫豫字彦由阜城人仕宋知济南府事汴京下立张邦昌爲大楚皇帝宋灭楚更立彦由国号齐建元阜昌八年废爲蜀王迁黄龙府改封曹有集十卷行于丗二子麟猊孙通海陵朝叅知政事四丗孙瑛今在太原杂诗竹坞人家濒小溪数枝红杏出踈篱门前山色带烟重幽鸟一声春日遟风荷柄柄弄淸香轻薄沙禽落又翔红日转西渔艇散一川山影暮天凉古渡停骖日向沉凄凉归思梗淸吟碧山几点塞天阔红叶一林秋意深倚嵓萧寺据危崖丈室轩䆫靣水开雪霁暮寒山月上数竿脩竹一枝梅昼色晴明着色图山光凝翠接平湖烟岚自古人难画逺即深深近却无寒林烟重暝栖鸦逺寺踈钟送落霞无限岭云遮不断数声和月到山家客馆雪消北岭安排暖寒入东风阻节春絶塞乱山围古驿他时说着也愁人杜丞相充充字公美相州人仕宋知沧州归国拜尚书右丞相领中山行台以寿终尘汨汨劳生爲尔忙只除不到白云郷歩回洛浦生罗韈歌断秦楼蔌杏梁闲扑衣襟迷逺望静穿䆫隙鎻斜阳帝城别有风流在辇路春风十里香虞令公仲文仲文字质夫丗南之裔武州宁逺人仕爲辽相归朝授枢宻使平章政事封秦国公四歳作诗赋煎饼有鱼目蝉声之句人以神童目之雪花四歳作琼英与玉蘂片片落前池问着花来处东君也不知张承相孝纯孝纯字永钖滕阳人宣和末知太原国兵围守踰年人相食几尽乃下朝廷怜其忠换相职后以相齐致仕汴京建行台起爲左承相踰年得请归郷里二兄尚安徤郷人爲作三老图薨谥安简子公药字元石昌武军节度副使致仕孙观字彦国丗爲文章家曽孙厚之字茂弘承安二年进士中运使寄酒淸明日到以诗谢之芳樽到日恰淸明似与嘉辰黙计程拟助林园延胜赏肯容桃李落繁英老来官爵浑无味闲里柸盘却有情见说使车临岱麓傥能相过共飞觥张左相汝霖汝霖字仲泽辽阳人家丗贵显父浩字浩然以门资仕扬历中外遂升端揆进拜太师封南阳郡王五子仲泽平章政事莘国公汝爲字仲宣河北东路转运使汝翼仕不达皆进士也汝方字仲贤自号丹华老人汝猷宇仲谋俱至宣徽使父子兄弟各有诗传于丗王子端内翰太师之外孙其渊源有自云春溪一首黯黯春愁底处消小桃无语半含娇东风不管前溪水暖緑溶溶拍画桥刘右相长言长言字宣叔东平人宋相莘老之孙而学易先生斯立之犹子也父蹟年三十五终于仪真令工诗能文有南荣集传东州今独予家有之宣叔正隆宰相诗文能丗其家今不复见矣通叔以诗送古镜爲长言生日之寿次韵谢之綵衣禄隐非臞仙犹有向来文字縁都城一别两歳晩寄声劳苦常相先人间始生俗礼重而我永感方頽然逺凭诗句致竒物欲挽暮景廻虞渊规摹九寸函大方古制不作菱花妍开奁拂拭愧陋质但喜虹气浮晴天夫君乆要心不迁期与铁杖论清坚保身赖此孤月圎明年上印归行田右相文献公耶律履履字履道东丹王之七丗孙学通易太玄至于隂阳历数无不精究甞以郷赋一试有司以露索爲耻遂不就举䕃𥙷国史掾兴陵朝累迁蓟州刺史入翰林爲修撰历直学士待制礼部尚书特赐孟宗献牓进士弟俄预淄王定册功拜叅知政事明昌元年进右丞薨年六十一兴陵甞问宋名臣孰爲优履道以苏端明轼对上曰吾闻轼与王诜交甚欵至作歌曲戏及姬侍非礼之甚尚何足道耶履道进曰小说传闻未必可信就使有之戏笑之间亦何得深责丗徒知轼之诗文人不可及臣观其论天下事实经济之良才求之古人陆贽而下未见其比陛下无信小说传闻而忽贤臣之言明日録轼奏议上之诏国子监刋行自号忘言居士有集传于丗三子辨才武庙署令善才工部尚书楚才中书令四孙钧铉镛铸史完从事日感怀不学知章乞鑑湖不随老阮醉黄垆试从麟阁诸贤问肯屑兰台小史无一战得侯输妄尉长身奉粟媿侏儒禁城钟定灯花落坐拊尘编惜壮图张平章万公万公字良辅东阿人正隆二年进士仕长山令有惠政人爲立祠入爲右司贠外郎太师淄王爱之许以宰相器明昌初累迁御史中丞以言事忤旨除彰国军节度使召爲大兴尹拜叅知政事以母老丐归养出判东平河中济南丁内艰起复擢平章政事封寿国公爲相知大体有敦厖耆艾之目旣致政而眷顾未衰复起判济南安抚山东便冝行事未几得请薨于家谥文贞绘像衍庆宫配享章宗庙廷戊戌二月中旬登稷山清榭问囚推案朝还暮危坐不知春浅深今日檐闲看风色一株红杏暗惊心董右丞师中师中字绍祖邯郸人后徙洺州皇统九年进士承安中入政府直道自立而以通材济之泰和初元妃李氏方宠幸兄喜儿爲宣徽使有杨国忠之权一日德州敎授田庭方上书言事云大臣持禄近臣怙宠此言路之所以塞也道陵顾谓绍祖言大臣持禄当谓公等近臣怙宠者爲谁时喜儿侍立殿上绍祖倒笏指之曰莫非谓李喜儿之属否上颔之绍祖甞言作宰相不难但一心正两眼明足矣少日以诙谐得名及在相位亦未甞废谈笑然不害其爲国朝名相也俄致政赐弟京师后三年薨有燕赐边部诗传于丗绍祖师王内翰彦潜而与之同牓登科彦潜没后待其子恩礼殷重不减骨肉论者谓孙铎振之事其兄明之张彀伯英爱其弟伯玉举丗无与爲比至于绍祖之待其师之子则古所未有也有漳川集传于家自临洮还临潭仍是汉家城积石相望十驿程西略河源东竝海此身何地不经行孙太师铎铎字振之恩州人大定十三年进士明昌中擢戸部尚书时巳有相望及考满以戸曹繁重且未有可代者特旨进一官再任而同列二人俱以入相矣振之贺席中戏举青州老栢院布衣张在诗云南隣北里牡丹开公子王孙去不回惟有庭前老栢树春风来似不曾来爲御史所劾降授同知河南府事有以诗送之者云想到洛阳春正好南隣北里牡丹开闻者皆大笑振之后入政府迁尚书右丞薨赠太子太师作诗甚多其赋玉簮有披拂秋风如有待裴回凉月更多情之句甚爲诗家所称癸亥清明日翛然一室暗尘凝兀兀端如打坐僧习气未除私自笑短檠还对读书灯梁叅政字国寳别字莹中范阳人大定十六年进士历州县稍迁警廵使治尚严肃权贵歛迹朝廷知其才累试繁剧由中都路转运使拜户部尚书俄叅知政事资方正敢言大事北兵动立和议人有笑其懦者卒如其言未几薨于位虎贼咤曰梁在族矣其爲人可知留题长平驿秦赵均爲失覇图起何残忍括何愚杀降未见无祸者累将其能有种乎日暮悲风噎丹水夜深寒月照头颅快心千载杜邮劒人所诛耶鬼所诛贾左丞益谦益谦字亨甫本名守谦避哀宗讳改焉宣宗朝叅知政事出知济南移镇河中南渡后召拜左丞㝷致仕居郑州哀宗即位史官乞因宣庙实録遂及衞绍王初虎贼旣弑逆乃立宣宗宣宗之人至谓衞王失道天命絶之虎实无罪且于主上有推戴之功独张信甫上章言虎贼大逆不道当用宋文帝诛传亮徐羡之故事章奏不报尔后举朝以大安崇庆之事爲讳及是谓亨甫大安中甞拜御史中丞宜知衞王事乃差编修官一人就访之亨甫知其旨谓来者言知衞王莫如我然我闻海陵𬒳弑而丗宗皇帝立大定三十年禁近能暴海陵蛰恶者得美仕史官修实録诬其淫毒狼鷔遗臭无穷自今观之百可一信耶衞王勤俭慎惜名器较其行事中材不能及者多矣吾知此而巳设欲饰吾言以实其罪吾亦何惜余年朝议伟之正大三年年八十薨子贤卿頥卿翔卿皆以门资仕今一孙仲明在东平赠荅史院从事见说才名自妙年多慙政府旧妨贤物华天宝无今古凤阁鸾台孰后先郑圃道尊何敢望济南书在子当传莫言老眼昏花满及见风鹏上九天丞相寿国髙公汝砺汝砺字嵓甫应州金城人大定中进士扬历中外居戸曹三司爲最久相宣宗十年小心畏愼夙夜匪懈笃于古人造膝诡辤之义谋谟周宻人莫得而闻元光末宣宗上仙公亦薨于位君臣之契义均同体者于斯见之平生嗜读书南渡之后机务倥偬未甞一日废书不观临终留诗有寄谢东门千树柳安排青眼送行人之句时年七十一谥配享宣宗庙庭至今士论谓公才量浑厚足爲守成之良相恨所遭不时耳雨后时雨雨三日田家家万金有年天子庆忧国老臣心胥莘公鼎鼎字和之代州繁畤人父持国大定中爲太子司藏有功母后家章宗即位擢拜尚书右丞和之大定二十八年进士至宁𥘉都城受兵由戸部尚书叅知政事宣宗即位除泰定军节度使不赴改判大兴贞祐二年拜尚书右丞车驾南渡出爲汾阳军节度使移知平阳权河东南路宣抚使四年授枢宻副使权右丞兼职如故五年正月朝京师进平章政事封莘国公行台関中未几兼左副元帅明年以温国公致政进封英行台卫州以病薨于位雷希颜爲作神道碑云黄覇爲良吏称首及爲丞相与张敞论列功名大减王允当汉祀之衰计诛董卓近古社稷臣然不赦凉州人旋致傕汜之祸萧俛之淸介崔植之论议皆足爲唐名臣而俛议销兵植饿朱克融辈不卑一官遂再乱河朔彼或量不足或才略有所穷权不足以济事智不足以知时故也以姚崇之贤惟其不知道未免爲捄时之相其他可知也国家有通明相曰英国胥公尚兼数公之长予谓希颜此论似渉过差至于爲国朝名相以度量雄天下则在公爲无媿矣在长安日乞致仕表云兴造功业方圣主有爲之时表里山河岂愚臣养病之地送弟有之云丗事正须髙着眼官途休厌少伭头他文类此弟恒常之子嗣祖今在燕中送弟恒作州男子四方志人生五马荣君恩何以报民政不宜轻御物当存恕存心要尽诚勿矜新号令姑守旧章程歛暴单贫困囚淹狡伪萌慈柔难禁暴苛急必伤生东郡吾将老西陲敌未平一生能几别四事果难并方此对床乐怆然分𬒮惊荒诗何足记聊冩弟兄情张左丞行中行中字信甫莒州日照人祖莘镇西军节度副使父暐御史大夫以武安军节度致仕兄行简易无体牓弟一人信甫大定二十八年进士衞绍王朝虎贼巳除名爲民赂遗权贵得复用信甫言其必反及弑逆自爲太师尚书令泽王信甫时爲礼部尚书人谓必爲所杀甚危之一日虎下礼部铸监国宝信甫持不可虎虽怒然亦竟不能杀也宣宗即位授叅知政事丞相髙琪专权用事声势熖熖人莫敢仰视议论之际唯信甫与之抗朝廷称焉所居拙轩有爲作铭者其引云发凶竖未形之谋则先识者以爲明犯强臣不测之威则疾恶者以爲刚盖实録云元光末出爲静难军节度使哀宗即位首命召之迁尚书左丞后二年致政卒于崧山之崇福宫信甫家丗儒素虽位宰相而奉养如寒士日书经史五百字爲课寒暑不废者四五十年故于书无所不读诗殊有古意也右丞文献公所画张果像古来人物画爲难惊见仙公树石间莫把丹靑名右相太平勲业在人寰杨戸部慥慥字叔玉代州五台人承安五年进士历州县入爲尚书省令史拜监察御史侍御史京西大农司丞京南司农卿戸部侍郎权尚书自入戸曹即有相望资雅重事无巨细处之皆有法至于知朝廷大体则又非他人所能及也京城受兵权叅知政事明年卒于河平叔玉文工于诗而人不以能文称特未见其文耳过司竹监有怀王监正之不见崧丘跨鹤仙才名留得万人传春郊渍酒伤今日夜雨论文记昔年宰树谩悬公子劒髙山巳絶伯牙絃故居脩竹靑靑在寂寞终南落照边干陵牝鸡一啄血波流天下何縁不姓周今日阿婆心力尽干陵秃似老僧头状元郑内翰子聃子聃字景纯大定人少日有赋声时辈莫与爲敌天德三年弟三人登科士论仍以爲屈而海陵不之许也正隆二年诏景纯再试择能赋者八人先以题付之以困景纯且将视其中与否罪赏之及开卷景纯果弟一人杨伯仁张汝霖中选刘几綦戬李师颜辈皆被黜海陵终不以景纯爲工与被黜者两罢之赵献之贺启云丹桂一枝不失旧物靑钱万选无媿古人其爲名流所称道如此累官吏部侍郎改侍讲学士卒其赋酴醿有玉斧无人解修月珠裙有意欲留仙之句甚爲诗家所称即事一钱不直程衞尉五斗解酲刘伯伦读罢离骚解衣卧门前花柳自争春孟内翰宗献宗献字友之开封人大定三年郷府省御四试皆弟一供奉翰林曹王府文学兼记室叅军以疾㝷医乆之授同知单州军州事丁母忧哀毁致卒刘无党题其诗卷后云簮绂忘情累山林阅歳隂选官堂印手说法老婆心丗路嗟前却人生变古今公乎真不死名姓斗之南相人孔嗣训挽云二十年闲事才名一梦新衰羸惊丧母哀毁竟亡身魂返愁枫夜情留泪草春黄公酒垆在此去只悲辛汴人髙公振特夫云见说平生梦前途尽目前乗除虽有数㓙祸竟何縁礼乐三千字才名二十年仁人遽如许无路问苍天又云谁谓诗成䜟淸冰果自焚人嗟埋玉树天爲落文星数诗虽不尽工姑并记之有以见先生于出处之际死生之变造物者皆使之前知其以天下重名卑之者爲不偶然云龚平甫森玉轩古人借宅亦种竹大是饕竒心未足髙斋闻有万琅玕坐对怀山饮秋緑官闲胜日无一事尊酒不空仍有肉他时剥啄叩君门髙枕矮床容我宿旧畜一琴弃置者乆之李君仲通爲张絃料理仍鼓数曲以诗赠之我家筝奴忧乐同尘埃满面鬓发蓬徽絃不具挂墻壁似慙无以娱衰翁夫君一见爲披拂坐使寒谷回春融中含太古意味足杂以新态来无穷繁声流水不可喻直与造化相㝠通形神乆巳坐灰藁一旦抉剔驱盲聋寂然反听杳难诘但觉万窍俱玲珑千金不得和扁力谁谓起废由枯桐曲终玄旨竟谁㑹非絃非指仍非空拂衣欲往君且止爲我乗兴弹悲风张仲山枝巢达人孤髙与丗踈百年直寄犹须臾归来掩関聊自如人之不足等有余乐哉下视濠梁鱼逍遥自契荘蒙书异时驭气㳺太虚我知枝巢亦蘧庐柳塘揺揺风影漾寒塘静里亭台日月长不似隋家堤岸上乱鸦残照管兴亡苏门花坞绕舎云山慰眼新看花差后洛阳尘从君小筑繁香坞不负长腰玉粒春闰月九日南崖烘暖贮秋光胜处相㳂嚼一觞俚谚难逢两寒食闰余今值小重阳头风比似常年愈菊靣浑如去歳黄老矣欢逰定能几佳时此乐最难忘赵内翰摅摅字子充宛平人自号醉全老人早赴北宫苍龙双阙郁层云湖水鳞鳞柳色新绝似江行看淸晓不知身是趂朝人赵文学承元承元字善长先丗汴人兵火闲寓旅河闲遂占籍焉大定十三年词赋弟一人除应奉翰林文字兼曹王府文学以踈俊少检得罪王府贬废乆之遇赦量叙卒于临洮探春冰底流泉匹练飞麹尘着柳不禁吹杖蔾恰到春生处巳有人家挿酒旗张太保行简行简字敬甫大定十九年词赋弟一人家丗儒臣备于礼文之学典贡举三十年门生徧天下南渡后迁礼部尚书太子太保䎐林学士承旨薨谥文正杨内翰之美铭其墓称敬甫天性孝友太夫人疾不解衣者数月居丧哀毁过礼事其父御史大夫自㓜至终未甞少违颜色与诸弟居三十余年家门肃睦人无闲言率励子弟不知爲骄侈虽处冨贵与素士无异平生无泛交无私谒慎勤周宻动循礼法居无怠容口无俚言身无径行虽古君子无以加故天下言家法者唯张氏爲弟一言礼学言文章言德行之纯俻者亦唯张氏之归有集三十卷传于家六月二十九日北官朝回踈柳衰荷又一时淸波飞叶梦灵芝年年踏尽溪边路不觉吴霜点鬓丝酬郭光秀才畴昔君来事巳暌岂知今我又覊栖波臣傥不辤升斗鹄卵终当遇鲁鸡题子端雪溪小隐圗出处皆天岂自由仙摽终合冠鳌头不妨貌取黄华景时向铃斋作卧游张内翰檝檝字巨济先丗泰州长春人有官于山隂者遂占籍焉曽祖頥宗银靑荣禄大夫祖惠怀逺大将军父天白县簿巨济明昌五年词赋弟一人仕至鎭戎州刺史爲人有藴借善谈论文赋诗笔截然有律度时人甚爱重之陜州诗云骇浪奔生马荒山卧病駞永宁刘氏园亭云菊老芙蓉衰棃柿叶争绛叩门人不譍一犬吠深巷此类甚多秋兴飘零千里道牢落半生愁残月如新月今秋似去秋露浓花气重风细竹声幽何日清溪上烟蓑一钓舟客中绛脣花不语靑眼柳𥘉眠尘去㝷芳马香来载酒舩归期仍鴈后野兴巳鸥边惆怅无家客春风又一年莲实水妃擎出绀珠囊玉笋彫槃喜乍甞肤白巳搀新藕嫰心青犹带小荷香闘余翠鸟零珎羽飞尽黄蜂露蜜房口腹累人良可笑此身便欲老江郷初夏小园緑笋闲朱樱点缀年华似有情露浥葛巾晨气润风随竹簟晩凉生闲窥黠䑕潜身处静厌飞蚊遶鬓声安得冷泉幽石畔解衣盘礴树隂淸阎治中长言长言字子秀济南长淸人客居兖州之嵫阳祖俊行台南牓父时昇任忠杰牓曽髙以来登科者六丗矣子秀少日慕张忠定之爲人故名咏避衞绍王讳改焉㓜孤养于从祖能自振厉好学工词赋闲有前人句法性本豪俊使酒任气及㳺京师乃更折节遂以谨厚见称酒酣耳热故态稍出甞以弟一流自负屏山独深知之不以爲过也平生多竒梦果魁天下士论厌服在翰苑十年出爲河南府治中𬒳召以道梗不得前卒于亳州子鲁瞻鲁安今一孙在洺州北齐行天保大人袭丗贵未待齐成巳无魏䜟里方传近水羊梦中先兆攻城猬六君三丗都能几二十八年翻手里细思孝静灵运诗天道好还非妄矣应制中秋璧月当秋夜未䦨汉宫髙㑹浃宸欢块苏尘丗三千界珠翠瑶光十二栏桂实飘香浮寿斚露华零润溢仙槃都人侧听云韶奏共指天家是广寒婆速道中书事此地先经战人生苦未聊泉源䟽地脉田壠上山腰败石平危径枯柴𥙷短桥晓烟明逺爨暮雪暗归樵履滑心频悸梯危骨欲销解鞍空倒卧无梦讫通宵送丽酒丽橙与秀实御史騘马朝回画合深遥知春意领梅心丽橙娇软丽尊小聊助风流对浅斟阎立本职贡图谔谔昌周此一书形容熬贡冩成图宁知右相无深意莫指丹靑便厚诬盘山招隐图画出中盘望隐归鸣珂朝马尚遟遟赋诗未敢轻相诮却恐吾山也勒移三门集津图津门未爲天下险勿作骇相观兹图偃月堂中李林甫有人能冩此心无丁氏思祖亭鹤野三千里凫函五百年人闲仍旧德龟筮得新阡族属东州望衣冠鼻祖传异时谁式墓应识子孙贤李治中着着字彦明真定人髙才愽学诗文得前人体工于字画颇尚玄言承安二年经义弟一人在翰林七年出副定州召爲戸部贠外郎坐大中党事谪临洮府判官量移西京路按察司判官迁彰德府治中城再䧟避于塔上兵人招降大骂不从掘塔倒而死观音院书阁门巷蓬蒿一尺深小轩岑寂似山林鸟声落枕有髙下山色阅人无古今客里三年侵老境床头一易浣尘襟晩凉痴坐忘言里满地西风白玉簪异人拟栩先生王中立中立字汤臣岢岚人愽学强记问无不知少日治易有声埸屋间家豪于财賔客日满门所以待之者备极丰腆其自奉则日食淡汤饼一杯而巳年四十丧妻遂不更娶亦不就举选斋居一室枯淡如衲僧如是三四年乃出时人觉其谈吐髙阔诗笔字画皆超絶若有物附之者问之不言也闲闲赵公知平定先生往谒之与之诗云寄语闲闲傲浪仙枉将诗酒汚天全黄尘遮断来时路不到蓬山五百年因言唐丗士大夫五百人皆仙人谪降中有爲丗味所着迷而不反者如公与我皆是也一日来都下馆于闲闲公家中秋夜饮酒赋诗且就公索墨水一槃公如言与之明旦不告而去壁间留龟鹤二字广长一丈而墨水具在不知以何物书之也朝士来观者车马填咽都下竞传王先生仙去矣久之先生从外至问二字以何物书之不荅题诗其旁云天地之闲一古儒醒来不记醉中书旁人错比神仙字只恐神仙字不如先生平生诗甚多有醉袖舞嫌天地窄诗情狂压海山平之句他亦称此人有问丗外事者亦一二言之好作擘窠大字往往瞑目爲之笔意纵放势若飞动闲闲公甚爱之屏山甞见先生商略前代人物引先儒论议数十条在目前如人人自相诘难然后以巳意断之以爲辨博中弟一流人也临终预尅死期如言而逝州将石伦葬之忻州时年五十六予甞从先生学问作诗究竟当如何先生举秦少㳺春雨诗云有情芍药含春泪无力蔷薇卧晚枝此诗非不工若以退之芭蕉叶大栀子肥之句校之则春雨爲妇人语矣破却工夫何至学妇人先生晚年易名云鹤自号拟栩云中秋素丸东溟来飞上玻璃盆聊挥五轮手拨去万里隂印透山河影照开天地心人丗有昬晓我未甞古今杂诗四首华山宫殿白云封不见当年打睡翁贪看终南山色好不知红日下前峯独跨苍虬下太清春风万里月华明因君感激爲君说凿破天机我也惊云叶𥻘𥻘皱碧空笙箫逓响入天风忽惊风浪耳边急不觉形神来丗中此生休更问浮名名利区区不蹔停我有一丸天上药用时还解济苍生题𥙿之乐府后常恨小山无后身元郎乐府更淸新红裙婢子那能晓送与凌烟阁上人王先生予可予可字南云吉州人父本军校南云亦甞隷籍年三十许大病后忽发狂乆之能把笔作诗文及说丗外恍惚事南渡后居上蔡遂平郾城之闲在郾城爲最久遇文士则称大成将军于佛前则谛摩龙什于道则驺天玄俊于贵游则威锦堂主人爲人躯干雄伟皃亦竒古戴靑葛巾项后垂双带状若牛耳一金镂环在顶额之闲两颊以靑湼之指爲翠靥衣长不能掩胫故时人有哨腿王之目落魄嗜酒毎入城市人争以酒食遗之夜宿土室中夏月或尸秽在旁蛆虫狼借不卹也人与之帋落帋数百言或诗或文散漫碎杂无句读无首尾多六经中语及韵学家古文竒字字画峭劲遇宋讳亦时避之人或问以故事其应如响诸所引书皆丗所未见谈说之际稍若有条贯则又以诞幻语乱之麻知几张伯玉与之㳺最狎说其所诗以百分爲率可晓者才二三耳题崧山石淙云石裂雯华渍月秋盖石淙之石皆状若湖玉其髙有五六十尺者石之文如䖝蚀木如太古篆籕竒峭秀润一一在潭水中亲到其处知诗爲工也蔡州北悬壷观仙榆云壷树苔波月渍皴醉后云一壷天地醒眠小宫体云万叠云山飞小鴈射虎首句云风色偃貂裘即阁笔自戏云此虎来矣乐府云唾尖绒舌淡红甜又自戏云欲下犁舌狱耶和太白宫词云金盆水不暖翠雀啄晴苔又云凤蹴瑶华散龙衔桂子香西瓜云一片冷截潭底月六弯斜卷陇头云烹茶云帘卷緑隂花外月玉山冰雪醉扶翁凌霄花云啼鸟倒衔金羽舞惊蛇斜傍玉帘飞威锦堂乐府云凤环捧席带香屏鲸杯倚伎和云卷此类尚多人亦多赠南云诗者李子迁云石鼎夜聮诗笔徤布囊春醉酒钱麁真南云传神诗也壬辰兵乱爲顺天军将领所得知其名窃议欲挈之北归馆于州之瑞云观南云明日见将领自言云我不能住君家瑞云观也不数日病卒后复有见之淮上者宫词水曲朱门漪漾漫一帘花雨月波寒金闺背衬鸳鸯冷春困秋千立画干南园湖石翠雀衔云堕翠芜砥峰倒影卧平湖飞花不到穿帘月髙倚晴天一劒孤驯鹤图寝处粧鈆未卷钗孤云花带月边来六宫帘幕金鸾冷露湿晨烟啄翠苔杂诗二首白露沙滩浸緑湄小舟舣岸尚依希山回屏曲江连树春鎻人家深处归暗悲秋色素团团一雨飘零飈霁寒天浄长空烟歛处彩虹金挂树头山宫体二首红叶铺霜撼御阶绣莲尘蹴衬罗鞋袖沾鸎翅调簧语堕却衔翘入鬓钗骄马金笼借草归翠鸾屏曲染红霏凭栏山色春风里唤得鸎儿燕子飞照了居士王彧彧字子文洺州人承安中进士资刚决不可犯爲尚书省掾知管差除与郎官相可否即弃官去往来登封卢氏山中改名知非字无咎自号照了居士居山中二十年布衣𬞞食井自亲时人哀苦之而知非处之自若也少日爲文工于四六诗亦有功旣学佛作决定歌禅家以爲证道新丰之后无有及者𥘉出京有诗云亲踈俱稳人伦了㛰嫁齐成俗意周一笔尽钩尘债断都无亏欠大家休休休休爱着何时是彻头风息浪平人巳渡笑携明月下孤舟崧山中云撒手宁论万丈崖脚跟未肯点尘埃东君也自魔君数故着青红眼底来来何遟去何早二五不多十不少一声柄木徧虚空谁识堂堂真照了又赠安居士国宝云不招措大嗔不唤王子文不惹禅和笑不名王照了他人怕人嫌照了要人嫌人人有靣树有皮努力方便勤粧严粧严也田贤不然也由贤鼻孔莫遣他人穿又荅国宝云幻人谁拙复谁能㳺戯何妨傀儡棚凡事不堪君莫怪侬家靣目得人憎又云忽然识破虚空我六合纵横更有谁正大壬辰参知政事宗室思烈行台洛阳以知非有重名力致之使参议台事城䧟不知所终子升卿有赋声早卒禅颂三首昧巳全抛大事忧爲渠刚揽等闲愁乗榆晩景无多子针芥人身岂易投闲日搆来忙日用此生迷却再生休鼻头捩转从今始看作回程火里牛吾身非我底爲情说着尘劳特地惊五九尽时山更好涧泉云鸟自春声放下情怀触处安生涯取取没多般褐衣褴䄛聊遮赤短发鬅鬙底用冠一榻省縁资困歇二匙随分了饥飡也知苦澁人人笑烈日初心不敢谩无事道人董文甫文甫字国华潞人承安中进士爲人淳质恬于丗味于心学有所得人知尊敬之而不知其所以得也子安仁亦学道父子甞闲居宝丰闭户不出以习静爲业朝夕不継晏如也国华历金昌府判官礼部贠外郎昌武军节度副使正大中以公事至𣏌县自知死期作书与家人及同官又作诗贻𣏌县令佐诗毕掷笔于地以扇障靣而逝有和太白山明和尚牧牛图诗刻石于洛阳其引云夫人有等差敎分顿渐上根之人一闻千悟不落阶级中智而下必由渐进此人牛次弟不得不立心性动静徼妙有无学者所冝谛观也以人牧牛是动而有制从有以观其徼者也进进而不巳则渐至于回首驯伏从无以观其妙者也有入于无徼及于妙固善矣又不如静而无碍之爲愈也静而无碍又不如两忘双泯之入神也若夫人牛两忘明月独照恍然俱失所在当是时也吾将离形去智神亦无功同于大通与道爲一则向之人牛亦筌蹄中一微尘耳吾儒所谓尽心尽性者无外于是因借明和尚韵再下一转语㑹心者必能知之诗不録秋夜见即如无炉上雪淡而有味水中塩齐行定惠千灯熖净识干坤一镜奁昼眠庄周先我复天眞化蝶飞来管领春我亦庄周周亦蝶不知若箇是真身审是堂按劒人人骇夜光蜀鸡合道胜鸾凰飞蛾可是无分别直道油灯是太阳文中子续经纷纷述作史才雄听似秋来百草虫不是春雷轰蛰窟蚓蛇㑹得化成龙临终诗四首无情丧主没钱僧送上城南无事人捡尽传灯无尽録更无公案遮番新生有地死有处万牛不能移一歩一轮明月印天心此是渠侬住处住白髪三千丈红尘六十年只今无见在虚费草鞋钱今古一轮月分明印碧霄门门蟾影到处处桂香飃不起眼中晕何劳指上标真空浑照破归去杖头挑隐德薛継先継先字曼卿猗氏人少日三赴廷试南渡后隐居洛西山中课童子学事母孝与人交谦逊和雅所居人化之子纯孝字方叔有父风客有诈爲曼卿书就方叔取物者曼卿年已老状皃如少壮人客不知其爲曼卿而以爲方叔也而与之书曼卿如书所取物付之虽其家人亦不以语之也监察御史石玠子坚行部过曼卿曼卿避不之见或言君何无郷曲情耶曼卿曰君未之思耳凡今时政未必皆善石御史一有所劾则必谓自我发之同恶相庇他日并邻里有受祸者其畏愼类此正大未司农卿杨慥叔王丞康钖伯禄荐曼卿与汴人髙仲振武陟宋可武淸张濳磁阳曹珏大名王汝梅隐操不减古人朝廷议授以官以兵乱不果曼卿喜作诗工于赋物如松化石云瘦见千年傲霜骨錬成一片𥙷天心时人称焉壬辰之乱病没于宜阳仲振字正之系出辽东其兄领开封鎭兵正之㓜就举选年四十后即以家业付其兄挈妻子居嵩山于书无不读而以易皇极书爲业安贫乐道不入城市山野小人亦知敬之王汝梅张濳从之学三人行山谷闲人望正之风袖翩然如欲仙而未举也张王说正之甞遇异人敎之养生唿吸吐纳日以爲常灵气时至安坐不动而骨节戞戞有声恍惚中时与真灵接对所谈皆丗外事旣不以语人故无得而传潜字仲升有志节慕荆轲聂政之爲人三十歳后乃折节读书太学诸人髙其行义有张古人之目客崧山从正之学易五十歳始娶妻妻鲁山孙氏亦有贤行夫妇相敬如賔负薪拾穗行歌自得大用与之同业而生理优赡怜髙张之贫时有餽饷皆谢不受郷里爲仲升斸瓜田瓜熟仲升约中分之以偿其勤衆不忍但小摘而去仲升亦弃瓜不收衆如约然后取食之甞行道中拾得一斧夫妇计度移时乃持归就访其主归之所居寺㽵有兄弟分财致诤者其弟指仲升所居曰我家如此独不畏张先生笑人耶天兴之兵避于少室絶顶时丗已乱寇暴撗无复人理仲升不甘与之处闭口不食七日而死妇随亦投絶涧中汝梅字大用律学出身伊阳簿秩满遂不出性嗜读书动有礼法生徒以法理就学者兼以经学授之后生辈服其敎无敢爲非义者可字予之贞祐之兵其姑嫁大姓槀氏夫与子皆兵死而赀产独在姑以白金五十笏遗予之予之受不辤一日姑得槀之踈属立爲后挈之省外家予之置酒㑹郷邻且谓姑言姑往时遗可以金可以槀氏无子故受之姑今有子矣此金槀氏物非姑物也我何名取之因唿妻子舁金出归之槀氏郷里用是重之大兵再驻山阳军中有闻予之之名者问知所在质其子使人招之曰肯从我者祸福与公共之不然公之子死矣亲旧竞劝之往予之不从曰吾有子无子与吾儿之死与生皆有命焉岂以一子故併平生所守者而亡之乎其后予之竟以无子死与字子玉早歳有赋声诚实乐易丗俗机械事皆所不知喜賔客欵于接物无书生气习从之㳺者乐之而不厌也六人者丧乱后惟子玉居弘州十二年乃终九日感怀曼卿衰年易感我今知无讶骚人动楚悲故国乆抛兵刼后佳辰多负菊华期一时兰艾同凋落两鬓雪霜仍别离髙丗输他陶靖节悠然髙兴满东篱过洛阳予之西来东去洛阳城千尺浮图了送迎十日酒旗歌板地白头孤客可怜生寄人宰县仲升县务无难易人才自异同割鸡良蹔屈制锦要专工积弊姦赃后遗黎喘汗中不存忧丗志底用读书功嫉恶看平日知君有古风莫敎循吏传独载鲁山翁白发感怀子玉少年豪举气如虹今日萧然一病翁晓镜秪添头上雪春风不緑鬓边蓬文章那作一钱直灯火空劳半丗功拟筑糟丘便归老醉郷何者是穷通中州壬集卷终中州集翰苑英华中州集卷十中州癸集第十溪南诗老辛愿李讲议汾李戸部献用司马侍郎朴滕奉使茂实通理先生何宏中醉轩姚先生孝钖朱奉使弁籧然子赵滋先大夫诗敏之兄诗三知巳溪南诗老辛愿愿字敬之福昌人其大父自凤翔来居县西南女几山下以力田爲业敬之自号女几野人年二十五始知读书取白氏讽諌集自试一日便能背诵乃聚书环堵中读之书至伊训诗至河广颇若有所省欲罢不能因更致力焉音义有不通者搜访百至必通而后巳有一事阙十年者由是博极羣书于三传爲尤精至于内典亦称该洽杜诗韩笔未常一日去其手作文有纲目不乱诗律深严而有自得之趣性野逸不修威仪贵人延客敬之麻衣草屦足胫赤露坦然于其闲剧谈豪饮旁若无人髙献臣爲河南治中闻其名引爲上客及献臣爲府尹所诬敬之亦𬒳讯掠几预一网之祸自是人以敬之之名爲讳絶不与交不二三年日事大狼狈田五六十亩歳入不足一牛屡爲追胥所夺竟卖之以爲食衆雏嗷嗷张口待哺雅负髙气不能从俗俯仰迫以饥冻又不得不与丗接其枯藁憔悴流离顿踣往往见之于诗元光𥘉予与李钦叔在孟津敬之自女几来爲之留数日其行也钦叔爲设馔备极丰腆敬之放筯而叹曰平生饱食有数毎见吾二弟必得羙食明日道路中又当与老饥相抗去矣㑹有一日辛老子僵仆柳泉韩城之闲以天地爲棺椁日月爲含穟狐狸亦可蝼蚁亦可耳予二人爲之恻然敬之佳句极多如自怜心似鲁连子人道靣如裴晋公万事直须称好好百年端欲付休休院静寛留月䆫虚细度云浪翻鱼出浦花动鸟移枝之类恨不能悉记耳予甞论敬之士之有所立必借国家敎养父兄渊源师友讲习三者备而后可喻如丗之羙妇多出于膏腴甲族薰醲含浸之下闾阎闲非无名色一旦作公夫人则举歩羞澁曽大家婢不如其理然也故作新人材言敎育也独学无友言讲习也生长见闻言父兄也至于传记所载西子乃苎萝山采薪氏之女越君臣敎之容止七日而纳之王遂能惑夫差倾吴国岂常理也哉敬之落落自拔耿耿自信百穷而不悯百辱而不沮任重道逺若将死而后巳者三十年亦可谓难矣南渡以来诗学爲盛后生辈一弄笔墨岸然以风雅自名髙自摽置转相贩卖少遭指擿终死爲敌一时主文盟者又皆汎爱多可坐受愚弄不爲裁抑且以激昂张大之语从臾之至比爲曹刘沈谢者肩摩而踵接李杜而下不论也敬之业专而心通敢以是非白黒自任毎读刘赵雷李张杜王麻诸人之诗必爲之探源委发凡例解络脉审音节辨清浊权轻重片善不掩微颣必指如老吏断狱文峻网宻丝毫不相贷如衲僧得正法眼徴诘开示几于截断衆流人有难之者则曰我虽不解书晓书莫如我故始则人怒之骂之中而疑之巳而信服之至论朋辈中有公鍳而无姑息者必以敬之爲称首盖不本于敎育不阶于讲习不出于父兄而卓然成就如此然则若吾敬之者真特立之士哉乱后兵去人归日花开雪霁天川原荒宿草墟落动新烟困䑕鸣虚壁饥乌啄废田似闻人语乱县吏巳催钱赠赵仲常赵子年虽小论诗乐最深秋风凡几首冬日更多吟老大吾无力文章尔用心荒山松竹底莫厌数相㝷过崧山催老年光衮衮来好怀知欲向谁开箕山颍水春风里唿起巢由共一柸隆德故宫蛇分鹿死巳无秦五十年来汉苑春问着流鸎无一语栁条依旧拂墻新同赵长水汎舟洛水秦山晚自澄孤洲烟树緑相仍波揺朗月浮金镜岭隔华星断玉䋲但觉转舩惊白鸟岂烦挥翣怒青蝇风尘浩荡飘蓬里愧似林宗陪李膺山寒山寒春静早関门新月微光照短垣可恨暮云欺落景却将残霭助黄昏陋室陋室何妨似燕窠暮年终得返鱼蓑壷中日月时常好枕上功名不足多往古来今真夜旦髙天厚地一罝罗鹿门幸有庞公乐牛角徒爲寗戚歌乱后还三首兵戈爲客苦思郷春暮还郷却自伤典籍散亡山阁冷松筠憔悴野园荒鸎衔晩色啼深树燕掠春隂入短墻邻里也知归自逺竞将言语慰凄凉乱后还家春事空树头无处覔残红棠梨妥雪霑新雨杨柳飃绵飏晚风谈笑取官惊小子艰难爲客愧衰翁残年得见休兵了收拾闲身守桂丛春来漂泊心情减老去艰危气力微芳草际天愁思逺干戈满地故人稀怀金跃马时何有问舎求田事巳违粝食弊衣聊自足白头甘息汉隂机题㳺彦明林园三首先生未老厌儒冠筑屋栽篱守歳寒经史日长常满桉鱼虾溪近得供盘幽花入室无多种瘦竹関情只数竿萧洒逺辤车马迹求官何必近长安城郭繁华断往还林园幽养髙闲花伭煖蘂斜窥水竹亚晴梢巧避山尊俎歳时君得意风埃南北我何颜丹房药镜㳺心乆不惜哀矜洗病孱不碍遥看冷翠微尽敎丛竹映䆫扉篱根傍水知鱼乐屋角隣花鸟自归浊酒野芹安巳乆华轩髙马到从稀人间回首皆堪鄙羡汝幽栖得所依赠刘庵主刘辽贵族蚤薄轩裳贵髙㝷绮皓踪一囊闾里药六尺水云笻午枕眠芳景晴檐望逺峯柴门常不掩应得野夫从函关双峯髙耸大河旁自古函关一戦埸紫气乆无传道叟黄尘那有弃繻郎烟迷短草秋还绿露浥寒花晚更香共说河山雄百二不堪屈指筭兴亡赠赵宜之二首夫子今词伯胡爲逺帝京靑云无辙迹白发有柴荆鬼戏多年病人髙四海名麟经方有缺无惜継丘明转徙家无地逢迎客有樽光隂连病枕天地一愚轩霜雪靑松古风尘白璧温从渠投隙者衮衮向金门送𥙿之往许州酒间有请予歌渭城烟雨者因及之白酒留分袂靑灯约对床言诗真漫许知巳重难忘爽气虚韩岳文星照许昌休歌渭城柳衰老易悲伤寄𥙿之靑云一别阮家郎甚欲题诗逺寄将好句眼前常蹉过佳人心上不曽忘谁家秋月茅亭底何处春风锦瑟旁昌谷烟霞乆寂寞欢㳺还肯到三郷山园歳暮山园懒再行兰衰菊悴颇关情靑靑多少无名草争向残阳暖处生李讲议汾汾字长源平晋人系出鴈门旷达不羁好以竒节自许避乱入关京兆尹子容爱其才招致门下留二年去之泾州谒张公信甫一见即以上客礼之自是㳺道日广然关中无一人敢与相轩轾者元光末用荐书得从事史馆旧例史院有监修宰相爲之同修翰长至直学士兼之编修官专纂述之事若从事则职名谓之书冩特抄书小史耳凡编修官得日録分受之纂述旣定以藁授从事从事録㓗本呈翰长平居无事则翰长及从事或列坐饮酒赋诗一预史事则有官长掾属之别长源素髙亢不肯一丗乃今以斗食故人以府史畜之殊不自聊髙张诸人率以新进入馆史家凡例或未能尽知就其所长且不满长源一笑故刋修之际长源在旁则蓄缩惨沮握笔不能下长源正襟危坐读太史公左丘明一篇或数百言音吐洪畅旁若无人旣毕顾四坐漫爲一语云看秉笔诸人积不平而雷李尤所切齿乃以嫚骂官长讼干有司然时论亦有不直雷李者故证左相半踰年不能决右丞师公以伤风化爲嫌遣东曹掾置酒和解之不得巳乃罢㝷入关明年駈数马来京师日以马价佐欢道逢怨家则画地大数而去又明年恒山公仙在邓之西山长源往说之署行尚书省讲议官旣而恒山与参知政事思烈相异同颇谋自安惧长源言论欲除之遁之泌阳竟爲所害长源孝友廉介过人者甚多宁寒饿而死终不作寒乞声向人人亦以此爱之平生以诗爲专门之学其所得爲尤多如洛阳才子怀三䇿长乐钟声又一年清镜功名两行泪浮云亲旧一囊钱烟波苍苍孟津渡旌旗历历河阳城长河不洗中原恨赵括元非上将才三辅楼台失归燕上林花木怨啼䳌空余一掬伤时泪暗堕昭陵石马前同辈作七言诗者皆不及也辛卯秋遇予襄城盃酒间诵关中往来诗十数首道其流离丗故妻子彫丧道涂万里奔走狼狈之意虽辤旨危苦而耿耿自信者故在郁郁不平者不能揜淸壮磊落有幽并豪侠歌謡慷慨之气此诗兵火中散亡今就其少作予所能记忆者録之陜州黄河城下水澄澄送别秋风似洞庭李白形骸虽放浪并州豪杰未凋零十年道路双蓬鬓万里干坤一草亭八月崤陵霜树老伤心休折柳条青州北州北光风艶绮罗南来扈从北人多棃园法曲怀奴舞月窟新声倩女歌紫禁衣冠出金马青楼阡陌瞰铜駞薄㳺却忆开元日常逐春风醉两坡再过长安细柳斜连长乐坡故宫今日重经过一时人物存公论万里云山入浩歌白发归来几人在青门依旧少年多自怜季子貂裘敝辛苦灯前读揣摩汴梁杂诗天津桥上晩凉天郁郁皇州动紫烟长乐觚稜青似染建章驰道直于絃犬牙磐石三千国圣子神孙亿万年一䇿治安经济了汉庭谁识贾生贤琪树明霞五凤楼夷门自古帝王州衣冠繁㑹文昌府旌㦸森罗部曲侯美酒名讴陈广座凝笳咽鼓送华辀秦川王粲何爲者憔悴嚣尘坐白头楼外风烟隔紫垣楼头客子动归魂飘萧蓬鬓惊秋色狼借麻衣涴酒痕天堑波光揺落日太行山色照中原谁知沧海横流意独倚牛车哭孝孙寥落関山对月明客䆫遥夜梦魂惊二年歧下音书絶八月河南风露清苒苒暮愁生草色迢迢秋思入虫声谁知广武英雄叹老却穷途阮歩兵上清宫三首忆昔秋风从茂陵词臣忝预汉公卿瑶池宴罢西王母翠辇归来北斗城石马嘶残人事改刼灰飞尽海山平唯余太一池边月伴我骖鸾上玉京苍梧云气赤城霞绵络钧天帝子家仙掌髙承九霄露霓旌遥驻五云车昆明火刼惊人丗瀛海风涛撼客槎醉里忽逢王子晋玉笙吹上碧桃花千劫尘縁谢吏曹道山仙阙事游遨楼台缥缈沧溟阔宫殿森罗紫极髙几代云孙接仙李千年王母醉蟠桃诗成便欲还山去犹待君王赐锦𫀆避乱陈仓南山回望三秦追怀淮隂侯信漫赋长句慿髙四顾战尘昏鹑野山川自吐吞渭水波涛喧陇坂散関形势轧兴元旌旗日落黄云戍弓劒霜寒白草原一饭悠悠从漂母谁怜国士未酬恩雪中过虎牢萧萧行李戞弓刀踏雪行人过虎牢广武山川哀阮籍黄河襟带控成皐身经戎马心逾壮天入风霜气更豪横槊赋诗男子事征西谁爲谢诸曹清明鸣珂振毂满重城春日绵绵老燕鸎人在碧鸡坊外住澹随流水过清明下弟学劒攻书谩自竒回头三十六年非春风万里衡门下依旧并州一布衣磻溪封侯输与曲如钩冷坐磻溪到白头老妇厨中莫弹铗白鱼留待跃王舟感寓述史杂诗五十首并引正大庚寅予行年三十有九献赋明廷爲有司所病遂有不遇时之叹皁衣斗食从事史馆以素非所好愈鬰鬰不得志卧病中僻居萧条尽日无来人缅维先哲凡所以进退出处之际穷达荣辱之分立身行道建功立事関诸人事者窃有所感焉于是始自骚人屈平以来下逮汉晋随唐诸公终之以逺祖鴈门武皇作爲述史诗五十首以自慰其羁旅流落之怀述近代则恐渉时事故断自唐以下不论呜唿三百篇大抵皆圣贤感愤之所爲作也余以愚忠谬信获讥于斯丗乆矣非敢示诸作者庶几后丗有杨子云者出或能亮予之宿心是歳秋七月旣望并州人李汾引苏客卿秦游说诸侯获上卿贾人唇舌事纵撗可怜一丗痴儿女争羡腰间六印荣韩淮隂信杖劒淮隂去复还举头西望识龙颜堂堂竟握眞王印未害男儿辱胯闲叔孙奉常通秦时博士鲁诸生漏网骊山百丈阬邂逅刘郎习绵蕝便能弹压汉公卿马中令周脚踏长安陌上尘布衣西上欲谁亲君王不省常何䇿憔悴新丰一旅人逺祖鴈门武皇死心唐室正诸侯铁马南来隘九州当日三垂冈上意诸孙空抱腐儒羞拟张水部行路难洛阳行人心欲折半年西州信音絶弹筝崃口兵尘髙半夜心悬陇山月君不见嗷嗷失羣鸟泪尽眼流血潼関昼闭汉使稀安得慰我生离别云溪晓泛图晓景淡明月落影潭西丘晴川挂烟树光拂云河流枫林入行色関山生白头羡羡画中人忆我秦川㳺君帆渺何许傥下沧浪洲沧浪吾有约寄谢同盟鸥古月一篇爲𥙿之赋古月天不收敌君三万秋天孙弄明镜光涌云间流忆昔放逐江南州金陵女儿歌櫂讴草褁乌纱巾散着紫绮裘酒酣把玉笛直欲扪参历井骑斗牛醉中唿儿揺双舟吾欲乗流下石头起来茫茫视八极万里只有元丹丘丹丘子㳺人间风尘何爲往复还玉华山人近招我九日朝帝苍梧山西归扰扰王城足是非不堪多病决然归只因有口谈时事几𬒳无心触祸机日暮豺狼当路立天寒鵰鹗傍人飞终南山色明如画何限春风笋蕨肥避乱西山作三月都门昼不开兵尘一夕卷风回也知周室三川在谁复秦庭七日哀鸦啄腥风下阳翟草衔冤血上琴台夷门一把平安火定逐恒山候骑来李户部献甫献甫字钦用钦叔从弟也兄钦止钦若皆中朝名胜家故将种而同时四进士人门之秀照映一时钦用博通书传于左氏及地理之学爲精爲人有干局心所到则絶人逺甚故时人有精神满腹之目历咸阳簿辟行台掾属正大初夏人请和朝廷以冯子骏往议钦用预行夏使有口辩冯善人无以折之往复之际至以歳币爲言钦用不能平从旁进曰夏国与敝邑和好百年今虽易君臣之名而爲兄弟之国使兄而输币宁有据耶曰兄弟且不论宋日曽与吾家二十五万疋典故具在君独不知耶金朝必欲修旧好非此例不可钦用作色曰使者尚忍言耶宋以歳币饵君家而赐之姓岸然以君父自居夏国君臣无一悟者诚谓使者当以爲讳乃今公言之使者果能主此议以从赐姓之例敝邑虽歳捐五十万某请以身任之夏使语塞和议乃定使还朝廷録其功授庆阳緫帅府经历官㝷辟长安令京兆行台所在供须之繁急于星火钦用所以处之者常若有余县民頼之以安入爲尚书省掾壬辰之兵奏充行六部贠外郎守备之䇿时相倚任之以功迁镇南军节度副使兼右警廵使车驾东廵死于蔡州之难时年四十所着诗书文号天倪集者留京师钦用死其家亦破非同年华隂王元礼购得之几有人琴俱亡之恨然则文字言语之传与否亦有数存于其间耶夏夜银潢淡淡没踈星一阵凉从雨后生仰看浮云成独卧数围蛛网络中庭九龙池春望五年外地看清明袖手伭回过客亭谢絮楚萍无定着春光如我更飘零兴庆池书所见短短蒲菰刺水青翠萍开处鑑波明画舩转过垂杨外水靣风来闻乐声题黄华幽居图层层佛屋贴山腰山下幽居胜午桥物外人家无税役闲中生理足渔樵鴈踰逺障凌虚逈人与髙秋共寂寥何处人闲景如此便应归隐不须招长安行长安道无人行黄尘不起生榛荆髙山有峯不复险大河有浪亦巳平向来百二秦之形秪今百二秦之名我闻人固物乃固人不爲力物乃倾将军誓守不誓战战士避死不避生杀人饱厌敌自去长安有道谁当行黄尘漫漫愁杀人但见蔽野鸡羣鸣河东㳺子泪如雨眼花落日迷秦城长安道无人行长安城中若爲情别春辝东皇按辔来何遟人闲二月才芳菲六十日春能几时不如意事常相随一声啼鴂花片飞把酒却与春别离春缓归听我歌滔滔歳月如流波贵忧孰与贱乐多吾宁不欲列华鼎驰鸣珂香屏倚妓荐绮罗人生赋分有定在谁能买愁费天和长安市上酒如海跨驴径上烟脂坡酒酣醉舞双婆娑春自来去如予何秋风怨踈星耿耿明天河夜凉翠幕生微波碧梧委叶傅金井一夕秋风将奈何春风令人和秋风感人悲妾愁自与秋风期秋风争管人别离灯灺垂红粉泥暗龟甲屏风云影乱络纬弔月啼不断莲漏压荷夜未半凉飃萧萧入踈竹枕底寒声碎琼玉敲愁撼睡睡不明花露盈盈泫鱼目秋风且莫吹念妾守空闺嫁狗随走鸡随飞九死莫作荡子妻郎薄倖妾薄命花自无言絮无定碧云暮合郎未归几度粧成掩明镜河上之役河堤一决岂天穷失在当年固白公谁与麻冈开故道蹔敎版籍见山东新筑河堤要䇿勲万人採浄北壖薪青青好借曹州柳旧是中原一叚春万夫卷土障横流负土成山水未收明日落成真盛事谁能作赋拟黄楼围城碧树苍烟起暮云长安陌上断行人百年王气余飞观万里神州隔战尘身与孤云向双阙愁随落日到咸秦山河大地分明在莫爲时危苦怆神骤雨龙战云鏖拥日囚鞭驱雷电走蛟虬望中雨脚横天落触处湍声卷地流梁苑楼台失炎暑汉家城阙动髙秋若爲借得天瓢去倒㵼明河净九州资圣阁登眺同麻杜诸人赋髙阁凌云眼界寛野烟碧树有无闲天边孤鸟飞不尽陌上行人殊未还魏国几回时事改汴堤千古夕阳闲愁来重倚栏干望崧少西头是故山南冠五人司马侍郎朴朴字文季温公之犹子宋兵部侍郎以奉使见留居于祁阳授以官託疾不拜遨逰王公之门以寿终文季工书翰有晋人笔意兴陵万机之暇甞购其遗墨学之有雪霁同韩公度登圎福寺阁和李効之诗今略载于此积雪日出杲雪飞梅巳残朋㳺要及时阁邻有遐观乗此芜秽平快覧天宇寛霁色混银界矌望连江干山如白毫相滉溢清杨端一气转浩渺万里皆弥漫优哉赋梁苑想像排广寒此下不可读当俟善本考之无余居士斋壁有沈传师㳺道山岳麓诗石刻穆仲等和之因亦次韵湘西胜景岂易论群山腾闯万马奔鹤泉一麓骞鹏噣松风十里藏祗园当时侍御偶题冩笔力孰敢争雄尊东京少年妙词藻南阳旧族齐隂樊天心月脇出竒语使我展读忘朝昏差差戈劒隠一敌落落旗鼓严千屯无余居士厉幽志细研六艺方专门冻骭娇儿惯肠苋啼饥瘦妇余泪痕帷君德义允相惬毎穷道妙角与根他人劝酒惊逐魂二子频酌勤空樽醉中诗成渺江海风外幡影徒飞翻卷藏箧笥巳戢戢风生襟䄂何轩轩嗟乎我亦有余腐陋哉羊政囚华元滕奉使荗实荗实字秀颕姑苏人初名祼徽宗改赐焉以太学正兼明堂司令与枢宻路允迪翰林修撰宋彦通奉使割三鎭太原㝷奉宻诏据城不下国相怒囚使人于云中钦宗北迁秀颕谒见涕泣请从行主者不之许放允迪彦通南归荗实留鴈门与兄宗正丞福淮南发运使䄎共居乆之家人至自汴梁秀颕往来并代之闲布衣终身临终令黄幡褁尸而葬仍大刻九字云宋使者东阳滕荗实墓士大夫哀其忠爲之起坟于鴈门歳时致祭好问儿时先大夫敎诵秀颕临终诗然亦仅能记末章数语而巳庚子春自山东还郷里值郷先生鴈门李钟秀求秀颕诗文钟秀云丧乱以来家所藏书焚荡都尽避兵山中民家偶于破箱中得秀颕诗一编帋巳败烂前序秀颕自作可辨者百余字大略言能安于死生之分而不能忘感槩不平之气又曰苏属国牧羊海上而五言之作自此始予敢援以爲例后叙是笔吏林泉野老彦古年七十八手録三滕始末号东阳滕秀颕凤山思逺记者诗数百首可读者什六七临终一诗缺三五字而巳非笔吏此集则秀颕之事无以见于丗予意先生名节凛然不愧古人其文字言语宜有神物护持虽埋没之乆而光明发见决有不可揜焉者因备述于此亦使彦古之名託之而不腐云哀隆德守臣张确确浮休张舜民之弟甞爲乌延帅幕独不廷谒童贯作诗吊之睢阳万古一张廵忠义传家有丗臣颜子伏膺当入室潘郎望拜肯同尘围城巳䧟天犹晦仗劒临危气益振余子邻邦尽曹李偷生端作九泉人天宁节有感节临重十庆天宁古殿焚香祝帝龄身在北方金佛刹眼看南极老人星千官花覆常陪燕万里云遥阻在廷松栢满山聊献寿小臣孤操亦青青雨后𬞞盘可喜偶成过雨盘𬞞日日新从今休叹庾郎贫寒虀安取咄嗟办火食不忧生死隣野苋何施虽可鄙美芹欲献去无因干戈万里风尘晦慙媿平生肉食人五日节物惊心动逺思薰风又见浴兰时空㝷好句书纨扇无复佳人系綵丝酒注菖蒲唯欲醉筒包菰黍不胜悲明年此日当何处风里孤蓬自不知喜雨旱暵雨霑渥丰穰都不疑商羊应屡舞布糓强多知龙见宁非数云行自有时当年班夏令曽得近丹墀偶成纎云卷尽见秋容古木交隂一扫空雪压羣山晓来雨叶侵缺甃几番风欲归未得人将老屡送还来鬼亦穷赖得子卿佳传在整冠时读慰飘蓬立春东皇布政物皆春山色禽声便可人满谷和风消积雪半䆫晴日动㳺尘宫花揷㡌枝枝秀菜甲堆槃种种新拘窘经时成土俗聊从一醉适天真临终诗并序厶奉使亡状不复反父母之邦犹当请従主行以全臣节或怒而与之死幸以所杖节幡褁其尸及有篆字九爲刋之石埋于台山寺下不必封树盖昔年大病梦游清凉境界觉而失病所在恐于此有縁如死穷徼则乞骸骨归悉如前祷预作哀词几于不逹方之渊明则不可亦庶几少㳺之遗风也虀塩老书生谬列王都官索米了无𥙷从事敢辤难殊隣复盟好杖节来榆関城守乆不下川涂望漫漫俭軰果不惜一往何当还牧羊困苏武假道拘张骞流离念窘束坐阅四序迁同来悉言归我独留塞垣形影自相吊国破家亦残唿天竟不闻痛甚伤肺肝相逢老兄弟悼叹安得驩波澜卷大厦一木难求安就不违我心渠不汗我颜昔燕破齐王群臣望风犇王蠋犹守节燕人有甘言经首自絶脰感槩今昔闻未甞食齐禄徒以丗爲民况我禄数丗一死何足论逺或死江海近或死朝昏歛我不须衣褁尸以黄幡题作宋臣墓篆字当深刋我室尚少艾儿女皆童顽四海无置锥飘流倍悲酸谁当给衣食使不厄饥寒歳时一酹我犹足慰我魂我魂亦悠悠异郷寄沉冤它时风雨夜草木号空山通理何先生宏中宏中字定逺先丗居鴈门叔祖青出武弁任忻州兵马使因家焉祖行宣西逰遇仙不返行宣之子子竒子霖政和中中武举髙科子竒秉义郎武州宣宁尉子霖忠翊郎守丰州安丰砦皆没王事定逺子竒子也㓜倜傥仪观秀整雅以竒节自许宣和末方贼扰江浙定逺以太学武举进士陈破贼三䇿徽宗褒谕谓非近日言事者所可比巳而破贼如定逺䇿遂知名宣和元年集英殿试䇿中弟二调滑州韦城尉汴京𬒳围州郡多避走独韦不下兵退统制武汉英奏辟钦宗御札召赴军前以路塞不果因请兵真定宣抚司时副帅种师中兵巳溃宣抚司檄定逺副汉英守银冶路旣而太原破西路无完城定逺等提兵竝山而东将赴援京师俄汉英战死定逺收合散亡立山棚七十四所号令所及千里而逺艰食数月人不敢相食诏以爲武节大夫河东河北两路统制接应使是后国朝兵日盛所守唯银冶一城而巳帅府募人生致定逺天㑹五年二月粮尽被擒大帅昭刺怜其忠解縳授以官定逺投牒于地曰我常以此物诱人出死力若軰乃欲以此吓我耶帅嘉其不降屈又问欲还郷否定逺谋南奔阳以愿归爲言㑹监送使臣有先与定逺相攻刼者愬之囚西京府君庙二年帅一日召之授以官又不拜使之充军亦不从取家属填城黄龙府益偃蹇不行帅怒裭衣欲斩之定逺欣然就戮曰得死所矣拥之行巳数十歩帅终不忍召还问尔授官不愿充军又不行填城又不行斩又不惧毕竟欲如何定逺徐曰生死在公奚问爲帅怒解系之西京狱得州人保任者数十族乃放归请爲黄冠时神霄宫废道士旧以徽宗爲东华君将毁其像定逺爲起紫微殿迁像事之年六十三正隆四年病殁自号通理先生所着成真通理二集藏于家州将傅慎微几先赠诗云故人何定逺造物不虚生骨骼稜稜痩诗篇字字清丗皆尊道艺我独见忠诚尊酒分携后何时盖复倾其余与朱少章辈唱酬甚多皆爲所推重载之墓碣之隂述怀马革盛尸毎恨遟西山饿踣更何辤姓名不到中兴历付与皇天后土知醉轩姚先生孝钖孝钖字仲纯丰县人政和四年登科调代州兵曹国朝兵入鴈门州将议以城降官属恇怯投死无所仲纯投床大鼾略不以爲意帅府就注五台簿未几移疾去因家五台善治生亭榭塲圃富扵逰观賔客日盈其门州境歳饥出家所藏粟万石振贫乏多所全济郷人德之中年之后以家事付诸子放浪山水闲诗酒自娱醉轩其自号也资禀简重喜怒不形于色弃官时年二十九至八十三乃终名士大夫爲诗以吊者数十人先生长于尺牍所着鸡肋集丧乱以来止存律诗五卷而巳今略载于此次冠卿韵云节物后先南北异人情冷暖古今同次赵献之韵云红缬退风花着子緑鍼浮水稻抽秧溪墅早春云乆客交情谙冷暖衰年病骨识隂晴春日和德充云烟染緑丝迷别浦雨催红糁缀长条新诗云愁边日晷偏疑短梦里江郷未当归盘无兼味慙留客梦厌多岐不到郷赋雪云酒敌余威翻索寞诗含幽思倍清新雨云岸涨鱼吹沫山空石转雷雪云舞风初学絮带雨不成花峯山寺云谷虚繁地籁境寂散天香云生古木千章秀山抱晴川一掌平怀士㑹云诗忙踈酒醆俸薄减厨烟感怀云玄晏暮年常抱病子山终日苦思归古诗尤有髙趣恨不复见之矣睡起生涯甘分寄耕桑山色围门水遶墻困病乆惩耽酒癖爱闲犹有和诗忙檐冰滴砌春犹冷野马浮川日渐长旧事老年多记忆故园归梦正悠飏枊溪别墅安车随意饱甘肥晩食徐行理亦齐山市日髙人未集柴门客至鸟先啼溪桥散望携笻渡野寺牵吟信笔题容膝易安聊自适瓮天闲看舞醯鸡歳晩怀二弟少易成欢老易伤壮逰垂白未还郷烟尘无复音书到魂梦犹疲道路长爆竹又惊新荐歳屠蘓空忆旧传觞年年此日遥相忆鸿鴈何时续断行睡起睡起日侵牖开轩遥见山晓风吹腊尽芳草惹春还烟暖鸎迁谷云低鴈渡関衰年人事减遇酒得开颜次李平子登台有感韵落日孤云带逺冈戍楼烟瘴旧边埸疲民卒歳方怀土逺客慿髙自忆郷汉使一朝延四皓秦诗千古吊三良行藏此意无人解聊借青山送酒觞九日题峰山不须歌吹上丛台千里晴川入座来丗事难慿休挂口生涯见在且衔盃无情趂暖花先老有信迎寒鴈巳回遥想故园亲种菊霜枝露蘂向谁开次韵王无竞见寄客懐重倚仲宣楼白草黄云塞上秋山色不随尘丗改水声还抱故城流隙中畏景那堪玩镜里衰颜秪自羞多愧诗人苦相忆逺传佳句吊清愁闲居无客访衰残柴门尽日関躭书真是癖惜酒近成悭苔径行搜句茅檐卧看山却嫌明镜里偏照鬓毛班和成冠卿见寄别恨频添鬓雪深百年怀抱鬰沉沉摽名不挂金银牓渉丗空坚铁石心俗物何劳供一醉残僧正欲伴孤吟朱絃三弄虚檐寂唯有清风是赏音次韵秋兴老畏年光速愁添旅梦多西风着梧竹归思入烟波夜永慿诗遣颜衰得酒和故溪千树柳谁复晒渔蓑感白发弹铗慿谁听客歌震雷那复化鱼梭梳头白雪惊新有障眼玄花比旧多郷问阻兵犹断絶覉怀凭酒暂消磨不须更问今朝客门外元无雀可罗晓霁一夜云峯卷迅雷残红狼借点苍苔鸎声岂解留春住燕语虚劳唤梦回愁寂顿疑诗思减衰残偏感歳华催柳溪鱼鸟应相识乗兴无嫌日日来重九偶成天边今日又重阳陇树红飞鴈信霜且挿茱莄慰衰鬓莫将诗句挠回肠歌勤皓齿人俱醉舞恋晴晖蝶也忙来日预期扶宿酒未应篱菊减秋香溪桥早春轻黄未染柳梢匀连日溪风卷塞尘乍暖乍寒花信晚相唿相应鸟声频少勤谩挟经纶䇿老懒空余病患身追忆故园桃李树年年红紫爲谁新东轩琴示儿子沂古人无复见但有东轩琴一鼔髙山操因窥古人心正声乆沉埋俚耳喧哇淫正可自怡恱不须求赏音花前独酌二絶句老将花酒作知音起就花前酒自斟莫便兴来先酩酊却妨真赏废搜吟移得名花手自栽花知不爲老人开兴来谁是樽前客唯有提壷送酒盃题柳溪别墅雨霁风和不动尘柳边携酒赏晴春频来溪鸟浑相识渡水穿花不避人芍薬緑蕚披风瘦红苞浥露肥只愁春梦断化作彩云飞次韵李相公偶成帘鸟唤归梦竹风追夕凉感时空有泪却老分无方流水依山白孤云带日黄无人共樽酒散发卧蔾床村居偶成静爱柴门野兴幽杖蔾徐歩到岩丘深林有兽爲先噪废圃无人泉自流土瘠税租随力办年丰禾黍过时收客来不虑无供给白酒黄鸡亦易求用峯山旧韵旧歩西风寺穷幽未觉賖松根纒石痩云磴出岩斜思爽余三唱诗成自一家空余几两屐不踏渡溪槎春水上堤沙春晴散望賖衰年花近眼久客梦还家映日孤鸿没迎风双燕斜平生江海意早晩送浮槎题佛先寺臧糓虽殊竟两亡倚栏终日念行藏巳忻境寂洗尘虑更觉心清闻妙香孤鸟带烟来逺树断云收雨下斜阳人间未卜蜗牛舎逺目横秋益自伤芭蕉凤翅揺寒碧虚庭暑不侵何因有恨事常抱未舒心蜀葵倾心知向日布叶解承隂空侧黄金盏谁人与对斟次韵公才对菊见怀发蓬新感二毛侵尚阻清樽对菊斟乆拟芝兰同臭味莫疑鱼鸟自髙深食贫岂复甘秦灸客病空怀奏楚音挂席无由上牛斗漫慿流水送归心寄田朝散善辅粉署标名旧山城识靣新青云摧劲翮空谷滞幽人丗路谋身拙心田育德醇乆要知可卜倾盖巳情亲春日书怀云散交情薄棊飜丗态新山容犹带腊鸟语巳回春节物惊心遽丘园入梦频东风如解语端笑未归人春日溪桥留恋春光慰病颜无情风雨卷春还隂隂宻緑笼溪暗细细踈红点径斑老去益怜诗思澁懽来聊破酒肠悭不嫌门外无车辙得遂衰慵一味闲登楼有怀老愧凭栏目力昏百年怀抱向谁论晴空鴈起云边塞夕照人归郭外村因记昔逰惊迅晷暂将离恨付清樽谁人肯似边居士逺驾朱轮过雀门题滕奉使祠本期苏郑共扬镳不意芝兰失后凋遗老秖今犹涕泪后生无复识风标西陉鴈度霜前塞滹水撨争日暮桥追想生平英伟魄凌云一笑岂能招朱奉使弁弁字少章宋吉州团练使天㑹六年以通问见留命以官託目疾固辤猝然以锥刺之而不爲瞬用是得归凡居云朔二十年自号观如居士有曲洧风月堂诗话行于丗苏子翼送黄精酒仙经何物堪却老较功无如太阳草龙衔鸡衔名虽异菟公羊公事可考苏君真是神仙裔橘井隂功贯穹昊云笈书成数万言银関珠宫用心早独知此物有竒効福地名山爲储寳不惮林泉新斸掘斥去杵谢饰擣况从髙士论麹糜更课公田收秫稻一朝灵液浮瓮盎三冬浩气生襟抱且欣软饱得浇肠漫说逆流工𥙷脑眼碧那忧散黒花发白故应还翠葆贾传只嫌松醥陋刘堕敢夸桑落好直须五斗论解酲宁待三柸乃通道谁知万里落旄人亦许匏尊自倾倒爲君唤回雪窖春八载覊愁供一扫曼倩宜分此日桃安期莫诧他年枣何烦更採石斛花巳觉容颜不枯藁根连石室喜入梦句拟桐溪媿摛藻平生我亦爱书扎朱髓緑肠勤探讨幸君汲引成此志鹤驾骎骎望仙岛吞腥啄腐非夙心歳晩兹言良可保初春以蔓菁作虀因忆往年避难大隗山采苹涧中爲虀虀成汁爲粉红色而香美特异乃信郑人所言爲不诬矣今食新虀因成长韵藏𬞞饱三冬媚盘无靃靡陈虀解束缚冰雹散刀几春畦芜菁苗入眼渐可喜青黄含风露採摘从此始持归作新虀一饱竞鲜美芬香溢肺肝甘脆响牙齿扪腹幽䆫下刍豢讵能比忆昔避难𥘉窜身重嵓里云烟昬具茨老稚且栖止燕兵大捜索焚荡石牛底脱命擉虎山野哭纷四起暮投山前店茅栋例烧毁潜伏窟室中衣敝不盖体妻孥坐相对生意薄于纸晨朝行涧中采芹涧边洗郑人夸此虀他菜非所拟氤氲投瓦盎触鼻似兰芷一杯红粉羮析酲胜仙醴乃知野人献凉薄未宜鄙今来滞殊郷白首家万里犹能对荤羶咀嚼出宫徴回思十年梦争夺殊未巳饱食但谋身吾颡良有泚北人以松皮爲菜予初不知味虞侍郎分饷一小把因饭素授厨人与薗𬞞杂进珎美可喜因作一诗吾老似出家晚悟愧根钝滋旨却羶荤禅蜕要亲近伟哉十八公兹道亦精进舎身奉刀几割体絶嗔恨鳞皴老龙皮鸣齿溢芳润流膏爲伏龟千歳未须问便堪奴笋蕨讵肯友芝跏趺得一饱万事皆可摈侍郎文懿后落落衆推俊澹然丗味薄内典得所信香厨留净供频食不言顿晏然黙不语草木雷音震得法于此公骨髓传心印应怜持节人饷此爲问讯欲将无上味爲我洗尘坌食之不敢余感激在方寸予以年事渐髙气海不能熟生煖冷旅中又无药物遂用火攻之䇿灼艾凡二百壮吟呻之际得诗二十韵不作漳濵卧年侵血气衰据鞍思少壮揽镜叹清羸有病方求艾无营莫问蓍心知出下䇿理胜遇中医阳燧神逾速铜仙术尽施论功鄙炮制取穴辨毫釐火帝恩光异炎官绩用竒书萤比差似珠蚁迫方知忖物嗟炮鳖观形笑灼龟烟微初炙手气烈渐鑚皮闭目书徒展支头枕屡移发狂还自哂贾勇仅能支宋鹢追风日吴牛喘月时忠言劳缓颊善谑爲开眉服气工夫逺烧丹歳月遟衞生防后患伐性释前疑展转那成梦呻吟且当诗因心念民瘼出位叹身卑欲巳七年病当从百丗师保身将保国未可废箴规元夕有感朔雪余千里东风徧九州関河中土异灯火上元愁緑蚁甞新酿青貂恋故裘紫姑无用卜丗事正悠悠忆钟离濬浚都同聚读书萤楚岸春风忆送行三十年前初识靣四千里外更関情出疆我亦徒劳尔入仕君今何似生旅鴈相逢须一问要从邮上得新声炕寝三十韵风土南北殊习尚非一躅出疆虽仗节入国蹔同俗淹留歳再残朔雪满崖谷御冬貂裘弊一炕且跧伏西山石爲薪色惊射目方炽絶可迩将尽还自续飞飞涌玄云𦦨𦦨积红玉稍疑雷出地又似风薄木谁容䑕栖冰信是龙衔烛阳曦助喘息未害揺空腹惠气生袴𥜗仍工展拳足岂惟脱肤鳞兼复平体粟负暄那用诧执热定思沃收功在歳寒较德比时燠虽余炙手熖宁有烂额酷矧当凝泫辰炎帝独回毂玄冥真退听祝融端可録嗟予亦何者万里歌黄鹄偃仰对䆫扉妍煖谢衾褥壮怀羞灶媚晩悟笑突曲因思堕指人暴露苦皲瘃频年未解甲蹈此锋刃毒遥知革辂中旰食安豆粥陪臣将命来意恳诚亦笃有竒不能吐何术止南牧君心想更切臣罪何由赎此身虽自温此志转烦促论武贵止戈天必从人欲安得四海春永作苍生福聊拟少陵翁秋风赋茅屋秋泉次韵新醅滃滃溢瓶盆漱石秋泉带雨浑翡翠盃深云液凝鸬鹚杓满月波翻照人光入樽罍莹流齿香随语笑喷巳拚扶头日三丈朝酲未解任昬昬夜雨枕上淅淅风声止凄凄雨气凉愁工萦客思梦故遶江郷书䟽亲朋少干戈歳月长平城弭节地可复见秋霜客怀兵气常时见客怀何日开形骸病自瘦鬓发老相催巳负秦庭哭终期汉节回风雷识意我一雨洗氛埃歳序歳序忽将晏节旄嗟未还伭云惨衆木寒雨失群山丧乱関诗思讴謡发病颜梦魂识旧隐时到碧溪湾白发白发使车前烟波思渺然霜清获稻日风急授衣天客馆但愁坐钓舟谁醉眠乗槎㑹有便真到斗牛边有感容貌与年改鬓毛随意斑鴈边云度塞鸟外日衔山仗节功奚在捐躯志未闲不知垂老眼何日覩龙颜刘善长出示李伯时画马图俯首举尾拳一蹄掣缰欲嗅骄不嘶奚官耸肩两足垂意皃自与造父齐鸡目麟鬐鳯皇臆玉山禾逺未容食籋云追雹有余地置之画图人岂识精神权竒孰可班当在白兔青龙闲君知此马从何来龙眠匈中十二闲谢崔致君饷天花三年北馔饱羶荤佳𬞞颇忆南州味地菜方爲九夏珎天花忽从五台至崔侯匈中散千卷金瓯名相传云裔爱山亦如谢康乐得此携归岂容易应怜使馆乆寂寥分饷明明见深意堆槃初见瑶草瘦鸣齿稍觉琼枝脆树鸡湿烂惭扣门桒蛾青黄谩趋市赤城菌子立万钉今日因君不知贵乖龙耳仅兔一割沙门业巳通三丗偃戈息民未有术虽复加飡秖増媿云山去此纵不逺口腹何容更相累报君此诗永爲好捧腹一笑万事置战伐战伐何年定悲愁是处同黄云萦晩塞白露下秋空鱼跃深波月乌啼落叶风谁知渡江梦一夜绕行宫龙福寺煑东坡羮戏作山寺解尘鞅溪边有微行手摘诸葛菜自煑东坡羮虽无锦绣肠亦饱风露清钩帘坐扪腹落日千峯明丙申中秋不见月中秋万里月何处驾冰轮底事隔年㑹不怜今夕人兔疑停杵蟾岂避风尘黙识常娥意氶平赏更新十七夜对月病骨怯风露愁怀厌甲兵人居絶域乆月向此宵明轮仄初经汉光分半隐城遟遟不肯下应识异郷情睡轩爲赵光道作深炷炉香睡息匀萧然一觉得天真生涯聊示人闲丗縁境都忘药褁身窥牖屡来从汝唤叩门空去任渠嗔更须满壁图云水卧想江湖渺莾春南斋即事频年行役梦庭闱陟岵常嗟脚力疲毎诉酒廵嫌客恶力营官事笑儿痴云山幸不持钱买花竹何妨带雨移此味责人元未识恐縁诗好被渠知饯和父之并州有北何堪说如南未是归并门子径往汉节我方鞿笔砚论心乆干戈㑹靣稀新程相忆处路入岭云微独坐草冻慵抽碧桃痴懒晕红黄云犹汉野紫塞漫春风使节空留滞侯圭未㑹同堦除雪不扫独立数归鸿寒食絶域年华乆衰颜泪点新毎逢寒食节频梦故郷春草緑唯供恨花红只笑人南辕定何日无地不风尘上巳行行春向暮犹未见花枝晦朔中原隔风烟上巳疑常令汉节在莫作楚囚悲早晩鸾旗发吾归敢恨遟送春风烟节物眼中稀三月人犹恋褚衣结就客愁云片叚唤回郷梦雨霏微小桃山下花初见弱柳沙头絮禾飞把酒送春无别语羡君才到便成归天问絶句穴边酣戦君臣蚁波上群嬉婢妾鱼苦乐不同同一宇问天此理竟何如客夜城月四更上䆫风一室幽纎云萦鴈塞重雾逼貂裘兵革何年息干坤此夜愁殊郷两行泪骚屑洒清秋摅抱客滞殊方乆山围絶塞深秋风入撗笛夜月傍沾襟造膝他时语捐躯此日心飞霜满明镜发短不胜簪重九九日今何地寒深紫塞霜敢嫌芦酒浊且对菊花甞歳月双蓬鬓干坤百战埸赐茰知未举梦自识鸳行次韵刘太师苦吟之什长城五字屹逶迤可笑偏师敢出竒句补推敲未安处韵更瘀絮益难时痴迷竟作禽填海辛苦真成蚁度丝却羡弥明攻具速刘侯漫说也能诗善长命作歳除日立春土牛巳着劝农鞭苇索仍专捕鬼权且喜春盘兼守歳莫嗟腊酒易经年东风渐入江梅梦朔雪犹迷塞柳天元㑹明朝定何处覊臣挥泪节旄前次韵子文秋兴逸兴常时有逢秋一倍多山长含楚雨天逺接吴波㝷壑同元亮浮家伴志和钓竿行入手还着向来蓑冬雨冬雨不成雪北风寒未深山藏千垒秀云结四垂隂逈洒凌朝阁残声入夜衾端能洗兵甲足慰此时心寒食感怀次韵吴英叔疾风甚雨老难禁岭外无饧谁解吟双鬓客尘谙丗变两眉郷思尽愁侵榆钱何处迎新火杏粥频年系此心落日髙城魂易断天临牛斗五湖深春隂関河迢逓绕黄沙惨惨隂风塞柳斜花带露寒无戏蝶草连云暗有藏鸦诗穷莫写愁如海酒薄难将梦到家絶域东风竟何事秖应催我鬓边华寒食清明六到客愁边双鬓星星只自怜兵气尚纒巢凤阁节旄巳落牧羊天纸钱灰入松楸梦饧粥香随榆柳烟北向鴈来寒雾隔音书不比上林传李任道编録济阳公文章与仆鄙制合爲一集且以云馆二星名之仆何人也乃使与公抗衡独不虑公是非者纷纭于异日乎因作诗题于集后俾知吾心者不吾过也庚申六月丙辰江东朱弁书絶域山川饱所经客蓬歳晩任飘零词源未得窥三崃使节何容比二星萝茑施松慙弱质蒹葭倚玉怪殊形齐名李杜吾安敢千载公言有汗青秋夜秋夜虽渐永未抵客愁长秋月虽巳圎不照寸心方将心贮此愁莫作万斛量爲月怜此夜谁共千里光空令还家梦欲趂征鸿翔附见籧然子赵滋滋字济甫夲出冯翊其祖贞元闲来爲南京漕司户籍判官卒官下妻子不能归遂爲汴人济甫少日出闾里闲其晓音律善谈笑得之宣政故家遗俗者爲多及长厌于㳺荡乃更折节取古人书读之学书学画学诗学论文立志旣坚力到便有所得爲人强记黙识不遗微隐唐以来名人诗文往往成诵如目前考论文义解析络脉殆若夙昔在文字间者画入能品诗学亦有功如黄石庙等作今代秉笔者或亦未可轻议闲闲赵公书法爲今代弟一手学者多倣之但得其形似而巳济甫笔势飞动颇得公不传之妙宗室胙公文采风流照映一时而济甫以布衣从之㳺商略法书名画胙公亦以真赏称焉隆德太一故宫楼观台沼门戸道路花木水石悉能历数之听者晓然如亲到其处至于宋名贤所居弟宅坊曲与其家行辈群从孙息姻娅排比前后虽生长邻里者不加详也甞过长清一禅寺与僧谈僧言五派传授图大不易作济甫笑曰易与耳因索笔作图坐中他日以旧本证之不毫末差也丁酉歳殁于东平时年五十九黄石庙狂豪击车代无人神石一砭志乃信吹嘘风云遮楚秦炎精炽然四百春一缩尚悋续后尘江山有待终此身望望乆愁撗目民朝阳凄凄霜未休江燕竟来江北㳺山回鼎移海横流天风何时清九州草泥自古跧王侯神弃不卹谁当羞割牲酾酒空千秋先大夫诗郷先生权叅知政事代郡杨公叔玉譔先人墓铭今略载于此先生姓元氏字德明秀容人唐礼部侍郎次山之后自㓜读书丗俗鄙事终其身不挂口爲人诚实乐易洞见肺腑虽童子以言欺之亦以爲诚然也先大夫殁遗产无几先生布衣𬞞食处之自若家人不敢以生理累之僮奴有窃拾东家之枣者立命还之贫人负债则往往令折劵以贷之也累举不弟放浪山水闲未甞一日不饮酒赋诗春秋四十有八终于家先生作诗不事彫饰清美圎熟无山林枯藁之气居东山福田精舎首尾十五年东嵓其自号也有集三卷藏于家铭曰贪夫徇财智士死名宇宙古今万辙混并我机弗张我戸弗扄天宇泰然物莫敢撄饮芳食菲岩岫杳㝠玉佩琼琚御风泠泠鲁山之醇次山之清閲丗几传犹有典刑邈哉先生明昌承安闲科举之学盛大夫士非赋不谈人知先人有声埸屋闲其以诗文爲业则不知也先人捐馆后十年好问避兵南渡逰道日广丗始知有元东岩之诗杨尚书之美云彼美元夫子学道知观澜孔孟泽有余曽颜膏未残林观察显卿云文章变古名新躰孝弟传家守旧规雷内翰希颜云诗句妙九州孝友化一川王右司仲泽云读书枫树林曵杖白石湾至今文彩余虎子仍班班李长源云衣冠巢许自髙雅岩壑䕫龙非弃捐余人不能悉纪家集乱离以来凡三失之今所存者特吾益之兄及门生辈所记忆者耳小子不肖暗于事机不能髙蹈逺引恋嫪升斗徼倖万一以取絷维之祸残息奄奄朝夕待尽诚惧微言将絶谨以古律诗四十首附之中州集之癸册庶几来者知百余年闲作诗如先人而人或未之见其余抱一槩之操泯泯黙黙终老而无闻者岂胜计哉是又可爲叹也桃源行山中三月山桃开红霞烂熳无边涯山家藏春藏不得落花流水人闲来忆昔携家窜岩谷秦人半向长城哭回头尘土失咸阳缯弋徒劳羡鸿鹄冬裘夏葛存大朴小国寡民皆乐俗昼永垣篱鸡犬闲春晴门巷桑榆緑渔郎偶到本无心仙境何縁得重㝷今日武陵图上看唯见云林深复深送德温同舎赴帘试太常侍祠水苍珮内相夜下金莲烛皇家结网未曽踈亦有佳人在空谷一从唐赋变辽律仰视折杨犹雅曲云台勲业一青衫𬒳发操戈踵相属筋疲力涸仅乃得墨水一升凡几辱英雄俛首入彀中举丗悉然非子独子家口衆亲又老歳月旨甘须寸禄荐书闻说过南宫冷煖人情到僮仆我𥘉与子偕计吏人后人前随碌碌不惭齐客售鼓瑟颇爲荆人悲献玉一诗今日送君行万里秋风看鸿鹄功名前路知不免鸡黍后期良未卜锦标无用咤龙头帛书且当传鴈足雨后十日山中雨今朝见夕阳干坤觉清旷草棘有辉光竹影揺残滴松声送晚凉南䆫聊自适无用说羲皇覧镜四十宜未老年年添鬓丝直敎随牒去也是挂冠时台阁多新赋山林有逸诗悠然一樽酒满酌不须辝室人生朝新酒清浑共糟床洗盏甞平时唯欲醉此日重难忘容服慙王覇山林得孟光白头翁与媪万事听诸郎太原古城惠明寺塔秋望西山万古壮陪京一日汾流入废城浩浩市声争晓集畇畇原隰但秋耕晋公老去诗仍在越石亡来恨未平千尺浮图暮烟底瓦盆浊酒爲谁倾薄游同郝漕子玉赋全晋山河百战埸登临历历见兴亡夷居狵杂尤堪叹覇气沉雄亦未量石瓮烟霞诗秀润骀祠风月酒淋浪书生不是功名具惭愧山翁问葛强山中秋夕黄卷有余习青灯共晚凉只知书味永不觉鬓丝长老桧千年物幽兰一国香平生陶靖节此夕邈相望寄宗人彦达杯酒无縁接旧欢空将书尺问平安要君知我诗成处落日西风正倚栏榴华山茶赤黄桃绛白戎葵米囊不入格庭中忽见安石榴叹息花中有真色生红一撮掌中看模写虽工更觉难诗到黄州隔千里画家辛苦费鈆丹过凤凰山凤凰闻说似天坛北去南来马上看想得松声满嵓谷秋风无际海波寒瓶形岭早发海云萧瑟雪花干人在羊肠百八盘闲客不知名利苦见时应作画中看寒食再游福田寺春山寂寂掩禅扉复岭盘盘入翠微布韈青鞋供胜践粥鱼斋鼓荐玄机日烘幽径緑烟暖风定晓枝红雨稀曽是西堂读书客不应啼鸟也催归家园假山八尺飞来峰苍然立于独细看甲乙字疑是平泉族山非一草石见石山亦足便恐东岫云来我檐下宿今朝凿盆池明朝种松菊自笑住山人何时返嵓谷同侯子晋赋鴈沉沉江浦云浩浩朔漠雪微生几寒暑翅老飞欲折楼中见新过夕照送明灭欹枕数声来踈䆫耿残月悲鸣或天性南北随所惬谁念孤旅人年年爲愁絶寒林图爲侯子晋赋川光茫茫风景暮一雪无情天地素长安闭门千万家亦有行人踏长路新丰烟火㶚桥水画史工作荒寒趣雪中故事知几何偏识诗翁忍寒处君不见淮西城下鹅鹳鸣官军夜斫吴家营只如党家麁俗亦不恶银烛金荷天未明拈出雪诗三十韵蹇驴席帽可怜生雪诗三十韵见坡集赠答彦文相过之什程太原人剥啄谁叩门开门得吾友握手一大笑慰我离群乆之子富才具事业可力取瞻望青松姿衰遟愧蒲柳金闺满鹓鹭什伯自爲偶寂寞林野人过从但隣叟盘飡无兼味笋蕨才适口穷达俱偶然相逢且柸酒枕上往时见白发谈笑轻歳月谁谓明镜里萧萧不胜镊山林蹉跎乆丗虑初未绝触物重兴怀忽忽不自惬遭逢有竒耦才用随巧拙如何杜陵叟自比稷与契茫茫拊尘编何时卒吾业秋暮王氏园亭细径云林底危亭涧水湄秋先殒黄叶寒未老红葵嚼句幽禽荅㝷花晩蝶随无人共幽兴思与野僧期六言北阙三台五省东山万壑千岩琴书中有真味风月外无多谈山园梨叶有青红相半者戏作一诗霜轻霜重偶然中一叶虽殊万叶同不信丗闲闲草木解随儿女作青红诗少有吟诗癖吟来欲白头科名不肯换家事几曽忧含咀将谁语研磨若自雠百年闲伎俩直到死时休尊酒土灰论逺计木石笑浮生但有一尊酒何须千载名忆山中二絶句东寺留连饮张园烂熳游儿童望归路一日几登楼秋色山中好山翁醉不廻不知篱下菊霜后几丛开山中雨后遶屋湍声转临崖老树摧雷轰一雨去云擘两山开遣兴张翰一盃酒林逋千首诗性唯便自适材敢论时施狡兔从三窟鹪鹩分一枝青山有佳色只似往年时发兾州留别恩禅师诗拙非同社情亲本故郷共知成逺别且复暂相将池古莲花净䆫深桧叶香何时重携酒来宿賛公房贵公子咏髙堂红烛鼓声齐舞徧纎腰月未西一曲缠头一双锦骅骝空自惜障泥莲叶观音恩禅师所藏同路宣叔赋瑞相分明一叶中华严性海共圎通补陀自有丹青变画史区区可得工谢张使君梦弼餽春肉牙猪肋厚一尺玉塩花入深蒸脱骨韭芽蓼甲春满盘走送茅斋慰幽独山人食贫才一粥几𬒳艾生嘲首蓿食前方丈非素怀颇忆悬貆绕髙屋唿来邻叟共一饱爲说使君方継肉饥民待哺今几家无䇿賛君惭此腹区区一肉见歌咏说食书生良未足却愁今夕梦寐闲有物踏破园𬞞緑仙鸡诗并序繁畤义兴镇酒家韩氏子畜一鸡以善鬪雄其郷一日敌家以药饲鸡使不知痛求与韩鸡对韩鸡闘乆果𬒳伤口下颔不收垂死矣一卖药道人过其门曰我能活此韩欣然使疗之里中诸儿随看者一二十軰皆使向壁立道人以鸡置笼中探手良乆若摩拊然者巳而取瓢水噀之置瓢笼上即出门儿曹怪其乆不还窃视之鸡喙巳复生矣道人布𫀆草冠腋下悬青囊落魄嗜酒夜宿寺阁上韩氏子与里中人奔走求之并所卧草荐不在矣是时明昌七年仲规弟爲此镇酒官予亦在焉作仙鸡诗以记之老雄徤闘夸擅埸韩郎抱归神色扬岂知黠儿出徼倖毒手一发不得妨毳毛散洒尚可养利觜一哆何由张青囊道人何许来自言捄药吾有方垂髯噀水濯残血半喙随手生新黄筠笼半开闻腷膊草冠巳往徒惊忙神仙丗有宁虚荒惜哉诡激不可量丗人鸷勇天且劓况于物也资强梁敷筞枯枿变金石未若与丗鍼膏盲何须变化示狡狯知君办作淮南王蓬莱东望云茫茫爱而不见心爲狂刀圭不愿换凡骨且欲共醉无何郷灯下读林和靖诗落叶落复落淸霜今几番踈灯照茅屋山月入頽垣老爱寒花淡幽嫌宿鸟喧卷中林处士相对两忘言观西岩张永淳画鴈惨淡经营下笔难画成不似卷中看知君连夜江湖梦折苇萧萧沙水寒从赵敷道覔石榴仙人囊中五色露得种昔与蒲桃俱猩猩染花开五月巳觉秋实悬庭除张园一酸齿欲裂君家两株蜜不如竹马儿童厌梨栗緑囊聊爲剥红珠雪行五更驴背满靴霜残雪离离草树荒身在景中无句冩错敎人比孟襄阳龙眠画马骊黄求马丗皆然灭没存亡自一天当日塩车人不识只今空向画中传歳暮蔌蔌霜力劲沉沉山气冥北风半夜起吹动一天星送张兾州致政还都状一扎恩书下紫宸东门祖道画图新路人也解贤踈傅河内犹思借寇恂父子文章千载事田园松菊自由身玉京才过梨花节灵沼行春莫厌频游灵沼探春回故事春雪几日韶华雪更侵龙公试手本无心寒留整整斜斜态暖入融融洩洩隂着柳直疑香絮重拥堦还似落花深前头桃李应无恙剰破相如买赋金楸树道边楸树老龙形社酒浇来渐有灵只恐等闲风雨夜怒随雷电上青冥七夕天河唯有鹊桥通万刼懽縁一瞬中惆怅五更仙驭逺寂寥云幄掩秋风观柘枝伎腰鼓声干揭画梁綵云擎出柘枝娘帘闲飞燕时窥影鑑里惊鸾易断肠轻细不妨重晕锦廻旋还恐碎明珰杖头白雨催花急拂散春风两袖香敏之兄诗敏之讳好古性识颕悟读书能强记务爲无所不闚年二十就科举时先东岩君巳捐馆太夫人年在喜惧望其立门戸爲甚切及再上不中意殊不自聊又娶妇不谐日致恶语遂以狷介得疾甞作望月诗有莫怪更深仍坐待宻云或有暂开时之句人或言诗境不开广非佳语也叹曰吾得年不永境趣能开广否未几没于北兵之祸年三十一中秋无月佳辰无物慰相思先赏空吟昨夜诗莫怪更深仍坐待宻云或有暂开时读裕之弟诗藁有鸎声柳巷深之句漫题三诗其后阿翁醉语戏儿痴说着蝉诗也道竒吴下阿蒙非向日新篇争遣九泉知鸎藏深树只闻声不着诗家画不成惭愧阿兄无好语五言城下把降旌传家诗学在诸郎剖腹留书死敢忘背上锦囊三箭在直须千古说穿杨题江村风雨图渡口舟横水拍空墨云倾雨树号风江山不到红尘眼半幅烟绡想像中中州癸集卷终中州集翰苑英华中州集中州乐府一卷中州乐府呉内翰彦髙蔡丞相伯坚蔡太常正甫髙内翰士谈刘内翰鹏南邓千江赵内翰献之任南麓君谟冯临海士美李丞旨致美刘龙山致君刘记室无党党丞旨丗杰王内翰子端王隐君逸賔宻国公子瑜礼部闲闲赵公胥莘公和之许司谏道真冯内翰子骏溪南诗老辛敬之李右司钦叔王右司仲泽李扶风正臣景伯仁宗室文卿髙仲常王予可王监使正之赵内翰子充孟内翰友之张太尉信甫王玄佐赵愚轩冝之先东巖君折治中元礼呉内翰彦髙人月圎南朝千古伤心事犹唱后庭花旧时王谢堂前燕子飞向谁家恍然一梦仙肌胜雪宫髻堆鸦江州司马靑衫泪湿同是天涯彦髙北迁后爲故宫人赋此时宇文叔通亦赋念奴娇先成而颇近鄙俚及见彦髙此作茫然自失是后人有求作乐府者叔通即批云吴郎近以乐府名天下可往求之䜣衷情夜寒茅店不成眠残月照吟鞭黄花细雨时候催上渡头舩鸥似雪水如天忆当年到家应是童稚牵衣笑我华顚春从天上来海角飘零叹汉苑秦宫坠露飞萤梦里天上金屋银屏歌吹竟举靑冥问当时遗谱有絶艺鼔瑟湘灵促哀弹似林鸎沥沥山熘泠泠梨园太平乐府醉几度春风䰅变星星舞破中原尘飞沧海风雪万里龙庭写胡笳幽怨人憔悴不似丹靑酒微醒对一䆫凉月灯火靑荧好问曽见王防御公玉说彦髙此词句句用琵琶故宝引据甚明今忘之矣满庭芳谁挽银河青冥都洗故敎独歩苍蟾露华仙掌淸泪向人霑画栋秋风袅袅飘桂子时入踈帘冰壷里云衣雾鬓掬水弄春纎厌厌成胜赏银槃泼录寳鑑披奁待不放楸梧影转西檐坐上淋漓醉墨人人看老子掀髯明年㑹淸光未减白发也休添风流子书劒忆㳺梁当时事底处不堪伤兰楫嫰漪向吴南浦杏花微雨窥宋东墻鳯城外燕随靑歩障丝惹紫㳺缰曲水古今禁烟前后暮云楼阁春草池塘回首断回肠年芳但如雾镜发成霜独有蚁尊陶冩蝶梦悠飏听出塞琵琶风沙淅沥寄书鸿鴈烟月微茫不似海门潮信能到浔阳蔡丞相伯坚大江东去离骚痛饮问人生佳处能消何物江左诸人成厎事空想岩岩靑壁五亩苍烟一丘寒玉歳晚忧风雪西州扶病至今悲感前杰我梦卜筑萧闲觉来岩桂十里幽香发磈磊胷中冰与炭一酌春风都灭胜日神交悠然得意离恨无毫发古今同致永和徒记年月倦游老眼放闲身管领黄华三日客子秋髙茅舎外满眼秋岚欲滴泽国淸霜澄江爽气染出千林赤感时怀古酒前一笑都释千古栗里髙情雄豪割据戏马空陈迹醉里谁能知许事俯仰人间今昔三弄胡床九层飞观唤取穿云笛凉蟾有意爲人点破空碧水调歌头云间贵公子玉骨秀撗秋十年流落冰雪香霭紫貂裘灯火春城咫尺晓梦梅花消息蠒帋冩银钩老矣黄尘眼如对白苹洲丗间物唯有酒可忘忧萧闲一叚归计佳处着君侯翠竹江村月上但要纶巾鹤氅来往亦风流醉墨蔷薇露洒遍酒家楼月华淸楼倚明河山蟠乔木故国秋光如水常记别时月冷半山环珮到而今桂影㝷人端好在竹西歌吹如醉望白苹风里関山无际可惜琼瑶千里有年少玉人吟啸天外脂粉淸辉冷射藕花冰蕋念老去镜里流年空解道人生适意谁㑹更微云踈雨空庭鹤唳江神子慢赋瑞香紫云点枫叶岩树小婆娑歳寒节占髙㓗纎苞煖酿出梅魂兰魄照浓碧茗盌添春花气重芸䆫晚蒙蒙浮霁月小眠鼻观先通庐山梦旧淸絶萧闲平生淡泊独芳温一念犹未衰歇种陈迹而今老但觅茶烟禅榻寄闲寂风外天花无梦也鸳鸯债从渠千万刼夜寒回施幽香与春愁客声声慢靑芜平野小雨千峰还成暮陉寒色裁剪芸䆫忆得伴人良夕遥怜几重眉黛恨相逢少于行役梨花泪正宫衣春瘦晓红无力应怪浮云夫婿不解趂新醅醉眠凉月怨入関河西去又传音息谁知倦㳺心事向年来苦思泉石人未老约闾峰多占秀碧石州慢髙丽使还日作云海蓬莱风雾鬓鬟不假梳掠仙衣卷尽云霓方见宫腰纎弱心期得处丗间言语非真海犀一点通寥廓无物比情浓觅无情相慱离索晓来一枕余香酒病赖花毉却灔灔金尊収拾新愁重酌片㠶云影载将无际関山梦魂应被杨花觉梅子雨丝丝满江干楼阁尉遟盃紫云暖恨翠雏珠树双栖晚小花静院相逢的的风流心眼红潮照玉盌午香重草緑宫罗淡喜银屏小语私分麝月春心一点华年共有好愿何时定粧鬟暮雨零乱梦似花飞人归月冷一夜小山新怨刘郎兴㝷常不浅况不似桃花春溪逺觉情随晓马东风病酒余香相半蓦山溪淸明緑野玉色明春酒燕地雪如沙爲唤起斗南温秀鬓丝禅榻梦觉古杨州瑶台路返魂香好在啼粧瘦春前入眼似是章台柳欲典鹔鹴裘悮金车香迎马首緑隂靑子后日便东风秋千散暮寒生月到西厢后鹧鸪天解语宫花出画檐酒尊风味爲花甜谁怜梦好春如水可奈香余月入帘春漫漫酒厌厌曲终新恨到眉尖此生愿化双琼柱得近春风煖玉纎秀樾横塘十里香水花晚色静年芳烟脂雪瘦薰沉水翡翠盘髙走夜光山黛逺月波长暮云秋影蘸潇湘醉魂应逐凌波梦分付西风此夜凉江城子半年无梦到春温可怜人几黄昬想见玉徽风度更淸新翠射娉婷云八尺谁爲冩五湖真好风归路软红尘煖冰魂缕金裙唤起一天星月入金尊留取木犀花上露挥醉墨洒行云公有诗八尺五湖明秀峰又云十丈琅玕倒冰玉明年爲写五湖真正用此词意魏道明作注义有不通故表出之蔡太常正甫江城子鹊声迎客到庭除问谁欤故人车千里归来尘色半征裾珍重主人留客意奴白饭马青刍东城入眼杏千株雪糢煳俯平湖与子花间随分倒金壷归报东垣诗社友曽念我醉狂无髙内翰士谈玉楼春少年人物江山秀流落天涯今白首形容憔悴不如初文彩风流仍似旧百花元是仙家酒千歳灵根能益寿都将万事付天公且伴老人开笑口木兰花减字西湖睡起飞絮㳺丝春老矣涨緑涵空十顷玻璃四靣风时平事少天与湖山供坐啸他日西州却怕羊昙感旧㳺朝中措瑯瑘山色㝡淸雄心赏待衰翁路转峰回如画新亭半湿靑红风流賔从清闲歳月且共从容莫笑尊前老大犹堪管领春风刘内翰鹏南鹧鸪天雪照山城玉指寒一声羗管怨楼间江南几度梅花发人在天涯鬓巳斑星点点月团团倒流河汉入盃盘翰林风月三千首寄与吴姬忍泪看邓千江望海潮云雷天壍金汤地险名藩自古臯兰营屯绣错山形米聚喉襟百二秦関鏖战血犹殷见阵云冷落时有鵰盘静塞楼头晓月依旧玉弓弯看看定逺西还有元戎阃令上将斋坛区脱昼空兠零夕举甘泉又报平安吹笛虎牙闲且宴陪珠履歌按云鬟未拓兴灵醉魂长绕贺兰山赵内翰献之望海潮代州南楼云朔南陲全赵寳符河山襟带名藩有朱楼缥缈千雉回旋云度飞狐絶险天围紫塞髙寒吊兴亡遗迹咫尺西陵烟树苍然时移事改极目春心不堪独倚危栏惟是年年飞鴈霜雪知还楼上四时长好人生一丗谁闲故人有酒一尊髙兴不减东山蓦山溪云房西下天共沧波逺走马记狂㳺正芙蕖平铺镜靣浮空栏槛招我倒芳尊看花醉把花归扶路清香满水枫旧曲应逐歌尘散时节又新凉料开徧撗湖淸浅冰姿好在莫道緫无情残月下晓风前有恨何人见好事近宻雪听䆫知午醉晩来𥘉觉人与胆鉼梅蘂共此时萧索倚䆫闲看六花飞风轻止还作箇里有诗谁㑹满踈篱寒雀浣溪沙擡转炉薫自换香锦衾收拾却遮藏二年尘暗小鸳鸯落木萧萧风似雨踈櫺皎皎月如霜此时此夜最凄凉火冷薫炉香渐消更䦨拨火更重烧愁心心字两俱焦半丗清狂无限事一䆫风月可怜宵灯残花落梦无聊望海潮云垂余髪霞拖广袂人间自有飞琼三馆俊㳺百衔髙选翩翩老阮才名银汉㑹双星尚相看脉脉佀隔盈盈醉玉添春梦云同夜惜卿卿离觞草草同倾记灵犀旧曲晓枕余酲海外九州邮亭一别此生未卜他生江上数峰靑怅断云残雨不见髙城二月辽阳芳草千里路傍情卜筭子谱太白诗语明月在青天借问今时几但见宵从海上来不觉云间坠流水古今人共看皆如此唯愿当歌对酒时长照金尊里鹧鸪天金络闲穿御路杨青旗遥认醉中郷可人自有迎门笑下马何妨索酒甞春正好日𥘉长一尊容我驻风光归来想像行云处薄雨霏霏洒靣凉千顷平波溢岸清草香沙煖水云晴轻衫短㡌垂杨里楚润相看别有情挥彩笔倒银缾花枝照眼句还成老来渐减金钗兴回施春光与后生鳯栖梧霜树重重靑嶂小髙栋飞云正在霜林抄九日黄花才过了一尊聊慰秋容老翠色有无眉淡扫身在西山却爱东山好流水极天横晚照酒䦨望断西河道任南麓君谟永遇乐月巳中秋菊还重九夜乆凉重满地淸霜半天白晓孤唱闻耕壠萧萧䆫几依然琴砚但觉䑕窥风动悔生平趍前勐甚晩退却成无勇兴衰更换妍媸淆混造物大相愚弄三衅羞人五交贾鬻侯伯宁无种而今此念消除都尽唯有故山归梦吾庐更双溪淸遶万峰翠拥冯临海士美江城子烟脂坡上月如钩问青楼觅温柔庭院深沉䆫户掩清秋月下香云娇堕砌花气重酒光浮淸歌皓齿艶明眸锦缠头若爲酬门外三更灯影立骅骝结习未忘吾老矣烦恼梦赴东流李丞㫖致美婆罗门引保德西楼作汗融畏日岂知髙处有风清倚栏襟䄂凉生坐看崩云脱坏不碍乱峰青待目穷千里却怕伤情河分古城听裂岸怒涛惊好是烽沉幽障皷卧边亭西楼老子更无用胷中十万兵酒到处莫放盃停虞美人佳人酒晕红生颊滟滟霞千叠雨余红泪湿黄昏误认当年人靣倚朱门飘零又送青春暮怅望刘郎去敎人不恨五更风只恨马蹄无处避残红鹧鸪天苒苒萋萋雨后村芳尘不到五侯门曽随晓泪撩诗思又向春风入烧痕春去后亿王孙啼红南浦记芳温夕阳楼外连天逺乞与骚人怨楚魂回文菩萨蛮断肠人去春将半归客倦花飞小䆫寒梦晓谁与画愁眉刘龙山致君鹧鸪天二首满树西风鎻建章官黄未褁贡前霜谁能载酒陪花使终日㝷香过苑墻修月客弄云娘三吴淸兴入淋浪草堂人病风流减自洗铜缾煑蜜甞骑鹤峰前弟一人不应着意怨王孙当时艶态题诗处好在香痕与涙痕调鴈柱引蛾颦緑䆫絃牵苦能砌台歌舞阳春后明月朱扉几断魂楼宇沉沉翠几重辘轳亭下落梧桐川光带晩虹垂雨树影涵秋鹊唤风人不见思何穷断肠今古夕阳中碧云犹作山头恨一片西飞一片东璧月池南剪木栖六朝宫袖窄中宜新声蹙巧蛾颦黛纎指移鴈着丝朱户小画帘伭细香轻梦隔涪溪西风只道悲秋痩却是西风未得知南歌子榴破猩䏎血萱开鳯尾黄旧闲风簟雪肌凉一枕浓香魂梦到巫阳云纻描瑶草莲腮洗玉浆碧梧深院小藤床此意一江春水正难量摊破浣溪沙蚕欲眠时日巳曛柔桑叶大緑团云罗罗犹小陌上看行人翠实伭条梅弄色轻花吹壠麦初匀鸣鸠声里过尽太平村浣溪沙贴体宫罗试裌衣冰蓝娇浅染东池春风一把痩腰支戏缕寳钿呈翡翠笑拈金剪下酴醿最宜京兆画新眉万叠春山入寸心章台西去柳隂隂蓝桥特爲好花㝷别后鱼封烟涨阔梦廻鸾翼海云深情知顿着有如今绣馆人人倦踏靑粉垣深处簸钱声卖花门外緑隂轻帘幕风柔飞燕燕池塘花暖语鸎鸎有谁知道一春情摩腹椎腰春事非乐天犹恨小樊归多生余念向来痴往事半随残梦转飞词不尽短封题竹奴应笑减腰围谒金门帘半窣四座緑围红簇歌尽玉台连夜烛懽縁仍恨促休唱莲舟新曲烟水画船揺緑肠断鸳鸯三十六紫蒲相对浴刘记室无党乌夜啼菱鑑玉箆秋月蕙炉银叶朝云宿酲人困屏山梦烟树小江村翠甲未消兰恨粉香不断梅魂离愁分付残春雨花外泣黄昏离恨逺萦杨柳梦魂长遶梨花靑衫记得章台月归路玉鞭斜翠镜啼痕印袖红樯醉墨笼纱相逢不尽平生事春思入琵琶党丞旨丗杰靑玉案红纱緑蒻春风饼趂梅驿来云岭紫桂岩空琼窦冷佳人却恨等闲分破缥缈双鸾影一瓯月露心魂醒更送淸歌助淸兴痛饮休辤今夕永与君洗尽满襟烦暑别作髙寒境感皇恩碧玉捻柔条蓝袍裁叶明艶黄深软金叠道装仙子谪堕蘂珠仙阙爲春闲管领花时节汉额粧秾楚腰舞怯襞积裙余旧宫褶东君着意留伴小庭风月任教鶗鴂唤羣芳歇鹧鸪天云歩凌波小鳯钩年年星汉踏淸秋只縁巧极稀相见底用人间乞巧楼天外事两悠悠不应也作可怜愁开帘放入窥䆫月且尽新凉睡美休感皇恩一叶下梧桐新凉风露喜鹊桥成渺云歩旧家机杼巧织紫绡如雾新愁还织就无重数天上何年人间朝暮回首星津又空渡盈盈别泪散作半空踈雨离魂都付与秋将去月上海棠傲霜枝袅团珠蕾冷香霏烟雨晚秋意萧散绕东篱尚彷彿见山淸气西风外梦到斜川栗里断霞鱼尾明秋水带三两飞鸿点烟际踈林飒秋声似知人倦㳺无味家何处落日西山紫翠王内翰子端大江东去家集作山堂晚色满踈篱寒雀烟撗髙树小雪轻盈如解舞故故穿帘入户扫地烧香团栾一笑不道因风絮冰凘生砚问谁先得佳句有梦不到长安此心安稳只有归耕去试问雪溪无恙否十里淇园佳处脩竹林边寒梅树底准拟全家住紫门新月小桥谁扫归路谒金门双喜鹊几报归期浑错尽做旧愁都忘却新愁何处着痩雪一痕墻角靑子巳粧残蕚不道枝头无可落东风犹作恶鳯栖梧衰柳踈踈苔满地十二栏干故国三千里南去北来人老矣短亭依旧残阳里紫蠏黄柑真解事似倩西风劝我归欤未王粲登临寥落际鴈飞不断天连水菩萨蛮回文断肠人恨余香换尘暗鎻䆫春小花檐月晓屏掩半山靑客愁枫叶秋江隔行逺望髙城故人新恨苦斜日晚啼鸦白云孤映遥山碧楼倚一天秋断肠随鴈断来鴈与书回淸平乐今年春早到处花开了只有此枝春恰到月底轻颦浅笑风流全似梅花承当踈影撗斜梦想双溪南北竹篱茅舎人家乌夜啼淡烟踈雨新秋不禁愁记得靑帘江上酒家楼人不住花无语水空流只有一双樯燕肯相留诉衷情夜凉淸露滴梧桐庭树又西风薰笼旧香犹在晓帐煖芙蓉云淡薄月朦胧小帘栊江湖残梦半在南楼画角声中淸平乐应制琼枝瑶月帘卷黄金阙宫鬓蛾儿双翠叶点缀离南閙雪东风扇影伭还红云不隔天颜夜夜华灯万树年年碧海三山水调歌头秋风秃林叶却与鬓生华十年长短亭里落日冷边笳飞鴈白云千里况是登山临水无赖客思家独鹤归何晩巳后满林鸦望蓬山云海阔浩无涯安期王舄何处䄂有枣如瓜一笑那知许事且看尊前故态耳热眼生花肝肺出芒角漱墨作枯楂谒金门秋萧索灯火新凉帘幕翠被不禁临晓薄南楼闻画角想见玉壷冰蕚一夜西风开却梦觉乌啼残月落幽香无处着王隐君逸賔浣溪沙林樾人家急暮砧夕阳人影入江深倚栏踈快北风襟雨自北山明处黒云从白鸟去边隂几多秋思乱郷心宻国公子瑜朝中措襄阳古道㶚陵桥诗兴与秋髙千古风流人物一时多少雄豪霜淸玉塞云飞陇首枫落江臯梦到鳯凰台上山围故国週遭春草碧几畨风雨西城陌不见海棠红梨花白底事胜赏怱怱政自天付酒肠窄更笑老东君人间客赖有玉管新翻罗襟醉墨望中倚栏人如曽识旧梦回首何堪故苑春光又陈迹落尽后庭花春草碧靑玉案冻云封却駞冈路有谁访溪梅去梦里踈香风似度觉来唯见一䆫凉月痩影无㝷处明朝画笔江天暮定向渔蓑得竒句试问帘前深几许儿童笑道黄昏时候犹是帘纎雨秦楼月寒仍暑春来秋去无今古无今古梁台风月汴堤烟雨水涵天影秋如许夕阳伭处征㠶举征㠶举一行惊鴈数声柔橹心园春壮歳耽书黄卷靑灯留连寸隂到中年嬴得淸贫更甚苍颜明镜白发轻簪衲被蒙头草鞋着脚风雨潇潇秋意深凄凉否瓶中圚粟指下忘琴一篇梁父髙吟看谷变陵迁古又今便离骚经了灵光赋就行歌白雪愈少知音试问先生如何即是布袖长垂不上襟掀髥笑一盃有味万事无心西江月一百八般佛事二十四考中书山林朝市等区区着甚由来自苦过寺谈些般若逢花倒箇葫芦少时伶俐老来愚万事安于所遇临江仙倦客更遭尘事冗故㝷闲地婆娑一尊芳酒一声歌卢即心未老潘令鬓先皤醉向䌓台台上问满川细柳新荷薰风楼阁夕阳多倚栏凝思乆渔笛起烟波礼部闲闲赵公水调歌头四明有狂客唿我谪仙人俗縁千刼不尽回首落红尘我欲骑鲸归去只恐神仙官府嫌我醉时真笑拍羣仙手几度梦中身倚长松聊拂石坐看云忽然黒霓落手醉舞紫毫春寄语沧浪流水曽识闲闲居士好爲濯冠巾却返天台去华髪散麒麟昔拟栩仙人王云鹤赠予诗云寄与闲闲傲浪仙枉随诗酒堕凢縁黄尘遮断来时路不到蓬山五百年其后玉龟山人云子前身赤城子也予因以诗记之云玉龟山下古仙真许我天台一化身拟折玉莲骑白鹤他年沧海看扬尘吾友赵礼部庭玉说丹阳予谓予再丗苏子美也赤城子则吾岂敢若子美则庶几焉尚媿辤翰微不及耳因作比以寄意焉靑杏儿风雨替花愁风雨罢花也应休劝君莫惜花前醉今年花㓔明年花谢白秦楼月箫声苦箫声吹断夷山雨夷山雨人空不见吹台歌舞危亭目极伤平楚断霞落日怀千古怀千古一盃还酹信陵坟土胥莘公和之阮郎归寄李都运有之人情冷暖共髙伭踈慵非所宜老夫碌碌夲无机闲敎造物疑形木藁鬓丝垂山林先有期故人只道挂冠迟此心应不知许司谏道真行香子秋入鸣皐爽气飘萧挂衣冠𥘉脱尘劳䆫间岩䄂看尽昬朝夜山伭晴山近晓山髙细数闲来几处村醪醉糢煳信手挥毫等闲陶冩问甚风骚乐因循能潦倒也消揺眼儿媚浊醪篘得玉爲浆风韵带橙香持盃笑道鹅黄似酒酒似鹅黄丗縁老矣不思量沉醉又何妨临风对月山歌野调尽我踈狂冯内翰子骏玉楼春瑞云亭长原迤逦孤麋卧野色微茫河界破草丞行屦緑云深花触飞丸红雨妥髙亭𥘉试煎茶火醉玉渐譁春满座行盃莫厌转筹频佳节等闲飞鸟过溪南诗老辛敬之临江仙河山亭留别钦叔𥙿之谁识虎头峯下客少年有意功名淸朝无路到公卿萧萧华屋白发老诸生邂逅对床逢二妙挥毫落帋堪惊他年聮𬒮上蓬瀛春风莲烛莫忘此时情李右司钦叔春草碧紫箫吹破黄州月蔌蔌小梅花飘香雪寂寞花底风鬟颜色如花命如叶千里涴兵尘凌波韈心事鑑影鸾孤筝絃鴈絶旧时雪堂人今华发断肠金缕新声柸深不觉琉璃滑醉梦遶南云花上蝶江梅引汉宫娇额倦涂黄试新粧立昭阳蕚緑仙姿髙髻碧罗裳翠䄂卷纱闲倚竹瞑云合琼枝荐暮凉壁月浮香揺玉浪拂春帘莹绮䆫冰肌夜冷滑无粟影转斜廊冉冉孤鸿烟水渺渺三湘靑乌不来天也老断魂些淸霜静楚江浣溪沙垂柳隂隂水拍堤欲穷逺目望还迷平芜尽处暮天伭万里中原犹北顾十年长路却西归倚楼怀抱有谁知王右司仲泽水龙吟短衣匹马淸秋惯曽射虎南山下西风白水石鲸鳞甲山川圗画千古神州一时胜事賔僚儒雅快长堤万弩平冈千骑波涛卷鱼龙夜落日孤城鼓角笑归来长围𥘉罢风云惨澹貔貅得意旌旗闲暇万里天河更须一洗中原兵马看鞬櫜呜咽咸阳道左拜西还驾李扶风正臣满江红𥿄帐春温春睡稳䆫槐揺緑吾老矣不堪重着翠围红簇千古淸风荆布在一家乐事糟糠足笑杜陵憔悴漫多情须燕玉求凰意传新曲骖鸾梦从渠续问临卭何贱㑹稽何辱畎亩岂无天下土斧斤不到山中木但莫敎风雨两雏鸠危枝宿景伯仁鳯栖梧倦客情悰纷似缕小院无人卧听秋虫语归意巳搀新鴈去晚凉更作潇潇雨架上秋衣蝇点素冷菊戎装尚𬒳春花妬别有溪山容杖屦等闲不许知人处天香市逺人稀林深犬吠山连水村幽寂田里安闲东隣西舎准拟醉时欢适社祈雩祷有箫鼓喧天吹击宿雨新晴壠头闲看露桑风麦无端晴亭暮驿恨连年此时行役何似临流萧散缓衣轻帻炊黍烹鸡自劳有脆緑甘红荐芳液梦里春泉糟床夜滴百歳中分流年过半尘劳系人无尽桑柘周围菅苐伭架且喜水亲山近倦飞髙鸟筭也有闲枝栖稳纸帐䌷衾日髙睡起懒梳蓬鬓闲堦土花碧润缓芒鞵恐伤蜗蚓倒掩衡门空解草玄谁信俗驾轻云易散赖独有蓬峰破孤闷丗事悠悠从敎莫问宗室文卿从郁字文卿本名瑀字子玉卫绍王改赐焉父金紫公有中庸集文卿以父任充符寳章宗试一日百篇赐弟朝廷经略西蜀宗室纲遣太尉中孚之子公辅说吴牺称藩文卿私谓梁经父言诱人以叛岂有天下者所宜爲其后蜀事竟不成识者称焉仕至安肃刺史西江月壁断何人旧字炉寒隔歳残香洞天人去海茫茫玩丗僊翁巳往西日长安道逺春风赵国台荒行人谁不悟黄粮依旧红尘陌上髙仲常梅花引蒿火目蔾羮腹书生宁有封侯骨长须奴下泽车艰関险阻谁敎渉畏途半生落漠长安道一事无成双鬓老南辕胡北辕吴功名冨贵情知不可圗槐安梦鼓笛弄驰骤百年尘一閧陶渊明张季鹰一盃浊酒焉知身后名有溪可渔林可缴须信在家贫也乐熊门春浿江云几时作箇山间林下人贫也乐一城下路凄风露今人犂田昔人墓岸头沙带蒹葭漫漫昔时流水今人家黄埃赤日长安道倦客无浆马无草开函関闭函関千古如何不见一人闲六国扰三秦扫𥘉谓商山遗四老驰单车致缄书裂荷焚芰接武曵长𥚑髙阳真得盃中趣身到醉郷安稳处生忘形死忘名二豪侍侧刘伶𥘉未醒王予可小重山寳榭帘钩卷月䆫缕衣金様褪汎余香卿卿荣耀宠恩光三竿日颦翠楚山长螺髻戞浮觞鳯奁尘莹恨浥霜卖珠楼外串离肠春残梦今夜拟髙唐生查子夜色明河静好风来千里水殿谪仙人皓齿淸歌起前声金斚中后声银河底一夜岭头云遶遍楼前水长相思风煖时雨晴时熏褶罗衣人未归螓蛾愁欲飞枕琼霞琐䆫纱帘月楼空燕子家春风扫落花王监使正之梅花引山之麓河之曲一湾秀色盘虚谷水溶溶雨蒙蒙有人行李萧萧落叶中人家篱落炊烟湿天外云峯迷淡碧野云昏失前村溪桥路滑平沙没旧痕丹枫下潇湘夜撗披省见王维画画无声惨经营何如幻我淸寒此道行马头风急催行色疑是山灵嫌俗客钓鱼矶緑蓑衣有人坐弄沧浪犹未归赵内翰子充南歌子涧草萋萋緑林鸎恰恰啼汀沙过雨便无泥唤得芒鞋随意到前溪浦溆浑堪画云烟緫是题江湖老伴一蓑衣真箇斜风细雨不须归虞美人春来日日风成阵桃李飘零尽树头树底觅残红只有郭西梨雪照晴空酬春须得如川酒酒债㝷常有葛巾欹侧倩人扶大似浣花溪上醉骑驴孟内翰友之菩萨蛮回文睡惊秋近鸣虫砌苍鬓掺匀霜影孤灯翳冷长叹浩歌狂张太尉信甫信甫名中孚丗爲安定望族初以父任知宁环镇戎三州天㑹中宋乱渭帅刘锜遁走诸将推信甫摄帅事时左副元帅军巳次官池信甫乃诣行营约衣冠礼乐无变宋旧则当送欵从之即日事定授镇洮军节度使兼经原经略安抚使改陜西诸路节制使及地入于宋信甫留临安皇统中理索北归就拜行台兵部尚书天德二年叅知政事贞元初新都城迁尚书左丞以病乞身出爲济南尹改南京留守未几薨弟忠彦字才甫归国授招抚使丗宗朝终于吏部尚书信甫昆弟天性友爱起行阵间而文雅俱有可称信甫自号长谷老人才甫季弟某义谷有三谷集传于家蓦山溪山河百二白古関中好壮歳喜功名拥征鞍彫裘绣帽时移事改萍梗落江吴听楚语厌蛮歌往事知多少苍颜白发故里欣重到老马省曽行也频嘶冷焑残照终南山色不改旧时靑长安道一回来须信一回老王玄佐贤佐一字玄佐名浍咸平人爲人沉黙寡欲邃于易学若有神授之又通星历纬䜟之学明昌初德行才能召至京师命以官不拜朝廷重其人授信州敎授未几自免去再授博州敎授郡守以下皆师尊之一日守浍客适中使至中使漠然少年重贤佐名强之酒守从旁救之曰王先生不茹荤酒勿苦之也中使乃止是夕贤佐弃官遁归郷里宣宗即位闻其名议驿召之以道梗不果车驾南渡人有自咸平来者说贤佐年六十余起居如少壮人宣宗重其人常以字唿遣王曼卿授辽东宣抚使不拜又诏宰相以书招之云阻奉仙摽渴思道论敬伫下风瞻系何极先生嘉遯林薮脱屣浮荣究大易之盈虚洞玄象之终始道尊德重名动天朝推其绪余足利天下然君子之道出处语黙何常之有或拂衣而长往或濡迹以捄时故当其无事则采薇山阿饵木岩岫固其宜矣及多难之际社稷倾危而不顾苍生倒悬而不解其自爲谋则善矣仁人之心固如是乎某等猥以不才谬膺重任四郊多垒各将谁执徒积慙汗坐视何益日夜以思庶几得明利害而外爵禄者在天子左右同济太平今圣上明发不寐轸念元元屈巳下贤尊师重道叹先生之絶识仰先生之髙风虽黄帝尊广成之道唐虞重颕阳之节不是过也先生怀寳遗丗如某辈之不肖固在所弃独不念累丗祖宗之基业亿兆生灵之性命忍忘之耶昔商岩四老定储嗣而蹔来东山谢安爲苍生而一起今安危大计非特定储之势也强敌侵逼又非东晋之时也生民涂炭亦巳极矣岂先生建䇿于明昌之初独无一言于贞祐之日乎想先生憣然而改惠然而来审定大计转危爲安然后披蕙幌拂云扄未爲晩耳敬听车音某虽不肖请拥篲而先之书逹竟不至辽东破时年九十余矣洞仙歌赋榛实屏山所録圎刚定质混物非凢类仁处其中静忘意任蝶蜂狂遶燕雀喧争心君正惟取淸白自治黄衣从淡泊此箇家风异偶合隂阳弃神智怕旁人冷眼嫌太孤髙樽俎地聊许松梧同器待他日山林不相容请援手仙芚要充仙贽赵愚轩宜之行香子镜里流年緑变华顚谢西山靑眼依然人生安用利锁名缠似燕营巢蜂课蜜蚁争羶词苑群仙埸屋诸贤看文章大笔如椽闲人书册且枕头眠有洗心经传灯録坐忘篇潦倒无闻坐惯家贫眼昏花心口犹存人皆笑我我尽敎人拚醉吟风闲钓月困眠云邂逅交亲语欵情真且相从莫浪辛勤西山归隐不用移文看菊成丛松结子竹生孙山拥垣墻水满溪塘几人家篱落斜阳又还夏也一霎人忙正稻分畦𧖟卸簇麦登埸老子徜徉闲日偏长鬓鬔䯳只管㝷凉緑隂何处旋旋移床有道边槐门外柳舎南桑先东岩君好事近梦破打门声有客䄂携团月唤起玉川髙兴煑松檐晴雪蓬莱千古一淸风人境两超絶觉我胷中黄卷𬒳春云香彻天上赐金奁不减壑源三月午盌春风纎手看一时如雪幽人只惯茂林前松风听淸絶无柰十年黄卷向枯肠搜彻谁打玉川门白绢斜封团月晴日小䆫活火响一壷春雪可怜桑䇡一生颠文字更淸絶直拟驾风归去把三山登彻折治中元礼元礼字安上丗爲麟抚经略使父定逺侨居于忻遂占籍焉明昌五年两科擢弟学问该洽爲文有法度仕至延安治中死于葭州之难坊州有诗云篱落层层景轩䆫靣靣山至其处知爲工也望海潮地雄河岳疆分韩晋潼関髙压秦头山倚断霞江吞絶壁野烟萦带沧洲虎斾拥貔貅看阵云截岸霜气撗秋千雉严城五更残角月如钩西风晓入貂裘恨儒冠误我却羡兠鍪六郡少年三明老将贺兰烽火新収天外岳莲楼想断云横晓谁识归舟剰着黄金换酒羯鼓醉凉州中州乐府卷终