孙渊如诗文集孙渊如诗文集序序予初入翰林谒毘陵孙渊如先生于京第当其时汎汎而已其后在山东同官始知先生抱慈惠之心守耿介之操凡一事之有利于人者无不爲也凡一事之有蠧于国者无不革也百姓爱之若父母百吏尊之若师保予罢归未久先生亦以亲老归养卜居金陵而予适因张文敏公招课诸生侨寄秦淮之上无十日不与先生相见肝胆相许申以昬姻古人苔岑之好未有若斯者也非惟香火之缘深盖寔有道同而志合者焉先生着书甚伙其有关于经术小学者皆已付梓行世惟所爲诗秘而不宣予屡劝之岀而未许也嘉庆戊寅先生以微疾遽归道山令弟星衡乃裒集先生平日所存诗草编爲十卷亦不能次其先后葢蒐罗于丛残之中而略以类相从云尔剞劂旣竣复附以王采薇夫人遗草一卷夫人乃先生元配文藻过人先生终身不继室亦爲嘉耦难再得耳先生诗初效青莲昌谷以奇逸胜人先辈袁简斋尝谓近代诗人淸才易得奇才难得而推先生爲奇才晩年沖和静穆乃近香山老人举世尊之而先生乃欿然不自满今其诗具在视黄仲则洪穉存有过之无不及也二子皆毘陵以诗鸣者也少与先生齐名故妄爲论断如此呉县石韫玉序芳茂山人诗录序芳茂山人诗录者孙渊如通奉自录其诗及其弟南麓通守等蒐辑爲十卷者也通奉雅不欲以诗传暮年从友人从臾选存仅四卷耳其精严若此盖通奉专攻考订研覈小学证据古经非三代两汉之书不观也所着周易尙书悉取汉晋以前说缕列综贯不作一杜田语日与其徒讨论金石文字购宋椠择旧书之无传者付之剞劂其于诗古文词随手挥应非笃好也先是文体华赡经学剿说居多鉅人硕儒出以许郑爲宗实事求是海内老师宿彦大雅博闻之士同声发明翕然推奖庠塾之讲贯孝秀之选举皆出乎是天下靡然向风矣然其弊分文析字袭籀诡苍矜一名一画之奇而失篇章之体要甚且置五经爲陈言剽刺汲冢竹书不经之语以爲新义其害更甚于荒经蔑古此词章撰着之家所由嗤爲赝鼎也余于二者皆无所得而通奉许爲通品相与较量经义于六书之转注及张霸之泰誓议论亦小有不合然窃叹通奉好古有识其天资学力有大过人者非肤受皮传片接寸附者所可几及读其诗则直追曹刘鲍谢次者亦不失爲昌黎昌谷与风骚相推激此眞合考订词章爲一家而各造其极者也诗顾可不传乎哉通奉长余七日生近岁同庽金陵方爲耆英之会而通奉遽逝今南麓刻其集以示余属爲之序抚卷披吟不胜人琴之悲与宿草之感也通奉者所请二品封随其尊甫同拜诰命而尊甫书屏先生年九十余矍铄犹昔余每一拜谒輙念九原有知亦当色喜序其诗因并及之时庚辰首春四日长沙唐仲冕序江宁刘文模锓孙渊如诗文集后跋平津馆文稿书后嘉庆十二年冬秉华谒伯渊先生于安德使署先生以平津馆文稿见示皆攷正经义之文确有依据不爲凿空之谈如五服五章论则从伏生而不阿郑学龙衮黼黻元衣解疏证郑注辩章同异辟蚕丛而昭日星使承学之士知古义之隔阂难通者在旁证诂训博攷旧闻涵泳而自得之其有功于经学甚鉅秉华窃谓先生精于许郑孔贾之书而深通当世之务其文如拟董江都上公孙丞相书唐虞象刑论周书罪不相及论禹厮二渠攷序以及课题策问皆可见之施行非如拘牵之士碎义逃难便辞巧说安其所习毁所不见是末师而非往古者比也郇卿子曰诵数以贯之思索以通之班孟坚曰古文读应尔雅曾谓不通经训不究六书而可以言文哉六朝以降言古文者首推昌黎韩氏然氏苦仪礼难读以尔雅爲注虫鱼之书束春秋三传于高阁已开宋人游谈无根之渐故其言曰凡爲文辞宜略识字略识云者卽陶泉明不求甚解之谓也夫读古人之书而一知半解不深探古今流别之分而藻绘其文以炫世而欺人是谓无本之学不踰时而寂絶灭者多矣是岂人情之有所爱憎欤亦其学其文之未足流传有以致之也读先生之文知文必源于经术有裨于世敎旁推交通实事求是不依傍门戸捃拾前人绪论以自诩新得博物洽闻通达古今洵乎其文之工而必传于后无疑也先生公余退食静对一编于六经说文周秦诸子以及律算阴阳方技之书皆手挍数四择其佳者付之剞劂以嘉惠后学雅不欲以文辞角胜于人而秉华以爲卽先生之文可以知先生学问之纯卽学问之纯可以知先生吏治之优汉史之称刘子政曰岂非直谅多闻古之益友其先生之谓乎十三年正月初三日余姚邵秉华谨跋孙渊如诗文集目録芳茂山人诗录目录澄淸堂稿卷上苐一馆试春华秋实赋馆试錬云生水赋游茅山偕洪大作中州送邵太史入都李斯泰山石刻题后游黄山效庾信体晓偕庄公子舍弟至盩厔仙游寺观玉女房値庄明府自烂柴坪囘纪游山斋晓起润州舟次偕黄二作江隂舟夜同吕大作夜坐寄友对月荅室人作朱相国师招飮卽席赐诗依韵和呈题天津沈观察振溺图斋中四木咏古题胡孝廉说经图题朱方伯抚松图题阮中丞雷塘表墓图次翁阁学韵澄淸堂稿卷下苐二曶鼎歌毕中丞席上分韵偕杨三洪大黄二放舟看荷至平山堂黄二游黄山归索赠长句九月十四日泊舟京江道中偕妇步月作宿江上愁夜王广文沈公子招飮偕洪大看月作靑元观看菊赠徐道士题沈公子行卷与洪大晩步登废寺千佛楼作荅洪大醉后之作兼怀黄仲则花下独飮楼上题楼上倚声图入茅山作小除日毘陵市中别洪大杨三陵作壬寅八月十一日夜西安节署终南仙馆步月听赵芝云弹琴作冠山堂夜飮歌柬姚廉访湖南闻鹃曲在颍州作赵子昂画马歌在中州节署作与洪大醉卧古冢明日戏作偕庄明府同游楼观作歌徐民部所藏戴峄斗牛图题听雨楼图偕句容朱文学及王公子出游得梁井栏题字作题黄二所藏黄山图夜坐吟秋夜曲邹县山程访女娲遗迹倚松靠石图爲张转运作题熹平石经榻本次翁阁学韵题周太守郧关花柳图澄淸堂续稿一卷苐三草菴携酒与王七至城上飮有怀洪大寄洪大游摄山诗大风登栖霞峯偕洪大七夕山行正月一日夜起步月偕妇王采薇复与王采薇步看月徐沟道中九日偕舍弟题壁偶作丹阳村居晩憇杨州集方立堂斋中同汪剑潭金畹芳诸君作岀郭游骆氏园飮王广文宅晓行句曲道中江宁道中作自随园登淸凉山以不识路止携酒上雨花冈飮醉复愒永宁泉作乌夜啼长相思贵家谣得洪大书闺人制衣飮鸟翅冈王园楼上与林大洪大分韵得雉字赠钱塘蒋大令细树与洪大王七携酒至城上夜飮同作卽以别洪大洪大属题云溪一曲图并有黄二影题画册同洪大作荅滁州张秀才骆廿二乘槎图鄕人有言饥民者月下自韩城至郃阳访朱县丞口占晓征行腊月四日偕王半葊庄恂斋弟游盩厔白龙池口占割麦词长安得古印文曰孙喜与予小名同口占一律蒋立厓丈自塞外归过大梁属题写影别长安颍州道中阅邸报读弇山中丞辟雍诗及留漕䟽稿喜而有作汝南道中寄别熊存甫太守赋得鑑不辞形赋得讲易见天心题查相国九石图石自西征携归廿九日同谭同年夜饮口占题王秋塍秉烛堂雅集图西苑校书卽事次朱舍人韵耳秋山房招同人作消寒飮醉司命词题庆比部画蜨前孙公园有宅一区中多变怪居者辄被揶揄以去自予移居怗然无恙庭前枯松复生因属野云作图并缀小诗于上方癸丑重阳日値日香山口占宋孝廉以肆中周簋见示分俸购之口占奉赠次韵寄荅洪翰林嵩山古柏图次原韵爲胡大司冦题题张刺史堕驴图寒夜小飮次英梦堂相国韵水屋道人张以画幅见赠风景甚似竹里江乘之路因忆旧游口占二首赠之题庆比部小影次韵荅船山翰林见慰堕车之作又荅船山翰林济上停云集一卷苐四自厯下之官兖州道中卽事次韵荅阮芸台学使同年柬招卽往厯下之什十月十一日巡视曹单河防作乙卯岁小春下旬随李河帅乘厰舟巡工济上是日风寒归后蒙惠海龙裘赋谢嘉平望日自济上囘兖州是夕大雪正月十一日同黄小松司马至嘉祥山中访武梁石室画像小松作图纪游春日行部曹南道中卽事断狱方与归济上道中口占呈谢玉中丞赐题先文介公殿试䇿二律次韵金鄕城西北访汉扶沟朱鲔石室和袁太史枚除夕告存诗题南楼却扇图赠呉山尊妺壻诏予监司言事恭赋一首曹南督送赴楚官兵寄毕制府荅马秋药同年比部感事魏比部奉使江南过境不晤作诗见怀次韵奉荅听莺图爲恩观察作春及草堂看牡丹登苐一楼柬阮中丞题张征君池上草堂画帧题西溪访梅图爲金云庄比部题李宪吉明经遗影游湖上至玉泉灵隐寺及紫云金鼓诸洞口占卽事柬宋助教湖上看牡丹阮中丞五月十二日招同程易畴段懋堂苐一楼雅集赠阿臬司将抵金陵道中口占赠洪太史题许秋巖太守画帧赠钮大题何兰士诗卷十月朔日曾都转招飮休园分韵宇字秦小岘观察春溪垂钓图桂林授经图爲家方伯作题许秋巖太守问耕图题张蠡秋眞马融石室口占爲家方伯题王蓬心太守所摹董北苑潇湘图王观察于署中葺茅茨作诗次韵和之次韵荅洪雅存太史归砚图爲袁授阶题题张子白同年大令西凉春色图卽送之任题画偕洪大稚存探梅随园飮小仓山房次韵苏文忠祠堂图爲秦小岘观察作张穆庵转运属题云在山庄图所写厯下某氏园也白公祠爲任太守作租船咏史集一卷苐五新除山东督粮道之官口占山左道中仓史庙试院卽事次铁冶亭中丞韵再至东省过河漫各县次韵荅吉漕督题左宁南复督师孙高阳檄调揭帖题息隐园图通州视三弟于三角淀口占次韵荅吉漕督李盐政招飮次裘制军韵题梁匠诲同年凤雏山馆图题闺人眞石琢堂殿撰北行留别一诗次韵奉荅题春㠶北上图华秋槎司马北山旅舍图匡庐识面图爲胡雒君作周驾堂给谏视漕天津兼权鹾使诗以纪事题停琴伫月图金云庄比部得岳祠铜爵将归岳氏属题李观察座中分赋舟泊扬州大雨三日夜以郭河阳夏霖图留赠曾都转六月三十日抵栖霞口占时乞假南旋六月三十日游栖霞在珍珠泉壁见王梦楼太守诗次韵和之因寄汪春田太守山左弥月望雨余入境过郯城费县宁阳连获甘澍喜而有作题牧牛图爲孙大令作读汉纪偶成题余秋农丹阳道中踏雪联吟图华秋槎司马观瀑图邢佺山大令松林读书图转粟北河舟中卽事口占庚申冬日同人集一榭园阅十年矣偶属呉山尊学士题册有感旧游率赋二律卽用唐陶山刺史元韵并以寄之时己巳年七月五日题徐河督汉水秋屯图次铁抚部韵伪廉史迂书生西湖三舟图题冯刺史三士图赠汪春田太守南归题姚尚衣行乐图季春上浣得雨偕汪刺史张州佐泛舟次韵天津令任同年招飮并柬胡同年观察天津道中鱽鱼入馔口占仓场玉侍郞戴侍郞招同洪殿撰燕集尚书馆卽席赋呈德州偕呉学士严孝廉周刺史放舟卫河小飮次韵送呉学士还山用唐刺史韵德州晤朱观察口占赠之冶城絜养集卷上苐六题东山丝竹图宿淸黄交㑹口舟次口占题严子陵却聘图得赵文敏所书曝书二字以署书楼口占二絶句郭文学以神庐图属题古诗辛未岁腊八前一日游焦山遇大雪信宿而返山僧借庵索诗用苏子瞻放舟焦山韵走笔付之自焦山放舟登岸仍次前韵题周上舍入关登华图次呉学士韵饯春次查京卿韵题笪侍御郁冈栖隐卷题方闽督靑溪放櫂图次朱文正师韵庆方伯岀尊甫尹文端公游摄山图属题次卷中韵渡河题庆方伯宦游淸兴图册题方闽督尊甫恪敏公万松丙舍图次韵得呉太守书却寄题胡处士金陵名胜图五亩园看罂粟花题国山碑亭图题姚方伯秋山赌墅图题呉君所画东方三大图游仙诗题屠大令说诗图题三高士图次王雅宜韵乙亥岁正月十日病中撰尙书今古文注疏成因题元戴淳伏生授经图蒋大令官泰安浚岱顶玉女池得秦相李斯篆字残石见寄榻本索诗题空山听雨图题沈司马所藏曹锐画卷洪太守汪太守招飮梅花书院岀九日行庵文燕图索题马氏玲珑山馆物也张太守爲予题半身小影次韵荅之题廖转运归鹤亭次韵白桃花次韵得周虢叔钟歌次韩昌黎石鼓诗韵百节相招同石殿撰陈太守偕余燕集制署令公子出拜赋呈一律腊月十九日爲苏文忠生日招集同人设祀五亩园次集中游蒋山元韵赠张生次许漕督韵江光一线阁次姚比部韵秋郊口占唐太守石殿撰先后假馆五松园有诗赠予次韵荅之五亩园落成口占冶成絜养集卷下苐七题罗山人爲予写昔梦图十帧题呉君爲予画江湖负米图六帧题呉君爲予画海岱搴帷图十帧题呉君爲予画厯下甸宣图四帧得兮中所作已白钟次苏文忠石鼓歌韵作诗纪之张君从海濵得呉天纪甎赠予卽次来诗韵荅之冶城遗集一卷苐八题温忠㤠公遗像苏文忠公寿䜩诗在西安毕督部署中作试香对月六哀诗游随园赠袁太史偶成酒后步月二月花花开淸明寒食岀游题吹箫引凤图愁夜题绳旃伯父画口占送万大令之官仁化阙题新开河放棹柬章观察仙游潭口占腊八日岀游赠庄明府口占赠庄公子琼楼残愁梅庄访陈华南郡丞其地本韩蕲王宅题罗小峯梅花册玉兰牡丹菊花月季花题梁匠诲孝廉接山草堂图题金月湄舅氏解铃图针鱼觜望对江翠萝诸山阙题伍诒堂索题南山图乃王麓台爲其先世张太夫人作移家金陵卽事游摄山次江总游栖霞寺及虎穴寺韵题家颐谷侍御深柳勘书图题红蕙图汪紫珊西园饯别图题陈进士凝斋遗影次姚太史韵题甘梦六桐阴小筑图黄梅次韵题静坐图次韵赠张船山庆方伯以其尊甫尹文端公遗象及袁简斋王梦楼象合装成册又自写小象并写张船山及予象彚爲一册属诗纪之题六梅阁诗册阙题题呉思亭禅趣图题严小秋忆秋图古诗题陈舍人天寒有鹤守梅花图卷题巴臬使看剑引杯图题地楼夜集图扬州方立堂招飮作爲吴玉松太史题蓼花图题裴孝廉午桥耕读图题汪大令听泉图爲吴思亭题钱萚石先生兰竹饯春和戴竹友韵题陈舍人蓟庄山居图卷侨居金陵客有比予随园者戏作此诗隐仙庵古梅十一月廿一日庆方伯过常州属题萸湾泛月图卽次元韵送入觐惠山苐二泉观鱼口占题周勖斋载菊图又题邓尉探梅图题采芝图题王观察忆旧游图八帧闽督董同年归里赋赠题严子陵却聘图三首之一题周明府午日山居图乙亥花朝同人集五亩图吴思亭有诗见诒次韵奉荅方观察招飮署斋时新葺绿雨山房次呉思亭韵残镫冶城集补遗一卷苐九馆试千尺雪赋长门召幸图闭门侠客行送别寄洪大杂诗陶隐居遗址神仙曲自江宁至和州途中作幽居夜坐怀呉二春感晓渡乌江晓坐寄内病目入塞和胡云坡宫保师纪恩诗元韵阙题题折兰美人送徐臬使之任江西雷菌题靑山庄方古图立夏前一日赵味辛舟过呉门小集授书堂味辛与林远峯俱有作次韵和之菊有同枝异色者红黄并放因属袁吏目爲图口占纪之题汪小愚桐阴听鹤图题甘于湖敬矦墓碑寄王生阙题九月晦日王通守招集得树庭作重叠前韵寄方观察单父塞河诗曹南道中卽事九月二日工次作将归江左作呉次升太守送牡丹至金陵却寄毕弇山中丞见示木瓜诗次韵奉和尝读抱朴子自序云洪年十五六所作诗赋襍文当时自谓可行至于弱冠更详省之殊多不称意天才未必爲增也直所览差广而觉妍媸之别于是大有所制弃十不存一余少与里中士洪稚存黄仲则杨西河赵亿生爲诗歌弱冠时持谒袁简斋太史颇蒙赏叹已而潜心经史渉猎百家检视旧稿嫌其浅薄时时酬接亦有所作辄不存稿兹录简斋兰泉两先生选入诗编者并零星稿纸得赋诗若干首律诗未能编帙犹俟搜辑散失焉星衍记孙渊如诗文集赠言阅问字堂集赠言钱大昕去岁两奉手敎慰问殷勤如亲謦欬足下在西曹公务繁剧而撰述如是其勤此等性情当于古人中求之矣承示新刊文集皆实事求是足以传信后学其中太隂攷一篇与鄙见稍有未合太隂卽岁隂古人用以纪岁卽名之曰太岁似无不可而与岁星相应之太岁则迥乎有别郑氏谓岁星右行于天太岁左行于地十二岁而小周谓如岁星在丑则太岁在子在子则太岁在丑在亥则太岁在寅在戌则太岁在卯推之十二辰皆然也而天官书以摄提格岁岁隂左行在寅岁星右转居丑夫岁星居丑太岁必在子矣而称摄提格岂非以岁隂纪年之证乎足下不信太岁与太隂爲二葢主广雅之说然汉志载太初改元诏云后得阏逢摄提格之岁又云太岁在子则当时实以太隂纪年而又别有太岁也然自太初以后以太隂纪年者仅见于天官书甲子篇而刘歆三统术亦无推太隂术卽翼奉封事亦似以太隂当太岁则自太初改宪而阏逢十名摄提格十二名移于太岁相承已久然不可谓古无分别也足下谓淮南纪岁星出月在史汉前两月以爲淮南之误仆谓淮南本以太隂纪岁与史记同太隂在寅则太岁在子岁星舍斗牵牛与太初似异而实非异也其云太隂在四仲则岁星行三宿在四钩则岁星行二宿亦主太隂言之而晋灼误以爲太岁则与太初不符若知岁隂太岁之有辨则相说以解矣淮南云咸池爲大岁与小岁对今本作太岁恐是转写之譌汉碑岁在戊午名曰咸池者咸池右行四正子午卯酉皆咸池所在也天官书以咸池五潢五车爲一星咸池居中五车爲匡卫故转运亦如斗建后人分爲数名而淮南史记之文难通矣弟目力益衰而炳烛之志尚笃所欲言甚多匆匆不及覼缕更希有以敎之弟大昕拜白季仇大兄先生足下乙卯二月十三日复书见集中江声宋文学还南接奉两次手圅并问字堂集三卷尧典质疑一册问字堂集阅过一通释人及拟置辟雝议二篇爲最河雒先天次之其他论天文者尚容再阅细审至如原性篇弟不能知其是亦不欲议其非葢性理之学纯是蹈空无从捉摸宋人所喜谈弟所厌闻也地理古蹟亦所不谙无能置喙诸书之叙缕述原委精详博衍具见素学但夸多鬪靡观者不能一目了然此亦行文之一病也及阅质疑喜甚葢拙刻散布者多矣其得之者以字不通俗而不能阅者有之其仅仅涉猎者亦有之其能潜心阅竟与夫爱之而反覆数四者亦皆有之未有如足下精研讨论寻求闲隙以相驳难者葢所贵乎朋友者贵其能箴规训诲匡所不逮也所乐乎朋友者乐其砭我之失况我以善也意见时有不合固无取乎尽合不合则辩论生辩论生则谊理明是此书之幸也声何幸而得此于足下乎但拙刻已成不能追改惟冀足下刻此质疑以弟所辩者分条散附其间亦足勒成一书以垂后顾今惟尧典一篇尒以后悉求敎正陆续见寄弟再辩焉弟乐闻已过决不护短想足下必不吝敎也质疑原稿缴上弟之所辩附焉又拙文五篇亦附焉前呈过二篇今又呈此拙文尽于此矣余言不尽祗候近安江声顿首渊如大兄足下张祥云迩日多暇熟读问字堂集广大精微钩深致远辟千古之伟论採百家之菁华剙爲独得之祕则石破天惊推其致误之由如推心置腹务折衷于一是无勦说而雷同眞可以信今传后才人学人俱拜下风矣弟私心悦服百读不厌有未能领悟者数端敢竭愚诚陈于左右按原性篇微言大义追踪昌黎原道之作惟习卽情一语窃以爲未确葢习从外染情自内发不可相混又欲与贪利亦善语亦未安夫就性之善推到情之善又就情之善推到欲之善方足破浮屠断欲去爱之说自是快论但欲字有二义我欲仁与已欲立之欲字犹之欲爲君尽君道之欲字只作虚字解之不得与人之大欲并观欲原在情之中未足下张祥云迩日多暇熟读问字堂集广大精微钩深致远辟千古之伟论採百家之菁华剙爲独得之祕则石破天惊推其致误之由如推心置腹务折衷于一是无勦说而雷同眞可以信今传后才人学人俱拜下风矣弟私心悦服百读不厌有未能领悟者数端敢竭愚诚陈于左右按原性篇微言大义追踪昌黎原道之作惟习卽情一语窃以爲未确葢习从外染情自内发不可相混又欲与贪利亦善语亦未安夫就性之善推到情之善又就情之善推到欲之善方足破浮屠断欲去爱之说自是快论但欲字有二义我欲仁与已欲立之欲字犹之欲爲君尽君道之欲字只作虚字解之不得与人之大欲并观欲原在情之中未尝不善孟子曰养心莫善于寡欲又曰无欲其所不欲夫不欲者旣非善则所欲者善矣特当寡之以养心卽所谓欲胜则能乱性也至欲之外又添出贪利二字则欲竟是私欲不得爲善贪利尤不得爲善所云公刘太王之好以爲贪利亦善之証究与上下文气隔断且未明确卽已欲立达贪利也之句亦觉未稳太隂考月太岁旬中太岁考援据明确无可置议相宅书吾两人素所研摩者今读叙文详说阳宅三要之正义指驳飞宫三元之邪说眞有先得我心之同然者不觉步趋若失弟尝欲彚集各家阳宅书分类排纂去邪说而存眞诠当俟书成时就正焉释人必不可缺可补尔雅之遗拟置辟雍条分缕晰酌古准今通儒硕议也先天卦位辨河图洛书考以素问干凿度诸书正宋儒之讹而详推其致误根由可以羽翼经传然邵康节皇极经世推元会运世皇帝王霸之升降似未可尽以爲非三敎论有功圣学爲辟佛者第一义究其传述之本推其缘饰附会之端直使佞佛者无从置喙东仁西义一段议论不刊应与諌佛骨表并传惟最下则宋人语录及后世应举之文一语最下二字改爲又其次较爲浑厚词取达意千载后自有公论也斗建辨日缠考可谓善言天者天官书考补序直如扪参歴井烛照而数计此事自关夙慧堪証前因天文家童而习之白首茫然今能抉千古之疑案因斗建而辨岁差之非说颇近理至剖析尧典月令中星不同处经学通贯古今足破群疑我未之前闻也然欲离岁差以注歴恐未易言弟尝攷明至万厯以后日月交蚀全不准时利玛窦之法已至中国而未行于是李廷机诸人纷纷条议修厯而迄无所就至本朝用利玛窦之法乃得以交蚀之法行其术星度日躔与旧厯全异外省人多有非之者闻康熙年闲算日月交蚀不准闽有造溪口厯者尝召其人至都与京中天文家对算溪口之法爲准溪口以恒气注厯以定气注日月交食卽唐一行所传中法也今各省尚多用其书五星家尤用之京中书肆有卖豁口厯内载星宿者何不购来细究仰观必有合于中法之妙理而数法除算交蚀外星宿多异名量天尺与中法差至五六度又所定量天尺星度自顺治以来已三易而各异五星家靡所适从弟颇疑之而未能深窥奥妙俟回京细陈参互考証庶得指敎之益也神农本草经及诸子序考据详洽足征雅才好博毕原毕陌考昭陵陪葬名位考正譌订谬之功尤鉅帝尧臯陶稽古论以稽古爲法天并及于反古爲变古崇论宏义圣人不能易也弟学浅才䟽所业辄弃去悠悠无短长然慕读书好古之士恒不能一遇见足下天才不觉长言之不足并将刍荛之见献于大雅之前尚祈详细指示是否有当勿置之不议也顺候文禧不僃年愚弟张祥云顿首上渊如大兄同年足下七月廿七日滦阳沖朱珪见示天官书考补序一首想见迩来心得直欲追驺衍扬雄而上之顾鄙人于此道茫如也窃谓足下以学问聪明钩稽载籍独探精深发千古不传之祕是则善矣然竟欲以用之实事则今隂阳术数家絶无原本而试之或騐乃通儒仰观旁証而吉凶未必皆符卽如史记天官书所云五星之庙与今五星家全不合当谁适从耶谚云山川而能语鄙人亦谓苦天不能言耳生量移剧地弥切氷兢何时樽酒论心一抒积抱耶有梦兰之兆否念念乘使槎之便泐此奉复借佈积忱顺问佳安诸惟朗照不宣通家生朱珪顿首阮元接读问字堂集精博之至此集将来积累旣多实本朝不可废大家也以元鄙见兄所作骈丽文并当刊入勿使后人谓贾许无文章庾徐无实学也所有相商之处分列于后乞采择之原性篇言性本天道隂阳五行此实周汉以来之确论而非太极图之隂阳五行也引证一切精确之极足持韩孟之平宋人最鄙气质之性若无气质血气则是鬼非人矣此性何所附丽汉人言性与五常皆分合五藏极确似宜加阐明之河洛考龙马龟卽易书之文极确毛惠诸公所未及知也以九宫爲算法尤确言至此宋人言河洛直同说梦无复能置喙胡朏明有河图洛书原舛篇曾见之否帝尧稽古论此最精核足破向来纽结之语太隂太岁元总未能细留心俟考䘨古书当必有合也辟雍尊着是矣似尚未溯其本原元有辟雍文一卷又封禅文一卷辟雍与封禅皆是汉以来人愈讼愈譌元之鄙见此当是洪荒以前之大典礼最古不可废者窃以上古未有衣冠惟用物遮膝前后有衣冠之制不肯废古制仍留此以爲韨与冕并重此卽明堂辟雍之例也上古未有宫室圣人制爲栋宇以避风雨帝王有之民闲未必卽有故其制如今之蒙古包帐房而又周以外水如今邨居之必有沟绕宅也古人无多宫室故祭天祭祖军礼学礼布月令行政朝诸侯望星象皆在乎是故明堂太庙太学灵台灵沼皆同一地就事殊名三代后制度大僃王居在城内有前朝后市左祖右社之分又有太学等皆在城内而别建明堂于郊外以存古制如衣冠之有韨也郑康成解爲太学太庙等各异处而不知城外原有明堂泰山下亦有之蔡伯喈知明堂太庙等同处而不知此不过城外别建之处其实祭祀等事仍在城中此虽凭虚臆断然博综羣书究其实之如此也此明堂之说也封禅者亦最古之礼自汉唐宋以来皆爲腐儒说坏元以爲封者卽南郊祭天也禅者卽北郊祭地也泰山者古中国之中也主此事者天子也刻石纪号者如今之修史也何以言之古帝王七十二代荒远无文其闲如蚩尤共工等亦皆创霸大约其威力功德能服诸侯者卽爲天子正天子之号必至泰山下诸侯皆来朝同祭天地后定天位然后刻石于泰巓以纪其号如夏商周之类其必须刻石者金石捜罗尚有出者泰山曲阜泲宁一带可谓得其大端惟东昌曹州武定诸府尚须採访新得西晋任城太守孙夫人碑中有魏文帝事又北齐韦子深等佛经字大如槃千有余名北魏郑道昭五言诗赵明诚泰山题名师旷墓汉画等甚多又得卫公孙吕戈汉镜梁太平元年镜古泉化汉大将军窦武铜印如贫儿少富矣六朝文俟冬闲编录时当尽录出奉上如魏贾使君碑之类尚有存者若北齐造像记不过数十字可要否前札言修郑康成祠请京中同志书名出泉想已入览再郑氏奉祀生何以中断托礼部人一查示下爲要秋帆先生如果来东此事更妙矣匆此并请卽安不具渊如仁兄年老前辈足下侍弟阮元顿首上王朝梧朝梧读书三十年一麾而出举辞章考据之业尽庋高阁去年大兄扈从析津得晤于穹房行帐间畧道问学似觉神智有益然不免淫思三日子贡骨立别后簿书迷目兼奔走上游尝欲作问字之书而神眴志塞不获长叙今年三月荷手书来瀛并先示大集三卷祕之高架亦未暇细读忆未识阁下时有南人携示毕制军节署所刊墨子道藏淮南及所譔关中金石诸书知出鸿笔订定以爲西河亭林外有先生也迩日案头少闲朱墨差摒展阅大集不觉发我蒙瞶虽所窥一斑而张芝碑底之坐非一日所能竟阅集中有原性篇昔人谓孟子不读易故不知性有隂阳先生综性情隂阳而折衷诸子此开宗苐一首大文似不肯自居于考订之学者此疑孟诘孟刺孟诸篇可不作也五行一家自六季以来丛神日苑玉门金匮之书皆由伪作故支离影合愈出愈乖若不推古初经传则何所証据朝梧尝疑岁星太岁左右周旋之说星经史厯各载不同观大集以羣书表列廓然心爽至咸池大时辟近世通书之谬苍龙岁隂据汉时现有之碑此其淹贯征收明代方杨爲之退舍国朝梅总宪奏删通书神曜而于协纪书中博引义例究其本原尚惜其未援经纬史书以爲不僃又读尊着相宅序朝梧平时常有一辟谓自宋以来所祕者曾杨廖頼然曾杨廖氏各有传书而頼布衣者仅传其浙中宅墓数处及催官伪书近日考之知爲厉伯韶也江右人读厉爲頼不知其名而以布衣唿之人之姓名犹然不传其宅墓之法又可据耶今人以宅经灶卦宝爲祕传而大鸿者又以惑辨惑朝梧尝读子史书中有宅不东益宅不西益之语此作东彼作西义何居乎又尊着河洛者叙溯原于太乙九宫岐黄素问而邵子先天之说推本于图南信䜟袒虞翻而黜尧夫眞干古之倬识不依人雷同也朝梧又读昭陵数十碑其谱系官阶事实核之刘宋二史知唐书尽不足信则州志邑书出于庸隷之手者无足言矣尊着昭陵名位考乃亲厯醴泉宜其核实也近代天文之学自梅宣城出而海内无敢议其非者葢信其着书之多不究其征书之陋先生确据书传博论其舛已足伟矣余如释人一篇根柢叔重衆家之义实足补灵枢首篇之所不僃也续刊想渐次积多刷本时乞多付几卷以求资益又闻阁下考绩记名外用伫望司臬大省观察要道发文章爲经济下风幸甚至赵氏水经注刻本朝梧未得见不知长安坊中有售者否朝梧所藏抄本存诸京中此时若要取之不易阁下要抄只能俟朝梧有便入京时亲自检出再发抄录呈上非居奇也鉴之便期赐玉附候尊安并璧撝称统惟澄照不尽䖍依孙渊如诗文集孙渊如诗文集卷上澄淸堂诗稿卷上芳茂山人诗录苐一赋馆试春华秋实赋有才望之昭彰与行能之贞确比硕果之秋成想繁华之春擢忆世家之乔木树莫如人问蓺圃之深根殖其犹学则有河间誉重邺下才储备家丞之妙选感庶子之陈书有斐成章似呉公之知贾谊其材我取拟得意之荐相如藩邸方开雅才宜重借典籍之菑畬治砚田以漑种芳菲而忽称风柔甲拆而适因霜动采荣华而勿弃恐过时萎独彫饰以奚辞爲知已用华灼灼以如霞实累累以承露囘黄转绿九秋则不让三春撷秀搴芳百获则终资一树本人力之栽培亦化工之宣布尔乃六艺枝条九经根榦词华方振似大块之敷施昭质难亏比加笾之璀璨文多而或奉揄扬木强而或难把玩吹嘘先及扶植宜加旣收罗其厚实亦兼采其韶华使积薪兮莫叹宁颂橘兮兴嗟一岁阳囘笑千年之蟠木万头树美异八月之枯槎方今四时不忒万宝咸登上量才以器使下作贡以筐承非种必锄旣蓬麻之自直踰淮宁化讵枳橘之殊称士有桃李无言栋梁负质良方郑国之三才陋建安之七谁争不朽薄秋菊与春兰若肎来游待桐花与竹实馆试鍊云生水赋有山川之佳气盪天地以成形或方兴以直上乍飞去以还停恍似雾以非烟崇朝而合将濯枝以润叶徐雨曰零覩元气之相磨想大钧之暗鼓云待族以腾空水应时而始雨金枝一现忽同大冶之投银魄全藏不用方诸之取尔乃借宇宙以爲炉鍊阴阳以作器春蒸润础非关眞宰之心夏烧成峯谁识化工之意访屏号以问故驭气谁令就娲后以求方补天何自始霏微以数点终滂沛以如泉有自无生始信碧虚之妙子从母取平分金德之权质绕指以虽柔性原触石象在型而犹跃势欲凌天山兴云以致水木鍊火以生云气乗空以浑浑物待泽以欣欣托大块之甄陶嘘成噫气想神功于橐籥燄借朝曛夫其运精而起含泽而兴宻在西郊布澍而非因燕舞升从东岱爲霖而讵假龙腾望素影之千重疑消夏雪覩寒光之一片似泮春冰道本运乎自然功非同乎强致占还有象七蟠则日可期三测竟无穷一勺则渎分爲四比还丹之在鼎九转通神异赤澒之生金千年洩袐今天子德运帡幪恩漙优渥瞻云共见中天旣仰钦明若水同归上善咸资明觉待扶日以干霄庶扬淸而激浊百川润下将表瑞于荣光五色呈祥卜降神于崧岳诗游茅山偕洪大作四首宿元符宫琳宫鎭山坳高下飞轩櫺征鞍上盘盘日暝客始停遵途百劳忘㝷异千念盈径微已三折屋暗仍重扃独上怯曳衣孤行危建瓴道士然炬来开门导前行静觉鼠啮松微闻鸟梳翎林空虎气逼草滑蛇涎腥山头白蒙蒙寒气生夜明犹被露华凉远听风笛横悄然步初还游侣见自惊幽房感仙踪客梦冷易醒上大茅峯晨策登危峯峯危屏鞍骑巖阿气候变仆从神色异目流衣边云足滑崖上翠陷知仙踪深断若鬼斧利回峦隐泉响暗谷聚风势蚁行信威夷猿升亦凌厉倒视白日悬仰干黄云蔽寒空四垂光积气浮厚地惟闻天鸡鸣不见井蛙沸静怀鸿荒始远觉身世细谁能逐轻尘扰扰此中寄入蓬壶洞一途走山腰一径入地腹华阳已参阻玉柱复洄洑兹游稍通人所厯亦娱目奇峰讶孤竖宻理看斜矗冬温蒸厚地澑响滴虚谷初惊石粼粼始见沙漉漉扪踪走妖怪穴窍散蝙蝠垂乳甘可餐流膏滑难触心疑转仙径旷荡见平陆居氓襍羲皇邨舍散花竹道人见才讶谓此足蛇蝮微微湿氛腥惨惨毒雾蓄朋行勇蹴踏我兴耻瑟缩惜哉万丈窟不继一寸烛山灵厌捜览居客怪劖劚莫附𣏌人忧将贻谢公辱憩郁冈㝷幽转巖隈携杖行数里离崖树厯厯出地石齿齿羣峯已低环兹冈复孤起山栖寡俗驾客至道人喜开门响丛筠系马落松子檐涩挂薜萝堦荒合榛𣏌蕉心冷逾碧茗味苦还美星灯礼金仙雷火合石理遐捜已折屐促坐况陈簋念沈钟声前影闭竹花里耽奇怅将去卧静想无始遵路何茫茫霜林乱红委中州送邵太史入都平生慕两贤非友而若师束修好经籍往往梦见之其一钱少詹识我弱冠时注书抉渊原辨字求据依前贤谬称许谓云戴可追东原眞天人我闻恧且疑一爲校理君时征入天扉点窜四部书校录三通碑我方走江介离隔如云泥长裾曳朱门渐蒙孤陋讥遭逢得良友与我斗识知汪狂而钱倨更有洪君奇其学乃精絶独到一世希孤蓬生于麻白沙入以缁千年枕经籍自以元朗期欲撰续释文此事茫无涯先抽尔雅篇虫鸟苦究推削其偏傍加古是而今非广摭郭樊孙高郑乃其枝参军小龃龉叔重吾纲维蹉跎未终成行役以自携侧闻校理君着此二十稘声音训诂闲质証书易诗经经自相勘所失无毫釐征信汉魏儒阙疑不自欺措言又平准未肎参军随亦取正义名沖远讵等夷陆佃郑樵辈芜秽不足资君书若行世焚砚亦不辞后儒苦参订惟恐微言微浮名本浮云岂以恤已私前年走京阙谒君叩门篱握手喜欲狂礼意不及施千言累匈臆有若丝不治又若大泽云四起无端倪徐徐辨涯涘渐渐如醇醨是时君念我恐有方朔饥俾修石渠书议功以入赀所计亦未成感激肝胆披逡巡逐秋风匆卒走路岐君书不曾见回首以恨滋去年客游梁主者韩昌黎好贤苦饥渴赏我以不羁招君载书来着作于官司编年仿司马当废薛应旂君谈始深接君学方深窥暇日岀我书折衷而拾遗十言九合辙闭户法在兹微嫌我惊俗改字捜根基我言证佐明例不避谤诽君书列学官邢昺不敢睎眇然当世闲所待言者谁吾终望中丞功业今臯䕫圣人重文治入告必颔颐石经最宜奏次者两庑祠光光许叔重学行纯无疵景纯自忠烈黉舍诵厥词柰何小说家缘饰致诋訾中郎比康成术业无参差三贤配游夏后世颂不衰立言古人敦献可良臣爲翰林近言官君位淸不卑有时得迁除亦合陈丹墀狂夫及刍荛惟君择从违俗流但因循谗者曰詅痴我今如愚公用志山可移赠言愧无文继之以歌骊踟躇惜将别且复倾千巵丈夫恋日月苦乏名誉垂交朋重知己谓有药石规心酸勿挥涕爲其近女儿同术而同方天涯若堂闱努力研遗经暇卽长相思李斯泰山石刻题后穆书失政和猎鼓疑宇文继周数石刻惟有斯篆存峄山㑹稽书摹勒非其眞兹碑立榛莽缺画鬼所扪迩来碧霞宫复遭野火燔岂其坑儒魂来报焚书冤阿房三月灰余燄犹复然我言嬴秦罪在废籒古文改篆而篆亡毁经而经尊几令周孔字禁抑不得传非有叔重功六义无渊原堂堂李丞相独着仓颉篇奉诏写石㫄下笔整不偏斥弃徒隷文程邈讵敢干法家尙刻削此蹟何眞淳试读逐客书后愚而前贤观其遘时屯变本亦可怜眇然访遗本落落区宇闲爱此匪恤私持赠友意殷人身不及纸完好无百年楚人得失弓达者忘其人题名倘畱世何必归子孙游黄山效庾信体兹山上古辟千载几来人丹泉濯游趾晴瀑隔凡尘壁裂才分迳松平半入曛山花积疑雪风鹄落如云絶顶谁同上高吟帝座闻绿芳销更发红叶叠犹深梵香生作雾仙乐听疑禽石润如凝露云鲜不结阴穾崖天曙色空壁熘宫音到此冠簪贱惟余樵牧寻轻身少方术悬布媿登临晓偕庄公子舍弟至盩厔仙游寺观玉女房値庄明府自烂柴坪囘纪游一首苍烟合山麓中有平田开耕犊散不收闲禽啄莓苔五里转一邨邨居始晨炊非巢亦非穴结构巖端危人声襍鸟语木末参差来仙潭不知源忽迸地底雷千年洗山骨陗若刀斧裁潭边东西寺略彴横崔嵬十登九不渡侧足心惊猜颇闻飞仙人过此常徘徊石房自天构箫声拂云回淸泉至今泻月出疑来窥我思二三月片席坐不囘雨花飒然深风萝半空吹目读祕笈书手浣平生埃巖阿値贤宰一笑倾尊罍公子况已从矫矫含僊才阿连亦能咏助我伸双眉何如武林游独往难重追山斋晓起晓风吹檐丝桐花落如剪暗绿凝愁眉湿江团泪脸羃羃生竹烟斑斑积阶苏蝉躯换灵质柏发易衰鬋空帘感秋人流光展书饯润州舟次偕黄二作谿囘入邨迟汐至卸帆早暗桨翻月波湿萤抱风草鳞鳞夕云起漠漠水烟䙚星芒落空潭露眼出深篠微闻櫂歌远稍辨角声晓客程厌邅回夜色赏淸好从君买扁舟达性逐沙鸨江阴舟夜同吕大作明月虽不行舟行月常在披衣岀船尾已与郭门背深林闪燐火远树作人态零露初无声白此千顷菜孤犬吠风影征人语烟霭惊鸿万里来凉云忽破碎幽虫各淸叫噫气满大块凄然感秋心振动不可耐此行殊不远作客同一嘅返思宴居夕坐惜淸光晦平生好探奇欲岀天下内仙槎倘可乘银河俨相对夜坐寄友明星揺空天暗螀泣幽草虚帘闭秋情风枝听梳埽之子隔衡宇使我郁怀抱东林月华迟北牖夜凉早沈忧对缸花腹语中自擣人生尽如此彭咸亦须夭保此靑霞心毋令坐枯稿对月荅室人作待月月旣出含情柰月何微风吹秋衣对影如横波下阶怯寒露入室愁淸哦与子非一身牵连抱微疴空光媚幽夜聊复舒双蛾浮云若危槎中有仙人过我愿凌苍苍携子招常娥灵药擣果成一飮生春和道逢瑶池母霜鬓衰鬖髿桂蠹百囘死老蟾痩么么天上不可居玉女寒峩峩踟蹰忽中坠似失朱颜酡靑山爱绿发访道休蹉跎此月千遍圆百年亦投梭浮荣安足珍伐性恐已多与子金石心相期託烟萝朱相国师招飮卽席赐诗依韵和呈直园天尺五开径水一方新阴改炎序名花殿春芳吾师坐论归对此风日良及门尽卢郑接迹随求羊淸言挹箴训雅集酬诗章愿宏开合风不独由升堂再推衢尊惠视此醇醪觞春风满函丈饱德逾寻常粗官守学殖转粟勤输将惧忝衣钵传敢期竹素光题天津沈观察振溺图天津地卑下九河存一枝易派此交注海水涌有时郡城浸及雉民户安能支叫号奔窜中沈溺相携持贤宰闵厥灾栉沐瘁不辞登城察高敞筑舍鸠穷黎在远载以舟附近家可移煑糜置中衢佐以饼饵施来者旣得食老弱亦不遗全活及千亿官力民未知封章达天阊矜恤动圣慈民居渐宁复得此鼓腹嬉返思水国中一月溺且饥嗷嗷待发粟赖宰行便宜非宰善擘画鱼头无孑遗宰今位直指一路觇旌麾宣防建殊绩绘图不忘危畿辅水利区沟洫犹可爲义仓始恪敏积贮宜未亏和籴颇挈肘市贾争居奇庶几一年蓄偏灾免流离善政有本末事在贤监司谷贱民不贫足国恒于斯事前不筹度事后空嗟咨留此一幅图以爲良吏规斋中四木矫矫百尺桐立根据孤岑前有金井栏后有车马音繁条燿春华密叶团秋阴但须有琴材何必伐作琴幽兰痩秋姿衆草矜华风佳人惜孤芳惆怅谁与同托根谅无求静植宜山空莫生瑶池侧旖旎修春容年年贵侯家金盆易新丛种榆莫当庭下有半亩竹榆高多恶阴风露不得足丛萝附枝荣直节自幽独团团古栏桂秋风发华滋碧叶罗晓烟幽香散凉飔同是明月根升沈异云泥我欲持上天高寒露无梯素娥妒奇芬不共玉宇栖幸饶岁寒姿耻学桃李蹊折芳寄灵均倘与荃蕙齐咏古粲粲羊叔子守正靡所之去之三家邑攘羊来馈遗受之惧伤义不受内自危埋羊待其败事发衆始知我谓羊舌愚君子宁独爲攘羊事不发谁能辨嫌疑题胡孝廉说经图宋儒逞臆说章句繁言词汉儒各专门学必宗其师遗经有渊源在此不在彼诸君力追古上接七十子模棱器媿尔生千寻落落用世才苍生望君深藩条芘关陇所到流芳音甘棠路人思大树介士钦寰区想风采慕有节钺临丹墀谒天子鹖尾缥华簪转圜达民隐如献大宝箴怀恩旣优渥晚节宜深沈外台日疲耗言利由佥壬君才信俶傥所见通古今观人察周书阜财佐虞琴不在饰小廉龌龊轑釜鬵我今迫衰谢公事难肩任思随松间鹤去作书中蟫贫官赠人言珍重逾兼金题阮中丞雷塘表墓图次翁阁学韵欧阳表泷冈蛟龙攫文字况公庐墓处自作雷塘记一室研礼经三年守丧次夺情必金革拜䟽忠孝备笠屐神淸臞松杉手攒植翔禽或驯绕古碣仍洩袐栾栾鹤立身郁郁牛眠地苍生还望岁斯人宁散置我衰棹归舟日想谢尘事将乗邗沟月一揽蜀冈翠孙渊如诗文集卷第一问字堂集卷一孙星衍撰杂文一原性篇古之言性者多异孔子言性相近周人世硕宻子贱漆雕开公孙尼子之徒言性有善恶孟子言性善告子言人性无分于善不善荀子言性恶董仲舒言性有善质而未能尽善何以核其实也古者性与天道通不明于阴阳五行不可以言性民受天地之中以生在天曰命在人曰性故神农经言养命以应天养性以应人天爲阳主性地爲阴主情天先成而地后定故情欲后于性命五六天地之中合性有五常情有六欲五常者仁义礼智信六欲者喜怒哀乐好恶也阳者善故性善阴有欲故情有不善阳极生阴故性之动爲情阴极胜阳故情之动爲欲性动而之情变而之欲变者情也情动而有欲变而之不善化而复迁于善善者性也性对情则性爲阳情爲阴单言性则性有阴阳犹以天地言之天爲阳地爲阴以天地分言之天地各有阴阳鬼区臾言天有阴阳地亦有阴阳是也以四时言之春夏爲阳秋冬爲阴以孟仲季言之一时又各有阴阳鬼区臾言阳中有阴阴中有阳也以五行言之木火爲阳土金水爲阴以八卦言之阳木震阴木巽阳土艮阴土坤阳金干阴金兑离火阳含阴坎水阴含阳也故言性兼阴阳者性中五常皆属阳五常分仁礼爲阳义智爲隂信爲中情亦有阴阳者情中六欲皆属阴六欲又分喜好乐爲阳怒恶哀爲阴也孔子言性兼阴阳又言性善又言性待教而爲善易曰一阴一阳之谓道成之者性也继之者善也又曰成性存存道义之门又曰和顺于道德而理于义穷理尽性以至于命又曰将以顺性命之理立人之道曰仁与义夫言性中有道德有仁有义则是谓其本善言成言尽言顺则待教而爲善然则孔子他日言性相近习相远后汉书释云言嗜欲之本同而迁染之途异其云上智与下愚者上智谓生而知之下愚谓困而不学言不移者中黄子所云人有五位智人与愚人不同位或者以智愚爲美恶误矣贾谊引孔子曰少成若天性习惯如自然又云习与智长故切而不愧况与心成故中道若性夫言习惯如自然则非本然之性又云中道若性则非天命之性故祖伊言王不虞天性者不度其善性也惟伪尙书伊尹日习与性成则似性中有恶魏晋人之言不足深辨矣孔子以阴阳言性者不对情而言实则性质爲阳世子之徒言性有善有恶者兼性之动而言实则情之恶荀子言性恶直误以情爲性告子言人性无分于善不善则不分阴阳孟子言性善而言良知良能亦不教之性盖名不正则言不顺善乎许叔重之言性曰人之阳气性善者也其言情曰人之阴气有欲者其言酒曰所以就人性之善恶夫言性阳曰善论其质也言情不曰有恶而曰有欲者欲有善有恶也言酒则言性有善恶者酒属欲欲有善恶麦阴黍阳相得动而爲酒人之性得酒而动许君以酒观人性据其动而言则性兼情故有善恶其善者性也恶者情之欲也谓欲有恶而不可谓情有恶谓情有恶尤不可谓性有恶譬如夏至阴生而夏不得谓之冬冬至阳生而冬不得谓之夏也许君之说本孝经钩命诀曰情生于阴性生于阳阳气者仁阴气者贪故情有利欲性有仁也纬书出于汉末多本孔子之言文子书曰人生而静天之性也感物而动性之欲也管子曰凡民之生也必以正平所以失之也必以喜怒哀乐汉诏曰夫人之性皆有五常及其少长耳目牵于嗜欲故五常销而邪心作情乱其性利乱其义张晏曰性者所受而生也情者见物而动者也董仲舒曰命者天之令也性者生之质也情者人之欲也又曰谓性已善柰其情何此言性与情皆得之矣何以言情亦有善也礼记之言喜怒哀乐曰未发谓之中发而中节谓之和管子曰好不廹于恶恶不失其理欲不过其情是情未尝不善故易曰利贞者性情也孟子曰乃若其情则可以爲善矣情有善将欲与贪利亦善乎欲与贪利卽情之有喜有乐发而中节则无不善也孔子曰我欲仁又曰已欲立达而立达人夫已欲立达贪利也能立达人则贪利亦善故公刘太王之好百姓同之孔子曰飮食男女人之大欲存焉欲未尝不善也欲胜则能乱性故曰欲焉得刚又曰欲不行爲仁欲可以至于不善而欲之名则无不善也人不能有性而无情天不能有阳而无阴天之时若卽人之中节也浮屠之言曰断欲去爱又曰爱欲交错心中兴浊淸浄无垢卽自见性夫不断不善而断爱欲则独阳不生亢而有悔反可以至于不善故彼教离五常所谓不教之性刚健而失中正也何以言性待教而爲善易言天道阴阳地道柔刚人道仁义后以裁成辅相左右民礼记言尽人物之性与天地参书言刚克柔克正直刚属性柔属情平康之者教也礼记言天命谓性率性谓道修道谓教教者何性有善而教之以止于至善故礼记之言明德也曰新民曰止至善止者如文王止于仁敬孝慈信卽性中之五常必教而能之学而知之也孟子以孩提之童爱其亲敬其长是也然童而爱其亲非能爱亲慈母乳之而爱移敬其长非能敬长严师扑之而敬移然则良知良能不足恃必教学成而后眞知爱亲敬长也故董仲舒之言性待敎而爲善是也又曰善如米性如禾禾虽出米而禾未可谓米也性虽出善而性未可谓善也又曰今按圣人言中本无性善名而有善人吾不得而见之矣使万民之性皆已善善人者何爲不见也又曰圣人之性不可以名性斗筲之性又不可以名性名性者中名之性又曰善出于性而性不可谓善按此诸说董欲正名而名愈不正也夫人生皆中民也已教则性胜情谓之圣人失教则情胜性谓之斗筲非性有三等孔子言善人者谓已教之性犹称道盛德至善故难得见也禾虽出米而未可谓米固也然亦不可谓之中无米也此亦董之疏也至吿子以食色爲性食色者情也荀子以爲好利而欲得者人之情性又云人之性生而好利疾恶有耳目之欲有好声色周书谓喜怒欲惧忧爲五气大戴改五气爲五性是皆以情爲性然则后儒之不通阴阳不能正名情性甚矣或曰商臣越椒生而恶形枭鸟食母苍鹰搏击此皆性恶也荅曰此形恶非性恶也爲其情将成于恶故形先见人之爲不善也必以长而贪欲其贪欲者情也其少而不知贪欲未至于爲不善者性也枭鹰之恶也以求食而动亦欲也是情之恶不可谓性也圣人之治性情也以礼乐礼节性乐防情其用性情也以忠恕忠率性恕推情其善性情也以道德道其情之中和谓之道得其性之至善谓之德道德忠恕皆本五常之教舍五常则虚位也五常以格物而能止于善格者苍颉篇曰量度也物者事也格物犹言量事量其事之至善卽五常之事也或言格正也格物言正名其事而后能择善知其事之至善故曰致知若魏颗用先人治命晏子谓君爲社稷死则死之孔子谓要盟神勿信之类此谓执中之权大学篇之致知卽中庸篇称舜之大知其格物卽用中中庸犹言用中解者以庸爲常失之也何以言道德爲虚位道德离五常易称小人道长礼称左道书称凶德传称昬德是也忠恕非五常亦爲虚位非其亲暱谁敢任之则忠者非忠以小人之腹爲君子之心则恕者非恕也故圣人贵实而恶虚言有不言无贵刚而贱柔则儒家之异于道家三代之学之异于宋学也太阴考太阴有二一爲岁星之阴亦名岁阴亦名太岁亦曰靑龙曰天一淮南史记所称以纪岁是也一爲酉辰从魁盖阴气之太始书纬言天左动起于牵牛地右动起于毕牛属丑艮少男阳之始毕在酉位酉爲兑少女阴之始遯甲书所称在阳遁値符前二位阴遁値符后二位是也古今言大阴不分爲二故不得其实汉书注张晏言太阴岁后三辰孟康言太阴在甲戌则太岁在子史记正义张守节言太阴岁后二辰此卽从魁误以注史记汉书者张揖广雅云靑龙天乙太阴太岁也此卽岁星之阴考淮南天文训云太阴在寅岁名曰摄提格其雄爲岁星舍斗牵牛史记天官书用其文作岁阴汉书天文志作太岁是知太岁与岁阴太阴爲一汉书翼奉传元帝卽位明年地震奉奏封事曰今年太阴建于甲戌按初元二年太岁在甲戌天文训又云太阴在四仲则岁星行三宿开元占经引注云太阴谓太岁也盖许叔重注今本脱之天文训又云天神之贵者莫贵于靑龙或曰天一或曰太阴正张揖书所本后汉书张纯传建武三十年纯奏云今摄提之岁苍龙甲寅德在东宫太子贤注引前书音义曰苍龙太岁也后汉律歴志云靑龙移辰谓之岁又据汉碑称靑龙仓龙龙在龙斿龙集按其甲子皆卽太岁所在天文训云淮南元年太一在丙子考史记孝文本纪淮南王立在文十六年是年丁丑与淮南不同者太初以前十月爲岁首丁丑之春卽丙子冬也此又太一爲太岁之証太一亦名爲天一也太岁之名太阴葢以雄爲岁星又行于地故有阴名阴之言景也郑康成注周礼云岁星爲阳右行于天太岁爲阴左行于地十二岁而小周说文解字云岁木星也越歴二十八宿宣偏阴阳十二月一次史记集解徐广云岁阴在寅左行岁星在丑右行贾公彦云太岁在地与天上岁星相应而行又云岁星爲阳人之所见太岁爲阴人所不见郑康成所说岁星与太岁分左右行度与淮南史记言太阴岁阴同遯甲书以天罡加岁支亥上所建本法辰推岁星亦相符合今人读淮南太阴在寅岁名曰摄提格而不知太阴与岁名同又读史记上言摄提格岁者寅也下云岁阴在寅单阏岁者卯也下云岁阴在卯以至十二辰皆然忽之不察耳其惑甚矣岁星一年次舍虽与太岁不同而常以岁建之月与日晨出东方故郑康成注周礼十有二岁云岁谓太岁岁星与日同次之月斗所建之辰乐说岁星与日常应太岁月建之辰以见郑云然者非谓太岁与岁星同次盖如太岁在寅之年岁星虽居丑其出必在建寅之月其余十二次可推故天官书云岁阴左行在寅岁星右转居丑正月与斗牵牛晨出东方也郑司农言太岁所在岁星所居者谓太岁与岁星同得名爲岁贾公彦释此不明也古人云岁在多是岁星晋语云武王伐殷岁在鹑火韦昭注云岁岁星也春秋襄二十八年左传云岁在星纪而淫于元枵杜预注云岁岁星也孔颕达云左传及国语所云岁在者皆谓岁星所在今按淫于元枵之说乃岁星自丑斗牛右转入于子虚危之次非太岁左行所在明矣太岁亦或单谓之岁始于吕览序意篇云维秦八年岁在涒滩考庄襄王灭周之后二年癸丑岁至始皇六年共八年适得庚申岁申爲涒滩吕不韦指谓是年高诱注误以爲秦始皇卽位八年则当云大渊献也汉人旣以太阴岁阴靑龙纪岁犹有称岁爲岁星者如荆州㓨史度尙碑云永康元年岁在鹑尾龙集丁未旣以龙爲太岁则岁是岁星其云鹑尾盖据太初歴岁阴在未岁星在注七星张而言耳后人习知太岁纪岁之义又止据以岁在爲太岁之文始不知有岁阴太阴之名矣曹震圭误以岁星爲太岁又以太阴爲后宫之星在帝后二辰附会岁后二辰之说盖不足辨梅瑴成谓岁星因太岁而得名亦非是据许叔重以岁爲木星制字之始则太岁实因木星而得名故有靑龙之名玉海引三礼义宗云岁星者东方苍龙之宿五星之首在天右行十二岁一周天太岁者岁星之神法五行亦十二岁一周于地其言得之矣汉书翼奉传注考误汉书翼奉传元帝初卽位上封事曰正月癸未日加申时有暴风从西南来风㠯太阴下抵建前考通鑑元帝初元元年爲癸酉岁奉传明言上封事在元帝初卽位之年又下云是岁关东大水郡十一饥疲尤甚上廼下诏江海陂湖园池属少府者㠯假贫民勿租税按之元帝纪亦是元年事奉上封事又在诏前则是癸酉岁无疑张晏此下注云初元二年岁在甲戌正月十二日癸未也太阴在太岁后孟康云时太阴在未月建在寅风从未下至寅南也建爲主气太阴臣气也葢误以太阴爲在太岁后又不考本纪年月及奉传上下文疏谬甚矣且上云从西南来者酉在寅之西南方故云太阴下其云建前者当是正月建寅耳明年二月戊午地震七月己酉地复震奉奏封事曰今年太阴建于甲戌考元帝纪二年诏曰二月戊午地震于陇西郡七月诏曰一年中地再动正与奉传合是年太岁在甲戌足証太阴卽太岁也孟康此下注云太阴在甲戌则太岁在子误明年夏四月乙未孝武园白鹤馆灾上疏曰臣愿陛下因天变而徙都如因丙子之孟夏顺太阴㠯东行考元帝纪三年夏四月乙未晦茂陵白鹤馆灾于是言事者衆或进擢召见正与奉传合奉传下云书奏天子异其意荅曰云云卽帝纪所言进擢召见也是年太岁在乙亥奉疏欲以明年丙子岁迁都顺太阴东行太阴由子左行至丑丑在子东也张晏此下注云如因今丙子之四月也太阴是时在甲戌当转在乙亥丙子左旋之也误矣奉传中一云元帝初卽位下云是岁下云明年下又云明年本甚明白晏注汉书并本传忽之已可怪矣且元帝以丙子岁三月行幸河东未始不因奉言厌胜东行奉于途次何由劝帝迁都乎太岁岁星行二十八宿表太岁岁星岁星出月天文训天官书天文志石氏甘氏太初歴春秋纬天文训天官书天文志石氏甘氏太初歴春秋纬天文训天官书天文志石氏甘氏太初歴春秋纬天文训天官书天文志石氏甘氏太初歴春秋纬天文训天官书天文志石氏甘氏太初歴春秋纬天文训天官书天文志石氏甘氏太初歴春秋纬天文训天官书天文志石氏甘氏太初歴春秋纬天文训天官书天文志石氏甘氏太初歴春秋纬天文训天官书天文志石氏甘氏太初歴春秋纬天文训天官书天文志石氏甘氏太初歴春秋纬天文训天官书天文志石氏甘氏太初歴春秋纬天文训天官书天文志石氏甘氏太初歴春秋纬按天文训之太阴天官书谓之岁阴天文志谓之太岁甘氏谓之摄提是以摄提代太岁楚辞之摄提贞于孟陬卽太岁建寅也淮南纪岁星出月在史记汉书前两月盖淮南之误观郑康成引乐说岁星与日常应太岁月建所建之辰以见则知太岁月建在寅岁星亦以寅月出是史记汉书正月出之说爲长矣余十二辰仿此淮南史记石氏春秋纬纪岁星所在之宿大畧相同甘氏每在后一宿太初歴每在后二辰者据汉志云甘氏太初歴所㠯不同者以星赢缩在前各录后所见也考淮南云岁星舍斗牵牛东井舆鬼爲对丑爲斗牵牛未爲东井舆鬼则知丑对于未太阴在寅岁星必在斗牵牛甘氏所云婺女太初所云营室东壁或有不揣本而齐末之失矣岁星赢缩则爲灾故甘氏言岁星所居处安静中度吉天文训言当居而不居越而之他处皆有凶验然则因太岁以求岁星固有常次之舍而太初歴所以与淮南史记甘氏诸家异者按之天文训云太阴在四仲则岁星行三宿太阴在四钩则岁星行二宿今太阴在卯是爲仲岁星当居子行女虚危三宿淮南诸家皆与天文训所言合惟太初歴则行奎娄二宿可以証其法之不符矣凡此疑太初改建寅之后歴家沿袭参差之误今据各家同异具表如右石氏太初歴无全书见天文志所引甘氏春秋纬见开元占经与天文志所引甘氏多不同者班固摭录之误也月太岁旬中太岁考太岁有三一爲年太岁左行二十八宿十二年一周天始见于海外南经云纪之以四时要之以太岁淮南天文训谓之太阴云太阴所建蛰虫首穴而处鹊巢鄕而爲戸说文云舃者知太岁之所在舄卽鹊字知所在者亦言向之是爲年太岁贵神也一爲月太岁二月起卯三月子四月酉五月午六月复至卯终十二月右行四正亦谓之咸池亦曰小时天文训云斗杓爲小岁正月建寅月从左行十二辰咸池爲太岁二月建卯月从右行四仲终而复始又云大时者咸池也小时者月建也又云太岁迎者辱背者强则与太阴之不可背而可鄕者绝不同故知非年太岁今阴阳家引李鼎祚则以大时爲正月起卯月行四仲明以来通书皆用其说遯甲书推大时法云天罡加月建亥卯未辰有加仲者其下卽是大时所在如法推之则大时三月起卯四月子五月酉六月午七月复至卯终十二月右行四正又与淮南二月起卯及通书正月起卯两说不同按遯甲书所谓大时今通书误谓之天吏三合五行死气之位也李鼎祚之大时三合五行沐浴之位也淮南之大时通书俗谓之打头火亦谓之飞大煞三合五行王气之位也其法申子辰月在子亥卯未月在卯巳酉丑月在酉寅午戌月在午卽从二月起卯右数四仲得之大时凡三说皆不吉然求其所以名咸池之由则似三合沐浴之说爲近岂淮南二月字当作正月与汉西岳华山碑云元和元年岁在戊午名曰咸池或是岁在四正则有咸池之名或古人误读淮南咸池爲太岁之语而以年太岁爲咸池不知其审旬中太岁者亦因苍龙所在而得名故王莽传注服䖍以苍龙爲太岁通典引太公曰将军自居九天之上竟一旬复徙开牙门常背建向破太岁太阴太阴大将军夫云一旬而徙趋避吉凶则非年太岁及月太岁明白其法出于龙首经曰诸欲求日白虎六甲爲靑龙六丙爲朱雀六戊爲勾陈六庚爲白虎六癸爲元武假令甲子旬靑龙在子朱雀在寅勾陈在辰白虎在午元武在酉大将处靑龙执法行刑抵朱雀将往来抵勾陈以白虎加敌人伏勾陈抵元武他皆仿此遯甲书亦载其式云六甲在子靑龙大将居之六乙在丑蓬星鼓角居之六丙在寅明堂士卒居之六丁在卯太阴伏兵居之六戊在辰天门军门居之六已在已地戸小将居之六庚在午天狱斩断居之六辛在未天庭判断居之六壬在申天牢粮草囚系居之六癸在酉天藏华盖甲仗居之终十辰至甲戌则戌爲靑龙据此知太公所云竟一旬复徙者卽其法而遯甲书云背太岁当万人大将军五千人太阴月建各当五千人则卽以太公所云建爲月建所推太岁太阴大将军与今阴阳家所载同疑非古法也天文训云太阴在寅朱雀在卯勾陈在子元武在戌白虎在酉苍龙在辰寅爲建卯爲除辰爲满已爲平主定午爲定未爲执主陷申爲破主衡酉爲危主杓戌爲成主小德亥爲收主大德子爲开主太岁丑爲闭主太阴按孤虚式甲寅旬中孤在子丑天文训旣云勾陈在子又以子丑爲主太岁太阴下又云凡用太阴左前刑右背德击勾陈之冲辰以战必胜以攻必克则此太阴太岁卽旬中孤位特未识何以又分太阴太岁爲二其云主者犹言与之相应如马融注书以斗七星爲一主日二主月之类天文训寅上自有太阴则不得复以丑爲太阴钱少詹事据其文以爲太阴在太岁后一辰恐未必然且淮南此文太岁字协纪办方引作太阳或别有据矣斗建雌神亦名太阴故天文训云北斗之神有雌雄十一月始建于子月徙一辰雄左行雌右行五月合午十一月合子太阴所居辰爲厌日是又一太阴也郭氏元经有太阴子年在戌丑年在亥顺推十二辰遯甲书推太阴法常以功曹加岁支神后下是也此卽时宪书所载太阴又与淮南岁阴及遯甲书阳遁前阴遁后之太阴各不同考古者固不可以同名异实而误矣天文训正月二三四五六七八九十十一十二大时午卯子酉午卯子酉午卯子酉李鼎祚正月二三四五六七八九十十一十二大时卯子酉午卯子酉午卯子酉午遯甲书正月二三四五六七八九十十一十二推大时酉午卯子酉午卯子酉午卯子晋灼汉书注释汉书天文志晋灼云太岁在四仲则岁行三宿太岁在四孟四季则岁行二宿二八十六三四十二而行二十八宿十二岁而周天近人多言未闻其审按其文出天文训云太阴在四仲则岁星行三宿太阴在四钩则岁星行二宿高诱注仲中也四中谓太阴在卯酉子午四面之中也丑钩辰申钩巳寅钩亥未钩戌谓太阴在四角开元占经引其注云太阴谓太岁也四仲子午卯酉也假令岁阴在卯星守须女虚危故云三宿也此是许叔重注今本脱之依义推之知晋灼云太岁在四仲者中与仲二读子午卯酉爲冬夏春秋之仲亦爲东西南北四正之中太阴左行在卯则岁星右转居子舍婺女虚危三宿太阴在酉则星居午舍柳七星张三宿太阴在午则星居酉舍胃昴毕三宿太阴在子则星居卯舍氐房心三宿四正之宿各三合得十二故又云三四十二也其云太岁在四孟者寅申巳亥爲四孟月太阴在寅则星行斗牵牛二宿太阴在申则星行东井舆鬼二宿太阴在巳则星行奎娄二宿太阴在亥则星行角亢二宿云太岁在四季者辰戌丑未爲四季月太阴在辰则星行营室东壁二宿太阴在未则星行觜巂参二宿太阴在戌则星行翼轸二宿太阴在丑则星行尾箕二宿四孟四季之宿各二合得十六故又云二八十六也荆州占日岁星行一次居二十八宿与太岁应十二岁而周天太阴居维辰岁星居维宿上太阴居仲辰岁星居仲宿上亦足证晋灼之言矣孔颕达因服䖍注左传言龙度天门乃有岁星跳辰之说考左传称岁弃其次及淫于他次则爲灾淮南史记称岁星当居不居越而之他处则凶及其下是以乐说有岁星常应太岁之语太岁卽因岁星而定所在之辰若岁星积年跳辰太岁不当依十二年之次占騐家亦不必以失次爲凶矣服䖍所云龙度天门卽谓岁星自亥至酉干爲天门戌亥属干岁星爲龙耳相宅书叙蜀之江津县蹇孝亷以儒术通阴阳五行之学出其师授相宅书索序于予予览其书而善之书名阳宅三要三者何曰宅曰门曰灶也宅门灶所在之方阴阳相得五行相生及比和则吉否则凶用其法游都下断验如神予嘉其法之合于古者有五一曰各具一太极看法以名院中分八卦方位其视门以门内之院视宅灶以宅灶所在之院合于黄帝宅经云随宅大小中院分四面作二十四路则知世俗所用门上看门水中望水之法非也二曰论八卦方位不论天干地支世传有八宅周书者惟以八卦分吉凶八卦之称父母长少男女疑卽主于人事故作宅尤宜取法如戌亥属干壬子癸属坎卽以干坎论余俱仿此至选择以天干爲重故遯甲书以甲巳各管丑日分上中下元阴宅以地支爲重故兼十二辰三者之分各有至理善乎蹇孝廉之言三元者天道宜用之选择不宜以之相宅也三日各房之戸论方不论向与大门异其法出于杨益灶卦书云各房门戸但论背坐之方不必论向盖阳宅用天光阴宅用地气门戸旣名爲气口天气从此入今世相宅家定各房门戸自屋内视向失之远矣四曰灶屋门在宅吉方灶火门向宅主本命吉方灶座压本命凶方亦出灶卦书云西四命人旧灶在巽巳方不吉今移往干亥方东四命人旧灶在干亥方不吉今移往巽巳方夫西四命人以巽巳方爲不吉则移灶在吉方可証旧八宅书谓灶宜在宅凶方者必是误认灶屋爲灶座也五曰论宅以檐霤正中之戸并门灶爲三要合于月令五祀之义五祀有中霤义爲屋水流之中卽中堂之戸其称陉者路称戸者小于门言门与宅足兼陉与戸是三要卽统五祀宜置吉方也相宅之术出于周官大司徒之职以土宜之法辨十有二土之名物以相民宅而知其利害古有宫宅地形二十卷见蓺文志形法家班固云形法者大举九州之势以立城郭室舍形以求其吉凶犹律有长短而各征其声非有鬼神数自然也今所传惟有黄帝宅经而其文称文王孔子子夏淮南李淳风诸家宅经盖宋人撰集成书非古本矣然以干坎艮震爲阳巽离坤兑爲阴辰戌爲斜界修造则阳宅以阴爲得阴宅以阳爲得迁移则从阴入阳从阳入阴爲吉重阴重阳爲凶其术有所传不可诬也又有生气福德五鬼绝命刑祸之名卽今入宅书九星所本考开元占经引洛书云北斗第一曰破军第二曰武曲第三曰廉贞第四曰文曲第五曰禄存第六曰巨门第七曰贪狼七星加辅弼又见郭璞元经而明周视作阴阳定论以爲立名之谬盖不知妄作之言矣汉时有堪舆金匮十四卷淮南及郑康成注周礼引堪舆黄帝问天老事卽此书许叔重以堪爲天道舆爲地道又有图宅术书见论衡所引王充言宅有五音姓有五声专比者吉相贼者凶王符潜夫论亦云商家之宅宜西出门五行当出乘其胜入居其隩汉以来多行用之至唐吕才乃云堪舆经黄帝对天姥始言五姓黄帝时独姬姜数姓耳后世赐族者寖多本同末异非宫商角征羽相管摄也其言似近理而实不然犹之古人言武王以甲子日兴纣以甲子日亡不知遯甲之法同一日向东北则吉者向西南则凶武王以甲子昧爽击纣渡孟津向东北其日生门在艮故胜纣则反是故败也古人又言东家之西卽西家之东是不知宅经各院中分之法以截路分方视宅者也唐杨益撰灶卦书始以坎离震巽爲东四卦干坤艮兑爲西四卦东四宅门灶勿犯西四西四亦同又世传黄石公论宅元书云东四装西及西四装东皆不吉者谓房间之数洪范五行一六水爲坎二七火爲离三爲震八爲巽四爲兑九爲干五爲坤十爲艮坎离震巽之数不宜开干坤艮兑之门俗间注阳宅大全书不知此法予闻之稷山韩君韩之相宅有神授也予尝论俗传之法皆有所本干与兑坤与艮坎与巽离与震爲生气贪狼木者阴阳相得五行相生之象也坎与震离与巽干与艮坤与兑爲天乙巨门阳土者五行相生但重阴重阳其吉次于生气也干与坤艮与兑坎与离震与巽爲延年武曲阳金者阴阳老中少正配金土相生水火相济阴阳木比和恒久之象也坤与坎巽与艮兑与震离与干爲絶命破军阴金者阴阳相遇不相配五行又相克也干与震巽与坤艮与坎离与兑爲五鬼廉贞火者五行相克又重阴重阳也干与坎坤与离震与艮兑与巽爲六煞文曲水者重阴重阳金水火土不能相生木土金木又相克也坎与兑离与艮干与巽震与坤爲祸害禄存阴土者一阴一阳但人事仲男女与小男女不相配又长女长男违离其父母或适人或远游也入宅家名爲游年其理甚精殆非后人所能意造而世俗旣不知各院中宫下指南鍼定八方之法误用之则反以爲不効不亦诬乎近有阳宅大成一书以选择家飞九宫定宅位如坎宅云以一白入中宫二黑在干三碧在兑四绿在艮五黄在离六白在坎七赤在震八白在巽则方位吉凶顚倒已极并不知选择与相宅有有形无形一动一静之分宅有定方不可飞入中宫也又或以三元之法相宅不论宅灶及邻家高屋而谓上元旺气在坎坤震中元在兑坤干下元在兑艮离然则古今公府皆坎离不旺上中元耶其言出于蒋大鸿犹李时珍之本草偶有効验便以着书非古法也又有用八宅之说而爲邵雍先天八卦所惑者如坎宅开坤门以坤爲后天之离与坎相合不悟土来克水其谬更甚蹇孝廉与予同举于鄕其好学多蓺固不止此聊作序吿以鄙见并袪世俗之惑云尔问字堂集卷一终孙渊如诗文集长离阁集一卷长离阁诗集序曲阜孔广森昔静女之三章取彤管焉被寿人于笙磬非无都荔之词列缛宿于羲娥不废苇杭之怨葛山少妇执越布以歌劳柘馆贞嫔裂齐纨而叹逝书之砚北尽金屋之奇才选入江东卽玉台之新咏女子善怀香奁尙已则有通华胄望淑慎闺仪南国新人东家旧姓十三织素二七裁衣潄润蓺于瓜年剡芳名于苕玉长言婉娩女师德象之篇好句流连吉甫淸风之诵前身莲叶不践陈泥他日椒花必多新制况复鸳鸯左顾孔雀南飞归小妇之高堂调弦锦瑟识上头之夫壻络辔靑丝鑪熏夕而共香镜照尘而同影司空博物本儿女之多情内史工书作夫人之弟子斯又王郞天壤愧此多能居士桑榆羡其嘉耦者也若夫红罗帐掩朱鸟窗开初成堕马之妆自服游龙之彩绣余菡萏倦卽停鍼制就茱萸织常当戸莫不语缘情靡感与候迁牙管一双金釭二等雪凝谢苑拟飞絮于风前日岀秦楼歌条桑于陌上至如双声读曲十索名题阳羡新茶䌷书鬭罢南安早栗故事疏来香沈水而郞歌茧悬丝而妾和西陵松柏便结同心北地焉支弥增善睐香囊叩叩是繁掾之定情杂珮珊珊有郑姬之惊夜奚止爲欢玉女争投百箭之骁射雉珠臯始见三年之笑又如草生南浦梅下西洲赠子将离唿卿小别菉蓝盈匊指五日以爲期萧艾怀人比三秋而更远遗簪绍缭破镜连环书检六张文周四角兰成集上曾裁寄妇之言徐淑诗中不少望夫之什亦或少君归里对挽鹿车侯光去呉仍偕鸿妇汉水之平涂七百江陵之远道千三春嶂靑螺来发双蛾之色秋波白鹭回成九曲之珠是则七邑东征曹家善赋百泉舟檝卫女写忧抑亦诗发乎情情生于文者与然而蓉生江上杏倚云边未免牢愁谁能理遣重以诸姬适弼永叹肥泉季娣归鄫先零弱岁芝焚易慼蕙质何堪几日飞龙祇愁药店数声别鹄忽上琴丝簟尘则榻冷琉璃吟笔则牀空翡翠左思娇女能无失母之悲班固佳甥应有问神之作于是子荆改服文度多伤求故劒于箱帘缀遗翰于镜槛红桃丽字遂书河北之笺白蜡妍辞徧识闺中之媛而或者谓结璘有药弄玉凝仙三髻云鬟蓬壶巳隔层波罗韈洛浦仍逢倘作异闻传诸好事则绸缪赠荅将皆戴胜之瑶觞宛转声音尽入彩鸾之唐韵闺阁而工吟咏事之韵者也绿窓名藁伽音着集风雅之家述焉然大致不外赋草题花抽靑嫓白非必有惊人之句超诣之作郑贞懿云近世妇人女子作诗率皆纤艳委靡桐城方夫人云偶尔识字堆积龌龊信手成篇由斯以论亶其然乎余观王孺人薇阁偶存诗有异焉其思幽以沉其言超以隽扬激楚之淸音役精空之妙手盖虽苦吟雅宗之士有所不逮可谓体绝香奁才雄巾帼者巳闻孺人端丽明慧熟汉晋书工楷法多才艺顾年仅二十四而化去屠氏湘灵袁家君嫕折玉埋香古今同叹其诗尙有二百余首尊人萟山先生索之未至兹所见者才三四十篇而已萟山先生将以授梓属余爲点定爰弁数言于简端云闽县叶观国序薇阁偶存诗草毕复题长律一首容华刻玉气吹兰缃帙长随镜槛安罢绣吟成藤纸贵留香草在墨池寒生天有籍宜忉利住世无多似小鸾若向诗家论格力长江昌谷重登坛薇阁偶存弁言闽县何森林东邻龀女争传赋茗之才南国佳人竞倣簪花之格紫丝步障时落谭锋靑玉华轩频飜絮雪鲜妍翰墨居然卫氏夫人英隽才华允矣袁家学士岂特钗凤镜鸾之句妙着新妆亦非香兰醉草之吟代传白烛者也观薇阁偶存诗集併读小传知爲毘陵女士姓王氏名采薇别字玉瑛乃武进王明府萟山老先生之第四女句容广文孙君书屏老先生之冢妇而茂才孙渊如之德配也灵慧夙成岐嶷蚤异蔡文姬六岁辨琴徐惠娘八龄作赋端庄静一不愧林下风姿贞淑幽闲羣仰闺中儒雅诚所谓埽睂才子当不徒刺绣神鍼无何零陵道上倏逢解脱之缘女几山头竟作飞昇之路振珮环于天上余韵无声留诗卷于人间灵膏不散琼镫灰冷三更好月空明宝篆风微一缕游丝竟去掌天厨之九百天地人宝藏兼司检月牍于三千始中终夙根未断茅君西畔梦订后期忉利东偏诗传前事考月夕之分数兼听鸿沟侦灰堕而迟留空悲慧刼绛河巳杳长居离恨之天靑鸟不来永隔尘缘之路聆钟声于阙下蓬㠀宵分浥露气于宫中瑶台夜迥五霞洞掩巳鞭鹿而逍遥一足童来枉焚香而睇视覩流云之黯黯密绪千丝听珮玉之铮铮芳魂百匝灵虽长在总杳杳而冥冥见卽如初亦生生而世世语虽涉怪事却非诬传密思于仙娥皆堪订证寄遥情于乩笔孰语荒唐顾遗事之可传究仙踪之莫挽就使乐天长在徒刊紫石之文剧怜牛女云亡空诵遗芳之稿爰吟短截聊当輓歌谨撰弁言用申哀诔云尔翡翠玻璃得所于绛仙才调女相如玉京难觅脩文客珍重红妆作校书殿居忉利郁巍峩靑鸟西来隔绛河惆怅昆庭石公子吹笙何处听云和偶来尘世了前因知是蓬壶第几人刼火灰残天地老白杨靑草石磷磷幻影遄驰廿四春瑶环莫认去来身剧怜故国招魂地曾否趋庭晤老亲题辞三山张经邦薇阁偶存者毘陵王萟山先生第四女玉瑛女士遗草也玉瑛不栉书生埽睂才子杨盈川之女少赋金钗王内史之妻幼工絮雪性独耽夫吟咏手不释夫篇章鸜鹆砚中罕点石州螺黛鹧鸪香畔恒摊蜀郡蛮笺重以案侧伯鸾人间司马才眞劲敌欢比良朋从枕上以论诗直欲远宗四杰向花间而吮笔非关频埽双蛾意必探珠音还戞玉以庚庚之妙理运乙乙之幽思斯固慧胜文人诣超巾帼者矣讵意优昙一现仅开顷刻之花忉利先归遂驾长离之凤芳园豆落祗结相思露井桃残竟成薄命呜唿天阊难问唿妙子以何从仙路非遥幸巫咸之可叩爰凭靑鸟还寄素书掌玉殿之缥缃胜彼瑯嬛百架降瑶天之咳唾裁将金简一函密语深情不数分钗擘盒靑天碧海空悬梦雨灵旗噫王子登不践红尘董双成虚传远信兴思及此厥痛何如是以萟山先生先示一斑于梨枣而渊如孙子尙寻断梦于稠桑虽令方朔术穷迷云舆兮八极尙冀刘生传在贻彤管以千秋用叙长歌聊充哀诔祗慙秃颖莫罄灵奇尔瑶光炯炯焕天章散彩遥临大道王第一仙人同玅想次三神女亚巵娘珊珊风度离仙阙慧质明眸朗秋月似吹芳气作兰言疑隔冰牕见香骨爱繙缃帙近帘裾少小先工倒薤书凤咮平连金翡翠菱花移傍玉蟾蜍更有淸才薄柔靡挥毫独把铅华洗俊逸宁如罢绣唫精深眞陋香奁体诗成高唱入层霄露满瑶台奏六么跋膝声凝双凤管参差音飐九鸾翘夫壻由来亦仙客碧虚宫里曾偕谪天台雄赋掷金声零雨淸吟擘银画阶前唱和月痕斜赵管风流未足夸那知一夜飘萧雨落尽同心姊妹花从此朱颜减欢思投琴独洒看花泪花如人面不禁秋流云爲车鹤衔辔渺渺茫茫离恨天水晶阙外住霞軿反瓶覆水空悲咽难寄桐君十幅笺脉望薰残检书暇锵然风送仙音下董双成到步虚轻一足童囘寒漏罢噫吁乎上界眞人游戏归祗余荀令断肠诗愿将别鹤离鸾曲写作芙蓉䦘苑词读长离阁诗漫题卷末仪征阮元靑镫凉凉夜如水魂艳心香动残纸病意多从别后添吟怀已在生前死琉璃砚匣彩云天好事人间那得坚玉台空有伤神句镜里宫花破不圆长离阁集目录长离阁集一卷燕燕于飞山中作自君之岀矣山中忆呉如霞姊复与季逑夜起视月同作池上书寄薇隐望夫石香草河舟晚晓步梦游秋胡兰芝曲华淸曲昆灵曲前楼句容斋舍寒食吟秋夜荅季逑梦天春眠曲夏行曲秋望曲冬坐曲木兰词春暝曲离居曲霁行曲病中忆归效简文卦名诗晓起效徐陵体早起忆弟妇铜雀台不眠曲渚山空雨夜病卧得季逑诗送春山夕幻梦初春山夕梦起步后园半领和薇隐韵舟次有感水宿九月十四日舟由丹徒夜半与薇隐乘月登岸行三里作寄薇隐次韵山斋病起忆亡姊荅薇隐复次前韵悼姊寄季逑时客和州空室山夕蒋墅舟次和季逑下苐有作七夕悼姊忆别和薇隐晚立二月十七日柬薇隐得薇隐从金陵寄一书三月三日梦起寄父空楼哭亡姊春夕秋夜不寐哭姊卧病向夜偶成归宁后㝷亡姊故居梦中作又幽梦寄季逑囘文和薇隐韵附小传事状墓志铭长离阁集目录终长离阁集一卷毘陵王采薇燕燕于飞流光何晖晖晖晖乱春目独燕衔愁来悬飞镜池渌池渌何多情堂空复孤惊羽丰离其窠哺足辞所生囘身顾新侣得食哀哀鸣山中作夜松何𪷟𪷟月小飞不起知有抱瑟人垂光碧帘底露气明曲巖花光照虚夜一片白云声飞泉隔烟泻自君之出矣自君之岀矣两瘦不相识炯心如流丹掬赠焉可得山中忆吴如霞姊帷镫照宵衾涧水闻夜室天静远烟揺华云度流月幽栖亦心好思子方首疾忆昨寄远书凄凄泪盈帙生愁一何滋少乐从是毕虚房想淸䜩蛾响落淸瑟何由寄新吟慰我中似结复与季逑夜起视月同作虚扉浃宵开凉镫照幽素肃肃鸦不翻团团云稍去蛩底闻行泉箐黑辨浮露外役于此捐中疴自兹悆循阶桂华歇交戸瓜蔓吐徒乖有怀衷未协长往趣亦有同心人斯情积难诉池上书寄薇隐日暝幽眠凉流云涨巖曲相思寄长风动汝窗外竹池头孤行薄罗冷却忆把书双对茗受露衰荷散叶香临谿独鸟矜毛影望夫石妾颜初如花妾心已如石定情双妍姿不忍君归见衰色妾颜当彫心不移妾身亦化君始知冰爲肌草爲鬓山头无人寄君信妾意浅君心深恐君复化塡海禽冤禽来衔石方动不作巫云入君梦香草河舟晩疎林无人叶飞影暝渚归帆贴空冷断岸泥多鸭爪痕乱山钟到鸦巢顶邻舟袅袅歌入烟明月已让星悬天来风吹衣恐仙去白道还疑翠微路晓步晓色凝不来鸦嗁去何许茶烟生𬈑𪷟孤桃索人语幽亭无人拓窗徧一桁碧山低未见日气如烟聚水心雨光满地流花片梦游一星迷𪷟远谿路岀碍荒烟入横雾崃中泉气冷逾秋峯底天光碧疑曙僊凫飞空蜀江小露雨香挑觉春早琼楼贝阙揺灵珑衣翠霞红各漂眇流云爲车鹤衔辔心着游丝不堪系断桥围水水压墙双燕争魂堕空砌秋胡曲珂声珰珰踏春疾立处兰风下林末柔桑落臂弱不收花颊流红射朝日冰缣夜断不愿金妾涙自堕因蓍簪仓庚少妇能销妒磐石男儿不鎭心兰芝曲嗁鬟垂云粉黄落夜半严粧起幽阁已分单栖似伯劳剧怜薄命逢姑恶红桐掩坟秋骨灰阿母泪落心当囘莫随怨魄塡波去合化幽魂促织来华淸曲玉鱼如冰冷犀齿雪色灵禽作仙使石扇龙镮守别魂不似蟾宫敞千里蓬莱山高无落虹钗盒夜泣翡裯空雨零石磴荒夫草网暗宫门缢女虫昆灵曲宫槐昽昽向淸曙蠧粉梁空燕无主玉不动踏堂尘帘底菱花学睂语蝉丝细帐虫织成秋簟夜碧嗁潜英翻翻小蜨随帬幅迹迹衰梧作履声前楼前楼交树檐柯徧后戸穿窗月轮见楼空贮愁愁不升飞露着镜如吹镫长天无鸿断来信自祷夜风吹梦近一夕参差隔院声梨花飞白春人鬓句容斋舎山莺破晓苐一声绿萝雨落如珠缨连松犹合夜泉响残月不避晨光明晨光胧胧逗深幕开戸持书候空鹤零云一片吹不开却挂碧潭潭上阁寒食吟花枝扬扬柳宛宛不动陂塘水芹短破冢孤梅掩骨深败墙小蜨寻魂远红鲜绿稺随春夭咽咽蜀禽飞不高纸钱挂树雨淋尽满地暝烟开鬼桃秋夜荅季逑金鑪无香道书朽隔枕秋声下残柳琐窗睂歛愁寄牋悬梦已入浮云边蕉廊风多独吟处落叶幽魂各来去寒虫一夜嗁渐低露白星黄共争曙梦天碧阑十二花无数桂叶低笼若靑雾蕊宫谁遣别魂游只有靑禽送来去波离扉薄不上关对语月姊琼楼闲银河珊珊泻声小手弄白云天下晓春眠曲篁梢压戸帘纹细空色湖光着山腻莺眠树杪弄垂丝蜨上花鬓醉芳气琉璃隔香香暗流薇帐梦醒闻轻钩空阑尽日无人影日炙落红蔫不收夏行曲白波曡玉荷如钱绡戸织月疑空烟靑虫挑鬟受花露丹鸟入幕栖芸编䟽桐垂阴下苔井雨去新蝉一声警兰堂夜静还独开小玉眠凉抱枝影秋望曲花梢凝霜散寒蜨檐角垂丝挂零叶南谿别处渚连空瘦绿愁山照波湿细烟靑锁雅尾长淡日半入幽蟾黄虚房未暝吹镫坐露眼风踪弔曲廊冬坐曲曲琼押幔香丝起酒波微皴夜及子花蟫心朽不得仙粉蜕空僵碎黄里风櫺胧胧通月泽屏外鸟嗁瘦林直已罢怀人更忆亲冰红泪落兰膏碧木兰词生男勿喜欢生女勿悲酸女生当县弧女足亦莫双行缠不见木兰女代爹征可汗岀门望行尘日色靑漫漫顾笑诸少年泣行何汍澜流尘凝双睂飞露缀两肩闺中何能贵不及铁衣锦鞯黄金鞍闺中何能豪不及衔霜度雪听风湍蛇矛丈八气决前精感白日昏沙烟生还见天子天子动色言要金佩玉作纤步绰约顾影惊千官上堂拜父母父母疑重看开帘觅我故时镜手脱长剑分双鬟君不见东家女儿好颜色朝贫穿鍼莫贫织西家女儿衣盈箱自矜嫁得金龟郞男儿封侯妾何有要取黄金自悬肘春暝曲靑杨分鬟下抛地暝色春空绿膏腻怨土成云葬玉京虚帘燕落相思泪檐铃细语春眠囘扑树晩蜂娇不归园扉斜开石泉冷笛韵吹愁出苔井黄月如星惨一钩杏花楼暗藏人影离居曲露华网戸参差光碧筠粉薄如栖霜凉堂下帘帘窣地素手无分玉如意燔膏作镫檐不红夕抚绿绮空窗中一声凉破楚天碧去雁叫影思离鸿南山点苔愁向晓独客朣朣涉长道楼前月浪卷衣来梦里江声隔帷小霁行曲幽窗无人竹枝重晴色风林散雅梦曲沼圆文上薄冰差差晓日鱼吹动黄编落枕愁独眠下阶自惹花间烟金蟾锁春不得住已入暗戸生苔钱南云沈沈雁慵度凤纸囘文积筐蠧已是春衫染泪来乱红更见鹃嗁处病中忆归效简文卦名诗雁小过楼迷流云复满溪萝蒙才上月竹比已开扉蜡照怜粧损虫吟识梦离旅魂宵不定革带日仍移病渐因霜痼心恒似叶危何时升画阁言归妹把衣晓起效徐陵体春镜动春烟春林绿半天帘低压枝卷窗迥对禽眠书帐蝇弹纸琴牀风触弦辞衾惜香在扫径待花蔫硏墨汚罗袖看鱼落翠钿谁云厌长日终是惜驰年早起忆弟妇日华生曲沼昨梦去东轩露雨岀深草禽花杂一园粧余唯拂卷绣里更看山蘐叶如长带苹英似小钿何时话离恨双笑北堂前铜雀台日莫碧空杳望穷如有存云痴想歌态月转见牀尘草暗露凝迹树斜烟曳魂此中君不起何许泣能闻可惜分香女都无殉没人不眠不眠虚静夜忆别损淸娱月芒生镜匣露颗杂帘珠径坏转鲜叶巖寒尙碧芜息檐唯旅燕映树有垂鼄夜夜梅枝下迎寒减病躯曲渚曲渚斜生白䟽星动欲昏四更桃叶影一缕杜鹃魂断雨还零砌虚帘自打门萧萧庭竹短都作泪花㾗山空山空收夜气墟上露千星岭月流尘几窗风乱道经鹤随云到戸虫与叶栖亭是夕怀萧史幽行徧绿汀雨夜响急衣砧合声沉漏箭随黛痕侵故壁香影聚重帷碧簟眠伤骨红镫病压睂数株门外柳苦伴暝禽垂病卧得季逑诗病减无三日春归又隔年能传闭关句来破拥衾眠落雨时连蒂喧禽不岀烟开帘放香篆应始觉晴天送春如何送春处不见有春归落雨丝阑住残花蜨斗飞黄骊正漂荡碧叶空参差徒伤持桂酌况复易裘衣山夕草虫门径远一路入谿烟月满无人地钟残有雁天心孤闻动竹衣冷近流泉欲觅乡关梦楼空独上眠幻梦几曡春山路谁分碧扇开露光生竹石云气杂楼台鹤度凉潭去钟穿薄雾来微茫天水阔我梦正寻梅初春晓镜慵梳饰幽窗梦破迟梅梁波反影芸帙曙通曦花逐调琴指莺随入镜枝十分春欲去惆怅未成诗山夕将暝室生白松花满石阑碧潭琴影瘦黄叶客衣单网露迷兰径茶烟惹竹竿琼枝空忆梦挑饭不能餐梦起步后园兰香流一涧桑烟染半岑雨开残照影花动小楼阴蜂晩能喧梦尘凝不上琴何时识芳草眠里定幽寻半岭和薇隐韵半岭幽居好疏谈向夜分剑明疑有月香细欲生云新醖皆松术淸娱有典坟湘帘池上动苦露湿行裙舟次风斜舟近岸竹外复芦中树褭屏中绿荷愁镜浦红残霞犹眇莽岀月已空𪷟莫惜横烟住孤吟荅露虫有感不见画钗处惊看过月痕帘斜生鸟影屏小贴花魂凤瑟埋尘冷鲛绡湿泪温石牀苔掩鬓黄蜨欲栖门水㝛㝠㝠堤畔路草草别时家碧影沈湖月红心上冢花镫微还下雁钟冷不惊鸦薄醉和衣㝛扁舟入树斜九月十四日舟由丹徒夜半与薇隐乘月登岸行三里作幽行已三里村落半攡扉只鸟时依树孤萤不上衣月平人影小潮定橹声稀沿水星星火归惊㝛鹭飞寄薇隐次韵春牖对芳林朝阳上绮衾戸低交叶暗径小受花深金错循离恨瑶珰鎭别心欲谙芳草路因梦寄新唫山斋病起忆亡姊涧响当宵定岚光入戸深余云泛幽石碎露满疎林竹院弹碁断松房沸药闻重泉埋玉客谁识正思君答薇隐复次前韵香雾斜横帐衣緜重压衾梦听嗁鸟乱愁与落花深易尽千行札难分一缕心相如情若固何用白头唫悼姊残夜一禽惊镫幽梦转明把书寻涙色掩幔想衣声微病花全发深眠月暗行蜀絃尘里断已任指尖生寄季逑时客和州空院题诗对碧莎华年作别叹蹉跎梦余卷帐人疑在书去寻愁语转多晓岫入云飞断雁夜镫照雨落残蛾空江无复怜才客此夕租船忆啸歌空室蠧壁蛛丝掩绿琴碧苔红叶拾遗簪露寒花带嗁痕长月小帘围梦影深条脱寸寛辞病臂秋千伴远系春心幽梅一树还闚戸似约幽人到绿岑山夕碧帘不卷映风萝十日淸愁独抱疴寒浦带星垂似露夜风吹月动如波入楼叶趁人踪断隔戸梅疑梦影过莫更砧声近空院女㝛草徧坟科蒋墅舟次和季逑下第有作一夕霜花湿鬓靑湍声岀渚棹初停病中龙具和衣泣愁里鱼箫带梦听隔浦叶多飞似鸟入林镫小远于星从君湖海幽寻志何日浮家去杳㝠七夕悼姊奠果穿鍼听曲街瘦林斜月闇虚斋愁年不共生年短死日方知别日佳风烛作花摇怨影露萤随泪堕孤怀故牀鍼盒飘零在望有吟魂到玉阶忆别和薇隐阁中羁客泪盈醪湖上征人草染袍小树雨寒蜂去静乱花风压燕衔高几年叹逝闲淸笛百日伤离阁彩毫波影连天柳迷路幽行惟有梦魂劳晩立旋整罗衣候月斜萧然人影岀晴纱烟中紫燕相思语霜里红蕖独自花住久小楼因对岭断来淸梦又无家曲阑幽话何时展一笛西风万树遮二月十七日柬薇隐五日春阴不启关封书始此整幽鬟离愁作雾疑沉水晓病如烟尽着山泪里镜开花四照梦余帘动燕孤还锦囊自续新吟满何日凭栏与共删得薇隐从金陵寄一书尺幅吟牋照泪眸半窗斜日梦孤舟愁如天远还窥帐病与云亲不下楼湿翠雨收侵砚匣落红风飐上帘钩靑山到处应相忆除是征人醉里游三月三日绿杨楼角带栖鸦欹枕鑪声正忆家吹梦夜风先到树弄愁寒雨不妨花虫依香影垂帘网蛾怯晨光堕帐纱我已离愁嬾春褉径泥何处又鸣车梦起梦醒思家望翠微幽苔染影上罗衣寒天细竹人孤倚斜日空檐燕对飞碧岭曡来鄕路断玉梅枯尽旧魂非夜堂疎磬疑禅寂冷水闲云照合扉寄父疎镫残雨计宵程贫日偏伤远别情薄宦十年徒三黜衰颜千里更孤征饥犹励学怜诸弟弱未酬恩厌此生一夜趋庭梦言笑晓窗垂涙听春莺空楼哭亡姊绿槐影里露幽扉寂寞楼头落照微此地独来空绕树几时别去更牵衣风停虚幌神灵在雨坏幽苔泪迹稀谁语愁心向梁燕故巢莫作一双飞春夕已罢讐书怨夕遥更闻疎竹度隣箫灵珑鸟语惊帘押寂寞香丝绕画绡一院露光团作雨四山花影下如潮伤离不爲何郞句病久东阳自损腰秋夜不寐独掩幽窗卧不成香心冷死粟肌生五更霜月欺镫影一树风鸦续雁声短草积烟归梦怯长林挂叶晓魂轻鞠阑半曲还扶病水玉帘间看启明哭姊断甲遗琴委故牀思君独旦不成装花边风起肩谁拥月里烟销影更凉残墨尙明牋上涙余膏空落枕前香翠屏一角栖歌哭秖恐猿闻也断肠卧病漠漠凝尘掩镜台药烟如雾梦初囘扃鱼影里窥花尽惊鹊林中觉月来故里信疎抛旧翰夜窗语冷见残盃长卿亦有怀鄕恨百日靑琴欲上苔向夜树影入淸汉蝉声动小楼凭阑弄淸笛微月在钗头偶成竹叶鸣纱牖虫声杂锦梭帘长镫燄小山乱月明多归宁后寻亡姊故居痛定犹开镜嗁多不整粧红苔黯空壁飞电夜明房梦中作欲暝疑将曙凉春似早秋靑山独归处花暗一层楼梦中作草长兰弄影莺语蜨飘魂一亩凄凄水斜阳却在门幽梦幽梦随云细细生阑干经雨入流萤夜堂独自花迷影碧汉风吹雁岀城寄季逑嫩寒帏幙雨亷纤衾上春衫逼曙添试束晨妆拓幽阁小红齐见破楳尖囘文壁上虫牋旧鑪香近帐纱石幽和瑟冷衣薄引衾加隔院过蜂蜨分牕对竹花席长横帙乱帘侧挂枝斜客思愁来晩林空满立鸦和薇隐韵嘹唳归鸿惊社后旅馆鄕心逗梦入晓云飞绿遍天涯不认门前柳露桃影里人非旧春也应难久风日又淸明独对残红寂寞帘垂昼伯舅渊如先生配王夫人才慧早世曾刊薇阁偶存一卷得诗词杂着三十八首毕秋帆尙书刊呉㑹英才集复于伯舅雨粟楼诗后附录夫人诗名长离阁集较旧本增损不同盖选时各有去取耳今年春庆爲伯舅蒐辑遗集自夏徂秋编成付梓将有中州之行外舅南麓先生更属编次长离阁集乃以薇阁偶存及呉㑹英才集所选者互相校订合爲一编凡诗词杂着七十八首附刊冶城遗集之后袁简斋太史爲夫人作墓志称其诗哀感顽艳丁当淸逸王萟山先生爲作小传并摘佳句有寄父云饥犹厉学怜诸弟弱未酬恩厌此生咏木兰云男儿封侯妾何有要取黄金自悬肘步月云只鸟时依树孤萤不上衣秋夜云五更霜月欺镫影一树风鸦续雁声春阴云离愁作雾疑沈水晓病如烟尽着山悼姊云把书寻泪色掩幔想衣声春夕云一院露光团作雨四山花影下如潮七夕悼姊云愁年不共生年短死日方知别日佳舟次云隔浦叶多飞似鸟入林镫小远于星有感一律云不见画钗处惊看过月痕帘斜生鸟影屏小贴花魂凤瑟埋尘冷鲛绡湿泪温石牀苔掩鬓黄蜨欲栖门皆已载入集中又有感云名香一缕当帘岀故札千圅向月开入梦已迷前度草返魂惟有去年梅惜首尾不全集中未载姑附录于简末焉伯舅号季逑一号薇隐兹编题内或称季逑或称薇隐皆依原本夫人喜读汉晋书尤工小楷尝见夫人爲伯舅手录诗草一册絶似永兴家法因题句册后云手写新诗墨细研永兴楷法尙依然名山各有千秋业偕老何须说百年以志景仰之诚且纪实也嘉庆戊寅秋七月从子壻龚庆谨识亡女王采薇小传亡女采薇字玉瑛余第四女也其生母方娠时梦月旁星光熠熠或告曰此四女星也欲手摘之倏不见矣及生姿质淸弱週晬病几危八岁许同邑孙文学星衍女旣长貌端丽性柔婉躭文史手不释卷尤工小楷好吟咏余以诗非女子所宜遂秘之雅爱洁静每明窗净几读书临帖煮茗供花翛然物外时繙道家书志神仙余切戒之则止而夙根灵慧时有出尘之思性至孝得嫡母白孺人欢心迄于旣嫁犹依恋不舎待人接物和顺恭敬余钟爱之每有拂抑嗔怒对之辄解人以爲吾家娇女虽大家左芬不是过也年十九赘壻星衍于家次年壻补博士弟子员壻聪颖工诗倜傥不羁邑中时有毘陵才子之目然颇恃才不屑屑爲经生吾伊态或纵酒放歌女数箴劝之甲午秋闱报罢女颇抑郁从壻之句容官舎舅姑俱称美之而女以乍离膝下又値余三女适呉者暴亡女悲恸欲絶自顾孱弱亦恐寿命不长居常悒悒乙未九月生女阿灵得嗽疾体渐尫怯丙申七月归宁病益剧竟于十月二十三日卒距生癸酉九月十九日得年二十有四先是八九月间余谒选都门知女病窃忧之然以其贞静闲淑冀可不致夭折自冬徂春不得家书心瞀乱若有所失今年二月初得恶耗计殁时逾百日矣壻已于十一月中葬女于横塘鄕新阡余不获抚棺一恸情何能已闻殓时颜貌如生手足温软似解脱者今年春有能爲扶鸾术者乩词称女住忉利东宫掌上界书并有寄外八絶其事甚异或有鬼物凭之耶抑㝛根之说不尽荒唐耶余自庚寅岁适许之次女亡甲午三女继之今四女又继之七年之内连丧三女哀何如也前明呉江叶太常天寥两女昭齐琼章皆以才殀太常作窈闻记传其事閲者哀之余三女似昭四女似琼近闻乩仙事又适相类女所配旣得才士而天不永其年奚忍令其湮没无闻与流萤落叶同归澌尽也殁后检故笥得诗词杂着若干首付梓伏冀大人先生矜其蹇薄钖以輓诔使幽泉弱息得言而传则鄙人之哀亦以少释云尔武进王光燮萟山氏和泪笔于京邸诰赠夫人亡妻王氏事状夫人姓王氏名采薇父光燮干隆元年进士宜黄县知县赠奉政大夫兵部主事生母黄氏弟五人姊三人妹一人一弟一妹同母生夫人少以姿质端丽尤爲父钟爱外舅之择壻必推年命当发科与否或以子生年月日告外舅推而善之亟介戚好言姻事时予生数龄家君远出大母许通聘以干隆三十六年冬十二月年十九成婚于甥馆越四年随余归句容学舍四十一年以疾归宁卒于十月二十三日距生干隆十八年得年二十四凡生二女后皆殇始外舅之在令廨以文学饰吏治不延幕僚事皆办多燕闲其敎女一如敎子尝自言吾女慧或过于男故夫人姊妹俱识字能书旣婚数日夫人属余填词并约围碁余皆未学颇心媿之后遂爲小词酬夫人而卒不能对弈夫人终日持一编书在室教其幼妹时时临帖好虞永兴楷法或爲余录诗至今有存箧中者尝言唐五代词率可倚声被之箫管春余夜静辄取李后主帘外雨潺潺词按篴吹之令余审听至流水落花人去也天上人间闻者欷歔其后写夫人遗影爲落花流水图以此旣归句容时余大母在堂两亲爱子息无苛礼定省之暇不事鍼黹夫人好絜除几席余每陈书满案而岀比入室则夫人爲整齐之偶得许氏说文与余约日识数十字久之予遂通小学山斋有桐桂古柏冬寒月皎对影萧瑟或岀戸闲吟或焚香开卷论说史事俱有神识不信佛书邪鬼之语不视裨官小说旣得疾终夕嗽不止又痛其姊先卒自疑以产致疾将不起爲诗词多凄楚音有词云归梦到江南绿遍天涯不认门前柳又爲诗云五更霜月欺镫影一树风雅续雁声余惊以爲不祥乃起对落英叹曰人常惜花早谢红颜岀世不胜衰穨耶病甚急归母氏因送之至里门遂不起临殁遗言勿厝棺佛寺故余亟择地鄕郡之横塘鄕权葬焉越十二年余以翰林改官尚书比部郞例赠宜人及嘉庆元年余岀官山东兖沂曹济道例赠恭人皆请貤赠先世今年以予官督粮道加三级赠夫人夫人卒时余曾爲事状年久失其稿有袁太史爲夫人墓志已属梁侍讲同书写刋于石顷因整理家乘复记忆遗事撰次大槪以示后人云孙星衍状孙薇隐妻王孺人墓志铭钱塘袁枚孙薇隐秀才诗才俶诡能爲昌谷玉川家数予爱伟之今春二月以其亡妻王孺人事状及诗索予铭幽予读其乐府诸篇哀感顽艳丁当淸逸故知完山之鸟无异吭之鸣云和之笙有双琯之奏宛其死矣士也婆娑彤管旣淹元石斯耀谨按孺人姓王名采薇宜黄令光燮公女也有天绍之丽姿愠愉之修美天女九相灵芸三绝年十九归秀才秀才故食贫者赋感昏时以帛拜代香缨孺人不槩于心能鉏其色守成汤嫁妹之诫捐夏禹脩容之粉调言筊巢咊之器治干䕩馈食之笾威姑以下愉愉如也每至玉女沙凉金虫镫小钗横三䥖髻妥半蝉孺人焚衙溼之香展排比之卷或抽觞以启颜或论古而交谪诵灵飞之篇目王母心惊成鞶鑑之图章南海纸贵秀才爱玩贤妻有终焉之志匪云嘉耦直是吟朋且其神识尤异侪辈尝读王章传曰牛衣妻自贤柰沮仲卿上书终是恇怯女儿又对落英叹曰人当如渠蚤谢虑有怜者何俟頽侵才舎恒榦耶味其言直以形骸爲桎梏昼夜爲一致采云留影昙花爱空宜其拂衣行矣便登女㛗之邱执手奄然难挽灵妃之步病成解㑊熊失嫶妍卒年二十有四秀才开华錜之故匣见都肤之旧痕哀思夕流愤泉朝涌遂乃诣宛若请神君执鬼中玩仙牒知孺人故是兜率宫掌书者虽迹涉幽渺庄士不言然浴羲女于甘渊奔纯狐于月窟乃自古记之秀才钟情语怪以妄塞悲当亦君子所不废也以丙申年十二月葬常州府城东横塘鄕之原铭曰惊女鹿佑楚客问天缘何彼姝以此名焉宜其奄忽离瑜复位当景收兰临华罢翠愔愔孙楚蟹行索妃歌离弔梦有涕涟洏㯃娥台高玻瓈魂杳定有靑鸾集此华表孙渊如诗文集孙渊如诗文集卷下澄清堂稿卷下芳茂山人诗录苐二曶鼎歌毕中丞席上分赋陈仓石鼓昔初得韩始欲歌辞不敏伟哉斯鼎晩方出坐使才人俊难忍铸成二尺径四尺字或如螭又如蚓东坡欲读叹塞黙南仲如寻有譌僢赖通六义求偏㫄颇涉百家知的埻文云生霸合班志以霸爲魄差可引又云赏马証许书有赏无偿乃其准推寻井氏得穆传考验王居値京尹同名不嫌或齐忽去古未远犹称朕信知穆后有共宣不到周余入玁狁丰宫当时大祫禘重器昔闻陪业簨铭功示世眞恢奇覆鼏入门何㲀六卿无事饱公餗同姓骏奔分社祳百钧涵牛自腹濶半面铸饕犹目眕雷云旧制匝纠结彩翠细文浮瘾胗荐之仍几承以黼佐以莞筵缋之纯巧倕如过讶龁指力士试扛曾绝膑岂知楚问至郏鄏早见秦谋动仪轸子孙永宝嗟云云匕鬯一惊忧惷惷迁都巳谢挈瓶智八泗还闻贡金陨休屠岀世先峥嵘长翟模形亦轮囷此时此鼎落何处藏壑藏舟守其牝咸阳原头赤流烧渭水都前緑封畛曾邻马冢势陧杌留鎭终南骨嶾嶙谁云有耳竟沈埋幸免折足遭牵纼宣和大索究谁获神物欲降须天允时清一岀世方宝斗际多年气成蜃庙堂之质古所惜草莽如遗孰当愍试雠经传识科斗借埽俗学喧鼃黾泥沙乍脱尙斑驳颜色骤开还静思世事直奔驹却爱字锋仍画隼与君拂拭过铣璗使我摩挲类珉㻒焦山鼎存苦狭陋呉郡地大空隐赈灵巖之山水之涘积翠疑鬟黛疑鬒明驼千里好移致锦罽十重宜载稛讵因螭魅避光芒要伴金仙置阑楯钧金摩拓动都邑阖县传看走愚蠢便从物外与山寿不共刼灰随数尽高斋古色烛须眉祕室清吟鉥肝肾成诗或让矦喜奇识字庶谢杨雄哂偕杨三洪大黄二放舟看荷至平山堂西风吹散青燐火几处苑门深不锁涧底宫娃化碧多月明幻出花千颗细丝垂柳浓埽天白苹叶暖生暮烟水香十里泛舟入似梦非梦仙非仙石迳朱栏看不足惊蝉一声溪树緑商女何知说旧游呉孃只解歌新曲轻桡贴水桥上头移篷争得风飕飗露华点衣鬓丝䙚晩凉多处愁清秋半陂森沈湿红冷岸脚挿入波光暝䴔䴖鸂唿不来唤起花䰟抱花影醉中看天天倒垂仰首欲踏青琉璃舟人催归倦仆寐斗柄行拄城楼西是时月落风满渚老鸮据巢作鬼语巨鳞拍波亦惊舞回视千舟杳何许一子扣舷二子歌我手不放金叵罗隋隄今古属豪贵此乐终让吾曹多人生快意偶然尔急脱征衣濯清泚世事翻覆有如此君不见黑云半天电光紫黄二游黄山归索赠长句黄生骨格何轩轩摆脱羁绁辞笼樊俯视世俗中心烦怅然欲与山鬼言南浮汨罗招屈原洪涛浡潏顚干坤寸磔幽怪偿厥怨长蛟泼血江爲浑三湘七泽澧与沅参差一声波不喧出没交手多婵媛与子晞发观潺湲洞庭爲酒君山樽八九云梦胸中吞胷中垒块谁共论扣舷大啸唿灵均酌以椒桂香温黁尝闻黄山极天门欲往叩额排帝阍三十六峰愁攀援人迹不到哀清猿盘盘直上天宇昏山㺑怪魅来蹲蹲蛮君鬼伯舌腭反恍惚不惧存丹元昂首大啸扪元根阳鸟飜翥六合暾手折若木𫾣金盆铺海万顷光沄沄容成车过紫纛幡儵忽变灭归崑崙忽然悲涕心自扪仆马临睨愁云屯母啮其指忧饔飱独携长铗归田园突兀环堵穨四垣堂后抚视忘忧萱採撷兰藻供芳荪亦旣觏止笑以温我时叩门日千番罗缕异境唇澜翻嗟我进退羝触藩咫尺衡泌拳肩跟悲来但恐岁月奔感慨皮肉生䏶臀君独爱我气谊敦酣酒过从常留髡发箧示我千玙璠元睴作友太白昆补石要使天无痕书生有若蝨处裈曷不弃书佩猳豚十年浪迹车折辕面目变尽声音存雄鸡一鸣惊逖琨附子不羞鱼化鲲九月十四日泊舟京江道中偕妇步月作维舟八空蒙人境杳如隔圆光上来迟衆宿已改色舟中少妇病不眠交手起踏前溪烟一风吹衣映空碧欲立溪水行青天溪声叶声听不得一夕秋凉万虫泣稍看雾屋生虚明巳见风镫入深黑山寒入骨清欲愁与子更化双浮鸥折荷爲衫佩珠露愿解罗绮捐东流东流茫茫君莫问万瓦参差闭幽恨浮家始此伴红颜出世应须及青鬓蛰萤照路去已遥对咏复过溪南桥吟声吹落客惊看隔㟁人语寒嘐嘐宿江上朝行空江中草宿空江里江头一痕山日入化烟水波心月岀天荡摇欲上不上知天高游鱼吹沙作飞雨露气逼树分秋毫橹声咿哑若惊雁人语冲寒不能辨横洲镫影红万条接舵水纹明一线渔歌入梦心四飞忽复梦断歌声微舟人摇客梦中去魂在寒江醉吟处愁夜宿愁如丝酒肠冷病妇对牀知夕永镫靑背壁菊入帷卧隔生绡看花影窓䟽风露飞着身嘅息渐与唫虫亲把书入梦声在口梦觉道书惊落手王广文沈公子招飮偕洪大看月作沈郎飮客爱客狂楼高百尺置百觞白眼倒视天茫茫王郎飮客爱客语名理泠泠一挥麈座中洪生工论古我击玉壶君起舞门前月岀高挂城屋底犹杂唿卢声僮眠触屏烛花坠主人情多执客袂消肠腐脇不足辞起听宿鸟行前墀神兴出门足不知对语清影扶松枝城南古原旧游处露叶萤光冷无数洪生横绝意气孤跣足先行不回顾深林时有碧火然人气一缕生荒烟倒身看天向天卧明月欲堕胸怀闲此时霜落肌骨莹酒力出与清寒争星辰高高动风色唿吸疑有天公惊幽魂四飞窅如梦木魅声寒岀林空知君驰归已神王看我独往尤心动人生几时乐莫违倏忽老去羞儿嬉新丛生枝故改色君看今夕非前夕古人虽存复何益发白面皱吁可惜青元观看菊赠徐道士道人无家花作命只种此花开独盛愆阳自说人力多触热我知花骨劲原头草枯落照红更上杰阁看云峰秋心不及花态浓九月邨景如残冬题沈公子行卷沈郎幽栖绝尘务近复移牀后园住谿山一曲写作图已被佳客窥佳处垂杨岀墙高拂街打门动竹花堕怀狂来只立楼上舞醉倒欲就尊前埋巖居半亩膝足容我觉天地眞樊笼晓霞暮霞山气红中有孤鹤盘长风与洪大晩步乌雅投林暮天阔日落草枯山欲岀原头游客屋底来却顾屋檐飞木末山城节冷如邨坞野陌迳微车辙古只看落叶堕地犇未觉清影随人舞十步失路五步回暝色先入寒松堆新骸委城蝇未断旧石卧冢樵争来凉风萧萧况短晷不飮谁能复游此不然从君唿鹰射虎气亦豪观者发动骅骝骄登废寺千佛楼作城东佛楼几年闭塞迳秋樼刺芒利飞燐射屋乌啄墙鬼风吹檐断佛臂此闲非墓非战原岂有厉魄号烦冤靑狸捧骨夜窥月日气不到罗神姦迎廊一僧病枯瘠见惯妖踪讶人迹老莎岀戸曲复斜反锁空堂昼深黑楼前惨碧竹作围逼袖细影明寒晖残霖滴阶渍幽血败粉剥壁生阴苔竹梢朦胧上无路疑堕中宵梦游处回头不忆隔世来过眼复恐今生去檐牙压肩楼脚摇惊起穴栋千年鸮屏声独立瓦争落失势一坠魂难招原头日落树苍莽旣下心神久恍怳林端却顾寺角移那得腾身立平壤荅洪大醉后之作兼怀黄仲则平林交柯复墙短虚堂贮月不得满停盃待月客入门月色正落幽人樽主人携壶客唿酒倦仆已若寒鸱蹲讙声满堂忽不乐可惜长年付残烛尊前花好只数枝门外叶飘多覆屋谪僊旣死今再来月魄暂掩非眞亏百年狂飮复兹夕少别一刻无由回人生快意如石火别后相思泪空堕壮心愁作四十人不及红颜醉埋我花下独飮幽人独飮宵闭门起唤花月来淸樽樽深中摇碧天色只惜月好无由吞墙根幽花不厌贫愁欲对语寒相温绕花百匝枝在身醉影贴地疑花魂林烟坠空如緑尘酒面冷洒微霜醺西风吹园落叶奔游蜨半老黄衣裈时到旧处怀前因寒虫近热弃不亲倒身看花落月昬更借石发穷朝暾楼上楼雅牵愁啼近远独客梦踈嫌怨浅晓魂岀戸看流烟露湿一星当泪眼市声譊譊时断续碎雾塞街檐角矗卷帘结束寒扑衣瘦雪初消瓦苔緑平芜茫茫变台榭似醉朱颜醒难借前岁海棠今岁枯东家女儿怨将嫁楼上倚声图复墙沈沈井梧落天上声来辨楼阁楼头美人吹暮愁一叶入戸惊魂流藕丝嫌单腕嫌弱倒视墙根月痕却银河侧注楼角西听断虫响闻雅啼秋心如烟收不得露鬓凝光五更白入茅山作松梢浮烟暮霞薄槲叶无人自相逐山根草死闻枯香碎石马蹄声促促回崕千盘失徒侣日入山空响樵斧双谿石发伏暗泉十月山禽作春语小除日毘陵市中别洪大杨三醉作千杯酬我上北邙不及容我生前狂千言相思寄行路不及逢君得君怒君来巷南笑拍肩入市欲借糟邱眠官街隆隆塞宾从酌酒还唿乞人共乞人鹄面悬鹑衣唿之惊顾行逶迤胸无余事得一醉渐肎与我行天机市桥来看立重足更脱缨裾舞鸜鹆我生志大不自量非薄曩哲如粃糠小儒不荅风射耳爱我如君合心死屈魂鲍鬼不可唿我识二子今应无三千年来复谁乐六十日醉眞吾徒凡铅难烧石难煮此脇应归浊醪腐眼中絶业合有传身后荣名苦无主三更惜别各不知欲去顚倒前相持幽魂茫茫堕空阔侧听鄕语离多时菰蒲萧萧梦中过骨冷还疑枕君卧壬寅八月十一日夜西安节署终南僊馆步月听赵芝云弹琴作秋河下映秋池淸中闲月岀随波盈烟中影结多时绿风里辉流不定明秋堂主人有仙骨授简宾僚待秋月珠履宵沾白露移碧纱暮对靑山揭此时分照入千门十二闲街静碾尘断续城中传柝响依稀楼畔捣衣人银屏夜落横琴影月底弄琴琴索冷指上淸光凌乱生弦中商意分明紧一弹秋月生波澜再弹秋花欲语言流萤乍落看还住断雁将飞似更还石阑前头百重树叶叶枝枝化烟雾楼阁疑浮海上来风泉忽到山深处曲终月淡天爲高何处仍吹宛转箫一声约住流云影万里鱼鳞艳不销主人㝷幽足幽思何必东山挟声伎君不见终南仙馆夜深琴门外终南碧无际冠山堂夜飮歌柬姚廉访湖南冠山堂中列红烛主人有酒倾百斛中丞夜唿客论文客醉不归静寄园春风吹愁散怀抱座上才人各英妙平原孟尝并一时却望长安共西笑千金招贤东阁开千金买花池馆栽看题捧砚尽红袖泼墨试取靑眸回桃花千枝弄容悦欲夺尊前酒娇色一声艳曲飞上天明月白云行不得兽鑪红深三寸灰那信急雪凌春来停歌岀戸一惊顾醉影忽落琼瑶台雪光朝朝花暮暮爱客筵张日三度明朝花落雪还晴主人迁官客岐路终南云生入洞庭客送主人霸上亭回红转绿不容惜一舸去照潇湘淸尺书问讯衡阳雁何日东山续欢燕园深花发客愁来此客知公亦稀见闻鹃曲在颍州作月睂颦烟星泣露蜀魄叫天天欲曙客唿不归春竟归乱踏花枝觅花处颍滨䙚䙚半夜风吹声堕水忽在空可怜浓绿一千树血今化碧啼不红锦江飞云劒门雨果若欲归当远举劝君莫学好语言白玉雕笼闭鹦鹉赵子昂画马歌在中州节署作王孙画马爱马多攒蹄婉颈眠靑莎此图奇絶独无匹满纸愁云一龙岀锦鞯玉勒难爲施紫髯胡奴相视嘻草痕连天接天外万里长风忽相待将随夸父逐红轮直轶神夔蹈沧海穆王敢乘不敢骑骏骨困若盐车嘶项王能骑苦无遇一唤柰何徒易主知音昔逢唐太宗与之血战成大功感恩至死意不足昭陵化石犹腾空不然桃林之山连太华放汝淸时乐闲暇人闲壮士亦不羁局促休教老辕下与洪大醉卧古冢明日戏作两生宵来醉眠处却往经过不能去原头乃有大卧人一篑斗起殊嶙峋道旁农人爲余语此墓多年近畊坞天寒出窟狐作羣林空无人鸟唿侣怅然爲忆昨日游快意一失成千秋试唿墓中人汝亦能飮不醉魂飘飘岀幽穴知汝见麴涎应流山头土干夜寂寞知汝哀歌动吟魄得非古豪英列屋罗娇姬琼盃绮食伐天性坐使蝼蚁相凌欺不然朝行碌碌厠官尹似吏非吏隐非隐黄金买誉立作碑摩灭不博行人悯淸风朗月去不回知汝至乐无如归百年大寤信豪举回视身世眞刼灰吾侪不飮亦黄土夷跖尘埃各千古一抔榛棘死何灵莫听酒人头上舞偕庄明府同游楼观作歌靑松阅楼阁已起还复倾楼阁看游人已尽还复生说经台高入云里台外看云海涛起一溪泉响辨东西十里秋林乱红紫坡陀曲折上扣门开轩对山衔酒尊道人怪客爱山险白日虎跳元猿蹲台南古道何年毁秦庙千秋屹然在可怜词客百回寻已断邨农几时赛苍碑碧藓生糢煳拂衣犹认武德余当时惇轼自豪士先我题壁来踟蹰踟蹰弔古南山下就水茫茫去平野大陵昇仙亦葬仙古柏系牛今系马我思五千言亦借尹文始强畱着述胜丹药至竟神仙託靑史庄侯跌宕非常伦知我宠辱如浮云匡山自有读书处且斗见在游山身徐民部所藏戴峄斗牛图一牛藏威一牛突一人操鞭一人蹶达官行人逮走卒唿声方喧鼓声竭千年东绢黯残阙人物森然动毛发画家书家重神骨想见落笔如落鹘主人临池用心矻运腕千钧託豪忽羲之复生戴峄殁华堂罗宾酒盃凸雪地冰天避尘堀论诗看画得津筏世事牛毛付消歇我闻淸时兽不狘劝君更写蛩负蟨题听雨楼图一楼何时听雨名当时何人之所营昔人耳厌歌管声可怜有雨听不淸楼如传舍人常换楼外西山靑不断豪门几日变骚坛前有状元今给谏绕楼手植靑琅玕甘蕉叶大不屑弹贮书万卷画万轴闭门便作山林看当时主人别楼去山色横空雨来处袖中携得潇湘烟笔下独排崔颢句衡山九面随轺车此时却梦楼头居燕云忽落画师手雨中春树靑糢煳归来恰见陔兰茁未晚春晖最迟日此楼此画一时开想见元龙好风骨我亦僦屋东头城红尘不到书带生游人却爱樱桃馆他日谁图问字亭偕句容朱文学及王公子岀游得梁井阑题字作岀门一锸随一丁错认乘醉埋刘伶井牀古字待我发城根徒步来竛竮诛鉏草土辨摹刻如读怪牒搜仙经文云天监丙申岁作亭与井因书铭萧梁天子初佞佛冀以方便延千龄是年淮堰起复坏饥鸿四野哀飃零岂知皇帝愍渴乏欲借一勺诒生灵周田八家共一井汉制十里置一亭济人兴废有司事何用天语烦丁宁黄河之润泰山雨泽及天下由朝廷杨枝甘露讵足恃金仙入梦唿不醒异时临渴更谁愍荷荷口苦无人听悲歌弔古亦多事但爱照影波淸泠千年万口汲不竭知有地脉通沧溟摩挲苔藓剔圭角急印墨本悬中庭此文埋没分终古日近汲绠堆长瓶其前牧马肆蹴踏行客纵至谁畱停歘然遇我自天幸若获知巳双眸靑王郞朱子好风调告我如试终军鼮归途把臂又欲醉便恐一别如晨星题黄二所藏黄山图新安老子何嬉顽看山不饱思吞山胸中荦确化淸墨失醉吐出千烟鬟山邪云邪倏灭没恍兮惚兮难追攀羣峯夺路石根走视一缕飞桥弯云门两峯最巉絶岝㟯横起通元关何人振衣立长啸木叶脱落生秋颜俯几寂听眙久魂去飒若风吹还尺缯非小世非大高视叠巘卑尘寰茫茫造化本一气元精只在秋毫间要令开卷荡心魄想见放笔愁神姦惜哉吾生不得往诹度妙景空回环黄生去后山色死淸水白石哀潺潺竦身指点旧游处出入高下穷险艰危吟已拚鬓发断久病岂惜腰躯孱归来拂袖岀奇句似哂壮士投荒菅男儿途穷葬巖谷有泪不对蓬蒿澘我歌君诗愤才薄复见此画悲缘悭惜哉吾生不得往纵死恨血千年殷夜坐吟斜帘织月秋波纹薄露压草生幽芬玉阶美人抱书叹珊瑚病慵堆绿云复墙贴树团团影荀令心烦自取冷蜀桐囊涩挂新愁喞喞暑虫吟石井玉蟾洗林光漉漉空堂楚辞不堪读草肥兰瘦冲凉烟石发游根被秋屋横竹暮愁生隔邻冰文簟孤吟骨惊古梁雏燕梦离莺割情如丝补天倾桂叶暗输人鬓好雨塘靑帝年年老秋夜曲月色如流烟林光若团雾露脚飞着靑罗寒幽虫四鸣不知处前日一书回今日一书回一回开书一回痩窥镜但识双蛾睂忆君去时叶初下别后梧桐落如雨淸霜作秋天改容况复红颜坐离苦倚牀欲奏鸳鸯絃君今听曲何处边微风凄凄不能传更长睡短那可眠海棠向夕愁淸寒桂花摇风飞满栏幽魂初醒梦不返恍惚凝睇靑云端靑天㝠㝠雁声苦君今不归何处所云虽来兮不可攀月虽明兮不能语寒镫霏微背罗帏照见壁上蟏蛸丝书来字字有离别此恨不诉君当知眼过百事如秕穅居人淳朴聚三五口说上世遗陶唐匆匆不及饱鸡黍却笑旌斾前飞扬出山恍惚问甲子岁除已逼何奔忙倚松靠石图爲张转运作一卷之石三两松恍与奇士披心胸此中独坐意幽絶要比松高石坚洁有时白眼看冰山多少繁华共磨灭君家东住泰岱云松五大夫峯丈人一邱一壑几时别江左苍生要君出好携长劒倚空行足底笑视松涛声题熹平石经榻本次翁阁学韵熹平经石立千载砚山主人去百年摩挲榻本玩残字吉黄片羽欣流传虎贲相对故宛尔灵光犹在仍岿然北平阁学今退谷研经闭戸穷遗编捜奇快覩古汲冢博物不数张茂先汉碑唐刻鉴不爽如以寸晷知羲躔长篇连牍题爲我用贝锦熏龙涎我贫而仕尙壁立购此不惜十万钱邯郸淳书已细释蔡中郞笔谁重鑴关中洛下昔亲到询访古迹怀丹铅开成尙见碣排比鸿都空想车諠塡弆藏佳拓証经本此刻后得如珠䏈般庚今文鲁论句箴砭俗学譌相沿不其或迪孝于孝片语可抵经文全洛阳碑石傥复出鲁王壁简应重诠同文况値圣人代壁廱特建波回圆篆书若借少温手老屋更补尙书篇如公耆寿在厥服好结翰墨非常缘题周太守郧关花柳图周郞作宰我入关有似贺监逢靑莲我官京师君入觐一别几年惊问讯仍围华烛倒淸尊未见飞霜着靑鬓星离雨散又十年年华半老官频迁从军细读仲宣句跃马欣看祖逖鞭一麾行部商山麓万里长城汉江曲亚夫壁垒自家传公瑾风流在人目八年奏绩辞郧关短衣匹马㝷云山墨衰孝子追驹隙白面书生换鹖冠朅来谒帝重持节莫负凌烟好风骨画中花柳似江南我欲因之息车辙澄淸堂续稿一卷芳茂山人诗录苐三草菴携酒与王七至城上飮有怀洪大草有百回绿颜唯二十红孤怀逐春暝枯坐与僧同行路知山简沈名媿陆通醉来须借冢醒骨白杨风看水曾双立登城空尔思款关非故客断树复新枝独路飘蓬日幽踪荷锸时因君还置酒浮蚁上深巵寄洪大莫去危阑北斜当万里天虚堂零竹雨孤屋羃茶烟断雁沈遥札长踦上故牋此时愁把笔淸泪透衣緜昨梦月先堕星芒烛四更影过花径失魂入鹊羣惊落枕吟声苦循衾暗露生明朝碧山外白道认孤行游摄山诗夜飮幽居菴山寒依虚坳孤月下危壁竹里嘘惊风尊前失狂客翻翻鹊羣动露草明有迹孤笻此中去雏仆夜安覛散立各不言危蹲望疑石荧荧平桥上独影下空碧借苔温寒虫据柏听霜仙灵唿不起天乐散虚白归视伴侣希余尊倒砂砾憩桃花涧寒旻澹良辰缺月挂亭午有怀思穷幽折杖叩僧宇天垂松靑长日薄墖黄补薄掩巖上扉林峦此幽阻篁支袅相倚梅骨寒自拄当前涧深裂却后壁斜竖花根走红泉树杪县白雨想见三月时谿声怨无主心童尙作剧足掉那敢頫愿爲巢枝禽不忆山外土千佛岭至紫峰阁连峰入幽怀雾滑又孤往苔枯不畱爪壁削正迎颡升如挂枝蝯行避伏林蟒阴厓笑声落徒旅始惊仰发吹空云边带褭古萝上何人凿山骨千载不得长因穷巖墖峙遂造石宇广微晖惨人颜阴绿集古想不见前后人金仙坐秋朗白鹿泉値雨尘生室幽幽雨合谿𪷟𪷟散行穷幽房百步不一逢竹肥蠧弹衣萍偃鱼窥瞳垂亭碧潭里倚阁苍萝中长廊走峰腰埽翠迷烟空遗歗入鸟语堕魂㝷霜钟不知何年苔键戸生阴红墙虚椒芬歇沙薄虫响通崃云空裵回谁求赋幽踪大风登栖霞峰偕洪大客心何飞翻晓视风色昏松龙卧云涛微见爪甲痕孤怀有同屐薄飮况一尊披衣穿晨光结束俭不温疾风吹枯原草断不得扪擥袪足离地十步犹孤奔淮流动如丝中有惊颿屯从风去何忧只落江上村唫随波间龙飮逐潭下蝯岁晏各忆冡人气随朝暾劝君时孤来啄木空心魂夷羿思故妻素娥辞广寒玉淸窃长庚窜身结幽欢银湾鹊驾亦浪传何物滓秽云中仙楼头女儿十三五朝供缲丝暮麻缕人间乞巧不足讥天上幽期岂堪数我思穷河源上与天地论列㝛自有司安得越职相追犇鸠媒雀讼世亦恶行露毋乃轻天孙谁能借灵槎一埽俗见浑天边篚筐日包贡负軶牵牛健安用不闻今年岁且饥旱魃夺路横肥遗禾黍枯断谷米稀何不令织女下织牛扶犁饥者得食寒得衣手倾天河注平畦散作雨脚交横飞虚名无益听者疑亦如北斗南有箕七夕之事何端倪嗟尔离合眞细微山行得得马蹄穿乱松卧马倒看谿头峯波停已横断烟白月岀尙带斜阳红钟声初沈碧杉杪细竹人家俯淸沼幽墙处处行挂鞭恐有来魂觅长道正月一日䧿羣争枝日红敛曙色隔帷靑睒睒兰膏向壁分晓妍忆昨客至缸华前爆声砰訇响深屋小弟环阶起相逐愁心已入香燄苏绿鬓二十惊兰枯病妻呻吟药烟褭取冷披衣起顚倒夜起步月偕妇王采薇残香掩空衾岀戸夜凄絶云背度月来花稍逗烟岀幽行过篱影微步上庭樾婢仆各已眠虚扉尚开豁园空息羣动露响下林末衆靑多争肥艾气自孤发各怀幽栖愿颇欲避白日君疴遂侵肺我愁自沦骨怪鵩藏深柯长声竖惊发回瞻虚帘下镫冷小虫密何时入名山共子着书毕复与王采薇看月一夕长林响全疑半岭眠开帘逗怀月灭烛对牀天肌冷伤愁髓衣单湿夜烟幽欢君莫忘昨日是生前徐沟道中九日偕舍弟题壁緜上山光望若烟沤夷泽畔草粘天黄华笑我忘重九红叶愁程又一千犹是负书脂后乘可惊中夜着先鞭再来应有纱笼壁今日题诗其阿连偶作暗树蒙昏晓幽堂暝不开鱼肠和血冷兽脑与心灰鬓绿尘中短颜红醉里回惟余仲卿妇对语一怜才丹阳村居晩憩曛黄登前滩昏黑憩征躅风微辨人声烟定识溪屋门低树双合篱短迳三曲寒虫抱疎花暝雀逗深竹问途慙身拙惜景惕程蹙空村独眠客闻鸡舞晨蓐扬州集方立堂斋中同汪劒潭金畹芳诸君作黄菊淸尊夜漏微贫交相聚尙依稀何能奉倩生犹乐只认秦嘉客未归红烛照颜年少去碧山回首昔游非多因添作他时恨小雨泥深梦款扉出郭游骆氏园闻说幽居好林端睇远岑乱坟行处转荒竹坐来深静倚空村立寒思薄酒斟野塘秋更碧照影逐孤禽出郭才欹帽穿林又踏鞵暂闲知客乐独往得愁佳狂许涂人识眠教落叶埋晚来仍索醉知复倒官街飮王广文宅酒作前宵绿镫销今夕红与秋经岁别此乐几回同世味霜螯外贫交醉眼中向君狂莫惜他日思无穷对语惜宵促岀门知夜良解衣沾绿鬓散发落疎霜独鹤度云影一星争月光流声满山谷倚啸碧天长晓行句曲道中山寒初断霭月晓不收明暗影岀门见羁魂达夜惊树浓知鹊在烟动识人行无数涧花落晨莺第一声山雨纸钱尽不知何处坟细花行近见丛篠踏才分堤树畱残蒂湖波定晓云生憎人事动日气又絪緼江宁道中作风雪金陵路羁游未损欢寒深怜劝飮蔬薄记同餐见水嘑看影㝷山约住鞍仆夫愁路远私怪客怀寛自随园登淸凉山以不识路止褰衣踏荒术晓雾与山平苔有古时绿雪畱天际明野禽先客立警鹤入烟鸣指点幽栖处风篁近有声着述予心壮湖山公业成闲门思剥啄具黍语倾情问径幽期惬循途暮霭生只疑峯到眼谁识背山行携酒上雨花冈飮醉复愒永宁泉作寂寞荒台路狂眠共子来居人惊凿险行客看檠杯无复侵袍草空生贴径苔客心怀旧迹交手步千回路转知泉近泠然潄玉琴頽檐难列坐危径更幽㝷露肘天风冷钩衣竹翠深原头莫招手正尔作鸾音乌夜啼惊乌啼霜头夜白空翠海绡如不隔机中锦字织未成寒入兰堂一镫碧呜呜叩阁催望郞思泪滴石春苔黄残星离离掩闺卧罢瑟虚衾听鸿过长相思天淸月出镫如丝中堂有客长相思流萤风吹满纱碧华池夜兴愁欲瘠露迹荧荧拾遗魄美人赠我枯桐琴欲往报之靑松心君魂驰以南我梦驰以北吁嗟美人不相识长绳入井汲月华游丝罥空求落花平林交柯路何窄渌水荡地天无涯长相思独吁嗟贵家谣华镫张中堂白日走相弔雌虹吸沱空妖狸坐檐笑主人朝醉谿谷中花底衷衵偕秦宫黄金堆盘夜争诣明日斜封岀私苐鸢肩倒曳狐尾衣朝下望履矜光辉合门自畜马羣富令史更辱名儒爲鸣珂列戟一朝改七贵三公复谁在饶赀入籍充水衡刺上恶名连四海前顚后蹶各不看去作愚鬼空心酸田庐初与细民业花石又入豪家园君不见荣名千春子云宅才如严徐志琨逖堂中靑鬓易数丝门外绿蒿深一尺得洪大书故人书来不能奉心如波涛忽惊涌持书怪我颜色移急视泪眼翻昏眵书中愁多一月併手不拆书心已省嘑童起立复坐思发视却寄城南诗苔衣绿暗不能澣借草只忆扶肩时君家小童亦孤矫并载从予摄山道君今忆我爱及乌童亦依人似飞鸟酒徒午日各自归厯厯梦我长河湄明镫作花不一语暗室起步空千回菖蒲割肠橊血色艾叶疗愁不堪食知君背客独櫂月酹我千觞屈魂侧闺人制衣何因置缃帙复此制罗衣帘丝荧逗火檐网露悬晖意懒唯凭几心虚更放帏语停闻雁度镫小任蛾飞野服殊今制愁要改昔围还须卧砂碛迟尔寄金微飮鸟翅冈王园楼上与林大洪大分韵得雉字兹冈闭幽栖花竹寄淸美心知异吾土镜影喜得水客从朱门来挈榼惊一市严风砭腰髂正想热两耳空园旣修折峻阁亦孤峙梅梢入窗缺瞥见红破蕊围鑪未温颜拓戸已直视烟淸看山骨木落数城雉岁序俄已穷佳游信难恃离多惜欢稀聚久识别始淸娱自秋杪荒晏屡穷晷簪朋旣殊俗萍客况同里念彼千日忧殚斯一觞喜花时尙一月蓬转嗟数子羁孤畏逢春憯悴诫趋死条枯生气藏华密孕衰理分题记良辰持用警知已赠钱塘蒋大令早岁人传二俊名老泉遗集好编成客来三径风如昨官与西湖水共淸跌宕琴尊他日事团圞宾客故鄕声须知大海萍还聚无柰云山感别情细树细树流寒雾空园积暝烟梦销淸磬后愁在落花前柏发春来换苔衣雨过鲜眠迟共嬴女风露着唫肩与洪大王七携酒至城上夜飮同作卽以别洪大我狂亦有朋我飮亦有处黄茅菴前一痕路岂意从君复幽步荒敦三丈土作城骨多人少苔甎横靑蒿刺袂不得过席坐已与人头平王生傥眞酒徒薄暮立倚僧门唿僧家卖酒百回贳折劵乃复从提壶尘中流年酒中事十日欢知别离至谁来萧闲逐春暝各有漂零损奇志金陵昔游非我春对语往事悲残曛狂歌只合杂庸保赌飮眞欲鞭天神空光垂肩发飘左此地疑从梦中堕衣边野藓积浮绿带上碧燐吹冷火我眠君立各一旁对面微辨杯中光飞丝满壁熨颜热游蚁岀土窥肌香风萝萧萧挂衣影隔浦僧唿不能省君行须及醉里辞眼底数星横耿耿洪大属题云溪一曲图竝有黄大影桺丝初长不盈把竹马来穿绿阴下三年桺色高入楼白藤织笈看君游东风吹条扑船尾楼上春眸注烟底溪头昔立双少年对影璧合齐唫肩桥南折枝赠桥北露色奉坠春袍前移家只思溪水曲生小多情飮春绿十年作客树十围可惜春人去相续门前还有渡客航落日对戸摇波光丝靑百里或千里已曳远梦归溪堂溪堂幽幽闭谁省沙鸟闲来觅人影巢林空复借鹪鹩泛海何时聚蓱梗我今客久亦厌山竚忆孤棹空潭还不忧缁尘损白袷但恐镜沼非红颜羁魂茫茫惜君别一夜飞度春波阔泥衣藓韤今尙存岁晏更踏山阴雪题画册同洪大作风轩初来梦如线暝色团华隔人面疎林月出浮鬓光石上腕怯菭根霜菭根当怀堕荧湿薄扇秋陈障风立细烟入竹飞暗魂露槛星稀怨萤蛰花繁嫁早催衰姿只惜年去非相思颊红还支痩还镜侬小闲愁自扶病罗衣如云曳烟湿花底春人背花立翡衾麝涩月堕檐空香半夜生枯尖梅枝钩衣影相逐行怯疎阑更三曲幽瞑小妺嘑抱肩露冷横波看空绿霜肌束佩寒琤琤上堂暗漏泣五更虚帘风吹梦来去愿得铜铺守魂住荅滁州张秀才邻花风吹过墙落书客伤春不升屋开椷忆客歘下堂屋底秋菭夜潜绿去年封书索诗赠今岁诗来感君病蛰燕初窥醉客㕔野棠自发㝷医径君来十日别一年绕桉百帀吟空牋来魂惧逐早潮滞去梦已立昏镫前靑袍幽单发垂耳远识夫君瘦相似攀条只忆隔苑梅欲寄红灰惜香死我生识子已怨迟便恐别久非靑丝吟愁呕心苦锋岀况忍减饭劳相思碧山寥寥眼中路我复题诗报君去门关独忆羊仲踪壁立谁媒马卿赋骆廿二乘槎图紫泥之渊浣衣处朔亦曾游飮元露庭前老柏怒不飞鞭枯龙看君去锦袍晓射日脚红倒曳旬始摩鸿𪷟河源千丈落眸子海气一缕蟠心胸还君此图桺生肘我骑长鲸欲东走男儿堕地禀星斗眼底苍蝇莫招手鄕人有言饥民者僊人活民苦无力只煑华阳洞边石山枯石熟屑作糜万人食石山不辞今年石枯屑不得仙力岂亦因民疲老榆无皮惨行路已被强梁析薪厺得钱甚者卖作香迩见村中复无树泉干喜看河底裂食土一月兼呕吐已知旦夕委沟渠反使泥沙葬肠肚中人活田竭万钱典衣赁宅絶可怜一升一斗得何补闭戸食尽身无緜勘灾不成或疑诈堂上书生悲咤舂泥屑石勿浪传长吏言遭上官骂月夜自韩城至郃阳访朱县丞口占满路泉声满壑烟少梁山色暮芊芊月疑安道门前雪马作知章酒后船县榻客来宵正半哦松人喜秩新迁菊花影里同怀旧红烛淸歌又隔年晓征行衣漉漉雨黑来投主人㝛主人室亡余糜家有屋开门客我借草眠狐行跳空梁马行啮草来枕边男儿请缨当及时金印挂肘须靑丝鸡胶胶角咿咿起舞暗影何皇皇疎镫光已微朝百甓莫百甓一夜壮志先头白擥衣牵马急下堂却对晓星磨劒芒腊月四日偕王半葊庄恂斋舍弟仲璇游盩厔白龙池口占一首霏霏晴日晓风柔山曲春生好试游绿桺渐能迷寺角碧莎相引到池头鱼知人静时窥影童喜泉淸自汲流俱是中泠江上客故鄕何日共乘舟割麦词大儿要镰童拾穗老夫来看欢出泪今年已乞贷主迟明日还招啬夫醉谿头黑雨连夜过室中拍拍生飞蛾蝗生中田有官扑不似飞蛾飞满屋墨阴十日卧穗红食之吐恶伤心胷天乎罚民亦须养隔岁榆皮不曾长明年得活任汝生更无余粮入官帑飞蛾伤麦尔谁诉夏税来催打门怒长安得古印文曰孙喜与予小名同口占一律土花斑驳掩眞朱不在秦残亦汉余一代识君非冥莫千秋得我是相如随身便抵腰悬绶压卷新排手订书莫笑百年身似客后来人爱倘因予蒋立厓丈自塞外归过大梁属题写影朱霞标格月容光爱客曾开绿野堂楚国烟波涵政蹟天山冰雪洗诗肠相逢马上成今雨归去鸥边有故鄕他日羊求应过访苍松阴古鞠尊香别长安诗翩然归骑岀靑门草色长亭绿未匀不信朝朝花底醉东风偷换六番春不断霓裳按曲声无边银蜡彻宵明欢余醉里成书易纰缪何曾似子京洛下东西屋接䏈等闲人望若神仙未妨皇甫轻居易日日危谈动四筵廉访华筵敞翠微姚黄魏紫鬭芳菲元都观侧人如海不看金貂看白衣曲名新谱句新裁声妓传唿起夜来感激明珠盈十斛买将歌笑爲贤才鎭日琼筵锦瑟傍人言书记倚疏狂黄金掷得休嫌重只费长门字数行红镫和月影参差每日闲街罢宴迟守尉平生多狎侮不妨马上细吟诗醉罢长安又万年兰陵美酒入春筵风流两令同鄕县不放靑莲市上眠东西招客两官街肴核何曾费咄嗟消得莼鲈鄕思急参军爲有鲁朱家红桃如锦一山明韦杜春波处处生宝马连钱时倚玉要看掷果岀春城城南风日入秋淸忆得携朋落拓行雁墖䏈吟一长啸本来李杜不题名濠梁公子信才豪迎客仙游一石醪感我琳宫借兵法飞渠三日凿城壕曁阳太守最相思爱我虫书学未迟莫笑当场国传争夸薄倖趁年时觅句临书事事忙怜君剧县得池阳曾因勺药开三径看到莲花似六郞识字时时一座倾着书往往食前成傍人漫说狂如故北海如今荐正平一片行云滞去车踟蹰回首日将斜怜才不独汪伦好送客长安苐一花云山须作少年游处处韶光要客畱灞岸春风石城月梅花应笑桺枝愁颍州道中阅邸报读弇山中丞辟雍诗及畱漕疏稿喜而有作一品衣看入上台三雍诗就压蓬莱身依龙尾螭头惯笔挟河声岳色来宾客西都朝辈问苍生前席帝颜开衡门我正耽经术莫骤商量荐祢才千年城费五年筹廾万粮加卅万畱一疏特恩倾四海重臣从古鎭中州云霄作事皆垂史风月他时好上楼我趁政成初入洛龙门百尺拟同游汝南道中寄别熊存甫太守怜才节度风流守一代梁园大雅存交到忘年惟北海飮能十日共平原连云墖引筇枝健照眼花围烛树昏如此胜游相失去靑山重疉水潺湲蔡东门道指平舆开阁论心旧约虚素旐白云归丙舍碧谿红叶入匡庐家无长俸能容鹤车有连镳爲载书莫惮一帆风力便待君同食武昌鱼赋得鑑不辞形只有高堂鑑长看似水澂惟悬昭质净不显照人能与月分孤影如冰薄一层去同鸿爪过来比露盘承止别形妍丑宁于物滞凝环中谁得遁虚受本非矜应接原无碍空明到上乘淸煇符圣鉴日月比升恒赋得讲易见天心不读羲皇易安知造物心九家纷异说眞宰杳难㝷久静还生动微阳渐革阴似图观太极如律审元音数点梅初绽方中月乍临邹谈千字侈弼学一言深消息探从古淸宁测自今圣衷通帝谓编絶览书林题查相国九石图石自西征携归絶域遥通采石山元戎生入玉门关携来路比支机远满载装无薏苡还什袭不逾珍一握九峰长倚厦千间中朝将略思前辈砥柱威名鎭百蛮廿九日同谭同年夜飮口占红烛弹筝酒似泉几人同醉九秋天但论素抱都惊俗只隔缁尘便若仙黄菊影添䏈坐处靑山盟在拂衣前官闲自觉疏狂称日满花砖得醉眠题王秋塍秉烛堂雅集图日下风流未合湮琉璃堂里醉佳宾聚来海内知名士曾是天涯落魄人君有金鱼沽绿酒我犹珂马入红尘西园图画兰亭序赢得人传胜蹟新西苑校书卽事次朱舍人韵摘句㝷章味久谙重窥中祕字如蚕游仙却胜张华梦名姓分明在宝函香案仙班嬾散多新凉一夕换衣罗平明不爲趋朝起贪在芙蓉苑里过研朱滴露数晨昏细葛凝酥赐予均问字子云长得醉佣书崔亮漫言贫槐㕔薇省接良游客里逢秋且赋秋犹有名山书未着抽簪却待返沧洲耳秋山房招同人作消寒飮四首之一莼鲈风里去何由自别靑山又几秋一丈软红谁把臂十分浮白月当头杜韩去后稀长句嵇阮来时预此流一笑相逢须茗艼耳边虚斗蚁如牛醉司命词花果经筵此夕开送神神去小徘徊世间尽有㝷常媚不及临岐酒一杯来朝香案点朝班几个神仙谪未还若把酒泉夸上界酒星也要到人闲题庆比部画蜨新生春草双飞蜨画取江南好景来莫被江南人看见梦中都化蜨飞回前孙公园有宅一区中多变怪居者辄被揶揄以去自予移居怗然无恙庭前枯松复生因属野云作图并缀小诗于上方郑公书带天生种田氏荆花再发春只待着书人一到东风吹活老龙鳞竟夕元亭屏客踪未妨才鬼一相逢空疎都恐同王弼也避先生笔舌锋癸丑重阳日値日香山口占树色炉烟四面环平明策马翠微闲问君可忆东篱下自在看山不上山逸兴登临几辈同又怜佳节去匆匆神仙上界班行肃孤负天边落帽风宋孝廉以肆中周簋见示分俸购之口占奉赠自携书劒走风尘鲁鼎从君别赝眞不耐乘车惟戴笠古今燕市有奇人条冰淸俸感恩隆售取尊彝辨鸟虫朱戸何人夸钖卣应知识字抵论功次韵寄荅洪翰林咫尺鄕园共结庐中年作客比严徐卢前我愧无双士帝后君畱第七车糁绿场中弹指过輭红尘里闭门居名山各有书千卷莫畏人嗤博士驴嵩山古柏图次原韵爲胡大司寇题尺幅秋斋悬翠影双株香叶引鸾羣生来定合同申伯题处何曾让右军骨格峻畱泉石性画图寒带雪霜纹嵩山柏共渔洋桺一代龙门在白云题张刺史堕驴图凤城排日敞离筵蜀道输君去着鞭却惹神仙都愿谪软红尘里上靑天胸中邱壑几人知画里风流似古时才子前身山小影靑莲诗与放翁诗且可谈元访子云也须沽酒觅文君扬州梦醒休回首看到峨月几分摩挲书画别长安检点衣裾谒上官莫笑望尘轻折节先生只作坠驴看寒夜小飮次英梦堂相国韵流水繁华梦易醒谈空时爱语泠泠重逢落魄长安客可忆袍痕似草靑小筑池亭避俗嚣曾闻画壁爲龙标凤城若觅题诗处便是南塘苐五桥那惜寒更醉似泥江湖有约把春犂闭门一夕迷花住几处鸣珂应晓鸡深谷幽兰气味孤寄情潇洒似君无栖林我亦殊凡鸟暂借犹须百尺梧水屋道人张以画幅见赠风景甚似竹里江乘之路因忆旧游口占二首题之栖霞山下曾游路水木淸华画幅如不爲乌私愁未报早抛簪黻换樵渔廿载江湖落魄名肎教局促了平生他时会约骑驴叟同向栖霞道上行题庆比部小影邺侯风骨晋淸谈仙使浮槎下斗南絶世襟怀谁似此江波千顷月初三驿程春柳又飞緜并骑䏈吟记昔年此夕扁舟应忆我淸凉山色马蹄前仙霞万疉看山容琴鹤相期厉古风行到西湖重照影绣衣今日异图中望君节钺有传衣迟我江东理钓丝也似随园狂处士才名全待相公知次韵荅船山翰林见慰坠车之作慙媿犇车自坠车翻劳宾客到门闾求医幸得千金术便废应成一代书物有危机因力尽命多磨蝎悔名虚八驺纵有前头路何似江湖戴笠初又荅船山翰林十丈尘中触热驰何人博得画兼诗前车好作登车鉴不在平常醉坠时受业弟星海校字伯舅渊如先生诗稿凡八卷曰冶城絜养集爲卷六卷七乃辛未岁解组后居金陵所作也已手编付刋曰澄清堂稿爲卷一卷二亦先生手订本有圈点悉仍其旧以赋冠卷首乃馆课所仅存者其余爲王给谏麟书携去稿中五七古诗半系少作袁太史枚初阅先生诗惊爲奇才且云少时多作古体诗少作近体此从源溯流之学也其三四五八凡四卷则外舅南麓先生属庆编次并与严孝廉可均共相商订续而成之兹将丙申以后丁未以前及居京师时所作者编澄清堂续稿爲苐三卷得古今诗一百八首从子壻龚庆谨识孙渊如诗文集卷第二问字堂集卷二孙星衍撰杂文二释人人始孕曰腜一月曰肧三月曰胎子未成形谓之包儿生裹谓之胞有髪臂胫谓之子头囟未合谓之儿孺子谓之儿人谓之大人头谓之首首谓之亦谓之页亦谓之皃头会匘盖谓之囟囟谓之头谓之匘顚谓之顶亦谓之頟谓之颡亦谓之题颜前谓之面眉目之闲谓之颜引气自卑谓之鼻鼻谓之自鼻茎谓之頞眼谓之目目匕谓之艮亦谓之眼童子精谓之瞦目㫄薄致谓之矏目厓谓之眦围谓之振牟谓之䏌面㫄谓之颊颊车谓之䩉颊后谓之䫀权谓之頯亦谓之肫臣谓之顄亦谓之颌所以言食谓之口口谓之喙亦谓之噣口耑谓之脣脣两边谓之吻口上阿谓之谷在口所以言别味谓之舌舌谓之圅主听谓之耳耳曼谓之聃耳门谓之頥头茎谓之颈颈谓之亢头后谓之项项谓之领亦谓之脰项枕谓之䪴㗋谓之咽亦谓之咙亦谓之嗌肩甲谓之髆肩前谓之髃臂下谓之亦亦谓之掖亦下谓之亦谓之胳臂上谓之厷手上谓之臂臂节谓之肘拳谓之手手中谓之掌手掔谓之掔手足指谓之指将指谓之拇覆手谓之爪反爪谓之谓之匈两谓之胁厚谓之腹脐谓之胫本谓之股股谓之胯股外谓之髀髀谓之谓之脽脽谓之尻尻谓之㞓髀上谓之髋两髀之闲谓之奎孔谓之䏐女阴谓之也胫谓之脚亦谓之骹亦谓之骭其曲谓之䟸胫耑谓之胻胫头谓之厀厀耑谓之髌足谓之止亦谓之蹏亦谓之疋谓之跟足踝谓之踝足下谓之跖其臧火谓之心木谓之肝士谓之脾金谓之胏水谓之肾五臧总名谓之胵心上鬲下谓之肓连肝之府谓之胆谷府谓之胷光谓之脬大小肠谓之肠腓阳谓之腨胫腨谓之腓身谓之躬身中谓之要躯总十二属谓之体体四胑谓之胑皃谓之颂颂仪谓之皃颜气谓之色肉谓之肌颊肉谓之夹嵴肉谓之胂背肉谓之脢胁肉谓之脟腹下肥谓之腴胫肉谓之足大指毛肉谓之胲肉之覈谓之骨骨耑谓之首骨谓之颅口龂骨谓之齿牡谓之牙齿本谓之龂嵴骨谓之吕背吕谓之匈骨谓之肊胁谓之肋髀骨谓之髁臀骨谓之胫骨谓之骸厀胫闲骨谓之䯣骨中脂谓之肉之力谓之筋本谓之䇟血理谓之衇动衇谓之寸口液谓之汗鼻液谓之洟口液谓之涶慕欲口液谓之㳄乳汁谓之湩气液谓之小便谓之妇人污谓之姅谓之似米非米谓之矢皮谓之肤睂髪之属谓之毛上谓之鬊亦谓之巛其根谓之发发谓之髦颊发谓之鬓亦谓之颁目毛谓之睂目㫄毛谓之䀹颊毛谓之而面毛谓之须颊须谓之口上须谓之髭节却谓之却其象甲人头乙承甲人颈丙承乙人肩丁承丙人心戊承丁人胁巳承戊人腹庚承已人脐辛承庚人股壬承辛人胫癸承王人足拟置辟雍议辟雍者四方有水中有宫焉卽明堂太学灵台之所在天子所以宗祀朝诸侯校士养老观云物之处也辟与璧音通故言水环如璧雍者邕借字说文解字曰邕四方有水自邕城池者从巛从邑水经注曰四方有水日雍此其义也大戴礼曰明堂外水名曰辟雍韩诗说曰辟雍者方七里之内立明堂于中五经之文所藏处礼记明堂阴阳录曰明堂之制周旋以水水行左旋以象天汉书曰济南人公玉带上黄帝时明堂图屋通水圜宫垣此辟雍有明堂之说也卢植注礼记曰明堂卽太庙也服䖍注左传曰灵台在太庙明堂之中高诱注淮南子曰庙之中谓之明堂也蔡邕月令论曰明堂者天子太庙也所以宗祀而配上帝明天地统万物也诗思齐曰雝雝在宫笺曰宫谓辟雝宫也礼统曰辟雍文王庙此明堂卽太庙之说同在辟雍中也礼记王制曰大学在郊天子曰辟雍韩说曰辟雍者天子之学圆如璧雍之以水示圆言辟取辟有德不言辟水言辟雍者取其雍和也礼记外传曰有虞氏之学曰庠亦谓之米廪夏曰庠殷曰瞽宗周曰辟雍又王制曰天子将出征受成于学执有罪反释奠于学以讯馘吿诗颂亦有在泮献馘献囚之文此辟雍有太学之说也诗灵台章曰于乐辟雍左氏说曰天子灵台在太学之中壅之灵沼谓之辟雍东观汉记曰永平二年正月上宗祀光武皇帝于明堂祀毕登灵台水经注曰丰水北经灵台西文王又引水爲辟雍灵沼又曰沈水又东迳长安县南东迳明堂南旧引水爲辟雍处堂北三百步有灵台是汉平帝元始四年立此辟雍有灵台亦名辟雍爲灵沼之说也所以知者白虎通辟雍篇先言大学次辟雍次庠序次灵台次明堂而总名之辟雍篇以是知之也又卢植注礼曰天子太庙上可以望云物故谓之灵台中可以序昭穆故谓之太庙圆之以水似璧故谓之辟雍古法皆同一处近世殊异分爲三耳高诱注淮南子曰明堂者王者月居其㫄告朔朝歴颁宣其令谓之明堂其中可以序昭穆谓之太庙其上可以望氛祥书云物谓之灵台其外圆似璧谓之辟雍诸侯之制半天子谓之泮宫蔡邕明堂月令论曰取其宗庙之淸貌则曰淸庙取其四门之学则曰太学取其周水圆如璧则曰辟廱异名而同耳其实一也颍子容春秋释例云太庙有八名其体一也肃然淸静谓之淸庙行禘祫序昭穆谓之太庙告朔行政谓之明堂行飨射养国老谓之辟雍占云物望氛祥谓之灵台其四门之学谓之太学其中室谓之太室总谓之宫此诸儒以辟雍明堂太庙太学灵台五者同一实之証自三代及汉制皆如此也说文解字曰天子飨飮辟廱五经通义曰天子立辟雍何所以行礼乐宣德化教导天下之人使爲士君子养三老五更与诸侯行礼之处白虎通曰天子立辟雍何所以行礼乐宣德化后汉书曰世祖中元二年春初起辟雍行大射之礼孝经援神契曰天子亲临辟雍袒割宋书礼志曰武帝太始六年帝临辟雍行鄕飮酒之礼按诸书传其云行礼乐宣德化与诸侯行礼之处以有明堂其云教导天下之人使爲士君子以有太学其云养三老五更行鄕飮酒之礼及袒割以有庠其云行大射之礼以有序此又五者一实之证也辟雍水四周宫基故其流大韩诗说曰方七里之内立明堂于中三辅黄图曰辟雍水四周于外象四海也白虎通曰外圆者欲使观之平均也又所言外圆内方明德当圆行当方案言方者宫基在内圆者水形在外也班固辟雍诗曰乃流辟雍辟雍汤汤圣皇莅止造舟爲梁夫王者临雍须舟以渡则其水四周又明也先天卦位辨内经周易皆言先天非邵雍所谓先天庄子内篇云神鬼神帝生天生地在太极之先又云先天地生又云伏羲得之以袭气母干宝注周礼曰伏羲之易小成爲先天神农之易中成爲中天黄帝之易大成爲后天小成谓八卦也中成谓重卦大成谓备物制用也似爲邵雍所本而不言卦位今所传伏羲先天八卦干南坤北及干一兑二以别于文王卦位考之书无所本盖邵雍误读易说卦爲之易之言卦有二象从象一上一下横象分布八方天动地静之道也说卦云天地定位山泽通气雷风相薄水火不相射者谓干上坤下象天地离上坎下象水火艮上兑下象山泽震上巽下象雷风故孔子于易上经言同声相应谓震巽同气相求谓艮兑水流湿火就燥谓坎离云从龙风从虎谓干坤虞翻之注良是又曰本乎天者亲上本乎地者亲下系辞又曰天高地卑干坤定卑高以陈贵贱位旣曰卑高是说卦天地定位明爲上下之象而非南北之位也邵雍误会其辞造爲干南坤北离东坎西卦位命曰先天又见其文有数往者顺知来者逆及易逆数之言以爲八卦当起干逆数至兑造爲干一兑二之序攷虞翻注易数往者顺谓干消从午至亥上下故顺也注知来者逆谓干息从子至巳下上故逆也古人列八卦方位干坎艮在下方爲北巽离坤在上方爲南震东兑西李氏云从午至亥卽从离至干云从子至巳卽从坎至巽盖坎艮震巽四卦爲阳进自下方而上其位逆巽离坤兑四卦爲阴退自上方而下其位顺卽二至阳遁阴遁之分通谓之逆数者八卦俱起坎也邵雍未见虞氏之解直以逆数爲干一兑二则于四时五行人事皆不合干九月卦兑八月卦四时何爲起季秋入仲秋干阳金兑阴金五行何爲起金干老父兑少女对中女则少之言小绝阳小阴何能相生说经之儒合天地人无所不通邵雍之言何其窒阂也古书言天地之象多兼上下四方尧典之言尧曰假于上下亦曰横被四表经典如此不可更仆五行亦有上下四方之象韦昭注律歴志天之中数五云一三在上七九在下注地之中数六云二四在上八七在下郑康成注易云天一生水于北地二生火于南天三生木于东地四生金于西天五生土于中阳无耦阴无配未得相成地六成水于北与天一并天七成火于南与地二并地八成木于东与天三并天九成金于西与地四并地十成土于中与天五并也韦以从象言郑以横象言不相妨矣邵雍又见说卦帝出乎震之辞以爲文王后天八卦尤无所本说卦之言震曰东方巽曰东南离曰南方干曰西北坎曰正北方艮曰东北惟坤兑无方位易干凿度孔子以坤配六七月则在西南兑正秋则西方此四正四维分布八方之象亦伏羲之卦位何以明之易干凿度称庖牺氏画四象立四隅以定羣物系辞曰易有太极是生两仪两仪生四象四象生八卦易稽览图以四正卦爲四象干凿度孔子曰易始于太极太极分而爲二故生天地天地有春秋冬夏之节故生四时四时各有阴阳刚柔之分故生八卦虞翻易注云震春兑秋坎冬离夏故两仪生四象诸儒以四象爲四时盖本孔子之言八卦方位必先有四正而后有四维故系辞云四象生八卦庖牺氏所爲画四象立四隅者旣置坎离震兑以象春夏秋冬又置干坤艮巽以象四孟四季亦如洛书五行之叙先生后成生于一二三四五水火木金土爲之四正然后成于六七八九十也宋儒纵不信纬书何能不信系辞乎且陈抟乘隋焚谶纬之后方窃干凿度太乙下行九宫式以爲河图欺世朱文公诸人爲其所惑纬书之绪余以爲祕传反不信其与经不倍之言耶必欲求先天之卦或取考灵燿天左动起于牵牛地右动起于毕之说谓牵牛属艮毕属兑艮在丑宫爲太一兑在酉宫爲太阴谓之太极在坎离之先义犹有取若所谓干一兑二者求之书传果何由附会其说乎宋人考古之疏固不止一端如朱文公问蔡季通以爲十二相属起于何时曾见何书又谓虎当在西而反在寅鸡爲鸟属而反居西今捡十二辰属禽近出王充论衡及抱朴子贾谊新书胎教篇有云鸡者东方之牲狗者南方之牲牛者中央之牲羊者西方之牲彘者北方之牲非其物也又博古图及今出土汉镜铸十二禽象甚悉朱文公未见其书亦可怪矣十二属之所本无关经学吾疾夫世之刋易经及阴阳书必列邵雍先天八卦于简端至相宅家爲人作坎宅坤门以爲先天坤卽后天离不悟土来克水得祸甚速是不可以不辨故详着于篇三辅黄图新校正序三辅黄图一卷始见于隋经借志不着撰人名氏如淳晋灼注汉书多引其文刘昭注郡国志引黄图云下邽县并郑桓帝西巡复之则爲汉末人所着后汉咸阳并入长安故其书记咸阳故事亦多系之长安书亦名西京黄图旧有叙不传据臣瓒引西京黄图叙云民摩钱取屑也旧书有图以文爲标识故其词甚简今书中所称旧图云云者标识之辞下有文复出者图说是也若后云图曰上林苑有昆明池周匝四十里前又云昆明池在长安西周四十里上云冰池在长安西下云旧图云西有彪池之属隋志言其记三辅宫观陵庙明堂辟雍郊畤等事是其体例尙可寻求后人旣益以注解多引史记汉书及三辅故事三秦记宫阙疏庙记等书传写者又乱入本文今长安志引太上皇庙在长安城中香室街酒池之北本书云在长安故城中香室街南关辅记曰在酒池北则是宋敏求卽连用其注程大昌以爲唐人增续成之是也乐史宋敏求所引又胜于南宋时本玉海所引则有岐州扶风县及湖城县之名不能别择其引序云孔子作春秋筑一台新一门必书于经今褎秦汉以来宫殿门阙楼观池苑在关辅者着于篇东都不与焉又云始于三辅治所终于杂录一帙凡一十九条是其篇目已非隋志之旧然王氏所引据词㫖简质又与今本不同今本于三辅治所前增三辅沿革其辞至劣又分十九条爲三十六条是又非宋本之旧矣王氏指証此书思子宫在湖万岁在汾阴皆隷甘泉与史不合今览其文殆有甚者钟官字误爲钟宫乃附于宫类涿沐馆譌爲涿沐观乃列于观属温室殿在未央而载在长乐宫云按汉宫殿疏在长乐宫又汉宫阁记在未央宫旁皇无据或本书与拾遗记西京杂记同文则以彼繁词增其篇幅或传注称引本书兼及他书后加按语皆牵连抄摭或非三辅宫观妄附本书芜累甚矣王应麟弟应鳯有订正三辅黄图今复不传此惟据明人刻本譌谬滋甚秋帆中丞旣刺取书传加之校勘词旨完备釐然可观予以爲唐人所引三辅故事诸书亡矣畧见于此不宜刋落必用先生之本汉人着书存者绝少削繁补遗犹爲善本则亦相辅而行焉顷涉览诸书求其征引理而董之畧依隋志所称篇次复爲一卷以宋敏求作长安志曾见旧书宫观先后多依更定予以干隆困敦之岁聿始西征游寓五载中丞馆予上舍此邦当路欢若平生延访名山流连遗阯西观芒竹东歴阳华北绕甘泉南瞻子午干门万戸指掌能图四塞八川画沙可述又撰诸方志旁求故实颇悉源流良亦此书之益桑下之恋斐然成编所谓贤于博奕后世览之幸勿称爲着作河图洛书考汉人以八卦爲河图九畴爲洛书其说见孔安国注论语河不出图及马融注书九畴又汉五行志引刘歆说亦同以初一曰五行巳下六十五字爲雒书本文礼记疏引中候握河纪伏羲氏有天下龙马负图出于河遂法之作八卦又龟书洛出也李鼎祚周易集解引孔安国注系辞班固汉书叙传及李竒注悉用其说惟郑康成注易始用春秋纬云河图有九篇洛书有六篇也郑所称河图洛书今多见开元占经未必太古时文此则郑氏信谶纬之过按易干卦言龙坤卦言马是称龙马负图卽八卦爲河图之証洪范五行一曰水水在北方元武之位是称神龟负文卽九畴爲洛书之証可知孔安国刘歆马融诸儒所说长于郑氏矣至宋人乃妄以洪范五行爲河图又以太乙下行九宫式爲洛书近人毛竒龄辟之甚辨而不能笃信汉人以八卦九畴爲河图洛书之说顾炎武惠栋知九宫爲易纬而不知其出于黄帝核宋人致误之由亦非无本北周甄鸾注数术记遗九宫算云九宫者卽二四爲肩六八爲足左三右七戴九履一五居中央又卢辨注大戴礼明堂篇二九四七五三六一八云记用九室谓法龟文故取此数以明其制也宋人见甄鸾有肩足戴履之言又见卢辩有九式法龟文之说遂以九宫爲龟文不知甄鸾以肩足戴履别上下前后之位未言在于龟背大戴礼所云二九四七五三六一八者言明堂戸牖堂室之数逢十则有余数若十余二三十余六七十余二之类也卢辩谓法龟文特因九室而言如伪孔尙书传云神龟负文而出列于背有数至于九亦卽谓九畴不必是九宫之式也以戴九履一二四爲肩六八爲足爲是龟文果何所出亦复何所取义乎太乙九宫式之传甚古攷其始实出黄帝素问五常政大论岐伯有云眚于三王冰注三东方也云眚于九注九南方也云其眚四维注东南西南东北西北土之位也云眚于七注七西方也云眚于一注一北方也六元正纪大论则有灾七宫之属隋经籍志载九宫经三卷郑元注又称梁有黄帝四部九宫五卷唐会要称会昌三年王起等奏案黄帝九宫经罗苹路史注引壶子云黄帝体九窍以定九宫是九宫之式黄帝时卽有之故遯甲书亦用其法淮南天文训太阴元始建于甲寅一终而建甲戌二终而建甲午三终而复得甲寅之元如法推之甲寅在坎宫则甲戌在离甲戌在坎宫则甲午在离甲午在坎宫则甲寅在离则西汉人亦多知九宫者故刘歆有八卦九章相爲表里之语至易干凿度载其式云易一阴一阳合而爲十五之谓道又云太乙取其数以行九宫四正四维皆合于十五郑康成注太乙下行九宫从坎宫始坎中男始亦言无适也自此而从于坤宫坤母也又自此而从震宫震长男也又自此而从巽宫巽长女也所行者半矣还息于中央之宫旣又自此而从干宫干父也自此而从兑宫兑少女也又自此行于艮宫艮少男也又自此从于离宫离中女也行则周矣上游息于太乙天一之宫而反于紫宫行从坎宫始终于离宫数自太一行之坎爲名耳出从中男入从中女亦因阴阳男女之偶爲终始云从自坎宫必先之坤者母于子养之勤劳者次之震又之巽母从异姓来此其所以敬爲生者从息中而复之干者父于子教之而已于事逸也次之兑又之艮父或老顺其心所爱以爲长育多少大小之行已爲施此数者合十五言其法也详注义多未精确或是后人伪托今攷九宫之法不外阳进阴退起坎者干贞于十一月子坎阳进而上行之坤坤贞于六月未坤阴土退而下行之震震阳木进而上行之巽巽阴木退而下行之中中兼艮坤坤阴土退而下行之干干阳金进而上行之兑兑阴金退而下行之艮艮阳土进而上行之离离阴退而下行之坎一阴一阳俱起者天左旋地右动之道阳动而之阴阴动而之阳者干凿度所谓并治而交错行闲时而治六辰董仲舒春秋繁露所谓阴适右阳适左适左者其道顺适右者其道逆逆气左上顺气右下是也一白二黑三碧四緑五黄七赤八白九紫者唐会要载九宫贵神天蓬星太乙坎水白天内星摄提坤土黑天冲星轩辕震木碧天辅星招摇巽木绿天禽星天符中土黄天心星靑龙干金白天柱星咸池兑金赤天任星太阴艮士白天英星天乙离火紫是也九宫卽算法之捷故遯甲式用之知日月星竒所在及九星所临自古皆有之旣非出于龟文亦不得以爲神禹洛书隋焚谶纬或尙记九宫以示陈抟遂譌爲洛书于时干凿度未出朱文公诸人不能博考致爲所惑并忽素问而不观则无能复辨九宫之缘起矣三教论古道家之书与儒家并传至卫元嵩撰齐三教论七卷乃以释氏比于儒道隋李士谦荅客问三教至有佛日道月儒五星之语孟子云诵其诗读其书不知其人可乎前人之辟浮屠止谓其无君臣父子与祸福不验而未究其传述之本不足以袪世俗之惑考儒书有伏羲易象尧舜典谟及周礼系辞皆先圣所自着道家内经本草或后人增益至道德经庄子实由聃周手定具有微言惟释氏后出僻在西域无文字仅借翻译以传其教摄摩腾鸠摩罗什诸人又非中土名士纵佛行高深亦未必能得其旨要世人妄尊其学比于儒家道家之言亦已过矣后汉书襄楷称老子爲浮屠则佛卽道家支流魏收释老志称刘歆着七畧班固志蓺文释氏之学所未曾纪又称释迦生时当周庄王九年春秋鲁庄公七年夏四月恒星不见夜明是也按史记十二诸侯年表鲁庄公七年爲周庄王十年此则魏收之误至内典以春秋经恒星不见附会佛生之夕佛生有夜明之瑞鲁庄已前史不书恒星不见是古无佛也古无佛则释迦之道何所传道无所传则前无圣也史记匈奴传称骠骑将军击匈奴破得休屠祭天金人释老志以爲佛道流通之渐张守节谓金人卽今佛像是其遗法立以爲祭天主也以此知佛像自汉武时始入中国而无其教后汉书西域传云世传明帝梦见金人长大顶有光明以问羣臣或曰西方有神名曰佛其形长丈六尺而黄金色帝于是遣使天竺问佛道法遂于中国图画形象焉楚王英始信其术中国颇有奉其道者以此知释教至后汉时始行于中国天地之道东仁西义东方积柔顺之性故有君子不死之国西方积金刚之性故浮屠断欲去爱之教兴焉五行之道仁可过也而义不可过是以孔子欲居九夷而释教则爲风气之偏王化之所不到所谓天地之大人犹有憾宜其出在叔季之世春秋已前无其法也佛者于文爲仿佛之义袁宏汉纪云觉也如来者谢灵运金刚般若经注云诸法性定理无乖异谓之爲如会如解故名如来是佛本无姓名又内典所云菩萨者卽菩薛字玉篇以菩爲香草音蒲又以蒲头有台台上有重台台中出黄卽蒲黄薛者卽櫱省文尙书云顚木有由櫱皆言善心之萌芽故亦谓之菩提释典依声解谓普济非也释迦者迦俗字文当爲茄又有迦叶佛言如茎叶之辅䓿萏据所见彼国植物而言又曰牟尼曰比丘则窃儒家孔子名字以爲重皆虚无其人是庄子寓言司马相如乌有先生亡是公之类而世俗顾信奉之大以爲神其愚甚矣昔杨子云不读非圣之书佛果圣人当着书以传其教而范蔚宗西域传赞云莫有典章是彼国无文字惟法苑珠林载昔造书之主凡有三人长名曰梵其书右行次曰佉卢其书左行少者仓颉其书下行佛出旣在春秋之世佉卢何人所纪何事乃与仓颉同生委巷之谈不足置辨今释氏书方托仓颉以传佉卢之字安在乎佛经最古者则有四十二章经汉摄摩腾所译魏收释老志称汉哀帝元寿元年博士弟子秦景宪受大月氏使伊存口授浮屠经中土未之信了也后孝明帝遣郞中蔡愔博士弟子秦景等使于天竺愔又得佛经四十二章经缄于兰台石室括地志称王舍国小姑石上有石室者佛坐其中天帝释以四十二事问佛佛一一以指画石其迹尙存神僧传称移都寇乱江左惟四十二章经今见在可二千余言汉地见存诸经惟此爲始也按后汉书襄楷有云浮屠不三宿桑下不欲久生恩爱天神遗以好女浮屠曰此但草囊盛血其语皆出此经知其书是汉人传本其第一章云凡人事天地鬼神不如孝其二亲二亲最神也今俗本或削其语当由释氏恶其义近儒书而去之自后秦北魏以来翻译诸经词愈繁而旨愈浅至唐尤尙释典连篇累牍有颜之推屋下架屋之讥大抵沙门以释教爲游说之资文士之失职者又从而缘饰附会其事其道以布施取利以地狱怖民及一切生天成佛之念大与般若经所恶贪嗔痴者相背是其书并不得比于道家吐纳之术黄白之方犹传古法其视儒书更不可同年而语明矣今儒家欲知圣道上则考之周公孔子作述之书次则汉儒传经之学又次则爲唐人疏释最下则宋人语录及后世应举之文若以摄摩腾所译之经拟之康成笺注或有微言大义其余释典仅比于唐宋人之注儒书而世人顾以素食诵经猥云佛法在是何异执应举之文以求周公孔子之道乎国家近征乌斯藏卽唐西吐蕃或得番衆帖门夷符以示予文卽梵书译其咒了无意义至其地者亦言风土秽恶无复淸净佛国亦无高行沙门信乎佛之教中国好事者增饰成之聪明俊伟之士不见释迦之书与佉卢之字可不必以释氏之学爲祕妙矣斗建辨往古三代之所以知天必因斗建至宋祖沖之始有异说曰月位称建谅以气之所本名随实着非爲斗杓所指近校汉时已差半次审斗节时其效安在近时梅文鼎亦承其误云如必以斗柄指寅而谓之寅月则亦有寅年寅日寅时岂亦以斗柄指寅乎又云尧典未尝一言及于斗柄又云孔子去尧时已及千五百岁岁差之度已二十余度若尧时斗柄指寅孔子时必在寅前二十度而指丑又云月令未尝言斗杓指寅爲孟春此梅氏通算法而不知稽古之过也孔子云名不正则言不顺又云君子于其言无所苟梅氏不能博涉古书之过尤小其不能正名之失大矣言斗建始于黄帝素问天元大纪论鬼区臾曰臣积考太始天元册文曰九星悬朗七曜周旋王冰注上古九星悬朗五运齐宣中古标星藏匿故计星之见者七焉案九星卽谓招摇大角周旋卽谓斗杓旋而周天也又五运行大论曰黄帝坐明堂始正天纲临观八极考建五常案汉书律歴志云玉衡杓建天之纲也五行志云斗天之三辰纲纪星也是天纲卽斗杓六壬遯甲家指谓辰爲天罡是已素问先秦未火之书不能以爲伪开元占经又引黄帝占曰北斗爲帝车运于中央临制四方分别阴阳建于四时均立五行移应节度定诸纪纲太一之事也配于二十八宿天所以发其时地所以成万物诸侯属焉其文爲史迁所刺取又加删削失其声韵益知黄帝占爲古书此二书梅氏或未能见不足爲怪尧典云受终于文祖在璇玑玉衡以齐七政唐虞稽古同天诸儒解文祖爲明堂此卽法黄帝坐明堂观天罡之政故史迁从安国问故班固多用古尙书说皆云北斗七星所谓琁玑玉衡以齐七政伏生尙书大传亦以琁爲还玑爲几且云琁玑谓之北极律歴志云衡平也其在天也佐助旋玑斟酌建指以齐七政故曰玉衡刘昭注天文志引星经曰璇玑者谓北极星也玉衡者谓斗九星也则古说固无以璇玑玉衡爲浑天仪者周时无浑仪宋徐爰辨之甚详而以爲尧典不言斗柄可乎梅氏又以年月日时俱谓之寅寅月不因斗建尤乖名实建之名以斗辰之名以月月与日十有二会以成岁故视斗建以知其次日月建周书周月解言是月斗柄建子始昬北指律歴志言辰者日月之会而建所指也孟康注律歴志辰在申云辰谓斗建臣瓒曰日月之会爲辰是寅者辰也建者斗也当专系之月其在年则曰岁次以岁星一年行天一次而言春秋传言岁弃其次又曰一星终是也其日与时无言建者十干十二支合而纪其甲子故春秋传称甲子乙丑不名爲日周官以甲至甲爲挟日月令用辛则曰择元日用亥则日择元辰今梅氏称寅日以支辰加日不应经典又以寅时爲比亦未知古人所谓时皆言春秋冬夏其昼夜则曰夜半曰日中曰日昳曰下晡先见于素问至遯甲书始以甲子分十二时然汉人言时如说文吴越春秋皆言时加不言时建更不得援月建因斗柄爲例也若秦汉人之言斗建尤难更仆天官书云臯唐甘石因时务论其书传二十八舍主十二州斗秉兼之所从来久矣淮南天文训云斗指子冬至指癸小寒指丑大寒指报德之维立春指寅雨水指甲雷惊蛰指卯春分指乙淸明风至指辰谷雨指常羊之维立夏指巳小满指丙芒种指午夏至指丁小暑指未大暑指背阳之维立秋指申处暑指庚白露降指酉秋分指辛寒露指戌霜降指号通之维立冬指亥小雪指壬大雪毎加十五日又云帝张四维运之以斗月徙一辰复反其所正月指寅十一月指子一岁而匝终而复始天官书天文志又皆云用昬建者杓夜半建者衡平旦建者魁孟康曰假令杓昬夜建寅衡夜半亦建寅案古云昬者谓时加戌亥夜半者时加子丑平旦者时加寅卯正月之昬杓指寅则夜半衡値寅平旦魁値寅阴阳家所谓月月常加戌时时建破军破军卽斗杓第一星出洛书云北斗第一曰破军第二曰武曲第三曰廉贞第四曰文曲第五曰禄存第六曰巨门第七曰贪狼也律歴志又云斗纲之端连贯营室织女之纪指牵牛之初以纪日月故曰星纪五星起其初日月起其中凡十二次日至其初爲节至其中斗建下爲十二辰视其建而知其次又考律吕上生下生之法亦卽因斗杓所指而推得之天文训太阴在寅寅爲建申爲破主衡酉爲危主杓合之律吕寅爲正月太蔟酉爲八月南吕逢七爲破隔八而生上法斗七星之垂象故建除家犹有主衡主杓之言古人之重斗建若此其明更不必征鹖冠子言斗柄东指天下皆春之说矣至月令周公所作汉时明堂月令别爲一书许叔重高诱等引之周书亦有月令解至吕不韦淮南王小戴各取其篇以附于所着之书淮南时则训十二月皆纪招摇所指或吕氏戴氏节删周公之文耳梅氏何爲见戴氏月令而忽淮南也斗杓之两旁有星曰摄提楚辞言摄提贞于孟陬甘氏星占亦以摄提代岁阴纪岁天官书云摄提者直斗柄所指以建时节歴书言三苗服九黎之德而闰余乖次孟陬珍灭摄提无纪歴数失序孟康曰摄提星名随斗杓所指建十二月若歴误春三月当指辰而乃指巳是爲失方也摄提失方乃三苗之乱政祖冲之等柰何反以爲韪乎原后人之不信斗建者谓尧典中星与月令不合又视斗建至今不异故以爲不验试如梅氏言斗柄以尧时指寅孔子时指丑则自汉至今又当指子天官书天文志何以有用昬建杓之言近时阴阳家何爲又有月月常加戌之说今以正月雨水前戌时视斗何又仍指寅与古时适同梅氏所爲知天者但冯之臆度不冯之仰观乎梅氏又驳天官书昬建之言以爲三星必无三时同指一方之理以爲正义之臆说不知出于孟康其疏谬尤甚矣中星所以有尧典与月令之不同者尧典使羲和度四极而纪四正之中星张星虚昴皆在子午卯酉之中月令因明堂布政而纪所见昬中南方之星故有不同若尧典本文并未言昬中星又未言日缠所在故郑康成注书星昴之属云毎时总举一方又荅孙颢云月令举其月初尙书总举一月王肃以所宅爲孟月日中日永爲仲月星鸟星火爲季月是古人注尧典亦各异义俱无以昴张火虚爲二分二至昬中星者至宋书志何承天始云推尧冬至日在须女十度左右汉之太初术冬至在牵牛初后汉四分及魏景初法同在斗二十一臣以月蚀检之则景初今之冬至日在斗近人又推尧典冬至日在虚汉冬至日在斗自元以来日在箕皆以日月蚀推之案唐一行大衍歴议云以恒气注歴以定气算日月交食是古法平分节气爲十五日异今耳后人不証古歴不分恒气乃至并斗建而不信之以爲古人不知岁差过矣案续汉书律歴志贾逵曰古黄帝夏殷周鲁冬至日在建星建星卽今斗星也路史注引李淳风云黄帝时日在奎今三千余年春分亦在奎又引淳风歴冬至日在斗十三黄帝时亦在斗贾逵时黄帝五家歴颛顼夏殷周鲁歴具在无云尧时冬至日在虚者是今人因虚测而改古人实証也言日缠莫先于淮南天文训而近时五礼通考诸书忽之天文训云欲知天道以日爲主六月当心左周而行分而爲十二月与日相当又云星正月建营室二月建奎娄三月建胃四月建毕五月建东井六月建张七月建翼八月建亢九月建房十月建尾十一月建牵牛十二月建虚其文与月令多合高诱注以爲星宜言日案其文言六月当心者大戴夏小正传亦有斗柄不正当心之语心爲大火以六月正在南方是月日缠在午如注推之六月在午则七月巳八月辰九月卯十月寅十一月丑十二月子正月亥二月戌三月酉四月申五月未古日缠仍与今所测节气适合自汉至今又何尝有岁差乎其冬至在斗在箕之异验箕星近在斗上箕三度卽斗初度古人分斗在丑宫星纪之次分箕在寅宫析木之次后人则以箕八度入丑宫故冬至日缠起于星纪之次犹谓之析木也如建星近斗而贾逵卽以爲斗星古人知天固不必如后人之凌杂米盐矣斗建亦有七星及九星之异杓端有星曰招摇鹖冠子曲礼淮南时则训皆言招摇卽谓杓端之星大角又在招摇之下摄提六星左右夹之楚辞甘氏皆言摄提天官书亦言杓携龙角是招摇与大角并斗七星爲九星古人以九星纪时卽此之谓但大角在瑶光前半次则月建不能无小异是古时推步法亦各不同不可执一端以爲今宻而古疏矣古日缠异同表淮南汉志月令章句帝王世纪丑星纪大雪冬至三宿四钩分二宿故丑宫无女亥宫无奎戌宫无胃申宫爲参觜未宫无柳巳宫无张辰宫无轸卯宫无尾寅宫无斗其图见天文训卽太阴在四仲岁星行三宿太阴在四钩岁星行二宿之式也天文训云星正月建营室则正与今正月雨水日缠诹訾之次不异雨水日在亥冬至在丑丑宫止有斗牵牛二宿故尸子云天左动起于牵牛周书云曰月俱起于牵牛谓冬至也自汉志不从淮南四正三宿四钩二宿之式以婺女宿七度入星纪之次蔡邕皇甫谧因之乃以冬至日缠侵入女度矣辨见日缠考今具表于右以知汉法之不同问字堂文集卷二孙渊如诗文集孙渊如诗文集卷第三问字堂集卷三孙星衍撰杂文三日缠考列星谓之星二十八星谓之宿亦谓之舍其分十二宫谓之次亦谓之䢈亦谓之缠俱以日月会于其星而名之宿者周官冯相氏掌二十有八星之位贾公彦释云若指星体而言谓之星日月会于其星卽名宿管子五行篇云经纬星歴以视其离月令宿离不贷毋失经纪宿谓二十八宿离读如月离于毕之离郑康成解爲掌天文者相与宿偶非也舍者天官书谓二十八舍䢈者其字从会周书周月解云日月俱起于牵牛之初右囘而行月周天进一次而与日合宿日行月一次而周天歴舍于十有二辰终而复始是谓日月权舆周语有辰在斗柄之言缠者吕氏春秋云月缠二十八宿轸与角属高诱注缠舍也汉书律歴志云日月初缠星之纪也孟康注二十八舍列在四方日月行焉起于星纪而又周之按今俗书作躔也舍二十八而次十二故律歴志言五星过次者殃大过舍者灾小据言宿言次言舍言缠则纪日至其宿中之名故月令言日缠曰日在某宿淮南曰星建是古人不言日在某宿第几度假令角宿二星南北相距亢宿四星又与角相距日至角二星之中则爲缠其出角宿而未至亢宿之间则爲天度不得谓之在角度亢度也后人所纪缠度则异此矣考十二辰之分星子宫得危虚女三宿丑宫得牛斗二宿寅宫得箕尾二宿卯宫得心房氐三宿辰宫得亢角二宿巳宫得轸翼二宿午宫得张星柳三宿未宫得鬼井二宿申宫得参觜二宿酉宫得毕昴胃三宿戌宫得娄奎二宿亥宫得壁室二宿考尔雅以角亢爲寿星斗牵牛爲星纪营室东壁爲娵訾奎娄爲降娄其云析木谓之津韦昭注周语以津爲天汉孙炎云析别水木以箕斗之间是天汉之津也明女虚危爲水在子宫尾箕爲木在寅宫是丑宫无女寅宫无斗则亦无其度明也试仰观天文亦是四正三宿相距爲近四维二宿爲远益信分十二宫当从古法至汉天文志始以婺女七度在星纪奎四度在诹訾胃六度在降娄毕十二度在实沈柳八度在鹑首张十八度在鹑尾氐四度在寿星尾九度在大火斗十度在析木日未至其宿或已出其宿而皆以爲在其宿之度于是何承天以尧冬至日在须女近人又谓元以来日在箕盖縁冬至日在星纪宫或未至斗牛二宿卽以爲在箕宿之度是何与所以名宿名缠之实大相违背也古之小学教之数与方名汉时学僮学六角五方书计之事六书制字命名之义无所不该自宋人忽名物象数而讲求性理空虚之学后世之言歴算始不能通知古书矣校定神农本草经序神农本草经三卷所传白字书见大观本草按嘉祐补注序云所谓神农本经者以朱字名医因神农旧条而有增补者以墨字间于朱字开宝重定序云旧经三卷世所流传名医别录互爲编纂至梁贞白先生陶景乃以别录参其本经朱墨杂书时谓明白据此则宋所传黑白字书实陶宏景手书之本自梁以前神农黄帝岐伯雷公扁鹊各有成书魏吴普见之故其说药性所主或异后人纂爲一书然犹有旁注或朱墨字之别本经之文以是不乱旧说本草之名仅见汉书平帝纪及楼护传予按蓺文志有神农黄帝食药七卷今本譌爲食禁贾公彦周礼医师疏引其文正作食药宋人不考遂疑本草非七畧中书也太平御览引皇甫谧帝王世纪云炎帝神农氏尝味草木宣药疗疾救夭伤人命百姓日用而不知着本草四卷又云岐伯黄帝臣也帝使伯尝味草木典主医病经方本草素问之书咸出焉则食药所以兼称神农黄帝者以此贾公彦引中经簿又有子仪本草经一卷疑亦此也梁七录有神农本草三卷其卷数不同者古今分合之异神农之世书契未作说者以此疑经如皇甫所云则知四卷成于黄帝陶宏景云轩辕巳前文字未传药性所主当以识识相因至于桐雷乃着在于编简此书当与素问同类其言良是且蓺文志农兵五行杂占经方神僊诸家俱有神农书大抵述作有本其传非妄是以博物志云太古书今见存有神农经春秋传注贾逵以三坟爲三皇之书神农预其一史记言秦始皇不去医药卜筮之书则此经幸与周易并存颜之推家训乃云本草神农所述而有豫章朱崖赵国常山奉高眞定临淄冯翊等郡县名出诸药物皆由后人所羼非本文陶宏景亦云所出郡县乃后汉时制疑仲景元化等所记按薛综注张衡赋引本草经太一禹余粮一名石脑生山谷是古本无郡县名太平御览引经上云生山谷或川泽下云生某山某郡明生山谷本经文也其下郡县名医所益今大观本俱作黑字或合其文云某山川谷某郡川泽恐传写之误古本不若此仲景元化后有吴普李当之皆修此经当之书世少行用吴志华陀传言普从陀学隋经籍志称吴普本草梁有六卷嘉祐本草云普修神农本草成四百四十一种唐经籍志尙存六卷今广内不复存惟诸书多见引据其说药性寒温五味最爲详悉是普书宋时已佚今其文惟见掌禹钖所引蓺文类聚初学记事类赋诸书太平御览引据尤多足补大观所缺重是别录前书因採其文附于本经亦畧僃矣其普所称有神农说者卽是本经大观或误作黑字亦据增其药物或数浮于三百六十五种由后人以意分合难以定之其药名有禹余粮王不留行徐长卿鬼督邮之属不类太古时文按字书以禹爲虫不必夏禹其余名号或系后人所增或声音传述改古旧称之致又经有云宜酒渍者或以酒非神农时物然本草衍义已据素问首言以妄爲常以酒爲酱谓酒自黄帝始又按文选注引博物志亦云杜康作酒王着与杜康绝交书曰康字仲宁或云黄帝时人则俱不得疑经矣孔子云述而不作信而好古又云多识于鸟兽草木之名今儒家拘泥耳目未能及远不覩医经本草之书方家循守俗书不察古本药性异同之说又见明李时珍作本草纲目其名已愚仅取大观本割裂旧文妄加增驳迷误后学是书集成庶以辅翼完经启蒙方伎钞胥之任匪有发明畧以所知加之考証本经云上药本上经中药本中经下药本下经是古以玉石草木等上中下品分卷而序录别爲一卷陶序朱书云本草经卷上注云序药性之源本论病名之形诊卷中云玉石草木三品卷下云虫兽果菜米合三品此名医所改今依古爲次又帝王世纪及陶序称四卷者掌禹钖云按旧本亦作四卷韩保昇又云神农本草上中下并序录合四卷若此则三四之异以有序录则抱朴子养生要畧太平御览所引神农经或云问于太乙子或引太乙子云云皆经所无或亦在序录中后人节去之耳至其经文或以痒爲痒创爲疮淡爲痰注爲蛀沙爲砂兔爲菟之类皆由传写之误据古订正勿嫌惊俗也干隆四十八年岁在癸卯七月七日撰于都门官菜园上街寓舍毕原毕陌考毕原在渭水南周文王武王周公之所葬今长安县西南二十八里是也毕陌在渭水北秦文王武王之所葬卽今咸阳之陵见诸书传甚明其误自宋人始考渭南之毕先见于诗毛传云毕终南之道名也其名最古史记云所谓周公葬我毕毕在镐东南杜中赵岐注孟子云毕文王墓近于丰镐也臣瓒注汉书云毕西于丰三十里裴骃引皇览云文王武王周公冡皆在京兆长安鄗聚东杜中也终南山丰水鄗聚杜中皆在渭水南卽知毕原之所在故括地志云周文王墓武王墓在雍州万年县西南二十八里毕原上也元和郡县志云毕原在万年县西南二十八里书序云周公葬于毕是也万年卽今咸宁县是汉魏六朝唐已来俱以文武周公葬在渭水南无异说也毕陌在咸阳是古毕国左氏传毕文之昭杜预注云毕国在长安西北书正义引晋书地道记云毕在杜南与毕陌别元和郡县志云咸阳县毕原卽县所理也左传曰毕原酆郇文之昭也以此知毕国在咸阳郡县志特误名陌爲原颜师古注汉书云毕陌在长安西北四十里也按唐时长安西北四十里地入咸阳师古当亦谓咸阳之毕国秦本纪云惠文王葬公陵悼武王葬永陵裴骃引徐广曰皇甫谧曰葬毕今安陵西毕陌又引皇览曰秦武王冢在扶风安陵县西北毕陌中大冢是也人以爲周文王冢非也周文王冢在杜中括地志云秦惠文王陵在雍州咸阳县西北一十四里秦悼武王陵在雍州咸阳县西十里俗名武王陵非也此唐以前皆谓咸阳陵爲秦文王武王葬处之証唐咸阳卽今县治在渭水北与渭水南之毕原相去甚远原其致误之由盖有五端一以人地名相同毕原与毕陌周文王武王与秦文武王易譌也一以祠爲墓地形志石安有周文王祠魏石安卽今咸阳后人以歴代祠祀之所在适得秦陵因而封殖其处若陈州府城内之伏羲台误爲伏羲陵丹徒九里鎭之季子墓反以爲季子庙矣一以求文武周公葬处不得刘向云文武周公葬于毕皆无邱陇之处秦始皇开长池卽汉昆明池正在丰镐之间文武周公之陵益以沦陷则是秦汉以来已无墓祭之处后人始误指咸阳之秦陵以当之矣一以文字传写之误长安志引三辅故事曰文王武王周公冢皆葬毕陌南北考自唐以前无此说不应出于三辅故事或是宋敏求引毕原字误爲毕陌也周公之墓必附祖父括地志旣以文王武王墓在万年县毕原又以周公墓爲在雍州咸阳县北十三里毕原上此必史记正义误引其文元和郡县志亦承其谬也縁此五误考古者傍偟无据然程大昌雍录犹能辨之文献通考旣云在咸阳又引括地志在万年云云则自相矛盾尙书云三人议则从二人之言不得以爲好古之过矣以秦文王武王陵爲周文王武王陵实始于宋开宝时定祀典太平寰宇记云咸阳县周文王陵周武王陵皆在县北一十五里宋敏求长安志因之然寰宇记犹云毕原在万年县西南二十八里成王葬周公于毕是也是尙知周公葬在渭南自明以来始无复知文武周公之葬实在渭水南矣季札云魂气无不之圣人陟降在天不独歆祀于葬处但考古之士宜有是非之心世之善读书者固勿疑吾言爲惊俗可也昭陵陪葬名位考书醴泉县志后昭陵陪葬名位载在陵庙记唐会要长安志文献通考石刻昭陵图及醴泉县志近人读礼通考诸书长安志云案陵庙记图然所载陪葬诸臣名位差舛恐未得其详更须参校乃善敏求此言盖其时未暇考史也陪葬名位当以会要长安志爲本而証之史盖二书最先出文献通考及方志读礼通考皆因之会要所记妃七人王七人公主十八人宰相十二人丞郞三品以下五十人功臣大将军五十七人校诸书爲简核然考宇文士及陪陵见于新旧史契苾何力公孙武达陪陵见于新旧史及方志而皆不载是其疏也豆卢承基或作仁业或作承业字多不同旧史云豆卢钦望父仁业宰相世系表作承业京兆金石录有碑作承基尝见万年宫碑阴题名正作承基则是一人字作承基者是而会要已有仁业又有承基又前岑文本云并男景倩后文有岑景倩是其谬也右卫大将军李思摩以蕃王附葬见于新旧史其萨宝王赞普卽刘书吐蕃传所称赞普弃宗弄赞高宗授爲驸马都尉者新罗王女眞德卽新罗传王善德妹眞德永徽元年大破百济之衆者二人但刊石像形于昭陵元阙之下而以爲陪陵又其谬也岑文本云并男景倩房光义云并男原州别驾晖咸阳县丞曜房光敏云并男阆州刺史诞是明其附葬今考马觊载子载周子孔元惠志约子志约颖达子姜晦及皎遐子遐简子简确子唐嘉会俭子魏叔玉征子豆卢眞松承基子承基寛子萧业锐子李政明李客师靖弟尉迟宝琳敬徳子阿史那道眞社尔子杨思训恭仁子此皆无竒异功绩直附其父故不得与陪陵同史例不载而会要列在陪葬不云并男又其谬也其时有功臣子弟实又陪陵而非附葬者若萧锐之不因㻦程处亮之不因知节史则载之亦不可不知也江夏王道宗卒于象州新书云始诸王妃主自垂拱后被害者皆弃掩之神龙初诏州县普加求访诸王皆陪葬昭献二陵道宗陪葬或以此时与襄武王琛亦复有功此二人实是陪陵当次在诸王末而与承郞同列又临淮公李规瑯琊公李珍常山公李倩皆越王眞子千金公李俊曹王明子李之芳承祖子承祖煜子煜蒋王恽子中山王李琚休道子休道亦蒋王恽子此数人皆应附诸王而与陪葬诸臣并列又其谬也至以瑯琊王沖爲骈萧守业爲萧业之类或由字误不足论巳长安志于公主中增浔阳汝南常山妃嫔中增窦卿妹石塔宰相中增杜如晦丞郞中脱姜晦增段伦长孙璇安康伯薛颐银靑光禄大夫李震功臣大将军中无李思摩薛宝王赞普新罗王女眞德而增王愔刘宏基牛进达公孙武达阿史罗什钵苾梁倣阿史那社尔仇怀古贺拔俨杨思训姜昕文献通考用会要文亦增贺拔俨杨思训姜昕考李思摩旧史称其封怀化王赠兵部尙书夏州都督陪葬昭陵立坟以象白道山公孙武达新旧史皆云陪葬牛进达虽史无陪葬事而有佐命之劳见秦琼传或史阙文师训恭仁子或附其父则其所记实足补会要之缺矣若杜如晦陪陵新旧书皆无案旧史云贞观七年十二月狩于少陵原诏以少牢祭杜如晦杜淹李纲之墓太平寰宇记万年县杜如晦墓在县南三十里大赵邨则非陪陵明也阿史那社尔巳见驸马都尉王愔卽蜀王愔巳见诸王辅国大将军刘宏基卽䕫国公刘宏基巳见丞郞又见功臣阿史那什钵苾卽突厥利可汗阿史那什钵苾亦在诸蕃君长昭陵刻名之列而误以爲陪葬此其谬也至所纪诸臣官位亦多与史不合然则会要长安志及文献通考得失可考见矣近人作读礼通考大都据京兆金石录碑凡唐臣葬醴泉者则皆以爲陪葬善乎宫耀亮之言乙速孤父子墓在叱于邨九嵕山后三十里不在文献通考所指一百二十里墓田之内安得谓之陪葬也又其重出者前有宁州刺史窦义节后有宁州刺史贾义节前有牛伯亿后有于伯亿前有原州都督李正朝后有原州都督李政明又不知张大师爲延师之兄而云张俊允子无大师又以俗本文献通考常山公李倩字误爲常州公而云常州司马怀节苐四子又仇怀吉作仇怀古琅琊王沖作骈岑文本子景倩作方倩云㬅字之误李客师作容师如此之类抑亦疏矣县志之长仇怀古作吉同万年宫碑阴题名公主中多三人妃一人同长安志其载卢赤松西平王安实补诸书所无然误阎立德爲立本牛进达爲申进达孰失善爲龚善刘宏基爲宏眞又误入薛仁贵之类舛错甚多今悉正之其范文光周钖圭诸君所考大都长短互见亦择其善若宇文士及倍陵与金石志蕃王刻石之考証则星衍有力焉前人未之及也晏子春秋序晏子八篇见蓺文志后人以篇爲卷又合杂上下二篇爲一则爲七卷见七畧及隋唐志宋时析爲十四卷见崇文总目实是刘向校本非伪书也其书与周秦汉人所述不同者问下景公问晏子转附朝舞管子作桓公问管子昭公问莫三人而迷韩非作哀公谏上景公游于麦邱韩诗外传新序俱作桓公问上景公问晏子治国何患患社鼠韩非说苑俱作桓公问管仲问下柏常骞去周之齐见晏子家语作问于孔子此如春秋三传传闻异辞若是伪书必採录诸家何得有异唐宋巳来传注家多引晏子问上云内则蔽善恶于君上外则卖权重于百姓蓺文类聚作出则卖重寒热入则矫谒奴利一作出则卖寒热入则比周杂下繁组驰之文选注作击驿而驰韩非作烦且諌下接一搏而再搏乳虎后汉书注作持楯而再搏勐虎问上仲尼居处惰倦意林作居陋巷諌上天之降殃固于富彊爲善不用出政不行太平御览作当彊爲善此皆唐宋人传写之误若是伪书必採录传注何得有异且晏子文与经史不同者数事诗载骖载驷君子所届笺训爲极諌上则作诫以箴驾八非制则当爲诫愼之义諌上景公游于公阜言古而无死及据与我和日暮四面望睹彗星云夫子一日而三责我杂下又云昔者吾与夫子游于公邑之上一日而三不听寡人是爲一时之事左传则以古而无死据与我和之言在鲁昭二十年其齐有彗星降在鲁昭二十六年者葢缘陈氏厚施之事追遡灾祥及之耳此事本不见春秋经然则彗星见实在昭二十年齐景之二十六年史记十二诸侯年表误在鲁昭二十六年齐景之三十二年非也问下越石父反裘负薪息于涂侧曰吾爲人臣仆于中牟见使将归吕氏春秋及新序则云齐人累之亦言以负累作仆实非撄罪史记则误云越石父在缧绁中又非也他若引诗武王岂不仕仕作事引左传蕰利生孽蕰作怨国之诸市作国都之市皆足补益经义是以服䖍郑康成郭璞注书多引之书中与管列墨荀孟韩非吕览淮南孔丛盐铁论韩诗外传说苑新序列女传风俗通诸书文辞互异足资参订者甚多晏子文最古质玉海引崇文总目十四卷或以爲后人采婴行事爲书故卷帙颇多于前志葢妄言矣晏子名春秋见于史迁孔丛子顺说及风俗通春秋者编年纪事之名疑其文出于齐之春秋卽墨子明鬼篇所引婴死其賔客哀之从国史刺取其行事成书虽无年月尙仍旧名虞卿陆贾等袭其号晏子书成在战国之世凡称子书多非自着无足怪者儒书莫先于晏子今荀子有杨倞注孟子有赵岐注唯晏子古无注本刘向分内外篇乱其次苐意尙嫌之世俗所传本则皆明人所刋或以外篇爲细字附着内篇各章或删去诋毁仲尼及问枣诸章故书不可考矣惟万歴间沈启南校梓本尙爲完善自初学记文选註艺文类聚后汉书注太平御览诸书所引皆具于篇末章所缺又适据说苑补足旣得诸本是正文字又爲音义于后明有依据定爲八篇以从汉志爲七卷以从七畧虽不能复旧观以爲胜俗本远矣善乎刘向之言其书六篇皆忠諌其君文章可观义理可法皆合六经之义是以前代入之儒家柳宗元文人无学谓墨氏之徒爲之郡斋读书志文献通考承其误可谓无识晏子尙俭礼所谓国奢则示之以俭其居晏桓子之丧尽礼亦与墨子短丧之法异孔丛云察传记晏子之所行未有以异于儒焉儒之道甚大孔子言儒行有过失可微辨而不可面数故公伯寮愬子路而周列圣门晏子尼谿之阻何害爲儒且古人书外篇半由依托又刘向所谓疑后世辨士所爲者恶得以此病晏子干隆五十三年岁在戊申十日晦日书墨子后序墨子与孔异者其学出于夏礼司马迁称其善守御爲节用班固称其贵俭兼爱上贤明鬼非命上同此其所长而皆不知墨学之所出淮南王知之其作要畧训云墨子学儒者之业受孔子之术以爲其礼烦扰而不说厚葬靡财而贫民服伤生而害事故背周道而用夏政其识过于迁固古人不虚作诸子之教或本夏或本殷故韩非着书亦载弃灰之法墨子有节用节用禹之敎也孔子曰禹菲飮食恶衣服卑宫室吾无闲然又曰礼与其奢宁俭又曰道千乘之国节用是孔子未尝非之又有明鬼是致孝鬼神之义兼爱是尽力沟洫之义孟子称墨子摩顶放踵利天下爲之而庄子称禹亲自操橐耜而襍天下之川腓无胈胫无毛沐甚风栉甚雨列子称禹身体偏枯手足胼胝吕不韦称禹忧其黔首颜色黎墨窍藏不通步不相过皆与书传所云予弗子惟荒度土功三过其门而不入思天下有溺者犹巳溺之同其节葬亦禹法也尸子称禹之丧法死于陵者葬于陵死于泽者葬于泽桐棺三寸制丧三月见后汉书注淮南子要畧称禹之时天下大水死陵者葬陵死泽者葬泽故节财薄葬闲服生焉又齐俗称三月之服是绝哀而迫切之性也高诱注云三月之服是夏后氏之礼韩非子显学称墨者之葬也冬日冬服夏日夏服桐棺三寸服丧三月而此书公孟篇墨子谓公孟曰子法周而未法夏也子之古非古也又公孟谓子墨子曰子以三年之丧爲非子之三月之丧亦非也云云然则三月之丧夏有是制墨始法之矣孔子则曰吾说夏礼𣏌不足征吾学周礼今用之吾从周又曰周监于二代郁郁乎文哉吾从周周之礼尙文又贵贱有法其事具周官仪礼春秋传则与墨书节用兼爱节葬之旨甚异孔子生于周故尊周礼而不用夏制孟子亦周人而宗孔故于墨非之势则然焉若览其文亦辨士也亲士脩身经上经下及说凡六篇皆翟自着经上下畧似尔雅释诂文而不解其意指又怪汉唐以来通人硕儒博贯诸子独此数篇莫能引其字句以至于今传写譌错益难句读晋书鲁胜传云胜注墨辩存其叙曰墨子着书作辩经以立名本惠施公孙龙祖其学以正刑名显于世孟子非墨子其辩言正词则与墨同荀卿庄周等皆非毁名家而不能易其论也又曰墨辩有上下经经各有说凡四篇与其书衆篇连苐故独存今引说就经各附其章疑者阙之又采诸衆杂集爲刑名二篇畧解指归以俟君子如所云则胜曾引说就经各附其篇恨其注不传无可征也僃城门诸篇具古兵家言惜其脱误难读而弇山先生于此书悉能引据传注类书匡正其失又其古字古言通以声音训故之原豁然解释是当与高诱注吕氏春秋司马彪注庄子许君注淮南子张湛注列子并传于世其视杨倞卢辩空疏浅畧则倜然过之时则有仁和卢学士抱经大兴翁洗马覃谿及星衍三人者不谋同时共爲其学皆折衷于先生或此书当显幸其成帙以惠来学因以荀子孔丛说苑诸书及唐宋人所引墨子佚文属先生附于书后至开元占经多引墨子占验灾异之词疑不在此书故不具录太岁在癸卯十二月撰于关中节署孙子畧解序古兵家言存者惟太公六韬司马穰苴吴起及孙武书今本六韬与唐宋人传注类书所引已多乖异司马法吴子又无古注惟孙子有魏武帝杜牧李筌陈皥贾林张预孟氏何氏王晳梅尧臣十人注本存道藏中后有荥阳郑友贤十家注孙子遗说或是其所合予以魏武注最古故钞摭专行之孙子生于敬王之代着兵书以见吴王阖闾史记列传称阖闾曰子之十三篇吾尽观之矣诸子之文皆由没世之后门人小子撰述成书惟此是其手定且在列庄孟荀之前眞古书也艺文志称吴孙子兵法八十二篇图九卷者合图爲八十二篇司马贞引七录云孙子兵法三卷盖十三篇爲上卷又有中下二卷然则中下二卷卽图也郑君注周礼称孙子八陈有苹车之乘隋书经籍志载梁有孙子八陈图一卷亡是已吴王唯称十三篇据其文言之耳杜牧以爲武所着书凡数十万言魏武削其繁剩其精切凡十三篇案魏武叙云撰爲畧解盖言解其大畧疑杜牧误仞此语爲魏武删削爲十三篇也今考潜夫论引孙子曰将者智也仁也敬也信也勇也严也是故智以折敌仁以附衆敬以招贤信以必赏勇以益气敬以一令故折敌则能合变衆附则思力战贤智集则阴谋利赏罚必则士尽力气勇益则兵威自倍威令一则惟将所使今无是故智以折敌已下文或是潜夫述其义又无云敬也或是脱文不可以爲今本非孙子全书魏武已下十人注见隋书经籍志有孙子兵法二卷吴将孙武撰魏武帝注梁有孙子兵法二卷孟氏解诂新唐书有孟氏解孙子二卷李筌注孙子二卷杜牧注孙子二卷陈皥注孙子一卷贾林注孙子一卷卽道藏所合诸本隋志又有孙子兵法一卷魏武王凌集解梁有孙子兵法二卷吴处士沈友撰沈友见三国志今注俱不传通典所引有云王子曰当卽凌也藏本又引杜佑注亦出通典盖佑集诸家之说非自注也通典引孙子故曰深艹蓊秽者所以遁逃也㴱谷阻险者所以止御车骑也隘塞山林者所以少击衆也沛泽杳㝠者所以匿其形也今本亦阙通典太平御览又引行军篇军旁有阻险蒋潢井生葭苇山林翳荟注云蒋者草木之丛生也今无蒋字及注是皆俗本之脱误今律武科以武经命题试士作论一篇孙子书预其一闾里师不见善本或以巳意诡更正文又见文科以礼记命题流俗至简省经文以便寻诵此书传述尤少儒家或束而不观如遇俗儒鄙夫刋落旧文不可得复大可惧也故犁爲二卷以诒知者又览玉海书录解题仅称魏武杜牧所注则王应麟陈振孙未见孟氏李筌陈皥贾林诸家之说此本良可宝世之好事复有意刋行之来者之幸也天官书考补序司马氏世掌天官学于唐都迁着天官书诚如司马贞所说多取石氏星经其书分经星爲五官中曰紫宫东曰房心南曰权衡西曰咸池北曰虚危云此天之五官部位也淮南天文训云太微者太一之庭也紫宫者太一之居也轩辕者帝妃之舍也咸池者水鱼之囿也天阿者羣神之阙也四官者所以司赏罚高诱注云四官紫宫轩辕咸池天阿似爲天官书所本而推淮南以紫宫爲北太微爲南轩辕爲中咸池爲西天阿疑爲东或卽天市非昴西之天阿一星也又与迁书以紫宫爲中宫者微异天官书以招摇天锋贱人之牢三台诸星在中宫侵入东官之位者考吕氏春秋九野中央曰钧天其星角亢氐东方曰苍天其星房心尾东北曰变天其心箕斗牵牛北方曰元天其星婺女虚危营室西北曰幽天其星东壁奎娄西方曰颢天其星胃昴毕西南曰朱天其星觜巂东井南方曰炎天其星舆柳七星东南曰阳天其星张翼轸是角亢氐之度古以爲中央史迁犹传旧说也巫咸甘石三家则仅分中外官不云五官以在二十八宿已内之星爲中官以外之星爲外官位次见开元占经又与史迁异史迁旣取石氏之文以爲书其二十八舍但言星位不记星数余则称其数者以二十八舍人所尽识故畧之至东壁二星见于黄帝巫咸甘石诸家天官书中又有云营室至东壁并州而北官独缺班固天官志亦无增补疑史迁不如是之疏传写者脱其文矣其五官中所不载星名见子黄帝占三家者甚多或如所云因其占验凌杂米盐故着其荦荦大者或以东壁例之是其缺畧均未可定今三家之书旣亡而隋晋二志犹述其星名且如傅说见庄子天皇大帝见纬书其名在周秦间汉建武三年有星孛于天纪初元二年客星居卷舌东建始四年岁星居关西四尺所其星见天文志史迁何以不载大可怪矣复有三家譌传复出之星古所应无者如天官书云天极星傍三星三公今则有两三公书又云阴德或曰天一今则天一与阴德爲二黄帝云梗河卽天锋石氏云梗河卽天矛今则分梗河天锋天矛爲三黄帝云七公卽天纪今则分爲二天官书大角两旁各有三星鼎足勾之曰摄提今则于两摄提外增周鼎三星石氏云左角爲天田右角爲天门今又有天田天门各二星天官书胃爲天仓今增天仓六星书又云昴毕间爲天街言无星处今增天街二星书又云危爲盖屋虚爲哭泣之事今增盖屋二星哭泣各二星书又云王良䇿马䇿非星名今增䇿一星书又云人涉水汉志作㠯人涉水是人涉水言其占验非星名今增人五星黄帝占云瓠瓜一名天鸡今有天鸡三星又杵白疑卽败白离珠疑卽离瑜占验畧同如此之属不可胜举或三家不误由后人分析其文流传复出使然但隋唐以来相传旣久不可更正矣经星分五官各属五行纬星犯之卽以五行生克爲占验古人所以知天在此不尽以人事附会而后世作步天歌分五官爲三垣二十八舍尽改古法郑樵通志取之可谓陋矣由隋唐以来禁谶纬占验之书故通志载开元占经一百二十卷云今存三卷知唐宋人不见黄帝占及三家星占故张守节司马贞注天官书亦不能悉史迁根㨿之所在予初入翰林奉勅校理文源阁祕书尽见开元占经一百二十卷题云瞿昙悉达撰中引黄帝诸家之占抱朴子所云唯有巫咸甘公石申海中郄萌七曜记之详矣其书皆在焉因疏记其足以証发史迁者爲天官书考二卷录三家星名爲史迁所缺载足征隋晋志所本者爲天官书补一卷合爲三卷其星依附史迁五官之舍相违不远分爲五部复因三家中外官次序存其旧文畧其占验之语隋志载宋元嘉中太史令钱乐之所铸浑天铜仪以朱黑白三色用殊三家前人之信而好古如是后有同志庶知吾书之不可废其后世星名史迁所不应有者不录焉若西人俗名之星文不雅驯搢绅难言之不足以诬吾考古之书也帝尧臯陶稽古论尧典曰若稽古帝尧三国志引郑康成注云稽古同天言尧同于天也郑意盖以尧称帝爲同天故司马贞郑注中候勅省图云德合五帝坐星者称帝白虎通引礼记谥法云德象天地称帝初学记引易纬曰帝者天号也德配天地不私公位曰帝尙书纬曰帝者天号天有五帝以立名是郑云同天因帝而生义书正义误引其文云稽同也古天也天爲古之说虽见于周书未必唐时卽有此义许叔重说文必徴本义惟云古故也从十口识前言者也且因尧则天爲大始解稽古爲同天何以处臯陶稽古之说周书寤儆解云奉若稽古惟王又武穆解云粤若稽古昭天之道熈帝之载若古卽训天则下文不必称天道帝载鬼谷子捭阖篇云粤若稽古圣人之在天地间也亦不可称爲同天王逸鲁灵光殿赋云粤若稽古帝汉张载注若顺也稽考也言能顺天地考行古之道者帝也此张载用礼记谥法德象天地之义天统地故郑可言同天也然则魏志引贾马及肃皆以爲顺考古道者但不兼帝字生义究与郑说不异也政莫大乎稽古稽古卽法天也古之圣人制作无所本则求之于仰观俯察传言东方之神太昊乘震执规司春南方之神炎帝乘离执衡司夏西方之神少昊乘兑执矩司秋北方之神颛顼乘坎执权司冬中央之神黄帝乘坤艮执绳司下土故月令俱称爲帝孔子荅季康子及淮南之言五帝亦并太昊少昊言之于易系辞云帝出乎震谓伏羲也尧舜稽五帝以制作故亦名爲帝孔子荅宰予五帝德则以代太昊少昊实则太昊以来五帝法天尧舜稽五帝以同天故名帝也尧典之钦若歴象卽黄帝㫄离日月星辰帝喾歴日月而迎送之闰月正四时亦黄帝建立五行起消息之政也命羲和以殷中春敬致正中夏殷中秋正中冬卽少暭氏之鸟官司分至启闭者也舜承尧则以假文祖察玑衡辟四门法黄帝之坐明堂临观天罡文祖四门爲明堂玑衡天罡皆北斗也以辑瑞巡守法合符釡山其制五刑亦本黄帝李法以十有二牧二十有二人法左右大监及六相之命舜之美事在于尧时故曰无爲而治其稽古卽法天故曰熙帝载曰谅天功也臯陶辅舜制作故亦有稽古之称白虎通圣人篇云何以言咎繇圣人以目篇曰若稽古咎繇是也臯陶谟称天工天叙天秩天命天讨天聪明天明威是尧舜之同天称帝皆臯陶辅翼成之故与尧同蒙稽古之号而先儒不以同天解之者臯陶非帝郑注以臯陶下属爲句古不训天圣人立政莫大于稽古故周公思兼三王以施四事孔子祖述尧舜宪章文武又曰述而不作信而好古至商鞅变法乃云前世不同教何古之法帝王不相复何礼之循又曰反古者未可必非循礼者未足多是也礼记中庸篇言生今之世反古之道灾及其身正言变古之道解者误以反古爲复古则孔子祖述宪章皆非耶观商君书所云反古者未可必非益可証反古之道之卽谓变古矣灾及其身非商君而何吾见友人江叔澐注尙书以尧稽古爲同天以臯陶稽古爲顺考古道不必泥于同天之谊前后岐说故作此文以寄之江君着尙书五十余年体大思精他无可议至蔡沈之解稽古直曰在昔旣与马郑殊如其言则夏之史臣不宜称臯陶爲古其书虽行似此臆说甚多更不足辨孙渊如诗文集孙渊如诗文集卷第四问字堂集卷四孙星衍撰襍文四文子序黄帝之言述于老聃黄老之学存于文子西汉用以治世当时诸臣皆能称道其说故其书最显唐天宝能尊老氏而不用其言又号之眞经儒者始束而不观然诸子散佚独此有完本存道藏中其传不絶亦其力也今文子十二卷实七录旧本班固蓺文志称九篇者疑古以上仁上义上礼三篇爲一篇以配下德耳蓺文志注言老子弟子与孔子并时而称周平王问似依託葢谓文子生不与周平王同时而书中称之乃託爲问荅非谓其书由后人伪託宋人误会其言遂疑此书出于后世也案书称平王并无周字又班固误读此书此平王何知非楚平王书有云老子学于常枞见舌而知柔又云齿坚于舌而先弊攷孔丛云子思见老莱子老莱子曰子不见夫齿乎齿坚刚卒尽相磨舌柔顺终以不弊老聃疑卽老莱子史记所云亦楚人着书十五篇言道家之用文子师老子亦或游于楚平王同时无足怪者杜道坚亦以爲楚平王不听其言遂有鞭尸之祸也书又云秦楚燕魏之歌则其人至六国时犹在矣范子称文子爲辛计然之字而爲其师当可引据范蠡之学出于道家其所敎越以亡取存以卑取尊以退取先之术也又自齐遗大夫种书曰蜚鸟尽良弓藏狡兎死走狗烹亦出文子是文子卽计然无疑李善徐灵府亦谓爲是宋人又疑之特以唐志农家自有计然不知此由范蠡取师名以号其书自非一人也淮南王受诏着书成于食时多引文子增损其词谬误曡出今案文子云神将来舍德将爲女居容与舍居比则言容受淮南作德将来附若美是误读容爲容色文子云妄爲要中功成不足以塞责事败足以灭身淮南作功之成也不足以更责事之败也不足以灭身增不字而失其深戒之旨文子云羽翼美者伤其骸骨枝叶茂者害其根荄荄读如核与骨爲韵淮南作根茎则韵不合文子云天地无私也故无夺也无德也故无怨也淮南作日月无德也故无怨也取日月以俪天地而殊无义文子云下之任惧不可胜理故君失一则乱甚于无君也淮南作下之径衢直误读其句而改其子文字云䋤之爲缟也或爲冠或爲淮南作钧之镐也直认䋤爲钧其义浅劣文子云譬若山林而可以爲材材不及山林山林不及云雨言有材不及生材之地生材之地不及生物之天其生愈广淮南作譬若林木无材而可以爲材材不及林林不及雨其义不赡文子云以禁苛爲主淮南作以柰何爲主则形近而误若此之属不能悉数则知文子胜于淮南此十二篇必是汉人依据之本由当时賔客迫于成书不及修辞达意或有非贤厠于其列襍出所见聊用献酬羣心又怪其时汉之阙庭无能刺其龃龉古今好学之士久已稀觏也赖今文子具存可得援証柳宗元疑此驳书所谓以不狂爲狂者与文选注引文子羣臣辐凑张湛曰如衆辐之集于毂也是湛注列子亦注此书而目录家皆缺载新唐书艺文志玉海俱称元魏李暹注本今不传玉海又称有朱异注本宋史艺文志作朱元今存道藏中又有徐灵府本题通元眞经黙希子注及杜道坚通元眞经赞义灵府道坚空䟽无所发明而高诱注淮南诸篇则可引证此书也文子书旣称黄帝之言神农之敎则其学有本孔子圣人礼传多称闻诸老聃汉庭诸儒贾生而已其称日中必及服鸟赋多用黄老之言是道家之学通于儒术者矣计然者名倪亦名钘然倪钘音相近字之异也荅袁简斋前辈书两奉手书具承存注侍生平知已之感莫先于阁下自束发知诗阁下卽许以奇才之目揄扬于当道之前一登龙门得尽交海内傀异之士何敢一日忘之然阁下负天下之重名后进奉其言以爲法阁下有爲而言闻者不察或阻其进学之志亦不得不献疑于左右也来书惜侍以惊采絶豓之才爲考据之学因言形上谓之道着作是也形下谓之器考据是也侍推阁下之意葢以抄摭故实爲考据抒写性灵爲着作耳然非经之所谓道与器也道者谓隂阳柔刚仁义之道器者谓卦爻彖象载道之文是着作亦器也侍少读书爲训诂之学以爲经义生于文字文字本于六书六书当求之篆籀古文始知仓颉尔雅之本旨于是博稽钟鼎款识及汉人小学之书而九经三史之疑义可得而释及壮稍通经术又欲知圣人制作之意以爲儒者立身出政皆则天法地于是考周天日月之度明堂井田之法隂阳五行推十合一之数而后知人之贵于万物及儒者之学之所以贵于诸子百家虽未遽能贯串然心窃好之此则侍因器以求道由下而上达之学阁下柰何分道与器爲二也来书又以圣作爲考据明述爲着作侍亦未以爲然古人重考据甚于重着作又不分爲二何者古今论着作之才阁下必称老庄班马然老则述黄帝之言庄则多解老之说班书取之史迁迁书取之古文尚书楚汉春秋世本石氏星经颛顼夏殷周鲁歴是四子不欲自命爲着作又如管子之存弟子职吕览之存后稷伊尹书董仲舒之存神农求雨书贾谊之存靑史氏记大小戴之存夏小正月令孔子三朝记而月令一篇吕不韦淮南王小戴争传之哀公问一篇荀卿大戴争传之文王官人一篇周书大戴争传之他如礼论乐书劝学保傅诸篇互见于诸子不以爲复出是古人之着作卽其考据柰何阁下欲分而二之前人不作聪明乃至技蓺亦重考据唐人钩摹兰亭叙内景经不知几本宋元画手以绢素临旧图爲其便于影写故流传画本皆有故事今则各出新意以爲长古亾是也至阁下谓考据者爲趍风气则又没人之善汉廷诸儒多以通经致高位唐亦以射策取士后世试士苐一塲用四书文试官之空疏者或不以二三塲措意然则从事于考据者于古或有于禄欺世之学于今必皆笃行好学之士世人方笑其学成而无用阁下又何以爲趍风气乎古之书籍未有板本藏书赐书之家不过一二名士大夫如榷酤然士不至其门则无由借书故嵇康就太学写经康成从马融受业其时好学之士不登于朝不能有中祕书葢博引爲难宋时书籍旣有板本値汴京沦丧金无收图籍如萧何之臣南迁诸儒囿于耳目今览北宋类书如太平御览太平寰宇记事类赋所引诸书南宋已失之朱晦菴王伯厚号称博涉其所引据亦无今世未有之书近时开四库馆得永乐大典所出佚书甚多及释道二藏载有善本古书前世或未之覩而钟鼎碑碣则岁时出于土而无穷以此而言考据之学今人必当胜古而反以爲列代考据如林不必从而附益之非通论矣且洪范九畴陈于武王则文王未必知周志穆传出于汲冡则孔子所不见人者与天地参孔子云当仁不让于师孟子云有爲者亦若是岂有中道而画之时哉阁下以侍爲韩愈可惜惜其一枝好笔爲爱侍太过之言则可耳侍诚负阁下之知苦文不逮意故率弃之不惜若谓其官阶渐进当尊主隆民不可雕虫自累则非知侍者孔子云学优则仕漆雕开云斯未能信侍正恐经世之疏故汲汲不敢有暇日耳所以言者侍非敢与前辈矜舌辨惧世之聪明自用之士误信阁下之言不求根柢之学他日诒儒者之耻如刘歆所云立辟雍封禅巡狩之仪则杳冥而莫知其原故作此书以广其意幸终敎之不以爲罪也附荅书枚拜覆渊如太史足下前月接手书爲考据二字反覆辨証适霞裳在坐读之笑曰不过要骗老人荅书以添两家集中文字耳仆亦莞然其时犹在欲荅未荅间也不料次日卽患间日之疟欲以尊作解头风而头风愈甚何也不甚领解故也譬如以钟鼓享爰居爲混沌开眉目不但不能归依亦无从驳办方信汉景帝食肉不食马肝未爲不知味元微之云鸟不驾马不飞不相能何相讥此天地之所以爲大也有味哉其言乎亦惟有唯唯否否将尊作以如意帖之而已昔者温公与蜀公至交也而终身不与谈乐律魏公与欧公至交也终身不与谈系词考亭与东莱至交也而终身不与谈诗疏仆与梦楼姬传至交也而一则至今不与谈禅一则至今不与谈地理皆君子全交之道也日前劝足下弃考据者总爲从前奉赠奇才二字横据于胸中近日见足下之诗之文才竟不奇矣不得不归咎于考据葢昼长则夜短天且不能兼也而况于人乎故敢陈其穴管足下旣不以爲然则语之而不知舍之可也又何必费足下援儒入墨之心必欲拉八十翁披腻颜帢抱左传逐康成车后哉今而后仆仍以二十年前之奇才视足下足下亦以二十年前之知巳待仆可也如再有一字争考据者请罚淸酒三升飞递于三千里之外何如来札说奇中丞选近人古文此信非也老人有随园随笔三十卷因五十年来看书甚多苦不省记择其新奇可喜者随时摘录终有类于考据不过爲自家僃遗忘资谈锋耳若刻以示人便是出尔反尔行与言违徒有益于人转无益于已卽使盛行于世亦不过容斋五笔困学记闻之类而已奇中丞见而爱之将代爲刋刻仆苦辞得免请将此刻费选刻近人散骈两体古文之未开雕者发潜德之幽光最爲功德蒙奇公应许柰数年来搜罗甚难抄冩又难畧纂数卷迄无成局若得如足下所举王孝廉者爲将伯之助岂不大妙然老病缠身须天假之年方不至终成画饼耳荣铁斋中丞素无一面记有外甥王健菴诵其佳句云风自旁来无顺逆水当涨处失江湖仆击节不已采刻诗话中已十五六年矣刻下从君处接到中丞名𥿄一函君子谦谦行先施之礼礼无不荅故草数行具门状奉报求足下转献焉附上诗话一部并希转致自寿诗十章附呈一笑高兴见和一二首不必次韵也邠州志序志凡二十五卷分部二十五初故知州王朝爵属星衍撰此志兼有三属县已成四卷旣而三属县各请自爲一书故此书卷一至卷四并及三县卷五已下专志州治直隷州志之例古无所仿若专志州治者实当称爲直邠州州志今不可一书异名也邠州多古蹟可与经史相証左旧志荒畧所载故实不着原书今悉正其譌谬又以考辨地里数事掲于篇其一豳亭按许氏说文邠周太王国在右扶风美阳豳美阳亭卽豳也民俗以夜市有豳山考豳亭及国当在汉漆县是今邠州三水之界故地理志曰栒邑有豳乡诗豳国公刘所都杜预曰豳在新平漆县东北史记集解引徐广曰新平漆县之东北有豳亭刘昭注郡国志漆引帝王世记曰有豳亭括地志曰豳州新平县卽汉漆县诗豳国公刘所邑之地则书传所称寔不得在美阳也美阳今武功县又在邠之西南相去甚远葢许君因太王迁邑于此而误地理志则曰美阳中水乡太王所邑是已许于邠字当云公刘国在右扶风漆至周太王邑于美阳豳漆亭则得之矣其二汃水按尔雅西至于邠国谓之四极说文作汃云西极之水也从水八声今三水分水岭卽汃水岭葢声之譌分又爲汾初学记引水经注曰鄜州有汾水岭卽此也其岭实子午山之别麓然则今汃水卽古西极之水无疑矣金史地理志又有潘水疑亦声相近汃汾潘皆一水也其三女郞山按太平寰宇记三水县有女郞山案西山经曰白于之山洛水出于其阳而东流注于渭太平御览引水经曰白于山今名女郞山元和郡县志曰洛原县白于山一名女郞山在县北三十里太平寰宇记曰洛蟠县白于山在县北三十里是其山从庆阳府东南直人三水卽山海经之白于山无疑也洛水今亦迳三水又可証矣其四漆水按太平寰宇记引水经曰漆水自宜禄界来又东过扶风漆县北以水经騐之卽邠州所理是也汉志注云漆水在县西今县西九里有白土川水或恐白土是汉之漆也今凤翔府东北一百六十里麟游县东南亦有一漆水非汉之漆案乐史此言实本元和郡县志可爲以是爲非以非爲是矣所引水经注今本无文若如所云则误自郦道元也夏书言泾属渭汭漆沮旣从是以漆沮爲从入渭则是今麟游之漆至临潼入渭一名石川河者是也麟游唐普润县汉漆县地故班固曰漆漆水在县西史记正义引括地志曰漆水源出岐州普润县东南漆山漆谿东入渭此眞漆沮旣从与诗自土沮漆之水自汉至今相传以爲入渭未闻以入泾之水当之也其五豳国按周语祭公谋父曰我先君不窋用失其官而自窜于戎狄之闲韦昭曰尧封弃于邰至不窋失官去夏而迁于邠邠西接戎北近狄也是国于邠者不窋史记周本纪曰庆节立国于豳匈奴列传曰夏道衰而公刘失其稷官变于西戎邑于豳是以爲庆节又爲公刘一书互异地理志曰栒邑有豳乡公刘所都是同史记列传以理断之祭公言最古不窋国于豳说爲长也其六师旷冢按郡国志漆刘昭引皇览曰有师旷冢名师旷山太平御览引皇览曰师旷冢在右扶风名曰师旷山民人不敢上其山今志无此冢及山惟州东十里有司空山古音空旷相近当卽是也方志以考据存文献关中甚称朝邑志武功志皆非着述之体徒以文笔简要爲长予不敢袭其弊也干隆甲辰冬十月二十一日阳湖孙星衍自序与段大令书往年得手书并寄示家文介公遗象亟装背成轴以藏家祠感铭无似顷晤令兄同年知足下薄游江淮择地养静想见着书之乐仆趍事西曹从退食后整理旧业襍以人事恒苦景短恐学无所就生平好说文以爲微许叔重则世人习见秦时徒隷之书不覩唐虞三代周公孔子之字窃谓其功不在禹下惜原书爲徐铉兄弟增加音切又颇省改尝欲校订重刋行之削去新附字与孙缅音二徐谬说怀此有年闻足下致力是书当世精研小学家如钱少詹王怀祖江叔澐诸君皆称道足下之书谅不诬也惜仆竟未之见敢以所闻质之左右仆少读水经注称许氏字说专释于篆而不本古文怪郦道元读书卤莽并说文叙中所云今叙篆文合以古籀之言都未寓目及见顾炎武日知录指驳说文又可抚掌今举其一二如驳说文郭字云齐之郭氏善善不能进恶恶不能退是以亡国此出新序葢郭字国名因述其国之事用刘向说也又驳说文弔字云人持弓会殴禽此出吴越春秋陈音之言皆非许叔重臆说顾氏未能远考又臾字爲束缚捽抴则卽汉书瘐死狱中本字无足异者至诋说文参爲商星爲不合天文亳爲京兆杜陵亭爲不合地理则顾氏尤䟽陋据说文参商爲句以注字连篆字读之下云星也葢言参商俱星名说文此例甚多如偓佺仙人也之类得读偓断句而以佺仙人解之乎若亳爲京兆杜陵亭出秦本纪宁公二年遣兵伐荡社三年与亳战皇甫谧云亳王号汤西夷之国括地志按其国在三原始平之界说文指谓此亳非尚书亳殷之毫彼亳古作薄字在偃师惟杜陵之亳以亭名而字从高省此则许叔重说文字必用本义之苦心顾氏知亳殷之亳不省亳王之亳可谓不善读书以不狂爲狂矣九经之字具在说文其未载者皆后人传冩以隷变篆之譌今考说文所无之字如书之祢礼之觌传之碏及蒇无以下笔不知所从然说文系传以祢爲秋畋也玉篇则以爲秋田祭字与狝同则知祢卽狝譌字系传又云儥见也则觌古或作儥而集韵则以觌同䚐说文自有䚐字蒇杜预训爲敇说文有苟自急敇也足以当之蔡邕石经写石碏正作石踖碏字相传有敬训论语䠞踖马曰恭敬碏爲踖无疑矣尔雅䴕斲木据高诱注淮南以黄黎爲斲木则䴕卽字其粻素据天官书张素爲㕑司马贞引尔雅作张则粻卽张字此类不可更仆愿与足下正定之他时刋三体石经不无补于圣学也说文又有不甚可解仆以鄙意解之数事如门尔士相对当是两手相对之譌杀从杀声稀从希声杀当是古文卽杀字也希当是黹省文也目人眼象形重童子也重言积二画在中象目童子非舜重瞳之谓人象臂胫之形葢侧立形但见其一臂一胫其正立形则大字象之犹之乙与燕乌与于与龟皆象一正一侧形也衣象覆二人之形人字误当爲厶古文肱字龟广肩无雄集韵引广肩作广育甲人头宜爲甲集韵引作头空葢甲中画象头窬穴戊中宫也象六甲五龙相拘绞也尤不可解中宫或作中官六甲者星名五龙卽黄龙天官书称轩辕黄龙体五土数黄亦土数此岂指中官星象乎又六甲卽六十甲子五龙卽五行墨子称北方黑龙是五方之龙五色也或卽人六府五藏三说者不知有一当否宣天子宣室也今疑其用汉宫不知出淮南本经训武王杀纣于宣室高诱注云殷宫名徐铉音女戹切不知玉篇又音牀然则将戕之属皆从丬得声丬卽疒字也玉篇集韵校说文大有佳处他时合诸书引说文之语校正今本彚录奉览或足下深造自得造车合轶当助足下张目也仆尝言许叔重以字解经郑康成以经解经孔门之外身通六蓺古今惟此二人而世人好议前修葢有不知而作如郑康成之所以胜于马季长者以其兼通内学故本传云融素骄贵元在门下三年不得见会融集诸生考论图纬闻元善算迺召见于楼上而俗人反讥其以谶纬解经岂可谓之知言哉汉时有一种天人之学以阴阳五行谈性与天道不过数人如董仲舒刘向杨雄班固郑康成诸儒而已至王肃逆臣之子经学之罪人乃作圣证论诋訾郑康成六天之说家叔然已驳正之许敬宗唐之姦臣亦斥郑康成用纬书柰何不察而扬其波乎吾辈同志者頼不乏人惜落落四方耳仆近撰集古文尚书马郑注庶此二十九篇之文有专行本他时或与梅氏伪书同立于学官此则区区负山之志所愿与足下共明许郑之学于天下也星衍白荅江处士书论中星古今不异星衍白叔澐先生足下大着尚书垂日月不刊之书也弟犹有刍荛之献古人云后世谁相知定吾文者足下不责其妄诚解人也得手书承敎甚感见示说文尾交接之训在属字下一条尤所心服至谓薛季宣叙称隷古定书最古可知薛本卽隷古定本星衍不敢从隷古之说出于爲孔序据史记言安国以今文读古文尚书汉书亦云以今文字读之亦无隷古定之语且薛季宣宋人必不能见天宝已前未改之本是其书终不可信唐贞观时有释元应撰一切经音义引卫宏诏定古文官书云㝵得二字同体尚书高宗梦㝵说又引诏定古文官书图啚二形同又引砅厎砮丹或造忽媟傎覆厥德王翌日乃瘳之属乃是开元以前尚书本文足下何不取而视之也至眚烖肆赦史记作过赦又得一义公羊二十二年肆大眚传曰肆者何跌也何休曰趺过度陆德明曰本或作佚大眚此则佚亦过也佚亦爲赦左传引书与其杀不辜宁失不经失当读佚楚词永遏在羽山夫何三年不施施舍也则虞书之肆公羊之跌左传之失楚词之施音义相近皆爲赦罪耳柔远能迩又得一証易宜建侯而不宁陆德明引郑读而曰能能犹安也更可解能迩爲安迩若郑氏能恣之说却有一証释元应一切经音义云态又作㑷同他代反意恣也谓度人情儿也能字古音近态似适与郑意合而不敢用之说经耳足下解中星必以爲古今之异葢泥后世岁差之说若以爲恒星歴六十九年半而移一度则斗建将与中星俱移察古人所称斗指子冬至指癸小寒云云何以至今不异世人所以疑其小异者有二端耳古人言昏不审爲日入之初或兼戌亥二时于文日氏爲昏郑注士昏礼云日入三商爲昏尚书纬谓刻爲商则似但言日入之初故隂阳书言杓有月月常加戌之语也淮南言禹以爲朝昏昼夜则分昏夜爲二天官书言用昏建之下云夜半云平旦则昏兼戌亥中星斗建一时移一宫旣不知古人之所谓昏何可以定古人中星乎此其一也古人称斗九星以摄提言摄提六星夹大角则以右摄提视斗建太岁在寅曰摄提格格正也谓摄提正在寅方楚词云摄提贞于孟陬惟庚寅吾以降贞亦正孟言孟春陬言维亦寅方也后人之称斗七星则以开阳视斗建开阳后右摄提五度淮南时则训又称招摇所指招摇与右摄提同古人于此稍参差后人不知古人言摄提开阳之异又何能以斗建测中气乎鄙着斗建辨已言其详足下试以戌时视右摄提所建按之中气知与古所云斗指子冬至同矣斗建旣与唐虞三代同中星又安得有古今之异乎至郑康成谓月令举其月初尙耆总举一月其说尤确以之说夏小正无不通若月令季夏火星中而尙书在中夏葢中夏晦与季夏月朔相去一日中星何能不同月令以月朔颁于明堂宜其书但据月朔不及终月尙书但分四时故总举一月也夏小正之正月昏参中则又与月令不异得谓之岁差乎信西法者恐识者视斗柄以破岁差之说乃幷斗柄而不信之梅氏之学是也通人戴东原亦从其说惜不能起九原而与之言且古法以恆气注歴以定气算日月交食故素问岐伯曰五日谓之候三候谓之气是古节气平分十五日又准之土炭验之葭灰其中气确有证据今则以定气测节气而土炭葭灰之法不传矣此事关西法中法之得失足下细察之卽以覆我两日抱病又读皋陶谟得数十条质之足下并望敎其纰缪文章天下之公非好辨也仓颉篇集本序仓颉七章者秦李斯所作一篇者赵高胡母敬所益五十五章者汉闾里师所幷八十九章者扬雄所续一百二十章者班固所续训故一篇爲二卷者杜林所撰三仓三卷者晋张轨所合三仓训故三卷者魏张揖晋郭璞所撰赵高爰歴胡母敬博学在仓颉中扬雄训纂贾鲂滂喜在三仓中杜林故亡于随仓颉三仓及故亡于宋然自汉及唐迄于北宋传注字部类书内典颇有引者星衍始刺其文撰爲三卷训纂解故卽用说文部居使读者易于寻览仓颉始作其例与急就同名之仓颉者亦如急就以首句题篇凡将飞龙等皆是词或三字四字以至七字僃取六蓺群书之文以便幼学循诵故七略目之小学扬雄班固杜林已下始有训故今许君说文解字所称扬雄杜林班固说卽仓颉篇也许君云鼌扬雄说匽鼌虫名广韵引仓颉篇虫名知卽训纂许君云耏或从寸诸法度字从寸应劭以爲杜林说释元应禅经音义亦云耐字本从彡杜林改从寸知说文称或从卽仓颉训纂也今皆取之训纂与训故俱亡然元应犹称训纂云鱓蛇鱼也若张守节史记正义引训纂戸扈鄠三字一也王应鳞误以爲仓颉考之通典乃姚察汉书训纂耳杜林书亡见于随志故唐人引仓颉三仓多襍反语实出郭璞爲多或亦名张揖然应劭晋灼及张衡赋旧注所称仓颉皆在揖璞之前实是扬杜之书无可疑者今依诸书所引存揖璞名余或古说葢未可别且以璞注此书亲见汉人训纂谅非无据矣仓颉本篆书班固云文字多取史籀篇而篆体复异所谓秦篆又云仓颉多古字许君亦云所谓小篆则此篇之字自当具在说文而今惈㦑叵㑦之属并非正字当由汉魏隷书盛行亦或传写此篇故多譌谬改便惊俗今附见诸部旁标正文都由考据得之非臆见也汉律学僮试讽籀书爲吏又以八体课最爲尚书史唐国子监五分其经以爲业暇则命习隷书国语说文字林三仓尔雅故其时学人能通古文训故用字广至万余皆有依据如扬雄司马相如陆机等所着词赋犹取爪㰩诸文六代翻译禅经莣衣笐乌鴩之属亦多借仓雅难字岂非家有传书敎学多方者欤自是厥后羣书日亡小学不课儒者识字日少九经所存不能通记行用之字数千而已官府吏民文簿滋繁字或不给于是造爲俗书不按经典如今以套代韬卡代夆拶代笮挖代穵及流俗相传愈失其本宋人说字至以如心爲恕立心如一日爲恆敎者敎孝故从孝以此而言甚于马头人人持十之类矣国家广求遗书藏在祕阁其有佚者儒臣多依永乐大典撰集成编说文旣盛行于时惟仓颉不可得仓颉者许君所据特成于众手又随章句成义多非六书本训故有异于说文者若陶用匋训用训强本虫也而以爲健殿本击也而云大堂有谬于说文者若爨从同象持甑而以爲持缶茧从黹省而以爲芇声有长于说文者若膹臇俱也而以膹爲多汁臇爲少汁缯帛也而以爲襍帛纩絮也而以爲细絮观其会通要是古书不可不览顷礼部仪制司任君大椿集字林八卷彫板行世星衍以戊辰之岁读书江宁瓦官寺阁游览内典见元应一切经并慧苑华严经音义引仓颉爲多随加摭兼采儒书阅五年矣粗具条理刊而行之庶亦小学之助元应慧苑之书世多不传宋人好博如朱文公王伯厚亦未之见中引古书尤多足与陆德明经典释文并垂于世星衍又尝揄扬其美属友刊行焉干隆四十九年太岁在甲辰十一月十日撰在陜西节署环香书屋荅钱少詹师书论上元本星度星衍拜复辛夫子阁下得手书称扬其撰述之勤奖借后进无微不至并奉到续刻金石跋考証经史字书中多精意不审声类一书成否何时刋出先覩爲快星衍近校刊马郑注尚书附以逸文自爲叙表庶眞古文卅四萹复见于世尚当爲作正义异时或立于学官得遂负山之志早晩卽当奉寄又辑神农本草经附以吴普本草师曾见之亦当续刊今律令中有李悝法经存焉唐律曾言之惜不能以经义疏证其文存法家正名之学俟诸异日顷阅五礼通考其于郊禘大典颇未厌心由宋人右王肃而左康成后人袒宋学而背古义于诸经多有窒碍因作三禘考六天感生帝辨似非无益之言俟再寄正也吾师以太初改元诏云复得阏逢摄提格之岁又云太岁在子谓当时实以太隂纪年窃以爲未是阏逢摄提格乃是岁星所起所谓本星度也律歴志云廼㠯前歴上元泰初四千六百一十七岁至于元封七年复得阏逢摄提格之岁中冬十一月甲子朔旦冬至日月在建星太岁在子已得太初本星度葢据元封六年丙子岁甲子月朔日月五星所起之度言之是时日月在建星则䢈在丑宫木星去日半次则岁星本度在寅宫故志云得阏逢摄提格之岁淮南天文训言太隂元始建于甲寅又云甲乙寅卯木也故天文训云寅在甲曰阏逢皆其明証此太隂卽大一亦名大极故马季长注顾命云太极上元十一月朔旦冬至日月如叠璧五星如连珠亦谓此上元本星度也又考太平御览引乐动声仪曰作乐制礼时五音始于上元戊辰夜半冬至北方子郑氏注曰戊辰土位土爲宫官爲君故作乐尚之以爲始也夜半子以天时之始礼稽命征起于太素十一月阏逢之月岁在摄提之纪是云制礼作乐葢作乐则有礼通其反耳据郑注引礼纬则以阏逢爲甲月葢卽甲子月也岁在摄提格之纪亦谓上元本星度非谓甲寅之年矣王伯厚于此条按大衍歴议云洪范传日歴记始于颛顼上元太始阏逢摄提格之岁毕陬之月朔日乙巳立春七曜俱在营室五度又云汉太初歴元起丁丑推而上之皆不値甲寅犹以日月五纬复得上元本星度故命曰阏蒙摄提之岁而实非甲寅是王伯厚亦知甲寅非太初年名但不能知本星度之说耳惟史记歴书载改元诏云十一月甲子朔旦冬至已詹其更以七年爲太初元年年名焉逢摄提格月名毕聚日得甲子夜半朔旦冬至其下歴术甲子篇云焉逢摄提格太初元年又云徒维敦牂天汉元年又又云横艾淹茂太始元年直至建始四年竟以太初元年爲甲寅及天汉已下甲子皆与史不相应且有成帝建始年号此书褚少孙所补矣孟康注汉志云言复得者上元泰初亦是阏逢之岁岁在甲曰阏逢在寅曰摄提格此爲甲寅之岁也孟康亦误以太初元年爲甲寅年徐广注史记云岁隂在寅左行岁星在丑右行则不言其年是也夫甲寅与丁丑相去廿四年谓甲寅是岁星本度则可谓是岁隂纪年则不然矣且如诏文下云月名毕聚按尔雅月在甲曰毕正月爲陬陬聚音相近字之异毕陬亦是甲寅之月而下云夜半朔旦冬至安得以甲寅爲十一月月名乎吾师旣引郑氏岁星右行于天太岁左行于地十二岁而小周而误谓如岁星在丑则太隂在子葢与古说不合据徐广说岁隂在寅则岁星在丑及天文训天官书推之岁星在卯则太岁在子也师又云晋灼误以太隂爲太岁似亦非是晋灼所推行三宿二宿之不妄星衍已着于篇如以爲误何能适合乞详阅之新得周国差器款识云岁咸丁亥似可爲咸池与岁并纪年之証而不省咸池何以与太岁同名且阅史记索隐引僖公云天元之始于十一月甲子夜半朔旦冬至日月若连珠俱起牵牛之初岁雄在阏逢雌在摄提格月雄在毕雌在訾訾则娵訾之宿日雄在甲雌在子在子是阳气支干之首也所云僖公未详隋志引春秋命歴序云僖公五年正月壬子朔旦冬至索隐葢引此文有脱字也孙叔敖名字攷蔿敖字孙叔古人名与字配孙当读爲逊与敖相辅也左传宣十二年晋随武子曰蔿敖爲宰择楚国之令典下云嬖人伍参欲战令尹孙叔敖弗欲加字于名上犹称孔父嘉之例下文参曰孙叔爲无谋矣下文又云孙叔曰进之可証孙叔爲敖之字孔颖达引世本艾猎爲叔敖之兄高诱注吕氏春秋云孙叔敖楚大夫蔿贾之子是也蔿贾葢有二子一蔿艾猎一蔿敖字孙叔敖旣称叔宜尚有兄矣孔颖达又引服䖍云艾猎蔿贾之子孙叔敖也杜预亦云艾猎孙叔敖也服䖍杜预以蔿敖蔿艾猎爲一人与世本异者因宣十一年传令尹蔿艾猎城沂孔颖达云此年令尹爲艾猎明年令尹孙叔敖明一人也此徒据传文推之其实孙叔敖之爲令尹史记有三去相而三爲相之说何见二年必是一人且敖字孙叔旣两见传文何得又名艾猎以此知世本之说最古可从矣汉碑以爲名饶侥与敖音相近当据古书有作孙叔饶者而言碑云字叔敖则误募修费县书院册书后费县多古蹟颛臾故城在焉元时创精舍于东蒙之麓名曰东山书院迤西南有注经台南城山郑康成之孙小同注孝经之所也乡邑化其风故至今费县多读书敦行之士择里者亦乐居之按太平寰宇记称费县南城山今西上二里许有石室焉周回五丈俗云郑康成注孝经于此又云郑君汉末遭黄巾之难客于徐州今孝经序郑氏所作其序云仆避难于南城山栖迟巖石之下念昔先人余暇述夫子之志而注孝经葢康成后孙所作如乐史所云郑小同避难注经之地俗譌传爲康成则今所传南城曾子山郑康成墓实侍中小同墓也康成墓葢在高宻水经注潍水迳高宻县故城西又北水西有厉阜阜丄有汉司农卿郑康成墓石碑犹存乐史亦云高密县郑君墓在县西北十里又云砺阜在高密城西北五十里唐贞观十一年诏去墓四十步禁樵採焉是康成墓在彼不在此审也小同以魏时官侍中高贵乡公尊爲五更司马文王酖之而卒其孝经注传及唐代今亦散亾迹其传家学而殉国难以孔父之忠成宣尼之志鲁多君子阙里之化远矣昔子夏居西河疑于夫子叔誉游九原流连随会费邑士君子所由读书敦行寓公低佪留之不能去者其郑侍中之流风所染抑大司农学有渊原也先是阮同年芸台以宫詹视学山左访古厉石山下谒康成墓因欲葺修祠宇爲设奉祀生一人圅书属予乞都门通经之士出钱书名于碑以志其事时値毕秋帆尚书移节此邦㒒以爲郑康成以经释经惟圣知圣七十子之后身通六艺一人而已而宋代濓洛关闽大氐取郑学绪余以注经犹有五经博士德如康成而反无之急宜请令典以塞学者之望札告尚书会其鎭楚抑而未发顷钱塘周君卜居费县慨然有修东山书院之志慕仆之好古不远千里属爲文通之当道因考旧闻以诒周君俾质诸学使今抚军玉公爲㒒举主识其雅才好博以兴废继絶爲念而济南守徐君乂㒒之笔砚交必能助成学使之志倘因侍中遗蹟以葺东山书院又因康成祠宇以建五经博士之议则秋帆尚书闻而心服㒒此文不爲无益之言矣问字堂集卷四终孙渊如诗文集孙渊如诗文集卷第五问字堂集卷五孙星衍撰襍文五三禘释周制大禘有三一曰圜丘之祭配以帝喾岀祭法云有虞氏夏后氏禘黄帝殷人周人禘喾也郑注云此禘谓祭昊天于圜丘也郑知爲祭天者据王制云祭天地之牛角茧栗何休注公羊引礼祭天牲角茧栗而楚语观射父有郊禘不过茧栗之言以牲角茧栗知禘爲祭天之称周人无喾庙而云禘喾又与郊并称是知爲圜丘配天之祭矣一曰夏正郊天配以后稷出大传云礼不王不禘王者禘其祖之所自出以其祖配之郑注云凡大祭曰禘自由也大祭其先祖所由生谓郊祀天也王者之先祖皆感太微五帝之精以生皆用正岁之正月祭之葢特尊焉孝经曰郊祀后稷以配天配灵威仰也郑注周官圜丘亦引大传此文郑知祖之所自出爲天者据郊特牲云万物本乎天人本乎祖此所以配上帝也荀子礼论王者天太祖春秋繁露观德篇云天地者先祖之所出也谓天爲先祖之所出本之荀子董仲舒名之爲禘本之大传且诗序云长发大禘也而有帝立子生商之文公羊传云郊则曷爲必祭稷王者必以其祖配又云自内出者无匹不行自外至者无主不止外谓天也故荀子礼论云郊者并百王于上天而祭祀之也此郊谓吉禘承上丧三年言之郑注礼运鲁之郊禘但以爲郊皆卽郊爲禘之証矣一曰明堂之祭五天帝配以文王曰祖五人帝配以武王曰宗出诗周颂序曰雝禘大祖也郑笺云禘大祭也大祖谓文王葢卽宗祀文王于明堂以配上帝郑知大祖爲明堂者据尧典云受终于文祖又云归格于艺祖又云舜格于文祖上云宾于四门下云辟四门明四目达四聪以四门証之本文知文祖爲明堂故马融注云文祖天也天爲文万物之祖故曰文祖郑注云文祖者五府之大名犹周之明堂又云艺祖文祖犹周之明堂又司马迁从孔安国问故云文祖者尧大祖也史记云大祖亦卽明堂淮南主术训云神农以时尝谷祀于明堂周书尝麦解云王乃尝麦于大祖是大祖卽明堂之証素问五运行大论黄帝坐明堂始正天纲合之受终文祖在璇玑玉衡之文又文祖爲明堂之証故洛诰承保乃文祖受命民及乃单文祖德郑注俱以爲明堂实本孔马之说及案古书传非仅据纬候蔡邕明堂月令论引礼记檀弓曰王斋禘于淸庙明堂葢逸礼大祖旣是明堂而诗序云禘大祖逸礼云禘明堂是卽禘爲明堂配天之証矣而王肃非之如以禘爲非祭天则不信王制逸礼楚语三书牲用茧栗之言也以禘爲非郊则不信大传商颂序之言也以禘爲仅祭始祖之庙非祭明堂则不信逸檀弓周颂序之言也三者皆不始自郑注宋儒柰何妄斥郑氏三禘之非乎禘之所以名以有天帝及审谛之义尔雅释天云禘大祭也禘有天帝故在释天兼圜丘与郊故通称大祭郑氏云凡大祭曰禘是也白虎通云禘之爲言谛也序昭穆谛父子也似班固止知禘爲宗庙之祭不知爲祭天之名矣通典引后魏尚书游明根议曰郑氏之义禘者大祭之名大祭圜丘谓之禘者审谛五精星辰也大祭宗庙谓之禘者审谛其昭穆百官也郑氏之言五精葢卽五行之精谓五天帝矣考禘之所以异于祫者有数事一曰禘必配天圜丘及郊无论巳明堂之祭孝经曰严父莫大于配天下云宗祀文王于明堂以配上帝通典引徐禅议曰春秋左氏说曰岁祫及坛墠终禘及郊宗石室初学记引挚虞决疑注曰凡庙之主藏于戸外西牖之下有石圅故名石室按郊则五天帝五人帝之主宗则后稷文武及先公先王之主祭于明堂必迎之祭毕反于郊于庙诗正义引郑志云禘大祭天人共之是也二曰禘及功臣周礼夏官司勋凡有功者祭于大烝郑注云盘庚告其卿大夫曰兹予大享干先王尔祖其从与享之是也今汉祭功臣于庙庭何休注公羊传曰禘所以异于祫者功臣皆祭也后魏太和三年诏引郑元云三年一祫五年一禘祫则毁庙羣庙之主于太祖合而祭之禘则增及百官配食者审禘而祭之是也三曰禘及助祭诸侯及四夷来王商颂长发大禘之诗云受小球大球爲下国缀旒受小共大共爲下国骏厖又云九有有截孝经云得万国之欢心以事其先王又云四海之内各以其职来助祭尚书大传云大庙之中天下诸侯之悉来进受命周公而退见文武之尸者千七百七十三诸侯周语云荒服者王又云终王韦昭注云终谓终世也朝嗣王及卽位而来见汉书韦元成传刘歆议曰大禘则终王服䖍注云蛮夷终王乃入助祭各以其珍贡以共大禘之祭也春秋襄十五年冬十一月晋侯周卒左传冬穆叔如晋聘晋人曰以寡君之未禘祀晋无禘礼葢言未与于周禘祀谓世见也此禘异于祫之礼也禘之名起自有虞见祭法禘黄帝尧典肆类于上帝郑氏以爲礼祭上帝于圜丘是黄帝配也夏殷则禘爲时祭故王制云天子诸侯宗庙之祭春曰礿夏曰禘郑注云此葢夏殷之祭名周则改之春曰祠夏曰礿以禘爲殷祭郑云然者据尔雅云春祭曰祠夏祭曰礿又云禘大祭也尔雅周公所作故知是周改时祭之禘爲五年殷祭矣凡经文禘与尝并举皆时禘之称葢夏殷之礼故祭义云春禘秋尝又云禘有乐而尝无乐祭统云凡祭有四时春祭曰礿夏祭曰禘秋祭曰尝冬祭曰烝郑皆以爲夏殷时礼然则中庸禘尝之义亦夏殷时祭也王制云天子祫禘诸侯礿则不禘禘则不尝郑注云虞夏之制诸侯岁朝废一时祭又云禘一犆一祫郑注云下天子也祫岁不禘郑意皆不以爲周制郊特牲云飨禘有乐又云春禘而秋尝郑注云此禘当爲禴字误也王制曰春禴秋禘郑葢以此诸文言禘犹周之言礿岁有一祭不与五年殷祭同也鲁祀周公以天子礼乐禘则以建已之月明堂位云季夏六月以禘礼祀周公于大庙郑注云夏建巳之月也周公曰大庙郑以爲鲁周公庙则与天子祭于明堂异经文云以禘礼左传云鲁有禘乐宾祭用之是但用其文物具僃之仪无圜丘夏正郊天明堂之祭郊宗石室之礼惟合祭毁庙羣庙之主虽名爲禘实天子之祫耳祭统云成王康王尊鲁故赐以重祭外祭则郊社是也内祭则大尝禘是也礼运孔子曰鲁之郊禘非礼也谓郊以日至禘在宗庙非周礼论语子曰禘自旣灌而往者吾不欲观之矣孔安国云鲁逆祀跻僖公乱昭穆故不欲观之矣按郑注周官云祼之言灌也唯神道宗庙有祼天地大神至尊不祼孔子葢言鲁惟宗庙之禘失周禘祭天之礼故以爲不欲观伤周礼不可见也鲁祭宗庙改殷之禘故亦通名爲烝尝左传云烝尝禘于庙春秋文二年八月大事于大庙而谷梁谓之尝鲁语谓之烝定八年冬十月禘于僖公此夏时八月实尝也而谓之禘是也魏书礼志中书监高关等言诸侯无禘礼唯夏祭称禘又非宗庙之禘鲁行天子之仪不敢专行圆丘之禘故改殷之禘取其禘名于宗庙因先有祫遂生两名是后魏时尚知鲁礼不与周天子同也自汉以来皆以禘爲宗庙之祭而无配天之礼由诸儒不能用周制徒推鲁礼故建武诏书云禘祫之祭不行已久魏景初诏亦云四百余年废无禘祀也予因五礼通考于此礼不通古制又读惠征君栋禘说韪其明禘爲配天之祭病其不知禘亦爲夏正郊天之祭故作此以广其说若夫牲币之礼则有司存周禘表圜丘禘郊禘明堂禘方丘禘北郊禘昊天上帝感生苍帝五天帝地示地示喾配稷配文王配喾配稷配五天帝日五人帝月星辰皆武王配与稷主毁庙主四亲庙主周制配天表周室东迁诸侯皆去其籍鲁秉周礼季孙乱之春秋之旨甚微七十子犹云莫赞秦汉据西京之地黄帝巳来郊畤仅存亦无礼文可証是以西汉诸儒不言圜丘之祭不知禘爲明堂配天昊天上帝苍帝稷配苍帝赤帝白帝黑帝喾配赤帝太昦炎帝少昦颛顼黄帝勾祝融蓐收元冥白帝南郊黑帝黄帝日轩辕月后土五星十二辰司中司命箕毕方丘北郊表方丘北郊地示地示喾配稷配社稷五祀五岳山林川泽四方百物明堂大禘及迎气还祭十二月告朔表明堂明堂苍帝苍帝黄帝赤帝稷配苍帝赤帝轩辕白帝黑帝黄帝文王太昦炎帝后土少昦颛顼白帝武王勾祝融文王蓐收元冥黑帝文王文王武王文王文王文王配武王武王武王武王太昦炎帝轩辕少昦颛顼武王配稷主毁庙主四亲庙主功臣六天及感生帝辨不信六天及感生帝之说始于王肃讥郑康成用谶纬之言出于许敬宗肃非君子儒史称其有三反许敬宗则唐姦邪虽孔子曰不以人废言亦当辨其言之是非也宋人多袒肃而背郑五礼通考于此礼不能深明古制又引赵匡诸人臆说大典益棼矣孙叔然曾于肃圣证论驳而释之其文又不传是不可以不辨肃以郊卽圜丘圜丘卽郊请先以周官经破之周官太宰云祀五帝下又云祀大神祇掌次云旅上帝下又云祀五帝典瑞云祀天下又云旅上帝司服云祀昊天上帝下又云祀五帝按此诸文明天与五帝非一肃犹得妄谓之五人帝其大司乐云乃奏黄钟歌大吕舞云门以祀天神此天神必非人帝下又云凡乐圜钟爲宫黄钟爲角大蔟爲征姑洗爲羽冬日至于地上之圜丘奏之明此圜丘与天神非一祭矣郊祀志匡衡张谭奏议宜于长安定南北郊衡言臣闻郊紫坛飨帝之义扫地而祭上质也歌大吕舞云门以竢天神则匡衡卽以周官祀天神是夏正之郊故郑氏于此祀天神注云谓五帝及日月星辰也王者又各以夏正月祀其所受命之帝于南郊尊之也于下圜丘注云大传曰王者禘其祖之所自岀祭法曰周人禘喾而郊稷谓此祭天圜丘以喾配之且不独周官言之也礼器之言圜丘祭天曰爲高必因丘陵又曰因天事天下言巡守方岳之祭曰因名山升中于天下言郊祭曰因吉土飨帝于郊经文及郑注三祭甚明然则圜丘非郊郑依礼经又用匡衡之议肃何得独非郑乎然宋之妄庸人固有并周官经礼记而疑之者所爲非圣无法也今卽以名正之尔雅非人爲之丘孙炎云地性自然也周官云地上之圜丘礼器云爲高必因丘陵又云因天事天三辅黄图甘泉宫一曰云阳宫故甘泉山宫以山爲名黄帝以来圆丘祭天处汉官旧仪黄帝作成帝是也魏时营委粟山爲圜丘是古人犹明称丘之义若郊则于四郊小宗伯云兆五帝于四郊郊特牲云兆于南郊就阳位又云于郊故谓之郊又云扫地而祭说文作垗云畔也爲四时界祭其中引周礼文又云畤天地五帝所基址祭地按四立迎气则于东西南北郊郊去邑里数又依五行生成之数不必四郊适有地上之丘垗旣爲祭之界亦不得谓非人爲之丘圜丘与郊岂得云一乎肃又以祭法云燔柴于泰坛则圜丘按张揖亦魏人其作广雅云圆丘大坛祭天也方泽大圻祭地也言圜丘与大坛俱是祭天之处若以泰坛卽圜丘将谓方泽卽大圻乎肃疑郊卽圜丘葢以郊特牲有周之始郊日以至之言不信郑注鲁礼之说耳郑氏以经解经因其文有云祭之日王被衮戴冕璪有十二旒乘素车旂十有二旒龙章而设日月与周礼服大裘乘玉辂建大常不同而明堂位云鲁君孟春乘大路载弧韣旂十有二旒日月之章祀帝于郊配以后稷天子之礼也又与郊特牲衣服车旂适合是知郊特牲所言鲁礼又据襍记孟献子曰正月日至可以有事于上帝故郑注郊特牲云鲁以无冬至祭天于圜丘之事是以建子之月郊天肃以郑氏爲误将以明堂位所言鲁礼亦误也且周郊卜日辛与丁故大宗伯祀五帝前期十日帅执事而卜日月令择元日若云郊卽圜丘冬至岂可卜又岂必是辛与丁乎张融又引董仲舒刘向马融之论皆以爲周礼圜丘则孝经云南郊与王肃同其言又谬按春秋繁露云郊因于新岁之初又云郊因先卜不卜不敢郊是董仲舒不以郊爲冬至祭圜丘之明证肃等诬之且诬刘向马融者葢见汉人多议郊祀不议圜丘因疑诸儒卽以郊爲圜丘不知秦汉时固无冬至圜丘之祭秦以冬十月爲岁首故常以十月上宿郊见非因冬至卽月令亦不言圜丘而云仲冬之月日短至去声色郑氏以爲与易说春秋纬云冬至作乐五日相违葢疑其秦书郊祀志王莽奏言文十六年冬至祠泰一夏至祠地祇并祠五帝而封禅书不载其事平帝时王莽始按据周官天地祀之乐有别有合以立圜丘方泽之祭以正月上辛若丁天子亲合祀天墬于南郊先时诸儒所以不议圜丘者周官经至武帝时始出复入祕府五家之儒莫得见刘歆校祕书始着录畧莽葢据歆之议也封禅书引周官曰冬日至祀天于南郊迎长日之至夏日至祭地祇皆用乐舞而神乃可得而礼也司马迁引周官乃是郊特牲之文亦似不知郊之外有圜丘之祭董仲舒刘向何由以圜丘爲南郊乎肃又云五帝非天谓大皡炎帝黄帝五人帝之属而讥郑以五帝爲灵威仰之属爲非因议于明堂南郊宜除五帝之坐五帝之非五人帝亦卽以周官经破之司服云祀昊天上帝则服大裘而冕祀五帝亦如之假令五帝不配南郊祭非夏正月何时可服大裘若以爲五人帝则五时迎气惟迎春祀大皥可服裘耳迎夏迎秋岂得服裘乎宋蔡德晋以爲立春服裘余皆被衮明知其议难通作爲支词益不足办且五天帝之说不始于郑灵威仰之属亦不独岀于纬书史记载秦襄公祠白帝宣公祠靑帝灵公祭黄帝炎帝汉高祖曰天有五帝而有四帝何也乃立黑帝祠然则五色之帝自周巳来有是名矣古巫咸甘石三家天文之书以人事定星位甘氏中官有天皇大帝一星在钩陈口中又有五帝内座五星在华葢下天官书多用石氏星经又有五星五帝坐在南官葢中官天皇大帝象圜丘五帝内座象郊南官五帝坐象明堂而甘公石申皆周人其所据又三代古书谶纬如后出亦当本此安得不以五色之帝爲五天帝乎又开元占经引黄帝占曰天皇大帝名耀魄宝其名出黄帝占则知灵威仰诸名所传已久故周官大祝办六号一曰神号二曰鬼号三曰示号明天地人鬼皆有号若止称之爲天何必辨之譬如一天而书诗有苍昊旻上诸名同一春夏秋冬而尔雅有靑阳发生之号何足怪乎郑司农注周官上帝爲元天又注掌次祀五帝于四郊云五帝五色之帝然则郑司农注大宗伯昊天上帝云昊天天也上帝元天也所云元天葢谓北极上帝元北方也故明堂北出称元堂卽是郑康成所云北极大帝贾公彦以先郑与王肃同一天非也先郑旣言五色帝专以六天之说责之康成孤陋甚矣宋赵匡又以纬书始于汉哀平闲是又不然纬书之出甚古亾秦者胡卽纬文史记魏世家言秦谶于是岀淮南言六畜生多耳目不祥谶书识之不得以爲始于哀平闲也如齐桓公塞九河之事舍纬书何所出郑氏葢不得不用以注经天文歴筭家言亦多存焉宋朱文公不信纬书亦用洛书甄曜度之语窃其言而诋其书何异杀邓析而用其竹刑乎肃又讥郑康成夏正之郊祭感生帝之说而云王者制之初以木德王天下非谓木精所生肃又少见多怪马昭仍引河洛中候驳之不据正经不足以服其心按商颂小序言长发大禘也其诗云帝立子生商又云元王桓拨毛传云元王契也郑笺云帝黑帝也承黑帝而生子故谓契爲元王又云礼记曰王者禘其祖之所自岀以其祖配之是谓也考商颂卽有元王之号又有帝立之说则感生帝见于经文论语引汤誓予小子履敢用元牡敢告于皇皇后帝孔安国注云殷豕尚白未变夏礼故用元牡皇大后君也大大君帝谓天帝也郑注云帝谓大微五帝用元牡者彼谓告祭地按孔氏谓帝爲天是也谓元牡爲未变夏礼非也葢夏郊用元牡以祀感生黑帝犹周郊牲用苍以祀苍帝耳郑云告祭恐亦非也感生之方色与五德相胜之色不同故周火德上赤而感生则苍帝肃亦误合爲一且感生之说不出于郑康成春秋繁露云天将授文王主地法文而王祖钖姓姬氏谓后稷母姜原履天之迹而生后稷故帝使禹臯论性知周之德隂德也故以姬爲姓周王以女书姬故天道各以其类动非圣人孰能明之五经异义云诗齐鲁韩春秋公羊说圣人皆无父感天而生说文云姓人所生也古之神圣母感天而生子故称天子绎商颂之文称契母有娀方将周诗亦云厥初生民时维姜嫄尔雅释诗履帝武敏云武迹也敏拇也尔雅周公所作纵子夏诸人增补亦周末之书旣以敏爲拇亦以姜嫄有履迹之事矣郑氏驳异义云诸言感生得无父有父则不感生此皆偏见之言也又云蒲卢之气妪煦一桑虫成爲已子况乎天气因人之精就而神之反不使子贤圣乎郑氏此说较诸儒爲最醇肃引马融之言谓后稷生葢遗腹子当时王基马昭孙毓并以肃言爲乖戾而后世陆淳赵匡以禘爲祭始祖庙犹信其邪说何哉经学可以观世变七十子之师授絶于魏而横议兴肃与司马氏有连葢有无君之心时高贵郷公以郑康成之孙小同爲五更司马氏鸩之而卒肃谄事司马故多诋郑学三国志魏纪载高贵郷公幸太学与诸儒讲尚书庾峻多是肃言帝从郑说是时博士率皆司马氏之党与故称扬肃言帝之所以愤懑卒被戕害陈寿作纪具载帝与博士论难之言岂非春秋比事属辞深意哉晋泰始中遂用肃言于明堂南郊除五帝之座合二至之祀于二郊虽太康中知其礼文不正又复诸祀而五时迎气之礼卒以废肃之罪上通于天矣故吾以爲肃有无君之心乃有无天之议后世议礼者柰何扬其波也附圣证论及难王申郑议王肃圣证论及马昭难王申郑之说俱不传惟见礼记正义葢肃说所以不传者以隋已前郑学盛行当时不重其邪说马说亦不显者宋人多用肃议恶马昭之发其覆也故五礼通考亦遗之今具载肃论及马难义使读者知肃本空疏单文孤证而马按据经籍不可诬也惜孙叔然之文无一语存者予所以不能无作矣王肃圣证论云天体无二郊卽圜丘圜丘卽郊郊特牲曰郊之祭迎长日之至下云周之始郊日以至元以爲迎长日谓夏正也郊天日以至元以爲冬至之日说其长日至于上而妄爲之说又从其始郊日以至于下非其义也元又云周衰礼废儒者见周礼尽在鲁因推鲁礼以言周事若儒者愚人也则不能记斯礼也苟其不愚不得乱于周鲁也郑元以祭法禘黄帝及喾爲配圜丘之祀祭法说禘无圜丘之名周官圜丘不名爲禘是禘非圜丘之祭也元旣以祭法禘喾爲圜丘又大传王者禘其祖之所自出而元又施之于郊祭后稷是乱礼之名实也案尔雅云禘大祭也绎又祭也皆祭宗庙之名则禘是五年大祭先祖非圜丘及郊也周立后稷庙而喾无庙故知周人尊喾不若后稷之庙重而元说圜丘祭天祀大者仲尼尝称昔者周公禘祀喾圜丘以配天今无此言知禘配圜丘非也又诗思文后稷配天之颂无帝喾配圜丘之文知郊则圜丘圜丘则郊所在言之则谓之郊所祭言之则谓之圜丘于郊筑泰坛象圜丘之形以丘言之本诸天地之性故祭法云燔柴于泰坛则圜丘也郊特牲云周之始郊曰以至周礼云冬至祭天于圜丘知圜丘与郊是一也言始郊者冬至阳气初动天之始也对启蛰及将郊祀故言始孔子家语云定公问孔子郊祀之事孔子对之与此郊特牲文同皆以爲天子郊祀之事马昭申郑云易纬云三王之郊一用夏正则周天子不用日至郊也夏正月阳气始升日者阳气之主日长而阳气盛故祭其始升而迎其盛月令天子正月迎春是也若冬至祭天隂气始盛祭隂迎阳岂爲理乎周礼云冬日至祭天于地上之圜丘不言郊则非祭郊也言凡地上之丘皆可祭焉无常处故不言郊周官之制祭天圜丘其礼王服大裘而冕乘玉辂建太常明堂位云鲁君以孟春祀帝于郊服衮服乗素车龙旂衣服车旂皆自不同何得以诸侯之郊说天子圜丘言始郊者鲁以转卜三正以建子之月爲始故称始也又礼记云鲁君臣未尝相弑礼俗未尝相变而弑三君季氏舞八佾旅于泰山妇人髽而相弔儒者此记岂非乱乎据此诸文故以郊丘爲别冬至之郊特爲鲁礼郑氏谓天有六天天爲至极之尊其体祗应是一而郑氏以爲六者指其尊极淸虚之体其实是一论其五时生育之功其别有五以五配一故爲六天据其在上之体谓之天天爲体称故说文云天顚也因其生育之功谓之帝帝爲德称也故毛诗传云审禘如帝故周礼司服云王祀昊天上帝则大裘而冕祀五帝亦如之五帝若非天何爲同服大裘又小宗伯云兆五帝于四郊礼器云飨帝于郊而风雨寒暑时帝若非天焉能令风雨寒暑时又春秋纬紫微宫爲大帝又云北极耀魄宝又云大微宫有五帝坐星靑帝曰灵威仰赤帝曰赤熛怒白帝曰白招矩黑帝曰汁光纪黄帝曰含枢纽是五帝与天帝六也又五帝亦称上帝故孝经曰严父莫大于配天则周公其人也下卽云宗祀文王于明堂以配上帝帝若非天何得云严父配天也而贾逵马融王肃等以五帝非天唯用家语之文谓大皞炎帝黄帝五人帝之属其义非也又先儒以家语之文王肃私定非孔子正㫖又王肃以郊丘是一郑氏以爲二者案大宗伯云苍壁礼天典瑞又云四圭有邸以祀天是玉不同宗伯又云牲币各放其器之色则牲用苍也祭法又云燔柴于泰坛用骍犊是牲不同也又大司乐云凡乐圜钟爲宫黄钟爲角大蔟爲征姑洗爲羽冬日至于地上之圜丘奏之若乐六变则天神皆降上文云乃奏黄钟歌大吕舞云门以祀天神是乐不同也故郑云苍壁苍犊圜钟之等爲祭圜丘所用以四圭有邸骍犊及奏黄钟之等以爲祭五帝及郊天所用王肃以郊特牲周之始郊日以至与圜丘同配以后稷郑必以爲异圜丘又以帝喾配者郑以周郊日以至自是鲁礼故註郊特牲云周衰礼废儒者见周礼尽在鲁因推鲁礼以言周事郑必知是鲁礼非周郊者以宣三年正月郊牛之口伤是鲁郊用日至之月案周郊祭天大裘而冕郊特牲云王被衮戴冕璪十有二旒故知是鲁礼非周郊也又知圜丘配以帝喾者案祭法云周人禘喾而郊稷禘喾在郊稷之上稷卑于喾以明禘大于郊又尔雅云禘大祭也大祭莫过于圜丘故以圜丘爲禘也圜丘比郊则圜丘爲大祭法云禘喾是也若以郊对五时之迎气则郊爲大故大传云王者禘其祖之所自岀故郊亦称禘其宗庙五年一祭比每岁常祭爲大故亦称禘也以尔雅释天禘爲大祭是文各有所对也后稷配天见于周颂故思文云思文后稷克配彼天周若以喾配圜丘诗颂不载者后稷周之近祖王业所基故配感生之帝有勤功用故诗人颂之喾是周之远祖爲周无功徒以远祖之尊以配远尊天帝故诗无歌颂或可诗本亦有也但后来遗落故正考甫得商之遗颂十二篇至孔子之时惟五篇而已以此言之明诗有遗落也王肃难郑云案易帝岀乎震震东方万物之初故王者制之初以木德王天下非谓木精之所生五帝皆黄帝之子孙各故号代变而以五行爲次焉何太微之精所生乎又郊祭郑元註祭感生之帝唯祭一帝耳郊特牲何得云郊之祭大报天而主曰又天唯一而已何得有六又家语云季康子问五帝孔子曰天有五行木火金水及土四分时化育以成万物其神谓之五帝是五帝之佐也犹三公辅王三公可得称王辅不得称天王五帝可得称天佐不得称上天而郑云以五帝爲灵威仰之属非也元以圜丘祭昊天最爲首礼周人立后稷庙不立喾庙是周尊喾不若后稷及文武以喾配至重之天何轻重顚倒之失所郊则圜丘圜丘则郊犹王城之内与京师异名而同处虞夏出黄帝殷周出帝喾祭法四代禘此二帝上下相证之明文也诗云天命元鸟履帝武敏歆自是正义非谶纬之妖说马昭申郑云王者禘其祖之所自出以其祖配之案文自了不待师说则始祖之所自岀非五帝而谁河图云姜原履大人之迹生后稷大姒梦大人死而生文王又中候云姬昌苍帝子经纬所说明文又孝经云郊祀后稷以配天则周公配苍帝灵威仰汉氏及魏据此义而各配其行易云帝出乎震自论八卦养万物于四时不据感生所出也再荅钱少詹书月前因谈同年泰南行奉上一书申说汉志焉逢摄提格爲上元本星度非以太隂纪岁质诸圅丈未知何时得到顷奉手书复论及此星衍似尚不能无言爲后世之以师言爲重恐不察古书也来书云古法太岁左行于地起子岁星右行于天起丑与月建月将之相应同夫太岁顺行岁星逆行岁星起子太岁起丑则岁星左行在亥太岁右行在卯矣推之十二辰皆与古书不合淮南之言曰岁名曰摄提格是太岁在寅也而上文云太隂在寅下文云岁星舍斗牵牛斗牵牛丑宫宿推之十二辰皆然得不谓之太岁在寅太隂亦在寅岁星在丑乎其云岁名曰困敦则太岁在子也而上文云太隂在子下文云岁星舍氐房心氐房心卯宫宿得不谓之太岁在子岁星在卯乎且淮南之太隂甘氏谓之摄提直云摄提格之岁摄提在寅岁星在丑以正月与斗牵牛婺女晨出于东方其云摄提者案淮南修务训云摄提鎭星日月东行而人谓星辰日月西移者以大氐爲本高诱注岁星在寅曰摄提摄提鎭星并言冝高诱谓之岁星而甘氏所言摄提俱与岁星爲二葢太岁岁星同得谓之摄提亦犹岁星属木名曰苍龙而古人亦以爲太岁也续汉书律厯志云摄提迁次靑龙移辰谓之岁然则摄提失纪及摄提贞于孟陬之文或卽以摄提爲太岁而非摄提三星也吾师执太岁在子则太隂在寅之说特因汉志有焉逢摄提格之文下云太岁在子而以寅爲太隂所在不知汉志下文云岁名困敦正月岁星出婺女婺女在子宫按天文志云太岁在丑岁星在尾箕太初在婺女虚危甘氏太初厯所以不同者㠯星赢缩在前各录后所见也然则汉志云岁名困敦葢据丙子岁冬至言之下云正月谓丁丑之元正月也太岁在丑而岁星出婺女太初厯在子宫天文志岁星则在尾箕尾箕寅宫正与淮南史记诸书所云太岁在丑岁星在寅合矣太岁右行岁星左行推之十二辰则太岁在寅岁星在丑明也吾师以太岁在子岁星在丑何以处汉志岁名困敦正月岁星岀婺女之说乎且廿八宿分十二宫古法四维各二宿四正各三宿故荆州占曰岁星岁行一次居二十八宿与太岁应十二岁而周天太隂居维辰岁星居维宿二太隂居仲辰岁星居仲宿三若以爲太隂在寅岁星居子则寅爲维太隂居维长子宫得女虚危三宿岁星不止行维宿二推之十二辰皆不合矣故天文训太隂在四仲则岁星行三宿注云太隂谓太岁也见开元占经葢许叔重旧注晋灼亦有此文直改太隂爲太歳此则太隂太岁非二之証不独考翼奉传及广雅而知之也岁星日行十二分度之一则三百六十日止行卅度中除闰余则十二岁周天尚有参差而必以太极岁星以正二三四月在丑宫五六七八九月在寅宫十十一十二月在丑宫今六十年太岁在乙卯岁星正月在丑宫二闰三四五六月在子宫七八月在丑宫九十十一十二月在子宫或顺行或留退不必一年定居一宫太岁亦将不以十二月爲一次乎廿八宿之分十二宫古今亦有不同以古法四正得二宿推之岁星以去年甲寅正月至十一月俱在寅宫十二月至丑宫今年乙卯正月至十一月俱在丑宫十二月至子宫也然超辰之说见于律厯志宗䜣等议霍融则云百四十四岁而太岁超一表当时虽有是言而厯代千支无超辰者或指岁星言之或太岁超一表表与辰异也尚祈师敎导之所示金代诸碑刻谨增入京畿金石书顷以比部奏绩上考蒙上简录如得东南一郡可以登堂请益一析订古之疑文章天下之公谅吾师不责以辨论之妄也问字堂集卷五终孙渊如诗文集孙渊如诗文集卷第六问字堂集卷六孙星衍撰天官书补目序三家星占见史记天官书云昔之传天数者殷商巫咸在齐甘公魏石申书中亦多用石氏星经班固天文志兼用甘氏石氏语张守节引七录云甘公楚人战国时作天文星占八卷石申魏人战国时作天文八卷也郑康成注周礼引甘氏岁星经后汉书郎顗传引石氏经汉蓺文志多本七录不着录巫咸甘石书殊不可解惟天文家载黄帝杂子气三十三篇隋经籍志有黄帝五星占六卷未知卽是黄帝占否也刘昭注续汉志亦引黄帝占今其文及三家星占具见唐瞿昙悉达所辑开元占经中按黄帝巫咸甘石所载恒星名数多岀天官书天文志之外而其书皆在先秦不知迁固何以不载且史记汉书旣遗东壁一宿又庄子所载傅说纬书所载天皇大帝及玉绳之属皆阙如亦不能辞疏漏之责北周庾季才作灵台祕苑一百一十五卷宋王安礼删存十五卷冠以步天歌其文畧同晋隋二志而不载所岀之书隋天文志云三国时吴太史令陈卓始列甘氏石氏巫咸三家星官着于图录并着占赞总有二百五十四官一千二百八十三星并二十八宿及辅官附坐一百八十二星总二百八十三官一千五百六十五星宋元嘉中太史令钱乐之所铸浑天仪以朱黑白三色用殊三家而合陈卓之数前人好古之愼至于本草犹有朱墨别书之本不乱神农本经况乎星官可不详其根㨿今晋隋二志所载星名多于史记汉书而三家星无复区别钱乐之仪器亦旣无传开元占经藏在祕府唐宋人俱不得见郑樵通志称今存三卷而近时所得冩本百廿卷见全但世无板本惧其久而沦失余退食多暇游心观象慨中法之不行念掌故之久缺因爲天官书补目一卷纪其增多史记汉书星名大凡二百余坐分注黄帝及三家所有星名星数三家星止分中官外官旧书位次不可考天官书则分五官卽以三家星依五官连属之星分爲五部后之志天文者庶有择焉中官天皇大帝四辅女御华葢五帝内座六甲柱下史女史尚书大理三公三公太一附路传舍造父钩相太阳守势内阶常陈太尊内平虎贲天牀内厨天厨梗河天纪七公女牀东官积卒东西咸从官天辐日罚帝座候宦者斗斛宗正宗人宗帛度屠肆列肆车肆帝席周鼎天田天门平道进贤亢池折威顿顽天乳阵车车骑骑阵将天江龟傅说鱼糠南官谒者三公内座九卿内座太子从官幸臣明堂灵台长垣爟酒旗水位水府天罇四渎司怪座旗积水积薪阙邱外厨天记天相稷天庙东瓯器府靑邱军门土司空平阳门西官天关砺石诸王八谷外屏天溷土司空天将军左更右更天仓鈇锧天囷天廪天庾蒭藁天园军南门大陵积尸天船积水卷舌天䜛月天阿天街天隂天节九州殊口军市野鸡天高玉井屏军井天狗丈人子孙天狗天社北官虚梁葢屋哭泣天垒城八魁鈇锧天钱天纲司命司禄司危司非腾蛇雷电土公吏东壁土公霹雳云雨天廐策车府内杵扶筐奚仲败臼败瓜农丈人狗狗国天鸡鼈天渊天钥天弁天田罗堰九坎齐赵郑越周秦代晋韩魏楚燕离瑜天桴离珠渐台辇道甘氏岁星经序郑康成注周官引甘氏岁星经其书不传开元占经载有数百言疑卽是也大氐爲淮南史记之所本而天文志用其文往往譌舛夫太岁与岁星相应分左右行古人或以岁星纪岁宜甘公别于五星外独爲岁星经也今录其文如左岁星处一国是司岁十二名摄提格之岁摄提在寅岁星在丑以正月与建斗牵牛婺女晨岀于东方爲日十二月夕入于西方其名曰监德其状苍苍若有光其国有德乃熟黍稷其国无德甲兵恻恻其失次将有天应见于舆鬼其岁早水而晩旱单阏之岁摄提在卯岁星在子以二月与婺女虚危晨出夕入其状甚大有光若有小赤星附于其侧是谓同盟两国或昌或亾死者不在其乡其失次见于张其名曰降入周王受其殃国斯反覆甲兵恻恻其岁大水执徐之岁摄提在辰岁星在亥与营室东壁晨出夕入其名爲搏谷其国有德必数其状其失次见于轸其名曰靑章其国不利治兵将有大丧其岁早旱而晚水大荒落之岁摄提在已岁星在戌与奎娄胃晨出夕入伏其名曰路嶂其状熊熊赤色有光其国有兵其君增地其失次见于亢其名曰淸明其下出败死主是岁不可西北征利东南无军有乱民将有兵作于其㫄执杀其主敦牂之岁摄提在午岁星在酉与毕昴晨出夕入其名曰启明其状熊熊若有光天下偃兵唯利立王不利治兵其失次见于房其名曰不祥孽及殷王祸及四乡其岁早旱晩水协洽之岁摄提在未岁星在申与觜觿参伐晨出夕入其名曰张列其状昭昭若有光其色若赤无有他祥惟利行兵征于四方仇人不敢治民其失次见于箕其名曰不疑小民有子持头相期涒滩之岁摄提在申岁星在未与东井舆鬼晨出夕入其名曰大音其状昭昭白色有光有国其亾亦不在其乡其失次见于牵牛其名曰小章不利治兵其国有诛必害其王岁小水雨作愕之岁摄提在酉岁星在午与柳七星张晨出夕入其名爲长王其状作作有有国其昌书有四方享献之祥其失次见于虚其名曰大章有旱而昌或爲之殃必在其乡其岁有火有女丧民疾阉茂之岁摄提在戌岁星在已与翼轸晨出夕入其名爲天睢其状白色大明其色若靑国有大疾其失次见于东壁其国士卿相谪民人各直刺无有仇谪鬼神书壁其名曰天侈其岁有小水有女丧大渊献之岁摄提在亥岁星在辰与轸角亢晨出夕入其名爲大星其状色元靑天下不宁有妇爲政星若跃而隂出是谓正本利起军旅其师必武有德将四国海内尽服其失次见于娄其名屏营天下尽惊困敦之岁摄提在子岁星在卯与氐房晨出夕入其名爲天泉其状元色甚明江池其昌不利起兵其失次见于昴其名曰赤章其国有丧不在其王有水而昌赤奋若之岁摄提在丑岁星在寅与心尾箕晨出夕入其名爲天昊其状黯然黑色甚明侯王有庆其失次见于参其名洋有国其虚其岁早水岁星凡十二岁而周皆三百七十日而夕入于西方三十日复晨出于东方视其进退左右以占其妖祥五庙二祧辨王肃叛经于大礼事事与郑康成异肃小人儒不足言宋之议礼者多承其误亦可怪也周制五庙后稷与四亲庙合文武庙爲七其在祭法云王立七庙曰考庙曰王考庙曰皇考庙曰显考庙谓四亲庙也曰祖考庙谓始祖庙也曰有二祧谓文武庙也其云远庙爲祧指先公先王之毁庙而言犹云远庙入祧三祧言二者本文上有祖考庙卽祧也郑康成据此说礼不必出于纬书后儒于祭法本文不能通解何哉服䖍注左传云曾祖之庙爲祧此曾祖非高曾之谓犹云远祖若诗称曾孙也朱文公见伪书咸有一德以爲商书巳云七世之庙郑说恐非不考孔壁眞古文十六篇非此咸有一德又不知吕氏春秋引商书正作五世之庙始知郑康成义不可易矣韦元成议亦同郑后儒又疑刘歆异议按歆说七庙谓宗不在数中者谓如周室始祖庙四亲庙及文武二庙之外有功德可宗之主则增之至八非谓文武不在七庙数中周人祖文王而宗武王歆但云宗不得爲文武之称也祧字古文爲濯郑康成释爲超上去意者谓毁庙主超上入于后稷文武之庙因名此三庙爲三祧非三庙本名祧也夏殷庙制固出于礼纬稽命征然周秦以降文献无征頼有纬书考知古礼儒者安能舍而不用且周官冯相保章氏所掌之书类卽谶纬无足怪者予因五礼通考不能深明古制郑义故作辨及表附以圣证论难王义并附社稷表于后爲郑学者驳王肃社稷之说尤爲典要明磪故不别作辨周礼七庙二祧表附圣证论及难王义唐虞五禹四殷五周六亲庙四禹契文王祧始祖庙二昭汤武王祧二穆二昭大祖后稷二穆高祖以下亲庙四圣证论肃难郑云周之文武受命之王不迁之庙权礼所施非常庙之数殷之三宗宗其德而存其庙亦不以爲数凡七庙者皆不称周室礼器云有以多爲贵者天子七庙孙卿云有天下者事七世又云自上以下降杀以两今使天子诸侯立庙并亲庙四而止则君臣同制尊卑不别礼名位不同礼亦异数况其君臣乎又祭法云王下祭殇五及五世来孙则下及无亲之孙而祭上不及无亲之祖不亦诡哉谷梁传云天子七庙诸候五家语云子羔问尊卑立庙制孔子云礼天子七庙诸候立五庙大夫立三庙又云远庙爲祧有二祧焉儒者难郑云祭法远庙爲祧郑註周礼云迁主所藏曰祧违经正文郑又云先公之迁主藏于后稷之庙先王之迁主藏于文武之庙便有三祧何得祭法云有二祧马昭难王义云按丧服小记王者立四庙又引礼纬夏无大祖宗禹而已则五庙殷人祖契而宗汤则六庙周尊后稷宗文王武王则七庙自夏及周少不减五多不过七礼器云周旅酬六尸一人发爵则周七尸七庙明矣今使文武不在七数旣不同祭又不享尝岂礼也哉故汉侍中卢植说文云二祧谓文武曾子问当七庙无虚主礼器天子七庙堂七尺王制七庙卢植云皆据周也汉书韦元成四十八人议皆云周以后稷始封文武受命石渠论白虎通云周以后稷文武特七庙又张融谨按周礼守祧职奄八人女祧每庙二人自大祖以下与文武及亲庙四用七人姜嫄用一人适尽若除文武则奄少二人曾子问孔子说周事而云七庙无虚主若王肃数高祖之父高祖之祖庙与文武而九主当有九孔子何云七庙无虚主乎故云以周礼孔子之言爲本谷梁说及小记爲枝叶韦元成石渠论白虎通爲证验七庙斥言元说爲长是融申郑之意且天子七庙者有其人则七无其人则五若诸侯庙制虽有其人不得过五则此天子诸侯七五之异也王肃云君臣同制尊卑不别其义非也又王下祭殇五者非是别立殇庙七庙外亲尽之祖禘祫犹当祀之而王肃云下祭无亲之孙上不及无亲之祖又非通论且家语云先儒以爲肃之所作未定可依按周礼惟存后稷之庙不毁按昭七年传云余敢忘高圉亚圉註云周人不毁其庙报祭之似高圉亚圉庙亦不毁者此是不合郑说故马融说云周人所报而不立庙附社稷表及难王义五土总神社原隰神稷句龙配稷配圣证论王肃难郑云礼运云祀帝于郊所以定天位祀社于国所以列地利社若是地应云定地位而言列地利故知社非地也爲郑学者马昭之等通之云天体无形故须云定位地有形不须云定位故唯云列地利肃又难郑云祭天牛角茧栗而用特牲祭社用牛角尺而用大牢又祭天地大裘衮冕祭社稷絺冕又唯天子令庶民祭社社若是地神岂庶民得祭地乎爲郑学者通之云以天神至尊而简质事之故牛角茧栗而用特牲服着大裘天地至尊天子至贵天子社稷是地之别体有功于人报其载养之功故用大牢贬降于天故角尺也一祭用絺冕取其隂类庶人蒙其社功故亦祭之非是方泽神州之地也肃又难郑云召诰用牲于郊牛二明后稷配天故知二牲也又云社于新邑牛一羊一豕一明知唯祭句龙更无配祭之人爲郑学者通之云是后稷与天尊卑旣别不敢同天牲句龙是土公之神社是地祗之别尊卑不甚县絶故云配同牲也肃又难郑云后稷天孝经有配天明文后稷不称天也祭法及昭二十九年传云句龙能平水土故祀以爲社不云祀以配社明知社卽句龙也爲郑学者通之云后稷非能与天同功唯尊祖配之故云不得称天句龙与社同功故得云祀以爲社而得称社也肃又难云春秋说伐鼓于社责上公不云责地祗明社是上公也又月令命民社郑註云社后土则句龙也是郑自相违反爲郑学者通之云伐鼓责上公者以日食臣侵君之象故以责上公言之句龙爲后土之官其地神亦名后土故左传云君戴皇天而履后土地称后土与句龙称后土名同而无异也郑註云后土者谓土神也非谓句龙也故中庸云郊社之礼註云社祭地神又鼓人云以灵鼓鼓社祭註云社祭祭地祇也是社爲地祇也问字堂集卷六终孙渊如诗文集孙渊如诗文集第一千八百四十七册易卦九六解易卦九六之说见于孔颖达正义一以爲阳得兼阴阴不得兼阳一以爲老阳老阴以变者爲占似皆未得其解葢九六之数出于太极一画卽三也故汉志言太极元气圅三爲一洪范言五皇极皇大极中五在中也尔雅及汉人训诂俱极爲中按之系辞云易有太极是生两仪是太极在中加以坎下离上爲生两仪其数三也太极乗两仪加以震东兑西爲生四象其数五也太极乗四象加以干坤艮㢲四维爲生八卦其数九其体干也虚其中则爲离下则爲㢲上则爲兑艮震坎虚其二坤虚其三故成六也故八卦不离太极太极圅三爲一証之系辞云六爻之动三极之道三极之数爲九也然则画干卦当爲坤当爲干爲初九者九数之一九二者九数之二九三者九咨请会奏置立伏郑博士稿署山东等处提刑按察使司按察使分巡兖沂曹济兼管驿传水利黄河兵备道孙咨呈詹事府詹事提督山东等处学政曹爲咨请㑹奏事本司查国家择先圣贤之后置五经博士授以世职所以崇儒重道典礼优渥其制仿自明景泰时歴代增置至我朝修明祀典自孔门十哲上溯周公旁及关裔下至宋儒皆爲置立五经博士至周至备考列朝五经博士之设或以制礼作乐或以身通六艺或以阐扬道统惟汉代诸儒承秦絶学之后传授经文经义去古不远皆亲得七十子之传若伏生郑康成其功在经学絶续之际较七十子爲难又迥在唐宋诸儒之上今世祠墓子孙现在本属邹平高密之境允宜会同贵院将二贤学行奏请国家予以旷典以昭先贤传道之报考尚书出于伏生壁藏又口授其义始有今文二十八篇显于世及孔壁得古文书孔安国以今文读之其无今文可証者凡十六篇竟不能读又无能注者谓之逸书存于故府今之孔传梅赜所上非孔壁古文朱文公疑之是汉无伏生则尚书不传传而无伏生亦不明其义卽古文书后出孔壁无伏生之今文亦不能识读则伏生一人爲唐虞三代微言道统之所寄今邹平有宓氏诸城有伏氏皆其后也郑康成爲东州大儒于易书诗礼论语孝经皆有传註钦定诸经义疏多引郑註唐儒正义推阐其说宋儒章句沿袭其词至乎三代礼仪服物典章周程张朱註解不岀郑註范围亦或逊其精密故范史以孔书遂明称之核其行事见于史传亦无可议今其祠墓子孙现在高密前学院阮曾加修葺又爲设奉祀生或以前代置五经博士重在道统不知道存乎经统本于尧舜禹汤文武伏生不传尚书则道何所存统何所述东晋板荡经师失传诸经之义岂能臆说頼郑康成集汉儒之大成经义无康成则渊源中絶唐宋诸儒何由复知道统幸值我国家久道化成兴废继絶伏生郑康成祠墓子孙适在东省地方官自宜陈请增置五经博士以爲世职维学院有激扬风化之责事关崇奉先贤本司不便专政爲此咨呈贵院挈本司衔名具稿上闻并祈指正裁夺赐覆施行嘉庆元年十二月初九日咨呈举孝廉方正议嘉庆元年诏举孝廉方正中外台或视孝廉方正爲奇行非今世所有收令举到甚且壅遏不行各省相观望署按察使孙星衍有激扬之责因核议以上大府并移咨各省议曰孝廉方正者质美未学之名也何以明之论语云入孝出悌爱衆亲仁弟子之事当学文又云贤贤事父母竭力事君致身交朋友信或以爲未学或可谓之学此皆七十子之言其行若此而犹有以爲未学者言其质之善而恐不能止于至善也礼记之言止于仁敬孝慈信者惟文王一人盖难得而见故子称善人不得而见之今之所举孝廉方正者不过供爲子职有所不爲之士若举人亦名孝廉中外荐举各官亦云守淸守正世未尝惊异之也何独至于旷典而以爲无人耶且士大夫并孝廉方正之名而不居见其人而以爲异将反而行之抑教民背而去之耶汉时选举以茂才异等贤良直言爲尤异或遣使察举或诏三公光禄御史州牧岁举一人其于孝廉则次之率二十万口岁举一人魏时则口满十万岁察一人国家列圣相承教养生息数百年一郡一县何止十万二十万口又迟之六十年方有此举唐虞之际于斯爲盛则世之膺此选者大不乏人意当倍万于汉魏之世柰何转有才难之叹岂所以尊朝廷重当世之士乎或谓守令奉行不善则可耳胥吏求索不遂则驳而抑之吾亦不敢知居民上者果壅于上闻不亦违圣门举尔所知之旨哉且今之所举孝廉方正亦未定之名儒者之学事君不忠战陈无勇卽得谓之不孝此之所举亦视其事君战陈何如又一介不取而千金则盻治身不秽而事上模稜亦皆廉者不能廉方正者不能方正之効何则一鄕之誉不必得之通国一日之名不能终于晩盖故曰质美未学之名古人所以难知人则哲又有处士虚声之诮也汉之举孝廉者未尝无堕行之人而不以废其科孔子曰不逆诈不亿不信又曰与其洁与其进斯言得之矣今之驳孝廉方正者必曰无奇行实迹夫孝廉方正岂可求奇行拘实迹乎孝求其奇则郭巨之埋其子廉求其奇则仲子避兄于于陵庄周却聘于楚国方正求其奇则左孺死杜伯之难矣安能复爲国家储有用之才哉廉使访闻檄举之人多辞不就征亦足知齐鲁奇节之士不让于古所云也今之吏治经学词章皆远出于古后世必当知之独谓孝廉方正之难觏吾谁欺观风试士策问五条告诸生长吏下车旧有观风之典使者自膺简命岀任监司宣运防河曾无煖席文教之事不殖何观顷摄提刑地兼齐鲁官书亲判不废研经此邦爲圣贤发迹之区经师辈出遗风余俗犹有存焉旧之课士仅以四书文旣有一日短长亦不足觇实学今易以射策博物善述之士可以各献其能一问儒术二问经学三问诸子百家四问地方古迹五问河渠畜牧积贮将以观诸生修身稽古善俗通今之要庶其博考载籍广咨耆旧称所问焉其有未详使者仍献其一得夫德爲蓺本使者方饬校官延访数世同居行可矜式者予以束帛旌闾之典诸生或撰着成书及一技绝人亦宜惠然来谒广我见闻使者少贱多能游幕吴楚秦晋梁魏之郊官于京邸所见异人异书不知凡几其于性道训诂文字声音天文地里金石医律诸学亦尝畧见渊源愿诸生勿有遐心引爲益者云尔问服膺儒教必悉渊源杨子云称通天地人曰儒所谓天地人卽系辞所谓阴阳柔刚仁义之道欤虞夏书言三德六德九德洪范言刚克柔克正直皆卽其事外此见于内经各纬逸周书诸子者能详言之欤孝经纬以性属阳情属阴汉儒皆宗其说宋人言性不言情毋乃非欤儒之所以尊于九流者兼法阴阳五行治身治世其他道墨名法诸家各用一行以相胜流爲释教偏于何行能辨明之欤汉时通天人之学则有董仲舒贾谊杨雄翼奉郑康成诸人东晋而后其学遂绝能条举其撰述之要欤理学岀于何书理字于文从玉治玉也故以治爲理又经言文理密察是卽嫠字异文理学之义安乎不安大学一书道在止善而不在明善明而不能止非至善也明心见性之说于圣学合乎不合格物之义格至也言物至而能知善恶诚意正心必验诸接物舍格物而言诚意正心之学果足恃欤后世以格物爲感格杆格者是乎非乎诸生学术宜端必求之三代古书方能通贯天人幸勿自亵自弃其详择焉问六经岀秦火之余眞譌杂糅宜知本末易之六十四卦据管子称伏羲作六峜以迎阴阳淮南子亦称伏羲爲之六十四变则重卦起于伏羲但无文字世以爲神农或谓文王毋乃非欤尚书由伏生壁藏特口授其义朱文公误以伏生口授书文毋乃与史说违欤今所传古文尚书与孔壁书有眞伪之分能言其篇次欤诗有齐鲁韩三家而毛氏独存说文所引古文诗毛氏文字何又不同能言其故欤礼记四十九篇艺文志不载或卽在记百三十一篇之中欤汉文所造王制有本制兵制服制篇而世误传礼记王制爲汉文博士所造何欤春秋以传附经始于何人其谬安在论语成于六国时能考究其故欤孝经之书孔子称爲志在孝经朱文公疑之有刋误之本犹得谓之信而好古欤尔雅周公所作各篇俱有增加能辨晰之欤外至方言急就说文皆经义之支流乐经各纬虽亡其逸时时见于载籍能举其大槪欤诸生讲求有素幸悉所闻以对问扬子云不读非圣之书圣之训通其能成一家言者卽圣也诸子之学亦宜涉猎儒家晏子孟子之外有子思曾子漆雕子其书不传遗说犹可考欤蓺文志载董仲舒百二十三篇春秋繁露卽在其中欤道家有筦子卽今管子何由入于道家太史聃周之世官礼经述吾闻诸老聃而今老子中有云礼者忠信之薄何相矛盾欤墨与儒并称其书见在能言其攻守之效欤纵横家有苏子而今所传鬼谷子不见于蓺文志是一是二能详考欤兵权谋家有孙子兵法今有魏武诸人十家注曾诵习欤天文之学古重占验黄帝巫咸甘石星占何不见于艺文志灵台祕苑开元占经犹可循览欤唐设医律二学博士掌之内经见艺文志而无本草或其书古今异名欤李时珍本草纲目全袭大观本草其谬安在李悝法经六篇卽是今律内名例等篇能考其次欤唐律所以长法家歴代之书赖以不绝能求其故欤遁甲书流传最古其见于正史者能详述欤吴越春秋载伍子胥推日辰法如今六壬卽蓺文志杂家伍子胥之传欤今有宅经及黄帝授三子元女经不见于隋唐经籍志何也诸生博闻强识其必有以益我问齐鲁名邦旧闻具在载籍南宋国蹙而后日渐传譌南济北济分合不常转附朝儛山川无証郑氏以负夏在卫而兖州亦有负瑕陶邱卽是左山而志乘以爲髣山诸生以时地通经能研覈是非欤伏羲陵在鱼台譌在陈州女娲陵在济宁譌在潼关汤陵在曹县譌在荣河国朝釐正祀典旣改东平尧陵祭于濮州矣三陵事可并案见于古籍或有碑碣能博考其是欤曲阜少昊陵岀何书传能知其本欤闵子骞墓在今范县左邱明墓在今肥城王章墓在今安邱见于寰宇记而或譌在歴城或传在峄县或譌在滋阳曹县伊尹墓譌在归德箕子冢譌爲莱朱能据书以証之欤滋阳有柳下惠墓费县有郑康成墓又不应经典何也其他圣贤陵寝祠墓诸生生于其地必能徧加搜访各述所闻使者当申禁採樵树之石碣无隐无漏助我咨询以称怀古幽情焉问入国问俗輶轩之任使者读书闻政所至以兴利除弊爲先水利农田尤其专责孟子欲滕行井田诚见邹滕薛一路依山滨水多有泉源因其地利今诸泉济运或尚可导引灌田欤唐地里志临朐有窦公渠引白浪水莱芜有普济渠其他县邑古时沟洫遗迹存与否生其地者犹能考究欤江南水耕火耨兼有水碓水车之利此邦或不能用水旱听之天时有教民之良法欤禹贡以作牧称莱古时谷量牛马莱州一路畜牧之利可兴欤山左民无盖藏宜筹积贮常平社仓义仓利民之本而採买劝输不孚衆志或吏胥侵扰抑巨室不能好善欤古者榷茶禁酒所以重农今可垦之田有用之谷莳菸造曲有术以杜其弊欤泰山菏泽山薮之利无穷不申斧斤数罟之禁果生之寡而食之衆欤诸生习知风土各举见闻旣可以助使者周察民隐亦以观处士经时之畧焉其尽言毋忌毋隐咨覆河南布政司伏羲陵稿分巡山东兖沂曹济兼管驿传水利黄河兵备道孙移咨河南等处承宣布政司吴爲咨覆事前本道访得鱼台县凫山有伏羲陵在臬司任移咨贵司查陈州太昊陵是否有古书传碑碣可据去后兹据署山东按察司荆将贵司咨覆移送前来原咨开据陈州府淮宁县等称路史所载伏羲陵有云山阳云南郡襄阳云都于宛邱陈爲太暭之墟等语本道考山阳卽指今鱼台之陵南郡襄阳因竟陵县有古风城而误事具元和志及寰宇记至都于宛邱之说都陈不必葬陈旣称爲墟墟者故国空城之谓与墓字之义各别是路史所说伏羲陵仍在鱼台而以襄阳陈州爲异说不可以路史所言爲陈州之据该府等又引府县志书云隋以前未知崇奉唐贞观四年始禁民刍牧因歴引周显德宋建隆干德咸平景德大中祥符天禧时守陵葺庙之诏不察此数代诏书仅有崇奉先代陵寝之文并未言各陵所在且鱼台之陵出晋皇甫谧世纪及唐李吉甫十道图比之隋已前未经崇奉之陵较有古据至太昊陵譌在陈州自宋政和始及南渡已后鱼台地入于金爲刘豫所据诸儒耳目渐陋不能远考又讳国蹙之耻遂移伏羲之祀于陈洪武时祀典多不足信今国家更正东平州尧陵于濮州东平之陵亦系洪武已来祭告之处祝文碑刻具存与陈州同属相沿之误二事可併案矣咨内又引宋太祖诏有太昊葬宛邱在陈州之言此爲马端临注语方志误入本文史载诏书无此词也咨内又称八卦坛距伏羲陵二里亦非后世譌坛爲陵查宛邱八卦坛皆陈州古迹未必后人卽以坛阯爲陵但有伏羲之迹卽妄移陵寝于此亦如竟陵有古风城遂譌爲南郡陵之比贵司止一据该府县征引方志相习之文不加深究恐非实据本道窃意访求古迹当以书传爲証同在书传则以最古之文爲証旣已生于后世岂知上古封树之处然春秋传言任宿须句颛臾风姓实司太暭之祀诗纬言伏羲生于雷泽唐宋地理书称承匡山女娲生处考任国卽是济宁雷泽卽在鲁北承匡卽西凫山推此诸文是知伏羲风姓葬处应在济上不得远至陈州明甚陈州之陵又无隋唐书传宋元碑碣足夺鱼台之迹本道无通章之责但歴考书传姑存此说以待后人釐正祀典先饬有司申禁樵牧修葺祠庙因贵司咨询特再移覆并将伏羲陵考黏卷存案希爲指正核覆饬知陈州守施行须至咨者伏羲陵考鱼台陵皇甫谧伏羲葬南郡或曰冢在山阳高平之西也按山阳郡高平侯国汉晋治昌邑卽今金鄕县地与鱼台接境此晋时郡县故知爲谧言非张守节语也又按晋书地理志高平国晋初分山阳置县有方与湖陆高平元和郡县志鱼台县本汉方与县太平寰宇记鱼台县属山阳郡县理城卽汉方与城也湖陵故城秦汉爲县今废城在今县南一里据此则方舆湖陵卽今鱼台县境高平国治在金乡元和郡县志金鄕县昌邑故城在县西北四十二里寰宇记作县北是也今伏羲陵在鱼台县东北十里凫山则当是古山阳郡高平国之东误作西字罗苹云帝冢在山阳高平西北盖用谧语增多北字或当作北耳南郡辨见后文又按鱼台伏羲陵出皇甫谧帝王世纪其言必有所本是其迹在晋时已甚显也李吉甫十道图云兖州之境伏羲陵按鱼台县属兖州元和郡县志方与县贞观十七年废戴州属兖州宝应元年改爲鱼台县是也李吉甫作元和郡县图志于鱼台不载伏羲陵者志本有图今亡因其陵别见十道图欤金田肇碑今在邹县凫山爷孃庙殿东壁图经云单州鱼台县之东北七十里曰辛兴村其间有伏羲皇帝之陵陵上有庙按隋经籍志有隋诸州图经集一百卷郎蔚之撰则此碑所称图经卽隋图经也其书在五代时矣重建伏牺皇帝庙三门记大宋熙宁十年岁次丁巳三月辛亥朔二十五日乙亥立碑莆阳贡吏陈翕撰并书盖闻圣人不世出出必有功于时也鸿荒之世朴畧尤甚虽人伦之化旣有而贵德之风方扇天下以大道之爲功未有以仁义之爲用大道判则爲仁义仁义用则爲法制法制立则声华文物兴焉仁义出乎道非道岀于仁义也仁义法制皆道之迹圣人之功也夫道立本于无爲用于有盖可见者存乎用用可见者存乎迹迹者道之济也非道之本也惟其以本求之则至寂而无体以用求之则至虚而善应以迹求之则至利而无穷所谓形而上下者是也老子曰无名天地之始元胎未形杳杳㝠㝠远之不可以名㝷近之不可以形诏非探象先之原则求知之难矣絶于形器梏于无爲造之非我理自㝠化此至寂而无体其可见也经爲阴阳合爲至精郁爲元气发爲造化而万物制命受形以生死代谢其所以鼓舞运动雷风雪霜之威日月水火之变付有爲于六子收无爲于功成此至虚而善应又可见也圣人旣得至寂之本以诚已复逹至虚之用以济物扩而充之发越挥散兴至利于千万世而无穷泯者蒙考之于伏牺皇帝用大道以王天下而见其本末体用之邃焉恭以伏牺皇帝挺生上古之初德冠三皇之首画八卦而备万物之象兴文籍而书百世之名以结绳爲弊政而代之以书契以神化爲宜民而爲之以善法首正人伦复爲器用通其变使之无倦百姓日用而不知故君臣由之则肃而庄父子由之则和而恭夫妇由之则愿而雍兄弟由之则友而悌天下陶成于大顺盖人伦正之始也爲网罟以畋以渔爲栋宇以宁其居爲耒耜以济其饥爲舟楫以便其涉爲弧矢以威其乱服牛马以致其远至乎揉木陶火铄金凝土一制一法莫不由乎仰观俯察而始立之法又有数圣继作㳂袭至尧而成及周乃备故曰法始伏而成尧又曰匪伏匪尧礼义哨哨旣歴汉唐之久下逮国家之盛一祖四宗六叶承天执是法以御大有通变以尽天下之利福周四海生民享之而无穷者亦以此也于伏牺皇帝之庙尝遣使致祠焉今之于春秋之间无远近无贵贱不辞跋涉之劳或负戴其亲以至于此祷祠进献无祈而不应也是知伏牺皇帝体魄虽降而其神未尝死也说者曰圣人之死曰神未尝死未尝生者也秦汉以来分邦国爲郡县今伏牺皇帝之故壤莫知其所在按图经云单州鱼台县之东北七十里曰辛兴村其间有伏牺皇帝之陵陵上有庙古老谓曰庙舍之东有画卦之山南有古铭城北有羣仙洞中有九龙潭其古木胜槩依稀存焉居民严温者世蒙其福遂罄丹衷自备已緍兼化信士重建三门一座三间玉皇堂并神像炳灵公堂并神像砌道幡竿等上以酬圣造之恩下以求举家之庆旣毕功名翕爲之记翕謏闻之学不能尽万一聊书岁月而已鲁桥鎭郭下严温妻王氏男老儿彭寿女二娘子外甥李中舍孙天保天钖天寿女三娘子外甥黄国博孙小三娘子寿奴按碑今存凫山罗泌路史太昊纪葬山阳罗苹注按帝冢今在山阳高平西北高平襄阳之境然九域志兖单皆有伏羲陵罗苹又注太昊之国有庖国姒姓今庖水在山阳平乐而帝墓又在山阳则其故迹无疑也按罗泌云伏羲葬山阳用皇甫谧说而不用南郡亦知南郡之不可信也泌则云高平襄阳之境或以襄州有平臯关而误其关见太平寰宇记然泌下又引九域志兖单皆有伏羲陵按之寰宇记称鱼台县隷兖州今隷单州是兖单皆指鱼台之陵矣所引九域志非今元丰九域志又按庖水卽泡水在今沛县西平乐城在今单县东四十里汉地理志山阳郡平乐有泡水东北至泲入泗亦在丰单之间故罗苹附会庖字言之元中统二年孟祺撰碑鱼台县东北七十里而近曰凫山山南麓曰辛兴里周匝伏羲遗迹甚衆土人云死葬于山麓之半其东一峯郁然者今以画卦山目之质之地图北直古任东接颛臾皆诸风故封之地所以奉太皥之世祀者也按碑今存凫山文多不具载元至治二年吕惟恕撰碑鱼台治东北七十里有凫山山南麓曰新兴里有伏羲庙在焉其遗迹于里之周匝甚多其东峯峦崷崪目之曰画卦山其西水声潺湲目之曰圣水河故以是爲伏羲葬瘗之地宋熙宁十年石刻有云按图经鱼台新兴里有伏羲陵陵上有庙以是考之其土人所传亦有自来矣按碑今存凫山文多不具载又按宋元史地里志不载伏羲陵而见于碑碣可据者如此南宋地入金遂不知其迹矣故于钦齐乘亦亦云有墓非也明嘉靖四十一年竺该撰碑鱼邑东境凤凰山旧有太昊氏伏羲庙离县治七十里庙制极其雄伟又云河南陈州有羲皇墓傍生灵蓍而此地亦建庙祀何也先王封羲皇于颛臾以主祭故建庙于鱼之东者就其后裔追祀地也按宋碑明言陵上有庙而明人不信之止言有庙又不察皇甫谧山阳高平之言徒以其时传譌太昊陵在陈州遂爲调停之说明人之无识大都类此若云生蓍卽以爲圣陵蓍者封殖之处卽生非因地灵今咸阳秦文王武王陵亦复生蓍是其証也康熙五十二年修兖州府志鱼台县伏羲陵在县东北七十里凫山其前有庙按志爲张鹏翮所修是时鱼台属兖今属济宁州矣至干隆元年修山东通志鱼台县陵墓无伏羲陵盖后人因有陈州庙祀而妄删其迹也南郡陵皇甫谧伏羲葬南郡罗苹注路史世纪云葬南郡在襄阳按襄阳并无伏羲陵而皇甫谧云然者考元和郡县志竟陵县秦属南郡五华山在县东北七十里县城本古风城也古之风国卽伏羲风姓也南临汊水谧之致误盖因其地有古风城欤然古今书传无以伏羲陵爲在是者陈州府陵路史干德四年诏置守陵五戸春秋少牢罗苹注上歴太昊宛邱在陈文献通考干德四年诏曰歴代帝王或庙貎攸设牲牷罔荐或陵寝虽存樵苏靡禁兹用惕然其太昊女娲炎帝黄帝颛顼高辛唐尧虞舜夏禹成汤周文王武王汉高祖后汉世祖唐高祖太宗十六帝各给守陵五戸蠲其他役长吏春秋奉祀他处有庙祀者亦如祭享马端临注葬宛邱在陈州又徽宗政和三年礼仪局上五礼新仪仲春仲秋享歴代帝王帝太昊氏于陈州以金提勾芒配按干德诏爲歴代帝王置守陵戸其时并未言明陵庙所在其在宛邱陈州之注盖罗苹马端临之言也据宋熙宁陈翕凫山庙碑文云旣歴汉唐之乆下逮国家之盛一祖四宗六叶承天于伏牺皇帝之庙尝遣使致祠焉则北宋祀典及守陵戸安知不卽在鱼台之凫山耶又按今陈州传有伏羲陵其误始自政和定礼盖因国慼而后仅守偏隅不能远祀鱼台之陵遂移其祠于宛邱之八卦坛其初必以地入于金爲耻而讳言之罗苹马端临不能远考俗传朱文公题石坛前竟至传譌数代观罗苹之注干德诏则云女娲在华州界马端临之注干德诏云女娲葬赵城县东南在晋州郎女娲一陵二说参差知两君以意附㑹诏书本无定见亦可见干德时诏无各陵处所也又按元和郡县志陈州本太昊之墟周武王封嬀满于陈宛邱县八卦台及坛县北一里古伏羲氏始画八卦于此太平寰宇记陈州庖牺氏所都曰太昊之墟宛邱县八卦坛在县北一里卽伏羲于蔡水得龟因画八卦之坛旧有长史张齐贤旧文后刺史李邕撰新文刋之据此则唐人北宋人说陈州有伏羲八卦坛不云有陵也旣有张齐贤李邕新旧文乐史时尚见之所纪卽蔡水得龟之事必不言陵故李吉甫诸人作地志不言伏羲陵在此也且礼言墟墓墟则国基墓则葬地何可合爲一义陈州卽太昊之墟亦爲故国空城安得指爲葬处又考水经注云陈仓县有陈仓山荣氏开山图注曰伏羲生成纪徒治陈仓非陈国所建也则古时并无都陈之说况伏羲生于成纪见路史开山图而太平御览引诗含神雾曰大迹出雷泽华胥履之生宓牺并以爲生于曹濮之间更于葬在鱼台之说近矣咨覆稿山西布政司议汤陵稿署山东等处提刑按察使司按察使分巡兖沂曹济兼管驿传水利黄河兵备道孙咨山西承宣布政使司布政使谢爲咨覆事嘉庆元年十一月准贵司在山西布政司任内咨称荣河县殷汤陵列于祀典最爲久远等因本司详核传记不尽如贵司之言惟贵司所称郦道元误以皇览汤陵爲亳王汤及崔骃当作裴骃爲当耳汉之冯翊征县是今同州府澄城县地属秦汾阴县是今荣河县地属晋中隔一河贵司以荣河爲汉属冯翊又以征之汤城征陌爲正指荣河其误一也皇览明有薄城北郭东三里平地有汤冢之言见于水经注卽谓史记集解在济阴薄县之文爲裴骃语但皇览旣以爲薄城卽是济阴之县矣且史记集解引皇览称伊尹冢在济阴已氏臣瓒称亳有汤冢已氏有伊尹冢皆相近可知皇览亦必以汤陵爲在济阴贵司不察皇览薄城之言卽是济阴反诬皇览以在汾阴之说其误二也皇览旣称薄有汤冢又引汉哀帝建平元年大司空御史长卿按行水灾因行汤冢又引刘向曰殷汤无葬处意谓汤冢至建平时始显刘向先尙未知之正以汉时所见汤冢証薄县之冢其下皇甫谧语则裴骃所引水经注乃云在汉属右扶风今征之回渠亭有汤池征陌是也又按太平御览引帝王世纪于韩诗内传汤百岁而崩下有葬于征今扶风征陌之言盖郦道元引皇甫谧语贵司以爲皇览之文其误三也汉建平元年按行水灾因行汤冢考之哀帝纪是年诏称河南颍州水岀流杀人民坏败庐舍则其时按行水灾当在河南一路适值济阴薄县之冢故皇览引其事于薄城汤冢之下裴骃又引其文于汤崩之下建平水灾不及三辅此所行汤冢必非亳王号汤之陵特郦道元引其文而加以臆断且据太平御览扶风征陌爲皇甫谧之言贵司知郦道元以皇览所述汤陵爲非亳王而不知汉时所行汤冢卽是济阴之陵其误四也隋之祀典祭尧于平阳舜于河东禹于安邑汤于汾阴皆非陵寝所在宋干德初置守陵戸又未指实何地贵司据正史以定荣河汤陵卒无正史所言其陵其地可据其误五也后魏太和六年诏祀尧舜禹周文公尚未祀汤自其时宝鼎县破陵得铭乃譌汤陵于此故汤陵之在宝鼎县仅见于元和志及寰宇记所谓单文孤証不合于古书不着于正史贵司以宝鼎之铭爲传会汾阴汤陵编检书传后魏以前实无汾阴汤陵之说其误六也杜预作春秋释例皆本古书史记有葬伊尹于亳之文皇览及臣瓒有成汤伊尹冢在济阴之说若以爲汤葬汾阴诸书又无汤巡狩至汾阴之証邦畿千里三亳已足当之安得远至于晋杜预伏滔所称亳蒙闲成汤伊尹箕子之冢墓本之皇览臣瓒皆非臆说而以爲相承之误又谓其从征操笔非确有考据岂有身至亳蒙目击邱墟之地反不足据其误七也贵司若以官于晋爲晋人留故事以衒耀于时则可耳以之考古则甚疏古帝王陵寝是非必当核实而徒据歆享已久之说循列代相沿之误不爲更正其误八也贵司所言裴骃集解案左传曰臯墓在殽南陵山海经黑水靑水之闲有都广之野后稷葬焉皆出左传山海经而反以爲非本文比之此条以爲窜入济阴其误九也沙邱及孔子宅之谣是真传会古迹而起拟之宝鼎发冢之铭不伦其误十也贵司所着西魏书史学精严条理明晰本司深爲佩服考汤陵致此十误皆由贵司必欲附会汤陵在晋之故本司官于东鲁考少昊之陵无古书可証正爲旁徨今贵司移镇浙中可以憬然而悟何必爲部下增古迹哉祈再研覈是非博考书籍并将前称邮递之荣河志及庙碑移送本司以凭考覈仍祈赐覆施行须至咨者附原咨再咨浙江布政司议汤陵稿分巡兖沂曹济兼管驿传水利黄河兵备道孙咨浙江等处承宣布政使司谢爲咨覆事嘉庆二年四月准贵司咨覆汤陵并移送汤陵考一册到道本道查古昔陵寝自南宋国蹙而后东省近隔一河卽爲前儒耳目所不到转展传譌若鱼台伏羲陵之在陈州济宁女娲陵之在潼关事可并案然濮州尧陵旣于国朝更正祀典矣汤陵在西汉前虽不见于书传考晏子春秋称景公伐宋师过泰山瞢见二丈夫占梦者言泰山之神晏子曰是宋之先汤与伊尹也又曰夫汤太甲武丁祖乙天下之盛君也不宜无后今惟宋耳而公伐之故汤伊尹怒请散师以平宋云云盖封国多因先代陵墓之所在宋之守土如任宿之祀太皥今曹县眞宋地爲汤伊尹神之所栖景公瞢虽忽荒晏子之言可据晏子虽不言陵墓而汤伊尹神之冯依在宋可知也刘向云无葬处亦以不封不树言之非竟不知葬所古不墓祭故九疑会稽卒无窆穴之可指文武之陵沦于丰镐至以秦文武冢当之不独成汤也本道求汤陵必于曹县者以汤冢在济阴薄县之说始自汉建平时发之又魏人作皇览引案行事于薄县汤冢下薛瓒杜预裴骃皆无异说是其陵较他处爲有古据贵司忽又指証汉时所行汤冢爲偃师之陵以爲偃师河南县假如当时案行至偃师魏晋何以执薄县之说且河自黎汤已东始有决溢其患在曹濮之间偃师依山古今不被水灾案行断不至是贵司谓偃师汤陵萌芽于西汉着于魏晋其称西汉卽误谓长卿案行偃师事其称魏晋则据太康地记云尸鄕有亳坂有太甲所放处言之不知尸鄕虽在偃师而太康地记止言太甲放处终不言汤陵古人无庐墓之法郑康成注书序伊尹放诸桐以爲地名有王离宫自伪孔传以桐爲汤葬地桐亦并非偃师贵司亦不信之是不得以晋人言有太甲放处卽指爲汤陵也唐魏王泰始有偃师汤陵之说考之于前无所据盖唐时盛行伪书卽据伪孔及太康地记之言附会成之故有汤冢近桐宫之语所谓单文孤証也至汤冢在征亦非荣河之陵荣河与澄城虽东西隔一河相去二百余里然龙门潼关之间秦晋分界河水不得迁移贵司以荣河汤陵卽汉征县汤冢亦不然矣汤葬于征之说出于帝王世纪而水经注以爲西戎之国又疑爲汤城征陌云难得而详且皇甫谧之言无一可信不独此也今商邱志无汤陵而有伊尹冢商邱曹县接壤元时河水夺汴入淮横隔曹县商邱爲二是以彼此传譌一墓两载方志不能详考不可以荣河澄城爲比贵司所云汉薄县晋省入蒙蒙在今商邱县境而曹县兼有薄县境斯言明于古今地理者矣至贵司旣博核书传又据刘向殷汤无葬处之说欲置各处汤陵于不论本道窃不敢从何则后人见闻亦多出于古人若洪范陈于箕子文王未必知逸书出于孔壁汉儒且不解终不以后得而弃之古人尊庙不重墓先圣贤冢墓类皆具于皇览一书其先多不见经传不可尽以爲疑且汉时所行汤冢亦必有祠庙碑碣可考㫁非妄指平地爲之其証据传闻或在先秦之上后世并无汉时书籍是以止述长卿所见耳如今曹县汤陵前有明宣德间竖石载宋皇祐五年及元延祐四年重修意必有宋元碑而坏之乃记其年月不可谓明始修陵也贵司博闻强记虚怀若谷本道岂敢以后进争胜于口舌独念文章天下之公古圣贤陵寝将以质鬼神而俟百世他时入告亦须核实以应部议故不惮缕缕言之且贵司始信汾阴之陵后又移之偃师必不信本道核实之说部臣如贵司此说他时不得申于朝矣愿贵司察汉魏晋古说莫先于曹县汤陵愼勿以偃师汾阴乱其眞也本道愚昧之见是否允恊仍祈赐覆施行须至咨者附原咨汤陵考曹县陵皇览曰汤冢在济阴亳县北东郭去州三里冢四方方各十步高七尺上平处平地汉哀帝建平元年大司空御史长卿案行水灾因行汤冢刘向曰殷汤无葬处按汉济阴郡治在曹县左山南薄县今曹县地按皇览文止此史记集解此下有皇甫谧之言是裴骃所引谧在皇览之后也水经注此下有在汉属右扶风云云是郦道元之言皇览引建平间事及刘向语意言汤冢至汉时按行水灾始得知之前此刘向尚未知也又按所称建平元年案行水灾事核之汉书建平元年诏称河南颍川郡水岀流杀人民坏败庐舍则其时大司空史案行水灾正在河南一路济阴适行部所及因行汤冢卽谓薄县之冢水灾不得至三辅也皇览引此事以証薄县汤陵裴骃引此文于汤崩之下亦以爲殷汤陵明甚至水经注始于此下云在汉属右扶风则疑建平时所行汤冢爲征之汤池征陌又疑爲亳王推郦道元旣称不经见难得而详特因汉司空史按行水灾必在三辅近地三辅近地之汤冢有亳王汤因妄意征之汤池卽爲汤冢并不察亳王汤冢之在三原始平之间此其大谬也臣瓒曰汤居亳今济阴县是也今亳有汤冢巳氏有伊尹冢皆相近也杜预春秋释例梁国蒙县西北有亳城中有成汤冢其西有箕子冢伏滔北征记望亳蒙间成汤伊尹箕子之冢皆爲邱墟水经注汳水又东迳大蒙城北自古不闻有二蒙疑卽蒙亳也所谓景亳爲北亳矣崔骃曰汤冢在济阴薄县北皇览曰薄城北郭东三里平地有汤冢四方方各十步高七尺上平也杜预曰梁国蒙县北有薄伐城城中有成汤冢其西有箕子冢今城内有故冢方坟疑卽杜元凯之所谓汤冢者也刘昭注郡国志梁国薄县引杜预曰蒙县西北有薄伐城中有汤冢左传宋公子御说奔亳其西又有微子冢按此卽引春秋释例文微子冢当爲箕子括地志薄城北郭东三里平地有汤冢接在蒙卽北薄也太平寰宇记宋城县箕子冢在县北四十一里二十步古蒙城内史记纣之诸父晋伏滔北征记云望亳蒙间成汤伊尹箕子之冢墓皆爲邱墟今蒙与北亳相去三十里又楚邱县伊尹坟在县西北十四里按书云沃丁旣葬伊尹于亳都城记云济阴界梁国有二亳南亳谷熟城北亳在蒙城西北属睢阳郡今验坟西十里有亳城在东京考城县界晋伏滔北征记云望亳蒙间成汤伊尹箕子之冢今爲邱墟也路史古亳城在考城东北五十二里有汤葬亦有溵水盘庚徙治按汉时不知汤冢自按行水灾始得之魏晋巳来皆以爲在济阴薄县据太平寰宇记考城县北亳城在县东北五十三里考城卽今旧考城在曹县境内是汤陵在今曹县无疑曹县志汤王陵在县南二十里明成化碑陵在曹南土山之岭广二十丈袤四十丈高称之陵上建庙古有之迄国朝因其废而重修增其旧制偃师陵括地志洛州偃师县东六里有汤冢近桐宫盖此是也太平寰宇记偃师县汤王陵坑在县东北山上八里按偃师汤陵唯见于括地志寰宇记因之别无他据考郡国志偃师刘昭注引皇览曰有汤亭有汤祠巩引杜预曰县西南有汤亭春秋释例景亳河南巩县西南有汤亭或言亳卽偃师也是魏晋时以偃师有汤亭不云汤陵括地志误亭爲陵耳宋建隆二年诏祀商汤庙在偃师县盖承古祠之旧荣河陵元和郡县志宝鼎县殷汤县在县北四十里圣贤冢墓记汤冢后魏天赐中圯其明器悉爲河东张恩之于河太平寰宇记宝鼎县殷汤陵在县北四十里后魏太和中有县人张恩破陵求货先有石弩以铜爲锁盗开门矢发中三人皆毙恩更爲他计卒取得墓中物多是钟磬及诸乐器再得其铭恩恐人知以铭投之汾水后事洩爲主司所理乃于水取得其铭铭曰我死后二千年终困于张恩由是执事不复深加其罪括地志汾殷故城俗名殷汤城在蒲州汾阴县北九里汉汾殷县按荣河卽宝鼎古汾阴地荣河汤陵惟见于元和志盖因后魏时张恩陂陵得铭有死后二千年之语遂指爲汤陵据括地志以爲俗名殷汤城则非陵明矣考魏书礼志孝文太和十六年诏帝尧祀于平阳虞舜祀于广甯夏禹祀于安邑周文公祀于洛阳其时并未祀汤是魏已前无汾阴祀典之証至隋礼仪志禘祫之月以其曰使祀先王公帝尧于平阳以契配帝舜于河东咎繇配夏禹于安邑伯益配殷汤于汾阴伊尹配文王武王于沣渭之郊周公召公配汉高帝于长陵萧何配汾阴之祀实始于此或因太和有破陵得铭之事崇其庙貌列爲古迹而祀之若以爲汤陵所在则祭尧于平阳舜于河东禹于安邑并非陵寝之所在也太平寰宇记虽于宝鼎县载汤陵而宋城楚邱皆引伏滔亳蒙间成汤伊尹箕子之冢是亦未定在宝鼎也宋史礼志载干德初诏先代帝王各置守陵五戸而不言其陵所在且其诏云或庙貌犹在久废牲牢或陵墓虽存不禁採樵则祀不止陵亦兼有庙汾阴之蹟何得定爲陵乎澄城陵帝王世纪韩诗内传曰汤爲天子十三年年百岁而崩葬于征今扶风征陌是也按葬于征巳下是皇甫谧语但征爲冯翊县不知何由误作扶风水经注亦承其误毕以珣按太平御览引韩诗内传曰汤爲天子十三年年百岁而崩葬于征今扶风征陌是此皇甫谧之言也谧作帝王世纪于古帝王每详其名号形像及在位年岁葬地其书例也故云太昊在位百一十年神农在位百二十年葬长沙黄帝在位百年年百一十岁葬桥山帝尧在位九十八年年百一十八岁舜南征有苗崩于鸣条年百岁葬苍梧禹年百岁葬会稽帝太甲享国三十三年年百岁而崩帝武丁享国五十九年年百岁如所纪述书例然也韩氏诗传旣非作史何由述在位之年及享年之数并记葬地可断知其非韩说无疑也故殷本纪集解云皇甫谧曰汤卽位十七年而践天子位爲天子十三年而崩年百岁云云则以爲皇甫谧语可証御览之误矣其御览作韩诗内传者按御览一书征引颇多舛误亦最多有一文未了别起一行前文之注误连后文皆由传刻譌谬之致后人若引此以入韩诗内传又据此以証汤陵在征之说爲西汉人语其谬甚矣又按御览所引韩诗传当是汤时大旱君亲之南郊以六事谢过自责之语也见公羊解诂水经注汉哀帝建平元年大司空史却长卿按行水灾因行汤冢在汉属右扶风今征之回渠亭有汤池征陌是也然不经见难得而详按秦宁公本纪云二年伐汤三年与亳战亳王奔戎遂灭汤然则周桓王时自有亳王号汤爲秦所灭乃西戎之国葬于征者也非殷汤矣按史记集解于汉哀帝建平元年行汤冢事及刘向语下引皇甫谧曰卽位十七年而践天子位爲天子十三年年百岁而崩太平御览引帝王世纪云韩诗内传曰汤爲天子十三年年百岁而崩葬于征今扶风征陌是是年百岁而崩已上爲韩诗内传文葬于征已下爲皇甫谧语则水经注在汉属右扶风之上脱文当有皇甫谧曰卽位十七年而践天子位爲天子十三年年百岁而崩之语并脱所引韩诗内传按郦道元引皇览自汉哀帝已下疑非皇览文并疑汉时所行汤冢又非薄县汤陵遂疑征之汤池又因汤池之名疑爲亳王汤之冢盖承皇甫谧之误是以言不经见难得而详亦未尝敢定爲亳王也今旣考建平时水灾在河南颍川不得按行至三辅足証郦元引証之误括地志虽在水经注后而所说亳王汤陵在始平三原又胜于皇甫谧郦道元在征之说矣兴平陵括地志云雍州三原县有汤陵又有汤台在始平县西北八里按其国盖在三原始平之界矣按始平卽今兴平长安志兴平县商汤祠在县西北二十里汤祠鄕则括地志所称汤陵卽汤祠矣但兴平之汤祠真亳王汤而长安志已譌爲商汤祠转展传譌何可究诘按汤陵以在今曹县者爲成汤陵古者墓而不坟故至汉建平时始得之其在今偃师者乃汤亭之误在今荣河者出魏时小说冢附会之言不足信在今澄城者亦汤池之传疑在今兴平者或亳王汤之陵俱不足以夺曹县汤陵之说按书序伊尹放诸桐史记集解引郑注曰地名也有王离宫焉赵岐注孟子云放之于桐邑处居也是汉人俱以桐爲地名卽郡国志梁国虞之桐地桐亭也在殷畿内至伪孔注尚书乃云汤葬地也伪孔晋人之书不足据孔颖逹正义不得証佐始云经称葬于桐宫密迩先王知桐是汤葬地也密迩先王之词亦伪尚书阎百诗尚书古文疏证已驳之矣稷考稷者今唿小米颗圆色黄后世不知以爲穄米非也说文云稷斋也五谷之长田正也自商以来周弃主之斋稷也或作秶又云秫稷之黏者或作术尔雅云粢稷衆秫郭璞注稷云今江东人唿粟爲粢注秫云谓黏粟也案稷则今小米秫则今高梁汜胜之书言梁是秫粟故广雅以高梁爲木稷言似稷而大如牡丹称爲木芍药也稷爲五谷之长以其色黄种早故尙书大传云主春者张昏中可以种稷昬张中卽仲春也月令谓之首种先儒多谓稷爲粟今关中河济间人以粟名小米是古今同名也说文又以霰爲稷雪霰卽雹之小者形圆与今小米相似亦一証矣今人又唿高梁秆爲秫稭知秫爲高梁也凡谷俱有黏不黏二种稷秫皆有之说文云秫稷之黏者分言之耳神农本草经不载五谷以人常食而非治疾之药也名医本草则有粟米陶宏景以爲江东所种当白梁又有稷米陶宏景云稷粟亦不识书多云黍与稷相似又有稌亦不知是何米诗云黍稷稻梁禾麻菽麦此卽八谷也俗人莫能辨如五谷尙弗能明而况芝英乎是宏景误以粟爲白梁又不识稷爲小米稌爲稻米也大观本草唐本注则引吕氏春秋阳山之穄又引礼记稷曰明粢误以爲一本草图经云稷米今之穄米也按说文以粢爲稷自用礼记稷曰明粢文故字亦作斋是稷之雅称非别名其云穄也别是一物仓颉篇云穄大黍也似黍而不黏关西谓之糜吕氏春秋本味篇云阳山之穄高诱注云穄关西谓之糜冀州谓之坚糜卽字今与麦同熟穗颖䟽而下垂者其非稷秫一类明矣尔雅说文比附稷秫是知同类而非黍也而名医别录有黍米陶宏景云其苗如芦而异于粟粒亦大于粟而多则宏景又误以高梁爲黍也按尚书大传云主火者夏昬中可以种黍说文云黍以大暑而种故谓之黍齐民要术云黍生于巳壮于酉长于戌老于亥死于丑黍种于夏卽非小米高梁据仓颉篇则黍小于穄而黏者玉篇亦云穄似黍而黏则是穄之一类矣陶宏景又以秫米爲作酒及煮糖者是以秫爲黍声相近之误五谷稻则秔稬米黍则穄之属稷则小米及高梁之属麦菽不必言宏景此不能知而欲服食求仙吾知其方药之误矣若粟虽爲稷别名而实米未去稃之号故在田谓之禾连槀谓之谷未去稃谓之粟去稃谓之米禹贡之纳铚盖连稾者纳秸则去稾故说文云去其皮郑康成云去其颖也与纳粟纳米各有远近之差也太甲陵考太甲冢当在今菏泽东北六十里歴山上今传在歴城县歴山误也按水经注瓠河又左迳雷泽北其泽薮在大成阳故城西北雷泽西南十许里有小山谓之歴山山北有小阜南属泽之东迤北有陶墟缘生言舜耕陶所在皇甫谧曰或言今济阴歴山是也与雷泽相比据皇甫谧郭缘生郦道元说济阴自有歴山皇览曰太甲有冢在歴山上不言何地歴山考商都薄在旧考城今曹县之闲濮州卽其千里畿内以汤葬济阴揆之太甲冢当在济阴歴山皇览所言歴山卽是济阴之山也刘昭误附皇览此文于郡国志济南国歴城之下太甲冢不当远至歴下方志误从之不可不辨今菏泽县歴山上有虞帝庙疑亦后世改太甲庙爲之或有碑碣故迹未可知矣家吴将印考家吴将印以嘉庆元年得于歴下廉使署时校刋宋吉天保所辑十家注孙子兵法王刺史以此相诒咸谓有神感云印度今尺方四分厚二分钮径三分已坏印中空篆文曰孙武私印案孙氏有二见邓名世姓氏辨证云出自姬姓卫康叔八世孙武公和世居汲郡晋有孙登又岀自嬀姓齐田完字敬仲四世孙无宇二子常书书字子占齐大夫伐莒有功景公赐姓孙氏食采于乐安生冯字起宗齐卿冯生武字长卿以田鲍四族谋作乱奔吴爲将军三子驰明敌明食采于富春自是世爲富春人明生膑又见宰相世系表则孙武爲陈书之孙而膑之祖也陈书一见于春秋左氏哀公十一年传公会吴子伐齐陈僖子谓其弟书尔死我必得志下云陈书曰此行也吾闻鼓而已不闻金矣下云甲戍战于艾陵大败齐师获陈书以献于公则陈书爲鲁所获或以鲁归国子元时并以陈书归齐其伐莒赐姓孙武奔吴之事皆不见左氏及晏子春秋盖岀于姓苑姓纂诸书不爲无据谱系之学后世渐亡史记惟言孙子武者齐人也又云后百余岁有孙膑膑生阿鄄之闲膑亦孙武之后世子孙也俱不记其世次又云武后百余岁有孙膑不言其孙盖膑之显在武百余岁后而生未必相去如此之久也越绝书曰巫门外大冢吴王客孙武冢也去县十里善爲兵法越绝书云客史记则云阖闾知孙子能用兵卒以爲将是以客卿将其军后竟爲将无异词也周时印信通名爲玺周礼掌节云货贿用玺节郑注今之印章也月令云固封玺左传云季武子取卞使公冶问玺书追而与之蔡邕独断云玺者印也印者信也古者尊卑共之卫宏曰秦以前民皆以金玉爲印龙虎纽唯其所好然则秦以来天子独以印称玺又独以玉羣臣莫敢用也唐律疏议引说文玺者印也今本说文误作王者印也盖玺下王字误增一字许氏用古意说字不应言王者印也官印以官私印以姓名此印旣题孙武则宜名私印矣吾家自明忠愍公名兴祖者以佐命功封燕山侯起家定远吾祖名继逹爲明指挥使赐第武进卽忠愍公从子当元明兵燹之际谱系无所考惟忠愍公以官封祖父文虎中书叅知政事护军乐安郡公则吾家爲乐安孙氏系出陈子占后明也叅知公在宋末爲安抚使提领宋亡守节不仕其前竟无考矣又考世传孙氏有二一爲蔿氏孙叔名敖之后一爲夏侯氏以外家姓更爲孙氏皆非孙姓不可不察也汉牺叔士孙喜印考予小名喜初客关中今兴安守周君世绍以孙喜印见诒身常佩之旋失去文登毕文学以田仍得孙憙印以赠予印方径五分桥纽喜憙古同用耳初读薛居正旧五代史有孙喜后读汉书王莽传有云太傅牺叔士孙憙淸洁江淮之盗贼知牺叔者王莽仿虞书古官士者其属仿周礼也下云孙喜与景尚曹放等击贼卽其人胡三省注通鑑以士孙爲姓喜爲名见其时有士孙瑞而云则误之甚矣呈覆座主朱石君尚书新正一曰接奉手示稔吾师起居万福并读赐家大母九十生日序名臣词翰足光家乘谨悬座右星衍绎吾师札中所称四科之四则文学亦不悖乎上三者之言甚深钦佩圣人之教重在修道道卽文也故子以四教先文八孝出悌当学文六言之好不好学则成六蔽虞书教冑所称刚而无虐及九德之而字读当爲能能字古作耐能卽胜也胜亦克也洪范之刚克柔克卽克已复礼礼卽文也论语称礼之用和爲贵先王之道斯爲美礼亦道也星衍以爲文学不惟不倍德行言语政事之科而德行言语政事旣爲身通六蓺之徒则皆出于文学但游夏有专家之学传述着于时故圣人独以文学称之耳德行不由于文学则忠孝亦愚言语不由于文学则授政不逹政事不深于文学则从政何有之才亦或爲聚敛之事后世讥不学无术思用读书人有以也吾师恐考据词章爲非文学之上乘亦视其考据词章何如稽古同天祖述宪章述而不作信而好古亦考据也观乎人文以化成天下夫子之文章可得闻亦词章也能进于学则四科何不可兼孟子所以有有爲若是之言也吾师又谓正心诚意短在不能致知格物尤得治身治世之本大学之格物致知在正心诚意之先郑注礼记格来也物犹事也其知于善深则来善物其知于恶深则来恶物言事缘人所好来也夫格物致知不可分爲二故大学本文云欲诚其意先致其知致知在格物不云欲诚其意先致知欲致其知先格物下则云物格而后知至言物来而试其见事之明是物格爲接物之名犹云遇事非关学也是以大学无释格物之文诚意之难在致知者虞夏书言知人则哲惟帝其难论语云盖有不知而作我无是中庸篇云明则诚矣非知之明则意不诚古人云善善而不能举恶恶而不能去又云所谓忠者不忠贤者不贤夫善善恶恶谓贤谓忠诚意也好善好贤好忠正心也而不能举不能去非贤非忠物格而不能致知也今夫断狱知杀人者之当罪非其罪之当释明善也及两造具备格物也不知其无罪而入之或反疑其冤而释之不能致其知也而罪之释之之心无他出于善善恶恶此正心诚意之不可恃也儒者之学无穷故曰学然后知不足又曰思而不学则殆孔子入太庙每事问军旅未学药未逹不敢尝非伪爲谦退犹尧用鲧之试可周公用管叔之过比于宋儒一旦豁然贯通之说大相迳庭格爲来物爲事格物之义不可谓穷理之学而谓之穷至事物之理又其谬也夫闻折竹声而悟以桂香爲无隐不可以欺吾儒之学往于都官中见有谈明心见性之学者自以爲有得试以疑狱卒不能断是知虚空之理无益于政治也善乎吾师之言不讲格致则虽有仁心廉操何从着手以察吏治狱安民耶宋明之儒知之者鲜此星衍之所以日夜切心者也至大学致知之功卽絜矩之道恶于上下前后毋以使上事下先后从前恶于右左毋以交于左右上下前后左右物也或使事或先或从或交格也所恶无以加于人致知也是大学格物致知之学在此原不必补传而吾师向疑朱文公割裂大学补格致传确有所见不可易也且吾师爲政则荐悃愊无华之吏校士则重博闻强识之才格物致知莫过乎是何爲欿然哉若吾师以伪尚书无损益于人心风俗窃又非之孔子曰君子亦有恶恶莠紫郑声莠何损于苗紫何损于色郑声何损于雅乐是非不可乱也尧舜禹汤文武之言可任其以伪乱眞乎张霸之书王莽之诰其言必衷诸道不可以教后世何必太甲旅獒篇哉伪孔古文剽袭经传引书之语故有雅正之言然是非倒置瞽瞍父也以爲信顺其子五观非贤以爲作歌拒君无论其制度典章之谬且圣人之学具在九经何言不足垂教而借伪晋人之言以爲木铎则盗亦有道释典亦有劝善之言岂儒者所宜择善服膺哉若知其伪而不疑反附于阙疑之义是见义不爲非愼言其余也吾师言今之耆学自以爲高岀前贤然察今之学者有非夸诞之处人才亦随世升降晋代板荡经师遂绝汴京沦丧古籍尽亡其时虽有好学之儒抱残守缺甚且以释典解经遁入空谈性命之学国家承平日久教养又深自笥河先生奏辑四库全书南宋已来未见古书渐行于世今之学者不肯以臆说解经惟㝷绎三代古书训诂声音及汉儒坠绪求合于圣人好古敏求之道此则胜于古人吾师所宜加之激劝以成一代之才要之没世然后是非乃定星衍蒙吾师旷世之知学有所得不敢不陈之左右幸终教之门下士孙星衍拜呈元和郡县图志序地里之学古有所受古文尚书山川见于班史地理志春秋土地名见于杜预释例魏晋六朝人地里书见于水经注及括地志而挚虞陆澄任昉顾野王之书先后散失水经注止记川流经过其于郡县故迹不能备载唐魏王泰所撰括地志其佚仅见于唐宋传注全书久亡今惟李吉甫所着元和郡县图志独存志载州郡都城山川冢墓皆本古书合于经証无不根之说诚一代之鉅制古今地里书赖有此以笺经注史此其所以长也但不载书传名目又问有异说及疏漏之条若大坏不在成臯大别不在安丰鱼台不载伏羲陵曹县不载汤冢之类是其小疵然其大体详赡可以証今方志鄕壁虚造之说无此书而地里之学几絶矣吉甫又撰十道志与此志相发明故金田肇碑引李吉甫十道图云兖州之境伏羲陵却不见于郡县志又不得以疏漏讥之其书篇首有图中兴书目及晁公武读书志皆云阙不存盖亡于宋今本卷十八河北道景州阙五县卷十九河北道卷二十二十三山南道卷二十四淮南道卷三十五三十六岭南道俱阙共存三十四卷此又宋已后所亡佚矣予所见有聚珍版本此本假得于曲阜孔氏卷末有淳熙间程大昌洪迈及张子颜两跋盖卽大昌录寄子颜版传之本也孔农部继涵尝以江南进本及翁学士方纲藏本合校补正譌脱周梦棠又刺取传记附阙卷逸文及补目录一卷于后今併刊行之近人刊太平寰宇记或加删削以爲孔子不应列曲阜臧文仲后而併去之又以竹书纪年诸书不足信而删其语予尝惜之今刻此书不移其卷以存史阙文之义图虽亡仍题元和郡县图志以从其朔括地志寰宇记长于此书者以载所出各书但非此志不足补魏王泰之佚开乐史之先尤当与二书相辅行世地理之学通于政事周官称大司徒之职以天下土地之图周知九州之地域广轮之数辨其山林川泽邱陵坟衍原隰之名物夏官司险秋官职方亦各有所掌而周知之吉甫爲栖筠之子德裕之父三世爲相其秉政时爲帝言属郡刺史得自爲政则风化可成尝节度淮南筑富民固本二塘及平津堰再入朝奏收都畿佛祠田硙租入以宽贫民又请任薛平爲义成节度使以重兵控邢洺图上河北险要皆切时政之本务尝撰百司举要及六代畧诸书悉经世之学此志爲元和八年奏御之本文义简括便上省览以达地形宰相须用读书人岂不信哉嘉庆元年正月朔校刊此书至五月五日毕工与校者毕孝廉以田钱文学镛也赐进士及苐除授翰林院编修刑部郎中分巡山东兖沂曹济兼管驿传水利黄河兵备道兼署运河道署山东等处提刑按察使阳湖孙星衍撰王大令复诗集序往予以丁酉岁薄游江淮与秋塍明府把臂于维扬金校官兆燕坐上论诗见烛䟦一时名士邀吾两人游极登临谈䜩之乐别去八年予在关中节署秋塍来依毕秋帆中丞幕府叅理文檄中丞方开翘材之馆同舍生以经学词章相矜尙值姚观察颐王廉使昶先后入关又多从游佳士暇日搜访汉唐故蹟着书歌咏以纪其事而庄判官炘钱判官坫及秋塍竟以参军入告授官职极才人之殊遇比中丞移节中州又请以秋塍入幕随行与予聚于大梁已而秋塍以吏治膺特擢爲商邱令予亦以上第官翰林比部数年中秋塍两以入觐至都至则招集同人飮予寓邸问字堂中问字堂者朝鲜使人朴齐家谓予多识古文奇字因爲题署都下名公卿及海内好古之士常造门借书籍治酒具以爲欢好事者或写爲图予赠秋塍诗所云君有金鱼沽绿酒我犹珂马逐红尘者也又数年秋塍调任偃师予岀官东鲁防河曹南与中州隔一水时与秋塍邮寄诗什往返酬酢不异在幕府授简时自摄廉使移官歴下日在案牍堆中得秋塍书知方刋所爲诗如干卷成索序于予盖非政成人和不暇及此喜可知也考唐之诗人才高者率多不遇旣遇矣亦或牵于人事淹于岁月不克手定诗集予因秋塍囘忆同人黄少尹景仁汪明经中余上舍鹏翀严侍读长明吴舍人泰来当时或预江淮河华梁苑日下之游今皆负才早逝述作零落不传独秋塍之诗褒然成集古人云学如牛毛成如麐角又云后世谁相知定吾文者秋塍之遇不特优于兹数子如唐诗人亦不多见与秋塍名父之后其尊甫比部君有丁辛老屋集行世传家文献不坠故其诗才得渔洋竹垞之长雍和丽则无浮靡佻巧之习至其起家河防爲丞不诺诺宰两邑俱有循政读诗论世者自能得之予与秋塍有元白之交故爲畧述其同游踪迹如此嘉庆元年岁在丙辰十月四日赐进士及第署山东提刑按察使分巡兖沂曹济驿传水利黄河兵备道前兼署山东全省运河道刑部郎中翰林院编修孙星衍序封禅论封禅者巡守考绩之礼天子五年一升方岳封诸侯明黜陟辑瑞柴燎以吿天示至公不自专上古圣人敬天敬事之至也周衰不巡守故封禅之义晦秦汉以爲祈年求僊之事当时儒者不能辩明于是七十二君之盛迹后世得以訾之矣纬书出于周末犹通古义其在孝经钩命决云封于泰山考绩柴燎禅于梁父刻石纪功故郑康成注书云柴者考绩燎也又白虎通云岳之爲言捔也捔功德也风俗通云岳捔功考德黜陟幽明也是方岳亦以考绩得名矣案尧典称岁二月东巡守至于岱宗柴肆觐东后又曰五载一巡守羣后四朝敷奏以言明试以功车服以庸白虎通述大传曰见诸侯问百年大师陈诗以观民风俗命市纳贾以观民好恶山川神祗有不举者爲不敬不敬者削以地宗庙有不顺者爲不孝不孝者黜以爵变礼易乐者爲不从不从者君流改衣服制度爲畔畔者君讨有功者赏之则其事也古者黜陟皆称天其在尧典曰惟时亮天工臯陶谟曰天工人共代之又曰天命有德天讨有罪又曰勅天之命诸侯者代天工以佐天子或命或讨天子皆登名山考其绩积柴燔牲吿天以黜陟之或书之金䇿玉检山高升中冀达于天诸侯之所共见若春秋时会诸侯皆因邱陵明目聪辟非常也七十二君皆封禅其说见于庄子管子之言必三代时相传旧说黄帝合符釜山卽其事合符亦辑瑞也天子执冒诸侯执圭以冒覆圭爲合符亦曰辑瑞无过者复其圭有过者留其圭能改者复之不复者黜其爵地则其义也故禹会嵞山执玉帛者万国防风后至则戮之是也齐桓公合诸侯匡天下其力可以黜陟天下而嫌于僭上故管仲设言难致之物以阻之不正言考绩当由天子者爲周室不巡守讳亦不足折桓公能合诸侯之心也然云受命得封禅亦谓黜陟自天子矣秦始皇东巡至泰山诸儒生仅知古者蒲车租席之礼宜其见黜其时意在立石颂德不知有考绩之事汉文帝使博士诸生作王制谋议巡狩封禅事亦祗信鬼神卒不能明古制武帝巡幸郡县寖㝷于泰山惑于封禅则能僊登天之说又惑于封禅者古不死之名诸儒草仪大率将顺其事故史臣讥之以爲羣儒不能辩明封禅事又拘于诗书古文而不敢骋也后汉建武时有司奏封禅云爲百姓祈福刻石纪号何其不察经传之文哉汉自司马相如倪寛应劭诸人皆不识封禅爲考绩之典独郑康成以孝经说知之故康成者一代之大儒而纬书有三代古说不可废也亡秦者胡之谶出于秦孔子素王之言出于董仲舒信知谶纬不始哀平之间矣封者爵诸侯之土于文从㞢从土从寸守其制度禅者祭天于文从示上古有封禅之称言爵诸侯祭告或于天也或封者封山之义封必于泰山东方春应二月示布德行惠勉诸侯言赏而罚亦随之又以日夜分正度量也礼记称因名山升中于天不言祭地而汉书注服䖍云封者增天之高归功于天禅阐也广土地也后汉志注项威曰除地爲墠后改墠曰禅神之矣是误以墠解禅字项说违古义矣吾慨世之訾古人者皆不明古义以巳之愚反訾古人之愚若明堂辟雍封禅诸大礼尤传譌不得其实后遂废之并以爲迂怪之事孟子言诸侯去籍六经之外非纬书何述焉纬书有增加有醇襍是在择之而巳或以封禅之仪不述于周公孔子然今书缺有间矣孟子爲孔子之学者曰明堂者王者之堂行王政勿毁之明堂在齐泰山卽古者封禅考绩之堂孟子固爱封禅之礼矣郑康成虽知考绩柴燎亦未详言之故作封禅论或曰封禅者帝王易代大封诸侯升中于泰山故曰岱宗故白虎通称东方爲岱宗言万物更相代于东方也则亦黄帝合符虞舜辑瑞之义与考绩之说亦不违矣重修阿井碑记阿井辟自上古神农本经有阿胶水经注河水于东阿县西东迳东阿县故城北大城北门内西侧皐上有大井其巨若轮深六七丈岁常煮胶以贡天府本草所谓阿胶也按太平御览引周书云黄帝作井世本云伯夷作井淮南子云伯益作井然艺文类聚引盛宏之荆州记随郡北界有九井相传神农旣育九井自穿则神农时有井明矣汉魏已来别录图经则称或煮牛皮或煎乌驴皮其井官禁海内古迹莫先于此今在阳谷东阿二县之界明兖州守郭鑑率牧令等建亭修井礼部侍郎许彬记其事于碑石今经数百余年亭亦渐圯阳谷金令湘东阿蔡令临到官已来以兴废继絶爲念闵斯穨废陈请甃石加牀属予记事予惟阿胶治疾以济水性重而伏能分淸浊之界入河泆出挟沙不扬是其效也古语云阿胶不能止黄河之浊禹之治水引济逹河故无横决之害济分流则河患成矣治河比之治性情欲其阴阳相辅是以神农经称爲主心腹内崩轻身益气血阴气阳引火下沈则无血崩气逆之疾以胶收水或牛或驴旧不必拘其重在济水尤重在阿井之济水者古人能别水性如易牙之辨淄渑或神农于此尝味㝷源爲济性最正之处迂儒不信水有伏流渡河之说岂可谓之知言哉今县每岁煎胶入贡与古不异须昌寿良之地大河所经若微鄕微子冢犹且迷失独幸此井未湮予于丙辰之岁兼摄运河都水使者巡工至此得观上古遗迹惜求唐宋石刻荡然无存欣闻两令修井犹属搜㝷残石遗字以广异闻云得爵记爵者何觚也觚何以名爵韩诗说爵觚觯角散总名爵也何自得觚观察之罢权臬也康方伯荆廉使丁转运公饯于泺泉之上观察见陈觚而誉之三君子以浮观察曰君尽此则以赠观察尽之曰不敢以耆好累君别去比至鲁则觚在座隅盖转运所远致也观察能甄别三代古物辨古文乃考其制而记其事以报三君子觚方有棱八岀四足如爵形高大倍之脣有象形文在字中宋人谓之亚形也有文曰者以太子尊彝疑都姬诒太子尊彝也验之古图及所得彝器爵不得方又无四足以家所藏爵较之一爵具人持刀形商器也实酒二爵如一方爵一爵铭曰戊作父癸宗尊彝保周器也实酒一爵畧如一方爵始恍然曰此方爵者觚也韩诗说一升曰爵二升曰觚凡文字象形皆商器人形爵实一升方爵实二升古制自相合如韩诗说周父癸爵量倍于商实二升是卽觚也觚而爵形孔子曰觚不觚盖叹此矣史记破觚爲圜班固赋言觚棱应邵云觚八棱有隅者今方爵有八出方棱是其制周之制觚体圆而适于用量又如之岂不监古加善但名觚而恶其方非圣人正名百物之义滥觞殆不可问矣君子见微故有不觚之叹且觚卽矩也矩法也道也论语曰齐一变至于鲁鲁一变至于道下爲觚哉觚哉注云以喻爲政不得其道则不成何氏承上至道言之以爲孔子一时之语今误分章爲二非也道无常体方之是则从方圆之是则从圆故黄帝诲颛顼有法大方大圆爲民父母之言孟子亦言规矩方圆之至故古者制觚又制爵也然孔子则称从心所欲不踰矩未尝称规易言直方不习无不利又言直内方外德不孤与失之圆宁失之方此一说也孔子又称俭吾从衆又称今用之吾从周方而不适于用不宏于量君子以爲古此又说也然则觚与爵何所从欤孔子曰汝器也又曰君子不器又曰及其使人也器之无求备于一人商周絜矩之道也夫絜矩则方向圆不隘其体不失其名惟道在也古曰挈矩后曰模棱道不同不相爲谋宜世人误以觛乱觚也觛者何上下圆如瓶说文谓之小觯亦谓之巵云圜器也惟考古博古图命之爲觚按太平御览引三礼图曰觚兑下方足漆赤中上云饰小其尾然则觚皆方足知今俗所爲花觚者非矣歴山虞帝庙碑铭菏泽县古济阴郡地县东北五十里有歴山卽舜耕处亦太甲所葬也按淮南子称舜耕歴山高诱註云在济阴成阳而郑康成注尙书大传云在河东証之周礼职方河东曰兖州其浸卢维知郑氏所云河东者谓兖州之境故云卢维当爲雷雍今歴山与雷泽雍沮附近是郑氏高诱皆以舜歴山卽今菏泽之山矣皇览又称太甲有冢在歴山上亦谓此山山与曹县接境汤葬在薄则大甲葬亦在殷畿无可疑也而郦道元则谓舜耕歴山在蒲坂或又谓在歴下刘昭注郡国志亦谓舜耕山在蒲坂以皇览所称太甲冢误附于歴城之下周处风土记谓歴山在始宁剡二县界或作魏土地记谓在潘城西北所以传譌者其在蒲坂以是舜都或误以郑註河东爲郡名其在歴下以泺泉上有娥英庙其在上虞以太康地记有舜避丹朱于此之说其在潘城以上谷有嬀水出嬀州城也舜之耕稼陶渔凡负夏陶墟河濵雷泽诸地皆在鲁卫宋之郊则济阴歴山爲舜耕所在诚如郑康成高诱说不可易推后人致误之由歴山本不高峻据水经註称雷泽西南十许里有小山孤立峻上亭亭杰峙谓之歴山山北有小阜南属迤泽之东北有陶墟濵带瓠河也自汉巳来至于金元河决濮阳爲害曹南者数矣淤沙口高高岸爲谷自尧冢灵台成汤箕子伊尹仲山甫之墓悉皆沦陷山亦渐欲平后人妄意歴山名迹必是峻极之山故求之于晋于齐于越于燕以当之而济阴之山于是反晦使者旣以观察领河隄所至之处按古图经访求经史名迹修饰古圣贤陵墓今年三月行部曹南旣谒尧陵汤冢经雷泽雍沮因求太甲之葬至于兹山山高平地止二丈许或言石爲土掩太甲冢竟迷无表识山上有虞帝庙庙左侧有元至治三年张䇓撰碑象饰完整盖明天启时燬于火歴国朝康熈干隆间邑子某等屡事兴修顷复加筑祠垣崇葺堂寝乞予爲文纪事勒石因考舜耕太甲葬当在济阴之实着于碑俾邑子等列名于阴以识修庙义举并无忘太甲墓迹云尔铭曰成阳中土神灵所媐烝烝圣帝生于侧微歴山不高名自上古木石鹿豕与圣游处南瞻汤冢北瞰灵台汤孙之葬依此崔嵬洪流振滔一变陵谷舆经失纪良史迷躅巍巍象饰歴世光华让耕让畔休风不遐姚墟殷冢记在碑石后有亿载証我游迹曹县成汤陵碑铭古者墓而不坟故刘向称殷汤无葬处至汉建平元年大司空史却长卿按行水灾因行汤冢事具皇览以爲在薄其时诏称河南颍川郡水出大司空史按部所至宜于济阴得见汤陵自薛瓒杜预伏滔刘昭皆以爲在济阴亳县未有异词今曹县左山之阳是古济阴郡治县南二十里土山集是古薄地汤都亳北涉淇洹南跨睢汳西至卫国东尽濮阳皆千里畿内故太甲陵在濮州之歴山也曹县汤陵列于祀典明置守冢戸陵前有碑载宋皇祐元延祐闲皆重修陵上有庙像设犹存使者于嘉庆元年塞河曹单亲临展谒见其祠宇倾圯採樵不禁因檄曹令度工修葺复徧考书传移咨山西布政司告以荣河汤陵出后魏小说家言张恩破陵得铭附会殷汤前代沿譌列爲祀典急宜釐正并考括地志所称偃师汤陵乃汤亭之误水经注所称征县汤陵乃汤池传疑其括地志又称始平汤陵眞亳王号汤者所葬俱不足以夺济阴薄县汤陵之说旣申上大府待时入告以其年十二月筹费兴工立碑纪事将以质鬼神俟百世焉铭曰天乙在亳千里畿言观于洛居河麋千年水徙国邑迷薄城虽荒神所依汉臣行部欣得之封树不设邱墟卑我来展拜敬且唏稽古砭俗别是非荣河陵庙空巍巍釐正祀典书之碑从先王居神来归东海孝妇墓碑国家令甲防护修葺古昔圣贤名臣忠烈祠墓动帑报闻按汉书列传称于定国东海郯人其父于公爲县狱史郡决曹东海有孝妇少寡亡子养姑甚谨姑欲嫁之终不肎姑谓邻人曰孝妇事我勤苦哀其亡子守寡我老久絫丁壮柰何后自经死姑女告吏妇杀我母吏捕孝妇孝妇辞不杀姑吏騐治自诬服具狱上府于公以爲此妇养姑十余年以孝闻必不杀也争之弗能得乃抱其具狱哭府上因辞疾去太守竟论杀孝妇郡中枯旱三年后太守至于公曰孝妇不当死前太守彊断之咎党在是于是太守杀牛自祭孝妇冢因表其墓天立大雨岁熟今使者来监郡领河隄有宣美风俗之责孝妇以烈死应令甲乃檄饬守令访求祠墓所在得之于郯城东五里有康熙三十四年按察佥事凃铨立碑守令申上其事旣爲崇礼庙貎乞爲文刻石以表之云夫世之论史以爲孝妇之事天人共哀之爲着灵应惜孝妇受恶名死责故县史不力争者多矣予独以爲有三善焉天之所以感不旋日也孝妇无夫与子独以事姑生姑死何所适姑先以妇事我勤苦告邻人孝妇被诬不敢径诬服以诬姑故初辞不杀姑騐治而不服则罪坐姑女或姑女无他肠由于爱母母所爱亦爱之孝道也孝妇固欲死从姑又全姑女故卒自诬服则孝妇得其死善一于公县史耳汉秩县佐史月奉八斛是爲少吏见百官表汉州郡有决曹掾见唐六典秩甚卑生杀人太守县令之责史掾争不得必县令太守成其狱然孝妇自服罪卽不能爲之白于上以疾去止矣善二后太守必素知于公决狱平能听于公言祭冢表墓善三夫是以天爲之雨岁爲之熟于公爲之有子孙兴也使孝妇姑不死则必不空居恶名孝妇或爲吏诬服于公或官不止史掾必不忍以疾去塞责后太守不听于公言则不能解枯旱天不三年旱不因祭孝妇冢而雨则孝妇之冤狱与孝行不显也其在洪范五行传曰刑罚妄加羣阴不附则阳气胜故其罸常阳京房易传曰厥德不用兹谓荒荒旱也其旱阴云不雨变而赤孟康谓欲得贤者而不用是旱爲杀孝妇亦爲不信于公应经典也传曰天地之大也人犹有所憾又曰尽人物之性可与天地参夫以孝而受不测之祸反被不孝之名以一人刑罸不中而贻亿万人无妄之灾孝妇何辜东海民又何辜是则憾也后太守悔过而卽致雨前太守能以于公言出孝妇于冤狱不致东海民罹枯旱之患则前太守生一人亦生亿万人天人感应之福又将伺所止是则补救之在人能参天地者也今之大郡古之侯国各有分星善不善雨旸应之政令之得失可不思哉予嘉洪守梧周令履端以勤政致祥龙蛇之岁雨泽旣渥殆由稽古兴废之绩故并书以嘉之又爲之铬以当迎送神之歌曰孝妇生爲事姑姑旣死不惜躯孝妇服于公去守听言其道古雨可降死者冤告守令愼厥官冢累累过东海死孝名阅千载庙旣新视我文立顽懦泣鬼神淸故赐进士出身荐举博学宏词平番县知县牛君墓表往予得牛君金石图思其人顷官监司鎭兖州君之家在焉子钧以诸生礼来谒识其家风醇谨时嘉庆元年诏举孝廉方正县令校官荐举钧以应钧辞以母艰不就征明年春钧请权布政使荆观察道干乞予文表先人墓观察故牛君设教河东时所识士也予时亦摄按察使在歴下知观察之爲人益以思君之爲人不敢以不文辞按状君名运震字阶平号空山兖州府滋阳人高祖岁贡生天铸曾祖起宗祖岁贡生洪范父选拔贡生曰照县教谕梦瑞世敦儒素君生十岁能属文博览书传不喜爲举子业雍正初年十六补县学生有文名已酉岁选拔贡生壬子科举顺天试癸丑科成进士世宗十三年诏举博学宏词山东巡抚岳濬举君以应先策试以山东分星地势海防河渠之学君对以魏陈卓星度爲西法入中国所改不合于古及禹贡职方之所以异议以山东形势要害在靑州穆陵靑石二关海防巡外洋不如守内洋河防宜筹沁黄交斗及决漕通淮之害皆稽合图志通晓时务东方硕学无出其右至都以文逾格报罢干隆三年授甘肃秦安县知县当是时空山君才名籍甚都下贤公卿惜其补外君欣然之官秦安治环山西有陇水君开九渠漑田万𤱔县北玉钟崃崩塞河水溢坏民居君募丁壮率胥役家属数百人荷畚插督濬四日夜而水通流民皆安堵县聚西固去治二百余里邨民输粮苦转运费积年逋课胥役迫之则持杖抗拒君单骑往谕问所苦民请以银代粮便君权许之西固无梗化者先是巡检某诬马得才兄弟五人爲盗前令勿能察得才自刎死其兄马都上控令又诱毙之勘其弟马云者三人具狱上府将就道君鞫得其情卒白之请于上不罪前令又雪淸水县武生杜其陶冤前令当其陶父子以谋杀人首从罪上官檄君覆治验死者得自刎状以移尸罪其陶卽释其子他所平反率类是君官秦安八载惠农通商以经术饰吏治暇则行视郊野或铸农具教民耕耨或称贷贩褐戸不求其息民乐其政所至争馈饷设陇川书院于署东偏通其门与诸生讲习县人由是向学得高第尝雩雨九龙山立应又牒城隍神爲民勘崇病者卽愈人以爲勤政之感兼摄徽县治如在秦安时建杜工部祠于溧亭川又建吴玠庙于仙人关皆置祀田又摄两当县陇西古蛮夷县道僻远相去或三四百里君废舍于三县之中路曰大门鎭以听断徽多虎患君官三载募壮士捕杀二十六虎道始通及自徽邑归秦安遇白额虎当道人马股栗君叱之虎度岸去或爲驯虎图传其事以能迁平番县县当冲要屯兵三千余君辑和番夏鎭抚兵民甚着威惠县之五道岘告馑捐粟二百石赈之民感其事人输一钱制衣铭德君受衣返币固原兵变攻提督戟门掠居民商贾督抚咸至平凉飞檄召君问方畧君谓二公当鎭静不可盛兵往遥屯城外爲援令城内将出乱者从之游击任某方摄提督执三百余人出城内忷惧君请释无辜者入城慰谕反侧始定君治三百人者狱越十五日而具斩三人监候四人余予徒杖有差上官称其能或反以此忌君乃摭前受万民衣事劾罢职平番民涕泣攀辕欲诉留君君固止之旣而窘不能归上官聘君主讲臯兰书院教学得士心及君归有千里走送至霸桥始返者君在里中闭门治经曰与鄕先生讲论文义捜考金石尝岀主讲晋阳河东两书院晋豫当道推重君称爲空山先生君在河东时与同岁生胡天游论古最相得所识士亦一时名隽君教以殖学立行不徒以科第自见如荆观察其一也君事亲孝待宗族尽友悌受业师贫死爲营丧葬事与人交貌落落内情至亦不爲崖异不喜雕饰性开明有断事虽钩棘莫不办治两爲令不假手幕下好游览登华山泰岱穷极幽险善奕能鼓琴所着有经义史论存于家君以干隆二十三年正月二十二日奄捐馆舍春秋五十有三其年十月二十三日葬于县南马靑邨之原秦晋门下士闻君丧皆致诔秦安平番士民设位哭踊不期而会者千人君德化所致也君配范孺人与君齐年比德入门勤操作姑患心疾侍奉尽孝姑疾良已君在官不问生产罢官无愠色及卒后两亲相继逝营丧葬教子孙一切皆范孺人力孺人卒以嘉庆元年六月二十六日春秋九十有一其年十一月三日合葬于君墓子二人衡钧孙七人廉夫潜夫敏夫敦夫颖夫蕴夫庄夫君才学冠世不能排金门上玉堂撰着成一代典章乃以吏才自见尤卓卓如是予旣表君之墓感世之读书出牧民者不知天人经世之学辄干禄思得官旣得矣则问所治之肥瘠以爲身家计及到官则又觊他邑以爲胜此邑秋毫终无益于民若爰书箕敛皆探上官意更旧章礼经称贵臣郑康成以爲邑宰孔子言南面临民不谓莅官亦卽宰也县宰所治亿万人县皆治则天下治柰何轻用而䙝视之若牛君者可爲尽职闻君之风者可以媿矣乃爲铭曰陇西水千尺淸其政宰有声鲁邦石一片峙读父书宰有子呜唿征君古贤宰我无媿辞铭于此伏羲陵祷雨文盖龙见而雩享帝于郊所以和神民而协风雨顷恒旸爲患麦实不坚将由佌佌之讥岂堕㝠㝠之行伏念宓羲皇帝在天陟降维德馨香风姓之祀忽诸山阳之陵莫办具官考求封穴屡阻攀隮特以五月辛丑朔遣官弁代躬展谒祈泽龙潭倘诛尸位之愆勿靳羣黎之岁念兹秋种沛以甘霖方当纪异丰碑增崇庙祀庶几灵爽鉴此微忱尚飨附札许太恭人九十生辰事畧家大母许太恭人生常州宜兴县旌表节孝以家君官学博敇封太孺人以星衍官比部郎诰封太宜人今以官监司诰封太恭人大母父许君名建由举人官粤西义宁宰无子有女独钟爱大母先曾祖官礼部郎中生四子先祖苐三先曾祖曁曾祖妣生曾祖妣相继卒先祖十二岁而孤与季弟随仲兄凤飞至粤西恩城州尉官署义宁君见而伟之乃以大母许字爲馆甥焉雍正七年岁巳酉家君生又二年先祖勤学撄疾卒于义宁官舍大母年才二十三义宁君爱家君英异谓大母曰吾老恃壻壻亡嗣子不足恃魂将馁而欲夺大母志而以家君爲嗣是时恩城君已卒季从祖入赘土司竟不归孙氏一线几绝大母闻义宁君言则以死拒且泣告以女何不若男使孙氏有后祀许如祀孙迄今岁时伏腊必别祀义宁君于家所以偿前言也未几义宁君卒官大母经纪丧事卒从粤西扶义宁君及先祖两榇归里旣厝先祖于夹港祖茔侧复送义宁君柩于宜兴葬已依母氏居一载以干隆元年挈家君归武进吾家自明忠愍公名兴祖者以佐命封燕山侯从子指挥使名继逹者赐苐武进世爲勋阀歴三百年宗族聚居一宅食指繁费家中落先曾祖起家县令故廉吏伯从祖又不事产业大母因义宁君久宦积俸分半以属子女携归得资饘粥家君方幼仆妇之子窥伺肆窃阅岁发觉穷治其赀遂空大母督课家君甚勤尝反键书室自牖纳飮食以励学旣冠爲娶先母管太恭人继娶吾母金太恭人干隆岁癸酉大母见家君学成欲就京兆试因岀一囊金爲纳粟赀曰吾别储之以坚若志也其年三月家君乃成行九月星衍生丙子科家君登贤书旋以下第留京师爲进取计者十年星衍生数岁贫不能就外傅或因伯叔父授经曰晩归大母躬问所诵书抽簪示句读令温习宵分乃寝岁已卯大母以守节三十年得旨旌闾岁巳丑家君谒选句容县教谕乃得迎养濒行尽出所存田二十亩爲祭田岁丙年星衍举于鄕丁未科以进士及第官翰林时家君迁河曲令星衍迎大母与吾母就养京邸者九年岁乙卯秋星衍由比部郎上考简授山东兖沂曹济道举家至官其年冬家君由河曲解组来东嘉庆元年星衍权提刑至歴下官舍二年正月七日爲大母九十生辰幸神明强固吾父母及两弟家室团圞敬求当代大人先生钖之寿言以爲光采曷胜幸甚星衍谨识孙渊如诗文集孙渊如诗文集第一千八百四十八册亥有二首六身解春秋左传襄三十年晋绛县人曰臣生之岁正月甲子朔四百有四十五甲子矣其季于今三之一也史赵曰亥有二首六身下二如身是其日数也士文伯曰然则二万六千六百有六旬也按史赵言亥有二首者十干配十二支从甲寅数至亥则余甲子乙丑子与丑实支之首故云二首六甲爲身故云六身下甲子乙丑与甲寅甲辰甲午甲申甲戌同计之方成六甲故云下二如身是其日数言不外二与六也二万大数在先故曰首六千六百六旬余数在下故曰身史赵举二六之数以明之大数在前余数在后士文伯卽知是二万六千六百有六旬史赵举亥以示之支有十二而干十士文伯卽知以旬计矣今杜预注以文字形言之豕字古文竝非二首六身也且亥字不以干支求之所云二首六身安知非二万六千六百有六日而云旬乎吾友李文学锐推之云二万六千六百六十日以甲子六十除之得四百四十四甲子又六十分之二十卽三之一也四百四十四外又得二十日故曰四百四十五甲子也其第四百四十五甲子才有二十日故曰其季于今三之一也祥禫不同月辨今世三年丧依郑氏二十七月而除甚合经义惟江南习俗大祥后称禫旣无受服又废禫祭失礼之甚者其谬始于王肃而成于宋儒不可不辨王肃与郑爲难谓祥禫同月解士虞礼中月而禫爲月中不知郑氏本西汉诸儒古义按檀弓正义引戴德丧服变除礼云二十五月而大祥二十七月而禫白虎通亦云二十七月而禫然则郑氏解中月云与大祥闲一月自丧至中凡二十七月非臆说矣杂记期之丧十三月而祥十五月而禫爲父在爲母及妻长子也期丧祥禫尙不共月岂三年丧反共月乎禫字从示说文云除服祭也郑氏注士虞礼云禫祭名也开元礼祥禫祭不同月通典议以二十六月终而禫二十七月终而吉若从王肃祥禫同月则禫祭何所施施于二十五月则夺祥祭施于终禫则夺吉祭是何礼乎沈约宋书礼志永初元年黄门侍郞王准之议云晋初用王肃议祥禫共月遂以爲制江左以来惟晋朝施用搢绅之士犹多遵郑议宐使朝野一礼诏可是列代俱知王肃之非也孟献子禫县而不乐比御不入孔子曰加人一等明禫卽可听乐八内与大祥礼殊异祥禫共月虽用二十七月古礼之文仍从二十五月短丧之实矣宋时朝礼亦略如唐时其误由于司马氏作书仪云大祥出就次易禫服注云世俗无受服谓大祥爲除服卽着禫服今从众紫阳朱氏曰二十五月祥后卽禫当如王肃于是月禫徙月乐之说爲顺今从郑氏之说虽礼宐从厚然未可爲当据此是宋儒私议违郑从王当时朝制且不行之大祥后自有变除之服见于经典宋儒攷古甚疏不及知耳闲传云禫而纤无所不佩又云素缟麻衣玉藻云缟冠素纰檀弓正义引戴氏丧服变除云白屦无絇经証甚明何爲无受服是则不可谓大祥爲除服亦断不可从众宋儒以肃议违经又以私礼违朝制实不知礼之甚者矣古者布用麻有疏宻之别故郑注素缟麻衣云十五升布言渐宻于衰麻也今世有布木緜若依古礼推禫服当以二十六月设禫祭以素布衣履易麻衣冠加黑纬以白屦无缘易艹履终月后吉祭而除服庶几合于经义又不违国家二十七月终丧之制学者盍因吾言研覈是非焉葬说今世士大夫惑于阴阳祸福之说尢莫如葬其贫者久不卜竁有力者屡迁其棺妄冀祈福荫芘子孙人心风俗之所系故僃论之以袪其惑焉宫宅地形书岀于班固蓺文志其言地形犹管子言山之见荣非葬也志又有堪舆金匮十五卷颜师古引许叔重云堪天道舆地道亦不谓葬葬书不出于古则非先王之法言矣后汉书袁安传始载安父访求葬地今所传郭璞葬经者随志及璞传无之宅经引子夏墓凶宅吉之言梁刘孝标注世说引靑鸟子相冢书大率后人依托今不存古人重庙不重葬葬欲其藏之㴱饰终欲其俭卜地于北郊就阴此其义也礼云生者南鄕死者北首是知葬必南向向南则首北也又云祔葬不卜宅是知葬应祔祖有地卽有穴但以昭穆爲次而不择穴也又云死徙无岀鄕是知葬必于国都鄕邑不能远求吉地也此皆经典可以依据今则反之信术家无稽之论一则造爲子午向不可用之说云当兼天干甚则或东或西四维八干皆任其意不察古人营宅墓皆守北首南向之义无贵贱皆用子午法天道和阴阳也传曰水昬正而栽室壁四宿抂亥至子月正位午方又曰南门正南门抂已至午月亦正位午方观经典所命星名爲作室取法虚宿抂北宫虚从亦爲哭泣之事从北一故狐死首是爲葬首北取法吕氏春秋云周鼎着鼠令马履之爲其不阳也鼠子马午卽见古者宅墓向明之义余因访求碑碣细审唐宋以前冢墓无不用子午者今时官廨及元明搢绅宅院亦皆正南向故古者官有世禄其福荫转胜于今所以然者阴阳交于子午子月冬至阴极阳生午月夏至阳极阴生天道循环非子午则爲绝阴绝阳淮南子及孝经纬云斗指壬小雪指子冬至指癸小寒指丙芒种指午夏至指丁小暑今用壬丙癸丁代子午皆寒暑阴阳不能相生之节用之冀宅墓緜长获福是背天道而驰也子午不可用之说出自何书问之术士亦不能言其根据或云西人爲此言移其国位抂午尢可恶也且生则悦阳死则悦阴物之情也死者首北所以安魂魄病者东首受生气也今举死者首东首南反其道矣何以获福此术者之惑也一则误用前朱雀后元武左靑龙右白虎之说东方木色靑故曰靑龙西方金色白故曰白虎朱雀元武之名亦依方色而立今不论东西南北徒以左右前后名之若北向则木爲白虎金爲靑龙名不正则言不顺且与天象违异尤显然者察其致误之由因读礼记云前朱雀而后元武左靑龙而右白虎不知四者行军之旗帜故可左可右下云招摇抂上亦谓画北斗于幡也且爲上有行字言之行法天动止法地静命之曰行知止则反是今地道静而不移奈何以军行视之不善读书违背天道甚矣复有信先天卦位之说移易方位谓后天之坎离卽先天之干坤者先天卦位岀于陈抟伪造近世诸儒驳之无遗义更不可信八卦列于八方按十二月此孔子之言若干南坤北则坎离艮震㢲不当尽列于东方乎错乱五行又术者之惑也一则造爲无气无穴之说古者公墓之地掌于冢人国民族葬掌于墓大夫皆有其族有私地域岂能远择吉地太公五世反葬晋臣葬于九原依国族也世俗徒见孔子歴世封公卽谓曲阜非孔子不能葬非子夏不能葬孔子于此试问孔子鲁人也若齐若晋有圣人葬地能卜葬于他国乎他国有圣如孔子者能来葬于曲阜乎且唐宋以来孔子之后皆昭穆祔葬而传爵不绝所祔之穴皆有气乎今世家所择有气有穴不远数百里而葬之地一再传而名位歇绝又何故此又术者之惑也一则造爲三元甲子有衰旺近时宜用干兑向之说夫三元生于甲子则年月日时皆有三元一日一时亦有旺气何独取之于年坎离天地正位古今不易六韬言凡攻城围邑城之气出而北城可克城之气岀而西城可降城之气岀而南城不可拔拔之气岀而东城不可攻是古者依天道立向贵阳贱阴之验若依三元旺气宫殿官署数十年一易向有是理乎列代官署南向纵居之者吉凶不定而官署自存自旺未尝有退气之时也卽以人事卜之今有葬地兑向坐空朝满合术士法者吾见巳败矣此又术者之惑也窀穸之事欲其高燥安燠则子孙心安地道难知陵迁谷变古者但卜之而巳土中夏凊胜于停棺经暑有速朽之患仁人孝子念之是以速葬爲急古者限以踰月之制大夫以上不能仓卒备礼又有赙赠会葬之文不得巳而至三月五月非以缓葬爲贵也今世人不明此义直以吉凶系于宅墓夫宅墓人命吉凶皆以干支而定葬可转移祸福将幷所受干支而更换之乎卽云葬吉始得贤子孙彼术者何不自谋而爲人役乎干爲积善坤爲积恶故孔子言积善余庆积不善余殃作善不获报未能积也今不积善而欲求福于宅墓卽得吉地无水火盗贼之患乎鲧化熊而入羽渊王季葬于涡山而水啮其墓至子孙且勃兴积德累仁所致非葬之善也近世术士无通晓古书之人不肖者或预置苻应于穴中私约地主取重値必诡言人家祖墓不吉乃可售已地又诡言子午向不可用或兼天干或用四维始可令葬者听其指画其初由于欺人其后有着之于书者幷以自欺东南士大夫久厝不葬倾竭家赀之患实由此辈古者未葬不除丧今国家亦有停棺不葬之律安得以礼经责之功令禁之俾复三月踰月之制又密访所称地师者治以诈欺取财之律则泽及枯骨之阴德远矣孙忠愍侯祠堂藏书记家大人少孤贫好聚书书贾辐凑易衣物购之积数柜旋以饥驱北行予生四五龄时旣就傅归窃视柜中书心好之年逾志学从家大人之句曲官舍因按日读所列学宫十三经注疏及诸史朱墨点勘凡数过几废科举之业巳而负笈游学睆江淮海河洛之闲踰二崤而西着述于关中节署毕督部藏书甲海内资给予使得竟其学尝应试入都佣书四库馆所见书益宏多又数年释褐入玉堂奉勅进西苑校中祕书竝覩翰林院所存永乐大典囘翔省闼者九年所交士大夫皆当代好学名儒海内奇文祕籍或钞或购尽在予处闲览释道两藏有最先古本足証儒书及阴阳术数家言取其不诡于经者写存书目及官东鲁由监司权廉使往来曹南歴下防河折狱所顿亭传不废披览旋以母忧南旋仓皇梱载卷帙狼籍时值河溢经南阳湖遇风沈舟归至金陵料简残册置忠愍侯祠屋中损书大半比年负米呉越贫不自存犹时时购补数十种书稍完具如初或有创获葢藏书之难而好书之不能免于戹者尙如是所藏旣不僃羣书不能区分四部独释其最要者以敎课宗族子弟略具各家之学导来者先路俾循序诵习咸有法程分部十二以应岁周之数曰经学苐一先以古义附以杂说汉魏人说经出于七十子谓之师传亦曰家法唐人疏义守之不失以及近代仿王氏应麟辑录古注皆遗经佚说之仅存者学有渊原谓之古义至宋明近代说经之书各参臆见不合训诂多其游辞少有要实或又疑经非议周汉先儒谓之杂说列于附存曰小学苐二先以字书次及韵书训诂之学不明则说经不能通贯或旦望文生义文字之变隷楷递改滋生日多旣集汉魏字书亦及后世以尽其变声音反切虽起六朝或推本读若旧音而作且引古字书亦宐兼载曰诸子苐三先以古书附以伪本九流七略互有改移班书隋志部分最当依此爲类庶非臆见六韬旧入于儒管子还列于道周秦述作之才几于圣哲或多古韵古字伪书后出了然可知唐宋诸子尢多游戏之作附存于末不惑后人曰天文苐四先以垂象次以算学次以阴阳黄帝巫咸甘石之学是分天部分野以占吉凶出于保章左史其书最古谓之垂象九章五曹之书惟知转算不必长于观象谓之算法遯甲六壬其术亦古不可中废合以命书算法谓之阴阳三者俱属天文其学各有所受不能合一曰地里苐五先以统志次以分志或总纪区宇或各志封域禹贡古文说及周地图之言存于列代地志及水经注括地志诸书宋元方志多引古说証经注史得所依据宐存旧书地名更易今古殊目兼载今志以资博考曰医律苐六先以医学次以律学医律二学代有传书竝设博士生人杀人所关甚重经称十全爲上医不三世不服其药史称郭鎭陈宠世传法律此学古书未火于秦歴代流传尢不可絶医则删其后出偏见者律则今代损益尽善欲求根据兼载古时令甲云曰史学苐七先以正史次以杂史次以政书古今成败得失一张一弛施之于政赖有典型存乎正史史臣爲国曲讳或有牴牾尢赖杂史以广异闻朝章国典着作渊薮举而措之若指诸掌则政书尢要云曰金石苐八金石之学始自宋代其书曰增遂成一家之学钟鼎碑刻近代出土弥多足攷山川有裨史事古今兼列无所删除曰类书苐九先以事类次以谱类次以书目古书亾佚独赖唐宋人编类採存十五非独獭祭词章实则羽仪经史谓之事类谱学之传自东晋板荡南宋播迁周秦世系不可复寻或多伪託唐宋学有专家传书幸在列代经籍自有渊原証以书目所存伪本不能妄託是亦事类之属故幷爲一曰词赋苐十先以总集次以别集汉魏六朝唐人之文足资考古多有旧章美恶兼存自宋以下人自爲集取其优者八于书目余则略之曰书畵苐十一先以总谱次以分谱六朝以来以行楷争奇存乎绢素或摹绘山川故事以传往迹书畵小技不絶于今宐考其眞赝鑑赏之学所谓贤于博奕游艺及之勿致废事曰小说苐十二稗官野史其传有自宋以前所载皆有本末或寓难言之隐或注所出之书今则矫诬鬼神凭虚臆造竝失虞初志怪之意择而取之余同自郐焉昔之聚书者或赠知音或遭火患或以破家散失或爲子孙售卖高明所在鬼神瞰之予故置之家祠不爲巳有旣经沈溼仅有文字可寻卷帙零乱知免天灾豪夺之咎但舍之作宦不能多携是所觖望略述原流以晓后人云耳古佛象记曩得古石佛象于关中爲齐天保时所刻又得于兖州爲唐先天时所刻又得宋刻画象于终南山便子谷又得乌斯藏古铜象则杨方伯揆所赠也以是前代物故爱玩之置于家先母好善又守妇人无外事之义闻释氏不害于物乃敬事之日诵经礼拜及遘疾敬之愈至疾益剧不起吾仲弟哀吾母之事佛无効也则毁其象予止之曰礼父母所爱亦爱之又曰思其嗜好祸福定于天佛不能爲福卽不能爲祸也世之持诵释氏书者徒以心有所归轻功名减嗜欲如吾儒之读书稽古不使外物役心耳佛固不知佛之道卽孟子所云仁心仁闻不行先王之政不可法于后世之道亦异于残杀者而何必毁之且夫秦之权铜雀之瓦蚩尢盗跖之冢后人爱之饰爲古迹爲其难得也火浣之布非可御寒夜光之珠不及廷燎直以爲赏心之具今置古佛象于堂室比之法书名画所谓小道可观矣何必毁之仲弟曰吾闻父报雠则子行劫存此象以惑子孙将有佞佛而入于邪或耽虚无而废事者柰何吾见世之爱士购书者其后且有达人世之悖岀者其后且悖岀世之逞才蓺爲词曲小说者其后且入于流荡淫僻气之所感如流溼就燥甚可畏也远则楚王英最先事佛而不终其身近则秦观以写佛书削秩郑鄤以符录降仙作书爲温体仁附致其罪人阳也而接于阴鬼气中之家爲不宁性爲不正招祸之道矣是以恶其流弊也予无以折之亦不忍弃故物焉遂记其事以训于家孙氏先茔连理木记嘉庆四年太岁己未仲春月晦星衍归自金陵展墓乡郡至毘陵西郊夹港口谒十一世祖明赠汉中府知府讳公墓披荆周览得异木焉生当神道团团如葢两树竝立上枝连理急吿族人曰此图籍所称木连理也时始异之野人聚观以爲嘉瑞府君者明故行山西太仆乡讳之父礼部尙书文介公讳之曾祖也或曰府君之后对策及第者二人入词馆者四人成进士任庶司者代有数人皆淸白报国无田宅赡子孙然歴两朝未尝有罹国法隳名节者聚族同居且十数世是木也生其孙氏睦族余庆之征与星衍曰不然此国瑞也闻诸沈约志言王者德泽纯洽八方合爲一则木连理生终军对奇木言衆枝内附示无外也国家重熙累治拓地数万里山陬海澨必有神木生之吾不及知其在孙氏先茔是吾族食德服畴世受国恩行苇勿伤之化所沾被也且五行亥卯未木也是木久拱矣而显抂未岁月建卯也于文未象木重枝叶位抂西南其应西南陲之民有慕化归诚者焉儒者不妄言符瑞而洪范推天人休咎嘉禾来牟见于书诗不可诬也星衍职任旧史事应经典敢不纪述以示后世且使子孙世世报国恩而思先泽庶几毋翦斯木云许叔重本主结衔议抚浙使者阮芸台先生旣设诂经精舍以敎生徒星衍请崇祀先师许叔重郑康成于堂中与臧文学镛堂舍生洪茂才颐煊震煊议所以书木主衔者臧君以谓许君之子沖上书称太尉南阁祭酒比范史称洨长爲得其实范史不载明巳疏也洨长官卑不宐以此葢太尉祭酒星衍以谓太尉官属虽贵由其自辟除不及洨长之列朝籍郑康成注礼称邑宰爲䝿臣洨长宐书兼列太尉祭酒如今人之书前官可也且许沖上书祗言其父病未必病笃不起或后爲洨长范史则据终后而言较可从洪两生以谓百官志太尉官属有黄阁主簿录省衆事其官以令史爲之令史旧注百石不及令长之秩多至千石最小亦三百石是洨长尊于太尉官属周泽传建武末辟大司马府署议曹祭酒数月征试博士中元元年迁黾池令令长一也许君由孝廉辟太尉南阁祭酒由祭酒迁洨长故本传云再迁除洨长与周泽传官阶正符合胡广祭酒皆一位之元长不必定属尊官今主题洨长不及太尉祭酒可也先生曰洪两生议是可兼题之如孙君议与秦观察瀛书窃见阁下爲政之意欲异乎俗吏之爲也今监司奉命有专达之责顾一方之獘政重且大者非一人一时所能㪅不能㪅而言之以招执政者之忌卒无益于事仆官山左屡以曹单河工应有童隄格隄请于当道颔之託言无经费而不行此其歬事矣浙之士夫不肎速葬阁下所应酌限陈奏以革其俗也浙之多权厝也积棺湖千反以速葬者爲忍其亲其厝之而子孙有发迹者愈以爲得地而不葬或子孙之贫而绝者又不能葬是始终不葬其亲也闻且弃棺于道斲爲船板矣或曰宋时南渡士夫攒厝其亲棺以待北归今居于此者何爲㑆其习哉此非示谕劝诲之所可禁也又不可持之太急以苦贫民也按古有未葬不除丧之礼今三月踰月之制纵不能行阁下陈请有终丧不葬其亲者官员不准起官士子不准应试商贾平民不准离鄕贸易三年之久富者旣葬可依期贫者亦无难举事其已终丧而未葬事抂令前者再请限以一年则部议不至以不便民相格因浙省以推及于天下此政一行所谓泽及枯骨也今之言事者动言择其重者大者陈之乃有济耳此近名也夫重且大者旣不易更可更者又以爲不足言是终无益于事也人之身有苛疥焉有痼疾焉以苛疥求治于医医者曰吾欲得痼疾而治之岂情也哉或曰浙中权厝者多火生枯木其应多火灾或曰积尸之气经暑中人则爲疫丙吉见喘牛而问之此亦调燮阴阳之一端廉车所宐问也贞节堂叙呉之枫桥西岸有贞节堂前阁学翁鸿胪爲旌表节孝故奉直大夫袁君室韩孺人所署名也堂外阛阓而内爽垲㫄则引泉种树左爲竹柏楼后爲五砚楼皆节母独居课子及子又恺藏书读书之地堂三闲不崇不隘无磨礲雕缋之巧不佞与又恺相识晩恨不及升堂拜母也又恺涕泣言母廿五而守节抚孤越十五年而殁方四十时爲干隆之四十六年子妇等用时俗礼爲母以生日举寿觞母举古称未亾人义却勿御未几母竟卒又恺痛母益甚徧乞当世贤士夫爲文以显母节行汇一帙命曰霜哺遗音不佞时亦有母丧闻其言不自知其泪涔涔不止也孝经称扬名于后世以显父母不谓今之名位世之以科名官位达者不过奉吿身张燕会以爲亲欢夸燿闾里愚妇孺甚则忘身以及其亲数典而忘其祖若是者一郡邑率有数人其身荣其后无闻焉今节母却寿觞不欲自显卒得旌于朝又恺不汲汲求仕进以立身能文章名于世又推其孝思以及其祖藏弆先世书砚之属以爲宗器使天下之士皆欲登其堂覩其先泽爲文以显母之节行若是贤子孙海内千不得一焉诚有合于孝经所云立身行道者宐不以绿野昼锦之堂之易斯堂也湖北金石诗序吾友严子进攷湖北金石自隋至元凡若干种爲之题咏登临之胜兴废之感读之使人不胜情夫诗固异于跋尾子进此作流连风景抒写性灵可谓得风人之旨者矣始毕督部鎭楚方檄访各路金石拓本一上内廷三通馆一以副本爲之攷证如欧赵所撰书任其事者子进与马通守绍基也子进旣以此诗上督部契赏其淸雅属爲开雕以僃一方文献旣而督部奄逝楚中多故金石书卒以不成此邦金钟鉄镬丰碑古碣独赖子进诗以传一二亦可慨巳予始与子进尊甫侍读君及张舍人埙钱刺史坫依毕中丞于关中节署访求古刻中丞手着关中金石记刊行于世其后移节中州又成金石书如在关中时子进亦省谒尊甫作入洛之游一时翘材之馆风流文物甲于海内巳而予官京师侍读捐馆舍诸同人亦多星散中丞往来节制齐楚不独旧游不可复预着述之事亦渐零落及子进来东访予于济上巡使署越十余年怀人伤逝益不胜慨焉然阮侍郞旣刻山左金石书以成督部之志子进能读父书又以此诗存楚游访古梗槩督部生平好古爱士之心亦可大慰于九京矣子进所着有江宁金石记又爲予校辑寰宇访碑录将岀而问世此特其唫咏之工不媿古所云登高能赋遇物能名者亦足慰也跋鲜于枢书佛遗敎墨迹释氏书最古者有汉时所译佛说四十二章后颇增改其文不类次则佛遗敎帖传爲王右军书集古录以爲唐人然文义古质得儒书精义远岀金刚楞严诸佛书上葢译时抂魏晋前也遗敎以不畜积不安置田宅及戒显异惑众而进之以有媿耻求精进修智惠皆异乎后世之爲禅学者释氏戒贪嗔痴人有财而求其布施非贪乎金刚努目地狱变相非嗔乎人十月而生不能满百妄冀成佛生天非痴乎唐以来僧众谈空其流愈失与遗敎之旨大违异且遗敎爲释迦临终口授之词予游关中至盩厔葢有老耼墓云鲜于枢以延祐六年书此用中锋无侧媚之笔天趣秀润得晋代风格昔见赵文敏写佛说四十二章于中州又获覩此帖于家凤卿茂才处岁事匆匆惜不及手摹一本因属呉生毓汾影写列入子部道家书目以僃校勘云嘉庆五年人曰书杨光先传杨光先字长公徽州府歙县人明时爲新安所千戸崇祯十年劾大学士温体仁给事中陈启新舁棺自随廷杖谪戍辽西国朝顺治三年光先上言时宪书面不宜用依西洋新法五字久之又吿汤若望误以顺治十八年闰十月爲闰七月附呈摘谬十论及辟邪三论先是西洋人有利玛窦者与其徒汤若望等自明万歴时奉所爲天主敎以来中夏其所事之象曰邪苏手持圆象曰天设爲天堂地狱之说以诓诱人谓邪苏生于汉哀帝元寿二年庚申岁以罪磔死其时有日食地震之异光先斥之比于汉之黄巾明之白莲敎谓邪苏死爲谋逆不应行敎于中国且其死旣言抂建武八年壬辰岁三月二十二日考汉史是时无日食地震之异皆妄言惑衆之甚者康熙三年七月光先又以天主敎所授江广图书金牌绣袋等呈控礼部勅下吏礼二部会鞫是年十二月戊午朔日食汤若望推初亏抂申初一刻强食甚抂申初二刻半复圆抂酉初三刻食亏抂南光先推初亏抂未正三刻食甚抂申正一刻食亏在北与若望异侯之如光先言若望竟不验由是罢黜若望等四年授光先钦天监右监副旋授监正光先叩阍辞职疏五上不许自辑前后所撰书状论疏爲上下卷名不得巳录传闻西洋人以重价购燬之云其斥地圆之说谓其违方圆动静之义若浮于虚空则人物不成安立若有安着则下土爲地覆压矣其斥星图移宫之谬以爲若望移寅宫之箕三度入丑宫之初因将恆星俱移十余度他宫犹不爲显独未鬼宿移入午宫四五度又斥其一月三节气及二至二分长短及更换觜参二宿之谬皆以爲不合古法西洋人旣闻光先之说后及遁其辞以言天云旧史氏曰孝经云非先王之法言不敢言庄子云六合之外圣人存而不论论语云葢有不知而作我无是又云君子于其所不知葢阙如也西法误㑹大戴礼四角不揜之言而创地圆之说误㑹诸子九天及楚词圜则九重之言而创宗动天之说误㑹岁差之言而疑恆星有古今之差变古日月径千里月来食日之言而云日体大于地地影蔽日故日食又以私意移北辰东移使其国土渐入离方皆非先王之法言圣人所不论实则推步日月五星之法不系于此必欲谈天穷所不可知宁信各纬书及张衡虞喜诸人有本之言矣光先之折西法未申日食亏南之谬徒以推步知之按五经异义月高则其食亏于上月上则其食亏于下是时日食抂下餔合之经义自应亏抂北也光先文不甚雅驯而謇谔之节有可取孟子云能言拒杨墨者圣人之徒西人以此敛迹光先之功固亦伟哉武亿傅武亿字虚谷河南偃师人先世居山东聊城县胜国时有远祖名恂者以指挥使驻怀庆遂爲河南人曾祖维翰国朝顺治闲迁偃师祖朝龙有隐德载抂方志俱赠奉政大夫吏部验封司员外郞父绍周雍正癸卯科进士由安徽东流县知县行取主事官至吏部验封司郞中监督仓场有政绩嫡兄三人修俊伸同母兄一人倬弟一人儒亿生于京邸少有异表不茍嬉戏八九岁以朱墨点定明代名人制义苐其高下父惊爱之年十二徧览九经诸子爲文下笔千言年十七至十九连遭父及母孟氏生母郭氏丧哀毁骨立乡里感叹亿父故淸宦官中外卅余年家无儋石储値伊洛㬥溢宅舍尽圮亿就高架木爲小屋读书其中严冬衣败絮或遇大风雪持斧出取薪燃火手僵斧落伤足血没踝忍痛归诵书益力服阕应县试苐一入学爲附生干隆庚寅科中式本省乡试苐六名举人三应礼部试皆报罢因游朱学士筠之门时学士负海内文望门下士多一时贤俊阔达不羁之才亿尽与交游而独以文章气谊相勖厉学士雅重之爲延誉然性朴直不喜干谒惟布衣履硚就日下书肆购异书所得金石古文皆爲攷证学日益进庚子科成进士五十六年谒选授山东博山县知县县多山土瘠民不务农业地产石炭石矾烧作琉璃器皿供亿繁多商贾辐凑奸宄所在匿迹亿下车思所以变易风俗然后以经术饰吏治因校士发策问邑中最败风俗者附郭佛寺多女尼常衒服作佛事游阛阓闲聚观者猱杂生事亿汰存其老病废疾者余悉遣嫁之岁时出讲乡约至远僻邨落因加谕敎讼事无大小至则判决之或唿冤不及具词状召两造折以片言无不得其情而去胥吏无所施其獘县僻无驿传有急事假里马以供役转相科敛豪者利其事亿禁革之前官有以石炭馈上官者以成俗亿察民运载山径中大不便手疏其患苦请除之捐赀议立书院于城东范文正祠傍邑人感激输将阅两月工竣命曰范泉书院亲临讲课口授指画示以训诂文字通经术树风节之要士皆勤奋檄治邻邑煤窑狱窑户介典史某以白金二千进典史惮亿威望不敢言亿廉知之因祷雨谓典史吾祷于神虽贫不爲墨吏也雷霆实闻之时方震雷典史惊悚遂获澍雨先是县营弁某有不法卒张曾爲弁夺娼爲妾亿因他事治之急弁属上官某爲缓颊不听自是怫上官意会有步军统领衙门番役头目曹君钖杜成德者倚朝贵势出都探事招从恶少十余人纵飮博横于县中亿擒至堂下称奉要人令不服罪按法笞辱之时秉政者势张甚外台多承望风旨上官某闻之以爲祸至无日矣乃厚赠番役行而假名滥刑平民劾亿罢职亿官博山才七阅月耳县民闻亿受代则扶老携幼率千余人赴省乞畱大吏某故贤者劾亿时特爲守所持及见民情大感动因入觐约与偕行爲筹捐复时故大学士公阿文成公见大吏于朝谓之曰例禁番役出京畿柰何责县令按法之非且隐其实而劾强项吏何也大吏㴱自悔然卒格于部议归博山民犹谓当复任老弱远迎界外吿之故人人哭失声巳而相与馆故令家于县中朝夕馈问亿愈不忍以家口累民乃遣归其鄕而自闲游东昌临淸闲借书院以餬口至河南诣好士友人与修县志以终其身嘉庆四年十月卒于邓州客馆得年五十有五是冬有旨命朝臣密保内外员操守端洁才猷兼济及平日居官事蹟可据者赴部候旨召用亿名抂荐中县令捧檄至门亾巳一月矣亿至性淳笃生平重风义尝由都奉兄倬柩南归乏资斧手輓鹿车不避溽暑泥泞比达里门足重趼旣葬爲之立后族孙有孤贫者十五年与同爨闻师丧千里奔赴嵩县典史某卒丧不能归解衣质钱资之行设义田县北郊收偃师之弃殇者冀以厚风俗抂鲁山时楚匪扰至河南唐邓之境亿爲令区画议复鲁阳关设兵防交口鎭以㧖荆襄要路立甲西山诸邨坞防逸贼窜匿未及行而交口鎭西山俱被贼焚掠无余邓州旣经蹂躏士民御贼死事者未得申上其实亿劝立国殇祠以厉乡勇其以维持风敎爲已任类此亿通贯经籍讲学依据汉儒师授不蹈宋明人空虚臆说之习所着经义原本三代古书疏通贾孔疑滞凡数百事所得列代金石爲古人未见者数十通因之攷正史传者又数十事今中州人知读古书崇经学访碑刻僃一方掌故多自亿爲倡始云撰羣经义证经读攷异三礼义证读史金石集目授堂金石跋钱谱诗文集札记之属数百卷与修鲁山郏宝丰安阳四县志行于世子三人穆淳景淳盛淳孙耒旧史氏曰武君眞循吏也在官七月而得民心如是令久于其任治行当不止此爲县令者人人如亿吏治之獘不至不可移易墨吏负帑愈多去之愈有所牵掣强项吏一出而被劾且以沽名相诟嫉不遇非常察举之诏何以厉廉节耶予与武君交最密知其事始末甚悉及予罢山东廉使任爲阿附朝贵者所媒孼事大类武君独爲君子求治太急固俗所忌耶抑遇非其时也直谅多闻之交又弱一个悲巳汪中传汪中字容甫江南江都人少孤贫力不能就傅因鬻书诣人家学舍中稍稍识字通文义颖慧絶人尝代学僮爲文欺其师塾师大惊异久之游书肆与书贾交借阅经史百家博究古籍能别白是非眞伪八学爲附生学使者至则先耳中狂名欲因试摧辱之及见其文皆甚推服试上等中侃侃辩盈廷无所屈朱学士筠督学安徽中往就之时太平守沈业富亦客中交道渐广中尝对策场屋问事者麏至悉疏示之岀场后因撰策学数十篇不检书不属稿刊行于时大爲獭祭者所祕宝覆按书无舛误者翁阁学方纲朱侍郞珪先后校士江左思暗中物色之中不就试干隆丁酉岁谢侍郞墉来督学选拔贡生中不应朝考亦不就试益以经义自娱当是时四库馆开海内异人异书竝出经学小学算学词章金石之学卓然以撰述自见者有钱少詹大昕王光禄鸣盛卢学士文弨孙侍御志祖王兵部念孙段大令玉裁戴编修震王副宪昶蒋编修士铨袁大令枚姚比部鼐中于诸君爲后进皆辩难无所让别自书当代名人姓字品覈高下人愈嫉之以爲汪中善骂人中曰吾乡多贾人不知学短长日见谀者众遭骂乃疑爲俊士且吾不骂庸俗人也得吾骂亦大难或言遭骂妄传耳然中能鉴别彝器书画得之售数十百倍家渐丰裕中㴱自敛抑爲诗曰佯狂骂坐自平日焉知性命鸿毛轻寓书规予曰学问观其会通性行归于平实葢中之学益进于道游楚谒毕督部归爱浙西山水畱久之干隆五十九年月以疾卒于西湖葛岭园客舍中解经有神识病古人之疑周官左传也爲周官征文及左氏春秋释疑皆依据经証箴砭俗学又病后人疑经中春会男女之文中读会若司会以谓霜降逆女冰泮杀止至中春则过时媒氏书男女年月日名于是时计之予亦言聘则爲妻奔则爲妾经言奔者谓不及礼聘非淫奔也又病未嫁女爲壻守贞之不合礼以谓妇人不二斩故爲夫斩则爲父母期未有夫妇之恩而重爲之服以降其父母于壻爲无因于父母爲不孝失礼之中又失礼焉凡所爲文皆有益经术维持世道余见所着述学云中于诗古文书翰无所不工振笔千言不加点窜尽如人意所欲岀爱春秋左氏学之自言取法乎上不失爲汉魏文也生平不肎信宋人理学及世俗非鬼之祭斤斤焉斥詈西域金人一切淫祀之属妻有过出之俗人颇以爲怪而中孝事寡母笃于交谊所至之处访故师友墓拜奠之或䘏其后人死后妻妾皆守节抚孤子不坠家敎旧史氏曰汪中非狂士也方中困戹时俗人揶揄之因愈激烈骂坐然中文原本经术皆先王之法言比之昔人疑系词书序改易诗序议周官礼记删孝经絶不知畏圣言者其狂何如哉中与予学术最相契合惟论明堂石鼓意见不同耳其长不可及也中卒得自赡其生有子息不至如明唐寅徐渭之放废亦学足以自立世人以不狂爲狂岂不惑哉章宗源传章宗源字逢之浙江山阴人以兄编修宗瀛官京师遂以大兴籍中式干隆丙午科举人少聪颖不喜爲时文以对策博赡发科益好学积十余年采获经史羣籍传注辑录唐宋巳来亾佚古书盈数笈自言欲撰隋书经籍志攷证书成后此皆糟粕可鬻之然编次成帙悉枕中祕本也又言辑书虽不由性灵而学问日以进吾爲此事久之亦能爲古文爲騈体文矣又以今世所存古书版本多经宋明人删改尝恨曩时辑录巳佚之书不录见存诸书订正异同文字当补成之其巳辑各书编次成帙皆爲之叙通知作者体例曲折词旨明畅古书多亾于北宋故辑书始于王应麟近代惠征君栋踵爲之四库全书用其法多从永乐大典写录编次刊布甚伙至于宗源则无书不具焉时都门广慧寺有妖僧明心者诳人以符录降鬼僊挟而书几言祸福又贿客仆从刺探隐事面发之示神验京朝官之佞佛者大爲扇惑争馈贻之僧益豪横或占人坟茔作庙基或权子母取重利事败僧以罪遣归南中宗源等以事佛与牵连罢斥不能复与会试僧又潜出游齐鲁闲就大吏之不洁者网贿遗易姓名捐职丞倅出入诡祕甚而宗源等犹信之持长斋且寓书属予去所爲三敎论者予着三敎论时京朝官惑于妖僧日甚因以晓譬之大吏某曾倚上官势属予去其文不得及得宗源书戏云君以生平辑录书付我我卽去此文君必祕不忍割是色空之说不足恃也然宗源好学之志终不衰性恬澹不肎干谒亦异乎世之所谓禅钻者以嘉庆五年月日疾卒于京邸撰隋书经籍志及杂文若干卷旧史氏曰惜哉章君之好学而惑于释氏也旣辑录三代先秦古书岂不知佛书出东汉六朝之不足贵幷非西域浮屠之所秉笔耶及爲妖僧诖误犹以素食终身年未五十而溘逝释氏之効安抂或言章君死时神淸明无所苦此何益且反常也孔子大圣寝疾七日曾子大贤反箦未安徂殁之痛达人不讳儒者身僃四气哀乐反常岂发皆中节之学乎传曰未知生焉知死又曰大哉死乎君子息焉小人休焉儒通天人勿可尙巳台州府松门山天后宫龙王堂碑记海之祀见于经証者惟诗周颂般序有祀四岳河海之文礼乐记云三王之祭川也先河而后海汉武诏以河海润千里令祠官修祠爲岁事南北朝以来有蓬莱海若之祀隋始近海立祠唐始封王东海曰广利宋加渊圣广德助顺广德之号祠于明州定海诏爲大祀而天妃之祀见于正史则始于元至元南海女神灵惠夫人以护海运有奇应加号积至十字十二字庙曰灵应他书以爲始自宋又举人神以实之皆不见于正史前明崇祯时复封碧霞元君国朝屡以灵应加封尊爲天后今上嘉庆四年增封护国庇民妙应昭灵昭应宏行普济福佑羣生诚感咸孚显神赞顺垂慈笃佑天后台州府松门山天后宫龙王堂旧庙所抂也嘉庆五年太岁庚申爲今抚部阮公莅浙之明年稔海盗之鸱张日久将加大创预絶其赍粮侦伺之路先事请制大战艇又奏请闽粤舟师会剿得旨则严守御设方畧购获盗诇数十人盗大竆蹙六月十二日合师海风大作一夕漂没盗船数百歼戮沈溺无筭设伏㠀屿擒获其窜匿者又数百人海疆之民䵾譟相庆曰此抚部之力抚部曰此天子之德天子曰繄神之功乃兪抚部所请发藏香葺神庙御书扁额赍悬于天后宫龙王堂以荅神休经曰天明威自我民明威传曰阳感天不旋日诸侯不旋时大夫不过期惟抚部知民疾苦爲之造海舶请舟师故师未至而盗气慑惟天子能用儒臣伸国威奋智勇故士气倍而神灵格惟天鉴圣君贤臣一德一心与民噢咻故不费折冲不烦转饷俾海隅有按堵之日不然神庙之建数百年海盗之患非一日海风波涛亦时作而必乘国家赫怒整旅之日効灵受赐于宣室是则神之灵皆天子之德中丞之力民之所不能忘不可不纪也若夫水爲土妃又抂坎位女㝛所居象饰似之有举莫废亦祀典也星衍母服未除授经此土抚部阮公以亲见其事属爲文以纪神灵钖予之盛不敢以卑位辞铭曰皇皇地祇孰主宰是居阴配天有元肇祀朝宗于东爲百谷王翼翼神庙溯自隋唐神光之祐管宁以济越抂我朝反风示异松门巖巖海若所依潢池出没神怒睨之天子命我觥觥大府靖此海隅有文有武声威大张诇伺以竆取其鲸鲵覆其艨艟屏翳乘之亦有胥种神之格思仁者有勇歼厥渠魁福我蒸黎海波不扬明台受釐天章昭回煇炳神宇沧桑旣阅祀典有举毋弛民务毋赍盗粮远臣监司敢告封疆淸故河南山东河道总督提督军务资政大夫兼都察院右副都御史司马公騊基志铭公姓司马讳騊字云皋号溶川江宁府江宁县人其先得姓受氏详于太史公书南宋播迁失其世数高祖燧居浙江宁波祖裕始迁江宁入学爲弟子员父必售妣方氏自公高祖以下皆封赠如公官兄骧弟俱先卒公生而颖异读书目数行下稍长畱心经世之学讲贯河防水利农政诸书于文章尢喜陆宣公奏议故大学士高文恪公晋节鎭江左延入幕府艹奏牍疏密大小咸得其宐甚相倚重文恪以公明习河务奏请以从九品畱工効用干隆二十九秊奉旨分发南河以劳歴山阳县主簿兴化县县丞通州州判海州州同高堰通判山安同知公外领地方内参幕务高文恪连秊奉命塞河徐豫无役不从皆能规度指画敷陈曲当凡所入吿悉蒙兪旨故两江总督萨载公知公名亦倾心延接五十年奏擢江南河库道道库每岁出入白金六十万两河防岁修有成数溢额则俟上闻河丞值险工借发帑金执政者不爲依期入吿率皆移易处所通融汇报久则因缘爲獘帑藏空虚公不激不随从容筹补公私具举上下安之不问家人生产作业意泊如也五十一年南河漫口奉檄督工先事抚䘏抍渡灾民全活甚众五十四年周家楼塞口吿成有旨议叙公遇水旱先期斟酌蓄洩沿河田畞尽沾利泽又濬淸江文渠沟水赀助公车士庶感颂五十五年擢授江西按察使臬司核谳一方刑狱不习律令者高下缓急一委幕僚胥吏其能者又持属吏短长网赂遗或徇守令属託骫法公正已奉公㴱悉獘窦爰书亲核从无假手抂官七年属城悦服时値江右大吏以簠簋不饬被劾连牵获咎者众公竟以谨愼免患世论归之嘉庆元年擢山西布政使未几调任山东特命兼理河务其年黄河下游壅溢水与隄平砀汛曹工先后漫溢公偕故两江总督李公奉翰南河总督康公基田前山东巡抚伊江阿公奉命堵塞旋擢河南山东河道总督公新以藩司擢任骤难专制俛仰诸大僚闲见其意见不同将致偾事㴱自敛抑谨畏如抂江右时旣而曹工逾年堵合不成奏请停工奉旨革职畱任朝使临工按视公分谤焉是时夫人张氏卒于使署内不顾私赙赠不纳其刻厉类此三年冬堵筑豫省雎工漫口公五阅月行风雪中寝食俱废豫抚廉愼和衷共济工员踊跃一举成功奏报堵合奉旨赏复顶戴竝免代赔银六万两公念起家孤寒以笔札遇知己致通显每膺殊擢受异数感激涕零有尽命王事之志旣以曹豫宣防积劳体羸适闻纯皇帝龙驭上宾遗诰将至北向长号咯血不止延医诊视俱云心脉巳枯药力不及口授遗折望阙谢恩遂以二月二十三日卒于曹单工次春秋七十有一上闻轸惜久之降旨议卹礼也公鸢肩火色目精洞照英伟轶伦平生勤学好问娴于掌故远近书疏悉皆手荅丁宁款宻莫不感怀微时所荷一餐咸报高文恪归榇经纪其丧后至都门躬自展墓与人交有本末周卹无倦笃于内行兄弟从子无闲言时以爲史称通而不泰淸而不介惟公有之矣妻张氏封一品夫人子亶副㮄贡生召试举人内阁中书好古有文早卒孙淳荫生候选员外郞星衍始官京师与公子亶爲文字交及官山左与公同僚共治河之役后又僃员节下亲见公行事藏公手牍数十纸皆绸缪公事寻绎难忘今淳以某年月日将葬公及夫人于江宁某乡之原以状走乞志墓葢不忍以不文辤铭曰公爲政绩可纪公塞河以勤死觥觥笔札况才美扬于王庭传信史家声淸白施孙子我侨兹郡铭其里文无溢词庶不媿淸故山东兖州府运河同知加知府衔前署山东运河兵僃道龚君士煃墓志铭君姓龚氏讳士煃字德煌号燮堂先世有汉勃海太守遂家山阳其族甚盛唐宋多达官或居闽之兴化莆田皆有世数可纪明天启间移家于呉子禹臣爲君祖以孝行闻子某爲君父乡里称其潜德妻顾氏侧室刘氏曹氏自君祖以下皆以君官累赠朝议大夫祖妣及妣生妣皆赠恭人曹恭人实生君及弟三人曰朝鼎曰宝鼎曰绍箕俱得官丞倅君生而颖慧幼遭嫡母丧哀毁如成人礼旣就傅勤学能文屡应童子试冠羣君念祖父俱以尙义好施家道中落非负米出游无以爲养以是弃科举业游幕淮扬闲在河丞署闻父凶秏奔丧归自伤不及视含歛毁瘠尢甚时君年未三十诸弟少姊妹四人未嫁指数百君绸缪家计率以勤俭妻顾氏黾勉同心纺绩爲助始无内顾忧游道日广渐复先业诸弟前后成家诸妹亦遣嫁焉君旣熟悉河务淮扬观察争聘延之値有河溢之事擘画工役抚卹灾黎颂声载道河督呉公嗣爵总督萨载公大学士总督高文端公晋临视河壖闻君名咸相引重故淮扬所属河防诸务皆秩然有章大学士公阿文成公视河豫省奏畱君河工効力以劳送部引见干隆四十八年署山阳县主簿擢东平州州判歴东平州州同擢沂州府沂郯海赣通判署曹州府曹单同知调兖州府捕河通判五十五年擢兖州府泇河同知遇恩及叙劳加二级歴年防汛催漕叙功纪录二十七次五十六七年河南山东河道总督李公奉翰连奏君护理运河兵僃道随河督在临淸督催粮艘适闻生母疾心动乞假母巳奄逝扶榇归葬哀荣俱尽亲族称之君妻顾亦以是时弃世君以微时共甘苦遂无再娶之志服阕候补东河时南河丰汛漫溢君随河督李公奉翰到工襄事嘉庆二年堵筑工成今南河总督康公基田前爲山东布政使奉命治河会同河督奏君在工劳绩奉旨加知府衔九月随河督赴楚防守汉江又以劳绩奏请赏戴花翎皆异数也三年补兖州府运河同知故河督司马公騊今河督呉公璥皆器重君咨诹河务多裨益焉君筮仕十余年俱在上府参理公事大工一切章奏出君手信任日专未尝岀卖寒热接见僚吏谨畏如不自容河防陈奏机宐依于旧章质直条达不肎爲虚诬徇时好高下其手曹工再报合龙君时引疾退居未爲属稿其愼宻类此居家痛亲不逮养自奉俭素昆弟同居易衣并食无分厚薄诸弟或爲君制新裘易其旧者君知则止之曰晏子一裘三十年而齐国之士待而举火吾宁俭自奉而周人急也亲族有贫乏者代爲昏嫁营葬少工诗文与黄司马易顾进士礼琥多授简酬唱之什辑录成帙藏于家四年八月望日以疾卒于官署春秋六十将以某月某日葬于某乡之原礼也子庆祥投効河工从九品女四人不佞官山东监司时亲见君行事嘉君内行以弟之子妻君从子庆长今君诸弟寓书赴吿幷乞志墓旣雅知君文有胏附之谊葢不敢辤铭曰参军记室古辟举君才经世佐公府负薪塞河始丞簿贤劳升闻易簪组恂恂家法化轑釜施于有政不岀户我陈生刍到呉土大书瓦㞕封若斧淸故封修职郞两浙盐课大使陶君正祥墓碣铭封修职郞两浙盐大使陶君名正祥字庭学号瑞菴祖父某自浙之乌程县移家呉门第三子某生君少聪慧就傅读书与同学生以默识角胜负塾师异之家贫无以爲养遂以儥书爲业与呉中名下士交接闻见日广久之于书能知何书爲宋元佳本有谁氏刊本版贮何所谁氏本善且僃谁氏本删除本文若注或舛误不可从都中鉅公㝛学欲购异书者皆诣君车彻满户外会开四库全书馆安徽提学朱君筠言于当道属以搜访祕书能称事焉子珠琳由内廷三馆供事叙用得两浙钱淸场盐课大使貤赠君如其官君在官署逾年敎子廉俭旋属引退曰汝多疾而素餐不如归儥书也君旣家吴门侨寓都下贤士夫往来辐凑广求故家书籍祕本歴数十年尝慕陈思之爲宝刻丛编也语予云恨不爲一书记所过目宋元明刊刻经传诸子各本卷帙文字异同优劣补书目家未僃惜今晩矣与人贸易书不沾沾计利所得书若值百金者自以十金得之止售十余金自得之若十金者售亦取余其存之久者则多取余曰吾求赢余以餬口耳己好利亦使购书者获其利人之欲利谁不如我我专利而物滞不行犹爲失利也以是售书甚获利朝之公卿四方好学之士无不知有五桺居主人者当是时都门售书画有王某售旧瓷什器有顾某意见悉如君皆盛行于时老子言欲取必与左邱明言以欲从人其道然也王某顾某死其子执所得物价贵贱物多壅积焉故君子珠琳独能承父业与当代士夫交不复岀奉檄矣君秊高坐市肆傲倪俗人来售书者问欲得何书言不当则令他人应接曰是欲爲科举业若新入词馆欲得学堂书耳性任侠曾经高淳湖起蛟舟覆君探窗出奋力抍溺者周卹之友张某者尝以白金四十两寄君处权子母暴死无家属君访其中表偿之使买地营葬与弟甚友爱弟死抚其两子毕昏嫁犹诫之以市道坏人心术也君以嘉庆二年八月二日卒于都门春秋六十有六妻周氏赠孺人子珠琳两浙钱淸塲盐课大使女一人孙以仁予官都门退食游书肆与君日相见君见予藏孙子魏武注以爲世无此本刊八汉魏丛书中又以予言刊葛氏永怀堂十三经注及抱朴子太元经之属以行世版存于家今君子以予侨居金陵寄至元金陵志爲润笔属作君墓碣予念世之称事者少虽书贾无复如君之知书也爲文且铭曰不知书何足数斗筲人媿书贾敎子归来似其祖不求甚解能耆古我铭其墓不爲谀兼金可却书可取淸故文林郞河南虞城县知县施君韡墓碣铭君姓施氏名韡字佩蘅号棣庄常州府阳湖县人明时有名灏者自无钖迁居常州之安定东乡爲君十四世祖赠文林郞名维贤者爲君祖父赠文林郞名普者爲君父皆能勤学好施君生而颖异读书过目不忘少有至性九岁遭母疾侍奉不倦如成人及丧哀毁至咯血十三岁丧父亦如之旣长屡困童子试遂游京师佣书自给贫不能具裘葛愈积学能楷书爲古文辞旋以国子监生应顺天乡试中式干隆三十六年举人四十六年挑发河南以知县用上官知君能卽檄折疑狱称平时値河南靑龙冈河溢君从泥泞中率丁役负稭土治道以通车运昼夜不寝息者廿日河隄使者倚重君凡工次采买稭苘及疏浚引河皆任其役积稭倍常数濬工先期吿竣朝使故大学士公阿文成公按视河壖以合龙溃事奏请遴选能吏重浚新河限廿日竣事君独以未补令与焉工竣叙功一等四十八年补授虞城县知县沿河令岁率驻工防汛岁修隄堰君外督修防兼理狱讼从容措置悉举其职虞城商邱之闲旧有沙河达洪泽湖方开引河时议塞沙河下游使河势由夏邑南趍近隄居民运载失便君寝其议河流亦遵道下注前后以劳纪录六次河督兰公第钖以君旣㴱明河务凡河丞工作一委任焉明年河溢睢工水及县境君先期堵闭桥空加筑隄堰民以免患出赀济渡邻邑灾黎多所存活君治引河有方略或通沟以潴水或畱埂以输土故工作视他处而省费十二三五十年夏柘城奸民事起近邑戒严或谓君闭城御患君曰不忍弃吾城外赤子也又谓君多张声势巡罗邨君曰此贼未至而扰民也亲履四境劝民聮络守归併黄河渡口人庶安堵贼不敢侵旋就勦戮是年境中苦旱君力请赈卹实力奉行竝捐奉钱加散口粮一月其后齐晋楚豫飞蝗徧起不入县境民以爲德政之感以五十二年正月卒于官署春秋五十有一呜唿世之所爲能吏者以治供张探迎上官意或阴以馈遗进求其知刀笔筐箧簿书期会及史称酷吏古所讥催科吏且不可得若君之尽职勤民遇变而不乱者葢尟觏矣君妻庄氏先卒继娶钱氏俱赠孺人子应飞捐职同知不佞旣与君同里及游毕抚部幕府时知君治行后官山左邀君子佐浚河之役益知其能承家敎以状乞文葢不敢辤铭曰吏道弛兮爲国蠹先攀援兮后民务吁嗟施君来何暮河渠奠兮狱讼平螟不入境兮柝不惊吁嗟施君兮不可死复生尚书错简考亳姑逸文书序周公在丰将没欲葬成周周公薨成王葬于毕吿周公作亳姑秋大孰未获天大雷电以风禾尽偃大木斯拔邦人大恐王与大夫尽弁以启金縢之书乃得周公所自以爲功代武王之说二公及王乃问诸史与百执事对曰信懿公命我勿敢言王执书以泣曰其勿穆卜昔公勤劳王家惟予沖人弗及知今天动威以彰周公之德惟朕小子其新迎我国家礼亦宜之王岀郊天乃雨反风禾则尽起二公命邦人凡大木所偃尽起而筑之岁则大孰周公在丰病将没曰必葬我成周以明吾不敢离成王周公旣卒成王亦让葬周公于毕从文王以明予小子不敢臣周公也周公卒后秋未获暴风雷雨禾尽偃大木尽拔周国大恐成王与大夫朝服以开金縢书王乃得周公所自以爲功代武王之说二公及王乃问史百执事史百执事曰信有昔周公命我勿敢言成王执书以泣曰自今后其无缪卜乎昔周公勤劳王家惟予幼人弗及知今天动威以彰周公之德维朕小子其迎我国家礼亦宜之王出郊天乃雨反风禾尽起二公命国人凡大木所偃尽起而筑之岁则大孰于是成王乃命鲁得郊祭文王周公疾曰吾死必葬于成周示天下臣于成王也周公死天乃雷雨以风禾尽偃大木斯拔国恐王与大夫开金縢之书执书以泣曰周公勤劳王家予幼人弗及知乃不葬之于成周而葬之于毕示天下不敢臣周公死成王不图大礼故天大雷雨禾偃木拔及成王寤金縢之策改周公之葬尊以王礼申命鲁郊而天立复风雨禾稼尽起按今金縢篇自王亦未敢诮公已上盖金縢文自秋大熟已下据尚书大传及史记当爲亳姑逸文也书序武王有疾不豫周公作金縢在大诰微子之命诸篇之前史记鲁世家于王亦未敢训周公下述营雒邑还政之事及作多士母逸周官立政诸篇其后乃称周公在丰及卒后暴风雷雨之事明经文秋大熟已下非金縢本文矣序称亳姑爲葬毕告周公之事正与大传前文及史记合是知告周公卽告以悔悟尊礼之事也后人或以其文有启金縢之语遂入其文干金縢篇中事隔武王成王及周公生死中隔大诰微子之命归禾嘉禾康诰酒诰梓材召诰洛诰多士无逸君奭成王征将薄姑多方周官立政贿息愼之命凡十八篇何得合而爲一伏生见全书所传今文知有周公死天乃雷雨之事司马迁从孔安国问故言亦如之是古文与今文本相符合特汉时错简已在金縢后人不察耳郑康成传书卽未能知之故注秋大孰云秋谓周公岀二年之后明年秋也与大传及史记皆违异而梅福传上书云昔成王㠯诸侯礼葬周公而皇天动威雷风着灾是西汉人犹见此篇之文矣毕以田按尚书王出郊天乃雨反风出郊者谓祭天于郊以周公配之也书序所云成王葬周公于毕告周公作亳姑卽其事此经上文云今天动威以彰周公之德惟予小子其亲迎言亲迎而祭之迎迎尸也惟郊是郊祭周公之事故言我国家礼亦宜之礼者谓祭也尚书大传曰乃不葬周公成周而葬于毕尊以王礼申命鲁郊据此而言则鲁之郊禘由风雷之变始也旧解不察此篇爲亳姑逸文之错简乃以郊爲郊天亲迎爲生迎周公不特我国家礼亦宜之句不可通且周公居东远在千里之外岂能迎于一日之内以致反风之应乎厥谊疏矣成王征疑义书序成王东伐淮夷遂践奄作成王征昔周成王初立未离襁褓周公旦负王以朝卒定天下及成王有病甚殆公且自揃其爪以沈于河曰王未有识是旦执事有罪殃旦受其不详乃书而藏之记府可谓信矣及王能治国有贼臣言周公旦欲爲乱久矣王若不备必有大事王乃大怒周公旦走而奔于楚成王观于记府得周公旦沈书乃流涕曰孰谓周公旦欲爲乱乎杀言之者而反周公旦初成王少时病周公乃自揃其蚤沈之河以祝于神曰王少未有识奸神命者乃旦也亦藏其策于府成王病有瘳及成王用事人或谮周公周公奔楚成王发府见周公祷书乃泣反周公按此文述自蒙恬秦时犹见全书不可爲传闻之误疑爲成王征逸文也据史记鲁世家载此文于周公还政成王之下周本纪载伐淮夷践奄于多士无佚召公爲保周公爲师之下与书序合则周公被谮奔楚在召公不说之后成王践奄之时书文非置于此无可附丽又尚书大传云奄君薄姑谓禄父曰武王已死成王幼周公见疑矣此百世之时也请举事然后禄父及三监叛奄君导之禄父遂与三监叛周公以成王之命杀禄父是知导禄父叛者奄君言周公欲爲乱者疑亦卽奄君周公因奄君而奔成王因发书反周公而遂践奄也则爲此篇之文矣然奄君导禄父之叛是成王幼时事据周本纪及鲁世家其时诛管蔡与武庚未诛奄君也或周公归政奄君又谮公于成王是时成王长矣故蒙恬述其言云周公旦欲爲乱久其文云王能治国史记𫐠其文云及成王用事明与导禄父之叛非一时一事而周公奔楚实在此时非因管蔡流言而去然则墨子耕柱篇云周公非关叔辞三公东处于商其言实乃传闻之误周公奔楚商楚接境其辞三公则因奄君之谮是时管叔死久矣然郑注书序云此伐淮夷与践奄是摄政三年伐管蔡时事其编着于此未闻亦不深察史迁所见古文合于书序而臆度之也后儒或以周公揃蚤事爲穆卜之传譌及以成王反周公爲在出郊反风之时谯周以爲时人欲言金縢之事失其本末并疑此是金縢逸文误矣毕以田又按尚书多士无逸二篇其篇次当在多方之后周官之前知者按多方经云维五月丁亥王来自奄至于宗周是述成王践奄归周之事也下云诰尔四国多方我惟大降尔命言将训诰汝也多士经则云昔朕来自奄予大降尔四国民命卽述多方篇训诰之事也盖成王初征不服归于宗周训殷多方故其言详及后将迁之于洛邑命周公申前命复训诰之故其言简经义具在不可不察也又史记鲁世家云贼臣谮周公于成王周公奔楚王杀言者反周公此盖尚书成王征篇之遗文述其践奄之由者也下云作多士作亡逸则二篇之文在践奄之后又可知其误在前者书序云成周旣成迁殷顽民作多士盖尚书出于孔壁简编错乱后人以召诰洛诰是营成周之事此云成周旣成故以置于其下而不知非也考书序所云有连及之文亦有追书之事其连及者如成王东伐淮夷遂践奄作成王征成王旣践奄将迁其君于蒲姑作将蒲姑成王归自奄诰庶邦作多方此皆连及之文也序又云成王旣黜殷命灭淮夷还归在丰作周官周公作立政盖言前此成王除乱训顽未暇爲此至此乃理治道故追言黜殷命灭淮夷也成王旣伐东夷息愼来贺作贿息愼之命此因其来贺而追言伐东夷也兹云成周旣成者因将迁彼于成周故追言之非谓成周至此始成也尤可据者洛诰朕复子明辟是周公反政之事也而君奭序则云召公爲保周公爲师相成王爲左右卽因复子明辟言之其文比附意义可㝷后人不加审察以多士无逸二篇厠于君奭之前紊其次苐非矣又书序篇第伪孔本与郑氏亦有违异可知当时未有定次盖各爲一简出于孔壁而此二篇诸本皆误故辨之兖沂曹济道㕔壁记国家设巡道以监郡称曰监司或谓之观察秦时以御史监郡此邦则有泗川监名平者爲之汉之刺史则又持节又有绣衣直指使如明巡按唐宋观察使以京职领外台俱非今比先时巡道通章有道标统弁兵亦称按察副使亦称佥事今少易其制然巡道岀奉天子命与鎭将分鎭建牙鼓吹仪同三品食禄岁四千贯兖沂曹济道辖三府一直隷州三十二牧令领河隄兼司驿传水利可谓任重矣直隷州之辖檄报刑名与守制同余则遇赴诉按章而钱谷刑名兵备皆统领曹单河隄百七十里资保障焉其贤者或好小惠取誉齐民挠守令权或矜小节独爲君子致隔阂其不贤者则恃其明察挟持守令短长以爲利或以上府去鎭远顚倒黑白作威福使者服膺儒教少负乡曲名旣而以对䇿上苐荷天子拔除词馆在比部七年两以不次之擢至郞中由上考简授兹职十年前以诸生走楚走梁走秦走晋抵燕都所见士大夫所闻四方政令窃心议其得失或爲贤节鎭揖客有所办正岂奉天子命来鎭此方不恤处士虚声之诮哉奎娄房心虚危之野古之殷土文章列曜之府太昊女娲帝尧成汤之所葬伊尹周公孔子之居在焉故曰一变至道使者何德而居民上临官吏何修而免尸位之讥陨越之惧传曰信乎朋友获乎上又曰敬其事而后其食又曰居敬而行简又曰君子于民仁而弗亲信至而守令不能逹之情可以通之于僚友诤之于上府矣敬至则尊临卑少率衆守令吏民効指臂矣简至则我淸静而民自定狱市不苦其扰矣故使者或廉知姦猾饬守令自治不欲夺其名使民各敬其长或持是非不可夺进退所部卒不以示威惠或屈节以分谤或违俗以守经若转移风俗修明旧章建立水利河渠以行兴利除弊之政则又存乎其人也其来也民不见德其去也无过之闻则谓之尽职乎曰特立独行建不世之功者应变而后知之圣天子在上不爱矫矫之名不堕冥冥之行可也遂书之㕔壁以示来者观察领河隄使者孙星衍记天文辩惑论学者疑天文深眇不敢谈于是有以此欺世千禄者后人不察卒不能辩其非其非者不足辩其乱先圣古书之成法君子不能无恶也宋志载何承天曰日之所在虽不可见月盈则蚀必当其冲以月推蚀躔次可知舍易而役心于难臣所不解也按日之岀入四时有定方譬春分出卯入酉夜视斗柄卽知其时卯酉値何宿日在何次灼然可见何必以月推之正所谓舍易从难也承天又云尧典日永星火以正仲夏今季夏则火中又宵中星虚以殷仲秋今季秋则虚中迩来二千七百余年以中星捡之所差二十七八度则尧冬至日在须女十度左右也按一月有上中下旬承天知尧典所云仲夏爲上旬乎中下旬乎所谓今季夏火中又何旬乎一夕中星屡移所谓以中旬捡之而差者以初昬中星捡之乎或夜半乎则尧冬至曰在何宿不可定也善乎唐王孝孙驳傅仁均云月令仲冬昏东壁中若尧时差至壁则尧前七千余载曰应在东非井极北去人最近故暑斗极南去人最远故寒寒暑易位必不然也而仁均反据伪尙书之允征折之其不足信甚矣此何承天欺人之学与祖沖之所学同至不信斗建不足辩矣然则唐开元日度议云常尧演纪之端在虚一度者妄也日景千里而差一寸之说岀于考灵曜周髀灵宪及郑氏注周官当是三代已前相传之法而隋志云何承天遥取阳城夏至一尺五寸计阳城去交州万里而景实差一尺八寸二分是六百里而差一寸也后魏信都芳注周髀四术谓金陵去洛南北畧当千里景差四寸则二百五十里而差一寸也按道路相去迂回高下有近而实远古人测量光景计其直数何可以地里証騐且古道里又短于今大戴云三百步而里王制云古者百亩当今东田百四十六亩三十步郑注云古者百里当今百二十五里是汉时里数已羡于古何况宋魏不察今古异制而妄訾古人所谓方寸之木高于岑楼也唐志五星议岁星云姬氏出自灵威仰之精受五行正气星主农祥后稷冯焉故周人常阅其禨祥以观善败尤爲臆说按虞书言以闰月定四时成岁岁之名以岁星行一次自有甲子以来卽以岁星定岁非至周人始定又非以后稷冯之爲主农祥也此唐人之惑也唐一行之言云近代诸儒言星土者或以州或以国虞夏秦汉郡国废置不同周之兴也王畿千里及其衰也仅得河南七县今又天下一统而直以鹑火爲国分则疆场舛矣初韩魏緜亘数州相错如绣考云汉山河之象多生十余宿今同在畿甸之中而或者犹据汉书地里志推之是守甘石遗术而不知变通之数也按分野之说古旣以列国疆域定之后虽一统列国疆域犹可考知甘石分千二分野张衡蔡邕以配汉郡县班固地里志明言其时郡县爲古列国之分且天文星象亦有列国之名不得云鹑火爲周分卽疆域舛又不得不据汉志甘石星经推知也孔子云莠之乱苗若何承天祖沖之唐一行吕才之言天袁准颜师古之言古制张璁之议礼是爲莠矣汉儒之学出于七十子故其言有不足以传信唐人则欺人宋人则自欺天文尤其甚者以乱吾经术坏吾中法故辩之江宁忠愍公祠堂记先忠愍公爲明洪武时佐命功臣勅赐葬衣冠于钟山之阴见先文介公手书旧谱及明人外纪而宋学士濂撰碑以爲葬于濠州或衣冠葬有二处或太祖时哀忠愍公最深又预勅陪陵耶先挥使公讳继逹及督佥公讳恭俱以洪武时谕祭赐葬钟山之阴当附忠愍公冢先勇愍公御靖难兵死事明季追谥勅建表忠祠于金陵全节坊三墓一祠皆在江宁吾家故居定远自挥使公以守御常州功赐第武进子孙家焉武进去江宁道远不能常举祭埽之事几致远祖祠墓湮没家大人及星衍宦游无定所顷修家乘始考知祠墓故迹今方伯兄曰秉盖关外本支适官江宁因属访求并置祠焉以奉忠愍公配以挥使公及督佥公勇愍公广其居以爲子孙徃来祭埽及应试栖止之地祠在江宁城中旧吴王府二条巷内北通四象桥南至针巷口西至府门口东至洞神宫址方三畞东南有阁三间以奉祖像及木主西有堂堂北有楼楼西南有园有树石池塘廊槛有轩亭馆舍以爲子孙藏书读书之处园后有楼三间以藏祭器从人庐舍门堂庖溷具焉外近市而内爽垲因程氏之故居不侈不隘不加缘饰阁曰倚天思英槪也楼曰铭彝示子孙也馆曰芸香守先烈也堂曰问字招益友也轩曰嘉石省治行也亭曰鹤和念糜禄也廊曰接叶联本支也池曰濯缨爱淸流也凡藏彝器商觚爵觯觛鬲周爵罍尊簠彝鬲钟戈剑车刀布汉铎洗钩镜名印及宋元瓷旧玉巵杂物之属皆藏焉祭则陈之凡藏书分部有经学有小学有诸子有天文有地理有医学有律学有史学有金石有类书有祠赋有小说凡藏碑自秦汉魏六朝唐五代止于宋元时代年号以次分列及汉唐宋石经宋元明人书画之属皆藏焉子孙之好古者守之余则假观而归于祠吾家自有大宗祠在常郡西赢里卽明时赐第宗族之长且逹者司其祭又有文介专祠及祀三代家祠孙氏仕宦两朝爲将则効节遇宋亡及明革除之际则不仕在朝则建白爲吏则有淸白声故厯世不能以余禄营家计其在常郡诸祠率皆俭陋无所纷华家大人及星衍官中外者久之无壁立之处诚念古人将营宫室宗庙爲先之训假贷摒当得千余金至是始置祠于江宁将以妥忠魂藏书籍教子孙后之流寓者毋忘首邱之义可也忠愍公讳兴祖星衍十五世从祖明洪武时以开国功官骠骑大将军都督北平赠龙虎上将军推忠効节功臣北平等处行中书省左丞上护军封燕山侯肖像功臣庙位次苐十八世袭武德卫指挥使予世劵事具明史列传挥使公讳继逹忠愍公从子星衍十四世祖元至正时率宗族义兵归明太祖积功授管军总督迁湖广行省都鎭抚以守常及克张士诚功赐田宅擢濠梁卫指挥使终凉州都督同知策命公女二连姻王府督佥公讳恭忠愍公从孙星衍十三世从祖亦以元时归明太祖取沂州宻州克益都奉命守御其地洪武改元迁靑州左卫指挥佥事宣武将军克元都改永淸左卫佥事征大宁锦州上都积功授广威将军迁前军都督佥事授骠骑将军卒官先勇愍公讳泰挥使公子星衍十三世从祖袭凉州卫指挥佥事洪武时追捕元兵进秩明威将军佥凉州卫指挥使司统军征山西大同脑山等处杀获甚衆迁前北平都指挥使御靖难兵力战死惠宗震悼赠广威侯立庙卢姑墓在常郡万歴三年勅死节诸臣方孝孺等一百十六人同入金陵表忠祠位次八十二明季追赠象山伯谥勇愍身度解史记曰身爲度大戴礼王言篇曰布指知寸布手知尺舒肘知寻说文曰周制寸尺咫寻常仞诸度量皆以人之体爲法今度人身各以指爲度指广一寸布十指成尺掌从如之人长九其掌长伸臂如之肘至腕尺有五寸至肩二尺足从一尺有五寸并两足十指广尺膝至足二尺有五寸至股如之人长九其手足者三三而成数内经黄帝曰人以九九制会岐伯曰三而成天三而成地三而成人三而三之合则爲九九大戴礼易本命曰天一地二人三三三而九九九八十一一主日日数十故人十月而生故明堂之制葢椭圆象首堂长方象并足重屋八十一尺象人立基广八十一尺象人伸臂也一者闰故人长九尺有余也股已下五尺股已上五尺有一寸屈伸从广以十以五者内经黄帝曰其生五其气三或十或五中央土成数也周尺一尺葢汉建初尺之八寸当今尺之五寸有余如人手之从广也说文则曰周制以八寸爲尺十尺爲丈人长八尺故曰丈夫又曰度人之两臂爲寻八尺也又曰仞伸臂一寻八尺按人以指爲度合周尺八寸实长九尺伸臂如之而先儒以爲八尺者葢中人八尺人长不过九尺数之究也或言古人长于今人者非是据考工记云剑茎长五寸常得古剑茎长正容五指知今不异古如古人长广则古剑茎何以容五指乎故古云五尺之童当今尺之二尺五寸文王十尺当今尺之五尺也李子法经序李悝法经六篇存唐律中卽汉蓺文志之李子三十二篇在法家者后人援其书入律令故隋已后志经籍诸家不载据唐六典注称魏文侯师李悝集诸国刑书造法经六篇一盗法二贼法三囚法四捕法五杂法六具法元王元亮注唐律疏议云盗法今贼盗律贼法今诈伪律囚法今断狱律捕法今捕亡律杂法今杂律具法今名例律是也今依其说录爲法经六篇按悝书以盗法在前者罪举其重以具法在末者古人撰述率皆以序录附本书后是其例自萧何益戸兴廏三篇爲九章则具法在中篇非原书次第之义故魏晋时遂改具律爲刑名第一后人又恶盗法多言不顺之事不欲置之首篇复移其篇第如今律耳法家之学自周穆王作吕刑后有春秋时刑书竹刑及诸国刑典未见传书惟此经爲最古汉律则散见于说文汉书注而全篇已亡虽此六篇内有天尊佛像道士女冠僧尼诸文爲后世加增如神农本经之有郡县名其篇数经累代分合亦不能复循汉志二十二篇之旧然信爲三代古书未火干秦足资经証不可诬也古大臣之通逹治体者皆倚儒生以经义决疑狱故董仲舒郑康成于法家之学各有撰述唐设律学博士前明至国初试士以判尾亦欲其通解令甲格式后以判文骈体仕宦之由他途者或不解或不能爲故侵寻废之近时则内自比部外而牧令以举业起家目不覩律令之文到官后非爲吏所侮卽牵制于幕下士冤民几无所控告乃知苏轼读书不读律之言非庄论也予权臬使时欲奏请试士增律议一篇适以罢任未果旣而执政诸公以予善法律闻于朝益不敢不循古书通世务以爲引经断狱之助将以此书爲律学之权舆矣斗建中星论中星随斗建左旋不因日缠而定何也恒星附天体天体无改移而日行有赢缩故岁差之说可以测日月五星而不可以定斗建中星也斗杓在辰故曰辰爲天纲辰宫角亢二宿故曰杓携龙角斗建之所在卽角亢之所在斗建移一辰则角亢移一辰二十八宿俱随之而移无少差忒子午卯酉四正各三宿余皆二宿此淮南图格自古所传今仰视星度亦四正之宿相去较近始知古人不妄作也或曰斗不必正在天中难以定建不知斗体不正中而杓建有定向又玉衡北两星爲玉绳以之准瑶光所指直如绳也且视角亢所在卽可知斗建可推二十八宿旦昼按辰而数之且知天冈所在何况仰观乎或又疑天体浑圆难以辩方位不知地有定向则天有定方古者明堂宫垣正方三百步于中立宫以视中星宅经所云分中院爲二十四路卽其法也今以布十二幅画十二辰分三百六十五度四分度之一张之正方又立竿于中长如张布之广作横格于竿爲度如之人立正中依竿而视星则纬度经度皆可得而定中星在何度可得而知以此测星辰较仪器爲便捷古人必有此法后世葢故爲其难不肯言斗建将炫其独得之长以干禄耳夫尧典夏正月令及诸经学非知天文不能通解天文有象可求亦至易知至易明柰何世人惮言之筭法者天文家一隅之学西域不见先圣古书徒得祖沖之已来岁差之说以测日月食耳古夏殷周鲁厯本无推日月食法故礼有诸侯旅见天子遇直隷总督胡云坡宫保七十生辰序嘉庆三年天子念畿辅首善之区思得重臣出鎭饬吏治以爲四方则爰命太子少保刑部尙书胡公总督全省以枢宻吴卿爲方伯佐之诚重外台倚大臣也宫保公旣衔命驰莅新任布德意三月而政肃五月而化行吏治民风蒸蒸丕变其年六月爲公七十生辰部下跻堂介寿却勿欲当公于星衍爲举主常以旧属从公游又与公子同岁举进士时登公堂知公一二不敢不序其厓畧以爲公寿公世受国重恩敡歴中外其爲上倚任若按章选举更定律例诸大政及公家庭孝友若爲文良公请谥爲兄嫂请赠典报恩勤诸内行载在史册传于乡党不具言言公爲政之过人者有四一在治家公承文良公家学居恒无戏豫无疾言遽色子弟定省若馈食必肃衣冠愼容止賔客次舍有差等仆隷甚谨畏虽通下士刺无倦容堂上藏书万卷标识明白燕客无纷华而肴核必精絜门戸开阖有常时公之治畿辅如治家则有伦有要而百废具举矣二在用人公有知人明不偏听不轻任不弃才或爱人而知其所短或责人而用其所长试之小事以观人之所忽故无偾事参之他事以验人之至诚故无敢欺炫长者抑使循序孱守者励使急公故举措公而奔竞息所举之士受任至节鎭次则方伯连帅率能束修自好有淸勤声公用所部如用比部则官得其序人不敢欺矣三在好学公晨起理案牍至日餔退食手执卷如儒生每接士虚衷问所知撰任子录集诸史列传各爲论赞以观古今成败得失好杜氏通典司马温公通鑑故遇大事有断制所至之处兴立学校士悦服以一谒爲荣公饰吏治以经术则移风易俗月异岁不同异乎簿书期会刀笔匡箧之政矣四在敬事公治事虽纤悉皆手定一例必审择一字必反覆故持事者至公前皆谨小节不致有大过在比部十余年事万端无少丛睉上至神明有所记问公对如流政令前后皆画一公领外台如领部务则网在纲而不紊我淸静而自定狱市不扰矣星衍曩游学毕制军幕府八年服其度或有所白事见施行以爲事无不可爲及举进士释褐爲词臣岀座主朱石君王伟人师之门而知有守可以自立至爲尙书郎从公久亲见公行事乃知谨细微居处执事尽恭敬日愼一日始欿然不自足则星衍之得于公之成就者大而公立身行政之苦心方媿知之不尽也遂书之以质诸知公者并以侑寿觞云修建单父助顺永宁侯庙碑铭单父河隄有神庙祀故河道总督朱侯土人号其神曰朱大王竝以名坝嘉庆元年六月观察使者防河曹单与康廉使偕视隄工癸巳日晡东南野雾起骤风雨行至朱王庙有卒报丰工决口明日黎明单汛以河水挟雨坏隄吿驰视则河壖水挈熘东西迸激隄根漫溢十余丈河帅闻信从豫省指授防护机宜廉使越泥淖中度上游水势原隰高下规筑陂堰使者量地形计工役召官弁兵夫逾时竝集曹州李守舟王通守毂鸠衆庀材徐丞光第曹县孙令立方单县孙令象坤高守备得元运稭苘舁畚锸各委员昼夜巡工不避燥溼一夕而大堰成五日而圈隄成又五日而重隄东西堰悉成时荷神庥连日不雨水不复增得以浃旬蒇功用财大凡三万六千两已而廉使擢方伯使者权臬事其冬天子畴咨丰工未塞河命河帅方伯往襄治明年正月功成加河帅太子太保赐方伯华翎是役也河帅方伯成两省大功而今方伯与使者闻决河之信始自朱侯庙歴稽塞河功作蒇事用财无此举之速且省必神黙告而佑成之先是朱侯庙建于干隆丁巳岁周甲子而庙再兴若天运使然其月天子适阅国史馆所进朱督臣传勅下河臣访求庙祀若有神感事甚灵异不可不纪也侯讳之钖浙之义乌人顺治三年翰林官至河道总督在官十年修守运河隄岸开董口新河复太行旧隄濬高邮道塞石香炉决口以劳卒官赠太子太保生平㢡许士林丧归济上白衣冠送者万人着寒香馆河防疏畧徐兖淮扬传以爲神着灵验亦称爲大王塑象庙祀干隆四十五年公相阿公奏请特加位号勅封助顺永宁侯今庙在坝上或曾于此捍灾也夫侯生有立功死受异数旣庙食于此意神之所以报国者在此举所以黙相河帅佑启方伯使者已下有功而无过者殆非庙食之所可报也徐丞旣建庙复建两厢及别室以爲防河栖止之所乞序于余因书其事并爲迎神之歌曰神之求兮单父宁功成不曰兮驱六丁沛泽决兮险旣平帝赐福兮神之灵西邻瀹祭兮惟德馨又爲送神之歌曰神之去兮在河浒南豫东扬兮歴商鲁宜侯王兮帝嘉予感神告兮避风雨筑宫祠祀兮千万古嘉庆二年岁在丁巳三月立石书阿文成公遗事故公大学土阿文成公岀师万里位极人臣天子郊劳云台画象丰功伟烈载在史册无事宣述星衍前官翰林及尚书郎以上第上考受公知从公游九年窥公敬君敬事知人爱士之量一二端谨书于方以识名臣言行焉公承文勤公家教进止温恭起居有常处每朝先五鼓起入禁廷坐直房待旦不假寐诸曹史屏息室内外如无人召阁部直事官询上折记阁本与岁时应举掌故及一日所折狱备顾问始入内朝有覆奏稾必亲检閲无误字乃进御或上辇经直房侍者下戸㡘公从室内起立垂手候卤簿过始复坐常恶公牍繁冗顾令星衍卽坐隅删之称意因曰例文如屋下架屋耳値纂修岁安得好手笔删之画诺至恭愼每署日稿尾虽遇仓卒运末笔如有力千钧议政持平举大体无私见无拂人情背经术言不肎轻重法探上意曰上圣人也傥意不在是行之后以爲比法安得平耶日餔退朝门无私谒泊如也比部郎某与公议事不合公嫌其戅直已而卒予特擢郎有伛偻而勤政者公举任剧郡及入觐上亦曰人果不可以貌取也公尝省人以所忽不许人以炫长故乐爲公用者衆举朝无奔竞风所荐举中外官蒙上柄用皆有淸正声其人或知或不知公未尝以机宻言告于外始星衍殿试时公奉命读卷有訾策中贰臣传一语者大学士彭公尚书纪公曰此卷不入十本吾当引故事特奏御公见读卷诸公且争执起持星衍卷曰吾亦赏其条对详核遂前列及奏御上㧞置第一以误字改第二称此科得士能读书公教习庶吉士召星衍谓曰吾以毕督部言知汝学有根柢当除名士气及星衍改官比部偕同岁生马履泰谒公公止星衍等勿行一足跪礼曰吾爲郎官时无此礼也先是中台官谒长官皆长揖因亲王领部乃有加礼俗相沿不能改故公言之又谓星衍日学成亦大难勿以习律令废旧业也及星衍授监司谒别公公曰外间风气非一人能变亦勿以声名身命随人转移汝起家高第能自爱吾所知余无他言矣公孙侍郎那彦成公后入翰林以公常称道星衍在京邸时屡过从考论文史星衍别公未三年而公薨于位及官外台思公言歴歴如有先识今虽欲闻公教饬不可得徒挥泣记公遗事以质之公孙虽不贤识其小者亦使后世知公爲国元老建大功又能以功名终而昌厥后葢有古名臣度量而得于家学及稽合于圣经者至深醇也题陆朗夫中丞家信册后右陆朗夫中丞手书家信子绳褒集自中丞再起官山左及新擢湖南巡抚时所寄凡十三件皆以淸白训其子孙言不及私切切以东方民力不支杜絶亏空弊源爲念冀幸挽回风气惜同志之甚稀予读之不忍掩卷况思手泽者当何如感动耶旣与公子绳爲文字交又自监司权臬事至歴下颇闻中丞遗事一二中丞官方伯时大吏某方以严刻网下贿遗忌中丞廉恕谓曰属员将不畏君柰何中丞荅云本司却不畏属员也已而以不肎阿附去官大吏败上以此称中丞去就明决起官于东复与后大吏不相中故书中前所云寛厚和平与先不同者旋卽言其面和心违事事棘手且以爲危机所伏矣中丞廉絜自守而不责于人乃所遭辄不合传曰信则获上亦有信而见疑者岂非芳兰当门古今同慨欤司道职在整躬率属上不专制下不亲民复有故乱其法者欲孤立以行善政葢亦难巳然中丞卒爲贤节鎭勅祀乡贤子绳又能好古多闻世其家学廉吏不可爲而可爲又见于前事矣袁子才太史金中书学诗爲中丞志墓于去就大节不一言故予附记于此嘉庆三年夏五月书孙渊如诗文集孙渊如诗文集第一千八百四十九册拟请复孔子封爵表伏以周书逸简纪泰伯追王之文雷风动威彰元公改葬之礼稽古先之令典有身后之褒封矧我孔子应期五百生符素王之征坐奠两楹死有宗予之梦惟天爲大一以贯之以道得民王者往也踰日月以难焉贤尧舜而远矣昔宣尼疏爵肇于元始之初太师加封发自有唐之代曁开元诏赠爲王象服衮冕葢以周家贬号罢称帝以配天先圣优封止亚尊于共主而元推启圣之恩明创大成之殿代所常尊迄无异议有姦臣张璁者始以非礼议大礼继斥封王爲僭王黜号谥而称先师毁象设以爲木主爱人者及其杖履升堂而倒我衣裳变乱旧章非圣无法臣闻左彻削木思黄帝之遗形三代立尸至赢秦而变古有举莫废祭法明文庙貌宗尊文家所尚况大牢佾舞俨然列辟之仪祖考孙曾未改王公之号岂有布衣而受天子之拜臯比而坐九雉之堂试责实以循名讵昔非而今是我国家化成久道咸秩无文钖命及河海之神湮祀举司中之典辟雍特建经石重刋新阙里之圣容颁宗爲世守眷言孔宇深繋皇情急宜革嘉靖之陋仪复汉唐之爵号轶百王而定论奋神断以折衷使生民未有常膺德合仁义之称将圣多能无媿文不在兹之语职有专达之责位非议礼之官学溯渊原词余枝叶因时巡而数典谨拜表以上闻诚惶诚恐拜首稽首上言拟科场试士请兼用注疏折奏爲科场试士请兼用注疏仰祈睿鉴事窃见功令十三经注疏颁在学官原爲课士而设近日士风孤陋止读四子书宋儒章句不窥汉唐经义校文之官因陋就简或有空疏者至屏斥古人经训批抺成言博学之士无由进身黉舍敎士之书亦成虚设考汉儒学有师法所注诸经率本七十子微言大义唐儒正义亦集魏晋以来诸儒经学之大成伏读御纂钦定诸经先用郑康成及魏晋诸儒注语次引孔颖逹疏义兼採宋儒折衷睿鉴列圣稽古同文之治炳若日星校文之官就试之士平时自应敬谨诵习以备科场考核岂宜倖获科名且经义取士创自宋元元皇庆二年诏考试程式诗以朱氏尚书蔡氏周易程氏及春秋礼记皆兼用古注疏至前明初书主蔡氏犹及古注疏礼记主古注疏其后渐以废弛当时虽矜尚气节议礼多成聚讼积习相沿急宜振作科场风气关系人才升降但使人人争读注疏则士尽通经通经则通达朝章国典经义遂爲有用之学或以边省士子不习注疏爲疑不知各省取士原有定额卽专守一家之注文佳亦可录取惟定令不许屏斥其兼用古注者俾士风蒸蒸月上数年之后边省皆有通经之士经生皆爲有用之才不负皇上作人多士之雅意矣迂疏之识实爲振作人才起见伏乞圣谟垂示施行不胜战慄陨越之至纠何氏休授服氏䖍之学是十二经注康成独综其全不止身通六艺恭绎圣祖仁皇帝曁高宗纯皇帝纂定诸经义疏条例先引郑注次及唐宋诸儒说义仰见天亶聪明折衷至当又阅濂洛关闽四大儒章句语录其天人奥旨不出郑注范围至于服物典章亦或逊其精密故正史以孔书遂明称之核其行事不受袁绍辟命出处以礼尤合圣人仕止久速之宜幸逢我国家久道化成兴废继絶本司道等有守土之责明知郑氏祠墓后裔确据所在未便久稽盛典似应援伏氏博士之例并请爲郑康成建立博士一体子以世袭本司道等又查前任山东学政阮于干隆五十九年曾择郑康成后裔郑宪书立爲奉祀生旣系部咨准其奉祀则郑氏实有嫡裔毫无疑义郑宪书已故有弟宪章除查明谱系年貌缮册附详外拟合将议请建立郑氏博士缘由㑹议详请宪台鉴核咨题请留余米改放兵糈议爲详请留道仓北运余米调剂满营节省运费事本道查山东德州驻防官兵自顺治十一年设立官十员甲兵三百四十名匠役四名雍正二年续添甲兵一百六十名毎年应需俸饷米一万一千五百七十余石内动支德常二仓米七千八百七十余石尚不敷米三千四百余石向给折色银毎石一两近年米价昻贵倍于往时且设立满营官兵至今百有余年戸口滋生日繁所支折色银一两不敷石米半价之数本道驻札德州体察情形甚爲拮据查有德常二仓征收济阳临邑陵县德州德平平原等六州县本色并麦改斛尖共米九千五百三十七石零每年额支满营步甲及运丁月粮仓夫工食造船经费之外约剩米二千数百石不等例于奏销后委员运通名爲埽仓余米其应支运费有行月润耗蓆片及官役盘费车脚等名目共需米三四百石银三四百两不等本道查支剩余米旣无定数若遇灾缓年分及并无余剩亦不起运其非京通各仓急需支放之款可知卷查嘉庆三年直隷总督奏请将固安寳坻二处驻防兵丁歳需兵米援照良鄕等处改拨蓟米之例在于豫东二省蓟粮项下拨给本色经部议覆奉旨允行今德州驻防官兵额支本色不敷尚支折色不独兵情尚苦向隅章程亦未画一若将此项余米奏请作爲满营俸饷本色月粮合计节省运费银米及折色银共五千余两之多旣可解部以充公用而满营官兵共霑实惠不至苦籴贵人繁之累又与直省改拨本色蓟粮之案相符应请宪台奏明辨理其余米给放尚有不敷之数再请将附近州县征存蓟粮并历年樍存蓟米解仓支放拟合㑹同藩司具详钧案伏乞鉴核施行议请余米改放兵糈覆奏稿山东督粮道孙移咨布政司邱㑹议得前请将道仓余米改放德州满营兵楈本色其不敷之数动拨蓟粮诚如部咨兵食旣可充裕运费亦有节省实爲因时调剂起见查德州满营设兵五百名一名爲一戸自顺治十一年至雍正二年增至一千八百余口至今嘉庆十一年共有二千七百三十余口所支兵饷仍如旧额兼之米价昻贵折色不敷籴买一半之数本司道体察情形闵其拮据而道仓毎年支剩余米运通例需运费各项银三四百两米三四百石所支米石按时价核计银千数百两如将此项米石留存支放旣可调剂兵糈短缺而所省运费银米及应支折色银两共五千数百余两不等每年解部以充公用实于国计民生两有禆益是以详请具奏兹奉戸部咨查该官兵每年应支本色折色饷米例有专款其德常二仓支剩济阳等县米石向系例应运通今该抚请将此项支剩米石拨给满营不敷饷米该之每年运脚等费固可稍爲节省而京仓额米卽短收二千余石天庾正供未便颗粒短解其应将何项米石筹拨抵运之处该抚并未议及等因遵查德常二仓运通支剩米石毎年原无定额如遇灾缓及无余剰之年并不起运是京通各仓原非必需此项米石支放究与天庾正供例有定额颗粒不能短解者有间且改放满营本色卽属正项支销旣爲节省运费起见则解通余米似可母庸筹拨抵运又奉部咨据奏称此项米石一遇灾缓之年并无支剰是该官兵应支饷米又将何款支给该抚亦未详悉声明况据称该官兵饷米除支此项本色外仍有不敷再将附近州县征存蓟粮并积存蓟米临时拨解道仓支放查东省蓟粮向例留贮二万八千余石作爲拨运直隷省密云良鄕固安寳抵及山东省靑州兵米之用计毎歳需用二万七千余石所剩无几今该抚请将蓟粮酌拨究竟毎年应拨若干将来蓟粮本款不致短绌之处亦未详细声叙请旨敕下该抚悉心筹画据实覆奏等因遵查德州满营兵饷向来遇有灾缓之年系借拨蓟粮米石支放其东省毎年拨运直省并本省靑州等处兵米共需二万七千余石若尽拨一年蓟粮所剰无几缘东省积存蓟粮遵奉干隆三十年谕旨存贮水次地方仓内作爲常平之用或直省问遇米少年分亦可资其协济是以存有各年拨剩蓟米并买还五十五七两年拨赈蓟粮米谷三万余石又本年买还五十五七两年拨赈蓟粮九万四千余石现在详咨饬辨所有前议不敷满营兵糈计每年所拨多不过千余石少止数百石其于直省东省应支兵糈本款亦不致卽行短绌拟合查明㑹详呈请本部院鉴核覆奏施行拟董江都上公孙丞相书江都相董仲舒叩头死罪再拜上言君侯以名儒擢升相位海内想闻风采然君侯夙夜密勿所以格君心远权势者非中外之所窥测或责望君侯以爲位高无言则非知君侯之深者也仲舒叩头死罪以爲捄弊之道当视世务之所急今上广求贤之路而有司不能兴廉举孝或所举非人由树人之未有素也选举之法可以得常士不可以致异人古者庶官无旷庠序旣设犹求梦卜之贤躬吐握之节今朝廷德望无踰君侯者诚天下士之所倾心开合延之与参谋议万一有所裨益且使据经守古之儒通达朝章国典异时授以方任庶有少知治体之人而变乱旧章之风自絶矣上至聪明君侯宜辅之以上仁五常法五行而仁最贵者仁爲天德及爲易之元春秋之春故仁以安人义以治我孔子曰仁者人也又曰诘屈在人下仁以寛容爲量不以苛察爲明是以王者辟四门明四目而用冕旒蔽明统纩塞耳也窃惟春秋之义缘人情赦小过君侯职调阴阳当思宏大体布被脱粟之行以之自处则约以之格物则隘恐矫诈之俗由此成人情所不能堪或倦而变本皆非适中可久之政也方今郡国无大姦慝而绣衣直指之使纵横于外或严刻株累以成狱或受诸侯金爲之游说长吏虚帑藏以供亿积贮之事更不可问矣猝有天灾不测之患何以爲守考绩之典考其所积也限以三载唐虞三代之所以饬吏治今或任毁誉而废考功之法眞伪杂糅朋党兢起官僚救过不暇送迎交错于道胥吏因缘爲姦君侯所言政弊而不行令倦而不听职此之由诚能请上愼考课之典使外吏乆于其任或有殊绩就而加秩则牧守得自爲政而民知畏爱其上可以惩姦起废而悃愊无华之吏日计不足岁计有余转移风化之政莫大乎此仲舒早衰将退而侍亲以君侯之知契令归敎于鄕里草泽之士有慕効而稽古亦爲国树人之一端徒役役素旷无谓也君侯问考功名法则在仲舒所爲繁露书第二十一再拜君侯足下复王少宼昶书谨复前在吴门有札寄呈昨闻吾师南归又有札附江宁许太守转达想俱不致浮沉顷奉手示承记注殷拳并称星衍明堂一篇之善感媿不可言吾师向欲补礼图考究古沟洫开方之法近知于明堂故实蒐录百数十条观其所聚当有创获星衍所爲明堂图考正拟如今工部作纸样者岀而示世明堂之有永巷及有宫垣及灵台卽台门辟雍水在宫垣之外自星衍发之前人竟未之及也考工记与月令吕览并无异义前人疑九室十二堂不同岂知九室之四隅室一室有四戸则可两向视朔但置屏于一戸两牖之间以听政耳四隅室卽是左右个合而言之则九室亦爲十二堂五室之名太庙以置五帝配祖宗而名之非别有太庙考工在国中者谓宗庙路寝郑注礼纬在辰巳之位者谓明堂所以国中与郊外同制郑注玉藻云天子庙及路寝皆如明堂制沈约宋志云周书亦淸庙明堂路寝同制是古天子庙及路寝皆九室仿井田爲之故有永巷考工记云内有九室九嫔居之外有九室九卿朝焉谓此也国中之明堂有高寝及左右路寝在其后谓之三承明见说苑修文篇郊外之明堂有周庐以爲斋宿息从官之地秦之宫室因诸侯之制故无九室交道汉高承而不改至汉立明堂不置宫垣又不设周庐辟雍水周明堂而不周宫垣以外此其不合古制也星衍考之古经义自相符合后人误解之误读之故以爲不可通耳安得与吾师聚米言之世人又疑明堂之可不必立以爲此特好古之过不知古者大禘不可祭祖宗于郊又不可祭五帝于庙必有明堂合五帝祖宗而大享之天文太微南官有五帝座礼纬称天子得灵台之则五车三柱谓库楼象灵台此应天也九重至深邃千八百国及四裔来朝从官无所安措故于郊立明堂辟门而示之信设辟雍以辟非常合天祖以昭其敬又养老习射敎学县象询万民亦不能聚士民老弱行礼于深宫之中故于明堂使之环桥观听此顺人也辟雍须就水故西京就丰镐东京就伊洛必于郊野此因地也以斯言之安得谓学人考古之虚文乎尧辟四门使舜爲上摈以迎诸侯必是明堂若在九重则道囘远亦何能摈四门明四目古者享帝于郊而寒暑节风雨时明堂法天则地按阴阳五行祭则鬼享之先王絶地天通之学在于是周衰不巡狩诸侯不朝是以明堂之制不明王肃与郑学爲难废五帝之祀后世遂疑明堂之设爲好古虚文矣通经之儒不可不思古人制作之意诚如吾师之言坐而言不能起而行者无用之典制不必学也言不尽意可与知者道秋间作吴门之游当与吾师商订明堂样本及访孙子冢耳家居有断炊之患人事杂沓几废学殖无可告吾师也谨复呈安徽初抚部书颐园前辈大人阁下前因旌节东来适値催漕济上未能迎候道旁当遣奴子探投芜禀接奉手谕知蒙鉴入献岁发春伏稔鼎祉增新鸿禧茂集拜台省平章之命晋东南节制之阶翘企龙门载深凫藻本道办理新漕一切自身刻苦体恤下情幸値年岁有收军民俱爲宁谧惟寻章摘句之儒滥竽一路已爲过分尚祈老前辈指示立身行政之要俾有遵循耳安徽通志年久未修原本亦未爲典要得名儒驻节政成多暇或可商榷兴修招集毕恬溪诸人董理其事亦爲盛举又顾宁人先生所撰天下郡国利病书是未就之稿如能增补成书实爲经济要务爲政者使车所至按图考究可以知地方关隘河渠风俗都㑹古今异宜缓急所先之处施之有政厥有旧章如老前辈于办理志局之便再爲修纂不独有功顾氏亦天下后世不可少之书阁下淸名重臣岀而开府自当以立功爲先然立言亦不可尽废葢立功在一时而立言在后世倘其言有关良法美政一时卽未能行后人踵而行之贻数世之安其阴德岂在立功之下惟大贤择而行之本道又有疑者近时积贮之法因恐州县出入浮伪不能察吏遂致採买平粜之事十数年不复举行仓谷空虚腐朽一有偏灾将何赈给推原其故皆由报粮价不实以至隔阂难行粮价少报则例价旣不能请增矣而平粜时又不能以谷价昂贵入告米値市价每石三四两例价不及其半旧时取之田多有谷之家原因僃地方荒歉不妨借民力以济民今则绅士富戸旣少踊跃急公婣睦任恤之谊上司又不许扰及闾阎或州县倍价以亏帑项或上司存价而虚仓廪保无偏灾守御之事能不令亿兆流离顚沛乎阁下如能饬地方实贮仓谷则活亿万人在数十年之后所谓阴德非目前赫赫之名也其要在实报粮价则事无掣肘各省仿而行之岂非善政乎有课题附呈钧政毕恬溪歳暮过我叙旬日而别有扎再呈䇿问问尚书有今古文师说殊异若金縢之启或谓周公已死或言尚存文矦之命或以爲晋文侯或云文公几不可折衷矣卽臯陶谟一篇今所合之益稷存焉尤多疑义山龙华虫作绘宗彞藻火大传分五者爲五色以应五服五章之数而郑康成有九章十二章之注能各通其说乎经言八音经文止有磬管及搏拊琴瑟笙镛柷敔金石丝竹匏土革木独缺其土岂埙果暴辛公所作或古已有之或土鼓瓦匡鼓兼土革二音欤经云曁益奏庶鲜食史记两见与益子衆庶稻之文岂今尚书脱稻字欤母若丹朱傲见于汉人之说以爲舜言故禹荅以娶涂山生启之事今皆出自大禹之口斥言帝嗣母乃非人情乎经文再见䕫曰史记所无上云于是䕫行乐考尔雅曰爰于三字通训洪范土爰稼穑史记作土曰或曰字当训爲爰欤夏本纪之说臯陶谟谓禹伯夷臯陶语帝前此篇经文不见伯夷何也岂臯陶方祗厥叙已下史公以爲叙事之词卽虞史伯夷之言欤使者服膺尚书冀其达于政也诸生何以益我其尽言之䇿问问洪范思曰睿睿作圣马郑皆训爲通班固五行志董仲舒春秋繁露俱作思曰容以爲寛容则圣孰爲古文孰爲今文能分别言之折衷其是欤视明听聦已该睿哲之义思又曰不与经文重袭欤古之王者贵能容不贵能察故有冕旒蔽明黈纩蔽聦之说传言察见渊鱼不祥思主心心主土土数五爲皇极生万物而王四季非容不足以当之白虎通云土谓宫宫者容也含也含容四时者也能言其义欤容之言寛爲圣人美德故尧典安安一作宴宴释者以爲寛容覆载论语云居上不寛吾何以观之哉而春秋左氏有寛勐相济之说论语云子威而不勐勐岂圣德之所取欤于易义虞翻以爲震爲寛仁是东方之行而翼奉则曰西方之情喜行寛大与易义背乎不背五经异义云古者圣贤言事亦有效三者取象天地人四者取象四时五者取象五行诸生读书稽古当以敷陈经义爲先其各述所闻以对异义云古者圣贤言事亦有效三者取象天地人四者取象四时五者取象五行诸生读书稽古当以敷陈经义爲先其各述所闻以对课题问积谷所以备荒歉自古行之有常平仓及义仓社仓之制常平发官钱以籴义社仓取民谷以充虽有偏灾民无流离之患岂非善政与古之常平以谷贱时增价而籴今国家籴谷之法始则以丰年劝民岀谷后则定爲市价载于㑹典是旧制亦有取于闾阎者或以义社仓之法合于常平与今之例价石七钱卽昔之市价及时价旣倍或应陈请增价或以例价取之田多有谷之家势无中立孰爲良法乎採之邻境则运费无资採之市集则行市不闻粜谷议者之说或未可行与採买而用平价不与和籴之名相混与以例价责州县籴谷禁其勿取闾阎必至亏帑以赔偿岂非恤民而困吏困吏而病国与因州县亏帑创爲存价于上之法存价而虚仓廪猝有荒歉饥不可食亏谷之害不大于亏帑与买补之令不行而平粜之事废州县积贮则䉺腐豪右封殖以居奇终无谷贱之日得非恤富民而累贫民乎义仓社仓之设取之于民而不爲累者藏于民以备灾也常平则有例价而以爲累民何荐绅之无远谋乎今防胥吏之弊废採买平粜之事是爲因噎而废食岂得谓之知政体与诸生读书稽古必应讲求经世之学其悉所闻以对伏生不肯口授尚书论今所存尚书二十八篇及书序一篇考之史记汉书儒林传俱以爲秦时伏生壁藏之汉定求其书亡数十篇独得二十九篇则伏生未尝口授经文也口授之说出于颜师古注汉书引卫宏诏定古文官书云伏生老不能正言言不可晓也使其女传言敎错云云伏生旣有壁藏经文又须传言者以先秦古文晁错或不能识且当授以章句故使女传言卽所谓敎于齐鲁之间自伪孔序称失其本经口以传授后人遂疑经文俱出于口授与正史壁藏之说甚相戾矣夫伏生旣藏书于秦时必亲见百篇全书旣见全书则所亡数十篇必能记忆其文而当时不肯口授晁错者古人传述圣经必有証据不敢以口授之文疑误后学或经文后世复出少有参差如张霸之与中文不相应以致罴黜其学则大违圣人阙疑愼言之义矣今尚书大传残佚仅存辑本所引子辩下土使民平平民以无傲是九共之文上祭于毕白鱼升舟是大誓之文而伏生仅举其词以入大传并不与二十九篇经文同时传授至宣帝时始得泰誓三篇于河内益知伏生不敢妄传经文之苦心矣当时壁藏二十九篇証之孔壁后岀古文字字符合故孔安国以今文读之以起家又知伏生所传非记诵也孔子曰吾犹及史之阙文又曰葢有不知而作者后人喜造伪书若张霸王肃皇甫谧梅赜刘炫之徒皆先秦所未有之事安得以之诬伏生且以诬唐虞三代之文乎容作圣论洪范思曰睿睿作圣马郑俱训睿爲通五行志引经作䜭应劭曰睿通也古文作䜭张宴曰䜭通达以至于圣韦昭注楚语叡明也引此文是马郑应氏张氏韦氏俱用古文尚书说也五行志又引传曰思心之不容是谓不圣厥咎霿厥罚恒风厥极凶短折思心者心思虑也容寛也孔子曰居上不寛吾何以观之哉言上不寛大包容臣下则不能居圣位春秋繁露五行五事篇云思曰容容者言无不容容作圣圣者设也王者心寛大无不容则圣能施设事各得其宜也又曰心不能容则稼穑不成而秋多雷说文云思容也是伏生今文作容董子班氏许叔重俱用其说爲寛容也案五行传次五事曰思思属土土音属宫义当爲容白虎通五行篇云五行之性土者最大苞含物将生者岀将归者入不嫌淸浊爲万物礼乐篇又云土谓宫宫者含也容也含容四时者也五行传旣以听属水听曰聦与睿同义不应思又爲睿中庸篇聪明睿智足以有临也寛裕温柔足以有容也自爲二事说苑君道篇尹文曰大道容衆大德容下圣人寡而天下理矣书曰容作圣刘向亦今文之学也容爲土德爲宫音宫爲君土爲皇极故人君以能容爲德不以能察爲明不容则稼穑不成稼穑属土也尧典安安一作晏晏古义释爲寛容覆载晏爲天淸也如淳注汉书爲日岀淸济爲晏故大戴有就日望云之喻容至则公公生明足以该睿也秦誓其心休休焉其如有容焉论语君子尊贤而容衆老子云容乃公公乃王王乃天天乃道道乃久荀子云君子贤而容衆知而能容愚博而能容浅粹而能容杂孟子云大而化之之谓圣称曰作圣非容不足以当之古书有韵恭从明聦容协音睿则不协也大戴礼子张问入官孔子告以古者冕而前旒所以蔽明也统絖塞耳所以弇聦也故水至淸则无鱼人至察则无徒汉书云察见渊中鱼不祥此睿德之次于容明矣左传寛勐相济或谓非圣人之言论语言寛则得衆子威而不勐勐非美德然传以对寛此寛谓寛缓非谓寛容故勐济之勐亦疾速之义非严刻也若土德寛容则吐万物而王四季固无待以勐相济矣尚书今文说俱胜古文葢伏生曾见先秦百篇之书亲授西汉诸儒虽以今字名今文实古义也思作容之胜作睿其一隅矣因作书义疏而爲之说并以课问德州书院诸生虞书五服五章今文论臯陶谟子欲观古人之象曰月星辰山龙华虫作绘宗彞藻火粉米黼黻絺绣今文说见于大传古文说见于说文至郑氏推周礼冕服九章合日月星辰以爲有虞氏十二章之说后汉舆服志用之遂爲定制解经者习守郑注或訾大传之谬子徧考书传知今文说之未可非也大传云山龙靑也华虫黄也作绘黑也宗彞曰也璪火赤也云龙爲靑者东方之行色靑华爲黄者尔雅云华黄也皇黄音相近礼有鞠衣先郑释爲黄衣作绘黑者说文䵳沃黑色嬒女黑色也义皆爲黑㑹绣此四色于元衣合爲五色故于黑色独云作绘也宗彞白者马氏释以爲虎虎与龙对西方之行色白又说文彞从纟纟爲綦苍白色是宗彝白也璪火赤者火南方之行色赤大传所分五色皆非无本据经上云五服五章下云五采五色是其说合于经文也大传又云天子衣服其文华虫作绘宗彞璪火山龙诸侯作绘宗彞璪火山龙子男宗彞璪火山龙大夫璪火山龙士山龙自天子至士皆服山龙者周礼节服氏掌祭祀朝觐衮冕六人维王之太常是下士亦服衮龙之証周时沿古制也士山龙亦在元衣故礼器云士元衣纁裳也尔雅云衮黻也广雅云山龙彰也说文黺字解以山龙华虫爲衮衣衮爲画龙之衣山龙爲五等共有之章服故尔雅广雅单举之以该华虫等五章服色是其说合于尔雅也天子僃五色得服华虫诸侯已下不服大传说华虫黄也大戴礼五帝德称帝喾帝尧服黄黼黻衣言天子有华虫独得服黄是其说之合于大戴礼也大传言五章之服上不及日月星辰下不及粉米黼黻絺绣其不言日月星辰者说文绘字黺字解两引山龙华虫不引日月星辰黺字解并云衮衣山龙华虫说文所引卽衞宏古文官书说是古文亦不以日月星辰爲衣饰王肃言舜时三辰卽画于旌旗不在衣也徧考周礼礼记左传管子之文但有日月星辰画旂章之说王肃之言或本古文不可以人废之是今文说之合于古文也五服不及粉米黼黻絺绣者今文意以粉米已下爲绣文刺绣以絺自天子至士衣裳皆用之其山龙已下五章止爲衣饰也何以知刺绣于絺白虎通衣裳篇云圣人所以制衣服何以絺绤蔽形表德劝善别尊卑也云絺绤蔽形者上古制衣服先用絺绤但取蔽形亦如市之蔽前后人不忍废之因爲服饰礼记振絺绤卽论语袗絺绤袗爲单孟子谓舜被袗衣故知刺绣于絺也云表德劝善别尊卑者天子有九德得服五章有差次以别尊卑卽谓此画山龙五章之衣若但用絺绤何有尊卑此西汉人之说出于今文者知粉米已下爲绣文者说文黺黼黻皆从黹黹卽刺绣黼爲白与黑相次文黻爲黑与靑相次文黺爲画米䋛爲绣文如聚米又绣爲五采僃也是黺黼䋛黻俱绣文说文云绘㑹五采绣也言元衣黑色㑹山龙靑华虫黄宗彞白璪火赤而成五采云彞从纟纟綦也者言绣文如彞器之博棊文而艾白色云璪玉饰如水藻文者言绣文如冠玉之文谓之藻火卽色赤而文似藻亦不异于大传说也史记夏本记以文绣二字释山龙至絺绣经文文亦画也故宋世家文马解者以爲画马说文以文爲错画也文足以该山龙已下五章之画绣足以该粉米已下绣文是大传之说五章不及粉米已下合于马迁班固许氏也知衣亦用黼黻者大戴礼称黄帝黼黻衣大带黼裳孟子称舜被袗衣赵氏注云袗画也被画衣黼黻絺绣也史记五帝本记云赐舜絺衣与琴以袗衣爲絺衣者刺绣于絺说文以袗爲元服可証元衣加绘绣故亦谓之元衮五帝本记称尧黄收纯衣纯衣卽黄黼黻衣言其元质则曰纯言其画采有华虫则曰黄也刺绣之事以纨葛之精细者爲质布画山龙等五章于上而绣之所谓画衣葢画而绣之经云以五采彰施于五色五色画也五采绣也故月令云命妇官染采以黼黻之文刺于山龙等五章空隙之处复分画爲界緎俾五色不能相乱故谓之爲黺视其文如聚米也荀子正论篇说天子则服五采杂间色重文绣云五采如今文说山龙等五色也间色如黼黻各有二色相间也重文绣谓衣裳俱用之重袭也是亦同今文之说经文山龙华虫作绘宗彝藻火在上者因刺绣必先布画五章而后刺粉米黼黻之文衣则以黼黻加山龙已下五章裳则黄质而有赤色称爲纁裳仅用粉米黼黻而已王制正义引郑注易下系词云南方色赤黄而兼赤故爲纁也合之考工记及说文黼爲白黑相次黻爲黑靑相次纁裳不必有五章而五采已僃诗人谓之绣裳绣是僃五采之名也衣五色加质元爲六章裳五色加质纁亦六章故礼运有五色六章十二衣之文衣裳各六章象干坤各六爻故曰古人之象谓黄帝垂衣裳取诸干坤也裳之上又有蔽前之韨字亦作市亦画山火龙章见于明堂位韨以韦亦画而绣之说文鞼韦绣也韨旣有鞼则裳不绘五章也此今文不言之义可以推究书传女红而通其说也郑氏谓有虞十二章者推仪礼九章言之又据郊特牲云王被衮以象天卽谓有日月星辰其他别无经証但衣元质卽象天不必援日月星辰爲说也舆服志虽言用欧阳大小夏侯之说实则仍爲郑注魏晋已来遵用之上古冕服自秦改爲袗元之后汉高益以绛缘中衣当由叔孙俗儒萧曹刀笔之吏不能考定古制惟伏生年九十余亲见先秦周末制度口授晁错欧阳夏侯以此五章之说着之大传似爲可信故吾以爲今文之说胜于郑氏也礼器龙衮黼黻元衣解礼器礼有以文爲贵者天子龙衮诸侯黼大夫黻士元衣纁裳郑注以爲祭冕服也而注下文天子之冕朱绿藻十有二旒云似夏殷礼也则郑亦以龙衮诸制爲夏殷礼矣孔氏正义亦以爲夏殷礼引崔氏说云日月之文不及龙云龙衮者举多文爲首耳案经文举文爲贵则是夏礼非殷礼也春秋繁露三代改制质文篇云商质者主天夏文者主地夏尙鬼故以至文者爲朝祭之服论语所云致美乎黻冕是也尚文则当爲尊者降服故诸侯自有龙衮爲天子降其服也周制亦尚文故周礼可以証夏制而臯陶谟舜之作服亲命禹以汝明之语则虞夏同制可推之大传之言五章矣大传之言自天子至士皆服山龙但有五章至一章之差又云天子服五诸侯服四次国服三大夫服二士服一依周礼司服推之周时王之吉服有衮冕鷩冕毳冕希冕元冕之五等元冕元衣纁裳则天子备有士服知此元衮亦是元衣山龙大传之士服也天子服士服者史记五帝本纪称帝喾其服也士称帝尧纯衣纯或读爲缁亦元衣也周礼王祭羣小祀则元冕元冕次衮冕四等诸侯让尊于天子天子服士服则无可让故不能服其四章龙衮之服而服黼也仪礼觐礼侯氏裨冕天子衮冕亦其例也诸侯有黼者依周礼推天子旣有士服诸侯至士元衣山龙已下亦自有五章之差依礼器及今文推之元衣山龙爲一等当以粉米黼黻爲二等黼黻爲三等黻爲四等元衣无文爲五等又推之大传诸侯有次国之分则诸侯当服黼子男服黻礼器并言之然则诸侯眡朝服以粉米黼黻爲一等黻爲二等元衣爲三等亦四章子男以黼黻爲一等元衣爲二等亦三章士以元衣爲一章故大传云天子服五诸侯服四次国服三大夫服二士服一山龙已下五章之服旣有五等之差粉米已下五色之绣亦有五等之别也鲁语天子大采朝日少采夕月韦昭引虞说曰大采衮职也少采黼衣也王藻正义引孔晁云大采谓衮冕少采谓黻衣是天子自有黼衣次于衮冕也春秋繁露度制篇云古者天子衣文诸侯不以燕大夫以禄亦不以燕庶人衣缦案缦者说文云缦无文是也董子云诸侯不以燕则诸侯亦有文但爲祭服不用之燕居可証礼器之诸侯大夫士黼黻元衣爲让尊者降等之差其祭服自各有山龙矣说苑修文篇云士服黻大夫黼诸侯火天子山龙疑周制少异于夏其尚文同也朝觐祭服不必让天子再降者以衮衣自各有华虫等五章之差而华虫等五章亦当如周制祭先公则服作绘已下四章祀四望山川则服宗彞已下三章祭社稷五祀则服璪火已下二章祭羣小祀则服衮衣山龙也然则天子之龙衮自有华虫五章之饰备粉米黼黻绣文爲祭服礼器所云龙衮卽士服之元衣山龙虞书称山此不称山者文不备或以此别于士服或天子又有升龙降龙之别与唐虞象刑论象刑见虞书曰象以典刑又曰方施象形惟明考之今文之义直以五帝时象刑爲画象而无肉刑大辟之法其说出自先秦子书太平御览刑法部引愼子云有虞氏之诛以蒙巾当墨以草缨当劓以菲履当刖以艾鞸当宫布衣无领当大辟此有虞之诛也斩人肢体凿其肌肤谓之刑画衣冠异章服谓之戮上世用戮而民不犯中世用刑而民不从荀子正义篇云古无肉刑而有象刑墨黥溞婴共艾毕菲对履杀赭衣而不纯案言墨黥二罪用草缨共同宫用艾鞸菲同剕对当爲葑剕用葑草爲履杀卽大辟不纯无领缘也杨倞解失之又见北堂书抄象刑引尚书大传云唐虞象形犯墨者蒙帛巾犯劓者赭其衣犯膑者象其膑犯大辟者衣无领其说畧同愼子周礼司圜疏引孝经纬云三皇无文五帝画象三王肉刑画象者上罪墨冡赭衣杂屦中罪赭衣杂屦下罪杂屦而已此先秦所传之言汉人多用其义汉书五帝纪元光元年诏曰朕昔闻在唐虞画象而民不犯新序节士篇引书旁施象刑惟明下云及禹不能是言肉刑始于夏也三王肉刑之说岀于孝经纬葢自禹作之因有苗之制其在吕刑曰苗民弗用灵制以刑惟作五虐之刑曰法杀戮无辜爰始淫爲劓刵㭬黥书正义引郑注本作膑宫劓割头庶剠庶疑墨字是五刑大辟兴自苗民大传云苗民用刑而兴犯渐禹因不能废而制其中吕刑又云士制百姓于刑之中葢使皋陶制之也春秋左氏昭十四年叔向引夏书曰昏墨贼杀皋陶之刑也汉纪鲁褒云皋陶不爲盗制死刑杀人者死盗则抵罪然明禹时有肉刑死刑也其目见尚书大传云夏刑三千条决关梁踰城郭而畧盗者其刑膑男女不以义交者其刑宫触易君命革舆服制度姦轨盗攘伤人者其刑劓非事而事之出入不以道义而诵不详之辞者其刑墨降畔宼贼劫畧夺攘挢䖍者其刑死皋陶制肉刑大辟不于唐虞之世而于禹之时葢时变使然汉武梁祠堂画象云夏禹退爲肉刑班固咏史诗云三王德弥薄惟后用肉刑北堂书抄刑法部引东观记梁统上书云五帝有流殛放杀之诛三王有大辟死肌之刑所言殛谓殛之远方至死不反杀同与蔡同义今本东观记杀作窜明非大辟之杀也此汉人爲今文之学者其说俱如是司马迁兼用古文之学故说方施象刑惟明云令民皆则禹有不如言刑从之班固之爲白虎通亦引纬书及书传象刑之说而汉书刑法志云圣人因天讨而作五刑大刑用甲兵其次用斧钺中刑用刀锯其次用钻凿者兼用古文之义也古文之义颇采荀于之言苟子正义篇非象形之说云以治耶则人固莫触罪以爲人或触罪而直轻其刑然则是杀人者不死伤人者不刑也罪至重而刑至轻庸人不知恶也乱莫大焉荀子之学不纯故爲性恶之说吾验之于当今之政盗之死刑不分首从国家自立原情遣戍之条而盗狱翻减于曩时触罪而轻其刑安见犯者之滋多也孔子云道之以德齐之以礼有耻且格又云善人爲邦百年可以胜残去杀唐虞崇晏晏之化致无爲之治二圣相继不止百年孔子旣有胜残去杀之文是象刑可用不必辟以止辟也且鸟兽神灵者犹知食自死之肉不履生草是天道有不伤生之証圣人法之古有其事亦何疑焉上古豢龙敎扰勐兽之事皆非后世所能行不得谓书传虚辞也荀子之学传于李斯一爲苛刻之论弟子奉行其说流弊至于坑儒士族诽谤身被五刑甚矣君子之当愼言择术也难者曰五帝无死刑而黄帝斩蚩尤身体异处何荅曰此战陈诛畔之事不得已用之不足爲制刑法之証又曰怙终贼刑今传云贼杀何荅曰此伪传不足据也太平御览刑法部引大传云不赦有过谓之贼是青灾肆赦者言爲人作青灾赦其过失怙终贼刑者言怙恶不改则不赦也贼之言害义不必爲杀论语云贼夫人之子又云老而不死是爲贼是也汉魏名臣俱欲复肉刑者汉文废肉刑后世多以肉刑之条入于死刑是名轻而实重也然吾以爲卒不必复何也复之之始则减死刑以入于肉刑久则重视死刑而轻肉刑苛刻者又将增肉形之条孔子惧始作俑者五刑始于画象其后遂有五杀之刑有苗旣作五刑虽神禹不能废行之未久流弊至于剖心炮烙今废五刑而又复之其流何所底止故古者三千之刑数应礼经歴世不敢加增废肉刑而効唐虞之治又何不可梁唐会一废死刑有司或毙犯者于杖下此无善人爲邦而妄行其政非法之弊也吾因爲书义疏而知伏生见先秦之书胜于古文家言故论之周书罪不相及论春秋左传僖三十年晋曰季引康诰曰父子兄弟罪不相及又见昭廿年苑何忌引同后汉书肃宗元和元年诏曰书云父不慈子不祗兄不友弟不恭不相及也又见濳夫论论荣篇今详伪孔注并无不相及之义葢误释经文矧字弔字及断句亦多未合使然案经云元恶大憝矧惟不孝不友者说文矧词也字作矤不应以况义解之言此元恶大憝其惟不孝不友之人所爲大恶必不谋于骨肉亲戚下云子不祇服厥父事等是也云惟弔兹不于我政人得罪者弔善也与费誓无敢不弔之义同弔兹犹兹弔言惟兹善者不爲政人所罪政人卽下文惟厥正人若大正少正之属也下云天惟与我民当断句言有常之民爲天意所与下云大泯乱曰乃其速由又当断句言大泯乱彝常之人乃其召罪也曰同爰速召也由同邮过也谓罪也据汉书宣帝元康二年诏引书云文王作罚刑兹无赦又见风俗通皇霸篇及濳夫论述赦篇知当以文王作罚分句矣速由卽酒诰惟民自速辜之义伪孔误读其词释爲当速用文王所作违敎之罚甚不词矣书意言大恶之人不听父兄敎诲子弟劝阻而其父兄子弟亦有善者不可株连坐罪此善人有彞常爲天所与惟泯乱彞常之人乃自取罪尤应加以文王不敎之罚耳正与左传汉书不相及之文自相符合爲解者诲其词义反疑经有脱文岂不诬哉郑志赵商问族师职曰四闾爲族八闾爲联使之相保相受刑罚庆赏相及族师之职门内相坐康诰之云门内尚寛不知书理孰错未达旨趣荅曰族师之职周公新制礼使民共相勅法康诰之时周法未定又新诛三监务在尚寛以安天下云云考族诛连坐之法起于秦文武公至汉文尚如除之三代盛时不应有此周官所云使之相保相受刑罚庆赏相及者言犯刑收赎之家邻里应有恤助庆赏之家可以均分惠赐故下文云相共以受邦职以役国事以相葬埋非谓牵连坐罪也国家积德累仁几致刑措遇有从坐之条或奉特旨免死轻刑深得康诰恤民宥善之旨岂非三代已土哲王政令乎分淮注江论孟子言排淮泗而注之江今不得其解或以爲误或以爲据呉沟通江淮之后言之不知禹贡扬州已云沿于江海达于淮泗解者又谓沿江入海自淮入泗此伪孔之言本不足信贡道纡囘海运古无是法又有泥四凟各独入海以爲淮必不注江者不知各独入海言入海处与江分道不谓上游支流也孟子言排者通其上游支流以杀淮之势按水经注淮水与泚水泄水施水合泄水注濡须口施水受肥东南流迳合肥县城又东注巢湖谓之施口而应劭汉书注并以夏水爲出城父东南至此与肥合故曰合肥合肥寿春之间有芍陂船官湖东台湖逍遥津见于水经注王象之舆地纪胜云古巢湖水北合于肥河故魏窥江南则循涡入淮自淮入肥由肥而趋巢湖吴人挠魏亦必由此又引货殖传合肥受南北湖今史记湖误作潮也欧阳忞舆地广记王存元丰九域志合肥有肥水淮水宋时庐州有鎭淮楼葢肥合于淮淮水盛则被于肥此淮水至合肥之証孙叔敖之时开芍陂当因旧迹爲渠方舆胜览引合肥旧志肥水北支入淮南支入巢湖合于尔雅归异出同之说合肥城在四水中故梁韦叡堰水破城近世水利不修淮肥断流然巢湖之水夏间犹达合肥古迹可寻求也且古说大别在安丰爲今霍邱地禹迹至此排淮故导江有至大别之文此又淮支流与江通之証矣然则夏时贡道正可由巢湖溯施泄肥水之流通淮达于菏泽菏泽合泲泗之流故云达于淮泗从此达河卽至禹都矣江淮泗通流不必在吴王沟通之后也淮之上游寿春东则有施肥通流西则有芍陂宣洩盛夏水涨则迳合肥入巢湖以达于江故宋巳前淮流不爲洪泽湖之患近世则上游无分洩之处又以分黄济运爲河流所逼宜洪湖涨而高堰危矣明堂法天论明堂九室在国南有宫垣有四门有灵台在南库门先王法天所建也今天文书岀黄帝巫咸或疑后有增益其甘石之书见于马班之史及开元占经所载者较然可信甘公石申周末人亲见三代明堂之制且言有原本其说见于天官书天官书之中官紫宫则象王者之居其南官太微三光之廷卽明堂在国南之象也匡卫十二星象宫垣端门掖门象四门内五星五帝座象五室轸南天库楼象灵台亢南北两大星南门象南库门也藩臣将相执法诸侯郞位大将士大夫皆有星各象天子明堂之位而南门见于夏小正非三代盛时国南有明堂安得有是天象应之乎谓圣人法天以制明堂以定天象吾不敢知要皆三代先秦制作无疑矣而甘氏之说则有明堂三星在太微西南角外又有灵台三星在明堂西见开元占经而不载于马班之书似是汉时有三雍宫之制后人增天象以应之者然亦足爲国南之証也明堂阴阳录曰明堂之制周旋以水水行左旋以象天内有大室象紫宫南岀明堂象太微西出总章象五潢北出元堂象营室东出靑阳象天市上帝四时各治其宫王者承天统物亦于其方治事见隋书牛宏传及御览是亦言明堂爲应天象但以五官应五室则中官紫宫何所应何以太微廷复有五帝座星应五室且天官书于中官星则称太一常居别有勾陈阁道藩辅星象是则王者之居中官已应之不可泥明堂阴阳录之言矣南官太微在翼轸翼轸巳位之宿四月斗建已斗杓携龙角角亢在已则翼轸在南故夏时以爲初昬南门正非应明堂之象而何灵台在库门亦应天象者后汉志注引礼含文嘉云天子得灵台之则五车三柱明制可行礼记王制正义引春秋文曜钩云轸南衆星天库是知灵台在库门周书作洛篇谓之库台公羊传何休注天子诸侯台门天子外阙两观诸侯内阙一观尔雅观谓之阙春秋僖公五年公旣视朔登观台以望服氏云人君入太庙视朔天子曰灵台诸侯曰观台在明堂中卢植礼记注谓天子太庙可以望气故谓之灵台疑爲重屋不合积土爲台之说且不知灵台法库楼之义矣古之圣人絶地天通必制作应天地而后能格神祇故臯陶谟称祖考来格周官称天神降地祇出礼记称享帝于郊而风雨节寒暑时孔子称祭则受福岂虚言哉天之有五时春动夏长秋收冬藏五行迭王应享其报于人其在明堂应有主名圣人因以五色名其帝曰灵威仰赤熛怒含枢纽白招拒叶光纪自晏故爲之还祭月告于明堂明堂者仁之至义之尽明堂立而天神降不独郊宫之应南官天象矣王制月令非秦汉人所撰辨王制兼夏殷之礼月令通天人之学列于小戴记爲礼经宋儒多疑之而以王制爲汉文博士所作者本汉卢植语以月令爲非周法本郑康成注是不可不辨王制疏引郑驳五经异义云王制是孔子之后大贤所记先王之事是郑氏不以王制爲汉文博士作也史记封禅书文帝使博士刺六经中作王制司马贞索隐引刘向七录云文帝所造书有本制兵制服制篇是汉文时别有王制今礼记王制并无本制兵服制诸篇何得谓之汉文时所作中称公家不畜刑人公田借而不税云云若不兼夏殷制何以言之又称古者以周尺八尺爲步今以周尺六尺四寸爲步考周尺以人身爲法中人八尺故以八尺爲度卽以八寸爲一尺也八寸爲尺但短于古仍分十寸今按所得周器量而知之大氐一尺当汉建安铜尺之八寸今尺之五寸强此篇云以六尺四寸当周之八尺计其时一尺之六寸四分当周尺之一尺则尺度又小于汉时矣又称古者百亩当今东田百四十六亩之十歩按汉书食货志邓展注云古百步爲畮汉时二百四十步爲畮古千三百畮则今五顷困学记闻引盐铁论御史曰古者制田百步爲亩先帝哀怜百姓制田二百四十步而一亩通典谓商鞅佐秦以爲地利不尽更以二百四十步爲亩则较之百亩当东田百四十六亩之十步者更羡疑周末诸贤所记其非汉文博士所作亦明矣月令见于周书而吕氏春秋淮南子俱取其文如礼经中有乐记又见于荀卿马迁之书不足爲异言是周人所作不独后汉蔡邕之言前此鲁恭上疏云月令周世所造而所据皆夏之时也所变者唯正朔衣裳牺牲徽号器械而巳据此是蔡邕之说本于鲁恭前人注经俱未及引书中称大尉犹云大官之变名其例亦如称内宰爲奄尹酒人爲大酋是以纬书有舜爲大尉之文若以爲秦官则书称诸侯岂秦制乎秦岂有奄尹大酋之官乎季秋月令爲来岁受朔日者四夷俱禀正朔去王畿或万里非先期颁朔势不能达今制亦以冬令颁朔不得执此爲秦王建亥因于此月颁朔也至迎气车服应四时方色不过一日服之以应气非终其一季而郑以爲殷制亦已太泥或以周礼朝祀车服不同疑其非周制更非通经之识矣郑氏注以月令仲冬之月有去声色禁耆欲安形性之文谓与易及乐春秋说所云冬至人主与羣臣从八能之士作乐五日相反细绎经文所云声色谓非礼之声色不得以作乐当之也大乐与天地同和故以冬日至致天神人鬼乐行而伦淸耳目聪明血气和平不得拟之声色乱性也惟史记集解引马融云周书月令有更火之文春取榆柳之火夏取枣杏之火季夏取桑柘之火秋取柞犹之火冬取槐檀之火则似周书月令之文与礼记月令亦不同或取以补周书之缺固由臆若竟疑月令爲秦人所作则虽郑氏言未可尽从爲有鲁恭之说在前其后世诸儒疑经之议更比之自桧矣汉法疑经则治以非圣无法之罪孔子亦云畏圣人之言自宋巳来乃至疑繋辞訾书序易诗序毁周礼谤春秋改孝经独取大学中庸篇于小戴之书而疑其余篇不一而足袭如此之论者安得治之汉法使经学大明于世学者愼思而明辨之俊乂在官解书臯陶谟俊乂在官百僚师师俊乂谓大臣耆艾者郑氏注云才德过千人爲俊百人爲乂马氏注亦同徧考书传无百人爲乂之文才过千人郑氏望文增爲才德疑此注未可从也考尔雅释诂骏大也俊同骏释诂又云艾长也历也郭注云长者多更歴汉书引此经作艾知乂实年长更歴之人也周语邵公曰瞽史敎诲耆艾修之韦昭注云耆艾师傅也汉书孔光传云诬愬大臣令俊艾者久失其位又云今年耆有疾俊艾大臣惟国之重其犹不可以阙焉是西汉人释此经俊爲大臣乂爲耆艾之証在马郑前也古之大臣必用耆艾俾百僚得所师法故经文下云百僚师师若不有耆艾在官恐所爲师师者不几如微子云卿士师师非度邪书康诰曰汝丕远惟商耉成人宅心知训召诰曰则无遗寿耉君奭曰耉造德不降我则鸣鸟不闻文侯之命曰旣我御事罔或耆寿俊在厥服秦誓曰尚犹询兹黄髪微子曰咈其耉长唐虞三代皆重老成人置爲大僚谆切告戒见于书传不一而足汉魏已来虽依礼文七十致仕犹设三老五更以附询兹黄髪之义或优其禄秩存问政事不用老成卽所谓才过千人者亦如左传说酆舒氏有三隽才恐爲少不更事变乱旧章之人将贻数世之患矣此实郑注于虑之一失至曲礼五十曰艾郑注云老也案礼七十称老此注亦误盐铁论轻重篇曰五十以上血脉刚溢曰艾以此说曲礼正合郑氏说艾爲老自本洛书准谶哲云仲父年艾但彼注云七十曰艾以释书之俊乂则合以注礼五十曰艾殊不合也吾之不从郑注必有古说在前取其长者不敢妄加臆断以立异云武王从谏还师论武王承文王之志以十一年伐纣至于孟津天降赤乌河出白鱼八百诸侯不期自至可谓天人合应矣而还归二年谓天意未可伐者以有伯夷叔齐扣马之谏也夷齐之词曰父死不葬爰及干戈据大誓称惟四月太子发上祭于毕马融以毕爲墓地名三统术称文王受命九年而崩再期在大祥而伐纣淮南齐俗训称武王伐纣载尸而行故不爲三年之丧始据礼天子七月而葬诸侯五月而葬虞而作主武王至大祥未葬文王踰年不改子发之称载主而东征皆变礼也变礼爲卒父业承天命也八百诸侯以爲纣可伐义士独以爲未可斥其变礼之非谓之以暴武王憬然悟矣孟子曰圣人行一不义杀一不辜而得天下不爲也是时升舟得鱼以爲燎武王已改称王因夷齐一言本人心以推天意而云纣未可伐圣人无利天下之心于是见矣还归二年葬文王则夷齐之谏行使纣亦畏惧改行武王终爲西伯可也纣则闻文王戡黎而不畏武王观兵而不改甚至奴箕子杀比干太师少师与㣲子俱去至十三年戊午渡师时旣无扣马谏阻之人且有抱器归周之士于是人心大去天意可伐故曰共行天罚也扬子曰史以天占人圣人以人占天武王以夷齐一言而知天意卒不蹈非孝易暴之讥孰谓武王非圣人哉若夷齐者不独爲商之忠臣亦爲周之诤友旣以直谏全武王之孝亦因善养报西伯之知首阳者辽西首阳也谏行而全其身商亡而反其国求仁而得仁又何怨论后汉刘平事袁宏后汉纪彭城刘平尝岀爲母求食贼得平将食之平叩头涕泣曰今旦爲老母採莒母饥待平爲命愿得反食母而还就死贼见其志诚哀而遣之平还旣食母卽白曰属与贼期义不可欺遂复还贼皆大惊相谓曰常闻烈士今乃见之矣吾不忍食子此事本东观汉纪史臣载之将以爲训乎平所爲不足法也义者宜也与贼期何谓义贼至不足信偶哀平之至诚而释之若反就之而爲所食何以事母贼不食平则平爲行险侥倖之人是何足法昔孔子与蒲人盟而负之曰要盟也神不听晏子不死荘公之难曰非其亲暱谁敢任之圣贤者依于经而知应变孔子之要齐反鲁侵地管仲则劝桓公归田以示信于诸侯信重则地轻与要盟勿信之事相反而适相因易地则皆然故传曰权然后知轻重平之所爲岂知权者哉史臣纪事将爲后世法吾以爲事不合乎经义凡偏奇之行可不爲之立传也释儒杨雄法言云通天地人曰儒韩诗外传云儒者儒也不易之术也千举万变其道不穷六经是也后汉书注引风俗通曰儒者区也言其区别古今杨子所谓通天地人者易曰立天之道阴与阳立地之道柔与刚立人之道仁与义以仁义配阴阳卽以人叅天地故黄帝诲颛顼云有大圜在上大矩在下汝能法之爲民父母也上古圣人无所师法则以性情法阴阳以视听言动喜怒哀乐法四时五行配阴阳立之名曰仁义配五行立之名曰仁义礼智信施诸政曰刑德曰礼乐凡设官分职行政制噐无不法天而后行故五经异义云古者圣贤言事亦有效三者取象天地人四者取象四时五者配象五行是也五常用其一则偏而不济无学则蔽生诸子之学所以逊于儒也大戴易本命及内经诸书尤详天人合应之事故汉儒有天人之学孔子作儒行以阐明之诚以世俗执一端以病儒不知儒道之大而达权通变犹天地之大人犹有憾也许君作说文推制字之义云儒柔也儒柔音相近儒者身备四时之气独取义于柔者洪范云高明柔克干刚克以坤柔故圣人有克已复礼之学天施必得地生五行得土相成柔之时义大矣哉礼运云礼本于太一太一犹太阴五行始于水画卦始于初九四时始于长至阳在下爲甲子天正之位干元所始也老聃疑礼爲忠信之薄不知非礼则天尊地卑不分君臣父子之名不立五敎何自而施说文又云儒术士之称术言道术考史记儒林传以坑儒爲坑术士推十合一谓之士犹言闻一知十何可轻当之说文之字以义相属儒字下则爲材过千人俊过万人杰可知儒名爲最尊矣论语有云君子儒小人儒言大人务儒之实小人假儒之名非儒中有小人周末诸子得五行之一偏用之治世亦有効其着书自知不及儒遂相诟病至有非儒之作后世人惑之亦疑儒名之不尊谓圣贤之名尊也贤之字从贝说文云多才也考之诗云我独贤劳言独多劳论语云爲之犹贤乎已言犹多平不爲列子力命篇引夷吾曰以财分人谓之贤人此贤字不必有学术之証其称实不逮儒且以小人儒之语而病儒何不可以博奕之贤病贤乎明时定孔庙两庑称汉儒曰儒宋曰贤其意欲抑汉而崇宋不知适所以尊汉儒也此葢姦人张璁所爲不学无术之甚者有经术之谓儒其材过人者俱谓之贤可也后人解经所言典章制度或有舛误不及汉儒远甚何以当应劭区别古今之言荀子称大儒之効卽周礼所谓以道得民孔子所谓禄在其中宋明之世号爲儒者或杂以禅学旣不能造次必于儒而谤誉兼之是大道以多岐亡羊非儒之过也儒又有正谊不谋利明道不计功者自处之道则然与用国考路史国名纪周世矦伯有用国引风俗通云古用国见毛诗在高唐乃用地故有用姓名士录有用羽之元和姓纂引风俗通云古有用国见毛诗汉有高唐令用虬名士录有高唐用羽之按此文在今本风俗通逸文中亦见容斋五笔通志氏族畧应劭云出毛诗者桑中篇有孟弋孟庸毛传以弋庸爲姓孔氏正义不能言其所岀钱少詹大昕以古书庸与阎通左氏传阎职史记齐世家作庸职是也嘉靖山东通志古用国在今高唐州地故有用姓引名士录有用羽之葢以国爲氏太平寰宇记古高唐城在禹城县南五十里葢汉县在今高唐禹城交界庸职正是齐人古庸用亦通字是孟庸庸职用虬用羽之当爲一族其故国在禹城高唐之间旣可释毛诗亦可补方志之缺卢学士文弨辑风俗通逸文删见毛诗三字葢不知其指孟庸也禹城县旧志古迹不载用国因据嘉靖通志增入之而爲之考委吏解示同舍生孟子云孔子尝爲委吏矣曰㑹计当而已矣赵岐注委吏主委积仓庾之吏也不失㑹计当直其多少而已史记孔子世家云孔子尝爲季氏史料量平史记所言正足証孟子按周礼遗人掌邦及鄕里门关郊里野鄙县都之委积地官司徒之属是其事也司㑹则逆羣吏之治而听其㑹计冢宰之属孔子正爲遗人之官称季氏史者时季氏秉国政得专司徒之事孔子爲其属故季氏史亦鲁臣非仕于私家也㑹计是司㑹之事所云当者读如奏当之当谓料量委积上之司㑹适当国家㑹计之数不爲季氏求赢余也故史记则云料量平说文料字解量也料量犹言槪量以槪平斗斛无浮入也此正对求也爲季氏聚敛附益言之不独辞尊居卑亦辞富居贫之一端诸生于孔子不求赢余一说未能阐发由不能细绎史记文与赵氏注耳若止以供职爲当则人人能之且国家亦不容有不供职之吏也古上士剑考考工记桃氏爲剑身长五其茎长谓之上制上士服之郑注上制长三尺重三斤十二两予得古剑茎长适满把握身长五之加以茎五寸则三尺也以其茎长分寸折量其腊广首广两从之度悉与考工记符合可以知周尺周量大率周尺以中人指广爲寸一尺当今之五寸强也大戴礼云布指成寸何氏休注公羊云侧手爲肤郑氏注投壶云铺四指曰扶一指案寸以此度之一指广寸则四指铺广四寸加大指握物爲五寸故剑茎适满把握也宋人不知案指侧手之义误以指节竖量则太长矣山海经郭氏注引汲冡中得铜剑一枚长三尺五寸乃今所名爲干将剑晋书束晳传作铜剑长二尺五寸葢郭注误二爲三二尺五寸连茎数之卽三尺也史记汉书俱称高祖曰吾提三尺剑取天下是古剑皆长三尺加之剑首内剑鞘中又长数寸佩在左负之植身后适及肩古人制器与人身称再长则不便提携也复有七尺长剑与此不同说苑淳于髠曰腰中有七尺剑史记刺客传云左右乃曰王负剑负剑遂拔剑以击荆轲裴氏集解引汉盐铁论曰荆轲怀数年之谋而事不就者尺入匕首不足恃也秦王操于不意列贲育者介七尺之利也汉书广川王去好成庆画短衣大绔长剑因作七尺五寸剑司马氏史记索隐引汉旧仪云斩蛇剑长七尺皆卽长剑与上士三尺剑异制也宋李公麟画孔子弟子象多擕此剑今刻石存浙中因说古剑併及之孙渊如诗文集孙渊如诗文集第一千八百五十册魏三体石经遗字校释序隷续所载三字石经葢魏正始中立石宋皇祐时苏望得榻本摹刻于洛阳古文三百七篆文二百十七隷书二九十五凡八百一十九爲尚书大诰吕刑文矦之命春秋左氏桓庄宣襄四公经文亦有传考孔子壁中书有礼记尚书春秋论语孝经皆科斗古文汉世藏于祕府亡于晋永嘉之乱魏初邯郸淳犹得目覩而手摹之故衞恒四体书势称淳爲传古文又谓正始立石失淳法则淳书实孔壁古文也其石在洛阳太学讲堂西石长八尺广四尺碑石四十八枚广三十丈见于水经注淳旣得见古文所书当有他经而独存尚书春秋者魏齐先后徙洛阳石经于邺都多没于水隋开皇时又徙于长安以乱废爲柱础但有传拓之本存于祕府故隋经籍志载三字石经惟尚书九卷五卷春秋三卷比之七录所有卷数且失大半其余易书诗仪礼春秋公羊论语孝经卽一字石经而已然其时经石犹有存者唐贞观中魏征请置三字石经十数段于九成宫祕书监武后时移于着作院或邺都长安之余又有开元五年得三字春秋一十三𥿄至周显德中嗣太子传写之唐世书学博士敎国子生以石经说文字林爲业石经三体书限三年业成卽用此诸本郭忠恕取以入汗简多出隷续四十余字至宋夏竦之爲古文四声韵增多之字无殊絶者宋金之乱中原沦丧经石旣失隋唐故府本及北宋摹刻俱不存焉惟余隷续所载传写亦稀善本三体石经之学于是几絶于世矣今就隷续遗字考其篆法足以补正说文及经传者不少如余作可証许氏余从舍省丑爲可証许氏丑象手形替作及㬱可証汉书引不敢僭上帝命黄爲可証汉律苛爲止句之变体卢作旅可証新附玈弓之俗字至以钟簴字爲莒淖水字爲朝鬲爲歴婼爲若嗀爲縠笋爲郇又可知古文假借之义或合于说文所载古文重文或足补说文未备寻绎字画实爲小学圭臬唐宋巳来不究古篆传写音释颇多譌舛至释爲副释彊爲僵如秋字作潞字作几不知所从苏氏又以尚书春秋左氏错杂成文命爲左传不加分别倘有令甲如唐世用三体石经课士其学无由复兴岂不惜哉昔杜林得桼书古文尚书一卷握持不离身常恐斯经将絶韩愈见李服之所得科斗书孝经衞宏官书两部令贺拔恕写留其本蒙虽不敏夙究篆籀之学就隷续所载理而董之証以经典字书爲之音释又得严孝廉可均洪明经颐煊互相是正刋刻传远窃附古人好古善述之志方冀河阳关中经石后世复岀人间葢以扩其闻见倘吾言疏谬俟通人更定之若天三字一字五经六经之异说洪氏已详辩之不复赘述云禹厮二渠考序二渠者何大河与漯川也河曷言渠成臯已北禹所厮故曰渠漯曷言渠江淮河济爲四渎非人力漯则禹所治始自东武阳以达于海故亦曰渠班氏地里志独于漯称禹治是也九河见于经二渠见于史且河漯之名俱见于禹贡矣史迁见古文书引夏书及二渠之说是卽益稷谟佚文也谓二渠爲北渎及漯川者孟康之言近古当得其实禹河自大名已北东光已南合淸河东光已北合漳水至章武入海故班氏称爲邺东故大河周定王五年东徙平原高唐之间王莽时枯故后人谓之王莽河亦谓之大河故渎也郑氏注尚书以屯氏河爲河故道何故渎复岀爲屯氏河卽今俗称老黄河支流亦北合于漳故水经注云衡漳旧道与屯氏相乱自此已北皆禹迹也李吉甫以屯氏爲永济渠卽今卫河矣曷以知河徙平原高唐之间也孔子自卫将适赵临河而返谓之鸣犊口今高唐州西境在河徙之后州境得有河也高唐西北爲赵境或疑之考春秋传齐威王使肸子守高唐赵人不敢渔于河则知齐与赵魏以河爲境贾让之言不诬也何以言汉武复禹旧迹汉武筑金隄塞瓠子导河北行漯川亦通终汉之世河患以少河合淇漳以入海卽禹迹也漳爲禹迹何漳水过祭陌有河伯娶妇之事故知漳卽河也后人锱铢尺寸而较之岂得谓之通知地理者欤史迁据古文班氏见周地图所言不可诬也漯首受河自朝城后人谓漯始黎阳宿胥口误以济渎当之也漯何以不见于后世也大淸河则漯川小淸河则济水济水絶于章邱之北漯川絶于济阳以东俗称徒骇河卽漯川也东汉北魏河渎何所行行漯川之北出入今马颊徒骇之间也唐时河患亦少以有漯川且北流也宋时南北分流不用导河入漳之议而囘河使东无复禹迹河患自此多矣今河北流禹迹乎会通河以西合济渎以东合大淸河大淸河自济阳以西爲济渎以东爲漯川河行二渠之一谓之禹迹可也治之柰何马颊徒骇北达于海西属于会通河深浚而利导之疏小淸河通于大淸河以复济渎故道而杀河势滨州沧州之间胡苏钩盘鬲津诸河竝有形迹次第可迨汉时议者欲索九河故迹而穿之御史韩牧以爲纵不能九但爲四五宜有益今疏马颊诸河故道奚啻四五下尾合爲逆河会于淇漳则二渠之故道尽复也河不复南运道伤乎曰无伤也河至临邑谓之四渎津郦道元言自河入济自济入淮自淮达江水径周通故有四渎之称又言吴王掘沟商鲁之问北属之沂西属于济是河漯沂济自古相通益以汶流用之济运不减黄淮交会之口也余氏阙亦言河北徙而会通之漕不废漕以汶不以河也且夫濬齐桓已塞之河复大禹二渠九河之迹神功也河名大淸百川之所朝宗美瑞也东北流环拱神京胜于屈南东注之势地利也省南河设官岁修亿千万之费涸岀东南亿千万顷之地足资东方工用赈恤量移民居而有余致数十百年安澜之庆转祸爲福之大机也非常之功必待非常之人惟圣人洒沈澹灾能与天地参也荆树山房诗集序嘉庆四年冬十月同年生鎭洋田明府以其六世从祖斗岳先生六世祖云岳先生诗文属叙于子且属编定越岁始报命斗岳先生名峤有孝行不仕事载方志云岳先生名峩明万历间由举人历官平乡兴安两县令齐鲁称二田先生兄弟甚友爱负文名筑荆树山房于鉅野城西南四十里读书其中斗岳先生诗文集二卷自编御李集明福集游燕集各一卷云岳先生诗文集二卷两先生着述故不止是因毁于火亦称烬余稿皆明府所辑录云两先生当明之末造汲汲以勖厉风俗激扬士气爲已任故其文多表彰孝友贞烈颂美当道经世实政之作读之使人亲亲善善之志斐然感发于数百年后诚得诗人兴观羣怨之旨是时兖济间民有惑于白莲敎者以弥勒出世相扇动数万人攻掠郓城鉅野间官兵不能制两先生率家属行间爲县令赵某区画守城聚饷募乡勇诘奸宄诸方畧贼来有备斩获甚衆鉅野城以保全而郓城遂破然则两先生之才猷智畧又岂以仅诗文以自见于时者且读两先生之文知其以道觉民之苦心欲消患于未萌斗岳先生之作三敎堂碑也曰或欲以般若淸净配圣经吾不知其于南面之治何若又曰世有孔子必能用二氏又他文曰儒而禅语得毋信道不笃乎云岳先生亦云我东土素沐圣泽亦且惑于佛事云云可以知两先生之学之纯传曰经正则庶民兴搢绅者鄕闾所矜式使明之士夫尽如两先生之辟异学尊圣经造次必于儒庶民不见异而迁不知有所谓弥勒者何至有白莲敎爲一方之患使两先生以爲人区画者得自爲政以筹攻守之䇿则其时虽有弄兵潢池者不足爲患以此知明之不能用两先生使仅以诗文自见尤可惜矣斗岳先生诗雄奇之气得于杜子美云岳先生淸远之致又如刘长卿至两先生之选词博赡属对工丽俱擅温李之能事卽以诗文自见亦足名一代也鎭洋明府能承淸白之训厉操行肃吏治浸浸乎有移风易俗之政其抱负非可以科名文学尽者今天子诏举廉吏有实蹟者西南兵事以次告㨗行见明府之文之行无媿两先生而遇且过之异时撰述之传彚爲家集如坡仙栾城之有斜川尤一时盛事也嘉庆四年某月日书随园随笔序简斋先生褒集生平所阅经史百家疑义要义爲随园随笔十五卷旣卒之两载其子通及迟携以质之星衍寻览终卷窃服前辈之勤学好古不可及也始星衍以诗谒先生先生亟赏誉之以爲天下淸才多奇才少录其存者入箧衍集中已而见星衍爲训诂声音之学又寓书责其好考据以爲才不奇矣先是星衍亦有诗投先生云我媿千秋无第一避公诗笔去研经又复书以爲惧世之聪明自用之士误信先生之言不求根柢之学也然先生弃官山居五十年实未尝一日废书手评各史籍字迹历历犹在则亦未尝不时时考据世之以嬛薄轻艳诗托言师法随园者非善学先生者也顾先生欿然尝恐所言之或有舛误故竟其生不以此书付梓实则着书当观大体又思其命意所在古人千虑亦有一失如马融以今文泰誓爲伪卢植疑王制爲汉文博士之作他如贾孔疏义吕顾字书谬误辄数十百条近世说部如困学记闻日知录最佳王氏之误先生书中亦言之顾氏则不知以父不祭子爲馂余又多误驳说文有本之说而皆不失爲儒林邃学先生之书虽有小疵何病焉昔先生尝举麟皮鼓郊天及凿尸颊饭啥以问时未及荅及检汉书王莽传冠麟韦之弁李奇注谓鹿皮冠说文谓麟爲大牝鹿与麒麐字异知是鹿皮鼓耳杂记凿巾以饭注士亲饭必发其巾大夫以上宾爲饭焉则有凿巾是凿颊乃凿巾耳惜不及告先生聊书此慰挂剑之恨先生始爲强项令继以才名倾动当路而未尝先谒人生平不信阴阳术数宋人谈理语及释氏之敎以爲佞佛者且求福于无形况其有形者乎故其书言信时日小数者无不破败又言鬼神生于人心皆合于圣人知不惑勇不惧之义又言宋学敎人认喜怒哀乐未发时气象皆是彼法也凡所言皆非寻章摘句之儒所能几及者岂非旷世之才必有过人之识与洪筠轩文钞序临海洪氏兄弟多才俊先是有坤煊者以诸生负文名朱宫傅石君师视学时生拟成公绥啸赋赏异之拔爲选士至都馆于家以壬子科得苐不永年而卒其弟曰頥煊震煊頥煊字筠轩震煊字檆堂最好学亦爲石君师所识拔阮云台中丞笔记称临海两生精研经训或过齐次风侍郎者也予主讲浙中与中丞及王兰泉少宼以古学课诂经精舍诸生见两洪生撰着古书尤多越数年而筠轩亦贡成均授经于藁城以所刋文钞见寄阅其文多証明经史之作与世之浮华佻巧学无所得者殊予尝惜郑康成六艺论不传欲辑十七史志议礼之文及天文地理异同之说合之汉魏六朝人文之足证佐经学者爲一集题曰六艺通论未及成书而世人方见予问字堂集有訾以爲不合唐宋八家体格者葢明季以来以八比课士其选唐宋人文集多取近于时文习见者疑爲古文定格不知古人当日亦自行胸怀随其学之所得司马迁报任少卿书嵇康与山巨源絶交书率意成文不肯修饰边幅亦如眞英雄之视井底蛙耳八家中韩退之学识最高无背圣哲之论柳子厚则多出入所见僻隘畧如其人欧阳永叔不惑二氏之学持论甚正然濮议不合于经苏子瞻经学典礼甚疎其文实天下之才也予尝恨学不深苦文不逮意毎与筠轩诸人同志者言之又不肯爲违经无益之言今观筠轩所作先得我心宜其兄弟见赏于石君云台两先生筠轩进犹未也近馆于安德平津馆与予商撰尚书今古文义疏及校订古书将爲五经异义补证檆堂从邵楚帆学使游亦将以夏小正注疏寄予刋刻而予早衰辄有假年学易之叹倘因仕学余间拥古书销永日有所成就以遂阐扬古学之志固宿昔之愿否则幸同志者继成其事无一字背先圣之言无一言爲欺世之学筠轩兄弟其人也嘉庆十一年六月七日撰于安德使署孙星衍太白阴经跋此本太白阴经十卷前有序题唐永泰四年秋河东节度使都虞侯臣李筌譔卷数与中兴书目唐宋艺文志符合騐是前明人手录本予在翰林时与校祕阁书录出一本八卷前缺天无阴阳地无险阻二篇后失卷八分野风角鸟情之文及卷九遁甲等篇卷十元女式等篇曾以茅元仪武备志中所引校增仅补卷一所缺二篇及诸陈图并缺文数处及得此本十卷乃爲完备然此本亦有不及内本者卷八杂占之文较省十之四五恐爲抄录者节删或当时用之军中各有简鍊本不同耶陈图亦与茅本各别不知茅据何本书中称经曰大率用太公阴符司马法诸文爲宋人删去其文犹见此书者故义蕴宏深往往有韵必非唐人之语筌释经文卽命其书爲经亦殊僭也遁甲之术近世惟传宋人符应经得此知五将三门古法已爲唐人所引尤足资考証相法最古见于各史而并无宋时之书葢术者匿而㷊之以神其伎此书相人篇言之极详且亦有韵必出古书矣虞侯是军中官筌以永泰间撰此书葢必奉主将之命搜讨兵钤成之兵法传于世六轁之外有孙吴司马法而此爲唐将行用祕本规制悉备尤切于实用惟中载毘沙门天王事迹荒诞竟祭之军中唐时崇尚释氏功令之谬要在节取之近时所出书古本或可增益中祕所未备不敢任其失坠故一一校录俟他时彚呈乙览谨记于后嘉庆五年十月十一日孙星衍书于无钖舟次干象通鑑跋干象通鑑一百卷宋李季撰卷后题河间府免解进士李季奉圣旨其书以建炎四年奏上绍兴元年命付太史卽依经改正譌舛见系年要录及玉海钱遵王读书敏求记亦载其目四库全书未曾入录按李季序称天象时变臣已逆知于十五年前尝以微言咨于故丞相李邦彦前北帅王安中云云则季爲北宋时人检陆游老学菴笔记有前宣州通判李季善奏章爲秦㑹之设醮未知卽其人否是书明抄本备具历代占验之学所载黄帝巫咸甘石京房郗萌等古书甚多并有在开元占经已外者实则增损杨维德等景祐干象新书成之季序所称早遇异人密传奥㫖则欺人之言也玉海称绍兴三年诏知宋时太史局毎月具天文风雹气候日月交蚀等事实封报祕书省困学记闻亦云我朝旧制太史局隷祕书凡天文失度三馆皆知之毎有星变馆吏以片𥿄录报故得因事献言自景定后枋臣欲抺杀灾异三馆遂不复知甲子彗星宫中见之乃下求言之诏则蒙蔽可见因知秦誓之言人之有技违之俾不通古今一辙是李季此书殆不行干南宋之世季或以明阴阳爲秦桧所忌后又入其牢笼至爲斋醮其书有所本固不以人废言也天文之学有分天部转算两术之不同近之习西法者率不事仰观转斥占验爲不可信至说日月食推测可知不爲灾异余在北部时有通西法者同僚尝与办论诘以人生死亦可推测而知将遭丧亦不爲灾异邪病目有时而愈病时不爲疾邪日月食何异于此其人语塞近时西法亦因予言改更其术故曰旧章不可亡也此本抄存家塾予不省占验徒以中引古书可用爲解经証据补注疏未备云宋搨淳化阁帖跋吾鄕秦文恭公蕙田所藏宋搨淳化阁帖毎叶㫄有张文敏公照题字或以示余索售重价因得见之核勘顾从义释文及世闲流传上海顾氏各本不独𥿄墨神采及游丝飞白处絶胜其苐五卷仓颉等篆皆县针文李斯篆字耕字笔画亦大异卷末款识圣旨圣字比前二行畧升高此与今本显然不同之处至各本阙字误字此独完僃不误苐一卷唐太宗书卿所疾者卿字不阙苐三卷刘瓌书秋末阳远秋字独全苐四卷徐峤之书动止安隐止字不误作正苐五卷隋僧智果书蔡邕书一条增减篆体志其名志字不误作忠苐六卷王羲之书伏想帖疾至笃笃字不糢煳苐七卷王羲之书省飞白乃致佳省字下半不阙此郡之弊自非常才所济非字中笔尚全苐九卷王献之书虽奉对帖方欲与姊姊字有直笔苐十卷王献之书鄱阳归鄕帖饥馑饥字中无点凡此之属不可悉数俱胜于顾从义所见潘华文顾孙氏诸家本俨与古唐帖及大观十七帖相符古唐卽昇元帖与十七帖皆南唐时刻而大观时出内府眞迹重摹上石故与初搨淳化本同也惟此本苐七卷王羲之书多出吾服食云云廿一字在爱爲上一条之上与十七帖同又重出爱爲上临书但有惆怅知足下行至吴㑹违一条与淳化帖大异未知何故或因其𥿄似蝉翼搨言是绍兴国学摹刻本考法帖谱系载绍兴中以御府所藏淳化旧帖刻板寘之国子监其首尾与淳化阁本畧无少异当时御府拓者多用匮𥿄葢打金银簿者也字画精神极有可观今都下亦时有旧拓本如其言则是板本而此本所有银锭裂文一二处与顾从义所见旧搨本同较爲细瘦又如苐一卷东晋武帝书苐二卷卫瓘书俱有石损文验非木刻则不得谓之绍兴摹本矣据顾从义所引泉州黔江临江长沙潭本修内司本文字与此俱不同疑宋时枣木本燬后或更以初搨佳本上石卽是此本然辍耕录所载宋仁宗尝诏僧希白刻石于秘阁前有目録卷尾无篆书题字与此又不同此帖要爲宋搨淳化佳本疑以传疑俟博物者再爲考定可也家文介公殿试卷书后先文介公殿试一甲三名卷自公官礼部时取岀藏于家者易代后失去家君始从鄕郡购得之前有朱题第一甲第三名字传是御书后有朱印读卷官衔名则与今制异卷内加朱围读卷之名义起于此奉命阅卷仅加句读进御不敢专也文介公故以书名家此卷细瘦不作馆阁字体间有脱字误字当时不加指摘由以文义简㧞不苛细失也文中推阴阳以论文武之不可偏废公深于儒术故所言天人合应之道比于贾董末以箴规进似逆知神宗之不振故讽以振无形之武所谓言者无罪闻者足戒也赵志臯张位陈于陛沈一贯四辅臣同年生时称正士赵张疏救艾穆沈思孝谏夺情被谪者至是居正获戾而赵张用矣文介公出其门海内有彚征之庆并不意他日之仅以直声着而卒不竟其用也公名愼行以万歴甲午乙未䏈登上第后百九十三年星衍以干隆丙午丁未通籍登朝先后鄕㑹科同在午未年分自幸座主及读卷师亦皆一时名德淸白之传蓬麻之训可以不至坠家声而孤特达之遇聊书此以自励云五世从孙星衍谨跋题金陵陈氏祖象册后金陵陈氏以其先世遗象册属题凡十四人曰旭以升之字行宋太师丞相国成肃公曰申之昭化军节度使入相曰泽言靑苗法不便以京秩贬明州曰泌润州佥㓨曰洙国子助敎仁宗朝论建储飮药卒明无觊望曰良辅以助敎改宣黄主簿曰汜干道进士朝奉大夫福建提举常平茶事赐紫金鱼袋曰珤前明以医征入太医院曰瑜洪武时进士刑部右侍郞曰恺赠湖广黔阳县知县曰钟能医厉儒行曰钢黔阳县知县曰镜武昌判官有循声后附立象及长沙通判陈公墓志及传顾璘所书有文待诏征明跋按跋言陈鲁南襃先世遗象十三人今十四人后卽鲁南象也古者圣人絶地天通知鬼神情状设尸而祭之其礼大率废于嬴秦然削木祀黄帝模金铸范蠡石室图孔子所传甚古今孔子塑象据李仲旋碑自魏世已有之明之奸臣张璁以爲象饰类西域金人之敎易圣象以木主当时不尽遵其法故所见山左江右僻邑尚有古象然则子孙之思先代非象无以交神明而文氏所云画象之说不经见与程氏一毛一髪之论其违圣经立尸之义也陈氏今居金陵先世代有达人传家淸白赖有此图册以知梗槪诚可谓数典不忘者予家先世居定远自燕山忠愍侯以佐明定海内子孙多析圭檐爵者至山西行太仆卿讳銮及礼部尚书文介公讳愼行俱以文章淸节显于毘陵今家藏列祖画象不减陈氏他日拟摹彚一册并记祖德大畧以示子孙云虎邱新建吴将孙子祠堂碑记吴东门外有孙子冢见越絶书云巫门外大冢吴王客齐孙武冢也去县十里又见郡国志引皇览在吴县下明卢熊苏州府志引吴地记云在平门西北二里吴俗传其地名永昌今求其冢不得惟长洲之雍仓有冢土人唿孙墩雍永声相近道远未敢定之郡之士大夫及吾族人以爲虎邱吴王阖闾所葬孙子爲吴王将军破楚故闾门亦名破楚门宜于虎邱建祠屋以栖神因谋于当道立祀祭享焉孙子名武字长卿其先岀自齐田完五世孙孙书唐林宝宋邓椿姓氏书言景公赐姓孙氏食采乐安生冯爲齐卿冯生武以田鲍之难奔吴伍子胥荐于吴王将军破楚古者将军如左传将上军将中军之属非有是官武特爲子胥画䇿不受官故越絶书称爲吴王客春秋旣载子胥破楚之功不必及武故名偶不见于史武死有功其子明食采于富春生膑显于齐其后世有达人支族繁盛或居太原或居淸河或居汝州郏城或居靑州或居昌黎或居武邑武遂见姓氏书皆孙子后也孙子有功于吴自当庙食此土后且失其墓岂称东南士夫声名文物好古兴废之志唐肃宗祀太公望爲武成王以孙吴等十人配享如孔子之有十哲国家令甲以孙子十三篇发题试士尤宜令武学诸生有瞻拜像设之处然则吴门立祠合于祀典有功于民及因国无主后则祀之义也翰林院庶吉士孙原湘孙尔准山东督粮道孙星衍高唐州知州孙良炳皆远祖孙子予告刑部侍郞王昶爲孙子五十七世孙以外家爲姓同时建议醵赀苏州周太守锷吴县舒大令怀前朱大令钖爵元和万大令承纪实成此举并族人之好义者列名碑石云铭曰桓桓我祖传此韬钤信赏必罚不残以严霸吴入楚析冲樽俎归功伍胥荣名不处兵经煌煌名将之则适道以权我战则克士有诵法神所凭依支族分布崇祠在斯左瞻巫门北倚虎卑魂无不之死而不朽废祀复举武功右文吴都永芘潢池埽氛诂经精舍题名碑记人材出于经术通经由于训诂尧典契敷五教臯陶谟言勑我五典先儒训典爲常班史之志蓺文以五经配五常葢有所受三代已来贤臣谆切告诫以稽古爲先则曰汝曷弗念我古后之闻曰是彞是训于帝其训曰宅心知训别求闻由古先哲王曰其稽我古人之德周文公谥法解尔雅之篇作焉下逮春秋列国名臣俱能称述训典汉承秦灭学之后广求遗书任用经术之士时则有以春秋折狱禹贡行河洪范明灾异者大臣开阁延宾文学侍从之臣得与谋议辩论中外相应以义理之文故两汉政治文学于斯爲盛魏晋巳降经义紊于王肃巵言日岀而淸谈废事之俗成一变爲六朝靡丽之作隋制工商不得入仕始立进士科然以律赋试士未及振兴古学至唐兼立明经科其试进士以经策全通爲甲第又广立书学试以说文字林并及石经其时在位通人皆能撰述朝章国典炳然可观北宋庆歴时范文正及富郑韩魏公相继执政力复古学学者知守古注疏自刘敞王安石先后以新经义惑乱后进併改明经爲进士一科而北人之守诂训者不能进用世目明经之科同干学究而已然有元皇庆时犹诏令易书诗礼三传用宋注之外兼用古注疏至明永乐间胡广等四书五经大全岀而经学遂微自后掇科之士率皆勦说雷同习爲应举之业汉唐传注从是束之高阁我国家重熙累洽久道化成试士以四书文主试之有学术者又择五经文对䇿隹卷列爲高第进呈乙览殿试专以对䇿词馆课以词赋犹恐经学之不明旣开博学宏词之科又特举经学之儒授以馆职时则有若毛氏奇龄朱氏彞尊胡氏朏明顾氏栋高惠氏士奇诸人着作彬彬列于大雅矣阮芸台先生先以阁部督学两浙试士兼用经古学识拔高才生令其分撰经籍纂诂一书以观唐已前经诂之会通及爲大司农来开府遂于西湖之阳立诂经精舍祠祀汉儒许叔重郑康成廪给诸生于上舍延王少宼昶及星衍爲之主讲佐中丞授学于经舍焉其课士月一番三人者迭爲命题评文之主问以十三经三史疑义旁及小学天部地里算法词章各听搜讨书传条对以观其识不用扃试煳名之法暇日聚徒讲议服物典章辩难同异以附古人教学藏修息游之旨简其蓺之隹者刋爲诂经精舍文集旣行于世不十年间上舍之士多致位通显入玉堂进枢密岀建节而试士其余登甲科举成均牧民有善政及撰述成一家言者不可胜数东南人材之盛莫与爲比异时有令甲夐求经学之士或不至如刘歆所说国家有大事若立辟雍封禅巡狩之仪则幽㝠而莫知其原施之有政庶几通达治体亦不至有不学无术变乱旧章之患欤则中丞之好士在一时而树人在数十年之后吾知上舍诸君子亦必束修自好力求有用之学以爲一代不可少之人抚部方敡歴中外建树不止此少宼老矣星衍又早衰将屈指同舍生立功立言之効不独拭目登科之录也夫浙东西与吴俱爲会稽郡延陵季子化行所及越纽载孔子奉雅琴从弟子以就勾践子贡因爲内外传记其风土或者谓此邦文物盛于南渡以后者殆不然也题名仿自汉碑阴至唐而名山公府登科集晏之地皆有记述之碣所以考贤否而厉顾名之士也今作题名记书上舍生因及抚部督学识拔之士并纂述经诂之友与焉后世必有思抚部好贤之政而信吾文之不空作者汪家禧范景福陈文述陈鸿寿汤钖蕃殳文耀陆尧春钱林方观旭朱壬童人杰胡敬赵春沂金廷栋孙同元赵坦蒋烱李方湛王述曾吴成勲周云炽宋咸熙陈嵩庆吴文健王仁周诰冯廷华严杰吴引年梁祖恩诸嘉乐吴克勤潘学敏姜遂登查揆钟大源朱轼之陈鳣倪绶谢江金衍绪丁子复胡金题李富孙李遇孙孙鳯起沈尔振吴东发崔应榴王纯吴曾贯方廷瑚朱爲弼邵保初周中孚张鑑胡缙沈宸周联奎施国祁孙曾美丁授经丁传经杨鳯苞杨知新邵保和姚樟严元照徐养灏徐养原徐熊飞张慧陶定山纪珩何兰汀童璜顾廷纶何起瀛王衍梅周师濓刘九华汪继培王端履徐鲲傅学灏周治平洪颐煊洪震煊金鹗沈河斗施彬张立本以上诂经精舍讲学之士九十二人邵志纯叶之纯黄桢闻人经翁名濓陈甫龚凝祚张迎煦李章典汤礼祥许乃济许乃赓屠倬林成栋方懋嗣方懋朝姜宁陈文湛俞思谦杨秉初沈毓荪查一飞王丹墀俞宝华李㲄戴光曾张廷济杨蟠朱芬金以报蔡銮扬冯鸣盛温纯凌鸣喈孙东旸陈斌郞遂锋施应心童槐柯孝达袁钧郑勲孙事伦李巽占王树实王文潮沈王臣车云龙胡开益邵騄言九经吴大木卢炳涛徐大酉杜立阶童珖起潘国诏陈舜咨张汝房郑灏毛鳯五汪文元端木国瑚姚沧柟以上古学识拔之士六十四人王瑜臧镛堂臧礼堂方起谦何元钖汤燧以上纂述经诂之友六人平津馆记鬲津至平原曰平津经汉高城入海公孙丞相以此封焉予叅藩山左驻节安德地爲平原故郡当燕齐孔道通人过访无虚日非有翘材之馆也官贫兼负帑项布被脱粟非以爲诈也位业去古人远甚射䇿甲科偶相似又不足述也所以名吾馆者以识风土古迹后之士夫爲国树人或有慕夫开合之风也铭曰九河故道鬲曰平津有怀公孙约巳树人臣门如水常满车轶淸风在堂金石声出舍此传舍名之强名随㑹可作相如复生魏吏部尚书孙邕传孙邕字宗儒乐安青州人也论语集解疏云孙邕字宗儒乐安靑州人也典论云光和中北海王和平亦好道术自以当仙济南孙邕少事之从至京师㑹和平病死因葬之东陶有书百余卷药数囊悉以送之后弟子夏荣言其尸解邕至今恨不取其寳书仙药按论语集解疏邕爲乐安人孙夫人碑及典论谓爲济南人者靑州在济水南其先与齐同姓岀自田完四世孙无宇生二子常书书字子占齐大夫伐莒有功景公赐姓孙氏书子冯生吴将武武生明明生膑史记有传自膑至邕无世数可纪任城太守孙夫人碑云其口与齐同姓口别闾族遂以爲氏古今姓氏书云孙岀自嬀姓齐田完字敬仲四世孙无宇二子常书书字子占齐大夫伐莒有功景公赐姓孙氏食采于乐安生冯字起宗齐卿冯生武字长卿以田鲍四族谋作乱奔吴爲将军三子驰明敌明食采于富春自是世爲富春人明生膑膑字胜宇国辅秦将胜生葢字光道汉中守生知字万方封武信君知生愈字湛然二子丰益益字元器生卿字伯高汉侍中生凭字景纯车骑将军二子届询询字㑹宗安定太守二子鸾骐鸾生爰居爰居生福爲太原太守遇赤眉之难遂居太原邕少儒雅汉光和中从北海王和平至许昌魏国初建爲侍郞事文帝明帝齐王芳歴陈留渤海太守迁吏部尚书爲侍中光入谓之曰昔臧武仲先犯齐庄不令与已邑今我不犯尊而蒙优诏同归殊涂尔又云伯序爲侍中父爲侍郎此爲同寮与鲍勋最善爲陈留太守时帝从寿春还邕谒帝岀过勋邪行营垒闲令史刘曜欲推之勋以堑垒未成解止其事魏志鲍勋传云勋爲治书执法帝从寿春还屯陈留太守孙邕见出过勋时营垒未成但立标埓邕邪行不从正道军营令史刘曜欲推之勋以堑垒未成解止不举大军还洛阳曜密表勋私解邕事靑龙元年卢毓爲吏部尚书多用老成奏以古者敷奏以言明试以功今考绩之法废而以毁誉相进退故眞伪浑杂虚实相蒙因作考课法明帝使毓自选代曰得如卿者乃可毓举阮武及邕帝卒用邕孙夫人碑云口口爲吏部尚书多用老成先帝旧臣魏志卢毓传云毓爲吏部尚书使毓自选代曰得如卿者乃可毓举常侍郑沖帝曰文和吾自知之更举吾所未闻者乃举阮武孙邕帝于是用邕管宁在靑州不应诏辟正始二年邕爲侍中与太仆陶丘一永宁衞尉孟观中书侍郎王基荐宁文见宁传于是安车蒲轮僃礼聘宁㑹宁卒拜其子邈郎中魏志管宁传云宁字幼安北海朱虚人也正始二年太仆陶丘一永宁衞尉孟观侍中孙邕中书侍郞王基荐宁云云于是特具安车蒲轮束帛加璧聘焉㑹宁卒时年八十四拜子邈郞中后爲博士何晏上论语集解邕与郑沖曹羲荀顗等共成之论语集解序云光禄大夫关内侯臣孙邕光禄大夫臣郑沖散骑常侍中领军安鄕亭侯臣曹羲侍中臣荀顗尚书驸马都尉关内侯臣何晏上及司马景王承皇太后令奏帝芳归藩于齐以避皇位邕爲光禄大夫关内侯共奏永宁宫邕后遂无所见国朝嘉庆十一年得其金印方寸文曰建德亭侯魏志齐王芳纪注魏书曰景王承皇太后令与羣臣共爲奏永宁宫有光禄大夫关内侯臣邕赞曰孙邕不负死友殉以遗囊奉诏纳室义形于色所爲志节之士也及司马景王之行大事虽名列奏牍而封拜无闻殆耻居其功者君子犹有取焉传不见于魏志千年之后金印出土子忝同族因辑录事迹补传以存家乘云明北平都指挥使孙公传侯讳泰字仲和先世濠州人父讳继达明太祖克常州置陵翼爲行省都鎭抚奉命浚治城隍有功赐第居武进从祖纬兴祖以佐命功官北平都督追元兵死事封燕山侯谥忠愍明洪武十三年听文武官六十以上者致仕从征者许以子代侯父筑城陜西工竣以凉州衞指挥同知召还侯因代爲凉州衞指挥佥事十四年十二月领兵追捕朶儿只巴获舍驴参政留古万同知土王哥同知脱禾帖木儿右丞乞荅台鎭抚不剰打儿知县等贼六百四十余名马驼牛羊五千六百七十八只十六年四月召侯赴京赐金龙縀一匹文币二表里靑纻胖袄寳钞二十锭靴一双十七年七月赐诰命进秩明威将军佥凉州衞指挥使司十八年九月率师剿迤北余敌克之二十年十一月率师征大宁府命侯驻望京寺山口守御二十一年六月奉命统本衞军往山西大同脑山等处巡哨二十四年四月率师攻哈梅里破其城杀死伪王桑哥失里等四百四十余名及五百余贼追斩伪王兀八刺失里等三名贼伏亦等一百余人获金印一银印三马驼一百五十余匹二十五年奉命领民人佛家奴至西番诏谕沈藏亦失宁二千五百余人来降二十六年予世龚诰命领军征哨赛八䍐迓里擒杀无算二十七年剿捕反贼千戸亦令眞本获人口马匹尤衆二十九年率师征昔耳丁大获全胜建文元年擢北平都指挥使是时北平都指挥张信叛附于燕惠帝倚任都督宋忠及侯遏御燕师故有是擢秋七月癸酉燕王举兵内向宋忠退保怀来燕师陷蓟州夺居庸关甲申以精兵直趍怀来侯先登鏖战斩获万许军声大振靖难兵择善射者攒射之身中数矢裹血奋唿陷陈死事事闻惠帝震悼追封广威侯命立庙卢姑春秋致祀葬常州芳茂山之麓万历三年勅建表忠祠于金陵全节坊祀靖难时死节诸臣方孝孺等一百十六人侯位第八十二明季追恤逊国忠节复谥侯勇愍赠象山伯国朝干隆间建表忠祠于冶城山南麓高宗纯皇帝特赐通谥烈愍焉侯生年岁数无考配吴氏祔葬子一畧袭凉州衞指挥同知永乐初以奉革除削秩九年病卒孙一昌十一年奉敕准复职方九歳以从祖刚代袭昌归常州生一子勲勲生五子世贤世良世美世德世英世贤生二子芝芸俱无后世美生一子卿卿生一子秉絶世良生一子相相生一子东絶世德生二子臣武俱絶世英无子侯凡传七世絶赞曰当燕王举兵内向时北平守土诸臣或送款降附或望风奔窜有如我烈愍矦数人毕力遏御安能有土崩之势及宋忠统兵三万不能抚驭绐以燕府屠戮其家激使尽命计旣不行卒有倒戈之变徒以一死塞责使我烈愍矦虽有先登陷陈之功王师不能复振岂不伤哉然侯死事庙食膺两朝析圭之典易世之后犹蒙加谥怀忠守义之士亦何憾焉星衍爲侯从曾孙伤侯之死忠无后爲立庙祀并取明史及家乘爲之传其战功则见明参议黄金作传可补正史缺畧云资政大夫经筵讲官刑部尚书王公传王士祯字贻上号阮亭先世诸城人远祖贵迁新城高祖重光明嘉靖辛丑进士贵州布政司左参议赠太仆寺少卿曾祖之垣嘉靖壬戍进士戸部左侍郞赠尚书祖象晋万歴甲辰进士浙江右布政使撰羣芳谱父与敕国朝顺治元年选拔贡生赠资政大夫士祯生有异禀读书目数行下九岁能作草书工属对顺治十二年成进士十六年选授扬州府推官値使者至江宁治海宼之狱罗织甚衆士祯保全善类多所存活坐其诬告者雪高邮居烈妇向氏冤时承追扬州贾人积逋数万有物故者辄系其孥株连至亲族士祯闵其无辜募款代输之请巡抚具䟽免其余出罪人于庭皆泣拜去比受代门无私谒康熙三年迁礼部主客司主事士祯至江南所至登临山水名胜必有题咏或爲游记集诸名士唱和而公事不废东南传爲盛事七年迁仪制司员外郞榷淸江浦关务革除弊规转戸部福建司郞中丁母艰起复补戸部四川司郞中十七年召对懋勤殿谕以王士祯诗文兼优改翰林院侍读纂修明史时举博学鸿词科士祯力言汤宗伯斌于魏侍郞象枢得与䟽荐后爲名臣一时服其知人旋迁国子监祭酒䟽言汉唐己来以太牢祀孔子加王号尊以八佾十二笾豆至明张孚敬改爲中祀失历代尊崇道德有加无已之意按礼祭从生者天子祀其师当用天子礼乐又䟽请正从祀诸贤位号言宋代周敦颐等六子改称先贤位诸汉唐诸儒之上世次殊有未安又请增从祀诸儒谓田何当汉初受易商瞿有功圣学宜增祀郑康成注经百余万言史称纯儒自唐宋巳来从祀至张孚敬改祀于鄕宜复祀其后郑氏竟得复祀由士祯言也时论以爲不负成均之职迁詹事府少詹事兼翰林院侍讲学士丁父艰起复二十九年补原官寻迁都察院左副都御史充经筵讲官旋擢兵部右侍郞调戸部转左侍郞时开纳粟例有因之爲利者士祯戒所司勿呈稿画诺以远嫌督理钱法革除样钱弊规迁都察院左都御史直南书房时议裁冗员九卿欲裁御史员额士祯持议不可因言明南北两台设御史百二十员今留二十四员止存五之一又裁巡按一官今御史内则巡视五城登闻鼓外则茶盐诸差不足尚欲疏请增之何可减也且言官爲朝廷耳目不得谓之冗员时汉御史以是得不裁三十八年迁刑部尚书有救父杀人狱秋谳以金刃入情实士祯奏言当论救父情节不当以挺刃定轻重得旨改缓决其他争议更正大狱矜恤无算四十三年以失出罢四十九年上念旧臣命复职五十年卒于里第得年七十有八士祯与修国史明史熟悉朝章国典屡与同考典试及爲总裁俱称得士宏奖风流说士常不去口所爲诗力追汉魏唐人风格古文雅正得体与朱检讨彞尊齐名时称南朱北王云所着诗文集谥法考浯溪考及笔记奉使纪游各集选唐人诗诸书凡三十余种刊行于世淸故江南道监察御史孙君志祖传先生姓孙氏讳志祖字诒谷世居余姚五世祖讳隆迁仁和隆生绍武绍武生子二人曰光祚有孝行曰㫤云南安宁州知州㫤生庭兰湖南岳常沣道庭兰生子七人先生其次子也弱不好弄颖悟絶世读书五行俱下一时有奇童之目浙中宿学全氏祖望厉氏鹗杭氏世骏皆器异之与往来质难焉年十八爲学附生中干隆二十一年丙子科举人四十年挑选知县是科㑹试中式先生掇科皆以对䇿经文详赡通古学爲先后主试庄侍郞存与裘尚书文达公曰修所赏拔置高第殿试二甲赐进士岀身以部员用补刑部主事洊擢郞中先生钩稽律令附合经义爲部臣倚重保荐坐粮㕔严约吏役革除弊规一时粮艘输纳称便转江南道监察御史以亲老不能迎养思慕成疾假归里门先生天性恬淡不问产业旣家居奉亲杜门着述博物识古无书不览所藏卷帙率皆校刋谬误丹黄殆徧浙中之学自明季空谈性命或分门别戸不求古经义好办者则驰骋其词无所归宿国初经学有非周官信伪尚书不守汉儒注义者至先生以爲说经而不尊信郑康成宜大道岐而巵言岀也背康成由王肃信王肃出宋人王肃之背经诬圣由伪造家语孔丛子及作圣证论改易汉以上郊祀宗庙丧纪之制惜魏时王基孙炎马昭难王之书皆不传于是作家语疏证六卷集羣书之异词以证肃之窜改谬妄以明家语之非古本刋版流播学者称快又集驳圣证论及疏证孔丛小尔雅之非古本其书未成又病宋明人率臆删削古书善本甚难购尝辑风俗通佚文刋入卢学士文弨羣书拾补中属子同元辑六轁佚文以补元丰七书删本之缺又辑谢承诸人汉书五卷补姚氏之骃漏畧凡平生心得手自录记经史杂说若干条仿困学记闻考古质疑之例编爲读书睉录七卷撰文选考异四卷选注补正四卷详论一卷一时服其学之醇而有本云平生至性淳笃自遭父母丧及两弟物故哀瘁多疾不乐应接然许与气类名公鉅儒造门问难者必燕其疑而去卢学士卒爲之编订遗文勒成一集汪明经中殁于西湖旅舍集同志爲文祭之送其丧归其笃于旧故类此晩年爲阮抚部元敦请主讲紫阳书院辞不获命乃应聘多士宗仰㑹遘疾以嘉庆六年二月二十九日卒于里第得年六十有五妻汪恭人先卒嗣子同元以名诸生传家学孙世学赞曰汉以来传儒林者以通经诂守家法至晋稍衰焉有王肃起而乱之至改易制度故肃者经学之罪人也后世至祀之黉舍旋悟而黜之星衍尝作六天办五庙二祧办又拟集马昭叔然难王申郑之说爲一编而未竟得见先生家语疏证爲之心折语云学如牛毛成如麟角国朝之学推本汉儒上考三代制作无师而有师法矣以予所识近代儒林若先生及邵学士晋涵钱校官塘武进士亿汪明经中皆彬彬大雅之选不幸早世文犹在兹乎江声传江声字叔澐号艮庭江苏元和人汉江革五十七世孙六世祖禹奠自休宁迁吴门有孝行载在方志曾祖大浙祖文懋父黔生声凡有两兄一弟声弱不好弄聪慧絶伦七岁就傅读书问读书何爲师以取科第爲言声求所以进于是者父故爲冶业旣折阅居无钖声与兄授徒爲养年二十九遭父疾晨夕侍牀褥不解衣带手制药饵至自涤楲窬视秽以验疾进退及居忧哀毁骨立逾三年容戚然如新丧者侍母疾居丧亦如父殁时族党哀其至行旣孤因不复事科举业独好经义古学得许氏说文说而习之曰吾始知读书当先识字也年三十师事同郡惠征君栋质疑难居门下学日以进年四十一始爲尚书之学病唐贞观时爲诸经正义自诗礼公羊外皆取晋人后出之注而汉儒专家师说反不传惠征君旣作周易述捜讨古学声亦撰尚书集注音疏存今文二十九篇以别梅氏所上二十八篇之伪造取书传所引汤征太誓诸篇逸文按书序入录又探说文经子所引书古文本字更正秦人隷书及唐开元改易古字之谬辑郑康成残注及汉儒逸说附以已见而爲之疏以明其说之有本以篆写经复三代文字之旧凡四易稿积十余年虽有小疵而大醇不可掩矣时王光禄鸣盛撰尚书后案亦以疏通郑说考究古学爲书延声至家商订疑义始以行世焉声又病后世深求考老转注之义至以篆迹求之因爲六书说谓建类一首卽始一终亥五百四十部之首也同意相受卽凡某之属皆从某也嘉定钱判官坫韪之子亦推其说以爲尔雅肇祖元胎之属始也始亦建类一首肇祖元胎皆爲始亦同意相受说文此类亦甚多推考老之训如口部之咽嗌也咽嗌也走部之走趋也趋走也犹之考注老老转注考矣其同在口部走部卽建类一首也声亦以爲然而戴编修震以爲贯全部则义太广声折之曰若止考老爲转注不已隘乎且谐声一义不贯全部乎声与戴君以学问相推重其不相附和如此又爲说文解字考证及见段大令玉裁所着多自符合遂辍笔并举槀本付之时王侍郞昶钱少詹大昕及毕督部沅雅重声督部延致家塾校书声爲刋释名爲之疏证以篆书付刋声不爲行楷者数十年凡尺牍率皆依说文书之不肎用俗字其写尚书水字蘉字不在说文据淮南作廛蘉据尔雅义作孟人始或怪之后服其非臆说顾其书终以时俗不便识读不甚行于时又欲举经子古书俱绳以说文字例去其俗字命曰经史子字凖绳又爲论语质三卷俱未脱槀而遭老疾矣今上元年诏举郡县孝廉方正之士有召用爲京外官者阮抚部与予各从官所驰书江苏大府交荐声声固不知陈方伯奉兹造门请见声辞勿见及府县申牒敦请又陈情不肎应命费抚部淳及方伯卒以征君应聘赐六品顶戴以年老终于家时有徐孝廉颋顾秀才广圻钮布衣树玉从声游俱以通小学爲声契赏钮君撰说文新附辨证据经子古书以明新附误增之字其本字皆已具于说文顾君校宋本列女传国语诸书爲之札记考証文字能实事求是吴中古学自顾氏炎武后有惠氏父子及声继之后进翕然多好古穷经之士矣以嘉庆四年九月三日卒于里舍得年七十有九声内行淳笃言动合古人绳尺伤父母先没岁时祭奠拭桮桊亲涤濯自晨至午屹立如有所见然对家属如宾客而色甚和悦口不言钱一介不以取闭戸着书者数十年所撰着或有举其失者卽时更正尝以岁差绳尚书中星予寓书言君绳经字以说文旣太古释天文以西法又近今恐致凿枘不如以淮南天文训史记天官书及尚书考灵燿孝经援神契诸书注经之爲得也反复辨论声不非之又规声素食不合儒行颔之而巳声死后其子镠告予吾父死无他言疑周官仪礼之委曲繁重不可行于今也予曰礼意之㑹通在礼记不曰君子行礼不求变俗又曰礼从宜使从俗乎居丧衣衰麻不食肉饮酒而公门则脱齐衰大夫父友食之则飮酒食肉惜不能以此告之矣尝以匹缯寄声累书千言却而后受其虚怀孤介如此所着书已刋有尚书集注音疏十二卷说一卷恒星说及艮庭小慧各一卷余书未梓行子镠吴县学生亦好古后声一年卒孙沅湘沅县廪生曾孙桢檀赞曰世人訾朱学士筠及江征君作字兼篆体葢少见多怪耳秦以隷书更易五帝三代之文传之旣久忘其本眞汉人犹见科斗籀文着录于说文解字証之先秦钟鼎刻石皆自符合壁书漆简之逸迹犹有什一存焉而或以不合于行楷訾之何必舍三代古文而爲秦功臣乎自隋已前刻石皆篆隷行楷相杂如朱学士及江征君书者不知凡几盍博考以証吾言之不诬资政大夫兵部侍郞兼都察院右副都御史总督漕运管公干贞行状公姓管氏名干贞字阳夫一字松厓先世家濠州南宋时迁武进六世祖阳春明礼部侍郎曾祖淑祖栋父景贤赠如子孙宫干贞在母七月而生佥忧不育父闻啼声喜其气足曰善抚可鞠也五岁䘮父母史氏尝手录鑑略课之年十一能属文中干隆已卯科举人丙戌科成进士选庶吉士授编修预修国史任撰文甲午科分校顺天鄕试乙卯科分校会试丁酉科典试贵州旋充教习庶吉士四十五年改陜西道监察御史巡视西城调京畿道御史谢絶势要请託劾左翼税局滥罚牲只又劾副指挥马爲玘改供纵犯革除胥役积弊后四年奉命视漕天津北河挟沙流行向多浅阻武淸县杨村以僱船拨运累民有数岁不得释至拆板者又山东闸外粮艘有无弁无丁者奏请添设剥船及自备船如所请行是秋转掌京畿道复巡视西城大学士九卿科道会议秋谳公议由情实改缓由缓改矜者甚多皆中窾要某大僚后院厂有舆夫聚赌爲盗窟者或控其魁马坤坤囘人巨猾而富饬属岀不意擒之诘旦坐城械诸市势要属托者不及其冬奉命巡视南漕旋迁戸科给事中时山东江南久旱虽大挑运道而漕艘仍阻公因奏请令地方官疏浚支河济运并言宿迁竹络坝不必分黄入运使黄河全力下注不致停沙得旨谕令山东江南河臣疏通水泉无庸分黄济运使两有裨益使还面奏骆马湖蓄洩事宜畧言山东蒙山雨水下注沂河至邳州城北支分爲三并入骆马湖岀土下闸坝济运如蓄水入湖遇黄林庄及邳宿上下水浅可以开涵洞及各坝济运水小堵坝水大则开坝泻入六塘归海水旱皆可利济得旨议行九月奉命仍视南漕五十一年迁鸿胪寺少卿旋迁通政司叅议其秋奉命恊理漕运总督事务仍兼巡视南漕明年迁光禄寺卿又迁内阁学士兼礼部侍郎充文渊阁直阁事又明年夏命赴山东恊办漕运总督事迁工部右侍郎兼署吏部右侍郎充顺天鄕试主考官其冬奉命赴山东兖州谳狱五十四年充会试总裁官命赴直查勘旗地六月补授漕运总督加兵部侍郎右副都御史衔明年就觐行在赐孔雀花翎黄马褂嘉庆元年预千叟宴公任漕督七载随时陈奏调剂事宜如江西各帮行月粮毎石折银七钱不敷米价之半又各丁有积年守冻截留交缷借垫之项困累几不能出运者爲筹减通省浮款酌添旗丁行月粮复请将各借垫併爲一款再分十年摊还又请仍留直藩库借银十万两先期交长芦盐政易卖盐钱文济垫杨村各帮船拨价再于各丁名下分十年扣缴解还直隷归款又奏苏州太仓重运二十一帮押运丞倅请照江南通省水次兑运之例不得到淮更换改派又奏将豫省豁免缓征停运减存之船就近赴山东受僱拨运又各帮水手纤夫行窃累丁请责成船戸保赁并得旨俞奖先是各省兑粮延至春初离次旣迟弁丁需索州县私带货物沿途逗遛至秋水浅及河漫之年囘空船有在北河守冻不归次者公严饬弁丁先期修艌受兑以复冬兑冬开旧制舟过淮关盘騐向多守候公督运无弊乃使迎前投报无敢留难毎年帮弁出运秉公签派苞苴不入罢撤沿涂漕委各员以省扰累重运北行则筞马登㟁督催虽风雨不避或止宿行帐微弁岀力亲加犒劳严惩其不用命者故七年中粮艘北上及归次未尝逾限葢归次早则漕卒省费漕卒船戸无苦累则需索偷盗之弊自絶当时议其苛急知者以爲官丁交便数十年来漕督之有淸操而又能实力调剂者惟淸江杨钖绂与公而已高宗皇帝召见时亦以此言奖谕云五十八年春因病奏请开缺有旨命总督书麟公就近兼摄会奉令甲江浙白粮全运京仓未议运费浙江运丁巳将余米交坐粮㕔经纪代运公以江南余米较少执议不行被议降级旋奉旨革职公尽瘁公事弹击势要不避嫌怨尝因公劾罢榷使时有排挤之者事祕不可知罢官后因居京师僦居闵忠寺杜门谢絶宾客人事写书日数千字居二年余以嘉庆三年四月二十五日卒年六十有五着有书经一隅易经一隅诗经一隅问礼一隅规左一隅明史志说文考异黄门篆说义玉书延陵志余文集诗集诗余偶存诸书若干卷又选刻旧雨集并藏于家公少贱孤露能俭约无所耆好在官案牍皆自裁决不延幕僚署中老吏俱慴服屏絶私谒死之日家无余赀时论贤之子遹安遹仪遹羣公于星衍爲从外祖又同里前辈因状其大槪如此谨状大淸故兵部侍郎兼都察院右副都御史巡抚云南等处地方提督军务兼理粮饷孙公行状公姓孙氏讳曰秉字德元一字葆年奉天承德县人先世居临榆远祖在明永乐时有世袭金带指挥者葬在县城南之古宁海城外碣字漫漶无名讳可识考曾祖守祖妣穆氏祖自贵妣杜氏父贤妣王氏何氏三代皆以公官布政使时累赠通奉大夫江宁布政使妣皆赠夫人公少聪慧读书目数行下干隆二十四年举于鄕辛巳恩科成进士三十六年选授河南郏县知县越四年丁母艰囘籍以赀候铨知府起复仍以知县试用湖北省四十三年补授嘉鱼县又署建始县公素性俭檏以爲县令亲民之官当约巳奉公今世有以馈贻迁剧邑属託挠狱讼者吾不忍病国病民以徇俗也故所至之处多不称上官意同僚亦笑其迂及受代时国帑无丝毫亏缺士民皆歌思不忘四十四年选授广西柳州府知府明年到任以能调鎭安府抚辑夷民甚有威惠五十一年擢四川永宁道又二年调贵州粮储道署贵州按察使又二年擢湖北按察使时値毕督部以重名坐鎭雅俗俗吏少所许可独倚重公商㩁平反以爲孙亷访不吾欺也五十九年擢山东布政使时中朝柄政者以威权捡摄外台大僚自道府以上皆以货赂固名位公独不与通谒曰吾以朴诚受主知不知其他以是爲要人属托所不到寻调江宁布政使嘉庆元年八月到官値山东江南河工久未合龙议派地方官助赀开浚引河且议请加征公力阻其说以爲加征非盛世事卽扣守令常秩使俯仰无资是迫使朘民也其事乃已今上亲政赫然革吏弊开言路公乃奏言河道挑筑工程请任河员以专责成河员承修工竣应令会同地方官勘騐结报先是开河工程檄调沿江沿海牧令民事旷废委以购秫僱夫或以征求累民或称赔累亏帑及筑隄濬河悉敛费以属河员无从稽核沿河守令与河员同有参处分赔之责工程虚实不相关白公深嫉其弊故奏及之其后河工文武有以侵帑见法籍其家赀累万或疑公宻陈不知其审也四年四月奏请复知县改敎旧章自五十一年定例知县补缺才不胜任卽令休致公奏言士子读书得第需次多年始登仕版遽令终身废弃非所以示体恤且恐上司重去人官因其别无劣蹟姑息贻误又非整饬官方之道请以年力强壮学问优裕者改补敎职如旧制又以楚蜀军营召募鄕勇皆不敎之兵驱之远行有急旣不可恃无事则散而爲患奏请兴建营田编查保甲言自河南南阳陜西以至湖北安襄郧阳陜西西安汉中兴商一带长山大谷数千里应勅下督抚招怀归降流散之民各给无主田二十亩借与资粮使之耕作水田则濬川通渠旱田则开沟凿井其山地不宜种植稻麦者杂种桑榆菱藕以助衣食五家立社择年高晓农事者爲伍长敎督耕作和睦邻里守望相助险要地方添设巡检千把驻守弹压习练技勇则流亡得以安业鄕勇有所归缩此本固邦宁之効也保甲或累民因其累以弛之未免因噎废食请责成州县毎邨之中计戸分甲公举诚悫一人以爲保长毎甲十戸之中又公举一人以爲甲长令簿记来往人客则保长不至累民罪匪无从匿迹又以承平日久惧军营将士不娴武略奏请选募将士训练讲求以资武备言生聚政守之术权谋应用之宜具在宋许洞虎钤经其言简明颇中体要恳颁发军营讲求谱练凡所论奏或蒙上施行或下部议覆因是益深荷主知尝以六年正月入观上问弥补亏帑之法公奏操之太急恐不肖吏借词弥补爲患地方终无实效上嘉公朴诚后因公子燕翼之道任入觐犹属刚方似其父云公性伉直江南大吏某以亷絜自喜尝问何以敎我公不敢言及问之切对以公多拥蔽书吏之弊日甚大吏言亦知之但不得其要领公卽举实事以对大吏故贤者不以公语爲憎益以此见重公在江南淸节弥厉苞苴不入多用悃愊无华之吏置之冲剧率以俭约岁省供张之费数千两从容调济资有余以补不足或感恩馈赠则以其赀完帑项其后皆不敢干公以私故江淮一路亏缺渐淸惟其外任旣久知吏弊深属员不敢欺隐也五年三月擢贵州巡抚甫到官値铜仁县石岘逆苗滋事之后公恐勦捕时有惊散苗人藏匿因设法招引安插复内山场余地使之耕种奏言苗顽均属赤子不可令其资生无计若苗人各安生业则错居腹地亦易防范不虞其滋生事端其年七月调云南巡抚公在任絜已衣不改作日食钱不满千丝毫官物不以入已惟以普洱茶煑槟榔寄家云此物能治积食胜于致珠璧也七年五月奏请借粜常平仓谷言滇省山多田少土性瘠簿除秋收米谷之外所种豆麦杂粮春收本属无多毎至五六月间靑黄不接市粮价昻若竟停其借粜则籽粮缺乏便致辍耕荒废臣不敢拘泥新例致使便民之政有名无实业经饬行司道准令各属照例借粜俟秋成后还仓仍严宻稽察勿许有短发浮收情弊先是有奏言买补境内仓谷爲民累者又有条奏常平仓积久弊生有短发浮收之累请无灾年分不准岀借者各省仓谷旣不买补平粜又须报部部吏高下其手增减粜价外吏率皆积谷七八年至红腐米价腾贵富贾独擅其利常平社义诸仓无见谷一遇偏灾无以给振识者患之至公有此奏上批有治人无治法惟在实心办理实力稽查若办理不善卽不岀借仓内仍空空如也緫之于民有益之事只管办去勉之钦此公实心爲民不泥成例类此以十一月十四日卒于抚署正寝官所惟恃妾二人仆从数人他无亲属身后所需督部爲之经纪丧事遗言不受赙赠归榇之日幕僚延督部捡点行箧惟余养亷银九千两印封宛然得以归榇而已公生平友爱弟曰俞早卒以次子冯翼爲之嗣弟曰箴早卒迎养其嫠抚敎其子燕喜爲学附生以资爲知县命弟曰源投効河工官杨河通判一门之内食指千数雍雍如也笃于故旧爱敬儒士业师某老学未达卒后爲刋其遗文恤其家累好观经世之文辑爲一册手自评点毎与人论古昔名臣言行流连企慕輙移日晷先是诏举孝亷方正或探朝贵意不爲申报公以爲国家异数不当壅于上闻使野有遗贤故在山左江南所举皆寒素有名之士善接幕僚谘询公事叅以见闻掾吏不能舞弊葢以诚实待人未尝察察爲明人亦不忍欺云公生于雍正十年十二月八日得年七十有一子二人长燕翼前广东肇罗道次冯翼荫生简用通判候补郞中孙一人豫谦星衍官山左时与公同僚及归侨居金陵公以同族有过从之雅知公爲政一二因爲行状以质世之知公者阳湖族弟星衍谨状淸故资政大夫安徽巡抚兵部侍郞兼都察院右副都御史荆公行状曾祖尔极祖毓光父德志俱赠资政大夫安徽巡抚公名道干字健中号南谿先世自明时从山西猗氏县迁居临晋公生数龄极颖慧稍长爲文力追先正不苟随时好年二十一爲附学生旋食饩中干隆二十四年已卯科举人三十一年挑选知县分发湖南试用署麻阳龙山两县事时苗匪不靖官兵所过水陆役使民夫公核减其数民无扰累题署东安县鞫何孔熊争山殴毙李芝狱白所诬何振林冤岀之衡州迤南食粤盐粤商入楚馈东安令千金成故事公却之上官始重其操调永顺旋膺卓荐丁母艰归里四十一年服阕仍发湖南署慈利县捕治土豪高斐秦准佐等民以安业补龙山县调署靖州是年州境大祲饿莩狼借于道公碾仓谷岀粜设五厰与民期晨举礟爲号民自赴厰买粟胥吏无所施其弊又以粟给其癃疾无告者且请截留长安营兵米赡赈俟秋收解归营兵民两便奉檄至省治狱安乡甲与乙婚乙后悔以女许嫁他姓将婚甲母命甲偕其兄徃夺女归乙家来索酒食因叫号甲母恚自缢吏以甲累母至死罪应死公得乙悔婚状坐乙家妇女威逼罪责免之人皆以爲当复以卓荐擢甘肃宁夏府同知㑹入觐刘相国墉称爲第一淸官中朝属目刘曾巡抚湖南习知公行政云署肃州石峯堡逆回抗拒官军公从军书㫄午中治事不废犹修复水利资灌漑制府举公端方谨愼卓荐记名擢安徽池州府知府五十四年到官革除弊规甚多署芜湖道江安粮道时大兴朱相国珪巡抚安徽尤信任公六署芜湖道事榷税赢余存公不以入已旋上大府爲赈恤费五十八年调凤阳府知府复调安庆首府随制府至江西公干其冬大兴朱公以卓荐保公入觐高宗纯皇帝有闻汝作好官之谕记名请假省墓未抵家简授山东登莱靑道嘉庆元年到官五月代理山东布政司事时康方伯基田塞河丰工檄公代至省治事是冬与康公商举计典以激浊扬淸庶巳任荐亷吏崔映辰李如珩等而宻劾其不饬者二年擢山东按察使四年二月擢江苏布政使先是州县官存畱俸新仪从邮驿经费自令甲改解司库侯奏销后请支始则防吏侵挪久之解有浮费发有短平甚至勒抵前官亏帑佐襍教官不能得俸其驿传领于臬司不絜者或苛驳案牍因爲馈饴邮政废弛日甚公陛见时奏请州县坐支经费依旧章在地丁项下开除以省解司请领之繁奉旨补折卽荷俞允施行天下便之六月到官八月擢安徽巡抚公以淸名荷知遇不三年自监司加擢节钺益思厉节操整顿地方积习先是外台州县亏帑代任时以供帐什物铺陈作抵积多至腐败不可触手犹以重値注籍公检察通省存贮实数尽令斥卖偿帑负而征其不足之数于前后任事者曰吾荷主知不敢避嫌怨也又言事君当念勿欺故奏牍质直无华饰虽以此得过不悔时弊政难骤革而他省复不能画一行罢任官有牵连久不得赴补者始怨公求治太急矣六年赴江宁监临乡试归奏请以劳疾解任奉朱批奖公官声及办理封疆公事妥协谕令解任后或回本籍或卽在江省就近调理痊愈来京简用十二月受代居皖城明年三月三日以疾终于寝舍春秋七十有二临终唿首府县至寝所指牀下金示之曰若视印封吾幸受重恩积养亷数千两足以归榇营葬事诸君素爱我勿爲歛赙又唿其兄属曰兄仁弱勿听此辈怂恿受赙违吾言言讫气絶公生平俭约无姬侍服食之好自处刻厉不肯以淸名葢人性友悌兄应干御干俱先卒与兄学干不离晨夕至老共牀褥教督子孙严不爲具产业笃念师友尝受业牛大令运震之门后官山东召其子爲运震表墓树碑亲徃醊奠居恒好阅书传格言尝言生平得力是敬让二字沈静有先识故大僚某官山左时有旨命徃济上视运道卒不徃公忧之曰事上如此何以使下又见其不救月食挟优伶出省爲使车设燕告人曰此公不敬天不敬君祸至无日矣属同僚愼之其后大僚果以佞贵要败去星衍任臬使时与公先后受代共公知契最深及丁母艰归公过金陵必相视执手不忍别亲见公行事畧因行述爲撰次所记忆以俟录名臣碑传者採择焉子泽桓泽棈孙三人长炳县学生早卒泽棈生次炆次烺俱泽桓生山东督粮道孙星衍撰状候补部郞山东济南府知府徐君大榕传君讳大榕字向之一字愓菴先世由江阴迁武进五世祖䕫州府通判赠都察院左副都御史东旭生龙游县知县元璞曾祖县学生允容祖国子监生材赠兵备道父瓒由举人官四川新繁县知县干隆三十八年将军温福统兵征金川失事瓒守粮饷拒贼不屈死赠兵备道予荫袭瓒生君性开敏少善爲文工书以县学生应试屡不售辱于武弁遂入都以辛卯科举顺天乡试壬辰科成进士用主事补戸部浙江司丁父艰归服阕补官由戸部员外郞转郞中京察一等授山东莱州府知府调泰安寻调济南府请改部员以嘉庆八年十一月十九日卒于里第得年五十有七君在戸部始从故大学士李侍尧至楚按狱李素操切以君治事得其平因是知名君强项不畏权要管戸部故大学士伯和珅以好恶进退僚属时争趍附君争议侃侃不爲屈以唾溅其面和拭而听之曰徐君眞率乃如是卒不能没其才举京察一等守莱州府劝课农桑兴理学校以儒术饰吏治士民向化府所属平度州民罗有良殴毙妇弟张子布畏罪乃毙其母以诬子布君覆讯得实具狱上大府大吏惑浮言反以案不实奏削君职将岀逆子罪君素以切直忤僚友多媒孽拘苦之在狱系缧绁梏其手至皮脱君方从狱卒索围棋或执笔爲诗恬熙自若守者懈乃削牍具冤状付从子走诉刑部有旨命胡尙书季堂案治其事质逆子于庭辞未伏牵出忽迅雷大震逆子反顾欲一言因自陈毙母状奏释君且复原官钦使去莱郡时万人执香火跪送云爲贤明守伸冤衆心共服也守泰安时治移尸诬赖案甲有恶其嗣子者与妻缢杀之且杀子妇移尸诬县学生某以盗嗣子妻致夫妇羞愧自尽君发棺视尸得勒毙状鞫讯尽伏岀某生于狱时称神君及调首府尤锐意平反声誉大起外台亷使鞫囚率据守令爰书问名姓而已谓之过堂有唿冤堂下辄付首府按治或以原问官属托掠治囚以附已成狱或承上官意故反其事以罔贿遗君折狱务得其情不避嫌怨不听嘱托遇不平事恒称以官狥之牧令人人惧以狱不实被大府诘山左风气爲之一变君因自署其堂曰独持风裁以别异于衆时多忌嫉之者方君治狱时脱㡌鼓掌不修威仪或坐囚于庭谈笑劝诱以行其钩距之术得其辞下堂拍囚肩飮食之故案无匿情传其事者以爲神明同按狱者亦歛手无置喙处自以爲远不及也俸满入觐高宗皇帝尙记君治平度州狱言山东巡抚已易人可无与尔爲难矣记名迁擢有日不悦者乘君未回任摭他事白大府以失出降级君因呈请改京员例用部郞旋假归逾年遭母忧服阕遂不赴补君旣自负吏才尽心民事不得志于时乃治田宅置姬侍以自慰借或溷迹市井鬭蟋蟀赌锥刀之利论说时务义形于色江左当道畏其口舌辄过存之君卽面质其短晨于事颇有捄正及病困犹语所知曰今上赫然新吏治吾及死前不可不一谒英明天子也闻者哀之君素达观常租居邻屋期八年乃起楼堂䟽池叠石费千金或以赎屋爲言君曰安知八年后吾尙在耶与人交不设城府合意则从屠沽游不合意虽富贵人亦唾弃之言人生何容置高下于胸中其致如此所爲诗直抒胸臆字学虞褚自以爲一代絶手也子维馨早卒次维贤世袭恩骑尉仍以县学生应试次维干赞曰予官东方闻徐守大榕之吏才及武令亿之循政甚悉二君皆以强项不谐于时所遭大府又非不贤者俱不使尽其才衆口铄金恶直丑正人言岂不可畏欤及徐君与予同寓虎邱客馆病甚欲写生平事状属予爲传未果因爲撰次畧以示挂剑之意云淸故文林郎赐同进士出身福建连江县知县赠奉直大夫兵部武选司额外主事王蓺山先生行状先生姓王氏讳光燮号蓺山曾祖之仕高才不偶工画山水及蟹与恽寿平齐名祖赠文林郞讳滋生父赠文林郎晋奉政大夫国子监生家梓母唐太孺人先生生数岁父赠公敎之严读书楼中扃门自小窦通飮食积寒暑不少暇九岁能文章十一岁应童子试县令奇先生文拔前列十二歳应学政试日不移晷走笔成七艺补学生员干隆元年以五经举顺天试明年丁巳科成进士十年授广东博罗县知县始视事县中投牒者四百余人先生坐庭中细事卽决遣当召捕案验者属吏子期断不理者饬罢自已至申手批数百𥿄皆尽县中悦服两月后按治旧牍一淸久之调定安县博罗耆民数十百人诣省言民等束髪至今七十余年未见有视民事若已事如王公者愿假一日留因日向台使辕门叩头请至流涕大府先不许重违民请子留半载乃去之宫定安县民有犯淫拟辟系狱者先生录囚至其人实十余龄耳曰孩也安有此事贳之县境际海甫登舟遇飓风大雾有物触舟破海水沸舟中人皆泣先生神气如平常俄得一舟先生唿余人毕登乃自登舟从雾中抵岸巨涛拍石上前舟尽裂在定安二年道府重先生治行他邑疑事辄委谳决咸当其理欲白台省石迁㑹坐博罗邮递稽迟免官十五年起复爲鸡泽令明年上幸江南交河知县尹侃有政声偕先生办差交州交人德之爲之语曰尹也干王也善先生治鸡泽好爲民兴水利通沟浍每舟出或经行堤上徘徊视水道曲折良久乃去邑东引㵚灌城濠名文明河明末湮废干隆九年诏修畿辅水利前令自邢堤开渠通文明故河入濠道曲水不能达先生凿堤偏引水直西入东关建靑龙闸时启闭濬沟南北七道建七利闸漑田三百余顷筑护城堤种柳千株濠中植夫渠十余里花时邑人游泳爲乐沙河爲鸡泽害圯郑歴南纵横二十余里毎夏水田尽没舟行过村落间东柳柏枝诸墅歴歴见水中秋乃涸种麦号一水一麦鄕先生舍河畔召约民浚亩岀夫里均直二旬而工竣水患遂息县故有义学三舍先生至建书院廨东凤起山下毎间便服过诸生行学舍观其书籍及所爲文爲之疏解疑难行数年高者擢甲科次或补明经食饩士风大振畿南蝗起先生赴魏县出赏格令民捕蝗满格者予钱如数蝗尽灭岁尝旱先生旦夜祷盛衣冠坐赤日中汗涔涔下左右争扶持去不得趣白太宜人出阻乃起走谒东门龙王庙叩头吁祷辄大雨一县皆喜方祷时首触坐石碑上血流渍碑积久不灭邑人异之旋摄广平县数月还时拟擢大兴县有阻者乃止调邯郸令县中闻先生迁旦明先生出合门民老小遮道泣留掖持舆几败先生遣吏谕散因共叩头进巵酒辄少飮慰士民意日中乃得出城就道后鸡泽人列上先生于名宦云先生居官乆大指与民兴利除害力之所能至务推行之以此得吏民心先是都兵尝出临洺关鸡泽僦送车五十两故事先期吏选民马牧城中吏缘爲姦或诈增车直先生乃按鄕亭定岀车数书其直令民自择马至期乃㑹吏毫釐无敢侵犯邯郸廐骑诣边假县中马邮亭役使民自具刍牧五日代征马遍邯郸中先生具爲区处取贷富人马至十假一畜官舍园中繇满还其主仆者辄予直又夜隷从数马更繇宿南关市逆旅数十家更次供亿隷或羣飮叫号卽有不遂辄怒骂毁器物先生以私秩置民舍数间官给用度什物岀不敢舍市中自此安焉河东盐池坏西商梁借盐引长芦由漳运十二万㵚河运八万过郡县爲扶持谢各数十百金先生却之左右或以爲言先生曰人各有分卽非分得子孙弗能享久且爲祸吾辈人前谈言若可斩金铁见利则柔其节如唾涕岂可复面目对天下邪遂不受后事觉河北诸郡受者皆被议制府按商簿无先生名以此叹服后以㑹谳事牵连免官家居久之复起署江西安远县改署广丰初安远孤女谢英珠许嫁何氏后母求赀不遂击逐行娶者㑹岁除祭英珠拜父前啼泣母怒率其子击辱英珠发箧中尽夺衣服遗嘱书契英珠走匿族家母白县传英珠罪先生㑹族家皆言状因召何至趣成昬礼廷中何卽日御其妻归县中男妇纵观皆叹息广丰徐氏兄弟爲仇抵先生雪其罪爲复诸生服旋授宜黄县先生治以恻棐爲行不忍任刑法收赋租民有负者辄假其期㑹上课时或不足计簿至典裘服适其数以缓民追捕闻民俗多溺女出敎严谕广育婴舍收恤之禁民私铸捕首恶按其不法余皆慴服岁饥举平粜法市贾不得腾涌临川饥民突入官舍中先生奉檄至郡按其事与临川令共论囚庭中某令欲穷竟其罪株连多先生唯唯不更一言自日中㑹论夜中未决令勌起去先生令民更前略问状卽论杖笞有差立具谳稿俄顷令还复询先生曰休矣论且定吾今报府因示之状令愕然起卽夜报府免数十人邑民牛儿少时盗人物后爲赘婿妇劝夫耕田学毉法十余年牛舅犯臧掠死南丰狱往候执牛连坐拟配送宜黄先生历竟所考无臧处自言久爲妇谏止先生曰牛前犯臧不足惜岂可令贤女子失所随配军邪令更捕贼果廉得乃释牛县故山疆民争山及坟垄或趣守山上下砲石投人吏不敢收捕汇集益多㑹大府行部先生言官山无粮民各趋利便无劵约豪有势者卽益兼并愿一切令民认恳升科以息争讼大府善之令下通行部中断狱大减江右至今称便奉檄守鄱阳三月还以母年至高乞飬归四十年免䘮起宫简往闽省海洋羣辈爲盗刼商舟乘以行刼又掠贩者五人贩者尽纳赀免死贼驱五人过前商舟登贩舟去商报县五人适归行捕识舟执贩榜击无完者强服先生鞫商及贩者时日不符贩言某某日至某所贩宿某某家因召贩主及所尝宿者証之冤竟白闽每谳盗贼数百多所平反闽中称平行署莆田事二十余日尝释官舍前无罪繋者三十余人先生前后所辄直人轻枉罪皆此类也四十二年署将乐旋授连江闻前令亏帑因移病不任事曰吾代人受过爲上官挟制何能复自爲政邪先生素善子平术常言吾行年六十九恐不利毎叹曰仲翁知止薛公县车吾虽百不及二子又可黙墨长违首之义遂辞疾循粤东归先生恬于势利不肯爲容悦邀当世名毎计典多有称荐辄罢同列及故属吏或治下生多有至大官者而先生前后爲令三十余年终不得徙官凡任粤闽各三直隷再歴江西者四三与同考所至县去官后久之犹见思生平爲人朴介而眞衣服不少饰行道中辄爲鄕里所指笑与人交忘形骸不立崖岸毎䜩集时脱帽露顶虽当道显者未尝少拘礼然恭让下士毎贫士敝服造谒迎致密坐语移日左右侍者皆疲急人难岀肝胆周旋曲周幕某病辞去依先生于鸡泽属死事寻卒先生爲大小敛以礼使护其䘮归其缓急可恃类此以四十四年二月二日卒于家寝春秋六十有九娶白氏宜人侧室黄张陈氏子育琮已酉进士兵部武选司额外主事次寳云次育玑俱国子监生次育琪早卒次育瑞次育琯女五人长适甲午举人蒋纯裕次适乙酉举人广东番禺知县许成志次适分发广东候补县丞吴兆晋次卽适星衍次适府庠生刘植之孙男成锦成钥成鉽成鑑成钧成镛孙女二人星衍辱在甥馆故得书闻见之实以请于当代立言之君子採择焉谨状淸故承德郞陜西汉阴通判署干州知州叶刺史墓志铭予与叶文学枚同侨居金陵君弟槐以死事陜西赐赠荫属予爲传时负米往还江浙未有以应久之君父刺史又卒官复持家状乞志墓虽不文不可辞按状君姓叶名文麟字圣植号星槎先世祖某随宋南渡居浙东若邪邨遂爲会稽人父某移家钱塘生三子君最长少颕异善读书工楷法入都以兵部则例馆议叙选授江苏吕城司巡检会巡抚陈文恭公宏谟过境有夫役凌人于途君缚而杖之巡抚目爲强项吏旋以获盗十七案申部记功丁母艰归浙江干隆▭▭年高宗纯皇帝南巡督抚奏留君檄濬三江口水利相度地势凡不便民者悉请大府改道服阕由嘉定南翔司巡检调淮安税大使卓异加一级淮安城外市河久淤君创议请依五里津帖之例挑濬不动帑而工速成民田资其灌漑会河漫入淮君悉心赈给巖惩窃盗民以安业以父年八十有八捐擢府通判博捧檄之喜旋丁父艰归葬浙中服阕分发安徽奏留江南署江宁北捕通判修治行宫及诸名胜独以节省浮縻称予加级是年题署淮安通判议濬城河建滚水坝开文渠沟修桥梁道路安东县以民便河爲壑大河旣淤县卽受水君以疏濬请于守出良田亿万余亩盐艘往来尤便之桃源县知县以徴稭料涉讼君摄县平其事总督莅淮饥民索食甚衆势汹汹以君得民心檄摄山阳县议调济君请郡守升堂晓谕之衆乃安帖因议赈粥出赀五百两与邑人立条约收放民皆乐输复以其有余散钱米全活甚衆补徐州府通判署江宁南捕通判复办巡幸工程赐大缎荷包旋署江宁府江防同知调摄通州直隷州知州沿海有放火抢劫积案沙地千余人讼莫决君亷得起衅始末罪其士豪之争地者案遂结州治十月不雨前官未报灾仓储复不足君曰吾先宰山阳亦如是因谋之衆衆知君公亷相率出钱赈粥君请运谷万斛由海道购薪苇数百艘令分路开仓日赈人二万余最后发仓平粜三月民旣稣时又患疫传染殆遍君爲文牒神驱除瘟疫之厉病者多愈期年受代攀辕泣送者百五六十里时巡抚某与君不相得因移前数任公过劾君降级君囘浙省墓置祭田令昆弟守之搆别墅于金陵寓其孥莳花种竹翛然自得会大学士总督孙文靖公士毅访公罣误事不实遂入告起官降选陜西布政司经歴权孝义川抚民同知孝义川在终南要隘之处设官未久流民争据旷土开恳禾熟时輙相侵夺君勘定界址议六年已内勿更佃勿加租限满听田主自便申上大府并饬五狼㕔鎭安县一带仿衍之衆感德造生祠君爲改祀先贤之有功德者六十年川匪扰及关中君严立保甲团练鄕勇随提帅勦贼于兴安雪夜袭破贼营事闻蒙御笔记注今上纪元之明年补授兴安府通判兼摄孝义川同知事贼据鎭安县光头山君往断其粮道贼惶遽夜遁二年贼复扰至孝义时官兵甚少环山无城君设楼橹拒之会仲子槐以县丞効力军营自大营带兵入援夹击破贼事闻得旨嘉奖其后二年槐以奉檄赴洋县防堵遇贼力战死事君两摄富平县値军书旁午马上治公牍尽瘁民事创南湖书院延名师课士捐置膏火士多获隽民有女爲妖所嬲爲牒城隍神病以愈因听民作新庙君以余力修补破败休息敎化一时望君如岁焉临潼旱灾民苦差徭罢市値官兵过境大吏惶急以君往莅事下车卽获澍雨爲革除糜费抚辑囘民邑人按堵寻署干州直隷州知州临潼士民诣方伯乞留干州人争曰柰何夺我公其得民如此州驿马不足常货之民间君自捐良马补之岁需刍豆购以时价民不苦扰以勦贼时坠马伤疾作卒于嘉庆七年四月戊午春秋七十有五君笃于亲故以余禄周恤贫急或爲㛰葬敎督其子弟持家有善政好撰集格言以劝世妻郑宜人先君十三卒事舅姑至孝方淮安城爲巨浸时宜人居高楼楼下水激墙崩民或具舟载宜人宜人计一身渡无复以舟济邻人者乃命舟具载邻人毕始登舟虽仓卒不忘仁恕如此以某月某日合葬某厚子三人长枚钦天监肄业国子生次槐县丞赠云骑尉世职入祀昭忠祠次梅候选知县女子子四人孙三人长养福袭云骑尉次养禄养寿铭曰君善书临钟王君作吏模龚黄理沟洫发囷仓德绥黎威伏羌厥躬苏民殃妻临难爲贞姜子执戈成国殇宦未达民之望死不朽葬者藏铭乐石同旂常孔子题吴季子墓字考孔子题吴季子墓字见于唐大歴十四年萧定刻石称开元中元宗勑殷仲容摸搨之本文云于虖有吴延陵君子之幕又见汝阁绛帖字蹟缩小文亦不同然皆在此刻之后余考春秋时孔子未尝至吴而至齐观嬴博之葬细绎字亦当爲葬字恐是孔子题季札子墓文后人摹而刻诸吴地者也蓺文类聚载宋范泰吴季子札赞云嬴博远死解剑在生夫子戾止爰诏作名是言孔子戾止在嬴博作名者铭字古不从金此称孔子题字之始则晋宋人已盛传之碑文字汗简引作音墓云孔子题季子墓文郭忠恕所见亦是唐摹本已与萧定石刻不同葢缘碑本漫摩漶传摹者不能无舛耳予按字实当爲从古文在间下省一汗简以爲石经死字而葬作知人能发其覆或嬴博间题石复岀始证吾言之不诬耳明赵崡石墨镌华以范泰赞属之陶濳葢因蓺文类聚与陶潜赞相连致误陶集无此文明人之不精核类此赠薛公冉子仲子墓碑冠县北二十里有冉子仲弓墓墓前有祠其传创自宋元自明景泰天顺以来歴世修葺碑碣具存其墓之在县载于元和郡县志太平寰宇记甚着后世忽指曹县之冉堌当之冉堌实穰侯魏冉之墓见于水经注何得以伪乱眞使者奉命叅藩山左下车之始卽以崇礼先贤振厉风俗爲輶轩应问之事饬校官访考冠县冉子祠墓倡始捐修卽据冠县田平约士民等以出赀修理完毕申报前来使者嘉其急公免其徭役用以劝善考冉子仲弓爲鲁人不载于史记而见于郑康成论语注其家语所称少孔子二十九岁旣是王肃伪书亦不足据王充论衡自纪篇云鲧恶禹圣叟顽舜神伯牛寝疾仲弓洁全颜路庸固回杰超伦则以仲弓爲伯牛之子汉人及见古书或有所本未敢定之孔子四科列仲弓爲德行问仁问政则告以邦家无怨赦过举贤仅仅爲季氏宰欲使南靣临民孔丛载仲弓两问惟刑教折狱爲兢兢是仲弓固以德行兼通政事者郑康成序论语以爲仲弓与子游子夏等撰定是又兼言语文学之长四科几一人兼之古有族葬之法今伯牛葬在东平冉子有葬在郓城仲弓以鲁人葬在晋冠氏未详其故唐开元赠薛侯至宋祥符赠下邳公咸淳又赠薛公儒家尚文反葬封墓之事三代有之而明奸臣张璁逞其私议削其礼秩今象饰端冕犹存不予璁之矫诬改制也国朝爲冉子建立博士而春秋祀在曹县得毋爲明一统志岐说所误乎后有智者其鉴于斯铭曰德行之选列于圣门寒门非贱人爵非尊用同且角使可南面弓旌不及规模自见手着论语独综微言游夏避席求孺随肩古有族葬东平非近冠氏有冢云胡适晋採樵旣禁崇祠在兹祀典有举神无不之嘉庆十年五月刻石释方有信地圆之法云凡物形皆圆人身体皆圆无所谓方者卽云足方象地及草木中间有方质者如益母方竹之类形亦未尝不圆是地圆之说可以验人物而信之也余曰不然在天成象若北斗衡三星象规魁四星象矩斗爲帝车故后人法衡以制轮法魁以制轸此象之着于天者也易言直方又言其动方书言海隅礼以方邱祀地海外经言海外自东南陬至东北陬及东南陬以西云云隅陬皆方也淮南天文训言子午卯酉爲二绳丑寅辰巳未申戊亥爲四钩东北爲报德之维酉南爲背阳之维东南爲常羊之维西北爲蹏通之维绳在四隅则爲方四钩四维亦爲方此方之见于书传者也其在人也齿圆而牙方其显然也足下不方不能立并而成方阴数岐象有余以九数加十二明堂之基法之且不读礼周旋中规折旋中矩乎周则爲圆如人之臂节股外脾手足指节也折则爲方如人之坐屈体屈手足及指皆折成方也今徒见其屈体屈手足之外而不察其内是知周旋而不知折旋也又不读周髀家言乎周髀者髀股外也故旋则爲周圆象也勾股者股内也勾则爲折方象也大戴礼曾子曰天道曰圆地道曰方道爲行道周旋中规卽天道曰圆折旋中矩卽地道曰方也故日道行于天则圆晷影经于地则直直则方岁星与太岁亦同矣文子曰大圆不中规大方不中矩方亦不必有四角故曾子又有四角不掩之言周髀云地如覆槃古礼器簠方簋圆簠形亦椭方而四角不出此其遗象矣夫方而模稜君子恶之故圣人有不觚之叹自地圆之说行则重圆而毁方自岁差之说行指分杪以求天地之差忒则小过足以累贤才吾惧世道人心之去古日远也孔子云举一隅书传足以释方者多不备录云夏正加时考夏正用寅不独年月加时当起于寅六月亦用甲寅爲始尚书大传曰夏以平旦爲朔殷以鸡鸣爲朔周以夜半爲朔故礼记大传改正朔孔氏正义云周子殷丑夏寅是改正也周夜半殷鸡鸣夏平旦是易朔也据此是周之夜半爲子时殷之鸡一鸣爲丑时夏之平旦则寅时矣史记历书云歴正作于孟春卒于冬分时鸡三号卒明抚十二节卒于丑张守节正义云言夜至鸡三鸣则天晓乃始爲正月一日言异岁也又云自平明寅至鸡鸣丑凡十二辰辰尽丑又至明朝寅如张所言是分日以丑寅不以亥子之証又征之范甯注庄十八年日夜食传以爲朔日日始出其食有亏伤之处未复属前月之晦云云日始出而亏伤未复古以夜食爲前月之晦日是旦明爲月朔又征之隋薛道衡歳穷应教诗日故年随夜尽初春逐晓生又唐太宗守岁诗曰冬尽今宵促筵开明日长是隋唐巳来俱以加寅爲一日之始未有起于子者旣用夏正则用其平旦爲朔也唐书历志云李淳风上言古歴分起于子葢爲汉时冬至言之卽泰初元年夜半朔旦冬至之说也其时改歴建亥爲建子故以子爲朔旦唐会要引李淳风言又作古历分不起于子未知何以互异今世人以夏时年月建寅推测人命而加时则起于子将以昨日干支误入今日者且有以去年入新年者宜多舛错不验矣知六甲亦用甲寅者淮南天文训云太阴元始建于甲寅日月俱入营室五度天一以始建七十六歳日月复以正月入营室五度无余分名曰一纪天一凡十二纪千五百二十岁方终日月星辰复始此葢甲寅元歴法命歴序所云颛顼设元岁在甲寅是也洪范传亦云历纪始于颛顼上元大始阏摄提格之歳毕陬之月朔旦乙巳然则汉泰初元年太岁在丙子冬至旣交则爲丁丑其七曜会聚得本星度如颛顼甲寅年之元耳司马贞注史记歴术甲子篇不明此义乃据此以爲甲寅岁不知其文追叙颛顼上元之岁也历元至四千六百十七年日月皆无余分然此一元中亦自有元据淮南则七十六岁爲一元一千五百二十岁又爲一元不必至四千六百余年也列代史家推元亦多有七曜会聚之时然则今人推唐尧时中星差度已歴后世无余分之元不知凡几岁差之说不可信明矣公羊以春王爲文王解春秋隐公元年春王正月公羊传云王者孰谓谓文王也注及疏说公羊之义皆不了使后人转疑爲迂怪考鲁隐公元年与文王改元之歳同在已未故称文王以纪年史记十二诸侯年表鲁惠公四十二年甲寅则四十六年当是戊午鲁隐公元年则已未也诗文王疏引尚书运期援引河图曰仓帝之治八百二十岁立戊午蔀注云周文王以戊午蔀二十九年受命疏又云以歴校之入戊午蔀二十九年岁在戊午其年殷九月二十五日得甲子明年改元则元年岁在已未又案三统之术鲁隐公元年岁在己未其年前惠公之末年岁在戊午计文王受命是戊午之年下至惠公未年又复戊午当三百六十年矣而雒师谋注云数文王受命至鲁公末年三百六十五岁徧校诸书则无五字也寻孔氏此疏証之史记年表知年表最上格所记甲子起于共和庚申卽是三统术或以爲徐广所增未必然也隐公元年适得周王受命改元之岁故因以爲作春秋之始论语孔子曰文王旣没文不在兹乎卽谓春秋也若以尊周室何以不托始于平王明正统何以不托始于武王葢称鲁隐之元年非王号不足以尊周称平王之元不起隐元不足以发端鲁史因举周鲁适符之岁以纪年托始耳注言春秋託新王受命于鲁者何氏深明纬候岂不知鲁隐之元与文王同岁所称新王亦卽谓文王受命徐彦未能释其意与周公不诛管蔡论书序者孔子所作也吾读书序而知周公之不忍自诛管蔡也书序之言曰武王崩三监及淮夷畔周公相成王将黜殷作大诰成王旣黜殷命杀武庚命微子代殷后作微子之命云三监者卽管蔡流言而畔也云周公相成王将黜殷云成王杀武庚尚书大传云周公以成王之命杀禄父是禄父之杀周公辅成王爲之故言周公黜殷其时并无诛管蔡之文也书序次言唐叔得禾献诸天子王命唐叔归周公于东明周公已在东土杀武庚而辟管叔之流言也不杀武庚则国危不辟居东土则无以明志禄父旣死或管蔡因周公去而流言止不至畔君危身则保全者大故墨子云周公非关叔辞三公东处于商越絶云周公乃辞位岀巡狩于边论衡云王意狐疑周公奔楚此皆本之先秦书传故不谋同词有周公出辟之说季札见歌豳以爲乐而不淫其周公之东乎季子读豳诗而知其乐是其诗必不作于兵所明也故金縢之文云我之不辟我无以告我先王史记鲁世家释其文云我之所以弗辟而摄行政者恐天下畔周无以告我先王明禄父死周公方可以去鲁世家亦有成王用事人或谮周公周公奔楚之文郑氏释诗公孙顾肤爲逊辟是周公有辟居之事审也若周本纪述归禾言成王以归周公于兵所兵所二字书序所无史增其词或方伯述职亦得有兵如越絶所称巡狩于边乎书序言成王旣伐管叔蔡叔以殷余民封康叔作康诰酒诰梓材在周公旣得命禾作嘉禾之下明伐管蔡者成王非周公之志也是时周公在东土周本纪言周公受禾东土旅天子之命故金縢之文言居东二年则罪人斯得也罪人谓管蔡鸱鸮之诗曰旣取我子无毁我室毛传以爲宁亡二子不可以毁我周室东山之诗云我徂东山慆慆不归云徂东山明辟去而非从征也又言我东曰归我心西悲毛传以爲公族有辟公亲素服不举乐爲之变如其伦之丧明周公在外闻管蔡死而悲之王虽得罪人公则痛骨肉之罹祸也周颂序言闵予小子嗣王朝于庙也曲礼天子在丧曰予小子成王除丧仍同丧称且有嬛嬛在疚之言明周公此时辟居未反也或曰破斧之诗曰旣跛我斧又缺我斨周公东征四国是皇诗序以爲恶四国此则周公征伐四国矣按书序言成王东伐淮夷遂践奄次在召诰洛诰多士无逸君奭之后是周公归朝反政后数年之事大传记流言不利孺子起于管叔而奄君导禄父及三监反是禄父之畔奄君导之周公始诛禄父不诛管蔡者不忍残其骨肉也成王继伐管蔡不及奄君者不欲株连党与也久之必奄君不自安而畔周公又从王东征遂有破斧缺斨之作后人以东征爲居东征淮夷爲征管蔡故有异说耳今金縢秋大熟未获已下葢毫姑逸文其后脱简合于金縢以其文有以启金縢之书而误也鲁世家载此文于周公旣卒葬毕之后成王因雷风乃有改葬赐郊之礼后汉书张奂传注引尚书大传云周公薨成王欲葬之成周天乃雷电以风禾卽尽偃大木斯拔国人大恐王葬周公于毕示不敢臣也按之书序周公薨成王葬于毕告周公作毫姑正谓此事矣故秦蒙恬及汉儒爲今文之学者俱以反风之应爲在周公死后不一而足也伏生所藏之书岀于屋壁者仅廿九篇鲁壁古文后岀又无师说秦隷旣行之后汉人已不能尽识其文赖孔安国以今文读其大半夏侯欧阳亲受学于伏生以所闻百篇之说载在尚书大传又爲宋人毁弃无全文是以前代说金縢异义最多谯周亦云失其本末余则以爲周公不诛管蔡见于经文歴有征验惜后人不暇此事而稽之天伦至重象之杀舜舜见象忸怩则实喜而诚信之封之有庳岂周公旣杀禄父以安国家而必欲报管蔡流言之怨上媿虞舜下慙夷齐不损圣人之盛德乎自有周公诛管蔡之文爲自残骨肉者之所借口后世令主甚至有元武门射兄杀弟之事故世道人心之患由于史学之不明经义之不贯考古者可不愼言欤践奄异说书序成王东伐淮夷遂践奄作成王征次于康诰酒诰梓材召诰洛诰多士无逸君奭之后郑注云此伐淮夷与践奄是摄政三年伐管蔡时事其编于此未闻豳谱正义引书传称周公居摄一年救乱二年克殷三年伐奄四年建侯衞五年营成周七年致政成王今辑尚书大传者以爲本文疑书传所云与史记不合史记周本纪载周公奉成王命诛武庚之后封衞康叔及受禾东土次作归禾次嘉禾次康诰酒诰梓材下云行政七年成王长周公反政成王下及成王在丰周公卜洛之事云作召诰洛诰多士无逸始云召公爲保周公爲师东伐淮夷残奄迁其君薄姑汉书律歴志亦云周公摄政五年后二岁得周公七年复子明辟之岁是岁二月乙亥朔庚寅望后六日得乙未故召诰曰惟二月旣望粤六日乙未又其三月甲辰朔三日丙午召诰曰惟三月丙午朏是岁十二月戊辰晦周公以反政故洛诰篇曰戊辰王在新邑蒸祭岁命作策惟周公诞保文武受命惟七年据二书之文则周公营成周在七年致政之后与诗疏引书传摄政五年营成周者殊异史记东伐淮夷残奄在召公爲保周公爲师之下明书序次践奄于君奭之后并非错简葢奄君导禄父以畔周公止诛禄父及居东后成王又诛管蔡俱未问罪于奄奄君数年之后不自安而畔周成王乃往伐之郑氏疑书序编篇之误葢未考之史记矣郑氏注金縢云居摄四年作康诰五年作召诰七年作洛诰是以作诰爲在反政之前与古义俱不合史公所用多今文尚书兼采孔安国古文说孔氏古文说又与贾逵古文家言不同是可信也周公奔楚未知何时周颂雝疏云郑以武王十二月崩成王三年二月禫周公避流言而岀郑氏注金縢以爲武王崩后三年岀五年秋反而居摄豳风疏亦云武王初崩总摄王政自是常事管蔡不应致疑应是三年丧毕周公不授王政故流言耳此言似得之周公辟居后作诗七月东山成王有归禾之事不应在武王丧期以内是摄政后二年而辟居踰三年而后反又二年而致政成王故东山诗云自我不见于今三年践奄虽无年数可考其在七年反政之后见于传记甚明不得因居摄三年践奄之说以爲书序有错间也孙渊如诗文集孙渊如诗文集第一千八百五十二册济上停云集一卷芳茂山人诗录苐四自厯下之官兖州道中卽事骢马红旌静不喧玉京回首忆高寒三齐名士争投刺一路靑山送到官使者车单如客过圣人家近借书看时淸不用矜风节惭媿儒冠换豸冠次韵赵怀玉衡门雪后少尘喧有客书来正岁寒行部又添新得句趋庭却喜乍迁官桑经注好关心读鲁国山多放眼看作宦尽如君快意争敎人不想弹冠韩对姓氏天题墨未干点烟杯水迥生寒得观海处皆奇境能读书人是好官鲁国诸生门下列峄山传刻马头看遥知兵卫森严地犹戴峩峩子夏冠王复排来画戟净浮喧驿路阳和未戒寒持节行吟瞻阙里望尘伏谒笑卑官绣衣喜溢庭前舞书尺多频帐下看海内才人齐仰首一时争望进贤冠次韵荅阮芸台学使同年柬招卽往厯下之什芙蓉池馆报花开驿骑传诗一夕催不爲时需访碑使也应天与聚星来原作阮元济南亭馆傍湖开湖上西风且漫催万朶荷花五名士一时齐望使君来次韵呉钖麒济南名士燕频开莲子湖头信屡催此去更应淸到骨鹊华秋色马头来张问陶花底长筵次苐开匆匆骊唱莫相催樽前读画先掻首何日明湖载酒来伊秉绶车骑东都祖帐开明湖箫管绕城催一从杜老题诗后名士皆趋厯下来曾传胪唱五云开暂别仙班使节催相送好拈韩子韵祝君成政更归来方体千年伏郑面重开湖上名流䜩集催绛帐笙歌休散歇使君今抱壁书来余鹏年读画扪碑生面开诗成不要钵频催铁公祠里吟风叶送到栏前作雨来十月十一日巡视曹单河防作平沙风紧射征裘近腊冰澌尙急流两戒忽分南北亳一抔须障兖徐州居民俭岁输薪束候吏寒更报水邮龙节一双来泽国可能当食不纡筹乙卯岁小春下旬随李河帅乘厰舟巡工泲上是日风寒归后蒙惠海龙裘赋谢重臣督濬屏前驺直似乘槎下斗牛民俗共欣瞻露冕衙官也许上仙舟较量硕望三门柱比例词源万里流好继谢公传七埭年年春水送千艘戟门披得翠云归似此知音自古稀什袭未应轻换酒提携只觉媿传衣重来东阁春风暖此去南湖朔雪飞一日拜恩逾挟纩愿推公惠到民依嘉平望日自泲上回兖州是夕大雪四番雪泽逐征车归梦欣然对酒罏他日飞蝗宁入界明年春水早生湖铺张东阁开诗境粧点南楼作画图孤负登临好光景朔风向晓又长途正月十一日同黄小松司马至嘉祥山中访武梁石室画象小松作图纪游石室千年爲尔开翠微访古共徘徊高寒到骨淸如许却喜无人带热来一双石阙半埋尘万树桃花孰问津只有姓名先我到摩挲疑是再来身把臂梁园近十年雪鸿忽聚此山前画图他日传佳话金石交情翰墨缘春日行部曹南道中卽事千株杨柳万株花想见春山绿到家不是羽书鸣驿骑一宵魂梦在烟霞庞舍匆匆去恐迟廉车心迹有谁知褰帷一样看春色不及江湖跌宕时断狱方与归泲上道中口占林臯风景似南徐雾湿红旌日上初雀角未消还废舍雪霙何事又随车关心菏泽分流水着手桑经一卷书旅食匆匆辞授粲尙惭肘后露金鱼次韵周隽乘骢踏雪往来徐知是甘棠辍讼初折狱已持金作镜飞花便属雨随车胸无世上难平事腹有人间未见书朴学媿教叨共载岂应同队说龙鱼呈谢玉中丞赐题先文介公殿试策二律次韵万言射策掇科名题品今逢一代英鲁国衙官欣立雪兰陵家学媿登瀛元戎小驻旌旗肃东阁闲情笔砚精文字倍增风节重淸时大雅属公卿冰壶水镜比身名戴斗才华压国英爱日再来升岱观润河千里到沧瀛白云私幸传衣久华衮全凭论史精好把骊珠勒圆石幽光隔代慰邠卿金鄕城西北访汉扶沟侯朱鲔石室东缗城北古邱横谁把桑经问九京淸兴忽来扪碧藓野人相聚看红旌扶沟功在名灰冷菏水流枯路砥平几度沧桑畱片石羊公一过不胜情和袁太史除夕告存诗仙才絶代要传衣却怪虫鱼着述非天遣先生长住世诗坛赢得替人稀题南楼却扇图赠呉山尊妺壻广乐声中翠烛然荆钗岀拜画堂前料量嫁事分淸俸不抵长安卖赋钱一夕争传萧史来壻鄕难得有仙才他年泗上寻遗蹟便指南楼作凤台泲上春波处处生送君千里到蓬瀛画睂莫费凌云笔天子临轩问长卿诏予监司言事恭赋一首丹诏求言新令甲监司封事旧章程神羊一角犹能触大鸟三年已不鸣方鎭尽知民疾苦书生莫市直声名他时揽辔踟躇甚何策经时荅圣明曹南督送赴楚官兵寄毕制府一篇墨守写辛勤手署头衔上制军作宦未深思入幕谈兵渐惯当论文萧萧车马辞曹渡漠漠云山望楚氛也似西师埽回鹘盼公投笔树功勋荅马秋药同年比部厯下相逢酒共倾忽闻北去曳心旌螭头谒帝同时入鸡舌趋朝作队行未必官淸逾客况怕逢人说剩才名五龙潭上䏈吟处他日愁来数落英原作马履泰才人爱慕学人倾同望襜襜使者旌公着自能无滞事李谐何害作徐行埽除秕政聊攻媿刋尽奇书嬾挂名我欲还朝夸向客国家科第与豪英感事看人华屋已成墟笑我靑山未结庐西第颂多惟裹足南华事僻请焚书折腰误欲烦彭泽长揖终应听本初却愧澄淸虚志愿芳兰当路有人锄魏比部奉使江南过境不晤作诗见怀次韵奉荅同寮犹恨隔曹司况是临岐怅望时天上使星虚候气江南驿骑早传诗莼鲈一水鄕心动云鸟遗封故迹奇东阁朝朝悬榻在好携红豆慰相思原作魏成宪胪云况是白云司肤寸成霖及此时近圣人居观习礼多名士地爱论诗郦元注里春行部仓颉图中昨问奇爲过昔人倾盖处折疏麻更寄遥思听莺图爲恩观察作碧草成茵柳似丝一双莺立最高枝使君别有关心处试问春耕已及时柳浪和声趁晓风湖山淸福比苏公双柑斗酒民同乐春在褰帷一笑中春来旧雨话烟霄似爲嘤声埽迳邀回首上林闻百啭白云仙侣共趋朝春及草堂看牡丹款门两度入芳筵煮茗淸谈屏管絃笋味脃供微醉客花光浓照半阴天闲中世事抛身外乐处禅机在眼前回首曹南春似海万丛不及一枝姸登苐一楼柬阮中丞曲苑夫容放欲齐苏隄柳絮已停飞回瞻玉宇千门近平望呉山万仞低高处元龙时独立上头崔灏看谁题他年想像平津馆苐一风流数浙西题张征君池上草堂画帧敬亭深与宛溪通招隐还留桂一丛抛却匡山读书处人家池上看芙蓉朝端此日下蒲轮岭上何人赠白云我亦靑谿新结宅北山莫漫有移文题西谿访梅图万顷芦溪记昔游夕阳无际雪光浮春风不递梅花信旅客空乘瓠子舟有约名山谁独往相逢胜侣是淸流姚黄魏紫曹南谱不抵寒香一树畱爲金云庄比部题李宪吉明经遗影画里相看有㝛缘一编诗翰最翩翩可怜当日人琴痛恰是颜回发白年山阳闻笛共声吞风义知君夙昔敦我到西湖痛师友一寻㝛草一招魂游湖上玉泉灵隐寺及紫云金鼓诸洞口占卽事柬宋助教素食荒村病举樽木緜衣重始知春晴天高鸟宁依树淸水游鱼不畏人如此湖山才放棹曾抛身命去埋轮得逢宋玉忘岐路处处仙源好问津喧和风日趁幽寻却屏肩舆步翠岑山面向人常变幻洞门终古自深沈杜鹃花放惊芳节鸥鸟情多恋故林归路松涛一时发也应天籁爲知音湖上看牡丹春光浓入野人冡曳杖闲游日易斜满地繁红正零乱牡丹只放二分花阮中丞五月十二日招同程易畴段懋堂苐一楼雅集神仙同上李膺舟爲我登临屏八驺积雨中闲晴一日平湖寛处坐层楼汉唐絶业千秋定呉越才人四座收旷代知音数巡酒临岐争忍不淹畱赠阿臬使五年契阔忽升堂邗水相逢忆去航秋宪再新衣上绣春风未着鬓边霜曾栽东国棠千树只飮西湖水一觞交似醇醪言似玉临岐此意肻相忘多时经席此因依一路苔岑聚亦稀交到袁丝论倜傥情如平子契元微盼公江国仍持节老我名山再拂衣此去经时迂阔甚闲云不称九霄飞将抵金陵道中口占渐江千里忽思亲五日轻舟抵风信喜同潮信顺客囊知比宦囊贫书求多积惭廉吏山不成游似俗人欲抚祥琴最惆怅草堂畱我可经春赠洪太史秉烛论心已有期尊前霜鬓认依稀我惊驹隙三年速君自龙沙万里归折槛风流成盛节埋轮心事有危机不知此后方元白可仗文章定是非题许秋巖太守画帧成阴杨柳是谁栽池上夫容趁晓开已制新纨驱溽暑淸风况有故人来嘉会燕台瞥眼过都官回首忆銮坡云龙剩我随东野十九人中聚散多爽鸠威望鹤形仪万顷胷中未可窥我亦苍生瞻露冕每披图画当褰帷闻道中朝忆傅巖政成霖雨在闾阎对君便写松千尺尙恐丰裁未若髯赠钮大钮生士而贾游厯齐鲁闲手持江子书访我逾数年我时往河浒备兵曹濮边发书意想望会合非徒然朅来呉东门把臂开心颜赠我中都志祖德在旧编遇我于里门醉我客舫䏈岀观所着书指斥新附篇说经何硁硁腹笥殊便便二徐赵宧光茫如隔雾烟我先穷篆籒同志段与钱思作石经稿追仿三代前秦邈徒隶书附正体变迁少温笔虽工六义多乖愆何以饷后儒鸿都写千言勤拳钮生意箴砭俗识偏说文非僻书大哉帝命宣下士有贾心挟册思夤缘赀郞皆贾人贿赂通上官谁能贡奇士撰述朝章传长揖莫釐峯焚却范蠡船题何兰士诗卷冰雪携来一卷文游踪检点惜离羣软红尘里常怀我太白楼头不共君帝里尙畱栖树鹤苍生还望岀山云尊前小别添怊怅冷雨邗沟一夜闻十月朔日曾都转招飮休园分韵宇字芜城万井喧秋色浩无主怅然登临兴招此今旧雨名园倚幽僻胜境隔尘土灌木不记年霜花尙盈圃兹堂屡易姓传舍鲜宁宇当时金谷宴可有鲁儒腐高台倏将夷靑史阙无取使君雅敦素太守笃耆古澄淸郁奇志俛仰思小补移尊就空旷淸尙屏幢羽廉泉设醴飮经济助谈麈吟诗寄情耳聊用压韩杜秦小岘观察春谿垂钓图未必谿山得自由临渊我亦爱淸流人闲不少鱼吞饵又恐先生用直钩芙蓉湖上拟垂纶界石山前好问津如此谿流深几许可能容得钓鳌人太液春明首重回画图莫认子陵台济时正要经纶手且爲苍生罢钓来桂林授经图爲家方伯作陔兰花发绕阶除岫桂丛高近碧虚亲授过庭经一卷胜他晏子凿楹书北平世泽有渊源早岁科名日下传谁似吾宗能济美三苏名重又斜川画里风裁露性眞天涯手足倍情亲紫微仙署靑谿宅棣鄂花连一路春题许秋巖太守问耕图三年有积应先问五谷能分讵不如稊稗也须知道在儒书最古是农书一麾骢马本风淸江左棠阴处处成若问读书兼读律至尊前席待先生题张蠡秋眞美人骏马眞名士都到林泉胜处来谁信寻幽谢康乐翩翩华胄又仙才玉箫金管坐题诗啸傲靑山起未迟白下相逢惭白发输君长似画中时马融石室口占传经台古倚高岑经术东京到子深莫怪生平偿不足要将声伎换山林爲家方伯题王蓬心太守所摹董北苑潇湘图北苑图中小谢诗云山迢递水逶迤使君按部行春处太守含毫望古时宛在仙舟人约绰似闻天乐竹参差十年读画䏈吟处回首秦关有所思王观察于署中葺茅茨作诗次韵和之亭外岚光自廓如窗前绿意未全除戟门深处还调鹤案牍淸时又展书蔀屋图民心事在草堂容我宦情疏论文日有高轩过赢得靑谿近结庐次韵荅洪稚存太史酒痕犹染旧时襟相对居然鬓雪侵结绶萧朱曾接踵抽簪元白又䏈吟及身易定千秋业经世难灰一寸心只恐未移麋鹿性便游广夏忆长林归砚图爲袁绶阶题一片澄泥砚携来问字亭摩挲思世泽呵护有先灵什袭仍完璧传家伴一经我怀呉将印古篆想仪形题张子白同年大令西凉春色图卽送之任短衣匹马便孤征帝识循良在此行边徼如今要民牧请看才子作长城昆仑山接贺兰天一片河湟落眼前君问富民渠在否下车新政是农田百二秦关访古回惊人诗句达燕台崆峒华岳题名到何似看山入剡来知君驿路最相思我亦愁看赠别诗他日西湖重访古半闲堂址独来时题画一株疎柳一株枫斜应悬厓落照红多少间云争岀岫读书人在万山中石田遗迹辨能眞淡处深含四座春爨下知音得贤主丰城望气更何人偕洪稚存探梅随园飮小仓山房次韵一代灵光入冢时百城文史付佳儿尊开文举连宵燕腹痛桥公旷世知古树着花先岁发冷云含雨出山迟中年小别关情甚添得新霜在鬓丝苏文忠祠堂图爲秦小岘观察作千秋诗客有前因手荐春兰到水滨祠宇不摧人代好湖堤无恙柳条新嘉平终古思生日循吏重来是后身我媿褰帷难暖席山阳水利属何人张穆庵转运属题云在山庄图所写厯下某氏园也琅玕影入碧波纹画里林亭竟属君此日东南要霖雨在山云作岀山云只餐山翠与湖光揽辔淸风动路㫄若画使君行部处一行隄柳一株棠褰帷我亦到明湖厯下名园好在无毕竟蘧庐同是客千秋畱得辋川图白公祠爲任太守作白公隄上新祠宇访古曾经展拜频水利继成千载政瓣香元有再来人两朝诗老渊源合三径园亭结构新若问邹滕沟洫事廉车我媿泽如春受业海宁杨文荪校字先生于干隆乙卯岁任兖沂曹济兵僃道适阮督部元视学山左诸名士㑹萃一方多文䜩唱酬之作曾刋济上停云集板存黄司马易家未及携归甲戌岁从蒋明府因培索得一本兹将集中先生诗录岀并录和作庚申辛酉间主讲诂经精舍时所作亦附焉编爲苐四卷仍名停云集纪胜会也凡古今诗七十六首从子壻龚庆谨识吾师渊如先生未登第以前所爲诗毕弇山督部栞入呉会英才集者荪童时卽已熟诵大抵原本六朝而岀入昌谷玉谿之间七古纵横跌宕一时与洪稚存黄仲则两先生并称鉅手中年以后覃精汉学校勘羣籍袁简斋太史以爲遁入攷据至贻书相责不知先生之诗之工犹夫少日也自古诗人无不博通经史者杜云读书破万卷下笔如有神韩云凡爲文章宜畧识字迄今二家之集具在其征引未尝不富攷覈未尝不精正不得谓长攷据者必不能爲词章也荪及伯兄思敬受业先生门下十余年来备闻绪论客春重游金陵尤得朝夕过从窃幸得遂所愿何图小别未久而先生遽归道山梁木之伤何能自已兹难弟南麓先生属龚子少山编次遗集命荪以校雠之役谨识数语以谂天下之读先生之诗者嘉庆戊寅夏六月受业海宁杨文荪拜跋租船咏史集一卷芳茂山人诗录苐五新除山东督粮道之官口占一纸除书到驿亭故山南望不胜情别来鹤笑轩车态听惯蛙忘鼓吹声未信澄淸关此出转因温饱惜平生从他厨传萧条甚自有图书抵百城山左道中驹隙犹余感鸟私讵忍忘得登天子陛重到圣人鄕负米辞岐路浮家泛一航莫嫌行色俭文史富连樯仓史庙生公台畔剑池㫄展谒新祠忆圣仓异表不妨传四目世官谁复擅三长漆书字不留中古白水碑空卧夕阳我自髫龄攻篆籀手搴苹藻荐心香试院卽事次铁冶亭中丞韵芸馆追趍记昔因棘闱文燕过萧辰絶无云处重圆月大有年中后乐身马帐生徒他日广庾楼风景一番新谪仙得住神仙府未觉蓬莱隔世尘一卧沧江五度秋湖山重到忆淸游感恩令伯仍持檄击节袁宏久住舟政美不妨官有暇才疎深媿志难酬筹河积谷经纶在借宼人思节钺留再至东省过河漫各县龙节巡工此地过沧桑重见感如何大开神禹曾䟽渎谁濬齐桓旧塞河事有非常须虑始议无上策况谋多郊原极目哀鸿集媿对移文别涧阿漕转兼施古法存呉沟淮泗有通津下游障口虚糜帑高地行河索解人督师平贼权难一倡义勤王势已孤孙左也非亡国将孱明失计不迁都题息隐园图息隐园中大隐人闲居一赋自娱亲琴书无恙风流在六代中郎有后身萧疎修竹最依依丘壑胸中有化机知向南华悟眞旨图中蕉鹿是邪非爱招逸客敞高轩四面山光半亩园恰共翩翩呉季重也来十日飮平原苔痕石上襍题痕惆怅尊前手又分我亦靑谿同结宅输君不负北山文通州视三弟于三角淀囘舟口占泉州地僻守桑干累日壶觞得尽欢千里一麾临海角六年三度到河干西堂春草劳归梦北路车尘厌此官凭仗征兰有消息高堂闻信一加餐次韵荅吉漕督雨过销残暑天空见海暾樯排疑隔浦帆转不离村丰岁看禾穰欢声过市门宦情聊复慰犹是梦田园李盐政招飮次裘制军韵绿酒波生烛燄斜西沽有客正思家呉歌绕座鮆鱼出消得离愁住海涯节钺增辉翰墨场偶因按部揽春芳梅花一赋惊才露不信先生铁石肠槎使虚传博望侯运租高咏几经秋诗人星聚行台少对月同登庾亮楼朋簪都似合延津分手期敷四海春莫学公孙餐脱粟要开东阁引贤人题梁匠诲同年凤雏山馆图意中池馆眼中山画里居然翠壁环畱得凤池家学在淸声不断五云间乌衣华望好门才千里征车把臂来我亦诵芬思旧泽卜居新傍凤皇台题闺人眞春风吹动鬓边班自展生绡对远山输与闺人出尘早玉京相见尙红颜曾记䏈唫夜阁虚小园松竹亦萧疎无人鬭茗焚香坐廿载绳牀拥乱书人间小别太匆匆墓碣新镌宿莽中营奠营斋等闲事孟光同传约梁鸿检点牛衣泪未干淸宵论史一镫寒对君最媿王章事两度虚弹獬豸冠石琢堂殿撰北行留别一诗次韵奉荅已分横经又荷薪名山未乞向平身五云先后朝天客一部旬宣假节人有约莼鲈㝷钓具莫敎尘土滞车茵云巖别墅山塘路孤负梅花在水滨题春帆北上图天人策上惊时辈湖海才高作壮游囘首浙西山色里何人能上李膺舟一样莼鲈动远思春江我更挂帆迟得归浅水芦花处莫羡乗风破浪时华秋槎司马北山旅舍图葛仙墓下白隄前廉吏栖迟屋数椽孤负陶潜三径菊料量刘宠一文钱琴书课子靑镫畔风木思亲夕照边他日匡山读书处流传佳蹟胜平泉匡庐识面图爲胡雒君作千里探奇汗漫行皖江云入豫章城庐山自有先生到不许匡君占得名捜讨名山爲注书傅阳原似古时无约君近访安丰岭一补人闲禹迹图万壑千巖尺幅收白云盟在媿闲鸥我寻五岳才登四试展生绡作卧游胡雒君环山小隐图曲曲靑谿忆钓游萧萧樷桂足淹留㫄人问讯陶潜宅千仞山围万卷楼经学传家自安定臯比夺席到兰台蒲轮莫负求贤诏小隐还招大隐来周驾堂给谏视漕天津兼权鹾使诗以纪事析津民吏尽欢腾黄帋除书得未曾轺传忽持双使节头衔犹爱一条冰女儿酒到仪俱却学士盐行价不增却称东方贫转运运租船上作吟朋题停琴伫月图白雪何妨曲奏迟靑天应问月来时使君自有惊人句不用重携谢朓诗名山多暇足良游管领东南苐一州千古琴川风月地弦歌飞上庾公楼转粟功高到日边乗槎人望若神仙一轮卿月升霄汉又和虞廷奏五弦金云庄比部得岳祠铜爵将归岳氏属题江山半壁长城坏祠庙千秋祭器留岀土也应同碧血传家原未抵金瓯精忠有后宜无恨神物逢君异暗投把酒止浇坟上树黄隆痛飮愿须酬李观察座中分赋䅤秧水中分种日中栽画岀江南锦翠堆两岸翻车声尽歇使君甘露应期来缲丝应机谁与展经纶讶许文章触手新只有素心同不染茧丝辛若笑何人造酱覆缾剰有着残书三伏弆藏到腊初此味由来胜盐豉不知调鼎竟何如晒药茅檐赤日正暄妍料检参苓入笼全能活千人着千卷不曾服食也延年折荷卓午凉生绿水湾碧筒豪飮几人闲荷衣制就商量久莫被簪裾赚岀山浮瓜淸泉手汲注磁盆沁齿凉生碧玉痕一㨾寒浆图一饱靑门何必忆朱门卖冰似雪寒光透苎衣晶盘相对却炎威只除天上条冰贵卖到人间一片稀舟泊扬州大雨三日夜以郭河阳夏霖图留赠曾都转邗沟入夜水潺潺雨在河阳画意间却羡无心云一片有时岀岫又还山结轶朝天喜盍簪高斋话雨又题襟待公此去趋宣室问罢和羮问作霖六月三十日抵栖霞口占时乞假南旋六年尘土梦鄕庐锦翠林峦画不如犹对靑山染须发归田争忍待悬车六月三十日游栖霞在珍珠泉壁见王梦楼太守诗次韵和之因寄汪春田太守安石林亭靖节篱归仍草草出迟迟行踪野鹤孤云伴心迹淸泉白石知信宿未能忘树荫登临莫待借筇枝靑山如旧循靑鬓慙媿重来异昔时苔埋三迳菊荒篱归计秋风莫再迟汎梗官场余我共浮云世事几人知有情雪认飞鸿印无恙松留待鹤枝记否僧寮同听雨六年如梦不多时山左弥月望雨余入境过郯城费县宁阳连获甘澍喜而有作急雨驱蝗坠作堆郊原无际送靑囘谁知直指随车雨也爲征人洒道来才辞馆粲又壶湌不信椒兰过有芬我似郑庄粮不裹非关人爱故将军题牧牛图爲孙令作风景桃林得自由戴嵩名迹偶然留夕阳刍牧冯谁问却怪他人画斗牛不施鞭策自天全借草看云一晌眠谁识牧人辛苦意待他蕃息已经年乗田小试有前尘休养能囘万物春毕竟牧民还似此中朝问喘望何人读汉纪偶成梁冀初诛海内淸朱云何事欲捐生杜门周协从容甚却恐人知不屈名题余秋农丹阳道中踏雪䏈吟图传书张逸应成志问字扬雄亦有亭莫似程门虚立雪空谈理学不谈经君于东野爲云乆我恨宗之识面迟怅好丹阳山色里雪花如掌独行时华秋槎司马观瀑图不买靑山但观瀑使君风味尙书生巖如翠黛窥帘岀官似神仙着屐行却对急流思勇退谁从高处更扬淸披图我媿征尘满何日来听万壑声邢佺山大令松林读书图苍松门外作龙鳞着述中年渐等身尔雅手增家学阙西倾目验地图眞判除案牍横经籍料理苍生对古人我望关西传絶学天涯相见卽相亲转粟北河舟中卽事口占十首嫣红露重卷牙旗嫩绿风吹上柳枝一缕名香两行烛使君船过路人知万轴绨缃映翠裾问奇斗茗日无虚五湖却笑鸱夷俗只对红妆不着书潞水津关驻玉骢阿连来往一尊同不高官职闲云似最好游行在半空咏史租船六七年醉时判事醒时顚乗槎试近高寒处多少神仙羡谪仙手版遗忘礼节疏又看朝爽倚庭除笑他大府持筹吏也乞先生玉筯书拍浮日倚酒船豪甘脃何曾餍老饕一事江南较差胜鼠姑时节已持螯啼鴂声中绿树稠乍尝鄕味减鄕愁鮆鱼淸飮如蝉洁何事浮沈在浊流动地狂飈十丈吹辟尘帘箔四边垂睡鄕自有逍遥福梦见天淸地旷时云母窻虚月渐高夜深仙侣对拈毫醉来尙有宗之共玉树横眠覆锦袍莼鲈堂上劝加餐未到悬车要挂冠从此收帆向南国平江烟水接长干庚申冬日同人集一榭园阅十年矣偶属呉山尊学士题册有感旧游率赋二律卽用唐陶山刺史元韵并以寄之时已巳年七月五日十年陈迹散如云高燕鲈鄕忆夜分井上已投佳客辖座中思接令公熏龙韬说剑慙初祖虎阜栖神近故君重到山塘旧游处几人惆怅话斜曛林亭临水又依巖尙惜风光不越凡揽辔久贻名士诮廻舟合署散人衔看君鶵凤游三㠀老我雕虫枕一圅拟向元龙牀下卧笑他宦海更扬帆题徐河督汉水秋屯图次铁抚部韵麾戈谁埽汉阳平人羡班生在此行国士运筹还入幕书生投笔便谈兵冠加鹖尾眞儒将手射旄头落贼营天与长城卫河洛一军风鹤隔江惊千骑登坛乍有须横经学剑术非疏天人城北瞻殊表烽火关西奏捷书受代我宁惭伯氏好贤人揔荐由余东南行水频持节才望原从此际储伪廉吏伪廉吏日食一羮衣短袂左持法律右㑹计终日何喧喧兴利复察弊淸晨官中下火符吏胥战粟民欢唿催科不得名一钱起徭不得余一夫东郡雪冤狱西邑枉法诛守令变色走路隅怀金曳橐空踟蹰淸声彻九天夜半得如召入温室问民疾苦寒暑怨咨惟尔恤抚承命稽首拜且舞岀朝扬鞭气如虎日食不烦厨传夜宿不入官府手曳空囊别有谱道㫄旧吏索资斧昨夜喧传有过客公子煇煌到京阙东家得价鬻高楼都下新添廉吏宅迂书生迂书生少小捉刀削六经眼底五花烟雾横苦心立言说经意隔席痒指爪轻巍巍高科那刺促束阁陈言亲简牍风闻例得入弹章獬豸非邪亦善触去年上书陈理财科条细密烦安排公门拜爵复几许私室金溢光皑皑七月河流走霹雳飞鸿满郊不得食黄金可成川可塞问之不语坐黙黙西湖三舟图题诗读画尽名流问水寻山数旧游此地白苏留古迹何年李郭住仙舟一时胜赏千秋擅万顷湖光尺幅收我亦鸿泥余印在倩人添写诂经楼题冯刺史三士图神仙与隐逸各自有千古东坡曳簪缨颇厯世尘苦同有旷世才光燄笔端吐三贤参列宿余子尽抟土古人不见我此恨孰能补冯君不凡士白眼视寰宇空堂对前哲折节酬淸醹人物近眇然名山倩谁主赠汪春田太守南归柳暗花明水拍堤淮南一棹去如飞漫愁此郡多逋滞直爲时鱼便合归板舆无恙鹿东存试捡奚囊句又新肎费心神婴世务半园花石待经纶拂衣输与着先鞭将隐何须负郭田他日同寻旧游处栖霞山馆虎邱船阿城握手挈行㕑安德停骖待郡符草草官场眞咢梦不曾沈醉在明湖题姚尙衣行乐图使君古君子笃行孚天人独立性不阿蠖屈道自伸圣人鉴忠谠授节来江漘尙衣佐垂裳㩁税无赢缗永怀过庭时重辟行马门岂惟位业嗣且喜淸白传衡门偶相访倾葢若飮醇旣瞻江令宅复游谢公墩觞客筵屡张哦诗笔如神燕闲写作图眉宇含古春桂根在天窟桐德参高旻虽兼濠梁性弥感恩遇频潢池乍解甲瓠子犹负薪独抱经世怀堪与知者论当今赤心吏谁似黄发臣期公此开府余复归垂纶耆英倘入社斑白逐后尘季春上浣得雨偕汪刺史张州佐泛舟次韵夕阳初展墨云收喜见新苗绿满畴薄宦心情闲似客浓春风景澹于秋永和㑹溯重三节屯氏河余九派流草草行厨成雅集幸逢李郭共移舟深源轻岀媿虚名纡郁澄淸揽辔情捧檄有人同小谪扶犂感我欲归畊千家桂玉愁才减一梦莼鲈去未成差喜随车三日雨行春村落有歌声天津令任同年招飮并柬胡同年观察酒波㶑豓蜡烟斜香案仙曹叶令衙淸梦再寻蓬㠀路黑头同插杏林花皇州麦润随车雨天路风回过客槎犹对笙歌忆云水六年痼疾在烟霞天津道中鱽鱼入馔口占盈尺银鳞入馔奇故鄕风物鎭相思来从江海交流处去趁年光最好时细腻不嫌多骨鲠淸华端不借膏脂虚传八月还重岀郭璞神仙却未知仓场玉侍郎戴侍郎招同洪殿撰燕集尙书馆卽席赋呈方丈筵开尺五天长安知遇记他年金龟贺老寻常解衣钵和凝一再传半日淸谈依使院七年高咏在租船萧曹政要先宁壹道德亲书苐几篇深源再出媿虚名揽辔何曾狱市平自分图书老空谷敢夸霄汉有门生襟期共领西山爽心迹都方潞水淸差喜计台添韵事琼林陪宴补春明德州偕呉学士严孝廉周刺史放舟卫河小飮次韵急流东去见层波残暑初消换薄罗屯氏河荒遗迹古米家船小载书多宦情渐比知秋叶乐岁聊看合颖禾六载平津眞卧治媿无循政入舆歌送吴学士还山用唐刺史韵曾携采笔赋凌云又咏扬州月二分子舍去修兰膳絜征衫来带御炉薰中朝开合今非昔归路先鞭我让君到日秋风及鲈脍不辞行骑触炎曛昼锦犹嫌耀碧巖素衣争肎落尘凡径修封事陈乌哺不问除书有凤衔名岳再经游十日古碑此去获千圅明年芍药花时节有约金焦饱放帆德州晤朱观察口占赠之鲁酒惭佳客仙舟缓去程共消三伏暑重叙廿年情侨郡依棠近官装载石轻古梅花尙在别后几枯荣家学传缃素殊勋勒鼎钟潢池能净埽萍海竟重逢老我飞腾意输君磊落胸无田亦归去不待学爲农受业海宁杨文荪校字先生于嘉庆癸亥岁起补山东督粮道厯甲子迄辛未其间乞假南归者一督运北上者八每于潞河舟次拥书数千卷公余时有着作兼㑹集名流多觞咏之乐故自题行舫曰运租咏史之船兹编租船咏史集爲苐五卷凡古今诗九十五首从子壻龚庆谨识冶城絜养集卷上芳茂山人诗录苐六题东山丝竹图一局残棊似敌兵拂衣何必待功成陶情丝竹中年后已被苍生误半生宿淸黄交会口舟次口占一夕波涛宿水濵八年尘土涴车茵秋来病骨惊心早南下河身障口频开卷易忘行路险求医难似济时人黄花待我过重九且向东篱醉几巡题严子陵却聘图时平容汝去巖廊一櫂烟波指故乡多事客星干帝座狂奴不及介推狂芦花浅水任浮沉莫笑还山入未深却聘归来仍罢钓高人并少羡鱼心得赵文敏所书曝书二字以署书楼口占二絶句三层阁拥百家编腹笥何曾似孝先薄宦廿年徒立壁买书钱是卖文钱思量故纸隔烟萝拂拭凝尘返涧阿他日不分南北阮曝衣楼上曝书多郭文学以神庐图属题莱国楼台无地起幼舆丘壑自天然靑山可待巢由买明月淸风不用钱蘧庐是处可容身眼见朱门易主频我亦山塘新卜筑未妨舍宅学王珣入画居然似辋川梦游何必到琅环爲君更写平生愿广厦应须有万间古诗人爲倮虫长天意令冬蛰食谷智而夭眞人学唿吸圣贤参化育衣毛复餐粒哀彼蚩蚩氓中年耄将及我闻上古时男娶待五十后来习攻战滋生以爲急伐性牀第闲煎燔自供给积伤在方寸何况百忧集吾衰孔惊嗟丝染墨悲泣上寿焉可期荣名亦空立龊龊腐鼠余靑紫莫争拾圣人治性情中和以爲宝禼教先人伦箕畴法天道诸子偏不中一得自矜矫柰何索虚无解经杂庄老浮屠出东汉妖梦孰稽考六朝曁唐人滥觞饰浮藻循环报恩怨惑衆使祈祷岂知眞天人高识空入表责已怨自稀无求物宁扰不读非圣书肎羡侏儒饱遐稽有虞代画衣当刑条终身异章服有类挞市朝民固不畏死法峻俗益浇荀卿疑象刑性恶识不超麟游让生草凤去惊胎夭察物知天仁则之自唐尧仲由鸡冠客蒲鞭且停操后有李日知永屏朴与𫾣彼哉酷吏徒妄拟执法萧宿囚肆非刑诬服由遮要收帑始亡秦五虐起有苗尔后不足惜坏此玉烛调辛未岁腊八前一日游焦山遇大雪信宿而返山僧借庵索诗用苏子瞻放舟焦山韵走笔付之一邱一壑目所眈何况名胜夸东南兹山屡过不一到望若海上神山三穷冬病体幸无恙裹裘瑟缩如僵蚕凿山疑贼灵运惧有田不归子美慙江天万里动寒色蛟龙百丈蟠深潭登山拾给焦洞近枕流高卧神魂酣涛声激石壮心骨松风入戸侵笑谈夜来飞雪照巖谷琼瑶装饰金仙龛佳辰腊八适相値虀粥味胜膏梁甘桑隂三宿恐增恋中泠一酌原非贪长歌趁韵才力薄济胜有具衰年堪诗僧高絶况同志明春再访山中庵自焦山放舟登岸仍次前韵象山招人远目眈破浪忽返江之南胜游难得雪盈尺快友应记人同三中流回首望絶壁天然画本王荆慙八驺不换此寂寂万瓦未醒居潭潭鲸波吞山石欲裂虬枝战风声正酣漫空天花助禅悦照座玉屑开淸谈剡谿旣到忍回櫂焦仙有约当同龛才名画饼岂足饱世味嚼蜡无余甘江流有时杂澄浊泉性自合分廉贪鸿归寥廓弋空篡树犹摇落人何堪急图淸浮屏尘俗归途梦绕临江庵题周上舎入关登华图次呉学士韵咸秦在天上二华凌云标我游迫饥驱适与名山遭八年客关西不问资用饶穷冬朔风厉盛暑炎阳骄束马登龙门岂惮去路迢天关唿吸通霞际衣裳飘惊魂在千仞一坠不可招偶作蓬岛游遂趋玉宸朝求容耻录录易缺愁峣峣翻然梦巢许无复怀管萧归田解簪绂戴笠耘禾苗侧闻西诸侯翘材盛賔僚周郞俶傥姿华胄东呉遥飮醇气谊眞读画心神超开卷见絶壁梦游起中宵莲花手攀弄鹤驾从嬉遨东眺紫气关西酬白云谣千巖缩方寸万壑工摹描浮生苦拘检百岁忧劳忉从君采药行长鑱日横腰修羊傥可逢毛女时相要虚名驹过隙游踪鹤归辽手酌北斗浆衣用天孙绡借问曳圭组何似升烟霄饯春次查京卿韵柳拂池台絮扑廊淡烟䟽雨玩流光东风做冷多情甚约住飞红又送香绿暗红稀各有情爲谁惆怅鬓丝更能消几度经旬醉又听新莺出谷声题笪侍御郁冈栖隐卷郁冈本仙都古有隐君子昔游穷地肺未得餐石髓初成迹荒远贞白此栖止千年白云冷后见笪御史传眞孰添毫野服想脱屣道腴故无闷名在长不死楚弓得有时赵璧反可喜文孙获家珍叔则眞隽士我归靑谿曲屋映北山阯五松久成隂独鹤不飞起谁能图子荆枕流洗其耳题方闽督靑谿放櫂图次朱文正师韵公勋合写凌烟图胡爲空谷留白驹公才帝用作舟楫余事经术追江都陈情一䟽急乌哺循陔终日永绛趺三山二水钓游处手握旌节思江湖訏谟已树大猷远着述独洗枝辞肤靑谿一碧照钟阜放櫂便抵寻蓬壶似闻朝宁屡侧席仍以温凊辞中枢斯人不出共㧖捥时有雕鹗无驺虞钧衡须用读书种譬待贞淑媒闾娵东南河患岁频告至尊旰食民饥劬山中宰相邺侯在借箸有益苍生无庆方伯岀尊甫尹文端公游摄山图属题次卷中韵四首一代勋华垂汗简六朝帬屐访靑山顚厓尙有题名在父老犹思拥节还落㡌高情鸿印爪笼纱诗句豹窥斑东南巳奏平成绩小试经纶在此间铭恩鳌戴尙难胜逸事开山问老僧邵伯树存终古爱羊公石立最高层格天政岂夸三异好士才皆擅八能民隐绘图频入告封章藏付殿中丞胸中邱壑本无穷亲仿三垣筑紫宫千佛近依星拱北万松齐捧日升东灵泉珠泻奎章丽絶壁天开辇道通供张繁华都屏却只留柏翠与霞红西曹东国追趋旧澹泊平生味共尝轼辙交游都契合韦平相业本緜长主恩旌节今重建舆颂江淮久未忘开卷淸风思吉甫好传精白报当阳渡河万顷长河剰半泓海田转眼客心惊浊流不信淸如此恐有波涛一路生题庆方伯宦游淸兴图册春郊相马伯乐曾过冀北来能收骏骨到龙媒劝君更与求良牧莫任空槽困轶材平江邀笛碧桃花发草痕齐一櫂春江水拍隄只惜仙舟同醉处不曾邀笛在靑谿趁雨栽兰化雨光风未有涯春来生意满幽阶萧闲官舎如空谷便与当门种亦佳春园问笋零红碎紫渐纷纷习静偏宜对此君寄语东风好扶植放教直节去凌云东阁开尊西园雅集留题徧北海淸尊达夜开我似步兵贪一醉爲君佳约赋归来琴鹤怡神手谱弦歌致俗醇又携玉节觐枫宸郁林片石何曾载琴鹤随身也赠人秋林淸啸九秋木落见靑山绚烂霜林锦翠斑还似山塘频载酒子云亭子画中闲海山雅操腕底天风和海涛琴音惊舞戴山鳌移情自有成连在不碍阳春调独高莲池授简佳句纱笼在上头芙容池沼燕名流待君接武平津日开合重登不系舟海疆奏绩潢池烽靖画凌烟破浪乗风记昔年应笑张骞徒凿空仙槎虚到斗牛边题方制府尊甫恪敏公万松丙舎图次韵白首归来种万松胄山南指大茅峯烟霞彩翠成千色巖岫回环度几重第八仙都名迹在万家敞地吉占逢望云未解宣风组拥节思携访岳笻手植乔林经岁月躬亲负土谢徒佣邠卿石自生前立邵伯膏皆去后醲再世同藏遵盖祔两朝三命益铭恭科名屡见孙枝发节钺频听鴈序噰畿辅神君曾绘象甘泉贤母亦图容地灵精爽时归鹤树古之而欲作龙读礼身常依石室移忠勋久勒金镛泷冈旧德书华表堂密新隂倚美枞舎筑三年申永慕坟加四尺更崇封衔哀食尙辞盐酪赐奠天教列鼎钟帝念荀何仍降勅公于韩范合希踪北山衡宇还相望东野云龙怅莫从展墓细寻枯竹徧出山回顾翠云浓淸风大鸟应常驻俭德羔羊是旧缝弭节他时勤过访着书甘我老衰慵五松深处容栖隐高卧袁安又一冬得呉太守书却寄图贼筹兵仗笔端故人憔悴乍迁官山居不识干戈动犹向曹南乞牡丹题胡处士金陵名胜图八帧钟阜龙蟠依旧枕江湄余地何曾让猘儿紫气消沈黄屋冷荒谿人觅次宗碑牛首岿然天阙作南门渡马人知帝子尊似此家居撞亦坏千秋名让谢公墩灵谷万松隂里听泉声百级琳官逼太淸不爲萧梁延国祚金仙阅世太无情狮岭卢龙山险狮峯接老鹳河惊鹤唳频三宿崖前公弼住南朝此际竟无人江关潺湲一夜锁江声雨宿风餐感客情几簏古书三尺劒关胥谁识弃繻生鸡笼四陵北去一成山塔影湖光尽日闲儒馆倾穨文物尽痴云只解护禅关石城百战江山越霸基崭巖虎踞瞰汤池须知一片降帆出不及归舟载石时凤台元嘉招得凤皇来此地靑莲醉几回近我生平读书处瓦官遗寺古城隈五亩园看罂粟花四山如画独登台衆绿成隂坐举杯花似文章摛锦出人随蜂蝶拥门来隔篱野菜镕金徧积雨天光埽翠开更有夕阳红万顷尽教絶豓费惊才题国山碑亭图赵大令摄荆谿因爲国山碑作亭搨本见寄索句校官晩出天谶毁惟有兹碑屹然在东呉蹟古接秦汉皇象书奇敌斯喜我归未买阳羡田访古不到函山巓披图细认善卷洞识字重寻仓颉篇唐侯风雅赵侯替覆石作亭仍作记封山昔闻孝侯至废舍今同召公憩吁嗟唿赏音人少谁来游古文奇字空遗留君不见㑹稽亦有孙晧刻误作窆石传千秋题姚方伯秋山赌墅图不爲苍生缓拂衣家山九点望依稀角巾便忆华亭鹤此段知几胜陆机锦江澄碧照淸襟画里秋山似故岑谢傅竟须输一着身亲破敌又抽簪门前䆉稏碧云稠迟我升堂谒太邱留得凿楹书卷在龙门作述有千秋问奇载酒日盈门回首灵光几辈存我亦冶城新卜筑更无人赌谢公墩题呉君所画东方三大图我官圣人乡观礼至孔林泰山亦三上古迹亲捜寻徒持登莱节未览沧溟深翻然忆邱园聊此投朝簪呉君妙词翰绘事空古今买櫂扬子江来游北山岑示我三大图灿若天列参岱宗小齐鲁海若迷涯浔神哉奎娄野千古奉德歆我归守书簏欹枕落白蟫爲山割云壑凿水开蹄涔甘与斥鷃翔不慕飞鸿音齐物等鉅细从俗聊浮沈长谢斗筲辈保此云霞心游仙诗天赋恬愉适性情不须辛苦待丹成周家卜世空千古只抵籛彭过一生玉楼成后急修文禹篆周书半失眞我有绿章通帝座神仙须用读书人几年都厕困刘安鸡犬升霄仰面看未惯高寒仍倨傲莫贪圭组作仙官剰有西王识岁星淸都逸事记三生分明天上偷桃客辟㦸人闲弄直声何曾符箓究眞诠不管沧桑有变迁闻道昆仑多视肉吸风飮露便登仙劾召眞灵尽渺茫鞭笞鸾凤太猖狂神仙不作和平福怨鬼终寻费长房题屠大令说诗图仙凫一夕下蓬莱曾向钧天醉几回珥笔词人满霄汉只今谁似谪仙才弦歌声里自𫾣诗况有匡衡助解颐江左风流愁阒寂看君坛坫接袁丝商量字字要吟安漫问高岑与杜韩我似江淹才尽日避人诗债筑台难题三高士图次王雅宜韵何须鸟尽始盟鸥智可家谋爲国谋霸越吞吴成底事却教迟放五湖舟栖条何处择高梧客里悲秋恨未舒不是知几聊适意还山我亦爲鲥鱼泛宅平江趁好春与君千载作比邻郁林片石传家在莫羡浮沈宦海人乙亥岁正月十日病中撰尙书今古文注䟽成因题元戴淳伏生授经图伏生自有子而使女授经经简岀壁藏口授其义明光光廿九篇在世如日星我官圣人乡访古近伏城邹平基空在立后志竟成手䟽典谟诰絶学夨毕生廿年抱卅卷闭戸期归耕病恐命不延撰述起四更窗前雪盈尺烛尽鸡初鸣展拜壁上图白发抚自惊我子长未龀娇女亦始婴但期守图籍勿让智挈瓶炳烛吾自堪且缓书纳楹蒋大令官泰安浚岱顶玉女池得秦相李斯篆字残石见寄搨本索诗空摹遗篆笑申徐访古输君兴不孤一炬碧霞成瓦砾千年玉筯未糢煳交希剰忆韩陵石政美能还合浦珠想见赏奇思胜友先临日观望东呉题空山听雨图石叶香浓出翠帷簪花书好写乌丝早梅晴日闲相对可胜西窗话雨诗𬞞笋筵前屏举觞芙蓉湖畔理归航频年巳作浮家客尙挈红妆媿道妆韶光如梦去悤悤莫遣春消夜雨中我似维摩长病在散花人近只谈空题沈司马所藏曹锐画卷荀令伤神感逝川乔公遗蹟省他年丹靑便作妆匳簿冰璧都成翰墨缘古道自堪酬死友壻乡终竟遇神仙来迟未觌靑绫障此客登堂亦怃然洪大守汪大守招飮梅花书院出九日行庵文燕图索题马氏玲珑山馆物也竹西风雅思前辈花下壶觞又一时金粟尙留身后影蜡梅恰放岭头枝坐看玉树频惊老归啖鲈鱼各恨迟谢墅马庄零落尽几人好古共襟期张大守爲予题半身小影次韵荅之江湖差喜一尊同嬾听高轩接鉅公曾子不妨生蜀国步兵原可号江东频来放櫂非缘雪自欲收帆不问风后世相知傥相识莫因名位薄杨雄题廖转运归鹤亭次韵长风万里送归程逸翮曾经到碧城拔宅去疑仙有分横江来应梦初成云龙亭后传新记淸献琴边数别情我亦邱樊思戢影偶逢知已一飞鸣白桃花次韵也从萼绿证仙因好与棃花作近邻照水巳非前度影和云莫辨去时津嬾回素面朝天阙罢舞霓裳对月轮五日淸风三日雨爲他洗净輭红尘得周虢叔钟歌次韩昌黎石鼓诗韵铭功彝器古人重乐县在御工升歌八分改隷变仓颉九千讽字存萧何兹钟周余岀西虢如见禹鼎如兑戈轮囷压载力难抱靑翠入骨谁能磨奇文可读费讲解至宝偶获非搜罗昔闻西伯询二虢奉嶂髦士皆峨峨鸡斯赎罪入天府凤羽表瑞来巖阿铸金自欲子孙守假器或恐神灵呵周公尊师谥可考史籀下笔体不讹画沙分明爪落隼悬针纤瘦文成蝌年深列虡想追蠡响应建鼓争鸣鼍区区后世弃车辅緜緜伐国寻斧柯百钓重器土埋质千年往事机投梭可怜古乐尽弛废谁见端冕来委蛇尸臣鼎岀问张敞幼妇题后传曹娥我曾访古入函谷近复引疾归江沱家徒立壁似司马地剰片石寻光和埋头故纸独扃戸败兴歉岁仍催科眼明一见径须购手拓百本宁嫌多有情曾闻泣金翟没字空复嗟铜駞知音幸顾声价重妙制岂任烟云过携归宗祏世永宝参校虫篆朋相磋升堂似覩虹贯斗渡水忽惧蛟兴波楚人得弓事偶尔鲁国取郜礼则颇投珠匪暗庶得所挈瓶有智期靡佗魏绛无功尙忸怩展禽别赝难㜝婀土花未脱半澷灭水墨不厌相挼挱从谁莛撞发淸韵令我才尽犹长哦陈庭何必雊雄雉出地偶复同双鹅有严在上翼在下得纯亡休福不那琳琅金䪥日环列布素茅屋忘坎轲家珍荐庙抵圭瓉神物在世光山河人生如汝寿坚好百年过半非蹉跎百节相招同石殿撰陈大守偕余燕集制署令公子岀拜赋呈一律木天追步许题襟江国开筵又盍簪同向行台看玉树忽疑芳燕到琼林传衣他日争先甲听履中朝有嗣音星聚东南依北斗好添佳话在棠隂腊月十九日爲苏文忠生日招集同人设祀五亩园次集中游蒋山元韵文物开来者神灵肎惠然拜同庚子日㑹仿永和年钟岭寻游屐秦淮记泊船铸金思少伯题象替靑莲梁苑怀前度呉宫借左偏犹龙归上界驭鹤下层巓福让三生慧廉陈一勺泉九州知诞日千古惜生天手笔期同辈心香结篆烟高寒回望处玉宇月娟娟赠张生次许漕督韵争名何必向长安湖海才高着眼看文举再生应尔荐郗超一到令公欢翘材得似平津少行路休嗟鲍照难脱手新诗劳赠我有人击节欲传观花外山光柳下风扶舆处处得君同飘零未必才空老漫灭何妨刺鲜通问字踏残庭雪白论诗𫾣尽烛花红休嫌仲蔚蓬蒿径自有高轩接鉅公江光一线阁次姚比部韵翠微一径入云斜极目东南未有涯江水白添连夜雨岭梅红似半天霞何年兰若迷陈井终古靑山属谢家过眼韶光天爱惜春寒留住十分花秋郊口占未成邨落两三家古树霜寒立暮鸦不信秋风最萧瑟芦花起舞学杨花唐太守石殿撰先后假馆五松园有诗赠予次韵荅之未到县车便乞身抽簪犹惜鬓霜新问奇不断门前客投辖常留坐上賔小筑数闲同传舍一年几度値花辰故交多占夔龙席赢得江湖与散人霜叶多时恋故林云罗何处网翔禽眼看弱柳风流在坐䕃长松岁月深庾信小园聊独乐杜陵广厦负初心落英芳草门前路平世桃源任客寻一径留莎满客厅几人看竹问居停已凭钟阜爲图障直借靑谿作钓汀揽辔未酬宣室问还山不负草堂灵状元坊与文翁室江左他时说聚星二顷何曾作远谋营巢应笑拙于鸠图书淸閟萧闲坐花月春江烂漫游赚我名同残梦过报君诗媿夜光投到门一派春淮水有约携觞共拍浮五亩园落成口占十二首小芍陂芍陂浩千顷一壑不嫌小我无泽及民灌园以终老蒹葭亭露白葭苍际斯亭面碧浔无人见高絜一鹭下波心留余春馆婪尾红初绽成隂緑未齐春光无限好留地种酴醿廉卉堂移来深色花臣门忽如市方媿载石人空斋一卷歭枕流轩松际涛声远荷闲露气侵尙嫌泉聒耳止水照淸襟窥园阁五亩兴公宅三年董相书黄金花色里楼阁是仙居蔬香舍拔葵箴俗吏种菜惜英雄我爱虀盐味归应爲晩菘緑斐茨就竹架南茨临流开北戸远客屡移牀此君常共语映雪亭卧阁三冬嬾凌寒一卷开花光兼雪月併送夜明来鸥波舫烟水横窗远江湖入梦回观鱼犹罢钓鸥鸟莫相猜奥室花好迎冬旭衣须振俗尘任教霜覆瓦寒谷早回春啸台四山如画障万緑见横枝嵇阮无仙骨苏门独往时冶城絜养集卷下芳茂山人诗录苐七题罗山人爲予写昔梦图十帧含饴夜课干隆十八年癸酉岁九月甲寅余生于常州郡城之观子巷今刘氏宅也时家大人以四月入都大母许太夫人故守节抚孤及得孙爱怜特甚五岁入塾归太夫人必篝灯课读母金夫人纺緜其侧比家大人归巳九龄矣乌夜啼香柚树儿抱书来塾师处阿母视儿衣老妪问儿饥儿就大母牵裾嬉大母劝儿书再续一钱买豆十回读书声纺声灯一粟邻鸡欲鸣更漏促父归识父儿九龄背诵文选留宾听山夕酬诗岁乙未予始偕室人王夫人来句曲官署屋前有乔松桐桂秋宵论史灯月凄淸夫人有诗云五更残月欺灯影一树风鸦续鴈声予讶其惨切遂成诗谶烟霏霏露晖晖月出桐柏光入帏幽人对吟病妨冷柏子爇香桐瀹茗开书瘦脱玉钏声背菊慵垂翠鬟影锦衾緜薄牛衣似酌酒属君还论史王章之妻儿女子何事千卿三叹起地肺寻碑句曲学舎去茅山三十里曾偕钱少詹访求古碣复与洪孝廉信宿山斋中宵赌酒中峯或冬月解衣入蓬壶洞行数里深不可测烛尽而出同人讶之弱龄颇好道慕有龙仙芝勾金之坛闲神仙所娱嬉天风吹衣云绕足洪厓拍肩同信宿宵携酒榼上顶峯冬脱裘裳入幽谷初成兄弟去不回越翳之穴迷苍苔山中宰相充隐耳不识梁武非仙才地肺玲珑似堂密我欲南穿洞庭岀龙威祕符不可得洞口题名土花蚀采石同舟采石有絶壁大书珠䏈璧合四字俗传是李白崔宗之醉月处岁丁酉予与洪君客安徽学使幕中登黄山白岳上天都峯熟游靑山白纻之间酾酒太白楼前而返我游睆公山直造天都峯万松偃盖石凿空铺海千顷云溶溶琴高溪浅鱼可数八公山空鹤唳苦就中秀异不可忘白纻靑山熟游处江光接天一叶舟东山月出同拍浮竹君学士文章伯想像高楼醉佳客洪生当杯感陈迹我亦题诗临絶壁江山如此不逢人酹酒大唿李太白汉宫访古岁戊戌至甲辰入关七载值毕中丞开翘才之馆着述之暇与诸名士出游曲江乐游原访汉长安古城所得瓦当文字奇古程上舎尝镕钖印沙释录成书流传海内阿房一炬成焦土金铜仙人泣移处长安所遇故物稀片瓦千年出荒圃秦宫兰池汉未央萧相手迹珍琳琅宣和好古惜未见不与什袭千金装漕渠断絶昆池塞惟见高原劫灰黑路人但拜虾蜝陵万戸千门岂能别君不见铜雀瓦如没字碑临春结绮余陈泥世人知宝宣德制鱼目混珠吁可悲龙门题壁癸卯岁北试下第自晋入秦偕仲弟登井陉歴三天门访绛州石天尊象碧落文不得遂登龙门渡河之韩原仍至长安节署连山揷天松挂壁竟夕风飇荡心魄起登絶顶看黄流雄鸡一鸣日丸赤循厓谒庙叹禹功斧凿何处施神工冯夷都深数十里万丈蛟龙蟠水厎有时发蛰一声雷多少凡鱼欲飞起渡河展拜司马坟如我壮游曾几人君不见天池鲲化抟风云浊河如带难容身蓬岛游仙予以丁未科及第入玉堂校中袐书于西苑之文澜阁旋以散馆改官比部张检讨赠予诗有云十二琼楼无定所神仙何必住蓬莱我昔飞步蓬莱巓玉楼落笔惊人天绿章一夕奏奇字仙官不读南华篇刚风吹堕白云里郞位哀乌冷如水有时唿吸帝座通谪来犹在天九重铜头铁额顽仙宅偃月堂开手堪炙招之不来肎屈节挥手烂醉长安陌浮云苍狗倐变迁我亦梦醒辞钧天靑霄冥冥黄鹄举钓竿东去迷烟雾回视蜃楼小一沤散仙更有逃名处五台省谒干隆五十七年西巡之岁予以尙书郞扈从时家大人官河曲令治道台怀省觐于淸凉山麓自奉大母及母入都就养不见家大人六年矣长城北去山极天千乗万骑来骈阗巉巗无路自终古人力要令石戴土山环谷转如平野鞅掌无时得休暇征夫心动马回头遥见白云亲所舎循陔何日归採兰翻累俯畜罗晨餐夜深去就氊帐宿起讶琼瑶照巖谷雪花如掌作阳春石隙桃林红万簇琳宫高下香烟生天淸地旷山空明黄衣之僧占名胜白屋无地屯耕氓似闻北台尤斗絶太古常留丈深雪我疑此处有仙眞可惜前人无辙迹书堂问字予始僦居琉璃厰桥之西宅前有大树海内之士赏奇析疑者咸识其居也后移寓孙公园小拓室宇爲诸名士燕集之地每岁朝鲜使臣至必款门投刺朴卿爲予书问字堂额又大书崔儦语云不读五千卷书毋得入此室琉璃厰西靑厰口廛鬻图书衒尊卣十丈红飞过客尘一株绿认先生柳高冠褒服来叩门登堂画字口不言爱才异域且同志岂有文誉鸡林传异书海舶有时出不似大航留伪帙开成石刻赠殷勤要使薄海尊经术兴来落笔蛟螭翔五千卷室崔儦藏似闻比岁朝天客犹访当年问字堂孔林观礼甲寅岁辑古文尙书马郑注成企想前哲有执礼器西行之梦乙卯岁六月遂拜兖沂曹济道之命展谒孔林得见公府所藏宋元冠服及御赐彝鼎良爲多幸昔梦执礼器随圣东山行岂知奎娄宇外补来建旌升堂不覩丹书字悫诚却媿钟离意前朝袍笏旧留遗昭代鼎彝新拜赐草草三年政未成再过圣域心怦怦微言欲絶后生责手撰集语酬神明题呉君爲予画江湖负米图六帧万卷归装嘉庆丁巳岁予丁母艰归自泲上但携故书数十簏时値湖河合流渺漫数百里大风一日夜从舟相失予翼母柩在舟舟人惶急祷祝予怒曰人以重赀获济我乃以书遭神忌不畏请于帝耶应时风止而书在他舟者竟沈湿或云聚书易散且致火患此可压胜矣行李萧然归泛济数十簏书而巳矣路人方笑使君贫河伯忽然疑薏苢前舟风引覆水湄后舟揺荡不可维千金欲夺子羽璧六丁不护泷冈碑一波未平一波起河湖合处深无厎大唿几欲徇机舆万里长风应声止归来检点空嗟吁卷帙散乱文糢煳或言藏书之家例遭劫此物落水长无虞君不见郁林石时苗犊廉吏翛然本无欲人生耆好尽爲累万卷归装不知足巫门访墓吴将孙子墓在呉县见刘昭注郡国志引皇览元卢熊府志谓在永昌鎭至呉郡志失载后人遂不知其处嘉庆庚申岁冬予偕董文学家茂才买舟访墓至巫门外地名雍仓得古冢有柏树甚古土人唿孙墩惜无碑识定之越七年乃建祠虎丘东麓立碑塐象云吾家呉将高絶伦功成不作霸国臣春秋三传佚名姓大冢却在呉东门呉人耕种少闲地访墓雍仓一舟系弯环惟见古柏存徧览平畴失碑记传家私印不可磨阖闾冢侧祠巍峩武成王庙废不举东南淫祀何其多君不见乌喙之邻施闲谍内嬖忽然消霸业西施可惜入宫迟不付将军教兵法靑谿卜宅予以丁巳岁归南侨居金陵旧呉王府有古松五株因建祠祀明功臣燕山忠愍侯讳侯故祀鸡笼山功臣庙岁久倾圯今栗主附祀曹王庙至是始申明有司建立专祠古松五株何代遗后映钟阜前靑谿迤东传是江总宅吴王苑近烟波迷卅年作宦徒立壁垂橐仍爲白门客戸多车辙似充隐家近呉头常泛宅松涛声起万壑喧石骨叠作羣山根淸池观鯈竹笼鹤风月满院看常新主人再归甘蠖伏卖文得钱还润屋佳宾时至与悬榻俗客若来从看竹碧玉水生新涨痕黄金花放阳春暄校书更上三层阁载酒仍过五亩园禹穴探奇岁庚申予主讲浙东之蕺山恭谒禹陵并游吼山诸名胜考张晏注汉书称禹陵上有孔穴则卽今阳明洞后人误以庙爲陵明嘉靖间闽人郑善夫妄指向西之陇爲立碣题识不经之甚予旣据太平寰宇记知窆石爲孙呉刻拟作记辨正之我曾壮岁登龙门直过中年探禹穴中间作宦苦羁束日月眞如电光掣龙门壮哉比大文禹穴秀絶如诗人朅来谒庙有神助雨脚收尽开朝暾阳明之洞临絶壁正对香炉一峯碧游人不识孙皓碑误向石船唿窆石㑹稽之刻久失眞梅梁改易新橑棼闽人题碣最诬㒺靑乌之说迁古坟向平好游寻宿诺杖策更须穷五岳君不见虞巡那得至衡山我欲题名上南霍延陵话旧予与同里诸子交洪编修踪迹尤密尝以诗赠予云偶读开成大傅诗七年我亦长微之又云神仙共挂蓬莱籍风月闲吟杨柳枝其后竟同入翰林比戊辰岁从山东假归洪自戌所回里与诸同人多文䜩之乐靑山庄废花石移白云渡近烟波迷素交重访半爲鬼黄垆一醉曾如泥生平毕竟怀知已故土风光冷无比蒋公三径罢开筵杨子元亭空故阯鲁灵光有老探花论诗勘史逢人夸仙姝夜醉刘晨宅食谱朝寻朱亥家翰林仙人狂欲絶自把孙洪比元白五云同看御园花万里独踏天山雪近来所遇多后生相逢不识空知名西州再过有余恸东山中岁难陶情老去频思钓游处晨星旧侣惊重遇庄周曾梦胡蜨回赵壹漫嗟穷鸟赋湖楼诂经阮中丞旣延予主讲浙东复建诂经精舎于孤山之北集诸生之高才者讲学其中属王少宼偕予迭主授经之席精舎前有第一楼当湖山胜处予以郑氏集经训之大成许叔重存三代之古字议立主祀之第一楼头撰经诂正对湖山最佳处中丞开合思翘材招我来游浙西路楼旁许郑新建祠压倒白苏空赋诗湖光欲入子云室山翠自拥江都帷渊原更溯朱公叔海内传衣尽名宿万闲常芘士欢颜五色不迷文过目几时华屋悲山邱王通示疾还归休中丞移节我随牒山翠湖光空满楼寄书碧洛靑嵩去衰病怜予北山住堂前问字少人过自检图书理残蠹题呉君爲子画海岱搴帷图十帧东缗访古汉平狄将军朱鲔石室在金乡城北有画象奇古予官泲上每岁防河曹单过此摩挲故刻搨本藏之后爲黄流所漫旧迹都湮矣嘉祥又有新岀武氏祠画象及肥城郭巨石室皆与黄司马亲至其地扶沟侯墓汉石室画象犹留古人迹黄丞好事导我游武氏祠碑更新出我来行部携桑经询访古迹骖常停车前八驺岂足慕碑下七日难忘情箧中墨本神明焕再来已值黄流漫千年邱陇道㫄迷咫尺沧桑眼中换君不见桓魋石椁谁与题前山虽锢无人知昭陵发后兰亭出翻作佳话千秋垂南楼却扇兖郡南楼爲杜子美趋庭之地干隆乙卯岁之官明年爲族妹与呉孝廉成昏于使署妹贫随叔父流转至都几爲贵人簉予择才士许嫁焉大母爱其姿质收养之如亲岀呉时方北试越五年入翰林南楼雪霁月挂空梅花翠羽熙春融华堂屏开感婚夕画㦸四照明灯红凤皇楼峻迟回久婿乡合有神仙偶不是相攸温峤才可怜几似韩凭妇我知季重殊常伦早年下笔惊渊云催妆诗写簮花格织锦梭投缀玉文匆匆又値春官试太白楼前送征骑将离花下别中闺远志书囘仍下第记取卢储一日知杏园春信未嫌迟争传北阙凌云赋莫忘南楼却扇时单父塞河干隆丙辰岁六月河流漫溢丰县决口单父河隄亦坏予偕康廉使建议隄塞筑坝长数里遏绝大熘三日夜功成费银三万两复立重隄格隄单邑河患自此不作自经河决未有遏止者大府以下游江南溃泆未及上闻东南比岁黄流溢疑有隂权蔽天日丰工巳见大隄开单父悬流亦遄疾黎明东望黑雾屯倐忽破岸同崩沦靑畴巳随鲛室没赤子尽戴鱼头奔东方廉使王尊似偕我行河到河汜直凭身手障狂澜并少芦灰止淫水刍茭未积劳输将负薪担土同奔忙塡淤浅处到深水拥遏两岸临中央地轴如山万夫下虹梁欲叱鼋鼍驾沧海爲田只片时黄金与土眞同价眼看转败还成功古来趋事须和衷君不见帑金虚縻七百万隄塞不就嗟曹工泰山祈雪东省无冬雪明年多蝗蝝之患予权臬时以丁巳岁二月祷雪泰山及罢任回兖州道经山麓时巳三月一夕得大雪疑有神应云我从歴下归东鲁龟山蔽天手无斧一冬无雪蝗孽生记祷灵山谒神宇泰山初登高不危如人大度无町畦山长谷迥地势阔虽有邱壑非险巇渐转还如蚁行磨一石千人万人坐石坡谁刻释氏文欲使谿流诵声过一重一掩路折纡入崃似入壶公壶豁然开朗见天日疑出人世游仙都石梁临潭倚絶壁瀑布飞来径途絶回头却认琴筑声空谷滴泉鸣石穴万松对面隔一山蛟龙动影云霄闲南天门高高几许舆夫蟹行马蹄苦金泥玉检竟沉埋没字碑横最高处再来山下空搴帷雪花一夕凌春来隔年祈泽若有应信我人忌蒙神知看山忆旧匆匆去回望齐山在烟雾莫教洁白太分明半压黄尘半遮树曹南树碑岁丙辰行河至曹县访得汤陵在景山卽皇览称汉御史却长卿所见济隂汤冢也后世误在荣河旣移咨山西谢方伯辨正其事因议赀修庙越八年复以参藩莅东而兖沂魏观察已爲置祭田修整祠宇予爲立碑又尝亲访鱼台伏羲陵今亦误祀陈州惜未请之于朝釐正祀典泲隂薄县殷王畿河流横隔故迹迷汉臣行河得汤冢荣河之祀眞传疑我来茇舎曹南憩徧览川原求古记微乡难识已氏荒景山陵亦如平地手题贞石爲勒名恍有梦寐通神明魏君后至幸同志爲置祀产修轩楹君不见伏羲陵在凫山麓宋刻元碑尙堪读岂知今亦祀陈州祀典谁釐望当轴邹平立祀水经注载伏生墓在东朝阳卽今邹平之冢予权臬东省以伏生传书在秦汉絶续之际议爲建立博士访其后裔宗谱申上之竟荷兪旨有汉一代之儒始有列于世家者惜爲郑康成请立竟格于部议云伏生之书藏屋壁晁错写时几朽折当时或使女授简岂有经文口传说承家理湛俱通经千秋冢墓留邹平圣门子贱本华胄东州不鬪驰贤声元明耳食未闻道经义犹循安石造濂洛关闽博士多汉儒未食传经报我来权臬始发端抚教后裔属长官竟申政府荷兪旨得有世禄传渊原十年更撰尙书䟽先哲还从梦中遇尙嫌科斗变今文敢后先秦求训诂砺阜吹沙渐欲平遥瞻高密不胜情礼官不问有培柳外台谁奏郑康成濮阳茇舎嘉庆癸亥岁嘉平月再至东省奉檄补赈曹南一路涉厯冰雪两月魏观察赠诗云羲陵汤冢考原眞行部重来鴈泽春别有苍生迎马首搨碑人与卖书人盖戏之也我从泲上至濮阳跋涉原隰凌冰霜鸠形鹄面绕车辙升斗未徧无余粮频年买谷无长计仓囷空虚折钱币可怜满把不充饥谁省灾黎更憔悴我从补赈聊从宽明知多弊覈实难中台未絶胥吏费外省只增供张繁君不见汲长孺河内发粟不取旨又不见刘思立请废赈簿停诏使魏君作札还相狎讥我沿途购书帖虚名或恐误苍生善政谁知困成法临河访古博平有鸣犊河故道地与齐赵分界卽孔子临河不渡处也自河漫济渎入海通流至此予以甲子岁春之安德任经过其地有句云河水又通鸣犊口春江不作狎鸥人时兼摄登莱道又有句云三箧古书随后乗一双金印在前驱狄水扬沙坏舟楫临河昔畏波涛急千年水徙鸣犊湮几时又见奔流入博平境小齐赵分我行至此思古人宣尼忧患尙不免宜我坐席无时温频年南北东西走捧檄裁沾禄升斗劳薪愁过汉金隄泛梗揔输齐土偶移文惭媿出山阿北上租船又纳禾未信澄淸由揽辔可能抚字缓催科衞水浮碑旣官安德之明年有告衞河第三屯岀有古碑往视爲北魏营州㓨史高贞碑中有载字不可识予审卽弄字因爲移置州学高氏族葬在此先出有高湛高植两碑湛碑楷法工致藏安德封氏高家兄弟椒房戚大冢难防水冲击冯夷知我好古碑夜半浮出长河湄畊氓见此惊告我往视如获瑶琼瑰碑中奇字颇难识赖我能通六书说文初变楷带分隷石幸埋沙未刓缺千夫邪许移入城横舎立处高峥嵘流传墨本徧寰宇考史共记高贞名八年济北燕南住善政应慙颂来暮后人或比岘山碑忆我摩娑不能去潞河访庙予每岁转运北上泊舟潞河之侧通州元已前无城自予十五世从视故明功臣燕山忠愍侯始筑城鎭守旧有勅建庙祀配享常开平王后改关庙方志载有正统时王植碑记今不可见矣我游河溯先访古每岁维舟潞河浒河西元代未筑城燕山征虏于此停金汤保障民载德庙食曾配常开平可怜故阯难重识斗母宫还委榛棘旧城寻徧东南隅不见残碑署王植金陵亦祀明功臣惟侯肖像犹生存鸡鸣山基亦荒落栗主寄食曹王彬我营家庙溯初祖后倚钟山右王府他时或仗子孙贤废祀通州再兴举题吴君爲予画厯下旬宣图四帧明湖饯别嘉庆丁卯岁夏六月权藩至厯下与石廉使交替偕周通守周大令蒋少府饯别于惠泉寺寺临大明湖在厯下亭之东山光水色殊爲胜境各爲诗纪事云厯城满地伏泲泉大明湖在城中闲鹊华照影秀欲絶芦蒲拂浪鸣翛然行厨草草非难致半日开筵坐萧寺地胜看山忆故山心淸省事如无事曼卿天人谪世闲判笔不抵民情奸藩条一揽等失马蓬岛再入同登仙周郞淸兴蒋生笔且共尊前㑹眞率陈君且莫问三空京兆只宜留五日龙洞探竒去厯城四十里有龙洞石壁奇絶或如累甗或类削成方秋霜林红翠若锦屏径窅深泉流作琴筑声又十里余爲佛峪多六朝刻象古洞有随唐人墨蹟题字予凡三至其处所见关洛江浙名山无过之者我游龙洞惊竒絶画不成图口难说名山踏徧孰比方仙境入来疑隔别初循仄径如桃源石上㶁㶁鸣淸泉前山引胜后山阻千回百折依螺旋是时十月枫林赤花锦屏开照空碧侧厓衔日半规红絶顶留云一层白万山斧凿痕从横一石壁立由天成或如削方或重甗岌岌欲坠风雷声缘山有穴入复出倐见飞仙上空阔遥看老鹘避峯巓谁置浮屠临木末前头更有佛峪深随唐题字重捜寻横空结屋玉京阙沿路飞瀑瑶琴音生平苦恋山水窟三宿难留意超忽兹游犹恨未悬车我欲移山向呉越安德行河汉屯氏河卽今衞水其支流北通王莽河经德州至海丰盐山入海岁久淤塞临淸上游漳流涨发汶水低弱辄闭闸以防挟沙淤运粮艘不得岀口谓之扪口自予建议重浚恩县四女祠支河洩流入海扪口之患遂絶直省静海一带隄岸亦不至决溢时以权藩巡工安德禹河故迹屯氏存支流迤东经鬲津燕齐错壤水利废近海畧见沟通痕老黄河身今占种民力难资官屡空四女祠前旧道湮临淸闸外新沙拥衞流高处汶流低浊漳合之五斗泥挑沙放闸岂长策粮船不出丁嗟咨我来议浚申前诏洩水先从下游导万夫合作不经旬千艘遄行奏成效前年度地雪盈尺今年巡工雨沾帻不辞栉沐至再三况复旬宣有专责君不见赵王河我曾议浚谋孔多消䟽济运究何日一雨泲上积潦伤田禾賔兴得士丁卯科乡试得士有文登毕君经学无双毕故与予旧交负重名久困塲屋姚殿撰以对策赏拔之予时权藩主鹿鸣之宴以爲佳话大罗天上几筵张万条红烛相煇光龙迎雷拥听名姓蕊珠仙籍铺中央一声堂上都倾耳莫省裴头与黄尾孤寒平地竟飞腾闻唿毕卓眞名士我希开合平津风稷下髦士来追从春花虽多秋实少百树期收一获功元之拾才有神识倒海求珠山剖璧目迷不失李华文心赏独有刘蕡策明朝桂苑歌霓裳星攒多士云龙翔座中方伯喜欲狂吾道东矣生升堂得兮中所作已白钟次苏文忠石鼓歌韵作诗纪之陶唐推律正建丑磬击后夔瑟瞽叟笙镛闲作和人神金石谐声感飞走五钟难觏失先型二典犹传在人口周家考工重稽古羲氏世官宜有后省文兮中羲仲同铭字庚庚得三九前追史籀失斯喜后压邈隷轻颜柳推求铣舞合古度夹钟辰应卯值斗购之不惜金满籯饷我还同印悬肘平生耆古比昌歜眞赝从谁别苗莠或疑已白卽纪侯大去国心存孝友全宗季弟遣微子舒难贤臣无鬪㝅金壶注诫愼驽马铁画遗文见科蚪文人追孝用侃喜子孙永宝祈胡耇世衰宗器讵长保郑国鼋尝晋獒嗾当时神物避兵燹岀土奇珍夺尊卣邨夫野老不识丁熟视离娄等蒙瞍强寻颉字作皇辟伪造禹迹迷岣嵝我营居室先宗祧追远犹惭德归厚千年至宝人鬼歆再拜陈辞嗣孙某铜山金穴岂足恃过眼烟云化乌有不须什袭饰金玉亟与特悬求栲杻杨雄博物习雕虫宣圣考文穷画狗迩来解组作寓公已免漂梗思土偶抱之肥遁老空谷借校古书期皓首露盘金狄本没字伧父遇之从折掊尸臣官邑张敞释郡国鼎彝洨长取光浮红翠欲成虹质带泥沙先刮垢升堂便作分器陈传世方期挈瓶守施诸勐虡震趪越细认追蠡未消朽吾翁瞿铄近九旬进爵摩挲匃眉寿张君从海濵得呉天纪甎赠予卽次来诗韵荅之听雨愁风卧病时经旬不出董生帷逢君楚尾倾程盖饷我吴甎胜蜀师两世交看陈纪在百城书守晏婴遗六朝古迹期同访一路春花趁好姿孙渊如诗文集孙渊如诗文集第一千八百五十三册冶城遗集一卷芳茂山人诗录苐八题温忠烈公遗象孝非绝裾忠同衔须繄母之训爲臣之模国亡家亡光光司李血书千言脱屣妻子易名奕禩诒谋一经无忘淸白尚有典型苏文忠公寿䜩诗在西安毕督部署中作公昔手题太白眞我亦题诗爲公寿干坤茫茫替人在各有浮名挂星斗河间开府雄文章爲公生日罗淸觞满堂宾从尽贤士就中有客如公狂公神犹龙去天际画手思公会公意濶达修眉一尺须胸中尙郁如虹气吟诗作赋亦偶然有时弹冠复挂冠一生不负范滂传耻与俗士相周旋秦中旧是公官处八观萧条散风雨东湖一片月如烟披发骑鲸倘重遇我家阳羡公所栖慷慨自赋除年诗江文通笔竟谁授纪少瑜梦疑吾私生年三十弄铅椠不及秦黄媿生晩诗成一笑公可闻复恐来者思今人试香辟寒帘底渐氤氲石叶拈来取次焚银烛暗随灰一寸绣衾虚借煖三分离愁似尔都成缕幽梦从他欲化云曾爲如兰人坐对锦裀几日罢重薰对月隔帘当戸最含情半掩灯明半镜明一度落如人小别暂时圆比梦难成空阶霜叶时成响虚牖风琴自作声惆怅尊前邀不得关山如此又孤行六哀诗黄仲则少府我识黄郞最少年典裘一赋正翩翩花裁唫骨须输俊鹤比天姿合逊姸尙诀巨卿眞死友不辞阿㜷竟神仙方城一尉犹难得可有科名到九泉冯康斋廉访升沈官位忆冯唐识徧长安卖赋郎独好着书逢客讳自耽名教爱人狂武昌鱼好廉宁食安邑肝多惠岂忘何处遗孤啼素舸恐无琴鹤换归装朱岷源学博少日逢谁眼最青句容博士老明经袖中诗去琅琅诵座右书来字字铭别后岂知年在巳死前空想室添丁伤心两度滁阳过腹痛何曾奠绿醽程鱼门太史来是单车去一棺秦关西望恨漫漫遗书避债台中着敛骨翘材馆里看死有孝标能念昉生忧仆射不怜韩谁将伐木篇章废重友如君自古难朱竹君学士翰林学士本天才不及相逢把酒盃八百孤寒连夜接千秋四部一言开生前题柱心倾寄死后登堂雪涕来他日鸿都闻更奏好焚邕篆请泉台查俭堂抚军平泉公燕集羣贤曾识灵光尙岿然韵字至今留箧底风流从此散筵前思量孤负游山约不忍重题卜砚篇惆怅爱才非昔日平津阁外几人传游随园赠袁太史七首五年客梦此山中重过名园话不穷惟有先生与开府相逢教吐气如虹小隐金陵卽谢墩春游长日任红帬桃花十里人家种欲拥诗仙上綵云山泉流涨入方塘三径新开竹数行孔雀窥人金络底似知来客有文章一重云影一重花金粉成围住紫霞几代清凉输六代又教山色弄繁华等身诗卷着初成绝地天通写性灵我媿千秋无苐一避公才笔去硏经赤城桃树倚云栽越峤梅花逐蝶来天与游山人鬭豓宗之颜色谪仙才爱士人犹似昔时刘义多谢世人嗤却怀知己生平语无复才奇气尙奇偶成城南壮士始囊戈思妇家家望月波醉入长安市楼卧箭瘢如掌赌谁多晃朗寒空卷甲光戌楼沙薄月荒黄班生二十空奇表只梦穹庐伴国殇酒后步月卷地寒光起积烟远山如梦失平田稍看白雾萦天末便有空江落眼前星影碎倾霜树里篴风冷断碧云边酒肠诗思淸如许不信兹游骨未仙二月花二月花二十人花枝一生人一春春风纸钱满新陌不见花坟积三尺花枝看客常白头头白谁遇花时休乌程千石作花寿黄金百斤系君肘君行忘死花怨生与汝衰发移芳龄松生千年自伐性红槿逢君傲君盛枯香残萼无惊吹劝君且复开双眉前身只逐东风去却换红颜入世来花开一花才开一花落门外车声殡声续玉堂美人读道书不放春色窥幽居游丝初明日丝细自爱淸寒服朝气古梁蛰燕亦避春入室静对鑪烟温春风百万花舞骨独瘗梅魂歛香雪淸明棠棃低飞杂蝴蜨白袂红颜上坟立酒香百滴持劝君漠漠土花浇不入古原日晩游人多鸳裙凤带相经过可怜异体隔哀乐蜀魄自泣金莺歌江云萧骚欲飞雨一去西郊一南浦居人泪尽不复来月黑空唿鬼邻语寒食出游鸾帬行拕大堤暖独燕背花飞自远城南书客来觅愁步屩只在林塘幽坟头蠛蠓逐人岀却认生人作枯骨花闲有楼空数层残丝眯目愁孤登麦苗低迷柏浓腻绿云如烟染天地原头春早花落多二月踏尽如春何花爲颜草爲鬓华年无多天亦吝一月春归去年闰题吹箫引凤图披图眞见凤皇台忆得仙游访古囘惆怅长安西望远秦云犹爲故人来林峦澹沲秋光浅台殿高低月影深此夕参差爲谁思只余紫凤是知音愁夜卷帘唯挂枝启户或垂萝苔积虫多思墙倾月易过腕消惊钏落影瘦觉鬟多頫书弹泪粉对茗拂愁蛾惭同相秦别各染茂陵疴拥翅鸡无响心长柰夜何题绳旃伯父画伯父官迁日重逢在帝京山川于役苦琴鹤举家淸多别衣尘满相看鬓雪轻画图传本色仍是一书生䍧柯家万里几载别江湖满县花无恙随身凤有鶵闲情工染翰上考谢催租何日东篱菊归山醉百壶口占送万大令之官仁化岭南令尹今才子谒帝承明结绶新此去好成淸白吏别来休忆软红尘酒倾岐路酲千日花惹离愁过一春桃李他时栽满县琼楼须念忍寒人阙题长年浑一夕知尔惯孤宿如何只栖客眼冷睇空绿波揺想湔袂籁动疑转毂纤晖不盈天一羽自肃肃幽痾断香缕苦泪并尊渌尘网暗不收栖萤上帬幅孤肩耐风露病息惊在屋晓色何劳劳悬星似鱼目新开河放棹柬章观察竹里途中忆六朝新渠一例润肥硗邺都水好谁能用贾鲁功多怨自销禾黍高低人放闸谿山回互客乘潮淸淮闻道须重濬虑始人谁嗣郑侨仙游潭口占穆骏曾传过乐池随家行殿圯何时多年事往云仍在终古巖深客未知木彴欲横人境断石形疑借鬼工奇风流我笑髯苏怯题字重来却让谁腊八日岀游赠庄明府山光向晓杂阴晴柳色知春解送迎腊八日从游蹟记三千里放客愁轻几人影共征鸿乱半岭云添积雪明拈得新诗报贤宰年丰村落有懽声口占赠庄公子靑山丝竹红楼梦起爲苍生却未迟官若限年应更好似君乐过少年时琼楼琼楼隔靑汉美人如飞仙开户月泽迷折花埽流烟篴心飘空𪷟褭褭不得省应有露脚来秋衣一时冷残愁残愁褭褭中孤眠门外流魂堕晓烟小阁一层天万里不知春绿到谁边梅庄访陈华南郡丞其地本韩蕲王宅桑柘千畦拥一村霍山半靣对层轩诗人不爲鲈鱼去三泖春波直到门淸风遗阁挂藤萝想见看山也枕戈不是蕲王行乐地荒凉台榭本无多浓翠交窗惜不摧繁红经雨落成堆牡丹到此难矜贵只共山花一样开爲我招邀客到时檐花声里坐论诗桃源草草留宾日那得知音共酒巵题罗小峯梅花册二首想见江南几树斜瓣香絶伎属君家神仙未必都寒俭写出冰天烂漫花放胆文章笔有神图中象外势横陈梅花若肎匀颜色秾李夭桃不占春玉兰迎春开趁早春时粉腻香温玉斲姿容易阶庭长得见人从天上望琼枝牡丹浓香豓质自天然栽入楼台望若仙应笑东君相识晩不敎开占百花先菊花傅延年是神仙侣瘦骨疎香好自持珍重花开金粟后岁寒留取傲霜枝月季花已共寒梅留晚节也随桃李鬭浓葩才人相见都相赏天下风流是此花题梁匠诲孝廉接山草堂图蛮烟埽黛云巖碧玉麟踏空晓无迹画绡回首古牂牁一笈编蒲诵青白乔柯留荫威远楼郎君下笔相如愁试飞尺檄谕父老八驺访旧天南头题金月湄舅氏解铃图短衣长铗碧山隅手弄金铃捋虎须自系不妨还自解目中原未有于菟诗豪酒侠见天眞翻笑城南射虎人我愧巡方无异政披图空想兽能驯针鱼觜望对江翠萝诸山江豚翻波早潮突独䳽飞迟觉天阔收帆上岸客始惊却视一舟轻欲没山头晓寒收断霞树影细碧如笼纱狂风吹衣不得渡隔岸靑山谪僊妒阙题素浪疑冲桂殿开仙舟疑犯析津回骑鲸客去东山冷此乐千秋待我来伍诒堂索题南山图乃王麓台爲其先世张太夫人作画临北苑留眞蹟坐对南山作寿杯想见绛纱慈范在一缣传世抵琼瑰移家金陵卽事自看双鹤掩柴关静看浮云出岫还不问苍生不携妓谢公直是爲靑山绿杨风引到山家拄杖㝷幽日又斜满地繁红正零乱牡丹不放十分花经时无术惜才疏检点空楼一寸书北去心情浑不定刀鱼放下忆时鱼翠微深处列华筵碧涨生时荡画船孤负水衡赀十万归来尽用卖文钱游摄山次江总游栖霞寺及虎穴寺韵兹山呉楚望古迹宋齐肇小别四载前重来三月杪腾身入巖坳飞步出林表厯劫几树存排空万松小舍宅今尙存题名古逾少繁华及春余浓香发淸晓红或锦缬然白疑月华皎谿香閟灵药山静辨鸣鸟未穷絶顶游犹望空烟袅吾衰取适志勇退岂云矫幸遇名僧谈无嫌俗人扰入谷亦不深能使世虑捐残春去何驶满地惊飞緜瞻眺故乡近定省归思悬爱此无心云舒卷东南天山回隔林薄迳转通人烟蔬香胜肉食茗酌非贪泉伐木尙求友宿桑匪栖禅大还乏仙术小隐逢尧年题家颐谷侍御深柳勘书图早投簪绂老烟霞絶业名山愿正賖自欲读书求甚解不妨种柳似陶家疏通经义証康成作赋宁矜掷地声天与吾家难王肃叔然死后替人生掩泪遗文手一编门前烟柳故依然凿楹不负书千卷歆向同时着述传题红蕙图一种幽芳遇赏音数花絶豓邈难㝷孤根有日辞空谷看取丹心换素心汪紫珊西园饯别图莺啼花发节暄妍重向邗沟泊画船风景西园都似旧再来秋柳又飞緜已别延陵又送君骊歌岐路不堪闻深情千尺春江水可抵红桥月二分文坛诗国鬭名流日近长安是壮游十载交朋易星散酒垆重过不胜愁宫阁新唫絶妙词折梅他日寄遥思知君定有鲈鱼梦梦我东南理钓丝题陈进士凝斋遗影次姚太史韵国士思模范儒林想铸颜纪羣传世泽濂洛在人间子舍终身慕书城百堵环诏条征别集琴德仰高山义举抍茕独淸风化懦顽盱江栖隐处丛桂几时攀题甘梦六桐阴小筑图炎曦满地红桐影接天碧中有展书人歌声岀金石书卷三千富桐阴百尺高孙枝看出屋雏凤亦凌霄君筑靑谿阳我居北山麓朝爽共披襟归云过飞阁嘉树眞堪誉淸尊闲日开羊求踪不断论古访君来黄梅次韵密缀枝头半展时才过小雪是花期先春正色霜难压晩岁寒香菊未知落叶有情同抱树夕阳无限在高枝两行金粉平分处却笑江梅破萼迟檀心静里有香传粧点昬黄水国天半面玉颜疑对酒前身金粟不栖禅眉间相映姿长好烛畔将融质更妍千树花光围白屋抵他宫阙住神仙题静坐图萧然襟抱欲凌云不用移牀远俗尘江左士修耆旧传斗南家有再来人此时木落眞吾见到处风生四座春我正耽闲游物外相看偏爱葛天民次韵赠张船山避俗君能戒独淸浮家我亦学逃名但令人爱陶元亮未必途穷阮步兵中酒好忘经世志着书聊遣暮年情长安令仆多才俊不用牛衣问仲卿庆方伯以其尊甫尹文端公遗象及袁简斋王梦楼象合装成册又自写小象并写张船山及予象彚爲一册属诗纪之传衣箇箇喜闻诗绣佛人人愿买丝雅集西园曾作记风流东阁许重窥三朝共写耆英㑹半面眞成旷世知钟鼎山林各千古后人须恨不同时题六梅阁诗册自结吾庐傍虎邱何曾邓尉放扁舟摩挲尺幅梅千树五月披裘作卧游阙题绿蚁频斟座上淸靑萍时听匣中鸣浮云只似人间世学道心平事亦平何日扁舟访戴行数峯江上引诗情开椷更捧家珍重一卷兵书抵百城题呉思亭禅趣图得道应须慧业坐忘本自儒家不用攒眉入社未妨微笑拈花佳士写眞非易名山絶业长存有客香薰曾巩抵他丝绣平原题严小秋忆秋图唫煞江南杜牧之萧萧暮雨倚声迟䧿山秋色淸如许更写先生返棹时古诗富贵有不如贫贱安足耻向长所未知死何如生耳我知倦思睡所恶扰之起恬然就衾枕冥漠如小死耄期慕休息大卧同一理释氏想更生神仙有蜕委其于来去间恋恋不能已圣人见其大凡物有终始精神留着作形质付孙子况有庙食人馨香阅千禩爲我报子长易义不外此题陈舍人天寒有鹤守梅花图卷我昔别北山寓鹤友人处十年还山鹤仙去输君与鹤常相守早年禁近抽簪久曾趍温室树无言归咏孤山梅在口鸡羣顾影殊常伦爵縻虽好思岀尘白云长䕶书千卷明月来窥酒一尊君不见腰缠十万何足数鹤到扬州思远举又不见车前八骏徇以身华亭之唳那可闻岁寒我欲㝷三友邓尉梅花鹤与君题巴臬使看剑引杯图东阁风流乍许窥披图宛对浣花诗贾生自媿相知晩不见呉公作郡时旬宣到处有仁声心迹无私比太淸电埽公庭稀讼牍于公把酒益精神滇南树绩在旂常孔翠高冠岀上方平过人间不平事一条秋水匣中藏循良治谱本兼儒公暇重开万卷余佩犊带牛风尽革三呉大有爲公书戴星勤绩已传留秉烛何妨作夜游我亦扁舟学呉咏论心多上庾公楼知音两世结缘深花萼追趍到竹林红叶楼台如画里劳公一棹访山阴题地楼夜集图谿山最佳处细路转丹樾渐升坡陀高远见飞闼豁禽声正相乐花事亦未歇良友期适来游踪兴难遏摩碑访遗宫瀹茗到禅窟归途屐折齿列坐烛见跋玉山一时穨金盏十分凸分手卽席间怀人忽天末题诗补前尘对画慰中渴忆从婪尾花看到当头月扬州方立堂招飮作别绪纷纶话夜阑故交郑重整杯盘尊前落月随人到鬓上新霜秉烛看蛤蛎味边忘事易鲈鱼风里去鄕难廿年陈迹依稀在他日鸥盟未可寒爲呉玉松太史题蓼花图红蓼偶相对沧江思渺然九衢尘土里一梦水云边玉宇寒逾豓花砖望若仙归舟应羡我小泊此花前题裴孝廉午桥耕读图晋公别墅记南庄胜境重开句曲鄕地肺仙山当户列秦淮源水到门长传书不坠靑箱业观稼还营绿野堂我爱靑谿作流寓谢墩南畔冶城㫄题汪大令听泉图空谷泠泠碧玉音似曾相识写胷襟飞凫影自蓬山下栖凤枝还圣域㝷爲呉思亭题钱萚石先生兰竹不见灵光有所思淋漓醉墨想襟期丹心直节无人解付与空山片石知饯春和戴竹友韵花事阑珊急雨催春光未老兴先穨赠行倩尔将愁去小别如人有约来浓绿似嫌头上雪飞英犹恋手中杯锦袍溅酒仙舟荡此乐人间第几囘题陈舍人蓟庄山居图卷水樊川併一村何时亲款太邱门百城书卷承先世第五才名并哲昆雏凤早年看展翼桃花平世岂无源淸凉山色联吟处止惜先生席未温侨居金陵客有比予随园者戏作此诗孤负随园旷世知生儿略早去官迟也营招隐三层阁尙少惊人万首诗福地淹留先有约名花开放不同时只愁此后无穷世赌墅争墩又待谁隐仙庵古梅六朝山里一枝春瞥见繁花照眼新厯劫不消香骨格几生修到玉精神年深未必求知已梦好常疑对古人不是隐仙狂道士空山谁与辟荆榛十一月廿一日庆方伯过常州属题萸湾泛月图卽次元韵奉送入觐金阊亭畔手才分又値扁舟访戴人一夕兰陵同翦烛浑忘霄汉与沈沦镫火杯盘共一杭最佳风味在鲈鄕饶他邗上三分月可抵江南一片光大海浮萍易合踪朝天莫惜去匆匆谁摹李郭登舟处添箇神仙入画中赠行东阁折梅华有脚春囘未有涯不系舟中重话旧知公节钺又传家惠山苐二泉观鱼口占水底游鱼上碧天山光日影共澄鲜中泠未必淸如此妄被人唿苐二泉题周勖斋载菊图开尊看到傲霜枝九畹香中记索诗花亦知君难割爱春兰秋菊不同时仙厨络绎进奇珍笑我空余漉酒巾一种簪来花更好高冠翠羽鬭鲜新扁舟人望若神仙几辈同㝷翰墨缘记否耆英高㑹日尊前花是傅延年又题邓尉探梅图已盟鸥鸟卸银鱼水色山光黛不如却笑孤山太孤寂要看红袖折花初沈烽静柝等闲过豓曲尊前唤柰何驿使纵传春信到一枝不及万花多风泉声里管絃淸锦翠丛边雪月明高卧东山闲未得爱花心似爱苍生题采芝图弱龄慕仙术蹉跎鬓霜侵中间困游宦及此初抽簪朱君究方技福地来句金闻有龙仙芝结伴同招㝷茅蒙避秦隐越翳入穴深咄哉陶隐居混俗无遐心梁武非仙才虚誉相浮沈我乏驻颜方卧疴对遥岑早读黄庭篇不爲梁甫吟相期访眞侣舒啸开神襟举手谢时辈遗以靑鸾音题王观察忆旧游图八幅绩室书声夜向阑雪花入户泪汍澜谁知绛帐虚垂日报荅宣文逮养难款段㝷诗垫角巾槐花如雨逐征尘锦秋湖水长山色併入文章秀絶伦含香粉署几经年检点山公启事传我亦鸳行曾听漏高寒囘首梦钧天一麾秋晓岀春明且莫登仙羡此行何术澄淸才揽辔至尊前席问苍生铁沟重过不胜情岁岁乗槎指析津一鹤迎门似相识再来人换绣衣新金焦两点锁江流破浪乗风作壮游九万图南近霄汉低飞何事羡闲鸥觞客南屏画幛中至今石室绘文翁须知燕寝䏈吟处电埽公庭案牍空九疉匡庐杖䇿还惊人诗卷动江关待君更握三呉节吟徧东南一路山闽督董同年归里赋赠廿载重逢鬓雪新卅年同醉杏园春一生峻望逢迎少九曲巖疆节钺尊外补揔关宣室念遂初还乞散仙身莼鲈正好时淸泰出处俱堪傲古人题严子陵却聘图三首之一画中风景似前知雏凤双双抱又携载得西施只孤往浮家此段胜鸱夷题周明府午日山居图万疉靑山一派泉公庭销夏正鸣絃谁知枳棘卑栖处心在羲皇上古前子隐不妨来立石东坡止解此求田更慙咫尺桃谿路未放山阴访戴船乙亥花朝同人集五亩园呉思亭有诗见诒次韵奉荅结庐人境隔尘嚣旧雨频来不待招千载论交忘月旦一春行乐过花朝竹林径好三三辟梅阁寒从九九消老去相如重涤器何须荣遇说题桥方观察招飮署斋时新葺绿雨山房次呉思亭韵病来书欲纳楹桓作达输君酒盏寛茅屋数闲重结构蔀檐一路待全安经纶花石眞余事图写江山亦壮观好继陈勋请疏浚潮沟春水十分干残镫残镫明灭隔书帷门外霜风动地吹淅雨声愁不断呻吟病骨痛难支永怀茅屋将穨户远忆扁舟涉险时我拥温衾坐深阁也须矜恤漫嗟咨受业弟星海校字自七卷已上乃检箧中零星稿纸编次成帙此苐八卷爲冶城遗集凡古今诗一百二十三首又七卷中搜罗未尽者也先生诗多不存稿九岁作落花诗有句云明月照空池少与同里知名士游爲毘陵七才子之冠复以伉俪能诗尝摹宫体有妇病句云眉痕偏觉瘦来浓指爪都从病后长一时传诵蒋侍御和宁尝称先生诗云气淸才奇笔超非吸风飮露者不能也其纵横光恠眞推倒一世智勇吾鄕大有才人应让此君岀一头地程太史晋芳亦称先生七古诗云苍凉沈郁自有七古以来此种未满十首眞太白再生杜韩则无复爲之何况余子客长安节署与友人一夕赌作销寒各体数十首踰时而成文不点缀惜巳散佚仅存东坡生日诗一首耳暮年酬倡之作气息醇茂尤得风人温柔敦厚之旨其余题咏尙多散在四方他日搜辑再刋补遗从子壻龚庆谨识冶城集补遗一卷芳茂山人诗录苐九赋馆试千尺雪赋访泉声于巖壑挂瀑布于烟霏望千重兮崃峻俨六出兮花飞呉郡峯多数寒山之故蹟说文笺罢题听雪于禅扉始则幽人疑径逸士沿流谿水潆洄怅桃源之谁入小山蟠郁攀桂树以难留想三岛之神山未通银阙比五丁于天栈空望金牛乍疏凿兮粗加遂林泉兮发秀噼当玉于崇峦走白龙于孤岫风吹不断披襟则快与相当石破飞来砺齿则寒难多潄于是光照幽崖凉生远崃阳春不散讶琼树之常新碧汉逾明拟玉山之高插误兰舟之访客安道频来问蓬戸之幽眠袁安应怯旣跻攀之迢递亦激荡之晶莹似匹练兮孤曳方皓月兮常盈积是天山无间寒温之节落非银汉犹闻断续之声尔乃襟虎邱之岌嶪带鹤市之陂陀岭穹隆兮比德峯缥缈兮同科仙阙遥开似灵巖之石峭天花乱落夺邓尉之梅多昔之放浪烟萝淡怀簪绂虽托志之幽遐逊兹方之奇崛气凛然以自异雁过频惊径觅絶以谁援鸟飞犹不山非仙而亦名人共地以专美况江介之膏腴又苏台之密迩看游屐之时经触吟情于无已自天题处墨花与玉屑争霏拔地移来峭壁共贞珉并峙冶城集补遗一卷芳茂山人诗録苐九长门召幸图流天明月夜笙歌向晓铜壶静不波恃有黄金买诗赋可知永巷望恩多闭门闭门苔緑抱幽人桉朽书淫动一旬何物牡丹犹烂漫江梅开后已无春侠客行三尺劒如枉矢主人奉觞客上视主人纎介莫复言且去海上寻神仙朝行歌暮行乞緑萝如烟坐石室武功尺五骨夜飞日脚射面闻天鸡靑狸前号鬼旁怒客于此时驰不顾鬓丝一夕争心长尺组爲国平边疆佞臣头污不足用飮器须复烦名王送别城开见春草极此万里天何不断征路靑靑分道边离程断还接放手何能及看尽陌头人双辞复双立君行路多岐我心有因依东风吹杨枝百叶尽向西鞭声鸣空林知君去烟底泪冷不得衔风吹落眼尾唿君莫囘头前有百里程波明单骑影华晩独吟声独吟还独宿梦识靑山曲一夜鹊声飜惊魂落谿屋酌我緑玉醪开君瑶华音窥杯见愁颜投杯感孤心寄洪大絶业平生亦有俦异人卢霍待孤求百年易冷名山骨万里谁驰极塞头独旦逖琨休辍舞两贤蒙羿亦须雠牛衣尚有长贫妇爲访腾空作远游诗三章凤皇尔何能毛质欺四海不及衔石禽精诚死难改山羊一角能触邪裁形作冠当殿衙白麐我谓可葅醢世盛安用相骄夸男儿自有志江水亦有涯涯空讵无旁志大终不他譬若金在镕我必爲镆铘镆铘森一千丈决云能开截流响安能从汝绕指柔正昼匿形如魍魉怀兰褐衣中种兰无人处折兰摧爲灰慎勿寄行路芳草自有心男儿亦有思眼中天多地三尺抽劒百遍行前墀男儿虽有思芳木自有心靑桐未伐更百寻安用屈折扬徽音子期叔夜去不反九死莫作师涓琴羲车何暆暆微物各有求隽才无长年梦镜已白头精气塞大明遗蜕安足留黄埃蒙蒙撒如雨下辨齐州尽絙土中天白日若不光我浮其生让前古吟诗作赋岂足论后世知我勿以文朝狂暮狂胸礧礧复取醇醪自昏秽朝愁暮愁衰色侵只借粉蠹秏雄心渊骞以后尽章句入传莫复求儒林陶隐居遗址前有陶渊明后有陶隐居斯人乃生六季余桃源茫茫不知路只惜先生此山住道人指点白石坛古屋裂地生琅玕心知至人本无迹尙厌碑碣污名山丹砂茯苓此闲足何必联翩至皇屋山中章奏达帝阍非吏非隐胡纷纭当时丑木变草肃宰相己受前朝恩君不见大茅仙人亦殊苦上界今犹列官府神仙曲海明䙚天云立空悬珠结玉成仙宫桃颜阿母双鬓蓬裁帛夜寄东王公莎罗作辔驾紫鸿吹落笑语从回风文螺之卮碧蒲席白蛙如霜饭尘客鲍鱼腥闻少灵骨重雾媌娥唤刘彻蘅芜枕暖梦不醒明日密刺刑文成自江宁至和州途中作断烟疏雨近淸明陌上花枝笑独行一夜孤吟忆犀渚两番别泪洒金城空村病马惊风立落日荒鸡趁客鸣小住溪头最怊怅春波如梦緑苹生短牋裁恨与闺中梦破征途怨晓风药裹不灵生太瘦愁城有味赋偏工可能两鬓年年緑惊见山桃处处红记否劳劳别时语索君诗寄北来鸿王孙去后草黏天䙚䙚游丝欲化烟浅碧四山围欵段乱云一树挂秋千渐忧壮岁如三月可悟前生是隔年灰蝶有心飞不去豆花开遍野塘边穷交千里怅分飞谁欵家园旧雨扉自谓过之今不及阅人多矣子眞稀好凭采石爲书几欲践天门作钓矶江北江南两愁望白云幽桂素襟违幽居闲禽有余乐相对鸣不已石迳衔梅根风檐响柏子空光隔帘靑落照入林紫中有草元人鬓丝垂两耳夜坐怀呉二开卷思君久缸花落纸燃瘦应怜我在寒欲到君边忽忆醉歌处惊看月露鲜素娥如觧语不忍向君圆春感黯黯羁愁枕手眠征魂凄断买花天一痕残照千丝雨春色如人弱可怜壁上新词䋄细虫月寒灯尽背香笼檀奴不返春空老𫾣碎檐闲玉马风晓渡乌江日岀江头㯭声苦咿咿哑哑杂人语飞烟罥空灭复明对面㠶樯迷处所舟人说事不解愁惊起毅魄鸣啾啾英雄失路古同愤一夜梦斩淮阴头只有碧流流不已壮士闻歌发休指重瞳背寒赤龙死西风欲立一江水晓坐晓风吹檐丝桐花落如剪暗緑凝愁眉湿红团泪脸羃羃岀竹烟斑斑积阶藓瓦兽对苍鼯衔松下荒厂蝉躯变灵质柏髪易衰鬋空帘感秋人流光展书饯寄内新恨都因梦微凉不解酲弱萤栖戸动飞露坠枝明帐侧银钩落檐虚玉马惊芳心灰共减隐几道书横蝉响动高梧星低夜暗徂䟽霜生玉导斜月覔金铺壁静虫牋在阑空雁帛无鬓香销枕久不耐晓吟孤病目西施嫫母久失眞妍媸过别天公嗔今人碌碌古人在此中那淂空四海我今有眼靑不能白眼嫉俗宜爲惩天公弯弧射眸子欲令狂生悔如此岂因酒恶生红云不爲风酸落铅水请对以臆目若言公勿嗜飮罗烹膰凝神寂虑壹气存母耗尔精德之门我闻大笑莫予侮了眊胷中岂无主张生不盲舜父瞽世间病目那胜数日月有食囘淸光至理苟淂形骸亡脑脂遮眼我何病快意一醉犹能狂入塞庙食将军笑乌啼少妇愁徒闻万人入独有贰师侯自喜边氛静何辞薄命休所嗟空物故不获共驰头和胡云坡宫保师纪恩诗元韵崧高今古迭生申当代儒宗有替人一卷遗经传似续三槐奕世晋丝纶白云望比天枢贵乌鸟情通造化仁请谥期过还赐谥非常令典爲耆臣九家撰述扬先志乙部收罗契帝情楹内纳书齐相去殿中曵履郑公行论邀文矣千秋定谥取良哉一字荣自是甘盘劳记注戴恩追孝感交萦燕翼人皆颂德芳龙门我幸近淸光西曹胏石论寛勐南国甘棠未翦伤周甲年深增少慕两朝主圣得臣良承家又见孙枝擢淸白遗规慎莫忘阙题麝兰香好莫轻夸一种人称及第花除是仙人攀折得广寒心性厌繁华散花时节近重阳招隐吟成举别觞应是秋风吹不落山中颜色画中香题折兰美人回首天台有所思靑衫白袷好年时窥墙不爲东邻宋直爱靑莲醉后词侠游前度记停槎香水溪头苐几家不但成阴愁杜牧种来桃子又开花珍重崔徽画里看沈香薰罢供幽兰携来小影天边住应梦飞身入广寒送徐臬使之任江西石城双桨送行旌春水三江比别情曾否簮毫识承旨居然投笔笑经生淮徐坚壁纡筹久陇蜀肤功唾手成赢淂倾尊重话旧万花影里碧山横雷菌蛰虫初醒燕初还自爱园蔬未忍删几处踏靑经雨后一声随笋岀林间偶同兰草生当路莫认仙芝赚入山肉食客来仍染指爲他失箸也开颜题靑山庄访古图里居时予与洪稚存太史王秉玉比部呉公珍明府常游靑山庄寻访古迹阅十余年予得第入翰林三子皆计偕北上会合京邸补写爲图其后洪王登第呉以县令随牒中州又数年而王捐馆舍又十余年而洪呉亦下世矣眼看华屋变平畴席帽僧衣落拓游交密总思贫日好情多常替古人愁黄垆寂寞稀同辈白发凄凉过故邱一度披图一怊怅靑山门外卽西州立夏前一日赵味辛舟过呉门小集授书堂味辛与林远峯俱有作次韵和之一櫂江湖水接连逢君刚举饯春筵迟来未与耆英会得句重䏈翰墨缘鸥鸟盟寒甘鹢退子规声好胜莺迁春光似海留难住独闭衡门画辋川几辈重登李郭舟细从华屋数山邱人如鲁殿成遗老水爱平江少浊流过眼花开到婪尾击鲜鱼早集呉头未成归客攀行客又向常州入润州菊有同枝异色者红黄并放因属袁吏目爲图口占纪之骈枝殊色鬭浓纤点染秋光费笔尖如此名花耽隐逸姚黄魏紫一身兼题汪小愚桐阴听鹤图菊花丛里扣园门难得相逢把一尊可是家山忘未得桐成琴后鹤乘轩君住西湖我北山除书恐复到柴关未妨他日随云出又买扁舟载鹤还题甘于湖敬侯墓碑东晋衣冠成古邱文孙不媿继贤侯萧萧风木钟山路访墓何时跨蹇游寄王生诗袖里桑经眞故纸眼中瓠渎又登台萧萧白发华年去可似黄流挽得回阙题曾记钧天结绶随见公自媿挂冠迟东南山水题名徧况有惊人万首诗五色云中数少微三髙祠畔遂初衣家山未逊蓬山好雏凤摩霄亦倦飞九月晦日王通守招集得树庭作风光又饯九秋天得树庭开帬屐联脱略要如斯㑹少招邀终赖主人贤淸歌呖呖珠同贯晩菊疎疎烛助妍却笑病夫刚制酒爲君破例一陶然重叠前韵寄方观察未妨盐铁议从桓经术能兼吏治寛司马园林非独乐杜陵茅屋似山安三三㑹恐追陪后七七花开顷刻观方牧淸风只如此岂宜笔笑德琳干单父塞河诗一卷河渠手重开防川此日爲低徊谁知都水行河去翻似高人荷锸来讵假长茭和玉瘗径须捧土障流回亳殷从古嗟昏垫先事何人与捍灾功成不日听舆讴红斾巡工下绿畴晓垤人如春蚁出夜堤灯似烛龙逰放晴天与经旬便输秸田仍一倍酬极目东南风浪恶江乡谁与绘民流贾策于今未合宜上流筑堰竟相持黄金与土眞同价沧海爲田只片时比戸视民犹按堵看山容我又支颐自来河势同兵势祗要争先一着竒曹南道中即事麦浪村村见桑阴处处成政平民物便官定梦魂淸访古经雷泽看花驻郡城最嫌游未倦旌盖促行程九月二日工次作早年姓字被人知中岁功名渐觉迟九十韶光过一半此中烂漫是何时霜螯箇箇客前排菊蘂离离影亦佳却对杯觞不能引黄河万里在胸怀谁言曼倩戏尘寰玉宇高寒鹤未还屡见桑田变沧海神仙光景似人间地随雁阵宿高冈喜见犂田透麦芒抛掷华年与佳节怱怱七日又重阳将归江左作梦见归期巳有期重看衰鬓惜归迟官随病去愁才减鹤共书还喜可知尙厌浮名添俗累幸无长物扰淸思仙都未抵东南好花月春江载酒诗呉次升太守送牡丹至金陵却寄驿骑传花到恐迟故人情重合酬诗移栽堂北萧闲处忆见曹南烂漫时异种未容金作价淸风应与石相知白门四月春如海人爱姚黄苐一枝弇山中丞见示木瓜诗四首次韵奉和是谁投我伴堂空永好情添一倍隆秋实有人成独赏岁寒知尔更坚中经时抱朴兼金价他日调元上药功恰称广平心似铁不须梅惹赋才工雕盘玉案荐相期一摘寒林莫怨迟心比和圆能不转味如谏果有余思求曾若渴虚长夏热岂因人独后时定恐东陵名近似细从香气辨差池相于怀袖亦因缘耐久交同竹柏坚曾与提携休落手不施雕饰竟朝天根留中土疑云上山忆宣城隔雁边金粟前身谁省识好离形相认方圆樝棃香让久还闻桃李情同重不分作报商量淸比玉相扶容易歩凌云莫愁抱蔓随秋尽须省伤根有客芸看取华堂存硕果主人栽得十年勤龚子少山编次吾师遗诗合之手定诸集共得八卷荪旣爲校字付之剞劂矣复搜罗散佚将编爲补遗适句曲裴竹臞茂才寄示藏本一帙皆丙申以前少作中与稚存先生酬倡者居多南麓先生因属亟爲校録前稿所未载者共得古今体诗二十四篇悉以附入斯编并授之梓噫乙未丙申之间两先生皆诸生耳顾王君周南旣手録其诗裴君复藏之箧笥珍若珙璧今两先生手稿往往弃去无存独頼是帙以传若裴君者其亦异于世俗矣夫受业海宁杨文荪识