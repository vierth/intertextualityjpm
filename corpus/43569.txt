盘古开辟天地浑沌如鸡子盘古生其中万八千岁天地开辟阳清为天阴浊为地盘古在其中一日九变神于天圣于地天日高一丈盘古日长一丈如此万八千岁天数极高地数极深盘古极长后乃有三皇数起于一立于三成于五盛于七处于九故天去地九万里木公金母木公亦云东王父亦云东王公盖青阳之气万神之先也亦号玉皇君居于云房之间以紫云为盖青云为城仙童侍立玉女散香真僚仙官皆禀其命焉昔汉初小儿于道歌曰着青裙入天门揖金母拜木公时人皆不识惟张子房知之乃往拜之曰此乃东王公之玉童也杞人忧天杞国有人忧天崩坠身无所寄废手寝食又有忧彼之忧者晓之曰天积气耳无处无形奈何而崩坠乎其人曰天果积气日月星宿不当坠也晓者曰日月星宿亦积气中之有光辉者正复使坠亦岂能有中伤乎张温问天吴使张温来聘问秦宓曰天有头乎宓曰有之温曰在何方宓曰诗云乃眷西顾以此推之头在西方温曰天有耳乎宓曰天处高而听卑诗云鹤鸣于九皋声闻于天温曰天有足乎宓曰诗云天步艰难若其无足何以步之曰天有姓乎宓曰姓刘何以然曰天子姓刘以此知之天门放榜范公仲淹倅陈州时郡守母病召道士奏章道士秉简伏坛终夜不动试扪其躯则僵矣五更手足微动良久谓守曰夫人寿有六年所苦勿虑守问今夕奏章何其久也曰方出天门遇放明年进士春榜观者骈道以故稽留公问状元何姓曰姓王二名下一字黑涂旁注一字远不可辨既而郡守母病愈明春状元乃王拱寿御笔改为拱辰公始叹道士之通神小儿论日孔子游见小儿问辩问其何故一儿曰我以日始出去人近日中时远日初出天时如车轮其中时如盘盂此不为远者小而近者大乎一儿曰日初出苍苍凉凉及其中时如探汤此不为近者热而远者凉乎孔子不能决两小儿笑曰孰为汝多智乎夸父逐日夸父不量力欲返日影逐之于旸谷之际渴欲得饮赴河饮渴不足将走北饮大泽未至道渴而死弃其杖膏肉所浸生邓林弥广数千里问日远近晋明帝幼儿聪哲元帝爱之适长安使来帝因问之曰日与长安孰近对曰长安近只见人从长安来不闻人从日边来明日宴群臣又问之对曰日近帝失色曰何异昨日之言乎对曰举头见日不见长安帝益奇之嫦娥奔月羿请不死之药于西王母嫦娥窃之以奔月将往筮之于有黄有黄占之曰翩翩归妹独将西行逢天晦芒毋惊毋恐后且大昌嫦娥遂托身于月是为蟾蜍玉斧修月唐太和中郑仁本表弟尝与王秀才游嵩山忽迷路见一人方眠熟唿之其人枕幞而坐曰君知月乃七宝合成乎月势如丸其影则日烁其凹处也常有八万三千户修之予即其一因开幞有斤凿数事玉屑饭两裹授二人曰分食此虽不足长生可一生无疾耳乃起与二人别指一支径但由此自合官道矣言已不见梯云取月太和中有周生者有道术中秋夜与客会月色方莹谓坐客曰我能梯云取月置之怀袂因取箸数百条绳而驾之曰我梯此取月俄以手举衣怀中出月寸许光色照烂寒气入肌骨游广寒宫开元中明皇与申天师道士游都客中秋夜游月中过一大门在玉光中见一大宫府榜日广寒清虚之府守门兵卫甚严三人止其下不得入天师引明皇跃身起烟雾中下视玉城嵯峨若万顷琉璃之田仙人道士乘云驾鹤往来其间寻步向前觉翠色冷光相射目眩极寒而不可进下见素娥十余人皓衣乘白鸾笑舞于广庭大桂树下乐音嘈杂清丽明皇归编律音制霓裳羽衣舞曲银桥升月宫罗公远鄂州人开元中中秋夜侍玄宗于宫中玩月公远奏曰陛下莫要至月中看否乃取柱杖向空掷之化为大桥其色如银请玄宗同登约行数十里精光夺目寒气侵入遂至大城阙公远曰此月宫也见仙女数百皆素练宽衣舞于广庭玄宗问曰此何曲也曰霓裳羽衣曲也玄宗密记其声调遂回却顾其桥随步而灭旦召伶官依其声作霓裳羽衣之曲月宫奏乐玄宗尝八月望夜与叶法喜同游月宫聆月中奏乐上问曲名曰紫云曲也玄宗素晓音律默记其声归传其音名之曰霓裳羽衣曲月宫还过潞州城上俯视城郭悄然而月色如昼法喜因请上以玉笛奏曲时玉笛在寝殿中法喜命人取之旋顷而至曲奏既竟复以金钱投城中而还旬余潞州上八月望夜有天乐临城兼获金钱以进干祐看月翟干祐唐人时元洲之南以水精为月刻瑶为兔干祐与十许人玩月或问月中果何所有干祐曰随我手看之月规半圆而琼楼玉宇满焉荧惑守心宋景公时荧惑在心召子韦问焉子韦曰祸当君虽然可移于宰相公曰宰相所与治国家也曰移于民公曰民死寡人将谁为君曰可移于岁公曰岁饥民饿必死为人君而杀其民谁以我为君乎子韦曰君有至德之言三天必三赏君荧惑必徙三舍行七星星当一年君延年二十一矣荧惑果徙三舍星孛于辰昭公十八年有星孛于大辰西及汉申须曰彗所以除旧布新也今除于火火出必布焉诸侯其有火灾乎梓慎曰在宋卫陈郑郑裨灶言于子产曰宋卫陈郑将同日火若我用瓘斝玉瓒郑必不火抄郑人请用之子产不可曰天道远人道迩非尔所及也灶焉知天道遂不与亦不火夜观星象刘向昼诵书传夜观星宿上奏冀消大异又或劝郭林宗仕对曰吾夜观干象昼察人事天之所废不可支遂不应五星聚奎窦仪宋为翰林学士初窦毅常于周显德中谓王徽之曰丁卯岁五星聚于奎自此天下文明矣至干德五年三月五星如连珠在降娄三次果符其言乘槎犯牛斗旧说天河与海通近世有人居海渚者年年八月有浮槎去来不失期其人有奇志立飞阁于槎上多赍粮乘槎而去十余月至一处有城郭状屋舍甚严遥望宫中有织妇见一丈夫牵牛渚次饮之牵牛人乃惊问曰何由至此此人为说来意并问比是何处答曰君还至蜀都访严君平则知之竟不止岸因还如期后至蜀问君平曰某年某月有客星犯牵牛宿计年月正是此人到天河时也汉武帝令张骞使大夏寻河源乘槎经月而至一处见城郭如官府室内有一女织又见一丈夫牵牛饮河问云此是何处答曰可问严君平按张华博物志即无张骞之名而张骞传又无乘槎之说宗懔作荆楚岁时记未知何所据而云以鹊占风孝武坐末央前殿天新雨东方朔执戟住阶傍屈指独语上问之对曰殿后柏树有鹊立枝上东向而鸣视之果然问朔何以知之对曰此以人事知之风从东方来鹊尾长傍风则倾背风则蹶必当顺风而立是以知也巽二起风萧至忠为晋州刺史欲猎有樵者于霍山见一长人俄有虎兕鹿豕狐兔杂骈而至长人曰余九冥使者奉北帝命萧君畋汝辈若干合鹰死若干合箭死有老麋屈膝求救使者曰东谷严四善课试为求计群兽从行樵者觇之至深岩有茅堂黄冠一人老麋哀请黄冠曰若令滕六降雪巽二起风即萧使君不出矣群兽散去翌日未明风雪大作竟日萧果不出对十八姨崔元微月夜见青衣女伴曰杨氏李氏陶氏又绯衣小女曰石醋报封家十八姨来言辞泠泠有林下风色皆殊绝芳香袭人醋曰女伴在苑中每被恶风相挠常求个八姨相庇处士每岁旦作一幡上图日月五星立苑东则免难矣今岁已过此月二月一日立之其日立幡东风刮地折木飞花而苑中繁花不动崔乃悟女伴即众花之精封家姨乃风神也后杨氏辈来谢各裹桃李花数斗云服之可以却老某等亦长生至元和中元微犹貌若少年亦一异也大王雄风楚襄王游于兰台之宫宋玉等侍有风飘然而至者王乃被襟当之曰快哉此风寡人所与庶人共者耶宋玉对曰此独大王之雄风耳庶人安得而共之云如赤鸟哀六年吴伐陈楚子救陈将战王有疾庚寅卒于城父是岁有云如众赤鸟夹日以飞三日楚子使问周太史周太史曰其当王身乎若禜之可移于令尹司马王曰除腹心之疾而置诸股肱何益不谷不有大过天其舍诸有罪受罚又焉移之遂弗禜谢仙大中祥符间岳州玉真观为天火所焚惟留一柱有谢仙火三字倒书而刻之庆历中有以此字问何仙姑者辄曰谢仙者雷部中鬼夫妇皆长三尺其色如玉掌行火于世间后有闻其说于道藏中检之实有谢仙字由是益以仙姑为真仙矣雷斧世人有得雷斧雷楔者云雷神所坠多于震雷之下得之而未尝亲见元丰中予居随州夏月大雷震一木折其下乃得一楔信如所传凡雷斧多以铜铁为之楔乃石耳似斧而无孔雷火内侍李舜举家曾为暴雷所震其堂之西室雷火自窗间出赫然出檐人以为堂屋已焚皆出避之及雷止其舍宛然墙壁窗纸皆黔有一木格其中杂贮诸器银铅者悉熔流在地漆器曾不焦灼有一宝刀极坚钢就刀室中熔为汁而室亦俨然人必谓火当先焚草木然后流金石今乃金石皆铄而草木无一毁者非入情所测也晕日而成先儒以为云薄漏日日照雨滴则虹生今以水噀日自侧视之则晕为虹然则虹虽天地淫气不晕于日不成也故今雨气成虹朝阳射之则在西夕阳射之则在东入涧饮水世传虹能入溪涧饮水信然尝见夕虹下涧中饮者两头皆垂涧中使人过涧隔虹对立相去数丈之间如隔绡縠自西望东则见立涧之东向西则为日光所烁霜瓦成花宋次道春明退朝录言天圣中青州盛冬浓霜屋瓦皆成百花之状此事五代时亦尝有之庆历中京师集禧观渠中冰皆成花果林木元丰末予到秀州人家屋瓦上冰亦成花每瓦一枝正如画家所为折枝有大花似牡丹芍药者细花如海棠萱草者皆有枝叶无毫发不具气象生下虽巧笔不能为之以纸塌之无异石刻甘露降松熙宁六年冬建昌军城北五里甘露降于进士徐上交别业松上浓厚如酒泽其味甜香上交折松枝献于太守张子方时有野人卖药于市语人曰吾尝客华阴县民亦有以甘露降告县者县令因出自按之有道人笑曰譬如人身精液流通均布六七十年中若其寿短促则涌并于未死之前此木盖将藁故耳官人不信请留我以待明春此松必不复荣也县令如其说果验焉蜥蜴吐雹刘居中至嵩山巅有大蜥蜴数百皆长三四尺人以食食之抚摩其身滋腻如脂一日聚绕水盆旁各就取水才入口即吐雹已圆结如弹丸积之于侧俄顷累累满地忽震雷一声起弹丸皆失去明日人来言昨午雨雹大作乃知蜥蜴所为商羊鼓舞齐有一足之鸟飞于公朝下于殿前舒翅而跳齐侯遣使访于孔子孔子曰此鸟名商羊昔童儿有屈其一足振讯两臂而跳且谣曰天将大雨商羊鼓舞今齐有之其应至将有水为灾祠神何益齐景公时大旱乃召群臣而问曰天久不雨民有饥色寡人欲少赋敛以祠灵山可乎君臣莫对晏子进曰不可祠无益也夫灵山固以石为身草为发天久不雨发将焦身将爇彼独不欲雨乎祠之无益景公曰吾欲祠河伯可乎晏子曰夫河伯以水为国以鱼鳖为民天久不雨百川将竭国民将亡矣彼独不用雨乎祠之无益景公曰奈何曰避宫殿暴露与灵山河伯共其忧其幸而雨乎景公乃出野暴露三日天果大雨方士养龙使者甘宗所奏西域事云方士能神咒者临泉禹步吹气龙即浮出长十数丈更吹龙辄缩至数寸君掇取着壶中或有四五龙以少水养之闻有旱处便赍龙往卖一龙值数十斤金发壶中出一龙着潭中复禹步吹之长十数丈须臾而云雨四集檄召五星魏管辂字公明过清河倪太守时天旱倪问雨期辂曰今夕当雨树山已有少女风树间又有阴鸟和鸣又少男风起众鸟乱翔其应至矣倪不之信辂曰十六日壬子毕星中已有水气又作檄召五星宣布星符剌下东井告南箕使召雷公电父风伯雨师须臾风云并起玄云四合大雨河倾马上行雨李靖微时尝射猎山中会暮抵宿一朱门家夜半闻叩门甚急见一妇人谓靖曰此非人世乃龙宫也今天符命行雨二子皆不在欲奉烦顷刻间如何遂命黄头被青骢马又命取雨器乃一小瓢戒曰马躩地嘶鸣即取瓢中水一滴滴马鬃上此一滴水乃地上三尺慎勿多也既而电掣云间特连下三十余滴比夜半平地水三尺瓮盛蛇医王彦威镇汴夏旱李杞过汴因宴王以旱为言李醉曰欲水甚易尔可求蛇医四头石瓮二枚每瓮实以水浮二蛇医以木盖密泥之置于闹处瓮前后设席烧香选小儿十岁以下者十余令执小青竹昼夜更击其瓮不得少辍王如其言试之一日两夜雨大注龙吸砚水有僧讲经山寺常有一叟来听问其姓氏曰某乃山下潭中龙也幸岁旱得闲来此听法僧曰公能救旱乎曰上帝封江湖有水不得辄用僧曰此砚中水可用乎乃就砚吸水径去是夕雷雨大作逮晓视之雨悉黑水绘拆屋图郑侠见荆公言青苗之害不答久之得监在京安上门会大旱自十一月至于三月河东河北陕西流民大入京师与城外饥民市麻糁麦麸为之糜或掘草根木实以食侠上疏曰今天下忧苦质妻鬻女父子不保拆屋伐桑争货于市输官籴米皇皇不给之状绘为一图此臣安上门日所见百不及一陛下观臣之图行臣之言十日不雨乞斩臣以正欺罔之罪绿衣言事朝奉郎杜球言永熙幸佛寺塔庙祷雨至天庆三馆起居因驻辇问曰天久不雨奈何或对天数或对至诚必有应一绿衣少年越次对曰刑政不修故也上颔之而行归复驻辇召绿衣者问状对曰某所守臣犯赃不当死宰相以嫌卒死之翌日上为罢宰相天即大雨绿衣者寇莱公也区处流民富公弼知郓州自郓移青会河朔大水民流京东择所部丰稔者三州劝民出粟得十五万斛益以官廪随所在贮之得公私庐舍十余万间散处其人以便薪水山林河渡之利有可取以为生者听流民取之其主不得禁凡活五十万人募而为兵者又万余人上闻之即拜礼部诗郎公曰救灾守臣职也辞不受前此救灾者皆聚民城郭中煮粥食之致为疾疫或待次数日不食得粥皆僵仆名为救之而实杀之自公立法简便天下传以为法梦黄承事张忠定公咏在成都府尝夜梦谒紫府真君接语未久吏忽报请到西门黄兼济承事以幅巾道服而趋真君降阶接之礼颇隆尽且揖张公坐承事之下询顾详款似有钦叹之意公翌旦即遣典客诣西门请黄承事者戒令具常所衣服来比至果如梦中所见公即以所梦告之问平日有何阴德蒙真君厚遇如此且居某之上座耶兼济云无他长惟每岁遇禾麦熟时以钱三万缗收籴至明年禾麦未熟小民艰食之际价直不增升斗亦无高下在我者初无所损而小民得济所急公曰此承事所以坐某之上也令索公裳二吏掖之使端受四拜黄公后裔蕃衍至今在仕路者比比青紫宋代土牛月令季冬之月出土牛以送寒气季冬出土牛以示农耕之早晚宋时立春前五日并造土牛耕夫犁具于大门之外是日黎明有司为坛以祭先农官吏各执彩杖环击牛者三所以示劝耕之意春幡彩胜后汉立春之日立春幡唐制立春日自郎官御史寺监长贰以上皆赐春幡彩胜以罗为之宰执亲王近臣皆赐金银幡胜入贺讫戴归私第周美成春帖子云鸾辂青旂殿阁宽祠官奠璧下春坛晓开鱼钥朝衣集彩胜飘扬百辟冠桃符画神东海度朔山有大桃树蟠屈三千里其卑枝向东北曰鬼门万鬼出入也有二神一曰神荼一曰郁垒主阅领众鬼之出入者执以饲虎于是黄帝法而象之因立桃板于门户上画神荼郁垒以御凶鬼此则桃板之制也盖其起自黄帝故今画神像于板上犹于其下书左神荼右郁垒以元日置之门户也黄帝上古之时有神荼郁垒兄弟二人性能执鬼于度朔山桃树下简阅百鬼之无道者缚以苇索执以饲虎张平子东都赋云守以郁垒神荼副焉苏秦说孟尝君曰土偶人语桃梗曰今子东国之桃木削子为人假以丹彩用子以当门户之疠梦钟馗明皇开元讲武骊山翠华还宫上不悦因痁疾作昼梦一小鬼衣绛犊鼻跣一足履一足腰悬一履搢一筠扇盗太真绣香囊及上玉笛绕殿奔戏上前上叱问之小鬼奏曰臣乃虚耗也上曰未闻虚耗之名小鬼奏曰虚者望空虚中盗人物如戏耗即耗人家喜事成忧上怒欲唿武士俄见一大鬼顶破帽衣蓝袍系角带靸朝靴径捉小鬼先刳其目然擘而啖之上问大鬼曰尔何人也奏曰臣终南山进士钟馗也因武德中应举不捷羞归故里触殿阶而死是时奉旨赐绿袍以葬之感恩发誓与我王除天下虚耗妖孽之事言讫梦觉痞疾顿瘳乃诏画工吴道子曰试与朕如梦图之道子奉旨恍若有睹立笔成图进呈上视久之抚几曰是卿与朕同梦耳赐以百金饮屠苏酒唐人孙思邈有道术除夕遗闾里药囊浸井中元旦取水置酒名屠苏酒阖家饮之不染瘟疫饮必自幼云少者得岁故先饮老者失岁故后饮人日多阴都人刘克穷该典籍尝与客论云元日到人日未有不阴时人知其一未知其二四百年惟子美与克会耳起就架取书示客曰此东方朔占书也岁后八日一日为鸡二日为犬三日为豕四日为羊五日为牛六日为马七日为人八日为谷其日晴主所生之物育阴则灾少陵意谓天宝乱离四方云扰幅裂人物岁岁俱灾岂春秋书王正月意邪深得古人用心广陵观灯开元十八年正月望日帝谓叶仙师曰四方之盛此夕何处极丽对曰天下无逾于广陵帝曰何术以观之师曰可俄而虹桥起子殿前师奏桥成但无回顾于是帝步而上太真及高力士黄幡绰乐官数人从行俄顷已到广陵寺观陈设之盛灯火之光照灼其殿士女华丽皆仰望曰仙人现于五色云中帝大悦师曰请敕伶官奏霓裳羽衣一曲后数日广陵果奏云曲水流觞晋武帝问尚书郎挚虞曰三日曲水其义何指答曰汉章帝时平原徐肇以三月初生三女至三日俱亡一村以为怪乃相携之水滨盥洗遂因水以泛觞曲水之义起于此帝曰若如所谈便非好事尚书郎束皙曰仲冶小生不足以知此臣请说其始昔周公城洛邑因流水以泛酒故逸诗云羽觞随波又秦昭王以三日置酒河曲见金人奉水心之剑曰令君制有西夏乃霸诸侯因此立为曲水帝大悦周举温食周举迁并州刺史初太原一郡旧俗以介子推焚骸有龙忌之禁至其月咸言神灵不乐举火一月寒食莫敢烟爨岁多死者举到州作吊书置子推之庙言盛寒去火残损民命非贤者意今则三日而已宣示愚民使还温食风俗顿革墓祭之始唐诗御郑正则祠享仪云古者无墓祭之文孔子许望墓以时祭祀春秋左氏传辛有适伊川见被发于野而祭者曰不及百年此其戒乎竟为陆浑氏焉汉光武初纂大业诸将出征有经乡里者诏有司给少牢令拜扫以为荣曹公过乔玄墓致祭其文凄怆寒食墓祭盖出于此唐开元敕寒食上墓礼经无文近代相传寝以成俗宜许上墓同拜扫礼柳宗元书近世礼重拜扫今已阙者四年矣每过寒食则北向长号以首顿地想田野道路士女遍满皂隶庸丐皆得上父母丘陇马医夏畦之思无不受子孙追养者秋千之戏北方之俗至寒食为秋千戏以习轻趫后中国女子效之乃以彩绳悬木立架士女坐立其上推引之谓之秋千或曰本山戎之戏自齐威公北伐山戎此戏始传中国一云作千秋字本出汉宫祝寿词后世误倒读为秋千耳涅槃经谓之罥索天宝宫中至寒食节竞蹴秋千令宫嫔辈嬉笑以为乐帝常唿为半仙之戏暑中环火玄宗被病广求方士诏汉中逸人王仲都者诏问所能为对曰但能忍寒暑耳因为待诏至夏大暑月使暴坐又环以十炉火不热而身汗不出或问不热之道曰服玄冰丸飞雪散王仲都并用此方也端午诞子田文母五月五日生文父令勿举母私举文长以实告之遂启父曰不举五月子何也父曰生及户损父文曰受命于天岂受命于户若受命于户何不高其户谁能至其户耶父知其贤后封孟尝君俗以五月为恶月故忌王镇恶以五月五日生家人欲弃之其祖勐曰昔孟尝君以此日生卒得相齐此儿必兴吾宗以镇恶名之王凤以五月五日生其父欲不举曰俗谚举此日子长及户自害否则害其父母其叔父曰昔田文亦以此日生非不祥也遂举之胡广本姓黄以五月五日生父母恶之藏之葫芦弃之河流岸侧居人收养及长有盛名父母欲取之广以为背其所生则害义背其所养则忘恩两无所归托葫芦而生也乃姓胡名广后登三司有中庸之号曹女溺涛孝女曹娥者会稽上虞人父盱能弦歌为巫祝汉建安二年五月五日于县江溯涛迎婆娑神溺死不得尸娥年十四乃沿江号哭昼夜不绝于声旬有七日遂投江而死三日后与父尸俱出屈沉汨罗屈原以五月五日投汨罗江而死楚人哀之每至此日以竹筒贮米投水祭之汉建武中长沙欧回白日忽见一人自称三闾大夫谓曰君常见祭甚善但常所遗苦蛟龙所窃今若见惠可以楝树叶塞其上仍以五彩丝缚之此二物蛟龙所畏惮也回依其言世人作粽并带五色丝及楝叶皆汨罗之遗风也捕守宫汉武帝时以端午日取蜥蜴置之器饲以丹砂至明年端午捣之以涂宫人臂有所犯则消灭不尔则如赤痣故得守宫之名李贺诗云玉臼夜捣红守宫李商隐诗云巴西夜市红守宫后房点臂斑斑红古宫词云爱惜加穷裤防闲托守宫方朔割肉伏日诏赐从官肉大官日晏不来东方朔独拔剑割肉谓同官曰状日当早归请受赐即怀肉去大官奏之朔入上问之朔免冠谢曰朔来受赐不待诏何无礼也拔剑割一何壮也割之不多又何廉也归遗细君又何仁也上笑之使先生自责乃反自誉复赐酒一石肉百斤织女嫁牵牛桂阳成武丁有仙道谓其弟曰七月七日织女当渡河诸仙悉还宫弟问曰织女何事渡河答曰织女暂诣牵牛世人至今云织女嫁牵牛也穿针乞巧唐天宝宫中七夕以锦彩结成楼殿高百尺可容数十人陈花果酒炙设坐具以祀牛女二星嫔妃穿针乞巧动清商之曲宴乐达旦士民皆效之盂兰盆供目连比丘见其亡母生饿鬼中即以钵盛饭往饷其母食未入口化成火炭遂不得食目连大叫驰还白佛佛言汝母罪重非汝一人力所奈何当须十方众僧威神之力至七月十五日当为七代父母现在父母厄难中者具百味五果以着盆中供养十方大德佛敕众僧皆为施主咒愿七代父母行禅定意然后受食是时目连母得脱一劫饿鬼之苦目连白佛未来世佛弟子行孝顺者亦应奉盂兰盆为尔可否佛言大善故后代人因此广为华饰乃至刻木割竹饴蜡剪彩模花果之形极工巧之妙佩萸食饵汉武帝宫人贾佩兰九月九日佩茱萸食饵饮菊花酒云令人长寿相传自古莫知其由周宫边人职曰羞笾之实糗饵粉餈注曰糗饵者豆米屑蒸之以枣方言饵谓之糕或谓之餈食饵者其时黍稌并收因以黏米加味尝新孟嘉落帽孟嘉为桓温参军色和而正温甚重之九月九日温游龙山参僚毕集时佐史并着戎服有风至吹嘉帽堕落嘉不之觉温敕左右及宾客勿言以观其举止嘉良久如厕温令取还之命孙盛作文嘲嘉置嘉坐处嘉还见即答之其文甚美赐菊延寿魏文帝与钟繇书曰岁往月来忽复九月九日九为阳数而日月并应各宜其名以为宜于长久故以燕享高会是月律中无射言群木庶草无有射地而生而芳菊纷然归荣非夫含干坤之淳和本芬芳之淑气孰能如此故屈平悲冉冉之将老思食秋菊之落英辅体延年莫斯之贵谨奉一束以助彭祖之术驱傩昔颛顼氏有三子亡而为疫鬼一居江中为疟鬼一居若水为罔两蜮电一人居宫室区隅中善惊小儿为小鬼于是以岁十二月命祠官时傩以索室中而驱疫鬼焉东海度朔山有神荼郁垒之神以御凶鬼为民除害因制驱傩之神季冬先腊一日大傩谓之逐疫选侲子百二十人皆亦帻皂制执大鼗鼓方相氏黄金四目蒙熊皮玄衣朱裳执戈持盾率百隶及童子而时傩以逐恶鬼于禁中黄门唱侲子和曰甲作食凶胇胄食虎雄伯食魅腾简食不祥揽诸食咎伯奇食梦强梁祖明共食磔死寄生委随食观错断食巨穷奇腾根共食蛊凡使十二神追恶凶赫女躯拉女干节解女肉抽女肺肠女不急去后者为粮腊取瘦羊甄宇北海人建武中青州从事征拜博士每腊月诏赐博士羊人一头羊有大小肥瘦时博士祭酒议欲杀羊称分其肉宇曰不可又欲投钩宇复耻之宇因先自取其最瘦者后召问瘦羊博士所在京师因以为号不必避忌后汉郭镇传河南吴雄少家贫丧母营人所不封土择葬其中丧事趣办不问时日医巫皆言当族灭雄后致位司徒子孙三世廷尉桓帝时汝南陈伯敬行必矩步坐必端膝呵叱狗马终不言死目有所见不食其肉行路闻凶便解驾留止还触归忌则寄宿乡亭年老不过举孝廉后坐女婿亡吏太守怒而杀之肃宗时司隶校尉赵兴每入官舍辄更缮修馆宇移阱改气故犯妖禁子孙三世为司隶避正五九月今之上官者多忌正五九月或谓宋朝火德火生于寅旺于午墓于戌此三个月谓之灾月官员例减禄料无羊故谓无羊之月众皆避之阴阳家云武德诏此三月不行死刑禁屠杀时日无吉凶辨沈颜谓古者国家将有事乎戎祀必先择时日以定其期是用备物于有司司仪于礼寺俾臻其虑而戒其诚非所以定吉凶决胜负也后之惑者不详其故推考时日妄生穿凿斯风不革拘忌益深至使凡庶之家将欲越一沟隍折一葭苇必待择日而后为之构一衡宇杂一榛芜必审方位而后为之且吉凶由人焉系时日夫四达之衢轮蹄未尝息也五都之市货贿未尝绝也万家之邑斤斧未尝断也七雄之世战伐未尝已也其凶也必由于人其吉也必由于人故吉人凶其古凶人吉其凶一于人之所为而已矣然则惑者不知其在人也有一不吉则罪于时日矣且以不谋之将不练之士有能以时日胜者乎不耕之土不实之谷有能以时日种者乎以铁为金以石为玉有能以时日济者乎是皆不能也则时日于人何有哉夫王者之兵以德胜霸者之兵以义胜其次以智其次以勇故古之名将未尝不以此而战胜也未尝不以此而立功也论辰不哭阴阳家云辰为水墓又为土墓故不得哭王充论衡云辰日不哭哭则重丧今无教者辰日有丧不问轻重举家清谧不敢发声以辞吊客道书又曰晦歌朔哭皆当有罪天夺之筭丧家朔望哀感弥深宁当惜寿又不哭也缮修犯土今世俗营建宅舍或小遭疾厄皆云犯上故道家有谢土司章醮之文按后汉书安帝时皇太子惊病不安避幸乳母野王圣舍太子厨监邴吉以为圣舍新缮修犯上禁不可久御然则古有其说矣凿浑沌氏倏与忽时相遇于浑沌之地浑沌待之甚善倏与忽谋报浑沌氏之德曰人皆有七窍此独无有尝试凿之凿七日而浑沌死蒙叟遗意曰上帝既剖混沌氏以支节为山岳以肠胃为江河一旦虑其掀然而兴则下无生类矣于是孕铜于山泽滓鱼盐于江河俾后人攻取将有以若混沌之灵而致其不起也呜唿混沌氏则不起而人力殚焉章亥步极禹使大章步自东极至于西极二亿三万三千五百里七十五步使竖亥步自北极至于南极二亿三万三千五百里七十五步又云四海之内东西二万八千里南北二万六千里注云子午为经卯酉为纬言经短纬长也缑山笙鹤昔周灵王太子晋好吹笙作凤鸣游伊洛间道士浮邱公接上嵩山三十余年往来缑氏山缑氏山近在嵩山之西也其后见柏良曰告我家七月七日待我缑氏山头果乘白鹤往山头望之不得举手谢时人而去误坠大穴嵩高山北有大穴莫测其深百姓岁时每游观其上晋初尝有一人误堕穴中同辈冀其倘不死投食于其穴中坠者得之为寻穴而行计可十许日忽旷然见明又有草屋中有二人对坐围棋局下有一杯白饮坠者告以饥渴棋者曰可饮此坠者饮之气力十倍半年许乃出自蜀中归洛下问张华华曰此仙馆所饮者玉浆也所食者龙穴石髓也巨鳌戴山渤海之东有大壑中有五山垡与员峤方壶瀛洲蓬莱台观皆金玉所居之人皆仙圣之种五山之根无所连着常随潮波上下往来不得暂峙帝恐流于西极命策疆使巨鳌十五举首而戴之始峙而不动愚公移山太行五屋二山方七百里高万仞愚公且九十面山而居恶此三山将移之操蛇之神闻之山神惧其不已也告帝帝感其诚命夸娥之氏二子负山一措朔东一措雍南自此冀南汉阴无垄蓬莱风阻自威宜燕昭使人入海求蓬莱方丈瀛洲此三山诸仙人及不死之药皆在焉以金银为宫阙未至望如云及到三山反居水下临之风辄引舡而去终莫能至醒酒石李德裕于平泉别墅采天下珍木怪石为园池之玩有醒酒石德裕尤所宝惜醉即踞之唐庄宗朝张全义为太师尚书令兼四镇节度有监军尝得平泉醒酒石德裕孙延古托全义复求之监军忿然曰自黄巢乱后洛阳园宅无复能守岂独平泉一石哉全义尝在贼巢中以为讥己大怒笞杀之三石见梦金陵有三大石甚古吴仲庶作守日夜梦三举子求哀且曰若不垂佑明日当为煨烬矣公甚异之诘旦遍问僚属莫能原其意既而视其牒见兵马司状申乞烧三醒石为灰供修造之用公遂悟敕寺憎爱护元佑中毛渐作漕欲移置廨舍掘之极深而石根不断不能动遂罢石屏石屏出零阳白鹤山屈处静上升之所绍兴壬午间有宗子邑居一日舣舟山下于水中得一石光采绚异其纹若峰峦耸秀浑然天成自是石工凿采益众烟云雪月之景波澜龙凤之象隐然可观大者方广可四五尺虽巧画者莫臻其妙风飘海船嘉祐中苏州昆山县海上有一船桅折风飘抵岸船中有三十余人衣冠如唐人系红鞓角带短皂布衫见人皆恸哭语言不可晓试令书字字亦不可读行则相缀如雁行久之自出一书示人乃唐天授中告敕屯罗岛首领陪戍副尉制又有一书乃是上高丽表亦称屯罗岛皆用汉字盖东夷之臣属高丽者船中有诸谷唯麻子大如莲韵苏人种之初岁亦如莲的次年渐小数年后只如中国麻子时赞善大夫韩正彦知昆山县事召其人犒以酒食食罢以手捧首而辗意若欢感正彦使人为其治桅桅旧植舡木上不可动工人为之造转轴教其起倒之法其人又喜复捧首而辗舟遇海鳅赵忠简鼎谪朱崖自雷州浮海而南越三日方张帆早行风力甚劲顾见洪涛间红旗靡靡相逐而下极目不断远望不可审疑为海寇或外国兵甲唿问舟人舟人摇手令勿语愁怖之色可掬急入舟被发持刃出蓬背立割其舌出血滴水中戒使臣使闭目坐船内凡经两时顷闻舟人相唿曰更生更生乃言曰朝来所见乃巨也平生来尝睹所谓旗者海耳子胥扬涛吴王既赐子胥死乃取其尸盛以鸱夷之草浮之江中子胥因流扬波依潮来往荡激堤岸势不可御或有见其乘白马素车在潮头者因为之立庙每岁仲秋既望潮水极大杭人以旗鼓迓之弄潮之戏盖始于此然或有沉溺者辨胥涛之妄儒书言吴王夫差杀伍子胥煮之于镬盛以囊投之于江子胥恚恨临水为涛以溺杀人夫言吴王杀子胥投之于江实也言其恚恨临水为涛虚也且卫菹子路汉烹彭越子胥之勇不过子路彭越然二人尚不能发怒于鼎镬之中胥亦自先入鼎镬后乃入江在镬之时其神岂怯而勇于江水哉何其怒气前后之不相副钱王射潮梁开平四年武肃王钱氏始筑捍海塘在候潮通江门之外潮水昼夜冲击版筑不就因命强弩数百以射潮头又致祷于胥山祠既而潮水避钱塘东击西陵遂成堤岸浙江潮声海潮来皆有渐惟浙江涛至则常如山岳奋如雷电冰岸横飞雪崖傍射澎腾奔激吁可畏也其湍怒之理可得闻乎曰或云夹岸有山南有龛北曰赭二山相对谓之海门岸夹势迫涌而为涛若言狭逼则东溟自定海吞余姚奉化二江俟之浙江尤甚狭逼潮来不闻有声又何也渭水天星汉武帝时蜀张宽为侍中从祀甘泉至渭桥有女子浴于渭水乳长七尺上怪其异遣问之女曰帝后第七车知我所来时宽在第七车对曰天星主祭祀者斋戒不洁则女人见城陷为湖今巢湖古巢县一日江涨港有巨鱼取以货于市合县食之有一老姥独不食遇老叟曰此吾子也汝独不食吾厚报汝若东门石龟目赤城当陷姥日往视有稚子讶之姥以实告稚子欺之以朱傅龟目姥见急出城有青衣童子曰吾龙之子乃引姥登山而免无支初神禹治水三至桐柏山获淮涡水神名曰无支初形犹猕猴力逾九象人不可视乃命庚辰制之是时木魅水灵山妖水怪奔号丛绕几以千数庚辰持戟逐去遂锁于龟山之足淮水乃安唐永泰初楚州有渔人夜钓于龟山之下其钩为物所制因沉水视之见大铁锁绕山足一兽形如青猿兀若昏醉涎沫腥秽不可近冯夷中极之渊深数百仞惟冰夷都焉冰夷人面而乘龙穆天子传云天子西征至阳纡之山河伯无夷之所都盖冰夷无夷即冯夷也淮南子又作冯迟抱朴子释思篇曰冯夷以八月上庚日渡河溺死天帝署为河伯昔夏禹观河见长人鱼身曰吾河精岂河伯耶河伯娶妇西门豹为邺令邺三老廷掾岁敛百姓钱为河伯娶妇巫行视小家女好者聘取为治新衣粉饰之如嫁女床席令女居其上浮之河中行数十里乃没以故人家多持女远逃俗语即不为河伯娶妇水没溺人民云豹至其时往会豹唿河伯妇视之曰是女子不妇烦大巫妪为人报河伯更求好女送之使吏卒抱大巫妪投河中有顷曰巫妪何久也弟子趣之复以弟子一人投河中凡三投弟子豹曰巫妪弟子是女子不能白事烦三老入白之复投三老河中良久豹欲复使廷掾与豪长者一人趣之皆叩头且破额血流地豹曰河伯留客之久皆罢去归矣邺吏民大惊恐自此不复敢言为河伯娶妇燃犀照水晋温峤过牛渚矶深不可测世云下多怪物遂燃犀而照之须臾见水族覆火奇形异状峤于是夜梦人谓曰与君幽明道别何意相照也蜃精水害许真君名逊字敬之汝南人后于豫章遇一少年容仪修整自称慎郎真君与之语知非人类指顾之间少年去真君谓门人曰适来少年乃是蛟蜃之精吾念江西累为洪水所害若非剪灭恐致逃遁蜃精知真君识之潜于龙沙洲化为黄牛真君以道眼遥观谓弟子施太玉曰彼之精怪化作黄牛我今化身为黑牛仍以手巾挂膊将以认之汝见牛奔斗当以剑截彼真君乃化身而去俄见黑牛奔趁黄牛而来太玉以剑掷黄牛中其左股因投入城西井中从此井径归潭州却化为人先是蜃精化为美少年以珍宝财货数万获娶潭州刺史贾至女至是真君求见贾使君谓曰闻君有贵婿慎郎乃蛟蜃老魅焉敢遁形蜃精复变本形为吏所杀真君于太康间于洪州西山举家四十二口拔宅上升而去唯有石函药臼各一与真君所御锦帐复自云中堕于故宅乡人因即其地置游帷观云龙神现梦陈尧咨泊舟三山矶有老叟曰来日午后有大风舟行必覆宜慎之来日天晴万里无片云舟人请解纤公曰更待之同行舟皆离岸公托以事日午天色帖然俄黑云起于天末大风暴至折木飞沙怒涛若山同行舟皆沉溺公惊叹又见前叟曰其实非人乃江之游奕将也以公他日当位宰相固当奉告公曰何以报德叟曰吾本不求报贵人所至龙神理当卫护愿得金光明经一部公许之至京以金光明经三部遣人诣三山矶投之梦前叟曰本只祈一公赐以三今连升数秩再拜而去心存诚敬伊川贬涪州渡汉江中流船几覆舟中之人皆号哭伊川独正襟安坐如常已而及岸同舟有老父问曰当船危时君独无怖色何也伊川曰心存诚敬耳老父曰心存诚敬固善不若无心伊川欲与之言老父径去不顾泉味变甘李白字太白唐玄宗时为虞城令邑有井泉味清洌而苦白曰我苦且清汝清且苦符吾志也使汲饮之不辍其味遂变为甘漱石枕流孙楚晋惠帝时为冯翊太守初薄世味欲隐居自全尝谓王济曰当枕石漱流误云枕流漱石济诘之曰流岂可枕石岂可漱乎楚曰枕镜欲洗其耳漱石欲厉其齿耳济叹服饮贪泉吴隐之性廉操为广州刺史界上一水谓之贪泉古老云饮此泉水者廉士皆贪隐之至酌而饮之赋诗云古人言此水一歃怀千金试使夷齐饮终当不易心清操愈厉建华清宫天宝六载更温泉曰华清官汤治井为池环山列宫室上于华清新广一汤制度宏丽禄山于范阳以玉鱼龙凫雁石梁石莲花以献雕镌尤妙上大悦命陈于汤中仍以石梁横于其上而莲花才出于水际上因幸解衣将入而鱼龙凫雁皆奋鳞举翼状若飞动上因恐却之莲花石至今在擅塞陂塘程明道摄上元邑盛夏塘堤大决法当言之府府禀于漕然后计工调役非月余不能兴作先生曰如是苗藁矣民将何食救民获罪所不辞也遂发民塞之岁则大熟请还御宝曹后称制日韩琦欲还政天子而御宝在太后阁皇帝行幸即随驾琦因请具索状祈雨比乘舆还御宝更不入太后阁即于帘前具述皇帝圣德都人瞻仰无不欢慰且言天下事久烦圣虑太后怒曰教做也由相公不教做也由相公琦独立帘外不去及得一言有允意即再拜驾起遂促仪鸾司拆帘上自此亲政女中尧舜英宗母宣仁烈圣皇后高氏神宗即位尊为皇太后与皇帝御延和殿垂帘听政当元丰末垂帘听政保佑哲宗起司马光为相天下归心临朝九年高琼赞曰琼与寇准协谋劝真宗亲征戮力破敌遂成莫大之功笃生圣后为女中尧舜梦赤脚仙章懿李后忽梦一羽衣之士跣足从空而下云来为汝子时上未有嗣闻之大喜云当为汝成之是夕召幸有娠明年诞育昭陵而幼年每穿履袜即亟令脱去常徒步禁中皆唿为赤脚仙人赤脚仙人盖古之得道李君也飞龙之瑞初上在潜邸与宋王等同居于兴庆里时人号曰五王子宅本名隆庆坊及景龙末宅内有龙池涌出望气者云有天子之气中宗数幸其地命泛舟乃驰象踏气以厌之竟为飞龙之地因是地立兴庆宫玄宗开元十年幸潞州改旧宅为飞龙院能识居潜祖宗居潜与赵韩王游长安时陈抟乘一骡遇之下骡大笑巾簪几坠左手握太祖右手挽太宗曰可相从市饮乎祖宗曰与赵学究三人并游可同之陈眦睨韩王甚久徐曰也得也得非渠不可与此帝既入酒舍韩王脚跛偶坐席右陈怒曰紫薇帝垣一小星辄据上次可乎斥之使居帝左拳手即伸钩弋夫人赵婕妤家在河间武帝巡狩过之望气者言此有奇女天子亟使召至女两手皆拳上自披之手即时伸由是得幸号拳夫人居钩弋宫遂生昭帝沙麓之祥春秋沙麓崩元城建公曰沙麓崩六百四十五年宜有圣女兴汉王贺字翁孺正值其地日月当之贺生禁禁生元后元后母李妊政君梦月入怀政君元后小字也元后母天下自元成哀平四帝至王莽扬雄作表太阴之精沙麓之灵作合于汉配元生成女相甚贵章献明肃太后成都华阳人少随父下崃至玉泉寺有长老善相人谓其父曰君贵人也及见后大惊曰君之贵以此女也盍进京师乎赐以金百两至京师真宗判南京因张耆纳后宫中帝即位为才人进宸妃正位宫闱声满天下仁宗即位以太皇后垂帘听政时玉泉长老已居长芦矣能以死谏赵姬楚昭王之姬越王勾践女也昭王宴游赵姬从谓姬曰乐乎对曰乐则乐矣而不可久也王曰愿与子生死若此姬曰君之乐游要妾以死不敢闻命后王病有赤云夹日如飞鸟王问周太史太史曰是害王身请移于将相王曰将相于孤犹股肱也不听姬曰大哉君之德妾请从王死矣妾闻信者不负其心遂自杀钓弃前鱼魏王与龙阳君共船而钓得十余鱼而弃之泣下曰妾始得鱼甚喜后得益多而大欲弃前所得也今妾得拂枕席爵至人君四海之内美人甚多闻妾得幸毕褰裳而趋妾亦同所得鱼将弃矣得无涕乎王乃令曰敢言美人者族以计加诬魏王遗楚美人王悦之夫人郑袖知王之悦之也爱之甚于王王曰妇女所以事夫者色也而妒者其情也今郑袖知寡人之所悦其爱甚于寡人此孝子所以事亲忠臣所以事君也郑袖既知王以为不妒因谓美人曰王爱子甚矣然恶子之鼻子见必掩其鼻美人从之王谓郑袖曰美人见寡人必掩其鼻何也曰似恶闻王之臭王曰悍哉令劓之临终固宠汉武帝李夫人本以倡进兄延年生知音善歌舞每为新声延年侍上起舞歌曰北方有佳人绝世而独立一顾倾人城再顾倾人国宁不知倾城国佳人不再得帝太息曰善哉世岂有此人乎平阳主因延年有女弟上乃召见之实妙丽善舞由是幸生一男是为昌邑哀王初夫人病笃上临候之夫人谢不可见愿以王及兄弟为托姊妹让之夫人曰我以容貌得幸今见我毁坏必畏恶弃我尚肯追思悯录其兄弟哉夫人卒上怜之画其形于甘泉宫上念李夫人不已方士齐人少翁言能致其神乃夜张灯烛设帷幄陈酒肉而令上居他帐遥望见好女如李夫人之貌还幄坐而步又不得就视上愈相思悲感为作诗曰是耶非耶立而望之何姗姗其来迟今乐府诸音家弦歌之画王昭君王嫱字昭君王穰女南郡秭归人汉元帝时匈奴入朝诏以昭君配之号宁胡阏氏一说元帝后宫人既多不得当见乃使画工图其形按图召幸宫人皆赂画工多者十万金少者不减五万金昭君自恃其貌独不与工遂毁其形及匈奴入朝选宫人配之昭君以图当行入辞光彩射人竦动左右天子重信外国悔恨不及穷案其事有画工毛延寿为人形老少必得其真安陵陈敞新寺刘白龚宽并工狗马众势人形不逮延寿杜陵杨望樊青尤工布色皆同日弃市籍其资财昭君在路愁怨遂于马上弹琵琶以寄恨汉人怜昭君远嫁为作歌诗后昭君服毒死举国葬之胡中北地白草而此草独青故曰青冢老温柔乡冯万金善歌世事江都王王孙女嫁江都中尉赵曼方金又事曼因与主通曼有疾不能近妇人主有身恐乃称疾居王宫一产二女归之万金长曰宜主次曰合德遂冒姓赵氏宜主聪悟善行气术长而纤细举止翩然谓之飞燕合德肤滑出浴不濡善歌知音皆绝色也樊慝进言合德容貌帝召入宫合德新沐膏九回沉水香为卷发号新兴髻为薄眉号远山黛施小朱号慵来妆左右啧啧嗟赏帝谓合德为温柔乡曰吾老是乡矣不能效武帝求白云乡也宣帝时披香博士淖方成白发教授宫中号淖夫人在帝后唾曰此祸水也灭火必矣飞燕体轻成帝微行过河阳主家悦歌舞者赵飞燕召入宫大幸有女弟复召入俱为婕妤欲立飞燕为皇后陈大夫刘辅上言里语曰腐木不可以为柱人婢不可以为主书奏收系狱后论为鬼薪成帝步太液池起赢洲榭后歌归风送远之曲以文犀着击玉瓯酒酣风起后扬袖曰仙乎仙乎去故而新帝令左右持其裾久之风止裙为之皱后曰帝恩我使仙去不得他日宫姝或襞裙而皱号留仙裙飞外传绛纱系臂晋武胡贵嫔名芳镇军胡奋女也帝多简良家子以充内职自择美者以绛纱系臂芳既入选下殿号泣左右止之曰陛下闻声芳曰死且不畏何畏陛下帝每有顾问不饰言辞率尔而答进退方雅始有专房之宠帝尝与樗蒲争失遂伤上指帝怒曰此固将种也劳曰北伐公孙西距诸葛非将种而何帝惭宫中羊车晋武帝多内宠平吴之后复纳孙皓宫人数千彼此掖庭殆将万人而并宠者甚众帝莫知其所适常乘羊车恣其所之至便宴寝宫人乃取竹叶插户以盐汁洒地而引帝车不以私庇林虑公主子昭平君尚武帝女夷安公主林虑困病以金千斤钱千万为昭平君赎死罪帝许之林虑公主卒昭平日骄醉杀主传毋系狱廷尉上请左右为前入赎陛下许之帝曰吾弟老有是一子死以嘱我于是为之垂涕良久曰法令先帝所造因弟故而诬先帝之法吾何面目入高庙乎遂可其奏以忠而死屈原名平与楚同姓仕于怀王为三闾大夫之职掌王三族屈原入则与王图议国事以出号令出则接遇宾客应对诸侯谋行职修王甚任之同列上官大夫及用事臣靳尚妒害其能共谮毁之王疏屈原原心烦乱遂赴汨罗自沉而死从师卒业苏秦张仪俱事鬼谷先生受捭阖之术十有二章复受转丸祛箧二章然秦仪用之才得温言酒食坐席交往货财之礼耳秦仪乃复往见具言所受于师者行之少有口吻之验耳未有倾河填海移山之力先生曰为子陈言至道斋戒择日而往先生乃正席而坐严颜而言告二子以全贞之道预知反相吴王濞高帝兄仲之子也高祖立濞为吴王召濞相之曰若有反相因拊其背曰汉后五十年东南有乱岂若耶然天下同姓一家慎无反濞曰不敢孝文时皇太子引博局提吴太子杀之吴王怨望称疾不朝景帝三年吴王濞等七国举兵反遣亚夫灌婴将兵击之轻东家丘邴原欲远游学诣长安孙崧崧辞曰君乡里郑君君知之乎原答曰然崧曰学览古今博闻强识钩深致远诚学者之师模也君乃舍之蹑履千里所谓以郑为东家丘也原曰人各有志所向不同有登山而采玉者有入海而探珠者岂可以登山者不如海之深入海不如山之高哉君谓仆以郑为东家丘则君以仆为西家之愚夫耶崧辞谢焉体用之学安定先生胡翼之在湖学时福唐刘彝执中往从之学者数百人彝为高弟凡纲纪于学者彝之力为多后召对上问从学何人对曰臣少从学于安定先生胡瑗上曰其人文章与王安石孰优彝曰胡瑷以道德仁义教东南诸生时王安石方在场屋修进士业臣闻圣人之道有体有用有文君臣父子仁义礼乐历世而不可变者其体也诗书史传子集垂法后世者其文也举而措之天下能润泽其民归于皇极者其用也国家累朝取士不以体用为本而尚其声律浮华之词是以风俗偷薄臣师瑗尤病其失遂明体用之学以授诸生故今学者明夫圣人体用以为政教之本皆臣师之功也上悦随资而教客有话胡翼之为国子先生日番禺有大商遣其子来就学其子儇宕所赍千金染病甚瘠客于逆旅若将毙焉偶其父至京师悯而不责携其子谒胡先生告其故曰是宜先儆其心而后诱之以道者也乃取一帙书曰汝读是可以先知养生之术知养生而后可以进学矣其子视其书乃黄帝素问也读之未竟惴惴然惧伐性命之过甚痛悔自责冀可自新胡知其已悟召而悔之曰知爱身则可以修身自今以始其洗心向道取圣贤之书次第读之既通其义然后为文则汝可以成名圣人不贵无过而贵改过无怀昔悔第勉事业其人亦颖锐善学二三年登上第而归如期而至后汉范式字巨卿少游太学与汝南张邵为友邵字元伯二人各归乡里式谓元伯曰后二年当过拜尊亲至期元伯白母请设馔候之母曰二年之别千里结言尔何相信之审耶对曰巨卿信士必不乖违至日巨卿果到升堂拜母尽欢而别出谒更仆韩参政亿李参政若谷未第时俱贫同途赴试京师共有毡一席一割分之每出谒更为仆李先登第授许州长社县主簿赴官自控妻驴韩为负一箱将至长社三十里李谓韩曰恐县吏来箱中只有钱六百以其半遣韩相持大哭别去后举韩亦登第皆至参政约更为传熙宁元丰间士大夫论天下贤者必曰君实景仁其道德风流足以师表当世其议论可否足以荣辱天下二公盖相得欢甚皆自以为莫及曰吾与子生同志死当同传而天下之人亦无故优劣之者二公既约更相为传而后死者则志其墓故君实为景仁传其略曰吕献可之先见景仁之勇决皆予所不及也盖二公用舍大节皆不谋而同如仁宗时论立皇嗣英宗时论濮安懿王称号神宗时论新法其言若出一人相先后如左右手故君实尝谓人曰吾与景仁兄弟也但姓不同耳然至于论钟律则反复相非终身不能相一君子是以知二公非苟同者友三伟人昔王文正公居宰府二十年未尝见爱恶之迹天下谓之大雅寇莱公左右天子却戎狄保社稷天下谓之大忠枢密马公慷慨立朝有犯无隐天下谓之大直此三君子者一代之伟人公与二三子深相交许情如金石则公之道可知矣脱粟见侍公孙弘起家为丞相食故人高贺以脱粟覆以布被贺怨曰何用故人富贵为脱粟布被我自有之怒而去语人曰弘身服貂蝉衣麻枲内厨五鼎外膳一肴其俭诈也弘闻之惭曰宁逢恶宾莫逢故人司马貌丑司马徽有盛名刘综欲候见之先使左右往问时徽正锄园左右问曰司马公何在徽曰我是也左右见其貌陋骂之曰何等田奴冒认司马徽徽不与较乃刷头易服出见综谈论竟日左右谢之故旧难恃宋向柳与颜峻友善及峻贵柳犹贫素自许不推先之峻戒柳曰名位不同礼有异数卿何得作曩时意耶柳曰我与士逊心期久矣岂可一旦以势利处之及柳为南唐郡涉义宣事败系狱屡密请峻求相申救竟不助之柳遂伏法今人多有以故旧自恃宜以此为戒贵不相忘章子厚尝与刘子先有场屋之旧子厚居京口子先守姑苏以新酝洞庭春寄之子厚答诗曰洞霄宫里一闲人东府西枢老旧臣多谢姑苏贤太守殷勤分送洞庭春其后隔十年子厚拜相亦不通问寄书诮其相忘远引之意子先以诗谢曰故人天上有书来责我疏愚唤不回两处共瞻千里月十年不寄一枝梅尘泥自与云霄隔驽马难追德骥才莫谓无心向门下也曾终夕望三台公得诗大喜即召为宰属遂迁户侍往见优孟优孟楚之乐人楚相孙叔敖知其贤善待之孙叔敖死其子穷困负薪逢优孟曰我孙叔敖之子也父且死时属我贫困往见优孟优孟曰若无远有所之即为孙叔敖衣冠抵掌谈语岁余庄王置酒优孟前为寿庄王大惊以为孙叔敖复生也欲以为相优孟请归与妇计之三日复来曰妇言慎无为楚相不足为也如孙权敖为楚相尽忠楚王得以霸今死其子无立锥之地负薪以自衣食如孙叔敖不如自杀于是庄王谢优孟召孙叔敖子封之寝丘托以妻子郈成子自鲁聘晋过于卫左宰谷臣止而觞之陈乐而不作酣毕而送以璧成子不辞其仆曰不辞何也成子曰夫止而觞我亲我也陈乐不作告我哀也送我以璧托我也由此观之卫其乱矣行三十里而闻卫乱作右宰谷臣死之成子于是迎其妻子还其璧隔宅而居之赈其妻子朱晖同县张堪有名德每与相见常接以友道晖以堪宿成名德未敢安也堪至把晖臂曰欲以妻子托朱生堪后物故南阳饥晖闻堪妻子贫穷乃自往候视其困厄分所有以赈给之岁送谷五十斛帛五匹以为常庭训其子韩魏公留守北京李稷以国子博士为漕颇慢公公不为较待之甚礼俄潞公代魏公为留守未至扬言云李稷之父绚我门下士也闻稷敢慢魏公必以父死失教至此吾视稷犹子也果不悛将庭训之公至北京李稷谒见坐客次久之公着道服出语之曰而父吾客也只八拜稷不获已如数拜之馆宾教走蔡京晚岁渐觉事势狼狈亦有隐忧其从子应之自兴化来因访问近日有甚人才应之愕然曰天下人才出在太师陶铸中某何人敢当此问京曰不然觉得目前尽是面谀脱取官职去做底人恐山林间有人才欲得知应之曰太师之问及此则某不敢不对福州有张臖字柔直者抱负不苟将适到部京遂宾致之为塾客然亦末暇与之相接柔直以师道自居待诸生严厉诸生已不能堪一日唿之来前曰汝曹曾学走乎诸生曰某等尝闻先生长者之教但令缓行柔直曰天下被汝翁作坏了早晚贼发首先到汝家汝曹若学得走缓急可以逃死诸子大惊走告京曰先生忽心恙如此京闻之矍然曰此非汝所知也即入书院与柔直倾倒因访策焉柔直曰今日救时已是迟了只有收拾人才是第一义京因扣其所知遂以杨龟山为对龟山自是有召命东北道主秦晋围郑郑人谓秦盍舍郑以为东道主盖郑在秦之东故云今世称主人为东道者此也东汉载北道主人乃有三事常山太守邓晨会光武于鉅鹿请从击邯郸光武曰伟卿以一身从我不如以一郡为我北道主人又光武至蓟将欲南归耿弇以为不可官属腹心皆不肯光武指弇曰是我北道主人也彭宠将反光武问朱浮浮曰大王倚宠为北道主人今既不然所以失望后人罕引用之赠以女奴韩魏公出镇中山有门客夜逾墙出娼家公知作种竹诗以警之曰殷勤洗濯加培植莫遣狂枝乱出墙门客自愧作诗云主人若也怜高节莫为狂枝赠斧斤公置一女奴赠之周取士制大司徒之职以乡三物教万民而宾兴之乡大夫之职各掌其乡之政教禁令正月之吉受教法于司徒退而颁之于其乡吏使各以教其所治以考其德行察其道艺三年则大比考其德行道艺而兴其贤者能者乡老及乡大夫帅其吏与其众寡以礼礼宾之厥明乡老及乡大夫群吏献贤能之书于王王再拜受之登于天府命乡论秀士升之司徒曰选士司徒论选士之秀者而升之学曰俊士升于司徒者不征于乡升于学者不征于司徒曰造士汉取士制高祖诏曰贤士大夫既与我定有天下而不与吾共安利之可乎有肯从我游者吾能尊显之以布告天下其有称明德者御史中执法郡守必身劝为之驾遣诣丞相府武帝诏召吏人有明当世之务习先圣之术者县次续食令与计偕今至阖郡不荐一人其与中二干石礼官博士议不举者罪有司议曰不举士一则黜爵再则黜地三则黜爵削地毕矣问克敌弓李平叔云洪景伯兄弟应博学宏词以克敌弓铭为题洪惘然不知所出有巡铺老卒睹于案间以问洪曰官人欲知之否洪笑曰非而所知卒曰不然我本韩太尉世忠之部曲从军日见有人以神臂弓旧样献于太尉太尉令如其制度制以进御赐名克敌并以岁月告之洪尽用其语首云绍兴戊午五月大将云云主文大以惊喜是岁遂中科目若有神助焉此盖熙宁中西人李宏中创造因内侍张若水献于裕陵者也题名雁塔唐进士自神龙以来杏园宴后皆于慈恩寺塔题名它时有将相则朱书之或未及第时题名字添前进士佛在世时有比丘见群雁飞乃念曰此雁可充我之食佛曰此雁王也不可辄食乃为营塔熟读左传艾颖少年赴乡举逆旅中遇一村儒状极阘茸顾谓艾曰君此行登第矣艾曰贱子家于郓无师友加之汶上少典籍今学疏援寡聊观场屋耳儒者曰吾有书一卷以授君诘旦奉纳翌日果持至乃左传第十也谓艾曰此卷书宜熟读取富贵后四十年亦有人因此书登甲科然龄禄俱不及君记之艾颇为异时果擢甲科后四十年当祥符五年御试此题徐奭为状元艾后以户部侍郎致仕七十八薨徐四十为翰林学士卒熟读乐记张客省退夫应举时因醉乘驴过市误触倒杂卖担子其人喧唿不已视担中只有乐记疏一册遂以五十金市之其人乃去张初不携文字止阅所买乐记疏一册无何省试出黄钟为乐之末节论独乐记为详论擅场遂高中明年擢甲科梦中改名孙梦得初名贯字道卿尝语予曰某举进士过长安梦登塔见持一大文卷者问之云来年春榜索而视之不可问其间有孙贯否曰无惟第三人有孙抃既寤遂改名抃明年果然梦登云梯菁田郑侨惠叔干道己丑春省试中选未廷对梦空中一梯云气围绕窃自念曰世所谓云梯者兹其是欤俄身至云梯侧遂登之及高层仰望则有大石苍然如镜面正惧压己忽冉冉升腾立于石上惊觉自喜但不晓登石之义既而为天下第一其次曰温陵石起宗先是考官用分数编排石君当居上临唱名始易之云朱衣点头欧阳公知贡举日每遇考试倦坐后常觉一朱衣人时复点头然后其文入格不尔则无复与考始疑侍史及回视之一无所见因语其事于同列为之三叹尝有句云唯愿朱衣一点头私其乡人杨大年为翰林学士适礼部试天下士一日会乡里待试者或云学士必持文衡幸预有以教之大年乃作色拂衣而入则曰丕休哉大年果知贡举凡程文用丕休哉者皆中选而当时坐中之客亦半有不以为意而不用者欧变文礼嘉祐中士人刘几累为国学第一人骤为险怪之语学者翕然效之遂成风俗欧阳公深恶之会公主文决意痛惩凡为新文者一切弃黜时体为之一变欧阳之功也有一举人论曰天地轧万物茁圣人发公曰此刘几也戏续之曰秀才刺试官刷画以大朱笔横抹之自首至尾谓之红勒帛判大纰缪字榜之既而果几也后数年公为御试考官而几在廷公曰除恶务本今必痛斥轻薄子以除文章之害有一士人论曰主上收精藏明于冕旒之下公曰吾已得刘几矣既黜乃吴人萧稷也是时试尧舜性仁赋有曰故得静而延年独高五帝之寿动而有勇形为四罪之诛公大称赏擢为第一人及唱名乃刘辉人有识之者曰此刘几也易名矣公愕然久之因欲成就其名小序有内积安行之德盖禀于天公以为积近于学改为蕴人莫不以公为知言主司或梦火山军得名后欧公所取卷乃刘辉也怀甓喧噪谢史馆泌解国学举子黜落甚众群言沸摇怀甓以伺其出泌知潜由他途投史馆避宿数日太宗闻之笑谓左右曰泌职在考校岂敢滥收小人不自揣分反怨主司然固须防避又问曰何官职驺导雄伟都人敛避左右奏曰惟台省知杂呵拥难近遂授知杂以避掷甓之患号传衣钵摭言云禅家相传法谓之传衣钵唐状元以下往谢主司有与主司同科名者谓之谢衣钵故范质举进士主文和凝爱其文以第十三人登第谓质曰君之文宜冠多士屈居十三欲传老夫衣钵也质以为美有献诗云从此庙堂添故事登庸衣钵亦相传赋诗被谤至和嘉祐间场屋举子为文尚奇涩读或不成句欧公力欲革其弊既知贡举凡文涉雕刻者皆黜之时范景仁王禹玉梅公仪韩子华同事梅圣俞作参详官未引试前唱酬诗极多欧公有无哗战士衔枚勇下笔春蚕食叶声最为警策圣俞有万蚁战酣春昼永五星明处夜堂深亦为诸公所称及放榜平时有声如刘辉辈皆不预选士论颇汹汹未几诗传哄然以为主司惟酬唱不复详考且言以五星自比而待我曹为蚕蚁因造为丑语自是礼闱不复作诗经元丰末几三十年元祐初稍稍为之要不如前日之盛然是榜得苏子瞻为第二人子由与曾子固皆在选中亦不可谓不得人矣鄙渴睡汉吕文穆公未第时薄游一县时胡大监旦随其父宰是邑遇吕甚薄客有喻胡曰吕公能诗宜少加礼胡问警句客举曰挑尽寒灯不成梦胡笑曰乃一渴睡汉耳吕甚恨而去明年首中甲科寄声于胡曰渴睡汉状元及第矣胡曰待我明年第一人及第输君一筹既而次榜亦中首选文穆公蒙正也座主设宴韩康公绛子华谢事后自颍入京看上元至十六日私第会从官九人皆门生故吏尽一时名德如傅敛之胡宽夫钱穆父东坡刘贡父顾子敦皆在坐钱穆父知府至晚子华不悦东坡云今日为本殿烧香人多留住九子母丈夫也客大笑方坐出家妓十余人中宴后新宠鲁生舞罢为游蜂所螫子华意不甚悦久之唿出以白团扇从东坡乞诗坡书云窗摇细浪鱼吹日舞罢花枝蜂绕衣不觉南风吹酒醒空教明月伴人归上句记姓下句记事康公大喜坡云恐它姬厮赖故云耳托孤门生李文正公尝言其座主王仁裕知贡举时已年高有数子皆早亡诸孙并幼每诸生至门必延于中堂与夫人偶坐受诸生拜一如儿孙礼然备酒馔命诸生至于饼饵羹臛之物皆公与夫人亲手调品忽一日生徒毕集出一诗笺曰二百二十四门生春风初长羽毛成衰翁渐老儿孙小它日知谁略有情陆氏一庄崔群知贡举归其妻劝令求田群曰予有美庄三十所榜所放三十人是也妻曰君非陆贽门生乎君掌文柄约其子简礼不令就试如以君为良田则陆氏一庄荒矣群无以答赏常何马周至长安舍中郎将常何家贞观间诏百官言得失何武人不涉学周为条二十余事皆当世所切太宗怪问何曰此非臣所能家臣马周教臣言之帝即召之间未至遣使四辈趣及谒见帝与语大悦拜监察御史帝以何得人赐帛三百匹特抑故吏鞠咏为进士以文受知于王公化基及王公知杭州咏擢第释褐为大理评事知杭州仁和县将之官先以书及所作诗寄王公以谢平昔奖进今复为吏得以文字相乐之意王公不答及至任略不加礼课其职事甚急鞠大失望于是不复冀其相知而专修吏千矣其后王公入为参知政事首以咏荐人或问其故答曰鞠咏之才不患不达所忧者气俊而骄我故抑之以成其德耳鞠闻之始以王公为真相知也僧相宾僚张建封镇徐州奏李藩为判官有新罗僧能相人公令看诸判官有得为相者否僧云并无公不快曰某妙择宾僚岂无一人至相坐者促召李判官至僧降阶迎谓张公曰判官是纱笼中人宰相冥司必潜以纱笼护之恐为异物所扰余官不然藩后果为相访隐者居钱文僖公自枢密留守西都时朝廷无事郡府多暇钱相与诸公行乐无虚日一日出长夏门屏骑从同步至午桥访郭君隐居郭不知为钱相也草具置酒钱相甚喜不忍去至晚衙骑从来郭君亦不为动亦不加礼抵暮别去送及门曰野人未尝至府庭无从上谒谢钱相怅然谓诸公曰斯人视富贵为如何可愧也郭君名延卿时年逾八十少从张文定吕文穆公游二公相继入相荐于朝命以职官不出廉蔺相避蔺相如为上卿居廉颇之右颇曰我为赵将有攻城野战之大功相如徒以口舌为劳而居上素贱人吾羞不忍为之下宣言曰我见必辱之相如闻常称疾不欲与争已而相如出望见廉颇相如引车避匿其舍人耻之欲辞去相如曰强秦之不敢加兵于赵者以吾两人在也今两虎共斗其势不俱生吾所以为此者先国家后私仇也颇闻之肉袒负荆谢罪寇贾极欢寇恂拜颍川太守贾复部将杀人恂戮之复以为耻谓左右曰吾与寇恂并列将帅而今为其所陷今见恂必手剑之恂知其谋不欲与相见谷崇曰崇将也得带剑侍侧卒有他变足以相当恂曰不然蔺相如不畏秦王而屈于廉颇者为国也吾安可以忘之二人后卒极欢李郭相勉唐安思顺为朔方节度使时郭汾阳李临淮俱为牙门都将二人不相能虽同盘饮食常睇目相视不交一言及汾阳代思顺临淮欲亡去计未决旬日诏临淮汾阳半兵东出赵魏临淮入曰一死固甘乞免妻子汾阳趋下持手上堂曰今国乱主迁非公不能东伐岂怀私忿时耶及别执手涕泣相勉以忠义讫平剧贼实二公之力三将协心高宗朝光世军在马家渡张俊军在采石遂诏光世以兵援世忠且令复移军健康三大将权相敌兼持私隙莫肯叶心上诏魏矼谕光世曰贼众我寡合力犹惧不支况军自为心将何以战为诸公计当灭怨隙不独可以报国身亦有利矼劝光世贻书二帅以示无他使为犄角已而二帅皆复书交致其情世忠之受两镇节钺也高宗手书郭子仪传以赐之张俊奏事则又谕以子仪之事同年远嫌寇莱公在枢府上欲罢之莱公已知乃遣人告王冀公曰遭逢最久今出求一使相幸同年赞之公大惊曰将相之任极人臣之贵苟朝廷有所授亦当恳辞岂得以此私有所干于人也亟往问之莱公不乐后上议准今出与一甚官公曰寇准未二十年已登枢府太宗甚器之准有才望与一使相使当方面其风采足以为朝廷之光上然之翌日降制莱公捧使相诰谢于上前感激流涕曰苟非陛下主张臣安得有此命上曰王某知卿具道其言莱公出谓人曰王同年器识非准所可测也公在相府抑私远嫌皆此类友婿同年王懿恪公拱辰与欧阳文忠公同年进士文忠自监元省元赴廷试锐意魁天下明日当唱名夜备新衣一袭懿恪辄先衣以入文忠怪焉懿恪笑曰为状元者当衣此至唱名果第一后懿恪文忠同为薛简肃公子婿然文忠心少之文忠为参政时吏拟进懿恪仆射文忠曰仆射宰相官也王拱辰非曾任宰相者不可改东宫官以至拜宣徽使终身不至执政盖懿恪主李文靖文忠主范文正其党不同无信不朝褒姒不好笑幽王欲其笑万方故不笑幽王为烽燧大鼓有寇至则举烽火诸侯悉至而无寇褒姒乃大笑幽王欲悦之数举烽火其后不信益不至幽王之废申后去太子申侯怒于是与西夷犬戎共攻幽王幽王举烽火征兵莫至遂杀幽王骊山下立召访问苏轼迁翰林学士尝锁宿禁中中使宜入对宣仁问曰卿前年为何官曰臣前年为汝州团练使今为何官曰臣待罪翰林上叹奇才宣仁曰此先帝之意也先帝每诵卿文章必曰奇才奇才但未及进用卿即上仙耳轼不觉哭失声宣仁与哲宗亦泣下已而命坐赐茶撤御前金莲烛送归院不如一鹗汉邹阳谏吴王曰臣闻鸷鸟累百不如一鹗后汉庞参字仲达为左校令先零反御史中丞樊准荐参曰鸷鸟累百不如一鹗后汉孔融荐祢衡表曰伏见处士祢衡淑质正亮奇才卓荦若得龙跃天衢凤奋云汉垂光虹足以近置之多士吴吕蒙庐陵贼起诸将不能下孙权曰鸷鸟虽百不如一鹗令蒙讨平之赵温雄飞赵温成都人初为京兆尹叹曰大丈夫当雄飞安能雌伏遂弃官去遭岁大饥温尽散其家粮以赈给穷饿所活万余人至汉献帝征为司徒殿直荐贤范延赏为殿直押兵过金陵张忠定公为守因问曰天使沿路来还曾见好官员否延赏曰昨过袁州萍乡县邑宰张希颜者虽不识之知其好官员也公曰何以言之延赏曰自入县境驿传桥道皆完葺田莱垦辟野无惰农及至邑则廛肆无赌博市易不敢喧争夜宿邮中闻更鼓分明以是知其必善政也公大笑曰希颜固美矣天使亦好官员也即日同荐于朝希颜为发运使延赏亦为合门祗侯皆号能吏王旦举代王旦疾久不愈上命肩舆入禁中使其子雍与直省吏扶之见于延和殿劳勉数四因命曰卿今疾亟万一有不讳使朕以天下事付之谁乎且谢曰知臣莫若君惟明主自择再三问不对是时张咏马亮皆为尚书上曰张咏如何不对又曰马亮如何又不对上曰试以卿言之旦强起举笏曰以臣之愚莫如寇准上怃然有间曰准性刚褊卿更思其次旦曰他人臣不知也旦死岁余卒用准为相贬死朱崖新繁县有东湖德裕为宰日所凿夜梦一老父曰某潜形其下幸庇之明府富贵今鼎来七九之年当相见于万里外后于土中得一蟆径数尺投入水中而德裕以六十三卒于朱崖果应七九之谶公卒见梦于令狐绹曰公幸哀我使我归葬绹曰卫公精爽可畏不言祸将及乃白于帝得以丧还携母贬所绍圣初党祸起刘安世器之尤为章惇蔡卞所忌远谪岭外盛夏奉老母以行途人皆怜之器之不屈也一日行山中扶其母篮舆憩树下有大蛇冉冉而至草木皆披靡担夫惊走器之不动也蛇若相向者久之乃去村民罗拜器之曰官异人也蛇吾山之神见官喜相迎耳杜门莫见苏黄门子由南迁既还卜居许下多杜门不通宾客有乡人自蜀中来求见之伺侯于门弥旬不得通宅南有丛竹竹中为小亭遇风日清美或徜徉亭中乡人既不得见则谋之阍人阍人使待于亭旁如其言复旬日果出乡人因趋进黄门见之大惊劳久之曰君姑待我于此翩然复入迨夜竞不复出曝背献芹宋国有田父常衣组至春自曝于日当尔时不知有广厦隩室绵纩狐貉顾谓其妻曰负日之喧人莫知之以献吾君将有赏也其妻告之曰昔人有美莪菽甘枲茎芹萍子对乡豪称之乡豪取尝之蜇于口惨于腹众哂之按列子所载只如此嵇叔夜与山巨源绝交书云野人有快炙背而美芹子欲献之至尊后世遂有献芹之说实无所出特嵇叔夜合而言之耳漆书忧鲁鲁漆室邑之女过时未适人倚柱而啸邻妇曰子欲嫁乎曰非也予忧者鲁君老太子幼邻妇曰此丈夫之忧也女曰不然昔有客过系马园中践予葵使予终岁不饱葵邻女奔使予兄追之逢水溺死使予终身无兄予闻河润九里渐汝三百步今鲁国有患君臣父子被其辱妇女独安所避乎脯龙折竿明道先生为上元簿曰茅山有龙池其龙如蜥蜴而五色祥符中中使取二龙至中途中使奏一龙飞空而去自昔严奉以为神物先生尝捕而脯之使人不惑其始至邑见人持竿道傍以粘飞鸟取其竿折之教使勿为及罢官舣舟郊外有数人共语自主簿折粘竿乡民子弟不敢畜禽鸟禄周亲党陈桓子侍齐景公饮请曰晏子君赐之卿位群臣之爵莫尊于晏子今衣缁衣鹿裘栈车驽马而朝是隐君之赐也请觞之晏子曰非臣之罪也且臣以君之赐臣父之党无不乘车者母之党无不足于衣食者妻之党无冻馁者齐国之士待臣而后举火者数百家如此为隐君之赐乎彰君之赐乎公曰善为我觞桓子散金宗族疏广弃官归家日令家具酒食请族人故旧宾客相与娱乐居岁余广子孙窃谓广所爱信老人曰子孙欲及君在时颇立产业今日饮食费且尽愿丈人劝说买田宅老人以间为广言此计广曰吾岂老耄不念子孙哉使贤而多财则损其志愚而多财则益其过此金圣主所以养老臣也与宗族共享其赐尽吾今日不亦可乎三世同爨博陵崔倕缌麻亲三世同爨正元以来言家法者以倕为首生六子一登辅相五任大僚太常卿邠太府卿酆外台尚书郎郾廷尉卿郇执金吾鄯左仆射平章事郓而邠及郾五知贡举得七百四十人邠昆仲自贵达亦同居光德里一宅绢遗亲族范文正公自政府归姑苏焚黄搜外库惟有绢三千匹令掌吏录亲戚及闾里知旧自大及小散之皆尽曰宗族亲戚见我生长幼学壮士为我助喜我何以助之哉认郭汾阳五代唐郭崇韬为枢密使用事自宰相豆卢革等皆附之以其姓郭因问崇韬曰邠阳王本太原人徙华阴公世家雁门岂其枝派耶崇韬曰因遭乱亡失谱牒尝闻先人言上距邠阳四世耳革曰然则固从祖也不告姓名李白失意游华山县宰方开门决事白乘醉跨驴过门宰怒不知太白也引至庭下曰汝何人辄敢无礼白乞供状无姓名曰曾用龙巾拭吐御手调羹力士脱靴贵妃捧砚天子殿前尚容吾走马华阴县里不得我骑驴改名作相范雎事魏中大夫须贾须贾为魏昭王使于齐齐襄王闻雎辩口乃使人赐雎金十斤及牛酒雎辞谢不受须贾知之大怒以为雎持魏国阴事告齐故得此馈既归以告魏相魏相齐大怒使舍人笞击雎折胁折齿雎佯死即卷以篑置厕中宾客饮者醉更溺雎及得出伏匿更名曰张禄范雎既相秦号曰张禄而魏不知以为范雎已死久矣魏闻秦且东伐韩魏魏使须贾于秦范雎闻之为微行敝衣闲步之邸见须贾须贾见之而惊曰范叔固无恙乎曰臣为人庸贾须贾哀之留与坐饮食乃取其一绨袍赐之因问曰秦相张君公知之乎范雎曰主人翁习知之唯雎亦得谒愿为君借大车驷马于主人翁范雎归取大车驷马为须贾御之入秦相府须贾待门下良久问门下曰范叔不出何也门下曰乃吾相张君也须贾大惊自知见卖乃肉袒膝行谢罪雎曰汝罪有三所以得无死者以绨袍恋恋有故人之意故释公尽请诸侯使与坐堂上饮食甚设而坐须贾于堂下置莝豆其侧令两黥徒夹而马食之数曰为我告魏王急持魏齐头来不然者我且屠大梁称阁下执事古者三公开阁而郡守比古诸侯亦有阁故有阁下之称前辈与大官书多唿执事与足下刘子元与宰相书曰足下韩退之与张仆射书曰执事即其例也惟执事则指左右之人尊卑皆可通称又自卑达尊例云座前尤非也阁下降殿下一等座前降几前一等岂可僭用哉封母加太字故事臣僚封赠母祖母不问生殁并加太字曰太夫人太君政和间待制刘安上建富太者事生之尊称也封母而别之所以致别于其妇既殁并祭于夫若加之尊称则是以尊临其夫也以尊临夫于名义疑若来正自是始诏命妇追封并除去太字逮绍兴新书复仍旧制晏尚书敦复领吏部援刘待制言申明且引汉文帝纪七年冬十月令列侯太夫人夫人无得擅征补注谓列侯之妻称夫人列侯死手复为列侯仍得称太夫人盖此义也于是追封始不复称太云按帝者之祖称太皇太后称母皇太后既升祔只称皇后正此比也曾子受击曾子尝有为不中曾皙怒援木击之曾子有顷乃苏退鼓瑟而歌孔子闻之告门人曰参来勿内也昔舜事瞽叟索而使之未尝不在侧索而杀之未尝不可得而小箠则受大箠则走今曾子委身待暴怒以陷父不义不孝孰大乎三金不及曾子曰吾及亲仕三釜而心乐后仕三千钟而不洎吾心悲曾子曰往而不可还者亲也故孝欲养而亲不待是故椎牛而葬不如鸡豚之逮亲存也初吾为吏禄不及釜尚欣欣而喜者非以为多也乐其逮亲也既没之后吾尝南游于楚得尊官焉堂高九尺传尝百乘然犹北向而涕泣者非为贼也悲不逮吾亲也故家贫亲老不择官而仕百里负米子路曰家贫亲老不择禄而仕昔者由也为亲百里负米亲没南游于楚从车百乘累茵而坐列鼎而食愿负米百里岂可得乎木欲静而风不停子欲养而亲不逮枯鱼衔索几何不蠹二亲之寿忽如过隙悲哉风木思养孔子出行闻有哭声甚悲至则皋鱼也被褐拥剑哭于路左孔子下车而问其故对曰吾少好学周流天下而至亲死一失也高尚其志不事庸君而晚无成二失也少失交游寡于亲友而老无所托三失也夫树欲静而风不止子欲养而亲不待往而不可返者年也逝而不可追者亲也吾于是辞矣立哭而死于是孔子之门人归养亲者一十三人得禄思养范仲淹少好学时谓诸子曰吾贫时与汝母养吾亲汝母躬执爨而吾亲甘旨未尝充今而得厚禄欲以养亲亲不在矣汝母亦早世吾恨忍令汝曹享富贵之乐于是俸赐常均于族人并置义田云黄赟葬父赟元时临江人父均道仕永平赟幼留江南及长去省父已没三年父妾闻其来尽挟其资再嫁拒不得见赟号哭曰苟得见庶母示以父墓归葬足矣非利遗财也久之梦父指葬处曰见片砖可得明日求之彷佛梦中所见掘之得父尸还葬赵苞悲母苞武城人汉灵帝时为辽西太守迎养母妻道遇鲜卑入寇被钞掠苞率骑与战贼出母以示苞苞悲号谓母曰欲养母朝夕不图为祸昔为母子今为王臣义不得相顾母遥谓曰人各有命何得相顾苞即与战贼摧败母妻亦为所害封鄃侯葬母讫谓乡人曰食禄而避难非忠也杀母以全义非孝也遂呕血而死姑留其妇邹孟轲既娶将入室其妇袒于内孟子不悦遂去不入妇辞母求去姑召轲而谓之曰夫礼将上堂声必扬所以戒人也将入户视必下恐见人过今子察于礼而责于妻不亦远乎孟子留其妇谢之君子谓孟母知礼而明姑妇之道烹子遗羹文王长子曰伯邑考纣烹以为羹以赐文王曰圣人不食其子羹文王得而食之纣曰谁谓西伯圣者与食其子羹而不知乐羊为魏将而攻中山中山之君烹其子而遗之羹乐羊坐于幕下而啜之尽一杯文侯谓褚师赞曰乐羊以我故而食其子之肉答曰烹其子而食之且谁不食乐羊罢中山文侯赏其功而疑其心晚方识父霍去病父仲孺以县吏给事平阳侯家与侯侍者卫少儿私通生去病仲孺吏毕归家娶妇生子不相闻久之去病为骠骑将军击匈奴道出河东至平阳传舍遣迎仲孺趋入拜谒将军迎拜因跪曰去病不早自知为大人之遗体也仲孺扶服叩头曰臣得托命将军此天力也去病大买田宅奴婢而去从子之谏后汉吴祐父恢为南海太守祐年十二随父到官恢欲杀青简竹以写书祐谏曰今大夫逾越五岭远在海滨其俗诚陋旧多珍怪上为国家所疑下为威权所望此书若成即载之兼两昔马援以薏苡兴谤王阳以衣囊徼名嫌疑之间先贤所慎恢奇之乃抚其首曰吴氏世不乏季子矣素违父命有俍子者家资万金而自少小不从父语父临亡意欲葬山上恐儿不从倒言葬我着渚下石碛上俍子曰我由来不奉教令今当从此一语遂尽散家财积土绕之成一洲长数百步元康中始为水所坏俍子前汉人也舁舆传代原谷者不知何许人祖年老父母厌患之意欲弃之谷年十五涕泣苦谏父母不从乃作舆舁弃之谷乃随收舆归父谓之曰尔焉用此凶具曰谷乃后父老不能更作得是以收之耳父感悟愧惧乃载祖归侍养克己自责更成纯孝谷为纯孙讥父铜臭崔烈尝问其子钧曰吾居三公于议者何如钧曰大人少有英称历位卿守论者不谓当为三公而今登其位天下失望烈曰何为然也钧曰论者嫌其铜臭烈怒举杖击之钧狼狈而走烈骂曰死卒父挞而走岂孝乎钧曰舜之事父也小杖受大杖走此恐陷父于不义非不孝也烈惭而让官伤父被刑吴郡陆襄父闲被刑襄终身布衣蔬饭虽姜菜有切割皆不忍食居家惟以掐摘供厨江陵姚子笃母以烧死终身不忍啖炙豫章熊康父以醉而为奴所杀终身不复尝酒然礼缘人情恩由义断亲以噎死亦不可绝食也西平有子李晟传帝狩梁州晟泣曰国家多难乘舆播迁见危死节自吾之分乃自东渭桥以精骑万人破贼朱泚率残卒万人西走余党悉降帝曰天生晟为社稷万人岂独朕哉乃拜晟行营副元帅徙王西平郡子字元直以荫补宪宗讨吴元济以为节度会大雨雪行七十里夜半至悬瓠城雪甚城旁皆鹅鹜池令击之以乱军声入城擒吴元济柳文平淮夷雅曰惟西平有子惟我有臣超宗凤毛谢超宗灵运孙谢凤子凤知制诰宋文帝时超宗补新安王常侍王母卒超宗作诔辞帝大嗟赏曰超宗殊有凤毛帝意本谓世掌丝纶父子继美时右将军刘道隆武人不识是超宗父名出候超宗曰至尊说君有凤毛此异物可见乎再三检觅不得乃去入蜀迎父番阳张吉父介方娠时父去客东西川不还张君自为儿时与尚书彭器资同学作诗云应是子规啼不到致令我父未归家闻者怜之既长走蜀父初无还意乃还省母复至涪关往返者三其父遂以熙宁十年二月至自蜀乡人迎谒叹息器资赠以诗略云河可以竭山可徙我翁不归行不已三往三复翁归止翁行尚壮今老矣儿昔未生今壮齿郭功父诗略云父昔离家子方孕子得其父今壮年胡弗归兮死敢请慰我慈母心悬悬三往三复又十载孝子执鞭方言还臂痛子归曾参出薪于野客至其家母即以左手搤右臂臂痛参即驰至问母曰臂何故痛母曰今者客至搤吾臂唿汝耳蔡顺少孤事母孝尝出求薪有客卒至母望顺不至乃噬其指顺即心动弃薪驰归跪问其故母曰有急客来故噬指以悟汝耳置母于誓郑庄公置姜氏于城颍而誓之曰不及黄泉无相见也既而悔之颍考叔为颍谷封人闻之有献于公公赐之食食舍肉公问之对曰小人有母皆尝小人之食矣未尝君之羹请以遗之公曰尔有母遗繄我独无颍考叔曰敢问何谓也公语之故且告之悔对曰若阙地及泉隧而相见其谁曰不然公从之公入而赋大隧之中其乐也融融姜出而赋大隧之外其乐也泄泄遂为母子如初君子曰颍考叔纯孝也爱其母施及庄公滂母勉子范滂字孟博桓帝时以钩党禁锢灵帝大诛党人诏下急捕滂闻之自诣狱县令郭揖解印绶欲与俱亡滂曰滂死则祸塞其母就与之诀滂曰仲博孝敬足以供养惟大人割不忍之恩母曰汝今得与李杜齐名死亦何恨既有令名复求寿考可得兼乎滂受教再拜辞母戒其子曰吾欲使汝为恶则恶不可为使汝为善则我不为恶行路闻之为流涕考死诏狱年三十三杜羔得母杜羔有至性其父河北一尉而卒母非嫡经乱不知所之会堂兄兼为泽潞判官尝鞫狱于私第有老妇辨对见羔出入窃语人曰此少年状类吾夫讯之故羔母也自此迎侍而归又往访先人之墓邑中故老已尽不知所在馆于佛寺日夜悲泣忽视屋柱煤烟之下见数行字拂而视之乃父遗迹云我子孙若求吾墓当于某村家问之羔哭而往梁有老父年八十余指丘垄因得归葬羔官至工部尚书致仕东坡尝书此事遗朱康叔云访所生母司农少卿朱寿昌方在襁褓而所生母被出及长仕于四方孜孜寻访不逮治平中官至正郎矣或传其母嫁为关中民妻寿昌即弃官入关中得母于陕州士大夫嘉其孝节多以歌诗美之苏子瞻为作诗序且讥激世人之不养者李定见其序大惋恨嫡母不礼裴秀母贱嫡母宣氏不之礼秀叔父徽有盛名宾客甚众秀年十余岁有诣徽者出则过秀宣氏使其母进馔于客见者皆起秀母曰微贱如此应为小儿故也宣氏知之乃止时人为之语曰后进领袖有裴秀截发供宾陶侃母湛氏初侃父丹聘为妾生侃陶氏贫贱母纺绩资之番阳孝廉范逵寓宿于侃时大雪湛氏乃彻所卧新荐自剉给其马又密截髻供馔逵叹曰非此母不生此子断葱截肉陆绩会稽人为郡吏汉明帝时拷掠洛阳狱肌肉销烂母至京无缘相见但作馈禽付门卒以进之绩对食悲泣使者问其故绩曰母来不得见故哭使者以为门卒通意欲案之绩曰门卒非预也吾母平时截肉未尝不方断葱以寸为度今见馈食是以知母之来使者使人廉问绩母果来上闻赦之诸兄役母崔道固为宋诸王参军被遣青州募人长史以下并诣道固道固诸兄等逼其所生自致酒炙于客前道固惊起谓人曰家无人力老亲自执劬劳诸客皆知其兄所作咸拜其母母谓道固曰我贱不足以报贵汝宜答拜诸客皆叹美道固母子而贱其诸兄为乳母解纷汉武帝乳母尝于外犯事帝欲申宪乳母求救东方朔朔曰此非唇舌所争尔必望济者将去时但当屡顾帝慎勿言此或可万一冀耳乳母继至朔亦侍侧因谓曰汝痴耳帝岂复忆汝乳哺时恩耶帝虽材雄心忍亦深有情恋乃凄然愍之即免罪韩晋公浙西观察有乳母通求外事公欲杀之密求顾况营救况诣公问之公曰天下皆知某守礼法乳母先犯之况曰公幼时早起夜卧即要乳母今为侯伯乳母焉用哉诚宜杀也公遽舍之灭若敖民楚司马子良生子越椒子文曰是子也熊虎之状而豺狼之声弗杀必灭若敖矣子良不可子文为大戚及将死聚其族曰椒也知政乃速行矣无及于难且泣曰鬼犹求食若敖氏之鬼不其馁而子文卒于越秋七月楚子与若敖氏战于皋许遂灭若敖氏丧羊舌氏叔向欲娶申公巫臣氏其母止之曰甚美必有甚恶叔向惧不敢娶平公强使娶之生子伯石始生子容之母走谒诸姑曰长叔姒生男姑视之及堂闻其声而还曰豺狼之声非是莫丧羊舌氏矣遂弗视胡妇生子苏武留匈奴十九岁年老子前坐事死宣帝悯之问左右武在匈奴久岂有子乎武因平恩侯白前发匈奴时胡妇适产一子通国有声问来愿因使者致金帛赎之上许焉通国至上以为郎老人子无影陈留有富翁年九十娶田客女为妾一交接而死后生男大男谓其母曰我父年尊无父人道一宿斯须何因有子汝小家淫泆反欲恶我种类乎争财数年州郡不决丞相丙吉思惟良久言曾闻真人无影老翁子亦无影又不耐寒可共试之时八月取同年小儿俱解裸之此儿独啼言寒又并日中行后独无影人咸服存赵孤儿赵朔为屠岸贾攻灭朔有遗腹子朔夫人置儿裤中得脱朔客公孙杵臼程婴二人谋取他婴儿负之以文褓匿山中婴谬谓诸将曰吾知赵氏孤处诸将发兵随之公孙杵臼谬唿曰赵氏孤儿何罪请活之诸将杀杵臼与孤儿然赵氏真孤乃反在程婴为匿十五年因韩厥复立之是为赵武程婴自杀曰我将下报宣孟与公孙杵臼武为服齐衰三年为之祭邑继父不容杜祁公衍越州人父早卒遗腹生公前母有二子不孝其母改适河南钱氏公年十五六其二兄以为其母匿私财以适人就公索之不得引剑斫之伤脑走投其姑姑匿其重橑上出血数升仅而得免乃诣河南归其母继父不之容往来孟洛间贫甚佣书以自资体有四乳范忠文公镇兄镃卒于陇城无子闻其有遗腹子在外公时未仕徒步求之两蜀间二年乃得之曰吾兄异于人体有四乳是儿亦必然验之果然名之曰百常晬日试儿江南风俗儿生一期为制新衣盥浴装饰男则用弓矢纸笔女则刀尺针缕并加饮食之物及珍宝服玩置之儿前观其发意所取以验贪廉愚智名之为试儿亲表聚集致宴享焉自兹以后二亲若在每至此日常有酒食之事尔无教之徒虽已孤露其日皆为供顿畅声乐不知有所感伤梁孝元帝年少之时每八月六日载诞之辰常设斋讲自阮脩容薨殁之后此事亦绝取金环羊祜年五岁令乳母取所弄金环乳母曰汝先无此物祜即诣邻人李氏东垣桑木中探得之主人惊曰此吾亡儿所失物也云何持去乳母具言之知李氏子则祜前身也沙门前身中书令王珉有一胡沙门瞻珉风采曰使我后生得为此人做子愿亦足矣后珉生一子始能言便解外国语及绝国珠贝生所未见即识其名咸谓沙门前身取刀子向靖有女数岁而亡始病时弄小刀子母夺取不与伤母手后又产一女年四岁曰前时刀子何在母曰无也女曰昔争刀子故防母手何云无也请觅数刀合置一处令女自识女见大喜即取先者永师前身唐房琯为卢氏宰与道士邢和璞出游过夏口村入废寺坐古松下和璞使人凿地得瓮中所藏刘师德与永禅师书谓琯曰颇忆此耶因怅然悟前身之为永惮师也戒子安分韩忠宪戒其子曰穷通祸福固有定分枉道以求之徒丧所守切勿为也余以孤忠自信未尝有因缘凭借而每遭人主为知己今忝三公所恃者公道与神明而已焉可诬也唐介一日自政府归语诸子曰吾备位政府知无不为桃李固未尝与汝等栽培而荆棘则甚多矣然汝等穷通亦自有命惟自勉而已燕客索杖韩忠宪亿教子严肃知亳州第二子舍人自西京倅谒告省觐康公与右相及侄柱史宗彦皆中甲科归公喜置酒召僚属之亲厚者俾诸子坐于席隅惟持国多深思知必有义方之训托疾不赴坐中忽云二郎吾闻西京有疑狱奏谳者其详云何舍人思之未得已诃之再问未能对遂推案索杖大诟曰汝食朝廷厚禄倅贰一府事无巨细皆当究心大辟奏案尚不能记则细务不举可知吾在千里无所干预犹能知之尔叨冒廪禄何颜报国必欲挞之从宾力解方已诸子股栗家法之严如此所以多贤子孙也忠宪八子曰纲综绛绎纬缜维纟丐绛缜皆宰相维门下侍郎称锤投足寇莱公准少时不修小节颇爱飞鹰走犬太夫人性严每不胜怒举称锤投之中足流血由是折节从学及贵母已亡每扪其疮痕辄哭杖碎金鱼陈尧咨善射号小由基及守荆南回其母冯夫人问汝典郡有何异教尧咨曰每以弓矢为乐母曰汝父教汝以忠孝辅国家今汝不务行仁化而专务一夫之勇岂汝父之志耶杖之碎其金鱼逆料其子范蠡居陶中男杀人囚于楚乃装金千镒遣少子往视长男固请行不得已遣之长男至楚如父言进金庄生生曰可疾去慎毋少留长男私留庄生谓妇曰朱公金事成后归之勿动乃入与王言某星害于楚王乃封三钱府欲赦楚人惊告长男曰王封三钱府且有赦长男以为弟当出复见生曰弟今自赦生知其复得金令自持去生羞为所贾又见楚王曰陶之富人朱公之子杀人皆言其家持金赂王左右今赦以朱公子故也楚王怒先论杀朱公子明日下赦长男持弟丧归尽哀之朱公独笑曰我固知必杀弟也非不爱其弟是少与我为生难故重弃财至如少弟不知财之所从来前日欲遣者为其能弃财也事之理也无足悲者不才子帝鸿氏有不才子掩义隐贼好行凶德丑类恶物顽嚚不友是与比同谓之浑敦少皞氏有不才子毁信废忠崇饰恶言猜谮庸回服谗搜慝以诬盛德谓之穷奇颛帝氏有不才子不可训教不知话言告之则顽舍之则嚚傲狼明德以乱天常谓之梼杌此三族也世济其凶缙云氏有不才子贪于饮食冒于财贿侵欲崇侈不可盈厌聚敛积实不知纪极不分孤寡不恤穷匮天下之民以此三凶谓之饕餮舜臣尧宾于四门流凶族投四裔以御魑魅不如友子后汉太原王霸妻不知谁氏霸立高节与同郡令狐子伯为友子伯为楚相而其子为郡功曹子伯令子奉书于霸车马服从雍容如也霸子方耕于野闻客至投耒而归见令狐子沮怍不能仰视霸目之有愧色客去卧不起妻怪其故霸曰吾与子伯素不相若向见其子容貌甚光举措有适我儿曹蓬发历齿未知礼则父子恩深不觉自失耳妻曰君少修清节不顾荣禄今子伯之贵孰与君之高奈何忘初志而渐儿子乎霸屈起而笑曰有是哉遂共隐遁终身伯道无儿邓攸字伯道后石勒过泗水攸以牛马负妻子而逃遇贼掠其牛马步走担其儿及弟子绥度不能两全乃谓其妻曰吾弟早亡唯有一息理不可绝只当自绝我儿耳幸而得存我后当有子妻泣而从之乃弃之其子朝弃而暮及明日攸系之于树而去后妻不复孕过江纳妾甚宠之讯其家属说是遭乱忆父母姓名乃攸之甥攸素有德行闻之感恨遂不复畜妾卒以无嗣时人哀之为之语曰天道无知使邓伯道无儿赞曰攸弃子存侄以义断恩若力所不能自可割情忍痛何至预加徽缠绝其奔走者乎斯岂慈父仁人之用心也卒以绝嗣宜哉勿谓天道无知乃有知矣神夺其子王导子悦为中书郎先导卒导先梦人以百万钱买悦潜为祈祷者备矣寻掘地得钱百万意甚恶之一一皆藏闭及悦疾笃导忧念特至不食积日忽见一人形状甚伟被甲持刀导问是何人曰仆蒋侯也公儿不佳欲为请命故来耳导因与之食食至数斗食毕谓导曰中书命尽非可救也言讫不见悦亦殒绝祖孙移山北山愚公年且九十面山而居惩山北之寒出入之迂也遂率子孙荷担扣石垦壤箕畚运于北海之尾河曲智叟笑而止之愚公长息曰我之死有子在焉子又生孙孙又生子子又生孙子子孙孙无穷匮也而山不加增何若不平河曲智叟无以应之不辨群孙后周李迁哲尝除真州刺史即本州也迁哲妾媵百数男女六十九人缘汉千余里第宅相次姬媵之有子者分处其中迁哲鸣笳导从往来其间纵酒欢宴子孙参见或忘其年名披簿以审之郭子仪诸孙数十人每群孙问安不尽辨颔之而已祖笏犹存唐文宗以右拾遗魏謩征之裔孙颇奇之謩累谏转起居舍人紫宸中谢上曰卿家有旧书诏否对曰比多失坠惟簪笏存上曰进来郑覃曰在人不在笏上曰覃不解朕意此甘棠之义非笏而已宣宗尝曰謩名臣孙有祖风朕心惮之赞曰謩之议论挺挺有祖风烈臣叔不痴王湛初有隐德人莫能知兄弟宗族皆以为痴兄子济轻之尝诣湛见床头有周易济请言之因剖析玄理微妙有奇趣叹曰家有名士三十年而不知济去叔送出门济从骑有一马难乘无能骑者请骑之回策如素济益叹其难测既还浑问济何以暂行累日曰始得一叔浑问其故具叹述如此浑曰何如我济曰济以上人武帝每见济辄以湛调之曰卿家痴叔死未济曰臣叔殊不痴称其实美兄疫不去晋咸宁中大疫庾衮二兄俱亡次兄毗复危殆疠气方炽父母诸弟皆出次于外衮独留不去诸兄强之乃曰衮性不畏病遂亲自扶持昼夜不眠其间复抚柩哀临不辍如是十有余旬疫势既歇家人乃返毗病得瘥衮亦无恙父老咸曰异哉此子守人所不能守行人所不能行岁寒然后知松柏之后凋始知疫疠之不能相染也寝必共被姜肱彭城人与弟仲海季江事继母俱以孝行着闻其友爱天至寝必共被肱尝与季江夜于道遇贼欲杀之兄弟更相请死贼遂两释之汉桓帝时为郡守阉竖专政乃隐身卖卜君良同居刘君良瀛洲人四世同居门内斗栗尺帛无所私隋末荒馑妻劝其异居因易置庭树乌雏乌雏斗鸣家人怪之妻曰天下乱禽鸟不相容况人乎君良即与兄弟别处月余知其计斥去妻曰尔破吾家召兄弟复还同居友恭备至王览为生母朱氏偏爱年数岁见兄祥被母楚挞览辄涕泣抱持朱以非理使祥览即与俱又虐使祥妻览妻亦趋而共之朱患乃止又欲鸩祥览辄夺而先饮几致毙其友恭备至如此晋武帝时累官至光禄大夫嫂翏釜羹汉高祖微时尝与宾客过其丘嫂食嫂厌叔佯为羹尽嘐釜客已去而视釜中有羹由是怨嫂及立独不封其子太上皇为言高祖曰非敢忘也为其母不长者封其子为羹颉侯为嫂所嫉陈平与兄伯居伯尝纵平游学人或谓平问食而肥其嫂嫉平不亲家产曰食糠核耳有叔如此不如无伯闻之遂弃其妇乡人或谗平居家时盗其嫂珠玉在侧卫玠字叔宝风神秀异入市见者皆以为玉人王济字武子玠之舅也每见玠辄叹曰珠玉在侧觉我形秽又尝语人曰与玠同游冏若明珠之在侧朗然照人过妻兄食刘穆之少贫好往妻兄江氏乞食多见辱江氏后有庆会属令勿来穆之犹往食毕求槟榔江氏兄弟戏之曰槟榔消食君乃常饥何忽须此妻市肴馔为其兄弟以饷穆之穆之为丹阳尹乃令厨人以金盘贮槟榔一斛以进之财产归妻弟许昌士人张孝基娶同里富人女富人只一子不肖斥逐之富人病且死尽以家财付孝基与治后事如礼久之其子丐于途孝基见之恻然谓曰汝能灌园乎答曰如得灌园以就食幸矣其灌园稍自力孝基复谓曰汝能管库乎答曰得管库又何幸也孝基使管库觉驯谨无他过知其能自新遂以其父所委财产悉归之其子自此励操弃子存侄鲁义姑者野人之妇也齐攻鲁至郊遥见一人携一儿抱一子及军至乃弃抱者而抱携者将欲射之遂止问曰所抱者谁之子对曰兄之子所弃者谁之子曰己子也妾见大军至不能两全遂弃所生之子军曰子之于母甚痛于心何弃所生而抱兄子对曰子之于母私爱也侄之从姑公义也背公向私妾不为也齐军曰鲁郊有妇人犹持节行况朝廷乎遂回军不伐鲁鲁军闻之赐束帛号曰义姑见诬通妹河南李淑卿为功曹应举孝廉同时应举人害之使婢宣言淑卿淫其寡妹同举人诣尹以骨肉相奸不合应孝廉淑卿杜门自绝女妹伤被淫名遂到府门自杀淑卿亦自杀明己无僭也后三年霹雳害淑卿者以其尸置淑卿冢前冒刃赴姑郑义宗唐人妻卢氏事姑恭顺夜有盗劫其家家人悉奔窜卢冒白刃往立姑侧被贼箠击几死贼去人问其何以不惧答曰人之所以异于禽兽者以其有仁义也邻里急难尚当相赴况在于姑而可弃乎若百有一危我不得独生引刀断臂王凝妻李氏青州人凝为司户参军以疾卒李氏携幼子往负其遗骸以归车过开封旅舍止宿主人见其妇人避嫌不许李氏顾天色已暮不肯去主人牵其臂而出之李氏仰天恸曰我为妇人不能守节而手为人牵执不可以此手污吾身即引刀自断其臂路人嗟之窦氏投崖唐奉天窦氏二女生长草野幼有志操长者年十九次者年十六的群盗劫掠匿岩穴间盗曳出驱迫以前二女曰宁死义不受辱姊先投崖死盗方惊骇妹复自投折足破面盗乃舍之而去詹女给贼詹氏宋高宗时芜湖人年十七淮寇破邑父兄被执将杀之女泣拜曰妾虽陋愿相从赎父兄命贼然之麾父兄亟去无相念我得侍将军足矣行数里过市东桥跃入水中死贼骇叹而去班女成史扶风曹叔妻班彪女名昭字惠兄固着汉书共八表及天文志未及竟而卒和帝诏就东观藏书阁踵而成之帝数召入宫令皇后诸贵师事焉号曰大家每有贡献异物辄诏大家作赋颂时汉书始出多未能通者内郡马融伏于阁下从昭受读昭作女诫七篇蔡女博记陈留董祀妻即蔡邕之女名炎字文姬博学有才辩又妙于音律曹操因事问曰闻夫人家先多坟籍犹能记忆之否文姬曰昔亡父赐书四千许卷流离涂炭罔有存者今所诵忆才四百余篇操曰今当使十吏就夫人写之文姬曰妾闻男女之别礼不亲授乞给纸笔真草唯命缮书送之文无遗误李易安词近时妇人能文词如李易安颇多佳句小词云昨夜雨疏风骤浓睡不消残酒试问卷帘人却道海裳依旧知否应是绿肥红瘦此语甚新又九日词云帘卷西风人似黄花瘦此语亦妇人所难到也易安再适张汝舟来几反目有启事与綦处厚云猥以桑榆之晚景配兹驵侩之下材传者无不笑之情致非宜毗陵士人家有女年十六能诗破钱诗云半轮残月掩尘埃依稀犹有开元字想得清光未破时买尽人间不平事弹琴诗云昔年甘笑卓文君岂信丝桐解误身今日未弹心已乱此心元自不由人虽有情致非女子所宜女子题驿后山见永安驿廊东柱有女子题五字诗云无人解妾志日夜长如醉妾不是琼奴意与琼奴类读而哀之作二绝句云桃李摧残风雨新天孙河鼓隔天津主恩不与妍华尽何恨人间失意人青琐高议载琼奴姓王氏郎中幼女失身于赵奉常家为主母凌辱道出淮上书其事于驿壁见者哀之忆其妻像齐王起九重之台募国中能画者赐之钱有敬君居常饥寒其妻妙色君工画贪赐画殖去妻日久思忆其妻像向之而笑傍人见以白王王召问之对曰有妻如此去家日久心常念之窃画其像以慰离心不料上闻进士赵颜于画工处得软障图一妇人甚丽颜欲得如此妻画工曰余神画也此名真真唿其名百日昼夜不歇即必应应则以百家彩灰酒灌之遂活颜如其言果下障言笑饮食如常逾年生一子其友曰此妖也余有神剑可斩之是夕真真泣曰妾南岳地仙也君忽疑妾不可更住携其子却上软障呕出前酒画上添一子丹腮点颊吴孙和悦邓夫人尝置膝上和弄水精如意误伤夫人颊血污裤带医者曰得白獭髓杂玉与琥珀屑当减痕及差有赤点更益其妍诸嬖人更以丹脂点颊以要宠难在去欲东坡云昨日太守阳君采通判张君规邀余出游安国寺坐中论服气养生之事余曰皆不足道难在去欲张曰苏子卿啮雪咽毡缩背出血无一语少屈可谓了死生之际矣然不免为胡妇生子穷居海上且尔而况洞房绮疏之下乎乃知此事不易消除众客皆大笑原髻之始髻者继也女子必有继于人女娲氏以羊毛绳向后系之以荆木竹为之笄贯发赫连氏造梳二十四齿取疏通之义尧舜以铜为笄舜加女人首饰钗梳杂以象牙玳瑁为之周文王髻上加翠翘花傅之铅粉其高髻名凤髻又有云髻加之步步而摇故曰步摇始皇宫中梳望仙髻汉宫有迎春髻汉武帝时诸仙从王母下降皆梳飞仙髻盘龙髻贯以凤首钗孔雀搔头云头篦扫八字眉汉明帝宫人梳百合分梢髻同心髻扫青黛蛾眉魏武宫人扫连头眉晋惠帝宫人梳芙蓉髻通草五色花子扫黑墨眉一画连心细长曰仙娥妆隋文帝宫中梳九真髻唐武德中梳平蕃髻开元中梳双鬟望仙髻贞元作偏髻子无盐不售齐钟离春者无盐邑女也其为人臼头深目长壮大节昂鼻结喉肥项少发听腰出胸皮肤若漆行年三十无容入卫嫁不售流弃莫执于是乃拂拭短褐自诣宣王愿一见谓谒者曰妾齐之不售女电闻君王之圣德愿备后宫之扫除谒者以闻宣王方置酒于渐台左右闻之莫不掩口大笑曰此天下强颜女也宣王乃召而见之谓曰今夫人不容乡里布衣而欲千万乘之王亦有奇能乎无盐对曰无有但揭目含齿举手拊肘曰殆哉殆哉如此者四宣王于是停渐台罢女乐招进直言立太子进慈母拜无盐为王后而国大治丑妻诮夫许允妇是阮卫尉女奇丑交礼竟允无复入内家人深以为忧会允有客至妇令婢视之还答曰是桓郎桓郎者桓范也妇云无忧桓必劝入桓果语许云阮家既嫁丑女与卿故当有意卿宜察之许便回入内既见妇即欲出妇料其此出无复入理便捉裾停之许因谓曰妇有四德卿其有几妇曰新妇所乏惟容耳然士有百行君其有几许云皆备妇曰夫百行以德为首君好色不好德何谓皆备允有惭色遂相敬重梦立冰上晋索紞字叔彻世为通儒明术数令狐策梦立冰上与冰下人语纰曰冰上为阳冰下为阴阴阳事也士如归妻迨冰未泮婚姻事也君在冰上与冰下人语媒介事也策曰老夫耄矣不为媒也会太守田豹因策为子求乡人张公征女仲春而成婚月下老人韦固少未娶旅次宋城遇异人倚囊坐向月检书曰此幽冥之书固曰然则君何主曰天下之婚尔因问囊中赤绳子云以系夫妻之足虽仇家异域此绳一系终不可易君妻乃此店北卖菜陈妪女尔周逐之入菜市见妪抱二岁女亦陋老人指示固怒磨小刀付奴曰杀彼女当赐汝万钱奴翌日刺于稠人中才伤眉间尔后十四年以父荫参相州军事刺史王恭妻以女年十六七容貌端丽眉间常贴花钿未尝暂去逼问之曰妾郡守之犹子也父卒于宋城任时方襁褓乳母鬻蔬以给朝夕尝抱于市为贼所刺痕尚在因尽言宋城宰闻之名其店曰定婚店因昏报德吴师入郢楚子取其妹季羊以出楚昭王之奔郑楚大夫钟建负季羊以从王将嫁季羊季羊辞曰所以为女子远丈夫也钟建负我矣以妻钟建以为乐尹五代和凝举进士梁义成军节度使贺瑰辟为从事瑰与唐庄宗战于胡柳瑰败脱身走独凝随之反顾见凝麾之使去凝曰丈夫当为知己死吾恨未得死所尔岂可去也已而一骑追瑰几及凝叱之不止即引弓射杀之瑰由此得免瑰归戒其诸子曰和生志义之士也后必富贵尔其谨事之因妻以女后官至太子太傅封鲁国公富人莫与陈平少时家贫好读书及长可娶妇富人莫与者贫者平亦愧之户牖富人张负有女孙五嫁夫辄死人莫敢娶平欲得之邑中有大丧平家贫侍丧以先往后罢为助负见之丧所独视伟平平亦以故后去负随平至其家家乃负郭穷巷以席为门然门外多长者车辙负归谓其子仲曰吾以女孙与陈平仲曰平贫不事事一县中尽笑其所为独奈何予之女负曰固有美如陈平长贫者乎卒与女为平贫乃假贷币以聘予酒肉之资以内妇负戒其孙曰毋以贫故事人不谨事兄伯如事乃父事嫂如事乃母平既取张氏资用益饶游道日广牵丝得女郭元振少美宰相张嘉贞欲纳为婿元振曰知公有五女未知孰美张曰吾女各有姿色即不知谁是匹偶使五女各持一线幔前使子取便牵之元振欣然从命遂牵一红线第三女果有姿色女手相贵王克正仕江南归本朝直舍人院及死无子唯一女十余岁陈抟入吊出语人曰王氏女吾虽不见其面观其捧炉奉佛手相甚贵后数年陈晋公恕为参知政事一日便坐太宗问曰卿娶谁氏有几子晋公对曰臣无妻有二子太宗曰王克正江南旧族身后唯一女朕甚念之卿可作配晋公不敢辞遂纳为室不数日封国夫人如陈之相也假作美婿祖龙图无择晚娶徐氏有姿色议亲之时无择为馆职徐氏必欲相其人而无择貌寝恐不得当也同舍冯当世京丰姿秀美乃谕媒妁俟冯出局扬鞭跃马经过徐居曰此祖学士也徐窃窥喜甚成婚始悟其非竟以反目离昏奇其清苦后汉鲍宣妻桓氏字少君宣尝就少君父学父奇其清苦以女妻之装送甚厚宣不悦曰少君生富骄习美饰吾贫贱不敢当礼少君乃悉归侍御服饰更着短布裳与宣共挽鹿车归乡里拜姑毕提瓮出汲修行妇道宣官司隶校尉子永中兴初为鲁郡守永子昱从客问少君曰太夫人宁复识挽鹿车时不对曰先姑有言存不忘亡安不忘危吾安敢忘乎道缊不乐道缊晋谢安侄女博学强记能属文初适王凝之还甚不乐安曰王郎逸少之子不恶汝何恨也答曰一门叔父只有阿大中郎谓献之也以姨继室韩须如齐逆女齐陈无宇送女致少姜少姜有宠于晋侯晋侯谓之少齐少姜卒齐侯使晏婴请继室于晋曰寡君不腆先君之适以备内官焜耀先人之望则又无禄早世殒命寡人失望君义不忘先君之好惠顾齐国辱收寡人徼福于太公丁公照临敝邑镇抚其社稷则犹有先君之适及遗姑姊妹若而人君若不误敝邑而辱使董振择之以备嫔嫱寡人之望也韩宣子使叔向对曰寡君之愿也寡君不能独任其社稷之事未有伉俪在衰绖之中是以未敢请君有辱命惠莫大焉若惠顾敝邑抚有晋国赐之内主岂惟寡君举群臣实受其贶其自唐叔以下实宠嘉之遂成婚择娶九姨龙图刘公煜未第前娶尚书晃之长女早亡而赵氏犹有二妹皆未适人既而刘公登科晃捐馆夫人复欲妻之使媒妁通意刘曰若有武有之德则不敢为姻如言禹别之州则庶可从命盖刘公不欲七姨为匹意欲九姨议亲故也夫人诟曰谚云薄饼从上揭刘郎才及第岂得便拣点人家女刘曰非敢有择但七姨骨相寒薄遂娶九姨后生七子几忱皆至大官七姨后适关生竟不第落泊寒馁暮年刘氏养之终身再娶小姨欧阳公修与王宣徽拱辰同为薛简肃公子婿文忠公先娶长女王拱辰娶其次后文忠再娶其妹故文忠有旧女婿为新女婿大姨夫作小姨夫之戏聘后登第杜祁公少时客济源有县令者能相人厚遇之与县之大姓相里氏议婚不成祁公亦别娶久之祁公妻死令曰相里女子当作国夫人矣相里兄弟二人前却祁公之议者兄也令召其弟曰秀才杜君人材足依也当以女弟妻之议遂定共兄尤之弟曰杜君令之重客令之意其可违兄怅然曰姑从之俾教诸儿读书耳祁公未成婚赴试京师登科相里之兄厚资往见公曰婚已定议其敢违某既出仕颇忧门下无与教儿读书者尔兄遗却之相里之兄大惭以归祁公既娶相里夫人至从官以两郊礼奏异姓恩任相里之弟后官至员外郎不背前约刘廷式本田家邻舍翁有女约与为婚契阔数年廷式登第归乡访邻翁而翁已死女因病双瞽家极困饿廷式使人申前好而女之家辞以疾仍以佣耕不敢姻士大夫廷武曰与翁有约岂可以翁死女疾而背之乎卒与成婚闺门极睦其妻相携而后行凡生数子廷式尝坐小谴监司欲遂之嘉其美行遂为之阔略其后妻死哭之极哀东坡高其行为文以美之生子再嫁声伯之母不聘穆姜曰吾不以妾为姒生声伯而出之嫁于齐管于奚生二子而寡以归声伯声伯以其外弟为大夫而嫁其外妹于施孝叔即犨来聘求妇于声伯夺施氏妇以与之妇人曰马兽犹不失俪子将若何曰吾不能死亡妇人遂行生二子于却氏却氏亡归二子于施氏施氏逆诸河沉其二子妇人怒曰己不能庇其伉俪而亡之又不能字人之孤而杀之将何以终遂誓施氏再嫁被诳诸葛恢女嫁庾亮子会妇既寡不复出嫁此女性凶强无有登车理恢既许江霦婚乃移家近之后诳女云宜徙于是家人一时去独留女在后比其觉已不复得出江暮来女哭骂弥甚积日渐歇江瞑而入宿但在对床上后观其意转江乃诈魇良久不寤声气转急女乃唿婢云唤江郎觉江于是跃来就之曰我自是天下之男子卿何事而乃见唤耶既尔相关不得不与人语女默然而惭情谊遂笃恢女既改适与亮书及之答曰贤女尚少故其宜也感念亡儿若在初没求先圣裔叔梁纥求婚于颜氏颜氏有三女其小曰征在颜父问三女曰陬大夫虽父祖为士然其先圣王之裔今其人长十尺武力绝伦吾甚贪之虽年长性严不足为疑三子孰能为之二女莫对征在进曰从父所制将何问焉父曰即尔能矣遂以妻之征在既庙见以夫之年大惧不时有男而私祷尼丘之山以祈焉生孔子故名丘字仲尼不与凡子唐处士侯高将嫁女曰吾一女怜之必嫁官人不以与凡子王适瑰奇负气谓媒妪曰吾明经及第即官人妪诺公曰若官人即取文书来适计穷吐实妪曰无苦我只得一卷书粗若告身者我袖以往公未必取视公望见文书衔袖果信不疑曰足矣以女适王氏特取名士孙明复先生退居泰山之阳枯藁憔悴鬓须皓白家贫不娶故相文定公李迪就见之叹曰先生年五十一室独居谁事左右不幸风雨饮食生疾奈何吾弟之女甚贤可以奉先生箕帚先生固辞文定曰吾女不妻先生不过一官人妻先生德高天下幸婿李氏荣贵莫大于此石介与其群弟子进曰公卿不下士久矣今丞相不以贫贱而欲托以子是高先生行义也先生于是曰宰相女不以妻公侯贵族而固以嫁山谷衰老藜藿不克之人相国之贤古无有也予不可不成相国之贤名遂妻之其女亦甘淡薄事先生尽礼当时士夫莫不贤之先生用富弼荐除国子监直讲简斥数妇梁鸿字伯鸾家贫不娶同县孟氏有女状肥丑而黑力举石臼择对不嫁年三十父母问其故女曰欲得贤如梁伯鸾者鸿闻而聘之女求作布衣麻屦织箧作缉续之具及嫁始以装饰入门七日而鸿不答妻乃跪床下请曰窃闻夫子高义简斥数妇妾亦偃蹇数夫矣今而见择敢不请罪鸿曰吾欲裘褐之人可与俱隐深山者尔乃衣绮缟傅粉墨岂鸿所愿哉妻曰以观子之志耳妾自有隐居之服乃更为椎髻着布衣操作而前鸿大喜曰此真梁鸿妻也名之曰德曜字孟光乃共入灞陵山中以耕织为业至吴依大家皋伯通居庑下为人赁春每归妻为具食不敢于鸿前仰视举案齐眉伯通察而异之舍之于家女识大魁李翱尚书牧江淮郡日进士卢储投卷来谒李礼待之置文卷几案间赴公宇视事长女及笄见文卷寻绎数四谓小青衣曰此人必为状头李公闻之深异其语乃纳为婿来年果状头及第才过殿试即赴佳姻催妆诗曰昔年曾去玉京游第一仙人许状头今日已成秦晋会早教鸾凤下妆楼至官舍迎内子入庭花开乃题侍曰芍药斩新栽当庭数朵开东风与拘束留待细君来祭仲杀纠祭仲专公使其婿雍纠杀之雍姬知之谓其母曰父与夫孰亲母曰人尽夫也父一而已胡可比焉遂告祭仲曰雍氏舍其室而将烹子于郊吾惑之以告祭仲杀雍纠尸诸周氏之汪公载以出曰谋及妇人宜其死也婿为所薄张延赏选婿无可意者其妻苗氏贤而知人特选进士韦皋许之皋性疏旷不拘细行延赏窃悔由是婢仆颇轻慢之惟苗氏待之益厚皋因辞东游张氏罄奁具以治行延赏幸其去以七驮物为赆皋行翌日悉还之惟留奁物及书册而已后五年皋拥节旄会德宗幸奉天持节西川替延赏乃改姓名作韩翱人莫敢言至大回驿去府三十里人有报延赏曰赞相公者韦皋也非韩翱苗氏曰若韦皋必韦郎也延赏曰天下姓名同者甚众彼韦生必填沟壑岂能乘吾位乎次日果韦皋也延赏惭惧自西门潜遁皋入见苗礼奉过布衣之日求前轻慢者皆杖死之时泗滨郭围因为诗曰宣父从周又入秦昔贤谁不困风尘当时甚讶张延赏不识韦皋是贵人不哀而惧子产晨出闻妇人哭抚其御手而听之有间使执而问焉则手杀其夫者御问何以知之曰凡人于其所亲爱也始疾而忧临死而惧已死而哀今夫已死不哀而惧是以知其奸也道悦桑妇晋文公出会欲伐卫公子锄仰而笑公问何笑曰臣之邻人有送其妻适私家者道见桑妇悦而与言然顾视其妻亦有招之者臣窃笑之公悟其言乃引师还未至而有伐其北鄙者矣不弃糟糠宋弘为太尉时帝妹胡阳公主新寡帝与共论群臣以微观其意主曰宋弘盛容群臣莫及帝曰试图之主坐于屏风召弘问曰富易交贫易妻人情乎弘曰贫贱之交不可忘糟糠之妻不下堂帝回谓主曰事不谐矣唐太宗尝谓尉迟敬德曰朕欲以女妻卿何如敬德叩头谢曰臣妻虽鄙陋相与共贫贱臣虽不学闻古人贫不易妻车载故妻朱买臣字翁子尝卖薪樵行且诵书妻羞之求去其后买臣独行歌道中故妻与夫家上坟见买臣饥寒唿饭食之及买臣为会稽太守入吴界见其故妻夫妻治道买臣驻车唿令后车载其夫妻到太守舍置园中给食居一月妻自经死故妻复还后汉黄昌会稽余姚人为蜀邵太守初昌为州书佐其妇归宁遇贼被获流转入蜀为人妻其子犯事乃诣昌自讼疑母不类蜀人因问所由对曰妾本会稽余姚戴次公女州佐黄昌妻妾尝归家为贼所掠遂至此昌惊曰何以识黄昌耶对曰昌左足心育黑子尝自言当为二千石昌出足示之相持悲泣还为夫妻履抟妻面蜀刘炎妻胡氏入贺太后太后特留胡氏经明乃出胡氏有美色炎疑其与后主有私唿卒五百挝胡至以履抟面而后弃遣胡具以告炎坐下狱有司汉曰卒非挝妻之人面非受履之地妻戒夫学乐羊子远寻师学一年来归妻跪问故羊子曰久行怀思无他异也妻乃引刀趋机而言曰此织生于蚕茧成于机杼一丝而累以至于寸累寸不已遂成丈匹今若断斯织也则捐失成功稽废时月夫子积学当日知其所亡以就懿德若中道而归何异断斯织也羊子感其言复往终业七年不返妻诗勉夫杜羔妻刘氏善为诗羔累举不第将至家妻即先寄诗曰良人的的有奇才何事年年被放回如今妾面羞君面君到来时近夜来羔见诗即时回去寻登第妻又寄诗云长安此去无多地郁郁葱葱佳气浮良人得意正年少今夜醉眠何处楼可谓能勉其君子以正矣勉夫激昂王章汉时泰山人初游学长安独与妻居章病无被卧牛衣中与妻涕泣妻呵之曰京师人谁逾仲卿者今病困厄不自激昂乃涕泣何鄙也汉成帝时仕至京兆欲上封事妻止之曰人当知足独不念牛衣中涕泣时邪章曰非女子所知书上果下廷尉死黄允秽恶黄允济阴人以俊才知名郭林宗谓之曰卿有绝人之才足成伟器然恐守道不笃将失之矣司徒袁隗见允欲以女妻之允已有妻夏侯氏黜之更娶袁女大会宾客夏侯氏中坐攘袂数允秽恶十五事言毕登车而去允以此遂废于时鼓盆而歌庄子妻死惠子吊之时方箕踞鼓盆惠子曰与人居长子老身死不哭亦足矣又鼓盆而歌不已甚乎庄子曰不然是其始死我独何能无概察其始而本无生非徒无生而本无形非徒无形而本无气人见偃然寝于巨室而歌嗷嗷随而哭之自以为不通乎故止慢服免官卢江太守周龛明日当除妇服今日请客奏伎丞相长史周顗等三十余人同会袁隗奏曰夫嫡妻长子皆杖居庐故周景王有二年之丧既除而宴春秋犹讥况龛匹夫暮宴朝祥慢服之愆难逭请免龛官顗等知龛有丧吉会非礼各夺俸一月古人因事出妻或问妻可出乎曰妻不贤出之何害如子思亦尝出妻今世俗乃以出妻为丑行遂不敢为古人不如此妻有不善便当出也只为今人将此作一件大事隐忍不敢发或有隐恶为其阴持之以至纵恣养成不善岂不害事人修身刑家最急才修身便到刑家上也又问古人出妻有以对姑叱狗蒸藜不熟者亦无甚恶而遽出之何也曰此古人忠厚之道也古人交绝不出恶声君子不忍以大恶出其妻而以微罪去之以此是其忠厚之至也且如叱狗于亲前亦有甚大故不是处只为他平日有故因此一事出之尔或曰彼以此细故见逐安能无辞兼他人不知是与不是则如之何曰彼必自知其罪但自己理直可矣何必更求他人知然有识者当自知之是亦浅丈夫而已君子不如此大凡人说话多欲令彼曲我直若君子自有一个含容意思或曰古语有之出妻令可嫁出友令可交乃此意否曰是也周母不撰关雎谢太傅刘夫人不令公有别房公既深好声乐后遂颇欲立妓妾兄子外生等微达此旨共问讯刘夫人因方便称关雎螽斯有不忌之德夫人知以讽己乃问谁撰此诗答云周公夫人曰周公是男子相为尔若是周姥撰诗当无此也密置妓馆王导妻曹氏性妒导惮之乃密置众妾于别馆以处之曹氏知而将往导恐被妻辱遽命驾犹恐迟以所执麈尾柄驱牛而进司徒蔡谟闻之戏导曰朝廷欲加公九钖导弗之觉但谦退而已谟曰不闻余物惟有短辕犊车长柄麈尾导大怒谓人曰吾往与群贤共游洛中何曾闻有蔡克儿也我见亦怜桓温平蜀以李势女为妾尝置斋中妻南郡主始不知既闻与数十婢拔白刃袭之正值李梳头发委借地肤色玉耀不为动容徐徐结发敛手曰国破家亡无心至此今日若能见杀乃是本怀辞甚凄惋主于是掷刀前抱之曰阿子我见汝亦怜何况老奴遂善待之推婢墓中于宝父有所宠侍婢母甚妒忌及父亡母乃生推婢于墓中后十余年开墓而婢伏棺如生载还经日乃甦言其父常取饮食与之恩情如生在家中吉凶辄语之考校悉验地中亦不觉为恶既而嫁之生子宁死亦妒兵部尚书任瑰赐二艳姬妻柳氏性妒烂其发秃尽太宗闻之赐金瓶酒云饮之立死不妒即不须次柳氏拜敕曰妾与瑰俱出微贱更相辅翼遂致荣官今多内嬖诚不如死乞饮尽无他帝谓瑰曰人不畏死不可以死恐朕尚不能禁卿其奈何二女令别宅安置夫归见鬼燕李季好远出其妻有士季至士在内妻患之妾曰令士裸而解发直出门吾属佯不见也士从其计疾走出门季曰是何人也家室皆曰无有季曰吾见鬼为之奈何妇曰取五姓之水浴之季曰诺乃浴贾女窃香韩寿美姿容贾充辟以为掾充每聚会贾女于青琐中看见寿悦之常怀存想发于吟咏后婢往寿家具述其事并言女光丽寿闻之心动遂请婢潜修音问及期往宿寿硚捷绝人逾墙而入家中莫知自是充觉女盛自拂拭悦畅有异于常后会诸吏闻寿有异香之气是外国所贡香一着人历月不歇充计武帝惟赐已及陈骞家余无此疑寿与女通而垣墙至密门阁急峻何由得尔乃托言有盗令人修墙使反曰其余无异唯东北角如有人迹而墙高非人所能逾充乃取左右婢拷问即以状言充秘之以女妻寿贾后求少晋惠帝贾后荒淫放恣洛南尉部小吏端丽美容止忽有非常衣服众疑其窃尉嫌而辩之小吏云行逢一妪说家有疾病卜者云宜得城南少年厌之欲暂相烦即随上车内簏箱中行可十余里过六七门限开簏箱楼阙好屋问此是何处云是天上即以香汤见浴将入见一妇人年三十五六短而形青黑色眉后有疵共寝数夕赠此众物听者知是贾后惭哭而去时它人人者多死此吏后爱之得全而去主讥髯戟齐褚彦回为宋吏部郎山阴公主淫恣窥见彦回悦之白前废帝召彦回西上阁宿公主夜就之彦回不为移志公主曰公须髯如戟何无丈夫意彦回曰回虽不敏何敢首为乱阶苏五奴妻苏五奴妻善歌舞有姿色能弄踏摇娘有邀迓者五奴辄随之前人欲其速醉多劝其酒五奴曰但多与我钱虽吃锤子亦醉不烦酒也今唿鬻妻者为五奴自苏始私盗侍儿汉爰盎使吴吴王欲使将不肯使五百人围守之初盎为吴相从史私盗盎侍儿盎知之弗泄遇之如故从史亡去盎自追之以侍者赐之复为从史及盎见守从史适为司马买二石醇醪醉西南陬卒夜引盎起曰君可以去矣吴王期旦日斩君盎曰何为者司马曰臣故为君从史盗侍儿者也乃以刀决帐道从醉卒直出司马与分背盎行七十里明日梁骑驰归开阁放妾王处仲敦世许以高尚之目尝荒恣于色体为之弊左右谏之处仲曰吾乃不觉如此甚易耳乃开后阁驱诸婢妾数十人出路任其所之时人叹焉绿珠坠楼梁氏女有容貌石季伦以珍珠三斛买之即绿珠也孙秀使人求之崇竟不许崇曰我为尔得罪珠泣曰当效死于君前因自投于楼下而死秀怒乃劝赵王伦诛崇遂矫诏收崇及潘岳欧阳建等母兄妻子皆被害梁氏塞井梁氏晋时白州人双角山下有井饮此水者必诞美女梁女绿珠有容色石季伦以珍珠三斛买之后以孙秀叛自堕楼死里中以女美无益以石填之自后产女形体不完矣儿杀其妾严武幼豪爽母裴不为挺之所容独厚其妾英武始八岁怪问其母母语之故武奋然以铁锤就英寝碎其首左右惊白挺之曰郎戏杀英武辞曰安有大臣厚妾而薄妻者儿故杀之非戏也父奇之曰真严挺之子声色移人真宗临御岁久中外无虞与群臣燕语或劝以声妓自乐王文正性俭约初无姬侍其家以二直省官治钱上使内东门司唿二人者责限为相公买妾仍赐三千两二人归以告公公不乐然难逆上旨遂听之初沈伦家破其子孙鬻银器皆钱塘氏昔以遗中朝将相者花篮火桶之类家人所有直省官与沈氏议只以银易之具白于公公颦蹙曰吾家安用此其后姬妾既具乃唿二人问昔沈氏什器尚在可求否二人谢曰向私以银易之今见在也公喜用之如素有声色之移人如此龙州志温公不私妾司马温公从庞颍公辟为太原府通判尚未有子夫人为买一妾公殊不顾夫人疑有所忌也一日教其妾俟我出汝自饰至书院中冀公一顾也妾如其言公讶曰夫人出安得至此亟遣之颍公知之对友称其贤绛桃柳枝唐语林云退之二侍姬名柳枝绛桃初使王庭凑至寿阳驿有诗云风光欲动别长安春半城边特地寒不见园花并巷柳马头惟有月团团盖有所属也迨归柳枝窜去家人追获及镇州初归诗云别来杨柳街头树摆乱春风只欲飞惟有小桃园里在留花不发待郎归自是专属意绛桃矣婢两尽忠周室大夫仕于周妻淫于邻主父还恐觉之为毒药使媵婢进之婢私曰进之则杀主父告之则杀主母因僵覆酒主父怒而笞之妻恐婢言之因他过欲杀之婢就杖将死而不言主父之弟闻之直以告主父放其妻将纳婢辞以自杀主父乃厚币嫁之幻术得婢郭璞至庐江爱主人婢无由而得乃取小豆三升绕主人宅散之主人晨见赤衣数千围其家就视则灭甚恶之请璞为卦璞曰君家不宜畜此婢可于东南二十里卖之慎勿争价则此可除主人从之私其姑婢崔郊居汉上其姑有婢端丽善音律郊尝私之既贫鬻婢于连帅于由頔家给钱四十一万宠盼弥深郊思慕无已其婢因寒食来从事家值郊立于柳荫马上涟泣誓若山河崔生赠之以诗曰公子王孙逐后尘绿珠垂泪湿罗巾侯门一入深如海从此萧郎是路人或有嫉郊者写诗于座公睹诗令召崔生左右莫之测也及见郊握手曰侯门一入深如海从此萧郎是路人是公作耶遂命婢同归至于帷幌奁匣悉为增饰之杜牧狎游杜牧既为御史久之分务洛阳时李聪罢镇闲居声妓豪华为当时第一尝宴客女妓百余人皆殊色牧瞪目注视问李闻有紫云者孰是宜以见惠李俯而笑诸妓亦皆回首破颜牧自饮三爵朗吟而起曰华堂今日绮筵开谁唤分司御史来忽发狂言惊座主两行红粉一时回意气闲逸旁若无人后三年狎游诗曰落拓江湖载酒行楚腰纤细掌中情三年一觉扬州梦赢得青楼薄幸名觥船一棹百分空十载青春不负公今日鬓丝禅榻畔茶烟细飏落花风约妓愆期杜牧太和末往游湖州刺史崔君素所厚者悉致名妓殊不惬意牧曰愿张水嬉使人毕观牧当间行寓目使君如其言两岸观者如堵忽有里姥引髽髻女年十余岁真国色也将至舟中姥女皆惧牧曰且不即纳当为后期吾十年后必为此郡若不来乃从他适因以重币结之泊周墀人相牧上笺乞守湖州比至郡则十四年所约之姝已从人三载而生二子牧亟使召之夫母惧其见夺携幼以诣母曰何约十年不来而后嫁嫁已三年矣牧俯首曰其词直强之不祥乃礼而遣之为怅别诗自是寻春去较迟不须惆怅怨芳时狂风落尽深红色茂绿成荫子满枝属意小鬟范文正公守番阳郡创庆朔堂而妓籍中有小鬟尚幼公颇属意既去以诗寄魏介曰庆朔堂前花自栽便移官去未曾开年年长有别离恨已托东风干当来介因鬻以惠公今州治有石刻奴乳孤儿后汉李善南阳淯阳人本同县李元苍头元家疾疫相继死没惟有孤儿续始生数旬而资财千万诸奴婢欲杀续分其财产善潜负续逃亲自哺养乳为生湩续在怀抱奉之不啻长君续年十岁善与归本县修理旧业告奴婢于官悉收杀之祖逖有胡奴曰王安逖甚爱之及逖之诛安叹曰岂可使士稚无后乎乃往就市观刑逖庶子道重始十岁安窃取以归匿之变服为沙门买奴得翁南阳庞俭少失其父后居乡里凿井得钱千余万行求老苍头使主宰牛马耕种直钱二万有宾婚大会奴在灶下窃言堂上母我妇也婢即白其母母使俭问曰是我翁也因下堂抱其颈啼泣遂为夫妇俭及子历二千石刺史七八人时为之语曰凿井得钱买奴得翁奴报故主王逵者屯田郎中李昙仆夫也事昙久亲信之既而去昙应募兵以选入捧日军几十余年会昙以子学妖术妄言事父子械系御史台狱上怒甚治狱急昙平生亲友无一人敢饷问之者逵旦夕守台门不离给饮食候信问者四十余日昙坐贬恩州别驾仍即时监防出城诸子皆流岭外逵追哭送之防者遏之逵曰我主人也岂得不送之乎昙河朔人不习岭南水土其从者皆辞去曰我不能从君之死乡也数日昙感恚而死旁无家人逵使母守其尸出为之治丧事朝夕哭如亲父子见者皆为之流涕殡昙于城南佛舍然后去呜唿逵贱隶也非知有古人臣烈士之行又非矫迹求令名以取禄仕也独能发于天性至诚不顾罪戾以救其故主之急于终始无倦如此岂不贤哉嗟乎彼所得于昙不过一饭一衣而已今世之士大夫因人之力或致位公卿而故人临不测之患屏手侧足戾目视之犹惧其祸之及己也若畏勐火远避去之或从而挤之以自脱敢望其优恤赈救耶彼虽巍然衣冠类君子哉稽其行事则此仆夫必羞之自比美貌邹忌为齐相长八尺余体肥丽朝服衣冠窥照自视谓其妻曰我与城北徐公孰美妻曰君美徐公齐之美者也忌不信复问妾妾曰君美旦日客从外来忌复问之客亦曰徐君不如君及徐公来忌熟视之自以为不如因思之曰吾妻之美我私我也妾之美我畏我也客之美我有求于我也于是入朝见威王曰臣诚不如徐公而臣妻妾及客皆言臣美或私畏于臣或有求于臣今齐地千里宫女左右莫不私王朝廷之臣莫不畏王四境之内莫不有求于王由是观之王之蔽甚矣王曰善乃令群臣吏民能面刺吾过者受上赏梦吏换眼陶谷少时梦数吏奉符换眼吏附耳曰求钱千万谷不应又云钱五万安第二眼复不答吏曰只安第三眼即以弹丸纳眼中既觉睛色深碧后善相道士陈子阳曰贵人骨气奈一双鬼眼必不至显位视日不瞬蔡京尝入朝已立班上御殿差晚杲日照耀众莫敢仰视京注目久而不瞬陈莹中私谓同列曰此公真大贵人也或曰公明知其贵相胡不少贬而议论之间大不相称何耶莹中谓老杜诗曰射人先射马擒贼先擒王且云此人得志乃国家之大贼遂以急速公事请对疏京悖逆十事梦神劓鼻徐郎中筠少梦神人携竹篮其中皆人鼻视徐曰形相不薄但鼻曲而小吾与汝易之劓去徐鼻择以鼻安之神笑曰好一正郎鼻也徐之鼻素不正自尔端直历官正郎额添一耳方阴官以事恳上元夫人而不允闻阳世有士人柳慎善为文遂追令为表既而获命阴官喜曰子何愿曰特更欲聪明耳乃命取一耳置其额既寤额痒辄搔出一耳时人语曰天上有九头鸟地下有三耳秀才拾齿置怀上昼弹雀于后园有群臣称有急事求见上亟见之其斯奏乃常事耳上怒诘其故对曰臣以为尚急于弹丸上愈怒举柱斧柄撞其口堕两齿其人徐俯拾齿置怀中上骂曰汝怀齿欲讼我耶对曰臣不敢讼陛下自有史官书之上悦赐金帛慰劳之草生髑髅陈留周氏婢名兴进入山取樵梦见一女语之曰近在汝头前目中有刺烦拔之当有厚报床头果有一朽棺头穿壤髑髅堕地草生目中便为拔草内着棺中以甓塞穿即于髑髅处得一双金指环梦游华胥黄帝忧天下之不治竭聪明尽智力焦然饥色皯黯昏然五情爽惑于是放万机退而闲居大庭之馆斋心服形三月不亲政事昼寝而梦游于华胥氏之国其国无师长自然而已其民无嗜欲自然而已不知乐生不知恶死故无夭殇不知亲己不知疏物故无爱憎乘空如履实寝虚若处床云雾不碍其视雷霆不乱其听神行而已黄帝既悟恬然自得曰今知至道不可以情求矣又二十有九年天下大治几若华胥氏之国而帝登遐梦黄能郑子产聘于晋晋侯有疾韩宣子逆客私焉曰寡君寝疾于今三月矣并走群望有加而无瘳今梦黄熊入于寝门其何厉鬼也对曰以君之明子为大政其何厉之有昔尧殛鲧于羽山其神化为黄熊以入于内渊实为夏郊三代祀之晋为盟主其或者未之祀乎韩子祀夏郊晋侯有间赐子产莒之二方鼎梦蕉覆鹿郑人有薪于野者遇骇鹿击而毙之恐人见之也遽而藏诸隍中覆之以蕉不胜其喜俄而遗其所藏之处遂以为梦焉顺途而咏其事傍人有闻者用其言而取之既归告其室人曰向薪者梦得鹿而不知其处吾令得之彼直真梦者矣室人曰若将是梦见薪者而得鹿耶讵有薪者耶今其得鹿是若之梦真耶夫曰吾据得鹿何用知彼梦我梦耶其妻又疑其为梦薪者归复其真梦藏之之处又梦得之之主案所梦而寻得之遂讼而争之归之士师士师欲二分之以闻郑君皆互有梦觉之说相国曰欲辨梦觉惟黄帝孔丘论梦生于想卫玠闻乐令梦云是想乐曰形神不接岂是想耶卫曰因也乐曰未尝梦乘车入鼠穴持齑啖铁杵皆无想无因故也卫思不得成病乐为解析即瘥乐叹曰此儿胸中必无膏肓之疾东莱吕氏曰形神相接而梦者世归之想形神不接而梦者世归之因因之说曰因羊而念马因马而念车因车而念盖固有牧羊而梦鼓吹曲盖者矣是虽非今日之想实因于前日之想故因与想一说也信如是说无想则无因无因则无梦举天下之梦不出于想而已矣然叔孙穆梦竖牛之貌于牛未至之前曹人梦公强之名于强未生之前是果出于想乎果出于因乎虽然起乐广于九原吾知其未必能判是议也枕中记开元七年道士吕翁者得神仙术行邯郸道中息邸舍隐囊而坐俄见少年卢生衣短褐乘青驹亦止邸中与翁言笑卢生顾其衣装弊亵乃叹曰大丈夫生世不谐困如是也翁曰子谈谐方适而叹其困何也生曰吾常志于学自惟青紫可拾今已过壮犹勤畎亩非困而何言讫而目昏思寐时主人方蒸黍翁乃探囊中枕以授之曰子枕吾枕当令子荣适如志其枕青瓷而窍其两端生俯首就之见其窍渐大明朗乃举身而入遂至其家数月娶清河崔氏女女容甚丽生资愈厚明年举进士登第释褐转渭南尉俄迁监察御史转起居舍人知制诰三载出典同州迁陕牧移节汴州领河南道采访使征为京兆尹是岁神武皇帝方事戎狄除御史中丞河西道节度大破戎狄归朝册勋恩礼极盛转吏部侍郎迁户部尚书兼御史大夫为时宰所忌以飞语中之贬端州刺史三年征为常侍未几同中书门下平章事同列复诬与边将交结图不轨下制狱中官为保之减死投州数年帝知冤复进为中书令封燕国公生五子有孙十余人后以年逾八十病甍卢生欠伸而寤见其身方偃于邸舍吕翁坐其傍主人蒸黍未熟生蹶然而兴曰岂其梦寐也耶翁谓主曰人世之适亦如是矣生怃然良久谢曰夫宠辱之道穷达之运得丧之理死生之情尽知之矣此先生所以窒吾欲也敢不受教稽首再拜而去大槐宫记淳于棼家广陵宅南有古槐生豪饮其下因醉致疾二友扶生归卧梦二玄衣使者曰槐安国王奉邀生随二使上车诣古槐入一穴中大城朱门题曰大槐安国有一骑传唿曰驸马远临引生升广殿见一人衣素练服朱华冠令生拜王王曰前奉贤尊命许令女瑶芳奉事君子有仙姬数十奏乐执烛引导金翠步障玲珑不断至一门号修仪宫一女子号金枝公主俨若神仙交欢成礼情礼日洽王曰吾南柯郡政事不理屈卿为守敕有司出金玉锦绣仆妾车马施列广衢饯公主行夫人戒子曰淳于郎性刚好酒为妇之道贵在柔顺尔善事之生累日至郡有官吏僧道音乐来迎下车省风俗察疾苦郡中大理凡二十载百姓立生祠王赐爵钖邑位居台辅生五男二女荣盛莫比公主遇疾而薨生请护丧赴国王与夫人素服恸哭于郊备仪羽葆鼓吹葬主于盘龙冈生以贵戚威福日盛有人上表云元象谪见国有大恐都邑迁徙宗庙崩坏事在萧墙时汉以生僭侈之应王因命生曰卿可暂归本里一见亲族诸孙无以为念复令二使者送出一穴遂寤见家僮拥篲于庭二客濯足于榻斜日未隐西垣余尊尚湛东牖因与二客寻古槐下穴洞然明朗可容一榻上有土壤为城廓台殿之状有蚁数斛二大蚁素翼朱首乃槐安国王又穷一穴直上南枝群蚁亦处其中即南柯郡也又一穴盘屈若龙蛇状有小坟高尺余即盘龙山冈也生追想感叹遽遣掩塞是夕风雨暴发旦视其穴遂失群蚁莫知所之国有大恐都邑迁徙此其验矣崆峒问道黄帝立为天子十九年闻广成子在于崆峒之上故往见之曰我闻吾子达于至道敢问至道之精广成子曰自治而治天下云气不待簇而雨草木不待黄而落日月之光益以荒矣又奚足以语至道黄帝退居三月复往邀之广成子南首而卧黄帝从下风膝行而进再拜稽首问曰闻吾子达于至道敢问治身奈何而可以长久广成子蹙然而起曰善哉问乎吾语汝至道至道之精窈窈冥冥至道之极昏昏默默无视无听抱神以静形将自正必静必清无劳尔形无摇而精乃可长生慎内闭外多知为败我守其一以处其和故千二百岁而形未尝衰得吾道者上为皇失吾道者下为土将去汝入无穷之门游无极之野与日月参光与天地为常人其尽死而我独存矣穆王宴王母周穆王名满立时年五十立五十四年一百四岁王少好神仙常欲使车辙马迹遍于天下以仿黄帝焉乃乘八骏之马奔戎为右造父为御又觞西王母于瑶池之上王母谣曰白云在天道里悠远山川间之将又无死尚能复来祭父自郑圃来谒谏王以徐偃之乱王乃返国宗社复安关令尹之生关令尹喜周之大夫也母氏尝昼寝梦天下绛绡流绕其身及真人生时其家陆地自生莲花光色鲜盛眼有日精姿形长雅垂臂下膝堂堂有天人之貌少好学坟典素善于天文秘纬仰看俯察莫不洞彻虽鬼神无以匿其真状老子感焉老子之生老子姓李名耳字伯阳其母怀之八十一岁乃生生时剖其母左腋而出出而白首故谓之老子又云母到李树下生老子生而能言指李树曰以此为我姓又有老聃之号老子黄色美肩广颡长耳大目疏齿方口厚唇额有参牛连理日角月庭鼻骨双柱耳有三门足蹈三五手把十丈以周武王时为柱下史时俗见其久寿故号老子所出度世之法九丹八石玉醴金液治心养性绝谷变化役使鬼神之法安期卖药安期生琅琊阜乡人卖药海边时人皆言千岁公秦始皇请见与语三日三夜赐金璧数万出阜乡亭皆置而去留书以赤玉舄一两为报曰后千岁来求我于蓬莱山下始皇遣使者数人入海未至蓬莱山辄风波而还立祠阜乡亭橘中二老有巴邛人不知姓家有橘因霜后诸橘尽收余二大橘如三四斗盎巴人即令攀摘轻重亦如常橘割开每橘有二老叟须眉皤然肌体红明皆相对象戏身尺余谈笑自若但与决赌讫一叟曰君输我海龙神第七女发十两智琼额黄十二枝紫绡帔一幅绛台山霞实散二剂一叟曰君输我瀛州玉尘九斛阿母疗髓凝酒四钟阿母女熊盈娘子跻虚龙缟袜八緉后日于先生青城草堂还我耳又有一叟曰王先生许来竟待不得橘中之乐不减商山但不得深根固蒂于橘中耳一叟曰仆饥虚矣须龙根脯食之即于袖中抽出一草根方圆径寸形状宛转如龙毫厘罔不周悉因削食之随削复满食讫以水噀之化为一龙四叟共乘之足下泄泄云起须臾风雨晦冥不知所在卢遨求仙卢敖游玄阙在北海至蒙毂之上见一士深目而玄准渠头而鸢肩轩轩然迎风而舞顾见敖慢然而下其臂遁乎髀下敖往视之方卷龟壳而食蛤蜊敖曰敖少好游背群离党观于六合之外夫子可与敖为友矣若士傲然笑曰我方南游乎罔之野北息乎沉默之乡西穷冥冥之里东贯鸿蒙之光其外犹有沉沉之泥下无地上无天吾能往来子处矣吾与汗漫游于九垓之上乃举臂耸身入云中敖仰视曰吾比夫子犹黄鹄与壤虫也终日行不离咫尺而自以为远不亦悲哉敖燕人秦皇召为博士使求仙王母蟠桃七月七日上于承华殿斋忽有一青鸟从西方来集殿前上问东方朔朔曰此西王母欲来也有顷王母至垂紫云之辇驾五色斑龙上殿自设精馔以柈盛桃七教帝食之甘美母曰此桃三千年一结实又南窗下有人窥看帝惊问何人王母曰是我邻家小儿东方朔性多滑稽曾三来偷桃子此子昔为太上仙官但务游戏太上谪斥使在人间麻姑仙迹昔王方平七月七日过蔡经宅遣人与麻姑相闻麻姑至经举家见之是好女子约年十八九许顶中作髻余发垂之至腰衣有文章而非锦绣光彩耀目不可名字坐定各进行厨金盘玉杯无限美膳擗麟脯行之诸华馨香充溢内外麻姑自言接待以来见东海三为桑田向闻蓬莱水浅于往者相会时略半岂将复为陆陵乎方平笑曰圣人言海中行复扬尘也麻姑欲见经母及妇弟妇新产数日麻姑望见之曰噫且止勿前即求少许米掷地成丹砂方平笑曰姑年少吾了不喜复作此曹狡狯变化也麻姑手似鸟爪经心言背痒时得此爬之乃佳方平知经心中所言使人牵经鞭之但见鞭着背亦不见有持鞭者方平告经曰吾鞭不可妄得也相传云麻姑于此得道后人即蔡经宅为坛今在建昌府南城县麻姑山云蒯子摩铜人蒯子训不知所来到洛见公卿数十处皆持斗酒片脯候之曰远来无所有示致微意坐上数百人饮啖终日不尽去后数十处皆白云起从旦至暮时有百岁公说小儿时见训卖药会稽市颜色如此训不乐住洛遂遁去正始中长安东霸城中有见之者与一老公摩挲铜人曰适见铸此已近五百岁李少君道术李少君字云翼好道入泰山采药修绝谷全身之术遇安期生少君疾困叩头乞活安期以神楼散一丸与服之即愈乃上言臣能凝氵顷成白银飞丹砂成黄金服之白日升天身竦则凌天伏入无间控飞龙而八遐遍乘白雁而九垓周冥海之枣大如瓜钟山之李大如瓶臣食之遂生奇光师安期授臣口诀是以保万物之可成也于是上甚尊敬为立屋第遇羡门子紫阳真人周义山闻有药先生得道在蒙山能读龙峤经乃追寻之蒙山遇羡门子乘白鹤执羽盖佩青毛之节侍从十余玉女君乃再拜叩头乞长生要诀羡门子曰子名在丹台玉室之中何忧不仙远越江河来登此何索长房遇壶公后汉费长房为汝南市掾市有老翁卖药挂一壶于肆头市罢辄入壶中人莫之见惟长房于楼上睹之异焉因往再拜奉酒脯翁乃与俱入壶中唯见玉堂严丽旨酒甘肴盈衍其中共饮毕而出曰我神仙之人以过见责今事毕当去子宁能相随乎后从壶翁求道入深山于群虎中留使独处长房不恐又卧于空屋以朽索悬万斤石于心上众蛇来啮索且断长房亦不移翁抚之曰子可教也复令食粪粪中有三虫臭秽特甚长房意恶之翁曰子几得道恨于此不成长房辞归翁与一竹杖曰骑此任所之则自至矣既至可投葛陂中又作一符曰以主地上鬼神长房乘杖须臾来归以竹杖投葛陂顾视则龙也遂能鞭笞百鬼驱使社公刘阮天台汉明帝时刘晨阮肇入山采药见桃实食之身轻又见一杯胡麻饭屑流出溪边二女子唿名曰二郎来何晚因邀归设胡麻饭山羊脯甘酒有顷客持桃至庆女婿暮行夫妇之礼住半年求归女曰罪根未减送出洞还乡已越七代二人欲还女家路迷不得去子乔吹笙王子乔者周灵太子晋也好吹笙作凤鸣游伊洛间道人浮丘公接上嵩高山三十余年后见桓良曰告我家七月七日待我于缑氏山至时果乘白鹤驻山头举手谢时人而去令威辽鹤辽东城门华表柱忽有白鹤来集少年欲射之乃飞翔空中而言曰有鸟有鸟丁令威去家千年今来归城郭如故人民非何不学仙冢累累伯阳服丹后汉魏伯阳者吴人也与弟子三人入山作神丹丹成乃曰先宜与犬试之若犬飞然后人可服乃与犬食犬即死伯阳服丹入口即死弟子服之亦死余二弟子遂不服乃共出山去后伯阳即起将所服丹内弟子及白犬口中皆起遂皆仙去乃作手书寄谢二弟子乃始懊恨伯阳作参同契三卷以论作丹之意王乔飞凫王乔汉显宗时为叶县令有神术每月朔望常诣京朝帝怪其来数而不见车骑密令太史伺望之言临至必有双凫从南方飞来于是候凫至举罗张之但得一舄乃四年时所赐尚书官属屦也后天下玉棺于堂前吏人拥排终不摇动乔曰天帝独召我耶乃沐浴寝其中盖便立覆宿昔葬于城东土自成坟董奉种杏吴董奉候官人有道术居山不种田为人治病亦不取钱重病愈者使栽杏五株轻者一株如此数年计得十余万株郁然成林乃使山中百禽群兽游戏其下竟不生草尝加茠治后杏子大熟于林中作一草仓示时人曰欲买杏者不须报奉但将殿一器置仓中即自往取一器杏去尝有人置谷少而取杏多者群虎辄吼逐之负局磨镜负局先生语似燕代间人因摩镜辄问主人得无有疾苦者若有疾辄出紫丸药与之莫不愈数十年后大疫每到户与药愈者万计不取一钱后止吴山绝崖世世悬药与人曰吾欲还蓬莱山为汝曹下神水崖头一旦有水白色从石间来下服之多所愈葛元道术葛元字孝先从左元放受九丹液仙经与客对食并言及变化之事客曰食毕先生作一事特戏者元曰君得无促促欲有所见乎乃嗽口饭尽成大蜂数百皆集客身亦不螫人元乃张口蜂皆飞入口都毕元嚼食之是故饭也元指床使行指虾蟆及诸行虫飞燕雀龟之属使舞应节如人也元以冬为客设生瓜枣夏致冰雪又以数十钱使人散投井中元以一器于井上唿钱出于是钱一一飞从井出皆向所投也又为客设酒无人传之杯自至前如或不尽杯不去也帝问曰百姓思雨宁可得乎元曰雨易得耳乃书符着社中一时之间天地晦暝大雨流潦李冰偃水冰为蜀郡太守人言泯江水为患乃作三石人以止水势作五石犀以压水精又凿山分三十六江以灌溉于是人无水旱之忧家有粒食之乐尝行山中遇羽人曰公德及民物已注名天府矣遂白日升天读石室书王烈字长休邯郸人也烈入河东抱犊山中得一石室室中有两卷素书烈读不知其字不敢取颇谙十数字形体归书之以示稽叔夜叔夜尽知其字烈喜乃将叔夜往识其径分明了了往至失石室所在烈窃语弟子曰叔夜不应得道故也空中闻打麦王老者村居慕道有老道士造之留月余忽遍身疮疡谓王老曰得酒数斛浸之即愈遂为置酒满瓮道士坐瓮中三日方出须发皆黑颜如童子谓王老曰能饮此酒可以仙去时方打麦王老全家饮之须臾皆醉忽风动云蒸一时轻举居舍鸡犬皆升空中犹闻打麦声洞宾游岳阳吕岩客字洞宾沔中府人唐礼部侍郎谓之孙会昌中两举进士不第去游庐山遇异人得长生诀多游湘潭岳鄂之间人莫之识尝题岳阳楼诗云朝游南粤暮苍梧袖有青蛇胆气粗三入岳阳人不识朗吟飞过洞庭湖饮东林沈氏熙宁间湖州归安县之东林有隐君子沈思字持正隐于东林因以东老名焉能酿十八仙白酒一日有客自称回道人长揖东老曰知君白酒新熟愿求一醉公命之坐徐观其目碧色粲然光彩射人与之语无不通故知非尘埃中人也因出与饮自日中至暮已饮数斗殊无酒色回曰久不游浙中今为子有隐德留诗赠子乃擘席上榴皮画相题诗于庵壁云西邻已富忧不足东老虽贫乐有余白酒酿来因好客黄金散尽为收书弃妻游山晋许迈恬静不慕仕进父母尚存未忍遗亲立精舍于余杭悬熘山朔望时节还家定省父母既终乃遣妇孙氏还家后改名玄遍游名山采药莫知所终好道者皆谓之羽化释迦佛生周昭王二十四年释迦佛生刹利王家放大智光明照十方世界涌金莲花自然捧双足分手指天地作狮子吼声年十九欲出家号天人师住世四十九年将金缕僧迦黎衣传衣与摩诃迦叶自一祖迦叶传至三十二祖宏忍汉明帝迎佛后汉孝明帝永平二年偶梦金人巍巍丈六飞至殿庭光明炳耀问群臣通事舍人傅毅对曰臣闻西域有得道者其名曰佛陛下所见得无是乎帝遣博士王遵等十八人同往西域求迎佛法至月支国遇迦叶摩腾竺法兰二梵僧带白毡画释迦僚四十二章经白马驮之邀至洛阳此中土有三宝之始也佛法入中国汉骠骑将军霍去病出陇西过焉耆山得休屠王祭天金人颜师古曰今佛像是其遗法也初帝闻西域有神其名曰佛因遣蔡愔题之天竺求其道得其书及沙门以来其书大抵以虚无为宗贵慈悲不杀以为人死不灭复受形生时所行善恶皆有报应故所贵修炼精神以至为佛善为宏阔胜大之言以劝诱愚俗精于其道号曰沙门于是中国始传其术图其形象而王公贵人独楚王英最先好之建寺之始汉明帝于东部门外立精舍以处摄摩腾竺法兰即白马寺也腾始自西域以白马驮经来初止鸿胪寺遂取寺名创置白马寺即僧寺之始也祗园佛大檀越须达多长者居舍卫国常施孤独故曰给孤独因往王舍城护弥长者家为男求聘因见其家请佛说法须达本事外道忽闻佛法生欢喜心接足作礼而白佛言我舍卫国人多信邪弟子欲营精舍请佛住化佛默受请即遣舍利弗指授规则遍处求踏唯有祗陁太子一国广八十顷林木郁茂幽静可居既得胜地往白太子太子戏曰满以金布便当相与须达出金布八十顷精舍告成凡千二百处白王遣使请佛安居达摩携履二十八祖达摩自天竺国泛海见梁帝不契潜上嵩山少林寺面壁九年端居而逝葬熊耳山魏宋云奉使西域回遇师于葱岭见手携只履翩翩而逝云问师曰西天去又谓云曰汝王已厌世云闻之茫然别师东迈暨复命明帝已登遐矣孝庄即位云具奏其事帝令起圹惟空棺一只革履存焉卓钖开山舒州潜山最奇绝而山麓尤胜志公与白鹤道人欲之同谋于梁武帝帝以二人俱有灵通俾各以物识其地得者居之道人云某以鹤止处为记志公云某以卓钖处为记已而鹤先飞去至麓将止忽闻空中钖飞声志公之钖遂卓于山麓道人不怿然以前言不可食遂各以所识筑室焉神献寺基国一大师因猎者导自径山重冈之西至于危峰之北有顷素衣老人前而致拜请师登山绝顶入五峰之间愿舍此地为师立钖之所有大湫指谓师曰吾家若去此湫当涸留一水穴幸勿墟之我将时至而卫师言讫云雾晦冥风雨骤作及明既霁湫水尽涸惟一穴尚存谓之龙井今庵基现在诸草不生斧碎佛牙五代赵凤传有僧游西域得佛牙以献明宗以示大臣凤言世传佛水火不能伤请验其真伪因以斧斫之应手而碎方是时宫中施物已及数千因凤碎之乃止入远公社晋惠远见庐峰清静足以息心始住龙泉精舍刺史桓伊乃为远于山东立房殿即东林也绝尘清胜之宾并不期而至彭城刘遗民豫章雷次宗雁门周续之新蔡毕颖之南阳宗炳等凡百有二十三人并弃世遗荣依远游止不过虎溪远法师居庐阜三十余年影不出山迹不入俗送客过虎溪辄鸣号昔陶元亮居栗里山南陆修静亦有道之士远师尝送此二人与语道合不觉过之因相与大笑今世传三笑图女子寄宿高僧嵬戒行严洁尝有一女子寄宿自称天女以上人有德天遣我来劝勉其意嵬执意贞确一心无扰曰吾心若死灰无以革囊见试女乃凌云而逝顾曰海水可生须弥可倾彼上人者秉心坚贞白公问禅杭州道林禅师初至秦望山见长松枝叶蟠屈如盖遂栖止其上复有鹊巢其侧人目为鹊巢和尚太守白居易入山曰师住处甚危险师曰太守危险尤甚曰弟子位镇山河何险之有曰心火相交识性不停得非险乎又问佛法大意师曰诸恶莫作众善奉行白曰三岁孩儿也解恁么道师曰三岁孩儿虽道得八十老人行不得寒山子天台寒山子以革皮为冠真大未展时来国清寺就拾得取众僧残食菜滓食之丰干禅师曰汝与我游五台即我同流若不去非我同流曰我不去丰干曰汝不是我同流寒山却问去五台作什么曰我去礼文殊寒山曰汝不是我同流拾得子天台拾得者丰干禅师山中行至赤城见一子携至寺中名为拾得一日扫地寺主问汝毕竟姓个什么在何处住拾得放下扫帚叉手而立寺主罔测寒山捶胸曰苍天苍天拾得问汝作什么曰岂不见道东家人死西家助哀二人作舞哭笑而去布袋和尚布袋和尚形材腲腇蹙额皤腹以杖荷一布囊供身之具尽贮囊中入市见物辄乞或醯醢鱼菹才接入口分少许投囊中白鹿和尚问如何是布袋师便放下布袋又问如何是布袋下事师负之而去万回师万回师姓张氏初母祈于观音像而妊回回生而愚八九岁乃能语虽父母亦以豚犬畜之其兄戍役于安西音问隔绝父母遣人问讯一日朝赍所备而往夕返其家父母异之弘农抵安西万余里以其万里而回因号万回唐武后尝赐之锦袍玉带寺为窟室宋元嘉二十三年魏崔浩不喜佛法每言于魏王宜除之及魏王讨盖吴至长安入佛寺沙门饮从官酒从官入其室见大有兵器出以白帝怒曰此非沙门所用必与盖吴通谋欲为乱耳命有司按诛阖寺沙门阅其财产大得酿具及州郡牧守富人所寄藏物以万计又为窟室以处妇女浩因说帝悉诛天下沙门毁诸经像帝从之诏自今以后敢有事胡神及造形像泥人铜人者诛太子晃素好佛法乃缓宣诏书使远近豫闻之得各为计沙门多亡匿获免或收藏经像唯塔庙在魏境者无复孑遗傅奕浮图奕相州人唐高祖时为太史丞上书诋浮图曰生死寿夭本诸自然今其徒皆云由佛五帝三王未有佛法年祚长久至汉晋以来政虐祚短事佛果何益欤帝下汉萧瑀曰佛圣人也非圣人者无法奕曰礼始于事亲终于事君今以佛法抗君悖亲所谓非孝者无亲瑀不能答但合掌曰地狱正为此人设也东坡问禅佛印禅师法名了元饶州人东坡与之游时住润州金山寺公赴杭过润为留数日一日值师挂牌与弟子入室公便服入方丈见之师云内翰何来此间无坐处公戏借和尚四大用作禅林师曰山僧有一转语内翰言下即答当从听请愿留所系玉带以镇山门公许之便解玉带置几上师云山僧四大本空五蕴非有内翰欲于何处坐公拟议未即答师急唿侍者云收此玉带永镇山门公笑而与之师遂取衲裙相报阇梨饭后钟王播少孤贫客扬州木兰院随僧斋粥僧厌苦之饭后击钟其后播镇扬州访旧题诗处有曰上堂已了各西东惭愧阇梨饭后钟后二纪播出镇是邦向所题已碧纱笼之矣乃续云三十年来尘扑面如今始得碧纱笼寺僧蒸豚王中令既平蜀饥甚入一村寺主僧醉甚箕踞公欲斩之僧应对不惧公奇之公求蔬食云有肉无蔬馈蒸猪头甚美公喜问只能饮酒食肉即为有它技也僧言能诗公令赋蒸豚立成云嘴长毛短浅含膘久向山中良药苗蒸处已将蕉叶裹熟时兼用杏浆浇红鲜雅称金盘饤软熟真堪玉箸挑若把毡根来比并毡根自合吃藤条公大喜与紫衣师号五方神现武王伐纣都洛邑天大雨雪甲子朔五神车骑止王门之外欲谒武王王曰诸神各有名乎师尚父曰南海神名祝融北海神名玄冥东海神名勾芒西海神名蓐收河伯名冯修使谒者以名召之神皆惊而见武王王曰何以教之神曰天伐殷立周谨来受命各奉其使武王曰予岁时无废礼焉神占郡厅梁刍琛为吴兴守郡有项羽庙甚灵于郡厅事为神坐前后二千石皆以牛充祭而避居他室琛至着履登厅事常闻室中有此声琛曰生不能与汉祖争中原死据此厅事何也因迁之毁庐山庙顾劭为豫章禁淫祀毁诸庙至庐山庙一郡悉谏不从夜有人经前状若方相云是庐山君劭要之入坐与谈春秋灯尽烧左传以续之鬼欲凌劭劭神气湛然鬼反和逊求复庙劭笑而不答鬼怒曰三年内君必衰当此时相报如期劭果病咸劝复庙劭曰邪岂胜正终不听遂卒宿薄后庙牛僧孺落第归宛叶间将宿大安民舍会暮失道夜月始出远望火明至一大宅黄衣阍人曰有客有客入告少时出曰请郎君入至大殿蔽以珠帘拜于殿下帘中语曰妾汉文帝母薄太后此是庙郎何辱至行役无苦乎今夜风月佳甚唿左右屈两个娘子出见牛秀才良久有二女子从云中至太后顾曰此高祖戚夫人余下拜夫人亦拜又顾一人曰此元帝王嫱如前拜各就坐太后使紫衣中贵人曰迎杨家潘家来久之五色云中有二女子下太后顾曰此是唐朝太真妃余即肃拜如礼又指一人曰此齐帝潘淑妃余拜妃复拜既毕太后命进馔具酒各赋诗别有善笛女子太后谓曰识此否此石家绿珠也因曰牛秀才来今夕谁人与伴戚夫子潘妃绿珠皆辞不可及乱太后又曰太真先朝贵妃固勿言也乃谓王嫱曰昭君嫁唿韩单于胡鬼何能为昭君幸无辞昭君不对低眉羞恨俄各归休牛秀才为左右送入昭君院会将旦竟辞去太后使人送往大安邸旋失使人行少时天始明余却望有庙荒毁不可入竟不知其如何修江渎庙文潞公少时从其父赴蜀州幕官过成都潞公入江渎庙观画壁祠官接之甚勤且言夜梦神令洒扫祠庭曰明日有宰相来君岂异日之宰相乎公笑曰宰相非所望若为成都当令庙堂一新庆历中公以枢密直知益州听事之三日谒江渎庙若有感焉方经营改造中忽江涨大木数千章蔽流而下尽取以为材庙成壮观甲天下梦伯有郑人相惊以伯有曰伯有至矣则皆走不知所往铸刑书之岁二月或梦伯有介而行曰壬子余将杀带也明年壬寅余又将杀段也及壬子驷带卒国人益惧齐燕平之三月壬寅公孙段卒国人愈惧共明月子产立公孙泄及良止以抚之乃止无鬼论阮瞻素执无鬼论忽有一客通名诣瞻寒温毕聊谈名理客甚有才辩瞻与之言良久及鬼神之事反复甚苦客遂屈乃作色曰鬼神古今圣贤所共传君何得言无即仆便是鬼于是变为异形须臾消灭冢中谈易晋陆云尝行逗宿故人家夜暗迷路忽望草中有火光于是趣之至一家便寄宿见一年少美风姿共谈老子音致深远向晓辞去行十许里始至故人家云此数十里无人居云意始悟却寻昨宿处乃王弼冢云本无玄学自此谈玄殊进因鬼杀子梁国之北地名黎丘有奇鬼焉善效人之子侄昆弟好扶挹丈人而道苦之黎丘丈人之市醉而归者黎丘之鬼效其子之状扶而道苦之丈人归酒醒而谯其子其子泣而触地曰孽无苦也其父信之曰嘻是必扶奇鬼也我固闻之明日复饮于市欲遇而刺之明旦而醉其真子恐其父之不能反也遂迎之丈人望其真子拔剑刺之而不知惑于似其子者而杀其真子正能辟邪宋徐孝先为都官尚书自晋以来尚书寮皆携官属居省年代久远多有鬼怪每夜昏之时无故有声光或见人着衣冠从中出须臾复没或门自开合见者多死之尚书周确卒于此省孝先代确即居之经两载妖变皆息时人咸以为贞正所致见怪不怪魏元忠公正宽厚不信邪鬼未达时家贫独一婢老猿为看火婢惊白公公曰猿闻我阙仆为我执爨耳又尝唿苍头苍头未应犬代唿之公曰孝顺狗也能代我劳又独坐有群鼠拱之于前公曰汝辈饥求食于我耶乃令饲之又夜有鸺留鸣于屋端家人将弹之公曰彼昼不见物故夜飞此亦天地所有不可使南适越北走胡何须伤之又一夕夜半有妇女数人立于床前公曰能徙吾床于堂下乎妇人竟移床于堂下公曰能复徙堂中乎群女乃复移床至旧所公曰能徙吾床至街市乎群女再拜而去曰此宽厚长者岂可同常人玩之哉鬼手入窗少保马公亮少时临窗烛下阅书忽有大手如扇自窗前伸入次夜又至公以笔濡雌黄水大书花字窗外大唿速为我涤去不然祸及于汝公不听而寝有顷怒甚索涤去愈急公不应将晓哀鸣而手终不能缩且曰公将大贵我戏犯公何忍致我极地耶公独不见温峤燃犀之事乎公大悟以水涤去花字遂谢而去爆杖惊鬼或问朱子曰世人多为精怪迷惑此理如何曰家语曰山之怪曰夔魍魉水之怪曰龙罔象士之怪曰贲羊皆是气之杂糅乖乱所生以为无则不可如冬寒夏热春荣秋枯此理之正也忽冬月开一朵花岂可谓无此理但非正耳故谓之怪孔子所以不语学者未须理会也坐间或云乡间有李三者死而为厉鬼人凡有祭祀佛事必设此人一分或设黄箓大醮不曾设他一分斋食尽为所污因为人放爆杖于所依之树自是遂绝曰是他枉死气未散被爆杖惊散了设醮请天地山川之神却被小鬼污却以此见得设醮无此理也灯檠精宋潜为甘渡巡检故人赵当训其子弟忽见美妇人立灯下纤腰一搦唱曰郎行久不归妾心伤亦苦低迷罗箔风泣背西窗雨遂灭趋赵就寝曰妾本东方人鬻身于彭城郎今郎观光上国妾岂可孤眠暗室明夜又来诸生怪赵精神恍惚具告其父潜往观焉因大唿遽人以手抱之甚细视之乃一灯檠焚之神座有狐景德中邠州有神祠相传神亲享杯盘盖神座下有穴藏群狐自穴出享肴醴王嗣宗得其实纵火焚穴擒杀群狐鞭庙祝背遂绝初公在长安极疏神山人放之短好事有诗云终南隐士声华歇邠土妖狐巢穴空二事但输王太守圣明方信有英雄鼎湖攀龙黄帝采首阳山铜铸鼎于荆山下鼎既成有龙垂胡髯下迎黄帝黄帝上骑群臣后宫从上龙七十余人龙乃上去余小臣不得已乃悉持龙髯拔堕黄帝弓百姓仰望黄帝既上天乃抱其弓与龙髯号故后世名其处曰鼎湖其弓曰乌号桥山剑舄黄帝葬于桥山南空棺无尸唯剑舄在焉汉武帝因巡朔方还祭黄帝于桥山上曰吾闻黄帝不死有冢何也公孙卿对曰黄帝已仙上天群臣葬其衣冠水啮王季墓滕文公卒葬有日矣天大雨雪至半月群臣请弛期太子不许惠子谏曰昔王季葬涡水之尾栾水啮其墓见棺前物文王曰先君殆见群臣百姓矣乃出其棺三日而后葬今太子亦宜曰先君欲少留而抚社稷故使雪甚弛期而更为日此文王义也太子曰善虎丘金精吴王阖闾葬于虎丘山下发吴都之士十万人共治葬穿土为川积壤为丘池广六十步水深一丈五尺铜棺三重氵顷池六尺黄金珠玉为凫雁扁诸之剑鱼肠之干在焉葬三日金精上腾为白虎蹲踞于上因名虎丘夫子梦奠孔子早作负手曳杖逍遥于门歌曰泰山其颓乎梁木其坏乎哲人其萎乎夏后氏殡于东阶之上则尤在阼也殷人殡于两楹之间则与宾主夹之也周人殡于西阶之上则尤宾之也而丘也殷人也予畴昔之夜梦坐奠于两楹之间夫明王不兴而天下其孰能宗予予殆将死也寝疾七日而没曾子易箦曾子寝疾乐正子春坐于床下曾元曾申坐于足童子隅坐而执烛童子曰华而皖大夫之箦与子春曰止曾子闻之瞿然曰唿曰华而皖大夫之箦与曾子曰然斯季孙之赐也我未之能易也元起易箦曾元曰夫子之病革矣不可以变幸而至于旦请敬易之曾子曰尔之爱我也不如彼君子之爱人也以德细人之爱也以姑息吾何求哉吾得正而毙焉斯已矣举扶而易之反席未安而没黔娄布被黔娄先生卒曾西来吊见尸在牖下覆以布被覆头则足见覆足则头见西曰斜其被则敛矣妻曰斜之有余不若正之不足先生生而不斜而死斜之非其意也召作玉楼记李长吉将死时忽昼见一绯衣人驾赤蚪持一板书若太古篆或霹雳古文者云当召长吉长吉了不能读下榻叩头言阿弥女老且病贺不愿去绯衣人笑曰上帝成白玉楼立召君为记天上差乐不苦也长吉独泣边人尽见之少之长吉气绝常所居窗中勃勃有烟气闻行车嘒管之声太夫人急止人哭待之如炊五斗黍许时长吉竟死六十不识女色唐元德秀死族弟结哭之恸或曰子哭过哀结曰若知礼之过而不知情之至大夫弱无固性无专老无在此无余生六十年来尝识女色未尝有十亩之地十尺之宅十岁之童未尝完布帛而衣具五味而食吾哀之以戒荒淫贪佞绮纨粱肉之徒鱼餐龟兹板邢和璞居嵩颍间有颍阳书三篇房琯问邢终身之事邢言降魄之庭非馆非寺病起于鱼餐而休于龟兹板其后房公舍闻州紫极宫见有治龟兹板者始忆邢之言有顷刺史具鲙邀房房悟具以板事白于刺史其夕果病鲙卒乘崖遗像张乖崖守蜀及代去留一卷实封文字与僧正希白且云候十年观此后十年公薨于陈州讣至蜀人罢市号恸希白为公设大会斋请知府凌策谏议发开所留文字乃公画像衣免褐系缩草裹自为赞曰乖则违俗崖不利物乖崖之名聊以表德遂尽于天庆观仙游阁又为之立祠授黄白术范文正公仲淹少极贫悴常与一术者游病甚告文正曰吾有炼水银法儿幼不足以付今以方授子并白银一斤内文正怀中后为谏官术者之子已长取其方及白金授之封识宛然王雱复见张靖言荆公在金陵未病前一岁白日见一人上堂再拜乃故群牧吏其死也已久矣荆公惊问何故来吏曰蒙相公恩以待制故来荆公怆然问雱安在吏曰见今未结绝了如要见可令某夕幕庑下切勿惊唿唯可令一亲信者在侧荆公如其言顷之见一紫袍博带据案而坐乃故吏也狱卒数人枷一囚自左门而入身具桎梏曳病足立庭下血污地呻吟之声殆不可闻乃雱也雾对吏云告早结绝良久而灭荆公几失声而哭为一招使掩其口明年荆公薨靖公门人其说甚详景文遗戒宋景文公遗戒云吾殁之后称家有无以治丧用浣濯之衣鹤氅裘纱帽线履三日棺三月葬慎无为流俗阴阳拘忌也棺用杂木漆其四会三涂即止使数十年足以腊五骸而已吾学不名家文章仅及中人不足垂后为吏在良二千石之下无功于国无惠于人不可请谥不可受赠典不可求巨公作碑志不得作道佛二家斋醮汝等不可违命违命作之是以吾死为无知也木稼汉书五行志曰成公十六年雨水冰或曰今之长老名木冰为木介旧唐书宁王卧疾引谚语曰木若稼达官怕必大臣当之吾其死矣已而果然山谷挽韩忠献公诗曰冰枝忧木稼食昴恨长庚荆公挽魏公诗亦云木稼曾闻达官怕山颓今见哲人痿康节知命熙宁十年夏康节感微疾气日益耗神日益明笑谓司马温公曰雍欲观化一巡如何温公曰先生未应至此康节笑曰死生亦常事耳张横渠先生喜论命来向疾因曰先生论命否当推之康节曰若天命则已知之矣世俗所谓命则不知也横渠曰先生知天命矣载尚何言程伊川曰先生至此他人无以为力愿自主张康节曰平生学道岂不知此然亦无可主张时康节居正寝诸公议后事于外有欲葬近洛城者康节已知唿伯温入曰诸公欲以近城地葬我不可当从伊川先茔耳七月初四大书诗一章曰生于太平世长于太平世死于太平世客问年几何六十有七岁俯仰天地间浩然独无愧以是夜五更捐馆徐稚生刍稚豫章人汉儒与郭林宗友善有母忧稚往吊之致生刍一束于庐前而去众不知其故林宗曰此必南州高士徐孺子也诗不云乎生刍一束其人如玉吾无德以当之赙布班贫子柳之母死子硕请具子柳曰何以哉子硕曰请粥庶弟之母子柳曰如之何其粥人之母以葬其母也不可既葬子硕欲以赙布之余具祭器子柳曰不可吾闻之也君子不家于丧请班诸兄弟之贫者赠以麦舟范文正公在睢阳遣尧夫到姑苏般麦五百斛尧夫时尚少既还舟次丹阳见石曼卿问寄此何久答曰两月矣三丧在浅土欲葬之而北归无可与谋者尧夫以所载麦舟付之到家侍立良久文正曰东吴见故旧乎曰曼卿为三丧未举方滞丹阳时无郭元振无可告者文正曰何不以麦舟与之尧夫曰已付之矣罄资助葬河东柳先生仲涂少时纵饮酒肆坐侧有书生按语乃以贫未能葬其父母将谒魏守王公祜求资以办事先生问费几何曰得钱二十万可矣先生曰子姑就舍吾且为子谋之罄其资得白金百两钱数万以遗之议者以郭代公之义不能远过道琮葬友翟道琮蒲州人唐徙岭南有同徙者死荆襄间临终泣曰人生有死独委骨异壤耶道琮曰吾若还终不使留此瘗路旁去岁余赦归潦水失殡处道琮哭诸野波中忽沸祝曰尸在可再沸果复沸乃得尸还道宿行店仿佛见其友曰君厚德名位不止此寻擢太学博士玉鱼长安大明宫宣政殿每夜见数骑衣鲜丽游其间高宗使巫祝刘明奴王谌然问其所由鬼云我是汉楚王戊太子死葬于此明奴等曰按汉书戊与七国反诛死无后焉得有子葬于此鬼曰我当时入朝以路远不从坐后病死天子于此葬我汉书自有遗误耳明奴因许与之改葬鬼喜曰我昔日亦是近属今在天子宫内出入不安改卜极为幸甚今在殿东北入地丈余我死时天子敛我玉鱼一只今犹未朽必以此相送勿见夺也明奴以事奏闻有敕改葬苑外及发掘玉鱼宛然见在以此其事遂绝金碗卢充家西有崔少府墓一日见一府舍门进见少府与崔小女为婚三日崔曰君可归女生男当以相还居四年三月三日临水忽见崔氏并少府抱儿还充又与碗并赠诗一首充取儿碗并诗女忽不见充诣市卖碗崔女姨曰我妹之女嫁而亡赠以金碗着棺云乌鸢蝼蚁庄子将死弟子欲厚葬之庄子曰吾以天地为棺椁以日月为连璧星辰为珠玑万物为赍送吾葬具岂不备耶何以如此弟子曰吾恐乌鸢之飧夫子也庄子曰在上为乌鸢食在下为蝼蚁食夺比与此何其偏也以不平平其平也王孙薄葬杨王孙孝武帝时人家业累千金厚自奉养生无所不至及病且终先令其子曰吾欲裸葬以反吾真必无易吾志其子不忍乃往见王孙友人祁侯祁侯谏曰犹戮尸于地下不可王孙曰夫厚葬诚无益而世竞以相高糜财殚币今日入而明日出此与暴骸中野无异厚裹之币帛以夺生者之财用古圣人不忍其亲故为之制礼今则越之是以欲裸葬以矫俗也祁侯曰善遂裸葬以书殉葬梁元帝金楼子曰吾之亡也可以一卷孝经一帙老子陶华阳剑一口以自随外此珠玉不入铜钖勿藏也田国让求葬于西门豹侧杜元凯求葬于祭仲冢边曹子藏求葬于遽伯玉侧梁伯鸾求葬于要离之旁彼四子者异乎吾之意也金蚕无吐丝之实瓦鸡无司晨之用慎毋以血膻膋腥为祭也棺椁之造起自轩辕周室有廧翣之饰晋文公请襚桓司马石椁甚亡谓也孔葛不生荆孔子葬鲁城北泗上注云冢茔百亩冢茔中树以百数皆异种鲁人无能名其树者传言弟子异国人各持其方树来种之茔中不生荆棘及刺人草孔子当泗水而葬水为之却流下不冲其墓郭璞相地郭璞以母忧去职卜葬于暨阳去水百许步人以近水为言璞曰当即为陆矣其后沙涨去墓数百里皆为桑田璞尝为人葬明帝微服往观之因问主人何以葬龙角此法当灭族主人曰郭璞云此葬龙耳不出三年当致天子也帝曰出天子耶答曰能致天子问耳帝甚异之古冢得竹书晋太康二年伋郡人盗发魏襄王墓或云安釐王冢得竹书十车其中与经传大异者云夏年多殷益干启位启杀之太甲杀伊尹文王杀季历自周受命至穆王百年非穆王寿百岁也幽王既亡共伯和者摄行天子事非二相共和也初发冢者烧策照取宝物及官收之多烬简断编发墓斩臂王元谟从弟元象任下邳太守好发冢墓时人闻垣内有小冢或告元象墓上见一女子近视则亡便命发之有一棺上有金蚕铜人以百数一女子可二十资质若生卧而言曰我东海王家女应资财相奉幸勿见害女臂有玉钏斩臂取之于是女复死牛眠得葬地晋周访微时与陶侃结友侃丁艰家中忽失牛遇一老父曰前岗见一牛眠山洿中其地若葬位极人臣又指一山云此亦其次当世出二千石言讫不见侃寻牛得之因葬其母以所指别山与访之父葬焉访果为刺史着称于益自访三世为益州僧指示葬地李太尉在中书舒元舆自侍御史辞归东都迁奉太尉言近有僧自东来云有一地葬之必至极位何妨取此元舆辞以家贫不办遂归别觅葬地他日僧又经过复谓太尉曰前时地已有用之者询之乃元舆也元舆自刑部侍郎至平章事道上行殡晋袁山松少有才名善音乐旧歌有行路难曲辞疏质山松好之乃文其辞句婉其节奏每因酣醉继歌之听者流涕初羊昙善唱乐桓伊能輓歌及山松行路难继之时谓之三绝时张湛好于斋前种松柏而山松出游好作輓歌人谓湛屋下陈尸山松道上行殡非始于田横谯子法训云有丧而歌者或曰彼为乐丧也有不可乎谯子对曰四海遏密八音何乐丧之有曰今丧有輓歌者何以哉谯子曰周闵云盖高帝召齐田横至于尸乡亭自刎奉首从者挽至于宫不敢哭而不胜哀故为歌以寄哀音彼则一时之为也邻有丧春不相里有殡不巷歌引柩人衔枚岂乐哀者耶按庄子曰绋讴以生必于斥苦司马彪曰绋引柩索也斥疏缓也苦用力也引绋所以有讴歌者为人有用力不齐故促急之也春秋左传曰鲁哀公会吴伐齐其将公孙更命歌虞殡杜预曰虞殡送葬歌示必死也史记绛侯世家曰周勃以吹箫乐丧然则輓歌之来久矣非始起于田横然谯氏引礼文颇有明据故并存以俟通博黄绢幼妇后汉杨修字德祖太尉震之玄孙好学有俊才为丞相曹操主簿语林曰修至江南读曹娥碑背上有八字曰黄绢幼妇外孙齑臼操不解问修曰卿知否修曰知之操曰且勿言待朕思之行三十里乃得之令修解修曰黄绢色丝绝字幼妇少女妙字外孙女子好字齑臼受辛辤字操曰一如朕意俗云有智无智较三十里妄认古冢后周熊安生学为儒宗在山东时或诳之曰其村古冢是晋河南将军熊光去安生七十三世旧有碑为村人埋匿安生掘地求之不得连年讼焉冀州刺史郑讙判曰七十二世乃是羲皇上人河南将军晋无此号安生犹率族人向冢而哭豚蹄禳田淳于髡滑稽多辩齐威王八年楚伐齐齐使髡之赵请救赍金百斤车马十驷髡仰天大笑冠缨索绝王曰先生少之乎髡曰臣今者从东方来见道旁禳田者操一豚蹄酒一盂祝曰瓯窭满篝污邪满车五谷蕃熟穰穰满家臣见其所持者狭所欲者奢故笑之齐王乃益黄金千镒白壁十双车马百乘髡至赵予精兵十万楚闻之引去苦饥常勤陆龟蒙有田数百亩屋三十楹田苦下雨潦则与江通故常苦饥身畚插茠刺无休或讥其劳答曰尧舜霉瘠禹胼胝彼圣人也吾一褐衣敢不勤乎马头娘蜀之先有蚕丛帝又高辛时蜀有蚕女不知姓氏父为人所掠惟所乘马在女念父不食其母因誓于众曰有得父还者以此女嫁之马闻其言惊跃振迅绝其拘绊而去数日父乃乘马而归自此马嘶鸣不肯龁母以誓众之言告父父曰誓于人不誓于马安有人而偶非类乎能脱我于难功亦大矣所誓之言不可行也马跑父怒欲杀之马愈跑父射杀之曝其皮于庭皮蹶然而起卷女飞去旬日皮复栖于桑上女化为蚕食桑叶吐丝成茧以衣被于人间一日蚕女乘云驾此马侍卫数千人谓父母曰太上以我身心不忘义授以九宫仙嫔矣无复忆念也今家在什邡绵竹德阳三县界每岁祈蚕者四方云集蜀之风俗宫观诸寺皆塑女像披马皮谓之马头娘以祈蚕焉焚券得民孟尝君使冯收债于薛至召取钱者杀牛置酒与期贫者取其券而焚之曰有君如此岂可负哉孟尝君闻而怒召让之曰有余者与期不足者终无以偿焚无用之券捐不可得之虚计令薛民亲君有何疑焉孟尝君拊手而谢之公输云梯公输般为高云梯欲以攻宋墨子闻之自鲁往裂囊裹足日夜不休十日十夜而至于郢见楚王曰闻大王将攻宋有之乎王曰然墨子曰请令公输般设攻宋之具臣请城守之于是公输般设攻宋之计墨子萦带守之公输般九攻之而墨子九却之不能入遂辍兵堂无蚁罅虢国中堂既成召工圬墁约钱二百万复求赏拔虢国以绛罗五百段赏之嗤而不顾曰请取蝼蚁蜴蜥记其数置堂中苟失一物不敢受直以术放生北齐陆法和初在梁时所泊江湖必于峰侧揭表云此处放生渔者皆无所得才或少获辄大风雨舟人惧而放之风雨乃定有小弟子戏截蛇头来诣法和法和曰汝何意杀因指示之弟子见蛇头齚裤裆不落法和使忏悔为蛇作功德舟载钓具陆龟蒙高放从张抟游历湖苏二州辟以自佐尝至饶州三日无所诣刺史蔡京率官属就见之龟蒙不乐拂衣去不喜交流俗不乘马升舟设蓬席赍束书茶灶笔床钓具往来时谓江湖散人或号天随子角里先生自比涪翁渔父江上丈人钓鲤得书吕望年七十钓于渭渚三日三夜鱼无食者与农人言农人者古之先贤人也谓望曰子将复钓必细其纶芳其饵徐徐而投之无令鱼骇望如其言初下得鲋次得鲤刳腹得书书文曰吕望封于齐望知当贵任公大钩任公子为大钩巨缁五十辖以为饵蹲乎会稽投竿东海旦旦而钓期年不得鱼已而大鱼食之牵巨钩陷没而下惊扬而奋鬐白波若山海水震荡声侔鬼神惮赫千里任公子得若鱼离而腊之自浙河以东苍梧以北莫不厌若鱼者已而后世轻才讽说之徒皆惊而相告也夫揭竿累趋淮渎守鲵鲋其于得大鱼难矣饰小说以千县令其于大达亦远矣是以未尝闻任氏之风俗其不可与经于世亦远矣坐上钓鲈左慈字元旅庐江人少有神道尝在曹公坐公曰今日高会珍羞略备所少者吴江鲈鱼为绘耳元旅曰此可得也因求铜盘贮水以竿饵钓钓于盘中须臾引一鲈鱼出会者皆惊因猎闻谏梁君出猎见白雁群下彀弩欲射之道有行者梁君谓行者止行者不止白雁群骇梁君怒欲射行者其御公孙龙止之梁君怒曰龙不与其君而顾他人对曰昔宋景公时大旱卜之必以人祠乃雨景公下堂顿首曰吾所以求雨为民也今必使吾以人祠乃雨将自当之言未卒而大雨何也为有德于天而惠于民也君以白雁故而欲射杀人无异于豺狼也梁君乃与龙上车归唿万岁曰乐哉人猎皆得禽兽吾猎得善言而归拔勐兽箭晋桓石虔小字镇恶在荆州于猎围中见勐兽被数箭而伏诸将素知其勇戏令拔箭石虔因急往拔得一箭勐兽跳石虔亦跳高于勐兽兽伏复拔一箭而归从桓温入关威震敌人时有病疟者谓桓石虔来以怖之多愈贵人倍直王勐秦人晋时鬻畚为业尝有人买之随至山中见父老曰贵人十倍偿直辞出乃嵩山也后果相苻坚佐兴秦国勐病卒坚谓太子安曰天不欲使吾平一六合耶何夺吾景略之速也人谷自量李珏广陵人随父贩谷父老珏继之人与之谷每使自量父责之曰升斗出轻入重以规厚利同流者众今但一斗升又任之自量吾不知其所以也珏终不改业寿至百余岁一夕无疾而终棺裂有声视之尸解扁鹊论病扁鹊见齐桓侯曰君有疾在腠理不治将深桓侯曰寡人无疾后五日复见曰君有疾在血脉不治将深后五日复见曰君有疾在肠胃间不治将深后五日望见桓侯退走曰疾居腠理汤熨之所及也在血脉针石之所及也在肠胃酒醪之所及也其在骨髓虽司命无奈之何今在骨髓臣是以无请也后五日桓侯病召扁鹊扁鹊已逃去桓侯遂死使圣人预知微能使良医早从事则疾可已也故病有六不治骄恣不论于理一不治也轻身重财二不治也衣食不能适三不治也阴阳并藏气不定四不治也形羸不能服药五不治也信巫不信医六不治也扁鹊过邯郸闻贵妇人即为带下医过洛阳闻周人爱老人即为耳目痹医入咸阳闻秦人爱小儿即为小儿医秦大医令季醢自知技不如扁鹊使人刺杀之医和戒色晋侯求医于秦秦伯使医和视之曰疾不可为也是谓近女室疾如蛊非鬼非食惑以丧志良臣将死天命不祐公曰女不可近乎对曰节之天有六气降生五味发为五色征为五声淫生六疾六气曰阴阳风雨晦明也分为四时序为五节过则为灾阴淫寒疾阳淫热疾风淫末疾雨淫腹疾晦淫惑疾明淫心疾女阳物而晦时淫则生内热惑蛊之疾今君不节不时能无及此乎赵孟曰良医也厚其礼而归之痢在膏肓晋侯疾病求医于秦伯使医缓为之未至公梦疾为二竖子曰彼良医也惧伤我焉逃之其一曰居肓之上膏之下若我何医至曰疾不可为也在肓之上膏之下攻之不可达之不及药不至焉不可为也公曰良医也厚为之礼而遣之视见五藏扁鹊少为人舍长舍客长桑君过扁鹊奇之常谨遇之长桑君乃唿扁鹊语曰我有药能却老欲传与公乃出其怀中之药予扁鹊饮以上池之水三十日当知物矣扁鹊以其言饮药三十日从此视病尽见五藏症结特以诊脉为名耳着针经后汉郭玉广汉人初有老父渔钓于涪水自号涪翁着针经诊脉法授弟子程高高传于玉学方诊六征之技阴阳不测之术和帝时为太医丞仁爱不矜虽贫贱必尽其心力疗贵人时或不愈帝令贵人羸服变处一针即瘥召玉诘状玉曰医言意也腠理至微随气用巧神存心手之间可得解而不可得言贵者处尊高以临臣臣怀怖慑以承之其疗有四难自用意而不任臣一难也将身不谨二难也骨节不能使药三难也好逸恶劳四难也臣意犹且不尽何有于病哉此所以不愈也医书不传后汉华佗广阳太守陈登得病佗脉之曰胃中有虫欲成内疽食腥物所致作汤二升服之吐虫三升赤头皆动半身犹是生鱼脍佗为人性恶难得意耻以医见业曹操苦头风召佗在左右后求归取方因妻疾数困不反操累书唿之佗恃能厌事犹不肯至操大怒杀之佗临死出书一卷与狱吏曰此可以活人吏畏法不敢受佗索火焚之服金石药刘无名常于庚申日守三尸食雄黄后见一鬼使曰我泰山直符来摄君见君顶上黄光数尺不可近得非雄黄之功乎因曰一金一石谓之丹君服其石更饵其金则黑籍落名青华定箓刘后遇青华真人授以丹诀以铅为君以汞为臣八石为使黄牙为田君平卜肆汉严君平卜筮于成都市以为卜筮贱业而可以惠众人有邪恶非正之问则依龟筮为言与人子言依于孝与人弟言依于顺与人臣言依于忠各因势导之以善从吾言已过半矣日裁阅数人得百钱足自养则闭户下帘而授老子扬雄少从游学数为朝廷在位贤者称君平德李强为益州牧喜谓雄曰吾真得严君平矣雄曰君备礼以待之彼可见而不可得诎强以为不然至蜀致礼与相见卒不敢言以为从事乃叹曰杨子云诚知人占易掘金晋魏炤善易临终书版授其妻曰吾亡后五年当有诏使来顿此亭姓龚此人负吾金至期有龚使止亭中妻遂赍版责之使者沉吟良久而悟乃命取蓍筮之曰贤夫自有金在耳知吾善易故书版以寄意妻还掘金皆如卜焉占其屋崩晋淳于智能易筮谯人夏侯藻母病诣智卜忽有一狐当门向之嗥怖藻驰见智智曰君速归在狐嗥处拊心啼哭令家人惊怪大小毕出一人不出哭勿止藻如其言母亦扶病出堂屋五间拉然而崩卜遇四相张邓公尝谓予曰某举进士时与寇莱公游相国寺诣一卜肆卜者曰二人皆宰相也既出逢张相齐贤王相随复往诣之卜者大惊曰一日之内而有四人宰相四人相顾一笑而退因是卜者日消声亦不复有人问之卒穷饿以死而四人者其后皆为宰相公欲为之作传而未能也是时邓公已致仕犹能道其姓名今予则又忘其姓名矣亦可哀也哉蛮巫祝生莆田人陈可大知肇庆府肋下忽肿起如生痈疖状顷刻间大如碗识者云此中挑生毒也俟五更以菉豆嚼试若香甘则是已然使捣川升麻取冷熟水调二大钱服之遂洞下泻出生葱数茎根茎皆具肿即消续煎平胃散调补且食白粥经旬复常雷州民康财妻为蛮巫林公荣用鸡肉挑生值商人杨一者善医疗与药服之食顷吐积肉一块剖开筋膜中有生肉存已成鸡形头尾嘴翅悉肖似康诉于州捕林置狱而唿杨生令具疾证及所用药略云凡吃鱼肉瓜果汤茶皆可挑初中毒觉胸腹稍痛明日渐加搅刺满十日则物生能动腾上则胸痛沉下则腹痛积以瘦悴此其候也在胸鬲则取之其法用热茶一瓯投胆矾半钱于中候矾化尽通口呷服良久以鸡翎探喉中即吐出毒物在下鬲则泻之以米饮下郁金末二钱毒即泻下乃碾人参白术末各半两同无灰酒半升纳瓶内慢火熬半日许度酒熟取出温服之日一杯五日乃止然后饮食如其故巫术败酒襄阳邓城县有巫师能用妖术败酒家所酿凡开酒坊者皆畏奉之每岁春秋必遍谒诸坊求丐年计合十余家率各与钱二十千则岁内平善巫偶因它事窘用又诣于富室求益拒之甚峻巫出买酒一升盛以小缶取粪污搅杂携往林麓禹步诵咒环绕数匝瘗之地乃去俄酒家列瓮尽作粪臭有道士曰吾有术能疗但已坏者不可救耳即焚香作法半日许臭止急急如律令符祝之类末句急急如律令者人以为如饮酒之律令速去不得滞也一说汉朝每行下文书皆云如律令言非律非令之文书行下当亦如律令故符祝有如律令之言按律令之令宜平声读为零律令是雷边捷鬼此鬼善走与雷相疾速故云如此鬼之疾走也贵不可言单父人吕公善沛令避仇从之因家焉沛中豪吏闻令有重客皆往贺萧何为主吏主进令诸大夫曰进不满千钱坐之堂下高祖为亭长素易诸吏绐曰贺钱万贯不持一钱入谒吕公大惊起迎之门吕公见高祖状貌因敬重之引入坐上坐萧何曰刘季固多大言少成事酒阑吕公留高祖曰君相贵不可言臣相人多矣无如季相愿季自爱臣有息女愿为箕帚妾即吕后也无贵相王显与唐太宗有子陵之旧太宗微时常戏显曰王显抵老不作茧及帝登极而显谒因召其三子皆授五品显独不及谓曰卿无贵相朕非为卿惜也房玄龄谓曰陛下龙潜之旧何不试与之帝与之三品取紫袍金带赐之其夜卒冀公贵相王冀公钦若乡荐赴阙张仆射齐贤时为江南漕以书荐谒钱希白易公时以才名方独步馆阁适会延一术士以考休咎不容通谒冀公局促门下因厉声诟阍人术者遥闻之谓钱曰不知何人耶若形声相称世无比贵者但恐形不副声尔愿邀之使某获见希白召之冀公卑微远人神貌疏瘦复赘于颈而举止山野希白蔑视之术者竦然侧目瞻视冀公起术人稽颡叹曰人中之贵有此十全者钱戏曰中堂内便有此等宰相乎术者正色曰宰相何时无此人不作则已若作之则天下康富而君臣相得至死有庆而无吊不完者但无子而已钱戏曰他日将陶铸吾辈乎术者曰恐不在他日即日可得愿公无忽后希白方为翰林学士冀公已真拜急流勇退钱若水为举子时见陈希夷于华山希夷曰明日当再来若水如期往见见一老僧与希夷拥地炉坐僧熟视若水久之不语以火筋画灰作做不得三字徐曰急流中勇退人也若水辞去希夷不复留后若水登科为枢密副使年才四十致政老僧者麻衣道者也作樵夫拜种放字明逸隐居终南山豹林谷闻希夷之风往见之希夷先生一日令洒扫庭除曰当有嘉客至明逸作樵夫拜庭下希夷挽之而上曰君岂樵者二十年后当有显官名声闻天下明逸曰放以道义来官禄非所问也希夷笑曰人之贵贱莫不有命君骨相当尔虽晦迹山林恐竟不能安异日自知之后明逸在真宗朝以司谏赴召帝携其手登龙图阁论天下事及辞归山迁谏议大夫东封改给事中西祀改工部侍郎希夷又谓明逸曰君不娶可得中寿明逸从之至六十岁卒道人说梦李士宁道人蓬州人先得涂氏所藏轩辕山镜洞见远近蔡君谟学士以道自任闻先生之名望风恶之君谟一夕梦为虎所逼有一人救之虎既去与之坐曰公贵人也但头骨不正乃以手为按之曰头骨已正矣梦觉头尚痛翌日先生谒君谟谓曰夜梦颇惊惶否君谟愕然视其状乃梦中逐虎正骨者遂异之后出守闽中先生经由谒君谟因告先生久患目疾不愈昨夜梦龙树菩萨先生即于袖中取出画本视之一如梦中所见先生乃瞠目视君谟须臾两目豁然明快参政张公方平两制时先生出入门下极善相时论以为公且大拜先生以诗别公云异肘复与公相见正是江南二月天其后久无爱立之说忽除知江宁先生自茅山来谒即仲春也善听声术士王生瞽而善听声丁晋公守金陵王生潜听其马蹄声曰参政月中必召拜相果如其言后真宗晏驾公充山陵使王生来京师俾听马蹄声曰有西行之兆诸子责曰尔知相公充山陵使故有是说或密问之曰蹄西去而无回声后果罢相分司西京遂贬崖州熟睡乃相苏子美谪吴门有相僧子美谒之云俟寝方可观子美一日熟睡僧揭帐视之云来得也曷吴人语甚为曷子美扣之乃曰得一州县官肯起否子美意复召用闻之不乐果复湖州长史而卒不容何病孔子围于陈蔡子贡曰夫子之道至大故天下莫能容夫子盍少贬焉孔子曰良农能稼而不能为穑良工能巧而不能为顺君子能修其道纲而纪之统而理之而不能为容颜回曰夫子之道至大故天下莫能容虽然不容何病不容然后见君子孔子欣然曰有是哉颜氏之子使尔多财吾为尔宰命亦难信熙宁元丰间有僧化成者以命术闻于京师蔡元长兄弟始赴省试同往访焉时问命者盈门弥日方得前既语以年日率尔语元长曰此武官大使臣命也他时衣食不阙而已余不可望也语元度曰此命甚佳今岁便当登第十余年间可为侍从又十年为执政然决不为真相晚年当以使相终既退元长大病其言元度曰观其推步卤莽如此何足信哉更候旬日再往访之则可验矣旬日复往僧已不复记再以年月语之率尔而言悉如前说兄弟相顾大惊然是年遂同登科自是相继贵显于元长则大谬如此而元度终身无一语之差以比知世所谓命者类不可信共有合者皆偶中也得失皆命君子当守道崇德蓄价待时爵禄不登信由天命须求趋竞不顾羞惭比较材能斟量功伐厉色扬声东怨西怒或有劫持宰相瑕疵而获酬谢或有喧聒时人视听求见发遣以此得官谓为才力何异盗食致饱窃衣取温哉世见躁竞得官者便为弗索何获不知时运之来不然亦至也见静退未遇者便为弗为胡成不知风云不兴徒求无益也凡不求而自得求而不得者焉可胜算唿不遇宣宗贾岛不第乃为僧改号无本居法干寺与无可唱和一日宣宗微行至寺闻钟楼上有吟声遂登楼于岛案上取诗卷览之岛不识乃攘臂睨之遂于手内取诗卷曰郎君何会此耶宣宗下楼而去既而岛知之亟谢罪乃赐御札除遂州长江簿后迁普州司仓卒故程锜以诗悼之曰倚恃诗难继昂藏貌不恭骑驴冲大尹夺卷忤宣宗驰誉超前辈居官下我侬司仓旧曹事一见一心忄冬宣宗尝微行温庭筠遇于逆旅温不识傲然诘之曰公非司马长史之流乎又曰得非文参簿尉之类乎帝曰非也谪为方城尉其制词曰孔门以德行为先文章为末尔既德行无根何所补焉徒负不羁之才罕有适时之用竟以流落而死不遇玄宗王维私邀孟浩然入内署俄而玄宗至浩然匿床下维以实对帝曰朕闻其人而未见也诏浩然出帝问其诗浩然自诵所为至不才明主弃之句帝曰卿自不求仕朕未尝弃卿奈何诬我因放还心肯命通唐庄宗时禁旅王庆乞叙功赏曰侍从济诃日臣系第一队入汴臣属前锋乞迁补庄宗颔之他日又言亦不纳庄宗好乐乐工子弟至有得官者谓庆曰子何不学我吹管稍稍能之亦必获用后事李嗣源亦言其劳庄宗曰知庆薄有功但每见庆则心愤然安得更有赐与之意因举唐太宗诗曰待余心肯日是汝命通时夫主天下生灵赏罚之柄而所言若此则进退诚有命也题诗坐穷薛令之闽之长溪人及第迁右庶子开元中东宫官寮清淡令之题诗自悼曰朝日上团团照见先生盘盘中何所有苜蓿长阑干饭涩匙难绾羹稀筋见宽无所谋朝夕何由保岁寒玄宗幸东宫览之索笔题其傍曰啄木口嘴长凤凰羽毛短若嫌松桂寒任逐桑榆暖令之遂谢病归雷轰荐福碑范文正守饶州有书生甚贫时盛行欧阳率更书荐福寺碑墨本直千钱为具纸墨打千本使售于京师纸墨已具一夕雷击碎其碑时语曰有客打碑求荐福无人骑鹤上扬州东坡作穷措大诗曰一夕雷轰荐福碑韩魏公客有郭注者行年五十未有室家公以侍儿与之未及门而注死点睛龙飞张僧繇于金陵安乐寺画四龙不点睛每云点之即飞去人以为诞妄因点其一须臾雷霆破壁一龙乘云上天一龙不点眼者见在羞为画师太宗与侍臣泛舟春苑池见异鸟容与波上悦之诏坐者赋诗而召阎立本侔状阁外传唿画师阎立本是时已为主爵郎中俯伏池左研吮丹粉望坐者羞恨流汗归戒其子曰吾少读书文辞不减侪辈今独以画见名与厮役等若曹慎毋习朱桃椎像成都画师姓许善传神一日有人敝衣憔悴求传神许笑之其人解布囊出黄道服鹿皮冠白玉簪顶冠易衣危坐以手摩面则童颜矣引其须应手而黑乃一美丈夫也许惊曰不知神仙临降道人曰君传吾神置肆中有求售止取千钱后有识者云此唐神仙传朱桃椎也求者辐凑许贪画直每像辄取二千梦道人曰汝福有限安得过取掌其左颊既寤头遂偏画洞宾像滕宗谅守巴陵有华州回道士上谒风骨耸秀滕知其异人口占诗赠之曰华州回道士来到岳阳城别我游何处秋风一剑横回闻之怃然大笑而别或云宗谅因密令画工图其形今岳阳楼传本状貌清俊与俗本特异甘蝇贯虱甘蝇古之善射者弯弓而兽伏鸟下弟子飞卫学射于甘蝇巧过其师纪昌又学射于飞卫卫曰视小如大视微如着而后告我昌以牦垂虱于牖间南面而望之旬月之间浸大也三年之后如车轮焉乃以燕角之弛朔蓬之干射之贯虱之心而垂不绝昌既尽卫之术计天下之敌己者一人而已乃谋杀卫一日相遇于野二人交射中路矢锋相触坠于地而尘不扬卫之矢先穷昌遗一矢既发卫以荆棘之端打之而无差于是二人相拜于途请为父子由基穿杨养由基蹲甲而射之彻七札焉楚有养由基者善射去柳叶百步而射之百发而百中左右观者数千人皆曰善射有一夫立其旁曰善可教射矣养由基怒曰客安能教我射乎客曰非吾能教子支左诎右也夫去柳叶百步而射之不以善息少气衰力倦弓拨矢钩一发不中者百发尽息康肃善射陈康肃公尧咨善射当时无双公亦以此自矜尝射于家圃有卖油翁释担而睨之久而不去见共发矢十中八九但微颔之康肃问曰汝亦知射乎吾射不亦精乎翁曰无他但手熟耳康肃忿然曰尔安敢轻吾射翁曰以我酌油知之乃取一葫芦置于地以钱覆其口徐以杓酌油沥沥自钱孔入而钱不湿因曰我亦无他唯手熟尔康肃笑而遣之射虎乃石楚熊渠子夜行见寝石以为伏虎弯弓射之没金饮羽下视知其石也因复射石矢摧无迹渠子见其诚心金石为之开而况于人乎李广为右北平太守出猎见草中石以为虎而射之中没镞视之石因复射之终不复入广所居郡闻有虎自射之及居右北平射虎虎腾伤广广亦竟射杀之广为人长大猿臂其善射亦天性也李远出猎见丛薄中以为伏兔射之旋入寸余细视之乃石操瑟齐门齐王不好瑟有求仕于齐者操瑟而往立齐之门三年不得入客骂之曰王好竽而子鼓瑟瑟虽工如王之不好何观棋烂柯信安郡石宝山晋时樵者王质伐木入山见二童子棋与质一物如枣核食之不觉饥以所持斧置坐而观童子指谓之曰汝斧柯烂矣质归乡间无复时人别墅围棋苻坚率众百万次淮淝京师震恐加谢安征讨大都督安夷然无惧色旋命驾出别墅亲朋毕集方与玄围棋赌别墅安棋常劣于玄是日玄惧便为敌手而又不胜安遂顾谓其甥羊昙曰以墅乞汝遂游陟至夜乃还指授将帅各当其任既而兄子玄等破坚有驿书至安方对客围棋看书既竟便折于床上了无喜色棋如故客问之徐答云小儿辈已破贼既罢还内过户限心喜甚不觉屐齿之折其矫情镇物如此赌集翠裘则天时南海贡集翠裘后以赐张昌宗狄仁杰奏事命与昌宗双陆则天曰赌何物梁公曰以臣紫絁为对赌昌宗集翠裘则天曰此裘价逾千金公曰臣袍乃大臣朝见之衣翠裘乃嬖幸宠遇之服对臣之袍臣犹怏怏昌宗神沮气索累局连北公对御褫裘谢恩而出及光范门遂与家奴衣之从马而去甄琛博奕琛后魏人夜奕棋令苍头执烛或倦睡则杖之奴曰即为君读书执烛不敢辞是何事电琛大惭遂研习经史射燕蜂蜘蛛魏管辂馆陶令诸葛原迁新兴太守辂往饯之原取燕卵蜂窠蜘蛛着器中使覆射卦成辂曰第一物含气须变依乎宇堂雄雌以形翅翼舒张燕卵也第二物家室倒悬门户众多藏精育毒得秋乃化蜂窠也第三物觳觫长足吐丝成维寻网求食利在昏夜蜘蛛也举坐惊喜射鼠生三子唐袁客师天纲子也高宗置一鼠子于奁令术家射皆曰鼠客师曰虽实鼠然入则一出则四发之鼠生三子射橘蜂石龟赵晋公在中书闻丁文果善覆射召至函置一物令文果射文果书四句云太岁当头坐诸神列四旁其中有一物犹带洞庭香发函视之乃用历日第一幅裹绿橘一枚也又太宗置一物器中令文果射亦书四句云花花华华山中采花虽无官职一日两衙启之乃蜂也又取一物令射云有头有足不石即玉欲要缩头不能入腹乃压书石龟也平城傀儡傀儡子起汉祖平城之围其城一面即冒顿妻阏氏兵强于三面陈平访知阏氏妒忌造木偶人运机关舞埤间阏氏望见谓是生人虑下城冒顿必纳遂退军史家但云秘计鄙其策下今却翻为戏具引歌舞者曰郭郎髡发善谑笑凡戏场必在排儿之首刘子学术公及诸侯朝王遂从刘康公成肃公会晋侯伐秦成子受脤于社不敬刘子曰吾闻之民受天地之中以生所谓命也是以有动作礼义威仪之则以定命也能者养之以福不能者败以取祸是故君子勤礼小人尽力勤礼莫如致敬尽力莫如敦笃敬在养神笃在守业国之大事在祀与戎祀有执膰戎有受脤神之大节也今成子堕弃其命矣其不反乎识龙鲊陆机尝饷张华鲊于时宾客满坐华发器便曰此龙肉也众未之信华曰试以苦酒濯之必有异既而五色光起机还问鲊主果云园中茅积下得一白鱼质状殊常以作鲊过美故以相遗误解蹲鸱江南有一权贵误读本草蜀都赋注解蹲鸱芊也乃为羊字人馈羊肉答书云馈蹲鸱开元中冯先进入院校文选兼复注释解蹲鸱云今之羊中即是着毛萝卜院中学士向外说萧嵩闻之拊掌大笑爱掉书袋党进不识一字朝廷遣防秋于高阳朝辞日须欲致词阁门曰大尉边臣不须如此进性强狠坚欲致词进笏前跪移时竟不能道一字忽仰面瞻天表厉声曰朕闻上古其风朴略愿官家好将息仗卫掩口后左右问曰大尉何故念此两句进曰我常见措大爱掉书袋我亦掉两句要得官家知我读书不识字义李建勋罢相江南出镇豫章一日游西山田间茅舍有老叟教村童公觞于其庐连食数梨宾僚有曰梨号五藏刀斧不宜多食叟笑曰鹖冠云五藏离别之离非梨也盖离别伤胸怀有若刀斧遂就架取小册振拂以呈丞相乃鹖冠子也阿蒙学识孙权谓吕蒙及蒋钦曰卿今当途掌事宜学问以自开益蒙始就学鲁肃过蒙言议拊蒙背曰吾谓大弟但有武略今者学识英博非复吴下阿蒙蒙曰士别三日即更刮目相待扬雄着书扬雄家贫嗜酒好事者载酒肴从游学鉅鹿侯芭常从雄授其太玄法言刘歆亦观之谓雄曰空自苦今学者有利禄然尚不能明易又如玄何吾恐后人用覆酱瓿也雄笑而不应时严尤闻扬雄死谓桓谭曰子常称雄书岂能传于后世乎谭曰必传君与谭不及见也凡人贱近贵远亲见子云禄位容貌不能动人故轻其书昔老聃着虚无之言两篇薄仁义非礼乐然后世好之者尚以为过于五经今扬雄之书文义至深而论不诡于圣人自雄之没至今四十余年其法大行而玄终不显然篇籍俱存杨子云作法言蜀贾人赍钱十万愿载于书子云不听夫富无仁义之行犹园中之鹿栏中之牛安得妄载子建八斗曹子建魏曹丕弟封陈王博学多才谢灵运美之曰天下文章共一石子建自有八斗我只得二斗自比其不及子建也着论衡王充好论说始诡异终有理乃闭门潜思绝庆吊之礼户牖墙壁各置笔砚着论衡八十五篇蔡邕入吴始得之秘玩以为谈助后王郎得其书时称其才进或曰不见异人当得异书问之果以论衡之益王充作论衡北方都未有得之者蔡伯偕尝诣之或搜求至隐处果得论衡捉取数卷将去伯偕曰唯我与尔共之勿广也兴嗣千文周兴嗣梁人武帝欲教诸王书令剪钟王所书字一字一片纸召兴嗣韵之一夜编上须发皆白携饼借书起畯字德进宋城人少治易时龚深甫易解新出世未多见畯闻考城一士人家有之则徒步往见独携饼食数枚以行既至其门求见主人问以借书之事意颇以为难而命之饭畯辞曰所为来者欲见易解耳非乞食也主人嘉其意方许就传因馆之一室中畯阖户昼夜写录饥则啖所携之饼数日而毕归书主人长揖而还写书皆精唐以前书籍皆写本未有模印之法人以藏书为贵虽不多而藏者精于雠对故往往皆有善本学者以传录之艰故其诵读亦精详五代时冯道奏请始镂六经板印行王勃序阁勃唐人都督阎公镇豫章九月九日宴滕王阁阎公宿命其婿作序以讠夸客出纸笔遍请客客莫敢当时勃年十三欲往南海省父亦预席独不辞公怪之遣吏伺其文立成又私宴勃谢以五百练而去江淹才尽齐江淹自宣城罢归泊禅灵寺渚梦一人自称张孟曰前以壹匹锦相寄今可见还淹探怀中得数尺与之此人大恚曰那得割截都尽顾见邱迟谓曰既无所用以还君自尔淹文章踬矣又曾梦人授五色笔由是文藻日新后宿冶亭梦一丈夫自称郭璞曰吾有笔在卿处多年可以见还淹探怀中得五色笔一还之尔后为诗绝无美句人谓之才尽君房代词张君房宋人时当直词臣学多不优以君房代之真宗命撰日本国祥光记张醉饮樊楼当直者大窘钱杨二公戏作闲忙令大年曰世上何人号最忙司谏拂衣归华山希白曰世上何人号最忙紫微失却张君房依样葫芦陶谷文翰为一时冠后为宰相者往往不由文翰而闻望皆出谷下谷不平乃俾其党因事荐谷以为谷久在词禁宣力实多太祖笑曰颇闻翰林草制皆检前人旧本改换词语此乃俗所谓依样画葫芦尔何宣力之有谷闻之乃作诗书于玉堂之壁云官职须从生处有才能不管用时无堪笑翰林陶学士年年依样画葫芦太祖益薄其怨望决意不用谢石拆字谢石善拆字徽宗尝书朝字密遣人试之石即唿万岁其人曰不能乱道石曰十月十日生非今上而谁高宗幸浙书杭字石曰兀术且至矣既归蜀有士人文觉戏以乃字为问谓其无可拆也石曰及字不成君终身不及第有人遇于途告以妇不能产书日字于地石曰明出地上得男矣其验如此尝特补承信郎复因范觉民人相讨论追夺一日谓石曰我亦能拆字石诘之曰尔姓谢所谓身在讨论之中名石则终身右选不能出头闻者大笑杜子美诗杜甫浑涵汪茫千汇万状兼古今而有之他人不足甫乃有余残膏剩馥沾丐后人多矣故元贞谓诗人以来未有如子美者甫又善陈时事律法精深至千言不少衰世号诗史韩愈于文仅许可至歌诗独曰李杜文章在光焰万丈长诚可信云杜甫少与李白齐名时号李杜为歌诗伤时挠弱情不忘君人怜其忠云李贺锦囊李贺每旦日出骑款段马从小奚奴背古锦囊遇有所得即投囊中及暮归太夫人使婢探囊出之见所书多辄曰是儿要当呕出心始已耳上灯与食长吉从婢取书研墨叠纸足成之投他囊中非大醉及吊丧卒如此贺能探寻前事今古来未尝经道者贾岛推敲唐贾岛于京师骑驴得旬曰鸟宿池边树僧敲月下门又欲作推字练未定引手作推敲势时韩愈权京兆尹岛不觉行至第三节左右拥至尹前岛备道所得愈曰敲字佳与并辔而归为布衣交又每以岁除取一年所作诗祭以酒脯曰劳吾一岁精神祭而焚之李白圣于诗李太白诗如无法度乃从容于法度中盖圣于诗者古风两春多效陈子昂亦有全用其句处太白去子昂不远其尊慕如此然多为人所乱有一篇分而为二者有二篇合而为一者太白诗不专是豪放如首篇大雅久不作多少和缓折节读书陈子昂始以豪家子狂侠使气至年十七八未知书尝从博徒入乡学慨然立志因谢绝门客专精经典数年之间经史百家无不该览造书鬼哭苍颉造书而天雨粟鬼夜哭高诱曰自书契作诈伪萌生去本趋末弃耕耨之业而务锥刀之利天知其将饿故为雨粟鬼恐为文所劾故哭也鬼或作兔兔恐有取毫作笔之害及之故哭饮盗马者酒秦缪公亡骏马自往求之见人往杀其马方共食肉缪公谓是吾马诸人皆惧而起缪公曰吾闻食骏马肉不饮酒者杀人即以次饮之酒杀马者惭而去居三年晋攻秦缪公围之食马得酒者遂为之溃围公得解鼠啮马鞍北魏哀王冲为鼠啮马鞍俗云鼠啮不吉吏惧以为必死冲怜之故以刀穿己衣如鼠齿状缪言鼠啮啮者不吉太祖曰妄意耳何害也俄而吏以啮鞍闻太祖曰儿衣尚然况鞍乎遂不之问不疑偿金隽不疑南阳人为郎事文帝其同舍郎告归误持同舍郎金去已而金主觉意不疑不疑乃买金偿之而先告归者来归金亡金郎大惭人或毁曰不疑状貌甚美然独盗嫂何也不疑曰我无兄然终不自明也以此称为长者羹污朝衣刘宽华阴人汉灵帝时迁太中大夫居官多恕夫人欲试之令恚伺当朝会装严已毕使婢奉肉羹翻污朝衣宽神色不变徐曰羹烂汝手乎又尝出行有失牛者就宽车认牛去宽无所言有顷认牛者得牛还谢罪宽曰物有相似幸劳见归其性度如此师德包容娄师德郑州人狄仁杰之入相也师德荐之而不知意颇轻师德数挤之于外武后见之尝问仁杰曰师德知人乎对曰臣尝同僚未闻其知人也武后曰朕之知卿乃师德所荐亦可谓知人矣仁杰既出叹曰娄公盛德我为其所包容久矣吾不能窥其际富弼忍诟弼少时有人诟之者闻若不闻人或告之弼曰恐诟他人曰明唿公名曰天下固有同姓名者竟置不问遂致相位不亦宜乎偷儿求首韩魏公镇相州因祀宣尼斋夜宿省偷儿入室挺刃曰不能自济求济于公公曰几上器具可直百千尽以与汝偷儿曰愿得公首公即引颈偷儿稽颖曰以公德量过人故来试公几上之物已荷公赐愿无泄也公曰诺终不以语人其后为盗者以他事坐罪当死于市中备言其事曰虑吾死后公之遗德不传于世也刺客取金带康定间元昊寇边韩魏公领四路招讨驻延安忽夜有人携匕首至卧内遽褰帷帐魏公起坐问谁何曰某来杀谏议又问曰谁遣汝来曰张相公遣某来盖是时张元夏国正用事也魏公复就枕曰汝携余首去其人曰某不忍愿得谏议金带足矣遂取带而出明日魏公亦不治此事俄有守陴卒报城橹上得金带乃纳之时范纯祐亦在延安谓魏公曰不治此事为得体盖行之则沮国威今乃受其带是堕贼计中矣魏公握其手再三叹服曰非琦所及酌一杯水隋赵轨为齐州别驾东邻有桑椹落其家轨悉拾还其主曰吾非以此求名意者非机杼物不愿侵人及诏入朝父老挥涕曰别驾在官水火不与百姓交不敢以杯酒相送公清如水请酌一杯水奉饯轨受饮之后为原州司马在道夜行者逸入田中暴人禾轨驻马待明访知禾主酬直而去公权度量唐柳公权善书当时公卿碑志必求其亲书贶遗万计尝贮金银杯盂一笥令奴掌之縢识如故及启而器皆亡奴妄言叵测者公权笑曰杯盂羽化矣不复诘问时人服其雅量夷简碎器宋吕夷简四子皆聪慧语夫人曰四儿皆腰金未知谁作相一日试之使小鬟擎玉器贮茶诈跌碎之三子皆惊跃失色唯公着凝重不动公谓夫人曰此子是也元祐中果拜相为相宁灌园陈仲子字子终楚王遣使持金百镒聘以为相仲子曰仆有箕帚之妻请入计乃谓妻曰今日为相明日结驷连骑食方于前妻曰左琴右书乐在其中矣结驷连骑所安不过容膝食方于前所甘不过一肉今以容膝之安一肉之味而怀楚国之忧乱世之多害恐先生不保命也仲子夫妻逃去为人灌园张相喜啖张齐贤为布衣时倜傥有大度孤贫落魄常舍道上逆旅有群盗十余人饮食于逆旅之间居人皆惶恐窜匿齐贤径前揖之曰贱子贫困欲就大夫求一醉饱可乎盗喜曰秀才乃肯自屈何不可也顾吾辈粗疏恐为秀才笑耳即延之坐齐贤曰盗者非龌龊儿所能为也皆世之英雄耳仆亦慷慨士诸君又何间焉乃取大碗满酌饮之一举而尽如是者三又取犭屯肩以指分为数段举而啖之势若狼虎群盗视之愕然皆咨叹曰真宰相器也不然何能不拘小节如此也他日宰制天下当念吾曹皆不得已而为盗耳愿自结纳竞以金帛遗之齐贤皆受不让重负而返石敢当五代汉高祖刘知远为晋高祖押衙潞王从珂反唐愍帝出奔晋祖自镇州朝京师遇愍帝于卫州知远遣勇士石敢袖铁椎侍晋祖虞变晋祖与愍帝议事帝左右欲兵之知远拥晋祖入室石敢格斗死知远以兵尽杀愍帝左右留帝传舍而去二桃杀三士齐景公蓄勇士公孙接田开疆古冶子事景公以勇力搏乳虎闻晏子趋三子者不起晏子见公请去之公乃使人馈之二桃令三子计功而食公孙按曰接一搏特猏再搏乳虎若接之功可以食桃而毋与人同矣援桃而起田开疆曰吾仗兵却三军若开疆之功可以食桃而无与人同矣援桃而起古冶子曰君济于河鼋御左骖以入砥柱之一流是时也冶少不能游潜行逆流百步顺流九里得鼋而杀之左操马尾左挈鼋头雀跃而上人皆曰河伯也冶子视之则大鼋之首也若冶之功可以食桃而毋与人同矣二子耻功不逮而自杀古冶子亦自杀淳于代烹淳于恭北海人平居清静不慕荣名家有果树人或侵盗辄助为收采又见盗禾者恐其羞愧伏草莽中待盗去乃起王莽末兄崇将为盗所烹请代得免周顗取印周顗晋元帝时为尚书左仆射王敦反王导以从弟率宗族诣朝台待罪顗入导唿之曰以百口累卿顗直入不顾既见帝言导忠诚申救甚至帝纳其言顗喜饮醉出导又唿之顗曰今年杀贼奴取金印如斗大导甚恨之帝命还导朝服后敦据石头城收顗等杀之导料检中书故事乃见顗救己之表流涕曰我虽不杀伯仁伯仁为我而死幽冥之中负此良友画蛇添足昭阳为楚伐魏移师攻齐陈轸与齐王使见昭阳曰有祠者赐其舍人酒一卮舍人相谓曰数人饮之不足一人饮之有余请画地为蛇蛇先成者饮酒一人蛇先成引酒且饮乃左手持酒右手画蛇曰吾能为之足未成一人蛇成夺其卮曰蛇故无足子安能为遂饮酒为蛇足者终亡其酒今公攻魏破军杀将又移师攻齐战胜不知止犹为蛇足也昭阳乃解军而归晏子使楚晏子短小使楚楚人为小门于大门侧而延晏子晏子不入曰使狗国者从狗门入今臣使楚不当从狗门入王曰齐无人耶对曰齐之临淄张袂成帷挥汗成雨何为无人齐使贤者使贤王不肖者使不肖王婴不肖故使王尔及婴坐左右缚入王问何为者曰齐人坐盗王视晏子曰齐人善盗乎晏子对曰婴闻橘生江北则为枳叶徒相似其实味不同水土异也今此人生于齐不为盗入楚则盗得无楚之水土使为盗耶王笑曰寡人反取病焉招饭相谑文潞公说顷年进士郭震任介皆西蜀豪逸之士一日郭致简于任曰来日请餐饭任不晓厥旨如约以往将日中方具粝饭一盂芦菔盐各一盘余更无别物任曰何谓饭郭曰白饭白芦菔白盐岂非饭耶任勉强食之而退任一日复致简于郭曰来日请食毳饭郭亦如约而往迨过日中迄无一物郭问之任答曰昨日已曾上闻郭曰何也任曰饭也毛芦菔也毛咸也毛只此便是毳饭郭大噱而退蜀人至今为口谈俗唿无日毛因文进谗楚怀王使屈原造为宪令属草稿未定上官大夫见而欲夺之平不与因谗之曰王使平为令众莫不知每有一令出平伐其功以为非我莫能为也王怒而疏平平嫉王听之不聪也谗谄之蔽明也邪曲之害公也不正之见容也故忧愁幽思而作离骚离愁也骚忧也后宫祝诅成帝班婕妤帝初即位选入后宫俄而大幸为婕妤赵飞燕谮告许皇后班婕妤挟媚道祝诅后宫詈及主上许皇后坐废考问婕妤对曰妾闻死生有命富贵在天修正尚未蒙福欲以何望使鬼神有知不受不臣之诉如其无知诉之何益故不为也上善其对赐黄金百斤蜜饧诬毒孙亮出西苑食生梅使左右至中藏取蜜蜜中有鼠粪召问藏吏吏叩头亮问曰左右从汝求蜜耶吏曰向有求实不敢与求者不伏侍中刁立张劭启云二人词语不同请付狱推究亮曰此易知令破鼠粪燥求者首服亮又使人以银碗并盖就藏取交州所献甘蔗饧使者先恨藏吏以鼠粪投饧中启言藏吏不谨亮唿吏持饧器入亮曰器且盍之无缘有此将所使有恨于汝乎吏叩头曰尝从某求宫中莞席有数不敢与亮曰必是此也覆问所使理穷首伏即加髡鞭斥付外署大名难居范蠡与勾践既灭吴以大名之下难以久居为书辞王曰主忧臣劳主辱臣死昔君辱于会稽所以不死为此事也今既雪耻请从会稽之诛勾践曰孤将与子分国而有之不然将加诛于子蠡曰君行令臣行意乃装其轻宝珠玉乘舟泛海终不反勾践表会稽山为蠡奉邑蠡浮海出齐变姓名自谓鸱夷子皮耕于海畔父子治产居无何致产数千金齐人闻其贤以为相蠡叹曰居家则致千金居官则致卿相此布衣之极也久受尊名不祥乃归相印尽散其财以与亲知怀其重宝间行以去止于陶自号陶朱公造物忌名陈抟隐华山幼时戏淐水一青衣媪抱置怀中乳之曰今汝更无嗜欲聪悟过人先生尝戒门人种放曰子他日遭逢明主名动天阙名者古今美器造物者深忌之天地间无完名子名将有物败之放晚节侈饰过度营产满雍镐间遂丧清节法真逃名法真扶风人好学博通东汉时为关西大儒同郡田翁荐之不就深自隐匿友人称之曰真名可得闻身难得见逃名而名我随避名而名我追可谓百世之师者矣韩康遁名康字伯休霸陵人卖药长安市口不二价三十余年有小女子卖药康守价不移女子怒曰公韩伯休邪乃不二价康曰我欲避名今小女子亦知有我何用药为乃避入山中汉明帝聘之不起松菊主人韦表微唐宪宗授监察御史里行不乐曰爵禄滋味也人皆欲之吾年五十拭镜剪白冒游少年间取一班一级不见其味也将为松菊主人不愧陶渊明而已醉人推骂苏轼曰得罪以来深自闭塞扁舟草屦放浪山水间与渔樵杂处往往为醉人所推骂辄自喜渐不为人识平生亲友无一字见及有书与之亦不答自幸庶几免矣虚左自迎魏公子信陵君置酒大会宾客坐定从车骑虚左自迎侯生侯生直上坐公子上坐不让公子执辔愈恭侯生曰臣有客在市屠中愿枉车骑过之公子引车入市侯生下见其客朱亥故久立语微察公子颜色愈和乃就车酒酣侯生曰今日嬴之为公子亦足矣嬴乃夷门抱关者也公子自迎于众人广坐之中欲就公子之名故久立公子于市中人皆以嬴为小人以公子为长者也侯生因进朱亥曰屠者朱亥贤者世莫能知故隐屠间耳微行被辱汉武帝尝至柏谷夜投亭宿亭长不内乃宿于逆旅逆旅翁谓上曰汝长大多力当勤稼穑何忽带剑群聚夜行动众此不欲为盗则淫耳上默然不应因乞浆饮翁曰吾只有溺无浆也有顷还内上使人觇之见翁方要少年十余人皆持弓矢刀剑令主人妪出安过客妪归谓其翁曰吾观此丈夫乃非常人也且亦有备不可图也不如因礼之其夫曰此易与耳鸣鼓会众讨此群盗何忧不克妪曰且安之令其眠乃可图也翁从之时上从者十余人既闻其谋皆惧劝上夜去上曰去必致祸不如自止以安之有顷妪出谓上曰诸公子不闻主人翁言乎此翁归饮酒狂悖不足计也今日且令公子安眠无他妪因还内时天寒妪酌酒多与其夫诸少年皆醉妪出谢客杀鸡作食平明上去是日还宫乃召逆旅夫妻见之赐妪金十斤其夫为羽林郎自是惩戒希复微行老子赠言孔子去周而老子送之曰吾闻富贵送人以金仁者送人以言吾虽不能富贵而窃仁者之号请送子以言凡当世之聪明深察而近于死者好议人者也博辨宏大而危其身者好发人之恶者也孔子曰敬奉教乃若妇人子高游赵平原君客有邹文李节者与相友善及将还鲁诸故人诀既毕文节送行三宿临别文节流涕交颐子高徒握手而已分背就路其徒问先生与彼二子善彼有恋恋之心而先生厉声高揖无乃非亲之谓乎高曰始吾谓此二子丈夫也今乃知其如妇人耳人生有四方之志岂鹿豕哉而常群聚乎投笔而叹班超扶风人初与母随兄同至洛阳家贫佣书以自养投笔叹曰大丈夫当效傅介子张骞立功异域以取封侯安能久事笔砚间乎左右笑之有相者曰生燕颔虎头飞而食肉此万里侯相也汉文帝时击匈奴有功封定远侯相别一世张咏号乖崖少与逸人傅霖同学公既显达求霖三十年不可得作忆霖诗云寄语巢由莫相笑此生终不羡轻肥晚年守宛丘有被褐骑驴叩门大唿曰语尚书青州傅霖阍吏走白公曰傅先生天下士汝何人敢唿姓名霖笑曰别子一世尚尔童心是岂知世间有我哉公问昔何隐今何出霖曰子将亡矣来报子公曰咏亦自知之霖曰知复何言后一月公薨引发不前张元伯病且卒其友范巨卿忽梦元伯唿曰吾以某日死以某日葬子未我忘岂能相及耶式梦觉悲叹泣下驰赴之未及到而丧已引发将至圹而柩不肯进其母抚之曰元伯岂有望乎遂停柩移时乃见有素车白马号哭而来其母曰是必范巨卿也巨卿至叩丧曰死生异路因执绋引柩乃前既葬式止冢次为修坟树乃去谩书之辱汉匈奴冒顿高后时遗书曰孤偾之君生于沮泽之中长于平野牛马之域数至边境愿游中国陛下孤立孤偾独居两主不乐无以自娱愿以所有易其有无高后报书曰单于不乐弊邑赐之以书弊邑恐惧退日自图年老气衰齿发堕落行步失度单子过听不足以自污弊邑无罪宜在见赦诣谒悖慢后汉祢衡字正平孔融爱其才数称于曹操言衡欲诣操操大喜敕门者有客便通待之极厚衡着布衣疏巾手持三尺税杖坐大营门以杖捶地大骂吏曰外有狂生言语悖逆操怒谓融曰祢衡竖子孤杀之如雀鼠直顾此人素有虚名远近将谓孤不能容之今送与刘表视当何如衡临发众人为之祖道乃更相戒曰衡悖虐无礼今因其后至咸以不起折之也及衡至众人莫肯兴衡大号众问其故衡曰坐者为冢卧者为尸尸冢之间能不悲唿偏躁傲诞杜甫襄城人唐玄宗时擢右卫率府参军安禄山反避地至凤翔上谒肃宗拜右拾遗奏房琯罪细不宜免官贬华州司户参军关内乱弃官之蜀会节度使严武表为参谋检校兵部员外郎性偏躁傲诞尝醉登武床瞪目视曰严挺之乃有此儿武外若不为忤中实衔之一日武欲杀甫冠钩于帘左右白其母奔救得止独拜床下后汉庞德公诸葛孔明每至德公家独拜床下德公初不令止司马德操尝诣德公值其渡沔上先人墓德操径入堂唿德公妻子使速作黍徐元直向云当来就我与德公谈其妻子皆拜堂下奔走供设德公还直入不知何者是客也谒见异礼后汉王符字节信安定人度辽将军皇甫规解官归安定乡人有以货得雁门太守者亦去职还家书刺谒见规规卧不迎既入问卿前在雁门食雁美乎有顷白王符在门规素闻符名惊遽而起衣不及带屣履出迎援符手而还与同坐极欢时人为之语曰徒见二千石不如一缝掖言书生道义之为贵也游谒有遇范文正在睢阳掌学有孙秀才者索游上谒文正赠钱一千明年孙生复谒文正又赠一千因问何为汲汲于道路孙生戚然动色曰母老无以养若日得百钱则甘旨足矣文正曰吾观子辞色非乞客也吾今补子为学职日可得三千以供养子能安于学乎孙生大喜于是授以春秋后十年有孙明复先生以春秋教授学者道德高迈朝廷召至乃昔日索游孙秀才也知入玉堂熙宁间苏公颂以集贤院学士守杭州梁况之以朝官通判明州之官道出钱塘公一见异之留连数月待遇甚厚既别复遣介至津亭手简问劳且以一砚遗之曰石砚一枚留为异日玉堂之用梁公姑谢而留之元祐六年梁公在翰苑一夕宣召甚急将行而常所用砚误坠地碎仓卒取他砚以行既至则面受旨尚书左丞苏某拜右仆射梁公受命退归玉堂方抒思命词涉笔之际视所携砚则顷年钱塘苏公所赠也因恍然大惊是夕梁公亦有左丞之命他日会政事堂语及之苏公一笑而已寇丁相轧寇莱公与丁晋公始甚相善李文靖公为相丁公为两制莱公屡以丁荐而公不用何也文靖答曰今已为两禁矣稍进则当国如斯人者果可当国乎寇曰如丁之才相公自度终能抑之否文靖曰唯行且用之然他日勿悔也既而二公秉政果倾轧竟如文靖之言管鲍相交列子曰管夷吾与叔牙二人相交管仲曰吾与鲍叔贾分财多自与鲍叔不以我为贪知吾有亲也吾常为鲍叔谋事大穷困鲍叔不以我为愚知时有不利也吾尝三仕三见逐鲍叔不以我为不肖知不遭时也知我者鲍叔生我者父母昔鲍叔有疾管仲为之不食不内浆宁戚患之管仲曰生我者父母知我者鲍子士为知己者用马为知己者良鲍子死天下莫知安用水浆虽为之死亦何伤哉陈雷让举雷义与陈重相友善有司举义茂才义让于陈重刺史不听义遂佯狂被发走不听命邻里为之语曰胶漆自谓坚不如陈与雷伸子知己晏婴之晋至中牟见弊冠反裘负刍息于道侧者婴问曰吾子何为者对曰我越石父者为人臣仆于中牟见使将归婴曰何为仆对曰吾身不免冻饿之地吾是以为仆也婴曰可得而赎乎对曰可遂解左骖而赎之因载而与之俱归至舍不辞而入越石父立而请绝晏婴使人应之曰子何绝我之暴也越石父曰臣闻士者屈于不知己而伸于知己吾三年为臣仆人莫吾知也今子赎我吾以为知己矣令不辞而入是与臣我者同矣晏子出见之曰向也见客之容今也见客之意遂以为上客涸鲋求水庄周贫贷粟于监河侯监河侯曰诺我将得邑金将贷子三百金可乎庄周曰昨周来有中道而唿者周顾视车辙中有鲋鱼焉周问之对曰我东海之波臣也君岂有升斗之水而活我哉周曰诺我且南游吴越之土激西江之水而迎子可乎鲋鱼曰吾得升斗之水而活耳君乃言此曾不如早索我于枯鱼之肆位高金多苏秦出游数岁大困而归兄弟嫂妹妻妾皆笑之及相六国过洛阳车骑辎重诸侯送之拟于王者苏秦之昆弟妻嫂侧目不敢仰视秦笑嫂曰见季子位高金多也秦喟然叹曰此一人之身富贵则亲戚畏惧之贫贱则轻易之况他人乎佞佛求富贵竟陵王子良笃好释氏招致名僧讲论佛法道俗之盛江左未有或亲为众僧赋食行水世颇以为失宰相体范缜盛称无佛子良曰吾子不信因果何得有富贵贫贱缜曰人生如树花同发随风而散或拂帘幌坠茵席之上或关篱墙落粪溷之中坠茵席者殿下是也落粪溷者下官是也贵贱虽复殊途因果竟在何处子良无以难石崇富侈石崇字季伦任侠无行捡在荆州劫远使商客致富不资舍宅舆马拟王者庖膳必穷水陆之珍后房百数皆曳纨绮珥金翠而丝竹之艺尽一世之选筑榭开沼殚极人巧久之太仆与贵戚王恺羊琇之徒以奢靡相尚恺以台燠釜崇以蜡代薪恺作紫丝步障四十里崇作锦步障五十里以敌之崇涂屋以椒恺以赤石脂武帝每助恺尝以珊瑚树赐之高二尺许枝柯扶疏恺以示崇崇便以铁如意击之应手而碎恺既惋惜崇命左右悉取珊瑚有高三四尺者六七株恺恍然自失杜祁公贫杜祁公衍杭州人父早卒遗腹生公前有二子不孝其母改适河阳钱氏公年十五六二兄以为其母携财利以适人就公索之不得引剑斫之伤脑走投其姑姑匿之重伤脑上出血数升仅死得免乃诣河阳归其母继父不之容往来孟洛家贫甚佣书以自资常至济源富民桐里氏奇之妻以女由是资用稍给举进士殿试第四及贵其兄长犹存待遇甚有恩礼二兄及钱氏姑氏子孙受公荫补官者数人颜蠋巧于居贫颜蠋与齐王游食必太牢出必乘车妻子衣服丽都蠋辞去曰玉生于山制则破焉非不宝贵也然而璞不完士生于鄙野推选则禄焉非不尊遂也然而形神不全蠋愿得归晚食以当肉安步以当车无罪以当贵清净贞正以自娱嗟乎战国之士未有如鲁连颜蠋之贤者也然而未闻道也晚食以当肉安步以当车是犹有意于肉与车也晚食自美安步自适取于美与适足矣何以当肉与车为哉虽然蠋可谓巧于居贫者也未饥而食虽八珍犹草木也使草木如八珍唯晚食为然蠋固巧矣然非我之久于贫不知蠋之巧也始凶终吉宋人有好行仁义者三年不懈家无故黑牛生白犊以问孔子曰此吉祥也以荐上帝居一年父无故而盲其牛复生白犊又问孔子曰吉祥也复教以祭居一年其子无故而盲其后楚攻宋围其城丁壮者皆乘城而战死者大半此人以父子有疾皆免及围解而疾俱复失马得马北叟塞上之翁也马无故亡入北人吊之翁曰安勿非福乎后其马将胡骏马而归人贺之翁曰安知非祸乎其子骑堕而折臂人吊之曰安知非福乎后胡兵大出丁壮者战死唯子以跛故得父子相保故以北叟知祸福相因倚而生也融藏张俭山阳张俭为中常侍侯览所怨览为刊章下州郡捕俭俭与融兄褒有旧亡抵于褒不遇时融年十六俭少之而不告融见其有窘色谓曰兄虽在外吾独不能为君主耶因留舍之后事泄俭得脱走遂并收褒融送狱二人未知所坐融曰保纳舍藏者融也当坐之褒曰彼来求我非弟之过请甘其罪吏问其母母曰家事任长妾当其辜一门争死后竟坐褒焉朱家脱急季布楚人为项籍将数窘汉王及羽灭高祖购求布匿朱家为奴家心知是布诫其子同食家之洛阳见汝阴侯滕公曰季布何大罪而上求之急也滕公曰布数窘上怨之家曰臣各为其主布为项籍其职也项氏臣可得尽杀邪以布之贤而求之急不走北即越耳忌壮士之资敌国此伍子胥所以鞭笞平王也滕公官之拜为郎中避难复壁后汉赵岐字邠卿为京兆郡曹时中常侍唐衡兄玄为虎牙都尉郡人以进不由德轻侮之岐又数为贬议玄后为京兆尹果尽杀岐家属岐逃难四方江淮海岱靡所不历自匿姓名卖饼北海市中时孙嵩年二十余察岐非常人唿与共载岐惧失色嵩密问曰视子非卖饼者又相问而色动不有重怨即亡命乎我北海孙宾石阖门百口势能相济岐以实告之遂以俱归藏于复壁中数年作厄屯歌三十三章诸唐死灭因赦乃免华歆拯难歆汉人避董卓乱夜行逃难遇一丈夫与俱其人忽堕井中深不可上众欲弃之歆曰有难不救是为不义遂相率出之亦不问其姓名而去思归免祸晋张翰字季鹰吴人纵任不拘时号江东步兵会稽贺循入洛经吴阊门于船中弹琴翰初不相识乃就循言谈知其入洛翰曰吾亦有事北京便同载去不告家人齐王冏辟为大司马掾同时执权翰谓同郡顾荣曰天下纷纷祸难未已夫有四海之名者求退良难吾本山林间人无望于时子善以明防前以智虑后荣执手怆然曰吾亦与子采南山蕨饮三江水耳翰因见秋风起思吴中菰莼羹鲈鱼鲙曰人生贵得适志何能羁宦数千里以要名爵乎遂命驾归俄而冏败人皆谓之见机翰任心自适不求当世或谓曰卿乃可纵适一时不为身后名邪答曰使我有身后之名不如即时一杯酒人贵其旷率伏兵弭变向敏中除平章事坐事出知永兴驾幸澶渊密诏尽付西鄙得便宜从事会邦人大傩有告禁卒欲倚傩为乱者密使麾兵被甲衣袍伏庑下幕中明日尽召宾僚兵官置酒纵阅无一人预知者命傩入先令驰骋于中门外后召至阶公振袂一挥伏卒齐出尽擒之果各怀短刃即席诛之剿讫屏尸亟命灰沙扫庭张乐宴饮宾从股栗死而结草晋魏颗败秦师于辅氏获杜回秦之力人也初魏武子有嬖妾无子武子疾命颗曰必嫁是妾疾笃曰必以为殉及卒颗嫁之曰疾病则乱从其治也及辅氏之役颗见老人结草以亢杜回回踬而颠故获之夜梦老人曰予所嫁妇人之父也尔用先人之治命予是以报饿人报德宣子田于首山舍于翳桑见灵辄饿问其病曰不食三日矣食之舍其半问之曰宦三年矣未知母之存亡今近焉请以遗之使尽之而为之箪食与肉置诸橐以与既而与为公介倒戟以御公走而免之问何故对曰翳桑之饿人也问其名居不告而退遂自亡北郭更难齐北郭子骚踵赴晏子乞假养母晏子以仓粟府金遗之辞金而受粟有间晏子见疑于景公出奔北郭子造公庭曰晏子天下之贤士也今去之齐国必见侵矣请绝胫以白晏子因自杀公闻之大骇自追晏子之国晏子太息曰不肖罪过而士以身明之哀哉被彰卿德王忳广汉人东汉时尝诣京师空舍中见一书生疾困谓忳曰我命在须臾腰下有金十斤相赠死后乞藏骸骨即命绝忳以金一斤营葬余置棺下无人知者后数年忳为亭长忽有马驰入亭中大风复飘一绣被堕忳前言之于县县以与忳后乘马至洛县马奔入他舍主人见之问所由得忳具说前故主人怅然曰波随旋风与马俱亡卿何阴德致此二物忳自念有葬书生及埋金事主人大惊曰是我子也姓金名彦前到京师不知所在大恩未报天以此章卿德耳蛇珠雀环隋侯见大蛇被伤而治之卮蛇衔珠以报其珠径寸纯白夜有光明如月之照一名隋侯珠一名明月珠后汉杨宝九岁见一黄雀为鸱枭所搏坠地下为蝼蚁所困宝取之归置巾箱中以黄花养之毛成飞去夜有黄衣以白环四枚与宝令君子孙洁白位登三公当如此数矣孔愉放龟愉山阴人晋元帝时以讨华轶功封侯尝经行余不亭见笼龟于路者愉买而放之溪中中流左顾者数四后愉封侯铸印而龟钮左顾三铸如初印工以告愉乃悟其为龟之报遂佩焉放鱼改业熊慎豫章人父祖以取鱼为业尝载鱼宿江浒慎闻船内千百人念佛经声惊而察之乃鱼也悉放之改业鬻薪于石头穷苦至甚露宿江上忽见沙中有光就视之得金数斤因致巨富子孙数世不乏羊羹报德中山君飨都大夫司马子期在焉羊羹不遍子期怒而走于是以伐中山君中山君亡走有挈戈随其后者顾谓二人子奚为对曰臣父尝饿且死君下壶餐饣甫臣父臣父且死曰中山有事汝必死之故来死君也中山君慨然曰吾以一杯羊羹亡国以一壶餐得二人绝缨报恩楚庄王赐群臣酒日暮灯烛灭有人引美人衣美人援绝其冠缨告王曰有引妾衣者妾绝其缨取持火来视绝缨者王曰今已饮不绝缨者不欢君臣百官皆绝缨乃出火居二年晋与楚战有一人常在前五合五获首怪而问之对曰臣乃夜绝缨者也王隐忍不暴而诛常愿肝脑涂地颈血湔敌久矣遂平晋报漂母恩韩信从下乡南留亭长食亭长妻苦之乃晨炊蓐食信往不为具食自绝去至城下钓有一漂母哀之饭信信曰吾必重报母母怒曰大丈夫不能自食吾哀王孙而进食岂望报乎项羽死高祖袭夺信军徙为楚王都下邳信至国召所从食漂母赐千金及下乡亭长钱百曰公小人为德不竟召辱己少年以为中尉告诸将相曰此壮士也方辱我时宁不能死死之无名故忍而就此报刖足仇庞涓自以能不及孙膑以法断膑两足涓为魏将军伐韩韩请救于齐齐以田忌为将而孙子为师居辎车中坐为计谋涓倍日并行逐之孙子度其行暮当至马陵马陵道狭而旁多险阻可伏兵乃斫大树白而书之曰庞涓死于此树之下庞涓夜至斫木下见白书乃钻火烛之读其书未毕齐军万弩俱发魏军大乱庞涓乃自刎曰遂成竖子之名斩醉尉汉李广以将军击匈奴坐亡失多与故颍阴侯屏居蓝田南山中射猎尝从一骑出从人田间饮还至霸陵尉醉呵止广广曰故李将军尉曰今将军尚不得夜行何故也广宿亭下居无何武帝召广为右北平郡守广请霸陵尉与俱至军斩之上书谢罪上报曰报忿除害胜残去杀朕之所图于将军也若乃免冠徒跣稽颡请罪岂朕之指哉将军其率师东辕以临右北平还宝带获报白中令应举屡不第诣葫芦生问命生殊不许后入安上门见一妇人以新紫帕封在闹中女奴力倦置于门闑车马骈集妇人女奴相失帕在闑旁公为守卫至日晏其主竟不至忽妇人号泣曰夫犯刑宪有能救护惟欲宝带今辰遗失夫不免极刑矣公以带还之其人泣谢而去明日再见葫芦生曰秀才近种阴德来年及第位极人臣生空桑中伊尹生乎空桑注云伊尹母居伊水之上既孕梦有神告之曰臼水出而东走无顾明日视臼水出告其邻东走十里而顾视其邑尽为水身因化为空桑有莘氏女子采桑得孕儿于空桑之中命之曰伊尹而献其君令庖人养之长而贤为殷汤相绂麟孔子生之夜有二苍龙自天而下有二神女擎香雾于空中以沐征在先是有五老列于庭则五星之精又有麟吐玉书于阙里人家云水精之子系衰周而素王故二龙绕室五星降庭征在以绣绂系麟角及夫子将终抱麟解绂而泣丞相放生光禄卿巩申佞而好进老为省判趋附不已王荆公为相每遇生日朝士献诗颂僧道献功德疏以为寿皂吏走卒皆笼雀鸽就宅放之谓之放生申不闲诗什又不能诵经于是以大笼贮雀鸽诣客次扌晋笏开笼每放一鸽雀叩齿祝之曰愿相公一百二十岁时有边塞之主妻病而虞侯割股以献者天下骇笑或对曰虞侯为县君割股大卿与丞相放生同庚俱贵王仲仪与吕宝臣俱以丁未生申公在相位仲仪三十余岁龙图阁待制知渭州时西方有警令三帅选差神龙卫千兵送行更候迓吏驺御之盛前此未有往别申公申公顾左右唤十二郎来公曰仲仪今拥千兵擢帅妆犹为管库也仲仪既去申公徐曰汝无羡后十年却于汝手作差遣治平初宝臣擢枢密院副使仲仪复以端明殿学士为渭帅县令生日开宝中有神泉县令姓张外施廉洁内极贪渎一日榜县门示某月某日知县生日告示诸色人不得馈送有曹吏曰宰君明言生日欲我辈知也众曰然至日各持缣献之曰续寿衣宰一无所拒后又告示曰后月某日县君生日仍前不受馈送吏复持练以献焉时王嵓赋鹭鸶诗以讽之曰飞来疑是鹤下处却寻鱼为同甲会文潞公在洛日年七十八同时中散大夫程向朝议大夫司马旦司封郎中致仕席汝言年皆七十八尝为同甲之会各赋诗潞公诗曰四人三百二十岁况是同生甲午年占得梁园为赋客合成商岭采芝仙清淡娓娓风生席素发萧萧雪满肩此会从来诚未有洛中应作画图传楚丘何老楚丘先生行年七十披裘带索见孟尝君君曰先生老矣春秋高矣多遗忘矣何以教之楚丘曰噫将使我追车而赴马乎投石而超距乎逐麋鹿而搏虎豹乎吾已死矣何暇老矣将使我出正词而当诸侯乎决嫌疑而定犹豫乎吾始壮矣何老之有颜驷不遇颜驷汉文帝时为郎至武帝辇过郎署见驷庞眉皓发上问曰叟何时为郎何其老也答曰臣文帝时为郎文帝好文而臣好武至景帝好美而臣貌丑陛下好少而臣已老是以三世不遇上擢拜会稽都尉吞气九千岁东方朔元封中游鸿蒙之泽忽遇老母采桑于白海之滨俄而有黄眉翁指母以语朔曰昔为吾妻托形于太白之精今汝亦此精也吾却食吞气已九千余岁目中瞳子皆有青光能见潜隐之物三千年一返骨洗髓三千年一剥皮伐毛吾生来已三洗髓一伐毛矣洛阳耆英元丰五年文潞公以太尉留守西都时富韩公以司徒致仕潞公慕唐白乐天九老会乃集洛中公卿大夫年德高者为耆英会以洛中风俗尚齿不尚官就资圣院建大厦曰耆英堂命闽人郑奂绘像堂中共十三人时宣徽使王拱辰留守北京贻书潞公愿与其会年七十一独司马温公年未七十潞公素重其人用唐九老狄兼谟謩事请入会温公辞以晚进不敢班文富二公之后潞公不从令郑奂自幕后传温公像又之北京传王公像于是预其会者凡十三人潞公以地主携鼓乐就富公宅作第一会至富公会送羊酒不出余皆次为会洛阳多名园古刹有水竹林亭之胜诸老须眉皓白衣冠甚伟每宴集都人随观之潞公又为同甲会司马郎中旦程太中向席司封汝言皆丙午也亦绘像于资圣院其后司马温公与数公又为真率会有约酒不过五行食不过五味唯菜无限楚正议违约增饮食之数罚一会皆洛阳太平盛事也洛之士庶又生祠潞公于资圣院温公取神宗送公判河南诗隶于壁榜曰伫瞻堂塑公像其中冠剑伟然都人事之甚肃死鬼为崇魏管辂传信都令舍妇女病头痛心痛辂筮之曰北屋西头有两死男子一男持矛主刺头故头痛一男持弓矢主射胸腹故心痛徙掘骸骨冢中并愈既死复苏前辈多知人或云各有术但不言尔夏文庄公知蕲州庞庄敏公为司法尝得时疾在告方数日忽吏报庄敏死矣文庄大骇曰此人当为宰相安得便死吏言其家已发哀文庄曰不然即自往见取烛视其面曰未合死见医语之曰此阳证伤寒汝等不善治误尔亟煎承气汤灌之有顷庄敏果苏自此遂无恙世多传以为异问病尝粪唐郭宏霸为侍御史时大夫魏元忠病僚属省候宏霸独后请视便液即染指尝验疾轻重贺曰甘者病不瘳今味苦当愈无患元忠恶其媚暴语于朝元章心恙米芾诙谲好奇在真州尝谒蔡太保攸于舟中攸出所藏右军王略帖示之芾惊叹求以他画换易攸意以为难芾曰公若不见从芾不复生即投此江死矣因大唿据舡舷欲坠攸遽与之知无为军初入州廨见立石颇奇喜曰此足以当吾拜遂命左右取袍笏拜之每唿曰石丈言者闻而论之朝廷亦传以为笑墓土止疟五代朱瑾在唐为兖州节度使梁太祖攻败之奔杨行密大破梁兵后以杀徐知训族灭瑾名重江淮人畏之其死也尸之广陵北门路人私共瘗之是时民多病疟皆取共墓上土以水服之云病辄愈更益新土增成高坟萑符之盗郑子产有疾谓子太叔曰我死子必为政唯有德者能以宽服民其次莫如勐夫火勐烈民望而畏之故鲜死焉水懦弱民狎而玩之则多死焉故宽难疾数月而卒太叔为政不忍勐而宽郑国多盗取人于萑符之泽太叔悔之曰吾早从夫子不及此兴徒兵以攻萑符之盗尽杀之盗少止仲尼曰善哉政宽则民慢慢则纠之以勐勐则民残残则施之以宽宽以济勐勐以济宽政以是和单车降贼张纲传广陵贼张婴寇乱十余年朝廷不能讨大将军梁冀怨曾奏己以为广陵太守欲因事中之纲单车之职径造婴垒申示国恩婴初大惊既见纲诚信皆拜泣曰荒裔愚人不堪侵枉相聚偷生若鱼游釜中喘息须臾间耳实恐投兵之日不免孥戮纲约之以天地誓之以日月婴乃降纲在郡卒年三十六纲病吏人咸为祠祀祈福言千秋万岁何时复见此君张婴等制服行丧黄巢之乱黄巢募众数千以应王仙芝转寇河南十五州众遂数万入蕲黄北掠齐鲁入郓陷沂驱河南山南之民十余万掠淮南寇浙东逾江西破虔吉饶信等州因刊山开道七百里直趋建州儳路围福州是时闽地诸州皆没陷桂管进寇广州破潭州攻鄂州转掠江西再入饶信杭州众至二十万攻临安戍将董昌兵寡不敢战伏弩射杀贼将贼骇乃还残宣歙等十五州广明元午陷睦婺二州济采石侵扬州悉众渡淮犯申光颍宋徐兖等州陷东都张承范以强弩三千防关巢攻关齐克让战关外俄而巢至师大唿川谷皆震巢乘黄金舆卫者绣袍华帻骑士数十万先后之陷京师自奉明门升太极殿僭即位号大齐求衮冕不得绘弋绨为之取广明判其文曰唐去丑口而着黄明黄当代唐明年李克闲破巢于渭南四年二月克用追巢败之擒巢爱子巢计蹙谓林言曰若取吾首献天子言不忍巢乃自刎不殊言固斩之函首献行在盗能却兵齐兴兵伐楚子发帅师以当之兵三却楚尽用其计齐师愈强于是市偷进请曰臣有薄伎子发诺而遣之偷则夜解齐将军之帱子发使人归之明日又取其枕子发又归之明日又取其簪子发又归之齐师大骇将军曰今日不去楚军恐取吾头乃还师而去梁上君子陈寔在乡闾平心宰物为太丘长有盗夜入其室止于梁上寔命子孙训之曰不善之人未必本不慈习与性成如梁上君子是也盗惊自投地寔徐譬之曰视君状貌不似恶人宜深克己反善然当由贫今遗绢二匹自是一县无复窃盗盗没为官户隋麦铁杖骁勇有膂力日行五百里走及奔马陈太建中为群盗广州刺史欧阳顾俘之以献没为官户配执御伞每罢朝后行百余里夜至南徐州逾城而入行光火劫盗且还及时仍又执伞如此者十余度物主识之州以状奏帝惜其勇捷诫而释之炀帝朝与贼战死作绿野堂裴度徙东都留守加中书令时阉竖擅威天子拥器缙绅道丧度不复有经济意乃治宅东都集贤里筑山穿池竹木丛萃有风亭水榭燠馆凉台号绿野堂激波其下度野服萧散与白居易刘禹钖为文章把酒穷昼夜相欢不问人事帝知度年虽及而精神不衰每大臣自洛来必问度安否开成三年以病丐还东都真拜中书令卧家未克谢有诏先给俸料上已宴群臣曲江度不赴帝赐诗曰注想待老成识君恨不早我家柱石衰忧来学丘祷别诏方春慎疾为难勉医药自持朕集中欲见公诗故示此异日可进使者入门而度薨年七十六帝闻震悼遗布激盗烈太原人乡里以义行称有盗牛者主得之盗曰刑戮是甘乞不使王彦方知也烈闻遗布一端或问烈曰盗惧吾闻过有耻恶之心必能改善故以此激之后有老父遗剑于路一人见而守之至暮父还寻得剑怪问其姓名乃先盗牛人也三乐自足荣启期行乎郕之野鹿裘带索鼓瑟而歌孔子问曰先生所以为乐者何也期对曰吾乐甚多而至者三天生万物吾得为人一乐也男女之别吾得为男二乐也人生有不免襁褓者吾行年九十五矣三乐也贫者士之常死者人之终吾何忧哉毁车杀马冯良年三十为尉奉檄书迎督邮即路慨然耻在厮役因毁车杀马裂衣冠遁至犍为从姜抚学妻子求索踪迹断绝后见草中有败车死马衣裳朽腐以为虎狼盗贼所害发丧制服十许年乃还乡里故坡诗云杀马毁车从此逝子来何处间行藏御诗送行贺之章年八十六卧病冥然无知疾损上表乞为道士还乡明皇许之舍宅为观赐名千秋仍赐鉴湖剡洲一曲诏令供张东门百寮祖饯御制送诗云遗荣期入道辞老竞抽簪岂不惜贤达其如高尚心寰中得秘要方外散幽襟独有青门饯群英帐别深尧逊许由巢父尧时隐人年老以树为巢而寝其上故人号为巢父尧之让许由也由以告巢父巢父曰汝何不隐汝形藏汝光非吾友也乃击共膺而下之许由怅然不自得乃遇清冷之水洗其耳拭其目曰向着闻言负吾友遂去终身不相见樊仲父牵牛饮之见巢父洗耳乃驱牛而还耻令牛饮其下流也四皓待定四皓以秦政暴虐乃逃入蓝田山作歌曰漠漠高山深谷逶迤煜煜紫芝可以疗饥唐虞世远吾将安归驷马高盖其忧甚大富贵之留人不如贫贱而肆志乃共入商洛山以待天下定庞公遗安公襄阳人居岘山未尝入城府荆州刺史刘表不能屈因释耕于陇上妻子耘于前表问曰先生苦居畎亩而不肯官禄后世何以遗子孙乎公曰世人遗之以危我独遗之以安虽所遗不同未必无所遗也遂携妻子登鹿门山采药不反披裘拾薪披裘公者吴人也延陵季子出游见道中遗金顾而睹之公曰取彼金公投镳瞋目拂手而言曰何子居之高视之卑吾披裘而负薪岂取遗金者哉季子大惊既谢而问其姓名曰何足语姓名哉子陵垂钓后汉严光字子陵小字狂奴余姚人少与光武同游太学及帝即位光隐身不见帝令物色访之后齐国言有一男子披羊裘钓泽中帝疑其光备礼聘之三反而后至舍于北军司徒侯霸与光素旧使人奉书愿因日暮自屈光不答乃投紥与之君房足下位至鼎足甚善怀仁辅义天子悦阿谀顺旨要领绝霸得书封奉之帝笑曰狂奴故态也注曰霸使西曹属侯子道奉书光箕踞读书讫问子道曰君房素痴今为三公宁小差否子道曰位至鼎足不痴也光曰遣卿来何言子道传霸言光曰卿言不痴是非痴语天子征我三乃来人主尚不见当见人臣乎子道求报光口授之使者嫌少求足光曰买菜乎求益也光武车驾幸其馆光卧不起帝即其卧所抚光腹曰子陵不可相助为理邪光眠不应良久乃张目熟视曰昔唐尧着德巢父洗耳士故有志何至相迫乎帝曰子陵竟不可屈邪乃升舆叹息而去复引入论道旧故从容问光朕何如昔时光曰陛下差增于往因共偃卧以足加帝腹上明日太史奏客星犯帝座甚急帝笑曰朕与故人严子陵共卧耳除谏议大夫不屈耕于富春山后人名共处为严陵濑云垂钓不饵唐张志和筑室越州豹席稷屩垂钓不设饵志不在鱼也县令使浚渠执畚无忤色尝欲以大布制裘嫂躬为织及成衣之虽暑不解观察使魏少游号其居为玄真坊以门隘买地大其门号回轩巷先是门阻流水少游为构之号大夫桥希夷入对华山隐士陈抟字图南唐长兴中进士游四方有大志隐武当山常乘白驴从恶少年数百欲入汴州中途闻艺祖登极大笑坠驴曰天下于是定矣遂入华山为道士艺祖召不至太宗召以羽服见于延英殿顾问甚久送中书见宰辅丞相宋琪问曰先生得玄默修养之道可以教人乎曰抟不知吐纳修养之术假令白日冲天亦何益于圣世上博达今古深究治乱真有道仁明之主正是君臣同德致理之时勤心修练无出于此琪等以其语奏帝益重之召邵康节康节与富文忠早相知文忠初入相谓门下士田棐大卿曰为我问邵尧夫可出当以官职起之不即命为先生处士以遂隐君之志田大卿为康节言康节不答乃因之诏天下举遗逸公意河南府必以康节应诏时文潞公尹洛以两府礼召见康节康节不屈遂以福建黄景应诏时天下应诏者二十八人同见宰执于政事堂至江南黄景以闽音自通姓名文忠不乐各试论一首命官为试衔知县文忠奏天下尚有遗材乞再令举诏从之王拱辰尚书尹洛乃以康节应诏颍川荐常秩皆先除试将作监主簿不理选限文忠招康节而不欲私故以天下为请知制诰王介甫不识康节缴还词头曰使邵某常民一试衔亦不可与果贤者不当止与试衔宣召试然后官之上不纳下知制诰祖无择除去不理选限行词然康节与常秩皆不起后常秩赐对除谏官列传史臣书云与常秩同召某卒不起有以也夫处士拟贽林逋处士隐居西湖朝廷命守臣王济体访逋闻之投贽一启其文皆俪偶声律之流乃以文学保荐诏下赐帛而已济曰草泽之士文须稽古不友王侯文学之士则修词立诚俟时致用今逋两失之排斥种放种放以处士召见拜官真宗待以殊礼名动海内后谒告归终南山恃恩骄倨甚王嗣宗时知长安放至通判已下群拜谒放俯垂手接之而已嗣宗内不平放召其诸侄出拜嗣宗嗣宗坐受之放怒嗣宗曰向者通判以下拜君君扶之而已此白丁耳嗣宗状元及第名位不轻胡为不得坐受其拜放曰君以手搏得状元耳何足道也嗣宗怒遂上疏言放实空疏专饰诈巧盗虚名陛下尊礼放擢为显官臣恐天下窃笑益长浇伪之风耳陛下召魏野野闭门避匿而放阴结权贵以自荐达因抉擿言放阴事上虽两不之问而待放之意寝衰终南捷径卢藏用始隐山中时有意当世人目为随驾隐士晚乃徇权利务为骄纵素节尽矣司马承祯尝召至阙下还山藏用指终南山曰此中大有嘉处祯徐曰以仆视之仕宦之捷径耳藏用大惭履癸瑶室履癸夏桀名得有施氏妹喜有宠所言皆从为倾宫瑶台殚百姓之财肉山脯林酒池糟堤池可运船堤可十里一鼓而牛饮者三千人殷伐之遂亡其国韩王营第赵韩王居涑水谋营第宅人阻之曰王居第足矣不必再营多费王不听乃遣人于秦陇市良材及第成为西京留守已病矣诏诣阙将行乘小车一游第中邃如京师至捐馆不复再来矣此为多营妄费者之深戒焉秉烛一览郭从义镇河阳于洛中造大第皆以香柏为之文梓为梁花石甃池引水筑山碾硙厩库亭阁无不备具第成约费白金五十铤次年被召还都暮抵其第秉烛周览时朝会有期侵星而出行至东都而卒家人不能居升之过奢宋陈升之为相治第于润州极为宏壮绵亘数百步宅成公已疾甚唯肩舆一登西楼而已人谓之三不得居不得卖不得修不得高大门闾于公东海郯人为县狱吏门闾坏父老为治其门曰少高大门闾令容驷马高盖车我治狱多阴德来尝有所冤后子孙必有兴者至子定国事汉宣帝为丞相孙永为御史大夫皆封侯第宅庳陋杜祁公衍不事资产退寓南都凡十年第宅庳陋居之裕如出入从者才十许人乌帽皂绨袍革带亲故或言宜为居士服公曰老而谢事尚可窃高士名耶仅容旋马李文靖公沆为宰相治第于封丘门内厅事前仅容旋马或言其太隘公笑曰居第当传子孙此为宰相厅事诚隘若为太祝奉礼厅事则已宽矣不肯治第范文正公在杭州子弟以公有退志乘间请治第洛阳树园圃以为逸老之地公曰人苟有道义之乐形骸可外况居室哉今吾年逾六十生且无几乃谋树第治圃顾何待而居乎吾之所患在位高而退艰不患退而无居也且西都士大夫园林相望为主人者莫得常游而谁独障吾游夫岂必有诸己而后为乐耶俸赐之余宜以赒宗族若曹遵吾言无以为虑空馆女歌竟陵椽刘讽夜投空馆有三女郎至歌曰明月清风良宵会同星河易翻欢娱不终绿尊翠杓为君斟酌今夕不饮何时欢乐忽有黄衣人曰婆提王屈娘子速来女郎皆起明旦拾得翠钗数只买宅得金魏郡张本富卖宅与程应应举家疾病卖与何文文先独持大刀暮入北堂梁上一更中有一人长丈余高冠赤帻唿曰细腰细腰应诺何以有人气答无便去文因唿细腰问向赤衣冠是谁答曰金也在西壁下问君是谁答云我杵也今在灶下文掘得金三百斤烧去杵由此大富宅遂清宁抱瓮灌园子贡过汉阴见一丈人为圃畦凿隧而入并抱瓮而出灌用力甚多而见功寡子贡曰有械于此一日浸百畦夫子不欲乎丈人曰奈何曰凿木为机后重前轻挈水若抽数如沃汤其名桔槔为圃者忿然作色而笑曰有机械者必有机事有机事者必有机心道之所不载也吾非不知羞而不为也子贡懑然而惭曰始吾以夫子天下一人耳不知复有斯人也且子独不见大桔槔乎引之则俯舍之则仰彼人之所引非引人也故俯仰不得罪于人园主不礼晋王献之高迈不羁虽闲居终日不怠容止风流为一时之冠尝经吴郡闻顾辟强有名园先不相识乘平肩舆径入时辟强方会宾友献之游历既毕傍若无人辟强勃然数之曰傲主人非礼也以贵骄士非道也失是二者不足齿之伧耳便驱出门献之傲如也不以屑意视井生男妇人妊身三月未满着婿衣冠平且绕井三匝映水视影勿反顾必生男陈成者生十女其妻绕井三匝咒曰女为阴男为阳女多灾男多祥绕井三日不汲及期果生一男百万买邻梁吕僧珍字元瑜为南兖州刺史初宋季雅罢南康郡市宅居僧珍宅侧僧珍问宅价曰一千一百万怪其价贵季雅曰一千万买宅一百万买邻及僧珍生日季雅往贺函白钱一千阍人少之不为通季雅强进僧珍疑其故自发之乃金钱也僧珍言于武帝拜衡州刺史邻居占地杨玢仕蜀至显官随王衍归后唐致仕归长安旧居多为邻里侵占子弟欲诣府诉玢批状尾云四邻侵我我从伊毕竟须思未有时试上含元殿基望秋风吹草正离离子弟不敢言风吹灶凶李南少明风角女亦晓冢术为卷县民妻晨诣爨室卒有暴风妇便上堂从姑求归辞其二亲姑不许乃跪而泣曰家传术疾风卒起先吹灶突及井此祸为女妇之爨者妾将亡之应因着其亡日祀灶解灶坏炀者请新之既成又请择吉日以祀告之曰灶在祀典闻之旧矣祭法曰王为群姓立七祀其一曰灶达于庶人庶士立一祀或立户或立灶饮食之事先自火化以来生民赖之祀之可也说者曰其神居人之间伺察小过作谴告者又曰灶鬼以时录人功过上白于天当祀之以祈福祥此仅出汉武帝时方士之言耳行之惑也苟行君子之道以谨养老以慈抚幼寒同而饱均丧有哀祭者敬不忘礼以约己不忘乐以和心室暗不欺屋漏不愧虽岁不一祀灶其诬我乎苟为小人之道尽反君子之行父子兄弟夫妇人执一爨以自煳口专利以饰诈崇奸而树非虽一岁百祀灶其私我乎天至高灶至下帝至尊严鬼至幽仄果能欺而告之是不忠也听而受之是不明也下不忠上不明又可以为天帝乎戒厕上相寻郭璞素与柏彝友善每造之或值璞在妇间便入叹曰卿来他处自可径前但不可厕上相寻耳必客主有殃彝后因醉诣璞正逢在厕掩而观之见璞裸身披发衔刀设叕璞见彝抚心大惊曰吾每嘱卿勿来反更如是非但祸吾卿亦不免矣璞终婴王敦之祸彝亦死苏峻之难焚经投厕后魏崔浩好非毁佛法而妻郭氏敬好释典时时读诵浩怒取而焚之捐灰厕中及浩得罪被置槛内送城南卫士溲其上唿声嗷嗷闻于行路自宰司之被戮未有如浩者人以为报应仙翁叶舟陈季卿家于江南尝访僧于青龙寺遇僧他适有终南山翁亦候僧归东壁有寰瀛图季卿乃寻江南路而长叹曰安得自渭泛河达于家山翁笑曰是不难命僧僮折阶前一竹叶作舟置图上季卿熟视久之稍觉渭水波浪一叶渐巨席帆既张恍若登舟旬余已至家矣李郭仙舟郭林宗汉人尝诣河南尹李膺膺大奇之遂相与友善名震京师后归送至河上车数千辆李与郭同舟而济众望之以为神仙焉丰城双剑初吴之未灭也斗牛之间常有紫气张华闻豫章人雷焕妙达纬象乃要焕宿屏人曰可共寻天文因登楼仰观焕曰宝剑之精上彻于天耳华曰君言得之吾少时有相者言吾年出六十位登三事当得宝剑佩之斯言岂效欤因问曰何在焕曰在豫章丰城华即补焕为丰城令焕到县掘狱屋基入地四丈余得一石函光气非常中有双剑并刻题一曰龙泉一曰太阿其夕斗牛间气不复见焉焕以南昌西山北岩下土以拭剑光芒艳发遣使送一剑并土与华留一自佩或谓焕曰得两送一张公岂可欺乎焕曰本朝将乱张公当受其祸此剑当系徐公墓上矣灵异之物终当化去不永为人服也华得剑爱之乃干将也莫邪可复至否虽然天生神物终当合耳因以华阴土一斤致焕焕更以拭剑倍益精明华诛失剑所在焕卒子叶为州从事持剑行经延平津剑忽于腰间跃出堕水使人没水取之不见剑但见两龙各长数丈蟠萦有文章没者惧而反须臾光彩照水波浪惊沸于是失剑叶叹曰先君化去之言张公终合之论此其验乎剑有灵开元中河西骑将宋青春每阵常运臂大唿执馘而旋未尝中锋镝西戎惮之一军始赖焉后吐蕃入寇获生口数千军帅令译问衣大虫皮者尔何不能害青春答曰常见青龙突阵而来兵刃所及若叩铜铁我为神助将军也青春乃知剑之有灵鬼携扇去周祖自邺举兵向阙京师乱范鲁公质隐于民间一日坐封丘巷茶肆中有人貌怪陋前揖曰相公无虑时暑中公所执扇偶书大暑去酷吏清风来故人诗二句其人曰世人酷吏冤抑何止如大暑也公他日当深究此弊因携其扇去公惘然久之后至袄庙后门见一土木短鬼共貌肖茶肆中见者扇亦在其手中公心异焉进龙镜唐天宝中扬州进水心镜一面清莹耀目皆有盘龙势如飞动玄宗览而异之进镜官扬州参军李守泰曰铸镜时有老人自称姓龙名护须发皓白眉垂至肩衣白衣有小童衣黑衣唿为玄冥至镜所谓镜匠吕晖曰老人解造真龙镜为汝铸之将惬帝意遂令玄冥入炉所扃户三日户开吕晖等搜觅已失龙护及玄冥所在炉前获素书一纸云开元皇帝圣通神灵吾遂降祉斯镜可辟众邪鉴万物秦皇之镜无以加焉歌曰盘龙盘龙隐于镜中分野有象变比无穷兴云吐雾行雨生风上清仙子来献圣聪吕晖等移炉以五月五日于扬子江心铸之后大旱不雨叶法喜善祠镜龙于凝阴殿须臾云气满殿甘雨大澍破镜重圆陈太子舍人徐德言尚叔宝妹乐昌公主陈政衰谓其妻曰国破必入权豪家倘情缘未断尚冀相见乃破镜人分其半约他日以正月望日卖于成都市及陈亡其妻果为杨越公得之乃为诗曰镜与人俱去镜归人不归无复嫦娥影空留明月辉乐昌得诗悲泣不已越公知之怆然召德言至还其妻因与德言乐昌饯别令乐昌为诗曰今日甚造次新官对旧官笑啼俱不敢方信作人难洞宾磨镜尚书郎贾师雄畜古铁镜常欲淬磨洞宾称回处士自赞其能笥中取药置镜上曰药少归取之既去久不至遣人求得所止佛庐扉上有诗一首云手内青蛇凌白日洞中仙果艳长春须知物外烟霞客不是尘中磨镜人师雄视镜上药已飞去一点通明如玉乃知异人窦仪镜背宋太祖以干德二年平蜀其宫人舆至汴有入内者镜背有识干德四年铸者帝怪之以问翰林学士窦仪对曰此必蜀物蜀主尝有此号帝大悦曰作相须用读书人琴有杀心蔡邕在陈留邻人有以酒食召邕者客弹琴于屏邕至门潜听之曰嘻以乐召我而有杀心何邪遂反将命者以告主人逮自追问其故邕具以告弹琴者曰我向鼓琴见螳螂方向鸣蝉将去而未飞螳螂为之一前一却吾心耸然唯恐螳螂之失也岂此为杀心形于声乎邕莞然而笑曰此足以当之矣蔡邕琴笛邕陈留人汉灵帝时为中郎将以数上书陈奏忤上意又内宠恶之虑不免乃亡命江湖远迹吴会吴下有烧桐爨下者邕闻火烈声知其良材因截为琴果有美音其尾焦故曰焦尾又至柯亭以竹为椽仰见良竹取以为笛发声嘹亮女知绝弦蔡炎邕之女年六岁邕夜弹琴弦绝炎问之曰第一弦也复断问之曰第四弦邕曰偶中耳炎曰昔季紥观风知四国兴衰师旷吹律知南风不竞由是言之何得不知桓伊抚筝昔桓伊字叔夏为豫州都督时谢安婿王国宝专利无厌安每抑制之孝武末年嗜酒而会稽王道子狎昵谄邪国宝以安功名盛极而问之帝召伊宴饮安侍坐帝命伊吹笛伊神色无变即吹为一弄乃放笛云臣于筝分乃不及笛然自足韵合歌管并请一吹帝善其调达敕御妓奏笛伊曰御府人于臣必自不合臣有一奴善相便串帝召之奴既吹笛伊抚筝而歌怨诗曰为君既不易为臣良独难忠信事不显乃有见疑患周旦佐文武金縢功不刊推心辅王政二叔反流言声节慷慨俯仰可观安泣下沾衿越席就之捋其须曰使君于此不凡帝甚有愧色作箜篌引箜篌引者朝鲜津卒霍里子高所作也有一狂夫披发提壶涉河而渡其妻追止之不及堕河而死乃号天嘘唏鼓箜篌而歌曰公无渡河公竟渡河公堕河而死当奈何曲终投河死子高援琴作此歌故曰箜篌引得玉能辨魏田父有耕于野者得玉径尺不知其玉也以告邻人曰此怪石也畜之弗利其家田父虽疑犹豫以归置于庑下其玉明照一室大怖遽而弃之远野邻人取之以献魏王魏王召玉工相之玉工望之再拜贺曰大王得天下之宝臣所未尝观王问其价玉工曰此无价以当之五城之都仅可一观魏王赐献玉者千金长食上大夫之禄卞和献玉卞和者楚野民得玉献怀王使乐正子占之言非玉王以为欺慢斩其一足怀王死子平王立和复献之平王又以为欺斩其一足平王死子立为荆王和复欲献之恐复其害乃抱其玉而哭昼夜不止涕尽续之以血荆王遣问之于是和随使献玉王使剖之中果有玉乃封和为陵阳侯卞和辞不就而去张伯怀一后汉钟寓意为鲁相出私钱万三千修夫子车身入庙拭机席剑履男子张伯除堂下草土中得玉璧七枚伯怀其一以六粒瘗孔子教授堂下床首有悬瓮意问户曹曰此何瓮也曰夫子瓮也背有丹书人勿敢发意乃发之得素书文曰后世修吾书董仲舒护吾车拭吾履发吾笥会稽钟离意璧有七张伯藏其一意即召问伯果服焉羊公种玉羊公雍伯洛阳人性笃孝父母终葬无终山遂居焉山八十里上无水公汲水作义浆于坂头行者皆饮之三年有一人就饮饮讫出石子一升与之使至高平好地有石处种曰种此可生好玉又得好妇时语毕不见后种其石数岁时时往视玉子生人莫知有徐氏北平着姓女甚有名时人求多不许公乃试求徐氏徐氏以为狂乃戏云以白璧一双来当听为婚公至所种石中得五双白璧以贽徐氏徐氏大惊遂以女妻之天子异之名其地曰玉田怀琉璃瓶唐贞元中扬州坊市有丐者自称媚儿姓胡怀中出琉玻瓶可受半升表里通明如不隔物曰施满此圣瓶子则足矣瓶项如韦管人与之百钱投之琤然有声见瓶间大如粟粒众异之复与千钱亦如此以至万钱亦然好事者以驴与之入瓶如蝇大动行如故俄有度支纲至数十车纲人驻车观之纲主戏曰尔能令诸车入瓶中乎媚儿白可乃微侧瓶口令车悉入历历如行路然有顷渐不见媚儿即跳身入瓶纲官大惊以挺扑瓶破一无所有从此失媚儿所在后月余有人于清河北遇媚儿部领车乘趋东平而去前定得钱隋末一书生居太原苦于贫所居抵官库因穴而见有钱数万贯遂欲携挈见一金甲人持戈曰汝要钱可取尉迟公帖来此尉迟公钱也书生访求至铁冶处有尉迟敬德者方袒露蓬首锻炼之次乃前拜之公问曰何故曰乞钱五百贯以济贫困尉迟怒曰打铁人安得钱乃侮我耳生曰足下他日富贵若能哀悯但乞一帖公不得已令生执笔曰钱付某乙五百贯月日署名书生携去公与其徒大笑以为妄也书生却至库复见金甲人令系于梁上高处书生取钱只五百贯后敬德佐神尧立殊功敕赐钱一库开库欠五百贯将罪主者忽于梁上得帖子视之乃打铁时书帖累日惊叹求书生具陈所见厚遣之上清童子岑文本山亭避暑忽有人叩门云上清童子元宝参奉冠青圆角冠衣浅青衣自言由汉得果成仙语以汉魏间事了如目睹岑因问其冠帔答曰仆外服圆而心方正此是上清五铢服也又天衣六铢尤细五铢也官讫送出门而去行数步至墙下忽不见文本使人掘之乃一古墓其中唯得一古钱文本方悟上清童子者谓青铜也名元宝者钱之文也外圆心方正铁之状也青衣者铜衣也五铢者亦钱文也此乃汉朝所铸也文本自是钱帛日盛至中书令忽失古钱岑遂亡矣整钱瓮欹建安有村人小舟建溪往来采薪为业山上忽有数钱流下寻至山半树下有大瓮钱满其中而瓮少欹故钱流出于是推正以石搘之取五百余钱归串家人往将尽取之而亡其所徘徊数日不忍去夜梦人曰钱有主不可取也向为瓮欹以五百顾尔正之耳蔡伦造纸后汉蔡伦为中常侍尚方令有才思自古书契多编以竹简其用缣白者亦谓之纸缣贵而简重并不便于人伦乃造意用树肤麻头为麻纸及敝布鱼网为网纸楮皮为谷纸奏上之和帝善其能自是莫不用焉天下咸称蔡侯纸仲将墨法韦仲将合墨法以好纯烟扌寿讫以细绢簁于缸中墨一斤以好胶五两浸梣皮汁中梣江南樊鸡木皮也其皮入水绿色解胶又益黑色可下鸡子白去黄五枚以珍珠一两麝香一两皆别治细簁都令调下铁臼中宁刚不宜泽扌寿三万杵多益善合墨不得二月九月温时败臭寒则难干湩溶见风日破碎重不得过二两仲将之墨一点如漆立本观画阎立本唐太宗时拜右相观张僧繇金陵画壁曰得名耳再往曰犹近代名手也三往于是寝食其下数日而后去夫立本以画名一代其于张之高下间耳而不足以知之世人强其不能而论能者之得失不亦疏乎阮孚蜡屐孚阮咸子晋元帝时封南安侯转吏部尚书以病家居初祖约性好财孚性好屐同是累而未判或有诣约见正理财物客至屏去不尽倾身障之意未能平及诣孚见正着蜡屐自叹曰未知一生能着几两屐神色闲畅于是胜负始分吕虔授刀虔有佩刀工相之登三公可服此刀以授王祥曰公有公辅量故相与祥佩之至三公归终授弟览曰汝后必兴足称此刀览至光禄大夫传至子裁裁传之子道皆相继贵显赏五花簟宋尚书令王俭尝集才学之士总校虚实类物以隶之谓之丽事多者赏之惟卢江河宪为胜赏以五花簟白团扇坐簟执扇客气甚自得秣陵令王摛后至俭以所隶示之摛操笔便成举坐赏击摛乃命左右抽宪簟自掣取扇登车而去说经夺席戴凭征博士诏公卿大会群臣皆就席凭独立世祖问其意对曰博士说经皆不如臣而坐居臣上是以不得就席帝令与诸儒难说帝善之后正旦朝贺令群臣说经更相难诘义有不通辄夺其席以益通者凭遂重坐五十余席故京师语曰解经不穷戴侍中赠七宝枕郭翰乘月卧庭中空中一少女冉冉下曰吾天织女也上帝命游人间愿乞神契乃升堂共枕欲晓辞去后夜复来翰曰牵牛郎何在那敢独行曰阴阳变化关渠何事至七夕忽不来数夜方至一夜凄恻流涕曰帝命有期便当永诀以七宝枕留赠而去幞头始末上古披发服皮三代即有衣冠皆列品命无敢惑黔首之服以三尺皂绢裹发名折上巾后周武帝裁为四脚名服头但空裹髻而已隋大业中着巾子以桐木为之内外皆漆又赐百僚丝葛巾子唿为高头样自后有华韶样仆射样马周上议裹头左右各三折象三才重系前脚法二仪诏从之朝服本戎服今之朝服乃戎服盖自隋炀帝数出幸因令百官以戎服从一品紫次朱次青皂靴乃马鞋也后世循袭遂为朝服然唐人朝服犹着礼服幞头圆顶软脚今之吏人所冠者是也桶顶帽子乃隐士之冠京师士人行道间犹着衫帽至渡江戎马中乃变为白凉衫绍兴二十年间士人犹是白凉衫至后来军兴又变为紫衫皆戎服也服制之变因言服制之变前辈无着背子者虽妇人亦无之士大夫家居常服纱帽皂衫束带无此则不敢出背子起殊来久或问妇人不着背子则何服曰大衣问大衣非命妇亦可着否曰可或举胡德辉杂志云背子本婢妾之服以其行直主母之背故名背子后来习俗相承遂为男女辨贵贱之服曰然然尝见前辈杂说中载之上御便殿着纱帽背子则国初已有背子矣皆不可晓笏本记事今官员执笏最无道理笏者只在君前记事恐事多须以纸粘笏上记其头绪或在君前不可以手指人物便用笏指之此笏常尺插在腰间不执在手中夫子摄齐升堂何曾手中有笏摄者是畏谨恐上阶时踏着裳有颠扑之患执圭者自是贽见之物祇是捧至君前不是如执笏所以夫子执圭鞠躬足缩缩如有循缘手中有圭不得摄齐亦防颠扑旧衲布袄宋徐湛之武帝长女会稽公主之子也武帝傲时贫甚有衲布衣袄皆敬皇后手自作帝既贵以此衣付公主曰以后世有骄奢者以此示之及文帝欲杀湛之主以锦囊盛衲衣掷示上曰此我母为汝父作此衲衣今日有一顿饱饭便欲杀我儿子遂免宋祖加袍宋太祖初周恭帝时为殿前都检点率众御辽兵次陈桥驿都指挥使石守信等谋曰主上幼弱我辈出死力破敌谁则知之不如先册点捡为天子然后北征未及对黄袍已加身矣周宰相范质闻之执王溥手曰仓卒遣将吾辈之罪也爪入溥手几出血练裙不缘马后马援女为汉明帝后无子育贾氏子为子爱如己子是为肃宗母子慈爱始终无间后居后宫谦肃身长七尺二寸诵易读春秋御众以德常衣大练裙不加缘诸姬望见以为绮縠就视乃练裙其俭素类如此孝王更服沈景汉顺帝时为侍御史有能称后迁河间孝王相景到国谒王王不正服箕踞殿上侍郎赞拜景峙不为礼问王所在虎贲曰是非王邪景曰王不王服常人何别今相谒王岂谒无礼者邪王惭而更服景然后拜王由是折节自修公孙布被公孙齐人汉武帝时由太常为丞相封平津侯每朝会议开陈其端令人主自择不肯廷争尝与公卿约议至上前倍其约顺上旨汲黯诘曰齐人多诈而无情实始与臣等建此议今皆倍之不忠又尝曰弘位在三公奉禄甚多然为布被此诈也上问弘弘曰有之无汲黯之忠陛下安得闻此言上益厚遇之露冕行部郭贺洛阳人汉明帝时为荆州刺史有殊政百姓便之帝巡狩见而嗟叹赐以三公之服敕行部去襜帷使百姓见其容服以章有德所过莫不荣之盘龙貂蝉周盘龙兰陵人胆气过人齐高帝时为大司马加光禄大夫名播北朝武帝戏之曰卿着貂蝉何如兜鍪盘龙曰此貂蝉从兜鍪中出耳陈禾碎裙禾宋徽宗时为右正言时宦官童贯与黄经等表里为奸缙绅侧目禾言此国家安危之机宜亟窜远方奏未终帝起禾引帝裾落帝曰卿能如此朕复何忧内侍请易衣帝却曰留以旌直臣卢安奏禾狂妄谪监信州酒税华宝不冠宝五代宋人父戍长安属宝曰须我还与汝上头定婚后长安陷父竟没于难宝年七十犹不冠不婚人问之曰有父命辄号恸释之结袜汉景帝时有王生者善为黄老言尝召居廷中公卿尽会立王生令张释之结袜释之跪而结之人或谓王生曰奈何辱廷尉王生曰吾老且贱张廷尉天下名臣故使结袜以重之诸公闻之贤王生而重廷尉矣倒屣迎粲王粲字仲宣高平人汉献帝时徙长安蔡邕奇之时才学贵显宾客盈坐闻粲在门倒屣迎之粲即至年幼弱容貌短小一坐尽惊曰此王公孙有异才吾不如也后西京乱依刘表以粲貌寝不甚礼焉子思却裘子思居卫缊袍无表二旬而九食田子方遗之狐白裘子思辞而不受子方曰我有子无何不受子思曰伋闻之妄与不如遗弃沟壑伋虽贫不忍以身为沟壑也寒不借衣陈无己赵挺之邢和叔皆郭大夫婿陈在馆职侍祠郊丘无重裘不能御寒无己止有其一其内子为于挺之家假以衣之无己诘所从来内子以实告无己曰汝岂不知我不着渠家衣邪却之既而遂以冻病死谢克家作其文集序中有云箧无副裘又云此岂易衣食者盖指此事不着深衣康节先生嘉祐中朝庭以遗逸命官辞之不从河南尹遣官就第送告敕朝章康节服以谢即褐衣如初至熙宁初再命官三辞又不从再辞朝章且谢曰吾不复仕矣始为隐者之服乌帽纟臽褐见卿相不易也司马温公依礼记制为深衣幅巾缙带每出朝服乘马用皮匣贮深衣随其后入独乐园则衣之尝谓康节曰先生亦可衣此乎康节曰某为今人当服今时之衣温公叹其言合理误持裤去后汉陈重字景公豫章人举孝廉为郎同舍郎有告归宁者误持邻舍裤以去主疑重所取不自申说市裤偿之后归宁者还以裤还主其事乃白赐宴问酒价真宗尝曲宴群臣于太清楼群臣欢笑无间忽问鄽沽尤佳者何处中贵人以实价对之上遽问近臣曰唐酒价几何无能对者惟丁晋公奏曰唐酒每斗三百上曰安知丁曰臣尝读杜诗曰速来相就饮一斗恰有三百青铜钱上大喜曰甫诗可为一时之史麹生风味叶法喜居玄真观尝有朝士诣之解带淹留满座思酒忽有一美措傲睨直入称麹秀才年二十余肥白可观笑揖诸公末席抗声譁论良久暂起法喜曰此子突入词辩如此岂非妖魅为惑俟其复至密以小剑击之应手坠于阶下化为瓶榼一座惊慑遽视乃一瓶醲醍咸笑饮之其味甚佳曰麹生风味不可忘也蜀旱禁酿蜀简雍拜招德将军性简傲跌宕在先主坐席犹箕踞倾倚时天旱禁酿酒者有刑吏于人家索得酿具论者欲罚雍与先主游观见男女行道谓先主曰彼人欲行滛何以不缚先主曰何以知之对曰彼有其具与欲酿者同先主大笑而原欲酿者滑稽皆此类饮于市肆仁宗在东宫鲁简肃公宗道为谕德一日真宗急召公将有所问使者及门而公不在移时乃自仁和肆中饮归中使遽入白乃与公约曰上怪公来迟当托何事以对公曰但以实告曰然则当得罪公曰饮酒人之常情欺君臣子之大罪中使嗟叹而去真宗果问使者具如公对真宗问卿何故私入酒家公谢曰臣家贫无器皿酒肆百物具备宾至如归适有乡里亲客自远来遂与之饮然臣既易服市人亦无识臣者仁宗曰卿为宫臣恐为御史所弹然自此奇公以为忠实可大用瓮间盗饮毕卓新蔡人晋元帝时为吏部郎比舍郎酿熟卓因醉夜至瓮间盗饮之为掌酒者所缚明旦视之乃毕吏部也乐广闻而笑之曰名教中自有乐处何必乃尔坐客常满后汉孔融为太中大夫职闲宾客日盈其门叹曰坐上客常满尊中酒不空吾无忧矣与蔡邕素善邕卒之后有虎贲士貌类邕者融每酒酣引同坐曰虽无老成人尚有典刑投辖留宾陈遵字孟公嗜酒每大饮宾客满堂辄关门取客车辖投井中倘有急不得去尝有部刺史奏事过遵俟遵沾醉入见遵母叩头自白当对有期会母乃令从后阁出去遵所到衣冠怀之唯恐在后时列侯有与遵同姓字者每至入门曰陈孟公坐中莫不震动既至而非因号其人曰陈惊坐云扬觯而酌智悼子卒未葬晋平公饮酒师旷李调侍鼓钟杜篑入寝酌曰旷饮斯又酌曰调饮斯又酌堂上北面坐饮之降趋而出平公唿而进之曰篑曩者尔心或开予是以不与尔言尔饮旷何也曰子卯不乐智悼子在堂斯其为子卯也大矣旷也大师也不以诏是以饮之也尔饮调何也曰调也君之亵臣也为一饮一食忘君之疾是以饮之也尔饮何也曰篑也宰夫也非刀匕是共又敢与知防是以饮之公曰寡人亦有过焉酌而饮寡人杜篑洗而扬觯公曰如我死则必无废斯爵也遂谓之杜举罪行酒者王敦字处仲王导字茂宏敦与导尝造王恺恺使美人行酒以客饮不尽辄杀之酒至导敦所敦固不肯持美人悲惧失色而敦傲然不视导素不能饮恐行酒者得罪遂勉强尽觞导还叹曰处仲若当世心怀刚忍非令终也饮行觞者阴铿为湘东王参军与宾友宴饮见行觞者因回酒炙授之坐客皆笑铿曰吾侪终日酣酒而执爵者不知其味非人情也及侯景乱铿为贼擒或救之得免铿问之乃前行觞者仙浴酒瓮张开光尝与母及弟出游独留妪守舍俄有道士敝衣冠疥癣被体直入裸浴酒瓮中妪不能拒既暮出游归渴甚闻酒芳烈亟就瓮中饮妪心恶道士不敢白而但不饮居数日开光与母弟拔宅而去此事与葛洪神仙传李八百事略同醉人见诬郭出有才学而轻脱夜出为醉人所诬太守诘问出笑曰张公吃酒李公醉者出是也太守令作张公吃酒李公醉赋出云事有不可测人当防未然何张公之饮也乃李老之醉焉清河丈人方肆杯盘之乐陇西公子俄遭酩酊之愆守笑而释之能饮一石威王问淳于髡曰先生能饮几何而醉髡曰赐酒大王之前执法在旁御史在后恐惧俯伏不过一斗径醉矣若亲有严客奉觞上寿不过二斗若朋友交游久不相见卒然相睹欢然道故私情相语可五六斗若乃州闾之会男女杂坐六博投壶相引为曹握手无罚目眙不禁此可饮八斗日暮酒阑合尊促席男女同席舄履交错堂上烛灭主留髡而送客罗襦襟解微闻香泽当此之时髡心最欢能饮一石故曰酒极则乱乐极则悲以讽谏焉齐王曰善乃罢长夜之饮三升可恋王绩其饮至五斗不乱人有以酒邀者无贵贱辄往着五斗先生传武德中诏征以扬州六合县丞待诏门下省时省官例日给良酝三升君弟名静为武皇千牛谓曰待诏可乐否君曰吾待诏禄俸殊为萧瑟但良酝三升差可恋耳待诏江国公君之故人也闻之曰三升良酝未足以绊王先生判日给王待诏一斗时人号为斗酒学士贞观中以家贫赴选时太乐有府史焦革家善醒酒冠绝当时君若求为太乐丞选司以非士职不授君再三请曰此中有深意且士庶清浊天下所安不闻庄周避漆园老聃耻柱下卒授焉数月而焦革死妻袁氏时送美酒岁余袁又死君叹曰天乃不令吾饱美酒遂挂冠归田自是太乐丞为清流君葛巾联中躬耕东皋自称东皋子曼卿豪饮石曼卿喜豪饮与布衣刘潜为友尝倅海陵潜访之剧饮中夜酒欲竭有醋斗余乃倾入酒中并饮之明日酒醋俱尽每与客痛饮露发跌足着械而坐谓之囚饮坐木杪谓之巢饮以稿束之引首出饮复就束谓之鳖饮以妻间坐窦卞与王永年接熟卞知深州永年为监押遂至通家既而卞在京师永年求监金曜门书库卞为干提举监司杨绘绘遂荐之既相亲昵永年尝置酒延卞绘于私室出其妻间坐妻以左右手掬酒饮卞绘谓之白玉莲花杯其亵狎如此诳妻戒酒刘伶尝渴甚求酒于其妻妻捐酒毁器涕泣谏曰君酒太过失摄生之道必宜断之伶曰善吾不能自禁惟当祝鬼神自誓耳便可具酒肉妻从之伶跪祝曰天生刘伶以酒为名一饮一石五斗解醒妇人之言慎不可听仍引酒御肉隗然复醉友戒其饮张文忠公喜酒饮量过人既登第通判济州日饮醇酎往往至醉是时太夫人年已高颇忧之一日山东贾存道先生过济文忠馆之数日先生爱文忠之贤虑其以酒废学生疾乃为诗示文忠曰圣君恩重龙头选慈母年高鹤发垂君宠母恩俱未报酒如成病悔何追文忠矍然起谢之自是非亲客不对酒终身未尝至醉埃坠饭中孔子厄于陈蔡从者七日不食子贡以所赍货窃犯围而出告籴于野人得米一石焉颜回仲由炊之于坏屋之下有埃墨堕饭中颤回取而食之子贡自井望见之问曰仁人廉士穷改节乎子曰改节何称于仁廉哉子贡以所饭告孔子子曰吾将问之召颜渊曰畴昔予梦见先人岂或启佑我哉子炊而进饭吾将祭焉对曰有埃墨堕饭中欲置之则不洁欲弃之则可惜回即食之不可祭也孔子曰然乎吾亦食之不食嗟来齐大饥黔敖为粥于路以待饿者而食之有饥者蒙袂辑屦贸贸然来黔敖左奉食右执饮曰嗟来食扬其目而视之曰予唯不食嗟来之食以至于斯也从而谢焉终日不食而死曾子闻之曰微与其嗟也可去其谢也可食不食盗食东方有士曰爰旌目将有适而饿于道狐父之盗人丘也见而下壶餐以哺之爰旌目三哺而后能视曰子何为者也曰我狐父之盗人丘也爰旌目曰嘻汝非盗耶胡为而食我两手据地而呕之不出喀喀然遂伏而死留饭礼薄步骘避乱江东与广陵卫旌相善俱以种瓜自给会稽焦征羌郡之豪族骘与旌寄食其地惧为所侵乃共修刺奉瓜以献征羌方内卧驻之移时旌欲去骘止之曰本所以来畏其强也今舍去欲以为高只怨耳良久征羌开牖见之隐几坐帐中设席致地坐骘旌牖外旌愈耻之骘辞色自若征羌身自享大案肴膳重沓而小盘饭与骘旌惟菜茹而已旌不能食骘极餐致饱乃辞出旌怒骘曰能忍此乎骘曰吾等贫贱是以主人以贫贱遇之固其宜也当何所耻不择美食唐干符中有豪士承借勋荫锦衣玉食极口腹之欲尝谓门僧圣刚曰凡以炭炊饭先烧令熟谓之炼火方可入爨不然犹有烟气难餐及大寇先陷洛财产剽尽昆仲数人与圣刚同窜潜伏山草不食者三日贼锋稍退徒步往河桥道中小店买脱粟饭于土杯同食美于粱肉僧笑曰此非炼炭所炊但惭腼无对进粥三呵郭林宗尝止陈国问学见童子魏德公知其有异德公求近其房止供给洒扫林宗尝不佳夜中命作粥林宗一啜怒而呵之曰高明为长者作粥使沙不可食以杯掷地德公更进粥三进三呵德公无变容颜色殊悦林宗曰始见子之面今乃知子之心遂友善之卒为妙士烂蒸葫芦郑余庆与人会食日高众客皆馁唿左右曰烂蒸去毛莫拗折项诸人相顾以为必蒸鹅鸭良久就餐每人前下粟米饭一碗蒸葫芦一枚余庆餐美诸人强进而罢东坡汁字韵诗却作卢怀谨岂其偶忘之耶廊食无惧张文定公齐贤河南人少为举子贫甚客河南尹张全义门下饮啖兼数人自言平时来尝饱遇村人作顿斋方饱尝赴斋后时见其家悬一牛皮取煮食之无遗太祖幸西都文定献十策于马前召至行宫赐卫士廊食文定就人盘中以手取食帝用柱斧击其首问所言一事文定且食且对略无惧色赐束帛遣之廉颇善饭颇一饭斗米肉十斤为赵将拒秦兵于长平寻使赵括代将免归失势故客尽去及复用为将客又至颇曰客退矣客曰吁君何见之晚也今天下以势道交君有势则我从君无势则我去此固其理也又何怒乎何曾食万曾阳夏人晋武帝时累迁至颍昌侯尝侍帝宴退谓诸子曰主上未尝言经国远图惟说平生常事非贻厥孙谋之道也后嗣其殆乎曾豪奢服食过于王者大官蒸饼上不拆十字则不食日食万钱犹云无下箸处易简食品苏易简宋人太宗问食品何珍对曰物无定味适口者珍臣一夕寒甚拥炉痛饮夜半吻燥中庭月明残雪中覆一齑盂连咀数根此时自谓上界仙厨鸾脯凤胎殆恐不及屡欲作冰壶先生传纪其事因循未果上笑而然之尽食钓饵王安石字介甫临川人宋朝知制诰为诡行一日上赏花钓鱼宴内侍以金碟盛钓饵置几上安石食之尽明日上谓宰辅曰安石诈也使误食一粒则止矣今食尽非情也终身啖麦徐孝克东海郯人能谈玄理性至孝陈宣帝时为国子祭酒陈亡随例入长安家道壁立母欲粳米为粥不能办母既亡惟啖麦而已有遣粳米者辄对米悲泣终身不食焉作猗兰操孔子聘于诸侯莫能用自卫反鲁谷中见香兰独茂喟然叹曰夫兰当为王者香今乃独茂与众草为伍乃止车援琴鼓之自伤不逢时托于兰作猗兰琴操云饮梅花下隋开皇中赵师雄迁罗浮一日天寒日暮于松林间酒肆旁舍见美人淡妆素服出迎时已昏黑残雪未消月色微明师雄与语言极清丽芳香袭人因与之扣酒家门共饮少顷一绿衣童子笑歌戏舞师雄醉寐但觉风寒相袭久之东方已白起视大梅花树上有翠羽刺嘈相顾月落参横但惆怅而已逐犬入枸杞朱孺子幼事道士王元正居大若岩一日汲于溪见二花犬因逐之入于枸杞丛下掘之根形如二犬烹而食之忽觉身轻飞于峰上云气拥之而去花尽有数富郑公留守西京因府园牡丹盛开召文潞公司马端明楚建中刘凡邵先生同会是时牡丹一栏凡数百本坐客曰此花有数乎且请先生筮之既毕曰凡若干朵使人数之如先生言又问曰此花几时开尽请再筮之先生再揲蓍良久曰此花尽来日午时坐客皆不答郑公因曰来日食后可会于此以验先生之言坐客曰诺次日食罢花尚无恙洎烹茶之际忽群马厩中逸出与坐客马相蹄啮奔入花丛中既定花尽毁折矣于是洛中愈伏先生之言能染花色韩湘愈之侄孙自言解造逡巡酒能开顷刻花愈曰子岂能夺造化而开花乎湘乃聚土以盆覆之俄而举盆有碧牡丹二朵叶有小金字云云横秦岭家何在雪拥蓝关马不前愈后贬潮州至蓝关遇雪乃悟湘又言能染花红者可使碧献于退之后堂之前染白牡丹一丛云来春必作金棱碧色明年花开果如其说四相赏花花之名天下者洛阳牡丹广陵芍药耳红叶而黄腰号金带围而无种有时而出则城中当有宰相韩魏公守广陵日一出四枝公当其一选客具乐以赏之是时王岐公以高科为倅王荆公以名士为属皆在选而阙其一莫有当者数日不决而花已盛公命戒客而私自念今日有过客不问何如召使当之及暮南水门报陈太博来亟使召之乃秀公也明日酒半折花歌以插之其后四公皆为首相东轩笔录云四枝正紫重跗累萼中有金蕊绕之号腰金紫余并同下自成蹊李将军恂恂如鄙人口不能出辞及死之日天下之人知与不知皆为之流涕彼其忠诚信于士大夫也谚曰桃李不言下自成蹊此言虽小可以喻大巴东双柏寇莱公知巴东县尝手植双柏于县庭至今人以比甘棠谓之莱公柏后巴东失火柏与公祠俱焚明年蒲田郑赣来为令悼柏之焚惜公手植不忍剪代种凌霄花于下使附干而上以着公德且慰邦人之思竹醉日种竹者多用辰日山谷所谓竹须辰日劚笋看上番成是也又用腊月杜陵所谓东林竹影薄腊月更须栽是也非此时移之多不活唯五月十三日古人谓之竹醉日又谓之竹迷日栽竹多茂盛或阴雨则鞭行明年笋茎交出然又有不拘此者晏元献诗云苒苒渭滨族萧萧尘外姿如能乐封植何必醉中移竹有雌雄雌者多笋故也种竹当种雌自根而上至生梢一节发者为雄二节发者为雌不可无此君王徽之字子猷时吴中一士大夫家有好竹欲观之便出坐舆造竹下讽啸良久主人洒扫请坐徽之不顾而去尝借居空宅中便令栽竹徽之但啸咏指竹曰何可一日无此君耶交趾入献汉永元间岭南献生荔枝十里一置五里一堠昼夜传送唐羌上书曰臣闻上不以滋味为德下不以贡膳为功伏见交趾七郡献生荔枝龙眼等南州土地炎热恶虫勐兽不绝于路至于触犯死亡之害此二物升殿未必延年益寿诏敕大官勿复受献葡萄遗母唐高祖赐群臣会于御前有葡萄侍中陈叔达执而不食上问其故云臣母患口干求之不能得上曰卿有母可遗乎遂流涕呜咽因赐之方朔窃桃东都献短人帝唿东方朔朔至短人谓上曰王母种桃三千岁一着子此子不良已三过偷之矣后西王母以七月七日降帝宫命侍女索桃须臾已至盘盛桃七牧母自啖二以五枚与帝帝留牧着前母曰用此何为上曰欲种之母笑曰此桃三千年一着子非下土所植啖李伐树和峤性至俭家有好李求之不过数十王济候其上直率少年诣其园共啖毕伐树送一车枝与和峤唯笑而已峤诸弟往园中食李而皆计核责钱故峤妇弟王济伐之也故妻采桑鲁秋胡子纳妻五日而官于陈后归未至家见路旁有美妇人方采桑秋胡悦之下车愿托桑阴下妇人采桑不顾胡曰力田不如逢市力桑不如见郎今吾有金愿与夫人妇人不受胡乃归母唿其妇乃向采桑者也数胡之罪而自投于河手植三槐王晋公祐事太祖为知制诰时魏州节度使符彦卿有飞语闻于上遗祐使魏州以便宜付之告曰使还与卿王溥官职乃至魏得彦卿家僮二人挟势恣横以便宜决配而已及还朝太祀问曰汝敢保符彦卿无异意乎祐曰臣愿以百口保之上怒华州安置祐赴贬时亲朋送于都门外谓曰意公作王溥官职矣祐笑曰祐不做儿子一郎必做二郎者文正公旦也祐素知其必贵手植三槐于庭曰吾子孙必有为三公者已而果然天下谓之三槐王氏云樗栎不材吴有大树人谓之樗其大本拥肿而不中绳墨其小枝卷曲而不中规矩匠石之齐至乎曲辕见栎社树其大蔽牛观者如市匠石不顾弟子曰自吾执斧斤以随夫子未尝见材如此其美也先生不肯视何耶曰已矣勿言之矣散木也是不材之木也无所可用邻瓜美恶梁大夫宋就为边县令与楚邻界梁楚边亭皆种瓜梁亭劬力数灌其瓜美楚人窊而希灌其瓜恶楚令以梁瓜之美怒因往夜窃搔梁瓜梁觉之欲往报搔楚瓜宋就曰是构怨之道也乃令人夜往窃为楚灌瓜楚旦往则已灌瓜伺而察之则梁亭为也楚令大悦因具闻楚王楚王乃谢以重币故梁楚之欢由宋就也帝为烧梨唐肃宗尝夜坐召颍王等三弟同于地炉罽毯上坐时李泌绝粒上每自烧梨以赐之颍王恃恩固求上不与曰汝常饱肉食先生绝粒何乃争之颍王曰臣等试大家心何乃偏耶不然三弟共乞一颗可乎上亦不许赐以它果颍王等又曰臣等以大家自烧故乞他果何用因曰先生思渥如此臣等请联句以为他年故事颍王曰先生年几许颜色似童儿信王曰夜抱九仙骨朝披一品衣一王曰不食千钟粟唯餐两颗梨既而三王请上成之上曰天生此间气助我化无为始创糖霜唐大历间有僧号邹和尚不知所从来跨白驴登伞山结茅以居须盐米薪菜之属即书寸纸系钱缗遣驴负至市区人知为邹也取平直挂物于鞍纵驴归一日驴犯山下黄氏者蔗苗黄请偿于邹邹曰汝未知因蔗糖为霜利当十倍吾语汝塞责可乎试之果信自是流传其法邹末年北走通泉县灵鹫山龛中其徒追及之但见一文殊石像始知大士化身而白驴者狮子也焚香数车唐太宗与萧后宫中观灯问孰与隋主曰彼亡国之君陛下开基之主奢俭不同尔帝曰隋主如何后曰每除夜殿前诸位设火山数十每一山焚沉香数车沃以甲煎焰起数丈香闻数十里一夜用沉香二百余车甲煎二百余石房中不然膏火悬宝珠一百二十照之太宗口刺其奢心服其盛焚香返魂司天主簿徐肇遇苏氏子德哥者自言善为返魂香手持香炉怀中取一贴白檀香末撮于炉中烟气袅袅直上甚于龙脑德哥微吟曰东海徐肇欲见先灵愿此香烟用为引导尽见其父母曾高德哥曰但死经八十年已上则不可返矣茗为酪奴齐王肃归魏初不食羊肉及酪浆常食鲫鱼羹渴饮茗汁高帝曰羊肉何如鱼羹茗汁何如酪浆肃曰羊陆产之最鱼水族之长羊比齐鲁大邦鱼比邾莒小国惟酪不中与茗为奴彭城王勰曰卿不重齐鲁大邦而爱邾莒小国明日为设邾莒之会亦有酪奴因唿茗为酪奴认稻弗争吴钟离牧客居永兴自垦荒田稻熟民有识认牧以稻予民县长欲绳以法牧为请得释民惭惧春稻得米六十斛还牧牧不受民输置道旁无敢取者晋郭翻客居临川欲自垦荒田先立表题经年无主乃作稻将熟有认之者悉推与之县令闻而语之以稻还翻遂不受先黍后桃孔子侍坐于鲁哀公设桃具黍哀公曰请用仲尼先饭黍而后啖桃左右皆掩口失笑公曰黍者非饭之也以雪桃也仲尼对曰丘知之矣夫黍者五谷之长也祭先王以为上盛果有六而桃为下祭先王不得入于庙丘闻之也君子以贱雪贵不闻以贵雪贱今以五谷之长雪果蓏之下是侵上忽下也其花难见梁太祖皇后张氏尝于室内忽见庭前菖蒲花光彩照灼非世中所有后惊视谓侍者曰汝见否曰不见后尝闻见者当富贵因取吞之是月产武帝菜生异花菜品中芜菁菘芥之类遇旱其标多结成花如莲花或作龙蛇之形此常性无足怪者熙宁中李宾客及之知润州园中菜花悉成荷花仍各有一佛坐于花中形如雕刻莫知其数暴干之其相依然或云李君之家奉佛甚谨因有此异凤凰至黄帝即位施恩修德宇内和平未见凤凰乃召天老而问之曰凤象何如天老对曰夫凤象鸿前而麟后蛇头而鱼尾龙文而龟背燕颔而鸡喙首戴德颈揭义背负仁心入信翼挟礼足履文尾系武小音金大音鼓延颈奋翼五色备举住即安来则喜游必择所饥不妄下黄帝曰于戏允哉朕何敢与焉于是黄帝乃服黄衣带黄绅戴黄冠斋于中宫凤乃蔽日而至止帝东园集梧树食竹实没身不去辨凤与鸾后汉辛缮治春秋谶纬隐居华阴光武征不至有大鸟高五尺鸡头燕颔蛇颈鱼尾五色备举而多青栖缮槐树旬时不去弘农太守以闻诏问百寮咸以为凤太史令蔡衡对曰凡象凤者有五多赤色者凤多青色者鸾多黄色者宛多紫色者鷟多白色者鹄多今此鸟多青乃鸾非凤也上善其言三公闻之咸逊位避缮献鹤道飞齐王使淳于髡献鹤于楚出邑门道飞其鹤徒揭空笼以见楚王曰齐王使臣献鹤过于水上不忍鹤渴出而饮之飞去吾欲绞胫而绝恐人议吾君以鸟故令士自杀吾欲买而代之是不信而欺吾王欲赴他国痛吾两主使不通故来受罪楚王曰善苏仙乘鹤苏仙公者名耽桂阳人有数十白鹤降于门遂升云汉而去后有骑白鹤来止郡城东北楼上人或挟弹弹之鹤以爪攫楼板似漆书云城郭是人民非三百甲子一来归吾是苏仙君弹我何为鹰搏鹏雏楚文王少时雅好田猎天下快狗名鹰毕聚焉有人献一鹰曰非王鹰之俦俄而云际有一物翱翔飘飘鲜白而不辨其形鹰见于是竦翮而升矗若飞电须臾羽堕如雪血洒如雨良久有一大鸟堕地而死其两翅广数十里喙边有黄众莫能知时有博物君子曰此大鹏雏也文王乃厚赏之罪杀鸠之鹞魏公子无忌方食有鸠飞入案下公子使人顾望见一鹞在屋上飞去公子乃纵鸠令出鹞逐而杀之公子暮为不食曰鸠避患归无忌竟为鹞所得吾负之为吾捕得此鹞者无忌无所爱于是左右宣公子慈声旁国左右捕得鹞三百余头以奉公子欲尽杀恐无辜乃自按剑至其笼上曰谁获罪无忌者耶一鹞独低头不敢仰视乃取杀之尽放其余名声布流天下归焉鹦鹉报事张华有白鹦鹉华每出行还辄说僮仆善恶后寂无言华问其故乌云见藏瓮中何由得知公后在外令唤鹦鹉鹦鹉曰昨夜梦恶不宜出户公犹强之至庭为鹯所搏教其啄鹯脚获免唿雪衣女开元中岭南献白鹦鹉养之宫中岁久颇聪慧洞晓言词上及贵妃皆唿雪衣女性既驯扰常纵其饮啄飞鸣然亦不离屏帏间上令以近代词臣诗篇授之数遍便可讽诵上每与贵妃及诸王博戏上稍不胜左右唿雪衣娘必飞入局中鼓舞以乱其行列或啄嫔御及诸王手使不能争道忽一日飞上贵妃镜台语曰雪衣娘昨夜梦为鸷鸟所搏将尽于此乎上使贵妃授以多心经记诵颇精熟日夜不息若惧祸难有所禳者上与贵妃出于别殿贵妃置雪衣娘于步辇竿上与之同去既至上命从宫校猎于殿下鹦鹉方戏于殿上瞥有鹰搏之而毙上与贵妃叹息久之遂命瘗于苑中为立冢唿为鹦鹉冢鹦鹉告贼长安豪民杨崇义妻刘氏与邻舍儿李弇私通同谋害崇义埋井中刘氏诉于官府县官诣所居检校架上鹦鹉忽然曰杀家主者李弇也遂执讯得实明皇封为禄衣使者鸲鹆报事晋司空桓豁在荆有参军剪五月五日鸲鹆舌教令学语遂无所不名顾参军善弹琵琶鸲鹆每立听移时又善能效人语声司空大会吏佐令悉效四坐语无不绝似有生齆鼻语难学学之不似因内头于瓮中以效焉遂与齆者语声不异主典人于鸲鹆前盗物参军如厕鸲鹆伺无人密白主典人盗某物参军衔之而未发后盗牛肉鸲鹆复白参军曰汝云盗肉应有验鸲鹆曰以新荷裹置屏风后检之果获痛加治而盗者患之以热汤灌杀参军为之悲伤累日遂请杀此人以报其怨司空教曰原杀鸲鹆之痛诚合论杀不可以禽鸟故极之于法令止五岁刑也陈仓雉瑞秦穆公时陈仓人掘地得物若羊非羊若猪非猪牵以献诸公道逢一童子童子曰此名为媪常在地食死人脑若欲杀之以柏捶其首媪复曰彼二童名为陈宝得雄者王得雌者霸陈仓人舍媪逐二童子童子化为雉飞入平林陈仓人告穆公穆公发徒大猎果得其雉又化为石置之汧渭之间至文公为立祠名陈宝祠时有赤光若流星集祠则若雄雉傅母抚雉卫侯女嫁于齐太子中道闻太子死问傅母曰宜往当丧丧毕女不肯归终之以死傅母悔之取女所操琴于冢上鼓之忽二雉出墓中母抚雉曰女果为雉邪言未毕雉飞忽不见傅母因作雉朝飞操望帝化杜鹃蜀之先肇于人皇之际至黄帝子昌意娶蜀人女生帝喾后封其支蔗于蜀历夏殷周始称王者自名蚕丛次曰柏灌次曰鱼凫其后有王曰杜宇宇称帝号望帝自恃功德高乃以褒斜为前门熊耳灵关为后户玉垒峨眉为池泽时有荆人鳖灵其尸随水上荆人求之不可得鳖灵至岷山下忽复见望帝帝立以为相后帝自以其德不如鳖灵因禅位于鳖灵号开明遂自亡去化为子鹃故蜀人闻子鹃鸣曰是我望帝也燕蛰河岸世言燕子至秋社乃去仲春复来昔年因京东开河岸崩见蛰燕无数晋郗鉴为兖州刺史镇邹山百姓饥饿或掘野鼠蛰燕而食之乃知燕亦蛰耳惊蛰后中气乃出非渡海也苕溪渔隐曰余曩岁冬间于吴兴山中营先垄辟一山路一傍有数巨石其穴颇深试令仆辈劚之见莺蒸蛰于其间者甚众急掩之因验文昌之言为是而摭遗之说为非也杀三乳燕沛国周氏有三子喑并不能言有道人来乞饮闻其儿声问之具以实对客曰君可还内思过食顷出曰记小儿时常床有燕巢中有三子母还哺之辄出取食屋下举手得及指内巢中燕子亦出口承受乃取三蒺藜各与之吞即死母还不见子悲鸣而去因自悔责客变为道人曰君既知悔罪今除矣便闻其子言语周正即不见道人燕女坟宋末娼家女姚玉京嫁襄州小吏卫敬瑜溺水而死玉京守志养舅姑常有双燕巢梁间一日为鸷鸟获其一孤飞悲鸣徘徊至秋翔集玉京之臂如告别然玉京以红缕系足曰新春复来为吾侣也明年果至因赠诗曰昔时无偶去今年还独归故人思义重不忍更双飞自尔秋归春来凡六七年其年玉京病卒明年燕来周遭哀鸣家人语曰玉京死矣坟在南郭燕遂至坟所亦死每风清月明襄人见玉京与燕同游汉水之滨按南史载襄阳霸城王整之姊嫁为卫敬瑜妻年十六而敬瑜亡截耳守志余略同乌衣国唐王榭居金陵以航海为业遇风舟破榭附一板抵一洲见翁媪皆皂服曰此吾主人郎也引至宫室见王座大殿左右皆妇人王皂袍乌冠金花闪闪翁以女妻榭榭问女曰此国何名曰乌衣国也王召宴于宝墨殿器皿俱黑命元王杯劝榭曰入吾国汉有梅成今有足下王命作诗卒章云恨不此身生羽翼王曰虽不能与君生羽翼亦可令君跨烟雾宴归女曰君诗尾句何相讥也王不悦遣人曰某日当回女取灵丹以昆仑玉合盛之遣榭曰此丹可召人神魂死未逾月者可使更生王命取飞云轩既至乃乌毡兜子耳令榭入其中闭目少息已至其家梁上双燕呢哺下视榭乃悟所止燕子国也至秋二燕将去悲鸣庭户榭书一绝系燕尾曰误到华胥国里来玉人终日苦怜才云轩飘去无消息泪洒春风几百回来春燕至尾有小简乃所寄诗曰昔日相逢冥数合如今睽远是生离来春纵有相思字三月天南无雁飞明年燕果不来鸠化金钩京兆长安张氏独处室有鸠自外入止于床张氏患之祝曰鸠来为我祸耶飞上承尘为我福耶来入我怀鸠飞入怀以手探之则不知鸠之所在得一金带钩焉是后子孙昌盛蜀客闻之厚赂婢婢窃钩以与张既失钩渐渐衰耗蜀客亦穷厄或告之曰天命也不可以力求于是赍钩以反张氏张氏复昌故关西称张氏钩云黄雀在后吴王欲峻刑有谏者死舍人少孺子怀丸操弹于后园露沾衣王怪之对曰园有榆上有蝉蝉高居悲鸣饮露不知螳螂在其后螳螂之捕蝉而不明黄雀在其后臣执弹丸欲取黄雀不觉露沾衣如此皆务欲得于前不顾于后患吴乃罢鸡有五德田饶事鲁哀公而不见察告哀公曰臣将去君黄鹄举矣哀公曰何谓也饶曰君不见夫鸡乎头戴冠者文也足傅距者武也敌在前敢斗者勇也见食相唿者仁也守夜不失者信也鸡虽有五德君犹日瀹而食之者何也以其所从来近也夫鹄一举千里止君园池食君鱼鳖啄君黍粱无此五德而君犹贵之以其所从来者远也鸂鶒呈祥河南府尹阙前临大溪每僚佐有入台则水中先有小滩涨出石砾金澄澈可爱牛僧孺为县尉一旦忽报滩出翌日宰邑与同僚列宴于亭上观之有老吏云此必分司御史若是西台滩上当有鸂鶒一双立前后以此为则僧孺潜揣县僚无出己者因举杯曰既能有滩何惜一双鸂鶒宴未终俄有鸂鶒飞下不数日拜西台御史鹅听讲经净影寺沙门慧远讲经初在乡养一鹅常随远听经及远入京留在寺昼夜鸣噪不止僧徒送入京至此寺大门放之自然知远房便入驯狎每闻讲经即入堂伏听若闻泛说他事则鸣翔而出如是六年忽哀叫庭宇不肯入堂二旬而远卒寺内有远碑亦述其事毙鸭偿金陆龟蒙居震泽之南巨积庄有斗鸭一栏有驿使过挟弹毙其尤者龟蒙手一表本云此鸭能作人语待附苏州上进使者毙之奈何使人恐酬以橐中金俟其稍悦方倩语之犹曰能唿其名使人偾且笑拂袖上马复召之还其金曰吾戏耳伯劳集李东方朔与弟子偕行渴令弟子扣道边家求饮不知姓名主人开门不与须臾见伯劳飞集主人门中李树上朔谓弟子曰此主人姓李名伯劳尔但唿李伯劳果有李伯劳应即入取饮问蛙喜怒艾子使于燕燕王曰吾小国也日为强秦所侵征求无已吾国贫无以供之欲草兵一战又力弱不足以拒敌如之何则可先生其为谋之艾子曰亦有分也王曰其有说乎艾子曰昔有龙王逢一蛙于海滨相问讯后蛙问龙王曰王之居处如何王曰珠宫贝阙翚飞璇题龙复问汝之居何如蛙曰绿苔碧草清泉白石复问曰王之喜怒如何龙曰吾喜则先之膏泽使五谷丰稔怒则先之以暴风继之以飞电使千里之内寸草不留龙问蛙曰汝之喜怒何如曰吾之喜则清风明月一部鼓吹怒则先之以努眼次之以腹胀然至于胀过而休于是燕王有惭色琴高乘鲤琴高鼓琴为宋康王舍人行涓彭之术浮游冀州涿郡间二百余年后辞入涿中取龙子诸子弟期之期日皆洁斋侯于水旁设祠屋果乘赤鲤来祠且有万人观之一月复入水去子英乘鲤子英者善入水捕鱼得赤鲤爱其色持养鱼池中数以米谷食之一年长丈余遂生角有翅翼子英怪畏拜谢之鱼言我迎汝尔上我背与汝俱去即大暴雨子英上腾去岁岁来归故舍食饮见妻子鱼复来迎之洞玄先生张鋋见巴西侯饮酒命乐久之有告者曰洞玄先生在门言讫有一人被黑衣头长而身甚广揖之与坐曰天将晓鋋悸悟见身卧在石龛中一龟形甚巨乃向所见洞玄先生也龟名元绪孙权时永康有人入山遇一大龟即束之归龟便言曰游不良时为君所得人甚怪之载出欲上吴王夜泊越里缆船于大桑树宵中树唿龟曰劳乎元绪奚事尔耶龟曰我被拘挚方见烹隺虽尽南山之樵不能溃我树曰诸葛玄逊博识必致相苦令求如我之徒龟曰子明无多词祸将及汝树寂而止既至权命煮之焚柴万车语犹如故诸葛恪曰然以老桑乃熟献者乃说龟树共言权即使伐树煮龟立烂今烹龟犹用桑树野人故唿龟为元绪白龟报恩晋咸康中豫州刺史毛宝戍邾城有一军人于武昌市买得一白龟长五寸置瓦中养之渐大放江中后邾城遭石季龙攻陷赴江者莫不沉溺所养龟人被甲投水中觉如堕一石上须臾视之乃是先放白龟既抵岸回顾而去黄龟右转鄱阳人黄赭入山采荆杨遂迷路数日忽见大龟赭便咒之曰汝是灵物而吾迷不知道今骑汝背头向便是路龟即回右转赭从行十许里便得溪水即估客行舟者也负人出坎晋升平中有人入山射鹿忽堕一坎内有数头熊子须臾有大熊来入瞪视此人人谓必害己良久出藏果分与诸子末后作一分着此人此人饥久于是冒死取啖之既转相狎习熊母每旦觅食还辄分果此人赖以支命后熊子大其母一一负将出子既尽人分死坎中穷无出路熊母寻复还入坐人边人解意便抱熊之足于是跳出遂得无他化为白猿越王问范蠡手剑之术蠡曰臣闻赵有处女国人称之愿王请问之于是王乃请女女将北见王道逢老人自称袁公袁公问女曰闻女善为剑愿得一观之处女曰妾不敢有问也惟公所试公即挽林杪之竹似桔槔末折堕地女接取其末袁公操其本而刺处女女因举杖击之公即飞上树化为白猿孙恪娶猿孙恪游洛中睹大第叩扉无应者有女子摘萱草吟曰彼见是忘忧我看同萱草青山与白云方展我怀抱青衣曰故袁长官女见求适人恪纳为室后十余年育二子治家甚严恪往南海为经略判官至端州崃山寺袁氏欲至寺访旧老门徒既至若熟其道径持碧玉环献僧曰此是院中旧物斋罢有猿数十联臂下高松袁氏恻然题壁曰无端变化几烟沉刚被恩情役此心不如逐伴归山去长啸一声烟雾深诗毕遂裂衣化为老猿跃树而去恪惊怛询僧借方悟为沙弥时所养一猿开元中力士过此怜其慧黠强以束帛易之献上阳宫安史之乱不知所之碧玉环则北人所施系于猿之颈者狐假虎威楚宣王问群臣曰吾闻北方之民畏昭奚恤亦诚何如江乙对曰虎求百兽而食之得狐狐曰子无啖我天帝令我长百兽子若食我是逆天帝之命子以我为不信我为子先行随我后观百兽见我能无走乎虎以为然随狐而行百兽见皆走虎不知兽之畏己反以为畏狐也今王地方五千里带甲百万而任之于昭奚恤然北方非畏奚恤实畏王之甲兵獭着芰衣东平吕球丰财美貌乘船至曲河湖值风不得行泊菰际见一少女乘船采菱举体皆衣荷叶因问女汝非鬼耶衣服何至如此女有惧色答云子不闻荷衣兮蕙带倏而来兮忽而逝乎乃回舟理棹而去球进射之即获一獭船皆是苹蘩蕰藻之叶见老母立岸侧如有所候望见船过因问云君向来不见湖中采菱女子耶球云近在后寻复射获老獭居湖濒者咸云湖中常有采菱女容色过人有时至人家结好者甚众讽王爱马楚庄王有爱马衣以文绣置华屋下席以露床啖以枣脯马死欲以大夫礼葬之乐人优孟入殿门大哭曰请以君礼葬之以雕玉为鞍文梓为椁豫章为题凑发甲卒为圹老弱负土诸侯闻之皆知大王贱人而贵马也王曰为之奈何曰请为王言六畜之葬笼灶为之椁铜沥为之棺齐以姜桂荐以本兰衣以火光葬人腹中王乃以马属大官无令天下知闻也九方皋相马秦穆公谓伯乐曰子之年长矣子姓有可使求马伯乐对曰良马可以形容筋骨相也天下之马若戕若没若亡若失臣之子皆下材也臣有所与九方皋其相马非臣之比也穆公见之使行求马三月而反报曰已得之于沙丘穆公曰何马对曰牝而黄使人往取之牡而骊公不悦谓伯乐曰败矣子之所求马者色物牝牡弗能知又何马之能知也伯乐曰若皋之所观天机也得其精而忘其粗在其内而忘其外马至果天下之良马也能活死马将军赵固良马死惜之郭璞求谒吏不为通璞曰吾能活马因出见之乃令三十人持竿东行三十里见丘林社庙以竹竿打树果得一物似玃持归此物见死马嘘吸其鼻中顷之马果起奋迅如故不复见前物射牛不中贾坚弯弓三石余烈祖以坚善射故亲试之乃取一牛置百步上召坚射曰能中之乎坚曰少壮之时能令不中今已年老而可中之恪大笑射发一矢拂嵴再一矢磨腹皆附肤落毛上下如一恪曰能复中乎坚曰所贵者以不中为奇中之何难一发中之观者咸服其妙左慈化羊后汉左慈字元放曹操尝出近郊从者百许人慈为赍酒一斗脯一斤手自斟酌百官醉饱操怪之使行视诸垆悉亡其酒脯操怀不喜欲因坐上杀之慈却入壁中霍然不知所在或见于市又捕之市人皆变形与慈同莫知谁是后人逢慈于阳城山头因复逐之遂走入羊群操知不可得令就羊中告之曰不复相杀本试君术耳忽一老羝屈前膝人立言曰遽如许即竞往赴之群羊数百皆变为羝并屈膝人立言曰遽如许遂莫知所取初平化羊皇初平年十五家使牧羊有道士见其良谨便将至金华山石室中四十余午忽然不便念家其兄初起行索初平历年不得后见市中有道士乃问之道士曰金华山中有牧羊儿姓皇字初平兄乃随道士与初平相见语毕问羊何在曰在山东兄往视但见白石不见羊初平曰羊在耳兄自不见初平乃往叱羊羊起于是白石皆起成羊数万头当食万羊唐相国李德裕为太子少保分司东都尝召一僧问己之休咎僧曰公灾当万里南去曰南去遂不还乎僧曰当还耳公讯其事对曰相国平生当食万羊今食九千五百矣所以当还者未尽五百羊耳公惨然而叹曰吾师果至人且我元和十三年为丞相张公从事于此都尝梦行晋山见山上尽目皆羊有牧羊者十数迎拜我我因问牧者牧者曰此侍御平生所食羊吾尝识此事不泄于人今者果如师之说耶后旬日振武节度使米暨遣使致书于公且馈四百羊公大惊即召告其事僧叹曰万羊将满公其不还乎公曰吾不食之亦可免耶曰羊至此已为相国所有公戚然不悦旬日贬潮州司马连贬崖州司户竟没于荒裔乌将军娶女唐郭元振开元中下第自晋之汾夜行失道有宅门宇甚峻堂上灯烛而悄无人俄闻女子哭声公曰人耶鬼耶曰妾乡有乌将军能祸福人每岁乡人择美女嫁焉父利乡人之金潜以应选醉妾此室而去将军二更当来公大愤曰吾力救不得当杀身以殉女未久车马骈阗紫衣吏入复走曰相公在此既而将军入公出揖曰闻今夕嘉礼愿为小相将军喜而延坐公取佩刀斫其腕而断之将军失声而走天明视其手乃猪蹄也俄闻哭声渐近乃父母舁榇而来将收其尸公具告焉乃令乡人执弓矢寻血而行人大冢中见大猪无前蹄走出而毙公纳其女为侧室女嫁槃瓠昔高莘氏有犬戎之冠帝患其侵暴而征伐不克乃访募天下有能得犬戎之将吴将军者赐黄金千镒邑万家又妻以少女有畜狗其毛五彩名曰槃瓠下令之后槃瓠俄衔人头诣阙下群臣怪而诊之乃吴将军首也帝大喜且谓槃瓠不可妻之以女又无封爵之道议欲报之而未知所宜女闻以为皇帝下令不可违信因请行帝不得已以女妻槃瓠槃瓠得女负而走入南山石室中险绝人迹不至经三年生六男六女槃瓠因自夫妻好色衣服制裁皆有尾其母后以状白帝于是迎诸子衣裳斓斑言语侏亻离好入山壑不乐平旷帝顺其意赐以名山广泽其后滋蔓号曰蛮夷今长沙武陵蛮是也鹄仓衔卵徐国宫人妊娠而产卵以为不祥弃于水边孤独老母有犬名鹄仓猎于水滨得所弃卵衔以来归独母以为异覆暖之遂弗蝍成小儿生时正偃故以为名徐君宫中闻之乃更收养长而仁智袭徐君国鹄仓临死更生角而九尾实黄龙也偃王葬之今名狗垄黄耳传书陆机好猎在吴豪客献快犬名黄耳机后仕洛戏语犬曰我家绝无书汝能驰往否犬摇尾作声应之机为书盛以竹筒系之犬颈犬出驿路走向吴饥则入草噬肉取饱每经大水辄依渡者弭毛掉尾向之其人怜爱因唿上船才近岸即腾上速去及到机家开筒取书看毕犬又伺人作声如有所求其家作答书内筒复系犬颈犬既得答仍驰还洛计人行五程犬往还才半月后犬死殡之遣还葬去机家二百步唿为黄耳冢乌龙噬奴会稽勾章氏张然滞役在都经年不得归家有少妇遂与奴私通然在都养一狗甚快名乌龙后假归奴与妇谋欲得杀然然及妻作饭食共坐下食未得啖奴当户倚张弓括箭拔刀然以盘中肉饭与狗狗不取唯注睛舐唇视奴然亦觉之奴催食转急然决计拍髀大唤曰乌龙狗应声伤奴奴失刀杖倒地狗咋奴头然因取刀斩奴以妇付官杀之狗人国北狗国人身狗首长毛不衣手搏勐兽语为犬嗥其妻皆人能汉语生男为狗生女为人自相婚嫁穴居食生而妻女人食熟尝有中国人至其国其妻怜之使逃归与其箸十余只教其每走十余里遗一箸狗夫追之见其家物必衔归则不能追矣鼠怪召凶中山王周南正始中为襄邑长有鼠衣冠出厅事语曰尔某日当死周南不应至期复出冠帻绛衣语曰尔日中当死复不应入复更出日适中鼠曰周南汝不应死我复何道遂颠蹶而死即失衣冠视如常鼠也二龙降禹禹诛防风氏夏后德盛二龙降之禹使范氏御之以行经南方防风神见禹怒射之有迅雷二龙升去神惧以刃自贯其心而死禹哀之瘗下土死草皆生是名穿胸国老子犹龙老子淮阳人姓李名耳为周守藏室之史孔子问礼老子曰子所言者其人与骨皆已朽矣独其言犹在耳且君子得其时则驾不得其时则蓬累而行吾闻之良贾深藏若虚君子盛德容貌若愚知子之骄气多欲滛志是皆无益吾所以告孔手谓弟子曰鸟飞者知可为缯鱼游者知可为纶兽走者知可为网至于龙吾不能知今日见老子其犹龙也为龙庙食张公讳路斯以明经为宣城令夫人石氏生九子自宣城罢归尝钓于焦氏台一日见钓处有宫殿遂入居之自是归辄体寒而湿问其故曰我龙也蓼人郑祥远亦龙也与我争此居明日当战使九子助我我领绛绡而郑青绡明日九子射青绡者中之九子皆化为龙事见唐布衣赵耕之文载于欧阳文忠公之集古录龙有雌雄刘洞微善画龙一日有夫妇造门曰龙有雌雄其状不同雄者角浪凹峭目深鼻豁鬐尖鳞密上壮下杀朱火煜煜雌者角靡浪平鼻直鬐圆鳞薄尾壮于腹洞微曰何以知之其人曰吾乃龙也化为双龙飞去旱龙孙思邈尝隐居终南山时大旱西域僧请于昆明池结坛祈雨凡七日缩水数尺池龙化为老人至思邈石室请救孙谓曰我知昆明池有仙方三十首留传与予予将救汝老人曰此方上帝不许妄传今恚矣固无所吝有顷捧方而至思邈曰尔第还无虑自是池水忽涨溢岸数日胡僧羞恚而死懒龙僧闻禅师住邵武山中一日有老人来谒闻曰我龙也以疲惰行雨不职上天有罚当死赖道力可脱俄失所在闻视坐榻旁有小蛇尺许延缘入袖中屈蟠夜风雷挟坐榻电碎雨射山岳为摇而闻危坐不倾达旦晴霁垂袖蛇堕地而去程灵铣射蜃歙州歙县黄墩湖其湖有蜃常为吕湖蜃所斗湖之近村有程灵铣者卓越不羁好勇而善射梦蜃化为道人告之曰吾甚为吕湖蜃所厄明日又来君能助吾必厚报灵铣遂问何以自别道人曰束白练者吾也既异之明日与村少年鼓噪于湖边须臾波涛涌激声若雷霆见二牛相驰其一甚困而腹肋皆白灵铣弯弓射之正中后蜃俄而水变为血不知所之其伤蜃归吕湖未到而毙屡见蛇妖梁主衣库见黑蛇长丈余数十小蛇随之举头高丈余南望俄失所在帝又与宫人幸元洲苑复见大蛇盘屈于道群小蛇绕之并黑色帝恶之宫人曰比非怪也恐是钱龙帝敕所司即日取数十万钱镇于蛇处以厌之因设法会赦囚徒赈穷乏退居栖心省又有蛇从屋坠落席帽上忽然便失又龙光殿上所御肩舆复见小蛇萦屈舆中以头驾夹膝前金龙头上见人走逐之不及蛇惊知寇唐太宗屯桓壁常欲觇敌潜军远抄骑皆四散太宗与一甲士登丘而睡俄尔贼兵四面云合会有蛇逐鼠甲士惊起因见贼至遽白太宗而俱上马驰百步为贼所及发大羽箭射之殪其骁将贼骇乃退当时以为神异