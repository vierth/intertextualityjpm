畿辅通志钦定四库全书畿辅通志目録卷一诏谕卷二诏谕卷三诏谕卷四诏谕卷五诏谕卷六诏谕卷七宸章卷八宸章卷九宸章卷十宸章卷十一京师卷十二星野卷十三建置沿革卷十四建置沿革卷十五形胜疆域卷十六形胜疆域卷十七山川卷十八山川卷十九山川卷二十山川卷二十一山川卷二十二山川卷二十三山川卷二十四山川卷二十五城池卷二十六公署卷二十七公署卷二十八学校卷二十九学校卷三十户口卷三十一户口卷三十二田赋卷三十三田赋卷三十四仓厫卷三十五仓厫卷三十六盐政卷三十七盐政卷三十八兵制卷三十九兵制卷四十闗津卷四十一闗津卷四十二闗津卷四十三驿站卷四十四驿站卷四十五河渠卷四十六水利营田卷四十七水利营田卷四十八陵墓卷四十九祠祀卷五十祠祀卷五十一寺观卷五十二寺观卷五十三古蹟卷五十四古蹟卷五十五风俗卷五十六物产卷五十七物产卷五十八封爵卷五十九职官卷六十职官卷六十一选举卷六十二选举卷六十三选举卷六十四选举卷六十五选举卷六十六选举卷六十七名宦卷六十八名宦卷六十九名宦卷七十名宦卷七十一人物先哲名臣卷七十二人物名臣卷七十三人物名臣卷七十四人物政事卷七十五人物政事卷七十六人物忠节卷七十七人物忠节卷七十八人物儒学卷七十九人物文翰卷八十人物卓行卷八十一人物卓行卷八十二人物髙逸卷八十三人物艺术卷八十四人物流寓卷八十五人物仙释卷八十六人物列女卷八十七人物列女卷八十八人物列女卷八十九人物列女卷九十人物列女卷九十一艺文诏令卷九十二艺文疏状卷九十三艺文䟽状卷九十四艺文疏状卷九十五艺文表札卷九十六艺文䇿议论卷九十七艺文记卷九十八艺文记卷九十九艺文记卷一百艺文序卷一百一艺文书卷一百二艺文传卷一百三艺文传卷一百四艺文传卷一百五艺文传卷一百六艺文碑卷一百七艺文碑卷一百八艺文碑卷一百九艺文志铭卷一百十艺文墓表祭文卷一百十一艺文考辩卷一百十二艺文説跋卷一百十三艺文箴铭卷一百十四艺文颂賛卷一百十五艺文赋卷一百十六艺文赋卷一百十七艺文诗卷一百十八艺文诗卷一百十九艺文诗卷一百二十艺文诗等谨案畿辅通志一百二十卷国朝兵部尚书直𨽻总督李卫等撰自元以来纪日下典故者虽有析津志等书而所纪祗及于京师至畿内之地明代直𨽻于六部不设布按两司故通志之书独阙而未备本朝定鼎京师特置直𨽻巡抚以専统辖康熙十一年大学士卫周祚奏令天下郡县分辑志书诏允其请于是直𨽻巡抚于成龙格尔古徳等始创为之属翰林院侍读郭棻董其事仅数月而书成讨论未为详确雍正七年世宗宪皇帝命天下重修通志上诸史馆以备一统志之採择督臣唐执玉祗奉诏㫖乃延原任辰州府同知田易等数人设局于莲花池搜罗纂集详悉考订其后刘于义及李卫相继代其任歴事排比至雍正十三年而书始成凡分三十一目而人物艺文二门又各为子目订讹补轶详畧适中视旧志较为完善云干隆四十三年十一月恭校上总纂官纪昀陆钖熊孙士毅总校官陆费墀畿辅通志序古者邦国有志葢以九州风土不同广谷大川异制民生其间者异俗将欲体国经野修政立教明其刚柔燥湿之宜悉其通塞险易之势非按籍而考不可得也三代以前九丘志九土之疆域而典籍不传近世邑各有志以统于郡郡复有志以统于省省复为通志合之为大一统志而无外之规模以着王者高居九重而疆土之分边防之要职业之繁简民风之厚薄可以一览而得志之所系亦重矣我朝统一区宇六合同风东西南朔书所谓渐被暨讫者今皆隶版图而供职守圣圣相承立纲定制视前古特为精密皇上绍登犬宝益𢎞继述之善宏纲细目无不备举雍正七年春诏天下重修通志上之史馆以备大一统之採择畿辅为首善之地经画区置万方皆取则焉受命以后督唐执玉刘于义逓董其事设局于保定府之莲花池延博学洽闻明习典故之士搜罗纂辑方是时适秉节两浙亦集越之多士修明锓梓十年秋复奉总督直隶之命考询斯志缮稿者已什有其七八其叙山川疆域城郭闗津以及贡赋风俗礼乐刑政英才之挺秀物产之异宜靡不胪悉具举其文典而覈其事切而当洵可为馆阁取材之地乃若兴修水利创建营田皇上特遣亲王大臣周歴三辅区分经理课导之法既详又设専官以董其事使瘠塷之地皆为衍沃所以为畿辅之利者至深且厚至于职官之统驭郡县之繁简军伍之多寡设防立卫聨络屯置之事皇上既以督率羣吏兼理戎政自应因时制宜以求允协于是熟察郡邑之治体亲歴诸边遍观军屯之形势悉心讨论次第修举其间有断自宸衷特命变通者有面承圣训量加裁益者有度地制宜敷陈愚见奉俞旨而允行者既经圣明之鉴定靡不小大相维轻重同得皆可为不易章程故于职官兵制诸篇详慎考订具载新制又逾年而书始成诚见夫官以抚民农以养民兵以卫民圣心周详营度所惓惓而不自已者纪载之间不容稍略也夫古之建都者曰长安曰洛阳曰汴梁而识者考论国势咸以为不若燕京之盛葢渤海东遶太行西峙前襟河济后拱居庸居髙驭重南面以临四海诚所谓神臯天府万国朝宗之地也其民俗尚浑朴敦孝弟而重节槩又沐浴圣化时亲云日之光风气进而日上矣嗣是官斯土者读是书而兴起焉为干城为保障以无忝股肱之任生斯土者读是书而向慕焉戒浮薄崇古处以无负山川之秀将见邦畿千里永为四方之极鼓吹休明辉煌史传岂独为郡邑之光而已哉旹雍正十有三年嵗次乙夘清和月谷旦太子少保兵部尚书兼都察院右副都御史直隶总督加十级纪录十七次又军功纪录一次李卫谨撰畿辅通志序维皇帝嗣大厯服之三年百度具张以一统志歴久未成特简重臣敦就功役七年春诏直省重修通志录上史馆以备採择而执玉适承乏总督畿内文武事乃发旧通志檄取各郡州县志而营度焉旧志则简而不当其根源见于经史子集者每缺焉或取诸类书而与本文譌舛其他则稗官小説为多郡州县志则芜而不雅葢杂出于近世人之纪录或野人所会甚者因縁请託事迹伪搆贤不肖混淆未可以为据也窃惟旧志作于康熙十九年成于二十一年前此制度文为多仍明旧至此则三逆荡平圣祖仁皇帝富于春秋凡吏治民生无一不厪圣心斟酌损益以求至当数十年来章程之更定者多矣我皇上御极励精图治宵旰不遑凡四海九州之内有一事未得其宜者必为周详区画而行政教自京师始凡兴礼正俗禁暴诘姦设官课绩教士劝农治军察吏施于畿辅者尤纤悉无遗是犹文武造邦而官礼具完乃在成周之世将着为典册传之无穷而可仍旧志之疎略乎乃就嗜古承学明于义法者论定体例别为三十类田赋户口驿站盐政川防营田皆属诸所司具详功令程式而以前代因革附论于后其他则一以经史为本子集次之杂志附焉而本朝之徳政与诸类义有闗涉者具详于卷首惟近世名宦人物樊然哤赜时逺地隔莫由辨其诚伪仅削其尤滥者而一善可称皆存而弗去以俟知其实者之论定焉爰聘耆儒广延才俊次第编纂草剏甫就以负疴䝉恩内召养疾都下刘于义李卫相继暨布政使王謩董其事而执玉复䝉圣恩领故职乃重加讨论北方购书甚难虽未能博极羣编而以视旧志则粗存其体要矣故不揣固陋而叙论之以志等幸生国家重熙累洽之后值典明法备之时叨列大僚共襄盛事乃旷世一逢之际遇也夫旹雍正十有一年嵗次癸丑仲春谷旦署理直隶总督印务前兵部尚书管理刑部尚书事唐执玉谨撰畿辅通志序周官小史掌邦国之志郑康成以春秋传所称周志郑书释之外史掌四方之志则以晋乗楚梼杌鲁春秋释之然则今天下各省之志为四方之志而畿辅之志则邦国之志也自元设行中书省明改为布政使司而省之称仍其旧惟两京各设京兆尹顺天应天二府外并称直隶府以京畿之近不必别设布政使而直隶于户部也盛代隆兴顺治二年平定江南改南直隶为江南布政使司惟京师因明旧都故顺天北直隶并沿明称我皇上御极倣唐设京畿採访使之意増立京畿布政仍称直隶一朝之兴各有制作因革损益非志不备本朝创制显庸度越前古足以垂宪万世康熙十九年圣祖仁皇帝始诏京省各修通志迨今五十余年矣皇帝在位之七年政治人和庶绩咸熙制度考文复诏天下各修志书直隶适当改设布政使司之后而謩以旧史臣承乏斯任因得从督之后恭承诏旨提调一切蒐罗纂修之事葢千载一时不易得之遭遇也志书之体攷星野沿革建置纪山川户口风物官师乡贤採咏讴文艺此四方之志所同若夫王畿之地京邑翼翼宫阙巍峩鉅丽经涂九轨万方会同赋马徴车千乗万骑邮驿分驰周乎四际冠裳之盛甲兵之雄营田水利巡方劝农设官置吏之备且重殊方异俗之环至而辐辏典故之多见闻之富则非他志所敢望也自非文称其实词敷于事未易铺张杨厉垂示四方之从事兹役实深愳焉顾念昔居史馆志为职业所在用竭鲁钝之力必详必慎务求上之朝廷掌故可徴颁之四方义例可则俾览者若覩王会若窥袐府恍然知京国金汤之固太平有道之长山川阨塞沃野千里太仓大府既充既裕礼乐明备道徳一风俗同为天下首善为万年世法梯山航海之衆莫不喁喁向风会其有极归其有极以近天子之光也则之微志庶少尽焉耳谨拜手稽首而飏言于末简云时雍正十有二年嵗次甲寅嘉平月谷旦直隶等处承宣布政使司布政使王謩谨撰畿辅通志原序维我国家诞受景命中外効职文轨毕同燕京定鼎虽踵前代旧迹而经营缔造百度聿新三十余年以来徳泽渐濡建置周密洵足凌轶往古昭示来兹固不特区区形势之胜称天府都会之雄已也在易观之象曰先王以省方观民设教古巡守方岳十二年一举而畿内甸服则有春秋时巡之典列国诸侯贡诗于王朝爰颁政令以变易民俗而王畿尤为风化之首自风诗既废所可徴取者志乗而已志乗具则美恶昭法戒备此在列服犹不可阙而况京师首善之地乎方嵗壬子诏允阁臣请命各省分辑志书督抚臣上之史馆彚萃编次用纪大一统之盛属以军兴未遑蒇事顷者海㝢谧宁文治翔洽各省志次第成帙而畿辅通志亦缮藁报竣㑹某奉命镇抚八郡获受而卒业考其条目综其义例疆分理析部列族居粤自山川扼塞土田赋税以及闗津邮传城郭堡戍之沿袭与夫宦游土着名贤硕彦之遗蹟方土物宜禽鱼卉木之产植凡属职方训方之所掌道川师邍师之所颁辨较若睂列原委烂如以是上备圣天子体国经野之资下裨大小官司承流敷化之助所谓纲举目张班班可考者矣于是申檄所司授工锓梓装潢讐校计卷四十有六某例得厠名卷端撰序始末窃因是有憬然滋惧者焉燕之建都邑也辽为南京金为中都元为大都路明改建北京数百年间歴朝规制按籍可攷田野何以瘠何以腴军实何以坚何以脆户口何以赢何以缩风俗何以淳何以漓军吏杂糅莠良错处或控御失术奸宄蘖牙或剂燮适宜狱市不扰虽古今殊势而治忽一理某与诸君子恪秉简书抚河山之辽阔轸民庶之殷繁属守兹土与有均责一或失当即陨越随之是则某所执卷三复如涉渊氷者也是书也始于康熙十九年之七月成于二十一年之四月总裁官前巡抚副都御史于公成龙监临提调官㕘议董君秉忠佥事呉君元莱董理官保定府知府纪君宏谟总修官翰林院侍讲郭君棻自余分纂诸执事俱详书别简云康熙二十一年嵗次壬戌蒲月朔日谷旦资政大夫巡抚直隶等处地方管辖紫荆等闗宣府一镇地方密云等闗隘賛理军务兼理粮饷都察院右副都御史加一级格尔古徳谨撰畿辅通志原序今天下奉功令修志书诚鉅典也初余闻命即檄八郡百余邑刻期从事冀慎且敏乃以四方用兵六师禡祭二三守令警心惕虑日搰搰于糗刍茭余亦手口捋瘏督金谷不遑奚遑督文墨庚申秦楚闽粤以次荡平畿内臣庶载庆息肩于是徴集郡县志书二千余卷葢亦麟麟而炳炳也语曰干狐之腋缀可为裘五色之丝絍可成锦辑郡县志而为通志不既有借乎㑹翰读快圃郭公读礼家食余举而託之曰昔马迁作史记致详于汉生其时也康乐纪山川致详于越居其地也李守素号肉谱致详于北地始乎族也公生于尧舜之世居于畿甸之间且虢叔之苗裔正繁汾阳之华胄未逖一人而兼三君子之遇已况夫玉署槖毫沙隄系辔行将奋其彩藻抒厥玮丽上光天室下润寰瀛以眎三君子则又有足多者焉通志之编非异人任矣翰读公不遽辞爰辟馆于庚申之初秋脱藁于嘉平之月杪剞劂校订再閲五月而告竣于戏劳以敏矣余因得受厥成事而弁言于简端窃惟志史事也史文字也何与于治天下国家而姬周以来代綦重之乎要以星宿灿列天之文也大河乔岳地之文也礼乐政刑章程典则人之文也天下文章莫大乎是而治天下国家亦孰越乎是志之讵容缓欤然而正未易言也古不具论有明中叶纂着凡三乃命词臣汇为一统志自时厥后八十年阙如也修之一难十三省旧有通志修之者删润曩编増新补阙咸有所凭借畿故无志也人居日月之光际地踞山河之上游榘矱既骏义例且繁毫辟而墨创之非匠心不为功修之一难文逸献谢物易星移饼饵何谘鲁鱼多舛匪精心匪殚智事不克讫也修之一难厥有尤难者人物其林林矣苍玑之于白璧赝鼎之于真鼎甄辨必严颂讟互集矧蔡伦之幅无多刘邵之篇难悉是乌能名录千佛事详万杰也若乃修矣而弗梓犹勿修也梓矣而弗工犹弗梓也爰梓爰工靡然烦费官兹土者任之弗宁不敢耗水衡其孰敢资土着乎其难其慎载笔者什七当局者什三余与翰读公皆有任而无让者将无以志虽文事而天下国家之攸系者重欤我皇上濬哲天亶勤学重儒雅欲博极古今淹该天壤文明媲于中天制作闳于百代葢无难探宛委之编购汲冢之籍以为史馆佽助者矧邦畿近在千里也倘志其天是必七政列宿之犂然志其地是必山川道里之井然志其人与物是必礼乐贡赋章程典则飞潜动植之歴歴然宛宛然始可曰胜任而愉快已兹志不具在乎亦既思无留睿技无留长矣载笔者职其劳当局者职其逸余亦何敢诩诩然缕悉之耶惟是燕赵齐魏之人日在天覆地载中即日在礼乐文章中诚为之殚云渊之伟丽穷振古之矞皇毕罗乎数笏隃糜几寸觚管问使天下后世披览斯编者得憬然于黄图之壮丽睪然于赤县之光华譬犹窥中天之日月而后知其高履大地之河山而后知其逺揽都人士之皇皇而后知其盛也庶几乎余与载笔者区区之意乎于戏后有作者始事用匡亦须后有作者始事乃用彰尔管理直隶钱谷守道参议三韩董秉忠敬题畿辅通志原序我神京凡八郡古幽蓟域也于周时为燕为晋为鲜虞无终诸国秦置州县曰鉅鹿曰渔阳上谷汉魏约畧因之唐属河北道宋复分河北为东西二路葢歴数千百年来所称天府之区也故轩辕都涿鹿颛顼都高阳河亶甲都相祖乙都耿暨辽金元明皆建邦兹土而我国家亦以定鼎焉岂非形势之胜足控中外也哉尝读禹贡五百里甸服五百里侯服五百里绥服五百里要服五百里荒服知王者同文同轨讫乎东西朔南初无分于疆理而必以京师为首善者亦居重驭轻之意其势则然矣今三辅之间分野躔于箕尾于山则太行之峻于水则浑河之险于野则广川大陆之雄于隍堡则卢龙鵰鹗之隘于闗塞则居庸扼其前独石阻其背于陆泽之所产则黍菽之殖鱼盐之利于土风则犹有击筑卖浆慷慨悲歌之习览其山川访诸父老相与凭弔当年如孤竹之清澹台之介荆高之侠廉蔺之功而汲长孺隽不疑京房鲍宣之属皆有直声于汉其在晋也刘琨祖逖以贤豪特闻至魏徴宋璟曹彬赵普吕端者亦唐宋间名将相也其他畸人轶事散见于诸説不可胜纪以地若彼以人若此而可弗志哉且志非独备记载而已古者天子省方春曰岱秋曰华夏曰衡山冬曰恒岳率五年一举而其畿内则嵗与吏民再相见也其后巡守时阙迺命太史采风以诏于王王于是乎审风俗出政教十五国之诗具在而首二南有由来矣今夫志也者志天之文志地之理志人事之成败志世数之沿革下及一民一物一草木昆虫鸟兽鱼鳖纤悉必志是上以备一人问俗之典而下佐百执事之述职有省方采风之遗意焉方今圣天子在上统一海宇出日以南无雷以北靡不奉朔通贡以登之舆图以掌之职方况域中近光之地乎玠不敏为天子备藩于此凡幅之逺近土田之肥瘠津闗之险夷户口之多寡金谷之盈绌物产之贵贱人类之秀顽时俗之淳漓事无鉅细治有美恶于职靡所不当问不有志何以资考鑑也先是阁臣请修天下郡邑志俞其奏诏下畿省玠之来也未数閲月而是书适成按其图披其籍庶得借手以报政矣康熙二十二年癸亥季春望赐进士出身中宪大夫管理直隶钱谷守道㕘议前工部郎中刑部贠外郎主事丙辰㑹试同考官翰林院庶吉士潍水李玠谨譔畿辅通志原序今天下大一统矣其土宇版章靡逺弗屇东至朝鲜南抵交趾西拓水西北尽沙岭无不奉正朔修职贡葢自唐虞三代以来幅之广未有若斯之盛者也况圣天子在上徳化流行溥天率土渐被无遗宁特近光之地风景人物山川土田为可志哉然古称四海肇域必本邦畿则欲披名胜于天下端自神京始诚以神京首善重地受治既先而立极尤逺地形之巩固规制之崇𢎞有非他省所得拟者则其风景人物山川土田又恶可以不志也我皇上御极之十有一年俞首辅曲沃卫公奏诏天下郡邑修志虽荒服穷陬弹丸僻壤莫不釐旧増新编摹进览以仰副我皇上六合无外至意而畿辅通志垂十载始成非独后也葢上自神京下兼三辅务期详而不冗约而能该与列郡邑之各自为志不同必列郡邑之志成而后可总揽以卒业古人十年成赋良有以尔自筮仕都门由西清而郎署凡十余年间从畿辅之贤豪长者游得闻其风土大畧然惜其未悉也己未冬谬膺天子简命监司兹土兼辖八郡刑邮故凡驿路之僻冲闗塞之夷险以及民风土俗知之几无不悉而志适成展卷坐游不啻收古今于一览于戏备矣夫京师故燕冀地抱卫齐连晋赵山海峙其左居庸扼其右倚长城为屏障凭太行为股肱潞水南趋直沽东下达济汶以通漕运所谓金汤千里天府之国也故自辽金元明皆都此而莫之易我世祖章皇帝入闗定鼎亦遂因之岂不以其地厚其俗醇其城郭宫室壮丽而雄濶洵足为子孙万世不拔之基也哉至于按舆图访遗蹟其间地以人传者尤不可胜纪望崆峒则想轩黄之盛徳过完庆则思唐帝之徽猷高阳建国于瀛西祖乙迁都于邢北召公启宇金台筑而燕日强列辟分疆中山得而赵寖大稽光武伟绩则滹沱芜蒌可指而识也攷昭烈芳踪则涿郡楼桑可问而知也他如渔阳之城督亢之址石门之碣日华之宫燕友之台赤城之堡卢龙之塞五鹿之墟细栁之营孤竹之国天桥之柱坂泉之山其余名杰英流挺生寄迹者尚难更仆数皆煌煌炳炳照耀简端其人与事即谓至今存可也然概而观之犹或偏于一隅囿于一国重译未必尽至式廓未必尽増故虞有有苗夏有有扈商有荆楚周有淮徐迨其后夜郎不知汉大公孙自据蜀中唐宋以前偏安过半即元明疆域逺踰歴朝然而缅滇未辟河套常争亦安有纪江汉而合朔蛮集共球而瞻廷阙八荒环拱万国来同如今日之盛者此二南为十五国风首葢重之也然则是志也以昭文治则可当太史採风以达舆情则可代屏藩述职以陈形胜而备游观则又可上资一人巡省补助之化天下虽大无不于此为观型薄海虽遥无不于此为㑹极大一统而緜万世镜前古以式后人殆将与本朝之实录㑹典同其不朽矣亦岂特为八郡之风景人物山川土田志哉况修是志者皆贾董良才督是役者又甫申元老也既悉其形势复覩其文章虽职叨外吏识愧管窥敢不揽胜赓飏勉勷盛事以仰佐圣天子同轨同文同伦至治乎爰胪列而敬为之序康熙二十年嵗次辛酉嘉平月吉管理直隶刑名兼理驿传事务巡道佥事淮南呉元莱谨撰畿辅通志原修姓氏职官巡抚于成龙巡抚格尔古徳守道董秉忠巡道呉元莱霸昌道沈志礼通永道霍炳天津道李玠井陉道羊琦大名道梁忠口北道杨维乔盐法道秦鉽佟世钖纪宏谟徐可先赵瑾殷作霖宋时化鲍复昌何玉如汪攀高孔毓珍时来敏王才鼎方熺绅士郭棻魏一鳌房循矱师若玮马之骦李瑞徴郭焋张复石曰瑞生贠刘可书王王鹤王鵾陶国奇贾如璧李名世王仪管企宁李琮李琯师恒是师恒易郭麟生凡例一畿辅故无通志康熙二十一年巡抚格尔古徳暨学士郭棻以数閲月成书搜辑讨论未能详确各郡州县志多踵此而为之阙譌尤甚兹广为稽考订误补遗着其有徴者虽殚思尽力仍未敢信其详备云一畿封为政教首被之区世祖章皇帝圣祖仁皇帝仁泽涵濡播诸谟诰固己辉煌册府我皇上勤恤民隠蠲赈兴修恩膏叠沛先后所颁训谕法良意美贻兆庶无疆之乐利不敢类编入艺文内谨登之简端以昭垂万世诗文撰制敬附录焉一山川之志以表封域其或一山緜亘数县一水流经数郡必分其阴阳向背析其原委分合复出者汰之至漳卫虖沱桑干诸水国家嵗发帑金隄防疏濬为民生计甚厚故别志河防一畿辅水田旧惟广平河间二郡有之我皇上御极时发司农藏钱遣官相度疏濬开稻田一万余顷乃万世无穷之利故于诏谕内备录徳音而王大臣条议亦详载艺文章奏以着经营创始之匪易云一辇下户口休养生息者且百年日蕃日衍民丁虽照例编审而丁钱从未加増雍正元年命丁役悉均于粮下户贫丁更无扰累所宜纪实以彰恩泽之隆不特昇平民数为有稽也一兵制驿站本朝规制𢎞备逺迈前古中间防御镇戍量地设兵因革不一今悉按现在经制分地序列而以裁复旧制附注于下以备参考至驿递废置及建设何地有可考据者书之其不能详者阙一省志职官以督抚提镇藩臬为主各道守次之余不录以府县各有志也其有功泽在人者则详名宦监仓𣙜闗虽部使不与民事故不列叙京兆尹丞及学使鹾使前代暨国初籍轶无从考载一歴代北地王公侯伯封爵甚衆其特假名号非实封者及宋节度使为优待宗勲之官与唐异者均不滥入一选举旧志或以前明南直隶及他省误入或科分误记或一人误为两人今悉本太学题名碑记更定其举人或註籍贯试录难征故多阙畧而大兴宛平二县志于前明乡举姓氏互列不分无从剖析姑仍之以俟考订一旧志人物分别九品今依其例畧为増损一曰先哲二曰名臣政事附之三曰忠节义烈附之四曰儒学五曰文翰六曰卓行七曰高逸八曰艺术九曰流寓十曰仙释十一曰列女以人系地以地叙代其先哲惟三代以上有之故郡邑靡得而考焉一歴代名蹟年逺多湮或以地近名同争为传录妄加附㑹今博考载籍折衷一是必详书所据不敢臆断至今州县城有即古故城为今城者已详建置沿革及城池诸卷不复赘录一艺文内歴代帝王所作则书某代某帝于题上以别人臣天泽之义也其余惟有闗土地人民政事者存之如无切畿辅虽鸿词鉅篇概所不录至歴代史传所载伟人已删取其要入人物内其全传仍载入艺文俾论世者得以考其本末一旧志多杂记异闻谓破拘墟之见而驰域外之观也然茫茫大象莫究莫殚又或徴诸梦卜或见诸歌谣及猎取野史家传猥琐谲怪事属不经未敢徴信故弗採着焉畿辅通志纂修职名总裁兵部尚书管刑部尚书事署理直隶总督印务唐执玉刑部尚书署理直隶总督印务加三级刘于义李卫协修陈仪提调直隶等处承宣布政使司布政使王謩监理直隶等处提刑按察使司按察使张璨直报等处提刑按察使司按察使姜颖新直隶等处提刑按察使司按察使窦启瑛直隶等处提刑按察使司按察使多纶协理霸昌道按察使司副使王永吉霸昌道按察使司副使李如梓霸昌道按察使司副使甘汝来霸昌道按察使司佥事戴纶霸昌道按察使司副使呉士端霸昌道按察使司副使孙鲁通永道按察使司副使徳希寿清河道布政使司㕘议王纮清河道布政使司㕘议胡瀛清河道按察使司副使彭人瑛天津道按察使司副使张坦熊大名兵备道按察使司副使宋韦金特加按察使衔仍留口北道任王棠口北道布政使司㕘议白石口北道按察使司副使汤豫诚口北道按察使司佥事谷确署理天津河道按察使司副使王广益永定河道布政使司㕘议石柱永定河道布政使司㕘议定柱永定河道布政使司㕘议八十永定河道布政使司㕘议博恩岱长芦都转盐运使司盐运使蒋澍长芦都转盐运使司盐运使彭家屏长芦都转盐运使司盐运使蒋国祥分理永平府知府马益保定府知府李正茂保定府知府宋寿图河间府知府陈克嶐河间府知府陈起唐天津府知府李梅賔正定府知府郑为龙顺徳府知府杨毓健顺徳府知府陈法顺徳府知府朱鸿绪广平府知府杨云服广平府知府周梦锦大名府知府章培基大名府知府李琠宣化府知府景崙宣化府知府吕守曾保定府理事同知马灵阿保定府理事同知苏尔弼保定府清军同知孟承绪保定府管河同知杨灏保定府管河同知方鸣夏保定府通判杨绳孙易州知州徐徳泰冀州知州乔焞赵州知州徐士镃深州知州徐绶深州知州俞士恒定州知州王大年清苑县知县张徳荣采辑原任湖广辰州府同知田易博野县知县赵用熙无极县知县方正玢大名府教授邵大生原任通州学正李塨㕘较福建癸夘科举人雷鋐直隶甲辰科举人黄登贤直隶壬子科举人黄世成江南壬子科举人方道章直隶壬子科举人臣黄守谦江南六合县抜贡生呉以诚江南桐城县副榜贡生刘大魁江南武进县监生陶祥武江南武进县监生杨述曾督梓庚戌科学习进士张峤庚戌科学习进士李成蹊庚戌科学习进士李从龙癸丑科试用进士陈福癸丑科试用进士张慎言癸丑科试用进士呉方平畿辅通志钦定四库全书史部十一畿辅通志卷一地理类三诏谕世祖章皇帝顺治元年登极诏曰我国家受天眷佑肇造东土烈祖迈图鸿绪皇考弥廓前猷遂举旧邦诞膺新命迨朕嗣服虽在沖龄缔念绍庭永绥厥位顷縁贼氛游炽极祸明朝是用托重亲贤救民涂炭乃方驰金鼓旋奏澄清既解倒悬非富天下而王公列辟文武羣臣暨军民耆老合词劝进恳切再三乃于今年十月初一日祗告天地宗庙社稷即皇帝位仍建有天下之号曰大清定鼎燕京纪元顺治缅维峻命不易创业尤难况当改革之初更属变通之㑹爰乃酌古准今揆天时人事之宜庶几吏习民安彰祖功宗徳之大所有合行条例胪列如左顺治十三年干清坤宁宫告成诏曰帝王统御天下必先巩奠皇居壮万国之观瞻严九重之警卫规模大备振古于兹朕自即位以来思物力之艰难罔敢过用轸民生之疾苦不忍重劳暂改保和殿为位育宫已经十载揆之典制建宫终不容已乃于顺治十年秋卜吉鸠工今干清坤宁等宫告成祗昭告天地宗庙社稷于顺治十三年七月初六日临御新宫懋图治理念臣民之劳瘁宜恩赦之广颁于戏定丕基于万世益廑敬天法祖之心通寰宇为一家共跻物阜民安之盛布告中外咸使闻知顺治十七年谕修明荘烈愍帝陵朕惟膺图承祚统绍百王而创法宏模情殷胜国歴观史册兴亡之迹考其治乱得失之由佥以政荒遂干天谴邦国既隳士民罔懐惟有明荘烈愍皇帝实治理之究图惜赞襄之莫逮以致寇氛犯阙宗庙为墟追念丧师匪因失徳朕每念及此未尝不恻焉伤心也顷者两幸昌平周视明代陵隧躬亲盥奠俯仰徘徊以彼诸陵规制咸壮丽相因独愍帝之陵荒凉卑隘典物未昭原彼当年孜孜求治宵旰不遑祗以有君无臣薄海鼎沸洎乎国步倾危身殉社稷揆诸正终之例岂同亡国之君朕于凴弔之余抚往兴悲不禁流涕因欲缮治陵寝丹垩几楹慰灵爽于九原彰异数于奕䙫迺核少府金钱悉小民正供倘増工徒之费殊乖赋式之经然终不忍聴其阙略用是布告方州开导忱悃交相谕助聿新砻甃以肃松楸又谕工部前代陵寝神灵所栖理应严为防䕶朕巡幸畿辅道经昌平见明朝诸陵寝殿宇墙垣倾圮殊甚近陵树木多被砍伐向来守䕶未周殊不合理尔部即将残毁诸处尽行修葺见存树木永禁樵採添设陵户令其小心看守责令昌平道官不时严加巡察尔部仍酌量每年或一次二次差官察阅勿致疎虞特谕圣祖仁皇帝康熙八年六月十七日谕户部朕缵承祖宗丕基乂安天下抚育羣生满汉军民原无异视务俾各得其所乃惬朕心比年以来复将民间房地圏给旗下以致生民失业衣食无资流离困苦已极深为可悯以后圏占民间房地着永行停止其今年所圏房地俱着退还民间尔部即速通行晓谕昭朕加惠生民至意至于旗下无地亦难资生应否将古北等口边外空闲之地拨给耕种着议政王贝勒大臣㑹同确议具奏特谕康熙十四年九月十五日谕礼部往代帝王陵寝所在地方理宜守䕶以妥神灵朕近行幸汤泉道经昌平见明朝诸陵殿宇虽存户牖损壊附近树木亦被摧残朕心深为悯恻尔部即严加申饬守陵人户令其小心䕶防仍责令该地方官不时稽察勿致仍前怠玩以副朕优礼前代之意特谕康熙十九年二月二十六日谕户部朕闻宣府等处嵗值大祲吾民乏食鬻卖妻子以自求活夫人孰不爱其室家哉至欲延一朝夕之命割其所亲憯恻莫甚焉其遣尔部郎中明格礼驰驿速往㑹同地方官赈济急拯艰厄以纾朕懐康熙二十年五月初十日谕户部比年以来宣府大同叠罹饥馑而边外䝉古亦复㓙荒故发宣大存贮米石尽用赈济朕思边境粮储所闗最要古称九年六年之蓄盖合侯甸藩畿通为之计岂仅谓公廪之充盈已也养人足食道贵变通可发京仓米二十万石前运宣大备用其运送米石用就近地方驿站车夫不致糜费尔部核议具奏康熙二十年五月十二日谕户部宣府太原大同等处近罹灾伤人民困苦所征房号银两应与除免尔部议奏康熙二十年五月二十七日谕户部前因大同等处地方自去嵗饥荒百姓无食流离失所已经发银二十万两遣官赈济又将应征房税悉与豁除务期小民家室复完不失故业今复差官各处察看闾阎尚多逃亡田土仍然荒弃耕种无资衣食奚赖朕心深为悯恻所有本年应征地丁各项正赋并歴年带征拖欠钱粮尽行蠲免但小民困苦已极犹恐无济目前此外有何应行事宜可以速拯灾黎俾得存活者尔部即行详议具奏以副朕轸恤百姓至意特谕康熙二十年九月二十日谕户部顷者朕巡行近畿至霸州地方见其田亩洼下多遭水患小民生计无资何以供纳正赋其该州见在被淹田地应征本年钱粮着察明酌量蠲免以示朕勤恤民隠至意尔部即遵谕行特谕康熙二十三年三月十七日谕户部民为邦本必年谷顺成家给人足乃惬朕抚育羣生之意比者巡行近畿见闾阎生计仅支日用乃米价渐贵民食维艰又闻河南地方年嵗荒歉所在苦饥小民无以资生恐致流移失所朕心深切轸念直𨽻应作何平籴及劝谕捐输河南应行缓征併鼓励捐输设法赈济等项事宜着九卿詹事科道㑹同确议具奏特谕康熙二十四年三月初六日谕大学士朕巡省南服见经过地方城垣圮壊者所在多有夫城垣者生民之保障所以卫吾人者也亟宜修筑之其令地方官何以葺治下之工部即议取㫖行焉康熙二十四年四月初十日谕户部朕抚御方夏爱养黎元早作夜思勤求治理闾阎疾苦无时不深轸念欲使民生乐业比屋丰盈惟当已责蠲租万姓得沾实惠直隶地方频遇旱灾小民匮乏宜加恩恤顺永保河等处圈占地方应征康熙二十一年地丁钱粮已经诏行蠲免所有直𨽻八府康熙二十三年未完地丁钱粮尽与豁除其顺永保河未经圏占地方及真顺广大等处康熙二十四年应征地丁各项正赋俱着免三分之一尔部速行该地方官通行晓谕务使人人得被膏泽以副朕勤恤民隠至意如有不肖有司借端朦溷私行重征者或经参奏或被告发定行从重治罪尔部即遵谕行特谕康熙二十四年九月二十一日谕大学士朕近观牌楼原基甚深若将街衢掘至原基两傍房屋皆在浮土之上难以久存而于观瞻亦不相称且所掘之土运于何处也至濬治䕶城河若积土城下遇雨水流入河内旋至淤塞在凿河掘基需用帑金尚属小事但虑兴作无益应何法挑掘何方贮土尔等㑹同八旗都统副都统该部及各部院大臣步军统领详閲街衢议奏康熙二十四年十一月初四日谕户部朕惟自古帝王统一寰区懋先徳化必子惠黎元勤求民瘼俾干止宁成家给人足而后世跻雍熙治登上理朕御极以来宵旰图治未敢即安念切民依思培邦本虽编氓渐得遂生而闾阎正资惠养欲使羣生乐利比户丰盈惟频行减赋蠲租庶万姓得沾实惠前此用兵以来河南湖北两省人民转输供亿劳费繁多特沛仁恩以昭轸恤所有康熙二十五年应征地丁各项钱粮着与蠲免一半其康熙二十四年未完地丁钱粮亦着尽与豁除又直𨽻献县河间县河间卫江南宿迁县兴化县邳州髙邮州盐城县山东郯城县鱼台县地方今年重罹水灾小民艰苦亦应加恩轸恤所有康熙二十四年下半年二十五年上半年地丁各项钱粮俱与豁免尔部速行该地方官通行晓谕务使人人均被恩膏以副朕爱育苍生至意如有不肖有司官役借端朦混及私行重征者该督抚指名题㕘从重治罪如该督抚徇隠不行纠举或经㕘奏或被告发定行一併从重治罪尔部即遵谕行特谕康熙二十五年九月初九日谕户部自古帝王抚驭九有轸念民依凡鞠谋生养为计甚周犹以赐复蠲租为布徳行仁之要务朕嘉与海内元元共图乐利弛征减赋时廑于懐惟频涣恩施俾万姓得沾实惠念直隶畿辅重地天下根本寛租之诏屡沛往年但顺永保河较之畿南诸府差役倍多供亿尤剧应加轸恤又湖广湖南福建四川贵州地方昔年为贼窃踞民遭苦累今虽获有宁宇更宜培养以厚民生应一体蠲免用昭恺泽直𨽻顺永保河四府及四川贵州两省所有康熙二十六年应征地丁各项钱粮俱着蠲免二十五年未完钱粮亦着悉与豁除湖广湖南福建两省所有康熙二十六年下半年二十七年上半年地丁各项钱粮及二十五年未完钱粮亦与尽行豁免尔部速行该地方通行晓谕务使人民均被恩膏以副朕爱育苍生至意如有不肖有司官役借端朦混及私行重征者该督抚指名题㕘从重治罪如该督抚徇隠不行纠举或经㕘奏或被告发定行一併从重治罪尔部即遵谕行特谕康熙二十五年十一月十六日谕礼部朕惟敬天奉祖郊祀庙飨必精白厥心竭诚致慎庶几有孚昭格用洽明禋朕于祭祀坛庙每躬诣行礼未尝不斋明袚濯实图感通凡从事于祀典者皆宜表里精诚䖍尽职掌近见执事陪祀各官间有因循怠忽视为具文不能尽志致悫共效昭事之忱殊为非礼嗣后务俾各秉诚心克恭祀事凡行礼仪节始终整肃毋得慢易副朕敬奉天祖至意作何再加通饬永可遵行着九卿詹事科道㑹同详加确议具奏特谕康熙二十五年十二月谕户部朕惟自古帝王抚驭寰区勤宣徳意必轸恤民隠加惠闾阎俾黎元乐业比户丰盈而后化协时雍治登隆理朕念切民依鞠谋生养欲使羣生乐利干止宁成惟频行减赋蠲租庶万姓得沾实惠前念直隶畿辅重地王化所宜先大沛恩膏用培邦本而顺永保河四府地方人民较之畿南差役倍多烦苦故将康熙二十六年地丁各项钱粮同湖南福建四川贵州四省钱粮尽与豁免比虑兵饷或有不敷真顺广大四府地方未经一体蠲免今闻此四府人民间有艰苦朕心深为轸念宜速施渥泽均示仁恩着将此四府康熙二十六年地丁各项钱粮尽行蠲免尔部速行地方官通行晓谕务使人民均沾实惠以副朕爱育苍生至意如有不肖有司官役借端朦混私行重征者该抚指名题㕘从重治罪如该抚徇隠不行纠举或经㕘奏或被告发定行一併从重治罪尔部即遵谕行特谕康熙二十六年二月初二日谕大学士京师重地所闗鸿鉅盗贼兇棍察缉宜严其在步兵尤为专责前步军统领费扬古在任严于巡缉其所管辖屏絶情面今现任步军校席特库亦于情面能为拒絶巡缉管辖甚严若步军统领总尉皆如席特库盗贼兇棍畏罹法网自当歛迹京师庶得肃清左翼总尉穆唿达年老衰弱右翼总尉沙木布为人庸懦皆令解任二等侍卫达汉泰其人堪用可任管辖其代沙木布为总尉穆唿达缺选择以闻俟此总尉之缺既补之后可令步军统领总尉等㑹同于现任步军副尉步军校等员中察其不克任管辖庸劣者罢之其下兵部康熙二十八年十一月初六日谕大学士今嵗京师附近地方遇旱谷用勿登小民资生无计虽钱粮俱已蠲免加恩赈赉给以帑金而求籴米粟亦觉维艰依然无食困于生计朕念之每为悯然也顷朕躬诣山陵所过之地谘问民间疾苦閲视被灾情形不仅艰难于米粟而已也虽燔爇之薪藁亦无之饥寒交迫曷以为生若不及时善加赈恤必致流移失所朕日夜焦劳不安于懐今兹适遇饥馑公家荘田及诸王以下大臣庶官殷实人等荘田积聚粮谷可酌量助给又直隶乡绅富民有积谷者并令助给散赈其散给帑金务令实给小民以为薪槱之用如此似于饥民方有裨益汝等与九卿詹事科道官㑹同详议以闻康熙二十八年十二月二十二日谕内阁朕意于祭祈谷坛文欲更制焉祈谷坛或有一代祀之亦有不祀之者辅臣时辍其祀矣朕以为民祈谷之故肇举祀事每嵗祭文皆因旧词比年谷未大登民艰于食夫特为民生致祭祈谷宜悉陈其情愫更制新词此事内阁九卿詹事掌印不掌印科道官㑹同详议来日早奏闻康熙二十九年正月初十日谕户部朕抚育黎元早夜孜孜惟厚生是亟重念积贮民之大命曽屡颁谕㫖令各地方大吏督率有司于丰稔之年晓谕编氓务令多积米粮俾俯仰有资㓙荒可备乃比年以来未见实心奉行闾阎盖藏不能充裕常平积谷视等具文即如畿辅近地偶罹旱荒民间蓄积鲜少致为补苴之术嗣后直省总督巡抚及司道府州县官员于积谷事宜切实举行务令户有余粮仓庾充牣纵遇俭嵗艰食无虞以副朕爱养生民至意如有仍前玩愒茍图塞责傥遇灾歉漫无储备者将该督抚及地方各官一併从重治罪尔部即遵谕通行特谕康熙二十九年正月十一日谕户部朕抚御区宇夙夜孜孜惟期厚民之生使渐登殷阜重念食为民天必盖藏素裕而后水旱无虞曽经特颁谕旨着各地方大吏督率有司晓谕小民务令多积米粮庶俾俯仰有资凶荒可备已经通行其各省徧设常平及义仓社仓劝谕捐输米谷亦有㫖允行后复有㫖常平等仓积谷闗系最为𦂳要现今某省实心奉行某省奉行不力着再行各该督抚确察具奏朕于积贮一事申饬不啻再三借令所在官司能具体朕心实有储蓄何至如直𨽻地方偶罹旱灾辄为补苴之术嗣后直省总督巡抚及司道府州县官员务宜确遵屡次谕㫖切实举行俾家有余粮仓庾充牣以副朕爱养生民至意如有仍前玩愒茍图塞责漫无积贮者将该管官员及总督巡抚一併从重治罪尔部即遵谕通行特谕康熙二十九年正月十二日谕户部朕惟阜民之道端在重农必东作功勤然后西成有赖畿辅地方去嵗遭罹荒歉已经蠲免钱粮特发帑金兼支仓粟赈济虽小民餬口有资其子粒牛具恐多匮乏今时届首春田功肇始若弗经营措给将悞俶载之期播种不齐仓箱何望直𨽻被灾州县衞所穷民有不能自备牛种等项者该督抚率有司劝谕捐输及时分行助给务令田畴遍得耕易毋致稍有荒芜八旗官兵皆倚屯荘收获用以资生若有被灾贫乏耕作无力者该都统等通行各该佐领酌量佽助牛种所有荘田勿致播种后时以副朕敦本劝农爱养兵民至意尔部即遵谕行特谕康熙二十九年二月初三日谕内阁九卿詹事科道昨嵗畿辅荒歉朕虑民食维艰或至流离道路既蠲除其田租矣复特发帑金三十万两并动支常平仓粟令该抚徧行赈贷盖期灾黎得所毋使离散也今闻通衢相近之民虽已获霑恩泽而僻壤穷檐究不能以自存致于越乡去土者甚衆夫小民流移若此则司牧大吏所赈救者安在耶前所发三十万帑金未审如何散给所在人民有无转徙应遣部院大臣往加详察至于四方流民率多就食京师今年五城粥厰虽经倍给银米寛为其期但恐饥氓渐集无以遍赡罔克均霑慈惠宜増设粥厰择各部满汉贤能司官俾亲赈焉尔等其㑹议以闻康熙二十九年七月初十日谕户部朕抚育黎元勤思治理足民之道宜裕盖藏从来水旱靡常必丰年恒有积贮庶歉嵗不忧饥馑如康熙二十七年颇称丰稔诚使民间经营撙节早为储偫何至二十八年偶遇旱祲室皆悬磬总因先时无备遂致餬口维艰比蠲除正赋特发帑金分行赈济所在官司悉仰体朕懐竭力从事被灾之衆始获安全傥非拯救多方则㷀黎必流移失所今霖雨时降黍苗被野刈获在即可望有秋惟恐愚民不知爱惜物力狼借耗费秖为目前之计罔图来嵗之需纵令年获屡丰亦难渐臻殷阜应行直省各督抚严饬地方官吏家喻户晓务俾及时积贮度终嵗所食常有余储用副朕轸念民依绸缪区画至意尔部即遵谕行特谕康熙三十年二月初一日谕兵部京师为辇毂重地人民商贾四方辐辏京城内外统辖必有専责务俾稽察奸宄消弭盗贼然后商民得以安堵今城内地方既属步军统领管理城外巡捕三营又属兵部督捕等衙门管辖内外责任各殊不相统摄遇有盗案反难察缉嗣后巡捕三营亦令步军统领管理京城内外一体巡察责任既専则于芟除盗贼安辑商民庶有裨益其三营事务作何归併管理着九卿詹事科道㑹同确议具奏尔部即遵谕行康熙三十一年正月初二日谕大学士去嵗陜西西安等处年谷不收罔有积贮以致闾阎困苦至极已遣使赈济之矣直隶所辖地方素有储蓄或州县稍有不登即以所储米谷从均赡给是以民生获济良多今年丰歉尚未可知陜西省府州县现存米谷之数应行察明先时预备至各省府州县皆令积贮米谷数千石则裨益黎庶者大矣可下各该督抚等令各府州县积贮米谷其所积谷数当逐一缮册详报户部着九卿詹事科道等㑹议以闻康熙三十二年十一月二十五日谕户部朕念切民生时廑宵旰或在宫禁之中或经巡省之地务以编氓疾苦备悉谘询其从各省来京陛见官员及往来奉使人等亦无不以该省雨泽曽否应时田亩有无收获竝闾阎资生情形一一体访比年以来因国家经费尚充遂将各省地丁额赋及旧欠钱粮节次蠲免即从前未经停征之漕粮亦逐年免征总欲使海隅苍生培固元气庶臻于家给人足之风今嵗畿辅地方虽禾稼未获稔收初意小民餬口之需犹足资给未必生计遂致艰难顷者展谒山陵沿途察访民隠见今嵗雨水过溢田亩被淹没者甚多谷耗不登米价翔贵又闻顺天河间保定永平四府所属皆然目前米价既贵将来春夏之际时值益昻小民必艰粒食此朕目所亲覩若来嵗钱粮仍然征收朕心实有未忍顺天河间保定永平四府康熙三十三年应征地丁银米着通行蠲免所有歴年旧欠悉与豁除行文该抚晓谕各属务令人霑实惠以副朕子育黎元至意尔部即遵谕行特谕康熙三十三年二月初一日谕内阁据户部所察霸州等十州县存贮米五万七千五百余石谷八百石天津卫存贮米一万石谷四万四千一百余石此米谷现在仓与否足以赈给与否若足用则以余米平价粜与百姓可行与否山东漕粮截留数万石平价粜卖则谷价不腾于民大有裨益今輓至何州县平价以粜应截留米若千万石即遣户部司官一员至巡抚郭世隆处令其逐一迅速详议付彼赍奏康熙三十三年三月初八日谕大学士直𨽻所属被灾之霸州永清等州县其发粟赈济及以仓米平价粜卖彼地小民得沾实惠与否可遣官察视之尔等与九卿詹事科道㑹议以闻康熙三十三年九月十三日谕内阁今嵗雨水通州以南新筑之堤完固无恙惟东北旧堤沖决数处此皆有闗于民田迅速坚固修筑为切要也侍郎常书向曽遣閲视今仍令常书往详㸔奏闻侍卫亦令一二人偕往康熙三十三年九月十九日谕户部朕惟黎元率育全恃农桑每遇嵗时丰穰比屋皆能自赡傥一经旱潦粒食无资即有俯仰不给之虞非相时缓急而先事图维则补助之恩难以徧沛顷巡歴边外道经密云等处地方见田亩歉收米谷价贵闾阎匮乏衣食不充目前既已艰难来嵗何所倚赖宜豫为筹画用俾资生着遣部院堂上官二员㑹同直𨽻巡抚亲诣年嵗不登之各州县详察明白应作何区处赒济确议具奏其八旗披甲当差及孤寡无依年老有疾中伤退闲人等有实系贫窭窘于谋生者着各该都统详察姓名报部应作何恩恤尔部议奏着即遵谕行特谕康熙三十三年十一月初九日谕大学士去嵗发通州仓米每月以万石平价粜卖大有济于百姓今嵗通州附近之地谷米稔收仍照去年每月以万石令仓场侍郎亲自閲视平价粜卖康熙三十三年十一月初九日谕大学士密云顺义附近地方今年米谷未收出常平仓所贮米谷平价照常粜卖外朕所命转运积贮之米每月发千石平价粜之此事遣户部贤能殷实司官各一员监视粜卖康熙三十四年正月二十六日谕内阁去嵗于直𨽻山东河南山西陜西江南诸省下诏捕蝗诸郡国尽皆捕灭蝗不为灾农田大获惟鳯阳一郡未能尽捕去嵗雨水连緜今嵗春时若或稍旱蝗所遗种至复发生遂成灾沴以困吾民未可知也凡事必豫防而备之斯克有济其下户部速勅直𨽻山东河南山西陜西江南诸巡抚准前制亟宜耕耨田亩令土瘗蝗种毋致成患若或田亩有不能尽耕者蝗始发生即力为扑灭毋使滋蔓为灾康熙三十四年二月二十四日谕内阁通州道路曽禁行车令于两傍行今两傍圮壊来往维艰可弛其禁令于道中行车又京师大街之中亦令车行毋禁康熙三十四年六月十五日谕大学士近耍儿渡决口及天津以南此二处其相视河之故道可开河或达之海或达之大河者其识之于十月间奏闻当遣人往视康熙三十四年六月十五日谕大学士沙河巩化城卢沟桥拱极城灞上诸地马坊城垣勅工部察㸔于某地有可营建兵房若干间者同前造事併议以闻康熙三十四年九月二十四日谕户部直𨽻顺天保定河间永平四府所属地方今嵗水潦伤稼三农歉收朕巡幸所至徧加谘访闻髙阜之产尚有秋成而卑下之田被潦者多计所收获不能相敌虽经勘灾颁赈不致仳失所而须办钱粮若仍行征取则民力匮乏难以输将朕心深切不忍着将四府康熙三十五年地丁银米全与蠲免用示寛恤其霸州雄县香河寳坻四处皆有水道可以转输每处着发米一万石各差司官一员赍往照彼地时价减值发粜以资民食着行文该抚通行晓谕俾均霑实惠副朕轸念灾黎至意尔部即遵谕行特谕康熙三十五年二月初四日谕内阁通州至大通桥向无民船往来其有禁例乎今若令小舟汎载似于民生殊有利济可令户工二部会同仓场侍郎具议以闻康熙三十五年七月初六日谕大学士此次军兴宣化府大同府饲马修路百姓劳苦至矣尔等识之俟十月间启奏以蠲来嵗田租康熙三十五年九月二十三日谕户部宣化府钱粮前已屡经蠲免但比年以来所属各州县牧养军前需用马匹又大兵络绎往来各有支给经费而供亿甚繁殊劳民力朕巡幸经临深切轸念着将康熙三十六年宣化府属地丁银米全与蠲豁仍行文该抚通行晓谕俾民间均霑实惠以副朕寛恤黎元至意尔部即遵谕行特谕康熙三十五年十二月二十九日谕大学士去嵗霸州等处州县曽运通州之米与被灾百姓减价平粜闾阎甚为得济今年水灾更甚应如去嵗运米于各州县平粜可勅直𨽻巡抚沈朝聘何州何县当运米若干与民懋迁之其作速详察即缮满字折子具奏毋缓俟开印时也康熙三十七年二月二十五日谕内阁遣户部曽经保举司官二员于被水灾沿河之保定霸州固安文安大城永清开州新安等州县截留山东河南漕粮每处运致一万石以备积贮米价腾贵时平值粜卖勅户部速议具奏康熙三十七年二月二十五日谕内阁霸州新安等处此数年来水发时浑河之水与保定府南之河水常有泛涨旗下及民人荘田皆被渰没详询其故盖因保定府南之河水与浑河之水汇流于一处势不能容以致汎滥此二河道着左都御史于成龙往保定府南河着原任总督王新命往作何修治令其水自分流详㸔绘图议奏今值农事方兴不可用百姓之力遣旗下丁壮备器械给以银米令其修筑伊等往时部院衙门司官笔帖式酌量奏请带往于十日之内即令启行康熙三十九年七月二十五日谕户部国家要务莫如贵粟重农朕宵旰图治念切民生惟期年谷顺成积贮饶裕于以休养黎元咸登乐利今闻直𨽻各省雨泽以时秋成大熟当此丰收之时正当以饥馑为念诚恐嵗稔谷贱小民罔知爱惜粒米狼戾以致家无储蓄一遇嵗歉遂至仳离着该督抚严饬地方有司劝谕民间撙节烦费加意积贮务使盖藏有余闾阎充裕以副朕重农敦本爱养元元至意尔部即遵谕行特谕康熙四十年二月十五日谕直𨽻巡抚朕歴年省耕畿甸咨访民隠屡行蠲赈加惠黎元近见霸州大城文安地居洼下被水最甚虽遇丰年民犹艰食其三州县节年积逋及本年应征地丁正项尔即将应蠲钱粮细加察明豁免所免数目仍行题报务使真正穷民咸霑实惠如有势豪土棍包揽侵冒不肖有司聴胥吏作弊指富作贫假揑灾伤以致泽不下究尔据实题㕘期于民困获苏以副朕爱养轸恤之意特谕畿辅通志卷一畿辅通志钦定四库全书畿辅通志卷二诏谕圣祖仁皇帝康熙四十一年六月初一日谕礼部这训饬士子文若令各府州县学宫一体勒石恐有不产石州县地方或致借端扰派着俟国子监勒石后以榻本彚颁各省转发所属各学康熙四十二年二月初五日谕永定河分司朕观黄河险要地方应下挑水埽坝现今永定河朕亲指示挑水等工俱有裨益尔遵照朕指示式様前往烟墩九里冈龙窝三处筑挑水坝数座试㸔有无裨益虽被冲壊无妨完工之日令该地方官尽心防守如有蛰陷不时修葺可将此㫖传与总河张鹏翮速派贤员令其多备物料夫匠于朕回銮之前完工需用钱粮与尔无涉不可经手工完将用过钱粮记明具奏如遇桃汎水发即行停止康熙四十二年五月十九日谕礼部国子监文庙现勅广善库官员动帑修理顺天府学尊经阁等处亦着一併督修用𢎞文教康熙四十三年十月初七日谕户部今嵗直隶地方雨旸应候禾稼有秋各郡民生皆获安恒业惟是去嵗山东被灾之民自冬月以迄春夏流离转徙入顺天河间境内者甚多于时设厰煑糜所在赈救因而米价至今未减诚恐近畿一路闾井小民绌于生计是宜加恩寛恤用𢎞休养顺天河间二府属康熙四十四年应征地丁银米着通行蠲免该巡抚即饬府州县官张示徧谕务俾穷乡僻壤均霑实惠以副朝廷优轸畿辅黎氓至意尔部即遵谕行特谕康熙四十四年十一月十七日谕户部朕宵旰勤民廑恩爱养惟务简征寛赋以期实惠黎元间有州县水旱不登即诏所司亟议蠲赈其直隶各省每嵗应输额赋有以次递蠲者有频蠲数年者有将带征积欠暂令停征者凡以蠲除额赋専为小民乐业遂生一嵗以内足不践长吏之庭耳不闻追唿之扰庶几休养日久驯致家给户足而民咸得所也曩年楚省钱粮虽屡行豁免今已歴数载未经特蠲应将该省额赋全免一年以示朕加恩优渥之至意湖北湖南康熙四十五年除漕粮漕项外其余地丁银米一槩免征旧欠未完者并停输纳尔部移文该督抚令各饬属员张示徧谕穷乡僻壤咸使周知傥不肖官吏于额征之外巧立名色别有科派私图肥已者察出定治重罪尔部即遵谕行特谕康熙四十五年五月十七日谕户部朕宵旰图维勤求民隠每欲敷蠲贷之恩以为闾阎留有余之力直隷山东地方四十二年偶遇灾沴因特免山东四十三四两年额赋并四十一年以前积欠钱粮直隷则顺天河间两府四十四年额赋亦俱豁免今虽屡年收获民气渐舒而所有宿逋尚应输纳朕念黎元方有起色办赋犹艰一时新旧并征势难兼应宜更加寛恤以𢎞休养直𨽻自康熙四十一年至四十三年各府属未完民欠银八万二千七百两有竒粮五千九百石有竒山东省康熙四十二年各府属未完民欠银一百六十九万一千七百两有竒粮五千九百石有竒或见在征取或分年带征俱着通行蠲免俾小民悉除逋负之累傥应征旧欠有见完纳在官者即准抵本年正赋谕㫖到日各该抚速行所属有司徧示晓谕有不肖官吏朦溷征收不与开除明白者该抚即时㕘劾严加治罪尔部即遵谕行特谕康熙四十五年十月二十五日谕户部朕子育黎元日求所以休养利济之道念惟赐租减赋实有裨益于民生直𨽻各省钱粮次第全蠲一年者业经数举独是歴嵗逋负积累加増旧税新征势难兼办纵使少寛民力分年带输而督令续完仍多拮据朕睠怀及此深切轸恤是用蠲逋已责大沛恩膏俾闾阎获免追唿官吏亦不罹㕘罚直隶山东积欠钱粮今年俱已蠲免其山西陜西甘肃江苏安徽浙江江西湖北湖南福建广东各省自康熙四十三年以前未完地丁银二百一十二万二千七百两有竒粮十万五千七百石有竒着按数通行豁免或旧欠已完在官而见年钱粮未完足者亦准扣抵谕㫖到日各该抚立行所属张示徧喻有不肖有司以完作欠朦溷销算及开除不清者该督抚即时题㕘严加治罪尔部即遵谕行特谕康熙四十六年六月二十八日谕起居注今年朕于二月二十八日抵扬州彼时麦已秀矣至四月二十日回銮则正在刈麦之时南方麦秀虽早于北方而仍与北方同熟至于谷价果品大畧皆然江南梅花正月即放至五月始实朕取至畅春园种之见其三月花放亦于五月结实花放于两月之前而同至五月结实此皆水土之故也南方之物开花吐穟虽早而成实迟故食之则难消北方之物开花吐穟虽迟而成实速故食之则易消皆土性冷煖自然不可强者试于塞外种稻其地髙寒难以收获种别项之谷则无如塞外丰茂者江南不及京都京都不及塞外朕以此等土性向张玉书李光地言之彼皆心服谓朕所见极是朕巡行各省所见诸物无不留心详察故知之甚明确也康熙四十七年七月二十五日谕内阁从前巡捕三营属督捕管辖时营官侵蚀兵粮虽兵数具存而京城大臣官员家丁皆充兵冒饷全无实济积弊沿流极其懈弛以致汉官所居地方盗贼叠告外城官民不能聊生因而汉官具疏陈奏朕下九卿等㑹议归併前任步军统领等令其清釐营伍选择营弁尽力搜稽严缉攘刼然后盗贼渐减官民获安此衆所共知着有明效者也竝非至陶和气任内方令统辖陶和气一人之用舍有何闗系但其人一经㕘劾则该部自据定例具议絶不在于扶同附和相继续㕘此风亦㫁不可长且巡捕三营官员或于各省营弁或于旗下武职皆经朕亲选壮健人才补用若果有一二骄悍不法之人言官即当指名题㕘乃将百余员之营弁三千余名之兵丁一槩溷指以为骄悍不法可乎着仍指名具奏况武职兵丁兵部皆可稽察步军统领巡捕三营亦𨽻于兵部诚欲建言则将兵部题㕘未为不可髙遐昌乃谓巡捕三营应归併兵部所言大谬又街道事务司坊等官管理时畏惧显要职官朘削里巷小民止知勒索舖户银钱而街道事务毫不置念因敝壊已极故亦归併步军统领管理今既称商民受街道之累即着髙遐昌兼管一年务令商民不致苦累街道大加肃清若果能绰然办理诚为能言即能行之人矣下所司知之康熙四十八年十月初二日谕都察院通州两岸堤工每年派官修理一年一换前㫖甚明本内未将本年所派司官明白指出含煳推诿具议殊属不合着都察院严议奏康熙四十九年三月十二日谕吏部原任大学士李霨赞理机务二十余年始终恪慎懋着勤劳朕懐时切追念其孙主事李敏启着越常格陞补提督四译馆太常寺少卿以示崇奨旧臣优録后嗣至意康熙四十九年十月初三日谕户部朕恭膺天眷祇承列祖鸿庥统御万方子育兆庶廑懐至治宵旰靡宁幸际海宇同风边隅向化遐迩中外帖然袵席之安者是皆仰荷天地祖宗福佑之所致也方朕八龄践祚之初太皇太后问朕何欲朕对臣无他欲惟愿天下治安生民乐业共享太平之福而已迄今五十年矣惓惓此心未尝一日少释每思民为邦本勤恤为先政在养民蠲租为急数十年以来除水旱灾伤例应豁免外其直省钱粮次第通蠲一年者屡经举行更有一年蠲及数省一省连蠲数年者前后蠲除之数据户部奏称通共㑹计已逾万万朕一无所顾惜百姓足君孰与不足朝廷恩泽不施及于百姓将安施乎朕每嵗供御所需槩从俭约各项奏销浮冐亦渐次清釐外无师旅饟馈之烦内无工役兴作之费因以歴年节捐之储蓄为频嵗涣解之恩膏朕之蠲免屡行而无国计不足之虑亦恃此经画之有素也比来省方时迈已歴七省南北人民风俗及日用生计靡不周知而民生所以未尽殷阜者良由承平既久户口日蕃地不加増产不加益食用不给理有必然朕洞瞩此隠时深轸念爰不靳敷仁用甦民力明年为康熙五十年思再沛大恩以及吾民原欲将天下钱粮一槩蠲免因衆大臣集议恐各处需用兵饷拨解之际兵民驿递益致烦苦细加筹画悉以奏闻故自明年始于三年以内通免一週俾逺近均霑徳泽直𨽻奉天浙江福建广东广西四川云南贵州各巡抚及府尹所属除漕项钱粮外康熙五十年应征地亩银共七百二十二万六千一百两有竒应征人丁银共一百一十五万一千两有竒俱着察明全免竝歴年旧欠共一百一十八万五千四百两有竒亦俱着免征其五十一年五十二年应蠲省分至期候㫖行民间旧欠既经豁免嗣后每年额征钱粮务如数全完傥完不及额或别有亏空託称民欠则负国甚矣即责令督抚以下官员偿补仍从重治罪夫地方大吏以及监司守令皆与吾民谊均休戚者也诚克体朕孳孳保赤之懐实心爱养力杜侵牟朘削则闾阎咸得衣食滋殖无有失所而为官吏者亦身名俱泰岂非昇平乐利之盛事欤尔部移文各督抚谕㫖到日即刋刻颁布徧示穷檐令咸知悉特谕康熙五十年十月初三日谕户部朕诞膺大统抚育寰区夙夜孜孜不自暇逸凡以为民也勤图利济休养安全即无水旱之虞时布寛仁之政蠲租除赋务使遐方率土无不均沾或值雨𤾉偶愆出帑发粟多方赈卹其有益于吾民者靡弗备举而亟行之朕殷恳周详之至意前四十九年所颁谕㫖申晰甚明原欲将五十年天下钱粮通行蠲免以诸臣集议恐需用兵饷拨解之际兵民驿递益致烦苦故自五十年为始三年之内全免一週除将直隶奉天等九直省康熙五十年地丁钱粮一概蠲免及歴年旧欠钱粮一併免征外山西河南陜西甘肃湖北湖南各抚属除漕项外五十一年应征地亩银共八百四十万四千两有竒人丁银共一百二十万八千一百两有竒着察明全免并歴年旧欠共五十四万一千三百两有竒亦俱着免征其五十二年应蠲省分至期候㫖行民间旧欠既经豁免嗣后每年额征钱粮务如数全完傥完不及额或有亏空託称民欠即责令督抚以下官员偿补仍从重治罪该督抚须实心力行期副朕惓惓爱民之意如有指称事故侵欺科派事发之日必严行究治谕㫖到日徧示城郭乡村深山穷谷咸使知悉尔部即遵谕行特谕康熙五十一年十月十九日谕直隶巡抚赵𢎞燮直省督抚每奏报年谷收成朕必批令豫筹积贮以备小有灾荒即行赈济谕㫖甚明井陉小县邨落无几偶遇小灾便闻人民不得安堵如果能遵前㫖于丰年豫为贮积人民何至艰食不安其居此皆因地方官奉行不实全无储蓄所致嗣后地方官须遵朕前㫖实心奉行务期有济民生特谕康熙五十四年二月十三日谕直隶巡抚赵𢎞燮朕尝读无逸篇留心稼穑久矣去嵗腊前瑞雪盈尺时届阳节细雨连绵舆情怡悦早得布种矣所虑者起发太盛则收获之际恐有二疸之虞尔等徧示民间时值耘耕即令苗稀疏预防风霾朕以民生为念劝农为本已有所知不得不示特谕康熙五十四年二月二十三日谕直𨽻巡抚赵𢎞燮朕每年春间行幸水淀近见民生虽不能家给人足比之往时似觉差胜但村荘之中诵读尚少朕思移风易俗莫过读书非此无可上进况畿辅之地乃王化所先宜于穷乡僻野皆立义学延师教读以勉励孝弟可望成人矣尔即徧示荘村皆知朕崇文好学之深意特谕康熙五十四年十月三十日谕户部朕早夜孜孜轸懐民瘼四方水旱时勤谘询惟恐闾阎之盖藏未裕一遇俭嵗收获失望穷黎即无以资生也直隶顺天保定河间永平宣化五府所属地方今嵗雨水过溢田亩被渰者甚多谷耗不登民艰粒食现今缓征赈借虽惠泽频施而来春应办钱粮若仍行征取则民力匮乏输将难继着将五府州县康熙五十五年地丁银八十五万五千八百两零粮米豆谷一十一万五千五百石零草九万四十九百东零俱通行蠲免尔部行文该督遍饬所属实心奉行俾穷乡僻壤均沾朝廷徳意倘有不肖官吏私征侵蚀者察出定行从重治罪尔部即遵谕行特谕康熙五十五年闰三月二十二日谕户部朕惟民为邦本必年谷顺成家给人足乃惬朕抚育元元之意自御极五十余年宵旰孜孜无论遐方近地编民疾苦必备悉谘询设有水旱蠲赈频颁务讲求实惠霑被羣生盖不徒事轸恤之虚文也直属顺永保河宣五府去嵗雨水过溢谷耗不登因全蠲额赋发米减粜今巡抚赵𢎞燮以目下正当青黄不接之时顺永二府米价腾贵疏请借道库银六万两委员赴乏米州县贵买贱卖朕思闾阎盖藏未裕本地出米无几以银易米恐米价反致翔涌现今京通二仓积米甚多不如将旧米分发二十万石于各州县赈济乏食穷黎官无转售之劳民获现在之米于地方大有裨益且畿辅地近京师輓运亦易着大学士等㑹同九卿速行详议具奏特谕康熙五十五年十月初八日谕大学士九卿设立社仓止一年可行若年久便不能行朕甚留意此事李光地为巡抚时曽试行之因难行至今尚未具奏张伯行谓知府谢赐履称永平府属州县从前俱有社仓今年春间乏食将仓粮借出民甚赖之既然如此永平府所属地方民人縁何流往盛京幸将军抚恤乃得给与口粮养赡耳今年直督赵𢎞燮具题常平仓米石及荘头等粮米俱已用完请借银买米赈济朕发通仓米二十万石遣大臣官员分路赈济今张伯行及知府谢赐履既称设立社仓于民大有裨益着交与张伯行谢赐履二人于永平府属地方举行五年如果有益再于各处举行尔等㑹同九卿询问张伯行议奏康熙五十五年十二月二十六日谕户部朕御极以来念切民生时勤宵旰凡巡歴所至必以编氓疾苦备悉谘询盖欲比户之盖藏恒裕三时之水旱无虞斯民气和乐聿成丰亨豫大之休也顷者朕巡行口外经过三河等州县暨永平府交界地方见今嵗秋成丰稔米价称平惟是去年雨水过溢田亩间被淹没朕深加轸惜蠲赋平粜转漕分赈贫民使不致失所今者虽复有秋然仅足支一嵗之用恐来年之输将尚多难继是必再沛恩膏始可大培民力着将顺天永平两府所属大兴宛平通州三河密云蓟州遵化顺义懐柔昌平寳坻平谷丰润玉田良乡涿州武清永清香河霸州大城文安固安东安房山保定延庆梁城卢龙迁安乐亭滦州抚宁昌黎山海等州县卫所康熙五十六年地丁银二十六万四千三百三十六两零米豆髙粮二万一千六百四十六石零草九万四千九百五十束零俱通行蠲免所有歴年积欠银九万三百九十六两零米豆髙粮一万六千二百七十五石零草八万四千四百七十束零亦并与豁除尔部行文该督严饬所属实心奉行俾遐村穷谷均霑徳意倘有不肖有司借端朦混私行征收者察出定行从重治罪尔部即遵谕行特谕康熙五十六年四月十一日谕大学士九卿仓内米石甚多着分运直𨽻各府州县存贮预备于民甚有裨益每府或贮万石每州县或贮数千石附近通州河道者交与仓场总督等运送其余府州县所运米石速行文直𨽻总督派地方官乗未雨之先輓运值此青黄不接之时于各府州县平粜亦大有益于百姓其江南浙江如有应行截留漕粮将截留若干之处尔等一併速议具奏康熙五十六年十一月二十五日谕户部朕抚驭寰宇五十余年夜寐夙兴为小民勤求生遂凡率土逺近皆期共享乐利聿成家给人足之休未尝一日不厪诸懐也数十年以来各省正赋屡经全免歴年积欠亦已蠲征偶有雨泽愆期或发仓廪散给或截漕粮赈救不惜数万万金钱米谷频沛恩施诚念穷檐之艰虑其至于颠连失所耳近者民力虽已稍纾然念分年带征银两若不格外优寛则小民一嵗所获分纳二年之赋以其赢余养赡室家断难充足朕每懐及此轸恻良深宜更加殊恩通行豁免今将直𨽻安徽江苏浙江江西湖广西安甘肃等八处带征地丁屯卫银二百三十九万八千三百八十两有竒槩免征收其漕项虽例不准免亦着破格施恩将安徽江苏所属带征漕项银四十九万五千一百九十余两米麦豆一十四万六千六百一十余石内免征各半尔部即行文该督抚严饬所属实心奉行徧加晓谕俾民间无征催之累均霑实惠用称朕抚卹羣黎至意倘有不肖有司借端朦混私行征收者该督抚严察㕘处如该督抚失察一併从重处分尔部即遵谕行康熙五十八年五月初六日谕户部朕幸热河一路麦苗盈野收成颇佳但麦熟之嵗往往雨水早而且多朕留心稼穑歴年最久所见如此尔部即速传直𨽻河南山左山右口外地方速将已收之麦晾干入屯收贮以免潮湿壊烂则今年所收足用二年矣康熙六十年四月二十六日谕户部尚书孙渣齐朕览京城所报米价殊属腾贵将京通仓米石交与侍郎张伯行比时价减五分粜卖内务府荘头所交谷石现在州县收贮亦派满汉贤能司官照此粜卖正值谷价腾贵之时恐有偷盗仓内米石者着提督等不时缉挐照此速行康熙六十一年四月初四日谕户部赵𢎞燮奏将收贮真定顺徳各州县四万石米平粜其余州县有米贵之处亦将仓粮平粜十分之三俱俟秋收后买补还项等语去年各州县收贮荘头等所受米石部内曽遣司官㑹同地方官粜卖其粜米银两至今尚未交完据此各州县收贮仓粮俱无实在平日积贮原为备荒而设今值青黄不接之时固应平粜但地方官亏空仓粮不过粜卖数石即借此掩饰伊等亏空究竟仓粮既亏百姓从何籴买于民生并无益处也现今存仓米谷数果全有即照该督所请粜卖倘朕遣大臣查㸔时州县并无米谷黎庶不得籴买将州县官即行正法该管上司从重治罪畿辅通志卷二畿辅通志钦定四库全书畿辅通志卷三诏谕皇上谕㫖康熙六十一年十二月初二日谕户部皇考御极六十余年泽周兆姓恩洽人心凡巡幸所经州县小民无不除道清尘趋事恐后古北口一路为我皇考每年行幸之地农工商贾皆得瞻仰天颜亲承膏泽今闻皇考宾天民心不知如何悲痛此路百姓歴年出力实堪怜悯今将宛平顺义懐柔密云平谷五县昌平一州雍正元年应征正项钱粮一万四千三百八十两零尽行蠲免又陵寝一路此时正当修道之际亦宜轸恤今将大兴三河二县通州蓟州遵化州三州雍正元年应征正项钱粮一万三千三百七十六两零亦尽行蠲免尔部行文该抚徧饬所蠲州县实心奉行务令小民均霑徳惠倘有不肖有司私行征收泽不下究事觉定行重处尔部即遵谕行雍正元年正月二十七日署直𨽻巡抚赵之垣题请领卖通仓变色米石户部议覆准行奉上谕此案系朕亲率尔等办理之事皇考因直𨽻各州县内有米谷短少之处将通仓变色米石粜卖于民有益并非勒令每处着落粜卖若干不但水次遥逺之州县虽近水次之地若于民无益亦不勒令粜卖今赵之垣不能领㑹皇考原降谕㫖之意以二百里以内附近水次之州县派定数目粜卖具奏如此不但无益且又多此一事户部即照赵之垣所议准行甚谬此案无庸另批着晓谕赵之垣将此项变色米石于米谷短少之州县领去粜卖若于民有益即行领卖若领运繁难无有益处即行停止如民间有因米谷短少情愿赴通籴买此项米石自行运回者亦聴其买去雍正元年二月十六日谕户部治天下要道莫过安民朕缵承大统以来轸念苍生痌瘝时切直𨽻山东河南连年歉收朕特降谕㫖缓征遣官赈济每嵗京师五城设立粥厰自十月初一日起至三月二十日止交五城御史煮粥赈饥今尚在青黄不接之时着展期一月煮粥散赈至四月二十日止但就食之民来京者多每日各増加银米一倍务使得霑实惠以副朕悯念穷民至意雍正元年四月十五日谕直隶各省督抚国家敦励风俗首重贤良举髦士以劝秀民实为政教之大端凡封疆大吏宜共体此意广询博访不可视为具文漫不加察也前所颁恩诏内有每府州县卫各举孝亷方正暂赐以六品顶带荣身以备召用一条距今数月未有疏闻岂通都大邑之中海澨山陬之逺遂无濳修砥操克称俊乂可应诏㫖者欤诚恐有司怠于採访虽有端方之品无由上达殊负朕殷殷延揽之至意特着直省各督抚速遵前诏确访所属果有行谊笃实素为乡党所推者即列名具奏毋得𨼆蔽及滥引塞责雍正元年四月十八日直𨽻巡抚李维钧奏修筑太行等堤银两请公同捐助奉上谕修筑甄家荘等四处漫决堤工用过银两俱因𦂳要工程动用不必捐补着以正项钱粮奏销雍正元年六月二十六日兵部议奏未经出口兵丁其倒毙马匹仍令赔补奉上谕保定府城守尉所属满洲兵丁古北口提标緑旗兵丁虽未出口亦勤劳四载有余若仍令赔补马匹朕心不忍着俱从寛免雍正元年六月三十日上谕朕去年亲閲京通各仓虽有积贮但京师人民聚集食指浩繁米粮闗系重大储备不可不多查有漕各省惟湖广江西产米最广近年盛京年嵗丰收米价亦贱此三处酌量动正项钱粮採买数十万石僱募民船运送来京大有裨益着怡亲王隆科多㑹同确查作何採买运送之处详议具奏雍正元年七月初七日谕礼部国家祀典必贵洁诚先农坛每嵗展祀且为亲耕耤田之所最宜清肃旧制围墙内有地一千七百亩以二百亩给坛户种植五谷蔬菜以供祭祀余一千五百亩每年交租银三百两以备修理闻康熙四十年间内务府拨给园头耕种粢盛蔬菜无所从出惟向市井採买殊非洁浄精诚之意今着园头清还地亩仍给太常寺坛户耕种以供祭祀之需余地一千五百亩着将内外围墙查明丈尺每种地十亩估计令其修墙若干务期加谨葺䕶毋致倾壊每年将满汉太常寺少卿派出一员不时稽察庶坛壝清洁祀事更加䖍谨矣雍正元年七月十三日谕仓场侍郎粮运闗系国储必须遄行无阻始得及早抵通自杨村至通州河道多有淤浅粮船起剥每至耽延以致回空冻阻并误新漕着该督严饬坐粮㕔查㸔河道有淤浅处作速挑濬深通毋使阻滞并知㑹天津总兵官用心催赶且天津一带地方向有贩卖私盐等弊粮船不许停泊火速趱行直抵通州至抵通后速行起卸交仓毋得需索抑勒苦累军丁朕去年亲自閲仓知漕粮过坝一昼夜可五万袋可见交卸甚易尔等加意督催务使空船早得回南新漕亦可无误漕运一事朕亲身閲歴纎悉洞知尔等倘不尽心料理或因勒索致有迟延责无所诿雍正元年十月初五日谕兵部驿站闗系重大经朕屡加严谕然其间积弊难以尽诘有在官之累有在民之累如直𨽻山西等省差徭更为浩繁虽驿马足数亦供应不敷乃内而兵部外而驿道于给发马匹时官吏通情受贿往往所给浮于勘合之数且行李辎重皆令驿卒乗马背负多至八九人不等所到州县以见马换马向有旧例不敢诘问至督抚提镇经过之处更唯命是从嗣后照勘合之外有敢多给一夫一马者许前途州县即据实揭报都察院以聴纠㕘如甲县容情不揭而被乙县揭报者并甲县一併治罪其督抚提镇骚扰驿递者皆照此例庶少甦在官之累至若河南山东诸省离京稍逺谓耳目易欺每驿额设马匹不过十存三四其草料工食仍照旧开销且逐年详报倒毙侵蚀补买之价差使一至则照里科派将民间耕种牲口强遣当差令其自备物料跟随守候种种累民尤属不法着该地方督抚将所有驿站逐一彻底清查缺额者勒限补买至派借民间牲口尤当勒石永禁违者即从重治罪雍正元年十月初五日谕内务府直隶省州县亦可与尔衙门文移往来如荘头人等有在州县地方生事者着该州县官员竟行呈报尔衙门尔等查问训饬若不悛改即行斥革着行文直隶巡抚凡有皇荘州县地方遍行晓谕至各荘头交粮时须逐一查问将生事之人严加训饬不肯悛改者即行斥革雍正二年二月二十日谕户部朕轸念民依时廑宵旰遇有旱涝灾荒惟恐穷黎失所雍正元年因直𨽻山东河南山西二麦歉收特遣廷臣发粟赈济钱粮照被灾地方分数已经蠲免停征嗣䝉天庥雨旸时若四省秋成丰稔少慰朕懐但念四省频嵗荒歉较别省为甚今百姓元气方复若将两年旧欠併于本年征收民力不支尔部速行文各巡抚查明实在旧欠若干据实题报分作三年带征其已收在官者速饬起解毋令不肖有司借端䝉混致滋亏空雍正二年二月二十日谕直省督抚朕惟四民以士为首农次之工商其下也汉有力田孝弟之科而市井子孙不得仕宦重农抑末之意庶为近古今士子读书砥行学成用世国家荣之以爵禄而农民勤劳作苦手胼足胝以供租赋养父母育妻子其敦龎淳朴之行岂惟工贾不逮亦非不肖士人之所能及虽宠荣非其所慕而奨赏要当有加其令州县有司择老农之勤劳俭朴身无过举者嵗举一人给以八品顶带荣身以示鼓励雍正二年闰四月初四日谕直省总督巡抚社仓之设原以备荒歉不时之需用意良厚然往往行之不善致滋烦扰官民俱受其累朕意以为奉行之道宜缓不宜急宜劝谕百姓聴其自为之而不当以官法绳之也近闻各省渐行社仓之法贮蓄于丰年取资于俭嵗俾民食有赖而荒歉无忧朕心深为嘉悦但因地制宜须从民便是在有司善为倡导于前留心稽核于后使地方有社仓之益而无社仓之害此则尔督抚所当加意体察者也又闻民间输纳钱粮自封投柜亦属便民之法但偶有短少之处令其添补每至多方需索其数浮于所少之外理应将原银发还仍于原封内照数补足交纳庶可免多索之弊此虽细事督抚大吏亦不可不留心体察严饬有司以除民累雍正二年闰四月初十日谕顺天府府尹京师广宁门外向有普济堂凡老疾无依之人每栖息于此司其事者乐善不倦殊为可嘉圣祖仁皇帝曽赐额立碑以旌好义尔等均有地方之责宜时加奨劝以鼓舞之但年力尚壮及游手好闲之人不得借名混入其中以长浮惰而生事端又闻广渠门内有育婴堂一区凡孩穉之不能养育者收留于此数十年来成立者颇衆夫养少存孤载于月令与扶衰恤老同一善举为世俗之所难朕心嘉悦特颁匾额并赐白金尔等其宣示朕懐并倡率资助使之益加鼓励再行文各省督抚转饬有司劝募好善之人于通都大邑人烟稠集之处若可以照京师例推而行之其于字弱恤孤之道似有裨益而凡人憷惕恻𨼆之心亦可感发而兴起也雍正二年闰四月十八日谕漕运总督及直𨽻山东河南巡抚各省旗丁运粮进京沿途水次理应奉公守法乃数年前浙江湖广粮船因懐挟私忿彼此争鬬持戈放箭杀伤者多逞其兇顽肆行无忌又闻前嵗之冬粮船守冻在山东地方竟行抢夺扰害居民去嵗回空又闻强取百姓衣物此等皆大干法纪嗣后总漕若不严加约束禁止妄行仍然寛纵直𨽻山东河南巡抚即着转饬沿河官弁不时稽察倘犯法为非即分别轻重按律治罪不得稍有徇纵推诿以长刁风若有如从前争鬬伤人及抢夺扰民之事该督抚即行奏闻请㫖于彼地立刻正法决不寛贷可预行晓谕各省运丁知之雍正二年十月二十三日户部奏直属九郡丰收惟霸州七州县田禾偶有淹损应准该抚所奏停征奉上谕直𨽻九府今秋嵗登大有惟霸州东安大城武清玉田寳坻梁城所七州县所地亩稍被水伤朕即谕巡抚李维钧将仓粮发赈今李维钧奏请将七州县所被水村荘本年钱粮缓至雍正三年麦收后带征但念此小民生全初遂若将今嵗钱粮归于明嵗带征则新旧之赋输纳于一年之内物力维艰势难兼顾夫百姓虽登乐利犹资惠养有方尔部行文该抚着将霸州等七州县所被水村荘虽未成灾今年应征钱粮内或应有蠲免之处详查定议具题务纾民力以副朕轸念黎元至意雍正三年六月二十日谕内阁直𨽻大名府属之滑县濬县内黄县为河南漕运所经地虽接壤而属则隔省闻多有唿应不灵之处以致河南粮艘年年迟误粮运乃河南専责且大名府所属计一州十县彰徳府所属只一州六县卫辉府所属只六县若以滑濬内黄三县分隶彰徳卫辉则多寡既均而于运道得専责成亦有裨益着九卿速议具奏雍正三年七月十一日谕旧嵗直隶总督李维钧奏称畿辅地方每有蝗蝻之害土人䖍祷于刘勐将军之庙则蝗不为灾朕念切痌瘝凡事之有益于民生者皆欲推广行之且御灾捍患之神载在祀典即大田之诗亦云去其螟及其蟊贼无害我田穉田祖有神秉畀炎火是蝗蝻之害古人亦未尝不借神力以为之驱除也曽以此密谕数省督抚留意以为备蝗之一端今两江总督查弼纳奏称江南地方有为刘勐将军立庙之处则无蝗蝻之害其未曽立庙之处则不能无蝗此乃查弼纳偏狭之见讥讽朕惑于鬼神専恃祈祷以为消弭灾祲之方也其他督抚亦多有设法祈雨祈晴之奏者夫天人之理感应不爽凡水旱蝗蝻之灾或朝廷有失政则天示此以警之或一方之大吏不能公正宣猷或郡县守令不能循良敷化又或一郡一邑之中风俗浇漓人心险伪以致隂阳沴戾灾祲荐臻所谓人事失于下则天道变于上也故朕一闻各直省雨旸愆期必深自修省思改阙失朝夕干惕必诚必敬冀以挽回天意尔等封疆大吏暨司牧之官以及居民人等亦当恐惧修省交相诫勉改愆悔过崇实去伪夫人事既尽自然感召天和灾祲可消丰穰可致此桑林之祷所以捷于影响也盖惟以恐惧修省诚敬感格为本至于祈祷鬼神不过借以达诚心耳若専事祈祷以为消弭灾祲之方而置恐惧修省诚敬感格于不事是未免濬流而舍其源执末而遗其本矣亦安有济乎况上天好生栽培倾覆原因物之自召而愚民无知每遇水旱不知返躬省咎更尔多生怨憾罪愆重増此乖戾之气上干天和以致频遭降罚荒歉连年多由于此也朕实有见于天人感应之至理而断不惑于鬼神巫祷之俗习故不惜反覆明晰言之内外臣工黎庶其共体朕意雍正三年八月初一日谕户部侍郎蒋廷钖内务府总管来保今年六七月间京师雨水较多闻京城八仓内颇有积水支领甲米车辆来往甚艰其城外万安仓附近城墙城上泻水流下仓内道路亦复泥泞如何令各仓积水通洩不致停滞低洼处作何修垫俾收放粮米之地髙燥洁浄既便于车辆行走亦不致粮米狼籍又各仓厫底或应铺垫石灰或应支架平板尔等到各仓详悉查㸔具奏雍正三年八月初三日上谕今年天津一带雨水颇大着将漕粮截留二十万石存贮天津新盖厫内其截留事宜照雍正元年旧例行雍正三年八月十六日谕仓场总督今年雨水过多米价腾贵可将厫内旧贮米减色平粜并行文直隶总督凡近水州县可通舟楫者俱令赴通州领运平粜便民雍正三年八月十八日谕今年夏秋直隶地方雨水过多恐秋禾歉收穷民乏食已降谕㫖令该地方官详查赈济朕早夜思维深切轸念若于赈济之外有城工应修理者修理数处俾穷民佣工借以养赡更为有益着于六部中选择司官六员编检庶常内选择四员御史内选择二员中书内选择一员俱在汉官中选其为人老实谨慎可用者带来引见朕再指示修理城工地方令其前往再者连嵗口外收成颇好朕曽降㫖进口粜卖米粮不得禁止近闻各口官弁于米粮进口之时每借稽查为名多方勒索以致阻滞着兵部行文各口毋得仍蹈前辙使米粮不得通行雍正三年八月二十六日上谕前于天津盖造仓厫原备截留漕米是以朕谕托时等将湖北湖南之米截留二十万石存贮天津托时因奏天津仓厫地势卑湿厫底须铺垫干草以隔潮气昨牛钮奏称垫草亦不免浥烂如此则截留漕米无益前所降谕㫖截留之米可仍令抵通归仓当时盖造仓厫原系李维钧及地方官员经手乃并不相度髙燥之地草率营建着托时前往天津㑹同莽鹄立柯乔年详审地形或另择髙阜之处或将旧基培垫交与李维钧亲同当时经手之员赔补修造即着莽鹄立柯乔年监督工程至于直隶州县仓谷李维钧曽奏亏空无多今嵗秋收即可全补无缺今蔡珽奏称清苑仓谷并无颗粒清苑为保定附郭之县仓谷尚亏空如此则他处可知李维钧前此所奏不实着大学士㑹同刑部问明具奏又蔡珽奏称目下省城米价腾贵今令臬司浦文焯擕带脚价亲至天津将截留漕米星速运三万石以二万石直至省城平粜以一万石量留沿途被水之处以救眉急等语畿辅之地百姓艰食朕心深为轸念着托时到天津将漕米拨三万石交与浦文焯作速运去今嵗近京一带雨水较多恐此米尚不敷用再令陈守创将通仓变色米六成以上者拨十万石交与余甸蔡起俊动用脚价运至天津或平粜或赈济应运何处聴蔡珽调度余甸蔡起俊悉聴蔡珽指挥协助赈恤朕念直𨽻地方低洼之处衆水积而不洩以致但有水之害而无水之利疏濬之道不可不讲已谕朱轼张灿经理此事闻陜西潼商道王全臣在陜挑濬秦渠熟习水利其在军前歴年亦着劳绩而年羮尧绰竒屡次㕘奏若非朕保全之伊早罹重罪矣可着王全臣来京其潼商道员缺着松茂道孟以恂调补凡王全臣军前之事俱交与孟以恂料理王全臣即着来京不必俟孟以恂交代清楚朕另降㫖与孟以恂其松茂道员缺着岳钟琪拣选题补雍正三年九月初三日谕大学士等前因天津仓厫潮湿不能收贮米石故停止截留今据蔡珽奏称天津仓厫虽不能贮米可分发各州县存贮以备赈济请仍截留二十万石等语户部作速派贤能满汉司官各一员前往天津㑹同仓场总督托时将河南小米截留二十万石一面行文蔡珽令其酌量应贮米之州县拨派官员于天津地方领运收贮备赈前李维钧奏请赈济一月朕思赈济原不可拘定日期昨降㫖修理城工春暖之时小民可借以餬口但恐三冬未能接济可行文蔡珽再赈济三个月务令小民得所现今遣増夀等前往奉天採买米石运至天津可即行文伊等于米石之外採买髙粱或十万石或七八万石一併运至天津于赈济大有禆益尔等即遵谕行雍正三年九月初八日顺天府府尹张令璜奏耤田叠产瑞谷请撰文立碑奉上谕据奏耤田叠产瑞谷顺天绅衿耆庶吁请撰文立碑以昭盛徳以示来兹等语耤田嘉谷虽有九穗之瑞但今嵗畿辅地方被水小民乏食朕方修省之不暇所请撰文立碑勒石不必行雍正三年十月二十四日上谕五城煮赈旧例自十月初一日起至次年三月二十日止每城每日发米二石柴薪银一两今嵗直隶各州县截留漕米二十三万石仍复运送通仓米十万石令散赈平粜但恐各处来京就食之民尚多每城日给米二石或不敷用着每日各増米二石柴薪银亦倍之各该巡城御史亲率司坊官散给都察院堂官不时稽查务使穷民得霑实惠以副朕爱养轸恤之至意雍正三年十一月初一日谕大学士等今年直隶州县被水小民乏食朕轸念殷切除截留漕米发给常平仓谷外又将通仓米六成以上者着托时陈守创亲交余甸蔡起俊运赴天津分散赈粜于被水之州县今朕访得所发之米朽烂不堪现有米様二种在此尔等共㸔其髙者不过三四成低者全属灰土朕轸恤灾黎宵旰忧劳无时或释乃托时等全不仰体朕心将此无用之米运给各处有名无实小民何所资借托时陈守创等皆由小臣拔至卿贰不知感激朕恩为朕爱养百姓殊为可恶此次姑从寛免容其改过自新嗣后若再不实心办事定严加治罪此已运成色米十万石着赏给各处穷民再另发六成以上米十万石令托时陈守创余甸蔡起俊自备脚价运往天津再今嵗秋季所发官俸兵粮米色俱不好嗣后若再如此亦必从重治罪康熙五十五年曽发通仓米五万石分贮各州县备用歴年已久闻俱陈腐甚为有司之累着从寛豁免莽鹄立奏称直𨽻按察司浦文焯修仓推诿朕曽询问蔡珽据奏现有赈济事务留浦文焯料理今赈济已有头绪浦文焯着解任修仓若办理得好朕尚有任用之处倘仍前怠忽必加重处雍正三年十一月初五日上谕满州兵丁于技勇武艺俱已精练惟向来未习水师今欲于天津地方设立水师营分拨八旗满洲前往驻防操演似属有益其应于何处驻札设立几营派兵若干用船若干竝如何制造船只如何演习兵丁之处可㑹同拉钖朱轼张廷玉蒋廷钖详议具奏雍正三年十二月十九日谕巡视五城御史今年天气寒冷闻外间无屋居止之穷民竟有受冻伤损者朕心深为悯恻朕思居民中岂无恺悌好善之人但因虑及稽查牵累不敢轻易收留此亦人情之常尔等可留心照㸔使寒夜不致露处若有好义之人容其栖息者不必禁阻至明春二月和暖便可无虑尔等巡城之职固在禁民为非亦当恤穷救困嗣后倘有冻毙之人经朕访闻尔等不得辞其责雍正三年十二月十九日上谕今年天气甚冷京城多有穷民彰义门安定门外向有养济院此二处着将变色米赏给一百石煮粥赈济传谕仓场侍郎将米様呈验然后赏给雍正三年十二月二十三日上谕直𨽻地方向来旱涝无备皆因水患未除水利未兴所致朕宵旰轸念莫释于懐特命怡亲王及大学士朱轼前往查勘今据查明绘图陈奏所议甚为明晰且于一月之内冲寒往返而能歴勘周详区画悉当以从来未有之工程照此措置似乎可收实效具见为国计民生尽心经画甚属可嘉着九卿速议具奏至于工程应用人员若交与九卿拣选恐有掣肘即令怡亲王及朱轼拣选请㫖其从前差往修城修堤之员俱着于水利工程处一同办理畿辅通志卷三畿辅通志钦定四库全书畿辅通志卷四诏谕皇上谕㫖雍正四年正月初三日上谕发通仓足五成米十万石运至天津照前交与天津道通永道为七十五州县加赈一月之用雍正四年正月二十九日上谕直𨽻地方去嵗雨水过多损伤禾稼小民失业朕深悯之已令五城煮粥赈济以惠穷民又恐人多米少复谕都察院仓场于五城各加米石赈济但念东直西直安定右安广宁五门向来未设饭厰今恐就食者多未免稍有不足且路途遥逺者难以赶赴用是再沛恩膏着于五城饭厰每日每城赈米六石外加米二石再于东直等门添设饭厰五处每日每厰给米二石着都察院派满汉御史五员专管办理其需用人员着都察院顺天府酌量派出并着堂官不时稽查务使穷民均沾实惠以三月二十日为止都察院顺天府即遵谕行雍正四年二月初七日上谕去年近京地方雨水稍多收成歉薄穷民乏食朕心轸念蠲免钱粮发通仓米粮四五十万石交与钦差及地方官遍行赈济又念失业之民觅食来京者多故于五城饭厰两次加添米石又于五门増设饭厰五处俾穷民得以养给但目前虽逐日散赈究非长策春气渐暖正宜播种此等穷民不得早还故土必致有悞春耕应如何设法资送或由陆路或由水路俾得各囘原籍复其本业大学士㑹同都统拉钖步军统领阿齐图并都察院堂官及五城御史详议具奏雍正四年二月十一日上谕直𨽻近京地方去嵗被水歉收朕心轸念已叠沛恩膏毋使失所其觅食来京者又复増给米石添设饭厰俾穷民得以养给近因东作方兴正令大臣等酌议设法资送贫民囘籍不使有悞春耕乃畿辅覔食之民前来京师者日衆是必传闻京师加恩赈济是以无知愚民希冀非分之望反舍其耕种之本业则大负朕绥辑穷黎之盛心矣况本地既已散赈若实系穷民则已入本县册籍何以又逺赴京师其中不无假冒可即传谕顺天府大兴宛平二县及近京地方文武官员将续来之民晓谕拦阻目今春气和暖其有田可耕者则当乘时播种其无田可耕者则各处皆有工程或修堤岸或开水利正需人力以兴土功伊等囘籍就近佣工度日不致离枼乡井转徙外方实为谋生善策可严切谕令伊等知之并将此行文直𨽻总督雍正四年二月十三日上谕据直𨽻总督蔡珽奏称从前将通仓之米运至保定粜卖以济民食今已粜完顷值青黄不接之时民间籴米艰难恳请再赐给发等语着即行文仓场侍郎将七成以上之米速发二万五千石照前运至天津交与蔡珽运往保定雍正四年二月十五日谕户部去秋北方多雨直𨽻所属七十四州县被水歉收朕心深为轸恤叠沛恩泽加惠穷黎已将七十四州县被灾田亩之钱粮照例蠲免其余应征额赋又复停征在案朕思一省之中既有七十余州县收成歉薄则必有向隣封隔县谋生覔食之人当此青黄不接之时闾阎岂能充裕若仍照旧征收钱粮民力输将未免竭蹷用是特颁谕㫖施恩于常格之外将雍正四年通省应征额赋一体停其征收俾民力寛舒各得用功于南亩以副朕勤恤民𨼆之至意尔部即遵谕行雍正四年三月十二日上谕去嵗畿南被水深轸朕怀虽截漕发粟赈粜频施然犹恐小民甫经灾沴之后无力供输是以又特降谕㫖将雍正四年钱粮通省俱令缓征夫今年钱粮尚且缓征则从前未完之项岂有转行急征之理今闻地方官竟有仍追比前欠者漠视民瘼莫此为甚深负朕忧念斯民之至意着传㫖直𨽻总督速饬各地方官凡一切旧欠钱粮一槩缓征其所有兵饷工料各项需用之处俱动藩库银两拨给不得短少扣尅如地方官仍有私征等弊一经查出定行从重治罪雍正四年四月十四日谕九卿怡亲王陈奏畿辅西南水利情形并绘图进呈朕披览甚为明晰着交与九卿㑹议具奏怡亲王等于去冬今春奉命查勘水利情形前后往返三月余而于直𨽻地方东西南三面数千里之广俱身歴其地不惮烦劳凡巨川细流莫不穷源竟委相度周详且因地制宜凖今酌古曲尽筹画以期有益于民生公忠为国实心办理甚属可嘉何国宗等同事多人前往查看运河将及半年之久所清不过数河而小丹河一节何国宗与田文镜各持意见彼此参差不肯虚心商酌以济公事今又仍持两议争论具奏较之怡亲王何如衆人自有公论也雍正四年四月十八日上谕去嵗畿南被水朕轸念民生除截漕赈济种种加恩外又特命怡亲王等亲身前往查勘地理情形以除水患以兴水利今一切工程事务虽有分发効力人员但地非素经人非素辖恐有唿应不灵之处必得本处地方官公同实心恊办始克有济且事权必欲専一方可奏功凡直𨽻地方文武官于水利事务务须与分发効力人员秉公和衷协助如有漠视推诿及阻挠者俱着怡亲王题叅有实力奉公者亦着怡亲王保题雍正四年五月十二日上谕五月设立米厰俱在城外所有城内僻巷老弱穷民籴买甚难着该城御史在城内添设米厰㡬处以便穷民籴买雍正四年五月二十九日上谕闻京城近日米价腾贵虽因天气连阴然一时骤长恐有奸人囤积射利借此扰乱情弊着都察院转饬五城晓谕各行户不得过髙价值勒索小民倘有囤积遏粜不遵劝谕者该城御史密行访察从重治罪将京仓好米发五万石分给五城每城领米一万石照例立厰委员平粜其价值着九卿定议具奏此所粜米石俟市价平减即行停止其存剩之米即存贮该城将来若市价一贵即将此米平籴以济穷民若此米用完仍需平粜着都察院再行奏请雍正四年六月初一日谕大学士九卿翰詹科道朕自即位以来思念皇考付託之重惟恐天下之人有一夫一妇不获其所自朝至夜殚心竭虑晷刻靡宁无非欲休养民生澄清吏治使中外永享昇平之福以仰慰我圣祖仁皇帝在天之灵即如前嵗雨泽偶愆去嵗畿辅被潦朕在宫中䖍祷上天叩首至于伤肿中夜屡起瞻望云色以卜睛雨祈祷之时甞终日饮膳不御不止于减膳而已此皆朕黙尽其心不肯令人知之在朕心以为敬天勤民励精图治之意至真至切可以自尽无少愧歉于中故凡下诏求言之事未曽举行今夏二麦登场之时适值连雨目前雨虽暂晴尚未开霁朕为小民深切轸念且奸民郭允进私贴謡歌有军民怨新主之语朕心因此反躬自省不能无疑或用人行政之间在朕已实尽其心而衆人观论尚有以为未当之处亦未可知总之千万人之中有一二人或有异议朕心即欲省察而权衡之尔内阁九卿翰詹科道等官皆朕简用之员职在劻勷谊同休戚若朕身有过可直言无𨼆政治得失亦即各抒己见据实陈奏朕必嘉纳勿视为具文勿有所瞻顾茍且塞责重负朕真切清问之至意雍正四年七月十五日上谕据鄂尔奇缪沅奏称直𨽻借粜仓谷弊端种种无非地方官巧为掩饰亏空之计向来直𨽻仓谷亏缺甚多朕知之甚悉各官惟恐败露故设计弥缝详请借粜李绂为其所欺遂代为题请且未经奉㫖即先为散给及派员往查又转停止览鄂尔奇等所奏各官情弊显然凡此等州县官员若仍留原任将来假公济私那新掩旧必至刻剥小民亏欠正项而地方仓厫始终不得清楚可将巧称仓谷出借各官悉行解任着吏部将投供到部候补候选之州县官俱带来引见朕亲自选定人数其鄂尔奇等已经到过之正定顺德大名广平保定五府所属赞皇等二十一州县着即将拣选人员掣籖发往鄂尔奇等未到之永平宣化顺天三府所属之二十一州县俟伊等到彼查出有出借仓粮者即咨吏部令籖掣人员前往代之以上各州县借出之谷俱着解任之官员自行催还以一年为限限内全完者仍准即行另补若先期速完者随到随即另补若逾限不还者治以那移亏空之罪如此办理则亏空之员不得复居现任挟制小民那移出纳而接任之员交代井然又无前后不清之项若果系借欠在民按数催还其原官仍可另补于公私均有裨益李绂既不能稽查属员之巧饰亏空转为伊等欺朦具题代请又不候㫖即令各属擅自给发甚属不合着严饬行又鄂尔奇等奏称阜平赞皇等处违例将谷借给兵丁向来有无借给兵丁之例着九卿察明具奏闻直𨽻各处仓厫久未修理倾圮者多此皆地方官漫不经心李维钧不实心任事之故着李绂严饬各属设法速行修整雍正四年七月二十八日直𨽻总督李绂奏昌黎县知县李士着乞休奉上谕昌黎县知县李士着现因私借仓谷解任清还借项今以老病乞休显有亏空谷石情弊着将李士着留住昌黎交与新令俟伊将借动之谷清还申请该督报部后准其囘籍直𨽻解任之四十二州县知州知县等官俱照此例留住原地方清楚仓谷雍正四年八月初九日上谕从来直𨽻江南两省盗案多于别省雍正二年三年间李维钧为直𨽻总督节制提镇遵朕谕㫖严拏盗贼故直𨽻盗案因而甚少自去冬以至今春盗案复多若云因去秋水潦歉收所致何以彼时正当被灾乏食之际不闻盗贼肆行偷窃至今春夏二麦丰收小民反为此犯法之事是必有为首积盗纠合匪类巧于漏网各州县被窃之处虽多而奸滑之盗首不过数人窝藏之巢穴亦不过数处而已畿辅之地为四方观瞻岂可听宵小之潜藏任有司之疎忽昨朕特降谕㫖从雍正五年为始凡直𨽻盗案仍照旧例不分首从皆斩不准寛贷盖除盗安民乃国家政事之要应加惩创李绂职司表率安可漠不经心可速饬属员严加缉捕务令得其根柢以清盗源若仍前疎忽定将李绂治以重罪并谕直𨽻提镇等官各饬属员稽查防汛以靖地方毋得疎纵自干罪戾在京步军统领衙门及巡捕营弁五城御史及司坊官员各宜尽心访缉以副诘奸弭盗之职雍正四年十月十一日谕大学士九卿等直𨽻地方旗民杂处往往以强凌弱势力相加而谨朴良民常被欺压因而相习于强悍之风不知悛改而风俗不能臻于淳厚朕励精图治欲四海之广道德一而风俗同况辇毂之下首善之区尤当整饬化导以为万邦之式今欲将满汉汉军御史各差二员令其巡查八府地方凡旗下告退之官员及在屯之庄头内监之族戚与在籍之乡绅衿监倘有不安本分凌虐良民不畏官吏恣行暴悍者或即行惩治或具本叅奏其地方命盗案件亦听其查访有应在本地方归结者即㑹同地方有司秉公归结有应奏闻者即行奏闻务使豪强敛迹良善安居以副朕移风易俗之至意其如何遣官分巡之处尔等定议具奏雍正四年十二月十九日谕五城官员军民人等制钱乃日用之所必需务使充足流通始便民间之用国家开局年年鼓铸而京师钱文不见加増外省地方亦未流布是必有销燬制钱制造器皿以致钱文短少钱价日昻其中情弊显然朕念切民生屡降谕㫖而钱价仍未平减是以禁用黄铜器皿凡民间所有俱给价令其交官以资鼓铸此朕悉心筹画至再至三专为民间资生便用起见并非朕有需用铜觔之处而广收民间之铜器于内府也似此有益于民间之事尔等当即踊跃急公欣然交纳使钱文赢余日用赡足尚何待于上官稽查催迫耶况铜器交官皆如数领受价值又何乐而不为耶且民间器皿非必定需黄铜制造其在有力之家则白铜红铜皆非难得之物而无力之家如木盆磁器价亷工省亦未甞不适于用非若钱文为人人所万不可缺者朕为尔等日用之计如此筹画尔等自为日用之计更当鼓舞奉行何必迁延观望令公私俱无所裨益乎与其藏匿于家将来限满三年犯禁获罪何如彼此相劝早为交纳既得价值而又受钱价减省之利益乎朕悯尔等愚昧无知再颁此㫖遵行晓谕其咸体朕意畿辅通志卷四畿辅通志钦定四库全书畿辅通志卷五诏谕皇上谕㫖雍正五年二月初七日上谕修举水利种植树木等事原为利济民生必须详谕劝导令其鼓舞从事方有裨益不得绳之以法若地方官员因闗系考成督课严急则小民转受其扰矣着直𨽻学臣转饬教职各官切加晓谕不时劝课使小民踊跃兴作若地方官员怠忽不加劝导或有逼勒过严者着学臣稽察奏报三路巡察御史亦着善为劝导悉心稽察如地方官有奉行不善之处即行据实奏闻雍正五年闰三月十八日上谕保定府举人苏庭条奏内称直𨽻带征钱粮州县併催以菜色初起之民当三春絶乏之日办理实难请俟二麦登场三秋纳稼之后酌年嵗丰歉以定带征多寡之数等语直𨽻地方前嵗被水歉收朕念切痌瘝焦劳倍切至颁发仓储七十万石以为赈粜之需又兴修各处城垣水利工程约费帑金数十万两俾小民佣工以餬其口抚恤之政无所不周查赈之员络绎于道所以为畿辅百姓谋安全者已尽朕心力矣幸荷上天鉴佑上年二麦大收秋成亦属丰稔远近黎庶共乐安居无不感朕恩泽至于带征钱粮乃国家惟正之供朕何敢市私恩以邀誉今既格外施仁寛期于从前而补偿于今日小民淳朴者多断不忍于受恩之余又存拖欠国课之想假使民力果有不足该地方大吏有司自然体朕爱养元元之心暂缓催科之令必不至迫急滋扰也苏庭既系举人乃读书明理者尤当感戴朕恩以完课急公劝导百姓今乃倡议缓征希冀侥倖以惑人心并言小民菜色初起夫菜色初起四字或可用之于雍正三年秋成被水之后奉㫖赈恤之时而苏庭用之于雍正四年秋成丰稔之后尚得谓之公论乎直𨽻绅衿包纳钱粮积弊种种衆所共知苏庭必系此等之人故为此奏以自便其私着将苏庭革去举人发与总督宜兆熊刘师恕将苏庭向日居乡为人一併查明具奏雍正五年闰三月十九日上谕三农仰资雨泽所重尤在春时今年三月间直𨽻地方雨𤾉不一朕念切民依时时体访昨闰三月十一日京师及近畿之地俱得雨泽而蓟州咫尺间仅有微雨不能霑足朕向来屡降谕㫖凡水旱灾䘲之故或因朝廷政事阙失或因该省大吏及该郡邑有司有乖职守各致愆尤或因本地风俗偷薄人情浇漓此数者皆足以上干天和致使阴阳违序古人言此最为详备而朕研究天人感应之理确然知其不爽是以往复谆谆训谕中外期于共相儆勉修人事以格天心此念无一刻或忘也今春畿辅逺近雨泽不均朕再四思维不得其故昨见保定府举人苏庭条奏请将本年带征钱粮缓其征收而又故为迫切愁苦之词加以菜色字様欲以耸动朕听即此可知小民之心无时餍足当收成偶歉之时䝉朕多方拯恤比嵗缓征而小民皆相习视为固然迨及嵗已丰熟全不念租赋乃惟正之供输将乃分内之事仍思迁延侥倖遂其私心转觉纳科完粮为意外之事相对辗转志气不舒遂致上干天和甘雨不能应时而降此亦理势之必然者也况自私自利之念䝉蔽于中而非理非分之望扰攘于怀既忘朝廷抚绥保䕶之深恩又忘上天钖福惠民之大德人情如此尚得谓之风淳俗厚而可邀上天之眷佑乎夫钱粮出于地畆凡应完国课者皆系有产业之家并非无力穷民可比岂有上年丰收之时全不筹及于今年国课之理假若民力果属艰难该地方大吏有司自然体朕宵旰勤民之至意暂缓催科断不忍过于迫急竭民力而违朕㫖也朕因小民习染既久私欲难除不识君民一体之情不知天人感召之理致干上苍谴责垂慈示儆朕心深用悯恻切加训饬果能遵朕谕㫖安分守法循理奉公则俯仰寛舒心志畅适古人云和气致祥将见五风十雨大有频书断不忧水旱灾䘲之为累若宵小无知以为朕因催科降此谕㫖则不但不知朕教养之深恩抑且昧天人感应之理矣着直𨽻总督督率有司体恤民𨼆教养兼施将朕此㫖通行出示晓谕务使逺乡僻壤之民咸令详悉知之雍正五年四月初九日吏部等衙门议覆东光县知县郑三才条奏各欵奉上谕郑三才身任东光县知县其所奏必有确知灼见伊既称泊河通判兼辖数县一身难于巡查差役又滋需索等语部议交与该督抚严行查禁督抚所辖地方辽阔此等细事恐难周知或应添设官员分任其事或应交与巡察御史稽查之处着直𨽻总督等定议具奏又郑三才奏称东光县地棍绅衿把持包揽挟制官府拖累平民弊端种种自必实有其人着直𨽻总督等严行约束该巡察御史亦令稽查以儆刁风雍正五年四月十七日谕营田水利官员等朕以畿辅之地水患未除水利未兴宵旰焦劳修建大功欲登民生于安阜尔等官员皆情愿効力经朕引见命往者自当仰体朕心朝夕黾勉方为称职将来朕自加恩今闻在工人员多有因循怠忽不肻实心出力者揣尔等之意以为信任怡亲王大学士朱轼而尔等在怡亲王朱轼荫庇之下可以免于过愆遂躭逸偷安茍且塞责或有见从前议叙人员効力未久俱得邀恩遂各存侥倖之念而无诚实办事之心此等意见愚昧已极朕只信任怡亲王朱轼而怡亲王朱轼所用之人朕岂皆深信而宥其过愆乎况怡亲王朱轼公忠体国若尔等不肻尽力工程怡亲王朱轼亦岂肻徇情而稍为容𨼆乎为此特行晓谕嗣后尔等可痛加悛改勉力急公倘仍前怠玩迟悞公事必从重治罪若系已经议叙之员先勤而后怠其罪更不可逭再怡亲王朱轼不能亲身到工凡督率在工人员稽察勤惰分别优劣实系段如蕙张璨之专责段如蕙为人柔善张璨涉于浮夸不能整饬甚负朕擢用委任之意亦着改除旧习倘瞻顾情面茍且姑容朕严加议处之时悔之不及矣雍正五年四月二十一日上谕方冬魁乃旗下闲散人而居乡者必系懒惰无用之人理宜安分居家今因饮酒沉醉见张四不曽让坐遂恃强詈骂扭打以致张四情急刀戳殒命向来居乡旗人倚恃强力欺凌民人者甚多即方冬魁之事可见着将张四免其死罪枷号两个月责四十板从轻发落以为旗人不论道理恃强凌弱欺压民人者之戒着通行晓谕八旗及各处屯庄居住之旗人咸使闻知雍正五年四月二十九日谕八旗大臣内务府总管直𨽻州县缉拿逃盗每每踪迹察访至内府庄头之家而庄头等䕶庇不令捕役进家搜捕以致直𨽻逃人盗案不能絶迹此皆由内府庄头藏匿之故再八旗在屯居住人等多系不思上进怠惰浮薄之辈在屯闲居不守法度竟有窝藏逃盗欺凌百姓好事妄为者此等内府庄头并在屯与民人杂处之旗人若不严加约束必至妄生事端八旗都统内务府总管等行文直𨽻总督及巡察御史嗣后内府庄头及乡居旗人家中有窝藏逃盗者地方官差役搜捕有抗拒者即将窝家一併拏究再或有不守本分酗酒生事妄为者该地方官即行详报总督若系旗人由总督移咨该旗系内府庄头移咨内务府该旗及内务府将应行办理者即行办理应行拿送者即行挐送其总督移咨事件每月彚题一次以备朕之询问其移咨尔等事件若有迟延以致违悞者将尔等治罪若地方官狥𨼆不行详报总督或已详报总督而总督不行移咨各该管处者被巡察御史查出题叅将不行详报之州县及不行移咨之总督一併严加议处巡察御史狥𨼆不行查叅或别案发觉或经朕访闻务必重治其罪如此立法则内府庄头及居乡旗人各知警戒畏法守分而直𨽻地方窝藏逃盗之弊可清于乡居旗人百姓亦大有裨益矣雍正五年六月初八日上谕仓场米石乃国家第一要务闗系最为重大试思此项米石民间输纳何等辛苦官员征解何等烦劳且粮艘运送京师何等烦难一颗一粒皆当爱惜不忍轻忽朕为此一事宵旰焦劳时时切加训饬至再至三且曽降㫖令修理仓厫等项不惜多费帑金务期完固此臣民所共知者托时陈守创身为仓场侍郎自当仰体朕心悉心料理使仓厫坚固天庾充盈不致霉烂乃为称职昨朕特遣大臣等前往查看则见京通各处仓厫屋瓦渗漏墻壁损坏者十居八九所贮米石渐至潮湿霉烂夫以如珠如玉之米粮而视为泥沙之弃掷忍心害理莫此为甚若不严行稽察无以儆怠忽而清弊端在京十仓每仓或都统或副都统各派一员御史中不论满汉每仓各派一员专任稽察之责其米石出入支放奏销事件不必经管仍属仓场侍郎管理其房屋渗漏墻垣损坏与仓内铺垫及匪类偷窃一切情弊俱交与派出之都统副都统御史稽察遇有查出之处即行知仓场侍郎若仓场侍郎等不即办理妥协敢致迟延着派出之都统副都统御史奏闻倘有应行查出之处不行查出则将缺少米石应赔之项着落仓场监督等官与派出之都统副都统御史分赔其通州三仓即照此例交与通永道通州副将稽察其失察分赔之处亦照依京仓施行雍正五年六月二十二日上谕据怡亲王奏称玉田县之还乡河堤岸冲决附近之田禾庐舍有被淹伤损之处朕心深为轸念着散职大臣常明率同御史勒音特钱兆沆二人前往悉心查勘并带帑金二万两速行赈济若有动用仓谷之处将本县仓谷即行动用务使小民得所不致流离再被水地亩本年应纳之钱粮着行缓征朕本欲加恩将本年钱粮全免但恐此时有已经完纳者着将被水之地明年钱粮蠲免一年该地方有司应加意抚绥以副朕爱养穷民之至意雍正五年六月二十八日上谕仓场米石乃国计民命所闗颗粒皆当珍惜必厫座坚完无损坏渗漏之处米粟方不至于霉烂国家政务莫重于此朕宵旰勤劳时切厪念百计经营布置即如厫底之板及四围之墻尚不惜数十万帑金创造修整则身任仓场之责者自当加意慎重以仰副朕怀仓厫上盖修理乃极易之事况伊等屡次奏过不时动茶果银两修理朕意必然完固岂有仓厫损漏至此而竟置若罔闻托时陈守创身任仓场全不实心料理以致各仓厫座损坏渗漏处凡九百二十九座米粟竟有霉烂者负朕委任深恩实出意料之外况托时陈守创常常进见亦并无一语奏闻甚为溺职着将托时陈守创及各仓满汉监督尽行革职解任至御史殷式训专司查仓之责乃敢扶同徇𨼆亦着革职解任凡各厫座损坏渗漏之处俱着动支正项钱粮修理若仍交与旧任各员必致茍且塞责虚费钱粮不能实在完整着钦差都统御史通永道等同新任仓场侍郎监督官员实心料理务期修理完固仍着托时陈守创殷式训及解任之旧监督一同看视每仓修理动支钱粮若干即着本仓监督与托时陈守创殷式训分赔补项其有霉烂米石亦着伊等照数分赔其旧任监督着议政王大臣㑹同大学士详加讯问如有本仓厫座全无损漏者仍留原任将新补监督撤囘如从前曾将渗漏之处详报仓场者着将情由声明奏闻至各仓监督应赔之项如照数全完准与开复凡事当积玩相沿之时非大加改易不能整顿吏部侍郎岳尔岱顺天府府尹刘于义着补授仓场侍郎其各仓监督员缺着各部院速即挑选人员引见顺天府府尹事务着申大成暂行署理雍正五年七月十二日上谕派出那苏图传泰班第每人带银二万两前往直𨽻地方有应散赈之处即行赈济务令穷民得所雍正五年七月二十九日谕直省总督巡抚等自雍正二年以来朕躬耕耤田而耤田之中每嵗必产嘉谷上年自双穗至于九穗今嵗则自双穗至于十三穗在廷诸臣及京都耆庶皆惊讶以为奇朕之宣示于衆者并非矜诩夸张以为祥瑞盖实有见于天人感召之理捷于影响而朕敬天之心至诚至切愿与内外大小臣工共勉之也稼穑为天地之宝民命攸闗我圣祖仁皇帝临御六十余年无刻不以重农力穑为先务仰观天时俯察地利辨土性而课人功咨雨𤾉而防旱涝绸缪区画旰食宵衣偶遇雨泽愆期圣心忧劳之切侍侧臣子皆惶悚不宁所以为万世谋粒食者至矣尽矣朕朝夕瞻仰者四十余年今缵承大统竭诚效法念切民依每念䖍祀先农躬耕帝耤仰䝉上天眷佑叠钖嘉禾信而可征纎毫不爽是以特颁谕㫖令各省守土官共举耕耤之礼为万方百姓祈祷秋成今见各省督抚奏报前来处处风雨均调春麦秋禾并登丰稔虽边逺荒僻之地亦庆有秋惟直𨽻湖广安徽数州县近水最低之处常年被涝者畧有浸注亦不为灾是今嵗可称大有年矣朕感上帝之垂慈庆下民之受福而推求其故良由今年各省初耕耤田各该有司自然小心敬慎斋袚䖍诚是以感格上苍而获此盈宁之钖倘从此益加敬谨不懈初心则嵗歳屡丰可以预必尔督抚等可通行晓谕所属官民当凛帝鉴之匪遥勿视耕耤为故事永矢严恪以迓天和天下臣民受福斯朕之福也思之慎之毋忽朕言雍正五年九月初十日营田水利府叅奏定州知州程恂等违悞工程奉上谕朕为直𨽻地方兴修田亩水利以厚民生特令王大臣等经理其事该地方有司自应休戚相闗视同一体畿辅密迩京师朕时加访问如保定府知府李正茂前在知县任内时正值大水之际伊防䕶堤工殚心竭力实为尽职之贤员朕已加恩擢用其有阻挠公事及玩忽工程者于国法断难寛贷此所叅程恂骆为香俱着革职在营田水利工程効力行走程恂荒废未开之田亩着仍交与程恂营治倘明年再有迟悞定行从重治罪徐谷瑞因见堤工危险遂推诿规避将地方之事视为膜外着交部察议具奏又据钦差大臣常明奏称宝坻县最系低洼之地平时易于被水知县呉槃实心办事将上年特发帑金新修之堤岸加意保䕶昼夜巡视是以堤岸完固而地方不受水患甚属可嘉着将呉槃陞授山西大同府知府常明又称玉田县知县魏德茂专务虚名而诸事怠玩防守工程亦甚废弛魏德茂着革职雍正五年十月十六日署直𨽻总督宜兆熊等题请缓征被水各属州县钱粮奉上谕朕念直𨽻近水低洼之处易于被水用沛特恩遣官发帑加意赈恤此乃格外惠及穷民之意至于被水之处仍应勘明分数题请照例蠲恤不得因已经遣官发帑遂不照定例遵行并谕别省知之雍正五年十二月二十二日署直𨽻总督宜兆熊等题报东光县盗犯战二忙等越狱奉上谕据宜兆熊等奏称东光县盗犯战二忙等四人乘夜越狱向来重犯越狱之事甚多既有闗于国体且此等凶恶之徒逃出更有害于良民从前大盗孔林魏二等越狱经朕切加申饬将督抚地方官严定考成伊等始知儆惕将各犯缉获今各处越狱之风尚未止息与其惩治于事后何如防范于事先或因城垣不完或因囹圄不固或因巡逻人少稽察不密必各处有疎忽之处犯人始得乘间潜逃无所忌惮着各省督抚按察司各就所见应如何料理可免重犯疎纵之处令各具本陈奏着九卿斟酌定例施行数年以来朕因盗案屡降谕㫖且令畿辅有司严行缉捕以靖地方而安良善东光县近在京畿辄敢疎纵若此着将知县革职此越狱之盗照例勒限缉拏如逾限不获将总督上司等官一併严加议处雍正五年十一月初八日上谕前据怡亲王大学士朱轼奏称直𨽻水田稻谷丰收民间多不惯食稻米请发银採买米石使得卖米价银以买小米髙粱于百姓甚属有益此特为民食计非为仓储计也近闻州县中竟有逼勒小民强买稻米者此等不肖官吏生事扰民将朕爱民德政奉行不善反为扰民之事较之一切贪劣之员尤为可恶该督等漫无觉察所司何事此皆庸碌州县假手不肖贱役书吏任其颠倒之所致着令确查严叅治罪倘该督等徇情𨼆庇不行查叅将该督等一併严加议处着将朕㫖传谕通省务令百姓人人知之雍正五年十一月十一日谕刑部朕曽降谕㫖自雍正五年正月初一日为始直𨽻盗案事发仍照旧例不分首从皆斩直𨽻盗案多由各省匪类聚集上盗着行文各省督抚出示遍行晓谕使皆知所畏惧所颁谕㫖甚明今年直𨽻现有缉获之案尔部即讯明该犯若地方官已经晓谕该犯何以愍不畏死尚敢行刦若地方官未经晓谕即行文该督何以不遵奉谕㫖遍行晓谕将縁由查明咨部尔部具题时缮折夹入本内具奏雍正五年十一月十九日上谕前仓场侍郎岳尔岱刘于义奏称通仓收贮米石甚多若将旗下兵丁在京应领之米派四旗在通仓支领冬月一季而以次年应运京仓之米收入通仓则通仓新陈之米可以更换收贮即以省出运送京仓之脚价给于兵丁以为赴通搬运之路费足以敷用于公私皆便等语朕因此奏应行发与办理旗下事务王大臣及该部仓场议奏据王大臣等㑹议准行具奏朕以所议尚未妥协目前正值冬季支放甲米之时为时甚近着仍于京仓支放此事创行之始着再行详细妥议俟明年举行将此面谕廷臣乃今日正黄旗副都统舒楞额奏称前日奉㫖将旗下甲米仍在京仓支领而旗下之人皆归功于臣之密奏侍衞查鲁向臣姪面询叅领闵成烈等又向臣称赞此乃闗系㫖意之事伊等辄敢揑造謡言以无为有强加于臣大干法纪请将闵成烈等四人与臣一併审究从重治罪等语舒楞额并未陈奏旗下领米之事而外间人等不知何所闻见而造此謡言夫以不在通仓领米感激舒楞额之陈奏则必以在通仓领米怨望岳尔岱等可知矣朕日以正人心端风俗为训诫盖以向来人心不正风俗不端莫甚于懐挟私意造作流言如朝廷行一便民之政则羣然揣度以为出于某人之陈奏若遇无耻之人喜获美誉亦公然自认而不辞又如朝廷擢用一人则私相揣度以为由于某人之荐举而平日与其人相亲厚者又从而附㑹之朝廷处分一人则私相揣度以为由于某人之谗谮而平日与其人有嫌隙者又从而附㑹之朝廷赏人之善而衆人不以为有善之当赏但妄议其得赏之由朝廷罚人之过而衆人不以为有过之当罚但妄议其受罚之故此倡彼和散布流传巧猾之徒籍以擅作威福者在其中宵小之辈籍以报复恩怨者亦在其中而大奸大诈之流籍以扰乱国政蛊惑人心者亦在其中恶习如此竟使朝廷不能兴革一事赏罚一人而谨慎自守之臣工畏避嫌疑将至不敢陈奏一语此风岂可长乎我圣祖仁皇帝临御六十余年功德之盛超越千古朕在藩邸四十余年何事不曾閲歴而即位以来夙夜孜孜勤求治理诸事皆已练习然则皇考与朕于用人行政之间虽有採访舆论之时而斟酌权衡自有一定之见岂但以人言为可否何以皇考时此辈宵小妄为议论相习成风数年以来朕屡加训饬至再至三而恶习蔽锢如此之深仍不能悛改耶从来满洲风俗最好从不曽争论财物本朝定鼎之初兵丁每月给银一两并无米石而衆心皆相安以为常后䝉皇考天恩加増至一两倍之多且数十年来皇考与朕格外施恩于旗人者不可枚举今以国恩赏给之粮石令其在通支领一季而犹恐车价艰难复将公项银两给与本人助其搬运亦可谓体恤之至矣而乃辄生怨望之心造作全无影响之语似此争多较少之恶习希冀无厌之贪心实向来满洲之所未见者此等卑汚之习皆始自包衣下贱奴才况且领米到手并不存贮以为饔飱之计往往贱价粜卖转眼又复啼饥种种弊端人所共知共见朕为天下主又岂能以国家一定之经费曲市私恩以博无知小人之称颂乎满洲渐失旧风总由该管大臣官员等茍且因循不能导化以致日渐浇薄全失当年淳朴节俭之意至于造作流言之风尤可痛恨舒楞额据实叅奏甚属可嘉着交部议叙朕年来训诲旗人者至详且备今尚有顽梗之人敢于造作流言惑人心志断不可不行根究着庄亲王顺承郡王马尔赛马兰泰拉欣查弼纳德明将查鲁闵承烈等革职拿问㑹同严审务将造作此语之人实在情内究出具奏雍正五年十一月二十五日营田水利府叅奏御史王瓒等玩悞玉田县还乡河堤工奉上谕凡堤工事务承修官与地方有司均有责任定例昭然嗣后直𨽻河道工程着河员与地方官协同承修防䕶务期保固无虞如限内有冲决之处着落河员与地方官照例赔修倘再敢怠玩推诿着一併革职照南河河员李世彦孙国瑜之例枷号工所仍令赔修以为忽视工程之戒雍正五年十二月初四日上谕直省拔贡旧例十二年题请举行一次后因各省学政不能秉公选取国子监未便照例请行于雍正元年特行一次朕思各州县每年嵗贡较其食廪浅深挨次出贡内多年力衰迈之人欲得人材必须选拔着令各省学臣于科考时照例府学拔取二名州县学拔取一名宁缺勿滥务取学问优通品行端方才猷可用之人令其来京朕将亲行考验令入国子监肄业如有学问荒陋人品不端才具庸劣者将该学政严加议处嗣后六年选拔一次国子监届期题请候㫖雍正五年十二月初四日上谕蔚县广昌连界之案朕前令直𨽻山西督抚详议具奏何以至今尚未奏闻凡两省交界州县归併之处甚于地方有益如蔚州蔚县介在直属保安西宁之间自应俱𨽻宣化府而蔚县之广昌巡检则宜归大同府之广昌县管辖庶两省边界可画一清楚为督抚者不得各持私意辗转因循着速议具奏畿辅通志卷五畿辅通志钦定四库全书畿辅通志卷六诏谕皇上谕㫖雍正六年正月十三日上谕君臣上下之间必至诚相接始不愧堂亷一体之谊朕待内外大小臣工推心置腹事事至诚从无一毫虚假而为臣者尚忍以伪妄欺诈之意待朕实可寒心其罪诚不可逭宜兆熊乃旗下平常无能之人因其尚忠厚谨慎荷䝉圣祖仁皇帝深恩用至福建将军伊在任亦并无出力报効之处及朕即位以来伊亦不过平常供职前因直𨽻总督员缺一时不得其人故令伊署理印务畀以畿辅节制之重任教导训诲至再至三勉其不及宥其过愆然则朕之恩尚可负乎刘师恕向来过失多端近年屡经败露朕见其人尚谨慎小心且年力精壮深有悔过迁善之念是以降㫖寛宥格外加恩令其协办直𨽻总督事务以观其后效然则朕之恩尚可负乎张适系年羮尧案内获罪之人中外所知且又有亏欠钱粮各案法难寛贷朕念伊祖张玉书在圣祖仁皇帝时効力多年而伊之过犯大约由于年羮尧之挟制不能自主于是赦其过愆复其官爵谆切训谕冀其成人伊亦感激愧悔奏称情愿竭力报効朕是以用为直𨽻布政使然则朕之恩尚可负乎魏定国由知州擢用知府朕初见时伊假作醇谨之状朕谓其为人诚实可用又经傅敏法海极力保荐是以用为直𨽻按察使伊上年来京陛见朕察其心术知为沽名邀誉之流并非诚实无伪者曽屡向在廷大臣言之魏定国由微末之员于数年之内擢至大僚且因伊服官効力朕推恩及于其父逾格优待然则朕之恩尚可负乎曾逢圣实系市井光棍由钻营而至知府甚属狡诈前者被叅亏空之时朕料其歴任畿辅多年自尚有作弊贪赃之欵项令该督藩臬等晓谕该地方若果有被屈受害之人准其据实控告审理以惩贪墨昨闻有老秀才呈告曽逢圣当日居官劣欵而张适将此秀才严刑夹讯旋即毙命谎称在监病故且坐此人以平素积恶之名不思辩寃既奉谕㫖诬告自有国法即此秀才果有应得之罪亦当审实奏闻按律置之于法方足以服衆人之心岂有讼狱未定曽逢圣之案未结而将首告之人遽以三木毕其性命之理此不过有意袒䕶曽逢圣惟恐控告者多故先杀一人以箝衆人之口似此惨酷之行世所罕见宜兆熊刘师恕身为总督若罔闻知负朕任用之恩甘蹈徇𨼆之咎尚得谓之事君以诚无欺无𨼆者乎魏定国专司一省刑名乃一任张适之姿意妄行全不置问及朕面加诘责则将颠倒是非草菅人命之数案全推于张适而置己身于事外似此姦险巧诈之存心朕深恶之若然则直𨽻之设立臬司衙门者何为朕之简用魏定国者又何取乎观此则魏定国之居心行事乃沽取虚誉之辈而傅敏法海徇庇袒䕶科甲妄行保荐其情状显然矣诸臣试自思之朕以至诚待诸臣至于如此而诸臣以欺诈待朕至于如此朕安得不为之寒心而诸臣清夜自思亦忍为之乎若不随其败露严加惩治此风不息张适魏定国俱着解任着傅敏史贻直前往保定将曽逢圣各案及夹毙秀才情由一一秉公严审务将实情悉行究出不得丝毫徇𨼆傅敏既误荐魏定国于前倘审理此案稍有疎忽赡顾之处经朕察出定行重治其罪直隶布政使员缺着将山东按察使杨绍补授直𨽻按察使员缺着将两淮盐运使张灿补授山东布政使岳濬将山东钱粮一一料理清楚奏闻毫不瞻顾甚属可嘉朕欲清查山西钱粮着将岳濬调补山西布政使将髙成龄解任江苏布政使张坦麟为人谨慎辨事亦明白但器局稍觉褊浅闻伊在任与巡抚陈时夏不甚相合此二人皆非懐挟私心彼此矛盾者其中必有一是一非抚藩既有不协之意若仍令共事于地方无益着将张坦麟调补山东布政使其江苏布政使员缺着将江苏粮道赵向奎补授雍正六年正月二十一日巡察御史杨保等叅奏天津旗兵喧閙公堂奉上谕天津新设营兵岂容在地方生事此风断不可长着内大臣侯陈泰刑部尚书德明前往天津将一干人犯严加审讯务将实情究出分别定拟具奏都统公鄂齐来京时亦当委员管束兵丁何以疎纵至此着将鄂齐及该管官员俱交与陈泰徳明严察议奏雍正六年正月二十二日上谕雍正二年朕即谕李维钧云闻得直𨽻沧州地方有偷铸私钱之匪类应严行查拿李维钧囘奏已经严查该地方并无私铸保奏甚力今步军统领阿齐图奏称本月内准内务府咨称番役因公事前往沧州拏获私铸之囘纥刘七等移送前来随差千总姜进禄带领番役前往沧州将私铸之伙党悉行拏获并获铸钱器皿等语观此则沧州奸民私铸之弊由来已久而地方大吏漫无觉察今始败露阿齐图差官将匪类伙党俱即捕获不使漏网甚属可嘉着将阿齐图及所差官弁交部议叙番役着加恩赉其私铸一干人犯交刑部严审定拟具奏夫私铸钱文大干法纪且私铸不息则钱法不能画一而销燬制钱等弊皆由此而生何以便民间之用此事大有闗系畿辅近地尚有此等奸民则各省逺方难保必无此弊着通行晓谕再严加申饬倘直省督抚中如有似此疎纵不肻实力查挐者朕留心访察密差京员缉捕若一经察出必将该督抚照溺职例处分雍正六年三月初三日署直𨽻总督宜兆熊等题叅良乡县知县冉裕棐惩责旗人乌云珠奉上谕旗民均属一体地方官审理事务只当论理之曲直分别赏罚不当分别旗民此本内奏称将旗人遽行杖责亦属违例等语朕不知向来有旗人不准地方官杖责之例着该部查明具奏知县冉裕棐系奉行之员本无过失该督将伊叅奏解任甚属不合着将本掷还乌云珠撞轿情由及杖责时曽否自供履歴之处着该督审明具奏雍正六年三月二十四日上谕朕不知向来有旗人不准地方官杖责之例故令该部查明奏闻今据该部查奏因思当年定例自有深意且遵行已久自应照旧但例内开载官员擅责旗人者降一级调用昨良乡县知县冉裕棐擅责乌云珠一案即按定例亦不至于解任质审而宜兆熊刘师恕将该县特叅前来并请解任质审甚属不合宜兆熊刘师恕所叅直𨽻官员往往过于苛刻似此类者甚多封疆大臣不为国家爱䕶人材辄将可用之员因细故微瑕而致于摈弃岂不可惜着严饬行雍正六年六月二十日上谕向来之例斩绞等犯非常赦所不原者其父母年至七十家无次丁始将应否留养之处开明罪犯情由请㫖定夺此乃法外之仁也然亦必本犯之罪有可原其父母之情有可悯然后准其留养从前鹤六斤之案其父母年未七十而李绂违例两请法司议覆时即照李绂两请具奏朕以被殴之人系抽风身死情罪尚轻姑从寛典准其留养并非着为定例也今宜兆熊等将桞文保欧死桞满福之案援引鹤六斤之案两请具题该部理应严行驳诘按律定拟方为平允今德明黄国材等仍照宜兆熊等两请议覆伊等之意不过欲自沽寛大之虚名而不顾国家之宪典殊不知将实在有罪之人枉法纵释并不受囹圄之拘禁使死者含寃生者抱痛积孽亦已深矣而欲以此邀福于冥冥之中有此天理乎且定例父母七十方行两请是合例之人尚须酌其情罪之轻重而后从寛今若又开未及七十留养之例将来各省效尤凡父母现存之人皆可援以为请而鬬殴杀伤拟抵者无几矣凶暴之徒必至肆行无忌何以示惩甚为人心风俗之患司刑宪者亦曾思及此乎若情罪可轻该督抚即当具实陈奏朕自揆情度理开恩寛宥何得强引留养以开枉法之端此案刑部既照宜兆熊等所奏两请具题朕亦不能定着刑部自行定议具奏雍正六年七月初二日怡亲王叅奏水利効力主簿梁文中奉上谕凡兴修河渠田畆等事朕意本欲惠养斯民为地方永赖之利然使差往人员等奉行不善则转为闾阎之扰从前屡降谕旨甚明前开直𨽻工员内有因营治稻田拔去民间已种豇豆之事因谕令怡亲王确查今据怡亲王等查得候选主簿梁文中在蓟州地方营治水田逼迫民人路中惠等将现种豇豆拔去毁坏是实具折叅奏梁文中不行晓谕于事先乃将已成之禾稼逼令抛弃违理妄行不遵谕㫖显欲阻挠政事非无心错悞可比甚属可恶该巡察御史苗寿陶正中何以不行查叅梁文中所犯既实不必交与该督再审着革去职衔即于工所枷号示衆候㫖发落其所毁坏豇豆着于梁文中名下照数追出价值赔还本人并将此通行晓谕在工人员知之雍正六年七月二十六日内务府总管常明奏销芦沟桥盖造官房银两奉上谕此朕体恤应试举子之意俾其有旅次居宿之安而无盘查行李之扰但恐各省举子未必知有新设顿宿之处着礼部行文各该督抚通行出示晓谕并令崇文门每年查税官员实心奉行严饬巡察人役等母得借端稽留额外苛索雍正六年九月初八日上谕京城添设仓厫收贮米石甚属𦂳要前交与工部㑹同仓场衙门相度髙阜之处兴工修盖已逾数月未经议覆工部是何意见着吏部侍郎普泰署户部侍郎常德寿㑹同工部作速相度地方乘此天气晴明路途干燥採运物料修盖仓厫以便来年收贮米石雍正六年十月十四日谕户部直𨽻为首善之地今嵗春麦秋禾俱登丰稔民人乐业朕心深慰但地方有厯年带征之钱粮若令闾阎之间新旧并纳虽逢丰稔之嵗而民力未必寛然有余因思歴年带征之项乃顽户之所拖欠也明年额征之项乃衆民之所输将也若欲使小民共被恩泽惟有将明年之赋预行蠲免则比户可以均霑查直𨽻额征地丁等项二百四十三万余两本地支销俸工及兵饷驿站等项应给银二百零二万两其应起运者计四十一万七千八百九十两着将雍正七年额征钱粮内蠲免四十一万七千八百九十两尔部可确查分数行文该督通行所属州县一体敬谨遵奉以副朕爱养黎元加惠畿辅之至意倘官吏等私自多征朦混中饱或地棍等包揽侵蚀作弊藏奸又或有司奉行不善使百姓不得均霑实惠经朕访闻必重治其罪并将总督司道等严加处分雍正六年十月二十二日诸王大臣等以景陵宝城瑞芝挺生具折奏贺并请宣付史馆奉上谕朕以实心实政为本不言符瑞但今芝草生于景陵宝城此我圣祖仁皇帝昭示嘉祥景象朕心不胜感庆准照王大臣等所请宣付史馆雍正六年十一月二十六日上谕据直𨽻总督何世璂刘师恕奏称正定府平山县知县徐士俊呈称本年十一月初八日有山西崞县民张其级带本银一百五十二两五钱往获鹿县贩买布疋路经平邑途间全银遗失幸平邑农官郭之兰之子郭见忠拾获闻张其级失银遂同本县生员杜永召等问明银数悉行归还不昧毫釐不受酬谢据乡约隣佑多人佥称郭见忠不取遗金衆口如一理合缮折奏闻旌典出自特恩等语夫见利思义为人情之所难而秉懿好德实人性之所共朕日以兴仁讲让训导万方务期薄海内外革薄从忠还醇返朴以成昇平之治乃年来齐民中不拾遗金者有京师之草夫六十一豫省之翟世有陈怀金又有直𨽻平山县之郭见忠可见质实之民性皆良善彼此观感兴起率教从风遂觉崇亷尚义之举史册所称者今则一时屡见虽佥邪匪类盗窃诈伪之风未甞尽息而良民顺则实风俗渐厚之明征朕心深为嘉悦郭见忠着与八品顶带赏银五十两以表扬之雍正六年十二月初十日上谕近来直𨽻盗风渐觉少息而所报盗案多在永平朕密访其故闻得永平之盗风不息者皆地方官之酿成如本年六月初九日前署卢龙县知县衞步青衙署被盗将伊幕客误认县令绑縳拷逼刼去财物而该署令止以窃贼具报同夜又有贼入永山协副将署内值副将胡杰寝于外堂知觉防备贼始飏去而该副将亦未报查又闻得十一月初八日山海闗有何字号当舖被盗亦系多人白昼强刼而官役兵弁置若罔闻似此则该督提所司者何职而巡察御史所访察者又何事着该总督提督巡察御史明白囘奏雍正六年十二月二十日上谕据直𨽻总督何世璂等奏称景州乡民李世奇不取遗金兴亷乐善甚属可嘉着照郭见忠之例给与八品顶带赏银五十两以示旌奖雍正六年十二月二十日上谕仓储闗系天庾最为𦂳要从前仓务废弛弊窦丛生不可枚举朕不得不严加整顿凡所以清查亏空治罪分赔者总欲令嗣后衆人知所儆戒也今仓场各官俱已奉法积弊渐清人情咸知警愓矣此项亏折余米因六十一年监督等未曽出结是以责令六十年之监督分赔但从前亏折歴年已久其为何年何人之亏空实难确指今大学士九卿等所议据事而未推情其中未免有寃抑之处朕意以为未当兹特沛恩膏将此项摊赔米石槩行蠲豁并免其究问内有已经赔补者其急公守法之心甚为可嘉今亏欠者皆施恩豁免而从前赔补者以急公而未得䝉恩于情理未当着查伊等所赔米价银两照数给还并将伊等交部分别议叙以示奖励夫刑以弼教明罚勅法原期臣工之循理去私裨益政事今因仓务整饬将所议从前数十万亏折米石悉行豁免诸臣亦可以知朕心矣其共勉之雍正七年二月十一日上谕蓟州城系新修微有頽坏之处及时修理甚属易事若视为膜外任意迟延日久益隳必致繁费其城垣坍塌之处着该州即行修补该州知州系新任之员此事尚与伊无干嗣后该州遇有陞转离任等事将城垣有无頽坏与接任官交代若交代不明即着落前任官修补将此㫖传谕伊等再传谕内阁凡直省有新修城垣皆照此例行雍正七年二月十九日上谕农事为国家首务督率贵有专司前有人条奏请于各省设立农官以司劝课或设巡农御史令其巡行郡邑劝朂农人及时力作亦足敦本业而防游惰等语朕思各省耕作之情形不同未可一例通行现今畿辅之地营种水田以来收获甚多行之已有成效设立巡农御史之事当先行于直𨽻省每年特差御史一员于二月田功初起之时巡歴州县查察农民之勤惰地亩之修废以定州县之考成其有因循推诿以致荒废农田者即行叅处该御史亦勤加劝课督令耕耘九十月间稼穑纳场之后囘京覆㫖至明年二月照例另派一员前往其该御史出巡一应供给车马俱照现今巡察御史之例按日给发务使农业兴修田功毕举游手之人咸归南亩以副朕重农务本之至意雍正七年五月初七日上谕闻近来遵化等州县採买供应陵上官兵米石竟有吏胥串通兵丁当差人等折银代米私相授受每石或六七钱八九钱不等使吏胥利于侵尅而不肖兵丁但取现银入手便于花费及至五六月之间米贵之时艰于籴买往往困乏该管官亦并不留心稽察严行申饬甚非加恩于供奉陵寝官兵之至意也嗣后着该督严饬州县官将本色米石按名支给三陵总管亦不时稽察有复蹈前辙折银代米者即行题叅将授受之人从重议处雍正七年六月二十三日上谕据怡亲王奏河西务河堤漫开附近之田禾庐舍或有被淹伤损之处朕心深为轸念户部速派贤能司官带帑银二千两前往悉心查勘赈济务令各霑实惠雍正七年闰七月初三日上谕训练营伍之道必技艺精熟方有济于实用闻直𨽻地方营汛中鎗手演习时止放空鎗从未装入铅子打把一次似此则信手髙低漫无凖则何由纯熟而成必中之技直𨽻几处如此则通省可知直𨽻一省如此则外省可知嗣后着通行直省督抚提镇等转饬所属于练习火器之时用铅子打把演熟凖头则火器皆成利用于营伍实有裨益雍正七年闰七月初七日上谕恭查陵寝祭祀需用黍稷菓菜是以设立园头庄头给与地亩俾其种植灌溉按时供办康熙三年圣祖仁皇帝于孝陵设立庄头园头共给地四百一十晌至康熙三十九年又増给地一百五十三晌据礼臣查奏此二项地亩已足供办祭品朕伏念陵寝祀礼闗系重大所需时献品物必承办之人充实丰裕然后嘉谷珍蔬繁茂鲜洁庶可展孝思而达诚敬今欲加増地亩若干赏给庄头园头使之供应饶裕着三陵总管大臣详悉查议到日交与该部议奏雍正七年闰七月二十九日上谕闻直𨽻地方有寄庄寄粮之弊往往地寄此处粮寄他处相隔百余里或数百余里之远即如宣化府怀安一县有人地俱在怀安而寄粮于宣化万全者有人地俱在宣化万全而寄粮于怀安者更有现在怀安纳粮而寄地于顺天府之宝坻丰润三河相隔五百余里者在征粮者则鞭长莫及而寄地者则彼此无闗脱漏欺𨼆之弊势所不免地方有司实难稽察催征朕之所闻如此着直𨽻总督详细确查若果有此等应作何更正改𨽻之法着该督悉心妥议具奏再直省如有似此寄庄寄粮者着该督抚亦详查酌量定议具奏雍正七年八月初九日上谕向来三陵俸工米石皆系截留漕米支给自康熙五十年漕米不敷经直抚题请将不敷之米每石给银一两令遵化蓟州丰润三州县採买支放州县委之吏胥遂至吏胥串通兵役折银代米私相授受虽经降㫖严禁恐此弊未能尽除而州县之运送本色者车价之费不无赔垫且领银採买或值米贵之时一时难以购办官员兵役未免守候时日是折银採买于官兵均属未便着总理三陵事务尚崇将三陵官员太监兵役每年需给俸工米石分晰白米若干稄米若干粟米若干预行造册咨报户部户部行知仓场预行照数截留分贮遵化蓟州丰润三州县于庚戌年为始所有俸工米石均以本色给发如此则更无不敷之米陵寝员役不致守候待支胥吏兵丁可免串通折价之弊而州县亦无赔垫脚价之累矣该部即遵谕行雍正七年八月十一日上谕近畿各府有八旗庄屯杂处其间有司难于清查且八旗罢黜之废员及不能上进之子弟与多事不法之家人往往潜住其中结交游手好闲之辈妄行生事或好勇鬬狠或酗酒赌博或与百姓争讼告讦展转不休以致风俗日渐浇凌难以整理虽有理事同知一员亦相隔甚逺不过词讼到案一为判断而已平时则无稽查约束之功也朕意欲于旗员及司官内遴选贤能者八员派往各府有庄屯之地方专办旗人之事时加教诲申明禁约导其善念革其邪心小则分别惩戒大则据实纠叅其有旗民互相争讼之事仍听该管衙门审理此差往之员以一年为期更换一次果能实心办理化导有方一年内所管之处无旗人犯法之案将该员与以议叙倘或怠忽废弛因循瞻顾或擅作威福多生事端着直𨽻总督与巡察御史即行叅奏从重议处其如何分析管理及如何定例之处着该部详悉妥议具奏雍正七年八月二十日上谕直𨽻宣化府属挖运一事前经部议改征折色令各州县照拨运之数每米一石折银一两解交受运州县支给兵丁既免挖运之烦又省輓输之累是以降旨允行但查宣属屯粮例于九月开征而兵米例于季首支领今改征折色恐百姓输纳不前兵丁支给有待着该管官先于藩库将应发银两预行给领俟各州县征完之日解司还项至万全县及独石张家二口地势稍寒每至春夏之间米价不无増长过往员役口粮及兵丁季米折银一两恐不敷採买之价亦着该管官于每年秋成米贱之时约计需米若干于藩库领银预行採买存贮各处仓厫以备支给俟各州县折征完日解司还项则百姓既免从前挖运之累而兵米口粮亦无需待不敷之虑矣该部即遵谕行雍正七年八月二十三日上谕京师之大兴宛平二县知县常以亏空被叅朕体察其故二县在辇毂之下每有一时速办之公事不能迟缓者只得那移库银以济用而支领还项未免迟延时日其上司察知库帑有亏不得不行叅劾此等亏空实有可原之情朕体恤臣工不忍听其因办公而遭罢黜为之思一备用之道着宛大二县各领户部银一万两永逺存贮该县遇有速办之公事即详明府尹将此银动支应用俟支领销算之时仍复归还原项于每年嵗底报部查核如此则办公有赖备用有资再有亏空国帑或借名擅动备用之银者定行重治其罪雍正七年九月初七日上谕数年以来各省民人屡有拾金不取之事朕以人心风俗渐有归于醇厚之机深为慰悦皆加赏赐以示奖劝今据直𨽻巡察御史鄂昌等奏报文安县居民卢尚义之妻梁氏拾金不昧告知伊姑给还本人及谢以布疋姑妇坚辞不受等语以贫家妇女织蓆营生乃能讲让兴亷一门向善为人情所难之义举甚属可嘉着赏给米十石布十疋并令该地方官给与匾额以旌良淑雍正七年九月十五日上谕上年直𨽻通省收成丰稔惟宣化府属之宣化怀来保安三处交界之地广约四十里长约百里独愆雨泽颇觉亢旱今据直𨽻巡农御史舒喜奏称京畿一百四十州县筑场纳稼百谷咸登各府州县之收成册报八分九分十分不等老幼悉皆得所共庆有秋惟宣化府西宁蔚县三处今年六月闰七月间有氷雹之伤禾稼稍损等语朕思天人感应之理纤毫不爽连年以来直𨽻通省雨泽应时西成丰稔而宣化府属之数州县地方两年之内有亢旱氷雹之灾此必地方官民政治有缺风俗不淳是以上天显示儆戒欲其警醒悔悟翻然悛改于将来也即此益见上天仁爱之心官斯土者宜如何之敬谨修省以免过愆着遍行晓谕劝导令所属百姓消亢戾浇漓之风敦和睦忠厚之行共为良善以迓天庥而此数州县之绅衿士庶尤当深感上天埀象示儆之恩各扪心自问若有㡬微匪僻乖戾之念即勐加省改并交相劝勉俾比闾族党兴仁讲义共成亲逊良善之俗则以和召和雨𤾉时若之应天必钖之以福矣雍正七年九月二十一日工部折奏查勘直𨽻山东江南三省道路事宜奉上谕尔部即行文三省动正项钱粮乘此农隙之时派委贤员作速兴工务于明春雨水前告竣朕仍遣员往查其修过桥梁道路等项着照尔等所请交与各该地方官随时修整并令新旧交代永着为例雍正七年十月十四日上谕据署总督唐执玉奏称磁州民人杨进朝在路拾银四十两钱三千文即告知地保仍至原处寻覔本人如数交还丝毫不昧等语数年以来各省民人拾金不取者甚多今磁州杨进朝闻风兴起克敦义让甚属可嘉着该部察例加恩以示旌奖雍正七年十一月二十九日上谕各省兵丁于粮糈之外给以季饷所以抚养士卒令得仰事俯育以为地方捍卫所闗甚重而棚银一项于俸饷内扣留贮库为各营买补马匹之用亦国家恤兵至意也近闻直𨽻布政司衙门奸吏于请领棚银时每疋扣陋规二两至二两五钱不等直𨽻如是他省大约皆然夫倒马立有限年报销复有成额岂容奸胥舞弊侵扣嗣后着各督抚及布政司查照定例按期给发如有奸吏増减克扣迟延等弊各该督抚即行拏究按律重处倘各督抚失于觉察布政司不能釐剔弊端朕一有访闻定将该督抚等一併严加议处至兵丁嵗底预备春饷及支放季饷乃终嵗衣食所资亦闻有不肖饷书于放饷则需索季规于借饷则科敛借费此种奸弊深可痛恨着各该督抚一併严查禁革务须按季给发不得迟延着该部通行直省督抚布政使司将朕谕㫖刋刻晓谕俾官吏兵弁等咸知之雍正七年十二月初二日上谕朕之本意原欲于孝陵景陵之旁卜择将来吉地而堪舆之人俱以为无可营建之处后经选择九鳯朝阳山吉壤具奏朕意此地近依孝陵景陵与朕初意相合及精选堪舆之臣工再加相度以为规模虽大而形局未全穴中之土又带砂石实不可用今据怡亲王总督髙其倬等奏称相度得易州境内泰宁山天平峪万年吉地实干坤聚秀之区为阴阳和㑹之所龙穴砂水无美不收形势理气诸吉咸备等语朕览所奏其言山脉水法条理分明洵为上吉之壤但于孝陵景陵相去数百里朕心不忍且与古帝王规制典礼有无未合之处着大学士九卿详悉㑹议具奏雍正七年十二月十七日上谕天津水师营兵丁钱粮前经部议每月定为一两五钱朕近闻得兵丁用度稍有不敷已降旨加为每月二两浙江乍浦水师营兵丁亦应一体加恩其新拔之兵丁等每月支银一两五钱者着照天津之例加为二两于雍正八年正月为始着该部行文浙江总督等遵谕施行畿辅通志卷六畿辅通志钦定四库全书畿辅通志卷七宸章世祖章皇帝金太祖世宗陵碑文朕惟自古膺图受箓咸有大功徳于天下其没也弓劔之藏后世重焉匪特隂阳之所景贶实亦遐迩之所绎思故世代虽遥崇礼不替若声教被于当年园寝湮于异世非所以昭徳追逺也朕抚有九有于前代陵墓未尝不惓惓于心申敕所在守䕶惟谨惟金朝之陵在房山者前我师克取辽东故明惑于形家之说疑与本朝王气相关遂劚断其地脉又己巳嵗我太宗文皇帝统师入关念金朝先徳遣王贝勒大臣诣陵致祭明复加摧毁且建立关庙为厌胜之术不逹天命之有归而谬委灵于风水移灾于林木何其诞也金朝垂祚百有余年英主哲辟实光史册乃异代之后兆域荒圮祀典缺废抚今追昔慨焉兴叹金太祖世宗已经享祀帝王庙其陵寝命地方官䖍供春秋外兹特谕礼臣专官省视修其頽毁俾规制如初并令有司时祭无斁呜唿庙貎既崇特景仰于往哲封壤重焕用昭示于来兹爰勒贞珉以垂不朽云尔祭明诸陵文维顺治十六年嵗次己亥十一月戊午朔越十有七日甲戌皇帝致祭于明成祖文皇帝仁宗昭皇帝宣宗章皇帝英宗睿皇帝宪宗纯皇帝孝宗敬皇帝武宗毅皇帝世宗肃皇帝穆宗庄皇帝光宗祯皇帝熹宗悊皇帝曰诸帝丕承鸿运抚有寰区莅政理民为一代主朕巡幸畿辅道经昌平瞻陵寝之在兹景流风而兴感特以牲帛醴齐庶品之仪用申祭享尚其歆格祭明崇祯帝文维顺治十六年嵗次己亥十一月戊午朔越十有七日甲戌皇帝致祭于明庄烈愍皇帝曰惟帝英姿莅政志切安民十有七年励精靡懈讵意㓂乱国亡身殉社稷向使时际承平足称令主祇以袭敝政之余逢阳九之运虽才具有为而命移莫挽朕恒思及悯惜良深今因巡幸畿辅道经昌平陵寝在焉顾瞻増感特以牲帛醴齐庶品之仪用申祭享尚其歆格表忠録序自古贤臣正士效力王家率授命致身捐生赴义迹其所遭若无厚幸然而时过论定声称振扬及于代逺风遥流徽弥茂留连曩迹如遘其人是以孟轲有言奋乎百世之上百世之下闻者莫不兴起也夫当其矢心靖献奋不顾躯岂逆覩后人美叹靡穷哉独以浩然之气成特立之操内无惧心外无惭徳而已顾竭志尽忠者人臣之谊善善恶恶者大道之公循省往哲爱结于中诚有不能自己者也朕万几之暇由绎载籍每览忠孝节义之事未尝不反覆三致意焉至明史嘉靖年间有直臣杨继盛者以谏死于戏贤哉观其劾仇鸾严嵩二疏凛凛乎烈丈夫矣夫尊爵厚禄握权当轴者何可胜道然当时则荣没则已焉甚或遗秽䝉嗤为世昭鉴去继盛奚翅霄壤哉使继盛获遇明主庸其言显其身所建竖必有卓然可观者而竟不得志而歾与龙逢比干先后合辙亦可悲矣朕读其文伤其意慨然想见其为人故特表而出之以旌其忠鲠垂法将来由斯以观即谓继盛至今存可也杨继盛论朕观有明二百七十余年忠谏之臣往往而有至于不畏疆御披膈犯颜则无如杨继盛而被祸惨烈杀身成仁者亦无如继盛云当是时其君端拱修元委政辅弼而逆臣严嵩父子盗执大柄浊乱王家威福擅专纪纲荡废在廷之臣皆淟涊阿谀奔走承顺继盛独能伸大义声其十罪更彰其五姦使𨼆慝昭明稔恶暴白岂非独行不惧者哉夫继盛特曹郎耳非有贵戚之谊股肱之任与拾遗补阙之责也以疎逖之臣恶权宠之姦遂思执白简而弹去之其势不敌夫人知之矣乃毅然不顾且继盛一官又非未经摧折者方仇鸾主互市议时衆皆頫首缩颈塞黙不敢异继盛排羣说力言不可致权臣炰烋刑之濒死谪官遐方歴尉令始得至一曹郎令他人处此且保躯固位未遑安敢复蹈前迹而继盛歴事未月又有舍身图报之章盖念君恩难负姦辅难容建言宁计崇卑报国不忧生死洵忘身殉君忘家殉国者也且是时严嵩与仇鸾隙思继盛言遂欲立贵之以为己用故数假王命内示其私继盛倘一委蛇可立取通显不则缄口屏息循职自効亦何所不容而乃重公室藐权门慷慨呌阍从容就义有臣如此良国之砥柱哉盖继盛自有生后夙罹闵㐫艰苦备至故坚贞之性百折勿回可谓富贵不能淫贫贱不能移威武不能屈者矣嗟乎继盛值讳言之朝无立言之责尚能不畏疆御披膈犯颜如此今之为臣者乃身任言职直节罔闻感私徳而辜主恩畏权威而忘国事以视继盛能不洒然汗下哉朕故咏浩气丹心之句不胜三叹为直臣惜也顺治十三年嵗次丙申仲春朔日颁行谕祭明内监王承恩文朕尝考诸史册见夫忠臣烈士身殉国难名炳千载未尝不掩卷三叹也虽忠义之性命之于天人人可以自尽然变乱之际利害动于中祸患憷于外依违瞻顾多不能引决求夫风雨不渝其常霜雪不易其操者盖难之矣若夫掖庭之中貂珥之列或恪共着美或勤慎流徽若汉之吕强唐之张承业亦可谓贤矣至于国家多难秉志不移忠诚贯于金石气节昭于日星尤足以激末流而挽頽俗也如明司礼监太监王承恩者有可纪焉当明季㓂讧海内鼎沸庄烈愍皇帝励精图治宵旰焦心原非失徳之主良由有君无臣孤立于上将帅拥兵而不战文吏噂沓而营私以致羣㓂纵横不能奏绩逮逆渠犯阙国势莫支帝遂捐生以殉社稷而一时戴縰垂缨之士在平时则背公树党遇危难则茍且偷生言之可为太息惟有范景文等十九人无愧臣节业赐谥致祭以旌其忠然多士盈廷能赴义捐躯者盖不多见独承恩目击艰危从容就义从死愍帝之傍其岳岳之风节即古之忠臣烈士何以加焉既乃託体山阿瘗骸林麓永近园陵常依隧道可谓式慰幽灵用绥贞魄者矣朕自践祚以来斟酌前代之典章洎夫有明恒深嘉叹其列代山陵近在畿辅向令永禁樵採守䕶维严于顺治十六年因东狩驻跸昌平覩胜国之松楸感废邱之霜露诸陵周览心恻久之爰至思陵念愍皇帝精勤遘乱亡国非辜躬奠椒浆尤増悯泣顾见陵侧有土一坏即承恩墓也特命从臣酹酒焉迩者当省敛之时展軨宵驾载履明诸陵拜陈醑醴复徘徊于思陵之所抚荒墟而洒泣沥㫖酒而痛心念兹从死之臣弥兴节义之感手一巵命大臣拜奠其墓以劝忠也谥义危身奉上险不辞难曰忠故忠君爱国庸人毎未之逮贞烈之士毅然行之使百世之下闻而兴起者慕谊无穷也矧承恩趋侍宫掖出入禁闱其责任不繋乎封疆名位不同乎公辅而独能视死如归岂非较然不欺其志者哉以视世之读书明大义负重名者变故当前依阿淟涊幸免旦夕其为人贤不肖又何如也用是勒之贞珉使尽忠者以为劝不忠者以为戒且以告天下万世之为人臣者明内监王承恩碑文朕闻烈士狥名赍志而殁贞臣衞主捐躯以从自有明失驭㓂䧟都城怀宗皇帝敦国君死社稷之义崩于石室时有司礼监秉笔太监王承恩者攀龙髯而矢志甘雉颈以从君陪缢于傍死而犹跽呜唿若承恩可谓事君有礼不忘其忠者矣夫人臣事上无二厥心为其易者与为其难者途迳若分理道则一人臣之怀有二心者倖图茍免甘心事讐乃在平日侈读诗书髙拥爵位之人无论生无以为人死无以为鬼对若人其亦何地置足耶朕殱除巨憝用彰民彜既礼葬懐宗皇帝于思陵因赐承恩茔域一区俾葬兆外以从厥志仍钖之香火田地竖之穹石使后世知囏危之际内员中乃尚有忠烈而死如承恩者顺治十七年九月初六日立畿辅通志卷七畿辅通志钦定四库全书畿辅通志卷八宸章圣祖仁皇帝皇舆表序粤稽古皇统一海㝢画疆经野建立万国以作民极故周礼土地之图掌于司徒𨽻于小宰而左传称左史倚相能诵八索九邱孔安国曰九邱者九州之志也史记载萧何入关收秦图籍髙帝以故具知天下阨塞是可见有国家者封域之广狭郡邑之兴废固不可不务逺稽而近考也朕尝博观羣史上溯源流髙辛创立九州虞帝分为十二周初职方以统九服保章以辨分星胙土列爵天下井如秦兼并六国罢封建置郡县先王之制至秦而一变矣自是一统之盛汉隋唐宋元明制度递有更革汉曰十三部唐曰十五道宋曰十五路隋则改州为郡元则以路隶省明则革省置司其都邑变迁纷纭郁翳或地存而名亡或名同而地异或地析而民散莫可纪极他若三国六朝五代幅既隘升改寄置尤为烦冗矣朕因是简命儒臣倣史家年表法以本朝府州县之名为经弁于其首自唐虞以迄有明之地与郡国州县为纬分列其下朕复亲加裁订以详以核古今舆制粲若星辰之罗于天歴歴可数也爰命曰皇舆表若夫土宇之广北越沙漠南踰沧溟开辟以来未列版图者咸归籍内附以古无其名故斯表亦不能悉载焉虽然是宁独讨论之助云尔哉传曰有徳此有人有人此有土诗曰圣敬日跻昭格迟迟上帝是祇帝命式于九围则抚斯表也朕敢不益博大厥徳以膺兹孔厚之版章与是为序畅春园记都城西直门外十二里曰海淀淀有南有北自万泉庄平地涌泉奔流㶁㶁滙于丹陵沜沜之大以百顷沃野平畴澄波逺岫绮合绣错盖神臯之胜区也朕临御以来日夕万㡬罔自暇逸久积辛劬渐以滋疾偶縁暇时于兹游憩酌泉水而甘顾而赏焉清风徐引烦疴乍除爰稽前朝戚畹武清侯李伟因兹形胜构为别墅当时韦曲之壮丽歴歴可考圮废之余遗址周环十里虽嵗逺零落故蹟堪寻瞰飞楼之郁律循水槛之逶迤古树苍藤往往而在爰诏内司少加规度依髙为阜即卑成池相体势之自然取石甓夫固有计庸畀直不役一夫宫馆苑蘌足为宁神怡性之所永惟俭徳捐泰去雕视昔亭台邱壑林木泉石之胜絜其广袤十仅存夫六七惟弥望涟漪水势加胜耳当夫重峦极浦朝烟夕霏芳蕚发于四序珍禽喧于百族禾稼丰稔满野铺芬寓景无方㑹心斯逺其或穱稌未实旸雨非时临陌以悯胼胝开轩而察沟浍占离毕则殷然望咏云汉则悄然忧宛若禹甸周原在我户牖也每以春秋佳日天宇澄鲜之时或盛夏郁蒸炎景烁金之候机务少暇则祗奉颐养游息于兹足以迓清和而涤烦暑寄逺瞩而康慈颜扶舆后先承欢爱日有天伦之乐焉其轩墀爽垲以听政事曲房邃宇以贮简编茅屋涂茨略无藻饰于焉架以桥梁济以舟楫间以篱落周以缭垣如是焉而已矣既成而以畅春为名非必其特宜于春日也夫三统之迭建以子为天之春丑为地之春寅为人之春而易文言称干元统天则四徳皆元四时皆春也先王体之以对时育物使圆顶方趾之衆各得其所跂行喙息之属咸若其生光天之下熙熙焉皥皥焉八风罔或弗宣六气罔或弗达此其所以为畅春者也若乃秦有阿房汉有上林唐有绣岭宋有艮岳金釭碧带之饰包山跨谷之广朕固不能为亦意所弗取朕匪敢希踪古人嫓美曩轨安土阶之陋惜露台之费亦惟是顺时宣滞承颜致养期万类之乂和思大化之周浃一民一物念兹在兹朕之心岂有已哉于是为之记而系以诗诗曰昔在夏姒克俭卑宫亦越姬文勿亟庶攻若稽古训是钦是崇箴铭戸牖夙夜朕躬栋宇之兴因基前代巖宿丹霞檐栖翠霭营之度之以治芜废有沸泉源汪濊斯在驾言西郊聊驻綵斿甘彼挹酌工筑斯谋莹澈明镜萦带芳流川上徘徊以泳以游因山成峻就谷斯卑咨彼将作毋曰改为松轩茅殿实惟予宜亦有朴斵予尚念兹撰辰经始不日落成岂曰游豫燕喜是营展事慈闱那居髙明遐瞩俯瞰聊用娱情粤有图史藏之延阁惟此大庑㑹彼朱襮郁郁沟塍依然耕凿无假人工渺弥云壑有鹢其舟有虹其梁可帆可涉于焉徜徉文武之道一弛一张退省庶政其罔弗臧尝闻君徳莫大于仁体元出治于时为春愿言物阜还使俗醇畅春之义以告臣邻蕚辉园记京师西北隅地旷而幽西山叠巘近可指瞩清泉交流渟泓于其间林木茂宻禾黍芊绵有古鄠杜之风焉朕既筑畅春园时往以省耕观稼炎暑蒸郁亦将以憩息于此也东北御果园旧地以赐裕亲王其地有清泉乔木因而葺治循乎自然林樾邱壑具萧逺之致王既为斯园请朕名之夫诗以棠华比兄弟朕每读诗未尝不三复留连思古人友爱之谊天伦之乐邕邕怡怡被于絃诵窃欣慕焉因以蕚辉名兹园盖有取于诗人之㫖也王秉性寛和入则集议巖廊翼赞机政退居之暇澄懐简澹不渉外务时当风日佳美眺览郊垧輙至斯地䕃嘉树镜清流问农閲圃古人有言为善之暇想足怡神王之游息于兹园也其犹此意也欤唐开元中营兴庆宫赐诸王第于宫侧建为花蕚相辉之楼史册传之朕所嘉尚于是既命其名而并记其事云鄚州水淀记康熙十八年己未暮春之初朕万㡬有暇行幸鄚州于是惠风拂地淑景浮空节应佳辰时登令月与羣臣春蒐于南浦泛舟于河淀庶凭欢心以召和气万物畅茂顺阳和而布政三光烛耀赈贫乏以劝农虽无山林台阁之趣水村林薮有淳厚之俗沙鸥锦鳞互相游泳春花野草参差万状观之不足因同侍从诸臣题诗赋鼓瑶琴俯仰古今飞觞饮宴昔人横汾昆明之游皆所以洽上下之情同君臣之乐岂独流连光景已哉故记之天津海神庙碑朕昔巡歴天津询知直沽海口去盛京数百里舟航泛涉实利转输迺者奉锦两郡嵗谷不登兵民乏食深厪朕懐而陆运之程踰山越谷旷日之劳厥惟创兴海运斯足拯济民生爰命学士陶岱往莅其事酌拨仓粟运以巨艘出直沽之口东指辽海篙师櫂卒并力一心波涛不兴天日清皎祥飈遄送帆桨如驰甫三日即达盛京赈给所暨周徧穷檐俾此京辅之邦咸与遂生乐业则惟尔海神有灵克相朕以临兹兆庶也朕惟望秩之典国有常祀而非常之功尤宜报享天津东旧有海神庙今特命工庀材重加营建朱甍碧瓦规制崇宏庶㡬鉴兹悃忱益加祐助岂惟予一人惠鲜之意借以有成将盛京世世军民皆得邀神贶于勿替也是用揭诸穹碑表神之功徳以垂示永久焉万寿寺戒坛碑西山地接神京岭岫绵亘林壑深美中多精蓝古刹考其歴年久逺建置自唐以来者则万寿寺戒坛为最古寺在唐曰慧聚明正统时始易今名其地渡浑河而西山径盘互纡回而入中复豁焉宏畅坛殿轩翼犹见古遗制深山长谷乌可少此清严之宇以眺览名胜哉朕以时巡偶至斯地輙为驻辇顾近寺诸山为产煤所居民规利日事疏斸念精舎之侧凿山採石良非所宜爰命釐定四止而禁之俾梵境常宁旧观弗替于以葆灵毓秀山川当益増辉泽尔圣感寺碑夫以北极神京西山胜地峯峦回互草木茏葱晴岚霁雪掩映皇居秋水春华邀迎翠辇非徒百工职事瞻仰于斯实亦九州风土形势所在其间招提梵宇极雕梁巨丽之竒精舎珠林尽绣桷纡回之巧然松云灯火不闻禅诵之声泉石荒台难觅经行之蹟故虽危甍耸汉上接云霄而绀殿凝尘空頽嵗月朕每游歴其处輙为致慨于𠂻平坡寺者僻处西南遥临宫阙刻盘螭于玉砌丹碧流金塑寳像于琳宫煇煌映藻罘罳网户饥鸽时驯铃铎鸣檐野狐知肃迨时移物换雨圮风侵华榱作㸑已无往日之𢎞观画壁成泥谁识当年之璀璨寺僧海岫笃实持躬勤劳砥行箪瓢布衲林中不演三车瓦钵芒鞵胸次时䖍五戒十载经营重新殿庑六时功课继广门庭遂使清宵梵呗萧疏尽入寒空向晓钟声飒沓仍随秋雨浮屠之传于斯无媿朕万㡬有暇七校偶过省耕省歛时驻跸于兹山一豫一游再抚临于其地询知本末感佛慧之重光鉴彼勤劬启圣功于匪懈更名圣感特赐宸书欲使遐迩具瞻臣民共识岂若崇祀作佞开愚氓奔走之端惟曰致敬而逺法往圣格思之道勒诸贞珉垂感㑹于千秋记注瑶编志心期于一日臣工上下咸悉朕懐黑龙潭重建龙王庙碑传曰神有功徳于民则祀之能捍大患御大灾则祀之非此族也不载祀典朕自御极以来夙兴夜寐惟思稼穑为小民之依所期时和嵗丰嘉生乐育然年谷顺成雨泽是资诗曰琴瑟击鼓以祈甘雨信乎天心仁爱亭毒万物而协灵効顺优渥霑足之应皆有神焉以司之亦如分猷布泽之无敢旷厥职焉距京师西三十余里金山之麓有潭泓然以深不泛不涸前代时以亢旱祷望其地輙能兴致霖雨因名黑龙潭焉潭之侧倚山瞰壑旧有祠宇以祀其神朕数以祈雨驻跸于兹爰谋式廓其庙貌以昭灵贶而敬民事今者四郊之内雨旸时若嵗登大稔工适告成惟神之功徳实能膏泽田畴以福庇生民揆诸捍患御灾之义莫大于此用是勒诸贞石垂示无穷宁不伟欤普济堂碑记京师广宁门外有普济堂焉门临孔道地接神区萃万国之梯航普兆民之乐利熙来攘往之衆胥庆春台肩摩毂击之伦咸登寿域然而川涂䟦渉易兴趼足之嗟风雨晦明难遂栖身之愿或徘徊岐路最急赀粮或偃蹇孱躯尤需医药于是都人尚义上户输金託此三乘之津梁用济四生之疾苦慈云法雨资佛力以醒羣迷夕呗晨钟赞王化以𢎞大泽寒得衣而饥得食羇旅如归病有託而疗有方疲癃立起既安全之甚衆且存殁之皆宁有司以闻深为嘉悦夫好义轻施乃良民之美行恤灾拯患实盛世之休风喜见我民还敦古道咸能体朕忧民之念推朕救民之心创建虽肇乎都城效法期及乎寰宇成比户可封之俗慰一夫不获之懐书传从欲于四方诗咏徧徳于百姓此则朕之志也爰赐之额曰膏泽回春而为之记康熙四十四年五月日东岳庙碑文京师朝阳门外向有东岳庙自元明迄今歴有年所康熙三十七年居民不戒而燬于火其明年朕发广善库金鸠工庇材命和硕裕亲王董其事不劳一民不兴一役经始于三十九年三月讫工于四十一年六月不三嵗而落成殿阁廊庑视旧加饬焉夫五岳为名山之长而泰山尤羣岳之宗于时为春于徳为仁而其神之灵又能肤寸成云霖雨天下故诸岳止祀于其方而泰山之祠徧宇内崇徳报功所从来久矣朕即位以来殚心治理访求民隐閲视河工屡经鲁地皆命专官致祭凡以为苍生祈福祉也兹朝阳既都城之巽位而东岳庙又适在其地则因其方位之宜以隆望秩之典亦礼之可以义起者然则斯庙之成也神既得所凭依而民亦遂其瞻仰自兹以往风雨以节寒暑以时俾海宇得休养生息以共乐于丰穰之世庶于朕四十余年惠爱黎元之意其稍有慰乎爰书重建之嵗月以昭示来兹云尔康熙嵗次甲申冬十一月上旬书隆兴寺碑文正定府城隆兴寺者前临滹水后睇恒山城郭逶迤林木萦带敞髙明之净域标爽垲之琳宫考厥始基肇自隋代宋开寳时重加创建神光夜烛首出亦山之铜法雨晨流复下颊龙之木灵异既启崇宇斯兴遂洗香埿仍装寳像稽诸纪载良有明徴自是以来七百余载风雨摧剥日就倾圮朕曩从巡省所过爰命鸠工役不烦民赀出内府复以专官董领其事经始康熙四十二年之夏落成四十八年之冬复殿重楼云日辉映层栾列栋金碧参差开铣鋈之真容具庄严之寳相七十三尺复还旧观千万亿身长留胜迹洵十方所瞻仰为万品所皈依兹寺也宻迩神京接连畿辅地当都㑹时际丰穰烟火于焉殷繁轮蹄之所辐凑莫不斋心肃虑致礼加䖍斯亦慈氏之宏规而法门之杰构矣夫㫖穷六度首以仁义为宗谛演三乘多证善恶之果宣昭觉路导引迷津亦有禆于人心不无关于世敎今兹重新梵宇更续禅灯上为慈闱祝釐下为兆民祈福营建之意实在于斯寺中榜额凡十有九皆朕亲书复制碑文勒诸贞石俾垂无穷焉热河穹览寺碑文哈喇河屯者䝉古名色释之即乌城也乃古兴州之辖因世久事殊前朝未及设官分职皇舆等书遍察难考朕避暑出塞因土肥水甘泉清峰秀故驻跸于此未尝不饮食倍加精神爽健所以鸠工此地建离宫数十间茅茨土阶不彩不画但取其容坐避暑之计也日理万㡬未尝少辍与宫中无异万㡬偶暇即穷经史性理诸书临池挥翰膳后即较射观徳以寓安不忘危之念此其大略也因有离宫随侍人员共祝万寿而建寺不日即成又求扁额以垂永久朕赐书云穹览取沈约骧首览层穹之意在行宫之巽位寺势虽微莲社梵音铃铎经声巨细皆备内有三大士相仙衣飘飏瑞园涵影以空寂为本慈悲为敎汲引四生津梁三界清钟夜闻逺近罔弗皈依月殿朗辉中外靡不瞻仰况右倚层巖左带大河口外诸藩来往进贡皆由经过三庚无暑六月生风地脉宜谷气清少病诚为佳景前朝以戍边不暇何得驻跸今四海为一八表同风自京北至万里如同家人父子岂有他术哉以诚而已矣今臣下归福于朕朕曰天下皆福朕之福也先忧后乐朕之职也所愿者年丰嵗稔烟尘永息余之念兹在兹之意足矣重修西顶广仁宫碑文天地之大徳曰生在四时为春在四徳为仁易文言曰元者善之长也君子体仁足以长人自古帝王茂对育物四海之大万民之衆以及昆虫草木之微各遂其生者无非体天地好生之徳以流泽于无穷也易繋辞又言干大生坤广生则是生物之功天始之而地更广之盖坤者母道也母道主慈其于生物为尤近焉京城西直门外有西顶旧建碧霞元君宫地近西山之麓今西苑之西南所谓万泉庄者固郊畿一胜境也元君初号天妃宋宣和间始着灵异厥后御灾捍患竒蹟屡彰下迄元明代加封号成𢎞而后祠观尤盛郛郭之间五顶环列西顶其一也嵗时既久陈迹都荒碑碣犹存榱桷弗歴其谓妥神何嵗在戊子发内帑命有司鸠工重葺之閲一载而落成栋宇穹然垣庑翼然殿寝秩然丹雘灿然瞻拜其下者䖍肃有加焉朕于万㡬之暇亦往展礼仰祝圣母之釐俯介生民之祉以祈纯嘏以巩皇图颜其额曰广仁宫羣臣请立石以纪之朕思仁之为道大矣扩之可放六合约之止在一心先儒论仁谓心如谷种其生之性即为仁故物物而有仁则生生而不已天地之于人物父母之于子皆是道也朕君临天下日以养育羣生为念俾穉者得以长壮者得以乐老者得以安期于生齿殷繁兵刑寝息民无夭札物无疵疠总以一人推之而有余今独于兹庙曰广仁者盖以元君之为神有母道焉母道莫大于坤今之庙宫适位坤维元君其佐坤之厚徳以广其仁使首善之区同臻寿域寰㝢之内永託慈庥斯神贶与日星共着而禋祀与金石常新矣石鼓赞朕释奠先师于国学观石鼓于庙门之两庑𬗟懐周宣迄今二千余年而中兴之烈岐阳之蒐俯仰如昨鲁壁汲冢阙有间矣此文此石独焕然与日月争光是三代法物之仅存者也今列在太学实斯文之盛尝寻绎榻本推详其遗义有㑹于心焉乃为赞曰猗欤周宣缵绪文武一时从臣方叔召虎蒐于𡵨阳陈列斨弩镌功告成伐石作鼓以歌以铭载规载矩岂备考击致烦蒙瞽鼓鼙思将义盖有取歴二千年铄日蚀土蝌蚪失传剥落谁补车攻马同麀鹿麌麌晨星阙月完句可数天门詄荡岐山翔舞轩颉是班钟王敢伍陈在泮宫设于廊庑是切是磋匪击匪拊桥门观礼如对簋簠庶㡬文治再见三古祈谷坛颂尝观古之明王必严于敬天隆于尊祖诚于养人惟其敬天故飨帝尊祖故崇配养人故重农而上辛祈谷厥义备焉盖隂阳顺风雨调灾沴不生五谷咸熟斯比户可风然后寛刑简赋导以礼乐跻之仁寿茍隂阳失序风雨不时则五谷伤矣五谷伤而民饥至矣修粢盛而奏馨闻将何借焉予肃将禋祀每遇荐享大典备极诚敬期于孚格苍穹为羣黎禔福幸海内穑事浃嵗顺成即间遘微祲而补助旋施有秋洊至岂非上天粒我烝民而黙佑予一人以无疆之休哉仰戴帝慈莫可名喻聊摅感忱作为颂曰皇矣上帝仁覆万国靡物弗懐鉴于有徳古圣聿修昭事建极元日殷荐爰祈粒食藐躬受命精意以禋太圻体方郊丘象圜屋而大享典礼均䖍外至必主本祖本天巍巍三圣陟降攸格尽志对越百神其怿曰洁豆笾曰崇珪璧匪祝一身为民请泽惟天监观爱我兆人宜夏而夏宜春而春和风应节甘雨司辰灾螟罔作瑞穗含醇岂止郊畿式暨五服畇畇疆理何土不淑嶷嶷黍稷何产不熟造化靳施伊谁能育启蛰而耕纳稼而场于耜于趾我仓我箱讵曰农夫实予之庆上下交裕借此丰穰民则不知予敢忘赐湛恩汪濊颂思奚匮嵗嵗吉蠲竭诚肆类庶其眷之永钖乐利刈麦记塞外地寒最宜禾黍迩来中外一家版图万里朕避暑山庄歴年已多今百谷齐成与内地相似不过迟十数日而已故种麦者颇蕃山庄苑内麦谷黍稻皆寓焉从来稼穑之艰不可不知亦不可虚设朕念切民依痌瘝一体年近七旬精力渐衰扶杖而閲耕种临畦而观刈获遇雨𤾉时若则收割之际苍颜野老共庆有秋黄口稚子无愁乏食此朕一时之真乐也五十四年夏六月小暑乃苑中刈麦之候荐新观成如云表盛晨气暖风秀标竒逺闻各省麦秋相同此目前之实景也孔子云吾不如老农老圃孟子云从其大体为大人从其小体为小人农夫足食则乐天下至广兆民至衆天时之不齐地脉之不一吾之乐民有食也以目前之实景而且不能必其尽同又如此呜唿岂如田野村夫忧乐止繋于身家而计虑不及于逺大乎故心之劳逸不可同日而语也夫显应寺碑记都城之西有佛舍一区创自前明中叶虽歴加修葺而嵗月寖久复燬于火旧观既替香界就荒非所以崇象敎广禅悦也朕以古刹胜因宜规整饬爰发帑金鸠材董役经始于康熙五十年十二月落成于五十八年正月不庳不侈栋宇一新答士庶敬信之忱慰缁衲皈依之愿用钖嘉名颜为显应盖以慧炬祥光无微不显慈云法力有感必通泽万品于真源燿十空于寳智同圆妙果长稔福田云尔髻山玉皇阁碑记距京师百里有山曰髻隶懐柔县两峯髙矗望之如髻故得是名自元明以来号为近畿福地因上有碧霞元君之祠是以每嵗孟夏四方之民㑹此祈祷者骈肩叠迹不可胜计古称积髙之区神明所舍况兹山北倚紫塞南拱神京冈峦回合蜿蜒磅礴而钟秀于是则其神气之感数有灵应理固然也康熙五十二年值朕六旬诞期诸臣民就兹山瞻礼为朕祝禧因共建玉皇阁以祈延寿经始于癸巳三月十八日落成于甲午三月十八日而请记其事朕御极五十余年夙夜孜孜惟体上帝仁爱斯民之心以抚绥天下幸四海清晏年谷顺成朕与天下臣民得同享太平之福者皆上帝之眷佑也朕之祗承于上帝者惟在天下臣民之永安而天下臣民之祝愿于上帝者惟在朕躬之永年然则兹阁之建即上帝之陟降监观于是乎在矣爰立贞珉载其始末以传永久云汤山龙尊王佛庙碑记塞外山胍自西北来至热河冈峦回合形势郁盘环左右百里间多名泉而山庄之东北有汤山其泉涌出山腰自然而温浴之蠲烦除疴导和怡性朕始经其地谓水候微凉更得暄煖乃宜于体比再往则加燠矣记称邱陵川谷能出云为风雨者皆有神况是山藴金砂之气蒸为醴液又应候如意岂非有神灵黙相者欤爰于泉上缭以周垣构行宫数椽为避暑休浴之所而于其中建龙尊王佛庙以奉香火焉考汤泉着于史传者骊山天都最为名蹟其他亦散见于山经杂志而此地自古未入版图故川原之胜蔽翳于荆榛沙碛间幸今中外一家兹泉始得呈其灵异古人谓地胍之兴亦有待而然非虚语也夫君子澡身浴徳如沃盥以去垢朕于此窃附汤盘之警期与天下日新而所以膏泽吾民以及䝉古诸部落使咸寿考康宁者则不能无望于佛之庇佑焉是为记香嵒寺碑记京师近郊峯峦林壑之胜无踰西山歴世以来琳宫梵宇在崖谷间者星罗碁布永丰屯则距山数里旧有奉佛处曰弥勒院连山环拱苍翠万状烟林相错臯壤联绵兼以轮蹄罕至清旷无尘洵自然之福地也院以嵗久日圯近始拓而新之更名曰香嵒寺凡佛堂经室宾序僧寮莫不备具宏杰壮丽屹然为近山巨刹旷览遐瞩左右暎带登临胜槩殊加于旧寺乃宫庭为朕祝禧所建朕临幸天下五十余年幸方内乂安时和年丰兆民乐业上天钖福莫大于此朕以天下为一家四海为一人所愿亲踈遐迩无不获康宁寿耉之庆此朕之夙志也庶㡬为诸神灵之所鉴欤因勒辞于石以识其始云资福院碑文辛丑春泽卜尊丹巴胡土克图诸蒙古汗王贝勒贝子公台吉他布囊等赴阙稽首合辞奏言皇帝纂承鸿业六十余年天地清宁海宇安泰边塞逺人饮和禔福为日久矣往者噶尔旦恃强侵轶皇帝亲总六军盪除狡冦安集散亡龙沙瀚海百十部落普䕃大慈安土乐业垂三十载策妄阿喇布坦兇孽之余肆其顽悖欲灭法敎皇帝讨辠捄灾命帅受算深入旷古絶域斩俘逐北遂恢故宇振法轮青海以南三危以北百蕃之长悉心向化欣睹天日臣等伏思皇帝神功巍焕景祚緜逺亘古未觏凡有知识咸思仰报况臣等沐累朝禄赐受皇帝髙厚踊跃乌能自已乞于京师鼎建梵刹申颂无疆且以木石砖甓之余于安定门外立十方院为饭僧所徒衆自逺至者得有栖止朕以建寺烦费诏谕止之而允其立院之请诸汗王等复奏言禁城西之崇国寺故西僧香火也今愿新之为皇帝祝釐地朕以其诚恳亦俞允之夏五月十方院建修功先竣诸汗王等请院额朕赐名曰资福盖嘉诸䝉古平日服事之勤而取释氏广资福縁之谛也书曰而康而色曰予攸好徳汝则钖之福传曰见于外而有安和之色发于中而有好徳之言则钖之以福也诸䝉古贞一乃心恪奉藩职协和邻部辑睦姻亲天必迎其善意而降之以吉祥将见户口愈滋畜牧益盛朕乐与共太平有永而勿替也是为记溥仁寺碑文盖闻徧覆含𢎞者造化无私之体民胞物与者大君宗子之心古帝王继天运世保合太和凡日月照临声敎暨讫必使咸跻寿考各遂生成纳八纮于雨露之中载殊方于袵席之上深仁怙冒至化洽周斯大同之极规实无我之洪愿也朕诞膺鸿歴五十余载布信推诚遐迩一体藩臣部长悉我屏翰絶幕荒陬皆吾黎庶故神仓玉粒常给以糇粮天驷月题每贷之牧种休息长育匡翼劳来宵旰弥勤终始无怠朕惟期渐恩敷徳俾皆乐我太平诸藩亦向化倾心靡不谨尔侯度雨风时若生齿日蕃水草茂滋产畜殷硕边篱瓯脱永息侵陵瀚海龙沙羣资乐利绥安抚辑数十年养之教之膏沐涵濡至今日庶矣富矣乃者朕六十诞辰衆蒙古王台吉等咸诣阙廷奉行朝贺不谋同辞具疏陈恳愿建刹字为朕祝釐朕鉴其悃诚重违所请念热河之地为中外之交朕驻跸清暑嵗以为常而诸藩来觐瞻礼亦便因指行宫之艮隅特许营度为佛寺陶甓于冶取材于山工用无输輓之劳金钱无踰侈之费经始讫功告成不日琉璃梵殿同白马之庄严璎珞祥云俨龙华之色相金峯耸翠灵鹫飞来暖熘蒸砂寳池分出林成福徳乔木千章界是伽耶香园十顷固天开选佛之场地藴清凉之境也朕歴观往史遹溯前朝版籍有区幅员未广兹热河之奥壤迺紫塞之神臯名号不掌于职方形势无闻于地志朕以渺躬抚有四海边壖之外悉为畿甸诸藩于此建寺介福率先恐后无小无大罔不来同朕用自慰更用自惕焉书不云乎一人有庆兆民赖之释典亦云若彼大云䕃注世界博稽旁考鉴于朕𠂻观我观民思惟此理特赐寺额曰溥仁将欲汪濊之泽均霑于率土升恒之庆广洽于普天借诸藩祝上之忠诚为万方祈纯嘏之钖以佛氏施仁之因果共诸藩保巩固之休爰纪斯文勒诸贞石杂着白粟米粟米有黄白二种黄者有粘有不粘本草注云粟粘者为秫北人谓为黄米是也惟白粟则性皆不粘七年前乌喇地方树孔中忽生粟一科土人以其子播获生生不已遂盈亩顷味既甘美性复柔和有以此粟米献者朕命布植于山庄之内茎干叶穗较他种倍大熟亦先时作为糕饵洁白如糯稻而细腻香滑殆过之想上古之各种嘉谷或先无而后有者槩如此可补农书所未有也山海关山海关澄海楼旧所谓关城堡也直峙海浒城根皆以鐡釡为基过其下者覆釡歴歴在目不知其㡬千万也京口之鐡瓮城徒虚语耳考之志册仅载关城为明洪武年所建而基址未详筑于何时盖城临海冲涛水激射非木石所能久固昔人巧出此想较之镕鐡屑炭更为竒矣九河故道九河故道汉唐宋诸家之説不一或谓在济南境内或谓逺界永平而郦道元谓九河苞沦于海以朕揆之其九河入海之处在今天津之直沽而九河故道不出沧景二三百里间也盖水性就下今南北之水以天津为尾闾地最洼下虽数千百年中或陵谷变迁而其髙卑大势南北定位有必不可易者即以禹贡之文考之可以断矣禹贡曰至于大伾北过洚水至于大陆又北播为九河疏云大伾属魏郡黎阳洚水在信都大陆泽名夫黎阳今之濬县信都今之深州大陆泽在今之束鹿界而河间在濬县深州束鹿之北故曰又北也又九河既道疏云平原以北平原今徳州境言徳州以上也汉书沟洫志许商云九河之名有徒骇胡苏鬲津在成平东光鬲界中此三地今皆属河间杜氏通典云钩盘在景马颊覆釡在赵郡景即景州赵郡今涿易南古所谓燕南赵北也舆地记云简河在临津金史地理志云南皮县有洁河太史河传志所载九河故道之在河间境也又岂不彰明备着乎则天津为同为逆河入海之道无疑矣河自周定王时已南徙九河故迹亦渐湮废后人不能深究地势多穿凿傅㑹其指在济南者既失之过南其指在永平者又失之过北而郑康成据纬书谓齐桓公填塞八河以拓疆界其説益滋譌谬耳凡人读书能正据经文考以古今形势则诸家之説自有折𠂻夫河间古郡称名已久其所以谓之河间者以其在九河之间也顾名思义又可知矣御稻米丰泽园中有水田数区布玉田谷种嵗至九月始刈获登场一日循行阡陌时方六月下旬谷穗方颖忽见一科髙出衆稻之上实已坚好因收藏其种待来年騐其成熟之早否明嵗六月时此种果先熟从此生生不已嵗取千百四十余年以来内膳所进皆此米也其米色微红而粒长气香而味腴以其生自苑田故名御稻米一嵗两种亦能成两熟口外种稻至白露以后数天不能成熟惟此种可以白露前收割故山庄稻田所收每嵗避暑用之尚有赢余曽颁给其种与江浙督抚织造令民间种之闻两省颇有此米惜未广也南方气暖其熟必早于北地当夏秋之交麦禾不接得此早稻利民非小若更一嵗两种则亩有倍石之收将来盖藏渐可充实矣昔宋仁宗闻占城有早熟稻遣使由福建而往以珍物易其禾种给江淮两浙即今南方所谓黑谷米也粒细而性硬又结实甚稀故种者絶少今御稻不待逺求生于禁苑与古之雀衔天雨者无异朕每饭时尝愿与天下羣黎共此嘉谷也畿辅通志卷八畿辅通志钦定四库全书畿辅通志卷九宸章圣祖仁皇帝白洋湖遥看白洋水帆开逺树丛流平波不动翠色满湖中水村孤村緑塘水旷野起春云槐栁胜南苑青莎有鹭羣鄚州河道藻密行舟涩湾多转楫频㠶悬风正处烟火近通津龙潭途中作骏马骎骎蹋緑苹羽旗豹尾映龙鳞暑中荷锸方知苦停辇观苖问稼人黑龙潭暗通山下草流出涧边花空潭深静处洒翰动龙蛇由广泉寺至卧佛寺巖边青竹低临水云外岚峯半入天僧舍无人常寂寂山门洄绕是寒泉咏卧佛寺古树乔木婆娑隂正肥夕阳相对岭崔巍薫风拂树凉云起暮景苍然送辇归驻跸碧云寺山寺通幽境莺啼緑树枝旛虹迎玉辇刹鳯驻云旗翠麓三乘辟佳辰万骑宜松隂辉落景游豫近臣知碧云寺临泉望月碧云夜望月初圆星斗辉煌照九天滴熘涓涓无止息此心常使若清泉碧云晓起山中晓起听蝉鸣遥对峯岑霁色清洞壑有年竒树老梦回疑是在蓬瀛再赋碧云晓景夏早日方长南风草木香清凉飘御扇荒刹得恩光洪光寺盘道白云飞夏日斜径尽﨑岖仙阜崇髙异神州览眺殊来青轩临眺二首摇拂烟云动翠旗登临翰墨每相随山河景象无穷意俯瞰人情因物知其二来青髙敞眺神京斜倚名山涧水清此日君臣同览赏村柯鸡犬静无声法海寺瞻皇考御书敬佛二字重来瞻御笔怀感动心神丕烈迈前代鸿休启后人兴文盛礼乐偃武息兵民法则光华逺千年照佛轮坐法海寺偶吟纵目西山宜永日开襟五月似髙秋万几偶暇因游豫期与黎民乐未休赐圣感寺僧海岫修然老衲净尘縁台殿参差起瑞烟驯鸽檐前应受戒游鳞花下亦参禅驻跸石景山驻跸荒亭日欲斜潺湲石熘滴云霞鸾旗飘动连香草龙骑骖驔映野花巖洞幽深无鸟迹峰崖髙处有人家青山緑水谁能识怀古登临翫物华石景山东望车书混一业无穷井邑山川今古同地镇崚嶒标异秀鳯城遥在白云中潭柘寺偶作怡神水树清襟洽满目竒峰入夏云㣲起凉风响万籁山中莺啭奏纷纭咏潭柘寺竹翠叶才抽碧玉枝经旬清影上阶墀凌霜抱节无人见终日虚心与鳯期石景山望浑河石景遥连汉浑河似带流沧波日滚滚浩淼接皇州南苑元灵宫是世祖皇考建杰阁横霄峻清都与汉翔规模开壮丽星宿灿辉光碧瓦浮空翠金铺映日黄门当啼鸟静户有异花香细草沿阶发新槐拂槛凉纡回疎辇路藻彩绘雕梁警跸临仙境瞻依问谷王敬钦崇太昊继述忆先皇嵗月碑文古干坤事业昌茫茫扶大造曍曍体穹苍恭己身无倦斋心念不忘时廵非逸豫几暇岂游荒衞骑骖驔列华旄宛转飏南薫披万物北斗起千祥瑞气庭前见佳辰昼正长休歌白云曲吾道在惟康徳夀寺持身崇孝理清净契真如嵗久开金寺时来降玉舆沙河途中作辉煌明辇道将晓漏声残秋月西山落金风北野寒望陵悲树色就景盼云端每念芳华日漙漙露未干清河荒亭楸叶晚蝉鸣荒亭蟋蟀声露凝新树色日出满林明蛱蝶从枝舞蜻蜓㸃水轻欲看秋景好归路且徐行海子北红门秋雨后行围戏作昼漏稀闻紫陌长霏霏细雨过南庄云飞御苑秋花湿风到红门野草香玉辇遥临平甸濶羽旗近傍逺林扬初晴少顷布围猎好趁清凉跃骕骦晾鹰台清晨漫上晾鹰台八骏齐登万马催遥望九重云雾里羣臣就景献诗来南苑阅马渥洼龙种雪霜同毛骨天生气格雄八骏齐观南苑里岂夸当日玉花骢驻跸平家滩銮舆驻跸近沧浪行殿崔嵬对夕阳郊外村庄时极目秋成处处有风光驻跸蓟州城南逺眺山村万骑骖驔拥蓟城风行雷出逺天清㣲霜细草野狐惧寒露荒烟山鸟鸣卷幔浮凉侵帐殿倚牀明月似都京欣随圣母游情旷深夜还思勉愫诚雨后经明总兵戚继光所作八角石亭华清雨后问安回徐歩山椒到水隈秋木荒池今白草寒花故垒旧青苔精灵销散人何处功业留传志未灰为将当年堪拊髀亭开八角尚崔嵬清晨入盘山二首日出入盘山宸游草木间村庄人尽望处处水潺潺其二当年乘辇到今日复来游山水不同色泉声还细流古中盘望莲花峰中盘遥望莲花峰日映山林气色重老衲吟诗浑半偈翠舆临发又从容盘山絶顶三首上盘絶顶俯神京九月登山积翠晴荒寺日髙人少至野林烟静鸟无声道中勒马观风景涧下留銮爱水清纵目徘徊犹不尽氤氲缥缈海云轻其二四顾清标髙逼天风云塞上敛寒烟遥观沙漠宣威逺近控州城作镇悬紫盖山中独竒秀双峰岭外更绵聨九秋朗耀几千里落叶萧条满目前其三薄暮东峰来返照游心怡旷动挥毫题诗数句林光晚作赋初聨雁阵髙盘道崚嶒难歩蹑危巖嶻恐身劳欲归帐殿还传语引路山僧度逺臯晚过李靖菴二首两崖石壁出秋云野草寒林有鹿羣古刹斜阳人寂寂香烟飘处杂纷纭其二苍茫絶顶树参差落日还营过竹篱念及凌烟留姓氏独于古壁一题诗由鲇鱼池出闗咏瀑布水巉巖瀑布挂前川树冷烟寒羃碧天关外黎民风俗厚涵濡威徳已多年登景忠山景忠逺上日方阑巖壑层层生早寒岭腹冻云凝玉仗山中瑞气接仙銮鸣钟涧里经声近击鼓楼前树影残缭绕旌旗萦石道六龙行处万民观滦河寒边逺绕至滦河彻底清明不见波驻跸徘徊千万里石鲸两岸影嵯峨温泉行温泉泉水沸且清仙源遥自丹砂生沐日浴月泛灵液㣲波细浪流琮琤初经石窦漾暄熘烈势直与炎曦争潆洄碧涧落花驻掩暎翠巘霜林明汀回溪转入栏槛甃以文石何澄泓方壶圎峤时自暖紫芝朱草冬常荣殿启披香溢石体盘低承露浮金茎沖融太和蓄元气炎徳利物功难名氤氲沆瀣结紫雾缥缈云霞连赤城髙秋九月天飒爽鸾旂鳯节纷相迎慈宁琱辇度阊阖绛霄帐殿开蓬瀛神泉淑景供游赏流金潄玉堪怡情时廵岂必瑶圃逺对此心意皆和平华清绣岭杳寂寞鲸鱼凫雁徒纵横曷若兹泉独标异万年胜蹟环神京嵗时来往䕶仙跸㸃笔为赋温泉行温泉流杯戏作晓霜早落满池清一气涓涓惬胜情偶坐浮杯几暇日君臣对景论平生南苑桥上大风南苑霜华㸃翠旗严风腊月断流澌已知朔气催寒尽桥跨长虹涌熘池景山积雪侍衞下趋如飞凭髙纵逺览积雪明山峰直下数千尺飞腾跨玉龙清明登玉泉山寒食登髙芳草青泉声映栁出春亭心中怀得天然处坐对沙鸥乐野汀时廵近郊悯农事有作芳郊景物丽淑气扇暮春灵雨应良节光风薄佳辰省耕己届候夙驾方来廵前驱列式道羽衞罗钩陈时有田间子荷耒披车尘讥诃勿频数疾苦当咨询千耦幸终亩二鬴犹悬囷穮蓘尔勤动痌瘝予隠亲赒赐出泉府拊循属官臣行潦有挹器冽井无枯津所惠良未徧嗛嗛愧斯人鄚州杂诗五首条风鼓櫂动清漪夹岸青青杨栁垂轻转牙樯观易水波光日影映旌旗其二桃花歴落李花开緑栁含烟傍水隈鸿雁平沙看不尽春光暧暧入蓬莱其三为省春耕歴㶚沣銮舆频止劝农功柴门掩处烟村静碧水长桥落彩虹其四阳气温和临树久花繁物静草芊芊莎添嫩色含波緑栁覆金隄翠幕连其五野水弥漫处处长方流涵玉动珠光风移藻荇波痕濶千㸃鹥凫栁一行夏旱歩祷南郊喜雨歴春悯农劳首夏望嘉谷离毕月故迟密云走何速颢穹閟膏泽及此祈年夙斋居承穆清中夜起自肃繁星丽赤霄云汉光自煜鸡鸣开重闉舆马辍华毂歩祷升郊坛祠官启太祝是时甘澍零霑润及拜伏空蒙廹阊阖喷薄驱海渎屏翳洒道回渗漉足裳服麦陇应秀色重颖欲在目愿惟歌屡丰余粟栖比屋景山春望云霄千尺倚丹邱辇下山河一望收鳯翥中天连紫阙龙蟠北极壮皇州烟生沆瀣春初丽露湿芙蓉翠欲流却向闾阎看蔀屋崇髙还厪庙堂忧秋日出郊观稼秋气日寥迥万象背苍苍朝暾被渥露草木含晶光西成方届候农事将筑场于焉省敛获令典重百王轻轩屏前置夙驾无严装郊原一以眺烟树纷成行㣲风散林樾清流抱回塘土脉秀且沃篝车郁相望新䥥粲如月刈此溪云黄捃拾复何幸遗秉满道旁鸟雀互翔集妇子咸悦康行将吹苇籥报尔千斯箱眷言三时勤艰难讵可忘茫茫视九壤岂尽歌丰穰二鬴茍不充予饥惄如伤幸兹乐有年时若雨与𤾉朂哉慎所丽田功庶无荒逺望西山积雪积雪西山秀仙峰玉树林冻云添暮色寒日淡遥岑赐大学士杜立徳旋里十载资贤佐劳深致太平訏谟留紫闼风度重丹楹方倚盐梅畧难违邱壑情餐芝黄绮伴轩冕有余清赐直隶廵抚于成龙直隶廵抚于成龙秉性惇朴亷介夙闻朕心嘉赖俾典节钺保釐畿辅惟能激浊扬清始终如一清洁之操白首弥厉真国家之可重人所不能也兹来陛见爰赐以诗用示敦励之义且以风有位焉自昔崇亷治勤思吏道澄郊圻王化始鎻钥重臣膺政蹟闻留犊风期素饮冰朂哉贞晚节褒命日钦承潞河三首潋灔春波散碧漪白苹初叶麦初岐潞河三月桃花水正是乘舟荐鲋时其二画鹢中流起櫂歌参差荇藻漾晴波泽梁虽设曾无禁斜日鱼两岸多其三东风吹雨晓来晴春水髙低五牐声兰桨乍移明镜里緑杨深处坐闻莺廵幸出喜峰口过黄土巖紫塞䨇崖出丹梯百尺悬草香遮细路树老卧晴烟地为时廵到山当隘口偏何年留石室驻马望层巅大石矶逺近峰回合潺湲涧浅深一矶横大石万骑出层林䝉密巖花发绵蛮谷鸟音龙堆尘不到凭眺足娱心入喜峰口一道鸣銮度三驱振旅还莓苔天半石松栝雨中山险设关门壮时清堠火闲孝陵佳气近缥缈翠㣲间夏日潭柘寺㣲云缀冈岭细路扬前旌磴转松门开渐觉沙界平潭湮石甃露柘古苔纹生一径得疎豁层轩靣峥嵘爱此户外泉俯视涓涓清修篁挺苍翠其下流交横斐然淇澳思宛尔渭滨情嶰谷有遗响箫韶鸾鳯声瀛台红阑桥转白苹湾叠石参差积翠间画舸分流帘下水秋花倒影镜中山风㣲瑶岛归云近日落清霄舞鹤还乘兴欲成兰沼咏偶从机务得余闲天津转粟排千舰分流纳九河潮声连海壮树色入京多鼓楫鱼龙伏停㠶鹳鹤过津门秋望逺明月涌金波通惠河阅运艘千樯争溯白苹风飞輓东南泽国同已见灵长资水徳也应辛苦念田功东廵二首八年征𠞰喜见澄平缅想祖宗功徳礼宜恭谒陵庙以告成功爰于二月十五日命驾东廵是日天气晴和㣲风动斾从者溢路观者夹途顾瞻逺迩莫不欢跃赋诗二首昆池不习战寰宇己销兵鸿业承匪易肤功久乃成威灵昭祖徳展谒慰羣情迢递关山路宁辞千里行其二顺动因时豫东风引翠旗鸣銮万骑出执事百僚随日暖草初茁烟轻栁未丝春光无限好应有上陵诗玉田徐无山下水涓涓几道横流灌玉田驱犊荷锄农事作五风十雨卜丰年驻跸丰润城西旌门铙吹发云璈行漏声传帐殿髙欲向山头望明月恐惊霄汉避龙镳夷齐庙永平府治西古孤竹城夷齐庙在焉滦水经其前清风台峙其后倚巖俯流足以登眺夫夷齐孤竹君之二子也能让侯封不食周粟採薇首阳山独行其志孟子以圣之清称之盖人惟能立节自可垂名夷齐之去国洁身不求人知而庙貎千古迄今犹存吁造诣其可忽乎哉滦河水清驶荒山屹然峙上有孤竹城乱石半倾圯堂庑既具观庙貎亦俨尔𬗟怀商代末天下渐披靡兹地实藩封人民差可恃兄弟以义让富贵如敝屣叩马谏周王数语昭青史遯迹首阳山薇蕨何其美万载挹髙风顽懦闻之起苍苍台下松汤汤台前水劲节与澄流不愧相比拟停銮碧山阿怀古未能已滦河泛舟平沙漠漠接长河天际浮云落照多两岸苍山相竦峙扁舟一櫂任清波经永平城南三代幽偏地秦时右北平山川绵大陆形胜借坚城晴日初迎辇春风暗拂旌龙山遥入目缥缈白云横抚宁辇路平铺孤屿东日华升处海云红忽听百舌春啼巧尽在苍条古木中山海关连山据海地固金汤明时倚为险要设重镇以守之我朝定鼎燕京垂四十年关门不闭既非设险还慙恃徳偶赋数言聊以记事重关称第一扼险倚雄边地势长城接天空沧海连戍歌终嵗苦插羽不时传作镇隆三辅征输困百年笳寒龙塞月甲冷雉楼烟厯数归皇极纲维秉化权漫劳严鎻钥空自结山川在徳诚非易临风更慨然䝉恬所筑长城万里经营到海涯纷纷调发逐浮夸当时用尽生民力天下何曾属尔家姜女祠朝朝海上望夫还留得荒祠半仭山多少征人埋白骨独将大节说红颜西山驻跸夜闻秋声西风吹长林木叶响如雨起视山月髙浮云无一缕玉泉山晚景用唐太宗秋日韵晴霞收逺岫宿鸟赴髙林石激泉鸣玉波回月涌金薫鑪笼竹翠行漏出松隂坐爱秋光好翛然静此心九日幸景山登髙秋色净楼台登髙紫禁隈千门鸿雁度万井霁烟开翠拂銮舆上云随豹尾来佳辰欣宴赏满泛菊花杯再游盘山蓟州城北黄崖前水甘土厚多平阡崇山特起矗霄汉栝栢夹路隂参天回峦复嶂倍娟秀幽林邃谷时夤縁云藏古寺行未到树杪先有钟声传数峰突兀势陡絶上廹箕尾䨇星躔峩峩石状兽蹲立因风摇曵如空悬深潭清冷那可测知是百尺神龙渊钵泉恍惚有海眼潮井唿噏通百川不然泛滥亦易挹何为万古清涓涓神工融结天巧凿更骋逺目穷髙巅渔阳古郡最阻阨屹为左辅雄幽燕即今交河逺置堠此实堂奥非临边太平粗喜有端绪石根砂碛皆原田偶兹登陟聊驻斾用寄襟抱题斯篇黄金台怀古昭王礼贤士筑馆黄金台矫矫昌国君奋袂起尘埃下齐七十城声振沧海隈汶篁植蓟邱岂曰非雄才遗迹虽榛芜千载犹低徊市骏固有术贵在先龙媒但得一士贤可以收羣材娑罗树歌娑罗珍木不易得此树惟应月中植想见初从西域移山中有人多未识海桐结蕊松栝形千花散尽七叶青山禽回翔不敢集虚堂落子风泠泠楚州遗碑今已偃峩眉雪外䨇林逺未若兹山近可游灵根终古盘层巘繁隂亭午转团圞回睇精蓝路几盘凭教紫府仙山树写入披香殿里看赵北口赵北时巡至燕南古戍闻人烟生晓市桥影漾晴云浴鸟迎船出垂杨隔浦分中流清赏洽箫鼔陋横汾水淀杂诗四首轻舟十里五里垂栁千丝万丝忽听农歌起处满村红杏开时其二春水船行天上冷风雨过田家深树几声布谷晚晴千缕明霞其三衔泥䨇燕沙际唤雨单鸠树头昨夜桃花新水鲤鱼跃入兰舟其四为爱沙明水逺更看栁軃花新草木禽鱼咸若河山民物同春南苑十里郊南路红门启上林嵗时蒐狩礼畎亩豫游心羽仗连花影帷宫接栁隂鳯城回首望缥缈五云深初夏玉泉山二首别馆依丹麓疎帘映碧莎泉声当槛出花气入垣多路转溪桥接舟沿石窦过薫风能阜物藻景已清和其二山翠引鸣镳湖光漾画桡野云低隔寺沙栁暗藏桥百啭黄鹂近䨇飞白鹭遥今年农事早时雨足新苖石盘峪龙潭谷转盘千骑潭深静一泓鱼迎斜照出禽杂野风鸣扪石苔偏滑分流水益清悠然惬心赏归路月华生白水乱峰回合古檀州白水云根一道流谁信塞垣图画似凉风斜日放渔舟古北口断山踰古北石壁开峻逺形胜固难凭在徳不在险晓发古北口望雾灵山流吹凌晨发长旓出塞分逺峰犹见月古木半笼云地迥疎人迹山回簇马羣观风当夏景涧草自含薫黄草川烟沙一片塞天围旧说秋髙苜蓿肥今日边屯皆乐土茅檐松火接金㣲回銮抵古北口黄谷清河古戍间銮车此日省方还长林曲抱千溪水小径斜通万仭山地扼襟喉趋朔漠天留鎻钥枕雄关时平不用夸形胜云物秋澄斥候闲秋日再过阜平春经阜平县夹道多榛杞雉堞久倾頺郛郭仅遗址耆老遮马前其言质且俚土硗愿力田三时事耘耔所苦井税输道逺越山水闻之切痌瘝宁尔在干止有司近拊循疮痍庶能起十室忠信存何况境百里郊圻戒申画风土亦洵美问俗此重来居民咸色喜易彼蒿与莱荒涂渐成市经野得良图可以喻治理再驻龙泉关髙临晴雨外絶磴似凌空节物经冬异关山对月同龙泉冰未白雁塞叶初红歴歴曾游地香台在眼中玉泉春晓郊墅初晴后芳春曙色旋孤峦堆画障细穴吐新泉浪静鲜鳞跃风恬紫菂妍怡情看万象浩浩思无边观苖无意到潭柘咏时景昼永薫风至清泉决决长芳年添景色迟日换流光旧竹随隄发新花满涧香观苖不觉晚㣲雨㸃衣裳瀛台嵗序开炎节离宫绕翠㣲莲香闻讲席栁色映垂衣物阜风光好时清奏牍稀罢朝鹓鹭散花下珮声归河间即古瀛州地新霜来朔气纳稼满西畴省敛因农暇观风廓逺猷箕躔分冀野舆地古瀛州驻跸郊垧外斜阳下堞楼景州观开福寺塔涌塔高凌汉穹隆拱法筵虚铃含逺籁密宇绕寒烟不问三车法空劳七寳悬偶过成小憇漫比布金田晚到河间太皇太后使人送乳饼食物綵斿晚驻瀛州道忽报铜龙骑使来心识慈怀同日照口传温语逐阳回松脂似截盘中玉绮食初和鼎内梅两月几虚甘旨奉归程欲听晓钟催原任总督于成龙居官清亷自古罕有特命诸臣议䘏以励官方服官敦亷隅抗志贵孤洁敡歴着贤声谁能茹荼檗况复拥旌麾藜藿甘以悦视彼悬鱼操于今尤峻烈东南失保釐言念心如结江上见甘棠遗爱舆人说䘏典宜优崇庶不负清节匪独彰国常且以风在列蓟城遇雪冻云封树蓟城西玉蕊轻盈乱马蹄忆想年年常过此何曾瑞雪遍山谿复游盘山絶顶絶顶巉巖里松烟向晓开片云生衆壑虚籁落空台寺古行人少林深鸟乱回千峰多秀色远眺足徘徊畅春苑衆花盛开最为可观惟緑牡丹清雅迥常世所罕有赋七言絶以记之碧蕊青霞压衆芳檀心逐朶韫真香花残又是一年事莫遣春光放日长暮秋重出居庸关乱榆丛栁未经霜峻岭崇峦晓色苍崃里细泉流不竭仍闻太古韵铿锵登鸡鸣山鸟道盘空近塞垣羊河如带绕山根停銮欲览沿边势石上藤萝手自扪再度居庸关草木未甲坼年光属早春三番劳逺驭一举本勤民崃暖泉声动风和鸟噪新㑹看歌凯入景物尽还淳入居庸关始和羽骑出重关风动南薫整斾还凯奏㨗书传朔塞欢声喜气满人寰悬崖壁立垣墉固古崃泉流昼夜闲湏识成城惟衆志称雄不独峙羣山过密云作秋风驱残暑青林堕叶稀马嘶凉籁动蝉噪夕阳㣲河绕遥通塞山回尽拱畿黍苖膏雨足嵗事念民依出古北口年年秋狝此经过峭石天成险隘多沙漠名王皆属国但留形胜壮山河入山海关长城尽处海山竒守险无劳百万师寰宇苍生归厯数当年指顾定鸿基永平驻跸飒飒风声响画旗滦河东岸猎归时庙堂几务亲裁决非是行帷寐独迟丰润即事去日披金露归时动朔吹农家收获罢就日向朝曦出畿东观秋成隂霖连六月宵旰念民生㣲风收潦水过雨见秋成古北龙旗近渔阳鳯辇行戍楼烽火息险岂借长城潞河发舟青翰舟迎旭日升官河放熘始开冰巡行每为求民瘼宁避春寒晓雾凝天津河栁丝丝变嫩黄海门遥望色㣲茫贾航商舶连樯至贡賮时看集万方察永定河源从自马邑熘转入桑干浑流推浊浪平野变沙滩廿载为民害一时奏效难岂辞宵旰苦须治此河安巡子牙河建坝暂别宫槐幸子牙近村处处少人家清和㣲暑浮畦麦緑树初隂接岸沙隄外草荒艰籽粒淀中水浅捕鱼虾黄童白叟望霖雨霖雨先施莫自赊畿辅通志卷九畿辅通志钦定四库全书畿辅通志卷十宸章圣祖仁皇帝甲申春谒陵囘銮路经盘山有僧智朴呈接驾诗即用原韵二首廿载常轻步年华去莫从古松分逺近老衲自舂容问及当时景犹疑隔岭重山髙劳脚力来往徧云峰其二铃铎鸣山下田畴雨露恩经声连静舍法语闭柴门隐迹安无意清思礼世尊春风来拂面依旧是干坤看运河建坝处十月风霜幸潞河隔林疎叶尽寒柯岸邉土薄难容水隄外沙沈易涨波春末浅夫忙用力秋深霖雨失时禾往来踟躇临渊叹何惜分流建坝多大城文安等处堤修完舟中驻跸王家口积水频萦虑长堤幸已成桑麻连井邑花栁近清明渐惬勤民意还深问俗情兰桡经过处布谷唤春耕静明园喜雨西山初夏玉泉清暮雨随风满鳯城四野皆霑比屋庆八荒尽望乐丰盈密云作连年驻跸此城隈云谷无尘金碧堆斗室何妨宇宙志晨昏常掖辇舆囘将之山庄四首畏暑心何胜平明出玉墀万㡬岂歇息临政有畴咨其二暖熘自平地风光此日佳暄波由近发浩泽无津涯其三驻辇相风竿临书羡五传晴澜分暑节疏爽须葵扇其四霖雨消尘蹟轻霞照野荆词臣每扈从上赏赋昆明避暑驻跸山庄六月间隂霖少晴自立秋日晴霁喜懐亢阳望十雨霪雨思晴天累日贯秋序终朝潦水绵身虽无暑汗心实抱迍邅忽覩西风𦂳油云逐岭巅山庄夜雨听滦河熘声临流震耳似惊潮滚滚泠泠眺绮寮夜色初分秋景霁风声已送积霖飘皆因百壑归来逺非是孤川自去饶可比长江无弃物小河水涸岂容桡避暑山庄三十六咏烟波致爽热河地既髙敞气亦清朗无蒙雾霾氛栁宗元记所谓旷如也四围秀岭十里澄湖致有爽气云山胜地之南有屋七楹遂以烟波致爽颜其额焉山庄频避暑静黙少喧哗北控逺烟息南临近壑嘉春归鱼出浪秋敛雁横沙触目皆仙草迎牕遍药花炎风昼致爽绵雨夜方賖土厚登双谷泉甘剖翠𤓰古人戍武备今卒断鸣笳生理商农事聚民至万家芝迳云隄夹水为隄逶迤曲折迳分三枝列大小洲三形若芝英若云朶复若如意有二桥通舟楫万㡬少暇出丹阙乐水乐山好难歇避暑漠北土脉肥访问村老寻石碣衆云䝉古牧马场并乏人家无枯骨草木茂絶蚊蝎泉水佳人少疾因而乗骑閲河隈湾湾曲曲满林樾测量荒野閲水平庄田勿动树勿发自然天成地就势不待人力假虚设君不见磬锤峰独峙山麓立其东又不见万壑松偃盖重林造化同煦妪光临承露照青葱色转频嵗丰游豫常思伤民力又恐偏劳土木工命匠先开芝迳隄随山依水揉辐齐司农莫动帑金费宁拙舍巧洽羣黎边垣利刃岂可恃荒淫无道有青史知警知戒勉在兹方能示衆抚遐迩虽无峻宇有云楼登临不解九重愁连巖絶涧四时景怜我晚年宵旰忧若使扶养留精力同心治理再精求气和重农紫宸志烽火不烟亿万秋无暑清凉循芝迳北行折而少东过小山下红莲满渚緑树縁隄面南夏屋轩敞长廊聮络为无暑清凉山爽朝来水风微度冷然善也畏景先愁永昼长晚年好静益傍徨三庚退暑清风至九夏迎凉称物芳意惜始终宵旰志踟蹰自问济时方谷神不守还崇政暂养囘心山水庄延薫山馆入无暑清凉转西为延薫山馆楹宇守朴不雘不雕得山居雅致启北户引清风㡬忘六月夏木隂隂盖溽暑炎风欵欵守峰衔山中无物能解愠独有清凉免脱衫水芳巖秀水清则芳山静则秀此地泉甘水清故择其所宜邃宇数十间于焉诵读㡬暇养静可以涤烦可以悦性作此自戒始终之意云水性杂苦甜水芳即体厚名泉亦多览未若此为首颐卦明口实得正自养夀择地立偃房根基度长久节宣在兹求勤俭勿落后朝牕千巗里峭壁似天剖逺託思云汉怡神至星斗精研书家奥临池愈涩手清淡作饮馔偏心恶㫖酒读老无逸篇年年祝大有万壑松风在无暑清凉之南据髙阜临深流长松环翠壑虚风度如笙镛迭奏声不数西湖万松岭也偃盖龙鳞万壑青逶迤芳甸杂云汀白华朱萼勉人事爱敬南陔乐正经松鹤清越进榛子峪香草遍地异花缀崖夹岭虬松苍蔚鸣鹤飞翔登蓬瀛临崑圃神怡心旷洵仙人所都不老之庭也夀比青松愿千龄叶不彫铜龙鹤髪健喜动四时调云山胜地万壑松风之西髙楼北向凭牕逺眺林峦烟水一望无极气象万千洵登临大观也万顷园林达逺阡湖光山色入诗笺披云见水平清理未识无愆守节宣四面云山澄泉绕石迤西过泉源盘冈纡岭有亭翼然出衆山之巅诸峰罗列若揖若拱天气晴朗数百里外峦光云影皆可逺瞩亭中长风四达伏暑时萧爽如秋殊状崔嵬里兰衢入好诗逺岑如竞秀近岭似争奇雨过风来𦂳山寒花落迟亭遥先得月树密显髙枝潮平无涌浪雾净少多岐脉脉金明液溶溶积翠池常忧思解愠乐志余清悲素学臣邻老耆年自不知北枕双峰环山庄皆山也山形至北尤髙亭之西北一峰峻出势陂陀而逶迤者金山也其东北一峰拔起势雄伟而崒嵂者黒山也两峰翼抱与兹亭相鼎峙焉嵚﨑冈岫紫宸闗干地金峰坎黒山苦热云山双岭腹盆倾瞬息落溪湾西岭晨霞杰阁凌波轩牕四出朝霞初焕林影错绣西山丽景入几案间始登阁若履平地忽縁梯而降方知上下楼也雨歇更阑斗柄东成霞聚散四方风时光岂在凌云句寡过清谈宜守中锤峰落照平冈之上敞亭东向诸峰横列于前夕阳西映红紫万状似展黄公望浮岚暖翠图有山矗然倚天特作金碧色者磬锤峰也纵目湖山千载留白云枕涧报深秋巉巖自有争佳处未若此峰景最幽南山积雪山庄之南复岭环拱岭上积雪经时不消于北亭遥望皓洁凝映晴日朝鲜琼瑶失素峩眉明月西崑阆风差足比拟图画难成邱壑容浓妆淡抹耐寒松水心山骨依然在不改氷霜积雪冬梨花伴月入梨树峪过三岔口循涧西行可里许依巖架屋曲廊上下层阁参差翠岭作屏梨花万树微云淡月时清景犹絶云牕倚石壁月宇伴梨花四季风光丽千巖土气嘉萦情如白日託志结丹霞夜静无人语朝来对客夸曲水荷香碧溪清浅随石盘折流为小池藕花无数緑叶髙低每新雨初过平隄水足落红波面贴贴如泛杯兰亭觞咏无此天趣荷气参差逺益清兰亭曲水亦虚名八珍㫖酒前贤戒空设流觞金玉羮风泉清听西峰之间流泉潏潏微风披拂滴石作琴筑音与鹤鸣松韵相应泉味甘馨怡神养夀恰合章孝标松下泉诗注瓶云母滑潄齿茯苓香瑶池芝殿老莱心涌出新泉万籁吟芳槛倚栏蒸灵液南山近指奏清音濠濮闲想清流素练緑岫长林好鸟枝头游鱼波际无非天适会心处在南华秋水矣茂林临止水间想託身安飞跃禽鱼静神情欲状难天宇咸畅湖中一山突兀顶有平台架屋三楹北即上帝阁也仰接层霄俯临碧水如登妙髙峰上北固烟云海门风月皆归一览通阁断霞应卜居人烟不到丽晴虚云叶淡巧万峰明雁过初賔鸿侣鸥雨秋花遍洲屿暖熘暄波曲水之南过小阜有水自墙外流入盖汤泉余波也喷薄直下层石齿齿如潄玉液飞珠溅沫犹带云蒸霞蔚之势水源暖熘辄蠲疴涌出隂阳涤荡多懐保分流无近逺穷檐尽诵自然歌泉源石壁狮迳之北冈岭蜿蜒数里翠崖如壁下暎流泉泉水静深寻源徙倚咏朱子问渠那得清如许为有源头活水来之句悠然有㑹水源依石壁杂踏至河隈清镜分霄汉层波溅碧苔日长定九数发白考三才天贶名犹鄙居心思道该青枫緑屿北岭多枫叶茂而美䕃其色油然不减梧桐芭蕉也疎牕掩映虚凉自生萝茑交枝垂挂崖畔水似青罗带山如碧玉簪竒境在户牖间矣石磴髙盘处青枫引物华闻声知树密见景絶纷譁緑屿临牕牖晴云趁绮霞忘言清静意频望羣生嘉莺啭乔木甫田丛樾之西夏木千章浓隂数里晨曦始旭宿露未晞黄鸟好音与薫风相和流声逸韵山中一部笙簧也昨日闻莺鸣栁树今朝閲马至崇杠朱英紫脱平原緑月驷云错落䮾香逺益清曲水之东开凉轩前后临池中植重台千叶诸名种翠盖凌波朱房含露流风冉冉芳气竟谷出水涟漪香清益逺不染偏竒沙漠龙堆青湖芳草疑是谁知移根各地参差归何处那分公私楼起千层荷占数顷炎景相宜金莲暎日广庭数亩植金莲花万本枝叶髙挺花面圆径二寸余日光照射精彩焕目登楼下视直作黄金布地观正色山川秀金莲出五台塞北无梅竹炎天暎日开逺近泉声北为趵突泉涌地觱沸西为瀑布银河倒泻晶帘暎崖微风斜卷珠玑散空前后池塘白莲万朶花芬泉响直入庐山胜境矣引泉开瀑布迸水起飞珠锵玉云巖应色空有若无云帆月舫临水倣舟形为阁广一室袤数倍之周以石阑疏牕掩映宛如驾轻云浮明月上有楼可登眺亦如舵楼也阁影凌波不动涛接灵鳌蓬莱别殿挂云霄粲挥毫四季风光总无竭卧闻箫后乐先忧薫絃意藴羲爻芳渚临流亭临曲渚巨石枕流湖水自长桥泻出至此折而南行亭左右岸石天成亘二里许苍苔紫藓丰草灌木极似范寛图画隄栁汀沙翡翠茵清溪芳渚跃凡鳞数丛夹岸山花放独坐临流惜谷神云容水态闗口之南有室东向緑坡下望緑树为田青峰如堵川流溶溶白云冶冶不知孰为水也由长桥而渡疑入四明山中一迳分过云南北雨过云容易散波流水态长存悠然世俗惟念必得经书考原澄泉遶石亭南临石池西二里许为泉源源自石罅出截架鸣筜依山引流曲折而至雨后谿壑奔注各作石堰以遏泥沙故池水常澄澈可鉴每存髙静意至此结衡茅树密开行路山长疑近郊水泉绕旧石雉雀乐新巢晴夜荷珠滴露凝衆木梢澄波叠翠如意洲之后小亭临湖湖水清涟彻底北面层峦重掩云簇涛涌特开屏障扁舟过此辄为流连正如韦应物诗云碧泉交幽絶赏爱未能去叠翠耸千仭澄波属紫文鑑开倒影列返照共氤氲石矶观鱼逺近泉声而南渡石步有亭东向倚山临溪溪水清澈修鳞衔尾荇藻交枝歴歴可数溪邉有平石可坐以垂钓唱晚渔歌傍石矶空中任鸟带云飞羡鱼结网何须计备有长竿坠钓肥镜水云岑后楹依岭三面临湖廊庑周遮随山髙下波光岚影变化烟云佳景无邉令人应接不暇层崖千尺危嶂涵緑㡬重碧潭狮迳盘旋道北松枝宛转山南沈吟力尽难得悬象俯察仰参至理莫求别伎经书自有包函双湖夹镜山中诸泉从板桥流出汇为一湖在石桥之右复从石桥下注放为大湖两湖相连阻以长堤犹西湖之里外湖也连山隔水百泉齐夹镜平流花雨堤非是天然石岸起何能人力作雕题长虹饮练湖光澄碧一桥卧波桥南种敖汉荷花万枝间以内地白莲锦错霞变清芬袭人苏舜钦垂虹桥诗谓如玉宫银界徒虚语耳长虹清径罗层崖㟁栁溪声月照阶淑景千林晴日出禽鸣处处入音谐甫田丛樾流杯亭之北𤓰囿之西平原如掌丰草茂木麕䴥雉兔交牣其间秋凉弓劲合烝徒行步围诚猎场选地留憩田间乐旷观恤闾阎丛林欣赏处遍地豫丰占水流云在云无心以出岫水不舍而长流造物者之无尽藏也杜甫诗云水流心不竞云在意俱迟斯言深有体验雨后云峰澄水流逺自凝岸花催短鬓髙年寸寸増赵北口水淀作风微见水緑日暖弄牕妍树老依根壮心平任物迁维舟临草岸挥翰借壶天非是禽鱼乐人稠万户烟閲河长歌朕閲河出郊自南苑过芦沟顺永定河之南岸见十五年前泥村水乡捕鱼虾而度生者今起为髙屋新宇种谷黍而有食矣水淀改成沃野熘沙变为美田因思古人云有治人无治法斯言信哉若治之不早民至于今未知何似也故有感而作长歌一篇以示善后之计云尔春风春社艳阳天雪尽尘清徧路阡曽记当时泊舟处今成沃土及膏田十年之前汎黄水民生困苦少人烟歴歴实情亲目覩老转少徙益难抚挟男抱女至马前皆云此河不可堵桑干马邑虽发源山中诸流数难数吾想畿内不能防何况逺虑治淮黄数巡髙下南北岸方知浑流为民伤春末无水沙自涨雨多散漫遍汪洋若非动衆劳人力黎庶无田渐乏食庙谟不惜费帑金救民每嵗受饥溺开河端在辨髙低堤岸逺近有凖则未终二年永定成泥沙黄熘直南倾万姓方苏愁心解从此乡村祝太平昔日宵旰尝萦虑将来善后勿纷更畅春园西新园观花春光尽季月花信露羣芳细草沿阶緑竒葩扑户香寸隂惜鬓短尺影逐时长心向诗书奥精研莫可荒汤泉应候一为消疾驻灵泉步辇平明观插田喜见蕣华方遍野更看修竹逺笼烟虽无玩赏因偕乐屡庆丰登共息肩牕外雨声滴草舍密林莺语亦欣然五月上旬避暑热河涂中喜麦秋盈野雨𤾉得时赋七言一律避暑乗舆出鳯城麦秋预卜望庚晴千村共饱连年稔万井同欢比屋楹谷有灵泉山脉壮道无峻岭马蹄轻移风易俗先忠孝蕃息编氓在厚生夏日山庄二首日永炎风盛纯隂在内含扶阳求物理避暑岂幽探山静轻敲热泉潆照碧岚随时驻步辇无暑亦无贪其二畏景消烦虑吟诗读古风野花罗槛外山鸟满林中云气氤氲合莺啼飒爽同无能寻丽句赋物媿难工金莲盛放二首曽观贝叶志金莲再见清凉徧地鲜近日山房栽植茂参差髙下共争妍其二数亩金莲万朶黄凌晨浥露色辉煌薰风拂槛清波暎併作芙渠满院香热河产人参虽不及辽左枝叶皆同命翰林蒋廷钖画图因戏作七言截句记之旧传补气为神草近日庸医误地精五叶五枝成洛数顺时当用在权衡莲花岩松牡丹离宫初雨后花气满天街石壁流泉响松坪古干佳香凝金掌露名重玉盘钗静里经声息方知道有涯涌翠岩观瀑赏白莲毕竟天然造化功方能巧设古今同喷云百尺穿岩石瀑水千层㸃药丛波涌白莲承晓露溪浮緑盖动香风经声似脱红尘外泡影依稀宇宙中梨树峪道中步辇口占二首入峪桥分三岔路傍崖步辇景何深山中独见松林影时有清流助鼓琴其二一溪转展见山花步步石苔杨栁斜试看目前将熟果青榛郁李并堪夸云巖三庚不用碧筩酒九井何贪消暑珠自有云峰来树雨巉巖风飒列茅庐山居即事清商方至催蝉急林叶吟风暑渐遥三伏炎蒸才过半山居徧地喜禾苗春行千红艳万紫鲜频催须鬓方寸悬桃火栁烟恐荡志吟风弄月禁狂颠案牍惟勤被景牵逢春又恶鬭芳妍礼乐诗书海岳编进徳修业须钻研昙云寂灭沦王道老氏无为徒茍延致知端赖格物先次第由来性理篇性理无私天地宣太极干坤未画前敬承执中授受远勿替心传思永年去嵗八九月雨最多民间俗説封地雨故一冬少雪犹可支持自交立春复不见云所以望雨甚殷昨晚密云四起夜深甘霖即霈田间老㓜无不举手加额懽声载道朕以民食为天喜均一体故赋七言近体以示羣臣吟咏由来喜雨多久晴喜雨更如何天心即是民心感海甸应同畿甸歌立政刚柔符造化体仁寛裕得人和两间物理原难尽勿入浮夸曲士科清潭一潭清冷拂游尘活水源头可问津静处定知无复浪动时须认养濳鳞临流能解薫风意对景先愁涝雨频云影波光相暎处湛然澄澈见天真古北口提督马进良以年老辞去朕念当日鹰扬百战挽强执鋭自守紫塞内外恬静皆因宿将老成之所致今囘林泉深所惜也故赋五言特记不忘疆场旧事也勇贯先锋气鹰扬后阵威秦闗提寳劒沙碛厯天旗白发秋霜肃丹心皎日辉饯饮军民别恩崇赐御衣五十三年冬旱十二月初二日大雪二十一日又雪途中偶成玉花泱漭近春和步辇平明逈陌过村老凭门吟里曲行人载道咏寒歌无尘逺视山横塞破冻齐驱马渡河盈尺王畿皆作瑞龙沙惟虑雪霜多春日郊行示地方官六首警跸幸畿南中和慰闾里千村静路尘淑气遍逺迩其二每春来此地黎庶尽安康尚徳先寛政官僚勉直方其三春蒐省耕种莫悞农桑时假寐羮墻睹殷勤意在兹其四牧民寄所重授钺赖宣风曩昔官箴在开诚上下同其五平成多歴年生齿既蕃庶惟食在天时轻徭民自豫其六案读五经义遐观四海图缅懐洙泗训期共乐天衢舟中观耕种四野春耕阡陌安徐牵密缆望河干土肥原系黄沙过辛苦先年挽异澜南方青竹丛林不乏观玩北地气寒非保䕶得宜即难艺植朕尝有事河干往来数次览竹树之畅茂暂时停辇即行后于禁苑种植颇蕃今经三十余年迩来延至数亩之广其围至八寸径二寸五分有零古人以竹比君子因而思及草木无知积小以至于髙大人有血气加之培养岂非国家桢榦之选欤故赋七言一律记之培养丛篁多厯年竹牕抱节緑云鲜猗猗玉润歌君子济济心虚忆俊贤可爱缤纷含宿雨最宜潇洒动新烟余春欲伴寒松住渐晩韶光被景牵五十四年仲夏避暑途中瑞麦盈野赋五言律以记忽送清尘雨题诗吮兔毫青黄接玉粒霡霂佐琼膏入野农歌遍缘溪牧笛髙蔚林能解愠密草满亭皐秋幸出郊见收成志喜五言律二首节届商秋早农忙屡嵗丰柴门歌再稔比屋乐同风人烟多庆色霜树杂微红极目髙低景山川一望中其二涤暑髙风至中分白露微草肥宜牧马林薄好行围水向堦前注峰排云外稀斜阳临帐殿晩色秘天机季冬汤泉素雪满川山未露霜林盈野日将斜祈年正喜逢长至澡徳非同玩物华秉烛检书冬夕永爇香待旦画屏遮灵泉每助消寒效总为纯阳辨正邪汤泉道上遇雪口占种麦田间盼尺盈牧羊沙漠恶飘霙王臣率土分忧乐须识天公有不平晓发芦沟有闰春深淑景迟长桥冰泮未流澌徘徊风景思畴昔千里金隄保旧规六里桥铁柱镕罏铸冶镇桥西往返行人旧迹迷世逺传殊谁识得天南铜柱想应齐水村曽记江淮泊万艘便旋水淀暂春游虽无浩渺长波险亦有清漪锦浪浮日暮帆樯排逺岸风轻簑笠聚芳洲乡村不识居官况漫笑朝堂身世忧舟中观猎习战昆明汉武穿于今江海靖鲸烟常思逺涉坚筋每令平流演猎舩雁阵惊鎗离复合鸥羣畏弩散还连衰年虽乏挽强力黾勉春蒐以徳先閲永定河隄康熙四十年永定河告成至今十六载隄岸坚固并无汜滥去嵗山水陡长㡬不能保所以春幸囘銮便道察閲方知昔年修筑有益于民生永保安澜矣故赋七言近体以记其事豫定安澜在事前每逢雨潦自心牵帑金不惜筹耕种膏土惟思广陌阡隄老失防愁剥蚀岸坚常䕶幸安全肩舆频视桃花水滚滚浑波通碧涟风阻驻跸白洋湖偶成平波数顷似江声风阻湖邉一日程可笑当年巡幸逺依稀吴越列行营小满后偶旱途中祈雨四月二十三日甘霖大霈夙夜愁懐春夏间天时难信未怡颜平原晚麦纤荎稿四野新禾旱色殷乍起云光连岭岫先垂雨脚遍人寰共沾甘澍敷膏泽民食方知稼穑艰山庄四季春节届三春胜发生万彚齐诸花候玉辇百谷待村犂夏九夏愁旸雨千林叶正肥祇因思避暑端拱计频违秋金风多爽飒清露滴烟浮目睹仓箱满方知嵗有秋冬嵗暮添霜鬓殷勤宵旰劳地寒盈尺雪还虑北风髙𢎞恩寺解夏清襟陌上尘盂兰大喜见桃秦临风洗钵龙池雨凝露舒莲瀑水濵送节双轮应梦相收成万物足深淳穷通莫问老僧语一任平生今古津题新安道上满目平川映逺空身形少健一衰翁社前荷锸争春暖陇畔扶犂趁晚风雨泽深邀天地徳耕桑还赖穑人功京南每出同村叟总得阳和一气中山庄逺眺岛屿堪图画溪桥宛自成池边树影接峰外月华生衆鸟巢檐穏羣獐伏地平无知知徳化推扩至民情登四面云山云梯石磴逼笼嵸倚杖傍观衆壑同更上一层图逺望奈何树杂与烟笼夏日山庄百花齐放咫尺雄闗一线墻景风已拂尚芬芳近都爱此清凉地逢草逢花莫不香山居迎薫避暑驻山庄四顾重重邱壑长雨后雏莺歌密树风前练雀舞斜廊静观得趣无非景佳兴涵虚可致凉烹茗汲泉清意味箇中谁解有真香喜岭外水土露凝肥草净无尘处处泉源漾碧津食少事多宵旰老暂偷闲暇养吾身闻书者古之号令虞夏商周之书其大者皆二帝三王实心实政之宣于口者也盖圣人知周万物而道济天下所以裁成天地之道辅相天地之宜以左右民者布之为令则莫不信从书之于册则世为天下法洪范所谓是彛是训于帝其训宋儒邵雍所谓口代天言者是也我国家诞膺天命列圣相承所以𢎞济民物者与二帝三王先后同揆而定鼎燕京畿辅之内服教尤先近光最切我世祖章皇帝初登宸极颁训太学御制祭明庄烈帝文及表忠録褒明臣杨继盛等二三大政肇发于京畿万邦黎献莫不喁喁向风我圣祖仁皇帝深仁厚泽沦浃于海内者六十有一年每颁诏令农夫野老儿童女妇莫不聚观感叹以及春秋时巡畿内驻跸之地凡有题咏逺近传诵我皇上丕承谟烈训迪庶官整齐百度而尤加意于京畿之礼俗正服式劝树艺兴井田稽屯庄惩豪暴逐蠧胥絶博戏诘逋逃圣谟洋洋善良䝉休而憸民为之悚息以视成周之董正三事髙宗之嘉靖殷邦实有过焉等承命纂修通志敬録三朝勅谕为畿辅政教而特颁并御制诗文有渉于地事民风物产者裒为十卷登诸简端俾官吏士民诵皇极之敷言是训是行亿万斯年永为法守云畿辅通志卷十畿辅通志钦定四库全书畿辅通志卷十一京师我国家诞膺天命抚有寰宇东临沧海西被流沙南距交趾北极大漠海隅日出罔不率俾而光宅京师实当恒代渤碣之中大矣哉踞九州之上游俯万方如庭户土风宣畅百物阜安洵北干崇隆之气所欝盘而融结也昔朱子统论海内山川形势谓此地山脉自云中来岱宗耸其左华岳峙其右襟带黄河而嵩髙为前案又其前则淮南江南五岭诸山环拱而内向者凡三四重自古建都之地莫与比并粤稽载籍轩辕氏都涿鹿颛顼氏都髙阳近代辽金元明相继营建于此而我朝发祥于长白天作髙山其南麓分为二干东包朝鲜西折为医巫闾以及兴京盛京塞门诸山蜿蜒绵亘拥卫于肩背者复数重四面形胜皆我版图是则前代所未有也体厚者势崇源洪者流逺亿万斯年之丕基盖于兹而永建矣城池京城周围四十里为九门南曰正阳崇文宣武东曰朝阳东直西曰阜成西直北曰安定徳胜城南一面长二千二百九十五丈九尺三寸北二千二百三十二丈四尺五寸东一千七百八十六丈九尺三寸西一千五百六十四丈五尺二寸髙三丈五尺五寸垜口五尺八寸基六丈二尺顶收五丈辽史南京析津府城方三十六里崇三丈衡广一丈五尺八门东曰安东迎春南曰开阳丹鳯西曰显西清普北曰通天拱辰金史海陵天徳二年始图上燕城宫室制度三月命张浩等増广燕城城门十三东曰施仁宣曜阳春西曰丽泽显华彰义南曰景风丰宜端礼北曰会城通元崇智光泰周七十五里元史至元四年城京师方六十里十一门正南曰丽正南之右曰顺承南之左曰文明北之东曰安贞北之西曰健徳正东曰崇仁东之右曰齐化东之左曰光熙正西曰和义西之右曰肃清西之左曰平则明实録洪武元年徐达取元都指挥华云龙经理筑城缩其城之北五里废光熙清肃二门其九门俱仍旧永乐七年营北京城十九年营建宫殿成乃拓其城周围四十里正统二年命太监阮安等修城楼四年工成乃改丽正曰正阳文明曰崇文顺成曰宣武齐化曰朝阳平则曰阜成我朝定鼎宅中建极屡加修整满洲蒙古汉军八旗禁旅分驻左右翼东则镶黄正白镶白正蓝西则正黄正红镶红镶蓝翊卫帝居又有提督九门步军统领左右翼步军总尉及巡城御史専司稽察而规制𢎞备矣城壕之水源出昌平州白浮村之神仙泉通榆河会一亩马眼诸泉滙为七里泺东流遶都城曰玉河又西山玉泉从水闗径银锭桥流入西苑遶宫禁自玊河桥入城壕合流至大通桥入漕河明正统时侍讲刘球请于城外宣武桥西量作减水河以洩城中诸水从之仍命钦天监正皇甫仲和等审视仲和言宣武门西旧有凉水河其东城河南岸亦有旧沟皆可疏通以洩水势嘉靖中工部尚书雷礼以外城壕池浅狭请悉深濬水乃自城西北隅环城东注厯九桥九闸从城东南隅流入大通桥皇城起大清门厯长安左右门东安西安地安三门周围三千二百二十五丈九尺四寸正南曰大清门少北曰长安左门曰长安右门东曰东安门西曰西安门正北曰地安门自大清门之内曰天安门天安门之内曰端门左曰阙左门右曰阙右门按地安门旧为北安门本朝顺治九年改今名天安门旧为承天门顺治八年改今名紫禁城起午门厯东华西华神武三门南北各二百三十六丈二尺东西各三百二丈九尺五寸城髙三丈垜口四尺五寸五分基厚二丈五尺顶收二丈一尺二寸五分南曰午门左曰左掖门右曰右掖门太和殿前曰太和门左曰昭徳门右曰贞度门其东之南曰协和门北曰左翼门其西之南曰雍和门北曰右翼门太和殿前东为体仁阁西为𢎞义阁由太和殿入为中和殿保和殿东有中左门后左门西有中右门后右门保和殿之后为干清门左曰内左门右曰内右门其东为景运门西为隆宗门自协和门出为东华门自雍和门出为西华门城之正北曰神武门文华殿在东华门内箭亭之南武英殿在西华门内南薫殿在武英殿之南按辽史皇城在南京析津府西南隅大内门曰宣教外三门曰南端左掖右掖西曰显西设而不开北曰子北统和二十四年改南京宣教门为元和外三门为南端左掖门为万春右掖门为千秋大金国志宫城四围凡九里三十步自天津桥之北曰宣阳门内城之南门也东曰宣华西曰玉华北曰拱宸辍耕録元宫城周围九里三十步分六门正南曰崇天崇天之左曰星拱右曰云从东曰东华西曰西华北曰厚载旧志明初燕王府建于元之皇城旧址即今之西苑门四东曰体仁西曰尊义南曰端礼北曰广智至永乐十五年乃改建皇城于东去旧宫一里许至东华门之外宣徳七年始加恢廓移东华门于河之东迁居民于灰厰西之隙地京城南一面转抱东西角楼止长二十八里为七门南曰永定左安右安东曰广渠东便西曰广宁西便城南一面长二千四百五十四丈四尺七寸东一千八十五丈一尺西一千九十三丈二尺各髙二丈垜口四尺基厚二丈顶收一丈四尺各门俱有瓮城外城建于嘉靖三十二年先是成化十二年定西侯蒋琬言宜倣南京旧制筑土城嘉靖二十一年都御史毛伯温等言成祖迁都金台当时内城足居所以外城未立今城外之民殆倍城中宜筑外城城外取土即可成壕时以给事中刘养直言而止二十九年议筑正阳崇文宣武三闗厢外城不果三十二年朱伯辰复言四郊咸有土城故址环绕如规周可百二十余里因命都督陆炳平江伯陈圭等相度形势寻又以西南地势洼下难于施工命先筑南面四十一年工部尚书雷礼请修缮重城添永定等七门之瓮城从之四十三年京师重城成我朝雍正五年特发帑金于广宁门外叠石为道广二丈长亘九里九年増修城洞门复广石道数里又于朝阳门外叠石为道直至通州所费以亿万计行旅商贾引重致逺感颂皇仁因立龙亭于道左坛庙圜丘坛在正阳门外南郊其制三成南向一成面径五丈九尺髙九尺二成面径九丈髙八尺一寸三成面径十二丈髙八尺一寸各成面甎用一九七五阳数及周围栏板柱子皆青色琉璃四出陛各九级白石为之内壝圆墻九十七丈七尺五寸髙八尺一寸厚二尺七寸五分灵星石门四面各三外壝方墻二百四丈八尺五寸髙九尺一寸厚二尺七寸灵星门如前坛之东有神库神厨祭器库宰牲亭坛之西有神乐观牺牲所銮驾库又外围方墻为门四南曰昭亨东曰泰元西曰广利北曰成贞雍正八年特发帑金于坛门外叠石为道至正阳桥皇穹宇在圜丘后制圆象天环转八柱圆顶重檐覆以青瓦中安寳顶东西南三出陛各十四级槛墻栏柱俱用青色琉璃左右两庑各五间亦覆青瓦四围圆墻前设门三每年冬至大祀天于圜丘日月星辰云雨风雷分四从坛祈谷坛在圜丘坛北曰大享殿殿以圆为制周围共十二柱内柱亦十有二中龙井柱四圆顶三层上覆青瓦中覆黄瓦下覆緑瓦中安寳顶殿陛围圆三级白石为之殿台三层俱有石栏前后各三出陛上中各九级下十级东西一出陛级同左右两庑各二座前庑九间后庑七间俱覆緑瓦四围方墻前为大享门东西北各有门又外围墻为门四南即成贞门东西北亦各有门后为皇干殿五间上覆青瓦下绕石栏墻之东有神库神厨宰牲亭西南有斋宫每年正月上辛恭祀有事则改次辛按明初以冬至祀天圜丘夏至祀地方泽洪武十年罢之而以正月上辛合祀天地于大祀殿并日月星辰山川诸神俱在焉嘉靖九年分为圜丘方泽朝日夕月四郊其大祀殿则以孟春上辛祈谷十年又改启蛰月祈谷二十四年又改大祀殿为大享殿而祈谷礼不行崇祯十四年复行祈谷礼用上辛本朝因之我圣祖仁皇帝及我皇上敬天勤民躬亲祀祷精禋感格宜大有之频书也方泽坛在安定门外其制二成北向一成面方六丈髙六尺二成面方十丈六寸髙六尺各成面甎用六八隂数皆黄色琉璃青白石包砌四出陛各八级周围水渠一道长四十九丈四尺四寸深八尺六寸濶六尺内壝方墻二十七丈二尺髙六尺厚二尺灵星门六正北三东西南各一外壝方墻四十二丈髙八尺厚二尺四寸灵星门如前坛之西南有神库神厨乐器库宰牲亭西北为斋宫又有銮驾库又外围方墻二重内重北门三东西南门各一最外惟西向三门又西有石坊曰泰折街雍正二年钦定曰广厚街皇祗室在方泽后向北五间上覆緑瓦四围方墻前有门每年夏至大祭地于方泽五岳五镇四海四渎分四从坛本朝顺治十六年启运山积庆山天柱山隆业山附四从坛分配十八年罢积庆山配享康熙二年以昌瑞山从五镇之次按歴代天地之祭分合不一由汉厯唐千余年皆合祭其分祭者惟魏文帝之太和周武帝之建徳隋髙祖之开皇唐明皇之开元四祭而已宋之分祭惟元丰六年一祭而己明初亦合祭天地于南郊嵗以孟春行事至嘉靖九年乃作圜丘方泽于南北郊分祭天地本朝䖍供祀典定以冬至祀天于圜丘夏至祭地于方泽就阳荅隂比之前代义益周而制更备矣朝日坛在朝阳门外西向方广五丈髙五尺九寸坛面甎青色琉璃四出陛九级圆壝墻七十五丈髙八尺一寸厚二尺三寸灵星门六正西三东南北各一坛之北有神库神厨宰牲亭祭器库其南为斋宫外围墻前方后圆西北各三门墻之西北有石坊曰礼神街雍正二年钦定曰景升街每年春分祭遇甲丙戊庚壬年亲祭余年遣大臣摄祭夕月坛在阜成门外东向方广四丈髙四尺六寸坛面甎白色琉璃四出陛六级方壝墻二十四丈髙八尺厚二尺二寸八分灵星门六正东三南北西各一坛之南有神库神厨宰牲亭祭器库其北为斋宫外围方墻东北各三门墻之东北有石坊曰礼神街雍正二年钦定曰光恒街每年秋分祭遇丑未辰戊年亲祭余年遣大臣摄祭太嵗坛在正阳门外之西正殿太嵗两庑月将殿七间南向东西两庑各十一间前有拜殿七间坛之东为斋宫其西有神库神厨祭器库宰牲亭每年于正月上旬吉日十二月杪俱以时享太庙日致祭按明洪武三年建山川坛于天地坛之西缭墻周㢠廻六里中为正殿七坛以祀太嵗风云雷雨五岳四镇四海四渎钟山之神东西两庑六坛以祀山川城隍月将之神永乐时于北京建坛一如其制嘉靖十一年即山川坛为天神地祗二坛始别建坛以専祀太嵗隆庆元年礼官议神祗既从祀南北郊不宜复有神祗坛之祭而太嵗之祭如故本朝亦専祀太嵗其山川神祗二坛并省先农坛在太嵗坛西南南向方广四丈七尺髙四尺五寸四出陛东为斋宫銮驾库东北为神仓东南为具服殿殿前为观耕台方广五丈髙五尺南东西三出陛耤田在观耕台南每嵗仲春皇上举行耕耤大典亲诣行礼按歴代耕耤之制载在经史汉耕于鉅定于美田于定陶于下邳无定所唐戒近郊履千亩行九推宋耕数十亩或十有二畦无定数明制稍备我世祖章皇帝顺治十一年亲享先农行耕耤礼圣祖仁皇帝康熙十一年亲享先农行耕耤礼皇上恪共祀事珍重农功于雍正二年亲载耒耜举行大典以后每嵗躬耕并勅各省守土之官俱行耕耤之礼恺泽𢎞敷天和逺召频生嘉谷屡庆丰年禾黍呈祥或一茎十有余穂或一稃二米洵亘古未有之盛事也社稷坛在午门右北向同坛同壝坛二成上成方五丈次成方五丈三尺髙五尺四出陛用五色土随方筑之壝垣四面开灵星门垣之色亦各如其方坛之北有殿又有拜殿俱南向其西为神库神厨宰牲亭外为周垣东西广六十六丈七尺五寸南北袤八十六丈六尺五寸垣皆饰以红覆以黄琉璃瓦太庙在皇城内午门之左南向前殿九间东西两庑各十五间中殿九间东西两庑各五间后殿九间东西两庑各五间南为庙门东为神库宰牲亭西为神厨每年四孟月时享嵗暮祫祭以亲王及功臣配享两庑我圣祖仁皇帝躬承大祭斋明俨恪始终不懈皇上敬天法祖仁孝诚敬每当大祀尤为精意感孚所以上帝居歆祖考来享为自古所罕觏云奉先殿在景运门之东南向前殿七间后殿七间中设暖阁寳床内安神龛顺治十三年世祖章皇帝以太庙时享逾时稍逺思得朝夕奠献以展孝思命稽往制建立奉先殿十四年告成康熙二十年圣祖复命重修节序朔朢香帛酒醴内务府掌仪司供献每逢万夀圣诞及国家大典礼若乗舆出入则告祭夀皇殿在景山北上门内安奉圣祖仁皇帝御容皇上孝思纯笃嵗时朔朢必亲诣行礼传心殿在文华殿东南向康熙二十四年崇祀皇师伏羲氏神农氏轩辕氏帝师陶唐氏有虞氏王师夏禹王商汤王周文王武王圣位正设南向先圣周公圣位左旁西向先师孔子圣位右旁东向每年仲春仲秋经筵前一日遣官告祭山陵孝庄文皇后昭西陵在世祖章皇帝孝陵之南按先是圣祖仁皇帝遵奉孝庄文皇后遗命以昭陵奉安年久未便合𦵏建造兆域必近孝陵乃于康熙二十七年择地孝陵之南建暂安奉殿皇上雍正二年以暂安奉殿安奉三十余年圣祖歴数绵长子孙蕃衍海宇昇平民物康阜乃恪遵文皇后慈㫖仰体圣祖孝思即暂安奉殿建为昭西陵以定万年之兆云世祖章皇帝孝陵在遵化州西七十里鳯台山麓孝康章皇后端敬皇后合𦵏按鳯台山峰峦层秀顶如华盖羣岫环拱衆水来归规模𢎞整天造地设五峰山在东北崛起东曰快目南曰瑞云西曰红翠北曰虎嵒中曰紫盖绵聨起伏互相拥䕶寳城前为享殿曰隆恩殿门曰隆恩门神道南为神功圣徳碑亭外为红门康熙二年封鳯台山为昌瑞山从祀地坛礼部工部题定地界自分水岭起左山麓以南至鲇鱼池口了马台以北河西岸山麓以西右山麓以南至寛佃峪口以北河东岸山麓以东俱属陵寝重地守卫森严又陵后马兰闗第二台以西龙洞闗第二台以东不应有城皆撤焉孝惠章皇后孝东陵在孝陵东圣祖仁皇帝景陵在昌瑞山之东孝诚仁皇后孝昭仁皇后孝懿仁皇后孝恭仁皇后合𦵏敬敏皇贵妃祔𦵏景陵匾额皆皇上御笔亲书御制圣徳神功碑叙述圣祖六十一年鸿猷盛烈昭示万世凡数千言特命并立二碑一刻清文一刻汉文至碑亭制度悉凖孝陵按昌瑞山脉自太行逶迤而来前有金星峰后有分水岭诸山即太行之支麓左有鲇鱼闗马兰峪右有寛佃峪黄花山森罗㢠廻拱鳯台左水鳯台右水分流夹绕俱滙于龙虎峪诚乃天生福地灵区陵垣东自马兰闗城起南过马兰峪城西东南由石门驿北南过金星山西南由天台山北北由杏花山西抵黄花山东南山角广袤四十余里左为水闗者十二右为水闗者十南面正门三墻门二孝陵于康熙十六年彩云焕发从已越午雍正元年蓍草丛生茎长八尺雍正五年嘉禾呈秀景陵安奉龙輴之日五色祥云覆䕶缭绕经时雍正六年芝生寳鼎七年复生于圣徳神功碑侧鳯凰鸣于天台山十二年复生九芝于寳城最近山上世祖圣祖峻徳洪功皇上至诚纯孝感召盖如此云妃园寝在景陵之东温僖贵妃慧妃荣妃平妃良妃康熙二十年建妃衙门雍正五年尊为妃园寝祠宇堂子在长安左门外玉河桥东享殿三间环以周廊中为八角亭北为神房外为殿门又外为大门神厨顺治元年建每年元旦亲祭歴代帝王庙在阜城门内街北正殿九间曰景徳崇圣之殿重檐五出陛东西两庑各七间南为景徳门东为神库神厨西为宰牲亭又南为庙门街曰景徳街每年春秋二仲月祭以歴代名臣配享两庑按歴代帝王庙崇祀三皇五帝三王及汉唐宋辽金元明创业诸帝两庑以开国勲臣配享本朝康熙六十一年圣祖仁皇帝特命重加详定歴代享国之君俱増入崇祀其名臣辅佐太平者増入配享雍正元年皇上祗遵圣谕䖍设神位上自伏羲下迄有明凡一百六十四帝名臣自风后力牧以下七十九人皇上常亲诣行礼以展诚敬文庙在安定门内国子监之东南向正殿七间三出陛题曰先师庙中颜圣祖仁皇帝御书万世师表皇上御书生民未有匾额东掖为祭器库西掖为乐器库东西两庑各十九间丹墀中建碑亭五两庑之南折而北向为东西序各十一间门各一两序之中为庙门五间中门三门左右列石鼓各五相传为周宣王猎碣元大徳十一年虞集为大都路教授移置国学今置庙门之内其文漫灭不可读潘迪音韵载四百九十四字薛尚功帖载四百五十一字今存三百二十五字殿后为崇圣祠初名启圣祠雍正元年加封先师五代王爵改题今名每年春秋二仲上丁日致祭有事则改次丁或下丁四配十一哲配享两庑先贤先儒分祀本朝顺治九年世祖章皇帝亲诣文庙行释奠礼十七年以修葺文庙成亲诣释奠康熙八年圣祖仁皇帝亲诣文庙行释奠礼皇上雍正二年释奠文庙以旧称临雍幸学皆尊君之辞特命改称诣学以表至敬两庑从祀先儒特命重加详议増定复颁谕㫖每年亲祭一次雍正六年二月仲丁亲诣行礼御制诗刻石建碑显佑宫在地安门西北每年恭遇万夀日遣官致祭东岳庙在朝阳门外二里每年恭遇万夀日遣官致祭元延祐中建庙有赵孟頫书张天师神道碑虞集𨽻书仁圣宫碑赵世延书昭徳殿碑并列阶下明正统中重修有英宗御制碑记本朝康熙三十九年重建圣祖仁皇帝御制碑文记焉都城隍庙在京城西隅每年秋遣官致祭恭遇万夀日遣官致祭雍正三年重修紫禁城城隍庙在神武门内之西每年秋遣官致祭恭遇万夀日遣官致祭闗帝庙在地安门西每年春秋二仲月及五月十三日遣官致祭本朝顺治九年勅封神为忠义神武闗圣大帝雍正三年封神曽祖为光昭公祖裕昌公父成忠公崇祀后殿五年修庙御书忠贯天人匾额悬置庙中一在正阳门月城内火神庙在地安门北每年六月二十三日遣官致祭按唐贞观中建庙元至正中即其遗址重建明万歴中増饰壮丽本朝康熙二年列于祀典宣仁庙在紫禁城外东北隅本朝雍正六年勅建以祀风神御赐题额时应宫在西安门内金鳌坊南本朝雍正二年勅建以祀龙神御赐题额凝和庙在皇城东本朝雍正八年勅建以祀云神御赐题额昭显庙在兴龙寺南本朝雍正八年勅建以祀雷神御赐题额景恵殿在太医院北每年仲春仲冬上甲日遣礼部堂官致祭太医院官分献按明嘉靖中建庙崇祀三皇以勾芒祝融风后力牧配享东西两庑岐伯雷公华陀等二十八人从祀崇元观在皇城内西北隅明时建光明殿在皇城内西南隅明嘉靖年建拜斗殿在皇城内西南隅明嘉靖年建福祐寺在皇城内西华门之北本朝雍正元年建白塔山寺在承光殿北按本朝顺治八年即琼花岛旧址立塔建寺康熙十八年重修𢎞仁寺在太液池西南岸本朝康熙五年建有圣祖御制碑记静黙寺在雷神庙南康熙五十一年勅建松竹寺在皇城内东北隅康熈年勅建广济寺在西四牌楼康熙年勅建柏林寺在雍和宫南元时建康熙年勅建大兴隆寺在西长安街元至元中建有二塔一七级一九级寺僧海云可菴𦵏其下正统十三年修嘉靖十五年改为讲武堂崇国寺在府西北隅元时有东西二崇国寺此西寺也有赵孟頫所书寺碑明宣徳间重建赐额大隆善护国寺寺为托克托丞相故宅今佛坐下有遗像本朝康熙六十一年奉勅重建白塔寺辽夀昌二年建塔制如幢色白如银元至元八年加铜网石栏十六年改建圣夀万安寺明天顺二年改名妙应寺福夀寺在海子内拈花寺在皇城西北旧名䕶国报恩千佛寺明万歴初建本朝雍正十一年奉勅重修赐额拈花寺御制碑文勅果亲王书丹勒石以纪万夀寺在皇城西本朝雍正十一年建觉生寺在皇城内西北本朝雍正十一年勅建广通寺在皇城西本朝雍正十一年建观音寺在皇城西南本朝雍正十一年建大髙元殿在神武门之北南向勅建怡贤亲王祠在宛平县治东一在正阳门内东南隅雍正十年户部公建苑囿瀛台在皇城内西华门之西按太液池之南旧为南台池水澄泓波光潋灔葭蒲散绿菡萏舒红两岸芳树隂森画桥蜿蜒崇台杰阁掩映交辉栏槛之外逺岫遥峰倒影波中望如蓬岛圣祖仁皇帝御以避暑肇钖今名又于苑中特建勤政楼夏月御殿听政或时召大臣游宴其中台之正北为五龙亭中曰龙泽左曰澄祥曰滋香右曰涌瑞曰浮翠合名之为五龙亭孝庄文皇后尝避暑于此圣祖每驾御舟问安或侍膳亭上左右为蕉园临漪亭水云榭承光殿紫光阁台之西南为丰泽园秋云亭知稼轩尝御以观稼池中石梁长数百步东西各建华表曰金鳌曰玉蝀迤北稍东又有石桥亦峙华表北曰堆云南曰积翠明为西苑禁地本朝自紫禁城外车马皆得往来过之者如歴仙源云南海子在外城永定门外按海子之水自万泉庄平地涌出共滙于此为海子大小凡三方一百六十里缭以围墙四面各为门物产充牣为游猎之地元曰飞放泊明永乐中扩其地本朝因之时命禁旅行围以肄武事畅春园在京城西直门外十二里按园地本名海淀明武清侯李伟别墅在此圣祖仁皇帝以驻跸之暇饮泉而甘乃命因其胜概稍加恢扩筑宫设籞不事华饰赐名畅春园时奉孝庄文皇后孝恵章皇后晏憩于此御制记文以纪其胜圆明园在畅春园北皇上雍邸时圣祖赐园也疏泉扶石藻绘不施曲磴平桥髙槐翠栁大门外对列各部院朝房羣臣奏事盛夏无暑学校国子监在安定门内文庙之西南按监之中为彛伦堂圣祖御书赐额又有世祖圣祖临雍诸勅谕圣祖御书大学圣经石刻皇上御书文行忠信匾额堂左为绳愆㕔右为博士㕔两庑有率性脩道诚心正义崇志广业六堂为诸生肄业之所后有东西两厢为祭酒司业休憩之地门曰集贤门街曰成贤街本朝顺治九年世祖章皇帝临雍行释奠礼幸彛伦堂讲书赐赉有加四氏子孙随班观礼者俱送监读书广监生乡试额十五名康熈八年圣祖仁皇帝临雍亦凖顺治九年例四氏子孙观礼者准十五名送监读书广乡试额八名雍正二年皇上亲诣太学御彛伦堂命祭酒司业进讲诸生云集观光盛典特颁谕㫖广监生乡试额十八名郡县学量増入学名数文教覃敷中外向化琉球自康熈二十七年遣子弟入监就学至是复来为从来所罕觏云宗学有左右二翼左翼在东大市街之东屋一百余间右翼在瞻云坊之北屋九十余间为宗室弟子诵读之所雍正三年特建八旗官学在各旗分地雍正五年以就学者衆乃即各旗官房容百人诵读者増建官学八旗义学各旗就所分地官房延师课授㓜学雍正三年特建雍正九年以选拔贡生实雍者衆特㫖修葺监门外官房二百余间为诸生肄业地官署内阁在午门内东南隅文华殿之南外门西向南为本房専译章奏迤北为大学士内阁学士治事之所东为典籍库蔵秘书图籍又皇史宬在东安门外东南实録玉牒起居注蔵焉皆内阁经管按明制儒臣入阁办事预机务曰文渊阁又曰东阁本朝初改为秘书国史𢎞文三院大学士集昭徳门内东南隅办事惟新拜时于内阁一设公案康熈二十八年始办事阁中起居注馆在午门内之西日讲官恭缮记注之所内务府在武英殿后本朝特设以总管内大臣掌之领司七曰广储会计掌仪都虞慎刑营造庆丰院三曰奉宸武备上驷及织染局药房皆各有分署御书赐额曰职司综理六科在午门外东西向吏户礼在东兵刑工在西按本朝初六科直房在午门内西与内阁相对谓之六科廊后迁今处中书科在午门外之西宗人府在皇城东吏部公署之北西向御书赐额曰敦崇孝弟吏部在宗人府公署之南西向御书赐额曰公正持衡堂后为休憩之所有明侍郎吴寛手植紫藤花左右为文选验封稽勲考功四清吏司及司务㕔分署户部在吏部公署之南西向御书赐额曰九式经邦堂左右为江南浙江江西福建湖广山东山西河南陜西四川广东广西云南贵州十四清吏司及司务㕔分署总督仓塲署在崇文门外朝阳坊崇文门监督署在崇文门外街东礼部在户部公署之南西向御书赐额曰寅清赞化堂左右为仪制祠祭主客精膳四清吏司及司务㕔分署行人司会同馆铸印局属焉按行人司署旧在长安右门外后改为督捕㕔又改为制造库今司署在正阳门外雍正七年统于礼部兵部在宗人府公署之后西向御书赐额曰整肃中枢堂左右为武选职方车驾武库四清吏司及司务㕔分署按兵部旧有督捕司本朝特设以侍郎主之佐以理事官及郎中员外主事公署在长安右门外康熈三十八年裁併刑部刑部在皇城西贯城坊东向御书赐额曰明刑弼教堂左右为左现审右现审江南浙江江西福建湖广山东山西河南陕西四川广东广西云南贵州十六清吏司及司务㕔督捕司分署司狱附焉按现审左右二司雍正二年设立系本部司官兼摄七年更设郎中员外郎主事及笔帖式等官専司其事工部在户部公署之后西向御书赐额曰敬勅百工堂左右为营膳虞衡屯田都水四清吏司及司务㕔分署瑠璃厰黒窑厰灰厰柴木厰属焉八旗都统公署在各旗分地本朝定鼎之初满洲䝉古汉军八旗禁旅分驻左右翼正东则正白镶白东北镶黄东南正蓝正西则正红镶红西北正黄西南镶蓝各设都统副都统叅领佐领等官领之其治事未设専署雍正二年命以各旗分地官房为都统衙门理藩院在长安左门外长安街北玉河桥东南向本朝特设掌䝉古喇嘛外藩之事御书赐额曰宣化遐方堂左右为禄勋宾客柔逺理刑四司分署按院旧在刑部北后迁今处都察院在刑部公署之北东向圣祖御书赐额曰都俞吁咈堂左右为河南江南浙江山西山东陕西掌道监察御史分署京畿道分署在其南巡视五城御史公署皆在正阳门内之西又五城兵马司旧惟东城指挥有署在崇文门外朝阳坊雍正八年命各就所辖地以官房为署又雍正八年五城闗内设巡检十四员闗外设巡检十二员闗内各按铺司立栅栏四百四十处每处派拨兵丁二名人役一名令巡检分𨽻巡查闗外令巡检亦各按界址巡逻俱无定署翰林院在长安左门外玉河西岸北向圣祖御书赐额曰道徳仁艺堂左为讲读㕔右为编检㕔后有敬一亭瀛洲亭寳善亭原心亭成乐轩皆晏休之所按明永乐初翰林在禁内供奉不别立公署正统七年始于玉河西岸以元之故鸿胪寺为翰林院院内有刘井学士刘定之所浚在堂之左有柯亭学士柯潜所建在堂之右詹事府在玉河东岸西向圣祖御书赐额曰徳业仁义堂左为春坊右为司经局列署府中皆不𨽻府而以翰林官序补通政使司在长安右门外长安街南北向御书赐额曰慎司㗋舌登闻鼓院属焉按登闻鼓院在长安右门外旧设满汉科道各一员掌之雍正二年统于通政司大理寺在都察院公署之南东向御书赐额曰执法持平太常寺在刑部公署之北銮仪卫南东向御书赐额曰祗肃明禋光禄寺在皇城东华门内大官珍羞良醖掌醢四司属焉御书赐额曰敬慎有节太仆寺在正阳门内东中心台御书赐额曰勤字天育按寺旧在长安左门外雍正七年迁今处四译馆在正阳门外中西坊北向凡八馆曰西天曰暹罗曰囘囘曰八百曰髙昌曰西蕃曰缅甸曰百译译字生学习其中以太常寺少卿提督之𨽻于翰林院鸿胪寺在工部公署之南西向御书赐额曰肃赞朝仪雍正五年统于礼部钦天监在鸿胪寺公署之南西向御书赐额曰奉时敬授按监所司观象台在城东南隅一名瞻象台上有浑天仪如尚书璇玑玉衡图皆铸铜为器四柱以铜龙架而悬之又有简仪状相似而省十之七止周围数道而已玉衡亦以铜为之如尺而首尾皆曲有二孔对孔直窥以候中星又有铜毬左右旋转以象天体以方函盛之函四周作二十八宿真形台下小室有量天尺铸铜人捧尺北面室正中穴其上以候日中测景之长短中为紫微殿旁有铜壶滴漏按元至正十六年建司天台于大都仪象之器悉仍金之旧而规环不协太史令郭守敬出所制简仪仰仪及诸仪表皆极精妙明洪武中取至南京正统中复置观象台仪器铜毬方函南面有明英宗铭本朝康熈十一年圣祖仁皇帝御制仪器安设台端曰天体仪曰赤道仪曰黄道仪曰地平经仪曰地平纬仪曰纪限仪凡六座其旧仪移置台下蔵焉太医院在钦天监公署之南西向按院内有明堂针灸铜人金时安抚王檝使宋时所进嵗久缺壊元至元二年尼波罗国人阿尼哥修之闗鬲脉络皆备又有针灸经石刻宋仁宗御书题篆至元间自汴移此銮仪卫在刑部公署之北东向左右中前后五所銮舆驯马擎盖弓矢旌节旛幢扇手斧钺戈㦸班劔东西十二司属焉驯象所在宣武门内之西卫中员掌之御书赐额曰恪恭舆卫贡院在城东南隅观象台北按院制外为崇墉四周皆施以棘院之前中左右各树坊中曰天下文明左曰虞门右曰周俊坊之内为贡院门次为龙门直甬道为明逺楼左右号舍鳞次栉比中为至公堂东为监试㕔左右为受卷弥封誊録对读供给五所堂后隔以重门曰内龙门内为聚奎堂考官閲卷之所又后为会经堂堂东西经房相属同考官居之按此地为元礼部旧基明永乐时改为贡院万厯初因故址拓地重建本朝三年大比屡加増葺规制益为𢎞备云衍圣公府在皇城东太仆寺街明仁宗赐第教塲在徳胜门外大閲时临幸本朝顺治十三年建八旗教塲在京城各门外镶黄旗在安定门外正黄旗在徳胜门外正白旗在东直门外镶白旗在朝阳门外正红旗镶红旗在阜成门外正蓝旗在崇文门外镶蓝旗在宣武门外各有演武㕔以时讲肄操练厯局在宣武门内天主堂东按明天启二年建首善书院后礼部尚书徐光启于此修厯改署曰厯局本朝因之寳泉局在顺天府治东南属户部雍正二年添设东西南北四局以裕鼓铸仍统于寳泉寳源局在朝阳门内西南属工部织染局在地安门内之东仓库火仓在户部公署之西木仓在长安右门外属工部海运仓厫八十座旧太仓厫八十座南新仓厫七十五座禄米仓厫五十七座北新仓厫八十座兴平仓厫八十座富新仓厫六十四座太平仓厫八十座以上八仓俱在京城之东万安仓厫四十二座雍正元年建裕丰仓厫六十四座雍正七年建储济仓厫一百八座雍正七年建以上三仓俱在正阳门外丰益仓厫三十座雍正八年建在圆明园西本裕仓在清河厫三十座大运西仓厫二百三座大运中仓厫一百一十九座大运南仓厫八十一座以上三仓俱在通州銮驾库在长安左门外翰林院公署之西户部大库在户部公署东北縀疋库属户部旧在户部公署今在西安门内颜料库属户部旧在户部公署今在西安门内节慎库在工部公署之东制造库在长安右门外以上二库俱属工部又门神库帘子库俱属制造库按门神库在东安门内小南城帘子库在地安门内之东雍正二年併入制造库经管西十库在西安门内曰甲字库乙字库属户部丙字库丁字库戊字库属工部承运库广盈库广恵库广积库赃罚库属内务府又内务府所属縀库盔甲库鞍库氊库俱在太和殿东银库衣服库茶叶库在太和殿西瓷器库器皿库在西华门内木库房库铁库在营造司署傍畿辅通志卷十一畿辅通志钦定四库全书畿辅通志卷十二星野昔尧命羲和厯象日月星辰鸟火虚昴用定分至所以奉天道重人时也自周官保章氏以星土辨九州之地而春秋内外传所载占候纎微必验先儒颇议其浮夸至班固作汉志凖三统厯以十二次十二野相配厥后费直易説蔡邕月令章句皇甫谧帝王世纪或谱以易卦或轮以节气或附以月律而魏太史令陈卓更详郡国所入之度数唐僧一行又谓天下山河之象存乎两戒以气相属而不系于方隅然在天有列宿在地有州域隂阳之精其本在地而上发于天则自古不易之论也太史公世掌天官其先为周室藏史所次星野必周官保章氏之旧而自变封建为郡县地理之书莫先于班氏今据二史以按京畿之地自上谷涿代以东北至渔阳右北平辽西薄海为幽州于春秋为燕国其次析木其星尾箕今之顺天永平宣化当其地自涿中山以西南至常山鉅鹿信都清河邯郸平山为冀州于春秋为晋国其次大梁其星昴毕今之保定顺徳广平正定及易冀赵深定诸州河间天津之北境当其地而景沧所属乃在虚危元枵之次为古青州齐国地自魏郡以东南至东郡陈留为并州于春秋为卫国其次娵訾其星营室东壁今之大名当其地疆联四州次兼四辰星延八舎爰稽古经传子史星厯之书删取其大要至于占候之术则有司存非地志所宜及故概弗採着焉保章氏以星土辨九州之地所封之域皆有分星以观妖祥星土星所主土也封犹界也郑司农説星土以春秋传曰参为晋星商主大火国语曰嵗之所在则我有周之分野之属是也某谓大界则曰九州州中诸国之封域于星亦有分焉其书亡矣堪舆虽有郡国所入度非古数也今其存可言者十二次之分也星纪吴越也元枵齐也娵訾衞也降娄鲁也大梁赵也实沈晋也鹑首秦也鹑火周也鹑尾楚也寿星郑也大火宋也析木燕也此分野之妖祥主用客星彗孛之气为象后郑云大界则曰九州者此解经九州之地按春秋纬文耀钩云布度定纪分州系象华岐以西龙门积石至三危之野雍州属魁星太行以东至碣石王屋砥柱冀州属枢星三河雷泽东至海岱以北兖州青州属机星蒙山以东至南江㑹稽震泽徐扬之州属权星大别以东至雷泽九江荆州属衡星荆山西南至岷山北岖鸟鼠梁州属开星外方熊耳以至泗水陪尾豫州属摇星此九州属北斗星有七州有九但兖青徐扬并属二州故七星主九州也周之九州差之义亦可知云州中诸国以下别释经所封封域但吴越在南齐鲁在东今嵗星或北或西不依国地所在者此古之受封之日嵗星所在之辰国属焉故也吴越二国同次者亦谓同年度受封故同次也大吕丑之气也十二月建焉而辰在元枵太簇寅之气也正月建焉而辰在娵訾应钟亥之气也十月建焉而辰在析木姑洗辰之气也三月建焉而辰在大梁中吕已之气也四月建焉而辰在实沈析木燕之分星幽州之星土也孟春之月日在营室孟夏之月日在毕孟冬之月日在尾日月之行一嵗十二㑹圣王因其㑹而分之以为大数焉观斗所建命其四时此云孟春者日月会于娵訾而斗建寅之辰也孟夏者日月㑹于实沈而斗建巳之辰孟冬者日月㑹于析木之津而斗建亥之辰也此云孟春者日月㑹于娵訾而斗建寅之辰者娵訾是亥次之号立春之时日在危十六度月半雨水之时日在营室十四度营室号娵訾三统厯四月节日在毕十二度四月中日在井初度按元嘉厯四月节日在毕十一度四月中日在毕十五度按律厯志立夏日在毕十二度按三统厯十月节日在尾十度十月中日在箕七度按元嘉厯十月节日在心二度十月中日在尾十二度周天三百六十五度四分度之一分为十二次日月之所躔也地有十二分王侯之所国也每次三十二度三十三分之十四日至其初为节至其中为中气自危十度至壁八度谓之豕韦之次立春惊蛰居之卫之分野自胃一度至毕六度谓之大梁之次清明谷雨居之赵之分野自毕六度至井十度谓之实沈之次立夏小满居之晋之分野自尾四度至斗六度谓之析木之次立冬小雪居之燕之分野自须女一度至危十度谓之元枵之次小寒大寒居之齐之分野按蔡邕此説与皇甫谧帝王世纪不合嵗在星纪而淫于元枵嵗嵗星也星纪在丑斗牛之次元枵在子虚危之次左传及国语所云嵗在者皆谓嵗星所在故云嵗嵗星也五星者五行之精也厯书称木精曰嵗星火精曰荧惑土精曰镇星金精曰太白水精曰辰星此五者皆右行于天二十八宿则着天不动故谓二十八宿为经五星为纬言若织之经纬然也天有十二次地有十二辰丑子亥北方之辰也次之与辰上下相值故云星纪在丑元枵在子释天云元枵虚也汉书律厯志云元枵初婺女八度终于危十五度是元枵为虚危之次也嵗在娵訾之口娵訾营室东壁二十八年嵗星淫在元枵今三十年在娵訾是嵗星停在元枵二年李廵曰娵訾元武宿也营室东壁北方宿名十二次子为元枵丑亥为娵訾古者日在北陆而藏冰西陆朝觌而出之陆道也谓夏十二月日在虚危冰坚而藏之夏三月日在昴毕蛰虫出而用冰春分之中奎星朝见东方释例云北陆虚也西陆昴也杜以西陆朝觌谓奎星朝见昴为西方中宿则昴未得见宿是日行之道日在北陆为夏之十二月也十二月日在元枵之次小寒节大寒中汉书律厯志载刘歆三统厯云元枵之初日在婺女八度为小寒节在危初度为大寒中终于危十五度是夏之十二月日在虚危也杜以西陆为三月日在大梁之次清明节谷雨中三统厯云大梁之初日在胃七度为清明节在昴八度为谷雨中终于毕十一度是夏之三月日在昴毕箕斗之间有天汉故谓之析木之津析木之津于十二次为位在寅也襄三十年传称嵗星在娵訾之口其明年乃及降娄嵗星嵗行一次降娄距此九年故此年嵗在析木之津也天有十二次地有九州以此九州当彼十二次周礼虽云皆有分星不知其分孰分之也星纪在于东北吴越实在东南鲁卫东方诸侯遥属戌亥之次又三家分晋方始有赵而韩魏无分赵独有之汉书地理志分郡国以配诸次其地分或多或少鹑首极多鹑火甚狭徒以相传为説其源不可得而闻之或有灾祥而为占者多得其效盖古之圣哲有以度知非后人所能测也箕星散为幽州分为燕国昴毕间为天街散为冀州分为赵国北方辰星水生物布其纪箕尾为燕斗第一天枢第二璇第三玑第四权第五衡第六开阳第七瑶光第一至第四为魁第五至第七为杓辰星水精也析木谓之津箕斗之间汉津也箕龙尾斗南斗天汉之津梁析木谓之津箕斗之间汉津也者析木之津箕斗之次名也孙炎曰析别水木以箕斗之间是天汉之津也刘炫谓是天汉即天河也天河在箕斗二星之间箕在东方木位斗在北方水位分析水木以箕星为隔隔河须津梁以渡故谓此次为析木之津也不言析水而言析木者此次自南而尽北故依此次而名析木也郭云箕龙尾斗南斗天汉之津梁以四方皆有七宿各成一形东方成龙形西方成虎形皆南首而北尾南方成鸟形北方成龟形皆西首而东尾箕在苍龙之末故云龙尾斗至南方即见故云南斗昭八年左传曰今在析木之津国语曰日在析木之津者是也营室谓之定娵訾之口营室东壁也定正也作宫室皆以营室之中为正营室东壁星四方似口因名云营室谓之定室者营室一名定郭云定正也作宫室皆以营室中为正诗鄘风云定之方中作于楚宫郑笺云定星昏中而正于是可以营制宫室故谓之营室娵訾之口营室东壁也者娵訾室壁之次也壁居南则在室东孙炎曰娵訾之次则口开方营室东壁四方似口故因名也郭云营室东壁星四方似口因名云由其营室与东壁相成故得正四方襄三十年左传云嵗在娵訾之口是也大梁昴也西陆昴也浊谓之毕昴西方之宿别名旄头掩兎之毕或唿为浊因星形以名大梁昴也西陆昴也者大梁昴之次名也昴西方之宿名也昴又谓之西陆昭四年左传云古者日在北陆而藏冰西陆朝觌而出之又十一年传云嵗及大梁蔡复楚凶是昴星之名凡三郭云昴西方之宿别名旄头者天文志云昴曰旄头是矣浊谓之毕者毕西方之宿名一名浊郭云掩兔之毕或唿为浊因形以名元枵虚也颛顼之虚虚也北陆虚也虚在正北北方黒色枵之言耗耗亦虚意颛顼水徳位在北方虚星之名凡四元枵虚也者元枵虚之次名也郭云虚在正北北方黒色枵之言耗亦虚意然则以其色黑而虚耗故名其次曰元枵颛顼之虚也郭云颛顼水徳位在北方然则以北方三次以元枵为中元枵次有三宿又虚在其中以水位在北颛顼居之故谓元枵虚星为颛顼之虚也昭十年左传云郑裨灶言于子产曰今兹嵗在颛顼之虚是也北陆虚也者虚星又谓之北陆也孙炎曰陆中也北方之宿虚为中也昭四年左传云古者日在北陆而藏冰杜注云陆道也陆之为中为道皆无正训各以意耳要以虚为北方中星宿是日行之道故谓之北陆郭云虚星之名凡四者元枵也虚也颛顼之虚也北陆也东壁居不周风东主辟生气而东之至于营室营室者主营胎阳气而产之东至于危危垝也言阳气之危垝故曰危十月也律中应钟应钟者阳气之应不用事也其于十二子为亥亥者该也言阳气藏于下故该也东至于虚虚者能实能虚言阳气冬则宛藏于虚日冬至则一隂下藏一阳上舒故曰虚南至于箕箕者言万物根祺故曰箕正月也律中泰簇泰簇者言万物簇生也故曰泰簇其于十二子为寅寅言万物始生螾然也故曰寅南至于尾言万物始生如尾也北至于浊浊触也北至于留留者言万物之稽留也故曰留八月也律中南吕南吕者言阳气之旅入于藏也其于十二子为酉酉者万物之老也故曰酉尾箕幽州虚危青州营室至东壁并州昴毕冀州东宫尾为九子箕为敖客西宫昴曰髦头毕曰罕车昴毕间为天街北宫元武虚危危东六星两两相比曰司空营室为清庙曰离宫阁道二十八舎主十二州斗秉兼之所从来久矣燕齐之疆候在辰星占于虚危斗为帝车运于中央临制四乡分阴阳建四时均五行移节度定诸纪皆系于斗北斗七星所谓璇玑玉衡以齐七政平旦建者魁魁海岱以东北也元枵初婺女八度小寒中危初大寒终于危十五度娵訾初危十六度立春中营室十四度惊蛰终于奎四度大梁初胃七度谷雨中昴八度清明终于毕十一度实沈初毕十二度立夏中井初小满终于井十五度析木初尾十度立冬中箕七度小雪终于斗十一度壬癸常山以北一曰甲齐戊魏壬燕赵寅赵辰邯郸已衞未中山申齐亥燕代赵地昴毕之分壄北有信都真定常山中山又得涿郡之髙阳鄚州乡东有广平鉅鹿清河河间又得勃海郡之东平舒中邑文安束州成平章武河以北也南至浮水繁阳内黄斥邱西有太原定襄云中五原上党皆赵分也鴈门于天文别属燕燕地尾箕分壄也东有渔阳右北平辽西辽东西有上谷代郡鴈门南得涿郡之易容城范阳北新城故安涿县良乡新昌及勃海之安次皆燕分也乐浪元菟亦宜属焉自危四度至斗六度谓之析木之次燕之分也齐地虚危之分壄也东有淄川东莱琅邪髙密胶东南有泰山城阳北有千乗清河以南勃海之髙乐髙城重合阳信西有济南平原皆齐分也卫地营室东壁之分壄也今之东郡及魏郡黎阳河内之野王朝歌皆卫分也赤道度周天三百六十五度四分一虚十危十六室十六壁十昴十一毕十六尾十八箕十一黄道度三百六十五四分一虚十危十六室十八壁十昴十二毕十六尾十八箕十十二次度数自尾十度至南斗十一度为析木于辰在寅燕之分野属幽州自须女八度至危十五度为元枵于辰在子齐之分野属青州自危十六度至奎四度为娵訾于辰在亥衞之分野属并州自胃七度至毕十一度为大梁于辰在酉赵之分野属冀州自毕十二度至东井十五度为实沈于辰在申魏之分野属益州州郡躔次陈卓范蠡鬼谷先生张良诸葛亮谯周京房张衡竝云尾箕燕幽州凉州入箕中十度上谷入尾一度渔阳入尾三度右北平入尾七度西河上郡北地辽西东入尾十度涿郡入尾十六度渤海入箕一度乐浪入箕三度元菟入箕六度广阳入箕九度虚危齐青州齐国入虚六度北海入虚九度济南入危一度乐安入危四度东莱入危九度平原入危十一度淄川入危十四度营室东壁卫并州安定入营室一度天水入营室八度陇西入营室四度酒泉入营室十一度张掖入营室十二度武都入东壁一度金城入东壁四度武威入东壁六度敦煌入东壁八度昴毕赵冀州魏郡入昴一度鉅鹿入昴三度常山入昴五度广平入昴七度中山入昴一度清河入昴九度信都入毕三度赵郡入毕八度安平入毕四度河间入毕十度真定入毕十三度辰星曰北方冬水主燕赵又为燕赵代尾亦为九子箕亦曰天津一曰天鸡主八风虚二星冢宰之官也主北方危三星主天府天库营室二星天子之宫也一曰元宫一曰清庙又为军粮之府及土功事东壁二星主文章天下图书之秘府也主土功昴七星天之耳目也主西方又为旄头昴毕间为天街天子出旄头罕毕以前驱此其义也毕八星主边兵主弋猎冀州于古尧之都也舜分州为十二冀州析置幽并其于天文自胃七度至毕十一度为大梁属冀州自尾十度至南斗十一度为析木属幽州自危十六度至奎四度为娵訾属并州准之星次本皆冀州之域帝居所在故其界尤大周礼职方氏正东曰青州其在天官自须女八度至危十五度为元枵于辰在子齐之分野析木为云汉末派山河极焉故其分野自北河末派穷北纪之曲东北负海为析木负海者以其云汉之隂也大梁析木以负北海其神主于恒山辰星位焉须女虚危元枵也初须女五度余二千三百七十四秒四少中虚九度终危十二度其分野自济北东踰济水渉平隂至于山茌循岱岳衆山之阴东南及髙密又东尽莱夷之地得汉北海千乗淄川济南齐郡及平原渤海九河故道之南濵于碣石古齐纪祝淳于莱谭寒及斟寻有过有鬲蒲姑氏之国其地得陬訾之下流自济东达于河外故其象着为天津絶云汉之阳凡司人之星与羣臣之録皆主虚危故岱宗为十二诸侯受命府又下流得婺女当九河末派比于星纪与呉越同占营室东壁娵訾也初危十三度余二千九百二十六秒一太中营室十二度终奎一度自王屋太行而东得汉河内至北纪之东隅北负漳邺东及馆陶聊城又自河济之交涉荥波濵济水而东得东郡之地古弼鄘卫凡胙䢴雍共微观南燕昆吾豕韦之国自阁道王良至东壁在豕韦为上流当河内及漳邺之南得山河之㑹为离宫又循河济而东接元枵为营室之分胃昴毕大梁也初胃四度余二千五百四十九秒八太中昴六度终毕九度自魏郡浊漳之北得汉赵国广平鉅鹿常山东及清河信都北据中山真定全赵之分又北逾衆山尽代郡鴈门云中定襄之地北纪之东阳表里山河以蕃屏中国为毕分循北河之表西尽塞垣皆髦头故地为昴分冀之北土马牧之所蕃庶故天苑之象存焉尾箕析木津也初尾七度余二千七百五十秒二十一少中箕五度终南斗八度自渤海九河之北得汉河间涿郡广阳及上谷渔阳右北平辽西辽东乐浪元菟古北燕孤竹无终之国尾得云汉之末派龟鱼丽焉当九河之下流濵于渤碣皆北纪之所穷也箕与南斗相近为辽水之阳尽朝鲜三韩之地在呉越东南天寳九载八月五星聚于尾箕荧惑先至而又先去尾箕燕分也河北道盖古冀二州之境汉河内魏渤海清河平原常山上谷涿渔阳右北平辽西真定中山信都河间广阳等郡国又参有东郡河东上党鉅鹿之地孟懐澶衞及魏博相之南境为娵訾分邢洛恩贝冀深赵镇定及魏博相之北境为大梁分沧景徳为元枵分瀛莫幽易涿平妫檀蓟营安东为析木津分河东道盖古冀州之域汉河东太守上党西河鴈门代郡及鉅鹿常山赵国广平国之地河中绛晋慈太原汾忻潞泽沁辽为实沈分代云朔蔚武新岚宪为大梁分河南道盖古豫兖青徐之域青淄宻登莱齐棣为元枵分北斗七星在太㣲北三曰玑为人主火其分为梁汉志主冀州五曰玉衡为音主土其分为燕汉志主兖州六曰闿阳为律主木其分为赵汉志主扬州七曰摇光为星主金其分为齐汉志主豫州又曰一至四为魁魁为璇玑五至七为杓杓为玉衡是为七政第八曰弼星在第七星右不见汉志主幽州第九曰辅星在第六星左常见汉志主并州晋志辅星傅乎闿阳所以佐斗成功丞相之象也其色在春青黄在夏赤黄秋为白黄冬为黑黄三台六星两两而居起文昌列抵太微西近文昌二星曰上台为司命主夀次二星曰中台为司中主宗室东二星曰下台为司禄主兵又曰上台上星主兖豫下星主荆扬中台上星主梁雍下星主冀下台上星主青下星主徐天市垣二十二星在氐房心尾箕斗内宫之内东蕃十一星三曰燕七曰齐八曰中山九曰九河十曰赵十一曰魏西蕃十一星三曰梁九曰晋十曰河间东方尾宿九星按汉永元铜仪尾宿十八度唐开元游仪同旧去极百二十度一云百四十度今百二十四度景祐测验亦十八度距西行从西第二星去极百二十八度在赤道外二十二度干象新书二十七度箕宿四星按汉永元铜仪箕宿十度唐开元游仪十一度旧去极百十八度今百二十度景祐测验箕四星十度距西北第一星去极百二十三度南方虚宿二星按汉永元铜仪以虚为十度唐开元游仪同旧去极百四度今百一度景祐测验距南星去极百三度在赤道外十二度危宿三星按汉永元铜仪以危为十六度唐开元游仪十七度旧去极九十七度距南星去极九十八度在赤道外七度营室二星按汉永元铜仪营室十八度唐开元游仪十六度旧去极八十五度景祐测验室十六度距南星去极八十五度在赤道外六度壁宿二星按汉永元铜仪东壁二星九度旧去极八十六度景祐测验壁二星九度距南星去极八十五度西方昴宿七星按汉永元铜仪昴宿十二度唐开元游仪十一度旧去极七十四度景祐测验昴宿十一度距西南星去极七十一度毕宿八星按汉永元铜仪毕十六度旧去极七十八度景祐测验毕宿十七度距毕口北星去极七十七度十二国十六宿在牛女南近九坎各分土居列国之象九坎之东一星曰齐齐北二星曰赵秦南一星曰代代西一星曰晋韩北一星曰魏楚南一星曰燕陶隐居曰赵二星在郑南燕一星在楚南晋一星在代北代二星在秦南齐一星在燕东五车五星在毕宿北东北一星曰天狱主辰星燕赵分及幽冀主稻东南一星曰天仓主嵗星衞分并州主麻黄道宿度虚十危十七室十七壁九昴十一毕十六尾十七箕十析津本晋蓟县改蓟北县开泰元年更今名以燕分野旅寅为析木之津故野旅寅野谓星野旅谓躔次寅者辰舍东方之位燕分析津之所也大都北极出地四十度太强夏至晷景长一丈二尺三十六分画六十二刻夜三十八刻周天列宿度古用管闚今新制浑仪测用二线所测度数分秒与前代不同尾十九度一十分箕十度四十分虚八度九十五分危十五度四十分室十七度一十分壁八度六十分昴十一度三十分毕十七度四十分黄道宿度尾十七箕九虚九危十五室十八壁九昴十一毕十六黄道十二次宿度危十二度六十四分九十一秒入娵訾之次辰在亥毕六度八十八分五秒入实沈之次辰在申尾三度一分一十五秒入析木之次辰在寅太阳黄道十二次入宫宿度危十三度三十九分五十九秒外入卫分娵訾之次辰在亥毕七度九十六分六秒外入晋分实沈之次辰在申尾三度九十七分七十二秒外入燕分析木之辰在寅天有九野九千九百九十九隅去地五亿万里五星二十八宿东方曰苍天其星房心尾东北曰变天其星箕斗牵牛北方曰元天其星须女虚危营室西北方曰幽天其星东壁奎娄西方曰昊天其星胃昴毕北方水也其帝颛顼其佐元㝠执权而治冬其神为辰星辰星正四时常以二月春分効奎娄以五月夏至効东井舆鬼以八月秋分効角亢以十一月冬至効斗牵牛出以辰戌入以丑未出二旬而入晨候之东方夕候之西方星分度尾十八箕十一四分一虚十危十七营室十六东壁九昴十一毕十六甲齐戊魏壬衞辰晋已衞申齐戌赵亥燕甲戌燕也乙酉齐也壬子赵也己酉己夘魏也辰星水精生元武辰星主幽州尾九星如钩苍龙尾箕四星形状如簸箕虚上下各一如连珠危三星不直旧先知室两星上有离宫出壁两星下头是霹雳昴七星一聚实不少毕恰似𤓰义八星出自婺女八度至危十六度曰元枵之次一名天鼋于辰在子谓之困敦于律为大吕斗建在丑今齐分野自危十七度至奎四度曰豕韦之次一名娵訾于辰在亥谓之大渊献于律为太簇斗建在寅今衞分野自胃七度至毕十一度曰大梁之次于辰在酉谓之作噩于律为姑洗斗建在辰今赵分野自毕十二度至东井十五度曰实沈之次于辰在申谓之涒滩于津为中吕斗建在已今晋魏分野自尾十度至斗七度百三十五分而终曰析木之次于辰在寅谓之摄提格于律为应钟斗建在亥今燕分野辰星一曰熊星一曰钩星一曰毚星一曰鼎星一曰爨星一曰伺星北方黑帝叶光纪之神元武之宿水之精也尾汉太初厯洛下闳所测十八度宋皇祐所测十九度崇宁所测十九度少元授时厯郭守敬所测十九度一十分箕太初厯一十度皇祐所测十度元丰所测十一度崇宁所测十度半授时厯所测十度四十分虚太初厯十度唐一行所测十度太强元丰所测九度少强授时厯所测八度九十五分危太初厯十七度皇祐所测十六度崇宁所测十五度半授时厯所测十五度四十分室太初厯十六度一行所测十六度皇祐所测十七度授时厯所测十七度一十分壁太初厯九度崇宁所测八度太授时厯所测八度六十分昴太初厯十一度崇宁所测十一度少授时厯所测十一度三十分毕太初厯十六度一行所测十七度皇祐所测十八度元丰所测十七度崇宁所测十七度少授时厯所测十七度四十分星度分野十二次东西南北相反者四疑似者七所可据者其惟析木乎其宿尾箕亦艮之维燕可以言东北也古之人有以天河断两戒者天犹卵也经星之次环其四周银河之所界者半其余则天市太微位焉故二十八舍其附于河者三之二沿之河以分其势稽紫宫以定其余有条有次故秦虽西而位坤维之鹑首云汉之升两戒之道也呉虽东南而位坤维之星纪云汉之降两戒之终也燕穷北纪之曲故以末派之析木为燕盖星河之流起于井终于箕则南者反北北者反南矣北方黑色其类水其应上为辰星辰星北方之位黑帝之子北斗七星间相去九千里皆在日月下布度定纪布州系象雍属魁冀属枢兖青属机徐扬属权荆属衡梁属开阳豫属瑶光顺天府河间府天文尾箕分野永平府延庆州保安州万全都指挥司天文尾分野保定府天文尾箕兼昴毕分野真定府天文昴毕分野顺徳府广平府天文昴分野大名府天文室壁分野九州十二域或系之北斗或系之二十八宿或系之五星冀主枢此系之北斗者也析木燕此系之二十八宿者也辰星主燕赵代此系之五星者也地有山岳以宣其气精钟为星星也者体生于地精成于天列居错时各有逌属紫宫为皇极之居太微为五帝之廷明堂之房大角有席天市有坐苍龙连蜷于左白虎勐据于右朱崔奋翼于前灵龟圏首于后黄神轩辕于中六扰既蓄而狼蚖鱼鳖罔有不具在野象物在朝象官在人象事于是备矣衆星列布其以神着有五列焉是为三十五名一居中央谓之北斗动变挺占实司主命四布于方为二十八宿日月运行歴示吉凶五纬经次用告祸福则天心于是见矣近天则迟逺天则速行迟者觌于东属阳行速者觌于西属阴摄提荧惑地候见晨附于日也太白辰星见昬附于月也杜预曰阴阳之运随动而差差而不已遂与厯错夫所以差者由天周有余日周不足也天周有余则天常平运而舒日周不足则日常内转而缩天日之差于中星验焉尧之冬至初昏夘中而日在虚七度虚者北方之宿则日行北陆躔于元枵之子也今之冬至初昏室中而日在箕三度箕者东方之宿则日行东陆躔于析木之寅也计今去尧未四千年而差五十度矣天有三垣紫微太微天市是也紫微太微皆将相辅佐之位而天市下垣则列国星宿之所在其星东西二十有二宋南海燕东海徐呉越齐中山赵九河魏韩楚梁巴蜀秦郑河中河间晋周曰分野者指列星所属之分而言郑氏谓星所主土是也其国在此而星则在彼彼此若不相配而其为象未尝不相属非地之在北者其分野在天亦居北地之在南者其分野在天亦居南也河间地错燕齐赵三国之交稽古以星分野尚矣而义有不尽于辰次者如北斗玉衡主赵开阳主燕摇光主齐五车东北一星主燕赵中台下一星主冀州须女下十二国星齐一星在九坎之东齐北二星为赵又燕一星与赵对峙天市垣西藩第十星曰河间东藩第九星曰九河夫瀛非九河故道乎非冀之遗封乎非燕齐赵分壤乎是皆可以广瀛之占而不拘于辰次者而河间之分尤有可疑者法以析木占燕元枵占齐大梁占赵夫三国之地相邻三国星次不相近析木去元枵越一次去大梁隔四次则愈逺矣今合燕齐赵交境置河间府地为一郡之地星非一次之星何所据乎考古分野多推汉书为详汉以髙乐重合为齐分以武垣章武为赵分及考汉地志武垣省入河间章武有盐官近千童废县在盐山重合在沧州髙乐在南皮夫武垣在髙乐之西为赵分矣髙乐为齐分章武越在髙乐之东而反属赵于理安乎或孟坚止摭旧文而未躬履其地惟唐法象志以两戒分山河以斗为纲以云汉为纪箕尾为地纪之穷居天之艮而箕列天汉有津梁之义亦曰天津下达于地以太华与终南为地络渤碣为络尾渤碣负海居地之寅亦处津洳故上应天津而占箕尾且考古占书桓公霸齐五星聚于箕唐天寳间幽蓟首事五星亦聚于箕是以法象及占书考之箕尾占瀛或有符者如必欲分占之则以沧景二州及近州治者用占箕宿兼女虚以府治及近府者占尾宿而带女庶几近之盖女本越分渤碣濒海亦有杨越之象且须女上列天津而西近天市河间星于沧或亦符焉魏在冀东南境其星觜觹参分野按通志云其域冀兖其星室壁其分野衞魏此特槩论大名府耳盖府城之东与兖接壤府城之南如开州长垣东近濮上而濬县滑县西近懐庆卫辉彰徳俱为衞地其星野的是室壁故通志槩论云云若魏另在府城西北四十余里与兖衞俱逺正是古冀东南境其星野名室壁似为未合又按郡志云昴毕冀赵之分野魏县大名内黄元城属之盖据周礼註疏云昴毕冀州及隋书天文志云自胃七度至毕十二度为大梁属冀州自尾十度至南斗十一度为析木属幽州自尾十六度至奎四度为娵訾属并州自栁九度至张十二度为鹑火属三河推之星次皆古冀州之域而且悉举魏郡邺都汲郡河内等处风俗以实之然魏县本亦邺都境壤也据此则为昴毕似无可疑况又考据汉书地理志云赵地昴毕之分野昔赵分晋地得之北有信都正定常山中山东有广平鉅鹿清河河间南至浮水繁阳西有太原定襄云中五原上党由此观之彼时繁阳内黄皆是邻封而清河亦曽为大名府属县则魏县显亦赵国郡壤而星野与今郡志又同似愈无可疑矣但考地理志又以魏地为觜参之分野而以室壁星分属之卫及考其所谓魏者乃髙陵以东尽河东河内也所谓衞者乃东郡魏郡黎阳河内也然晋地本殷之旧都周克殷分为三国诗经风弼鄘卫是也即今河内河东等处而河内则今懐庆衞辉等处河东则今彰徳大名等处皆是当战国时总皆衞地今星野分别似大相违得非地理志亦且自相剌谬耶及又考据周礼春官保章氏所掌分星之辨亦以觜觹参为魏分野谓当河东尽大夏之墟上党居下流与赵魏接壤皆是而所谓赵冀分野则自浊漳之北尽赵郡云中定襄皆是而星分则昴毕也衞分野则自阁道王良至东北为河济之上流河内及漳邺之南又循河济而东皆是而星分则营室也由是则魏卫之分益明而星野为觜觹参庶不甚谬也按杜佑通典文献通考古兖州其在天文营室东壁则衞之分野兼魏宋齐赵之交蓚将陵长河春秋战国皆属齐沧州清池长芦盐山景城弓髙南皮东光临津无棣春秋战国时为齐赵二国之境赵畿内邑也昴毕赵冀州河间入毕十度星野无可议者惟齐之星野自须女八度至危十五度为元枵于辰在子州郡躔次虚危齐青州各书沧景诸邑属古兖州而兖州星野自轸十二度至氐四度为夀星于辰在辰郑之分野夫沧景诸邑既属兖州则州郡躔次为角亢氐郑兖州明矣廼列沧景于古衮州之域而又称属齐仍为元枵之次则沧景诸邑竟为古青州之域而非兖州矣如通典通考所载为营室东壁衞之分野或为近之宋洪迈容斋随笔云十二国分野上属二十八宿其最不可晓者莫如晋天文志谓自危至奎为娵訾于辰在亥卫之分野属并州而或为冀州或为兖州凉州于并州了不相干又谓自毕至东井为实沈于辰在申魏之分野属益州而河内河东于益州亦不相干雍州为秦或又自属并州幽州岂非蔽于天而不知地乎今沧景诸邑星次为青齐而壤地实属兖州亦所不可晓者诸说仍存其旧附录于此以备㕘攷畿辅通志卷十二畿辅通志钦定四库全书畿辅通志卷十三建置沿革京畿在周职方为幽冀并三州之地旁延兖豫自殷以前载籍无徴着于春秋十二诸侯之谱者是为燕晋之疆及秦并天下罢侯置守是为鉅鹿邯郸辽西右北平上谷渔阳代郡汉兴郡国相错为国者七为郡者十其在于晋为国者十有三为郡者十有一其在于隋为郡者十有九其在于唐为河北道而旁延于河东河南为州者二十有九宋分河北为东西二路建康以后地入于金金建五京置十四总管元立中书省以分镇藩服而河北之为路者九明建北京属府八州十有九县百二十有六我世祖章皇帝定鼎于兹省漷县入通州省兴济入青县併永宁入延庆阜平县入曲阳行唐圣祖仁皇帝改宣府镇为宣化府升遵化县为州复置阜平县我皇上嗣位申画畿疆改山西之蔚州以隶宣化河南之磁州以隶广平山西之广昌以隶易州大名之滑濬内黄以隶河南分顺天之丰润玉田以属永平分保定之涞水以属易州深泽以属定州建天津府沿河一州五县属焉升易冀赵深定竝为直隶州设承徳州于热河改梁城所为宁河县或以厚边镇而固屏藩或以广营田而尽水利或以绾河防而利漕运或以便吏治而达民情特设直隶布政使司统十府二十有三州一百二十县规模宏逺区画周详皆圣徳之所广运云直隶布政使司颛顼都于帝邱其地北至幽陵颛帝之所建帝喾受之创制九州统领万国北至于幽陵唐尧使禹平水土为冀兖二州之域帝尧时禹平水土以为九州虞舜表提类而分区宇判山河而考疆域冀北创并部之名燕齐起幽营之号虞舜肇十有二州以冀州南北濶大分衞水为并州燕以北为幽州十二州冀兖青徐荆扬豫梁雍幽并营也中古之地但为九州曰冀兖青徐荆扬豫梁雍禹治水作贡亦因其旧及舜即位以冀青地广始分冀东恒山之地为并州其东北医无闾之地为幽州又分青之东北辽东等处为营州夏省幽并仍为冀兖之域古有九州舜置十二州至夏还为九州商因之两河间曰冀州河南曰豫州河西曰雝州汉南曰荆州江南曰扬州济河间曰兖州济东曰徐州燕曰幽州齐曰营州此盖殷制禹别九州有青徐梁而无幽并营是夏制也周礼有青并幽而无徐梁营是周制也此有徐幽营而无青梁并疑是殷制也周为幽冀并兖之地东北曰幽州河内曰冀州正北曰并州河东曰兖州周之冀州小于禹贡时冀州以其北有幽州并州故知也李巡曰燕其气深要厥性剽疾故曰幽幽要也禹贡其地合于冀州也周成王时改作禹贡冀野析于幽并春秋为燕晋衞齐诸国地战国时为燕赵魏齐四国之疆武王封召公于燕其后三十六世俱称王东有渔阳右北平辽西辽东西有上谷代郡鴈门南得涿郡之易容城范阳北新城故安涿县良乡新昌及渤海之安次皆燕分也赵分晋得赵国北有信都正定常山中山又涿郡之髙阳鄚州乡东有广平鉅鹿清河河间又渤海郡之东平舒中邑文安束州成平章武河以北也南至浮水繁阳内黄斥邱皆赵分也齐地北有千乗清河以南勃海之高乐髙城重合阳信皆齐分也秦制天下为四十郡置上谷渔阳右北平辽西代郡邯郸鉅鹿东郡等郡汉武置十三州此为幽冀兖三州地冀州刺史领魏郡鉅鹿常山清河广平正定中山信都河间赵国兖州刺史领陈留东郡幽州刺史领涿郡勃海代郡上谷渔阳右北平辽西广阳后汉三国因之幽州刺史部蓟本燕国刺史治冀州刺史部髙邑故鄗光武更名刺史治后汉因前代冀州理于鄗今赵郡髙邑县幽州理蓟今范阳郡县晋初仍属四州永嘉后为刘元海石勒慕容隽符坚慕容垂地晋十九州冀治房子幽治涿惠帝之后冀州沦没于石勒勒以太兴三年僭号于襄国称赵后为慕容隽所灭慕容氏又为符坚所灭孝武太元八年坚败其地入慕容垂垂僭号于中山是为后燕惠帝后幽州没于石勒穆帝永和五年慕容隽僭号于蓟是为前燕七年隽移都于邺隽死子暐为符坚灭坚败地复入慕容垂是为后燕后魏初増置定相平安瀛东燕沧殷南营九州共领四十三郡司州太祖天兴四年置相州天平元年迁都改定州皇始二年置安州天兴三年改瀛州太和十一年分定州河间髙阳冀州章武浮阳置殷州孝昌二年分定相二州置沧州熙平二年分瀛冀二州置安州皇兴二年置南营州永熙二年置东燕州太和中分恒州东郡置天平中寄治幽州宣都地平州晋置治肥如城按相州别有三郡入河南省界北齐置东北道行台后周置幽州总管府隋大业初府废改为涿郡上谷渔阳北平辽西安乐檀州河间博陵常山信都赵郡襄国武安清河十五郡属冀州武阳勃海二郡属兖州武阳郡后周置魏州渤海郡开皇六年置棣州大业三年为沧州信都郡旧置冀州清河郡后周置贝州襄国郡开皇十六年置邢州武安郡后周置洺州赵郡开皇十六年置栾州大业三年改为赵州常山郡后周置恒州博陵郡旧置定州河间郡旧置瀛州涿郡旧置幽州上谷郡开皇元年置易州渔阳郡开皇六年徙元州于此北平郡旧置平州安乐郡旧置安州檀州郡后周为元州开皇十六年州徙寻置檀州唐武徳初复改诸郡为州三年置幽州总管府邢洺魏定等州皆置总管府寻罢贞观初分幽蓟檀妫平涿瀛莫易定沧景镇冀深邢赵洺贝魏澶二十一州属河北道后又増祁州顺州天寳以后分置范阳卢龙成徳魏博义武横海等节度使天寳元年更幽州节度使为范阳节度使寳应元年范阳节度使复为幽州节度使又兼卢龙节度使置成徳军节度使治恒州广徳元年置魏博节度使治魏州建中三年置义武军贞元三年置横海军节度使治沧州太和三年罢横海节度更置齐沧徳节度使五年赐号义昌军节度天祐元年赐魏博节度号天雄军节度二年更成徳军节度号武顺军节度五代后唐平州入契丹石晋天福初割幽涿瀛莫檀蓟顺妫新儒武寰等州入契丹周显徳二年废景州为定逺军六年复三闗増置雄霸二州于是与辽以白沟河为界辽㑹同元年建为南京道领顺檀涿易蓟景平等州其奉圣归化可汗儒𢎞等州属西京道宋雍熙四年分河北为东西两路端拱二年併为一路熙宁六年复为两路宣化五年幽州入宋置燕山府路其后三路俱入于金东路领大名开徳河间三府沧冀博棣莫雄霸徳濵恩清十一州徳清保顺永静信安保定五军西路领正定中山信徳庆源四府相濬懐衞洺深磁祁保九州天威北平安肃永宁广信顺安六军宣和间与金合兵攻契丹五年以其地来归七年郭药师以燕山叛没于金金天徳三年迁都燕京改为中都路仍分河北为东西路又分置大名府路金史中都路领大兴府通蓟易涿顺平滦雄霸保安遂安肃等十三州河北东路领河间府蠡莫献冀深清沧景八州西路领正定中山彰徳三府威沃邢洺磁祁濬滑七州大名府路领开州其徳兴府宣徳𢎞武等州仍属西京路元初为燕京路总管至元二十一年置大都路总管府又分为永平河间保定正定顺徳广平大名共八路皆属中书省谓之腹里元史大都路领涿霸通蓟漷顺檀东安固安龙庆十州永平路领滦州河间路领沧景清献莫陵六州保定路领易祁雄安遂安肃完七州正定路领中山府赵冀深晋蠡五州广平路领磁威二州大名路领开滑濬三州其顺宁府保安州则属上都路明洪武九年置北平等处承宣布政使司洪武元年大将军徐达等克元都诏改为北平设北平行中书省并置燕山大兴永清等六衞九年革行省设承宣布政使司永乐元年建北京称行在十九年始都北京改布政司为北直隶北京东抵辽东北并边西抵山西南抵山东自昌平经顺天保定正定顺徳广平至大名府南北一千一百三十里自山海闗经通保定正定至井陉东西一千二百八十里本朝世祖章皇帝统一万方定鼎建都顺天永平保定河间正定顺徳广平大名八府直隶京师康熙三十二年改宣府镇为宣化府雍正二年特置直隶布政使司升正定府属之定冀晋赵深五州俱为直隶州三年改天津衞为直隶州七年升河间府属之沧州为直隶州九年复改天津州为县降直隶沧州为州更置天津府改梁城所为宁河县十一年于热河建承徳州十二年复降直隶晋州为州升保定府属之易州为直隶州併辖山西之广昌县今领府十州二十三县一百二十顺天府禹贡冀州之域周武王封召公奭于此是为北燕北燕伯朝于晋世本曰居北燕宋忠曰有南燕故云北燕秦为上谷郡地秦四十郡幽为上谷郡汉髙帝时为燕国二世元年九月韩广为赵略地至蓟自立为燕王始项羽分燕为二臧荼为燕王广为辽东王汉五年七月从击燕王臧荼臧荼降八月廼立卢绾为燕王元鳯元年置广阳郡按水经注言秦始皇灭燕以为广阳郡今攷史记始皇纪三十六郡无广阳之名当以昭帝置者为定本始元年更为广阳国本始元年广阳项王建以刺王子绍封广阳国髙帝燕国昭帝元鳯元年为广阳郡宣帝本始元年更为国县四蓟方城广阳阴乡建武十三年省入上谷郡永平八年复为广阳郡置幽州刺史治于此广阳郡世祖省併上谷永平八年复五城蓟广阳昌平军都安次后汉州刺史所治幽治蓟光武封叔父良为广阳王十五年徙王赵省广阳合上谷和帝永安元年复立广阳郡幽州刺史与郡同理建安十八年改属冀州时省幽并州以其郡国并冀州三国魏为燕国太和六年诏曰其改诸侯王皆以郡为国太和六年改封燕王晋太康中改属幽州永嘉后后赵改为燕郡仍属幽州永和六年前燕徙都于此其后符坚慕容垂迭有其地州郡之名如故燕国汉置孝昭改为广阳郡统县十石勒于蓟置幽州于州置燕郡穆帝永和六年燕王儁击赵拔蓟徙都之后魏为幽州治幽州治蓟城燕郡领县五蓟广阳良乡军都安城北齐置东北道大行台后周改置总管府北齐于州置东北道行台后周改立总管府于州隋开皇三年废燕郡置幽州总管府如故大业三年废幽州改置涿郡涿郡统县九后周改置燕范阳二郡隋开皇三年废郡所领县属州大业三年罢州以其地并入涿郡按文献通考开皇三年废郡以州治民大业三年改州为郡盖后周以前之州乃统郡之州犹今之布政司隋以后之州乃统县之州与今之各府同唐武徳元年复为幽州仍置总管府六年改大总管府七年改大都督府髙祖改郡为州太守为刺史又置都督府以治之武徳初边要之地置总管以统军七年改总管曰都督总十州者曰大都督贞观元年属河北道河北道幽为析木津分十道四曰河北开元二年置幽州节度使天寳元年更州为范阳郡幽州节度使为范阳节度使干元元年复改郡为幽州幽州范阳郡大都督府本涿郡天寳元年更名开元元年幽州置防御大使二年置幽州节度诸州军管内经略镇守大使治幽州天寳元年更幽州节度使为范阳节度使寳应元年范阳节度使复为幽州节度使又兼卢龙节度使干宁中为刘仁恭地梁初别为十一国北有燕刘仁恭五代后唐仍为幽州庄宗初起并代取幽沧有州三十五其后合一百二十三州以为唐晋天福中入于辽石氏入立献十有六州于契丹㑹同元年改幽州为幽都府升为南京天显十年以幽州为南京改天显十年为㑹同元年开泰元年改南京为燕京幽都府为析津府属南京道南京析津府太宗升为南京又曰燕京府曰幽都军号卢龙开泰元年落军额统州六县十一析津县宛平县昌平县良乡县潞县安次县永清县武清县香河县玉河县漷隂县顺州懐柔县檀州密云县行唐县涿州范阳县固安县新城县归义县易州易县涞水县容城县蓟州渔阳县三河县玉田县景州遵化县中都路辽㑹同元年为南京开泰元年号燕京大兴府辽㑹同元年府曰幽都仍号卢龙军开泰元年更为永安析津府保大末入于金天辅七年入于宋天辅七年二月诏平州官与宋使同分割所与燕京六州之地宣和五年为燕山府属燕山路宣和四年十月改燕京为燕山府涿易八州并赐名五年正月以王安中为河北河东燕山府路宣抚使知燕山府四月癸巳金遣杨璞以燕京涿易檀顺景蓟州来归庚子童贯蔡攸入燕寻仍入金天㑹三年仍曰燕京析津府七年属河北东路贞元元年改燕京为圣都寻改中都析津府为大兴府建都焉天徳三年诏迁都燕京贞元元年改燕京为中都府曰大兴贞元元年以燕乃列国之名不当为京师号遂改为中都大兴府天㑹七年属河北东路县十大兴宛平安次漷阴永清寳坻香河昌平武清良乡镇一广阳元太祖十年为燕京路总管大兴府至元元年改燕京为中都大兴府仍旧定都之九年改中都为大都二十一年改大兴府为大都路总管府直隶中书省大都路太祖十年克燕初为燕京路总管大兴府世祖至元元年中书省臣言燕京分立省部乞正名遂改中都其大兴府仍旧四年始于中都之东北置今城而迁都焉九年改大都十九年置留守司二十一年置大都路总管府领县六州十州领十六县县六大兴宛平良乡永清寳坻昌平州十涿州领范阳房山霸州领益津文安大城保定通州领潞县三河蓟州领渔阳丰润玉田遵化平谷漷州领香河武清顺州檀州东安州固安州龙庆州领懐来明洪武元年八月改大都路为北平府九月置大都督分府于此十月隶山东行省二年三月置北平行省以北平府隶焉九年改北平行省为北平承宣布政使司永乐元年正月以北平为北京称行在改北平府为顺天府洪武元年八月壬午诏改大都路为北平府九月壬寅置大都督分府于北平十月庚寅以北平府隶山东二年三月癸丑置北平行省先北平之府州县隶山东者皆复其旧永乐元年正月辛夘制以北平为北京庚戌改北平府为顺天府顺天府领州五县二十二大兴县宛平县良乡县固安县永清县东安县香河县通州三河县武清县漷县寳坻县昌平州顺义县宻云县懐柔县涿州房山县霸州文安县大城县保定县蓟州玉田县丰润县遵化县平谷县本朝顺治初裁漷县入通州康熙十五年升遵化县为州领州六县二十统于顺天府尹竝属布政司而以霸昌通永二道分辖焉按旧分大兴宛平霸州保定文安大城涿州房山良乡固安昌平州顺义懐柔密云永清东安香河属霸昌道通州三河武清寳坻蓟州遵化州平谷丰润玉田属通永道雍正四年以通永道专司河务通州三河等州县并属霸昌道而以丰润玉田二县分属永平府九年改寳坻县之梁城所为宁河县十一年置热河承徳州十二年仍以通州三河等七州县分属通永道今领州七县十九大兴县周初蓟国春秋时为燕国都秦置蓟县属上谷郡汉初为燕国都昭帝元鳯元年置广阳郡治此宣帝本始元年更为国光武省并上谷永平八年复置广阳郡治三国魏为幽州燕国治晋因之后魏为幽州燕郡治北齐周因之隋开皇初废燕郡为幽州大业初废幽州为涿郡治唐为幽州范阳郡治属河北道晋天福初入辽改曰蓟北县㑹同元年改为南京幽都府治开泰元年改府为析津府县为析津县为燕京治仍属南京道保大末入于金寻入宋为燕山府治宣和七年仍入金贞元元年改燕山府为大兴府二年改析津县为大兴县元至元九年为大都路治明洪武初为北平府治永乐七年为顺天府治本朝因之宛平县汉蓟县地隋置辽西郡以处降人唐武徳元年改曰燕州六年迁于幽州城开元二十五年徙治幽州北桃谷山天寳元年曰归徳郡建中二年废郡为幽都县晋天福初入辽开泰元年改为宛平县属南京道析津府金为大兴府治元为大都路治明初为北平府治永乐七年改为顺天府治本朝因之良乡县汉置广阳县属广阳国后汉因之晋属范阳国后魏属燕郡北齐省入蓟县唐为良乡县地五代唐长兴三年始移良乡县来治属幽州晋天福中入于辽属燕京析津府保大末入于金寻入宋属燕山府宣和七年仍入金属大兴府元属大都路明初属北平府寻属顺天府本朝因之固安县汉置方城县属广阳国后汉属涿郡晋属范阳国后魏属范阳郡齐废隋开皇六年改置固安县属幽州寻属涿郡唐武徳四年属北义州贞观元年属幽州大厯四年改属涿州晋天福中入于辽属燕京析津府保大末入于金寻入宋属涿州寻仍入金属涿州隶中都路元宪宗九年改属霸州又改属大兴府中统四年升为州明洪武元年改州为县属北平府永乐元年属顺天府本朝因之永清县汉益昌县地晋以后为安治方城二县地唐如意元年分安次置武隆县属幽州景云元年改曰㑹昌天寳元年又改曰永清五代晋天福初入辽属析津府保大末入于金寻入宋属燕山府宣和七年仍入金属大兴府元属大都路明初属北平府后属顺天府本朝因之东安县汉置安次县属渤海郡后汉属广阳郡晋属燕国后魏为安城县仍属燕郡隋复曰安次县属涿郡唐属幽州晋天福中入于辽仍曰安次县保大末入于金寻入宋属燕山府寻仍入金属大兴府元太宗七年改属霸州中统四年升为东安州属大都路明洪武九年改为东安县属北平府后属顺天府本朝因之香河县唐武清县地辽于县之孙村置香河县属析津府保大末入于金寻入宋宣和中赐名清化寻仍入金属大兴府元初因之后属漷州明洪武十年省县入漷州十三年复置后属顺天府本朝因之通州汉置潞县属渔阳郡晋属燕国后魏仍属渔阳郡后为郡治隋开皇初郡废属涿郡唐武徳二年置元州贞观初州废仍属幽州辽因之金天徳三年于县置通州属大兴府元属大都路明初以州治潞县省入属北平府后属顺天府本朝顺治九年省漷县入州仍属顺天府三河县汉潞县地唐武徳二年析置临泃县属元州贞观初废开元四年析潞县置三河县属幽州十八年改属蓟州五代初废后唐长兴三年复置晋天福中属于辽属蓟州尚武军保大末入于金寻入宋宣和五年属广川郡七年仍入金天徳三年升潞县为通州以县隶焉元因之属大都路明属顺天府通州本朝因之武清县汉置泉州县属渔阳郡晋属燕国后魏太平真君七年为渔阳郡治隋属涿郡唐属幽州天寳初置武清县晋天福中入于辽属析津府保大末入于金寻入宋宣和五年属燕山府七年仍入金属大兴府元至元十三年改属漷州明初改隶通州后属顺天府通州本朝因之寳坻县汉泉州县地唐为武清县地辽为香河县地金大定十二年以新仓镇置寳坻县承安三年升置盈州为大兴府支郡以香河武清隶焉寻废州仍为县元属大都路明洪武十年改隶通州后属顺天府通州本朝因之宁河县本寳坻县梁城所地本朝雍正九年置县属顺天府昌平州汉置昌平军都二县皆属上谷郡后汉改属广阳郡晋属燕国后魏初省昌平入军都属燕郡天平中于军都城置东燕州及昌平郡昌平县北齐因之后周州郡俱废寻又置平昌郡隋初郡废县属幽州大业初属涿郡唐亦属幽州石晋时入于辽属析津府保大末入于金寻入宋属燕山府宣和七年仍入金属大兴府元属大都路明初属北平府永乐中属顺天府正徳元年升为昌平州旋罢八年复升为州本朝因之顺义县汉置狐奴县属渔阳郡晋属燕国后魏废唐开元二十五年移置燕州来治天寳初曰归徳郡干元初复曰燕州建中二年省燕州后改为顺州五代晋天福初入辽仍曰顺州置归化军保大末入于金寻入宋宣和五年赐名顺兴郡寻仍入金复曰顺州置温阳县元废县存州明洪武元年废州改置顺义县属北平府后属顺天府正徳八年属顺天府昌平州本朝因之密云县战国燕置渔阳郡汉兼置渔阳县为郡治三国魏郡废晋并废县后魏复置渔阳县属渔阳郡又分置密云县属密云郡治白檀北齐省渔阳县入宻云隋以密云县属安乐郡唐武徳元年于县置檀州天寳初曰密云郡干元初复曰檀州属河北道五代晋天福初入辽曰檀州武威军属南京道保大末入于金寻入宋赐名横山郡升镇逺军节度七年仍入金废州以县属顺州隶中都路后复为檀州以密云县并入元因之属大都路明洪武元年十二月改州为宻云县属顺天府正徳中改属昌平州本朝因之懐柔县汉渔阳县地唐初为密云昌平二县地贞观二十二年置弹汗州开元四年改曰归顺州治懐柔县天寳初曰归化郡干元初复为归顺州辽州以县属顺州保大末入于金寻入宋隶顺兴郡后仍入金明昌六年更名温阳元废明洪武元年十一月并入檀州十三年十一月复置属北平府后属顺天府正徳中改属昌平府本朝因之涿州秦上谷郡地汉髙帝六年置涿县并置涿郡治焉后汉属幽州三国魏黄初中改为范阳郡晋为范阳国后魏仍为范阳郡后齐后周因之隋开皇初废郡属幽州大业初属涿郡唐武徳元年废郡属幽州大厯四年析幽州置涿州五代晋天福中入于辽仍曰涿州置永泰军属析津府保大末入于金寻入宋赐郡名曰涿水升为威行军节度七年入于金仍为涿州属中都路元太宗八年陞为涿州路中统四年复为涿州属大都路明洪武初省范阳县入州属北平府寻属顺天府本朝因之房山县汉置良乡县属涿郡晋属范阳国后魏属燕郡北齐省入蓟县寻复置隋属涿郡唐属幽州圣厯元年改为固节县神龙初复曰良乡五代唐时徙废金大定二十九年置万宁县以奉山陵明昌二年更名曰奉先属涿州至元二十七年又改曰房山仍属涿州明属顺天府涿州本朝因之霸州汉置益昌县属涿郡后汉废为安次县地唐为永清县地五代晋天福入于辽周显徳六年取益津闗置霸州仍置永清县为州治以鄚之文安瀛州之大城来属宋景祐二年废永清县入文安政和三年赐名永清郡属河北东路金大定二十九年创置益津县为州治贞元二年属中都路元亦曰霸州中统四年省州治益津县入州至元二年复置明洪武初省益津县入州属北平府后属顺天府本朝因之文安县汉置文安县属渤海郡后汉属河间国晋属章武国后魏属章武郡隋属河间郡唐初为瀛州景云二年改属莫州五代周显徳六年割属霸州宋景祐初移入州郭皇祐初复还故地仍属霸州金属霸州隶大兴府元属霸州隶大都路明属顺天府霸州本朝因之大城县汉置东平舒县属渤海郡后汉属河间国晋于县置章武国后魏曰平舒仍为章武郡治隋开皇初郡废属河间郡唐武徳四年属景州贞观元年还属瀛州五代晋天福初入于辽周显徳六年収复改曰大城属霸州宋属霸州隶河北东路金属霸州隶大兴府元属霸州隶大都路明属顺天府霸州本朝因之保定县汉涿郡易县地唐为归义县地宋初为归信县地太平兴国六年以涿州新镇建平戎军景徳元年改为保定军景祐元年析霸州文安大城二县五百户隶军宣和七年废保定军为保定县隶莫州知县事仍兼军使寻依旧金复为县属雄州元至元二年省入益津县四年复仍属霸州明洪武七年省入霸州十三年复置县后属顺天府霸州本朝因之蓟州春秋山戎无终子国秦置无终县属右北平郡汉因之晋属北平郡后魏改属渔阳郡晋开皇十六年徙置元州于此兼置总管府大业初府罢寻改置渔阳郡唐武徳初郡废属幽州开元十八年始析置蓟州天寳初曰渔阳郡干元初复曰蓟州属河北道五代晋天福初入辽曰蓟州置尚武军保大末入于金寻入宋赐郡名曰广川宣和七年仍入金置渔阳县为蓟州治属中都路元太祖十年定其地属大都路明洪武初仍为蓟州以州治渔阳县省入复属顺天府本朝因之平谷县汉置平谷县属渔阳郡后汉及三国魏皆因之晋省后复置唐为渔阳县金置平峪县元至元二年省入渔阳郡十三年复置平谷县明洪武十年省平谷县入三河县十三年复置平谷县仍属顺天府蓟州本朝因之遵化州汉置俊靡县属右北平郡唐为玉田县地五代唐始置遵化县辽重熙中于县置景州清安军保大末入于宋赐名滦州郡寻入金废州仍曰遵化县属蓟州元因之隶大都路明属顺天府蓟州本朝初因之康熙十五年以陵寝所在特㫖升县为州属顺天府永平府禹贡冀州之域商孤竹国为幽州地春秋为肥子国应邵曰肥子奔燕燕封于此也平州春秋时山戎肥子二国地战国属燕秦为右北平辽西二郡境汉于辽西郡置肥如县后汉及晋因之后魏于肥如县置平州辽西郡肥如平州治肥如城领辽西郡汉末公孙度自称平州牧取襄平县为名在今奉天府辽阳州魏晋置平州治昌黎在口外旧大宁衞界皆非后魏之平州十六国春秋后燕慕容懿以令支降魏魏以为平州牧时晋义熙三年魏天赐四年盖自是始移平州于今府界又魏书冯文通傅子崇镇肥如来降世祖遣李继持节拜崇领幽平二州牧封辽西王盖自是肥如始有平州之名即今卢龙县也又分置北平郡平州领郡二辽西郡领县三肥如阳乐海阳北平郡领县二朝鲜新昌后齐省辽西郡入北平郡隋开皇初郡废大业初复置北平郡唐武徳二年复曰平州隋为北平郡武徳二年改为平州天寳初仍曰北平郡干元初复曰平州属河北道天寳元年改为北平郡干元元年复为平州后唐同光初入于辽置辽兴军节度属南京道平州辽兴军太祖天赞二年以定州俘户错置其地唐末刘仁恭以遗契丹后唐庄宗取之后复入契丹契丹改平州为辽兴府以营滦二州隶之号为平州路保大三年入于金天辅七年二月建为南京天辅七年以燕西地与宋遂以平州为南京寻入于宋宣和五年建泰宁军宣和五年辽将张觉据州来降金人闻觉叛遣栋摩将三千骑来讨觉拒之营州栋摩不交锋而退觉遂妄以大捷闻朝廷建平州为泰宁军拜觉节度使寻仍入金宣和五年六月辽人张觉以平州来附十一月金取平州天㑹四年复为平州天㑹四年九月复以南京为平州置兴平军节度贞祐三年侨置临潢府临潢府贞祐三年四月尝侨置于平州四年入䝉古元太祖十年改兴平府中统元年陞平滦路置总管府大徳四年改曰永平路属中书省大徳四年以水患改永平路明洪武初曰平滦府属山东行省明年改隶北平布政司四年又改曰永平府永乐十八年直隶京师本朝因之领州一县五雍正三年以顺天府之玉田丰润二县属焉领州一县七卢龙县商孤竹国春秋为肥子国汉置肥如县属辽西郡魏晋因之后魏延和初于此置平州为辽西郡治又侨置新昌县为北平郡属北齐废辽西郡并所领海阳县入肥如隋开皇六年又省肥如入新昌十八年改新昌曰卢龙大业初置北平郡唐武徳二年改北平郡为平州领临渝肥如二县其年自临渝移治肥如改为卢龙县复开皇旧名辽因之保大末入于金为南京寻入宋属泰宁军寻又入金天㑹四年为平州兴平军治元为永平路治明为永平府治本朝因之迁安县春秋山戎令支国汉置令支县属辽西郡后汉因之晋初没于鲜卑为辽西郡治后魏真君八年省入阳乐后为卢龙县地五代时入契丹以所俘安喜县民置安喜县属平州金大定七年改曰迁安仍属平州元至元二年省入卢龙后复置属永平路明属永平府本朝因之抚宁县汉临渝县属辽西郡晋省为肥如县地隋为卢龙县地隋末复置临渝县为北平郡治唐武徳二年改为平州自临渝移治肥如改为卢龙县又増置抚宁县七年二县俱省贞观十五年于故临渝县置临渝属平州万嵗通天二年改曰石城五代初入契丹徙置石城于县南五十里以就盐官金大定二十九年以新安镇置抚宁县属平州元至元二年省入昌黎县三年复置四年复省七年复置属永平路明属永平府本朝因之昌黎县汉㕘县属辽西郡后汉省入临渝晋以后为海阳县地隋唐为卢龙县地后侨置营州栁城县五代时入契丹以所俘定州民置营州邻海军并置县曰广宁金皇统二年废营州以县属平州大定二十九年以与广宁府重改曰昌黎元至元二年省抚宁海山入昌黎三年复置抚宁四年又以抚宁海山俱入昌黎七年复置抚宁仍省昌黎海山入抚宁十二年复置昌黎以属滦州并海山入焉寻属永平路明属永平府本朝因之滦州古孤竹国战国属燕汉置海阳县属辽西郡晋魏皆因之北齐省入肥如隋唐为卢龙县地五代时入契丹始析置滦州永安军属平州后又置义丰县为州治金仍曰滦州天辅七年置永安军节度使属中都路元属永平路明初以州治义丰县省入属永平府本朝因之乐亭县汉骊成县属右北平郡后汉省唐为石城县地金大定末置乐亭县属滦州元初尝于县置漠州寻废复为乐亭县隶永平路滦州明隶永平府滦州本朝因之玉田县春秋无终子国汉为无终县地隋为渔阳郡治唐武徳二年自无终徙渔阳郡于潞置元州领潞渔阳又分置无终县贞观元年省干封二年复置县属幽州万嵗通天二年始改为玉田县神龙元年改属营州开元四年还属幽州八年复属营州十一年又属幽州十八年属蓟州辽因之宋宣和四年金以蓟州来归六年于县建经州七年入于金仍属蓟州元因之明初隶北平府蓟州永乐二年隶顺天府蓟州本朝因之雍正三年改属永平府丰润县汉土垠徐无二县皆属右北平郡后汉移郡治土垠晋移郡治徐无后魏郡废二县皆属渔阳郡北齐废土垠后周又省徐无入无终唐为玉田县地金泰和中置丰润县大安初改润曰闰属蓟州元至元二年省入玉田四年以路当冲要复置明洪武初复改闰曰润本朝康熙十五年改属遵化州隶顺天府雍正三年改属永平府保定府古冀州之域有虞分属幽州禹贡仍属冀州周属幽州春秋战国属燕赵秦属上谷鉅鹿二郡汉为涿鉅鹿二郡及中山并信都国地分属幽冀二州涿郡属幽州鉅鹿郡中山国信都国属冀州后汉为涿鉅鹿二郡及中山河间安平三国地涿郡幽州刺史部鉅鹿郡中山国安平国河间国冀州刺史部晋为范阳鉅鹿中山河间博陵髙阳六国地幽州范阳国冀州鉅鹿国河间国髙阳国博陵郡中山国后魏为髙阳范阳鉅鹿中山博陵北平昌黎辽东乐良九郡地分属瀛幽定南营四州定州领中山郡鉅鹿郡博陵郡北平郡瀛州领髙阳郡幽州领范阳郡南营州领昌黎郡辽东郡乐良郡齐属东北道行台周属幽州总管隋属河间上谷博陵信都四郡唐为莫涿易瀛定深祁七州地皆属河北道祁州本唐定州地分建五代晋天福初割属辽置泰州开运二年収复州寻废仍为莫州地周分置雄州宋建隆元年始分莫州地置保塞军按今府基址实始于此太平兴国六年升为保州以穆宗三陵及族属在此析易州满城南境升为保州治保塞县政和三年赐名清苑郡又分置广信安肃永宁顺安北平五军与深祁雄定四州及中山府分属河北东西路按宋史雄州属河北东路中山府深州祁州保州定州北平军安肃军永宁军广信军顺安军属河北西路其涿易二州地则入辽属南京道南京契丹又改号燕京金灭契丹以燕京及涿易檀顺景蓟六州二十四县来归宣和五年改为燕山府金天㑹七年于保州置顺天军节度使隶河北东路又増置遂安肃蠡安完五州与涿易雄深祁五州及中山府分属中都河北东西路易州涿州雄州保州安州遂州安肃州属中都路蠡州深州属河北东路中山府完州祁州属河北西路贞祐二年移保州顺天军属中都路海陵仍赐名清苑郡元太宗十一年始升顺天军为顺天路置总管府至元十二年改为保定路领易祁雄安遂安肃完七州蠡州属正定路俱隶中书省明洪武元年改保定府隶北平行中书省七年隶北平布政使司永乐中建北京于北平遂为直隶保定府本朝顺治初移置巡抚于保定康熙八年设守道巡道各一员雍正二年以巡抚为总督二年以守道为布政司巡道为按察司十二年以易州为直隶州分涞水属之改深泽属定州今领州二县十六清苑县汉置乐乡县属信都国又置樊舆广望二县属涿郡后汉皆省入北新城晋复置樊舆乐乡县寻省入北新城属髙阳国后魏太和初分新城置清苑县复置乐乡县改樊舆曰扶舆又析置永宁县为今满城县界俱属髙阳郡北齐复曰樊舆同北新城清苑乐乡三县省入永宁仍改曰乐乡隋开皇中又改曰清苑属河间郡唐武徳初属满州贞观元年改属瀛州景云二年改属莫州五代晋初入契丹置泰州开运二年克复仍废为清苑县宋建隆初于县置保塞军太平兴国初置保州仍改县曰保塞为州治金大定中复曰清苑元为保定路治明为保定府治本朝因之满城县汉置北平县属中山国后汉晋因之后魏孝昌中属北平郡兴和二年分置永乐县属南营州乐良郡北齐属昌黎郡后周省永乐改北平曰永乐隋属上谷郡唐属易州天寳元年改曰满城五代晋天福初入契丹属泰州开运初还属晋徙泰州治此寻州废仍属易州宋初因之太平兴国中省南境入保塞县金大定二十八年复置满城县属保州元属保定路明属保定府本朝因之安肃县战国时燕武遂地汉置北新城县属中山国后汉属涿郡晋属髙阳国后魏曰新城属髙阳郡永熙二年置南营州领五郡十一县改新城曰新昌属辽东郡北齐惟留昌黎郡领新昌县隋开皇元年州移二年郡废十八年改新昌曰遂城属上谷郡唐属易州五代周分置梁门口寨宋太平兴国六年以遂城县置威卤军又以梁门砦置静戎军并置静戎县为治景徳元年改威卤为广信军改静戎为安肃军宣和七年废安肃军为安肃县寻复为军仍治安肃县金天㑹七年改广信军为遂州安肃军为徐州天徳三年改徐州为安肃州徐郡军大定后降为刺郡废军治安肃县贞元二年号遂州为龙山郡泰和四年废遂州为遂城县属保州贞祐二年复置遂州元至元二年省入安肃州后复置遂州属保定路明初废遂州入安肃州洪武六年又废安肃州为安肃县仍属保定府本朝因之定兴县秦置范阳县汉属涿郡后汉为范阳侯国仍属涿郡晋属范阳国后魏属范阳郡隋开皇初改曰遒县属上谷郡唐初废入易县五代及宋因之金大定六年始改置定兴县属涿州元属易州明洪武六年改属保定府本朝因之新城县战国时燕督亢陂汉置新昌县为侯国属涿郡后汉省唐大厯四年分固安县地复置新昌县太和六年又析置新城县皆属涿州五代晋入于契丹分界于此宋宣和四年改曰威城金复曰新城元太宗二年改新泰州七年复为新城县属大都路十一年属顺天路至元二年属雄州十年属大都二十三年复属雄州洪武六年改属保定府本朝因之唐县春秋燕唐邑战国属中山汉置唐县属中山国后汉及晋因之后魏属中山郡北齐省入安喜县隋开皇十六年复置属博陵郡唐属定州五代梁开平三年改曰中山后唐同光初复故晋改曰博陵汉初复故宋属中山府金因之元属保定路明属保定府本朝因之博野县汉置蠡吾县属涿郡后汉为侯国属中山国晋属髙阳国后魏属髙阳郡北齐废蠡吾县入博野元至元三年省博野入蠡州三十一年复置博野县属保定路明洪武元年迁治故蠡吾县界属祁州六年直隶保定府本朝因之庆都县战国赵庆都邑汉置望都县属中山国后汉及晋因之后魏初属中山郡孝昌中属北平郡后齐郡废省入北平县隋开皇六年复置望都县大业初废唐武徳四年复置属定州五代因之宋属中山府金改曰庆都县元初属正定府太宗十一年改属保定路明属保定府本朝因之容城县汉置容城县属涿郡后汉省入遒县晋复置容城县属范阳国后罢后魏太和中复置属范阳郡北齐天保七年省入范阳隋开皇元年改范阳为遒县唐武徳五年于县置北义州贞观元年州废县属易州圣厯二年改曰全忠神龙中仍曰遒县天寳元年复曰容城五代晋天福初入契丹仍属易州周显徳六年亦置容城县割属雄州寻废宋建隆四年复置仍属雄州金泰和八年割属安州贞祐三年改属安肃州后属雄州元仍属雄州隶保定路明初省入雄县洪武十四年复置属保定府本朝因之完县战国燕曲逆邑汉置曲逆县属中山国后汉章和二年改曰蒲阴晋因之后魏初属中山郡孝昌中分置北平郡以蒲阴属焉北齐郡废省蒲阴置北平县仍属中山郡隋属博陵郡唐属定州万嵗通天二年改曰徇忠神龙元年复曰北平五代唐长兴三年改曰燕平宋初复故庆厯二年置北平军金改曰永平属中山府贞祐二年升为完州元至元二年废州为永平县寻复为完州属保定路明洪武二年废州为完县属保定府本朝因之蠡县汉置陆成县属中山国后汉省入蠡吾本初元年改置博陵县并置郡汉末郡废以县入安平国晋秦始元年改县曰博陆并置高阳国治焉后魏改县曰博野属髙阳郡隋属河间郡唐武徳四年属满州五年以县置蠡州八年州废县还故属九年复置贞观元年又废县属瀛州永泰中改属深州元和十年复隶瀛州后又属深州五代周显徳二年改属定州宋雍熙四年以县置宁边军景徳元年改永宁军宣和七年废为博野县寻复故属河北西路金天㑹七年升为宁州博野郡天徳三年改为蠡州属河北东路元属正定路至元三年省博野县入州明洪武二年改隶保定府八年改州为县本朝因之雄县战国燕易邑汉置易县属涿郡后汉属河间郡晋曰易城县属河间国后魏复为易县改属髙阳郡髙齐天保七年省入鄚县唐武徳五年改置归义县属幽州寻以容城县及幽州之固安归义置北义州贞观元年县省八年复置归义县属幽州景云二年隶鄚州是年还隶幽州大厯四年改属涿州五代晋初入契丹周显徳六年収复于县置雄州宋太平兴国中改县曰归信政和三年赐郡名曰易阳金仍曰雄州天㑹七年置永定军节度属河北东路贞元二年属中都路元初军废至元二十三年以雄州属保定路明洪武初省县入州七年改州为县本朝因之祁州汉置安国县属中山国后汉因之晋属博陵郡后汉真君七年併入深泽景明二年复置属博陵郡北齐废隋开皇六年改置义丰县属博陵郡唐属定州万嵗通天二年改曰立节神龙元年复曰义丰五代因之宋太平兴国初改曰蒲阴县景徳九年移祁州来治领蒲阴鼓城深泽三县属河北西路金仍为祁州属河北西路元属保定路明初省蒲阴县入州属保定府本朝因之束鹿县汉置安定贳三县皆属鉅鹿郡后汉曰鄡省安定贳县入之晋属赵国后魏曰仍属鉅鹿郡北齐改为安国隋开皇六年改为安定十八年改曰鹿城属信都郡唐武徳四年属廉州贞观元年改属深州十七年州废属冀州先天二年又属深州天寳十五载改曰束鹿五代因之宋初改属镇州淳化九年还属深州金仍之元至元三年改属祁州明仍旧本朝因之安州战国燕葛邑汉为涿郡高阳县地隋属河间郡唐如意元年析河间置武兴县属瀛州长安四年属易州复属瀛州神龙元年改名唐兴县景云二年改属鄚州五代晋改曰宜州周显徳六年省入鄚县宋太平兴国七年改置唐兴砦淳化三年建为顺安军属河北西路金天㑹七年升军为安州属河北东路大定二十八年徙治葛城因升葛城为县泰和八年移州治于渥城以葛城为属县属中都路元初州还治葛城至元二年省为镇入髙阳后复改安州仍治葛城隶保定路明洪武七年省葛城县入州仍改州为县十四年复置安州属保定府本朝因之髙阳县战国燕髙阳邑汉初置髙阳县属涿郡后汉属河间郡晋泰始元年置髙阳国以县属焉后魏为髙阳郡治隋开皇初郡废十六年置满州大业中州废属河间郡唐武徳四年复置满州贞观元年州废仍属瀛州五代因之宋至道三年以瀛州髙阳属安顺军熙宁六年省为镇八年复为县仍为安顺军治金天㑹七年升军为安州复置髙阳军大定二十八年以髙阳为属县泰和八年改属莫州寻复故元属安州明洪武八年併入蠡县十二年复置永乐后仍隶保定府安州本朝因之新安县汉涿郡容城县地曰浑渥城金泰和四年析置渥城县八年移安州治于渥城元至元二年州县俱省改为新安镇入归信县四年割入容城九年置新安县属保定路明洪武七年省入安州寻复置属安州本朝因之河间府禹贡冀州之域周为幽兖二州之域春秋为燕齐及晋东阳地战国燕赵二国之境秦为上谷鉅鹿二郡地汉初为鉅鹿涿二郡地文帝二年始分赵地别置河间国治乐城属冀州河间国故汉文帝二年别为国应劭曰在两河之间按乐城今献县后汉初併入信都和帝永元三年复置为国河间郡文帝置世祖省属信都和帝永元三年复故晋因之后魏初为河间郡改属定州太和十一年分定冀二州置瀛州瀛州取瀛海为名隋开皇初郡废隋初废郡置瀛州大业初州废复为河间郡唐武徳四年复曰瀛州瀛州隋河间郡武徳四年讨平窦建徳改为瀛州天寳元年复曰河间郡干元元年复曰瀛州属河北道长庆元年置瀛莫都团练观察使陞节度使天复元年置平营莫等州观察使五代晋天福元年地入辽周显徳元年収复瀛州晋以赂契丹周世宗取之属霸州宋升为河间府置瀛海军属河北东路河间郡大观二年陞为府赐军额金为河北东路治置总管府复置瀛海军节度河间府天㑹七年置总管府正隆间升为府置瀛海军节度使后复置总管府元至元二年置河间路总管府直隶中书省明洪武元年改河间府属河南分省二年改属北平行省九年属北平布政使司永乐元年直隶京师本朝因之领州二县十五雍正三年改府属之天津卫为州旋又升为直隶州移青县静海二县属之七年升府属之沧州为直隶州移东光南皮盐山庆云四县属之九年复升天津州为府置天津县而以青县静海及沧州南皮盐山庆云共七州县隶之东光县属河间府今领州一县十河间县汉置州乡武垣二县俱属涿郡后汉省州乡以武垣属河间国晋因之后魏太和十一年移河间郡治武垣又置瀛州于县之赵都军城隋大业初置河间县为河间郡治省武垣入焉唐武徳四年改为瀛州治五年置武垣县贞观元年省武垣入焉宋为河间府治金因之元为河间路治明为河间府治本朝因之献县本汉乐成县为河间国治后汉因之晋曰乐成仍为国治后魏太和十一年移郡治武垣以县属之隋开皇十八年改曰广成仁夀元年又改曰乐夀仍属河间郡大业末窦建徳都此唐武徳四年建徳平还属瀛州大厯中属深州元和十年复隶瀛州后又改属深州五代因之宋至道三年还属瀛州金天㑹七年升为夀州天徳三年改曰献州属河北东路元至元二年废州仍为乐夀县未几复为州属河间路明初省县入州洪武七年又降州为献县属河间府本朝因之阜城县汉置阜城县属勃海郡后汉徙废晋复置后魏分属武邑郡隋开皇九年属观州贞观十七年还属冀州天祐二年改曰汉阜五代汉复故宋淳化元年属永静军嘉祐八年省为镇入东光熙宁十年复置金属景州元因之明洪武七年改属河间府本朝因之肃宁县本汉武垣县地隋唐为河间县地宋雍熙初置平鲁寨景徳二年改为肃宁城金升为县属河间府元至元二年废为镇入河间县寻复置属河间路明属河间府本朝因之任邱县本战国燕鄚邑汉置鄚阿陵髙郭三县俱属涿郡后汉省阿陵髙郭二县以鄚县属河间国晋因之后魏及隋属河间郡唐武徳四年改属蒲州五年始分置任邱县属瀛州景云二年于鄚县置鄚州併领任邱开元十三年改鄚为莫天寳初改州为文安郡干元元年复曰莫州属河北道五代晋天福元年地入辽周显徳六年复取之宋熙宁六年省莫县入任邱移州治之属河北东路金贞祐二年州县俱废改置莫亭县元初复于莫亭置莫州併置任邱县属之至元二年州县俱省入河间后复置属河间路明洪武七年省莫州入任邱属河间府本朝因之交河县汉置建成成平景成三县皆属勃海郡后汉省建成景成以成平属河间国晋因之后魏属章武郡隋开皇十八年改成平曰景城大业初属河间郡唐武徳四年属瀛州贞观元年属沧州大厯七年复旧后隶景州寻又来属宋初因之熙宁六年省景城为乐夀县地金大定七年始分乐夀置交河县属献州元至元二年又省入乐夀寻复置明洪武七年改属河间府本朝因之宁津县本汉东光临乐二县地属勃海郡后汉省临乐晋置新乐县属乐陵国后魏省隋开皇十六年置胡苏县属平原郡唐武徳四年属观州六年属沧州仍移州来治贞观元年州还治清池仍以县属观州十七年又属沧州天寳元年改名临津贞元三年属景州长庆元年还属沧州二年又属景州太和四年又属沧州景福元年仍属景州周显徳二年还属沧州宋熙宁六年省入南皮县金改置宁津县属景州元初属济南路至元二年改属河间路明属河间府本朝因之景州汉置修县属信都国后汉改属勃海郡晋及后魏因之隋开皇五年改脩曰蓨仍属信都郡唐武徳四年属观州贞观十七年改属徳州永泰元年还属冀州五代宋因之金始以蓨县属景州元初升为元州后复为蓨县至元二年自东光移景州来治属河间路明初省蓨县入州属河间府本朝因之呉桥县本汉安县属平原郡后汉省晋置东安陵县属勃海郡后魏去东字隋大业初併入东光唐武徳四年复置安陵县属观州贞观十七年属徳州景福元年隶景州寻复属徳州宋景祐二年省入将陵县金始分将陵之呉桥镇置属景州元属河间路景州明属河间府景州本朝因之东光县本汉置属勃海郡后汉至晋魏仍之东魏移渤海郡于此隋开皇初郡废九年于县置观州大业初州废以县属平原郡唐武徳四年于弓髙置观州以县属之贞观十七年州废县属沧州贞元三年又于弓髙置景州以县属之长庆元年州废还属沧州二年又置景州县仍属焉太和四年州废县还沧州景福元年复置景州县又属天祐五年移州来治五代周显徳二年废景州为定逺军属沧州宋太平兴国六年以军直隶京师景徳元年改曰永静军属河北东路金初仍升为景州大安间避讳改曰观州元初复曰景州至元二年始移州治蓨县以东光为属县明属河间府景州本朝因之雍正七年升沧州为直隶州移东光属之九年还属河间府故城县汉置广川歴二县属信都国后汉省歴县入广川属清河国晋改属勃海郡后魏属长乐郡北齐废入枣强县隋开皇六年复广川县于县东界仁夀初改名长河属平原郡唐属徳州元和四年移长河县治此十年又移还东界金明昌五年于唐故长河县置上故城镇元升为故城县属河间路至元二年併为故城镇是年复置县属景州明属河间府景州本朝因之畿辅通志卷十三畿辅通志钦定四库全书畿辅通志卷十四建置沿革天津府禹贡冀兖二州之域周幽兖二州之域战国为燕齐二国境秦为上谷渔阳二郡地汉高帝置渤海郡为渔阳渤海二郡地渔阳郡县十二泉州渤海郡县二十六浮阳阳信千童南皮定章武高成高乐参户柳东平舒后汉因之晋为燕国章武国及渤海郡地勃海郡汉置统县南皮浮阳高城章武国泰始元年置统县东平舒章武燕国汉置统县泉州宋文帝置乐陵郡孝武分置渤海郡后魏因之太武初改渤海郡为沧水郡文帝时复旧明帝分瀛莫二州置沧州及浮阳乐陵等郡为勃海章武浮阳乐陵四郡地冀州渤海郡汉高帝置世祖初改为沧水郡太和二十一年复领县南皮瀛州章武郡晋置章武国后改领县平舒沧州浮阳郡太和十一年分勃海章武置属瀛州景明初併章武熈平二年复领县浮阳高城章武乐陵郡晋为国后改领县阳信隋为渤海河间二郡地豫州渤海郡开皇六年置棣州大业二年为沧州统县阳信饶安盐山南皮清池兖州河间郡旧置瀛州统县长芦平舒唐武徳元年于渤海郡复置沧州四年于河间郡复置瀛州长庆二年又置景州太和四年废景福元年复置沧州景城郡本渤海郡治清池武徳元年徙治饶安六年徙治胡苏贞观元年复治清池县七清池盐山长芦饶安无棣干符景州贞元三年析沧州之弓高东光临津置长庆元年州废县还沧州二年复以弓高东光临津南皮景城置太和四年州又废县还沧州景福元年复置县四南皮瀛州河间郡县五平舒沧州汉渤海郡隋因之武徳元年改为沧州景州隋并属渤海郡贞观二年更置景州瀛州隋河间郡武徳四年讨平窦建徳改为瀛州宋大观二年更置清州为沧州清州地属河北东路沧州景城郡横海军节度县五清池无棣盐山乐陵南皮清州本干宁军幽州芦台军之地晋陷契丹周平三闗置永安县属沧州太平兴国七年置军改县曰干宁隷焉大观二年升为州金为沧州及清州之靖海县清州宋干宁郡军国初因置军天㑹七年以守边置防御县三靖海沧州横海军节度宋景城郡贞元二年来属县五清池无棣盐山南皮乐陵元属大都河间二路明洪武初属北平河间二府永乐二年置天津左右三卫天津卫属小直沽荒旷斥卤之地初无所隷明永乐二年筑城三年调官军守之名曰天津天津及左右三卫其地曰直沽文皇下沧州始立兹卫名曰天津象车驾所渡处也本朝初因之雍正三年改卫为州直隷京师以顺天府之武清县河间府之青县静海县来属四年武清县还属顺天七年复割河间府之沧州直隷京师以东光南皮盐山庆云四县属之九年改设天津府置天津县其东光县还属河间而沧州及所属南皮盐山庆云皆来隷焉领州一县六天津县秦为渔阳郡地汉置泉州仍属渔阳郡后汉因之晋亦为泉州属燕国隋为瀛州长芦县唐亦为长芦属沧州宋属清州元初属燕京路大兴府后改属大都路明洪武初属北平府永乐二年筑城置戍三年调天津卫及天津左卫治焉四年又调天津右卫于此本朝因之雍正三年改卫为州九年改设天津府以州境置县属焉青县汉置参户县属勃海郡后汉省入章武县隋为长芦鲁城二县地唐干宁中置干宁军五代晋天福初地入辽置宁州周显徳六年取之仍曰干宁军并置永安县为治宋初军废属沧州太平兴国七年复置干宁军并改永安县曰干宁熙宁六年省县为镇元符二年复置县崇宁三年又省县大观二年升干宁军为清州政和三年赐名干宁郡五年复置干宁县金仍曰清州属河北东路贞元初改县曰㑹川元初改州曰清宁府寻复改清州属河间路明初省㑹川县入州洪武七年废清州为青县属河间府本朝顺治十六年省兴济县入青县仍属河间府雍正三年改属天津州九年属天津府静海县汉渤海郡章武东平舒二县地后汉以东平舒属河间国晋属章武国后魏太和中以平舒县属瀛州章武郡章武县属沧州浮阳郡隋为平舒县地属河间郡唐属瀛州地宋为清州涡口呰金明昌四年以其地置靖海县仍属清州元至元二年併入㑹川县寻复置隷河间路明洪武初改靖曰静七年改属河间府本朝初因之雍正三年改属天津州九年属天津府沧州秦上谷郡地汉高帝五年置勃海郡后汉为勃海郡地晋因之后魏太和十一年分置浮阳郡熙平二年始分置沧州隋开皇初郡废改置漳河郡寻废十六年又分置景州大业初二州皆废为渤海河间二郡地唐武徳元年复置沧州治清池天寳元年改景城郡干元元年复曰沧州属河北道宋为沧州景城郡属河北东路金升为临海军元复为沧州属河间路明洪武初始以州治清池县省入属河间府本朝因之雍正七年升为直隷州九年改属天津府南皮县秦置南皮县汉属勃海郡后汉移郡来治晋因之后魏世祖改郡曰沧水太和二十一年复故东魏移郡治东光以南皮属之隋属渤海郡唐武徳四年属景州贞观元年属沧州长庆二年改属景州太和四年又还沧州景福元年又属景州周显徳二年又还沧州宋属沧州景城郡金属沧州隷河北东路元属河间路沧州明属河间府沧州本朝因之雍正七年升沧州为直隷州以南皮属之九年改属天津府盐山县本春秋齐无棣邑汉置高城县属勃海郡为都尉治后汉曰高城侯国晋因之后魏太和中属浮阳郡兴和中分立东西河郡及隰城县武定末罢仍属浮阳郡隋开皇十八年改盐山属渤海郡唐武徳四年置东盐州贞观元年州废还属沧州宋属沧州景城郡金属沧州隷河北东路元属河间路沧州明属河间府沧州本朝因之雍正七年升沧州为直隷州以盐山属之九年改属天津府庆云县本春秋齐北境汉勃海郡阳信县地隋开皇六年分置无棣县仍属渤海郡唐初属沧州贞观元年併入阳信八年复置太和二年改属棣州寻还沧州五代因之宋治平元年徙治东界元初分无棣之半置西无棣县仍属沧州至元二年併入乐陵寻复置明永乐初避讳改曰庆云仍属沧州本朝因之雍正七年升沧州为直隷州以庆云属之九年改属天津府正定府禹贡冀州之域春秋属晋战国属赵赵之东恒山邑也秦为鉅鹿郡地汉高帝置恒山郡按恒山郡志元氏县属冀州文帝改常山郡常山郡张晏曰恒山在西避文帝讳故改曰常山元鼎四年又为正定国地按国治正定县属冀州后汉并正定入常山国建武十三年并西京十三国正定属常山晋仍为常山郡又为赵国地属冀州后魏因之后魏道武登常山郡城北望安乐垒美之遂移郡治于安乐城今州城是也后周宣政元年于郡置恒州隋开皇初郡废大业初复曰恒山郡义宁初复置恒州治石邑又为赵郡地属冀州唐武徳四年徙治正定天寳元年复曰常山郡干元元年复曰恒州寳应元年置成徳军节度使成徳军节度使领恒定易赵深五州治恒州天祐二年更号武顺军节度兴元元年升都督府元和十五年改曰镇州元和十五年避穆宗名更又为赵州地属河北道五代后唐初建北都寻罢改州为正定府晋天福九年复曰恒州汉仍曰镇州寻复为正定府镇州故曰成徳军梁初以成音犯庙讳改曰武顺唐复曰成徳晋又改曰顺徳汉复曰成徳周又为镇州宋复曰正定府常山郡成徳军节度属河北西路庆歴八年初置正定府路安抚使统正定府磁相邢赵洺六州金因之兼属威州正隆间依旧次府置本路兵马都总管府转运司元曰正定路置总管府又为保定路地属中书省明洪武初改为正定府直隷京师本朝顺治初裁阜平入曲阳行唐二县康熙初复置雍正二年改冀赵深晋定五州为直隷州分领南宫等十七县十二年复以晋州併所领之无极藁城及定州之新乐县还隷焉领州一县十三正定县战国时中山国东垣邑秦置东垣县汉更名正定属常山郡元鼎初置正定国治此后汉建武中省国入常山县晋为常山郡治魏属常山郡北齐复为郡治后周置恒州亦治此隋复为恒山郡治唐为恒州治载初元年改曰中山神龙初复曰正定自是州郡常治此明为正定府治本朝因之井陉县汉置属常山郡后汉晋及北魏因之齐周县废隋开皇十六年于县置併州大业初州废仍属恒山郡义宁初置井陉郡治此唐武徳元年复曰井州贞观十七年州废仍属恒州宋属正定府熙宁六年省入获鹿平山八年复置金天㑹七年改置威州治亦曰陉山郡元宪宗二年徙州治洺水以县属焉属广平路明还属正定府本朝因之获鹿县周中山国石邑后属赵汉置石邑县属常山郡后汉省晋复置仍属常山郡后魏因之北齐废井陉改石邑曰井陉隋开皇六年复曰石邑十六年析置鹿泉县并属并州大业初复省鹿泉入石邑属恒山郡唐武徳初改恒州复置鹿泉县属焉四年徙州治正定以石邑为属县而鹿泉县属并州贞观十七年废并州以鹿泉县属恒州至徳元年改鹿泉曰获鹿宋开寳六年省石邑县入焉属正定府金兴定三年陞为镇宁州元初曰西宁州寻复曰获鹿县属正定路明属正定府本朝因之元氏县战国赵元氏邑汉置元氏县为常山郡治后汉因之晋改属赵国后魏属赵郡北齐废隋开皇六年复置属赵郡唐属赵州五代唐改属正定府宋金因之元初属赵州太祖十五年还属正定路明属正定府本朝因之灵夀县周中山国地后为赵地汉置灵夀县属常山郡后汉晋及北魏因之后周属蒲吾郡隋开皇初郡废属恒州大业初州废仍属恒山郡义宁初置燕州唐武徳四年州废以县属并州七年还属恒州宋熙宁六年省为镇入行唐八年复置属正定府金因之元属正定路明属正定府本朝因之栾城县春秋晋栾邑战国属赵汉置闗县属常山郡后汉废改置栾城县仍属常山晋省北魏太和十一年复置栾城县属赵郡北齐又废隋开皇十六年复置属栾州大业初属赵郡唐属赵州大歴三年属恒州天祐二年更名栾氏五代后唐复故宋属正定府金因之元初属赵州太祖十五年还属正定路明属正定府本朝因之平山县周番吾邑汉置蒲吾县属常山郡后汉晋及北魏因之隋开皇十六年析置房山县大业初省蒲吾入井陉属恒山郡义宁初于县置房山郡唐武徳元年改曰岳州四年州废属并州至徳元年改曰平山县宋属正定府金因之元属正定路明属正定府本朝因之阜平县汉灵夀及南行唐二县地宋咸平三年析置北砦金初改曰北镇明昌四年置阜平县属正定府元属正定路明属正定府本朝顺治十六年省入曲阳行唐二县康熙二十二年复置仍属正定府行唐县周时赵南行唐邑汉置南行唐县属常山郡为都尉治后汉仍属常山晋因之后魏曰行唐县太和十四年置唐郡二十一年郡废仍属常山郡隋因之唐属恒州长夀二年改曰章武神龙元年复故大歴三年置泜州九年废仍属恒州五代梁开平二年又改曰章武唐同光初复旧晋改曰永昌汉复旧宋属正定府金因之元初改属保定路明复属正定府本朝因之赞皇县汉房子县地齐天保中为高邑县地隋开皇十六年析置赞皇县属栾州大业中属赵郡唐属赵州宋熙宁五年省为镇入高邑元祐元年复置属赵郡金属沃州元至元二年并入高邑七年复置属赵州明属赵州本朝因之雍正二年改赵州为直隷州县属正定府晋州春秋鼓国后属晋战国属赵汉置下曲阳县属鉅鹿郡后汉因之晋属赵国后魏曰曲阳为鉅鹿郡治北齐省隋开皇十六年改置晋阳县属栾州十八年改为鼓城大业初属赵郡唐武徳四年属亷州贞观初属定州大歴三年改属恒州宋端拱初改隷祁州属河北西路金因之元太祖十年始于县置晋州属正定路明洪武初以州治鼓城县省入属正定府本朝因之雍正二年为直隷州十二年复属正定府无极县汉置毋极县属中山国后汉因之晋省后魏太和十三年复置属中山郡隋属愽陵郡唐武徳四年属亷州贞观元年属定州万嵗通天二年改毋字为无景福二年置祁州治此五代因之宋景徳元年祁州移治蒲隂以县属定州金为中山府仍领无极县元属正定路明属正定府本朝因之雍正二年改属直隷晋州十二年还属正定府藁城县春秋为肥子国后并于晋汉置藁城县属正定国魏复置属鉅鹿郡北齐改为高城县兼移鉅鹿郡治焉隋置亷州复曰藁城大业初属赵郡义宁间复置鉅鹿郡唐复曰亷州贞观年州废县属镇州天祐年更曰藁平县五代周复曰藁城宋属正定府金因之元为永安州废为藁城县属正定路明属正定府本朝因之雍正二年改属晋州十二年还属正定府新乐县春秋鲜虞国汉置新市县属中山国后汉晋魏因之隋开皇十六年析置新乐县大业初省新市以新乐属愽陵郡唐属定州宋属中山府金元因之明属正定府定州本朝因之雍正二年以定州为直隷州仍领新乐十二年还属正定府顺徳府禹贡冀州之域殷时邢都周初邢国春秋属晋战国为赵地秦属鉅鹿郡鉅鹿郡秦置属冀州前汉属赵国赵国县四襄国故邢国晋初属广平郡司州广平郡统县十五永嘉之后沦没刘聪周武帝置襄国郡周武帝改为襄国郡隋开皇初郡废置邢州大业初复为襄国郡唐武徳元年复曰邢州置总管府四年府废天寳初改曰鉅鹿郡邢州鉅鹿郡本襄国郡天寳元年更名干元初复曰邢州属河北道中和二年徙昭义军于此五代梁开平二年改保义军后唐同光元年改安国军宋初仍曰邢州鉅鹿郡安国军节度使宣和中升信徳府属河北西路金天㑹七年复降为邢州邢州宋信徳府鉅鹿郡安国军节度使天㑹七年降为邢州仍置安国军节度元初置元帅府后改安抚司中统三年升顺徳府至元元年升顺徳路总管府至元元年以洺州磁州来属二年洺磁自为一路以顺徳为顺徳路总管府领县九邢台鉅鹿内丘平乡广宗沙河南和唐山任县明洪武初仍属顺徳府直隷京师本朝因之领县九邢台县商时邢都周初为邢国秦置信都县汉属赵国后汉因之建安十七年割属魏郡晋属广平郡后併入任县后魏太和二十年复置属北广平郡建义初分属易阳郡周武帝置襄国郡隋开皇初郡废九年改曰龙冈十六年为邢州治寻为襄国郡治唐初仍为邢州治宋宣和二年改曰邢台为信徳府治金仍为邢州治元为顺徳路治明为顺徳府治本朝因之沙河县汉襄国县地隋开皇十六年析南境置沙河县属襄国郡唐武徳初于县置温州四年州废县还属邢州宋属信徳府金属邢州元属顺徳路明属顺徳府本朝因之南和县汉置属广平国后汉属鉅鹿郡建安十七年割属魏郡晋属广平郡后併入任县后魏太和二十年复置永安中于县置北广平郡高齐郡省后周又置南和郡隋开皇初郡废属襄国郡唐武徳初于县置和州四年州废仍属邢州宋金因之元至元二年省入沙河后复置属顺徳路明属顺徳府本朝因之平乡县战国赵鉅鹿邑秦置鉅鹿县并置鉅鹿郡汉仍为鉅鹿郡治后汉移郡治廮陶以鉅鹿为属县晋因之后魏景明二年改置平乡县孝昌中属南赵郡隋开皇三年属洺州十六年属邢州唐武徳初于县置封州四年州废仍属邢州宋熙宁六年省入鉅鹿县元祐初复置属信徳府金仍属邢州元属顺徳路明属顺徳府本朝因之鉅鹿县汉置南䜌县属鉅鹿郡晋初省石赵复置后魏太平真君六年又併入柏人太和二十年又置南䜌属南赵郡北齐废隋开皇六年复置南䜌大业初改曰鉅鹿属襄国郡唐武徳元年于县置起州并析置白起县四年州废省白起以鉅鹿隷赵州贞观元年属邢州宋属信徳府金属邢州元属顺徳路明属顺徳府本朝因之广宗县汉鉅鹿堂阳二县地后汉分堂阳置经县属安平国晋因之后魏太平真君二年併入南宫永安二年复置西经县属鉅鹿郡高齐省隋为径城宗城两县地属清河郡唐武徳四年以径城宗城置宗州析径城置府城县九年州废省府城入径城天祐三年曰广宗属魏州宋属大名府金改属洺州元宪宗五年分平乡县之道武镇置广宗县至元二年又省入平乡后复置属顺徳路明属顺徳府本朝因之唐山县春秋晋柏人邑汉因置柏人县属赵国后魏孝昌中属南赵郡隋属襄国郡唐武徳元年于县置东龙州四年州废县属赵州五年还邢州天寳元年改名尧山宋熙宁六年省入内邱元祐初复置属信徳府金改名唐山县仍属邢州元至元二年併入内邱县后复置属顺徳路明属顺徳府本朝因之内丘县汉置中丘县属常山郡后汉属赵国晋因之后省入柏人后魏太和二十一年复置属南鉅鹿郡孝昌中属南赵郡隋开皇初避讳改名内丘属襄国郡唐武徳四年属赵州五年属邢州宋金因之元属顺徳路明属顺徳府本朝因之任县春秋晋任邑汉置任县及张县俱属广平国后汉省张县以任县属鉅鹿郡建安十七年又割属魏郡晋仍属广平郡后魏永安中属北广平郡高齐废隋开皇十六年复置大业初废入南和县唐武徳四年复置属邢州宋熙宁五年又省入南和元祐元年复置属信徳府金仍属邢州元至元二年省入邢台后复置属顺徳路明属顺徳府本朝因之广平府禹贡冀州之域春秋属晋战国属赵秦为邯郸郡地汉置广平国属冀州部广平国武帝征和二年置为平干国宣帝五鳯二年复故属冀州后汉省广平国以为鉅鹿郡地鉅鹿郡建武十三年省广平国以其县属三国魏置广平郡晋因之后魏亦曰广平郡广平郡汉武帝为平干国宣帝改为广平国后汉建武中省属鉅鹿魏文帝黄初二年复改治曲梁城后周置洺州周武帝建徳六年置洺州以水为名隋大业三年改为武安郡唐武徳初复置洺州大业三年罢州为武安郡武徳元年又改为洺州兼置总管二年陷于窦建徳四年讨平又为刘黒闼所陷寻讨平之六年罢总管复为洺州天寳元年曰广平郡干元元年复曰洺州属河北道五代因之宋曰洺州广平郡属河北西路金因之洺州广平郡建隆元年升为防御洺州广平郡治永年天㑹七年以守边置防御使元曰广平路竝隷中书省广平路唐洺州又为广平郡元太宗八年置邢洺路总管府以邢磁威隷之宪宗二年为洺磁路止领磁威二州至元十五年升广平路总管府明洪武元年为广平府属河南分省二年改属北平行省九年属北平布政使司永乐元年直隷京师本朝因之领县九雍正四年以河南彰徳府之磁州来属领州一县九永年县春秋晋曲梁邑汉置曲梁侯国属广平国后汉属魏郡晋为曲梁县属广平郡后魏为广平郡治北齐废入广平县隋仁夀元年改广平为永年大业初为武安郡治唐属洺州治宋金因之元为广平路治明为广平府治本朝因之曲周县汉武帝建元四年置曲周县属广平国后汉属鉅鹿郡魏属魏郡晋省后魏景明中分平恩置曲安县属广平郡北齐省隋开皇六年复置曲周县属洺州大业初废入洺水唐武徳四年复置属洺州宋熙宁三年省为镇入鸡泽元祐二年复为县寻复为镇四年复为县属洺州金因之元属广平路明属广平府本朝因之肥乡县汉邯郸县地魏黄初二年分置肥乡县晋属广平郡东魏天平初併入临漳隋开皇十年复置属慈州十六年属洺州大业初属武安郡唐武徳元年属紫州四年属磁州六年属洺州宋金因之元属广平路明属广平府本朝因之鸡泽县汉置广平县为广平国治后汉省广平国以县属鉅鹿郡建安十七年割属魏郡晋为广平郡治后省后魏太和二十年复置属广平郡北齐省隋开皇十六年置鸡泽县大业二年併入永年唐武徳四年复置属洺州宋金因之元初併入永年后复置属广平路明属广平府本朝因之广平县汉魏县地金大定七年置广平县属洺州元属广平路明属广平府本朝因之邯郸县春秋卫地后属晋战国为赵国都秦置邯郸郡汉高帝四年改置赵国治邯郸县景帝三年复为邯郸郡五年复为赵国属冀州后汉建安十七年割赵国之邯郸属魏郡晋属广平郡后属魏郡后魏太平真君六年仍属广平郡东魏省隋开皇十六年复置属武安郡唐武徳四年属磁州贞观元年属洺州永泰元年属磁州宋金元皆因之明属广平府本朝因之成安县春秋晋干侯邑汉置斥邱县属魏郡后汉晋因之东魏天平初併入临漳北齐置成安县属清都尹后周属魏郡隋开皇三年属相州大业初属魏郡唐武徳元年属磁州贞观元年还属相州天祐二年复名斥邱三年属魏州后唐复曰成安宋属大名府金属洺州元至元二年併入滏阳后复置属磁州明属广平府本朝因之威县汉鉅鹿县地后汉和帝分置广宗县属鉅鹿郡晋为广宗侯国属安平国后魏中兴中置南北广宗县寻併为一属广宗郡隋仁夀元年改曰宗城属清河郡唐初属贝州武徳四年置宗州九年州废县属贝州天祐三年复曰广宗属魏州后唐复曰宗城宋属大名府金増置洺水县与宗城俱属洺州元初省宗城入洺水大宗六年洺水属威州八年属洺州定宗二年复属威州宪宗二年自井陉移威州来治属洺磁路至正中省洺水入威州明初降为威县属广平府本朝因之清河县汉置厝县属清河郡后汉安帝时改曰甘陵为清河国治寻为甘陵国治晋改曰清河仍为清河国治后魏为清河郡治北齐复置武城县为清河郡治改清河曰贝邱后周于郡置贝州隋开皇初郡废改武城曰清河改贝邱曰清阳大业初州罢复置清河郡治清河以清河属焉唐武徳四年复置贝州治清河六年徙治歴亭八年复治清河天寳元年改为清河郡干元元年复为贝州属河北道五代晋置永清军宋庆歴八年军罢改曰恩州属河北东路金移恩州治歴亭以清河属焉元属大名路明属广平府本朝因之磁州汉武安县地后周武帝置釡阳县隋开皇十年置磁州大业初州废县属魏郡唐武徳元年复置磁州贞观元年州废县属相州永泰元年复置磁州天祐三年改曰惠州属河北道五代唐复曰磁州宋曰磁州滏阳郡属河北西路金曰磁州仍属河北西路元太祖十年升为滏源军节度属真定路太宗八年属邢洺路宪宗二年属洺磁路至元十五年属广平路明曰磁州省滏阳县入焉属河南彰徳府本朝因之雍正四年改属直隷广平府大名府禹贡冀兖豫三州之域夏为观扈国春秋属晋卫二国战国属魏卫二国秦属东郡元君十四年秦拔魏东地初置东郡更徙卫野王县而併濮阳为东郡景涽王元年秦拔我二十城以为秦东郡汉为魏郡东郡及陈留郡地汉高祖使韩信定河北以秦邯郸郡之南部东郡之边县置魏郡即今元城县是也三国魏黄初二年置阳平郡晋因之后郡徙元城县魏黄初二年于此置阳平郡石赵移阳平郡理馆陶后魏永安元年置昌乐郡东魏天平中郡罢后周大象二年始置魏州魏州前燕慕容暐于今州理置贵乡郡寻省周静帝大象二年又于贵乡郡之东界置魏州隋大业初改为武阳郡唐武徳中复曰魏州龙朔二年改曰冀州咸亨三年复曰魏州天寳元年曰魏郡干元元年仍曰魏州属河北道周大象二年置魏州隋大业三年罢州为武阳郡隋乱陷贼唐武徳四年讨平窦建徳改置魏州其年又陷刘黑闼五年平黑闼置总管府七年改为都督府贞观六年罢都督复为州魏州隋改名武阳郡武徳四年复为魏州置总管府贞观元年罢都督龙朔二年改为冀州大都督府咸亨三年依旧为魏州罢都督府天寳元年改为魏郡干元元年复为魏州广徳元年为魏博节度使治所天祐元年赐号天雄军广徳元年置魏博等州防御使治魏州是年陞为节度使天祐元年赐魏博节度号天雄军节度田承嗣迁贝博沧瀛等州节度使代宗宠其军曰天雄以魏州为大都督府从子悦继为节度使僭称魏王以府为大名府五代唐同光元年升为东京兴唐府三年建为邺都晋天福初改为广晋府汉干祐元年改为大名府周显徳元年罢都仍为天雄节度使魏州唐故曰大名府置天雄军五代皆因之后唐建邺都晋汉因之至周罢大名府后唐曰兴唐晋曰广晋汉周复曰大名大名府唐末魏博藩镇所治五代汉干祐元年升为大名府左传魏大名也此本魏都故曰大名云宋初因之庆歴二年建北京熙宁六年属河北东路大名府魏郡庆歴二年建为北京八年始置大名府路安抚使熙宁以来并因之六年分属河北东路金为大名府路贞祐二年置行尚书省大名府天雄军旧为散府先置统军司天徳二年罢正隆二年升为总管府附近十二勐安皆隷焉元为大名路属中书省大名路唐魏州五代南汉改大名府金改安武军元因旧名为大名府路总管府明洪武元年为大名府隷河南分省二年隷北平行省九年隷北平布政司永乐初直隷京师本朝因之领州一县十雍正三年以内黄县改属河南彰徳府濬滑二县改属河南卫辉府领州一县七元城县汉置元城县属魏郡后汉因之三国魏为阳平郡治晋因之石赵移郡治馆陶东魏天平初属魏尹北齐省入贵乡隋开皇六年复置元城县属魏州大业初属武阳郡唐贞观十七年又併入贵乡圣歴二年又置属魏州开皇十三年移入州郭与贵乡皆为州治五代唐改曰兴唐晋复曰元城宋为大名府治金因之元至元二年併入大名寻复置为大名路治明为大名府治本朝因之大名县汉元城县地东魏天平二年置贵乡县属昌乐郡后属魏尹后周为魏州治隋为武阳郡治唐为魏州治五代唐改曰广晋汉改曰大名为大名府治宋因之熙宁六年省入元城绍圣二年复置政和六年徙治南乐镇属大名府金仍移入府郭元至元九年复还旧治明洪武初省入元城三十一年复置属大名府本朝因之魏县汉置魏县属魏郡为都尉治后汉晋魏因之北齐省入昌乐县隋开皇六年复置属武阳郡唐属魏州天寳中徙治西界宋属大名府金因之元属大名路明初移今治属大名府本朝因之南乐县汉乐昌县属东郡后汉废后魏太和二十一年分魏县置昌乐县永安初置昌乐郡东魏天平中罢郡县属魏郡隋开皇六年析置繁水县大业初省昌乐入繁水属武阳郡唐武徳五年复置昌乐县属魏州贞观十八年省繁水入焉五代唐改曰南乐宋初属大名府崇宁四年改属开徳府金还属大名府元属大名路明属大名府本朝因之清丰县春秋卫地汉置顿丘县属东郡后汉因之建安十七年割属魏郡晋泰始二年于县置顿丘郡后魏因之北齐郡县俱废隋开皇六年复置顿丘县属武阳郡唐初属魏州武徳四年于县置澶州贞观元年州废还属魏州大歴七年复置澶州又析置清丰县属之五代晋天福三年州徙徳胜寨县随州徙废旧州为顿丘镇四年改镇置徳清军宋庆歴四年徙清丰县治徳清军熙宁六年省顿丘入清丰属开徳府金元属开州明改属大名府本朝因之东明县本汉离狐县属东郡后汉建初四年改属济隂郡晋属济阳郡后魏属济隂郡隋仍属东郡唐属曹州天寳元年改曰南华宋因之崇宁元年属兴仁府金初为河所圮省入寃句寻移东明县来治仍属曹州元太宗七年属大名路至元二年改属开州明洪武初省入开州𢎞治四年复置属大名府万歴中属开州本朝仍属大名府开州本古颛顼之墟禹贡兖州之域夏时为昆吾国春秋曰帝邱为卫国都战国曰濮阳仍为卫都秦始皇五年置东郡汉因之以濮阳县为郡治晋咸宁三年改置濮阳县东晋后为濮阳郡移治滑台以濮阳为属县后魏因之隋属东郡唐属濮州五代晋天福三年改置澶州四年移濮阳县入州治开运元年升为镇宁军节度宋曰澶州澶渊郡镇宁军节度崇宁四年建为北辅五年升为开徳府宣和二年罢辅郡属河北东路金复为澶州皇统四年改曰开州属大名府路元属大名路明洪武初以州治濮阳县省入属大名府本朝因之长垣县春秋卫地战国卫首垣邑汉置长垣县属陈留郡后汉为长垣侯国晋复为县属陈留国后魏太平真君八年併入外黄景明五年复置属东郡隋开皇十六年改曰匡城仍属东郡唐初复置长垣县与匡城俱属滑州贞观八年省入匡城五代梁改匡城曰长垣属开封府后唐复曰匡城宋建隆元年改曰鹤邱寻复曰长垣仍属开封府金初属大名府泰和八年以限河不便改属开州元初属大名路至元二年仍属开州明属大名府开州本朝因之宣化府禹贡冀州之域周幽州之域春秋战国时为燕地秦为上谷郡地上谷郡秦置属幽州汉置广宁县属上谷郡后汉因之晋分上谷置广寗郡广寗郡故属上谷太康中置郡后魏兼置燕州太和中分恒州东部置燕州北齐属北燕州后周属燕州隋属涿郡后齐置北燕州领长宁永丰二郡后周去北字开皇初郡废大业初州废唐初为妫州属河北道妫州妫川郡本北燕州武徳七年平高开道以幽州之懐戎置贞观八年更名唐末分置武州属河东道武州唐末置属河东道后唐改为毅州石晋大福初地入辽改置归化州兼置雄武军属西京道归化州雄武军本唐武州僖宗改毅州后唐太祖复武州明宗又为毅州潞王仍为武州晋高祖割献于辽改今名保大二年入于金天辅七年入宋天辅六年九月归化州降戊辰次归化州丁丑奉圣州降十月丙戌朔次奉圣州七年二月诏平州官与宋使同分割所与燕京六州之地以幽蓟武朔等州与宋而置南京于平州宋人终不能守宣和五年五月金许朔武蔚三州宣和五年始得云中府武应朔蔚奉圣归化儒妫等州所谓山后九州也寻仍入金武州唐置石晋以赂契丹宣和五年金人以州来归六年筑固疆堡寻复为金人所取大定七年改宣化州八年又改宣徳州属西京路元初升为宣宁府太宗七年改山东路总管府中统四年改宣徳府属上都路后至元三年改顺宁府明洪武初府废二十六年置宣府左右前三卫隷北平都指挥使司永乐七年直隷京师又置总兵镇此称宣府镇宣徳五年置万全都指挥使司领宣府左右前三卫及万全左右隆庆左右懐安永宁保安懐来龙门开平蔚州共一十四卫云州永宁等七所隆庆保安二州自洪武至嘉靖凡置卫所二十有一城堡三十有三俱隷万全都司其隆庆保安二州永宁一县抚镇统之本朝初仍曰宣府镇领宣府前卫及万全左右懐安懐来永宁龙门开平保安蔚州共十卫延庆保安二州康熙三十二年改置宣化府领州二县八雍正六年以山西大同府之蔚州属焉领州三县八宣化县本汉广宁县属上谷郡后汉因之晋省入下洛县唐初为懐戎县地后析置文徳县为武州治辽为归化州治金大定二十九年改县曰宣徳为宣徳州治元为宣徳府治明洪武初府县俱废二十六年改置宣府左右前三卫本朝初省左右二卫入前卫为宣府镇治康熙三十二年改置宣化县以宣府驿深井堡併入为宣化府治赤城县本汉上谷郡北境后魏御彛镇地唐为妫州地辽置奉圣州领望云县金属徳兴府元中统四年升为云州于此置赤城站明初州废宣徳初移开平卫于独石于此置赤城堡本朝初其地属宣府镇曰上北路康熙三十二年改置赤城县以开平卫龙门所及滴水崖云州镇安马营镇宁等七堡併入属宣化府万全县本汉上谷郡宁县地唐为武州文徳县地元为宣徳府宣平县地明洪武二十六年于此置徳胜堡永乐二年移万全右卫治此十六年直隷京师宣徳中属万全都指挥使司本朝初因之属宣府镇为西路康熙三十二年改置万全县以张家口膳房新河口洗马林四堡併入属宣化府龙门县汉置女祁县属上谷郡为东部都尉治后汉省唐末置龙门县属新州辽属奉圣州金初属𢎞州后属徳兴府明昌三年又改属宣徳州元至元二年废为镇属宣徳县至元二十八年改置望云县属云州明初州县俱废宣徳六年置龙门卫属万全都指挥使司嘉靖元年分为中路本朝初属宣府镇顺治六年改曰下北路康熙三十二年复置龙门县以葛峪赵川鵰鹗长安岭四堡併入属宣化府兼设龙门路都司于此辖葛峪长安岭二堡怀来县本战国燕上谷郡地秦因之汉置沮阳县为郡治后汉晋因之后魏时郡县俱废齐周及隋为怀戎县地唐垂拱中分置清彛军长安二年始移懐戎县及妫州来治天寳初曰妫川郡干元初复曰妫州属河北道五代晋天福元年入辽改州曰可汗县曰怀来属西京道金初州废明昌六年改县曰妫川属徳兴府元复曰怀来县延祐二年改属龙庆州明洪武初改懐来守御千户所永乐十五年改懐来左卫十六年曰懐来卫直隷京师宣徳中改属万全都指挥使司本朝初因之属宣府镇为东路康熙三十二年改为懐来县以保安卫及土木榆林二堡併入属宣化府蔚州本秦代郡汉因之隋为上谷郡飞狐县北境唐开元十二年置安边县属蔚州天寳初移蔚州治此至徳二载更名兴唐五代晋初改县曰灵仙后入辽置蔚州忠顺军属西京道金因之元至元二年废州以灵仙县属𢎞州寻复置州属宣徳府明洪武初以州属山西大同府本朝因之雍正六年以蔚州属宣化府蔚县明洪武七年置蔚州卫于蔚州城中属山西行都司宣徳五年割卫属万全都指挥使司本朝初仍旧置兼领顺圣东西二城康熙三十二年改卫置蔚县以桃花堡广昌城併入属宣化府西宁县本汉阳原县属代郡后汉省东魏置北灵邱郡北齐省唐开元中置横野军天寳后废辽统和中置永宁县兼置𢎞州永宁军后改愽宁军属西京道金亦曰𢎞州改军曰保宁寻废入定七年改县曰襄隂元至元中以襄隂县省入州属大同路明初州废天顺四年于故顺圣县筑顺圣川东城于此筑顺圣川西城俱属万全都指挥使司本朝初属蔚州卫康熙三十二年改置西宁县以东城併入属宣化府怀安县本汉上谷郡下落县地唐末置懐安县属新州辽初属奉圣州后改属大同府金因之元初属宣徳府中统三年改属兴和路明初县废洪武二十六年改置懐安卫属万全都指挥使司本朝初因之属宣府镇康熙三十二年改为县以万全左卫及柴沟西阳河二堡併入属宣化府延庆州本秦上谷郡地汉置居庸县属上谷郡后汉及晋因之后魏孝昌中陷废天平中复置仍属上谷郡高齐县废为怀戎县地唐天寳中析置妫川县属妫州唐末改置缙山县兼置儒州五代晋天福元年入辽置缙阳军属西京道金皇统元年州废以县属徳兴府崇庆元年复升为镇州元初州废至元三年省县入懐来五年复置属奉圣州延祐三年升为龙庆州属大都路明洪武初州废永乐十一年复置曰隆庆州直隷京师隆庆元年以避年号改曰延庆州本朝初属宣府镇为东路康熙三十二年省永宁卫入州属宣化府保安州本秦上谷郡地汉置下落涿鹿潘三县皆属上谷郡后汉因之晋太康中分置广寗郡治下落以涿鹿潘县属之后魏太和中兼置燕州孝昌中陷废北齐改置懐戎县兼置北燕州及长宁永丰二郡周去北字隋开皇初郡废大业初州废以怀戎县属涿郡唐武徳七年复置北燕州贞观八年改曰妫州长安二年徙治居庸界光启中改置新州兼置永兴县为州治属河东道后唐同光元年置威塞军晋天福元年入辽改奉圣州武定军属西京道金大安元年升为徳兴府治徳兴县属西京路元至元三年复降为奉圣州改县曰永兴属宣徳府后至元三年又改曰保安州属顺宁府明洪武初州县俱废永乐十三年复置保安州直隷京师本朝初属宣府镇为东路康熙三十二年属宣化府易州禹贡冀州之域春秋战国时为燕地秦置上谷郡春秋时属燕晋战国时属燕赵秦置三十六郡以为上谷郡汉初置故安县属涿郡后汉因之燕南得涿郡之易容城范阳新城故安汉置涿郡今州即汉涿郡之故安县也魏晋属范阳国后魏亦为上谷郡隋开皇元年置易州大业初又改置上谷郡隋开皇元年自今遂城所理英雄城移南营州居燕之候台改名易州取州南易水为名炀帝初州废复为上谷郡遥取汉上谷为名唐武徳四年复曰易州属河北道天寳初亦曰上谷郡干元初复故唐武徳四年讨平窦建徳改为易州领易涞水永乐遂城遒五县天寳元年改为上谷郡干元元年复为易州领易满城二县五代晋开运二年入契丹周显徳六年收复仍曰易州宋雍熙四年复入辽辽置高阳军宣和四年归宋赐名遂武郡寻没于金属中都路辽统和九年升高阳军领易县宣和四年契丹将高鳯以郡来降宣和末没于金元初废易县入州至元三年复置易县仍为州治十年以州属大都路二十三年改属保定路元太宗十一年割隷顺天府至元十年隷大都路二十三年还隷保定明复省县入州属保定府本朝因之雍正十二年升为直隷州以涞水并改山西之广昌县属焉领县二涞水县汉置遒县属涿郡后汉为侯国晋曰遒县属范阳国后魏属范阳郡周大象二年省入涿县隋开皇初改范阳为遒更置范阳县于此六年改曰固安八年废十年又置为永阳县十八年始改曰涞水属上谷郡唐属易州宋金辽元因之明属保定府易州本朝因之雍正二年升易州为直隷州涞水仍属焉广昌县古冀州地周属并州春秋时代国战国属赵秦置广昌县属代郡汉曰蜚狐东汉仍曰广昌隋属易州唐属蔚州元为涞源郡明仍改广昌属山西大同府蔚州崇祯时改灵昌州寻复为县本朝因之雍正十二年升易州为直隷州割广昌县属之冀州禹贡冀兖二州之域郡理东入兖州之域西入冀州之域禹贡故迹以洚水为界也春秋晋东阳地战国属赵秦属鉅鹿汉为信都国汉高帝分赵鉅鹿立清河信都常山其信都即今州理是也景帝改为广川国刘敞曰景帝前二年为广川国四年为信都郡中二年复为广川国宣帝甘露四年复曰信都国后汉永平十五年改曰乐成国延光元年改曰安平国三国魏置冀州领郡国九理于此晋太康五年又改曰长乐国后魏曰长乐郡兼置冀州冀州领郡四长乐渤海武邑安徳初曰冀州更名魏州亦曰信都郡干元初仍为冀州属河北道武徳四年改为冀州置总管府移治所于下愽贞观元年废都督府移州治于信都宋庆歴八年置安武军金因之属河间府元曰冀州明洪武初省入属正定府九年隷北平布政司永乐初直隷京师本朝初仍属正定府雍正二年为直隷州领县五南宫县汉置属信都国晋因之北齐废隋复置仍属信都郡唐武徳间属宗州贞观间还属冀州宋皇祐四年升南宫之新河镇为县省南宫入之六年复置金元明亦属冀州本朝因之雍正二年以冀州为直隷州而南宫仍属焉新河县汉置堂阳县属鉅鹿郡后汉晋属安平国后魏属长乐郡齐废隋开皇十六年复置属信都郡唐属冀州五代晋改曰蒲泽割属正定汉复故周还属冀州宋皇祐四年省堂阳升新河镇为新河县熙宁六年复废为镇入南宫元太宗四年复置新河县属冀州明亦属冀州本朝因之雍正二年以冀州为直隷州而新河仍属焉枣强县汉置属清河郡后汉废晋复置属广川国后魏神瑞二年併入广川太和二十二年复置属长乐郡隋属信都郡唐属冀州宋熙宁元年省入信都十年复置金元明俱属冀州本朝因之雍正二年以冀州为直隷州而枣强仍属焉武邑县汉置属信都国后汉属安平国晋初因之太康十年置武邑郡后魏皇始二年移郡治武强以武邑属之北齐天保七年县废隋开皇六年复置仍属信都郡唐属冀州宋金因之元初属东武州太宗六年还属冀州明属冀州本朝因之雍正二年以冀州为直隷州而武邑仍属焉衡水县汉信都国桃县地隋初为信都下愽武邑三县地开皇十六年置县属信都郡唐属冀州宋金因之元明改属深州本朝因之雍正二年以冀州为直隷州而以衡水改属焉赵州春秋晋地战国属赵秦为鉅鹿郡地汉为常山及鉅鹿郡地常山郡县十八封斯平棘鉅鹿郡县二十宋子敬武后汉为常山国地赵州后汉属常山国兼置冀州治鄗晋为赵国地赵州晋为赵国置冀州治房子后汉始于平棘县置赵郡属殷州殷州孝昌二年分定相二州置治广阿赵州后魏为赵郡明帝兼置殷州为赵州郡仍旧齐改赵州天保二年改殷州为赵州隋开皇初省大业初复为赵郡赵郡开皇十六年置栾州大业三年改为赵郡唐武徳初改曰赵州武徳元年张志昻以郡归国改为赵州赵州赵郡武徳初治柏乡四年徙治平棘五年改曰栾州按时以大陆县之栾州省入因改名焉贞观初复曰赵州天寳初曰赵郡干元初复曰赵州属河北道五代因之宋为庆源府属河北西路庆源军节度本赵州军事崇宁四年赐军额宣和元年升为府金复曰赵州后又改曰沃州天㑹七年改为赵州天徳三年更为沃州军曰赵郡军赵州靖康后入于金为沃州治平棘元复曰赵州属正定路赵州旧领平棘临城栾城元氏高邑赞皇宁晋隆平柏乡九县太祖十五年割栾城元氏隷正定明洪武初以州治平棘县省入属正定府汉之赵理邯郸晋之赵理房子齐魏以来之赵理平棘即今治也本朝因之雍正二年为直隷州领县五柏乡县本春秋晋鄗邑地汉置鄗县属常山郡又分置柏乡侯国属鉅鹿郡后汉建武初改鄗曰高邑属常山国为冀州刺史治晋改属赵国后魏属赵郡北齐徙废移治房子县界隋开皇十六年置柏乡县属栾州大业三年改属赵郡唐属赵州宋熙宁五年省为镇入高邑元祐元年复置属庆源府金属沃州元明俱属赵州本朝因之雍正二年以赵州为直隷州而柏乡仍属焉隆平县汉置广阿县属鉅鹿郡后汉省后魏太和十三年复置广阿县又于县置南鉅鹿郡寻改为南赵郡孝昌二年又置殷州治广阿北齐天保初避讳曰赵州七年州废隋初郡废开皇十六年分置栾州仁夀元年改县曰象城大业初州废又改县曰大陆属赵郡唐武徳四年复曰象城天寳元年又改曰昭庆属赵州五代因之宋开皇二年又改曰隆平熙宁元年省为镇入临城元祐元年复置属赵郡金属沃州元仍属赵州明洪武初省入柏乡十三年复置仍属赵州本朝因之雍正二年以赵州为直隷州而隆平仍属焉高邑县本战国房子邑汉置房子县属常山郡后汉属常山国晋属赵国兼为冀州刺史治后魏属赵郡北齐天保七年废房子改置高邑县仍属赵郡隋初属栾州寻属赵郡唐属赵州宋属庆源府金属沃州元明俱属赵州本朝因之雍正二年以赵州为直隷州而高邑仍属焉临城县本春秋晋临邑汉为房子县地北齐省房子隋开皇六年复置房子县属赵郡唐属赵州天寳元年改曰临城天祐二年复曰房子五代梁因之后唐复曰临城宋属庆源府金属沃州元明俱属赵州本朝因之雍正二年以赵州为直隷州而临城仍属焉宁晋县汉置杨氏廮陶二县属鉅鹿郡后汉移郡治廮陶以杨氏属焉晋省杨氏入廮陶仍为鉅鹿国治后魏永安二年分廮陶置廮遥县属鉅鹿郡北齐郡废又省廮陶入廮遥县隋初属栾州开皇六年又改廮遥曰廮陶大业初属赵郡唐天寳元年改曰宁晋属赵州五代因之宋属庆源府金属沃州元明俱属赵州本朝因之雍正二年以赵州为直隷州而宁晋仍属焉深州禹贡冀州之域春秋晋地战国属赵秦为上谷鉅鹿郡地汉置下博县属信都国后汉属安平国桓帝以后为博陵郡晋属安平国后魏属长乐郡北齐属博陵郡隋初郡废开皇十六年析为深州取州西故深池为名大业初州废以其地分入博陵河间二郡唐武徳初复置深州天寳初改为饶阳郡干元初复曰深州属河北道深州饶阳郡武徳四年以定州之安平瀛州之饶阳置寻徙治饶阳贞观十七年州废县还故属先天二年以瀛州之饶阳冀州之鹿城下博武强定州之安平复置五代周显徳中分置静安军深州静安本汉下博县周置静安军以县隷俄复焉宋初因之太平兴国七年以下博县属静安军雍熙二年军废以下博属深州四年改下博曰静安移深州来治省陆泽入之属河北西路宋雍熙四年废陆泽淳化初以正定府束鹿来属至道初以乐夀瀛州为饶阳郡防御金曰深州属河北东路天㑹七年析河北为东西路深州宋饶阳郡防御国初为刺郡元初属河间府太宗十年改属正定路深州唐改饶阳郡后仍为深州元初隷河间置帅府太宗十年隷正定路领饶阳安平武强束鹿静安五县后割安平饶阳武强隷晋州束鹿隷祁州以冀州之衡水来属领二县静安衡水明洪武初以州治静安县省入仍属正定府本朝因之雍正二年为直隷州领县三武强县汉置武隧县属河间国后汉改属安平国晋初因之后又分置武强县俱属武邑郡后魏皇始三年徙武邑郡治武强神光二年省武强太和十八年复置北齐废郡併武隧入武强隋属信都郡唐武徳四年属冀州贞观元年改属深州十七年属冀州先天二年还深州开元二年复属冀州永泰初又属深州唐末还属冀州宋金因之元初于县置东武州太宗六年州废还属深州十一年割属祁州宪宗割属晋州明亦属晋州本朝因之雍正二年以深州为直隷州而以武强属焉饶阳县战国赵饶邑汉置饶阳县属涿郡后汉属安平国晋属博陵国后汉属博陵郡隋属河间郡唐武徳四年移深州来治此贞观十七年州废还属瀛州先天二年仍属深州宋金因之元割属晋州明亦属晋州本朝因之雍正二年以深州为直隷州而以饶阳属焉安平县汉置安平县属涿郡后汉改属安平国至晋泰始初改置博陵国于此后魏因之隋开皇初郡废十六年于县置深州大业初州废属博陵郡唐武徳四年复置深州寻徙治饶阳以安平属之贞观十七年属定州先天二年仍属深州宋金因之元太祖十九年于县置南平州太宗七年复改为县中统二年改属晋州明亦属晋州本朝因之雍正二年以深州为直隷州而以安平属焉定州禹贡冀州之域春秋鲜虞国战国中山后属赵战国初为中山国后为魏所并后又属赵汉高祖置中山郡中有山故曰中山景帝三年改中山国治卢奴中山国高帝郡景帝三年为国属冀州应劭曰中山故国后汉及晋因之太元八年后燕慕容垂都此置中山尹后魏皇始二年置安州天兴三年改曰定州后魏道武帝平慕容寳为中山郡置安州又改定州以安定天下为名也高齐改州治卢奴县曰安喜后周置定州总管府后周置总管府领鲜虞郡隋开皇初避讳改鲜虞郡大业初改曰博陵郡大业三年改博陵郡遥取汉博陵郡为名也唐武徳四年平窦建徳置定州并置总管府武徳六年升为大总管府七年改为都督贞观五年废都督府天寳初复曰博陵郡干元初复曰定州属河北道建平四年置义武军节度使定州贞元十三年复为大都督府十四年废依旧为上州五代因之宋亦曰定州博陵郡太平兴国初避讳改军名曰武定宋庆歴八年置定州路安抚使政和三年陞为中山府属河北西路金天㑹中复曰定州寻复为中山府中山府天㑹七年降为定州博陵郡定武军节度使后复为府元属正定路中山府旧领祁完二州太宗十一年割二州隷顺天府后为散府隷正定明洪武元年改中山府为定州以州治安喜县省入属正定府隷河南分省二年隷山东行省寻隷北平行省九年隷北平布政司永乐初直隷京师本朝初仍属正定府雍正二年为直隷州领县二深泽县汉置深泽县属涿郡后汉以属安平国晋属博陵郡后魏曰深泽郡北齐废隋复置深泽县唐属定州改属祁州宋省为镇入鼓城元祐元年复置属祁州金仍属祁州元至元二年併入束鹿三年复置仍属祁州明仍旧本朝因之雍正二年改属定州曲阳县战国赵曲阳汉上曲阳属常山郡后汉改属中山国晋属常山郡后魏置上曲阳县齐改曰曲阳隋曰石邑曰恒阳唐初属定州大歴三年属汦州九年复属定州元和十五年复曰曲阳县宋因之金属中山府元恒州寻复为曲阳县属保定路明属正定府定州本朝因之雍正二年以定州为直隷州仍领曲阳承徳州元属上都明大宁卫地本朝为热河圣祖行宫在焉雍正十一年即其地设直隷承徳州畿辅通志卷十四畿辅通志钦定四库全书畿辅通志卷十五形胜疆域自古建都之地论者皆曰洛不如闗闗不如蓟诚哉是言也盖洛阳虽居土中道里均贡赋便而无形势可凭闗中地势足以临制山东而西北则无髙山广川以为之限又漕更砥柱前世以为难我朝光有天物定都于顺天实古燕地而畿辅封域半跨晋疆旁延于齐衞东则永平南则河间天津北则宣化西则保定又西南则正定顺德广平大名其山镇曰恒岳而伊祁马耳西屏封龙皆名山也其泽薮曰昭余祁而滹沱漳衞涞易皆名川也左俯沧海右倚太行紫荆居庸山海诸闗耸峙环拥南向以临天下臂指雍梁控抱豫青徐兖河济交㑹江汉朝宗荆扬之漕按程而至五岭之贡计日无淹是谓天府之国圣人首出统驭垓埏天作地成以为四方之极者欤形胜直𨽻布政使司东北曰幽州其山镇曰医无闾其泽薮曰貕养其川河泲其浸菑时河内曰冀州其山镇曰霍山其泽薮曰杨纡其川漳其浸汾潞正北曰并州其山镇曰恒山其泽薮曰昭余祁其川虖池呕夷其浸涞易冀州三面距河兖河之西雍河之东豫河之北周礼职方河内曰冀州是也燕东有朝鲜辽东北有林胡楼烦西有云中九原南有滹沲易水地方二千里带甲数十万南有碣石雁门之饶北有枣栗之利此所谓天府也西有常山南有河漳东有清河北有燕国南有鸿沟东有淮颖西有长城之界北有河外邯郸亦漳河之间一都㑹也北通燕涿南有郑衞燕亦勃碣之间一都㑹也南通齐赵上谷至辽东地踔远有鱼盐枣栗之饶北邻乌桓夫余东绾秽貉朝鲜真番之利赵地北有信都正定常山中山又得涿郡之髙阳鄚州乡东有广平鉅鹿清河河间又得勃海郡之东平舒中邑文安束州成平章武河以北也邯郸北通燕涿南有郑衞漳河之间一都㑹也燕地东有渔阳右北平辽西辽东西有上谷代郡雁门南得涿郡之易容城范阳北新城故安涿县良乡新昌及勃海之安次皆燕分也乐浪元莬亦宜属焉蓟南通齐赵勃碣之间一都㑹也燕之涿蓟富魁海内为天下名都燕郄背沙漠进临易水西至军都东至于辽长蛇带塞险陆相乘也东至于海南廹于河西距大行北通渝闗蓟门松亭闗古北口居庸闗为中原险要冀都山脉从云中发来前则黄河环绕泰山耸左为龙华山耸右为虎嵩为前案淮南诸山为第二重案江南五岭诸山为第三重案故古今建都之地莫过于冀所谓无风以散之有水以界之也燕国有朝鲜辽东云中九原楼烦易水以为之塞范阳有卢龙古北松亭狐门之要以为之守当天津析木之交实上谷广阳之胜形势有金汤之险膏腴号陆海之饶南京筑城后远望数十里间宛然如带回环缭绕形势雄杰箕星散为幽州分为燕国南通齐赵为一大都㑹地博大以爽垲兮亘绳直而砥平燕都地处雄要北倚山险南压区夏若坐堂隍俯视庭宇居庸古北松亭榆林等闗东西千里山峻相连近在都畿易于据守尾箕之墟幽冀之区郁郁葱葱屹乎皇都峙以西山居庸缭以涿易潞沽山川相缪古今不殊幽燕之地龙盘虎踞形势雄伟南控江淮北连朔漠驻跸之地非此不可右拥太行左注沧海抚中原正南面枕居庸奠朔方峙万嵗山浚太液池派玉泉通金水萦畿带甸负山引河壮哉帝居择此天府地势寛厚闗塞险固总握中原之夷旷者莫过燕蓟虽云长安有崤函之固洛邑为天地之中要之帝王都㑹亿万年太平悠久之基莫燕蓟若也是邦之地左环沧海右拥太行北枕居庸南襟河济形胜甲于天下诚天府之国也京师形胜甲天下扆山带海有金汤之固京师负重山面平陆地饶鱼盐谷马果蓏之利又转东南之粟财货骈集天险地利足制诸边汴洛闗中江左皆不及也京东负山控海负山则泉深而土泽控海则潮淤而壤沃诸州邑泉从地涌一决而通水与田平一引而至居庸障其背河济襟其前山海扼其左紫荆控其右碓山髙峙流河如带自燕而南直抵徐淮沃野千里齐晋为肩吴楚为腹闽广为足浙海东环滇蜀西抱气势雄大规模𢎞逺大地之脉咸祖崑崙而南北二络最大北络极于幽燕大河至此入海与鸭绿江㑹东有下沙此山水一大交㑹也其北崇冈千疉其前坦平千有余里泰山耸于南诚国家万年之基也太行自西来演迤而北绵亘魏晋燕赵之境东极于医无闾重冈疉阜拥䕶而围绕之不知其几千里也其东则汪洋大海稍北乃古碣石稍南则九河故道浴日月而浸干坤所以界之者又如此其直截而广大也况居直北之地上应天垣之紫微其对靣之案以地势度之则泰岱万山之宗正当其前居乎艮位成始成终之地介乎震坎之间出乎震而劳乎坎以受万物之所归体乎北极之尊向乎离明之光使万物之广亿兆之多莫不面焉以相见则凡舟车所至人力所通者莫不在于照临之下自古建都之地上得天时下得地势中得人心未有过此者也幽州之地诚天府之国而太行之山自平阳之绛西来北为居庸东入于海龙飞鳯舞绵亘千里重闗峻口一可当万独开南靣以朝万国非天造此形胜也哉山川峙濯险甲寰区而紫荆扼蜚狐之口居庸拊上谷之背山海掣元莬之肘其因地利而尽人谋可谓千古石画汉唐都闗中去边几千里余今京师北抵居庸东北抵古北口西南抵紫荆闗近者百里逺不过三百里尔京师扆山带海有金汤之固正定以北至于永平闗口不下百十而紫荆居庸山海喜峰口古北口黄花镇险阨尤着周礼幽州薮曰貕养其川河泲其浸菑时冀州薮曰杨纡其川漳其浸汾潞葢水泽至渥也国家定鼎于燕用幽冀为畿辅负重山面平陆奥衍之利甲于东南若疏其上源自涓滴传而致之何田不充何漕不裕宣府大同藩篱也居庸紫荆门戸也顺天正定保定等府州县堂室也藩篱密斯门戸固门戸固斯堂室安右挟太行左据碣石背疉险兮重闗面平原兮广泽宗恒岳其巍巍镇医闾而奕奕冠九州之形胜实为天府之国沃壤千里水有九河沧溟之雄山有太行居庸之固玉泉之流经纬乎禁籞之中碣石之壮盘踞乎畿甸之内故其山川之壮观风气之清淑诚有以卓冠四方为万国之都㑹帝王子孙万世太平悠久之基天造地设灵钟秀毓总交㑹于隂阳尽灌输于海陆南临鉅野东瞰沧溟西有太行之嶻北有居庸之峥嵘泻玉泉之逶迤贯金河而回萦琼岛上耸以盘礴太液下澈而澄泓西接太行东临碣石鉅野亘其南居庸控其北势抜地以峥嵘气摩空而崱屴复有玉泉漫流宛若垂虹金河澄波雪练含空贯天河而为一与瀛海其相通伊洛距其前恒岳倚其陬环西山而作城界东海以为沟导江淮以共注引河济而北流疉以太行五华之障函以军都汤峪之屏表以岱峄之罘之镇觭以盘龙密云之嶒带以白露浑源之川鞶以漳衞直沽之津扼居庸以制胜若乗髙而建瓴拥燕云以驭夏若坐堂而俯庭狭闗中于西阻陋中原于四驰卑齐鲁之东藩迸吴越于南陲总环瀛之要害抗万垤而建瓴粲星分于箕宿映黄道之开张壮天险于居庸亘重闗于太行㑹百川于辽海环河岳于封疆拱北辰兮帝居陋巩固于金汤均万国兮㑹同而适居天下之中央也瞻恒岳而控西山跻居庸而狭滦蓟壮九重于南面运启文明峙双闗于中天髙连营室顺天府北京上应北辰以象天极南面而听天下天险地利甲于闗中居庸曹王大安黍谷崆峒之山环抱如箕而燕城峙其中其地如掌京师前挹九河后拱万山正中表宅水随龙下自辛而庚环注皇城绕㢲而出天造地设北京青龙水为白河出密云南流至通州城白虎水为玉河出玉泉山经大内出都城注通惠河与白河合朱雀水为芦沟河出大同桑干入宛平界出芦沟桥元武水为湿余高梁黄花镇川榆河俱绕京师之北而东与白河合淮南子谓地有九薮燕之昭余祁居一焉薮者聚也王者以聚民畜国甸服西北控御东南若建瓴然泰岳峙其南华山环其右前则三案重围后则九河归宿诚四塞之国矣闗塞诸山雄峙于西北浑河诸水环绕于东南东枕辽海沃野数千里北则居庸耸峙为天下九塞之一西山秀甲天下畿南皆平野沃壤百昌繁殖千山拱护万国朝宗山奥而深土肥而衍北拱神京南控涿鹿东襟漯水西拥房山孔道东偏神京南壁水分桑干之派渠成拒马之名设险则三闗盘遶涣文则九河萦旋幽燕腹心之地边邮唇齿之邦东濒沧海南拥三闗北控燕云南接雄霸地势广濶水陆要冲南控海口北接天城四无山阜平坦髙旷之地负京师于北面沱港于南运河顺左而行三闗拱右而立此畿辅襟喉之地燕赵唇齿之邑也黄山北耸白水西来上拱京阙下控天津潞浑二水夹㑹于东南幽燕诸山雄峙于西北舟车辐辏冠葢交驰实畿辅之襟喉水陆之要㑹也运河萦其前而万艘经泊漷水环于后而三派分流长堤如龙蜿蜒相接而㑹于城闉亦形胜之地也山维华维灵水曰洳曰泃潞水流经其左浑河派衍于西西拱京师东连大海南接天津北抵云蓟三山拥峙四水萦回南接神京北通宣大往来孔道供亿实繁山似阵云水如天堑唿奴崒嵂灵蹟巃嵸大峪汪洋高梁澎湃维山嵎维水潭纡俯临北塞雄镇东隅山锦绣以围天水珠玑而喷地八荒辐辏万国喉咽县之西多山林川泽冈峦络绎而入晋溪流潆漾以环燕自陶河至泥沽口屈曲九百里天设险阻真地利也当三闗之腹心居东南之左臂林树葱郁境土平遥东阻泥沽西连涿鹿南襟河济北揖天山上当龙门积石之委下环天津沧海之洋九河滙流三闗重地境有河渠地称泽国沿河环其东南白沟绕其西北四顾平坦地势广漠金沙映于西南玉带绕于东北东连石门西接泃水沽河环遶于南边城横峙于北东横大岭西峙兔山北倚瑞屏南濒泃水北枕长城南襟黎水东镇鹿岭西启石门山鳯翥而龙蟠川星翻而斗滚纷纷郁郁献五色之卿云郁郁葱葱萃千年之王气风水攸聚形胜独隆永平府连接边郡负山带河为形胜之地地连青幽肥水之西洞山之北赤山之东方山之南四塞险固实东北之雄邦碣石之依长城之枕䕶燕蓟为京师屏翰拥雄闗为辽左咽喉后背羣山前阻大海可谓冀北之神臯燕东之天府平州有卢龙镇山如龙形负闗阻寒襟漆带滦阳山首昻于东南桃燕尾蟠于西北左环分水右据尖山滦水经其南塞垣倚其北横山龙抱于东兔峰虎踞于西阳河天堑于南界岭云连于北南临渤海北负仙台东控渝闗西挹滦水滦水龙翔巖山虎踞负山对海夹以两河辰象临乎析木海势倒乎扶桑分襟带于燕山束咽喉于渝塞羣山耸于北大海润其南保定府燕南陲赵北际临城四野地址坦平二川交流夹绕州治北控三闗南通九省地连四部雄冠中州控雁门之紫塞引鸡距之清流倚太行之巖观接易水之长洲前有弥潴大陆之利北有重闗天险之固羣山西峙衆水东潆鸡水潆洄其左狼峰崷峍于右唐塞周闗东西雄要四逹之衢人民凑集燕赵界区神京要地东涌鸡距泉西峙抱阳山南连方顺河北拥玉峰岭龙山突兀温水涟漪督亢之原膴膴河阳之树森森紫水潆洄白沟浩淼大茂尊而衆岫堆螺唐河濶而诸津遶带龙冈虬折蟾水珠浮邑据要冲桑麻万井京省扼地千寻翠壁欲叅天以起万斛珠泉不择地而生东控瓦桥西连武遂南通渥水北倚范阳河十八折故云曲逆县三千年犹名壮哉东枕瀛州古号燕齐之界南襟水今当晋魏之冲山川秀抜雄镇千里角峙双雄带环诸水三河环境比洋洋大国之风两阜临闗有屹屹名城之势东观瀛郡坐鹿巖而指广川如邻座下西睇恒州溯滹泽以逹肥子俨在舟中一河遶西北九水滙东南板桥之戍垒犹存土尾之危堤可恃界分瀛易雄闗未改乎髙河境接蠡濡龙脉直趋于龎口渥水广百余里孤城仡仡宛在中央东西孔道三面水环河间府燕狥乐寿邢振临城清河絶其南弓髙㫁其北渤海一名北海水盘洄曰渤渤海之东有大壑中有五山根无所连着常随潮波上下东有大壑实为无㡳之谷河经武垣之北九河之㑹五垒之居南濵大河北际幽朔东濒海岱西压上党东濵沧海西麓太行南枕滹沱北背髙河地势广润燕齐之交河间古镇联城数十总制千里东连愽陆西叩金堤膏腴控其前平林亘其后河间当水陆要冲四方供亿皆取给焉北据三闗南面九河滹沱绕其前髙滱滙其左南为八省之咽喉北为神京之屏翰北沂刘麟南临鸣犊控四河于上流引二淀于中堡地灵川秀景物天成衞水东环滹沱西遶北负瀛海南抱广川地势平衍水陆之冲上连沧瀛下控齐鲁六水腾倾五洼澹泞镜悬千顷虹驾双河据渤海上游为吴阜之唇齿交南之襟喉连镇控其南夏口扼其北中则洪河映带左右平原沃衍前武城后广川齐鲁交于左燕赵邻于右天津府枕漳衞之长流倚卢白之重阻北瞻京邑居然屏翰南俯登莱似列几筵地当九河津要路通七省舟车千淀归墟百川赴壑输将要地商贾通津中山杰竖衞水潆洄密迩三津作海防之门戸往来万轴绾漕运之咽喉当水陆之要冲为勃碣之都㑹擅五垒之雄揽九河之胜箧山奔峭以连城渤海翻澜而近郭壤分紫甸境接青齐正定府河朔天下根本而正定又河朔之根本其地河漕易通商贾四集常倚为北面之重壮哉一都㑹面临滹水背倚恒山左接瀛海右抵太行正定表山带河连属三十余城山水秀丽邦鄙平夷北枕三闗右肘太行接秦陇左掖辽海联齐鲁南蹑天雄通荆豫徐扬百粤之孔道正定为京师辅郡南北襟喉之冲当燕赵之郊雄于河朔滹沱经其南恒山峙其北东临瀛海西拥太行控扼三闗咽喉九省枕中山而挹秀跨冀野以钟灵襟带二水枕倚双闗封龙绵亘于南太行环抱其北跨无极以面神岩腋太行而背沙水县迁槐阳地连朔野吞髙冈而压大陆控马岭以披雕邱万峰峭抜五水纡洄洨水潆洄于西北龙冈迤逦于东南北岳控其东太行揖其西背倚林峰面对光禄右襟冶水左带滹沱鹿䭾虎踞于东臙脂带遶于西西接太行北有龙泉诸隘口𣲖水界其东郜河遶其西又有滋水南环如带古中山险要地也汦水湍飞坛山雄峙左环五马之异右拥丈石之竒晋古鼓子国城南即襟带滹沱河城小而民和俨然有保障之固鼓山西峙滹沱南绕瀛海环其东门太行拥其右臂星分昴毕躔二十八宿大梁之次地界燕赵踞三十一城道里之中带澬水背恒山襟滹沱拱神京山河形胜相错如绣滹沱恒岳环抱后先瀛海滋河襟带左右黄冈蟠后滋水环前衆水环流平畴绣错沙阜发童山之脉水朝瀛海之宗顺徳府依山慿险形胜之国鉅鹿当四方之冲披山带河为古用武之国太行蜿蜒适居㫁麓可据可守太行雄镇于西北漳水潆流于东南南通九省北拱神京右枕太行左临漳滏襟带常山之麓肘腋大河之津邢台畿内名邑路当南北之冲要太行漳水形胜环绕西倚太行东跨漳水洺河经其南层冈镇于北鳯山雄峙于北狼沟环绕于东东连鉅鹿西枕龙冈落莫流归于陆泽浊漳源本乎鸠山广阿纪神禹之功棘园留项王之蹟北连鉅鹿南接曲安沙邱峙其左漳水遶其右冈阜相属林木郁然北拥尧山南襟泜水东临漳滏西阻太行通齐晋之㨗径当正广之冲途鹊首髙而诸峰罗列龙腾濶而九水合流南枕龙冈北萦圣水西则太行耸翠东则陆泽潴灵广平府邯郸亦漳河之间一都㑹也豁开广平千里如砥肘腋太行背沃洺水万山盘礴泉流环滙四野平坦土地沃饶壤联八邑衢通五省无山而聪娄翠映有水而漳滏清环北枕滏口南带干侯西望邯山东接鵞浦背燕面魏襟滏带漳漳卫带其南恒山枕其北山川甲于一郡雄胜比乎三都东极艾束西抵夏阳北届大姑南穷新寨鲧隄北障运道东开虎冈蟺蜒龙潭北接畿甸南通吴楚魏博当其左泽潞抱其右大名府南有鸿沟东有淮颍西有长城北有河外守白马之津以示诸侯効实形制之势南濵大河北际幽朔东濒海岱西压上党屹屹魏土山河之固重郛言言淇河浑浑矗如巨防扼为要津九河绵络之奥区地当两河之驿路南距衞北负漳为险近则背倚沙麓足蹋博望左附洹洺右邻冠氏逺则东窥齐鲁南阻大河西接太行北距恒岳衞水包萦于郭外邱樊层障于垧表环漳水而襟卫河面太行而抵沙麓南控两河北藩三辅衞水潆于西龙河遶其东南濒澶水北倚铜台固畿内之名邑也长堤捍其洪流巨津升为沃壤居鲁衞之域当南北之中川原萦带河朔奥区疆场恢𢎞畿南重镇东连邹鲁西接朝歌澶渊距其北大河经其南宣化府势连云中雄据上谷为燕代巨镇前望京都后控沙漠左挹居庸之险右拥云中之固蜚狐紫荆控其南长城独石枕其北居庸屹险于左云中结固于右羣山叠嶂盘踞峙列足以拱卫京师而弹压边徼羣山环拱于东北洋河萦绕于西南居东西道里之中实一镇要㑹之地也宣府山川紏纷地险而狭以气势完固号称易守壤土沃衍四山明秀洋河经其南栁川出其北古今斯为巨镇宣镇为北门锁钥地视诸边尤重东指元莬乐浪北俯隂山其西顾则平城马邑蜚狐之口北临沙漠西抵云中南至居庸周围千有余里为卫所十有九为铺六十有九宣府古上谷地今为西北重镇控制朔漠屏衞畿甸五帝开天轩辕为盛稽自坂泉营于涿鹿勲徳翔浃万国合符维兹上谷固神灵之奥宅而赤县之首区也重山出俯垂北荒相传以为地形类虎此为虎首百里飞狐千年天险两崖峭立一线通微内地之重围边闗之首键独石诸城外为边境之籓篱内为京师之屏蔽背负层巘坐拥边城当西北两路之冲为全镇唇齿之地重山列东北之险居庸壮表里之威万山环拱北枕桑干中带壶流三闗天险连上谷而接云中背腹手足之势备焉北有崇山南有层嶂东来则有郡城之重镇西望则有云中之屏障北边重镇舆当天末势则建瓴地属河东北控险阻易州东穷范阳之瀇漾西收紫塞之郁葱龙门白马闗塞称雄洞紫梁山峦峙秀一线中通两山壁立逼近闗门置邮孔道冀州州据河北之中川原饶衍控带燕齐称为都㑹东近瀛海则资储可克南临河济则折冲易逹太行控其西惠通带其东巨舰村集衡漳流前滹沱绕后马颊经左大陆翼右葢四塞之区也揖拱太行襟带衡滏渤海东潆常山西峙窦山东耸漳水西环漳水北环杜沟南注赵州赵州畿辅要区雄于河朔其在幅所称四通之域也郡当燕赵之冲接轸秦晋错疆齐鲁地称闳衍九省往来为股肱上郡中原鎻钥大陆萦回于左铁山耸峙于右平棘洨水列其前栾台宋城屏于后南对尧峰鬰鬰而紫气千秋北峙龙山隐隐而青霞万道槐水经其北午水纬其南土龙环抱尧山翔舞永堤长镇新沣环流原隰鳞次沟浍渊澄尧峰峙左太行拱右汦水潆前董冈拥后枕倚晋赵川原旷衍滏阳中贯常山尾蟠漳沣合流葫芦总涯深州广袤爽嵦周回翕聚介瀛冀镇定间所谓四通五逹之郊抚瀛州之眉黛遶畿辅之屏藩南接滹水之濵北跨兹河之险左接瀛海右望太行滹水南襟沙滋北㑹定州天下十八道惟河北最重河北三十六州军就其中又析为四路惟定州最要定为一路治所寔天下要冲之最定州西北近边中山控扼素号权重地形坦易无陂泽之阻惟定武之要区据朔捶之重地近领愽陵深控幽朔营屯猬集亭鄣蝉联河朔为诸路要冲而定武又为河北屏翰定保之间山开川平无陂塘之险中山古之雄藩河朔之巨镇为南北之要冲西枕恒岳北连水东眺瀛海西拥太行水近潆平山内掖疆土寛平风物完聚介燕赵以当冲辅京畿而倚重危渡扼滹沱之口滋流迳博野之区三闗控扼于北衆水襟带于西近衞中山逺属畿甸畿辅通志卷十五畿辅通志钦定四库全书畿辅通志卷十六疆域直𨽻布政使司东六百七十八里至盛京锦州府宁远州界西四百八十里至山西大同府广灵县界南一千四百三十里至河南开封府兰阳县界北一百九十八里至边墙东南四百四十里至海岸西南一千五百五十里至河南衞辉府治东北八百一十里至盛京锦州府宁远州治西北五百六十里至山西大同府天镇县治东西广一千一百五十八里南北袤一千六百二十八里顺天府东三百七十里至永平府滦州界西二百三十里至宣化府保安州界南三百一十三里至天津府青县界北一百七十五里至边墙东南三百八十里至渤海衞西南一百七十里至保定府新城县界东北四百二十里至喜峰口界西北一百三十里至宣化府延庆州界东西广六百里南北袤四百八十八里大兴县附郭府治东偏东二十一里至通州界西三里至宛平县界南七十二里至东安县界北三十五里至昌平州界东南四十五里至通州界西南一百一十里至固安县界东北六十里至顺义县治西北六十里至宛平县界东西广二十四里南北袤一百七里宛平县附郭府治西偏东二里至大兴县界西一百九十里至良乡县界南九十里至固安县界北二十一里至昌平州界东南一百二十里至东安县治西南七十里至良乡县治东北六十里至顺义县治西北一百二十五里至房山县治东西广一百九十二里南北袤一百一十一里良乡县在府西南七十里东二十里至宛平县界西十二里至房山县界南四十五里至涿州界北十五里至房山县界东南七十里至固安县治西南七十里至涿州治东北七十里至宛平县治西北二十里至房山县界东西广三十二里南北袤六十里固安县在府西南一百二十里东二十五里至永清县界西三十里至涿州界南九十二里至保定府雄县界北十八里至宛平县界东南五十五里至霸州界西南七十里至保定府新城县界东北一百一十里至宛平县治西北七十里至良乡县治东西广五十五里南北袤一百一十里永清县在府南一百四十里东三十里至东安县界西二十里至固安县界南三十里至霸州界北二十七里至东安县界东南一百里至大城县治西南五十里至霸州界东北四十里至东安县治西北一百一十里至良乡县治东西广五十里南北袤二十七里东安县在府东南一百四十里东八里至武清县界西十二里至永清县界南六十里至天津府静海县界北九十里至大兴县界东南一百一十里至小直沽海口西南一百里至霸州治东北一百里至通州治西北八十里至固安县治东西广二十里南北袤一百五十里香河县在府东南一百二十里东三十里至宝坻县界西十五里至通州界南二十五里至武清县界北三十里至三河县界东南七十里至崔黄口营西南六十里至武清县治东北九十里至蓟州界西北七十里至通州治东西广四十五里南北袤五十五里通州在府东四十里东二十五里至三河县界西二十里至大兴县界南六十里至武清县界北二十里至顺义县界东南五十里至香河县界西南四十五里至永清县界东北五十里至平谷县界西北三十五里至昌平州界东西广四十五里南北袤八十里三河县在通州东七十里东二十里至蓟州界西五十里至通州界南三十五里至香河县界北五十五里至密云县界东南九十里至宝坻县治西南七十里至通州界东北十五里至平谷县界西北九十里至顺义县治东西广七十里南北袤九十里武清县在通州东南九十里东五十五里至宝坻县界西二十五里至东安县界南一百五十里至天津府静海县界北三十五里至通州界东南一百二十里至天津府治西南三十五里至东安县治东北六十里至香河县治西北九十里至通州治东西广八十里南北袤一百八十五里宝坻县在通州东南一百四十里东五十里至永平府玉田县界西三十里至香河县界南一百六十里至天津府治北十五里至蓟州界东南二百里至渤海西南三十五里至武清县界东北九十里至永平府玉田县治西北七十里至三河县治东西广八十里南北袤一百七十五里宁河县在通州东南二百六十里东四十五里至永平府丰润县界西九十里至武清县界南一百二十里至天津府沧州界北十二里至丰润县界东南五十里至丰润县界西南一百五十里至沧州界东北二十五里至丰润县界西北二十里至宝坻县界东西广一百三十五里南北袤一百三十二里昌平州在府北七十五里东五十里至顺义县界西一百里至镇边城南三十三里至宛平县界北一百里至边墙东南五十里至大兴县界西南四十五里至宛平县界东北一百里至密云县界西北四十里至宣化府延庆州界东西广一百五十里南北袤一百三十三里顺义县在昌平州东少南八十里东四十里至三河县界西四十里至昌平州界南二十五里至通州界北二十五里至怀柔县界东南九十里至三河县治西南六十里至大兴县界东北一百八十里至古北口西北一百二十里至居庸闗东西广八十里南北袤五十里密云县在昌平州东北一百一十里东九十里至墙子岭闗西二十二里至怀柔县界南三十五里至三河县界北一百里至白马闗东南九十里至平谷县治西南七十里至顺义县治东北一百里至密云后卫西北三十里至怀柔县界东西广一百一十里南北袤一百三十五里怀柔县在昌平州东北七十里东二十里至密云县界西五里至昌平州界南十里至顺义县界北二十八里至密云县界东南九十里至平谷县界西南五十里至昌平州界东北四十里至密云县治西北三十里至昌平州界东西广二十五里南北袤三十八里涿州在府西南一百四十里东三十里至固安县界西三十五里至保定府涞水县界南三十里至保定府新城县界北二十五里至良乡县界东南一百一十里至霸州治西南七十里至保定府定兴县治东北七十里至良乡县治西北三十里至房山县界东西广六十五里南北袤五十五里房山县在涿州北少西五十里东十二里至良乡县界西二百四十里至保定府涞水县界南三十二里至涿州界北五十里至宛平县界东南九十里至固安县治西南一百里至保定府涞水县治东北九十里至宛平县治西北二百里至宣化府保安州治东西广二百五十二里南北袤八十二里霸州在府南一百八十里东一百里至天津府静海县界西十八里至保定府新城县界南十五里至保定县界北二十五里至固安县界东南六十里至文安县治西南九十里至保定府雄县治东北五十里至永清县治西北一百二十里至涿州治东西广一百一十八里南北袤四十里文安县在霸州南少东六十里东四十里至大城县界西十八里至保定县界南三十里至河间府任邱县界北四十里至霸州界东南五十里至大城县治西南七十里至河间府任邱县治东北一百二十里至东安县治西北四十里至保定县界东西广五十八里南北袤七十里大城县在霸州东南一百二十里东二十三里至天津府青县界西二十五里至河间府任邱县界南二十五里至河间府河间县界北四十里至天津府静海县界东南二十里至天津府青县治西南一百二十里至河间府河间县治东北九十里至天津府静海县治西北五十里至文安县治东西广四十八里南北袤六十五里保定县在霸州南少西二十里东二十二里至文安县界西十一里至保定府雄县界南二十三里至文安县界北五里至霸州界东南四十里至文安县治西南九十里至河间府任邱县治东北七十里至永清县界西北九十里至新城县治东西广三十三里南北袤二十八里蓟州在府东一百八十里东六十里至遵化州界西五十里至三河县界南六十里至宝坻县界北五十里至黄崖闗东南八十里至永平府玉田县治西南一百二十里至三河县治东北一百二十里至遵化州治西北七十里至平谷县治东西广一百一十里南北袤一百一十里平谷县在蓟州西北七十里东三十里至蓟州界西十五里至三河县界南二十五里至三河县界北二十五里至密云县界东南六十里至蓟州界西南九十里至香河县治东北四十里至蓟州界西北九十里至密云县治东西广四十五里南北袤五十里遵化州在府东三百里东五十里至永平府迁安县界西七十里至蓟州界南五十里至永平府丰润县界北十八里至罗文峪闗东南九十一里至永平府丰润县治西南九十里至永平府玉田县治东北二十里至喜峯口西北六十里至马兰峪地东西广百二十里南北袤六十里永平府在京师东五百五十里东一百八十里至盛京锦州府宁逺州界西一百六十里至顺天府遵化州界南一百六十里至海岸北六十里至桃林口边界东南一百四十里至海西南三百五十里至顺天府寳坻县治东北一百九十里至边界西北二百二十里至顺天府遵化州边界东西广三百四十里南北袤二百二十里卢龙县附郭东三十五里至抚宁县界西三十里至迁安县界南三十里至昌黎县界北五十里至迁安县界东南二十里至昌黎县界西南二十五里至滦州界东北五十里至抚宁县界西北二十里至迁安县界东西广六十里南北袤八十里迁安县在府西北四十里东二十里至卢龙县界西一百五十里至顺天府遵化州界南三十五里至滦州界北四十里至边界东南二十里至卢龙县界西南七十里至滦州界东北五十里至卢龙县界西北一百八十里至顺天府遵化州界东西广一百七十里南北袤七十五里抚宁县在府东少南七十五里东一百八里至盛京锦州府宁远州界西三十五里至卢龙县界南二十五里至昌黎县界北七十里至边界东南四十里至海西南五十里至昌黎县界东北一百一十五里至边界西北五十里至卢龙县界东西广一百四十三里南北袤九十五里昌黎县在府东南七十里东二十五里至抚宁县界西七十里至滦州界南七十里至海北二十里至抚宁县界东南七十里至海西南六十里至乐亭县界东北四十里至抚宁县治西北五十里至卢龙县界东西广九十五里南北袤九十里滦州在府西南四十里东十里至昌黎县界西一百一十里至丰润县界南一百三十里至海北十二里至卢龙县界东南五十里至乐亭县界西南一百五十里至海东北十里至卢龙县界西北一百四十里至丰润县治东西广一百二十里南北袤一百四十二里乐亭县在滦州东南七十里东三十里至昌黎县界西二十五里至滦州界南四十五里至海北三十里至昌黎县界东南四十五里至海接昌黎县界西南五十五里至海接滦州界东北十五里至昌黎县界西北二十二里至滦州界东西广五十五里南北袤七十五里玉田县在府西二百六十里东四十里至丰润县界西四十里至顺天府蓟州界南三十七里至顺天府宝坻县界北三十里至顺天府遵化州界东南一百二十里至开平城西南九十里至顺天府宝坻县治东北六十里至顺天府遵化州治西北八十里至遵化州界东西广八十里南北袤六十七里丰润县在府西一百八十里东三十里至滦州界西五十里至玉田县界南一百二十里至海北六十里至顺天府遵化州界东南一百九十里至乐亭县治西南一百六十里至顺天府宝坻县治东北一百三十里至迁安县治西北一百六十里至顺天府蓟州治东西广七十里南北袤一百八十里保定府在京师西南三百五十里东一百一十里至河间府任邱县界西一百六十里至定州曲阳县界南三百里至冀州新河县界北一百九十里至顺天府房山县界东南三百四十里至冀州治西南二百二十五里至晋州治东北二百一十里至顺天府霸州治西北四百里至宣化府蔚州治东西广二百七十里南北袤四百九十里清苑县附郭东四十七里至安州界西三十里至满城县界南七十里至博野县界北十里至安肃县界东南三十五里至髙阳县界西南二十五里至满城县界东北三十里至安肃县界西北三十里至满城县界东西广六十里南北袤八十里满城县在府西少北四十里东三十里至安肃县界西二十里至完县界南六十里至庆都县界北三十里至安肃县界东南四十里至清苑县治西南四十五里至完县治东北六十里至安肃县治西北一百二十里至易州紫荆闗东西广五十里南北袤九十里安肃县在府北少东五十里东二十里至容城县界西三十五里至满城县界南四十里至清苑县界北二十四里至定兴县界东南四十里至安州治西南六十里至满城县治东北九十里至满城县治西北九十里至易州治东西广五十五里南北袤六十四里定兴县在府北少东一百二十里东二十里至新城县界西二十五里至易州界南四十六里至安肃县界北十二里至涞水县界东南三十五里至容城县界西南五十里至安肃县界东北十里至新城县界西北三十里至涞水县治东西广四十五里南北袤五十八里新城县在府东北一百五十里东八十里至顺天府霸州界西十里至定兴县界南三十里至雄县界北三十里至顺天府涿州界东南九十里至顺天府保定县治西南三十里至容城县界东北四十里至顺天府固安县界西北四十里至涞水县界东西广九十里南北袤六十里唐县在府西少南一百二十里东八里至庆都县界西五十里至定州曲阳县界南三十五里至定州界北七十五里至完县界东南三十里至定州界西南四十里至定州曲阳县界东北十八里至完县界西北一百八十里至山西大同府广昌县界东西广五十八里南北袤一百一十里博野县在府南九十里东六里至蠡县界西三十五里至庆都县界南三十里至祁州界北十三里至清苑县界东南七十里至深州饶阳县治西南三十里至祁州治东北八十里至髙阳县治西北一百二十里至完县治东西广四十一里南北袤四十三里庆都县在府西南九十里东五十五里至博野县界西二十里至唐县界南三十里至定州界北十五里至完县界东南五十里至祁州界西南三十里至定州界东北十五里至满城县界西北二十里至唐县界东西广七十五里南北袤四十五里容城县在府东北九十里东二十里至雄县界西二十里至安肃县界南十里至新安县界北十七里至定兴县界东南十里至新安县界西南四十里至安州治东北五十里至新城县治西北五十里至定兴县治东西广四十里南北袤二十七里完县在府西七十里东二十里至满城县界西十八里至唐县界南十五里至庆都县界北四十五里至易州界东南二十里至庆都县界西南十五里至唐县界东北二十五里至满城县界西北一百里至易州界东西广三十八里南北袤六十里蠡县在府南少东九十里东二十里至河间府肃宁县界西十二里至博野县界南十二里至深州安平县界北二十里至清苑县界东南七十里至深州饶阳县治西南四十八里至祁州治东北六十里至髙阳县治西北九十里至庆都县治东西广三十二里南北袤三十二里雄县在府东北一百二十里东四十里至顺天府保定县界西二十五里至容城县界南十二里至河间府任邱县界北三十里至新城县界东南八十里至顺天府文安县界西南四十里至新安县治东北九十里至顺天府霸州治西北七十里至新城县治东西广六十五里南北袤四十二里祁州在府南少西一百二十里东十七里至博野县界西三十里至定州界南七十里至束鹿县界北四十里至清苑县界东南六十里至深州安平县治西南六十里至深泽县治东北三十里至博野县治西北九十里至庆都县治东西广四十七里南北袤一百一十里束鹿县在祁州东南一百三十五里东八里至深州界西五十里至晋州界南八十里至冀州界北三十里至深州安平县界东南四十五里至冀州界西南三十里至赵州宁晋县界东北六十里至深州安平县界西北七十里至深泽县界东西广五十八里南北袤一百一十里安州在府东少北六十里东十二里至新安县界西十三里至淸苑县界南三十五里至髙阳县界北二十五里至容城县界东南三十里至河间府任邱县界西南五十里至蠡县界东北二十五里至新城县界西北二十里至安肃县界东西广二十五里南北袤六十里髙阳县在安州南四十里东五十里至河间府任邱县界西二十里至淸苑县界南五十里至河间府肃宁县界北五里至安州界东南六十里至河间府肃宁县治西南十五里至蠡县界东北六十里至新安县治西北一百里至安肃县治东西广七十里南北袤五十五里新安县在安州东北二十二里东二十里至雄县界西十五里至安州界南十五里至河间府任邱县界北二十里至容城县界东南二十里至河间府任邱县界西南六十里至髙阳县治东北五十里至雄县治西北三十里至容城县治东西广三十五里南北袤三十五里河间府在京师南四百一十里东三百里至山东济南府海丰县界西六十里至保定府蠡县界南二百二十五里至山东济南府徳州界北一百二十里至保定府雄县界东南一百四十里至天津府南皮县治西南二百三十里至冀州治东北一百五十里至天津府青县治西北一百四十里至保定府安州治东西广三百六十里南北袤三百四十五里河间县附郭东七十里至献县界西二十里至肃宁县界南二十五里至献县界北三十五里至任邱县界东南二十五里至献县界西南十二里至肃宁县界东北一百一十里至顺天府大城县界西北二十里至保定府髙阳县界东西广九十里南北袤六十里献县在府南六十里东一百里至天津府青县界西四十里至深州饶阳县界南四十里至交河县界北三十五里至河间县界东南五十里至交河县治西南二十五里至深州武强县界东北一百六十里至天津府青县治西北八十里至肃宁县治东西广一百四十里南北袤七十五里阜城县在府南一百四十里东三十里至东光县界西六里至冀州武邑县界南二十五里至景州界北八里至交河县界东南三十里至景州界西南十五里至冀州武邑县界东北三十五里至交河县界西北六十里至深州武强县治东西广三十六里南北袤三十三里肃宁县在府西四十里东三十七里至河间县界西二十里至保定府蠡县界南二十里至深州饶阳县界北二十里至保定府髙阳县界东南八十里至献县界西南九十里至深州安平县治东北八十里至任邱县治西北六十里至保定府髙阳县治东西广五十七里南北袤四十里任邱县在府西北七十里东七十里至顺天府大城县界西十五里至保定府髙阳县界南三十五里至河间县界北五十八里至保定府雄县界东南四十里至河间县界西南八十里至肃宁县治东北七十里至顺天府文安县治西北七十里至保定府安州治东西广八十五里南北袤九十三里交河县在府东南一百一十里东五十里至天津府南皮县界西三十里至深州武强县界南八里至东光县界北四十里至献县界东南六里至东光县界西南四十五里至阜城县治东北一百五里至天津府青县界西北二十里至献县界东西广八十里南北袤四十八里宁津县在府东南二百三十一里东五十里至山东武定州乐陵县界西三十里至吴桥县界南二十五里至山东济南府徳平县界北四十里至天津府南皮县界东南一百三十里至山东武定州治西南三十五里至山东济南府徳州界东北四十五里至天津府沧州界西北七十里至东光县治东西广八十里南北袤六十五里景州在府东南一百九十里东十八里至吴桥县界西七十里至冀州枣强县界南三十五里至山东济南府徳州界北三十里至阜城县界东南四十里至吴桥县治西南八十里至故城县界东北四十里至东光县界西北八十里至冀州武邑县界东西广八十八里南北袤六十五里吴桥县在景州东五十里东二十五里至宁津县界西二十里至景州界南二十五里至山东济南府徳州界北四十里至东光县界东南三十里至山东济南府乐陵县界西南二十五里至山东济南府徳州界东北五十里至宁津县治西北四十里至景州治东西广四十五里南北袤六十五里东光县在景州东北七十里东三十五里至天津府南皮县界西三十里至阜城县界南二十里至吴桥县界北三十五里至天津府南皮县界东南六十里至宁津县治西南六十里至景州治东北四十五里至天津府南皮县治西北四十里至交河县治东西广六十五里南北袤五十五里故城县在景州南九十里东二十五里至山东济南府徳州界西五十里至冀州枣强县界南二十五里至山东东昌府武城县界北三十里至景州界东南十八里至山东东昌府恩县界西南二十五里至山东东昌府武城县界东北二十里至山东济南府徳州界西北三十里至景州界东西广七十五里南北袤五十五里天津府在京师东南二百五十里东一百里至海西二百八十里至河间府献县界南四百二十里至山东武定州乐陵县界北三十三里至顺天府武清县界东南四百二十里至山东武定州乐陵县界西南三百三十里至河间府交河县界东北五十里至顺天府宝坻县界西北五十里至顺天府武清县界东西广一百八十里南北袤一百三十五里天津县附郭东一百里至海西三十五里至静海县界南三十五里至静海县界北三十三里至顺天府武清县界东南一百一十里至海西南二十里至静海县界东北五十里至顺天府宝坻县界西北五十里至顺天府武清县界东西广九十里南北袤七十五里青县在府西南一百六十里东四十里至静海县界西二十七里至顺天府大城县界南九十里至沧州界北五十里至静海县界东南三十里至沧州界西南七十里至河间府交河县界东北四十五里至静海县界西北四十里至顺天府大城县界东西广六十七里南北袤一百四十里静海县在府西南七十五里东一百六十里至海西四十里至顺天府大城县界南四十里至青县界北六十里至顺天府武清县界东南七十五里至沧州界西南九十里至青县治东北七十五里至顺天府武清县界西北一百二十里至顺天府霸州治东西广二百里南北袤一百里沧州在府东少南一百四十里东一百三十里至海西一百歩至衞河青县界南三十五里至南皮县界北四十里至青县界东南一百里至山东武定州乐陵县界西南七十里至河间府交河县界东北一百八十里至府治西北七十里至青县治东西广一百三十里南北袤七十五里南皮县在沧州西南七十里东五十里至沧州界西二十里至河间府交河县界南五十里至河间府宁津县界北三十五里至沧州界东南七十里至山东武定州乐陵县界西南十五里至河间府东光县界东北七十里至沧州治西北一百四十里至河间府治东西广七十里南北袤八十五里盐山县在沧州东南九十里东六十里至山东武定州海丰县界西二十里至沧州界南四十里至山东武定州乐陵县界北六十里至沧州界东南三十里至庆云县界西南一百二十里至河间府宁津县治东北一百二十里至海西北二十里至沧州界东西广八十里南北袤一百里庆云县在沧州东一百六十里东三十里至山东武定州海丰县界西十五里至盐山县界南三十里至山东武定州阳信县界北十五里至盐山县界东南三十五里至山东武定州阳信县界西南二十里至山东武定州乐陵县界东北至山东武定州海丰县界西北六十里至盐山县治东西广四十五里南北袤四十五里正定府在京师西南六百一十里东二百七十五里至河间府景州界西一百九十里至山西平定州盂县界南二百里至顺德府唐山县界北一百七十里至保定府唐县界东南三百四十里至山东东昌府武城县治西南二百五十里至山西平定州乐平县治东北二百里至保定府祁州治西北四百五十里至山西代州五台县治东西广四百六十五里南北袤二百七十里正定县附郭东十二里至晋州藁城县界西三十里至平山县界南二十五里至获鹿县界北四十五里至定州新乐县界东南十二里至晋州藁城县界西南二十五里至获鹿县界东北四十里至晋州藁城县界西北三十里至灵夀县界东西广四十二里南北袤七十里井陉县在府西南一百三十里东六十里至获鹿县界西三十五里至山西平定州界南六十里至赞皇县界北七十里至平山县界东南一百二十里至元氏县治西南一百二十里至山西平定州乐平县治东北八十里至平山县治西北二百五十里至山西平定州盂县治东西广九十五里南北袤一百三十里获鹿县在府西南六十里东三十五里至正定县界西十里至井陉县界南五十里至元氏县界北三十里至平山县界东南七十里至栾城县治西南七十里至井陉县治东北六十里至正定县治西北六十里至平山县治东西广四十五里南北袤八十里元氏县在府西南九十里东十八里至赵州界西六十里至井陉县界南二十里至赵州髙邑县界北四十里至获鹿县界东南三十五里至赵州髙邑县治西南三十五里至赞皇县治东北三十五里至栾城县治西北九十里至获鹿县治东西广七十八里南北袤六十里灵寿县在府西北五十里东十五里至行唐县界西十五里至平山县界南十里至平山县界北七十里至阜平县界东南十五里至正定县界西南十五里至平山县界东北十二里至行唐县界西北一百九十里至山西代州五台县界东西广三十里南北袤八十里栾城县在府南六十里东十五里至晋州藁城县界西二十里至元氏县界南二十里至赵州界北二十二里至获鹿县界东南六十里至赵州宁晋县治西南四十里至元氏县治东北四十里至晋州藁城县治西北二十里至获鹿县界东西广三十五里南北袤四十二里平山县在府西少北七十里东四十里至正定县界西一百二十里至山西平定州盂县界南七十里至井陉县界北二十五里至灵寿县界东南二十里至获鹿县界西南三里至井陉县界东北八里至灵寿县界西北一百八十里至山西代州五台县界东西广一百六十里南北袤三十二里阜平县在府西北二百一十里东六十里至定州曲阳县界西九十三里至山西代州五台县界南六十里至灵寿县界北七十里至山西大同府灵邱县界东南六十里至行唐县界西南一百七十五里至山西平定州治东北二百二十里至保定府完县治西北二百四十里至山西代州五台县治东西广一百五十三里南北袤一百三十里行唐县在府北七十里东二十里至定州新乐县界西三十里至灵寿县界南二十里至正定县界北二十里至定州曲阳县界东南七十里至正定县治西南四十五里至灵夀县治东北九十里至定州治西北八十里至阜平县治东西广五十里南北袤四十里赞皇县在府西南一百二十里东二十五里至赵州髙邑县界西八十里至山西平定州乐平县界南三十里至赵州临城县界北二十里至元氏县界东南三十五里至赵州临城县界西南一百里至山西平定州乐平县界东北二十五里至元氏县界西北五十里至井陉县界东西广一百五里南北袤五十里晋州在府东南九十里东三十五里至保定府束鹿县界西三十六里至藁城县界南四十五里至赵州宁晋县界北四十里至定州界东南一百二十里至冀州新河县治西南四十里至藁城县治东北四十里至定州深泽县治西北三十五里至无极县治东西广五十里南北袤六十里无极县在府东七十里东十六里至定州深泽县界西三十里至藁城县界南十里至藁城县界北二十四里至定州界东南三十五里至晋州治西南三十五里至藁城县治东北九十里至祁州治西北六十里至新乐县治东西广四十六里南北袤三十四里藁城县在府东南五十里东二十五里至晋州界西四十八里至正定县界南三十五里至赵州界北至无极县界东南四十里至冀州新河县界西南三十里至栾城县界东北三十里至无极县界西北七十里至新乐县界东西广七十三里南北袤六十五里新乐县在府东北九十里东三十里至保定府深泽县界西二十五里至行唐县界南二十五里至藁城县界北十五里至定州界东南六十里至无极县治西南九十里至正定县治东北五十里至定州治西北五十五里至定州曲阳县治东西广五十五里南北袤四十里顺徳府在京师西南一千里东一百二十里至广平府威县界西一百六十里至山西辽州和顺县界南六十里至广平府永年县界北九十里至赵州临城县界东南九十里至广平府永年县界西南一百二十里至河南彰徳府武安县界东北二百里至冀州新河县界西北一百五十里至正定府賛皇县界东西广二百八十里南北袤一百五十里邢台县附郭东二十二里至南和县界西一百六十里至山西辽州和顺县界南十七里至沙河县界北二十五里至内邱县界东南四十里至南和县治西南一百八十里至山西辽州界东北四十里至任县治西北一百六十里至山西平定州乐平县界东西广一百八十二里南北袤四十二里沙河县在府南三十五里东二十里至南和县界西一百四十里至山西辽州和顺县界南二十五里至广平府永年县界北十八里至邢台县界东南七十里至广平府永年县治西南四十里至河南彰徳府武安县界东北七十里至南和县界西北二百里至山西辽州治东西广一百六十里南北袤四十三里南和县在府东南四十里东三十五里至平乡县界西二十里至邢台县界南二十里至广平府永年县界北二十五里至任县界东南四十里至广平府鸡泽县治西南四十里至沙河县治东北九十里至鉅鹿县治西北九十里至内邱县治东西广五十五里南北袤四十五里平乡县在府东八十里东四十里至广平府威县界西十里至南和县界南六里至广平府鸡泽县界北四十里至鉅鹿县界东南二十五里至广平府威县界西南二十里至南和县界东北四十里至广宗县治西北五十里至任县治东西广五十里南北袤四十六里鉅鹿县在府东北一百二十里东二十里至广宗县界西三十里至赵州隆平县界南十八里至平乡县界北五十里至冀州新河县界东南三十五里至广宗县治西南七十里至任县治东北六十里至冀州南宫县治西北六十里至赵州隆平县界东西广五十里南北袤六十八里广宗县在府东一百二十里东二十里至广平府威县界西十五里至鉅鹿县界南五十里至山东东昌府邱县界北五十里至冀州南宫县界东南二十五里至广平府威县界西南四十里至平乡县治东北九十里至广平府清河县治西北三十五里至鉅鹿县治东西广三十五里南北袤一百里唐山县在府东北八十五里东十里至赵州隆平县界西二十五里至内邱县界南二十五里至任县界北十八里至赵州柏乡县界东南五十里至任县治西南五十里至内邱县治东北二十里至赵州隆平县治西北三十五里至赵州临城县治东西广三十五里南北袤四十三里内邱县在府北六十里东二十五里至唐山县界西一百八十里至山西平定州乐平县界南三十五里至邢台县界北三十里至赵州临城县界东南六十里至任县治西南四十里至邢台县界东北六十里至赵州柏乡县治西北五十里至正定府赞皇县界东西广二百五里南北袤六十五里任县在府东北三十五里东三十五里至平乡县界西十里至邢台县界南五里至南和县界北四十五里至赵州隆平县界东南五十里至平乡县治西南六十里至沙河县治东北七十里至鉅鹿县治西北五十里至唐山县治东西广四十五里南北袤五十里广平府在京师西南九百五十里东一百里至山东东昌府临清州界西六十五里至河南彰徳府武安县界南八十三里至河南彰徳府临漳县界北五十里至顺徳府南和县界东南一百二十里至大名府治西南三百里至河南彰徳府林县治东北一百四十里至顺徳府广宗县治西北九十里至顺徳府治东西广一百六十五里南北袤一百三十三里永年县附郭东二十五里至曲周县界西七十里至河南彰徳府武安县界南二十二里至成安县界北五十里至顺徳府南和县界东南四十里至肥乡县治西南五十里至邯郸县治东北七十里至鸡泽县治西北四十五里至顺徳府邢台县界东西广九十五里南北袤七十二里曲周县在府东北四十里东三十五里至山东东昌府邱县界西十五里至永年县界南二十五里至肥乡县界北二十五里至鸡泽县界东南九十里至山东东昌府馆陶县治西南五十里至肥乡县治东北七十里至威县治西北三十五里至鸡泽县治东西广五十里南北袤五十里肥乡县在府东南三十五里东二十里至广平县界西二十里至邯郸县界南二十二里至成安县界北二十五里至永年县界东南三十里至广平县治西南三十五里至成安县治东北五十里至曲周县治西北三十五里至永年县治东西广四十里南北袤四十七里鸡泽县在府东北六十里东三十五里至威县界西三十里至永年县界南三十五里至永年县界北六里至顺徳府平乡县界东南三十五里至曲周县治西南六十里至永年县治东北三十里至顺徳府广宗县界西北八里至顺徳府南和县界东西广六十五里南北袤四十一里广平县在府东南六十里东二十五里至大名府元城县界西十五里至成安县界南十五里至大名府魏县界北十里至肥乡县界东南六十里至大名府元城县治西南三十里至成安县界东北七十里至山东东昌府馆陶县治西北三十里至肥乡县治东西广四十里南北袤二十五里邯郸县在府西南五十里东三十里至肥乡县界西三十五里至河南彰徳府武安县界南二十五里至磁州界北二十五里至永年县界东南五十里至成安县治西南二十里至磁州界东北三十里至永年县界西北三十五里至河南彰徳府武武县界东西广六十五里南北袤五十里成安县在府南六十里东二十五里至广平县界西十五里至磁州界南二十二里至河南彰徳府临漳县界北二十八里至永年县界东南二十五里至大名府魏县界西南二十五里至河南彰徳府临漳县治东北三十里至肥乡县治西北五十里至邯郸县治东西广四十里南北袤五十里威县在府东北一百一十里东五十里至山东东昌府临清州界西二十里至顺徳府平乡县界南二十里至山东东昌府邱县界北七十里至冀州南宫县界东南六十里至山东东昌府馆陶县治西南六十里至鸡泽县治东北七十里至清河县治西北二十五里至顺徳府广宗县治东西广七十里南北袤九十里清河县在府东北一百八十里东三十里至山东东昌府夏津县界西二十里至顺徳府广宗县界南二十五里至山东东昌府临清州界北五里至冀州南宫县界东南五十里至山东东昌府临清州治西南七十里至威县治东北五十里至山东东昌府武城县治西北九十里至冀州南宫县治东西广五十里南北袤三十里磁州在府西南一百二十里东五十五里至成安县界西一百里至河南彰徳府涉县界南三十里至河南彰徳府安阳县界北五十里至邯郸县界东南四十里至河南彰徳府临漳县界西南一百八十里至河南彰徳府林县治东北七十里至邯郸县治西北九十里至河南彰徳府武安县治东西广一百五十里南北袤八十里大名府在京师西南一千一百二十里东四十里至山东东昌府冠县界西八十里至河南彰徳府临漳县界南三百一十里至河南开封府兰阳县界北五十里至山东东昌府馆陶县界东南三百里至山东曹州定陶县治西南九十里至河南彰徳府内黄县治东北一百五十里至山东东昌府临清州治西北八十里至广平府成安县治东西广一百二十里南北袤三百六十里元城县附郭东四十里至山东东昌府冠县界西十里至魏县界南五里至大名县界北五十里至山东东昌府馆陶县界东南九十里至山东东昌府朝城县治西南九十里至河南彰徳府内黄县治东北六十里至山东东昌府冠县治西北四十里至魏县治东西广五十里南北袤五十五里大名县在府南少东八里东三十里至元城县界西十五里至魏县界南二十里至南乐县界北五里至元城县界东南十二里至南乐县界西南六十里至河南彰徳府内黄县界东北七十里至山东东昌府冠县界西北二十里至魏县界东西广四十五里南北袤二十五里魏县在府西少北四十里东十里至元城县界西二十里至广平府成安县界南五十里至河南彰徳府内黄县界北十里至广平府广平县界东南五十里至大名县治西南四十里至河南彰徳府临漳县界东北九十里至山东东昌府邱县治西北四十里至广平府成安县治东西广五十里南北袤六十里南乐县在府东南五十里东四十里至山东东昌府朝城县界西三十五里至大名县界南十五里至清丰县界北二十里至大名县界东南五十里至山东东昌府观城县治西南六十里至河南彰徳府内黄县治东北一百里至山东东昌府冠县治西北五十里至元城县治东西广七十五里南北袤三十二里清丰县在府东南九十里东三十七里至山东东昌府观城县界西二十五里至河南彰徳府内黄县界南十五里至开州界北二十五里至南乐县界东南六十里至山东濮州治西南四十里至开州治东北四十里至南乐县治西北九十里至魏县治东西广六十二里南北袤四十里东明县在府东南二百二十里东三十里至山东曹州界西三十里至长垣县界南六十里至河南开封府仪封县界北二十五里至开州界东南一百里至山东曹州定陶县治西南七十里至长垣县治东北一百五十里至山东濮州治西北九十里至开州治东西广六十里南北袤八十五里开州在府南一百二十里东五十五里至山东东昌府濮州界西七十里至河南衞辉府滑县界南六十五里至东明县界北三十五里至清丰县界东南九十里至东明县治西南九十里至河南衞辉府濬县治东北四十五里至清丰县治西北十五里至河南彰徳府内黄县界东西广一百二十五里南北袤一百里长垣县在开州南一百三十里东四十里至东明县界西三十里至河南衞辉府滑县界南四十里至河南开封府兰阳县界北二十五里至河南衞辉府滑县界东南一百里至河南开封府仪封县治西南三十里至河南开封府封邱县界东北七十里至东明县治西北九十里至河南衞辉府滑县治东西广七十里南北袤六十五里宣化府在京师西北三百四十里东二百一十五里至边界西一百四十五里至山西大同府边界南二百一十里至保定府涞水县界北六十五里至张家口边界东南二百五十里至顺天府昌平州界西南一百五十里至山西大同府天镇县界东北三百一十里至独石口边界西北一百六十里至边界东西广三百六十里南北袤二百一十五里宣化县附郭东五十五里至龙门县界西四十里至怀安县界南一百三十五里至蔚县界北三十五里至龙门县界东南六十里至保安州治西南一百二十里至怀安县治东北一百一十里至龙门县治西北八十里至万全县治东西广九十五里南北袤一百七十里赤城县在府东北一百七十里东四十五里至边界西三十里至龙门县界南二十里至龙门县界北一百里至边界东南九十里至延庆州界西南十里至龙门县界东北五十七里至边界西北五十五里至边界东西广七十五里南北袤一百二十里万全县在府西北八十里东三十里至宣化县界西八十五里至山西大同府边界南三十里至怀安县界北三十里至边界东南八十里至宣化县治西南八十里至怀安县东北二十五里至边界西北五十里至边界东西广一百十五里南北袤六十里龙门县在府东少北一百一十里东七十里至赤城县界西一百二十里至万全县界南七十里至保安州界北三十里至边界东南一百七十里至怀来县治西南七十里至宣化县界东北五十里至赤城县界西北二十五里至边界东西广一百九十里南北袤一百里怀来县在府东南一百五十里东二十里至延庆州界西五十里至保安州界南五十里至顺天府昌平州界北二十里至龙门县界东南一百五十里至顺天府昌平州治西南七十里至保安州界东北四十里至延庆州界西北八十里至宣化县界东西广七十里南北袤七十里蔚州在府西南二百三十里东与蔚县接界西三十里至山西大同府广灵县界南五十里至易州广昌县界北六十里至西宁县界东南一百三十里至易州广昌县治西南一百三十里至山西大同府灵邱县治东北一百八十里至保安州治西北九十里至西宁县治东西广三十里南北袤一百一十里蔚县在府西南二百三十里东九十里至保安州界西与蔚州接界南五十里至易州广昌县界北六十里至西宁县界东南一百三十里至易州广昌县治西南一百三十里至山西大同府灵邱县治东北一百八十里至保安州治西北九十里至西宁县治东西广九十里南北袤一百一十里西宁县在府西南二百里东八十五里至宣化县界西十五里至山西大同府天镇县界南四十里至山西大同府广灵县界北二十五里至山西大同府天镇县界东南九十里至蔚州治西南五十里至山西大同府广灵县界东北九十里至怀安县治西北六十里至山西大同府天镇县治东西广一百里南北袤六十五里怀安县在府西少南一百二十里东八十里至宣化县界西三十里至山西大同府天镇县界南三十里至西宁县界北三十里至万全县界东北七十里至宣化县界西南九十里至西宁县治东北八十里至万全县治西北八十里至万全县界东西广一百一十里南北袤六十里延庆州在府东南二百里东一百二十里至顺天府昌平州界西四十里至怀来县界南五十里至顺天府昌平州界北三十里至赤城县界东南五十里至顺天府昌平州界西南三十里至怀来县界东北一百里至边界西北二百里至宣化县治东西广一百六十里南北袤八十里保安州在府南少东六十里东六十里至怀来县界西三十里至宣化县界南一百五十里至保定府涞水县界北十里至宣化县界东南一百六十里至顺天府宛平县界西南一百八十里至蔚州治东北五十里至龙门县界西北六十里至宣化县治东西广九十里南北袤一百六十里易州在京师西南二百二十里东七十里至顺天府涿州界西二百十里至山西灵邱县界南五十里至保定府安肃县界北一百三十里至顺天府房山县界东南三十五里至保定府定兴县界西南九十里至保定府满城县界东北七十里至顺天府房山县界西北三百里至宣化府蔚州治东西广二百八十里南北袤一百八十里本州境东二十里至涞水县界西一百二十里至广昌县界南五十里至保定府安肃县界北六十里至涞水县界东南三十五里至保定府定兴县界西南九十里至保定府满城县界东北二十里至涞水县界西北一百里至宣化府蔚州界东西广一百四十里南北袤一百五十五里涞水县在州东北四十里东十八里至顺天府涿州界西二十里至本州界南十八里至保定府定兴县界北二十五里至顺天府房山县界东南二十里至保定府新城县界西南四十里至本州治东北二十里至顺天府房山县界西北一百里至宣化府蔚州界东西广三十五里南北袤五十三里广昌县在州西一百九十里东五十七里至本州界西四十五里至山西大同府灵邱县界南七十五里至保定府唐县界北六十五里至宣化府蔚州界东南七十五里至保定府唐县界西南九十里至唐县界东北一百里至宣化府蔚州界西北五十八里至山西大同府广灵县界东西广一百五里南北袤一百十五里冀州在京师南六百三十三里东四十五里至河间府故城县界西六十五里至赵州宁晋县界南七十里至广平府威县界北八十里至深州安平县界东南一百四十里至广平府清河县治西南八十里至顺徳府鉅鹿县治东北一百八里至河间府阜城县治西北七十五里至保定府束鹿县治东西广一百一十里南北袤一百五十里本州境东十五里至枣强县界西四十五里至新河县界南五十里至南宫县界北二十里至衡水县界东南一百四十里至广平府清河县治西南六十里至新河县治东北四十里至衡水县治西北七十五里至保定府束鹿县治东西广六十里南北袤七十里南宫县在州南少西六十里东八十里至山东东昌府武城县界西五十五里至赵州宁晋县界南二十里至广平府威县界北十五里至本州界东南八十五里至广平府清河县界西南四十里至顺徳府鉅鹿县界东北二十五里至枣强县界西北二十五里至新河县界东西广一百三十五里南北袤三十里新河县在州西少南六十里东十五里至本州界西二十里至赵州宁晋县界南三十里至顺徳府鉅鹿县界北三十里至保定府束鹿县界东南四十五里至南宫县治西南八十里至顺徳府鉅鹿县治东北一百里至衡水县治西北一百二十里至晋州治东西广三十五里南北袤六十里枣强县在州东少北二十五里东三十里至河间府故城县界西十里至本州界南六十里至南宫县界北二十五里至衡水县界东南三十里至山东东昌府武城县界西南三十里至本州界东北五十里至河间府景州界西北二十五里至衡水县界东西广四十里南北袤八十五里武邑县在州东北九十里东二十五里至河间府景州界西一十七里至衡水县界南三十五里至枣强县界北三十二里至深州武强县界东南八十里至河间府景州治西南七十里至枣强县治东北五十里至河间府阜城县治西北六十里至深州治东西广四十二里南北袤六十七里衡水县在州西南四十里东十八里至武邑县界西四十里至深州界南二十五里至枣强县界北二十里至深州界东南二十五里至枣强县界西南三十五里至本州界东北十八里至武邑县界西北十八里至深州界东西广五十八里南北袤四十五里赵州在京师西南七百四十里东八十里至冀州新河县界西二十五里至正定府元氏县界南八十二里至顺德府唐山县界北二十里至正定府栾城县界东南一百八十五里至顺徳府鉅鹿县治西南二百一十五里至顺徳府邢台县界东北三十五里至正定府藁城县界西北二十五里至正定府元氏县界东西广一百五里南北袤一百二里本州境东十五里至宁晋县界西二十二里至正定府元氏县界南三十里至柏乡县界北二十里至正定府栾城县界东南二十里至宁晋县界西南二十五里至高邑县界东北三十五里至正定府藁城县界西北二十五里至正定府元氏县界东西广四十里南北袤五十里柏乡县在州南六十里东十五里至隆平县界西十三里至髙邑县界南二十五里至顺徳府唐山县界北三十里至本州界东南三十五里至隆平县治西南三十五里至临城县治东北五十里至宁晋县治西北二十五里至髙邑县治东西广二十八里南北袤五十二里隆平县在州东南九十里东三十里至顺徳府鉅鹿县界西二十里至柏乡县界南十五里至顺徳府任县界北四十里至宁晋县界东南六十里至顺徳府鉅鹿县治西南二十里至顺徳府唐山县治东北九十里至冀州新河县治西北三十五里至柏乡县治东西广五十里南北袤五十五里高邑县在州西南五十里东十二里至柏乡县界西二十里至正定府赞皇县界南十五里至临城县界北十五里至正定府元氏县界东南六十里至顺徳府唐山县治西南五十里至临城县界东北五十里至本州治西北三十五里至正定府元氏县治东西广三十二里南北袤三十里临城县在州西九十里东二十里至隆平县界西一百二十里至山西平定州乐平县界南十五里至顺徳府内邱县界北三十里至髙邑县界东南十五里至顺徳府唐山县界西南六十里至顺徳府邢台县界东北二十五里至柏乡县界西北四十五里至正定府赞皇县治东西广一百四十里南北袤四十五里宁晋县在州东少南四十里东五十里至冀州新河县界西二十里至本州界南三十里至隆平县界北二十五里至本州界东南四十五里至冀州新河县界西南五十里至柏乡县治东北六十里至正定府晋州界西北二十里至本州界东西广七十五里南北袤六十里深州在京师西南六百一十二里东六十八里至河间府交河县界西五十五里至保定府束鹿县界南五十里至冀州衡水县界北六十五里至保定府蠡县界东南六十里至冀州武邑县治西南六十五里至保定府束鹿县治东北一百六十里至河间府河间县治西北七十里至定州深泽县治东西广一百二十三里南北袤一百一十五里本州境东三十八里至武强县界西五十里至保定府束鹿县界南五十里至冀州衡水县界北四十里至安平县界东南六十里至冀州武邑县治西南六十五里至保定府束鹿县治东北七十里至饶阳县治西北七十里至保定府深泽县治东西广九十三里南北袤九十里武强县在州东五十里东三十里至河间府交河县界西十二里至本州界南八里至冀州武邑县界北四十里至饶阳县界东南十二里至冀州武邑县界西南十八里至冀州衡水县界东北三十五里至河间府献县界西北十五里至本州东西广九十三里南北袤九十里饶阳县在州北六十里东三十里至河间府献县界西二十里至安平县界南三十里至本州界北二十里至河间府肃宁县界东南六十里至武强县治西南六十里至保定府束鹿县治东北九十里至河间府河间县治西北七十里至保定府蠡县治东西广五十里南北袤五十里安平县在州西北五十里东二十里至饶阳县界西三十里至保定府深泽县界南十里至本州界北四十八里至保定府蠡县界东南九十里至武强县治西南六十里至保定府束鹿县治东北八十里至河间府肃宁县治西北六十里至保定府博野县治东西广五十里南北袤五十八里定州在京师西南五百里东四十里至保定府祁州界西九十里至正定府阜平县界南六十里至正定府藁城县界北三十里至保定府庆都县界东南一百二十里至保定府束鹿县界西南一百四十里至正定府正定县治东北六十里至保定府庆都县治西北六十里至保定府唐县治东西广一百三十里南北袤九十里本州境东四十里至保定府祁州界西三十里至曲阳县界南三十五里至正定府新乐县界北三十里至保定府庆都县界东南九十里至深泽县治西南五十里至正定府新乐县治东北六十里至保定府庆都县治西北六十里至保定府唐县治东南广七十里南北袤六十五里深泽县在州东南九十里东三十里至深州安平县界南二十二里至正定府晋州界西二十五里至正定府无极县界北二十四里至保定府祁州界东南三十里至保定府束鹿县界西南二十里至正定府晋州界东北十五里至保定府祁州界西北九十里至本州治东西广五十四里南北袤四十七里曲阳县在州西北六十里东三十里至本州界西六十里至正定府阜平县界南三十里至正定府行唐县界北五十里至保定府唐县界东南一百二十里至正定府无极县治西南二十五里至正定府行唐县界东北六十里至保定府唐县治西北一百二十里至正定府阜平县治东西广九十里南北袤八十里承徳州在府东北四百二十里东至八沟西至濠村沟南至栁河边墙北至汤泉沟东南至冷口西南至卯正东北至车轮窖西北至老子沟畿辅通志卷十六畿辅通志钦定四库全书畿辅通志卷十七山川古者建国邑必依于山川葢以天地成而聚于髙归物于下髙者山之聚下者川泽之归材用于是乎出衣食于是乎生故曰水土演而民用也原有小大气有厚薄聚有衆寡故自古帝王之都必择形胜而无若渤碣之间为两戒山川所总㑹者其山则大行东来环神京之北而恒山镇其西二山连延限河北道之东西以为天下嵴信乎其天作而地成也其川则卫白二河为要合卫之川滹沱为大合白之川桑干为大而漳滏入于滹沱滋沙滱易濡涞徐雹并入于桑干滦河及寛渝恒漆诸川自入于海其泽则在畿南者为广阿即禹贡之大陆也土人唿为泊泊之南羣水入焉者十泊之北羣水入焉者十有二近海有东西二淀或云即古笥沟旧有九十九淀支相灌输今京畿州县诸沽淀是也粤稽禹贡大河北条之山自岍岐至于碣石而川泽随之史记天官书亦曰海内山川东北流其维首在陇蜀尾终于渤碣而伏读圣祖仁皇帝御制文深究地络泰山实发源于长白三江贯海铁山皇成鼍矶嵴脉时现伏于海中至登州福山丹崖而陆起西南八百余里结为太山以拥神京之左岂惟两戒山川总会于是哉抑乃四海地络所周环也是以五种咸宜六扰并硕转漕便利百货阜通诚所谓原大则饶气厚而聚多者欤谨备列支山支川陂池泽薮以备山师川师之籍俾后有考焉山顺天府西山宛平县西三十里太行山首起河内北至幽州第八陉在燕羣峯秀拔若龙翔鳯舞云连星拱于皇都之右西山苍苍上干云霄重冈叠阜来朝皇阙太行首于济源伏于河折北而尊为恒山支峦复冈毕赴于燕复纚属以东数千百里入于海上土人以其西来号曰西山西山自太行聨亘起伏数百里东入于海而都城受其朝灵秀之所㑹内接太行外属诸边磅礴数千里林麓苍黝溪涧镂错神臯奥区也都城之西有山焉蜿蜒磅礴首太行尾居庸东向而北绕实京师雄观也西山神京右臂亦名小清凉诸兰若白塔与山隈青蔼相间疏泉满道或注荒池或伏草径或散漫尘沙间春夏之交晴云碧树花香鸟声秋则乱叶飘丹冬则积雪凝素信足赏心而雪景尤胜北都惟西山为最竒峰怪石幽泉邃壑茂林澄湖与夫琳宫仙梵辉映金碧诚天府之佳丽一方之竒观矣大雪初霁千峰万壑积素凝华若画图然为京师八景之一曰西山霁雪翠微山宛平县西三十里脉自香山分两支而东其上平原百里烟云树石皆称竒胜明成化中车驾尝幸此山山上有圆通寺葢旧平坡寺也姚少师尝言平坡最幽胜学佛者所宜居山半有平地故名洪熙初始改今名寺一阁庋山颠于逺眺犹胜卢师山宛平县西三十里安礼寨西北有卢师神祠桑干水出山之口东及幽州四十余里山半为秘魔巖巖石嵌空几二丈传隋末有沙门曰卢师居此山能驯伏大青小青二龙故名巖下一池二青蛰处视之若不甚深然探入不可穷卢师山与平坡山并峙诸刹鳞次皆古刹也觉山宛平县西三十里觉山有五华一名夀安双泉翠峰仰山诸峰环之如屏悬崖之上与卢师平坡鼎峙西有三泉曰清冷曰清旨曰洊至聚寳山宛平县西三十里玉泉西南行数里度两石桥循溪转至卧佛寺复二里为碧云寺巖下有泉从石罅中出有亭曰听水佳处亭前小池种白莲百本池边修竹成林康熙十七年圣祖御书激湍二字碧云金碧鲜妍宛一天界巖下一泉石渠导之过斋厨绕长廊汇于殿前石池泉傍一栁人唿瘿栁栁左堂三楹明万厯御题水天一色前临荷沼沼南修竹成林巖下一亭曰啸云顷至碧云下窥巖洞松风如沸飒有竒趣盘龙山宛平县西三十五里韩家山宛平县西三十六里山隂有汉左冯翊韩延夀墓韩世居于此俗唿罕山又唿黒山汇罕山志称韩家山韩延夀家焉罕韩音讹也俗唿黑山汇黒罕音又讹也山阳有二寺曰云福曰延夀石径山宛平县西三十七里大徳六年修卢沟上流石径山河隄石径山孤峰特立洞皆凿石而成最上金阁寺有塔宜逺眺东南行至林衡署古松数百株参错平野间金阁寺逺望苍黄一道如带南缀者浑河也浑河古桑干水万厯戊子九月幸石径山观浑河顾问侍臣水从何来申时行对曰从大漠经居庸下天津则朝宗于海矣因勑河臣亟修隄岸五峰山宛平县西四十里五峰秀峙宛若列屏土人每望此山之云气以验晴雨双泉山宛平县西四十里山有二泉故名其南有两家山东北二里许有黒龙湾戒坛山宛平县西五十里有戒坛甃石为之中置髙座相传创自隋唐间辽金时所植松具在殿外辽金碑各一本朝康熙十七年圣祖赐御书清戒二字山有极乐三慧朝阳观音龎涓孙膑等洞山之东南有狮子巖自巖而上十八折始及戒坛东去浑河二十里两岸壁立中通一径多林木泉涧之胜上为极乐峰都城中西望一山髙秀如驼嵴上峰如侧方山冠者戒坛后五里极乐峰也逺黛有増近翠不减万安山宛平县西五十里山有铁鼎其下有旧置冶处翠峰山宛平县西五十里马鞍山宛平县西六十里鳯凰山宛平县西七十里潭柘山宛平县西八十里西山诸峰连绵而西潭柘为尤胜山有潭柘寺相传本青龙潭开山时潭平为寺晋曰嘉福唐曰龙泉山磅礴连拥三峰傍有二潭潭上有古柘一株形曲如虬因名潭柘以一培塿当羣山心九峰扆而立焉志所谓老柘羙竹者乌有矣而两殿鸱工絶则金元故物也寺后故有龙潭今已甃为池而其支委尚濶去山数里泉走石崖壁间声甚怒谚曰先有潭柘后有幽州寺莫先焉矣寺碑七金碑二明昌五年僧重玉诗大定十三年杨节度记元碑二至正八年葛天麟记至正某年危素记明碑三正统某年胡濙记𢎞治十年谢迁记万厯中紫栢送龙子归潭文也龙鳞山宛平县西八十里又西有九渠山大驼山管山九龙山宛平县西九十里西湖山宛平县西百里太山宛平县西二百里史家营太山有石如臼昔有仙人居此臼巾日产米随寺衆多少取给不乏后有僧畏其险峻凿穴通之穴成而米遂絶马兰山宛平县西二百里出沿河守御城西门渡石涧进马兰山曲折上坂石子磊磊难步陟至法幢菴又五里至马兰村登三大士阁一松髙十丈余厯磴上三里许翠峰壁立千佛山宛平县西二百里观音山去千佛山数里观音山旧有菩提树仙人望海石鹤子山宛平县西二百里观音山再上为大悲阁又上为望海石嵚崟巉削踰岭凡七有石壁削立为鹤子山怪石攒簇多似人形坐视观音山如在懐抱间百花山宛平县西二百里度阎王是百花山腰也红紫翠黄不可凡数即一色中瓣蕚跗异不可槩之行百花中一里进篱门石洞登菩萨顶累石凡三峰坐立顶上俯诸山搢如圭东西二灵山也百花陀京城西王平口四围皆山中有平川约数十亩产杉漆药草春夏之交百花烂然有金章宗石牀今存小五台山在百花山西北数里小五台山花多目所未覩有名天花者尤娇艳可爱颜老山宛平县西二百二十里西南有石青洞东北有栁林泉瓮山宛平县西北二十里瓮山即通惠河上源之所出也山在玉泉之东西湖当其前金山拱其后西湖方十余里有山趾其涯曰瓮山其寺曰圆静左田右湖近山之境于是始胜又三里为功徳寺洪波衍其东幽林出其南路尽丛薄始达于野稻畦千亩接于瓮山之麓上有寺曰圆净絶顶有屋曰雪洞俯面西湖之曲由中而瞰如驾逺翮凌长空平田逺村绵亘无际羣峰拱乎北衆水宗乎东盪胸释形将与寥廓者㑹山麓魁大而凹秀瓮山在海淀西五里土色纯卢其南巖若洞而圮者少鬲仙室也人家傍山小具池亭桔橰锄犁咸置垣下酷似江南风景画眉山宛平县西北二十里有黒龙潭上建龙王庙圣祖御制黒龙潭重建龙玉庙碑文御书喜雨匾额雍正三年特勅重修御制碑文玉泉山宛平县西北二十五里山前御园钖名曰澄心宛平有玉泉山行宫明昌元年八月幸玉泉山至元十五年禁玉泉樵采渔弋玉泉出于山喷薄转激散为溪池池有亭宣宗驻跸处也又一里为华严寺有洞三其南为吕公洞华严拾级升有平台望湖焉洞在壁间四丈而修广丈有竒左石右牀最里见石龛也两石壁诗自元丞相嘉哩以来其上又有洞其顶有故金芙蓉宫址章宗避暑宫也山之右曰金山寺玉泉侧出石罅中凿石为龙吻吐之前为石桥水从桥下出为长溪流三百步许潴为西湖秋髙气清泓澂渟滀水光浮天浩然一白穿青龙桥而西得玉泉山土纹隠起作苍龙鳞其下为池亭曰望湖玉泉形如规莹澈深靓掬饮甚甘其东石梁横跨泉由之东流入湖经大内注都城东南至大通河为京师八景之一西山为京师之胜而玉泉又西山之胜葢其润泽滋溉溥及天下固国脉之所在也山顶悬崖旧刻玉泉二字水自石罅中出鸣如杂佩香山宛平县西北三十里有香山寺圣祖御书普照干坤四大字香山寺即金章宗㑹景楼也金明昌承安泰和间屡幸焉大定中诏经营香山行宫及佛舍寺成赐名大永安寺元皇庆元年重修后有藏经阁郁秀清雅望都三亭又有葛稚川丹井金章宗祭星台䕶驾峰梦感泉碁盘石蟾蜍石明昌四年三月幸香山永安寺香山有乳峰石时嘘云雾类匡庐香炉峰香山在碧云南二里许有永安寺旧名甘露其制一如碧云而饶古色最胜者来青轩香山上有二大石状如香炉虾蟆有泉出自山腹下注溪谷曰小清凉西行数百步至洪光寺殿圆制极工洪光寺入石门古柏夹之人行道上苍翠扑衣可数百步复折而上如是者凡十有一每登一折必右俯木末左瞰絶壁壁皆甃石为之嵗乆若天造柏从石罅出多类鬼工初登一二盘竒在柏稍上诸山如螺髻自柏外见则又竒至七八盘山尽在下精蓝名墅棊布绣错盘穷为山门甚精丽香山一径幽遐青松夹道流泉下注朱阑上引依巖为刹髙杰整丽香山夹道尽白杨青桧流憇亭在山半灌木中来青轩前两山相距而虚其襟以捧帝城自无量殿前折而至洪光寺皆短垣疎柏白石为堦其浄若拭过香山流泉茂树一着屐即有轩轩白云之气于西山中当据上座登来青轩峰皆下苍翠盘郁大撮山河之胜百望山宛平县西北四十里青龙桥北斜界百望山南阻西湖北通燕平背而去者百里犹见其峰故名仰山宛平县西北七十里仰山村曲折上而北一峰东南有瀑练下涧水源也又上为仰山山上栖隠寺金大定寺也峰五亭八章宗数游有诗刻石断石三其一山塲榜上刻大兴府西连山等字宣徳间重修之又莲花峰下有小释迦塔仰山峰峦拱秀中有平顶如莲花心旁有五峰曰独秀翠微紫葢妙髙紫微中多禅刹雅思山宛平县西北八十余里百望山北四十里入南谷有聚名漆园园南雅思山有池曰露池又自漆园西出十里许有兰若二上曰松阳下曰金鴈金鴈下控大巖巖吐百穴汇而为湖决而东流是为清水之源有髙崖下有泉绕之又西北十里为清水涧两山如门行可二十里山皆竒峭巃嵸飞泉彪洒声激巖穴枊山宛平县西北八十里白铁山宛平县西北一百八十里山多白石其坚如铁故名龙泉山良乡县西十五里山下石龙口出泉东流入盐河黄土山香河县北二里孤山通州东二十里四靣平旷一峰挺秀故名圣水山三河县西北三十五里上有圣水泉可愈眼疾蒋福山三河县东北十五里灵山三河县北十五里山足三面有泉清洌可爱华山三河县北二十里石城山三河县北五十里上有石城故名驼山三河县北六十里五百沟水出驼山北东经平谷县紻城南东入泃河亢山昌平州东二里影山昌平州东六里西北为东山口小山逺望之其影先见平台山昌平州东六里东山口内一里水中有小山曰平台山明成祖尝驻跸焉嘉靖中作亭于上名曰圣蹟绵山昌平州东十五里蒋山昌平州东二十里白石山昌平州东二十里汤山昌平州东三十里下有温泉圣祖驻跸之所行宫在焉大驼寨山昌平州东四十五里山崖陡峻而顶平漫少东有石洞十数洞内有泉龙泉山昌平州东南五里山之巅有龙王祠祠西下有洞梯石而下初狭渐敞行里许水声汹涌山之北麓有龙潭潭之东有数泉清冽可濯祷雨輙应白浮山昌平州东南十里白浮即通惠河上源白浮泉水在昌平县界西折而南经瓮山泊自西水门入都城焉白浮山有二龙潭流经白浮村元郭守敬引此水西折而南经瓮山流入积水潭以通漕运守敬所筑堰起白浮村至青龙桥延袤五十余里以障双塔神山诸水名白浮堰牛山昌平州西南五十里雪山昌平州西九里驻跸山昌平州西二十五里驻跸山髙十余丈西北袤二十里金章宗游此镌驻跸字上有台章宗自题栖云啸台四字驻跸石皆壁立嶟沓欹危如坠如挽山下石牀石釡俱存鹤顶山昌平州西三十里尖山昌平州西五十里小金山昌平州西北六里驻跸山之西曰虎峪其旁土冈名小金山山在西山口内日午人过山下光影人衣如金色然积粟山昌平州西北十里相传元时积粟于此大峪山昌平州西北十五里照壁山昌平州西北十五里虎峪山昌平州西北十八里巍峩雄壮如虎踞然西山口西四里有虎峪山又三里有大虎峪山小峪山昌平州西北十八里军都山昌平州西北二十里昌平汉军都县以山名也后汉卢植隠居上谷昭烈微时修弟子礼焉彼时军都县属上谷郡又名居庸山太行山第八陉也寳山昌平州西北二十五里汤峪山昌平州西北二十五里下有温泉上有佛巖寺石门山昌平州西北二十五里回回驼山昌平州西北二十八里居庸八景一曰驼山香雾石缝山昌平州西北三十里幽都山昌平州西北三十里古幽州葢因山为名柏龄山昌平州西北三十里莲华山昌平州西北三十五里罗汉山昌平州西北三十五里白马山昌平州西北三十五里翠屛山昌平州西北三十九里红门之西翠屛山下出泉九穴为池名九龙池池上亭台金碧辉映夐若仙都羊儿驼山昌平州西北四十里狼山昌平州西北四十里其东北有阳负川牛心山昌平州西北七十里城后山昌平州北三里馒头山昌平州北十二里天夀山昌平州北十八里旧名黄土山明永乐七年卜建山陵因赐今名厯朝陵寝皆在焉山自西山一带东折而至此羣峰耸抜其旁诸山则玉带军都连亘环抱银山神岭罗列拱䕶旧名东山明成祖閲陵时称觞于此因名天夀天夀山环山凡十口红门东三里曰中山口又东北六里曰东山口又北而西十里曰老君堂又西十五里曰贤庄口又西三里曰灰岭口又西十二里曰锥石口又南十二里曰雁子口又西南三里曰徳胜口又东南十里曰西山口又东二里曰榨子口五鳯山昌平州北二十五里黑山昌平州北六十里为黄花镇之通衢山如列屏下有泉澌金柜山昌平州北居庸关城西形如金柜故名望儿山昌平州东北六里蟒山昌平州东北八里绵亘舒长如蟒之伏居红门之左玉带山昌平州东北十五里山腰白石周围如带又五里为笔架山三峰并列逈出云表明太宗陵在焉南则曰鳯凰山北则曰虎峪山又十里曰照壁山正方如屏以作南障州东影山是为东山口州西小金山为西山口又皆陵园诸山之䕶翼笔架山昌平州东北二十里双锁山昌平州东北二十里翠岭山昌平州东北二十里玉华山昌平州东北二十里蓬山昌平州东北二十五里在黄山之北银山昌平州东北七十里峰峦髙峻冰雪层积色白如银故名麓有石崖皆成黑色又名铁壁顶为中峰逈出云霄縁石梯上五里许下视梵刹如弹丸刹乃唐时建领七十二菴沙门邓隠峰藏修之所有浸月泉天清桥巨虎石诵经台诸胜银山度岭数折峰渐分为三左一峰石卓立如锥峰下有塔凌空为法华寺寺后为古佛巖再上为邓隠峰説法台复蹑危磴五六里为中峰顶峰石鋭如斧刄一石台方丈许翼以扶栏中一石龛供石佛寺塔七各髙数丈邓隠峰道塲八角亭东北有铁崖壁立石色荧然月出烂如银界登顶由阎王鼻行山嵴仅容一足长约十歩两旁如削下临万仭不可凝视登山顶长城外关镇皆在烟光㣲茫中玉峰山昌平州东北银山之北山尽石石尽白树尽苹婆果入山者取道二从白泛岭入者壁竒松栢竒而路险难从三思岭牛蹄岭入者路则平木石亦平峪口山昌平州东北七十里大羊山昌平州东北七十里小羊山昌平州东北七十二里桥山昌平州东北七十二里福山顺义县南五里龙山顺义县南二十里以山上出泉亦曰龙泉山孔山顺义县南二十余里孔山即水经注所云山有洞穴开明者也县南平冈分三支无崇阜俗称三山不见山即此桃山顺义县西北三十五里开元二十五年徙燕州治于幽州北桃峪山山有五峰如桃花瓣巨石错落横亘数亩史山顺义县北三十五里山石戴土髙百余丈状如眠弓南望京师城阙金碧耀目寺宇皆唐时建牛栏山顺义县北二十里置牛栏都统领司牛栏山改名顺义山山上有洞俗传金牛出焉洞前石壁为小槽形名曰饮牛池山北里许有小山昔有仙人骑牛来游因名灵蹟山宋王曽上契丹事曰顺州至檀州牛栏当其要路山之东麓潮白二河合焉牛栏灵蹟二山一脉前山石身负土后山土身戴石前大后小行人总以牛栏名唿奴山顺义县东北二十五里亦名狐奴山狐奴汉县以山而名沽水西南流经狐奴山西又南经狐奴县故城西渔阳太守张堪于县开稻田教民植种水不流曰奴葢以山前潴泽名也其北麓鸟道而上里许渐濶渐平有寺寺后小石城山下有龙潭今涸山西南百步有汉狐奴县址魏文帝黄初二年省山麓有慈济张真人祠旧传汉邓训与上谷太守任兴屯兵于此以防乌桓训开水田二千余顷今尚存鞋山顺义县北二十五里在唿奴山西百步许孤峰竦峙踵趾如舄故名铁鑛山密云县东三十里渔阳有铁官亦名大谷锥山至元十三年雾灵山伐木官言檀州大谷锥山出铁鑛有司覆视之寻立四冶元时炒铁于此明永乐间废龙门山密云县东六十里山内有圣泉菴黄崖洞泉涌如瀑布声如雷时有五色云气内有天然石灯台石狮蹟尚存鎚山密云县东七十里圣水山密云县南十里上有龙女庙下有龙泉寺山下出泉环抱而流为邑之胜密云山密云县南十五里山藏云雾故名大黄崖关外有横山苏家谷银冶山密云县南十五里旧出银鑛白檀山密云县南二十里山之阳有白檀栁因名曹魏破乌桓于栁城城在山曲隗山密云县南三十里山下即密云故县密云有隗山天门山密云县西南三十里鳯山密云县西北十五里下有元石佛寺平顶山密云县西北三十里水峪山密云县西北四十里驼骨山密云县北七十里山左右有西驼骨关东驼骨闗黑松山密云县北七十里志载元时有黑松林今无窟窿山密云县北百里下有一孔前后通明火突山密云县东北二十五里巖谷峻削色如火熖清都山密云县东北五十里旧有清都观清洞山密云县东北五十里中有仙洞下有三教寺印灵山密云县东北六十二里冶山密云县北八十里上有砖塔及冶山院旁有石洞深逺不可测中有水四时不竭俗传有冶仙居其上时放仙灯五峰山密云县东北八十里五峰耸列如指亦名五指山四稜山密云县东北百里香陉山密云县东北百余里产藳本香故名雾灵山密云县东北一百六十里本名伏凌山伏凌山山甚髙峻巖障寒深阴崖积雪凝冰夏结事同离骚峩峩之咏世人因以名山也后讹为雾灵山白河发源于雾灵山山每于六月六日现祥光如雾土人如期候之上多竒花又名万花台一名孟广硎下有广硎水出焉山上常有云雾䝉之四时不絶山之左右峰峦攒立深松茂柏内地之民多取材焉元有雾灵山伐木官雾灵髙峻为一邑诸山之冠上有云峰寺中峰寺下峰寺今不存陈宫山密云县东北一百八十里观鸡山密云县东北一百八十里有观鸡仙人祠仙鸡寺西有观鸡水飞仙峰黍谷山懐柔县东四十里北过寒谷山在懐柔县东跨密云界刘向云燕有谷地寒不生黍稷邹衍吹律以温其气故名山曰黍谷黍谷山有风洞洞口风气凉冽盛夏人不敢入鸦髻山懐柔县东南七十五里两峰髙耸形如鸦髻故名上有碧霞元君祠栲栳山懐柔县东南八十六里山前有云巖寺乂有砙堂寺龙王山懐柔县西半里旧城环其上下有龙潭石塘山懐柔县西三里明设工部石厰今废懐柔西石厰山石卢色方圆细鉅无所不有供栏柱砖砌之用玉泉山怀柔县西北三里山顶有泉出石窟中莹洁如玉故名红螺山懐柔县北二十里髙二百余仭下有潭潭中常有二螺色殷红夕吐光焰因名檀州有螺山顺州有螺山红螺山有泉一线以珍珠名其水涌如喷珠山麓有资福寺古之大明寺也创于金皇统初年金灯山懐柔县东北十七里相传顶常有光如灯因名象山懐柔县东北四十里独鹿山涿州西十五里有鸣泽元封四年冬十月行幸雍祠五畤通囘中道遂北出萧关厯独鹿鸣泽註服䖍曰独鹿山名也鸣泽泽名也皆在涿郡遒县北界龙安山涿州西五十里龙安回峦缭绕深谷逶迤自下而上有堂有纪雨过则岚光绚烂洗涤如图石虎山涿州西五十里大房山房山县西北二十五里良乡有大房山防山上有仙人玉台大防山在良乡县西北三十五里山下有石穴又有小房山与大防山相近又曰大房岭房山在涿郡西北五十里北接居庸东抵渔阳西连紫荆所谓幽燕奥室也出房山县西六十里所过村落曰瓦井曰天光曰孤山口皆与山势为升降过此则崇山如环幽溪如带涉溪沿壁乃至山麓巉巖两壁中开一线鸟道盘旋五里至石梯仅容半跬髙数百磴左右铁絙长百尺陟者縁之梯尽处折而东北可一里入山门见诸菴稠叠独上方寺正中旁有两磵流下闻而不见水又东折巖下有泉山下有洞如一城僧依洞为窟第一洞犹隠隠见影二洞即黯黑无光三洞是一小窦围可三四尺深五六尺入三洞倐髙广燎炬不见顶旁有一潭抵九洞无路有穴如井雾气蓊塞履滑衣湿不易前进至十三洞路尚不穷云大抵一曲为一洞十三洞约六七里洞中之石玉白镜莹其境之最者曰莲华山片片如青莲瓣曰龙虎宛肖其状曰长眉祖师俨然道者衣冠曰石塔层层笔立曰石钟鼓扣之作钟鼓声又其最者曰须弥山曰雪山曰万花楼山之上有重楼焉吐花如灵芝数万朶曰仙人桥跨清溪而渡曰十八罗汉为修短欹正各状貎曰接引旛从顶倒悬缥缈若拂出洞之后依然天光回若隔世大房山有圣水泉西南有伏龙穴一名龙城峪汤泉出焉又有连泉顶大房山之巅也房山峰峦洞壑夙称名胜雍正八年正月二十日卯时有鳯凰集于石梯儿沟山峰之上髙约五六尺尾长丈许五色具备文彩绚烂竚立踰时向东北翺翔而去衆目共覩葢盛世之祥非偶然也上方山在大房山西循孤山口而西峰横涧束上侧径如古墻址行十二三里过兜率门一里得石级以升再行三里许至上方寺左一峰下有一斗泉留台尖山房山县西二里塔儿山房山县西十里相近有鳯凰山茶楼顶山房山县西二十二里其相近有十亩平山平峪山房山县西三十里黄山房山县西南三十里一堵墙山房山县西南四十里石壁巉峭髙三百余寻长五百余步俨若版筑黄龙山房山县西少南四十二里山下有大石前产青白石后产白玉石可供堦础之用般州山房山县西南四十里般州山有二寨石室环列乐山房山县西南五十五里其南又有猴儿山石经山房山县西南五十里智泉寺僧静琬见白带山有石室遂发心书经十二部刋石为碑石经贮于巖洞者七地穴者二洞以石门闭之穴以浮图镇之自隋唐迄元碑碣森列房山县西南有山曰白带山生题草又曰题山藏石经者千年矣故曰石经山亦曰小西天云北齐南岳慧思大师发愿刻石藏座下静琬承师嘱自隋大业迄唐贞观大湼槃经成其夜山吼生香树三十余本六月水浮大木千株至山下搆云居寺焉唐金仙公主修之山上雷音洞髙丈余四壁刻经四柱刻像前有石扉几案瓶罏皆石台有栏横与堂亘堂左洞二右洞三堂下洞二皆经唐迄元代有续刻经目列石幢山下左右东峪寺西峪寺西峪寺后琬公㙮也万歴壬辰逹观和尚启洞拜石经石下有穴藏石函一尺上刻大隋大业十二年嵗次丙子四月丁卯朔八日甲子于此函内安置佛舍利三粒愿住持永刦三十六字山多石碑隋碑二唐碑五辽碑二元碑二山半有菴曰半山菴隋沙门静琬始以经刻未成而化唐贞观后其徒道公等继续成之至辽统和及金明昌之际有沙门留公顺公亦增刻之前后纳于洞中者通十余卷石凡七百余条有石幢记其目五指巖山房山县西南六十五里有五峰髙峻如指欢峪山房山县西南七十里白云山房山县西南八十里絶顶曰白云七斗泉山房山县北二十五里下有泉曰七斗泉半壁山房山县北三十二里壁立千仭其西山半一窦曰辟谷洞北为背隂洞荆子山房山县西北八里三盆山房山县西北十五里山岭平广约十余亩下有流泉三曲状如仰盆三峰山房山县西北二十里三峰矗立髙插云霄六聘山房山县西北三十里国门之西两舍之地有山曰六聘中有伽蓝曰天开燕易间一巨刹也自后汉迄有唐经五代厯辽金废兴难具载云天开者以寺前山谷天然开辟也谷积山房山县西北五十里峰峦突起形如积谷大安山房山县西北八十里大安山甚髙险幽州西名山也大安山龙泉河在焉台山覇州东二十里旧为九河所经台基有三如鼎峙沙城台山二村皆平壤也土人云台山无台沙城无城南山覇州东七十里乔林修竹周匝十数里内有亭台为一州之胜雁头山覇州东南二十五里宋时有雁头寨莫金山覇州东南二十二里宋设莫金寨于此神山蓟州东南八里余相传金章宗观猎于此其后峰有浮图别山蓟州东南三十里西临沽水东据无终行旅所出虽有山名而无髙阜螺山蓟州东南四十里大定二十九年十月猎次螺山渔水西南入沽水又南与螺山之水合水出渔阳城南小山魏氏土地记曰城南五里有螺山其水西南入沽水甘泉山蓟州西五十里山顶有石獒土人唿为石狗中有寺曰普济蓟州甘泉寺有蛇与人驯狎时盘宿僧榻祷之能致雨岢岚山蓟州西六十里山势险峻周围壁立渔山蓟州西北三里许郡名渔阳以州在山之阳云渔山髙百余丈周五里郡在此山之南故曰渔阳水绕山下故曰渔水渔山在盘山东南二十里山多泉冬夏濆涌成湖居民因之开为稻田菰蒲荇藻宛似江南盘山蓟州西北二十五里康熙十四年十月十三日圣祖幸盘山诸寺皆赐金十七年九月二十四日幸盘山古中盘御书门外一峰四字御制诗一首命僧超正赋诗又云罩寺御书盘山秀峰四字又卫公菴御书乐天真三字二十五年十二月一日幸盘山青沟禅院御书唐诗一首二十八字又书山从人面起云向马头生十字赐僧智朴并命赋诗盘山水出山上山峻险人迹罕交去山三十里望山上水可髙二十余里素湍浩然頺波歴谿沿流而下自西北转注于泃水盘山箕尾之巨镇也深维地轴髙逼天门暖碧凝霄寒青压海絶顶有龙池焉旱嵗能兴云雨巖下有潮井焉旦暮不亏盈缩盘山外骨而中肤外骨故峭石危立望之若剑㦸熊虎之林中肤故果木繁而松之抉石鏬出者嵚崎斜曲与石争怒石之尤怪特者为鲸甲石石平坦可容十百人羣崖飞瀑至此势忽奔㵼声如震霆与松韵互答又盘山之石皆鋭下而丰上故多飞动崖前有悬空石石粘空而立青削到地盘山一名东五台自来峰北台也先师台南台也紫葢峰中台也九华峰东台也舞剑台西台也鲸甲石为下盘古中盘为中盘云罩寺为上盘上盘之胜以松中盘以石下盘以水清明谷雨时万壑青松十里红杏天然图画盘山一名盘龙山山北数峰林立如削曰紫葢曰宿猿尤为竒特其最髙者曰上盘顶有巨石以指之輙动上有二龙潭下有潮井又有泽钵泉稍下者曰中盘东行十余里郁然深秀怪石突起是曰白巖日暮山光岚气蒙蒙如雨上有古寺盘山旧名四正山一名徐无山魏田畴隠居于此故名田盘山今不曰田盘而曰盘山者亦犹匡庐之谓庐山也其山南距沧溟西连太行东放碣石北负长城瓣袭蠭攒面面开生实仙佛之胜区乃天壤之大观也五名山盘山东南十五里无终山蓟州北五里崆峒山蓟州城北五里稽之尔雅北戴斗极为空桐庄子云空桐当斗之山又寰宇记蓟县有鸡头山空桐鸡头相去不逺黄花山蓟州东北六十里泉水山平谷县南八里山下有泉逆流河发源处也灌田数十顷民頼其利峩嵋山平谷县北二十二里瑞屏山平谷县北二十里连峰耸㧞秀列若屏上有石台下有兴隆寺渔子山平谷县东北十五里世传黄帝陵在渔子山其下有轩辕庙妙峰山平谷县东北二十五里下有九沽泉鸡足山平谷县东北三十里下有三泉寺碣山平谷县东北四十里上有双泉寺金明昌中建城山平谷县东北五十里四山髙耸中寛平如城昌瑞山遵化州西北七十里本名丰台岭孝陵在其山麓赐名鳯台康熙二年又封为昌瑞山铁山遵化州东五里髙三十仭横亘南北中断如崃山石黝黑每朝日射崃口一缕如虹石色俱殷萝卜山遵化州东南三十里香炉山遵化州东南四十里磨台山遵化州东南四十里髙百仭山髙漫而顶圆如磨上有禅刹姚苌建有龟镜出池中寺曰龟鑑龙山遵化州南八里曰南龙山其北有北龙山鼓山遵化州南十里钓台山遵化州南十里髙百余仭下有溪潭可钓华山遵化州南十三里清风山遵化州南十七里山髙三百余仭明月山遵化州南二十里髙百余仭上有石穴南北相通穴口望之若明月然山石竦削瘦劲如南粤英州石状髙数百仭绵十里衆峰稜稜嵌空处笋乳具见峰下一洞如月故谓之明月山文明山遵化州南三十里香玉山遵化州南四十五里白冶山遵化州南五十里俗传上有白冶子铸剑处灵灵山遵化州南五十里髙九百仭上有灵灵寺山髙九百余丈为州境羣山之冠五华山遵化州西南二十六里摩旗山遵化州西南四十五里夹山遵化州西南四十里两山相夹髙数百仭山东面悬崖为水门口崃州境诸水滙流其前为金星山一峰突起后为分守岭东西环峙山中有寺曰慈应山口有石曰试杵三尖山遵化州西南十五里苍山遵化州西南六十五里梨河及诸水滙流于山前大撰山遵化州西南七十里关山遵化州西二十里以山近边关故名野狐山遵化州西北七十里下有澄潭天台山遵化州西北六十里成月山遵化州西北六十二里瑞云山遵化州东北二十五里有五峰瑞云其南也鳯山遵化州东北二十五里其形如鳯瑶峰山遵化州东北三十里白石璀璨如列琼瑶乳山遵化州东北三十里山形如乳州治发脉于此茂陵山遵化州东北四十里三台山遵化州东北九十里山盘曲三层故名大团亭山遵化州东北百十里其北又有小团亭山皆州境之险要也松亭山遵化州东北百二十里上多古松中峰宛平县西北在香山之后以其居诸峰之中故名山之隂有晏公祠翠巖寺永夀菴之阳有𢎞教寺俱称名胜挂月峰在盘山峰上鋭下削为盘山之最髙者定光佛塔累其上自来峰与挂月峰相连一名北台旧有黄龙祖师殿莲花峰盘山东台也即九华峰一名削玉峰圣祖御制诗有中盘遥望莲花峰之句因名又嶕峣峰上方寺主山壁立千尺青削到地翠屏峰在天成寺后王缑山云乃山之曲室殆非人间锥峰紫葢北过崃处獬豸峰在黑龙潭东南三里碎玉峰在鴈儿岭北半天云岭宛平县西三十里鸟龙潭度髙岭即卧佛寺岭名半天云圆如髻度一岭一髻复起如是者十三始登其巅四面无草石最可观分水岭宛平县西四十里形势广濶山涧诸水至此为二一为卢沟河一入房山县界罗㬋岭宛平县西六十里径道极险行可二十里望潭柘寺十八盘岭宛平县西北八十里山萦曲十八折鳌鱼岭宛平县西北百余里漆园西北清水涧两山如门行可二十里竒峭巃嵸有岭曰鳌鱼大寒岭宛平县西一百四十里青山岭宛平县西一百五十里山谷幽邃下临清泉旛竿岭宛平县西一百八十里势极孤峭摘星岭宛平县西二百余里在府西髙入云霄度卢沟循房山而西到接待亭一望皆丹崖翠壁峰最尊者为摘星岭绸儿岭宛平县西北五十里孟尝岭宛平县西北七十里牛角岭宛平县西北八十里叚家岭三河县东二十里白泛岭昌平州东二十余里神岭昌平州南三十五里神岭一名三思岭以髙峻故名唐家岭昌平州南三十余里长城岭昌平州西少南北山上平衍西五里有岭曰长城岭上有方堞遗址传是秦皇所筑有泉曰马跑又西二里有了思台下台而西又十里皆峻岭也曰灰岭者险倍于长城又西八里有城是曰镇边两旁皆山围之南曰碧驾曰通明北曰鹰扬曰岑落镇边西十里有堠曰唐耳其南皆山中为衢路东曰六华之巖西曰小神之山曰青利之山南有聚曰长峪又西五里有巖曰徳胜亦名鳯凰山西有观音洞一名孤松巖山南岭曰西峪出山而北曰白鹤峰又折而东曰青华山髙矗云汉人迹不到黄山一岭昌平州西北二十二里又西北里许为黄山二岭八达岭昌平州西北六十五里苏岭昌平州北四里黄坎岭昌平州东北七十二里梯子岭密云县东南十五里其形如梯九庄岭密云县北三十里鲍邱水迳九庄岭北屋岭懐柔县东五十里有清风台大嵎岭涿州西三十里杀虎岭保定县南髙冈沙岭蓟州西北三十里盘山南麓也髙一百余仭周六里泉水沿石窦而下滙为沙河大岭蓟州西北六十五里铁岭蓟州北十里有羣冈稠叠悬涧深险上有石色如铁鞍子岭蓟州东北五十里气鼓岭平谷县南十五里山形如鼓上常有云气芦儿岭遵化州东五十里梨河出此将邱岭遵化州南三十里卧龙冈宛平县西北四十五里石坚白蜿蜒如卧龙辽石冈良乡县治东金史作料石冈上有佛㙮黄犹冈保定县西南多林木可登眺旁有清泉环绕滴水巖宛平县西四十里滴水巖在万山中悬崖千仭巖洞皆削成无缝度仰岭十八盘上黄牛冈口左万丈溪右千仭壁径断处架以栈过张公洞即滴水巖矣风口巖宛平县西百余里风口巖两山崌之如门踰磴数里折而西为王平口白鹿巖宛平县西北二十里瓮山西北越岭岭外连峰不断一峰最异白鹿巖也巖髙数十丈嵌空欲堕中虚可旋两车左隙如櫺下视深窅不知所际辽时有仙人骑白鹿往来斯巖故名瀑水巖房山县东北三里秘魔崖宛平县西三十里秘魔崖一名避魔崖大石嵌空几二丈秘魔崖中空如室石如偃芝菩萨崖宛平县西二百里山畔有三石佛像崖昌平州西徳胜口西三里元时梵宇绵亘凡七十有二入明仅存其五崖有八景曰飞瀑垂帘寒泉漾玉危峰夏雪古洞春风磴道穿云松桥隠雾南川午月西寺子钟崖下有菴曰瑞峰崖甚髙危菴逼其踵崖有三峰每峰一菴树石皆甚竒中峰位乎干东峰位乎艮西峰位乎坤三峰左右环拱为峰者二十有二所谓仙人玉女将军步虚玻璃五云金华紫极皆以意名者也沟沟崖深山叠障秀石縁空三十余里悉履石攀葛始达山巅清流缭绕竒树扬芬旁有兰若数区又有寒崖在灌石村西南观音崖在渤海所抢风崖在白羊城外琵琶崖在镇边城棒棰崖密云县东北鹿皮崖密云县西北五十四里鹦鹉崖密云县西北五十五里弹琴崃昌平州西北居庸关内居庸关有弹琴崃水流石罅声若调琴天门崃昌平州西北徳胜口梯云崃昌平州西北崖龙门崃遵化州南十里旧名独固门沽水南出崃岸有二城世谓之独固门以其借险凭固易为依据兼壁昇耸疎通若门故得是名也独固门一名龙门上合下开开处髙六丈许水自悬崖倾泻而下触石成井奔盪之声轰然若雷鸬鹚谷宛平县西瓮山退谷宛平县西香山东北至水源头一涧最深退谷在焉谷中小亭翼然曰退翁亭亭前水可流觞东上则石门巍然曰烟霞窟桃花谷宛平县西四十里寛佃谷在蓟州骆驼谷在房山县浆水峪昌平州东二十里长水峪昌平州西北十六里水峪昌平州西北十九里汤峪昌平州西北二十里养马峪昌平州西北二十五里晏磨峪昌平州北二十里相近有大峪小峪麻峪昌平州东北二十五里桃峪昌平州东北三十五里赤菴峪昌平州东北七十里挂甲峪懐柔县东北三十二里旧传宋杨延朗北征尝挂甲于此石盆峪密云县东北五十里有龙潭状如石盆崿峪涿州西北五十里寨峪房山县西南二十里贾岛峪房山县西十五里岛初祝髪于瀛州法善寺后居房山西峪峪有石菴是岛故宅峩眉峪房山县西二十里长沟峪房山县西二十里羊耳峪房山县西北十二里石门峪房山县西北十五里中和峪房山县北十八里川方峪蓟州东二十五里一名禅房峪峪中龙泉屈曲南流入沽河黑塔峪在蓟州西北盘山龙虎峪遵化州南六十里片石峪遵化州东北十二里吕公洞在宛平县西玉泉山玉泉山有吕公洞下临一潭广丈余山上有看花台卷幔楼七真洞在宛平县西玉泉山寳珠洞在宛平县西翠㣲山洞石黑白㸃渗珠名以此寳珠洞山右有龙泉菴龙广寺再右接待寺下山西入谷有证果寺再右有清凉寺太古洞宛平县西戒坛太古洞最胜列炬而入百乳千螺俱成佛像不知其深几里也龎涓洞宛平县西六十里马鞍山龎涓洞两壁石乳沥成物状如画旁扄石门启门以火烛之有石如龙沙拥为洲一井絶深相传与浑河通仙人洞昌平州北中山口北一里仙人洞在红门内东山腰蹑蹬而上洞口仅容一人内若大厦石皆倒垂又有神仙洞在州东北蒋山中清凉洞在黄泉峪口重石洞华严洞思义洞俱在银山井儿洞在妙峰菴后朝阳洞一在银山一在镇边城南门外天桥洞在西山仙居洞在崖莲花洞在妙峰菴南黄花洞在苏林口内握云洞在虎峪山后石青洞在颜老山寒崖洞昌平州西南驻跸山之西寒崖势如奥邃中多异草竒石灌木随风扬芬金洞密云县东八里元时尝採金于此广慧洞密云县西北二十五里冶仙洞密云县东北二十里地名惊破罗山崖间有石门二扇不可开内有潺湲之声浆水洞懐柔县东北百余里深山中洞有水色白如浆汲之不絶不汲亦不溢孔水洞房山县大房山东北房山东北悬崖间有石窦如门中有积水人往往闻丝竹音雷音洞在房山县石经山朝阳洞在房山县畿辅通志卷十七畿辅通志钦定四库全书畿辅通志卷十八山永平府平山有二一在府城中以与南台山平故名一在山海关西北四十五里其南十里为平山营铜鼓山府城东二里茹子山府城东一十九里芝麻山府城东南一十二里又东南为城子之烟墩山阳山俱距府城十五里灰山府城东南三十五里文峯山府城南四里南台山府城南八里左为阳山右为孤竹山南台中峙形如印山有井下通滦河瓦陇山府城南二十五里佛洞山府城南三十里一名窟窿山笔架山府城西南十里石梯山府城西南十一里渡漆西十里曰石梯子是为滦河渡中流有龙王岛山之西为行虎山刨钱山柏木山府城西南二十里周王山府城西南二十里滦水绕之裂坡山府城西南二十五里下有龙潭清凉山府城西南九十五里孤竹山府城西一十三里孤竹祠在山上城在山侧洞山古孤竹也其㟽有洞孤竹国城在其隂而滦㑹之亦名首阳山说文首阳山在辽西泥沟山府城西二十五里龙山府城西四十里又西有赤峯山白蟒山府城西北一十三里双子山府城西北一十五里棋盘山府城西北一十八里马鞭山府城西北二十里架砲山府城北一十五里石硢山府城北二十里阿罗卜山府城北二十里其下有牛尾岭北安山府城北三十五里下临河有寺曰白云堡曰松崖三角山有三一在府城北四十里西连梦山一在迁安县西北九十里一在昌黎县东北四里人首山府城北四十五里其北为龙王崖正北为亭子岭狼望山许山府城北五十五里鹿尾山府城北五十五里峰山府城北五十五里铜矿山府城东北俗云掘得铜鼓故名石虎山府城东北一名蝎虎山大牛山府城东北十八里鹰嘴山府城东北四十里桃林山府城东北五十里牛山迁安县东二十里有石伏如牛南为野狐峪有水东入漆晒甲山迁安县东二十里相传汉李广晒甲于此团子山迁安县东南十八里一峰独秀望如覆钟旧名覆釡山马面山迁安县东南二十里龙泉山迁安县南十五里山腰有泉甚清冽𤓰村山迁安县南一十五里黄台山迁安县西南三里山多黄土其状如台下临滦水松汀山迁安县西南三十里髙六十余丈壁立沙河中腰有三洞蓝山迁安县西南三十里素河出令支县之蓝山山在卢龙县西四十九里一名岚山贯头山迁安县西三十里衆山连属如珠巉巖苍翠常䝉云雾有香罏崖平顶山迁安县西三十里尖山有二一在迁安县西四十里羣峰攒立顶有石寨一在山海关西北八里岳野山迁安县西四十五里前有龙虎二峰后有蛊蛇诸峪西过七家岭连峯二十里为福山黄山迁安县西五十里太安三年将东廵诏起行宫于辽西黄山肥如有黄山黄山之右为三茅山迤西为双顶山营山迁安县西北二十里牛栏山迁安县西北二十三里四角山迁安县西北三十五里白羊山迁安县西北四十里藏龙山迁安县西北四十里迤北为龟口山两山夹峙滦水经其间梁家山迁安县西北六十里太平山迁安县西北六十里下有太平营南北两山去营二里许左川右河凭髙可眺银矿山迁安县西北六十五里太平营之西小黑山迁安县西北六十五里大黑山迁安县西北七十里银矿山西北十里为小黑山又五里为大黑山其石色黑层嶂参差大黑山旁有攻书台九峰山迁安县西北七十里九山迁安县西北七十里山下有九泉汇而入于滦或曰以山有九叠而名五虎山迁安县西北七十五里米峪口山迁安县西北七十五里障楼山迁安县西北八十里层耸如楼屏峙如障因名姚其山迁安县西北八十里了髙山迁安县西北八十里五峯山有二一在迁安县西北九十里山有五峰羣山环接左右为龙虎二峰下有唐寺前有天桥一在昌黎县东北十二里有东西二山西五峰秀丽迥出峰如笔架东五峰悬崖峭拔中有深洞老君禅山迁安县西北九十里三稜山迁安县西北九十里白龙山迁安县西北九十里滦河之滨女儿山迁安县西北一百里中峰山迁安县西北一百里十八盘山迁安县西北一百里榆木岭关南二里为瓜山曲盘而入四壁皆山﨑岖回转飞泉危磴拥䕶重关凡二舎余総名之曰十八盘行人希得见日景忠山迁安县西北一百二十里矗立云表明正德中総兵马永建诸葛武侯岳武穆文信国祠于上因名康熈十六年圣祖御题灵山秀色四字匾额内有知止㓊六寳山迁安县西北一百三十里旧有银矿后塞香罗山迁安县西北百二十里恒水经其北环景山而东南麓焉祁山迁安县西北一百三十里元武山迁安县西北一百三十里游乡山迁安县西北董家口北寿星山迁安县西北一百七十里潵河之隂本名勒马山明万歴中総兵戚继光改今名东有五老峰莲花峰泽髙山迁安县西北一百八十里袤五十里髙七八里盘折而上土名三十二窟道岳孤山迁安县北三里屹然独峙一名耀孤山金山迁安县北三十里下临滦水长山迁安县北三十里三岭山迁安县北三十里楼子山迁安县北四十里山巅有石逺观如楼故名又名猴儿山峰山迁安县北四十里佛面山迁安县北五十里花果山迁安县北五十里宁山迁安县北七十五里都山迁安县北一百五十里髙三十里周倍之杰出塞外为卢龙之镇山蟒山迁安县东北十五里塔子山迁安县东北三十里堡子山迁安县东北三十里中峰拔起左右如伏河架山迁安县东北三十里万军山迁安县东北三十五里顶有土城三百余步下有三跳涧了蟒山迁安县东北四十里有红白二坡坡间有温泉寺武家山迁安县东北四十里佛儿峪山迁安县东北六十里横山有二一在抚宁县东八里一在滦州北四里海阳县有横山临渝山抚宁县东二十里崖髙百丈旧为关隘临渝山峰峦崛起髙千余仭下临渝河临渝汉县隋之平州理也唐初始移卢龙孤山抚宁县东九十余里秦皇岛北去海四里屹然面海如砥柱然新妇山抚宁县东南二里下临洋河有立石状如妇人海阳有新妇山紫荆山有石姥唿名而应今称紫荆石婆魏书之新妇山也冯家山抚宁县东南二十五里相近有对嘴崖二崖相对山寨险峻连峰山抚宁县东南三十里黄家山抚宁县西南八里双顶山抚宁县西南四十里其隂为松流河之源相近有银洞峪产银矿兔耳山抚宁县西十二里双峰尖耸状如兔耳张觉据平州叛入于宋栋摩往讨之大败于兔耳山卢峰山抚宁县西十五里旧置卢峰驿于此鞾山抚宁县西北七里兔耳山之东松流河逆流遶其下滑子山抚宁县西北十二里雕崖山抚宁县西北三十里滴水崖山抚宁县西北三十五里茶芽山有二一在抚宁县西北五十里一在昌黎县西北五十里背隂山抚宁县西北五十里栲栳山抚宁县西北五十五里叶固山抚宁县北五里天马山抚宁县北二十里峻巖突兀如控马首于云霄亦名马头崖万厯中改今名八角山抚宁县北二十里天马之东熊山抚宁县北三十里旧常产熊山之东有楸子峪铁佛顶严家山在熊山北巖口山抚宁县北五十里偏顶山抚宁县北五十里半壁山抚宁县北五十五里青阳山抚宁县北五十五里一名青山黄崖山抚宁县北五十五里凡边内盘礴于外者黄崖为大髙可十里山半有舍身崖深三四十丈了望山抚宁县北六十里溥塘山抚宁县北七十里内空洞深十余丈水渟为渊房山在溥塘之东石岭之北云峰山抚宁县东北五里羊角山抚宁县东北三十里髙峻有城土人谓之南砦椒果山抚宁县东北七十里其东为六罗山上庄坨其西为石岭将台山抚宁县东北七十里石门山抚宁县东北九十里自鸭子河西至水峪东连崖对峙处阳河二河上游中间扼要之区也亦名石门峡芙蓉山抚宁县东北九十里旧名裂头山其自挝角山东髙广倍出羣山而尖顶分三四者为前裂头山其迤东十余里有七峯相连极东而尖者为后裂头山居边外首山山海关西北十里五泉山山海关西北十五里有泉五道北入石河为鸭子河相近为围春山双松巖山寺儿山山海关西北二十里云䝉山山海关西北二十五里团云山山海关西北三十里蟠桃山山海关西北四十里箭笴山山海关西北七十里迁州有箭笴山一名茶盆山凡边外盘薄于内者茶盆为大其峰万仭东北为胜水巖俗唿为背牛顶狼窝山山海关北十里洞山有三一在山海关北七十里一在滦州西三十五里有洞深黝大雨迅骤能容湍流数里亦名吞流山受虚洞一在玉田县西北二十里山嵓有石洞大毛山山海关北七十里东山昌黎县东二里亦名围山野湖山昌黎县东四里樵夫山昌黎县东十三里海眼山昌黎县东二十五里石洞澄澈潮汐应候碣石山昌黎县西南夹右碣石入于河正义曰地理志碣石山在北平骊城县西南是碣石为海畔山也碣石之地沦入于海河益徙而南苏秦曰燕南有碣石雁门之饶元封元年东廵海上至碣石太安四年来廵平州登碣石山望沧海改碣石山为乐游山肥如有碣石卢龙有碣石石城有碣石山骊城枕海有石如甬道数十里当山顶有大石如柱形立于巨海之中名天桥柱要亦非人力所就韦昭亦指此以为碣石也平州卢龙县有碣石山卢龙汉肥如县有碣石山碣然而自立在海旁故名碣石山在昌黎县西南五十里离海三十里附考地理今释碣石案汉书地理志云大碣石山在右北平郡骊城县西南武帝纪文颕云碣石在辽西絫县絫县今罢入临渝此石着海旁盖骊城即今永平府抚宁县絫县即今昌黎县二县壤地连接杳无碣石踪迹而海水荡灭之说又荒诞不可信考肇域志云山东海丰县有马谷山即古碣石刘文伟亦以马谷山在古九河之下合于禹贡入河入海之文断为碣石无疑近世论碣石者惟此说庶几近之今博採羣书仍列昌黎县西山昌黎县西二里安山昌黎县西三十里龙山昌黎县西五十里自安山西十里过杨文坨为团山又西十里许为龙山书院山昌黎县西四十里两冈合抱相传为夷齐读书处东为长山骆驼山坟山茶叶山院北为荆山拉虎山驻驆山昌黎县西七十里磨硙山昌黎县西北三里白石山昌黎县西北四里午山昌黎县西北五里衡山昌黎县西北五里驾鳌山昌黎县西北八里黑石山昌黎县西北八里笔架山昌黎县西北观音山昌黎县西北十五里有前后二峯道者山昌黎县西北二十里中峰山昌黎县西北二十余里其顶有净影池药局山昌黎县北三里馒头山昌黎县北四里卧牛山昌黎县北五里桃花山昌黎县北五里其上有洞其下石壁有泉涌出亦名桃源水巖寺山昌黎县北八里仙人台山昌黎县北十里自太行分派东来惟此与裂头景山角山兔耳为平营五顶台后曰韩仙洞右为锯齿山左为欢喜岭仙台之麓为寳峰台台左为香山峰西五峰山昌黎县北十二里东五峰山昌黎县北十二里锯齿山昌黎县北十五里法寳山滦州东南八里巖山滦州南五里状如虎踞西麓为蚕箔峪又西二里为卸甲峪送甲峪习武山滦州南十里小山滦州西南四里柴家山滦州西南十三里芹菜山滦州西南十八里媳妇山滦州西南二十五里唐时有妇李氏随姑採薪于此遇雨雹以身翼姑而死故名双山滦州西十里稍北为拐头山五子山滦州西十二里上有五子洞龙溪源出焉毛家山滦州西五十里白云山滦州西七十里一名自来峰其巅有大湫曰湫岭其南为水峪王子峪北为秣轴峪围山滦州西八十里风山滦州西八十里有风洞在山之巅杏儿山滦州西一百里梯子山有二一在滦州西一百里一在玉田县西北四十里皂突山滦州西北十里山南为马鞍山山西一里为石门山庙儿山滦州西北十五里馆山滦州西北七十五里其泉为龎牛河源荆山滦州西北九十里其西南为桃山桃山滦州西北九十里平台山滦州西北九十里菜山滦州西北九十里产蕨菜故名偏山滦州西北九十里黑山滦州西北一百里紫金山滦州北三里亦名文笔峰榆山滦州北八里横山之后有潭极深号偏凉汀旧漕运泊舟处也蜂山玉田县西三十里乐台山玉田县西北十八里蓝水源出于此燕山玉田县西北二十五里丰润县北八十里自西山一带迤逦东来延袤数百里抵海岸楸子山玉田县西北二十五里龎山玉田县西北二十五里亦名旁山龎山即南种玉山也圣水盘山玉田县西北三十里有水一区最甘美因名文龙山玉田县西北三十里山之阳有三泉潆洄如瀑西峰环拱出山之右东望龎山诸峰秀削骈列为县境最胜处盖燕山之别陇也石栏山玉田县西北三十里石棚山玉田县西北三十里有石棚泉自石窦中流出石派山玉田县西北三十里纱㡌山玉田县西北四十里老翁山玉田县西北四十里白山玉田县西北四十里古溪山玉田县北十五里与龎山冈陇相接大泉山玉田县东北二十里小泉山玉田县东北二十里有泉出石罅间徐无山玉田县东北二十里无终山玉田县东北三十里无终山一名翁同山又名隂山在渔阳县西北四里杨家山玉田县东北三十里中山玉田县东北三十里无终山之南常山玉田县东北三十里又名黄家山其西有天桥峪唐山丰润县东南四十里车轴山丰润县南二十里孤圎而髙若卧毂然琵琶山丰润县西北三里其山平广产白石如粉可饰屋壁鸦鹘山丰润县西北二十里髙数百仭中有二石穴俗唿孟家洞葢子山丰润县西北二十五里两山丰润县西北四十二里中有路通遵化亦名两山口灵应山丰润县西北四十五里旧名灵应悬崖壁立上有泉濆流而下有巖曰攻书室改名书室山相传韩信曾閲书于此至今有石案石砚党峪山丰润县西北五十里王化山丰润县北七里金窑山丰润县北二十六里斗絶崚嶒山半一洞上有朱书人不尽辨惟黄金无人见五字耿耿不灭因以名山陈宫山丰润县北四十里绵亘数十里东至还乡河西接黄土岭桃源山丰润县北四十里念经峪山丰润县东北古石城山丰润县东北二十里翠花山丰润县东北二十五里秦王山丰润县东北二十五里松林山丰润县东北三十里马头山丰润县东北三十里连峰驰骤最南一峰昻若马首石井山丰润县东北三十五里上有一石形如龙口内容水数升随取不竭冬夏无少异朝月山丰润县东北四十三里两峰特起状如偃月水头山丰润县东北五十里有泉出丛口间偏崖山丰润县东北五十里东峻西低有崖壁立髙数百余仭崖儿口山丰润县东北六十五里衆峰连亘东断为崖儿口有水自崖而出是为还乡河腰带山丰润县东北八十里还乡河东山腰有白石如带故名部落岭府城东十八里唐时居黒水部于此孤孤岭府城东南六里小岭府城南十里大岭府城南十五里分水岭府城西二十里与迁安县滦州接界水从西北来者其左由挝角山盘头山入于漆右由塔盘山马鞭山入于滦千松岭府城东北里许相近有马兰坡桃花峪又东为双望堡去孤峯一舎迤北十余里为红山即抚宁县界鹿儿岭迁安县西一百二十里北有叠翠峰唐王台塔儿山月城山接界于洪山口其外为长城岭诸山近川自鹿儿岭西流入遵化欢喜岭山海关东二里许又名恓惶岭下五岭滦州西北九十里罗家岭滦州西北九十里上五岭滦州西北一百里孤峰府城东五里长岭峰迁安县西北五十里二峯南北夹峙通道所经达摩峰昌黎县北少东十二里峰左有数石乳水常滴沥旱不竭冬不涸望海冈抚宁县东三十里登可望海牛头崖抚宁县东南三十里连峰山东北望海冈西以形似名西北有满井随汲随满大旱亦然滴水崖抚宁县西北二十五里崖西五里为半壁山刀崖抚宁县北顶平可容千余人惟北面有微径可渉号为絶险傍水崖抚宁县东北石门山西北层峦屏立石河带绕前案峭壁数仞内平外险临河崖昌黎县西八十里一名阇黎洞壁立千仭颠分八字洞逼深潭有小迳可入能容二百人旁又有小穴十余有以金鳌名有以水洞名又南为磨山其石坚致可琢以供用独乐崖玉田县北十三里髙耸岑嵂絶顶平衍可容万人又名玉屏山胜水巖山海关西北七十里在茶盘山西南水自悬崖罅流出龟谷在府城西南长谷在府城东南黄麞谷在府城东南与碣石山西麓相近万岁登封元年左鹰扬卫将军曹仁师等及契丹战于黄麞谷天井峪府城东南十五里大崇峪抚宁县西亦名大虫峪其石皆横生可碾可磨可条可板磨塔峪抚宁县西北二十余里东去天马山五里山腰有石洞南向深二丈余广半之洞中东北隅有泉一勺冬春如一星星峪抚宁县东北台头营东三十里峪之北有龙潭玉旺峪抚宁县东北九十里五泉山东北明嘉靖三十六年尝产银矿命官採取寻罢亦名玉旺山下有突泉为沙河源石佛峪昌黎县西七里中有罗汉像要儿峪昌黎县西八里楸皮峪昌黎县西十里牛儿峪昌黎县西十二里安乐峪昌黎县西五十里其山东西横峙北接卢龙西近滦州界山枕滦河孤石雄踞柳峪昌黎县北十里黒鹰峪昌黎县北十里两山壁立有洗心泉飞流千尺冬夏不竭亦名峭壁泉其相近有白庙散坡石门等峪东桃花峪玉田县西北三十里白阳峪玉田县西北三十里楸子峪玉田县石鼓山之后林木丛茂峰峦环绕为邑之胜境菊花坡府城北五里牡丹坡抚宁县东北六十里多产牡丹坡之西有三石洞茅坨乐亭县西南三十里月坨乐亭县西南五十里海中形如半月广数十顷其间草木繁殖雉兔充斥氷合时居民尝射猎于此泮则掉艇樵採为利甚溥滦人以平坡而蓄水者曰坨十九坨乐亭县西南四十里海中大数十顷饶给与月坨同漕运时店市民居也秦皇岛抚宁县东南山海关西南三十里在城西南二十五里又入海一里在抚宁县东三十里四面皆水惟岛居中世传秦始皇求仙驻跸于此祥云岛乐亭县西南四十里迫近海濵岛中时有瑞云涌出因名李家岛乐亭县西南海滨相近有桑坨岛虎头石府城南八里传李将军射虎处骆驼石抚宁县东南山海关西南六十里说话石抚宁县东南山海关西南六十五里望夫石抚宁县东南山海关东南八里海内山海关东八里海中特出为孟姜女坟其旁有望夫石飞盖石昌黎县五峰山巅形若飞盖又名顶包石金山嘴抚宁县东南山海关西南六十里半入于海风洞卢龙县佛儿峪境外十三山每秋輙昼夜狂号损稼明正德二年立祠祀之今名风王庙知止洞迁安县西北景忠山北亦名别山洞子午洞抚宁县东北山海关北十七里朝阳洞抚宁县东北山海关北洞山之阳一名元阳洞元阳洞在角山东五里山海胜境之一乌龙洞丰润县北十一里麻山之西南洞中盘曲深入可二三里保定府松山满城县西南三里松山多松树风雨撼之每作笙簧声陵山满城县西南三里上有一亩石石上有仙人迹又有数大冢相传为古帝王陵故名元至元二年敕改灵山抱阳山满城县西南十里清苑有抱阳山山势南拱中谷温和隆冬冰雪不积故曰抱阳又以花木蓊翳名花阳山上有石巖曰寳珠巖珠窝尙存巖下滴水成池四时不竭唐张说曾读书于此鱼条山满城县西北五里形如巨鱼即水经注所谓鱼山也山极险旷荆山满城县西北十五里山多产荆树故名眺山满城县北三里山北有舞马黄金二洞又北眺山在县北十五里相近有冈头山谒山满城县北七里黄土山满城县北十里山巅平旷石中有泉玉山满城县北十五里山多白石如玉所谓燕石次玉者也下有玉石店店南有片石大方于席横阁山嘴石中央有小臼每旱掀石净臼即雨环山满城县北二十里班姬山安肃县西四十里遂城县有班姬山隋炀帝征髙丽有妃班姓经此而薨遂葬焉建祠于上嵗春居民以蚕姑礼祀之羊山安肃县西四十里围道山安肃县西四十里山四面髙耸中谷塽丽道路围在其中故名釡山安肃县西四十里西接黒山东临削壁入谷名釡阳口内有釡山村三皇纪曰黄帝朝诸侯合符于釡山註云釡山今安肃县也黑山在釡山西黒山厥位面隂土壤深黒龙山安肃县西五十里俗名龙堂坡上有瀑布遂城有龙山在遂城西南二十五里其上往往有仙人及龙迹唐天寳七载敕改遂城山邢子励赵记曰龙山四麓各有一穴大如车轮四时之风各从其候而出孔颕达以为即燕之龙兑也牟山安肃县西北五十里土阜无名药栏山安肃县西北六十里磨巖山唐县西十五里山形如磨石罅水垂名滴翠泉狼山唐县西二十里唐水迳桹山北博陵郡唐有郎山风山唐县西三十五里上有石穴风吹有声其鸣如钟故名罗乔山唐县西三十五里四山环抱松柏交翠世传宋罗道成乔同二仙所居故名父子山唐县西北四十里下临唐河山腰有明伏洞其相接者神活山旧名石河山居民避兵得免因改此名又有白合山亦临唐河上有白合寨柏巖山唐县西北六十里山南有贾岛洞葛洪山唐县西北七十里山与恒岳相接相传葛洪修道于此故名其西南有老姑峪大茂山唐县西北一百五十里北岳恒山一名大茂山与契丹分界北亘云蔚南连正定为河东河北之捍蔽尧山唐县北八里博陵郡唐有尧山都香山即是尧山在唐东北望都界粟山唐县北十三里唐水出中山城之西北城内有小山在城西侧水锐山若委粟焉唐县北有委粟故关封山唐县北十八里山下有封庄社俗唿为丹鳯山古唐侯国尧之始封也迁于晋阳及为天子始都平阳今中山城北有封山旧传尧于此山下受封故名育山唐县东北十里灵源山唐县东北十五里半山有刹唐上元二年建上有花塔大歴中建山上有井望都山唐县东北十八里中山国望都尧山在北尧母庆都山在南登尧山见都山故以为名望都山即尧母巖都所居相去五十里都山一名豆山唐城东有山孤峙世以山不连陵名曰孤山孤都声相近疑即所谓都山也紫薇山博野县北紫气浮腾土色熻赤亦名紫微阜油山完县西南屹然峭峙石壁莹润故名伊祁山在完县西望都有伊祁山北平有伊祁山尧住此山后因作姓在县西二十里祁水发源于此大嵬山完县西二十五里山势巍峩五云泉发源处又易州北三十里亦有大嵬山绵亘千里髙插云霄乃州镇也坛山完县西二十五里巍峩㕘天与马耳山相接有金龙桃花二洞与马耳山洞相通洞祀铁龙神十四观者竦然柏山完县西三十里旧传柏树盈巅撑云蔽日因名林尖山完县西北十八里峰巅髙耸其尖如林马耳山完县西北三十里与唐县接界双峰并峙形若马耳东属完县境双峰微小西属唐县二峯较大蒲阳山在完县西北曲逆蒲阳山蒲水所出东入濡蒲水出西北蒲阳山白崖山峰峦秀拔四面白石即蒲阳山也峩山完县北十二里小雄山雄县东南一里许县西南二里大雄山大小雄山皆培塿耳盖宋景德中积土成隅以御契丹自后搆亭其上更加筑有雄山之名漫谷岭满城县西二十里唐梅岭唐县西北三十里岭路石砌嵠岖上下长五里许状如游龙一名墁石道十八盘岭唐县西北六十里为云中要路髙峻插天不能直上盘旋曲折而过因名又有摔手崖在县西北七十五里两山壁立中有矿洞五斗岭唐县西北一百十里黄冈岭唐县北六里育山西南岭后多黄土沟雨过难行又北四里为城子岭安头岭完县西三十五里摩天岭完县北二十里一箭岭完县北四十里金沙岭髙阳县东二十五里自汜头村旧城歴楼隄以入任邱隐约蜿蜒若见若伏岭断处沙如金色齐云巖在唐县北又鹞子巖在县北百二十里唐河东岸束鹿巖束鹿县北三十里外隘内寛可容千人俗名三邱古洞今仅存土邱郎峰安肃县西八十里易州界黄邱束鹿县南鄥有黄邱青邱牛邱驰邱灵邱与黄邱共为五邱龙王峪满城县西北十五里有石洞及泉井焉百花屿清苑县城南双溪上髙数仭广数十丈百花繁富舟楫回环双龙洞在满城县西南抱阳山畿辅通志卷十八畿辅通志钦定四库全书畿辅通志卷十九山河间府万春山献县东十里桃林花放烂如铺锦云台山献县东南十五里白草山献县北十八里三山皆髙陵一望数十里建成山在献县汉以此名县髙祖封曹参为建成侯又封吕泽为建成侯又公沙穆尝居建成山依林阻为室天胎山东光县南十里临靳河亦名小天台山东光有天胎山小天台山在东光县界青山东光县西北三十里又土山在青山西十五里青山又鲁阳山俱在县境皆冈陇之属今皆湮废金沙岭任邱县东四十里东西绵亘数十里隐约蜿蜒如见如伏其岭断处细沙流出如金星故名欢喜岭故城县西三里白马峰任邱旧志在县境内其状类马今失其处桂巖任邱旧志县西北深邃如巨室多桂木相传为献王子读书所今失其处卢师谷景州东天津府条山沧州北三里大台山南皮县北南皮有大小台山大台山隐隐隆隆起伏断续为一方胜槩小台山在大台山东北箧山盐山县东南二十余里浮水东迳箧山北魏氏土地记曰髙城东北五十里有箧山长七里箧山一名峡山盐山盐山县东南八十里濶山盐山县东南九十里通志作阁山河间旧志作关山此山及盐山并低小无峰峦树木骝山盐山县东北七十里跨山东海丰县界老乌山在庆云县无棣县有老乌山起县治东南由学宫跨文运井左縁城址蜿蜒一里余至于鬲津北岸中山青县南二里西山青县西南五里山髙峻而其顶平衍长城岭庆云县南四十里势如冈陵旧志为齐长城或云夏禹所筑九河故隄卧龙冈庆云县东二里在鬲津河中蜿蜒数里若卧龙然正定府海山获鹿县东五里下有穴水常不竭横山获鹿县东南十二里玉山获鹿县南三十里其石粹白无瑕屏风山获鹿县西南三十里髙数百仭宛若屏风为一郡之胜形如卧虎一名虎山牛山获鹿县西一里上有双井四时不竭抱犊山获鹿县西八里旧名萆山汉书韩信伐赵吏人持赤帜从间道登萆山而望即此后魏葛荣之乱民有不从者于此抱犊而死因改今名海螺山获鹿县西十里其北为莲花山下有白鹿泉隋因以名县竒石山获鹿县西北二里怪石峻起县之镇山也虎山在获鹿县东北七里其势雄峙又名虎峰大翮山在获鹿县鹿泉县有大翮山剑山井陉县东十里其形似剑神山井陉县东五十里上有古山神祠城山井陉县东南三十里金末太宗以德裕使正定其地悉平诏赐井陉北障城田射垜山井陉县东南六十里秦将王剪伐赵下井陉于此射垜鸾台山井陉县东南七十里隋文帝邀其女妙阳公主驻驆于此苍巖山井陉县西南七十里层峦耸翠髙出云表中有石泉虽旱不竭百华山井陉县西十里大台山井陉县西北二十里亦名五峰山观音坨山井陉县北四十里井陉山井陉县东北五十里与获鹿县接界井陉之道车不得方轨骑不得成列陉山在井陉县东南八十里河北道名山曰井陉四方髙中央下如井之深如灶之陉山视如井故名井陉亦名铏山穆天子传猎于铏山之西河铏山即陉山也其险为河北河东关要团尖山井陉县北六十里峯圎而锐云凤山井陉县东北四十里山势回翔有险可恃元末土人保此曰凤山砦仙翁山井陉县东北四十里相传张果尸解处上有紫云洞离隔山在井陉县井陉有离隔山神巖山元氏县西南十里盘龙山元氏县西二十三里无极山元氏县西三十五里汉置无极县取此上有无极神祠并汉时封号𨽻书碑刻三公山元氏县西七十里县界六名山之一石熘山元氏县西北二十五里巖石环列旁有长溪回绕下注深壑可引以溉又湖山在县西北三十里灵山元氏县西北三十里与封龙无极并峙元氏县有灵山长山元氏县西北四十里顶有石墙围砌可容万人南麓有长山泉其相接者曰黄山与封龙山隔溪相对又西北十里曰白石山无极以下诸山与封龙山皆冈脉相接所谓县境六名山也东汉光和中俱钖以封号载在祀典白羊山元氏县西北四十五里连接封龙封龙山元氏县西北五十里赵武灵王二十一年攻中山王军取石邑封龙永嘉三年石勒冦常山安北将军王浚使鲜卑骑救之大破勒于飞龙山元氏有封龙山封龙河北之名山元氏西北有封龙山山势如伏龙欲飞举状旧名飞龙山唐改今名李公绪为记上有华盖螺峰玉石狮子诸峰又金榆山枓障山在封龙山修真观前左右对峙峰峦泉石回环错列称为竒胜其最着者为龙首熊耳华盖诸峰九女山元氏县西北五十里以九峰并列而名磨盘山元氏县西北七十里顶平圎如磨楸山灵寿县西七十里山多楸树故名凤凰石山在楸山东两山夹峙有口可通谓之龙门口絶顶有石屹如飞鳯佛䕶山灵寿县西北七十五里又县西北八十里有浸山百里有沙岭山朱山灵寿县西北九十里上有寨塲一名石疃山灵寿有石疃山小而峻三面削絶惟南面稍可跻陟一名五岳山又名五台山有五峰在县西北有袈裟水出焉大喫水山灵寿县西北一百二十里其北又有小喫水山银洞山灵寿县西北一百三十里旧时产矿处沟山灵寿县西北一百三十里山形峭拔下有石洞形如狮子水从口出味甘而清近山居民资焉石佛山灵寿县西北一百一十里四岭山灵寿县西北一百三十里四面皆险北接阜平县界其东南十里又有六岭山六岭相连滴水塘山灵寿县西北一百三十里麓有石洞泉出其中墨黒驼山灵寿县西北一百九十里文山灵寿县北六十里上有周文王庙雷奎山平山县东二十里有两峰对峙窦山平山县东南八里相传唐时窦建德常屯兵于此开花山平山县东南八里许光禄山平山县南十里上有后唐所封金紫光禄大夫祠即山神封爵山势巃嵸南拱邑治庐山平山县西五十里觉山平山县西六十里连接太行诸峰周回百余里髙入云汉房山平山县西北元和三年进幸赵祠房山于灵寿在今恒州房山县西北俗名王母山上有王母祠在县西北五十里亦曰西山林山平山县二十里东西两峰对峙亦名林峰有石横出丈许下视百余丈鹿驼山阜平县东五十里山北为王快寨南即王快镇也陈摊庄山阜平县南三十里山径盘折路通灵寿大派山阜平县西北五里以派水所径而名又东为小派山大茂山阜平县东北七十里接曲阳县界即恒山之岭一名神尖石晋与契丹分界处今阜平曲阳唐县庆都皆縁大茂之麓常岑半属契丹以大茂分嵴为界北山阜平县东北山岭盘互县境诸川多发源于此又县东三里有醒悟山东北三里有玉芝山皆髙峻柏山行唐县西四十里上有古柏昆山行唐县西北四十里箕山行唐县西北五十里其西为牛饮山双岭山行唐县西北八十里以双岭并峙而名其西曰龟山又西山在县西七十里缶山行唐县北三十里上有龙祠旱祷多应玉女山行唐县北三十六里行唐有玉女山团山行唐县北六十五里又黒山在县西北五十里其南五里曰伏山五马山赞皇县东十里上有五马石因名巖隙出泉甚甘美名白马泉建炎二年武功大夫和州防御使马扩奔正定五马山砦聚兵即此粟堆山赞皇县东南十五里以形如委粟故名赞皇山赞皇县西南二十里高百余丈癸丑至房子登赞皇山房子赞皇山註在县西南六十里山在县东南二十六里隋因名县太行山赞皇县西八十里层峦叠嶂延袤一带县境诸山皆其交壠也四望山赞皇县西北二十里山髙耸登临可以望逺坛山赞皇县东北十五里髙百余丈上有避暑台金马山新乐县北本名马家冈为一邑主山茅山新乐县西北髙仅二丈许卷石错杂天晴有光气童山新乐县西北二十余里曲阳县南二十里一名见龙山山髙数仭绵亘数里下有小溪萦带流入沙河隋图经新乐县有黄山出细石愞白可为器物后讹为童山鼓城山晋州西五里即废鼓城县相传春秋时鼓子所居之地隋因以名县今有土阜是其遗址无极山无极县西南二十里山脉自元氏县封龙无极诸山而来山不甚髙而冠以无极之名亦以由此而西太行绵亘大山长谷邈无竆尽也土山藁城县西南二十五里本春秋宜安故城冈阜崛起因名割髭岭井陉县东五十里与元氏县接界中有径通井陉光武略河北驻跸元氏尤来大抢之徒皆割髭变㡌由此遁去岭因以名石墻岭井陉县东南八十里悬崖险峻有路仅通一线两下岭井陉县西三十里山嵴隆起东西陡削如墙壁然青石岭井陉县北三十五里上产青石鹿耳岭井陉县北四十里青泉岭井陉县东北三十五里本名叱日岭唐景福三年春晋攻天长军王镕出兵救之败于叱日岭晋军遂出井陉金珠岭井陉县东南七十里横山岭灵寿县西北八十里长冈岭灵寿县北十五里突起一山盘亘甚逺圣佛岭灵寿县北五十里黄安岭平山县西南一百四十里车道岭平山县西三十里山厓积石不生草木下有深川鸟道盘曲分水岭平山县西一百五十里五台太行之水于此分流东西故名神堂岭平山县西二百里一名神堂关陡岭平山县西北二百六十里山势陡峻不可登陟孙子岭阜平县东南二十里县境诸山皆从恒岭分支此岭仰视大茂山拱列如儿孙因名俗讹为孙膑所居又白蛇岭在县南六十里鞍子岭阜平县西三十里杨川岭行唐县西北一百二十里郜河之源出此又县西北八十里有红蛇岭铁脚岭赞皇县东南十二里髙险﨑岖艰于登陟因名元至正中邑令武纪稍凿平之以便行者十八盘岭赞皇县西六十里山势嵯峩林木郁茂中有小径萦纡上下凡十八盘黄沙岭赞皇县西北七十里槐水源出此盖即寰宇记所谓黄石山也孔子岭赞皇县赞皇山赞皇有孔子岭孔子岭有石室寛博其下有石相拒状若楹柱室内有石人象类执卷故名九女峰赞皇县西南七十里相传有九女修炼于此孟尝冈元氏县西十八里两冈横亘中通一线曰鸡鸣道口相传孟尝君度关处白马冈灵寿县东八里卧龙冈栾城县东八里盘曲如卧龙状冈畔有浪头邱髙二丈余上立五岳四渎庙白佛图平山县西南里许又赤砂冈在县西十五里土石皆赤黄冈天相岭抱儿石俱在境内见宋书百陵冈赞皇县东百陵冈在县东十里赵郡李氏别业在此黄龙冈无极县东二十里广二百步髙二丈土色黄盘绕如龙蝇子巖井陉县东南四十五里千佛巖井陉县南四十里髙三百余丈两壁镌千佛像大砦巖赞皇县西南十八里障石巖赞皇县西南一百十里上有石乳泉牛口峪井陉县东南七十里窦建德与唐兵战此青草峪元氏县西八十里石佛峪灵寿县西北一百十里南容邨邱栾城县南有三邨并峙髙四丈有余彪家邨栾城县西三里髙二丈余龙居洞井陉县东三十里岁旱祷雨于此长银洞井陉县东南四十里相传旧常产银仙洞井陉县西二十里北峪洞井陉县西二十五里聨珠洞获鹿县海螺山之阳巖洞深邃相接如门屋金世宗赐额曰灵巖洞石刻尚存老君洞获鹿县韩侯寨之阳内有老子石像九仙洞元氏县西三十里西贾村南势极险峻禅师洞平山县西一百三十里山势峻絶上有石洞出泉汹涌冬夏不竭又白龙洞在县西北二十里内有龙潭水深莫测水帘洞阜平县东南四十里峰峦秀㧞上有石洞泉从洞口飞下如帘金龙洞阜平县东北九十里大茂山之口也北接倒马关旧为戍守要地又神仙洞在县东北八十里示衣坂藁城县西北三十里唐天寳十四载安禄山至藁城赐常山太守颜杲卿金紫使仍守常山杲卿指其衣谓长史袁履谦曰何为着此衣履谦悟其意乃隂与杲卿谋起兵讨禄山后人因名其坂顺徳府土山在府城内昔冉闵攻石祗于襄国为土山地道此其遗址石梯山府城西南五十里路陡如梯又五里为牛家峪栲栳红山府城西南七十五里山径盘曲旋绕故名鼎梅山府城西南与栲栳红山相连石门山府城西南九十里石季龙进据石门龙冈县有石门山八盘山府城西南九十余里自麓至巅旋绕八级老翁山府城西南百里一峰陡絶状如老人故名其西相连为子母山状如妇抱小儿又名孩儿山天红山府城西南百二十里老翁山之西石色多红故名封山府城西二十五里以邢侯初封此故名亦谓之西山自此而西绵亘数百里直接太行皆西山矣孤山封山西十里陡絶多石风门山府城西四十里龙冈有风门山冬夏多风其西即清风岭七里河出此百花山府城西四十二里石色青白有类百花又西十里为香炉寨又五里为五马寨铁笔寨清城山在百花山西牛洞山府城西五十里与老雪山龙尾山相接薛村山府城西七十里翠阳山府城西八十里又十里为牛心山又十里为巨山三尖五平山府城西一百二十里水门山府城西一百二十五里又五里为广阳洞又二十里即黄榆岭紫金山府城西一百四十里元刘秉忠张文谦张易王恂读书处夷仪山府城西一百五十七里乐平县东南有夷仪岭道通襄国皤皤山府城西一百五十里黄榆岭下仙翁山府城西北三十里山腰有张果洞马鞍山府城西北三十八里山嵴隆起宛似马鞍山腰有洞可容千余人戍兵防秋常屯于此龙山在马鞍山北雷公山府城西北四十三里山上有雷公庙陵霄山府城西北七十里径路﨑岖山上寛平西坡下为黄谷巖又西北二十里为温居山又西北二十里即马岭口百巖山府城西北一百里龙冈县西北有百巖山其山极峻有百巖故名梅龟活山沙河县西南七十里宋王舜据此为冦为杨业所擒今有梅龟寨磬口山沙河县西南九十八里本名磬山磬口山在西南九十八里汉魏时旧铁官也五明山沙河县西南百八十里禾山沙河县西三十里白龙山沙河县西三十五里黑山沙河县西四十里出铁鳯凰山沙河县西四十里相近有龟山狼牙山沙河县西四十里王母山沙河县西五十里广阳山沙河县西七十里上有泉曰漆泉赫山沙河县西八十里下有龙潭前有神龙祠鸡冠山沙河县西九十里仓门山有二小仓门山在沙河县西百里大仓门山在县西百二十里亦名仓口唐时尝置仓于此故名七鹗山沙河县西百二十里和尚山沙河县西百三十里其山平顶五指山沙河县西百四十里逺望山岭俨如五指排列故名汤山沙河县西北七十一里汤水出焉山上有石室絶无尘秽俗号圣人室笔架山南和县南门外山峰列峙形如笔架铁牛山南和县东北二里旧有铁牛元末刘绍祖守顺德销之以铸兵器遗址存焉干言山唐山县西北四里山势延袤数千里接内邱县界内邱有干言山诗弼风出宿于干饮饯于言註适卫所经之地今合为一山尧山唐山县西北八里有元魏武定三年残碑所载惟兹巏陶唐采封八字夫子山唐山县北十里一名孔冈相传孔子停车处元许衡建书院于此后有圣裔孔璠自曲阜徙居因于其冈建奉圣祠祭器多得之土中宣务山唐山县北十二里邢国有巏山世俗或唿为宣务山或唿为虚无山莫知所出余尝为赵州佐读柏人城西内碑是汉桓帝时所立铭云有巏山王乔所仙方知此巏务山也巏字无所出俗音当名权务入都为魏收说之值其为赵州庄严寺碑铭曰权务之精即用此也又名山柏乡有山一名巏山按宣务山即尧山之东麓也宣务山一名虚无山髙一千五百五十丈山西三里出五色文石亦名权务山茅山唐山县东北十五里山际出茅有刺而三嵴卧牛山在茅山西一里青山内邱县西二十里青山本名黒山以周太祖讳黒獭故改名隋置青山县取此虎头山内邱县西四十里白银山内邱县西六十里百花巖南上出云母遥望如银上有观音洞天台山内邱县西六十五里上有九仙洞黑壁山在天台山东黑壁山在天台山下其石多黒故名逢山在内邱县西上有白云洞鹊山在县西六十三里昔扁鹊将虢太子游此山採药因名内邱有蓬鹊山亦名龙腾山即汉志蓬山也与鹊山并峙者为龙腾山上有太子巖相传虢太子与鹊并游之所巖东有乔家洞夹耳山内邱县西七十里形如人耳相夹故名十八盘山内邱县西七十里山有盘道十八上凌霄山内邱县西七十五里其峰峭拔插空攫山内邱县西北十三里砺水出攫山峰巖错峙势如搏击故名思亲山内邱县西北十七里本名孤山唐天寳六载敕改今名石河山内邱县西北双峰山内邱县西北攫山思亲左枝石河山思亲右枝双峰山思亲中枝且停山内邱县西北四十里虎头山北下有马跑泉露萝岭府城西八十里清风岭府城西一百六十里有边墙一道涧水通流其中黄榆岭府城西北一百六十里石径盘旋形险道冲有边墙一道焦山岭府西南七十里秦王岭府西北一百四十里马岭府西北一百六十里其地峻险为戍守要地唐天祐三年河东将李嗣昭攻邢州朱全忠将张筠引兵助守州城因设伏于马岭岭设边墙二道外有沟涧名曰鬼谷沟夜歇岭内邱县西六十里鹤度岭内邱县西一百七十里在蓬鹊山西漫天岭在鹤度岭北麦穗岭在漫天岭东龙驹岭内邱县西北五十里乜须岭内邱县西北九十里黄谷巖府西七十里中巖接黄谷巖黄背巖沙河县西一百五十里五指山北和尚山南南去数道巖三十五里大伏巖沙河县西一百五十里有白龙洞落丝巖沙河县西九十里滴水巖沙河县西一百里石泉自絶壁而下四时不涸舍身巖沙河县西一百八十里数道巖沙河县西南一百七十里涧沟之路旋绕数层故名相近又有大岭口嘲巖在马岭北爱子巖内邱县西一百七十里圣佛巖内邱县西南鹿城冈府西北三十里邢侯欲于此筑城立标巳定夜有鹿衔标徙于今城处石井冈在府西北晋大宁元年天旱佛圗澄于石井冈掘得一龙长尺余咒之腾空而上雨即下因名龙冈冈在县西北七里上有井大如车轮又任县南亦有龙冈山嵴横亘东西二十里圣水冈沙河县西四十里马峰冈内邱县思亲山东相近有卧龙冈仙人冈娘子冈响冈永固冈内邱县西十里邵明冈内邱县北十五里程子冈内邱县西南三十里龙冈在任县南岭南冈任县东北二十里广阳洞府西一百二十五里石佛洞在府西北又有仙翁洞琉璃坡府南三十里西山垂尽处唐龙纪初李克用败孟方立于琉璃坡即此牛口峪沙河县西七十里亦名牛神口上流泉水至此入地广平府聪明山府城西六十里周围俱石形势髙峻上有聪明神庙聡明山在城西六十里之石碑社娄山府城西六十里亦名邯山临洺县狗山在县西十里山顶石上有狗迹因名武德五年太宗亲讨刘黑闼于此立营邯山在府城西今名聪明山宋陈荐碑记此山盖紫山一峰耳娄山势稍崇广唐太宗碑蹟尚存故一名驻跸山亦名太宗山兔山府城西六十里石碑社口有村曰石碑村其上为兔山红山府城西七十里红山踞紫山北山形延袤回峰环涧其下有屯曰丰稔屯县名永年取此和山府城西北七十里浮邱山肥乡县南四里浮邱山土阜髙于平地数尺天台山肥乡县西南十五里土山无石髙踰数丈盘结数百步鳯起山鸡泽县治后今仅存土阜鸡泽山在鸡泽境内鸡泽山在广平府鸡泽县境杜预云在广平曲梁西南辘轳山广平县南二里盖培塿也辘轳山南面横隄北负城郭四望环拱紫荆山广平县东北三十里山产紫荆故名西逼河岸虽经冲突而紫荆遗本尚存灵山在邯郸县西隋图经云赵武灵王登灵山因以石凿人马之形其下有井以石覆之俗唿灵井城西有照眉池池西有髙岭即古灵山刘劭赵都赋云西有灵邱即此邯山在邯郸县西牛首水又东歴邯郸阜张晏所谓邯山在东城下者也邯郸县邯山在县东南五里邯山旧地理志在召代镇内去东南二十里岁久山夷堵山邯郸县西三十里在紫山南连亘如墙因名邯郸堵山牛首水所出紫山邯郸县西北三十里赵奢赐号为马服君正义曰因马服山为号也括地志云马服山邯郸县西北十里邯郸有紫山紫山春夏有气蓊郁巖间有紫石英山下有石石上菖蒲一寸九节武安县紫山唐天寳六年改为朱衣山山下有水北流中有鲋鱼名朱衣鲋紫山时有紫气覆峰顶故名葛山在紫山东上有双泉林木森郁葛藟尤盛故名神麕山磁州西四十里神麕之山其上有文石黄水出焉而东流注于洹滏水出焉而东流注于欧水贺兰山磁州西北四十里贺兰山在磁州贺兰真人居此石鼓山在磁州境鼓山有石二所若鼓形南北相当谚云南鼓北鼓相去十五邺城西有石鼓魏都赋神钲迢递于髙峦是也滏口山即魏文帝邀击袁尚处太行山八陉之第四陉曰滏口陉山岭髙深实为险扼白土山磁州西北七十里峰顶有泉曰流泉黄要岭府城西七十里土岭平漫长二十里髙三里双冈邯郸县西北建中中田悦围邢及临洺抱真与马燧合神䇿兵败恱于双冈白虎冈清河县西南二里牛尾冈磁州西南三十里畿辅通志卷十九畿辅通志钦定四库全书畿辅通志卷二十山大名府沙麓山府城东四十五里沙鹿山名阳平元城县东有沙鹿土山沙鹿者河上之邑林属于山为鹿沙山名也王翁孺徙魏郡委粟里元城建公曰昔春秋沙麓平晋史卜之曰后六百四十五年宜有圣女兴今王翁孺徙正直其地日月当之元城郭东有五鹿之墟即沙鹿地也黒山府西北八十里山多削壁怪石廻蹊曲涧盘欝其中童山在黑山西南山无草木曰童隋宇文化及与李宻战其下元城郭东有五鹿墟郡国志曰五鹿墟故沙鹿周穆王东征舍于五鹿其女叔㛗届此是曰女㛗之邱为沙鹿之异名也元城县沙鹿在县东十二里亦名女㛗邱沙麓在府城北四十里惬山大名县北十五里贵乡县古堰今名惬山在县西九里汉成帝时河决金堤河堤使者王延世募人运土塞河之处以其惬当人情故谓之惬山方山南乐县北七里相传东西二土山竝峙其形方正后为河水荡决龙光山东明县东南三十里山上云气现光如龙故名白云山东明县东北二十里东明县白云山相传张良辟谷于此其里名白云里金沙山在开州治东鸡鸣山在开州城内鸡鸣山在州学北百余歩相传昔有仙人居住闻鸡鸣于此洪洋山开州东南二里土冈绵亘南北数里洪洋山在州东南义井里即旧澶渊处山南有浮翠桥洪洋山在开州东南五里秀丽隆峻卫阳山在开州东南濮阳县卫阳山在县东南二十里居卫之阳鲋鰅山在开州西顿邱县鲋鰅山在县西北三十里今名广阳山山海经云颛顼𦵏其阳九殡𦵏其隂四虵卫之鲋鰅山者葢今广阳山之别名也按郡国志云颛顼所𦵏俗名青冡山焉濮阳有鲋鰅山秋山在开州西帝喾𦵏于秋山之隂顿邱县秋山在县西北三十里其在顿邱之迹曰秋山五霸冈东明县东南五十里五霸冈春秋时五霸㑹盟地也又谓之霸王冈楚项羽救邯郸时驻此冈上黄陵冈东明县东南八十里接山东曹县界元时贾鲁治河始此吕团冈在开州东南龙泉冈在开州清河岸北望河冈在开州清河里北髙可二丈许清河之胜举在目捷而河在其西南登眺者必先焉杏花冈在开州清河西北岸堤口髙约二丈上可坐三百人下临河水上有观凫亭卢冈长垣县东二十五里大冈长垣县东五十里雄堤环抱形势屹然荆冈长垣县东南四十里荆冈集冈顶当集之中冈畔有琉璃井青冈长垣县西二十里平地突起土皆青色故名沤麻冈长垣县西北天兴二年正月济河至蒲城次沤麻冈学堂冈长垣县北十里平广突兀近冈土皆赤色昔孔子聘列国与弟子絃诵于此故城北有学堂冈宜邱长垣县北十五里四围约数畆髙耸数寻断续起伏形势蜿蜒上有古寺曰万夀泉源洞在开州北顿邱县泉源洞在县东北三十五里故卫诗云泉源在左淇水在右卫女思归之处也泉源洞距戚城东北三十五里宣化府燕然山宣化县东三十里上有叠翠巗黒山府城东四十里土石多黒汤池山府城东四十五里温泉出焉黄羊山府城东南三十里黄阳山在保安西北三十里相传仙臞黄伯阳修炼处俗讹为黄羊山鸡鸣山府城东南亦作鸣鸡山和平元年𦵏昭太后于广寗鸣鸡山魏土地记曰下洛城东北三十里有延河东流河北有鸣鸡山本名磨笄山每夜有野鸡羣鸣于祠屋上故亦谓之为鸣鸡山可汗州有鸡鸣山山在鸡鸣驿北五里崚嶒髙耸有鸟道盘屈而上龙洞山府城西南六十里有龙洞十八盘山府城西南深井堡南二十里去东城六十里以髙峻盘折而名其东有歪头山天徳山府城西北三十里东望山府城北二十五里其西又有西望山又马鞍山在县东北七里赤城山赤城县东二里山石多赤古赤城在其上鹰窝山赤城县东龙门所东南四里又有鹰觜山在所西南四里聚阳山赤城县东龙门所东南三十里元人开冶处孔宠山赤城县东龙门所南十五里崖有孔六七尺透明有笔架峰西髙山赤城县东龙门所西二里又有北髙山在所北二十里青羊寨山赤城县西南十五里偏头山赤城县西北十五里野鸡山赤城县西北七十里多雉故名鹤山赤城县西北马营堡东二里俗名东山上多松桧有鹤栖止雷山赤城县西北马营堡东五十里上有雷神庙红山赤城县西北马营堡东南二十里山势髙险石色多赤下有红泉东流合大河入龙门崃苍崖山赤城县西北马营堡南二十里上有飞泉纱㡌山赤城县西北马营堡北二十里金阁山赤城县北云州堡西南十五里元建崇贞观长春洞于此前有㳺仙峪又有琼泉在长春洞前龙门山赤城县北云州堡东北五里沽水南出崃岸有二城世谓之独固门以其借险凭固易为依据兼壁昇耸踈通若门故得是名龙门县有龙门山石壁对峙髙数百尺望之若门徼外诸河及沙漠潦水皆于此趋海实塞北控扼之冲要也龙门山又名龙门峡龙门川经此南下又保安州亦有龙门山去府城三十里卧龙山赤城县北三里元上都北枕龙冈即此东山赤城县北独石城东三十里簪缨山赤城县独石城东三十里俗唿氊㡌山崆峒山赤城县独石城东南十里棋盘山赤城县独石城南四十里山峰髙峻人迹鲜到相传有仙奕于此今石局尚存南帡山赤城县独石城南四十里偏岭山赤城县独石城北四十五里或曰即天岭胡峤记云自归化州行三日登天岭岭东西连亘有路北下盖譌天为偏也总髙山赤城县独石城东北十里登眺即见辽海刘不老山赤城县东北十里相传有刘姓者修炼于此因名红塘山万全县南十里又十里有大王山香罏山万全县西南四里炭山万全县西南四十里重熙六年五月己酉清暑炭山归化州有炭山又谓之陉头有凉殿承天皇后纳凉于此山东北三十里有新凉殿景宗纳凉于此惟松棚数陉而已华山万全县西南阳河堡东南二十里下有灵潭旱可祷雨紫巖山万全县西北五里极髙耸桃山万全县西北新河口堡东北三里亦名桃山台马头山有二一在万全县西北洗马林堡西北四里下有泉前有水关洞一在西宁县西南二十里北高山万全县西北洗马林堡西二十五里邉墙倚其西麓孤山万全县西北有东西二山东山在洗马林堡北四十里独出羣山西山在堡西北三十里陡峻特立又有両孤山一在懐安县旧左卫西南四里一在保安州西十里有南北二山竝峙翠屏山万全县北三里両崃髙百余丈望之若屏水泉山万全县东北张家口堡北四里髙山万全县东北有二东髙山在张家口堡东北七里西髙山在堡西北七里相去数十歩对峙如门张家口之名以此又有东西両髙山在龙门县西北东髙山在常峪口北十五里西髙山在青邉口西北十二里又永宁城东四海冶堡北三里亦有髙山大尖山万全县东北六十里县西北有小尖山红石山龙门县东五里上产红石可供玩好拂云山龙门县东鵰鹗堡北百歩松山龙门县长安堡东南里许石盘山龙门县长安堡东南二十五里龙潭山龙门县长安堡西一里有瀑布泉里许八峰髙耸为八仙山西山龙门县西重熙六年夏猎龙门县西大松山龙门县西山在卫西十里上有古松盘曲因名在县西北四十里双塔山龙门县西十五里両峰相峙上各有浮图元至元中所建娘子山龙门县西二十里极髙耸而无险恶之势迤南有龙门山极髙峻明置龙门闗于此椵树山龙门县西北大白阳堡南四里上有古椵树赵川堡西北二十四里青山龙门县西北在青邉口北八里色比羣山独青又石嵯山在口北十余里册説谓之石崖山鳌头山龙门县西北在羊房堡西北十五里上有巨石突出髙广数十百丈双峰山龙门县北二十里両峰相向髙出衆山立石山懐来县东南三十里又窟窿山在县东南四十里水谷山懐来县南十六里笑隠山懐来县南二十里元释忻笑隠甞栖此因名松峰山懐来县南三十里黄山懐来县西北十五里又一里有青山螺山懐来县北十五里大海陀山懐来县东北三十里髙百仞许下有龙潭倒刺山在蔚县东八十里神䴥三年白鹿见代郡倒刺山倒刺山甚层峻未有升其岭者魏土地记曰代城东五十里有倒刺山上有佳大黄也倒剌山在兴唐县东七十里亦号雪山俗传灵仙所居与五台山略等亦名小五台山九宫山蔚县东南四十里金章宗甞避暑于此又名殿子山永宁山蔚县东南五十里相传金章宗㳺猎于此命名麻田山蔚县东南八十里内有王喜洞通易州相传汉代王喜所穿榆林山西宁县东顺圣东城南二十里鳌鱼山西宁县东顺圣东城西北十五里内有大石如鳌狂澜至此即息俗唿为镇水鱼又大蟒山在东城东北十五里桦山西宁县东南四十五里熘云山西宁县西南三十五里山势嵯峨髙出云表下有秋林亭辽建盘崖山西宁县北少东十五里水沟口山懐安县南十五里両山巍峙百余丈其阳有海眼泉熊耳山懐安县南三十里云头山懐安县西南三十里山髙耸云覆其顶即雨中有斑石洞虎窝山懐安县西南三十里良山懐安县西二十五里本名狼山明永乐中车驾驻此改名平顶山懐安县西三十里内有天窖洞四围俱山惟从一穴而入花山懐安县西北三十里春冬多花上有池水旱不涸栲栳山懐安县北八里白腰山懐安县东北三十里髙耸壁立下有白土如帯瓦窑山懐安县东北万全左卫东南五里以陶甓所在而名馒头山懐安县东北万全左卫西南十五里相近有没皮山山无草木故名长生山延庆州东永宁城东七十里居庸山延庆州永宁城东南四十里接昌平州界详昌平多景山延庆州永宁城西北十里团山延庆州永宁城西北十五里巍然独立亦名独山溪河出此缙阳山延庆州永宁城北十二里下有缙阳泉又名龙安山双髻山延庆州永宁城东北二十里东去周四沟堡十五里双峰竝峙状如髻然神仙山延庆州永宁城东北二十五里旧有神仙寨黑头山延庆州东四海冶堡东三十里明嘉靖中总督翁万逹言黑头山至宻云城不五六十里可为直垣相属红门山延庆州界东南二十里髙三里有大小红门口为戍守处相近有蟒山形如蟒头羊头山延庆州南十里笔架山有二一在延庆州南十里三峰突起一在保安州西南六十里玉峰山延庆州南四十里柏龄山延庆州南四十里上多柏木水峪山延庆州西南五十里相近有画字山大翮山延庆州西北阳沟水迳大翮小翮山南髙峦截云层陵㫁雾双阜共秀竞举羣峰之上郡人王次仲变苍颉旧文为𨽻书秦始皇竒而召之三徴不至始皇怒令槛车送之次仲化为大鸟翻飞而去落二翮于斯山故其峰峦有大翮小翮之名魏土地记曰沮阳城东北六十里有大翮小翮山其山在县西北二十里峰举四十里上有庙即次仲庙也懐戎有大小翮山大翮山在延庆州北二十五里相连者为小翮山差卑有佛峪山在州西北三十里下有温泉葢即大翮山也东螺山延庆州西北三十里盘回而上髙七里许又有西螺山在州西北六十七里石佛山延庆州西北五十里巖中有古佛像因名石门山延庆州北十八里中有洞南北通明如门相近有官帽山擎笏山延庆州北二十里峭拔孤立状如擎笏中有瀑布泉飞流直下相近曰应梦山相传辽萧后甞应梦建寺其上因名东巖山延庆州东北十八里金刚山延庆州东北二十五里缙山保安州东南矾山保安州东南一百二十里矾山县山出白緑矾故名有矾山又有小矾山在矾山堡西北三十五里东灵山保安州东南一百二十里又西灵山在州南八十里东西竝峙涿鹿山保安州东南黄帝乃徴师诸侯与蚩尤战于涿鹿之野服䖍曰涿鹿山名涿水出涿鹿山涿鹿山在妫州东南五十里桥山保安州东南泰常七年如广寗幸桥山遣使者祠黄帝唐尧庙下洛城东南四十里有桥山懐戎有桥山両山相近中有一石如桥濶五尺长丈余可通行因名笄头山保安州西南协阳水东北流厯笄头山阚骃曰笄头山在潘城南釡山保安州西南黄帝合符釜山釜山在妫州懐戎县北三里厯山保安州西南懐戎城北有厯山潘城西北三里有厯山山上有虞舜庙可汗州有厯山亦名厯阳山懐戎有厯阳山羮颉山保安州西汉髙帝七年封兄子信为羮颉侯羮颉山在妫州懐戎县东南十五里梁山保安州西三十里石骨嶙峋上有土田四百余亩保宁山保安州西北六十里旧名白帖山孝文山保安州东北八里相传魏孝文驻跸于此故名其麓有龙湫鹞儿岭府城东二十里古名药儿岭沙岭府城西北二十里亦名断云岭以岭上常有隂云㫁续不一也今有沙岭堡归化州㫁云岭极髙峻黄土岭赤城县北十五里荨麻岭万全县西北七十里即洗马林也岭路﨑岖为隘口要地寨儿岭万全县西北洗马林堡南五里其山四合若寨虞台岭万全县西北新河口堡东北十二里野狐岭万全县东北三十里势极髙峻风力勐烈雁飞遇风辄堕地重熙六年夏四月猎野狐岭浩门岭龙门县东鵰鹗堡北二十五里明初以此名驿上有古松数百株鬰然苍秀长安岭龙门县东南本名枪竿岭明永乐中改名今有堡洗马岭龙门县北火石岭懐来县南二十里产五色火石又有唐家岭在县东南黒石岭蔚县东南广昌城北五十里石多黒色地势险絶明嘉靖中始筑城戌守退虎岭蔚州西南七十里五岔岭西宁县东南四十五里岭当通衢岐路四逹枳儿岭懐安县西三十里与山西天镇县接界雪岭懐安县西北西阳河堡东南八里花皮岭懐安县东北万全左卫东十五里骆驼岭懐安县北二十里长城岭延庆州东永宁城东九十里东灰岭延庆州永宁城东南十里又西灰岭在城南十二里苗乡东岭延庆州永宁城东北十里又苗乡西岭在县西北十五里涩石岭延庆州永宁城东北十二里大石岭延庆州永宁城东北五十里脱花岭延庆州东四沟堡西南十二里将军岭延庆州东四海冶堡东八里又堡东南十三里有驴鞍岭大胜岭延庆州四海冶堡西北七里八逹岭延庆州南去居庸上关十七里元时以此为居庸北口上有城设兵戌守自八逹岭下视居庸闗若建瓴若闚井昔人谓居庸之险不在关城而在八逹岭也分水岭有二一在延庆州南四十里一在州北三十里横岭延庆州南四十七里当居庸之西北亦要路也明季设兵戍守干沟岭延庆州西北二十里地椒岭延庆州西北四十里产地椒鸽子岭延庆州东北靖安堡西南六里黒峪口岭延庆州东北靖安堡西南十六里吹箫岭懐来县西南三十五里孤峰蔚县东南六十里太白山北形类塔髙耸层霄镇南峰延庆州东四海冶堡南三十里旧有墩曰镇南墩威逺峰延庆州东四海冶堡东北三里旧有墩曰威逺峰墩南巖龙门县南二里桃花巖懐来县南三十里乳香巖懐来县西南三十里叠翠巖保安州西本名恶崖徳兴府有恶崖更名叠翠巖苍巖赤城县西北马营堡西南二十五里上有飞泉望国巖赤城县北望云川东北下有担子洼舍身巖赤城县北云州堡北五里红巖万全县张家口堡东北十里碧落巖在龙门县东鵰鹗堡东四十里石巖滴水去地百余仞隆冬不冻滴水巖西宁县西南三十五里鵰鹗巖龙门县东鵰鹗堡西一里栖霞巖延庆州东南二十五里拨云巖延庆州北二十里水泉冈懐来县南八里又古庙冈在县东三十里上有古庙磨盘嵯赤城县东龙门所西十里以形似名龙王嵯赤城县东龙门所西北八里嵯峨髙耸夏月云从此出则大雨又有木龙王嵯在滴水崖堡南十五里太保峪赤城县北独石城西南十五里内有古墓石羊葢前有官太保者𦵏此故名黒峪赤城县东龙门所南十里有仙鹤峪最深常有鹤栖宿又有燕窝石形如燕窝可容数十人东猫儿峪赤城县龙门崃北十里剪子峪龙门县东三十里其形如剪李老峪龙门县东南长安堡北十里又狮子峪在堡北三十里有石如狮棒棰峪懐来县东南三十里石槽峪延庆州东周四沟堡东北二十里葫芦峪保安州东北二十五里榛子坡延庆州西北十五里产榛实拂云平保安州境旧名漫天埚徳兴府有漫天埚泰和二年更名拂云平圣音洞府城北五里红寺洞万全县西北新河口堡东南十里又黑龙洞在洗马林堡西南盘崖洞西宁县南四十里峭壁千仞架独木为桥经久不朽辽时建亭于其侧号崖水亭金真洞保安州西北三十里有四洞皆人所凿各有石牀石凳独石赤城县北独石城南一里大谷水流迳独石北界其石孤生不因河而自峙在平城南一石屹起平地上有搆屋易州泰宁山易州西五十里巍峩耸㧞脉秀力丰峻岭崇山羣卫于外秀若拱璧灵巖翠岫环绕于中簇若屯云前则白涧河旋注而清唐滋诸水㑹之后则拒马河环流而胡良泉河琉璃大峪诸水㑹之考其潆洄延袤千里计所滙纳襟帯百川翠屏山易州东十五里山半石窟有日照泉孔山易州西南山穴有钟乳又名乳山易水东迳孔山北山下有钟乳穴穴出佳乳上又有大孔壑达洞开故以孔山为名也星月巖顶有二穴弯者如月圆者如星山北为衆军山明成祖常屯军于山上龙迹山易州西南三十里石上有仙人及龙迹在易州西南又名龙山迹又名盘山郎山易州西南九十里郎山在永乐县徐水屈东北迳郎山又屈迳其山南岑山岑竞举若竖鸟翅立石崭巖亦如剑杪极地峻之崇峭郎山极地形之险上有姑姑窝寨天成砦北楼院东水寨西水砦大蛾眉寨蛾眉山易州西南一百里万仞山易州西九十里紫荆闗南五里髙峻壁立又屏山在闗城北夹河环翠如屏障然又对敌山在闗东北石港口両山对峙峰峦相匹又九泉山在闗中白马湾口上有八寳砦茶山易州西九十里紫荆闗西城石门外芙蓉山易州西九十里紫荆闗西北一里铁贯山易州西九十里紫荆闗西门口相近有水积山五峰山易州西紫荆闗西五里相近有天盆山峩山易州西百里诸峰森立故名马头山在易北西北三十里易水又东与濡水合出故安县西北穷独山南谷峩磨山易州西北五十里有崖南俯俗名白脸山駮牛山易州西北百里易有駮牛山山色黑白班驳其形如牛故名易水出其东圣女山易州北五里下有圣女泉白马山在易州北浑塘沟水出遒县西白马山南溪中周时人多学道于白马山天寳六年勅改为燕丹山山在易县北十八里洪崖山易州北三十里髙万仭山巅有水东流千福山易州北六十里有石佛腰洞长堤山涞水县西十里檀山涞水县西二十里檀山水出遒县西北檀山檀山与易州西北界之白杨岭相连濡水迳其下峰峦秀丽中多檀木石龟山涞水县西二十里山巅石状如龟有巖可容千人洞深莫测外狭内寛可通广昌武山涞水县西北九里四山周围如列剑㦸因名栾平山涞水县西北十七里即檀山之支峰也紫凉山涞水县西北三十里髙百余丈山之西有马龙山龙宫山涞水县西北三十里山有石洞出泉滙而不流相近有九泉山水峪山涞水县西北三十五里半崖有汍泉龙安山涞水县北山髙溪深人迹罕至世以为神龙所居之地在县北五十四里偏竹山涞水县西北水峪山之西云溪山涞水县北三里山形竒秀白云常栖其上马龙山涞水县北三十里紫凉山之西墻山涞水县北三十里形如峭壁故名金山涞水县北四十里有一岭名朝阳其色如金俗唿人安寨传房水山涞水县北四十里又西为竹子纒山地多丛竹故名龙湾山涞水县北五十里髙峰卓立一名铁褁寨山下有铁锁崖崖下有龙潭天堂山涞水县北六十里俗唿天堂寨亭山涞水县北三十里县北有亭山以山形亭亭特立而名白石山广昌县南二十五里上有云台阳洞山峰嶙峋为八景之一香山广昌县西十里飞狐古迹也上有古寺花木繁盛日光晚照香气逺闻牛心山广昌县东南五里有比干庙今废神仙山广昌县南一百一十里接唐县境相传有神仙对奕于上故名黄土岭易州西南九十里路达广昌县置城设兵于此防御紫荆岭易州西八十里峰峦环列岭上有闗路达山西大同闗东有柏梯连泉大寒八砦唐胡退鱼佛见诸岭闗北又有躭迟鞍头笛儿骆驼诸岭闗南又有接天岭闗西又有薄儿岭参差连接真天设之险也白杨岭易州西北白杨水出遒县西山白杨岭下白杨岭在涞水县西北六十里在州西北四十里路通山西蔚州岭多白杨树故名俗讹为白羊竒峰岭易州西北与白杨岭竝峙有竒峰口口外乌龙金水诸沟冲要处也在州西北八十里官座岭易州西北五十里四山环拱一径而入俨若官座旧有官座廵司又西五里为官座口皆戌守处也五廻岭易州西南一百二十里俗名五虎岭其相接者曰狼牙峪徐水西出广昌县东南大岭下世谓之广昌岭岭髙四十余里二十里中委折五廻方得逹其上岭故岭有五廻之名大黉岭涞水县西北涞水北迳小黉东又东迳大黉南葢霍原隠敎授处也徐广云原隠居广阳山教授数千人为王浚所召虽千古世悬犹表二黉之称大黉岭在易州北一百九十里黑石岭广昌县北五十五里宣大入中原有二门居庸直其后紫荆当其前由后必于鸡鸣由前必于飞狐飞狐即黒石岭也集云峰易州西北八里右为太和峰石虎冈易州西南六十里即石兽冈雹水所出燕王仙台东谓之石虎冈中山简王焉之窆也採涿郡山石以树坟茔陵隧碑兽竝出此山山有所遗二石虎后人因以名送荆陉易州西南易水又东迳西故安城南接阎乡城也厯迳荆陉北耆旧云燕丹饯荆轲于此因而名焉在州西南三十里丹霞洞易州北三十二里相传张果炼丹于此牀灶尚存乳水洞易州西七十里寛四丈许有石槽十二每嵗正月十六日自西至东乡民循次而占某月旱则某槽无水某月雨则某槽有水多竒中焉冀州枣山州西南五十里山多枣因名紫㣲山州东北二十五里平原旷野隆然突起其地形自太行山发脉而来龙冈南宫县北二里太行山余脉也土人建扁鹊庙于山亦谓之鹊山飞凤冈即南宫县治平地冈阜逶迤轩然翔起谚云旧城卧牛新城飞凤赵州平棘山有二一在州城北曰太平棘一在州城南曰小平棘皆去城百歩余山顶平而多棘故名汉又以山名县鞍子山州北十五里龙平山州北三十里在宋子城之右相传山本髙耸一日风雨骤至龙过而平其半故名钓盘山临城县南五里葢山临城县南十里黒山临城县西南四十里乞了山临城县西南四十里蠖屈山临城县西南五十里三凤山临城县西南一百里彭山临城县西四里灰山临城县西三十里青龙山临城县西五十里杏山临城县西七十五里山多杏春时望之华艳夺目敦舆山临城县西八十里敦舆山泜水出其隂东流注于彭水在县西南七十里泜水所出南接太行北连常山州境之大山也紫金山临城县西八十里铁山临城县西九十里石色如铁因名九珠山临城县西一百十里白山临城县西北十五里伏牛山临城县西北二十五里天台山临城县西北三十里在县西五十里以其髙耸而上平也鸡冠山临城县西北三十里九尖山临城县西北三十里莲花山临城县西北九十里尧峰临城县东二十里近唐山尧都故名星冈在州城外大小阜二十八环列如宿因名俞家冈州东二十里三台冈州南二十里三冈排列如台凤凰冈在柏乡县东长冈髙邑县西二十五里冈峦耸秀环抱村疃间周十余里中有兎儿坡甚寛广圣井冈临城县东北三十里冈上有井冬夏不竭故名董冈临城县北四里东接尧峰西临泜水环抱竒胜龙尾冈在临城县西北唐大顺二年李克用攻镇州大破王镕于龙尾冈拔临城元氏柏乡牛口峪临城县西二十里圣母洞临城县西北三十里洞口有祠每祷辄应嶂洪洞在临城县境房子有漳洪洞深州武强山州东北六十里形如弓一名弓形山晋置县名取此无影山武强县治西北日中人立其上无影故名紫荆山安平县南五里束鹿嵓在州治西嵓穴深邃外隘内广定州中山定州西南一里中山者城内小山侧而欲上若委粟焉古取以名国今祗一土阜或曰即鼓楼土基少容山曲阳县南二十里一名黄山世传黄石公隠此尧山曲阳县南二十里为太行前麓唐尧分冀州表石于此因名砚山曲阳县西十里许山腰有赤砂下有泉即曲逆溪耳山曲阳县西北十三里相近有宿山珠山鳯凰山孔山曲阳县西北二十里山半一孔前后洞彻西为大荆口又数里为小荆山临河寨山曲阳县西北四十里相近有虚空山三峰寨山曲阳县西北五十里恒山曲阳县西北一百四十里亘保定府西境及山西大同府东境十有一月朔廵守至于北岳太行恒山正北曰并州其山镇曰恒山恒山为北岳其山北临代南俯赵东接河汉之间赵简子告诸子曰吾藏寳符于常山上天汉三年幸北地祠常山晋隆安二年魏王珪还中山将北归发卒治直道自望都凿恒岭至代五百余里注恒岭即恒山山岋也自恒山之代有蜚狐之口倒马之闗夏屋广昌五廻之险夫恒山挺峙于冀州之中为东西屏蔽巖谷髙深道路险阻出竒者所必由也毕星散为冀州分为赵国立为常山注常山是毕昴之精北方恒山恒者常也万物伏藏于北方有常也北方为常山者何隂终阳始其道常久故曰常也元和十五年更恒岳曰镇岳有岳祠包括绵长经纶中外其项也上抶龙门黒帝之宫观其足也下擦地轴元神之都府恒山有别名五一曰兰台府二曰列女宫三曰华阳台四曰紫薇宫五曰太乙宫恒山在曲阳县旧传一峰自浑源州恒山飞来遂以名此恒山五岳之北岳也五岳图云恒山髙三千九百丈上方三十里周廻三十里禹贡太行恒山至于碣石入于海孔安国注二山连延至碣石也焦山曲阳县北二十里黑风山曲阳县北二十五里磨山曲阳县北四十里灵山曲阳县北四十里脉自恒山来西二十里为焚山焚山后五里为鸡冠寨山莲花寨山曲阳县北五十里峰峦九出状如莲花香巖阁山曲阳县北六十里凝烟含翠嶻嶫万状石钟下垂叩之辄鸣有元人碑记存焉北为官寨山揷箭岭曲阳县城南门外揷箭岭下隘口十四岭口堡城一座明𢎞治三年建分水岭曲阳县西北三十里水窦巖曲阳县西北五里石骨清峭㧞地涌出山雨骤至则飞泉奔㵼両巖间滙而为潭巖际有苏轼书浮休二大字金章宗曾逰此有潄玉亭久废滴水巖曲阳县北七十里峰峦倒峙泉垂如雨贾岛洞曲阳县北六十里唐贾岛隠此有石刻王子洞曲阳县北七十里畿辅通志卷二十畿辅通志钦定四库全书畿辅通志卷二十一川顺天府玉河在正阳门内源岀宛平县玉泉山滙为西湖分流而入德胜门西水关过皇城五龙亭前为北海子入大内从金水桥流经玉河桥出正阳门东水关东迤少北至东便门东水闗出注通惠河玉河即西苑所受玉泉注入西湖逶迤从御沟而东以注于大通河堤在东长安门翰林院东有坊二署曰玉河东西堤䕶城河即玉泉之分流也自德胜门外至大通桥环绕都城注于通恵河通惠河亦名大通河源出昌平州白浮村神山泉西南㑹一畆马眼诸泉又经宛平县玉泉山东绕瓮山滙为七里泺东入都城西水门贯积水潭又东从月桥入大内南出玉河桥水门合南北城河经大通桥至通州分流一自旧城西水门流入城内至东水门出一自新城西门外绕新旧城南折而东北乃合流至张家湾城东门外入潞河通惠河其源出于白浮瓮山诸泉水世祖至元二十八年都水监郭守敬建言䟽凿上自昌平县白浮村引神山泉西折南转过双塔榆河一畆玉泉诸水至西门入都城南滙为积水潭东南出文明门东至通州髙丽庄入白河总长一百六十四里一百四步首事于至元二十九年之春告成于三十年之秋赐名曰通惠嘉靖六年十月廵仓御史吴仲言通州运河元郭守敬创建已有明效今通流等八闸遗迹尚存原设官夫具在因而成之为力甚易请以臣言下户部定议上命戸部侍郎王軏工部侍郎何诏及仲董其事軏等言通流闸经二水门南浦上桥广利三闸皆衢市阛阓不便转运从温泥河濵旧小河废堰西不一里至堰水小坝令通普济闸则径易可省四闸两闗转搬之难上命即以来春兴工七年十二月通恵河成粮运既至者一百九十万三千八百有竒泡子河在崇文门内泡子河在崇文门内前有长溪后有广淀两岸多髙槐垂栁水色澄鲜林木明秀三里河在大兴县东南城南三里河至张家湾运河口袤延六十余里旧无河源明正统间因修城壕作坝畜水虑雨多水溢故于正阳桥东南低漥处开通壕口以泄其水始有三里河名自壕口三里至八里庄始接浑河旧有渠又迤南入张家湾口白河其水深处二三尺浅处尺余濶处仅丈余窄处未及一尺正阳门外东偏有古三里河一道东有南泉寺西有玉泉菴至今基下俱有泉脉由三里河绕出慈源寺八里庄五箕花园一帯直抵张家湾烟墩港地势洼下故道具存冬夏水脉不竭见今天坛北芦草园草塲九条巷其地下者俱河身也阜通河在大兴县东一名坝河坝河亦名阜通七坝罗璧除都水监浚阜通河而广之嵗増漕六十余万石清泉河在大兴县东南亦曰浑河旧渠自宛平县东流入境又东入张家湾入白河蓟城南七里有清泉河上承桑干河东流与潞河合桑干水出马陉山谓之清泉河亦曰干泉按清泉河古浑河正流也元时浑河至东麻谷分为二支故其流渐弱至明时益断续不常正统中甞浚三里河以入之高梁河在宛平县西源出昌平州沙涧东南流经髙梁店又东南流入都城积水潭蓟东一十里有髙梁之水髙梁水出蓟城北平地东注迳燕王陵北又东迳蓟城北又东南流入湿水俗谚云髙梁无上源言其微涓浅薄裁足通津也金水河在宛平县西金水河源出宛平县玉泉山流至义和门南水门入京城故得金水之名按金水河即玉河上流也以大内故曰金水其出御沟则曰玉河金口河在宛平县西卢沟河东岸金时自燕京之西麻谷村分引卢沟一支东流穿西山而出是为金口其水自金口以东燕京以北溉田若干顷至元三年凿金口导卢沟水以运西山木石清河在宛平县西北土城闗北十二里为清河其水出玉泉山分流而北迳此又㑹于沙河入于白河凉水河在宛平县由水头庄泉发源东南流入海子内经马驹桥又东至张家湾曰南新河又东南入白河永定河在宛平县西三十里即桑干河古湿水也俗曰浑河亦曰卢沟河康熈三十七年赐名永定湿水出雁门阴舘县东北过代郡桑干县南又东过涿鹿县北又东南出山过广阳蓟县北水经卢沟河其源出于代地名曰小黄河以流浊故也自奉圣州界流入宛平县境至都城西四十里东麻谷分为二派桑干河源出山西马邑县入保安州界经州西南出西山至顺天府西南曰卢沟河亦谓之浑河出卢沟下东南流为看丹口分二派一东流通州南髙丽庄合白河一南流经永清县及东安县南至武清县入小直沽桑干河经沿河口流至宛平县卢沟桥逹固安县境分一支入新城县东转流入霸州一支顺流又分岔复合流入霸州逹城东南名通济河流入玉帯河浑河水势汹涌迁徙不常明正德初在州南门外嘉靖中迁州城北后徙固安北十里舖其支流则自半壁店李家口绕州东北境由採木营达信安以入海本朝顺治中每决于固安之罗垈由州治西城北东入清河后更决于新城之九花台南至诸口而州城之西南竟成巨河矣康熈戊辰仍徙従採木营入玉帯河俗谓之霸浑河浑河旧属益津出口头等处入㑹同河直射邑之大堤所从前鹿疃药王庙连年决口三十七年皇上轸念民生周览河道自涿州之老君堂起另开河道迁流于东由固安永清引流直出栁岔口入淀达沽归海筑以巍堤赐名永定按桑干河发源马邑东下抵宣化保安云中雁门之水胥㑹穿西山而达宛平其在西山以上岗峦夹束势不得肆宛平而下地平土䟽冲激震盪迁徙弗常而固安霸州之间或合流或分岔溃溢尤甚自我圣祖仁皇帝肇钖佳名大修堤堰我皇上修举水利疏濬兼施由是水庆安澜民安作乂显谟承烈万世攸頼矣盐沟河在良乡县南源出宛平县龙门口东南经县东南合广阳河即大福禄水也旧亦曰阎沟福禄出西山东南流迳广阳故城南东入广阳水唐长兴二年赵德钧镇卢龙城阎沟而戍之因移良乡县治焉良乡亦称盐川因境内有盐沟故也广阳河在良乡县东源出房山县三十里之公村南流至县城东㑹盐沟为牤牛河又西南由中亭河入㑹同河广阳水出小广阳西山东流迳广阳故城北又东合福禄水乱流东南至阳乡右注圣水琉璃河在良乡县南四十里源出房山县龙泉峪流经县界又东南至霸州入巨马河即圣水也圣水出上谷东过良乡县南大房山下圣水泉即圣水之上源其委流为琉璃河金史谓之刘李河迳良乡县界至霸州入巨马河良乡县迤西四十里村名刘李其地洼下为积流所潴有河一道志称琉璃即古圣水自房山龙峪诸泉㑹合于此经霸州东注巨马河巨马河即涞水源出直𨽻广昌县涞山流入紫荆闗至房山铁鏁崖分为二支一南由涞水入白沟一东流涿州迳固安县东南入浑河巨马河出代郡广昌县涞山巨马河即涞水至房山县分为二支一南流涞水县入白沟一东流涿州经固安县东南入浑河䕶淀河本名䕶淀水在固安县南䕶淀水上承䕶陂于临乡县故城西东南迳临乡南凤河源出南苑流经东安县东北又东入武清县南流入三角淀河道久淤雍正四年开濬鳯河在县东北四十里鳯窝村其水自县西北草桥来又南流过县东之漂流淀又南入武清三角其形如鳯故名香河在香河县东俗名长沟水有香气县以此名双港河在香河县东二十里上通萧后运粮河下经黑圏庄戴家阁紫阳院入寳坻界牛济河在香河县东南七十里上流由杜里庄通髙驼子河下流入七里庄河髙驼子河在香河县东南十五里上通萧后运粮河及叶家屯董家屯両堤口下经杜里庄为牛济河刘宋河在香河县东南三十里上通头屯浦河下经彭家务入寳坻界叶清店河在香河县西南十里上通狼儿窝张家庄运粮河口下通甄家店叶家屯董家屯三路堤口开甄家店堤则由赵家河入本县城内河开叶家屯堤则由延寺庄黄家院井亭庄颜家洼入髙家驼河开董家屯堤则由延寺庄十百戸龎家营彭家务入髙驼子河苍头河在香河县西北二十里即萧后运粮河也上通牛栏山水窝头庄水下通三路堤口一由李家坑堤口入北吴邨一由明星堂堤口入甘十八堤口一由东凌庄尹家河沙务庄张家灰店南吴邨牛家屯入扳罾口运河蒲冶河在香河县东北十五里自渠口河南流贯县城中折而东出东门至县东十八里名牛家港经韦各庄套里庄三叉口至县东三十里滙为七里庄河又东迳寳坻县界入于海百家湾河在香河县北五里百家湾在香河县北其水无源四时不竭骆驼港河在香河县北八里骆驼港源自三河县之兔儿山流经县界入白河白河古沽水也亦曰潞河源出宣化府赤城县流经口外入宻云县之石塘岭闗过宻云县西又南迳懐柔县东又南迳顺义县东又南迳通州北又屈迳其东南又迳香河县西南折而东南入武清县界又东南逹天津府之三岔河由直沽入海渔阳沽水出塞外东南至泉州入海行七百五十里沽水出山迳渔阳县故城西而南迳安乐县故城东俗谓之西潞水也西南流迳狐奴山西又南迳狐奴县故城西又南左㑹鲍邱水世所谓东潞也沽水又南迳潞县为有潞名潞河也又东南迳泉州县故城东又东南合清河清湛漳洹易涞濡虖池同归于海白河在漷州东四里北出通州潞县南入于通州境又东南至香河县界又流入于武清县境达于静海县界白河源出宣府龙门所东滴水崖东流入宻云县北之石塘岭过县西入通州界其支流亦从石塘岭过懐柔县西顺义县东入通州东境合焉东南迳漷县武清东而入直沽合卫河入海白河自宻云县与潮河合流至通州入直沽一名白遂河白河両岸皆白沙不生青草故名白河自石塘岭白马闗入故曰白河赴通州北闗湿余河合即运粮河性悍多沙迁徙无常俗称为自在河通州香河武清三州县运河其北自白河与富河在通州北石坝处合流四十里许至张家湾而通惠桑干诸河入焉南流至天津出海所谓潞河也亦称白河自通石坝起至天津卫界止计程三百四十二里富坨河在通州东三十二里周五里许经年不竭多鱼虾之利富河在通州西北即古湿余水也一名温余河亦曰榆河源出昌平州由顺义县界至通州北关外与白河合湿余水出上谷居庸关东又东流过军都县南又东流过蓟县北又北屈东南至狐奴县西入于直沽河湿余河源出军都山至旧县西而伏又南复出谓之榆河其发䖏为月儿湾或名温余河今上流已涸下流为沙河入顺义县境至通州㑹白河牛家务河一名綘河在通州东北源出牛栏山经西赵村过綘桥至王家渡入潞河漷河在通州南自芦沟分流至废漷县西折为三其一为漷河东入白河其一为新庄河流武清县界其一为黄滙河流入飞放泊泃河在三河县东北源出口外流入平谷县又东北迳县界折而东至寳坻县㑹潮河入海亦曰渠河泃水出右北平无终县西山白杨谷西北流迳平谷县屈西南流又东南迳平谷故城东又南迳紻城东又东迳临河城北屈而㦄其城东侧南出入鲍邱水泃水一名广汉川发源黄崖口西南流经盘山之隂入平谷县为泃河又南入三河县又东南流入寳坻县界洳河在三河县北五十里源出宻云县流迳平谷县又西南流入县界合泃河洳河水源出北山东南流迳平谷县故城西而东南流注于泃河洳河源出宻云县石峩山流迳平谷县东南又西南流入三河县东南入泃河小河在三河县北十五里源出灵山西流入泃河王庆坨河在武清县南八十五里即东安吕公河上由霸州浑河经磨汊港东流入淘河泊又东入武清县分为二俱经王庆坨镇而入三角淀新引河在武清县东北河西务东即白河支流也康熈五十四年开浚潮河在寳坻县东其上流合泃河沽河之水而为白龙港亦曰粮运河又东南过宁河县入于海方舆纪要寳坻县潮河一名白龙港其上源一自棃河一自泃河至县界三叉口合流亦曰粮运河东南入于海又宻云县潮河源出古兴州自古北口流迳县西合于白河宻云县志潮河发源自兴州界古北口流迳县西南与白河交㑹按寳坻之潮河即宻云之潮河古鲍丘水也水经注鲍丘水出御彞北塞中又南迳宻云戍西御彝北塞今废兴州地宻云戍即古北口闗也水经注又云鲍邱水西南㦄狐奴县又西南注于沽河今顺义县汉狐奴地也方舆纪要鲍丘河自宻云县流迳通州东境未荘村又迳三河界至寳坻县合泃河葢旧日潮河自宻云迳顺义县而合于白河又分流由三河迳寳坻而合于泃河统而计之总一鲍邱水也自明景泰二年由北塘河口开引新渠由是天津粮艘由直沽迳寳坻之潮河而上泝于蓟州即今所云蓟运河也至嘉靖三十四年遏潮河不使入顺义竟由宻云合白河水部攷自密云城西杨家荘筑塞新口疏通旧道令白河与潮河合流至牛栏山水势甚大故通州漕运得达宻云城下是潮河之在宻云者合白河而下达于通州即今所云北运河也新河在寳坻县东南自直沽河口起至北塘河口止径四十里明天顺三年凿明初海运一十三衞管驾遮洋船由直沽海口开洋运至蓟州歳有疎虞天顺二年以大河卫百戸闵恭言命都督佥事宗胜御史李敏工部主事李尚发军夫万余开河自新开沽起至蓟州长四十里舟行无虞定例三年疏濬一次嘉靖元年正月命工部主事江珊督理新河工程先是漕舟从天津出海复折入梁河而达蓟州议者谓直沽东北岸有二道一曰新开一曰水套北接梁河径四十里可以疏濬成河行之谓之新河歳久湮塞乃复命珊督疏新河在县东南一百四十里自直沽河口起至北塘河口北相距约四十里亦名漕渠栁沽河在寳坻县东北源自永平府玉田县流经县界入潮河栁沽河在寳坻县东北三十里玉田县之水滙流入县境曰栁沽河下流注于白龙港八城门河在寳坻县东南七十里潮水逆注受其灌溉者有七十二沽居民利之沙河在昌平州沙河店南有水出昌平州西南五十里龙泉寺合西山诸泉东流为南沙河店北有水出昌平州西南四家庄迳双塔村东流为北沙河二水至店东南窦家庄而合又东南至通州界入白河两水河在昌平州西南亦曰莲塘州治西南三里八蜡庙前东西二水相环名为两水河亦曰莲塘河旁植榆栁地多秔稻若水乡焉汤峪河在昌平州西亦名汤峪川源出石缝山下东南流入双塔河双塔河在昌平州西南三十里双塔河源出昌平县孟村一畆泉经双塔店而东至丰善村入榆河水峪河在昌平州东北百里水峪河距州三十五里入怀柔县界一名黄花镇川河黄花镇川河源出塞外自二道闗流入黄花镇口经州东北大水峪河在顺义县北二十五里自怀柔县流入东南流至牛栏山东麓入白河黄门子河在宻云县东九十里源出黄花闗口泉西流入潮河冯家渡河在宻云县北九十里源出口外自冯家峪口流入白河白马闗河在宻云县北一百里源出口外自白马闗口东流入县界南折入白河汤河在宻云县东北七十里源出司马台闗口泉南流西折贯古北营城中西出又南入潮河干搭河在宻云县东北百四十里源出口外自黑峪闗流入西流经古北城内㑹清水河又西南入潮河七渡河在怀柔县南七渡河出北山黄颁谷亦谓之黄颁水东南流注沽河七渡河在县南二里即昌平州之珍珠泉也南流入县界至城东南入大水峪河雁溪河在怀柔县东八里源出塞外自开连口入界南流经大水峪河入白河小泉河在懐柔县东三里源出虹山由采家里入白河胡良河亦名湖梁河在涿州北十里源出房山县大安山流入州北又东南入于琉璃河湖梁在郡北十里垂杨树堤蒲苇夹岸晓月升时渔郎欵乃樵夫牧子逍遥于廻塘曲渚之间不少佳致挟河亦曰挟活河在涿州北二十里自房山县流入又东入良乡境合琉璃河挟河水出良乡县西甘泉原东谷东经西乡县故城北又东经良乡城南又东北注圣水世谓之挟活河挟河出房山县东南中浣谷流入涿州界与胡良河合入琉璃河乐水河在房山县南三里即古乐水也乐水出县西北大防山南东南流注圣水十度河在房山县西南曲折旋绕由十度村至石店厯经十度故名龙泉河源出房山县北大安山下流迳良乡县西南与琉璃河合河濵有金时宁宫故址㑹同河在霸州南其上流纳保定府雄县茅儿湾诸水入保定县北为玉帯河又东由十王堂入州界为㑹同河又东北为善来营又东为苑家口又东为苏家桥自此而下滙为淀泊水发则漫无涯涘水退则芦苇盈望而其流大槩分为三道一东北流入信安镇为信安河一东南行通盐运河流浅易涸一东行为正流不及三十里为王家庄在河南岸又东北可十二里与信安镇之支流㑹又东可十余里得新开河口即子牙分派也又东可二十余里为褚河港又分二支一东流为长子河一东北曲折可八里为东河港又东可十余里为王庆坨与长子河合而子牙河之自王家口分派者亦来㑹焉自王庆坨又东迤南行二十里为三角淀玉帯河其源有二一西北自新城来有卢沟拒马挟河琉璃胡良桑干乌流白涧白沟曰北九河一西南自任邱县来有黒洋一亩方顺唐河沙河滋河曰南六河俱滙于雄县之茅儿湾流入县界为玉帯河㑹同河上接玉帯下至苏桥衆流至此合而为一所谓苑口秋涛也霸当京邑之阳川原漫衍羣水赴焉口外诸山之水自京西芦沟桥而下经固安永清滙于三角淀此霸州以北之水也宣府紫荆白沟诸水自新城而下㑹于茅儿湾经保定玉帯河达于苑家口至于信安直沽入于海易安苑肃唐蠡九河之水自雄县而南下东过茅儿湾入于苑家口山西五台之水自河间而下经任邱滙于五官淀亦入苑家口此霸州以南之水也南北二川水至则弥漫浩淼文安大城积为巨浸治之之法不以壅而以导不先于决口而始于下流观直沽之上有大淀有小淀有三角淀广延六七十里深止四五尺若因而増益之又为之堤以停蓄衆水而委输于海水固有所受也然后浚治旧川为长堤以束之髙广倍于前使水有所行又多开支河聫络相属使水有所分见田洼淀不下数十䖏又各深而堤之使水有所积则虽淫潦可无患矣中亭河在霸州东南旧自雄县之吴家台流迳保定县北入玉帯河水发则通舟水退则涸雍正四年疏浚深广自保定县北引流至州东台山村而入㑹同河复开支河以广灌溉通济河在霸州东由苑家口逆流达栲栳圏经关玉堂山川坛转折而北入䕶城河每秋霖河泛舟楫直抵城下民以为便子牙河在大城县东滹沱漳滏诸流之委也滹沱源出山西至冀州合漳滏阳源出磁州至宁晋县入漳漳有二源曰清漳曰浊漳自河南彰德府合流而下至广平县分而为二一东一东北东流之支于山东舘陶入卫东北之支至山东邱县分为二一北一东北其北者厯宁晋而合滏阳至冀州而合滹沱抵献县又分为二一西南行至青县合山东邱县东北分流之支同归于衞一西北行由河间县之龙华桥入大城县界为沿河又东北流至县东南二十五里四呈口合黒龙港河亦名交河从而北折迳子牙村故名子牙河又北二十里迳王家口又分为二一西北流八十里出新挑河一北流迤东六十里出庆坨二流总滙于三角淀自王家口而上西自大城东接静海両岸俱有大堤康熙三十九年圣祖亲閲河工发帑命官修筑子牙之源来自西南条派未易数悉大要惟滹沱与滏为衆流最而逺且险者莫过漳河按清漳发源乐平之少山浊漳发源长子之鸠山分流至彰德之林县而始合迹其入直𨽻也成安曲周肥乡广平诸县首受之南或冲衞北夺诸河比年以来分为四支一经魏县元城至山东舘陶归卫入运一经广平至山东邱县又分为二一折而东经威县南宫枣强武邑故城景州阜城交河至青县杜林村与献县完固口之支流合一折而西经广宗平乡鉅鹿以抵宁晋与滏河㑹夫滏水虽清性湍而热南自磁州经直𨽻之广平郡渐达宁晋辅漳而流至冀州又合滹沱考滹沱剽悍亦称浑水西由繁峙入直𨽻之平山达于正定奔腾涌伏渐抵冀州偕漳滏诸流共由衡水㦄武邑武强入献县完固口复为両支一由西南入单家桥合杜林村之流至鲍家嘴归运一由西北入臧家桥经河间大城为子牙河出王家口归淀统而遡之归运者三归淀者一条分脉散厥势渐平议者欲合四支为一遏其入淀悉㑹注漕创凿新道以归于海皇上洞烛其弊谓水势合则勐分则弱今诸河分流若併归运则漕道有妨併归子牙则屯田受害于是悉屏羣议特授方畧命大小臣遵行相度凡三支之归运者先于上游除广平诸邑之赋乗时捍御随于下流或濬或疏顺其性以达之使不为转输碍而一支之归淀者臧桥以下地狭而逼势直而迅向使隄防无术春涨秋霪非溢则溃沿河八州县其不被昏垫者㡬何爰设河员不惜金钱数十万于献县河间东西两岸髙筑长堤西接大城东接青县静海双堤屹然各二百余里又于东堤广福楼开新河以分其势而子牙一帯惊涛骇浪东行于両堤内者直至王家口安流无恙迺以三分㵼支河逶迤趋淀以七分両出文安保定河间三郡各堤岸所滙之水注于文安者合子牙之东流同趋归海由是而四支恬然各由其道南不至合卫河以妨运北不至挟滏水滹沱以侵田圣虑渊深诚非百执事所能窥万一者矣黄汊河在大城县东北八十里黄汊河上源即易水也自安次县分流入县境又东北入武清三角淀龙池河在蓟州南半里一名渔水源出州北之鵞台下潴为鵞湖南流经州城西又东南入沽河沽河在蓟州南五里遵化州即淋河之下流也西南流与泃河合而为白龙港蓟州沽河自阳河以西泃河以东诸水皆㑹焉志云沽河在通州者为西潞水在蓟州者为东潞水沽河东接遵化玊田交界䖏至州南纪家窝而南行至下仓店转而西南行至嘴头庄与泃河合流转而东南行由白龙港至曹家口头庄阳河亦名五里河在蓟州西五里源出州北芦儿岭口南入沽水水性暖遇寒不氷故名砂河在蓟州西二十五里源出盘山经沙岭之麓东南入五里河马庄河在平谷县东三里源出县东北海子庄南流入县之泃河独乐河在平谷县东北二十里或伏或见断续不常西流入泃河周村河在平谷县西十里源出口外南流入泃河逆流河在平谷县南八里源出泉水山西流九十九曲入泃河一名小碾河滦河在遵化州东七十里自口外流入又东入迁安县界淋河卽棃河源出遵化州北山谷中与诸水合名合河又名张子河入蓟州界为沽河淋河源出遵化州合汤河清水河流至淋河庄入境东南流至夏官屯合沽河此河本名棃河因淋棃二字音相似今遂误为淋河棃河经州西南与诸水合名合河一名张子河入蓟州界为沽河十河在遵化州东北十里源出口外合衆流而南经州东又西南入棃河清水河在遵化州西六里源出导沟峪经州西南入水门口又西入张子河水门口河在遵化州西南二十里两山之门九河之滙悬崖而下又冷嘴头河在州西北二十五里入张子河魏家河在遵化州西北五十里源出鲇鱼关流入汤河兴龙口河在遵化州西北六十三里天台水所滙流也南流亦入张子河鹿角河在遵化州西南七十里其地洼下向苦水患明县令辛志登开渠洩之遂成膏膄车箱渠在宛平县西北魏嘉平二年刘靖开见水经注寳帯渠在怀柔县城外县人钟其濚凿引白河水绕城如帯故名西湖在宛平县西玉泉山下西湖东西二里南北三里葢燕之旧池也西湖去玉泉山仅里许即玉泉龙泉所潴俗名大泊湖沙禽水鸟出没于天光云影中可称絶胜太湖在宛平县西太湖在府治西四十里南流入洗马沟裂帛湖在宛平县西玉泉山望湖亭之下裂帛泉从石根溢为湖方广数丈泉涌湖底状如裂帛其水澄鲜漾沙金色涌泉湖在遵化州南湖不甚广而泉水澄渟不竭楼子湖在遵化州南十三里纵广七里产莲芡丹稜沜水在宛平县西圣祖御制文集畅春苑之万泉庄平地涌泉滙于丹稜沜循沜而西至西勾注为小溪又南为陂者五六至东雉村水入地中伏行至六里河重源濬发合圣水龙泉东注巨马清淀水在固安县东南发源西淀东流注圣水曰刘公口易水在文安县西易水在文安县西自保定县流入芹城水在昌平州东北四十里芹城水出北山经芹城东又南注湿余水幢幢水在昌平州西北虎峪山下飞瀑如布流二三里至鹁鸽巖隠流不见或云旧治西北城下虎眼泉是其复出䖏流入榆河涿水在涿州西涿水源从大同得胜堡入至老班沟一之涞水一之涿州范水在涿州西南自涞水县流入合于巨马河桃水在涿州西北桃水受涞水于徐城自逎县东迳涿县故城下与涿水合甘泉水在房山县西北甘泉水出县西山东南流迳西乡城西而南注鸣泽按县志大房山南孤山口东八里有东西南北四甘池村西村之水从石璧出凡七窦罗注为池池中生鱼止一目而味美疑即古甘泉水也防水在房山县东南源出大防山流迳羊头阜俗谓之羊头溪霸水在霸州南三里上流自白沟河分流迳州界合拒马河今淤滱水在文安县北旧自雄县流入灵邱滱水东至文安入大河清池水在蓟州东十五里周一顷余四山围绕水色㶑灔可爱白涧水在蓟州西四十里发源盘山西峪流入沙流河瀑水在蓟州西二十五里源出石山之麓有泉自石罅喷出流经墖山之阴极清冷初夏或有氷浮出灅水在遵化州西北灅水出俊靡县世谓之车畚水又东南流与温泉水合夏泽在三河县西鲍邱水又东南入夏泽今三河县西有夏店疑因古夏泽为名鸣泽在涿州西鸣泽在范阳县西十五里黑城川在宻云县北四十里平顶山后流入潮河三藏川一名三城水在宻云县东北其水三川派合曰西藏川东藏川中藏川其合䖏曰三藏口下流亦入于潮河麒麟洼在保定县北保定县北有麒麟洼昔甞产麟于此又县西有孝顺洼相传唐太宗征辽万马所饮而成琅川淀在东安县南七十里白沟诸水下流也东入磨乂港金盏儿淀在通州北二十五里广袤三顷水上有花如金盏因名不老淀在三河县西四里三角淀在武清县南八十里卽古雍奴水也西至泉州雍奴东极于海谓之雍奴薮县南有三角淀周围二百余里即雍奴水也自范瓮口王庆坨河及刘道口鱼儿里诸水㑹于大沽港入于海东西五六里南北十余里又东为四汊港四汊可四五里又东为西沽三十里合运河达天津亦名苇甸东游香淀在寳坻县南八十里又县南二百五十里有草头沽淀及神堂儿淀又东南四十里有寻思淀三十里有小淀九十里有月河淀一百三十里有塌河淀又县东五里有破淀东北五里有赵淀东北二里有地扒拉淀又县西十五里有淀十八里有苏子淀三十里有商王淀水纹淀在霸州东沿邉塘泺东起信安军永济渠西至霸州莫金口合水纹淀得胜淀下光淀小兰淀李子淀大兰淀为一水衡广七十里縦十五里皆巨泊也髙桥淀在霸州东南七十四里一名大浪淀周围百里其西为栲栳圏衆流所聚也东南流为栁汊河入文尔淀文尔淀在州东七十三里旧名堂二淀东分二流形如八字亦名八字河下流俱入吕公河又州东有廻淀东西二十七里南北八里火烧淀在文安县东二十五里广四十余亩县东北有石沟河栁河急河三水聚流于此东入衞河达于直沽又东北四十八里有石城淀又东北有慈老淀黑母淀落坡淀四角淀狐貍淀三家淀在大城县东北五十里为文安静海三县之交文大之水由此北下明万厯中静海民筑堤障水文大两县俱被水害县令梁纲请于抚按开之又县北十里有李字淀四十里有麻洼淀荷花淀在保定县西北中多种莲夏月盛开香闻十里又粮料淀亦在县西北枣林淀在蓟州西百泉溪在府西南十里丽泽闗平地有泉十余穴滙而成溪东南流为栁林河下流注于卢沟河道人溪在宻云县东北石盘谷发源龙门流注县西入潮河积水潭即西海子也在都城西北隅积水潭在都城西北隅东西亘二里余南北半之西山诸泉从髙梁桥流入北水闗滙此或因内多植莲名莲花池或因水阳有凈业寺名凈业湖从德胜桥东下稍折而南直环北安门宫墻左右流入禁城为太液池俗唿海子套黑龙潭有三一在南城黑窰厰一在府西畵眉山一在房山县西北皆祷雨之地也龙潭在宛平县西卢师山广仅丈余有巨石覆之祷雨辄应玉渊潭在宛平县西十里元人丁氏故池堤栁环抱沙禽水鸟多翔集其间为逰赏佳丽之所七里龙潭在通州东二十里广袤一顷旱祷多应玉斗浑在昌平州百望山玉斗潭距百望山十二里茂草罨之深不可测洗马潭在涿州西五里俗传张桓侯洗马䖏青龙潭在房山县西南二十五里文安潭在文安县北十五里渤海在寳坻县东南二百里西南接天津东接丰润界七里海在寳坻县东南海子在遵化州西南四十里纵深十数里为汤棃二河下流飞放泊即南海子在都城南二十里南海子在京城南二十里旧为下马飞放泊南海子方一百六十里辟四门缭以崇垣设海戸千人守视永乐以来嵗时蒐猎于此七里泊在宛平县西北三十五里七里泊在碾庄自昌平州流经此合髙梁河燕家泊亦曰丁家潭在宛平县西北二十五里广袤五十余亩东南流入玉渊潭桃河泊在东安县南五十里浑河水所滙也流入三角淀莲花泊在东安县南三十里流经葛渔城入武清县界南新庄泊在通州旧漷县南二十五里又县西南二十五里有栲栳垈飞放泊北八里有马家庄飞放泊督亢陂在涿州东南陂地广衍跨连新城固安二境鱼藻池在大兴县东南俗唿金鱼池鱼藻池居人界池为塘植栁覆之嵗种金鱼为业每端午日走马于此九龙池在昌平州西北九龙池在红门西翠屏山下泉出九穴穴凿石为龙吻潴水为池仙人池在昌平州西驻跸山又莲池在州东南龙泉山甘露亭鱼池在龙泉山观音洞月池在涿州西十五里盈三百亩泓渟湛澈其形如月又紫池在州西南十五里干池在涿州西十五里其地洼下为衆流所归然未甞盈满为患一名百尺干洗马沟在宛平县西南四十五里太湖南流入洗马沟相传光武北廵洗马于此故名红涧沟在昌平州龙虎台西十二里白祀沟在永清县西北又县西有枯沟水自东安县流入八文沟在东安县东北源出县东平地泉南入拒马河北涉沟在涿州西北又南渉沟亦在州西北又西南三十里有岐沟北渉沟自涞水县流入即洹水也南渉沟即督亢水北渉沟南渉沟俱自良乡县流至涿州入桃水涨水沟在蓟州北唐神龙中姜师度开青沟在蓟州盘山中青沟居盘之中羣峯围绕水滙于一逆流而西自天城寺水口出山龙湾在香河县有二大龙湾在县南四十里又南为小龙湾夏秋时合流入寳坻县七里海月儿湾在昌平州西南四十里又鹿角湾在州西玉井湾在七空桥东南崖珠浦港在通州东北二十五里中产莲藕苹茭大为民利清沽港在武清县南八十里西接安沽港东合丁字沽由直沽入于海董公菴泉在府西南五十里泉水涌出入良乡县界龙泉在良乡县西北十八里味甘美东流合盐沟河南务里河在涿州南下流为栁河白浮泉在昌平州东南又抱榆泉在州东四十里德胜泉在镇邉城永清泉在闗东南隅饮马泉在银山南蕙泉在渤海所龙王泉在昌平州五里龙泉山龙王祠下自东麓滴出石窦潆洄清冽可爱下流入温余河又州东北二十里有珍珠泉七十里有䝉泉又州北五十里有团泉西北三十八里有广涧泉西北二里有濯缨泉又州西南七十里有安泉又永液泉在州西北翠屏山下新汤泉在昌平州东南三十二里有海子水燠如沸康熙五年凿大池二砌以雕栏复疏细渠旁流四注皆甃以白石莹洁如玉又州界有二温泉一在州东南汤山下一在州西南三十二里汤峪山下又州西有暖泉流出成河有灌溉之利百泉在昌平州西南四里许平地涌出不可胜数大者有三一曰原泉清深彻底一曰黄泉流沙浑漫一曰响泉其声如闸然寛广亦不过丈许一亩泉在昌平州西十五里约迳一亩故名又虎眼泉在州西八里旧城下又马眼泉在州西南二十里又冷水泉亦在州西南曲水泉在顺义县东北二十五里泉水涌出南流入白河渤海泉在宻云县东三十里泉涌如珠白玉石塘泉在房山县西南五十里塘下突起一泉清洁如玉有灌溉之利一斗泉在房山县上方山东北山㘭间相传华严祖师开山时有龙占此师叱之避尽挈其山泉以去师飞钖击其尾留泉斗余故名杖引泉在房山县西南杖引泉在县西南六十里泉水涌出滙而成溪流经涿州入胡良河白马泉在蓟州西北三里又黑马泉在州东北三里凉泉在蓟州西去阳河一里许有泉出地中方广丈余盛暑弥凉名凉泉涌珠泉在遵化州东南铁厰北二里一名圣水泉平麓积石泉自石罅中出涌流如珠可引以灌田为居民利剑泉一名茂公泉在遵化州西北十八里汤泉在遵化州西化四十里福泉寺山下寛平约半亩泉水沸出温可浴旁引为浴池本朝康熈年间圣祖每临幸焉满井在安定门东五里满井径五尺余清泉突出冬夏不竭好事者凿石栏以束之水常浮起散漫四溢井旁苍藤丰草掩映小亭都人诧为竒胜义井在宛平县西十里或曰蜜井三潮井在通州旧漷县北门外朝清午緑晚红故曰三潮潄玉井在昌平州西北龙泉井在平谷县东十里明成祖驻跸时凿圣井在顺义县顺义县有井一日三溢海潮则大溢相传源与海通民疏其水为渠灌田百余亩号曰圣井永平府滦河源出宣化府炭山东北流迳古北口邉外又东南流至顺天府遵化州由团亭塞入迁安县境又东南迳卢龙县南又东南迳滦州东又南迳乐亭县西又南入于海即古濡水也渔阳郡白檀濡水出北辽西郡肥如濡水南入海阳按白檀之濡即肥如之濡颜师古汉书注以肥如之濡音乃官反白檀之濡音唿鵙反世遂疑其为二及考水经濡水篇郦注引白檀之濡甚明非有二也濡水二源双引夹山西北流出山合成一川东南入安州界迳渔阳白檀县故城又东南迳卢龙塞又东南迳卢龙故城东又东南流迳令支故城东自孤竹城东南迳主乡北又迳牧城南分二水北水枝出世谓之小濡水东迳乐安亭北东南入海濡水东南流迳乐安亭南东与新河故渎合又东南至絫县碣石山南入海滦河源出金莲川中由松亭闗北迳迁安东平州西濒滦州入海也滦河源出宣府西百二十里之炭山东北流迳云州堡北六十里马营堡南二十余里又北流经故桓州南入旧开平衞境东南流古北口邉外小兴州东又东南与九流河及诸小水合势始大由遵化东北团亭塞入内地经永平府迁安县至府西又经滦州东至乐亭县南入于海自源徂流横亘于北境葢千有余里按滦河导源宣化下逹乐亭千里而遥羣川胥㑹明李实北使録滦水濶不盈丈而中甚深其色青緑土人唿曰商都宋琬永平府志滦水于开平界东流七百里为九流河此其西北道也逶迤而东有栁河自西来入之栁河即辽史所云自松亭趋栁河者在遵化州北口外滦河又东寛河自都山以西来入之寛河水产金沙一名豹河流百里入滦都山在迁安县北百里元史亦谓之乌都山也滦河又东南过潘家口铁门闗水注之铁门闗水源出口外自铁门闗入口又西出喜峯口而入于滦滦河又东入团亭寨口内地矣又东南迳桃源庄与潵河合滦河又东至中峯山与恒河合滦河又东过唐山与长河合滦河又东至官寨与清河合滦河又东过黄台山之箕石去迁安县三里纳要孤水水源出迁安北小寨南迳要孤山麓南至卢沟堡注滦俗亦谓之三里河滦河至此其势愈大每夏秋水盛波涛淜湃渺若江湖又南入卢龙县界又南出其县西过清节庙祀伯夷叔齐者也又南至虎头口与漆河合俗传为汉李广射虎䖏又南至偏凉汀入滦州界与横河合偏凉汀南去州五里其地山环水绕林木森爽无风自凉故名滦河又南迳巖山石桥与别故河合滦河又南五十里至岳婆沙港入乐亭县界东岐为二左曰胡卢河由县东界南流入海今淤右曰定流河由县西北至刘家墩入海海水青黒而滦河清碧入海五十里不溷是为緑洋沟土人亦名强河宋琬云乐亭地势原衍二河夹送俯临绿洋平畴沃野隣邑称羡焉漆河在卢龙县西门外源出口外土人亦唿为乌填河入桃林闗鹿尾山诸水㑹之又南经燕河营合青龙河又南经县西又南至虎头石与滦河合漆水源从境外十八盘北旱落兀素百五十里阿老各泉至蔡家谷合下二百三十里为三岔口又二十里土人唿乌填河入桃林闗鹿尾山诸流㑹之南行至峯山西至于燕河青龙河入卢沟境与漆河合下虎头㑹滦按漆河即古元水也水经注元水出肥如东北元溪西南流右合卢水肥如故城在卢龙北地界桃林闗元溪即府志所云鹿尾山诸水也卢水即青龙白洋二河桑钦所云卢水二渠大沮小沮合而入元者也汉书地理志肥如卢水南入元水元水东入濡今青龙白洋入漆漆又入滦则漆之为元无疑温河在卢龙县北十二里源出部落岭西南流入漆即古温水也俗曰肥如水温水出肥如城北西流注于元城北十二里温泉曰肥如水初由上水闗入城中行绕出下水闗注漆数经水患乃塞上闗堤水由城外西行南流入漆白沟河在卢龙县东南十五里源出阳山绕城东北西流入青龙河即古阳乐水也阳乐水出东北阳乐县西南入于沮水谓之阳口古阳乐县东北阳山出泉曰白沟过大石如槽俗谓之驴槽其西南为阳口淘金河在卢龙县西南源出笔架山东北诸山谷中西流入滦河其水产金地名沙金厰青龙河亦曰凉河在迁安县东北七十里源出都山东由冷口闗流入迳建昌营南与白洋河㑹又南迳卢龙西南入于漆即古卢水之小沮也小沮水发冷溪世谓之冷地又南得温泉水口注之又南流与大沮水合而为卢水也谓凉河者乃青龙源从都山东南龙王庙豹崖之三岔又二十里合寺儿崖三温泉十里入冷口闗冬煖夏凉谓之冷池至建昌营南六里为峯山青龙过而下至孤竹故城之阴中流有石为砥柱焉白洋河在迁安县东北四十里即大沮水也源自白羊口流迳石门堡至建昌营南合青龙河卢水出肥如县东北沮溪谓之大沮又西南小沮水注之合为卢水入于元白洋河从境外入闗下泉涌不竭南绕石门白道诸流至建昌营南而通青龙按青龙入口而为冷池正郦道元所云小沮水发冷溪者也白洋入口而绕石门白道诸流即郦道元所云水出沮溪谓之大沮者也青龙以出冷池故兼凉河之称漆水以合青龙故又兼摄青龙之号近志竟以青龙为漆水而以白洋为小沮于是求所谓大沮而不得遂以卢龙东南之白沟当之误甚潵河在迁安县西北一百六十里源出口外由龙井闗流入至县西汉儿庄南东注滦河潵河之源正一旁二一曰黒水自龙井闗口外七十里乔家岭河多石溢涸有常发于半岭由三台闗南入一曰横木南自洪山旧闗岭西从三道岭雨溢则深二丈广倍之晴则广不过丈深尺合闗北出口外孤石西入潵其正源自黄崖阴过大安山后黄门子二百余里㑹横水而入龙井闗合黑水过汉儿庄绕钓台北至桃源庄入滦恒河亦曰横河在迁安县西北一百里源出景山之北经三屯城北而东合山谷诸水过中峯山而西入滦恒河源出三屯城西景山王四家峪流达城北而东三里㑹山麓诸流广二丈深数尺至迁安中峯西与滦合长河在迁安县西北九十里源出口外流入董家口闗东迳青山营又迳太平寨西过稔子口合于滦滦过唐山合长河河自口外聂门龙须三岔入董家口而东下及青山闗营合驻操营南太平寨西二十里而下稔子口清河在迁安县西北七十里有二源一出大岭寨西二里之温泉一出口外之水湖洞至城子岭合流而入口迳太平寨合蛤螺河蛤螺河即口外之干河川亦由城子岭而东与清河合流过长峰岭至官寨下入滦三里河在迁安县东三里即要孤水也煖泉河在迁安县东北五十里源出刘家口西有泉三涌出如瀑布并流为河至徐流南入青龙河为水田即古温泉水也温泉水出东北温溪自溪西南流入小沮水刘家闗西之煖河过徐流营北温泉长流可稻按此温泉在迁安之北非卢龙县北之温水也近志多混而为一讹甚沙河在迁安县西北四十里源出县西北横山之赤崖东流至松各庄合石河又东南经沙河驿过滦州西又东迳豊润县界又东南入于海横山在迁安县西北五十里其下寺曰赤崕泉突出而南为沙河经好树村东流至松各庄合石河过七家岭至院头与王家河合至新庄束草子屯下合衆流经沙河驿至滦州西四十里海子崖庄长湾入之大小水泊经孙沟永登屯入之经栁林庄自宜安社迤逦而南至北栁河社经丰润越支社界转东南达于海石河有二一在迁安县西三十里源出县西北横山之血石岭东流入沙河横山前为血石岭石色如之有泉清冽可掬冬草青花白虽严栗不稿为石河之源河多石故名石河自血石岭发源至刘全庄与沙河合一在抚宁县东源出口外流迳石门寨东又南至山海闗合南北二闗河至南海口入海石河源出口外龙潭城子谷过大小毛山及栁河诸堡而西为石门下山南闗下由八里而西入闗城右三里许红花店自南闗入者㑹之其石丛积褰裳可渉秋潦涨急险不可厉渝河在抚宁县东二十里源出口外迳县东北偏顶山之平台又南迳桃儿峪又东迳连峰山西合驸马寨前水亦曰狮子河又曰蒲泥河又南入于海临渝有渝水首受白狼东入塞外又有侯水北入渝白狼水北迳黄龙城东又东北出东流为二水右水疑即是渝水渝水南流东屈与一水㑹世名之曰㯼伦水疑即地理志所云侯水又东南迳女罗城东又南迳营邱城又东南入海渝河源出塞外古瑞州境东南流至连峰山西一名狮子河出菱芡蒲鱼为民利亦名泥蒲河又入于海阳河亦名洋河在迁安县西里许源出界岭口外裂坨山流迳县东南紫荆山下入于海后西徙二里本朝康熈七年复归故道所徙之道遂湮汤河在抚宁县东北六十里源出汤泉寺山经海阳店南流迳秦皇岛入海又张果老河亦在县东阳泉寺之别派也下流合阳河入海松流河在抚宁县西北十二里源出奴望东山中流迳背阴舖至石河庄东入洋河潮河在昌黎县南二十五里县境羣川之下流也滙上源诸水以达于七里海亦名马家河汉书辽西郡絫下官水南入海又有揭石水賔水皆南入官官水疑即潮河揭石疑即急流賔水疑即饮马也饮马河在昌黎县南五里源出卢龙县界谿谷中流经县西安山下又东流为沙河至县西十八里合深红河又东南流至县南八里有红桥跨其上金人所置也又南合潮河深红河在昌黎县西十八里源出凈影池长峪石诸川南流合饮马河两河在昌黎县西南八里各川至此合而为二因名其在西者曰泉河源出青沟营而至兴宁屯亦曰土桥河其在南者曰绕湾河源出茶芽山而绕安山之东麓亦曰安山河又梭头河在县西北三十里源出道者凤皇诸川以上三河皆合深红而达于饮马急流河在昌黎县西门外源出龙潭水巖至县西南里合饮马河入海套里河在昌黎县西南五十里源出龙山过静安堡入乐亭青河一在滦州南二十里源出州西五子山东五里有大泉腾沸流迳州南八里曰八里河又经料马台邱官营伏入地中俗名地桥又东南二里经阎家庄复现为龙溪乱泉突涌分为二派一出南闸头东南行一百三十里经乐亭西南马头营达绿洋沟入海是为西清河一经龙堂寺其水清可鑑亦名清水河又西南经破桥又西合泝河折而西南至沙沟又六里至泽头合古懂河又西南经髙家庄合大田泊又南至公安桥又西南四十五里至蚕河口入海水经注清水出海阳县东南流迳海阳城东又南十里许西入九过注海葢即今龙堂南出之派也秦汉以来此为漕运故道闸迹尚存龙溪南北原隰平衍泉温而土肥今冉各庄诸䖏营田千亩緑畴黄茂称沃壤矣泝河在滦州西即古素水也素水出令支县之蓝山南合新河又东南入海大泝河在州西十八里源发卢龙县马家庄经栗园折而南经三岔院折而西转佛住山南经杨家院合董家湾又东南经芹菜山波落桥又南合蓬台港又东南经于家泊入青河又有小泝河在州西十二里发源烽火山东流经拐头过双山入大泝古懂河在滦州南四十里源出倴城南流经石桥入青河䧟河在滦州南五十里源出州西南五十里于家泊㑹破风港于倴城西其北十里为龙堂河源自李家庄流为七里港又北十里为吴家河源自青河又有䋲家河源自榆子林社游观庄羣流胥㑹倴城而与䧟河合经曲王店孙家坨至王塜港弥漫于白沙坨南又经胡家庄至印步甸别为周家河又西经梁鱼沟南经天井达蚕丛口而入海靳家河在滦州西八十里一名小青龙源自游观庄南流迳司一司二社又南二十里合黄坨河其黄坨河亦自游观南流至此而合又经柏家庄寛头河散流于潮河潮河即黑洋海口东派也海水荡潏流延百余里陡河在滦州西其上源曰舘水源出迁安县舘山南径罗家岭小龙皂角二湾又经梯子岭至偏山临水院又合黄花港入牤牛桥为牤牛河又西南至榛子镇东南㑹龙湾河又西㑹唐家河而至州西八十五里之双桥㑹板桥水即丰润之泉水河也又南经石城西为石熘河又南经唐山桥名大河又南与帅家河合为官渠河自石城以南滦州与丰润分界滦州陡河在州西百二十里其上源曰馆河自迁安县流入界经偏山南流合衆水又西入丰润界陡河在县南三十五里发源于迁安县舘山由牤牛桥而来龙湾河在滦州西北九十里发源罗家岭南三里南迳皂角湾梯子岭亦名黄崖河至榛子镇东五里桥合煖泉入牤牛桥河其煖泉在州西九十里东南入龙湾河唐家河在滦州榛子镇西源出狼窝舖崖下东流迳冷家湾南入牤牛桥河官渠河在滦州西南陡河帅家河下流也帅家河源出州西六十里白云山南之水峪西南经孩儿屯官套至石城东又西南为小河又西南与陡河合而为官渠河又南由丰润县又南入州境达于海按汉书地理志海阳有龙鲜水东入封大水封大水南入海水经注封大水出新平县西南龙鲜水出县西北马头山二源俱导南合一川东流注大水新平故城在今州西即汉之新安平也龙鲜出其西北疑即今之舘水矣封大经其西南或即是陡河之下流所谓官渠者也王家河在滦州西一百二十里源出曹家口社南经郑家庄至丰润胥家庄漫入白塲达于海横河在滦州北七里源出卢龙县独子山南迳横山营又东至泡皮淀经榆山后偏凉汀合滦即古瓠沟水也瓠沟水出孤竹城东南东注濡水滦州横河自卢龙界流入遶横山之麓故名别故河在滦州西南其源有四一出县西北二里庙儿山东迳柏树庄髙家坎至演武亭此正流也一自演武亭东北迳莲花池是为金鱼泉一自菉荳湾过巖山而下是为玉帯河一自刘官营而东是为五里河四流胥㑹于演武亭西堰而为别故河经巖山石桥下合于滦河流日久故道渐堙雍正四年复旧疏通播流灌溉水利滋广中淀河在乐亭县东十五里又有贾家河董家河杜家河宋家河戴家河俱滦之支流也介马河在乐亭县十五里又有狼河新寨河皆西清之支流也采亭桥河在玉田县西二十里源出县东北三乐台山西南流㑹螺山寺泉又南流至寳坻县之潮河其水清冽而泥蓝如靛即古蓝水也亦名蓝泉蓝水出北山东屈而南流迳无终故城东玉田县西北有水其色蔚蓝可爱曰蓝水其土如靛蓄靛者恒取土和靛卖之蓝泉出三乐台下流入蓟运夹河潴水为湖小泉河在玉田县东北源出小泉山经城东孟家泉达城南光沙泉而南滙为一河入寳坻县白龙港小泉山在玉泉县东二十五里上有泉出石罅西南流入白龙江双城河在玉田县东二十五里源出常山旁无堤堰每泛滥为害明万厯中县令叶重第甞濬渠引入还乡河泉水河源出丰润县东北水头山有泉二泓喷出如珠南流迳王官营达于板桥有滦州之围山瀑布水自松梁社来滙为板桥河又南迳峰山入陡河韩城镇河在丰润县南五十里韩城镇源出车轴山流经镇北又西流㑹还乡河沙流河在丰润县西四十里源出县北五十里之党峪山下流迳両山口又西南至姑嫂桥合还乡河北闗河在山海闗北二里源出闗外由北水闗穿长城流入经西闗南流入石河又南闗河在闗南二里亦入石河九门水在抚宁县东北一片石闗东有水分九道而下故名圣水在抚宁县东北茶芽山水不盈勺饮之不竭名曰圣水箭桿水在抚宁县东北自口外花果山水帘洞入箭岭闗西夹山四里下入洋河又中桑水自马司岭西入口下流亦入洋河浭水在丰润县北俗名还乡河源出迁安县西北七十里蚕庄自弔水院崖儿口流经县城北松林庄又西流由玉田鸦鸿桥达寳坻潮河入于海即古唐水也亦名庾水又曰云浭水右北平郡无终浭水西入海过郡二行六百里玉田县庾水即丰润之浭水或又谓之云浭水浭水源自崖儿口经丰润玉田由运河入海凡水皆自西而东此水独西故名还乡河明初用遮洋船从直沽入海转饷蓟州天顺二年开直沽河嵗乆复湮嘉靖四十五年诏濬丰润还乡河转运太平等寨军饷于北齐庄张官屯鸦鸿桥特设三闸以潴水焉按浭水京东之巨浸也玉田丰润両邑资其灌溉向来河狭堤卑每虞泛溢今刘钦荘王木匠庄俱开直河一道旧流得以両䖏分㵼堤堰拓广更加培厚沿河一帯数十里亦皆建闸开渠洪涛胥为膏泽矣黄洛水水经注黄雒水北出卢龙山南流入于漆明一统志云即铁门闗河永平府志又云即长河未详孰是缓灵水汉书地理志海阳有缓灵水南入海或云即滦州沙河巨梁水水经注巨梁水出土垠县陈宫山西南流经观鸡山亦谓之观鸡水按土垠今丰润县也县志县东北三十里有观鸡山有寺在水东盖即观鸡水也海在府南一百六十里东际辽海西抵直沽南达登莱浩瀚千有余里七里海在昌黎县东三十里七里海延袤三十余里中有菱芡鱼蠏之利居民頼焉亦名七里滩海至昌黎县北出七里而羸曰漠海亦曰七里滩黑洋河海口在抚寕县南海自直沽新桥赤洋而东势渐趋北昔时运道从黑洋河一帯抵昌黎登岸达山海闗戴家河海口在抚宁县东南四十里明时由海运馈山海闗此为积储之地交流河海口在滦州南东距蚕丛口二十里名林里河亦名交流河乃滦溢入青青溢入䧟䧟溢入潮而为氾为坨为荥为盓矣长春淀在滦州西南一百二十里长春社石城有长春淀旧名大定淀大定二十年更蒲泊在昌黎县东南二十五里源出海眼夹莲峰樵夫诸川而下惠民塲东南入海大田泊在滦州南之独莫城南虽旱不竭流合青河大水泊在滦州西南七十里源出土山任郎庄流经赤堠社曰汉王渠南播为小水泊又迳孙家沟永登屯合沙河新河故道在滦州乐亭县界新河故凟自雍奴县承鲍邱水东出谓之盐闗口魏太祖与泃口俱导也世谓新河矣新河又东北出迳右北平絶泃渠之水又东北迳昌城县故城北新河又东为二水枝凟东南入海新河自枝渠东出合封大水谓之交流合水新河又东出海阳县与缓灵水㑹新河又东与素河㑹谓之白水口新河又东至九过口枝分南注海新河又东迳海阳故城南新河又东与清水㑹新河东絶清水又东木䆒水入焉新河又东左迤为孔阳孤淀新河又东㑹于濡新河套在县西二十五里夹于清滦之间即古新河也按水经注新河自雍奴而达于海阳海阳㑹滦州雍奴即武清鲍邱水即潞河也葢新河横亘于南北而滦潞得以交通故馈运相接自此渠发而东饷遂由海道风帆浪舶时日靡定矣莲池在滦州西三里金鱼泉亭下广三亩引金鱼泉注之下入于别故河有断碑存焉凈影池在昌黎县孤山顶昔有异人幻影于此下流入深红河卑耳溪在卢龙县管子齐桓公二十年征孤竹未至卑耳之溪十里塌然止瞠然视援弓将射谓左右曰见前乎左右对曰不见公曰寡人见长尺而人物具焉冠右袪衣走马前岂有人若此乎管仲对曰臣闻登山之神有俞儿者长尺而人物具焉走马前走导也袪衣示前有水右袪衣示从右方渉也至卑耳之溪有赞水者从左方渉其深至冠右方渉其深至膝己渉大济桓公拜曰仲父之圣至此今自孤竹南出则大海矣而沧海之中山望多矣然卑耳之川若赞溪者亦不知所在也昔在汉世海水波襄吞食地广当同碣石沦洪波也按府志距卢龙县西十五里为孤竹山有水滙于滦疑即古卑耳溪也其俞儿山疑即以神而名郦道元説似不足尽信龙潭在府城东北燕河营城北八里有石门両山如壁中为龙潭龟龙津在迁安县东北罗家屯南八里滦河自西绕东両阜雄峙参差怪石夹为深潭水中石上有龟龙影谓之龟龙津绿湾在抚宁县西北五里滑子山下松流河逆而环之其曹西庄入洋湾中有蛙不鸣海子长湾在滦州西四十里产菱芡鱼虾下流入沙河狮子湾在滦州西七十里渟洄靓碧东流为石熘河龙堂湾在丰润县南丰润负山带海涌地成泉城南一带平畴万顷土膏滋润有龙堂湾王家河泥河汊河皆混混源泉冬夏不涸旧时王家河汊河流入大泊龙堂湾泥河西入蓟运播溉未广今于四河之间多开沟洫复引陡河为大渠交相贯注原隰匀匀水泉疏衍利滋溥矣唐王港在滦州西南百里所产雈蒲凫鸭菱藕之属鳞介不计也又齐家港于家港在州西北咸资蓄牧莲塘在玉田县北里许讲武䑓后温泉一在抚宁县东北三十里孤石谷可愈疾一在昌黎县西一里平地突出冬夏不变府境温泉不一唯此二䖏及徐流营北者为最着洗心泉在昌黎县西北黑莺峪飞流千尺横空如练下注为龙潭深三丈许四时出云旱祷辄应扶苏泉在滦州西北十五里俗曰甘泉滦州有扶苏泉甚甘美秦太子扶苏北筑长城甞驻此孟家泉在玉田县东五里自小泉至孟家泉仅数里凡一百二十余折而达鸦洪桥光沙泉在玉田县南三里泉涌沙出凈细光明土人取以攻玉冬月水中煖气如雾亦名煖泉光沙泉在玉田县南攻玉所用螺山寺泉在玉田县西四十里流入采亭桥河醴泉在丰润县其水甘冽五泉在山海衞西北五泉山流分五道注为鸭子河入石河鱼井在卢龙县刘家营北一里满而不溢鱼常出没满井在抚宁县牛头崖营西北百余家共之随汲而满大旱亦然灵泉井在丰润县东北灵泉水出腰带山南百余歩上有石崖窦深尺许泉注其中西为大岭山行旅所经也龙泉井在丰润县陈宫山南一石凿成泉水涌出每六月后即溢至冬乃止故又曰溢泉井神惠井在丰润县南韩城镇一里许居民耕田得古砖井汲其水有药气病者祷饮之辄愈土人因建药王庙于其地双文井在山海卫学前西偏西卫城七十余里井皆咸惟二井甘美畿辅通志巻二十一畿辅通志钦定四库全书畿辅通志巻二十二川保定府清苑河在清苑县南一名沈水源出鸡距泉经县城南折而东北合徐河北平县有沈水东经其城又东南入徐水清苑县因清苑河为名清苑河源出府西鸡距泉亦名沈水清苑河流经县城南分流绕城为濠有东上东下两闸启闭蓄洩天津贾舶直抵南城下鸡距泉与一亩泉合流为清苑河由县而东与徐河合徐河一名顺水源出易州五回岭经满城县为大册河至安肃县为徐河过清苑县北折而东入安州为依城河徐水西出广昌县东南大岭下岭有五回三源奇发齐㵼一涧东流转北迳北平县汉光武追铜马五幡于北平破之顺水即徐水之别名也东经蒲城北又东迳清苑城与沈水合徐河发源易州五回岭流经满城县北一十里名大册河至安肃县南四十里为徐河又经清苑县北十五里折而东达安州境徐水自清苑县流入与依城河合方顺河在满城南祈水下流也在完县为曲逆河东入满城县为方顺河又东流至清苑县为石桥河与清苑河合方顺河在满城县南五十里其上源即完县之祈水也东流至县境曰方顺河又东经清苑县南二十里曰石桥河合于清苑河奇邨河在满城县东即一亩东与鸡距泉合流处清苑河上流也以经奇邨故名渝河在满城县西十五里渝河发源易州岭流径县西北伏流于地几三十里出为一亩泉书云水在地中曰渝曹河即曹水在安肃县南二十五里源出曹河泽由西釜山经县东南至安州合于徐河曹水西北出朔宁县曹河泽东南流经北新城县故城南又东入于徐水曹河至新城县西南与徐河合曰温义河曲水河在安肃县西四十里源出狼山与雹河合沙河在定兴县西北亦曰遒䦨河源出涞水县平乐山东经县界入于巨马河沙河即遒䦨河在涞水县西十五里发源本县平乐山流至定兴为沙河入拒马河北河在定兴县南河阳渡巨马沙易㑹流于此下流为白沟河河阳渡系涞易沙三水㑹流处俗曰北河浑河在新城县东三十里浑河至顺天府固安县南分一枝入新城县东转入霸州琉璃河在新城县东自涿州流入东合紫泉河按旧志新城县东有南里河即琉璃河支流也旧止小沟明嘉靖中其沟自底突涌裂土成河与运河相通本朝康熙中琉璃河自涿州迳此流入紫泉河紫泉河在新城县东北源出县西北十五里龙堂村至县十里合琉璃河又南入白沟河斗门河在新城县西源出县西北李家营即宋何承矩辟斗门兴水利处由界河西沟东入高桥洼界河在新城县南巨马河支流也流经县南入定兴界与斗门河合又南入于白沟白沟河在新城县南巨马易沙三水合流于定兴之河阳渡为白沟河南流至县界东经容城县至雄县城南东入茅儿湾达玉带河其分流亦由容城县过雄县西为黄湾河又折入新安合四角河白沟河在新城县南十里由定兴县南流来定兴河阳渡为涞易沙三河㑹流处俗名北河经容城至雄县南东流茅儿湾入玉带河一支由容城县分流至雄县西三里名黄湾河又经新安流入四角河白沟河自白沟店曲折而南五里为高桥又南十五里为赵村桥又南十余里为西槐村迤东七八里至雄县环城西南经瓦济桥土人谓之清河又东为亚谷桥又东为大阴桥又东迤南为柴禾淀始与九河合流入茅儿湾白沟河自雄县之古县村西南逆流过新安县之大杨村入烧车淀亦与九河合流而东马村河在新安县西北自涞水县巨马河分流入县南合于白沟马村河本自巨马分流由涞水县东南境赤土社经县之马村故名又东南流合于白沟鱼池河在新城县东北十五里其水无源由交渠鸣泽经仓上入县东赵庄洼又龙湾河在县东北二十五里亦无源自河头村平景孟良营溢入赵庄洼横河即古恒水在唐县西南七十里源自曲阳县流入县界合于唐河恒水出常山曲阳县东入滱水横河源出曲阳县龙泉镇东径十八渡与唐河合即古恒水也唐河在唐县西南即滱水也源出山西大同府灵邱县流入倒马关经完县西北又南入唐县界又东南入庆都过曲阳定州至祁州三岔口与滋沙二河合滱水出代郡灵邱县高氏山滱水东迳倒马关又东迳唐县故城俗亦谓之唐水唐河在唐县西一百五十歩在庆都县西南四十二里景德元年北靣都钤辖阎承翰自嘉山东引唐河至定州唐河在县西北七十里即滱水也南入唐县界唐河旧在县西南二十里折而东经县南十里其后决而南趋自符城以东渎为沙川十余里唐河在县南自唐县流入唐河在州南十五里自定州流入至州东与沙滋二河合曰三岔口湾里河在唐县西北四十里源出县西北蔡庄北山流经湾里长店至大洋社注于唐河放水河在唐县东北源出石臼泉流经完县入方顺河唐县东北三十里有石臼泉流为放水河至完县界合五云泉入方顺河龙塘河在博野县南相传有龙自七公河顺流荡其地通于蟾河蟾河在博野县东南二十五里滱滋沙三水合流至县境为蟾河入蠡县为杨村河滱滋沙三水自祁州三岔口合流至博野县名蟾河清水河在庆都县西清水河在庆都县西一里经县南东二里合于龙泉河龙泉河在庆都县西北平地涌泉滙而为河与清水河合入唐河庆都县西三里有坚功泉又西一里有西堤泉又县西南有沈家泉涌鱼泉俱平地涌出合为龙泉河其下流滙于唐河坝龙河在庆都县西南五里东北流七里合于清水河䕶城河在庆都县南门外发源城东九泉流至清苑县杨城村入方顺河杨村河在蠡县南十里滋沙滱三水下流也自祁州经博野县流入县界北至高阳曰布里河杨村河在蠡县南滋河沙河唐河之水自祁州合流经博野县入县界为杨村河又北经玉田渚口入高阳县境泔河在蠡县东二十里杨村河支流也下流亦入高阳界又县西旧有小陈河源出庆都东北流入安州今淤黄湾河在雄县西三里白沟分流也高阳河在雄县南二十里上流即新安县之猪龙河入县界为高阳河由莲花淀入四角河雄河在雄县南三里自安州易水即依城河分流周环县城经瓦济门东下即䕶城河也亦曰瓦济河又闸河在县南五里相传为宋杨延昭运粮河派河一曰沙河在祁州西南自定州流入与滱滋二水合流沙水即派河源出山西由定流入祁州三岔口与滱滋二水合滋河一名澬河在深泽县西北八里源出山西流经正定府自无极县流入县界又东北入祁州合滱沙二水滋河源出山西流经正定府境内自无极县流入县界滋河在县西十里上自正定府无极县流入下流至祁州三岔口合滱沙二水滹沱河在束鹿县西南四十里自晋州流入又东入深冀二州界滹沱河在县南二十五里上自晋州流入经县南下流入冀合滏漳二河滹沱自晋州东七十至东鹿县本朝顺治十二年自晋州境内寨子村决入县境百尺口归清水河康熙五年复自晋州决入分爲五道一由县彭六左刘家庄西一由县汉口村俱流入冀州境归清水河一由县倾井村一由县张岔口村一由县枣营村俱流入深州境归清水河按汉书注滹沱水经深泽县东南寰宇记河在高阳县东北二十里是昔时高阳深泽之境皆河所经也今徙而南在束鹿晋冀之间冲啮为甚鸦儿河在束鹿县南十里滹沱分流也旧自县东北达博野县合于唐河后东入深州界仍合于滹沱今滹沱南徙河亦渐淤依城河在安州北卽徐曹诸水下流也东入新安为长流河依城河在安州北关外上流卽徐河一亩泉方顺河诸水下流入新安长流河按水经注滱水东北迳依城北世谓之依城河则以滱水为依城河而方舆纪要云安州爲九河下流九河者徐曹方顺一亩滋沙滱鸦儿与州之易水合而为九河是又以易水为依城河今攷舆图唯徐河自清苑合曹及方顺一亩诸水达州界为依城河其滱滋沙三水合于祁州由博野高阳入猪龙河其鸦儿河则旧自滹沱分流入滱今滹沱南徙鸦儿故道亦淤邱家道口河在安州东南三十里自高阳马家河分流经州界下流入白洋淀淘河在安州东南依城河之分支也淘河易水东出之别名也宋人以塘泊为边备徃徃疏濬以防淤淀故沿边诸水皆曰淘河布里河在高阳县东二十里本马家河上流卽蠡县之杨村河东入新安为猪龙河按旧志马家河在县东卽蠡县杨村河下流也上承滱滋沙三水旧自蠡县东入河间明正德中自蠡县北决入县界潴为淀又东北入安州界嗣后时有决溢天启中决入布里愚地等村故又曰布里河本朝康熙初复由布里东决合猪龙河高河在高阳县东二十五里旧自蠡县流入县界㑹猪龙河今淤又县西南六里旧有运河相传为宋时转饷处今亦淤猪龙河在新安县南六十里即高阳之马家河也流入雄县为高阳河高阳故城东龙化村是猪龙河也俗传颛顼时有猪化龙而成是河故名长流河一名长沟河在新安县西南五里其上流有二皆自安州来一曰依城河一曰雹河至县界合流曰长流河东南入四角河长流河一名长沟河在新安县西南五里徐水至安州为依城河至新安合雹水为长流河四角河一接新安之长流河按眀统志长流河源自雹水在县西五里又温义河源自徐河在县西南八里南与长流河合葢依城河入新安亦名温义至合雹河则总名长流也三岔河在新安县南八里上接温义下达四股南通猪龙故名四股河亦名四殳河在新安县东南十五里上纳长流河下达于任邱之四角河四殳河上承温义中流为殳一通王家寨一通寨南一通店头一通四角河相传元至正时凿梁头河在新安县南三里自长流河分流下达于雄县之瓦济河县南三里有梁头河明景泰间䟽长流河引流自城西南隅过南门至东门外三里末流达于瓦济河稠河在新安县东六里一名试牛河亦长流河之支也鱼水在满城县西南鱼水出北平县西南鱼山东流注于浦水南昌水在安肃县西南昌水东流过梁门去县西二十里引为陂塘以漑民田马溺水在唐县西马溺水出上曲阳城东北东流注于滱鸿上水在唐县西北滱水东流鸿上关于是左纳鸿上水水出近溪东流注于滱祈水卽南濡古曰曲逆水在完县西南源出伊祈山曲折东流入满城县为方顺河濡水出蒲隂县西枉渚回湍率多曲复亦谓之曲逆水也濡水今谓之祈水出伊祈山曲折东流经县南又东经满城为方顺河五灵水在完县西二十里一名五云泉源出大蒐山五窍如龙流至县西南十里合祈水九流水在完县西二十里发源伊祈山平地九泉浅而不竭又店头水在县西三十里二水并合五云泉入祈水蒲水源出完县西北三十里东南流合祈水蒲水出蒲阳山东南流经蒲阴县故城北东入濡蒲水发源县西北三十里道务村流县北又东流至曲逆故城东南与曲逆水合按水经注有苏水出曲逆县西南近山东北流与蒲水并入于濡今源流无攷博水在完县东南博水在完县东南水经注博水出望都县其流旋伏旋见经阳城县散为泽潴是为阳城淀下流注于唐河今源流多淤唐池在唐县西南唐县城西有一水导源卢奴县之西北泉涌而出东流至唐城西北隅堨而为湖俗谓之唐池莲荷被水胜游多萃其上龙池在完县北四十里其水可灌漑居民便之海子淀在新城县东三十五里受紫泉斗门两洼之水旧有小沟䟽淀东注浅狭易淤又黒洋淀在县东南五十里牙家港在安州西北三里与朱家港白洋淀接茅儿湾在雄县东四十里上接紫禾淀下通保定县玉带河为诸水经流要口阳城淀在庆都东南今湮博水至阳城县散为泽渚世谓之阳城淀阳城淀在望都县东南马务淀亦名马草淀在雄县东三十里又苍耳淀绿须淀亦在雄县境紫禾淀在雄县东南十里白沟长流高阳诸河胥滙于此莲花淀在雄县西南十里新安高阳诸水所滙也相近有石臼淀又县西十里有留通淀烧车淀皆方二十余里台河淀在雄县北又县北有襄子淀接新城界又县东南有五官淀接任邱县界刘家淀在安州西二十里石桥一亩诸水所滙也北流接依城河又菱子淀在州东三十里自唐滋沙三河分流入白洋淀大涝淀在高阳县东马家河所潴也周围二十里又县西南十里有延福淀接蠡县界又县东北有马棚淀宋监马棚牧地也白洋淀在新安县南二十里周六十余里南高阳西安州东任邱北新安四处环之而新安十数村居其中白洋淀安州高阳任邱新安诸水俱滙流于此下达四角河杂淀在新安县西五里又县南有杜家淀县东有鸭圏淀杨家淀王家淀皆与白洋淀相通按旧志杂淀爲雹河芦草湾水所潴芦草湾乃九河外水其外更勐于九河盖九河有道可循此则四散弥漫也大溵淀在新安县西北五里卽古大渥淀也本朝雍正四年疏渠洩水营田数千顷为膏膄之地渥水上承二陂于容城县东南谓之大渥淀小渥淀水南流注易水谓之渥同口殷家淀在新安县东三里卽小渥淀也督亢陂在新安县界梁门陂在安肃县北易水东分为梁门陂陂水北接范阳陂范阳陂在定兴县南范阳陂在范阳城西十里方一十五里俗亦谓之盐台陂县西南五十里阎台之西有狼儿淀地形洼下郎山之水渚焉盖卽古盐台陂边吴泊在安州西南亦曰边吴淀今湮边吴泊亦曰边吴淀九河合流溢而为泊城南旧有边吴塔又有古堤在州城北东自边吴村而下接雄县南自板桥而下接蠡县皆以防九河之决溢今废广利渠在唐县西南金太和六年所开引唐水灌田数千亩又导而东以漑隣邑明万歴中知县杨一桂复浚之建九闸以时蓄洩又于雹水村架木为槽以过水号为腾桥凡濬渠七十里歴村落三十有八分析闸渠二十有五漑田无算黄黒泉与龙泉水合流遶为城濠隆冬不氷人谓其中有温泉云黄沟洼在清苑县东一亩石桥诸水所潴也又草桥洼史家洼亦在县东高桥洼在新城县南二十里高桥河故道也水集为患相近有泗庄东西洼与高桥相连冷水沟在满城县东十五里发源贾村东下流渐盛可引以灌漑南流㑹于清苑河柳湾卽芦草湾在安肃县东北十里宋辽分界处柳滩在安州东南三十里白洋淀西堤与浦口赵口陶口相连龙潭有二一在高阳县东南四十里一在高阳县南二里沙窝一亩泉在府西三十里一名尚泉其流与鸡距泉合鸡距泉亦在府西三十里泉水喷流状似鸡距与一亩泉合按明统志及方舆纪要元张柔作新渠凿西城以入水水循市东行转北别为东流垂及东城又折而西双流交贯由北水门而出是卽清苑河上流也今清苑河绕城东转市河乆废浴丹泉在唐县葛洪山后相传为葛洪浴丹处曲家泉在庆都县西半里东流直入隍中又县西有涌鱼西堤诸泉黄黑泉在庆都县北里许二泉相去仅十余歩其色分明不溷古沟在容城县北门外其西有村名曰沟西白河水溢迳村西直抵城下由沟北洩东入新安白洋淀哑沟在完县西北由唐县孤山流迳县界又东北入完县界今湮兰沟在定兴县东南四十里相传范阳有五沟青白蓝红黄此卽蓝沟也青沟在清苑县东双井在府治西二井并凿相离尺许一苦一甘圣井在定兴县固城镇固城镇土井泛溢为民患元总管万戸张柔淘井获大士像有净水瓶一至今泉虽溢不踰其限因名圣井善利井在唐县西一名天王井八角井在深泽县西一名龙泉井大旱不竭灵井在唐县西北灵井隋图经云唐县中山城西北有一大井俗唿趋母井昔云醇酧千日即井水所醖后以石葢之人不敢开齐刺史博陵崔济欲开之有云雾隐起即蔽之倾井在束鹿县西南明统志云汉光武师行过此渴甚井自倾不烦绠溢居人以䋲测之水随欹侧为浅深河间府卫河卽运河自山东武城县经恩县境入本府故城县南绕城而东入山东德州界又东北迳本府景州东又东北迳吴桥县西又东北迳东光县西又东北迳交河县东又东北迳泊头镇入天津府南皮县界故城县卫河在城南自山东武城县北流迳恩县境入县界绕城而东入德州界景州河在州东十里自德州流入又东北迳吴桥县境入东光县界吴桥县河在县西三十里与德州接界东光县河在县西三里东北入南皮境故城县河道北自恩县界起南至武城县界止计长一十六里景州河道西岸北自吴桥县界起南至山东德州界止计程二十四里吴桥县河道北自东光县界起西岸南至景州界止东岸南至山东德州界止计程四十二里东光县河道西岸北自交河县界起东岸北自南皮县界起南至吴桥县界止计程六十里交河县河道北自天津卫界起南至东光县界止计长八十二里滹沱河其上流合漳滏诸水亦谓之胡卢河自深州武强县流至献县城南曰完固口分而为二一西南由单家桥入交河县又东至青县鲍家嘴入卫河一西北由臧家桥至河间县龙华桥又北迳顺天府大城县为子牙河归三角淀滹沱偕漳滏诸流共由武强入献县完固口复为两支一由西南入单家桥至鲍家嘴归运一由西北入臧家桥歴河间大城为子牙河出王家口归淀漳滏合流至冀州与滹沱合至献县分而为二一由单家桥六十里至淮镇又四十里至高川俱献县境又六十里至沧州之杜梨木又五十里至交河县界又二十里至青县入运河一由臧家桥六十里至河间县之沙河桥又六十里至河间县之龙花桥又六十里至大城县为子牙河漳河此自山东邱县东北行之一支所谓老漳河也由冀州枣强县流经故城县西又东北经景州之北阜城县之东与冀州武邑县连界又东北迳交河县南又东北入天津府青县界刘麟河在阜城县北七里北接冀州枣强县之索卢河东至交河县合于漳河阜城县刘麟河在县北七里刘豫阜城人也其子麟尝渡此而名有黄泸河自冀州枣强县东北来注之入交河县界注于洚河交河县洚河在县南五里即阜城县之漳河四角河在任邱县西北五十七里其北接高阳河卽沙滋滱三水下流也自保定府之祁州博野蠡县髙阳新安至雄县由莲花淀而入其西接长流河卽徐雹诸水下流也自保定府之安州新安由四殳河而入其南接白沟河之支流自保定府之容城县分岔歴雄县新安由烧车淀而入三河合流而东过赵北口由柴禾淀入顺天府保定县界为玉带河镜河在任邱县南旧时滋沙滱诸水溢于肃宁县境为中堡河又东为玉带河入任县界为镜河又东北入莲花淀今多淤塞肃宁县中堡河在县东北三十里保定府蠡县以东高阳以南之水溢入县境为中堡河又东分流为玉带河任邱县境河上源卽肃宁之玉带河也流经县南八里又北至县南三里㑹莲花泊按保定河间二府旧志滋沙滱之水旧自蠡县引流而东歴肃宁之五千淀而达于雄县之瓦济河中堡玉带二河皆其经流处也后自蠡县北入高阳歴新安雄县而出任邱之赵北口于是故道多湮而玉带河之名亦移于顺天府之保定县矣清河在交河县西二十五里漳水支流也自县西南界北流迳富庄驿又东迳县东北六十里张家桥又东五里散流入于滹沱俗名清头河亦名运粮河相传五代梁时赵王镕于此运粮以饷晋师故名又李村河俗名土河亦自漳水分流经县东北四十里李村桥又东合于清河倒流河在交河县东北九十里县东境之水滙流于此西行四十里注于滹沱故曰倒流亦名蔡河平成河在交河县东北八十里一名阳气寺古河蛤螺河在交河县北二十五里下流入滹沱河土河在宁津县南二十五里其上流自山东德州迳德平县西北流入境内相传卽古笃马河水经笃马河东北迳般县故城西汉般县在今德平之北正宁津南界也又东流入山东乐陵县界又有迟河流河俱在县东四十里至杨盘店西入于土河谓之三渡口谷家河在宁津县北二十里其上源卽吴桥县之龙湾也东流迳县界又东入于土河夹河在吴桥县东北十五里二水中分故名索卢河一名黄泸河亦名枯河在故城西南五十里南经冀州枣强县界又北入阜城县刘麟河其水无源数年一至遇泛滥则波涛汹涌从流而下旱辙涸民播种其中收获倍利或曰卽卫河之支流也大河故道在府境按西汉以前大河由景州而入吴桥水经大河故渎北迳蓨县故城东又北迳安陵县西蓨县即景州安陵今吴桥县之安陵乡也自是而东则合漳水而歴东光县界水经注大河故渎东北至东光县故城西而北与漳水合东光故城在今县东过此而北则合卫河而歴沧州界水经注衡漳东北入清河谓之合口今沧州西有合口镇卽其处也东汉以后河由千乘入海故道遂为漳衞所占至宋仁宗时河复由此宋史河渠志皇祐元年河合永济渠註干宁军入海谓之北流永济渠卽卫河干宁军卽青县今故城景州吴桥交河东光诸州县界中卫河所经皆宋时大河北流之道也又河渠志熙宁元年河溢乐寿埽乐寿今献县也元丰五年河溢阜城下埽二邑去卫甚逺而亦被河之患者盖其时河流横决南合于卫北又溢于漳也至金明昌五年河决阳武东注寿张而瀛沧之界不复有黄河矣鸣犊河故道在景州西南元帝永光五年河决清河灵鸣犊口河水自灵县别出为鸣犊河东迳鄃县城北东北合大河故渎张甲河故道在景州故城界张甲右渎东北迳广川县故城西又东迳棘津亭南又东北至蓚县东㑹清河屯氏北渎在宁津县界屯氏别河北渎东迳重平县故城南滱水旧渎在河间任邱二县界滱水东北迳依城北卽古葛城也又东北迳阿县故城东又东北至长城注于易滱水在府城西自安州高阳流经此又北流入任邱县界合于易水高河旧渎在河间县西南交河县西北高河自高阳县流入府境东南流至交河县合于滹沱眀志交河县以高河滹沱合流而名易水旧渎在任邱县西北易水自易县东迳鄚县故城北又东至文安易水在鄚县北三十里东入文安界合滹沱濡水旧渎在任邱县西北濡水自高阳东北至鄚入易濡水歴安州届高阳关过鄚州白洋淀在任邱县西北五十里关城村与安州高阳新安接界衆流所滙深广四通芰荷交匝望之如江湖焉又凡察淀在县西北三十里前堂后堂二淀俱在县西北四十里北花淀在县西北四十二里池鱼丝窝二淀俱在县西北五十里光淀在县西北五十里龙王淀在县西北六十里洋东五千二淀俱在肃宁县东南三十里旧时铁灯竿诸水散流所滙今湮五官淀旧名武溘淀在任邱县东北三十五里旧时铁灯竿之水由此而东入于柴禾淀今湮又三浒淀在县东北十三里今亦淤掘鲤淀在任邱县北掘鲤淀在鄚县北二十里俗名掘柳淀狐狸淀在任邱县西北淀中有蒲柳多葭苇莲花泊在任邱县南三里荷香十里柳阴交匝为邑胜地又齐家泊亦在县城南古长丰渠有二皆在河间县瀛州河间西北百里有长丰渠贞观二十一年刺史朱潭开又西南五里亦有长丰渠开元二十五年刺史卢晖自东城平舒引滹沱东入淇通漕漑田五百余顷通利渠在任邱县南五里亦名鱼君陂唐开元四年县令鱼思贤开以洩淀水得地二百余顷永清渠在东光县西其深莫测渐平沙溪在故城县西北二十五里一名南河其水无源秋雨后一望汪洋春至即涸孟港亦名柳行港在故城县东二里漳水决入处也自县北达景州西为青草河又东北注于千顷洼龙湾在吴桥县东二十里浅深断续流衍东注宁津县为谷家河房渊在献县北寰宇记乐寿县房渊方三百里今湮张大洼在交河县东三十里爲钟水之处明万歴十七年知县马中良开沟五道以通绛河洼旁之田始无水患又达达洼在县东北七十里又洼东洼在县东北九十里千顷洼在景州东北三十里其地卑衍旧为钟水处明宣德中大河北决自德州溃入境内知州刘深开渠导入此洼水患遂息白草洼在吴桥县西南三十里又曹家洼在城西十里梅家洼在城东北三十里五龙潭在任邱县北十里春夏不溢秋冬不竭又白龙潭在县西十八里龙潭在宁津县西北三十里水深莫测相传有龙窟故名百道口在府城西南河间县大亷陂下注滹沱其决入之处谓之百道口铁灯竿故渎在府西南府境有铁灯竿水其上流自武强饶阳之境滙漳河滹沱诸流又北接博野蠡县沙滱诸河下流潴为陂池纡回散澷经府境而北通静海直沽以达海其支流环绕郡城每遇夏秋水发一望无际靳河故渎在东光县南二十里唐开元中开今湮完固口在献县西南十八里滹沱偕漳滏诸流至此分为二支一西南归运一西北为子牙河赵北口在任邱县北五十里亦曰赵堡口衆水所滙中驾长桥通南北孔道下口在东光县北二十里卫河有大小龙湾萦回而下经县北二十里其地名下口福井在河间县治西南相传为唐大歴中凿明正德时湮塞后县尹牛象坤寻故址复濬因名其地曰福井巷有任彦蘖碑记天津府卫河卽运河自河间府交河县流迳南皮县西又东北迳沧州城西又东北迳青县南合滹沱河又东北迳静海县又东北迳天津县北又东与白河㑹三岔河南皮县卫河在县西二十里与交河县接界沧州河在城西其上游自南皮县流入又东北入兴济县界青县河在城东一里自兴济县流入境合滹沱河静海县河在县城西北自青县合滹沱河流入境至小直沽与白河㑹天津运河北自武清县交界三岔河起南至东岸南皮县西岸交河县东止歴天津静海青县沧州共计程三百四十五里滹沱河自河间府献县分流经交河县抵青县南七十里杜林镇与漳河㑹漳河亦自河间府交河县来至杜林镇与滹沱合流至青县南二里鲍家嘴合于衞河其合处曰岔河口亦曰汊河口水势汹涌濶数十丈按滹沱自献县分流一由大城为子牙河卽汉志所云从河东至文安入海者此正流也一至青县杜林镇合漳河卽水经注所云衡漳东北左㑹滹沱别河故渎谓之合口者此支流也近志以子牙为滹沱之别支而杜林镇之别渎反谓之正流误矣漳河自山东邱县分流一北行至冀州合滹沱所谓新漳河也一东行至青县合滹沱所谓老漳河也滹沱冲啮于恒晋至冀州合漳而浑涛益怒盖水之势合则勐也漳河溃溢于洺瀛至青县合滹沱而安行赴海盖水之性就下而顺也昔禹播九河于大陆之北而同逆河于渤碣之间因地宜亦顺水性也三岔河在天津县东北本名三汊口亦名三汊沽衞河西南自静海来迳县北而东其流浊白河西北自顺天府武清县来亦迳县北而东其流清各流至县东北二百歩许而合流谓之三岔河又东南出直沽注于海减水河有二一自顺天府武清县杨村北流至天津县东南张家嘴入直沽此洩潞河之水者也一自沧州南流至天津县大直沽渡入直沽此洩衞河之水者也清河在青县西南五十里其相近又有湛河泗河共三河皆无源为交河县雨潦洩水之渠北至河口南二十里鱼儿庄注于南淀黑龙港河在青县西十五里又马家桥河在县西八里胡家店河在县西十里以上三河至县北十五里空城村滙而为一至大城县入子牙河盐河在静海县西自河间府河间县流经此与顺天府大城县分界卽子牙河也浮河在沧州东南五十四里自河间府东光县东北流迳州界又东迳盐山县东入于海浮河自东光县永厚渠分流东北迳沧州南十里又东北迳州东一里又东北入海浮河在旧城南十里东北入海汉于此置县以在浮水之阳故名浮阳浮河在县东百里自沧州界入县境达海九女河在沧州东七十里相传有刘氏九女塟此因名献河在庆云县南三十里一名陷河卽河间府宁津县土河之下流经山东乐陵县流入县西北境之水多滙于此又东经山东海丰县注于海无棣县有陷河濶数里西通德棣东至海陷河至乐陵县分南北二𣲖南𣲖入霑化北𣲖由庆云入海丰马谷山前抵土河口入海鬲河在庆云县南卽九河之鬲津也纪家河在庆云县南五里又叉河在县南三里下流俱注于鬲河胡苏河在庆云县西南十二里此亦九河之一也直沽在天津县东南卫河白河丁字沽之水滙流于此又东南注于海按今天津县本名小直沽其南则卫河合南路之水其北则白河合北路之水滙流于此明永乐二年筑城置卫本朝雍正八年改设府治为京师东面襟喉之地其东南十里为大直沽渡元史至元二十五年増立直沽海运米仓是其处也地势平衍每遇霖潦羣川汎溢直与海平故有直沽之名又东南四十里为海口杜祐通典所云三㑹海口也西沽在天津县东北自顺天府武清县纳三角淀之水与白河㑹而入于直沽河形如丁字故又名丁字沽咸水沽在天津县东南六十里卽古豆子䴚也自渤海至平原其间濵海之地土人多谓之豆子䴚河间之豆子䴚今咸水沽是也东去海四十里地斥卤广数十里宋时置戌守于此咸水沽乃出海要地葛沽在天津县东六十里相近有大沽明天顺初开以通蓟州运道者也亦曰新河明月沽在庆云县东北七十里东接马谷山濒海煮盐处也渤海在天津县东一百二十里京畿南北羣川悉由直沽以入其西南歴沧州盐山而接山东之海丰县界其东北歴青县静海而达于顺天府之宝坻县界元时江淮漕运悉行海道以抵直沽明永乐初亦行之自㑹通河成始罢海运之道自平江刘家港入海至崇明三沙放洋向东行入黑水大洋取成山转西至刘家岛又至登州沙门岛于莱州大洋入界河当舟行风信有时自浙西至京师不过旬日而已明初海运仍元故道自㑹通河成报罢天津去海不过百里风帆驰骤逺自闽浙近自登辽皆旬日可达控扼襟要第一形胜处也大河故道禹贡逆河入海之迹多不可攷不敢附㑹据史志所载古大河之经府境者有二道一由河间府东光县歴南皮沧州青县静海而达于天津此为西汉时大河入海之道亦卽北宋时河合永清渠北流之道也水经注河水篇大河故渎东北至东光县故城西而北与漳水㑹又淇水篇清河东至东光县西又东北右㑹大河故渎则自东光而下漳衞所经皆大河故道矣水经清河东北过南皮县西又东北经浮阳县西南皮故县在今治东北浮阳卽今沧州旧城也又水经浊漳水东北过章武县西又东北过平舒县南东入海今青县静海汉为平舒章武二县地而天津又章武濵海之区也盖西汉以前河北经章武漳卫皆附之以达海新莾时河东徙千乘漳卫遂由其故道以达海自是而后河不由此者几歴千年至宋皇祐元年河自澶州合永济渠而北流入海卽今运河所行之道也宋史河渠志黄御河带北行入独流东巖经干宁军沧州等八砦边界直入大海其近海口濶六七百歩深八九丈三女砦以西濶三四百歩深五六丈独流巖卽寰宇记所云独流口在静海县北三女砦卽今之三河砦在静海县东干宁军今青县海口今直沽入海之处也一由河间府宁津县经南皮之东歴盐山庆云而达于山东之海丰是为北宋时二股河东流之故道宋史河渠志嘉祐八年河流𣲖别于魏之苐六埽遂为二股自魏恩东至德沧入于海是谓东流盖其时以合永清渠者为北流故此又有东流之目也河间府志宁津县古黄河堤在县西三十里东北入南皮界庆云县志古黄河自南皮由盐山孟家店至庆云县黒牛王店又东迳海丰境达于海宁津卽宋临津地界德州南皮盐山宋俱属沧州庆云海丰为宋沧州之无棣县是则志所云古黄河者盖卽宋史所云德沧之东流也宋史又云神宗熙宁二年从宋昌言开濬二股于是东流盛而北流闭元丰四年河复注于御河于是北流盛而东流闭哲宗元符二年河大决于内黄于是併势北行而东流遂絶计嘉祐八年为嵗癸卯元符二年为岁己卯东流所注不及四十年而近有指此为禹河故迹者遂以海丰之马谷山为碣石语多不经甚至目郦善长蔡九峰为南产不知北地高下九峯固是南人而善长之居范阳则魏书有明文岂竟未之见耶九河故道九河之不可攷乆矣尔雅释水徒骇太史马颊覆釡胡苏简洁钩盘鬲津九河皆禹所名也孔氏尚书传依其次而序之朱子孟子集註亦宗其説至于故道所在不可得而详也春秋纬寳干圗云齐吕填八流以自广尚书中候亦云自齐桓公塞之蔡沈以为此无稽之言也汉书沟洫志成帝时河堤都尉许商言古记九河之名有徒骇胡苏鬲津今现在成平东光鬲界中自鬲以北至徒骇间相去二百余里新莾时御史韩牧言可畧于禹贡九河处穿之纵不能为九但为四五亦有益夫汉世近古诸儒考据精博纬图中候非尽无徴至许商以奉命行视图方畧韩牧亦以能治河徴而或止得其三或仅求其四五则其余之湮灭可知也唐宋以后去古寖逺旧迹日湮而杜祐通典李吉甫元和志欧阳忞舆地广记乐史太平寰宇记于徒骇胡苏鬲之外又得马颊钩盘覆釡简洁四河惟太史未详所在千年以前求之而不得千年以后竟一一犂然有其处所此可信乎抑不可信乎蔡沈曰或新河而载以旧名或一地而互为两説皆似而非无所依据斯言诚是然据许商所云三河旣实有其地而孔颕达亦云九河之次自北而南旣知三河之处则其余六者当亦在成平东光鬲县之南北今攷河间府交河县东有成平故城东光县东有东光故城山东德州北有鬲县故城皆汉县也川原平衍沮洳盈望九河旧迹要亦不离此域然或为平畴或存枯渎无论禹时故道不可复问即汉世所为三河者亦在有无断续之间矣因备列九河之目叅以衆説而详辨于后徒骇尚书䟽李巡曰徒骇者禹疏九河以徒衆起孙炎曰禹疏九河用功虽广衆惧不成故曰徒骇汉书注师古曰徒骇在成平唐书地理志清池西五十里有徒骇河西堤寰宇记徒骇河与清池相接清池今沧州也与交河相去七十余里河盖由交河而入沧州也汉书地理志成平有滹沱河民曰徒骇于钦齐乗河昔北流衡漳注之河旣东徙漳自入海安知北流之漳非古徒骇夫漳与滹沱为并冀大川不得强以九河之名被之但自大河东徙而二川北溢或竟溃入徒骇之中正未可知间窃为之断曰徒骇非漳滹沱也漳滹沱之经行于瀛沧界者卽徒骇故道也太史尚书疏李巡曰禹大使徒衆通其水道故曰太史郭璞曰太史今所在未详明李贤一统志太史河在南皮县治北于钦齐乘清沧二州之间有古河堤岸数重太史等河当在其处自汉以上未知所在而忽得之于钦李贤其説自不足据马颊尚书疏李巡曰河势上广下狭状如马颊也明一统志马颊河在东光县界盖九河之次自北而南以地计之当在东光境内李贤之説似为得之寰宇记笃马河卽古马颊河笃马在九河之南许商有明言何不一攷耶乐史盖误认唐之马颊为古之马颊耳元和志马颊河在安德县南五十里平昌县南十里乆视二年开决亦名新河盖此卽汉之笃马河水经所云东北迳安德县故城又东北迳平昌县故城北者也故渎乆湮唐复开名爲马颊所谓新河而被以旧名者也乐史不辨元和志新河二字之义而指为九河之一纰谬甚矣覆鬴尚书疏李巡曰水中多渚徃徃而虚形如覆釡通典安德县有覆鬴河安德故城在今山东陵县德平界与河间府之宁津相近而河间府志云覆釡河在南皮县东南沧州志又云河在庆云县南意覆鬴自陵县歴宁津南皮而达庆云乎不敢强为之説也胡苏尚书疏李巡曰其水下流故曰胡苏胡下也苏流也孙炎曰水流多散胡苏然汉书地理志东光有胡苏亭元和志胡苏河在饶安县西五十里寰宇记胡苏河一名赤河其水赤浑色自临津流迳饶安无棣入海齐乘沧州之南有大连淀西踰东光东至海非胡苏河欤沧州志胡苏河在庆云县西南十二里按今沧州卽唐饶安庆云即唐宋无棣宁津即汉东光宋为临津县今其县西有胡苏亭正班固所云在东光者也寰宇记之言近之矣简尚书疏李巡曰简大也其水深而大也郭璞曰水道简易史记正义简在贝州歴亭县按歴亭今山东东昌府恩县也若简河在此则出鬲津之南矣谬甚齐乘沧州大连淀南至西无棣县有曰大河曰沙河皆濒古堤兹非简洁等河欤河间府志简河在庆云县南三十里二説差近洁尚书疏李巡曰河水多山石治之苦洁洁苦也郭璞曰水多约洁金史地理志南皮县有洁河未知何据按简之与洁本属二河尔雅明列为九汉晋唐宋诸儒纪载相仍蔡传独宗欧阳忞之説而合之为一未免穿凿钩盘尚书疏李巡曰言河水曲知钩屈折如盘也后汉书初平二年公孙瓒破黄巾于槃河水经注笃马河故渠川派东入般县为槃河盖亦九河之一也通典右钩槃河在乐陵县东南元和志在阳信县北四十里寰宇记在乐陵县东南五十里从德州平昌来金史地理志将陵县有钩盘河庆云县志钩盘河在县西南自德平西北乐陵东南经庆云南由海丰霑化至九山入海九河自鬲津而外此河源委尚为有据鬲津尚书疏李巡曰河水狭小可鬲以为津也汉书地理志平原郡鬲平当以为鬲津按汉鬲县故城在今山东陵县西陵县唐安德也元和志鬲津枯河在县南七十里则鬲津实导源于此又东迳吴桥县南河间府志古鬲津河在吴桥南亦名吴川又东迳宁津县南县志鬲津河在县南又东迳南皮县南与山东乐陵分水寰宇记乐陵县鬲津枯河在县西三里南皮县志河在县东南四十五里又东迳庆云县南庆云旧无棣也金史地理志无棣有鬲津河又东北迳盐山县东南县志河自庆云北入盐山界崔家口又东迳海丰入海鬲津之流最长史志亦多可攷故详序之无棣河故道在沧州及南皮盐山庆云之南亦名无棣沟清河自东光又东北无棣沟出焉东迳南皮县故城南又东迳乐亭北又东迳新乡城北又东分为二渎又东迳乐陵郡北又东屈而北入又东转迳宛乡故城南又东南迳高城县故城南与枝渎合渎上承无棣沟南迳乐陵郡西又东南迳千童县故城东枝渎又东南屈东北注无棣沟无棣沟又东北迳盐山东北入海沧州清池西南五十七里有无棣河开元十六年开无棣有无棣沟通海明沟河故渎在沧州西又阳通河故渎在州东南沧州清池西四十五里有明沟河堤东南十五里有阳通河毛河故渎在沧州南南皮古毛河自临津迳县入清池毛河在清池县西南又东入盐山界按毛河卽屯氏之讹也汉书注师古曰屯音大门反而隋室分析州县误以为毛氏乃置毛州失之甚矣塌河淀在天津县东北四十里大连淀在沧州齐乘沧州南有大连淀详见九河故道又唐书地理志清池西五十里有李滮淀宋史河渠志沧州北旧有三堂泺今皆无攷西泺在青县东南东西横亘凡十余里南北二十余里秋水四至一望无际萨摩陂在沧州北陂在长芦县北十五里周五十里有蒲鱼之利古平鲁渠在沧州北渠在鲁城县郭内魏武北伐时所开刘公渠在盐山南五十里渠旧承无棣沟下流大小羣川悉附入海无棣沟塞每患泛溢明万歴四十二年知县刘子诚自县西南开渠至县东南四十里高家湾由古黄河道入海盘古沟在青县南干宁军有盘古沟水深三丈大早不涸青县南十五里有盘古沟深三丈东流入于卫水济运仵清池在沧州东南清池县旧有大连淀后魏延兴二年淀水泛溢破仵清村因潴为池水澄味咸未尝枯涸仵清池今曰大梁五龙堂元至元丁亥重濬尹儿湾在天津县东明永乐六年命陈瑄总督海运因创百万仓于直沽尹儿湾筑城置衞今去城八里有运粮河旧自海口达尹儿湾之运路也黒龙湾在盐山县南十八里夏秋积水成川独流浅在青县北卽宋独流口也黄御支流经此而北亦曰独流河今其地多蒲苇之利黄御支流自兴济县北流迳县境谓之独流河卽九域志干宁军北之独流口也旧时河流甚盛其后黄御分流遂致浅塞马家口在天津县东南洩南淀之水又冦家口在州南十里许通水淀之利郎儿口在沧州南四十里延祐四年开郎儿口决积水由沧州城北川达于海州南有大堤亘五十里东为沧州境西为南皮境若衞河水涨西境为患特甚元大定以来屯军士民争讼不决乃以公移开掘截然中叚约二十余丈水由中流名郎儿口州县各立碑堤上八㑹口在庆云县北水流交㑹处也沧州南境之水至此入于陷河毛公井在旧沧州城内清池有甘井开元二十年令毛某母老苦水咸无以养县舍穿地泉涌而甘民谓之毛公井寒氷井在南皮县西南皮县寒氷井在县西一里魏文帝与吴质书忆昔南皮之游浮甘𤓰于清泉沈朱李于寒氷卽此井是也畿辅通志卷二十二畿辅通志钦定四库全书畿辅通志卷二十三川正定府滹沱河在府城南八里源出山西繁峙县泰戱山由雁门县流入平山县东经灵夀县扺府城南又东经藁城县北又东经晋州城南又东入保定府束鹿县按滹沱之源昉于山海经其名见于周礼礼记战国䇿诸书而桑钦水经独无其目浊漳巨马篇中所见不过一二语班固汉书地理志代郡卤城常山郡灵夀南行唐信都国信都渤海郡平成河间府乐城弓髙皆有之而源委究未悉今据元和志寰宇记所载滹沱发源之处及所经行之地详列于后元明以来若元史河渠志顾祖禹方舆纪要陆陇其畿辅地图记亦节録备考代州繁峙县泰戯山一名武夫山在县东九十里滹沱水出焉唐林县水在县东崞县水在县东二百步忻州秀容水在县东三十二里定襄水西自秀容县流入太原盂县水西自代州五台县流入南去县百里恒州灵夀县水在县西南二十里正定县水南去县一里九门县水在县西九十里藁城水去县二十九里鼓城水在县北十三里定州深泽水在县南二十五里无极水南去县二十五里深州鹿城水在县西北四十二里安平水在县南二十三里饶阳水北去县四十五里代州繁峙县滹沱河源出县东南孤阜山东北入恒山界唐林县水在县东崞县水在县东二百步忻州秀容县滹沱南歴忻中口俯㑹忻州水定襄县水西自秀容县流入雁门县水在县南五台县水东流经圣人阜并州盂县滹沱河自代州五台县流入南去县百里镇州灵夀县河在县西南二十里正定县河在县北一里九门县河在县北四十九里藁城县河在县东二十九里鼓城县河在县北十三里束鹿县河在县西北四十五里深州安平县河在县南二十三里饶阳县河旧在县南光武所渡处魏武帝因饶河故渎决令北注新沟所以在今县北后刺史杨贝改为清宁河是也瀛州髙阳县河在县东北十四里河间县河在县西二十里鄚州鄚县河东流经县南二里至莫金口东北流入文安县界霸州大城县河出县北一百三十里文安县河在县西北三十里又东溢为赵淀滹沱河在正定路正定县南一里经藁城县北一里平山县北十里经灵夀县西南二十里此河连贯正定诸郡经流去处皆曰滹沱水也滹沱河源出山西繁峙县东北百二十里泰戯山自繁峙折而西南流经代州东南又西南经崞县忻州及定襄县东复折而东南流经五台县南盂县北又东北入直𨽻正定府平山县界经县北又东经灵夀县及正定府城南歴藁城县北趋晋州城南绕保定府东束鹿县南又过安平县南达深州北复出饶阳县北歴河间府献县南交河县北入青县界至县东南岔河口合于卫河滹沱河在正定府南八里发源山西太原府繁峙县由雁门流经直𨽻灵夀平山遶正定城南歴藁城晋州束鹿至冀州㑹漳滏二河过衡水武邑武强至河间府献县为二支一东流为盐河一南流交河县扺青县岔河口入卫滋河在正定府东北三十里源出山西大同灵邱县枚回山流经灵夀行唐扺正定境东入藁城县北又东过无极县又东入深泽县蔚州灵邱县滋水出县西枚回山悬流五丈湍激之声响动山谷正定县水南去县三十里行唐县水北去县二十六里滋河水在府北三十里源出蔚州枚回岭经灵夀县入行唐县之张茂村伏流不见至府境南孟社复出东南入河间府滋河之源最多一出阜平白蛇岭曰汊河一出山西五台县南山之南东流与汊河㑹一出灵夀县界北山五岳寨一出王母山北峪一出王母山南峪俱至灵夀县西北五河村五河合流东注至滋峪之东南又有西山之小河入焉故名滋水东返行唐趋正定经藁城东北扺祁州与沙河合按汉书地理志滋水出行唐县东至新市即入滹沱经流无几元和志又谓源出灵邱其来颇逺明一统志谓水至行唐而伏其流亦微今行唐县志又谓自县而上滙集衆流即成大川盖源流变迁今昔异矣西韩河在正定县西二十里源出大鸣泉西南流入滹沱西韩河韩信伐赵时经此故名洨河在获鹿县南其源有四一出莲花营一出绛北村又二泉出栾城县窦妪村之石牛港四水交流逶迤自栾城合北沙河达于赵州常山郡石邑井陉山洨水所出东南至廮陶入泜咸平五年河北漕臣景望开镇州常山南河入洨水以利漕洨河在栾城县西十二里元氏县之沙河东北流合焉又东南经赵州南下北沙河在获鹿县南源出元氏县西山流经县界之封龙山东至栾城与洨河合金河在获鹿县东南三十里源出井陉县东流经县界入元氏县又东至栾城合于洨河明万历中河流堙塞知县苏继欧修濬改名金水河衞河即禹贡恒衞既从之衞水源出灵夀县东北东南入于滹沱灵夀禹贡衞水出东北东入滹沱衞水在灵夀县东北十里俗唿雷沟河源出恒山禹贡恒衞既从即此衞水发源灵夀之良同村东南流四十里入滹沱河嵩阳河一作松阳河在灵夀县西南五里源出楸山东南流入滹沱又淤泥河在县东北二里亦曰温泉南流入嵩阳河居人资以灌溉魏河在元氏县西南六里源出赞皇县黄沙岭东北流入县界与泜水合又东入髙邑县境槐水出赞皇县黄石山本赞皇山别阜连元氏县界一曰渡水槐水在元氏县西南六里源出赞皇县之黄沙岭东流经县界又东歴高邑泜水流经县西南六里合槐河泜水河在元氏县南源出封龙山流经县西南六里纸屯村合槐河入髙邑县界泜水源出封龙山东南合流于槐水地名纸屯渡口按泜河有二此为北泜其南泜详赵州猪龙河在元氏北八里源自山西流经县界又东至赵州合于洨河冶河在栾城县北即古太白渠也源出山西平定州之松岭流经井陉县合绵蔓水亦曰甘陶河又东北经平山县又东南流入栾城县界后自平山县城西决入滹沱今改流自平山经正定栾城达于洨水冶河相传即汉太白渠时遇水溢逆薪横流人争取之以供炊爨宋金间因以供陶冶之用故谓之冶河冶河一名甘陶河源发山西平定州松岭自娘子闗流经井陉县合绵蔓河流至本县湍激之声可闻数里冬月不冰由城西北入滹沱河为两河口一清一浊如泾渭然冶河在栾城县西北旧时自平山县流经此其后自平山县东北流合于滹沱滹沱不能容决溢为患元至元末引冶河分流滹沱水势遂杀数年下流湮塞仍决入滹沱皇庆初又议自平山县西北改辟河道下至宁晋使冶水仍入旧河则滹沱势分正定之害必少但栾城地形颇低拟于县北圣母堂东冶河东岸开减水河一道以杀其势于是冶河复导流于此未㡬复废按汉志太白渠首受绵蔓水东南下至曲阳入斯洨水经注绵蔓水又东谓之太白渠白渠水又东谓之斯洨水是冶河故道本与洨通自併入滹沱决溢为患今上雍正四年兴修水利于冶河入滹沱之处坚筑大堤以遏絶之引入洨河以适其性由是冶河复循故道而滹沱亦庆安澜矣旺娄河在平山县西十五里地暖泉温隆冬不冰居人于此造楮为业亦名望楼河濊河在平山县北源出房山东南流入于滹沱房山在平山县西北濊水出焉东出行唐入博陵谓之木刀沟又从此过石疃山南流入滹沱河濊河在县西北六十里流至县北入滹沱河派河即沙河也在阜平县南源自山西繁峙县之白坡头口流经县界又东南经定州之曲阳县流至行唐县南又南入于新乐阜平县派河在县北源自恒山流经大派小派二山而南行唐县派河在县西南东入新乐界沙水即派水发源山西太原府繁峙县白坡头口流经直𨽻阜平曲阳行唐新乐平阳河在阜平县东六十里发源太茂山南流入派河又班峪河在县东四十里发源本县炭火舖流经县东入派河又鹞子河源出山西灵邱县亦经县东入派河又有小河在县东闗外发源大派山南流入派河胭脂河在阜平县西南五十里发源本县清竿岭东流入派河水有红色故名又当城河在县西南发源山西五台县流至县南与胭脂河合流入派河兆流河在阜平县龙泉闗外发源闗西八里之印钞石山下流至县西北入派河郜河在行唐县南一里源出县西北两岭口山谷间曰颍水南行三十里经箕山之东许由村之南即所云洗耳溪也又东流曰郜河又东经新乐县界入派河又县西北三十五里有甘泉河源出甘泉庙南流入郜河贾庄河在行唐县北二十里源出县西北武庄社北山曰曲河东流经贾庄村曰贾庄河又东入派河石臼河在行唐县南南行唐有石臼谷后汉永平中引石臼滹沱河以通漕即此浴河在新乐县南五里一名金水河源出县西南十五里中同村浴儿池东流分而为二一从西折而南一从北折而东与木刀沟㑹曰三叉河口与晋州藁城接界浴河在县中闻村清温可濯冬不凝冰雅儿河在晋州东北十二里入束鹿县湼槃集滹沱支流也今湮木刀沟在新乐县西南亦曰长淋沟自闵泉镇东南流至赤堠村与浴河㑹流经无极藁城二县入新乐县木刀沟在县西南二十四里沟傍人姓木名刀因名新乐县长淋沟在县南二十四里亦唿为木刀沟木刀沟源出闵泉镇平地涌出流经路桥王村至赤堠村与浴河合共行六十里宿龙泓在赞皇县环山亭下即槐水发源郦阳水在藁城县西南藁之宜安南有郦阳水入之宜安在城西南二十五里其西有泥阳村疑即郦阳也水今涸响闸水在正定县城东南隅源自城河西北隅经此南出明万历四年知县周应中用石甃砌流急有声因悬水磨于此今废闸外溉田数十顷井陉水在获鹿县西北一曰鹿泉水自井陉县流入又东合绵蔓水井陉山水世谓之鹿泉水东北流屈径陈余垒又东注绵蔓水水经注鹿泉水一名陉水去石邑县十里鹿泉水在获鹿县西即井陉山水世谓之鹿泉水隋置鹿泉县取此微水在井陉县东北二十五里南流入甘陶河绵蔓水在井陉县南门外源自山西流经县界合甘陶河绵蔓水上承挑水水出乐平郡之上艾县东流东经靖阳亭南故闗城也及北流至井陉闗下注泽发水乱流东北经常山蒲吾县西挑水南经蒲吾县故城西又东南流经桑中县故城北又东南流经绵蔓县故城北自下通谓之绵蔓水井陉县绵蔓水在县西南八十里韩信击赵使万人先背水为阵信曰陷之死地而能生谓此水也绵蔓水在井陉县南门外发源山西平定州流至县界与甘淘河合淴淴水在平山县西一百里一作沕沕水淴淴水自半山涌出达于平地灌田数十顷明正德二年于水口建城置戍沕沕水泉出山半其声沕沕倾泻殆数十丈山髙流深源清泉洌冬夏不竭土人利之济水在赞皇县南流入髙邑界房山赞皇山石济水所出东至廮陶入泜赞皇县济水出赞皇山西北流去县南十里此别是一济水应劭以为四渎误也赞皇县济水去县十里即诗云出宿于济是也大唐渠在获鹿县东北十里获鹿县东北十里有大唐渠自平山至石邑引太白渠灌田有礼教渠总章二年自石邑西北引太白渠东流入正定界以灌田天宝二年又自石邑引大唐渠东南流四十三里入太白渠大明川在灵夀县西北九十里横山岭西团泊口东俗唿为锦绣大明川其地两山夹峙中有平原数十里多产花木故名黑龙潭在赞皇县西七十里上有龙神庙龙潭湾在栾城县西五里昔时治河支流也圣水洼在灵夀县西北二十五里白石村其水冬夏不竭洗儿池在新乐县羲台后羲台后有洗儿池相传炎帝生于此莲池在灵夀县晋州城北二里亦有莲花池灵夀县西南之王觉村山水冲开一池其莲特盛不种而葩汤池在阜平县西八十里池水一温一冷养鱼池在灵夀县池在赵王城内武灵王故迹也饮马池在行唐县东池在县东庄头村相传唐尉迟敬德留守时开凿饮马处今池上有鄂国公庙恒阳第一泉在正定城西门外迤南䕶城河中旧名甘泉甘洌异于他水大鸣泉在正定县西北三十里即西韩河上源也有泉数十穴大者如车轮溉田百余顷少东有小鸣泉又有鵰桥泉在县西二十里源自大鸣泉凡四五十穴明宣德初知县李守义引水灌田万厯四年知县周应中复濬又开三阳河俱由丁家桥斜角头李家庄入河溉田甚广凉楼坡泉在正定县北三里东南流为周河入滹沱旺泉在正定县东北隅大可数畆一支南流入城河今废一支西南流经西洋朱福屯等村明万历初知县周应中开濬大为民利白雀泉在正定县西南三里斜角头村之南相传泉旧在白雀寺中故名马跑泉在井陉县东五十里头泉村亦名头泉相传汉光武至此渇甚马跑地泉出故名䝉泉在元氏县封龙山半又有龙泉亦在封龙山河西泉在平山县西二十五里平地涌泉数处溉田数百顷温泉有二一在阜平县西三十五里清莹如鑑一在元氏县西南八里纸屯村前居民赖之造纸即汦水也石乳龙泉在赞皇县障石巖上形如乳吐故名白马泉在赞皇县五马山上味甘美相传东晋五马将军游畋渇甚马足忽陷水涌出故名野狐泉在赞皇县西南七十里泉水涌出遂成大河通于槐七里涧在井陉县东北诸山溪之水在县北境者皆滙流于此南入绵蔓河龙井有二一在正定县北龙王庙前一在元氏县常山龙王庙内八角井有二一在正定县龙兴寺后一在元氏县东十五里有龙毋碑记字多剥落鸡鸣井在正定县北门月城内相传井傍有石声如小鸡故名苍石巖井在井陉县东南七十里又县东四十里有方岭石井六北六十里有庄子头井鹿井在获鹿县西南获鹿县鹿井在井陉口南山下轮井在行唐县水经注云行唐城上西南隅有井大若轮水深莫测谓之轮井满井在赞皇县南万井村南山絶顶上有龙王庙天欲雨则井泉溢故名圣井在无极县城北髙陵村祷雨辄应故名顺德府百泉河在府城东南八里泉从地涌其流无数故曰百泉一曰涡水亦曰鸳鸯水引流而东入南和县界为沣河百泉一名涡水一名鸳鸯水流经南和境是为沣河七里河在府城南源出清风岭东注于百泉郡西阻山有泉焉出清风岭下循郭南而东注合百泉珍珠黑龙潭泉是为七里河达活河在府城西北五里即古蓼水也源自达活泉由府北东流入任县与蔡河合鉅鹿郡西北一舎有泉名达活咸平中刺史栁开濬旁植千栁建亭其上为一郡之胜熙宁壬子泉忽沦伏不见元丰改元之嵗太守王慥祷于泉上不越月而复出因改名再来泉达活旧名蓼水出石井冈经任县入蔡河达活泉出府西北南一泉曰紫金北一泉曰野湖三水滙流总名曰达活北经邢之李道村东北入任县至薄村西与蔡河合响水河俗名牛尾河源出府西北之紫金泉与达活泉㑹分流东出环郡城而东北入任县界合顺水河野河在府城西北百二十里即古渠水也源出西山引流七十二道下流至任县合于沣河襄国西山渠水所出东北至任入寖野河在府西北百二十里发源百巖诸山引流凡七十二道下流㑹于沣河汉书西山渠水即今野河也白马河在府城北二十里源出内邱县凌霄山南流经府界又东入于任县沙河在沙河县南五里一名湡水源出山西辽州流经县界分为二支一入广平府之永年县经鸡泽县与洺河㑹为沙洺河一由县南为程寨河亦曰新沙河由广平府之鸡泽县至南和县入任县之东盟台达泊沙河县以沙河在县南五里因名沙河县湡水在县西北七十里俗名沙河沙河流至县南分为二支一流南和至任县一由永年北下鸡泽合洺河程寨沙河河支流也一曰新沙河自沙河县南经鸡泽县之栁下村至南和县由郝桥村六里入任县地三里至程二寨转西二里至骆庄折北四里至达家庄又五里至东盟台达泊洪河在沙河县西北源出府栲栳洪山故名流经县西北纳温泉水㑹沙河东出合于沣河沣河在南和县西十里即百泉河下流也自邢台县流经县界合洪河东注任县又东入大陆泽沣河上源即百泉水自邢台经南和任县沣河其源有二一自府西一自洪河分流经南和县北入任县地至疙台前入鸡爪河狼沟河在南和县五里即邢台百泉水分流也自沙河县东北流经县界合沣河沟水深广两岸多狼故名滏阳河在平乡县东七里自广平府鸡泽县流入又东北经任县东又北经赵州隆平县至宁晋县合漳河滏阳河自鸡泽县三十里至平乡县之夏庄桥又四十里至任县之新店桥又三十里至任县之邢家湾又四十里至隆平县之牛家河滏阳河自平乡中义疃桥入任县地统泄大陆泽诸河之水经隆平东下洺河在平乡县西十里自鸡泽县流入与南和县分界又沙河在洺河西五里北流合为一经南和下任县为沙洺河平乡之境左舒而右缩洺河在境上沙河在境外沙洺合流在平乡南和之间汦河在内邱县北自赵州临城县流入又东经唐山县入赵州隆平县界汦水俗名脂沟城北三十里为汦水河自临城县南合西北诸水合流至尹村扺唐山县西门转而东流汦水旧在县西一里南至任县入漳康熙七年水徙城北五里东入隆平县界漳河自山东邱县分为二支一东北入广平府之威县一西北入广宗县南又北经平乡县东又北经鉅鹿县东又北入赵州宁晋县与滏阳河合马河在内邱县南即古龙腾水也源出本县龙腾山东流至县分为二一东经小马村为小马河一东南流入唐山至任县合圣水河平乡县龙腾水源出龙腾山在县西七十五里县城南十里有河发源龙腾山东流经栁林郊台为马河至张沱分为二其东下者为小马河经小马村其南者傍铁顶墓扺东马河在县西南十里东入于漳昔人见白马东行次日水潦随马蹄奔流而下遂成河故名马河旧由冯村北流寨入泊今随水势自北引合圣水河李阳河在内邱县北五里李阳河发源自且停山之东有二焉一自阳武川北答而来一自石河西邱而来合于城西一里转北而东至唐山县之西梁村散于田沙洺河在任县东二十里洺水与沙河合流自南和县之北髙村迤西入任县界至石家沟入滏阳河蔡河在任县北十里源出府西山经邢台县之时村入县界分为二一南向环城为濠一北向东折穿城而出合濠水东流入圣水河蔡水发源达活泉稍东与紫金泉合踰三十余里至县西郭昔人于此酾为二渠一南向环城为濠一北向东折穿城为渠又北穿城而出与濠水合东走二十余里乃潴为湖圣水河在任县十五里发源本县西北圣水井泉从地涌出成河其南有蔡河合入行五里许有马河合入又东注于达活河顺水河在任县西百泉水之支流也自邢台流南和入县界㑹牛尾河至赵五家圪台注达活河又殷陈沟河亦百泉河南支也由南和经县界合沣河小漳河滏阳支流也由广平府水年县经府城北堤东下南和至任县之刘累村亦名刘累河又南注沙洺河又牛家口河亦漳水支流也由广平府曲周县经平乡入任县界合滏阳河鸡爪泉在任县东北西接大陆泽诸水东通滏阳河其北有沟名小鸡爪亦洩水之路也旧时大陆诸水悉由县东北四十里穆家口洩于隆平名曰滏河明嘉靖中发夫修浚自穆家口村至羊毛圪㙮上下相距共四十里后此口阗淤全泊之水独恃鸡爪一河宣洩河身浅溢不足以容衆流于是滏阳河水反由鸡爪而内溢今上雍正四年兴修水利于穆家口故道疏濬深广不使鸡爪一河独受全泊之水由是滏阳之襟喉得通大陆之尾闾亦快积潦日消民安种植诚万世之利也列葭水在南和县南南和列葭水东入淲南和县列葭水在县西南十里下注狼沟河按淲水于今无攷隋书地理志龙冈有淲水疑即古泉河也落漠水即古薄洛津在平乡县西五里洺河分流也下合滏阳河漳水歴经县故城西有故津谓之薄洛津落漠水在平乡县西南十八里故薄落邑也语讹为落漠落漠河在平乡西南本洺河分流于滏阳河沙沟水在内邱县北五里源出龙腾山东入龙腾水沙沟水源出鹊山东流经县五里鹊山亦名龙腾山内邱县沙沟水源出龙腾山引而东合龙腾水砺水亦名渚水源出攫山下入沙沟水内邱县砺水源出攫山其水可以砺刀剑砺水即渚水下入沙沟九龙水在内邱县鹊王庙前西山一派九水合流于此故名按汉书地理志中邱蓬山长谷诸水所出疑即今之九龙水也张甲河故道在广宗县东张甲河北絶河于广宗县分为二渎左渎经广宗县故城西又北经建始县故城东经城西南四十里有张甲河神龙二年刺史姜师度因故渎开张甲枯河在经城县东十里县东延五十里袤百里一望层沙亘十余里即张甲故渎也洺河故道有二皆在广宗县东南洺河故道由曲周龙塘村来县境东南十五里至李磨村东北入威县之鹿台又一支自威县之河洼村来县境东南二十五里红龙村合于鹿台今皆淤塞枯洚渠在广宗县东经城县界东去清河理五十四里有枯洚渠北入南宫县古冀兖二州于此分域玉霞川在府城西二百里时有霞色赤白相间莹若玉光扬武川在内邱县西二十里相传赵王张耳练兵处大陆泽在任县东北十里与鉅鹿县及赵州隆平县接界大陆既作十薮晋有大陆大陆孙炎云今鉅鹿北广阿泽也鉅鹿禹贡大陆泽在北衡水北经鉅鹿县故城东路温舒为里监门牧羊泽中取蒲牒用冩书即此泽也大陆泽在鉅鹿西北五里东西二十里南北三十里葭芦茭莲鱼蟹之类充牣其中广阿泽一名大陆一名鉅鹿一名大麓一名沃川在鉅鹿西北五里鉅鹿县广阿泽亦曰大陆接赵州隆平县界潴而复流即宁晋之胡卢河也大陆泽在鉅鹿县北五里任县东北十里渟泓百顷一洲中峙俗名小东湖又名张家泊大陆泽受水之处在任县鉅鹿隆平宁晋一带毎水发时浩淼无际大陆泽广袤数十里九河之水皆滙焉九河为洺沙蔡马沣达活百泉圣水滏阳而沣河滏阳为之长九河之外尚有汦泲等八河皆自任之西南西北而归于大陆沣独深且长元郭守敬所以独议开沣河也而滏阳则自穆家口统洩大陆之水经隆平宁晋直下天津自万历二十六年漳河溢入滏阳而隆平以下地浅易淤于是滏阳又决而东徙故道犹存所谓古滏阳也古滏塞而大陆之水因从鸡爪河以东泻于新决之滏阳亦其势使然也按尔雅大陆载在十薮而尚书孔氏传云大陆之地已可耕作则又似以地言正义引孙炎大陆即广阿泽之説则仍主泽解蔡传引尔雅广平曰陆之义而主地东阳陈氏云谓大陆为地者盖以陆名地也谓大陆为泽者盖大陆之旁有泽而因地以名泽也是又合泽与地而浑言之及观孔氏之导河章传又曰大陆泽名岂别一大陆耶详绎经文大陆既作其义与云土梦作又同冀传所云地可耕作犹荆传所云水去而地可耕治原不以大陆为非泽也夫水势变迁涸溢靡定即以今大陆言之当水发时洪涛浩淼一望无际及其既退疏渠修堰汚泥横潦悉为膏壤以今凖古又何疑焉或曰禹贡导河北过洚水至于大陆班固地理志洚水在信都大陆在鉅鹿鉅鹿在信都之南是先大陆而后洚水与经文不合考正义汉书以襄国为信都或洚水发源在此下尾至今之信都通典清河郡经城县界有枯洚渠北入信都襄国今邢台也经城今广宗也两邑相去仅百余里则洚源于邢经于贝达于冀水势诚然而禹当日自大伾而下絶洚而北即至大陆亦晓然易见不然班固汉书兼採百家岂竟无据而云尔耶郑元以大陆在鉅鹿而指淇水为洚水杜佑以枯洚在南宫而谓大陆在深州是因大陆而改洚水之名因洚水而移大陆之地程大昌狃于通典亦疑鉅鹿之广阿非禹贡之大陆而张垍又以洚水即浊漳改洚为绛是亦犹郑元之臆説也衆论纷纷遂使千古之舆地受诬而经义益晦故特详辩于此五桥泽在广宗县东晋太元十年刘牢之救符丕于邺慕容垂北遁牢之追之至五桥泽即此莲花池在沙河县南十里毎夏月荷花盛开香风十里龙窝池在南和县西八里水深浪勐虽天气晴明池面亦多云雾世传龙潜于此鳯凰池在南和县东北二十里县志云北有凤池之清景黑龙潭在邢台县东南九里深不可测相传有黑龙潜焉九龙潭在沙河县黑山下响水潭在南和县东七里狼沟河水浅沙淤冲决成潭水从潭北出遂为狼沟别支奔响如雷夜静声闻数里白鹭潭在南和县徐庄一里水势潆回岸多杨时有白鹭波际翩捕鱼者毎得古器似商周法物白龙潭在南和县西南沙河水滙此又秋水潭在县东七里洗马潭在广宗县北八里洗马村相传汉光武洗马于此洗肠渊在内邱县西十三里佛图澄洗肠于此因名程家湾在内邱县西南三十五里以近程子华墓故名珍珠泉在府城东一里泉涌如珠故名又马跑泉在府西皆入百泉野湖泉在府城西北十里下合达活水玉泉在府城西北马鞍山下水涌若玉山南为金泉九家泉亦曰洺河泉发源平地下流狼沟河温泉在沙河县西北七十里即古汤水也四时常温可愈人病汤山在沙河县西北七十里山海经云汤山汤水出此汤水愈病为天下最漆泉在沙河县西八十里色黑如漆鸳鸯泉在南和县西八里两泉并涌故名又清泉在县东葭里屯咸泉在鉅鹿县北鉅鹿县有咸泉煮而成盐百姓资之圣井在府城西北仙翁山下俗传果老指此为井掘之得水太尝井在府城西三十五里世传赵襄子为太子时尝猎于此人马俱渇乏水因祷于天以矢卜之遂得其泉深三十丈襄子尝之故名仙井在南和县治北其水与地平深不可测上有仙人庙旱祷辄应潘井在广宗县东俗传潘美饮马于此又传牧马处曰潘家洼在县东南七里广平府漳河河有二源清漳出山西太原府平定州乐平县沾岭浊漳出山西潞安府长子县发鸠山二水分流至河南彰德府涉县东南合而为一曰交漳口东行二里入磁州西南境又东入河南彰德府临漳县界从临漳东北入广平县南界分为二支一入大名府之魏县至山东东昌府馆陶县入衞河一入山东东昌府之邱县又分二支一经威县之南东北行入冀州之南宫县至天津府青县亦合衞河一入顺德府之广宗县北行至赵州宁晋县㑹滏阳河扺冀州入滹沱河按禹贡覃怀底绩至于衡漳周礼职方氏冀州其川漳漳之由来旧矣汉书地理士心上党郡沾大黾谷清漳水所出长子鹿谷山浊漳水所出水经注漳水于武安县东清水东南来注之世谓交漳口自此而上为漳之上流歴久不变昔史起堰水以灌田魏武凿渠而漕粟漳之为利可知也磁州而下则决徙不常歴代以来或乱于河通典河水横流入漳是也或塞于衞元史河渠志漳水溃溢衞不能通是也至明则挟滏阳而北徙明外史河渠志漳河自永乐九年与滏阳河合流是也本朝则併滹沱而东溢禹贡锥指滹沱于顺治二年从冀州合于漳水是也浑涛骇浪迄无一定而究其尾闾总以衞为归其入衞也有二道一由山东馆陶县入一由天津府青县入而其分流则自广平县始钦定尚书㑹纂地理今释漳水入直𨽻界至广平县分二支一支东行入衞一支为经流东北行经山东邱县界复分为二支许汝霖北河圣功颂序漳自邱县一折而东经威县南宫枣强武邑故城景州阜城交河至青县杜林村一折而西经广宗平乡鉅鹿扺宁晋县㑹滏阳河至冀州又合滹沱河由衡水歴武邑武强入献县完固口由单家桥合杜林村之流至鲍家嘴归运自威县而东俗曰老漳河自广宗而北俗曰新漳河而其由馆陶入衞者自广平经魏县亦分新旧二渠过元城而东注此近日漳流之大槩也攷其故道则溃溢四出志记所载异同参半水经注白沟东北经罗勒城东又东北漳水注之罗勒城在馆陶之西白沟即今之御河则漳之分流入衞自古已然而顾祖禹方舆纪要云元时资漳以助运始引流于衞非也水经又云浊漳至昌亭与滹沱河㑹又过成平县南合清河清河即白沟也则漳之合滹沱而入衞亦自古有然而胡三省地理通释云漳旧入河自河徙而南遂自达于海亦非也郦道元以衞漳合清河处谓之合口今青县南有合口镇然则杜林村之流犹漳之行其故道者欤或合与否又不敢强为附㑹也縁节録水经浊漳篇参以郦注兼採诸志而以今之舆地释之附録备攷浊漳水出上党长子县西发鸠山东过其县南又东经屯留县南又东经壶闗县北又东北经潞县北又东经武安县南清漳水自涉县东南来注之清漳水出上党沾县西北少山大黾谷南过县西又南经昔阳城东过涉县西屈从县南东至武安县南入于浊漳谓之交漳口又东出山过邺县西又东经梁期城南又东经斥邱县北又东北经列人县故城南又东经肥乡县故城北又东北过斥漳县南又东北经平恩县故城西又东北过曲周县东又北经鉅鹿县故城东又歴经县故城西又经铜马祠东又北过堂阳县西又东北过信都县西又北经邬县故城东又右经下博野县故城西又东北过阜城县北又东北经武邑郡南又东北经武邑县北又东北至昌亭与滹沱会又东经弓髙县故城北又东经阜城县故城北乐城县故城南又东北经成平县南又东左㑹滹沱别河故渎又东北合清河谓之合口滏阳河即滏水源出磁州之神麕山流经州城东北又东流入邯郸县东㑹渚沁二河又东北经府城南转而东经曲周县东又北经鸡泽县东又北入顺德府平乡县界神麕之山滏水出焉滏阳县滏水源出县西北鼓山南巖下泉源奋涌若滏之扬汤故以滏口名之滏阳河源出磁州流至邯郸县东五里亦唿为栁林河东北经府城南东入曲周界左思赋北临漳滏注云滏水热以其涌沸如滏故也滏水发源于鼓山之麓而上流八字涧浸淫之水亦常入焉东南行二里许与黑龙洞水滙其流始大黑龙洞即神麕山也滏水东行至州之南绕城东北行至阎家浅入邯郸县界又东北流至府城南桥又转府城东桥又北至曲周县东桥向年漳滏合流于此康熙二十三年漳河分而往东三十三年漳水复归六月间仍分东流至今滏水又东至鸡泽县又东至平乡县界洺河源自河南彰德府武安县经邯郸县西又东经永年县西又东北经鸡泽县东合沙河又北入顺德府南和县界沙洺合流为鸡泽平乡南和三县接界处武安县洺水源出县西北三门山山下去县八十三里永年县洺水在县南三里洺河距府二十里发源辽州经武安三达紫山北双流合滙起临洺镇入境内一泓清浅褰裳可涉毎夏秋水涨则为巨浸其下流至鸡泽与沙河合沙河自顺德府沙河县流入经永年县北又东经鸡泽县西与洺河会为沙洺河余公河在肥乡县西北明嘉靖中滏阳河溢弥漫百里知县余炯凿此河以洩水民德之因名旧滏河在鸡泽县城西自永年通水闸北流经此又北达顺德府平乡县界其道纡曲不能容水本朝康熙七年知县姜照挑浚新河以导其流自冯郑村至亭自头长二里许邑民利之为建亭河上名治水拳壮河在广平县东十里漳河支流也东至平乡县仍合于漳渚河在邯郸县南其源有二一自县西二十五里蔺家河一自县西南三十里阎家河二河俱出紫山合而为渚经县南五里又东入滏阳河沁河在邯郸县西其源亦有二一自县西北二十里巖嵛河一自县西北三十里牛照河二水亦皆出紫山合而为沁经县西北一里又东绕县北入滏阳河按名胜志渚沁二河即古牛首水也水经注牛首水出邯郸县西堵山东流分为二水入邯郸城经温明殿丛台又东经邯郸阜束流出城合成一川又东澄而为渚沁水又东入白渠盖昔时二水合而入白渠故统名之为渚沁今则二水分而归滏阳故析名之为渚为沁也输鼋河在邯郸县西二十里洺河支流也其水秋夏之交散注田畴或扺城下与沁水同流相传有龙鼋鬬此龙胜而鼋负因名衞河亦名御河在清河县东南二十五里自山东临清州流入县界又东入山东武城县界其故道在县西北即隋永济渠也亦名瓠子渠清河县永济渠近孤女冢元号孤女渠隋炀帝征辽改为永济俗唿御河清河西北有隋永济渠即衞河故道旧名瓠子渠蔡河在清河县东南十二里东北流入武城县界又一字河在县东北东流入御河黄路河在清河县北一里其地斥卤毎衞河泛溢由此下注南宫县亦名黄芦河贺兰河在磁州西北三十里源出贺兰山东南流入滏阳河泥河在磁州西十五里源出本村沙石小桥下西北流入滏阳又羊渠河在州西三十里源出于本村之西半里许西南流入滏阳牤牛河在州北三十五里其源有二一出蒋村为北河一出林坛舖为南河二水至落子村始合流至东城桥入滏阳又涧河在州北四十里源出河口村东北流经邯郸县北入滏阳邯水在肥乡县西邯水发源邯山东北经邯会故城西北注漳水故曰邯㑹也洹水在成安县西南七十里自河南临漳县入又东南注于衞洹水出洹山山在长子县也洹水县洹水自尧城县流入梁龙德二年戴思逺袭晋魏州西涉洹水拔成安成安西南有洹水自河南临漳县流入界其下流合于御河大河故道有二一在曲周县东五十里一在威县南清河县北宋元丰中大河经流于此河后南徙遗迹仅存宋皇祐元年河合永济渠东北经宗城县东又东北经清河县东漳河故道有二一自磁州三台口北流入邯郸县经永年至曲周㑹滏阳河一自成安县东南流歴肥乡扺曲周东一里亦合滏阳河自康熙二十三年漳徙而南故道遂湮漯河故道在曲周县东自永年县界泊头堡接县境西朱堡长十五里又东接于漳河枯渎遇雨漆滏水泛溢辄由此分流北注洺河故道在威县西洺水旧在县西自广宗流经县境合于漳河故隋以洺水名城清河故道在清河县西淇水东北过广宗县为清河清河东北经广宗县故城南又东北经界城亭东又东北经信乡西又北经信城县故城西又东北经清阳县故城西又东北经陵乡西清河县去郡最逺而无所谓清河者往者黄河决而东徙羣流滙焉无清河矣阿难渠在曲周县南阿难渠魏将李阿难所导故名曲周县阿难枯渠在县南十四里古白渠在邯郸县南白渠水出魏郡武安县钦口山东南流经邯郸县南又东经列人右会漳津地理志曰白渠东至列人入漳是也故漳渠在清河县南枯上漳渠者浊漳渠也源自上党枯下漳渠者清漳渠也自邺县界来非浊漳也隋大业中制使姚暹疏决从上漳渠水入此渠亦名姚暹河炀帝征辽回泛舟于此谓之回銮河大业末窦建德于广平郡又疏此水入栁沟遂与永济合流涉水渠亦曰疏水在清河县东清河县涉水渠自莲花池达永济渠先是衞河数决为害百姓奏闻下令开凿为沟广丈余长四十里毎遇汎溢赖此泄之五爪渠在磁州西十里明洪武中知州包宗达引滏水分为五渠溉田千顷后渐淤塞万历十一年知州张梦麟复因故道开濬民甚利之鸡泽在府城西南鸡泽在广平曲梁县西南曲梁县之鸡泽国语所谓鸡邱矣东北通澄湖永年县鸡泽在县西南十里左传诸侯同盟于鸡泽今其泽鱼鼈菱芡州境所资康台泽在曲周县东广平郡平恩有康台泽苻秦时为闲牧之所晋太元九年慕容农取康台牧马数千即此海子有四皆在磁州城内积水之处也雁池在鸡泽县南三十里雁池村相传池内掘一石佛有羣雁飞集于上因名剑池在邯郸县东南二十里相传乐毅自燕奔赵磨剑于此有石尚存照眉池在邯郸县西北三里池方数十畆相传赵王宫人照眉于此莲花池在清河县东南三十里玉泉池在磁州西北二十里溢泉营方圆畆许水从地中涌出下流入滏阳河董塘陂在曲周县西北洺水县董塘陂在县西北十五里晋龙骧将军刘牢之救符丕追慕容垂大战于董塘泉即此陂也贾葛泽在府城西二十里受邯郸西山之水东流注滏阳河又琵琶潭在城西四十里黑龙潭在府城北三水其水深黑相传有怪兽居此又方头固潭在府城北二十里白龙潭在肥乡县西六里龙潭在清河县西南五里明嘉靖中大水滙成八字涧在磁州西北七十里支分派引流为八字东南入滏河邯沟在邯郸县东水经注白渠右出即邯沟也今湮曲沟在磁州北十五里以水流盘曲故名又驸马沟在州西十五里酒务泉在邯郸县西十里其水甘冽俗传赵王尝酿酒于此今其地名酒务头隆兴泉在邯郸县西北二十里即输鼋河上流也四时常溢嵗旱祷雨多应流泉在磁州西白土里峯顶出泉民资灌溉又广盛泉在州西四十里神麕山东流入滏河莲花井在肥乡县东十八里琉璃井在邯郸县东三十里此井不记世代今砖甃之上结成黑色琉璃一丈许与水相值故俗唿为琉璃井云扳倒井在邯郸县西北二十里世传光武为王郎所迫士马皆渇因无汲具辄扳倒饮明万历间县令卢云龙命居民以绳测之东西相去仅二寸许圣井在邯郸县西二十里髙阜上水与井平溢出北流滙而为池祷雨常应程井在磁州儒学㦸门之左宋知磁州程晌凿本朝康熙二十七年知州蒋擢重浚井建亭以覆之畿辅通志卷二十三畿辅通志钦定四库全书畿辅通志卷二十四川大名府卫河源出河南卫辉府辉县苏门山东流经新乡汲县又东北由濬县歴彰徳府之内黄入魏县南界又东经大名县东南又东北抵府城东又东北入山东馆陶县界即古清河也一名白沟亦名永济渠亦名御河淇水东过内黄县南为白沟白沟迳问亭东即魏界也又东北迳赵城西又东北迳空陵城西又北迳乔亭城西东去馆陶县故城十五里永济渠即古之清河水经云淇水魏武自枋头遏其水为白沟隋炀帝导为永济渠一名御河今称卫河者也卫河源出河南卫辉府辉县西北七里之苏门山东流经新乡县北过卫辉府城北一里又东北入濬县境谓之白沟隋大业四年又引白沟为永济渠亦曰御河自是卫河専有御河之名由濬县经内黄北魏县东南又经大名府城南东北歴山东东昌府馆陶县西漳河合焉又东北流至临清州西与会通河合卫河者即水经淇汤诸水合流以出者也过内黄合漳水漳河有旧漳新漳二河旧漳自河南临漳县流经魏县东南至府城西南阎家渡入卫新漳自广平府广平县流经魏县东北至府北界下流抵山东馆陶县入卫河马颊河在府城东五十里旧自开州北流经此濶约百步今虽枯竭故道犹存每遇雨潦辄流入山东朝城等界按此马颊即通典所云出澶州清丰东北至平昌合笃马河者非禹贡九河之马颊也沙河在府城东北四十里河南约长二十里东西濶二里许流常不定故亦名流沙河下流合于漳水雕马河在府西南宋时引漳水注此絶卫河而注城中复北出以入于卫今涸旧渠犹存硝河源自河南濬县之大齐村流经滑县分为二道一由内黄入大名县南界东北注于三角潭分十之三自饮牛口注卫十之七自梅家口注衞一由开州为马驾河东北流经戚城又东滙为赵村陂至白仓北会傅家河又北迳清丰县西北而注于南乐县之岳儒固河濬县北四十里有大齐村相传亦黄河故道衆流所钟盖即硝河上源也硝河以两岸产硝故名硝河自滑县北界其一迳开州马驾河东北注戚城东滙为赵村陂而西引王家潭口迳白仓北会傅家河北注岳儒固以达于束馆镇或北注于大名其一由石村潆内黄东北迳大岩屯横腰大名县南界又东北注三角潭而十之三自饮牛口注卫十之七自梅家口注卫间水溢硝河北注之势不能直则一由石村分注开州火烧店迳清丰之秦村而㑹于岳儒固一由内黄城东迳南乐西近徳固复注岳儒固其水泄卤下垫凡所经流数载不复刍牧计南北纵百六七十里衡或十数里少者二三里龙窝河在南乐县东四十里自山东观城县界流经本县之英村至龙窠村而止唐开元十四年魏州河溢其决口谓之龙窝自宋以来县为大河经流之道其后河既南徙余流断续不一因随地立名云朱龙河在南乐县西南四里源自开州澶渊陂分流过清丰县城北至县西南赵家庄曲折南回复入开州注黒龙潭岳儒固河在南乐县北四里岳儒固村河西南自清丰界来经本县近徳固村豆村迤东流至岳儒固滙为傅家潭东北注为方山固河又北为潘家河北入大名界即古金堤所障者河久枯竭夏秋水盛弥漫里许冬春始涸洪河在东明县东南三里西自河南滑县卫南陂分流经县界洪门村云台口又经南闗东闗又东北合濮河漆河入山东濮州界漆河在东明县北源自河南原武县黒阳山流迳县西漆堤北又东抵县北闗外又东合于洪河濮河在东明县南即古濮渠也俗讹为普河源自河南封邱县流迳长垣县北又东迳河南滑县南又东迳开州东南又东至县南又东北合于洪河濮水上承济水于封邱县地理志所谓濮渠水首受济者也其故渎自济东北流东迳匡城北又东迳蒲城北又东迳韦城南又东迳长垣县故城北又东迳须城北又北迳襄邱亭南东迳濮阳故城南又东迳济隂离狐县故城南又东与济同入鉅野濮河俗讹为普河自县南三十五里袁长官营东北流经袁旗营有桥跨其上又东北迳赵官营又东北合洪河贾鲁河在东明县东南元至正四年河决白芳堤又决金堤水势北侵安山沿入㑹通运河九年督漕运使贾鲁以二䇿献一议修北堤以制横溃一议挽河东行以复故道丞相脱脱题其后䇿十一年四月命鲁为总治河防使发民十五万军二万人供役十一月工毕河复故道南滙于淮东入于海其濬故道通长二百八十里有竒始自白茅长百八十里继自黄陵冈至南白茅辟生地十里南白茅至刘庄村接入故道十里入山东界贾鲁河在县南六十里灉河在东明县南五十里旧自黄河分流折而东北入山东曹州界今湮按尔雅河出为灉今东明之灉自大河分流东入曹郓与禹贡所称灉沮会同者道理差合而元和志以灉沮二水俱出雷泽县平地似与尔雅之文不合或川源变迁今昔不同欤俟攷清河在开州东二十里澄碧汪洋居民因造纸为业长数里淇河在开州沮洳之山淇水出焉淇水迳雍榆城南又北迳白祠山东歴广阳里又北迳顿邱县故城西顿邱县淇河在县北五里上接清丰下入观城界淇水自濬县合卫河支流复引而东流入开州又东北入内黄县及清丰界白家河在长垣县东南三十里自毛家潭东经盛家桥入黄河淘背河在长垣县南三十里自河南封邱县东流入至县东南一百二十里纸坊集入黄河凡遇黄河汎溢即由此北行亦一要害五里河在长垣县北自河南滑县流入经小务口抵樊相堡又东南流入于河又逯家河在县东北三里亦自滑县流入经小务口抵盛家桥至东明县入于河二河盖皆濮水之支流也古济水在东明长垣二县界济渎东过平邱县南又东过济阳县北又东北迳寛朐县故城北又东北与濮水合澶水在开州西南古澶渊也一名浮水亦名繁泉今名为澶州澶渊在顿邱县南今名繁污浮水故渎上承大河于顿邱县而北出东迳繁阳故城南张宴曰县有繁渊春秋盟于澶渊即繁渊也亦谓之浮水焉临河县澶渊在县东南十七里黎州东北八十里澶水在顿邱废县西南二十里伏流至古繁水城西南谓之繁泉澶州陂在州西南其水由州南界东北经城东二十里曰清河头分为二流一注霸家河又东迳濮州入张秋河一流迳清丰县东南界孙固城北滙为朱龙河大河故道有三其一自河南滑县流入经开州西北又东北迳清丰县北又东北经南乐县西北又东北经府城东又东北入山东馆陶县界此西汉以前黄河经行之故道也元光三年春河水徙从顿邱东南流入渤海夏河水决濮阳河水故渎东北迳戚城西又迳繁阳县故城东北迳隂安县故城西又东北迳昌乐县故城东又东北迳平邑郭西又东北迳元城县故城西北而至沙邱堰河之故渎则为北渎王莽时塞故世俗名是渎为王莽河也贵乡县大河故渎俗名王莽河西去县三里昌乐县王莽河西去县十六里大名县大河故渎在县东三里俗名王莽河注水经云故渎又东北迳元城西北至沙邱昔禹治洪水播为九河自此始也徳清军王莽河在城西南五里一自滑县流入经开州西南又东北经清丰县南又东北入山东观城县界此东汉以后及唐宋时黄河所经之故道也河水东迳铁邱南东北流而迳濮阳县北为濮阳津澶州顿邱黄河在县南三十五里清丰河在县南五十里临黄河南去县三十六里澶州有濮阳大韩大吴商胡王楚横陇曹村依仁大北冈孙陈固明公王八凡十三埽大名府有孙杜侯邨二埽景徳元年河决横陇埽庆歴八年决商胡埽皇祐元年合永济渠注干宁军是谓北流嘉祐元年塞商胡北流入六塔河河不能容是夕复决五年河流派别于魏之第六埽曰二股河自魏恩东至徳沧入海是谓东流神宗熙宁二年开修二股河东流八月北流闭而河自其南四十里许家港东决汎溢大名诸军州境十年七月大决于曹村澶渊北流断絶河道南徙东滙于梁山泺分为二派一合南清河入于淮一合北清河入于海元丰元年五月河复归北四年小吴埽大决自澶注于御河八年三月河流虽北而涨水往往东出于是囘河东流之议起元祐元年张问请于南乐大名埽开直河并签河分引水势以解北京水患于是减水河之议起四年正月诏罢囘河及修减水河元符二年六月河决内黄口东流遂断絶开州河旧经城南宋所开商胡六塔渠故址皆在州境黄河故道在开州南正统十三年河决阳武循故道至开州南一百二十里东流抵濮州过张秋入海其流奋击声闻数十里俗名响子口一自河南封邱县流入经长垣县南又东经东明县南又东入山东曹州界此宋南渡以后黄河所迁之故道也曹甸都巡河官总东明埽世宗大定二十六年以开州之长贰提举河防长垣之令佐勾管河防事兰阳仪封之河旧出其县北与长垣东明分水元至元中河屡决汴梁遂出兰阳仪封之南而长垣东明界中无河矣长垣县南六十里废东明县南五十里皆有黄河故道按黄河自金明昌五年南北分流元世祖至元时会通河成河始全入于淮不经府境明万歴五年荆隆口决而长垣东明复被河患盖亦一时溃入之水非河之正流也瓠子河故道在开州南元光之中河决于瓠子东南注鉅野通于淮泗使汲黯郑当时兴人徒塞之辄复壊于是久之不事复塞后二十余嵗使汲仁郭昌发卒数万人塞瓠子决天子自临决河沈白马玉璧于河令羣臣从官自将军以下皆负薪寘决河卒塞瓠子而导河北行二渠复禹旧蹟濮阳县北十里即瓠河口也汉元光之年河水南决武帝元封二年塞瓠子口筑宫于其上名曰宣房宫故亦谓瓠子堰为宣房堰而水以瓠子受名焉平帝以后未及修理永平十二年显宗诏王景治渠筑堤景乃防遏冲要疏决壅塞瓠子之水絶而不通惟沟渎存焉濮阳瓠子口在县西南十七里河津是也瓠子口在开州城西南二十五里屯氏河故道在大名县东南自塞宣房后河复北决于馆陶分为屯氏河东北经魏郡清河信都渤海入海广深与大河等元帝永光五年河决清河灵鸣犊口而屯氏河絶大名县屯氏河俗名毛河大名东南有屯氏故河六塔河故道在清丰县东南三十里西湖在开州西南旧时河流滙入积而成湖夏秋时弥漫甚广后渐浅涸然犹渟流荡漾周数百亩张家泽在大名县东二里鱼藻繁衍冬夏不涸昔有县令张珩者结庐读书泽上因名长罗泽在长罗县北吴祐年二十每牧豕长罗泽中长罗县有长罗泽即吴季英牧猪处也髙鸡泊在元城县界唐中和末宰相王铎出为义昌节度使过魏涂刼之于髙鸡泊即此胡栁陂在开州东南五十里接山东濮州界五代梁贞明四年晋王存勗与梁军大战于湖栁陂即此西渠在府城西大名县西渠唐开元二十八年刺史卢晖移通济渠自石灰窠引流注于城西夹水制楼百余间以通江淮之货故有西渠之名鸡爪渠在清丰县东宋绍圣初河决内黄吴安特请开清丰口鸡爪河以洩水势即此鳯沟在长垣县西四十里莲花池有四一在大名县东二十里一在南乐县东十八里一在南乐县西北三十里一在开州城内儒学后三角潭在大名县东十五里方塘百亩嵗久不涸或以为龙湫也建龙王祠于其上祷雨辄应白水潭在大名县西五里大名县白水潭林树交䕃菱荇纵横为近郊之胜白龙潭在魏县西漳水滙流处干宁三年李克用自将击魏败魏人于白龙潭傅家潭在南乐县西北四里周约二里许黄龙潭在清丰县南三十五里断堤之间约二十余顷余家潭在东明县东十里北曰长潭南曰圆潭相去一里许黒龙潭在开州西南大旱不竭俗称龙湫又有莲花潭在黒龙潭南三里方五六顷每秋水泛溢则二潭水相通阎家潭在长垣县东南六十七里明正统十四年河水决入县境回流冲啮因成此潭𢎞治五年筑堤环之潭西七里曰牛家口东三里曰大冈皆筑堤以防决溢处又毛家潭在县东南十五里寒泉在开州南即卫风所云爰有寒泉在浚之下也通典泉在濮阳东南濮阳废县在今州西南二十里御井在开州治南御井泉极甘洌宋真宗驻跸时所饮之井琉璃井在长垣县荆冈集年久砖近水者色如琉璃故名宣化府桑干河源出山西大同府马邑县桑干山自山西天镇县流入西宁县与蔚州分界迳县南二十里又东迳顺圣城南又东迳宣化县南界又东迳保安州南至州东南二十里与洋河合为燕尾河又东南流迳缙山北名缙河又南流与妫水合为合河口又东南经沿河口入顺天府宛平县界即古桑干水也亦曰湿水湿水出于累头山一曰治水泉发于山侧东北流迳馆隂县故城西又东北流左㑹桑干水县西北上平洪源七轮谓之桑干泉即溹涫水者也自源东南流右合湿水乱流枝津桑干湿水并受通称矣湿水东迳道人县故城南又东迳阳原县故城南又东迳昌平县故城北又东北迳桑干县故城西又屈迳其城北又东流祈夷水注之又东北迳石山水口又东迳潘城县北东合协阳闗水又东迳下洛县故城南又东迳髙邑亭北又东迳三台北又东迳无乡城北又东温泉水注之又东涿水入之又东南左㑹清彛水又南入山桑干河发源太原之天池伏流至朔州马邑雷山之阳有金龙池者浑泉溢出是为桑干东下大同古定桥抵宣府保安州雁门云中诸水皆㑹穿西山入宛平界桑干河源出大同府马邑县桑干山金龙池接天镇卫流入宣府东城西城深井堡保安州矾山堡缙山下名缙河南流名合河经沿河口流至宛平县燕尾河在保安卫南二十里桑干河洋河合流如燕尾然东洋河源出邉外自山西天镇卫界东迳懐安县界柴沟堡西北合西洋又东至堡东五里合南洋河又东迳万全县南旧左卫北又东合北来之清水河又东南经府城南五里至保安州东合桑干河即古于延水也亦曰修水于延水出塞外子元镇西长川城南小山山海经曰梁渠之山修水出焉于延水即修水也东南流迳且如县故城南又东南迳马城县故城北又东迳零丁城南右合延乡水又东南于大甯郡北右注雁门水自下通谓之于延水又东迳罡城南又东左与宁川水合又东迳小甯县故城南又东黒城川水注之又东南迳茹县故城北又东南迳鸡鸣山西又南迳且居县故城南东南流注于湿水洋河在镇城南五里源出境外至此流入桑干河水冬月尽冰唯对城一泓融液不冻腊日洗马不灾西洋河在懐安县西北自山西天镇县平逺堡流入迳西阳河堡南五里又东至柴沟堡西北入东洋河即古延乡水也延乡水出丁零县西山东迳延陵县故城北俗指谓之琦城川又东迳罗亭又东迳马城北又东注修水南洋河在懐安县西南五里东注东洋即雁门水也雁门水山海经曰雁门之水出于雁门之山其水东北流入阳门山谓之阳门水又东迳三㑹亭北又东迳西伺道城北又东迳大寗郡北修水注之南洋河在柴沟堡西南五里至堡东七里而合东洋河如燕尾然泥河在宣化县东十五里自闗子口西南流四十里合东洋河即古黒城川水也黒城川水有三源出黒土城西北竒源合注总为一川东南迳黒土城西又东南流迳大甯县西而南入延河清水河在宣化县西源出邉外自张家口流入南流迳万全县东又南至县界入洋河即古宁川水也延水又东左与宁川水合水出西北东南流迳小甯县故城西按旧志县西二里有一河自葛峪堡西流入合小泉水入洋河亦曰清水河此别是一水非宁川也沽河在赤城县东其源有二皆自塞外流入一曰独石水由独石口迳独石城西为西河一曰红山水由红石山迳独石城东为东河俱流至城南而合又南迳龙门山下名龙门川又南迳云川堡东又南迳县东门外又南迳龙门所南曰扬田河又南与阳乐河合为南河又东南经滴水崖堡南亦曰白河又南迳延庆州静安堡又东至东河口由邉外达顺天府密云县之石塘岭闗此通州白河之上源也沽河出御彜镇西北九十里丹花岭下东南流大谷水注之水发镇北大谷谿西南流迳独石北界又南九泉水注之水导北川左右翼注入川共成一水故有九泉之称其水南流至独石注大谷水大谷水又南流迳独石西又南迳御彜镇城西又东南光谷水注之水源出镇城东北光谿西南流迳镇城东又西南流注大谷水乱流南注沽水又南出峡岸有二城世谓之独固门又南左合干谿水水引北川西南迳一故亭东又西南注沽水沽水又西南迳赤城东故河有赤城之号又东南与鹊谷水合又东南合髙峰水水出髙峰戍东南西南流又屈而东南入沽水沽水又西南流出山迳渔阳县故城西独石水在开平卫南源出东山红山水在开平卫东源出红石山俱迳云州堡入龙门川龙门川在云州堡东合独石红山之水从龙门峡南下故名杨田河经龙门所城南二十里赤城堡之东河由独石云州东南流即通州白河之上源也滴水崖之水悬崖而下者即白河上源又东有白河堡镇河墩皆白河所经也白河自滴水东南流绕静安堡之西南东三面又东北至东河口仍出邉外汤泉河在赤城县西源出西山东流至城西南合水泉河又东合东河其水泉河源出赤城县西北二堡子南流而入汤泉按明统志有赤城汤在宣府镇城东一百四十里自龙门镇北乡赤城寺侧山根涌出暴热而流傍有冷泉随人浴之皆可愈疾此即今汤泉河也爱阳河在万全县西即爱阳川也归化州有爱阳川河在炭山西北二十里本放牧之地下有顽氷黒色者数尺冰上有浮草性凉尤宜牧马其地又生黄花其大如钱发于土上人马蹂践萎悴明日复生如新东沙河在万全县西北新河口东北一百里自塞外流入水浅沙淤阳乐河在龙门县南东流至赤城县界入沽河即古阳乐水也阳乐水出且居县东北流迳大翮山小翮山北歴女祈县故城南世谓之横水又谓之阳曲河又东南迳一故亭又东左与旧卤水合水出西北山东南流迳旧卤城北又东南流注阳乐水阳乐水又东南迳旁狼山南又东南迳温泉东又迳赤城西屈迳其城南东南入赤城河按今龙门县有龙门河源出县西娘子山东南流迳县南二里又东迳鵰鹗堡西南即水经注所云横水也又有南河源出县南狗儿村东北流至堡西南七里合龙门河即水经注所云旧卤水也龙门南河合而东迳堡南统谓之南河又东至赤城县界合枯河即水经注所云阳乐水东南入赤城河者也妫河在延庆州南半里懐来县南一里自延庆发源西流歴延庆州懐来县境又西南流五十五里入桑干河本古清夷水今讹曰妫河也清彛水出长亭南西迳北城村故城北又西北平乡川水注之又西北迳隂莫亭在居庸县南十里又西会牧牛山诸泉南注沧河又西灵亭城水注之又西得泉沟水又西南得桓公泉又南迳沮阳县故城北又屈迳其城西南流注于湿水妫川在永宁县西十五里源出缙阳山流迳此入延庆州界又西流至懐来城东南又西流入于桑干河俗亦名清水河壶水河在蔚县北一里自蔚州流入又东北流百里至西宁县东城界小渡口入桑干河即古祈夷水也祈夷水出平舒县北迳桑干故城东而北流注于湿水壶流河在广宁县南源出荷泉其形如壶经蔚州入桑干金河在蔚县东八十里源出小五台山西流入壶流河其水映石如金故名西沙河在西宁县东顺圣东城西一里又龙王河在东城东一里皆泉水涌出南流入桑干河水沟口河在懐安县北自山西天镇县流入经县西南三十里折北流至县西北合栁河水又东北迳城北至万全左卫界入洋河即古托台谷水也托台谷水上承神泉于苇壁北东迳阳门山南託台谷谓之託台水东迳三㑹城南又东迳託台亭北又东北迳马头亭北东北注雁门水栁河在懐安县七里东流入水沟河涧河在延庆州东南三十里源出八达岭东四里东南流迳昌平州界入榆河溪河在延庆州南源出团山西南流经永宁城西流入州界合妫河即古沧河也魏氏土地记曰沮阳城东八十里有牧牛山下有九十九泉即沧河之上源也山下导九十九泉积以成川西南流谷水与浮图沟水注之又西南合地裂沟有小水俗谓之分界水南流入沧河又西迳居庸县故城南有粟水入焉又西与右阳沟水合又左得清夷水口大栁河在延庆州西南二十里源出懐来县养鹅池又黒龙河在州西三十里源出黒龙庙南流入妫河坂桥河在延庆州西北十里源出坂泉西南流入妫河按水经注有阳沟水出居庸县东北西南流迳县城北西迳大翮山小翮山南又南注沧河即此龙潭河在延庆州西北十里源出缙阳山西流入桑干河温泉河在延庆州西北三十里源出佛峪山南入妫河大翮山右出温汤疗治万病泉所发之麓俗谓之土亭山其水东南流左会汤沟水乱流南注沧河溪水在延庆州东四海冶堡北门外水有三源一出堡西南昌平州黄花路界东北流经堡西至堡北有数源自西北来流合焉一出堡南东北流经堡东北与西水合又东北流三里出邉外入沽粟水在延庆州西粟水出居庸县下城西枕水又屈迳其县南南注沧河按州志有沽河源出州北十里屈家堡西南流经城西又屈经城南门外南入妫河此即水经注之粟水今俗唿沽河非古沽河也涿水在保安州东南涿水出涿鹿山世谓之张公泉东北流迳涿鹿县故城南又东北与坂泉合又东迳平原郡南又东北迳祚亭北入湿水懐戎有涿水按懐戎有涿泉出涿鹿山下即隋志所谓涿水也矾山水在保安州东南源出矾山南流至易州界入涞水又有龙池在矾山北二里水自平地涌出澄清可鑑潴而为池溉田甚广又有二郎沟在州东南八十里亦出矾山下东北流入桑干河居民资以灌溉协阳闗水在保安州西南水出协谿东北流歴笄头山又北迳潘县故城左会潘泉故渎又东北注湿水韭菜川在赤城县北川在开平卫城东发源东山流经卫城南与氊帽山水合望云川在赤城县北栁河川在龙门县西一名栁沟顺圣川在西宁县东在镇城西南一百里废顺圣县治延袤二百里川中有龙池明永乐中尝产龙马按此即桑干河之支流也牛心川在懐安县东万全左卫东南四十里马兰溪在延庆州西灵亭城水出马兰西泽中衆泉泻熘归于泽泽水所钟以成沟渎渎水又左与马兰谿水㑹水导马兰城城北负山势因阿成谿南流出城东南入泽水泽水又南迳灵亭北又屈迳灵亭东又南注清夷水神仙溪在延庆州城北二十里西海子在懐安县东北万全左卫城西水环三十里流入洋河鸳鸯泊在赤城西北在云州堡西北一百里纵横八十里停积不流红草沟在万全县西北十二里又孙才沟在洗马林堡西南十里玉石沟在懐来县保安卫东北二十五里产花班石似玉琢磨可以成器苞香沟在西宁县西南三十里出藁本诸香九龙池在府城东九十余里九窍涌出南流入延庆州界九女池在府城南深井堡南四十五里修水池在龙门县西赵川堡东八里白庙堡内莲花池有三一在懐来县西五里相传辽萧太后种花之所一在蔚县东六十里週围百五十步一名东湖一在延庆州四海冶堡南产鱼养鵞池在懐来县东南二十里水四时不竭王灵池在西宁县东城南三十里相传祷雨辄应大海沱潭在龙门县鵰鹗堡东三十里大海沱峰峪间有泉下滙为潭祷雨辄应龙潭在龙门县西赵川堡东北十三里潭水涌出南流一里沙淤又懐来县西北四十里亦有龙潭白龙潭在延庆州东永宁城东南四十里水深莫测祈雨有应东庄泉在赤城县东龙门所东二里又有凉水泉在所东南七十里神泉在赤城县西北马营堡北三里池方一亩其水迸出转流成河浴之愈疾独石泉在赤城县北独石城东北隅水极澄澈其甘如饴满而不溢龙池泉在万全县东南徳胜闗内水清澈如鑑南引入城可资溉灌沙城暖泉在万全县西南去柴沟堡东北八里平地涌出冬温夏凉南流入洋河大水泉在万全县西北膳房堡北三里又正南泉在新开口堡南四十步清水泉在堡西南六十步鹰窝泉在龙门县东南长安堡西北三里引流入堡中滙而为池可给居人娘子山泉在龙门县西娘子山下泉水溢出势甚浩瀚可资灌溉明正统十四年竭后涌出如旧桓公泉在懐来县南清夷水西南得桓公泉源出沮阳县东西北流入清夷水金波泉在蔚县东二十里古代王城内有二泉合流而北入金河温泉在西宁县东顺圣东城东二里又保安州东三十里亦有温泉桥山下有温泉石池吐出能治百疾北流入湿水奉圣州有温泉冬可浴三泉在西宁县东南二十里有三泉堡栁园泉在西宁县西三里源出城西北南流东屈迳城南又东南入桑干河塔儿泉在懐安县东南十五里有古塔髙四丈余泉出其下故名冷泉在懐安县东北万安左卫城西三里玉液泉在延庆州城南水味清甘西流入清水河白马泉在延庆州城北三里其深莫测傍为白马村坂泉在保安州东南涿鹿城东一里有坂泉上有黄帝祠坂泉导源涿鹿县之东泉魏土地记曰涿鹿城东一里有坂泉东北流与蚩尤泉㑹水出蚩尤城渊而不流霖雨併则流注坂泉乱流东北入涿水坂泉今名黄帝泉在妫州懐戎县东五十六里出五里至涿鹿东北与涿水合矾山堡西南十里有七旗里泉即坂泉也东北流合黒龙池水头寺津及龙王堂池诸水又东环堡城北又东南入缙山河黒龙池在堡西七里水头寺津在堡西南四里龙王堂池在堡西南三里即蚩尤泉也潘泉在保安州西南古潘县地即古潘泉也潘泉故渎上承潘泉于潘城中其泉纵横十数步东出城注协阳闗水雨盛则通注阳旱则不流唯洴泉而已暖汤在赤城县北云州堡寳济乡一处出泉凡七十二眼𨫼底汤在龙门县西赵川堡东南八里汤在宣府镇东六十里冬夏水溢望之热气氤氲病者浴之立愈深井在镇城西南六十里深不见底故名康济井在万全县北二里山巅极清彻洪赞井在龙门县东长安岭西古井在延庆州西北七十里元时凿水极甘冽上有团柱亭舜井在保安州西南七十里舜乡堡懐戎县城内有舜井易州五里河在州东五里源出州北梁村流至定兴县与易水合巨马河即涞水也在涞水县东三里自顺天府房山县分流南入县界至定兴入白沟河清水河在涞水县北于家庄南流至县东北入巨马河易水在易州南一名武水亦曰中易源出寛中谷流至定兴合巨马河入白沟易水出西山寛中谷厯武夫闗东出兼武水之称武水名中易在易州南三十里发源寛中谷流至定兴河阳渡合巨马河入白沟濡水即北易亦曰北濡在易州北源出穷独山南入定兴亦与巨马河合濡水出故安县西北穷独山南谷濡水名北易出穷独山南入定兴与涞水合雹水在易州南三十里一曰瀑河亦曰鲍河即南易水也源出独石岗经安肃容城下流安州新安与徐水会为长流河易水出广昌县东南郎山东北燕王仙台其东谓之石虎罡罡之东麓即泉源所导也其水东流有毖水南会浑波同注俗谓之雹河雹水在州治西南六十里鲍河即雹水今之南易水也在县北闗外安州雹河自容城入流至新安为长流河按寰宇记易州有三易水其中易出故安阎乡城谷中即桑钦水经之易水郦道元所云兼武水之称者今自易州而归于定兴之河阳渡史云燕太子丹祖送荆轲于易水上即此也其北易一名安国河出穷独山中亦曰濡水即郦道元所云易㑹北濡乱流入涞者也今亦自易州南入定兴与涞水合而源泉白杨诸泉皆㑹焉其南易为雹水出石兽岗即郦道元所云石虎罡东麓泉源浑波同注俗谓之雹河者是也今自易州经安肃容城而达于安州之依城河三易唯南流自为一派中北二水源亦微弱自入定兴与涞水合而其流始大以同出易州曰武曰濡曰雹互摄通称总谓之易水兹特从其分出之名而列之并详附其源流于此女思谷水在易州西南五十里女思谷水出西南女思涧东北流注于易谓之三㑹口子庄溪水在易州西南五十里即紫荆闗水也自紫荆闗流迳州南下流入白涧口白杨水在易州西白杨水出遒县之白杨岭下时人谓之虎眼泉也白杨水流经州南三里与五里河合源泉水在易州西北源泉水发北溪东西流注濡水源泉在州西北八里南流注于易水浑塘沟水在易州北浑塘沟水出遒县西白马山南溪中东南流入濡水檀山水在涞水县西北濡水东合檀山水水迳县西北檀山西南南流与石泉水合水出石泉固东南隅广二十许步深三丈紫水在涞水县西紫水出圣人城北大亘下东南流左㑹垒砢溪水水出东北西南流注紫石溪水紫石溪水又迳圣人城东又东南右㑹檐石水水出檐石硎东南流迳圣人城东南南流注紫石水又南注于涞水涞水至河阳渡与易水合自下通名为白沟河按巨马源出涞山至房山分为二支一东流涿州一南流涞水马跑泉在易州东北二十里相传唐太宗征髙丽驻跸于此马跑泉出因名圣女泉在涞水县西北濡水入遒县城东大陂内有泉满而不流俗谓圣女泉军士川在易州西一百里原出龙村社下流入于易水白涧溪在涞水县西北涞水迳楼亭北左属白涧溪水有二源合注一川川石皓然望同积雪故以物色受之其水又东北流谓之石曹水伏流地下溢则通津委注谓之白磵口雷溪在易州西南雷溪在易州西南发源五回岭即徐河上流也滩石湍急声闻若雷故名金台陂在易州东濡水分为二渎一出金台陂金台陂在州东南三十里陂侧有台燕昭王所建置金于上以招贤士故名神井在易州南城上火神庙内其水面与地平抟虎涧在广昌县南五里晋李存孝抟虎处木𤓰涧在广昌县东南四十里唐李克用讨刘仁恭于此冀州滹沱河在州北自保定府束鹿县流入与漳水合东下衡水武邑又东入深州之武强县界之河自本朝顺治二年入州境有二口一由束鹿县韩村庄至州界赵家庄入漳一由智邱村四七营温浪口等村过堤北入漳自合漳后即入衡水武邑界达河间府境胡卢河此漳滏之㑹流也在州西北二十五里自赵州宁晋县东北流经南宫县北又东至州界合于滹沱信都有胡卢河漳河由磁洺州南入冀州与胡卢河合漳河在州西北三十五里自宁晋县胡卢河东北流经南宫县北又东流至此漳滏合流至冀州之王家庄乃与滹沱合又二十里至冀州堤北又二十里至衡水县之浪子桥又七十里至衡水之石桥又四十里至武邑之圏头又三十里至武邑之赵桥又二十里至武强之小范漳河在南宫县南此漳水自山东邱县东行之一支也自广平府威县流经县南又东北经枣强县东南与河间府故城县接界又北经武邑县南与河间府阜城县接界俗亦谓之老漳河小漳河在新河县旧城西十里漳河之分流也自赵州宁晋县流经县界又东经冀州合盐河熙宁七年知冀州王庆民言州有小漳河向为黄河北流所壅今河已东乞开濬新河县西南仙汪庄以东杨庄以北至于严城明成化以前皆为河泊有蒲鱼之利又县界河沟村有古河受鉅鹿北下北分为二支一支趋北由县东冯招村东入冀州一支东流由千家庄南入冀州俱通盐河盖皆漳河之分流也索卢河在枣强县西北三十里卫河分流也自河间府故城县界流经县西南复折而北出河间府阜城县合于刘麟河索卢水旧有广川长河之名故索卢县以此名也或曰索卢之溢涸视卫河之盈缩云饮马河在枣强县东南三十里索卢之分流也下流仍合于索卢河黄卢河亦名黄路河在枣强县南自广平府清河县流迳南宫入县界又东北入河间府阜城县黄路河在南宫县东南八十里上流自清河县城北流入县境又北入枣强县又东北至河间府阜城县合于刘麟河今湮废其地斥卤水潦数集韩家河在武邑县西昌泥村东北流入深州武强县之龙知河又堤南河在县西北明正徳中滹沱冲啮经此又东冲孙木市亦名孙木市河夹河在武邑县北三十里漳河支流也自衡水县界流入又东入滹沱河盐河在衡水县西南二里许自冀州流入北通漳水冬春则涸秋夏常盈以地生盐故名洚水在冀州北旧曰绛渎亦曰洚水枯渎又云枯洚渠自顺徳府广宗县流入南宫县北又东北迳州城北而入衡水武邑县界合于漳河导河北过洚水信都有禹贡洚水东入海绛渎东南流经九门县南又东南迳南宫城北又东南迳缭县故城北又北迳安城南又北迳辟阳亭又北迳信都城东散入泽渚西至于信都城东连于广川县之张甲故渎同归于海清河郡经城县界有枯洚渠北入信都南宫洚水故渎在县东南六里洚水禹贡导河北过洚水即此今谓之枯洚渠西南自南宫县界流入又云洚水枯渎在州东南二十里南宫县洚水在县东南六里自清河郡经城县流入南宫县洚水在县治南自广宗县流入又东北入冀州界冀州水在州治北自南宫县东北流经州城北而入衡水武邑界衡水县洚水在县南自冀州流入其东岸即武邑县也又东北流经武邑县北而入于漳水洚水枯渎歴板台经南宫冀州而下趋于衡水旧有大防以备水患嵗久堤壊每夏秋潦水交集由虹江口至旧县汪洋数十里冲啮为民患长芦水在州西漳水支流也今亦曰长芦沟自宁晋县流经南宫县入州界又东北入衡水县界长芦水东迳堂阳县故城南又东迳九门坡又东迳扶栁县故城南又东屈北迳信都县故城西其水侧城北注又北迳安阳城东又北迳武阳城东又北为博广池又北迳下博县故城东而北流注于衡水信都县衡水亦曰长芦水即浊漳之下流也西北去县六十二里衡水衡水县南二百步武邑县水北去县三十二里漳水自宁晋县东北流经南宫县北又东流至州西北入衡水县界谓之长芦水长芦沟在州西二里金史地理志衡水武邑俱有长芦河即此派也黄河故道在州东南及南宫县东南枣强县南河决馆陶分为屯氏河东北经魏郡清河信都渤海入海广深与大河等大河故渎北出为屯氏河经馆陶县东东北出左渎又北迳经城东缭城西又迳南宫县西北注洚渎右渎又东北至广宗县故城南又东北迳界城亭北又东北迳长乐郡武强县故城东又东北迳广川县与水故道合又东北迳广川县故城西又东迳棘津亭南开元十五年冀州河溢熙宁元年河决冀枣强埽北注瀛州元丰四年刘定言王莽河一径水自大名下合大流注冀州又临清徐曲御河决口恩州赵村坝子决口两径水亦注冀州城东元祐四年都水监言前年河决南宫下埽去年决上埽今年决宗城中埽以大河卧东则南宫宗城皆在西岸以为卧西则冀州信都武邑在东岸政和六年四月辛夘髙阳闗路安抚使吴玠言冀州枣强县黄河清南宫县宋时大河经县东而入枣强县界枣强县宋元祐初河自南宫决入县界合索卢水金天㑹中复溢入后大河南徙故渎遂堙按宋庆厯八年河决澶州商胡埽自魏之北至恩冀干宁入于海是谓北流自魏恩东至徳沧入于海是谓东流今冀州及南宫枣强皆宋时北流之所经也迄熙宁二年从宋昌言程昉议开二股以导东流而北流闭元丰四年河决小吴埽复北流而东流淤哲宗绍圣初复濬二股而北流又闭至元符二年东流断絶河竟北流及金章宗明昌五年河决阳武而东恩冀之流始涸武强湖在武邑县西北即武强渊也与武强县接界武强渊西南之侧水有武强县故治故渊其名耆宿云邑人有行于途者见一小蛇疑其有灵持而养之名曰担生长而吞噬人里中患之遂捕系狱担生负而奔邑沦为湖县长及吏咸为鱼矣今县治东北半里许落水渊水又东南结而为湖又谓之郎君渊耆宿又言邑沦之日令子东奔又陷于此故渊得郎君之目矣渊水北通谓之石虎口又东北为张平泽泽水所泛北决堤口谓之张刀沟北注衡河谓之张平口武邑县武邑湖在县西北三十二里武强湖在武邑县北三十里后魏皇始三年曽移武强郡治于此郡县皆以此名北沼在衡水县西南二十里夏秋水涨通于横漳杜村沟在衡水县西南十里旁有洼地二十余顷明𢎞治中开此沟以洩水患寻淤正徳间复疏通之民获种植之利葛荣陂在冀州西南二十里信都东二里有葛荣陂贞观十一年刺史李兴公开引赵照渠水注之荣攻信都时盖筑此陂以灌城赵照渠在冀州东二里堂阳渠在南宫县西二十里堂阳镇即堂水故渎也唐景龙初开引鉅鹿县诸水以灌田堂阳应劭曰在堂水之阳堂阳西南三十里有渠自鉅鹿入县境下入南宫景龙元年开堂阳渠即古堂水也在南宫县南二十里渠开自唐景龙初引鉅鹿北下诸水入县溉田数百顷通利渠在南宫县西五十九里唐延载元年开以溉田小河渠有二皆在南宫县东渠旁地极膏腴民有种植之利羊令渠在衡水县南二里衡水南一里有羊令渠载初中令羊元珪引漳水北流贯注城隍圣井在武邑县西北三十五里龙堂村每旱祷雨以瓶悬井之半瓶中有水雨即应赵州洨河在州南五里自正定栾城县流入又东达宁晋县合葫卢河洨河在赵州南五里自栾城县流经此下流达宁晋县葫卢河州南有安济桥跨洨河上自州以西水皆平漫经桥下东流始成渠近河田亩咸资灌溉清水河即元氏县之北沙河也自元氏县经栾城入州境至州东南五里与洨河合槐河在州西南源自正定府赞皇县经元氏县入髙邑县界俗讹为淮河又曰黒水又东经州西南亦曰白沟河又东入柏乡县界曰野河又东入宁晋县葫卢河槐水出赞皇山髙邑县黒水一名淮河发源于赞皇经元氏东流入县境赵州平棘县槐水一名白沟河南去县二十五里野河在柏乡县西北五里一名淮水源自赞皇县东流厯元氏髙邑赵州始入县境又东抵宁晋县入葫卢河午河在柏乡县西十里东南流经县北合于野河午河源出太行之麓绕县正南故以午名午河源出临城县西北诸山东南流入柏乡境又东经县北三里下流合于野河新沟河在柏乡县北二十五里故城镇南源自高邑县南榆栁村流经县界合野河昔时槐河诸水每逢霖潦往往泛溢元元贞间柏乡令鲁贞始开此沟以洩水民获树艺至今赖之滏阳河在隆平县东俗唿清水河自顺徳府任县流经县界又东至宁晋县与漳河㑹流入葫卢河滏阳河厯曲周隆平入大陆泽俗唿为清水河滏阳河自任县四十里至隆平县之牛家井又九十里至宁晋之舖头又十里至宁晋县孝口漳滏遂合流为一按滏阳旧于曲周入漳康熈二十三年漳徙而南至宁晋而复与滏阳㑹漳河此自山东邱县北行之一支所谓新漳河也自广平府鉅鹿县流经隆平县至宁晋县之孝口与滏阳河合流为葫卢河新沣河在隆平县东二十里此大陆之下流明嘉靖十六年知县王冕开非顺徳之沣水也槐武河在隆平县北三十里王桥村即柏乡县野河之别流也亦曰沙河由县东北注宁晋县葫卢河隆平北有槐武河槐武河在隆平县北即野河也亦曰沙河自柏乡县流经此又东北入宁晋县老僧河在隆平县东北六里下流入槐武河相传有老僧寻水至此以杖卓地泉涌成溪故名神泉河在隆平县北五里源出顺徳府唐山县之尧山东流经此入老僧河泥河在临城县北五里源出泥河村北岗东入于泜临城县泥河东合泜水泜河在临城县西北二十五里源出本县敦与山东南流合沙河入顺徳府内邱县界又自顺徳府唐山县流入隆平县入滏阳河敦与之山泜水出于其隂东流注于彭水临城县泜水在县南二里出白土细滑如膏以之濯锦色若霜雪泜水东经百畅亭亭在临城县西临城县泜水将至城五里断伏不流二百余步复出东流经钓盘山下合沙河俗名三断緑杨河泜水在县西史称韩信斩陈余于泜水上即此东南入顺徳府内邱县泜水在县南三十里自顺徳府唐山县入经县南魏家庄至邢家湾入滏按泜河有二在元氏者为北泜此为南泜同名而异流近志以二水混而为一谬矣沙河在临城县西南十五里即古彭水也源自正定府赞皇县流经县界合于泜赵郡房子有彭水沙水源出赞皇山东流经临城县东北五里㑹于泜水或以为即古彭水也按赵州之清水河亦曰沙河而槐武河之入宁晋者亦有沙河之称与此共为三派名谓虽同源流各异葫卢河在宁晋县东南即宁晋泊也土人唿为北泊周百余里漳滏诸流羣趋东下贯泊而出达于冀州周广顺二年契丹将髙谟翰以苇筏渡葫卢河至州周兵屯贝州以拒之熙宁八年发夫増治葫卢河宁晋葫卢河其上流即漳水也自顺徳府南和任县达隆平而东北滙大小羣川以注于县境而赵州西境及滹沱以南之水亦悉东南流至县境滙为大泽每至春秋之交霖潦为患葫卢为近邑诸河之所滙葫卢之名不知始于何时赵武灵王曰吾国东薄洛之水或谓葫卢即薄洛之讹七里河在宁晋县南二十五里槐午诸水自柏乡县注此东入滏阳河七里河在泊中昔年任县隆平水涨自张家口注宁晋泊俗唿为南水明隆万间南水六月至七月即从七里河口归滏阳八月种麦麦熟后水至田不粪而肥如是者百余年至崇祯时水遂絶国朝顺治二年南水复至如初辛丑夏南水突至遂成湖泊盖由滹沱南徙由贾家口横截滏水于是七里河淤为平田泊水无归河之路是以滙为大泽康熙中于泊中开水口数处极南为史家口极北为侯臯村口两水口冲流日久有成河之势按宁晋泊恃滏阳河洩水自七里河湮塞泊无归滏之路往往漂溢为患旧时史家嘴侯臯村二处虽有水口尚多浅溢今上雍正四年兴修水利于洨口营上等村疏濬水口使浅溢之处尽为寛深复筑小堤以障水之外入设斗门以节水之内出由是积潦消而污莱变为沃壤矣鹻河即寝水也在宁晋县东十里宁晋有寝水鹻河即寝水自藁城迤南栾城赵州迤东由宁晋入滏阳河是恒被滹沱水淤今下流已壅上流渠虽存无水滹沱河故道在宁晋县东北明成化八年河决晋州紫城口入宁晋泊正徳十三年紫城口淤塞河分二股一股南由宁晋一股东溢东鹿未㡬二股併由束鹿而宁晋遂无滹沱之患泲水即济水在髙邑县南自正定府赞皇县流经临城县又东入县界又东入于槐河泲水清涟漂者资焉泲水在髙邑县南一名白漕水或以为济水发源赞皇山经临城县又东流入县境至县东南合于槐河广阿泽即大陆泽在隆平县东北三十里与顺徳府鉅鹿任县两县接界下达宁晋县之葫卢河赵州昭庆县有大陆泽昭庆县广阿泽在县东二十五里尔雅曰晋有大陆广阿又大陆别名淮南子曰鉅鹿大陆广阿咸一泽也隆平县大陆泽亦曰广阿泽自顺徳府鉅鹿县流入至宁晋县为葫卢河县有广阿大陆之名以此湫水潭在柏乡县北三十里苏村方广亩许其深莫测广润陂在州东二里旧引太白渠水注之又东南二十里有毕泓皆唐永徽五年平棘令弓志元所开大白渠即栾城县冶河也自栾城县至州界入洨水大白渠东迳宋子县故城北谓之宋子河又东迳敬武县故城北又东谓之斯洨水地理志曰大白渠东入洨河者也平棘有广润陂引大白渠水注之赵州大白渠即栾城县冶河也水闸渠在州西南二十里下流入于洨水旧引清水河入城濠壅而无洩为东北田畴患明天顺间知州何濬凿此渠西入永通桥与洨河合千金渠在柏乡县西柏乡西有千金渠开元中令王佐浚以疏积潦新渠在宁晋县西南宁晋地旱卤西南有新渠上元中令程处黙引洨水入城以溉田经十里余地用丰润民食乃甘涵虚泉在州治西南味极甘冽为城中第一泉惠民泉在州南望汉台西北野姑泉在临城县南盖山上亦曰舒姑泉昔有舒氏女与其父採薪于其处坐牵挽不动父归告家人比再来女坐处惟见清泉女母曰吾女本好音乐乃絃歌泉涌汩流见朱鲤一双今作乐嬉戏则涌出见宣城记狗跑泉在临城县北流入槐河双井在州东二十里双井村二井相并清冽可饮圣井在临城县东北圣井冈上旱祷辄应鹁鸽井在临城县北二十里深州滹沱河旧在州西北自保定府束鹿县流入安平县界又东入州境又自州东北入饶阳县界厯宋金元明决徙数见本朝顺治二年由束鹿南厯冀州入漳而州境遂无水患康熙中复自束鹿分道决入州界滹沱河在安平县南二十三里自束鹿县流入又东达深州深州河在州北四十里自安平县流入又东北入饶阳县界饶阳县河在县北河自明天启后渐徙而南本朝顺治二年自束鹿南决入冀州与漳水浑涛而安平饶阳之地不复有滹沱矣康熙五年河自束鹿县倾井村张岔口村枣营村分岔入深州境清水河鸦儿河亦曰了儿河在州南二十里自束鹿县流入下流过献县南合于葫卢河春冬则涸雨潦则盈河在滹沱卫漳间盖支流两分而为河因名了儿河胡卢河此滹沱漳滏之㑹流自冀州衡水县流入武强县界又东入河间府献县界胡卢河自冀州新河镇入深州武强县胡卢河在深州南四十里自冀州东北流入州境厯衡水县北而入武邑武强二县界漳滏合滹沱其水愈大自武邑之赵村桥二十里至武强之小范又二十里至献县按胡卢河即宁晋泊也漳滏贯泊而出故兼得其称至冀州而下则漳滏之名为滹沱所掩而滹沱之目亦与胡卢互举矣龙治河亦曰龙知河滹沱支流也自深州东南流入武强县合于漳水亭子河在武强县东三十里冀州长卢沟之支流也东入武邑界又雁河在县南十二里自深州流入又于家河在县西北八里每秋涨可通舟楫古饶河在饶阳县西南三十里今湮饶阳在饶河之阳魏武因饶河故渎决滹沱北注饶河本滹沱之支流也昔时引而北注合于易水今涸白马河俗曰黄河亦曰白马沟在饶阳县南八里自滹沱分流入武强县今涸白马河水上承滹沱东迳乐乡县北饶阳县南又东迳武邑郡北而东入衡水枯白马渠在饶阳县一名黄河今名白马沟李公绪赵记云魏白马王彪所凿古黄河在饶阳县南八里今絶流其故道濶十里两岸俱古堤院西口河在安平县北二十五里其西通祁州沙滋三水分流入饶阳界注于滹沱今废傅家池在深州东南五十里受滹沱之水以入于漳后滹沱北徙池亦淤塞莲花池在深州东四十里为水聚处武强渊在武强县南与武邑县接界衡漳又东北右合张平口故沟上承武强渊渊之西南有武强县故治故渊得其名骆驼湾在武强县西北五里滹沱决溢时此为钟水之处稍东南曰吴家湾嘉靖间议濬渠于此以洩积水未果贾家沟在武强县东北东流合于漳水又阎家沟在县东亦滹沱末流也东合龙池河又古河岔河皆在县北分自清漳者今涸交津口在武强县东白马河东入衡水谓之交津口交津口昔时漳水经流之道也圣水井在武强县南二十里地名三龙堂盖与衡水武邑接界三县各有龙堂内皆有井旱祷辄应古龙井在安平县西三十里深数丈泉涌不竭定州派河在定州南二十里即沙水也自正定府阜平县流经曲阳县西又南经正定之行唐县又东南过新乐县与郜河㑹又南下定州又东入保定府祁州与滋二水合定州派水在州南新乐县派水在县西南十里沙水即派河在新乐县南闗外由阜平经曲阳行唐新乐定州以至祁州郜河自行唐东入沙水河当九省要津日渡不给唐河在定州北即水也自保定府唐县流入曲阳又东南经州界又东入保定府祁州与滋沙二水合水东南过中山上曲阳县水亦名唐河在州北八里水即唐河由唐县西南过曲阳定州至祁州合滋沙二水清水河在定州北十里发源白龙泉流至城北入水俗亦谓之唐河卢奴城西北平地泉涌而出俗亦谓之唐水也东南至唐城西北隅塌而为湖入水州北十里有唐水源自本州南宋村白龙泉东流而下合水以有清浊之分故名为清水河灵河在曲阳县西四里源出县西白土涧东流至三角潭与曲逆溪水合流注于沙河曲逆溪源出县西十里砚山下其流多曲故名龙泉河在曲阳县北五十里一名潄玉泉突出地中溢而南泻折而东入唐县界注唐河潄玉泉在县北五十里平地涌出溢而南下转折而东与水合即龙泉河也狄水河在曲阳县东三里发源恒山南流至定州入水相传宋将狄青治漕于此因名卢奴水在定州北一名黑水池亦曰黑龙潭泉卢奴城内西北隅有水渊而不流水色正黑俗名黒水池俗谓黒水曰卢不流曰奴故汉置卢奴县即今黒龙泉也恒水在曲阳县西即禹贡恒水也东流入唐县界俗谓之横河上曲阳恒山北谷禹贡恒水所出水又东恒水从西来注之自下水兼纳恒川之通称焉即禹贡所谓恒卫既从也有槐河在县北即恒水天井泽一名天井淀旧在定州境今湮天井泽在州东南四十七里周六十二里水经注派水歴天井泽南水流所播为泽俗名天井淀西溪在定州西北通黒龙泉水底清彻湛若玻璃每中秋夕州人于此翫月以为佳景云大龙窝潭在曲阳县西北三十里又小白龙潭集圣池在曲阳县南少容山上引五台山圣水注之故名舜泉在定州东郡城东有舜甘泉黑虎泉在定州西北二十里周围亩许流入水玉泉在曲阳县南二十里尧山之侧泉从石鏬涌出又马跑泉亦在尧山下圆觉泉在曲阳西北三十里旁有圆觉寺故名下流入于沙河陈家庄泉在曲阳县南十五里平地腾涌状如沸汤居民资以灌溉下流入沙河长星沟源自曲阳县流至定州入于亦曰长星川又曰七星沟长星沟在上曲阳县长星渚渚水东流又合洛光水又东迳恒山下庙北又东迳上曲阳县故城北又东南流胡泉水注之又东迳平乐亭北左㑹长星川东南迳卢奴城南又东北合水水有穷通不常津注安喜县长星川南去县八里定州长星川今名七里沟按定州志州南七里曰嘉河水自嘉山来俗名七里沟由西而南而东与新河合盖即长星故渎也清泉井在定州文庙东北宋韩琦建学时所凿其水比他井清而重神渚水在深泽县西二十五里滹沱滋河之水冲啮所成方广四百步其深无际天将雨则波涛泛溢流沫成轮若神物居其中故名畿辅通志卷二十四畿辅通志钦定四库全书畿辅通志卷二十五城池周官王都之外环以郊遂公邑又其外为家邑又其外为县都设掌固之官以修城郭沟池树渠之固以颁守政所以承卫天室禁暴而保民也古者城必有池城以为固池以为阻故诗曰筑城伊淢掌固职国都之境皆有沟树之固郊亦如之自城郭以及近郊逺郊为沟树者凡四重夫成周之世天下康宁诸侯轨道而制法之详如此所以形格势禁为磐石之安也国家重熙累洽不异成周之盛而我皇上申画甸圻凡城有圮敝必以时兴筑且申饬守土之臣増墉浚隍毋少弛懈昔子路治蒲孔子入其境而三叹曰城郭完道涂治田野辟故谱畿内城池具详其广轮髙厚深广之度兼着剏建修废之由俾羣吏知所职守云顺天府府城详京师卷良郷县城旧土城明隆庆中始甃以砖石周围三里二百二十歩髙三丈二尺广三丈门四池深一丈五尺濶二丈崇祯二年増脩固安县城明正徳十四年创筑土基周围五里二百六十九歩髙二丈三尺广如之门四嘉靖六年増凿城壕深一丈五尺濶三丈二十九年改筑砖城髙广如旧四十四年濬濠深广明年以旧城卑隘岁久渐圮复加筑髙二丈九尺永清县城旧城仅三里明正徳五年知县郭名世拓之周围五里七歩髙二丈五尺广三丈池深三丈濶二丈隆庆二年署知县王建改筑砖城万厯三十七年知县王嘉绩四十二年知县杨梦熊重修本朝顺治十四年知县丁栋康熙十五年知县万一鼒増修东安县城明天顺中始改壕堑𢎞治十一年増筑城址立东门正徳六年知县周义筑垣濬濠増西南北三门十二年再加修濬嘉靖二十八年知县成印重修周围七里二百四十歩髙二丈七尺广一丈五尺池深八尺濶一丈二尺二十九年砖包四隅建角楼池外増掘围城壕堑深广加倍隆庆二年知县刘祐甃以砖石天启五年知县郑之城崇祯元年知县欧阳保重修后被浑河水患稍圮本朝康熙十五年知县李大章始修葺完固香河县城旧土城明正徳二年甃以砖石嘉靖四十二年知县范经増髙五尺修角楼隆庆二年知县万通増筑敌台万厯二十年知县陈増美又増髙二尺三十二年河涨堤决城垣半頺知县李垂街重修周围七里二百歩髙二丈三尺门四池深一丈五尺濶二丈五尺通州城旧有城久圯元末编篱寨为城明洪武元年禆将孙兴祖因旧址修筑甃以砖石周围九里十三歩门四正统间粮储太监李徳镇守指挥陈信因西关厢置西南二仓奏建新城䕶之亦甃以砖周八里髙三丈二尺连接旧城西面为门二正徳六年廵抚李贡増修加髙五尺万厯十九年密云兵备道请大修城垣连垜口髙三丈五尺长一千三百四十丈有竒旧无池二十二年戸部郎中于仕亷周视两城隍并可为池请引通惠河注之诏濬三千三百余丈加深二尺许广视深四倍建闸一桥四本朝康熙九年知州寗完福因新旧两城坍塌复修葺三河县城相传五代唐明宗长兴二年卢龙节度使赵徳钧建甃以砖石周围六里髙三丈五尺门四池深一丈五尺濶三丈明嘉靖二十九年知县张仁増髙五尺四十二年知县刘文彬张伦相继増修又髙五尺置敌台角楼规制完偹本朝雍正五年命赞善彭廷训重修武清县城明正徳六年知县陈希文始筑嘉靖二十二年兵备副使杨大章以城内多旷地撤去东北二面重筑土城隆庆三年廵抚都御史刘应节总督军务谭纶相继修葺甃以砖石周围八里二百六十歩髙二丈七尺广三丈门三北面无门池深一丈二尺濶三丈宝坻县城旧土城明𢎞治中知县庄襗甃以砖石周围六里髙三丈有竒广一丈门四池深一丈濶三丈六尺嘉靖末知县唐鍊增修宁河县城即梁城所宋刘仁恭为镇时所筑昌平州城明景泰初筑万厯元年又于城内増筑新城合而为一周十里髙二丈七尺门三南一门后屡经营筑两城皆甃以砖城外池深广各二丈许崇祯九年兵部侍郎张元佐拆旧城大南门修补东城门楼本朝康熙十四年重筑砖城周十里髙三丈池深八尺濶三丈顺义县城唐天宝间建周围六里一百一十歩明万厯中砖筑髙二丈五尺广一丈三尺门四池深一丈五尺濶四丈本朝康熙十七年十八年屡经修葺密云县城有新旧二城旧城创于明洪武中周围九里十三歩髙三丈五尺广二丈八尺门三池深二丈濶一丈五尺新城创于明万厯四年距旧城东五十歩周围六里一百八十歩髙三丈五尺广二丈门三池深濶如旧本朝康熙五十六年四月圣祖驻跸密云以雾灵山水冲坏城垣特命修筑复于城西开引河一道长四百六十余丈引水归入白河又于河之东城之西筑石子堤一道长八百余丈五十八年工成御书川流永奠匾额雍正八年重修懐柔县城旧土城明洪武十四年筑成化三年重修始甃以砖石𢎞治十五年缩东城之半改筑周围四里一百八歩髙三丈一尺广二丈门三池深八尺濶一丈五尺隆庆二年知县朱继立増筑瓮城万厯六年知县赵埛八年知县龎凤鸣相继増修涿州城旧有土城周围九里有竒明景泰初知州黄衡始甃以砖石髙四丈广三丈门四池深一丈濶二丈房山县城金大定中始建土垣髙丈余周围四里有竒门四明𢎞治中稍増葺髙厚正徳中知县曹俊増建城楼嘉靖中又増筑墩台隆庆五年知县李琮甃以砖石髙三丈五尺万厯三年于外植栁为固并濬池深五尺濶二丈霸州城城创于燕昭王宋将杨延朗葺之周围六里三百二十歩髙三丈后复増五尺址广二丈顶广一丈东南北三门池深一丈二尺濶七尺明𢎞治中重修瓮城北面正徳中复砖甃三面创筑角楼嘉靖中兵备副使王凤灵知州唐交濬池环堤植栁隆庆中知州田可彻増髙三尺万厯中知州钱达道于城下筑马道广八尺濬重堑亦引水为池上重筑周垣亘一千四百七十五丈崇祯中知州朱朝藩重脩文安县城旧土城汉县令赵䕫建明正徳九年知县王鼎重修周围八里三十歩髙二丈广二丈五尺门五上有角楼敌台池深二丈濶三丈池外有堤崇祯九年知县张上春増髙五尺并甃瓮城易堞以砖本朝康熙中知县卫建藩张朝琮相继修葺大城县城旧有城久圮明正徳七年知县石恩即故址筑土城周围四里有竒髙一丈六尺门四环城为池广六丈深七尺嘉靖四十一年知县全尚贡甎甃西北二面増修南门瓮城知县张应武甎甃东南二面増修角楼及西南门楼隆庆二年知县赵徳光建东北门楼崇祯六年增筑城墻加土六尺十年又修东北二门瓮城濬外池深濶有加本朝顺治九年知县马腾陞重修并建东南城楼保定县城旧城相传宋团练使杨延朗建周围六里六十九歩髙三丈广二丈导玉帯水环城为池后渐倾圮明嘉靖二十九年知县吕焕因旧城之西北隅创筑东南二面髙一丈五尺周八百八十九歩门四池深八尺濶一丈蓟州城旧土城明洪武四年甃以砖石周围九里三十歩髙三丈五尺广三丈门三无北门池深六尺濶五尺本朝康熙三十三年知州张朝琮补葺四十一年四十九年奉㫖重修五十二年修东门等处城垣平谷县城旧土城明成化丁亥指挥袁忠増筑甃以砖石周围三里一百六十歩髙二丈五尺广三丈五尺门四池深一丈三尺濶二丈五尺后岁久渐圯嘉靖壬午廵抚都御史孟春兵备副使熊相知县任彬撤旧城而新之隆庆中知县瞿挑濬隍池遵化州城旧土城明洪武十一年指挥周宝拓城西隅甃以砖石嘉靖元年廵抚都御史孟春增建东南城楼万厯九年总理戚继光更筑内城皆甃以砖周围六里有竒髙三丈六尺门四水门三池深二丈濶三丈本朝顺治九年知县孙钖蕃加修康熙五十年奉㫖重修又増筑新城在州西六十里康熙二十八年创建永平府府城旧土城明洪武四年指挥费愚甃以砖石周围九里十三歩髙三丈有竒广二丈门四水西门一池深二丈濶五丈景泰中叅将胡鑛知府张茂𢎞治中知府吴杰兵备道温景葵隆庆中知府刘祥万厯中知府张世杰任铠马崇谦徐准推官沈之唫天启中兵备道张春相继重修本朝康熙十二年知府唐敬一三十六年知府梁世勲同知彭尔年四十四年知府华黄补修雍正五年奉㫖重修迁安县城旧土垣明景泰中廵抚邹来学甃以砖成化四年筑新城以包之规制加旧之半周围五里髙三丈广丈二尺止西南北三门𢎞治十二年増辟东门池深二丈濶三丈正徳中知县罗玉嘉靖中知县许穑卿韦文瑛罗凤翔隆庆中知县隋府万厯中知县申安钱吾徳张九三本朝顺治五年知县张玉相继重修康熙九年知县王永命十七年知县张一谔补修抚宁县城旧有土城明成化三年重筑周围三里八十歩有竒门四嘉靖中増髙二丈九尺广一丈二尺池深三丈濶五丈余万厯中管县事通判雷应时指挥张耀先补修又于城外周筑栏马墻本朝康熙六年知县王文衡十二年谭琳十六年刘馨二十年赵端各加修葺昌黎县城旧土垣明𢎞治中知县殷玘甃以砖周围四里门四嘉靖中知县秦志仁李希洛胡溪楚孔生加修隆庆中知县张存智又依旧城重筑髙三丈广一丈有竒池深二丈濶四丈万厯中知县孟秋吴应选胡科石之峯马恩天启中知县尚濓本朝顺治八年知县程量刘彦明康熙十一年知县王曰翼十八年知县陈邦齐相继重修滦州城辽时建土城明景泰二年廵抚邹来学檄州同杨雄甃以砖周围四里二百余歩髙二丈九尺广二丈门四池深二丈濶二丈𢎞治中知州孔经嘉靖中知州张国维陈士元隆庆中署州事府同知贺溱知州崔炳刘欲仁万厯中知州白应干张元庆何士伟周宇相继重修乐亭县城旧土垣明成化元年廵抚阎本檄知县元𢎞甃以砖周围三里髙二丈八尺广一丈五尺门四池深一丈四尺濶三丈五尺池外有堤成化中知县李瀚𢎞治中知县田登正徳中县丞孙鸿嘉靖中知县相文祥隆庆中知县李邦佐万厯中知县王永清加修崇祯三年濬池因以其土于城外周筑栏马墙本朝康熙二十四年知县金星瑞重修玉田县城旧土城明成化三年廵抚阎本始甃以砖周围三里一百四十歩髙三丈广如之门三无北门池深一丈濶一丈二尺崇祯八年知县张棨尽易砖石十年知县康国相浚池丰润县城旧土城始建无考明正统十四年廵抚邹来学天顺六年总兵马荣成化初阎本相继甃以砖石周围四里髙二丈五尺广二丈门四池深濶各二丈嘉靖中知县时凤隆庆中廵抚刘应节知县冯如圭余干亨崇祯间知县李重镇相继増修保定府府城元大将军张柔始筑明建文四年都督孟善以砖石甃瓮城増女墙周围十二里三百三十歩髙三丈五尺上广一丈五尺下广三丈五尺门四池深三丈濶五丈隆庆初知府张烈文贾淇章时鸾相继尽甃以砖本朝顺治中知府胡延年重加修葺雍正七年知县徐徳泰修葺城垣并筑四门马道满城县城相传辽萧后所筑周围四里二百五十歩髙一丈五尺广一丈二尺南北二门明成化十一年知县李思明易以砖石正徳十一年知县张宪増髙至二丈嘉靖二十九年复増修加髙五尺池深一丈濶一丈五尺本朝康熙十八年重修安肃县城旧有南北二土城相传五代晋藩使李存审始筑后南城毁宋元间以为州治明景泰中增修周围四里髙三丈广一丈五尺南北二门甃以砖池深一丈濶二丈隆庆中知县薛金周以序崇祯中知县安道本朝顺治初知县魏一统相继修葺定兴县城旧有土城金大定七年筑周围五里八十歩髙二丈广一丈五尺门四池深八尺濶一丈五尺明成化四年知县郭赞増髙五尺嘉靖中知县宗钺张文绣吕文南相继修葺隆庆五年知县王三聘始甃以砖万厯中知县李瑾宋继登天启崇祯间知县王永吉钟四达本朝顺治十年知县王徳新各増修新城县城旧土城相传辽萧后所筑南北二门引紫泉河环注周围三里八十歩髙三丈二尺有竒广八尺池深一丈五尺濶三丈明景泰中知县刘纯成化中知县李循正徳中知县杨泽嘉靖中知县陈玑卫钿隆庆中知县李志学万厯中知县戴兰曹一豸张极刘宗禹十一年知县王好义相继修葺崇祯中甃以砖建南北重门本朝康熙十四年知县髙基补修唐县城土城元庄敬始建城楼周围四里有竒髙一丈八尺广一丈东西南三门池深濶俱七尺明𢎞治中知县茹銮重建隆庆中知县洪济逺増筑瓮城崇祯七年知县宋祖乙于周围加厚数尺博野县城旧土城明洪武二年知县杜泰亨筑周围四里十三歩髙二丈五尺广一丈五尺东西南三门池深一丈濶二丈天顺二年知县唐谦裴太汪大章相继修筑正徳六年知县李延龄内筑五尺外添堞城池外筑䕶城堤濶一丈髙倍之崇祯十三年知县宋珍始甃以砖庆都县城旧土城相传唐武徳四年筑明洪武二年重修周围四里有竒髙三丈广二丈南北二门池深濶俱七尺天顺三年主簿成斌成化中知县谭论王让嘉靖中知县胡谐杨廷美陈鲲隆庆中知县马卿増修万厯中増置东门崇祯中知县黄承宗増筑瓮城本朝顺治中知县陈自徳钱振龙李天玑重修康熙四年甃以砖容城县城相传唐窦建徳所筑明景泰初重修周围三里一十五歩髙二丈五尺广一丈南北二门池深六尺濶一丈二尺成化四年知县林景増置西门正徳六年知县刘相再修隆庆二年知县童思善濬濠深一丈五尺濶三丈五尺邑人梁炳各増修本朝康熙元年知县赵士麟筑瓮城建重门雉堞悉甃以砖完县城旧土城相传隋仁夀时所筑周围九里十三歩髙二丈五尺广一丈五尺东南二门池深一丈濶二丈明成化间始开北门正徳七年知县杜珝嘉靖二十四年知县阎文贵万厯十三年知县赵桐天启三年知县杜嘉庆各加营葺崇祯十二年知县髙允兹甃以砖复绕城筑墙濬濠引尧城河水注之本朝康熙十一年知县刘安国重脩蠡县城旧土城相传汉封蠡吾侯所筑明天顺中重修周围八里有竒髙二丈五尺广一丈南北二门池深一丈八尺濶二丈𢎞治中知县吴堂正徳间知县金境嘉靖中知县张凫李复初隆庆中知县王元賔相继重修崇祯十二年兵备副使钱天钖知府王师䕫知县连元捐俸倡助甃以砖石髙三丈五尺濠广三丈又筑䕶城堤二道本朝顺治五年知县祖建明重修并引唐河水绕隍雄县城旧在太平社因河水冲圮后汉献帝时公孙瓒分据幽燕迁置今地周围九里三十歩髙三五尺广一丈五尺东西南三门池深一丈濶三丈宋景徳初西上阁使李充镇抚是州防备水患复筑外城其寛濶各倍旧制明洪武初知县程九鼎重筑𢎞治初知县王梦贤濬河深广植栁三周以固堤岸嘉靖中旧垜口甃以砖隆庆初知县王述筑堤捍水崇祯中知县许台儁又凿新濠一道于旧濠之外深广各二丈又于西面设水门本朝康熙七年知县戚崇进八年知县姚文爕各増修祁州城旧土城明成化二十年重修周围四里三百三十九歩髙二丈五尺广七尺东西南三门正徳十二年知州韩士竒増广之隆庆二年知州周济用増筑外城天启六年知州郭应响増修砖甃南门瓮城池深一丈五尺濶三丈束鹿县城旧城元至正十八年筑明天启二年滹沱河渰没遂废廵抚张凤翔于旧城之南三十五里新圏头市筑今城四年知县张履端创建土城周围六里一百四十歩髙三丈一尺广一丈六尺门四池深濶俱二丈崇祯九年知县杨琦内筑瓮城外筑夹墻髙七尺开重池深一丈五尺濶二丈五尺本朝康熙八年知县刘崑补修安州城土城相传宋杨延朗所筑周围五里三十歩髙二丈五尺广一丈门四池深一丈五尺濶一丈明景泰中知州陈纶成化中知州王钦增修𢎞治中知州宋经增筑四门瓮城建重门正徳中知州李鋐嘉靖中知州樊鹏张寅程着郑镐李应春相继修葺建城楼垜墻万厯中知州王思睿马鸣毂复加修髙阳县城明天顺中知县鲁能创筑土城周围四里一百一十歩髙二丈五尺广一丈二尺门四池深三丈濶二丈嘉靖中増建重门厯经知县贺锐王继宗张经纶种云龙马崙郑元乔继科侯提封屡加増修万厯间易女墻以砖増髙一丈复濬池深三丈五尺濶四丈崇祯时邑绅孙铨捐输甃以砖石新安县城旧有土城金章宗所筑元至元二十二年没于水明洪武中重脩周围七里十三歩髙四丈广一丈门四池深一丈濶四丈成化四年知县赵俊𢎞治十四年知县周伦正徳九年知县王举嘉靖十七年知县张梅相继修葺万厯中知县罗启先増开一门于南门之左修筑垜墻髙八尺崇祯中増筑四门瓮城易土以砖濬重池规制益偹河间府府城旧土城宋熙宁中安抚使李肃之建明初重筑万厯六年知府朱裳娟用砖砌敌台十年知府燕好爵奏准以砖为陴二载完工周围十六里髙三丈二尺广一丈五尺门四池深二丈濶五丈献县城旧土城金天㑹八年知州髙揆建明成化二年知县卢渊重筑周围六里髙二丈五尺广二丈门四池深一丈濶三丈正徳间知县张大威县丞史华万厯间知县赵完璧石维屏刘重庆崇祯间知县王调鼎王竒才相继重修本朝康熙七年知县王扆补修阜城县城始建莫考明成化二年知县林恭奏拓东城二里正徳间知县梁恺嘉靖间知县姜密増修隆庆元年知县王臣易以砖陴周围五里髙二丈二尺广一丈五尺门四池深一丈濶三丈池外有隄本朝顺治中知县萧应聘张昌祚康熙九年知县曹邦复修葺肃宁县城宋景泰二年建元中统间知县李义至元间知县李稷大徳间知县焦徳用相继増筑周围六里有竒髙二丈八尺广二丈东西二门池深一丈五尺濶四丈池外又为土墙周八里明天顺间知县刘伯川黄霆増修天启五年始甃以砖任邱县城旧传汉平帝时筑元至正二十二年没于水明洪武七年知县云霄建土城永乐间知县谢鲁𢎞治间知县毕玺正徳间知县李献丞刘明俱増筑周围五里九十九歩髙三丈七尺广三丈门四池深三丈濶五丈隆庆间知县胡峻徳万厯间知县顾问俱重修万厯三十八年知县侯提封始易以砖池即玉帯河池外有䕶城堤交河县城明洪武间知县周以仁创建正徳间知县李天叙増修周围六里髙一丈五尺广二丈门四池深一丈二尺濶三丈嘉靖间知县崔云鹤隆庆间知县龎沱增修易垜以砖本朝康熙十年知县墙鼎重修并濬城濠宁津县城金始建周围三里髙二丈五尺广二丈门四池深一丈濶一丈五尺明洪武初知县朱逢吉増修景泰间知县谢聪𢎞治间知县孔公华正徳间知县刘秉鑑嘉靖间知县熊爵叶绍先隆庆间知县宼靖各増修始甃以砖景州城即元蓨县城天厯间知县吕思诚修筑明天顺七年知州杨琼増筑周围四里髙二丈三尺广一丈门四池深一丈濶二丈𢎞治十一年知州马驭正徳间知州徐政判官裴杰嘉靖间知州谢思道胡择万厯间知州贾朝官崇祯十年知州董硕儒本朝康熙十一年知州张一魁俱重修吴桥县城明正统二年因旧土城増筑𢎞治间知县李钦正徳间知县刘钺増修周围四里有竒髙二丈五尺广一丈五尺门四池深二丈濶三丈万厯间知县龚勉恽兹毛焯崇祯间知县陈燝俱重修十一年知县余尚春改建砖城东光县城旧土城周围三里有竒髙二丈五尺广二丈门四明崇祯十一年改筑砖城周围六里髙三丈六尺池深一丈濶三丈故城县城明成化二年知府贾忠知县唐髙筑周围五里髙二丈五尺广一丈九尺门四池深一丈濶二丈五尺万厯间知县李承露崇祯间知县茍永兴本朝康熙六年知县吴友闻俱重修天津府府城明永乐二年工部尚书黄福平江伯陈瑄都指挥陈逹筑𢎞治间副使刘福甃以砖石周围九里髙三丈五尺广二丈五尺门四临河无池万厯十四年副使王来贵本朝顺治十年总兵甘应祥副使梁应元康熙十三年总兵赵良栋俱重修雍正三年奉勅修理青县城宋始建周围五里髙二丈五尺广二丈池深一丈濶三丈明成化中知县唐振増修正徳间知县张大鸣刘绎刘瑅崇祯十三年知县马玉清俱重脩静海县城始建无考周围六里髙二丈五尺广一丈八尺池深一丈濶三丈沧州城明永乐初自旧沧州迁今治天顺五年知州贾忠始筑砖城周围八里髙二丈五尺广二丈五尺门五池深一丈五尺濶四丈五尺嘉靖间知州贾希周万厯间知州卢廷选崇祯间知州吴襄俱重修南皮县城旧土城明嘉靖二十五年知县李廷増修周围四里有竒髙二丈一尺广一丈五尺门四池深一丈濶二丈万厯四十二年重筑周围二千三百丈崇祯九年知县简仁瑞増筑瓮城砖甃垜口盐山县城原在大留里明洪武九年知县吴文靖移于今治成化二年知县武震増筑周围八里髙二丈五尺广二丈门三无北门池深一丈濶三丈𢎞治间知县喻岳张旸増修万厯间知县刘子诚増辟小南门后又濬池逹刘公渠本朝康熙九年知县朱鸾鷟重修濬池深濶各一丈五尺庆云县城明洪武六年知县杨思义建成化二年知县张彪増筑周围四里髙二丈五尺广二丈池深一丈濶二丈正徳间知县孙辅典史商玫万厯间知县马任仁修本朝顺治十一年重修康熙十一年知县李居一増葺正定府府城汉东垣故城在正定南八里晋移治常山郡始建后魏迁安乐垒后周复治正定俱建石城唐肃宗宝应中成徳军节度使李宝臣因滹沱水灌城复拓建之周围二十四里髙三丈余广二丈五尺门四池深二丈余濶十余丈正统巳巳都御史陆矩御史陈金増筑城址浚治濠堑万厯以后池复塞淤知府侯应珍重濬筑堤髙丈余濶如之本朝雍正六年奉勑修理获鹿县城旧有土城明成化十六年増筑甃以砖周围四里髙二丈七尺广一丈五尺东西南三门池深一丈三尺濶一丈五尺正徳九年知县刘鈇重修井陉县城即唐天长镇旧基宋熙宁中移县治于此元移治洺水本县基址遂废明洪武元年复于此置县周围三里二十歩髙三丈广二丈五尺东南有门共门五池深一丈三尺濶九尺嘉靖二十年都御史丁汝䕫甃以砖石天启元年知县罗懋汤崇祯八年知县杨攀桂本朝康熙十一年知县洪之杰雍正五年知县钟文英各増修阜平县城旧土城明成化五年因旧址修筑周围三里有竒髙三丈本朝顺治十六年县裁城圮康熙二十二年复置县权治于王快镇栾城县城始自晋大夫栾賔受封及栾枝栾书世食采于此故名栾城明洪武十年知县沈贞因旧址创修门四景泰间知县米进成化间知县李文𢎞治间知县郭賔増修嘉靖二十四年知县杜潮赵文奎周文化耿继武相继营治砌垜以砖周围三里余髙二丈八尺广二丈并濬池引冶河之水深一丈八尺濶三丈崇祯间知县陈心镜柯士芳改营砖城十五年始就本朝康熙八年知县赵炳重修行唐县城唐至徳间始建明景泰元年知县王哲重修周围五里七十五歩髙三丈广二丈西南北三门池深八尺濶一丈五尺外有隄崇祯十一年知县陈其诚増修本朝康熙十一年知县何琛补修灵夀县城旧有土城明正统四年知县茹公用修葺周围三里髙二丈二尺广二丈东西南三门池深二丈濶一丈五尺成化十八年知县尚亷改为砖堞𢎞治间知县张黻嘉靖间知县李廷璋罗章隆庆间知县张宗信万厯间知县张照相继重修崇祯十二年知县曹良直増建瓮城本朝康熙十一年知县卫秦龙补修平山县城金大定二年知县贾彦始建土城明嘉靖三年知县李应奎増筑周围四里一百二十歩髙三丈一尺广二丈门四池深一丈五尺濶一丈二尺并筑䕶城隄隆庆间知县李迟春万厯间知县李天宪王宇清崇祯间廵按卫贞固知县杨调元本朝康熙七年知县汤聘先后重修元氏县城隋开皇六年建明景泰四年知县杜确重修东西南三门成化间知县王鑑之正徳间知县姚文明嘉靖间知县沈鑑周居鲁先后重修万厯三十年知县卢永改作石城知县刘泽深续成之周围五里髙二丈七尺广一丈六尺旧池深一丈七尺濶二丈五尺崇祯六年开濬引槐水入渠十二年复濬濶三丈十三年筑土墙于四周以为外郭本朝顺治六年并外郭营治又葺城池康熙十一年复营内城益加完固赞皇县城隋开皇六年始建土城明景泰元年重修东西南三门槐水环抱为池正徳嘉靖间知县张璞何傧戈正相继重修又南关展筑新城周围四里髙三丈池濶一丈五尺新乐县城唐郭子仪李光弼始建明景泰元年知县崔献天顺八年知县韩文相继修筑周围三里髙三丈广二丈东南二门池深八尺濶一丈増筑围墻嘉靖二十五年易土垜以砖万厯中知县吕克恭赵璇崇祯九年知县刘淐各修葺本朝康熙十年重修晋州城旧土城元知州葛天民始建明景泰间知州靳祺増修周围四里东西二门𢎞治乙卯知州孙玘正徳间知州王用贤张士隆増修辟南门筑瓮城隆庆间知州叶臣万厯间知州赵翰崇祯间知州顾白骐王臯国朝顺治壬辰知州李佐圣康熙乙酉甲寅丙寅知州许嗣华郭建章孟之尧各重修无极县城唐郭子仪李光弼始建明洪武间知县张凯重筑周围五里一百四十步东西南三门嘉靖间知县郭允礼张鹤张新増修万厯间知县吕士伟易垜以砖本朝康熙七年复加营治藁城县城旧有土城周围仅三里余止有东西二门明正徳九年因旧址展筑髙三丈砖甃二门十五年廵抚都御史伍符知县事陈素増筑新城广袤四里改设四门周围共六里髙三丈广二丈池深一丈五尺濶二丈崇祯间复加修葺本朝顺治间重修顺徳府府城春秋时齐桓公率曹卫二国所筑宋元旧址周九里有竒门四隍深丈许濶五丈引达活水入城明天顺四年成化二十二年相继修筑万厯十年知府王守诚甃以砖石周围十三里一百歩髙三丈五尺广五丈有竒池深二丈濶五丈十八年知府张延庭知县朱诰以隍水旱涸复濬治本朝顺治年重加修葺沙河县城旧土城先是甞罹水患居民苦之暂移城于山西小屯地方明𢎞治十八年仍迁还旧地知县事张瑾重加展筑周围五里二十歩有竒髙三丈广一丈有竒南北二门池深二丈濶如之本朝顺治十五年知县事冯源沿城栽植栁树堤岸以固平乡县城即古南栾城也明成化初修筑周围三里二十三歩髙三丈广二丈池深一丈濶二丈正徳万厯中屡经修葺崇祯八年増筑外郭周围七里有竒南和县城旧本土城元至正中知县事尹泰所筑明正统十四年始砖建四门成化二十二年𢎞治三年正徳九年官民协力相继増修周围四里髙三丈广一丈池深二丈有竒濶如之嘉靖二十三年易垜口以砖崇祯十二年重修尽甃以砖本朝顺治间重修广宗县城土城明正统四年修筑成化元年増修周围四里九十八歩髙二丈三尺广二丈七尺池深一丈有竒濶二丈正徳十五年重修隆庆四年知县张民范易土堞以砖万厯二十二年知县马协増建瓮城甃以砖石捍以铁门四十六年复为营治本朝顺治间重修鉅鹿县城旧土城唐垂拱元年建明成化中重筑周围七里二十三歩髙三丈广三丈五尺门四池深一丈五尺濶二丈嘉靖七年于东増筑一门曰小东门万厯间又营外郭去城里许崇祯十二年知县孙接武改砌以砖本朝顺治六年知县刘拱进十七年知县王鼐各増修唐山县城土城金时筑周围八里元至正间县令齐光祖建明成化中重修周围三里有竒髙三丈余广二丈有竒南北二门池深二丈濶一丈五尺正徳嘉靖间各有増修本朝康熙九年知县孙瓒复修葺城南隅有附城广如县城之制而袤倍之髙如城之半辟三门启闭一如内城内邱县城土城唐太和九年建明正徳九年重修周围四里三十歩外増副城围七里髙三丈广二丈门四池深二丈许濶一丈有竒嘉靖二十二年重葺任县城旧土城元至大中建明景泰五年増修周围五里五歩髙三丈广四丈东西北三门池深一丈五尺濶一丈万厯元年増辟南门四十四年复塞崇祯十三年知县卢时升始甃以砖本朝顺治八年康熙八年屡加修葺广平府府城窦建徳旧基元侍郎王伟増筑之明正统间因旧址修葺嘉靖间知府陈爼甃以砖石其隍先无水成化间知府李进引水种荷沿岸植栁知府崔大徳又加重垣于郛以防漳滏之患周围九里十三歩髙三丈五尺广二丈五尺门四池深二丈濶十五丈本朝康熙七年知府刘光荣重修曲周县城明成化四年知县王佐筑土城周围五里十三歩门四正徳七年増筑髙二丈四尺广九尺池深一丈五尺濶四丈五尺嘉靖间推官罗鼒甓其堞万厯四十六年建砖城又増筑南北二瓮城崇祯间知县李岩本朝顺治间知县李时茂各重修肥郷县城相传旧在列人堤东后迁于其西宋濮阳李令修其垣墉周围五里一百一十八歩髙四丈广一丈门四池深一丈濶一丈明嘉靖间知县梁承福易以甎堞天启二年为滏水冲圮旋修筑崇祯十三年知县郝綗改建砖城周七里本朝顺治十八年知县张翼重修西瓮城康熙四年七月漳河汜溢城圮寄治于城东旧店营雍正九年三月内知县王建中及同城各官倡率士民捐输修筑于十一月十五日迁复旧城鸡泽县城金时寄治北擡头村大定中始筑城元知县霍安道重修周围五里髙一丈五尺广一丈三尺门四池深一丈五尺濶二丈明成化十八年没于水知县谭肃増瓮城以御之𢎞治十八年知县邵锦正徳五年知县银镜嘉靖十一年知县周文定十五年知县于慧二十年知县曹希鲁三十六年知县张廷槐四十二年知县常世勲万厯八年知县张受道二十年知县曹孔荣俱有増修崇祯十三年知县贾益谦改建砖城髙三丈八尺池深三丈濶五丈广平县城旧有二城一在鸡泽一在鹅城明初始治今地天顺中创建土城成化间知县何琮缭垣濬隍周围三里一百六十八歩东西南三门正徳中辟小东门旋塞崇祯十二年知县张𢎞志改建砖城髙三丈六尺门四池深一丈五尺濶二丈邯郸县城古赵国城址在城西南新城南北不及二里东西不及半里明成化间重修拓东北隅三里许嘉靖二十五年知县董威改筑周围八里髙四丈广三丈门四池深一丈五尺濶二丈余隆庆六年知县张第増修本朝康熙七年秋雨城圮知县张慎发修葺成安县城旧土城明正统中知县张云因旧址重筑周围三里有竒东西南三门成化四年知县刘荛辟门建楼其上嘉靖二十二年知县郑寅易以甎堞二十五年知县万文彩四十二年知县刘希尹増修崇祯十二年改砖城髙三丈九尺广二丈池深一丈五尺濶三丈本朝康熙十一年知县王公楷重修东城威县城即宋宗城在金为洺州元为威州明降为县城仍州制周围六里六十四歩髙三丈二尺广三丈门四池深一丈二尺濶二丈五尺成化间知县李圆王政𢎞治间知县刘鑑正徳间知县姜文魁崔节嘉靖间知县钱木胡容俱有增修隆庆三年知县焦冕始易垜口以砖万厯二十一年知县史学迁本朝顺治三年知县袁天秩康熙十一年知县李之栋各修葺清河县城旧土城周围九里宋元祐六年监官赵荐之筑复圮明正徳七年同知何宗伊知县张一鹏于旧城东南隅重筑周围三里髙二丈一尺广一丈五尺东西南三门池深一丈濶二丈嘉靖间知县孟仲遴万厯间知县向日红王守礼各修葺万厯十一年知县张民綗改修砖垜崇祯十一年知县曹亭本朝康熙十一年知县夏琮十四年知县卢士杰相继増修磁州城相传赵简子筑隋开皇十年改筑宋宗泽修明洪武二十年知州包宗达成化间知州张梦辅重筑正徳十三年知州张珂甃以砖万歴二十四年知州刘安仁复改造外用砖甃周围八里二十六歩髙二丈五尺广一丈门四池深濶各二丈正徳六年复濬深一丈濶倍之本朝康熙二十四年知州任塾三十八年知州蒋擢各増修大名府府城唐魏博节度使乐彦祯建城周围八十里号为河北雄镇宋庆厯间建为北京明洪武三十四年圮于水都指挥吴成始徙建今城周围九里髙三丈五尺广二丈五尺池深四丈五尺濶倍之成化间知府熊祥𢎞治间御史韩福石禄相继増筑嘉靖四十年甃以砖万厯二十年知府涂时相重加修葺本朝康熙十二年知县陈伟二十年知府鲍复昌再葺四十九年知府俞品増修女墙大名县城本金时屯营明景泰间典史郜瑢重筑土城周围五里髙二丈六尺广二丈五尺东西二门池深一丈濶一丈二尺嘉靖二十七年増设南门隆庆三年知县李本意万厯三十八年知县赵一鹤以水圮重修魏县城明正统十四年筑土城周围五里有竒门四池深一丈五尺濶二丈四尺寻于东北増辟一门𢎞治四年知县鲍琦増辟西北门外筑土堤周八里余正徳二年因旧堤以筑为外郭髙二丈外复为濠深一丈八年改筑内城髙二丈五尺浚濠深二丈嘉靖间知县冯惟讷董威三十二年知县陆东复増修甃以砖万厯三年知县李幼淑二十一年知县田大年天启二年知县陈序相继修葺崇祯九年尽甃以砖南乐县城旧土城元季枢密副使雕鹗建明𢎞治间知县王徳陈邦器増修周围六里一百三十歩髙二丈五尺广二丈门四池深一丈濶一丈嘉靖三十四年尽甃以砖崇祯十二年知县锁青缙増修本朝顺治五年水圮知县蔡琼枝补脩康熙十二年知县方元启复修葺清丰县城旧土城宋时建明成化初重筑𢎞治间知县陆崑嘉靖间知县李汝寛俱增筑周围五里有竒髙四丈广三丈门四池深一丈五尺濶三丈嘉靖三十七年増髙七尺万厯间知县黄文星天启四年知县潘士闻重修崇祯八年知县张星甃以砖本朝康熙十三年知县杨燝捐资修葺东明县城明𢎞治四年知县宫显建十年知县邓钺重修周围七里四十歩髙二丈五尺广二丈门四池深一丈五尺濶六丈正徳间知县刘鸾嘉靖间知县王确王嘉言髙文卿万厯间知县区大伦常澄裴栋増修崇祯十二年知县崔育楩甃以砖本朝康熙九年知县杨日升修葺开州城五代晋时建明𢎞治十三年知州李嘉祥増筑周围二十四里髙三丈五尺广三丈门四池深一丈五尺濶三丈嘉靖间知州李一元万厯二十年知州张三聘二十二年知州沈尧中二十六年知州李之藻崇祯五年知州王直臣増修本朝康熙七年知州孙棨捐俸补葺长垣县城金元故城栁冢明洪武元年县丞刘彦昭徙筑今地为土城周围仅二里有竒正统十四年知县萧翼増拓成化十年知县王辅复加修筑周围八里有竒门四正徳间知县卢昭张治道嘉靖间知县马聪隆庆间知县孙錝胡宥万厯间知县袁和俱重修崇祯十年知县王虚白始改砖城髙二丈五尺池深一丈五尺濶四丈六尺本朝康熙十年知县宋琮补脩二十七年知县秦毓竒孙子㫤相继重修雍正元年知县赵国麟建䕶城堤宣化府府城即元宣徳府城明洪武二十七年谷王命所司展筑周围二十四里有竒髙二丈八尺广如之门四宣徳初永宁伯谭广来镇増建城楼角楼各四座正统五年都御史罗亨信䟽请砖石包砌隆庆二年加修崇祯七年増四瓮城楼本朝康熙十五年重修三十八年知县周徳荣补修赤城县城古炎帝榆罔氏时诸侯蚩尤所都也明宣徳间阳武侯薛禄筑为城堡周围三里一百四十八歩髙二丈九尺广二丈二尺门二景泰初都督杨洪重修万厯二十四年増修万全县城旧系万全右卫城明洪武二十六年筑周围六里三十歩髙三丈五尺广二丈三尺东西南三门池濶二丈永乐二年甃以砖石龙门县城明宣徳六年建隆庆二年甃以砖周围四里五十六歩髙二丈五尺东南二门崇祯九年从举人窦维辂条议浚城濠懐来县城元旧有城明永乐二十年展筑正统初游击将军杨洪以石甃其北面景泰五年叅将夏忠尽甃以砖周围七里二百二十二歩髙三丈五尺东西南三门池深一丈濶如之万厯四十七年兵偹道胡思伸重濬西闗通西门另设一城周围三百二十歩髙二丈七尺池深濶各一丈万厯二十五年砖砌蔚州城后周大象二年建明洪武七年徳庆侯廖允中开濠堑甃石改筑甲于诸邉号曰铁城周围七里一十三步髙三丈五尺角楼四座敌楼二十四座嘉靖戊戍知州文三省重建城楼蔚县城西宁县城东西二城皆明天顺四年建西城周围四里十三歩髙二丈五尺广二丈门四嘉靖二十四年叅将杨钺重修万厯二年甃以砖东城周围四里髙三丈二尺广二丈五尺池深一丈濶三丈五尺嘉靖四十二年重修万厯四年甃以砖本朝康熙十一年通判邉安捐俸修葺懐安县城明洪武二十五年筑周围九里十三歩髙三丈五尺顶濶一丈门四西南北三面有池深一丈隆庆三年重修甃以砖石本朝顺治年重修延庆州城明永乐中建周围四里一百三十歩髙三丈五尺广四丈三尺东西南三门池深一丈一尺濶二丈宣徳五年阳武侯薛禄景泰二年知州胡琏増修五年千戸刘政导沽水环流城下天启七年知州师宗文守备汪溶甃以砖石万厯中知州师嘉言展筑北门濶五十歩杨惟相开西水门本朝顺治间重修保安州城明永乐十三年城守指挥使王礼因旧补筑周围七百九十四丈髙三丈五尺门四池深二丈五尺嘉靖四十四年知州贺溱守备周应岐重修崇祯十三年知州李振珽増辟东门本朝康熙五年知州寗完福塞东门康熙三十七年知州易枚重开易州州城旧土城相传战国时孙操所筑周围九里十三歩明正统间廵抚御史郭纪知州冯恺増修隆庆间副使河东叙知府饶孚始甃以砖石万厯间廵抚都御史孟重大以巨石为基城始完固本朝顺治间重修涞水县城旧城在拒马河西被水冲圯明永乐中徙置今地景泰初増脩周围三里八十五歩髙二丈广一丈南北二门池深八尺濶二丈成化中县丞乔登主簿吴登十一年知县姜盛李宪相继修葺增开西门嘉靖二十九年知县唐治复増修崇祯七年知县袁懋功易土以砖未竣十年知县桂辂续成之本朝顺治间重修广昌县城始建无考明洪武十三年千戸李贞监修砖城周围三里一十八歩髙三丈五尺垜口八百一十七个上盖角楼四座东西南北四门又东北二小门池深一丈本朝康熙二十四年奉㫖查修完固知县事杜登春捐银一百两协助完工复建魁星阁于城上冀州州城汉冀城周围十二里宋建隆初増修至二十四里明成化十八年滹沱河水溢入城水退重修旧城四面后渐倾頺𢎞治元年乃于东南北三面改筑内城方十四里髙二丈南北西为三门东面西南隅为二水门正徳六年砌塞东水门嘉靖二十一年増筑内城周围濬池外筑小堤崇祯九年知州李𢎞祯砖甃城楼敌台垜口本朝顺治十四年知州陈嘉㑹康熙三年知州杨遇春五年知州李显忠相继重修南宫县城旧在县西三里明正统十四年建成化十四年衡漳汎滥官民𪠘舍尽没知府余瓒知县李麟议迁今地周围八里髙二丈门四城外为隍隍外为堤堤外为重堤正徳七年缭以瓮城嘉靖十八年砖甃陴堞隆庆四年更加脩葺髙三丈七尺广一丈五尺六年复濬池周十里深五丈广三丈并筑䕶城堤髙三丈基广二丈五尺本朝康熙十一年知县胡景铨重修新河县城旧在县西三十里元至正间大水壊城知县王元移建于此工未就明景泰间筑周围四里髙二丈广如之东西南三门池深一丈濶如之成化三年知县萧智正徳六年通判李志学増修嘉靖三十三年砖甃垜堞四十二年知县蔡懋昭复筑外隄万厯十一年知县王文炜二十一年知县徐治民先后补修连垜口髙三丈二尺池深一丈二尺濶二丈外为土隄髙七尺濶一丈本朝康熙十四年知县王汝翰重修枣强县城县自秦汉迄宋当黄河之冲金天㑹四年河溢城圯乃议迁于县西三十里到马村即今治周围四里髙二丈八尺东西南三门池绕之明成化六年典史于晟因旧址重修正徳中濬隍濶五尺益以䕶城堤嘉靖二十九年知县张珉増筑易土陴以砖加髙五尺池深广亦各加五尺崇祯间知县王士英沈戬谷相继増修本朝顺治十七年知县何之图补葺康熙十年重修武邑县城旧有土城明初渐圯正统十四年知县张赟循旧址重筑周围四里髙二丈四尺门四池深一丈一尺𢎞治十四年滹沱河涨城复坏正徳元年知县成文重修嘉靖二十一年知县魏廷増筑加髙八尺广一丈五尺池深二丈濶如之万厯十七年知县王学易重修衡水县城旧在县西南十五里明永乐五年大水移县治于范家疃即今地景泰元年知县欧复始创建正徳七年知县张文佑増修周围四里有竒髙二丈广一丈三尺门四池深一丈三尺濶七尺正徳七年増髙八尺嘉靖间知县郝铭李完严修相继补修万厯三年知县孙梦麟易垜以砖崇祯九年知县王询修敌台十四座本朝顺治二年知县张恒重修赵州州城旧有土城明成化四年知州潘洪因旧修葺周围十三里髙三丈广二丈门四池深一丈濶十丈𢎞治七年知州张清于西南两门外各建石门二座本朝康熙七年复修筑柏郷县城隋开皇中始建明嘉靖二十三年知县李承节重修易堞以砖周围五里三十歩髙三丈广二丈门四隆庆三年知县刘储筑台三十二座濬池深二丈濶二丈崇祯七年知县丁茂桂増筑砖台十六座隆平县城旧在县东十二里宋宣和间渰没迁此元末复燬于兵明洪武十四年知县罗敏中重建正统成化间知县黄友栁绅各増修周围六里三百一十二歩髙三丈广二丈门四池深一丈三尺濶三丈复筑堤以䕶城正徳中濬池植栁万厯间知县黄荣林天秩天启七年知县陈所学崇祯六年知县关燫相继重修本朝康熙七年复修筑髙邑县城始建无考明洪武初因旧址修筑嘉靖十四年知县周志徳増筑周围四里五十六歩髙二丈三尺广一丈五尺门四池深一丈濶三丈万厯三十九年知县晋承节于南闗厢建设重闗崇祯间知县薛向阳于四门外増建敌楼本朝康熙二十一年知县刘瑜重修临城县城旧土城明正统十年知县阮居仁重修成化二年知县张佐増筑周围三里髙二丈五尺广一丈五尺西南北三门池深二丈濶三丈正徳间知县王希佑嘉靖间知县刘皥相继重修万厯二十八年盛治徴易南面为石城崇祯中邓绍禹王继祖各加増修本朝康熙十二年濬池二十九年知县杨寛重修宁晋县城唐天宝初始建土城周十余里明成化九年知县陆瑜改筑周围六里髙二丈广二丈五尺东南北三门洨水环遶可通舟楫𢎞治十八年知县吴仪増髙至三丈嘉靖二年知县阿其麟増筑三子城以卫三门二十六年复于东门外増筑月城天启四年知县曹铨衡崇祯十一年知县胡应瑞相继重修深州州城旧在州南二十五里明永乐十年没于水知州萧伯辰徙治于吴家庄即今地时城垣未建景泰初知州喻彤创筑成化初知州尤献増筑周围九里髙二丈五尺广二丈门四正徳六年増髙五尺池深一丈三尺濶二丈万厯二十二年知州张凤翼甃以砖石本朝顺治中知州任三竒朱衣助韩志道康熙中知州崔岱焦服祖张泰阶孟振裕相继修葺武强县城周显徳二年冀州刺史张晖始建明天顺中重筑成化十八年水圮知县吴凤鸣展筑周围四里一百五十六歩髙二丈五尺广一丈门四池深八尺濶一丈五尺正徳间知县韩宥宋锐张相张籍马充姚潓胡慥钱博学相继修葺崇祯间知县傅䝉休易以砖垜本朝顺治庚寅知县李道宗重修康熙甲戊知县洗国干补修饶阳县城明成化五年知县张干土筑周围四里余髙三丈广二丈东西南三门池深一丈二尺濶二丈万厯二年知县李守真筑䕶城隄周八里广一丈五尺髙二丈绕堤植栁以为固崇祯十年知县唐顺徴改筑砖城髙广増半本朝顺治二年知县刘世祚重修安平县城旧有土城明成化中修筑周围五里有竒髙二丈八尺广二丈三尺门四正徳六年知县王翊重修谓之内城又于西南北三面増筑土垣谓之外城周八里髙二丈门三池深一丈濶二丈嘉靖二十一年砖砌垜口二十六年又増筑土堤六里有竒广一丈髙三尺以御水患堤外植栁为固本朝康熙二十五年知县陈宗石捐俸率绅士耆民重修定州城州城旧有土城魏王珪筑明洪武初都督平安増筑周围二十六里一十三歩髙三丈广二丈门四池深二丈濶十丈万厯四十四年知州宋子质重修四十七年知州沈庭英补修岁久倾圯本朝康熙二十五年知州秦生镜捐俸率绅士复加修葺曲阳县城唐至徳间始建明景泰元年知县田兴因旧址増修周围五里一十三歩髙三丈广三丈五尺门五池深一丈濶二丈正统间知县王賔嘉靖间知县周寅杨早隆庆间知县陈可大万厯间知县鲍献书许东周崇祯间知县杨音増修本朝顺治十一年始用石固其下址并濬城濠深一丈二尺濶一丈五尺康熙十一年知县刘师峻重修深泽县城旧土城明正统中知县髙文修筑周围四里一百六十七歩髙二丈五尺广一丈门三池深一丈濶二丈景泰中知县陆通成化中知县梁骥正徳中知县李文绣嘉靖中知县李承式隆庆中知县宋之范各増脩万厯中増筑三门瓮城本朝康熙十三年知县许来音重脩十四年开濬城濠筑夹墻一道髙八尺厚五尺畿辅通志卷二十五畿辅通志钦定四库全书畿辅通志卷二十六公署周官宫正掌宫中之官府次舍盖公卿大夫士居有宅舍而治事则于官府士庶子宿卫者则入直有次所居有舍所以顺人情而便事体也举宫中而六官之属可知矣乡士掌国中其治在国中也遂士掌四郊其治在四郊县士掌野其治在野也治在此则官府亦设于此举秋官之属而地官之有民治及都家之各治其采地者可知矣王畿之制然则侯国视此矣歴代相仍官必有署古今之通义也而我皇上加惠臣邻优䘏备至凡公卿大夫百吏之承事于行宫者入直之庐聴事之所退食更衣之舍莫不毕具且圣聪旁达无微不烛保定督臣公署旧在城北隅苦庳隘特命相度肇建于城中崇闳爽垲规制所宜细大必备等承乏于此实躬享其安圣恩隆洽所以曲体乎羣情者自书传以来盖未之有也凡为臣子而不思竭智尽诚勉张其职以仰荅髙厚者尚得自比于人也哉故因志畿内公署而首揭斯义俾备官者有所兴起焉总部总督部院旧署在保定府城西北隅雍正八年奉㫖遣官相度于府治西参将旧署改建今院九年二月二十日署总督唐执玉恭请御书恪恭首牧四字匾额悬奉大堂复撰文立碑以记顺天府尹署在京师北城迎春坊明洪武年建顺天府府丞署在府尹署东南总督仓场户部署二一在京师崇文门外朝阳坊一在通州总督河道部院署在天津府雍正九年置营田观察使署二一在霸州一在丰润县雍正九年置提督学政署在易州旧为驻札之所其各府行署顺天府三一在京师正阳门内西雍正二年置一在通州一在昌平州保定府永平府河间府正定府深州顺徳府广平府大名府宣化府俱在本城内巡察顺天永平宣化察院巡察保定正定河间察院巡察顺徳广平大名察院在各州县皆置察院旧无定署巡盐察院在天津府天津钞关户部署在天津府布政使司署在保定府旧为直隶守道雍正二年诏改布政司署仍旧署按察使司署在保定府旧为直隶巡道雍正二年诏改按察司署仍旧治分巡通永道署在通州旧城内户部运署右分巡霸昌道署在昌平州旧为察院明崇祯间改为道署分巡天津道署在天津府分巡清河道署在保定府旧为大名道雍正四年改设移驻分巡大名兵备道署在大名府裁缺后久废雍正十一年复置分守口北道署在宣化府分巡永定河道署在固安县雍正四年置长芦盐运使司署在沧州今移驻天津府古北提督军门署在密云县古北口康熈三十二年置马兰镇总兵官署在马兰峪即旧副将署天津水师都统署在天津芦家嘴新城内天津镇总兵官署在天津府正定镇总兵官署在正定府宣府镇总兵官署在宣化府顺天府治中署通判署经歴司照磨所司狱司以上俱在府治内东路捕盗同知署在通州南路捕盗同知署在黄村西路捕盗同知署在芦沟桥北路捕盗同知署在沙河大兴县署在北城教忠坊明洪武年建县丞廨在县治内典史廨在县治内递运所在县治内礼贤庄巡检司采育巡检司在县东南隂阳学医学在府治前宛平县署在北安门西积庆坊明洪武年建县丞廨主簿廨典史廨以上俱在县治内芦沟桥巡检司齐家庄巡检司石港口巡检司以上俱在县西良乡县署在城内正北明洪武年建县丞廨在县治东康熈七年丞陈钟捐修主簿廨在县治西久废典史廨在县治东固节驿在县治旁隂阳学医学在县仪门外久废固安县署在城内西北隅明洪武二年建九年重修天顺四年知县李端成化十年知县朱善各重修管河县丞廨管河主簿廨典史廨在县治后西北隅隂阳学医学在县治左右行署分巡永定河道署详总部南岸同知署在县城内永清县署在城内西街明洪武七年知县盛本初建十二年知县刘子初万歴三十八年知县王嘉绩四十二年知县杨梦熊俱重修管河县丞廨管河主簿廨典史廨在县治内隂阳学在县治东医学旧志在县治西今邑志无东安县署在城内正北明洪武三年主簿华得芳建永乐二年知县李骥重修管河县丞廨管河主簿廨典史廨在县治内隂阳学医学在县治左右香河县署在城内西街明洪武初建主簿廨典史廨俱在县治内隂阳学医学在县治左右通州署在旧城内北门迤西明洪武三年建州同廨在州署东州判廨在州署西康熈十八年州判陆谦修三十六年州判李桂芳重建二堂吏目廨在州治西南𢎞仁桥巡检司在州城南潞河水马驿在州旧城东关合河驿在州城东南递运所在潞河驿西今废隂阳学在儒学东医学在旧城东门内久废行署分巡通州运河道署详总部户部穵运分司署今裁坐粮㕔署在新城西门内工部抽分司署在南门外西岸今废三河县署在城内北明洪武初建正统间重修典史廨在县治内泥洼舖巡检司旧在泥洼舖后改移夏店今废三河驿在南关今废递运所在驿西今废隂阳学医学在县治左右武清县署在城内正北明洪武初建县丞廨在杨村管河县丞廨二一在耍儿渡一在宋流口管河主簿廨三一在杨村一在河西务一在淘河典史廨在县治内河西水驿在河西务杨村驿在杨村河西务巡检司与驿同城隂阳学医学在县治左右行署京东路管理旗庄官在县城内北运河同知署在河西务北运河通判署在杨村寳坻县署在城西门内主簿廨在县署西典史廨在县署东南宁河县署在城内东街典史廨昌平州署在城内正北明洪武间建州判廨在州治内吏目廨在州治内隂阳学医学在州治左右行署分巡霸昌道署详总部顺义县署在城内正北明洪武初建典史廨在县治东顺义驿在县北街今废隂阳学医学在县治左右行署京北路管理旗庄官在县城内密云县署在城内西街明万歴二年知县邢玠张世则建县丞廨在县治内典史廨在县治内密云驿在县旧城南门外明洪武十二年建石匣驿在石匣城明洪武十一年建今裁隂阳学医学在旧城县治西行署提督军门详总部古北口同知署在古北口热河同知署在热河热河通判署在八沟懐柔县署在城内西街明洪武年建典史廨在县治内隂阳学医学在县治左右涿州署在城内东南隅明洪武初建州判廨在州治内吏目廨在州治内涿鹿驿在州治西南知州郭子治重修递运所在州治南今废隂阳学在州治前医学在州治东行署京西路管理旗庄官在州城内房山县署在城内西街金元间创建明洪武四年主簿胡用賔拓而新之后知县王敔曹俊李琮陈庭训马永亨张肇林本朝康熈三年知县佟有年相继修葺典史廨在县治左磁家务巡检司在磁家务知县马永亨建隂阳学医学在县治左右霸州署在城内西隅明洪武庚戌年建州判廨在州治西吏目廨在土地祠东巡检司在苑家口明景泰间建今废隂阳学医学在州治前文安县署在城内正中汉县令赵䕫建元皇庆元年知县李佑明洪武初县丞邓士龙俱重修主簿廨在县署西典史廨在县署东南隂阳学医学在县治前大城县署在城内正中明洪武元年主簿周自铭创建成化三年知县唐镛正徳九年知县石恩嘉靖四十年知县余尚贡修葺隆庆三年知县赵徳光撤而新之万歴十一年知县狄同煃重修县丞廨在县治西今废典史廨在县署西隂阳学医学在县治前行署察院在县治东明万厯十年知县狄同煃重修分司署在县治南本朝顺治八年添设大城营县令马腾陞改作营署保定县署在城内正中明洪武十四年知县张仲谦创建𢎞治四年知县张泰十六年知县王大辂重修管河主簿廨典史廨在县仪门外东隂阳学医学在县治左右蓟州署在城内东北始建无考元至正间达噜噶齐拓旧址而更新之明洪武初重建成化间知州王溥重修管河州判廨吏目廨在州署东北渔阳驿在城南门外即旧兵备道署隂阳学医学在州治前行署试院在州治东北隅本朝康熈四十四年知州张朝琮建平谷县署在城内东街明洪武初建成化三年知县郭铭万歴四年知县宋仕重修典史廨在县治内隂阳学医学在县治西北遵化州署在城内东北隅明洪武初主簿徐成建正徳元年知县郭仪重修州判廨在州治内吏目廨在州治内遵化驿在戴京门外西南明崇祯时废石门驿在州西明洪武门主簿赵节建万歴中知县张至重修隂阳学医学在州治东行署察院原系遵化衞明崇祯四年改为察院马兰镇总兵官署详总部承徳州雍正十一年奉㫖添设署在热河永平府府署在城内平山上明洪武二年建万歴中重修清军同知署在府治西理事同知署在府治西山海关通判署在山海关粮捕㕔理刑㕔马政㕔以上俱裁经歴司照磨所司狱司以上在府治内隂阳学在府治东南医学在府治西行署试院在县治北永丰北巅卢龙县署在府治东南旧在府治后明隆庆二年知县赵敬简移此本朝康熈九年知县魏师段重修典史廨在县治内滦河驿丞廨在城南关芦峯口驿丞廨在城内东关递运所在城东今併驿隂阳学医学在县治前迁安县署在城内西北明洪武初建本朝顺治十一年知县张自涵重修典史廨在县治内迁安马驿在山海关西城滦阳马驿在县西北七家岭驿在县西南新店递运所在县南今併七家岭驿隂阳学在县治南医学在县治西行署察院在县治东南本朝康熈九年知县王永命修京北东路管理旗庄官在县城内抚宁县署在城内东北明洪武七年建𢎞治中重修典史廨在县治西榆关马驿在县东西关递运所在县东南今併芦峯口驿隂阳学医学在县治东行署察院在县治西明成化中建本朝康熈七年知县王文衡重修昌黎县署在城内西南明正统中建万歴中修典史廨在县治西隂阳学医学在县治北滦州署在城内正东明洪武初建嘉靖中修管河州判廨吏目廨在州治西隂阳学医学在州治西乐亭县署在城内东南明洪武三年建成化中修典史廨在县治东南巡检司在县西南今移榛子岭隂阳学医学在县治北玉田县署在城西北隅明洪武初建典史廨在县治西杨樊驿在城西隂阳学医学在县治南丰润县署在城东北隅金大定二十七年建元至元七年知县孙庆瑜修明洪武初重建典史廨在县治东南隅隂阳学在县治东医学在县治南保定府府署在城内正中明洪武中建成化二年知府章律重修清军同知署在府治内清河同知署在雄县理事同知署在今督院西粮马㕔在府东北理刑㕔今俱裁经歴司在府治内今废照磨所在府治内今裁金台驿在府治东南隂阳学医学在府治东行署试院在府治北清苑县署在城内西南即宋保塞军故地也明洪武中建成化五年知县陈瓛重修县丞廨在县署东典史廨在县署东南递运所在县治西南张登巡检司在县南满城县署在城内西北金眀昌二年建明正徳中知县张宪修典史廨在县治西陉阳驿在县南隂阳学医学在县治东安肃县署在城正中金元为刺史总管治明洪武六年改为县县丞廨在县署西典史廨在县署东白沟驿在县治东递运所在瀑河之北隂阳学医学在县治东定兴县署在城内西南金大定二年建元毁于兵明初复剏如制嘉靖三年知县宗钺修县丞廨在县治西典史廨在县治左河阳巡检司在县治南宣化驿在县治东递运所在县东郭隂阳学医学在县治东南新城县署在城中古督亢亭址汉时建歴唐宋金元代有修葺明隆庆中知县李志学増修典史廨在县治西南巨河巡检司在县治南隅今废汾水驿在县治东隂阳学在县治东医学在中衢唐县署在城中近北鲜虞故治应劭地理志有左人亭县治即其地也明洪武中剏建县署天顺五年知县林孔仁重修典史廨在县治内军城镇巡检司在县西北周家堡巡检司在县北横河口巡检司在县西岳岭口巡检司在县西北军城驿在县西隂阳学在县治西南医学在县治内博野县署在城中稍西古博陵地汉时建元至元中省入蒲隂寻复成化中知县斐太重修崇祯十一年燬十二年知县宋珍修建大堂本朝顺治九年知县柯荣修建内宅典史廨在县治内隂阳学医学在县治西庆都县署在城东南隅金大定中建明嘉靖四年知县胡谐重修崇祯中燬知县赵世英段纬本朝知县李世程陈自徳王迪钱振龙相继増修典史廨在县治西翟城驿在县治北递运所在城东关隂阳学医学在县治北容城县署在城西隅汉唐宋隷雄州明洪武中始置县嘉靖四十四年知县张国贤重修本朝康熈九年知县赵士麟重修典史廨在县治东隂阳学在县治东南医学在县治东北行署察院在县治东完县署在县治西北即曲逆故地汉时建唐宋金元明未改嘉靖中知县刘儒修典史廨在县治东税课司在县治南隂阳学医学在县治南行署察院在县治东京南西路管理旗庄官在县城内蠡县署在城中西偏本蠡吾侯故第嘉靖中建后燬崇祯十六年知县张世溶倡建本朝顺治四年知县祖建明增修典史廨在县署东税课司在城东北隂阳学医学在县治东雄县署在城东隅周显徳六年建明隆庆中知县王述修葺管河县丞廨在县署西典史廨在县署东南归义驿在县西递运所在木厰街隂阳学医学在县治西行署察院在县治前祁州署旧在城中衢歴汉隋唐皆县治景福三年陞为州金移治于西城后因之明成化三年知州贾真力新之天启中知州郭应响重修州判廨在州治左吏目廨在州治右隂阳学医学在州治北束鹿县署在城中明天启二年滹沱河决旧城没于水知县张履端移建于此本朝康熈七年知县刘崑修管河县丞廨在县署东典史廨在县署东南隂阳学医学在县治前安州署在城中明洪武嘉靖年増修州判廨吏目廨在州署西隂阳学医学在州治西南察院在州治西北髙阳县署在城正中明嘉靖中知县马仑修管河县丞廨典史廨在县治西隂阳学医学在县治东察院在县治东新安县署在东门内元建明知县张冕重修管河县丞廨典史廨在县治内隂阳学医学在县治西河间府府署在城内正北明永乐初建𢎞治初知府谢文始増修清军㕔巡捕㕔管粮㕔管河㕔理刑㕔今俱裁河捕同知署在府治西通判署在泊头经歴司在府治东照磨所检校所司狱司今俱裁瀛海马驿在府治西税课司在府治西南隂阳学医学在府治前察院在府治前试院在府治东南兵备道一在察院西一在察院南河间县署府治南明洪武三年建县丞廨在县治东典史廨在县治西景和镇巡检司在县东献县署在城内东南明洪武间建𢎞治癸丑重修典史廨在县治内乐城马驿在县治西单桥巡检司在县城南隂阳学医学在县治西行署督学署在县治西南本朝顺治七年知县王尽忠建府馆在县治西南本朝康熈四年知县丁廕炜建阜城县署在城内东北明洪武间创始永乐二年建修正徳辛未燬知县梁恺重修崇祯十五年燬本朝顺治五年知县张昌祚重修典史廨在县治内阜城马驿在县治东隂阳学医学在县治前行署察院在县治西南即旧府馆改建肃宁县署在城内西南明洪武二年建永乐三年知县刘贤重修典史廨在县治内隂阳学医学在县治北任邱县署在城西隅明洪武年建永乐间知县云霄谢鲁相刘守臣重修管河主簿廨典史廨在县署东隂阳学医学在预备仓东行署京南路管理旗庄官在县城内交河县署在城东南隅管河主簿廨在泊头镇典史廨在县治西新桥驿在泊头镇泊头镇巡检司在县东富庄驿在县西隂阳学医学在县治左右行署京南东路管理旗庄官在县城内宁津县署在城内西北明洪武初建典史廨在县治内隂阳学医学在县治东景州署在城内正南明洪武三年建崇祯十年知州董硕儒改建本朝康熈十一年知州张一魁重修州判廨在州治东吏目廨在州治东东光马驿在州治西南安陵巡检司在州东隂阳学医学在州治前吴桥县署在城内东南明洪武二年建正徳元年知县刘钺万歴五年知县毛焯重修典史廨在县治东即旧主簿廨连窝马驿在县东隂阳学医学在县治左右行署察院在县治西东光县署在城内东北明洪武二年建𢎞治五年知县张英重修典史廨在县治东隂阳学医学在县治左右行署察院在县治东故城县署旧在衞河之濵明隆庆元年知县李绍先移建城内正北县丞廨在城外南关典史廨在县治西即旧主簿廨隂阳学医学在县治前畿辅通志卷二十六畿辅通志钦定四库全书畿辅通志卷二十七公署天津府府署在城内西北旧为衞署本朝雍正三年改州署九年改为府署清军同知署理事同知署在西门内通判署今裁总督河道都察院巡按盐课察院试院雍正十一年巡盐御史鄂礼知府李梅賔知县徐而发捐建水师都统署天津镇总兵官署分巡天津河道署长芦盐运使司署以上俱详总部天津县署管河县丞廨典史廨青县署旧在衞河西岸洪武间改州为县去城一里隆庆戊辰知县李镐移建城内正北管河主簿廨在县北流河镇运河主簿廨在县治东典史廨在县治内兴济巡检司在县治南流河马驿在县东北干宁驿在废兴济隂阳学医学在县治西行署察院在县治南静海县署在城内西北永乐元年建宣徳九年知县刘弁重修主簿廨在县治东子牙河主簿廨在县西南子牙镇典史廨在县治内奉新马驿在县城外杨青驿隂阳学医学在县治南行署察院在县治南府馆在县治东沧州署在城内东北明天顺六年建州判廨在州治西吏目廨在州治西分司署在小南门内砖河马驿在州南隂阳学医学在州治南行署察院在州治东南长芦盐运司在州治西南沧州分司署在城内西南隅南皮县署在城内西北明永乐元年建典史廨在县治内隂阳学在县治东医学在县治南盐山县署在城内正中明洪武九年建本朝康熈五年知县朱鸾鷟増修典史廨在县治内河泊所在县东北隂阳学医学在县治东行署察院在县东南庆云县署在城内东北明洪武六年建本朝康熈元年知县卢元培十年李居一重修典史廨在县治东隂阳学医学在县治左右正定府府署在城内西北即元正定路旧署明洪武十年建𢎞治八年正徳元年修清军㕔理刑㕔今俱裁同知署通判署经歴司以上俱在府治内照磨所税课司今俱裁司狱司在府治内恒山驿在府治南伏城驿在府城北隂阳学医学在府治左右行署督抚行台在府治西南明景泰中知府张玉创建察院在府治东南始建莫考成化六年知府邢简重修正定县署在府治西南明洪武四年建万厯五年修县丞廨在县治东北典史廨在县治西北递运所在县治西北获鹿县署在城内正中元至元乙巳知县王公与建明嘉靖中重修县丞廨在县署东北典史廨在县署西北镇宁驿在县治西鹿泉递运所在县治西隂阳学医学在县治东行署南察院在县治东南西察院在县治西嘉靖三十四年知县赵惟勤建太仆寺在县治西兵备道在县治东北嘉靖中副使王崇建井陉县署在城内东北明洪武九年建嘉靖三年修本朝康熈十一年知县洪之杰重修典史廨在县治东即旧县丞廨陉山驿在县治东递运所在县东门外隂阳学医学在县治左右阜平县署在城西距今县治五十里本朝顺治十六年裁县城圮署亦頽废今县署在胜东社王快镇东康熈二十二年复因刹立署无城郭典史廨在县西王快镇市栾城县署在城内东北明洪武十年建崇祯十一年改建本朝康熈九年知县赵炳重修典史廨在县治东即主簿旧廨关城驿在县治东南递运所在县治东南隂阳学医学在县治东行署察院在县治东崇祯十四年知县柯士芳重建行唐县署在城内西南明洪武七年建崇祯十四年重修典史廨在县署东南两岭巡检司在县西北隂阳学医学在县治东灵夀县署在城内西北元至元二十三年达噜噶齐聂古伯建明永乐元年知县王盛重修崇祯十一年燬十五年知县曹良直重建本朝顺治七年知县陈可进重修典史廨在县治东巡检司在县西北义头镇隂阳学医学在县治东行署府馆在县治东明万厯四年张照重修崇祯十二年知县曹良直改为行台平山县署在城内东北明洪武初年建本朝康熈十一年知县汤聘重修典史廨在县治东巡检司在县西隂阳学医学在县治左右行署南察院在县西南明万厯中知县苗焕建本朝康熈九年知县汤聘重修西察院在县治西明成化二十年知县董玺修本朝康熈七年知县汤聘重修元氏县署在城内正中明洪武初建成化四年重修典史廨在县治左隂阳学在县治东医学在县治南行署南察院旧为书院明知县成守节改为察院崇祯三年戈允礼复改书院南寺察院知县张书建赞皇县署在城内正北明洪武八年建嘉靖中修葺典史廨在县治内隂阳学医学在县治东新乐县署在城内西北明成化十一年建万歴中重修典史廨在县治西南西乐驿在县治西南递运所在县城外隂阳学医学在县治前晋州署在城内迤北明洪武四年建万厯间重修州判廨在州治东吏目廨在州治东隂阳学医学在州治左右无极县署在城内正中明洪武二年建嘉靖三年重修典史廨在县署东隂阳学医学在县治东藁城县署在城内西北明洪武三年建𢎞治年重修典史廨在县署西隂阳学医学在县治东顺徳府府署在城内正北元至正间建为府治明初始建堂署本朝康熈十六年知府殷作霖重修按府旧志相传署即赵襄子殿址明初建大堂及东槐院三楹作霖广为五楹増建对㕔及左右翼十四间门楼一座退思堂三间署后地势卑下培土丰隆筑后乐亭于其上漳河同知署在府治东粮捕通判署在府治西明隆庆中归有光有㕔壁记理刑㕔今裁经厯司在府治西照磨所司狱司今俱裁隂阳学医学在府治前邢台县署在府治西明洪武二年县丞游洪建典史廨在县治东西王巡检司在县西黄村龙冈驿旧在城内今在南关明万厯元年知府邓楚望改建递运所在龙冈驿街西行署察院在玉泉寺前明嘉靖间兵备道陈大賔建试院在府治西北沙河县署在城内西北明洪武元年建典史廨在县治西隂阳学医学在县治前南和县署在城内西北明洪武初典史李孝源建明末燬本朝顺治三年知县胡以泓典史赵希寅重建典史廨在县署东隂阳学医学在县治前平乡县署在城内西南明洪武初知县王藻建典史廨在县署东隂阳学医学在县治前广宗县署在城内西北明永乐初知县丁直建本朝顺治四年知县雷鸣皋重建康熈二十七年知县吴存礼重修典史廨在县治西隂阳学医学在县治前鉅鹿县署在城内西北明永乐年建万厯中知县何文极修本朝康熈四十六年知县郎鑑重修典史廨在县治西隂阳学医学在县治左行署察院在县治东明万厯十一年知县何文极重修太仆寺在县治西后改西察院唐山县署在城内正西创始于宋元间其后屡加修葺本朝康熈七年知县孙纉重修典史廨在县治东隂阳学医学在县治前内邱县署在城内西北明洪武初主簿彭焕建典史廨在县治西中邱驿在县治东南主簿彭焕建递运所在北关迤东马旭建隂阳学医学在县治左右任县署在城内西北元至大中建明永乐中重建典史廨在县治西隂阳学医学在县治左右广平府府署在城内正北元末兵燬明初知府史昭重建知府蒋以忠程世昌本朝知府许文秀张思明沈奕琛相继修葺清军同知署在府署左通判署在临洺关即旧巡检司廨粮马㕔理刑㕔今俱裁经厯司照磨所司狱司以上俱在府治内隂阳学医学在府治前行署察院一在府治东一在东南隅试院在府治东南明万厯间知府乔因羽建郡人杜縻记永年县署在府治东南明初知县陆礼建后知县孙允中宋瑛耿鸣雷重修典史廨在县治右临洺驿递运所巡检司以上俱在临洺镇行署察院在县东南隅今为试院行太仆寺在县治东明崇祯中改兵备道署今为守备借驻曲周县署在城内正东明初知县杨文颀建后知县王鋭皇甫汸张鹏翼雷鸣重修典史廨在县治西隂阳学医学在县治东行署察院在县治东明正徳中建本朝顺治十一年知县李时茂重修肥乡县署在城内东北隅金洗马赵秉良为邑宰创建元末兵燬明初知县韩淑昭重建后知县钱朝鳯张博古杨时晦李春英相继修葺典史廨在县治西隂阳学医学在县治东行署察院在县治东崇祯己夘知县王三俊重修有壁记鸡泽县署在城正中明初知县沈仁夀建后知县车棠唐音常世勲相继増葺本朝康熈元年知县袁鸿谟重修典史廨在县治东隂阳学医学在县治南广平县署在城内西北隅明初建知县顾璘孙翺李良翰申溪张鹏翰俱重修典史廨在县治东隂阳学医学在县治东行署察院在县治东南明万厯中知县陈鎜王一龙重修邑人太保王世扬记邯郸县署在城内东北隅明初主簿雷庆建后知县郑伦刘维业萧察邓云台萧曰兰俱重修典史廨在县治东南丛台驿在县治西南递运所在县治西北隂阳学医学在县治左右成安县署在城内东北明初知县彭子润建后知县赵士元章允贤刘永脉本朝康熈七年知县陈正已九年王公楷俱重修典史廨在县治西干侯驿在县治东隂阳学医学在县治西北行署东察院在县治东明洪武中建后屡修葺本朝康熈七年知县王公楷重建威县署在城西北隅仍州制元知州王伯大明知县王政方澜钱术胡容俱重修典史廨在县治西隂阳学医学在县治东行署察院在县治东明洪武中建久圮本朝康熈十年知县李之栋重建府馆在察院东清河县署在城北隅明初知县马骏建后知县林瑱张济王纮重修典史廨在县署右隂阳学医学在县治前行署察院在县治东府馆在县治东磁州署在城内政化坊隋开皇中建元季燬于兵明洪武三年复建嘉靖中重修本朝康熈年知州任塾康善述蒋擢相继修葺州判廨在州署西南吏目廨在州署西北隂阳学医学在州治东左右行署东察院在州治西今改常平仓西察院在东察院之右明太仆分司后改都察院每歳秋冬巡抚移驻于此本朝罢遂改为西察院知州任塾蒋擢俱有脩葺大名府府署在城内旧治在东北隅永乐初知府倪天兴自故城徙置万厯中知府涂时相重加修建漳河同知署在府治内河捕通判署在府治内巡捕㕔清军㕔管粮㕔理刑㕔今俱裁按府旧志本府㕔署先是有五其一在仪门西为捕㕔今仍之其四在仪门东一为刑㕔今晩香堂一为军㕔今仍之一为粮㕔今刑㕔也刑㕔歳久渐且前㕔湫隘万厯二十年秋水溃垣推官方大镇捐俸新之一为马㕔即今粮㕔盖兼𨽻也万厯十一年通判阎立搆镇宅楼有记勒石经厯司在府治内照磨所司狱司今俱裁隂阳学医学在府治前元城县署在府治北明洪武间知县米智随府徙今治万厯三年知县万世徳重建本朝知县陈伟李俊有王曰恭相继脩葺县丞廨在县署东即旧主簿廨典史廨在县署内小滩镇巡检司在县治东北行署察院在府治西南今为试院大名县署在城内正北创自明洪武间嘉靖六年知县髙道建后厯有増修典史廨在县治东隂阳学医学在县治东南乐县署在城内东北明永乐元年知县陈朝琮建本朝顺治七年知县蔡琼枝重修典史廨在县治左隂阳学医学在县治东南行署察院在县治东明洪武中建本朝康熈十年知县方元启重修府馆在县治东太仆寺在县治东今为察院魏县署在城内正西明初避漳水迁五姓店为今治县丞蒋徳𢎞建永乐七年知县杨文亨修典史廨在县治东隂阳学医学在县治左右清丰县署在城内东南典史廨隂阳学医学在县治前行署察院在县治东明洪武中建后厯有修葺本朝康熈十五年知县杨燝重修后察院在儒学东即旧太仆寺明崇祯三年知县宋应亨改建知县杨燝重修府馆在城南门迤西明嘉靖中知县李汝寛重修本朝顺治十年知县徐廷栋改建东明县署在城内西北明𢎞治间知县邓钺建万歴中区大伦修本朝康熈九年知县杨日升重建大堂自为记典史廨在县治西杜胜集巡检司在县南隂阳学医学在县治西南行署察院在县治东南本朝康熈十年知县杨日升重修开州署在城西北元大徳中建后歴有増葺本朝康熈二年知州林逊六年知州孙棨五十二年知州满云骕重修州判廨在州治内吏目廨在州治内隂阳学医学在州治东长垣县署在城内正中本朝康熈十一年知县宗琮重修典史廨在县治东南大冈集巡检司在县东南隂阳学医学在县治左右行署察院在县治东明洪武年建本朝康熈十二年知县宗琮重修宣化府府署旧为巡抚都察院明成化十九年建本朝裁后为废署康熈三十二年重修三十五年圣祖御书亲民二字悬额大堂东路同知署在懐来县西新保安城内张家口理事同知在张家口西路通判廨在西宁县东经歴司在府治西司狱司在府治行署试院在府治西布政分司县志明景泰中建嘉靖十六年设布政参议一员有署今移置大街西分守道新署在大街西本朝康熈十二年监司徐元珙置民房为公署河间行司万歴十一年建以居刑官后移槐栊遂为废署本朝康熈三十二年改衞为县即为县治正定行司旧分理军储属正定通判今右营游击驻此宣化县署明旧为河间行司旋驻理刑㕔本朝康熈三十二年改衞为县因立县治三十五年知县周徳荣重修典史廨在县治内宣化驿在县治东旧驻把总康熈三十二年改县把总裁置驿鸡鸣驿康熈三十二年置行署京北西路管理旗庄官在县城内赤城县署旧为开平衞署康熈三十二年直隶巡抚郭世隆奏改宣化等衞为州县改为县署典史廨在县治内云州驿在县西北万全县署在城西南隅典史廨在县署西龙门县署在城东北隅正徳间建旧为下北路粮储公署康熈三十二年改为县署典史廨在城东南隅旧系衞经歴廨裁后守备移驻今改为尉廨懐来县署在城东隅旧为懐来衞康熈三十二年改为县署典史廨在县署北榆林驿在县东土木驿在县治西蔚州署在城西南隅吏目廨在州署东隂阳学医学在州治东南行署察院在儒学东屯牧道在州城内本朝顺治十年裁今为参将署蔚县署在州治东北典史廨在县署东行署察院在儒学西西宁县署在城西明嘉靖中建为分守藩司署后为粮储署本朝康熙三十二年改为县署典史廨在县治即旧分司署懐安县署在城内东南旧为懐安衞明万歴丙午年建为粮储㕔本朝康熙三十二年改为县署典史廨在城东延庆州署在城中稍西明永乐中创建知州事陆震权为草舍以居宣徳九年知州事杨賔始易以瓦正统十四年燬景泰中重修后知州宋云霄増葺吏目廨在州治内隂阳学医学在州治西保安州署明永乐十三年建崇祯七年燬通判署州事宋之鳌重建本朝顺治十六年知州李学礼修康熈二年知州颜尧揆后知州甯完福徐天时杨汝楫梁永祚増葺吏目廨在州治东行署察院在州治东今改为仓布政分司行署在州治东久圮今改为射圃按察分巡行署在州治西本朝康熈四十九年知州杨汝楫改为涿鹿书院集士子课读其中易州州署在西门内元至正五年知州王云建明𢎞治中知州戴敏重修金陂镇巡检司在州城西五虎岭巡检司在州西南竒峯岭巡检司在州西北后迁于龙堂官座岭巡检司在州西北清苑驿在州治东上陈驿在州西北税课司在州治东隂阳学医学在州治东督学署在州治东戸部分司在州治东南工部分司在州治西北涞水县署在城正中元至元中县尹李伯甫建明嘉靖中知州唐治修本朝康熈元年知县许书十四年知县陆扆箴重修典史廨在县治东干河口巡检司在县东北塔崖驿在县西今改为河北驿隶易州隂阳学医学在县治东广昌县署在城内西街典史廨在县治西北倒马驿在城外冀州州署在城内正西明洪武中建正徳十五年重修崇祯十六年燬今僦民舍立署州判廨在州治东吏目廨在州治东南隂阳学医学在州治左右南宫县署在城内正西明成化间建本朝康熈十年知县胡景铨重修县丞廨典史廨隂阳学医学在县治左右新河县署在城内正西明𢎞治年建嘉靖间重修典史廨在县治东隂阳学医学在县治东枣强县署在城内正中明洪武九年建永乐三年修本朝康熈六年知县胡梦龙重修县丞廨在县治内典史廨在县治内隂阳学医学在县治左右武邑县署在城内东北明洪武三年建嘉靖四十二年重修典史廨在县署东南隂阳学医学在县治左右行署察院在县治东明洪武三年建万歴十七年修府馆在县治西衡水县署在城正中明永乐十三年建本朝顺治二年知县张恒重修十一年知县任𢎞孝増修典史廨在县治内隂阳学医学在县治左右赵州州署在城内正北即古赵郡明洪武四年建嘉靖万歴中重修州判廨在州署西吏目廨在州署东鄗城驿在州治西北递运所在州治东隂阳学医学在州治左右柏乡县署在城内东南明洪武二年建隆庆万歴中重修典史廨在县署西槐水驿在县治西北递运所在县治南门外隂阳学医学在县治西行署南察院在县治前明天启间知县于跃云建隆平县署在城内正北明洪武年建嘉靖四年重修典史廨在县署西隂阳学医学在县治东行署察院在县治东明崇祯间知县陈所学重修府馆在县治西知县陈所学重修髙邑县署在城正中明洪武十五年建本朝康熈十年知县牟嘉廕重修典史廨在县署东隂阳学医学在县治左右行署察院在县治东南知县牟嘉廕重修临城县署在城内正中明成化元年建嘉靖年修本朝康熈二十九年知县杨寛重修典史廨在县署西隂阳学医学在县治左右行署察院在县治东本朝顺治八年知县李维城重修府馆在县治东南宁晋县署在城内正北县自唐始唐县令李懐仁徳政碑尚存并有元大徳七年布尔罕唿喇去思碑明洪武三年修𢎞治十七年重修典史廨在县署右百尺巡检司在县东隂阳学医学在县治左右深州州署在城内西北明永乐十年建本朝顺治年知县韩志道重修州判廨在州治西吏目廨在州治内隂阳学在州东门外医学在州西门外行署督学署在州城南门外雍正三年知州朱更武创建武强县署在城内西北明洪武年建本朝康熈年知县李道光重修典史廨在县治东隂阳学医学在县治东饶阳县署在城内东北明洪武八年建万歴五年重修典史廨在县治东南隂阳学在县治西医学在城隍庙东行署察院在县治东府馆在县治西安平县署在城东南明洪武年建嘉靖万歴中修典史廨在县治东隂阳学医学在县治左右行署察院在县治东定州州署在城内正中明洪武年建万歴中重修州同廨在州治东南吏目廨在州治西永定驿在州治北递运所在州南门外隂阳学医学在州治南行署察院在学宫西因旧道署改建曲阳县署在城内东北明洪武六年建本朝顺治十年知县葛绥重修典史廨在县西南隂阳学医学在县治东行署察院在县治西南府馆在县治西南深泽县署在城内西北汉唐皆为州治宋分于蒲皷二邑元改为县明嘉靖中知县韩达重修典史廨在县治内隂阳学医学在县治东畿辅通志卷二十七畿辅通志钦定四库全书畿辅通志卷二十八学校记曰建国君民教学为先故家有塾党有庠州有序国有学所以兴礼乐砺贤能厚人伦美风俗也教化之行建首善自京师始故稽古礼文始立学而释奠大昕鼓徴兴秩节以事先师以及宪老乞言卜禘而视学天子皆躬亲焉葢建极以绥猷由近以及逺所以树之风声以为四方所则傚也我国家崇儒重道典学右文一准三代盛时之法我世祖章皇帝躬亲庶政首举释奠之礼万邦黎献莫不喁然乡风我圣祖仁皇帝躬临太学者三御制至圣先师孔子及四贤赞又为文以训饬士子康熙五十四年诏曰畿辅之地乃王化所先朕频年春巡水淀厯村庄诵读者少虽穷乡僻壤皆宜立义学移风易俗莫善于斯圣谟洋洋虽虞帝之教胄周王之作人岂是过欤我皇上嗣位之初特谕礼官前古视学皆曰幸非所以尊先师正名义也自今以往凡公牒祝词并宜称诣追封孔子以上五世皆王爵增加乡㑹试及嵗科入学定额而京兆所举礼部所进惟直𨽻为多列圣相承所以陶冶羣材者教思无穷海隅日出莫不风动而况地近首善沐教化之尤先者乎夫奉扬德意以彰文治者有司之责也故因谱畿内之学校而究宣焉顺天府顺治九年奉勅刊立卧碑设于明伦堂之左晓示生员永为遵守康熙四十一年御制训饬士子文颁行直省各学每月朔望令儒学教官传集该学生员宣读训饬务令遵守雍正元年题定直省学臣通饬府州县卫教授教谕训导凡所管生员立定程课令其时至学宫面加考校其新进生员照国子监坐监之例令在学舍肄业俟下案新生至学为满或有家贫亲老势难乆居学舍者亦必分题校艺每月定期几次无使旷业三年圣谕广训万言谕御制朋党论颁发各省学政刊刻刷印赍送各学令教官朔望宣讲嵗科两试覆试童生令其墨写圣谕广训一条顺天府学在府治东南教忠坊明洪武初以元大和观地为大兴县学国子监为府学永乐元年改北平布政使司为顺天府仍以府学为国子监大兴县学为府学即今所也九年同知甄仪建明伦堂东西斋舍十二年府尹张贯建大成殿又建学舍于明伦堂后宣德三年府尹李庸正统十一年府尹王贤相继扩而新之歴经成化间府尹张谏阎尹铎万厯间督学御史商为正杨四知府尹朱孟震相继修建规制始备内建大成殿两庑神库㦸门泮池櫺星门明伦堂进德修业时习日新崇术立教六斋尊经阁敬一亭文昌祠奎星楼庖舍牲房射圃廪庾㑹馔堂左右斋舍及学官衙署门外牌坊二额曰育贤东西对峙嵗乆渐頺本朝顺治己亥府丞王登聫题请修葺旋以迁官去接任府丞刘鸿儒继理其事筑立崇垣重修大成殿及两庑泮桥康熙四年府丞髙尔位补修大成殿大成门櫺星门儒学大门二门奎星楼明伦堂併启圣名宦乡贤各祠康熙二十五年圣祖仁皇帝御书万世师表匾额悬于庙中雍正元年皇上特发帑金遍加修葺庙貌维新又奉㫖追封先师孔子五代王爵改启圣祠为崇圣祠三年御书生民未有匾额悬于庙中文庙正殿安设至圣先师孔子神位正中南向四配复圣颜子述圣子思子在殿内东旁西向宗圣曾子亚圣孟子在殿内西旁东向十一哲先贤闵子先贤冉子先贤端木子先贤仲子先贤卜子在殿内次东西向先贤冉子先贤宰子先贤冉子先贤言子先贤颛孙子在殿内次西东向先贤朱子在殿内次东西向东庑先贤蘧瑗先贤澹台灭明先贤原宪先贤南宫适先贤商瞿先贤漆雕开先贤司马耕先贤有若先贤巫马施先贤颜辛先贤曹䘏先贤公孙龙先贤秦商先贤颜髙先贤壤驷赤先贤石作蜀先贤公夏首先贤后处先贤奚容蒧先贤颜祖先贤句井疆先贤秦祖先贤县成先贤公祖句兹先贤燕伋先贤乐欬先贤狄黑先贤孔忠先贤公西蒧先贤颜之仆先贤施之常先贤申枨先贤左邱明先贤秦冉先贤牧皮先贤公都子先贤公孙丑先贤张载先贤程颐先儒公羊髙先儒孔安国先儒毛苌先儒髙堂生先儒郑康成先儒诸葛亮先儒王通先儒司马光先儒欧阳修先儒胡安国先儒尹焞先儒吕祖谦先儒蔡沈先儒陆九渊先儒陈淳先儒魏了翁先儒王柏先儒许衡先儒许谦先儒王守仁先儒薛瑄先儒罗钦顺先儒陆陇其西庑先贤林放先贤宓不齐先贤公冶长先贤公晳哀先贤髙柴先贤樊须先贤商泽先贤梁鳣先贤冉孺先贤伯䖍先贤冉季先贤漆雕徒父先贤漆雕哆先贤公西赤先贤任不齐先贤公良孺先贤公肩定先贤鄡单先贤罕父黒先贤荣旂先贤左人郢先贤郑国先贤原亢先贤亷洁先贤叔仲曾先贤公西舆如先贤邽巽先贤陈亢先贤琴张先贤步叔乘先贤秦非先贤颜哙先贤颜何先贤县亶先贤乐正克先贤万章先贤周敦颐先贤程颢先贤邵雍先儒谷梁赤先儒伏胜先儒后苍先儒董仲舒先儒杜子春先儒范先儒韩愈先儒范仲淹先儒胡瑗先儒杨时先儒罗从彦先儒李侗先儒张栻先儒黄干先儒真德秀先儒何基先儒赵复先儒金履祥先儒陈澔先儒陈宪章先儒胡居仁先儒蔡清雍正二年勅谕附飨庙庭诸贤皆有羽翼圣经扶持名教之功然歴朝进退不一而贤儒代不乏人或有昔罢而今议复有旧缺而今宜增其从祀崇祀者周程朱蔡外或有可升而附并先贤先儒之后孰当增置五经博士以昭崇报九卿翰詹议准复祀者六人林放蘧瑗秦冉颜何郑康成范寗宜增祀者二十人县亶牧皮乐正子公都子万章公孙丑诸葛亮尹焞魏了翁黄榦陈淳何基王柏赵复金履祥许谦陈澔罗钦顺蔡清陆陇其宜入崇圣祀者一人张廸宜增置博士者四人冉雍冉伯牛子张有若每年春秋仲月上丁日致祭先期斋戒省牲一如㑹典正位陈设礼神制帛一白磁爵三牛一羊一豕一登一铏二簠二簋二笾十豆十酒罇一四配位陈设礼神制帛一白磁爵三羊一豕一铏一簠二簋二笾八豆八酒罇一十一哲陈设东五位五案又朱子一位一案礼神制帛一白磁爵各一豕一铏各一簠各一簋各一笾各四豆各四豕首一西五位五案陈设同东庑陈设礼神制帛一铜爵各一豕三每案簠一簋一笾四豆四西庑陈设与东庑同崇圣祠安设肇圣王木金父公正中南向裕圣王祈父公东一室南向诒圣王防叔公西一室南向昌圣王伯夏公东二室南向启圣王叔梁公西二室南向配位先贤颜氏先贤孔氏在祠内东旁西向先贤曾氏先贤孟孙氏在祠内西旁东向东庑先儒周辅成先儒程珦先儒蔡元定俱西向西庑先儒张廸先儒朱松俱东向正位陈设五案每位礼神制帛一白磁爵三羊一豕一铏一簠二簋二笾八豆八酒罇一配位陈设礼神制帛一豕首一每位铜爵三簠一簋一笾四豆四豕肉一东庑陈设礼神制帛一每位铜爵三簠一簋一笾四豆四豕肉一西庑陈设与东庑同乐器麾金钟玉磬鼓搏拊柷敔琴瑟排箫笙箫笛埙箎舞器节羽籥干戚以上各府州县併同旧设京卫武学雍正四年题准外省府州县卫俱以儒学教官兼理武学今京卫大宛两县武生亦应属儒学训诲约束原设武学官役槩行裁去良乡县学在县治东南明洪武五年建正统十二年重修本朝顺治十年知县张士彪增修固安县学在县治东明洪武三年建八年增修成化中重修永清县学在县治西南辽寿昌元年都哩军都押司官萧萨巴建明洪武六年知县盛本初永乐六年知县王居敬重修成化四年知县许健迁于南门内大街东万厯三十二年知县郝修平三十九年知县王嘉绩四十一年知县杨夣熊崇祯五年知县李鑑本朝顺治十四年知县丁棅康熙九年知县连应郑十五年知县万一鼒相继修葺东安县学在县治西唐开元间建学于耿就桥行市前元中统四年改县为州升为州学至正二十三年因浑河水患移于州治东明洪武二年改州为县又为县学三年复因浑河水患随县迁于今地宣德五年知县王友信天顺七年知县冯珍重修嘉靖二十八年知县成印隆庆五年知县王邦直万厯三十九年知县郑崇岳教谕冦光裕本朝康熙十一年训导马元调各有修建香河县学在县治东明洪武四年知县韩琚建嘉靖二十七年知县刘耀武重建万厯二十年知县陈增羙拓而新之后知县焦元卿徐一鸣各有修葺通州学在州治西元大德二年知州赵居礼建明永乐十四年重修正统十二年巡按御史罗经俞本暨镇守指挥陈信知州李经成化中知州傅皓相继修葺𢎞治间知州邵蕡建櫺星门本朝知州寗完福阎兴邦于成龙吴存礼学正尹澍训导戴璇各补修三河县学在县治西南金太和间建明宣德间重建武清县学在县治南旧在白河西十七里邱家庄南明洪武初迁于县治东北嘉靖十六年知县赵公辅始迁于今处隆庆三年巡抚杨兆重建文庙万厯二年知县李贲迁明伦堂于文庙西北九年知县宋兰十二年知县陶允光巡按御史毛堪屯田院董应举崇祯五年知县姚择扬本朝康熙九年邑绅吏科给事中赵之符十二年知县邓钦桢相继增修宝坻县学在县治东北元至正间邑绅刘深朱斌布延等同建监邑事哈斯彦名重修明洪武𢎞治嘉靖中屡有增修宁河县学在县治西南隅本朝雍正十二年总督李卫题建昌平州学在州治东本在旧治西明天顺三年与治俱徙万厯二年兵备副使任彬岳汴知州牛若虚扩大成殿立诸祠堂丙申年兵备副使陈一简知州赵堪田廓天启四年兵备副使药济衆主事萧思似知州徐士俊崇祯十二年兵部侍郎李日宣本朝顺治十四年叅议石在阊佥事戴圣聪知州蔡廷辅康熙三年知州赵之张十一年兵备副使耿继先知州吴都梁相继增修顺义县学在县治西明洪武八年建崇祯七年重修后渐頽圮本朝康熙十九年知县邹琬重建宻云县学在县治东唐贞观十一年渔阳刺史韦宏机建金季兵燬元至元二十八年知州杨琏重建至正六年知州聂守节又扩而新之明成化十一年知县唐忠万歴十三年知县康丕扬本朝顺治十七年知县刘应奇教谕李奇廕康熙四十八年教谕刘炳雍正二年知县薛天培各有增修懐柔县学在县治东明洪武十五年建正统五年重修万厯二十二年知县蒋守浩凿泮池涿州学在州治西南辽统和中建明洪武五年又拓而新之正德成化间知州朱巽张逊相继修葺本朝康熙十一年知州傅镇邦移建城东南隅房山县学在县治东南元延祐间佥徽政院明埒创建明嘉靖间知县张汝能县丞任璋隆庆庚午知县李琮邑人王禄本朝康熙三年知县佟有年相继增修霸州学在州治东元元贞间知州刘甫建至大间知州王崇道皇庆间知州杨世彬郭渥王从善相继重修明洪武三年知州马从龙撤而大之正统间知州张需成化间知州李廷训蒋恺刘永寛𢎞治间知州刘珩相继重修嘉靖间副使周复俊陈效古知州刘璋袁廷相万厯间督学御史傅孟春副使钱藻知州钱达道本朝顺治七年副使于变龙知州田来鳯王来聘王度程万仞训导王嘉言康熙五年知州胡献瑶学正纪肇修邑绅郝惟讷崔应鳯知州朱廷梅学正赵璧俱有修葺文安县学在县治西宋大观八年建旧有大观阁帖碑宋徽宗手临上石元皇庆元年县尹杨润李祐教谕董荣重建明景泰二年知县何源嘉靖十三年知县李时中崇祯二年知县唐绍尧本朝顺治十三年知县韩文康熙十二年知县崔启元二十七年知县张朝琮四十一年同知杨朝麟相继重修大城县学在县治西金天㑹十二年知县姚璧建元至正二十三年达噜噶齐杨甫重建明洪武五年县丞王峦成化二十年知县阎茂修𢎞治三年知县张津正德十年知县石恩嘉靖四十四年知县张应武本朝顺治十七年知县徐伸康熙二十五年教谕黄华蕃相继增修保定县学在县治东明洪武十五年知县张仲谦建景泰三年知县王遂嘉靖十四年知县冉崇儒四十一年署知县事典史党世雄万厯十年知县孔承倜二十七年知县张四聪相继修葺蓟州学在州治西北明洪武初建正统九年重修嵗乆渐頽本朝康煕中知州于际清胡国佐陈廷柏董廷恩余时进张朝琮先后增修平谷县学在县治南元至元间建明成化五年知县郭铭嘉靖二年御史熊荣巡抚孟春总兵马永叅将吕昌副使熊相嘉靖四十年屯田御史秦嘉楫知县任彬相继增修遵化州学在州治西南金正隆三年建元大德元年县尹卢珪明宣德景泰间教谕毛达训导张辉总兵王彧宗胜各补修正徳间守备马永巡按李贡孟春万厯间巡抚杨兆知县李杜天启间巡抚申用懋崇祯间知县刘开文本朝顺治四年巡抚柳寅东知县郭皇畿十二年巡抚王来用康熙元年署事通州州判范铁铉二年知县孙钖蕃教谕李若昇三年州人张德裕八年训导髙履恭十一年州人汪之洙戴维蕃张德生相继修葺延庆卫学在城南西山之麓明初建天顺癸未年拓而新之后多倾圮本朝康熙七年重建十六年教官奉裁生员归併昌平州学永平府府学在府治北始建未详元延祐中总管府达鲁噶齐伊逊图至正中总管贾惟贞重修明正统中知府李文定天顺中知府周晟成化中知府王玺王问𢎞治中知府吴杰正德中知府何诏唐䕫嘉靖中知府李逊隆庆中兵备沈应干知府刘庠万厯中兵备宋守约知府辛应干张世烈本朝顺治间兵备副使宋琬知府杨呈祥康熙六年知府李兴元十六年知府常文魁三十六年知府梁世勲同知彭尔年四十八年知府张朝琮相继修葺卢龙县学在县治南明洪武二年知县胡昺建景泰中知县胡宗天顺中教谕李伦成化中教谕徐润训导王论郭淳𢎞治中知县李景华吴杲知府吴杰嘉靖中同知张守知县王大猷吴道南杨保庆兵备沈应干万厯中知县潘愚兵备叶夣熊知府孙维城推官沈之唫知县王衮王象恒天启中知县孙止孝崇祯中知县张煊本朝顺治间知县梁应元赵汲康熙六年知县闵峻俱增修康熙十年积雨坍倾知县魏师叚吕宪武教谕朱持正知县卫立鼎陈夣熊晏賔教谕胡仁济相继修葺迁安县学在县治东明洪武二年知县萧颐建永乐中知县邢冕宣德中巡按御史余思寛正统中知县商辂景㤗中知县费永宁成化中教谕胡宪嘉靖中都御史孟春知县洫志敏陈策王钖韦文英罗鳯翔万厯中知县王淑民冯露申安张鑑张廷拱崇祯中知县任明道本朝顺治间教谕蒋文灿康熙间知县武綋周王永命张一谔屈明基教谕杜维桢相继重修抚宁县学在县治东南明洪武十一年建成化中知县姜镐𢎞治中知县刘玉嘉靖中知县叶宗䕃通判李世相万厯中知县张彝训徐汝孝本朝康熙八年知县王文衡十八年知县刘馨教谕辛进修二十年知县赵端相继重修昌黎县学在县治西南始建未详元大德四年县尹刘懋修明永乐十五年知县杨禧重建𢎞治中知县殷玘张云鳯嘉靖中知县阎鳯胡溪楚孔生隆庆中知县孟秋万厯中知县吴应选吴望岱徐汝孝石之峰杨于陛崇祯中知县秦士英本朝顺治间推官刘增知县宋荐教谕吴鳯起孙兆祯王渠康熙十一年知县王曰翼训导李维楫相继重修滦州学在州治西辽清宁五年建元至正四年知州孙明撤而新之明洪武四年知州李益谦重修后知州刘政重修永乐中知州谭辉陶安正统中知州刘弁天顺中知州郑鼐成化中知州杨鼐𢎞治中知州吕镒汪晓嘉靖中知州陈溥髙堂刘体元张士俨陈士元通判陈大为隆庆中推官陈训万厯中知州郑珫张元刘从仁林养栋李乔岳周宇本朝顺治间朱伸府同知署州事刘曰永州同知史在德康熙间知州张勿执学正白学曾王子梴训导韩文煋相继增修乐亭县学在县治西金天㑹中邑人李杭建知县韩㫤邑人鲜于仲权佟元至元中县尹柴立本明洪武中知县王文贵正统中知县吕渊天顺中知县董昱成化中知县王弼李翰𢎞治中知县郝本田登嘉靖中知县杨鳯阳万厯中知县林景桂于永清杜和春天启中知县刘檄本朝康熙间知县于成龙金星瑞训导柴育德相继增修玉田县学在县治西辽干统中建明嘉靖癸巳改建西闗外庚戍督学御史阮鹗复移城内万厯六年知县胡兆麒稍迁而东十年知县张伟二十八年教谕贺君恩三十九年知县缪思启增修四十七年知县徐廷松凿泮池建尊经阁本朝康熙四年教谕鲁斯十年知县叶戴天教谕张元相继重修丰润县学在县治东南金大定二十七年建元至元十二年修明洪武初重建永乐十二年知县邓文心正统六年知县吴昌相继修葺𢎞治十六年知县靳宣又拓而新之本朝康熙二十九年训导骆在中重修山海卫学在卫治西明正统元年建正统中指挥王整教授张恭天顺中指挥刘纲成化中主事尚纲嘉靖中主事黄景䕫邬閲万厯中主事孟秋任天祚遵化巡抚李颐崇祯中山永巡抚朱国栋兵备道范志完本朝顺治八年闗内道杨茂魁康熙三年教谕韩国龙相继重修通判陈天植周廷润教授张朴训导梁薛一各增修保定府府学在府治东南元中统二年顺天总管万户张𢎞畧建明正统十年知府常景先成化二年知府章律脩增修𢎞治中知府赵英以堂斋卑隘撤而新之嘉靖中知府王坚增修知府张烈文建聚奎楼于南城上万厯四十二年巡抚梁见孟重修本朝康熙三十八年巡抚李光地重修明伦堂及东西斋舍六十年知府马兆辰重修尊经阁雍正三年总督李维钧四年总督李绂俱重修清苑县学在县治东北明洪武八年建永乐二年修文庙在学东百步许景泰三年知县吴宗庆改建于学前成化四年知县陈瓛增修嘉靖十六年知县李廷宝改建学于文庙西四十一年知县叚绣开拓地址万厯十六年知县王政三十四年知县王之宷本朝顺治十四年知县马崇诏重修康熙二十八年知县邵嗣尧重建奎楼雍正二年知县姜任修四年知县祝翼曾重修东西庑十年知县徐德泰教谕王枢修葺明伦堂重建东西斋舍及大门二门满城县学在县治东元至大二年县尹刘汉臣建明正统六年知县王义修明伦堂旧在文庙西南天顺初知县李景芳迁置文庙后𢎞治十五年知县金山创尊经阁嘉靖十一年知县汪鋐二十八年知县袁钦儒增修创建名宦乡贤二祠万厯中知县张峣齐作霖侯大节本朝顺治十年知县堵廷棻康熙十五年知县裴国正相继修葺安肃县学在县治东南明洪武初知县刘烱创建景泰六年知县王正重修𢎞治四年知县裴伦十一年知县王维翰嘉靖元年知县武昊相继修葺二十九年知县赵定建敬一亭隆庆四年知县周以庠重修置祭器万厯中知县徐臬郭璲周三聘重修完固三十一年知县杨世增建尊经阁本朝顺治十七年知县卢应魁重修定兴县学在县治南元至元三年县尹孟伯英创建泰定二年县尹梁羡建东西两庑元统元年知县王居敬作泮池櫺星门后燬于兵明洪武四年知县卞礼十八年知县熊文美重修置馔堂学仓射圃嘉靖四年知县宗钺增正殿为五间扩两庑规制三十七年知县韩宁赵讷各有修补万厯中知县毕自肃崇祯中知县薛綦隆本朝康熙十一年知县张其珍相继增修新城县学在县治西北汉桓帝时新城令刘梁建辽知县马人望金武畧将军行新城县事李彦成元县尹李天佑刘恭刘安定相继重修明洪武三年知县孔文永乐二年知县郑谦天顺中知县殷礼成化中知县李循𢎞治中知县髙龙正德中知县杨泽嘉靖中知县陈玑张仁房韫玉隆庆中知县李志学相继修葺本朝顺治十一年知县周世禄康熙六年知县王宜亨九年知县阎兴邦十一年知县周家柱俱重修唐县学在县治西唐开元中建金天眷间知县权某修泰和四年邑人郭兴孙左松夀重修元至和间县尹马誉撤堂建殿以崇其基泰定中县尹张景文至正中县尹王好德复修治之明成化中知县宋约唐相嘉靖中知县马训王国生隆庆中知县洪济逺万厯中知县彭芹孙希䕫黄巍崇祯六年知县向列星本朝顺治三年知县周日宣十一年知县张问政康熙十二年知县王政本府通判署县事吴绍琯相继重修博野县学在县治东明洪武二年知县李太创建永乐正统间知县乔俊黎亨重修𢎞治中知县何正秦玘增建号舍十楹嘉靖中知县王尚志改馔堂为尊经阁知县王应祯张舜臣泰昌元年署教谕李克振天启六年知县巨道凝本朝康熙八年知县郭尧都训导张轮相继重修庆都县学在县治西北剙置无攷元至正十年修明洪武九年北平按察司佥事徐淑名重修𢎞治中知县宋文袁汝弼置祭器修学门嘉靖中知县丁宝熊右通建启圣祠修㦸门櫺星门知县张弛修东西庑十五楹崇祯十一年灾知县叚䋖重建本朝康熙间知县周士璇钱振龙李天机相继增修殿堂祠亭皆撤旧更新容城县学在县治东南剙置无攷明洪武七年归併雄县积乆倾圮十四年复设县知县唐益建于县治东北天顺七年知县林璟葺补嘉靖十九年知县王懋元增修制备于前嘉靖三十八年知县张大经凿泮池万厯中知县张与行蒋如苹本朝顺治十年署教谕柴应辰康熙十二年训导周映斗相继重修完县学在县治东创建无攷元至正中同知额琳沁巴勒知州赵文冕髙存诚相继重修后燬于兵明洪武初知县李志敏重建永乐中知县时习成化中知县沈琛赵璘嘉靖中知县张承芳万厯中知县杨有成本朝康熙八年知县刘安国相继修葺蠡县学在县治东南元天厯三年建皇庆二年监州事䝉古彻尔特穆尔修明永乐四年重修正统九年知县事费恭增修𢎞治九年知县事萧鹏置学仓射圃嘉靖九年知县事张凫作东西两序本朝顺治十七年知县祖建明修补复建魁星楼于学之东雄县学在县治北元时建于治东北夫子洼明洪武八年知县程九鼎改创于此嘉靖中知县王齐建镜堂于明伦堂后知县王子麒重修知县鲁直增明伦堂为五间嘉靖壬子巡按御史马斯藏复加修葺祁州学在州治东元副元帅贾文备创建大德初知州成克敬皇庆初通判王荣祖明宣德中知州余徽相继增修正统末燬于兵成化初知州贾贞𢎞治中知州魏廷相正德中知州徐受嘉靖中知州陈则清州判栾尚约相继增修隆庆初通判张烛修庙学置祭器知州周济用改建敬一亭启圣祠乡贤名宦祠束鹿县学在县治东剙始莫攷金天㑹中知县韩某元至正初县尹袁彦通重修明洪武三年知县李子仪永乐中知县髙楫正统中知县黄子嘉天顺中知县盛颙成化中知县胡海戈福嘉靖中知县白镒髙翀崔廷槐相继重修四十年知县王溢撤旧更新本朝顺治六年知县事马登祥捐俸倡率重新更加补修安州学元时在州治东明洪武八年知县王思祖移建州治西正统中知州陈纶金铎成化中知州王钦𢎞治中知州宋经相继重修正德中知州孙鑑增广大成殿七间嘉靖中知州张寅李应春曹育贤各有增修学正邓镛建尊经阁后燬于火州判栾尚约重建万厯中州判冯鸣毂本朝康熙四年知州夏毓龙捐俸率博士弟子员重修髙阳县学在县治东元时在旧城明洪武中省入蠡学越十年县复置主簿徐原创建庙学天顺中知县鲁能重建殿庑堂序斋舍及库廋庖厨嘉靖中知县张经纶种云龙郑元复教谕王质训导宋沂万厯中知县冒守愚马庭训乔继科崇祯六年知县孔𢎞顺本朝康熙二年知县张志禧教谕黄道启相继重修新安县学在县治东南元至元元年创建明永乐六年知县武全建大成殿正统八年知县李缙修景泰七年建明伦堂及东西二斋成化五年知县赵俊重修𢎞治十六年知县周伦又增廓之正德中知县王举李昇修櫺星门㦸门号舍嘉靖中知县周冕典史王纯建名宦乡贤二祠知县邢尚简胡璇相继重修河间府府学在府治东南元至元六年户部侍郎万嘉闾出守河间创建总管蔡受益治中袁遵道增修明洪武初重建永乐二年知府崔衍正统六年知府许侃成化初知府贾忠𢎞治间知府谢文恢施槃陈珂正德十五年知府张羽俱重修嘉靖十年建启圣祠又建敬一亭内立敬箴及註释视听言动心五箴碑其后知府郜相徐文亨陈大賔隆庆四年知府朱裳万厯中知府丁诚李维翰杜应芳推官简麒知府王逢元俱有修葺本朝顺治八年巡抚董天机康熙三年督学侍讲萧惟豫各重修河间县学初在县北明正统己巳燬于兵知府孙睿奏请归併府学景泰元年吏科给事中邑人程信奏复原学知府王俭知县李贵重建成化六年知府贾忠知县史彬增修𢎞治四年知府谢道显迁于城之西南隅万厯间知县王遇賔重修献县学在县治西元至正九年知州郭时敏修明洪武九年改州为县知县韩廷威教谕储延重修永乐间典史王励教谕刘泳正统间知县吴希文嘉靖间知县曾烶钟鑑万厯间知县张汝藴俱修葺本朝康熙间知县王扆陈石麟刘徴亷训导郑大纲典史崔芳相继补修阜城县学在县治东南明洪武初燬于火永乐四年教谕袁茂宗创建正统间知县端澄成化间知县刘恭曹玺正德间知县梁恺本朝康熙九年知县曹邦各重修肃宁县学在县治东北元大德六年县尹焦得用创建皇庆元年诸军奥鲁劝农使陈从政重建明景泰二年主簿李经五年知县刘子俭正德十六年知县黄震俱重修嘉靖三十八年知县诸应爵隆庆六年知县文应奎万厯六年知县郝承徤十六年知县崔校相继修葺任邱县学在县治东元至元甲申县尹唐慧创建明洪武三十年主簿石士贤重修知县毛文周祐继修成化间知县侯明郑德𢎞治间知县孙镛万厯间知县玊洽翟鳯翀俱重修交河县学在县治东明洪武九年併入献县十四年复置知县周以仁创建宣德间知县林俊训导卢志谦天顺间知县张亷成化间知县袁纪正德间知县李泰嘉靖间知县崔云鹤万厯间知县马中良党中畴本朝康熙十年知县王琰邑绅苏铨苏铣知县墻鼎相继重修宁津县学在县治南元至大二年河间路宁津漫散户长官李进创建明洪武三年知县朱逢吉重建景泰间知县谢聪天顺间主簿王俨𢎞治间知县王辅孔公华正德间知县刘秉鑑嘉靖间同知姜佐孙介知县熊爵郑用时叶绍先髙儒俱重修万厯间知县黄居敬余镗马悫张修德相继修葺本朝康熙中训导康宏重修景州学在州治东南明洪武四年同知蔡景丰建永乐二年知州刘深重修正统二年刘深复修天顺间知州杨琼𢎞治间知州马驭正德间知州徐政谢思道嘉靖间知州张洧隆庆间知州白元万厯间知州贾朝宦蒋大用梁仲仁李伯元许东周本朝康熙九年知州石继祖十一年知州张一魁俱重修吴桥县学在县治东始建无考旧碑云元元贞二年知县邢玉重修明永乐十四年知县吴原重建天顺二年知县叶茂𢎞治十年知县李钦正德元年知县刘钺嘉靖二十四年知县李节用万厯间知县龚勉恽兹本朝顺治八年知县常文魁各重修东光县学在县治西明洪武四年典史李从道建七年併入阜城十四年复置知县祝仲英重建永乐间知县罗荥正统间督学御史程富知县钱铎景泰间主簿崔兴成化间知县陈㢘𢎞治间知县崔腾张瑛万厯间知县余良弼俞思冲教谕沙涞天启间知县杨应震崇祯间知县邵建伟教谕李本实本朝顺治八年教谕卜昌运训导于鳯鸣康熙十年知县王九鼎教谕宋可继各重修故城县学旧在县治东北明洪武二年知县薛庸训导王哲创建永乐二年知县王善训导苏润修补宣德间知县戴恕正统间知县李康祖成化间知县唐髙度𢎞治间知县党俊杨凯相继修葺嘉靖二年邑人太仆卿孙绪重修三十二年知府宋岳知县任鲁重葺隆庆元年知县李绍先移于今县治东南万厯间知县杨光明教谕吴遇知县李元忠教谕沈元昌训导米从荐俱重修本朝康熙六年教谕柴应辰邑人礼部主事王开期诸生贾润贾泓重修天津府府学即旧卫学在今府治东南明正统间建景泰五年工部主事解延年𢎞治八年兵备刘福正德十一年兵备髙屿俱重修本朝因之雍正三年改为州学九年改为府学十一年盐院鄂礼知府李梅賔知县徐而发各捐修天津县学在城东门内府学西本朝雍正十二年总督李卫题建青县学旧在城内元末頽废明洪武初知县瞿子贞奉诏创建四年知县李敬移建于城外卫河之濵永乐三年知县曹继成化十一年知县苏俊𢎞治三年知县刘素十四年知县周忠俱重修万厯十三年因逼近卫河知县王思贤移建于学西静海县学在县治东南明洪武初建沧州学在州治西南明洪武元年判官纪惟仁创建宣德六年知州刘谨学正潘振增修正统八年巡按御史丁澄知州上官仪嘉靖十三年巡盐御史邓直卿运使郭五常二十七年知州左翼万厯间知州王尧封李梦熊王腾蛟学正顾震宇俱重修本朝顺治九年知州龎宗周十四年知州李进孝十八年运使卢綋运判杨引昌知州王世亨相继修葺南皮县学在县治东南隅元至元三年监县库克新同县尹司谳改建明永乐初知县张通正统间知县陈毅江汉景泰间知县牛增𢎞治间典史张瓘正德间本府通判刘宝隆庆间知县齐塲万厯间知县王允中李正华崇祯四年知县蓝再茂俱重修本朝顺治十二年知县吴之镆十八年教谕韩玕各加修葺盐山县学旧在城东南明洪武九年知县吴文靖徙置今县治西正统八年知县潘恕训导祁鳯天顺七年知县林惟盛成化三年知县武震隆庆元年知县苏性愚主簿王引万厯四十二年知县刘子諴俱重修崇祯十年教谕陈国祯重建本朝顺治九年知县张仲科教谕田震康熙十二年知县黄贞麟相继修葺庆云县学在县治东南隅旧在无棣古城明洪武六年知县杨思义移建今所永乐中县丞石璞正统间知县王恭李文辅成化间知县张彪唐瓒宋汉𢎞治间知县赵廷麟龎廷辅嘉靖间知县李世臣李宋隆庆间知县熊杰万厯间知县薛居方林之盛王之宷崇祯间知县李扶本朝康熙五年知县卢元培九年知县李居一各补修正定府府学在府治东金粟冈宋以前建置不可考熙宁三年龙图阁学士知府事吴中复创修元祐三年蔡京守成德军始迁而大之金明昌元年吴王宗宪元至顺二年府尹张䝉古岱次第增修规制乃备元末燬于兵明洪武四年知府郭勉重建正统间巡按御史郑颙提学御史王琳景㤗间通判周彦宇各有修治天顺三年推官吴箎增修五年巡按御史卢秩建尊经阁及梯云步月楼于阁之左右成化四年知府邢简十一年知府田济各重修𢎞治八年知府张琡复学之侵地改建明伦堂复鼎新文庙建名宦乡贤二祠正德中知府彭泽嘉靖中知府喻茂坚胡效才增修十四年知府宋宜增广泮桥建大坊与櫺星门并万厯二十七年知府秦邻晋增建魁星楼崇祯年间庙东庑灾知府范志完更新之正定县学在县治西北明洪武七年知县洪子祥创建前庙后学天顺六年巡按御史卢秩迁庙居左学居右成化十二年知府田济十六年知府余瓒嘉靖二十四年知县邢尚简各增修万厯十八年都御史宋仕四十五六年知县苏继欧王琨各重修获鹿县学在县治东南始建未详元至元十年县尹何金重修明嘉靖二十三年井陉兵备道王崇知县沈宠增修井陉县学在县治西北金明昌二年建元至正丙申县尹崔克新增修明景泰五年知县陈璘成化七年知县牛恭正德十年监生髙绅嘉靖十年知县鲍文缙本朝康熙十一年知县洪之杰二十二年知县周文煊各重修五十六年知县吴茂陵雍正五年教谕吴道纯补修阜平县学在县治东康熙五十八年建栾城县学在县治东南元大德五年县尹马彦文创建泰宁四年知县赵彦才明洪武二十八年知县沈贞成化中知县李文正德中知县乔震相继重修隆庆三年知县周文化增修崇祯十一年兵燬知县柯士芳重修本朝康熙七年知县赵炳十六年知县沈廷劢二十年知县王玑各补修行唐县学在县治东明洪武七年建正统十年重修正德二年知县赵洁增修天启五年知县徐允荐迁建于城东南隅崇祯二年知县解光炜开泮池本朝康煕三年知县连倜十二年知县何琛补修雍正五年教谕黄叔瑄立两坊重修两庑魁楼灵夀县学在县治东南元天厯中县尹王可荣建至元中县尹萧承事同邑人宋秉善增修明洪武中主簿金荣惠重修成化中知县于恭尚濂张黻嘉靖中知县李廷璋沈濬石如鳌天启二年知县张成规崇祯十二年知县曹良直相继增葺本朝康熙八年知县丁象鼎二十四年教谕张垲各重修平山县学旧在县治东宋崇宁二年知县韩实建明洪武三年县丞叶瑀改建县治西南正统十二年知县张璟重修成化四年知县员昇嘉靖十六年知县郭滋隆庆四年知县李迟春先后增修万厯间知县李际春苗峨然补葺崇祯七年知县桞锦增本朝顺治十五年知县王勤民重修元氏县学旧在县治西北宋皇祐二年知县田照邻创建元祐间知县曹景移建东南即今地元泰和中祭酒张德辉重修大德五年县尹董继昇修葺元末兵燬明洪武初知县谢止重建正统中知县张昊成化中知县周溥王鑑之𢎞治中知县李巖先后重修万厯中知县刘从仁薛正各补修赞皇县学旧在县治东南宋嘉祐二年知县曹九章迁建县治东元至正十六年同佥书枢宻院事赵良弼重修明𢎞治正德嘉靖间知县任喜王廷学韩锦相继修新乐县学在县治东南唐末始建宋大观中重修元末燬明洪武三年知县郭养恭重建永乐十七年知县王瑛正德九年知县邓广天顺八年知县韩文𢎞治十七年知县杨濬嘉靖三十五年知县王言大汪镒隆庆元年知县解知几万厯间知县郑札吕允恭张正䝉相继增修晋州学在州治西元中统间节度使王安仁建明正统元年知州崔瑭成化戊申知州沈林嘉靖中知州万焵张应时相继增修本朝康熙元年知州崔尔仰补修无极县学在县治东元县尹元颜宣建明洪武四年知县邱子贞天顺七年知县石伦𢎞治十七年知县于训嘉靖间知县郭乆礼张新相继修藁城县学在县治东南宋元祐六年知县祝安上建明洪武六年知县张处恭增修正统七年知县徐荣成化五年知县李兴正德十六年知县周宝嘉靖十年知县王来问重修本朝康熙三十六年知县頼予宣教谕张增复修顺德府府学在府治西北元至元间建明天顺三年知府杨浩改修成化间郡人吏部尚书崔恭通判李观重搆明伦堂四斋知府林恭增号舍嘉靖七年知府于桂十四年知府孙锦万厯十一年知府王守诚重修邢台县学在县治东南明洪武三年建知府郭絍王守诚知县康恕郝持王大受相继增修本朝知县张重龄蒋昶髙显重修沙河县学在县治东南宋大观初建寻废明𢎞治十八年知县张瑾重建本朝顺治十五年知县冯源增修康熙十七年知县徐人龙二十七年知县谈九干各补修南和县学在县治东南明洪武九年典史李孝源建永乐七年知县张英修𢎞治六年知县门宁陈世良正德十六年知县刘璋万厯十四年知县郑懋询天启中邑人太常卿白储玿相继修葺本朝顺治七年知县髙尔位重建平乡县学在县治东明洪武六年知县王藻建永乐三年知县白彞修正统后知县邱陵复唐泽丁惩陈九畴通判赵完知县朱启元各补修本朝顺治十六年知县唐衍敬康熙十一年教谕张鼎铨増修广宗县学在县治东南元中统间邑人李仲济以其私地建明永乐元年重建知县魏谅刘干张民范马协增修本朝康熙七年知县萧兴国十八年知县刘檝各补修鉅鹿县学在县治东南元元贞间建大德初重修明知县张纪增修唐山县学在县治西元至正三年建明洪武二年知县刘安礼重建正统十二年知县孔彦雍成化十一年知县祁司员𢎞治初知县谢鹏正德十二年知县赵聪嘉靖十二年知县张天禄万厯三年教谕谢君钖四十年知县郑宗周补修本朝顺治五年邑人佥事徐养元康熙七年知县孙缵各重修内邱县学在县治北宋大观间建明洪武三年重建永乐二年重修明知县王洪灏本朝顺治六年知县王秉干增修任县学在县治东元延祐七年建明洪武三年重建正德十二年知县张瓒嘉靖七年知县陈玑四十三年署县事教谕孙光裕万厯八年知县陈复彞十八年知县李希尹本朝顺治七年知县杜天成康熙七年训导蒋泰徴各重修广平府府学在府治东南金建元末废明洪武四年知府吴文修重建同知王庸知府杨浩熊懐卢瑀张潜华津李腾霄蒋以忠陈简刘芳誉焦源清程世昌推官张鳯翔本朝知府许文秀许荣昌署府事保定府同知何玉如俱有修葺永年县学在县治西明洪武初在城东北十一年知县陆礼徙今地正统八年典史王云𢎞治五年知县王铎正德九年知府华津嘉靖二十七年知县沈铨四十五年知县朱泰万厯三十二年署事推官张鳯翔四十七年知县李宜培崇祯六年知县张毓泰各重修本朝顺治八年知县王报春十四年知县余维枢康熙五年知县王家祯七年知县梁炳宸十年知县朱世纬俱有修葺曲周县学在县治东金大定中建明洪武二十七年知县刘信嘉靖十六年知县张鹏翼二十七年知县方逢时万厯二十七年知县王象恒三十年知县髙出三十七年知县张自悟天启四年知县赵引昌七年邑绅霍允猷崇祯十三年邑绅路振飞相继修葺肥乡县学在县治东南宋天圣中建金泰和四年主簿张利用重建元至正乙酉知县张皥明洪武二年知县韩淑昭𢎞治十四年知县钱朝鳯正德四年知县李干十一年知县张博古嘉靖元年知县吕渭十五年知县赵廷瑞隆庆元年知县李栻四年知县陈明经万厯十八年知县廉靖天启间知县李春英谭诚言侯君招署县事范志懋本朝顺治十三年知县李文盛相继重修鸡泽县学在县治东金承安三年知县髙琢建元延祐至元间知县髙师颜张崇重建明永乐十二年知县宋铨修𢎞治三年知县倪英九年典史张本正德六年知县银镜十五年教谕李一宁嘉靖四年义民郭周梁汉五年知县张时启十一年知县周文定三十一年知县唐音三十三年知县黄鑑三十六年教谕张景晹四十四年知县常世勲隆庆四年通判王之藩万厯二十年知县曹孔荣崇祯十六年知县贾益谦本朝顺治二年知县吴应文康熙元年知县袁鸿谟二年知县常志崐十一年训导张玮各有修建广平县学在县治东南明洪武三年知县髙立建永乐间知县李昉何琮𢎞治十五年知县顾麟万厯十七年知县陈鎜各有修建邯郸县学在县治西旧在县治东南明洪武十年县丞王成徙建今所永乐十年知县鹿琇正统十一年知县史善天顺四年知县董䇿成化五年知县刘翀正德六年知县张伟嘉靖十年知县赵时吉本朝知县许侃相继重修成安县学在县治东南元至正二年知县牛天章建后燬明洪武三年知县彭子润重建正统间知县张云韩温成化四年知县刘荛嘉靖间知县王铃隆庆二年知县王琢玉万厯十二年知县刘永脉四十一年知县李天祺教谕王孙昌四十二年知县李三畏四十四年知县贾三䇿崇祯十三年知县陈熙训导葢国彦本朝康熙十二年知县王楷训导要引昌相继重修威县学在县治东南宋元祐间通直郎牛直修建在雉川崇宁间迁于邵固金正隆元年徙今地元燬于兵明洪武三年知县袁思孟重建正统中知县王润成化中知县阎缙王政嘉靖间知县髙自卑本朝顺治十八年知县缑酉生康熙七年知县陈永昇十一年知县李之栋相继重修清河县学在县治东南金大定四年徙于今地元至元三年达噜噶齐巴鄂修葺至正十七年达噜噶齐托郭斯特穆尔县尹赵范葛义方重修明洪武八年十三年接修正统十四年知县赵文𢎞治三年知县林瑱正德元年知县许谏嘉靖中知县王纮卢汝翼傅延耆万厯中知县向日红张民纲崇祯中知县曹亭秦际皡本朝顺治二年知县王世勲康熙四年知县胡文焕相继增修十四年知县卢士杰重修磁州学在州治东旧在州治东北明洪武五年知州周敏徙建今所永乐间知州张士回正统间知州谢钊天顺间知州顾正相继修葺成化十六年知州张梦辅增修正德十六年知州张珂本朝康熙二十一年知州任塾三十七年知州蒋擢各重修大名府府学在府治东南宋在旧城元至正间兵燬明永乐元年随府治徙此知府倪天兴创建宣德三年知府夏忠李辂重修成化十四年知府沈浩凿泮池廓门序建斋庑𢎞治中知府李瓒韩福复加增修嘉靖七年建启圣祠万厯中知府涂时相搆四亭于仪门外以覆厯代碑珉知府赵慎修尹应元相继修葺元城县学在县治西北明永乐元年知县赵玉自故城徙建万厯十八年知县刘三英重修二十年秋圮于雨知县李炳重葺本朝顺治十六年知县冯缵京康熙十二年知县陈伟雍正四年知县王曰恭复加修葺大名县学在县治西南明洪武三年县丞秦本即元季旧址创建后知县施诚谢雯原瑢任英张鸾徐士彬嘉靖十年知县李汝梅各修葺隆庆三年圮于水知县李本意重修万厯间知县郑得书赵一鹤教谕郜纯谦训导杨于廷刘若愚本朝康熙三年知县陈灴六年知县徐衮字相继重修魏县学在县治东宋元时在于村渡迁洹水镇明初圮于漳水徙此洪武三年县丞蒋德𢎞创建永乐五年知县刘钦正统八年县丞赵和天顺三年知县杨春成化二十二年知县白䋲武𢎞治元年知县鲍琦九年知县林世逺县丞张诚俱重修正德十六年佥宪刘秉鑑嘉靖中知县李冕连登陆柬周咏李栻杨廷选徐元泰相继修葺本朝顺治十四年知县江日跻康熙二十年知县李尚斌各重修南乐县学在县治东南明洪武三年主簿叶伯瑾建二十四年废永乐五年知县吴文质复建正统四年典史周郁𢎞治间知县陈邦器嘉靖隆庆万厯间知县叶本路王道刘弼寛钱博学吴定柯挺本朝顺治三年知县卜世昌七年知县蔡琼枝康熙十年知县方元启相继重修清丰县学在县治北宋建后兵燬金皇统五年知德清军事赵儒林重建元至元初达噜噶齐铨部竒塔特令髙松至正四年县尹陈执中重修明洪武七年知县金雍增修正统四年知县马杰八年知县徐同成化元年知县潘瑄嘉靖间知县王宠李汝寛相继重修隆庆六年陆从平天启四年知县潘士闻复加修葺本朝康熙十三年知县杨燝教谕刘璸十五年教谕何来似重修东明县学在县治东南始建未详明𢎞治十一年知县邓钺重建嘉靖四年知县沈大楠二十八年知县黄国用隆庆五年知县张正道万厯十八年知县区大伦三十二年知县常澄四十年知县李遇知天启间知县顾其仁张福臻本朝康熙元年知县陆峤龄训导张皇灵九年知县杨日昇各重修开州学在州东门内本宋金时故址元大德间建明洪武二十五年知州文有祯重建永乐六年判官李珣徐是增修景泰间知州李迪天顺间知州谢鳯𢎞治间知州李嘉祥嘉靖间知州孙巨鲸隆庆间知州潘云祥万厯间知州沈尧中张之厚赵琦周之谟天启间知州董象恒崇祯七年府同知谢传显相继重修本朝顺治十一年知州景文魁康熙二年知州林逊七年知州孙棨三十四年知州贾国橿雍正七年知州张镠学正陈芝秀各补修长垣县学在县治西明洪武元年县丞刘彦昭建二十一年县丞娄哲重修景泰间知县刘𢎞𢎞治间知县贡安甫正德间知县张治道嘉靖间知县王三省刘体元钟崇武隆庆间知府王叔杲知县孙錝胡宥教谕吴嵚万厯间知县髙知止各增修本朝康熙九年署县事通判何英修明伦堂五十六年知县邵钖章谢蕃南先后修葺宣化府府学在府治东明宣德七年建宣化县学在府城东南隅明宣德七年置万全都司学镇守都督谭广创建𢎞治十七年嘉靖八年九年万厯二十三年二十七年俱有增修本朝康熙八年改为宣府前卫学三十二年改为宣化县学赤城县学在县治东旧系社学明景泰五年建本朝康熙三十二年置县即以社学为县学而开平卫学併裁入焉万全县学在县治东明正德五年建天启六年同知张聚垣重修原系万全右卫学本朝康熙三十二年改卫为县即以卫县为县学龙门县学旧在卫治东南明正统元年建十四年燬景㤗中叅政叶盛复建寻又废巡抚都御史张锦奏请重建𢎞治元年叅将都指挥周贤改建于卫治之东北本朝康熙三十二年改卫学为县学懐来县学旧系卫学在东山之南创建莫考明初提学御史戴仁请改建城东万厯十六年兵备道孙化龙复移于东山之南万厯二十一年又以旧学狭隘移建城中西北隅今即其处也万厯三十六年兵备道任应徴重修本朝康熙三十二年改为县学蔚州学在州治东创建无考明天顺间知州史魁重修𢎞治七年知州姜鄗增修万厯间知州熊明诚洪有声本朝知州陈鹏举曹士琦俱加修葺蔚县学即蔚州学西宁县学在县治东明天顺年建嘉靖间修万厯三十七年屈可贤重建崇祯十年王文诰重修本朝康熙三十二年改置县学懐安县学在县治东明正德三年建本朝康熙三十二年改置县学併裁万全左卫学归此延庆州学在州治东南明洪熙元年知州杨賔创建正统九年增修成化三年知州李鼒撤其旧而新之万厯间知州王大益本朝顺治初知州迟日豫相继重修康熙三十二年裁永宁卫学归併本州保安州学在州治东明景泰二年建成化三年知州俞泽学正朱昇修隆庆三年知州嵇巅重建本朝康熙四十年知州杨汝楫增修易州州学在州治东南元至正二十五年知州蔺茂创建明宣德七年知州许铨景泰二年知州王铸成化二十二年知州罗绮𢎞治十三年知州戴敏相继修葺嘉靖三十年兵备毕竟容重修四十年巡抚李迁兵备张渊增修移敬一亭于前建尊经阁于东南隅本朝顺治元年知州朱懋文十三年知州刘启复修涞水县学在县治西元至元初建至正中县尹宋着重修明洪武中知县董孟宗宣德中知县韩嵩正统中知县李灿景泰中知县张厚天顺中知县李森相继增修成化中教谕张才知县李宪修𢎞治初教谕刘洁重修嘉靖中举人徐富李廷陈修大成殿知县夏易唐治毕应午修本朝顺治十七年知县许书康熙五年知县陆扆箴重修广昌县学在县治东始建无考明隆庆六年知县成逊万厯五年知县张若愚崇祯元年知县刘世治相继增修本朝康熙二十四年知县杜登春重修冀州州学旧在州治西南肇自宋金天㑹六年节度使贾霆重建大定二十七年节度使王鲁重修明洪武九年知州王子章因其废址加葺永乐十三年沦于水知州桞义移于州治东权置庐舍以行礼即今地十九年知州吴廉重建正统十年判官孙礼景泰七年知州林思承成化七年知州胡琏十五年知州李德美嘉靖九年知州樊臣相继修葺南宫县学在县东南明洪武元年知县杨䋲建宣德中知县陆英重修成化四年同知曾达嘉靖四年知县张木十一年知县种云龙十五年知县王楫三十八年知县蔡恒嵩四十三年知县王中孚隆庆三年知县胡嘉谟万厯五年知县邢侗先后增修新河县学在县治东南元至元二十七年县尹阎思齐建泰定二年县尹魏鑑重修明永乐四年知县萧智重建成化二十年知县冯彦𢎞治十六年知县王廷珪正德二年知县蒋镛嘉靖七年知县穆形增修四十二年知县蔡𢡟昭教谕徐应解万厯十八年知县陈士秀二十一年知县徐治民各修葺枣强县学在县治东金天㑹间建明洪武九年知县李源清拓修永乐二年知县赵礼成化十七年知县史英重修二十三年知县应杰𢎞治八年知县张环嘉靖四年知县陈言万厯四十三年知县郑陞本朝顺治间知县张鳯起何之图康熙五年知县胡夣熊相继增修武邑县学在县治东北元延祐七年县尹李愍建至顺壬申县尹朱明至元六年县尹刘彦昭增修明永乐三年知县车贷重建正统三年知县李琰成化五年知县杨琇重修十三年知县马昭增修正德二年知县成文嘉靖三年知县王纪重修万厯十八年知县王学易增修衡水县学在县治东旧在旧县东元大德中县尹靳守良建元末兵燬明洪武八年知县韩羽重修永乐五年水没随县移范家疃即今地十二年知县陈敏创建正统正德嘉靖万厯间知县欧复蔺珮孙钟许份孙梦麟相继修葺赵州州学在州治东南始建无考金天㑹皇统贞祐中相继增修明洪武十三年知州周诚重建景泰天顺成化嘉靖间知州胡宏何濬潘洪陈瑄范昕先后重修本朝顺治间知州陶鼎铉训导张登龙康熙十一年学正阎永龄各补修柏乡县学旧在县治东南元至元壬辰县尹刘世英建至治癸酉主簿贺良佐重修明洪武二年知县何礼迁建于城北成化三年知县汪鉅重修嘉靖中知县马写杨拱极增修隆平县学在县治东南原在旧城宋大观中被水迁于县东明洪武十四年知县罗敏中复改建于县之东南正统间知县黄友重修成化𢎞治正德嘉靖中知县栁绅闗瑜纪世相杨自効万厯中知县林天秩徐彬仙克谨相继增修髙邑县学在县治西南宋庆厯中建崇宁二年知县李侁修元至元中县尹宋明善重修明洪武永乐正统成化𢎞治万厯中知县王藻罗克昌县丞沈义知县李本芳蔡庆谭绶金四科先后修葺本朝康熙二十一年知县刘瑜重修临城县学在县治南元至正中主簿实喇布哈登仕建至顺三年县尹李世基修明正统九年知县阮居仁因旧址重建成化二年知县张佐𢎞治元年知县张清正德九年知县王希佑嘉靖二十六年知县刘哻万厯三年知县王廷孚二十二年知县杨应丙本朝顺治六年知县王国柱十四年知县髙科康熙三十年知县杨寛各重修宁晋县学在县治南宋重宁二年知县齐世卿建元至正中监县大都闾重修明洪武三年知县孙毅修葺成化嘉靖中府同知曾逵知县陆愉徐以贞王宝吴仪陈棐本朝顺治五年知县赵汝斌各重修深州州学在州治东明洪武七年知县朱英建后圮于水永乐十年知州萧伯辰迁建于此成化二年知州尤瓛十一年知州韩儒相继修葺𢎞治十一年知州郭骞嘉靖二十六年知州余一鹏增修本朝顺治间知州任三奇韩志道州判沈以曦康熙八年学正赵吉徴雍正十年知州徐绶重修武强县学在县治东南宋时建金末兵燬元至元十七年县尹要德润重建至正中县尹周宗鲁重修明洪武成化𢎞治嘉靖万厯中知县夏安礼王思道吴鳯鸣曹文通刘沛然阎銶先后修葺本朝顺治七年知县刘朝宗重修康熙二年知县李道三十一年邑绅张星法各增修饶阳县学旧在县治西北元元贞二年县尉李世先迁于县治北明洪武八年知县左良弼修景泰成化嘉靖间知县刘用张干教谕李应元相继修葺万厯二十九年知县翟燿增修安平县学在县治东北元县尹石林建县尹马惟良重修明永乐正德嘉靖中知县薛朂陆载郭学书万厯中知县李时芳相继修葺本朝康熙二十六年知县陈宗石重修定州州学在州治西北唐范阳卢某始建刺史王处直增修宋韩琦复加拓修元义士周源重修明洪武十三年知州项昌铭正统九年知州许让成化六年知州李谔七年知州韩文相继重修二十一年知州裴泰正德二年署事推官邵廷嘉靖十三年知州王诏四十四年署事通判邢化四十五年署事同知林德万厯间知州王録杨现彭天补张镕张邦贵宋子质相继重修曲阳县学在县治东元县尹齐伯春始建至正间县尹李脱因重修明天顺四年知县事毕玉成化八年知县孙乔良正统十年通判杨琳嘉靖三十年知县杨早万厯十八年知县鲍献书相继增修本朝顺治十二年知县葛缓康熙十一年知县刘师峻十九年训导黄华蕃相继修葺深泽县学在县治东宋元祐三年知县许安石创建嵗乆增葺不一元至顺三年县尹毛景谦重修明洪武二十八年知县李珪永乐十四年知县王源增修成化十八年知县梁骥正德十二年知县张廷举嘉靖四十五年知县阎奉恩相继修葺入学额数顺治四年定入学分大学中学小学大学取四十名中学取三十名小学取二十名十五年入学大府取二十名大州县取十五名小学取四五名十六年定顺天府儒童入学取二十五名宛平大兴二县各取二十名又懐来卫永宁卫学归併延庆州保安卫学归併保安州龙门所学归併开平州昌平卫学归併昌平州俱取州县官廪保结不必另立卫册康熙九年定各直省府学二十名大州县学十五名中学十二名小学七名或八名二十六年题准懐来永宁保安三卫仍各取童生八名令各州兼摄三十三年定宣化府学生员酌拨二名以足数宣化懐安二县作大学定额十五名懐来万全蔚三县作中学定额十二名西宁龙门赤城三县作小学定额八名武生亦随文生额取五十四年以直𨽻人文日盛增广学额除顺天府学大兴宛平县学无庸增加其余府学各增三名共取二十三名州县卫大学各增三名共取十八名中学各增三名共取十五名小学各增二名共取十名六十一年十一月恩诏直𨽻各省大学加取七名中学加取五名小学加取三名雍正元年直省各府学遵恩诏内大学例加取七名二年上谕我圣祖仁皇帝夀考作人六十年来山陬海澨莫不家絃户诵直省应试童子有垂老不获一衿者其令督抚㑹同学臣查明实在人文最盛之州县题请小学改为中学中学改为大学大学照府学额取録遵㫖题定顺天府大兴宛平照三大学例俱加七名各取进二十五名文安通州宝坻丰润蠡县髙阳河间任邱景州冀州定州南宫枣强清丰东明开州长垣等十七州县向系大学今照府学额各取二十三名蓟州卢龙迁安昌平乐亭博野祁州安州新安献县阜城静海宁津天津卫万全蔚县衡水安平鸡泽成安清河魏县南乐等二十三州县卫所向系中学今改为大学各取十八名香河顺义深泽青县西宁灵夀行唐赞皇新河髙邑无极新乐曲阳广宗唐山内邱等十六县向系小学今改为中学各取十五名又蔚州向系中学今改为大学取进十八名其余州县仍照原额直省各学廪生顺治四年定府学四十名州学三十名县学二十名卫学十名增广生额数同商籍入学顺治十一年定直𨽻附河间府照大学考取拨入府学充附肄业别籍寓学顺治元年题准设寓学于京师逺方士子游学者取的当保结准附顺天府学一体考试又设廪额十名照县学例充贡二年题准寓学诸生本年乡试准分监生中额三名嗣后俱发囘本省如父母坟墓向在北方即系土着学臣察覈果真许令入籍一体应试京卫武童雍正二年定额取一百名应考者多系九府倩代顶冒教授不能尽识嗣后将此百名额数分𣲖九府大兴宛平二县各取十五名保定河间大名三府各取十名正定府取二十名宣化永平顺德广平四府各取五名俱就本籍考试令州县查明廪保识认真正卫籍出具印结送考学臣于取进后移拨京卫武学督率遇嵗考时亦令京学教官起送畿辅通志卷二十八畿辅通志钦定四库全书畿辅通志卷二十九义学顺治九年题准每乡置社学一区择其文义通晓行谊谨厚者补充社师免其差役量给廪饩优赡康熙五十四年二月圣祖仁皇帝勅谕朕毎年行幸水淀近见村荘之中诵读尚少况移风易俗莫过读书非此无可上进朕思畿辅之地廼王化所先宜当穷乡僻壤皆立义学覔人教读亦勉励孝弟可望成人矣可即遍示荘村俾知朕崇学好文之深意焉雍正九年题定州县于大乡鉅堡各置社学一区择生员学优行端补充社师免其差役量给廪饩凡近乡子弟年十二以上二十以内有志学文者俱令入学肄业仍造姓名册结于学臣按临申报查考分别奨赏褫革务期启发蒙童成就俊乂以备三代党庠术序之法又奉上谕各直省现任官员自立生祠书院令改为义学延师授徒以广文教顺天府府义学在正阳门外金鱼池北康熙四十一年府尹钱晋钖题准建造内奉圣祖仁皇帝御书乐育英才匾额至五城各设一小学延师教育有成材者选入义学共计每年廪饩银三百两于府县按月支领良乡县义学一在城东一在琉璃河一在窦店已上俱康熙五十八年建固安县义学一在城北闗一在栁泉一在知子营一在牛它一在马荘已上俱康熙五十四年建永清县义学在韩荘雍正八年建东安县义学一在西门外康熙五十四年建一在王里村雍正九年建香河县义学在城内东街雍正二年建通州义学一在新城红牌楼西一在张家湾南门内一在烟郊镇已上俱康熙五十四年建三河县义学一在城西街一在南闗一在夏店东一在南店已上俱康熙五十四年建一在段家岭雍正七年建武清县义学一在县前一在河西务一在杨村一在王庆坨已上俱康熙五十四年建宝坻县义学在城西街康熙五十四年重建宁河县义学在城内大街雍正九年建昌平州义学在城南街雍正五年建顺义县义学在城东门内雍正五年建密云县义学一在城一在石匣一在古北口已上俱康熙六十年建怀柔县义学在城南门雍正五年建涿州义学一在南闗瓮城内一在北闗俱康熙五十八年建一在城内文昌祠右雍正四年建房山县义学在学宫旁雍正四年建霸州义学一在学宫旁一在南孟镇一在煎茶舖一在苑家口一在髙家荘已上俱康熙五十四年建文安县义学一在城内西街一在苏桥一在胜芳镇一在左家荘一在围河镇一在狼虎庙已上俱康熙五十四年建大城县义学在东闗康熙五十四年重建保定县义学在城内东街雍正九年建蓟州义学一在城内一在别山一在马伸桥已上俱雍正二年建平谷县义学在城内北街雍正四年建遵化州义学一在城东街一在城西石门一在城南党峪已上俱康熙五十四年建一在巡抚旧署雍正五年建一在城西门外雍正八年建永平府府义学在府署后康熙五十四年重建卢龙县义学在城南街雍正五年建迁安县义学在城小南街雍正七年建抚宁县义学一在学宫前一在东路海洋店一在南路樊各荘一在西路卢峯口一在北路台头营已上俱雍正二年建昌黎县义学一在城北街一在套里堡东街一在城西史家口已上俱康熙五十四年建滦州义学一在城内西街康熙五十五年建一在城西榛子镇雍正五年建一在城南长宁雍正六年建乐亭县义学一在城内西街一在城南汤家河一在城东胡家坨一在城北汀流河一在城西阎各荘已上俱康熙五十七年建玉田县义学在明伦堂后康熙五十四年建丰润县义学一在城内西街一在魁星楼旁一在城西南丰台一在城南老荘已上俱康熙五十六年建山海卫义学一在文昌祠旁一在范家店俱雍正四年建保定府府义学在南门外雍正二年建清苑县义学一在西闗康熙四十三年建一在城内老郎庙一在南门瓮城一在北门瓮城已上俱雍正九年建满城县义学一在北闗一在南闗一在陉阳驿一在方顺桥俱康熙五十四年重建一在市头村一在紫口村一在石井村一在李小店一在阎童村已上俱康熙五十六年建安肃县义学一在城内西街一在白塔舖一在田村舖一在大王店一在樊村一在遂城一在大新荘一在谢芳营已上俱康熙五十五年建定兴县义学一在城内慈云阁一在城南北河店一在城南固城店一在城东南留村店一在城东南杨村店已上俱康熙五十四年建新城县义学一在城内大街一在南闗一在方官一在髙碑店一在髙桥已上俱康熙五十六年建唐县义学一在城内一在髙昌店一在叔吕荘一在连颐荘一在安乐荘一在北罗荘一在倒马闗已上俱康熙五十四年建博野县义学一在套里村雍正四年建一在南小王村雍正六年建一在北彦村雍正八年建一在杜村雍正九年建庆都县义学在城内学宫旁康熙五十四年建容城县义学在城内文昌宫康熙五十四年重建完县义学一在北堡店一在下叔村一在尧城村一在郭村已上俱康熙五十年建蠡县义学一在城内一在北闗一在南王村一在东滑村一在南大留一在刘陀村一在孟常村一在洪善保一在林舖村一在北玉田村已上俱康熙五十四年建雄县义学一在城内一在城南一舖一在城南十里舖一在城东史哥荘一在王克桥一在黄湾村一在大歩村已上俱康熙五十四年建祁州义学一在城内一在东路石佛村一在中羊村一在安固城一在南路军诜村一在西路西伍女一在北路段村俱康熙五十四年建束鹿县义学一在城一在北营村一在耿䖍寺一在孟观村一在赵古营村一在王口村一在南智邱村一在北贤邱村一在安古城村一在东良马村一在和睦井村俱康熙五十四年建安州义学一在曽家荘康熙五十九年建一在北闗雍正二年建髙阳县义学在城内东街雍正七年建新安县义学在城内东街康熙五十四年重建河间府府义学在府城南闗康熙五十四年建河间县义学一在城内一在新村一在泥马头一在鱼儿荘一在景和镇雍正元年建献县义学一在城内康熙五十五年建一在淮镇康熙五十七年建一在大薖村雍正三年建一在邵家荘雍正五年建阜城县义学一在城内一在东南闗俱康熙五十四年建肃宁县义学在魁星阁后雍正九年建任邱县义学在学宫右雍正元年建交河县义学一在冯家荘一在髙川镇一在东新店一在泊镇一在官鲁屯俱雍正九年建宁津县义学一在城内一在东乡柴胡店一在西乡长象牙一在南乡小店一在北乡大栁店已上俱雍正二年建景州义学一在城内一在南闗俱康熙五十四年建吴桥县义学一在学宫前一在连镇苇厰俱康熙五十四年建东光县义学一在儒学门前一在马家荘一在于家荘一在沙河头村一在土山村一在连镇一在烟台村俱康熙五十四年建故城县义学一在东门内一在南门外俱康熙六十年建天津府府义学在城内西大街雍正十年建天津县义学一在城内西街一在城内北街一在东门外南街一在河东已上俱康熙四十七年建青县义学在东闗康熙五十三年建静海县义学一在城隍庙旁一在独流镇俱雍正五年建沧州义学在城内东街康熙五十四年建南皮县义学一在城内南街一在城内北街一在南闗一在董村镇一在泊头一在大吴荘已上俱康熙五十四年建盐山县义学一在城南㡌围镇康熙五十四年建一在城内西大街雍正二年建一在城东北羊二荘雍正九年建庆云县义学在城内学宫旁康熙五十四年建正定府府义学一在府墙东一在县学前俱康熙五十四年重建正定县义学一在东门瓮城内一在西门瓮城内一在南门瓮城内一在北门瓮城内一在新城舖俱康熙五十四年重建获鹿县义学在东闗康熙五十四年重建井陉县义学一在城内一在南闗一在微水村一在核桃园一在河东村一在横口村已上俱雍正五年建阜平县义学一在旧城一在王快镇一在龙泉闗俱雍正八年建栾城县义学一在龙冈讲院一在县治东隅行唐县义学在城南街雍正七年建灵夀县义学一在东闗一在西闗一在牛城村一在纪城村一在木佛村一在慈峪镇一在乂头镇一在秋山村一在韩家洼俱康熙五十四年建平山县义学一在城西街一在囘舍镇一在白砂村俱康熙五十四年建元氏县义学在城内南街雍正九年建赞皇县义学在城内马神庙旁康熙五十四年重建晋州义学一在城内一在沙头村一在南四吕村一在韩荘一在北辛荘一在元头村一在常营村一在彭召村一在周头村一在武邱村已上俱康熙五十四年建无极县义学一在西闗一在北苏堡一在郭荘堡一在苏村一在丁验村一在牛辛荘一在张叚固村一在陈村堡已上俱康熙五十四年建藁城县义学一在旧城一在新城一在美化村一在周挂村一在两河村一在南孟村一在只都村一在奉化村已上俱康熙五十四年建新乐县义学一在南闗木厰一在木村一在南苏村已上俱雍正七年建顺徳府府义学在府署前雍正二年建邢台县义学在霍楼村雍正二年建沙河县义学一在城内西北隅一在食膳舖一在城北十里一在普通舖一在城南十里一在褡裢店一在城南二十里已上俱雍正四年建南和县义学一在和阳书院康熙十八年建一在城隍庙东雍正三年建平乡县义学一在城内一在马荘村一在田禾村已上俱旧设一在辛荘村雍正四年建广宗县义学一在城内康熙四十三年建一在焦家荘雍正三年建一在太平台一在东董里村俱雍正八年建鉅鹿县义学一在城隍庙旁雍正五年建一在三明寺左雍正七年建唐山县义学一在邢村一在毕村一在大霍村一在大宁舖一在北山口村已上俱雍正九年建内邱县义学在城内北街康熙五十八年建任县义学在学宫旁康熙五十四年建广平府府义学在城内西街康熙五十年建永年县义学一在城内东街一在东乡大由集一在南乡牛家堡一在西乡临洺镇一在北乡曲陌集已上俱旧设一在长桥集一在南坛张家荘一在东苏村一在屯荘村已上雍正六年建曲周县义学在县治前雍正二年建肥乡县义学一在积善村一在屯荘营一在北髙村一在贾儿荘一在屯子堡一在前黄儿寨一在郑家堡已上俱康熙五十四年建一在旧店集雍正九年建鸡泽县义学在县治东北康熙五十四年重建广平县义学在县治东康熙五十四年重建邯郸县义学一在城内南街一在南闗一在北闗一在北十里舖一在南二十里舖一在北泊子村一在河沙堡一在东里堡一在堤西堡一在代召镇已上俱康熙五十四年建成安县义学一在西闗一在小郭儿荘俱雍正七年建威县义学一在南街一在西街一在北街已上俱康熙五十四年建清河县义学一在城内一在大寨村一在谢炉集一在连塜屯一在窦家坞已上俱康熙五十四年建磁州义学一在南闗一在北闗一在城阜才舖一在王家店一在车骑闗已上俱康熙五十四年建大名府府义学在南闗康熙五十四年重建元城县义学一在杨家桥一在西店集一在司从楼一在董家荘已上俱康熙五十四年建大名县义学一在西街康熙五十一年建一在李茂堤一在罗胜屯一在边马集一在大营村已上俱康熙五十四年建魏县义学一在城内康熙五十四年建一在沙口集一在髙儿寨集一在方里集已上俱康熙五十八年建南乐县义学一在城内大街一在城东村已上俱康熙五十六年建清丰县义学一在聂家荘一在固城集一在焦夫村一在赵店村一在永固集一在齐王庙一在察院东已上俱康熙五十四年建东明县义学一在南门内一在北门内俱康熙五十四年建开州义学一在明道祠康熙五十六年建一在文昌祠康熙六十年建长垣县义学一在城隍庙旁一在双忠祠一在板邱集一在南岳集一在樊相集一在学堂冈已上俱康熙五十五年建一在蘧公祠雍正三年建宣化府府义学在城内大街康熙五十四年建宣化县义学一在米市街一在崇善寺街俱康熙四十五年建赤城县义学一在县署东一在云州堡一在独石堡已上俱旧设一在滴水崖堡雍正七年建万全县义学一在武成王庙一在张家口下堡俱康熙四十三年建一在洗马林堡雍正三年建龙门县义学一在城内一在鵰鹗堡一在长安岭一在赵川堡已上俱旧设一在葛峪堡一在龙门闗俱雍正七年建怀来县义学一在本城一在沙城堡一在土木堡雍正五年建一在窑子头雍正六年建一在新保安城雍正七年建蔚州义学在州署前康熙五十四年重建蔚县义学在城内西街雍正九年建西宁县义学一在县署前一在开阳堡一在白马营已上俱旧设一在学宫旁雍正八年建怀安县义学一在武庙一在学宫旁俱康熙五十四年重建延庆州义学一在文昌祠旁雍正四年建一在岔道城雍正五年建一在观音堂雍正六年建保安州义学在州署西康西五十四年重建易州州义学一在大市舖一在北白涧村一在东白涧村一在向阳村已上俱康熙五十四年建涞水县义学在西闗外康熙五十四年重建广昌县义学在县西闗内雍正七年重建冀州州义学一在陆疃村一在陈家荘一在大寨村已上俱康熙五十四年建一在城一在内章村俱雍正二年建南宫县义学一在城东街一在宁花镇一在开河村一在吴镇一在髙村已上俱康熙五十四年建一在岳悦村雍正八年建新河县义学一在髙荘村一在董家荘一在耿家荘一在杜兴荘已上俱康熙五十四年建一在县治前雍正五年建枣强县义学一在城东闗一在城西闗一在城南闗已上俱康熙五十四年建武邑县义学一在审婆集一在白塔集一在李店一在圏头集一在赵桥集一在马囘台已上俱雍正六年建衡水县义学一在城西闗一在新集堡一在景官村一在张馆舖已上俱康熙五十四年建一在留中堡雍正二年建一在赵常村雍正四年建赵州州义学一在城内一在西闗一在大石桥一在新泰店一在沙河店已上俱康熙五十四年建栢乡县义学在东街雍正六年建隆平县义学一在西街一在城东旧城村一在牛家桥一在魏家荘一在水饭荘已上俱雍正四年建髙邑县义学在学宫东雍正七年建临城县义学一在镇内一在羊泉口一在赵村一在尹村一在白鸽村一在冈西村一在驾回北一在留村已上俱康熙五十四年建宁晋县义学一在城贤林坊一在城都谏坊一在北闗一在南闗一在张家荘一在周家荘一在清善头桥已上俱康熙五十四年建一在乔家寨一在百尺口一在南里村已上俱雍正九年建深州州义学在城隍庙路西康熙五十四年建武强县义学一在城内西街一在郭家荘一在堤南村一在陈家荘一在林东村一在小范镇一在南召实一在古分山河一在台南村已上俱康熙五十四年建饶阳县义学一在南闗一在小堤一在北李家荘一在小屯一在北官村一在南张保已上俱旧设一在何家荘雍正六年建安平县义学一在学宫左侧一在长汝村一在马店一在子文村一在宅侯村已上俱康熙五十四年建定州州义学一在城内南街一在城北清风店一在城南明月店已上俱康熙五十四年建深泽县义学一在城内一在南值腰一在铁干一在西马一在西内堡一在南赵八荘一在北赵八荘已上俱康熙五十四年建曲阳县义学一在北岳庙内康熙三十八年建一在学宫侧雍正四年建书院太极书院在京城内元中书行省杨维中建首善书院在京师宣武门内左方对城明天启初都御史邹元标副都御史冯从吾搆为都人士讲学之所御史周宗建董其事少师叶向髙撰碑宗伯董其昌书御史倪文焕等诋为伪学因毁书院崇祯时礼部尚书徐光启率西洋人汤若望等借院修厯署曰厯局金台书院在东安县城内明万厯四十六年知县陆燧建谏议书院在昌平州西南五里元泰定间为唐谏议大夫刘蕡建讲书堂在密云县城内明万厯二十一年知县康丕扬建文靖书院在房山县西南七十里元里人总管赵密教授贾壤尝从容城刘因游归以其学教乡人乃建书院立祠祀之诏赐额曰文靖益津书院旧在霸州南十里宫家荘元宫君祺建明万厯初改建城内崇正书院在文安县城内明万厯四年建孤竹书院在永平府城东北隅望髙楼下今废北平书院在永平府学南卢龙县旧基明隆庆六年知府辛应干建昌黎书院在昌黎县静安社南七里许横渠书院在滦州西闗明嘉靖八年知州赵叶建育贤书院在滦州榛子镇明隆庆四年推官辛如金建莲池书院在保定府治正南即古莲花池故址本朝雍正十一年总督李卫建上谷书院在保定府治西北久废白河书院在定兴县治西北忠孝书院在完县元至正间建正学书院在安州葛乡城内静修书院在新安县台城村瀛州书院在河间府治西知县王遇賔建一在南皮县城外东北明万厯三十年知县李正华建毛公书院在河间县尊福乡毛精垒元至正间总管王思诚以其地有汉儒毛苌冢宅奏建书院立山长主之献陵书院在献县治西明嘉靖十三年知县汪銮修见麟书院在献县城内珍谟书院在任邱县董子书院在景州广川镇即汉董仲舒乡祠元至正中总管王思诚奏建今置学宫东隅天门书院在沧州治东明万厯二十五年运使何继髙知州卢廷选创建崇正书院在正定府治北明嘉靖初知府王腾建恒阳书院在正定县治西北明嘉靖中建万厯四十年重建赵南星为记大行书院在获鹿县北元学士髙健置封龙书院在元氏县西北封龙山下相传汉李躬授业之所唐郭震宋李昉张蟠叟元李治安熙皆讲学于此西谿书院在元氏县龙首峯西唐𨼆士姚敬栖遁之所宋有九经张着为山长中谿书院在元氏县龙首峯下宋李昉常讲业于此后张蟠叟等亦于此相继授徒文清书院在元氏县学宫之左因薛瑄父为学官瑄生于学舍故祀之明万厯中知县田劝建三台书院在元氏县西二十五里西贾村邑人髙用賔建文昌阁后设数楹为四方有志者肄业之所李徳裕书院在赞皇县西水峪寺滹阳书院在藁城县治东明嘉靖十一年知县尹耕建壁里书院在新乐县西四十里笔头村内有先师庙邑人赵恕张愿赵士亷建明成化二年知县张静同邑绅马宗仁重修滋阳书院在新乐县西南新市元苏天爵读书处国士书院在顺徳府文庙西旧名龙冈书院明嘉靖间提学御史阮建后又题为连城书院资治书院在唐山县宣嵍山邑人赵渔建林公书院在内邱县中邱驿前元林起宗聚徒讲学处旧在处士菴漳川书院在广平府府学西明正徳十三年知府张羽建后改为皇华舘紫山书院在广平府东闗本朝顺治年巡按御史苏京建安仁书院在曲周县东北马罗堡今废公善书院在曲周县东闗明崇祯中邑人路振飞建崇徳书院在肥乡县李文靖公祠西明知县李栻建偃武书院在肥乡县城西南明知县郝絅建春熙书院在广平县徳化街洺阳书院在威县治西明嘉靖中知县钱本建后知县胡容重建滏阳书院在磁州西南七里明嘉靖三十年建元城书院在大名府治西南明正徳十五年建祀宋刘安世应龙书院在大名县南堤下明嘉靖间知县宋湘创建洹阳书院在魏县治西明万厯间知县章正岳建扶义书院在东明县东南隅明隆庆六年知县张正道建明道书院在开州城隍庙东祀宋程颢明正徳间知州龙大有建万厯中知州王圻重建崇义书院在开州东十八里元国子生唐兀崇喜建请于朝赐名崇义河内公书院在长垣县北街明嘉靖八年知县王懋建九年増修三十五年知县钟崇武重修改名曰求仁书院景贤书院在宣化府城南一十里元相喀喇托克托建绿隂书院在懐来卫西南隅旧学后二贤书院在懐来卫南明髙邮李士龙建祀范文正公欧阳文忠公独石书院在旧开平卫治东南隅云州书院在云州堡东隅西闗书院在龙门卫治东南暖泉书院在蔚州西三十里元工部尚书王敬建棠隂书院成徳书院俱在易州城内东郭书院在南宫县城东明御史刘濓谢仕归筑为读书处紫微书院在南宫县儒学东彤塔书院在南宫县旧城北槐川书院在栢乡县东北隅凤凰冈后䝉泉书院在宁晋县西北隅正学书院在宁晋县文庙西洨濵书院在宁晋县城外东南隅恒麓书院在深州治东南隅明嘉靖二十六年巡按御史刘瑶建乐善书院在深泽县故罗村元邑人杜儒建学田顺天府学田八十四顷七十九亩八分二釐八毫租银四百三十四两六钱三釐三毫钱四万二百四十文租谷一十八石一斗八升一合杂粮六斗三升永平府学田六百一十一顷一亩五分九釐四毫租银七十九两八分一釐六毫租谷八十二石三斗五升五合米七百八石八斗七升二合保定府学田二十七顷四亩九分八釐八毫租银一百七两五钱八分四釐五毫零租谷二十三石九升黑豆二石河间府学田二十五顷三十四亩二分二毫租银四十八两一分八釐三毫租谷一百六十一石九斗六升五合天津府学田二十一顷七十亩四分二釐九毫租银八十二两六钱六分五釐二毫正定府学田八十顷八十九亩三分五釐七毫租银二百六十二两四钱七分一釐一毫租谷一百七十四石六斗二升四合四勺顺徳府学田四十顷七十五亩零租银一百四十六两二钱七釐五毫零广平府学田一百一十五顷六十九亩三分六毫租银三百六十一两六钱六分六釐九毫租谷六十三石五斗七升四合大名府学田一百一十三顷二十三亩三分九釐租银六百五十二两九钱四分六釐三毫租米四十二石一斗二升七合麦四十二石一斗二升七合宣化府学田四十一顷一十五亩九毫租银一百三十五两一钱六分五釐三毫租谷四十八石一斗一升四合米三十九石九斗三升五合三勺黑豆五石易州学田九顷一十四亩八分租银三十九两三钱一分五釐九毫冀州学田九十三顷三十亩四分五釐九毫租银二百五十五两一钱五分六釐三毫租谷一百一十二石六斗六升一合赵州学田三十二顷八十六亩一分一釐六毫租银二十五两七钱六分九釐一毫钱六千六百二十一文租谷二百四十五石七升五合深州学田一百二十二顷八亩三分八釐七毫租银九十一两六钱九分五毫租谷三十三石五斗八升定州学田三顷八十二亩三分二釐租银一十七两五钱九分七釐八毫租谷四十五石三斗四升一合九勺畿辅通志卷二十九畿辅通志钦定四库全书畿辅通志卷三十户口赋以田科役由方制力役之征旧矣周官制役之法任以地之媺恶辨以国野之逺近均以嵗之上下而实则以家为率也顾其为役甚烦或于乡或于官或于兵佗若追胥守政治城郭沟渠涂巷共牛马车辇委输六乡皆然而大司徒掌稽国中及四郊都鄙之夫家九比之数下逮族师闾胥无时不以校登民数为务则畿辅户役为尤艰矣汉唐以来名稍更而实同名错出则吏易缘以为奸自明定条鞭之法然后名简而弊清而地媺恶国野逺近嵗上下之别则后世无闻焉我国家爱民如子恐民力不齐贫户丁钱不能时输乃酌盈剂虚视地缓急稍均丁于地以纾丁困盖天下有贫丁无贫地役科于田则地与嵗之别在其中矣而其法尚未行于直𨽻雍正元年皇上饬令畿辅丁役悉均于粮于是户役之征下丁弗扰视条鞭之法愈益简明矣夫民者天之心也户口之繁以征昌运非徒制役而已周官孟冬祀司民小司㓂献民数于王王拜受之登于天府明制每嵗郊祀中书省以户籍陈坛下荐之天祭毕而蔵之其重若此我圣祖仁皇帝膺图既久念生齿益繁特降徳音丁口编审如例而丁钱永不加増盖数千年以来所未有之盛事煌煌圣典垂为世法庶几天下后世知户口之重不专在力役之征而民数之稽其义至深逺焉耳汉渔阳郡户六万八千八百二口二十六万四千一百一十六右北平郡户六万六千六百八十九口三十二万七百八十辽西郡户七万二千六百五十四口三十五万二千三百二十五涿郡户十九万五千六百七口七十八万二千七百六十四渤海郡户二十五万六千三百七十七口九十万五千一百一十九广阳郡户二万七百四十口七万六百五十八赵国户八万四千二百二口二十四万九千九百五十二鉅鹿郡户十五万五千九百五十一口八十二万七千一百七十七常山郡户十四万一千七百四十一口六十七万七千九百五十六清河郡户二十万一千七百七十四口八十七万五千四百二十二河间国户四万五千四十三口十八万七千六百六十三中山国户十六万八百七十三口六十六万八千八十信都国户六万五千五百五十六口三十万四千三百八十四正定国户三万七千一百二十六口十七万八千六百一十六广平国户二万七千九百八十四口十九万八千五百五十八东郡户四十万一千二百九十七口一百六十五万九千二十八上谷郡户三万六千八口十一万七千七百六十二按西汉户口元始二年为最盛故地理志举以为数后汉渔阳郡户六万八千四百五十六口四十三万五千七百四十右北平郡户九千一百七十口五万三千四百七十五辽西郡户一万四千一百五十口八万一千七百一十四涿郡户十万二千二百一十八口六十三万三千七百五十四渤海郡户十三万二千三百八十九口一百一十万六千五百广阳郡户四万四千五百五十口二十八万六百赵国户三万二千七百一十九口一十八万八千三百八十一鉅鹿郡户十万九千五百一十七口六十万二千九十六常山国户九万七千五百口六十三万一千一百八十四清河国户十二万三千九百六十四口七十六万四百一十八河间国户九万三千七百五十四口六十三万四千四百二十一中山国户九万七千四百一十二口六十五万八千一百九十五安平国户九万一千四百四十口六十五万五千一百一十八东郡户十三万六千八十八口六十万三千三百九十三上谷郡户一万三百五十二口五万一千二百四按后汉户口莫盛于永夀三年郡国志所载即是年数也晋燕国户二万九千范阳国尸一万一千上谷郡户四千七十北平郡户五千辽西郡户二千八百广寗郡户三千九百三十渤海郡户四万赵国户四万二千鉅鹿国户一万四千常山郡户二万四千中山国户三万二千清河国户二万二千安平国户二万一千河间国户二万七千章武国户一万三千髙阳国户七千博陵国户一万广平郡户三万五千二百阳平郡户五万一千顿邱郡户六千三百濮阳国户二万一千按晋书地理志所载盖太康元年西晋极盛时户口数也魏幽州燕郡户五千七百四十八口二万二千五百五十九范阳郡户二万六千八百四十八口八万八千七百七渔阳郡户六千九百八十四口二万九千六百七十安州密云郡户二千二百三十一口九千一十一广阳郡户二千八口八千九百一十九安乐郡户一千一百一十六口五千二百一十九南营州乐良郡户四十九口二百三昌黎郡户五百九口二千六百五十八东燕州平昌郡户四百五十口一千七百一十三上谷郡户九百四十二口三千九十三平州辽西郡户五百三十七口一千九百五北平郡户四千三百口一千八百三十六瀛州髙阳郡户三万五百八十六口十四万一百七河间郡户三万五千八百九口十四万八千五百六十五章武郡户三万八千七百五十四口十六万二千八百七十沧州浮阳郡户二万六千八百八十口九万八千四百五十八冀州长乐郡户三万五千六百八十三口十四万三千一百四十五渤海郡户三万七千九百七十二口一十四万四百八十二武邑郡户二万九千七百七十五口一十四万四千五百七十九定州中山郡户五万二千五百九十二口二十五万五千二百四十二常山郡户五万六千八百九十口二十四万八千六百二十二鉅鹿郡户二万七千一百七十二口一十三万二百三十九博陵郡户二万七千八百一十二口一十三万五千七北平郡户一万三千三十四口六万五千一百二殷州赵郡户三万一千八百九十九口一十四万八千三百一十四鉅鹿郡户一万三千九百九十七口五万八千五百四十九南赵郡户三万二千四十六口十五万一百一十三司州广平郡户二万三千七百五十口十万三千四百三北广平郡户一万六千六百九十一口九万一千一百四十八广宗郡户一万三千二百六十二口五万五千八百九十七顿邱郡户一万七千一十二口八万七千六十三清河郡户二万六千三十三口十二万三千六百七十按后魏户口正光以前倍于晋之太康作史时已不可考惟录东魏武定之世为志隋涿郡户八万四千五十九渔阳郡户三千九百二十五安乐郡户七千五百九十九北平郡户二千二百九十九上谷郡户三万八千七百河间郡户十七万三千八百八十三博陵郡户十万二千八百一十七恒山郡户十七万七千五百七十一信都郡户十六万八千七百一十八赵郡户十四万八千一百五十六襄国郡户十万五千八百七十三武安郡户十一万八千五百九十五清河郡户三十万六千五百四十四武阳郡户二十一万三千三十五按隋之户口以大业五年为盛隋地理志所载盖即是年之数唐幽州户六万七千二百四十三口三十七万一千三百一十二檀州户六千六十四口三万二百四十六蓟州户五千三百一十七口一万八千五百二十一平州户三千一百一十三口二万五千八十六妫州户二千二百六十三口一万一千五百八十四易州户四万四千二百三十口二十五万八千七百七十九沧州户十二万四千二十四口八十二万五千七百五冀州户十一万三千八百八十五口八十三万五百二十深州户一万八千八百二十五口三十四万六千四百七十二瀛州户九万八千一十八口六十六万三千一百七十一莫州户五万三千四百九十三口三十三万九千九百七十二定州户七万八千九十口四十九万六千六百七十六镇州户五万四千六百三十三口三十四万二千一百三十四赵州户六万三千四百五十四口三十九万五千二百三十八洺州户九万一千六百六十六口六十八万三千二百八十邢州户七万一百八十九口三十八万二千七百九十八贝州户十万一十五口八十三万四千七百五十七魏州户十五万一千五百九十六口一百一十万九千八百七十三蔚州户五千五十二口二万九百五十八按唐户口莫盛于开元天宝地理志盖以开元二十八年户部帐为正者也其新武二州本志云阙涿景澶恵四州俱置于开元以后故志中皆无户口又按元和郡县图志太平寰宇记俱有开元户数与此互异盖二书又据一年故也今因二书所纪不全故舍彼而录此元和郡县图志有元和户数不及开元之盛太平寰宇记有太平兴国户数不及崇宁之盛故俱未录辽析津府析津县户二万宛平县户二万二千昌平县户七千良乡县户七千潞县户六千安次县户一万二千永清县户五千武清县户一万香河县户七千玉河县户一千漷隂县户五千顺州懐柔县户五千檀州密云县户五千行唐县户三千涿州范阳县户一万固安县户一万新城县户一万归义县户四千易州易县户二万五千涞水县户二万七千容城县户五千蓟州渔阳县户四千三河县户三千玉田县户三千景州遵化县户三千平州卢龙县户七千安喜县户五千望都县户三千滦州义丰县户四千马城县户三千石城县户三千营州广宁县户三千大同府懐安县户三千宏州永宁县户一万奉圣州永兴县户八千矾山县户三千龙门县户四千望云县户一千归化州文徳县户一万可汗州懐来县户三千儒州缙山县户五千蔚州灵仙县户二万定安县户一万按辽地理志所属直𨽻三分之一其户数视宋金俱不及而视元则稍过之盖有辽极盛之数也宋霸州崇宁户一万五千九百一十八口二万一千五百一十六沧州崇宁户六万五千八百五十一口一十一万八千二百一十八清州崇宁户六千六百一十九口一万二千七十八冀州崇宁户六万六千二百四十四口一十万一千三十深州崇宁户三万八千三十六口八万三千七百一十永清军崇宁户三万四千一百九十三口三万九千二十二河间府崇宁户一万一千九百三口六万二百六莫州崇宁户一万四千五百六十口三万一千九百九十二雄州崇宁户一万三千一十三口五万二千九百六十七保州崇宁户二万七千四百五十六口二十三万二百三十四顺安军崇宁户八千六百五口一万六千五百七十八安肃军崇宁户七千一百九十七口一万四千七百五十一广信军崇宁户四千四百四十五口八千七百三十八中山府崇宁户六万五千九百三十五口一十八万六千三百五祁州崇宁户二万四千四百八十四口四万九千九百七十五正定府崇宁户九万二千三百五十三口一十六万三千一百九十七庆源府崇宁户三万四千一百四十一口六万一百三十七洺州崇宁户三万八千八百一十七口七万三千六百信徳府崇宁户五万三千六百一十三口九万五千五百五十二恩州崇宁户五万一千三百四十二口八万五千九百八十六大名府崇宁户十五万五千二百五十三口五十六万八千九百七十六开徳府崇宁户三万一千八百七十八口八万二千八百二十六信安军崇宁户七百一十五口一千四百三十七保定军崇宁户一千二十九口二千四百八十四磁州崇宁户三万六千四百九十一口九万六千九百二十二按宋户口莫盛于崇宁故宋史取以为志其燕山府涿檀顺蓟景平经儒易营武蔚妫奉圣归化十五州崇宁时尚属辽宣和四五年间始属宋寻入于金故宋史地理志俱但有地名而无户口金大兴府户二十二万五千五百九十二涿州户一十一万四千九百一十二霸州户四万一千二百七十六通州户三万五千九十九顺州户三万三千四百三十三蓟州户六万九千一十五平州户四万一千七百四十八滦州户六万九千八百六徳兴府户八万八百六十八蔚州户五万六千六百七十四宣徳州户三万二千一百四十七易州户四万一千五百七十七沧州户一十万四千七百七十四清州户四万七千八百七十五冀州户三千六百七十深州户五万六千三百四十景州户六万五千八百二十八河间府户三万一千六百九十一献州户五万六百三十二雄州户二万四百一十一保州户九万三千二十一安州户三万五百三十二安肃州户一万二千九百八十遂州户一万一千一百七十四蠡州户二万九千七百九十七中山府户八万三千四百九十祁州户二万三千三百八十二正定府户一十三万七千一百三十七威州户八千三百一十沃州户三万八千一百八十五洺州户七万三千七十邢州户八万二百九十二大名府户三十万八千五百一十一开州户三万三千八百三十六莫州户二万二千九百三十三磁州户六万三千四百一十七按今直𨽻之属金者兼辽宋故地户数合辽宋而倍之虽汉唐极盛之数不是及矣元大都路户一十四万七千五百九十口四十万一千三百五十上都路户四万一千六十二口一十一万八千一百九十一永平路户一万三千五百一十九口三万五千三百保定路户七万五千一百八十二口一十三万九百四十正定路户一十三万四千九百八十六口二十四万六百七十顺徳路户三万五百一口一十二万四千四百六十五广平路户四万一千四百四十六口六万九千八十二大名路户六万八千六百三十九口一十六万三百二十九河间路户七万九千二百六十六口一十六万八千五百三十六按元地理志户口用至元七年抄籍数为正至元二十七年至顺元年又俱籍之其数各增于前然终不及金时三分之一盖户数视前为最少而本志以为汉唐极盛之际有不及焉何也明顺天府大兴县编户三十六里宛平县编户七十五里顺义县编户二十七里昌平县编户二十七里良乡县编户二十五里密云县编户一十九里懐柔县编户一十四里固安县编户三十八里永清县编户二十一里东安县编户四十四里香河县编户十里通州编户三十二里三河县编户三十五里武清县编户二十八里漷县编户一十五里宝坻县编户三十二里涿州编户四十六里房山县编户一十六里霸州编户三十一里文安县编户三十四里大城县编户二十三里保定县编户六里蓟州编户二十六里玉田县编户一十八里丰润县编户二十二里遵化县编户二十里平谷县编户一十三里永平府卢龙县编户一十五里迁安县编户二十九里抚宁县编户一十七里昌黎县编户二十六里滦州编户二十七里乐亭县编户二十七里保定府清苑县编户一十四里满城县编户一十一里安肃县编户一十六里定兴县编户二十一里新城县编户三十六里唐县编户二十二里博野县编户二十一里庆都县编户八里容城县编户六里完县编户一十八里蠡县编户二十七里雄县编户一十七里祁州编户一十四里深泽县编户一十一里束鹿县编户一十七里安州编户二十二里髙阳县编户一十四里新安县编户一十一里易州编户三十八里涞水县编户二十五里河间府河间县编户二十五里献县编户二十四里阜城县编户二十五里肃宁县编户一十三里任邱县编户三十二里交河县编户一十四里清县编户六里兴济县编户一十里静海县编户一十五里宁津县编户二十二里景州编户二十八里吴桥县编户一十一里东光县编户七里故城县编户八里沧州编户二十七里南皮县编户九里盐山县编户二十三里庆云县编户一十一里正定府正定县编户一十三里井陉县编户一十三里获鹿县编户一十二里元氏县编户一十七里灵夀县编户一十三里藁城县编户一十四里栾城县编户一十二里无极县编户一十三里平山县编户二十一里阜平县编户一十一里定州编户三十四里新乐县编户一十一里曲阳县编户二十五里行唐县编户二十二里冀州编户一十七里南宫县编户二十里新河县编户一十二里枣强县编户一十七里武邑县编户二十三里晋州编户一十七里安平县编户一十四里饶阳县编户一十七里武强县编户一十四里赵州编户一十七里栢乡县编户一十里隆平县编户一十一里髙邑县编户一十里临城县编户一十三里赞皇县编户一十二里宁晋县编户一十八里深州编户一十七里衡水县编户七里顺徳府邢台县编户二十八里沙河县编户一十九里南和县编户一十三里广宗县编户一十三里鉅鹿县编户一十三里唐山县编户一十四里内邱县编户一十八里任县编户一十三里广平府永年县编户二十九里曲周县编户二十八里肥乡县编户二十六里鸡泽县编户九里广平县编户一十七里邯郸县编户二十七里成安县编户三十四里威县编户八里清河县编户六里大名府元城县编户六里大名县编户一十一里南乐县编户二十里魏县编户三十六里清丰县编户二十五里内黄县编户二十里濬县编户四十里滑县编户六十七里开州编户六十八里长垣县编户四十六里隆庆州编户一十四里永宁县编户五里保安州编户七里河南彰徳府磁州编户三十八里山西大同府蔚州编户一十六里按明洪武十四年创编赋役黄册以一百一十户为一里如大兴县三十六里则三千九百六十户宛平县七十五里则八千二百五十户之类是也宣化府属宣化龙门等县明时皆置卫所不在编户里之内今大名府属之濬滑内黄三县改属河南山西之蔚州改属宣化府河南之磁州改属广平府其编户之数稍不符云北京畿洪武二十六年户三十三万四千七百九十二口一百九十二万六千五百九十五𢎞治四年户三十九万四千五百口三百四十三万五百三十七万歴六年户四十二万五千四百六十三口四百二十六万四千八百九十八按歴代州郡治之在今直𨽻布政司者其户数西汉二百三万八千四百二十四后汉一百一十七万三千六百七十九晋四十二万一千三百后魏六十三万五千四十二隋一百六十五万一千七百四唐一百一十五万一千一百七十辽三十三万四千宋九十万一百一十八金二百二十七万七千一百三十一元六十三万八千一百九十其口数西汉八百七十四万三百六十后汉七百三十七万六千二百一后魏二百八十万六千六十八唐七百九十八万七千八十二宋二百二十五万八千四百二十八元一百四十四万八千九百五而晋隋辽金四史之口数无传焉以今计之西汉之盛率十户为四十八口有奇东汉十户为五十二口后魏十户为四十四口有奇唐十户为五十八口有奇宋十户为二十一口有奇元十户为二十二口有奇明洪武中十户为五十九口有奇𢎞治初十户为八十口有奇万歴初十户为百口有奇此其大较也畿辅通志卷三十畿辅通志钦定四库全书畿辅通志卷三十一户口本朝顺治十八年丁徭总数顺天府人丁一十万四千三百九十二丁徭银二万九千一百四十二两九钱三分永平府人丁九万三千五百九十一丁徭银一万八千一百两二钱一分保定府人丁四十一万七千八百二丁徭银四万一千七百八十两二钱河间府人丁二十一万九千七百五丁徭银三万八千七百九十八两八钱六分八毫正定府人丁一百八万六千二百九十九丁徭银一十一万一千三百九十两四钱顺徳府人丁一十七万九千四百三十七丁徭银一万四千七百四十八两四钱三分九釐广平府人丁二十七万六千一十丁徭银二万七千八百一十二两六钱七分大名府人丁四十六万七千二百四十二丁徭银六万五千三百二两三钱一釐零延庆州人丁七千七百九丁徭银二千六百六十八两一钱五分七毫保安州人丁五千五百五丁徭银二千七百九十一两四钱六分二釐康熙二十四年丁徭总数顺天府人丁一十三万五千一百三十一丁徭银三万五千六百九十一两三钱一分七釐七毫零屯丁五千七百八十二丁屯丁银一千七百九十八两四钱永平府人丁九万六千四百九十丁徭银一万八千七百一十三两四钱三分二釐零屯丁一万四千七百三十七丁屯丁银四千一百九十七两七钱四分七釐零保定府人丁四十五万四千三百八十二丁徭银四万五千八百八十三两八钱四分零屯丁一万九千二百五十四丁屯丁银二千六百五十二两八钱河间府人丁二十三万七千一百六十三丁徭银四万一千九百九十九两三钱五分九釐零屯丁一万五千五百六十丁屯丁银二千九百六十九两五钱八分六釐零正定府人丁一百一十七万一千七百九十丁徭银一十一万七千四百九十七两六钱屯丁二万三千二百八十七丁屯丁银四千九百八十一两七钱五分顺徳府人丁一十八万八千八十丁徭银一万五千五百九十八两三钱三分七釐八毫广平府人丁三十一万二千二百七十丁徭银三万二千四百一十六两四钱四分零大名府人丁五十八万八千六百五十八丁徭银七万四千六百六十九两二钱三分六釐零延庆州人丁七千四百一十八丁徭银二千六百七十六两八钱九分六釐零保安州人丁五千四百八十四丁徭银二千八百一十一两五钱七分七釐零屯丁三万四千八百九十六丁屯丁银六千一百五十三两二钱五分雍正二年丁徭总数顺天府人丁一十五万八千一百三十三丁徭银四万一千五百一十九两六钱零各府州人丁三百二十四万八千七百一十丁徭银三十七万八千四百七十两七钱二分四釐零屯丁一十二万二千六百五十丁屯丁银二万三千九百五十两八钱三分四釐零雍正十二年丁徭总数直𨽻十府五州人丁三百三十万五百八十八丁内除盛世滋生人丁四万七千九百一丁钦奉恩诏永不加赋并优免身本人丁二万四千四百九十一丁外实在人丁共三百二十二万八千一百九十六丁内分吏承供屯丁四万九千二百三十八丁新更人丁五千一百一十九丁灶丁一千六百五十九丁门头门丁三百一丁行差人丁三百一十六万七千三百一十九丁额外归併人丁六万四千四百四十七丁以上额内额外丁门共三百二十八万八千八十三丁各则征银不等共征银四十一万一千八百六十五两七钱三分二釐八丝一忽五微八纎九沙七尘五埃四渺九漠内除宣化府属新归併蔚州及易州属新归广昌县人丁银一万一千六百九十四两一分四釐五毫不摊入地粮外尚应征银四十万一百七十一两七钱一分七釐五毫八丝一忽五微八纎九沙七尘五埃四渺九漠于雍正二年奉㫖照依浙江等省之例摊入地粮银内征收顺天府人丁一十四万五千四百五十二丁内除盛世滋生人丁六千七百一十六丁钦奉恩诏永不加赋又优免人丁二千四百八十二丁外实在人丁共一十三万六千二百五十四丁内分吏承供丁三千四百八十一丁新更人丁四千四丁灶丁九百一十二丁门头门丁三百丁行差人丁一十二万七千五百五十七丁以上人丁各则征银不等共征银三万四千三百五十一两六钱六分二釐七毫九丝九忽五微二纎七沙九尘额外归併屯卫人丁一万四千八百七十四丁共征银一千九百一十三两九分九釐一毫四丝八忽五微二纎五沙五尘六埃永平府人丁一十二万八千九十丁内除盛世滋生人丁三千五百二十三丁钦奉恩诏永不加赋又优免人丁六百九十七丁外实在人丁一十二万三千八百七十丁内分供丁三千五百八丁新更人丁一千一十四丁门丁一丁行差人丁一十一万九千三百四十七丁以上人丁各则征银不等共征银二万六千七百八十三两二钱四分二釐五丝保定府人丁四十三万一千八百七十一丁内除盛世滋生人丁五千一百六十二丁钦奉恩诏永不加赋又优免人丁八千一百七十二丁外实在人丁四十一万八千四百九十九丁内分供丁一万四千三百五十五丁吏承人丁八十四丁行差人丁四十万四千六十丁以上人丁各则征银不等共征银四万二千七百八十九两五钱二分二釐七毫二丝八忽七微四纎六尘八埃河间府人丁二十三万八千九百九十一丁内除盛世滋生人丁四千六百二十九丁钦奉恩诏永不加赋外实在人丁二十三万四千三百六十二丁内分供丁九千一百九丁吏承人丁一百四十九丁行差人丁二十二万五千一百四丁以上各则征银不等共征银三万九千一十六两七钱五分二釐天津府人丁三万三千三百一丁内除盛世滋生人丁八百六十六丁钦奉恩诏永不加赋外实在人丁三万二千四百三十五丁内分供丁六十四丁吏承人丁一十三丁灶丁七百四十七丁行差人丁三万一千六百一十一丁以上人丁各则征银不等共征银八千二百七十八两三钱六分六釐六毫六丝正定府人丁四十二万三千三百一十二丁内除盛世滋生人丁二千三百九十二丁钦奉恩诏永不加赋外实在行差人丁四十二万九百二十丁各县并各卫归併人丁一万五千七十五丁正定卫神武卫归併门银一钱五分以上人丁各则征银不等併门银共征银四万六千七百三十五两七钱七分九釐七毫九丝五忽六纎顺徳府人丁一十九万七千四百八十丁内除盛世滋生人丁二千二百三十四丁钦奉恩诏永不加赋又优免人丁四千五百三十八丁外实在行差人丁一十九万七百八丁以上人丁各则征银不等共征银一万五千七百二十二两一钱七分一釐九毫一丝八忽四微三纎二沙六尘六埃六渺额外沈阳卫并郡牧所归併广宗县及唐山县清出自首屯丁一千八百六十六丁共征银二百两八钱三分三釐广平府人丁三十六万四千三百四十丁内除盛世滋生人丁五千五百九丁钦奉恩诏永不加赋又优免人丁四千六百一十六丁外实在人丁三十五万四千二百一十五丁内分供丁五千六百三十一丁行差人丁三十四万八千五百八十四丁以上人丁各则征银不等共征银三万七千八百二十二两二钱九分四釐屯丁一万九百一十三丁共征银二千三百八十两六钱一分一釐九毫九丝一忽八微大名府人丁四十二万六千九百四十六丁内除盛世滋生人丁五千三百三十二丁钦奉恩诏永不加赋又优免人丁三千九百八十六丁外实在人丁四十一万七千六百二十八丁内分供丁一万八百七十四丁吏承人丁一百九十五丁行差人丁四十万六千五百五十九丁以上人丁各则征银不等共征银四万七千一百八十八两四钱一分二釐二毫六丝五忽二微八纎二尘八埃四渺九漠宣化府人丁六万三千八百九十八丁内除盛世滋生人丁四千五百一十三丁钦奉恩诏永不加赋外实在人丁五万九千三百八十五丁内分供丁一百六十六丁新更人丁一百一丁行差人丁五万九千一百一十八丁以上人丁各则征银不等共征银二万二百二十八两六分四釐四毫四丝六忽二微二沙六尘六埃四渺内除新归併蔚州应征银八千九百两八钱一分七釐五毫不摊入地粮外尚应征银一万一千三百二十七两二钱四分六釐九毫四丝六忽二微二沙六尘六埃四渺易州人丁五万一千四百五十一丁内除盛世滋生人丁五百七十五丁钦奉恩诏永不加赋外实在人丁五万八百七十六丁内分供丁一千一十三丁屯丁五丁行差人丁四万九千八百五十八丁以上人丁各则征银不等共征银七千九百六两二钱七分七釐内除广昌县应征银二千七百九十三两一钱九分七釐不摊入地粮外尚应征银五千一百一十三两八分冀州人丁三十一万四千六百九丁内除盛世滋生人丁一千九百九丁钦奉恩诏永不加赋外实在行差人丁三十一万二千七百丁本州并各县归併各卫人丁九百五丁以上人丁各则征银不等共征银三万一千四百六十两六钱三分四丝四忽八微四纎赵州人丁一十五万三千五百九十二丁内除盛世滋生人丁一千二百四十五丁钦奉恩诏永不加赋外实在行差人丁一十五万二千三百四十七丁本州并各县归併各卫人丁九百六十二丁以上人丁各则征银不等共征银一万五千四百八两五钱六分二釐一毫七忽六微二纎深州人丁一十九万七千一百四十五丁内除盛世滋生人丁一千四百一十九丁钦奉恩诏永不加赋外实在行差人丁一十九万五千七百二十六丁本州并各县归併各卫门丁二千八百九十二丁武强安平二县征门银二两四钱五分以上人丁各则征银不等併门银共征银二万九十七两三钱九分七毫八忽五微二纎定州人丁一十三万一百四十八丁内除盛世滋生人丁一千八百七十七丁钦奉恩诏永不加赋外实在行差人丁一十二万八千二百七十一丁本州各卫归併人丁六千三百三丁以上人丁各则征银不等共征银一万三千五百八十二两五分九釐四毫一丝七忽四纎顺治十一年覆准直省编审户口以顺治十二年为始十三年上林苑监署丁银因连嵗灾荒照直𨽻例蠲免康熙五十二年钦奉恩诏嗣后编审増益人丁止将实数奏闻其征收办粮但据五十年丁册定为常额续生人丁永不加赋雍正元年恩免覇州文安大城涿州房山良乡固安永清东安香河延庆武清宝坻玉田丰润等十五州县擡夫丁银二千四百四十八两八钱七分一釐零又奉㫖直𨽻丁银于雍正二年均摊地粮之内征收每地银一两均摊丁银二钱七釐零畿辅通志卷三十一畿辅通志钦定四库全书畿辅通志卷三十二田赋昔禹则三壤成赋中邦冀州之赋独居上上周官职方幽州谷宜三种并州谷宜五种今京畿之地正古冀州之域而分之则为幽并者也禹贡称厥田惟中中而铚秸米粟独详于甸服汉唐以后则漕转以给京师而畿内之粟米无征焉葢地衆民聚廪禄稍饩储峙宜殷而四方之来食者衆也圣代龙兴建都立极五百里内拨地以给八旗旗地有给有退民地有圏有补代征转解丝分缕析户部及直𨽻布政司勾稽参伍簿籍文移倍繁于他省然自列祖以来喣妪覆育生息日繁田功益治今皇上御极恩被寰宇而京畿尤渥巡察劝农之使交驰于道蠲租截漕建仓积贮以寛民力以裕民生且特简亲王大臣经理疆索治川防辟水田用周官稻人之法以稼下地又念承平日久旗人多以官给之田私质于土人其力不能赎者官为之偿且于旗地画井授田设官敎耕巍巍乎度越汉唐而比隆于虞夏殷周郊遂井牧之盛矣故备列田赋并详功令以志圣谟之深逺焉三代冀州厥土白壤厥田惟中中厥赋上上错汉青冀人稠土狭不足相供而幽州内附近郡土旷人稀厥田宜稼悉不垦发宜徙贫人不能自业者于寛地此亦开草辟土振人之术也前燕慕容皝以牧牛给贫家田于苑中公收其八有牛无地者亦田苑中公收其七三分入私记室封裕谏之后魏太和八年户増帛三疋粟二石九斗増调外帛满二疋所调各随其土所出其司冀等州贡绵绢及丝幽平等州皆以麻布充税北齐天保八年议徙冀定瀛州无田之人于幽州范阳寛以处之谓之乐迁隋开皇十二年诏河北今年田租三分减一兵减半功调全免自幽镇两镇用兵置南北供用院而行营军十五万不能抗两镇万余之衆馈运不能给帛粟未至诸军或强夺于道葢自建中定两税而物轻钱重民以为患至是四十年当时为绢二疋半者为八疋大抵加三倍唐开元时河北不通运州租皆以绢代后唐长兴四年五月户部奏棣濮澶邢洺磁魏等州节候常早大小麦麦豌豆五月十五日起征八月初一日纳足正税疋帛钱鞋地头曲蚕盐及诸色折科六月五日起徴八月二十日纳足幽定镇沧校晚大小麦麦豌豆六月一日起徴八月十五日纳足正税疋帛钱鞋地头曲蚕盐及诸色折科六月十日起徴至八月二十五日纳足宋秘书丞孙琳尝往洺州肥乡县与大理寺丞郭谘以千歩方田法括定名田其后田京知沧州均无棣田岁増赋谷帛之类无隷总千一百五十二旣而或言沧州民以为不便诏如旧大中祥符六年吕夷简请免税河北农器熙宁十年河北路田二十六万九千五百六十顷八亩官田九千五百六顷四十八亩见催额九百一十五万二千贯石疋两量斤束端内夏税一百三十九万三千九百八十三贯石疋两量斤秋税七百七十五万八千一百七贯疋石斤束元丰五年都水使者范文渊奏自大名抵干宁跨十五州河徙地凡七十顷乞募人耕植从之先是中书言黄河北流今已淤断恩冀下流退皆土田顷亩必多深虑权豪横占及旧地主未归乞诏河北转运使候朝专差朝臣同司职官同立标识方许受状定租给授政和三年河北西路提举常平司奏所在地色极多不下百数及其均税不过十等第一等虽出十分之税地土肥沃尚以为轻第十等只均一分多是瘠卤犹以为重若不入等止以柴蒿之直自钱一百而至五百比次十等全不受税旣收入等但可耕之地便有一分之税其间下色之地与柴蒿之地不相逺乃一例毎亩均税一分乞土色十分之地再分上中下三等折畞均数如第十等地毎十畞合折第一等一亩受税不改元则上下轻重皆均诏诸路行其法辽道宗太康十五年募民耕滦河旷地十年始租又诏山前后未纳税户并于密云燕乐两县占田置业入税金大定二十一年上谓宰臣曰山东大名等路明安穆昆户之民骄纵奢侈不亲稼穑不令家人农作尽令汉人佃莳取租而已富家尽服绮纨酒食游宴贫者争慕效之欲望家给人足难矣近已禁买奴婢约其吉凶之礼当委官閲实户数计口授地必令自耕地有余而力不赡者方许佃于人仍禁其农时饮酒辽人佞佛多以良民田赐诸佛寺分其税一半输之寺谓之二税户章宗明昌元年六月北京等各路所免二税户凡一千七百余户万三千九百余口元太祖时中都田野久荒而兵后无牛可耕乃于卢沟桥索军囘所驱牛十取其一得数千头分给近县民大悦世祖至元二年张𢎞范奏免大名租税十八年唐仁祖奏罢正定保定两路钱谷逋负成宗元贞三年罢大名路所献黄河故道田输租仁宗皇庆六年免大都上都今岁租税顺帝至正二十七年以兵兴免正定冀宁今年田租之半腹里岁入粮数二百二十七万一千四百四十九石明洪武初田赋总数北平田土计五十八万二千四百九十九顷五十一畞夏税麦三十五万三千二百八十石绢三万二千九百六十二疋秋粮米八十一万七千二百四十石𢎞治十五年总数顺天府官田八百三十五顷五十畞零民田六万七千八百八十四顷五十七亩零夏税小麦一万九千六百三石四斗三升零人丁丝绵折绢二千一百七十五疋一丈六尺零农桑丝折绢一千七百六十四疋一丈七尺零秋粮粳稻粟米四万七千一百三十四石二斗三升零地亩绵花绒九千四百二十六斤一十四两五钱六分零永平府官田一百顷六十八畞零民田一万四千七百四十三顷八十八畞零夏税大小麦九千九百九十六石一斗九升零人丁丝折绢二千五十疋一丈零农桑丝折绢二百四十三疋一丈二尺零秋粮米二万三千三百五十三石一斗一升零地畞绵花绒三百四十五斤一十三两二钱保定府官田四百八顷六十二亩零民田三万五千一百二十顷八十八亩零夏税小麦一万八千七百九十三石八斗二升零人丁丝折绢二千七百九十六疋七尺零农桑丝折绢一千六百一十一疋九尺零本色丝二百二十四斤一两一钱三分秋粮米四万二千九百八十石三斗零地亩绵花绒九千五百七十四斤八两五钱六分枣株课米一十六石二斗九升河间府官田一百二十九顷三十六亩零民田二万四千九十一顷三十五亩零夏税小麦一万九千八百一石一斗八升零人丁丝併没官地亩折绢四千九百二疋二丈六尺零农桑丝折绢八百八十九疋七尺零秋粮米四万六千二百八十石六斗二升零地亩绵花绒四千六百四十七斤一十三两五钱枣株课米三十七石五斗五升正定府官田五百一十顷三亩零民田三万八千四百七十顷六十一亩零夏税小麦三万四千七百三十三石四斗九升零人丁丝折绢八千五百四十八疋六尺零农桑丝折绢七千疋一丈七尺零秋粮粳粟八万二千三百四十六石九斗六升零地亩绵花绒三万五千三十三斤一两四钱八分零顺德府官田七十九顷二十一亩零民田一万三千七百四十三顷三十四亩零夏税小麦一万二千五百三十七石八升零人丁丝折绢一千五百四十八疋农桑丝折绢三百五十一疋一丈二尺零秋粮米三万四百六十一石七升零地亩绵花绒五千五斤四两枣株课米一十二石九斗八升零广平府官田一百一十六顷八十九亩零民田二万一百二十一顷二十五亩零夏税小麦一万七千八百四十二石四斗五升零人丁丝折绢二千八百八十五疋二丈二尺零农桑丝折绢六百五十四疋二丈零秋粮米四万一千四百七十九石六斗五升零地亩绵花绒一万四千五百八十四斤一十五两八钱一分大名府官田五万一千七百三十九顷六十二亩零民田二百五十四顷零夏税小麦四万四千九十六石三斗五升零人丁丝折绢六千八百二十八疋一丈四尺零农桑丝折绢八百十疋二丈七尺零钞九贯二百七十五文秋粮米一十万三千八十石七斗二升零地亩绵花绒二万五千一百二十五斤六两六钱四分枣株课米二千一百十一石五斗二升隆庆州民田一千五十九顷四十二亩零夏税小麦一千七百一十三石七斗五升零秋粮米三千九百三十七石四升零保安州民田三百四顷五十七亩零夏税小麦四百八石二斗九升零秋粮米一千五十三石二斗六升零万厯六年实丈田数顺天府九万九千五百八十二顷九十九亩零永平府一万八千三百三十九顷四十六亩零保定府九万七千九十五顷五十亩零河间府八万二千八百七十二顷一十九亩零正定府一十万二千六百七十五顷六亩零顺德府一万四千二百四顷四亩零广平府二万二百三十八顷三十八亩零大名府五万六千一百九十六顷六十亩零延庆州一千五十九顷四十二亩零保安州三百四顷七十二亩零太祖立国之初检覈天下官民田土徴收税粮具有定额乃令山东河南地方额外荒土徴收任力开垦永不起科至宣宗又令北直隷地方比照太祖山东河南事例民间新开荒田不问多寡永不起科至正统六年则令北直隷开垦荒田从轻起科实于祖法畧有背戾至景帝寻亦追复洪武旧例再不许额外丈量起科至今所当遵行所以然者葢缘北方地土平夷广衍中间大半泻卤瘠薄之地葭苇沮洳之场且地形率多洼下一遇数日之雨即成淹没不必霖雨之久辄有害稼之苦列圣葢有见于此故有永不起科之例又有不许额外丈量之禁是以北方人民虽有水潦灾伤犹得随处耕垦以幇取粮差不致坐窘衣食夫何近年以来权倖亲暱之臣不知民间疾苦不知祖宗制度妄听奸民投献辄自违例奏请将畿甸州县人民奉例开垦永业指为无粮地土一槪夺为己有由是公私荘田踰乡跨邑小民恒产岁朘月削至于本等原额徴粮养马产盐八站之地一例混夺权势横行何所控诉产业旣失税粮犹存徭役苦于併充粮草困于重出饥寒愁苦日益无聊展转流亡靡所底止畿辅通志卷三十二畿辅通志钦定四库全书畿辅通志卷三十三田赋本朝顺治十八年田赋总数顺天府田土计四万七千四百九十三顷五十亩七分九釐九毫零田赋银一十万六千三百四十九两九钱四分九釐九毫籽粒四十三石七斗四升五合豆五千八十三石五斗二合永平府田土计一万三千八百七十七顷五十九亩六分九釐八毫田赋银四万八千二百七十三两三钱七分九釐八毫米一万二千二百一十石五斗五升四合豆二千二百五十五石四斗二升四合保定府田土计四万八千七十二顷八亩八毫零田赋银二十万六千八百七十四两三钱八分三釐四毫河间府田土计七万六千五百九顷九十四亩五分七釐一毫零田赋银一十八万七百七十一两五钱六分九釐七毫零正定府田土计一十一万三千二百六十九顷四十四亩一分八釐田赋银五十四万四千二百九两八钱四分三釐九毫零顺德府田土计四万五千三百四十四顷一十二亩七分九釐一毫零田赋银一十六万一千三百三十二两九分九釐五毫零广平府田土计五万七千一百八十二顷二十八亩四分九釐九毫田赋银二十一万二千五百九十九两六钱七分三釐一毫大名府田土计五万六千五百七顷四十亩四分四釐六毫零田赋银三十五万七千九十六两二钱四分五釐八毫零延庆州田土计九百九十二顷六十八亩七分九釐三毫零田赋银一千三百五十两六钱五分四釐四毫零粮三千七百三十五石三升六合九勺零保安州田土计一千五百二十三顷三十七亩六分五釐五毫零田赋银一千三百三十两五钱八分七釐五毫零粮三千四十三石四斗一升六合三勺零康熙二十四年田赋总数顺天府田土计六万二百七十二顷五亩九分六釐三毫零田赋银一十三万二千二百三十一两六钱三分一釐六毫粟米二百一十七石九斗一升八合一勺零籽粒四十九石三斗四升五合豆二千九百九十八石三斗二升三合三勺草三百三十束涿鹿等卫屯田四百八十八顷四十八亩七分五釐零屯赋银六百四十五两二钱五分六釐七毫屯粮粟米一百九十一石二斗一升六合零豆一百九十一石三斗一升六合七勺学田八十二顷八十一亩九分二釐八毫租银四百三十四两六钱三釐三毫租谷一千八石三斗八升一合杂粮六石三斗租钱四万二百四十文永平府田土计一万八千六百六十六顷五十亩四釐七毫零田赋银五万一百五十两八钱三分一釐六毫零粟米一万一千七百八十五石四斗八升五合六勺零豆二千三百八十四石四斗六升三合九勺零草八万六千三百六十六束零永平等卫所屯田一千六百六十一顷三十五亩二分四釐零屯赋银一千五百四十四两九钱二分八釐六毫零屯粮粟米一千四百九十四石二斗五升零豆一千五百五十九石一斗八升六合零草七千四百六十束零学田一十八顷五十五亩六分二釐租银七十九两八分一釐租谷八十二石三斗五升五合卫所学田四百六顷四十九亩九分七釐租米四百九十九石二斗一升六合保定府田土计五万一千八百六十八顷二十亩六分二釐零田赋银二十一万八千六百六十八两七钱一分五釐保定左卫屯田一百二十二顷四十三亩一分一釐零屯赋银五百四十七两一钱四分七釐零屯粮米五石二斗二升四合五勺学田三十四顷四亩九分八釐八毫租银一百二十八两五钱八分四釐五毫租谷二十三石九升黒豆二石河间府田土计八万七千六百顷六十一亩四分八釐二毫零田赋银二十一万八千一百三两九钱一釐六毫零粟米四百三十五石九斗三升三合豆二十一石七斗一升四合河间等卫屯田一万一百三十五顷五分八釐八毫零屯赋银一万八百八十七两三钱二分二釐四毫零屯粮米三千九百七十六石八斗六合豆三百七十一石七斗八升四合学田四十七顷四亩五分八釐一毫零租银一百三十两六钱八分三釐四毫租谷一百六十一石九斗六升四合六勺正定府田土计一十二万六千四百八十九顷五十九亩五分六釐零田赋银五十五万三千四百三三十九两二钱七分零正定卫屯田二千七百六十六顷一十五亩九分四釐零屯赋银六千五百八十二两一钱八分零学田三百二十三顷九十四亩九分四毫租银六百两三钱八分六釐四毫零租谷六百一十六石六斗八升九合三勺零顺德府田土计五万二千二百七十顷七十五亩三分五釐田赋银一十六万五千三百四十一两五钱九分二釐五毫学田四十顷一亩五分二釐三毫零租银一百五十两五钱二分七釐五毫零广平府田土计六万三千九十顷四十四亩三分零田赋银二十二万三千七百九十三两九钱三分零学田一百二十顷九十八畞六分八釐二毫零租银三百五十三两二钱四分六釐九毫租谷一百一十九石二斗二升五合七勺大名府田土计七万九千六百九十四顷三十畞六分三釐八毫零田赋银四十二万二千二十二两三钱八分零粟米四十二石一斗二升七合小麦四十二石一斗二升七合学田一百六十二顷七十五亩六分九釐租银七百四十五两七钱二釐米四十二石一斗二升七合麦四十二石一斗二升七合延庆州田土计七百四十三顷六十一亩四分五釐八毫零田赋银八百六十二两一钱四分五釐保安州田土计二千七百四十七顷三十八亩七分一釐三毫零田赋银一千七百九十七两七钱五分四毫零宣府等卫城堡屯田五万六十九百一十五顷八十四亩六分一釐四毫零屯赋银一万九千七百六两五钱七分四釐零屯粮七万八千二百五十六石一斗一升九合五勺零延庆州学田一顷一十九亩租谷二十一石四斗八升四合各城路卫堡学田一十六顷七十五亩七分五釐租银六十一两六钱一分五釐租米二十八石七斗三升四合谷二十六石六斗三升豆五石保安州学田二十二顷五十一亩三分租银五十六两八釐三毫零雍正二年田赋总数顺天府田土计六万八千四百五十顷二十二亩田赋银一十八万一千六百七十九两二分零米三百八十石一斗四升零籽粒五十八石四斗一升零豆三千四百七十石七斗七升零草三百七束各府州田土计五十五万七千四百九十二顷九十四亩零田赋银一百九十万六千九百三十三两五钱三分四釐三毫零米粮一十万五千四百四十二石二斗六升零麦四十二石一斗二升豆七千七百八十六石五斗九升零草八万五千六百八十一束各卫所屯田计七万四千四百九十九顷二十八亩一分二釐零屯赋银四万三千三百六十六两八钱二分八釐九毫零屯粮八万四千七百三十四石一斗三升九合四勺零顺天府学田八十二顷八十一亩九分二釐八毫租银四百三十四两六钱三釐三毫租谷一十八石三斗八升一合杂粮六石三斗租钱四万二百四十文各府州学田一千一百八十八顷九十二亩三分二釐二毫租银二千三百一十五两七钱七分二釐租谷一千二十四石八斗八合六勺租米五百一十七石七合七勺麦四十二石一斗二升七勺豆七石雍正十二年田赋总数直𨽻十府五州实在共地六十四万三千七百六十九顷八十五亩七分四釐四毫七丝三忽四微五六沙三尘七埃三渺一漠二湖一虚三澄八清畦地二千七百七十一个渔船二十九只又新増山西广昌县地一千八百八十一顷三十五亩七分七釐四毫三丝各则徴银米豆草束并正加一不等共徴银二百万八千三百七十二两六钱三分二釐三毫四丝六微四纎六沙六尘九埃一渺七漠五虚一澄九清一浄八逡五巡内旗退并当年成熟地租及渔船税银例不摊徴丁匠其余地粮等银共均摊丁匠银四十万四千八百五十四两九钱六釐八毫一丝三三尘九埃四渺六漠七湖二虚五澄二清三净三逡九巡又归併蔚州丁银八千九百两八钱一分七釐五毫通共徴银二百四十二万二千一百二十八两三钱五分六釐六毫五丝六微七七沙八埃六渺三漠七湖七虚七澄一清五净二逡四巡米谷杂粮一十万九千三百二十九石三斗五升七合七勺三抄七撮九圭一粟九颗七粒四黍九稷二糠五粃籽粒髙粮五十八石四斗一升五合小麦四十二石一斗二升七合黒豆八千一百三十三石七斗一升九合九勺二抄七撮一圭八粟一颗二粒七黍九稷五糠八粃一粞马草九万五千六百七束六分七釐九毫二丝九忽五微七二尘五埃五漠额外房租银六百一十三两六钱三分七釐籽粒豆干银七十五两二钱四分屯粮银九十六两六钱二分七毫八丝二忽四微三房租钱五十六千四百八十七文学租钱易银七两九钱四分二釐四毫渔课房价银二十八两一钱二分八釐三毫一丝四忽七微二余租银一十两一钱九分四毫八丝木植河利银一千三百五十两课程银六两黒土课米折银二百一十七两八钱六分四釐七毫五丝树租银四两六钱七分六釐明二陵本色榛栗三十六石榛栗折银四十八两核桃变价银三十七两八钱二釐蔴银八两七钱三分药材银二十七两八钱三分八釐三毫一丝二忽五微滦榜纸张银六两五分八釐二毫二丝三忽五微九纎七沙二埃二渺七漠宾匠等银一百二十八两九钱匠价银三十八两七钱雕填漆匠银一十八两八钱磁罈银六十七两五钱石磨银二十三两九钱二分学田共一千四百二十二顷八十五亩一分八釐五毫租银二千七百三十九两八钱四分九釐六毫八丝七忽三微六纎租谷一千八石五斗六升一合三勺米七百九十石九斗三升四合三勺杂粮六斗三升麦四十二石一斗二升七合黑豆七石顺天府实在行粮并旗退输租地五万九千八百七十九顷九分七釐五毫三丝一忽一微九沙四尘八渺七漠七湖一虚三澄八清毎亩各徴银不等除旗地租银三千五百六十二两七钱五分一釐四毫四丝二忽一微五八沙五尘一埃七渺九漠三湖一虚四澄又顺义县余租银二两七钱八分四釐八毫八丝二微九纎四沙八尘六埃二渺二漠又承德州地粮银六千二百八十四两六钱九分三釐六毫六丝一忽五微五不徴丁匠又遵化州庄头杨国琔地租银一十八两五钱九分八釐五毫径解户部外其余民粮地内该徴正加银一十二万九千九百五十一两六钱九分一釐七毫六忽五微八纎五尘八埃九渺九漠五湖九虚七澄四清八逡五巡该徴丁匠银二万六千九百三两七钱六分八釐五毫七丝四忽一微四二尘八埃六渺九漠三澄九清三净七逡二巡共徴银一十六万六千七百二十四两二钱八分八釐七毫六丝四忽七微二四沙二尘五埃六渺九漠九湖一虚五澄三清四净五逡七巡粟米三百五十二石八斗二升五合三勺九抄八撮七圭九粟五颗六粒黑豆三千五百一十八石九斗二合三勺六抄二撮七粟七颗四粒八黍一糠三粃籽粒髙粮五十八石四斗一升五合额外房租银一百五十二两八分二釐房租钱五十六千四百八十七文榛栗三十六石榛栗折银四十八两核桃变价银三十七两八钱二釐学田八十四顷七十九亩八分二釐八毫租银四百三十四两六钱三釐三毫钱四万二百四十文租谷一十八石一斗八升一合杂粮六斗三升永平府实在行粮地三万四千五百五顷九十五亩七釐九毫二丝九忽四微四四沙六尘二埃九渺三漠二湖毎畞各徴银米豆草不等内除旗退地租银八百六十一两二钱二分八釐三毫五丝三忽六微四一沙一尘一埃七渺六漠六湖八虚例不摊徴丁匠外其余民粮地内该徴正加银六万九千三百四十九两六钱一分四釐二毫二丝五忽九微八纎一沙五尘一埃四渺二漠八湖五虚七澄共摊丁匠银一万四千三百五十七两四钱三分七釐七丝八忽四微三纎五沙七尘二埃五渺七漠七湖五虚四澄九清三净三逡六巡共徴银八万四千五百六十八两二钱七分九釐六毫五丝八忽五纎八沙三尘五埃七渺七漠二湖九虚一澄九清三净三逡六巡米一万三千九百五十一石一斗二升六合七勺九抄九撮二粟三粒四黍七稷三糠五粃黑豆四千二石八斗二升二合六勺八抄六撮八圭五粟四粒四黍五稷马草九万五千六百七束六分七釐九毫二丝九忽五微七二尘五埃五漠额外房租银七十一两二钱九分渔课房价银二十八两一钱二分八釐三毫一丝四忽七微二纎余租银一十两一钱九分四毫八丝籽粒豆干银七十五两二钱四分滦榜纸张银六两五分八釐二毫二丝三忽五微九纎七沙二埃二渺七漠学田六百一十一顷一畞五分九釐四毫租银七十九两八分一釐六毫租谷八十二石三斗五升五合米七百八石八斗七升二合保定府实在行粮并旗退输租共地四万四千九百四十四顷九十二畞二分三釐三毫九丝七忽八微七七沙八尘内旗地租银一千七百一十九两四钱三分二釐一毫四丝一忽三微二五尘三埃八渺八漠七湖实在民粮地共徴正银一十八万八千三百六十四两四钱三分一釐九毫二忽八微八七沙三尘四埃八渺三漠五湖六虚一澄六清四浄共徴均摊丁匠银三万八千九百九十六两四钱八分九釐二毫八微五三沙一尘六渺七漠九湖三虚一澄六净六逡共徴银二十二万九千八十两三钱五分三釐二毫四丝五忽六纎九尘九埃四渺一湖九虚二澄七清六逡谷十石四斗四升九合折米五石二斗二升四合五勺租谷二十三石六斗三升八合八勺黒豆一百五十九石五斗七升六合六勺七抄八撮八圭九粟一粞额外房租银一十一两二钱六分学田二十七顷四畞九分八釐八毫租银一百七两五钱八分四釐五毫八丝七忽三微六纎租谷二十三石九升黑豆二石河间府实在行粮共地六万八千三百八十九顷六亩七分五釐五毫五丝三忽七微九每亩徴银不等共徴银一十六万六千六十二两六钱八分八毫六忽一微一纎三沙九尘三渺八漠二湖八虚八澄三清二净内除旗退输租银三百九十二两五釐七毫三丝一忽三微八三沙一埃九渺八漠三湖九澄例不摊徴丁匠外共均摊丁匠银三万四千三百一十一两四钱五分一釐一毫一丝二忽六微三纎四沙五尘七渺九漠七湖五虚二澄四清一净一逡共徴银二十万三百七十四两一钱三分一釐九毫一丝八忽七微四纎八沙四尘一埃一渺八漠四虚七清三净一逡粟米一千五十六石二斗七升四合五抄三圭三粟九颗八粒额外房租银三百七十九两五釐树租银四两六钱七分六釐学田二十五顷三十四畞二分二毫租银四十八两一分八釐三毫租谷一百六十一石九斗六升五合天津府实在行粮地四万一百三十三顷六十七畞七分八毫三丝五忽二微七四沙二尘二埃九渺七漠七湖每亩徴银不等共徴银八万三千九百九十九两七钱四分九釐一丝八忽六微四沙六尘六埃七渺五漠九湖四虚二澄七清三净内旗退地输租银一千两二钱九分三毫四丝一忽五微一六沙五埃四渺一漠七湖七澄四清八净例不摊徴丁匠外共均摊丁匠银一万七千一百八十三两六钱八分八釐四毫一丝九忽八微一沙三尘九渺九漠六湖六虚六澄三清六净六逡二巡共徴银一十万一千一百八十三两四钱三分七釐四毫三丝八忽四微五沙九尘七埃七渺五漠六湖九澄九净六逡二巡米折谷二千七百五十七石六斗一升三合九抄二撮八圭六粟八颗三黍三稷八糠粟米二千四百二十三石六斗二升八合五勺四抄四撮八圭一粟八颗一粒八黍三稷一糠豆四百五十二石四斗一升八合一勺九抄九撮三圭六粟三颗三粒五黍三稷四糠五粃额外黑土课米折银二百一十七两八钱六分四釐七毫五丝学田二十一顷七十畞四分二釐九毫租银八十二两六钱六分五釐二毫正定府实在行粮地共地三万四千二百二十八顷一十一畞四分六釐三丝七忽一纎九沙七尘共徴并摊徴苗价共银二十一万六千七百八十七两二钱四分四釐七毫七丝三忽六微九沙九埃二渺九漠一湖二虚三澄七清八净又摊徴丁匠共银四万四千八百七十六两五钱四分八釐三毫二丝五忽八微四七沙三尘六埃九漠七湖三虚九澄三清六净共徴银二十六万一千六百六十三两七钱九分三釐九丝九忽四微五六沙四尘五埃三渺八漠八湖六虚三澄一清四净额外河利银六百两木植税银四百两药材银一十九两四钱八分六釐八毫一丝八忽七微五学田八十顷八十九畞三分五釐七毫租银二百六十二两四钱七分一釐一毫租谷一百七十四石六斗二升四合四勺顺德府实在行粮地共五万一千四百三顷三十六亩一分五釐九毫四丝一忽九微三七沙五尘又渔船二十九只各则徴银不等内除渔税银九十二两八钱例不摊徴丁匠外共徴地粮银一十六万五千三百五十两九钱四分一釐一毫三丝六忽八微四纎一沙一尘八埃五渺五漠七湖八虚四澄共摊丁匠银三万四千二百三十二两七分九釐四毫八忽九微六六沙一尘四埃五渺九漠四湖六虚五澄二清五净共徴银一十九万九千六百七十五两八钱二分五毫四丝五忽八微七沙三尘三埃一渺五漠二湖四虚九澄二清五净学田四十顷七十五畞零租银一百四十六两二钱七釐五毫零广平府实在行粮地七万一千三百五十三顷九十四畞七分四釐九毫一丝四忽九纎共徴地粮银二十六万七千七百九十三两九钱八毫六丝六忽三微二纎五沙二尘八埃六渺二漠四湖六虚九澄一清五净均摊丁匠丁庄共银五万一千五百五十八两一钱九分六釐一毫四丝九微六纎三尘六埃三渺八漠九湖七虚七澄五清三净又五营地畞徴米二百四十七石五斗三升九合三勺一抄九撮三圭三粟五颗八黍五稷共徴银三十一万九千三百五十二两九钱七釐七忽二微八五沙六尘五埃一漠四湖四虚六澄六清八净米二百四十七石五斗三升九合三勺一抄九撮三圭三粟五颗八黍五稷内磁州应起解河南管河道库银五百九十七两四钱二分一釐四毫清河县起解东昌府河库银七十一两八分四釐五毫八丝一忽一微芝蔴一十八石六升九合四勺价银一十八两六分九釐四毫脚价铺垫银九两九钱三分八釐一毫七丝额外本府河利银二百五十两屯粮银九十六两六钱二分七毫八丝二忽四微三课程银六两匠价银三十八两七钱雕填漆匠银一十八两八钱蔴银八两七钱三分磁罈银六十七两五钱石磨银二十三两九钱二分学田一百一十五顷六十九亩三分六毫租银三百六十一两六钱六分六釐九毫租谷六十三石五斗七升四合大名府实在徴粮地六万五千八百八十八顷五十亩一分六釐三毫四忽四微五每亩徴银不等共徴正加银二十七万四千三百三十八两九钱六分四釐八毫七丝九忽二微二纎四尘六埃四𣺌四漠八湖二澄六清三浄又均摊丁匠共银五万六千七百六十两五钱八分四毫一丝七忽七微三沙四埃四𣺌九湖一虚五澄四清三浄共徴银三十三万一千九十九两五钱四分五釐二毫九丝六忽九微二三沙五尘八𣺌五漠七湖一虚八澄六浄粟米四十二石一斗二升七合小麦四十二石一斗二升七合学田一百一十三顷二十三畞三分九釐租银六百五十二两九钱四分六釐三毫粗米四十二石一斗二升七合麦四十二石一斗二升七合宣化府实在行粮地六万八千四百五十八顷八十五亩六釐二毫三丝六忽七微二一沙内除当年成熟稻粮并首报浮粮等地租银五百三十一两八钱五分四釐四丝八忽二微四九沙六尘四埃六渺七漠五湖二虚九清五净例不摊丁匠外其余民地该徴正加银四万八千二百三十一两三分五釐一毫五丝八忽三微六五沙六尘三埃四渺一漠一湖七虚九澄五净均摊丁匠银四千五百三十两二钱四分七釐四毫八丝二忽一微九一尘七埃四渺四漠五湖七虚七澄二清一净新归蔚州徴丁银八千九百两八钱一分七釐五毫共徴银六万二千一百九十三两九钱五分四釐一毫八丝八忽八微五沙四尘五埃五渺三漠二湖七虚七澄二清一净军租米谷等粮八万五千八百三十三石一升四合六勺六抄七撮九粟九颗五粒额外宾匠等银八十三两九钱五分学田四十一顷一十五亩九毫租银一百三十五两一钱六分五釐三毫租谷四十八石一斗一升四合米三十九石九斗三升五合三勺黒豆五石易州实在行粮并旗退输租山坡公务余地以及屯团共地五千七百三十五顷四十八畞七釐五毫三丝六忽六微内旗地租银七十八两三钱八分五釐八毫五丝八忽九微九五沙二尘不徴丁匠外实在民粮地共徴正银二万九百二十二两六钱五分八釐六毫九忽七微一六沙四尘一埃七渺六漠五湖九虚三澄共徴均徭丁匠银五千七百七十三两六钱五分八釐五毫一丝四忽四纎六沙七尘七埃一漠五湖三虚七澄九清一净七逡共徴银二万六千七百七十四两七钱二釐九毫八丝二忽七微五八沙三尘八埃七渺八漠一湖三虚九清一净七逡屯租米豆二千六百九石八斗五升二合三勺八抄二撮八圭四粟三颗二粒租谷大石四石八斗额外宾匠等银四十四两九钱五分学田九顷一十四畞八分租银三十九两三钱一分五釐九毫冀州实在行粮共地三万九千八百五十三顷二十八畞三釐九毫三丝共徴银一十二万七千四百二十四两三钱六分九釐三毫八丝三忽九微六九沙四尘二埃一渺三漠八湖六虚五澄又共摊丁匠银二万六千三百八十两一钱一分五釐六毫二丝八忽二微二纎三沙二尘五埃四渺七漠一湖四虚六澄三清九净共徴银一十五万三千八百四两四钱八分五釐一丝二忽一微九二沙六尘七埃六渺一漠一虚一澄三清九净学田九十三顷三十畞四分五釐九毫租银二百五十五两一钱五分六釐三毫租谷一百一十二石六斗六升一合赵州实在行粮共地二万七千八百二十顷四十五亩三分四釐三毫一丝八忽八微共徴银九万一千四百一两一钱一分八釐九毫二丝四微一七沙五尘三埃四漠九湖六虚三澄九清又共摊丁匠银一万八千九百二十二两三钱八分四釐五毫一丝五忽八微一一沙一尘八埃六渺一漠二湖一虚五澄六清七净二逡九巡共徴银一十一万三百二十三两五钱三釐四毫三丝六忽二微二八沙七尘一埃六渺六漠一湖七虚九澄五清七净二逡九巡额外学租银七两九钱四分二釐四毫药材银五两五钱六分七釐六毫六丝二忽五微学田三十二顷八十六亩一分一釐六毫租银二十五两七钱六分九釐一毫钱六千六百二十一文租谷二百四十五石七升五合深州实在行粮共地二万四千六百九十五顷六十二畞七分八釐五毫九丝共徴银七万八千二十四两三钱二分七釐六毫五丝二忽四微五七沙八尘七埃二漠四湖八虚三清三净又共摊丁匠银一万六千一百五十三两一钱二分八釐三毫八丝五微六一沙九尘八渺五漠六湖六虚一澄三清八净共徴银九万四千一百七十七两四钱五分六釐三丝三忽一九沙七尘七埃八渺八漠一湖四虚一澄七清一净米二十六石四斗九升三合一勺八抄一撮八圭学田一百二十二顷八畞三分八釐七毫租银九十一两六钱九分五毫租谷三十三石五斗八升定州实在行粮地八千三百六十顷九十六畞九分二釐八毫四丝六忽三微四二沙一尘五渺二漠六湖共徴银六万七千二百一十七两三钱七分四釐四毫一丝三忽三微四五沙八尘八埃一渺一漠三湖二虚九澄三净又摊丁匠银一万三千九百一十五两一钱四分三釐六毫九忽八微五五沙二尘四埃八渺三漠三湖八虚三清八净共徴银八万一千一百三十二两五钱一分八釐二丝三忽二微一沙一尘二埃九渺四漠七湖九澄四清一净额外药材银二两七钱八分三釐八毫三丝一忽二微五学田三顷八十二畞三分二釐租银一十七两五钱九分七釐八毫租谷四十五石三斗四升一合九勺顺治元年免京城迁徙之家赋役三年房舍被毁者免赋役一年大兵经由地方田禾被践者免本年租税之半又宣镇冦乱加以氷雹应征额赋被灾轻者免半其重者全免三年任邱县咸水浸地赋税无出照数蠲豁十一年诏免顺治六七两年直省未完地丁本折钱粮十三年诏免顺治八九两年直省未完地丁本折钱粮又免磁州蝗灾地畞额赋有差康熙三年诏免直省顺治十五年以前民欠各项银米药材䌷绢布疋等项钱粮四年诏免直省顺治十六十七十八等年各项民欠钱粮十年奉㫖巡幸经歴通州以东至山海闗地丁钱粮蠲免一年又钦奉恩诏蠲免直省康熙四五六年旧欠地丁等项钱粮徭赋并直属地震免通州三河平谷三州县本年分之二拨补地畞钱粮香河武清永清寳坻免十二十年金吾等卫所照坐落州县例分别蠲免钦奉恩诏豁免康熙十七年以前民欠钱粮二十四年免直𨽻被灾地方康熙二十四年下半年二十五年上半年钱粮二十五年免顺永保河四府康熙二十六年地丁各项钱粮及二十五年未完民欠钱粮又免正顺广大四府康熙二十六年地丁各项钱粮二十六年免宣化一镇本年额赋又免直𨽻霸州文安保定武清寳坻玉田丰润等七州县水灾地亩钱粮十分之三其已徴银两准留抵二十七年钱粮又免宁晋县水淹地畞钱粮又钦奉恩诏免康熙十三年以后加増各项杂税银两二十八年免直𨽻被灾州县卫所本年地丁各项钱粮及康熙二十九年上半年钱粮二十九年免武清等州县被水成灾田地额赋有差三十年永清等五十三州县卫营城堡本年额赋照夏灾分数蠲免又免直𨽻霸州等二十四州县本年分秋灾额赋三十二年免顺天河间保定永平四府康熙三十三年地丁银米并歴年旧欠钱粮又免新城等三十九州县卫所被灾地畞额赋有差三十三年免密云县应征豆二千石又免安州等十一州县被灾地畞康熙三十四年地丁钱粮三十四年免顺天保定河间永平四府水灾地亩康熙三十五年地丁钱粮又免宣化府属秋禾被灾本年未完钱粮及康熙三十五年各项地丁钱粮又免香河寳坻二县宛平等处被灾地畞本年未完钱粮又免梁城所蓟州丰润髙阳玉田东安等县被灾地畞本年未完钱粮又免固安县被灾地亩钱粮三十五年免宣化府康熙三十六年地丁银米又免香河寳坻等处地丁钱粮三十六年免霸州等十七州县卫被灾地畞钱粮三十七年免遵化州秋旱被灾地亩钱粮十分之二又免蓟州丰润县被灾地畞钱粮十分之一又免通州等州县受补宣属被灾地亩钱粮三十八年免蓟州未完康熙三十三十一三十二等年退地租银又通州等六县剥船地亩凡遇灾伤蠲免之年俱照民地一例蠲免又免霸州玉田等州县被灾地亩额赋有差三十九年免顺天等府属被水地亩本年地丁钱粮又免文安等县被灾地亩钱粮又免保定河间二县本年水灾地畞额赋有差四十年免广平府被水田租又免霸州文安大城三州县节年旧欠及本年应徴地丁钱粮四十二年免南皮等县及天津卫被灾地亩额赋有差又免蓟州丰润等州县被灾地畞额赋有差四十三年免南乐县上年秋被水灾地畞额赋有差四十五年免顺天河间两府四十四年额赋又免直𨽻自康熙四十一年至四十三年未完民欠银八万二千七百两零粮五千九百石零有见完纳在官者即准抵本年正赋又免武清等州县本年秋灾地畞额赋有差四十六年免东安等州县被灾地畞额赋有差四十八年免霸州等处被灾地亩额赋有差四十九年免直𨽻五十年应徴地丁粮米并歴年旧欠钱粮又免霸州等州县水灾地亩额赋有差五十一年免井陉等县被灾地亩额赋有差五十二年钦奉恩诏免京城及各省康熙五十三年房地租税并歴年民欠未完银两五十四年免顺天永平保定河间宣化五府属地丁银米豆谷草束五十五年免直属地丁银米草束又免新城等七县被灾地亩钱粮五十六年免直𨽻带徴地丁屯卫钱粮又免顺天永平两府属州县卫所康熙五十六年地丁银米豆草并歴年旧欠未完钱粮五十九年免延庆等五州县应徴米豆谷石杂粮雍正元年钦奉上谕蠲免宛平大兴昌平顺义怀柔密云平谷通州三河蓟州遵化等十一州县地丁银四万九千五百一十三两九钱八分五釐零又免大兴县房租钱五十六千四百八十七文又琉璃亮瓦两厰官地嗣后止征地租免其按间计檩逐月输纳二年户部遵奉恩诏议免各省钱粮奉㫖康熙五十年以前旧欠银米等项察明豁免又免霸州大城东安武清寳坻玉田梁城所等七州县所被水地畞钱粮一万八千八百六十三两三钱一釐零三年免霸州保定文安大城涿州房山良乡固安永清东安香河宛平平谷武清寳坻蓟州玉田丰润梁城所乐亭清苑定兴新城唐县博野庆都容城蠡县雄县祁州束鹿安州髙阳新安左所河间献县肃宁任邱交河青县景州故城沧州南皮盐山庆云呉桥东光静海天津州津军㕔获鹿冀州武邑衡水隆平宁晋深州安平武强晋州无极藳城定州曲阳新乐平乡鉅鹿唐山任县邯郸成安鸡泽开州南乐等州县㕔所被水被雹地畞钱粮一十二万五千六百六十四两五钱二分二釐六毫零五年免霸州保定文安大城永清东安香河武清寳坻蓟州梁城所丰润玉田博野蠡县雄县祁州安州髙阳新安肃宁任邱天津青县静海晋州邯郸魏县等州县被水地亩钱粮一万六千五百九十六两四钱一分六釐零六年免玉田县被水地亩钱粮五百八十八两三钱六分一釐四毫零七年恩免直𨽻起运地粮四十一万七千八百九十四两恩免蔚州起运地粮六千七十五两五钱八分一釐六毫零又免武清寳坻蓟州玉田津军㕔天津静海等州县㕔被水地亩钱粮八千八百一十五两三分四釐四毫零八年恩免直𨽻起运地粮四十万两又免大城武清束鹿献县交河景州故城呉桥天津青县静海沧州南皮东光冀州武邑衡水隆平宁晋武强沙河南和平乡任县永年邯郸成安肥乡曲周鸡泽清河开州南乐清丰东明长垣魏县蔚州西宁蔚县等州县被水被旱地畞钱粮五万九千六百二十一两二钱五分八釐六毫零九年恩免直𨽻起运地粮四十万两又免易州恭建万年吉地补还圏用民地本年钱粮三百五十五两一钱一分三釐零又免满城完县灵夀邢台沙河南和任县赤城等八县被旱被雹地亩钱粮三千一百六十七两九钱五分零十年免蠡县束鹿高阳冀州武邑衡水武强等七州县被水被旱地畞钱粮七千五百二十两五钱六分零十一年免文安大城东安香河顺义平谷通州三河武清寳坻蓟州宁河丰润玉田博野庆都容城祁州安州新安河间献县任邱景州故城呉桥东光宁津冀州衡水隆平宁晋饶阳邢台沙河南和平乡任县广宗鉅鹿唐山永年邯郸鸡泽清河魏县天津青县静海南皮沧州盐山庆云津军㕔承德州等五十五州县卫被水地畞钱粮九万八千五百九十六两七钱九分六釐零畿辅通志卷三十三畿辅通志钦定四库全书畿辅通志卷三十四仓厫周公之法仓人掌粟入之藏以待邦用有余则藏之以待岁䘲而颁之遗人掌邦之委积以待施惠王畿之内乡里门闗郊里野鄙县都无地不有委积遗人巡而比之以待时颁故百用皆便而旱潦无虞圣人虑事之详爱民之深如此我皇上御极以来勤恤民𨼆稽核天下常平仓谷俾无虚冒无红腐以待赈赐而畿内规画尤详旣于京师营立万安储济裕丰丰益四仓又于天津设武清县北仓而通州各仓厫底围墙不惜数十万帑金剏造修整又于雍正五年查核旧仓厫座损坏者九百二十九座特谕支发正项钱粮修理仓场弊蠧釐剔一清每岁冬寒设粥厰于京城各门以给单寒老弱建立官厰岁时发太仓之谷减价以利贫民虽丰登之岁亦然恩普德洋葢视成周之法而加备矣孟子曰圣人旣竭心思焉继之以不忍人之政而仁徧天下其斯之谓与凡我同僚及庻司百职睹仓厫之籍皆宜仰体圣主子惠元元之意而尽心于抚字矣顺天府旧太仓禄米仓南新仓海运仓兴平仓太平仓富新仓北新仓清河本裕仓万安仓裕丰仓储济仓丰益仓粮储抵通分贮京通二处户部侍郎或尚书总督之元时有京畿都漕运使司所管仓有万斯南仓万斯北仓千斯仓相因仓丰润仓通济仓广贮仓永平仓永济仓维亿仓盈衍仓大积仓丰实仓广衍仓顺济仓今之仓即其地也良乡县预备仓在县东南凡五间丰济仓久废常平仓久废固安县仓房四座大堂东前后二座各五间仪门外二座各五间俱邑令郑善述修建义仓在堂西三闲永清县预备仓恒有仓东安县预备仓在县治北街厫共一十间香河县预备仓在县治后共九间常平仓在县治后厫六间义仓在察院对门厫六间俸给仓在监南今圮通州丰备仓通积仓太仓按旧志以上三仓金于通州置有年仓富有仓广储仓庆丰仓延丰仓盈生仓及秭仓迺积仓富储仓及衍仓富衍仓乐岁仓足食仓按旧志以上十三仓元于通州置大运西仓在旧城西门外新城中俗唿太仓明永乐七年建本朝因之设监督大运中仓在旧城南门内迤西明永乐时建大运南仓在新城南门内迤西明天顺时建后归併中仓又名边仓本朝设中南仓监督大运东仓在新城南门内迤东明永乐年建隆庆三年归併中仓久废三河县预备仓武清县预备仓在县治西康熙年知县章曽印重建正仓三间今圮东仓三间今圮西仓三间今圮南仓三间今圮寳坻县预备仓在县治西南隅社仓在县西门内昌平州预备仓旧有四原在旧县四乡今废奠靖所仓在巩华城北门内明万厯元年建东西南北厫各数十间今废居庸仓在州城东门内东西南北厫各数十间今废渤海所仓镇边城仓黄花镇仓属渤海所横岭城仓长峪城仓白洋口仓以上俱属镇边城延庆卫仓石匣峪仓属居庸路以上俱明建今废顺义县常平仓旧在北街西小巷今废旧署后二堂仓三间新署大门右建仓五间保顺仓密云县龙庆仓旧城县南明洪武十一年建本朝康熙三十二年直𨽻巡抚于成龙题建照旧制三间三十三年増建十五间五十四年増五间石匣仓在石匣城明𢎞治十六年建今废古北口仓在古北口城明洪武十二年建本朝康熙十五年同知郑富民重修广积仓在大水峪广有仓在曺家寨广盈仓在石塘岭广丰仓在白马闗广储仓在墙子岭以上五仓明嘉靖间杨博题建今废猪圏头仓在镇罗营今废预备仓在旧城今废怀柔县预备仓在县治内东厫房二十间涿州常盈仓在州治西南厫六十九间今圮预备仓在智度寺东二郎庙后厫四十五间今圮有备仓在州治前厫六间陆樊仓在州西三百五十里房山县预备仓在县治内霸州预备仓在仪门西今圮常丰仓在仪门东文安县预备仓厫三间堂东仓厫三间西南仓厫二六间康熙三十年知县张朝琮建今改为广陵书院大城县预备仓在观音寺右北厫六间又北新厫四间明万厯元年知县李知春修久废本朝康熙十年知县张象重建北厫三间南厫三间保定县预备仓一所在仪门外东南厫三间东厫三间蓟州供应陵工仓在州治内预备仓在州治东北左右厫房十间又前厫房二间今改为张大明王庙户部大仓在州治北厫房四十间明崇祯年燬本朝康熙三十四年建厫十二共六十间内蓟州十五间在西五间西北十间遵化州三十间在东五间东南二十五间丰润县十五间俱在西南平谷县预备仓在仪门外东南北各三间积留仓在县治西北今废遵化州供应陵工仓在州治内预备仓在州堂东厫七二十一间今改为厫二各三间义仓厫三八间在州署后今废永盈仓厫四三十四间在城隍庙前今废喜雨仓在抚院赏功㕔东明万厯丁巳巡抚刘曰梧建厫二十五间今废平安城仓在郡西南六十里今废罗文峪仓厫四二十间今废汉儿庄仓厫三十五间今废洪山口仓厫四二十间今废喜峰口仓厫三十二间今废永平府永丰仓在府治东里许察院后海运仓在府城察院后社仓二所一在府治东北一在城隍庙西今废义仓山海仓在营西南石门仓在营西北黄土岭仓在营东北义院口仓台头仓在营西北界岭仓在营南燕河仓在营内道西卢龙县永丰仓在督学院署前官仓在望髙楼下迁安县预备仓在县内义仓在县治大门外东今废儒学仓在学内今废七家岭仓今废刘家营仓在营东建昌营仓在营东北五重安仓在营西北太平寨仓在营山上青山口仓在营东南汉儿庄仓在营西南三屯营仓在营西北角喜峰口仓在营东南滦阳营仓洪山口仓在营西南抚宁县县仓在县治西北明成化三年建今废预备仓在县治西厫十一间义仓在县治东南明万厯元年知县张彛训建今废学仓在县内久废昌黎县预备仓在治南南仓厫二十三间知县杨于陞増建十间共三十三间北仓旧十四间杨于陞増建三间共十七间滦州济留仓在州治内今废儒学仓在儒学西社仓在州治南乐亭县预备仓在县治东南厫共三十八间社仓在朝天街东南明万厯癸巳年建玉田县预备仓在县治内知县张伟建际留仓在县治内知县张伟建赈济仓在县治内义仓九处明万厯三十五年知县杨如皋建每处各厫三间丰润县供应陵工仓丰盈仓山海卫预备仓在治西北今废义仓在西北隅学仓在学门左今废南海仓明巡抚杨嗣昌建今废保定府广盈仓并左右中四仓明成化年知府章律奏革二仓止存左右二仓左仓在府治西北右仓在府治西南改广盈仓为清苑县预备仓中仓为本府草场预备仓在右仓北清苑县广盈左仓在县治西北后废为钱局又改名公署广盈右仓在县治西预备仓久废雍正七年知县徐德泰将鼓楼迤北官房详明改建满城县预备仓东西厫各十二间今存八间康熙年邑令张焕増建仓房六间安肃县官仓在县治内东预备仓在县治内西定兴县预备仓在县治西北新城县官仓在县治南预备仓在县治西南唐县预备仓在县治寅宾馆东卽今常平仓社仓十所明万厯二十九年知县杨一桂建博野县预备仓在县治南厫二十间义仓四所洪武二十四年建庆都县预备仓在县治东东仓在县东六宿社西仓在县西黑保社容城县预备仓在县治内西北南北房各三间东西房各四间完县预备仓在县治东社仓在县治西蠡县预备仓在旧行太仆寺东社仓四所今废常平仓明崇祯十四年八月建雄县养亷仓在县治内预备仓在县治东南社仓在预备仓北明万厯十四年知县康功建养贤仓在儒学内今废驿仓祁州预备仓在州治东州仓在州治内东西相向舆济仓社仓束鹿县马厰子粒仓六间在司房南儒学仓在本学废预备仓在县治南明成化年迁县治东安州州仓在州学仓在本学后预备仓在州治南髙阳县丰积仓在县治东南育贤仓在明伦堂东南预备仓在县治东南新安县预备仓在县治西社仓四所今废学仓在儒学后河间府巨盈仓在府治西南预备仓在巨盈仓后河间县预备仓在县治大门东献县永丰仓在县治东南阜城县预备仓在县治南肃宁县预备仓在县治东任邱县预备仓在县治东养亷仓在县治东今废长丰仓在长丰镇今废鄚市仓在鄚市镇今废交河县预备仓在县治西北今废宁津县预备仓在县东门内明嘉靖元年知县熊爵即太仆寺旧址改建社仓在县西门外原冯公祠知县尹杰改建景州广积仓在州治东北预备仓在广积仓南呉桥县预备仓在县治西南东光县预备仓在县治东南共二十四间今俱废社仓八处在各乡今俱废故城县预备仓在县治北原十七间雍正元年截留漕米知县蔡维义于署东捐葢厫九间天津府大运仓厫六三十间大盈仓在府治东厫九四十五间广备仓在府治西厫七三十五间以上今废公字厫六间聚粟厫五间裹糇厫五间日字厫五间本朝康熙年建天津县北仓在县治北雍正二年发帑建造厫十六座每座十五间共二百四十间青县预备仓在县东明成化二年知县刘素移建城内建仓厫六十余间静海县预备仓在县治南沧州预备仓明天顺七年知州贾公忠建于州治西门街南万厯中知州张与行改建州治东偏南皮县预备仓在县治内社仓在各乡盐山县预备仓在县治东南明万厯四十年知县刘子諴移于府馆建厫庆云县预备仓在仪门东广储仓在仪门西畿辅通志卷三十四畿辅通志钦定四库全书畿辅通志卷三十五仓厫正定府丰盈仓在府治东南一里共仓厫九十间预备仓在府治东正定县预备仓在县治东南获鹿县官仓在县治东仓房五十六间预备仓在兵备道东南仓房四十间学仓在儒学内镇宁驿仓在本驿内社仓十七处明嘉靖三十四年知县赵惟勤建井陉县预备仓在县治大门内西久废康熙二十一年知县周文煊改建常平仓雍正三年知县钟文英増修共九厫常平仓在城内共三厫社仓共八处栾城县县仓在县门内明崇祯十六年知县柯士芳建常平仓在文庙前知县王建新厫二十一间预备仓在县治前路西今废行唐县预备仓在县门外东旧有东厫六间南厫三间康熙十一年知县何琛重修社仓在四乡久废知县何琛输贮于公所灵夀县预备仓在县治街南明成化七年知县冀贵重修十七年知县尚濓重修嘉靖五年知县李廷璋重修万厯四年知县张照重修本朝顺治七年知县程可进重修有碑记平山县预备仓在县治内西常平仓在县治内存留仓在县治内东康熙九年十年重修儒学仓在明伦堂后元氏县预备仓在县治大门内东赞皇县预备仓在县内新乐县预备仓在县治东南旧在城外西南明成化八年知县张静改建共三十三间常平仓在预备仓内社仓在旧行太仆寺前旧本西乐邑草塲明嘉靖四十一年知县汪镒建凡十六间万厯二十六年知县赵璇重修増厫六间学仓三间在明伦堂东晋州预备仓在州治南康熈二十八年知州屈受善重修官㕔厫共十六座今存㕔三间东厫三间西厫六间三十七年知州陈祖法重修官㕔及东西厫旧存南北六间作羁候仓存留仓在州治北无极县预备仓在县治北十八间又治东六间即察院旧址修建藁城县常平仓在县治内东西北房共九间顺徳府邢台县预备仓在县治内西隅社仓十处久废沙河县预备仓在县治前知县张瑾建社仓在县治西知县萧泮建今废乡社仓三处今废南和县预备仓在县治西北明𢎞治四年知县门宁建厫房三间知县刘璋翟济逺重修平乡县预备仓在土地祠东南社仓在各村广宗县预备仓在县治东厫房五聨共四十间社仓三处共四十六间常平仓在预备仓西共六间鉅鹿县预备仓在县治南仓厫五聨共三十五间社仓在城并各乡唐山县预备仓在城隍庙西明万厯二十八年知县郑宗周建厫房五十间四壁并地皆石戊子泜水漂没无存今止重修数间社仓在县治南内邱县预备仓在县治西计七十余间知县杜世爵建社仓在县治南任县预备仓在县治西北共三十五间官仓在县治内今废学仓在儒学内今废社仓在各乡广平府永丰仓在府治东北新仓在府治东北今废给事中张润身有记永年县预备仓在县东北与府永丰仓对知县朱世纬重修曲周县预备仓在县西门内余在安儿寨河南疃侯村香城固四堡贮命仓在旧太仆寺东知县乔明旃建今废碑存耕余仓在县治前知县王象恒建今废肥乡县预备仓在文殊寺西义仓在预备仓东旧志云一在毛演堡一在辛安镇知县李公栻建今废鸡泽县预备仓在县治后厫四座正厫十一间南厫五间东厫十五间西厫六间义仓二处一在浮图店县西十八里一在小寨堡县南十八里广平县预备仓在县西南隅义仓在儒学西邯郸县预备仓在县署东北荒仓在城隍庙今废义仓在沙河镇知县赵时古建康熙十一年知县张慎发重修成安县预备仓在县治西北北厫房十三间东西厫房各九间明正统五年知县刘亨建嘉靖元年知县桂蕚重修九年县丞陈盖増葺东西厫房各六间万厯十年知县柏正又増葺南厫东西各五间三十二年知县刘永脉重修将南厫西五间移北与东厫相并仍为义仓社仓天齐庙等处共三十一所威县预备仓在县治南厫房二十二间清河县预备仓在仪门内东磁州预备仓在州治东北厫房八十五间明嘉靖四十三年知州栗永爵建三十余间今废永盈仓在州治北观音堂舖明正徳十二年知州张珂建厫房五十余间今废义仓在彭城镇今废社仓在髙臾镇今废常平仓即旧巡道署后改东察院今改常平仓旧有厫房三座十六间康熙三十二年知州康善述修葺三十三年于本仓基内増建厫房四座共二十间大名府元城县预备仓义仓大名县预备仓在县治西仓厫共五十五间义仓五处南乐县预备仓在城西北隅义仓八处后废康熙十一年知县方元启捐建四处魏县预备仓在城东门内明正统五年知县俞玉建社仓在各村堡后社归併县仓各社仓俱废清丰县预备仓在县治东义仓三所东明县预备仓在县治西厫二十间社仓九处一在城预备仓东余在各堡集镇常平仓二处军需仓开州预备仓在州治东夹道外共五十间明天启中废本朝康熙十一年知州孙棨重建常平仓东西厫各十间今存正厫五间知州张镠修葺东厫十一间西厫八间雍正八年奉勅建厫二十二间存留仓在州治仪门西明嘉靖中改为马廐堡仓七处明万厯十九年知州张三聘増设四仓天启四年归併预备仓而诸堡仓皆废长垣县预备仓在县治东南厫一百九间官仓在南门内厫九十五间常平仓二所一在预备仓东一在丁栾集堡仓四处宣化府宣政仓在钟楼东明永乐二年建今为县仓深井堡仓在府城南宣化县宣徳仓在城东北隅明洪武二十六年建今废宣化仓在城西北隅明宣徳二年建今废备荒仓在各卫所俱明𢎞治十年建鸡鸣驿仓在县东南赤城县广备仓十间明宣徳五年建独石城广积仓三间在县东北明正统元年建独石口新仓康熙二十年建马营堡广盈仓在县西北八间明宣徳五年建云川堡仓在县北镇宁堡仓六间在县西北明𢎞治十年建镇安堡仓二间在县东北明成化八年建龙门所仓八间在县东明宣徳七年建滴水崖仓八间在县东明𢎞治八年建万全县膳房堡军储仓在县北张家口堡军储仓在县东新河口堡军储仓在县西北洗马林堡军储仓在县西北龙门县广盈仓在县西北隅明宣徳五年建备荒仓明成化间建今圮金家荘堡仓明成化年间建今圮龙门闗堡仓明宣徳年间建今圮三岔口堡仓今圮鵰鹗堡仓宣徳五年建备荒仓明成化十年建今圮长安岭仓在城西北隅景泰三年建赵川堡保安仓明宣徳三年建今圮大白阳堡仓明宣徳五年建今圮小白阳堡仓明宣徳五年建今圮葛峪堡仓明成化元年建常峪口堡仓明宣徳年间建今圮青边口堡仓明宣徳年间建今圮羊房堡仓明成化元年建今圮懐柔县广阜仓在城内东南隅明永乐年建预备仓即备荒仓懐延二卫治各一仓明𢎞治初建思济仓在城西北隅今寺右三园地明嘉靖甲辰郎中褚寳建今废常平仓在南闗东北明万厯四十三年兵备胡思伸建有碑记今废新兴仓在保安城内东北隅明景泰五年建土木堡仓在县西榆林仓在县东南蔚州预备仓在州治仪门外明正徳十五年建本朝顺治十九年知州李英另设义仓厫四座本卫仓在城内鼓楼西厫二十二座蔚县桃花堡军储仓在县东北明嘉靖四十四年建西宁县洪州仓厫十二座本朝康熙年通判边安重修四十二年知县何芬捐修永丰厫五间四十五年増修西正厫三间常平仓在城东北隅三间懐安县广备仓在城西北明永乐年建西阳河堡军储仓在县西北柴沟堡军储仓在县北延庆州西社仓三间预备仓原厫十二座共四十一间久圮后重修天字地字二座共厫六间军储仓原厫十五座久圮知州宋捐修天字盈字新字三厫十八间永宁仓在州东永宁城四海冶仓在州东周四沟堡仓岔道仓在州南保安州永丰仓在州东北隅明景泰五年建久圮本朝康熙三十年知州吴永申建厫六间四十二年知州杨汝楫建十三间四十六年知州蒋兆龙建六间四十九年知州梁永祚建二十间预备仓在州治东明永乐十三年建万厯十一年知州刘必绍重修今改建仓二十六间公字仓裹糇仓易州户部南仓在分司两旁新城仓在紫荆闗新城西先在旧城明景泰元年建嘉靖二十四年改建预备仓在州署东北明正统四年判官陈真建成化十四年李宪修二十年罗纪戴敏増建万厯十七年陈濓修涞水县广储仓在县治北预备仓四所广昌县预备仓今改为常平仓在县治北本所仓在城内西北乡社仓八所冀州预备仓在州治西官仓在州治东南宫县预备仓在县治东明隆庆三年知县胡嘉谟建本朝康熙十二年知县胡应铨重修新河县预备仓在县治内西共十间常平仓在县治内西共五间官仓在县治内东俸粮仓在县治内南枣强县预备仓四处今废武邑县预备仓在县治西北存留仓在县治西北衡水县预备仓在县治右厫房八间赵州预备仓在州治东南一里旧有二一在西门内名曰西仓明𢎞治十一年知州张清因西仓地湿改建于东名东仓今圮柏乡县预备仓在县治东明嘉靖十一年知县王前建预备南仓在文庙前新建仓在县治东明嘉靖三十七年马写创建隆平县预备仓基在县治前明正徳间知县刘相移于县西中㕔三间厫四聨崇祯五年知县阎剏修北厫五间东厫五间西厫五间髙邑县预备仓在县署北社仓四所义仓一所共五间在县治西知县刘瑜建临城县预备仓在县治东南县仓在县治内宁晋县预备仓在县治西深州预备仓在州治内迤东武强县预备仓在县治南饶阳县预备仓有三一在县治南二在县治北义仓五处明万厯二十二年知县王之纪建安平县官仓在县治西北厫二间东西厫各三间今圮预备仓在县治东南东厫三间西厫三间学仓在明伦堂东北隅久废社仓三处今废定州预备仓在州治南厫共八十二间永丰仓在州治迤西曲阳县预备仓在县署西偏社仓在四乡深泽县官仓在县治内东明洪武中知县姚思诚建隆庆中知县米之范重修预备仓四所按仓庾建革不一有经制未设者有圮废未修者故或一县数仓或有县无仓雍正三年勅令天下县各建仓以防红腐以广积储于是府州县卫悉建仓厫尚未讫工未得胪列又命举行义仓社仓之法劝民积贮以厚民生县城之外乡各有仓名目既多不能备载畿辅通志卷三十五畿辅通志钦定四库全书畿辅通志卷三十六盐政盐者民生所頼而自汉以后尤闗国计沧瀛幽青四州设官置灶至后魏始见于史自宋以前盐法与诸道同宋太祖以山后十六州入于辽推恩河朔特许通商至明法始详备直𨽻盐运使旧治河间府长芦故县洪武初称北平河间盐运使后乃改称长芦今徙治天津而长芦之名不改盖长芦在旧沧州西北四十里据二十四盐场之中讥察指挥唿吸可徧故古名不可易也明初额设六万三千一百五十三引引三百觔𢎞治间改小引増为一十八万八百七引引一百八十觔凡常股存积折色诸欵皆在焉其后仅存空名而余盐割没倍増其数至于戚畹中贵咸得脇监临制有司以要中盐而长芦盐政之弊极矣我世祖章皇帝建极之元年特勅长芦盐运使商灶两敝毋蹈前明陋习贪黩阘冗纵官属吏胥侵渔扰害圣祖仁皇帝二十六年特诏凡军兴暂加一切盐课次第豁免併免灶地钱粮我皇上御极首甦商困长芦之法引増盐觔不増引目从前官吏巧立名目滥増税课澄汰无遗豪商营私剥衆利己之弊一时并絶商益阜引益流而民之食徳愈溥矣用稽厯年长芦盐法备着于篇庶朝廷徳意得有所考云沿革北魏长芦盐法自魏以前无考魏初尝弛禁其后盐官罢立不常自迁邺后于沧瀛幽青四州傍海煮盐置盐官辖沧州灶一千四百八十四瀛州灶一百五十二幽州灶一百八十青州灶四百三十六又于邯郸置灶四计嵗终合收盐二十万九千七百八斛四升军国所资得以周赡唐初以使命官置副使开元中以拾遗刘彤言诏将作大匠姜师度与诸道按察使简天下盐课令幽州大同横野军诸盐屯皆𨽻于度支每屯有丁有兵歳得盐二千八百斛下者一千五百斛肃宗干元元年盐铁使第五琦初变盐法就山海井灶近利之地为盐院逰民业盐者为亭户免杂徭廉察盗鬻者论以法天寳初河北一路盐利俱为藩镇所据至穆宗时田𢎞正举魏博归朝廷乃命河北罢盐𣙜嗣户部侍郎张平叔以𣙜盐法弊请官自卖盐可以富国诏公卿议中书韦处厚兵部侍郎韩愈条议以为不可乃止后唐荘宗同光三年勅魏府每年所徴随丝盐钱逐年俵卖荘宗又命赵徳钧镇芦台军因芦台卤地置盐场又舟行运盐东去京国一百八十里相其地髙阜平濶因置𣙜盐院谓之新仓以贮其盐流衍于民间因其盐曰𣙜盐复开渠运漕盐货贸于瀛莫间上下资其利遂致饶衍赡于一方后周世宗令𣙜河北盐犯輙处死其后北伐父老遮道泣诉愿以均之两税钱而弛其禁盖行之河北免盐之𣙜而徴其税所谓两税盐钱也及其甚也盐不给而徴钱如故税已纳而禁𣙜再行民不堪焉宋太祖建隆四年令河朔邢洺磁镇冀赵等六州许通盐商止令收税开寳三年悉罢𣙜官收其筭止过税钱一文住卖二文盖缘河北土皆斥卤民间税地五谷不丰惟刮盐煎之以纳二税至今六州之境咸颂宋祖之泽不衰仁宗时言者请禁𣙜以收遗利谏官余靖谏寝之其后王拱辰为三司使复议𣙜张方平言曰河北有两税盐钱今复𣙜之是再𣙜也仁宗悟立以手诏罢之熙宁八年章惇为三司使以河北无𣙜禁乃祖宗一时误恩请遣使与两路转运司度利害行之苏轼上书宰相文彦博言其害遂止之绍圣中惇为相仍行禁𣙜元丰三年京东转运使李察请置河北买盐场自大名府澶恩信安雄霸瀛莫冀等州尽灶户所煮盐官自𣙜卖禁私为市辽金自后晋髙祖石敬塘以辽主有援立之恩举燕蓟十六州归之辽遂改为燕京因置新仓镇广𣙜盐以补用度金灭辽以地属京圻生齿既繁炊锅益衆尝设提举司于寳坻秩视五品以重其选所辖诸场越支课居其半特除勾管一员以涖之金世宗大定二十一年参知政事梁肃言寳坻旁县多缺食可减盐价増粟价而以粟易盐命宰臣议皆谓盐非可多食之物若减价易粟恐多而不售以致亏课不可元元初未立盐政任土之贡一付京官时土豪张进辈被府檄鸠遗民数十户集越支场之宋家营复事煎造聚落未成京使旁午令大偿巨价债缗鞭笞急廹田野为之骚然未几以盐司𨽻徴收课税所衆稍息肩自鬻课之令行提领诸路者皆自诡増镕山㸑海搜罗殆尽其徴输入官者须厚贿乃获归且以所费取偿于其属大抵用直十钱之物估以当数十钱之属而工本又稽时不给给则尅减自是灶民皆困至元二年诏以大中大夫礼部侍郎倪徳政为中都路转运使提领税司事答木丁同知使事寳坻盐使崔岩臣副之徳政敦厚亷平凡塲户入盐即给仍纯支寳钞不折诸物其尤贫窭者预贷工资以赒之明洪武初年长芦歳办大引盐每引四百觔共计六万三千一百五十三引三百觔零已而改办小引盐每引二百觔共计一十八万零八百零七引一百八十八觔零永乐间定都北京以长芦宻迩应进贡白盐每年于正课内进五十三万四千六百六十九觔二两二千六百七十三引零分商之纲领者五曰浙直之纲曰宣大之纲曰泽潞之纲曰平阳之纲曰蒲州之纲分商之名目者四曰在边报中之商曰在场买盐之商曰在司守支之商曰行盐地方卖盐之商中盐之边镇三曰宣府镇每年中七万五千五百二十五引八十六觔曰大同镇每年中三万七千三百七十六引五十觔曰蓟州镇每年中六万七千九百六引一百五十觔以上共大引九万四百四引四十觔十四两每一大引折二小引共折一十八万八百八引八十九觔十二两八钱派场规则为三上则十场南海丰深州海润北严镇丰财芦台越支富国惠民归化是也中则七场南利民利国富民阜民北兴国厚财石碑是也下则三场南阜财海盈北济民是也永乐十三年始差御史给事中各一员押支天下盐课寻以渤海盐薮私犯挠法特差御史一员巡视河间私盐宣徳四年命御史于谦率锦衣卫官捕长芦一带马船夹带私盐者于谦不避权贵悉置之法河道为之一清正统元年命刑部侍郎何文渊户部侍郎王佐副都御史朱与言总督两淮长芦两浙盐课正统三年差侍郎差御史一年两巡长芦私盐后定议嵗差御史巡视长芦盐法而河渠由济宁迤北抵张家湾长芦御史兼理之诏灶户逃移者盐课勘实停徴正统五年诏逺年客商中盐未支者每引给资本钞二十锭议准长芦盐课量场分逺近着为则四等召商中卖髙下互为搭配其逺年不敷者又立法俾于纳剰余盐自相粜籴定常股存积分数以天下盐八分为常股听商支二分为存积备客兵不时之需凡引常股价轻存积价重常股须挨次行支存积则不分次第引到即支长芦分派常股盐一十二万六千五百六十五引一百八十觔三两三钱存积盐五万四千二百四十二引一百五觔一十二两八钱正统八年吏科给事中俞泰奏请每引盐连包索二百五十觔所带余盐亦准二百十觔令输价银三钱八分是年裁革运司副使正统八年吏科给事中俞泰奏请每引所带余盐即令输价此长芦纳课之始也正统十一年命长芦巡盐御史兼理山东盐法正统十四年秋罢两淮长芦巡盐御史命抚按官兼理成化十四年诏正统十四年前客商中盐未支者按引给资钞长芦盐每引给二十锭其景泰元年以后及今告代支者放商行盐亦照此例成化十六年诏永乐宣徳正统间客商所中盐未支者各造册送部于原籍有司给资本钞每引三十锭景泰元年以来未支引盐愿闗资本者听𢎞治五年令两淮两浙长芦等盐运司盐引俱于运司招商开中纳银彚解户部以备边储从户部尚书叶淇请也𢎞治十七年都御史王允中上言先该漕运衙门题明回空运军每名夹带私盐五十觔以上者照例盘诘其瓶礶装买不足五十觔者放行固属怜念运军然此端一开其弊无穷今后食盐旋买旋用不许指以瓶礶装买因而兴贩有壊盐法正徳二年御史张智题准盐法在清本源私盐之弊私煎为之始今后灶丁聚团煎者不得离场私煮仍将该地方立保伍连坐之法责令彼此觉察通同者事发俱问罪枷三月正徳五年有中官织造南京奏给长芦盐八千引鬻于两淮户部尚书周经言盐筴本以济边且各有分地若许之越境则私贩必多官盐反滞乃命止长芦盐弗给正徳十六年南京浙江织造太监王瓒崔果奏讨长芦运司盐引一万二千道至南京变卖办织造物料户部司官李梦阳王宗文等言于尚书韩文祇与六千引上问内阁曰户部何以不全与刘健曰内官装载官盐中间夹带数多沿途害人且壅滞商课从之嘉靖八年御史傅烱奏近来长芦山东商盐有经年在场而支放不絶者以大包所致耳查得律内每盐一引带耗二百五觔近来寛恤商人每引连包索以二百五十觔为正数此外余盐逐觔纳价仍问以夹带罪名其法未为不宻但商人贪利筑盐一包或至五百觔者竟有至六七百觔者奸灶惟知多卖商人惟知夹带遂使积年引目经久不完自后支盐出场如有过四百觔者除问罪外将夹带余盐尽数入官嘉靖十二年御史邓直卿奏为各场灶滩所以刮土淋卤草场所以刈草煎盐皆系官地不得开垦变卖近年界限不明以致豪强越界侵耕煎办无地课额多累查照𢎞治元年题准事例委差运司㑹同府佐正官清查还官筑立界堤分拨灶民管业如有侵佔典卖照依侵佔盗卖官田例坐罪嘉靖十四年给事中管懐理题请每引止准盐四百三十觔内二百零五觔为正盐包索其余盐二百二十五觔南所纳银三钱北所纳银三钱三分后十七年御史陈让题准仍加包索二十觔共四百五十觔嘉靖二十九年御史赵镗疏长芦山东二运司各场灶户一切差役费用已繁灶丁虽属于运司名籍实在于州县有司恒重民而贱灶畧无存恤以致妄加科派潜逃遗办应请申谕有司事在州县即与从公分理事在运司即与解人勘报如遇编审之年查实优免亦不许灶丁两相影射躱避身役嘉靖三十年御史陈善治题准每引除四百五十觔外再加余盐一百五十觔包索一十五觔通共六百一十五觔嘉靖三十七年给事中赵锵题准正盐一引二百五十觔外加六十觔酬其赴边劳苦连包索二十觔共三百三十觔许带余盐二百六十五觔为一包共五百九十五觔嘉靖四十四年御史李文续题准増包索十觔南所纳银三钱九分七釐五毫北所纳银四钱三分七釐二毫五丝此外多带二十觔以上纳银一钱再多则问罪有差嘉靖以前自罢巡盐后间遣大臣清理盐法给事中郭鋆极论不便遂罢遣迨严嵩専政复遣乡人副都御史鄢茂卿名为清理实总利权天下于是骚然矣嘉靖四十五年李文续上言长芦行盐地方畿内八府河南二府今盐之行者惟顺天保定大名卫辉彰徳五府而其他州县皆壅滞不通盖由永平离场甚近多属私贩往来正定顺徳广平等处地多鹻卤以致各村居民刮土煎烧私锅不下四百余面纳官之银约三百余两鉅鹿一县私锅计一百余面税银约百有余两他若冀州安平饶阳衡水隆平广宗曲周等处俱习以为常乞委亷干官员逐一清查如果鹻味厚锅面多比照南北二所事例附入五场编课仍查利国利民等场中有疲惫不堪者移此附彼併属该司一体配搭支掣其地土原额粮米既徴盐税相应豁除若鹻味薄而锅面少则务严行禁之隆庆元年御史刘条上言长芦引目壅滞皆由私贩过多以进鲜为名者自东安永清一带而来啖马为名者由青县寳坻一带而来皆权贵为之也沿河粮船北行则夹带抵通南归则贩卖抵临清皆势要窝顿贩之也合行查治隆庆三年奏准盐场二十四併为二十南司九场北司十一场隆庆四年御史苏士润上言长芦歳贡白盐其煎办劳费视黒盐不啻数倍乃歳徴钞贯不知于义何居乞自五年为始将该司课折三百余两悉与豁免报可隆庆四年御史苏士润题准疏通官盐当复计里拨引之制酌量人户多寡分为春秋二闗照依官制州县次序凡纳过余盐商人召集掣籖挨名均拨週而复始不许随其告指及搀越増减以启规避在商人领水程照依拨去地方尽数赍运当官验发不许他处盗卖及盐引相离以滋影射之弊仍责令巡盐官因时春秋酌地逺近为估价多寡使彼此各得其平每季将缴过引目填簿并发过水程验单责差吏兵赍比如有纵容奸贩阻挠官盐及行引不如数缴引不依期者比照钱粮事例就事紏劾以为玩肆之戒隆庆五年户部覆巡盐御史卢明章条陈盐法六事一清理实籍无令灶产民产互相影射一禁戢私贩以通官课一饬治分司申明春秋两廵之法一严督巡盐地方验单缴销不得阻滞一蠲免长芦利国等二十四场白盐脚价一御马监歳用啖马凉盐止许现买商盐不得交通私贩挠壊盐法报可万厯十七年开封府二十三州县改食长芦盐共派长芦大引三万九千四十二引増课三万二百三十九两六钱零万厯二十年御史黄卷题请正盐之法掣出盐觔多者纳银一钱部増六分凡过六百觔上下者引盐则全没铳毁万厯二十一年御史彭好古条议没盐卖价亏本仍请复旧四十觔纳银一钱又议昌平等七处盐税令运司收解俱从之御史姚思仁因解额亏欠奏准増割没盐觔又请于直沽河口设置船索拦江委官验放诏从之万厯二十八年太监张华欲筦盐柄创为挨单之议两台㑹疏力斥其奸事遂寝而挨单之税征𣙜如故后亦裁万厯三十二年部议芦盐开在蓟永每引价各加三钱大同价止二钱宣府一半运商纳价三钱一半土商纳价二钱一引二价似启争端请将未经加价之盐照运商事例各加一钱其大同偏轻亦加一钱总期归于画一万厯三十四年部议于见行嵗额内每引带盐十觔徴银四分以充宁夏兵饷共徴银九千五百九十四两未㡬商人称带盐赔累每引带盐十觔止徴银二分自是每引共盐六百五十觔遂循之不变万厯三十六年御史李应魁题长芦南北两所水陆异运每引十万北所七分南所三分运司分派相沿已久苐北所水运甚便又日晒产肥于商较利故虽七分引尚不足而盐有余南所陆运最难又锅煎产瘠不利于商故虽三分引犹有余而盐不足以致南所积引亏课病商为甚故南北分𨽻旧虽定制地势逺近商民之便不便因之如严镇一场地广人衆滩锅独多虽𨽻北所而去北反有二百四十里之遥且运从陆道脚价倍于盐价本场商引多就近买于南场运所听掣遂至本场煎晒盐觔苦于无售积囤私室转售贩夫势所必至场民逃亡额课日亏私贩日炽有自来矣查得本场赴南所止九十里脚价减半运载为便而南所又止有海润富民海丰三场出盐往往盐少引多所以停搁应将本场改𨽻南分司庶商民两便报可万厯三十八年巡抚吴亮奏准宣府引价仍旧二钱万厯四十年盐臣马孟贞题准并改蓟永引价亦仍照旧二钱天启六年大工告匮増长芦每引银四分共一万二千一百九十四两本朝顺治元年七月天津总督骆养性请疏通盐课部覆盐包觔数太重则秤掣为艰钱粮欵目繁多则朦混易起今将明朝包索余盐割没辽饷各项名目尽行削去每引止定二百二十五觔臣部铸造引板印刷引目运司责令各商赴部完纳如按旧例原包觔两折算每引该纳银二钱六分五釐七毫五丝今各项赋税已免三分之一商民一例亦应免其六分五釐随给盐引赴场支盐运卖运司照数秤掣不必别委以启钻营至于截角铳毁销缴一如旧制再查长芦盐额除一切新徴停免外原额共计二十三万九千八百五十引今盐觔既减当一引分作三引每年应以七十一万九千五百五十引为额其秤掣旧例原系春秋二次目今商人星散尚俟招徕暂准随到随掣一月一行俟商贾云集频掣则盐积难行自应按季秤掣顺治元年十二月题准顺天府属包课州县今已改课各商既已均认但各州县行引事属创始前长芦运司派蓟州量行二千引寳坻三千六百引香河平谷各一千六百六十引遵化丰润三河各二千四百引玉田二千引除蓟州等七州县应照该司派数督商纳课註名入纲领引行盐至于寳坻一县应行引目每嵗认包税银二千三百两应令该商比照引数纳银给引不许仍前包纳以累小民其宻云县新増四千一百引俱应照数考成将引内各商姓名造入纲册责令照依派定地方数目按引行盐顺治二年题准停止边商纳粟令运司招商纳银依额解部顺治五年准御史金志逺题长芦运盐南所由陆北所由水其来已久近因土氛未靖道路多梗车牛缺乏改南所亦由水运议定每船一只运司给票一张填商名盐数并船户姓名行至天津赴北司照票查验放闗行至青县鲍家嘴公河口本司必委员验实放行每五日将放过盐数挨顺造册查对行至长芦照票进坨秤掣完日给发引程发卖顺治七年部查永平府属州县原系包课今定为领引行盐该运司确查户口数目以定引额每丁派盐一十五觔卢龙等五州县嵗该行六千四百七十二引乐亭犹在其外四五六年以来逋欠实多商人求减每丁定以十觔为率按数上引纳课顺治十年准礼科给事中陈协题各处行盐地方令商人立店自卖责成运司及州县印官严禁私贩疏通官引不得散派户口累民顺治十三年御史牟云龙清查包索照例按引増价二分五釐应増课银一万九千八十五两零七分五釐自十三年为始添入课额徴解另铸铜板遵行又查出北场石碑灶地虗额包课芦台场欺𨼆越支场影佔共灶地一千七百四十五顷九十五畆六分九釐五毫南场利民严镇海丰三场原额未行粮地一千五百八十七顷四十二畆一分二釐二毫究拟其罪外造册徴解顺治十七年准河南道御史髙而明题革去永平蓟遵等州县京土各商更换纲商自十八年为始照依原额并新増引目认地行盐顺治十八年准御史张沖翼题引目发司以后欠课愈难追比除本年春季引目领过外自夏季仍催各商赴部纳课按银给引康熙三年部覆御史贾𢎞祚仍将芦引自康熈四年为始先发运司转给各商以便与淮浙山东河东等处画一遵行康熙六年准盐臣孙钖龄题口北道属深井堡东城堡西城堡三处原系煎锅地方近已革锅改食芦盐定额一千二百引自应责商照数纳领办运至于保安卫向销长芦纲引三百道今既锅禁税豁除原行三百道改销外当另立宣引四处计増宣引一千五百道其引价似应与包课改引之蓟永正河一例每引例纳课银三钱一分三釐六毫四丝五忽三微八纎统计该纳课银四百七十两四钱六分八釐七丝康熈七年准御史孟戈尔代题长芦巡盐御史衙门向在京城闗里到任后巡厯山东河南等处回京有事则进衙门料理而仍居于私家其间恐生弊端天津系行盐之所且有衙门御史自应驻札天津料理盐务至于在京盐院衙门交与工部康熈八年准孟戈尔代题盐犯赎罪银两専归御史题报不必督抚衙门彚题领解盐课银两亦免督抚衙门挂号康熙九年准李棠罗璧等题州县额设私盐银两原因行盐地方恐有私贩巡役贿放每年科以额获私盐若干为前御史赎支造册奏销心红纸张各役工食商人奨赏并赈济贫生孤民修理船只衙署抵解更名食盐变价等用虽有悬设之额未敷所支之数嗣后止许见获私盐银两报解州县如有定额私徴者该御史指名题㕘从重议处康熈十四年十一月户部题准量増盐课以济军需各省盐课每引増银五分事平之日停止仍照旧额徴收长芦盐课应加増三万八千六百六十四两六钱零嗣于康熈二十五年河东盐臣李时谦题称各省额引加课银两原题定事平停止今大兵全撤长芦每引应除加课五分共减去课额银四万四千八百七十五两二钱五分零康熈十六年八月户科给事中余国柱条奏清查割没部议额引七十七万三千二百九十二引每引加盐二十五觔加徴银七分共増银四万九千五百九十二两零又先报割没银四千三百三十八两有竒实共増银五万四千一百三十两四钱四分本年十一月御史刘国安㑹同户部郎中石柱等题纲引地方及包课地方计丁加引八万六千九百六十二道每年加増课银四万三千六百四十七两二钱七分八釐六毫二丝三忽一微内増设天津卫引四千道课银一千八百九十四两五钱八分一釐五毫二丝康熙十七年六月准户科给事中余国柱条奏连闰扣筭按课议増闰月长芦盐差任内加六万四千四百四十一引请自今年起每嵗加増闰月课银康熈十九年纲引并蓟永采宣仪封连新増引目共加闰月引七万一千六百八十八引康熙二十年遵奉恩诏闰月引目停止康熙十八年准盐臣刘安国题沧州一带南十场距北十场道里辽逺不特青州分司势难兼顾即各商灶户亦往来未便且东连海濵西临漕河私贩出没商盐装运必须専员查验以杜夹带应复设沧州分司就近董理以専责成康熈二十四年四月准河南巡抚王日藻㑹同河东巡盐御史李时谦题河南懐庆府河内济源修武武陟孟县温县六属原食河东之盐路途遥逺兼池多积水无盐可买官民交困应改食芦盐令长芦巡盐御史招募良商报部行盐办课原河东懐庆六属额引三万七千二百五十一引每引纳课银四钱六分八釐六丝一忽五微共课银一万七千四百三十五两七钱五分八釐九毫三丝六忽五微康熈二十六年九月准河南廵抚章钦文题陈州项城县并舞阳县等处旧食解盐均于明朝改食淮盐各属距淮窎逺费多价贵额引难销请照懐庆例改食芦盐将六属额引九千一百道改増长芦又准长芦巡盐御史布尔海题陈州等州县改食芦盐原为便民但淮例每引纳银一两四分零芦例每引纳银四钱六分零按课计引共该额引二万四百一十九道康熈二十九年准直𨽻巡抚于成龙㑹同巡盐御史江蘩题东西城深井三处听民仍设锅煎盐包纳引课康熙三十年准直𨽻巡抚郭世隆㑹同巡盐御史顾镡题懐来等六处改食彛盐包纳引课康熈三十二年准直𨽻巡抚郭世隆题延懐保等九处包课地方改设州县归併包课银两永寕卫归併延庆州该包课银九百七十九两四钱八分二釐深井堡改宣化县该包课银四十二两三钱六分四釐五毫三丝八忽懐来卫改懐来县保安卫矾山堡亦归併懐来县该包课银五百八十四两一钱八分五釐二毫一丝四忽西城堡改西宁县东城堡亦归併西宁县该包课银四百六十六两九釐九毫一丝八忽保安州照旧该包课银五百二十二两三钱九分四毫共该包课银二千五百九十四两四钱三分二釐七丝康熈四十年准盐臣刘灏题大宛两县额引十万五千九百余道旧例一引一盐因康熙十六年积盐至二十余万不能销疏盐臣吕朝润题准纳三引之课行两引之盐销完照旧运行康熙二十九年又因外府州县引积盐壅盐臣江蘩题准照两淮河东例随时代销于大宛两县乡㑹之年将外州县衆商积盐告运疏销康熈三十三年代销一次三十九年又行一次因各处现积之盐即系大宛商人所办疏销不去故于乡㑹之年详明代销若通州并非代销之处应停止雍正元年八月准盐臣莽鹄立题云南盐政向有官本收盐之例臣查天津北场盐运由水路船行便易沧州南场盐运从陆路脚价费多是以衆商舍南就北羣趋便宜计南场一嵗得盐十万余包引商数家仅销盐一万有竒其余露堆海滩灶户任意私卖棍徒兴贩遂致引壅课绌今欲抜本清源请援官本收盐之例于南场本年额课内留银五万两遴委能员専司收买场盐不许在滩露堆尽运官坨筑包堆苫盖收管陆续发商告运再南运商人中本少者量为接济及时销卖官本随课兼徴官收官解週而复始雍正二年八月盐臣莽鹄立奏称康熈六十一年之引原系逓年所积今衆商先尽运完积引二十万道又领运雍正元年额引八十万有零止剰十余万道元年之课竭力措办已经全完元年之引虽有未完然较之去嵗已为多运十余万道若不为展限遽加题㕘恐该州县畏惧考成勒令缴引办课商人仍有包赔之累请再展限二年将未完之引每年带运一半于雍正三四两年内全完积引部议不准奉㫖允行长芦御史所辖四至盐院所治之地以长芦名其实非止长芦也直𨽻山东二省与河南之五府四州一县江南之二州四县皆归统辖其以长芦名者长芦本汉参扈县地废于隋大业间唐以属沧州宋省入清池县明永乐破沧州徙其民于长芦置都转运盐使司遣御史嵗一廵视之国初亦仍其旧后准盐臣孟戈尔代题移官署驻天津其衔则仍冒之以长芦而兼辖山东又以河南开彰懐卫四府舞阳一县虽近河东而盐从陆运民食维艰遂亦附食长芦盐河南归徳一府江南徐宿二州并丰沛萧砀四县食山东盐因亦𨽻于长芦天津者古北海国也东循大海迤北直抵山海闗西倚长城运山西界踰黄河距两淮之西北境绵亘数千里运使所辖四至明洪武二年初设河间长芦都转运盐使司后省其文曰长芦都转运盐使司其所司南北十六场凡芦盐所行之处共一百七十五州县营卫皆统辖之北分司所辖四至青州分司所辖者兴国富国丰财济民芦台越支石碑归化明隆庆三年以三岔沽场併入丰财塲康熈十八年又以厚财场併入兴国场惠民塲併入归化场东距山海闗迤南沿海直抵沧州境转西及北过静海武清寳坻环绕神京绵亘八百余里南分司所辖四至沧州分司所辖者利民阜民利国海丰富民深州海盈阜财严镇明隆庆三年以润国场併入阜民场益民场併入阜财塲海阜场併入海丰场康熙十八年又以海润场併入阜财场海盈塲併入海丰场东沿沧海西抵深州南入山东乐陵海丰北接天津静海周围六百余里疆域兴国场场初在静海盐水沽今移髙家荘距运司分司七十里西南接富国场界南入沧州境接严镇场界东北増併阜财场地临海河上流接丰财场界延广几五百里户籍在山东济南府乐陵县及直𨽻顺天府寳坻武清河间府天津静海沧州青县盐山南皮等处初本场及厚财场各有坨一今废本场堡三每堡三镬厚财场堡三每堡一镬今堡共六镬共十二滩荡如旧富国场场初在静海县盐水沽今移住天津东至上古林接兴国场界西南过大头港至子牙镇入静海县界北濵漕运入海道延亘一百六十里户籍在山东济南府乐陵县及直𨽻顺天府武清寳坻河间府沧州南皮庆云静海宁津青县天津等处旧有坨一今废镬共十六滩荡已久迷失无迹可考丰财场场在沧州葛沽距运司分司七十里东北沿海南连沧州境接严镇场迤西连兴国富国转北直抵军梁城入寳坻县境接芦台场延广四百余里户籍在静海青县沧州盐山天津武清寳坻香河及山东乐陵九州县地方本场及所併三岔沽场各有坨一今废堡三滩荡沿海济民场场在滦州柏各荘距运司分司三百一十里南界大海东极潮河即刘家河也接石碑场界转北至笨城入滦州境西跨运河连越支场界延亘一百三十五里户籍在滦州丰润玉田乐亭迁安遵化闗东热河等处坨三今废堡三锅荡在焉芦台场场在寳坻县芦台镇距运司分司一百四十里南界大海北连寳坻县东至斗沽接越支场界西跨夹河之侧广一百二十里户籍在寳坻县坨一今废镬有五滩荡俱存越支场场在丰润县宋家营古蓟州地方青州分司旧署在此距运司分司二百八十里南濵海别渚名建河即今运河下流东接济民场界踰沙河西北至斗沽接芦台场界广袤二百四十里户籍在丰润滦州遵化玉田等处坨五今废堡四滩荡沿海石碑场场在乐亭县石碑镇距运司分司三百六十余里南临大海北跨南河入永平府境东连石阁接归化场界西抵刘家河接济民场界延广一百七十里户籍在乐亭昌黎两县坨三今废堡五滩荡在场之南归化场场在抚宁县盐务镇距运司分司七百余里南临海中秦王岛北接抚宁院境至龙王庙东抵山海闗界西増惠民场域入昌黎县境接石碑场界延亘四百余里户籍在抚宁昌黎两县本场及所併惠民场各有坨三今废堡亦如坨数今尚存滩倚山之麓荡久荒芜利民场场向在皂坡荘今迁至毕孟镇俱系沧州地方距运司二百四十里分司六十里东连阜民场西接沧沽南至旧县北抵大浪白周围二百里户籍在山东乐陵直𨽻沧州南皮盐山庆云青县交河河间东光等处旧有盐坨今废镬存十五滩移东南荡地荒芜阜民场场在盐山县常葛镇距运司二百七十里分司七十里东至利国之仁邨西连利民之枣园南接赵村北抵栁叶荘周围一百余里户籍在山东济南府乐陵直𨽻庆云宁津交河盐山等处盐坨三镬十四滩荡荒废利国场场在盐山县韩村距运司二百四十里分司九十里东连海丰场界西接王门荘旧至九女坟止南抵望树旗北至宼邨周围二百余里户籍在沧州盐山兴济天津等处盐坨一镬十四滩居东北荡地荒芜海丰场场在盐山县羊儿荘距运司三百六十里分司一百二十里东界大海连深州海盈旧场西北过孟洼至武帝台接利国场东界户籍在山东乐陵海丰直𨽻沧州盐山青县庆云兴济等处盐坨一镬十二南北各六滩荡仅有本场旧数海盈所归者已废富民场场在盐山县崔家口距运司三百六十里分司一百六十里东连润国场故基西临古黄河岸迤南入庆云境北抵阜财场延袤一百四十里户籍在山东乐陵海丰直𨽻沧州盐山庆云东光等处盐坨二今废镬十因润国场归併复増两镬盐滩相距七十里草滩半被东民侵佔深州海盈场场在盐山县苏㙋镇旧因皂户多居衡水县遂西徙至衡水县城内系正定府深州所辖距运司四百八十里分司二百四十里东连武邑西接新集北距陈二荘南抵南天周围三百余里户籍在衡水沧州盐山南皮青县冀州等处坨废镬存其六滩居东北荡则荒芜阜财场场在盐山县髙家湾距运司三百六十里分司一百三十里东至清水沟南连富民场西近盐山故城转北过小山接海丰场界周围七十余里户籍在山东海丰乐陵阳信直𨽻沧州盐山庆云南皮宁津等处坨二因盐运海丰场废镬十五本场有七为西场镬海润所归者八为东场镬滩荡居场东北严镇场旧制长芦二十四场青州沧州二司各辖十二明隆庆三年于南场裁併其三北场裁併其一所司不均遂将北场严镇裁属南场在沧州同居镇距运司一百二十里分司九十里东近大海西唐官屯南抵利国场界北连兴国富国两场周围一百二十里户籍在玉田武清寳坻丰润沧州南皮盐山宁津交河青县静海东光十二州县坨二镬共二十有四滩居东北距场七十余里灶籍兴国场原额户共八十三户今实在八十三户原额丁六百二十九丁今实在六百一十九丁厚财场归併兴国场原额户共三十户今实在三十户原额丁三百一十六丁今实在三百一十六丁富国场原额户共二百一十二户今实在二百一十二户原额丁八百九十九丁今实在八百九十九丁丰财场原额户共一百四十五户今实在一百四十八户原额丁九百四十七丁今实在九百四十七丁芦台场原额户共一百一十二户今实在一百一十八户原额丁三百九十三丁今实在三百九十三丁济民场原额户三十八户今实在三十八户原额丁六百四十五丁今实在六百四十五丁石碑场原额户共八十六户今实在八十户原额丁一千六百五十丁今实在一千六百五十丁越支场原额户三百九十三户今实在三百九十三户原额丁一千一百三十丁今实在一千一百三十丁归化场原额户一百五十四户今实在一百五十四戸原额丁五百五十二丁今实在五百五十二丁惠民场归併归化场原额户共四十二户今实在四十二户原额丁四百一十三丁今实在四百一十三丁利民场原额户一百六十九户今实在一百五十二户原额丁四百八十六丁今实在四百八十六丁阜民场原额戸一百六十二户今实在一百五十一戸原额丁五百九十五丁今实在五百九十五丁利国场原额户共一百零一户今实在八十三户原额丁五百六十八丁今实在五百六十八丁阜财场原额户共九十九户今实在七十三戸原额丁三百三十四丁今实在三百三十四丁海润场归併阜财场原额户共八十六户今实在七十一戸原额丁六百一十三丁今实在六百一十三丁深州海盈场原额户一百九十四户今实在一百九十三户原额丁七百零五丁今实在七百零五丁海丰场原额户八十五户今实在八十三戸原额丁三百零六丁今实在三百零六丁海盈场归併海丰场原额户共六十九户今实在六十七户原额丁七百七十八丁今实在七百七十八丁严镇场原额户二百零六戸今实在一百九十户原额丁五百一十二丁今实在五百一十二丁我朝初定经制悉准前明而南北十六场灶地旧多圏拨递有増减自顺治十八年命巡盐御史亲厯场分清丈灶地归还灶户不许豪右隠佔康熙元年复以山东省民地内错杂灶地有在本省者有在直𨽻南皮盐山县者厯年不清令巡鹾御史及地方官清丈各正疆界閲今五十余年灶地复多迷失滩荡不无荒熟锅面不无废兴其额数未能确载惟据雍正三年由单所载原额纂入灶地兴国场原额灶地三百三十一顷三十畆二分九釐五毫九丝新増灶地三十一畆原额滩六副原额草场地一十七顷九十亩四分四釐三毫锅无又併厚财场原额灶地一百五十九顷二十二畆六分四釐一毫四丝新増灶地四十六畆原额滩八副原额草场地一十一顷三十七畆锅无富国场原额灶地六百四十三顷一十二畆三分三釐三毫三丝三忽新増灶地六顷二十畆原额滩七副原额草场地三十八顷七十三畆锅无丰财场原额灶地二百九十七顷三十二畆一分二釐四毫九丝四忽新増灶地二十六畆原额滩一百六十六副原额草场地五十二顷二十七畆原额锅共九面芦台场原额灶地五百三十七顷六十四畆五分八釐五毫新増灶地二顷四十畆原额滩二百二十二副半原额锅三十一面草荡地无越支场原额灶地一千三百六十顷新増灶地九顷九十四畆五分原额滩七十二副半草荡地一百四十顷七十四畆七分五釐原额锅三十四面济民场原额灶地二百六十六顷八十畆草荡地一十九顷八十四畆原额锅一百七十面滩无石碑场原额草荡地六十三顷五十四畆三分原额锅七十二面灶地荡地俱无归化场原额灶地二千九百六十四畆六分五釐八毫六丝七忽原额草荡地六十七畆原额锅一百一十九面滩无又併惠民场原额草荡地四十四顷五十四畆二分三釐五毫八丝原额锅一百零七面灶地无滩地无利民场原额灶地一千三百零六顷一十七畆四分新増灶地八顷一十一畆五分七釐原额滩二十副锅无阜民场原额灶地七百三十八顷一十五畆九分二釐新増灶地一顷零七畆五分滩无锅面昔有今无利国场原额灶地五百二十三顷三十五畆四分九釐六毫新増灶地二顷三十一畆五分原额滩四副锅无海丰场原额灶地三百三十三顷四十一畆四分新増灶地一顷零五畆二分原额滩九十六副半锅无又併海盈场原额灶地三百六十五顷五十二畆二分九釐四毫原额滩四十七副锅无富民场原额灶地五百九十五顷四十三畆一分新増灶地七十三畆三分八釐五毫原额滩七十八副锅无深州海盈场原额灶地五百三十四顷六十八畆三分新増灶地三十畆原额滩七副锅面无阜财场原额灶地五百二十八顷四十七畆三分六釐七毫新増灶地一顷八十九畆八分原额滩一副草荡地二十九顷七十三畆锅无又併海润场原额灶地四百九十一顷五畆一分九釐新増灶地九十畆七分九釐一毫原额滩八十五副草荡地三顷二十七畆二分锅无严镇场原额灶地县地四百六十六顷零三畆六分三釐八毫州地七百三十九顷二十畆零三釐六毫新増灶地州地三顷五十六畆三分二釐原额滩二百零九副官锅昔有今无雍正三年覆准长芦灶场滩地及両省民灶交错之处俱行细加丈量除各州县鱼鳞册所载民田外将灶地悉行清出凡有从前典卖与民者俱准其回赎无力者暂令现在管业之人耕种纳粮所丈出地畆不得混侵地尺寸造具鱼鳞图册并查明灶户名姓开载图籍申详该盐政及该督抚存案该盐政造册送部查核如有豪衿土棍不服勘丈或不肯收价退地分司申报该盐政及各省督抚严提审究按律治罪四年上谕长芦灶地久未清查以致民灶争控不已闻当年灶地转售与民其年分久逺有百余年者业主售主多半变更即有子孙当时价值多寡亦俱遗失或有逃亡等户更无从质问以致同姓影响之人彼此争赎纷纷告讦实滋烦扰若必俟原业灶户有力之日回赎倘原业之人始终无力则此项地畆久久竟成民地亦非清查灶地之良法朕意以为不若将灶户卖与民人之地交易年近确有实据者令灶户备价取赎其余年久迷失之地所有争告无凭词状该衙门俱存註销凡民人所有灶地嗣后止许卖与灶户永逺为业如有仍转行典卖与民者照盗卖官地律治罪永以为例雍正三年覆准长芦灶丁自康熙十八年以后未经编审以本年为始将各场灶丁逐户查现在丁数昔年丁多而今少者开除昔年丁少而今多者顶补按兴国等十六场原额灶地一万二千三百七十八顷三十七畆零原草荡地四百二十二顷六十一畆零又严镇场州地七百三十九顷二十畆零三釐六毫又厯年新増灶地三十九顷一十三畆五分四釐八毫今以𨼆佔现在清查尚未定确数行盐地方总额长芦所属行盐地方共一百九十二州县营卫行盐地方引额顺天府大兴县原额引三万五千三百一十二引新増一万七千六百五十七引宛平县原额引三万五千三百一十二引新増一万七千六百五十六引外又各地方分销京盐余引三万五千三百一十三引良乡县额引三千七百引分认京引一百七十引固安县额引四千七百八十二引分认京引二百二十引永清县额引八千引东安县额引一千四百引分认京引四百三十二引香河县额引八百六十四引新増七百六十引通州额引一万二千六百五十引分认京引五百八十二引三河县额引一千四百廿八引新増一千二百八十引武清县额引二千五百引分认京引一千一百二十引寳坻县额引三千七十一引新増二千七百六十引宁河县额引附入寳坻县疏销昌平州额引七千三百引分认京引三百三十六引顺义县额引三千六百五十引分认京引一千引宻云县额引四千二百六十八引懐柔县额引一千一百三十引分认京引四百一十四引涿州额引八千七百五十引分认京引二百一十四引房山县额引二千五百引分认京引一百一十四引霸州额引三千五百引分认京引一百六十一引文安县额引一千一百引新増一百三十九引分认京引五十七引大城县额引一千一百二十引新増三百六十六引保定县额引一百七十引分认京引八引蓟州额引一千四百二十八引新増一千二百八十引平谷县额引四百四十引新増三百八十引遵化州额引一千五十二引新増一千七百三十七引延庆卫额引八百引分认京引三十七引雍正三年七月内部札延庆卫奉㫖裁汰将引分与延庆州销四百一十八道昌平州销四百一十九道雍正四年四月复奉部咨仍设延庆卫其额引照旧疏销旧州营额引四千三百引分认京引一百九十八引采育营额引三千引分认京引一百三十八引漷县营额引五百五十引分认京引二十五引永平府卢龙县额引八百七十七引新増八百七十六引分认京引八十一引迁安县额引八百四十六引新増三百八十九引分认京引五十七引抚宁县额引一千六十八引新増一千八百三十九引分认京引一百三十四引昌黎县额引一千二百三十三引新増一千七引分认京引一百三引滦州额引一千二百四十引新増一千二百四十引分认京引一百一十四引乐亭县额引一千四百二十三引新増一千六百八十九引分认京引一百四十三引玉田县额引一千一百五十二引新増一千三十引丰润县额引一千三百二十八引新増一千一百九十引保定府清苑县额引一万五千引满城县额引四千六百五十引分认京引二百一十四引安肃县额引六千四百引定兴县额引六千引分认京引二百七十六引新城县原设额引五千六百引分认京引二百七十二引唐县原设额引五千六百引分认京引二百五十七引博野县原设额引三千一百引分认京引一百四十三引庆都县额引二千引分认京引九十二引容城县原设额引三千五百引又分认京引一百六十引完县原设额引五千五百引又分认京引二百五十三引蠡县额引六千引分认京引二百七十六引雄县额引五千引分认京引二百三十引祁州额引四千引分认京引一百八十四引束鹿县额引五千引新増六千五十五引分认京引五百七引安州原设额引共一千一百引又分认京引五十一引髙阳县原设额引共二千四百引又分认京引一百一十引新安县原设额引共二千二百引又分认京引一百一引河间府河间县额引三千引新増二千四百四十五引分认京引二百五十引献县额引一千二百引新増一千一百八引分认京引一百六引阜城县额引一千五百引新増六十八引分认京引七十二引肃宁县额引二千引分认京引九十二引任邱县额引二千四百引新増九百五十三引分认京引一百五十四引交河县额引四百五十引新増一千九十一引宁津县额引一千八百引分认京引八十三引景州额引一千九百引新増四百四十六引分认京引一百八引吴桥县额引一千二百引新増一千三百一十七引分认京引一百十六引东光县额引一千引新増九百三十八引分认京引八十九引故城县额引七百三十六引新増五十六引天津府天津县新増七百引附静海县代销青县额引六百三十八引新増二十六引静海县额引九百引沧州额引三百六十五引新増四十六引南皮县额引三百引新増三百六十四引盐山县额引三百引庆云县额引三百引正定府正定县额引九千一百九十七引分认京引四百二十三引获鹿县额引六千七百引新増三百七十七引分认京引三百二十五引井陉县额引七千引分认京引三百二十二引阜平县额引五百引新増十五引分认京引二十三引栾城县额引四千一百引分认京引一百八十九引行唐县额引三千八百引新増二百二十八引分认京引一百八十五引灵夀县额引二千四百引分认京引一百一十引平山县额引四千引分认京引一百八十四引元氏县额引五千九百引新増四百一十四引分认京引二百九十引赞皇县原设额引一千七百引分认京引四百五十三引新乐县原设额引三千一百引分认京引一百四十三引晋州原设额引四千四百五十引分认京引二百五引无极县额引二千二百引新増一千五百四十六引分认京引一百七十二引藁城县原设额引五千四百引分认京引二百四十八引顺徳府邢台县额引一万一千引分认京引五百六引沙河县额引二千五百引新増六百一十四引南河县原设额引四千三百引分认京引一百九十八引平乡县原设额引四千三百引分认京引一百九十八引广宗县额引四千引分认京引一百八十四引鉅鹿县额引四千四百引新増五百七十一引分认京引二百二十八引唐山县额引一千引新増二百四十六引分认京引五百九十四引内邱县额引三千三百引分认京引三百引任县额引二千二百引新増四十七引分认京引一百三引广平府永年县额引一万二千七百八十七引分认京引二百一十三引曲周县额引九千三百引分认京引二百引肥乡县额引二千五百引新増一千一百八十引分认京引一百六十九引鸡泽县额引一千二百引新増一千三百九十引分认京引一百一十九引广平县额引二千七百引分认京引一百二十四引邯郸县额引四千三百二十五引分认京引一百九十九引成安县额引三千六百引分认京引一百引威县额引六千二百引分认京引二百八十五引清河县额引七百二十引分认京引三十三引磁州额引六千一百一十引分认京引二百八十一引大名府元城县额引六千引分认京引二百七十六引大名县额引五千一百九十引分认京引二百三十九引南乐县额引三千二百引分认京引一百四十七引魏县额引六千六百引清丰县额引二千七百引新増三千五百六十二引分认京引二百八十八引东明县额引三千引分认京引一百三十八引开州额引三千一百引新増二千七百四十二引分认京引二百六十九引长垣县额引八千六百引分认京引三百九十六引宣化府属五州县包课引五千七百道宣化县原额一百引系宣化府深州堡改仍设煎锅令民包课懐来县原额六百八十引系懐来卫改又归併保安卫三百引山堡三百引共额引一千二百八十引改食彛盐令民包课西宁县原额六百引系宣化府南路西城堡改又归併东城堡五百引仍设煎锅令民包课延庆州额引一千六百引又改食彛盐令民包课保安州额引一千一百二十引改食彛盐令民包课易州额引一万一百五十引分认京引四百六十七引涞水县额引三千六百引分认京引一百六十六引广昌县额引未设冀州额引二千一百引新増二千四百三十七引分认京引二百九引南宫县额引二千四百引分认京引一百一十引新河县额引新増二千二百四十一引分认京引一百三引枣强县额引三千六百二十引分认京引一百六十六引武邑县额引一千五百引新増一千六百八十五引分认京引一百四十六引衡水县额引三千九百八十九引新増一百五十八引分认京引一百九引赵州额引四千八百引又分认京引二百二十引柏乡县额引二千五百引分认京引二百引隆平县额引三千一百引分认京引一百三引髙邑县额引二千一百五十引分认京引九十九引临城县额引二千二百四十九引分认京引一百零三引宁晋县额引九千二百引分认京引四百二十三引深州额引三千引新増三千二百九十二百八十九引武强县额引六百引新増九百六十一引分认京引七十二引饶阳县额引二千八十五引新増二千八百一十二引分认京引二百二十五引安平县额引一千五百引新増一千八百八十二引分认京引一百五十六引定州额引一万二千四百引又分认京引五百七十引曲阳县额引四千引分认京引一百八十四引深泽县额引四千六百三十二引分认京引二百一十三引畿辅通志卷三十六畿辅通志钦定四库全书畿辅通志卷三十七盐政课额额征纲引课银三十四万七千二百五两三钱八分一毫计引七十四万四千四百五引每引应征银四钱六分六釐四毫二丝额征大宛两县分销余引课银一万六千四百七十两六钱八分九釐四毫六丝计引三万五千三百一十三道每引应征银四钱六分六釐四毫二丝额征蓟引课银八千九百七十二两八钱九釐一毫四丝八忽四微计引二万一千一百八十道每引应征银四钱二分三釐六毫四丝五忽三微八纎额征永引课银五千八百一十五两三钱八分一毫三丝一忽二微六纎计引一万三千七百二十七引每引应征银四钱二分三釐六毫四丝五忽三微八纤额征正引课银一万二千三百六两八钱九分八釐二毫八丝九忽计引二万九千五十引每引应征银四钱二分三釐六毫四丝五忽三微八纎额征采育引课银八百四十七两二钱九分七毫六丝计引二千道每引应征银四钱二分三釐六毫四丝五忽三微八纎额征河引课银一千八百二十六两七钱五分八釐八毫七丝八忽五微六纎计引四千三百一十二引每引应征银四钱二分三釐六毫四丝五忽三微八纎额征仪封引课银六千一百五十一两六钱一分三釐三毫八丝计引一万三千一百八十九引每引应征银四钱六分六釐四毫二丝额征怀庆引课银一万七千四百三十五两七钱五分八釐九毫三丝六忽五微计引三万七千二百五十一引每引应征银四钱六分八釐六丝一忽五微额征陈州引课银九千五百二十三两八钱二分九釐九毫八丝计引二万四百一十九道每引应征银四钱六分六釐四毫二丝额征天津引课银二百九十六两五钱五分一釐七毫六丝六忽计引七百道每引应征银四钱二分三釐六毫四丝五忽三微八纎宣化府属包课银二千五百九十四两四钱三分二釐七丝计引五千七百道延庆州包课银九百七十九两四钱八分二釐计引二千一百道保安州包课银五百二十二两三钱九分四毫计引一千一百二十道宣化县包课银四十二两三钱六分四釐五毫三丝八忽计引一百道怀来县包课银五百八十四两一钱八分五釐二毫一丝四忽计引一千二百八十道西宁县包课银四百六十六两九釐九毫一丝八忽计引一千一百道以上各项嵗征课银共四十二万九千四百四十七两三钱九分二釐八毫九丝九忽七微二纎共计引九十二万七千二百四十六引引目顺治元年计正引七十一万九千五百五十道应征课银一十九万一千二百二十两四钱一分二釐五毫又按盐法考顺永正河四府并采育营地连边海私贩盛行以致课派地亩人丁后召募土商包纳课银给引认地行盐顺天府属之蓟州遵化丰润玉田寳坻平谷香河三河八州县嵗改行引八千七百六十三引永平府属之滦州卢龙迁安抚宁乐亭昌黎六州县嵗改行引五千八十七引正定府属之冀州深州南宫武强饶阳安平衡水武邑八州县嵗改行引一万五千九百引河间府属之沧州献县静海青县盐山庆云六州县嵗行引三千七百零三引采育营嵗行二千引共计三万五千四百五十三道嵗征课银一万一千一百十九两六钱六分九釐六毫五丝七忽一微四纎每引征银三钱一分三釐六毫四丝五忽三微八纎顺治十七年十二月河南道御史髙而明题増永平六州县蓟遵八州县共引三千六百道康熈元年七月御史髙而明题准照两淮附销积引例纳三引之课行二引之盐每三引铳毁一引存司缴部内包课改引三万五千四百五十三引仍照旧例一引一盐其正引七十一万九千五百五十引至康熙七年八月二十九日限满仍行一引一盐康熙五年三月御史李粹然题开封府属仪封杞县通许太康兰阳五县向食河东之盐请改归长芦每年増课银一千六百四十余两计引一万三千一百八十九道康熈九年御史呉赛余缙题明悬引四万三千七十九引又康熙十二年御史哲备题明悬引四万六千三百三十九引二项共八万九千四百一十八引康熙十七年御史迈色题准各商分认行销于十八年起将此项入各州县额引每年奏销册内考成康熙二十八年十二月直𨽻廵抚于成龙䟽称长芦新増引八万六千九百六十二引内三万三千二百六十三道课银一万五千三百七两二分八釐七毫七丝八忽三微八纎详请题豁部议不准奉㫖豁免计免赵州滑县宁津滦城枣强晋州藁城元城东明南乐清河内黄祁州肃宁十四州县纲引二万八千四百一十二道减课银一万三千二百五十一两九钱二分五釐四丝南宫盐山庆云三县正河引四千八百五十一道减课银二千五十五两一钱三釐七毫七丝八忽三微八纎康熙二十九年三月直隶廵抚于成龙㑹同御史江蘩䟽称十七年天津新设盐引四千道内酌留七百道应征课银二百九十六两三钱五分一釐七毫六丝六忽外三千三百道课银一千三百九十八两二钱九分七釐五毫五丝题请豁除奉㫖豁免康熙四十二年直𨽻廵抚李光地疏请停止大宛二县代销之例增引三万五千三百一十三道以符旧额一十万五千九百三十七引之数嵗征两县余引课银一万六千四百七十两六钱八分九釐四毫六忽康熙四十七年五月御史桑格㑹同直隶廵抚赵𢎞爕议増蓟遵等八州县引课银四千二百三十六两零计引一万道又七月戸部行令将永属火盐改斗为秤准用筐篮委员监收余盐报部因永平府盐商王谦吉多收耗盐照数合引每年加五百七十二引课银二百四十二两零自四十七年为始入额征收贡盐额例天下产盐之省八两淮两浙山东河东福建广东四川云南而贡盐独责之长芦者以长芦属京师内地就近取给故明制于每年正课一十八万余引内进五十三万四千六百六十九觔零二两计二千六百七十三引零灶丁之煎办白盐其劳倍于青盐必十余丁始能煎办一包在南北场则有往来运载看守伺候交纳等费其总催解京交纳又有沿途起运车船大小使用长芦土地瘠薄各灶差役浩繁故灶丁所出解京脚价曽经题准尽数蠲免又议佥审丁粮近上之家充当各场白盐上戸于本司所辖场分每丁派白银六分共银二千四十两每年三月内依限征完解司贮库呈详廵盐御史委首领官一员场官二员动支前银南场一千三百二十引每引银六钱五分该银八百五十八两北场一千三百五十三引每引银五钱五分该银七百四十四两一钱五分给与首领官责令利民富国等场见年总催南赴海丰严镇等场北赴芦台越支等场买盐筑包运赴小直沽批验所坨内听掣一应芦蓆绳索僱船搬运包筑看守人工俱取足前银数内其运盐脚价併赴京上纳费用即于司贮库银内动支银一千七百七十四两六分给总催等役同委官解京上纳外给总解官路费银四十两分解官各给银十两一应常例尽行裁革余银三百九十三两八钱五分每总催解盐一引补给银一钱以赔补不敷之数再有多余存作都察院食盐动支其各灶该办额盐仍派与引商闗支即后到之商亦一体支课无致拖欠此前明贡盐旧制也我朝定鼎顺治元年八月户部请定御用盐斤数目行文长芦运使每年解纳盐斤供用库青白盐二十四万一千六百六十六斤内官监青白盐一十三万四千五百斤光禄寺青盐一十二万斤内盐砖二百七十七块每块重十五斤白盐三万二千斤卤水二千四百斤神乐观食盐六千五百二斤务于九月中旬解纳以供御用顺治七年题准光禄寺盐交本寺收贮顺治十五年题准供用库盐归併宣徽院收贮康熈元年题准各监库盐仍交戸部收贮三年题准光禄寺盐仍交戸部收贮二十八年议准长芦运司煎办贡盐九十余万觔内务府光禄寺每年取用三十余万觔自二十八年为始止令煎办四十万觔其余五十余万觔停其煎办每包折价银七钱五分报部三十三年覆准将长芦三十三年三十四年额解盐觔停止俟用完再照例移解五十一年议准长芦运司解送备用青白盐十万觔砖盐一万觔于五十一年起至五十五年止停止解送折价解部俟五年后每年止解青白盐六万觔砖盐四千觔交光禄寺仍将每年应折价银报部查核食盐额例明初在京府部院寺科监等衙门俱有食盐至万歴八年尽数裁革惟戸部堂上及十三司官吏都察院堂道官吏併盐院书吏尚有嵗支食盐多寡不等俱以六百觔浄盐为一包候部院札到本司差官下场支领于库贮私盐银内动支夫马脚价等费给与差委解官装运至京各衙门交纳我朝顺治元年八月题定御用盐觔行司纳解部院等衙门食盐仍照前数每年办解戸部官吏食盐四万九千一十六觔都察院堂道官吏食盐一十五万六千九百四十觔盐院官吏食盐三千二百五十觔交纳戸部查收贮库给散各旗顺治四年题定给发宗室及官员兵匠人役盐觔额数顺治十一年题准诸王各旗官员按俸银每两给盐一斤供用库原额白盐二十四万一千六百六十六觔每百觔加耗盐三十觔该耗盐七万二千四百九十九觔十二两八钱内官监原额白盐六万二千觔青盐七万二千五百觔每百觔加耗盐三十觔该耗盐四万三百五十觔光禄寺原额青白盐一十五万二千觔实青白盐十四万二千觔每百觔加耗盐三十觔共该耗盐四万二千六百觔神乐观食盐六千五百二觔每百觔加耗盐三十觔该耗盐一千九百五十觔九两六钱戸部官吏食盐四万九千九百一十六觔每百觔加耗盐十觔该耗盐四千九百九十一觔九两六钱都察院堂道官吏食盐一十五万六千九百四十觔每百觔加耗盐十觔该耗盐一万五千六百九十四觔盐院官吏食盐三千二百五十觔每百觔加耗盐十觔该耗盐三百二十五觔闰月加食耗盐一万九千二百九十七觔十一两二钱雍正五年议准天津驻札水师营官兵所食盐觔商人将就近滩场生盐百包运至该处交与该同知呈明都统按名分给以济官兵食盐每包定价银五钱其盐价银两官兵初到令该同知于俸饷内照数扣交盐法道库至明嵗官兵驻札已定令该御史照依天津附近军民食盐之例行文该都统将官兵水手人等查明戸口若干应用盐觔若干造具清册饬令分司听其自备盐价买食如有不肖兵丁混杂滩场偷窃以及串通商人夹带行私等弊该御史即行查拏治罪白盐折价顺治十八年八月起至康熙元年八月止一年之内内庭各处用盐仅十万觔今现在贮库盐觔尚足取用令长芦运司额解内官监供用库正耗等盐照依时价併脚价自康熙元年为始改折三年以充兵饷至三年之后该运司听候部文取用本色照数解纳转送内务府以供内庭之用其余下剰盐觔仍行改折每年将改折银两照时价併脚价先行报部酌定数目以便载入年额考成如起解稽延照盐课未完例叅处康熙八年以后长芦嵗办贡盐照例奉文煎办余盐折价解部其煎办盐觔除奉文取解本色外所有存剰余盐收贮津坨来年额办盐觔或征本色或征折色咨部酌定嵗办贡盐正耗原额共九十一万三千一百八十五觔每年照例煎办解赴津坨候部文取解如有余剰存坨盐觔久贮不免消耗照依时价併脚价每包重二百二十五觔改折价银七钱五分发商变卖今除光禄寺内务府盐二十六万觔外共该征解折价银二千三百七十七两二钱八分三釐三毫三丝三忽三微三纎三沙三尘三埃三𣺌三漠三煳载入年额考成一体奏销閠月白盐折价银六十四两三钱二分五釐六毫六丝六忽六微六纎六沙六尘六埃六𣺌六漠六煳盐砖折价盐法考载前明盐砖二百七十六块每块重十五觔至本朝顺治五年因不足用行令运司添造盐砖三百九十一块连前共六百六十七块共计一万觔自顺治二年起至十六年止每年照额征解本色顺治十七年分光禄寺题请每块盐砖折价银二钱八分共折价银一百八十六两七钱六分卤水折价长芦贡盐则例光禄寺定额盐卤二千四百觔俱行折价明制已然本朝因之每年盐卤二千四百觔每百觔折价银一钱六分共折银三两八钱四分运司捐解奏销贡盐节省康熙四十年六月戸部准据光禄寺呈称额解盐十八万四千六百觔一年所用不至十万觔嗣后每年只解送十万觔以备应用减省盐八万四千六百觔每年折价倘有賔客多来盐觔不敷应用酌量移取盐觔变价康熙四十一年六月戸部题准四十年分盐觔煎办三十万觔备用余盐六十余万觔已经折价解部除解过盐二十二万五千七十觔零尚余盐七万四千九百二十觔零应变价送部其康熙四十一年分盐觔仍令煎办三十万觔备用余盐照例变价至每年额解盐砖光禄寺库存无㡬不敷应用仍解本色康熙五十一年六月题准光禄寺每年长芦盐运司解送备用青白盐十万觔砖盐一万觔一年各处只用青白盐五万二千余觔盐砖三千余觔歴年除用下存青白盐三十二万四千十六觔零盐砖四万四千十五觔零因省存剰盐觔将长芦盐运司每年所解盐觔暂停五年此停解五年青白盐五十万觔盐砖五万觔折价交部俟五年后每年解送十万斤青白盐内减去四万觔止解六万觔盐砖一万觔内减去六千觔止解四千觔备用此减去四万觔青白盐六千觔盐砖亦应折价交部康熙六十一年七月戸部议准长芦廵盐御史孙塔自康熙五十二年起至康熙六十年止尚有存剰盐八十余万觔尚未变价解部应将康熙六十一年分应办盐觔毋庸煎办俟有咨取即将歴年存剰盐觔解送其康熙六十一年应煎办盐觔照例折价解部雍正二年三月戸部议覆长芦廵盐御史莽鹄立雍正元年分煎办内务府盐二十万觔内除雍正元年三月至十一月奉文取解内务府交送和硕怡亲王多罗果郡王多罗理郡王借商舖盐四项共计一十一万七千五十觔续即差官起解补还商舖外其余存剰盐八万二千九百五十觔计筑三百六十八包一百五十八觔应否照例变价查长芦运司每年额解本寺青白盐六万觔盐砖四千觔贮库备用今雍正三年分额解盐觔应作速解送雍正三年二月戸部议准长芦廵盐御史莽鹄立雍正二年煎办本色盐二十万觔内除雍正二年八月十月两次取解内务府借商舖盐觔共计九万四千五十觔续即批解补还商舖余剰盐十万五千九百五十觔计筑盐四百七十包二百觔饬商照例领运变价其雍正三年分内务府盐觔遵照旧例煎办边布银两盐之有边名也昉于宋雍熙间其法募商输刍粟塞下而官给之盐明代循之成化以后稍更矣使商人于边代间输刍粟与金各半报中给引是曰边盐成化六年御史林诚以深州海盈及益民阜财富民富国海丰海阜海润越支济民石碑恵民归化十三场陆路窎逺商人不支盐课遂致盐觔堆积年久消折请自本年为始每盐二大引合为四小引共重八百觔折濶白布一疋长三丈二尺议价银三钱征解通州通济库交纳以备折俸支用是曰布盐此边布所由名也至嘉靖九年御史傅炯题请青州分司所属济民石碑恵民归化四场离小直沽批验所窎逺商人支掣实难请将本色尽行折价每引折银一钱嘉靖二十九年御史赵镗援例议将深州海盈场除盐山县近场一十三戸照旧办纳本色其余居住正定府衡水县等戸照例折色每引纳银一钱折色贮库本色入坨俱听仓勘到日支给计每丁纳盐四引二十觔此又边布折价之所由来也我朝因之每年实征边布银六千三百三十七两九钱八分八釐三毫一丝七忽三微一纎四沙一埃三渺三漠入册奏销照额征解新増边布银十五两二钱五分二釐四丝二忽四微六纎三沙一尘七埃七渺五漠六煳京山京山者乃前明京山顺庆柘城汝宁嘉定新昌太和景宁建德太康阳夏徳平荣阳庆云十四藩府每年各给盐若干引每引折银一两三钱三分三釐派于长芦运司按年征给我朝定长芦盐法课额廵盐御史王秉干以此项原系旧例正名京山每年应征银七百五十四两六钱九分八釐派各场地丁滩价锅价长芦之盐有由煎而成者其旧有四场曰阜民曰石碑曰济民曰归化是也今则阜民场荒矣有由晒而成者其旧有九场曰兴国曰利民曰富国曰富民曰海丰曰深州海盈曰阜财曰利国曰严镇是也今则富国富民深州海盈亦荒矣若丰财越支芦台三场其旧半煎而半晒今则芦台如故而丰财晒越支煎矣煎者何灶丁秋日採草于所分场中至十一月间凿海氷蔵之春暖以后淋其卤于锅煎之週十二时为一伏火凡干六锅每锅约得盐百觔诘旦出坑灰晒于亭场俟盐花浸入灰内仍实灰于坑以取卤其试卤也投石莲卤中沉而下者为淡卤浮而横侧者盐淡半焉煎之则耗薪必浮而立于卤面者乃为盐卤以此入锅可顷刻成盐将成时又须投皂角数片盐始凝至于积灰则以年久者为良卤水浸润其成盐尤多久旱则潮气下降土燥而盐不生花久雨则客水浸滛亭场沾湿晒之反致销蚀故以灰取卤必雨𤾉时若而盐乃丰也晒者何灶丁于近海之区预掘土沟以待海潮浸入复于沟旁坚筑晒池九层或七层自髙而低俟潮退后两人绳系栁兜輓沟中盐水倾入最髙一层池中注满晒之然后放入第二池又灌髙池使满逐层放至末池投石莲试之咸矣于是趂晴曝一日以木扒把起堆贮池旁隙地如髙墉然泥封覆其上待商至而批发之凡盐由晒成者其形颗名曰盬盐由煎成者其形散名曰末盐末味髙而盬次之晒必资于滩故滩有价煎必资于锅故锅有价半煎半晒则滩锅兼征焉若今之不煎不晒而听其荒者务别业以包课课则仍其旧名明时征法每滩一亩科盐三引每引折价三分五釐补给逃亾额数及给与各灶偿其排濬等费余银解司报部本朝则照旧额征价而听各场灶戸自为批发其批发也南北之场不同南场以四百二十觔重为一包其价随时低昻每包约略一钱以外北场以二百四十觔重为一包其价至八九分而止南场之运盐也由陆而至沧州北场之运盐也由水而至天津未运入坨之先曰生盐既运入坨之后曰熟盐熟盐改包另筑以三百觔为度转运各商行盐地方运司每年额征滩价银六百两解部至于锅价则自顺治十二年廵盐御史题请清查各场锅面分别逺近以上下其科则每年额征锅价银四十五两七钱八分解部各场钱粮额征兴国场额征边布银二百一十六两二钱三分额征新増边布银八分一釐五毫二丝二忽额征京山银一十七两一钱五釐额征滩价银六两九钱六分六釐额征白盐八千九百五觔额征白盐折价银七十四两五钱六分六釐三毫三丝三忽三微三纎三沙三尘二埃八渺七漠六煳遇闰加银二两四钱七分五釐额征盐砖折价七两六钱三分八釐额征俸粮银四十五两二钱三分二釐遇閠加银一两七钱一分六釐二毫额征裁汰书办工食银六两厚财场归併兴国场额征边布银一百六两五钱三分二釐二毫三丝一忽一微七纎额征新増边布银一钱五分六釐八毫二微额征京山银二十三两三钱三分九釐额征滩价银六两四钱八分额征白盐四千九十九觔八两八钱额征白盐折价银三十四两三钱三分五釐一毫六丝三忽六微六纎六沙六尘六埃四渺六漠七煳遇閠加银一两六钱五分额征盐砖折价银六两六钱三分八釐额征俸粮银三十八两七钱九分遇閠加银一两四钱一分五釐九毫额征裁汰书办工食银六两额征裁併青衣工食银十四两四钱富国场额征边布银三百七十四两六钱四分额征新増边布银二两三钱八分八釐七毫七丝九微一纎八沙四尘额征京山银四十一两六钱九分额征滩价银二两一钱八分六釐额征白盐一万七千一百四觔一两六钱额征白盐折价银一百四十三两二钱三分六釐三毫三丝三忽三微三纎三沙三尘二埃四渺五漠六煳遇閠加银四两一钱二分五釐额征盐砖折价银十两六钱三分八釐额征俸粮银八十九两四钱九分九釐一毫遇闰加银五两九钱四分四釐三毫额征裁汰书办工食银六两丰财场额征边布银二百四十五两五钱一釐额征新増边布银七分一釐四毫四丝八忽额征京山银五十五两九分四釐额征滩价银一百四两三钱九分二釐六毫六丝额征锅价银二两八钱额征白盐九千六百七十三觔四两八钱额征白盐折价银八十一两五釐六毫六丝六忽六微六纎六沙六尘六埃一渺七漠二煳遇闰加银三两三钱额征盐砖折价银十两六钱三分八釐额征俸粮银六十七两三钱四分七釐遇闰加银二两八钱二分额征裁汰书办工食银六两芦台场额征边布银二百八十七两四钱四分八釐五毫额征新増边布银一两六分九釐六毫八丝一忽二微额征京山银六十一两一钱二分四釐额征滩价银二百一两三钱九分三釐三丝额征锅价银二两一钱七分额征白盐九千二百二十四觔十二两八钱额征白盐折价银七十七两二钱五分六毫六丝六忽六微六纎六沙六尘六埃一渺九漠五煳遇闰加银三两三钱额征盐砖折价银十两六钱三分八釐额征俸粮银六十七两九钱一分七釐遇闰加银二两五钱八分六釐七毫九丝二忽七微额征裁汰书办工食银六两济民场额征边布银二百二十九两四钱一分三釐三毫额征京山银四十二两九钱一分额征锅价银一十一两五钱五分额征白盐七千七百五十一觔四两额征白盐折价银六十四两九钱一分二釐四毫九丝九忽九微九纎九沙九尘九埃六渺三煳遇闰加银二两四钱七分五釐额征盐砖折价银九两六钱三分八釐额征俸粮银四十四两九钱七分五釐遇闰加银一两八钱六分七釐七毫额征裁汰书办工食银六两越支场额征边布银三百五十三两六钱二分六釐三毫五丝额征京山银一百七十三两六钱七分额征滩价银三十五两三钱五分八釐六毫六丝额征锅价银六两八钱六分额征白盐三万二千七百三十九觔十三两六钱额征白盐折价银二百七十四两一钱六分七釐一毫六丝六忽六微六纎六沙七尘八埃三渺三煳遇閠加银六两六钱四分额征盐砖折价银五两六钱三分八釐额征俸粮银一百八十三两六钱四分七釐遇闰加银八两四钱三分八釐四毫额征裁汰书办工食银六两丰润县额征边布银一百一十九两四分额征新増边布银八钱七分四毫七丝九忽九微九纎九沙三尘五埃六渺五漠石碑场额征边布银二百九十一两三钱三分八毫五丝额征京山银七十六两三钱四釐额征锅价银六两五钱八分额征白盐一万一千五百三十一觔额征白盐折价银九十六两五钱六分三釐三毫三丝三忽三微三纎三沙三尘二埃七渺四漠一煳遇闰加银二两五钱八分五釐六毫六丝六忽六微六纎六沙六尘六埃六渺六漠七煳额征盐砖折价银五两六钱三分八釐额征俸粮银九十三两三钱二分七釐八毫遇闰加银四两六分七釐额征裁汰书办工食银六两归化场额征边布银八十四两五钱七分九釐七毫额征京山银二十两七钱一分额征锅价银八两三钱三分额征白盐二千六百九十觔五两六钱额征白盐折价银二十二两五钱三分二釐一毫六丝六忽六微六纎六沙六尘六埃五渺二漠九煳遇闰加银一两六钱五分额征盐砖折价银九两六钱三分八釐额征俸粮银四十九两六钱一分二釐遇闰加银一两七钱七分二釐额征裁汰书办工食银六两恵民场归併归化场额征边布银八十五两九钱三分八釐三毫额征京山银二十七两六钱六分额征锅价银七两四钱九分额征白盐四千一百觔三两二钱额征白盐折价银三十四两三钱三分二釐六毫六丝六忽六微六纎六沙六尘六埃四𣺌五漠七煳遇闰加银二两四钱七分五釐额征盐砖折价银七两六钱三分八釐额征俸粮银四十八两六钱二分八釐遇闰加银二两四分六釐六毫额征裁汰书办工食银六两额征裁併青衣工食银十四两四钱利民场额征边布银八百一十八两七钱九分三釐九毫额征新増边布银五两八分七釐四毫三丝七忽三微六纎四沙八尘八埃三𣺌五漠额征京山银一十九两九钱一分一釐额征滩价银四十两六钱五分一釐六毫九丝五忽额征白盐一万九千七百三十六觔九两六钱额征白盐折价银一百六十五两二钱七分七釐九毫九丝九忽九微九纎九沙九尘八埃九渺八漠九煳遇闰加银三两四钱五分八釐三毫三丝三忽三微三纎三沙三尘三埃三渺三漠三煳额征盐砖折价银十一两六钱三分八釐额征俸粮银九十二两三钱八分一釐六毫七忽遇闰加银三两八钱五釐五毫额征裁汰书办工食银六两阜民场额征边布银四百一十六两八钱二分二釐九毫九丝六忽九微七纎五沙七尘一埃三渺额征新増边布银六钱七釐二丝九忽九微一纎四沙二尘五埃额征京山银一十七两九钱九分二釐额征白盐一万三千七百七十二觔十三两六钱额征白盐折价银一百一十五两三钱四分四毫九丝九忽九微九纎九沙九尘九埃二渺九漠四煳遇闰加银三两三钱额征盐砖折价银七两六钱三分八釐额征俸粮银九十二两九钱五分五釐三毫遇闰加银三两七钱八分九釐三毫额征裁汰书办工食银六两利国场额征边布银三百二两六钱八分九毫八丝九忽一微六纎八沙三尘三漠额征新増边布银一两三钱五分五毫一丝八忽一微六纎六沙八尘五埃二渺五漠额征京山银一十一两六钱七分额征滩价银五两三钱一釐额征白盐一万四千七百三十四觔三两二钱额征白盐折价银一百二十三两三钱八分五釐九毫九丝九忽九微九纎九沙九尘九埃二渺四漠五煳遇闰加银三两三钱额征盐砖折价银一十一两六钱三分八釐额征俸粮银八十七两一钱六分六釐三毫二丝三忽遇闰加银三两二钱七分七釐五毫额征裁减书办工食银六两海丰场额征边布银二百三十六两九钱六分七釐四毫额征新増边布银五钱二分一釐七毫九丝二忽额征京山银一十三两七钱九分三釐额征滩价银三十五两六分二釐六毫五忽额征白盐八千七百七十六觔四两八钱额征白盐折价银七十三两四钱九分五釐六毫六丝六忽六微六纎六沙六尘六埃二渺一漠七煳遇闰加银二两四钱七分五釐额征盐砖折价银七两六钱三分八釐额征俸粮银八十一两四钱七分六釐遇闰加银三两五钱一分六釐五毫额征裁汰书办工食银六两海盈场归併海丰场额征边布银二百一十九两六钱二釐四毫九丝一忽四微额征京山银一十五两八钱七分额征滩价银一十一两五钱二分六釐三毫额征白盐一万一千五百九十五觔五两六钱额征白盐折价银九十七两九分八釐八毫三丝三忽三微三纎三沙三尘二埃七渺三漠八煳遇闰加银三两三钱额征盐砖折价银九两六钱三分八釐额征俸粮银七十八两四钱二分七釐遇闰加银三两四分四釐四毫额征裁汰书办工食银六两额征裁併青衣工食银十四两四钱富民场额征边布银二百九十一两四钱六分五釐一毫额征新増边布银三钱八毫七丝八忽五微额征京山银一十六两一钱七分额征滩价银一十九两八钱四毫五丝额征白盐二万九百四十八觔三两二钱额征白盐折价银一百七十五两四钱二分二釐六毫六丝六忽六微六纎六沙六尘五埃五渺九漠三煳遇闰加银四两一钱二分五釐额征盐砖折价银十一两六钱三分八釐额征俸粮银一百一十一两二钱三分一釐遇闰加银四两五钱一分一釐八毫额征裁汰书办工食银六两深州海盈场额征边布银三百一十一两五钱九分三釐三毫额征新増边布银七分九釐一毫四丝七忽一微九纎五沙五尘七埃八渺额征京山银四十四两六钱七分四釐额征滩价银四两六钱三分五釐额征白盐九千五百四十五觔四两额征白盐折价银七十九两九钱三分二釐四毫九丝九忽九微九纎九沙九尘九埃五渺一漠一煳遇闰加银二两四钱七分五釐额征盐砖折价银十两六钱三分八釐额征俸粮银六十二两四钱二分九釐遇闰加银二两三钱七分五釐额征裁汰书办工食银六两阜财场额征边布银二百六十二两三钱七分五釐七毫额征新増边布银七钱一分七釐一毫八丝四忽四微一纎六沙一尘七埃七渺六煳额征京山银一十两九钱七分四釐额征滩价银五钱四分额征白盐一万二千一百七十一觔十四两四钱额征白盐折价银一百一两九钱二分六釐九毫九丝九忽九微九纎九沙九尘九埃三渺七漠七煳遇闰加银三两三钱额征盐砖折价银十两六钱三分八釐额征俸粮银八十九两三钱七分五釐八毫遇闰加银三两六钱六分三釐三毫额征裁汰书办工食银六两海润场归併阜财场额征边布银二百七十二两七钱三分九釐一毫额征新增边布银三钱五分三釐三丝八忽九微八纎七沙六尘八埃额征京山银一十一两九钱八釐额征滩价银四十五两六钱九分三釐额征白盐一万四千四百一十三觔十二两额征白盐折价银一百二十两七钱四釐一毫六丝六忽六微六纎六沙六尘五埃九渺二漠八煳遇闰加银三两三钱额征盐砖折价银九两六钱三分八釐额征俸粮银七十六两二钱四分遇闰加银三两二钱六分六釐九毫额征裁汰书办工食银六两额征裁併青衣工食银十四两四钱严鎭场额征边布银八百一十两六钱六分七釐一毫八忽六微额征新増边布银一两五钱九分六釐三毫一丝三忽六微额征京山银五十二两一钱三分额征滩价银八十两一分三釐六毫额征白盐二万六千四百八十六觔三两二钱额征白盐折价银二百二十一两七钱九分五釐九毫九丝九忽九微九纎九沙九尘八埃六渺四漠二煳遇闰加银四两六钱一分六釐六毫六丝六忽六微六纎六沙六尘六埃六渺六漠六煳额征盐砖折价银十一两六钱三分八釐额征俸粮银一百六十六两一钱一分五釐四毫遇闰加银七两五钱九分一釐六毫额征裁汰书办工食银六两部运旧例部运银四百八十四两一钱四分南北各场额编有盐砖银一百八十六两七钱六分如不奉文提取盐砖则将此银解部如奉文提取盐砖即将此银发芦台场焼造委官领解所有运送水旱脚价等费南北各场共解银四百八十四两一钱四分给发解官收领名曰部运康熙三十年八月运司李法祖念灶戸苦累倡先捐银八十两青州分司捐银六十两沧州分司捐银十两经知各捐银五两共银一百六十两给发解官以为运脚将部运名色永逺革除帮包南北各场每年煎办内务府光禄寺盐解官每盐一包给脚价使用等银一两名曰帮包出之塲中致吏胥朦胧滋弊雍正十一年盐道彭家屏详请本道自行捐给永逺通饬不得派累灶户黒土课米明万歴二十二年戸部题黒土课米各运司所无惟长芦有之初以刮取黒土淋煎成盐工力极省后海潮往来俱为水窟乃舍盐而渔洪武永乐间查出近海场分船只供办近在通州武清县者拨入该县径自办纳嘉靖二十九年御史题准长芦运司利国等场先年奉例认纳课米嵗征本色赴各原定仓口输纳近年征收屡后应将利国等场原征天津等仓课米每石折征银五钱司收解部至我朝则归天津清军同知每年征收银二百一十七两八钱六分四釐七毫五丝转解布政司交纳关请引目明制长芦引目每年五月运使委官赴部闗引领回验发本朝顺治元年令寳泉局刊铸铜板刷印盐引每引纳纸朱银三釐共银二千七百六十四两六钱三分八釐附同正课解交以供刷印各商赴部先纳课而后领引御史未出亰之先运司差管引经承赴京候御史出具印领到部闗引领回收贮俟各商领运顺治十六年御史田六善题请照淮浙例先发引而后纳课顺治十七年科臣蒋䕃修因逋欠愈多疏请仍旧赴部先纳课银后按银给引康熙四年戸部题定长芦引目仍照淮浙例先发运司给商纳课永为定例十二年定长芦每年四季盐引豫支户部库银刷印交新差御史带往俟解到纸朱银补库项三十五年覆准铸铜板刷印长芦十一块支买盐觔明制中盐于边其鎭有三曰宣府鎭曰大同鎭曰蓟州鎭宣府仓厫五十二大同仓厫十八蓟州仓厫十一各商赴各边鎭报中盐引拨派仓场纳完米麦豆粟草束各该仓场出给仓钞场钞实收将收过粮草数目申报该鎭管粮郎中随将各商报到仓钞场钞比对勘合皆同听商支运本朝引不边中各商领引赴批验所截去右边第二角封固具申运司运司又截去右边第一角左边第二角印葢付商支运运司又出结支单内开某商派支某场盐若干限以入场出场月日送院印发给商入场支盐行文场官稽查买盐数目出场日期行文批验所稽查入坨数目务要依限筑运如过期不缴支单併出入违限指名报院将引目销毁入官仍治以罪在场支买谓之生盐到坨筑包谓之熟盐听候秤掣秤掣盐觔旧制商盐堆垜在坨赴司告掣运司发批验所查验果与引目相同即具结申司呈验听掣南所有内外两坨北所有新旧两坨未掣者在外坨旧坨已掣者在内坨新坨南所六引为一堆北所九引为一堆每堆为之一十谓之一垜南所秤掣盐觔自外坨擡入内坨谓之旱掣北所秤盐觔自旧坨擡入新坨谓之水掣其秤掣之法各商引盐少者㡬次多者㡬十次每掣一包过小筹一根掣二十包过大筹一根是为一次委官就籖筒二十根内信手掣一籖系第㡬号则掣第㡬号包若额外多出盐觔作多出数算原每引共二百二十五觔康熙十六年部议将割没等名摊入正项每引加盐二十五觔加课七分每引共二百五十觔雍正元年九月部议将长芦现行盐觔每包再加盐五十觔以三百觔为一包加盐而不加课长芦积欠一百数十余万新旧钱粮乃得按限征收报部水程验单旧制凡行盐地方该运司备查州县里分嵗用食盐若干开申廵盐衙门照数批行运司塡给水程行令各商前往行盐地方发卖卖完之日同引目一併缴部存查本朝定例商人运卖官盐本商先行具呈盐院挂号半印给发某字某号水程验单运司开塡引数商名印盖付与商人某伙计某运赴地方发卖盐包到日该管官司将商人所执水程引目及验单查对名与水程印盖同方许发商自行货尽价足毕日该州县即将引目截去一角同水程一併缴司验单缴院查销以定考成如有留匿旧引夹带影射及无运司印盖水程并无盐院验单或盐觔号名不同或越境货卖等弊即系私盐地方官即行申报治罪至所在官司若有抽取引牙给票缴引等税淹滞盐货与卖毕不缴退引者俱以违法科敛论循单环照往例京盐系商人各自领引运京照依时价发卖后在京议立长芦馆挨卖名曰轮勾日久司事不均课欠累累康熙五十四年覆准将长芦京馆永行禁革令合纲保老成之商在广渠门张湾催课登账又委员发盐收课设立循单环照循单给发京商凡遇舖戸买盐即将某县舖戸某于本年某月某日某商某字㡬号引盐若干包塡注明白给与该舖戸收执前赴张湾委官处投换环照䕶盐由广渠门挂号进京循单交委员收缴运司环照给发委员凡有舖戸执循单领盐者该员验收仍照单开商舖姓名盐包号数塡明环照内换给舖戸䕶盐进京该员照单查发速催起运不许停留亦不得借端掯延该舖戸若无环照或绕道进城并盐包号数不符者即属私贩沿途廵役人等查拏解赴运司按律治罪其环照着舖戸即呈该县限月终彚缴运司阅坨放闗旧例四季秤掣后因夏水涨而冬水涸改为春秋二闗春闗不过三月秋闗不过八月故廵盐差期例于九月二十三日更替旧院差满封关直待新院涖任批验所备具各商在坨引盐清册申送运司转呈盐院示期阅坨亲行秤掣如有多出盐觔当即惩治各商于秤掣后将水程先赴天津道及清军㕔挂号然后赴运司及北分司批验所挂号仍造册呈送盐院听候亲临盐关开放船只间或抽包秤掣重轻有无私弊近日司盐政者随时验放不拘春秋二闗商尤称便征收起解明制征收钱粮上有限期每限库大使照部颁法马同交课商人当堂估兑贮库其起解钱粮分作上下半年两次先期运司拟定解员呈请盐院委令解纳其经过地方廵捕官督兵䕶送出境其解费商人于交课时即照引数每年带输银一分五釐先期完足贮库以为正兑添兑解官解吏盘费鞘木铁篐凿字工价併僱车骡等用计引派征所征即供所解本朝因之惟征解随时不立限期至于追比逋课乃立限期如起解若干运司委官一员备具连环批廻详请盐院挂号起解报明天津总鎭拨兵䕶送出境沿途州县亦各拨兵递相䕶送到京赴戸部交纳领回批文运司验明呈盐院销号如奉部文提解某省某处兵饷若干两限何月何日起解则赴直𨽻廵抚衙门请领勘合报眀盐院具题即遵照部限起解某处交纳亦领取批廻勘验附卷奏销限期盐法定例按年销引完课每年奏销限以五月爲期设有未完有司按分数议处至于嵗有丰歉或至盐壅课逋又或御史更替不克依限奏销题请展限缴销残引各商引盐卖完督销之州县将引目拆封截去左边第二角封固同水程申缴运司验单申缴盐院运司将残引发该吏查明仍贮架阁库俟一年残引催齐运司具批差役仍缴戸部掣批附卷存案康熙十四年部咨题报销引之日务将节年残引查明年分已未缴数目尽行彚同奏销册解部通融代销康熙二十九年议准长芦廵盐御史江蘩直𨽻廵抚于成龙㑹题各商积引难销情愿告运别属易销之处通融代销康熙四十二年直𨽻廵抚李光地题近来积盐销完请停代销雍正元年议准长芦廵盐御史莽鹄立题长芦商人行盐地方苦乐未均仍照代销之例通融运卖分年带征康熙三十五年覆准将三十四年运米朝鲜海船给与长芦纲商运盐使用其造船帑本五万六千五百有零自三十六年为始分作五年带征三十七年覆准三十三三十四年运送盛京米石商人急公将二年水脚尽行捐助又不得行盐殊为竭力本年盐课银十九万八百余两分为四年于明年为始每年带征一分四十三年题准将衆商应交四十三年盐课银四十四万两分为五年带征五十年题准本年引课二十一万二千六百四十八两零亦分作五年带征五十四年覆准将歴年商欠五十四万余两分作十年带征又五十九年商欠九万五千七百九十余两自六十年起亦分为十年带征六十年议准嵗旱盐船阻运本年课饷暂行停征雍正元年题准自康熙五十四年起至六十一年止商欠一百一十七万六千两零又本年应征课银四十三万二千余两共一百六十万九千余两将本年正课照例完纳其歴年积欠分作十二年带征自雍正二年起每年应完银九万八千余两京城引窝康熙五十八年覆准商欠课银现在征解京城窝引商人歴年积欠向有该御史衙门余银每年捐出补还其包课余引着落长芦衆商纲均匀分认行销至五十九年间题准宛大两县包课余引三万五千三百一十三道令衆纲商分认行销六十一年覆准宛平八州县引窝价值银两分作九年带完收买场盐雍正元年题准长芦课银留官本五万两委沧州分司收买场盐陆续发商告运官本随课兼收按年造报所得羡余银令运司详明接济京引穷商场灶由单康熙十六年题准将长芦各场灶戸地丁钱粮十八年为始刋刻由单分送戸部戸科查验给散各灶戸二十八年议准场灶向无全书刊刻易知由单易于稽核不必改造赋役全书赃罚赃罚之设因各商所掣盐包内有额外多筑者割其盐而没于官复计其赃罚之其赃罚分数酌量地方大小纳赎多寡为定长芦赃罚有二一曰廵盐赃罚一曰开归赃罚明万歴九年戸部议覆长芦御史曹一䕫题称本衙门例有赃罚银两解部旧额新加共解银三千四百两此廵盐赃罚也万歴十七年河东御史秦大䕫题称河南开归所属三十七州县原隷河东者俱改食芦盐原额解部赃罚银一千七百两所属州县已分割强半赃罚亦应照数减半部议将河南赃罚银一千七百两内九百两仍归河东其八百两行令长芦御史照数解部此开归赃罚也其后廵盐衙门赃罚歴年増减不一开归赃罚止八百两本朝顺治十二年廵盐御史王秉干题定廵盐衙门赃罚银二千三百两开归赃罚银仍旧八百两共赃罚银三千一百两坨租坨租者堆盐地租也南北场皆有坨地南场坨地在沧州西门外西北隅有盐坨一区界址相连而坨分内外凡各商在场做筑生盐运赴盐坨谓之外坨各商将生盐改筑熟盐配引掣出堆贮盐坨谓之内坨南场坨地向系各商自买非官地也故无地租北场坨地在天津河口有新旧两坨立石碑为界石碑以南至李家楼止谓之旧坨各商从场运到生盐堆贮旧坨石碑以北至盐闗口止谓之新坨各商告运秤掣熟盐提贮新坨此坨租在顺治年间原系銮仪卫庭燎厰所征金灯火把苇地钱粮后庭燎厰裁苇地交与商人堆盐于康熙元年改作坨租银四千零二两其征收坨租顺治九年令青州分司管理续改归天津饷司又改归天津道康熙六年七月戸部议准青州分司掣运放闗无时不涖于坨应仍归青州分司征收解部皇盐厰房租皇盐厰在天津城北前明堆贮贡盐之地原有官㕔数间因此地与盐关相隔缷运不便凡运到贡盐本司自行捐资就近赁卸商坨堆贮此地遂废而屋亦倾至顺治十三年有穷民小脚人等搭葢草棚栖身康熙八年附近居民相续筑草房一百二十间每年官收租银五十八两五钱以为赁坨堆盐之用西沽白盐厰房租白盐厰官基一段在西沽地方前濶五丈二尺后濶六丈长二十七丈原系堆贮御用白盐之地日久不用为正蓝旗佐领下侵佔前后盖房三十间又佔空地一块康熙二十五年运司杨霖查出照天津官地民人盖房纳租之例前面门房每间租银九钱后面住房每间租银七钱空地一块租银二两共租银二十五两三十二年烧毁门面房五间后面房七间应除收租银九两四钱尚有房一十八间至今征收租十五两六钱私盐赎变私盐赎变原系州县廵役现获私贩盐徒招拟定罪许其纳赎并盐物变价银两贮库抵解更名食盐变价以及支发门皂工食如其不敷运司捐足若有余银则另解刑部更名食盐变价更名食盐原系前明赵藩食盐也因康熙八年御史孟戈尔代题本内有赵府二字奉㫖饬行故改为更名食盐字様应变价银一百零六两六钱四分八釐八毫昌平牙税昌平房山良乡顺义怀柔密云延庆七处之盐先年俱在通州发卖前明定额每引纳牙税二分一釐六毫小余盐银五毫共二分二釐一毫年终彚解后因小民不便听商人径装昌平等处自行发卖不纳牙税万歴年间戸部题请七处之盐仍归通州发卖行之未㡬诸商苦告不便于是戸部据廵盐御史条议七处之盐仍听商运其牙税悉照旧额责令运司征收解部济边本朝顺治六年起定额昌平等七处牙税应征银三百两仍照旧征解永为定例怀属赈济盐丁河南怀庆府属河内济源修武武陟孟县温县原食河东之盐其赈济盐丁银数即照额引多寡为定自康熙二十四年戸部奏请怀庆六属俱改食芦盐其赈济盐丁每引纳银一分二釐四毫三丝九忽四微三纎六属共纳课银一万七千四百三十五两七钱五分八釐九毫三丝六忽五微应该纳赈济盐丁银四百六十三两三钱八分一釐二毫六忽九微三纎俱令长芦新招商人照河东引课认行陈西输租河南陈州西华项城沈邱舞阳商水等六州县原食淮盐后因淮运维艰引壅课绌于康熙二十七年改食芦盐随经河抚咨称怀庆等属向食河盐于康熙二十四年改食芦盐仍照开封之例入店输租今陈西等属改食芦盐亦因照开怀二府一例由卫辉输租康熙二十九年议准陈西等属向食淮盐原无输租之例应由濬县立厰不便强其绕道卫辉以输额外之租仍令该商照额输租就近纳于运库以裕国赋陈西等属共额引二万四百十九引照卫辉输租之例每引该征银八釐共该征银一百六十三两三钱五分二釐征收报部裁汰俸工规例长芦运司各官俸粮银两自顺治十四年裁其所裁之银每年征解一百九十一两四钱一分二釐至运司各衙门书办工食银两自康熙元年裁其所裁之银每年征解银二百四十两雍正元年都察院题准长芦盐差笔帖式竝无缮写事件应照闗差例停其差遣将伊分内应得银两交与运司解送广储司裁汰俸粮心红纸张工食康熙七年四月戸部题定盐院运司运同运副运判心红纸张银及门皂等役工食银量留足用其余全裁康熙十四年戸部奉㫖将运司运判俸银心红纸张银并各役工食银暂行减半至康熙十六年戸部刊刻由单内开南北十六场额征俸粮心红纸张裁汰工食等银一千九百五十九两五钱七分二釐遇闰外加俸银六十九两七分九釐六毫九丝二忽七微照额彚征解部吏班银吏班银两原系候缺吏典所出后本司吏典俱系遵例召募并无候缺者顺治十二年廵盐御史王秉干题定吏班银三十六两每年遵俸征收解部铜觔脚价康熙十八年九卿㑹议各省盐差闗差一体买铜长芦派二十五万觔动支课银一万两採买十九年御史罗秉伦条奏停止四十一年部议准照十八年旧例动支课银办买每铜一觔开销银一钱外脚价照各闗例出银五分长芦派铜二十五万觔廵盐御史按引均派长芦派认三分之二山东派认三分之一长芦派铜十六万六千六百六十六觔应捐脚价银八千三百三十三两三钱盐院运司青沧两分司同捐四十三年部议増派各省盐差长芦派铜十五万觔廵盐御史亦照前按引均派长芦派铜十万觔应捐脚价银五千两盐院运司青沧两分司公捐四十五年部议索柱等买铜银两准于江苏安徽布政司库支领採买其各盐差应捐脚价银两俱入正项钱粮额内奏销五十二年部议分派各省盐差长芦派铜十七万觔廵盐御史亦照前按引均派长芦派铜十一万三千三百三十三觔应捐脚价银五千六百六十六两六钱五分以上前后共捐脚价银一万八千九百九十九两九钱五分盐院捐银九千一十一两一钱八分运司捐银三千八百六十五两八钱一分青州分司捐银五千四百二两六钱二分沧州分司捐银七百二十两三钱四分解送河工银两康熙三十八年三月总河于成龙大学士伊桑阿等奉上谕两淮长芦两广河东福建各盐运使每年应得者尽足用度存留余银着解送河工若伊不将余银交出滥派商人从重治罪本年长芦运使靳襄解余银一万两捐除重耗长芦等处各盐场大使从前分要简缺以给养亷有三百两二百两不等其银无别项可充俱取足于火耗在场官胥以火耗既抵养亷借词舞弊任意加増每两有重至二钱三钱者雍正十一年盐道彭家屏亲歴各场访查确实念民灶俱朝廷赤子征收火耗灶戸岂得独重因为画一每两止许加耗银一钱五分违禁私増按律叅治重耗既除灶戸获甦而场员之养亷无给不得不别为区画除各场员养亷银有在商人领引运盐交课时支收可足三百二百两之额无庸别议外其芦台海丰严鎭三要缺兴国富国越支济民石碑归化等六简缺共该养亷银二千一百两并无别项补充惟本道养亷原银一万两分司养亷原银五千两在各商完课及引盐过闗时交纳行之已久家屏与分司运同委曲酌量于此一万五千两内每年共除银二千一百两以足九场员养亷之数重耗永革详请盐院鄂礼题逹于本年三月十四日奉㫖是钦此计典考成定例直省盐课每年廵盐御史及兼理盐法廵抚开列属官职名分数具奏其州县原额竝完欠细数运司及管盐法司道彚造清册送部查核康熙七年题准廵盐御史所辖官员如有贪酷不时纠叅外其举劾一年一次长芦所辖方面官三十七员应荐一员有司官三百四十四员应荐五员如但有荐举而无叅劾者将所荐之官不准如荐举过额及滥举贪酷官员并不干盐政而举者或有钱粮盗案未结而荐举者照例分别降调康熙十五年题准长芦运同运判首领属官止从本衙门运使註考径送抚按雍正元年吏部题定嗣后大计之期除卓异八法仍照旧例举行其不入举劾各官知县知州运同运判系经征钱粮之员註其管收除在实数若干委无亏空居官註其操守才具若何年力政事若何该管上司遵照新颁考语册式出具并无亏空印结报部御史运使分司及各州县考成兴贩私盐各官失察均有定例不备载盐禁定例凡场灶照额煎盐大使亲验按月开报运司如有𨼆匿以通同治罪其商人不许混派杂役行盐水程塡明卖销地方完日同引缴查不得告改或盐引焚溺取具地方印结察实补买顺治十七年题准盐场设立公垣场官专司唘闭凡灶戸煎盐俱令堆贮垣中与商交易如藏私室及垣外者即以私盐论商人领引赴场亦在垣中买筑场官验明放行倘有私贩夹带等弊该场官役一并重处顺治十八年题准廵盐御史亲歴场分清丈灶地归还灶戸不许豪右隠佔又题准夷盐不许侵入长芦行盐之地如有违越照私盐叅处康熙五年题准天津大沽盐船出口廵盐御史印给号票填明人数地方防汛官查验放行如无印票及人数不符并夹带违禁货物者拿获治罪地方文武官疎纵者照所定出境例处分康熙十五年题准各官该管界内有私煎贩买者系衙役革职系军民人等降三级调用如旗下人私盐贩卖本主自行拿获者免议康熙六年閠四月戸部覆准装盐船只别无小河可通必从天津大沽出口由海边行走仍照顺治十三年定例令船戸领廵盐御史印票赴海防大沽营将验明出入船到东省令海丰县挂号并㑹东省河口汛防官兵廵检司查验放行如无印票及夹带私货等弊严查拿解治以重罪该管文武各官不能查获者俱照顺治十八年所定出境之例处分康熙五十一年戸部覆准长芦廵盐御史穆哈连疏称每嵗回空粮船买载私盐自徳州直抵江南任意售卖请勅漕运督臣遴选能员协同徳州卫弁専司盘查私盐如有夹带事发将地方官即行题叅送部照新例严处雍正元年八月廵盐御史莽鹄立等遵㫖㑹议小民兴贩私盐其始不过希图小利或十余人或二三十人结伴兴贩原无强横迨至日久利之所在即有地方光棍出为帮头或称将头将人盐引入村荘按戸口大小洒派约时收价肆行无忌人愈衆而盐愈多地方文武各官虽严行廵缉莫可如何今欲絶私盐必先令地方官密访本地为首之人缉拿务获按法重处余皆开释既无领袖则所贩私盐不过零星分卖其势已孤斯缉获自易部覆允行私煎搀和私贩拒捕等俱有定例不备载畿辅通志卷三十七畿辅通志钦定四库全书畿辅通志卷三十八兵制成周之制天子之六军皆取于六乡其余甸稍县都之师大都以备守卫其有征伐虽各以师从而大司马所帅六乡之赋为多征以甘誓之召六卿管子之参国五鄙则是乃三代之通制也唐之府兵通天下凡十道置府六百三十四而在闗中者二百六十有一所以强榦弱枝建威销萌故论者咸谓三代而后兵制惟兹为善幽燕突骑自古为天下雄自宋以前常为北州重镇辽金之兴并以为根本设兵益衆元明一统皆建都于兹所置畿内之兵据险要守列城者与各路等凡有征伐皆调各路之兵而都下之兵不过以备宿卫久而军政弛纵冗滥滋多本末并弱终以不振我朝定鼎聚重兵于京师而总理畿内军务则有提督四镇各置总兵官天津则有水师都统郡及州县将校以次分守而凡征讨不庭皆大出禁旅以控驭诸军是以天戈所挥应时扫荡威稜逺抗精神折冲实与成周司马九伐之法盛唐闗内府兵之制先后同揆故具列本朝军政而别録自汉以降畧可考者附志于后云京营提督九门步军巡捕三营统领一员左翼步军总尉协理三营一员右翼步军总尉协理三营一员按旧制九门步军系兵部职方司汉主事専管康熙十三年改设提督九门步军统领一员两翼总尉各一员旧设三营各叅将一员游击一员把总五员原属督捕管辖康熙三十年改归九门提督统辖于各营员额又増设守备千把等员京城内九门正阳门城门尉二员城门校二员千总二员八旗甲兵共二十名緑旗门军四十名安定门城门尉二员城门校二员千总二员镶黄旗甲兵三十名緑旗门军四十名徳胜门城门尉二员城门尉二员千总二员正黄旗甲兵三十名緑旗门军四十名东直门城门尉二员城门校二员千总二员正白旗甲兵三十名緑旗门军四十名西直门城门尉二员城门校二员千总二员正红旗甲兵三十名緑旗门军四十名朝阳门城门尉二员城门校二员千总二员镶白旗甲兵三十名緑旗门军四十名阜成门城门尉二员城门校二员千总二员镶红旗甲兵三十名緑旗门军四十名崇文门城门尉二员城门校二员千总二员正蓝旗甲兵三十名緑旗门军四十名宣武门城门尉二员城门校二员千总二员镶蓝旗甲兵三十名緑旗门军四十名京城外七门东便门城门尉一员城门校二员千总二员镶黄旗甲兵十名緑旗门军四十名西便门城门尉一员城门校一员千总二员正黄旗甲兵十名緑旗门军四十名广渠门城门尉一员城门校一员千总二员正白旗甲兵十名緑旗门军四十名广宁门城门尉一员城门校一员千总二员正红旗甲兵十名緑旗门军四十名左安门城门尉一员城门校一员千总二员镶白旗镶蓝旗甲兵共十名緑旗门军四十名右安门城门尉一员城门校一员千总二员镶红旗甲兵十名緑旗门军四十名永定门城门尉一员城门校一员千总二员正蓝旗甲兵十名緑旗门军四十名南苑门总管一员防御八员巡捕三员中营叅将一员游击一员东南二守备一员千总一员把总一员西南一守备一员千总一员把总一员外正东守备一员把总一员外东南守备一员把总一员外正南守备一员把总一员海子墻守备一员千总一员把总一员分防大通桥把总一员南营叅将一员游击一员东南一守备一员千总一员把总一员西南二守备一员千总一员把总一员外南一守备一员把总一员外南二守备一员把总一员外南三守备一员把总一员分防大通桥二闸把总一员南营分防畅春园守备二员把总一员南营分防浄明园把总一员南营分防圆明园守备一员千总一员把总一员北营叅将一员游击一员内北东守备一员千总一员把总一员内北西守备一员千总一员把总一员外东北守备一员把总一员外西北守备一员把总一员外西一守备一员把总一员分防大通桥把总一员按三营经制兵共三千三百名内马兵一千二百名步兵二千一百名俸饷银两草豆或支本色或召买折干俱由户部支领康熙四十三年议准三营兵丁应支米石令仓塲侍郎照八旗兵丁给米之例在京支给四路捕盗东路千总一员把总一员马兵六十名步战兵二十名守兵二十名每嵗俸饷马干米折银三千四百一十两四钱南路千总一员把总一员马兵六十名步战兵二十名守兵二十名每嵗俸饷马干米折银三千四百一十两四钱西路千总一员把总一员马兵六十名步战兵二十名守兵二十名每嵗俸饷马干米折银三千四百一十两四钱北路千总一员把总一员马兵六十名步战兵二十名守兵二十名每嵗俸饷马干米折银三千四百一十两四钱分守陵寝各设总管一员副总管二员每旗拖沙喇哈番世职二员八旗防御十六员笔帖式二员丰润县孝陵八旗甲兵八十名又总管随身甲一名每嵗应支银二千八百九十二两孝东陵八旗甲兵八十名每嵗应支银二千八百八十两遵化州昭西陵八旗甲兵八十名每嵗应支银二千八百八十两景陵八旗甲兵八十名又总管随身甲一名顶马三名每嵗应支银二千九百二十八两多罗郡王下甲兵二百二十五名每嵗应支银八千四百六十两米四千九百五十石辅国公下甲兵五十三名嵗支米一千一百六十六石蓟州妃园寝每旗拖沙喇哈番世职一员八旗防御八员雍正二年増设笔帖式一员甲兵四十名每嵗应支银一千四百四十两驻防采育里正蓝旗防守尉一员防御二员甲兵五十名每嵗应支银一千八百两米一千一百五十石良乡县正红旗防守尉一员防御二员甲兵五十名每嵗应支银一千八百两米一千一百五十石固安县镶红旗防守尉一员防御二员甲兵五十名每嵗应支银一千八百两米一千一百五十石东安县镶蓝旗防守尉一员甲兵五十名每嵗应支银一千八百两米一千一百五十石三河县正白旗防守尉一员防御二员骁骑校二员甲兵一百名每嵗应支银三千六百两米二千三百石寳坻县镶白旗防守尉一员防御二员甲兵五十名每嵗应支银一千八百两米一千一百五十石昌平州正黄旗防守尉一员防御二员甲兵五十名每嵗应支银一千八百两米一千一百五十石顺义县镶黄旗防守尉一员防御二员甲兵五十名每嵗应支银一千八百两米一千一百五十石霸州正黄正红二旗防守尉一员防御各一员甲兵五十名每嵗应支银一千八百两米一千一百五十石古北口正黄镶白正红正蓝四旗防御四员笔帖式一员甲兵一百名每嵗应支银二千四百九十六两米二千三百六十五石五斗独石口镶黄正白镶红三旗防尉三员甲兵一百名每嵗应支银二千四百四十八两米石在宣属屯粮内支给千家店防御一员甲兵四十名每嵗应支银一千八两米石在宣属屯粮内支给冷口正黄正蓝二旗防御二员甲兵五十名每嵗应支银一千二百二十四两米一千一百石罗文峪正白镶蓝二旗防御二员甲兵四十名每嵗应支银九百八十四两米八百八十石喜峰口正黄镶红二旗防御四员甲兵一百名每嵗应支银二千四百九十六两米二千二百石外寛城驿旧设甲兵二名雍正九年㧞补把总嵗支俸干银一百二十二两四钱永平府镶白镶蓝二旗防守尉一员防御二员骁骑校二员甲兵一百名每嵗应支银三千六百两米二千三百石玉田县镶黄正白二旗防守尉一员防御二员骁骑校二员甲兵五十名每嵗应支银一千八百两米一千一百五十石滦州镶白正蓝二旗防守尉一员防御各一员甲兵五十名每嵗应支银一千八百两米一千一百五十石山海关至威逺堡等边八门每门守御一员拨什库一名兵十名保定府正红镶红二旗城守尉一员防御四员骁骑校四员甲兵四百一名每嵗应支银一万三千七百四十五两四钱米一万一千五百六十二石二斗雄县镶红镶蓝二旗防守尉一员防御二员笔帖式一员甲兵五十名每嵗应支银二千一百一两七钱米一千二百九十九石天津水师营都统一员协领四员佐领四十八员防御四十八员骁骑校四十八员协领二员佐领十六员防御十六员骁骑校十六员领催前锋甲兵二千名炮手一百四十四名马二百匹每嵗应支俸饷马干等银六万六千九百二十三两米一万一千二百二十七石四斗五升截漕支给附载教习守备二员千总七员功加五员捕盗正舵工四十名伙长十六名副舵工押工正缭手正椗手正阿班正舢班共一百二十名副缭手副椗手副阿班副舢班共六十名水手三百名每嵗应支俸薪工食等银一万二千五百九十九两一分一釐九毫九丝二忽米一千九百二十九石六斗截漕支给沧州正白镶白二旗城守尉一员防御四员骁骑校四员甲兵三百一十一名每嵗应支银七千八百三十六两米六千八百四十二石宣化府右卫满洲将军一员左右翼副都统二员镶黄旗协领一员八旗满洲佐领各五员防御各五员骁骑校各五员八旗䝉古佐领各二员防御各二员骁骑校各二员八旗新䝉古佐领各四员骁骑校各四员汉军火器营镶黄旗协领八旗总一员佐领各一员防御各一员骁骑校各一员满洲䝉古兵二千名汉军火器营兵一千名其俸饷银米俱由户部支领张家口总管一员防御八员甲兵一百六十名其俸饷银俱由户部支领惟每嵗应支官兵俸月米三千九百七十石五斗在万全县仓支给热河总管一员副总管二员佐领十六员骁骑校十六员甲兵八百名其俸饷银米俱由户部支领郑家口城守尉一员佐领六员防御六员骁骑校六员甲兵六百名其俸饷银米俱由戸部支领镇戍保定督标营总督都察院右副都御史一员左营中军副将一员中军都司一员左哨千总一员右哨千总一员左哨把总二员右哨把总二员右营游击一员中军守备一员左哨千总一员右哨千总一员左哨把总二员右哨把总二员两营共马战兵二百名守兵七百四十四名每嵗应支俸饷米折马干等银二万一千五百九十七两二钱九分六釐四毫前营逰击一员守备一员千总一员把总一员后营游击一员守备一员千总一员把总一员两营马战兵八百名步战兵一千二百名每嵗应支俸饷米折马干等银六万六千九百五十八两四钱九分四毫保定城守营叅将一员中军守备一员千总二员把总五员马战兵二百五十三名步战兵六十九名守兵五百七十七名每嵗俸饷马干米折等银二万一千五百九十九两八钱四分五釐二毫易水营都司一员千总一员把总二员马战兵五十八名步战兵二十一名守兵二百三名每嵗俸饷马干米折等银六千四百两七钱九分三釐六毫新雄营都司一员把总二员马战兵七十九名守兵一百七十九名每嵗俸饷马干米折等银六千二百八十二两三钱九分三釐六毫紫荆闗叅将一员中军守备一员千总一员把总一员马战兵五十四名守兵三百五十四名每嵗俸饷马干米折等银八千二百一十两二钱四分五釐二毫白石口都司一员把总一员马战兵十五名守兵一百九名每嵗俸饷马干等银二千五十九两五钱九分三釐六毫米二百九十七石六斗豆二百二十三石二斗广昌营都司一员马战兵一十五名守兵六十五名每嵗俸饷马干等银一千四百五十两五钱九分三釐六毫米一百八十四石八斗豆一百三十八石六斗浮图峪把总一员马战兵二名守兵五十四名每嵗俸饷马干等银七百七十二两八钱米一百三十四石四斗豆一百八石乌龙沟把总一员马战兵二名守兵五十四名每嵗俸饷马干米折等银九百七十四两四钱宁静安马兵一名守兵二十九名每嵗俸饷马干银三百八十二两二钱米七十二石豆五十四石马水口都司一员千总一员把总一员马战兵七十三名守兵二百八十名每嵗俸饷马干米折等银七千四百九十两七钱九分三釐六毫大龙门把总一员守兵六十一名每嵗俸饷马干米折等银一千八两金水口守兵三十名每嵗兵饷米折等银四百六十八两沿河口都司一员把总一员马战兵五名守兵一百五十一名每嵗俸饷马干米折等银二千七百八十三两一钱九分三釐六毫平罗营把总一员马战兵五名守兵五十三名每嵗俸饷马干米折等银一千七十二两二钱泰宁营副将一员中军都司一员守备一员千总二员把总四员马战兵二百四十名守兵三百六十名每嵗俸饷马干米折等银一万六千五百二十二两一钱八分七釐六毫水东村守备一员千总二员把总二员马战兵二十名守兵八十名每嵗俸饷马干米折等银二千四百六十一两九钱五釐九毫天津河标营总督河道都察院右副都御史一员左营副将一员中军守备一员千总一员杨村千总一员把总三员香河把总一员马战兵一百一十三名守兵四百四十一名每嵗俸饷马干等银一万四百八十八两七钱六分三釐九毫九丝二忽米折银一千九百九十四两四钱右营游击一员都司一员千总一员把总六员马战兵八十名守兵二百七十二名每嵗俸饷马干等银七千八十两四钱四分五釐五毫九丝六忽米折银一千二百六十七两二钱武清营游击一员千总一员把总二员马战兵三十七名守兵一百四十四名每嵗俸饷马干等银三千五百八十四两七钱三分九釐九毫九丝六忽米折银六百五十一两六钱按旧制武清营原系通协所辖康熙四十年改属天津镇雍正十年拨河标营辖宝坻营都司一员千总一员宁河县把总一员马战兵三十九名歩战兵二十四名守兵一百三十名每嵗俸饷马干银三千七百四十六两四钱五分七釐四毫米折银六百九十四两八钱按旧制寳坻营原系通协所辖康熙四十年改属务闗营雍正十年并拨河标营辖永定河道千总二员把总二员河兵六百名石景山河兵三十名每嵗俸饷马干米折等银九千九百零九两六钱古北镇古北口提督一员中营中军叅将一员中军守备一员千总二员把总四员左营游击一员中军守备一员千总二员把总四员右营游击一员中军守备一员千总二员把总四员看守行宫千总二员三营新旧马战兵六百五十名步兵一千七百五十名每嵗俸饷马干米折等银七万二千九百八十七两七钱一分四毫米四千三百二十石豆二百六十四石蓟协三屯营副将一员左营中军都司一员千总一员把总一员马兵五十八名守兵一百三十七名每嵗俸饷马干米折等银五千三百二十三两六钱五分一釐五毫九丝六忽右营守备一员千总一员把总一员马兵五十九名守兵一百三十六名每嵗俸饷马干米折等银四千七百六十八两九钱五釐六毫遵化城守营游击一员千总一员把总二员马战兵四十三名守兵一百二十名每嵗应支俸饷马干米折等银四千一百一十七两二钱五分七釐六毫罗文峪把总一员守兵五十名每嵗俸饷马干米折等银八百四十一两二钱按旧属松棚路都司所辖之罗文峪大安口鲇鱼闗康熙二十九年改𨽻遵化城守营雍正二年将罗文峪等营改属马兰镇辖十年复将罗文峪归还蓟协原营蓟州城守营都司一员千总一员把总二员马战兵七十三名守兵一百五十一名每嵗俸饷马干米折等银五千六百七十七两五钱九分三釐九毫九丝六忽按旧制蓟州营兼辖黄崖口将军闗二汛雍正二年改属马兰镇辖喜峰路游击一员千总一员马战兵三十六名守兵一百二十九名每嵗俸饷马干米折等银三千八百三十九两七钱三分九釐六毫李家峪把总一员守墩兵四十六名每嵗俸饷马干米折等银七百七十八两八钱青山口把总一员守墩兵五十一名每嵗俸饷马干米折等银八百五十六两八钱太平寨千总一员马战兵六名守兵五十一名每嵗俸饷马干米折等银一千一百一十两白羊峪把总一员守墩兵二十九名每嵗俸饷马干米折等银五百一十三两六钱擦崖子把总一员守墩兵二十九名每嵗俸饷马干米折等银五百一十三两六钱榆木岭把总一员守墩兵二十三名每嵗俸饷马干米折等银四百二十两潘家口都司一员把总一员马兵十名守兵五十一名每嵗俸饷马干米折等银一千四百七十六两六钱五分七釐七毫九丝九忽松棚路千总一员马兵五名守兵五十六名每嵗俸饷马干米折等银一千一百四十七两八钱按松棚路龙井口康熙二十九年改𨽻雍正四年将松棚路改属马兰镇辖十年复改归蓟协原营龙井关把总一员守兵三十四名每嵗俸饷马干米折等银五百九十一两六钱提标前营左军游击一员都司一员千总二员把总三员马战兵九十一名歩兵一百四十七名守兵二百一十名每嵗俸饷马干米折等银一万七百四十九两一钱三釐二毫本色米三百三十一石二斗豆二百九十九石七斗按旧制石匣协原属宣化镇辖康熙二十九年拨属古北镇雍正二年将所属之墻子路拨属马兰镇辖石匣城守营原设密云总兵官一员驻札石匣城顺治五年裁改设副将六年増设守备二员康熙八年裁副将改设游击并裁守备一员雍正七年将游击守备改驻新设顺义营十二年将千总一员把总二员全裁併归石匣协改为提标前营左军密云城守营都司一员马兵三十九名守兵一百五十七名每嵗俸饷马干米折等银共四千一百一十五两九钱一分三釐五毫本色豆一百一十六石一斗石塘路都司一员千总一员把总一员白马闗把总一员大水峪把总一员马兵四十九名守兵一百九十五名台兵一百一十四名每嵗俸饷马干米折等银七千一百七两三分四釐六毫本色豆一百六十四石七斗曹家路寨都司一员把总一员黑峪闗把总一员吉家庄把总一员马兵二十八名守兵一百一十名台兵五十六名每嵗俸饷马干米折等银四千八两五钱一分三釐六毫本色豆一百二石六斗提标前营右军都司一员千总一员司马台把总一员潮河川把总一员马兵四十五名守兵一百七十九名台兵四十二名每嵗俸饷马干米折等银五千五百二十五两一钱九分三釐六毫本色豆一百四十八石五斗顺义营守备一员马兵二十四名守兵九十六名每嵗俸饷马干米折等银六千五百九两七钱二分五釐六毫本色豆一百九十四石四斗漕河营把总一员马兵十六名守兵五十九名每嵗俸饷马干米折等银一千五百八十五两九钱二分本色豆四十八石六斗昌平营叅将一员中军守备一员千总一员把总一员汤泉营守备一员把总一员马兵八十四名守兵三百四十四名每嵗俸饷马干米折等银九千五百六十五名一钱五分一釐九毫八丝八忽黄花路守备一员把总二员马战兵三十九名守兵一百六十三名台兵十八名每嵗俸饷马干米折等银四千六百五十四两九钱五釐九毫九丝六忽居庸路都司一员千总一员把总二员八达岭把总一员马战兵五十三名守兵二百九名每嵗俸饷马干米折等银五千八百一十四两三钱九分三釐九毫九丝六忽镇边路都司一员千总一员把总一员横岭城把总一员长峪城把总一员马战兵三十八名守兵一百六十七名每嵗俸饷马干米折等银四千五百八十一两三钱九分三釐九毫九丝六忽懐柔城都司一员把总一员马战兵十七名守兵六十七名每嵗俸饷马干米折等银一千九百八十一两五钱九分三釐九毫九丝六忽巩华城都司一员千总一员把总二员马战兵四十九名守兵一百四十八名每嵗俸饷马干米折等银四千六百六十五两九钱九分三釐九毫九丝六忽居庸驿甲兵一百名每嵗兵饷马干米折等银三千九十两榆河驿甲兵一百名每嵗兵饷马干米折等银一千五百六十两山永协副将一员左营中军都司一员千总一员把总一员马兵四十三名守兵二百二十名每嵗俸饷马干银四千四百八十四两三钱八分九釐九毫二丝本色米九百四十六石八斗豆三百四十石二斗草一万七千二百六十二束右营守备一员把总二员马兵五十一名守兵一百九十九名每嵗俸饷马干银三千九百九十二两二钱九分七釐九毫六丝本色米九百石豆三百一十八石六斗草一万六千一百六十六束按旧制山永原属天津镇辖康熙二十九年拨属古北镇辖山海路城守营都司一员千总一员把总一员马兵四十三名守兵一百一十八名墩兵三十二名每嵗俸饷马干银三千二百四十五两四钱八分一釐九毫六丝本色米六百九十四石八斗本色豆二百七十五石四斗本色草一万三千九百七十四束石门路都司一员千总一员把总一员马兵二十九名守兵七十六名每嵗俸饷马干银一千九百六十九两八钱四分九釐九毫六丝本色米三百七十八石本色豆一百九十九石八斗本色草一万一百三十八束义院口把总一员马兵二名守兵三名墩兵二十八名每嵗俸饷马干银四百七十两四钱九分六釐本色米一百一十八石八斗本色豆二十一石六斗本色草一千一百二十八束大毛山把总一员马兵二名守兵五名墩兵二十七名每嵗俸饷马干银四百八十二两五钱六分本色米一百二十二石四斗本色豆二十一石六斗本色草一千一百二十束黄土岭把总一员马兵二名守兵一名墩兵三十名每嵗俸饷马干银四百七十两五钱六分本色米一百一十八石八斗本色豆二十一石六斗本色草一千一百二十束燕河路都司一员把总一员马兵二十一名守兵二十九名墩兵四十七名每嵗俸饷马干银一千六百九十二两五钱三分七釐九毫六丝本色米三百四十九石二斗本色豆一百四十五石八斗本色草七千四百五十二束台头营把总一员马兵八名守兵二十三名每嵗俸饷马干银五百四十两四钱本色米一百一十一石六斗本色豆五十四石本色草二千八百束界岭口把总一员马兵三名守兵三十七名每嵗俸饷马干银五百七十两一钱二分本色米一百四十四石本色豆二十七石本色草一千四百一十束建昌营都司一员千总一员把总一员马兵二十七名守兵九十三名每嵗俸饷马干银二千一百一十八两四钱七分三釐九毫六丝本色米四百三十二石本色豆一百八十九石本色草九千五百九十束桃刘口把总一员马兵九名守兵三十二名墩兵三十三名每嵗俸饷马干银一千七十二两四钱本色米二百六十六石四斗本色豆五十九石四斗本色草三千八十束冷口闗把总一员马兵四名守兵十名墩兵二十名每嵗俸饷马干银五百一十三两八钱四分本色米一百二十二石四斗本色豆三十二石四斗本色草一千六百八十束榛子鎭把总一员马兵九名守兵十七名每嵗俸饷马干银四百九十六两四分本色米九十三石六斗夲色豆五十九石四斗本色草三千八十束热河等营河屯营叅将一员中军守备一员千总一员把总二员马兵九十名步兵一百五十名东河汛守备一员千总一员马兵五十名步兵五十名七沟汛外委千总一员二沟把总一员马兵十名步兵二十名中六沟把总一员马兵十名步兵二十名丫头沟把总一员马兵十五名步兵二十五名龙须门千总一员马兵二十名步兵三十名暖泉外委把总一员茅沟把总一员马兵十名步兵二十名西河汛守备一员千总一员马兵五十名步兵五十名十八里汰外委千总一员喀拉河屯千总一员马兵二十名步兵三十名七间房外委把总一员喇嘛洞把总一员马兵十五名步兵十五名红旗营外委把总一员大店子把总一员马兵十名步兵二十名虎什哈把总一员马兵十名步兵二十名马圏子把总一员马兵二十名步兵二十名三道梁外委把总一员按河屯营东西河十二汛原设官九员新设官四员改设官一员外委官六员共二十员新旧马兵三百三十名步兵四百七十名共兵八百名每嵗俸饷马干米折等银二万七千九百八十三两四钱五分六釐四毫畿辅通志卷三十八畿辅通志钦定四库全书畿辅通志卷三十九兵制马兰口镇镇守马兰镇总兵官一员左营中军游击一员守备一员千总三员把总五员右营守备一员千总一员把总五员两营共马兵三百名守兵七百名每岁俸饷马干等银三万三千六百六十两三钱二分五釐六毫八丝本色米四千八百石窄道子把总一员马兵五名守兵十五名每岁俸饷马干等银六百六十四两二钱本色米九十六石杨树沟把总一员马兵十名守兵三十名每岁俸饷马干等银一千二百六十七两二钱本色米一百九十二石鲇鱼闗把总一员守兵六十七名每岁俸饷马干米折等银一千一百六两四钱大安口把总一员马兵二名守兵二十五名每岁俸饷米折马干等银五百三十一两六钱黄崖口把总一员马兵二名守兵五十六名每岁俸饷马干米折等银一千一十五两二钱将军闗把总一员守兵五十名每岁俸饷马干米折等银八百四十一两二钱墙子路都司一员千总一员把总二员马兵三十九名守兵一百五十二名台兵九十六名每岁俸饷马干米折等银五千七百一十八两一钱五分三釐六毫本色豆一百三十二石三斗黄花山守备一员千总二员守兵一百名每岁俸饷马干米折等银一千八百四十七两五钱五釐六毫天津镇镇守天津总兵官一员左营中军游击一员中军守备二员千总二员把总四员马兵一百四十三名歩战兵三十一名守兵五百三十一名每岁俸饷马干米折等银一万五千六百六两三钱八分六毫八丝八忽右营游击一员守备一员千总二员把总四员马兵一百二十六名守兵五百六名每岁俸饷马干米折等银一万三千一百九十九两二钱五分一釐九毫九丝二忽天津城守营都司一员千总一员把总二员守兵四百四十六名每岁俸饷等银七千三百二两九钱九分三釐九毫九丝六忽大沽营逰击一员守备一员千总一员把总二员马战兵四十八名守兵三百九十一名每歳俸饷马干米折等银八千四百四两四分五釐九毫九丝六忽王庆坨营都司一员千总一员把总二员马兵五十一名步战兵二十八名守兵三百六十一名每岁俸饷马干米折等银六千八百五十七两七钱九分三釐九毫九丝六忽覇州营游击一员千总一员把总二员马战兵五十三名守兵二百一十三名每岁俸饷马干米折等银五千九百五十五两九钱三分九釐九毫九丝六忽文安营游击一员千总一员把总二员马战兵五十四名守兵二百一十八名每岁俸饷马干米折等银六千七十四两一钱三分九釐九毫九丝六忽大城营守备一员把总一员马战兵二十一名守兵八十五名每岁俸饷马干米折等银二千三百七十二两五钱五釐九毫九丝六忽按旧制大城营原属涿州营辖康熈四十年改归文安营辖蒲河口营都司一员千总一员把总二员马兵五十名守兵一百三十名每岁俸饷马干银三千四百一十三两二钱六分五釐九毫九丝六忽本色米六百四十八石本色豆三百三十四石八斗乐亭营都司一员千总一员把总二员马兵四十五名守兵一百三十七名每岁俸饷马干等银三千九十九两七钱五釐九毫九丝六忽本色米六百五十五石二斗豆二百九十七石草一万九千八百束按旧制蒲河乐亭营原系山永协辖康熈二十九年设古北镇将山永协山海石门燕河建昌四营分拨改𨽻留蒲河乐亭仍𨽻天津镇通州协副将一员左营中军都司一员千总一员把总二员马战兵五十一名守兵一百九十九名每岁俸饷马干等银五千一百八十六两二钱六分三釐九毫九丝二忽米折银九百两右营守备一员把总二员马战兵五十一名守兵一百九十九名每岁俸饷马干等银四千六百六两三钱五釐九毫九丝六忽米折银九百两采育营守备一员把总一员马战兵一十七名守兵六十五名每岁应支俸饷马干等银一千六百四两五钱五釐九毫九丝六忽米折银二百九十五两二钱马驹汛千总一员马战兵一十五名守兵五十七名每岁俸饷马干等银一千三百六两二钱米折银二百五十九两二钱三河营都司一员把总二员马战兵五十二名守兵一百五名每岁俸饷马干等银三千四百七十七两三钱九分三釐九毫九丝六忽米折银五百六十五两二钱玉田营都司一员把总一员马战兵四十二名守兵九十二名每岁俸饷马干等银二千八百九十四两一钱九分三釐九毫九丝六忽米折银四百八十二两四钱丰台汛把总一员马战兵六名守兵二十二名每岁俸饷马干等银五百四十四两八钱米折银一百两八钱涧河汛把总一员马战兵六名守兵十七名每岁俸饷马干等银四百八十四两八钱米折银八十二两八钱丰润营守备一员把总一员马兵四十四名守兵五十七名每岁俸饷马干等银二千四百九十六两七钱五釐六毫米折银三百六十三两六钱开平汛把总一员马兵六名守兵三十二名每岁俸饷马干等银六百六十四两八钱米折银一百三十六两八钱黑羊河汛把总一员马兵四名守兵二十七名每岁俸饷马干等银五百三十一两六钱米折银一百一十一两六钱按旧制玉田丰润二营原系蓟协所辖康熙二十九年设古北镇将蓟协抽拨改𨽻留玉田丰润改𨽻通协崔黄口守备一员把总一员马兵二十一名守兵八十五名每岁俸饷马干米折等银二千三百九十一两五钱八分五釐六毫按旧制崔黄口原属涿州营辖康熈四十年改𨽻于此涿州营叅将一员中军守备一员千总三员把总四员马战兵一百一名守兵三百四十一名每岁俸饷马干米折等银一万二百三十一两四分五釐九毫九丝二忽拱极营游击一员千总一员把总二员马战兵七十三名守兵二百二十七名每岁俸饷马干米折等银六千九百七十八两三钱三分九釐九毫九丝六忽旧州营都司一员千总一员把总三员马战兵五十七名守兵一百八十五名每岁俸饷马干米折等银五千二百二十三两九钱九分三釐九毫九丝六忽河间协副将一员左营中军都司一员千总二员把总四员马战兵九十七名守兵四百二十一名每岁俸饷马干米折等银一万一千五百七十八两六钱五分一釐九毫九丝五忽六微右营守备一员千总二员把总四员马战兵九十七名守兵四百五十三名每岁俸饷马干米折等银一万一千四百九十八两五钱五釐九毫九丝六忽任邱汛千总一员马战兵二十二名守兵八十五名每岁俸饷马干米折等银二千二百八十三两六钱髙川汛把总一员马战兵十一名守兵四十二名每岁俸饷马干米折等银一千一百五十八两六钱肃宁汛把总一员马战兵十一名守兵四十二名每岁俸饷马干米折等银一千一百五十八两六钱交河汛把总一员马战兵十一名守兵四十二名每岁俸饷马干米折等银一千一百五十八两六钱故城汛把总一员马战兵十名守兵三十九名每岁俸饷马干米折等银一千七十一两六钱阜城汛千总一员马战兵一十三名守兵五十七名每岁俸饷马干米折等银一千四百八十五两景州营守备一员把总一员马战兵二十三名守兵九十七名每岁俸饷马干米折等银二千六百四十两一钱五釐九毫九丝六忽按旧制河间城撡原营设守备一员把总一员雍正十二年景州汛改为景州营增设守备将河间营守备把总全裁正定营镇守正定总兵官一员左营中军逰击一员中军守备一员千总三员把总四员马战兵二百三十五名守兵六百六十三名每岁俸饷马干米折等银二万一千三百九十四两七钱八分七釐一毫四丝八忽右营逰击一员守备一员千总二员把总四员马战兵二百三十五名守兵六百五十二名每岁俸饷马干米折等银二万四百五十七两四钱四分五釐五毫九丝六忽正定城守龙固营都司一员把总二员马战兵五十名守兵二百五十名每岁俸饷马干米折等银六千二百一十五两五钱五釐六毫固闗营叅将一员中军守备一员千总一员把总一员娘子闗把总一员马战兵一百十二名守兵二百三十八名每岁俸饷马干米折等银八千六百八十六两九分九釐二毫龙泉闗逰击一员左哨把总一员右哨把总一员马战兵三百七十七名守兵三百三名每岁俸饷马干米折等银八千一百三十两九钱三分九釐九毫六丝倒马闗都司一员千总一员把总二员马战兵四十名守兵三百一十六名每岁俸饷马干米折等银六千八百四两九钱九分三釐六毫插箭岭守备一员把总一员马战兵一十九名守兵一百一十三名每岁俸饷马干米折等银二千六百六十八两九钱五釐六毫茨沟营守备一员马战兵二十五名守兵一百八名每岁俸饷马干米折等银二千八百三十两九钱五釐六毫按旧制固闗龙泉闗倒马闗插箭岭茨沟营原系紫荆闗辖康熈二十七年改𨽻廵抚雍正二年改归正定镇王家坪营都司一员千总一员把总二员马战兵四十名守兵四百三十二名每岁俸饷马干米折等银八千五百七十八两五钱九分三釐六毫定州忠顺营都司一员把总二员马战兵九十二名守兵二百三十四名每岁俸饷马干米折等银七千六百六十二两九钱九分三釐六毫按旧制原属正定镇辖康熙二十七年改属河间协雍正二年仍归正定镇大名协副将一员左营中军都司一员千总一员把总四员马兵八十名守兵三百六十二名每岁俸饷马干米折等银九千九百二十六两八钱五分一釐七毫二丝右营磁州营都司一员千总一员左哨千总一员右哨千总一员把总一员马兵九十二名步兵八名守兵三百六十三名每岁俸饷马干米折等银九千八百六十九两七钱九分三釐九毫六丝按磁州旧隷河南雍正四年改归直隷将千总一员拨入广平营仍防磁州五年改为磁州营属大名协併入协标右营顺徳营游击一员千总二员把总二员马兵一百二十六名步兵一百二十名守兵三百一十六名每岁俸饷马干米折等银一万三千一百一十二两一钱三分九釐九毫九丝六忽广平营逰击一员千总三员把总二员马兵一百九名步兵一百四十四名守兵二百三十四名每岁俸饷马干米折等银一万一千七百一十五两九钱三分九釐九毫九丝六忽杜胜营都司一员千总一员把总二员马兵七十九名步兵八十名守兵一百六十九名每岁俸饷马干米折等银七千九百二两三钱九分三釐六毫开州营守备一员把总一员马兵十三名步兵五十二名每岁俸饷马干米折等银一千七百七十二两五钱五釐九毫九丝六忽宣化镇镇守宣化总兵官一员中营逰击一员守备一员千总二员把总四员新旧马战兵二百五十名步兵二百四名守兵三百四十六名每岁俸饷马干米折等银二万四百二十两三钱二釐八毫米一千六百七十七石六斗左营逰击一员守备一员千总二员把总四员新旧马战兵二百四十九名步兵二百四名守兵三百四十七名每岁俸饷马干米折等银一万九千七百二十三两六钱四分五釐二毫米一千六百八十一石二斗右营逰击一员守备一员千总二员把总四员新旧马战兵二百四十九名步兵二百四名守兵三百四十七名每岁俸饷马干米折等银一万九千七百二十三两六钱四分五釐二毫米一千六百八十一石二斗深井堡把总一员马战兵六名守兵五十名每岁俸饷马干等银八百六十六两四钱米二百一石六斗鸡鸣驿把总一员马战兵六名守兵二十五名每岁俸饷马干等银五百六十六两四钱米一百一十一石六斗张家口协副将一员中营逰击一员中军守备一员千总二员把总四员新旧马战兵一百三十五名步兵一百四十八名守兵一百六十五名台兵二十二名每岁俸饷马干米折等银一万二千六百八十九两九钱二釐八毫米八百二石八斗左营守备二员千总一员把总二员新旧马战兵一百五十二名步兵二百五十四名守兵九十四名每岁俸饷马干米折等银一万二千四百四两六钱一分一釐二毫米一千八百石右营守备一员千总一员把总二员新旧马战兵一百六十六名步兵二百四十名守兵九十四名每岁俸饷马干米折等银一万二千二百七十两七钱五釐六毫米一千八百石张家口理事同知所辖千总一员把总一员新旧马兵四十名每岁俸饷马干银一千五百九十一两二钱米七十二石万全营守备一员新旧马战兵二十九名步兵一十八名守兵七十五名台兵一十八名每岁俸饷马干米折等银二千八百二两七钱五釐六毫米三百九十二石四斗万全左衞守备一员把总一员新旧马战兵三十二名步兵十八名守兵七十名每岁俸饷马干米折等银二千六百八十五两一钱五釐六毫米三百二十四石膳房堡守备一员新旧马战兵三十四名步兵四十名守兵七十五名台兵二十一名每岁俸饷马干米折等银三千六百四十五两一钱五釐六毫米三百九十六石新河口堡守备一员新旧马战兵二十三名步兵一十二名守兵七十四名台兵一十四名每岁俸饷马干米折等银二千三百五十两三钱五釐六毫米三百七十石八斗洗马林堡守备一员新旧马战兵二十四名步兵六名守兵七十六名台兵二十六名每岁俸饷马干米折等银二千三百七十三两一钱五釐六毫米四百三十九石二斗柴沟营都司一员把总一员新旧马战兵五十三名步兵五十四名守兵七十三名台兵二十名每岁俸饷马干米折等银四千八百二十九两七钱九分三釐六毫米三百八十八石八斗西阳河堡守备一员新旧马战兵二十八名步兵二十名守兵七十五名台兵二十七名每岁俸饷马干米折等银二千九百三十四两七钱五釐六毫米四百一十七石六斗怀安城都司一员把总一员新旧马战兵三十六名步兵二十四名守兵七十名每岁俸饷马干银三千五十四两九钱九分三釐六毫米三百二十四石蔚州路叅将一员守备一员把总一员新旧马战兵六十八名步兵五十四名守兵一百一十八名每岁俸饷马干银五千九百二十三两六钱四分五釐二毫米五百四十石东城守备一员新旧马战兵二十九名步兵三十六名守兵三十五名每岁俸饷马干银二千六百四十三两一钱五釐六毫米一百四十四石西城都司一员新旧马战兵三十一名步兵三十六名守兵三十四名每岁俸饷马干等银二千七百二十两一钱九分三釐六毫米一百五十一石二斗桃花堡把总一员守兵二十四名每岁俸饷银三百四十五两六钱米八十六石四斗黑石岭把总一员守兵二十八名每岁俸饷银三百九十三两六钱米一百石八斗独石口副将一员中军都司一员守备一员千总二员援兵营把总一员把总三员新旧马战兵二百二十名步兵二百七十六名守兵一百三十九名台兵二十七名每岁俸饷马干米折等银一万九千一百二十三两一钱五分六釐八毫米七百二十七石二斗云州堡守备一员马战兵一十三名守兵五十五名每岁俸饷马干银一千二百四十六两三钱五釐六毫米二百四十四石八斗赤城堡都司一员把总一员马战兵一十三名守兵五十五名每岁俸饷马干银一千三百五十四两五钱九分三釐六毫米二百四十四石八斗镇安堡守备一员马战兵一十七名守兵七十六名台兵三十名每岁俸饷马干银一千九百九十七两五钱五釐六毫米四百四十二石八斗龙门所守备一员马战兵一十七名守兵七十五名台兵四十名每岁俸饷马干银二千一百五两五钱五釐六毫米四百七十五石二斗镇宁堡把总一员新增马兵二十名步兵三十名旧守兵二十四名台兵十名每岁俸饷马干米折等银二千四十一两六钱米一百二十二石四斗滴水崖都司一员马战兵一十八名守兵七十三名台兵二十五名每岁俸饷马干银一千九百八十六两九钱九分三釐六毫米四百一十七石六斗马营堡千总一员马战兵二十三名步兵三十五名旧守兵二十二名每岁俸饷马干银二千一百八十二两八钱米七十九石二斗松树堡千总一员新增马兵二十二名步兵三十三名旧台兵十三名每岁俸饷马干米折等银一千九百八十一两二钱米四十六石八斗君子堡把总一员新増马兵十五名步兵二十二名旧台兵十三名每岁俸饷马干米折等银一千三百九十六两八钱米四十六石八斗独石口理事同知所辖千总一员把总一员新增马兵四十名每岁俸饷马干米折等银一千六百六十三两二钱龙门路都司一员守备一员把总一员新旧马战兵四十八名步兵二十三名守兵一百三十二名台兵一十七名每岁俸饷马干米折等银四千五百二十三两二钱九分九釐二毫米六百五十五石二斗葛峪堡守备一员新旧马战兵二十六名步兵一十二名守兵七十名台兵二十九名每岁俸饷马干米折等银二千五百八十六两七钱五釐六毫米四百二十一石二斗赵川堡千总一员新增马兵九名步兵十三名旧守兵二十名台兵十八名每岁俸饷马干米折等银一千二百三十两米一百三十六石八斗鵰鹗堡把总一员守兵二十名每岁俸饷马干银二百九十七两六钱米七十二石长安岭都司一员把总一员新旧马战兵二十名步兵十三名守兵六十七名每岁俸饷马干银二千一百二十九两七钱九分三釐六毫米二百八十四石四斗怀来路都司一员中军守备一员把总一员马战兵三十九名守兵一百五十九名每岁俸饷马干银三千五百七两三钱九分三釐六毫米七百一十二石八斗山堡守备一员马战兵一十六名守兵七十一名每岁俸饷马干银一千五百四十二两七钱五釐六毫米三百一十三石二斗怀来城守备一员马战兵二十名守兵七十六名每岁俸饷马干银一千七百四十一两九钱五釐六毫米三百四十五石六斗土木堡把总一员马战兵十二名守兵二十八名每岁俸饷马干银八百一十一两二钱米一百四十四石保安州把总一员马战兵四名守兵一十六名每岁俸饷马干银三百八十八两八钱米七十二石永宁路都司一员守备二员千总一员把总一员新旧马战兵六十九名歩兵三十七名守兵一百七十二名每岁俸饷马干银六千一百五十二两四钱四釐八毫米七百八十一石二斗周四沟堡守备一员马战兵一十八名守兵六十八名台兵三十名每岁俸饷马干银一千九百三十六两三钱五釐六毫米四百一十七石六斗四海冶堡守备一员马战兵一十六名守兵六十九名台兵二十四名每岁俸饷马干银一千八百六两七钱五釐六毫米三百九十二石四斗靖安堡都司一员马战兵一十六名守兵七十名台兵一十二名每岁俸饷马干银一千七百二十五两二钱九分三釐六毫米三百五十二石八斗榆林堡把总一员马战兵六名守兵二十五名每岁俸饷马干银五百六十六两四钱米一百一十一石六斗延庆州把总一员马战兵四名守兵一十六名每岁俸饷马干银三百八十八两八钱米七十二石按直𨽻于古为燕赵汉为渔阳上谷诸郡地史称燕赵各带甲数十万而汉时渔阳上谷突骑为天下闻唐置府兵于诸州在今直𨽻者二十有八幽州十四吕平涿城徳闻潞城乐上清化洪源良乡开福政和停骖柘河良杜咸宁平州一卢龙妫州二密云白檀蓟州二渔阳临渠易州九遂城安义修武徳行新安古亭武遂长乐龙水而幽州置大都督府以统之开元后府兵渐弱而河朔兵犹雄于诸镇辽以析津府为南京籍京丁为兵者五十六万六千而蕃汉戸丁分𨽻者不与焉宋置河北厢军其骑军之额自骑射而下十有二歩军之额自奉化而下二十有六后并改号为崇胜凡一百一十二指挥而自陶河至泥沽海口九百里置忠顺军二十六寨其他又有义勇有强人砦户有强壮有弓箭社皆河北州县之乡兵也金元以燕都为京师并置武衞军其兵之在州府者金则河间正定中山大名四总管府滦州雄州保州冀州沧州邢州六节度使清州洺州二防御使以掌之元则河北山东䝉古军都万戸府掌各路总摄军马之事正定万戸府领所属䝉古汉军𨽻于行院明初佥民为军于北平置都指挥使司大宁置行都指挥使司永乐迁都置在城三十三衞二所以五军都督府领之罢平北都司以所属衞所直𨽻五军都督府而徙大宁都司于保定又置万全都司于旧宣徳县后又设蓟州宣府二镇募兵遣将以固边守以视本朝于京师重地禁旅云屯兼设绿旗官军司诘奸禁暴而三辅扼塞皆设官兵驻防镇戍或同守一城或分汛备御内外相维轻重相制军容之肃逺迈前代故附载其畧使后有考焉畿辅通志卷三十九畿辅通志钦定四库全书畿辅通志卷四十关津关以阻陆津以通水梯航之所由其大者用以固封守通琛贡而懋迁往来亦因以利焉京畿形胜长城以备边天津以防海闗津莫有大焉者琛贡则万国之共球所共辑也懋迁则四方之货贝所毕至也旧志以关津桥梁附见于山川毋乃轻其所当重者欤尝按圗以稽居庸为九塞之一天下之名关也佗若紫荆黄榆龙泉固倒马独石鲇鱼白马诸关皆边防要冲而榛子黄花诸镇古北张家青山黄崖喜峯大安诸口马兰白羊罗文诸峪松棚墻子太平石门诸路皆闗之属也津于北方稍稀濶然桑干滹沱滏阳恒衞皆天下名川桥梁则津之属也周之末燕筑长城在秦城之前占郡凡五而四在京畿内易称王公设险以守其国周官掌固凡国都之竟有沟树之固郊亦如之盖郊竟必有闗闗与津恒相依而守政布焉其法特详于京畿以为四方之式也雍正三年皇上新设天津水师以习海战昨岁复令封疆大臣察修边墻增边兵严烽堠然则险要阨塞所在守土诸吏可无知乎用稽京畿封内闗津咸着于篇俾有考焉闗隘顺天府天津闗在宛平县西二百一十五里外通保安州一百里内至本县沿河口三十里方舆纪要自县而西至易州涞水县凡十五闗口中间大者曰天津闗或云天门口亦云大口天桥闗在宛平县西二百二十里外通宣化府一百八十里内至本县沿河口四十里又西南有梨园岭口洪水口西龙门口交锅口大通闗在通州东南张家湾之长店州志明永乐中置廵司于此后裁居庸闗在昌平州西北二十四里关门南北相距四十里两山夹峙下有巨涧悬崖峭壁称为絶险淮南子天下九塞居庸其一也汉书地理志上谷郡居庸有关后汉书更始使者入上谷耿况迎之于居庸关水经注居庸关在上谷沮阳城东南六十里絶谷累石崇墉峻壁山岫层深侧道褊狭林障邃险路仅容轨杜氏通典北齐改居庸为纳欵关唐十道志居庸亦名蓟门关新唐书地理志居庸关亦谓之军都关宋程大昌北边备对居庸关大行山最北之第八陉也金史居庸关国名齐喇哈畨元史兵志至大四年增置居庸关屯军防守四十三处立镇隆万户以统之方舆纪要明洪武二年大将军徐逹垒石为城三年置守御千户所永乐二年置衞领千户所五以为京师北面之固明职方圗居庸紫荆倒马为内三关明志居庸关之南重峦叠障吞竒吐秀苍翠可爱为京师八景之一曰居庸叠翠旧志关南口有城周不及十四里有南北二门本朝初设㕘将驻守后改都司佥书自城而北凡八里至居庸上关有小城又七里为弹琴崃又七里为青龙桥道东有小堡又三里为八逹岭接延庆州界岭上有城元时以此为居庸北口古北口关在密云县东北百二十里两崖壁立中有路仅通一车下有深涧巨石磊砢凡四十五里为险絶之道亦曰虎北口新唐志燕乐县东北八十五里有东军古北二守捉五代史梁干化三年晋将刘光濬攻刘守光克古北口宋史宣和三年金人败辽兵于古北口金史古北口国言曰纽斡哩元史致和元年托克托穆尔守古北口明边防考自黄花镇而东至古北口凡四十八关口自古北口而西至宣镇龙门所之万松沟凡四百余里旧志古北口有营城周四里有竒雄踞山巅至为险峻明洪武十一年置守御千户所三十年改为密云后衞嘉靖以后设㕘将驻守本朝顺治初改为都司康熈年设重镇石塘岭关在密云县北五十里有城周二里有竒旧设㕘将驻守本朝改设都司佥书其西北为黄崖口有堡其东为髙家庄又东为石佛冯家峪皆有堡又东为白马关白马关在密云县西北八十里有城设把总戌守其东有陈家峪关又弔马峪关其西为白马正关七塞关皆有堡其西北为西驼口其东北为冯家峪接石塘岭方舆纪要关北七十里有汤河由河而行至石塘岭可二百里山峻水深称为天险曹家砦关在密云县东北百四十里有城周六里有竒明设㕘将驻此本朝改设守备方舆纪要城西为新营口外三十五里为青沙岭又北五十四里即小兴州其东即古北口其西南为黑峪关黑峪关在密云县东北百六十里有城设把总戌守其北十四里曰榆树林东南为吉家庄营又东曰大安子岭又东为黄土岭又东少北为红门川又东为三岔口自三岔口折而西南为墻子岭墻子岭关在密云县东北七十里有城周二里有竒旧设㕘将本朝改设都司其东为磨刀峪又东为南峪寨皆有堡其东北为大黄崖又稍北为小黄崖亦皆有堡又东北通黑峪关其南即镇罗关镇罗关在密云县东六十里有二城东为新城西为旧城北去墻子岭三十里有把总戌守其南为黄门关又东南为北水峪南水峪鱼子山皆有堡接蓟州之将军关岐沟关在涿州西南三十里唐书天祐十年晋将周徳威攻燕岐沟关下之宋史雍熈三年曹彬米信等与契丹将耶律休哥战于岐沟关方舆纪要关在易州拒马河之北自闗而西至易州六十里由拒马河而东至新城县四十里旧志今为岐沟店市益津关在覇州文献通攷永清县唐置益津关后入契丹寰宇记周显徳六年收复三关遂于益津关置覇州将军关在蓟州西北七十里其西南为黄崖关黄崖关在蓟州北四十里其北三十五里曰寻思峪又北十五里为柞儿峪皆有堡其东为车道口黄巖峪亦皆有堡又东为寛佃峪关寛佃峪关在蓟州东北方舆纪要自黄崖峪以东至遵化州之马兰峪凡十口而寛佃峪最为要路黄松峪关在平谷县东其东为将军石关又北为熊儿峪关皆与密云县接界马兰峪关在遵化州西北七十里有城在关南十里本朝初设副将守此雍正五年以陵寝重地设总兵官驻兵防䕶鲇鱼关在遵化州西北五十里马兰峪东又东为大安口有下营在口南五里罗文峪关在遵化州北十八里鲇鱼关东南其东即迁安县之龙井关松亭关在遵化州北辽史自燕之中京每由松亭趋栁河沿河口在宛平县西二百里其东里许有城守备驻此外通怀柔县一百三十里内接王平口九十里其东即昌平州洪镇山口也王平口在宛平县西二百二十里中有百花陀四围皆山中为平川约数十亩地暖而肥杉漆药草俱生焉明𢎞治中尝筑城于此有廵司石港口在宛平县西一百九十里有廵司又西十里有东龙门口又西即天门闗北塘口在寳坻县东南潮河入海之口也有千总驻守三岔口在寳坻县北十五里即三义口也与蓟州接界洪镇山口在昌平州少北一百六十里有城亦曰洪镇山圎城其西接宛平县之沿河口稍东为唐虞菴水口又东为唐虞菴小口又东为石巷岭有城又东为火口岭稍折而北为分水岭其东为牛腊渚口縻子谷口再东曰石崃峪口有堡旧设守备驻此后改把总又东北为花家窑口又东为黑豆峪又东为八逹岭黄𤓰峪口在昌平州八逹岭东其东为青龙桥口石佛寺口又东为西水峪口又东为撞道口皆有堡头道关口在昌平州撞道口东其北五里曰二道闗口其西为鹞子口内有堡小长峪口在昌平州二道关东北其北有万涧口其东曰大长峪口内有堡再东北为南冶口大榛峪口驴鞍岭口磨石水口擦石口内俱有堡再东即密云县之幵连口自洪镇山以下皆州境第一道边城锥石口在昌平州西北三十二里西接居庸关北接黄𤓰峪为州境第二道边城陈友谅口在昌平州西北四十五里锥石口南其西亦接居庸关其东为雁门口又东为石城峪水口有堡此为州境第三道边城德胜口在昌平州北二十里又名翠平口其北接雁门口其东为贤庄口龙岭口在昌平州北四十里有把总驻守其西接贤庄口其北为门家口再北即黄花镇灰岭口在昌平州北旧志自居庸关至黄花镇凡九十一口而灰岭极为冲要幵连口在密云县北三十里有堡西北接昌平之擦石口东北接本县之石塘岭其东为河防口迤北为白道峪白崖庄东水峪西石城骠骑皆有堡又东为大水峪口神堂峪口与怀柔县接界孤山口在房山县南五十六里涿易二州分路处也苑家口在覇州东南十八里明景泰中置口头廵司今废莫金口在覇州南方舆纪要相传有莫金二姓居此故名宋时尝设寨今名口头村张青口在保定县西凸峙衆流之中舟舶凑集最为繁盛洪山口在遵化州东北五十里其西即潘家口为永平府迁安县界石门口在遵化州西五十里即古石门镇山崃崭絶壁立其中洞开即灅水所经也后汉书中平五年公孙瓒讨张纯战于石门即此拱极城在宛平县西四十里卢沟桥东明崇祯七年筑名曰北拱门二特设㕘将控制之本朝更名拱极城逰击驻守张家湾城在通州南十五里方舆纪要元时万户张瑄督海运至此因名东南糟艘至湾即运入通州为南北水陆要㑹旧志嘉靖三十一年建城周九百五丈有竒门四又为便门一水关三州志明永乐中置廵司守备驻防后裁河西务城在武清县东北三十里自元以来为漕运要途元史食货志至元二十五年于河西务置漕运司领接海运事方舆纪要河西务为商民攒聚舟航辐辏之地明设户部分司驻焉隆庆六年筑城环之并置廵司于此旧志本朝废户部分司设㕘将守备廵司巩华城在昌平州东南二十里其地本名沙河店明永乐中建行宫于此嘉靖十九年筑城环之周四里门四守备驻守本朝设北路捕盗同知都司驻此镇边路城在昌平州西一百里接宛平县界明正徳十五年筑东西跨山周三里门二设守御千户所后又增筑城于其西曰新城本朝顺治初设㕘将驻守后改都司今旧城废渤海所城在昌平州东北一百里明𢎞治中置千户所万歴初移驻于墓田峪四年复还旧治本朝顺治初改设黄花路㕘将驻守后改都司白杨城在昌平州西四十里亦曰白洋口元置白洋千户所于此明正徳中建城跨南北两山下当两山之冲周三里有竒后又建新城于其西南嘉靖后设守备驻此本朝拨把总戌守其东为苏林口汤峪口又东即居庸南口也长峪城在昌平州西北八十里明正徳十五年筑上跨两山下据西山之冲周一里后又筑小城于其西曰新城设守备驻守今改把总横岭城在昌平州西北八十里明𢎞治十八年筑东西跨山南北当两山之冲周一里有竒门三旧设守备今改把总石匣城在密云县东北六十里亦曰石匣营营西有石如匣因名明𢎞治十四年筑城周四里有竒其东北十里为腰亭舖始入山又十里为新开岭又十里为王老店又十二里即古北口本朝特设副将驻守潮河川营城在密云县东北百里其西有小城曰潮河川堡其东为龙王峪亦有堡方舆纪要潮河寛处可一二里狭处仅一二丈设桥则浮沙难立为堑则涨水易淤若多建石墩列川中错综宛转令不碍水路诚守御之良法也旧志潮河川营为防御要地司马台营城在密云县东北百二十里潮河川城又东有吉家营城皆有把总戍守牛埚堡在固安县南四十里与覇州接界久废今有集往来者以此为中顿又礼让堡在县西南四十五里明嘉靖中筑久废今亦有集墓石峪堡在昌平州东北百二十里其北又有田仙峪堡贾儿岭堡又东即密云县开连口也柳各庄堡在顺义县东又县东南三十里有祖沟堡北二十里有牛栏山堡将军台堡在密云县东一百二十里又大虫峪堡在县东北九十里遥桥峪堡在县东北一百十里熊儿塞堡在县东南七十里泰务堡在平谷县东十里又鹿角堡在县南八里望马台堡在县东北二十里沙坡峪堡在遵化州北二十里其相近有马蹄谷堡冷嘴头堡天心寨堡又白枣峪堡在州东四十五里八峪堡在州东北六十里千家峪堡在州东北二十里千家峪之西为罗文峪关八峪堡之西南即洪山口也信安镇在永清县东南五十里与覇州接界宋置信安军金改为县元废为镇详古蹟王庆陀镇在武清县南八十五里旧志其地东通大海川薮错综特设都司驻此芦台镇在寳坻县东南一百四十里即古芦台军也名胜志芦台军后唐同光中刘守光所置通鑑梁干化三年晋周德威拔芦台军元史食货志至元九年立芦台盐使司旧志明于此置廵检司今裁黄花镇在昌平州北八十里方舆纪要黄花镇有城元置千户所于此昌平山水记黄花镇城以㕘将一人守备一人守之方舆胜览黄花镇以东厯密云马兰属于山海谓之东关以西厯居庸紫荆属于龙泉谓之西关旧志黄花镇本朝初废宋城镇在顺义县东北旧志唐时置戍守处红螺镇在怀柔县北十里以在红螺山口故名苏桥镇在文安县北四十里接覇州界方舆纪要建文初燕王自固安县渡巨马河驻师苏家桥即此旧志镇当水陆之冲百货云集胜芳镇在文安县东北七十里有居民万余家贸易时舳舻千计又县东北有柳河镇西北二十里有狼虎庙镇子牙镇在大城县东北四十里东去静海县四十五里燕山丛录大城县北有子牙堽相传太公尝居此所谓北海之濵是也上仓店镇在蓟州南三十里又南三十里有下仓镇又州东南有别山店镇史家营在宛平县西长安逰记从史家营縁石涧而上巨石巉巖仰视欲坠踰二大岭路始平坦千官营在良乡县东八里又赵家营在县东南二十里韩寨营在固安县南方舆纪要即古韩城也今谓之韩寨营详古蹟胡家营在三河县北五十里与密云县接界王甫营在寳坻县北三十里又侯家营亦在县北与蓟州接界髙丽营在昌平州东四十五里接顺义县界又州东南五十里有沙子营接大兴县界漕河营在顺义县东北牛栏山东南旧有城设兵戍守方舆纪要自营而北即幵连口松棚营在遵化州东北二十里有都司驻守又荆木营在州西南四十里马厢营在州西北二十里三屯营在遵化州东六十里明天顺初筑城于忠义中衞三百户屯因名其东至迁安县治百二十里安礼寨在宛平县西亦曰安祖寨宋史垂拱中宋琪言安祖寨西北有卢师神祠是桑干出山之口东及幽州四十余里方舆纪要安礼寨在府西南翠山寨在昌平州西北三十里叠翠山上旧志由险道盘旋凡五里许始至巨石俯仰宛如屋宇四壁寒流下滴凉气袭人石槽寨在顺义县西北三十里方舆纪要其地有三石槽分东南北三处元致和初上都兵入石槽燕帖木儿遣撒敦掩击败之鹿角寨在覇州东南六十里方舆纪要宋于覇州置鹿角雁头等八寨金废周河寨在覇州东九域志信安军周河寨在军东五里又刀鱼寨在军北三歩狼城寨在军东三十里佛圣涡寨在军东五十里田家寨在军东十里李详寨在军东六十里桃花寨在保定县北九域志保定军桃花寨在军北七里县志桃花寨今称旋马亦曰结逹相传为杨延朗筑鸡苏寨在蓟州西五代史梁开平二年刘守文与其弟守光战于鸡苏寨即此峩眉山寨在密云县东北百十里其东即黄松峪闗也曹各寨在遵化州西二十二里又侯各寨在州北十八里东杏花西杏花寨俱在州西北南寨黄梅寨皆在州南又驸马寨在州东北杨村务在武清县东南五十里舆程记杨村而东二十里为桃花口又二十里为丁字沽由杨村而西北四十里为黄家务又三十里为河西务皆运道所经也方舆纪要宣宗初驾征髙煦驻于杨村即此旧志有守备驻防磁家务在房山县北二十里有廵司长杨店在良乡县东北十里为南北要道马头店在通州东南故漷县东旧志明永乐中置廵司于此燕郊店在通州东十里方舆纪要烟郊店召里店髙丽庄大黄庄皆官军廵哨处也夏店在三河县西三十里旧志明初置泥漥舖廵司后移此今裁南店在三河县南门外东西约三里旧志东自辽海西至京师居民行客往来咸萃焉唐家岭店在昌平州西南四十里明外史太宗北征疾行则一日而至怀来徐行则次唐家岭黄山店在房山县北三十里方舆纪要店西六十里曰大峪口又三十里即涞水县北之干河口也琉璃河集在良乡县西南四十里方舆纪要元延祐四年置廵司于此渠口集在香河县东二十五里旧有土堡今圮崔黄口集在武清县东南六十里旧志有守备驻防堨山集在平谷县东四十里堨山口齐家庄在宛平县西北有廵司太平庄在昌平州东南二十五里元史延祐七年迁红城屯军于太平庄屯种张仙庄在蓟州西南七十里与三河及寳坻县接界黄村在府南四十里南路捕盗同知驻此燕丹村大兴县北二十五里门头村在宛平县西八里往西山者以村为门径故名范村在涿州西南宋史宣和四年伐辽辛兴宗总西路兵趋范村永平府龙井关在迁安县西北一百九十里西接遵化州界陡峙边外有城把总驻守潘家口关在迁安县西北一百八十里龙井关之东有守备驻守其东接喜峰口喜峰口关在迁安县西北一百七十里西南遵化州七十里其东南五里为喜峰口城周三里关口有来逺楼可容万人明时驻兵戍守为蓟镇重地本朝设章京逰击驻防谓之喜峰路道里记由喜峰口东北六十里曰椴木峪关又六十里即松亭关方舆纪要喜峰口之西南有铁门关关外有大潭即喜峰之水源也又循是而西南为小喜峰又三里曰老子谷下为团亭砦滦水流其间隔滦水而西为楼子山又南为平山皆与遵化相出入处也界岭口关在抚宁县北七十里旧筑关城有东西月城为戍守要地本朝设把总驻此明职方圗界岭口东十五里为十八盘岭又东三十五里曰牛心山去义院口三十里府志自界岭口东至义院口凡六口其大者为箭桿岭箭桿岭关在抚宁县北方舆纪要箭桿岭东接䨇岔谷星星谷又东为苇子谷又东厯细谷口花塲谷拿子谷皆有小城为戍守地又东即义院口义院口关在抚宁县东北旧设守备驻防今改把总其西南十二里曰石乔谷又南曰石门寨又东为长营皆有小城戍守又东为水门寺关关迤北为平顶谷城子谷皆有堡又东接董家口董家口关在抚宁县东七十里关之东曰大毛山口有城又东为小毛山口又东曰小河口曰大青山口皆有堡又东即黄土岭关黄土岭关在抚宁县东北一百二十里有城旧设守备今改把总方舆纪要关之西有黄土岭营其东南曰西阳谷庙山谷皆有堡又东即一片石一片石关在抚宁县东七十里有关城城东有九门水有水分九道而下故名旧有逰击驻防今裁方舆纪要自一片石而南曰寺儿峪三道关角山关旱门关北水关凡五关口其三道关之南二十里曰山海关山海关即山海衞在抚宁县东一百里南至海十里东至盛京锦州府宁逺州界八里古渝关也一名临榆关隋书开皇三年城渝关新唐书地理志石城县有临榆关亦名临闾关五代史幽州北七百里有渝关东临海北有兔耳覆舟山山皆陡絶竝海东北有路狭仅通车其傍地可耕种唐时置狭石绿畴黄花等戌方舆纪要榆关今名山海关北倚崇山南临大海相距不过数里实为险要旧志山海关明洪武初徐逹建十四年兼置山海衞筑城周八里有门四池广二丈又南翼城在关南三里北翼城在关北三里盛京通志山海关有老城西罗城东罗城南新城北新城五城环绕亦名五花城府志山海衞明洪武中建关并置衞本朝因之按明统志云渝关在抚宁县东二十里洪武初魏国公徐逹始徒而东去旧关六十里谓之山海关攷杜氏通典临渝关在卢龙县东一百八十里按其道理即今山海关之地也葢辽金时以渝关为腹里地故址渐堙明初始修复之非移置创建也其在县东二十里者乃驿递之所取榆关为名耳桃林口在卢龙县北六十里桃林山有堡方舆纪要桃林口控临边塞屹为要镇边畧口北十四里有梳头崖口之东曰梧桐谷重谷皆有戍守其南即桃林营青山口在迁安县西北一百二十里旧设营今为堡有把总驻守其西距喜峰口六十里其东有榆木岭大岭烂柴沟皆有堡又东南为城子岭旧名城子岭关又东为擦崖子皆有堡把总戍守又东为洪义岭五重安新开岭亦皆有堡又东为白羊口白羊口在迁安县北六十里亦曰白阳峪有堡其东为白道子石门子亦皆有堡置戌守又东北为冷口冷口在迁安县东北七十里有关城章京驻防其东南为河流口又东南为徐流口有营又东即刘家口刘家口在迁安县东北五十里旧志口东接卢龙县之桃林口路出大宁最为襟要明建文初燕王驻永平自此取大宁崖儿口在丰润县东北山下又县西有马家窝旧俱设廵检今裁宁海城在抚宁县东山海关南十里周一里有竒明时设龙武营于此后亦曰南海口关石门城在抚宁县东北九十里山海关西北四十里亦曰石门寨有城明设㕘将驻守本朝改都司亦曰石门路开平城在丰润县东南四十里明万厯中筑以贮粮安山堡在卢龙县北三十里其相近者曰松崖堡又府西二十里有安河堡驿道所经也又西十里曰赤峰堡又东五里有䨇望堡李家峪堡在迁安县西北一百八十里其西即喜峰口其东即铁门关也铁门关亦有堡佛儿峪堡在迁安县东北六十里其东南七里即刘家口也新店堡在迁安县西六十里旧建递运所于此今废深河堡在抚宁县东四十里其北又有平山营堡甘泉堡在抚宁县东北五十里其东又有温泉堡八里堡在山海衞东八里关外与锦州府接界静安堡在昌黎县西南六十里明嘉靖三十一年置裴家堡在昌黎县东二十里与抚宁接界佛庄堡在滦州西南五十里倴城之北胡家坨堡在乐亭县东二十里又黄𤓰口堡在县东二十五里连北店堡在县西北十六里与滦州接界韩城堡在丰润县东五十里旧志即今韩城镇榛子镇在滦州西九十里有堡城金史地理志石城县有榛子镇府志明万厯中移乐亭新桥廵司于此新乐镇在乐亭县西北二十五里燕河营在卢龙县东北五十里有城本朝设燕河路守备驻防桃林营在卢龙县北五十里东去燕河营二十里其北即桃林口也刘家营在卢龙县西北五十里刘家口南西去迁安县建昌营五十里建昌营在迁安县东北四十里有城周四里明初为东路协守万厯二十四年移置台头营改建昌为路设㕘将及车营都司后裁都司本朝裁㕘将设都司驻守台头营在抚宁县北三十里有城旧设台头路副将驻守今改把总又驸马营在县北五十里亦有小城戍守蒲河营在抚宁县南六十里蒲河海口东至戴家河四十里为海口要冲明时设兵戍守本朝顺治十三年増设都司驻守牛头营在抚宁县东牛头崖口明万厯中置赤洋营在昌黎县东南六十里海口有城周一里开平营在滦州西南九十里即石城废县也明初置开平中屯衞于口北大宁沙岭后移真定永乐初复移建于此成化初筑城周四里今有把总戍守刘家墩营在乐亭县南四十里明立海防右翼营于此设逰击寻改守备本朝移驻马头营仍名刘家墩营新桥镇营在乐亭县西南三十里金史地理志乐亭有新桥镇旧志新桥镇有城周二里元季设新桥廵司明万厯二十年设新桥营与昌黎之赤洋营抚宁之牛头崖营为海口三营马头营在乐亭县西南三十五里旧名清河口明永乐时建卢龙塞在卢龙县北后汉纪建安十一年曹操征乌桓出卢龙塞晋书载记永和十年慕容儁治卢龙道焚刋木石令通方轨刻石岭上以纪事功水经注濡水东南迳卢龙塞道自无终东出渡濡水向林兰陉东至清陉卢龙之崄峻坂萦折故有九峥之名新唐书怀戎县东南九十里有卢龙塞东连碣石西属太行实天下之险寰宇记卢龙道亦谓之卢龙塞在卢龙县西北二百里方舆纪要府西北一百九里有卢龙镇土色黑山似龙形即古卢龙塞也新罗寨在卢龙县东三十里太平寨在迁安县西北六十里亦曰太平营旧设太平路㕘将今改千总戌守沙河寨在抚宁县东北去石门寨十里淀河流集在乐亭县西北二十三里即古新安镇也保定府倒马关在唐县西北百里方舆纪要倒马关即战国时鸿之塞也史记作鸱之塞亦曰鸿上关汉时谓之常山关后汉书作唐关在中人亭北百里水经注水东迳倒马关关山险隘是为深陗元和志倒马故关在唐县西北一百二十里山路险峭马为之倒故名通鑑註自蔚州广昌县东南山南出倒马关至中山上曲阳县关山险隘石径逶迤沿途九曲诚控扼要地也闗隘攷倒马关古名青龙口关有二城上城明洪武初建景泰三年以上城卑隘于城南三里复筑下城南跨横冈北临巨水屯驻官军成化以来相继增修屹为巨镇旧志明初设廵司防守景泰二年增设守御千户所嘉靖二十九年设倒马关㕘将与居庸紫荆称为内三关舆地记关十五里为栁角安口又北五十里曰插箭岭即山西广昌县界八渡闗在唐县西北一名马溺关晋地道记望都县有马溺关元和志八渡故关在唐县西北二十里中山记八渡马溺是山曲要害之地闗势带接寰宇记有水屈曲八度水上置关故名旧志关在县西北六十里即横河口十八渡也明移置军城廵司于此安阳关在完县西北晋地道记蒲阴县有安阳关元和志安阳故关在北平县西北二十五里玉海关塞定之安阳方舆纪要安阳关在完县西北水经蒲水经安阳亭即安阳关也瓦桥关在雄县南关外胡三省通鑑註瓦桥古易京之地在莫州北三十里唐置瓦桥闗续通典后周于瓦桥关地置雄州名胜志瓦桥关今瓦济桥沿其名五代周显徳间以雄当九河之冲控扼燕蓟故置此关方舆纪要关在雄县南南关在祁州南接深泽县界又北关在州北接博野县界府志两关俱明天启五年建髙阳关在髙阳县东方舆纪要关在县之三义口社一名草桥关五代周显徳六年建宋属顺安军与瓦关益津互相联络而髙阳实为根本控制幽蓟戍守特重岳领口在唐县西北一百二十里古恒山口也明初置廵司于此今废又中窑谷口在倒马关西北五十里亦戍守要地横河口在唐县西北有廵司旧在倒马关后移置于此以守完县曲阳之界水谷口在完县西北即金之水谷砦也方舆纪要金人命易水公靖安民戍守水谷等砦即此鹰捕岭口在完县西北五十里又西南二十里曰五虎岭口又西十里曰银山口百尺口在束鹿县南四十里有桥曰百尺口桥旧设廵司今废边吴淀口在安州西宋㑹要边吴泊西望长城口尚百余里皆山阜髙卬水不能至契丹每言宋人安事塘泊吾骑驰突得此路足矣明道末引水开方田始有险可恃陉阳店堡在满城县南三十五里又县西南三十里有北舖店堡五十里有方顺桥堡俱明嘉靖二十二年筑又置墩台十二亦设小堡以便守望白沟店堡在新城县南三十里又髙碑店堡在县西北三十里方官店堡在县东二十里周家舖堡在唐县西北一百十里倒马关东路明洪武间置廵司今废又白堡在倒马关东北小寨子堡在庆都县东南又柳宿堡亦在县东陈家堡在容城县东北十里五女堡在祁州西接定州界亦名五女店大堡在深泽县东二十里接安平县界又西内堡在县西北二十里接定州界智邱堡在束鹿县东南二十五里又水邱堡在县西南二十五里龙化堡在髙阳县东二十五里旧城之北又恵伯口堡在县东五十里利家口堡在县东南二十五里进庄堡在县西二十里俱明嘉靖中筑保安镇在府南五十里明万厯中建拱辰镇在满城县西南五十里明万厯十三年招抚流移创置今居民甚衆固城镇在定兴县南四十里方舆纪要镇为宋辽分界处河阳镇在定兴县南十里有廵司巨河镇在新城县西南旧有廵司今废赤岸镇在唐县北唐书武徳六年髙开道自易州而南掠赤岸镇军城镇在唐县西北九十里南去曲阳县八十里北至倒马关六十里金时置镇明洪武初置廵司为戍守要地永安镇在博野县南唐水之阳旧置廵司于此又铁灯盏廵司在县东滋水之阳今俱废永丰镇在庆都县东南又来安镇亦在县境新桥镇在蠡县东北六十里陶家营在新城县东二十里有集干城营在束鹿县东南五里又有智勇大理二营又东有深沛平冦二营又县有白龙髙卜神炮新兴等营又西北有王封䨇垒连城威镇等营又北有里顺和睦石寨师旋山泊等营郎山寨在府西北九域志保寨县有郎山寨金封移刺衆家奴领之葢在县西北取易州郎山为名张山寨在安肃县西山絶陡峻鸟径攀援而上乌鸡寨在安肃县西四十五里明洪武间有姚氏兄弟七人皆善武结寨于此大姑砦在雄县东十五里大姑村方舆纪要县境有大姑大涡张家木塲三桥䨇柳红城新垣八寨皆宋时所置今俱废为村王家砦在新城县东南十里又马家砦在县南八里旧志即宋政和中所改定平等砦张登店在府南五十里道出庆都为往来津要明嘉靖十三年移方顺桥廵司于此大王店在安肃县西南四十里宋史太平兴国四年燕王徳昭屯兵于大王店三甲店在新城县北三十五里北至涿州之中道也又髙密店亦在县北元至治中驻跸于此唐湄店在唐县西北路通倒马关本朝康熈三年设兵防守今移镇关厢刘陀店在博野县东又县北有陶墟店明洪武间建舖于此河间府完固口在献县西南十八里滹沱河北明嘉靖年筑堤为备又县西南有陈家口亦滹沱河口也明建文中燕王常从此渡河击败盛庸军义成堡在献县东旧志唐刘君良瀛州人四世同居人共依之衆筑为堡名曰义成丰乐堡在肃宁县东十五里又子由堡在县南十二里王村堡在县西十八里太史堡在县北十八里窦堡在故城县北十里相传窦建徳屯兵于此景和镇在河间县东七十里有廵司淮镇在献县东四十里金史地理志交河有槐家镇方舆纪要土人唿为淮镇当东西孔道旧志镇为滹沱所经南属献县北属交河明嘉靖三十年筑城今圮建桥镇在阜城县东三十里梁召镇在任邱县东三十里又县东南有羽林堡镇北瀚镇县南有石门桥镇司马庄镇县东北有大务镇于村镇泊头镇在交河县东五十里衞河西岸有城商贾环集有管河通判主簿又有泊头镇廵司又刘解镇在县北三十五里宋门镇在景州西北三十里有廵司又龙华镇在景州西五十里李宴镇在景州东北当胡卢河南岸此为东李宴口又西李宴口在今深州南皆五代时屯军置戍处广川镇在景州西南三十里隋唐时广川县也又连儿窝镇在州东北七十里衞河东岸与吴桥接界又庆丰镇水波镇亦俱在州东北马头镇在东光县西三里又下口镇在县北二十里皆濵衞河商旅凑集郑家口镇在故城县西南二十五里又四柳树镇一名四女祠镇在东南十八里接山东恩县界皆临衞河丞相营在故城县东北二十里元伊苏屯兵之所安州砦在宁津县西北十八里有前后两砦相传为五代初屯兵处又何家砦在县西四十里枣砦在县东南十八里马村砦在任邱县西方舆纪要宋于县置马村砦政和二年改曰定安马家砦在故城县西北五十里崇冈茂林可以守御曲义垒在河间县东北明志汉末袁绍令曲义攻公孙瓒筑此垒清源栅在景州西南唐长庆初义武帅陈楚奏破朱克融清源三栅即此商家林在河间县南三十里南去献县亦三十里行旅必经之地明嘉靖三十年筑城今圮中五店在宁津县东北二十五里即宋所置中安镇也又包头店在县西南二十五里即金时西保安镇半壁店在东光县北方舆纪要明正徳中官兵败流寇于此叄老集在景州西其相近者曰薛家屯正德中官军败贼处也马东圏在任邱县东南今县南马圏泊因此而名天津府天津关在府城北门外九河津要䑯航所集挂甲口在庆云县南二十里亦名韩信垒相传韩信下齐道经于此长芦镇在青县南七十里衞河西岸即古长芦废县也旧为都转盐运使司所驻砖河镇在青县南九十里衞河西岸河东即沧州砖河驿又杜林镇在县南七十里南接交河界范桥镇在青县南又新集镇在县南三十里东临滹沱又崇仙镇在县西南五十里当河间孔道合口镇在沧州西水经注衡漳水过渤海东㑹滹沱别河又东北入清河谓之合口晋书载记后燕慕容楷等将兵㑹慕容隆于合口通鑑晋隆安二年北魏得河北命拓㧞遵镇渤海之合口金史地理志沧州清池县有合口镇郭桥镇在沧州东即古郭疃镇也底桥镇在南皮县东南七十里又旧县镇在县东南八十里或以为即晋新乐县治海丰镇在盐山县东北金史地理志盐山县有海丰镇旧志镇在县东北八十里瓦砾如阜绵亘里余崔家口镇在盐山县东南五十里距海丰县五十里又望树镇在县东南三十里距庆云县三十里又县东有赵毛陶镇髙家湾镇县东北有韩村镇蔡园镇县北有杨二庄镇距海五十里无棣镇在庆云县东即故无棣县也又分水镇在县西南十二里海防营在天津县东六十里其地名葛沽明万厯二十五年设副总兵驻防于此为海口重地又东有大沽营在海口傅家营在盐山县南五十里接山东乐陵县境旧置戍守板逹营在庆云县东二十里明宣宗征髙煦时驻跸于此冶剑营在庆云县东北十五里俗唿铁匠营相传元海运时冶铁处河平砦在天津县东北方舆纪要即小直沽口也宋初置泥姑砦于此属沧州政和二年改曰河平坚固砦在青县南唐书太和二年易定节度使栁公清讨李同㨗拔其坚固砦钓台砦在青县北六里宋置戍守于此又有独流北独流东二砦以濵独流河而名今县西北十八里有独流舖即二砦故址也海青砦在清县东宋置巷姑砦属沧州政和二年改曰海清今废小南河砦在静海县东北八十里宋初置属沧州今譌为小南湖三河砦在静海县东宋置三女砦政和二年改曰三河今废旧县集在沧州南一百二十里即饶安故县也又旧沧州集在州东南灶儿坡在沧州东北百里居民于此煮盐故名马落坡在沧州东北二十里元时置廵司于此畿辅通志卷四十畿辅通志钦定四库全书畿辅通志卷四十一闗隘正定府白马闗在正定县西北唐书地理志镇州有白马闗方舆纪要闗临滹沱河旁有白马冈因名金大定中滹沱河决白马冈闗始废故闗在井陉县西三十五里唐书长庆元年裴度出故闗讨王庭凑方舆纪要自山西道出井陉此为控扼之要自昔置闗于此正统二年修筑闗城分兵防戍嘉靖二十二年更营新城二十三年设叅将益兵防御自是常为要地闗隘攷故闗南北山坂囘环南连赞皇元氏外通平定乐平所辖口凡三十有六府志本朝顺治初设守备戍守康熙三十九年改设叅将娘子闗在井陉县西三十里故闗北相传唐平阳公主驻兵于此因名胡三省通鑑注井陉娘子闗西出即是平定州方舆纪要明嘉靖二十一年增置官兵筑城为固与故闗相唇齿井陉闗在井陉县井陉山上与获鹿县接界淮南子天下九塞井陉其一史记秦始皇本纪十八年大兴兵攻赵王翦将上地下井陉汉书陈余传赵王复使李良畧太原至石邑秦兵塞井陉未能前寰宇记井陉山甚险固李左车説陈余曰井陉车不得方轨骑不得成列请守之余不从即此通鑑晋太元十八年后燕慕容缵等分道出井陉攻晋阳二十一年魏主珪伐后燕潜自晋阳开韩信故道遂出井陉趋中山唐书地理志镇州获鹿有井陉闗一名土门闗元和志镇州获鹿井陉口县西南十里即太行八陉之第五陉也四面髙中央下似井故名旧唐书肃宗本纪至徳元载命郭子仪分兵出井陉定河北五代史梁开平四年晋王存朂命周徳威引兵出井陉屯赵州宋史太宗本纪太平兴国二年车驾自太原幸常山由土门路金史太宗纪天会四年宋种师中以兵出井陉完颜和尼败之方舆纪要明初兵自正定而西入井陉下平定州盖太行为控扼之要井陉又当出入之冲或以为即故闗故闗盖井陉西出之道耳龙泉闗在阜平县西七十里有上下二闗相距二十里方舆纪要下闗正统二年建景㤗二年又于迤西北筑上闗城天顺成化间皆添设官兵戍守嘉靖二十五年改筑闗城守御益密闗隘攷龙泉闗东北至倒马闗百五十里西至山西五台县百八十里自闗南北沿山西界各数百里所属隘口六十余处皆与山西分列官军戍守泉水头口在井陉县西南九十里北至故闗六十里闗隘攷自泉水头以下凡二十三口俱为故闗南路而泉水头备御尤切明嘉靖二十一年特设官兵防守达滴崖口在井陉县西北五十里娘子闗西北与山西盂县接界东南至故闗六十里闗隘攷自达滴崖以下凡十二口为故闗北路正统四年达滴崖置戌嘉靖二十四年复增兵防御大石板沟口在元氏县西六十五里北至倒马闗三百六十五里有土城又短岭口在县西北七十里苍巖道岭口在县西北八十五里俱有石墻一道明嘉靖中俱置戍苇泊岭口在元氏县西八十里北至故闗八十里有城明正统四年设嘉靖中增兵戌守又青峪岭口在县西七十里亦有城置兵戌守车孤驼口在灵寿县西一百五十里北至龙泉闗一百四十里明正徳二年建城置戌白草沟口在灵夀县西一百四十里北至龙泉闗一百二十里明正统二年置戍恶石口在平山县西北百四十里滹沱河自山西经此入县界川原平敞最为要害明景泰三年筑城置戌鹞子崖口在平山县西北二百里北至龙泉闗一百七十里明正统九年设嘉靖中增兵守御闗隘攷自鹞子崖以下凡二十四口为龙泉中路十八盘岭口在平山县西一百二十里东北至龙泉闗三百里明正统二年筑城置戍嘉靖中增兵防守闗隘攷自十八盘以下凡二十一口为龙泉南路而十八盘口尤为要害陡撞沟口在阜平县西北一百里南至龙泉闗四十里明嘉靖二十二年置闗隘攷自陡撞沟以下凡二十一口为龙泉北路吴王口在阜城县西北一百里东北至倒马闗三百二十里明𢎞治十二年筑城置戍闗隘攷自吴王口以下凡十九口为倒马南路落路口在阜平县东北一百五十里东北至倒马闗九十里明正统四年筑城置戍闗隘攷自落路口以下亦属倒马闗南路狼牙口在阜平县东北一百里东接曲阳县界去倒马闗六十里三闗外墻至此与内墻合为一方舆纪要元太祖十二年金将张柔趋中山与战于狼牙口即此黄沙岭口在赞皇县西北黄沙岭下北去故闗一百里有廵司后沟口在赞皇县西南十里至故闗一百十里至龙泉闗五百十里至倒马闗六百八十里道里记内三闗边墻至后沟口而始竟云城上堡在栾城县北二十里今名冶河堡又县南十里有东巩堡东十二里有城郎堡西十五里有陈村堡为县四境之捍卫贾老营堡在行唐县南十五里又县北二十里有羊观村堡慈峪镇在灵夀县北五十里旧置廵司于乂口头镇后移此仍名乂口头廵司有土城防守囘舍镇在平山县西二十里明嘉靖二年筑今复修治郭苏镇在平山县西北四十里有土城明嘉靖中筑天长镇在平山县滹沱河东北方舆纪要唐景福初李克用及义武帅王处存合兵攻成徳帅王镕抜天长镇即此两岭口镇在行唐县西北七十里有廵司嘉祐镇在行唐县东金史地理志行唐有嘉祐镇县志县东有嘉牛镇盖即嘉祐之讹茨沟营在阜平县西北百二十里吴王口外旧曰茨沟村南有扒背银河村胡家庄栁树村天桥儿莲子崖等处山中皆产矿砂明嘉靖二十五年矿徒啸聚于此设廵司防守本朝设守备以时稽察白眉寨在井陉县西南三十五里据山为险形势雄峻有天桥樵採者仄足而渡又西南为牛栏寨亦曰牛山寨四面陡絶上有清泉流绕又五峰寨在故闗东北三十里有五峰相峙故名又陈山寨亦在故闗北髙峻﨑岖险不可攀方岭寨在获鹿县西南西屏山麓又髙公塞亦在县西南三十七里三公寨在元氏县西七十里其相近有鹿台等十余寨皆连接山西界瑜珈寨在平山县西八十里孤峰揷云宛在天表下视三门塞如培塿三门寨在平山县西百里山势险峻峰顶平旷又仙人寨叚树寨韩信寨皆在县西又林山寨在县北二十里神台寨在阜平县西北吴王口外又火头寨亦在县西天台寨在赞皇县南三十里其山壁立絶顶有二泉又石人寨在县西六十里双门寨在县西北五十里红子店在平山县西六十里有集本朝顺治十年筑石墻为卫又南店在县北三十里亦有集半璧店在行唐县南十里有墩台宋曹村集在元氏县东南二十里其西有堡周一里许眀成化中筑又南集在县西北四十里明季于村西北角筑堡范台村在栾城县东十里有旧台址范水出焉下口村在平山县西一百二十里明洪武中置廵司今裁南苏堡在新乐县东南三十里又垒头堡在县东十五里张家庄堡在县西南四十里马头舖堡在县南二十五里四堡俱有城池墩台为戌守之地东里堡在晋州南二十五里又总管堡在州南四十里城堡在晋州东北二十里又东十八里有小侯桥堡东村堡在无极县西南三十里又县东有流村堡西有北苏堡北有郭庄堡许春垒在藁城县西北隋书地理志九门有许春垒府志在九门故城南平将军垒在藁城县北十二里明建文中平安屯兵处义头村在藁城县西北七十里旧置廵司于此今废顺徳府黄榆闗在府西北五十里黄榆岭上石磴盘旋形险道峻为冲要地明正统间设重兵防守于此今废烧梁闗在内邱县西晋地道记中邱县有烧梁闗方舆纪要闗为昔控扼之处明时亦设兵于此戌守马岭口在府西北一百六十里居民千家山势颇险下有涧沟二十余丈名曰鬼谷相传为王诩藏修处其南六十里为清风岭口山势髙耸盛夏无暑气二口皆有闗墻为明时戍守处与黄榆闗相犄角陈宋口在府西黄榆岭北薛居正五代史梁干化三年晋将周徳威自邢州陈宋口踰漳水而东方舆纪要岭下多陈宋二姓因以为山口之名也数道巖口在沙河县西一百五十里沟涧旋绕数层故名其东十里为大岭口其西三十五里为黄背巖口皆有闗墻旧为兵防要口鹤度岭口在内邱县西百七十里山顶最髙惟鹤可度故名其北二十五里为锦绣堂口又北十里为云凹口皆接山西乐平县界黄寺堡在邢台县西北四十里又宋家庄堡在县西北一百里俱明时大名兵备防秋处原庄堡在鉅鹿县西南十五里徃来所经商旅辐集旧有小城可以守御又张王疃堡在县南上疃村堡在县北孝路堡在广宗县南二十里周二里濠广一丈又有板台堡在县北二十五里周二里有竒濠广一丈五尺俱明嘉靖二十一年建金堤堡在内邱县东十里又官庄堡在县东尹村堡在县北清修堡在县西北皆明嘉靖二十年知县杜世爵建綦阳镇在沙河县西四十里九域志沙河县有綦村镇铁冶务金史地理志沙河县镇一綦阳旧志宋皇祐四年置铁冶司于此有冶神祠常河镇在平乡县东北其相近又有节固髙阜二镇皆明嘉靖二十一年筑堡团城镇在鉅鹿县东北四十里金史地理志鉅鹿县镇一团城旧志民居环绕如团故名铜马镇在鉅鹿县北七里汉光武破铜马贼处也县志镇有铜马祠祀汉将马武新店镇在任县东三十五里金史地理志任县镇一新店腰水寨在府城西北黄榆岭口地极髙峻其上平濶惟一径可通腰半有水因名香炉寨在府城西北百里黄榆岭北峰峦髙峻状如香炉其北即赞皇县界秦王寨在沙河县西北九十里相传秦王败窦建徳于此东新寨在南和县北又有西新旧果新果八角等寨石门寨在内邱县西北晋地道记中邱县有石门寨方舆纪要五代初晋王存朂自石门趋镇州即此戴家砦在沙河县西一百里形势髙峻止一径可通其上平原广濶中有一池虽旱不涸宣务栅在唐山县西北宣务山下唐昭义镇所置戍守处也旧唐书会昌三年刘稹以泽潞叛诏诸道兵进讨成徳帅王元逵奏㧞其宣务栅因进攻尧山方舆纪要栅在尧山东麓与县相唇齿唐店在广宗县南五代梁干化三年镇冀将王徳明自临清攻宗城下之梁魏州帅杨师厚伏兵唐店邀击徳明大败即此西王社在邢台县西七十里明崇祯六年设廵司于此广平府临洺闗在府城西五十里本隋临洺县治宋元祐中废为镇明嘉靖间重筑新城设分司通判旧有廵司今裁车骑闗在州北三十里有城明𢎞治十四年筑旧置廵司今裁石牌口在永年县西二十里牛家堡在永年县南二十里香城固堡在曲周县东北六十里接威县界又大目寨堡在县东七十里接山东临清州界又侯村堡在县东南四十五里接山东邱县界又大砦堡在县东北一百里接清河县界马罗堡在曲周县东北五十里元时安仁镇明改今名南阳堡在肥乡县东三十五里又毛演堡在县北十八里郭方堡在成安县东二十里又郑家庄堡在县东南二十五里又阎村堡在县东北十八里又北漳堡在县西北十二里焦家堡在广平县西北三里又孟固堡在县西十里俱有燧台东韩村堡在广平县东十八里又平固堡在县东三十里亦俱有燧台河沙堡在邯郸县东南二十五里又王化堡在县北二十里戸村堡在县西二十里俱有城置戌邵固堡在威县东宋崇宁中尝移广宗县治此又七级堡在县北章华堡在县东北浮图店堡在鸡泽县西十八里堡城周三里又小寨堡在县南十八里周四里外皆有濠谢炉堡在清河县东南十二里堡城周一里有竒髙二丈外有池商民辏集又莲塜堡在县东北二十五里髙广与谢炉等王家庄堡在磁州南黄龙镇在府城西南通鑑唐光化三年朱全忠将葛从周击洺州自邺县渡漳水营于黄龙镇金疆域图永年县有黄龙镇大繇镇在永年县东二十五里又曲陌镇在县北三十里旧皆有城今圮新安镇在肥乡县西二十里又翟固镇在县东八里新寨镇在县东三十里皆有堡平恩镇在曲周县东南金史地理志曲周有平恩镇府志今名程孟集新镇在广平县南十里大赵镇在邯郸县东九域志邯郸县有大赵镇府志县东南二十里有代赵镇盖即大赵之譌宁化镇在清河县西南古黄河濵临水镇在磁州西四十里又彭城镇在州西十五里冶子镇在州西八十里又昭徳镇在州西北台城镇在州北二祖镇在磁州东四十里旧店营在肥乡县东十八里县寄治于此又焦家营在县南十五里冯家营在广平县南九里吴官营在鸡泽县东八里今有集又孙家营在县南三十里二哥营在清河县东南四十里御河濵善儿寨在永年县东十二里又阎胡寨在县东二十里张儿寨在县南八里驸马寨在鸡泽县东二十里潘儿寨在广平县东三十二里又县东北二十四里有周九寨三十里有常儿寨三十二里有新寨三十五里有李官寨打虎寨四十里有王九郎寨四十五里有孟思寨又县西北三里有纪家寨县北三里有侯固寨黑闼垒在府西南十里方舆纪要唐刘黑闼据洺州时所筑因名油房集在清河县东二十五里御河濵为徃来孔道陈义村在府城东十里永年县诸水皆由此流入鸡泽县界张台村在威县东北旧设经镇廵司于此今裁大名府台头堡在府城南门外方舆纪要其地有髙台相传为魏惠王拜郊台儒家砦堡在府西北四十里又黄金堤堡在府东北三十里沙口堡在魏县东二十里西附邑东倚郡为冲要之所明嘉靖中建主簿寨堡在清丰县东南三十里又许村堡在县西南三十里马村堡在县东北二十里城皆周一里有竒可以守御庆祖堡在开州西南二十五里又吕邱堡在州西南五十里又井寨堡在州西北七十里卫水硝河环其左右清河堡在开州东又东有栁家屯堡文留堡又州东南有八公桥堡徐镇堡小滩镇在府城东北二十五里御河濵方舆纪要自元以来为輓输要道旧志河南漕运以此为转兑之所明初设廵司嘉靖三十七年又设税课司于此今省束馆镇在府城东六十里以有束晳庙而名李固镇在魏县东南通鑑唐文徳元年朱全忠自白马济河下黎阳河李固三镇九域志魏县有李固镇双井镇在魏县东南三十里当漳卫合流之冲旧有粮㕔为本县收运处今改折色㕔废北臯镇在魏县西南三十里与广平府成安河南彰徳府临漳二县接壤明嘉靖三十年筑城囘龙镇在魏县西南六十里相传宋真宗回銮经此因名韩家镇在南乐县东二十五里金史地理志南乐县有韩家镇土楼镇在开州西方舆纪要刘宋永初末北魏将奚斤拔宋滑台进击翟广于土楼九域志滦州临河县有土楼镇古定镇在开州东南六十里旧志旧置廵司俗称小濮州大冈镇在长垣县东南七十里有廵司明洪武初置蒲潭营在魏县西南四十里其相近有仓口申辋郝村等营黄军营在东明县西南明洪武初宜春侯黄彬屯军于此因名罗儿寨在清丰县东二十里又沙阁寨岳儿寨汉儿寨皆在县东三十里又霍子寨山留寨皆在县东四十五里又县东南有曼家寨及杜家胡家等寨西店在府西北三十里有集漳河旧经此杜胜集亦曰杜胜砦在东明县南六十里明𢎞治六年设通判主簿各一员董理河务嘉靖中裁本朝顺治年设守备一员把总二员并设廵司于此裴子砦集在东明县南五十里与长垣县连界白茅集在长垣东一百二十里元贾鲁治河始此歛盂聚在开州东南左传齐侯晋侯盟于敛盂即此杨村在开州西南十五里薛居正五代史梁贞明五年晋王军于徳胜王瓒据上游十八里杨村夹河筑垒方舆纪要村在州西南旧时大河要口也赵征村在开州东北即宋六塔河口也宋至和中修六塔河内侍刘恢奏六塔河口乃赵征村于国姓御名有嫌方舆纪要今其地亦名赵村舖宣化府飞狐闗在蔚州东南与易州广昌县连界即飞狐口也汉书郦食其説汉王曰请塞飞狐之口晋中兴书建兴中刘琨自代出飞狐口魏氏土地记代城南四十里有飞狐闗元和志蔚州飞狐县以县北飞狐口而名寰宇记飞狐道北入妫州懐戎县界即古飞狐口也明志飞狐口相传有狐于紫荆岭食五松子成飞仙故名旧志飞狐口在蔚州东南六十里北口在州南三十里隘门闗在蔚州西南即古隘口也寰宇记蔚州隘门山亦曰隘口壁立直上层崖刺天有古道极险隘后魏明元帝置义仓于此明志隘门闗在蔚州西南四十里今名石门口置廵检司协阳闗在保安州西南魏氏土地记下落城西南九十里有协阳闗西通代郡方舆纪要代郡今蔚州境也美峪闗在保安州南六十里明置美峪守御千戸所在保安卫西景泰二年移此其西南接蔚州界独石口在赤城县东北一百里其南十里为独石城本元云州之独石地明初建城周六里有竒门三宣徳五年移开平卫于此景㤗三年设上北路叅将驻此本朝康熙三十二年併卫于赤城县仍设叅将驻防亦曰独石路口外为太仆寺牧厰察哈尔游牧处及阿霸垓诸旗分地张家口在万全县东二十里其南五里为张家口城明宣徳四年筑周四里有竒门二嘉靖中改筑周三里有竒城外有池天崇间为互市之所本朝为张家口路设叅将驻防康熈二十九年增设副将雍正三年增设张家口同知口外为礼部太仆寺牧厰及察哈尔官兵阿霸哈纳尔等诸旗分地九宫口在蔚县东南四十里九宫山侧明洪武九年置廵司后废又口东永宁松子二口明永乐十三年塞兴宁口在蔚县东北一百二十里明永乐中置廵司天顺间徙于北口今废丁宁口在西宁县东南方舆纪要丁宁口相近又有鳌鱼水峪二口嘉靖中余子俊所云顺圣川东城三隘是也岔道口在延庆州南二十里明宣宗实録宣徳五年廵边驻跸岔道方舆纪要自八达岭而北地稍平五里至岔道有二路一自懐来至宣府为西路一自延庆州至四海冶为北路八达岭为居庸之噤吭岔道又八达之籓篱也旧志明嘉靖三十年筑城于此周二里有竒有西南北三门黑峪口在延庆州东北方舆纪要口西为白草窊等处要冲也马水口在保安州西南一百六十里接涞水县界又天津口在州东南与宛平县接界沿河口在懐来县南一百三十里桑干河口也接宛平县界东城在西宁县东六十里本辽奉圣县地明初废天顺四年筑城周四里有竒谓之顺圣川东城为戍守处本朝初为宣府镇南路康熈三十二年设守备驻此保安卫城在懐来县西北七十里明初为雷家站景泰二年于此置保安卫本朝康熙三十二年以卫并入懐来县设叅将驻此永宁城在延庆州东四十里明永乐十一年置永宁县属隆庆州十五年又于县置永宁卫属宣府镇本朝顺治十六年并县入卫康熈三十二年又併卫入延庆州今为永宁路都司驻守城周六里有竒门四万全左卫在懐安县东六十里元为宣徳府地明洪武二十六年置万全左卫三十年徙废永乐二年复还故治属万全都指挥使司本朝初属宣府镇西路康熈三十二年以卫地併入懐安县设守备把总驻此城周六里有竒门二龙门所在赤城县东三十里本元云州之东庄地明宣徳六年设千戸所筑堡周四里有竒门二万厯十八年设下北路叅将驻此本朝顺治九年裁叅将设守备驻此鸡鸣驿堡在府城东南六十里明永乐十六年设站于此因鸡鸣山为名十七年因民堡增筑周四里有竒为镇城入京要路本朝设把总驻守深井堡在府城南少西六十里明正徳五年筑周三里有竒设守备把总各一员本朝康熙三十二年裁守备葛峪堡在府城北五十里明宣徳五年筑周四里有竒中路叅将驻此本朝改设守备长峪口堡在府西北四十里亦宣徳间置周三里有竒其西二十里为青边口堡又西南四十里为羊房堡与张家口接壤本朝顺治八年三堡皆併入葛峪堡宁逺站堡在府城西少北四十里明永乐初设站置堡周三里有竒又洋河堡在府南五里水泉堡在府南四十里榆林东中西三堡在府北三十里双营堡在府东北四十里滴水崖堡在赤城县东八十里明𢎞治八年筑周三里有竒东去大边二十里即密云县古北口之后也本朝设守备于此其东为宁逺堡又东北为长伸地堡又东南为牧马堡漾田堡皆明所筑今废镇宁堡在赤城县西北三里明𢎞治十一年筑周二里有竒旧设守备本朝康熈元年改设把总马营堡在赤城县西北六十里元为云州之大猫儿峪明宣徳七年筑堡隆庆中增修周六里有竒门四为镇守要地本朝设把总驻此其西为松树堡又西北为君子堡其东南为仓上堡亦皆明时所筑云州堡在赤城县北三十里本元云州地明洪武初废州置驿宣徳五年筑城置戍景泰五年增设千户所后又设上北路叅将驻此本朝改设守备城周三里有竒门二其北二十里为猫儿峪堡又二十里为半壁店堡俱明嘉靖间筑今废镇安堡在赤城县东北五十里明成化八年筑周二里有竒本朝设守备驻此又清泉堡在县东北方舆纪要山下有清泉涌出绕堡而东因名今废新河口堡在万全县西北四十里明宣徳十一年筑周二里有竒本朝设守备驻此洗马林堡在万全县西北七十里明宣徳七年北廵驻跸于此十年筑城置戌隆庆五年增修周四里有竒门二本朝设守备驻防膳房堡在万全县北二十里明成化十五年筑嘉靖十二年增修周二里有竒本朝设守备驻此又来逺堡在县东张家口北五里上庄堡在万全县北方舆纪要明永乐中车驾常驻跸于此鵰鹗堡在龙门县东四十五里本元云州之雕窠站明初置浩岭驿永乐中改鵰鹗堡筑城置戍隆庆四年增修周二里有竒本朝设把总驻守方舆纪要堡当北路之中为徃来要道长安岭堡在龙门县东南九十里明初置丰峪驿永乐九年筑城置戍改今名𢎞治二年增置守御千戸所本朝设守备驻此城周五里有竒边防攷堡地东西跨岭中通一线旁径逼仄居庸而外此为重闗之险龙门闗堡在龙门县西二十五里明宣徳三年筑万厯十三年增修周二里有竒闗门在堡东五里又三岔口堡在县东十五里金家庄堡在县西北七十里三堡皆本朝顺治八年省赵川堡在龙门县西五十里明宣徳五年筑隆庆后改砖城周四里门二城外有濠本朝设把总驻守其东八里为白庙堡又北二十里为大白阳堡即唐妫州之白阳镇也又东少北为小白阳堡今俱省榆林驿堡在懐来县东南三十里元置榆林驿明初因之正统末筑堡周二里有竒本朝设把总驻守方舆纪要堡初置于懐来卫东羊儿峪北明正统末改筑于此旧志堡东至延庆州岔道口二十五里至居庸闗五十八里其南即昌平之白羊口为控扼之所土木驿堡在懐来县西南二十五里本名统漠镇唐初髙开道据懐戎时所置后讹为土木明永乐初置堡正统末车驾驻此北狩堡遂毁嘉靖四十五年就故堡修筑周二里有竒本朝设把总驻守边略堡东北至延庆州八十里西至保安州四十里地界相错当徃来之冲为襟要之地草庙堡在懐来县土木堡北三十里桃花堡在蔚县东北九十里明嘉靖四十四年筑周二里门二设仓置递本朝设把总驻守其西南三里为雅涧堡东北五里为后营堡黑石岭堡在蔚县东南黑石岭上明正徳三年筑周二百四十歩本朝设把总驻此三泉堡在西宁县东南二十里西阳河堡在懐安县西北明正统五年建万厯三年展筑周四里有竒门四为府境极西西北与大同平逺堡接壌四面皆边旧称冲要本朝设守备驻此李信屯堡在懐安县西北三十里明嘉靖十六年筑万厯十八年增修周二里有竒西北去大同永嘉堡十里方舆纪要其地有两山对峙为宣大交错之所柴沟堡在懐安县北五十里明正统二年筑周七里有竒门三城外有池嘉靖中增设叅将驻此本朝改设守备其西南二十里为渡口堡明𢎞治九年筑接蔚州界会河堡在懐安县东北万全左卫西即东南二洋河合流处也方舆纪要堡为辽金特所置宋嘉定四年䝉古败金人于会河堡即此四海冶堡在延庆州东永宁城东六十里明天顺八年筑周三里有竒𢎞治七年徙永宁左千戸所屯守本朝以地併入延庆州设守备驻此方舆纪要旧为冶铸之所以有四水合流名四合冶元时徃来上都恒取道于此后遂譌为四海冶周四沟堡在延庆州东永宁城东三十里明嘉靖十九年筑周二里有竒门一本朝设守备驻此其西南十八里为刘斌堡东南五十里为黑汉岭堡俱明嘉靖中建靖安堡在延庆州东永宁城北三十里明嘉靖三十五年筑周二里有竒门二本朝设守备驻此方舆纪要堡北阻山东西南三面临河称为险要山堡在保安州东南六十里即山故县也明初筑堡周三里万厯七年设兵戍守本朝设守备于此麻峪口堡在保安州南当龙门南口明洪武二十五年筑万厯七年増修周一里有竒边防攷堡傍有红站口为险隘之地良田屯堡在保安州东五十里为居民屯聚之所明洪武二十五年筑隆庆四年增修设兵戍守又东十里为沙城堡其相近又有二堡相连曰沙城中堡东堡人东八里堡在州东北四十八里西八里堡在州东北三十里又石瓮堡在州南三十里岔道堡在州南四十里𢎞阳镇在延庆州西南三十里唐初髙开道所置唐书武徳六年髙开道所部𢎞阳统漠二镇来降寳峰川镇在保安州东南其相近有蔡树安豺狼峪庄窠涧等口南达大龙门不过一二十里与宛平涞水接界固城镇在保安州南旧志唐妫州有固城镇与易州分界朱家营在龙门县西五里西白马营在西宁县东十五里又东一里为东白马营栁沟营在延庆州东南十五里明嘉靖中置城于此设兵防守方舆纪要营东北有谎砲儿韩家口栁沟口海子口又东南为大小红门口皆防御处也大兵马营在延庆州西南二十里牙头寨在赤城县北明初华云龙出云州袭元兵于牙头砦即此地也蟒山寨在延庆州东南二十里蟒山上山形如蟒寨据其巅又招帖寨在州北二十里檐车砦在保安州西南宋嘉定十三年靖安民出兵至山取担车寨即此李家庄在赤城县龙门所东北其北有万松沟右所屯在懐安县西南十八里又王虎屯在县西二十里水闸屯在县北二十五里三马房在西宁县东城东十五里又四马房在县东七马房八马房在县西易州紫荆闗在易州西八十里即汉之五原闗也一名子庄闗宋时亦曰金坡闗方舆纪要紫荆闗宋人谓之金坡闗后以山多紫荆树改名为京师西偏重地旧志紫荆一闗当居庸倒马间实为辅车之势明正统间设守备防御嘉靖间改设叅将后筑紫荆闗新城陞叅将为副总兵本朝康熙三十二年改设叅将干河口闗在涞水县北五十里又六都闗白马闗龙门闗俱在县北磐石口在易州西九十里去紫荆闗十里又西二十里为搭捱口旧置廵司又周二沟口瓦窑安口蔡家峪口俱在磐石口东西小龙门口黄沙口乌龙沟口皆在磐石口西南六十里乌龙沟口接广昌县界口外要冲也竒峰口在易州西北四十里内去紫荆闗四十里外去金水口六十里旧置廵司今废又东北二十里曰官坐岭口又东北三十里曰东峪口又西南二十里曰剷峭岭口又西五十里曰茶窝口又西北五十里曰峰门岭口又沙峪口去竒峰口四十里东马湖口去竒峰口五十里马水口在涞水县西北二百里北接宛平县界明永乐八年设守军于此景泰二年创建北门正城又建圏城于北岭上嘉靖中设守备把总各一员旧志马水口山势雄壮巖岫相连峰峦互出兼之林水隂翳溪径转折东至京师二百八十里实为右辅拍连涧口在涞水县西二百五十里又二十里曰道水口又十五里曰定乐安口又北五里曰大龙门口接宛平县界宁静庵口在广昌县东三十里路通易州明景泰三年筑城白石口在广昌县南二十里路通正定保定明嘉靖三十年筑飞狐口在易州城东六十里𨽻广昌县郦食其説汉髙祖塞飞狐之口即此东北即蔚州黑石岭界金坡镇在易州西五十里明洪武中置廵司嘉靖中废西水寨在易州西南八十里四面险絶惟一径攀援可上相近有姑姑窝寨白虹寨在易州西南三十里又种金寨冶理寨俱在州西南五十里燕窝寨在州西南六十里白堡寨在州西南一百里堵墙寨在易州西北三十里竒峰岭东其相近有白马白璧龙门朝天诸寨人安寨在涞水县北金山上又铁叶寨在县北龙湾山天堂寨在县北天堂山窟龙寨在广昌县西北三十里有洞扼其要路可以避兵对节寨在广昌县南三十里以山木枝节相对故名清风店在易州西五十里明外史巴延特穆尔出紫荆闗石亨蹑败之于清风店黄儿庄在涞水县西北一百三十里明置廵司今废冀州田村堡在冀州南四十里明嘉靖二十一年筑有集韩村堡在冀州西南二十里又李家庄堡在州西四十里谢家堡在州西北二十里董家庙堡在南宫县东南七十里明置廵司久废圏子堡在枣强县西南二十五里与南宫县接界大营堡在枣强县南四十里达广平府清河县界萧张堡在枣强县北二十五里达衡水县界又流常堡在县东北二十五里达阜城县界刘中堡在武邑县西南二十里又审㜑堡在县东十五里赵桥堡在县北三十里张六堡在衡水县西二十里明嘉靖中筑留中堡在衡水县东二十里刘固镇在冀州境九域志冀州有刘固镇长芦镇在南宫县北九域志南宫有长芦镇宁化镇在南宫县东北二十里金史地理志南宫镇宁化府志元设守御所今废王霸寨在南宫县境相传为王霸追斩王郎处孙庄寨在武邑县东南二十五里府志元时邑人孙姓者结寨于此九栁树村在新河县东相传明太宗过此指九栁树以为识因名赵州骡驹岭口在临城县西九十里百尺沟口在宁晋县东北六十里有廵司贾家口在宁晋县东二十五里又东五里有舖头小河口东驿头堡在髙邑县东南十里又武城堡在县西十里韩家庄堡在县北十里奉城镇在宁晋县金史地理志宁晋县有奉城镇鸦鸽营在临城县东北有集天台寨在临城县西北天台山北接赞皇县界其西又有青龙寨铁山寨在临城县西铁山又乞了寨在县西南乞了山毛儿寨在隆平县东四十里有集换马店在宁晋县西北二十里接赵州界深州刘木闗堡在饶阳县东北十五里又叚村堡在县东南十八里邹村堡在县南十八里小堤堡在县西十五里子文店堡在安平县西二十里又马店堡在县西北二十五里新庄店堡在县西南三十里小范镇在武强县东二十里小营在武强县东北三十五里相传金时曾建营于此马江店在安平县西南四十里又角邱店在县西南三十里傅家池集在深州东南五十里旧受滹沱河水自河北徙池亦淤塞今名干河崖明初置廵司于此今废盐塲庄在深州南地鹻不生五谷陆家庄在深州西南金时戍守处河间公移刺衆家奴所分地也解村在武强县城北即光武渡河氷解处定州委粟闗在定州北唐书地理志定州有委粟故闗方舆纪要其相近有委粟山因名今废龙泉闗在曲阳县西与阜平连界详正定府白道安口在曲阳县西北其西即阜平县之狼牙口也方舆纪要自白道安口而东北歴岳岭口小闗城口夹耳安等口而接倒马闗郎家庄堡在曲阳县北七十里又孝墓堡在县西北十里又横堤堡在县南十五里又邸村堡在县南三十里承营在定州境晋书载记太元九年后燕慕容楷追丁零翟正至于下邑正败北趋中山屯于承营续通典定州东南有承营坞军城砦在曲阳县北八十里北去倒马闗六十里与唐县接界宋置砦于此张公砦在曲阳县北去军城砦二十里髙山耸峙相传昔有张公结寨于此故名又莲花砦在县西北莲花山上清风店在定州北三十里明置廵司今裁又明月店在州南三十里畿辅通志卷四十一畿辅通志钦定四库全书畿辅通志卷四十二津梁顺天府玉河桥在正阳门内跨玉河之上燕都游览志玉河南北有三石梁明志玉河桥凡三一跨长安东街一跨文德坊一近城垣华石桥在正阳门内西新桥在东直门大街大石桥在崇文门内东南又东有泡子河桥横桥在西直门大街干石桥在宣武门内大街象坊桥在宣武门内西马市桥在阜城门内大街又有北大桥俱在门内北河漕地安门桥在地安门北鼓楼前月桥在地安门北海子南燕都游览志海子南岸有海子桥亦名月桥俗唿三座桥又万宁桥在海子东跨玉河上流东部粮桥在地安门北迤东又西为部粮桥银锭桥在地安门西北桥东西皆水多荷芰菰蒲南望宫阙北眺琳宫西瞩城外诸峰逺近毕露得胜桥在得胜门内积水潭东燕都游览志潭水注桥下东行緑栁映坂缥萍泛波转而南为藜光桥古槐浓樾覆隂如罨画水闗桥在得胜门西长安游记得胜门之西城垣有水闗西山诸水从此流入都城水口为石犀以当之遏冲突缓水势也正阳桥在正阳门外又崇文门宣武门外亦各有桥跨䕶城河上三里河桥在正阳门外东南明天顺中建正徳十二年重修虎坊桥在正阳门西南三转桥在崇文门外东南三里大通桥在东便门外燕都游览志桥水从玉河中出波流演迤帆樯徃来东达通州草桥在右安门外十里燕都游览志草桥衆水所归种水田者资以为利十里居民皆莳花为业有莲池香闻数里髙梁桥在西直门外半里跨髙梁河上帝京景物略水从玉泉来三十里至桥下夹岸髙栁緑垂到底緑树绀宇酒旗亭台广亩小池䕃爽交匝嵗清明日游人以万计浴佛日重午亦如之神虎桥在西直门外双林寺西二里帝京景物略桥四石虎万厯中一夜逸去遂改今名普济桥在广宁门外本朝康熈年建青龙桥在府西北三十五里长安客话瓮山北五里为青龙桥其西通金山口其北斜界百望山卢沟桥在府西南三十里跨卢沟河上金史河渠志大定二十七年以卢沟河为徃来津要令建石桥明昌三年桥成长二百余步赐名广利并建东西廊以便观望元史百官志延祐四年卢沟桥置廵检司明志卢沟桥正统九年重修石栏刻为狮形每早波光晓月上下荡漾为京师八景之一曰卢沟晓月府志桥当徃来之孔道本朝康熙元年发帑修筑有廵司近设西路捕盗同知于此广济桥在府北三十里跨清河上明永乐中建琉璃河桥在良乡县南四十里琉璃河上明嘉靖二十五年建尚书雷礼有脩琉璃河桥堤记长阳桥在良乡县东北十里广阳河上宁逺桥在固安县城东濠上又城南曰迎薰西曰丰乐北曰拱极俱明嘉靖中建南源桥在永清县南五十步明𢎞治中建今圮大石桥在东安县南浑河上一名大通桥又西浮桥在县西亦跨浑河上一名通济桥八里桥在东安县东罩马河上浑河支流自六道口经此北入鳯河旧志大石桥之流为东川西浮桥之流为西川八里桥迤西之流为南川是为三川晋刘琨守此以拒石勒永年桥在东安县东沽港中流明嘉靖三年建又济公桥在县北七十里亦明嘉靖中建南薰桥在通州东闗外稍南通惠河上为宝坻香河大路俗名哈叭桥南浦桥在通州城南跨通惠河旧有闸运粮桥在通州旧城南闗跨城河明万厯中建本朝顺治十二年重脩通运桥在通州南张家湾城南旧名南门板桥后圮明万厯三十三年重建石桥善人桥在通州南张家湾城南之长店明万厯中建土桥在通州南张家湾城北二里下通剥运明改建石桥𢎞仁桥在通州西南三十里浑河上旧名马驹桥明天顺七年改建赐名长二十五丈为洞九以酾水大学士李贤作碑记永通桥在通州西普济闸东明正统十一年勅建祭酒李时勉作记以去州治八里亦名八里庄桥为陆运京储之通道双桥在通州西十里与大兴县接界明文徴仲诗立马双桥日欲斜即此通济桥在通州北闗月城外旧为木桥明万厯六年改建石桥俗名卧虎桥虹桥在通州东三十里明外史宣徳三年车驾发京师渡潞河驻跸虹桥浮桥在通州白河上明实録洪武二十四年建浮梁于通州白河之上正统元年冬造通州白河浮桥以马快船及预备运甎船为之州志浮桥旧在城东门外设把总驻守本朝改移北门外浅处额设桥船五十只错桥在三河县东五里一名草桥明宣徳三年车驾驻跸于此今圮小河桥在三河县南门外泃河支流上东通错桥西逹金鸡塘境接通蓟为往来要道明正德十二年建大学士杨一清作碑记漫漫桥在武清县东十里又南宫桥在县东南三十里俱通运河顿邱桥在武清县东南四十里有东西二桥亦通运河王务桥在武清县东北十五里又扶头桥在县北二十里海濵桥在宝坻县东门外又南门外桥曰广川西门外桥曰望都石桥在寳坻县南五里又林亭口桥在县东南四十五里永安桥在昌平州南门外安济桥在昌平州巩华城南二里南沙河上又朝宗桥在巩华城北北沙河上皆明正统十二年建红桥在昌平州西南十五里昌平山水记州西南有红桥元文宗为燕帖木儿建祠立碑处也永福桥在昌平州西南三十五里榆河北又青龙桥永宁桥三水桥俱在州西南迎恩桥在昌平州西北二十八里史家桥在昌平州东二十五里叠翠桥在顺义县北门外北采桥在顺义县东十八里又髙郎桥在县东二十五里又鲁各庄石桥在县东北二十五里超渡庄石桥在密云县东四十里明万厯六年建巨马河桥在涿州北门外又胡良河桥在涿州北十里俱明万厯二年勅建髙广各二丈长三十余丈皆甃以巨石锢以鐡定大学士张居正碑记挟河桥在涿州北二十五里明将军王镗建范水桥在涿州西门外甘池桥在房山县西三十里西甘池村又长沟桥在县西南三十五里独树桥在县西南四十里又韩村河石桥在县南二十五里永济桥在霸州苑家口康熙三十三年圣祖仁皇帝赐额普济桥在霸州东门外又砖桥在州东四十里边家河上又安济桥在州东南十五里栲老圏文明桥在霸州南门外又迎恩桥在州北门外明隆庆庚午知州田可彻易以砖石苏家桥在文安县北四十里与霸州接界南赵扶桥在大城县东十二里又普济桥在县王家口龙石桥在蓟州东门外又豪家桥在州东二十里马伸桥在州东三十五里献桥在州东南二十里龙池河桥在蓟州南门外又永济桥在州南五里沽河上为往来要道明天顺四年建万厯三十三年兵备道杜潜重修州人祭酒成宪作记通济河桥在蓟州西五里跨沙河上明宣宗实録三年驾至蓟州驻五里桥进州官戒谕龙家务桥在平谷县东五里又小碾头桥在县南五里跨逆流河上洩水桥在平谷县西门外明隆庆五年知县刘爱建又鲁家庄桥在县西十里髙家庄桥在县西十五里黎河桥在遵化州南六十里元中统时建今河渐北徙桥亦渐圮五里桥在遵化州西三更又王哥庄桥在州西南四十里俱明万厯中建垂杨渡在东安县东沽港之北下通静海上达县治因岸有垂杨故名白龙港渡在宝坻县东二十里又八门城渡在县东八十里三岔口渡在宝坻县北十里梁城渡在宁河县南一里又芦台渡在县东南二十里月儿湾渡在昌平州西南四十里即湿余河白杨渡在大城县东南十五里又十里湾渡在县南十里沿河上又县东有姚渡迤北为臧庄渡柏桥渡在保定县柏水桥旧志河水环绕行者病涉岸有古柏忽倒直河中如桥可渡迄今相沿犹称名云萧各庄渡在蓟州南二十里鹿渠渡在平谷县西夏秋之间以舟通渡冬则架木为梁无定所又东河渡亦在县界永平府永济桥在卢龙县西门外漆河上滦阳桥在卢龙县西南十七里潵河上明洪武初建浮桥永乐后以舟渡今因之三里桥在迁安县东三里河上明嘉靖十年建石桥三空又十里桥在县东南十里道出卢龙黄台桥在迁安县西南五里黄台山下近以沙流决溢不时移于黄台之南六七里冬春搭桥夏秋舟渡大寨桥在迁安县西北九十里滦河上旧为浮桥今以舟渡清河桥在迁安县北七十里又青龙桥亦在县北七十里阳河桥在抚宁县西府志阳河桥凡七俱水浅则设水泛则拆渝河桥在抚宁县东二十里又海洋桥在县东六十里李官营桥在抚宁县北三里虹桥在昌黎县南八里金明昌中建石桥在昌黎县西八里梭头湾桥在昌黎县西三十里又槐家店桥在县西五十里又栁河桥在县西北三十里巖山桥在滦州南五里金大定间建一州水口也沂河桥在滦州西二十五里又州南二十三里有龙塘桥波落桥在滦州南三十里又州南五十里有歇驾桥渝闗桥在滦州南五十里又通津桥在州南六十里又公安桥在州南九十里大海桥在滦州西南九十里又州西南百里有龙堂桥唐山桥在滦州西少南百二十里古冶桥在滦州西六十里又州西六十五里有石牛桥牤牛桥在滦州西八十里相近又有双桥又西五里有马家桥又榛子镇有东五里桥西五里桥布徳桥在乐亭县东门外又南门外有阜民桥西门外有悦泽桥双桥在玉田县东二十里双城河上亮水桥在玉田县东三十里当双河下流两岸陡削中多淤泥旧建木桥以渡本朝顺治中改建石桥广济桥在玉田县东南五里草桥屯又相近有永济桥鸦鸿桥在玉田县东南四十里还乡河上与丰润县接界还乡河至此合于黎水采亭桥在玉田县西二十里名胜志金学士杨绘建邑人采亭其别字也通顺桥在玉田县东北五里卞家庄窝还乡桥在丰润县西还乡河上自昔髙丽辽东往来要路也旧志宋徽宗北辕过桥驻马四顾曰吾安得似此水还乡也因不食而去板桥在丰润县东二十里姑嫂桥在丰润县西四十里沙河上探海桥在山海闗南门外又东门外有登仙桥石梯子渡在卢龙县西南十里又县南十里有虎头石渡东北三十里有念经河渡𤓰村渡在迁安县南十二里蔡家庄渡在迁安县西十二里稔子口渡在迁安县西北七十里滦河渡在昌黎县西七十里马城渡在滦州南十里又寗家庄渡在州东南二十八里淀流河渡在乐亭县西北二十里又县西北十里有边滦湾渡西十二里有马家庄渡八里有李家庄渡西南十里有井家庄渡十八里有陈家庄渡皆滦河渡口也洛沽渡在玉田县北十五里保定府天水桥在清苑县南门外跨一亩泉以自干方来象天一生水故名明𢎞治四年建吴家湾桥在清苑县西南仙人桥在清苑县东南十五里大冉石桥在清苑县南二十里北大冉村跨石桥河明嘉靖中建本朝顺治十七年重修张登桥在清苑县南六十里张登店方顺桥在满城县南五十里石空雕阑坚致雄伟隋开皇间建十五丈北石桥在满城县东北竒村西又中石桥在县东南竒村西南石桥在南竒村南皆鸡距一亩泉河之要津也雹河桥在安肃县北闗外緑栁还堤激湍啮岸有石狮二伏枕清流若睥睨状徐河桥在安肃县南三十五里田村桥在安肃县北二十里水出平地三派分流俗名鸡𤓰泉经栁湾入卫河明天顺中建时济桥在定兴县南四十里固城村北明成化间建昇仙桥在新城县南闗相传金时有人卖药桥上自号药仙后飞昇去故名龙堂桥在新城县西北十五里堼上桥在新城县东二十五里泗庄桥在新城县东南十五里又沙口板家窝来家务等桥俱在县东南马村河桥在新城县西三十里狭流桥在新城县西北十二里又斗门桥亦在县西北腾桥在唐县西三十里雹水村南明万厯中建柱纵三行横九行相去各七尺许长五尺寛一丈五尺大夫桥在博野县西章村东明建又陶墟桥在县北又惠济桥在县南淑人桥在博野县西章村西王淑人建因以名桥荆城桥在庆都县东又东为候驼桥曲家湾桥在庆都县西又有小西堤桥三堤桥皆在县西北北水田桥在庆都县东北白沟桥在容城县南三十里跨白沟河黑龙口石桥在容城县南二十里又有土桥在黑龙口西三里许小李村桥在容城县西南十五里新兴桥在完县东十五里上通蒲水下会曲逆河下流下叔桥在完县南六里西通唐县栁河北通伊祁五云山水总会之处五郎桥在完县东北八里通蒲水尧城桥在完县西南七里通祁水为下叔河上流朝阳桥在完县西八里又西二里为东魏村桥新桥在蠡县东北六十里亚谷桥在雄县东六里永通桥在雄县西一里横渡白沟河明景泰中建瓦济桥在雄县城南闗即古之瓦桥闗也月漾桥在雄县南十二里接河间府任邱县界亦曰易杨桥新安髙阳诸水皆经流此府旧志明建文时成祖袭破都指挥杨松于雄县时都督潘忠屯兵莫州成祖䇿其必来援命谭渊以千人度月漾桥伏水中忠果来成祖击之伏兵起据桥忠还不得渡遂被执望春桥在祁州东道通府城通济桥在祁州南又南为唐河桥沙河桥滋河桥涌泉桥在祁州西又西为张村桥双鳯桥在束鹿县东南二十里贾伯户村太和桥在束鹿县东南二十里智邱堡相近有免涉桥草桥在束鹿县跨滹沱故道旧志河潴水一湾极遡洄之致居人于两岸多植槐栁随势之髙下筑屋每月望登桥四顾水光月影一片空明为新城一景无阂桥在束鹿县南十五里滹沱河水流经其下大石桥在安州南二十里西安桥在安州西十里明成化中建安济桥在安州北闗跨依城河元大定间建长沟河桥在安州东十二里道岔桥在髙阳县东南三十里𢎞济桥在髙阳县南三十里许跨马家河明景㤗中建名马家桥正徳中移建于桥西一里许更名通济嘉靖间迁建今所改名𢎞济东渡桥在髙阳县东南二十里明崇祯六年建势极髙耸逺望如长虹饮水云衢桥在新安县通秀门外广祐桥在新安县东南四里即阎家湾桥也跨渥易河长流桥在新安县西南五里濡滱诸水合流经此俗唿为大桥三台石桥在新安县西跨雹河上明正徳年间建漕河渡在安肃县南二十五里本朝顺治三年造河阳渡在定兴县南十里涞易沙三河合流于此当南北通津明洪武中置廵司万厯中移固城镇向阳渡口在安州东十二里旧有土桥里民便之今废河间府青陵桥在府城东门外俗名百姓桥涧河之水自西南而注沙河之水自东南而注胥经流其下明隆庆间桥圮万厯十八年复脩连亘六里许瀛东桥在河间县东又瀛西桥在县西俱明建大慈桥在献县东五十里槐家镇为东西孔道明隆庆五年建臧家桥在献县北十里一名通济桥单家桥在献县南十二里长三十丈濶三丈行旅通途也一名五节桥以明正徳间有五女为寇掠死节桥下故名今置廵司刘麟桥在阜城县北八里接交河县界有镇以刘豫子得名中堡桥在肃宁县东三十余里相近又有桥名曰龙泉东庄桥在任邱县东三十里滱水上长十有八丈县南境之水俱由此达五官淀赵堡口桥在任邱县北五十里赵堡口凡五座本朝雍正七年勅修刘公桥在任邱县赵北口本朝建广惠桥在任邱县有圣祖仁皇帝赐额北济桥在交河县东北六十里南济桥在交河县南五里又县东有东济桥俱跨漳水上又有西济桥在县西北李村河上淮镇桥在交河县东南土桥在宁津县南十五里王家口桥在宁津县西二十里又有宗家口纪家口李家口刘家口四桥俱在县西三十里广川桥在景州北郭惠民渠上又州北有向化桥安陵桥在景州东安陵镇王孝桥在吴桥县东十五里又髙官庄桥在县东南十五里又杨家桥在县西十里亦曰一里桥白桥在故城县南跨永济渠唐元和中长河县治此通鑑元和十二年横海节度使程权讨王承宗军于长河承宗遣军入东光断白桥路权不能御引军沧州天津府浮桥有二一在府北天津闗一在西沽鸿沟桥在府城西北隅明景泰三年建安西桥在府城西门外明𢎞治八年建石桥在府北三里本朝顺治十二年建木门桥在青县西南三十里又吴召桥在县西南三十五里登瀛桥在青县西七十里驾虹桥在沧州城东闗明万厯中建会通桥在沧州旧城西沈家舖州南诸水皆自此北流入海望海桥在沧州东四十里又骑桥亦在州境金大定中建登云桥在南皮县学前明建会川桥在南皮县南门西砥柱桥在南皮县砥柱镇万化桥在南皮县半壁店韩家桥在盐山县南十里又普惠桥在县东南五十里通济桥有二一曰大桥在庆云县城东闗南鬲津马颊二河之会一曰小桥在西闗南胡苏鬲津二河之㑹㢠澜桥在庆云县东北五里枣园桥在庆云县东南三十里长里余接海丰县界又跨虹桥在县东南三十里俱跨献河上映波桥在庆云县西三里跨鬲津河北马头渡在天津府城北河下又晏公庙渡在河北大直沽渡在府东南一里寳船口渡在府东南五里府志明初命官往货西域湾泊巨舟于此后捞一铁锚甚巨即寳船所遗者故名寇家口渡在府东南十里真武庙渡在府城东北隅杨栁青渡在静海县北四十五里东去天津四十余里自此渡上寒家树抵京师比天津差近旧志杨栁青地近丁字沽四面多植杨栁故名双塘渡在静海县南十五里正定府广济桥在正定县南门外滹沱河上每嵗水泛时拆之渡以舟楫冬则复架眀崇祯十一年改建板桥永为民利中渡桥旧在正定县南五里跨滹沱河上胡三省通鑑注中渡桥州人津渡之所也其上下流各有渡故此为中渡方舆纪要宋熙宁九年程昉于此创系浮桥元丰五年以转运使周革言易以板桥至四五月防河即撤去权用船渡今广济桥即沿其制雕桥在正定县城西十五里韩河上名胜志桥下有穴十数状似雕凿泉涌不息环流于城故名洪口桥在井陉县东十五里绵蔓水上甘淘河来会于此又通济桥在县东北二十里亦跨绵蔓水上横涧桥在井陉县东北二十里又赵村桥在县东三十里普惠桥在县北三里石桥在井陉县东北五十里七里涧上为往来通道平望舖桥在井陉县东北十里接获鹿县界莲花桥在获鹿县东南三十里又良政桥在县东南五十里金河桥在获鹿县南三十里文兴桥在灵夀县东闗眀嘉靖癸未年建又建文兴亭于桥东卫水桥在灵夀县东南木佛寺吴桥在元氏县西南左村西北路通山西平定州桥南有古塜水不能没为懐阳八景之一登封桥在元氏县西北杨村坡西路通井陉由此可登封龙因名金水河桥在元氏县西北三十里北埕村明万厯四十七年筑凌空桥在栾城县东门外一名东桥髙三丈长十丈濶二丈金太和中建又桥南一里有四济桥本朝顺治十四年建惠政桥在栾城县西南二十里沙河上本朝顺治十三年建永安桥在栾城县西十二里跨洨河上冶河桥在栾城县北二十里为往来大道明嘉靖年建板桥冬架夏撤两岸有桥房六间以贮桥木五龙桥在平山县东五里光禄山涧水上本朝康熙十年重建滹沱河桥在平山县东十里叚栁舖前觉山石桥在平山县西觉山寺前俯郜桥在行唐县城南跨郜河上昇仙桥在行唐县西门外相传五代时有仙人飞昇于此又军服𡼏桥县西北二十里许由疃西颍水上昇通桥在行唐县东门外王俄桥在赞皇县东南十三里通济桥有二一在新乐县南门外沙河上草桥也冬架夏撤为往来要道一在曲阳县南广济桥在新乐县南马头舖当木刀沟之下流其东一里有赵公闸明万厯间建以防赵河泽之浅涸浴河桥在新乐县西南七里又画壁桥在县西四十里画壁村通济桥在晋州南滹沱河上旧为草桥冬建夏撤明崇祯六年改建板桥后河南徙桥亦移于洲头村仍名通济通衢桥在无极县南门外昇平桥在无极县东门外又环水桥在县西门外红板桥在无极县城东八里泗水桥在无极县城东十二里大陈桥在无极县东北十六里滋河渡在藁城县北四十里塌子口渡在藁城县西三十五里滹沱河渡口也相传光武定河北常渡此县志滹沱河湍迅冲激不可为梁有渡口六马村渡口在县东二十里西里村渡口在县东北十八里郝庄渡口在县北八里四公渡口在县西北八里髙庄渡口在县西北十五里大张村渡口在县西北二十里北巖渡口在元氏县南北巖村北一里当泜槐下流路通髙邑为往来要津旧设草桥明万厯十年改建板桥韩台渡口在元氏县南旧名官桥头槐水泛涨时设渡每秋冬用板桥以济纸屯渡口在元氏县路通赞皇泜槐二水合流处顺德府豫让县在府城内俗唿为板桥一名广济桥又名鸳水桥髙庄桥在府城东三里又有仙鱼桥在府城东七里俱跨达活水楼下桥在府东南十里跨百泉水张公桥在府西北其下即野河所经五代史晋王存朂令兵攻邢州至张公桥长明桥在南和县东门外又鳯画桥在县北门外聚奎桥在县小南门外通济桥在南和县东三十里张村西洺河上明𢎞治五年建沣水桥在南和县东四十里俗名土桥跨百泉水旧止二门明成化二十三年知县门宁广为三门以杀水势宗义桥在南和县狼沟河上明万厯十三年县人李宗义建因为名一名南寒桥旧志跨沣水而南为往来轮蹄之所又跨虹桥在南和县小髙村狼沟河上宝村桥在南和县西十五里相传元时引沣水经村溉田因建此桥通頖桥在南和县沣水神祠前大通桥在南和县西北十三里廻龙桥在南和县北六里秀水桥在南和县东二十里圪疸头村烟雨桥在南和县路家庄堤西桥在平乡县东南五里夏庄桥在平乡县东北七里窦二庄桥在平乡县西北二十五里女儿桥在唐山县西南十六里范解舖内马河桥在唐山县西六里又一在县南十五里又一在任县北二十里大宁桥在唐山县西北二十里大宁舖老僧桥在唐山县东北六里南石桥在唐山县西南十五里九龙桥在内邱县扁鹊庙前干石桥在内邱县南三十里尹村桥在内邱县北二十五里泜水上当往来要道大宋桥在任县东南八里久圮本朝康熙二十五年知县王原祁重建百泉桥在任县东南十里沣河桥在任县东二十里蔡河桥在任县北十里沣水渡在南和县西十里旧志夹大行而东弥漫四五十里沙明水净水多鱼岸多栁抵秋水涨逺水含空上下一白日暮时断浦沉云空山挂雨樵人牧竖争先过渡鲁亭渡在内邱县南十里相近有黄釡村渡又栁林渡在县南十五里又东龎渡西龎渡俱在县南二十里青山村渡在内邱县西南二十里广平府𢎞济桥在府城东五里亦名马头桥广济桥在府城南五里明嘉靖二十三年建亘以三洞缭以周阑跨滏阳河西阎村桥在府城西南十五里贾葛桥在府城西二十五里洺河桥在府城西北五十里大营头桥在府城北三里大堤外又小营桥在府东北二十里张西堡桥在府城东北十五里长桥在府城东南十二里唐书元谊据洺与王䖍休战于长桥即此安惠桥在府城西南十里普惠桥在府城西十五里东桥在曲周县东漳滏合流处南桥在曲周县南又新寨桥在县西南八里刘庄屯桥在曲周县东北八里又马疃桥在县东北十八里滏阳桥在曲周县西十二里东平桥在鸡泽县东门外又南门外桥曰南明西曰西成北曰北拱漳河桥在鸡泽县东十五里又相近有邢家桥于家口桥旧城桥在鸡泽县东南二十里落西口桥在鸡泽县南二十里又林口桥在县南二十五里田家桥在鸡泽县西南十五里通固桥在鸡泽县西五里通济桥在鸡泽县西八里洺河上永阳桥在鸡泽县西北又八里有河阳桥芾棠桥在广平县徳化街市桥在邯郸县南门内名胜志邯郸县有市桥在南门内回车巷西世传赵王立桥于此令市者集于上其下有鐡柱铁牛今无水桥亦湮学步桥在邯郸县北闗跨沁河上张庄桥在邯郸县东南跨滏阳河上䕶城堤桥在成安县南明万厯二十九年建界桥在威县北亦名袁公桥后汉书献帝纪初平三年袁绍破公孙瓒于界桥通典宗城有界桥亦曰界城桥迎薰桥在威县南门外孔桥在清河县东南今废垒桥在清河县东北滏河石桥在磁州南一里金太和四年建永济桥在磁州北门外明万厯十三年建梁王桥在磁州北二十里漳河渡在府城南洺水渡在府城北二十里渚河渡在邯郸县南五里大名府杨家桥在元城县西北长桥在魏县东郭龙化村外长十里以防漳水申桥在魏县境漳宁桥在魏县南郭外清流桥在南乐县明嘉靖元年建乐清桥在南乐县西四里明嘉靖间建繁水桥在南乐县宋政和五年都水使者孟昌龄建杨家桥在清丰县东一里西河桥在清丰县西郭外旧城桥在清丰县南三里大河桥在清丰县北三里明嘉靖二十八年建青云桥在东明县学前明隆庆六年建玉带桥在东明县北门外跨漆河吴胜桥在东明县东十五里又普河桥在县东南八里又周家桥在县东南七十里董家桥在东明县西十五里又杨家口桥在县西南十二里石川桥在开州东门外浮翠桥在开州东南五里洪洋山南南溪桥在开州东南八十余里广济桥在长垣县西门外大通桥在长垣县东北二里许跨逯家河明万厯五年建黄陵渡在东明县东南八十里宣化府报㨗桥在府城小东闗外承恩桥在府城南昌平门外通济桥在府城昌平门东明正统十年建普济桥在府城南五里洋河上长源桥在赤城县南门外様田河桥在赤城县东南漾田堡北四里顺济桥在赤城县东北独石城南三里三桥在懐来县南妫河上九宫口桥在蔚县东南四十里渡口桥在西宁县东城东三十里万固桥在西宁县南桑干河上地名余献庄明𢎞治五年建石桥凡八空纵三十仞横三仞有竒新桥在懐安县东北三十里跨洋河又七里桥在县西跨栁河屠营桥在延庆州东永宁城东五里跨龙湾河孤山桥在延庆州西十里跨妫河又通济桥跨沽河青龙桥在延庆州东南三十余里跨涧河广济桥在延庆州南明嘉靖年建香川桥在延庆州宋时建善人桥在延庆州西十五里妫河上镇静桥在保安州西门外明嘉靖年建武林桥在保安州东南保安卫南四十里跨桑干河桑干河浮桥在保安州境内凡六一在城西二十五里上葫芦堡一在城西二十里下葫芦堡一在城西十五里孤山村一在城西南五里梅家堡一在南闗外河神庙前一在城东南二十里百姓营渠坝石桥在保安州境内凡八一在城西十里左所头堡一在南门外闗内一在南门内渠上一在北闗龙王庙前一在汪源屯后一在城东南二堡一在城东北二里一在沙城堡中西二堡水门内易州镇远桥在州西闗外又韩信桥在州西十五里明秀桥在州厰东闗明嘉靖二十二年建迎恩桥在州东闗外惠全桥在州西闗外明天顺二年侍郎万琪建遒栏桥在涞水县西跨遒栏河明嘉靖中建稻子沟桥在涞水县东接涿州界拒马河桥在广昌县东门外涞源桥在广昌县东一里涞水环之故名明嘉靖中邑人高宪改建石桥永安桥在广昌县北门内䕶城土堤在州东明嘉靖间筑䕶城石堤在州西明成化年筑冀州草桥在州城西南魏书世宗纪永平元年李平破元愉于草桥胡三省通鑑注桥在洚水上石桥在州南四十里田村堡滏阳桥在新河县北三十里接束鹿县界衡漳桥在衡水县西半里明天顺年建嘉靖年改建石桥郎子桥在衡水县西二十里相传汉王郎尝驻军于此清水渡在州西北明成化十七年建赵桥津在武邑县北三十里漳河西岸龙店津在武邑县北三十里赵州安济桥在州南五里洨河上俗名大石桥制造竒特隋匠李春之迹也唐中书令张嘉贞有铭名胜志洨水东迳平棘县南有石桥跨水濶四十步长五十步永通桥在州西门外清水河上俗名小石桥永济桥在州西三里跨清水河秀水桥在州南门外明天顺二年建恒南第一桥在柏乡县南门外旧名济涉桥新沟桥有二一在柏乡县北二十里鄗城南一在髙邑县北五里新沟河上槐水桥在柏乡县北二里又西槐水桥在县西北内歩村后明嘉靖五年建海滋桥在柏乡县西北五里落薪桥在隆平县东北五里老僧桥在隆平县东北二里跨老僧河上枣驼村桥在隆平县东北三十里相近有狮子圪塔桥牛家桥在隆平县东十七里又马栏桥在县东二十五里相近有任村桥白家寨桥在隆平县东二十七里又莲子坑桥在县东南二十五里通济桥在隆平县北五里又三便桥在县北八里安定桥在髙邑县邱村西南广济桥在髙邑县北门外东安桥在临城县东门外澄洨桥在宁晋县南门外接瀛桥在宁晋县东门外文桥在宁晋县东南隅百步许明建安泽桥在宁晋县北门外丁石桥在宁晋县南里许洨河上旧名丁桥又鱼台桥在县东十里刘陆桥在县东十五里舖头村桥在宁晋县东三十里滏阳河上又东五里为白木村桥亦跨滏阳河正定府属诸县盐觔俱于此起载樊桥在宁晋县北门外旧志宋元间曰樊桥俗名草桥武家庄桥在宁晋县西八里又及桥在县西十五里俱在洨水上歴城渡在宁晋县东通冀州新河等路毕家渡在宁晋县南五十里即大陆涯东通山东临清深州下博桥在州下博故城东跨胡卢河上五代史梁干化二年朱全忠侵晋冀攻蓚县晋李存审军赵州引兵扼下博桥出竒破之化龙桥在武强县学门内通清水古井刘志桥在饶阳县南二十五里今废阎家口桥在饶阳县东北十里又吕汉桥在县东北二十里又刘木闗桥在县东北十三里危渡口在州东北四十里寰宇记光武自蓟南奔王霸诡言冰坚可渡处定州孟良桥在州南七里沟上通途所经也又赵庄石桥在州南五里赵庄桥在州南五十里唐溪桥在州北十里跨清水河上南接唐河元时建洨水桥在曲阳县东门外又狄水桥在县东四里临漪桥在曲阳县南门外又羊村桥在县南八里又南二里有南河桥登岳桥在曲阳县西南门外逆流河桥在曲阳县北五里又北十五里有青阳观桥又北二十里有牛家峪桥又涧谷桥在县西北七里口头桥在县西北三十里鸡鸣桥在曲阳县北三十五里通济桥在曲阳县南永济桥在深泽县西八里明万厯时建长二十一丈又有普济广济二桥亦在县西俱跨滋水唐河渡在定州北九里路当南北要冲至冬架木为桥夏秋水涨则以舟济沙河渡在定州东三十五里五鹿津口在深泽县寰宇记在县南十五里滹沱河津济处畿辅通志卷四十二畿辅通志钦定四库全书畿辅通志卷四十三驿站驿传所以通朝廷之政敎者也言传号涣而万里奔走其事甚重其费甚烦而尤烦且重者无若京畿国家定鼎燕京东发通蓟趋山海关以达盛京北起昌平宣化出居庸由蔚州以达三晋出张家口踰长城以通䝉古南下良乡涿州分两大岐其东南由河间以达齐鲁呉越闽广其西南由保定歴正顺广大四府迳中州以縁川陜又南歴湖南北以尽滇黔葢四海之内驿路咸会归于神京诗曰商邑翼翼四方之极又曰邦畿千里惟民所止此之谓也总计京畿驿站七十有七其数不及甘陜视山东西江南略相等耳然驿站经费天下旧额银三百七万七千八百零而京畿数五十万当天下六分之一今递有裁减天下额银约二百一十二万零而京畿银犹三十七万五千六百有零其为六分之一如故也葢僻远之地每驿马仅数十匹夫数十人其稍冲者终不能盈百而直隷诸驿夫以百计马以数百计固宜殷繁而难理也我皇上深念驿务之弊不加整饬则上亏国课下累闾阎特设三廵察御史诘奸禁暴而外惟驿务为专司甚哉其重也旧志不列驿站今备考十府驿路详列诸驿夫马钱粮定数俾统其事者得有稽攷无使吏胥侵冒而重困吾民庶号令政敎四达而不悖而皇华賔贡有恃而无恐其无负圣天子轸恤臣民之至意矣乎顺天府涿鹿固节榆河顺义宻云居庸潞河和合三河河西杨村渔阳遵化石门一十四驿及固安永清东安香河房山霸州文安大城保定九州县递马等项原额正加工料银一十万四千六百八十四两四钱六釐三丝一忽六微八纎康熈十四十五两年共裁银四万七百三两六钱五分二釐三毫一丝五忽一㣲二纎六沙二十年十二月二十日恩诏复二应复银二万三百五十一两八钱二分六釐一毫五丝九忽五㣲六纎二沙二十一年裁涿良二州县工料银六千三百五十七两六分一釐二毫二十九年十月新增昌顺密延通三蓟遵等八州县尉夫马工料银一万一千八百八十两九钱八分五釐又增延庆卫旧额马骡杂支银八百九十四两六钱五分又新设石匣古北鞍匠屯红旗营十八里台坡頼村六站夫马工料银一万二千八百一两又增古北等站千把总俸干等银三百九两六钱三十二年五月续增石匣站夫马工料银一千六百一十六两二钱七分五釐三十四年十月续增昌顺密延通三蓟遵八州县卫并石匣古北口鞍匠屯红旗营十八里台坡頼村六站夫马工料银一万九千十二两一钱七分又新设王家营站改併古北口管理工料银五百六十五两九钱六分八毫七丝三忽一㣲四纎二沙八尘五埃七渺又新设热河站工料银三千一百四两三钱六分三釐雍正元年裁顺义密云石匣古北等站一半夫马工料银一万三千五百九十四两三钱五分六釐二毫六丝热河站工料银一千二百十五两二钱九分九釐九毫四丝四忽三年裁霸保文大房固永东香懐平寳十二州县旧额摃轿接递等夫工食银一千八百五十七两五钱三分三毫六丝三纎九沙三尘四埃二年新增涿州良乡夫马工料银三千九十六两二钱五分六釐五年续增昌平州夫马工料银七百七十三两五钱二分六年三月二十日裁热河站夫马工料俸干等银一千四百八十六两八钱二分八釐五丝八忽八年新增热河站夫马工料银一百九十八两裁霸文大房固永东香懐宝十州县协济宣化等处递马夫役工料银二千六百二十三两二钱六分九釐九毫五丝一忽又裁霸保文大涿良固永昌顺怀密平延通三武蓟等州县石匣站古北口杂支银七千四百五两一釐一毫一丝四忽七纎七沙六尘六埃又裁涿良通三武蓟遵七州县工料银四千三百四十一两七钱九分一釐四毫二丝又裁通三蓟遵四州县夫役工食银三千四十七两一钱十年密云县牛车改为马车增添工料银十两八钱十一年添设延庆卫工料银二百八十两八钱又裁昌平州工料银四百一十四两八钱六分五釐二毫八丝五忽七㣲一纎三沙七尘二埃实存旧额工料等银九万六千五百三十三两八钱三分七釐一毫五丝八忽四微二纎九沙一尘三埃七渺良乡县固节驿在县南门内金唐置极冲现存马一百九十一匹夫九十四名半摃轿夫一百四十名兽医二名接逓皂隷三十五名共银一万四千三百九十两九钱五分六釐五毫二丝遇闰按月加增知县掌之固安县稍冲现存马十匹夫五名飞逓抄牌一名兽医一名共银五百三十一两一钱遇闰按月加增知县掌之永清县僻递现存马八匹夫四名共银三百一十六两六钱遇闰按月加增知县掌之旧有永清驿在县东北三十里今裁东安县僻递现存马八匹夫三名兽医一名共银二百六十六两五钱七分四釐五毫八丝遇闰按月加增知县掌之香河县僻逓现存马八匹夫四名共银二百一十九两六钱一毫遇闰按月加增知县掌之通州潞河驿在州旧城东关外潞河西岸明永乐中置和合驿在州东南三十五里旧名合河驿以白榆浑三河合流而名永乐中置万厯四年移置张家湾改今名二驿俱极冲共现存马一百三十七名夫十八名半摃轿水纤夫二百二十二名接递皂隷二十名兽医二名抄牌字识三名共银一万九百五十九两三钱遇闰按月加增知州掌之三河县三河驿在县南门外县旧有驿二东曰武乐西曰夏店去县各二十里正德七年废二驿改建三河驿于此极冲现存马八十七匹夫四十三名半摃轿夫五十一名兽医二名牛十六只车夫一十六名车马抄牌字识五名接递皂隷六名共银六千三百六十七两遇闰按月加增知县掌之武清县河西驿在县治东北三十里极冲现存马三十三匹夫十六名半摃轿夫一百三十三名接递皂隷十名兽医一名抄牌书手一名共银三千八百三十八两六钱八釐遇闰按月加增驿丞掌之杨村驿在县东南五十里明置极冲现存马三十四匹夫十七名摃轿纤夫一百二十三名接递皂隷十名兽医一名抄牌夫一名共银三千八百八十三两八釐遇闰按月加增驿丞掌之宝坻县僻递现存马八匹夫四名共银一百八十四两五丝遇闰按月加增知县掌之昌平州榆河驿在州城内大街西巷旧在州南三十五里榆河店明嘉靖三十六年移置于此本朝顺治十六年裁后复极冲现存马九十六匹夫四十七名半马牌子二名䥷草喂马夫八名兽医一名抄牌夫一名接递皂隷五名共银四千八百二十四两七钱五分四釐七毫一丝四忽二微八纎六沙二尘八埃遇闰按月加增知州掌之顺义县顺义驿在县城内本朝初废后复次冲现存马三十五匹夫二十名半摃轿夫六名接递皂隷三名兽医一名探马䥷草等夫七名抄牌夫马牌子共三名共银二千四十二两五钱三分遇闰按月加增知县掌之密云县密云驿在县旧城南山外明洪武十二年置本朝初废后复现存马三十六匹夫二十一名摃轿夫九名兽医一名车夫一名马牌子二名䥷草夫四名接递皂隷三名共银一千九百九十四两八钱五分遇闰按月加增知县掌之石匣站在县东北六十里旧为石匣驿明洪武十一年置于县南里许宣德四年徙于此本朝初废康熈二十九年置站次冲现存站马三十五匹夫二十一名摃轿夫九名兽医一名递夫一十名抄牌书识二名䥷草夫七名接递夫三名马牌子三名共银二千二百七十五两六钱遇闰按月加增县丞掌之古北口站南至石匣四十里北至鞍匠屯八十里康熈三十九年置现存马三十五匹夫二十一名摃轿夫九名兽医一名马牌子二名䥷草夫七名接递皂隷三名共银二千七十七两遇闰按月加增员外郎掌之鞍匠屯站北至红旗营八十里康熈二十九年置现存马三十五匹把总二员夫六名兽医一名马牌子一名䥷草夫二名共银一千八百八十九两六分三釐六丝遇闰按月加增员外郎掌之红旗营站北至十八里台六十里康熈二十九年置现存马三十五匹把总二员夫六名兽医一名马牌子一名䥷草夫二名共银一千八百八十九两六分三釐六丝遇闰按月加增员外郎掌之十八里台站北至坡赖村八十里康熈二十九年置现存马三十五匹千把总各一员夫六名兽医一名马牌子一名䥷草夫二名共银一千九百一两六分三釐六丝遇闰按月加增员外郎掌之坡赖村站南至热河一百八十里康熈二十九年置现存马三十五匹把总二员夫六名兽医一名马牌子一名䥷草夫二名共银一千八百八十九两六分三釐六丝遇闰按月加增员外郎掌之王家营站东至热河七十里康熈五十年置现存马十匹把总一员马牌子一名䥷草夫二名共银五百六十五两九钱六分八毫七丝三忽一微四纎二沙八尘五埃七渺遇闰按月加增员外郎掌之热河站东至红旗营七十里西南至王家营七十里康熙五十年置现存马十匹夫五名兽医一名马牌子一名共银六百两二钱三分五釐遇闰按月加增理事同知掌之懐柔县僻递现存马七匹夫三名半共银二百六十八两一钱八分遇闰按月加增知县掌之涿州涿鹿驿在州治西南明嘉靖中置极冲现存马一百九十一匹夫八十八名半摃轿夫一百四十名兽医三名马车抄号二名摃轿听事二名造册书识一名接逓皂隷三十五名共银一万三千八百三十七两九钱五分二釐八毫六丝遇闰按月加增知州掌之房山县僻递现存马三匹夫一名半共银四十一两九钱六分五釐一丝九忽遇闰按月加增知县掌之霸州稍冲现存马十匹夫五名兽医一名共银五百二十六两二钱遇闰按月加增知州掌之旧有大良驿在州东八十里今裁文安县稍冲现存马十匹夫五名兽医一名共银四百六十五两二钱二分四釐二忽遇闰按月加增知县掌之大城县稍冲现存马十匹夫五名兽医一名共银五百一十三两五钱遇闰按月加增知县掌之保定县僻递现存马二匹夫一名共银六十两遇闰按月加增知县掌之蓟州渔阳驿在州城东南旧在州南三里明天启二年移置于此极冲现存马八十五匹夫四十二名半摃轿夫四十名兽医二名牛二十三只驴三头车夫二十三名车马牌子抄字识五名接递皂隷一十五名共银六千四百两零二钱遇闰按月加增知州掌之州南旧有南关递运所今裁平谷县僻递现存马八匹夫四名共银三百三十七两九钱二分遇闰按月加增知县掌之遵化州遵化驿在州西门外崇祯二年废本朝复次冲现存马八十二匹夫四十一名摃轿夫二十名接递皂隷五名兽医一名车驴牌子抄牌子二名共银三千八百九十四两五钱八分遇闰按月加增知州掌之石门驿在州东六十里明置次冲现存马八十二匹夫四十一名摃轿夫二十名接递皂隷五名兽医一名车驴牌子抄牌夫二名共银三千八百九十四两五钱遇闰按月加增驿丞掌之延庆卫居庸驿在卫城内极冲现存马九十六匹夫四十四名马牌子二名喂马夫八名兽医二名共银三千四十八两八钱四分遇闰按月加增卫守备掌之永平府滦河七家岭滦阳芦峰口榆关迁安阳樊义丰八驿原额工料并递马工料共银三万九千三百二十五两康熈十四十五两年共裁银九千一百七十四两六钱四分八釐二毫二十年恩诏复二应复银四千五百八十七两三钱二分四釐一毫二十三年增滦阳驿夫马工料银一千三百四十六两二十九年新增各驿递夫马工料银八千八百二十二两八钱五分九釐二毫三十四年续増夫马工料银一万七百二十二两二钱五分九釐二毫雍正八年裁旧额杂支银三千三百五十三两七钱三分七釐二毫新续增杂支银二千二百五十一两一钱五分七釐一毫又裁旧额夫役工食银九百二十二两八钱又裁新续增夫役工食银二千一十六两又裁滦阳驿夫马工料银五百二十七两四钱六分一釐五毫三丝八忽四微六纎一沙五尘改归军站夫马工料银二千二百二十两牛车改设马车增添工料银二百九十五两二钱九年实存工料银四万四千六百三十二两八钱三分八釐四毫六丝一忽五微三纎八沙五尘卢龙县滦河驿在城南二里极冲现存马八十六匹夫四十三名摃轿夫四十名兽医一名抄牌字识一名马牌子三名䥷草喂马夫三名接递皂隷四名共银五千四百七十两三钱遇闰按月加增驿丞掌之旧有东关递运所在驿东二里今併于驿迁安县七家岭驿在县南四十里沙河旧在县西南七十里七家岭后移置于此极冲现存马九十六匹夫四十八名摃轿夫四十名兽医一名抄牌字识一名马牌子三名䥷草喂马夫三名接递皂隷四名共银六千一百四十八两遇闰按月加增驿丞掌之旧有新店递运所在县西六十里后併于驿滦阳驿在县西北一百二十里三屯营旧在县西北一百六十里鹿儿岭上今移于此次冲现存马七十六匹夫三十八名摃轿夫二十名兽医一名抄牌字识一名马牌子二名䥷草喂马夫二名接递皂隷四名共银四千五百二十四两九钱三分八釐四毫六丝一忽五㣲三纎八沙五尘遇闰按月加增驿丞掌之旧有古城驿在县西北一百八十里喜峰口内今裁抚宁县芦峰口驿在县治东南递运所故址旧在县西十五里明洪武十四年置后移置于此极冲现存马八十六匹夫四十三名摃轿夫四十名兽医一名抄牌字识一名䥷草喂马夫三名接递皂隷四名共银五千四百一十二两六钱遇闰按月加增驿丞掌之旧有西关递运所在县治东南后併于驿榆关驿在县东四十里明洪武十四年置本朝初废后复置极冲现存马八十六匹夫四十三名摃轿夫三十名兽医一名抄牌字识一名马牌子三名䥷草喂马夫三名接递皂隷四名共银五千一百八十两四钱遇闰按月加增驿丞掌之昌黎县迁安驿在山海卫西门外明洪武十四年置崇祯中归昌黎县应役现存马八十六匹夫四十三名摃轿夫四十名兽医一名抄牌字识一名马牌子三名䥷草喂马夫三名接递皂隷四名共银五千五百六十八两八钱遇闰按月加增驿丞掌之又有东门递运所在山海卫治东北玉田县阳樊驿在县西关明嘉靖二年置于县西二十里二十年移置于此极冲现存马七十七匹车马一十八匹夫三十八名半摃轿夫四十名兽医一名车夫一十六名车牌子二名驴一头抄牌夫一名接递皂隷三名车马夫七名共银五千零八两八钱遇闰按月加增知县掌之丰润县义丰驿在县南门外明洪武年置于县东三十里嘉靖二年迁于此后废本朝复置极冲现存马八十七匹夫四十三名半摃轿夫四十五名兽医一名车马二十三匹驴二头车夫一十六名车牌马牌抄牌字识五名囘马夫车夫九名共银六千五百二十六两二钱遇闰按月加增知县掌之保定府金台泾阳白沟宣化汾水翟城归义等七驿并军城等二递运所及博野等十州县递马原额正加工料银共八万七千六百九十九两五分七毫六丝八微八纎康熈十四十五两年共裁银四万六百四两二钱五分六釐三丝二十年十二月二十日恩诏复二应复银二万三百二两一钱二分八釐一丝五忽二十一年又裁新增工料银五千七百五十五两八钱六分三釐雍正三年裁摃轿夫接递皂隷工食银四百一十八两二钱九分一釐五毫五丝又裁夫役工食银六百四十八两又裁夫马工料银三千七百六两二钱四分一釐五毫七丝一忽八纎二沙又裁杂支银一百五十八两四钱五釐实存工料等银五万六千七百一十两一钱二分一釐六毫二丝四忽七微九纎八沙清苑县金台驿在县治东一里许明置极冲现存马一百一十匹夫五十名传报拨马夫九名兽医一名摃轿夫一百名驴十三头抄牌书手一名看差囘马夫三名执事夫二十六名骡六头车喝子二名应付廪给口粮并察院供给僱覔厨役二十七名归驿扛夫二十一名归驿轿夫十五名归驿接递皂隷七十名共银一万六百九十六两五钱八分遇闰按月加增知县掌之又有递运所在县治西南五里明永乐七年置满城县陉阳驿在县南四十里明嘉靖中置极冲现存马八十二匹夫三十五名半传报拨马夫九名兽医一名驿官应付跟役看司茶厨各夫三十一名马牌子看差煮料等夫六名归驿扛轿夫十二名接递皂隷十五名共银五千三百三十四两六钱一分二釐七丝一忽五微遇闰按月加增驿丞掌之安肃县白沟驿在县治东元时在县北十里明洪武六年移置于此极冲现存马九十二匹夫四十四名传报马夫九名兽医一名归驿扛轿夫一百名驴十三头抄牌书手并马牌子探马看差烧火托盘茶夫共七名执事夫二十一名骡六头车喝子二名归驿摃夫十八名归驿轿夫十五名归驿接递皂隷四十名共银九千七十五两三钱一分七釐四毫九丝四忽八微遇闰按月加增知县掌之又有递运所在雹河之北永乐十五年置定兴县宣化驿在县治东南明洪武三年置极冲现存马八十八匹夫四十四名传报拨马夫九名兽医一名裁所归驿摃轿夫一百名驴十三头抄牌书手并托盘看仓茶夫等役共七名执事夫二十六名骡六头车喝子二名归驿摃夫二十名归驿轿夫五名归驿接递皂隷四十名答应官旗夫七名共银九千二百八十九两三钱二分遇闰按月加增知县掌之旧有递运所在县东门外明永乐十六年置今併于驿新城县汾水驿极冲在县治之东明永乐年间置本朝裁后复置极冲现存马七十五匹夫三十七名半兽医一名驴十头抄牌书手并看仓茶夫听事等夫共七名摃轿夫九十名归驿接递皂隷三十名共银五千八百五十五两二钱九分六釐遇闰按月加增知县掌之唐县僻递现存马八匹夫四名共银一百二十四两三钱一分八毫遇闰按月加增知县掌之军城驿在县西北九十里明洪武二年置稍冲现存马二十匹夫九名半马牌子驿书囘马等夫五名兽医一名看司看仓厨子执事夫共六名摃轿夫二十五名共银九百四十五两一钱一分三釐三毫八丝八微八纎遇闰按月加增知县掌之博野县僻递现存逓马四匹马夫二名共该银四十八两零一釐五毫遇闰按月加增知县掌之庆都县翟城驿极冲在县治之北明永乐年间置本朝康熈三年裁后复极冲现存马八十八匹夫四十三名传报拨马夫九名兽医一名归驿摃轿夫一百名驴十三头马牌子抄牌书手供应烧火牌夫听事等夫十二名执事夫二十二名骡六头车喝子二名归驿摃夫十八名归驿轿夫十五名归驿接递皂隷四十名共银九千二十四两四钱五分二釐八毫二丝遇闰按月加增知县掌之旧有逓运所在县东门外亦明永乐中置今併于驿容城县僻逓现存马八匹夫四名共银一百九两二钱遇闰按月加增知县掌之完县今裁蠡县僻递现存马六匹夫三名共银七十三两六钱二分遇闰按月加增知县掌之雄县归义驿极冲在县西故归信县明洪武中置本朝顺治十六年裁后复置极冲现存马七十七匹夫三十七名半兽医一名驴十头抄牌书手并看仓等夫共四名摃轿夫九十名归驿接递皂隷三十名共银五千八百五十一两五钱八分三釐四毫八丝五忽遇闰按月加增知县掌之旧有递运所在县南瓦桥关西北亦明洪武中置天顺间併于驿祁州僻递现存马四匹夫二名共银五十一两六钱遇闰按月加增知县掌之束鹿县僻递现存马六匹夫三名共银七十七两四钱二毫六丝五忽四㣲九纎四沙遇闰按月加增知县掌之安州僻递现存逓马四匹马夫二名共该银五十两零二毫五丝四微遇闰按月加增知州掌之高阳县僻递现存马四匹夫二名共银四十七两八钱八分五丝六忽二微七纎四沙遇闰按月加增知县掌之新安县僻逓现存马四匹夫二名共银五十五两八钱三分三釐五毫遇闰按月加增知县掌之河间府瀛海等八驿及肃宁等五县递马原额正加工料银共五万三千五百五十二两七钱八分五釐九毫四丝六忽四微四纎康熈十四十五两年共裁银一万五千七百九十五两九钱七分九釐九毫五丝三忽一微二纎八沙二十年十二月二十日恩诏复二应复银七千八百九十七两九钱八分九釐九毫七丝六忽五微六纎四沙二十年又裁瀛海等六旱驿新增夫马工料银八千一百五两五钱二釐六毫雍正四年任邱县新增工料银五百二十二两三钱三四两年又共裁银一千七百六十六两四钱一分七釐四毫五丝九忽五微三纎六沙五尘八年又裁协济军站逓马改归宣府夫马工料银四千五百零八两八钱五分七釐三毫三丝五忽八微五纎二沙四尘又裁杂支银二百二十五两八钱八分八釐六毫六丝一忽八微七纎雍正九年实存工料等银三万一千两四钱二分九釐九毫一丝二忽六微一纎七沙一尘河间县瀛海驿在县治西北明天顺七年置极冲现存马八十九匹夫四十名半摃轿夫一百一十五名接逓皂隷六十名抄牌夫一名厨役买办等夫六名共银五千九百四十八两一钱九分二釐遇闰按月加增知县掌之献县乐城驿在县治西南明洪武三年置极冲现存马六十七匹夫三十三名半摃轿夫八十名接逓皂隷二十五名抄牌一名厨役买办等夫四名共银四千一百四十九两七钱一分一釐七毫三丝二忽四微五纎二沙二尘五埃遇闰按月加增知县掌之阜城县阜城驿在县治东明永乐十三年置旧在东门外成化二年诏广县城遂环于内焉极冲现存马七十五匹夫三十六名半摃轿夫八十名接逓皂隷二十五名抄牌夫一名厨役三名看守徒囚库子一名共银四千三百一十两八钱五分四釐三毫五丝三忽一微三纎三沙四尘五埃遇闰按月加增知县掌之肃宁县次冲现存马八匹夫四名共银一百四十四两六钱九分五釐七毫五丝四忽遇闰按月加增知县掌之任邱县鄚城驿在县学左明洪武九年置极冲现存马七十七匹夫三十八名半摃轿夫一百名接逓皂隷三十名抄牌夫一名厨役买办等夫五名共银五千三百两一钱九分遇闰按月加增知县掌之旧又有新中驿在县南四十里明洪武二十九年置今废交河县富庄驿在县西二十五里明建文四年置极冲现存马六十七匹夫三十三名半摃轿夫十九名接逓皂隷八名抄牌夫一名看守徒囚禁役一名厨役答应人役四名共银二千八百一十两五钱五分四釐五毫三丝八忽四微八纎遇闰按月加增驿丞掌之新桥水驿在县东五十里明洪武二十五年置俗名泊头驿极冲现存水夫八十五名夫头十名探听夫二名买办送牌夫二名共银一千九百五十二两五钱五分四毫七丝八忽二微五纎遇闰按月加增驿丞掌之宁津县僻逓现存马三匹夫一名半共银四十九两三钱二分遇闰按月加增知县掌之景州东光驿在州治西南极冲现存马七十四匹夫三十七名摃轿夫八十名接逓皂隷三十名抄牌夫一名厨役买办答应人役四名共银四千三百九十八两八钱七分六釐五毫五丝七忽八微遇闰按月加增知州掌之呉桥县次冲现存马八匹夫四名共银一百二十九两八钱九分八釐五毫七忽二㣲遇闰按月加增知县掌之旧有连窝马驿在县东五十里连窝鎭今裁连窝水驿在县东五十里卫河西岸极冲现存水夫八十五名夫头十名探事夫二名买办送牌夫二名应付过往上司皂隷十五名共银二千九十七两五钱四分六釐四毫六丝六忽三㣲五纎五沙遇闰按月加增驿丞掌之旧有连窝逓运所今废东光县次冲现存马八匹夫四名共银一百二十八两四钱二分六釐七毫七忽二㣲遇闰按月加增知县掌之故城县次冲现存马八匹夫四名共银一百四十九两六钱一分二釐八毫一丝七忽七微一纎七沙九尘遇闰按月加增知县掌之天津府流河等六驿及静海等四州县递马额设正加工料银共二万九百八十七两四钱八分三釐二毫四忽二微六纎康熈十四十五两年共裁银一万零九百四十两五钱六分三釐二毫四忽二微六纎二十年二月二十日恩诏复二应复银五千四百七十两二钱八分一釐六毫二忽一微三纎雍正三年裁青县因地圏佔等银四百两又裁接递皂隷工食银一千零七两三钱七分四釐三毫四丝八年又裁协济军站递马改归宣府夫马工料等银一千八百六十七两二钱一分六釐八毫又裁倒马僱马银七十五两又裁杂支银七十一两八钱八分雍正九年实存工料等银一万二千零九十五两七钱三分四毫六丝二忽一微三纎青县流河水驿在县东北三十里卫河西岸明永乐二年置极冲现存水夫八十五名夫头十名探听夫二名买办送牌夫二名共银一千九百二十一两一钱三分五釐八毫二丝八微九纎遇闰按月加增驿丞掌之干宁水驿在县东南三十里兴济废县西一里明置极冲现存水夫八十五名夫头十名探听夫二名买办送牌夫二名共银二千五两八钱五分五釐六毫七丝四忽六微遇闰按月加增驿丞掌之静海县次冲现存马一十匹夫五名递送公文马夫二名共银二百九十七两遇闰按月加增知县掌之杨青水驿在天津城城外旧在武清县南一百五十里杨栁青嘉靖十九年移置于此属静海县极冲现存水夫九十五名夫头十名探听夫二名买办送牌夫二名共银二千九百八十六两九钱五分三釐九毫六丝一忽四微三纎五沙遇闰按月加增驿丞掌之奉新水驿在县南城外明永乐十三年置极冲现存水夫八十五名夫头十名探听夫二名买办送牌夫二名共银二千一百四两二钱四分四釐七毫二丝一忽四微九纎五沙遇闰按月加增驿丞掌之杨青马驿在天津城外应天津府差次冲现存马一十匹夫五名共银四百八十九两遇闰按月加增驿丞掌之沧洲次冲现存马八匹夫四名实裁存银一百六十八两三钱六分三釐二毫遇闰按月加增知州掌之砖河水驿在州南十八里卫河东岸极冲现存水夫八十五名夫头十名探听夫二名买办送牌夫二名共银二千三十一两一钱七分八釐八丝三忽七微一纎遇闰按月加增驿丞掌之南皮县僻递现存递送公文马夫三名共银六十两遇闰按月加增知县掌之盐山县今裁庆云县僻递现存马二匹夫一名共银三十三两遇闰按月加增知县掌之正定府恒山等六驿并栾城等三县递运所正定等十县递马等项原额工料共银七万九千五百五十八两三钱二釐一丝四微康熈十四十五两年共裁银四万三百六十六两九钱八釐七毫五丝八忽四㣲二十年十二月二十日恩诏复二应复银二万一百八十三两四钱五分四釐三毫七丝九忽二微二十一年又裁新增夫马工料银七千二百一十九两七钱七分七釐四毫雍正三四年又裁夫马工料银二千六百两零二钱三分一釐八毫六丝八忽四年新增夫马工料银一千二百五十四两四钱一分三釐一毫四丝七忽二微一纎八年又裁杂支银四千三百七十两一钱三分九釐二毫一丝二忽八微又裁夫役工食银二百三十九两四钱又裁夫马工料银三千八百两零六钱五分四釐八毫三丝三忽八㣲十年牛车改设马车共裁银三百四十两八钱七釐八毫九丝实存工料等银四万二千四十八两二钱四分九釐五毫七丝三忽八㣲一纎伏城驿在府城北四十里极冲现存马六十八匹马夫门役等共五十三名共银四千八百二两二钱九分一釐遇闰按月加增驿丞掌之正定县恒山驿在县治南明置极冲现存马一百零九匹车马二匹马夫五十一名半传报拨马夫九名兽医一名摃轿夫一百名书手二名馆夫三名厨役买办夫七名防夫一名摃夫十名车夫并大小夫头五名共银一万零六十九两四钱五分七釐八丝遇闰按月加增知县掌之旧有递运所在城内东南后移北关外今裁获鹿县鎭宁驿在县治西明置极冲现存马七十四匹马夫三十五名传报马夫五名兽医一名摃轿夫八十八名书手一名背柴担水夫一名听事买办夫一名接递皂隷三十名走递牌夫十五名共银四千五百五十九两七钱五分九釐三毫八丝六忽遇闰按月加增知县掌之又有鹿泉递运所在县治西井陉县陉山驿在县治东明置本朝顺治十六年裁后复置极冲现存马八十四匹马夫四十六名传递马夫五名兽医一名摃轿夫八十名书手一名背柴担水夫一名听事买办夫一名接逓皂隷二十名走逓牌夫十五名共银四千六百四十二两三钱五分八釐五毫三丝八忽六㣲一纎遇闰按月加增知县掌之旧有逓运所在县东门外阜平县僻逓现存马八匹夫四名共银一百九十二两遇闰按月加增知县掌之栾城县关城驿在县治东南明置极冲现存马七十七匹车马二匹驴十二头马夫三十五名半传报拨马夫五名兽医一名摃轿夫八十名书手二名察院门役一名鞍屉匠一名接递皂隷三十名走递牌夫三十名喂驴车夫等五名共银七千九百六十九两七钱四釐八毫遇闰按月加增知县掌之又有递运所在城北行唐县今裁灵寿县今裁平山县今裁元氏县僻递现存马八匹夫四名共银一百五十三两五钱二分一釐九毫五丝遇闰按月加增知县掌之赞皇县僻递现存马六匹夫二名共银七十三两六分六釐八毫遇闰按月加增知县掌之新乐县西乐驿在县治西南极冲现存马九十四匹车马二匹差驴二十头马夫四十二名书手听事买办夫火水夫及接递皂隷四十名走递牌夫三十名喂驴车夫等七名共银九千二百四十三两三钱五分八釐遇闰按月加增知县掌之又有递运所在县城外晋州僻递现存马七匹夫四名共银一百三十两四钱三分五毫遇闰按月加增知州掌之无极县僻递现存马八匹夫二名共银一百二十一两九钱八分一釐遇闰按月加增知县掌之藁城县僻递现存马八匹夫二名共银九十两三钱一分九釐九毫遇闰按月加增知县掌之顺德府龙中二驿并邢内二递运所及沙河等七县递马工料银三万四千六百三十三两二钱七分二釐二毫康熈十四十五两年裁银二万三百四十五两八钱四分三釐二毫二十年十二月恩诏复二应复银一万一百七十二两九钱二分一釐二十一年裁夫等银一千六百七十八两三钱八分四釐又裁银一千四百一十七两四钱七分一釐雍正八年裁军站等银二千三百七十三两五钱七分二釐裁杂支银一百八十七两六钱七釐裁夫银一百五十一两二钱十年牛车改设马车裁银二十八两八钱实存银一万八千六百二十三两三钱一分四釐一毫八忽邢台县龙冈驿在县东关旧在城内万厯元年移置于此极冲现存马八十六匹驴二十头车马八匹马夫四十三名车夫四名京报夫五名兽医一名摃轿夫八十名茶夫二名抄牌书手二名厨役四名接递皂隷四十名接递牌夫四十名摃夫四十名共银九千三百五十七两六钱遇闰按月加增知县掌之又有递运所在驿街西沙河县僻递现存马二匹夫一名共银四十一两一钱四分八釐遇闰按月加增知县掌之南和县僻递现存马八匹夫四名共银一百七十一两七钱五分一釐八毫八丝遇闰按月加增知县掌之平乡县僻递现存马四匹夫二名共银八十两六钱二分六釐二毫二丝遇闰按月加增知县掌之广宗县僻递现存马八匹夫三名共银一百四十六两遇闰按月加增知县掌之鉅鹿县僻递现存马八匹夫三名半共银一百五十四两二钱三分一釐三毫遇闰按月加增知县掌之唐山县僻递现存马八匹夫四名共银一百七十四两二钱九分一釐八毫二丝遇闰按月加增知县掌之内邱县中邱驿在县治东南极冲现存马七十四匹驴二十头车马八匹马夫三十七名车夫四名京报夫五名兽医一名摃轿夫八十名茶夫二名抄牌书手二名厨役四名接递皂隷四十名归驿接递摃轿夫三十名摃夫四十名共银八千三百三十三两六钱遇闰按月加增知县掌之又有递运所在县北关外之东任县僻递现存马八匹夫四名共银一百六十四两六分四釐八毫八丝八忽遇闰按月加增知县掌之广平府临丛二驿并成肥曲广鸡威清七递夫马原额正加工料共银三万八千六百八十两八钱二釐八毫七丝六忽七微四纎六沙四尘六埃康熙十四十五两年共裁银二万四千一百三十二两二钱四分一釐五毫九纎四沙一尘一埃二十年十二月二十日恩诏复二应复银一万二千六十六两一钱二分七毫五丝四纎七沙五埃五渺二十一年又裁新增工料银一千六百九十七两七钱八分四釐雍正三年又裁成肥曲广鸡威清七递夫役工食银共一千六百三十二两六钱六分一釐一毫四丝九忽二微四年磁州滏阳驿改归广属原额工料银七千六百四十七两五钱三分九釐十年照丛台驿之例改设夫马驴骡实存工料银九千二百三十两七钱五分四釐六毫八年裁临丛二驿夫役工食银三百六十五两九钱九分九釐四毫又裁临丛二驿夫马工料改归昌延等军站银一千三百六十六两一钱一分八釐四毫八丝又裁成安等七递夫马工料银一千九百四十七两八分五釐三毫六丝八忽三微七纎八沙八尘一埃八渺又裁丛台驿杂支银七十一两四钱一釐二毫三丝一忽八微七纎一沙九年实存工料等银二万八千七百六十四两三钱八分七釐九丝七忽二微三纎九沙五尘八埃七渺永年县临洺驿在县西四十五里临洺鎭极冲现存马八十六匹夫四十三名驴二十头夫役二十名骡十六头夫十名京报马夫四名归驿摃轿夫八十名兽医一名募夫兵快十名接逓皂隷二十五名包军十五名抄牌书手一名递马归驿摃轿夫六十名递马归驿接递皂隷二十五名归驿所摃轿夫三十名协济摃轿夫十五名共银九千九百八十七两三钱四分八釐六毫六丝六忽八微七纎一沙遇闰按月加增驿丞掌之又有临洺逓运所亦在临洺鎭曲周县僻递现存马六匹夫二名共银七十一两一钱五分六釐三毫九丝二忽六微二纎七沙七尘一埃二渺遇闰按月加增知县掌之肥乡县僻递现存马六匹夫六名共银九十七两七分八釐六毫七忽一微四纎五沙一尘二埃遇闰按月加增知县掌之鸡泽县僻递现存马六匹夫三名共银一百零一两二钱四分一釐一丝二微二纎一沙七尘遇闰按月加增知县掌之广平县稍冲现存马六匹夫三名共银八十八两八钱七分五釐二毫九丝一忽二微五纎遇闰按月加增知县掌之邯郸县丛台驿在县治西南明置极冲现存马七十五匹夫三十七名驴二十头夫役二十名骡十六头夫十五名拨夫牌子五名京报马夫二名归驿摃轿夫八十名兽医一名包军十五名抄牌书手一名递马归驿摃轿夫三十五名递马归驿接递皂隷四十名归驿所摃轿夫二十名共银八千八百九十三两四分二釐七毫遇闰按月加增知县掌之旧又有递运所在县治西北明永乐十一年置今废成安县稍冲现存马六匹夫三名共银一百二十一两二钱八分八釐三毫三丝六忽四微三纎五沙六尘五埃五渺遇闰按月加增知县掌之旧有干侯驿在县东今废威县僻递现存马六匹夫三名共银九十三两八钱四分二釐四毫一丝五忽八微遇闰按月加增知县掌之清河县僻递现存马六匹夫三名共银七十九两七钱五分九釐七丝六忽八微八纎八沙四尘遇闰按月加增知县掌之磁州滏阳驿在州治南一里极冲现存马九十匹夫四十五名驴二十头抵留马十匹驴夫四名抵留马夫四名车骡十六头抵留马十六匹车骡夫十五名夫牌子五名抵留马夫二十名摃轿夫二百二十名递送公文马夫三名探马夫四名马牌子二名兽医二名雍正十一年实存工料银九千二百三十两七钱五分四釐六毫遇闰按月加增知州掌之大名府元城等八州县递马夫工料原额银九千五百四十五两二钱八分二釐九毫康熈十四十五两年共裁银七千七百四十二两二钱六分九釐七毫二十年十二月二十日恩诏复二应复银三千八百七十一两一钱三分四釐八毫七丝一忽六微五纎五沙六尘二埃五渺雍正三年十月裁摃轿接递皂隷工食银二千三百九两五钱八釐七毫三丝九忽一微三纎八年又杂支银二千二百七十三两九钱一分五釐二丝一忽三纎七尘五埃九年实裁存夫马工料等银一千九十两七钱二分四釐三毫五丝二忽五微四纎六沙一尘二埃五渺元城县稍冲现存马十匹夫五名共银二百二十八两二钱三分八釐五毫六丝遇闰按月加增知县掌之旧有艾家口水驿在县南街河之濵今废大名县僻递现存马六匹夫三名共银一百零八两遇闰按月加增知县掌之南乐县僻递现存马四匹夫二名共银七十二两遇闰按月加增知县掌之魏县稍冲现存马十匹夫五名共银二百两七钱四分九釐遇闰按月加增知县掌之清丰县僻递现存马六匹夫三名共银一百一十两八钱二分七釐九毫五丝遇闰按月加增知县掌之旧有金堤驿在县南今废东明县僻递现存马六匹夫三名共银一百一十五两九钱二分九釐五毫七丝二忽遇闰按月加增知县掌之开州僻递现存马六匹夫三名共银一百零五两八钱三分五釐四毫三丝七微四纎六沙一尘二埃五渺遇闰按月加增知州掌之长垣县稍冲现存马七匹夫三名共银一百四十九两一钱四分三釐八毫八丝四忽八微遇闰按月加增知县掌之宣化府榆林土木鸡鸣宣化深井万全怀安长安鵰鹗赵州龙门云州赤城东城西城蔚县一十六驿递夫马等项原额工料并马匹草折银一万二千九百二十四两料豆一万一千五百九十二石月米二千八百八十三石六斗麦麸三千三百一十二石康熈二十九年十一月榆林土木鸡鸣万全懐安五驿新增夫马工料银六千零三十两四钱三分又榆林土木鸡鸣宣化万全懐安六驿新增银五千七百零八两九钱一分三釐三十四年十一月榆林土木鸡鸣宣化怀安万全长安鵰鹗云州赤城十驿续增夫马工料银一万九百九十四两六钱又长安鵰鹗云州赤城四驿续增银二千一百一十六两二钱七分七釐雍正八年裁新增续增杂支银一百八十八两四钱二分又旧额项下改归军站马一百一十三匹马夫五十六名半草折工食等项银二千一百九十七两八钱料豆二千八百四十七石六斗月米二百零三石四斗麦麸八百一十三石六斗又蔚州于雍正六年四月二十六日改归直隷其裁存递马夫工料并官支共银一百六十七两雍正十一年榆林土木鸡鸣宣化四驿共增添马二十三匹马夫一十一名半草折工食等项银四百五十五两四钱料豆五百七十九石六斗月米四十一石四斗麦麸一百六十五石六斗雍正十二年实存工料等银三万六千一十两四钱料豆九千三百二十四石月米一千七百二十一石六斗麦麸二千六百六十四石旧有张家口驿在万全宣化县宣化驿在县南关旧曰宣府驿明永乐十六年置康熙三十二年改名极冲现存马八十二匹夫七十五名摃轿夫一百四十六名马牌子一名䥷草喂马夫四名共银四千九百二十三两料豆一千五百六十二石四斗月米六百四十四石四斗麦麸四百四十六石四斗遇闰按月加增知县掌之鸡鸣驿在县东南六十里明永乐十六年置极冲现存马八十二匹夫七十八名摃轿夫五十六名兽医一名马牌子二名䥷草喂马夫八名共银四千四百一十八两四钱料豆一千零五十八石四斗月米三百二十四石麦麸三百零二石四斗遇闰按月加增驿丞掌之深井堡逓在县南少西六十里僻递现存马四匹夫二名共银五十二两八钱料豆一百石八斗月米七石二斗麦麸二十八石八斗遇闰按月加增知县掌之赤城县云州驿在县北三十里明洪武初置次冲现存马四十二匹夫三十九名半摃轿夫二十一名马牌子一名䥷草喂马夫四名共银二千一百五十五两二钱料豆五百五十四石四斗月米一百三十五石麦麸一百五十八石四斗遇闰按月加增驿丞掌之赤城驿在县治东北明永乐中置云门驿宣德五年改今名次冲现存马四十四匹夫四十一名摃轿夫二十名马牌子一名䥷草喂马夫四名共银二千二百两八钱料豆六百零四石八斗月米一百三十三石二斗麦麸一百七十二石八斗遇闰按月加增驿丞掌之龙门县长安驿在县东南九十里明洪武初置丰峪驿永乐九年改今名次冲现存马四十二匹夫四十名摃轿夫二十五名马牌子一名䥷草喂马夫四名共银二千二百二十一两二钱料豆五百五十四石四斗月米一百四十七石六斗麦麸一百五十八石四斗遇闰按月加增驿丞掌之鵰鹗驿在县东四十五里明洪武初置浩岭驿永乐中改今名次冲现存马四十三匹夫四十名半摃轿夫二十一名马牌子一名䥷草喂马夫四名共银二千一百九十二两料豆五百七十九石六斗月米一百三十五石麦麸一百六十五石六斗遇闰按月加增驿丞掌之龙门城递在县西二十五里僻递现存马四匹夫二名共银五十二两八钱料豆一百石八斗月米七石二斗麦麸二十八石八斗遇闰按月加增知县掌之赵州堡逓在县西五十里僻递现存马四匹夫二名共银五十二两八钱料豆一百石八斗月米七石二斗麦麸二十八石八斗遇闰按月加增知县掌之懐来县榆林驿在县东南三十里元置旧𨽻延庆卫今改属极冲现存马九十匹夫八十二名摃轿夫五十六名兽医一名马牌子二名䥷草喂马夫八名共银四千六百二十六两料豆一千二百九石六斗月米三百三十四石八斗麦麸三百四十五石六斗遇闰按月加增驿丞掌之土木驿在县西二十五里明置极冲现存马八十二匹夫七十八名摃轿夫五十三名兽医一名马牌子二名䥷草喂马夫八名共银四千四百三十一两六钱料豆一千一十五石二斗月米三百零九石六斗麦麸二百八十八石遇闰按月加增驿丞掌之蔚州僻递现存马六匹夫三名共银一百六十七两遇闰按月加增知州掌之蔚县僻递现存马二匹夫一名共银二十六两四钱料豆五十石四斗月米三石六斗麦麸一十四石四斗遇闰按月加增知县掌之西宁县东城递在县东六十里僻递现存马二匹夫一名共银二十六两四钱料豆五十石四斗月米三石六斗麦麸一十四石四斗遇闰按月加增知县掌之西城递在县城僻递现存马二匹夫一名共银二十六两四钱料豆五十石四斗月米三石六斗麦麸十四石四斗遇闰按月加增知县掌之怀安县怀安驿在县北门外明初永乐十六年置于左卫东门外名东门驿成化二十年改置于此康熈三十二年改名极冲现存马七十七匹夫七十五名半摃轿夫四十七名兽医一名马牌子二名䥷马喂马夫八名共银四千二百三十一两八钱料豆九百零七石二斗月米二百七十九石麦麸二百五十九石二斗遇闰按月加增知县掌之万全驿在左卫南门外明正德八年置极冲现存马七十七匹夫七十五名半摃轿夫三十九名兽医一名马牌子二名䥷草喂马夫八名共银四千二百四两八钱料豆八百三十一石六斗月米二百四十六石六斗麦麸二百三十七石六斗遇闰按月加增驿丞掌之延庆州小马站在州治东北明置今废易州本州并清苑上陈二驿暨涞水县递马原额正加工料银九千七百四十四两六分康熈十四十五两年共裁银七千四百七十三两二钱六分二十二年十二月二十日恩诏复二应复银三千七百三十六两六钱三分雍正三年裁摃轿夫接递皂隷工食银六百零六两八年共裁工料银一千一百二十六两二钱一分三毫六丝二忽又裁杂支银五百三十六两六钱七分十年牛车改设马车加增工料银二十八两八钱十二年晋省广昌县改隷工料银一千七百五十五两通共实存工料银五千五百二十二两三钱四分八釐六毫三丝八忽本州僻递现存马八匹夫四名驴六头共银二百六两九钱九分九釐三毫九丝八忽遇闰按月加增知州掌之清苑驿在州治东北明洪武七年置稍冲现存马二十六匹车马二匹骡三头夫役共四十三名半共银一千七百两七分四釐一毫九丝遇闰按月加增知州掌之上陈驿在州西九十里紫荆关城内明洪武七年置于关东十五里后移于此稍冲现存马二十二匹车马二匹驴四头夫役共四十六名半共银一千七百六十五两八钱八分二釐二毫五丝七忽遇闰按月加增驿丞掌之旧有塔崖驿在涞水县西一百八十里紫荆关外明初置嘉靖中改为河北驿隷易州后并入上陈驿又有递运所今亦裁涞水县稍冲现存马十匹夫五名共银一百八十四两三钱九分二釐八毫遇闰按月加增知县掌之广昌县香山倒马二驿现存马六十五匹夫三十二名半共银一千七百五十五两知县掌之冀州本州并南宫等五县递马原额工料银四千二十三两二钱五分九釐七毫二丝六忽七微康熈十四十五两年共裁银三千一百五十三两二分八釐二毫一丝七微二十年十二月恩诏复二应复银一千五百七十六两五钱一分四釐一毫五忽三微五纎雍正三年裁夫役工食银八百九十七两四钱九分七釐八毫三丝八年又裁银九百零二两五分六釐三丝八忽八微八纎雍正九年实存工料等银六百四十七两一钱九分一钱九分一釐七毫五丝二忽四㣲七纎本州僻递现存马八匹夫三名共银一百一十七两四钱二分八釐五毫九丝二忽遇闰按月加增知州掌之南宫县稍冲现存马八匹夫四名共银一百四十五两一钱八分七釐二毫遇闰按月加增知县掌之新河县僻递现存马八匹夫四名共银一百六十七两四钱九釐三毫六丝六忽五微二纎遇闰按月加增知县掌之枣强县今裁武邑县僻递现存马六匹马夫二名共银八十七两二钱一毫遇闰按月加增知县掌之衡水县僻递现存马七匹马夫三名共银一百二十九两九钱六分六釐四毫九丝三忽九㣲五纎遇闰按月加增知县掌之赵州鄗城槐水二驿并二递运所隆平等四县递马原额正加工料银三万一千六百一十四两二钱五分一釐七丝四忽八微康熈十四十五两年共裁银一万七千九百六十五两四钱一分四釐八毫三丝二忽八微二十年十二月恩诏复二应复银八千九百八十二两七钱七釐四毫一丝六忽四微二十一年又裁新增夫马工料银二千四百二十一两三钱六分雍正三年裁夫役工食银三百六十八两三钱九分零二毫一丝四㣲八年又裁杂支银一千二百八十七两一钱九分四釐九毫九丝七忽又裁夫役工食银二百四十一两二钱又裁改夫马工料银一千七百四十一两九钱三分九釐二毫三丝四忽十年牛车改设马车裁银二百七十三两六钱实存工料等银一万六千二百九十七两八钱五分九釐二毫一丝七忽本州鄗城驿在州治西明置极冲现存马七十六匹车马二匹驴十二头马夫三十八名传报拨马夫五名兽医一名摃轿夫八十名书手二名接递皂隷四十名走递牌夫三十名喂驴车夫夫头五名共银七千九百四十五两七钱四釐八毫遇闰按月加增知州掌之又有递运所在州治东柏乡县槐水驿在州治西北明置极冲现存马七十七匹车马二匹驴十二头马夫三十八名半传报拨马夫五名兽医一名摃轿夫八十名书手二名察院门役三名接逓皂隷三十名走逓牌夫三十名喂驴车夫夫头五名共银八千零五两七钱四釐八毫遇闰按月加增知县掌之又有逓运所在县南门外隆平县僻递现存马三匹夫一名半共银三十二两四钱遇闰按月加增知县掌之高邑县僻递现存马四匹夫二名共银七十二两遇闰按月加增知县掌之临城县僻递现存马六匹夫三名共银七十九两九钱二分遇闰按月加增知县掌之宁晋县僻递现存马八匹夫四名共银一百六十二两一钱二分九釐六毫一丝七忽遇闰按月加增知县掌之深州本州并安平等三县逓马原设工料银二千零一十两九钱三分三釐三毫康熈十四十五两年共裁银一千四百四十三两一钱一釐九毫五丝二十年十二月二十日恩诏复二应复银七百二十一两五钱五分九毫七丝五忽雍正三年裁夫役工食银四百零三两八分六釐三毫八年又裁银四百三十六两三钱九分七釐八毫四丝五忽雍正九年实存工料等银四百四十九两八钱九分八釐一毫八丝本州僻递现存马七匹夫三名共银一百三十八两四钱五分九釐五毫遇闰按月加增知州掌之武强县僻逓现存马四匹夫一名共银五十五两二钱九分六釐遇闰按月加增知县掌之饶阳县僻逓现存马八匹夫四名共银一百四十三两二钱五分四釐六毫八丝遇闰按月加增知县掌之安平县僻递现存马六匹夫三名共银一百一十二两八钱八分八釐遇闰按月加增知县掌之定州永定驿并逓运所曲阳深泽二县递马等项原额工料银一万五千六百一十五两九钱六分五釐一毫五丝二忽康熈十四十五两年共裁银八千三百三十三两四钱八分三釐一毫五丝二忽二十年十二月二十日恩诏复二应复银四千一百六十六两七钱四分一釐五毫七丝六忽二十一年又裁新增大马工料银四百六两七钱四分六釐雍正三年裁夫役工食银一百九十一两二钱八年又裁杂支银五百八十两七钱六分九釐五毫七丝六忽又裁改夫马工料银八百四十二两八钱雍正十年牛车改设马车裁银九十两实存工料等银九千三百三十七两七钱八釐本州永定驿在州治北明置极冲现存马九十四匹车马二匹差驴二十头马夫四十二名传报马夫九名兽医一名归驿摃轿夫一百名书手二名跟役一名买办夫一名烧火担水夫二名接逓皂隷四十名牌夫三十名喂驴赶车大小夫头共六名共银九千一百三十四两一钱八釐遇闰按月加增知州掌之又有递运所在州南门外曲阳县僻递现存马八匹夫四名共银一百五十二两遇闰按月加增知县掌之深泽县僻递现存马四匹夫二名共银五十一两六钱遇闰按月加增知县掌之畿辅通志卷四十三畿辅通志钦定四库全书畿辅通志卷四十四舖司顺天府共舖司兵六百二十名每年共支工食银三千八百一十八两四钱大兴县正阳舖朝阳舖西流舖安定舖红山舖下马舖剪庄舖曹村舖青闰舖额设舖司兵三十一名每年共支银二百二十三两二钱宛平县施仁舖彰义舖义井舖卢沟舖新店舖高店舖田家庄舖黄岱舖石碑舖双线舖胡渠舖兵五十一名共支银三百六十七两二钱良乡县城东北为长阳舖西南为重义舖旧店舖燕谷舖兵二十五名共支银一百五十两固安县城南为栁泉麟埚舖北为东玊舖额设舖司兵二十名每年共支银一百二十两永清县城南为马家舖北为火烧舖额设舖司兵九名每年共支银五十四两东安县城东为马圈舖北为常角舖祖哥舖李家舖额设舖司兵十六名共支银九十六两香河县城东为宣敎寺舖戴家阁舖西为王家舖高家舖额设舖司兵十名每年共支银六十两通州城东为召里店舖西南为高丽庄舖西为东留村舖又西为大黄庄舖旧漷县城北为宋家舖郭家舖南为黄场舖得仁务舖两家店舖额设舖司兵五十四名每年共支银三百二十四两三河县城东为石牌舖段家岭舖西为白浮图舖泥洼舖夏店五槐舖马已乏舖烟郊舖额设舖司兵五十六名每年共支银三百三十六两武清县城东南为蔡村舖桃花口舖西南为新庄舖马百户屯舖西北为巨城舖漷水舖额设舖司兵二十二名每年共支银一百三十二两旧有三家茅店舖在县东南今废宝坻县城西为朱家庄舖崔家庄舖额设舖司兵十名每年共支银六十两昌平州城东为新庄舖麻峪舖牛房舖桥子舖赴任舖石槽舖抱榆舖新峰舖南为沙屯舖半壁店舖囘龙舖清河舖西龙虎舖南口舖达居庸关额设舖司兵三十四名每年共支银二百零四两旧有长坡舖南口舖双墖舖皂角舖榆河舖清河舖唐家岭等舖今改置顺义县城西南为内政舖孙复舖西为牛家庄舖渠河舖高丽营舖北为向阳舖牛栏山舖额设舖司兵二十四名每年共支银一百四十四两密云县城东为八里舖西为塔院舖北为神仙舖星庄舖陈家庄舖青阳舖东北为高岭舖王店舖北口舖额设舖司兵十九名每年共支银一百一十四两怀柔县城东为小务舖王家舖东南为年丰舖额设舖司兵十五名每年共支银九十两又城东一百里有松棚舖涿州城北十里为湖梁舖北达京师南为管头舖为楼桑舖为三家店舖东十里为栁窝营舖西为马村舖又鲁家庄舖路出紫荆关西南为松林店舖泽畔舖路出保定府额设舖司兵六十一名每年共支银三百六十六两房山县城南为挟河舖额设舖司兵十名每年共支银六十两霸州城内为州前舖城北为南孟舖东为辛店舖南为莫金舖额设舖司兵十二名每年共支银七十二两文安县城东为太平洲舖西为孙村舖额设舖司兵九名每年共支银五十四两大城县城东南为赵扶舖西为邓家务舖额设舖司兵十名每年共支银六十两保定县城东为路疃舖西为西阳鹿疃舖西南为柏木桥舖额设舖司兵九名每年共支银五十四两蓟州城东为黄土坡舖逯山舖马伸桥舖临河舖南为八里舖献桥舖又南为别山舖城西为十里舖大柳树舖又西为邦均舖额设舖司兵六十名每年共支银三百六十两平谷县城南为辛店舖北为夏箭务舖额设舖司兵十一名每年共支银六十六两遵化州城东为铁山岭舖双城子舖金山寺舖袁家屯舖卢儿岭舖南为新店舖党峪舖西南为平安城舖西为七里舖沙河舖义井舖石门舖额设舖司兵四十五名每年共支银二百七十两永平府共舖司兵一百九十一名每年共支工食银一千一百二十七两卢龙县城东为周家舖第二舖双望舖南为周玉山舖刘家庄舖西为石梯子舖白佛院舖赤峰舖西北为分水岭黑石舖额设舖司兵三十五名每年共支银二百一十两迁安县城南为沙河舖四十八里有西径为黑崖子舖东为沙窝舖色山舖马波舖岳榆舖西北为龙起舖金山院舖罗家屯舖大寨舖旧城舖白庙舖西北一百十里有灰岭舖孩儿岭舖出口外额设舖司兵十七名每年共支银一百零二两抚宁县城东为横山舖马坡舖深河舖团山舖张果老村舖丰千台舖红花店舖迁安舖又东北达山海关界城西为绿湾舖芦峰口舖背隂舖额设舖司兵三十名每年共支银一百八十两昌黎县城西为石堠子舖梭头湾舖营城舖訾家舖额设舖司兵十九名每年共支银九十五两城东北旧有张各庄舖红花店舖今废滦州城南为大栁舖马城舖长宁舖西北为甸子舖牤牛桥舖榛子鎭舖根窝舖铁城坎舖城北为刘家庄舖额设舖司兵三十三名每年共支银一百九十八两乐亭县城西北为曹家庄舖新乐鎭长宁舖额设铺司兵八名每年共支银四十八两玊田县城东为韩家舖两家店舖双桥舖西为来亭桥舖又西为孤树舖额设舖司兵二十九名每年共支银一百七十四两丰润县城东为垠城舖板桥舖铁城舖西为七里舖高丽舖阎家舖沙流河舖西北为梁家务舖党峪舖额设舖司兵二十名每年共支银一百二十两保定府共舖司兵三百八十六名每年共支工食银二千二百八十两清苑县城东解家庄舖新安舖东南为百塜舖又南为大冉舖田家庄舖张登舖温仁舖城西为董家庄舖又西南为小激舖大激舖城北为双杨舖额设舖司兵六十名每年共支银三百六十两满城县城东为竒村舖东北为要庄舖两渔舖东南为受陵舖又东南为贾村舖南原村舖西为毛山舖抱阳舖北为谒山舖大册舖紫口舖南为闫童舖汤村舖孟村舖淡头舖泥洼舖额设舖司兵二十四名每年共支银一百四十四两安肃县城南为道涧舖漕河舖徐河舖西南为解村舖樊村舖孙哥庄舖大王店舖西北为高哥庄舖遂城舖东关舖北为白塔舖田村舖额设舖司兵五十一名每年共支银三百两定兴县城东为头舖南为北河舖泥窳舖上及舖固城舖祖村舖额设舖司兵六十名每年共支银三百六十两新城县城南为云北舖魏家舖东马舖西为界河舖西南为马村舖北为衣锦舖方官舖西北为驻跸舖额设舖司兵五十名每年共支银三百两唐县城西北为河南舖又五十里为军城舖青阳舖又十里为北岭子舖令公舖又十里为龙抜舖达山西界额设舖司兵十六名每年共支银九十六两博野县城北为油李舖又北为陶墟店舖又北为温寅舖达清苑县界额设舖司兵六名每年共支银三十六两庆都县城西南为戚店舖固店舖达定州之清风店东北为十里舖逹满城县又北为稂村舖达清苑县额设舖司兵三十名每年共支银一百八十两容城县城之东为王祥舖南为胡村舖西为南张舖额设舖司兵十名每年共支工食银六十两完县额设舖司兵五名每年共支工食银三十两蠡县城西为辛桥舖额设舖司兵八名每年共支工食银四十八两雄县城之南为郝庄舖又东南为郭庄舖西为杨定舖北为王克舖又为韩家舖五舖共额设舖司兵二十五名每年共支工食银一百五十两祁州城东北为王家庄舖抵府南为东固舖娄底舖抵深泽县额设舖司兵十名每年共支工食银六十两束鹿县城北为旧城舖西北为泊庄舖玊山舖额设舖司兵八名每年共支领工食银四十八两安州总舖在州治西城西南为边呉舖沱上舖南为陶口舖额设舖司兵六名每年共支工食银三十六两高阳县城东南为利家口舖小连口舖西为野王舖进庄舖额设舖司兵十五名每年共支银九十两新安县城南为马家舖又名马舖有便民桥渥易二水所经额设舖司兵二名每年共支银十二两河间府共舖司兵二百二十七名每年共支工食银一千三百六十二两河间县城东有山寒舖南为八里舖侯村舖东南为梁家舖西南为乔城舖北为二十里舖三十里舖额设舖司兵四十一名每年共支银二百四十六两献县城东为赵二庄舖杜生舖蔡村舖南为单桥舖马颊舖郗家舖北为冯村舖商家林舖额设舖司兵三十名每年共支银一百八十两阜城县城南为御庄舖许家舖漫河舖北为刘济舖额设舖司兵十六名每年共支银九十六两肃宁县城东为丰乐堡舖李公庄舖中堡村舖南为张家庄舖西为付家荘舖额设舖司兵二十名每年共支银一百二十两任邱县城南为五里舖沙村舖关张舖石门舖史村舖新史舖陶家舖北为西梁舖香城屯舖韩庄舖香城舖司马庄舖带河舖黄垒舖塔庄舖沙湾舖鄚市舖朱家庄舖枣庄舖额设舖司兵三十名每年共支银一百八十两交河县城西为刘四舖中范舖又城西两和舖豆庄舖额设舖司兵十六名每年共支银九十六两宁津县城西为部套河舖界首舖额设舖司兵十名每年共支银六十两景州城东为管庄舖南为马庄舖赞福舖北留智舖南留智舖北为孙庄舖韩庄舖额设舖司兵二十六名每年共支银一百五十六两呉桥县城东为大王舖王孝舖一名沟店舖西为官庄舖一名楼子舖安陵舖额设舖司兵十六名每年共支银九十六两东光县城南为连鎭舖马家寨舖北为王家集舖额设舖司兵十二名每年共支银七十二两故城县额设舖司兵十名每年共支银六十两天津府共舖司兵一百三十四名每年共支工食银八百零四两天津县额设舖司兵二名每年共支银十二两青县城东南为窰子口舖兴济舖安堵寨舖西南为本门舖崇仙舖杜林墓舖陈预舖长庄窠舖北为葢宿舖流河舖空城舖北栁舖额设舖司兵三十八名每年共支银二百八十两静海县城南为双塘舖钓台舖辛庄舖北为独流舖王庄舖辛口舖又北为杨栁青舖稍直口舖又东北为小直沽舖额设舖司兵二十六名每年共支银一百五十六两沧州城东为卢家园舖东南为汪家舖沈家舖旧沧州舖李家舖南为㨗第舖尚家坑舖北为朱家坟舖横堤舖额设舖司兵三十六名每年共支银二百一十六两南皮县额设舖司兵十二名每年共支银七十二两盐山县城东为南褚村舖髙家湾舖东南为大王舖移丰舖望树舖百尺杆舖南召舖崔家口舖南为孟家店舖西南为帽架圈舖张村舖高庄舖西为郭村舖西北为新店舖孙周舖北为北赵村舖常郭舖韩村舖东北为边家务舖北楮村舖旧城舖丁村舖海丰舖苏基舖东赵村舖杨二庄舖海下舖额设舖司兵十二名每年共支银七十二两庆云县城东南为纪家舖火烧舖二郎舖西为五里舖壮里舖山云舖额设舖司兵八名每年共支银四十八两正定府共舖司兵三百一十五名每年支工食银一千八百七十二两正定县城南为五里舖十里舖石家庄舖坛马舖西南为栁林舖北为七里舖十里舖北牛舖新城舖额设舖司兵五十名每年共支银三百两获鹿县城东为赵寨舖安舍舖赵陵舖东南为荆壁舖西为土门舖胡神舖额设舖司兵三十名每年共支银一百八十两井陉县城东为西河舖横口舖白石岭舖上安舖下安舖西为板桥舖龙窝舖界侯舖额设舖司兵四十名每年共支银二百四十两阜平县城东为尚书庄舖王槐舖额设舖司兵八名每年共支银四十八两栾城县城南为东巩舖北为董保舖程上舖额设舖司兵四十名每年共支银二百四十两行唐县城南为白庙村舖半壁店舖北为齐村舖贾村舖龙冈村舖额设舖司兵十二名每年共支工食银七十二两灵寿县城东南为木佛舖达本府正定县界额设舖司兵六名每年共该支领工食银三十六两平山县城东十里为叚栁舖达本府正定县界额设舖司兵六名每年共支领工食银三十六两元氏县额设舖司兵十一名每年共支工食银四十八两赞皇县城东二十五里为邢郭舖达赵州髙邑县界额设舖司兵十五名每年共支工食银九十两新乐县城东十里为田村舖又三里为王店舖达定州界南十里为小寨舖又十里为同尝舖又五里为马头村舖又五里为蔺渠舖达藁城县界北八里为梁庄舖又七里为安庄舖达曲阳县界额设舖司兵四十六名每年共支工食银二百七十六两晋州城东十里为大王舖东南二十里为吕家庄舖又五里为新庄舖达束鹿县界东北十五里为光粲舖又十五里为东曹舖达深泽县界西北为于家庄舖西十五里为苏家庄舖又五里为青魁舖又十五里为王家庄舖又三十里为小史舖额设舖司兵二十五名每年共支工食银一百五十两无极县城西南三十里为幞头店舖达藁城县界额设舖司兵八名每年共支工食银四十八两藁城县城西北一十里为四公舖又二十里为堤里舖又四十里为呉村舖达保定府新乐县界额设舖司兵十八名每年共支工食银一百零八两顺德府共舖司兵二百一十九名每年共支工食银一千三百一十四两邢台县城东为张村舖达任县界东南为静安舖又东南为新舖达南和县界又南为康庄舖达沙河县界北为石桥舖又北为荆村舖又北为崇雅舖达内邱县界额设舖司兵共六十名每年共支银三百六十两沙河县城南为河心舖南中舖北为食饍舖额设舖司兵二十六名每年共支银一百五十六两南和县城东为阎李舖西为河头郭舖额设舖司兵二十名每年共支银一百二十两平乡县城东北为夏庄舖柴村舖魏家舖额设舖司兵十六名每年共支银九十六两广宗县城西南为新建舖北为栢社舖西赵舖额设舖司兵十二名每年共支银七十二两鉅鹿县城东南为清水道舖西南为原庄舖额设舖司兵一十四名每年共支工食银八十四两唐山县城南十五里为南楼舖西南为范解舖西北为太宁舖北为杨村舖额设舖司兵十五名每年共支银五十两内邱县城南为河村舖小马舖都城舖西阳舖南宋舖梁原舖御暴舖北为李阳舖史村舖马峰舖张村舖鎻钥舖额设舖司兵四十名每年共支银二百四十两任县城东为台南舖新店舖北为桥头舖西为西留舖额设舖司兵十六名每年共支银九十六两广平府共舖司兵二百二十三名每年共支工食银一千二百五十八两三钱永年县城东为曹庄舖龎庄舖髙家寨舖河庄舖西关寨舖张村舖八汪舖西苏舖贾葛口舖额设舖司兵五十四名每年共支银三百二十四两曲周县额设舖司兵十二名每年共支银七十二两肥乡县城东为屯庄舖南为焦家舖西为刘家舖北为林儿舖额设舖司兵二十四名每年共支银一百四十四两鸡泽县城南为六坊舖新光舖额设舖司兵十名每年共支银六十两广平县城东为拳庄舖额设舖司兵八名每年共支银四十八两邯郸县城南为龎村舖张村舖北为刘庄舖王化舖额设舖司兵三十名每年共支银一百八十两成安县城东为郭坊舖漳河舖北为河疃舖额设舖司兵八名每年共支银四十八两威县城东为孙家寨舖西南为梨园头舖额设舖司兵十名每年共支银六十两清河县城南为史家坞舖西南为李家庄舖额设舖司兵十八名每年共支银六十两又有浅舖八曰二哥营严家口呉家圈孙家口葡萄蓬草庙口黄家口贾家口磁州额设舖司兵四十九名每年共支银二百六十二两零三钱八釐七毫大名府共舖司兵一百四十四名每年共支工食银八百六十四两元城县城东为岔道舖东堤舖髙家庄舖额设舖司兵十八名每年共支银一百零八两大名县城西南为五里舖段村舖边马集舖紫冈舖大巖屯舖西北为青头舖额设舖司兵八名每年共支银四十八两南乐县城东南为屯村舖小屯村舖夏庄舖韩家集舖千口村舖大清集舖方山谷村舖邵郭舖孟郭村舖西为梁村舖今移大名县大巖屯西北为北张舖北为翟村舖今移魏县康二庄额设舖司兵十八名每年共支银一百零八两魏县城东为大寨舖沙口舖北为西寺堡舖额设舖司兵十五名每年共支银九十两清丰县城南为旧城舖潘生舖宋固舖北为王家庄舖聂城舖髙家堡舖孟固舖额设舖司兵十六名每年共支银九十六两东明县城东为陆圈舖南为鱼窝舖栁园舖双井舖杜胜舖西为十里舖东明舖马头口舖北为旧寨舖司马舖额设舖司兵二十名每年共支银一百二十两开州城西南为杨村舖东子岸舖西子岸舖西北为井店舖北为白仓舖额设舖司兵二十五名每年共支银一百五十两长垣县城北为邓冈舖教成舖中冉舖额设舖司兵二十四名每年共支银一百四十四两宣化府共舖司兵一百四十八名每年共支工食银八百九十四两零八钱宣化县城东南为贤字舖思字舖雨字舖霖字舖皆明景泰中置谓之暖舖城西南为佐字舖额设舖司兵十四名每年共支银八十四两赤城县城东北为致字舖南为出字舖西为恤字舖礼字舖东南为龙山所又南为陆字舖婣字舖西北为任字舖北为云州堡友字舖又堡南为孝字舖额设舖司兵十名每年共支银六十两万全县城东南为至字舖理字舖城南为堂字舖知字舖俗字舖额设舖司兵十名每年共支银六十两龙门县城东北为东方舖射字舖西为御字舖东为仁字舖东为鵰鹗堡舖南为行字舖数字舖堡北为文字舖东南为长安堡舖南为教字舖信字舖额设舖司兵十四名每年共支银八十四两怀来县城东为域字舖开字舖中字舖城西为一字舖臣字舖额设舖司兵二十二名每年共支银一百三十二两蔚州额设舖司兵十八名每年共支银一百一十九两零六钱蔚县额设舖司兵十六名每年共支银九十六两西宁县额设舖司名十八名每年共支银一百零八两懐安县额设舖司兵十四名每年共支银八十四两延庆州额设舖司兵八名每年共支银四十三两零二钱保安州城西为君字舖东北为洪字舖东为转字舖气字舖额设舖司兵四名每年共支银二十四两易州共舖司兵八十六名每年共支工食银五百一十六两本州城东十里为麻屋舖又十里为官桥舖达涞水县界东南十五里为北东舖达定兴县界北城舖南十五里为军营舖十里为明月舖西十里为石门舖十里为栢尖舖十里为管头舖三十里为龙华舖十七里为泥凹舖十六里为上陈舖十四里为三里舖十四里为盘石舖十五里为歪山舖十里为塔崖舖达广昌县界额设舖司兵六十名每年共支银三百六十两涞水县城东为槐家庄舖南为郑家庄舖西为道栏舖额设舖司兵十二名每年共支银七十二两广昌县总舖在上关有浮图丰乐等一十五舖共设舖司兵十四名每年共支银八十四两冀州共舖司兵一百一名每年共支工食银六百零六两本州城东北为陆村舖西南为宋家庄舖曾家庄舖安店舖西为榆林舖付水舖西北为谢家庄舖土路口舖额设舖司兵三十五名每年共支银二百一十两南宫县城东南为岳悦村舖田村舖髙村舖孙村舖狼塜舖贾村舖崔家寨舖悬空舖东北为耿家庄舖西北为陈伯居舖额设舖司兵二十八名每年共支银一百六十八两新河县城东为小接头舖东南为阎庄舖南马庄舖西为神首村舖陈海庄舖额设舖司兵十名每年共支银六十两枣强县城西为崔村舖西北为萧张舖单䭾舖东为旧县舖额设舖司兵八名每年共支银四十八两武邑县城西南为刘中舖额设舖司兵八名每年共支银四十八两衡水县城西北为五花营舖马老店舖额设舖司兵十二名每年共支银七十二两赵州共舖司兵一百二十二名每年共支工食银七百三十二两本州城东为西章舖南为五里腰舖封家舖沙河舖北为苏村舖周村舖新寨舖东南为西张舖额设舖司兵三十名每年共支银一百八十两柏乡县城南为驻驾舖小里舖西南为贾庄舖又南为营儿舖雹冰舖营房舖北为程村舖又北为神显舖故城舖口店舖额设舖司兵四十名每年共支银二百四十两隆平县额设舖司兵五名每年共支银三十两髙邑县城东南为周村舖西为刑郭舖东北为江店舖又东北为小荆舖额设舖司兵十二名每年共支银七十二两临城县城东为留村舖鎭内舖野狐舖额设舖司兵十名每年共支银六十两宁晋县城东为干台舖东南为鱼台舖东汪舖新庄舖西北为黄退舖换马店舖额设舖司兵二十五名每年共支银一百五十两深州共舖司兵七十名每年共支工食银四百二十两本州城南为南魏村舖陈二庄舖西南为圏头舖西为和乐村舖魏泊舖额设舖司兵二十名每年共支银一百二十两武强县城北为孙家庄舖南赵石舖额设舖司兵八名每年共支银四十八两城西有五里舖今废饶阳县城东南为段村舖西为张平舖东北为王家庄舖孔店舖额设舖司兵十六名每年共支银九十六两安平县城东为韩村舖西为黄城舖额设舖司兵二十六名每年共支银一百五十六两定州共舖司兵一百八名每年共支工食银八百七十六两本州城西南为八角郎舖西为韩村舖东北为清水河舖额设舖司兵六十名每年共支银三百六十两曲阳县城东为赵邱舖南为羊村舖西北为孝墓舖西为黄台舖额设舖司兵四十名每年共支银二百四十两深泽县城南为西河村舖东北为张家庄舖额设舖司兵八名每年共支银四十八两雍正二年兵部议准直𨽻为都会通衢夫役万不可减额设之夫每于十名内召募八名留其二以为大差僱募之用则夫役不至亏缺而供应亦无迟误至水驿与旱驿同例额设夫役亦难议减应于十分之内长养八名留其二分工食俟有大差经临额夫不敷应付方许添僱若无差即行充饷雍正五年又议准各衙门驿站陋规永行禁絶直省额设工料约计四十八万两陋规四万四千余两照各驿额设之数均减十分之一自五年为始节省归公雍正十年又议准凡例在司库请领者照实支九折之数核发例在地粮存留者亦照实数归入起运项下报解自雍正十一年为始永为定例畿辅通志卷四十四畿辅通志钦定四库全书畿辅通志卷四十五河渠尚书禹贡一篇纪夏后行水之功司马迁因之为河渠书班固继之志沟洫皆载一代疏排之绩非如桑钦水经备叙川渎源委也我国家奠鼎燕京负崇山而襟沧海百川辐辏赴壑朝宗其间顺逆通塞动闗生民利病圣祖仁皇帝临御六十余载地平天成而于畿甸河道堤防尤勤睿虑廵行指授为斯民图万世之安我皇上继志缵功大兴水利特颁内府金钱数百万命贤王董其事修濬兼施节宣备至以故水润土甘年丰人乐同符禹绩非汉唐以来塞筑补苴之能事也宜为后世法程故于诸川之外特详志焉渤海在天津县东南一百二十里明统志东连辽海西抵直沽按直沽即今大沽口河流入海处也两岸壁陡一阈中横土人谓之海门潮汐所至北抵杨村南抵程官屯西过王庆坨率二百余里皆淡水也咸潮抵海门而止无坌入者若天设之以限内外斯亦竒矣海河南北运淀河之会流也自天津东北三岔口迄大沽口长一百二十里涘广崖深奔流湍驶潮汐迎之则逆行而上禹贡所谓逆河是也每伏秋之交二运并涨淀水争趍骈注于三岔一口而强潮牴牾洄漩不下倒漾横流上游隄岸田庐皆受其浸所谓尾闾不畅胷腹俱病者也故欲治直𨽻之水者莫如扩逹海之口而欲扩逹海之口者莫如减入口之水雍正三年上命怡贤亲王兴修水利亲授方畧于南北运各建坝开河减水分流别途归海岂仅为运河计哉入口之水减则逹海之口寛而北来之永定河南来之子牙河中间七十二清河乃得绰然入三岔口而东注朱子云治水先从低处下手正此意也卫河即南运河也亦曰永济渠亦曰御河源出河南卫辉府自山东武城县流入直𨽻故城县界又东迳山东徳州界复入直𨽻迳景州东呉桥县西又东北迳东光县西又东北迳交河县东南七里口又东北迳泊头镇入南皮县界又东北迳沧州城西又东北迳青县城东静海县城西天津府城北至三岔口与白河会入海计长八百余里寰宇记永济河在清池县西三十里自南皮县来入干宁军亦唿为御河金史地理志南皮东光呉桥有永济渠按卫河本西汉时大河所经东汉以后为清漳二渎所经隋时开为永济渠宋皇祐初河合永济渠仍为大河所经南渡后大河南徙而卫河如故金元以来皆漕运所经也有减水河二一在沧州南十五里絶隄一在故兴济县皆明𢎞治中开以备卫河泛溢乆而堙塞闸石犹有存者雍正三年大水卫河溢决十三口怡贤亲王奉上命查修水利奏开减水二河各建滚水石坝一座挑濬旧河分逹海港沧青水势借以消洩居民赖之按南运向苦浅滞故额设浅夫以供挑穵两岸隄工随时补苴而已自漳河南徙于馆陶入运湍急浩瀚每羡溢为灾雍正四年经怡贤亲王奏请分道专辖增汛员设嵗修始以隄防为务乃隄日增髙而水亦随长伏秋汛涨各州县往往于隄上加埝以防漫溢葢以漳水泥浊河形曲折垫淤于下则泛溢于上势固然也计惟于徳州上流与古黄河相近之处度地建坝广三四十丈引而注之古黄河不惟直𨽻河隄永免涨溢即徳州一帯工程亦获宁谧矣但地𨽻山东在此为切已之忧者在彼未免为秦越之视雍正八年七月徳州第九屯隄决直𨽻景州以下十余州县禾稼尽没水利衙门屡行咨会而决口讫未坚筑葢其地处上游水过正堪艺麦而此间形如仰釡有受无洩纵竭力修防隄工巩固亦何救于田庐之湮没耶若将临清以北河道併归直𨽻总河管辖则一河首尾修濬自如上下不致阻格矣白河即北运河也亦曰潞河方舆纪要白河源出宣化府龙门县东滴水崖东流入宻云县之石塘岭过县西入通州界其支流亦从石塘岭过懐柔县西顺义县东入通州东境合焉东南径漷县武清县东而入直沽合卫河入海又白河径灵蹟山黄花镇川河入焉又南径牛栏山东麓潮河流合焉又南迳顺义县东门外顺义县志白河发源塞外自石塘岭白马闗入故曰白河赴通州北闗与温榆河合即运粮河性悍多沙迁徙无常俗称为自在河明神宗实録万歴三十一年从工部议挑通州至天津白河深四尺五寸所挑沙土即筑隄两岸着为令漕河图志燕赵之间地方千里其间巨细河流悉至武清县丁字沽注于白河故一遇雨潦白河满溢耍儿渡口南蔡村等处冲决隄岸壊民田庐起夫塞筑劳费万计逮时干旱舟行又或浅阻以此知水势盈涸不常不可以经乆而论也按白河会潮沽榆沙通惠诸河之水源髙势峻有如建瓴而西北诸山泉流滙聚每伏秋之际积雨未歇怒流已至顷刻寻丈非徒恃隄防所能捍御也康熙三十八年决武清县筐儿港三十九年圣祖仁皇帝亲临视阅命员外牛钮等于冲决处建减水石坝二十丈开挖引河夹以长隄而注之塌河淀由贾家沽道洩入海河杨村上下百余里河平隄固有御制碑文志其事康熈五十年以河西务工程险要亲临指授命牛钮开穵引河复以河西务城东有旧河形对新河下口至三里屯长四百余丈特命开直河一道次年工成于是新河之熘移流于西而东岸大隄之汕刷以免耍儿渡之冲险无虞矣雍正三年大水隄岸埽坝多有冲溃四年经怡贤亲王奏请北运河一切工程归通永道统辖河西务设同知一员杨村设通判一员分界管理增置县丞主簿等官以尃防修五年河水泛溢东西岸漫决者四六年怡贤亲王奏拓筐儿港旧坝濶六十丈展穵引河改筑长隄七年疏濬贾家沽道分减既多消洩亦畅故坝门以下河水安流而河西务一帯距坝稍逺山水暴至遂复漫决上厪圣懐发帑遴员授之方畧于河西务上流之青龙湾建坝四十丈开引河而注之七里海仍展挖宁车沽河导七里海水而洩之北塘口上下分消区画尽善运道民生均获宁谧而所费帑金已不下六十余万矣淀河在天津县北五里永定子牙清河之会流也自河头至丁字沽入北运河长四十里淀水浩淼至此始有崖岸故名河头东淀延袤霸州文安大城武清东安静海之境东西亘一百六十余里南北二三十里及六七十里不等葢七十二清河之所滙潴也永定河自西北来子牙河自西南来咸入之永定河亦曰卢沟河亦曰浑河亦曰桑干河永定之名圣祖仁皇帝所命也明外史河渠志桑干河发源太原之天池伏流至朔州马邑雷山之阳有金龙池者浑泉溢出是为桑干东下大同古定桥抵宣府保安州雁门云中应州诸水皆会穿西山入宛平界东南至㸔丹口分为二其一东由通州髙丽庄入白河其一南流霸州合易水至天津丁字沽入漕河是河过懐来束两山间不得肆至都城西四十里石径山之东地平土疏冲激震荡迁徙弗常元史名曰小黄河以其流浊也金史礼志大定十九年有司言卢沟河水势泛溢啮民田乞官为封册神号特封安平侯建庙河渠志大定二十七年宰臣以孟家山金口闸视都城髙一百四十余尺倘遇暴涨其害匪细若固塞之则所灌稲田俱为陆地种植禾麦亦非旷土上是其言遣使塞之二十九年以渉者病河流湍急诏命造舟既而更命建石桥明昌三年三月成勅命名曰广利即今之卢沟桥也元史郭守敬传至元二年授都水少监言金时自燕京之西麻峪村分卢沟一支东流穿西山而出是为金口其水自金口以东燕京以北灌田若干顷其利不可胜计今若按视故蹟使水得流通上可以致西山之利下可以广京师之漕又言当于金口西预开减水河西南还大河令其深广以防涨水突入之患帝善之明宣宗实録戸部侍郎王佐言通州至河西务河道浅漕船动以千计兼四方商旅舟楫往来无港汊可泊张家湾西旧有浑河若加疏濬近京一二十里更使充广潴为巨浸令可泊舡公私两便上命都督冯斌等审视七年冬斌等以图进上以其役重大姑止固安县志桑干河自卢沟下流入县境明嘉靖初徙县北十余里东流至县东纪家庄北分为二万歴中又徙县西十余里东南流迳黄垈之北而东南入霸州界寻又徙县南城隄下后复徙北本朝顺治十一年由县西宫村与清水合流而南入新城界永清县志明万歴三年抚臣王一鹗修筑河隄延袤五十余里障水东流三十三年复抵县界直逼城垣本朝顺治八年徙固安迤西㡬七十里与白沟河合流霸州志明正徳初在州南门外嘉靖中徙州城北后徙固安北十里舖其支流则自半壁店李家口绕州东北境由舖疙疸白坟採木营逹信安本朝顺治中每决于固安之叵罗垈由州治西城北东入清河后更决于新城之九花台南里诸口而州城之西南竟成巨河矣康熈戊辰仍从善来营入玉帯河俗谓之霸州河按卢沟亦曰黒水河水色最浊其急如箭东决则西淤倐忽迁改前人谓之无定河自元歴明冲啮奔溃屡修屡决迄无宁嵗康熈三十七年三月我圣祖仁皇帝轸念郊圻亲临视閲命抚臣于成龙大筑隄堰疏濬兼施自宛平之卢沟桥至永清之朱家庄滙狼城河注西沽以逹于海延袤二百余里广十五丈五月工告成赐名永定河勅建河神庙御制碑文以记之自是湍水轨道横流以宁三十年来河无迁徙此从古所未有也帷是下流入淀之后水涣泥停积渐阗淤䝉圣祖谕㫖屡下毋令壅碍清流而该管分司衙门唯事修防不加疏导淤而南信安胜淓等淀变为髙原复淤而北䇿城新张诸泊垫为平陆骎骎乎及于台头与子牙河会壅阏清流㡬无逹津之路矣雍正三年怡贤亲王奉命查修水利上谕令引浑河别由一道入河毋使令入淀大哉王言已揽河道全局而居其要矣葢淀泊之用有翕受之功亦有停蓄之利衆流竞趋滙为巨泽容与荡漾有以缓其奔突之势然后安流弭节而去则其冲易受而其患易御正定顺徳广平之有南北二泊犹顺天保定河间之有东西二淀皆天地造设自然之妙纳衆流而节宣之不使之一往冲突而不可御也西淀之水会为一河分为三汊而滙于东淀南泊之水注于北泊北泊之水出滏阳之道合滹沱之流亦由子牙一河归于东淀则东淀一区所以蓄直𨽻全局之水游衍而节宣之乃永定浊流阗淤梗噎于其间则上流之氾滥者将安归乎怡贤亲王钦遵谕㫖于郭家务改河东行复开下流之长河引迳三角淀而注之河头与清河会周筑三角淀围隄以防其北轶又以河性善淤奏明逐年挖浅俾河流不致迁徙筹画可谓尽善而河官锢习不利于挖浅而利于筑隄改河之后隄日增髙而河亦与之俱长长河淤塞絶流三角淀所余无㡬于是散漫南行头道河二道河皆成断港剩有杨家一河若经汛之后再淤而南则清水无路归津侧注于杨栁青一帯而浊流复从而迸注之其不至穿运而过者㡬希此目前之大患全局之深病也为今之计唯疏穵长导之东注河头南岸接筑长隄至杨家河而止虽不能必其不再淤而旋淤旋穵是亦可暂为补救矣按永定浊泥善肥苖稼凡所淤处变瘠为沃其收数倍泾水之富闗中漳水之富邺下不是过也河所经由两岸洼咸之地甚多若相其髙下开濬长渠如懐来保安石径山引灌之法分道浇溉则斥卤变为肥饶而分水之道既多则奔腾之势自减从髙而下自近而逺一河之润可及十余州县此亦转害为利之一竒也唯在任事者不避劳怨持议者不惑浮言则郑国史起之功安在不复见于今日乎清河即淀池之经流也其派有三分自会同河之三汊口径台山而北出纪家淀而东入胜淓河者此西派也由赵家房径托莲泊出郭家洼会胜淓河者此东派也由下马头径崔家房入张家嘴过任家庄迳左家庄泊归石沟河者此南派也沿大隄而东径西马头堂头左家庄会石沟河则其支流也胜淓石沟二河总归台头一河经羊粪港而出杨家河杨家河至三汊口计长一百四十里自永定下流入淀胜淓河淤而东西二派无下口张家嘴淤而南派无正流唯沿隄一支寛不过二三丈深不过五六尺何以容西来泱漭无涯之巨浸乎雍正三年自崔家房以东泱隄九处各数十丈文安城郭宛在水中怡贤亲王奉命查修水利开胜淓河十七里而东西二派下口遂通穵张家嘴河五里而沿隄一支分流北注又于上流疏濬中亭河四十余里自口头对岸之下河门分引玉帯河水入台山河其下流石沟台头淤浅之处槩行捞穵数载以来清流湍驶隄防晏如霸保文大之间禾黍丰而稉稻熟民享乐利皆圣主勤恤之徳贤王治淀之功也按以上诸河经由泊港菰芦丛生苲草宻布壅熘停汛易致淤浅浅阻之后舟楫不行复成断塞虽分𨽻河道统辖而该管汛员唯知保守隄工至于淀之通塞河之淤畅俱在茫茫积浸中为考成所不及谁复过而问之殊不知淀河一塞分消无路西来之水并注隄下一遇积雨暴涨顷刻寻丈虽有人力将安所施故防隄而不濬河非计也今中亭河苦浅赵家房河苦淤张家嘴未逹于淀泊沿隄一河自堂头以下至坝嘴头亦苦浅石沟通胜淓一河苦隘胜淓至台头一河苦浅计其丈里非水涸时兴大工随宜疏濬不可会同河一统志在霸州南十三里又名苑口河本玉帯河也自保定县流入州界又东北曲折行可十里为善来营北岸有浑河口又东可五里为苑家口又东五里为蘓家桥河流至此分为三道即所谓三汊口也册説玉帯河至本州境会浑河东下名会同河分二支俱流经文安县境散入石城等淀本河正派至州东无梁阁名邉家河又分一支入永清县界名信安河其正流曲折而东入文尔诸淀又东迳东安县界为吕公河按会同为玉帯之下流出自西淀之茅儿湾至霸州而拒马桑干胡良霸水皆会焉故名会同河今诸河俱已改流唯栲栳圏一河南北相望即中亭河也首尾皆淤㫁而会同河身寛不逾二十丈或十五六丈总会顺天保定正定三府西山一帯三十余河之水势不能容则荡击为暴决何家道口决鹿疃决下武各庄决保定县㡬无虚嵗雍正五年中亭河开通分流北去玉带之水十减二三但河身本浅于正流而新开之牤牛河自西栲栳圏会入挟拥泥沙复加阗淤则浚治之工有不可一日缓者其会仝下流之信安河已成陆地即胜淓至辛张迳禇沽东沽二港逹王庆之一支名吕公河者亦无河形唯余台头一派为正流则上自石沟下至杨家河通塞淤畅所闗甚鉅此河道全局之利害也中亭河亦名新挑河一统志在霸州南八里绵亘数十里按此即古中亭河也亦曰栲栳圏河康熈三十八年圣祖命河臣王新命开挑上接十望河下入台山河分减玉帯河水势发帑筑隄上下各六工上六工距河稍逺以䕶州治下六工缕河为隄以䕶田庐增设州判一员管理每嵗按里出夫随时修补后浑河淤至胜淓下流遂塞而十望河自张青口来者为白沟流沙垫淤上流亦断自是隄工残废而下六工无复遗址与积淀相连雍正三年怡贤亲王奏开中亭十望二河四年中亭河工竣十望河以积水未开五年大水难以兴工遂罢十望之役自口头对岸之下河门挑引河一道分玉带河水而注之中亭河增设吏目一员分汛防修七年州判陈起唐捐赀修筑下六工隄长四十里西淀跨雄新数邑之境既广且深西北诸山之水皆滙焉北自雄县来者曰白沟河拒马之下流也拒马发源易州广昌之涞山至房山铁锁崖分为二派一派东入涿州过新城而南挟河琉璃河广阳盐沟诸水白玉塘西域寺甘池诸泉皆入之一派南入涞水经定兴而东易州之濡水武水白杨虎眼梁村马跑诸泉及遒栏河女思涧子庄溪诸水俱来会之二派合流为白沟河入柴伙淀西自安州来者曰依城河曹河徐河一亩鸡距方顺龙泉诸水之所会也徐水出五廻岭经满城至安肃而曹水会焉一亩泉出满城东南余小泉以百数鸡距红花名最着流经清苑城南至粮河桥而方顺水来会之方顺即曲逆河祁水之下流也五云石臼二泉流为放水河五郎河入焉流迳石桥村至粮河桥与一亩泉会流迳新桥而满城之龙泉河自南来入之至善马庙与徐河合流为依城河入杂淀西北自安肃来者曰雹河源出石兽岗灌河入之由新安之黑龙口归杂淀新安三靣皆水唯城北为干土而地处容城下流雨潦南下则大溵淀一帯尽为邻壑墟里萧条最称贫瘠雍正三年怡贤亲王奏请于三台村开引雹河迳小王营尚村之北至南河头入焼车淀南岸筑隄建闸以禆节宣隄内大溵淀数百顷皆引流种稻屡获丰收泽国已成乐土矣南自髙阳来者曰猪龙河唐沙滋三水之所会也唐河原名水源自山西灵邱入唐县为唐河横水自西北来会居民引以溉稻直逹下素町畦相望经曲阳之镇里髙门所溉尤多南入定州而白龙泉复来会之王谦王耨等村傍河皆圩岸也沙河来自山西之繁峙入曲阳界合平阳河南流阜平之当城臙脂二河行唐之郜河咸会焉其上流亦名派水经新乐歴定州沿流多资灌溉滋河发源山西之枚回山经灵夀为慈水七祖寨坌头大明川壅流可田入行唐之张茂村伏焉至无极南孟社而复出遶县北旋经深泽之龙泉固沃仁桥疏流成渠皆天然水利也三水颇称鉅流毕会于祁州之三岔口为猪龙河迳博野蠡县髙阳而入白洋淀猪龙河水性湍急奔腾最难捍御雍正三年决柴淀口而东溃䗫蝍口古隄直冲鄚州驿路十里浸为巨泽怡贤亲王亲歴相度疏通猪龙故道决口始塞驿路复通然下流归淀之处河道纡廻停沙壅熘易致横决复令清河道王纮于出岸村开挖引河十里至孟仲峯出口东岸筑二坝以防其轶西岸截沙嘴以顺其流然后安流入淀又于放水口斜筑长隄以御倒漾䗫蝍口残隄数十里亦一例加修以为重障于是猪龙顺轨濒河田畴比年丰稔但自祈州以下岸土挟沙最易坍頽岸坍则隄无所附宜于顶熘扫湾建筑挑水迎水等坝䕶岸以固隄根其下口归淀之处近有淤沙涨起抵阏河流亦宜开穵以顺水势赵北口居西淀之中旧有石桥八座白洋诸淀之水皆由桥下东流实西淀之咽喉也而石桥卑隘碍流雍正三年怡贤亲王奏请易之以木升髙加濶又增建三桥俾积淀之水畅然东注但白沟浊水自北而下出河门而横截清流至药王行宫前河形抝折土人谓之鵞所谓咽喉已通而胸膈未利也雍正四年委员挑穵经汛而其淤如故盖白沟涨时近自诸山而下推拥泥沙所至填淤四十里之柴伙淀变为桑田者什三四矣不加浚治则西来诸水泛溢无归若嵗嵗涝穵是劳费无已时也浑流入淀其害往往而然欲为一劳永逸之计必不使之入淀而后可查白沟故道行于淀外自龙湾而东迳道务马务头洪城出张青口河形宛然宜疏濬深通导白沟之流复于故道塞其入淀之口然后将河门浅阻鵞抝折之处尽行挑穵如此则清浊分流淀清而河亦畅矣子牙河在大城县东亦名沿河大城县志沿河自河间县之龙华桥转入县西南二十五里之马村东北流径十里湾自南而东径白洋渡四呈口至县东二十五里滙黑龙港河亦名交河从而北折绕县东十二里赵扶村又北径子牙村故名子牙河亦名盐河册説盐河在县南十里自河间流入分二支一西北流入文安县石城淀一北流又分三支西一支入文安黑母淀东一支入大小窝口中一支入霸州文尔淀滙于武清县三角淀入白河按子牙河总会南北二泊滏滹诸水终以滹沱为经流其湍悍迅激浑浊冲垫性与余河异水经所云右出为淀北为濊口者是也伏秋汛发奔腾涌溢河间以北静海以南皆被其害康熈三十九年圣祖仁皇帝亲閲河工特授方畧颁发帑金于献县河间东西两岸髙筑长隄西接大城东接青县静海各二百余里又于广福楼之焦家口开新河一道东北至贾口入淀特设分司一员董其事令河间府同知分辖增置县丞主簿等官専汛防修自是河大青静之民始有宁宇矣嗣后雍正三年分司不得其人河员怠于其职隄多溃决怡贤亲王奏准动帑修筑又奏请撤回分司归天津河道统辖按子牙河至王家口入淀之处分为二派一派西流径文安土桥村至赵家庄又分二支西支抵文安大隄而北至龙塘湾北支径三滩里至张官营抵石沟河往往横截清流兼为隄防害一派东北流径瓦子头断隄村岳庄庄头村过王家泊抵台头会清河而东雍正三年经怡贤亲王奏请障其西流约束归一四年令清河道王纮相度工费及汛水过后西支自淤正流俱由瓦子头一支而庄头村南旧有私河一道东由陈家泊归独流大坑急熘冲刷遂通舟楫此亦水自遂其东下之性非人力所为然顺而导之再加疏濬俾全河之势尽归大坑则台头一河无复浑浊之扰清水可以畅流矣再子牙河新河入淀之处东西相距二十余里两河之隄南连而北缺两隄之间村落数十地皆肥羙但北靣无隄每遇二河涨溢淀水倒漾则数十村落皆在水中而河员犹守两隄唯谨幸获无虞则自以为功此如防盗者守墻垣而开后戸盗入胠箧发匮而去垣墻守者犹廵警彻夜此何为者也故北靣之隄断宜接筑查王家口村南东岸有古河一道名三家淀河縁东隄出瓦子头桥下迤逦东北与新河合而入淀虽己淤浅河形宛然若挑挖深通亦可分正流之涨挑河之土即用以筑隄补缺成围围内之地分别髙下疏列沟塍于西南建闸引溉东北洩而出之一举而河隄两成营田亦就矣再查新河形势由西南而趋东北从髙就下直注独流大坑甚为径㨗但河身浅狭隄岸残缺若深濬而坚筑之于焦家口分流之处建挑水坝逼子牙之熘移入新河刮刷愈深则王家口以上无羡溢之虞即台头一帯亦免垫淤之患矣千里长隄起清苑县界讫献县之臧家桥週廻于顺天保定河间三府之境长千有余里沿河绕淀为数十州县生民之保障康熈三十五年大水多漫决坍頺我圣祖轸念郊圻颁发帑金命河臣王新命徧行查勘一例加修增设县丞主簿等官管理隄固河平民享乐利者二十余载雍正三年大水漫决尤甚存者亦大半残缺四年上命怡贤亲王委员领帑画地修筑加厚增髙统于是秋告竣奏𨽻河道统辖董理责成工程日以坚固迄今六载髙下丰稔濒河近淀州县井闾皆歌乐土焉滹沱河源出山西代州繁峙县太戏山流经太原盂县北始入直𨽻平山县北又东迳灵夀县南入正定县界周礼职方氏并州川滹池战国䇿赵攻中山以擅滹沱汉书郡国志蒲吾註永平十年作常山滹沱河蒲吾渠通漕隋图经魏改为清宁河唐书五行志永淳二年八月恒州滹沱河及山水暴溢害稼开成元年七月镇州滹沱河溢害稼隄防考宋天圣间曹马口隄壊寻复修筑金史河渠志滹沱河大定八年犯正定命发民夫缮完隄岸元史河渠志延祐七年正定路言正定县滹沱河北决隄寖近城每嵗修筑闻其源本微与冶河不相通后二水合其势遂勐唯辟冶河自作一流滹沱水十退三四正定府志明成化八年由正定出晋州紫城口南入宁晋泊正徳十三年紫城口淤塞浅漫分为二股一股仍由宁晋泊一股东溢由束鹿鸦儿河入深州界遣夫于湼槃集迤东修筑隄岸障东溢之水归宁晋故道工甫毕而秋水涨将南流仍併东行入束鹿界嘉靖十一年遣太仆卿何栋相视回奏晋州地形西髙东下水性就下遂失故道议于藁城张村起至晋州故坝止厚筑长隄障归故道不果其后径州南闗外夲朝顺治十三年又南徙由藁城南彭村径晋州周头村北钓鱼台龎家庄胡士庄寨入束鹿百尺口桥至冀州归清水河并行按滹沱水急流浊所至填淤自入宁晋泊滏沣水道俱受其壅塞雍正三年东徙决周头村直冲束鹿环城而流弥漫四野四年怡贤亲王奉命查勘束邑官民吁请障归故道仍入宁晋泊贤王以泊乃三郡河流滙归之地有翕受节宣之功岂可复听浊流淤塞致衆水无归涨溢为害乃亲行相度得旧河一道由木邱南至焦罔入滏河委员自第四沟开挖一路疏濬深通于周头筑坝障其东下而导之南流自是束深无冲溃之虞泊水免淤塞之患矣按滹沱之在山西夲非鉅川至平山合冶河而始大冶河一名甘陶河源自山西平定州之松岭流至平山初不与滹水相通元初凿而合之其势遂勐延祐间引辟冶河害已减半后冶河下流渐塞复入滹沱嵗有溃决之患皇庆中议复之而未果怡贤亲王于敬陈畿辅西南水利情形疏内奏请塞冶河入滹之路循其故流加以挖濬引入洨河诚为一劳永逸之计滏阳河亦名滏水源出磁州神麕山东北流经邯郸县东三里会渚沁二水册説渚河又名塔水在邯郸县南五里发源紫山径城西南入滏阳河沁河在邯郸西一里发源紫山径城西入滏阳河寰宇记滏阳县滏水源出县西北鼓山南巖下泉源奋涌若釡之掦汤故以滏口名之其水冬温夏冷元史郭守敬传守敬靣陈水利四事其四磁州东北滏漳二水合流处引水由滏阳邯郸洺州永年下经鸡泽合入沣河可灌田三千余顷明外史河渠志滏阳河旧在任县新店村东北源出磁州径永年曲周平乡至穆家口会百泉等河北流明永乐间漳河决而与合二水每并为患至景㤗间又合漳冲曲周诸县沿河之地皆筑隄备之成化间旧河淤冲新店西南为新河合沙洺等河入穆家口亦筑隄备之一统志旧滏河在鸡泽县西自永年通水闸北流经此又北逹平乡县入宁晋泊旧道纡曲不能容常溃决为民患夲朝康熈七年知县姜照挑濬新河以导其流自冯郑村至亭自头长二里许六方等村永无水害按滏阳河旧合漳流故多冲溢今漳水东徙经魏县元城抵馆陶入卫不与滏合滏水独行贯宁晋泊而出至衡水县界滹沱河出焦罔合流径冀州武强献县河间青县大城入淀名子牙河其支流自完固口径杜林镇抵青县之鲍家嘴入南运河近己淤浅唯子牙一支为巨津焉自宁晋泊以上滏水所经州县多引流种稲沿河闸座甚多而磁州之民欲专水利以致下流稲田多废争讼累嵗不休雍正四年怡贤亲王奏称查广平府旧志磁州属广平路领成安今成安现𨽻广平则磁州夲非豫属明矣请将磁州改归广平府则滏阳一河全由直𨽻统辖均水息争同安乐利矣奉㫖怡亲王奏请将磁州改归广平府管辖以収滏阳水利稽考志书相度地势援古証今俱为符协似于广郡一帯民田大有禆益着九卿会议具奏嗣经戸部议覆应如所请行自是广平以下均沾河润各州县营田多至二千余顷从前斥卤尽为稲乡矣按滏河隄岸例系濒河村庄修筑工多力寡难免溃决应照千里长隄之例将该州县所有隄工丈尺查明按通邑里甲摊派均修造册存案永着为令工少人多自成巩固矣出泊以下水势倍増会以滹沱湍悍之流所有民堰难资捍御雍正八年衡水隄决溢流直犯青县可为寒心应将臧家桥以上直至衡冀一帯民堰令地方官查估动帑增修工竣仍照千里长隄例令民间年年修补宁晋泊一名胡卢河在宁晋县东南自隆平县流入又东北入冀州界宋史河渠志熙宁八年发夫增治胡卢河旧志在县东南二十里东西径三十里其上流即漳水与滏水合流滙大小羣川注此土人称为宁晋泊即北泊也洨河冶河沙河泲河槐河午河李阳河七里河滏阳河咸入焉自滹沱河南徙由贾口而入淤塞滏河故道三十余里水无所洩遂冲决洨口营上等村而东注水口河身亦多浅溢雍正三年滹沱东徙不复入泊四年怡贤亲王奏请开穵自黄儿营至营上村一路展寛濬深泊水始得畅洩大陆泽一名广阿泽在任县土人谓之张家泊元和志大陆泽一名鉅鹿在县西北五里东西二十里南北三十里葭芦菱莲鱼蟹之类充牣其中即南泊也百泉牛尾野沣沙洺刘累程二寨圣水顺水蔡马栁林等河咸入焉北有穆家口河洩之于北泊东有鸡爪张滋等五沟洩之于滏河县志𢎞治时溷水洚九河举发冲决隄防下流隆平县淤窒壅塞者四十余里隆平鉅鹿均被其害而任县居多嘉靖六年发正定顺徳二府夫役同浚之自穆家口至羊毛圪塔四十里深广各丈余水得其性隆鉅复膏壤而任之水患亦息夲朝顺治十八年重濬日乆堙塞而五沟亦淤其三祗有鸡爪张滋不絶如缕有所受而无所洩伏秋涨溢为濒泽居民田庐害雍正四年怡贤亲王奉命查勘委员开穆家口河长四十里挑河之土即以夹筑长隄导泽水而注之北泊其鸡爪等沟亦加疏涤于是水患既除水利亦兴邢家湾南邉家庄北引流种稻营田数百顷按南北二泊正定广平顺徳三府之水会也西帯重山二十余河之水建瓴而下每遇伏秋之际千巖飞雨万壑悬流若无二泊为之翕受而节宣之其奔冲横溢为何如哉故南之有南北二泊犹北之有东西两淀皆治水者所当加之意也滹水尝入北泊塞河口而环泊州县受涨溢之害者多年漳河合滏溷入南泊而穆家鸡爪等河塞遂致中满旁溢任隆之民坐受其浸今年滹漳逺徙贤王施疏瀹之功州郡享平成之利此千载一时也然二水之故渎尚存浊流之迁徒靡定既可以不袪而去讵难于不引而来且前明之世有障滹沱而归宁晋以为故道者矣有请濬穆家口仍俾漳滏会流者矣或暂免一方之害或微规目前之利而不知统计全局之利害其贻患不仅在一时也故谨着之又按入泊诸水自洨沣百泉牛尾圣水等河恒流不竭外其余春夏每多枯涸然前人载之图志设有桥座盖以为摄水归泊之道也雨集山涨由此胍分缕析而注之大泊之中田间无宿潦焉其为功也大矣有司不知浚治或反聼民佔耕一旦山水暴来则奔腾四野为田畴害雍正四年怡贤亲王奏明委员查勘酌量疏通五年复檄行各地方官随宜濬治毋得聼其堙塞而有司具文视之不知奉行八年秋雨多水溢环泊十余州县皆罹其灾上厪圣懐遣官发帑徧行赈济既过之后官民晏然又复不以为事昔陆陇其为灵夀令令民挖濬卫河其始颇有怨言以为开无水之河徒劳民力陇其不顾卒成之已而霪雨水大至赖此河宣洩遂以有秋至今民犹懐之此贤逹之逺见也怡贤亲王于通州武清地方开挖鳯河于香河寳坻地方开挖窝头鲍邱二河于良乡涿州固安霸州地方开挖牤牛河収摄野潦俾有所归数载以来民享其利鳯河名胜志鳯河水一渠从西流至鳯窝村虽隆冬沍寒水亦不冰东安县志在县东北四十里鳯窝村其水自县西北草桥来又南流过县之漂流淀又南入武清三角淀其形如鳯此鳯河所由名也按鳯河之源在南苑中流出东南隅自廻城而东涓涓一帯东南流至武清之堠上村河身深广以下填淤断续一遇伏秋雨潦散漫无归雍正四年怡贤亲王奉命查修水利欲加疏濬而来源微细不足以为恒流查有凉水河一道发源水头庄贯南苑出𢎞仁桥东流至髙各庄东北流抵张湾入运乃奏请于髙各庄分流南引至堠上入鳯河故道一路挑挖过䨇口抵青沽港入淀河仍于分流之处各建一闸水小则闭东闸启南闸流入鳯河水大则闭南闸启东闸洩入运河次年河成宛平漷县武清东安一帯积潦尽消桐林牛镇三间房等处开渠引水各营田数十顷唯闸座未建毎年筑坝蓄流以资灌溉牤牛河在良乡县东南盐沟广阳二河之会流也盐沟源出宛平县龙门口东南经县东南陶村即古福禄水也水经注圣水又东广阳水注之水出小广阳西山东迳广阳故城北又东福禄水注焉水出西山东南流迳广阳故城南东入广阳水按盐沟广阳二水至良乡县城东南合流为三义口南流至任邨西南入大清河一遇伏秋山水涨发奔腾冲突故土人谓之牤牛河良涿固霸之间累被其害雍正四年怡贤亲王奏请于任邨之南开挑新河东南迳涿州界东迳固安县西北循卢沟河故道南径霸州之南孟等邨东南抵西栲栳圏入中亭河长二百余里自是奔突患息野潦有归四州县秋禾皆获丰稔窝头河即苍头河一统志在香河县西北二十里上通牛拦山水窝头庄水下通三路隄口一由李家园坑隄口入北呉村一由明星堂坻口入甘十八堤口一由东凌庄尹家河沙务庄张家灰店南呉村牛家屯入扳罾口运河按此河水本无源伏秋汛发衆流会于窝头径香河县百家湾东与渠水合流东迳七里庄入寳坻县界东过城南之西石桥至王补庄与鲍邱河会鲍邱河源出宻云北山径三河县之夏店东南迳虎将庄入寳坻县界东迳县北齐河务萧家堼东南至王补庄与窝头河会过林亭口张家庄至周家庄东南迳尹家庄又东由八门城入蓟运河按二河原无恒流上受通州三河雨潦之水泛溢而下下流淤塞断续无路消洩香河首受其浸而寳坻地形如釡一遭淹没经年不涸为害尤剧雍正四年怡贤亲王亲歴相度奏请疏通窝头河自百家湾起鲍邱河自鱼桩起分道挑挖或循旧流或取直迳遶县之南北皆会于王补庄其八门城出口河身浅窄纡曲乃自林亭口别开直河一道至尹家庄寛江入蓟运河寛深畅利数年以来香寳田畴髙下皆稔无氾溢之患矣此外古河故渎所在多有与鳯河近者有古龙河与南运河近者有古漳河阜城交河之境有古清河与滏河近者有滹沱故道深冀等州衡武等县皆有之又武强县有龙治河衡水县有古盐河枣强县有黄泸河清丰南乐等县有马颊朱龙二河其他不及悉载此等古河虽无来源皆堪行水而沿河小民贪图微利往往占耕为业或地处下流曲防拦截以致脉络不通一旦雨水聚滙则横溢而出共受其浸夫王政之大者莫如尽力沟洫直𨽻沃野千里川流百道而霖雨偶多则平陆行舟此无沟洫之故也贤王开疏四河以着明效因以风示有位欲其则傚奉行凡各属所有古渎旧港因势乗便酌量开通其过沟洫逺矣近泊者导之入泊近河者导之入河近淀者导之入淀委曲贯通流而不窒则潦水各有所归何至弥漫为害留心民瘼者幸加之意焉京东诸水不于天津归海故自别为一局其经流之大者莫如滦余若石河汤河洋河潮河清水河陡河皆独行赴海其他枝津别派附巨川而朝宗者数十百道详己见于山川矣不复具列取其曾经修濬有闗民生利病者着于篇蓟运河一名潮河乃沙河沽河泃河淋河黄颁诸水之会流也寳坻县志潮河在县东二十里自三河县流入至县东北三岔口与泃河及蓟州之沽河会流曰运粮河一名白龙港又东南至县东九十里名丰台河亦名懐襄河共南流过梁城所芦台抵北塘口入海又考蓟运河源出迁安县三台营会遵化诸山泉之水俗名沙河迳遵化州城南西南流至张七各庄折向西流迳水门口汤泉自西北来入之又西南入蓟州东界淋河合兴龙口之水自北来会焉又西南至南河庄蓟州北山诸泉水来入之迳城南五里桥迤逦西南流迳上仓折向南流至下仓折向西流至嘴头村泃河合周村黄颁等河自西北来会之至白龙港入寳坻县界淤泥河自西南来入之折向东南流迳新安镇至小河口小泉河合蓝泉水自北来入之迳曹家口头折而南至于家口头迤逦西南流至大沽庄复折而东南至王家庄又折而西迳长亭店复折而南径八门城迤逦东南流至盛家庄还乡河北支自东北来会又东南至江潢口还乡河南支自东北来入之迳梁城所北分流环城仍合于城南又东南迳芦台军粮城会天津新河入海统按蓟运河源髙𣲖繁河形曲折每汎发涨溢溃决堤岸淹没田庐而寳坻地势最下受害尤剧雍正四年怡贤亲王奏请筑堤起自三河县之料马庄迄于寳坻县之江潢口长一百八十余里屹然髙厚居民以为保障焉又以堤内地洼西北一帯村庄雨潦停积毎妨耕稼委旧令程璇相度于鲁沽庄建石闸一座长亭庄建涵洞一座又于张头窝建涵洞一座潮汐通流民间得以汲饮兼资灌溉雨水过多则洩而出之从此寳坻永离昏垫比年丰稔称畿东乐国矣还乡河即浭水亦名环香河源出迁安县泉庄黄山之麓一泉涌出滙为方塘澄碧中喷珠累累西流成河水势甚驶至岩儿口入丰润之东北界又西迳五峰头至韩家厓头迤逦西南流至洼答村折而南迳东马庄又折而西径丰润城北迤逦西南流至张官屯入玉田县之东南界又西南至蛮子营沙流河自北来入之迳鸦鸿桥至运河头复折而南自此河身顿狭斗折蛇行至赵官屯分为二股一西南流迳橡子庄牛见头至盛家庄入蓟运河一南流迳九丈窝丰台镇至江潢口入蓟运河方舆纪要浭水一名还乡河或谓之云浭水燕山丛谈凡水皆自西而东此水独西俗谓之还乡河水利备考明初用遮洋舡从直沽出海转饷蓟州天顺二年开直沽河嵗乆复湮嘉靖四十五年诏濬丰润县还乡河转运太平等寨军饷于北齐庄张官屯鸦鸿桥特设三闸以潴水焉按还乡河源非甚鉅但近自北山而下夏秋雨集诸山水潦一时迸注而鸦鸿桥以下河窄流纡不能骤洩则溢出为田畴害东决则淹丰润西决则淹玉田雍正四年怡贤亲王奏于刘钦庄王木匠庄河流甚曲之处各开直河一道与旧河两处分洩沿河堤岸逐加修筑其橡子庄牛见头一帯出口河身亦濬疏寛深沿河沮洳之塲皆成膏壤矣塌河淀一名大河淀即北运河筐儿港借以蓄洩者也旧𨽻武清县今改𨽻天津县一统志在城东北四十里周百里按此淀上无来源下通潮汐以陈家沟贾家沽二河为出纳焉南北广十五六里东西长二十余里东南有小河一道出西堤头迳城儿上入七里海七里海即北运河青龙湾借以蓄洩者也一统志在寳坻县东南一百三十里汪洋如海为县巨浸按七里海亦无源之水也地形洼下聚潦归焉海之西北为后海后海之西北为鲫鱼又北为香油海东南为曲里海雨多水滙则极目无涯旱干之年诸皆涸唯七里海尚有宁车沽一道下通北塘潮汐往来水常不竭然亦盈盈浅瀬而已沽道既狭舟楫贩易之所不至濒海居民採蒿子为粮雍正四年冬怡贤亲王查歴至此恻然悯之五年委员开挖宁车沽河起自淮鱼逹于北塘口长四十里拓濬深通估帆来往小民生计赖以纡焉按荒政要览有言古之立国者必有山林川泽之利川主流泽主聚川则从源头逹之泽则从委处蓄之川流淤阻其害易见人皆知濬治者万顷之湖千亩之荡鲜知究心甚有纵豪强阻塞规覔小利不知泽不得川不行川不得泽不止二者相为体用易卦坎为水坎则泽之象也为上流之壑为下流之源全系乎泽泽废是无川也况国有大泽涝可为容旱可为蓄必究晰于此而水利之説可徐讲矣畿辅之内大泽有六曰大陆泽曰宁晋泊曰西淀曰东淀曰塌河淀曰七里海皆以止川流而蓄聚潦焉二泊两淀源深流长其容蓄之功易见唯塌河淀与七里海既无大源每多涸竭附近居民往往占耕为业报垦升科而地方有司不察其为淀与海也亦听其阻塞或反以开荒增赋为己最近年以来筐儿港坝口拓寛滚水浸多塌河淀周围田地率以水估除粮计亩受价矣然此等夲皆积淀偶涸成田当日若不听其报垦岂不省此一畨偿补耶今七里海年来涸减浦溆变为莱芜闻亦有报粮认业者寳坻地本卑洼唯近城二三十里为髙壤故县以坻名取水中之坻为义也雨水过多全恃七里海为容蓄不致氾溢成灾若乗其减涸逐渐认耕规小利而废此大泽所害多矣况青龙湾坝河滚水以此为壑一遇水多之嵗田复成海又为之除粮给价岂不虚糜国帑乎留心地方者当知泽之为利凡淀泊涸出之地毋得聼民垦认不可不通行而厉禁也畿辅通志卷四十五畿辅通志钦定四库全书畿辅通志巻四十六水利营田雍正三年秋直𨽻水既赈既贷烝民既乂天子乃临轩而咨命怡贤亲王曰畇畇畿甸非三代井亩之区乎平衍千里率多淤下而无一沟一浍流行而翕注之不逹于川乃潴在田非地利之异于古乃人事之未修也夫水聚之则为害而散之则为利用之则为利而弃之则为害倣遂人之制以兴稻人之稼无欲速无惜费无阻于浮议于是以大学士臣朱轼为辅行徧歴三辅所以为疏㵸排决计者甚偹事具河渠志中而于其间经度髙下酌画蓄洩一切引水溉田之法课导补助旌叙鼓舞之方咸条列以请指授乃遵而行之四年先之滦玉诸州邑濬流圩岸建闸开渠皆官为经理而工本之费借帑以给嵗纳什一焉是秋田成嵗稔凡一百五十顷有竒而民间之闻风兴起自行播种者若霸州文安大城保定新安安州任邱共七百一十四顷有竒皆于积潦停洳中随方揷莳尽获収获于是争求节水疏流以成永利而四局之设自兹起矣一曰京东局统辖丰润玉田蓟州寳坻平谷武清滦州迁安自白河以东凡可营田者咸𨽻焉一曰京西局统辖宛平涿州房山涞水庆都唐县安肃新安霸州任邱定州行唐新乐满城自苑口以西凡可营田者咸𨽻焉一曰京南局统辖正定平山井陉邢台沙河南和磁州永年平乡任县自滹滏以西凡可营田者咸𨽻焉一曰天津局统辖天津静海沧州暨兴国富国二塲自苑口以东凡可营田者咸𨽻焉局各有长有副有効力委员凡相度估料开筑建造皆委员与地方官偕而查报地数花名给发农本则专责之地方官田成工讫工程工本胥令守土者遵前规而以时逹之水利营田府当是时上方以和𠂻协助期地方文武之吏而特谕贤王举劾之故以勤于田功立膺显擢者有矣一时守令皆慕而思奋夫官之所先民罔敢后是故事易集而功易成自五年分局至于七年营成水田六千顷有竒天心助顺嵗以屡丰秸积于塲圃秔稻溢于市㕓上念北人不惯食稻恐运粜不时售大贾居积则贱而伤农于毎嵗秋冬发帑収籴民获厚利向所称淤莱沮洳之乡率富完安乐豳吹蜡鼓相闻可谓极一时之盛矣八年贤王薨司局者无所承禀令不行于令牧又各以私意为举废九年大学士臣朱轼河道总督刘于义奏请遣太仆卿顾琮乗传稽覈之除距水较逺地势稍髙湏车戽而升者聼民随便种植外其余水足地平无烦汲升之处取地方官永逺可为水田结状着籍存戸部荒废者查叅如例议设观察使二员兼以宪职分辖京东西督率州县开营可田地亩无力者贷以牛种之费秋収扣还所有旧田围渠闸洞修治俾无壊又设副使二员出资经理以为民倡我皇上爱养元元与之图万世之安则营田乐利之政必将垂裕无疆所谓尽沟洫之利以佐平成之绩者与神禹比隆不可以不纪也故于河渠之后别志水利营田以着其实效云京东局京东辅郡负山控海负山则泉深而土泽控海则潮淤而壌沃诸州邑泉从地涌一决即通水与田平一引即至具可疏凿成田明臣徐尚寳贞明详哉其言之矣万歴中申相国时行特主其説以贞明兼宪职董其事乃之蓟州招南兵之习农者画地耕作垦田以亿计亩収一钟抚臣及司道方次第开报而中官在上左右者争言水田不便御史王之栋疏请罢役时行上疏极陈利便竟不可回而垂成之功废于一旦议者惜之雍正四年春怡贤亲王奉命查修水利徧歴诸邑陟巘降原寻泉瓜见土以贞明之言为信而有徴奏请委员营治为农民倡亩収三四石不等五年遂开局经理并及京西京南天津等处画界分督次第开种而肇端试可则自京东始玉田县袁家庄马营曲河头罗毕窝等处营田引小泉煖泉孟家泉黄家山泉蓝泉等河之水仍洩水于本河按邑境北靣负山涌泉成河明臣徐贞明谓后湖庄疏湖可田小泉山引泉可田而潴潦泥涂乆为弃壌今委员筑围濬淤多建闸座以禆节宣田成一万八千余亩俱嵗获丰収古称种玉近颂成金良有以也雍正四年县治东北袁家庄西南曲河头等处营治稻田共七十六顷五十三亩农民自营稻田共三顷五十五亩雍正五年县治东南韩家庄西南邢家楼等处营治稻田共三十九顷五十亩农民自营稻田九十八亩雍正六年县治西南曲河头等处营治稻田共五十八顷四十五亩农民自营稻田共二顷五亩雍正九年改旱田四顷雍正十一年县治东南罗毕窝等处营治稻田共二百三顷十三亩九分丰润县横沽王兰庄刁家窝曹家泊卢各庄车道舖望林泊梁家湾胡家泊等处营田引陡河泥河黒龙潭杨家汫等泉之水仍洩水于本河按丰润负山帯水涌地成泉疏河引流随取而足徐贞明指为土膏腴而人旷弃可修举以兆其端者今委员筑圩开渠闸蓄洞引次第就理咸嵗获丰稔从此扩充务极水力润泽丰羙之名洵不虚也雍正四年县治正西髙丽舖卢各庄等处营治稻田共一十六顷二十五亩一分雍正五年县治西南曹家泊等处营治稻田共一十八顷二亩二分农民自营稻田共三十五顷二十八亩雍正七年县治正南王兰庄刁家窝等处营治稻田共二十七顷八十一亩农民自营稻田共四十顷二十九亩雍正九年改旱田十一顷五十四亩雍正十年县治正南王兰庄车道舖望林泊老潭等处营治稻田共一百一十九顷七十八亩又王兰庄菱角泊三家淀等处营田副使光禄寺卿王钧建闸筑围营治稻田共五十顷雍正十一年县治正南梁家湾胡家泊等处营治稻田共一百七顷六十七亩九分四釐迁安县徐流营三里河泉庄等处营田引徐流河三里河黄山泉河之水仍洩水于夲河按滦河入口邑首受之源髙势勐引用为难然各属支河借以滙归故少涨溢之患而涓滴皆农田之资徐流营山下涌出五泉合流入桃林河三里桥涌泉流出滦河又黄山之麓清泉喷涌俱夹岸可田前人论列甚悉今委员相度围堰渠闸随宜布列分引灌溉田成千六百亩次第扩充人力修而地利可尽矣雍正四年县治东北三里河徐流营西北云峰寺等处营治稻田共一十二顷七十八亩四分雍正五年县治西北泉庄营治稻田共二顷五十亩东南丁家泉平坡营卢沟堡磨眼泉等处农民自营稻田九十九亩滦州冉各庄孟家店黄家庄等处营田引泝河煖泉暨福山泉舘水仍洩水于本河按滦州地平而润水清而驶泉流萦帯土冈环遶无处非火耕水耨之区今先于其易者设闸疏渠莱芜悉成稉稻若逐加搜涤壅节宣播其利不可胜穷也雍正四年州治墖河沿王家店老新庄蘓家庄等处营治稻田共八顷十一亩农民自营稻田二顷十九亩州牧朱煌营稻田十三顷五亩三分雍正六年州治梅庄营治稻田二顷七十七亩农民自营稻田五十亩雍正七年州治西北孟家店等处营治稻田共三顷十九亩七分雍正九年改旱田五顷三十八亩二分平谷县龙家务水峪寺等处营田引泃河及山泉之水仍洩水于夲河明臣徐贞明歴指京东州邑以龙家务水峪寺为着今按其所指委员相度置闸疏渠果成膏壌而相近之东髙村稻地庄亦有山泉次第营治以収其利昔之托诸空言者今则徴其实效矣雍正五年县治正东龙家务东北水峪寺等处营治稻田共五顷三十五亩农民自营稻田共七十六亩五分雍正九年改旱田三顷五十亩蓟州山冈庄郑各庄马伸桥等处营田引大小海子等泉之水洩水于淋河按淋河纳州北各山泉至白龙港会泃河为溵流河源逺流长可资灌溉故后魏裴延隽修渔阳堰前明徐贞明指镇国庄水利亦可概见今先自州城东西附近沮洳之壌疏导山泉置闸开渠田成已五千余亩由此而南渐次营治利尤数倍雍正五年州治正东大屯庄三家店正西山冈庄等处营治稻田共二十顷六十四亩五分农民自营稻田共二十九顷四十二亩雍正六年州治正东三家店丁家庄正西夏各庄等处营治稻田共四顷五十四亩七分农民自营稻田共一顷九十四亩八分雍正九年改旱田十三顷四十一亩寳坻县八门城尹家圏下汪各庄等䖏营田引蓟运河潮水仍洩水于本河按明臣袁黄为寳坻令开疏沽道引戽潮流于壸卢窝等邨教民种稻刋书一卷详言揷莳之法载全集中盖潮水性温发苖最沃一日再至不失晷刻虽少雨之嵗灌溉自饶浙闽所谓潮田也今委员疏涤旧渠建置闸洞汲引浇灌濒海㵼卤渐成膏腴但水湏车戽而升北农以挽溉为苦改为蔬圃者六七现存者十之三耳雍正五年县治东南尹家圈八门城等处营治稻田共二十五顷五十三亩九分五釐五毫农民自营稻田共三十四顷二十八亩七分九釐三毫雍正七年县治东南下王各庄等处营治稻田共四十四顷七十九亩四釐农民自营稻田共七顷五十八亩七分四釐雍正九年改旱田四十六顷五十三亩四分宁河县东窝庄南窝庄岳旗庄江潢口林家庄张家庄齐家沽田家庄等䖏暨本城营田引蓟运河潮水仍洩水于本河按宁河县本寳坻县属梁城所旧治改置也蓟运河自北来至此分流环绕县治复会为一涯广流深潮汐最盛沽道颇多民间引戽以灌畦蔬因其地形濬渠置牐用极水利沿河数十村俱成稻田沟塍绣错阡陌交通宛似江乡风景而芦台一帯民利鱼盐不以沾涂自给多改为旱田近县营田存者尚二十七庄皆获丰稔焉雍正五年县治西闗东闗暨东窝庄南窝庄岳旗庄江潢口崔成庄齐家沽等处共营治稻田三十三顷四十五亩农民自营稻田四十九顷八十一亩一分五釐三毫雍正七年本城及芦台等处农民自营稻田共二十顷三十九亩九分六釐雍正九年改旱田三十七顷一十亩七分四釐武清县桐林等处营田引鳯河之水仍洩水于本河按鳯河自南苑流出涓涓一帯迤逦而东南至武清之堠上村断流河身淤为平地一遇雨潦弥漫四野运河堤岸亦受侵啮怡贤亲王亲歴相度将𢎞仁桥之凉水河于髙各庄分引而南至堠上村循凤河故道开挖入淀俾积涝有归即于桐林等村疏渠分引以资灌溉田成一千八百亩苑囿以南淀河以北行潦顺流秔稻葱郁从前所未有也雍正五年县治西北桐林村等处营治稻田共十八顷二亩五分一釐京西局京西诸河皆滙于西淀淀葢宋人塘泺之遗也六宅使何承矩于雄鄚霸州平永顺安等军筑隄六百里置斗门引水种稻经始之秋以霜早不熟浮言滋起承矩不顾卒成之次年大稔辇秷秸进于阙下衆乃皆服自是军糈取给水田而邉民因以富实后人言水利于畿甸者多称之然其遗迹已湮没无可寻求独以地多沮洳居民于雨多之嵗秧种洿泽以希幸获而已雍正四年贤王亲莅相度一切疏泉引流壅淀事宜奏请报可次年开局新安始自大溵淀渐及诸邑东至霸州西抵满城北自宛平南及新乐凡可成田者次第就理町畦沟浍宛似江南风景新安县大溵淀太平庄赵家庄等处营田引雹河依城河及淀河之水洩水于应家淀马村河按新安三靣皆积淀唯城北陆居而大溵等淀地势低洼容城雨潦之水滙注为壑嵗失耕稼闾阎凋敝雍正四年贤王奏开新河一道上分雹水溢流下归焼车淀南岸筑堤以资捍御隣水循河入淀永不为灾大溵等淀沮洳遂为膏壌五年委员营治外作围圩内疏沟渠建闸六座引用河淀之流秔稻徧野所収既多官为购买获利常倍贫瘠之区皆烝烝殷富矣雍正五年县治西北大溵淀营治稻田共一百三十三顷三十五亩九分三釐农民自营稻田共一十四顷四亩三分雍正六年县治东北宋家庄东南刘家庄等处农民自营稻田共五百五十九顷六十六亩九分九釐雍正七年县治西南太平庄赵家庄西北大溵淀营治稻田共一百五十六顷五十九亩九分农民自营稻田共二十七顷八十八亩安州东西垒头南北冯村等处营田引依城河及淀河之水仍洩水于本河按安州居新安上游积淀环绕地多圩莱自开局营田新民坐获羙利州人羡之相率垦洿泽引河流自行揷莳营田一千六百三十余亩収获甚丰虽经画未施而闻风兴起亦足騐舆情之忻跃云雍正六年州治西垒头东垒头邉村南曲堤同口郝官南冯村北冯村韩堡村等处农民自营稻田共十六顷三十八亩安肃县白塔舖古庄头髙林庄南梨园等处营田引督亢陂及雹河之水仍洩水于本河考督亢之名见于史记北魏裴延隽营督亢渠溉田为利十倍则督亢疏渠引溉之利由来己乆邑志称后周以易水东分为梁门按雹河为南易水则梁门为雹水所迳可资灌溉又确然可稽今开渠设闸之所即其处也营田以后屡庆丰登是督亢原田膴膴梁门水势沄沄以今方昔不啻过之雍正五年县治东南南梨园等处营治稻田共四十一顷二十一亩四分农民自营稻田共三十九顷一十亩二分雍正六年县治西北白塔舖古庄头髙林荘等处营治稻田共二十六顷四十七亩二分五釐农民自营稻田共七十八亩雍正九年改旱田八十顷三十一亩六分唐县明伏庄大洋村温家庄等处营田引唐河之水仍洩水于本河前金尹刘弁明令杨一桂俱开渠溉田民资其利嵗乆废弛今相度地势疏渠设闸俾山麓平原髙下承接递相灌输数十里町畦相望较前经理大为详偹北山秔稻西岭云霞不惟景物适观亦且丰年屡庆矣雍正五年县治西北明伏庄大洋村西雹水村等处营治稻田共七十顷三十五亩七分五毫农民自营稻田共一十一顷三十三亩五分五釐雍正九年改旱田四十八顷八十一亩七分五釐五毫庆都县髙岭村侯坨村等处营田引隍池北隆坚功涌鱼等泉之水仍洩于本泉河沟渠闸座随宜疏引虽细流涓涓而良苖懐新亦各得润物之功焉雍正五年县治正东髙岭村营治稻田共一十二顷五十三亩五分雍正九年改旱田一十顷四十三亩五分涞水县赤土村八岔沟等处营田引涞河之水仍洩于本河土人亦时引水艺稻故于拒马河自铁鎻厓向南分支者名之曰稻子沟河葢縁稻得名也犹经理未广今相度地势开渠设闸疏引以极水力我疆我理南东其亩俾旧治新营咸资灌溉之利焉雍正五年县治东北赤土村八岔沟水北村等处营治稻田共二十二顷二十八亩雍正九年改旱田一十二顷四十四亩房山县广运庄高家庄南良庄长沟村等处营田引拒马河挟河之水仍洩于本河土人于邑西南玉塘泉引水艺稻但泉力无多而拒马河自铁鎻厓以东水势顺流兼挟河东南贯注源流盛大引用不穷开渠设闸随取而足十余里畦塍相望较玉塘泉之利更广矣雍正五年县治西南广润庄髙家庄等处营治稻田共二十顷四十二亩六分农民自营稻田共二顷七十二亩八分雍正六年县治西南南良家庄长沟村营治稻田共二顷八十九亩农民自营稻田共四十亩涿州茂林庄毛家屯普利庄北鲁坡等处营田引拒马河胡良河之水仍洩于本河按明臣徐光启言西北水利以涿州拒马河水可引用又拒马之北胡良挟河之水亦可引又州南海龙寺有督亢亭旧迹皆土壌膏腴之証土人于夹河引水艺稻沟渠圩岸且有条理今推广营治三千亩若复能扩充规画其利可胜言耶雍正五年州治西北茂林庄毛家屯蓝家营等处营治稻田共十九顷五十二亩农民自营稻田共四十八亩雍正六年州治西北普利庄北鲁坡泗各庄等处营治稻田共七顷五十一亩农民自营稻田共二顷五十五亩覇州鱼厰村髙各庄台山平口等处营田引中亭之水洩村北桥下仍入于本河按州南玉帯河统滙衆流汪洋浩瀚蓄洩维艰惟中亭支河湏水则引之水足则止围埝渠闸经理有法浸灌所及己获丰収渐次推广其利自普也雍正六年州治东南鱼厰村髙各庄徐各庄等处营治稻田共二十九顷二十三亩二分农民自营稻田共一十二顷一十二亩雍正九年改旱田四十一顷三十五亩二分雍正十一年州治东南台山村小圏内营治稻田十顷又十间房平口等村营田观察副使光禄寺卿王钧建闸筑围营治稻田共五十顷任邱县闗城村营田引白洋淀之水洩于村后沟内按白洋淀为衆水所滙本村旧设涵洞引以灌溉复筑月堤以偹不虞但地势低洼野水过多前令许毓芳筑堰捍御称为许公堰嵗乆废弛田半荒芜今复整理完固併为疏濬沟渠令自近而逺递相贯注不惟水盈畦陇抑且润及隣疆稻麦芃芃共戴皇仁于不朽矣雍正六年县治西北闗城村营治稻田共四十五顷八十亩农民自营稻田共四十顷雍正九年改旱田二十四顷五十九亩二分文安县苍耳淀李齐淀流河淀等处营田引会同河子牙河之水洩水于淀池按文安县为七十二河滙聚之区会同河自西而东子牙河自南而北至县治东北合流于积淀之内土人毎于濒河傍淀之处芟刈茭芦揷莳稉稻多获丰収然淀河水涨尝苦淹没营田观察副使刘勷革职効力员外秦峤等奉命代民修筑于苍耳李齐等淀立围建闸疏渠设洞以防以灌俾节俾宣遂成永利焉雍正十一年县治西北苍耳淀营治稻田一百五十四顷四十亩雍正十二年县治东北李齐淀流河淀营治稻田三百五顷大城县李齐流河等淀营田引子牙河水洩水于淀池按县境为子牙河所经即滹沱下流也于治东北王家口入淀而会同清流自西来会之余波倒漾滙为李齐流河诸淀纵广数千顷内邨落以数十计跨文大二邑之间居民每于平滩浅瀬栽种秧田水小则收获倍常水大则没无遗粒然其地三靣距堤势如环卫而土性膏腴最为宜稻之区唯北连巨淀防御阙如故不能免于垫没雍正十一年营田观察使顾琮议令効力革职员外秦峤建筑北堤一道以资捍御是嵗淀内营田即获丰収次年观察使臣陈时夏奏请于南靣建闸引子牙河流疏渠引灌仍以秦峤任其事而副使臣王钧臣刘勷各捐赀筑围重加保障又于北堤开设涵洞以偹宣洩厝置得宜秋収大稔从此以渐开筑数十里皆稻乡也雍正十一年李齐淀营治稻田三十二顷九十七亩四分雍正十二年李齐淀流河淀营治稻田三百顷定州呉家庄曹家庄等处营田引小清河马跑泉之水仍洩于本河围埝渠闸随宜布置而以均水为先务小清河源发隍池涤其淤塞水势较盛自西而东唐家庄先受之置闸停蓄次及呉家庄而以州南马跑泉水济其不及定为限期以次启闭厥利均焉他若尭城等村引白龙泉张谦等村亦引马跑泉疏引颇易毋烦区画也雍正五年州治东南呉家庄等处营治稻田共一十五顷八十八亩农民自营稻田共一顷三十四亩雍正六年州治东南唐家庄曹家庄等处营治稻田共二十二顷三十六亩五分农民自营稻田共二十二顷八十八亩八分行唐县河合村欢同村等处营田引莲花池及龙泉之水仍洩水于本泉河按莲花池週围泉从地涌寛以亩计迤逦东南流龙泉自西北来会之倚桥为闸随塍为沟数里皆稻乡从前所未有也雍正五年县治东北河合村塞里贾庄欢同村等处营治稻田共一十四顷一十二亩新乐县大流村牛家沟等处营田引海泉涌泉之水仍洩水于本泉河按涌泉源发邑西伏羲庙迤逦东南流海泉自南来会之嵗久淤塞今具疏濬通畅俾沟渠承接递相灌注虽畦塍无多而水利俱归实用矣雍正五年县治东南大流村牛家沟等䖏营治稻田共三顷五亩五分农民自营稻田三十一亩雍正九年改旱田一顷九十八亩满城县一亩泉北竒村等处营田引一亩鸡距等泉之水仍洩水于本泉河按一亩泉源发邑之东南涌地喷珠澄𢎞盈溢鸡距红花等泉亦连绵相接今委员劝谕令民间随宜置闸引入畦塍灌溉优沃嵗获丰稔云雍正六年县治东南一亩泉北竒村尹家庄孙家塘等处农民自营稻田共二顷二十一亩九分宛平县卢沟桥西北修家庄三家店等处营田引永定河之水洩水于村南沙沟内按永定河即桑干水也明臣徐贞明言桑干水经保安州境上有用土牛逼水成田者今保安懐来诸州县稻田最盛皆于上流疏引随髙下以作沟洫淤泥停壅不粪而肥茁发颕栗所収倍于他水今委员劝谕地戸踊跃从事营治将及二千亩尽获倍収是亦桑干可田之明证也雍正六年县治西南永定河上流修家庄三家店等处农民自营稻田共一十六顷畿辅通志巻四十六畿辅通志钦定四库全书畿辅通志卷四十七水利营田京南局京南一局兼正定顺徳广平三郡之地西带重峦源泉并注而交流毕㑹于大泊所谓形如聚扇而滹滏二河为之外干也民于其间壅流艺稻无烦导课而建闸筑岸具有条理独是食利者自私贪得者无厌踞髙则不知有下恃源而欲絶其流以故灌漑之余陂池以浴鵞䳱而下游之舟楫鲜通洿泽以养菰蒲而隣邑之香秔尽藁故南局田不患其不营而患营之不广水不苦其不足而苦水之不均贤王亲歴而稔知之开局委员均平水利逺者刻以日近者分以时于是灵泉流润河泽旁通广顺之间增田至三万八千七百三十八亩有竒而滹冶上游濒河沙碛之区立遏建坝排石留泥淤为膏沃得田一十五万三千一十六亩有竒尤为从来未试之竒也磁州务本村张家庄太平庄杏园营等处营田引滏阳河之水仍洩水于本河按元臣郭守敬言滏阳河水由滏阳邯郸洺州永年下经鸡泽合入沣河可漑田三千余顷近因磁人舍本逐末多种烟叶靛苗稻田渐减又缘地居上游闭闸筑坝鬻水罔利下流不获沾勺水之润雍正四年经贤王奏请改归直𨽻统辖遣员分定水限均利息争又劝州民种稻以重本计艺至十万余亩兼如期启闭用资隣邑风移俗易所谓下令如流水之源者矣雍正五年州治西北务本村张家庄量斗庄併东北太平村杏园营等处农民自营稻田西闸共四百零一顷四十亩东闸共六百零九顷四十九亩永年县张家庄南胡贾村马道固村等处营田引滏阳河之水洩水于郡北牛尾河前明广平守高汝行永年令朱泰于河北岸设阜民等八闸水利大兴嗣因磁人筑坝拦水八闸已废其五今磁州改归广平闸水分时启放濒河数邑均霑其润而永年先受之滏水汤汤良苖翼翼一时顿复其旧云雍正五年郡治西南张家庄南胡贾村等处农民自营稻田共一百零六顷二十亩六分一釐雍正六年郡治西南张家庄赵家庄等处农民自营稻田共四十二顷一十六亩九分四釐雍正七年郡治西南南胡贾村北胡贾村等处农民自营稻田共三十六顷七十七亩八分六釐雍正八年郡治东南利民闸大堤北农民自营稻田共二顷零二亩九分平乡县豆二庄周章村油召村等处营田引滏阳河之水仍洩水于本河按滏水至平邑已经上游疏引水力稍弱拦水壅升厥利斯普变而通之以尽利斯之谓矣雍正五年县治东北豆二庄周章村重义町等处营田共十顷零二十七亩六分雍正七年县治东北油召村崔家庄等处营田共九顷三十八亩四分雍正九年改旱田一十八顷四十亩任县边家庄牛新寨西北张村等处营田引滏阳并牛尾等河之水仍洩水于本河按滏水至任较平邑尤弱而百泉牛尾自西而东合而助之置闸疏分邑田万亩皆籍其润又大陆泽为上流之壑为下流之源新开沣河源于大陆源大而流盛夹岸汲引其利尤溥也雍正五年县治东北边家庄牛新寨孙家庄等处营田共八十四顷五十九亩二分零五毫五丝农民自营稻田共六顷十二亩一分二釐雍正七年县治正北西北张村大北张村等处营田共二顷七十五亩六分农民自营稻田共八顷五十八亩四分二釐雍正九年改旱田八十一顷七十九亩二分一釐三毫正定县雕桥村王古寺并城河顺城闗等处营田引大鸣泉小鸣泉之水隍池西北隅之方泉邑东北西洋村之班泉岁久淤塞併疏濬通畅分流灌漑俱洩水于滹沱河由邑西北而至东南数十里町畦鳞次清漪回环向之废弃者皆青葱入望矣雍正五年县治西北雕桥村王古寺并城河四面顺城闗等处营田共一十一顷八十五亩一分农民自营稻田共一顷六十三亩雍正六年城河东西北三面併在城东西南三闗厢等处营田共三顷七十二亩七分雍正七年县治东北西洋村大林济村等处营田共一十五顷五十九亩平山县奉良庄川防村等处营田引滹沱併冶河之水仍洩水于本河按滹沱自正定以下土疏流涌时有泛溢去害不暇岂遑兴利独在邑境山麓夹束不患轶出兼水浊泥肥于上流疏引布石留淤可以成田但苦山涨冲突湏石堰捍御工程繁费非民力所能为今遣员开筑堰立而田成秔稻甚茂然淤泥积久则田高水不能上湏种薥粟疎之俾土平而水可上水旱互易田乃可久此滹沱营田之法冶河泥少亦如法行之可以得半皆营田之变例也雍正五年县治西北奉良庄并正北川防村等处营田共六十顷一十一亩农民自营稻田共二十二顷零二亩雍正六年县治东北圣佛村义羊村水碾村曲堤村石桥村并西北朱濠村等处营田共九十九顷五十四亩七分农民自营稻田共九顷零七亩雍正七年县治西北贾北村近掌村通家口并正北川防杨村东北义羊村水碾村西南史家湾西村等处营田共一百四十四顷农民自营稻田共五顷四十四亩雍正九年改旱田八十五顷一十四亩井陉县防口村西河村洛阳滩等处营田引冶河之水仍洩水于本河其疏引上流布石留泥傍岸筑堰亦如平山滹沱之法行之虽荒土砂滩田皆可成秔稻畅茂亦营田通变之法但遇凿石时火煅于前醯沃于后工力维艰难以数举也雍正六年县治东北防口滩营田共四顷二十亩雍正七年县治东北西河滩洛阳滩东冶滩等处营田共四十三顷雍正九年改旱田五顷邢台县楼下村孔桥村小汪村等处营田引百泉併逹活紫金等泉之水洩水于七里河牛尾河按郡城西北逹活紫金等泉水力颇㣲土人灌稻田五顷而水力已殚矣独城东南之百泉澄泓盈溢大以亩计余泉百数併涌地喷珠渊源盛大时出不穷不惟利周本邑兼可润及隣疆但土人踞闸独擅每启争端今遣员于春夏时酌田多寡依期启闭厥利均焉复于河身狭处量为开广利尤倍也雍正五年县治东南楼下村孔桥村并西北孙家庄等处农民自营稻田共七十八顷三十八亩八分雍正六年县治东南小汪村宋家庄孟家庄等处农民自营稻田共四顷五十一亩雍正七年县治东南袁家店康庄舖等处农民自营稻田共四顷零六亩五分沙河县北九家庄赵村等处营田引邢台百泉併小沣等泉之水洩水于橙槽并沙河内按沙河一名湡河源发山西辽州流入邑境水带流沙夹岸积如冈阜伏秋冲突难以引用本邑祗分隣境余润用漑秔苖虽不满千亩亦不忍利弃于地也雍正五年县治东北大村赵村徐旺村等处营田共一顷四十八亩四分农民自营稻田共三顷五十七亩一分一釐一毫雍正九年改旱田七十一亩六分九釐九毫南和县豆村河头郭杨家屯等处营田引百泉河之水洩水于沙河併大陆泽按邑境虽有鸳鸯等泉然水脉细㣲难资灌漑邢邑百泉河源逺流长邑之均利惠民等闸悉分其润但邢人踞闸独擅水颇失时今遣员于春夏时酌定限期如期启闭以均其利邑秔万亩岁获丰稔正裒益之善举也雍正五年县治西南豆村河头郭等处营田共一十一顷九十八亩八分农民自营稻田共六十一顷二十四亩二分雍正六年县治西北薛家屯东贾郭等处农民自营稻田共七顷八十九亩八分一釐雍正七年县治西南张相村农民自营稻田共四顷四十三亩一分天津局天津营田全资潮汐一面滨河三面开渠与河水通潮来渠满则牐而留之以供车戽中间沟堘地埂宛转交通四面筑围以防雨涝皆前明汪司农应蛟遗制也汪公至天津见白塘葛沽一带地斥卤不耕种间有近河艺豆者每亩收不过二斗以谓此地无水则鹻得水则润若以闽浙濒海治地之法行之穿渠灌水未必不可为稻田而一时文武将吏诸人无肯应命者公乃以身倡之捐俸买牛制器开渠筑堤先于葛沽白塘二处种水稻二千余亩亩收四五石余种薥豆得水灌漑粪多者一亩收一二石惟旱稻以鹻立稿于是军民始信闽浙治地之法可行于北海而各官益信斥卤可尽变为膏腴也于是疏请于朝以防海官军万人分田垦种屯政大兴至今土人犹传十字围所谓求仁诚足与食力古所贵者是己惟是民杂五方逐鱼盐之利取足旦夕而不为久逺之计虽禾麦之植亦卤莾从事至沾涂升挽之劳益视为畏途以故旋举旋废雍正五年营田十围今存者贺家口葛沽两围而已开局之始贤王深思逺揽以天津当河海咽喉为神京牖户而谣俗偷惰逐末忘本野多未辟之土家无担石之储阛阓熈穰田畴萧寂无以仰副圣天子加意郊圻移风易俗之至意又覧左忠毅光斗屯政诸疏大兴水利于天津一带稻花茂密因慨然欲复汪司农之旧蹟发帑委员寻求经理而积习猝难丕变美意未及观成然围渠遗趾现存稍加修葺未始不可漑粪沃淤长我禾麦也爰纪梗槪不忘厥初云尔天津州城南蓝田及贺家口围田引用海河潮水仍洩水于本河按蓝田康熈间鎭臣蓝理所开也河渠圩岸週数十里垦田二百余顷召浙闽农人数十家分课耕种每田一顷用水车四部揷莳之候沾涂徧野车戽之声相闻秋收亩三四石不等雨后新凉水田漠漠人号为小江南云理陞任去奏归之官是后经理无人圩坍河淤数载废为荒壤雍正五年营田天津津农不习水种率逡巡观望乃作秧池于蓝田以倡导之濬旧渠引潮水灌漑滋培秧苗蕃盛于是官民竞劝共营田三十余顷俱获收获六年营田观察使黄世发自营五顷耕耨得宜亩收至五六石刈获之际传集各围地户共观之贺家口围其西半即蓝田也东濒海河因桥建闸周围筑埝围内开渠纵横贯注共营田三十八顷九十二亩官民自营田九顷静海县何家圈呉家嘴䨇港白塘口辛庄等围营田引用海河潮水仍洩水于本河按何家圈围地势平坦土性滋润天然秔稻之乡前明抚臣汪应蛟相度屯田以此为首围中有官庄围南有大人庄询㨿老民当时屯田御史及屯田道㕔等官驻札于此故名雍正五年循照沟围旧蹟开筑营田八十三顷十六亩民间自营田二十三顷四十亩吴家嘴围三面临河民间就沽道为园圃在津田向称上产五年委员开筑于冯家口建闸引水并设涵洞三座分渠灌漑营田二十七顷九十二亩民间自营田十四顷四十一亩䨇港围亦汪应蛟屯田旧地也循照故蹟开筑东与何家圈沟渠相通两围互为蓄洩营田三十八顷二十五亩五分民间自营田三十八顷七十二亩白塘口围河形闸基皆汪应蛟屯田故蹟以董太仆应举于天启中修复之故遗制犹存委员开筑即用闸基旧石添砌建造并设涵洞二座营田六十四顷六十七亩民间自营田四顷七十二亩辛庄围亦汪公屯田旧地也邨东西各有沽河一道西河即屯田故渠东河则津人郑卫引水种稻所开也地势平润强潮内涌徃徃波及田间本与陆种不宜委员疏濬二河各置闸一座围内沟渠交注引新洩故留沃去鹻最为适宜焉营田六十一顷六十二亩民间自营田五十九亩沧州葛沽盘沽二围营田引用海河潮水仍洩水于本河按葛盘二沽畛域联接自汪公应蛟肇开水田土人至今习知其利揷莳不絶亦能自制水车不以升挽为苦所产稻米㡬与白玉塘齐名五年委员分建围圩开渠置牐民地官荒营至五十九亩民间自营田四顷九十一亩兴国富国二塲东西泥沽二围营田引用海河潮水仍洩水于本河按泥沽距海口六十余里河至此愈深濶潮来愈大亦汪应蛟旧屯地而董公应举令经歴赵鑑等修复之河形宛在沟塍之迹犹歴歴也循照开筑东西围各建进水闸一座洩水涵洞各二口营田三十五顷二十七亩民间自营田六顷二十八亩按天津旧为卫治郊郭便参邻境改州之后疆界未分故营田十围自蓝田贺家口而外𨽻静海县者五𨽻沧州者二𨽻兴国富国二塲者各一至雍正九年设府改县更定幅诸围地亩皆归𨽻天津县矣今仍营田府原册所开编次用存其旧云畿辅通志卷四十七畿辅通志钦定四库全书畿辅通志卷四十八陵墓直𨽻古冀州之域故帝王陵寝郡邑多有之我朝型仁表义惇崇典礼每値大庆遣官致祭于古圣帝贤王而凡陵原之在畿内者咸命有司岁时修葺着在功令至明昌平诸陵尤加轸念世祖章皇帝躬亲致祭又特致祭于庄烈愍帝御制二篇彪炳宇内永禁樵採设守陵人戸给近地以赡之圣祖仁皇帝屡申前禁严饬守䕶我皇上圣徳光昭复求其后裔爵以通侯俾岁时展谒禋祀勿朁大矣哉与成周庸建作賔之义先后同揆矣又伏稽开国之初首旌前明死节之臣范景文等十有九人而世祖章皇帝亲祭明陵手持一巵命大臣拜奠于王承恩之墓教孝作忠前史所未有也旧志以陵墓附古蹟今特表而出之自为一类用昭圣代仁义风教之过越于前古焉顺天府辽章宗陵在三河县北五十五里金太祖陵在房山县西北二十里云峰山下名曰睿陵太宗陵在房山县云峰山下名曰㳟陵熈宗陵在房山县峩眉谷名曰思陵世宗陵在房山县大房山东北名曰兴陵章宗陵在房山县大房山东北名曰道陵宣宗陵在房山县大房山东北名曰徳陵本朝顺治初特设守陵五十戸每岁春秋致祭明成祖陵在昌平州北二十里天寿山南名曰长陵仁宗陵在昌平州天寿山西峰下东南名曰献陵宣宗陵在昌平州天寿山东峰下亦名墨山名曰景陵英宗陵在昌平州石门山东名曰裕陵宪宗陵在昌平州聚寳山东名曰茂陵孝宗陵在昌平州笔架山东南名曰泰陵武宗陵在昌平州金岭山东北名曰康陵世宗陵在昌平州十八道岭嘉靖十五年改名阳翠岭名曰永陵穆宗陵在昌平州大峪山东北名曰昭陵神宗陵在昌平州小峪山东名曰定陵光宗陵在昌平州天寿山西峰之右名曰庆陵熹宗陵在昌平州䨇锁山之檀子峪名曰徳陵庄烈帝陵在昌平州锦屏山名曰思陵本朝定鼎以来于明代诸陵隆礼备至特设司香太监及陵戸时加缮治世祖章皇帝亲诣诸陵御制祭文致祭圣祖仁皇帝时饬所司严禁樵苏敬谨防䕶皇上又封明代裔孙侯爵特遣官告祭诸陵有司以时修葺按建文帝陵相传在宛平县黑山潭金山口北据两京求旧録云世传景帝陵北有天下大师之墓好事者实之以为建文帝坟然访之土人皆莫辨其处也逊国之事野史纷纭以思恩所获僧杨应祥讹为杨应能而云老佛取入西内又言葬之西山不封不树崇祯中都尉巩永固请以建文帝入祀典思陵曰建文无陵从何处祭可知诸説之讹矣又按建文帝出奔之説王鏊陆深郑晓俱详载其事王世贞等力辨其非景泰帝陵在宛平县金山口距西山不十里成化十一年上尊谥祭仪并如长献诸陵周孙膑墓在固安县方城村东南一里有石门汉蒯彻墓在府东广渠门外八里庄古埠墓前有井于钦齐乘蒯彻墓在临淄东二里汉书彻范阳人高祖曰彻齐辩士未知孰是卢植墓在涿州东何村里土人唿为南台周堪墓在覇州南二里公孙浑邪墓在覇州东二十五里长安客话公孙浑邪卒葬于平曲城俗名莲花墓乐巨叔墓在文安县东南二十五里乐毅生间间生巨叔汉高祖求毅后封巨叔为华城君葬此韩延寿墓在文安县东南韩村张堪墓在保定县西南二里马成墓在平谷县东二里晋张华墓在大兴县六十里或谓在安肃县西与刘伶墓相近刘琨墓在东安县东二十里楼桑村鲜于亮墓在涿州东南三里隋杨君让墓在良乡县名胜志杨君让墓在阳乡旧店西有古碑唐哀忠墓在宛平县西十里相传唐太宗为征辽将士葬处罗士信墓在寳坻县北三十里罗庄村名胜志士信征高丽经此道卒葬焉朱懐珪墓在昌平州西北积粟山下袁天纲墓在涿州东北浮落冈贾岛墓在房山县南十里长安客话岛授长江簿卒于蜀归葬房山按唐苏绛撰岛墓铭岛授遂州长江县主簿㑹昌癸亥七月终于郡官舍未浃旬转授普州司户参军明年三月择安岳县移风乡南冈权妥鑑戒録墓在岳阳山上岳阳普州地名云台编长江在东蜀境内贾浪仙冡于此处方舆胜覧长江县贾岛谪为主簿有墓在焉日下旧闻谓郑都官有长江县经岛墓诗或长江与普壤相接故尔明志载入房山蒋仲舒谓归葬房山不知何所本也董甫墓在文安县西南安祖店县志明万暦初土人掘得墓石乃裴晋公撰文张仁宪墓在文安县西北相公庄其故里也有庙五代周窦禹钧墓在涿州西南二十里桐栁村又良乡县西北十五里窦家庄亦有禹钧墓又见遵化州辽韩泽墓在东安县西北五十里更生村金刘枢墓在三河县西五十里巨构墓在平谷县南八里元耶律楚材墓在宛平县西北三十里墓东有祠今石像犹存刘秉忠墓在宛平县西卢沟桥北李孟墓在宛平县西北香山石井村欧阳原功墓在石井村宋本墓在宛平县西三十里橛山村新济墓在宛平县西北玉河乡新济江西行省平章死难宋濂撰碑史天泽墓在永清县西南二十里黒岱村托克托墓在通州南故漷县西南八里鲁村之南高克㳟墓在房山县铁网珊瑚高尚书西域人善画坟在房山羊头冈下王伯胜墓在文安县东南二十五里岳村明杨善墓在大兴县东南十五里金铉墓在东直门外六里屯巩永固墓在永定门外张辅墓在宛平县西南长星店李东阳墓在宛平县西畏吾村呉中墓在良乡城北怪它村东王骐墓在固安县西一里子复墓附焉傅好礼墓在固安县东知子营李侃墓在东安县北五十里鳯河之阳岳正墓在通州南故漷县西南二十里坚村杨中行墓在通州东召里庄董方墓在通州南故漷县城栁川原刘体干墓在东安县北门外一里许刘中敷墓在通州北安徳乡刘金墓在三河县西邢昭墓在三河县东芮钊墓在寳坻县东北一里朱能墓在昌平州东北百二十里徐亨墓在昌平州东北五十里陈贤墓在昌平州东北九十里王眞墓在昌平州东北八十里李濬墓在昌平州东北七十里周能墓在昌平州西栁林村畔王承恩墓在昌平州愍帝陵侧承恩明太监从愍帝缢死世祖章皇帝悯其殉难御制碑文旌之及驾诣明代诸陵命侍臣酹酒其墓李庆墓在顺义县西三十里李宾墓在顺义县南二十五里孙镗墓在懐柔县红螺山之阳郭英墓在懐柔县红螺山前王迩墓在懐柔县西北七里成徳墓在懐柔县寅洞里李斆墓在涿州南永丰里田景贤墓在涿州东二里王遴墓在覇州东王宗义墓在覇州东十五里姚广孝墓在房山县东北四十里太平里邢表墓在文安县东南二十里龙街村王仪墓在文安县北十八里张哥庄孝子王原墓在文安县相公庄之南王诰墓在保定县西南八里子显宗墓附焉燕忠摹在蓟州东三里欧信墓在蓟州东三里永平府商伯夷墓在府城西北双子山明志双子山有孤竹长君之塜叔齐墓在府城西马鞭山明志马鞭山有狐竹少君之塜中子墓在迁安县东团子山明志有孤竹次君塜传曰国人立其中子葢次君也周燕昭王墓在玉田县无终山按九州记云古渔阳北无终山上有燕昭王墓明志云在府西清河县侧之燕丹村又按清河在广平府此云清河未知何地保定府志又云在易州东南未知孰是汉公孙塜在府城外赤烽岭俗传公孙瓒墓三国魏公孙神康墓在府城南烽火山明志道南烽火山有公孙神康墓汉末公孙度据平州传子康岂其所葬欤元王祥墓在滦州南五十里祥元人官金吾上将军征行兵马都元帅明王珝墓在府东莲花源韩应庚墓在府南二十里王鋭墓在迁安县东才寛墓在迁安县东三里滦河滨鲁铎墓在抚宁县西北七里铧山之阳翟鹏墓在抚宁县南闗外高第墓在滦州西百二十里唐山南王好问墓在乐亭县东北二里温原墓在乐亭县东北三里保定府尧母陵在庆都县城内又丹朱墓在县东门外汉博陵在蠡县东二里汉桓帝父翼蠡吾侯卒葬于此后追崇曰博陵宋僖祖陵在府治西南名曰钦陵顺祖陵在清苑县东南名曰庆陵翼祖陵在御城西北名曰安陵周亷颇墓在清苑县亷梁村樊于期墓在蠡县东北四十里旧有庙碑智伯墓在束鹿县东南三十里剧辛墓在容城县东二十五里剧村秦甘罗墓在唐县东北二里旧有石栏石碣今仅存兆址汉中山康王墓在唐县西北中山顷王墓在唐县西北中山宪王墓在唐县西北水经注滱水又东迳京邱北对汉顷王陵北对君子岸岸上有哀王子宪王陵又东迳白土北南即靖王子康王陵三坟并列中山简王墓在易州石虎罡陈平墓在完县西北十六里陈侯村张苍墓在满城县西十里又安肃县南门外有北平侯庙蔡仲冡在高阳县东寰宇记汉南阳太守高阳侯蔡仲冡仲晓厌胜之术其冡至今无狐狸穴晋刘伶墓在安肃县西二十五里名胜志在张华村状若青邱唐张兴墓在束鹿县北三十里即红草坡兴唐禆将余草皆緑墓草独红崔子玉墓在祁州西南隅张行成墓在庆都县东南宋周王元俨墓在容城县东北十里元俨太宗子眞宗弟也杨业墓在唐县西北相传业战殁葬此程氏墓在博野县程委村二程夫子五世祖茔也明初碑始废墓犹存茔北有二程夫子墓碣又有博士程琰墓亦在村中金章宗妃李氏墓在新安县南叚村北五里时立爱墓在新城县西北里许时昌国墓在其左高汉回墓在新城县西百步崔思义墓在新安县东北百步孝子刘珏墓在清苑县南六里元张柔墓在满城县北十五里冈头村亦名张家峪尚野墓在满城县西北五里子师简附焉解诚墓在定兴县南刘因墓在容城县沟市村即波潆之贤塜也张𢎞范墓在定兴县西南十八里王磐墓在博野县西北小店村史弼墓在博野县东阳村焦用墓在雄县西二里子徳裕墓在其左刘文墓在完县西五里冈穆茂墓在束鹿县北六十里王纲墓在新安县三台村拜珠墓在新城县西三十里王寿墓在新城县中王村刘金墓在满城县南六里明韩文墓在府城北二里有李东阳铭傅珪墓在清苑县传家庄宼珪墓在唐县连頥村西侯瓒墓在雄县东北二里子观墓在其东一里袁宗儒墓在雄县西七里平寳墓在束鹿县四七营村西李国墓在高阳县龎口村南杨继盛墓在定兴县北河照村西明万暦三年迁葬于县西南八里本朝顺治十三年世祖章皇帝御制表忠论勒石旌其墓孙承宗墓在高阳县城西北二里金毓峒墓在府城西金家庄张罗彦墓在府城西南河间府汉乐成陵在献县西南桓帝追尊祖河间孝王开为孝穆皇帝夫人赵氏为孝穆皇后陵曰乐成陵今废人唿为乐陵台敦陵在献县东南灵帝追尊祖解渎亭侯淑为孝元皇帝夫人夏氏为孝元皇后陵曰敦陵慎陵亦在献县东南灵帝追尊父解渎亭侯苌为孝仁皇帝夫人董氏为孝仁皇后陵曰慎陵魏书地形志乐成县有二王陵葢指敦陵慎陵而言也乐成即今献县周琴高塜在河间县寰宇记高河间人塜在县境鲍叔牙塜寰宇记在河间县扁鹊冢在任邱县废莫州城东孙膑墓在吴桥县东南十五里上有庙秦茅焦塜在宁津县北寰宇记在临津县汉河间献王墓在献县东八十里傍有庙王名徳景帝子周亚夫墓在景州西傍有祠明正统时立董仲舒墓在景州董家里韩婴塜在任邱县界婴为汉常山王太傅毛苌墓在河间县北三十里即毛精垒董永墓寰宇记在河间县汉景帝时孝子王尊塜在府城西南隋经图在武垣城东北隅尊为东郡太守卒其柩一夜自归今祀之唿为东郡河翁神任光墓在任邱县光为汉阿陵侯张超墓在任邱县界超为汉平原太守刘儵墓在河间县旧名三女陵寰宇记三女陵在河间县汉光禄大夫刘儵与窦武谋诛宦官为曹节所害三女营葬于此故名三国魏张郃墓在任邱县废莫州北郃为魏车骑将军晋欧阳建墓在宁津县后魏高允墓在景州西南二十五里高义村封隆之墓在景州东十五里老师村北齐刘昼墓在阜城县南义门乡隋刘炫墓在献县东八十里宋邢昺墓在任邱县东北黄垒村六郎塜在任邱县苘井西俗传杨延昭塜金麻九畴墓在任邱县废莫州西许安仁墓在献县西七十里许古墓在交河县东北七十里元魏礼墓在肃宁县北一里许明张泰墓在肃宁县北新庄之原余继登墓在交河县东继登拜明礼部尚书孝子王通墓在宁津县西北二十五里范景文墓在吴桥县南三里许景文官明大学士天津府周尹吉甫墓寰宇记在南皮县西三十里高三丈汉魏王豹墓在庆云县东四十里叄户侯墓长芦志在长芦西北二十六里侯河间献王子龙且墓在庆云县东四十里隽不疑墓在南皮县东南二里曹公固晋石苞墓在南皮县西十二里唐程日华墓畿辅旧志在沧州将相乡俗唿为程家林日华与从子怀讯俱横海军节度使贾躭墓在南皮县东有中书侍郎权徳舆铭胡曾墓在沧州忠孝乡曾为汉南节度从事五代唐李愚墓在庆云县西二里宋贾黄中墓在南皮县城东王翺墓在盐山县西㡌架园正定府周栾书墓在栾城县西北五里冀缺墓在行唐县西北二十里有古碑晋大夫冀缺之墓三将墓在正定县北十里明志在府城北每塜相去百歩许相传战国郡人蔺相如亷颇李牧墓孟尝君墓在元氏县西十五里苏阳村山嵴上山下有鸡鸣口汉纪信墓在晋州东百五十歩旧志明嘉靖己酉知州黄明良立石以识又房山县韩村饶阳县黑山寺亦有纪信墓未详孰是赵王彭祖墓在藁城县东大墩村北汉景帝次子昔人耕塜得石碑刻曰赵王彭祖墓赵佗先塜在获鹿县旧石邑城北十二里汉文帝为佗先人置守塜岁时奉祀九女墓在藁城县相近赵王墓疑即附葬妃姬郭主墓在藁城县西南正定㳟王女下嫁郡功曹藁城郭昌生子况为绵蔓侯女为光武皇后及薨光武亲临送塟侯坊陵在无极县西十三里寰宇记中山靖王七代孙封资亭侯弥子塟此号为侯坊陵县志讹为故王塜今县西东杨社有南侯坊村北侯坊村尚以故陵名甄丰墓在无极县西南寰宇记又有诸甄九墓俱在无极县西南三十五里杜茂墓在无极县东北三十里陉邑村前三国魏李肃墓在賛皇县东十五里寨里村南北朝魏镐厉王墓在井陉县东北十五里有北魏太和七年墓碑曰开府仪同三司镐厉王之墓甄琛墓在无极县东北南刘村魏收墓在晋州北元和志在鼓城县北七里隋李徳林墓在賛皇县东寨里村唐魏徴墓在晋州西南五里明𢎞治中被滹沱河淤没嘉靖中知州黄明良为修墓立碑崇祯中复为河淤李知本墓在元氏县北五里方里村南李峤墓在賛皇县西三十里李华墓在賛皇县西南三十里鲍家庄李綘墓在賛皇县西三十里许亭村李栖筠墓在賛皇县东延康村李徳裕墓在賛皇县东二十五里邢果村颜杲卿墓在賛皇县南三里常山之民感慕忠义取其衣冠以塟之五代晋韩府君墓在賛皇县太平乡北马村府君名昌辞琦高祖也里人唿为韩评事墓宋曹彬墓在灵寿县西十五里朱乐村董枢墓在元氏县南五里杜庄韩亿墓在灵寿县西北十七里阜安村魏华墓在賛皇县西鲍家滩北山上元班祝墓在栾城县东二里郑温墓在灵寿县东一里王思廉墓在获鹿县南五里明石珤墓在藁城县南二十五里徐村西石玠墓亦相近李𤦺墓在元氏县西南八里纸屯村东梁梦龙墓在正定县东盛坂村马从聘墓在灵寿县东北马瑾墓在新乐县西十里笔头村顺徳府周邢侯夫人墓在府城西寰宇记邢侯夫人姜氏塟襄国城西不知其处齐武平初有人掘冡得铜鼎五有蝌蚪字云邢侯夫人姜氏墓程子华墓在内邱县西七里程子冈上汉耿纯墓在鉅鹿县北三十里冯唐墓在内邱县西冯唐村大觉寺之左有古塔时苗墓在平乡县东北二十里晋石勒塜在府城西十五里俗号高平陵张宾墓在南和县西十二里又有铁顶墓在内邱县南周围皆铁广三丈余或谓即宾墓南北朝魏游雅墓在任县东北一里唐宋璟墓在沙河县西北八里碑刻尚存颜眞卿书罗诚墓在平乡县东周天村宋石熙墓在府城西十三里李章墓在唐山县东南三里元郭守敬墓在府城西北三十里刘秉忠墓在府城南八里张文谦墓在沙河县葢村刘徳基墓在内邱县西程家湾林起宗墓在内邱县南永安村马亨墓在南和县北三里明张瑛墓在府城西三里赐葬崔㳟墓在广宗县北十五里朱裳墓在府城南五里陈村赐葬赵孔昭墓在府城南十五里赐葬王本固墓在府城南八里百泉村赐葬李若珪墓在南和县东二十里广平府汉甘陵在清和县东南三十里后汉书註甘陵孝徳皇后之陵今贝州清河县东水经注汉安帝父孝徳皇葬其地尊陵曰甘陵邱坟高巨世谓之唐侯塜南北朝东魏二陵在磁州东寰宇记滏阳县东魏二陵孝静帝父并静帝二陵也隋图经云在县东即武城西北大冈齐神武陵在磁州东寰宇记高齐神武陵在东魏二陵之侧去县三里今天鹿石闗尚存周程婴公孙杵臼墓在邯郸县西元和志公孙杵臼程婴墓在县西十五里窦鸣犊墓在府城西寰宇记临洺县窦鸣犊墓在县西南十三里冉子墓在府城西五十里瓜井村赵鞅墓在邯郸县西南寰宇记邯郸县石子冈有塜如研子世谓之研子塜是赵简子塜三王墓在邯郸县西北二十里亦名三王陵名胜志赵惠文王孝成王悼襄王陵俱在城西北二十里俗唿为陵台今村即名为三陵村赵武灵王墓在邯郸县县志应劭谓墓在灵邱县县以此得名据史记赵敬侯初徙邯郸败齐于灵邱败齐之后五十余年而生武灵是武灵未生之先已有灵邱之名矣且武灵卒于沙邱越千里而葬之灵邱亦不可晓按寰宇记谓沧州城东南隅先有古墓高二丈唐贞元十三年増筑外城掘得铭记是六国时赵武灵王墓遂致祠祭战国时沧州属齐北境何为而葬于此似亦未确赵胜墓在肥乡县东元和志平原君墓在县东南七里毛遂墓在府城南二里寰宇记肥乡县毛遂墓在县南七里乐毅墓在邯郸县东南史记乐毅卒于赵注张华曰望诸君塜在邯郸西数里元和志乐毅墓在县西南十八里舆地要覧乐毅墓在邯郸今城东南二十里故迹犹存附考魏书卢道将传卢道将为燕郡太守下车表乐毅霍原之墓而为之立祠城塜记燕广城君乐毅墓在良乡县南三里良乡县志乐毅墓疑返葬于此廉颇墓在清河县西三十里寰宇记清河县廉颇塜在县界按史记廉颇卒死于寿春注正义曰廉颇墓在寿州寿春县北四里诸志有谓在清苑县西十里有谓在赵州东十里郭里村又云在邯郸东未知何据蔺相如墓在邯郸县西南史记正义蔺相如墓在邯郸西南六里元和志蔺相如墓在县西南二十三里名胜志邯郸蔺相如墓去城西南三十五里入磁州界按寰宇记谓塜在莫县曲阳县志谓在县北二十里相如村非赵奢墓在邯郸县西北名胜志邯郸赵奢塜在县西山本名紫山因奢塜在上故又名马服山汉张耳墓在成安县东北三十里旧志没于漳水志石尚存字剥蚀难尽辨按冀州志谓在州旧城南门外左城下误李固墓在磁州东志胜李固墓在城东诸瞿村碑刻尚存杜乔墓在磁州北志胜杜乔墓在城北二十五里之桃村宋林虑令王猎建祠其旁李云墓在清河县西十里冀州刺史贾琮刻石表之三国魏疑塜在磁州南志胜旧传曹操设疑塜七十有二森然弥望高者如小山列布至州城而止岐安塜在磁州寰宇记隋图经云岐安塜在魏武陵东三里晋石季龙墓在磁州西南元和志滏阳县石季龙墓在县西南十四里佛图澄墓在磁州西南元和志滏阳县佛图澄墓在县西南十七里唐宋庆礼墓在邯郸县西二十里县志宋庆礼宋庆宾永年人有墓在城西或误指为宋璟墓知府秦民悦为立石辨之宋李沆墓在肥乡县城西名胜志宋丞相李沆墓在县西城外后拓入城湮没无迹李椿墓在府城西朱子有墓铭元王磐墓在府城北四十里何荣祖墓在府城西三十里吴元珪墓在府城西临洺鎭元瑜墓相近窦黙墓在肥乡县东十里张之翰墓在邯郸县城东刘村碑刻尚存刘肃墓在威县东栖鸾乡孙赓墓附焉元明善墓在清河县西三里李齐墓在广平县西闗外明申佳廕墓在府城西七十里陈于陛墓在曲周县堤上村张学颜墓在肥乡县东南三里贾铨墓在邯郸县东南二里张国彦墓在邯郸县西五里王郎村后石永墓在威县南三里贾待问墓在威县北二里大名府颛顼陵在开州西左传卫颛顼之墟也杜预註今濮阳县有颛顼塜后汉书郡国志注濮阳县城内有颛顼塜按名胜志谓高阳县城北一里有颛顼塜相传为衣冠所葬帝喾陵在开州西史记注帝喾塜在东郡濮阳顿邱城南台阴野中仓颉塜在南乐县三十五里名胜志县西有仓帝陵及造书台夏闗龙逢墓在长垣县南寰宇记长垣县龙城东有闗龙逢墓周卫康叔墓在开州北魏书地形志卫国有卫康叔塜展禽墓在开州东南栁村里卫灵公墓在长垣县东名胜志长垣县卫灵公墓在城东十里蘧瑗墓在长垣县南十五里曹大家东征赋蘧氏在城之东南兮民亦飨其邱坟孔悝墓在开州西寰宇记顿邱县孔悝墓在县北三里闵子骞墓在清丰县西南名胜志闵损墓在县西南二十里季路墓魏书地形志卫国有子路塜畿辅旧志子路墓在大名境者三一在清丰县西南三十里一在长垣县东三里一在开州北戚城之东汉审食其墓在清丰县北魏书地形志阴安有审食其墓娄敬墓在开州名胜志汉娄敬墓在州东南六十里汲黯墓在开州西南寰宇记濮阳汲黯坟在县西南六十里葢寛饶墓在魏县东南八里王翁孺墓在府城东元和志元城有汉王翁孺墓在县东二百歩吴恢吴祐墓在东明县西二十里名胜志县西吴家村汉吴恢及其子祐墓尚存晋束晢墓在元城县束馆鎭唐张公谨墓在南乐县三十五里名胜志唐张公谨墓在县西之王村按旧志谓在清河西南二十里樊水邨讹罗𢎞信墓在大名县北十八里名胜志大名县界内唐魏博节度使罗𢎞信墓五代梁王彦章墓在开州南徐鎭里后晋王清墓在南乐县西北名胜志县北三里有五代晋都虞侯王清墓宋刘安世墓在府东北三里晁宗悫墓在南乐县东名胜志宋学士晁宗悫墓在县东四十五里有石门花甎封识尚固元张淳墓在南乐县西南二里王珍墓在南乐县西二里明朱旺墓在东明旧县南十里魏允贞墓在南乐县南闗外成基命墓在府城南闗宣化府南北朝魏宼赞墓在宣化县辽杨伯通墓在西宁县金王国纲墓在西宁县程辉墓在蔚州元刘敏墓在宣化县宣鎭志元宣徳有安抚使刘敏墓谭资荣墓在懐来县杨赟墓在蔚州高琪墓在蔚州王敏墓在蔚州郭钦墓在保安州明朱永墓在府城外杨信墓在府城外周贤墓在府城外明开平叅将死事陈玉墓在府城外杨洪墓在赤城县北旧开平卫相近有洪从子武强伯杨能墓王本墓在赤城县明嘉靖间指挥同知死事张宪墓在赤城县龙门所叅将死事沈鍊墓在怀来县新保安城向通墓在怀来县城外明指挥同知死事李良墓在怀来县明正徳间指挥同知死事潘宗颜墓在怀来县开元兵备死事张勋墓在延庆州永宁卫明正徳间指挥同知死事易州周郭隗墓在涞水县东十里宋刘皇后墓在广昌县北刘家庄杨六郎墓在广昌县南八十里范家台冀州汉颜良墓在新河县南二十里南北朝周徳帝墓在州城外帝名肱周武帝祖平齐之后改葬于此唐尉迟㳟墓在州城西十里尉迟堰下按唐书㳟陪葬昭陵未知孰是张昌龄墓在南宫县西北七里孔颕逹墓在衡水县西北五里畿辅旧志塜不甚高但塜前数尺之内寸草不生是其异也有元大徳七年县尹袁纬碑记葢文逹墓在衡水县东南二十里葢村有于志宁碑记金路铎墓在州西北十八里南庄村明白圭墓在南宫县东七十里白塔村子钺墓附焉赵州唐祖陵在隆平县南王尹村北元和志宣皇帝建初陵光皇帝启运陵二陵共茔周围一百五十六歩畿辅旧志陵为开元八代祖宣简公并七代祖懿王隋义宁初常有五色云笼其上髙祖起运号曰建初陵象城尉杨晋所撰光业寺碑存焉汉李左车墓在州西八里宋村西林寺内按保定府志左车墓在容城县南十五里定州志左车墓在曲阳南牧山之阳而行唐史家庄深州东南归化村俱有左车塜眞伪不可辨但左车本赵州人古者士大夫殁归葬于乡疑此近是任敖墓在隆平县东四里俗唿七里邱冯唐墓在州南二十里沙河店耿纯墓在州东二十五里龙化村坚镡墓在柏乡县北二十里鄗城西南旧志今管村有管姓者相传是其后以避隋文帝讳改为管镡为颕川襄陵人不知墓何以在此晋杨骏墓在宁晋县北寰宇记宁晋县杨骏坟在县北十里高一丈宋曹玘墓在宁晋县东三十里延白村光献皇后之父武惠王彬祖墓也明邑人御史蔡叆置祭田金焦旭墓在柏乡县南二十里南鲁村碑碣尚存元王忱墓在宁晋县北下王村西明蔡叆置祭田陈祐墓在宁晋县西南二十里弟天祥孙思谦同葬此明曹鼐墓在宁晋县南四里洨水上蔡叆墓在宁晋县东三里沣河之原深州啇王墓在饶阳县西南胜水村昔有掘井者见墓门题曰啇王墓遂不敢入而止汉崔实墓在安平县西南北朝魏皇甫兴墓在武强县西北皇甫村旧志兴歴河阴太守卒于隋开皇中葬于咸通三年其铭阴云吾葬后一千三百年被王洛州发之明嘉靖七年如其姓名发无所见止得铭石知县马充复葬而封之寻被水冲出州民移葬逯村今尚存唐刘幽求墓在武强县西北魏府君墓在州东南十里旧志魏知古父名行览赠河阳令葬于此知古有志铭李百药墓在安平县东北五代晋李自伦墓在州东二十五里大冯村宋唿延赞墓在武强县皇甫村李昉墓在饶阳县武公村欧阳珣墓在州南二十五里旧城外珣吉州人宋靖康中使金㑹深州固守不下以珣招之珣恸哭勉城中以忠义遂遇害葬此元牛继志墓在武强县西继志至正时状元明张鳯墓在安平县东南十里杜时墓在州东北三里顺天府尹熊国俊墓在西门外州吏目崇祯癸未殉难贞烈岳氏墓在州城西定州汉中山靖王墓在定州治永丰仓西汉景帝子名胜塜高二丈许明知州倪机开神道立石识之唐阳城墓在定州一里谈英墓在曲阳县北英唐孝孙人唿为孝墓元徳逊墓在曲阳县东南三十里杨琼墓在曲阳县南二十里尚文墓在深泽县西南二里许明尚宰相墓在深泽县西南三里宰相乃神仙名畿辅通志卷四十八畿辅通志钦定四库全书畿辅通志卷四十九祠祀古者天子祀天地社稷山川百神诸侯祀社稷境内山川及因国之无主后者百辟卿士之有益于民者列于雩祀有道有徳者祭于瞽宗五祀社蜡通乎庶民葢功徳在人则祀之而周官大宗伯颁祀于邦国都家乡邑王畿之内都宗人家宗人掌令祷祠既祭复命则乡遂公邑之典祀皆命于天子可知矣自汉唐及前明有司所掌秩祀惟社稷及风云雷雨山川分祭于二坛乡先生及循吏春秋从祀于学宫忠孝节义之祠或岁时致礼其他羣神羣祀则士民各因事祷祠而不领于有司我皇上稽古典礼特建风云雷雨龙神诸祠及怡贤亲王祠贤良祠于京师且诏直省郡州县各立先农坛每岁孟春守土之吏大小毕至率荐绅耆老共行耕籍之礼凡吏于土者皆宜震动恪恭于祀事以称圣天子懐柔百神阜康衆庶兆民之至意而况畿甸之中观感尤切者乎谨谱礼官命祀以及衆所建置前哲明神之祠以示有其举之而莫敢废焉至于浮图老子之宫崇闳广丽歴有年所者则古蹟具存亦人民所萃聚不可以勿籍也乃附记于后焉顺天府社稷坛风云雷雨山川坛按汉唐宋风雷雨皆各立坛以祭均未及云明洪武二年诏风云雷雨合为一坛六年风云雷雨山川共为一坛八年又以城隍合祭于坛本朝康熙五十四年勅建风伯雨师二庙雍正六年各立庙以祭先农坛雍正四年八月奉勅直省举行耕耤礼各该地方设立先农坛自雍正五年为始每岁仲春亥日府尹督抚及府州县卫所等官率所属及乡耆老农诣坛䖍祀各官次第扶犁老农终亩所以丰登大有岁岁频书郡厉坛在各州邑北郊清明中元下元日祭又里社坛在各村社祀土谷之神乡厉坛亦在各村社二坛俱乡父老祀都城隍庙清明中元下元专祭春秋祭风云雷雨坛请神位复合祭二次关帝庙春秋仲月戊日二祭五月十三日一祭旗纛庙霜降日祭各州邑庙多废同日于演武塲迎祀火神庙春秋仲月上旬戊日祭龙王庙马神庙在府治西北春秋仲月上旬戊日祭都土地庙在府治西北春秋仲月上旬戊日祭八蜡祠在府治东北春秋仲月上旬戊日祭文昌祠在府学内春秋仲月丁日祭魁星阁在府学内春秋仲月丁日祭刘勐将军祠在府治春秋仲月戊日祭按降灵録载神名承忠吴川人元末授指挥弱冠临戎兵不血刃盗皆鼠窜适江淮千里飞蝗遍野挥剑追逐须臾蝗飞境外后因鼎革自沈于河有司奏请遂授勐将军之号本朝雍正二年奉勅建庙药王庙在府治南明武清侯李诚铭建本朝雍正二年勅发帑金重修东岳庙南岳庙在文安县郭里村张大明王庙在蓟州治东北即预备仓旧址庙祀河神康熙三十四年知州张朝琮建张相公庙一在通州境内旧志神本越人爲水神明万歴间有越人经商于此获神祐为庙祀焉昌平州城内亦有张相公庙禋祀最盛河神庙卢沟河至永清宋家庄康熙三十七年五月河工告成圣祖赐名永定河建河神庙御制碑文以纪之一在武清县西郭外金龙庙一在覇州内奉雍正十年御赐功覃普润四字匾额一在彩木营一在高桥村昭惠灵公庙在涿州一在城东南隅一在东门月城内天妃祠在覇州苑家口一在宝坻一在新河一在卢台平浪王庙在涿州北郭祀宋萧伯轩虫王庙在涿州东郭名宦祠乡贤祠在文庙㦸门左右春秋仲月丁日祭忠孝祠节义祠二祠俱春秋仲月戊日祭雍正二年遵㫖议准顺天府直𨽻各省府州县卫分别男女每处各建二祠一为忠义孝弟之祠建于学宫内祠门内立石碑一通将前后忠义孝弟之人刋刻姓氏于上已故者设位于祠中一为节孝之祠另择地营建祠门外建大坊一座将前后节孝妇女标题姓氏于上已故者设位于祠中每年春秋二次致祭三皇庙在府治南轩辕黄帝庙在平谷县北渔子山上虞帝庙天府广记幽州古有虞帝庙唐徳宗贞元十二年八月重修韦稔撰颂颜頵楷书其碑至元时尚在传为颜眞卿书谓之复庙碑元人秋涧王恽有大都复虞帝碑记周尚父庙在大城县北四十里子牙鎭旧有碑亭邹衍庙在懐柔县东十里黍谷山上霍原祠在良乡县后魏卢道将爲燕郡太守表乐毅及原墓为之立祠汉渔阳太守庙在蓟州治西北祀张堪昭烈帝庙在涿州楼桑村唐干宁四年建张桓侯庙涿州二一在侯故里一在桑园唐卫公菴旧名李靖菴在蓟州盘山建置未详明崇祯中重修本朝康熙十七年圣祖御题乐天眞三字悬殿中央菴西有舞剑台即靖舞剑处唐崔府君祠在平谷县东北桥头营祀崔珏唐狄梁公祠在昌平州有台曰景梁台土人立以思狄梁公也梁公祠建于唐碑犹在元大徳明正统俱重修其碑文有云梁公令昌平时有为虎所噬者其母诉之公爲文吁神翌日虎伏阶下公肆告于衆而杀之去官后土人思之立祠祀焉祠外立二石幢镌梵语书法类李北海唐贞观中幢也唐刘司戸祠在昌平州城西南五里一在旧州后又移于学宫内祀刘蕡志称蕡墓蕡宅在昌平今其址俱不可寻崇祯五年刘京兆荣嗣谋于董宗伯其昌为撰碑手书之以风䇿士宗伯曰蕡已追赠谏议矣犹司戸称存愤也唐相公庙在文安县相公荘唐工部张公故祠原碑存钱吴越王祠在正阳门外东南芦草园雍正三年勅封诚应吴越武肃王裔孙世章建宋岳忠武庙在昌平州渤海所一在霸州一在永清县宋文公祠在文安县苏桥祀主簿洵宋文丞相祠在顺天府学因丞相义尽之柴市祠丞相学宫中曰教忠坊明洪武九年北平按察司副使刘崧始请建祠永乐六年太常寺博士刘履节奉命正祀典始春秋祭于有司明碑二一杨士奇一罗伦杨令公祠在密云县古北口北门外祀宋太尉杨业明洪武间徐达建成化辛丑重修赐额威灵庙本朝康熙年霸昌道耿继先重修三忠祠在崇文门外祀汉诸葛武侯亮宋岳鄂王飞文信国公天祥又宣武门外有三忠祠明天启四年建祀张铨高邦佐何廷魁额曰山右三忠祠刘河间庙在霸州一在城内一在煎茶舖一在临津文安有二爲辽髙尚先生刘完素建元世祖庙在府治西洪武十年建庙致祭正统四年重修至京师帝王庙成始罢其祭常国公庙在通州旧城南门内明洪武间勅建祀开平忠武王常遇春以燕山侯孙兴祖配焉今改为斗母宫通惠祠在通州明嘉靖四十五年建祀御史吴仲建议开通惠河碑载艺文志李文正公祠在府治西明孝宗赐第也第久析为民居嘉靖乙酉麻城耿定向首议赎还为公祠祀公像传双履履二寸许绊系之一粗纻小衫公举竒童时着以见景帝者耿为具箧撰文镂箧葢衣已半敝履朱烂然履繋乃不知色守祠者人敛百钱则出示之岳文肃公祠在通州学东明嘉靖中勅建祀岳正邢公祠在密云旧城东门内祀明总督邢玠五贤祠在三河县治西南祀明知县杨蕃吴贤陈臯谟孙廷相张仁崇报祠在遵化州西祀明廵抚陈道基总兵戚继光后附廵抚刘四科今废邹公祠在遵化州治西北祀明廵抚邹来学今废思功祠在霸州祀明兵备副史陆坤钱藻以开河筑堤着绩王公祠在遵化州东瓮城外祀明知县王国贞今废吕公祠在保定县治北祀明知县吕焕今废尹公祠在密云县祀明知县尹仝臯张公祠在遵化州西祀明知县张舜命今废邹大夫祠在密云城内每嵗春秋致祭名蹟未详陶州判祠在覇州马神庙右祀明陶谱今圯吴州判祠在覇州祀明吴尚义以脩堤着绩烈妇祠在通州旧城西门外明嘉靖丙申为烈妇叶氏建春秋上丁有司致祭三烈祠在宝坻城内明嘉靖戊午知县胡与之为李堂女三姐李栾女三姐刘聪女韩女儿建后之贞烈者附焉三贞烈祠在文安县治东祀烈女董氏烈妇姚氏刘氏教谕郝尚礼记永平府社稷坛在府城南风云雷雨山川坛在府城南先农坛在府城东郡厉坛在府城北里社乡厉二坛在各里城隍庙在府治东南关帝庙府城有二一在县治东一在南瓮城在山海关者七惟石门塞称最盛旗纛庙各卫所皆有今多废每于演武塲迎祀惟昌黎县存火星庙府二一在府治北一在教塲左龙王庙在府南十里马神庙在府城南二里八蜡庙在府东南文昌祠在府东门内东岳庙在府东郭外海神庙在山海关南海口西明初海运时建万歴十二年主事王邦俊重修蚕姑庙在迁安县城西滦州二一在城南一在城西名宦祠乡贤祠忠孝祠节义祠三皇庙在府治北孤竹君祠在府北河之浒明嘉靖四十二年兵备道温景葵建清节庙祀伯夷叔齐旧庙久废明洪武九年同知梅珪移建于府城内东北景㤗五年知府张茂复建于府西二十里孤竹故城本朝康熈四年知府彭士圣重修大学士范文程记昌黎别有庙在北城上李将军庙在府南八里祀汉太守李广李临淮祠在昌黎县西城上祀唐司徒李光弼韩文公祠在昌黎县西北唐韩愈其先昌黎人因封昌黎伯明洪武中建祠姜将军庙在滦州西相传后唐清泰间镇碣石城蛟为民害将军斩之人懐其惠立庙祀焉三忠祠在迁安县景忠山祀汉诸葛武侯宋岳忠武王文信国公韩御史祠在府东郭外乡人感韩应庚之徳建祠祀之宋琬为之记显忠庙在山海关城内西北明景泰年建祀中山武宁王徐达崇报祠在三屯营新钟楼东祀明将军戚继光马公祠在景忠山下祀明总兵马永黄公祠在丰润县东门外祀明知县黄良廕忠烈祠在府武学㦸门右祀崇祯庚午死难武学科正唐之靖道标中军程应琦叅军焦庆延又一在建昌营祀殉难副将蒋承勋劝义祠在山海关外祀明叅将张世忠忠义祠在昌黎县北祀守城殉难四十人明崇祯中巡抚杨嗣昌建拽梯郎君祠在昌黎县东月城明末以拽梯全城死失其姓名巡抚杨嗣昌请建烈女祠在山海东关外八里望夫石巅祀孟姜女明万厯二十二年主事张栋建崇祯十三年山海道副使范志完重修増龛以榆关列女十九人附祭保定府社稷坛在府城北雍正十年清苑县知县徐徳泰重修风云雷雨山川坛在府城南郭外雍正十年清苑县知县徐徳泰重修先农坛在府城东北雍正九年清苑县知县徐徳泰増修郡厉坛在府城北郭里社乡厉二坛在各里城隍庙在府治北关帝庙府城凡五其一在南门内府学东雍正五年勅建春秋致祭如仪旗纛庙在府治西火神庙在府治东马神庙在府治北土地祠在府治内雷神庙在府城东郭外八蜡庙在府治北文昌庙在府北郭明万歴年建邢云路记本朝刑部尚书高景重修青龙神祠在完县増山村东狮陀林昔有僧名卢自江南来寓居狮陀林秘磨崖下一日有二童子拜于前卢纳之时久旱童子白于卢委身龙潭须㬰化青龙各一遂雨事闻赐卢感应禅师设祠致祀明宣徳年龙时出没祷雨辄应五岳庙在庆都县北门外宋刘郛譔碑见存东岳庙在府治东北元至正十年建北岳庙在府城北明永乐中建河神庙在唐县西明万厯中建龙母庙在满城县东南一亩泉明时建本朝雍正十二年重修龙女庙在蠡县城上西北隅庙有神井久湮雍正九年六月知县张鸿绪以不雨祷祠浚井土尽泉涌大雨随注为勒石以记刘勐将军祠在府治东南怡贤亲王祠在府治东北王奉勅营田濬渠竭忠尽瘁惠浃畿甸民感其徳请立祠祀焉一在天津一在任县俱雍正九年建名宦祠乡贤祠忠孝祠节义祠贤良祠在府城内北街雍正十一年建三皇庙在府治西南明万歴年建水神祠在新城县治内勾芒少昊子名重为水官没为水神颛顼庙在高阳县东尧母祠在庆都县治东帝尧庙在庆都县西帝尧庙在唐县八里口底村山腰有泉清而不流古今不竭明永乐间重修一在完县帝舜庙在唐县西北四十里创建无攷禹王庙在新安县北环遶皆水武庙在府治西祀周太公神应王庙在清苑县草桥村赵简子祠在满城县北眺山下晋永康初立祀列国晋大夫赵鞅元郝经记廉将军庙在府城西廉梁村祀战国赵将军廉颇燕昭王庙在定兴县西黄金台上祀燕昭王郭隗乐毅配明万歴中汪应蛟创建汉高帝庙在唐县东北育山之阳相传解围白登驻驆于此后人思之因立庙焉萧相国祠在束鹿县祀萧何北平侯庙在满城县南门外祀张苍明𢎞治二年修霍光庙在蠡县西北三里汉王庙在庆都县东南四十里柳宿城明一统志云汉封中山靖王子葢为柳宿侯于此故立祠祀之光武帝庙束鹿县西二十里明嘉靖十年建汉邳彤庙俗误为皮塲庙在祁州南门外自宋迄今有疾者祷之即愈宋咸淳六年加封明灵昭惠显祐王崔府君庙在祁州南祀崔子玉代有灵迹唐开元中封为灵圣侯始建祠宋真宗朝封䕶国西宁王孝烈将军庙在完县东即木兰女也以父当行戍无子木兰身代之有木兰词载艺文唐封为孝烈将军世俗相传木兰魏姓亳州人从汉文帝来曲逆故祀此章公祠在府南门外祀为明知府章时鸾建有碑记阳明祠在城隍庙前郡人魏一鳌建吕公祠在雄县郝家店北有桥相传吕仙观莲于此张将军祠在束鹿县旧城南祀唐将张兴许睢阳祠在高阳县塔头村祀唐睢阳太守许逺齐忠勇祠在高阳县西关外祀唐相齐映通志云祀明礼部尚书齐映天启初曹纮建双忠祠在雄县白沟北祀宋张叔夜明陈复初以二公尽节于此故祀之三守祠在安州治西北祀宋杨延昭金徒单航元完颜安逺又容城县西北有杨将军庙专祀杨延昭二程夫子祠在博野县程委村元时建祀宋儒程颢程颐明正统成化间相继重修春秋仲月行祀礼如仪张子祠在祁州祀张横渠二贤祠在府学西元刘因郝经讲道保定路后人立祠祀之刘静修祠在容城县西北元至正年建祀刘因一在新安县西三台堡皇庆中赐额静修书院明危素吴寛为之记刘河间庙在府上闸祀辽刘完素忠孝祠在雄县祀元孝子王庸明杨松潘忠嘉靖中建刘诚意伯庙在容城县北一里许祀明刘基孙文正公祠在高阳县南关祀明大学士孙承宗李文敏公祠在高阳县南关祀明大学士李国鹿廷尉祠在定兴县祀鹿善继明崇祯年勅建胡公祠在定兴县祀前令胡嘉桂五贤祠在府城城隍庙前郡人魏一鳌建有记杨忠愍公祠祀明杨继盛一在府治西建于隆庆二年大学士李春芳记本朝顺治十三年世祖御制文二篇立碑祠内外坊额曰表忠一在府西关外建于万厯二十九年大学士孙承宗记本朝康熙十年重修孙竒逢记一在定兴县河阳渡明天启中巡抚张鳯翔建总宪高攀龙颜曰世师堂一在容城县儒学东明万歴四年建张公祠在府西关外祀明知县张宏襟忠烈祠在府西郭外本朝康熈六年同知常大忠建祀明甲申狥难绅士孙竒逢记雍正九年清苑县知县徐徳泰捐修义行祠在雄县祀义士胡斌班姬庙在安肃县西孟姜女庙在安肃县北郝仙姑祠在安州祭头村河间府社稷坛在府城西风云雷雨山川坛在府城南先农坛在府城东南郡厉坛在府城北里社乡厉二坛在各里城隍庙在府治西关帝庙一在府东门瓮城内一在斜街一在南关一在馆驿后一在西关外一在府学后一在县治东一在南大街旗纛庙在河间卫火神庙在府治后龙王庙在献县完固口五龙潭庙在任邱县北五龙潭上元时屡着灵应明成化中旱祈雨得应重葺马神庙在府治西土地祠在府治内八蜡祠在府治西文昌祠一在府西关一在南关一在县学内药王庙一在府西门内一在任邱县长桑君庙西祀扁鹊河神庙在东光县西门外名宦祠乡贤祠忠孝祠节义祠三皇庙在府西门内迤南禹王庙在宁津县西门外武成庙在府学西祀太公望配以管仲张良孙武诸葛亮从祀者东田单至张浚十人西李晟至廉颇九人澹台祠在故城县西澹村即先贤灭明旧里忠宪武清公庙在吴桥县治西祀孙武子廉颇庙在献县西五十里河间献王庙在献县明嘉靖十三年知县汪銮建长桑君庙在任邱县鄚州东北三里条侯祠在景州城西墓上有周亚夫封条侯碑董子祠在景州城东广川鎭有唐宋碑刻本朝康熈四十二年知州周钺㳟请圣祖御书阐道醇儒四字刻于碑碣一在故城县西北双庙在故城县西北鹿豖村旧祀张巡许远今废吕公祠在阜城县治西包公祠在府城西北隅刘守眞祠在府治西南祀辽高尚先生刘完素明正徳中建李公祠在任邱县西门外祀按察使李贞宁范公祠在吴桥县城南祀明大学士景文本朝赐谥文忠又为建祠忠良祠在任邱县北雄门内祀知县唐子方丰村祠在任邱县祀知县金灿忠烈庙在任邱县为明戊寅殉难士女建节孝祠在任邱县西梁关左倪玑建内图古今节孝天津府社稷坛在府城西风云雷雨山川坛在府城南先农坛在府城西郡厉坛在府城北城隍庙在府城内西北明永乐四年建成化十九年重修关帝庙武庙在府城内西北隅雍正十一年廵盐御史鄂礼知府李梅宾知县徐而发重修旗纛庙火神庙龙王庙一在府城东关外闸口一在府西关一在青县东南卫河岸一在庆云县鬲津河北岸马神庙八蜡庙药王庙在青县西东岳庙在青县治东南河神庙在青县东郭海神庙在大沽口康熙三十七年圣祖仁皇帝发帑重建御制碑文及匾额正殿曰静洪波观音阁曰潮音清梵水母殿曰涵育雍正三年奉勅重修小圣庙在河东盐坨长芦志小圣海神也旧有庙在大津河西始封平浪侯继封䕶国济运显应平浪元侯顺治六年津人移建于此康熙二十三年重修又阜财丰财二场亦俱有庙盐姥庙在芦台场怡贤亲王祠在天津县大直沽名宦祠乡贤祠忠孝祠节义祠三皇庙在青县东北龚公祠在沧州祀汉渤海太守龚遂包公祠在沧州祀宋长芦运使包拯于公祠在沧州祀明少保于谦忠肃祠在盐山县西郭外祀明吏部尚书王翺五贤祠在沧州祀明知州卢廷选王尧封李梦熊罗爌本朝许荣昌李公祠在盐山县西郭外祀知县李正华万歴四十五年建畿辅通志卷四十九畿辅通志钦定四库全书畿辅通志卷五十祠祀正定府社稷坛在府城西北五里风云雷雨山川坛在长乐门外先农坛在府城东郡厉坛在府城永安门外二里许里社乡厉二坛在府各里城隍庙在府治西南隅关帝庙在府治阳和楼又一在柳巷一在顺城关旗纛庙火神庙在府城长乐门外一里许龙王庙在正定县北前有龙井遇旱祷雨輙应马神庙在府治西八蜡祠在府社稷坛西北隅文昌祠一在晋州学内一在井陉县东三里凌云塔元帝庙在晋州城西北北岳行祠在无极县西北滹沱河神祠在府南城外俗名回龙庙明𢎞治中建春秋二祀与坛祭同本朝雍正九年勅脩白石神庙在元氏县白石山麓旧志汉光和四年守令以神能兴云雨有祷輙应囙请于朝立庙祀之大鸣泉庙在府城西十里蔷花苑庙在赞皇县西南二十里庙内井泉涌出旱祷立应河神庙一在城南关外一在城东关龙冈本朝康熙二十九年重修水神祠在新乐县西五龙祠在晋州东门外明洪武间建药王庙在藁城县西郭今移太宁门瓮城内徐神翁庙在藁城县西南徐家荘蚕公庙在无极县东合流村名宦祠乡贤祠忠孝祠节义祠三皇庙在灵寿县西关外许由祠在行唐县西北三十里许由疃朝元观后明天启年间建大禹庙在藁城县恒鎭门西明嘉靖六年建一在恒镇门北亦嘉靖年建周穆王庙在赞皇县赞皇山上太公庙在获鹿县西南四十里郭庄村栾武子庙在栾城县西北五里郄监军祠在行唐县西北四十里城寨村祀晋卿郄谷赵惠文王庙在灵寿县北六十里文山上元至正十六年建赵武灵王庙在灵寿县西北十五里赵王台上赵武安君庙一在元氏县治西南一在赞皇县治南祀赵将李牧黄石公庙在晋州东北二十里侯城镇元建淮隂侯庙一在获鹿县西门瓮城一在县治西古井陉口一在井陉县西门外纪信庙在灵寿县东八里邳彤庙一在灵寿县东关彤为光武云台诸将之一食采灵寿故邑人祀之明正统中封明灵王一在藁城县西北崔府君庙一在晋州城内明正统中知州崔塘重修一在井陉县东城外北关一在赞皇县城内魏文贞公祠一在晋州城内一在赞皇城东本朝康熙二十八年知州陈祖法重修尉迟公庙在行唐县东二里庄头村三忠祠在府城文庙东祀常山太守颜杲卿平原太守颜眞卿宋南康录事欧阳珣金紫光禄大夫祠在平山县南光禄山上后唐潞王儿时牧羊于此一日谒祠前神面东若逊避状后即帝位遂有是封本朝康熙九年知县汤聘重修包孝肃祠在无极县西关外静修祠在获鹿县祀金处士刘元素元学士高健建史丞相祠在府城外东北祀元丞相史天泽今废赵文正公祠在赞皇县学祀元太保良弼薛文清祠在元氏县儒学东即旧书院王滹南祠在藁城县学东元泰定甲子爲金学士王若虚建草庐吴澄有记安先生祠在藁城县西西管镇元苏天爵李士兴为乡先生安熈建其祖滔父松皆与焉欧阳元功记平都司祠在府东城上祀明都指挥司平安安山西人任指挥司屯正定顺徳府社稷坛在府城西郭外风云雷雨山川坛在府城南郭外雷公庙在府城外雷公山下先农坛在府城东郡厉坛在府城北郭外里社乡厉二坛在各里城隍庙在府治西北关帝庙在沙河县北郭外旗纛庙在府城百戸所治内火神庙在任县东南隅龙王庙在广宗县东北马神庙在府西门内土地祠在府治内八蜡祠在府治北文昌祠在南和县文庙东明万歴八年建东岳庙在南和县东门外沣水神祠在南和县治西明𢎞治十三年建怡贤亲王祠在任县北北留寨名宦祠乡贤祠忠孝祠节义祠三皇庙在平乡县北旧赵村元时建古圣祠在内邱县祀伏羲神农黄帝尧舜禹汤文武尧祠在唐山县西北尧山上又范石湖集云山下有放勲庙九圣祠在内邱县北关外祀稷契风后力牧周召夷齐诸圣宗圣祠在平乡县西新寨村祀曽子程子华祠在内邱县西门外旧志程名本孔子故人神应王庙在内邱县西六十里鹊山下始建未详祀秦越人宋仁宗封神应王赵襄子祠在邢台县治西豫让祠在邢台县学后铜马祠在鉅鹿县城北汉光武破铜马贼于此邑志云祀汉将马武光武庙在唐山县南旁有系马台相传光武避王郎兵系马于此都尉祠在内邱县冯唐村祀汉都尉冯唐塑像竒异居人误称为黒龙王三文贞公祠在府署东元延祐中祀魏徴宋璟于学宫东南又祀刘秉忠于府治东明万歴中知府王守诚合祀于此改今名本朝康熙六年重修宋丞相祠祀宋文贞公璟一在沙河县有颜鲁公眞蹟碑一在南和县有明靖逺伯王骥勒石赞郭巨庙在内邱县金堤店明𢎞治中建崔庄敏公祠在广宗县学宫内祀明少保崔恭李沧溟祠在府城内本朝顺治十七年推官龚九震修归震川祠在府治西本朝康熙十三年督学王泽𢎞建卢公祠在南和县西河头郭村祀明卢象昇以任大名兵备道捍贼有功民立祠祀之孙公祠在府治西嘉靖中建祀明知府孙锦本朝康熙五年知县辛兆蕙重修双烈女祠在邢台县南郭祀明烈女王玉梅张端庄广平府社稷坛在府城北门外风云雷雨山川坛在府城南门外先农坛在府城东郡厉坛在府城北门外里社乡厉二坛在各里城隍庙在府治西关帝庙在府南瓮城旗纛庙在广平营火神庙在府南瓮城曲周县在府馆龙王庙在府城外黒龙潭肥乡在龙潭鸡泽在东门外威县在治西北广平在东关外马神庙在府预备仓前土地祠在府治内八蜡祠在府城北东岳庙在府东瓮城漳神庙在成安县东门外河神庙在府南桥曲周县在东桥滏口祠在府城南名胜志永年县有滏口祠佛图澄传曰石虎自正月至六月不雨澄诣祠稽首暴露即有二龙降雨祠下聪明山神庙在聪明山名宦祠乡贤祠忠孝祠节义祠三皇庙在邯郸县丛台西黄帝庙在磁州城内名胜志黄帝庙在旧滏阳城内世传轩辕氏葬于陵台建庙于此宋大中祥符初赐名先天观成汤庙在曲周县安儿寨曾子祠在威县南关冉子祠在府西瓜井村茅坤有记昭公庙在成安县东北一里狐突祠在曲周县东南旧宇久废今存小像祀之名胜志晋大夫狐突祠在县东南安儿寨三忠祠在邯郸县丛台西南明万歴十九年建祀晋程婴公孙杵臼韩厥今移建城西东明观扁鹊庙在鸡泽县三陵村鲁班庙在府南关外成信侯庙在肥乡南堡村祀程婴赵王庙在邯郸县东二十里平原君庙在肥乡县南堡村望诸君祠在邯郸县丛台下廉颇庙在府南东家堡一在清河县西南八里三贤祠在邯郸县旧马神庙内原祀赵蔺相如廉颇李牧今移建南关外増赵奢为四贤祠成安君庙在成安县治西北祀汉陈余明嘉靖二十年改建周昌祠在磁州城内董仲舒祠在曲周县东北増福祠在府治内曲周在县治东肥乡在县治南鸡泽在西关祀旧邑令李诡祖诡祖家世淄川魏文帝朝仕曲梁时殛狐妖塞横水贻福孔多故作祠祀之唐封増相公元封福善平施公祠因以是名嘉靖中毁滛祠议废后稽功徳存之苍龙庙在磁州西佐里祀隋窦宗崔府君庙在磁州治东北李卫公庙在磁州临水里祀李靖李药师庙在邯郸县来马台相传李靖统军过此白马将军庙在肥乡县白落堡祀唐将罗诚郡志罗士信俗讹罗成吕翁祠在邯郸北二十里黄粱店内有明世宗御书匾额韩昌黎祠在曲周县马兰村宋李靖庙在肥乡县境内仰功祠在成安县城隍庙左祀宋成安尹冦凖明嘉靖二十五年建李忠愍祠一在曲周县学西一在威县治南祀宋侍郎李若水程宗二公祠在磁州儒学东南祀宋磁州守程珦宗泽本朝康熈三十七年知州蒋擢重修岳忠武王庙在磁州东门外郭守敬祠在鸡泽县南八里五公祠在清河县新集祀少师夏言御史钱如京刑尚书樊继祖知府华津张希尹申端愍公祠在府治南祀明殉难太仆寺寺丞申佳廕本朝顺治九年建路公祠在曲周县东关祀明御史路振飞涂公庙在磁州北五里舖本朝顺治六年为巡道勦寇战没赠光禄卿涂廓建康熙四十二年知州蒋擢重修大名府社稷坛在府西郭风云雷雨山川坛在府城南先农坛在府城东郡厉坛在府北郭里社乡厉二坛在各里城隍庙在府治西南关帝庙在府城内万歴二十一年建旗纛庙火神庙龙王庙在大名县东十八里白龙王庙在魏县城东南新漳河西宋县尉陈尧佐譔碑记一在罗儿庄唐太宗勅封有碑记马神庙在府西北隅八蜡祠在马神庙东文昌祠在府学东岳庙在大名县城内东北江渎广源王庙在清丰县南十五里泉源祠在清丰县东北三十里江渎庙在魏县双井集漳神庙在魏县东郭外灵津庙在开州西南宋孙洙灵津庙记元丰元年曹村新堤成赐堤名曰灵平庙曰灵津名宦祠乡贤祠忠孝祠节义祠颛顼庙在开州西寰宇记临河县颛顼庙太和四年立干徳六年重修今废仓颉庙在南乐县西三十五里塜上明崇祯九年重建虞舜庙在开州东郭里双忠庙在长垣县南关祀夏关龙逢殷比干比干庙在长垣县西南魏楼村周文王庙在开州龙城村卫灵公祠在长垣县南柳下惠祠在开州东北明万歴中建二贤祠在东明县西北二十里明嘉靖间居民掘地得石碣上书闵子骞公西华之祠知县沈大楠请修二贤祠春秋致祭县志祠旁有二贤塜子路祠在开州北戚城又有祠在长垣县蒲城镇蘧公祠在长垣县南街旧为子路祠明嘉靖中改祀蘧伯玉于此寰宇记长垣县蘧伯玉祠在县东七里祠在墓侧晏平仲祠在长垣县东四十里魏武侯祠在府城东十里西门豹祠在府东五里齐王庙在南乐县东罗疃村唐开元时建清丰亦有之孝元后祠在府东北堤上祀汉王皇后赵文君祠在魏县东南二十三里祀汉令赵夔束晢庙在府城东六十里束舘鎭上明成化八年元城知县段正重修张清丰祠在清丰县南郭外清丰隋时孝子明嘉靖中知县沈鍊建有吕时中记三贤祠在旧府城文庙东祀唐魏征狄仁杰宋韩𤦺崔府君庙在长垣县西三里耿村明正统间建狄梁公祠在府城南郭名胜志祠有唐碑二一爲李邕文张继处书一为冯宿文胡证书又有祠在魏县东南南将军庙在清丰县北门外祀唐南霁云茅坤有记忠孝祠在大名县艾家口河岸知县李本意建祀唐魏博节度田𢎞正暨子布四贤祠在府城内祀狄仁杰韩琦寇凖刘安世万歴间増建一祠东祠祀狄韩寇三公并文潞公为四贤祠西祠专祀刘忠定公今移洪济桥北李总制废祠莱公祠在开州东郭御井旁回隆庙在魏县西南名胜志俗传宋眞宗北征至此回銮因名回龙讹为隆也宋康王庙在清丰县东南二十五里世传康王质于金间道奔还跨泥马渡河于此土人祀之程明道祠在开州城内张梦山祠在南乐县南二里祀元处士张淳额苏伦大官人祠在开州由义坊额苏伦元人屡立战功世祖器重尝称为大官人时开州有大狱株连千余家公为剖辩得雪至元初散军卫于河北民被其虐公悉绳以法开人感而祀之郭忠烈祠在开州由义坊续文献通考元郭嘉尽忠所事洪武初旌其忠烈命有司立祠春秋致祭忠义祠在南乐县东知县王邦恭建祠祀殉难武举霍贯道本朝康熙十二年知县方元启重修魏介肃公祠在南乐县学西明万歴四十七年勅建祀佥都御史魏允贞沈青霞祠在清丰县北郭祀明知县沈鍊宣化府社稷坛在府城西北风云雷雨坛在府城东先农坛在府城东郡厉坛在府城东北里社乡厉二坛在各里城隍庙在府城内明洪武二十八年建宣徳元年重建关帝庙在府城内明正统七年建旗纛庙在府城内明永乐十七年建火神庙在府城神仓库明永乐中建龙神祠在府城弥陀寺街西明正统元年建马神庙在府城东八蜡祠在府城外东南明成化二年建文昌祠在府学内明天顺四年建五岳庙在赤城县云州堡东岳庙在府城明正统五年建本朝康熙三十九年知府申竒贵重修北岳庙在府城广灵门外北山上明𢎞治年建药王庙在延庆州治北河神庙在保安州南郭外本朝康熙四十二年知州杨汝楫重建水母庙一在独石一在马营一在长安岭温泉神庙在赤城西温泉上明正统六年重修独石神庙在赤城县北独石城南明正统七年建祀土神名宦祠乡贤祠忠孝祠节义祠轩辕庙在独石水经注涿鹿城东一里坂泉上有黄帝祠宣镇志在桥山后魏天兴中建兴光元年诏修之舜祠在延庆州歴山武庙在龙门县城内武成王庙在府城内本朝康熙十八年总兵闫可权重修懐来县庙在东门内狐突庙在懐来县东门外畿辅旧志祀龙神或湖渎讹唿也三灵侯祠在保安州玉皇阁下秦王次仲庙在延庆州大翮山汉文帝庙在蔚州南关辽穆宗建崔府君庙在矾山金太和八年建许旌阳祠在府城军器局南明崇祯十五年守道何谦建三贤祠有三一在独石一在云州一在龙门褒忠祠在府城内明嘉靖七年勅建祀功烈节义诸武臣薛禄谭广等许成名有记显忠祠在懐来县建祀曹鼐等忠烈三十六人明万歴末兵备道胡思伸重修愍忠祠在懐来县祀潘忠颜保安人明万歴癸丑进士官辽东监军佥事战没其弟宗舜奏请赠光禄少卿赐谥节愍立祠春秋致祭表忠祠在懐来县祀沈鍊任锦衣卫经歴忤严嵩谪戍保安卫寻遇害长子襄奏赠光禄寺少卿立表忠祠春秋致祭义烈祠在赤城县北云州堡祀守备孙刚少监谷春等九十余人明正统十四年建叶盛有记满毅愍祠在宣化县南郭崇祯二年勅建祀殉难总兵满桂忠义祠在府城内本朝顺治十八年建祀明殉难巡抚朱之冯及生员姚时中礼部侍郎王崇简有记祀功祠在保安州治西旧为懐隆兵备道吴嘉㑹粟米禄开渠利民民立祠祀之后兵备道张经世及州守李恒茂胡士栋有治行亦入祠祀本朝康熙四十一年知州杨汝楫重建祠合祀五十年知州梁永祚以前牧阎生斗殉节亦立主祠中昭徳祠在府城内嘉靖二年建祀李仪罗亨信李秉叶盛秦纮张锦李介杨谧陈纪马中钖雍泰王云鳯十二人吕柟有传叙节孝祠在懐来县明万歴间爲孝子王道成妻孝妇李氏建易州社稷坛在州西关外一里山川风云雷雨坛在州东关外一里厉坛在州东关外城隍庙在州署东马神庙在州署仪门西南旗纛庙在州署东南武安王庙在州署北龙王庙在州西关泰山行祠在广昌县东关外召公祠在州署东北四贤祠在州南祀郭隗乐毅剧辛邹衍像系刘銮塑技极精巧元郝经碑记樊将军庙在州城东萧曹祠在涞水县东严子陵祠在涞水县北昭烈帝庙在涞水县东李靖庙在涞水县南三忠祠在州西北紫荆关明额森入犯都御史孙祥太监阮尧民都指挥韩清死之奉勅建祠双节祠明正徳间霍恩任上蔡令与妻刘氏死节奉勅建祠州署东南以祀之冀州社稷坛在州城西里许风云雷雨山川坛在州城南里许先农坛在州城东郡厉坛在州旧城内东北隅里社乡厉二坛在各里城隍庙在州治西关帝庙一在州治东明永乐四年建一在西关外本朝顺治十五年重修一在西关瓮城内顺治十六年建旗纛庙火神祠马神祠在州治西北太仆寺右八蜡祠在州南关外文昌祠名宦祠乡贤祠忠孝祠节义祠太公庙在枣强县西郭外明万歴中建史称吕尚困于棘津棘津枣强古邑名也太公避纣筑卖浆台迄今有遗址焉南宫子祠在南宫县文庙东祀南宫适本朝顺治十六年邑人杜镇重修扁鹊庙在南宫县鹊山张耳祠在州南门内宋太祖建隆中建元末毁于兵遗址尚存后为二郎庙董子祠在枣强县治西祀汉儒仲舒光武庙在南宫县东门外四公祠在新河县祀汝廸蔡懋照马廷楠陈士秀各有记萧晏二公祠在冀州城西一里高原上按萧公名伯轩宋新淦人明封水府灵通广济显应英佑侯晏公名戌子元临江人明封平浪侯先是明成化六年大水冲城知州胡瑛唿神求救水退城全次年搆庙于此明成化十八年滹沱河溢水冲城壊知州李徳美跪祷间适有麦秸顺流而下与所塌城楼土石併塞由是水不入城因重新之本朝顺治间知州王来泰复加修葺李孝子祠在武邑县岳庙东祀元孝子李璋刘公祠在南宫县东祀前令刘镒段公祠在枣强县西郭外祀明知县殉难段世高正徳辛未建有李时记郡志作段豸邑志作段世高贞烈祠在南宫县东郭外烈女祠在南宫县东岳庙西赵州社稷坛在州西郭风云雷雨山川坛在州南郭东隅先农坛在州东郭郡厉坛在州北郭里社乡厉二坛在各里城隍庙在城西北关帝庙在州治西旗纛庙火神庙龙井庙在州北一里金大定四年州民李通建明正统五年判官章纶重修井旁有二庙相并俗唿双庙祷雨多应五龙祠在宁晋县南八里高荘村马神庙在州南门外东隅明成化二年建八蜡祠在州南门外文昌祠在州南城名宦祠乡贤祠忠孝祠节义祠廉蔺祠在州东南望汉台西明崇祯中建三灵侯祠在宁晋县南门外志云祀周諌大夫唐葛周三人未详何名汉高祖庙在临城县西北鹁鸽井光武庙有四一在州境一在柏乡县北十四里元和志汉世祖庙一名坛亭即世祖即位处之千秋亭也后建庙于此一在高邑县西北十二里一在宁津县南陈村耿纯祠在州北龙村明𢎞治间知州张清于纯墓前建崔府君庙在柏乡县西南显惠孙公祠在宁晋县北关迤西祀元兵部尚书乐安郡侯孙瓒元末贼帅将屠邑过丁桥忽双鲤跃桥上应贼梦中所见复见公神现空中贼惧而去邑民感而祀之曹文忠公祠在宁晋县东四里洨水上祀明少傅大学士曹鼐邑人蔡叆建于世恩祠在高邑县赵南星为记仰徳祠在州治左明𢎞治中士民为知州何濬建有大理王鑑之记深州社稷坛在州西郭外南隅风云雷雨山川坛在州南郭外西隅先农坛在州东郭郡厉坛在州北郭外西隅里社乡厉二坛在各里城隍庙在州治东关帝庙旗纛庙火神祠在州南郭马神祠在州治西南隅八蜡祠在州西郭外文昌祠在州学内名宦祠乡贤祠忠孝祠节义祠光武庙在武强县东唐王村冯母庙在饶阳县治西祀汉冯异母始建无考明万歴中知县翟燿重修姚期庙在饶阳县小韩村忠烈祠在州西门外明崇祯十六年建祀赠太常卿知州孙士美知州李烛州判刘沛然吏目朱春芳熊国俊学正任尹训导刘名言侯度昭王孟夏两庑祀举人吕叔成王呈贞田如墉王廕昌田如坻田如阜孔公祠在安平县治东明崇祯十一年建祀殉难知县孔闻校并乡勇二十八人圣姑庙在安平县城北神女台上县志姑姓郝至孝不嫁以养亲卒后屡着灵异因庙祀之定州社稷坛在州城西风云雷雨山川坛在州城南先农坛在州城东郡厉坛在州北门外里社乡厉二坛在各里城隍庙在州治北关帝庙在州治南洪武六年建旗纛庙在卫治东偏火神庙马神庙在州治南八蜡祠在州城东门外明成化二十年建文昌祠在文庙左明宣徳十年建万歴三十一年重修北岳庙在曲阳城西汉书郊祀志神爵元年祠北岳常山于上曲阳府志庙距恒山百余里唐贞观间建于祠望而祭之庙有唐碑五宋庆厯八年安抚使韩琦领定州事游君开重修立碑明洪武间定为北岳恒山之神去宋元封号龙王庙在州北城上万歴四十四年知州宋子质移城内北隅旁有八角井时适旱祷之立应是岁大熟利民侯祠在曲阳县少容山祀山神县志宋治平熈丰中祈祷辄应定州路安抚条其事奏请于朝钖爵利民侯名宦祠乡贤祠忠孝祠节义祠廉颇庙在州城南五十里廉台村一在饶阳县东二十五里纪信庙在州南汉光武庙在州治东鸡鸣台三十五里阳城祠在定州东一里明𢎞治中知州李梦熊建韩魏公祠旧祠在定州名宦𤦺尝帅定民感其徳立祠祀之新祠一在州东北衆春园遗址明万厯十九年知州唐祥兴建一在州治后万歴四十四年知州宋子质建续阅古堂设公木主事之苏文忠公祠旧祠在州文庙左宋元祐中轼尝知定州民立祠以祀新祠在新建韩魏公祠左明万歴四十五年知州宋子质建鲍侯祠在曲阳县治西明万歴年建祀知县鲍献书畿辅通志卷五十畿辅通志钦定四库全书畿辅通志卷五十一寺观顺天府慈仁寺在广宁门内大街明宪宗为孝肃周太后弟吉祥建有二松相传金时植后有毘卢阁左有槐树又有辽干统三年尊胜石幢尚在析津日记俗唿报国寺盖先有报国寺在寺西北隅也每月朔朢二十五日有市甚盛海㑹寺在府东南明穆宗受釐之地万歴中増修愍忠寺在府西南唐贞观十九年太宗悯东征士卒于幽州城内建悯忠寺中有高阁谚云悯忠高阁去天一握是也东西有砖塔高可十丈云是安禄山史思明所建又有唐重脩舎利记二苏灵芝行书宝塔颂俱存本朝康熈年圣祖御书匾额曰大雄宝殿曰觉路津梁曰不二法门曰藏经阁凡四处观音寺在府西南五里玉河乡中有杭州上天竺观音大士古像明天顺成化间相继重修本朝康熙年圣祖御书寄兴高逺四字仙露寺在府南菜市西地名千邑辽时建功德寺在府西即元䕶圣寺也有古台三相传元主游乐更衣处清化寺在府东明宣德壬子建正德癸酉重修隆善寺在府西北明宣德中建赐额大慈恩寺在府西海子上旧名海印寺明宣德四四年重建改今名灵云寺在府南十里明天顺元年赐额大觉寺在府西北三十里明宣德二年改建正德十三年重修法林寺在府西南十二里旧名竹林寺明景㤗四年改建净明寺在府西南三十里明宣德八年改建宝林寺在府西南四十里明正统二年改建万福寺在府西南五十里明正统二年改建清凉寺在府西三十里旧名卢师寺明正统十一年改建五华寺在府西四十里旧名圆殿寺明宣德三年改建后又改广惠寺法海寺在府西四十里旧名龙泉寺明正统四年改建本朝顺治年世祖御书敬佛二字广通寺元为法正寺在府西北二十里明正统五年重修寿光寺在府西北三十五里旧名震音寺明正统十三年改建碧云寺在府西元耶律阿勒锦建明正德十一年内监于经拓之为寺巖下有泉从石罅中出淙淙若琴筑亭曰听水佳处亭前有池种白莲百本池邉修竹成林明神宗题水天一色本朝康熈十七年圣祖御书激湍二字戒坛寺在府西西山最深处唐武德中建旧名慧聚明正统间易名万寿本朝康熙十七年圣祖御书清戒二字赐焉按辛斋诗话西山巖麓无处非寺游人登览类不过十之二三尔王子衡诗西山三百七十寺正德年中内臣作何仲黙诗先朝四百寺秋日徧题名郑继之诗西山五百寺多傍北邙岑其后増建益多难更仆数今止就耳目所最着者标出余不悉载明因寺在天坛北明天顺中建中有释贯休所画罗汉十六轴董其昌书佛成道记慈源寺在三里河南明正统初建成化中重修天庆寺在慈源寺西原辽永泰寺元至元壬申重建明宣德中重修安国寺在天庆寺西明天顺元年建竹林寺在宣武门外辽清宁八年楚国大长公主舍私第为之赐名竹林长椿寺在宣武门外西南明万歴四十年孝定皇太后建以居水斋禅师寺有渗金多宝佛塔高一丈五尺千佛寺在德胜门北明万歴初孝定皇太后建广恩寺在德胜门辽为奉佛寺在白云观西南明正统间改建真觉寺在阜城门外明永乐中建成化九年诏累石台高五丈上列塔五各高二丈双林寺在阜城门外二里明万歴四年建慈慧寺在阜城门西二里万歴八年蜀僧愚庵创后有蜘蛛塔蜀太史黄辉有碑记其事慈寿寺在阜城门外八里庄明万歴丙子为慈圣皇太后建赐名慈寿勅大学士张居正撰碑有塔十三级又有宁安阁阁榜慈圣手书后殿有九莲菩萨像定慧寺在阜城门外八里庄西康熙年圣祖勅建广通寺在西直门外康熙年圣祖勅建御题匾额曰抱荃恩曰息心净行曰慈灯普照凡三处万寿寺戒坛在西直门外七里广源闸之西明万歴五年建即唐聚慧寺寺悬永乐时所铸大钟内书华巖八十一卷名曰华巖钟本朝康熙五十二年圣祖勅修御制碑文禁止採凿煤窑勒石以垂不朽焉应真寺在西直门外旧名五塔寺康熙年重修极乐寺在西直门外高梁桥四三里元至元间建韦公寺在左安门外二里明正德时常侍韦霦建亦名宏善寺法藏寺在右安门外东南隅旧名弥陀寺金大定中建明景泰二年改建今名北地多风故塔皆实惟此寺弥陀塔可登天宁寺在广宁门外元魏孝文时建名光林寺隋仁寿间曰宏业寺建塔藏舎利唐开元中改曰天王寺金大定中改大万安寺明宣德中改天宁寺正统中改万寿戒坛今仍名天宁寺内有塔高十三寻四周缀铎以万计音无断絶清梵寺在畅春园东康熙年圣祖勅建御题匾额漙仁寺在畅春园西康熈五十二年圣祖勅建御制碑文以纪焉恩佑寺在畅春园东北隅雍正元年建佛泉寺在黒龙潭西旧名大觉寺雍正二年奉勅重建赐额佛泉𢎞光寺在香山明宣德中内侍郑同建同高丽人倣其国毘卢殿制作圆殿门内松径盘折最为幽胜本朝康熙年圣祖御题匾额一曰慈云常荫一曰光明三昧延寿寺在韩家山明永乐时内臣刚铁靖难𦵏此显应寺俗唿皇姑寺明正统八年驾出紫荆关亲征额森陜西吕尼叩马谏而死及复辟乃为建寺赐额保明寺本朝康熙年圣祖勅修御制碑文勒石以纪御题匾额曰杖泉花雨曰水心栢子曰挂衲翻经凡三处香山寺在宛平县香山金大定中建明正统间内侍范宏重修或云即金章宗㑹景楼也山有祭星台䕶驾松梦感泉皆章宗遗迹有二碑载辽中丞阿勒锦舍宅始末左侧有轩明神宗题曰来青轩本朝康熙十六年圣祖御书普照干坤四大字后有藏经阁圣感寺在宛平县平坡山上元建平坡寺明宣德中改名圆通本朝康熙十六年圣祖御题匾额一曰圣感一曰敬佛一曰制毒龙复御制碑文以垂不朽按缑山集由常明庵出杏子口至平坡寺所谓卢师清凉翠微善应灵光诸寺皆在焉嘉禧寺在宛平县杏子口西又东三里有福田寺潭柘寺在宛平县潭柘山相传本青龙潭开山时青龙避去潭平为寺燕人谚云先有潭柘后有幽州此寺之最古者天府广记云即晋之嘉福唐之龙泉寺也亦名岫云寺本朝康熙年圣祖勅修御赐匾额曰清浄庄严曰天王殿曰毘卢殿曰戒坛曰大悲坛曰翠嶂丹泉曰香林净土曰倚松恬澹曰松竹清泉曰松竹幽清凡十处华严寺在宛平县裂帛泉南左有洞曰翠华中有石牀可憇息明正统中建玉泉寺在宛平县玉泉山又西有补陀寺北有金山寺寿安寺在宛平县寿安山本唐兠率寺殿前有二娑罗树相传来自西域元至治元年建中有卧佛二亦名卧佛寺栖隐寺在宛平县仰山金大定十二年建昊天寺在宛平县西金大定四年建明正统四年王振修改名隆恩寺鹫峰寺在宛平县西城墙畔即唐淤泥寺鹫峰者唐僧之号也有贞观二十二年唐人所书心经石刻尚存旧供旃檀佛相以异着闻元学士程鉅夫有记今在皇城内旃檀寺中法云寺在宛平县金山口二十里妙高峰下寺有双泉滙于方塘曰香水金章宗设八院之一也草际有碑题香水院三字尚存圆教寺在宛平县西城康熙年圣祖御题匾额一曰日映金云一曰真如境𢎞恩寺在良乡县康熙五十六年圣祖御书匾额曰大愿慈航复御题七言律诗一首勒石以纪寿因寺在良乡县康熙五十七年圣祖御书匾额一曰花台止水一曰大悲慈航天王寺在良乡县治东南置僧㑹司于内䕶国寺在良乡县琉璃店东北三佛寺在固安县治西置僧㑹司于内龙泉寺在固安县知子营精严寺在永清县北街置僧㑹司于内三塔寺在永清县城外东南唐时建武后时石幢尚存隆庆寺在永清县西辽干统九年建定觉寺在东安县西北七十里常道乡唐垂拱三年赐额辽天庆间复建金大定元年重修广善寺在东安县治即唐灵应寺明宣德中重建正统十四年赐额宁国寺在东安县留犊里金大定二年建净安寺有二一在东安县惠化乡明宣德八年建一在通州治东南金大定十三年建明万歴间修广严寺在东安县西邑人孟仕仲舍宅改创明崇祯十四年修本朝康熈十年重修灵巖寺在东安县东北五十里凤河之南金大定五年僧洪宝建隆兴寺在香河县治西本朝康熙八年重修铁佛寺在香河县东南靖嘉寺在通州治东旧名慈恩寺元至元二年建明初置僧正司于内佑圣敎寺在通州旧城内西北隅浮图十三级创于唐贞观七年歴五代辽金元而始成为州之巨观宝通禄寺在通州新城南门外明天顺七年重建赐额太平寺在通州新城西门外元至正时重修给孤寺在通州城东元至正间建广济寺在宝坻县西街置僧㑹司于内洪福寺在宝坻县平正桥西北古刹也层阁高耸虬松逺荫渠水经其前香巖寺在昌平州永丰屯旧名弥勒院本朝康熙五十九年重建改今名殿中圣祖赐额菩提二字复御制碑记勅侍读王图炳书以勒石焉瑞光寺在昌平州治后明成化十年建神寿寺在昌平州新城内昭圣寺在昌平州治西北唐干符中建普云寺在昌平州西北汤峪川辽天庆间建香水寺在昌平州西南汉建武五年建上方寺有二一在昌平州南一在州境驻跸山上有十八盘流沙寺在昌平州巩华城北门外元皇庆中建游觉寺在昌平州汉中兴时建圣寿寺在昌平州东北唐干符六年建法华寺在昌平州东北四十里银山铁壁之麓一名大延圣寺金天㑹三年建明正统十二年重修宝云寺在昌平州驻跸山昭化寺在昌平州南五十里玉泉山山麓泉石清洁可爱铁壁寺在昌平州银山铁壁下龙兴寺在宻云县北唐时建元大安中重修俗名鎚塔寺明洪武十六年置僧㑹司于内本朝康熙四十一年圣祖赐额龙兴寺御书匾额庙前曰洛伽仙境正殿曰般若相眞武阁曰神武鎭御书房曰横翠凡四处香巖寺在宻云县东二十五里元至正中建内有银杏一株俗名白果大安寺在宻云县东北五十里旧名白猿院北齐五年建金承安四年重修普济寺有二一在宻云县东北八十里辽天统五年建靖宁二年重修内有显公和尚祠一在霸州东门外元至正二年建置僧正司于内观鸡寺在宻云县东北一百八十里雾灵山下有观鸡仙人蹟砙堂寺在怀柔县东八十余里汉时建名昙泉寺明正德已邜改今名资福寺在怀柔县北十五里红螺山麓旧名大明寺金皇统初建明正统中重修定慧寺在怀柔县北十八里山麓寺中建万寿齐天二塔今塔废福聚寺在涿州北挟河村康熙五十四年圣祖赐额六十年重修勅内阁学士蒋廷钖撰文立石以纪云居寺在涿州东北隅内有浮图高二十余丈周围三十余步智度寺在涿州云居寺前内有浮图高二十余丈周围三十步又一台高二丈广百五十步唐时建碑刻尚存普寿寺在涿州东三里一名清凉寺内有浮图高十丈又一台高二丈余周围二百步延寿寺在涿州北十里湖梁店明万歴三十四年僧道安建置僧正司于内福胜寺在房山县东北明洪武间建置僧㑹司于内木巖寺在房山县西南十八里梁天监中建明嘉靖中重修上方寺在房山县南五十里即兠率寺两崖之间凿石为磴攀絙而上山峰环列絶顶有泉如斗汩汩不穷宝巖寺在房山县瓦井村云居寺在房山县石经山下寺有唐开元十年石浮图铭开元二十八年山岭石浮图后记今并存南麓即西天寺塔下有石经窟其后则香树林灵集寺在文安县庄头村内有浴佛庵藏经阁后有汉时古桧二株兴国寺在文安县栁河观音寺在大城县城内西北坊明正统中立僧㑹司宏治己丑重修海月寺有二一在大城县南四十里李坦鎭明成化二十年建一在县北十五里楼堤村明嘉靖二十五年建独乐寺在蓟州治西始建未详辽时重修中有杰阁设十一面大士像云泉寺在蓟州城东南十里香林寺在蓟州城北二里翁同鵞泉流峙左右为蓟之最胜处千像寺在蓟州北二十里九华峰下唐开元中建于石上刻千像故名又名祐唐寺云罩寺在蓟州盘山之巅旧名降龙菴唐道宗太师建明万歴赐今名东岭有舎利塔又有黄龙祖师殿每岁除有佛灯之异本朝康熙十七年御书盘山秀峰四字普济寺一名甘泉寺在蓟州中盘唐太和中僧晓芳结茅于此辽金元重修本朝康熙中僧明徳増葺圣祖有事园陵尝驻跸于此题诗中盘因勒石于殿左侍郎沈荃碑记感化寺在盘山旧名宝积寺唐贞元中建明成化年赐名广济寺天成寺在盘山唐建辽名福善寺香水寺在盘山唐建有卢纶碑记双峯寺在盘山有石碣载唐贞观中尉迟敬德监造明万歴中重修云静寺在盘山原名静业菴本朝康熙四十三年圣祖勅赐为云静寺净室内奉御书清风二字万松寺在盘山原名李靖菴本朝康熙四十三年圣祖勅赐为万松寺盘谷寺在盘山即青沟禅院康熙十年僧智朴建中有秋月堂侍郎沈荃书四十三年圣祖勅赐为盘谷寺正法寺在中盘康熙年僧大博修葺殿前有圣祖御书碑方丈御书门外一峯四字少林寺在中盘元至元时建明成化嘉靖年修本朝康熙年僧本住増葺开仁寺在热河小南门康熙年圣祖赐额静妙寺在热河蓝旂营康熙年圣祖赐额安禅寺在热河十八里汰康熙年圣祖赐额星龛巖寺在热河小营康熙年圣祖勅建大殿御书星龛巖三字峭壁寺在热河化育沟康熙年圣祖御书匾额正殿曰天半香林八角亭曰森万象穹览寺在热河哈喇河北康熙四十三年圣祖赐额有御制碑记近寺又有霄观坊楼上圣祖御题匾额一曰兴州胜境一曰紫塞春台溥仁寺在热河河东康熙五十二年圣祖赐额复御制碑文勒石以纪菩萨寺在热河广仁岭殿中有圣祖御题匾额曰妙德慈光临泉寺在平谷县东高村东辽时建嘉靖二十七年重修俗称高村寺香岚寺在平谷县渔子山寨南二里金明昌三年建明嘉靖二十四年重修俗称独波峪寺慈福寺在平谷县山东庄西北十五里明正统九年建正德四年重修俗称山东寺禅林寺在遵化州五峯山殿角有碑剥蚀犹姚秦时重修文也姚秦称瑞云山云昌寺辽改今名山畔悬石曰鸡鸣石近寺古松夹径极峯岭溪壑之胜福泉寺在遵化州西北唐贞观年建今唿为汤泉寺资福院在安定门外康熙六十年圣祖勅建御制碑文以垂不朽慈育院在宛平县圣祖御题匾额一曰慈育羣生一曰鹿苑星龛广福禅院在东安县西北五十里金天㑹中建大悲禅院在东安县阎家垈金天㑹六年修石镫菴在府西南隅旧名吉祥寺明万歴丙午重修掘地得石幢式如镫台上刻唐人所书般若心经一部改名石镫菴晋阳菴在宣武门外有古铜大士像高三尺余下有欵识云大唐贞观十四年尉迟敬德监造后移受水塘古佛菴菴坏移稽山㑹馆摩诃菴在阜成门外八里庄明嘉靖丙午建雀儿菴在潭柘寺后金章宗弹雀于此即行幄建菴圣水菴在遵化州南清芳菴在圆明园东雍正元年勅建天仙庙在圆明园西雍正元年勅建玉皇庙在宛平县圣祖御书匾额曰万象同瞻碧霞元君庙在左安门外东南𢎞仁桥明成化中建按都人最重元君庙其在西直门外万泉庄者曰西顶康熙四十七年圣祖勅修赐额广仁宫在永定门外者曰南顶在草桥者曰中顶在东直门外者曰东顶在安定门外者曰北顶各府州邑皆立祠祀遵化州景忠山元君庙世祖勅修怀柔县髻山元君庙康熙四十三年世祖御书匾额曰敷钖广生五十二年复建玉皇阁御书匾额曰清虚眞宰俱有御制碑文勒石以纪此外则涿州之北关春秋庙㑹男女奔趋络绎素称最胜龙尊王佛庙在昌平州汤山中圣祖勅建有御制碑记元灵宫在南苑顺治年世祖勅建朝天宫元之天师府也在府西明宣德间改建凡大朝贺于此习仪灵济宫在西长安门稍北明永乐十五年文皇有疾梦二真人授药疾顿瘳乃勅建祀封玉阙眞人金阙眞人有英宗御制碑记崇眞万寿宫在府南蓬莱坊元至元中建赐额俗名天师菴灵佑宫在府南山川坛后昌运宫在南直门外御河桥南康熙五十二年重修瑞云宫在房山县西北二十余里金太祖陵侧今圮遗址尚存隆阳宫在房山县西南石窝店南明时建神乐观在天坛西南明永乐十八年建处乐舞生之有事于郊庙者领以提㸃知观𨽻太常寺延祐观在府东明洪熙七年建崇祯观在府正东坊明内监张政舍宅改建正统十四年赐额清虚观在府北日中坊明景泰二年建相近有广福观五岳观有二一在府北明宣德中建一在文安县东白云观在府西南西便门外旧名太极宫金时建太祖闻东莱邱处机有道行召对皆敬天爱民之言太祖嘉纳之命居于此改名长春宫明正统间重修改今名都人正月十九日致酹祠下谓之燕九节圣祖赐额曰紫虚眞气曰大智宝光曰驻景长生曰琅简眞庭凡四处玉虚观在府西北十五里明正统时总兵石亨捐建灵应观在玊泉山东南依崖壁间为之前累石为台台下甃方池池上有小室揭曰灵渊又前有小溪环抱景最幽奇佑民观在通州张家湾内有玉皇阁明嘉靖十四年从道官周从善请赐观名佑民阁曰钖禧庆峯观在宻云县南元时建明洪武十六年道人郭东峯重修清都观亦名洞眞观在宻云县西北十里金大安二年道士杜宗道建元至元时改为洞眞宫明洪武二十一年置道録司居者百余人霞峯观在宻云县北四十里元初道士魏志和建延祐五年周道昌重修栖云观在蓟州盘山紫峯下爽垲明秀号曰中盘延祥观在平谷县东北二十里元至元中邱长春过此观中有枯栢扪之复荣永平府隆敎寺在府城南一里明洪武初僧吉巖建景泰五年勅赐寺额本朝顺治六年都御史蔡士英重修规模壮丽为永平第一名刹开元寺在府城南台山上明永乐七年僧洪声建𢎞治中僧本玉重修白云寺在府城北三十里安山元时建明正统间重修勅赐寺额白塔寺在府城西八里元时建宣觉寺在迁安县东金时建设僧㑹司于内清宁寺在迁安县南十五里金时建明正统十年重修圣泉寺在迁安县南龙泉山以祷雨有应而名大云寺在迁安县西南唐时建中有大松生于石井金山寺在迁安县西北金山下临滦水晩霞掩映色如浮丹开福寺在迁安县北明宣德中建松棚寺在迁安县之白道子岭有古松荫亩许故名秋月寺在抚宁县北天马山西岭上明嘉靖中建山旧无泉邑人杨尔祚创僧舎凿井得泉有二鱼纯白立石纪之金峯寺在抚宁县北明正统四年建望海寺在抚宁县东南五十里山崖傍凿有佛像三云崖寺在抚宁县东北五十里卧龙滩之滨崇兴寺在抚宁县山海关西北温泉寺在山海关西三十五里有温泉因名源影寺在昌黎县治西北二百步不知所始中有塔有井井在塔下其水独重而甘道者寺在昌黎县西北道者山休凉寺在昌黎县北仙人台西上水巖有天池冬夏不竭仙化寺在昌黎县北上水巖前井儿峪松柏若海涛万顷其突如盘谷羣峰环之宝峰寺在昌黎县北八里俗名水巖寺有唐佛顶尊胜幢记开元灌顶国师不空奉诏译辽保宁元年立石广福寺在滦州南门外金大定中建法宝寺在滦州南十里辽时建莲台寺在滦州南二十里唐时建白马寺在滦州南二十里金大定中建延庆寺在滦州南三十里唐时建清水兴国寺在滦州南五十里元至正中建胜巖寺在滦州南五十里元至顺中建云居寺在滦州西南四十里金大定中建毕家寺在滦州西南七十里辽干统中建寿圣寺在滦州西南八十里元至正中建洪觉寺在滦州西南九十里金大定中建鲁家湾寺在滦州西南一百里唐时建华巖寺在滦州西五十里辽寿昌中建巍峰山寺在滦州西五十里金时建西套里寺在滦州西七十里辽寿昌中建黄土院寺在滦州西七十里风山寺在滦州西八十里辽时建兴福寺在滦州西九十里金大定中建兴国寺在滦州西一百十里唐时建荐福寺在滦州西北金时建古松二株枝干连属其下可坐百余人偏凉寺在滦州北五里横山东明景泰中建其寺山水环注林壑幽胜福巖寺在乐亭县西北隅元至元中建隆回寺在乐亭县西南四十里唐贞观中建鹤天寺在乐亭县西南二十里元至元中建灵泽寺在乐亭县西二十五里金明昌中建净业寺在玉田县置僧㑹司于内观音寺在玉田县东八里独树庄相传建自唐时西南隅有酸枣一株大数十围枯而复荣歴久愈茂至今结实离离然天宫寺在丰润县西南三里辽清宁初建有塔一十三级初名南塔院寿昌三年赐额极乐院金与宋修好行府悉寓于此天㑹五年勅加天宫寺本朝康熙二十三年重修𢎞法寺在丰润县治西唐显庆元年建明初有古钟甚大自还乡河流下居民取之建楼悬之今置僧㑹司于内甘泉寺在丰润县北二十里元至正中修观鸡寺在丰润县北四十里寺内大堂可容千僧翠峰寺在丰润县北五十里水潞村金贞祐初建中有二石柱雕八龙天将雨龙头晶晶有水珠居民遇岁旱辄徃占侯通明宫在迁安县东三里元时建明景泰中千戸侯贺増修𢎞治中道士金得长薛洞庭重修栖云宫在迁安县西三十里唐贞观时建紫阳观在府治东南昊天观在迁安县东南隅明洪武初道士杨柏川建万歴间指挥彭万里重修设道㑹司于内上清观在迁安县西北一百里宋时建寻眞观在抚宁县北二十里桃花峪内有紫霞洞小蓬莱阁每花时逰观者无虚日保定府永宁寺在府治南元中统二年建贮佛经五百卷清觉寺在府治东南元至元间建置僧纲司于内崇庆寺在府城北闗外元至正中建东庑下有大槐可十围元时所植净土寺在府治西创建无攷灵雨寺在府治西闗外延庆寺在清苑县东闾村汉永昌中建寿圣寺在清苑县百冢村北齐建原额智云宋改今名大觉寺在满城县北金天㑹中僧圆宗为菴奉母大定间拓为功徳院明洪武初易名曰寺置僧㑹司于内石佛寺在满城县南唐贞观中建环山寺在满城县北元至元中建龙泉寺在满城县东故老相传建自隋唐四无墙垣古木森列后有鸡距泉右有红花泉上通一亩泉河水环绕为游赏胜地圣敎寺在满城县西抱阳山下隋时宝敎院也唐张説増修定惠寺在满城县抱阳山上隋开皇中建唐大歴中始成左有精舎上有宝坊兴国寺在安肃县东明洪武时建置僧㑹司于内永安寺在安肃县高林营内贮藏经一部铁瓦寺在定兴县南四十里明正德九年僧高德真建屋瓦罗汉皆铁冶故名永传寺在定兴县东江村明杨继盛读书处万寿寺在定兴县西江村明鹿善继讲学于此禅室皆寓生徒僧行亦尚儒雅书声逹旦者三十年沙邱寺在定兴县石柱村明天启六年地震柱顶上石落地一夜完好如初人皆以为神力开善寺在新城县城内东南隅兴福寺有二一在新城县东十五里一在新城县西五里圣寿寺在唐县东关唐龙朔中建风山寺有二在唐县西唐河畔一在山上一在山麓金大定中建法果寺在唐县西寺前有塔唐垂拱中建高数十丈灵源寺在唐县北灵源山唐上元二年建甘露寺在唐县北马耳山前相传有石臼乌臼二禅师居此延禧寺在唐县东南隅明万歴间勅建一名十方院醴泉寺在唐县西南宛陀寺在唐县西北父子山南柏巖寺在唐县西北柏巖山下有柏巖禅师诗竝贾岛诗刻石灵光寺在博野县东南宋村唐高宗建塔赐名明洪武中重建弥陀寺在博野县西金大定间建云巖寺在博野县西北明洪武中建寺中有古柏寿圣寺在庆都县治西明洪武中建天宁寺在完县南旧有宝塔明初塔坏王淮増修之名天宁寺置僧㑹司于内崇光寺在完县北唐贞观中建内有方石长三尺面皆黄云识者言中有美玉明易州道以百人取之不能动今仍存白马寺在完县东八里创建无攷隋孔德绍有游北平白马寺诗演法寺在完县西寺北有大悲山僧峦耸翠南有笔架山青峰插天中建道塲规模壮丽寺外泉潺潺石崃关锁为西山第一丛林稽古寺在完县西十六里唐开元中安国侯陈思杰因三藏法师元奘塟母骨于此建寺名寄骨后有三藏舎利塔明天顺间重修易名稽古寺法云寺在完县城内东北隅城垣围绕古木森列西临莲池幽静絶尘太子菴在完县伊祁山山有龙潭世传梁昭明太子得道处成化时僧通玉建双泉寺在完县西北小黄峪村周围山列如屏寺畔双泉喷涌故名创建无攷明嘉靖中重修宝宁寺在蠡县治西南隅元至元二年建明洪武二年重修成化间重修有铁佛一尊高二十四尺狮子长十八尺上清凉寺在蠡县西南元至元中建台头寺在束鹿县治西北元㤗定中建珍珠寺在束鹿县旧城创建无攷本朝顺治十八年重修置僧㑹司于内永庆寺在束鹿县北宋皇祐五年建天宁寺在安州治北后魏时建元废明宣徳中重建古塔寺在安州边呉村后魏时金衣僧人建昊天寺在安州曾家村隋唐古刹明宣德间重修兴德寺在高阳县孟仲峯宋熙宁时建明洪武中重修楞严寺在高阳县赵通村有浮图宋宣和中建明宣德中重修天云寺在高阳县季郎乡元至正间建明正统中重修其经始时有庆云见天际因以名寺开元寺在高阳县东旧城隋大业间建金山寺在高阳县东二十五里唐开元中建明正统成化闻相继重修福兴寺在高阳县东南四十里宋祥符中建寿恩寺在高阳县东南二十五里宋咸平间建明正统中僧文澄重修净业寺在新安县西十八里唐大德七年建即古三台城遗址明宣德六年重修保安寺在新安县北明隆庆中建有塔高数十丈静忩寺在新安县西北金章宗元妃香火院明宣徳间重修沛恩寺在新安县康熙年圣祖赐额五龙宫在蠡县城西隅前有池名聚龙池北极层观在安肃县故遂城北宋杨延朗建延祐间重修左置临瀑亭天庆观在安肃县东北宋祥符时修建福观在定兴县百楼村其地即汉公孙瓒避世筑城以自固者由唐及宋遗址犹存金始为道院聚仙观在定兴县东唐开元时建九崚观在唐县西七十里葛洪山前宋政和元年建玉华观在唐县西十五里本朝顺治三年重修老人观在祁州东南志载宋时定州王老深州赵老晋州李老赵州马老祁州冯老五人创造殿宇以生铁铸瓦梁栋绘五綵因名河间府资胜寺在府治东明洪武中因旧重修金刚寺在府城兴义坊今惟塔存潮海寺在府城西北二十五里台头村唐贞观中建景梦寺在府城西北大同卫东塔在民舍中元至元间建福泉寺在献县治西明洪武初建永乐三年重修白鹤寺在献县又名白马寺唐沈佺期有乐成白鹤寺诗胜业寺在阜城县西南明洪武中建金灯寺在阜城县东北能仁寺在肃宁县治东明永乐间建福田寺在肃宁县东南二十里度释寺在任邱县西汉时建明嘉靖甲午移城中水月寺在任邱县石门营唐时建青云寺在任邱县西大务金大定间建开元寺在任邱县鄚城东南唐开元间建兴化寺在交河县西北唐贞观初建明洪武间重建正统初重修又东北有兴华寺福海寺化城寺在交河县薛家窝地方本朝康熙四十二年圣祖赐额宝林寺在宁津县东龙泉寺在宁津县治东北旧名海螺寺明洪武年建开福寺在景州治西北明洪武中建前有古塔隋文帝造安兴寺在景州孙家鎭大乘寺在呉桥县治西南明宣德年建天台寺在呉桥县北灯明寺在东光县东普照寺在东光县西南隅明永乐中建有铁佛长二丈五尺围一丈五尺天津府海光寺在府南闗康熙四十四年建初名普陀寺五十八年圣祖赐额今名殿内御书随处潮音四字匾额官商捐金修葺殿宇𢎞敞四围植栁万株孤云寺在府城外旧名白庙本朝康熙四十八年圣祖赐额曰孤云寺涌泉寺在府南门内望海寺一在府城外河北岸一在利民场毕孟鎭西二十里一在越支场宋家营西北三里一在济民埸兴国寺在青县故兴济县东南一里明宣德九年僧悟谅创建洪音寺在青县东北观音寺在青县古城明宣德成化年修涌泉寺有二俱在静海县一在大直沽一在小直沽明成化渡此宣宗征乐安州渡此钖金幡二桃湾寺在静海县东南开元寺在旧沧州城内有铁狮子相传周世宗时有罪人铸以赎罪今寺废狮亦残缺水月寺在沧州西南周广顺中建明宣德中移建州北五里正统中建千佛阁嘉靖中于阁下铸大佛三尊高丈八尺封禅寺在沧州城内周广顺三年张藏英来归太祖令馆于封禅寺兴化寺在南皮县治东北隅明天顺五年建福泉寺在盐山县大南门内偏东明洪武间建寺前有井甘而冽故名旧在小南门外𢎞治间移建今处玉佛寺在庆云县内有玉弥勒二像法相庄严一为北齐天保八年造一为武平六年造天宫寺在庆云县西南隅唐太和中建灵慈宫在府河东元至元间建崇真宫在青县故兴济县东𢎞治十一年勅建天妃宫在静海县宋宣和中遣使高丽中流遭风赖神以免使者归上其事于朝诏立祠有邱濬碑记朝阳观在府城内丹阳观在府治西南太虚观在府东南明成化间建永保观在沧州南闗明万歴年原设运学后改今观畿辅通志卷五十一畿辅通志钦定四库全书畿辅通志卷五十二寺观正定府隆兴寺在府治东一名龙兴寺又名大佛寺隋开皇六年建初为龙藏寺创建之日天降异香恒山刺史鄂国公王孝僊有碑记大殿内有张公礼龙藏寺碑宋开宝四年于寺北重建后有大悲阁内铸铜佛像高与阁等宋太祖曾幸之绘像于阁西元大德五年重修有赵孟頫圣主本命长生碑明万歴四年修大悲阁本朝康熙四十八年圣祖勅修五十二年御制碑文勒石以纪寺内御书匾额曰隆兴寺曰天王殿曰大觉六师之殿曰慈云普廕曰摩尼殿曰广长妙谛曰妙庄严域曰通津宝筏曰戒坛曰慈氏阁曰转轮藏曰佛香阁曰御书楼曰集庆阁曰伽蓝殿曰祖师殿曰弥陀殿曰药师殿曰静业堂凡十九处天宁寺在府治东唐咸通初建前有木塔九层明天启二年赐额本朝顺治三年重修开元寺一名解慧寺在府治南有砖塔魏兴和二年建唐干宁五年重修寺钟可闻十里许制亦逈异盖数千载物也精严寺在府城南唐天宝中建洪济寺在府治北元泰定中建崇因寺在府治北明万歴丁未年僧无疑募建内贮佛经新旧各一藏兴龙寺在府城北隋开皇中建旃檀寺在府城北唐天宝中建临济寺在府治东南后魏兴和中建前有青塔广惠寺在府治东南又名华塔寺唐贞元中建明宣德中重修广福寺在府城东南宋元祐中建毘卢寺在府城西南唐天宝中建舎利寺在府治西北唐开元中𦵏金牛禅师舎利于塔下明太祖成祖相继命江夏侯取二万余粒成祖仍命新其殿塔铜阁寺在获鹿县南铜冶村本愿寺在获鹿县北明正统中建灵巖寺在获鹿县西海螺山畔金赐额灵巖微水寺在井陉县东三十里微水舖龙窝寺在井陉县西二十里内有龙窝石阁显圣寺在井陉县北隋开皇中建福庆寺在井陉县东南七十里苍巖山下隋开皇中妙阳公主所建庄严寺在井陉县东北五十里宋元丰中建清凉寺在井陉县治西北明正统初建温汤寺在阜平县南宋元祐中建龙泉寺在阜平县西元至正中建普佑寺在阜平县本朝康熙二十二年圣祖御书松师禅三字招提寺在阜平县本朝康熙间圣祖赐额极果寺在栾城县城内明𢎞治中建寺有古槐高数丈本朝顺治十三年重修红漆寺在栾城县东范台村元至正中建开业寺在栾城县西豆妪村元泰定中建胜乐寺在栾城县东西陈村内有石佛像三相传为自来者明洪武中建广胜寺在栾城县北留村桥内有藏经等阁外有砖塔四五足供游赏善衆寺在栾城县东北二里有武台相传汉蒲棘侯柴武之墓寺建于上土人谓之台头寺封崇寺在行唐县治北北齐天保七年建宋祥符初勅改今名香莲寺在行唐县北门外宋宣和间建玩海寺在行唐县西北曲河村元大徳中建白佛寺在行唐县官庄村北齐天保中建涌泉寺在行唐县西北高陵村宋宣和中建般若寺在行唐县台上村箕山下元大德年建香巖寺在行唐县安乡村金大定间建香隂寺在行唐县协神村唐大歴七年建宋熙宁十三年修圣泉寺在灵寿县治西兠率寺在灵寿县东北宋元祐中建幽居寺在灵寿县西北一百二十里即祁林院有北齐天保八年赵郡王高叡所立碑福圣寺在平山县南有石塔宋崇宁间建明正统中修天宁万寿寺在平山县觉山宋元丰元年建寺有灵蛇二名大青小青相传为龙种宋时祷雨有应一封福应侯一封利泽侯至今种类不絶居八角井中时出与僧人床榻相接旱则祷之镇海寺在平山县北十七里山顶上有大悲阁瑜珈寺在平山县西八十里瑜珈寨上宋嘉祐元年建崇安寺在平山县西南宋元丰中建开化寺在元氏县西南隅有浮图二隋时建明洪武及正德间屡有修葺金山寺在元氏县东二十里曹村金大定间重修凝禅寺在元氏县西北十里白娄村魏元象二年修宝峯寺在元氏县西十五里神巖山金大定二年建樱桃院寺在元氏县西七十里法㑹寺在赞皇县西门外宋太平兴国四年建法性寺在赞皇县西金天㑹中建净住寺在赞皇县南齐天统中建治平寺在赞皇县东北嘉应村隋开皇中建显通寺在晋州治东元至正中建磐石寺在晋州治西金时建观音寺在晋州张村隋开皇中建觉福寺在晋州陈家庄唐贞观中建华严寺在晋州宿生村宋绍圣中建兴国寺在晋州四吕村元至正中建留箭寺在晋州箭营西明永乐间建清云寺在晋州河显村元大德间建寿宁寺在无极县治东牛村金大定中建兴国寺在无极县治西北齐天保中建重宝寺在无极县南流村元至正中建千佛寺在无极县北汪村宋元祐中建法云寺在无极县侯坊村唐贞观中建兴国寺在藁城县东金大定中建智矩寺在藁城县西九间城内唐上元三年建龙泉寺在藁城县徐村西宋建天台寺在藁城县南清流村崇台元至正中建朝阳寺在藁城县治东南元至正中建净土寺在藁城县治西北洪照寺在藁城县西南三十里唐总章中建寿圣寺在新乐县治东南唐开元中建明永乐二年修文殊寺有二一在新乐县东田村元至元十年建一在县境画壁村定海寺在新乐县西何家庄东北唐神龙年建兴国寺在井陉县北七十里唐时勅建龙门院在井陉县东北宋元祐中建法轮院在阜平县东北齐天保中建云溪院在阜平县东宋元祐中建玉泉院在行唐县西北玉泉村明洪武中建西石堂院在元氏县封龙山西麓宋嘉祐中建有石堂三泉自北石堂佛袖中流出味极甘静业菴在藁城县西北二十五里白果塔在晋州西北三里许相传僧白果所建五岳观在晋州城东关北齐天保中建羽化观在晋州城东北元至正中建崇兴观在藁城县东南贾氏庄金元间重建元真观在府治东北唐天宝中建通仙观在井陉县治北元至正中建洞虚观在阜平县北北齐天保中建元都观在阜平县大茂山上唐开元中建太极观在栾城县治东元至正中建清虚观在栾城县赵台村宋元祐中建王母观在行唐县王姑庄隋开皇中建朝元观在行唐县许由疃元至正中建太清观在行唐县治东北隅明永乐中建文山观在灵寿县治北元至正中建静修观在平山县治东林山金大定中建清淳观在平山县西六十里明洪武中建修真观在元氏县治北唐开元中建迎祥观在赞皇县治南顺德府开元寺在府治东北隅唐开元中建元世祖两幸于此建大圣塔有万安师者能使甘泉出涸井后诏大圣塔赐名圆照明洪武中重修天宁寺在府治西北唐开元中建宋政和间赐额天宁万寿禅寺元至元五年虚照禅师重修净土寺在天宁寺东北隅元至正元年建玉山寺在府城东十五里宋崇宁间建龙华寺在府城西五十里元至正间建石兰寺在府城西七十里元至正间建灵巖寺在府城西百里晋天福间建圣觉寺在府城西百里金大定间建玉泉寺在府城西北四十里马鞍山下俗名黄寺凌霄寺在府城西北八十里宋元丰间建禅华寺在沙河县东十里元至元间建漆泉寺在沙河县广阳山上温泉寺在沙河县西七十里宋太平兴国间建建福寺在沙河县南三十里唐天宝间建延庆寺在沙河县西南三十里唐天宝间建汎爱寺在沙河县西北唐时建置僧㑹司于内明洪武中重修圆通寺在南和县治东金刚寺在南和县东三十里有石金刚像元至正间建慧炬寺在南和县北元魏时建兴福寺在南和县北十五里金大定间建有石佛像清泉寺在南和县东北十五里金大定二年建常乐寺在平乡县东宋天圣间建普照寺在平乡县东金大定间建福胜寺在平乡县治北明永乐中建西福胜寺在平乡县西柴村北齐时建清凉寺在平乡县北宋天圣间建普应寺在广宗县治东明洪武中建青龙寺在广宗县南唐贞观二年建南昌寺在广宗县北元至正间建文殊寺在广宗县西北元至正间建三明寺在鉅鹿县治南隋建宋宣和二年重修弥陀寺在鉅鹿县西元至正间建隆鉅寺在鉅鹿县西元至元间建广敎寺在唐山县治西明洪武中建乐善寺在唐山县西霍村元至顺间建经阁寺在内邱县南郊宋元祐间建慈仁寺在内邱县金隄店宝泉寺在内邱县河渠内唐永昌间建梵云寺在内邱县且停山下元至大间建大觉寺在内邱县冯唐村元至元间建崇胜寺在任县治东北明洪武中建八宝寺在任县东北杨固村金大定间建灵光寺在任县西驿头村金大定间建西明寺在任县西北十里金大定间重修赫山九龙行宫在府城南郊外知府张延庭建黄梁宫在内邱县中邱驿西塑钟离吕祖像通真观在府治西南元至元间建太子观在府城西三十五里世传赵襄子为太子时射猎于此掘井得水后人肖像祀之封爵观在平乡县项羽救鉅鹿大破泰师还行封爵赏筑观于此大同观在广宗县大栢社元大德六年建长春观在内邱县西北八里永安村元至元间建有碑存广平府保庆寺在府治东南唐司空曙有游保庆寺诗明洪武五年重修泉亭寺在府城西五十里内有莲池水泉常溢池中建小阁龙泉寺有二一在府城外龙泉村一在广平县西四十里唐末龙湫泛溢有记在邯郸东上宋村圆祥寺在曲周县马逯店段竹寺在曲周县冡上村弥陀寺在曲周县十里疃崇兴寺在肥乡县东二十五里西高村宋皇庆二年僧悟高建兴福寺在肥乡县东三十里大靳村东魏武定元年建崇福寺在肥乡县东清漳村唐时建天台寺在肥乡县西十五里天台山巅古瑟寺在肥乡县西二十里孟家庄西赵演堡北解脱寺在肥乡县西二十五里张儿庄僧性滋建文殊寺在肥乡县治西南隅元泰定壬戌建明万歴初邑人李朝阳募铜万斤铸立佛于罗汉殿前高二丈五尺本朝康熙元年知县焦服祖迁建城北通惠寺在鸡泽县治东北隅华巖寺在鸡泽县西十五里黄沟村千佛寺在广平县东崇福寺在广平县东三十里唐建景明寺在广平县北张村爆台寺在邯郸县东北二十里竹林寺在邯郸县东北三十里紫山上佛光寺在邯郸县西北青塔寺在邯郸县西霍北村图铭寺在成安县西十二里唐太极元年建有古栢石佛图俱千年遗迹唐福寺在成安县西十二里夏阳村唐元和十三年建明𢎞治六年重修匡敎寺在成安县南二里许曹溪二祖慧可説法处隋开皇中筑台明嘉靖万歴崇祯间屡有増修普贤寺在成安县北十五里宋熙宁五年建明𢎞治十六年居民张春同僧了清重修雾覩寺在成安县东北十八里有古塔唐天宝间建明永乐间僧海亮正徳间僧元方嘉靖间僧明凤重修福胜寺在成安县东南三十里明万歴三年僧可汉重修洪觉寺在成安县西南二十里金大定间建明永乐正德间重修兴国寺在威县西二十里元至正二年建青龙寺在威县北唐贞观中尉迟恭奉勅建延寿寺在威县北六十里唐麟徳二年建灋云寺在威县北五十里元至元二年建崇馨寺在威县北七十里唐隆纪元年建隆兴寺在清河县西南相传隋时建旧有古塔在寺东宋初重修梵宇𢎞丽岁久圮废今前殿壁有白石佛一高九尺镂刻精工背刻唐大歴十年造又东有定光佛基相传佛藏舎利于此宋呉浚勒偈记之今尚存龙行寺在清河县谢罏集相传定光佛𦵏于其内又明武宗游幸所憇因名大明寺在磁州城内相传萧梁时建高福寺在磁州东三十里唐开元二年建飨堂寺在磁州西四十里北齐天统间建凡有穴处击之皆铿然有声故名多庆寺在磁州北二十里后周广顺中建水谷寺在磁州北四十里后周显德二年建龙凤寺在磁州北五十里唐景龙中建元符禅寺在磁州东北五十里唐贞观十六年建相传二祖湼槃之所凤凰寺在磁州西南六十里宋时建梓橦观有二一在府学东本朝康熙十一年重修一在永年县治东三清观在府城西瓮城内清都观在府城西北三十里苏村唐时建元延祐间鄂国公重修明万歴间复修冲虚观在曲州县治西北隅金大定中建上清观在肥乡县西二十里相公庄金元时建东明观在邯郸县西南二里元至正间建迎祥观在成安县治西南金元明各重修无极观在威县治东北隅金明昌二年萧仙姑羽化处大名府压沙寺在府城东旧城内始建莫考中有梨千树宋韩琦留守大名每花时辄造树下游赏因命僧创亭花间曰雪香亭兴隆寺在府城东旧城内始建莫考佛殿西楹下有魏宫弹碁局犹文帝时故欵也大安寺在府城东旧城内宋时建东壁画真宗幸大名时仪卫卤薄及扈从百官首列寇莱公普照寺在府城西南隅宋元时在旧城内明永乐初徙建于此甚𢎞厰游人题咏甚盛兴化寺在府城东旧城西闗唐时建本朝知府周邦彬重修建临济塔于内白佛寺在大名县城内西南隅旧名白马寺宋徽宗建宁中有佛放光如白马驾车状因勅建寺作浮图五层极土木之盛金太和间重修后毁于兵明万歴间邑人张自西重葺净土寺在南乐县儒学后明嘉靖间知县叶本建石佛寺在魏县东南二十里沙口村有石佛像碑刻甚古剥落不可读惟天保元年十二月数字书法遒劲文殊寺在魏县西南胡管庄相传金元以前建规模宏濶为境内名刹南焦寺在东明县东二十里茅子庄汉桓帝元年建资寿寺在东明县东二十里唐天宝间建明万歴四十二年重修开元寺在东明县西八里宋太平兴国中建明永乐七年重修高堌寺在东明县西十五里唐景德四年建明正统二年重修龙骨寺在东明县南二十里杨望营前寺为旧清净庵宋仁宗改为龙骨寺碑刻尚存旧贤寺在东明县东南六十里汉龎居士练行成道处唐开元中建寺其地福兴寺在东明县东北十五里梁贞明三年建寺僧犹藏梁时三宝铜印背刻梁贞明三年明成化间重修隆兴寺在东明县西北十五里八照村晋太康元年建元至正元年修景元寺在东明县西南二十里梁时建元至正间修太平兴国寺在开州城隍庙东宋时勅建本朝康熙十年重葺延昌寺在开州东南小濮村后唐时建名法空寺元睿宗在藩邸尝驻跸于此即位后重建改名云峯寺一名延寿寺在开州古定镇元至正二年建上元寺在开州南庆祖店宋元祐中建兴福寺在开州南五十里还城村宋太平兴国九年建青龙寺在开州南七十里大韩村宋开宝六年建洪福寺在开州新店去城数里后周时创建宋明屡经修葺寺中有碑云寺即宣房之故墟本朝顺治癸巳重修有塔清凉寺在开州郭村去城十里唐太和中建中有石香亭龙泉寺在开州清河店北冈上业修寺一名寿圣寺在长垣县东四十里小盖村唐天宝八载建有塔宋时造纸坊寺在长垣县东一百二十里纸坊集元贾鲁明陈瑄修河至此皆有碑记龙泉寺在长垣县西北二十里青冈集宋靖国元年建宣和三年重修白塔寺在长垣县西门内明洪武八年建寿圣寺在长垣县西北十二里兴国寺在长垣县西南司家坡宋时建上院寺在长垣县东南二十五里黄门村梁天监八年建演道宫在南乐县治西北隅万安宫在清丰县治西北明洪武中建清真万寿宫在清丰县东二十里武强镇有碑记纯阳宫在开州治东南万寿宫在开州儒学东元泰定二年修潜徳观在开州城内宋太祖太宗微时尝寓澶渊城中有邸舎后御店徽宗时改观以潜德名崇眞观在长垣县治东北隅元至正八年建明洪武中重修小青观在长垣县东二十里小邢村宣化府普化寺在府城弥陀寺在府城昭化寺在万全县康济寺在万全县城北里许观音寺在龙门县普济寺在龙门县东北隅明正统十四年建本朝康熙十一年二月钦赐香灯银两广慈寺在怀来县顺治五年建康熙三十五年圣祖赐额又佛殿内御书𢎞慈普祐四字匾额寺内建有行宫五十九年奉勅重修庆寿寺在怀来县明成化中修旧名竹林𢎞法寺奉化寺在怀来县螺山下明天顺间建通济寺在怀来县东明嘉靖间修延福寺在怀来县西门月堤上辽建松峯寺在怀来县南三十里大佛寺在怀来县金河寺在蔚州城东五台山下明洪熙中建玉泉寺在蔚州双松寺在蔚县新寺在蔚县庆祥寺在怀来县昭化寺在怀来县延圣寺在怀来县地藏寺在怀安县灵昭寺在延庆州治东南金时建名观音寺明宣徳中重修改今名黄栢寺在延庆州北十八里冠帽山之麓神仙苑寺在延庆州西巖寺在延庆州城西北二十里大海陀山之麓应梦寺在延庆州德化寺在保安州延寿寺在保安州灵山寺在保安州南一百五十里金泰和八年建静海寺在赤城县西南隅明景泰四年建瑞云寺在赤城县西海冶堡镇疆寺在赤城县独石城西北隅明正统七年建龙安寺在保安州永宁卫北十五里元时建有幽巖禅师塔永福寺在怀安县紫沟堡永安寺在西宁县顺圣西城南里许辽时建本朝顺治五年邑人李濬重修并创藏经阁大觉寺在西宁县顺圣西城内元泰定七年建明天顺中修千佛寺在西宁县顺圣西城东南二里本金罗汉院旧址明𢎞治癸亥重建永宁寺在府城东南鸡鸣山后辽时建元至元二年修明永乐间重修九宸宫在保安州崇眞观在怀来县北城上瑞云观在怀来县南三十里元眞观在蔚州清虚观在西宁县东城大王山絶顶上观中有泉遇旱祷之即应今观毁土人于故址建龙神庙储祥观在保安州城东南二十里元时建明宣德间重修天成观在保安州永宁卫东北二十里明宣德十年建缙阳观在保安州永宁卫缙阳山麓辽统和十三年建灵眞观在赤城县云州城西南十五里金阁山中元时建出观门不一里有塜塜前一坊大书祁眞人蝉脱处有元学士李谦碑记本朝康熙十一年二月赐金修葺朝阳观在赤城县滴水崖堡西北三里明正统七年建大道观在西宁县顺圣西城外明嘉靖中建易州华巖寺在州西南二十五里隋开皇中建开元寺在州治东唐时建兴国寺在州东北一里宋太平兴国中建上云集寺在州东北三十里辽寿昌五年建龙兴寺在州东元张柔建水月寺在州城内东寺在涞水县治东南隅金大定中建白杨寺在涞水县西北石泉城寺侧林木交荫丛杪隐景沙门释澄建刹于其上太平寺在广昌县西门外旧在县治西明天启初邑人梁大材移建于此千佛寺在广昌县东明邑人周训辛应魁等建阁院禅林在广昌县治北街俗名大寺东汉时创建唐尉迟恭重修有碑记置僧㑹司于内玉皇阁在广昌县北城门上明嘉靖中指挥孙安改建本朝顺治十三年重修冀州万安寺在州城内泰宁寺在州治东北初为草庵在城北宋太祖潜邸时曽游此建隆中迁建元成宗大德八年重修至正末兵废明洪武二十二年重建本朝顺治中贡生梁芳逺重修立碣闲元寺在州治西北隋名觉观寺唐易今名五花寺在州境韩家庄宋太祖开宝二年建明景泰八年重修清凉寺在州境谢家庄村西五里即今之韩村明成化间重建天界寺在州境伯牙庄宋太祖开宝八年建明成化十八年重修洪济寺在南宫县西二里有石刻千佛欵式皇祐四年字明𢎞治五年重修兴复寺在南宫县城西南隅后赵时建宋太平兴国更名庆和元明重修石佛寺在南宫县西北七里相传唐垂拱时建普明寺在南宫县西南三十里金大定间赐名报恩寺在南宫县东南三十里高村唐贞观十四年建宋太平兴国中重修明正统中再修重兴寺在南宫县东南四十里孙村元至正戊午建明宣徳庚午重修兴国寺在新河县城东濠外有圣僧大觉遗像保宁寺在新河县西金明昌中建元明重修崇宁寺在新河县西北元至正中建兴福寺在枣强县治南明洪武中建兴国寺在武邑县治东明宣德中建栖禅寺在武邑县西关外辽天祐中建云齐寺在武邑县西南十八里唐天寳中建宝云寺在衡水县城内马厰街唐贞观中建龙泉寺在衡水县李家圏元至正中建普彤寺在南宫县旧城汉明帝永平十年建唐贞观四年重修有唐时断碑大耳禅师建塔高十余丈又有定觉寺亦在旧城唐贞元时建大通庵在州治北宋崇宁间建旧藏徽宗墨蹟紫云观在州治东北一名邉仙姑观唐初建岱岳观在州治东北元至正中建赵州古佛寺在州治东南即栢林禅院金大定中建中有唐从谂禅师遗塔本朝雍正十一年奉勅重修开元寺在州治西南宋景祐间于寺中建石塔西林寺在州境宋村元至正八年建清河寺在州境营儿村宋元祐中建大乗寺在州境阳明村辽天祐中建白云寺在州境白沟村元至正中建崇光寺在栢乡县治东明正统中建玉台寺在栢乡县东相传隋时建所存石幢甚古神应寺在栢乡县治西金大定中建石佛寺在隆平县治东宋时建万善寺在隆平县舎落口村魏武定间建明院寺在隆平县东任村隋开皇四年建崇兴寺在隆平县阎庄唐天宝中建𢎞福寺在隆平县西董村唐天宝中建光业寺在隆平县南赵孟村唐开元中建干明寺在高邑县治西南唐时建寺右有干明塔草堂寺在临城县西五十里石壁有字永平二年重修明时屡经修葺本朝康熙十年邑人刘忠重修普利寺在临城县治东北宋徽宗建追圣寺在宁晋县治东唐开元中建云台寺在宁晋县安上村唐开元中建清河寺在宁晋县河渠村宋元祐间建连山寺在宁晋县高口村金大定间建天池寺在宁晋县刘村元至正中建眞君观在栢乡县北门外元至正间建乐道观在隆平县北元至正间建昊天观在临城县石家兰唐开元中建游仙观在临城县西元至正间建惠眞观在宁晋县治东南唐开元中建岱岳观在宁晋县北关明𢎞治间建深州开元寺在州旧城内唐贞观中建宝光寺在州东三十五里掌官村元延祐中建福圣寺在州东四十里顾显村唐贞观中建清峯寺在州东五十里小屯村唐天宝中建天宁寺在州南三十里旧城里村唐贞观中建祥院寺在州北三十里禅院村宋元祐中建宝月寺在州东北五十里唐太和中建石佛寺有二一在州南王家牛村一在州东北曹村俱元至正中建法宝寺在州境唐鳯村唐开元中建大兴寺在武强县南八里元至正中建恩重寺在武强县堤南村明𢎞治中建二泉寺在武强县台头村元至正中建五祖寺在武强县北十里唐咸通中建楞严寺在武强县东北宋政和中建圆觉寺在武强县西南明嘉靖中建慈氏寺在饶阳县东南宋开平间建福胜寺在饶阳县合我村隋开皇中建上元寺在饶阳县孔店村宋政和间建洪福寺在饶阳县固店村唐贞观中建顶宁寺在饶阳县团里村元至正间建永安寺在饶阳县刘家村宋元祐中建铁鼓寺在饶阳县落乡村明天顺中建徐召寺在安平县西宋绍圣中建高福寺在安平县治西元至正中建永庆寺在安平县北元至正中建铁佛寺在安平县治西北元至正中建明古寺在安平县西北元至正中建神霄观在州治西明正统中建祈眞观在安平县北一里隋开皇中建金眞观在安平县西十五里元至正中建定州天宁寺在州城内毘卢寺在州治南金大定中建金桥寺在州治南金大定中建开元寺在州南中有古塔宋咸平中建海㑹寺在州城内大兴寺在曲阳县东嘉山东唐天宝间建慈济寺在曲阳县东慈顺村内有灵迹塔元至元间建浮休寺在曲阳县西水窦涧村兴福寺在曲阳县城东汉明帝时建修德寺在曲阳县南宋元祐中建寿阳寺在曲阳县南宋元祐间建八㑹寺在曲阳县南十八里金明昌间建明禅寺在曲阳县治西南宋元祐间建圆觉寺在曲阳县西北三十里宋元祐中建永宁寺在曲阳县东北唐天宝间建福圣寺在曲阳县善法寺在故阜平王快镇五峯岭今𨽻曲阳县兴化寺在深泽县署西创建无攷碑记称系六祖曹溪道塲唐开元十八年修宋崇宁二年易今名金天㑹中重修明正统𢎞治正德嘉靖间相继増修置僧㑹司于内大道观在州西北元初建眞君观在曲阳县栢林院在曲阳县北四十里畿辅通志卷五十二畿辅通志钦定四库全书畿辅通志卷五十三古蹟邦国之志古蹟周官诵训道方志土训道地事之遗意也其事既徃所可求者惟蹟而已而时代久逺传闻异辞传㑹而失实者惟北方为甚盖自邃古以后汉唐以前帝王都㑹并在于北其间圣贤豪杰始终之迹㑹盟战鬬经歴之所忠孝节义高人达士遗踪之所留纷赜遐荒欲既其实厥维艰哉今京畿乃古幽冀二州地轩辕都涿鹿合符釡山舜肇幽州禹疏九河导太行恒山至于碣石夷齐产孤竹召公国北燕事具尚书史记信而有征然其文甚略郊圻城郭坛坫以及车辙马迹之所经不可得而详也他如齐桓之刜令支汉祖之攻东垣光武之渡滹沱唐太宗之征高丽周世宗之复三关凡正史所载歴代兵争之地其事显着而多无蹟之可求旧志寥寥数简舎故城而外多载近代亭台池馆其事浅末无足道者又或土人无知因事具书传而妄搆其蹟以成之其譌舛尤甚巢许箕颍逺在河南而误指行唐延陵季子自齐反呉子死𦵏于嬴博则嬴博不宜在齐之北境七国分疆庄子楚产就其寓言亦第谓曽游于梁不闻其至燕乃以地有漆园而谓周曽吏于此此皆事蹟显然易辨者犹相䝉若此况禆官野史草鄙无稽之説乎今去其譌谬而旁罗唐宋以来文人才士所记述以増益之其介在疑似者亦未敢尽薙葢旧志所陈仅千百之十一耳与其过而废也宁过而存之以俟博物洽闻者考订焉顺天府蓟县故城今大兴县治水经湿水过广阳蓟县北注湿水又东北迳蓟县故城南广阳故城在良乡县东汉置属广阳国后汉属广阳郡晋属燕国后魏属燕郡北齐省水经注圣水又东广阳水注之水出小广阳西山东迳广阳故城北括地志广阳故城在良乡县东北三十七里阳乡故城在良乡县西南汉置属涿郡后汉废地理风俗记涿县东五十里有阳乡亭后分为长乡县寰宇记阳乡故城在今县西北二十七里方城故城在固安县南本燕方城邑汉因置县属广阳国后汉属涿郡晋属范阳国后魏属范阳郡后幷入宻云括地志方城故城在固安县南十七里县志方城即今县西南方城村临乡故城在固安县南汉置属涿郡后汉省入方城水经注巨马水上承䕶陂于临乡县故城西东南迳临乡南地理记曰方城南十里有临乡城故县也括地志临乡故城在固安县南五十七里潞县故城在通州东汉置曰路属渔阳郡后汉因之改为潞金于县置通州属大兴府明初省入州州志今州东八里甘棠乡有古城周四里许如县故墟葢隋唐时潞县治漷阴故城在通州南四十里本汉泉州地属渔阳郡辽置漷阴县属析津府元陞为漷州属大都路明复为县属通州本朝併入州县志浑河出其东南而万艘经泊漷水环于西北而三𣲖分流长堤如龙蜿蜒相接㑹于城阴亦形胜之地也临泃故城在三河县东南石赵置城于此亦曰临渠城唐置县属幽州寻省入潞后改置为三河属蓟州水经注洳水东入于泃河泃河又东迳临河城北屈而歴其城东城邑考旧城在今县东三里泃河南武清旧城在今武清县东唐置属幽州明初移今治县志故城在今县东邱家庄南东距白河十七里明洪武初因水患迁于县西八里元卫帅府镇抚卫即今治也昌平旧城在今昌平州东南汉置属上谷郡后魏省入军都水经注魏氏土地记曰蓟城东北一百四十里有昌平城城西有昌平河括地志昌平故城在今县东南六十里军都故城在昌平州东汉置属上谷郡后魏属燕郡天平中以东燕京寄治于此后周废寰宇记昌平县在幽州西北九十五里本汉军都县后魏移军都于今县东北二十里更于故县置东燕州及昌平郡昌平县后州郡废而县属幽州县志五代唐改曰燕平县徙治曹村又徙于白浮图城万年故城在昌平州西南后魏置属平昌郡隋省狐奴故城在顺义县东北汉置属渔阳郡后汉因之三国魏省晋复置属燕国后魏废水经湿余水又北屈东南至狐奴县西入于沽河又沽水南过渔阳狐奴县北西南与湿余水合为沽河注沽水西南迳狐奴山西又南迳狐奴县故城西县志狐奴县旧城在县东北三十里安乐故城在顺义县西南汉置属渔阳郡后魏併入潞水经注魏氏土地记曰沽水又南迳安乐县故城东县志县西北六里有安乐庄顺州故城今顺义县治渔阳故城在宻云县西南三十里战国时燕置渔阳郡汉更置县为郡治三国魏废后魏复置属渔阳郡隋郡治无终县省唐复置为郡治属蓟州辽宋金元皆因之明废括地志渔阳故城在宻云县南十八里渔水之阳厗奚故城在宻云县东北塞外犷平城东北汉置属渔阳郡后汉因之曰傂奚晋废后魏宻云郡治此志疑为提携水经注鲍邱水又南迳傂奚县故城东犷平故城在宻云县东北汉置属渔阳郡后汉因之晋省水经注鲍邱水又西南迳犷平县故城东白檀故城在宻云县东北塞外汉置属渔阳郡后齐废入宻云水经注濡水又东南流迳渔阳白檀县故城滑盐故城在宻云县塞外厗奚城东北汉置属渔阳郡后汉省水经注大榆河又东南迳旧渔阳郡之滑盐县南左合县之北谿水其水南流迳滑盐县故城东世谓之斛盐城要阳故城在宻云县东北塞外汉置属渔阳郡后汉省后魏复置属宻云郡北齐废水经注濡水又东南与要水合水出塞外东南流迳要阳县故城东本都尉治县志要阳故城在东南六十里安乐故城在宻云县东北后魏置属安州后齐废隋复置唐改为宻云郡属檀州县志安乐故城在今县东北一百八十里宻云旧城在今宻云县治后良乡旧城在房山县东汉置属涿郡后唐末改置今良乡县城废县志良乡故城在涿州北四十里益昌故城在霸州东北汉置属涿郡后汉废水经注巨马水东迳益昌县故城南地里风俗记曰方城县东八十里有益昌城故县也文安旧城在今文安县东汉置属勃海郡唐徙今治县志今县东北有栁河镇故城上有汉县令赵䕫祠即文安故城也东平舒故城今大城县治水经注枝水又迳东平舒县故城南县志故城基址在今县北西章武故城在大城县南后魏置属章武郡齐省县志章武城在今县南四十七里以在章武之西故加西也平谷旧城在今平谷县东北汉置属渔阳郡后魏併入潞后汉书注平谷县故城在今潞县北水经注泃水又东南迳平谷县故城东南与洳河㑹洳水又东南流迳平谷县故城西县志古县城在今县东北十二里今名城子庄征北小城在大兴县东后汉末公孙瓒所筑晋置征北将军尝治此因名征北小城建兴初刘琨所屯也址久堙回城在大兴县东南名胜志回城在蓟县东唐迁营州于蓟为筑此城近邱旁君子城在宛平县西西山口俗名君子口寰宇记石勒每破一州必简别衣冠号君子城洎平幽州擢荀绰裴宪等还襄国经此纳降城在宛平县西南唐㑹要幽州域内有经畧军有纳降军本纳降守捉故丁零川也后置纳降军使戍守于此西南又有安塞军赫连城闾城在宛平县西南三十五里亦曰关城故城址在焉牙城在宛平县西南五里相传唐藩镇牙地也旧燕城在宛平县西南辽史地理志晋高祖以辽有援立功割幽州等十六州以予太宗陞为南京方三十里即辽故都也土城在宛平县西北八里即元大都故城也俗谓之土城闗韩城在固安县东南十八里困学纪闻涿郡方城县有韩侯城名胜志韩侯城今县南名韩砦营者是杨六郎城在永清县信安镇相传杨延昭所筑常道城在东安县西北五十里魏书地形志安次有故苌道城石梁城在东安县东南唐武德中曽移安次治于此方舆纪要石梁城在旧州头东南五十里或云南北朝时所置戍守城也崧州旧城在东安县西北七十里辽古纳王所置州也葛城在东安县南三十五里相传宋建屯守于此狼城在东安县南四十里宋信安军之狼城寨也县志有里外二狼城相距五里旧有河一道流经其间古城在香河县北五里相传唐太宗东征所筑以屯兵者今遗址尚存高五尺许紻城在三河县西北三十里水经注泃河南迳紻城东而南合五百沟水长城在武清县西南三十里延袤数百里相传战国时燕所筑秦城在宝坻县东南十里相传秦始皇筑军梁城在宝坻县东南二百里志称五代时刘仁恭所筑亦作军粮城芹城在昌平州东三十里隋图经昌平县有芹城古疑城在昌平州西北二十五里南小口之西共城在宻云县东北五十里括地志在檀州燕乐县界即舜流共工之地一作龚城貍阳城在宻云县南博陆城在宻云县东南汉书注渔阳有博陆城在君山之阳处平陆之上匝带川流面据四水庙城在怀柔县南五里俗传契丹萧太后家庙五栁城在怀柔县辽史地理志唐贞观六年置怀柔县治五栁城垣城在涿州北水经注垣水迳垣县故城北栾城在涿州东二十里其相近有田城相传皆辽人所筑信安城在霸州东五十里九域志宋太平兴国六年以淤口寨置破卤军景徳二年改信安军金大定七年降为信安县属霸州元光初升为镇安府寻俱废今为信安镇狼臧城在霸州东七十里名胜志狼臧城去信安城三十里拆城在霸州东八十里宋杨延朗屯兵于此今为拆城里南关故城在霸州南九域志州有南关城赵武灵王所筑平曲城在文安县括地志平曲县故城在瀛州文安北七十里南北卢蒲城在文安县西二十七里三角城在文安县西北二十里石勒筑以备燕广陵城在文安县西北七十里与保定县接界宋时聚粮于此以守益津闗平陵城在大城县东北一百十里汉苏建封平陵侯即此二里城在保定县北宋时积粮于此雄武城在蓟州东北安逺城在蓟州西北唐末置安逺军即此洪水城在蓟州东北平安城在遵化州西南五十里徐太傅城在遵化州喜峯口名胜志喜峯口关东北有小城相传明徐达所筑岁久弥坚逺望如碧玉悬崖陡耸人亦邈盐城在遵化州北方舆纪要唐守捉城也阴乡废县在宛平县西南二十五里汉置广平废县在宛平县西唐置幽都废县今宛平县治唐置辽废玉河废县在宛平县西四十里五代时刘仁恭置通泽废县在永清县西隋置寻废寰宇记永清县在幽州东南一百五十里本汉益昌县地隋大业七年于今县西五里置通泽县隋末废县志今有北通泽村在县西武隆废县在永清县治安次废县在东安县西北汉置属渤海郡后魏改为安城属燕郡隋仍曰安次属涿郡元升为东安州水经注圣水又东迳渤海安次县故城南寰宇记安次县在幽州东南一百里县志汉安次故城在今县西北四十里其址尚存俗唿古县广武废县在昌平州西后魏侨置徧城郡以县为郡治属东燕州齐废行唐废县在宻云县东辽置属檀州金废燕乐废县在宻云县东北八十里后魏置为安州广阳郡治五代时废续通典燕乐县五代时废为燕庄其地平旷可屯范阳废县今涿州治西乡废县在涿州西北二十里汉置属涿郡后汉省水经注圣水又东与挟河合东迳西乡县故城北世谓之都乡城寰宇记西乡故城在范阳县西北二十五里益津废县在霸州治东州志州城东北隅有潴水故益津县治也广三里许丰利废县今文安县治黎谿废县在蓟州金史地理志蓟州旧有黎谿县废置俱未详旧威州在良乡县西北石堡村唐置旧师州在昌平州唐置旧慎州在良乡县唐置旧夷宾州在良乡县东唐置旧黎州在良乡县唐置归顺废州今怀柔县唐置临朔宫在大兴县界唐王逺知传隋焬帝幸涿郡召逺知见临朔宫崇真宫在大兴县南元至元中建真人张留孙呉全节相继居此俗唿为天师菴泰定元年有瑞鹤临祠坛学士呉澄有瑞鹤记碣石宫在宛平县西史记正义碣石宫在幽州蓟县西三十里宁台之东长庆宫在东安县西南县志旧在广平淀今次平屯乃其旧址永福宫在昌平州南二十里明𢎞治十七年建瑞云宫在房山县西北二十余里一名盘宁宫在金太祖陵侧玉泉行宫在宛平县西玉泉山金史地理志宛平有玉泉山行宫景命殿在通州永乐店明万歴三十六年建为孝定皇太后祝釐地也凉殿在怀柔县辽建辽史地理志顺州建凉殿春赏花夏纳凉崇文阁在大兴县即今国子监彛伦堂址也元延祐六年建呉澄有崇文阁碑记大悲阁在大兴县东南中心阁在宛平县北元建以其在都城中故名阁东十余步有台缭以垣上有碑刻中心台三字镜光阁在宛平县北有海印寺明宣德间改慈恩寺寺有镜光阁今废黄金台在大兴县东南十六里太平御览燕昭王置千金于台上以延天下士谓之黄金台名胜志黄金台在府东南十六里又有小金台相去一里燕昭王于易水东南筑黄金台延天下士后人慕其好贤之名倣筑于此晾鹰台在永定门外南海子内大兴县界也帝京景物畧海子中有殿殿旁晾鹰台台临三海子筑七十二桥以渡元之旧也谎粮台在大兴县东南六里相传唐太宗征高丽时尝虚设囷仓于此以疑敌人聚燕台在大兴县之采育帝京景物志采育东南二十里有阜高一丈广三四十尺曰聚燕台岁秋社燕辞巢日必各将数千百聚此台呢喃一二日然后分翔而去故名宁台在宛平县西四十里拜郊台在宛平县西南七里金大定间拜天于此看花台有二一在宛平县西玉泉山春明夣余録玉泉山隆教寺西越涧有长岭岭半为金章宗看花台台畔有古松一株一在宻云县北三十里相传辽萧后尝登此钓鱼台在宛平县西十里花园村玉渊潭上泉水至冬不竭金时游幸处也王郁尝隐此祭星台在宛平县西客话来青轩之前两腋皆叠嶂环列宾轩为金章宗祭星台驻跸台在宛平县西元史永业二年发军士筑驻跸台于承天䕶圣寺东丰台在宛平县西草桥南春明梦余録右安门外西南泉源涌出为草桥河接连丰台为近郊养花之所元人园亭皆在于此逺风台在宛平县右安门外元韩氏南庄也榆欓别録丰义门外西南行四五里有乡曰宜迁地偏而嚣逺土腴而气淑郊邱带乎左横冈亘其前中得井地计三九之一卜筑耕稼植花木凿池沼覆篑池旁架屋台上𨽻其榜曰逺风雀台在固安县西南十八里传是赵李牧故蹟县志雀台高丈余广平数百步其地有雀台寺武毅汉军台在永清县南二十五里武毅番军台亦在永清县相传皆宋初所筑奕台在东安县西八里台高一丈六尺周一百二十步制如土楼元人㸃军于此今其地有左奕村印台在东安县南一名砥柱台县志印台在东沽港半截河之西北接九河南连大海唿鹰台在通州漷县马头西南二十五里得仁务西元至大间所筑将台在通州西二十五里名胜志将台有三其二在州城西徐达建或曰唐薛仁贵征辽驻此用席垒土为之其一在州城北通京师东直门中路旧传慕容氏拜将台也虚粮台在通州城东有台十余座相传赵德钧屯兵于此驻马台在宝坻县南相传金章宗尝驻此一名歇马台龙虎台在昌平州西二十里地势高平如台广二里袤三里旧志台在旧县西十里去京师百里当居庸闗之南仙台在怀柔县东十里高十丈下有深洞可容百人孤台在怀柔县北三里旧有金胜寺墖展台在涿州西南二十里相传燕昭王所筑仙台在涿州西南五十里水经注濡水出燕王仙台东台有三峯甚为崇峻腾云冠峯高霞翼岭岫壑冲深含烟罩雾耆旧言燕昭王求仙处华阳台在涿州城内西北隅客话旧传燕丹与樊将军置酒华阳馆即此歇凉台在房山县西二十里金章宗避暑于此今茶楼山顶遗址犹存龙门台在房山县西寰宇通志龙门台去县二百里上曰玉河台四面皆山其下深涧莫测霸台在霸州治后相传宋时将台也今圯改题于州治左谯楼之台孟母台在文安县东北栁河其下有洞深广不测钓台在大城县东北子牙镇盐河中相传太公尝居此所谓北海之滨也浮出水面土人云常随水高下虽大浸不没凤凰台在大城县东北十五里晋石勒四年凤凰见于此因筑台县志台在县南可逺眺舞剑台在蓟州盘山帝京景物畧李靖舞剑台石最坚不可凿有唐李从简来游数字石刻径五寸许燕角楼在大兴县东南辽建披云楼在大兴县南天府广记在京城南旧有题额是金章宗手书上有逺树影虽风雨晦明皆见齐政楼在宛平县海子东岸元时所建雁月楼在永清县信安镇土楼在东安县东六里宋时为土儿卫台高一丈二尺周一百二十步旧建楼台其上通㑹楼在涿州城州志城之中有夹城如人之束带中有券门曰通㑹上有重楼三楹涿鹿记通㑹在郡中上有亭台幕次左鼓右钟春秋降雨郊原陇亩浓云宻霭一望不分郡中之佳境也万柳堂在大兴县南花园村天府广记万柳园元亷希宪别墅在城西南为最胜之地遂初堂在大兴县南天府广记遂初堂元詹事张九思别业绕堂花竹水石之胜甲于都城贤乐堂在宛平县赵孟頫集延祐四年诏作林园于大都建德门外以赐太保曲出且曰令可为朕春秋行幸驻跸地名其堂曰贤乐大隐堂在霸州南明大司马王遴之别业也灵芝堂在蓟州治内明景泰间芝草产于堂后故名玩芳亭在大兴县南天府广记玩芳亭元栗院使别墅亭多花草一时文人骚客来游赏者多有题咏南野亭在大兴县南前临涧水垂纶亭在大兴县西南天府广记元学士宋本故居在都城之西匏𤓰亭在大兴县东天府广记匏𤓰亭元赵叅谋别墅参谋赵禹卿尝种𤓰以制饮其当时目为匏𤓰故名双清亭在大兴县东南通惠河上相传元都水张经歴园也潄芳亭在大兴县东天府广记潄芳亭在齐化门外道士呉闲全节所建燕地未有梅花呉从江南移至作亭以覆之东郭草亭在大兴县东南明兴济伯杨善别业婆娑亭在宛平县西元马文友别墅饮山亭在宛平县西亦马文友所筑鰕菜亭在宛平县北德胜门水关西明戴大圆建玉渊亭在宛平县玉渊潭上俗唿百官㕔葢元时士大夫休暇宴游之所雅集亭在宛平县西黄图志卢沟桥畔有元符氏雅集亭望湖亭在宛平县西玉泉山裂帛湖上袁宗道集华巖寺后有窦深不可测其上为望湖亭见西湖明如半月飞泉亭在宛平县天府广记飞泉亭在五华山西北有泉自山畔涌出建亭于上以翼之泉水东南流逾寻丈许伏而不见至玉泉山趾涌出盖玉泉之源也督亢亭在固安县及涿州界后汉书郡国志涿郡方城有督亢亭崔氏园亭在通州南寰宇通志崔氏园亭在漷县南小安村邑人崔礼隐居于此交亭在通州松漠纪闻潞县三十里至交亭独秀亭在通州漷县北二里辽太尉司徒郭世珍游息之所清泠亭在武清县河西务王机桃栁堤记万歴丁亥权河西地官袁公浚池蓄水以防泛决广百丈许四周筑堤间树桃栁而署其名曰南荡池北又浚月池建清泠亭圣水泉亭在宻云县南山不出泉惟南十里山麓有二泉相去仅数尺滙为一流故称圣水泉戚继光搆亭疏二水环抱其间不匝月骎骎称胜迹矣武平亭在文安县北七十二里括地志武平亭今治渭城避暑亭在蓟州西北五里相传金章宗避暑于此悬石亭在蓟州盘山悬空石上戚继光建津津亭在蓟州盘山大颠明僧常増施茶处有石刻易饮处三字干越王廨在大兴县界幽州有干越王廨在燕京子城为宴集之所永平馆在大兴县南十一里一名碣石馆辽史地理志燕京外三门曰南端左掖右掖门有楼阁毬塲在其南东为永平馆望京馆在大兴县东北五十里天府广记在孙侯村辽建为南北使臣宿息饯饮之所金沟馆在宻云县东北四十五里县志宋王曽上契丹书由檀州至金沟馆即今金沟庄大安馆在房山县西北大安山刘仁恭创宫观师事方士王若讷处也文丞相馆在永清县宋相文天祥北上次信安馆人供帐甚盛天祥达旦不寐题旅恨词于壁古墨斋在宛平县署明万歴中知县李荫掘地得唐李邕云麾将军碑记建此来青轩在宛平县西香山客话来青轩五楹阑楯外垣以砖甓下临絶壑玉泉诸峯按伏其前张昇集来青轩上坐见两山廻合平畴外衍飞鸟出没云际寺门有泉石桥跨之其流入西湖李东阳集轩居山半俯瞰丛树青黄相杂循廊而上殿阁崇丽与平坡并峙韦园在大兴县南左安门外二里明嘉靖时太监韦霦建寺观崇丽临流一亭尤为游履所凑曲水园在大兴县东明驸马万炜建园石墙一径皆竹竹尽而西迢迢皆水曲廊亭台皆东西滨水其中有松化石其半尚存木质宜园在大兴县东明冉驸马园也园有石假山名万年聚鹿园在大兴县东方广十余里地平如掌古树偃仰帝京景物畧金章宗故园也今曰蓝靛厰杏花园在大兴县东天府广记元人董宇定杏花园在上东门外植杏千余株故名李园在宛平县西天府广记海淀李戚畹园方广十余里中建挹海堂堂北有亭亭悬清雅二字明肃太后手书也婉转起伏殆如眞山山畔有楼楼上有台西山秀色出手可挹园中水程十数里屿石百座灵壁太湖锦川百计乔木千计竹万计花亿万计闽中叶向高曰李园不酸米园不俗又有新园在大兴县三里河东栗园在宛平县西辽史百官志南京栗园司典栗园万春园在宛平县南海子宋时进士登第恩荣宴后㑹同年于此勺园在宛平县西天府广记米太仆勺园园仅百亩一望尽水长堤大桥幽亭曲榭路尽则舟舟穷则廊高栁掩之一望弥际米太仆明米万钟仲诏也梁家园在宛平县西天府广记梁园在京城外之西南废城邉引凉水河入其中亭树花木极一时之盛张园在宛平县西燕都游览志太傅惠安伯张公园牡丹芍药各数百亩花时主人制竹兠供游客行花塍中齐园在宛平县西燕都游览志齐园在西直门稍右园尽则高梁桥矣园中海棠甚多西凿一曲磵引桥下水灌之上作板桥亭邉有丛竹松园在昌平州东延袤里许皆松桧成林苹果园在房山县上方兠率寺后园中苹婆二株结实甚繁卢植故宅在涿州十五里地名卢家泺秦博士卢敖子孙世居于此霍原宅在房山县南晋霍原隐处册府元龟原山居积年门徒数百郦道元故居在涿州南二十里水经注巨马水又东郦亭沟水注之上承督亢沟水歴紫渊东余六世祖乐浪府君自涿之先贤乡爰宅其阴西带巨川东翼兹水其水东南流又名为郦亭沟义井精舎在大兴县东辽时筑义井精舎于开阳之郭傍有古井因名郑公庄在宛平县西燕都游览志万寿寺左度桥而南有亭在平畴亭外俱稻田縁堤莲芡郑戚畹园也白石庄在宛平县西燕都游览志驸马都尉万公白石庄在白石桥北台榭数重古木多合抱竹色葱倩盛夏不知有暑附郭园亭当为第一唐㑹庄在三河县境屯政考县多旷土宜耕屯有唐㑹庄为昔时恳植之址燕山窦氏庄在昌平州东山口内二里相传有古槐大十数围中可容十人座相公庄在文安县西北三里唐工部尚书张仁宪故里采育在大兴县东七十里古安次县采魏里也明初为上林苑改名蕃育署人唿采育合新旧而名之也署以三蓄为赋计营五十八旧有鹅鸭城御马苑在通州西二十里郑村坝卢丑宅在东安县常道城东南二十五里安墟在东安县界旧志东安县古安墟黄帝制天下以立万国始经安墟合符釜山柴市在大兴县宋文天祥被戮于此灯市在大兴县崇文街西燕都游览志灯市南北两㕓珠玉宝器日用微物靡不毕具相对俱高楼楼设氍毺帘幕为饮宴地夜则燃灯于上望如星衢市自正月八日始十八日罢鬻灯在市西南今名灯市口𣙜场在霸州宋诏雄霸安肃军置三𣙜场于南北境贸易后废枣林在通州南方舆纪要县境小阜也栁林在通州南故漷县西斋堂村在宛平县西山北百余里渌水亭杂识元豫章熊自得偕崇眞张眞人往居撰燕京志欧阳元功张仲举皆有诗送之楼桑村在涿州天府广记楼桑在涿州东南为汉昭烈故里有桑高十丈亭亭如楼昭烈为儿时与宗儿戏桑下指为帝王羽葆也桑侧有昭烈古庙唐干宁中建又其东北数里张桓侯之故居在焉张华村在固安县东北天府广记张华宅在固安县东北八里犹有八角井乃其故宅村中今多张姓是其后人固安册有曰张华里者万歴中知县胡其俊审编之次重其姓讳更唱曰贤今则编张贤里永平府肥如故城在府治北汉置属辽西郡隋省唐复为平州治寻改曰卢龙水经注濡水出肥如东北元溪西南流迳县东东屈南转西回又迳肥如县故城孤竹故城在府城南括地志孤竹故城在卢龙城南十二里文献通考平州殷时孤竹国地今卢龙县有孤竹城伯夷叔齐之国也令支故城在迁安县西汉置属辽西郡辽名安喜金改为迁安水经注濡水东南流迳令支县故城东县志安喜故城在县西北七十里即古令支城也抚宁旧城今县治县志明永乐三年于故县置抚宁卫成化三年议者请复县于旧治乃于卫东立县合为一城即今县城也海阳故城在滦州西南汉置属辽西郡后齐省辽名望都金名海山水经注濡水东南与新河合新河又东迳海阳故城南黄洛故城在滦州辽属平州辽史滦州永安军本古黄洛城在卢龙山南右北平故城在玉田县界后汉置括地志渔阳县东南七十里右北平城以燕山为版筑水经鲍邱水东迳右北平郡故城南土垠故城在丰润县东汉置属右北平郡后汉为郡治北齐废方舆纪要土垠废县在丰润县西北六十里县志有南闗城在县东十里即土垠故城也徐无故城在丰润县北汉置属右北平郡晋为北平郡治后魏改属渔阳郡后周省入无终水经注徐无县故城王莽之北顺亭长城在府城北隋书地理志卢龙有长城茂乡镇城在滦州西七里龙纪城在迁安县北二十里周二百余步相传辽萧后所筑遗址犹存五花城在抚宁县东其城连环若五花然相传唐太宗所筑山西城在抚宁县西南五十里故址犹存相传唐太宗征辽所筑凤凰城在昌黎县西道者山之右寛广可容百人独莫城在滦州南九十里倴城在滦州西南六十里唐山上城在滦州西南一百二十里李家庄城在滦州南四十里栢家庄城在滦州南五十里稻地土城在滦州西一百二十里自独莫城以下皆元时屯兵处也独幽城在乐亭县东南十里朝鲜废县在府城东隋书地理志註旧置北平郡领新昌朝鲜二县后齐省朝鲜入新昌临渝废县在抚宁县北汉置以县有渝水为名属辽西郡晋省唐复置属平州后改曰石城旧营州今昌黎县累废县在昌黎县东汉置属辽西郡后汉省水经注濡水东南至累县碣石山马城废县在滦州南唐置属平州元省州志马城废县在州南二十里旧溟州今乐亭县治元置是为东溟史作漠州骊成废县在乐亭县西汉置属右北平郡后汉省舆地广记碣石今石城县故骊成也俊靡废县在丰润县北汉置属右北平郡晋废水经注灅水出右北平俊靡县方舆纪要俊靡废县在丰润县北永济废县今丰润县治金大定二十七年以永济务置卢龙故军在卢龙县唐置属平州栁城废军在昌黎县西南唐置属平州辽广宁县地金曰昌黎县志桞城在县西南六十里静安社即故军也临渝宫在卢龙县隋书地理志卢龙有临渝宫黄山宫在迁安县西魏太安三年起行宫于辽西黄山丹阳宫在滦州东南三十里金置石城行宫在滦州金建行宫于石城长春行宫在滦州西南金史地理志石城有长春行宫御林在玉田县金大定二十年以玉田行宫之地偏林改为御林昌国署在乐亭县东十七里元时为屯田署今犹称为署里丰闰署在丰润县元史地理志至元二十二年立丰闰署领屯田八百三十七户炼铁鑪在迁安县潵河之滨有揽船桩石旧尝为铸铁之所千金冶在滦州南名胜志冶在滦州南二十里即汉夕阳铁官也温泉栅在滦州南境温泉镇唐书地理志石城有温昌镇建昌镇在迁安县韩城镇在丰润县南五十里许奉使行程録镇有居民可二百家并无城越支社在丰润县南方舆纪要越支社亦曰越支埸有宋家营盐课司望海台在府城东清风台在府城南孤竹城夷齐庙后高据悬崖平临滦水长松翠栢交暎台侧钓鱼台在府城南三十里仙人台在昌黎县北十五里水巖山之上有石刻围棋烂柯仙人像金天㑹十五年建擂鼓台在滦州西百里将台在滦州西八十五里千里台在滦州北十里周围草埸百余顷古料马台也鸣逺楼在府治前明初建望高楼在府城上登海楼在山海卫圣祖御制文集山海关澄海楼旧所谓关城堡也直峙海浒城根皆以铁釜为基过其下者覆釡歴歴在目不知其㡬千万也葢城临海冲涛水㴬时非木石所能久固昔人巧出此想较之镕铁屑炭更为奇矣文㑹亭在府治西北下临滦河金泉亭在滦州治西地高多泉潴而为池池方数亩中产莲濯清亭在滦州滦河西岸金置令公村在丰润县西十五里种玉田在玉田县北三十里即阳翁伯种玉处水经注山有阳翁伯玉田在县西北有阳公坛社即阳公之故居也搜神记于种石处四面作大石柱各一丈中央一顷之地名曰玉田翁伯一作雍伯天桥柱在昌黎县碣石山枕海有石如埇道数十里山顶有大石如柱立巨海中潮水大至及潮波退不动不没不知深浅名天桥柱谎粮坨在丰润县西北十五里相传唐太宗以诳高丽双雁坨在滦州城南郡志明成化中瘗二雁而名保定府乐乡故城在府东南汉置属信都国后汉省晋复置寻省后魏复置北齐省入永宁仍改曰乐乡水经注濡水东北迳乐城南寰宇记故城在今县东南三十里广望故城在府西南汉置属涿郡后汉省水经注博水东迳广望故城北寰宇记故城在县西南五十里樊舆故城在府东南汉置属涿郡北齐省入永宁水经注易水迳樊舆县故城北地理风俗记北新城县东二十里有樊舆亭故县也清苑旧城在府东北县本乐乡北齐移永宁县理此隋改清苑县志清苑故城在今县东北七里北平故城在满城县北汉置属中山国后魏分置永乐后周省改北平曰永乐唐始曰满城元和志满城县东北至易州一百四里天宝元年改以县北故满城为名永乐故城在满城县西北后魏置后周省旧志城在县西北五里鱼条山下范阳故城在定兴县南秦置隋改曰遒县唐废金始改置定兴史记张耳陈余畧地燕赵蒯通説范阳令先下元和志范阳故城在易县东南三十二里望都故城在庆都县西北本战国时赵庆都邑秦有庆都县汉改置望都县属中山国高齐废隋复置寻又废唐初复置唐书地理志望都武德四年分安喜北平二县置贞观八年移于今治旧志故城在今县西北三十里唐县旧城在今唐县东北汉置水经注唐县南北二城俱在水之阳旧志汉置唐县自北齐废县后隋改置于左人城唐时复移今治而汉时故城遂废高昌故城在唐县东北水经注唐城南如东十余里有一城俗谓之高昌县城旧志高昌社在县东北十八里有故城在县东北二十五里亦名尧城蠡吾故城在博野县西南汉置属涿郡北齐废入博野元省后复置博野县于今蠡县界属保定路明洪武元年迁于西南十八里即今治也旧志蠡村有蠡吾故城后魏时为滹沱水所掩东南城角独存侯世故城在蠡县东北水经注水又东北迳侯世县故城南容城故城在容城县西北辽史地理志容城县先属涿州故城在雄州西南旧志古城在县北十五里城子村曲逆故城在完县东南汉置县属中山国后汉改曰蒲阴北齐废入平县汉书陈平传高帝南过曲逆上其城曰壮哉县吾行天下独见雒阳与是耳大易故城在雄县治西北十五里汉置易县晋曰易城寰宇记归义县东南之十五里有大易故城燕桓侯别都后魏移理故城西北十五里故易城即今县理又有小易城在大易城北二里安国故城在祁州南汉初为侯国后为县属中山国北齐废旧志安国城在州东南六里即汉安国县束鹿志安国故城即安定故城蒲阴故城今祁州治清类天文书今天㑹初祁州别筑西城移州治焉元复移于东城旧治葢即一城中分为东西非更筑新城也贳县故城在束鹿县西南汉置属鉅鹿郡寻废通典鹿城有汉贳县故城在西南县故城在束鹿县东汉置属鉅鹿郡后汉曰鄡后魏曰北齐移安国县于此隋改置安定县而故城废西梁故城在束鹿县西南汉置为侯邑属信都国后汉省水经注衡漳水迳西梁县故城东寰宇记束鹿县南六十里有西梁故城尚存城有二重旧志城在今县西南三十里车城村有车城庄即古西梁县束鹿故城在束鹿县北今有旧城集隋曰鹿城属信都郡唐改曰束鹿属深州明志故城在今县北三十五里唐兴故城在安州东南古名西呵城唐置唐兴县宋置唐兴砦金改葛城县明初省旧志故城在州东南二十里高阳故城在今高阳县东名胜志北朝邢子励作高阳记谓高阳城周回九里颛顼所筑基址尚存旧志明洪武三年河溢县圯迁丰家口即今治东去古城二十五里广养城在府东六里城周五里南有河薮昔燕昭王牧马地养老城在庆都县北二十里清凉城在博野县东南亦曰将梁魏书地形志蠡吾有清凉城县志城在县东南四十里柏陵城在府南汉为侯国寻省汉书作柏畅辟阳城在府西南三十里五代时营垒也晋开运二年符彦卿等败契丹于此白城在府西南名胜志白城清苑乡名徐城在安肃县东九域志安肃县有古徐城周景王时大将徐峻所造又徐城在涞水县北敌城在安肃县东南三十里相传战国赵将赵䓤颜聚与秦将王翦相持处又空城在县西南三十里解王城在安肃县西北四十里桑邱城在安肃县西南括地志桑邱城俗名敬城在遂城县按遂城即在安肃县西二十五里今为遂城社长安城在定兴县西北二十五里寰宇记在易县东南二十七里百楼城在定兴县西南二十五里相传唐太宗征辽还筑城于此以息将士兵法百楼不攻遂以名今为百楼村中人城在唐县西北古鲜虞地博物记唐关在中人西北百里中人在县西四十里张曜中山记中山郡初治中人城城中有山故亦谓之中山城水经注复谓之广唐城括地志中山故城一名中人亭在县西北四十里左人城在唐县西北博物记左人唐西北四十里水经注水迳左人城南寰宇记左人亭即今唐县城鸿城在唐县西北七十里一名洪城其地有鸿城社鸿山关九州志唐有鸿郎城相传尧子丹朱所居符城在唐县西南旧志符城在县西南四十里唐河西岸符坚追慕容垂至此筑后讹为伏城故今驿名伏城王陵城在唐县西三十五里唐河东岸汉高帝困于白登王陵援兵至此筑灌婴城在唐县西四十里唐河西岸与王陵城相望即灌婴所筑乐羊城在唐县西水经注水又东迳乐羊城北魏使乐羊灭中山其故城中山所造故城得名贾复城在唐县北五十里汉贾复追铜马五番贼于此筑俗讹为寡妇城元和志寡妇故城在唐县北九里军城在唐县西北九十里宋杨延昭筑城屯军故名明嘉靖中水冲城断为二雹水城在唐县西三十里唐河东岸大茂城在唐县西北一百里唐河北岸栁宿城在庆都县东南四十五里有栁宿村村西二里有栁宿河尧城在完县西南八里有尧城社尧城村甘城在完县西北三里今有甘城村夏屋城在完县西北水经注蒲水迳安阳关下出关北流又东流迳夏屋故城阳城在完县东南五十里水经注阳城故城在阳城淀西北蒲阴县东南三十里朝阳城在完县西旧志县西南十里有朝阳村郭丹城在蠡县东北四十里九域志宋与契丹筑以约和今名为和甸亚谷城在雄县东汉景帝封降王卢它为亚谷侯即此地易京城在雄县西北汉公孙瓒所筑杨闗城在雄县西宋杨延昭守三关时所筑祭过城在安州西北水经注徐水东南迳一故城北俗谓之祭过城安都城在高阳县西南三十八里旧志宋熙宁中议移广信军于此因筑此城三台城在新安县西二十里城冢记燕赵分易水为界筑三台城以耀武汉因置县城周五里今遗址尚存旧志城亦名刘盆子砦下有祠故城在县西北三十里北平废郡在完县东北汉置北平县属中山国后魏改置北平郡北齐郡废复置北平县宋置北平砦于故县庆歴二年于北平砦置北平军四年即县治置军以砦属焉后废永宁废县在满城县界汉末与魏析置永宁县属高阳郡北齐移入清苑北新城废县在安肃县西南汉置旧志后魏去北字北齐仍曰北新城县寻省入清苑新志在县西南二十里遂城废县在安肃县西燕武遂地后魏南营州地隋置遂城县宋置唐信军金升为遂州后废为遂城县𨽻保州元省入安肃后复置州而县废新志在今县西二十五里为遂城社新昌废县在新城县东三十里汉置属涿郡后为侯邑后汉废唐复置属涿州宋初因之后省寰宇记汉新昌故城在固安县南三十里陆城废县在蠡县南汉置属中山国武帝时为侯邑后汉废入蠡吾旧志陆城废县在今县南十五里魏隋时移今治又晋改博陵县本合博陵陆城为名归义废县在雄县西北三十五里唐武德年以故易县地置属涿州五代晋时仍曰归义金併入归信晏城废县在束鹿县西隋书地理志鹿城开皇十六年又置晏城大业初废光春宫在安肃县界金史章宗纪泰和三年勅行宫名光春其朝殿曰兰臯寝殿曰辉宁建春宫在新安县西南为金章宗行宫明改为行太仆寺天宁台在安肃县西黒山元武台在安肃县马哥庄北台在唐县中山城北慕容垂都中山时登此以望马耳双峰天风台在唐县西北葛洪山巅洪隐居修炼之所冷空台在葛洪山与天风台对峙尧母台在庆都县东按地志伊祁山尧母所居也故筑台于此大宋台在蠡县大宋村东百尺台在蠡县大百尺村北城子台在雄县东南八十里外高中平地势特出驻驾台在雄县东七里周世宗驻跸于此流星台在雄县西三里凉马台在雄县西北三十里高数丈上容万余人城冢记燕魏分易水为界筑以耀武慷慨台在安州署内明嘉靖时知州张寅建取燕赵慷慨之意望马台在安州西北十二里宋杨延昭所筑钓鱼台在安州东北三里元隐士垂钓处秋风台在安州城北燕丹送荆轲处高阳台在高阳县东旧城宋曽布镇高阳时筑万卷楼在府治内元大帅贾辅建藏书数千卷延郝经居之以肆其观览经有记横翠楼在府治东北元张柔建鸣霜楼在府治东北明宣德间知府张监建后守章律叠石为台建层楼于上卷石楼在府北郭明知县崔泌之筑应奎楼在清苑儒学东南台六丈结楼于巅下作四洞可徃来俗为穿心楼宣化堂在府治元顺天路㕔事至元中治中周孟戡建刘因有记读书堂在满城县抱阳山东北巖下唐张説读书处又读书堂在铁佛寺元郝经所居抱阳南轩在满城县抱阳山继至巷中宋绍圣间邢仲良父子讲业于此硕果园在府北郭明清苑令崔泌之筑矮松园在府城西南隅高氏园在府城东北隅元郡人所创内有翠锦堂桃园在博野杜家庄铜园在博野县苑村土黄色不毛后人以土炒炼铜地始可艺衆乐园在旧高阳城内宋曽布知瀛州时建洞宾池在安肃县南相传吕仙曽浴此鳯池在旧高阳城西相传颛顼时有鳯凰集此又有洗马池亦谓颛顼时浴天马于此莲花池在府治南元张柔所凿引鸡距河水建临漪亭于上明知府张烈文重修万歴间知府查志隆复拓其地増堂寝门庑庖厨台榭扁曰水鑑本朝康熙丁亥知府李绅文重修雍正十一年奉旨各省设立书院即于此地修建増葺讲堂书屋改名莲池书院又莲花池在新安县西南金章宗观莲处邑人张刺史光逺起台于池北曰看花君子亭在府莲花池西通志红蕖緑水亭筑中央为府中名胜水哉亭在府城外西南隅水闸上明邑令崔泌之建劳劳亭在府北郭外明邑令崔泌之建今为皇华亭拟江亭在安肃县南元大德中建北海亭在定兴县东南十五里明太常卿鹿善继讲学之所茅元仪题紫泉亭旧在新城县西北隅明景泰年移入儒学明伦堂后名文㑹亭解渎亭在唐县汉灵帝阳嘉元年封为侯国后汉书註解渎亭在义丰县东北三梁亭在完县水经注博水迳三梁亭南疑即古勺梁也濯缨亭在完县西五云泉上宋神宗时建望山亭在雄县城内元皇统二年建后改为均乐亭安郭亭在祁州东南汉元朔五年封为侯国水经注水迳安国亭南云锦亭在安州东南堤上元完颜安逺建安阳亭在安州东南堤上明嘉靖间知州张寅建高阳关射亭在高阳县旧城宋初建河桥亭在高阳县马家河𢎞济桥北马崙建万木亭在高阳县北门外邑人王扬建大人圃在清苑治后与君子亭相对郡守徐曰仁祀阳明先生射圃在府隙地春圃在府东门外岁迎春于此百花屿在府南双溪之上白团卫村在府西南旧志作白坛卫村石晋败契丹于阳师还至白团卫亷梁村在府西南十里宋咸平二年败契丹于亷梁路新志鸡水经此有石梁谓之亷梁黄村在定兴县治故范阳县地金大定六年以范阳县黄村置侯驼村在庆都县东二十里名胜志村产米香滑异常稻盘古村在完县西北五十里分水山下旧志村为盘古氏故里荆轲里在安肃县赤鲁村田光里在安肃县田村张丰里在安肃县又有张华里僊姑里在安州即今祭头村宋郝僊姑飞昇处古塘在清苑城东四十里开公员外养鱼池浣衣塘在安肃县白塔村旧志孟姜女浣衣处栁塘在新城县治后栁依北城春青独早万歴间知县王好义栽栁千株筑台其中泺西庄在满城县一畆泉旁宋程灏先世居此驻跸庄在新城县西北三十五里元至治中英宗游畋至此俗唿为高密店陈平宅在完县北门双栁居在新安县云宿舎在新安县俱孙徴君奇逢寓舍麒麟塜在安肃县北旧志明永乐间来献毙于此垒土成坟上建游亭牛桩在安肃县西遂城南里许旧志以遂州城形似牛故建此以镇河间府武垣故城在府城西南本赵地汉置县属涿郡隋省唐复置后省寰宇记武垣城有二西武垣城在郡西南三十八里城东微北又有东武垣城在郡南二十五里府志武垣城在河间县西南三十里肃宁县境内去县东南十余里有内外二城俗名元城遗址尚在州乡故城在府城东北汉置属涿郡后省寰宇记故城在今郡东北四十里束城故城在府城东北本汉束州属渤海郡晋属章武北齐废隋置东城县属河间郡宋省为镇寻复置县元置廵检司明废府志故城在府东北六十里如林乡其城旧有三重赵都军城今府治乐成故城在献县东南汉置为河间国治后汉省寻复置晋魏皆曰乐成地理志故城在乐寿县东南六十里寰宇记后魏太和年间移县治乐寿而此城废中水故城在献县东南本汉县属涿郡北齐省汉书地理志註在易二水间故名中水寰宇记故城在乐寿县西北三十二里齐天保七年省阿武故城在献县西北本汉县属涿郡后汉省寰宇记故城在乐寿县西北三十九里阜城旧城在今阜城县东汉置属渤海郡旧唐书地理志故城在今县东二十里今城隋筑寰宇记齐天保年移今治弓高故城在阜城县南二十七里汉置属河间国晋省水经注故城在阜城西南蒲领故城在阜城县汉置属渤海郡后汉省水经注衡漳又东迳蒲领县故城南寰宇记故城在县北三里县志在县东北十里俗唿蒲领关鲁城县北六十里亦名蒲领因东汉末黄巾之乱有蒲领人寓此立城因名鄚县故城在任邱县北三十里汉置县属涿郡唐为鄚州开元中改鄚为莫明废寰宇记废鄚县城在鄚州东北三里阿陵故城在任邱县东北汉置属涿郡寰宇记故城在县东北二十里后魏孝昌三年常徙鄚县理此周宣德年复还旧治城遂废高郭故城在任邱县西十七里汉置属涿郡后汉省寰宇记故城在鄚县西南二十六里滹沱河经其南面亦称里角城成平故城在交河县东汉置属渤海郡后魏徙治景城城废寰宇记故城在景城县南二十里九域志窦建德尝居此亦谓建德城建成故城在交河县东汉置属渤海郡后汉省寰宇记故城在景城县东南三十里临津故城在今宁津县西汉胡苏亭隋置胡苏县唐改名临津县志故城在县西南二十五里保安镇临乐故城在宁津县北本赵地汉置县后汉省水经注无棣沟自南皮县东迳乐亭北地理志之临乐故城也修县故城在景州南汉修县晋改为蓨唐属冀州元为景州治寻复为县属景州今省括地志故城在今县南十二里俗名南条城水经注清河又东北迳修县故城南县志南条城在州南十三里又有故城在州东九里修市故城在景州北汉置属渤海郡后汉省水经注桑杜旧沟又东迳修市县故城北地里风俗记曰修县西北二十里有修市城故县也重平故城在呉桥县南汉置属渤海郡后汉省县志呉桥县南三十里有重合城即重平之讹东光旧城在今东光县东汉置属渤海郡金元为景州治长河故城在故城县治即唐之白桥汉置广川县北齐省隋改名长河唐元和年移就白桥于永清河西岸置县后又移置小胡城而此城废歴县故城在故城县北汉置属信都国后汉省水经注清河又东北迳歴县故城南广川县西北三十里有歴城亭故县也乞活城在府城北六里郡国志晋大安中幷州刺史东瀛公腾掠敌人万户于山东恐有叛志筑城以居之任其乞活故名萧陵城在府西北五里县志魏武垣有小陵城盖小萧声近而讹也高丽城在府城西北十二里基址尚存简子城在阜城县东南三十里亦名东城图经赵简子所筑今名简城定阳城在阜城县境内又名沙邱城俗讹为宅阳城滠城在任邱县南二十六里旧志俗讹为谒城潞志任邱有滠城是也古城在宁津县东四十里府志周回五里内有土台相传光武屯兵于此筑永州城在宁津县东县志相传隋末所置即今杨盘镇九城在景州治西有邸阁内有晋蓚令孔清德碑西光城在东光县西三里寰宇记后魏葛荣畧取其地对东光筑城故名蠒城在东光县府志在县东二十五里遗址尚存棘津城在故城县北后汉书郡国志广川有棘津城景城废县在献县东九十里汉置东汉省隋复置宋省乐寿废县在献县西南十里寰宇记后魏太和年间移乐成县于乐寿亭因名大业年又移今治长丰废县在任邱县东北唐置属莫州宋省唐书地理志本利丰开元十年更名龙额废县在景州东三十里汉置属平原郡后汉省汉元朔五年封为侯国县志弓高城外有龙额村即汉侯邑安陵废县在呉桥县西北汉置属平原郡后汉省地理风俗记修县东四十里有安陵故县将陵废县在呉桥县东南三十里赵塞镇北侯井废县在东光县西汉置后汉省寰宇记在弓高城西北三十五里房将池侧池形窄小似井县置于侧因名日华宫在献县汉河间献王筑以待学士者今废金城宫在献县隋窦建德建永乐行宫在献县城东五里明永乐年建蒲萦台在府治后郡国志泰始皇东游有蒲甚劲用以系马故名亦名瀛州第一亭高阳台在府治东北与瀛台相望宋曽布筑瀛台在府治东南府志台高五丈濶倍之四望极逺与高阳台相望后废为驻旗台封台在献县有伯夷叔齐庙琴台在阜城县府志阜城西墉下水中魏稽康弹琴处望夫台在肃宁县城北虞邱台在任邱县北县志汉吾邱寿王读书处吾虞声相近遂讹为虞燕台在任邱香城舖之北今圯莎台在任邱城西两莎之间巨台并峙七星台在宁津县北十八里凤凰台在宁津县西北三十五里土台在宁津县东四十里古城内峯台在宁津县北三十里广川台在景州东城上州志台高三丈元县尹吕思诚移董子祠于此因名又名读书堂祭风台在呉桥县县志台在城南黄河堤上高数丈旧有与㸃亭风景佳丽邑中最胜今皆頽废钓鱼台在呉桥县城西北二十里台方里许遗址犹存燕台在东光县北二十里又名燕友台畿辅旧志魏曹丕筑以燕友故名齐桓公北伐尝射雉于此亦名射雉台胡苏台在东光县儒学东南高二丈周二十余丈又名钟鼓台吾与亭在府城南门外堤上知府张问明建一鑑亭在府通济桥北知县夏之臣邢有忭建碧波亭在献县东四十里即今官亭华阳亭在阜城县西晋嵇康学琴处上有琴台洗心亭在阜城县东二十五里邑人大理卿周东建观莲亭在任邱县北雄关内知县倪玑建种玉亭在任邱县东解元金一凤建胡苏亭在宁津县寰宇记在临津县西南二十五里按今宁津即唐临津居园亭在故城县东二里元高孟初载酒嬉游处瀛州南楼在府治唐沈佺期有望瀛州南楼寄逺诗瀛海楼在府治西南元至正间建明正德年移于资胜寺前山雨楼在呉桥县治前明知县刘钺建顺治年知县王家楫重修双丰楼在故城后废为双丰台成趣园在献县旧志金梁子直隐居处学士党怀英等诗文在焉日久湮没万歴年居民掘得石刻六方知县张汝藴置之学宫目为墨宝一竹园在任邱县城东北二里明郎中张经建先春园在任邱县城东一里明太仆章甫建乐隐园在任邱县城东北隅明佥事刘勃建最古园在任邱县东南隅明郎中李祯垣建石家园在交河县西县志以石家园改置俗传石崇行舟处澜园在呉桥县北城濠上范文忠公建内有快风亭澄碧堂如石山房诸胜今废礼鹤堂在任邱县城北三里明郎中边仲建兰谷草堂在任邱县知县周瑢建君子馆在府城西北三十里金史地理志河间有君子馆海月轩在府城通济桥旁桂巖山房在任邱县城东南隅明都御史边宪建萝月轩在任邱城东明廵抚谢淮建刘炫宅在府城内府志炫北齐人强记黙识五事并用无所遗失宅久废刘昼宅在阜城县南义门乡扁鹊故宅在任邱县明志在废莫州东门外有药王祖业庄又北三里有冡庙高颎宅在景州城北刘淑精舍在献县东南括地志淑精舍在乐城淑汉人隐居于此澹台故居在故城县西南四十里澹村原属武城后县移卫河东因改属故城乐成在府治刘仁轨封乐成男因名顾义乡在任邱莫州南二十五里长邱乡在任邱东北顺成乡在东光县西北三十里汉昭帝封钩弋夫人父为顺成侯即此诗经村在府城西北三十里府志旧传毛苌设教处贾岛村在景州西南五十里旧志唐贾岛祝髪于云盖寺村基尚存董学村在故城县西北四十里县志汉董仲舒下帷处孝子村在故城县元孝子侯秀故居刘长乡故里在河间县治内安城故里在东光县汉窦太后故居御庄在阜城县南七里县志庄为刘豫始生之地刘智社在景州南三十里元蓨尹刘思诚行田至此劝化社民天津府泉州故城在府西北汉置县属渔阳郡后魏省水经注清河东北至泉州县北入滹沱又沽河东南迳泉州县故城东王莽之泉调也漂榆故城在府东水经注清河又东迳漂榆邑故城南俗谓之角飞城赵记云石勒使王述煮盐于角飞即城异名矣干宁故城今青县治参户故城在青县南汉元朔三年封河间献王子免为侯国后汉省元和志参户故城一名木门城在长芦县西北四十里舆地志中有大树故名木门卢台故城在青县南寰宇记干宁军本古卢台军地其卢台故城在御河南七十步县志卢台城在卫河之西南週迥三十里遗址尚存千童故城在沧州东南汉置县属渤海郡后汉改为饶安宋省为镇水经注无棣沟又东南迳千童县故城东元和志饶安县本汉千童县即泰千童城始皇遣徐福将童男女千人入海求蓬莱置此城以居之故名定县故城在沧州东南汉置属渤海郡后汉省水经注地理风俗记饶安县东南三十里有定乡城故县也干符故城在沧州东本隋鲁城县属河间郡唐改为干符后周併入清池名胜志鲁城在州东北七十里又三十里为干符城州志干符故城在州东北八十里南皮故城在今南皮县北秦置汉属渤海郡后汉为渤海郡治晋及后魏因之后移于今治续通典南皮县西去景州六十里县北有迎河河北有南皮城即汉晋渤海郡治史记齐桓公伐山戎至此缮修皮革因筑焉府志故城在县东北八里高乐故城在南皮县东南董镇村汉置属渤海郡后汉省水经注无棣沟又东迳新乡城北即地理志高乐故城也寰宇记故城在县东南三十里今谓之思乡城亦曰西乡城高城故城在盐山县南汉置属渤海郡后汉曰高成隋更名盐山水经注无棣沟又东南迳高城县故城南寰宇记故城在盐山县南四十里县志旧城镇在县东北三十里马大口栁县故城在盐山县东汉置属渤海郡后汉省水经注浮渎又东北迳栁县故城南寰宇记故城在盐山东七十里府志在盐山东五十里无棣故城在庆云县东隋置属渤海郡唐属沧州宋金元皆因之明废县志故城在今县东南五里周八里鬲津河东南黒堡城在府西二十里地名稍直口吕彭城在府西北二十里相传彭越吕布尝军此军粮城在静海县东北一百六十里元海运时屯粮之所燕留城在沧州东北括地志燕留故城在沧州长芦县东北十七里即齐桓公分沟割燕君所至地与燕因筑此城故名燕留五垒城在沧州南舆地志汉封河间献王子雍为景城侯五子分居城中因名麻姑城在沧州北寰宇记麻姑城在干符废县界汉武东廵至此祀麻姑因名北皮城在南皮县西北水经注清河又北迳皮城东地理风俗记曰南皮城北五十里有北皮城甘罗城在盐山县东南三十里望树镇西南故址尚存合骑城在盐山县北新志郛堤城在县北七十五里又名合骑城汉公孙敖封合骑侯即此荻苴城在庆云县东新志在县东接海丰县界与无棣城相对覆鬴河界其中相传为龙且所据俗名龙且城兴济废县在青县东南三十里卫河东岸本范桥镇地金置县属沧州元併入㑹川县复置本朝顺治六年废为镇入青县长芦废县今沧州治亦名幞头城汉参户县地隋置长芦县属河间郡唐属沧州宋省清池废县在沧州东南四十里本汉浮阳县隋改为清池唐移沧州来治宋金元皆因之明省入州浮水废县在沧州东五十里隋置属渤海郡后省入盐山唐复置属沧州贞观初省章乡废县在沧州东南汉置属渤海郡后汉省寰宇记十三州志饶安县东南二十里有童乡亭葢即章乡也中邑废县在沧州界汉置属渤海郡后汉省海津镇今府治元延祐三年置镇至正九年立镇抚司明永乐初由此下沧州二年筑城置戍立天津左右三卫钓台在青县北六里名胜志宋时置砦于此鳯凰台在静海县西五里望海台在沧州东北一名汉武台俗云汉武帝廵海上所筑唐太宗自高丽班师次汉武台顾问侍臣对曰是燕齐之士为汉武求仙处新志望海市台在州东四十里钓鱼台在南皮县西十里相传吕尚困棘津时钓此醼友台在南皮县北半里寰宇记魏文帝与呉质等重游南皮筑此台醼友故名又名射雉台石苞台在南皮县南十三里城冢记南皮有石苞墓即此观台在南皮县东四里寰宇记袁谭所筑魏武擒谭于此武帝台在盐山县东北七十里韩村镇东三十里此南台也文星台在庆云县东南隅旧志高可逺眺清晓见日出海炯然奇观也延陵台在庆云县西南七里旁有季札长子墓峭帆亭在青县卢台城中盟亭在沧州南古燕齐之界二国尝盟此遇士亭在南皮县西北三里相传暴胜之遇隽不疑处将相乡在旧沧州东南有程家林以唐程日华父子相继居此故名平津乡在盐山县南四十二里汉封丞相公孙宏为平津侯即此高适故里在南皮县东南六十里今改夜珠高家石崇宅在南皮县城内清风楼在沧州晋泰康中建元萨天钖录囚驻节于此有清风楼诗又望瀛楼在州西门外昔为一郡之观今废刁公楼在南皮县东南七十里一名尚书楼晋尚书刁协故居魏家庄在南皮县西六里元至正年董搏霄守长芦屯兵于此曹公固在南皮县东南二里曹操因京兆隽不疑家为固以攻袁氏因名韩信垒在庆云县南二十里与荻苴城相对相传韩信自赵下齐道经于此俗唿挂甲口畿辅通志卷五十三畿辅通志钦定四库全书畿辅通志卷五十四古蹟正定府东垣故城在府治南秦置县属鉅鹿郡汉改名正定唐初移县于今治史记正义东垣赵之东邑在恒州正定县南八里汉书髙帝纪十一年陈豨将赵利守东垣髙祖攻之城降旧志东垣城在府城南八里即赵东垣城常山故城在正定县西南本汉九门县地晋置安乐垒北魏移郡治此北齐复移治正定隋置常山县后复省入正定旧志隋常山县即故安乐垒也在县西南十八里井陉故城在井陉县北汉置隋开皇中置并州后废置井陉郡唐武徳初复为并州治后废属恒州旧志宋熈宁六年省寻改置于天威军而故城废威州故城在井陉县东北五十里金置元废旧志元徙威州治洺因亦徙井陉县治天长而此城废新志故城谓之威州城又名威州堡亦曰井陉店天长镇今县治也元时移县治此石邑故城在获鹿县南汉置县属常山郡后汉省晋复置北齐改曰井陉隋复故后为常山郡治唐属恒州后州徙以县属之宋省入获鹿括地志故城在鹿泉县南三十五里葢当井陉之口向为要地寰宇记县北八里有窦建徳砦即古石邑城绵蔓故城在获鹿县西北汉置县属正定国后汉省旧志故城在石邑西北俗谓之人文城乐阳故城在获鹿县东北与正定县接界汉置侯国属常山郡后汉省水经注绵蔓水又东流迳乐阳县故城西又屈从城南俗名曰临清城非也旧志乐阳废县在井陉县东北七十里元氏旧城在元氏县西北元和志故城在县西北十五里隋末为刘黑闼所破后移于今治灵寿旧城在灵寿县西北县志故城在县西北十里今名灵寿村闗县故城在栾城县北汉置属常山郡后汉省改置栾城水经注太白渠水又东南迳闗县故城北地里志曰常山之属县也县志故城在今县北十里董保邱元末兵燬蒲吾故城在平山县东南战国时番吾汉置县隋省入井陉后复置唐改曰平山元和志故城在县东二十里桑中故城在平山县东南汉侯国属常山郡后汉废水经注桃水南迳蒲吾县故城西又东南迳桑中故城北世谓之石勒城又谓之髙功城南行唐故城在行唐县北战国时赵邑汉置县后魏去南字置唐郡治此后徙废新志今县北三十里有行唐故城俗谓之故郡城置故郡社以后魏常置唐郡于此也赞皇旧城今县治故权城在正定县北二十里名胜志古犍乡也后汉建武元年贾复破青犊于射犬北与五校战于正定大破之即此地潭城在正定县即镇州牙城也欧阳脩曰常山宫后有池亦曰北潭州之胜游惟此故牙城亦谓之潭地灵真城在井陉县西南二十五里名胜志韩信伐赵随蛇迹开道而过因筑此后人名为灵真城囘星城在井陉县西三里新教塲以在囘星河侧而名秀林城在井陉县东南十五里城邑考后魏贼杜洛周葛荣遣其党王秀林筑此城因名赵王城在灵寿县西北十五里相传赵武灵王所筑中有赵王台嘉阳城今平山县治元和志房山县东南至恒州八十里其城内实外险一名嘉阳城葢隋时于此城置县也名胜志又有西平州城在县西门外昔为西平州治遗址尚存今县葢因房山西平二名而兼用之封城在平山县西二十里俗唿宋王城遗址犹存今名封城社囘车城在赞皇县新志在县南十里囘车村相传汉李左车所筑亦名左车城旁有韩信将台苇泽废县在井陉县西南三十里隋义和元年置县唐武徳元年改为并州贞观元年废灵山废县在元氏县西北隋开皇年置县大业初废滋阳废县在行唐县西南隋开皇六年置十六年又置玊亭县大业初省入焉唐武徳四年置玊成县五年省滋阳入焉长寿二年曰章武神龙元年复故名旧志县北有东玊亭村西玉亭村县西北有滋羊村皆以故县得名宋行宫在府城外俗名潭园宋史五行志太平兴国五年正定府行宫殿梁生芝如荷花知府赵贤进以图来上又玉华宫元史泰定帝纪三年二月葺玊华宫龙吟阁在平山县东闗半里许明万歴中知县陈楹建阁三层悬钟于内晨暮击之与滹沱冶河涛声间杂谓之龙吟望台在府城内太平御览恒州望台赵武灵王所筑以望赵境亦曰寒台舒啸台在正定县古城东元苏天爵隠居之所至正中天爵建台朱泽民为记猎台在井陉县陉山上相传周穆王猎铏山时筑孤台在井陉县南六十里相传春秋时程婴藏孤儿处銮驾台在井陉县东南七十五里旧志隋文帝邀妙阳公主驻跸之地故名韩台在元氏县南三里泜水之阳有土阜连亘不絶唐天寳初龙宫碑汉韩信与赵相距时所筑今有韩台村及韩台河纪信台在灵寿县东十里上有纪信庙栾武台在栾城县明志相传晋大夫栾武子筑白鹿台在平山县西四十里明志世传汉武帝登此有白鹿至故名滋溪书堂在正定县滋河北新市元苏天爵读书之所宋本为记始生堂在元氏县北三十五里相传汉隂后生明帝处俗唿为万年村名胜志光武四年北征彭宠隂后从行生明帝于元氏后章帝廵幸祠光武显宗于始生堂麦饭亭在正定县滹沱河上后汉冯异进光武麦饭处今废歩乐亭在正定县北元丞相史天泽建白鹿泉亭在获鹿县元邑令张渊因白鹿泉遂覆以亭华阳亭在阜平县明志元志云稽康学琴处环山亭在賛皇县西北隅明志环山亭宋宣和四年建地势特起环亭皆山故名阳和楼在府治南元至正十七年建神女楼在府治北畿辅旧志元建旧有台俗唿神女楼苍巖楼在井陉县东南七十里福庆寺两山并峙搆桥于上桥上有楼髙出云表望京楼在平山县二十里东林山相传赵武灵王建故址尚存李徽伯旧宅在元氏县西北十五里今为开业寺广武君宅在行唐县二十里史家荘有李左车墓雕桥荘在正定县西十五里大茂山东明吏部尚书梁梦龙荘也赵南星有记平泉荘在賛皇县西北张楞村唐李徳裕游息之所元末兵燬今为玉泉寺基龙腾苑在正定县十六国春秋慕容熙八年大筑龙腾苑广袤十数里役徒二万人起景云山于苑内基广五百歩峰髙十七丈陈余垒在获鹿县东北水经注井陉水东北流屈迳陈余垒俗谓之故壁城昔在楚汉韩信东入余拒之于此新市故城在新乐县西南古鲜虞国春秋时为中山国汉置新市县属中山国隋并入九门唐义寕初复置后复省入九门魏书地形志新市有新市城旧志故城在县西南四十五里新城舖新乐旧城在今新乐县西隋置元和志汉成帝时中山孝王母冯昭仪随王就国王为建宫于西乡之乐里因唿为西乐城时人讹西为新故为新乐旧志旧城在县西南二十五里遗址尚存义台城在新乐县西南魏书地形志新市有义台城旧志伏羲城在县西南十五里中有义台葢即义城也春露亭在新乐县南四十五里元苏天爵建地名孔村明志苏天爵先壠在焉鲜虞亭在新乐县东南故亭乆废本朝康熙元年知县林华皖建八角亭于河岸仍名鲜虞亭栖凤台在新乐县西十五里相传有凤凰栖于此杜太后故宅在新乐县东十五里杜姑村相传宋太祖母杜太后生于此有故宅基遗笔乡在新乐县西三十里旧志孔子遗笔乡亦曰笔头村杏锦荘在新乐县东南二十里孔村旧志杏千余株花开如锦砌霞披下曲阳故城在州西汉县名属鉅鹿郡后齐废水经注滹沱河水入雷河沟水过旧曲阳城括地志故城在鼓城县西五里安乡故城在晋州东汉侯国后置为县属鉅鹿郡后汉省水经注白渠袛水又迳安乡县故城南毋极旧城在今无极县西县志在县西二十五里新城村魏昌故城在无极县东北汉苦陉县章帝改曰汉昌三国魏改曰魏昌北齐废隋改隋昌唐改唐昌后又改曰陉邑宋省寰宇记故城在县东北二十八里藁城旧城在今藁城县西南县志县西南邱头社有故城肥累故城在藁城县西南汉置县后汉省括地志故城在恒州藁城县西七里水经注祗水东迳肥累县之故城南宜安故城在藁城县西南战国时赵邑隋置县唐初省史记正义故城在常山藁城县西南二十五里舆地记宜安城李牧所筑或以为耿乡也水经注白渠水东南迳耿乡南世祖封耿纯为侯国世谓之宜安城新城在无极县西后魏太武南侵筑城于此谓之新城亦曰资城寰宇记在县西二十八里故安城在无极县南寰宇记故安城在县东南六里水经注安城即魏昌之安乡东门城在无极县西南三十里后魏天平中将军吕徴公所筑康城在无极县北五里一名康王台相传慕容燕所筑鼓城废县今州治临平废县在州西南隋书地理志鼓城开皇十六年又置临平县大业初併入九门废县在藁城县西北二十五里元和志本战国时赵邑汉置九门县属常山郡髙齐省隋开皇年重置义寕初置九门郡领新市信义二县后属恒州宋开寳六年废栢肆废县在藁城县北三十里晋为下曲阳县地晋末筑坞于此曰栢肆坞隋置县大业初废义寕初复置属鉅鹿郡唐省新丰废县在藁城县东隋置县属鉅鹿郡唐初省县志县东南刘村社有新丰村廉台在无极县相传以廉颇名魏书地形志毋极有廉台扈台在无极县西北十五里滋河营髙出林阜为邑之胜李牧台在藁城县西南十五里台髙数仞望风台在藁城县赵武灵王所筑以望齐及中山亦曰寒台问山堂在无极县治宋晁説之筑尊经堂在藁城县西管镇元安熙建以储六经翰林承㫖富珠哩翀有记昔阳亭在藁城县肥累城内水经注祗水东迳昔阳城南十三州志曰今其城昔阳亭是也万桞亭在藁城县西北二里明大学士石珤建四望楼在无极县北城上俗谓之天花楼今改拱极楼空谷斋在无极县城西南半里元隐士何体仁读书处留箭营在州南五十里相传光武尝营此平将军营在藁城县北十余里旧志明洪武间正定守臣平保于此屯兵至今沙碛中居民拾有残镞京观在州治元和志在鼓城县西南七里汉皇甫嵩破黄巾于下曲阳斩首千余人筑京观于此虗粮冢在无极县西二十五里有阜数十俱髙丈余相传晋时为虗粮诳敌处也顺徳府邢国故城在府城南即襄国城括地志故城在邢州外城内西南角寰宇记邢州大城石勒所筑及僭号名为建平城梦溪茟谈邢州城郭进守西山时筑濶六丈可卧牛俗唿卧牛城府志故城在邢台县南百泉村遗址尚存沙河故城在沙河县东府志故城在沙河县东一里隋置县五代开运元年移今治县志明初县被河水冲圯宏治年迁西山小屯去县三十五里后因城狭小复迁故治南和旧城一名嘉和城在南和县今县治也县志城有西北南三面盖古人筑为䕶城堤以障沙河狼沟之水者鉅鹿旧城在平乡县即今县治汉置县为鉅鹿郡治旧唐书地理志平乡汉鉅鹿郡故郡城在今县北十一里古鉅鹿城即今治也寰宇记后魏景明中移鉅鹿县治于旧城东三十里自平乡故城移平乡治故鉅鹿城至今不改平乡旧城在平乡县西北汉置县志故城在今县西北六里大老营南四门砖垜土堰皆存南䜌故城在鉅鹿县北汉置后汉书註县名属鉅鹿郡故城在今邢州栢人县东北魏书地形志註二汉属鉅鹿晋罢后复真君六年併栢人太和二十一年复有南䜌城白起故城在鉅鹿县西南唐武徳元年置起州并析置白起县四年州废省府志相传白起攻赵筑城于此故名栢人故城在唐山县西汉置县属赵国东魏改曰栢仁唐改尧山帝王世纪栢人城尧所都也括地志故城在邢州栢人县西北十二里栢乡旧城在唐山县东北汉置县后汉省汉书地理志鉅鹿郡栢乡侯国魏书地形志栢仁有栢乡城寰宇记尧山县栢乡故城在县东北二十二里与今赵州栢乡县东西中分为界中邱故城在内邱县西汉置县晋立中邱郡石赵改置赵安县魏复置隋废后汉书註中邱县属赵国故城在今邢州内邱县西又中邱有伯阳城青山故城在内邱县西南接邢台县界隋开皇年析龙冈置青山县大业初省县志青山村即青山故城也张县故城在任县西南二十七里汉置县后汉省元和志任县张城一名渚阳城在县西南二十七里城在泽渚之阳故曰渚阳又东北十八里有苑乡城后赵于张县地置苑乡县石氏废广乡故城在任县界汉神爵初侯国后置县后汉省魏书地形志註北广平郡任县有广乡城夷仪城在府城西一百四十里左传僖公元年邢迁于夷仪元和志在县西一百四十里俗讹为随宜城白鸡城在府城西十三里寰宇记邢州白鸡城版筑之初望见上有白鸡因名俗唿白圭城邢台县志县西有白圭乡因以名城柴城在鉅鹿县东北三十里五代周显徳中筑相传柴守礼自尧山徙居于此故名团城在鉅鹿县东北四十里旧志民居环遶元陇西公韩徳恭居此宋台在南和县东南八里唐宋璟故里其宅在台南里许闘鸡台在南和县有二一在大南门外官道东数十歩一在官道西数十歩相传宋公子闘鸡处沙邱台在平乡县东北二十里水经注衡漳迳沙邱台东平台在平乡县东北三十里又有大平台村在广宗县西北八里其东有小平台村张耳台在唐山县西北十二里系马台在唐山县南二十五里相传汉光武讨王郎系马于此故名有光武庙东盟台在任县东二十五里相传韩信袭齐与楚将龙且㑹盟于此故名塔圪台在任县东北三十里桞溪亭在府城北旧志金大定间节度王邦用建苏秦亭在沙河县西南三十里寰宇记沙河有苏秦亭苏秦西説秦人请货黄金百镒黒貂之裘即此地也今有亭存明志在县西南三十里俗唿为十里亭张相村在南和县西八里石赵张賔故里马荘在南和县西三里为元马亨故里柴家荘在唐山县北相传周世宗诞生之地郭园在唐山县东北二里相传后周太祖诞兴之地响地在府城中元和志邢州尚书坊东井地周百余歩人马行上轰若雷声掘之火出封爵观在平乡县项羽救赵败秦师于此䇿勲封爵郭巨塔在内邱县东相传郭巨获金处广平府广年故城在府城东北汉置晋永嘉后废后魏复置属广平郡北齐省隋改为永年魏书地形志广年治广年城易阳故城在府城西亦名临洺城汉置易阳县北齐省后周复置宋熙宁中省汉书地理志易阳在易水之阳名胜志临洺城在治西五十里曲周旧城在今曲周县东北史记正义故城在洺州曲周西南十五里水经注曲周县故城地理志曰汉武帝建元四年置斥漳故城在曲周县东本汉斥漳县元和志漳水经其城其地斥卤故名斥漳寰宇记隋开皇六年以县西近洺水改为洺水县唐㑹昌三年併入曲周县志金复置元省南曲故城在曲周县东本汉县后汉省水经注南曲故城平恩县北四十里有南曲亭故县也平恩故城在曲周县东南本汉侯国后汉置县金省明志曲周东南有汉平恩废县郡志平恩城在曲周东南程孟村东西二村即旧东城门西城门肥乡旧城在今肥乡县西寰宇记故城在县西南二十二里列人故城在肥乡县东北汉置县北齐省旧志列人城在列人堤上东汉列人即清漳城故地水经注漳水东北迳列人县故城南明地理志肥乡县十五里有列人城揤裴故城在肥乡县城南三里汉为侯国后汉省水经注漳水更右迳揤裴县故城南地理风俗记曰列人县西南六十里有揤裴城故县也邯沟故城在肥乡县西北七里汉为侯国后汉省水经注揤裴城西北二十里有邯沟城寰宇记邯沟故城俗名桓公城清漳故城在肥乡县东隋置县唐㑹昌三年省名胜志清漳城在县东南七十里本汉列人县县志故城在县东三十里今清漳大寨䓁村基址尽废独故城隍神祠尚存鸡泽旧城在今鸡泽县南县志唐初置鸡泽县于冯郑堡五代石晋徙治于古城东二十里金天㑹中寄治擡头村大定元年始筑城即今治普乐故城在鸡泽县东南唐初置县后为窦建徳䧟遂废明省入鸡泽县府志普乐城在县东南二十五里广平旧城在鸡泽县东寰宇记广平废城在今县北县志旧城在县东二十里邯郸旧城在今邯郸县西南名胜志旧城在今治西南八里俗唿为赵王城世传赵敬侯自中牟徙都居此舆城记邯郸城大数十里今县城及故城皆是斥邱故城在成安县东南本晋干侯邑汉置县北齐改曰成安元和志斥邱故城在县东南三十里广宗旧城在威县东后汉书注广宗县名以避炀帝讳改为宗城魏书地形志广宗后汉属鉅鹿晋属安平中兴中立南北广宗因有广宗信成故城在清河县西北寰宇记信成故城汉县后汉省入清河在今理西北十二里故州城外是也清阳故城在清河县东汉置县后汉废隋复置宋省寰宇记古清阳城在县东南三十五里后魏葛荣以城内甘陵髙大因据陵为堡贼平遂置清阳后移县于孔桥城遂废县志清阳城在县西三十里威县境中遗址尚存甘陵故城在清河县东后汉郡国志甘陵故厝安帝更名寰宇记故厝城在县东南三十里其先地出甘草土人号曰鹊城夏津故城在清河县东南隋置县大业初省唐复置后省寰宇记故城在县东南四十里隋开皇六年以县东有王莽河又为古夏津城相连因以为名梁期故城在磁州东汉置县晋省地理风俗记邺北五十里有梁期城故县也明地理志磁州西南有梁期故城赵城在府城内名胜志赵城造父邑也三家分晋邯郸以北皆属赵干将城在府城南寰宇记干将城洺州记即干将铸剑并罏池俱存俗讹为韩子城建徳城在府城北二十五里窦建徳筑以屯军有故城二东西相直五花城在府城西北三十里元托克托领兵所筑阳城在府城西五十里地髙土坚明末土人所筑邸阁城在曲周县东北寰宇记水经注衡漳水又北经邸阁西谓此城葛蘖城在肥乡县西南二十里俗名葛鹅城隋图经谓赵武灵王夫人所筑一名夫人城蒲城在肥乡县县志重耳居蒲即此后魏黄初二年改蒲为肥新兴城在肥乡县东南通鑑燕王垂攻邺不拔于肥乡筑新兴城以置輺重鹅城在广平县西六里遗址尚存五氏城在邯郸县西亦曰寒氏杜预註寒氏即五氏地理志邯郸西南有五氏城王郎城在邯郸县西县志光武斩王郎平其城在城西三里许故址犹存建始城在威县东北石赵置县于此古城在威县东南二十里金筑古鸱阁城在清河县东北寰宇记古鸱阁城在县东三十七里末柸城在清河县东北五十里十六国春秋鲜卑段末柸自称辽西公筑城与石勒相持因名九侯城在磁州西南寰宇记九侯城亦名鬼侯城在滏阳县西南五十里台城在磁州北兴盛里赵王筑以避暑较城在磁州西留旺光武击王郎较兵于此讲武城一在磁州南漳河之北一在磁州西旧滏阳县皆魏武帝所筑王城在磁州西北王城里周世宗击北汉时所筑岳城在磁州西南岳城里宋岳飞驻兵处彭城在磁州滏源里居民善陶舟车络绎胜于他郡固城在磁州西南三里商城在磁州东商城里曲梁废县在府城东北古赤翟地隋书地理志永年旧曰广平后齐废曲梁县入寰宇记永年本汉曲梁县地北齐併曲梁县入广平县武始废县在邯郸县西南战国时韩邑汉置县后汉省明志邯郸西南有武始废县经城废县在威县北本汉经县地后齐废隋开皇年置宋省府城废县在威县东隋开皇中置大业初省唐析经城置府城寻省府城入经城滏阳废县在磁州西政化坊后周武帝时置明初省临水废县在磁州西北唐书地理志永泰年改为昭义州志州西北临水里即临水废县信宫在府城西北史记赵武灵王元年阳文君等来朝信宫十九年正月大朝信宫万春宫在府治东窦建徳建今废邯郸宫在邯郸县西北北齐武平七年诏营邯郸宫述异记故宫中赵王果园梅李冬花春实温明殿在邯郸县西邯郸宫内赵王如意建檀台在府城西史记赵成侯二十年魏献荣椽因以为檀台亷颇台在府城南十六国春秋冉闵遇慕容恪于亷台㑹盟台在鸡泽县城东二十里即春秋诸侯同盟于鸡泽处遗址尚存洪波台在邯郸县东南三十里洪城村阮籍咏懐诗朝登洪波台日夕望西山名胜志洪波台赵简子与诸大夫饮酒处也丛台在邯郸县东北隅名胜志赵武灵王所筑上有雪洞天桥诸景汉书颜师古注以其连聚非一故名彀台在邯郸县东北二里许赵筑丛台时余土积此兎台在成安县南史记魏败我兎台注兎台在河北説法台在成安县南二里隋时筑名胜志达摩及慧可二祖説法于此隋开皇中为筑此台凤凰台在成安县北五里名胜志有凤凰集其上因名清河黒风口亦有凤凰台善政楼在府治前元縂管邢秉仁建摩云阁在邯郸县丛台讲院前据胜亭在丛台上明嘉靖兵偹道杨彞建卓茆亭在磁州治西元叅政安祐建遂初园在磁州城内西北隅金赵秉文别业寇公㕔在成安县宋寇准知成安县时与民期㑹听断处乐毅宅在邯郸县东二十里乐家堡蔺相如宅在邯郸县西南二十里蔺家河廻车巷在邯郸县南门内名胜志邯郸城南有廻车巷是相如避㢘颇处大名府宋北京城在府城东宋史庆歴二年建大名府为北京宫城周三里一百九十八歩京城周四十八里二百六歩门一十七元城旧城凡三皆在府城东名胜志故县治三一为汉县治近沙麓一为隋县治古殷城一为唐县在旧城东北外有城堙之迹六曰西城故城双城莽城䧟城五孝城竝在元城县东今俱为村册説旧城在府东十里唐魏博节度使乐彦祯所筑遗址尚存贵郷故城在府城东大名县东北即大名旧治寰宇记大名本汉元城后魏分置贵乡后唐改为广晋汉干祐初为大名名胜志故城距今治十三里魏县旧城在今魏县南魏武侯别都名胜志魏县居洹漳二水下流迁徙靡恒其故城一距县东四十里今唿旧县村一距县南三十里遗址頽然宋省为洹水镇县志明洪武年又因漳河冲决始移今治昌乐故城在南乐县西北旧唐书地理志昌乐晋县隋废入繁水明志后魏析魏县地置昌乐五代唐改为南乐名胜志乐昌县晋改为昌乐有故城在今治西北三十五里俗讹为昌意城谓黄帝子昌意所筑平邑故城在南乐县东北汉元城县地隋地理志东魏有平邑县后齐废开皇年复置大业初省名胜志南乐县东北七里曰平邑城唐马燧尝提兵至此亦曰马燧营繁水故城在南乐县北四十里隋书地理志开皇六年置县曰繁水大业初废昌乐县入焉唐地理志贞观年省入南乐明志南乐北有废繁水城以近繁水而名顿邱故城在清丰县西南后汉书注顿邱故城在今魏州顿邱县北明志顿邱故城在县西南二十五里隂安故城在清丰县北汉置县北齐省名胜志清丰县北十五里曰隂安城清丰旧城在今县西北一十八里明志宋因水患徙今治离狐故城在东明县东元和志离狐本汉县旧传初置县在濮水南尝为神狐所穿穴遂移城濮水北故曰离狐唐天寳改曰南华东明旧城一在今县南三十里南东明集迤北旧志所谓东明镇一在今县西十五里西东明集旧志所谓云台集濮阳故城在开州西南二十里本汉旧县明志濮阳县在开州西南后魏置县隋分置昆吾县后改濮阳明省地理通释濮阳故城在今开徳府濮阳县东昆吾故城在开州东二十五里隋置县大业初省唐复置后省明志开州东有昆吾故城长垣旧城一在县东北四十里汉置一在县东北十余里金置明志洪武中以河患迁于古蒲城即今治匡城故城在长垣县西南十二里元和志本汉长垣县隋改为匡城明志长垣南有匡城西南有司家坡即古匡城也平邱故城在长垣县西南五十里本汉县晋省明志长垣西南有平邱城长罗故城在长垣县北汉封为侯国后省明志长罗城在旧长垣县西南三十里阳狐城在府城东北括地志阳狐郭在元城县东北三十二里几城在府城东南史记赵世家攻魏几㢘颇将攻几取之括地志几城在魏州元城县东南空陵城在府城东北魏地形志贵乡有空陵城葛筑城在魏县西南二十里战国赵成王与魏惠王遇于葛筑铜马城在魏县水经注光武征铜马所筑卫城在清丰县东南四十里名胜志世传灵公所都又曰灵公避暑之离宫戚城在清丰县南三十五里坡头村介澶顿之间卫孙林父之私邑水经注河水故凟东北迳戚城西明志开州北有古戚城干城在清丰县诗卫风出宿于干明志干城在顿邱旧县界刚平城在清丰县西南史记赵世家敬侯四年筑刚平以侵卫注正义曰刚平在河北观泽城在清丰县东括地志观泽故城在魏州顿邱县东十八里孙固城在清丰县东南十五里名胜志城废址周五里许徳清城在清丰县陆家店即徳清军本旧澶州石晋改置顿邱镇为徳清军复又移军于陆家寨明志清丰西北有徳清军城武父城在东明县春秋桓公十有二年公㑹郑伯盟于武父明志东明西北有武父故城漆园城在东明县东明志城在东明废县东北二十里今名漆园村煮枣城在东明县东十里续汉书郡国志煮枣城在济隂宛朐元和志寃句县煮枣故城在县西北四十里外黄城在东明县县志城在西南四十里黄堌集本汉县戎城在东明县西南十里水经注济水东过戎城俗讹为盈今复名满城袁本初城在东明县北七十里袁绍筑五鹿城在开州西南三十里左传晋伐卫取五鹿寰宇记濮阳县五鹿城在县南三十里颛顼城在开州东左传卫颛顼之墟也杜预注今濮阳县城内有颛顼塜明志颛顼城在开州城东二十五里一名东郭城又临河废县东北三里亦有颛顼城浚城在开州南春秋卫邑水经注濮水枝津东迳浚城南鄄城在开州东春秋卫地名胜志今州之鄄城乡是醎城在开州东南六十里春秋卫地州志城在州东南孟里须城在开州东州志须城在州东二十八里诗曰思须与漕是也懿城在开州西北左传襄公二十六年晋讨卫疆戚田取卫西鄙懿氏六十以与孙氏杜预注戚城西北有懿城因姓以名城也徳胜城开州有南北二城今州治即北城又有城在东南五里为古澶渊其后改名徳胜明地理志徳胜城以濵故大河徳胜渡而名五代初晋王存朂所筑夹河即南北两城也皇城在开州城西南宋真宗驻跸处内有离宫文彦博尝刻御题幸澶渊诗于其中龙城在长垣县南寰宇记龙城在县东南二十里夏龙逢所居县志今名龙相村祭城在长垣县东北水经注郑大夫祭仲之邑县志县东北有祭城村鹤城在长垣县西南十七里括地志衞懿公养鹤于此城因名妇姑城在长垣县南十里县旧治于此明志妇姑城在旧长垣县西南七十里隋于此置匡城县金迁县于栁冡村城遂废訾娄城在长垣县北一作訾楼城春秋卫邑明志城在旧长垣县西北十八里漆城在长垣县西水经注濮渠之侧有漆城寰宇记长垣县漆城在县西二十里襄城废县在府城东属魏郡汉封为侯国郡邑志元城县有废襄城马陵废县在府城东南五十里隋置县大业初废入元城明志元城东南有马陵废县以故马陵道而名洹水废县在魏县西南旧唐书地理志洹水本汉长乐县地后周建徳六年置洹水县宋史熙宁六年省洹水为镇县志洹水镇在县西南三十里亦名旧魏县漳隂废县在魏县西隋开皇年析魏县置大业初省唐武徳四年复置贞观元年省临河废县在开州西六十五里明志本汉黎阳县隋析置临河金省入开州明志开州西有临河废县澶渊废县在开州西二十里隋置县唐改为澶水后省名胜志开州废澶渊县在州南义井里龙渊宫在开州西南汉书武帝纪元光三年起龙渊宫州志在州南别驾里宣房宫在开州西南十七里瓠子堤上史记河渠书塞瓠子筑宫其上名曰宣房宫魏武侯台在府城南十里相传魏武侯所筑惠王台在大名县北十里名胜志魏惠王所筑铜台在大名县东北五里战国坛坫㑹盟处礼贤台在魏县东南二里县志魏文侯賔礼段干木处明万歴年重筑葢公台在魏县东南八里县志汉葢寛饶筑昆吾台在清丰治内县志夏昆吾筑在颛顼城内蒯聩台在清丰县西明志卫太子登铁邱望郑军投车处顿邱台在清丰县顿邱城南看花台在清丰县孙固城内歇凉台在清丰县苏村雉台在清丰县东南五里土阜隆起俗名金鸡台文台在东明县东北邑志晋文公所筑秦台在东明县西南二十里名胜志秦始皇游幸至此昏雾四塞筑台以厌之故名西台在东明县东北十里即唐南华县东台在东明县东北十五里即古寃句县霸王台在东明县北五十里秦围赵楚懐王遣项羽救之驻军于此因名康王台在东明县东南五十里名胜志宋髙宗募兵入援时筑重华台在开州治南卫灵公筑寰宇记灵公坐重华之台侍御数百仲叔圉諌乃出宫女民大悦楚王台在开州南项羽追章邯驻兵于此骑山楼在府城东旧府治西园宋韩琦留守北京时建秦女楼在清丰县南四十里寰宇记金堤上有秦女楼披云楼在开州治南宋真宗幸澶州时建濮阳楼在开州治前改澶州为开徳府时置观徳堂在府城东旧府治西园名胜志后周符彦卿创宋冯京为留守易名清心堂安正堂在府城东旧府治内宋韩琦为留守时建仍有善养堂雅集堂皆在府治衆乐堂在府城东旧府治西园宋文彦博为留守时建每春日许郡人游赏故名贤乐堂在府城东旧城内名胜志宋黄庭坚判大名时筑爱景堂在开州城内宋何承矩建沙亭在府城东南春秋定公七年齐侯卫侯盟于沙左传杜预注元城县东南有沙亭金波亭在府城东故魏州南五代史王彦章将五百骑入魏屯金波亭喜雨亭在府城东旧城内五代时王彦超为魏郡守祷雨有感因名吕公亭在府城东旧城内宋吕夷简为留守时建去后民思之扁曰吕公亭晚香亭在府城东旧府治后圃名胜志韩魏公九日宴诸监司得句云莫嫌老圃秋容淡且看黄花晚节香后人因以名亭雪香亭在府城东旧城内名胜志韩魏公于压沙寺种梨千株花盛时邦人来游公因造亭花间取唐人梨花白雪香之句因名后文彦博赋诗刻诸石望春亭在府城东旧城南韩魏公筑春月宴㑹其中公有此日倾城乐御河之句九思亭在府城东旧城内宋文彦博建苍亭在南乐县西二十里其地有苍颉造书台亭因以名瑶碧亭在开州治西南五代时建临河亭在开州宋史真宗纪驻跸澶州幸浮桥登临河亭赐澶父老锦𫀆茶帛仰止亭在开州治南宛亭在长垣县西南左传杜预注长垣县西南有宛亭近濮水临济亭在长垣县西南水经注平邱县有临济亭曲济亭在长垣县西南蘧伯乡在长垣县东水经注蘧伯乡一名新乡有蘧亭龎居士荘在东明县东南六十里旧贤寺后县志居士汉时人世居此练行成道遗址尚存昭徳里在开州名胜志宋太子少传晁逈所居潜龙宅在开州名胜志后唐明宗与宋太祖兄弟俱隐迹于此帝邱在开州东颛顼所居故名春秋杜註帝邱今东郡濮阳县清邱在开州东南明志春秋时㑹盟处延邱在开州东南文冈里旄邱在开州西寰宇记临河县旄邱在县西南四十歩鐡邱在开州北瑕邱在开州东南义井里寰宇记濮阳县瑕邱髙三丈宣化府广寗故城在府城西北汉县晋省亦曰大寗水经注延河东迳大寗县故城南魏土地记曰下洛城西北百三十里有大寗城寗县故城在府城西北汉宁县为西部都尉治后汉曰寗置乌桓校尉领乌桓鲜卑内附者晋省亦曰小寗水经注寗川水迳小寗县故城南魏土地记曰大寗城西二十里有小寗城茹县故城在府城南汉置县后汉省水经注于延水迳茹县故城北世谓之如口城魏土地记曰城在鸣鸡山西十里且居故城在府城东汉置后汉省水经注于延水迳且居县故城南旧志故城在卫东六十里周一里元时因旧址修筑明为戍守之所古赤城今赤城县治水经注沽水迳赤城东赵建武年并州刺史王霸败于燕尝退保此城云州故城在赤城县北辽置县元省明初废今为云州堡女祁故城在龙门县东汉县为东部都尉治后汉省元改置望云县水经注阳乐水迳女祁县故城南沮阳故城在懐来县南汉置后魏省水经注清彛水又西迳沮阳县故城北括地志上谷故城在懐戎县东北百二十里即沮阳城也威宁故城在懐来县县志城在卫东北百二十里金筑代县故城在蔚州东汉置县后魏以平城为代郡以此为东代郡水经注祁夷水又东北迳代城西城圎匝而不方周四十七里开九门桑干故城在蔚州东北汉置县属代郡水经注湿水东北迳桑干县故城西魏土地记曰代城北九十里有桑干城当城故城在蔚州东汉置县晋废水经注到剌山水北迳当城县故城西应邵曰当桓都山作城故曰当城阳原故城在西宁县南汉县后汉省水经注湿水迳阳原故城南北俗谓之北那州马城故城在懐安县北汉置县晋废水经注修水东南迳马城县故城北十三州志曰马城在髙栁东二百四十里宣平故城在懐安县东北金置县元属宣徳府明废旧志元移治于辛南荘明洪武初县废二十六年改置万全左卫故城在卫西十里髙原故城在懐安县县志髙原县城在懐安卫北百六十里夷舆故城在延庆州东北汉县后汉省水经注谷水与浮图沟水出夷与县故城西南涿鹿故城在保安州南本黄帝所都汉县后魏省旧志州东南四十里有土城壠阜累累制甚宏濶有黄帝庙明志谓轩辕城即此潘县故城在保安州西南七十里舜乡堡汉县后汉省隋于此置懐戎县唐改名妫州水经注湿水北迳潘县故城或云舜所都也魏土地记曰下洛城西南四十里有潘城城西北三里有歴山上有虞舜庙下落故城在保安州西晋置太康中置广寗郡治北齐废水经注湿水东迳下洛县故城南平原故城在保安州东南水经注涿水东迳平原郡南魏徙平原之民置此故立侨郡以统之上都城在府城东北上谷北境元置开平府筑城嵗一临幸今存御彛镇城在赤城县东北后魏太和中置为六镇之一水经注大谷水南迳御彛镇城西白城在赤城县北金世宗纳凉之所章宗诞生于此又有黒城在白城西南九十里零丁城在万全县北水经注修水东迳零丁城南羊城在龙门县东南三十里元人市易处古长城在懐来县北唐书地理志长城九十里开元中张説筑统幕城在懐来县治辽游幸张幕于此因城之六郎城在懐来县东南傍水峪宋杨延昭筑代王城在蔚州城东二十里西汉封代王于此王郎子城在蔚州城东北七十里辛留荘基址尚存罡城在懐采县东北水经注于延水东迳罡城南按史记蔡泽燕人谢病归相秦号罡成君疑即此邑俗名武罡城九王城在旧左卫北五里辽筑遗址尚存蚩尤城在保安州东南水经注蚩尤泉水出蚩尤城城无东面魏土地记曰涿鹿城东南六里有尤城无乡城在保安州南水经注湿水迳无乡城北雍洛城在保安州西水经注湿水迳雍洛城南魏土地记曰下落城西二十里有雍洛城药师城在保安州东合流镇宋宣和中郭药师守燕山时筑宣徳废县今宣化县治唐置文徳县金改曰宣徳明废定安废县在蔚州东北六十里辽置金升为州元复为县明废永宁废县今西宁县治辽置明顺圣西城懐安旧县在今县东唐置缙山废县今延庆州治唐置元废居庸废县在延庆州东汉置属上谷郡矾山废县在保安州东南六十里唐置元省明改矾山堡阳门废县在懐安县北金置元废金史地理志宏州镇阳门贞祐二年升为县永安宫在府城北金章宗游幸处长春宫在赤城县北辽建景宗尝游此庆宁宫在龙门县界金行宫景明宫在云州北太和宫在云州金章宗避暑处合宫在保安州黄帝都涿鹿时作狼山府在懐来县西十五里狼山之南唐永徽年建其地至今尚多瓦砾乌桓校尉府在延庆州汉时建安乐堂在府城明正徳年建心逺堂在赤城县内明景泰年建潇洒堂在懐来县察院后广寗郡堂在懐来县治晋太康年建今存遗址镇朔楼在府城内明正统年建清逺楼在府城内明成化年建着耕楼在府城昌平门上明建凝晖楼在旧开平元建咏归楼在赤城汤泉上永安楼在万全右卫城中明正统年建长清楼在万全右卫城中明嘉靖年建建勲楼在万全左卫城中崇台上明成化年建四望楼在懐来县城东南二十五里红寺屯元耶律楚材建望军楼在懐来县西十里镇逺楼在蔚州城中景阳楼在蔚州西门外金露台在旧开平凝晖楼侧燕然台在赤城道署前明崇祯年修歇马台在赤城龙门所东五十里口外凤凰台在延庆州西南三十五里金建鲁台在蔚州境唐李靖修轩辕台在保安州桥山上来逺亭在府城西南二十里明时建投辖亭在懐来县城中大井上乆废雪兴亭在懐来县城正东三十里辽萧后冬游处里许为碧桃亭萧后春游处春游亭在懐来县元耶律楚材扈从憇息之所团焦亭在懐来县狼山井上元廵游驻跸以地髙难汲至正初出官帑穿井二百尺得泉甘冽覆以团焦亭为费鉅万元范文记今井湮亭废线珠亭在旧昌平凝晖楼侧相近又有瀛州亭嘉禾亭在赤城县南三里明景泰年建屡丰亭在赤城县马营堡明景泰年建秋林亭在赤城县熘云山下盛暑涌水成冰辽人建亭于侧崖禾亭在赤城县盘崖洞口峭壁万仞一木为桥经乆不朽辽人建亭于侧託台亭在懐安县西南託台水南其东又有马头亭隂莫亭在延庆州南上花园在宣化府城东南四十里又有下花园在宣化县东南五十里皆辽萧太后种花游赏处东花园在懐来县东十里辽置杏园在延庆州南七里金时植杏于此以为游玩之地香水园在延庆州东北相传元仁宗帝诞生于此柔逺馆在府城昌平门东里许明永乐建以待贡使明昌苑在懐来县东薄家庄在蔚州城南三里汉文帝母薄氏宗族居此东羊房在延庆州北十里西羊房在延庆州西北十五里易州故安故城在易州东南汉置故安县后为侯国晋改为固安齐废隋移固安之名于方城而改置易县于旧故安县界为易州上谷郡治唐曰易州元和志州治易县隋于故安故城西北隅置故城即燕之南鄙周围约三十里寰宇记故安故城在易县东南七百歩武阳故城在易州东南燕下都也燕昭王所筑东西二十里南北十七里保定志述游赋出北蓟歴良乡登金台观武阳两城辽廓旧迹㝠茫营邱故城在易州南魏书地形志南营州营邱郡天平四年置遒县故城在涞水县北汉置属涿郡景帝时为侯国周省隋改置涞水县后周废括地志遒故城在涞水县北一里元和志涞水县西南至易州四十二里本汉遒县古燕城在易州南五里广袤六十里内外多土台居民多古氏荆轲城在易州西燕丹馆荆轲筑城于冈阜之上上邪而下方渐离城在易州西南十六里燕丹馆渐离处五大夫城在易州西王谭五子所隐旧居五公城在易州西光武即位封为五侯所谓中山五王也俗又以五公名其新居寰宇记五公城在州西三十里又西三十里有五大夫城野狐城在易州东三十里有狐食松实得仙因名射鱼城在涞水县西水经注涞水东北迳西射鱼城东南而东北流又迳东射鱼城南又屈迳其城东圣人城在涞水县西北水经注涞水东北歴石溪口与紫水合北出圣人城石泉城在涞水县西北即石泉固纣王城在广昌县东十五里上有比干庙五廻废县在易州西一百里唐置属易州唐书地理志五廻开元二十三年析易置天寳后省楼亭废县在易州西北四十里唐开元年置天寳后废今为楼亭社板城废县在涞水县北唐开元年置天寳后废汉髙帝征匈奴时筑黄金台在易州东南燕昭王筑台上东西八十许歩南北加减髙十余丈寰宇记金台在易县东南三十里俗唿为东金台又有西金台在州东南二十里小金台及兰马台俱在州东十五里今都城及定兴安肃满城皆有台统名黄金台均非古地易台在易州北一里候台在易州西燕占候之所僊台在郎山东北昭王求仙处吟台在太寕山积翠屏之下王公台在易州东南十八里燕昭王筑乐毅剧辛邹衍日游于此因名古将台在易州南二十五里昭王练兵处五华楼在易州治燕昭王建五楼东曰増明西曰晩翠南曰观日北曰卧游中为卒秀今楼废址存古花园在易州西北二里燕昭王建御竹园在涞水县北明永乐初于此种竹井亭一在易州治仪门东知州周洪建一在大门外知州陈濂建有本亭在易州明宏治时侍郎陈琬建万歴间兵偹道冯子履主事项徳祯改建荆轲馆在易州燕丹馆荆轲处髙渐离故居在易州西孟良臼在广昌县南六十里相传孟良舂粟处晒甲石在广昌县南七十里相传为杨六郎晒甲处夹马石在广昌县南六十里杨六郎夹马过此冀州扶栁故城在州西南六十里汉初为侯国后置县北齐省水经注故城在信都城西县有扶栁泽中多栁故曰扶栁名胜志扶栁汉县距辟阳城二十里县志俗讹为蒲苙城又泽城隋县旋废寰宇记故泽城西晋末筑于扶栁泽畔辟阳故城在州东南三十里汉初为侯国后置县后汉省元和志故城在信都县东南三十五里昌成故城在州西北故赵邑汉初为侯国后置县属信都国后汉改为阜成属安平国晋省入信都水经注衡水又北迳昌成县故城西括地志故城在信都县西北五十里桃县故城在州西北汉初为侯国后置县后汉省水经注衡漳迳桃县故城北寰宇记故城在州西北四十里南宫旧城在今南宫县西北县志有土城正统十四年建成化年迁于城东三里之飞凤冈正徳七年修筑土城即今县缭县故城在南宫县东南汉置县后汉省水经注洚水迳缭城县故城北十三州志曰经县东五十里有缭城故县也寰宇记县东南二十六里故城犹存新河旧城在今新河县西十五里本堂阳县地宋皇祐四年升新河镇为县六年省新河为镇入焉县志元至正二十七年河溢城圯堂阳故城在新河县西北汉为侯国后置县髙齐省隋复置宋省为镇枣强旧城在今枣强县东南汉县属清河郡金史太宗纪天㑹四年河溢城圮十年迁于县西北刘马村髙隄故城在枣强县东汉置属信都国后汉省寰宇记枣强县东北三十六里有髙隄故城一曰雍氏故城广川故城在枣强县东三十里汉初为侯国后置县北齐省寰宇记广川城在枣强县东北十八里齐天保七年省因移枣强县理此复阳故城在枣强县东南汉初为侯国后置县属清河郡后汉省水经注清河迳复阳县故城西寰宇记故城在县西南十八里索卢故城在枣强县东十五里后魏置县属长乐郡髙齐省魏书地形志长乐郡索卢晋属广川神瑞二年併广川太和二十二年复属有索卢城名胜志索卢水本漳河支流经县界入阜城故索卢县以此名武邑郡城今武邑县治水经注漳水又东南迳武邑郡北而东入衡水谓之交津口衡漳又东迳武邑县故城晋武帝以武邑武遂观津三县为武邑郡治观津故城在武邑县东南汉置县后魏曰灌津属武邑郡北齐省隋复置旋废入蓚县唐复置旋省元和志观津城在县东南二十五里赵孝成王封乐毅于观津号望诸君按文献通考又谓蓚县有观津城旧志谓在河间府东光县误衡水旧城在今衡水县西南县志明永乐五年漳水溢城壊十三年迁于河东范家畦即今治武阳城在州北阚骃十三州志信都东北有武阳城故县也煮枣城在枣强县西北十五里魏书地形志枣强有煮枣城元和志故城在信都县东北五十里汉煮枣侯国六国时于此煮枣油后魏及齐以为故事毎煮枣油即于此城棘津城在枣强县北史记吕望东海人也老而无遇卖食棘津城元和志在县东北二十七里紫乡城在枣强县南三十里周三里有门四基址犹存信都废县今州治汉置县为信都国治后汉改为乐成国又改安平国魏晋后为冀州所治唐改曰尧都宋金元皆属冀州明省县入州平隄废县在枣强县东汉初为侯国后置县属信都国后汉省寰宇记在县东北髙隄城侧以界内多古隄因以为名昌亭废县在武邑县东北唐书地理志冀州信都郡武邑武徳四年析置昌亭县贞观元年省寰宇记在县东北二十八里马囘台在武邑县东北五十里辟阳亭在州东南三十里水经注汉故凟东北迳辟阳亭避暑亭在州西闗外宋州守鲁有闗建取河朔避暑饮之义大风亭在南宫县驻跸亭在南宫县西旧志明成祖南征止此知县胡廷召建驻跸亭百花楼在州治南旧志宋时建髙百余尺上置钟鼓莲漏壁绘百花故名扁鹊村在南宫县西三里元博士唐继礼碑记赵州平棘故城在州南三里汉初为侯邑后为县属常山郡后汉属常山国亦谓之南平棘晋复曰平棘明省入赵州后汉书南平棘属常山郡今赵州县故城在县南魏书地形志平棘有平棘城宋子故城在州北二十五里战国时赵邑汉置县属鉅鹿郡后汉省魏复置齐废隋初复置属赵郡大业初省魏书地形志鉅鹿郡宋子永安二年复治宋子城史记正义故城在州北三十里栢乡故城在今栢乡县西南旧唐书地理志栢乡汉县属鉅鹿郡故城在今县西南十七里后废隋于今治彭水之阳复置元和志县北至赵州六十一里隋于鄗城南十八里改置遥取古栢乡为名又汉栢乡城在今唐山县详顺徳府鄗故城在栢乡县北汉县属常山郡元和志故城在县北二十一里县志俗唿王莽城今有故城市广阿故城在隆平县东汉置为侯邑后汉废魏复置隋改为象城又改大陆唐改昭庆宋改隆平县志故城在今县东十二里俗唿旧城村房子故城在髙邑县西南汉置县北齐废改置髙邑魏书地形志赵郡房子有房子城元和志县东北至州五十里北齐天保七年移髙邑县于房子县东北十五里即今县也县志俗唿为仓房村廮陶故城在宁晋县西南后汉书註廮陶县属鉅鹿郡故城在今赵州廮陶县西南寰宇记故城在县南二十九里按后汉书桓帝纪渤海王悝降为廮陶侯註廮陶县属鉅鹿郡故城在今赵州廮陶县南后魏于此置廮遥县属南鉅鹿郡隋开皇六年改为廮陶复汉名大业二年改属赵州唐天寳元年改为宁晋县是廮陶廮遥非为二地或谓汉之廮陶在今平乡县隋之廮遥为今宁晋县殆以汉属鉅鹿郡晋属鉅鹿国平乡县志县东二十里艾村西有廮陶故城遂误分为二耳大陆故城在宁晋县东南县志在县东南十里今名鱼台村歴乡故城在宁晋县东二十五里汉置县属鉅鹿郡后汉省魏书地形志廮遥有歴城明志歴城乃小堡城下薮泽周围百余里中有鱼藕菱芡之利毎嵗歉时州人頼以全者甚衆金末王义率衆保此何屯营城在州西北州志何屯营城在州西北二十里昔时戌守处囘车城在临城县魏书地形志房子有囘车城封斯废县在州界汉置属常山郡后汉省象氏废县在隆平县东北二十五里汉置为侯国后汉废汉书地理志鉅鹿郡象氏杨氏废县今宁晋县治旧唐书地理志宁晋汉杨氏县属鉅鹿郡今治即杨氏城后改为廮陶望台在州治东南一名望汉台髙七寻延袤二百八十尺相传耿纯所筑千秋台在髙邑县南二里稍西北有观星台将台皆髙耸可登玩三台冈阜相连尧台在宁晋县东二十里尧台村风台在宁晋县南二十五里镇安楼在隆平县城上鳌山楼在隆平县城内千秋亭在栢乡县北十四里去旧鄗县四里后汉光武纪建武元年设坛塲于鄗南千秋亭五成陌註秦法十里一亭南北为阡东西为陌其地在今赵州栢乡县禾成亭在髙邑县相传王莽时建栢畅亭在临城县西寰宇记临城县栢畅亭水经云泜水东迳栢畅亭亭在今县西县志在县西十五里俗讹为栢杨亭嘉禾亭在临城县治后名胜志元时嘉禾出连颖因建此亭爽亭在临城县东北名胜志在县东北普利寺宋徽宗下晋阳时驻跸于此命蔡京书爽亭二字立有石碣薄落亭在宁晋县东南以漳水一名薄落河而名后汉书郡国志廮陶有薄落亭寓目亭在宁晋县治内冯唐宅在州城南故城内今废李氏旧宅在州西南元和志在州西南二十里亦谓之三巷李家亦曰三祖宅巷十万垒在州南元和志平棘县十万垒在县南一里后汉永初元年羌侵河内诏魏郡赵国常山等缮作坞垒六百一十处此即其一也深州下博故城在州东南三十里汉置县属信都国五代周移治下博宋改曰静安仍𨽻州金元皆为州治明初省静安县以州自领其地永乐十年漳水决溢城壊因徙州吴家荘即今治后汉书注在博水之下故曰下博故城在今下博县南寰宇记后魏移理于衡水县去今县二十里俗谓之故县城后周建徳六年又移今治即故州城也武隧故城在武强县东北汉置县属河间国后汉改曰武隧北齐省元和记故县在县东三十一里秦破赵将扈辄于武隧即此也水经注漳水又东北迳武隧县故城南县志今为沙洼村武强旧城在今武强县南寰宇记西晋置县以汉故城为名其城即后魏武邑郡治道武皇始二年筑髙齐移于今理饶阳旧城在今饶阳县东北二十里芜蒌故城在饶阳县东北隋置旋省唐复置旋又省元和志故城在县东北三十五里隋县也盖因东北芜蒌亭为名谷邱故城在安平县西南汉置谷邱县属涿郡后汉省寰宇记故城在县西南十五里县志今讹为角邱社鲁口城在饶阳县南元和志饶阳县理即今鲁口城也公孙渊叛司马宣王征之凿滹沱入𣲖水以运粮因筑此城旧志故城在县南二里亦曰故城村又有光武城在县西南三十里一名罗城陆泽废县在州治北五里唐置宋废旧唐书地理志先天二年分饶阳鹿城界置陆泽县于古城汉县属鉅鹿郡上方台在饶阳县东十里髙四丈春日草卉先芳亦谓之先春台又花台在县西十三里营台在饶阳县北十里相传光武行营毎经水涝不没仙台在安平县北一里乡贤堂在安平县学内元大徳中建内绘李崔二大族诸名贤芜蒌亭在饶阳县滹沱河濵后汉书郡国志安平国饶阳有芜蒌亭註冯异进麦粥光武县志亭在饶阳县北草芦村又有芜蒌社在县东凌消村在州东北四十里滹沱河南岸光武渡河冰合处寰宇记今号为危渡平都村在武强县东二十五里明建文时正定都指挥平保屯营于此因名孝义乡在州东三十五里大冯村五代史一行传李自伦六世同居勅以所居为孝义乡刘秀庄在安平县东北二十五里光武寓此故名䕶驾林在安平县北七里光武遇王郎于此诸将䕶之得免因名蓄粮冢在安平县东五里逺望八堆近数则九光武堆土积粮以示兵故名定州卢奴故城今州治一名管仲城水经注水南有卢奴故城管仲所筑城内有水渊而不流水色正黒故城北借水以取名矣池水东北际水有汉中王故宫石赵建武七年始筑小城立宫造殿后燕因其故宫建都中山小城之南更筑隔城舆地记卢奴城北临冦水南面𣲖河杜预谓之管仲城安喜故城在州东三十里汉置安险县属中山国后汉更名安熹复譌为安喜髙齐废魏书地形志安喜有安喜城中山记县在唐水之西山髙岸险故曰安险邑丰民安故曰安喜元和志故城在今县东三十里上曲阳故城在曲阳县西汉置隋改曰恒阳唐改曰曲阳今治乃后魏所移旧志故城在县西四里唐城在州东北十五里亦曰尧城相传唐尧都此地理通释定州唐县古唐侯国尧初封于此今定州北故唐县纪城在州南五十里汉髙祖筑以封纪信其地有纪信庙乐阳城在州西水经注水迳乐羊城北魏文侯使乐羊灭中山盖其故城云固城在州东通鑑注固城在中山城西北安国城东南名胜志在州东三十里相传禹治水所筑丹邱城在曲阳县西北十三州志上曲阳有丹邱城或曰丹邱恒山之别名也城在山上因以名马岩城在曲阳县西北三十里南深泽城在今深泽县东南汉初为侯国后置县属涿郡北齐废隋复置元和志深泽县西北至定州九十里本汉南深泽县也以涿郡有深泽县故此加南以别之属中山国旧志南深泽故城在县东南二十七里新处废县在州东北汉置属中山国寻废中山靖王宫在州城东北汉景帝子发受封于此后魏神䴥中即其故址剏为新宫曰新城宫鸡鸣台在州东南二十五里图经光武自蓟而南舎宿于此闻鸡鸣驰去因名閲古堂在州治后宋韩琦帅定州时建明万歴间重建韩琦閲古堂记郡圃有亭嵗乆不葺广之为堂摭前代良守将事实凡六十条绘于左右壁而以閲古为堂名养真亭在州治宋韩琦自郓州徙镇于此建亭仰苏亭在州学内与雪浪斋相对明知州管贤建名玩玉亭后改名仰苏亭观稼亭在曲阳县北城上金大定中建望岳亭在曲阳县西北岳庙中名胜志沈括笔谈云北岳庙中一亭杰立登之可以逺望潄玉亭在曲阳县西北水窦巖侧金章宗尝游此聚胜楼在州治内明万歴中建雪浪斋在州学内宋苏轼得石于恒山状如雪浪凿石为芙蓉盆盛之置于学中因以名其斋陋室在州南唐刘禹钖所筑有铭衆春园在州东北宋韩琦建明万歴间重建中山后圃在州城内宋苏轼于此得多叶杏有诗大塔在州治南开元寺中刘光营在州城北五十里汉光武驻营于此故名清凉境在州西五里许图经在郡之右茂林修竹石罅泉清畧无尘暑旧有寺宇极崇丽今止存其塔氷冻村在深泽县南滹沱河北汉光武至此氷合故名息马村在深泽县南十二里汉光武渡河息马于此畿辅通志卷五十四畿辅通志钦定四库全书畿辅通志卷五十五风俗五方之民刚柔轻重迟速异质山川风土异宜生其间者异俗故古者命太师陈诗以观民风命市纳贾以观民之所好恶所以审则宜类而经纪其政教也畿辅之地乃黄帝颛顼故都上圣至徳化与民宜其风俗之淳厚必过越寻常而唐虞以前载籍无征自汉以后史传多谓习于燕丹荆轲之遗风忼慨悲歌尚任侠矜气勇然其性资之质直尊吏畏法务耕劝织则歴代所不易也我世祖章皇帝创业于兹还定安辑休养而生息之圣祖仁皇帝在位六十有一年无日不以厚民生正民徳为先务训诰谆切徳教渐摩沦肌浃髓我皇上缵承先烈深仁厚泽洋溢于四海而赈恤抚教于京畿尤殷元年正月即谕直𨽻巡抚督饬文武官弁稽察奸慝以安善良备设禁防匿逃鬬狠酣酗博戏之风一时顿息又因旗民离居屡勅守土之臣稽察强梗得与内务府及本都统相闗以纠不法且特简御史三路分巡兼设八路旂庄官员班布近畿讲宣圣谕以化导之用此好侠尚勇者皆知自束于法度而淳朴耕织之黎元益得以蕃其生而安其性风俗蒸蒸播流四逺洵非近代所可及也爰辑前史书传所记彚为一编以示斯民幸生盛代重熙累洽得近圣人之光宜益自朂励以仰荅甄陶之至意云顺天府燕勃碣之间一都会也大与赵代俗相类而民雕捍少虑燕其气深要厥性剽疾其俗愚悍少虑轻薄无威亦有所长敢于急人自古言勇侠者皆推幽幷然涿郡自前代以来多文雅之士崇徳尚义顾耻修亷以忠孝励其俗以诗书传其家人多豪侠习于戎马燕之水萃下而弱沈滞而杂故其民愚戆而好贞轻疾而易死燕赵古称多感慨悲歌之士幽并之地其人沈鸷多材力重许可风俗朴茂蹈礼义而服声名幽燕之地自古号多豪杰名于图史者往往而是劲勇而多沈静民务农桑士习诗书无强暴相凌之风有寡求不争之俗人多技艺秀者读书次则骑射耐劳苦士人文雅沈鸷而不狃于俗感时触事则悲歌慷慨之念生犹然燕丹遗烈闾巷佣贩之夫亦莫不坚悍不屈硁硁然以急人为务无阘茸呰窳之习家无儋石而饮食服御拟于巨室走集之交聚会之所习为商贾勇于奔竞喜声名者有雄桀之风好诗书者多慷慨之致当水陆之冲财货集焉往往逐末者多务本者少涿鹿之区水深土厚风气髙寒草木则肤厚干强鸟兽则羽劲毛氄其人君子则高明直亮小人则醇朴坚强房山密迩京师僻处巖薮士民质朴専务耕读不习末艺郡西地皆平衍民树桑枣勤耕织然当诸河之冲频歴水患东多水乡饶鱼盐蓆苇之利南多污下沮洳不得耕播民多业渔其俗朴野愚钝倔强不肯屈折毎秋水泛溢多携家徙别所郡北沙薄不宜谷民树榆栁植瓜果人尚凉薄俗习纎啬与诸营屯接壤有军卫风淳而少讼朴而无华俗悍而漓性沈而挚资性躁劲习为质直士重科第民乐耕织执正不阿追燕市悲歌之节有赵人慷慨之风风气浑纯而民俗质直人性质而好刚直而不校士习儒业农勤稼穑婚姻以时随其贫富丧祭惟礼称其有无不事浮靡之习颇有笃实之风壤土块垒地气冽寒生其间者材技豪劲习尚淳朴永平府人性劲悍习于戎马人尚义勇节俭务农孝义为先质朴相沿勤于毓材趋于稼穑洋洋乎美哉是三五之淳风也人多刚勐而尚才勇士好礼让性质朴茂习尚礼让古称夷齐亷顽起懦而滦乐为桑梓之乡其被化尤切荐绅率恬让章逢多质朴编民类椎鲁其耕稼纺绩比屋皆然士敦本实絶浮夸齐民厚愿少文输将早办无逋赋之苦务本力作不习奸伪古心未凿山环水抱人多秀而知学人心质朴古风独存负气任侠慷慨激壮絃诵风微技击习炽朴而野谨约而不浮士敦信农弃末工贾罔尚淫艳保定府地势广濶民物蕃庶风土不时至中春而盛寒俗悍难制人性寛舒风土多寒士轻生而尚义有荆轲之遗风稍事诗书之业畧无侥竞之风民质朴劲勇不以浮华为习而以耕织为生俗产英材土无奇货民务农桑土阜民厚山川秀丽家尚礼义民性朴直而勤于耕桑士习谨厚而乐于絃诵四达之冲地势坦平无奇货俗尚质朴民务农桑士敦学业俗薰京兆之华人带塞垣之武春之日男駈犊女操筐秋之日圃坻积机云聫邑据要冲桑麻万井章甫华胥葢古仁让之域山居之民力本耐劳习尚俭朴士无鲜衣女无冶容居无丹垩有陶唐遗风男勤耕作女勤纺绩依山樵採柴扉粝食朴野质戆男务农桑女勤织纴服饰婚丧俱崇朴素虽大族亦然雄泽国也为三辅要地俗勤俭男耕读女蚕桑士勤絃诵而秉耒泽畔尚于于有古风人习凿轮之巧家谙种树之书燕赵之俗悍而漓地狭而瘠又迩沙澬滹沱三河毎际水涝易生盗贼男尚争竞女巧机织俗称强悍安州古濡阳地居九河下流毎嵗禾稼将登水至渰没虽苇荻菱芡亦鲜成熟百姓以渔樵为生业风土深厚民性朴质多忠信义烈之士其俗渔猎其业耕织新安虽居渥水之间而山脉水源发自燕冀其人多刚介慷慨尚朴畧而少文华淳厚之风相沿成俗河间府两河间其气清厥性相近信都河间博陵恒山赵郡襄国其俗颇同人性多敦厚务在农桑好尚儒学而伤于迟重前代称冀幽之士钝如椎葢取此焉俗重气侠故班志述其土风忼慨人性质厚少文多专经术大率气勇尚义号为强忮俗俭风浑材毅刚强古称礼义之国在三辅之内文物衣冠之盛比于邹鲁人多贵徳俗皆淳朴衣冠不乏风俗熙熙民多豪㸃号称难治寡求不争有古人风水深源广人秀地灵士林雅重亷介妇女知贵孝诚地僻民淳简朴易理士类服驯敎化俗尚祈祷信鬼神诵读成习耕桑为业民淳讼简不相凌暴民庶而富俗敦而龎沃野平畴风俗淳厚文武忠孝代不乏人宻迩齐鲁渊源洙泗民淳讼简无强暴相凌之风州人习董子正谊明道之训至今人尚质行户多絃诵风俗淳厚人心古朴其君子文章都雅其小人稼穑勤劳差称近古地平衍有斥卤民乐农耕俗耻鬭讼澹董以濬其源东田沙溪以衍其流科第相望甲于他邑东光地虽不广而民事勤耕户虽不多而士知尚学天津府天津近东海永乐初始辟而居之杂以闽广吴楚齐梁之民风俗不甚纯一性少惇朴地当冲要人杂五方民性淳良俗皆惇朴以农桑为先务以诗书为要领贵徳耻争民淳讼简近来五方杂处逐末者衆讼狱繁兴习尚奢靡沧州古渤海地风俗鸷悍髙尚气力亷耻成风志士鼓义其民质朴不事浮华男勤稼穑女务蚕桑民性淳厚俗信鬼神勤农桑尚祈祷家少余积人敬长上士风恬退子弟谦谨士尚名节俗重信义侈文信鬼椎贩时有好经术矜功名务农桑崇学业文物彬彬而豪悍之习自若正定府赵中山地薄人衆民俗懁急仰机利而食丈夫相聚游戏悲歌忼慨性缓尚儒仗义任侠犷悍木彊之习可变为礼义亷耻之风当燕赵之交土广俗杂人习文武雄于河朔风物繁衍地广气豪文士彬彬武夫行行文武将相之储经术词章之薮人物雄豪土平民强英杰所利土平水深俗故质朴前代称冀幽之士钝如椎葢信有此荐绅先生抗言厉志好尚儒学犹有先古遗风地秀人杰风淳俗美号称礼义之邦民安俭陋冠昏蜡社外无逰逸之饮士风耻入公门民俗多尚淳朴从令如响质任自然士重科目民乐耕桑质朴尚义务本力农君子崇道义小人尚廉耻勤耕织乐输纳好祈祷信鬼神龙冈蟠拱于后滋水带绕于前风气攸萃礼义渐兴第慷慨轻生刚毅任侠信鬼尚祈嗜游弛业犹不免燕赵之故俗藁居太行之东人物豪雄多慷慨尚义节居民急农桑崇礼让输纳不敢愆期服役如趋父事顺徳府鉅鹿当四方之锋其人生而知战鬭攻掠之备习闻而成风者已久而不可迁虽当积安无事之时其天性固已异于他俗宻迩畿辅皇化首被邢州土厚泉甘人物产于其间者多实少浮邢州素号烦剧之郡龙冈鸳水地望甚雄文物风流若一都会人悍难治争讼不挠官司贫富相尚周恤邢襄素号文献之邦英材蔚起彬彬称甚此邦士子威仪揖让斌斌有儒者气象民俗醇厚稼穑维勤商旅之所辏集衣冠士夫之所游处民繁物富地广务殷其土厚其水深人勤稼穑尚儒学重节义俗变㡬鲁为礼义邦号易治君子好义小人力田广宗民十七迁自山右有陶唐氏之遗风男力稼穑女勤织纴虽土瘠人贫而急公恐后油然有亲上之义焉昔称忮诈稚掘今则急上而力农昔称弹絃跕躧今则纺绩而宵作急公后私矜尚节义燕赵慷慨之气习犹存广平府土广俗杂大率精急髙气势人性质厚少文多専经术民务农桑士习诗书风俗循美广平为畿南郡土厚俗淳士重然诺先王之遗风犹有存者人性质直尚俭约勤稼穑织絍务学力农淳龎勤俭间有重气侠尚奢浇者旧尚奢侈信巫鬼今渐有古风其俗好义其人甚果广邑风气雄劲深沈大都矜气节敦礼让务本业多畜牧任质无伪尤为近古土狭而瘠邑敝而冲邯郸为畿辅重地观化最先故世尠伤敎悖义之事民俗殷富人性浇悍风俗淳美务农力学衣冠礼仪为邻邑首称人性多敦厚而过于持重清河以平干尾邑僻处河濵壤接山东地多斥卤惟侠烈之气逺过邻封清河俗称淳龎勤俭户习诗书婚姻丧葬相救恤颇为近古滏阳勤于营生俭于费用土浊人稀习尚敦厚雅重儒学颇有古逊畔之风磁之为郡民素淳愿良吏治之则事易集大名府衞多君子衞俗与赵相类然近梁鲁微重而矜节其俗刚武尚气力人多好儒学性质直懐义有古之风烈大名澶渊之地颇杂斥卤宜扵畜牧魏地陿隘其民机巧趋利人人知本农桑劝学校俗尚义槩有古推逊之风好学而乐善忠信质直君子深思小人任侠性淳朴气刚毅颇称好学务本衣冠文物之盛为畿南称首婚姻丧葬近稍参用古礼尚巫鬼千里赍粮东祈泰山转请福田并河济以北东涉齐鲁西转晋阳千里同风青衿好诵读小民重农桑勉作俭啬惮争讼南乐在唐虞为冀兖二州之交是畿内近地淳风沕穆魏有康叔之遗教君子深思小人俭朴矜尚节槩敦崇礼让勤学尚友务本力农质而不华俭而不侈安扵田里不事逺逰东明土地沃衍风气朴雅慕善耻非尚果敢喜正直先人后已务崇礼让垣为畿甸名区沦浃久道之化最切士多忠信朴茂宜乎风俗之美夐异曩时宣化府俗与赵代相类广寗其地险要其人朴鲁可恃以守习俗同鴈门幽燕山后诸州人性劲悍习于戎马惇尚气节可以义动习于兵农安于勤苦人性鸷悍不惮战阵喜立功业勤俭务农无浮末之习山髙水激风劲气寒人性勇健喜惇信义故多贞烈之节地近京华习尚靡丽而力农崇俭者亦自不乏地极髙寒霜雪偏早农业之暇聚族讲武近被学校之化渐有中州之风人以气岸相髙不尚含容喜则倾心怒则视劔不事奢华能耐劳苦独西城一区鸷而喜讼士厚重朴鲁无浇漓之习民性刚直强悍逼于饥寒盗窃亦不槩见自沮阳来者皆言怀人性刚直自缙山来者皆言怀士风从厚蔚民性质无谄去华从俭以垦田为生民间率重诗礼与闗内彷彿但边风刚劲习武者多小民愚不知法或稍争竞则奸者诱讼足及公门而止地处边陲少娴文教改设县治以来设学重士人渐絃诵地临险要俗近淳朴男务耕稼妇勤女红无浮末之习风俗之美视昔有加俗尚武艺民安于朴士务于勤易州英俊之域黻冕所兴山川明秀髦杰挺生地灵之所苞孕也士敦简略不事浮华然好学力文者不多见故科目如晨星焉民风质朴男不游惰女不冶容専务力于农桑路当要冲人文络绎冀州弱则冀强乱则冀安荒则冀丰故曰冀州质厚少文气勇尚义号为疆忮幅百里厥土白壤宜树宜艺谷足食秸足刍木棉梨枣之饶估客转贩嵗入不赀十亩之田一夫力作可赡卒嵗白壤平广非有山水薮泽之饶然当齐赵要冲四方辐辏故人皆纎啬节俭男子给佃作女子工针绣即贫弱无甚冻馁新河俗専务本士不倦学科目时闻农不怠耕水旱无忧敦朴茂而厌浮华尚礼义而少机械民淳俗厚不尚浮靡士习其业农勤于耕衡介燕赵间士多慷慨赵州好儒雅勤耕稼山川环萦风俗朴茂地属畿辅政教渐摩日趋文雅人不思逺家无素蓄轻生嗜利男女讼牒攘臂一唿易为震动性多敦厚务在农桑隆俗刚劲毎喜鬭而轻生甘澹薄崇节俭虽地瘠民贫犹为易治文物鲜华衣冠济楚冠婚丧祭备物尽文深州士志约而行方民性淳而情愿地狭民朴俗无嚚讼士夫淳笃百姓朴实犹为近古士乐孝友敦诗书民力织作勤畎亩定州带弓而锄佩劒而樵俗敦淳朴人务农桑有勤俭之风多慷慨之气果于行义号为厚俗第人无逺虑农桑外不事商贾秋禾遗则箫鼓连邨春事转空则券书络绎唐建学以教民文士辈出宋为重镇韩忠献公増修学校以化导之苏文忠公复莅斯土人渐于其化兼习文武男勤耕凿女勤纺绩布衣粝食朴厚而直有唐尧之遗风地杂沙壤家鲜蓄藏而民无夙负畿辅通志卷五十五畿辅通志钦定四库全书畿辅通志卷五十六土产尝考周官职方详谷畜所宜而司徒土会之法并及于植物禹贡所纪惟良材珍异而管子地员之篇百谷草木果蔬之属无㣲不具所以辨水土之性观万货之原以为斯民衣食之基本也稽之职方畿辅疆索跨延五州于谷或宜六种五种三种或宜黍稷或宜稻麦于畜或宜六扰五扰四扰或宜牛羊或宜鸡狗各州所通利则鱼盐松柏布帛林漆丝枲蒲鱼凡利用厚生之具咸备矣国䇿称枣栗之实可当田作是谓天府之国而其他物产材货见于古书者甚稀故自经传史志以及山经农书稗官杂记茍有及者并着扵篇以附周官土训辨地物诏地求之义谷属黍周礼职方氏冀州其谷宜黍稷尔雅翼黍有赤黍黑黍黏者别名秫北人谓黄米亦谓之黄糯稷广羣芳谱冀北谓之䵖俗唿为本草黏者为黍不黏者为稷北方地寒种之有补文安县志胜芳镇最佳稻圣祖御制文集丰泽园中有水田数区布玉田谷种六月下旬谷穗方颖忽见一科髙出衆稻实已坚好因收藏其种待来年验其成熟之早否明嵗六月果先熟米色㣲红而粒长气香而味腴以其生自苑田故名御稻米一嵗两种亦能成两熟广羣芳谱有秔有穤北方以为佳品北方地平惟泽土宜旱稻种类甚多乌台笔补范阳去都百里而遥土风宜麦与稻督亢旧陂嵗收稻数十万石燕山丛録房山石窝稻色白味香美为饭虽盛暑经数宿不餲遵化州志稻有东方稻双芒稻虎皮稻糯有旱糯白糯黄糯河间府志隋时沧州鲁城县地生野稻水谷二千余顷燕魏民就食之邢台志稻有红口芒稻广平府志产府西引滏水灌田白粲不减江浙粱周礼地官註北方水土深厚窖地而藏可数十年不壊元和志澶州赋粟广羣芳谱北方直名之曰谷脱殻则谓之小米北人日用不可缺者粟中之大穗长芒而有红毛白毛黄毛之品者即粱也河间府志谷有粱谷水谷金蚕金苗水里红耙齿金罗裙带栁根赤朱里纱箭桿白龙爪金竹根青大叶黄等名麦广羣芳谱北地燥冬多雪春少雨麦昼花薄皮多面食之宜人陈者更良畿辅旧志小麦具四时之气春种者曰春麦大麦仁可作饭生芽可作饧遵化州志小麦中有一种名小迎春又名转芒质类秋麦土人珍之邢台县志麦有黄皮麦红麦白麦光头麦紫庭白籽等名蜀秫红白二种俗唿髙粮农政全书蜀秫在北方地不宜麦禾者乃种此尤宜下地玉蜀秫农政全书作玉米稗尔雅翼稗有二种一黄白一紫黑紫黑者芑有毛北人唿为乌禾糁子广羣芳谱北地荒陂处种之苗叶似谷穗如粟穗而分数岐碾米煑粥蒸食皆宜荞麦一作荍广羣芳谱北人作饼饵日用以供常食农人以为御冬之具大豆春秋庄公三十一年齐侯来献戎捷谷梁传军得曰捷戎菽也尔雅疏戎菽大豆也管子北伐山戎出冬葱及戎菽布之天下淮南天文训北方其地宜菽本草大豆有黑白黄褐青斑数色农书黑豆中最细者曰橹豆一曰料豆北人以饲马小豆有赤白二种菉豆豇豆一名䜶豆豌豆广羣芳谱种出西戎北土尤多刀豆蚕豆白藊豆脂麻俗作芝蔴沙米宣化县志蓬蒿结实者沙滩所生薏苡俗名草珠图经生正定平泽及田野永平府志滦之下社颇多蔬属芹有园芹野芹水芹昌平山水记芹城在州东三十里有桥桥下有水出芹白菜一名菘广羣芳谱北方多入窖内不见风日长出苗叶皆嫩黄色脆美无滓谓之黄芽乃白菜别种畿辅旧志出安肃者佳有箭桿白四时可用又太仓白出广平府韮五杂俎京师有韮黄盖地窖火坑中所成畿辅旧志正定出者尤肥美芥一名辣菜出保定者根肥壮可瀹食春不老味辛叶青而茎泽惟保定有之同蒿一名蓬蒿菠菜一名赤根苏轼诗北方苦寒今未已雪底菠薐如铁甲荠蕨滦州志滦州菜山产蕨菜薇山药一名藷薯曰下旧闻产采育者甘美特异他处畿辅旧志正定保定出者着蔓菁一名芜菁陆机草木虫鱼疏葑芜菁幽州人或谓之芥尔雅翼蔓菁南北通有之北土种之尤多茭白子即菰米河间府志菰蒋米出茭草中壶芦一作葫芦可挹可食莴苣茎如笋俗唿莴笋萝卜农书北人萝卜一种四名春曰破地锥夏曰夏生秋曰萝卜冬曰土酥广羣芳谱一名莱菔一名紫花菘处处有之北土尤多状有长圆二类根有红白二色可生可熟可俎可虀又葫莱菔水莱菔莙荙一名菾菜葍草木虫鱼疏幽州谓之燕葍根白可啖龙须析津日记天坛生龙须菜清明后鬻于市食之甚脆百合盘山志产盘山涧中秋冬斸之甘香可食藕草木虫鱼疏幽州谓之光旁为光如牛角畿辅旧志御河出者佳蒲笋文安县志滩里村出者佳莿头菜奥室记大房山有草叶初生类椿芽僧摘为蔬食之甚腴龙芽宣化县志土人谓即升麻三四月间採食甘露俗名滴露又名玉环苋有马齿苋红苋白苋询蒭録北人唿荇乃苋音误也荼一名苦菜黄花菜一名金针豆苗菜盘山志丛生似豆苗山家采食之作羮极鲜美僧智朴诗豆苗竞茁红侵步杏叶才开緑满筐杏叶菜盘山出形似杏叶味甘苦益菜盘山志沟涧中多有之似埜菊有浮毛三月间采之霉干亦佳木兰芽永平出笔管菜即黄精苗石花产盘山峭壁木耳金史地理志大名府产木耳旧志银山出者佳地輭宣化县志一名地耳又名地踏菜状如木耳雨后生腴地上菌畿辅旧志木生者如芝草生者如盖土生者如丁土人总名曰蘑菇惟冻黄天花延寿猴头鸡腿羊肚为最日下旧闻松繖出盘山土人目为紫蘑菇擘蓝广羣芳谱南方谓之芥蓝叶可擘食故北人谓之擘蓝叶大于菘根大于芥薹苗大于白芥子大如蔓菁苜蓿菜广羣芳谱叶似豌豆紫花三晋为盛齐鲁次之燕赵又次之茄又水茄宜生食灰藋广羣芳谱一名灰涤今讹为灰条处处原野有之土芋俗唿土豆蒝荽葱尔雅疏管子北伐山戎出冬葱及戎菽布之天下畿辅旧志有四种曰冻曰胡曰汉曰茖蒜滦州志山中出者名蒿明志保安州出独窠蒜王瓜学圃余疏王瓜出燕京者最佳种之火室中逼生花叶二月初即结小实广平府志临洺取王瓜之长细者阴干嚼之有声名响瓜梢𤓰菜瓜广羣芳谱北方名苦𤓰色青质脆可生食苦者可作俎南瓜倭瓜一名北瓜冬瓜丝瓜瓠芥花蘹香金史地理志正定府产茴香畿辅旧志一名八月珠土人名曰小茴香不似舶上来者味厚椒滦州志百花峪产极伙盘山志五盆沟产野椒味同小茴香明志保安州出地椒秦椒广羣芳谱以产秦地故名今北方秦椒另有一种果属桃客燕杂记京师佳果桃八红桃白银桃小桃蟠桃合桃酒红桃霜下桃肃宁八月桃畿辅旧志甘酸不一惟肃宁最着河间府志银桃味最佳络丝桃红白相间金桃色红扁桃形如小饼秋桃熟迟长垣县志梨儿桃最佳李陆士衡果赋中山之缥李客燕杂记李五紫李緑李黄李麝香李盘山李石榴寰宇记深州赵州产杏长安客话杏仁皆味苦有一种甘者名巴旦杏或谓之八达杏北逰纪方房山车营岭环十数里峯头涧底皆是杏林又东一小岭树尤竒古髙者三丈低者丈余状如垂柳繁花缀之旧志梅子本杏属土人唿为梅杏梨魏文帝诏正定郡梨大如拳甘若蜜脆若菱可以解烦释悁唐书地理志常山土贡梨杜佑通典常山郡贡梨六百颗金史地理志大名府产梨肉燕山纪逰过仰山村山多梨树秋深红叶如烧畿辅旧志种类不一惟遵化之绵梨河间之瀛梨广平之洺梨最着羌桃俗名核桃酉阳杂俎北方多种之以殻薄仁肥者为佳长安可逰记王平口山坳多核桃遵化州志出阴平者佳樱桃金史地理志平州贡樱桃大名府产樱桃煎因树屋书影白樱桃生京师西山中微酸不及朱樱之甘硕山樝俗唿山里红栗史记货殖传燕秦千树栗草木虫鱼疏五方皆有栗惟渔阳范阳栗甜美长味唐书地理志幽州土贡栗宋史地理志广信军贡栗金史地理志蓟州产栗王逸荔支赋北燕荐朔滨之巨栗明王嘉谟石瓮记幽蓟枣栗千子可食数口析津日记燕京市肆及秋则以饧杂石子爆之栗比南中差小而味颇甘枣神异经北方大枣味有殊既可益气又安躯元和志信都县东北五十里汉煑枣侯国六国时于此煑枣油客燕杂记枣五缨络枣赛梨枣合儿枣密云枣无核枣冀州论安平好枣地产不为无珍旧志博野枣强为最蕃松子杜佑通典安边郡蔚州贡松子一石宣化县志叶五出者有子榛昌平州志榛出北山黄花镇者良黄花镇记镇有礼鼠冬聚榛实为粮于穴中贮之皆美好价倍于人山氓多掘取之苹婆采兰杂志燕地苹婆果味虽平淡夜置枕边有香气帝京景物畧昌平玉峯山树尽苹婆果柰子长安客话韦公庄里许有柰子古树婆娑数亩春时花开望之如雪三夏叶特繁密列坐其下烈日不到袁宏道谓戒坛老松显灵宫栢城南柰子可称卉木三絶花红畿辅旧志俗名甜果即林檎易州完唐二县最伙沙果畿辅旧志绵而沙者曰沙果又秋子似沙果而小土人多曝为干槟子一名虎喇㯽倒弔果圣祖御制文集倒弔果俗名弔搭果形似山梨而小体微长味酢肉多沙长蒂花实皆下垂故名性暖健脾消食树枝叶俱如梨今遵化沿边多有之柿小曰火柿大曰盖柿羊枣俗唿软枣一名丁香柿杜梨郑康成诗註北人谓之杜梨南人谓之棠梨银杏一名白果一名鸭脚子宋梅尧臣诗北人见鸭脚南人见胡桃识内不识外疑若橡栗韬鸭脚类緑李其名因叶髙珂雪斋集法云寺在西山后有银杏二株大数围旧志今近山诸处多置之文官果五杂俎形如螺味甚甘类滇之马金囊无花果倦逰録木馒头京师亦有之谓之无花果莲实顺徳最蕃菱水经注阳城淀匪直蒲笋是丰实亦偏饶菱藕芡尔雅翼鸡头也幽州人谓之鴈头又名鴈喙实内有米圆白如珠久食宜人芰畿辅旧志昌黎县笔峯山下有玉砚池芰荷幽茂河间府志白洋淀衆水所滙深广四通芰荷交匝望之若河湖焉荸荠樱额圣祖御制文集樱额树丛生果形如野葡萄而稍小味甘澁性温补脾古北口外亦有之山庄之千秋岛遍植此种每当夏日则累累缀枝游观其下殊堪娱目不独秋实之可採也葡萄圣祖御制文集近得哈密各种植于苑籞中结实有白者緑者长如马乳者又一种大葡萄中间有小者名公领孙又一种小者名琐琐葡萄种类虽殊实皆甘美移种南方便失本味大约其性于北方沙石水土相宜容城县志马乳者多有玉葡萄味甘广羣芳谱北方天寒初冬草裹埋地尺余春分后取出数日后架起子生去繁叶使霑风露则结子肥大山葡萄一名燕薁粒小味酸西瓜魏文帝与曹质书忆昔南皮之逰浮甘瓜于清泉沈朱李于寒氷范石湖诗註西瓜味淡而多液本燕北种延寿书瓜性寒北人秉壮食之无虞月令广义燕都士庶中秋馈遗月饼西瓜之属名看月会帝京景物畧京师七夕以瓜雕刻成花谓之花瓜旧志唐县出者佳甜瓜清异録瓜最盛者无踰齐赵车担列市道路浓香故彼人云未至舌交先以鼻选学圃余疏甜瓜以香而小者为第一花属牡丹燕都逰览志草桥牡丹栽如稻麻渌水亭杂识北地大房山僧多种之其色有大红浅緑江南所无也抚宁县志牡丹坡多产牡丹芍药析津日记京师丰台芍药连畦接轸倚担市者日万余茎永平府志桃林闗外有芍药川花多白开时弥漫十余里金莲花圣祖御制避暑山庄诗序金莲映日处广庭数亩植金莲花万本枝叶高挺花面圆径二寸余日光照射精彩绚目梅有九英緑蕚红白各种述异记邯郸有邯郸宫基中有赵王之果园梅李至冬而花榆叶梅畿辅旧志叶似榆花开如红梅故名枝柔可以编篱蜡梅燕都逰览志隆恩寺小轩蜡梅一株甚大江南亦不多得水仙海棠帝京景物畧上西府次铁梗次垂丝赝者木瓜辨之以其叶木瓜花先叶海棠叶先花韦公慈仁二寺皆京师海棠盛处秋海棠丁香紫白二种榴花遵生八笺燕中榴花有千瓣白千瓣粉红千瓣黄千瓣大红单瓣者比他处不同中心花瓣如起楼台谓之重台石榴桃花畿辅旧志有山桃园桃惟千叶碧桃为最六街花事桃花有白者棃花有红者亦上苑异种李花又郁李花有粉红有白棃花热河入梨树峪过三岔口循涧西行可里许棃花万树苹婆花畿辅旧志红白雅淡北花中之最可爱者柰花荷花圣祖御制避暑山庄诗序长虹饮练处湖光澄碧一桥卧波桥南种敖汉荷花万枝间以内地白莲锦错霞变清芳袭人尔雅翼北方人便以藕为荷亦以莲为荷日下旧闻凉水河莲塘最胜有坊额曰十里荷香畿辅旧志顺徳府最蕃孪枝葵有冬葵戎葵菟葵向日葵黄葵锦葵蜀葵诸种菊帝京景物畧菊种最繁种菊之法自春徂夏辛苦过农事草桥圃人废晨昏者半嵗而终嵗衣食焉探春白玉紫香二种玉簪蔷薇一名蔷蘼月季俗唿月月红夹竹桃木槿紫藤吏部堂右古藤十丈为明侍郎吴寛手植迎春金银藤一名忍冬天府广记昌平驻驆山西北清水涧崖间百合忍冬棠杜牛奶黄精之属红翠含濡紫荆紫薇酉阳杂爼紫薇北人唿为猴郎达树谓其无皮猴不能捷也北地其树絶大有环数夫臂者金粟俗名莴苣莲亦名莺粟虞美人长春俗唿金盏石竹一名石菊又名洛阳花丛生花色以数十种计凤仙一名指甲花俗唿海蒳玫瑰遵生八笺有二种其一种色黄出燕中花稍小于紫玫瑰八仙花一名避麝夜合俗唿马缨荷包牡丹即当归花一名朝鲜牡丹苑西集碧叶红葩娟洁可喜为春时草花第一金钱花一名子午花俗唿夜落金钱望江南鸡冠有红黄白数种矮者名寿星鸡冠蝴蝶花一名凤翼剪秋罗卷丹一名渥丹六月菊苑西集黄心藕合瓣有重纹自六月开至秋都人因名之江西腊乌斯菊一作无丝菊金铃长安可游记度仰岭十八盘有村名桃源遍开野菊金铃聚花如织组棣棠鼓子花旧志花似牵牛萱花六街花事萱草一名紫萱今京师有草花叶类萱春时叶布地经暑则朽及秋花发则叶已无存矣都人谓曰孤挺花花淡紫色疑即紫萱也转枝莲蓼梦溪笔谈六宅使何承矩议因陂泽之地潴水为塞欲自相度恐其谋泄日会僚佐泛船置酒赏蓼花作蓼花游数十篇绘为图旧志江乡花也北地髙㡬以丈俗唿水荭花金雀牵牛花俗唿红娘子红花尔雅翼习凿齿与谢侍中书曰此有红蓝北人采取其花作烟脂妇人粧时作颊色用如豆许按令徧颊殊觉鲜明通雅红蓝即红花北方有焉支山多红蓝北人采花染绯取英鲜者为燕脂畿辅旧志新河南和等县最蕃优钵罗化日下旧闻开必四月八日至冬而实中金色佛一尊者核也在礼部仪制司秀水李日华有记今无马兰通志马兰生道旁似兰而大色蓝无香木属松周礼职方氏冀州其利松栢圣祖御制避暑山庄诗序无暑清凉之南长松环翠壑虚风度如笙镛迭奏不减西湖万松岭也燕山纪逰石径山东南行至林衡署有古松数百株参错平野盘山志盘山之松以百万计而奇絶者多生石罅中拥肿卷曲如怒龙之攫又陂陀土壤而生者大数十围龙鳞斑驳或挺茸直上或青葱垂下口北多松柏蔽云干霄为千里松林柏明志府西北清白口社柏山四旁多产柏蓟州志天城少林龙泉香水诸寺柏皆千年物桧一名栝西山游记碧云寺殿前二栝松十围日出映之山中蓊蓊如青云起枫圣祖御制文集北方原无枫树之名自南巡见枫树方知北方之木即是枫树但南方厥木维乔所以直生北方厥木维丛故矮短耳其枝叶则相同也热河北岭多枫叶茂而美荫其色油然槐又一种曰龙爪椿宦逰记闻涿州灵椿寺椿木一本大不可量凡树影皆随日月升沈以为斜正而椿影早暮未尝少移畿辅旧志芽可充蔬桑五杂俎涞水道中有桑髙十余丈荫百亩云即昭烈舎前之桑也万斋诗话庾子山诗桑叶纷纷落蓟门王介甫诗幽燕桑叶暗川原幽蓟古多树桑今则絶少矣固安县志人素不事机杼杨太仆家种桑千株缫丝织絍以为衆倡大名府志魏以西南多桑丝子曰葚容斋三笔幽州人以桑葚为粮异苑北方有白桑葚长数寸食之甘美榆尔雅翼江南有刺榆无大榆盖大榆北方有之典术北方种榆九根宜蚕桑田谷好又白榆一名枌河间府志白枌皮可充饥其钱甚美汉龚遂治渤海令民口种十树备饥交河县志白枌坚实可作器物帝京景物畧榆春钱天坛拗榆钱以秋为京师七奇树之一杨广羣芳谱北方材木全用杨槐榆栁人多种之懐来县旧志杨木长柴产寳凤山柴烟直上为郊坛焚燎之用每年四月入山斫伐九月编筏起解务于冬至前交纳圣祖御制文集明时宫中用马口柴取给于蔚州昌平诸州县其柴长四尺许整齐白净两端刻两口以绳缚之故谓之马口柴康熙初年炊㸑还用此今惟天坛焚燎用之栁唐书地理志沧州土贡柳箱宋史地理志沧州贡大柳箱金史地理志大定四年命都门外夹道重行植柳各百里柞冬青檀名胜志涞水之山峯峦秀丽中多檀木桃木卢龙志枝干劲直色紫皮滑可以裹镞枸橘一名铁篱寨椵段成式肉攫部鹰有房山白生代东房山白阳椵树上宣府志大白阳堡南四里有椵树山上有古椵树栎縁山谷生之蓟州上方寺者最古子曰橡斗可染皂娑罗树帝京景物畧香山卧佛寺娑罗树大三围皮鳞鳞枝槎槎瘿累累根搏搏花九房叶七开实三稜西域种也桐有椅桐青桐梧桐燕京赋注荏桐多生楚粤椅桐宜于北地梓杄宣化产叶似松而有刺楮草木虫鱼疏幽州人谓之谷桑或曰楮桑皮可作纸今永平出磁州志楮皮浸之造纸出响水亮东武任二村柽河间府志俗唿西河柳性浮为舟可以负重桦唐书地理志妫州土贡桦皮宣化府志张家口出皮有紫黑花者可裹弓皮厚者为煖木可镶器物苦枥一名秦皮楸史记淮北常山以南河济之间千树楸述异记中山有楸户掌楸木可为什器畿辅旧志玉田楸子山行五里许楸树纷披杜河间府志即杜棃一名甘棠可任剞劂竹帝京景物畧燕故难竹至水尽头林林亩亩竹丈始枝笋丈犹萚竹粉生于节笋梢出于林根鞭出于篱孙大于母昌平志城东麻子港甚繁笋亦可食棘山海经北岳之山多枳棘刚木卉属艾有家埜二种菖蒲隋图经邯郸紫山下有石石上菖蒲一寸九节旧志一寸九节者出居庸石洞中芭蕉老少年一名十様锦葛遵化州志蔓长縁山谷间根可食丝可织花可醒酒土人取之违其用非编篱即束薪再则絍篱落而已邯郸县志葛山林木森郁葛藟尤盛女萝一名金线草题草帝京景物畧房山县白蒂山生题草紫草唐书魏州土贡紫草宋史大名府贡紫草苜蓿莶草昌平旧志居庸出金稜银线素茎紫荄紫花地丁一名箭头草紫石英隋图经邯郸紫山春夏有气蓊郁巖间生紫石英洛神珠一名酸浆草俗唿红姑孃旱莲草吉祥草龙珠谷精草慎火草即佛指甲芄兰草木虫鱼疏幽州人谓之雀瓢蔓生叶青緑色而厚断之有白汁鬻为茹滑美其子长数寸似瓠观音草虎须老鹳草铃儿草蔹草木虫鱼疏似栝楼幽州人谓之乌服芦丹铅録芦苇通一物北人以水傍下湿处生者为苇其细不及指人家园池间所植者为芦其干差大深碧色者为碧芦排闷録京师无笋以芦芽为笋燕都逰览志韦中贵别业四围多水荻花芦叶寒鴈秋风令人作江乡之想广羣芳谱荻似而细髙数尺中实蒲水经注阳城淀匪直蒲笋是丰实亦偏饶菱藕寰宇记莫县东南隅中有蒲柳多葭苇元和志长芦县萨摩陂周五十里有蒲鱼之利水葱蓝染草有大小二种即靛也麻雄者为枲雌者名苴有苘麻火麻河间府志火麻又名线麻黄麻盐蓬河间府志叶圆长至秋枝叶俱红烧灰煎之可得盐极甘美鹻蓬河间府志似盐蓬而大曝干为烬煎之可得鹻茅瀛州青茅草可作笔幽燕纪异茅地经冬烧去枝梗至春取土中余根色如玉者捣汁煎之至甘可为洗心糖唐山县志茅山山际出茅有刺而三嵴烟草食物本草闽产者佳燕次之春种夏花秋日取叶切细如发草顶数叶名曰葢露昌平州志先白浮山村产者良后城中更胜蒿宣化县志蓬蒿结实名沙米河边沙滩所生可食药属人蓡唐书地理志幽州檀州平州营州土贡人蓡太平寰宇记幽州土产人蓡檀州贡安东府蓡定州贡恒山人蓡茶经人蓡生幽州檀州者为药无效沙参白芷明志乐亭县出香白芷黄芩荆芥芍药赤白二种防风天南星金史地理志正定府产续断本草生常山山谷逺志太平寰宇记蓟州土产逺志白术白术苍术金史地理志大兴府产苍术半夏滑石五味子半夏滑石五味子畿辅旧志北地多有永平产特良桔梗茵陈柴胡图经北地者色黄白枯脆无气味秦艽木瓜金史地理志正定府产车前子即芣苢尔雅翼幽州人谓之牛舌草正字通开州者良黄精天府广记昌平驻驆山西北清水涧崖间牛奶黄精之属红翠含濡桑白皮太平寰宇记澶州土产薄荷代赭石金史地理志大兴府产萆薢图经生正定山谷苏河间府志无紫者味不芳烈酸枣仁蔓荆子唐书地理志平州土贡蔓荆实杜佑通典北平郡贡蔓荆子四觔明志卢龙迁安出青黛太平寰宇记赵州产青黛细辛桑寄生白鲜本草生上谷川谷及寃句地肤子俗唿扫帚矍麦马兠铃天花粉知母药録幽州蛇胆知母充蔚即益母草莱菔子芎金史地理志正定府产芎旋覆花蒲公英香附子太平寰宇记澶州土产金史地理志河间府产白蒺藜刘寄奴芫花威灵仙藜芦土人谓之憨葱栝楼一名地楼滦州志北城土垣甚多泽泻萹蓄郁李仁枸嵴本草生常山川谷枸杞古以常山者为上地骨皮商陆莨菪丹参𤣥参图经生河间及寃句今处处有之紫菀图经生房陵山谷及正定邯郸蒲黄禹余粮王不留行藁本密云志香陉山出藁本杂香兔丝子夏枯草石菖蒲隋图经邯郸紫山下有石石上菖蒲一寸九节苁蓉唐县出皂角金史地理志正定府产升麻麻黄白牵牛金史地理志大兴府产白龙骨金史地理志大兴府产白石英永平出紫石英永平出畿辅通志卷五十六畿辅通志钦定四库全书畿辅通志卷五十七土产石属王名胜志玉田龎山南即种玉山也玛瑙宣化县志镇城四角洞出然亦仅见水晶宣化县志镇城北黄尖山出琉璃宛平出画眉石燕山丛録宛平斋堂村出石黒色而性不坚金时宫人多以画眉燕石山海经注燕山多婴石似玉有符采婴带名胜志满城玉山多白石如玉所谓燕石次玉者也上水石花斑石蔚县出白玉石五杂俎京师北山大石窝水中产白石如玉採供大内堦砌栏楯之用柔而易琢镂为龙凤芝草形採尽复生砺石保安州出豆查石盘山志石大数十丈或方或圆如凿如削又能壮树大凡依石之树倍大元精石金史地理志邢州产赭石山海闗出磁石唐书地理志恵州土贡磁石宋史地理志磁州贡磁石礞石龙门县出文石唐书地理志邢州土贡文石永平府志滦河出文石黒石遵生八笺燕中黒石状若英石纹片皱裂可作研山但石性松脆不受击触火石怀来县志火石岭产五色火石金砂盘山地多金砂雨后晶光耀目解玉砂宋史地理志邢州贡解玉砂燕山丛録玉田县南有温泉砂随水出色白而细磨治金玉能令光莹又名寳砂灵夀出砚稗史彚编蓟州产褐黄石砚理麤发墨不渗类䕫石土人刻成研以草灰煨之遂变紫用之不燥矾宣化县志有五色马鞍山出磁州志西山一带入穴数十丈见水取其清者炼成黒矾浊者成黄矾石炭戒菴漫笔北京诸处多出石炭俗称为水和炭可和水而焼也磁州志出州西山入穴取之深数十丈先见水水尽见砂石砂石尽见炭有三种初得者为山青次为大青末为下架或炼为焦炭备冶铸之用煤抚宁县志椒果山东为六罗山上庄坨其西为石岭皆产煤包金土昌平州志红舌山出宣化县志镇城及蔚州出色微黄中带金星用以泥祠殿壁白土隋图经常山房子城出白土细滑膏润可以涂饰兼用濯锦可致鲜洁燕山丛録丰润琵琶山产白土如粉可饰屋壁緑土蔚州出红土不灰木石质木性易州满城蔚州出可制为盆炉等器石灰货属金金史地理志大兴府产金银铜铁元史食货志金之所在腹里曰檀州永平府志寛河川出又卢龙阳山溪中所出色艶而小如粟粒淘之得不价工银元史银在大都者至元十一年于檀州奉先等洞採之十五年于蓟州丰山採之铜金史地理志正定府产铜畿辅旧志白沟河东北五里有铜矿山今无採者铁汉书地理志北平有铁官后汉书渔阳泉州有铁和帝纪永元十五年复置涿郡故监铁官唐书地理志马城东北有千金冶秋涧集元燕北燕南设立铁冶十七处嵗课铁千六百余万眀统志迁安卢龙二县出暇老斋杂记正统初军器之铁取足遵化昌平山水记檀州大峪锥山有铁鑛眀时亦尝开採今封闭钖永平府志迁安出丹钖铜镜畿辅旧志易州出者最着丝唐书地理志沧州邢州土贡丝太平寰宇记赵州产丝河间府志宋河间茧丝织絍之所出贡丝大名府志土宜桑丝然近时树艺者少织絍不广魏县志民务蚕缫丝成则坐贸山右客商绵唐书地理志幽州范阳郡冀州信都郡易州莫州土贡绵宋史地理志莫州庆源府贡绵太平寰宇记幽州土产绵金史地理志河间府产无缝绵畿辅旧志保定正定多植之绢隋图经清河绢为天下第一唐书地理志幽州范阳郡瀛州河间郡莫州文安郡冀州信都郡深州饶阳郡赵州赵郡魏州土贡绢宋史地理志霸州清州保州信安军永静军顺安军河间府冀州深州庆源府恩州贡绢沧州贡大绢光和志贝州磁州澶州贡绢太平寰宇记幽州贝州土产绢金史地理志大名府产皱縠绢畿辅旧志屯绢出京都者佳次则广平之清河又生绢黄白二种出易州者最着䌷唐书地理志易州定州土贡䌷洺州土贡絁绵䌷魏州土贡花䌷绵䌷平䌷絁宋史地理志雄州洺州贡䌷保定军贡絁祁州贡花絁安肃军贡素絁大名贡花䌷绵䌷平䌷元和志洺州贡绵䌷缣纩魏州贡绵䌷平䌷澶州贡平䌷太平寰宇记洺州土产平䌷絁子䌷畿辅旧志曲周肥乡绵䌷最着长垣县志䌷帕粗备一方之需非精好可致逺罗唐书地理志常山土贡孔雀罗瓜子罗春罗定州土贡罗宋史地理志正定府贡罗金史地理志涿州贡罗绫唐书地理志幽州范阳郡土贡绫定州土贡细绫瑞绫两窠绫独窠绫三包绫熟线绫太平寰宇记涿州土产绫宋史地理志中山府贡大花绫金史地理志平州贡绫长垣县志唐土贡定额韦城曰方丈绫纱日下旧闻范阳之绫贡于唐宋霸州亦产丝绢元于涿州设锦局织染提举司不知何时遂休其蚕织也锦杜佑通典赵郡贡锦五十疋刻丝蓼花洲闲録定州织刻丝不用大机以熟色轻于本棦上随所欲作花草禽兽状以小梭布纬时先留其处以杂色线缀于经纬之上合以成文不相连承空视之如雕镂之象故名刻丝布唐书地理志沧州邢州土贡布太平寰宇记赵州贝州土产布广羣芳谱肃宁之布几同松之中品河间府志土布细者次于吴中毡唐书地理志贝州土贡毡覆鞌毡杜佑通典清河郡贡毡十领宋史地理志恩州贡白毡太平寰宇记贝州土产白毡靴毡席唐书地理志澶州土贡凤翮席景州沧州土贡苇簟杜佑通典景城郡贡细簟四领宋史地理志开徳府贡莨莠席永静军贡簟金史地理志河间府产蔺席纸帝京景物略有贡笺有绵料边又有白笺洒金笺五色粉笺金花五色笺五色大帘纸磁青纸畿辅旧志永平桑皮者着开州志清河滨人多造纸为业颇佳墨唐书地理志易州土贡杜佑通典上谷郡贡墨二百挺笔秋涧集燕之笔霜雪颕也劲而莫为屈陆薫香百州学海邯郸出函周礼考工记燕之无函也非无函也夫人而能为函也角弓唐书地理志幽州澶州土贡角弓刀唐书地理志邢州土贡刀瓷器唐书地理志邢州土贡瓷器宋史地理志邢州贡白瓷琖金史地理志正定府产瓷器定州志窑器珍于天下江南好事者往往蓄之索诸定蔑如也磁州志彭城镇烧造瓮缶盆碗罏缾诸种有黄緑翠白黒各色然质厚而麤只可供市肆庄农之用盐周礼职方氏幽州其利鱼盐史记燕有鱼盐枣栗之饶汉书地理志章武县有盐官括地志滑盐地宜五谷有盐池之利寰宇记渤海在盐山县东北一百三十里咸土在县东七十里四周一百五十里地带海滨其土咸卤海潮朝夕所及百姓煮之为盐今沿海有塲设官司之长芦盐课出于县者十有五六金史食货志大定年置沧寳坻盐司明制书北平河间盐塲二十四处嵗办盐六万三千一百五十三引三百觔零天津卫志大海去城百余里商出百万之课民获兴贩之利鱼盐之薮也冀州志旧有火盐甚佳今无硝金史地理志大名府产硝畿辅旧志有朴硝熖硝多产斥卤中大名府志出硝河鹻金史食货志刮鹻土煎食者杖黄蜡蜜畿辅旧志山蜜多白家蜜多红白胶唐书地理志渔阳郡土贡白胶酒宋赵珣熙宁酒课十万贯以上沧二十三务正定八务定六务五万贯以上澶九务瀛十务棣十三务邢十二务深五务赵七务磁十一务祁三务保一务三万贯以下莫四务雄一务干宁二务霸四务安肃一务永宁二务广信一务顺安一务北平一务一万贯以下信安一务保定一务宋张能臣酒名记澶州中和堂正定府银光河间府金皮又玉醖保定军知训堂又杏仁定州中山堂又九醖保州巡边银条又错着水棣州延相堂恩州㨂米又细酒洺州玉瑞堂夷白堂又玉友邢州沙醅金波磁州风曲法酒深州玉醅赵州瑶波定州𤓰曲又错着水宋周燀北辕録燕山酒固佳所饷尤为醇厚名金盖用金水以酿之也五杂爼京师有薏酒淡而有风致易州酒胜之而淡愈甚鳯洲笔记蓟州薏苡仁酒三屯营所造更胜河间府志酒多以菊名然推沧产炭昌平州志光禄旧额炭四百觔暖姝由笔内用炭俱圆木所烧长尺许两头磨光外有麻路恐爆用砻糠火煨熟一筐可三四十斤禽属鹤灰白二种热河进榛子峪夹岭虬松苍蔚鸣鹤飞翔青鹤拾遗记幽州之墟有善鸣之禽人靣鸟喙八翼一足毛色如雉行不践地名曰青鹤鹅昌平州志光禄旧解额鹅翎六千根鸡鸭鴈尔雅翼北方有白鴈似鸿而小色白秋深乃来来则霜降鹰酉阳杂爼鹰有房山白紫背细斑便兎生房山白杨椵树上向范阳中山飞渔阳白腹背俱白便兎生徐无及东西曲白叶树上向章武合口博海飞黒皂鹂生渔阳山松柏树上向章武飞白皂鹂生漠北枯柏树上向中山落阳章武飞青斑生代北白杨树上向灵邱范阳飞明志昌黎县道者山出鹰鹘鵰文献通考云州唐贡鵰羽鹞旧志雀鹰也其类有马雄细雄舵儿松儿等名鹘似鹰而腿差短使辽録北人二月三月放鹘号海东青打鴈松雪斋集皇庆元年赐大都留守伯帖木儿白兎鹘一翎翮皓洁白雪同皎至延祐元年毛羽变赤光采艶奕异于寻常鱼鹰淘河鹳天鹅燕山丛録漷县西有延芳淀辽时每季春必来此弋猎打鼓惊天鹅纵海东青擒之䴔䴖俗唿青庄鹖鸡黄鸟草木虫鱼疏幽州谓之黄鸎圣祖御制避暑山庄诗序甫田丛樾之西夏木千章浓隂数里黄鸟好音与薫风相和布谷雉尔雅雉絶有力奋北方曰鵗水经注磨笄山每夜有野鸡羣鸣于祠屋上故亦谓鸡鸣山天府广记昌平驻跸山西北崖间鸟窠雉囮徧其巖穴凫又名野鸭燕帝京景物略采育东有阜高丈广三四十尺曰聚燕台嵗秋社京畿城村燕各将其雏聚此台呢喃竟二日而后去鸳鸯鹭鸶油葫芦凫之小而肥者乌魏书灵征志景眀四年幽州献四足乌正光元年幽州献三足乌正光元年幽州献白乌旧志白颈者名寒鵶鹊魏书灵征志延兴二年四月幽州献白鹊鸠草木虫鱼疏雎鸠深目目上骨露出幽州人谓之鹫鵻䳕鸠幽州人谓之鷱畿辅旧志祝鸠最多祝鸠即鸠鹙䳺鹑城北集以玉田丰润永平产者为佳毛劲者如竹叶软者如芙蓉相思鸟桑鳸一名蜡嘴鹪鹩梦溪笔谈鹪鹩之小而緑色者北人谓之螓阿似山鹊而小北画眉一名灰串飞生鸟畿辅旧志居庸出状如蝙蝠而大产妇持其毛皮易生地鸨似鴈无后迹鹚鷧尔雅注俗唿兹老鵽鸠尔雅注大如鸽鼠脚无后指憨急羣飞出北方沙漠地一名沙鸡亦唿半翅䴕一名啄木姑恶一名苦鸟黎鸡翠雀多生草际拖白练即练雀瓦雀俗唿家雀靛雀大似瓦雀土人唿为自自囘囘麻料红料黄雀小丹邱客谈京师田雀以四月肥背有黄羽与江乡纯色者别以江南食法制之亦甚腴美葢江南黄雀所食者稻疑北地以食麦而肥也桃雀禽经状类黄雀而小燕人谓之巧妇亦谓之女匠贮㸃红兽属马左传冀之北土马之所生史记货殖传龙门碣石北多马牛羊旃裘筋角魏都赋冀马填廐而驵骏唐天文志冀之北土马牧之所蕃庶故天苑之象存焉杜阳杂编范阳节度使李懐仙贡九花蚪额高九寸毛拳如麟身被五花纹海録碎事周时燕王进马一形十影言其骏也眀王嘉谟石瓮记幽蓟马四足可当中人之产保安州志马多自口外至者驘驴牛周礼职方氏冀州其畜宜牛羊尔雅北方之美者有幽都之筋角焉考工记燕之角材之美者也淮南天文训北方其地多牛羊文献通考云州唐贡牦牛尾羊豕符子朔人献燕昭王以大豚年百二十矣人谓豕仙方言燕谓之鹿圣祖御制避暑山庄诗序流杯亭之北瓜圃平原如掌丰草茂木麕䴥雉兎交牣其间唐六典冀州贡鹿角胶久罢天府广记昌平驻跸山西北山鹿之毳豪猪之毛丰茸随风麞又麝形似麞俗唿香麞杜佑通典妫川郡贡麝香十颗狍天府广记自高梁至徳胜小山至衆兽有虎豹奇狸豪猪兎狍麂虎山海经幽都之山上有元虎元豹图书编走碣石最高峰西望连巖邃谷大麓多虎豹熊罴所伏游豹唐书地理志营州土贡豹尾皮骨熊唐书地理志平州土贡熊鞹明一统志蔚广多出熊胆抚宁县志熊山旧常产熊狼野猪狐旧志种类不一滦州止马山出者毛深厚色赤魏县旧志土贡狐皮一十八张貉獾魏县旧志土贡麞獾貉皮六十二张狸蓟邱集京师北山兽有虎豹奇狸青羊宣化出黄羊眀一统志味甚美宣化出秋羊宣化出犬宋书五行志幽州有犬鼻行地三百余步地猴一名黄䑕狼霏雪録黄䑕畏地猴入其穴则啣黄䑕喙曳而出之黄䑕昌平州志黄䑕足短善走见人则交其前足拱而如揖昌平山水记黄花镇有䑕色如而毛浅渑水燕谈契丹国产大䑕曰毗狸形类大䑕而足短极肥其国以为殊味兎唐书元宗时创集贤书院河间景城清河博平四郡嵗贡兎皮千五为笔材乐亭县志海中形如半月广数十顷名月坨其间草木繁殖雉兎充斥氷合时居民尝射猎于此猫燕京赋注波斯猫极大拂菻狗极小今为京师土产松䑕盘山志有二种一小者大不过三寸通身豹纹最灵黠名松䑕一大者灰色善盗果实名臊䑕鼬臊狗盘山志状似貍黒黄色走峭壁迅疾如飞水族鱼周礼职方氏幽州其利鱼盐史记燕有鱼盐枣栗之利鲤山谷别集燕人脍鲤方寸切其腴以㗖所贵旧志出巩华者佳鳞金色目皆赤晕又出漳滏中肥而味亦美顺义县志白河最佳俗云顺鲤鰋滦州志三月以后出海鲫永平志滦河偏凉汀产最佳大者重三四觔味美湖湘不及鲁天津滦州四月以后出海鳣牛鱼王易燕北録牛鱼觜长鳞硬头有脆骨重百觔即南方之鱏鱼也鱏与鲟同羊鱼天津出形圆尾似牛尾多刺手不可触鲂草木虫鱼疏鲂广而薄肥恬而少力细鳞鱼之美者渔阳鱮似鲂而头大或谓之胡鳙白鱼水经注大防岭山下有石穴其水夏冷冬温春秋有白鱼出穴数日而返人有採捕食者美珍常味盖亦丙穴嘉鱼之流类也鳗滦州出者佳巨罗细鳞多刺天津唿为腾香鱼鳊银鱼寳坻县志银鱼霜降后自海中蛤山出逆流北上蓟州温泉下育子其色莹白如银黄花鳢俗唿黑鱼一名七星唐书地理志沧州土贡鳢鮬通典景城郡贡鳢鮬三百五十挺白条似银鱼而身细肉薄干可以蓄俗曰面条天津永平出鳑头俗唿鲤后鯚鲋寰宇记武安朱衣山下有水北流中有鲋鱼名朱衣鲋鳞色如金肠似朱比目鱼惟一目行则二鱼相附北游纪方房山甘池石将军庙下穴中有一目鱼长可四寸每于清眀日出穴析津日记甘池有鱼一目涿水有鱼重唇土人唿为鞋底鱼八带永平府志形若革囊口在腹下八足聚生口旁如带即乌鲗鱼黄姑鲇石鲢新城县志三伏以前西山雨后水涨有鱼随水而下曰石母长三五寸味不甚佳至雄县生子乃曰石鲢逆水北上物跃中河雄人伺于津梁渚涘间取之白沟河亦然石鲢子长寸余至二寸许味肥美鲞汪刺房鱼出海中大如房或随潮䧟沙上土人取脂煎油海鲐永平出形如黄姑大不过二三两鲨鮻出海及滦河河豚丸子滦河出身黄头大有翅无鳞金鱼帝京景物略金有鱼藻池鱼之种深赤曰金莹白曰银雪质墨章赤质黄章曰瑇瑁鱼有异种者曰银鞍曰鹤珠曰七星曰八卦有虾种者曰银目金目双环四尾鱼子河间府志津门所饶龟鼈虾金史地理志河间府产钱虾天津志有虰虾线虾对虾蟹唐书地理志沧州土贡糖蟹辽志渤海螃蟹红色大如碗螯巨而厚金史地理志河间府产春渚记闻霸州边塘泺霜蟹不论钱天津卫志秋间肥美味甲天下蛏螺燕山丛録丰润海出螺大者如斗其殻可以代瓿小者如拳殻可制杯土人谓小者为蠃蚌蛤有海蛤文蛤蛎蚶蛙一名虾蟆又蟾蜍祁州出蟾酥元志宋村有蟾池青鸡俗唿田鸡虫属蚕史记货殖传燕代田畜而事蚕蠭尔雅翼北方地燥多在土中故多土蜜方言燕赵之间谓之蠓螉其小者谓之蠮螉旧志有土蜂蜜蜂马蜂各名蝶蝉帝京景物略土人唿为蝍蟉三伏鸣者声躁以急曰伏天入秋而凉鸣则凄短曰秋凉蜻蜒帝京景物略大而青者曰老青红而黄者曰黄儿赤者曰红儿好击水而飞络纬帝京景物略便腹青色以股跃以短翼鸣其声聒聒以其声名之曰聒聒儿莎鸡草木虫鱼疏如蝗斑色毛翅数重下翅正赤幽州人谓之蒲错蟋蟀草木虫鱼疏似蝗而小正黒光泽如漆幽州谓之趣织帝京景物略别种三肥大色泽如油曰油葫芦首大者曰梆子头鋭喙者曰老米嘴蟪蛄旧志即寒螀䘀螽旧志俗唿蚂蚱鼅鼄尔雅疏自闗而东赵魏之郊谓之鼅鼄或谓之蠾蝓方言北燕谓之蝳蜍又一种扁薄作幕贴壁间北人唿为壁茧又蟏蛸长脚此虫着人衣则有喜幽州谓之亲客蛾蚓蝙蝠正字通北燕唿为蟙䘃蜗蜥蜴潜确类书守宫也北燕谓之祝蜒萤螽斯诗註蝗属螘扈从日録蚂蚁坟在海子东南清眀日蚁数万聚此螳蜋尔雅疏燕赵之际谓之食庬其子名螵蛸旧志俗唿刀郎虿草木虫鱼疏虿幽州谓之蝎癸辛杂识北方火蝎比之常蝎极小其毒甚酷蟫即蠧鱼螟蛉灶马蛴螬水牛帝京景物略金光緑色甲坚而须劲以动曰金牛儿黒色白㸃曰春牛儿斑蝥牛蠓虵尔雅翼幽都之山黒水出焉其上有黒鸟黒蛇耳谭西山潭柘寺殿中二虵长五尺余名大青小青燕山丛録蓟中不产虵独百花山有七寸虵至毒盘山志有五百善虵潜天城寺塔下尝来僧座下聴法又布云虎虵属俗唿四脚虵蜣蜋蜈蚣毛诗名物解广雅曰蝍蛆蜈蚣性能制蛇北燕谓之蛆蟝大者谓之商距一名马陆蝇虎猬蝱梦溪笔谈信安沧景之间多蚊蝱夏月牛羊皆以泥涂之不尔多为蚊蝱所毒则狂逸不可制蝼蛄尔雅翼今人谓之土狗北方谓之地蝼螾即蚰蜒方言赵魏谓之蚨虶北燕谓之虭蚭蝇蚊蜉蝣畿辅通志卷五十七畿辅通志钦定四库全书畿辅通志卷五十八封爵昔者先王建邦设侯分茅胙土所以襃有徳尊勤劳用镇抚四海承卫天子也涂山之㑹号称万国汤受命时凡三千国周封五等公侯伯子男六千有八百余国京畿之地包络幽并冀兖粤稽上古陶唐氏实始封于此夏有昆吾商有孤竹迨武王克殷封黄帝之后于蓟召公于燕康叔于卫其后成王封周公之子于邢而鲜虞无终曲梁古小侯之国见于春秋者往往而是秦裂封建而为郡县然汉以来高祖子弟同姓为王者九国功臣侯者百余人河间中山信都广川并食采于兹土自时厥后诸侯或骄奢不轨于法隋唐以还惩末大不掉之咎制州邑立守宰虽有推封系之以空名而已然其名不可得而废也于是采封爵之着于京畿者自上古迄于前眀具之为谱古封国唐昆吾孤竹蓟燕卫邢曲梁新昌无终肥子鼓鲜虞奚肥赵魏西汉赵隠王如意赵共王恢赵幽王友河间文王辟疆燕灵王建燕敬王泽河间献王徳赵敬肃王彭祖平干顷王偃中山靖王胜广川恵王越清河哀王乘常山宪王舜正定顷王平燕剌王旦中山哀王竟中山孝王兴信都王景广川王宫燕王庆赵景王张耳燕王卢绾羹颉侯信州乡侯禁阿武侯豫景成侯雍高郭侯参戸侯免平隄侯昭乐乡侯终柏畅侯终古邯会侯仁南䜌侯佗鄗侯舟揤裴侯道封斯侯胡伤舄氏侯贺将梁侯朝平陆城侯正新处侯嘉安险侯应广川侯颇临乐侯光栁宿侯盖广望侯忠樊舆侯修隂安侯不害蒲领侯嘉枣彊侯晏新市侯吉乐信侯强厯乡侯必胜桃侯良临河侯贤栁侯阳巳复阳侯延年新昌侯庆邯沟侯偃乐阳侯説曲梁侯敬平乡侯壬广乡侯眀乐平侯永西梁侯辟兵和阳侯安东安侯强房山侯勇安平侯习益昌侯婴广平侯徳柏乡侯买武乡侯庆乐平侯䜣高阳侯并桑邱侯顷昌城侯丰清河定侯王吸广平敬侯薛欧曲逆献侯陈平曲周景侯郦商阳信侯吕青安国武侯王陵棘蒲刚侯陈武武强侯严不识贳齐侯合傅胡害肥如敬侯蔡寅任侯张越斥邱懿侯唐厉辟阳幽侯审食其安平敬侯鄂秋北平文侯张苍复阳刚侯陈胥中水严侯吕马童平棘懿侯林挚深泽齐侯赵将夕厯侯程黒宋子恵侯许瘛寗严侯魏遫堂阳哀侯孙赤广阿懿侯任敖煮枣端侯革朱桃安侯刘襄乐成节侯丁礼南宫侯张买脩侯周亚夫阳信侯刘掲弓高壮侯韩隤当故安节侯申屠嘉中邑侯朱进新市侯王弃之容城携侯徐卢遒侯陆彊范阳靖侯范代易侯仆亚谷简侯卢它之合骑侯公孙敖成安侯韩延年荻苴侯韩陶成安严侯郭忠博陆侯霍光安平敬侯杨敞长罗壮侯常恵章武景侯窦广南皮侯窦彭祖平恩戴侯许广汉乐昌共侯王武武阳项侯史丹安平侯王舜将陵哀侯史曽乐成敬侯延寿曲阳炀侯王根高阳侯薛宣章乡侯谢殷东汉元氏王歙赵孝王良中山王茂中山简王焉广平王羡常山王昞乐成靖王党鉅鹿王恭清河孝王庆河间孝王开广宗殇王万嵗蠡吾侯翼解渎亭侯淑广平忠侯吴汉阜成侯王梁修侯杜茂阿陵侯任光中水侯李忠东光侯景丹安平侯盖延灵夀侯邳彤昌城侯刘植观津侯刘喜新处侯陈俊东光城侯耿纯成安侯臧宫房子侯邓晨阳平侯桓焉平乡侯谢安高阳乡侯陈蕃蓟侯公孙瓉高阳乡侯蔡邕南䜌侯陈茂武阳侯窦宪乐平侯梁棠修侯董重三国魏燕王宇中山恭王衮范阳闵王矩乐陵王茂赵王干阳平县王蕤东武阳懐王鉴元城哀王礼邯郸懐王邕清河悼王贡广平哀王俨常山正定王嘉乐平成侯王朗乐平定侯董昭阳平壮侯徐晃长垣敬侯卫臻容城成侯卢毓广平肃侯辛毗长乐亭侯田豫高阳乡侯毋邱兴晋安平献王孚范阳康王绥高阳王睦赵王伦燕王机高阳元王珪常山孝王衡乐平王延祚河间平王洪河间王颙渤海王恢乐陵武公石苞鉅鹿元公裴秀安平元公王沈上谷郡公孟观辽西公段匹磾东明亭侯李矩博陵亭侯诸葛恢堂阳子石鉴元魏长乐王夀常山王遵北平王懋魏郡王毗清河王绍河间王修长乐王处文广平王连阳平王新成广平王洛侯博陵王畅广川王略河间王若赵郡王干高阳王雍清河王怿广平王懐渔阳王尉眷赵郡王穆亮长乐王稽敬北平王长孙嵩广平王杜遗博陵郡王尔朱彦伯常山王尔朱度律昌黎王冯熙中山王王叡上谷公纥罗河间公齐文安公泥辽西公意烈安平公叔孙建高阳公安同高邑公莫题高阳公许谦鉅鹿公长孙嵩广平公张黎常山郡公于忠燕国公卢光赵郡公陈建赵郡公李育燕郡公公孙轨东安公刘尼广平郡公游眀根清河郡公萧祗博陵郡公尔朱荣河间郡公尔朱弼清河公尔朱仲逺广宗郡公尔朱天光鉅鹿郡公陆叡范阳县公卢辨灵夀县公尔朱敞曲阳县公斛斯椿安平县公崔説安平县公于翼广宗县公李崇桑干公斛斯元夀正定侯陆曲阳侯素延乐城侯兴都安乐侯高闾清河侯崔颐灵夀侯古弼信都侯屈须卫国侯窦瑾固安侯李崇广平侯游雅柏人侯侯莫陈悦鉅鹿侯贺悦永宁侯郦范平恩侯崔光乐成侯高翼东安伯刁廱易阳伯贺㧞胜章武伯綦隽章武伯卢同容城伯窦瑗固安伯李裔方城伯阳裴清河伯陆腾固安子公孙表固安子卢元昌平子公孙叡良文安子长孙绍逺高邑子李灵平棘子李显甫列人子宋愔南皮子高祐浮阳子高济乘氏子高季式安平县子江悦之易阳子刘藻清河县子张烈容城县子祖莹渔阳县男崔巨伦贝邱县男傅永柏人男杨宣阜城男斛律金蓚县男李述北齐赵郡王琛清河王岳高阳康穆王湜博陵文简王济河间王孝琬渔阳王绍信范阳王绍义乐陵王百年北平王贞昌黎郡王韩凤广平公盛博野县公尉景固安县公斛律平广平郡公库狄干广川县公破六韩常魏郡公任祥清河郡公斛律光燕郡公慕容绍宗广平郡公段韶新城公张华原昌黎郡公冯子琮鉅鹿县侯魏兰根廮陶伯叱列平广宗县伯潘乐信都县伯赵勐下洛县男段宁安广阿子窦泰固安县子张遵业安平子陈元康后周赵王招冀王通中山公䕶广川公测广平郡公梁御赵国公李弼邢国公李曜燕国公于谨安平公宇文恺浮阳郡公独孤信长乐县公叱烈伏龟安公周恵达清河公杨素高阳郡公达奚武长乐郡公若干恵河间郡公王徳赵郡公刘雄昌平郡公尉迟纲固安郡公韦祐博陵县公薛温广宗县公魏元高邑公库狄峙浮阳郡公赵刚长乐郡公赵㫤高邑县公燕荣襄国公段文振长乐侯深广平侯侯莫陈颕索卢侯长孙俭饶阳县伯导平舒县伯邢峦居庸县伯王雅固安县伯卢诞清河县子赵肃长乐县子皇甫璠隋河间王𢎞安平王嶷高阳王説燕王倓赵王杲鉅鹿郡公贺娄子干赵郡公隂夀赵郡公李安安平郡公苏孝慈宗城县公刘权涿郡公卢楚正定侯郭衍北平侯张南和伯李谔平乡县伯杨汪文安子张大渊唐长乐郡王㓜良河间元王孝恭广平王孝慈河间王孝友清河王孝节渤海王奉慈鉅鹿王承义渔阳王承鸾常山愍王承干赵王福燕王忠恒王撝赵王业正定王瑛北平王偕棣王琰恒王瑱定王侗冀王絿深王悰安王卫王灌魏王佾棣王祤博陵郡王崔元晖上谷郡王侯仲庄赵国公长孙无忌卫国公李靖鉅鹿公魏征清河郡公杨𢎞礼广平郡公刘祥道广平郡公宋璟赵国公李寳臣鉅鹿侯魏少游渤海男欧阳询鉅鹿县男魏元同五代安王友宁博王友文渤海郡王高万兴渤海王高季昌渤海王高季兴魏王继岌渤海王高从诲瀛王冯道宋燕懿王徳昭广平郡王元僖冀王元份安王元杰镇王元俨燕王俣景成郡王宗祐景王杞河间郡王㮙祁王模魏王恺魏郡王杨石鉅鹿公宗实景国公僴瀛国公梴定国公栱魏国公旉祁国公竑冀国公高懐徳魏国公韩琦冀国公王徳用渤海郡公吴育清河郡公张俊魏国公张浚魏国公史浩魏国公留正长乐郡公张磻冀国公赵葵河间公章岵信国公文天祥辽燕王徳希燕王固云卫王宛冀王达喇魏国王察克广平郡王鸿和尔燕王乌格赵王实讷哷辽西郡王杨晳辽西郡王萧钖林魏王萧思温燕王萧孝穆燕王萧孝友魏国王萧恵赵王萧必实喇克赵王耶律阿蘓辽西郡王埓富辽西郡王马绩辽西郡王萧额哩音赵国公韩徳枢金常山郡王襄鉅鹿郡王宗宪广平郡王宗秀广平郡王威赫赵王宗杰卫王宗强冀懿王宗辅魏王道济赵王索宁冀王永功瀛王瓌瀛王琦邢王宗敏广平郡王和尼广平郡王王伯龙广平郡王耶律恕广平郡王诺延温屯思忠广平郡王赫舍哩志宁广平郡王圗克坦镒广平郡王李石定国公承晖定国公匡燕国公左企弓定国公圗克坦喀齐喀卫国公蔡松年沧海公王福河间公伊喇忠嘉努恒山公武仙高阳公张甫易水公靖安民赵国公圗克坦恭定国公圗克坦公弼正定县男蔡珪元河间王唿尔察卫王光泽广平王哈喇班第魏王额布格宣宁郡王额琳特穆尔宣宁郡王特穆尔布哈魏王巴延特穆尔冀王博啰魏王永和尔定王蘓察罕定王彻尔台北平王镇国镇阳王史天泽常山王刘秉忠赵王库哩济蘓赵王阿噜台赵王马布尔罕赵王珠勒唿北平王讷古伯广平王穆哩唿赵王巴雅喀赵王阿尔布哈赵王准布哈赵王囊嘉特赵王竒凌彻尔安肃公张柔魏国公钮祜禄忠善魏国公赵孟頫赵国公董俊赵国公圗古勒魏国公许衡赵国公丁好礼眀燕王棣赵王把谷王橞卫恭王瞻埏东垣端恵王见泳永贡蔚王厚魏国公徐达卫国公邓愈定国公徐景昌中山侯汤和永平侯谢成靖海襄毅侯吴正永宁侯张铨栾城侯李坚保定侯孟善隆平侯张信安平侯李逺成安侯郭亮广平侯袁容新城世侯张辅昌平侯杨洪武清侯石亨南和侯方瑛保定侯梁瑶庆云侯周能保定伯梁铭顺义伯金顺永宁伯谭广平乡伯陈懐抚宁伯朱谦懐柔伯施聚兴济伯杨善文安伯张輗武强伯杨能丰润伯曹义高阳伯李文宁晋伯刘聚顺义伯罗秉忠安平伯吴安庆云伯周夀玉田伯蒋轮安平伯方鋭固安伯陈景行武清伯李伟永年伯王伟畿辅通志卷五十八畿辅通志钦定四库全书畿辅通志卷五十九职官周官六典止详于王畿葢邦国建官视王畿畧同而特以次杀焉者也秦变封建为郡县然后京朝官别于外郡至于畿辅亲民之吏名位亦多不同数千年以来悉仍郡县之制汉畿辅官置京兆扶风冯翊三辅都尉与十三部刺史殊称唐京师置京兆尹西都东都北都牧各一人与五十道节度观察安抚诸使异宋京尹同唐其东京若西南北三京并置留守诸军州帅守不得比焉今畿辅地自宋以前与天下郡国同有元建都官制始异各道置行中书省畧昉京朝官而京师特置燕京留守以治民事其永平等七路总管与各行省同明初分天下为十四布政司惟金陵称京自永乐迁都北平始改称北京府称顺天与应天同官曰尹曰丞列在京卿不侪于知府既裁北平布政司其所属诸府改曰直隶府与南直隶同直隶府云者不隶于布政司而直隶于户部也既裁布政司因併省按察司别设守巡二道员分统顺天及直隶诸府钱谷刑名事凡守道为布政使佐二曰叅政曰叅议巡道为按察使佐二曰副使曰佥事直隶诸府既裁布按二司于是诸道员并假山东山西河南布按为名明制然也我国家因元明之旧官制从同今上御极特昉唐人京畿採访遗意置布按二司又増设河道总督改四道员专治河务置劝农之使务农重谷巡察御史亦置三员首善之地四方之表圣意深逺职官详备又度越元明旧制矣夫有司贤否政事所由以举废也稽诸史甪莅斯土者统辖大员并着于篇知人论世不无助云陶唐和叔周乐羊乐毅邹衍剧辛栾賔栾书栾鍼李克赵仓唐夙沙釐蓝诸君公仲连大戊午虞卿肥义赵奢汉卫琯彭祖周昌蔡兼李续张衡沈景吴祐范滂第五种朱浮母将隆窦融皇甫嵩贾翊冯焕刘虞张显苏章张敞戴徳朱愽萧育郅寿左雄刘焉周举羊陟韩馥蔡衍贾琮李广赵苞邳吉闵业李广霍去病郝贤耿况王覇髙嘉郭攸郭伋范迁张堪彭宠李膺王畅杨震郑昌张况王观樊凖邳彤谢夷吾司马直魏覇郭典龚遂邓邯杨璇袁绍贾光韩英伏恭陈翁生任光李忠宗广邓晨马成何武鲜于冀寒郎王遵韩延寿翟义耿纯鲁邳张酺臧洪姚期黄香王尊三国魏张承孙礼常林崔林张昭晋卫瓘张华刘𢎞唐彬刘琨符重慕容皝虞耸王勐慕容徳慕容凤符绍符丕段匹磾刘实魏舒李熹山涛温羡王虓杨凖丁绍王斌王象邵举邵续邵缉张平符融慕容廆北魏陆子彰贺拔胜念贤斛律羡潘永基楼毅薛庆之王静刁整李崇裴延隽长孙嵩长孙道生李韶陆俟长孙髙奚和陆俊窦瑾闾大肥髙颐安同孙小陆乙浑元云刘休賔贺源穆亮穆泥干王琚赵黑张宗之源子雍元孚元嶷杨颖王椿髙敖曹封隆之房法夀李公续崔秉斛律金髙岳杨钧李孚綦隽高慎斛斯智李佐王质郭祚夏侯道迁裴植李坚邢晏毕闻慰毕祖杇宇文福胡盛皇甫度元宁元隽王椿寳善郦道元刘罗辰勿欺段覇刘尼元铨于劲杨椿元琛元澄源世遵元固崔亮侯渊侯景路令思许陁宋㳺道张叔业髙琛髙渶髙祐王宪磨浑杨大眼王世弼崔休髙隆宗髙肇朱端李茂宣李秀林崔孝芬崔浩崔修东魏元晏李绘元嶷元彧段寿齐侯莫陈相马敬徳郑祖述源雄李桃枝薛孤延髙浟王士良髙孝行萧寳寅可朱浑道元娄叡尉粲髙湝娄定逺暴显元襄库狄千段荣髙延宗段韶髙叡髙润徐之才封子囘髙济髙仁英皮景李衍周炅周法尚周法僧独孤永业周于翼和洪崔士谦宇文永梁茂髙遵约隋郭绚薛世雍杨善㑹和洪裴矩窦毅张威张永济栁机赵煚崔昇麴稜窦琮侯莫陈颖杨尚希郭衍令狐熈来䕶儿库狄士文长孙平王仁恭杨文思唐张说宋璟狄仁杰李懐仙程权李寰李全畧郑权乌重𦙍张孝忠李寳侣王廷凑王绍懿王成元张璠李载卢𢎞宣杜中立王处存牛元翼曹华令孤彰马燧田𢎞正李愬田布贾耽姚南仲袁滋李听李徳裕王铎李勣李元通温造王武俊卢士玫康日宣穆宁苖晋卿王智兴郑朗裴度王俌髙成简张守珪唐彬韦玢李昇期李传正赵敬王君廓邹保英张仲素田仁㑹薛大鼎李干佑裴观边退思田华卢士叡贾敦颐郑徳本卢祖尚屈突诠李参刘澭戴元祥许善䕶韦凑纪王慎狄光嗣宋庆礼田昻史宪忠贾敦颐李兴公苏良嗣李懐逺裴子余原复道孝王元庆髙叡豆卢钦望姚班薛献霍王元轨韩王元嘉长孙无忌尹思崔宣道郑放谷从政裴晞陈君宸权懐恩元谊杨旻崔嘏程名振袁子干桓彦范尹思贞严挺之李湛薛坚李光颜李恬苏干王志愔张廷珪崔沔杨峤卢晖开颜杲卿后梁王檀王彦章牛存节韩令坤后唐李嗣昭马全节赵凤张宪后晋梁汉章田武赵思温王延颖李存审沈斌程福斌王景薛懐让郭从谦后汉王彦徽后周史彦超陈思让张藏英张承徳郑仁恵王全斌李万超郭进李琼宋呉珍张近何承矩刘承宗李允则张利一王勔王临吕公着赵不仕吴元扆李继隆梁师成王继忠陈遘王举元鱼周询陈升之髙继宣葛懐敏刘礼钊刘健李蟠王同史宗范张栾祝康晁端亷嗣王师古任良弼赵令廉文紨申王倚李许周沆刘平马仲甫王实吕希纯王汉之谢景温刘瑾李师中韩忠彦王克臣张舜民曽肇彭思永钱勰呉中复李肃之张近程戡吕公弼韩绛杨偕王拱宸唐介李叅孙永梅摰刘审琼苏轼郑成周从训窦神寳王徳用孟元狄青郭承祐刘从广王渊杨崇勲石保兴曹翰朱信康保裔王显王能张凝傅潜葛覇崔翰陈思让唿延朁孔守正范廷召田钦祚曹诱王昭逺张铎徐兴张洎赵延溥慕容徳丰杨赞钱惟济刘用髙琼郭蜜周台杨信魏昭亮魏延信张铎杨延昭贺惟忠石元孙李继宣杨守珍孙继业蔚昭敏袁继忠田重进田绍斌刘福安守忠髙继勲石普王继勲杨懐忠上官正赵世凖种师道赵仕从赵士晤杜彦钧卢守勤杨信石普李斌李斌李滔王贻永翟明张禹珪张孜李超汉杨美李神福周文应姚麟蔡审延韩从训曹璨耿全斌赵延进阎承翰王继恩石知颙杜守元王果尹宪孟𤣥谭延美任守忠曹诱刘竧张忠吴元辅司超辽耶律休格耶律仁先耶律博迪萧巴雅尔夏行美耶律布古韩徳枢萧文耶律哈准萧金郭药师苗道润完颜鄂博克李三钖达庸圗克坦泽完颜特尔格张用程寀萧恭宗尹鸿和尔徳古宋扆完颜方巨构贾益黄久约图克坦鑑王扩𤓰尔佳清臣承浑完颜阿林乌库哩富鲁伊喇富森王鲁柴茂班子成髙有隣李复亨䝉古纲图克坦克宁黙音贾少冲唐古徳温伊喇音伊喇谙达图克坦航孟浩巖叟温屯布拉王伯龙持嘉晖大臭王伯龙郝济贤靖安民常徳晖完颜伯特塔哩布乌库哩大懐贞𤓰尔佳实尔根贺扬庭武仙髙松元丁好礼郭庸徐世隆史天祥新济刘徳温吴鼎哈斯唿王思诚李进杨守则史楫姚天福乌塔王结袁裕刘绍祖刘容万思诚邢秉仁多啰岱赵辅张居敬姜毅李守贤史权赵天钖张𢎞范王安仁王安上哈斯巴拉实保齐台唿都史天泽王磐刘肃张恵张孔孙髙源髙谦图克坦巴尔王义张耕李惟简李世勉明敕使总督部院郭敦何文渊魏骥薛希琏虞祥李奎张楷王竑王暹罗通陈询周瑄邹干项忠叶盛原杰李衍何乔新丛兰李鐩马中钖寗杲王琼石介赵璜李瓒胡守忠许宗鲁李遂张濓于敖周珫王轮蓟辽总督明初蓟辽间遣重臣巡视或称提督嘉靖二十九年始置总督蓟辽等处都御史驻宻云总辖顺天保定辽东三巡抚兼理粮饷万暦初移镇山海闗九年兼巡抚顺天等处十一年复旧何栋杨愽王忬许纶杨选杨焘曹邦辅谭纶刘应节吴用先杨兆梁梦龙吴兑周咏张佳𦙍王一鹗张国彦蹇达山海督师经畧万厯四十六年设汪可受杨镐熊廷弼袁应泰文球熊廷弼王象干王在晋孙承宗髙第王之臣袁崇焕孙承宗洪承畴范志完保定总督崇祯十四年设驻保定府吕大器杨文岳孙傅庭顺天巡抚都御史永乐十九年四月癸丑命侍郎郭敦给事中陶衎徃顺天等府州巡抚军民事竣即罢正统十四年九月命都御史邹来学巡抚永平等处未有専设成化二年始遣都御史赞理军务巡抚顺永二府二十年从居庸闗中分为二巡抚其东为整饬蓟州等处边备巡抚顺永二府以居庸等闗隘𨽻之驻遵化万厯九年罢十二年复设邹来学李賔阎本杨璇张纲汪霖李田杨继宗彭韶闵珪徐懐秦民悦唐珣魏富屠勲张淮洪钟周季麟陈璧栁应震刘聪李贡王倬李瓒臧凤张润刘达李昆孟春刘泽张仲贤王玉周期雍王大用毛伯温戴时宗于湛张嵩张景华党以平戴金张汉徐锦徐嵩侯纶许论王祯朱方郭宗皋孙应魁王汝孝吴嘉㑹马九徳张祉马珮王轮张玭徐坤温景葵耿随卿刘应节杨兆王一鹗陈道基张梦鲤翟绣裳张国彦蹇达王致祥成逊李頥刘四科王邦俊吴崇礼刘曰梧喻安性李岳和声邓渼申用懋阎鸣泰刘诏单明诩王应豸王元雅梁廷栋方大任许如兰刘可训傅宗龙张鹏云吴可衡陈祖苞杨绳武王清文潘永图赵惟岳王继谋杨鹗宋权保定巡抚都御史正统十年五月己亥命侍郎薛希连巡抚保定河间等六府旋设旋罢成化二十年陞大理寺少卿侣钟为右副都御史巡抚保定正定河间顺徳大名广平等府提督倒马紫荆龙泉等闗驻正定万厯七年兼管河道薛希连孙祥陆矩邹来学祝暹孔文英陈泰段信李賔彭谊阎本杨璇陈濓叶冕张蓥侣钟李敏张鼎张锦史琳髙铨张缙王沂王景韩福徐以贞萧翀寗杲彭泽林廷玉张溥臧凤李瓒张嵿王崇文伍符周季凤刘麟何诏林庭㭿王应鹏钱如京林有孚许宗鲁周全刘䕫陆珂刘隅丁汝䕫吴瀚郑重苏祐李仁商大节杨守谦艾希淳吴岳郑絅张松喻时葛缙董威霍翼毛恺李迁魏尚纯张师载曹亨温如璋朱大器宋纁孙丕扬张卤辛自修隂武卿李已贾三近罗应鹤曹子登宋仕李尚智张西铭刘东星李盛春汪应蛟孙玮赵燿王国王纪韩浚胡思仲程已正丁魁楚张其年杨进徐标山海闗巡抚都御史阎鸣泰喻安性刘宇烈邱禾嘉杨嗣昌冯任朱国栋马成名李希沆通州巡抚都御史嘉靖二十九年设旋罢天启元年复设后裁王国桢范景文仇维祯王鳌永天津巡抚都御史天启二年设顺治六年裁毕自肃宣府巡抚都御史正统元年四月戊午命右佥都御史李仪巡抚宣府大同宣府巡抚之设自此始然兼理大同不专一镇景泰三年分宣大为二巡抚寻合为一成化十年复分设十四年加赞理军务李仪卢睿罗亨信任宁刘琏李巨李秉叶盛王越郭宁林聪殷谦张颐郭镗秦纮李岳张锦李介强珍杨谧陈纪马中钖雍泰张缙刘聪李进张鼐车霆刘璟邓璋陆完马炳然杨武赵璜王云凤孟纯张桧王纯刘达寗杲李铎张缙周进刘源清韩邦竒路迎郭登庸楚书王仪孙锦郭宗皋李良刘玺迟凤翔赵孔昭王遴孟重吴兑王一鹗张佳𦙍萧大亨许守谦郭四淮王世扬王象干彭国先马鸣銮连标薛三才汪道亨赵士谔张絃世解经邦王之臣徐良彦张晓秦士文李养郭之琮杨述程沈綮焦源清陈新甲张维世刘永祚江禹绪李鑑朱之冯按明制蓟辽总督顺天保定宣府三巡抚既设以后终明世未改其余时置时罢兴革不常今取自明永乐至我朝顺治八年裁缺歴任姓名可考者详録于右其漕储山厰督饷各部院专司一事与地方无涉者不载巡视长芦盐课御史于谦丁澄耿九畴俞璟娄芳潘瑄阮玘傅实林诚娄谦张诰林符刘乔张晓谢显王锦徐谦王辅赵英谢文钱承徳史瑛英濙李晔葛萱马良玉李嗣韩福程文曽禄张黻邵蕃陈策胡华髙崇熙刘弼陈玉王璟姜实杨滋王凯秦铣邵清王琼涂正宇文钟盛鹏崔哲髙公韶于鏊徐赞余珊陈轼万镃吴誾蓝章陈克宅范永銮郑光琬卢琼景重光邓显麒髙世魁陈大器魏有本王舜耕傅炯詹宽王徳溢阮徽黄臣王坤邓直卿曽翀陈迁谢少南李乗云陈让舒汀党承赐钱应扬郭廷冕裴绅杨九泽盛唐张洽王应钟刘时进朱有孚赵镗陈善治吴遵吴百朋曹光马斯臧王咏何大章姜儆陈瑞刘志伊陈纪鄢懋卿邹应龙陈万言冯善李文续王干章刘翾钟继英龎尚鹏傅孟春苏士润卢明章田子坚解学礼何汝成晏士翘雷嘉祥放鲲朱琏高惟崧甘雨曹一䕫林休征丁此吕黄师颜谭耀杨绍程刘应龙龚云致周孔教黄卷彭好古姚思仁徐元正冯从吾毕三才佴祺吴达可冯应凤余懋衡叶永盛李应魁毕懋康马梦贞潘之祥牟志䕫李征仪倪应眷郭如楚李时荣刘芳李𤣥帅衆喻思恂通州兵备道天启二年设未几裁崇祯二年复设周启元魏云中卢维屏王元维越其杰胡福宏张春王鳌永王𢎞祖江禹绪罗国华王永吉张毓泰黎庆永范仲彦冯师孔王秉鑑蓟州兵备道张琏钱承徳何琛朱王罗恂熊相叶珩刘淑相陈大纲裴骞陈嘉言谷高谷金段续喻智沈师贤徐汝珪王诰王轮孙国刘焘赵文耀陆坤赵忻伊介夫商诰纪公巡罗瑶杨锦张学颜徐学古王之弼卒应干钱进学费尧年顾养谦朱衣于达真成逊赵焘祖项徳槙杨植彭国光杜潜李之芳吴中明樊东谟袁和高邦佐邵可立闵宗徳刘复初王继谟胡士容孙织锦徐从治贾克中左应选王建侯崔源之王凝命鞠思让魏公韩杨裕楫遵化兵备道天启二年设顺治二年裁髙捷张凤翼张光进张朴耿如把方一藻李继谟李梴李鑑王文清潘永图李藻宋权耿应衡昌平兵备道嘉靖三年设马珮杨印贤栗永禄张蕙张问仁宋守约张廷弼马时泰任彬岳汴于达真张世烈原一魁白栋陈一简许应逵曹代萧王邦俊曹愈参卢维屏陈其柱贾克忠寇慎戈尚友都任黎玉田张橘樊师孔喻安性金应凤项良梓闵宗徳药济衆张福臻郭迎褒霸州兵备道正徳六年设许承芳马应龙任洛陈文沛于教潘鑑王凤灵杨大章陆坤温景葵宋仪望吴兑宋守约钱藻顾褒田如秀王藻顾云程刘卿梁有年孟成己真宪时邵可立杨嗣昌华宰王之桢赵煇张文达永平兵备道嘉靖二十九年设温景葵杨兆孙应元叶梦熊杨镐刘泽深张春郑国昌刘景曜邱民仰朱国梓易州兵备道正徳间设舒晟田登任忠徐景嵩张惟恕于教吕颛李文芝郭宗皋陈垲陈爼艾希淳赵瀛毕竟容程绅杨选张邦彦张渊严清沈应时曹金何东序朱卿髙文荐王璇徐学古曹子登余国宾刘东星冯子履房守士汪应蛟王铎韩学信张崇礼刘洪谟解经邦张经世柯㫤蔡复一徐腾芳韩万象解经传孙谷沈綮王𢎞祖王继谟卢时泰刘镐王秉鑑刘在朝许国翰刘之翰蠡县兵备道崇祯十二年设钱天钖冯尚宾吴克孝林文誉天津兵备道𢎞治间设刘福陈嘉谟金献民施槃栁尚义陈天祥蒋曙杭淮胡文璧韩㢘吕盛钱如金髙屿王潮王腾姚文清葛木华金敖英茹鸣金孙锦张承祚王琇陈仲禄王玑朱鸣渐吴嘉㑹刘廷臣张铎毛恺马珮于拱李凌云雷梦麟曹麟黄中曹科周希哲呉一本杨枢安嘉善张孔修徐学古赖庭桧刘鲁帅祥王来贤查志隆喻均彭国光梁梦龙张维新马化龙许守恩汪应蛟张汝蕴张治王守正高邦佐景昉杨兆叶宰冯任来斯行朱大典陈六韐蒋灿冯元飏王鼎新李化熙原毓宗王秉谦河间兵备道崇祯间设赵挺柯夏卿何谦井陉兵备道嘉靖二十年设孙锦王崇王汝楫尹纶朱征王廷俞宪项守礼蒋宗鲁何海晏陈柏袁洪愈李一瀚侯东莱刘应节纪诫李幼滋崔镛刘世昌辛应干游秀勲孙光祐裴旸葛木乔岳许应逵顾显仁梁云龙高时吴道行郑麟盛稔张崇礼陈忠爱定州兵备道崇祯十二年设陆文衡谢上选张经顺广兵备道崇祯十二年设张秉贞张有誉李呈祥宋权韩公魏大名兵备道正徳间设刘文宠汪正杨守礼刘秉鑑王俊民胡松张素杨彛孙锦汪溱乔瑞李冕项乔宋淳茅坤寇阳刘尚义侯一元宋岳徐贡元王世贞杨兆张佳印徐炳毛汝贤陈万言姜继曽陈文燧胡惟新张昇穆炜王毓阳侯尧封于文熙陈简沈一贯段猷显孟学孔孙成泰焦馨杨进张应祯詹尔达王应干范中彦丁魁楚卢象昇王裕心闵梦䕫吴鼎姚孙渠杨晋韩公魏朱廷焕山右兵备道天启元年设驻山海闗陶埏阎鸣泰邢慎言袁崇焕刘诏刘永基石维屏王应豸张春孙毂梁廷栋王楫杨嗣昌陈瑾杨于国李时王继谟原毓宗范志完冯珍按明制直𨽻监司俱曰兵备道嘉靖前惟三闗四镇设监军副使其后腹里诸郡亦俱有设者万厯天启崇祯间増置愈多然旋置旋罢驻无定所井陉定州二道姓名俱详见前惟宻云道未载今无考长芦盐运使邓崙严敬龚斆虞廷玺焦钝金达樊英陶玺宗钺陈伦赵亮采张正邢霖童瑞杨璲刘绎刘思贤徐金陵徐问东汉黄希英郭五常宋钺王光霁陈云松郜相王访张定陈尧方舟林汝永周载陈全之杜栋纪鸣凤张守䝉方启参杨守让李键张廷臣邢邦潘良贵髙世雨许天赠李焘蔡斗移姜奇芳阮尚賔何继髙瞿汝稷陈启孙张云翼韩初命呉从诚孙凤翔杨梦熊韩应龙顺天府尹旧志不载今无考永平知府董翥胡伯辉马负图张从道李文定张茂米瓘周晟王玺郑岑刘杰姜琏陈谊王问吴杰张祯恵隆何诏唐䕫毛思义王光郭九皋陆俸曹懐黎良胡体干王旒刘隅毛秉铎周汝范孙应辰张玭郭鑑宋大武李逊孟官纪公巡阎光潜廖逢节刘庠席上珍辛应干顾褒任铠张世烈陈维城马崇谦徐凖曹代萧程朝京高邦佐史文焕刘泽深项良梓陶珽药济衆徐廷松陈所立张凤奇黄运昌王四聪雷一凤唐世熊石声和彭份李在公保定知府时应祥王让骆佥黄𢎞施景昭章复宋讷常士昌郭衡冯周鑑常景先傅霖张柷陆原谢蹇章律刘观赵英沈纯吴哲董朴董杰秦昻张翀蒋曙舒晟秦伟胡文璧张元电王光常在赵福屠侨徐嵩闫溥汪坚陈輖张标王三省周祖尧邢址余鍧呉岳路可由萧体元赵忻陈善治康迪吉王性善严清沈应干张烈文贾淇章时鸾刘泮贾仁元张振先王象干查志隆顾显仁李楠黄䇿杜潜汪治赵光逺王国祯王述古武文达张养心丁自劝王名登李廷㯽唐焕祝万龄魏尚贤史躬盛方一藻李晋征髙斗光赵琦刘在朝黄师䕫王士章王梦鼎南洙源何复河间知府偰斯张仁崔衍王泽李濬姜涛许侃廖谟王俭贾忠顾佐谢文施槃陈珂史鑑庄襗常在张羽牛天麟徐景高喻茂坚胡体干徐嵩袁轩冕郜相项乔徐泮丁以忠徐文亨尹耕董䇿陈大宾宋岳张九功葛慈陈所学朱裳丁诚马三乐纪五常王继祖燕好爵张问明钱楷杜潜王之仕刘敏宽陈邦科叶炜马伟李维翰陈鸣春杜应芳柯㫤徐道登廉第应朝王王建泰王逢元石文器邱民仰胡之竑曹三用亓之伟颜𦙍绍方文耀正定知府孙克义郭勉吕震宋宾张忠广刘泽金瓒韩文张玟熊达彭泽彭杰胡宗道杨仪李璞陆芸张叔安朱鑑王腾孙孟和喻茂坚曹嘉胡效才顺徳知府张时富敬张鹤张浩黎允明郑勤林恭张继赵鑑张溥舒晟彭杰李春芳王崧王言罗玉于桂李春芳陈伯安魏珽孙锦张元孝髙迁王朝贤萧体元张诏李攀龙任民望刘应节董遂徐衍祚费尧年马善邓楚望顾绶李邦佐杨邦宪王守诚王延庭王键樊东谟秦邻晋陈载春张大孝陈英潘文周泰畤陈基王元功庄毓庆王顺行胡维霖沈中美金之俊金昌祚徐𦙍昇汤一湛杨本鍼于颖汪国䇿胡允敬吉孔嘉朱彛櫆广平知府陈汝楫马諠杨浩于彬张斌吉戴中张鲁张顺张璇秦应梁安柴旺刘彛赵黼熊懐秦民悦李进王衡言芳卢瑀白思明赵仲辉陈钦纪杰彭杰张维新陈威张潜华津张羽何棠呉守中蒋彬髙汝行李腾霄王衮侯问陈爼唐曜翁相卢璘张达郭中瞿晟桞希玭崔大徳江一麟贺贲赵奋薛钥贾应璧蒋以忠张第乔因羽陈简卢浮郑国俊陈公相刘芳誉陈宁张聫魁南居益张和中焦源清张大猷祝万龄唐际盛刘𢎞宇寇慎石声谐刘养粹阎暖程世昌欧阳圭生韩垍大名知府桞申傅天钖王景春倪大兴顾鼐夏忠李辂张福王正王巍赵玉熊祥张琏沈浩李瓒韩福石禄罗璋赵继爵赵铎马卿金贤路直任忠王言乐䕶叶浦端廷赦胡效才石迁髙髙金陈锭张谦张瀚顾玉柱李遇元王太平王泽春郑真姚汝循郑旻史官王叔㫤匡铎桂天祥王嘉賔赵慎修蒋科陈简尹应元王价涂时相刘廷谟陈公相罗应斗孙承奉王守正陈瑛翟师雍赵良相陶珽陈所行钱士晋赵琦唐焕白廕贤王振熙卢象昇崔源之马之陞髙凤翔呉士讲易震吉章兆登朱廷焕张文灿畿辅通志卷五十九畿辅通志钦定四库全书畿辅通志卷六十职官本朝总督部院顺治五年设总督直𨽻山东河南军务都御史于大名府十六年改三省总督为直𨽻巡抚仍驻大名十七年巡抚移驻正定提督刘良佐驻大名督抚旧署十八年提督移驻河间府设直𨽻总督于大名康熙四年裁直𨽻总督复设三省总督驻大名府八年裁三省总督巡抚自正定移驻保定府五十四年直𨽻巡抚加总督衔仍管廵抚事六十年廵抚罢加总督衔今上雍正二年陞直𨽻巡抚为直𨽻总督仍驻保定府巡抚不复设张存仁马光辉李廕祖张元钖苗澄朱昌祚白秉真李维钧蔡珽李绂宜兆熊刘师恕何世璂杨鲲唐执玉刘于义李衞顺天巡抚顺治初仍设驻遵化康熈初裁宋权桞东寅耿焞杨兴国王来用董天机祖重光韩世琦宣府巡抚顺治初仍设八年裁併顺天巡抚李鑑冯圣兆保定巡抚顺治初驻正定康熙八年移驻保定沈文奎郝晋于清亷潘朝选祖重光韩世琦王登聫甘文焜金世徳于成龙格尔古徳阿哈达崔澄于成龙郭世隆沈朝聘于成龙李光地赵宏爕赵之垣李维钧直𨽻总河部院雍正八年设驻札天津府刘于义沈廷正徐湛恩王朝恩顾琮定柱提督学政监察御史前朝旧志不载今无考曺溶张鸣骏王昌印朱鼎延宗敦一提督学政翰林院顺治十年后俱差翰林官程芳朝姜元衡熊伯龙汪炼南萧维豫胡简敬蒋超王泽宏呉国对呉珂鸣董讷李应荐顾藻朱阜李光地杨大鹤杨名时梅之珩戴绂周起渭李凤翥陈璋查嗣瑮张逸少呉士玉陈世倌呉襄孙嘉淦杨超曽呉应棻顺天府尹康熙三十年以前册籍无考宋文运刘元慧甘国枢钱晋钖汪晋徴祖允图施世纶屠沂王懿余正徤俞化鹏陈守创张坦麟张令璜刘于义申大成谢王宠史贻直孙嘉淦焦祈年陈世倕霸州等处营田观察使顾琮陈时夏丰润等处营田观察使陈仪巡察顺天永平宣化等处监察御史苗寿陶正中巴图龚健飏鄂昌徐把海明窦启瑛黄佑奚得慎吉良呉龙应巡察保定正定河间等处监察御史杨保王羾戴永椿章格姚之骃杨安赫硕色林天木查拉凌燽恒文张钺明徳闫纮玺廵察顺徳广平大名等处监察御史闗住程仁圻莫礼博索琳邵基陈逺臻礼山李学裕帅念祖白起图毕谊廵视长芦盐课御史顺治初仍设驻天津府呉邦臣柯士芳金志逺王世功张中元杨义王秉干牟云龙祖永杰马腾陞田六善冯班张冲翼髙而明张吉午贾宏祚李粹然孙钖龄甯国珍孟弋尔代李棠罗璧戎上徳呉赛余缙花尚谢兆昌哲备拉自凯音布贺尔浑吕朝润迈色刘安国伊拉哈洪之杰房廷正喇占戴通蒋鸣梧任玥严曽榘布尔海王承祐江蘩顾镡阿尔赛顾素余泰来色尔里周士皇刘柱赫雅图张泰交陈齐永刘灏赫寿陈嘉绩鄂岱常绶迈色讷音布桑格齐什温达理常保穆哈连倪满希禄杨保田文镜谈尚贤连肖先殷达礼莫尔洪孙塔莽鹄立郑禅寳齐士齐鄂礼三保天津水师都统雍正四年设驻天津府鄂齐衮泰拉钖阿鲁迈禄提督直𨽻总兵官康熈三十年设驻古北口蔡元王廷彪何应元马进良杨铸保柱董象纬何祥书宋可进郭成功杨鲲魏经国范时㨗路振扬马兰镇总兵官康熙二年设副将一员驻马兰镇雍正元年陞为总兵官范时绎董象纬特恒傅为宿石文焯天津镇总兵官顺治初仍设驻天津府娄亮苏屏翰梁武管効忠甘应祥克徳修辅圣徐治都田进学赵良栋陈竒刘国轩李镇鼎岳昇龙潘育龙蓝理师懿徳杜呈泗马见龙魏经国袁立相韩良辅徐仁杰赵国瑛岳超龙张三譲杨譲管承泽补熙孙承恩鄂礼林祖成正定镇总兵官驻正定府康熙二十七年改游击三十二年改副将雍正四年复改为总兵官鲁国男崔世禄张和善何傅石文炳周球王秉耀赵宏灿张起鹏杨鲲张起鹏魏麟蔡永文宣化镇总兵官顺治初仍设驻宣化府王应晖胡璋刚阿太佟学文刘永享拜音达礼阎可权蓝理许盛白斌尚宣康泰司九经张自成许国柱黄廷桂李如栢髙宏棨补熙朱震布政使本直𨽻守道雍正二年改为布政使罗密徳明张适杨绍王謩按察使本直𨽻廵道雍正二年改为按察使浦文焯张廷栋魏定国张灿姜颕新窦启瑛多纶营田观察使雍正五年设加按察使衔今裁黄世发总理钱谷守道康熙八年设驻保定府丁思孔董秉忠李玠朱宏祚董世琦刘殿衡任玑邵嗣尧刘暟沈朝聘于凖髙必宏宜思恭金世扬李毓柱祁国祚宋起李维钧桑成鼎总理刑名驿传廵道康熙八年设驻保定府董秉忠宋之铉呉元莱赵宏爕刘徳芳梁世勲李毓柱叶九思李成龙张圣弼徐烱杨名时朱纲宋师曽法闵常徳寿霸州兵备道顺治初设驻霸州康熙元年以易州道来併改为霸易道移驻蠡县七年改併昌平道刘芳乆李日芃张儒秀刘有道林起凤于变龙张锦范周赵维翰朱国治傅梦吁安世鼎张汧董秉忠昌平兵备道顺治初设驻昌平州康熙七年裁併霸易道孟良印金柱陈维新张斌元发祥张自昌石在阊戴圣聪呉慎耿继先沈志礼黄性震密云兵备道顺治初设驻密云县七年裁併通州道萧时彦方大猷衣惟孝李映昌通州兵道顺治初设驻通州七年以密云道来併改为通密兵偹道十四年以蓟州道来併改为通蓟兵备道康熙八年以永平道来併改为通永道蒋三㨗李廷梅武以宁刘应钖李印昌王惟屏刘余慧赵印翰杜漺武攀龙蔡祖庚相有度蒋龙光沈荃丁思孔蓟州兵备道顺治初设驻蓟州十四年裁併通密道李永昌孙率礼徐为孙茂兰李中梧刘应钖马登科薛承伟永平兵备道顺治初设驻永平府康熙八年裁併通蓟道李丕着宋琬孙宗彛石镇国陈宏业毕元彩王廷賔赵印翰张云龙钱世清易州兵偹道顺治初设驻易州康熙元年裁併霸州道黄图安武延祚李印昌张羽伟周日宣许可用呉允昇李茂韩玙蠡县兵备道顺治初设七年裁向列星王来用于清亷徐效竒戢民瞻姬珉河间兵备道顺治初设康熙元年裁王维新秦嘉兆井陉兵备道顺治初设康熙四十二年裁邱茂华刘士竑原毓宗陈洪谟张肇昇法若贞焦勤杨蕃生蔡昌登羊𤦺定州兵备道顺治初设六年裁李固本陈燝刘兴汉顺广兵备道顺治初设六年裁甘文煃齐国重髙登庸陈宏谟山石兵备道顺治初设十年裁杨云鹤吕逢春杨茂魁霸昌道本霸易昌平二道康熙七年改併为霸昌道驻昌平州辖顺天府属大兴宛平霸州保定文安大城涿州房山良乡固安永清东安香河昌平顺义懐柔密云平谷延庆等十九州县卫雍正四年通永道改为河道兼辖通蓟等九州县所十一年复归通永道辖霸昌道今辖大宛等十九州县衞直𨽻承徳一州仍驻昌平州耿继先郎廷栋祁国祚赵宏揆髙鑛黄之孝汤之旭卞之錀温仪髙淳王永吉张庆曽李如梓甘汝来戴纶呉士端孙鲁通永道本通蓟兵备道驻通州辖顺天府属通州三河武清寳坻蓟州遵化丰润玉田梁城等九州县所康熙八年改通永道兼辖永平一府雍正四年改通永河道总理永定河一局増局员共八员北运河同知一员北运河通判一员武清县耍儿渡县丞一员东阳村主簿一员蓟州州判一员滦州州判一员玉田县县丞一员丰润县主簿一员十一年复为通永道仍辖通州三河武清寳坻蓟州遵化宁河等七州县永平一府兼管河务仍驻通州钱世清崔谊之龚佳育霍炳宋荦孟卜沈志达祝兆熊李钖王用霖白为玑张连登张朝宗张圣弼张道源徐烱髙鑛张安世李继谟姜颕新徳希寿清河道本大名道雍正四年改设清河道移驻保定府管理苑家口以西各淀及畿南诸河増设局员霸州清河吏目一员十一年改辖保正二府直𨽻五州兼管河务仍驻保定府赵国麟王纮胡瀛宋韦金彭人瑛天津道本天津兵备道顺治初设康熙八年不称兵备雍正四年改为天津河道驻天津府总理南运河一局兼管子牙苑家淀河等处驻札天津府増设局员共二员天津县县丞一员青县主簿一员子牙河主簿一员十一年复为天津道辖河间天津二府兼管河务仍驻天津府孙肇兴李正修刘武元陈洪谟王化隆徐永顺李呈祥梁应元张道湜李嵩阳杨廷锦毛寿登薛柱斗胡应麟李玠韩庭色朱宏祚佟有年石天枢朱士杰王辅赵宏爕范时崇赵宏爕蒋陈钖李发甲吴存礼刘棨王光奭朱纲谢赐履年裕柯乔年叶前姜颕新徳希寿王广益张坦熊大名兵备道顺治初设驻札大名府辖顺徳广平大名三府康熙八年不称兵备道雍正四年改为清河道移驻于保定府十一年复设兵备道仍辖顺徳广平大名三府兼管河务仍驻大名府杨毓楫齐国儒于变龙李维桓史记功程之濬晋淑轼王度许熙宇耿介秦仁管钟谔孔印樾潘士晋范永茂梁忠王曰曽杨懋纶陈世安杨懋绪卞三公年希尧李育徳陈志源赵国麟宋韦金口北道顺治初设十五年裁康熙间复设分守口北道整饬宣化等处驻宣化府潘超先方端士俞铎赵之麟袁州佐徐元珙祖泽逺李如桂杨维乔岳登科卢崇魁孔兴洪王隲祖文明杨霖董景祚常名扬周士贤李发甲李钖董宏毅髙廕爵徐炯江鼎金董思凝范宏偲许容年裕岳濬王棠白石汤豫诚谷确永定河道康熙三十七年设浑河南北岸分司各一员雍正元年罢南岸分司命北岸分司兼理雍正四年陞为永定河道縂理浑河増设局员涿州霸州州判二员宛平良乡固安永清武清东安县丞七员宛平良乡固安永清武清东安主簿六员涿州永定河吏目二员共一十六员驻固安县石柱定柱八十博恩岱长芦盐运使顺治初仍设驻天津府康万民夏寅柯汝楧杨天祥袁仲魁赵秉枢徐来麟金兆干涂国泰翁长庸卢纮周卜世李兴元迟日豫班琏秦钺杨霖任玑郎廷极李法祖靳襄张国卿董宏祚王清顾马世永孔兴琏宋师曽段如蕙葛斗南张璨陈时夏赵国麟蒋澍彭家屏蒋国祥永平府知府马如京李日芃张懋中朱衣助罗廷玙杨呈彩路遴彭士圣李兴元陈丹蔡兴周唐敬一常文魁佟世钖梁世勲蔡维寅华黄张朝琮张道源谢赐履郎文烈王鸾金熊飞赵国麟胡开京王麟瑞满云鹔呉士端马益保定府知府文国华朱帅张儒秀许养髙张羽伟周天裔胡延年马呈祥王孙蔚薛信辰张肇昇佟国玺髙文芳杨朝公沈乔生刘履凝纪宏谟康正吉方熺武国楹王兴元祖允熹龚嵘林文英李绅文张安世陈志源李继谟马兆辰罗纶徐琳葛斗南温仪李正茂彭人瑛宋寿图彭家屏倪象恺河间府知府张嶙然刘汉祚王徳敎孙永盛刘名标韩居观孟家栋焦名世傅振邦史树骏王志佐潘瀛选巩邦畿张一魁刘登鳌王奂徐可先程汲黄锦李兴祖陆曽许天馥白为玑赵宏揆宋师曽张绍贤刘之颕浦文焯张璨陈克嶐李琠陈起唐天津府知府本天津州雍正九年改设知府李梅賔正定府知府康熙十七年以前册籍无考赵瑾马世恩陈名璠黄志璋郭治刘中柱祁国祚张连登刘民瞻卢钖晋张月黄文恒朱之琏陈时夏童华郑为龙顺徳府知府金震出张名世徐逢时连登李盛枝周玮国治髙来凤郭楚王思治史树骏李嘉廕杨于庭殷作霖鲁僖范时崇宜思恭杨寛潘鹏云王纪髙㫜孙兰苾黄亮可胡凤翥范宏偲曽逢圣色尔持徳希寿曺秉仁杨毓健陈法朱鸿绪广平府知府张凤梧武以宁郑宏图许文秀张思明牟廷选边嘉兴许瑶许营昌沈奕琛宋时化邱钖朴懐玉石佳彛王恺人年希尧王嗣衍张廷正王允玟郑钖爵李梅賔杨云服周梦锦大名府知府萧起元陈维新刘应钖梁凤鸣刘翰明佟国祯韩廷柱周邦彬顾耿臣鲍复昌庄存仁张文炳耿文岱谢淳程濬俞品吴允谟曽逢圣王游朱必堦章培基李琠宣化府知府本宣府镇康熙三十二年改设知府秦毓琦范时崇祖延秦申竒贵吕犹龙陈一朝朱之琏郭维宁齐式葛森牟瀜景崙马益吕守曽承徳州知州雍正十年设裘君易州知州原属保定府雍正十一年改直𨽻州徐徳泰冀州知州原属正定府雍正二年与赵深晋定俱改为直𨽻州林绪光孔传仲俞鸿馨杨䋲祖杨继春左文言乔焞赵州知州沈咏徐士镃深州知州朱更武徐绶俞士恒晋州知州雍正十二年仍改属正定府阎尧熙臧珣定州知州张禹钖程恂王大年按旧志职官姓氏自知府以下俱不载入然承上接下莫太守若安得不书况自汉及元刺史牧守已并列志中则自明以至我朝固当详考其姓名籍贯而胪列之其顺天府之承徳州保定府之易州正定府之冀赵深晋定五州既俱升为直𨽻则州犹府也自改设后州牧姓氏例得并书至府贰以及州县正杂等员繁多不能具载仅书其官以昭国家之典制云顺天府府尹一员府丞一员治中一员通判一员儒学敎授二员训导二员经歴一员照磨一员司狱一员隂阳学正术一员医学正科一员僧纲司都纲二员道纪司都纪二员东路捕盗驻札通州永平府同知一员南路捕盗驻札黄村河间府同知一员西路捕盗驻札卢沟桥保定府同知一员北路捕盗驻札沙河保定府同知一员热河同知一员西河司廵检一员八沟同知一员通判一员东河司廵检一员八沟巡检一员南岸同知一员北岸同知一员北运河同知一员通判一员石景山同知一员管理旗庄事务官八员京东路京南路京西路京北路京南东路京南西路京北东路京北西路大兴县知县一员县丞一员典史一员采育廵检一员礼贤司廵检一员庆丰闸官一员天兴闸官一员宛平县知县一员县丞二员主簿一员典史一员卢沟桥廵检一员齐家荘廵检一员王平口廵检一员石港口廵检一员良乡县知县一员县丞一员管河县丞一员管河主簿一员儒学教谕一员训导一员典史一员固安县知县一员县丞一员管河主簿一员儒学教谕一员训导一员典史一员永清县知县一员县丞一员管河主簿一员儒学敎谕一员训导一员典史一员东安县知县一员管河县丞一员管河主簿二员儒学教谕一员训导一员典史一员香河县知县一员管河主簿一员儒学教谕一员训导一员典史一员通州知州一员州同一员州判二员理事通判一员儒学学正一员训导一员吏目一员和合驿丞一员通流闸官一员三河县知县一员儒学教谕一员训导一员典史一员武清县知县一员管河县丞四员管河主簿三员儒学敎谕一员训导一员典史一员河西务廵检一员河西驿丞一员杨村驿丞一员寳坻县知县一员主簿一员儒学教谕一员训导一员典史一员宁河县知县一员主簿一员儒学教谕一员训导一员典史一员芦台司廵检一员昌平州知州一员州判一员儒学学正一员训导一员吏目一员顺义县知县一员训道一员典史一员密云县知县一员县丞一员儒学教谕一员训导一员典史一员古北口廵检一员懐柔县知县一员训导一员典史一员平谷县知县一员儒学教谕一员训导一员典史一员涿州知州一员州判二员儒学学正一员训导一员吏目一员管河吏目一员房山县知县一员儒学教谕一员训导一员典史一员磁家务廵检一员霸州知州一员州判二员儒学学正一员训导一员吏目三员保定县知县一员主簿一员儒学训导一员典史一员文安县知县一员主簿一员儒学教谕一员训导一员典史一员大城县知县一员县丞一员儒学教谕一员训导一员典史一员蓟州知州一员州判一员儒学学正一员训导一员吏目一员遵化州知州一员州判一员儒学学正一员训导一员吏目一员石门镇驿丞一员延庆衞守备一员承徳州知州一员吏目一员永平府知府一员理事同知一员山海関通判一员儒学教授一员训导一员经歴一员司狱一员滦河驿丞一员芦峯口驿丞一员迁安驿丞一员卢龙县知县一员儒学教谕一员训导一员典史一员迁安县知县一员儒学敎谕一员训导一员典史一员滦阳驿丞一员七家岭驿丞一员喜峯口廵检一员抚宁县知县一员儒学教谕一员训导一员典史一员榆関驿丞一员昌黎县知县一员儒学教谕一员训导一员典史一员滦州知州一员州判一员儒学学正一员训导一员吏目一员榛子镇廵检一员乐亭县知县一员儒学教谕一员训导一员典史一员玉田县知县一员县丞一员儒学教谕一员训导一员典史一员丰润县知县一员主簿一员儒学教谕一员训导一员典史一员山海衞守备一员敎授一员训导一员保定府知府一员同知一员理事同知一员管河同知一员通判一员管河通判一员儒学敎授一员训导一员经歴一员广盈仓大使一员陉阳驿丞一员清苑县知县一员县丞一员儒学教谕一员训导一员典史一员张登司廵检一员满城县知县一员儒学教谕一员训导一员典史一员安肃县知县一员县丞一员儒学敎谕一员训导一员典史一员定兴县知县一员县丞一员儒学敎谕一员训导一员典史一员河阳司廵检一员新城县知县一员儒学敎谕一员训导一员典史一员唐县知县一员儒学敎谕一员训导一员典史一员倒马闗廵检一员博野县知县一员儒学敎谕一员训导一员典史一员庆都县知县一员儒学敎谕一员训导一员典史一员容城县知县一员儒学敎谕一员训导一员典史一员完县知县一员儒学敎谕一员训导一员典史一员蠡县知县一员管河县丞一员儒学敎谕一员训导一员典史一员雄县知县一员县丞一员儒学敎谕一员一员典史一员祁州知州一员管河州同一员州判一员儒学学正一员训导一员吏目一员束鹿县知县一员县丞一员管河主簿一员儒学敎谕一员训导一员典史一员安州知州一员州判一员儒学学正一员训导一员吏目一员髙阳县知县一员县丞一员儒学敎谕一员训导一员典史一员新安县知县一员县丞一员儒学敎谕一员训导一员典史一员河间府知府一员同知一员通判一员儒学敎授一员训𨗳一员经歴一员税课大使一员河间县知县一员县丞一员儒学教谕一员训导一员典史一员景和镇廵检一员北魏村廵检一员献县知县一员主簿一员儒学敎谕一员训𨗳一员典史一员韩村廵检一员阜城县知县一员儒学敎谕一员训𨗳一员典史一员肃宁县知县一员儒学敎谕一员训导一员典史一员任邱县知县一员主簿一员儒学教谕一员训导一员典史一员交河县知县一员主簿一员儒学敎谕一员训导一员典史一员新桥驿丞一员富庄驿丞一员宁津县知县一员儒学敎谕一员训导一员典史一员景州知州一员州判一员儒学学正一员训导一员吏目一员龙华镇廵检一员呉桥县知县一员县丞一员儒学敎谕一员训导一员典史一员连窝驿丞一员东光县知县一员主簿一员儒学敎谕一员训导一员典史一员故城县知县一员县丞一员儒学敎谕一员训导一员典史一员郑家口廵检一员天津府知府一员同知一员理事同知一员通判一员儒学敎授一员训导一员经歴一员天津县知县一员管河县丞一员儒学敎谕一员训导一员典史一员北仓大使一员水师营大使一员葛沽廵检一员西沽廵检一员杨青驿丞一员青县知县一员管河主簿一员运河主簿一员儒学敎谕一员训导一员典史一员兴济司廵检一员杜林镇廵检一员干宁驿丞一员流河驿丞一员静海县知县一员主簿一员子牙河主簿一员儒学敎谕一员训导一员典史一员奉新驿丞一员沧州知州一员州判一员儒学学正一员训导一员吏目一员孟村廵检一员吕家桥廵检一员砖河驿丞一员南皮县知县一员管河主簿一员儒学敎谕一员训导一员典史一员盐山县知县一员儒学敎谕一员训导一员典史一员旧县镇廵检一员羊二庄镇廵检一员庆云县知县一员儒学敎谕一员训导一员典史一员正定府知府一员同知一员通判一员儒学敎授一员训导一员经歴一员司狱一员丰盈仓大使一员伏城驿丞一员正定县知县一员县丞一员儒学敎谕一员训导一员典史一员获鹿县知县一员县丞一员儒学敎谕一员训导一员典史一员井陉县知县一员儒学敎谕一员训导一员典史一员阜平县知县一员儒学教谕一员典史一员栾城县知县一员儒学敎谕一员训导一员典史一员行唐县知县一员儒学敎谕一员训导一员典史一员两岭口廵检一员灵寿县知县一员儒学敎谕一员训导一员典史一员义头镇廵检一员平山县知县一员儒学敎谕一员训导一员典史一员洪子店廵检一员元氏县知县一员儒学敎谕一员训导一员典史一员賛皇县知县一员儒学敎谕一员训导一员典史一员晋州知州一员州判一员儒学学正一员训导一员吏目一员无极县知县一员儒学敎谕一员训导一员典史一员藳城县知县一员儒学敎谕一员训导一员典史一员新乐县知县一员儒学敎谕一员训导一员典史一员顺徳府知府一员同知一员通判一员儒学敎授一员训导一员经歴一员邢台县知县一员儒学敎谕一员训导一员典史一员西黄村廵检一员沙河县知县一员儒学教谕一员训导一员典史一员南和县知县一员儒学敎谕一员训导一员典史一员平乡县知县一员儒学敎谕一员训导一员典史一员广宗县知县一员儒学敎谕一员训导一员典史一员鉅鹿县知县一员儒学敎谕一员训导一员典史一员唐山县知县一员儒学敎谕一员训导一员典史一员内邱县知县一员儒学敎谕一员训导一员典史一员任县知县一员儒学敎谕一员训导一员典史一员广平府知府一员同知一员通判一员儒学敎授一员训导一员经歴一员永年县知县一员儒学敎谕一员训导一员典史一员临洺马驿丞一员曲周县知县一员儒学敎谕一员训导一员典史一员肥乡县知县一员儒学敎谕一员训导一员典史一员鸡泽县知县一员儒学敎谕一员训𨗳一员典史一员广平县知县一员儒学敎谕一员训𨗳一员典史一员邯郸县知县一员儒学敎谕一员训𨗳一员典史一员成安县知县一员儒学敎谕一员训𨗳一员典史一员威县知县一员儒学教谕一员训𨗳一员典史一员清河县知县一员管河县丞一员儒学敎谕一员训𨗳一员典史一员磁州知州一员州判一员儒学学正一员训𨗳一员吏目一员大名府知府一员同知一员通判一员儒学教授一员训𨗳一员经歴一员元城县知县一员县丞一员儒学敎谕一员训𨗳一员典史一员大名县知县一员县丞一员儒学敎谕一员训𨗳一员典史一员南乐县知县一员儒学敎谕一员训𨗳一员典史一员魏县知县一员管河县丞一员儒学教谕一员训𨗳一员典史一员清丰县知县一员儒学敎谕一员训𨗳一员典史一员东明县知县一员儒学敎谕一员训𨗳一员典史一员杜胜集巡检一员开州知州一员州判一员儒学学正一员训𨗳一员吏目一员长垣县知县一员县丞一员儒学敎谕一员训𨗳一员典史一员宣化府知府一员同知一员理事同知一员通判一员儒学敎授一员经歴一员司狱一员宣化县知县一员儒学敎谕一员典史一员鸡鸣驿丞一员赤城县知县一员县丞一员儒学敎谕一员典史一员云州驿丞一员万全县知县一员县丞一员儒学教谕一员典史一员龙门县知县一员儒学教谕一员典史一员长安驿丞一员鵰鹗驿丞一员懐来县知县一员儒学敎谕一员典史一员沙城廵检一员土木驿丞一员榆林驿丞一员蔚州知州一员儒学学正一员训𨗳一员吏目一员蔚县知县一员儒学教谕一员典史一员懐来县知县一员儒学教谕一员典史一员万全驿丞一员西宁县知县一员儒学敎谕一员典史一员延庆州知州一员儒学学正一员训导一员吏目一员永宁城廵检一员保安州知州一员儒学学正一员训导一员吏目一员易州知州一员州同一员儒学学正一员训导一员吏目一员上陈驿丞一员涞水县知县一员儒学教谕一员训导一员典史一员黄庄司廵检一员广昌县知县一员儒学敎谕一员训导一员典史一员冀州知州一员州判一员儒学学正一员训导一员吏目一员南宫县知县一员县丞一员儒学敎谕一员训导一员典史一员新河县知县一员儒学敎谕一员训导一员典史一员枣强县知县一员县丞一员儒学敎谕一员训导一员典史一员武邑县知县一员儒学敎谕一员训导一员典史一员衡水县知县一员儒学敎谕一员训导一员典史一员赵州知州一员州判一员儒学学正一员训导一员吏目一员栢乡县知县一员儒学教谕一员训导一员典史一员隆平县知县一员儒学敎谕一员训导一员典史一员髙邑县知县一员儒学敎谕一员训导一员典史一员宁晋县知县一员儒学教谕一员训导一员典史一员百尺口廵检一员深州知州一员州判一员儒学学正一员训导一员吏目一员武强县知县一员儒学教谕一员训导一员典史一员饶阳县知县一员儒学敎谕一员训导一员典史一员安平县知县一员儒学教谕一员训导一员典史一员定州知州一员州同一员儒学学正一员训导一员吏目一员曲阳县知县一员儒学教谕一员训导一员典史一员深泽县知县一员儒学教谕一员训导一员典史一员畿辅通志巻六十畿辅通志钦定四库全书畿辅通志巻六十一选举三代而下选举之法惟汉爲近古然汉初所举卓然杰出者无闻孝武时丞相绾言所举士多治申商韩非苏张之言乱国政请俱罢奏可元光元年举贤良广川董子对䇿请令列侯郡守二千石嵗贡二人且以观大臣之能帝览其䇿三试皆异之遂擢爲江都相而下诏郡国嵗举孝亷各二人后世举士之制虽屡更然乡举士恒称以孝亷所举士贤且良二千余年亦莫有先董子者广川今河间府景州然则论选举于京畿法之始基人之殊尤竝于是乎在矣金元以来尝爲帝都列国贡士所毕萃也有明两京竝建国学天下人材皆得与应天顺天之试故两京得人尤盛我国家定鼎以来国学定于一于是天下之人材悉萃于顺天而八旗人士竝与春秋二试闗以东明隷山东今亦试于京兆盖圣代龙兴秀杰之气咸㑹于此率土莫敢望焉今上御极益崇斯典始设恩科递増中额计偕之士筑馆遣官而郊劳之闱中别给袍衣遣大臣视食饮皆古所未闻也其佗殊恩犹不胜纪多士徘徊芦沟賔馆遥望北闱有不感而思奋者乎人材治国之本也稽自汉以来诸科竝着于篇后之览者俯仰今昔知作人之化惟昭代爲独隆而尤莫盛于京畿云荐辟汉韩婴韩商阳球赵广汉刘佑毛苌吾丘寿王隽不疑鲍宣鲍永鲍昱鲍德巴肃苑康张敏张超崔琦刘辅崔瑗崔实崔朝崔烈甄俨甄尧戴德戴圣张禹李梵胡常刘统周福房植李云沮授刘邵三国魏张郃李覃崔赞冯浮邢颙晋张华刁协刁彝程衞梁冯道根赵起陈刘献之北魏陈竒高允刁廱高金高述邢颕邢峦邢祖征邢祖孝邢真邢乔邢蚪邢邵毕湛黎嶷黎黄李叔廕孙惠蔚眭夸崔仲哲崔景儁崔元献崔挺崔长谦房亮张楫荀士逊李汉子宋游卿游雅冯元兴宋世景宋叔集宋隐宋宣宋温宋愔宋弁北齐孟业邢岐权㑹崔季舒崔叔瓒眭豫毛买韩起宋钦道后周黎景熙张煚张羡孟信隋李德林许授王伽田袭田由田宝张惠瑶张惠宝毛宁韩韶马光刘孝孙唐张知謇张知𤣥张知晦张知奉张知黙许远许伯㑹崔𤣥晖韩朏韩义宾韩沛韩昌辞韩定辞韩璆韩搆程瓒明张行成崔造贾公彦宋庆礼韩士行韩固文韩昶毛藻张祐张衆甫程务挺刘言史五代晋王明周王延李炳张美宋呉章尚明简程琳程瑀程瓘程瑱程元白邢恕刘绚王果李惠明李椿元达赵瑫毛硕郭密金时重国胜重光时需时䝉王磵傅砺刘政焦复亨元姚士衡韩寿刘因张昇许时王恂林桢刘巴延王好礼王都张季刘廷直穆茂王荣祖王钦刘正陈颢李秀实刘赓呉鼎呉元珪刘秉忠郭守敬张璧何荣祖窦黙张之翰郭文祚元明善张天纪王泽安祐明李季鼎茅大芳董伦张予卿侯鼎禄李瑄温原韩通苏恭让李荣梁桓李俊张谦刘敏李庸常中甫王思廉赵民望王平刘翺赵逵马翀王中齐亨田珍陈礼甄坚刘遗李恒南贵孙昌贾麟杨监马育李节乔允中郝允中马惟善申达申宁张彬张汉臣杜芳史鑑刘敬呉通杨致中巴延贾瑜本朝杜立德张烈纪炅陈僖龎垲励杜讷袁佑刘正纲马清路张镇齐秉源顾琛南𢎞埰边睿李铆曹大受李翼胡琇郭从善杨之暟刘元炅蔡湛李琮常玙边中宝苏旸魏苍佩崔㦸来王惟丛马尔恂崔允豫李逈绪刘惟叙梁朂吕王周郭廷秀王隆进士隋许善心崔颐李贞孝唐卢照邻卢粲卢钧卢履冰卢𢎞卢藏用卢檇卢景亮卢告贾岛刘蕡张液张鷟张又新张读崔衍崔伦魏知古齐映齐孝若许棠齐抗崔咸齐澣刘文房张置幸南容封真封敖封望卿封特卿封彦卿高重边日照边行存边商裔边敏王仲卿田𢎞敏郑备郑玉郑亮郑泰袁高高适贾躭高郢高元裕郭正一崔湜李峤李廸李华李翰李栖筠李绛李畅李晔李大冲李延士苏味道阎竞几阎仙舟倪若水崔损崔佑甫崔珙崔洪礼崔澹崔琯孙嘉之刘幽求孙简李翺李固言李方李璋李乂李素立李休烈李安期李至远李畬李巖宋璟宋申钖于濆司空曙张蠙张越石张楚金潘好礼李杰杜暹张文瓘李义琰李义琛五代后梁崔梲崔居俭后唐刘载张文蔚李愚范质后晋贾玭后汉李昉后周扈载边归谠崔晁宋窦仪窦俨窦侃窦偁窦僖张九成刘宗望李及张鑑祖无择卢多逊赵曮赵晙刘爽许骧边定吕诲杜常张述许汝霖齐廊邢仲良卢之翰宋恢李春张建田矩王麟李贤王麟德胡旦龚夬权邦彦邢昺贾黄中贾守谦贾守正刘甲刘挚刘跋刘路张悫唐广仁张知白田京邢希载索湘吴及李之纯李之仪赵咸一禇承亮杨埙王举正杨坦李至贾昌朝智浃高赋王安中程羽张存李宗谔李昭述李昭逈路仕进宋绶孟隆记孟隆诂孟隆说孟隆诠王仪陈荐王宏魏廷式李章范垣王挺王扶李维王广渊王临李升李若水李沆李仲芳丁度赵昻张咏晁逈晁宗悫晁仲衍晁端彦晁端友晁端禀晁说之晁咏之张田辽舒法杨佶韩昉刘伸张俭杜防杨遵朂王鼎牛温舒赵元韩夔杨绩杨晳刘徽柔李士瞻李继本魏璟魏上达魏元贞魏元化魏元道张廷玉张通古王棠时立爱冯唐卿张㲄孟浩金刘徳基王毅丁暐仁阎公贞贾少冲马惠廸马讽贾益李悫王翛梁塘马柔德刘枢马伯禄韩懿梁斗南韩玉巨构巨仲嘉马琪刘敏行王扩张介李元道李元璋张芝任询史愈牛子元李杭张天佐张天佑鲜于仲权䝉靖范希言梁宝高有邻平宗哲高岩杨朂时寿昌时立孝时立敬时立制时立纪时璠高昌高汉回崔思义杨杲崔秉仁刘炳隗辨郭济忠郭济道张沉敬铉敬嗣辉刘炳齐巴延麻九畴许古师安石许安仁陈岢蔡璋周伯禄冯璧周昻李着周嗣明蔡珪王若虚杨伯渊杨伯雄岳礼赵时中李遹赵鼎赵中立李冶李范李偲石琚刘焕吕仲孚康邦直马次周王济国沟贾益谦焦旭郑赞道李嗣庆李嗣祖王天泽马师周李好谦宋履亨康赐康钖张天翼董师中董师俭刘肃高天钖孙铎张炜魏大钧张环姚德璋焦坦张伯达皇安止王元志李国栋沈宜中梁肃元卢贽宋惟中史恒德梁陟梁恭梁德珪郝畊张德温张伯道杨绍先成祚张德赵衍赵仁举郭贯苑汝砺苑汝舟苑诚赵居仁尚野韩若愚陈肯堂尚輗尚軏尚师易尚师简陈无可张正王宗哲李济王珪郝天挺刘章王寿李康裕孟居仁许云翰齐鳯李克成胡炳南胡福冯守道齐澣董珪李齐晏执柯尚文张敏王晋吕显宗张琪敬俨杜文郁李景明魏元礼齐子昌马视远齐克振李克允刘元杨俊民张周干董思诚张延宋翼刘昱苏天爵许麾闗镛闗思义崔思政岳德林王钧王镛董文静牛继志冯逢吉张渊张守经张守约裴源乔亨乔林赵用晦王和赵良弼杨润马德谦张世英张晏张文谦孙修傅德𤣥孔璠刘德渊王磐毛文纲李齐杨聴德王贤葢苗杜志观赵震王鹗郭德润郭嘉李好问明洪武辛亥科呉伯宗榜胡宗禧胡黻薛大昉刘杰智审韩志道冯本洪武己未科刘芬洪武乙丑科丁显榜刘宣冯顺宋𢎞道刘观毕贵呉盛张敏高起徐淳张忠洪武戊辰科任亨泰榜崔真邸鹏马致远卓敬李本马谦洪武辛未科许观榜张彝张鳯武定蔡彧洪武甲戌科张信榜刘本马俊田忠刘源曹端洪武丁丑科韩克忠榜施礼田恭呉尚李庸柴本郄忠王择善李遵义杜恒常进建文庚辰科胡靖榜马彞王逊永乐丙戌科林环榜陈振之王骥雷明张鑑马琇永乐壬辰科马铎榜张聪永乐乙未科陈循榜杨屿张鹏飞王翺黄懋张琛雷屯刘玑刘祯永乐戊戌科李骐榜文渊李翥杨整崔碧甄譓孙庆刘浩杜时王政纪振康宁永乐辛丑科曾鹤龄榜李运王文王强陈琏任雍张軏刘矩侯春永乐甲辰科邢寛榜梁禋王聪杨瓒张哲施信侯爵贾铨宣德丁未科马愉榜范鼎徐政李聪王亮张榘傅暠马谨张鳯宣德庚戌科林震榜刘清解贯宋杰金贵罗绮张哲宣德癸丑科曹鼐榜张杰程珵宋雍张敏孟鑑陆矩曹鼐苏洪陈璇正统丙辰科周旋榜李震剧复张溥王高栁文徐珪崔恭正统已未科施槃榜殷谦王锐刘同张彦何子聪马经李时张斌王彧刘晟正统壬戌科刘俨榜刘怀韩雍王复李侃李泰芮钊尹礼翟敬于璠秦玘张文质刘子忠赵璋刘吉王凯刘让程信毕鸾白圭薛干马显甘泽正统乙丑科商辂榜刘琏崔玙沈纪赵昻董芳李賔黄绶李和邉永张春吕正高安正统戊辰科彭时榜周骙王琮彭广王让华显戴昻秦敬岳正王玺成章王勤曹鼎景泰辛未科柯潜榜李秉彛杨昶张瑄郑佑莫灏黄重刘福朱锐刘宣周斌杨福李胜李观李宏张鹏景泰甲戌科孙贤榜郑瑞高举李巽杨懋陈俨呉桢冯定谢廉熊惠刘瑄牛纶钱俊钱源薛恭金纯王昭李文杜谦阎鼐曹铨崔忠杨宣孟淮高宗本侯瓒王齐田景旸吕恕郭仲珣张岐孟勲曾㑹董渊刘瑄赵忠程鑑郭仲珣李溥李岳天顺丁丑科黎淳榜蔡志孙芳顾正钱达左贤赵瑛徐源张祥赖正陶镕郑勤展毓刘铎马驯汪谐马桓杨琮李麟龎胜王冕邢表姚㫤王佐袁洁韩文王道黄缙呉琮杨礼陈钺于钦王坚李佐霍贵霍鑑卢信刘诚胡琏冯敬董振张伦胡濬天顺庚辰科王一夔榜汪寛陈俊李温王聪马孝祖杨聪刘恭刘琛王甫彭昭国泰孙瑜郑贤刘賔谷琰纪钦侯英王范王玺天顺甲申科彭教榜郑玉王璒夏景戴玉张玘李廸翁信李琮曹宏李东阳王琮余玺洪清刘俊王昭刘珙李进李鸣鳯呉槚冯贯费臻侯祥史芳于大节段誉马骢邓铉张铎王诏李衍石王郑铭毛鸃聂友良成化丙戌科罗伦榜朱铎王坪章镒刘本顾福汪洪戴祐赵桢张渊林鳯李绅管昌段正沈浩金鼒余瓒施纯阎璟邢谨魏景钊齐章萧谦杨祥郑已王琮张谦南鹏刘吉和刘瑀和逊王宗彝李敬刘钺唐章张玮张玉强珍赵杲王廸傅鼐刘俊徐英王濬苏盛端澄成化己丑科张昇榜李茂刘源朱绅徐谦舒春叶祚刘琼张忱齐文孙中解宾陆珩周郁郁庠张镛王铉薛珪刘琏徐瑁郭忠郭铨成化壬辰科呉寛榜朱仲炘李暹陈以忠奚铭李瀛王勉钟镛李瑛许辅董宁周茂谢纲郝隆张廷纲萧显国志虞孟瀛李勤李寅马孔惠张清兰玉陈观刘辅王佐成化乙未科谢迁榜呉钦潘盛张宏童兰杨奉春马通张瓒许弼李德恢寗贤王傅史俊田景贤毛伦魏琮赵绣赵琮刘瓒张勋张贯朱瓒孙宾戈瑄马中钖潘隆王珩李旻李智马铨贺思聪王敏成化戊戌科曾彦榜刘机蔡相宋礼郑惟桓车玺赵璧呉雄金福王宏胡谅马懋张琏李德仁茆钦王和才寛高璁徐鹏赵寛李増侯观李俨刘昭翟能刘翔李楘徐佑张泰戈孜孙博管通萧英赵瑛陈寛刘济尹世昌连盛杜瑄张冕成化辛丑科王华榜顾景祥王定安何淮章启张祺呉裕张铠刘富张恕杜源畲璘胡昻朱英王寅韩春崔瓒李旦范珤李咨张寅崔玙韩庭刘继张智李厚蒋勋王璇张㫤成化甲辰科李旻榜范轮费铠赵竤汤珍陆瓛夏昻刘昻高平方荣刘永刘宗儒樊瑀欧信史俊燕忠郭镛崔锦冯贯侯泰杨勉张天衢郝镒杨泽周东邉宪白钺张子麟张錞韩焘毛玘姚斌谢景星钱敬杨聪成化丁未科费宏榜谢通魏玒沈瓒胡显宗白翺张赞房鑑王贯潘楷张瑛倪天民李良辛礼李鸾刘泰邓璋陈玉冯杰孟逵朱玑王济傅珪杨潭丁鳯晁进孝周琰屈伸郑宗仁徐纪王济张廷珍马政张举李珍赵缙石玠石珤李溥马子聪董威范庆刘章畿辅通志巻六十一畿辅通志钦定四库全书畿辅通志巻六十二进士𢎞治庚戍科钱福榜时中钟永张鼒吕杰陈曦石瑽邱经张定黄绣王钦刘芳谭昇刘文宠李宗商杨滋寗举王凯李师儒刘恺沈冬魁刘纲房瑄廖纪祝祥吕贤王宸马敭郭濬王序赵维藩邱俊宋凤吕镗曹敬王鼎徐鋭王纶𢎞治癸丑科毛澄榜徐翊居达冯清奚自阮賔田佑姚学礼杜旻马陟王献臣潘衍惠隆龎璁黄清杨志学黄信李钦王雄孙端汪获麟徐澜杨寿于瑁曽恕董鋭王延李金髙谦许庄郭瑀李世亨张宦冯兰郝海邝璠胡旸李元王庆张彧夏时杨奎石确刘焕王震焦泽胡瓒𢎞治丙辰科朱希周榜何俊赵廉蔡栻陈澜张玠王禾戴冕傅习夏鼎杨凤李瓒王荩陈淮周鼎荀凤李达崔玺邢昭郭经王春任恵许蕃孙焵袁阳郑阳刘汝为王琮崔暠徐忱张时叙邓洹白杲安奎耿继𤣥胡玺郭郛薛胡键崔玺熊伟𢎞治己未科伦文叙榜林琦徐江王举许铭朱良张明朱本端陈伯安张锦钱俊民张维新刘达张宏崔旻周棨张恺萧选刘金薛凤鸣赵宗官伦贾铨梁材张禴朱鑑李玹王辅王珝冯显魏昻张洙孙恭魏彦昭苏琰苑秀孙祯邝珩边亿边宠孙绪宋镗石凤尹梅冯相魏纶马清徐琏宋隆刘文庄王璠翟唐胡锭𢎞治壬戌科康海榜李廷相李璋杨节曹崑陆鳌徐麟叚豸廖俊曹岐高屿李深王宗蒋琼徐腾姚钦贺洪杨恭魏景昭李钖王俸孙清苏干赵永朱衮万英何义张天钖张禬陈鼐鲁铎李鑑张秉清董铸田中仇恵霍恩王注李时李际可王显道尹纶赵祐雷宗𢎞治乙丑科顾鼎臣榜王瑶倪璋金毂柴义张继孟顾瑄张麒刘鹏滕纪毛玉张翰寗河牛鲁蔡需崔杰苏明刘宓杨镃陈渊李时杨鏓王镗石宗岱王尧封冉继志闵槐闵楷冯时雍张瓒张绶袁经谢瑞李旸申纶孙修刘举张镕王綖李珏刘守逹正德戊辰科吕柟榜张行甫朱冕萧海薛瑞卢锐朱鑑李玑蔡芝余志王用贤汪赐张英田龙刘儒盛茂卢楫梁敏政姚僖成英翟鹏呉吉田兰王德明李纬石麟袁宗儒贾运邵钖牛鸾边伟于溱杨时周张淮张宏燕澄王鉼樊守愚张璇吕秉彛刘文焕马允中郭郊颜正孙经王崇庆胡巍严谨正德辛未科杨慎榜徐明乐选于桂陈桓翁洪王雄龚进章纶王玺宋钺金符贾启郭九臯李钦许复礼呉栋钱济时张钦杜盛刘朴王金顿鋭康世臣金濂王念张经田荆彭应轸易瓒王江边寭张居仁李献可尹元陈霑李时元刘济张学礼樊城王溱孙聪张镗黄钟正德甲戌科唐臯榜华淳萧歆刘玑林馥葛禬戴仲纶朱敬王𤾉王钧蒋承恩李光霁萧孟景刘经池龙史道底藴刘聪史俊李庄朱昭杨百之王道中王翰张楷王经贾道韩璒王承恩刘靖臣郑绅李鋭冯曾及宦何汝学蒋仪郑气孙复初张介曹春吕陶吕阼朱裳张鹏翰韩儒曹敏都郊张润身葛覃赵勃正德丁丑科舒芬榜郑自璧文明江珊髙璧范绅杜民表高夔杨秦赵锦王可学王正宗戴继先张子衷龎淳张淮杨瑀郭梦麒张濂刘㸁然高轩白麒南寿马冕邝灏袁淮边仲许仁宋沂郭希愈白玶刘世盛尹嗣忠王纶谢旻陈绶宋钦翟璘侯秩正徳辛巳科杨维聪榜朱应昌李凤来鲍説石国柱谷鸾安玺蔡复元叚汝砺邹瓒周鲸杨镛陈贵王传魏珽胡昭杨维聪王炜钱际时王杨孙灿赵时宁王鋭廖自显张刘熇刘恩张承恩呉鲸杜蕙徐子贞朱孔阳赵永淳李坦王重贤张佑张璠刘濂田龙刘竹王密俎琚董进第赵廷瑞王纪王世爵嘉靖癸未科姚涞榜范箕陈儒吕璋徐淮王佑尚志余洲龚治钟英杨铨单钺胡伟王教王松李钦昊杨行中李錞乔祺张鹏杨鋭王仪余昇王汝正屠应坤赵得祐李涵蔡鋭王庚虑耿麒万义宋圭王允修张琛乔英张珩王亿纪资黄玠王民张问之贾应春杨宜张集李仁石瓘纪纯刘宗仁刘珂嘉靖丙戌科龚用卿榜郭秉聪刘继德包珊于慧杨维杰苏民刘继先李珻蔡子举程绶王维垣祝文冕李允升纪常柴守正段麒李充浊詹荣王沼邝汴马永寿陈燿张玺张天真宋琏连鑛邢第嘉靖己丑科罗洪先榜费渊徐九臯荣恺黄巻王仲锦杨守谦高澄曹濡杜彰周臣高擢王镐张舜元张勑崔三畏王祚张忠黎晨郭圻常时平王绅冯惠杨时泰王宗恒蔡叆张文藻张镐高大经高鸾刘瑜岳伦嘉靖壬辰科林大钦榜唐国相张寿贾士元白悦杨镃吕懐建苏志臯王继芳许应元陈时杨瀹王佩范爱韩威赵允亨刘玺何思刘素刘世用韩朂王联边侁边涔边沆张思王珩夏应元韩威孙简樊深张遇赵一中尹宇张世亨张舜臣张棐石永史褒善嘉靖乙未科韩应龙榜章甫姚良弼杨守约徐祚焦琏张良贵王崇高燿刘栋闵煦周尚忠朱尚质刘汀王珉张天麟欧阳㬇彭相刘澍王朝相孙国徐守道嘉靖戊戌科茅瓒榜唐臣郭维清张思诚高节王楠陈珂孟廷相欧思贤步允迁谷峤厉汝进张惟一李廷松坑进良张镐朱尚文刘干唐时杨濂董懋中阮髙薛尚义郭干谢淮冯时雨张玶刘焘燕楫李孔阳魏谦吉张涣呉相李仅可胡经嘉靖辛丑科沈坤榜呉天寿刘九章陆杲朱应奎朱干亨莫如爵段鍊赵绅张重马慎王显忠郭维宁贾鹤年崔峩隂标刘梦元白璧赵介夫史载德刘孟旸汪来陈松王抚民孙士仪陈九德刘鑑尹梁杜秉彛吕时中晁瑮嘉靖甲辰科秦鸣雷榜戈九章陆炜孙坊张承叙段鑂刘体干许应亨郝鸣隂万充浊张守直周冉赵宸孙慎李恕边洵申仲李懿马汝松蔡朴戴才赵世奎刘鑑赵彦章赵孔昭王本固马快申价申旞王光祖吉澄张廷槐嘉靖丁未科李春芳榜陆光祖蔡用乂郝成性张来徴李豸杨守鲁邱瓒莫如士叶应干史阙疑史直臣王遴蒋勲李秋纪璇杨继盛贾衡沈绍德刘斯洁陈瓒王良贵庄莅民陆灿张谧萧汝黙毛鹏祝天保李景萃刘钖张愉嘉靖庚戌科唐汝楫榜钱铸王价叶恩纪凤鸣时通周国卿孙佳王鈇刘效祖莫如善郑逢阳符允中高敏学刘一麟崔学履田汝麟陈经李玳王极崔栋段顾言王好问樊钟岱杨得春宋登康世耀王汝安王用贤赵锵万民英张时陈典栁宗葵唐世隆吕燿刘勃汤賔傅鸣㑹杨维平聂瀛陶应龙王如纶杨守愚李体王潺嘉靖癸丑科陈谨榜张大化孙铤梁淮党绪郭文辅沈珤杨君玺杨綵萧九成萧九峯苑囿殷仁何棨江北杜鹏翔王汝正毛钢李琏穆寗中魏济民徐行杨文光苏存边傒季永康赵宗轨胡麟梁梦龙武金夏惟纯何煃呉道直沈维藩王可信王彦民毛术胡应文周京王一鹗牛山木张学颜王宫用安谦张待化程熟晁东呉黄吉徐大壮李从宜嘉靖丙辰科诸大绶榜任福民杨衍庆唐仲寅乔伊曹子朝杨霆倪光荐杜华王尚直郑洛瓮蕙左钧王来诏陈善道刘行素牛镜李燧郜大经张守贞陈旌刘子延曹梅张学古傅希挚韩宰李世藩张天驭范宗呉申佐杨进道李齐芳嘉靖己未科丁士美榜赵云程鲍宗沂陆光祚何子寿陈应麟吕鸣珂戈九畴郭大纶杨廷选李江刘庠董文寀潘良贵蔡茂春孙汝翼沈如麒纪诫刘大受李穟金定潘一桂王阗郭天禄平康裕马文学高甲龎澜刘芬杨起元李思柱冯珊杨鉁达其道蔡国熙李尧德陈于陛蔡可教石星赵莘嘉靖壬戌科申时行榜朱应时盛时选李勲郭文和王泽祝尚义乔应春陈廷芝张允济牛应龙武尚贤王时举曹子登刘时秋刘之䝉王以纁李松成钟音陈学曾陈于阶贾应元范爱衆廖际可严镃王汝梅刘寅李学思杨子实李汶周世选李鹗单讷齐康郭崇嗣马明谟张国彦呉一琴蔡可贤呉善言张应福穆文熈李师孔张山弇吉大同秦峥郜永春嘉靖乙丑科范应期榜徐维楫张磐张燆樊世绪纪大纲欧思诚成宪杨允中王楣申维岱李充实刘尧卿王轩许大亨宋豸何玉德章端甫张一通王嘉言宋诺李采菲吕子桂郑金张体干许守谦李沖奎岳凌霜李溥霍维荩秦吉士岳维华张思忠李己呉道明窦如兰张崇功张孔修殷渠隆庆戊辰科罗万化榜杜其骄陈万言张道明张书蒋桐章礼孙錝徐学诗刘葵王惟几王大用韦以诚蒋遵箴胡汝钦王诏田乐张简李镐王藻高自新孙化龙张士竒史思敬赵惟卿候世卿李尚賔谢万寿袁𢎞德袁魁王来召贾待问赵时敏郑国仕郭思极王一凤苏民望景嵩隆庆辛未科张元忭榜赵鹏程赵楫费标周应中秦绅沈涵徐学礼洪声逺张惟诚韩铠郗据德王缄姜璧茹宗舜王印祥李安仁张纶王度刘思中祁鲸刘元震李梯庄鹏举马允登任天祚曹时聘崔应麒贾如式宋儒宋范连三元苖浡然赵国璧程逊夏潜万厯甲戌科孙继臯榜孙鑛徐元春戈大本李三才张汝贤傅好礼许铤王开刘腾霄郑材田时秀倪三绶王国祚于翰赵南星王三余朱正色王凤行李杜姚三让牛惟炳陈于阶魏允孚刘懋中李化龙万厯丁丑科沈懋学榜浦卿李先着邢孔阳韩应庚徐聮芳寗化龙易登瀛祁鲲徐三畏张国玺曹一鹏余继登李观光张一心霍鹏呉世賔陈登云谢志伊白一言李杜王世扬张一徳魏允贞卢学礼刘懐恕刘九泽万厯庚辰科张懋修榜张懋修张敬修李天麟唐仲寅苑时葵贾一鹗王应霖孙光祖冯时泰邢云路张栋鹿久徴金铨张立爱周维翰刘元霖徐伸王显仁任让周友程闫汝哲乔璧星靳绍谦杜縻卢大顺张大谟郝大猷张我续魏允中高荐万厯癸未科朱国祚榜王岳钖方从哲吕廕昌孙如法杨元祥沈凤岐黄腾春屠如虹杨应中刘斯濯李盛时张薖张光绪贾名儒程试张主敬郭实王之栋胡三省卢大中杜廕王室垣乔光岳陈廉董宋儒崔谦亨李民质王祺崔景荣万厯丙戌科唐文献榜林守信王道正任万化王嘉谟呉文灿杨遇岑应春刘为楫杜允继马思恭杨继先陈所见刘道亨李日茂韩策李文熙张庚吕兆熊李守贞李起元赵梦麟张翰葢国士宋荐魏谔张应凤韩魏崔邦亮朱爵万厯己丑科焦竑榜蔡文会冯有经章尧相赵拱极郭光复何其智马经纶蔡成已刘有余冯盛明王有道王应期贾维钥朱文运魏可简高第张邦政梁见孟瓮㓜金冯时行杜养性石三畏刘有余胡鹗马从聘申田李再命郭士吉张居仁路一麟赵炳王经邦赵乔年宋师程常守信李景元李思孝王登才董汉儒乔廷栋万厯壬辰科翁正春榜王爱李本纬萧淳姚文蔚金汝升高攀枝林应元杨惟治王乐善李应魁王国翼陈万策王一之蔡梦齐管学畏杨槚刘生中石九奏王应元杨廷爱聂云翰李必达冀光祚杨性鲁董复亨李从心王允光万厯乙未科朱之蕃榜王思任梁应泽米万钟刘余泽徐云逵白瑜刘不盈王兴房壮丽王宗义冯嘉会张光纪颜悦道朱冠张养正成伯龙万厯戊戌科赵秉忠榜王之采张邦纪曹尔桢张鹏翼陈采阎呜泰徐应元郑继芳杨文王家相胡来朝刘文炳王良佐郭佳镇王家瑞李养正陈其猷万厯辛丑科张以诚榜沈自彰王文迈吕邦燿陈大猷王好善王逺宜王陞毛维驺龙负图田一井陈廷谟耿橘王九叙眭石赵兴邦李枝秀房一楠杨绍震万厯甲辰科杨守勤榜唐嗣美刘应召刘试举王大智白养粹王家賔张大武孙承宗曹思诚尹觉民魏纯粹白储玿李若珪马之服李养志彭化凤康应干贾熙绩呉维东黄立极刘遵宪张铨魏广微冯应兆李焞万厯丁未科黄士俊榜陈王庭张国瑞韩原善耿好仁郭存谦刘生和李标冯英高推路陞李养沖张师孟王梦蛟张其庭成基命郭増光许邦兴王㸃王家祯万厯庚戌科韩敬榜张国鋭朱明时冯三元张士雅石维岳陈士章李祯宁郭兴治王元爽白受采宋学道髙栋李士高徐楠王时和苖进忠宋一麟张绍魁万厯癸丑科周延儒榜周锵张时雍刘鍊杨若梓张文运冯铨崔呈秀郭巩刘廷宣王登三鹿善继蒋士忠梁炳刘似鳌李国李长春张文熙徐九章李天经范景文马中騆霍维华许其孝吕梦熊冯作霖胡沾恩张尚友柴寅賔万厯丙辰科钱士升榜刘余祐杨维垣张柽芳雷起龙姜扬武王洀倪光荐邸存性贾鸿洙刘徽李淑世耿启王公弼李谦亨田唯嘉门洞开李恒茂张绍光单镜霍允猷刘荣嗣李其纪吕鹏云李建和许宗礼万厯己未科庄际昌榜丁干学刘廷谏李时茪张元芳冯泰运王明善王行徤李开先𤣥黙呉国祯白源深宋治宁乔若雯高捷王梦尹张翀孙昌龄李昌龄马任逺梁天竒王玑杨文昌刘存慧天启壬戌科文震孟榜乔淳李若琳刘汉儒史尹洗张鐩许国士张鹏翀冯杰孟兆祥杨天钖田吉提桥白联芳傅永淳王讷赵映斗李鸣春李嵩王猷路名区韩相黄元功孟国祚郭捍城申为宪胡福𢎞陈廷谟泰羽明钟希颜张镜心陈具庆窦星郭慎独天启乙丑科余煌榜朱之冯苑囿蕃潘允谐李应明崔及第张居师雅助王乔栋冯世熙李应明李昌卢柱础耿印楼贾多男路振飞王建极张抑之崇祯戊辰科刘若宰榜金铉史可法张星周凤翔鲁元宠周维新萧誉郭永泰李寅賔孙从度张罗彦范文淑李自滋蒋范化张问行张奇柱刘庆蕃王正志张国士呉廷简秦廷奏房之骐葛逢夏张𢎞道杜廷琏靳圣居崇祯辛未科陈于泰榜孙承泽夏尚綗彭歌祥朱国寿呉之芳韩四维成德王印懋贾允迪严起恒梁士淳尼澄李芳溏申佳𦙍李春蓁李仲熊李嘉彦杨调鼎陈荩袁葵李犹龙成仲龙崇祯甲戌科刘理顺榜钱良翰康万民李臯王应元张文烶张文煇张首标金毓峒李发元李士焜戴明説范士髦崇祯丁丑科刘同升榜刘显绩王元建呉翔凤蒋文运唐九经王燮林有本杨若桥郝杰严梦鸾范士楫王正中王世琇贾太初苏铨庄宪祖王开期朱用锦宫继兰呉嵩印王标极李起龙赵㟨髙去奢于连跃刘天庆李昌期王显佀鹤举潘必镜崇祯庚辰科魏藻德榜沈光裕梁以樟何平李耿彭三益呉从义张凤翼呉邦臣魏藻德韩祥吕翕如李天笃张国枢刘今尹高尔俨陈显际刘有澜董国祥马兆煃张濩陈达情辛广恩郜献珂杨希震李在公王廷抡崇祯癸未科杨廷鑑榜史可程钟性朴龚之遂王士捷金允治杨璥王崇简卜兆麟杜立德齐櫺曜高辅辰王延祹张罗俊王尔禄袁噩呉臣辅曹清张𤣥钖孟张明张夙抱李震成刘世杰王文栋宫伟镠梁清标张之俊翟文凤赵渔徐养元连擅塲苏名世成克巩杜芳按明会典宣德七年令卫所官舎军余俊秀许入附近府州县学听本处乡试诸卫所各省俱有附籍者旧志槩称府学似混今照太学题名填写某卫某所籍又正统九年在京各衙门吏典承差人等本衙门勘实送试仍行原籍勘实𢎞治五年医士医生在册食粮执役者方许在京应试并无附籍之语故医籍之滑浩武进人仲本寳应人钱宏钱塘人茹鸣凤无钖人刘廷仪慈谿人查懋昌长洲人黄宏宇琼山人严大纪余杭人郝国章阳曲人何选嘉定人朱国祚秀水人何平嘉定人四译馆生之孙承荣长洲人光禄寺厨籍之李琦江隂人钦天监天文生方楷宿松人槩不滥入附録新归直𨽻山西广昌县进士一人永乐癸未科曾棨榜贾显畿辅通志卷六十二畿辅通志钦定四库全书畿辅通志卷六十三进士本朝顺治丙戌科傅以渐榜李奭棠楼晟胡兆龙朱之弼林起龙王士骥宋把李若琛张文明颜永钖宋翔杨璜张国宪刘泽芳李鲸邓林瞿孔印越陆嵩杨三知刘澍袁懋功王体晋朱国俊胡应徴陆华疆周朴樊缵前刘澜陈协王印祚刘楗薛元瑞刘克家李及秀刘鸿儒李成性李云起石申髙桂石维昆纪耀何可化刘之屏陈公定师若玮崔士俊周之鼎张惠迪宋牧民赵明英李时蓁于嗣登李霨刘霦髙景李天伦刘廷训多象谦王登録李陶耿于垣王纪苏铣王惟叙刘三章刘世祯吕缵祖张文炳吕士秀常自牧禇士昇韩重辉任昌祚梁清逺梁清寛张纯熙武士豪丁浴初傅维鳞李培基张慎行魏裔介刘昌蔡含灵靳秉璋刘景云李振春杨思圣杨时荐田一伦赵士宏樊鸿选叶腾凤胡芝发冀如钖李澄柴望岱李倩刘之琦张调鼎窦遴奇卢毓粹崔印宏崔崶郜炳元郜焕元顺治丁亥科吕宫榜徐兆举张宏俊庄正中胡昇猷张能鳞罗森刘玉瓒靳龙光李昌垣苏霖胡维徳王之鼎章云鹭王熙张元枢周绳烈丁同益郝惟讷万方庆王建中田国足李长秀江中楫谷应泰杨泰畲允穆尔谟张傅云鹏苏东柱李世洽苏腾凤王翰孙遂刘芳声李人龙马鸣萧娄维嵩张秀实龙起潜髙光国髙明赵志汴王民瞻杜良祚程万里钱綎苗毓秀顺治己丑科刘子壮榜姜图南梁以桂徐增美叶树徳方于光王毓恂徐翀萧世蕡宗彛蒋如瑶韩有倬于之挺孙灏李长印颜敏张舜举谢泰呉道煌王辛张士甄侯于廷雷一龙汪伯翔郑遹元髙光䕫周体观赵映斗陈上年李即龙杨行健左敬祖白惺涵郭之培李仪古任中杰马之马廷赞崔作霖贾廷奭朱承命蔡震兰髙尔修施肇元刘宏誉王鼎臣孙温宋文运杨宗昌郑名王宠受郭金铉郝浴杜霁逺张瑄成亮吕补衮李承鑛顺治壬辰科邹忠倚榜张永祺陈可畏谭洪宪金铉方希贤刘源澄杨士烒郝惟训崔之瑛孙如林郭棻髙标于鸿渐王馨谷张文韬张翼舒张厥修邢士标刘大谟吕祖望何澄阎玫张暥阎宗尼张偀张已孙启后张鸿基温如玉张现龙徐谓弟顺治乙未科史大成榜朱甯光玺钱升张伟刘芳躅陈必成田种玉张完臣刘宗韩巩维城雷湛冯源济纪元桑开运刘毓安谷元亨翁佶张萃张懋徳常建张嘉善张鼎彛韩雄岱周敏政孙际昌王陞刘子正戴王纶刘庆藻刘深赵奋霄贾廷兰李浣杨标张若麒王元晋王昌嗣符应琦杨瀛石曜王志鏊刘元徴安九埏赵奠丽杜宸辅魏允升郝献明张光烈顺治戊戌科孙承恩榜沈崇宁殷观光姚祖顼杨正中杜继召李含春陈敬钱中谐冯壮王灿戴玺程观颐张倓刘思辑刘桓呉美秀刘泰祥崔蔚林马中骦刘梅张奇抱戴王缙刘振基邵浺李枝长魏双凤李灏杜镇张尔翼王兴贤马豸李培初呉本植靳闇然娄维岑张尊贤杜震逺李奇珍谷峯田可大王运开顺治己亥科徐元文榜王勗苏宣化蒋宏道朱之佐陈之藴张应科赵之符井在王公任马玑曹鼎望髙岗汪淑问樊司铎张亨升呉英光蔡宏璧李如淓董煜髙寅戈英边大乂苏鑛刘泽厚孟宗舜傅廷俊刘雯旷汤裔振刘士泓姚景瑄髙恒懋崔华路望重郑端李时亨王凝命翟亷李伸司世教章尚忠髙去侈许沺田烝髦刘源清甯尔讲康麟生侣鸾举常时泰王崇曾王鸾冲孟宪孔顺治辛丑科马世俊榜李时谦张尔奎苏嵋顾宏周世泽米汉雯刘芳喆朱世熙贾燝张鸿猷纪星井廞髙棻谢宸荃郑侨顾启祥韩荩光于腾海刘争光张衡李孔嘉陈之佐张林纶刘宗亮汤淳刘元慧曹官淳牛枢周根邰连佳印崔天宠宋文镜尹任李履祥魏裔讷王钖九方秉桢冯钖祺赵培基崔鸣鷟刘滋申涵盼王作舟王维坤康熙甲辰科严我斯榜秦敬传邵宗周范固周宪文王梅钟声之李有伦霍勲师若琪胡鑛冯贲徴王鼎基刘子直周慎黄徳焻朱爚南陈淳王懿秦璟王元镳孙郁康熙丁未科缪彤榜朱敦厚胡懋宣尤子麟何天宠纪愈张报魁郑肃郑雍宋师祁王谦温毓泰黄之鼎张鸿仪王作舟康熙庚戌科蔡启僔榜李録予张烈沈尚仁祖文谟万嵩孙祚昌辛乐舜杨士炌周钊邵秉忠李起谷元调杨振藻陈正陈坦李文炳刘恒祥刘豫祥童炜胡权石润广张恂施廷槐柴廷望宫梦仁陈宗彛耿徳曙张尔介髙厺怠张倬纪澐刘超凡王邻王郧泰恪齐祖望张晖黄任陈孚刘元福张结禄崔徴璧李振世康熙癸丑科韩菼榜顾汧李尚隆田成玉余应霖郝惟谟井睦呉恒秀李百龄王琯马孔怀秘丕笈司铉束启宗岳黄伸张鼎新王印芳栗芳林靳文谟康熙丙辰科彭定求榜髙联刘嗣吉田肇埏李嘉猷髙裔刘彦胡忠正杨九有裘充美翁叔元罗衍嗣谢公洪李作哲张璲甄承嗣李用楫李瑞徴郭文炳呉升秀杨尔淑沈支炳窦重光舒瑜刁克崇魏勰髙明峻刘谦阎足兴滑澡徳马振古赵昌龄张榕端万愫万图昌李聘郭之祚康熙己未科归允肃榜李橒卜景超杨雍龚宜生郝士錞阎中寛刘果实郑惟孜张光豸刘极赵玉振乔文锦田象三王泽长康熙壬戌科蔡升元榜袁桥黄轩王如曾徐经逺卜峻超赵珣孙缵功康起梅鹿宾常绅冯铭王作舟辛禹昆张莲杨含素王侐韩日煐崔甲黙郝林樊超凡李霄路元升李晥黄仪张璟侯溥纪人龙杨緑绶姚文光李旭升魏学诚康熙乙丑科陆肻堂榜张翥髙寿名呉琪芮复传郑恂李子昌刘伟赵灏田得名王企埥杨尔皓董一薰刘隆卿张麟生杨国桢魏男郭徽祚王之枢郑之琮徐涵成霈黄鼎楫黒天池康熙戊辰科沈廷文榜徐晋王简之郝士钧王允泽张复冯文蔚张翼张子发赵惪吉杜继美田畇裴大夏冀靖逺秦扩李允秀刘廷理康熙辛未科戴有祺榜黄叔琳邵观王从谏张𢎞俶韩宗纲温为樊绍祚刘肇崑蒋斆巩皇图曹鼐卫璠赵炯许岳生张愈奇张瑀贾汝楫和氏玺夏纪王介朱文卿康熙甲戌科胡任舆榜龚铎周道新熊苇纪遴宜髙天挺赵守易李燕俊苏琠任谦刘廷瑛胡俊张丙厚李训徐振李璠李暄亨康熙丁丑科李蟠榜萧名俊呉文炎张庚耀何桂蕃孙跃韩法祖安于仁李而侗魏重轮张懋徳尹烈呉迪董哲乐玉声李方熙宗孔范宗孔授李周望康熙庚辰科汪绎榜陶彛方辰张振嗣金元寛张登杰汪养纯王景曾李士瑜韩瑛李灼王涵汪与恒任五伦张开第郑景洛王偀刘慧奇李继泌韩天翥魏重轮王竚田衷孚金璞戴寛励廷仪李琮王鹿瑞孟寅生韩蕃朱良李帅正张瑞生髙光宗张调陞武龄程璞王权康熙癸未科王式丹榜薄有徳唐执玉李堂蒋嘉猷胡忠本韩黄赵琮髙志绅张秉盼张晋刘兴元马骏王嗣昌张澂蒋书升陈懋徳宫懋言牛天宿何瑞魏世泰魏沅辛炜李天祥秦扬王居建魏文碧李凤翔康熙丙戌科王云锦榜田易呉文煊赵予信诸葛铭王珍姚协于王允晋李棠王我都陶国奇马芝秀韩暎杜文焕王琮王垣白璇县谠宫鸿歴郝濬魏壮刘博魏观李莹魏㟲康熙己丑科赵熊诏榜黄叔琬黄叔璥邵锦江蒋仁钖应综文张奎光邵之旭胡文灿郑羽逵赵东暄李玘尊李果实隂俨杨正朱纶钱甫生黄振国芮复传朱一凤樊叡雷淳朱廷遴崔灿髙棠蕚万瑄张椎张昉张晓郭文元陈诗陈偦李率先张翰扬韩三公辛禹籍辛禹奕边溪周人龙朱之璘髙缉颢张淑郿髙维新谢鹏程张坦王僧慧余庆钖吕滉李厚望康熙壬辰科王世琛榜钦赐何国宗甄之璜薄海舒大成崔楙翟正经李介福陈惪荣李居广韩三善王钧李如璐戈懋伦李登瀛髙泽洪鹿耿张岑黄之绶阎九畴康熙癸巳科王敬铭榜干本宏王贻筌徐流谦方宏度宋宗淑王玉璇赵晟董俊崔莅石生晖赵廷辅王之臣张光华叶蓁魏廷珍黄鉅周世培刘自洁李耀庚赵瓒张元怀康熙乙未科徐陶璋榜陆述宣陈仪郝士鋐田玉芝刁承祖魏士瑛张麟甲宫雝牛思任髙荀侨王璋石光玺李秩刘起宗胡煦冀栋冀榘秦铸齐叔伦冯叔㷾赵尚友朱允元康熙戊戌科汪应铨榜呉士进戴允恭颜光晖董俊崔宣刘博刘丕谟董怡李兰张宪龄韩惠基曹永祺毕谊魏述祖杜遂杨昌言赵尔楷康熙辛丑科邓钟岳榜钦赐王兰生邵泰范卜年王兆符刘维新王克宏张大徳曹涵李文华李鍼赵可大王植陶徳焘陈惟煜叚西铭边果赵笏姜任脩壮纯沈遴恽宗恂励宗万李渭樊正域雍正元年癸卯科于振榜邵锦涛沈梁黄元铎王鼒邵大生茹林辛克一陈诚纪达宜魏元枢王奎夏士锦鹿谦吉尹㑹一李友绛冉瑾闫奉化马咸厚王又朴李之华赵温胡清刘熺鲍梓岳生䕫李淮王振世张曰琏朱宏仁雍正甲辰科陈惪华榜赵立身阮汝暻王廷琬张忠正陈诚赵晃陈浩郝霔陈凤友李翔鳞刘所説房璋鹿谦吉赵耀甲王棫周家相陈悳华叶柷贾如玺秘象震张礨李之峥萧启栋于凝祺傅王溥安偲安佑魏世隆赵瑛刘成徳林璁陈慰祖武联馨武联鞶李子靖宋暲宋汝梅雍正丁未科彭启丰榜刘东宁徐安民陈王庭王康张灏钟晼缪灿裘树荣陈瑺叶铭蔡珏刘荩韩铨石袭曾李泰夹宋鋿单钰戈锦边榳周人骥金相张受长张乃史杜元麟郝诚炳赵纯仁吕益昌雍正庚戌科周榜薄岱张之浚张廷抡金溶宋长城谢锽周朗阮汝昭髙泽李作楫赵璟袁儒忠顾尔棠杨烛杨秀井其洵陈玉友傅齐贤方浩牛天贵张钺鹿迈祖蔡焞宋锋张祚昌魏克让金鸿朱濶崔琳张重振王维悫侯国正黄道坪刘文诰刘璝田五柱髙㫜王佐登雍正癸丑科陈倓榜邵大业李芳华刘毓珍魏其滨王鑑魏文田志勤罗龄徐淳周然于暲何琇卜大川杨瑛诸葛永龄刘标薛观张永淑孟泽新王莹中王硕人张廷让赵履亨翟天翺郝诚杰张文骢卢秉懿李云骕顿权闫介年畿辅通志卷六十三畿辅通志钦定四库全书畿辅通志卷六十四举人明洪武庚戌科胡宗禧张三同智审曹永洪武壬子科刘焕刘濬罗辛洪武乙夘科冯翼洪武戊午科刘宣洪武辛酉科王昇髙士耕李翥洪武甲子科邢严崔林李端冯顺孔颙张忠温厚宋𢎞道刘观曲经毕贯李逊呉盛任彬萧叔辉李本周杰张敏盖思聪尹质马吉髙起郭经宋立王敏徐淳赵信张忠洪武丁卯科刘埜郭习中苏敏王琦萧舆齐恭陈韶张丙赵维赵立张素马祥马致逺宋鼐武瓛孙泰郭俊齐徳马谦牛山马骥孙璠许柔冯本师贞阎振威洪武庚午科郑溱袁实王矩范琦罗纪杨亮胡僎张麒郑体仁粘鹏李遵义王景直王暹魏进娄愈宋春张鹗张麟张凤崔镛蔡彧张翼曹琼赵复张恕端澄洪武癸酉科张诚傅好礼魏淡李凯马彛张暹李宜马昇宋杰马俊邢哲曹巖田恭沈希贤甄实李翺侯梅刘浩曹端王择善刘格张敏蔺从善洪武丙子科张林陈簠焦铎施礼赵弼王增崔鳌李思孝司敬贾铭梁燧李齐罗昇陈俊张云李庸柴本郄忠贾琬刘琛张本李茂许琮武定周宣李仪郗䕫封敏王福张瑛李珏刘真杜恒李纲常行史彛常进常谦吕庸陈瑛建文己卯科郝端李政孙禄赵聪王逊邓谅杜信王蕃燕肇尹华何鼎曹翔谢云李智陈恕邢简邵本范忠建文壬午科杜懋孟庸罗纪杨亮赵恭王茂髙瀛程云孙塘永乐癸未科李斆程式王祥韩懋杨盘王卣张范苏兴张輗桑桂傅霖刘日新薛谦王濬梁桐李谦尹钝永乐乙酉科张嵓许忠李增邳宣董献李琮杨铭郭通姚着白整崔节呉成杨煦马骥牛基刘穆史简杨皎张戡张肄翟龄雷复邸善李俊李端葛绍祖刘杰李耀赵朗侯晏靳拯田铎王着髙明郑昌尚义何俊李用苏景阳李震耿昭张亷王亷郑彪蒲璧张颙张鑑崔谅王试孙源陆逵赵循规许讷边范王鼐赵祥赵僖王鹤康年雷屯刘玑江晋周礼朱勉郝珩张澄董芳岳昇孙倚王通王俊田宾冯宁裴瀛李杲侯昇翟昱永乐戊子科张士王辅张溥贺吉薄𢎞张翥殷礼杨立王忠田彬孟聚邵玘焦振沈焕杨常呉斌薛谦王随刘源谢迪刘哲田翥尹恭张斌田文张轼韩励王贲髙亮李仪杨礼杨习田纲张恂王祯苑哲韩渭王勇萧仪鼌宗崔㻞马俊徐奁韩温马仪王亮马像张祥金璧刘绅陈政董正时勉魏琏张居杰王观曹素韩定周广许林魏霖张俨李琬剧暹王亨黄中赵益王儁呉瑛井田王罍巩郁王凖张晟徐敏陈震韩翼郭政石麟樊荣张真武戡桑穉杨玙何正潘俊王达刘礼张贞魏璇王徴林广永乐辛卯科祁富苏林李诚萧本许琦髙安杨谦李素杨庸侯复张琎张轮曹显孟燧王荣张翥靳通马骥李旺崔旭刘让呉杰赵敬郭良蔡钦力胜孙彛陈瑄张延蔡荣吕岳中郑福李本康恭周旋王文赵明李龙尹任杨聪刘浩孟春王琰李敬髙选任干崔理齐达徐温徐钦杨永卢璠刘孜毕陞张洧王聪王彛王翺韩翼张旭张翔李恺杨安张杰傅恕魏显刘宪郭璁鲁琛李澄刘恺宋建刘奉陈勉李节傅恕张楫杜敏李彬张宦边安牛逊张琛耿纯杜恭曹亨张观张达卢耀冀良史鑑杨栗马麟于文通董昇顾敏张智杨珪骈恭石鼎魏良李贞殷质郑麟永乐甲午科李扩田均王佐李新刘原唐郁杨玙孙忠刘肃马信王规王翺赵忠呉敏李撝刘会刘干苏谐杜亮韩规冯珪李福田畯张智马驯刘涌杨谊邓克顺申珪吕翺赵杰冯宣韩翔王拯张毅刘更李信王磐刘昉王恪安宁程顼任政侯敬任雍许骏刘福张显郭纯杨文李聪黄懋扈暹解撝赵翔刘昇李翔王恂陈纪尹敬宫成秦霖刘宜罗森王思缶马肃韩玘叶原诚郭璞郭宗姚祥胡凖时润冀刘允郭恕隂晴赵干张循申毅陈孜李谨马俊潘麟岳让董珪李鑑髙玘刘祯刘矩王政纪振卢智永乐丁酉科郝郁李春杨整杜贵呉晋房范杜兴姚政崔碧费隐刘鸿阎本张勗武信孙白邢润王哲颉隲刘祥王鼎孟敬薛广李镛马恭许资潘綗张翔冯英王屿赵璧朱理刁正李逊祁忠郑魁王贵孙庆吕宁何达李清席韶张千刘晋李景常髙孟亷曹义王吉刘通郝志芳于文呉敬赵恭赵敬刘友崔永胡琏马寅毕显何图刘浩康宁尹贞王冕王沔许贞杨广马直梁端刘政牛㢲于鲤赵佐侯福秦贵张翰张秉董善杜时魏祥于威安宁髙正彭振侯爵文华韩瓒尹镗薛翥张宁杨谦朱政袁芳石璞吕时杨振阎整杨勉赵凤樊政叚敬步谨侯春张麟朱璇永乐庚子科赵简孙鼐许诏张侃康庄赵朂魏昇王雯周继马训张端刘诚髙明张震张铣李铉霍忠王整刘川许纯张举刘勉王礼张鹏飞王纲刘崇温清王珪纪斌杨荣王鼎于钦李瓘陈琏侯宁朱麟郑端齐鲁符信吕杰吕熊李贯李盛贺泰邢端徐铭蒋麟张绘崔宁刘鑑董政张軏齐昇赵本杨朗王敏王佐张琦髙铭马秉彛张玙马濬马全王钦呉瑜郭㻞马绣郭森王规朱师恕李瑁胡瑢郭伦于庆谢泽刘本陈璇王郁永乐癸卯科毕衷魏寿李安龎从云孙麟郭谦张勉孙忠张肃邵俨臧敬任泰刘静刘纪孙缙李昉陈钟李训孙亨叚景和温冲张益罗吉马驯王宣隂冲王斌石巖张企陈敬陈彰龙约徐鲸苏敬刘中刘岩王子璠李雍张礼田会李能吕时用魏业郑荣苑英田赋石瑀刘吉夏礼髙举张芹王贵髙志马伟孙智马昂马骏孟熙刘洁徐礼靳拯孟春王显孙敬周麒焦福马胜程克正王政赵让王玺杜钧董宁曹鼐张凤苑恪王坚宋益王愆李献赵恕杨昇胡亮俞渊孙让杜亨冯玉贾铨潘泰髙志任伦史鑑李臻姚靖髙楫朱鼐宣徳丙午科王绍宗梁真许成蔡琏王亮蔡陞陆逵张宁国英郭昂杨聪陶靖董滋王震张表梁海闵彛沈亷祝赞韩宁李恕熊相张缙马骙李恺赵信米亨王杰安本张凤马谨靳和杜均郝景芳阎肃刘芳李泰唐徳张晳宣徳己酉科郭文王瑾边宁史昱李柰王伯敬丁泰亨杨济杜秉丁瑄贾璘沈益田甫黄钟陈烈赵道田铎张纪刘演李俨张颖章璘王让张绅冯骥王瓒赵滋李逊李仪金贵罗绮艾礼秦让陈郁宣徳壬子科张敏李伸芮钊阎善杨昌义谈渊宗正白璧聂聪何暹田晹王忠曹端商霖刘着刘观徐亨邓亨马絅王文昌李恭刘同郝祥陆矩李濬潘钟仪浩阎铎胡凯王钟王暹王英魏进苏洪董祯魏琳田志茂钱荣㢘贞杨名髙峰宣徳乙夘科施绅王镗陈俊靳洁康奎马瑛张显张溥刘懋李亨宋宣刘俊刘显任伦周㢘陈天泽王玘林晹韩斌郭昂杨名王英张安路正黎真赵本张旭徐绩李子善卢安胡钦张雯赵玙张复栁文赵铨赵谦安民李灼张翀徐珪赵准李华王观王珉吕琛尼宗训薛钦张彬卢福程仪董宁正统戊午科李侃周尚文武聪郭斌李賔殷谦李琦张腾玉鋭张文质王宪王章孙美徐忠王赓边永段恒何子聪马经何肃刘让刘濬索鑑田鹤张瑶李时栾英刘翼李实李秀实剧端赵瑄马璁尼善张聪张庆张珏髙安李宏段麟刘珙冯灏王彧甘泽傅安正统辛酉科王复杨鋭尹礼于璠张琛王名崔昇吉惠杜冲张昇崔富陈禧马麟沈继崔砺王彰王博李真赵京张恭王凯李震安泰王玺程信郑祥倪通梁材刘伟孟宗鲁贾昇朱盛毕鸾白圭薛干王辅韩瑄刘昶王忠郭增骆善胡文达徐辅贾授马显王祯郝荣陈瑛王章张聪正统甲子科杨景田厚田嵩刘震顾瑛何瑛蔡屿王容黄绶张云赵玉李和刘钺璩玉石大用赵璋郝祯李春李果张萃赵绍宗刘润任通成礼李贵韩凤段慎张显赵逺戴珏周旋卢祥霍达陈陞张春康招郑祥路亨宋鼐刘杰吕正辛鑑秦久中刘珪何龄何李睿宋准孙辑安永石英李凯程鑑杨英曲真王伟正统丁夘科邱文聪杨庆秦敬杜镗王钦秦玘沈礼阎鼐李霖李懋程鑅田良吴璠薛彰邓举王齐王郁牟鸿刘庆韩佑成章武賔王鹓吕灿髙礼霍进卢珂张鼐沈彦文王勤袁鼎曹鼎王玑刘瑄尹琮常礼焦胜张麒路軏郑贤郭仲㻞郭仲珣刘辅景泰庚午科赵寛张鹏朱鋭陆镛侯宣牛纶陈志康定钱俊龎胜王冕金绶金纯宫塘刘宣谢衷陈暹唐福徐义马聪王杰魏安郭鼐杜谦周文吴㻞陈恕王亮乔文吴辚王永昌孟铭石玉崔彞杨卓王燝寇源赵瑾侯瓒贾俊李棠赵睿王佐陈愉刘英唐钊厉温金方边瑢商玘徐海刘福杜思信龎永澄冯敬平坦张浩孟勲张海尹恭张安雷中刘庠李昇董人杰贺琛董渊李杰常纶赵原谢缜薛规张纶赵让郭坚李聪韩恭王恭彭钟金砺齐礼强彬赵复春刘濬曾璠杜恒卢忠冀良赵忠刘翀柴恭李果米聪贾解经胡琏周智苏恕董俊张举张禄刘賔杜彪吴定尚员王玺李爵李溥李岳孙丞林春景泰癸酉科牛盛马驯杨纲武睿吕钦索睿刘瑄杨琮杨聪赵良钱贯崔璘于玭刘敏邢表钱源杨铨梁善敦信吉俊刘清李寛陶献李文刘钺颜真周斌戴纪李敬曹纪张琦吕旻王琏刘珍裴璘田昭曹铨赵克商贤李绣李文彩孙福周述段永张敏张哻乔仪郑襄马进黄缙吕雯田景晹吴琮李琦张仲文曹清陈钺王瓘左珏齐禄边镛谢賔李志孙贤张嵓张忠张玉陆谦祝茂徐安边肃罗汉曾会李铉王里王𥪡傅恺田伟张岐李广张凤李文王宪曹训国泰江濂袁琳耿昇郭昇马骥薛方王诏马駾李安侯裕陈良陈琏王辅傅庸孟敦刘昭李让郭瑄张灏张颐李宗申志姚政郑铭张钖王濬王鑑李俊冯敬董振张伦李仪谷琰张着田富刘玘景泰丙子科黄久名王京杨琬刘泰马孝祖王济梁铎王镗赵礼张仲芳宋辂薛恭刘琏欧阳琛马健崔镛张镛欧阳懋杨森翟旻张忱牛本杨豫崔铎张鑑袁洁秦臻刘瑜张时刘珍谷茂张泰丁政崔翔李楫张绅李冕张瑞刘瀚髙寅刘铭张文达卢旻王富李璘吴瓛齐整钱清孙晟顿瑛潘浩赵杲张玑张柬王廷叶蓁霍贵髙凤孙谦赵懋髙崇卢宁宋信李衍霍鑑孙昶李贤刘钊赵文马驭孙瑜安珝马良田英李玘卢信徐英刘诚刘昌郭九成苏盛王征杨泰李显纪钦侯英王范张汉陈凯胡睿陈旺林皋天顺己夘科王雄叶达杜敬靳璋李璠宋镛宋钦刘鑑马良谢宁崔鑑髙显李贯刘恭萧显梁宇陈碁李翔凤秦献李鸣凤许周牛昉常秀杨昺李举费臻张凤刘玺赵新鞠镛彭昭唐章娄鑑贺凤蒋良王凤郭芳于大节齐璇时杰吕恕马骢葛凤仪叶广孙昂郭镛刘彞冀镛韩懋王迪贾通安积善杜杰薛理王璁韩禧王均美刘杰靳鋐石玉刘珤孙文杨祥王璇刘淮李知微郭敏学李雄冀纶徐政郭忠张良髙聪王珪黄钟杨盛天顺壬午科王瑁许弼魏景钊尚义赵贯毛伦汪理苏政俞衡郁瑄郑已李琎张官张翔刘震孙进刘绪宗史芳穆春李勤黄渊刘翺段誉王铎孙博刘鼐马震臧富强珍李让王賔张铎李宣倪恭张冈孙举刘济薛琦薛珪刘俊傅宣殷广胡瑄李浒秦徽孟夀杨纯王着郭智郭致中黄义李瑨孙鑑葛钟张玑郭铨白濙孟洵钱富谷瑛王佐许仁毛王栋钱涌成化乙酉科汪珙孙子贤施纯许辅康浩莫昂武全刘瓒曹瓒孙节杨俸朱良萧定季郁李裕杨奇王麒贾宗镛李恭朱缨杜源宋铭杨𢎞李昶马銮杨琇郝隆卢敬李鋭王琮张谦南鹏万蕃张鑑胡昂宋兴魏圆姚瓒梁琮史聪刘绍吕凯郑溥王宗彝解賔李敬张裕于桢宋祥刘翔何明袁广芮镜袁方周郁李恕郁祥张玮息清卫林刘嵩萧经何文昌陈鎏阎琮陈鎜张懐马俊李信牛志谷李磐傅鼐兰玉李智王屿张春彭琏赵鸾韩广刘渊李瑛安泰尹潭尹漳徐瑁贺思聪杜瑄齐溥黄钦黄显杨呈瑞聂璋宋盛张庆张昇田疆任杰宋忠成化戊子科韩春李宪胡纶李慧赵鸾柰永昂萧斌杨奉春王瑭曾昂韩玢刘琼王信刘俊李贯何谅吴钖盛茂马政朱锦史俊沈文黄铎崔昂李达曾锴姚瑞李芳印玺谢宥周本王泽吴谦髙璁刘㫤周瀚王宪刘渊殷继蔡贤赵俊孙骥杜森郑春崔瑺杨勉田景昉董敬刘琚李麟曹学鲁凯陆珩李宣石确韩檠张聪耿灿王界王玹萧麟孙裕阎继先李贤马昂董嘉会傅鼎李洪李柰陈信王祚赵希贤刘桂刘琏李伦吕凤冯举尹世昌刘瑁徐泰髙茂秦琦段纲许彦賔顾永春瀚冀彪解纶李宏髙谦撖皞朱鑑张冕成化辛夘科王雄李徳恢李徳仁齐文齐章孙源甯贤刘聪张铸张汉萧临吕麟郝谦郭钦谢仲达张慥宋儒谢纲王琰魏昭国志虞赵瑄沈瑁李麟李俨尹麟簠白质凌济董琇刘敬钱镛徐祐吴正杨忠张机戈瑄孟玉王纪冯昱刘亨徐庆徐楚顾景宏魏进贾铭王珩李瑛米隆杨奎甄儒刘麒李通赵有功陈观朱恭徐孜连盛武尚信纪杰杨寅陈志李实王恭张钖成化甲午科王钦张广杨奉新石鼐岳廷魁王传田景贤刘宗儒王忻王鸾张铠金英李昺章英魏琮王和黄敬金茂李鼐曾韬髙忠杨浩然赵琮刘瓒李髙李文深陈奎刘麒张勋施明刘铭刘昭刘澍张鑑髙义朱瓒李楘孙賔姜瑄戈孜马中钖李咨任奎萧英马思聪李信赵彪董嘉言张寅张纲关宗李旻邢旭田永崔玙赵缙刘继张錞马骐赫震李厚王纯谢俊林丛陈玺李昂张绣李郁郭维藩王世臣王璇倪谦成化丁酉科李鸾魏景昭王佐武继祖张恕刘文奎萧瓛史俊徐用贾源倪恩李时王永清才寛刘琦刘玫贾琇徐鹏赵寛魏昂杨深罗珍吴琼孙哲张讱齐夀侯观王玺田景曈田景暲史学倪诰张泰祝祥曹孜刘玘马政李寅赵瑛李磐智仪陈寛杨智李方任才韩庭刘机张子麟李溥申政张智韩焘张逵毛玘郭忩蒋勋董威张希颜尚勤石旻江汉尹本赵鼎顿谦王琎魏清王惠成化庚子科解珤钱铭邓璋杨寛吴麟髙鑑何颙田世芳樊瑀许镛谭昇赵璞李文盛杨东田增余璘髙夀王愚张林茂张本魏宗舜苏祥阎通牛孜王昇李耀侯泰张锦王琮马龙花时刘江张钟徐宁李旦徐经郑宗仁房瑄徐纪于桢段文徳张明郭良尚俊武宣马孔惠管通廖纪杨杲赵翺徐廷钖张璇张希达周鑑安至善侯世英白钺路仁俊李员苏缙宋凤张瑞贾凤石斌曹敬王寅史谊李厚徐鋭焦祺姚斌张震郭郛谢景星安郁潘俊张珩赵宁潘王李桂姚震陈瀚杨绍吴厚髙贤陈干张㫤宋钖陈凯成化癸夘科刘泰王燧刘永王雄陆巘程安吴纲阎贯谷景通于瑁张屿欧信燕忠张宝郝瑄杨润杨相朱瑄潘奎王溥郭镛沈阶吉志学冯清毛凤崔锦陶彦䕫王成杜玙宋昂沈广刘大宁张宦孙竭张天衢邓引吉郝镒南明周东范瑶屈伸边宪韩光大褚环彭榶何莹郭镛霍渊吕贤李宣崔澄张举郭濬张彧任爵武良佐吕质石玠王钟李熙侯威王震刘禄马子聪冯塘李宇李盛张朴张克恭钱敬张祝程淳仁王纶杨聪李巖成化丙午科杨和王宗义萧鋭王植刘芳王翺芮元进李镗刘奎陈玉王文佐孙徳让冯杰张伟刘永坚张瑁王用许庄任惠吴宁张鸾曹淳郝海刁毅李师儒晁进孝仇惠张端张澄黄鑑周韩光表阙清王锜李在苏廷宪汪泽马忠王佐李元齐宁王震梁伦冯相商智梁国用赵维藩智通智佑王祐李珍乔直石珤边涛马健贺瓘王鼎李深郭聪李麟李彪王遵古𢎞治己酉科濮韶梁相段补之李达张志孙瑞张本柰永春汪获麟崔玺徐澜徐瓒徐璟萧凤杨夀王显刘洪刘麒周荣龚彪李祯张秉清李金王廷髙胜安民徐瑞李宗商郭实宋思殷田春郑阳刘瓘杨滋吴凯赵寛杨志刘盘陈杰焦让李章韩鹗刘恺崔暠傅良臣樊景𤾉王仕沈冬魁刘纲于镛成铭赵绅柴玉王澄朱良马纶马廷玺张桓王宸刘文庄吕贤马敭王序王庆李维馧赵聪夏时邱俊孙诚马清赵应龙赵璧王奫张珍吕镗崔禅石确鲍凤仪胡玺董辂髙坚李大纪尼良直袁安张骥乔彪王育英李彦成于鸣凤麻臻刘举程恩程果张元魁髙昂朱顺𢎞治壬子科李沔吕循矩刘嗣荣贾铨曹恕李珩蔡学易刘思恭姚僖黄胜孙烱髙谦刘振刘汉张熙冯显董铸刘玑胡世忠刘继祖赵士荣髙纬王翼阿定孙宗尧李基彭瑁徐忱邝璠边宠胡𤾉边伟房瓒杨昂黎颙牛宗徳髙岩卢宝龎懋郝昌李茂张时叙白志通李元石凤尹梅胡健赵瑞程让宋隆赵锦髙文强刘焕赵昱刘亨苏霖马时中程伦赵芳王键胡瓒焦泽谢镒阎秉初李銮卢鑑王鼐李纯毛纪胡键葛盛𢎞治乙夘科陈澜王和杨恭方玺顾大章薛凤鸣崔杰万英刘钊郁钟秀杨镃林定张天钖张旻王钥戴魁李伦何南张禬张禴檀珍张琮周纪李溥朱鑑李秀李炫陈鼐胡宪鲁铎崔仲淮李鑑范兰王蕃吴吉王辅李宗夏宋琏李棠袁阳马兴王璁何信王龙王集齐銮朱伟张徳立王希周王注于洪张纶边亿李时于榛张锾王用董凤仪范天钖白杲徐琏安奎周淇田奉璋耿继𤣥赵鼐申文杰黄流马贤刘俸宋文刘宪武李贵温辅李岳赵定马文光麻懐仁田畴王僎郭钺申佐薛刘信胡巍赵缙王綖王璠翟唐智聪赵良𢎞治戊午科辛志清张宗徳张翰孙枲张腾汉周棨王骕张恺孙清万宣叶文程爵刘天爵齐鑑吴一钻尹政王鋭朱衮何义纪纮梁材毛应时张麒张镒田兰李存诚田景文沈塘张居仁苏琰袁宗儒关键韩璒张恕郁深李秀蒋锦许实张瓒苑秀孙祯张经赵辂邢渊邝珩边宪敖文瑞宋镗孙绪李际可王云张宏周棨赵伦杨睿魏纶李宣刘钖李𤾉李凤鸣张瑜刘渊鲍龙张经济翟聪冀光申纶姚孜霍俊胡锭李瀛周潾𢎞治辛酉科李钖陆賔田中蔡需牛鲁杨文进刘奎赵思仁赵永刘宓陈渊刘继仁李时王辅牛赞宋璋王金顾良弼王鑑张来仪张延康底藴李庄崔冕李文渊金澄金镰钱杰王镗王念田跃田芝任章刘廷芳辛兰刘潮赵循王承恩马干霍恩刘锦王旐朱宗让李鋭李章赵琚彭应轸蒋铨钱澜闵槐闵楷郑濂冯时雍刘州李献可王显道蒋仪杨俊尹元孔镐孔贤任恩李梅韩崧尹纶李鹤孟鹏韩儒马允中髙振杜璋何琪郝理孙修郭镜房宗耀马负图张镕孙经孙聪李臻赵祐李辅𢎞治甲子科葛侨甯河张悌龎淳吕循义徐玠池龙杨鏓梁敏政张继先王诰于瀚杨臣家文庆贾真儒王鼒李士杰才英王轸石宗岱李景和司崇道王徳明郭凤李举王尧封李世卿王宥张穆吴方吴微李潮张佐贾道贾运邵钖刘云腾王扬杨灏杨龙傅良弼李向宸林缙于朴胡宗美边宁任伦俞璋马景杨时周张淮张绶周让袁经潘隆张宏武文郭继祖孟正李𤾉张璇邢隆秦由义郭纶王瑜赵廷松颜正翟清徐宝杨孝赵聪李珏刘守达梁举郝能翟璘侯佐马玺正徳丁夘科许复礼吴缙钱济时花魁刘儒俞敏刘朴马致逺郭梦麒刘仲信王仪马龄欧𢎞惪潘允征李清康世臣朱昭王文昌成美翟鹏王崇徳王诚杨甫山南夀石麟刘汉张天钖韩钖张儒贾深牛鸾严梅易瓒张绍尚堂张居仁冯积徳王宗源赵在孙济王民刘渠张民表吕阼燕澄王鉼田佐樊守愚陈征李梅王栋李时元尹麟吕秉彝郑伦刘文焕胡澜张学礼朱裳撖大经郭郊马光祖纪纯郭鄌王崇庆王缙孙纶王溱尚辂崔尚义毛缵谢宏杨守礼正徳庚午科胡昭杨秦王正宗任祐傅尧臣张铎吴栋李光霁刘大有张儒鲍朝张钦张锦单钺李钊杜盛牛逸俞思孟顿鋭宋儒杨瑀张来凤潘润张儒张云衢刘宗儒唐相段永常杨鋭髙轩王翰王暐张楷王鲁罗锦王廷直王辅吕宪王彪朱夏刘靖臣韩祖愈刘琮贺贤髙冈凤边仲刘绩吕潮许仁王立何汝学刘志道张祐韩镈刘赞襄郑气马京雷时成王钧王宗哲陈霑陈相崔汴白纶赵介张增亢鑑张学韩纪之刘竹魏居仁刘济武臣霍玉李秉伦李仁郭鄗乔年尹官郭翰张朗葛覃王潺陈绶成实王大节秦川樊城郭玠程万龄王思明王世爵季春石翔侯秩石坚李廷桂正徳癸酉科赵锦张桓黄鹤龄马礼蒋承恩刘经史道乔祺张鹏杨鋭江东范延安周绅刘铨崔鋭王鋭于堂王世安李宏许廷璋白麒刘镇杨百之刘慎李时佑任信李伯润樊昺王景明李玠赵永昌刘楷吴潮赵世贤李重孟爵刘奎耀张㢘陈孝道刘舜臣张效仁李鋭吴鲸郝元亨苏进张伟刘楫王亿马冕张淳于燡邝灏纪资及宦曲守直张璠宋沂吕陶马龙张介贾麒任𤾉刘世盛李奎杜桥刘应期韩绥之牛天秩刘莹王纶李承恩张徳侯维藩史太和冀进曹敏王密谢旻胡濬郭鋭李琰赵臣都郊张润身郭溥石瓘王泮刘珂王纪许伸赵廷瑞申琦王涔赵勃正徳丙子科王可学王松李钦昊张子衷杨行中陆维李镛吴鲸孙灿秦瑁赵时宁于乔王朝用路中王昭李楷孙铎刘㸁然吴昺王庚魏璜贾实南栋王沼杨軏崔海张骅张文全杨弸宋大本陈浩宋大才张京彭江张沈旻何鲁贺鑑张濬刘恩郭维渊周璋路天衢李柰李坦赵永淳邝涛边侨李表袁淮耿鑑汪良施恩马衜郭希愈董企宗白坪赵栋刘焞尹嗣忠刘茂元张巍张叙崇承恩王卿李潮吴继芳郭文河郭廷坚杜文刘瑞霍光先王锦杜彦刘浩李聪杨济董进第刘瑜杨干步洲王辅孙堂薛斒李朝纲吉阳边骥宋钦程万殊郭岳宋汝霖邢第魏廷义王賔方圆董杲正徳己夘科杨维聪王炜阎登孟録陈栋郭卫民杨瀹李允升马存仁王锋张嘉会王道贺惠余昇廖自显赵得祐周良臣于隆段麒陈谠刘熇韩溉吴应祥张存义张济魏尚质金章杜游艺刘端臣贾耕张承惠朱朝郝元进张云鹏朱孔阳张材髙佐边珣王铠杜蕙黄玠邝澡张崃宋标邝汴王重贤栁缙王域董九川贾应春郑津李一干刘濂程万倍田龙张集张天真宋儒杜璧郭润张棐史哲俎琚钱雍熙董世卿毕继先赵裕王一民吉陈刘玳李琪畿辅通志卷六十四畿辅通志钦定四库全书畿辅通志卷六十五举人嘉靖壬午科蘓民常昱甄伟刘元善寗平宋釴李錞王维垣周佐刘澜史逊范𤾉纪常冯镇范爱纪纶李涵赵瑞王镐卢耿麒万义孙光代李廷桂坑进良齐鹗李锦李性吕豸李引之张珩曹元亨王荔乔英周一鲁唐理彭应参刘橘吕霆李旼张思王聫郭圻韩煖周瑢常时平弋霈王绅王纶王国实张问之钱钖杨宜郭淳张文弼李鳯鸣李凤吟张木张淮刘韶和凤宋琏李仁安如冈孙悟王濬董廷对刘宗仁冯延龄于藁嘉靖乙酉科王尧卿髙澄曹濡杨维杰龎标刘继先李珻李世清张钖孙䕫严鹏举姚润程绶蔡子举髙敏学李实张世经杜英杨钺陈经蒋祐赵伦周祐尚廷书梁守简赵希良柴守正冯钺欧思诚陈琮朱淳李克拙阚杰李克浊梅如玉王济民詹荣王闉张惟一张完刘瑶张勅吕孟信吴堂董时侯承爵郝桓刘素王应龙周时相张材杨䕫王祚滑参髙策牛坤曹宠刘崇胡襄边松边侁边涔吴尚忠冯织郑允中李文达髙瑞麟马永寿陈燿孙绍祖杨时泰毕廷珪张玺杨叙邢思乐胡琏张文行彭相王汝民刘庆马徤李鹏髙大经赵官卢承芳髙鸾赵秩张瑁髙室徐纯秦渊张琦鲁钺刘应祥胡贤阎廷槐嘉靖戊子科朱铎杨誉杨维城郑柱李应辰孟绂李楫朱绂陈时隆文良周臣张良贵王佩欧思贤李奇步天衢韩梅胡守仁邵鹤年钱澍髙擢王钲张镐刘沂张舜元冀溥何思张瑜崔钊樊深髙尚义张琚张忠黎晨史载徳郑乐刘永麃刘巍邝津闵材施道冯昭刘显道刘一道赵一中任鹤董宗鲁仇瑜种祚王宗恒王寿李得阳蔡叆张文藻张桂金黄任官王良卿陈松张贽徐椿王宁萧韶郭璠石永冯盛时胡经陈奇䇿杨生辉薛绍光孙国史褒善王遵业徐瓉王溥钱鲲嘉靖辛夘科苏志臯郑樟冯继芳祖进张佳第髙节许应元张文举黄镗刘春靳东齐杨钖徐冕髙第蒋勲万克敏陈秉忠韩威谷峤吉占周冉刘铠雷溥赵允亨李廷松郑昱崔尚礼王学习杨鹢杨鹗王允言刘士杰王璋刘儒刘梦元杨澜韩朂张岚王琹朱尚賔孙简李恕王栻史渔周梦綵倪云鸿王崇边沆边傒李舜民吴涛边偲王珩夏应元周尚志马尚义庄莅民张愚杨文卿赵润甘应祯霍琳孙士仪尹宇韩继志冯钟赵宦和时徴王珉赵璧完王如纶张桓张世亨张舜臣崔承祀孔天叙冀桐张永昌郭玺景一𤾉贾徳润陈铨贾守仁李仅可许一贯王宗周苏昉王三顾吴汝砺孙如筠李体徐守道田宅嘉靖甲午科刘相宋相齐思邸賛宋铭焦琏田汝麟郭文瑞杜鹏翔赵溥卢爵李如桂王世康郑钦励汝进刘卓苏廷举苑相苑席王大绍髙耀张举赵宸王鸣凤张治道董第董懋中韩旦董执中董立中张瓉阮髙侯九围刘一中宋铭谢淮闵煦刘栋徐衢刘秉仁吕柘郭干李斾刘东藩冯时雨李桐张绣汪涞冯洧李希贤刘汀白迁李孔阳李时阳王忠臣张天麟欧阳㬇陈启亨刘澍韩朝凤蒋岩张涣李景先赵从学贺世禄王朝相王怡陈万春吴崙董锦秦岐嘉靖丁酉科张思诚段錬段鑂赵绅张承徳郝勲陈珂孟廷相沈如麒江北郭维泞李秋侯东步允迁贾鹤年陈秉政王与荣李一致张效俭刘卿魏宗伦刘卓单承禄杜廷芝李䝉晓刘克文唐时贾迪郭朝宗赵徳辉杨濓管鑑张光逺王道平陈一鹏徐从节薛尚义许澡郭廷桢刘孟旸倪云鷴刘阳吴大道边洵边像崔嘉范爱衆李懿李钦庄敬邢梦麟陆灿张玶郭部刘焘黄元定王舟燕楫梁廷珪李华何思问魏谦吉李如金禇宦李嘉猷刘鑑尹梁崔协兆王颐若赵孔昭王效忠张治道吴相杜秉彜马翿张性深李梁刘宗智杨守愚吕时中王潺张愉黄吉裴璜嘉靖庚子科毛沂张承叙王𢎞兆郑逢阳许应亨吴桐李大经邵鸣岐孟鸿刘相苑囿刘瑗刘一麟张重汤賔李玳韩谊范克浊马慎梁冠梁如京王朝儒崔干王好学贾志仁司珂王世康于跃渊萧尚礼陈善王环赵重器韩博孙慎孙复古张时行左希禄白璧张梅伊介夫苏存黄宗武于彬李鐩马汝松任应祺汤賔曹梅陈松萧汝黙赵世奎王抚民吴守节董宗鲁傅采陈九徳马世用脱镐单问王文学张四维吕信杨坦申价张模袁从道田应弼成宇张朝纲张师伊申旞吉澄晁秦峥陈烱唐桐王勲嘉靖癸夘科赵儒刘体干陈一策郝鸣隂崔学履万鹏程杨蕃潘滋何棨栾锦王极王洀廖献可茆世亨王宥张蕙王可徐鸾徐凤郭镇王汝安李时芬徐富何先韩栁宗葵陈瓉吕燿刘勃李悫申仲夏庆元李瑗马蛟孙若缄张守贞张守谧蔡朴戴才郑金邱岱齐鲁张体干胡麟李冲汉夏子孝李茂卿聂汀聂瀛单讷陈希东赵彦章邢润杨鉁王本固髙述祖祝天保申伟胡一卿马快贾光祖张成教蒋劝赵大本王光祖阎楚张廷凤侯邦镇张云汉李最李旦王民嘉靖丙午科牛应龙郑逢时符允中禇賔张问行刘梦舜钟秀张洪李廷印杨世相杨霆尚世清史直臣史阙疑王遴莫璇郝宗启陈情王好问谭坊杨得春张执中康一元朱辉吕泮张一良王用贤李宠沈绍徳刘斯洁朱文郑琏髙甲李汝贵唐世隆龎澜王賔贤王良贵范济衆张谧姚铉张承恩张重伦许时雍陈九臯齐仲贤杨惟平毛鹏陈希南李思柱胡文化王简孟阳杜珏李惟轼张爌韩如山沈惟藩张大伦王可信张南冀野只好仁李景萃胡应文陈鑛申中清聂鹤龄梁桐刘钖马呈书李珍李齐芳王室賔王嘉实秦相董豸裔张学诗贾辂张山弇宋仕赵莘郝滔李孟科嘉靖己酉科张矫吴邦重王时举王棐王金杨澡崔栋潘山东金定王讲严镃廖际可翟绍光吉守穆寗中刘樊钟岱许大亨宋登魏济民梁钟姚淮王江孙养魁吕珩康世耀李元颐王士杰齐廷相田惪刘行素赵锵万民英万民范张时颜守贤李廷陈苏民陈典薛祯张汝为裴应时沈珍刘桐罗荩蔡希仁杜彭范英潘一桂夏维藩季永康赵宗轨于孝霍维杰刘芳郭济王维藩李实嘉张学古陶应龙郭永庆傅希摰秦朝卿张天祐张学书范宗吴李溥吴道直王秉彜李可爱和格田儒盖光宙杨化牛山木杨进道张学颜张光先王宫用刘汉卿尹言张季材罗显孙光先籍甚魏域张待化程熟晁东吴任梦驹徐大壮张梧殷渠毛钱嘉靖壬子科杨文祈朱可进刘鲁杨励魏柟龎梅李应期张儁芮元采韩铠杨九经杨方升萧玑尚世儒房有容李瑚杜华顾庭顾廉樊世绪刘之䝉张于芹王汝正毛纲倪光荐金宙石邦政王三余陈嘉谟刘复礼萧大谦王阀刘尧卿薛思敬萧大勲刘光先齐廷卿杨文光邵濓沈绍代蒋成先何自道张承勲刘思忠张汀郭乡陈桂王守约于木刘灿梁梦龙曹椿赵文广髙东湖武金霍宗周玉世科翟仲金刘宁王瑶李法徐元亨陈体干胡以祚杨国卿张仁覆张大道毛术杜朝贵周京王一鹗刘润安谦吴道眀王永寿张尚质李用享张一峰张懋元张岱李从宜李仪张邦镇孙九畴嘉靖乙卯科张允济刘琚王敬唐仲寅聂守中吴一龙刘时秋刘佩李宏李穟白经王尚直郑时中杨溢张懋极王阗王开郑洛瓮蕙翟宗道刘珩张克寛朱大化贾一之邵桂沈绍光李学思王尚古王士金杨子实李栋牛镜李泮章端甫郜大经曲官贾三友宋诺许连许守谦姬赟毕秦周濓赵瑛韩宰齐一变张天驭萧长边载质王甫桐张维贤傅来鹏陈道王尚质陈世宝撖徳光李尚賔达渊申佐胡天爵王三畏霍维荩袁师孔张性淳吴一琴张舜年郭元孝黄挽张崇功赵时敏阎卓刘懋中郑国仕史灿王时正李师孔成宰杜涣许兰祝养䝉嘉靖戊午科辛科陶光宠吕永富武尚贤杨汴罗潮郭孔厚马汝平顿起潜樊克巳樊克宅王惟几纪诫刘大受李松成宪李纁张纶王汝梅宋宣冯楷郭天禄萧大绶马文学何玉徳张祖良王度髙选王尚友王尚文沈楠祁鲸谢梧谢材边溉韩垲李梯王嘉言周世选苏权张简刘芬李冲奎杨启元杨学鲁尹梓李自谦赵希颜郑动张天秀王从仁刘启汉许待问蔡国熙李尧徳杜廓申储申侨郑守道徐化齐康陈于陛田应扬张国彦蔡可教蔡可贤贾待问姜芥王维宁牛思牧邱如嵩顾知类步三戒傅好学石星杨光训蔡理马献图李光前张指南崔原吉王遵义黄家相夏潜郜永春嘉靖辛酉科成万龄侯元吉孙和衷刘大鹏张汝源乔传邢士元魏勉张洪郗据徳王以纁王应霖康乂民张岩李世清张文炳冯光祖宫保宋大儒张九韶张九畴樊一虁翟文魁翟彬孙臣张尚贤郭如瑾郑如瑾董湘润管仲吕郭灼李采菲王道李汶郭绍张一通庄鹏举刘子延李观光李冲斗白爱采阎应鹏齐三畏吴世賔岳凌霜霍邦士李长春王学孟石守一郑国彦马负图朱正色谷悦吉谢万寿马化龙申中道宋范秦吉士郭崇嗣马明谟郭崇贤张煌吴善言王耿王来召袁魁李已张孔修张应福穆文熙杨思智吉大同于光宗殷炼于庆唐时泰沈应奎陈善谟嘉靖甲子科卢鸿渐朱廷髙刘显名李贵节刘葵杜瑶史光先李文灿刘廷梅纪大纲王缄张盘陈学孟王大用陈印王淦髙奎王轩李鹤韦以诚王守贾世康胡汝钦李志道齐嵘侯国安刘懋勲曹志学韩况张弦苏得禄崔道光刘成文陈尧道杜濬杜洽张巍刘楘余继登郑东昇李传芳徐学诗王甸张宗载孙湛李文熙邢一介江学诗史思敬杜诰王命崔良贵秘自谦张燮刘启坤周文耀王郇郝㢘岳维华秦邦彦袁𢎞徳杜继孝张思忠陈淮郭汝杰陈忠言贾汝轩任希望杨梓田种玉窦如兰郭思极胡诰马遇阳王一凤成逊郭瑜宋炣苏民望冯宝隆庆丁夘科张惟诚李承武张汝济谢宪马时叙张济川苑时蕃张瀚丁余庆郭孔髙郑民悦王惟祗王应期贾宪李安仁王印祥李鸣鹤张汝祯苑垡刘腾霄刘经邦尹之任贾琰王一凤李御情江子澜刘兑孟遇春朱朝相髙以道朱世禄田乐周良翰王时春冯时达王秉钧秘心传王国祚李腾鹏戴珮王藻李鸣世牛希儒杨腾芳王九康耿慎动毕珍张士奇王义对赵维卿苏子纶王介杨栁侯世卿王惟几刘格达兼善张问达张大谟连三元李廷华苗勃然牛惟炳冯仁宋才王昻赵来聘裴希孟李芳杜应春白一凤王自脩房廷焕李之茂张应龙张孔时张崇雅田则真安边卢学礼郭惟城王之凤段锦张凤翼潘大纶王尧臣隆庆庚午科于彦英杨应中杨文裕刘顺性邢孔阳温天和蔡和菖李学书刘汝为李于垣陈耀李汝茂张重立冯时泰刘思诚张崇寿郑材张栋张承恩董一科孙应麟李时芳陈万策刘应科李桥卢照髙知俭倪三章倪三绶周维翰张世臣易登瀛于登龙刘分桂徐三畏胡思恭谢文焕王检李悌张拱辰李梯张光绪于翰杨谔焦文炳陈文郁耿徳章阎汝哲顾明范张之纲张汝两谢志伊刘养气尹南璧赵克念胡三省阎学伊常登马循道丁士奇赵文炳李杜姚三让张翰秦效鹏陈于阶赵愈光赵光业贺嘉賔于鸣谦陈亷刘三乐刘黙魏允孚曹光祚王一元崔谦光李民质髙荐李化龙成文选万厯癸酉科刘余泽侯溱张云霁吴文灿杨遇吴惟忠岑应春杜柟焦腾汴萧鸣韶刘斯濯李尚文贾一鹗姜璧井济博卢以茂梅焕韩应庚韩应奎李承恩张所修谭讷史秉直冯三重蒋绍鲁鹿久徴樊尚言胡来觐刘继志李盛时王钺王尚中祁鲲彭桂刘元震吴尧封宋鸣凤傅形刘应文马允登任天祚萧应祯贾西土王蔚霍鹏李邦平张四知李实馨任让朱黄裳刘子唯姚思义张书绅赵南星王三槐王三余贾如式赵承芳扈文魁雷孔鸣张极靳充正王三聘髙应科吕应律王凤竹马之麟王芳盖国士白一言陈情袁一翰罗以礼郎三策赵有功郝鲁李扶孙奕世申自天王立道戴英朱国相韩魏赵国璧杨光休周定国刘懐恕李檖万厯丙子科翟文卿傅好礼杨惟清许铤苑时葵王允中吴邦泰宋世良杨裕家贾重隆张彚选邢云路范钖田有年薛溢金铨赵友直邵烱马尚选寗化龙郑柯杨从周卢㸃申应科曹一鹏张国玺谢文焕刘岵邝柯焦尚铭袁赋才边楼李茂春常时芳髙观澜徐伸张道一王显仁李枝髙郭纯张可久韩策陈登云鲁耀辛金郭闻礼张鲲张问行刘尚卿卢大谟张汝芳杜廕杜縻卢大顺武定邦宋文明霍恕行李杠王世熙王世爵王世扬郑金张一徳马壮宋湖武扬董复亨魏允中魏允贞王指南杨楫张忠张之铭郑光祖王嗣箕侯克万厯己夘科杨尚约何其智林应元钮应魁王乐善胡永定王登庸张文炳许一诚朱文运魏可简唐牧杨雩樊中义瓮幼金马铎杜濯陈正心程藴隆彭搏韩希䕫张光祖韩浻张受训马大信汪海刘元霖赵邦靖张钖颕张薖徐升阶陈尽忠贾名儒崔崇元王璧崔应干李再命张可贞周友程杨应麟张庚贾子翼王惟聪赵警逸秦吉焦希光冯嘉遇张主敬卢宗尹崔玙靳绍谦梁法济李守贞周一科樊登云窦如兰毛烱郑可教李如金王重爵龎进贤卢大中郝一桂贾熙载郝大猷张我续冀光祖孙至大魏谔常守信董宋儒李茂春赵颇崔谦亨马致道王重光朱冠张养正崔邦亮张三才张致中王登才王祺赵浩杨震雷单大章成道张垣万厯壬午科刘养浩郭光复福文明杨惟洪蔡成己李先春杨慎家杜允继勇慎苗永春李应期姚镇方毛维驺刘栖欧阳煖崔凤雏魏汝桐李云起髙甲张廷试师心杨继先杨好古刘朝偀于范熊大禄髙近道栗可仕张国是朱希周罗逢年杨于庭张惟曜傅道重张养正杜宸郝敦谨于瑞临尚东儒孟宗孔李方生吕兆熊赵炳郭实白受采王应元赵乔年张止信赵好古王邦彦白鲲李起元窦如芝刘朝爱谢諌宋师程绳愆李养性聂云翰王室垣唐谦吉乔光岳郭允亨李必达张我绳张我继张我慈唐允中张杰徐行耿慎动王廷俊朱之扬崔维岳刘文㑹李景元韩可贤鲍永印韦士召王祚刘盛名董汉儒赵承芳崔景荣万厯乙酉科章维宁马经纶刘有余冯盛明赵友琴赵良弼刘为楫王有道于尚綗冯濯卢养浩白瑜赵养正吴道明陈所见王恩胡安吉王梦桂房壮丽阎三槐李应𤾉冯时行冯时宠林应麒郑简杜养性王一之刘元㑹王廷议秦宇徐良辅穆茂春李日茂杨克顺陈九奏李三表张熙徳韩申郭士吉张道化南应春张居仁张如珏张澡夀黄元吉杨廷爱张化马民牧胡悦安张敏政黄河涛罗应元李徳性赵梦麟张五羙袁师舜岳维崑宋荐陈又新杨性鲁张应凤郭文光杜承芳张大韶武东成杨近仁武惟谦傅好思李思孝卢学乐刘文魁朱爵宋学礼成莲殷铨殷润周职迁万厯戊子科杨寀学辛调鼎祖志伊李天祥符刚中杨希孔陈宪杨惟治胡守经万言策田应召赵开䝉李应魁滕一龙徐云逵李充大沈育民髙第孟陈义王揆畴张调元张邦政梁见孟蔡梦齐蔡应齐隂助郭存谦田一井王懐徳张正儒王鼎臣冯嘉㑹杨坤杨坊蔡凤翔史杠李尚賔袁守训刘烶刘名世庄士文马负图王遵约王应干王柟胡朝卿徐应元白秋阳李述屈其兴周士元王洪度路一麟耿复昭杨策程赓起张云凤张才安赵于蕃崔向学吴槚王之屏胡承志王万䙫彭希武罗以旌冀光祚张毓瑭冀从勤刘太和杨恵民郭汝贤陈素蕴魏广㣲李养正髙逺景星耀陈素藴阎中理王永光万厯辛夘科魏从周王好善刘邦谟冯时盛刘试举孟道溥纪大蕴吴梦周张子顺贾梦元柴应霖杨文粹王之屏张维则张鹏翼王浑然王佳郭坦耿哲张所闻田时秀张正䝉张大典董献策戎衞民孙敬宗管学畏卢卢炫王宗义郭聚奎王元桂田京原纪天徳张光纪边樽边杏于熺黄廷相尹九卿申嘉兆王禀诚张崇徳李培聪倪尚志吕律刘生中刘生和董心印石九奏白若鹭张体嵩赵希龙吕从古辛思明刘光启崔大智傅梅白储玿马国藩崔万仞毛烱贾大章胡谧李在原张凤苞赵邦基郭佳镇钱通张铨麻永吉刘遵宪李从心颜悦道李庭芳杨光启刘师朱郭守畿黄中色胡守让万厯甲午科史应元于进善刘廷元刘应召钟大相王润江滙海李同然于中行李致和马逢庆张崇印刘澄之陈一元龙负图刘不盈张邦政郭来賔蒋士忠陈可成王守心田如京崔科孙承宗韩作楫张腾霓于浩刘熙阎鸣泰耿橘李世道闵鑑常凝敬王应坤李廷干贾士彦孙日选杨文李可大唐秉孝陈见许尔忠刘三乐李尚徳崔灿周鼎郑士坤魏纯粹王心渊石琇李若珪马之服桂汝亮寗养初张师孟宋擢沈化吕调鼎李枝秀胡应召贾熙绩王梦蛟康应干王良佐张思行朱勤王綮祖吴维垣髙鹏翔王家瑞周世臣杨于国杨桂董懋官任光裕郭増光冯应兆苗进忠杨绍震阎希鲁董大化陈其猷靳星焕房楠邢琦田霖化成伯龙李焞魏鸣道万厯丁酉科贾尚志陈承宠张柽芳张启䝉王逺宜王问卿邸存性胡秉直冯斗华张孔教秦时跃曹司牧贾钶陈采赵士麒郑棻髙民瞻王家賔李天植孙重捷贾讷张大武张基命李凤翔田宰王金榜冯霖雨韩太和王梦庚郑宏材董用威李嘉賔郭可栻边国光边檑段孟春孟兆祥刘二典赵名言武应举刘应举王养䝉徐应元赵光宇穆学颜刘永昌马政和耿含章翟雒吴维诚尹觉民吕国祯冯时彦张斐赵兴邦牛光先于彩藻张应诰刘之亮韩一勤李养志杜汝悫髙如山李韫秀岳贡祯李腾鹗衞鼎运张思明郭君用姜时敏吴维东顾尔康李士清齐佳陈所志王衮许邦兴王㸃张国衡宋文明万厯庚子科张治统孙廷俊黄宗周袁希贤赵希汴刘廷魁张奇勋吴可久陈一新杨汝祯张绍曽杨岩张文教王策纪汝清冯橘薛三桂程大猷刘汝桂丁魁王可久石惟岳赵养蔚王登三髙城王思诚髙钶赵真才杨廷谟梁聘孟罗万象王廷荐吕魁英柴芳张一英孙奇逢牛学曽李逢阳彭抡孙瑄刘一鳌许国士魏克家郑崇厚田徳立娄所性王九叙及朴曹燧张如斗韩崇徳孙泽王家璋孙国重李懐瑜任明臣边维新傅铤郭磐石杜用敬白允升吕梦熊张起龙陈天才开洞开刘荩臣李椿茂李桂芳赵恒褒崔举徐爽宋学道蔡印之周继文聂云宋迁赵贶尹善政安承训安受善李士髙黄立极刘洽席遵路麻如兰张尚友王机张凤鸣张凤彩王养民张玉铉吴可久万厯癸夘科王之俊李凤鸣唐嗣羙徐一把雷起龙顿子京张士雅髙邦彦邓希臯吴可愿白养粹王大智宋文燻冯运泰张启源王继武髙鑑髙钖王黙贾鸿洙蒋士龙王之垣沈𢎞业吴霖刘昌印马希周邢东鲁冯霖雨刘似鳌万一豸白尚綵卢烶赵九贞李云鹏倪秉诚葛纯一于连跃王名晋李储龙李希白刘光祚曹思诚李天经刘大知侯楹刘道明孙堪宋云程许其孝邢云衢白源深贾多男陈维新邱如峊张𢎞业连西星李标吕逢扬田唯嘉张懋华曹更新张国达广善吴道明刘昌廕胡栋张绍先卜应第单镜李养冲刘九成彭化凤魏藩祚贺君恩孙可大马巩贾应兆王世芳陈具庆张仰栻宋一麟崔元嗣王桢郭慎独李芬春李先成成其业李景程王家桢万厯丙午科李芳时李机杨维垣周锵张廷桂张时雍萧如栴刘余祐杨若梓张师慎罗永春卢友竹薛之垣李致敬王应春刘应节张绍栻张文运韩原善陈王庭崔从教阮士元张国瑞刘廷宣王云鹏耿好仁薛一鹗鹿善继晋其愚崔𢎞道李春茂刘明才冯冕李文光冯遇刘大川卢燝贾守正管嗣章陈士章髙如阜贾良弼郝云程宋大本徐应元蔡聫芳王境徐霞周鹤徴李天工田吉李枝蕃戎维垣杨起鹗孙应熊宋治宁索鸣鹤赵万里李应元董有成张璇路陞张尔庚杨子凤崔一淳李云鲸施慥黄元功李恒茂刘我兴许国秀张自修陈良贵荆来贡张懋忠牛惟爌髙栋张慎行张其庭阎光复马玉骢李崇文钟希颜成基命冯应运石蘩孟佳士杨世熙刘庆长梁攀龙彭云衢王英明李敦檏成其行柴寅賔杨文昌王淑曽钱富万厯己酉科杨镐刘廷諌张鹏翔王溥冯铨李时光杜宗衍郝鸿猷于成龙陈国筹姜扬武陈所问刘汝绍方应节张聫奎霍震㝢张鸣时李润李基陈时春孙可甲赵士元李继芳李鸣珂李国李埜葛爌髙之俊阎青雷胡腾蛟李桢宁于万摇徐九章范景文刘接武施良㑹霍用行李长春西贝名佐张鸿烈黄明珍齐䕫贾逼真王让智铤白若䳲苏为梯国倬郭载騋靳撰郝效召武用贤宋好义路来贺李心量张大猷陈民祯弋逺徐佩玦段嘉谟李之萼杨国桢刘从敏程调羮秦徳光霍允猷张钖祚李枝蕃王景和殷大白顾尔祚刘梯武载兴窦昌李威徐楠王时和杨州鹤杜斗愚李腾骥彭奋翮郑志成少龙万厯壬子科刘錬邵豫立李可久李炫之乔翰孟麒徴李应召姜铨纪克家李崇徳马上选李寅賔张元芳李芳王治郭巩严梦鸾潘芹刘徽张子杰苑简王复元师雨助韩东明薛一鵾杨茂王家瑞崔庚袁质粹滑彬王乔栋王克昌谷燧孙鉁李震岳维岱王之瓉王世衡马宗谦张廷对周京邉维明王燕翼常鸿声张化中张文熈刘世桢马中騆杨天钖母槐庆王公弼姚思虞白聫芳许尔孝秦懐庆赵映斗傅秉直秦运龙赵烱段达张其化髙应第丁三英杨家麟张君恩郭捍城韩国佐胡沾恩王端宋学韶李春萼袁克言游鲤化史辅政韩世恩李厚窦星路遵义王尔翼吕鹏云李建和施之博韩景芳胡守训万厯乙夘科张益庆酒应星王守智康万民张汝贤周维新乔淳张国铸李国泰李聫芳邢体元陈国维欧阳耿廖从周丁应蛟吕鸣夏刘廷徴王允康李淑世尹洗师雅助薛一鸣孟气浩左逢源金毓峒王储凤翟化儒陈谔言殷聘之史万选庄一鹗曹梦吉郭绳勲崔仁乐李先开刘凤翺张尔见王廕长姚延庆王阶杨彤庭胡时祥杨三宅赵崇徳李佳印刘大祥梁维枢王之佐韩枝大阎安邦李鸣春张于陛李嵩张腆乔若雯满太冲吕叔成尼之徒乔尔年胡宣申为宪申灵廕马任逺邱鸿儒卢与奂刘荣嗣刘附凤冀悫秦羽明张镜心张明逺梁建中扈邦直梁天奇郑仰元陈荩李其纪陈康济卢应明杨光裕刘璧星周志昌王衷印王绍曽李春鲸施可乆许宗礼侯国宪靳圣居李犹龙万厯戊午科王家基苑囿蕃孙绳武刘廷谏崔应登于先芳刘汉儒王国吉屈允元石元声王世荩李应明王调元刘振世张居颉三省张鐩田毓龄范士楫许登仕陈述志刘允升田敦俭赵应垣王钖命王行徤王孙蕃冯应试于崇庆郭云鹏李乗云郭腾跃冯杰魏蕃启郝𢎞猷崔大任提桥苏翘楚王凝命马之骥孙宜诜髙世栋髙世桢𤣥黙梁士淳陈勲吴国桢傅永濬傅志冷含生邢锻张俊英李邦柱赵鸣竹王梦尹刘恕孟国祚陈体贞鹿梦麟国维隆王奋李芳溏卢恢印郝锦宋汤孙王介刘光李光逺李向日乐体元张行逺张志逺髙仞宗李维翰赵修张杠李名家吕鹗云张五友刘为衡王保鼎李克成成仲龙天启辛酉科李若琳王应元王兆辰刘泰吉田茂华何汝兴谭之林毛云翰李九牧丁允直汪逢渊张罗彦孙从度史李时秀鹿化麟刘浩苏鸣珂陈曰尧胡向化韩永馨李天笃宋愈亨王鹤龄许倜张问行高三台边维隆戈继宫陆本㢘孙云翼秘元熙陆经王云鹏赵洪箓宫继孝梁维本许国鼎何逈秀蒋希舜王祚昌滕仁政王猷刘三才白珙董洪让张一鹗栁应先习慎行于钟斗尼澄祝金声田见龙申佳𦙍胡福𢎞胡士伟李濬秦廷奏张懿宪魏天命尹善继张问明谢宪文陈廷谟侯君擢李一徳白奏议王配命王建极杨承芳陈广心武鸣凤韩一祥张三杰刘绍璇张祖良李长庚张从教张毓俊韦秦李在公赵钦谟天启甲子科金铉邢垂标刘跻龙起化耿之徳邓光复陈日耀郝杰王印懋井焜何呈瑞时方昱李可成许国安崔启亨崔及第丁允直严梦鹏髙辅辰陈三章范文淑陈予启徐人豪李士秀李发元王世英李茂时马尧民多承华杨延休谢廷璠李朝辅梁遇泰姚廷赞王正志蒋兆麟严起恒刘邦弼耿三麟王风淳张如几白芹陶以铨岳呈秀宋佩张国鼎王呈贞翟文凤黄旂李申周交秦杨千古刘光采刘镃李春蓁郑之望刘世法刘镜卢惬印赵同符路振飞李嘉彦沙藴金张思荩王国彦常毓秀杨芳声栗𢎞志张化行范春骏吕世屏张抑之刘尔琳张圣谕吴抱六髙标王廷抡王国昌宋光祖傅秉良天启丁夘科李奭棠王崇简马象干侯奉职尹恂李钟秀罗应星钱铨范定鼎髙扬赵世猷梁国栋李成性桑开第伦之楷张汝贤常绍先王延福陈燠孙从范阎兆震李定荣杨存忠王孙刁基命刁包李萃秀董士昌齐国玺李松硕祁尔道刘梦龙边大顺吴鸿儒孟章明申中霍王运昌庄一鳌庄一䕫秘应奇秘元㑹髙绳祖髙位刘士彦王文栋髙尔俨李之庚张世笃张昊张元初王廕昌吴廷简鲁鼎新达兼善张问达郭璜王基范㯷云五色焦生露夏谟李仲熊申琔徐擢李芳㴶郭希尹张化龙贺瑞徴康尔祚张昌杨调鼎魏諌髙茂枋苗之庭杜骥李皇行袁葵梁仁杰杨芳张力史载徳孙世行崔印𢎞张龙光崇祯庚午科金允治周维新刘进魏藻徳杨若桥张文烶韩四维赵国充王膺王国璋崔璇王鼎鼐郑朝选王捷钱鼎新陈兴门穆尔鹏刘㑹昌吴宪汤石琢玉贾含真李毓芳王笃亲王维诚萧逢泰徐宏刘谦贞蔡可大康斗南郭世燫贾太初孙兆禄多象谦史以慎郭之靖李明翰万云路吴自治庄宪祖孙通周承芳韩家楫张夙抱刘居广齐之宸黄家栋于廷陈赵景臯杨王休梁清寛王印麟贾汉臣韩元鏊刘有澜张鸿泰楚心孟张梦斗李让董祚洪一纬杨维祥吴从诲郑人怿王培李永昌檀光闾刘庆孙赵调鼎李昌期郭修身王显张直讲张廷谟李贞茂王在镐殷岳马骋李门琦陈达情钱嘉伦董三晋穆元骏董三齐郭牧民崇祯癸酉科赵其昌赵启印尹鸿勲周腾蛟汪光绪张文煇胡继芳黄家用张学仁张第寗允珫勇钖祜魏绍芳贾应斗王印吉陈贞元杨启元朱治泰张尔翚薛士琳张国泰刘允灿辛向道周之鼎孙尔正梁可埴杨存忠张懋勲王允琡李应龙李鸣珮王家祚王世琇右绍苏许遐龄马𢎞道姜师殷秘允升李亨刘庆淳张茂华张玮张之俊武士豪阎东井吴民化髙钟岐屈乗董国祥程万庆蔡英叆田如墉张昌期阎名佐洪璇于连跃刘天庆田发李誾张梦龄张从仁连擅场李嘉印苏名世贾谷张濩温如玉史炜李讷武绪佀鹤举盛期辛广恩房之屏吕腾蛟王芝玉郜献珂董际昌窦维辂崇祯丙子科钱光泰袁生芝甄名瑄林有本薛从善周云龙樊缵前姜铉马国铨韩祥贾重隆朱治泰赵永祉颉应期张罗俊王延祹吕翕如石维岱王尔禄刘瑞鹿善治鹿尽心田宇赵士良崔文学李承光王翼主吴月桂张良栋吴臣辅袁士羙马之骊李明柱赵如瑾杨云䎗冯圣兆马腾龙李化麟万世芳刘光弼张翼星何子荣左敬祖王业惇袁铭孙延祉苏才羙边之韩吴嵩印霍叔瑾尚谏宫之望孙逢年张云路孟遵时刘谦王标极董振纪李起龙单惺刘天运郭宜直王嗣昌刘景云张来凤冯桓薛兆升髙聫兴田如坻田如阜崔冕赵渔徐景雒萧时彦来朝纲郑玺卢賛𤣥祝文明李澄叶腾凤白生彩李燮张洞董懋聪陈翼明张汝嘉魏缄阎铭刘永钖王良士冯瑞张现龙李益谦时雨𤾉董其文崇祯己夘科梁以樟史可程龚之遂杨璥杨之枘霍始然杜立徳钱钥王秉乘马惟骏薛元瑞王宸嘏崔瑗倪三策管声扬李可培张直余一元王兆麟刘履昌赵广居王润民刘师因张恵迪刘绍尧李珍李向阳李人龙冯瑾顾竟成李呈秀张纳猷杨行徤李行可沈长辅髙鸿绪郑恩昌王纪刘星吴公平王翰秘延瑞陈俊卿苏甲吕裕泽郭允昌髙尔宪任昌祚梁清宓陈显际王鼎臣张秀实张慎行杜镇赵家俊髙从谦张若麒冯瑾郭金铉吕善张师孔徐养元陈大伦马兆煃冀如钖汪𢎞滏赵士𢎞樊鸿选秦泰徴赵永吉宋欧王显祚杨晙孙振先简调陛夏道一成克巩王翼明郭昌王埏张帝臣王润民侯存佀鸿举刘起渊赵抚民宋徳芳常晋钖耿明昌李彬杜芳郜焕元张握瑛成象珽杨希震孙天巧李承爌崇祯壬午科汤大临刘泽芳徐自砺臧楫宋光贤丁时闵先箕倪纯王任把李元起刘淓金镇王士捷钟性朴萧炎姜图南宋藩王执中夏之中钱广居尝朝珖何天宠辛民卜兆麟刘澍张居易张元珍任希尹马调刘汝治杨春茂韩四科何衡泗井㷆齐櫺曜于上逵赵永极李孔昭滕恭李云起张聫标江山秀董开运何天挺石申髙翼辰纪耀髙泾范苯髙桂张榜贾鋭张倓袁噩张鉁李鼎铉王馨谷赵守纪刘世豸韩逢旸李艾兰于嗣登魏一鳌金罍刘元芳曹清张元钖张元祥黄赓章录李震成刘世杰刘庆洪刘芳声于懐瑜吕士秀韩争春梁清标梁清逺曹官淳傅维鳞卢徳教贾有光李培基路重逺宋一韩崔灿王秉孝梁奇才张曝魏裔介张大来阎宗尼髙光国靳秉璋秘汝煜秘汝焕杨廷抒王蔚马士龙程万里杨思圣王景韩宋永誉杨缉敬刘之琦李朝栋李延洪武纬杨允成卢毓粹崔崶聂源沈宜中刘溥雍正十二年山西之广昌县改属直𨽻邑志载前明举人十七人姓名附录于左马谊贾显刘秉侯聚良王进魏思聪李敏耿鼐赵士同郭彦深辛节刘俊张葆方宜规王礼髙鑑髙宪畿辅通志卷六十五畿辅通志钦定四库全书畿辅通志卷六十六举人本朝顺治乙酉科刘泽芳林起龙刘玉瓉方于光李若琛宋把叶献章朱之弼耿于垣张炯施民瞻王士骥颜永钖宋翔庄正中莫尔㴶张文明楼晟靳龙光林晖孙灏孔衍樾陆嵩颜敏孔传孟胡兆龙李鲸张国宪赵琪王之鼎杨三知张元枢福泽袁懋功王体晋钟声之王公擢胡应徴刘瑞逺曹文熷陆华疆周朴林賛春崔之瑛刘澜陈协王廕祚刘楗李翼鹏刘克家骆腾李茂春戴殿云刘鸿儒江中楫江中耀孙启聪李及秀陈性天穆维干沈所端刘之屏孙长耀郭棻石维崑何可化李振圻龎枫陈公定师若玮崔士俊傅云鹏张维徳李曰琴赵明英吴鳯起宋牧民李霨刘霦李天伦髙景张翼舒刘振先王登镗王登録李陶苏铣苏腾鳯王惟叙刘三章张元慧马廷翰孙遂贾廷奭车辂吕希龙蔡震兰王玉成田思圣常自牧韩重辉刘士泓马鸣箫董嗣舒刘宏誉丁裕初张令仪贡骏学贾璋宋文运尚统宗龙起潜张梦蛟刘昌张大道杨晋郑名蔡含灵李振春符应琦刘自贵髙明张巳王民瞻杨时荐胡芝发张鸿基张扬采李倩柴望岱贺应旌白所见李鸿勲张调鼎苗毓秀窦遴竒侣鸾举戴元崔拱干郜炳元胡以温王天鑑顺治丙戌科孙圣麟汤允立胡惟徳张能麟王深徐兆举韩有倬胡昇猷纪咸亨王名世罗森洪范茹鄂侯梁以桂于廷奏萧世蕡杜朴于之挺徐翀张廷瓉张𢎞俊王徳明祁复业金鋐章云鹭李昌垣王熙李大发王辛方希贤谢泰苏霖张璟刘宗韩巩维城雷湛王法汤张士甄刘作霖蒋文灿丁同益周绳烈郝惟讷郝惟谦吴光印万方庆王建中李启元田国足田三接李云裁邵洪勷李长秀杨泰谷应泰白培极鞠惟谦崔联芳穆尔谟刘世芳陈上年赵时润于有麟贾尔梅刘源溥髙檠张石巩垣李贺郗硕賔髙标师人淑张文韬王祚明金肖孙孙兆桢赵亮吴美秀苏东柱何良䇿郭碧麟张名世徐人望李世洽王家遴李如淓李顺昌崔维雅曹耿源陈国玺周敏政李瑞徴刘争光沈五乔朱之寀郭之培李仪古张培真刘泽厚朱铉邢士标贾一元刘梅王呈麟刘庆藻髙廷对王廷銮赵奋霄萧赋颕髙尔修刘文翰郝尔瞻耿徳焯郑雍张星耀王凝命张祖旒司世教李苑辉娄维嵩张鹏翼秘业兴赵志抃郝浴杜良祚白方曙杜云桢石曜李隽杨灜杜霁逺张溍康霖生杨霄钱綎成亮郭一元崔维雅张奋翮顺治戊子科张永祺李长廕温良璞徐增美陈卣宗彛袁汴兴秦性恒张继镳蒋如瑶俞彛朱志逺徐兆庆王毓恂阮标王朝彦徐兆极王三接李燿王𤦺吴炜黄鼎铉黄中璜沈肇基李暲王世约周礼蒋士衡赵裔昌叶树徳李光玺王仲张舜举颜斆刘芳躅吴道煌张完臣龚瑛寗坊沈慧侠余司仁刘源澄张六经邵骏发魏继橒雷一龙侯于廷卢裕楫汪伯翔郑遹𤣥杨陛顾敞髙之蕙髙光䕫纪元贺士珍王瀚林润赵映斗谷元亨髙岗梁桢髙显辰黄忱孝孙灏颉光刘桓赵之鼎于鸿渐马学曾周祐张亨升马化龙李即龙李世澄韩国球张瑄孙际昌李延年王躬賛白惺涵刘福清任中杰张国范马之马中骦马廷賛马賛明毕士俊孙佩崔作霖朱承命戴王纶吕祖望刘雯旷汤淳施肇元何澄孙温魏双鳯连佳廕翟裕后杨骏声杨宗昌冯思髙李培初髙去侈王宠受王元晋陶澄龄张俊明符应琇劳之刁履和鲁斯刘派乆顾天宠张瑄吕补衮徐谓弟张光烈孙一桂杨应选顺治辛夘科郭藩镇解朱张龙如周宪文徐愈沈朱之佐阮如兰胡懋谦冯三台张𢎞俨苏宣化王心张劝杜士晋胡公着朱之翼徐逸王道隆陈可畏张尔奎陈必成雷经杨起鹏陆鸣时唐颀魏朝瑛沈子龙赵子秀张应科吕鸣燕王印元杜继召杨士烒胡公着邵汝懋赵之符张賔王赵珩郝惟谟郝惟训谭𢎞宪王峋毛维泰蔡迪戴君钖蔡师襄李若璋赵启晋赵天钖黄道启李有伦谷秉谦孙如林秦文标程观颐王雨润髙棻刘光祚杨含春张萃张继儒张嘉善蔡𢎞璧常来誉李白生董煜李琰韩雄岱韩持扟齐賛宸齐賛枢崔九围髙宣化冯贲徴衣鸣珮王之俊刘体仁张厥修苏鑛张衡李孔嘉马孔彰耿始达李品清吴愚公陈继美傅廷俊吴维哲刘振基丁重辉髙恒懋阎玫贾廷兰陈三宅李浣杨标陈淳白瑶乞皇宠崔天宠赵达李时亨张尔翼张璞张暥王钖九冯钖祺张偀韩曅玗刘源清张庚赵似祖孙启后李司鑑程续南王颐颜龙图鲁葆冲吴本源索翼明杨标栁映奎谷峯刘焕宋绎史昌徳杨更新周儁赵奠丽王汝砺萧九成王鏻黄之俊张元美成象瑆王运开王国辅郝献明顺治甲午科史起贤李元发周世泽赵吉徴赵明徴朱以忠钱国夀沈堃陈之蕴钱升田种玉蒋姬廕诸用章孙仍陈国士胡兆麟马犹龙刘万策柴应宸陈柽芳丁林声康庄陈敬李含春乔木王乃余张鼎铨冯源济井廞井在马玑冯壮裴式度马逢乐刘毓安桑开运曹鼎望姚曰都谭従简史士竒刘云书翁佶贾焯然髙寅董聿肃孙才发李进光王之卿张懋徳吴英光常建王尔楫刘鳯䎂童炜张笃之张鼎彛顾启祥齐遵周齐洪勲李衷绣解运昌王维石润广王瑞王阶张恂曹慎独卢如煜刘子正何如淮王钰孟宗舜王逢五刘宗亮刘玉森黄得昌刘深汤裔振李玉树李枝长刘元慧李灏安瑀安克谐宋文镜周绪程宗圻李玉芳李履祥王兴贤王懿魏裔讷马豸李伸王嗣张翼明鹿遇明杨思睿张尊贤刘滋李鳯翔郭砥杜震逺王谦郝渊宋永绪李竒珍冀龎龄郝化鳯胡禧𢎞王志鏊秦珣杜宸丹田缉熙房占鳌房宣化张腾云陈圣俞赵凤集黄伉张鼎新成克秉刘元徴张结緑魏匡田可大安九埏孙万程常时泰王作舟王琛王鸾冲成懋勲杜宸辅魏允升杨变善顺治丁酉科万嵩李易国牛日旼尤子麟沈崇宁李嘉猷范固邵宗周蒋𢎞道顾宏吴瑛景贞运殷观光胡兆鳯米汉雯朱世熙姚祖顼苏嵋郭士干苑育蕃张元榜刘基孟贾燝杨正中李涵刘汉裔王建中张鸿猷杨九有钱中谐南宫第髙跻刘馨闻纪星王公任王灿汪淑问崔巍彭翚张元复宋景时边士暹戴玺张体诚刘思辑樊司铎髙釭张问明杨友桐吴文玺桂早攀张鼎鼐崔蔚林田躬耕贾雒英张林纶戈英边大乂申明庠王维清蔡恒馥张士绅张竒抱戴王缙赵景伯韩峰起邵浺孙振基姚景瑄钱天予缪邦达傅维栒崔崋牛枢曹名传周根邰杨光世宋师祁郑端王汝靖翟亷魏裔悫髙去怠司铉贾振裘吴本植靳闇然娄维岑毛鳯翀边芳声许沺田烝髦赵文杰张橓王悃赵培基王束带冀振先崔鸣鷟寗尔讲郝士魁王𢎞禄赵昌龄王起元张璟王䕃芳魏力仁尚国桢郭鸿文王崇曾李琇莹顺治庚子科李时谦张敦生胡懋宣孙祚昌钱裕国张张国寯刘曗杨士炌周钊蔡芹香李淑秀朱尔怡田元扶曹牧刘名逺孟赉予师若琪谢宸荃荆毓鳯徐振采刘鼎新安靖方宋时正徐应昇陈浵刘庆臻李经天赵如兰韩荩光胡鑛于腾海黄甲鼎王标阁于捷郭谦陈之佐龎勷冯琚翟彛张璞张敦生朱泰郝瑾陈宗彛周根邰尹任刘元煃张名兹李呈秀方秉桢国之蒲李逊贾淑王行正阎足兴张翊申涵昐郑茂秦璟王邻王臣郭凤翺贾同文王升秀髙折桂窦征竒成克大王维坤许道光李九标康熙癸卯科张友黄陈光祖刘宾廷丁际治张世绶赵邃秦敬传王梅吴涧任鼎成宋国鑑海程思恭陈震元刘培李炜邵秉忠刘疏泗阎允吉谷威邢吉士陈坦尹幡然王元辅霍勲王懿谷吴升秀刘豫祥潘植李百龄齐宗孔王鼎基李育李濓王登鍹胡权申明伦周慎刘子植秘丕笈刁克崇李桐柴廷望朱爚南霍绍曽冯梦龙郑穉孙可宪翟庸张麟征张尔介王汝翼赵䄉郭书爵张倬武纪澐王言李玉梁张勉滑藻徳刘超凡王泽长张増华张晖王元鏕贾承祖李同兰黄之鼎张鸿仪孙郁张国钦张元嘉吕非虎郭景仪孟鋐陈又新康熙丙午科李开泰冯载何楷张烈柴应速朱敦厚王俶冯绍景朱焘姚询陆峤纪五典刘彦叶振甲张报魁何之汉李起纪愈樊翰吴煜沈钖睂段文瑛谢公洪王廷祧霍仪世蒋敬臧煌陈正张璲张汝臯李文炳杨亮采郭濬何来似李修和杨攀桂陈名世辛禹昆窦重光王琯臧际昌单政刘应瑞张炜石声宏沈支炳郑肃白学曽龚宜生耿徳曙李䤾李景龄张英声岳牧王绍中王珂杨文华申涵煜马振古齐祖望温毓泰傅明徳李昌荣栗芳林李振世王元烜王行冲姚允煦胡显祖康熙己酉科祖文谟髙聨余应霖王访伊鲍鼎铨陈标新李録予顾汧田成玉张増张鹏翼萧名辅辛乐舜李橒陈情王暐杨舟刘灏井镃郑惟一宋一麟周之桢李作哲毛九苞赵允昌师若渠陈文瓛王之傧贾二酉刘恒祥冯铭窦重光赵嘉㑹时振申正谊刘永誉马孔懐周玑施庭槐张时华铉今升宫梦仁边憬贾源孔琦杨含素秦讷魏勚张元生张齐谠髙明峻束启宗田象三赵愫马翊宸林楚卿宋叔价王郧秦恪张奎登陈孚胡公陈黄任黄伸刘元福刘元启苏达李训侯溥靳文谟王鋐崔征璧段一洁翟舜臣郭之祚康熙壬子科邵光裕马一骢陈溥罗珩方峨李尚隆陆循黄轩田肇埏郑养民徐晋钱芳模龚尔美髙裔张祖荣杨学嗣卜景超李沛春李滋春张士垍杨雍樊绍祚井睦李沛陈瑺孙立勲梁允淳李用楫孙洤郭文炳耿遡杨尔淑舒瑜苏琠张元士赵潘袁任刘骃良杨国桢刘若鼐徐徳含魏勰赵玉振张𢎞备张佑后姚昇岳葱吴桐殷勤张明逺张榕端张鸿佑张燝黄仪成完李砫楚黄圗昌张执中朱维熊康熙乙卯科车鼎元张友闵于冯宰张天觉邵𢎞魁丁一新汪养纯赵东旭胡中正王简之王升徳田勃赵珣刘芷孙缵功张祖恺侯度谨王坦王允泽韩居敬刘伟刘之源颉鸣璈蒋钖龄甄承嗣李瑞征贾振荣阎中寛于𤦺韩雄裔韩雄迈李燕俊张寅龎垲及纁王作肃冯文蔚龎尔熈刘果实刘松乔刘引孙张作楫赵尔孙崔如岳许朝玉米粉张其祚张子发郑惟孜赵淑普冯樾乔文锦尹澍刘谦贾逢庆张星法刘调鼎朱良王道烆李蔚櫆殷仔李谦乐玉声万愫张瑗张熠靳成玫李琳禇绂朱文卿康熙丁巳科陶熙沈龙骧张𢎞俶尚琰赵璘胡维桢康熙戊午科范琦张升孙髙寿名王如曽孟赓澍吴琪张翥卜峻超王鼎臣张光銮吴邦翰王国纶冯源淇郝士錞井钺李仔徐之佐桑侗李子昌张开第郭焋魏元发康起梅鹿宾王克明崔之琏赵守易姚鸣韶杨拱辰王作舟张舆利李铣王贽曹廷延孟藴李栴王廷镆赵烱姚鸣虞王嘉乐刘鸿业张莲魏男李际清马子襄张行恕杨国桢刘漺张光豸马玙刘拯萧九奏靳秉琬刘諴田之蕃史懋徳王炌路廷极李慎修寗尔读杜楷路元升冀靖逺秦述祖李皖黄之裳张调升郭文佳王徐李天瑛纪人龙乔田廷对张允执徐范黄度贞姚文光陈覆谊康熙辛酉科袁桥雷有干江景瑞温为张光钥赵瓒李应甲孙谟郝士镛郝士钧张永曙范矩吕征马庆星卫蕃张复石松延李可材王企靖常绅李柱董一薰张兴利王茂京李凤起王嗣昌王修已张麟生杨文炳李楷杨昺单之珍王文灿张名世李桢贾炜实髙法圣杨瑄韩日煐郭徽祚路文王曰忠吴玠崔甲黙张瑀田畇郝林樊超凡王永清王璸李霄马祖璧李骏声张㑹李贞仪郭锋段大任王养粹王介冯仲烰包玉美侯璘李士容王元介孙岚杨緑绶成霈王权李璠徐涵张四维黄鼎楫郭家植康熙甲子科应校发邵观薄有徳赵如升周道新沈潜思杨堂汪敷敏李超李如渤胡淓刘肇崑纪遴宜张嵩龄李相汪与恒郑恂白𢎞绪赵灏李继靖金罇齐秉诚耿潢陈鹤龄刘鹏云杨尔皓魏重轮王质刘睿思巩皇圗任复古李杜友张瀓张潡蒋书升尹烈赵雨李兰馨孙炎许岳生刘生灏贾尔玉王颛赵淑颐陆溍张志张环竒张荩赵亮马思援贾即元张时郑之琮吕刚吕卜杰可秦扩胡俊王璠刘汪张韫秀张调化赵坤成说刘翔仪李驯鹤李元秀夏鲸赵璐徐振王又曽张大贤康熙丁卯科郑廷俊张庚昶张庚曜于甲培曹绍徽方宸萧名俊吴文炎连斐赵东暄曹江祖舜李士瑜张光镛李庚启王允捷何桂蕃王涵卢丹王家桢王祚兴孙跃穆宗道谢宗玉耿永年梁廷干陈于宁郑景洛王偀蒋斆李继泌韩崔钖杨元科多时珍赵九钖金璞王协中陈懋徳张恵廸任谦倪元亮张翼齐承嗣牛天宿何瑞王彤元曹庆云魏燕超蔡鸣珂屈如辰张愈竒韩蕃刘暐路得辛执中毛凤藻赵文准贾汝楫杜森马握龙刘廷英马卜夏纪斐大夏郭鸿箓髙光宗程璞髙名扬黄景运贾巩阎若玫李暄亨刘廷理宗孔范康熙庚午科龚铭黄叔琳王民新王従諌宋徳盛吴文烱钱友龙韩宗纲方従义崔恂杜呈熠陈仪赵璇武克相唐寿朋董铮吴班姚协于王我都吴道一郭清逺张伉王正心李塨刘兴元宋克昌张懋业董朝栋耿灏张琰张济亨张懋徳曹鼐吴旭张震孙汤寅林瀚韩濮周曰庠息如恂马咸厚苏腾蛟张廷铨傅廷赞卫璠朱之璘李应斗傅燮钓董哲李轸李如松马驯苏汝蘅王谦孙芝发韩日煜韩日蚊徐尔招冀栋和氏玺李帅正李维张瑞生李暻暄李士骥孙亿崔缉麟侯溱李㥥杨彬赵熺可李文隽徐鲲卢士龙王志粹王鸣佩康熙癸酉科李仙湄王源龚铎赵美玉杜维翰吴翰翀杨枝逺胡忠本赵琮黄振国白尔徳吴廷标熊苇髙志绅翟正经王佩张坦张壎髙天挺髙棠蕚任五伦石宪黄如干郭发张秉盼师若瑮任正谊徐京涛赵廷辅刘懋竒安于仁刘笃生王宗洛李而侗耿溶陈光祚王竚顾昉戈懋伦傅济丁槚李㬐黄启虞吴廸时雨郑预王育性徐正中张云羽张泌王国勲吴璠樊周建袁步云王泮李天祥蓟霁胡秉直崔永安秦扬彭宪祖赵瀚李梅殷勉朱玉相武龄沈檖程希灏雀征麟崔璧魏文琛陈辰史帝臣宋寅苑上林饶有斐宗孔授康熙丙子科王曰嘉汪倬汪鸿玙邵之玫徐缵功杨国维髙辉张振嗣沈祝卢轩张登杰蒋玑邵琮丁珍袁运昌萧凝基韩瑛李廷秀张英俊王元蘅羊士魁陈依邢伟岂惟讷管名标邸培张伟烈陆廷宣段龙光张晋陈于王韩法祖宋瑛刘濬齐亮工王严张鹏万刘璠耿方达韩基崇刘徳修辛禹奕俞介儒李之果髙成龄陈烶王琮张宿耀田𠂻孚裴辉王嗣桢宋廷相张鏳姜朝宾苏亮礼陈伟杨见龙赵尔诜郝濬翟铎徐瑛王荣赐张三捷李琮齐汝振吴瑛王宪恺邵元龙赵雯魏世泰王尧李茂张清竒韩中煌吕琇贾不狂刘绩张应昌韩谦吉张亷宋之揆李大经王庭兰张其昌李莹栗国祯侯子讷尚汝救李方熙夏名秀闫鈵余庆钖许濬李凤翔张泌吕滉康熙己夘科徐用钖王命铨金元寛陈遵谦蒋仁钖兴陶彛胡文灿吴文煊徐肇鑑黄叔璥徐流谦刘王新唐执玉陈彚苏田易王前王景曽王朝柱王介祐王昌曹淮张衍泗李果实隂俨王兆凤贺秉源李煇王澂陈僧李灼黄宏深黄宏湛朱廷遴崔灿李柏年张肇吉樊洛汪千英孙诜诜王亨裔耿址王日跻刁承祖李继勃冯枢周鑅马骏李世馨李居广李居临韩天翥于任可吴瑾杜文焕刘文思刘念兹王撰赵玫车朱毂苏雯苏三礼朱同邑戴寛刘墀赵董扬宗竒姚纪龙励廷仪吴元特聂多闻司直李良辅张炳王朂王鹿瑞孟寅生魏沅连枚靳述逺贾廷梅秘奏张纯李堉刘翔冀榘寗健韩保赤李鹏云安珣李旼谢鹏程宋之杰张建文张适王居建谷凤仪尹树徳胡际盛王梴李振文王鎜赵继忭吕济逺朱鹭康熙壬午科李堂穆元肇赵予信沈裕戴允恭甄之璜黄叔琬孙文煜颜光晖王嘉猷刘璲秦泽逺辛惟一韩黄诸葛铭赵方观刘芮复传邢倓冯瀚张宣髙汝翼王洛王允晋张堂张晓张昉康云师承熼鹿圣启鹿常吉鹿斑李菖马世猷马芝秀郄琛王世济李介福齐秉源王美昌陈出震马任郭楦胡涛李文魁刘淑王肃雍张念诚李毓樾张宪龄李伸董绍基韩瑛韩三善王錞魏其藻韩焸李维新王运新石曰珑石曰瑾髙时龄边溪张内智赵仲张思亷髙缉颢房裔兰张麟祯商相曹不器𡊮玑刘汉鼎檀常葆髙维新王曽续辛炜刘自溥刘自洁底维岑李培栽柴伯龄于蔡乙元杨体干鹿锜段琪崔象南胡御枚杨昣秦拔王征兰田炜丁又登黄锦胡琇魏㟲王丕諴郭寿辅程珩杜嶟程琛黄杰孙念祖魏文碧许溥于念源李霞举靳之砺王允授郜黄逺黒天池胡以济宗应祒康熙乙酉科张斆睦陈璇张钰田贞宷应综文单国寳伍勲黄叔琪李玘尊刘兴聘辛克一杨正李洵杜棫芮复俶董俊周京洛郝雯崔莅崔藻纪暹宜韩铨王珍金尉昌马云霨赵文颖张蔚韩珣万瑄江普杜悫郝萌舒卫锦陶国竒张椎李棠石曰玟郭文元王漪陈诗田尔易张南龄刘兴灏王镠王企堂王植李率先张翰扬王鉽韩三公王钧刘芬李基刘兴刘瑄张昊张翼极李珣李皇圗王坦王所依及绛王极白璇刘承挚张㴶魏廷珍曹允升王爕赵圣教沈寅清孙谠许彬黄之瀚李绣林宫鸿厯髙荀侨髙泽𢎞王荣命魏壮魏述祖刘溥魏观韩傚儒郝珍李琦杜适韩徳昌刘起宗王枢冯洵张星耀张世瑞张楫张忠张绩郝诚燮史懋业李蕃王素文王应辰刘时恪申颙王明辉赵瓒韩朱王登庸李汝霖张梦铨范智段大伦杜穏董虞建王明秀王僧慧郭従善孙奕王僧湛宋大壮王道成李廷俊吕瑛张尔桂魏之枢李厚望康熙戊子科邵锦江何国宗秦乐淑张奎光朱齐名徐俊民赵继鼎冯祖思邵之旭姜育麟薄海髙泽李滨祁锦郑羽逵傅应龙朱纶刘甫生刘敬赵方谦芮而育杨桐朱一凤徐兆麟崔宣樊贞顺陈偲雷标刘正谋朱寿董准龙田永干刘维圻郭伦吕养浩王豫嘉崔因时鹿圣敬王之慈赵瑞麟赵之枢苏廷刘干元王之臣吴天彛徐径徐偦胡世果常珩李友绛王嵩田祖训罗寛辛禹籍崔铣朱大节髙嗣美于廷臯陈天美周士俊王洪闗佶栾𢎞周人龙金登瀛戴暻沈钟涧王延年孙北戴寅黄鉅刘梦楫牛天曜宫懋谅刘木张淑张淑祺司汝弼李统鲍梓杨瑞胡振声髙文周易刘旭郑知芳郭信林张洪王惇翟登云髙诞登张熊段昭田五柱李之基胡照王溥李允籓张如衮张养奎邢径范玉宣郭殿桢贾应扬阎九畴李元昇王珍李允一汤逍梓夏开基朱先正郜维新张元懐康熙辛卯科查为仁舒大成钮国亮祝临杨尚璘于本宏邵泰杜维澄黄虞俊陆述宣王师曽姚述虞米愫褚泰王克宏谢麒张四维李适程可式钱耿世儁赵栻皮明诚孙士启崔灿刘俊明崔楙江琬郝霔郝震樊宗文邱何源龚严程可法马淳髙𢎞裁郑兆昆郑兆业郑愉董携卢元济王敬张嵩龄夏上锦张渤师承圣王岸苏元龙刘克一葛常卿吴廷昭田玉芝彭如龙常琮王镔陈悳荣崔岐嶷髙涖李圻张鳞甲李如璐石清徐宏一叶蓁胡尔黙陈惟煜左方焘阎奉化刘铭张名正王思敬章可称赵锐苏曙赵笏王履吉李廷杰冯渊陆宗䕫髙济楫刘七善胡清刘梦柱陈子陛张志华曹灿王埭石光玺王方李涧张士㑹周世培张颙郑𢎞庆郑灏张铣龙霈张元明戴端李中秀樊泽赵克毅乔廷贞贾惟教赵廷兰郭芝刘宗尧李显明范占魁徐溥李传人谷凤翥武允美郑昱龙徳升秦鸣谦秦益谦张岑薛竒珠赵昌杰段瓓黄之绶王𢎞绩冯叔㷾李子靖闗健朱允元谷懐芳任接武刘章昱宋暲崔汝诚王佐登靳丙炎王一冲陈烈李廷元朱勉李予望康熙癸巳科李麟源毛济川钱𢎞孝方宏度陈谟孟泰巖苏本洁王贻荃吴士进冯淇何国栋丁铨黄叔瑄邵锦书颜绍怡张才曜杨之嵩解典陈洪范杨廷銮王䕫龙赵晟邵秉元纪逵宜陈俨李最邢文明李本洁项道兴龚师胜张致一田既嶷桑汝琰郑兆龙郑兆鲸李利元赵健李泽张可宗房璋张林李握璘石生晖蔡吐蘂郄瑛蔡元堂常璐徐孚璟张万铨刘璜张允文韩慧基张光华朱孔阳崔錞王言绂徐宏誉王廷相张焜左勲左方煌王作宾髙尔玿纪容舒戈淳沦戈锦朱濶崔琳叶柷张符苏晊苏暄曹永祺申诩霍九钖苏瑁刁嘉㑹曹烱沈鼎勲张礨张章张麟趾朱锜车坦时中张集戴鋐宋京萧启栋萧辅宸张展成宫雝边焕彩黄衮王璋王猷焕李缵张鑛杨元㑹赵昆张元方李秩李启绪董肃龙元楼张劼王士陵王仁溥邢文烺石其灏刘自洽杨修敬李用含王磊李耀庚尹懿徳甄体道陶发祖李嵷李可赵炜梁国标秦铸邱作宾金彛齐琏胡绍贤武聨馨赵尚文张濯李至临张鼐曹芳魏文禄崔镛宋汝梅张名品陈功朝霍宪文赵尔楷康熙甲午科龚声振徐觉民吕延泰单应麟耿国祚邵临邵锦堂邵锦涛陈笃祐张睂寿陶起潜蒋宗涑林世泰任光祉程鹏陆文焕胡钧王克承何天泽李竑儒胡忠匡冯祖寛陈璠曹运朱元仲胡廷瑾赵云桂王石柱郎大干杜贞生孙公侨李如瑶孟琇张涵郝士鋐纪迈宜纪宣猷缴捷陈良玿纪逯宜薛扬刘显祚冯鉝赵作霖刘甡董怡李泰曹潜刘清郭如柏赵纪张秉晸张暐王浩刘文彦徐曰模杜汝砺王甲常廷对常廷弼王哲李继浩王朂敬王三汲胡其实贾酉魏士瑛边果王倬张祚昌杨汝懋李文炯辛翰李杜赵永澍崔珏邸璠石曰琪李清李法颜刘绍戈镇何天培边汝言闵逵边铭琴李汉殷之英王际清李基塙胡君昌李如桐饶赈张光第胡梦熊邹廷献刘炯王汝言牛思任髙泽深王者佐刘端极李元英曹不争安代孔兴政董罄宜徐璋尹聨璧路慧陈福成魏作霖赵嗣舜李淮杜诗刘俨王作梅赵徳宏纪桂林杨汝桢齐正杨镛胡生恭申居郇寗振铎李汝楫闫峋栗可继齐淑伦张加禄武聨鞶王瓖朱玑顾吉士王森朱之赤林丕基宋之録康熙丁酉科陈徳麟应绮文沈震世张锜许绍熙吴鑑邵之楷胡永贞王鼒王者英杨以宁黄讷张大徳胡书源于铭米士铭张渶任懿蓝畹陈焕李文姬媛陈诚李熟刘煦赵文煜孟瑛陈缄段廸吉井錤井淳刘溥刘珏张杰李祥麟汪潝邢开李征李兰靳可大张于耕张绍祖张澍丁堂李柏龄崔均王九畴杨观光赵耀甲谢开先梁浤赵致逺王凤翔辛曰可王侃田松龄张凤翼姜顺龙张肇新边汝充边源芳姜渭烈薛观贾永祺刘通戈钟戈全伦葛时贞李溡赵九叙边梃杜惺柴玙徐琦曹梦龙秘王正张维人梁濩王谊尹士竒周徳冯淳解遴刘𢎞烈李之㠏赵履亨杨怿于凝祺萧九鼎宫耀亮酒养泽王郁文傅树森焦志舒王溥冯翕杜元麟安祐陈维和李贵品魏世兴白治孟瑨单培钖郑知宠李谦杜遂石鑑张格张令誉贾士俊石硕赵埀勲刘辉祚张元亮孟时迈王之栻韩文郝诚炳郝诚烋杨昌言郭秉仁胡在甪刘云峦李元琦王𢎞球齐超伦髙廷献许廷燕张愈大李人麟王玘郭永祺董钟郝时新涂延年康熙庚子科范卜年张有观于振翀王兆符沈廷珍邵大生刘国裕马大纪邬璠叶新魏文龚道揆唐孝本杨青袁光炜王璲胡松殷廷瓒金世越金启文钟晼刘维新王瑄徐伉王培元曹涵王嘉宾彭俊孙用桢崔寅崔蕖髙尔徳李可大李文华徐元凯杨晏李鍼陈坦汪澹予阮文标刘所说张端贾国华胡坦师元宏李贤杜鹿贞吉赵相如尹㑹一胡具庆魏兰标吴廷召王桢马有声髙光璐王崇蘨陈悳华韩三才冉瑾李天相辛禹系周家相陶徳焘髙应遴王桢王硕人张敏杨璇戈鸣岐申继昌王兟髙岱秘象震王又朴邢琰翟渊靳连张天奏朱之津张纶王纯陆宗洵姜任修吴大成解枚宋应元杨佩李坦励宗万韩炘王纪任枢南郝琴阎煊魏世隆赵瑛武珩李梓袁永宁刘成徳武文郁岳生䕫王元昌刘洙生李景琦杨大发张士洽张国桢张国保李坦乔廷瑄王之纲李用弢姚乃文秦劢梁燮林璁冀方焻李志洁路旌宋俊魏文璐顿克昌李禹壹董敬黄大本李鼎望李隽望张俊杰雍正癸卯科李芳华张继昌黄元铎沈梁周然沈青崖阮懋业张掞张登倬于暲邢士伟陈祖望邵锦潮赵立身袁登陛茹林许福宗袁儒宗刘庶王念曽曹洵石瑞麟王之正永龄赵晃刘蕲陈鹤鸣陈浩刘荩崔光弼井其颖陈有年王声銮纪咸髙令树陈偲张恕刘晫陈䕫友邓凤耀杨鲁何泓冯龙会宋继祖王瑞郑徳玢魏元枢刘澓李葳白受采王叔琳髙𢎞均王奎赵鸿业张永淑王樊萧蕙柏増郝士敏王暹蔡焞李元丹戴三聘何昌王模王莹中宋锋裴澜张光天冉棠李镛韩燮元魏克让阎镐梁泽溥边元濶史秉徳左复亨赵复亨刘徳馥李元祺杜之菁边元厚孙式廓髙应逺贺潜王峻侯纮张梠孙维哲季崇楷李亚孙嘉俸髙昶于沂宋祐张棠许赵温傅精一曽裕朱其纪黄道坪苏凤朝陈端王发善刘培之张丕亨张延年李溥张乔傅贾多勇安偲崔鑑耿元楷耿元柱刘熺方敦厚邹子萫张鈵孟履中杨宾孟照刘光缙魏壮征魏济刘璝王振世张好礼郸天才冯如柏陈世润髙自位韩徳修张日灿路祚逺刘尔莲翟天翺刘志仁郝诚照张曰琏呉廷正陶显祖张谟张文骢李尔珠冀方然冀方燕朱鸣姜天湘李焘王士突梁廷枢宋元士谷凤毛安秉钺黄世魁宋登王烈赵纯仁刘乙甲张秉懿郭蘅孙升龙王之宾雍正甲辰科谢宜相莫予同王之墀方宏礼朱闲圣张廷选张淳髙𢎞缉徐坦万钟蒋宗泌阮汝暻陈王庭邵锦旂方斌黄登贤黄咏严调律钱绍祖陈实颖赵献猷黄楷张忠震夏廷儒何琇陈兆熊朱楷孟文伟陈思俨刘振陈洵王绾叶时汭崔棨李勲陈玉友井瀚王鸿勲陈龙友陈凤友纪薖宜樊培赵襄王启文王果吴伟裴绯吕见龙王綍张钺赵懿栋姚肇基刘沆刘训王徳光王省三宋鋿裴民瞻陈悳正王泰亨石丽春李世䭲刘永汉单钲朱大业王士源张凤池王朝源戈鑑边汝干髙应述张万全王重光王士魁曹企曽刘云翺霍备马留良贾元正贾如玺陈天枢于模曽淳乔巖朱培庆李之峥蒋斆淳陆嘉颖李长兴李昌基张乃曽陈竤张銮髙荀铭髙泽叙刘崇极王发枝聂琛傅埰杜天滋隂瑢刘素刘瓆冯湛魏孝先傅棐刘文诰宋绣张开甲武玉张思忞程仲生成寓书郭大鲲郭应元李浤李湛路宗程王申赵瑞鸿赵朝栋刘肇业郭洺滨杨希尧崔铸曹宪周邹泗卢秉懿王瑞顿权王允持黄方璲扈润闗琰王煇张允煦赵之璧郝显荣杨锦刘士凤雍正丙午科马尹竒徐安民江素张昱吴琰甄汝舟史锦余谱何国柄蒋炳陈文先沈绳祖徐熊徐寅罗圻田志勤王康李皢阮汝昭张廷抡周朗胡梦杜胡世绎魏其璸余佑城徐浤赵凯圗董天予陶学潜方宏亷刘东宁黄元帱裘树荣璩秉恭王克立张灏缪灿韩文士袁儒行丁翊寿李作楫张如鉽杜伯鉅杨烛杨煐叶铭宗一鹏耿世杰曹云昇蔡珏陈瑺赵晶朱霖亿朱寅王清标崔云骏李之琳陈闻友李文藻刘模傅齐贤翟彬马鏴李果方浩石袭曽髙汝霖尹大宾魏郁王应章楹李泰来张时中谢自泌胡绍轼胡绍辙李锦辉王仪升魏元善张廷彦陈䇿李九如髙代魏临张重振张纶曽刘毓直师文魁金相沈𢎞模王廷瑶陈士隽宋玮陈人集王鸿盛瑾刘绍芳李之巍董利见贾继曽张乃史张受长解忻李如龙刘延陈廷兰牛起祥宋懋行苏天柱张琡璋翟铏郭数仞李青嵍张世翰刘栻刘曽明郝诚煌郭良佐张秀杜竹冯中存王珣康绥逺苗守身段绂马壬午李干元赵瀚史重巽吕益昌王焕李霖举姚廷祐李鉅望吴尚义雍正己酉科谢锽宋长城马燝张之浚薄岱段修仁程永庚王鑑金溶冯秉彛马大绅王治国邵自励许式玉赵毅业何璘龎元凯陈䇿陆鑑陈邦勲张芳传郑尚桂丁灿张琳赵璟杨秀杨熠杨熥邵纲韩珠李珩韩琮顾尔棠马文耀王璋赵昆谈嘉修张菊蔡琯井其洵牛硕景刘璨李勤王马维新李复起刘简马拱辰鲁克寛鲁克恭郑兆球牛天贵郭熟胡纯王以荷孟泽新苗锐鹿迈祖姚尧牧马曰珻石维宗扈羽清吴士伸梁敬斋刁显祖刘景曽王柄赵承谟梁卿云侯屏翰韩述祖刘履干李瞻峋张凤翧郑章武赵允涵金鸿叶品卞殿元刘嘉颖边元邃边茂林王维悫常璠张赐绶李基垲戈景曽方鸣球侯国正朱嘉善黄祐刘连芳董琰梁栋左基张逢尧李淮孙抡元王言胡淦张维寅张乃魁侯如桐胡中蛟李大昌髙荀鑑元克寛元克濬励宗兆王良翰王士禄赵国祥张吉相王思敬李师广郝诚熉梁尔珣胡溱李趋庭牛毓崧武继王瓒张九畴尚式文髙㫜崔錀陈恂魏大英于念泗李云骕杨文灏李盛余玙闫介年雍正壬子科邵大业沙宗义顾铨伍锦刘毓珍刘中罗龄王锦马绣章温葆经徐淳李纪石之琳谢位藩赵徳基黄鼒李文灿黄守谦张廷扬葛卜元梁志格张秉仁孙坦陈文灿卜大川解禧李光澜单硕肤刘毓道芮永祺杨鈖田尧封包大鹏张炜崔云驹刘鹏抟吴国振刘标崔元琮刁镕张励郭天性张宗美张应楸雷丽孙鑛陈舜裔董贞元孙兆其孙穆李承恩马湘胡鹏年陈良士鹿遵祖鹿师祖靳竞胡学濬李其松柏镕梅楷谢龙跃杜三徳李世沂赵汝骧顾钧单尔㽔李时张伟解尔琏李曰鏻张熥桑天保邸钊张焜朱士开赵士杲杨谟李法孟张应麟苏燕张笃信于玮范廷钧刘墩若张国钧孙煦奉曹孟鼐贾延泰陈王谟刘振家王三命胡淳张毓善王应典张廷让孙俨李伯兴朱曽仲边源漙毛时敏牛天垣何允绅梁丕光李又牧刘顺昌傅坚郭宗禹张闾张征郑其仁郭琮耿峩王兆祥魏国珖李廷俊卢晕刘文述魏曰椿冯澎李林桂郭维张百朋刘玠王燻王今逺辛竞可段凤仪魏子峃王曰唯卢尧英王承燧郭挺李文焕郭清韩继愈按旧志举人袛载姓名其某州某县人俱未列叙今自前明及本朝照依科分按地叙次其未详何地者顺治乙酉举人刘源深程应道李遵度孙光逺方国栋张纯熙丙戌举人张自发张可捷李苑晖谷元调陶光峻颜永祚冯景琪岳征珽张𢎞训戊子举人李丛玉李如兰王馨李僎李可桂李云开梁士济王廷瑞张希声陈定国辛卯举人郭藩镇陈鸣凤黄惟桂田震刘傧胡心尹曹若辂李濚梁士潾张英华史君朝甲午举人李陶李元龙髙光豸髙光绣崔灿张灿范彭祖陈尧言丁酉举人刘起龙刘芳华张元生时汝身张国器张之瑞孙楩翟九彩白象干刘汉杰髙居敬蒋湄黄印哲韩匡廕尤可嘉陈守文苏洪濬路沇庚子举人张纩传巖李宗耼张従善阎梅王不骄谢孟灿王耀祖康熙癸卯举人贾文英李昌荣丙午举人吴性明刘世英安石麟魏庄史翼经己酉举人郑一麟孙宗彛郭世昌赵延珍髙光庆孙郁阎永龄霍绍曽史质梁士浺冯梦龙谷待聘张芳刘向逺韩续祖李士峵壬子举人魏宅揆谭兆龙张晧王恒张王钖廕张澄戊午举人刘瑞王国昌共一百二人録其姓名于右雍正十二年山西之广昌县改属直隷邑志载顺治戊子举人赵居甲康熙甲子举人徐钟英二人并附録之以备查攷畿辅通志卷六十六畿辅通志钦定四库全书畿辅通志卷六十七名宦名不可以虚作况守官治民其尊显者大节必有征于朝野其卑散者遗爱必有被于闾阎宜乎公论彰明而不可以为伪矣然取诸旧史者得其实为易而取诸郡州县志者得其实为难盖非名实显见末由登于国史而史作于异代其心平故其事信若郡州县志则并世有司之所为耳其识之明未必能辨是非之正而恩怨势利请託又杂出于其间则虚搆疑似之迹增饰无征之言以欺人于㝠昧者不少矣髙邑赵忠毅公有明一代可计数之君子也同时宦于畿辅风节治行见于公文而确乎有据者凡二十余人而郡县旧志无一及焉观其所不载则载者可尽信乎欲削其所疑则非小善必録之义且无以辨其非真欲别求其可信则不与公同时及同时而未见于公文者又絶无可考以是推之欲贤者之不遗而无实者不得冒滥岂易言哉虽然愚而不可欺者民也宦必有迹每见一州一邑三数百年中吏之仁暴汚洁智愚士大夫皆能口道焉又其近者山农野老能指名焉中人之冒滥或久而莫辨若显悖于所闻衆必譁然而摘其实此传所称有所有名而不如无有者也故余志名宦自元以前一以旧史为㫁自明以后姑仍郡州县志而见于忠毅之集者乃不以着于是编盖一人之文一郡一时之事特千百之十一耳载之则所漏实多故具列其所以然俾他日有司之为志者知憷然为戒详酌于民言而达于史官又以见忠直循良之实必博求之君子之言信而有征者毋専据有司之方志而仕宦者之子孙慎毋虚美其先人而转以自播扬也总部陶唐和叔周乐毅汉周勃霍去病张敞朱博朱浮马成邓训郅夀左雄周举苏章第五种蔡衍羊陟朱穆范滂贾琮刘虞皇甫嵩晋张华山涛魏舒衞瓘唐彬刘𢎞丁绍邵续刘琨段匹磾王兖南北朝陆俟源贺封回元云李平李韶元孚裴延隽元澄杨津封隆之髙浟髙叡于翼隋赵煚长孙平裴肃张煚唐李元通罗士信狄仁杰宋璟张守珪李光弼马燧张彻张孝忠田𢎞正温造王承元李愬田布卢𢎞宣王处存五代王彦章赵徳钧李琼韩通陈思让郭进宋韩令坤马仁瑀曹玮杨延昭康保裔王承衍何承矩刘福李斌王能寇准王鲁杜衍陈尧咨韩琦狄青赵抃王徳用周沆欧阳修司马光吕公着任布赵士晤陈淬陈遘刘竧宗泽李邈李政辽韩徳枢耶律休格耶律仁先窦景庸赵徽金大㚖伯特塔哩布图克坦绎巨搆张行简贺扬庭伊喇富森贾少沖元张文谦史楫耶律特黙贺仁杰王磐贺胜达尔玛实哩张孔孙刘肃张耕李惟简丁好礼郭庸明徐达刘真刘崧暴昭张昺刘经赵羾张贯王贤于谦谭广李仪刘琏章珪薛希琏邹来学孙安罗亨信陈泰李秉叶盛阎本彭韶杨继宗杨兆解延年张海张宪张谏余子俊秦纮徐怀马中钖刘福张锦王云凤张蓥魏富陈谔李介刘大夏洪钟张钦刘源清李浩周玺杨博马应龙陆坤周复俊陈䇿温景葵毛恺王世贞谭纶戚继光白栋彭国光刘泽深许应逵曹愈参孙应元周启元邵可立左光斗申用懋胡士容耿如把陈其柱郑国昌张春卢象昇吴阿衡刘曰梧孟学孔焦馨范志完刘景耀蔡懋徳杨㢘吕献李瓒髙铨孙玮傅宗龙张鹏云汪应蛟姚孙榘王永吉丁魁楚杨国柱冯师孔朱之冯徐标金毓峒朱廷焕本朝张存仁李䕃祖苗澄朱昌祚王登聨甘文焜金世徳于成龙格尔古徳于成龙郭世隆李光地魏象枢熊伯龙许汝霖宋文运赵良栋丁思孔朱𢎞祚邵嗣尧蒋三捷甘文煃陈维新徐永顺涂廓宋琬韩玙钱世清耿介梁忠薛柱斗崔谊之杨维乔宋荦王隲曹首望黄世发畿辅通志卷六十七畿辅通志钦定四库全书畿辅通志卷六十八名宦顺天府汉赵夔郑昌范迁吴汉张堪郭伋杨震张显李膺王畅度尚滕抚三国王观南北朝房谟唐韦宏机宋丁罕李邈金王蔚焦旭刘铎伊喇益郭汝梅王脩元刘徳温新济耶律有尚华善法都哈拉赵柔郗仲义苏耀素明方必夀马従隆盛本初髙进许好问王翥贺银韩约吴万里刘瑾邵元亨李信王睿张需九汪溥唐忠陈让叶淇韩伦吴贤舒向汪循张英秦僎周臣郭名世张汝舟申良孙隆张守忠王干元吕焕王业朱凤仪王文秀张纶孙延长冯沂刘希孔袁黄杨教郑之侨苏宇庶陈廷䇿华衮焦元卿王四维张堪谢陞朱巽张满郭刘耀武赵千之贾璇梅国桢李䕃冯琨赵贵李琮石凤台王象云李鑑郭凝鼎常维翰史应聘髙承埏沈域王钥党还醇髙维岱赵一桂本朝孙光祚秦世正郭皇畿刘汉杰范荩陆光旭韩文成王臣崔启元靳让祖延泰刘徳𢎞潘永图何讷陶𢎞才苏就大永平府汉李广路博徳赵苞南北朝于天恩唐田仁㑹元刘徳温左濶孙明周宏明金彦祥娄大方马负图陶安赵寛吕镒张表张恺何诏罗玉张玭张守叶宗䕃韩应春徐准邵可立贺荣王衮徐桢沈之唫陈维城任铠王象恒吴望岱张元庆张至发陈名华方岳贡陈祖苞陈所立彭份刘濬源马孔健李凤翥左应选张凤奇杨燫余爵本朝陈丹李中梧华黄梁泰来罗京尤侗白芬刘观澜祁富哈吴尽忠李士模陆楙王永命罗景泐王梦麟陈恭钖保定府汉刘梁南北朝王宪袁聿脩唐张允济宋李继宣曹翰杨信张宏张晖安守忠侯仁矩髙继勲刘兼济石元孙渔仲脩李纬刘承宗张昭逺王杲杨应询马誉郭季良阎承翰张利一张载刘涣辽萧马人望金刘公弁雷思王子昌马讽刘仲洙图克坦航元哈斯唿裕噜布哈孙拱吴鼎耶律伯坚宋着王君玉李仁李天祐刘汉臣袁彦通成克敬崔敬张従信王时可王克勤庄敬明王让王思祖范志逺髙楫王礼周监王弼陈哲黄子嘉盛颙张琎林巍髙俨杨集殷礼章律赵英王钦陈瓛王溥童潮董朴董杰谭绶周伦陈言秦伟任守徳张钺胡守约祁鲸李昇张元电易鸿李秉彛周道周冕张寅髙翀崔廷槐赵希䕫吴岳辛吉胡政萧文清李尚智张梅彭好古胡谐谷中虚严清谢良琦贾仁元顾显仁李楠查志隆孙希䕫汪治冒守愚杨一桂王象干顾四明张𢎞襟周之蕃钱春杨世增张光前胡嘉桂毕自肃许宗鲁刘天与张与行徐廷松何出光景昉张保民王国賔黄道亨傅延耆王则古刘䇿王永吉王文清张铨张若麒崔泌之薛綦隆原秉谦张安甫申九峰南洙源廖国遴姚汝明黄承宗沈迅郑延任耿三麟何复邵宗元李献明本朝胡延年武国楹常大忠宋基郭宸郛马上及余允光裴国桢朱元春朱宏宪阎兴邦姚文燮赵士麟郑昱畿辅通志卷六十八畿辅通志钦定四库全书畿辅通志卷六十九名宦河间府汉衞绾任邱沈景张衡三国张协南北朝李祥隋来䕶儿唐贾敦颐郑德本鱼思贤宋魏羽王晋卿髙继勲程戡唐介吕公弼孙永包拯张景宪李师中张问李肃之蒋之竒彭思永王汉之金髙揆路铎刘焕髙守约李完赵重福元贾徳额森焦徳用吕思诚祁仲鑑韩善明朱逄吉向朴吴原刘深李让杜中张铎叚钊庄襗姜涛侯服周狄良干叶好文佟卜年张志芳程㸅常在颜廕绍蒋劝善白慧元杨毓楫余尚春刘廷训周命世吕大成冯运隆本朝刘果墻鼎严曾业天津府汉龚遂陆康南北朝元㧞千崔休唐薛大鼎李干祐穆宁宋李参唐恪曾巩元王钦礼明王林宋汉李珙张竒时尚儒冯刘子諴王之寀胡启睿张文焕本朝钱广居张必科李芳春周天命任鼎正定府周夙沙釐汉邓晨伏恭蔡湛三国邢颙司马朗南北朝张恂唐颜杲卿王翊宋赵延进裴济李允则田照隣孙固刘安世晁説之刘韐金赵叶刘玑高仲论元赵仁举赵谦刘继先明安特穆尔玛哈穆特明胡秉中洪子祥张处恭胡寿安李守义张璟李庸修李善邢简武贤石伦韩文田济余瓒张黻王宪许鼒冯鋭彭泽张士隆陈素张一厚岑谏周应中谭昌言徐天宠屈受善徐允荐潘士竒张脩身冯登鳌时跻舜陈三㨗本朝胡文学林华皖范乃蕃柯愿丁象鼎陆陇其李发甲汤聘王张曾裕顺徳府周张柳朔汉邳彤谢夷吾郭典魏霸樊凖董昭三国常林南北朝崔伯谦窦瑗隋刘旷唐陈君实权懐㤙元徳秀郑昕元谊阳旻崔嘏宋边肃刘恕王慥王㳂金髙谋石琚孙徳渊李复亨周昻元王结袁裕刘绍祖孔天铎刘润赵良弼张时中朱文英元监张从信颜仲徳尹泰李载宋承徳明丁直曲亷邱陵夏勋熊宗徳张继陶永淳轩惟明郭絍刘璋赵鑑潘中矩张茂兰王瑁韩璧于桂萧体元李攀龙章完之何岑归有光姚钟屈作娄枢阎光祖冀国杜世郁石汉王屏方淑忠王守诚萧翼朱诰王大受焦源溥郑懋洵贾朝宦陈与郊髙斗光徐维藩唐泽左佩弦巩皇圗王世泰吉孔嘉杜前牛文科本朝连登钱国琦高显简上王原祁朱玉广平府周大戊午公仲连汉尹勲韦义三国凉茂司马芝南北朝张恂杨懿曹世表羊敦房景伯杜纂宋世良裴让之路去病隋杨善㑹唐毕炕张伾裴琰之韦景骏杨茂谦张廵冯元淑五代张源徳呉峦宋陈淬李绎卢之翰董元亨杜綋郭谘宼凖黄莘金刘敏行黄乆约完颜齐元张础王士元刘容张居敬邢秉仁田郁刘明善霍安道苖泽刘仁明陆礼髙祐杨浩李鼒史善秦民悦李进刘荛言芳陈钦解经林瑱朱槩华津张羽张伟许汝进髙汝行钱术孙允中陈府桂蕚陈俎茅坤毛汝麟朱泰刘敎申溪索绍唐音瞿晟任环李栻孙惟中蒋以忠马翰如方逄时陈简刘芳誉耿鸣雷马大儒亷靖曹司宰欧阳调律于从政张鳯翔徐廷宗曹大章郝絗赵宋干张𢎞治师朝让本朝沈志礼任塾李允登华士㨗刘学坦畿辅通志卷六十九畿辅通志钦定四库全书畿辅通志卷七十名宦大名府周仲由汉韩延寿王尊东汉姚期耿纯鲁丕张酺岑熈仇览黄香陈球臧洪三国胡质王修陈矫羊荗郑浑晋郑黙乐广南北朝孟业羊烈明亮许惇隋魏徳深唐狄仁杰苏干张廷珪阳峤崔沔崔瓘宋王嗣宗陈恕赵昌言张禹珪陈尧咨程琳陈观苏舜卿葛书举韩璹文彦博程颢韩综韩绛黄友金梁肃圗克坦铭圗克坦公弼元张𢎞范达实特穆尔张祯陈执中明桞申焦昉翟整李辂李瓒韩福李嘉祥鲍琦王懋中何塘刘鸾马卿髙䕫张汉卿潘埙乔玺蒋舜民朱纨王叔果叶溥王徳曹邦辅李冕诸称潘骖金应照王芳乐頀张谦朱湘张瀚杨廷选沈鍊李栻甄敬操时贤段锦温如春孙錝胡宥董元儒张国柱区大伦赵一鹤章正法涂时相张晔蔡时鼎陈所行王圻潘士闻方大镇宋应亨孙鹏许赞鞠珍本朝季璜张䕫范明徳刘金柱方元启高文鑑王煇程正性魏镐宣化府汉郝贤刘荗景丹王霸晋刘亢埿辽高竑金张亨钮祐禄展张特立元阎完赵致安明刘璟杨賔谷春周贤胡琏李鼒张梦辅初贤郭都刘海关山李光启董旸李斌刘传贺溱刘汝登稽巅刘必绍杜齐名范志懋蔺民孚李师圣徐国泰闫生斗本朝陆濬睿方畿陈天栋汪天柄周徳荣冉徳昜州唐姜师度田琬辽耶律博迪萧扬阿克萧文元王云明李某张友闻罗绮戴敏王勲孙大祈栁白卿刘克勤姜应麟傅好礼本朝沈志礼冀州汉任光李忠南北朝高忱唐李兴公羊元珪裴子余宋刘挚李冲鲁有开李弥逊元拉拉刘时羙明杨䋲齐仕坤杨琛杨俨刘镒李徳羙成文叚豸巩思容髙知彰彭士𢎞崔贤本朝张恒赵州魏崔楷唐髙叡李懐仁程处黙康日知宋侯䝉金呉微元冯安齐谦温徳赫完布尔罕唿喇绰罗忠翊宋明善刘荣祖明阮居仁何濬潘洪陆愉章忱徐以贞张清关瑜方荣髙重光张纯儒王端冕王之统本朝陶鼎铉牟廷选牟嘉䕃薛所本宋广业深州南北朝路去病唐贾敦实宋王鼎张㫖窦卞明耿福缘萧伯辰呉鸣鳯徐淮王翊李鸿仇相李守眞孔闻校吴恂刘名言熊国俊本朝朱衣助李模陈宗石定州周李兑汉冯衍南北朝窦瑗唐薛献李元轨郑放宋吕端龎籍吴元扆王素蔡抗孙长卿薛向滕元发王巖叟许安石黄实苏轼刘奉世韩忠彦金富珠哩端仁刘仲洙元阎玉史枢毛景谦崔让元思明邱难公张翼明平安髙文耿裕刘竑乔良倪玑鲍献书韩希龙陈来朝唐鋐本朝符渭英许来音王畿辅通志卷七十畿辅通志钦定四库全书畿辅通志卷七十一人物粤稽黄帝尧舜竝都幽冀商周之际夷齐抗节为百世师厥后箕子之封其治在今永平而召公德教被扵全燕者复数百年故其间川岳神气之所藴蒸圣贤流风之所感发杰岀之材每应时而生自春秋以前贤哲令德表着春秋内外传及籍扵孔氏之门者尚矣战国秦汉间洙泗之绪不絶如线而荀卿为能守正及汉之兴董生续焉一时传经老师有若毛苌韩婴贯公二戴竝出扵燕赵及北宋而尧夫邵氏乃与周程张朱五子同称其他佐命之臣有若隋之髙颎唐之魏徴宋之赵普曹彬元之刘秉忠史天泽忠良之臣有若汉之汲黯卢植晋之祖逖刘琨唐之宋璟宋之李沆刘安世眀之赵南星杨继盛志节之士有若唐之刘蕡元之刘因国朝之孙竒逄将帅之才有若周之乐毅亷颇汉之赵云张飞唐之李光弼至于文字之兴肇自苍颉今文之变始扵次仲孔颕达之勤经李习之之属文大都产今畿辅之地如此人者其功德道术震耀古今人知其名家传其事又其次则事蹟列扵史氏好古博闻之士能识之又其次则孝义亷介着扵郷闾数千百年之中犹有闻焉材有大小志有广狭遇有汚隆行有显晦春秋之义善善也长故虽一行可録亦得以次相附列女方术则别着焉自元以前皆取诸国史盖非名迹显着末由登扵册书自眀以后所据惟郡州县志其或用势利声援以䝉有司而冐入焉时异地隔欲加薙芟则无以辨其伪真故姑仍其旧然其土之人不可欺也茍所称之不实将指其行迹以诟厉焉故具列所以俾有司及为人子孙而务虚羙其祖父者皆有警云先哲上古仓颉商伯夷叔齐周蘧瑗端木赐卜商琴牢名臣顺天府周郭隗蔡泽汉蒯彻韩延夀葢延王梁阳球卢植三国汉张飞简雍魏徐邈卢毓田豫晋张华卢钦卢志南北朝梁张𢎞䇿成景儁魏皮豹子李䜣高闾卢元卢义僖郦范北齐平鉴卢文伟卢潜周寇洛卢辩寇儁周惠达隋卢昌衡卢恺唐卢承庆张知蹇卢蔵用卢粲鲁炅陈利贞李景畧卢景亮卢羣高崇文高霞寓张仲武张允伸刘蕡五代赵鳯李承约张希崇卢导刘昫吕琦刘审交窦禹钧张蔵英宋李琼赵赞赵普边归谠剧可久窦仪宋琪宋雄田重进许衮董遵晦李懐忠马全义张晖吕余庆赵上交张鑑刘审琼吕端马知节杨崇勲张佶张玉李淳颐辽韩延徽康黙记舒法张俭马得臣牛温舒杜防郭世珍杨晳杨佶杨绩赵徽刘伸杨遵朂耶律俨金刘彦宗韩企先翟永固赵元马讽刘徽柔贾少冲丁暐仁富察通王蔚马惠廸马琪髙昌福韩钖巨搆阎公贞刘仲洙马伯禄张亨完颜霆完颜仲元韩常程寀任熊祥王翛张天纲元耶律楚材薛哈勒罕张世泽石天麟郝经梁曾王倚张九思梁德珪史天倪史天泽史天祥王利用李秉彜李德辉朱国寳王伯胜王实喇郝彬郭贯吴鼎刘德温赵师鲁王德仁明董伦薛斌薛贵冀杰杨善韩雍施聚袁彬龚遂荣毛胜郭登董方李宾岳正赵永李东阳田景贤朱骥王献臣张襘邢昭梁材张钦史道王遴刘体干朱希忠李三才傅好礼侯拱辰刘廷谏本朝杜立德王崇简刘楗王熙郝维讷永平府汉徐乐郭凉三国程普韩当晋阳骛南北朝魏窦瑗韩麒麟阳藻阳固阳休之韩秀卢鲁元周叚永怡峯隋荣建绪荣毗豆卢勣唐李光弼李惠登阳旻田廷玠田𢎞正周寳宋郭琼姚内斌陈若拙辽赵思温韩知古耶律隆遇耶律达噜金孟浩刘敏行李元璋王寂韩企先李磐元姚枢姚燧张昇陈颢明王和郑己王珝任惠马永厉汝进王好问高第保定府汉赵广汉王尊王商刘祐三国魏孙礼南北朝魏许惇北齐孟业唐张行成齐澣阳城齐映五代唐西方邺宋孙行友郭进刘文质卢之翰程羽赵振刘涣程琳齐恢辽王棠金时立爱赵思文王扩刘炳元张柔贾辅翟文彬刘赟焦用张𢎞范史弼解诚杨果尚野尚文李谦张珪韩若愚郭克眀明李彦名王骥田礼王文郭琎耿九畴孟鑑侯瓒耿裕吕雯傅珪郑阳李纬冯显宋琏邵钖袁宗儒郑洛张镐王祚鹿久徴李国王昺陈居恭本朝李霨畿辅通志卷七十一畿辅通志钦定四库全书畿辅通志卷七十二名臣河间府汉刘辅张敏刘淑三国魏邢颙张郃沐并晋孟观封孚南北朝魏封回封隆之封轨髙允髙道恱邢峦隋公孙景茂髙颎张煚唐李纲髙俭髙冯张士衡袁恕已苗神客王晙邢君牙袁髙髙瑀张署封敖张濬宋卢懐忠王继升王昭逺杨嗣刘挚龚夬张悫权邦彦辽刘景金许安仁许古元贾德明道同李玉边镛戈瑄张泰郑宗仁边宪马中钖王济孙博廖纪沈冬葵房瑄李时李汶陈瓒郭干田乐刘元震余继登天津府汉隽不疑鲍宣王调巴肃三国魏韩宣晋石苞刁协南北朝魏刁廱隋王伽唐髙适贾躭髙元裕五代后唐李愚宋刘遇贾黄中索湘张凝张知白李之纯吴及辽夏行美金帅安石陈苛元张荣陈显刘正明王翺马昻强珍戴才汤賔本朝髙尔俨励杜讷励廷仪正定府周郄縠乐毅周绍汉李左车田叔三国汉赵云晋刘琨刘舆南北朝魏魏钊杜纂张普惠石祖兴甄琛甄宻贾显度贾智魏子建魏兰根北齐魏长贤唐魏征魏元同郭正一李峤赵冬曦倪若水甄济李华李翰李栖筠李吉甫魏謩李绛李德裕五代史圭张允宋杨廷璋髙懐德曹彬董枢贾琰李至王化基赵延溥曹璨曹玮髙化贾昌朝王举正贾逵刘昌祚曹佾贾炎金钮祐禄守愚冯璧杨伯雄王若虚元赵迪贾居贞王善董俊董文炳董文蔚董文用董文忠董士选王庆端王约郑温赡思王守道髙鸣王思㢘髙源贾钧李元礼苏天爵明崔亮马谨张春石玠石珤张子麟王宸梁梦龙武金贾应春张主敬傅永淳梁维基本朝梁清标傅维霖顺德府汉路温舒耿纯张禹时苗田丰晋张賔南北朝魏游雅游明根游肇孟业隋李德饶李孝贞魏德深唐宋璟李嗣真李懐逺李景伯魏传弓五代李周宋陈荐成闵元刘秉忠刘秉恕郭守敬张文谦孔璠明髙从吉崔恭朱裳赵孔昭赵文炳朱正色李若珪白储玿广平府周赵胜毛遂廉颇蔺相如赵奢李牧汉房植三国魏朱灵晋程卫刘遐南北朝齐房叔安南北朝魏崔浩崔休宋隠宋宣程骏傅永房亮宋弁宋翻宋世景房恱北齐宋游道慕容俨陈元康宋世良宋世轨宋士素赵起隋房山基唐王君愕王及善程名振程务挺宋庆礼潘好礼傅良弼崔彦昭五代霍存张归霸张归厚司空颋霍彦威崔居俭宋范质解晖王明张美丁德裕范旻李炳李沆魏廷式元达赵瑫郭宻李维张君平孟元王广渊王临苏宷孟忠厚李椿金董师中赵秉文元刘肃王磐窦黙刘恩石髙山何荣祖吴元珪秦起宗明史鑑贾铨罗绮刘玉马子聪连盛胡瓒孙修陈于陛张国彦张学颜李已刘荣嗣王世扬路振飞畿辅通志卷七十二畿辅通志钦定四库全书畿辅通志卷七十三名臣大名府周史䲡公子荆公叔发公子朝孔圉颜雠由公子郢汉汲黯王凤王音王闳索卢放呉祐秦周谢弼三国魏毛玠晋杜友南北朝魏李崇李平李奨李谐唐李勣张公谨谷那律杜正伦张文瓘张文琮李义琰李义琛解琬郭震杜咸姜师度杜暹杜鸿渐刘暹刘晏呉凑张万福王栖曜王茂元刘元佐李万荣冯伉栢良器栢耆韩𢎞韩充韩公武杜中立刘蒙刘潼罗𢎞信五代罗绍威龎师古孔谦刘賛马全节王周刘词冯晖宋马令琮司超潘美崔彦进李继勲曺翰赵延进田仁朗栁开臧丙柴禹钖王延徳刘筠潘惟吉刘越晁逈晁宗悫陈琰潘夙郭申钖王猎张田李清臣刘航刘安世金张特立元王珍王文干靳祥靳得进张立道葢苗李好文明周武王崇庆赵廷瑞史襃善石星李化龙魏允贞魏允中崔景荣董汉儒王永光李养正刘遵宪成靖之宣化府南北朝魏张衮张诞张恂张白泽寇讃北齐张曜五代后唐髙行周宋赵逢金李师䕫沈璋魏子平梁肃王元节卢孝俭魏璠元刘敏杨惟中魏初舒穆噜明安石髙山谭澄崔彧耶律徳坚明呉澄朱谦杨洪江福周玉王质熊伟周麒马森本朝魏象枢李旭升李周望易州晋祖逖南北朝魏周观薛彪朱长生北周于谨宋田敏金张通古元何伯祥赵柔敬俨明张鹏刘斯洁冀州汉窦长君窦婴邳彤刘植三国魏牵招晋冯素弗南北朝魏贾彞唐李桐客苏定方苏安恒杜景佺宋范廷召张存田况金路伯达明白圭白钺刘濂杨宜毛鹏本朝宋文运赵州汉耿纯南北朝魏李曽李灵李顺李孝伯李祥李安世李玚北齐李宻李元忠李操李稚廉隋李谔李雄唐李素立李承李芃李藩李逊李翺李珏五代唐符习宋张旦宋绶孙冲王超王徳用曺利用王鬷郭谘李京宋敏求金贾益谦焦旭元王义王玉王忱陈祐陈天祥陈思谦明王诏王诰魏谦吉陈登云赵南星李标本朝孙昌龄魏裔介深州汉崔篆崔瑗崔实晋崔洪南北朝魏崔挺崔振崔敬邕崔孝暐崔孝直崔纂崔游崔辩齐崔伯谦崔暹崔叔瓉苏琼隋李徳林李文博崔彭崔仲方唐李安期崔元暐崔涣崔縦李湛魏知古崔伦刘幽求崔造张荐五代唐李崧宋李昉王济周仁美明张鳯本朝呉本植定州汉刘祜刘惠南北朝魏李先北齐杜弼郎基石曜隋郎茂唐郎颍郎余令崔仁师崔琯崔珙崔衍宋杜审琦王荣髙赋金刘焕石臯石琚明刘济本朝郝浴畿辅通志卷七十三畿辅通志钦定四库全书畿辅通志卷七十四政事顺天府明卢祥刘士原王二共刘英甄庸李庆李嘉刘中敷王骐李斆张敏李仪李信王复李震李侃殷谦秦敬芮钊金纯曾鑑邢表陈壮张恕燕忠欧信张纶胡谅刘聪段正夏昻张禴萧选王镗许复礼杨泰杨维聪杨行中陈儒陈尧王仪李崧贾应元毛钢乔伊王显忠王时举刘效祖张守直福时姜璧邢孔阳冯盛明王爱马经纶何选冯有经陈效忠杨若梓方从哲吴孟明本朝刘汉儒郝杰朱万祺张元枢丁林声袁懋功陈协王景祚张士甄高光䕫雷一龙徐化成杨正中李含春冯壮赵之符张鸿猷崔应鳯陈愼纪愈高裔季炜王简文永平府明宋𢎞道温原李恭让王锐张文质赵玉韩志刘宣杜谦周斌阎鼐陈恕萧显李金鲁铎朱鑑王翰翟鹏王辅高擢詹荣王镐赵德佑李充浊谷峤卢耿麟阚杰马俊韩应庚王大智冯时泰石维岳本朝高选石申刘鸿儒李及秀畲一元赵映斗胡来相桑开运陈性天张翰宸曹首望蔡毓秀郭仲金董鉅谭从简宋国宾张作砺穆廷栻保定府明何礼高嗣兴刘知微邸鹏杨泽张哲杨瓒王哲冯珪吴祥李敏王瑾宋杰马恭李俊田景旸冯贯杨宣王道王宗彛贾俊韩文吴槚杨潭丁鳯王寅张谦刘瑀孙中张贯侯观刘恺王尧封韩璒冯兰郭鳯王德明南寿高燿何思贾衡张舜元王用贤王钺梁应泽梁见孟王家宾张栋郭存谦田一井刘道亨王登三耿好仁刘卓刘不盈师心师两助师雅助范钖郭鎭薛论道张纯臣常世爵张鹏冲吴宪汤管嗣章王家祚本朝冯杰冯圣兆刘斗高景于嗣登刘霦崔成名张李印龙李如淓韩荩光贾锐赵如瑾师人淑赵之鼎王稔占杨尔淑鹿宾李发元刘世豸河间府明吴盛苏瓒边永陆矩倪通左钰于大节张玮张玉马孔惠李旦郝镒都胜孙绪屈伸李咨邝璠冯时雍边亿及宦牛鸾宋诺徐三畏本朝刘三章郭之培左敬祖李仪古马之马廷赞刘子正王琯秘丕笈天津府明李琚刘焘张遇铉黙张谧本朝王公弼王文栋高尔修汤裔振汤铉紫克振畿辅通志卷七十四畿辅通志钦定四库全书畿辅通志卷七十五政事正定府明李琦邢端赵白张举张宏张璇吕秉彛许守谦李春芳霍鹏许尔忠霍䳟本朝梁维枢梁维本刘元慧何澄魏双鳯崔崋刘应中梁允植张经许国璧顺德府明左献冯义张瑛韩翼李厚张逵王密谢旻王本固达其道陈松王翰竒谢朝用本朝张绍先徐养元李誾杨思圣杨时荐李永昌广平府明张镛张斌马显郭玺王濬周京石永申佐王一鹗李齐芳苗浡然贾待问牛惟炳郭鄗张镜心本朝王显胡福𢎞李仲熊冀如钖温如玉史钦命大名府明纪着董俊翟唐李珏王綖吕时中申旞郭思极朱爵李景元郭増光袁葵刘绍璇本朝成克巩卢毓粹吕补衮徐谓弟崔征璧李振世宣化府明李衍张俊王軏黄钟张濓杨栢之岳伦董一元本朝王天鑑周贵易州明郑绅张贤刘世辅本朝刘芳躅李燕俊冀州明徐琏李文熙本朝杜鎭赵州明赵耀王珩吕兆熊王经邦魏纯粹本朝高去奢蔡含灵魏裔讷郑名深州明刘俊刘俊王命本朝郭金鋐刘景云张英竒张倬张星法定州明张镐施朝卿本朝李人龙畿辅通志卷七十五畿辅通志钦定四库全书畿辅通志卷七十六忠节顺天府晋刘沉北齐鲜于世荣隋卢楚唐蔡廷玉五代后唐王思同宋髙彦晖张世杰辽韩绍勋金马肩龙宋扆刘徳基王毅李伯渊明杜竒马宣朱鑑储福黄绶薛绶吴瑾王铁髙敏学宗礼王敬丁干学孙祖夀刘廷训周腾蛟张人龙李耿吴从义阮汉闻曹鸣鹗宋一鹤李毓英朱之冯陶宗仪王孕懋张国光成徳金铉甯承烈张柽芳于腾云马象干徐兆任任之华张应选杨元刘文炳巩永固张庆臻卫时春王国兴李若琏张养所刘一松张国维髙文彩髙甲王承恩祝洪箓范箴听李梦禧唐文运史可法米夀图阎应元顾明楫本朝袁生芝张国贤王任杞何衡泗张文煇袁捷王嘉祯贾质王辛胡其偀薛溥李兴元杨三知王札杜懋哲张国彦鲁颂永平府唐阳惠元金傅辅之元周宏明才寛张世忠髙如崧韩原洞吕鸣云杨开泰蔡国勲冯运隆程维贤本朝李昌汴马维熙吕鸣夏张师圣陈柱国髙显辰张朝臣保定府隋许善心唐张兴宋董元亨元丁好礼明栁升冦深杨继盛李涞刘秉仁孙承宗魏克家鹿善继薛一鹗唐中颖髙重光张纯儒王乔栋尹洗王世琇李乘云许纯诚李迈林刘名言贺秉钺贺赞贺珍金毓峒张罗俊吕应蛟刘忠嗣髙泾刘会昌韩东明陈嘉猷郭鸣世贺诚王之珽韩枫冯泽本朝刘金柱王显陈宗瞻王家珍刘之屏李淐陈上年张所藴章伦沈洪河间府南北朝魏京谅明周东王允长李祯宁贾太初范景文孟兆祥孟章明刘伯骖本朝曲良贵窦豸刘泽厚天津府汉鲍宣巴肃元杨乘明殷尚质李崇徳本朝王正志王显谟周天命李尚贤畿辅通志卷七十六畿辅通志钦定四库全书畿辅通志卷七十七忠节正定府三国汉赵广南北朝魏魏质宋杨粹中郭忠义金周昂路铎元董俊董士元张桓赵𢎞毅赵恭明吕镗侯保梁心耿三麟马从聘耿荫楼周时雨许嗣复梁清宏本朝赵丕承顺徳府隋游元明侯泰马思聪檀光闾张师颜傅梅牛文科张梦龄陈满堂本朝夏谟吴尽忠姬登第广平府周李同汉李云沮授魏宋叔集北齐陈季璩五代晋王清宋李若水李升金毛佺元李齐王士元明王邦直张汶钟希颜侯君擢王国明申为宪李昌期申佳廕王之綂胡渊宋汤齐殷渊常仕艾本朝刘璇李芳澂宋永誉大名府唐李敬业杜求仁南霁云谷从政吴溆乐彦祯宋郭永金纳哈塔富拉塔萨哈勒安礼苏椿元郭嘉刘天孚巴延卞琛明王溏李其纪陈广心杜斗愚靳圣居时跻舜樊吉人杨希震张三桀魏师贞王家桢张力本朝崔崶郜炳元张可乆魏镐宣化府金毕资伦靖安民明江洪孙刚周贤周麒李良董旸王镇刘传李纶刘海周镗王国潘宗颜张承宪满桂刘汉臣杨于邦姚时中夏祖禹张师载本朝马腾龙张文衡贾士璋李之实黄洲李承鑛刘廷祉马𢎞儒易州南北朝梁祖皓元巩彦晖明霍恩李斌吕璋本朝赵居甲徐喆冀州隋冯慈明唐孔巢父明孔环刘文蔚赵懋诚宋文丽本朝崔灿赵州宋张旦元陈祐明陈聚曹鼐乔若雯李让董祚郝竒遇本朝魏櫆祥深州汉崔琦南北朝魏崔孝演崔楷宋董元亨明吴恂田兴国王启贤定州明王懐义杨家龙何三杰义烈周左伯桃荆轲田光高渐离汉王调南北朝魏郑罴唐吴保安五代赵玉明杨埙鹿正申湛然许从吉谢氏义仆本朝张进寳畿辅通志卷七十七畿辅通志钦定四库全书畿辅通志卷七十八儒学顺天府周周丑子家汉韩婴韩生南北朝魏平恒卢景裕唐卢履氷元曹鑑明秦亨武周文李天麟本朝张烈永平府南北朝魏卢丑元姚枢姚燧明陈恕本朝桑鳯翥李集鳯保定府南北朝梁许懋魏陈竒金韩中元刘因王恂王结张克让明刘大宁杨国召王尚武王孙蕃本朝孙奇逢刁包陈浵河间府秦颜芝汉董仲舒孟但北齐马敬徳张思伯刘昼权会邢峙周熊安生隋刘炫唐彭景直高重本朝苏俊大天津府南北朝魏刁冲齐李铉刁柔刘轨思鲍季详正定府南北朝魏张惠普房虬隋房晖远唐赵冬曦元安熙陈思谦何体仁顺徳府汉韩伯高南北朝魏游肇元董朴林起宗明乔中和广平府汉毛苌贯公胡常房植南北朝魏监伯阳冯元兴崔瑾元窦黙明刘诚蔡国熙宋学道申灵孕赵鼒大名府汉索卢敖晋束晳南北朝魏董徴唐马嘉运宋王豫金张特立元王鹗潘廸明刘矩王循吉郜永春王一元宣化府元梁枢武恪易州元敬铉冀州汉秦恭南北朝魏刘兰隋刘焯唐孔颕逹盖文逹元冯复李简赵州南北朝魏李谧唐啖助李至逺明魏柏祥深州南北朝魏刘献之孙惠蔚齐孙灵晖定州南北朝魏张吾贵齐张雕唐杜台卿畿辅通志卷七十八畿辅通志钦定四库全书畿辅通志卷七十九文翰顺天府汉郦炎晋卢谌南北朝梁卢广魏卢观祖鸿勲李广北齐卢思道卢询祖周卢诞唐卢彦卿卢照隣王适张懐瓘贾岛五代周扈载宋刘载田伟马湘辽王鼎金刘昂王欝梁斗南左光庆元卢摰高克恭鲜于枢何失明李季鼎顾大章顿鋭张诗米万钟卢友竹马应干于奕正崔子忠孙孝夲本朝孙承泽康庄米汉雯姜扬武杨雍王源朱纶永平府南北朝魏阳尼韩秀隋荣建绪金王元粹明卢耿麒本朝穆维干李成性保定府南北朝宋祖冲之祖暅之魏祖莹隋祖君彦唐耿伟元杨果茍正甫郝天挺董珪明武彧刘止刘干刘尧卿宋大儒王荔邵炳邢云路郑棻刘昌祚王承芳任天民李鳯翔刘汝教张居本朝范士楫郭棻王仪高鐈潘鳯陈鍏郭濬王炘陈鹤龄河间府汉张超南北朝魏封懿邢子才周黎景熙隋刘善经唐尹元凯刘长卿宋张昭金麻九畴元李京刘遵明李溥本朝苏腾鳯天津府汉雅琴赵氏三国魏王修北齐杨元懿明马政本朝汤淳正定府汉王禹南北朝魏魏季景北齐魏收隋魏澹唐崔行功苏味道李观五代晋贾纬元李冶苏昌龄明赵民望毛玉本朝马逢伯顺徳府汉侯芭隋李孝贞元刘徳渊明王鼎高大经撖大经高瓉本朝徐养元广平府周荀卿汉胶仓周福三国魏刘劭南北朝魏宋道玙宋季儒北齐荀士逊宋孝王唐宋廷芬司空曙刘言史张祐张宋范杲李淑金王磵王彧元元明善刘赓明连鑛本朝申涵光殷岳李芳莎大名府晋成公简南北朝魏李邕李彪唐张文收宋宋白刘师道金王汝梅明穆文熙晁瑮宣化府南北朝魏燕崇金王元节本朝李暄亨易州金魏道明任询张廷玉明卢三重冀州唐张昌龄明宋登春本朝贾穆赵州汉吾丘寿王南北朝魏李公绪唐李阳氷李建宋李之仪元张翥明冯时化魏大成深州汉崔骃晋张载张恊南北朝魏崔孝芬隋孙万寿崔颐唐李百药张鷟宋李宗讷李宗谔本朝赵云孙张蜚英吕维垣定州隋李文博唐刘禹钖宋王安中畿辅通志卷七十九畿辅通志钦定四库全书畿辅通志卷八十卓行顺天府汉韩福北齐鲜于文宗元刘器之曽徳田善甫哈都齐宋杞明张拾顾仲礼杨小儿张法保赵昇刘懐义侯显谷大用韩定龚然胜万盛方荣柳芳周尚文秦贵李琚韩鹏钱福王原郝勲张坤李彪吴端御余之祥裴成锦贾懋崔光业刘绯王政行本朝王公擢刘克家魏继云李舍春田大禄陈天祐天才邢澄尹肃京任玺刘新第王国华解润邢云霑杨铨纪汝彛崔士瞻刘应全刘余泽岳毓粹刘祚永陈鋐贾光前樊显宗刘芳喆郝应正雷应禹王鼎吕赵植李中伦边溥永平府元赵炳明曲祥冯清李彦思杨腾萧富刘文焕张解兰桑开基本朝江山秀崔聨芳刘光裕韩坤业赵名元姚延嗣曹云望郑相侨张一跃赵天钖刘一蛟孙昇保定府北魏石文徳宋荣恕旻孙浦元郭希泰魏敬益刘徳和王庸明胡斌边靖黄钟吴辚张绍烈师道南刘敬董得禄郭良时刘宁刘惟恂郭名扬鹿化麟本朝孙竒彦宋鍹张吉大路开泰王三钖子学诗韩鼎籓刘兴高涛常四明辛起尹李显名郑景洛王廷辅王之桢王又㑹刘公举李明性萧玉藻刘胜义河间府南北朝魏邢晏北齐杨庆宋李璘李罕澄高珪元段文瑞明刘敏黄文杜蕙褚环刘端侯秀霍徳行纪贤苏就大孟尚质本朝李天经白惺涵贾钖颕刘梅左鹏程刘清涟贾润马廷宣李魁春张咸李世竒天津府唐许法慎宋胡元兴崔谅明杨圯郑惟儒向化吕咏本朝刘得宁朱天成张文元陈奉勅刘永昌柴堪栋王璥畿辅通志卷八十畿辅通志钦定四库全书畿辅通志卷八十一卓行正定府南北朝魏石祖兴唐李知本甄逢元朱显张庆明毕鸾李皑张弼郄祥许谘张民望许自严刘自晋张一成本朝桞枝杨杜维乔杨先烈茹显相郭见忠顺徳府汉郭巨明杨述毛玘马麒阮珩谢时鸣霍玉霍守忠刘凖逯相杜宗寿陈愿贺世禄赵智陈易泰潘成家本朝智懐行赵刘汉儒苏竒英栾养重赵光正鹿遇明广平府北魏宋琼唐马衡章徴冯仁海郭守素宋田祚李玭金刘政王禧元龎遵明张宪傅海刘宪本朝滕运昌张韫秀髙一相张溍安居路允升逯韬任培元杨进朝大名府隋华秋唐杜羔谷感徳毛仁李文绸宋邓仲和元李茂元善明康祥杨铎魏大贤甘泽侯英马宗范王鼐唐勉侯俊孟谅赵君辅刘珂佀鹤举本朝崔九围闫祚茂祚盛于世俊李立春魏体仁宣化府金殷礼明胡厫宋疆王国勲王全张荣王道成杜玺刘长治本朝李浚李濬李云华李振藻李映干苗发兴易州明李得成谢定住髙鑑张甫明冀州宋王翰本朝吴仲广仲大祥瑞陈随时张桐贾维正髙文友赵州隋李士谦宋曹遵元刘安世明程仲良蔡叆本朝魏裔悫赵瓒深州北魏崔孝政李几马八龙唐刘君良五代晋李自伦宋邢神留明郭𢎞耿寛王世泰本朝时见新杜尽诚六指儿张环竒李如玉王之俊张潜养张镇张星耀刘怀志定州唐支叔才张务谈英明李熙登王达本朝郝大钫王録宋时化孙国颕畿辅通志卷八十一畿辅通志钦定四库全书畿辅通志卷八十二髙逸顺天府晋霍原唐卢鸿金王师扬杜时昇明谢表本朝李孔昭保定府唐张济元陈彦刘仲祥梁玉刚刘英胡炳南本朝孙尔祯范苯张翼星张罗喆金肖孙杜越河间府明邹野渔多嘉祯蔡笠正定府晋张晏张忠顺徳府汉孟敏三国魏张臶唐李元恺广平府元赵庆祥本朝张盖大名府隋张清丰元张淳明秦裕伯本朝刘永钖夏道一宣化府晋公孙鳯赵州北魏李谧眭夸深州汉崔毅隋崔廓易州东汉周党畿辅通志卷八十二畿辅通志钦定四库全书畿辅通志卷八十三艺术顺天府南北朝魏刘灵助元李衎艺元永平府明赵楷保定府南北朝梁许澄北齐许遵隋许智藏元田景延明赵律本朝吕申河间府周扁鹊南北朝魏信都芳隋张胄元卢太翼辽刘完素天津府南北朝北齐吴遵世唐李清邢和璞正定府元李杲明毛伯时顺徳府北齐魏宁明刘于台广平府晋黄泓南北朝梁张暅金李庆嗣元赵世英明赵得秀易州五代南唐奚鼐金张元素冀州辽王白赵州南北朝魏耿元宋马韶畿辅通志卷八十三畿辅通志钦定四库全书畿辅通志巻八十四流寓顺天府三国汉闗侯宋吴激张邵林冲之金史肃元赵复明黄润玉陈以见徐珏汤文琼永平府晋赵至明刘宣鲁绍芳王元辅保定府晋葛洪隋韩擒虎唐张説明秦鸣雷湛若水河间府汉赵岐宋王伦家铉翁明程信天津府元海上老人明卓敬左懋第正定府金元好问元砚弥坚安滔李椿顺徳府周豫让广平府周鲁仲连公孙龙汉陈逸南北朝魏范晷大名府唐王义方宋尹崇珂阎守恭宣化府辽耶律渊明沈鍊三国应邵陈琳赵州南北朝魏王宪畿辅通志卷八十四畿辅通志钦定四库全书畿辅通志卷八十五仙释顺天府周甘需晋惠能南北朝魏宼谦之唐静琬薛昌辽常在金梅志仙邱处机昙无竭洪源元刘铉英岳真人明痴呆子尹山人僧徳宝王曰铨善岩永平府晋阳翁伯帛仲理明阳不语马真一祥迈本朝性在保定府宋罗乔金田志亨刘道秀元蔡真人董志平张道寛范至果明唐县老姑郝仙姑杨燧河间府汉元俗三国郝姑唐俞灵璝天津府汉鲍靛唐石垣宋刘徳仁正定府周昌客隋宝公唐毗卢遮那张果义元宋守干苏澄隐怀丙顺徳府晋佛图澄南北朝宋竺道生广平府唐潘师正金萧净兴明韩太湖大名府唐一行明王曰铨善岩宣化府唐李球瑕邱仲普真郦希诚明僧徳综易州元谢徳富冀州唐边洞元大耳禅师赵州汉琴髙唐从谂宋张恵明定州唐刘商宋崇辩明东峰长老畿辅通志卷八十五畿辅通志钦定四库金书畿辅通志卷八十六列女顺天府南北朝魏卢元礼妻李氏齐鲜于氏文英隋元务光母卢氏郑义宗妻卢氏唐韦雍妻萧氏崔绘妻卢氏金许古妻刘氏元张买奴妻王氏惠士铉妻王氏史天倪妻程氏魏成妾周氏费隠妻王氏任氏女阿鲁温氏周荣妻陈氏徐猱头妻岳氏王世明妻李氏赛儿李仲义妻刘氏翠哥宋门诸烈妇明崔奉先妻王氏田亮妻杨氏杨应时妻张氏栁氏女李彦实妻刘氏李真妻韩氏朱清妻姜氏刘氏吴恕妻张氏子达妻谢氏刘瓒妻王氏李信妻杨氏刘奉妻张氏魏仁妻杨氏杨泰妾张氏杨椿妾何氏王堂妻宗氏沈应诰妻郭氏杨春妻张氏邢釿妻刘氏金㨗妻刘氏于徳信妻李氏刘暹妻王氏龎整妻张氏李直妻潘氏王霡妻杨氏李本立妻崔氏段国賔妻李氏张孝妻章氏宋大化妻褚氏刘自重妻杨氏路中妻李氏马鸾妻刘氏李继宗妻冯氏李文敬妻吉氏李本生妻阎氏张鐄妻孔氏马玺妻周氏李时彻妻曹氏程玉妻王氏冯顺妻赵氏谢黑儿妻梅氏纪锁妻王氏周望妻王氏薛太妻李氏胡海妻王氏陈琏妻孔氏许洪妻陈氏郭门诸节妇乔起鹤妻范氏张镇妻黄氏郝廷表妻魏氏卢镗妻段氏李凤鸣妻刘氏孙希尹妻尹氏李缙芳妻刘氏贾应元妻高氏蔡其俊妻王氏周某妻康氏陈睿妻张氏王文苑妻周氏张麒妻班氏王降妻田氏傅宁妻张氏王崇徳妻石氏吕正文妻徐氏张凤翼妻萧氏魏尔直妻张氏杨香哥妻樊氏李顺妻马氏康恭妻孟氏杨林妻张氏乔檀妻吴氏刘思缙妻张氏徐润妻王氏赵良臣妻王氏田杲妻璩氏刘兴妻王氏弭文妻宋氏张福妻王氏刘富妻李氏高选妻周氏刘汝为妻马氏王景妻刘氏老勲女二姐杨华夏妻荣氏李旺妻张氏郭铉妻黄氏缑西山妻周氏张应魁妻寗氏张甲妻刘氏符允中妻石氏傅自然妻焦氏傅廷竺妻张氏张晨妻于氏刘景学妻张氏王氏女董成章女张文举妻姚氏马英女四徳牛氏女荻英王章吉妻刘氏窦俨妻高氏魏豫妻叶氏李淮女李鑑妻刘氏裴钺妻刘氏高山妻朱氏李堂女李栾女刘聪女姜荣妾窦氏妙善扈文妻张氏张肃纪妻孙氏李继志妻刘氏蒋钦妻赵氏江蛟妻张氏李珠妻张氏赵计良妻王氏张氏女赵元亨妻方氏朱孔思继妻刘氏李裕妻程氏赵裕妻孟氏欧士龚妻马氏崔格妻张氏姚镇妻安氏张九鼎妻刘氏王守时妻丁氏张大经妻于氏陈汝忠妻刘氏赵礼妻耿氏王明求妻陈氏井华妻王氏郝琮妻李氏郝经妻诸氏李大经妻冀氏孟瑁妻房氏莫疑妻朱氏赵桢国妻吴氏崔峩妻李氏崔镒妻萧氏崔维邦妻潘氏周克寛妻王氏郭恂妻刘氏张拱耀妻牛氏徐来仪妻卢氏沈凤妻仇氏李继祖妻高氏邵大成妻马氏陶大伦妻张氏刘二辅妻王氏贾应鹗妻许氏禇言妻张氏张文爌妻席氏武维藩妻杨氏张科妻刘氏索一贵妻赵氏张缙妻陈氏髙登敏妻武氏王印昌妻张氏刘兰女张文翰妻李氏石清妻周氏苑甫山妻倪氏子妇王氏王大传妻任氏魏宣妻岳氏张绍宗妻王氏丛贵妻甄氏杨端妻任氏刘启母杨氏贾时雍妻杨氏郭佃妻张氏郝应聘妻芮氏苑𢎞祖妻陈氏芮服尧妻刘氏刘棻妻蔡氏刘养心妻李氏李煃旸妻纪氏苑固妻刘氏刘景妻赵氏牛尚纲妻王氏刘杰妻牛氏刘成徳妻张氏刘希贤妻宋氏王畿毓妻杨氏索鑑妻霍氏刘万言妻韩氏杨文蔚妻朱氏刘朴妻杨氏索玑妻王氏刘之翰妻李氏葛润妻刘氏芮昌申妻张氏刘可儒妻李氏江化龙妻张氏谢翰南妻孟氏李三才妾马氏裴章来妻刘氏冉贞观妻杜氏王氏女孟养善妻张氏芮允元妻从氏苑时荩妻韩氏廖琮继妻龎氏郝时雍妻刘氏杨进妻王氏刘相妻汪氏李氏陈邦谟继妻刘氏王之楫妻赵氏崔斗之妻卢氏柴之琦妻王氏王大治妻张氏张希臯妻刘氏邓世银妻刘氏寗良谟妻髙氏王进玺妻赵氏汪自髙妻吴氏阎宗孔妻吴氏纪国任妻张氏王倣妻朱氏李堂妻曹氏姚起龙妻靖氏子妇李氏孙祖夀妻张氏王贲徳妻刘氏许科妻王氏周臣妻俞氏张汝孝妻王氏齐夀邦妻吴氏刘执玉妻张氏尹之路妻梁氏马光前妻纪氏吴章灿妻冯氏孙正祚继妻逊氏翟光国妻周氏王钖田继妻崔氏周腾麟继妻许氏王之俊妻李氏丁大志妻赵氏常希文妻金氏吴养潚女淑姐刘慎妻张氏施我经妻荣氏杨二妻王氏陈门诸烈妇暨诸女赵应启女刘芝妻李氏王民轼妻纪氏刘尚忠妻吴氏赵麟妻张氏李振秀妻李氏刘梦松妻髙氏井㷆妻纪氏李在公妻井氏冯文烓妻王氏刘星毓妻柴氏宋允成妻王氏刘永祚女王坚妻纪氏张人龙妻某氏龙起化妾张氏朱之冯母李氏妻冯氏刘门诸烈妇刘国忠妻艾氏子妇韩氏刘一松妻王氏王国兴妻某氏李梦禧妻杜氏徐兆任妻张氏髙应选妻某氏马象干妻某氏髙文彩妻某氏阎守义妻李氏祝洪箓妻王氏徐景妻邬氏张玉瓒妻魏氏蒋士忠妻黄氏于腾云妻某氏杨元妻何氏曹绍勲母朱氏妻张氏焦门二烈妇暨诸女张元庆妻赵氏张继盛妻梁氏计守礼妻阎氏唐门诸烈妇郝体元妻顾氏王门诸烈妇暨女王干所继妻张氏子妇丁氏夏时行妻李氏女弟夏姐邹门二烈妇暨女刘应龙妻王氏魏继标妻提氏李尚清妻王氏成徳母张氏继妻霍氏女弟成氏王孕懋妻杨氏何有思继妻某氏子妇李氏乔门三烈妇潘一䕫妻徐氏子妇毛氏梁以樟妻张氏邢嘉遇妻韩氏金铉母章氏妾王氏李孔昭妻王氏胡应登妻侯氏孙光裕妻邱氏妾陈氏李国桢子妇巩氏顾明楫妻某氏本朝宫借辉妻何氏郝凤岐妻牛氏周经邦妻陆氏江元杰妻朱氏史可模妻李氏耿震英妻周氏李永福妻尚氏倪基圣妻刘氏乔任妻李氏王振妻袁氏马梦龙妻王氏张炜妻陈氏胡会侯妻刘氏吴邦彦妻马氏张守身妻卢氏王明元妻张氏王维新妻吴氏魏天良妻吴氏蔡树琼妻张氏杨国璋妻魏氏萧重炽妻姜氏于继纶妻莫氏华生国妻黄氏孙时林妻汤氏马锦妻任氏耿进金妻李氏龚黄妻姜氏陈麟妻通氏雷森妻王氏王良弼妻焦氏耿宗汤妻王氏夏之节妻崔氏田永盛妻李氏朱建中妻苏氏萧芷妻刘氏康虎妻李氏王兆辰妻刘氏芮伯祥妻张氏芮应阳妻王氏苑肯堂妻郝氏崔贤继妻王氏刘贤妻张氏杜懋忠妻丁氏陈以慈妻傅氏纪克荷妻张氏戴明资妻裴氏刘惟聪妻赵氏刘普妻李氏冯滕公妻王氏李寅妻赵氏刘焕妻潘氏杨于垤妻张氏罗𢎞妻谷氏耿进银妻李氏吴姬嗣妻张氏张仲祥妻马氏倪煜妻裴氏唐裔典妻杨氏李某妻杜氏姜锃妻于氏王九官继妻窦氏王行着妻宋氏王三接妻周氏宋文林妻刘氏蔡汝清妻汤氏井允妻纪氏杨士鳞妻刘氏孙永贵妻刘氏马明图妾李氏陈恊妾赵氏张应选妻孙氏黄守钦妻王氏王嫓美妻马氏王延鼎妻冯氏张廷筠妻刘氏王晋芳妻缴氏马崇化妻李氏霍维英妻刘氏桑凤鸣妻李氏胡作孚妻李氏丁本培妻刘氏范九畴妻边氏林森妻李氏苏起龙妻任氏沈铨妻田氏张三才妻李氏王家畹母陈氏马雯妻洪氏顾凝命妻陶氏潘淑妻孔氏郭金瓯继妻田氏李完秀妻张氏李尧辅妻王氏李兰馨妻张氏王所钖妻张氏刘从玉妻王氏陈赓妻杨氏李尚信妻王氏张聨标妾傅氏闫拱宸妇杜氏张氏查淑慎妻张氏章有吉妻谢氏王所御妻杨氏朱国祥妻陈氏张应㨗妻吴氏任大华妻刘氏张可稿妻梁氏冯嘉祥妻王氏刘莪惠妻李氏李懋林妻崔氏赵璞妻杨氏马瑞妻张氏崔士瞻妻任氏辛越妻张氏卜雍妻刘氏陈正国妻狄氏王门双节妇朱纯妻王氏冯云锦妻李氏宗麟育妻田氏黄云瑞妻吴氏杨纯祖妻戴氏杨文蔚妻柯氏杜如兰妻董氏崔时茂妻李氏梁应栋妻金氏刘清源妻郭氏黄云图妻康氏张思𢎞妻贾氏张文昇妻王氏万国官妻陆氏徐崇印妻张氏王璘妻张氏赵连璧妻王氏李登举妻张氏张克会妻张氏萧龙养女刘二姐郝俊妻李氏李星耀妻王氏王经妻何氏张国彦妻许氏王栋妻樊氏韩瑾妻李氏冯盛治妻赵氏方某妻陈氏徐孝妻张氏刘懐圣妻王氏王有徳妻钟氏刘养志妻赵氏冯守银妻顾氏张文翰妻傅氏王季铨妻张氏狄哲继妻王氏吴伯裔妻刘氏刘粲妻胡氏髙位妻段氏康氏女张泌妻赵氏陈木匠妻王氏罗鏊妻龙氏刘泽源妻李氏居文杰妻杨氏居登妻金氏居文印妻于氏居文英妻刘氏谢立賔妻王氏贾文魁妻陶氏高起麟妻黄氏雷淳妻王氏崔一鸿妻王氏吕捷妻陈氏何湛妻李氏赵应昌妻李氏姚某妻王氏魏之枢妻王氏杨司训女闺姐李时遇妻马氏周六哥妻陶氏王家玥妻吴氏方国栋妻梁氏董守义妻陆氏马徳坤妻张氏刘邦卿妻陈氏马呈竒妻耿氏马文炜妻刘氏田易妻胡氏高璘继妻苏氏姚起凤妻敖氏李国梁妻周氏魏廷璜妻李氏张国柱妻于氏朱暐妻赵氏王䜣妻孙氏王正妻郭氏王㷂妻纪氏赵完璧妻石氏孙斗柄妻徐氏赵准妻何氏童岳妻李氏李肇元妻刘氏刘玺继妻白氏刘培妻甄氏刘甄妻李氏刘堉妻何氏刘载妻石氏单焕曾妻许氏屈振英妻周氏郑安民妻赵氏王近仁妻宗氏刘承钖妻曹氏杨正熙妻孟氏王立妻陈氏方成芝妻徐氏张天爵妻曹氏李履祥妻孔氏陶门三节妇傅华祝妻刘氏张汝纬妻邹氏崔四畏妻郑氏施民望妻髙氏王楫妻李氏邵大成妻马氏刘体干妻赵氏赵映斗妻刘氏张正芳妻邱氏髙维岱妻刘氏王鸿儒妻王氏黄凤妻王氏周郁妻祖氏杜立言妻张氏曹持裕妻张氏尹遇汤妻张氏马文瑞妻刘氏任义春妻孟氏陈义明妻刘氏陶子明妻张氏殷承宪妻张氏王三姐陆河妻蒋氏马驭雯妻顾氏王李妻倪氏徐璋继妻左氏吴伯良妻罗氏胡公翰妻黄氏妾刘氏钟宣妻刘氏张自友妻李氏王福海妻陈氏王万荣妻程氏张彪妻许氏马雯妻张氏张含秀妻尚氏解万有妻刘氏骆大姐王之文妻李大姐章金妻李氏张瑞妻孙氏张玘妻窦氏牛文辉妻芮氏解万端妻宋氏杜立善妻邓氏甄殿魁妻刘氏李永茂妻顾氏屈尚志妻钱氏屈维垣妻杨氏罗懋官妻侯氏张升孙妻范氏妾王氏葛士楫妻孙氏高熺妻苑氏鲁廷瑛妻甄氏胡秉怡妻章氏周彬妻郭氏吴锦标妻刘氏崔茂惠妻曹氏张邦栋妻韦氏常怀远继妻张氏何淳女百顺赵文煜妻冯氏赵文炜妻王氏赵廷璧妻王氏刘三妻赵氏周之徳妻刘氏李酇妻韩氏孟宗圣妻王氏李逢阳妻姜氏徐元凯妻田氏王𢎞勲妻陈氏张存仁妻夏氏白文质妻徐氏杜恭瑃妻王氏王克复妻王氏张钖昌妻杜氏张昌祚妻杜氏杜本荣妻张氏张崇妻髙氏林正美妻邓氏陈启亨继妻冯氏王启功妻李氏齐承武妻胡氏王兰妻方氏孙蕋芳妻刘氏卢尚义妻梁氏张五妻姚氏芮鋐妻孙氏刘爚妻萧氏曹淮妻杨氏郭尔俨妻邵氏陈凤翺妻周氏金谦妻胡氏袁𢎞仁妻王氏郑世杰妻程氏王廷环妻汪氏杨𢎞勇妻白氏刘瀛妻许氏宋𢎞猷妻胡氏陈文选妻张氏仇潢妻王氏刘炳妻许氏李异森妻马氏张时隆妻康氏崔起凤妻侯氏宋明鼒妻倪氏丁圻妻崔氏李之柔妻张氏王惺妻于氏李世新妻崔氏张国振妻刘氏赵逊妻熊氏耿国翰母张氏刘应凤妻李氏丁尧彩妻胡氏陈琦妻王氏尚毓秀妻吴氏刘吉秘妻樊氏周象吉妻顾氏朱元杰妻韩氏范文明妻刘氏王顺宇妻王氏宫朝栋妻髙氏黄应坤妻刘氏张懋妻田氏刘贞继妻李氏刘琪妻李氏陈良琬妻巩氏方成芝妻徐氏张天爵继妻曹氏张士𢎞妻刘氏永平府唐邹保英妻奚氏李孝妇辽邢简妻陈氏金李寳信妻王氏李伯通妻周氏元王宗仁妻宋氏任椿妻董氏李贤卿妻王氏明杨成妻崔氏朱廷芳妻茹氏唐福继妻张氏齐逍妻王氏王尚賔妻赵氏张昻妾王氏王䜣妻李氏苏学颜妻李氏刘敬妻王氏郭宗愚妻李氏张湖妻汪氏沈凤妻仇氏姚斌妻李氏宋昇妻孙氏王𢎞妻吴氏王侃妻许氏陈瑛妻余氏翟昊妻王氏许俊妻刘氏金鼐妻李氏贾真儒妻袁氏白瑛继妻刘氏郭然妻李氏吕文秀妻李氏李达妻杜氏刘俭妻孙氏李泽妻周氏王铭妻叶氏刘孟絃妻商氏卢继伯妻杨氏汪必相妻王氏李准女胡海妻王氏宋升妻孙氏刘敬妻王氏宫富妻李氏杨江妻李氏陈表妻戴氏翟堂妻钱氏髙贵妻陈氏韩范妻杨氏郭经妻张氏艾绣妻霍氏刘光珂妻朱氏魏登髙妻余氏杨国奇妻阳氏李鹤妻朱氏邱行三妻夏氏李鹗妻翟氏李㙹妻胡氏魏妻刘氏王尧相妻某氏郭朝元妻惠氏任子孝妻范氏田国足妻髙氏陈鸿业妾杨氏宋文燿妻张氏妾尤氏魏业懋妻齐氏王尧相妻王氏寗栋姐伦品着妻石氏周士昌妻王氏谷钟妻王氏张应贽妻赵氏王时衡妻刘氏傅大成妻徐氏茹瑛妻惠氏王隆明妻黄氏萧苇妻王氏齐士斌妻张氏孟臣极妻冯氏杨德斌妻李氏薛文龙妻李氏杨体亨妻刘氏李云起妻白氏杨甲第妻刘氏寗君钖妻齐氏魏化淳妻史氏马大徳妻王氏韩修业妻蔡氏朱文运继妻李氏汤世功妻王氏侯王臣妻王氏王自省妻陈氏朱镇胡妻石氏黄氏女妙宣李昇之妻张氏何志道妻郭氏张云鹗妻萧氏罗荣妻林氏田国祥妻邢氏陈靖策妻李氏李思敬妻尚氏张世忠妻郭氏栾养义妻倪氏洪大金妻刘氏穆齐崙妻鲁氏髙世勲妻韩氏郑廷献妻罗氏辛栋隆妻张氏张翷妻杨氏朱澄之妻郭氏萧被远妻刘氏萧行远妻孙氏谭有临妻郭氏刘世隆妻田氏程继中妻林氏宋成禄妻岂氏萧裕远妻王氏刘复初妻张氏韩国祯妻周氏张守诚妻范氏华氏女欧阳玳妻赵氏郝邠妻吴氏王思文妻厉氏李发妻陈氏李东妻王氏王许妻张氏卢尚钦妻刘氏孙忠妻张氏陆纯妻彭氏子妇梁氏王伯川妻石氏李浣妻韩氏赵来佳女党文明妻葛氏程玉妻王氏金禧妻髙氏乔润妻王氏杨太芳妻谢氏焦承勲妻李氏韩景昌妻陈氏孙鋐妻王氏张世昌妻杨氏白镛妻杨氏陈氏女静英韩应庚妾杨氏韩原相妻王氏子妇吕氏何秉善妻冯氏马逢时妻牛氏陈䝉贞妻宋氏李可培妻秦氏子妇田氏焦庆延妻韩氏廖承训妻陈氏韩原洁妻王氏李天祚妻穆氏本朝刘天祐妻翟氏王思让妻刘氏王得妻李氏魏业懋妻齐氏髙显辰妻戈氏邢凤喈妻刘氏子妇杜氏邵瑄妻刘氏邵瑚妻马氏张元妻赵氏周尚卿妻白氏周大哥妻李氏郭重美妻李氏王尔勤妻潘氏刘廷巩妻穆氏谭有章妻王氏刘世名妻曹氏刘秉干妻郭氏赵梦辐妻穆氏魏士翰妻林氏任嘉彦妻冯氏王钦明妻穆氏程体观妻董氏萧升妻何氏吕焕如妻蔡氏冯腾蛟妻朱氏郭进妻董氏卢克敏妻刘氏邹𢎞道妻费氏王妻李氏王珨妻齐氏张缙妻章氏茍毅妻郝氏温成义妻王氏田氏赵万忠子妇刘氏李尔炽妻孙氏曹云望妻殷氏谷九德妻马氏彭瑾妻李氏郭重发妻徐氏宋友怀女典姐齐士斌继妻张氏齐士良妻汪氏髙齐斗继妻李氏张我见妻李氏张是达妻曹氏茍鹤程妻郭氏张敬宸妻杨氏齐士敏妻田氏张鸣凤妻田氏燕先正妻齐氏王珵妻孟氏杨茂新妻宋氏贾汉儒妻齐氏费进秋妻崔氏马用德妻孟氏李位妻常氏刘朝宗妻才氏张仲孝妻范氏田鵾妻张氏李云起妻白氏戴君杰妻刘氏田生瑞妻冯氏齐士望妻党氏孟国祥妻吉氏王绍先妻陆氏康朝选妻刘氏伦品观妻王氏李先期妻伦氏李进功妻田氏李佳秀妻曹氏宋梯云妻马氏盛治妻刘氏董锦妻伦氏陈如茂继妻孙氏孙善述妻梁氏曹鈵妻刘氏刘礼泰妻朱氏赵文炳妻齐氏彭玉妻李氏孙印蕃妻曹氏马成妻张氏髙之珩妻王氏程可法妻李氏萧裔介妻侯氏郝明飏妻赵氏子妇冯氏赵跻妻张氏赵惇妻董氏傅起荣妻王氏李芬妻罗氏李棠妻陈氏阚相宸妻李氏曹启贤妻孙氏郭声远妻王氏吴倬妻王氏张清模妻董氏张起鲸妻郝氏康庆远妻毛氏吉谦妻萧氏杨甫望妻王氏郭如朱妻刘氏穆维颐妻张氏刘徳𢎞妻王氏俞承恩妻张氏刘成柱妻祖氏任三瑞妻郝氏郝又贤妻萧氏毛钟秀妻萧氏李轮妻季氏林凤至妻马氏赵煐妻穆氏李学孟妻张氏寗妻叶氏萧有蕡继妻赵氏张永康妻姚氏张𢎞基妻寗氏田畴继妻孙氏彭起妻汪氏王妻李氏刘志儒妻姚氏吴珖妻杨氏孙瀚芳妻李氏髙甲妻白氏尹仲成妻刘氏陈永贵妻云氏贾朝聘妻王氏常时兴妻徐氏吕正徳妻魏氏吕储元妻傅氏刘碣妻赵氏畿辅通志卷八十六畿辅通志钦定四库全书畿辅通志卷八十七列女保定府汉魏氏木兰隋许善心母范氏唐崔元暐母卢氏崔彦昭母李氏妙法元刘治妻赵氏崔宾妻尚氏刘甫妻李氏王氏女明靳光祚妻贾氏子妇左氏张天禄妻宋氏李锦妻袁氏郝廷儒妻王氏张进诚妻王氏子妇陈氏李峙嵘妻孙氏杨天秩妻王氏任某妻张氏郭天寳妻李氏郑公昱妾孙氏魏尔显妻臧氏郭尧中妻王氏郭鑑妻李氏左凤妻张氏张良卿妻刘氏郭明烺妻杨氏胡学妻高氏刘铭妻何氏王健妻邢氏韩凤妻陈氏成俊继妻王氏王铎妻刘氏王拱妻张氏郑炯妻罗氏子妇常氏张燿妻李氏王令辰妻张氏蔡邦俊妻韩氏李友谅妻王氏梁才妻延氏甄六妻呉氏于深妻尹氏龎佃妻王氏张妻桑氏胡昇妻王氏魏增妻李氏朱伦妻王氏王门三节妇薛清女薛妻梁氏邵柟妻王氏王琼妻李氏谷暹女辛氏女牛环女张澄女郝廷璋妻张氏张沼妻呉氏刘瑶女葡萄张胡妻管氏曹贤妻单氏高氏女孙学妻季氏张聚妻刘氏吕志学妻胡氏纪文理女玉寰刘瑶妻高氏王某妻刘氏张妻王氏刘氏女董一经妻贺氏李荷妻郑氏张志刚妻李氏田秉妻邢氏江廷寳妻王氏刁天钖妻胡氏王一儒妻呉氏李慎妻沈氏张鑑妻龙氏贾济妻陈氏贾鲁妻郭氏吕春妻田氏邵龄妻刘氏于深妻尹氏张宦妻梁氏臧朝周妻王氏张宛妻杜氏马维柱妻纪氏张东井妻苏氏李顺妻魏氏李志铭妻郭氏李景芳妻王氏董大学妻马氏赵贞妻杜氏师人哲妻王氏谢谏妻陈氏胡奎继妻邱氏李万妻呉氏陈玺妻戴氏刘惠妻居氏王希礼妻乔氏张俊妻臧氏王应臣妻李氏赵继祖妻张氏田自明妻贾氏李志道妻郑氏刘世朝妻张氏邵芳妻刘氏王家贤妻倪氏田惠妻杨氏刘朝偀妻居氏司崇质妻张氏王甫兴妻杨氏安仲杰妻杨氏司邦淳妻宋氏赵瑞妻张氏徐霏妻王氏张门三节妇李瀛妻郭氏王养志妻李氏李天秩妻王氏李进荣妻王氏刘泽妻傅氏李芳妻宋氏刘镇妻徐氏子妇戴氏刘寿昌妻杨氏刘兆元妻贾氏韩軏妻李氏李章妻孙氏子妇张氏张聚良妻曹氏赵东山妻张氏子妇李氏王迁妻陈氏刘逺妻邵氏党云龙妻张氏刘治妻赵氏南江妻韩氏谭琚妻贾氏王承训妻尚氏刘道充妻邢氏田有恒妻樊氏巩邦印妻郄氏赵天民妻魏氏南邦彦妻杨氏冯庆妻南氏赵光裕妻乔氏冯炳妻国氏李学泌妻葛氏田大增妻朱氏纪养中妻李氏李靖妻王氏单谏妻梅氏李鼎妻万氏葛光祚母申氏孙世遨妻郭氏张思恭妻周氏王宗传妻马氏纪光祚妻郎氏张世官妻王氏刘廷璋妻王氏妾田氏胡时亨妻刘氏子妇周氏王新士妻李氏薛瑶妻冦氏壬骢妻杜氏孙光祚妻李氏杨门三节妇隂春妻王氏张进妻李氏曹玉妻刘氏胡彤妻王氏隂木妻李氏张朂妻李氏齐𢎞业妻滑氏赵之璧妻种氏种效道妻王氏李冠妻任氏宋门三节妇王廷徴妻曹氏王庄妻隂氏朱世芳妻刘氏曹文高妻王氏曹廷贵妻臧氏张花妻李氏杨一仕妻韩氏王章妻孙氏张讱妻王氏崔崇妻吴氏韩宗信妻杨氏李贡妻马氏何鱼妻王氏何顺继妻许氏刘焕妻李氏司杰妻崔氏孟进孝女似春汤泽妻宋氏崔茂妻陈氏齐邦柱妻蒋氏刘竒臣妻田氏王崑妻刘氏辛武妻王氏张伟妻马氏何鲲妻韩氏何自新妻仇氏杨明妻马氏刘登妻张氏王之宾妻赵氏杨其波妻梁氏管一鵾妻曹氏刘恬妻孙氏刘凤翻妻黄氏邸箱妻马氏孙国祚妻陈氏子妇陈氏杨桂妻刘氏杨秉贤妻马氏花似锦妻仇氏单锦妻殷氏周敏妻马氏田西妻刘氏李埜继妻陈氏刘浑然继妻康氏管学畏妾刘氏辛守徳妻宋氏袁梧妻卢氏王仲科妻刘氏王耿妻高氏陈荩妻张氏刘接武妻韩氏韩来复妻刘氏于守本妻张氏臧国周妻邢氏魏熙妻李氏张籥妻管氏张春先妻陈氏张复振妻王氏袁希契妻刘氏仇铎妻郎氏白瑀继妻张氏韩遇春妻高氏王甫女马赐妻李氏史斌妻崔氏陆世登妻辛氏田润妻李氏王霆妻李氏李悦妻薛氏杨鸢妻何氏马思毅妻贾氏郑孔昭妻马氏李盛时子妇贺氏范良吏妻史氏刘凤妻胡氏侯㢲妻费氏刘嘉谟妻侯氏王言妻周氏王应元妻何氏崔景昭妻梁氏张玠妻崔氏孙文成妻张氏万钟妻李氏常辂妻汤氏赵登高妻方氏赵世明妻李氏杨继盛妻张氏康廷相妻杨氏王道平妻何氏梁广妻张氏子妇萧氏尹章妻杨氏子妇王氏史学熹妻郭氏子妇徐氏蔡贡妻张氏孟学正妻刘氏樊义妻张氏暨女邵𢎞址妻刘氏霍瓒妻张氏樊琎妻张氏王化龙妻阎氏杨炫妻秦氏李橓妻邵氏张学思妻李氏萧大英妻杨氏刘大节妻姚氏孙佩妻蔚氏隂钖瑞妻贾氏郑思敬妻张氏陈理阳妻张氏徐名妻王氏张徳真妻张氏胡时化妻刘氏张文竒妻石氏子妇孙氏萧门三节妇王邺然妻胡氏李合天妻张氏宋印昌妻杜氏刘缵祖妻刘氏槐天申妻师氏蔡永兴妻刘氏孙凤翔妻冯氏杨竒芳妻赵氏殷选妻王氏颜三仲妻王氏萧重稳妻宋氏朱应魁妻王氏李根心母龎氏王师孟妻辛氏王承志妻马氏宋淙妻孙氏孙立徳妻张氏王懋极妻孙氏梁铨妻刘氏暨女李瑞憘妻张氏龎景川妻冀氏邵桂妻张氏于汴妻李氏呉门三节妇何讷妻刘氏苏守业妻傅氏朱光印继妻杨氏子妇邵氏史政妻王氏郝富妻赵氏刘天叙妻张氏胡自明妻李氏樊梧妾王氏苏景隆妻王氏胡印昌妻陈氏康廷臣妻刘氏隂永明妻王氏李思敬妻王氏朱万户妻刘氏毕鸣凤妻王氏李南金妻孙氏胡应龙妻韩氏刘良知母胡氏王一孚妻韩氏李义妻陈氏李确妻张氏苗景新妻蔡氏田仲卿妻徐氏呉正文妻徐氏郑卿妻何氏陈秀妻李氏张云妻秦氏刘琬妻叶氏刘世荣妻任氏子妇萧氏王之肱妻隂氏陈绍庆妻田氏殷汉妻牛氏子妇王氏隂时通妻胡氏子妇王氏张铎妻李氏侯文宪妻孙氏子妇萧氏黄朝封妻吕氏王腾高妻刘氏范有才妻萧氏程问之妻韩氏陈荩妻程氏子妇程氏贾梦麟妻王氏隂继先妻崔氏宋铠妻赵氏张良臣妻段氏李渭妻王氏李跃妻马氏李祖庚妻韩氏孙铃妻杜氏刘进朝妻齐氏邸炳妻张氏子妇杜氏左三徳妻王氏王其昌妻陈氏王行从继妻李氏刘天宠妻李氏张五品妻何氏张博妻杨氏刘士俊妻马氏马赞妻李氏胡谦妻王氏姚瓒妻朱氏王问臣妻黄氏胡邦化妻王氏张镇妻许氏李尚仁妻刘氏路可知妻边氏孙尚徳妻何氏顾大成妻魏氏李联和妻祁氏田之杰妻谷氏张可乆妻马氏袁象干妻李氏邵𢎞域妻李氏张中美妻邵氏邵𢎞祉妻刘氏张炫妻桑氏王问善妻张氏边宠妻张氏孙榛妻王氏张璞妻黄氏王居簪妻刘氏李简妻吕氏王家瑞妻隂氏石邦彦妻韩氏刘稽古妻侯氏张廷妻张氏妾张氏崔位妻姚氏杨㑹妻温氏马文进妻王氏刘灼妻谷氏王思礼妻刘氏宋之僎妻郭氏王璟妻李氏谭自登妻刘氏隗好诗继妻冀氏杨士𢎞妻孙氏王国翰妻李氏李定荣妻陈氏王荐妻孙氏范士楫妻马氏子妇王氏暨三女苗景珠妻姬氏子妇杨氏暨女陈擢颍妻杨氏耿门诸烈妇陈正心继妻姜氏子妇杨氏王佐妻崔氏田之龙妻成氏胡湛妻颜氏胡垣妻李氏段尚志母王氏妻侯氏郑门诸烈妇陈予启继妻陈氏李之玉妻郭氏邵𢎞埴二女刘渤妻王氏房氏二女王舜相女赵鸣凤妻刘氏刘光逺妻李氏齐玉妻段氏郭文纲妻李氏张鐩妻荆氏张启行妻陈氏苏有根妻高氏子妇刘氏张启忠妻谢氏许世竒妻刘氏刘芳声妻许氏王梦明妻刘氏葛学亮妻李氏张奋翼妻王氏张舒翼妻李氏王治妾徐氏王三聘妻李氏李春兆妻朱氏陈我绩妻张氏孙之妻边氏韩时懋妻成氏杜升之妻冯氏孙之昌妻李氏贾珽妻齐氏刘嗣昌妻张氏刘继昌妻周氏刘克昌妻冯氏郑凤妻史氏张应谔继妻刘氏胡万仓妻张氏宋允谷继妻王氏刘成宪妾黄氏马某妻段氏王世琇妻武氏李化槚妻王氏张璞妻王氏张妻王氏王某妻刘氏邵钟瑗妻顾氏张子耕妻南氏吕志学妻胡氏陈士章妻张氏金毓峒妻王氏张门诸烈妇暨诸女刘门诸烈妇暨女贺门诸烈妇暨女石门三烈妇王之珽妻齐氏暨二女阮铭祖母杨氏师恕妻刘氏耿教授妾某氏文运昌妻宋氏申钖妻王氏何光岳妻师氏刘自重妻罗氏张尔翚妻唐氏韩枫妻王氏陈国政妻张氏阮积学妻何氏王继桂妻张氏何一中妻赵氏陈宗瞻妻杨氏孙诚妻许氏王崇化妻赵氏刘世安妻王氏梁芳妻王氏梁儒秀妻杜氏董秀妻燕氏常悦妻李氏张朴妻陈氏汤燮元妹贺良村妻曹氏张𢎞业妻王氏张映星妻李氏高植妻王氏刘源堪妻王氏高桂妻刘氏王尔爵妻刘氏王允庆妻徐氏王氏女陈善女安邦母张氏张文灿母汤氏王惟一母倪氏王传芳妻阎氏暨女王延祹妻张氏王延礽妻贾氏齐𢎞谟妻乔氏齐𢎞勋妻王氏陈僖妻常氏张邦正妻李氏张琰妻裴氏张玉妻李氏刘望伟妻薛氏刘𢎞妻王氏王燿妻刘氏王溶妻王氏杨毓竒妻贺氏樊崇阶妻梁氏郭其谋妻彭氏刘凤柱妻张氏王徳元妻何氏文斗光妻李氏卞文明妻李氏张宗智妻张氏王朝卿妻朱氏韩有金妻王氏张濬愚妻王氏王杰妻董氏王镇邦妻杨氏李竒芳妻王氏党鸿仪妻刘氏曹儒俊妻李氏刘兆贞妻呉氏冯某妻陈氏黄某妻齐氏何光二妹李逢阳女连茹女刘氏潘氏张氏冯氏刘氏李氏曹氏颉氏唐氏本朝程格妻王氏张稚升妻王氏信上选孙女宋登龙妻赵氏刘百顺妻王氏梁可均母杭氏白鸿儒妻王氏侯思忠妻张氏王文秀妻佟氏萧党女王御干妻姜氏耿嘉璞妻任氏王庶楙妻潘氏许世登妻隗氏李大库妻刘氏祖君荣妻张氏麻陛妻王氏麻封妻张氏玉钰妾张氏黄中理妻李氏胡熜妻李氏李世珍妻张氏刘登举妻段氏耿朴妻许氏陈养心妻杜氏许显谟妾孙氏呉进臣妻张氏许业妻杜氏尚林妻许氏李良玉妻张氏胡世科妻段氏张绳舜继妻刘氏任发祥妻王氏张徳昌妻任氏姚士伸妻杨氏刘时道妻张氏臧尔励妻左氏刘𢎞儒妻刘氏张瑛妻刘氏袁邦玺妻杨氏张镜妻袁氏王祚明妻汤氏彭一龙妻郭氏李应讲妻张氏李鸣阳妻赵氏刘汝良妻张氏郑门双节妇孙我后妻王氏朱全母刘氏王新世妻马氏郑九序妻孙氏郑光照妻马氏杨垣妻颜氏牛思智妻李氏田正喜妻牛氏刘泰贞妻崔氏王市妻张氏子妇萧氏刘联捷妻隂氏田雯妻陈氏王承芳妻张氏萧逢泰继妻石氏吕魁英继妻王氏辛庄邨妇王氏西许邨妇王氏杨民畏妻马氏刘上逹妻苑氏桑梅母张氏辛氏许登仕妻孙氏小王邨妇时氏董光绶妻解氏子妇阎氏王孙葆妻张氏胡开生妻苏氏刘昌期妻苏氏何永芳继妻史氏王维孝妻韩氏宋化民妻王氏倪道亨妻李氏何魁芳妻李氏马之䮖妻王氏张经济妻王氏马维庆继妻董氏马之骏妻金氏赵立妻姚氏许洪印母王氏妻王氏王衮妻何氏袁斌妻段氏梁大用妻孙氏李鸣妻赵氏子妇康氏李采妻柴氏杨长寿妻郑氏林自胜妻任氏支学春妻彭氏冯开文妻王氏王某妻李氏赵璇妻吕氏赵治安妻王氏马士骐继妻雒氏张茂斗妻郑氏刘尚徳妻潘氏田时化妻朱氏张玘妻乔氏郭三秋妻马氏周钦妻杨氏王本振妻李氏韩谔妻李氏韩用义妻张氏韩用忠妻王氏张名陛妻李氏王孙蕚妻韩氏石大桢妻辛氏韩运开妻董氏郑皇玉妻高氏范馨妻李氏杜门双节妇王熊印妻鹿氏张崇旺妻孙氏袁噩妾潘氏李登吁妻朱氏陈覞妻王氏侯琯妻王氏魏良用妻董氏孙𢎞训妻隂氏孙国刚妻仇氏呉琯妻吕氏常文焜妻刘氏刘祚长妻郄氏冯绍立妻曹氏南来献妻赵氏康尔禄妻田氏赵玑妻赵氏李仙品妻张氏阮伏龙妻陈氏钟瑛妻赵氏冯珍妻刘氏梁铨妻刘氏杨九纶妻王氏麻文煜妻王氏张聪妻赵氏潘凤妻牟氏王勤妻张氏王显妻张氏王祚乆妻魏氏杨灿妻王氏范良女左浩成妻董氏罗氏南中行妻刘氏王辅干妻沈氏张之坪妻邸氏刘国印妻郭氏郭洪阳妻汤氏尹惟廉妻张氏魏见威妻贾氏张之屏妻刘氏李自新妻王氏傅维登继妻吕氏郑景涞妻呉氏朱士忠妻崔氏李国瑜妻赵氏刘蕙妻李氏范大嘴妻李氏郄妻郭氏刘栢妻王氏孙之敬妻张氏陈理阳妻张氏胡来臣妻张氏赵嘉谟妻马氏王善志妻金氏子妇边氏王邺然妻胡氏刘沉如妻赵氏王懋极妻孙氏宋明友妻孙氏胡沧妻常氏李琮妻苏氏宋淙妻孙氏刘尔极妻李氏王六妻赵氏杨天琦妻郑氏王捷三妻李氏李东文女大姐郑连新妻化氏顾大成妻魏氏顾肇祥妻王氏师若玙妻阎氏王之琯妻牛氏王璋妻尹氏季联芳继妻杨氏季捷芳妻高氏张我龙妻胡氏鹿晓妻顾氏王檀林妻刘氏张骏妻王氏李贯斗妻阎氏王方来妻胡氏田贵妻郭氏黄来聘妻魏氏子妇朱氏王钟全妻孙氏乔得儒妻刘氏张眇女大姐朱尔均妻杨氏崔继孝妻刘氏戴进寳女五姐尹公弼妻李氏李壤妻辛氏李焕元继妻孙氏韩箎妻龎氏戴国兴妻王氏冯淑继妻刘氏王琯妻李氏张国侯妻呉氏边胡蚩妻李氏张晟妻陶氏马树屏妻吕氏黄桂林妻孙氏薛功溥妻杨氏王天佑妻吕氏刘聪竒妻魏氏史克刚妻李氏郑栋继妻赵氏史绍光妻张氏龎国楝妻魏氏郑景洛妻赵氏张攀麟妻荆氏赵鼎镛妻郑氏张秀芳妻王氏阎徳明女黑姐杨维城妻孙氏李若棻妻潘氏刘承家妻杨氏王超曾继妻汪氏马储秀继妻苏氏张天才妻丁氏梁永瀚妻何氏萧守妻李氏王几妻张氏刘国祥妻沈氏李可则妻杨氏齐永祚妻张氏于跃江妻张氏李明秀妻蔡氏陈抒泰妻于氏王一龙妻马氏刘灼妻谷氏杜三魁妻王氏王瑜妻管氏张廷球妻刘氏王谷妻谢氏杨廷正妻何氏李用行妻崔氏李允元妻凌氏谢宴朝妻耿氏商之辂妻戴氏商洛妻谢氏于浡然妻文氏张士达妻陶氏畿辅通志卷八十七畿辅通志钦定四库全书畿辅通志卷八十八列女河间府唐殷保晦妻封氏高叡妻秦氏宋王昭远祖母郭氏元孙氏女蔡賆妻王氏子妇王氏田士达妻王氏明柴时妻刘氏于栻妻徐氏魏氏女王绍妻郭氏李重耀妻于氏李文植妻林氏薛尚智妻修氏韩思远妻刘氏韩思贵妻边氏李门四节妇崔祥妻刘氏王宪妻李氏宋甫林妻冯氏韩得礼妻高氏李迁桂妻祁氏子妇王氏韩一经妻邓氏葛署妻孙氏邓节妻毕氏张永钖妻朱氏髙大体妻张氏王守成妻刘氏张继世继妻邢氏宋友妻许氏刘自持妻张氏王廷曜妻张氏白一仕妻王氏赵时卿妻傅氏刘泮妻逯氏刘继芳妻霍氏刘架妻李氏髙渭妻朱氏邓晁妻杨氏薛自道妻郭氏张躩妻陈氏刘纬妻祝氏沈周南妻王氏董氏女娄殿妻刘氏黄真妻朱氏王问䇿妻阎氏刘鸿儒母赵氏李庭妾靳氏傅应吉妻左氏李元妻尹氏刘子谦妻黄氏李达妻张氏吕种妻牛氏林涞妻韩氏李士经妻王氏高梦轸妻刘氏张起田妻牛氏韩谓性妻王氏陆璠妻丁氏宗礼妻李氏熊信妻金氏张鸿妻卢氏何昇妻李氏任敬妻李氏郑续继妻白氏郭朋妻刘氏方进贵妻杨氏孟隆妻杨氏杨淮妻姜氏髙依仁妻张氏马任政妻杨氏王髙妻薛氏张本妻许氏钱妻唐氏周贤妻吴氏郭经妻孙氏马莲妻范氏周本顺妻张氏赵存仁妻李氏祁果妻陈氏冯纪妻赵氏子妇王氏万桂妻刘氏李如雁妻郜氏王汝钦妻邵氏子妇梁氏陈志远妻王氏苏万强妻张氏赵见妻陈氏闵佑妻米氏刘氏陈氏吕氏李氏胡山女张珍女邢表女髙二姐陈四姐曹端女春桃温钦女三姐吉占妻马氏戚通妻祁氏伊汝俨妻倪氏李应科妻孙氏姚让妻马氏刘谟妻张氏米炫妻许氏王建中妻杨氏刘壂继妻张氏米守正妻李氏王枫妻路氏宋鲁妻冯氏冯士举妻马氏于宗建妻李氏刘泰妻张氏李端妻王氏贾从新妻霍氏邱一哲妻尤氏潘洪妻崔氏贾天恭妻刘氏崔波妻刘氏胡敏学妻张氏田袭妻赵氏刘门三节妇滑守先妻常氏谢应时妻马氏谢仲仁妻刘氏裴恭妻萧氏苑琇妻张氏范宁妻杨氏曹恩妻髙氏路璸妻马氏李日强妻衣氏袁岫妻王氏朱世禄妻王氏闵彛妻张氏田四妻党氏李懋妻孙氏谢贤妻宣氏韩富妻李氏韩志妻徐氏林时显妻赵氏崔永康妻闵氏张绍妻邝氏张斯文妻邝氏金鐡妻郑氏赖国宠妻韩氏刘佑妻董氏女二姐史文通妻李氏冯源妻闵氏子妇衞氏刘珏妻苏氏子妇吕氏边湘妻林氏郭应兆妻闵氏边佐妻陈氏周文魁妻王氏刘宗道妻李氏刘权妻韩氏宋寛妻于氏陈谟妻张氏妾杜氏周氏赖承谦妻赵氏龎奎妻刘氏龎桐妻王氏杜廷蓁妻张氏曹一鹏继妻谢氏王守廉妻刘氏边沭妻郭氏冯三谟妻谢氏张熟妻章氏胡守寅妻闵氏邓绍先妻董氏郭遵妻胡氏于谞妻邝氏祝房妻王氏孙绳武妻冯氏张德润妻闵氏谢文煃妻王氏谢文焯妻金氏郑煜妻李氏边杲妻郭氏顾民懐妻武氏李云鹏妻金氏宗楷妻高氏金守妻田氏李禹妻罗氏子妇季氏阎二姐殷相继妻吴氏阎浩妻李氏王德风妻于氏齐公鲁继妻徐氏孙灏次女陈门三节妇李橘妻徐氏胡继芳妻李氏宫论妻郭氏陈尚賔妻胡氏马邦屏妻于氏李果妻刘氏于道一妻刘氏张问仁妻胡氏郑云蛟妻刘氏刘一本妻杨氏赵思恭妻刘氏杨时妻杜氏赵氏孙惠妻盛氏李尔馨妻门氏刘九思妻丁氏石翼妻任氏万化行妻陈氏刁可法妻刘氏尹大政妻王氏刁可嘉妻黄氏张克昌妻王氏李宇妻秘氏于岭妻李氏吴邦儒妻韩氏阎有俊妻刘氏赵时显妻杜氏孟思德妻刘氏刘钺女若兰李恩妻赵氏沈洲妻王氏郑昕妻扈氏子妇李氏茍文魁妻杨氏任杰妻髙氏姚佐妻高氏王増妻杨氏子妇马氏叚茂妻杨氏吴从周妻赵氏吴东周妻尚氏杨某妻刘氏赵西妻朱氏崔秉重妻王氏李得洪妻张氏吴正全继妻杨氏陈赓妻刘氏贾成吾妻于氏胡瑶妻张氏崔元桢妻马氏陈谟妻王氏吴士来妻杜氏李䕃溥妻宗氏胡宇陶妻李氏鲁生智妻贾氏解珽妻杨氏李顺芳妻董氏贾延谊妻韩氏胡宇清妻张氏倪旺妻杨氏李仲妻秦氏胡士竒妻郑氏崔居州妾李氏周乔妻赵氏刘乔龄妻霍氏张鹤妻王氏侯氏杨宏妻赵氏胡时茂妻刘氏卢守义妻邓氏郭应鹗妻龎氏陈衷素妻刘氏程鹏远妻孟氏李绪妻何氏子自立妻鲁氏刘维忠妻王氏卢九成妻王氏孙佐妻翟氏吕燿妻唐氏王之畿妻韩氏张灿妻周氏张垣妻李氏高敔妻赵氏李桂妻姚氏王梓妻纪氏张云干妻赵氏王炳然妻裴氏叚缟妻张氏刘俊烈妻李氏刘门三节妇张之蓁妻郭氏李志学妻王氏侯朝彦妻苑氏李德杨妻胡氏李士经妻王氏董𢎞功妻王氏韩克俭妻李氏曹季妻孙氏李廷材妻王氏曹鑑妻孙氏鲁云妻吴氏刘三妻田氏子妇牛氏宋名妻顾氏陆烇之妻姜氏吉术妻竺氏陈居妻李氏于三畏妻袁氏于三省妻金氏贾允吉妻黄氏姚同文妻萧氏魏卿妻孙氏王可廸妻姚氏樊良妻董氏朱伟妻李氏樊资妻金氏王道东妻张氏宋伟妻邸氏赵三聘妻程氏常自爱继妻牛氏高门三节妇萧汝重妻张氏姚濵妻孙氏孙瓉妻朱氏何昌妻王氏孙恕妻王氏许俊妻陈氏子妇王氏翔妻王氏蒋青妻金氏锐妻佟氏李养直妻杨氏启妻张氏张可信妻王氏通妻赵氏常国相妻余氏重华妻朱氏蘓昇妻胡氏景隆妻周氏烶妻袁氏子妇刘氏雷尚质妻黄氏孙自强妻温氏子妇温氏张钺妻杨氏许云程妻樊氏白栋妻荣氏窦九曜妻秦氏姚光表妻黄氏李云蒸妻戈氏李庚之妻王氏陈南星继妻王氏路守洪妻髙氏郝允昭妻张氏陈俞妻贾氏王自复妻刘氏尹世福女邵汝德妻霍氏刘滙之妻孙氏马仲斗女刘化中妻王氏樊得华妻杨氏秘养邃妻翟氏王光中妻杨氏左绍妻冯氏贾太初女朱启颕妻汪氏钱敦朴妻边氏郭门二烈妇倪秉枢妻张氏彭开宗妻陈氏陈新国妻王氏朱嘉运妻祁氏提兆吉妻纪氏白颕祚妻王氏吴长䇿妻髙氏王光辅妻樊氏髙鑑妻张氏祁尔谟妾张氏王氏张氏齐之宸妻刘氏孟兆祥妻何氏子妇王氏高年妻陈氏龎招俊继妻曹氏刘得成妻李氏王显禄妻刘氏本朝曹可乆妻闵氏宋登妻许氏闵灏妻章氏周之适妻祈氏白调鼎妻及氏李文秀妻陈氏许养元妻孙氏孙保邦妻尤氏刘清涟妻王氏杨如庭妻宗氏许光裕妻胡氏马中骊妻施氏葛文显妻张氏吴进义妻孙氏刘梦獬妻沈氏高鸿焜妻纪氏田国翰妻李氏韩文光妻左氏刘智忠妻孔氏李雯妻杨氏陈谏妻张氏李生辉妻边氏杨梯妻郝氏陈国恩妻李氏孟三聘妻牛氏左名俊祖母李氏母梁氏刘上才妻郭氏张景阳妻苑氏刘景芳妻卢氏梁孟冬妻李氏魏志髙妻蔡氏张崇孝妻崔氏李佐邦妻余氏子妇高氏杨惟藻妻吴氏王家賔妻王氏刘彦妻吕氏刘自成妻季氏郑钦成妻季氏吴文焕妻刘氏王璠妻房氏王都妻刘氏张生瑞妻王氏孙宅俊妻吴氏张一全妻郭氏时泽妻高氏苏鏻妻王氏孟光明妻林氏张其光妻郑氏郭景妻时氏刘庆贻妻吕氏张元调妻范氏张聫桂妻张氏安奎璧妻邢氏李瑛妻邹氏王屏妻张氏蔡浡妻赵氏张夲端妻马氏姚命虞妻黄氏周良臣妻张氏张文正妻李氏王霖苍妻冯氏侯国聘妻陈氏董三槐妻谷氏铉同妻姚氏陈䋲祖妻李氏刘有余妻赵氏姚鹉妻夏氏夏凤翥妻马氏孙惟泰妻崔氏秘允信妻翟氏齐之宇妻赵氏范海妻窦氏许宗礼妻王氏许明贵妻张氏郭五常妻赵氏刘昱妻刘氏韩𢎞济继妻李氏徐维福妻陈氏王塡妻徐氏马振甫妻王氏翟钦邻妻郝氏于宏开妻陈氏李计元妻王氏刘执中妾吴氏翟可化继妻李氏路由平妻王氏武永康继妻何氏武肇基继妻张氏宋之范妻马氏宋旦妻孟氏朱灿南妻李氏崔梦龙继妻杜氏田师圣妻李氏刘沛然妻李氏刘济之妻霍氏刘芳标妻李氏王文贵妻陈氏张廷箴妻德氏李守儒妻赵氏张鵙鸣妻于氏赵明标妻许氏刘守正妻张氏韩甲第妻武氏李见田妻张氏李道基妻陈氏刘有庆妻张氏司焜妻陈氏陈振希妻石氏张脱常妻马氏张际可妻赵氏崔谦妻孙氏范省身妻张氏张颕妻车氏苏永年妻崔氏李守良妻孙氏李宗舜妻王氏倪毓德妻苏氏张克绍妻苏氏戈之靖妻马氏高云台妻苏氏髙三乐妻髙氏赵维绪妻苏氏焦一举妻髙氏苏继宗妻景氏王汝砺妻蔡氏张允孚妻刘氏李林妻刘氏子妇陈氏滑良妻冯氏董万财女财姐周文学妻李氏陈利常妻陈氏张璧妻王氏吴桐凤妻牛氏王廷栋妻彭氏赵二妻曹氏杨国栋妻郑氏马超云妻李氏周章成妻贾氏苏才羙妻李氏王成贵妻贾氏赵顺兴妻阎氏宼培基妻李氏席进妻刘氏髙爵妻刘氏髙堉妻卢氏傅之玉女忙姐王所予继妻周氏张溥洽妻李氏卢湘妻牛氏王大用妻张氏侯元善妻卢氏郭谦妻柴氏陈玉书继妻刁氏卢鸣玉妻赵氏师式逺妻危氏陈之俊妻赵氏柴文鋐妻张氏王三英妻王氏薛广誉妻李氏刘士䖏妻刘氏李华先妻伏氏天津府汉隽不疑母鲍宣妻桓氏少君唐邓亷妻李氏宋万寿县君徐氏贾黄中母王氏封卓妻刘氏赵璘女李之仪妻胡氏淑修元刘平妻胡氏李五妻刘氏明米希荣妻刘氏纪锐妻佟氏张翔妻王氏何昌妻王氏张和妻蒋氏某姓妻王氏李实妻吴氏孙能妻朱氏徐荣妻钟氏倪通继妻李氏吕巖继妻杨氏李栢妻贾氏马驭贵妻佟氏卢鸳鸣妻杜氏孙克开妻陈氏邢昌言妻王氏杨笃庆妻杨氏陈所养妻韩氏刘庆宏妻宣氏孟宗伊妻蒋氏吴应賔妻林氏杨懋禧妻王氏陆晖妻丁氏赵应贞妻李氏张梦周妻吕氏张英妻冯氏姜万捷妻王氏漆生邑妻李氏倪光国妻何氏毌槐庆妻张氏毌光瑜妻靳氏姜承羙妻刘氏倪光棨妻谢氏张汝弼妻周氏汤桥妻穆氏倪旺妻杨氏杨润妻刘氏孙佑妻唐氏谢芳妻倪氏冯纶妻朱氏子妇康氏李天秩妻章氏髙万亿妻邢氏子妇萧氏李资女郗氏女刘兰妻马氏张文秀妻王氏刘呈芳妻赵氏白养淳妻傅氏子妇刘氏崔文俊妻黄氏白徳崇妻穆氏刘名卿妻马氏崔岳妻黄氏赵恭妻刘氏昝光羙妻叶氏吴茂才妻髙氏汤楷妻刘氏黄涂妻周氏刘竒妻郑氏子妇杨氏刘锳妻万氏穆茂春继妻汤氏刘中叶妻黄氏张美藴妾刘氏杜时雍妻翟氏陈宗礼女妙存谷全妻郑氏胡时祯妻刘氏胡时化妻刘氏李扬妻胡氏崔秉重妻王氏崔元祯妻马氏刘元辅妻宗氏马粹秀妻张氏马钟秀妻韩氏马斯臧妻姜氏石渔妻刘氏张希增妻唐氏崔元吉妻李氏吴廷顺妻蔡氏王祚昌妻邓氏子妇李氏王文栋妻刘氏本朝张延翊妻冯氏朱廷桂妻李氏汪羙妻戴氏汪炡妻李氏张朝枢妻陈氏张栋妻柳氏王家玺妻潘氏王思哲妻孙氏沈可成妻董氏辛念恒妻刘氏张书绅妻杨氏李先登妻于氏秦守安妻靳氏衞詹金妻刘氏于滋妻罗氏韩再捷妻朱氏马永坚妻胡氏胡㸃妻陈氏冯鼎钖妻朱氏沙毓珍妻李氏李廷祯妻王氏张延庆妻尹氏宋文元女髙尔承妻元氏邢国琦妻宫氏张暹妻周氏孟延敏妻龎氏王国士妻曹氏韩韶妻汪氏李嶲妻邢氏张敬修妻章氏刘纬妻尹氏马尔鹗妻刘氏刘愼继妻郎氏张大妻张氏张文栋妻王氏于允科妻龎氏边楷妻周氏张度钖妻陈氏沈继元妻徐氏吴坦妻胡氏赵鏊妻张氏张国纪妻李氏张廷宣妻申氏张凤鸣妻娄氏元湦妻金氏元澍妻李氏萧友信妻边氏边若岱妻李氏边世泽妻郑氏尹自强妻刘氏张作肃妻周氏张济妻殷氏韩芹妻贾氏王馨芝妻李氏邢大成妻张氏林迁妻沈氏武廷豫妻鲁氏刘机妻李氏王士瑛妻胡氏王克家妻周氏张涛妻王氏王极妻于氏俞天覆妻穆氏元长源妻武氏元巨源妻刘氏张正桐妻梁氏髙恒慕妻刘氏胥朝賔妻李氏张峒詹妻林氏张嵋詹妻靳氏李天生妻王氏吴枝芳妻汤氏王钦周妻吴氏马騻妻杨氏王应祥妻邓氏靳廷桧妻白氏靳干徤妻陈氏李萃妻张氏孔行祚妻王氏符钟竒妻任氏白作肃妻刘氏畿辅通志卷八十八畿辅通志钦定四库全书畿辅通志卷八十九列女正定府三国王经母晋刘遐妻邵氏南北朝魏溥妻房氏五代梁贾章女金乌库哩氏元武用妻苏氏蒲义姜郝伯坚妻张氏赵恭女官奴董士楷妻陈氏赵𢎞毅妻解氏明李大林妻甄氏李让妻王氏许颙妾陈氏牛氏韩太初妻刘氏扈彬妻赵氏牛圯妻刘氏李栋妻刘氏魏永耀妻王氏赵天敏妻王氏胡镇妻冯氏马理妻李氏马智妻李氏马忠贤妻李氏杨廷臣妻赵氏戎世宾妻赵氏秦锜妻王氏赵宸妻李氏朱之翰妻孙氏张士杰妻李氏刘嘉瑞妻戎氏子妇赵氏国志贞妻王氏李林妻董氏杨汝康妻王氏刘天寿妻马氏郭祚妻侯氏朱纯妻赵氏韩守己妻张氏赵清河妻李氏曹祯妻郭氏宋伟妻赵氏赵归璧妻陈氏李廷实妻马氏李纶妻胡氏阎仲礼妻王氏燕云妻赵氏崔峤妻孟氏董仲敏妻耿氏张辅妻王氏国举之妻戎氏郭时进妻殷氏任凤仪妻髙氏汝清妻傅氏卢成妻白氏梁万妻尹氏刘继祖妻周氏李忠妻胡氏杨宪妻巩氏杨广妻赵氏李世通妻董氏周尚礼妻李氏郝一干妻刘氏李宗善妻董氏宋栋汉妻衞氏李熠妻王氏陈敬妻常氏张玺妻髙氏史正妻孙氏李庆妻贾氏郑重妻尹氏张节妇赵旺妻王氏赵文妻霍氏李颙妻张氏秦宝妻冯氏孙士仪妻韩氏韩价妻王氏白英妻赵氏李镛妻郑氏郑进妻赵氏郝举妻宋氏苗洪妻张氏彭柰妻赵氏王桢妻赵氏皮政妻孙氏杨濂妻薛氏傅刚妻黙氏石麟继妻徐氏陈敖妻刘氏王景妻秦氏髙俊妻鲍氏张能妻王氏郭良辅妻赵氏刘开科妻甄氏武才用妻石氏朱朝臣妻张氏孙鋭妻乔氏王珂妻董氏王机妻刘氏贾尚宾妻王氏康良惠妻李氏刘继聪妻崔氏张某妻贡氏金盒郭选妻赵氏郭朴妻岳氏髙泰妻孙氏蔡正妻康氏刘淮妻李氏靳端妻杨氏史翰妻髙氏郝子春妻赵氏何嘉宾妻赵氏严惟清妻郝氏安如山妻徐氏刘思敬妻陈氏刘应朝妻赵氏魏夏妻杨氏张逵妻王氏张淮妻卢氏髙绍源妻李氏李文焕妻王氏张羽妻孙氏闗震妻张氏李奉妻杨氏何洪妻危氏子妇彭氏石廷圭妻任氏刘奂妻石氏髙汉妻赵氏孔贡妻董氏曹维时妻孔氏张増妻李氏王聚仓妻赵氏纪姜女某烈女刘盛妻翟氏郭希先妻张氏曹敬妻樊氏张和甫妻曹氏崔邦召妻陶氏宋桢妻苏氏子妇张氏毕竟廉妻宋氏杨文通妻梁氏贾三畏妻杨氏刘定妻唐氏刘腾龙母孙氏谷迁乔妻张氏彭守敬妻王氏纪架妻郑氏郭义妻郑氏尹官妻张氏张致中妻路氏吕敬妻陈氏李洪宪妻于氏孔希凤妻周氏边簿妻杨氏贾守智妻髙氏朱九存妻田氏朱萼妻李氏米和邦妻崔氏蔡如凌妻孙氏程洙妻张氏孙谟妻谷氏陈聪妻刘氏王霈妻郑氏谷嘉训妻郭氏宋之镐妻李氏李克俭妻王氏李容肃妻周氏李游妻范氏张季妻李氏郝得能妻霍氏张祥妻贾氏张应麟妻魏氏张庸妻白氏张琦妻杨氏刘伯麟妻张氏田宗周妻张氏刘宁妻李氏兰玉妻王氏郝彦昭妻常氏郭士文妻李氏张五伦妻王氏康光澄妻孙氏顾民玉妻张氏王玫妻李氏潘澜妻陈氏田时乐妻路氏王时兰妻康氏贾府妻解氏王贡妻左氏郝四方妻王氏杨应期妻何氏李潮妻苏氏李诚妻张氏王聪妻程氏刘忠妻孙氏王弼妻霍氏郝善妻胡氏曹烈女李懐信妻王氏李时阳妻郭氏李延龄妻郭氏孙达道妻檀氏王问妻韩氏成贤进妻郝氏杨久昌妻王氏李进禄妻孟氏陈侯周妻岳氏胡鲤妻盖氏刘忠妻孙氏郝云汉妻韩氏王岳妻何氏王守性妻商氏李苏妻盖氏张仲选妻商氏王一民妻任氏何国选妻崔氏康仲和妻顾氏杨端妻郑氏子妇陈氏安朝佐妻王氏翟吉妻李氏赵三聘妻刘氏李整妻陈氏王小六妻杨氏韩旋妻宋氏尹礼妻胡氏李时亨妻秦氏贾铎妻乞氏任纯甫妻白氏尹珍妻安氏曲忠妻谢氏焦相妻马氏张镒妻李氏姚纯妻张氏董裾妻郭氏张庚之母刘氏程登妻曹氏连佳𦙍母白氏杜珍之妻周氏赵儒麟妻李氏张可大妻季氏魏应宿妻殷氏阎应麟妻阎氏张伟妻丁氏张世笃母刘氏张大业妻王氏张彦妻赵氏段维清妻周氏边维翰妻魏氏路如轼妻张氏周于徳妻牛氏周维新母侯氏邓之秀母周氏钱芳声妻白氏齐三畏妻孔氏韩永南妻郑氏韩永庆妻侯氏韩思近妻王氏钱璧妻李氏韩引祥妻郑氏韩万言妻李氏韩符妻刘氏邢镳妻李氏文自洪妻倪氏李三省妻白氏邓若金妻武氏李培基妻秦氏李国栋妻孙氏梁睿妻康氏张绍勲妻王氏张臣妻髙氏李孔时妻陈氏郭臣妻王氏王瑶妻赵氏赵时叙妻张氏武邦衞妻毕氏齐蛟妻任氏杨九经妻刘氏仇三宠妻单氏王积顺妻董氏李凤妻姜氏张世从妻彭氏张腾汉妻髙氏梁言妻田氏卢修业妻王氏李枝髙妻杜氏毕光生妻张氏王思义妻杜氏李祥妻梁氏梁万妻尹氏郝印妻李氏王洪妻李氏许枝昌妻李氏杨名标妾刘氏李冲斗妻赵氏髙显妻王氏王三极妻张氏王多学妻李氏李苗妻周氏王家干妻髙氏髙凌霓妻王氏李条妻侯氏曹芳妻孙氏刘存徳妻吕氏张揖妻陈氏张鋭妻孟氏张璧妻耿氏张緌妻范氏李科妻赵氏商克宅妻孙氏张九仞妻蔡氏王国丰妻兰氏王浩妻孟氏李时春妻韩氏商之藩妻梁氏王宗卿妻李氏刘登庸妻李氏赵性妻常氏张贞女张同宪妻许氏钱璜妻危氏子妇崔氏张永坚妻李氏崔养民妻贺氏裴尚俭妻张氏刘源清妻姜氏萧调妻马氏陈万良妻李氏何奇度妻阎氏李养䝉妻何氏卢自本妻张氏张应洲妻马氏王彦宾妻张氏刘从钦妻武氏许从禹妻董氏李君第妻刘氏段性妻乔氏王崇之妻李氏张季妻李氏姚三才妻周氏张焕然妻申氏杨孕秀妻呉氏韩之伟妻邢氏李性妻常氏邓䕃彩母杨氏白若鸎妻杜氏白若䳲妻连氏孟孕仲妻贾氏贾还初妻张氏贾还黙妻张氏贾还质妻韩氏贾齐妻李氏贾治妻孟氏孟醇妻李氏苗心田妻李氏杜铣妻韩氏张振之妻孟氏李和顺妻苗氏马骥妻杜氏牛春捷妻闗氏连得志妻贾氏李辨异母苗氏暨诸女靳朴妻韩氏徐来朝妻范氏妾姚氏马门诸烈妇暨诸女李时昇妻马氏耿氏女王志观妻张氏杨全斌妻杨氏许聮昌妻石氏范三乐妻王氏子妇呉氏王珂妻赵氏某烈妇髙门三烈妇暨二女许嗣服女六姐郑位妻宋氏娄邦衡妻马氏傅永清妻富氏髙笏妻阎氏胡熙妻郭氏张㮒妻焦氏石岭妻马氏宋一韩母孔氏胡宗明妻韩氏白于中妻魏氏王三聘母李氏白芹妻安氏本朝李栋芳妻牛氏王梦尹妻王氏王祚昌妻陈氏徐凤贤妻郭氏郭崇古妻王氏姚时宜妻周氏史名贵妻谷氏曹际昌妻张氏邵名柱妻耿氏郝淓妻毕氏仇楷妻卢氏杨宋妻李氏杨孕秀妻呉氏张魁斗妻宋氏王芮妻杨氏王家臣妻齐氏王侍臣妻任氏罗养性妻石氏范嘉谟妻徐氏毛有似妻范氏李正名妻杨氏妾李氏张养邃妻崔氏梁广印妻张氏王永厯妻商氏李多学妻刘氏傅尔鑑妻呉氏李有谦妻苏氏彭魁之妻呉氏宋国辅妻王氏刘泓源妻骆氏王兴宗妻苗氏魏晋妻娄氏张经妻贾氏马崇勋妻杨氏崔岱齐继妻唐氏李华先妻师氏韩宰妻刘氏张宗舜妻马氏张圣化妻贾氏姚光廕妻张氏王培妻何氏张子素妻徐氏张肖月妻张氏王吉征妻刘氏杜庚妻刘氏张一贞妻杜氏梁喜福妻杨氏樊可爱女二姐赵国臣妻刘氏张志洪女三姐杨殿臣妻王氏梁宦光妻严氏韩缵祖妻马氏梁准妻何氏许伟楠妻孙氏许伟樟妻李氏呉富福妻王氏王天爵妻朱氏谢鋐妻牛氏国玺妻杨氏郭显宗妻张氏阎充峻妻安氏周𢎞任妻张氏狄名贵妻贾氏张友益妻苏氏陈显际妻胡氏安祥妻陈氏周文妻王氏李文妻牛氏王家玉妻张氏张士徳妻沈氏白光逺妻石氏刘福妻张氏张麟乂妻崔氏杜如桂妻任氏成文徳妻崔氏许濬妻王氏傅燮理妻刘氏傅维鱎妻李氏尹发抡妻李氏张如瑶妻刘氏贾可成妻髙氏陶光深妻田氏陶际壮妻李氏韩见龙妻王氏李敦基妻张氏王珠妻汪氏李安基妻张氏崔静仁妻李氏王施仁妻习氏刘健妻康氏毛璠妻路氏赵恒妻髙氏张志妻康氏张五伦妻崔氏张五敎妻商氏王景贤妻安氏牛元澍妻梁氏韩敬妻许氏王璧继妻刘氏严心标妻杨氏张心开妻姚氏钱文焕妻仇氏李文举妻齐氏卢蒲妻何氏丁时正妻桑氏韩可法妻赵氏孙绍卿妻岳氏乔国瑞妻侯氏郄作楫妻张氏顺徳府元马奔妻胡氏韩蔓妻张氏孙允妻李氏子妇许氏魏珪妻髙氏明胡琏妻路氏魏逊妻马氏李芳妻周氏周氏服妻王氏赵旻妻马氏魏扩妻李氏华英妻王氏申志妻谭氏路济民妻王氏朱洪妻董氏刘时熙妻孙氏侯谏妻邵氏刘景松妻孟氏许宗周妻赵氏甯堂妻李氏刘廉妻杜氏李敬妻徐氏韩斌妻樊氏韩森妻杨氏子妇霍氏韩辅妻李氏焦门三节妇田士儒妻史氏乔渊妻刘氏窦熠妻焦氏徐自笙妻胡氏乔松妻盛氏张金殿妻倪氏呉希贤妻常氏秦厉妻崔氏董寿妻仝氏赵同徳妻崔氏李宗洙妻谭氏张睿妻解氏陈景皋妻赵氏郭玉妻赵氏朱相妻张氏孙瑜继妻王氏张博女端庄王得时女玉梅吕堂妻范氏师万妻牛氏萧福妻苏氏李芬女张俊妻李氏髙羾妻张氏韩永妻李氏赵贵妻侯氏刘庆妻杜氏吕铸妻王氏黄忠妻郭氏范琮妻王氏路世英妻张氏段福妻郑氏杜茂妻白氏乔尔行妻李氏樊杰妻张氏张应旅妻郑氏李宜经妻髙氏卢汉卿妻赵氏杨守法妻谭氏国献表妻张氏卢进登妻巩氏李来登妻冀氏卢启文妻张氏陶恒妻杨氏陈旺女小猫儿宋烈女刘时显妻姚氏尼澄妻贾氏靳熙祖妻吕氏谢天禄妻夏氏张大用妻袁氏李如槐妻呉氏霍强妻孙氏马瑾妻李氏陈治安妻张氏滑业妻郝氏张大绅妻王氏祝天眷妻龎氏王凤岐妻李氏王鼎妻刘氏孙守业妻王氏王炜妻张氏李宗孔妻孟氏李应夏妻张氏董冲汉妻杨氏吕良佑妻常氏陈强妻常氏常胜妻杨氏宋普继妻谢氏刘志髙妻张氏李芳妻杜氏子妇任氏张天奎妻赵氏孙应辰妻张氏杜宁妻董氏郑国章妻元氏梁当妻甯氏李希荣妻尼氏张士华妻李氏卢士𢎞妻尼氏李节妻郝氏李缙妻刘氏李玹妻冯氏王朝立妻谢氏程士聪妻李氏张文相妻栗氏张文表妻秦氏杜宗魁妻张氏冯髙妻骆氏韩廷宪妻李氏吉尚万妻李氏郭文政妻李氏韩世英妻王氏霍玉妻秦氏汤腾妻刘氏王邦靖妻杨氏刘延年妻邢氏韩世福妻李氏马可与妻王氏尚志妻张氏赵从学妻呉氏唐卿妻元氏李进善妻马氏王成恩妻孟氏张氏女尼政行妻马氏尼之徒妻髙氏子妇王氏苏操妻张氏武宝妻周氏韩九人妻刘氏韩时光妻甯氏赵慧妻王氏杨文光妻孙氏赵国辅妻王氏谷悦吉妻武氏房大儒妻马氏孙延寿妻张氏孟迁敎妻杨氏卜时隆妻郭氏郭洪妻杜氏妾齐氏张至敎妻王氏杜伟妻赵氏刘应征女张伯学妻孟氏李如林妻呉氏马之骥妻王氏霍可久妻骆氏霍原妻陈氏毛鋐妻李氏李向阳妻郭氏赵之垣妻杜氏左起源妻郭氏王惠妻巩氏窦文灿妻胡氏胡维垣妻李氏李告妻巩氏张妻康氏刁缙妻髙氏曹复元妻要氏曹壮妻髙氏乔景宣妻张氏张自秀妻何氏赵继成妻于氏梁民服妻李氏髙泽妻孙氏常蒲妻张氏朱国栋妻郭氏刘三重妻冯氏和中妻贾氏张锵妻髙氏房守贤妻贾氏崔云鹏妻薛氏刘东明妻张氏邢一儒妻王氏张彦方妻赵氏王之镐妻韩氏吕中律妻王氏滑楼妻耿氏乔莒妻王氏韩秩度妻何氏刘显良妻华氏周某妻张氏尹焕妻黄氏苏魁妻王氏李嘉祉妻秦氏赵三畏妻张氏王希珍妻张氏陈民祯妻李氏李令誉妻樊氏任某妻周氏李成性妻孟氏子妇卢氏郑拜奇妻李氏孙锠妻冯氏本朝王郭妻任氏樊时新妻张氏胡三钖妻侯氏贾鸿儒妻朱氏子妇呉氏王俸禄妻张氏谢卿晋妻张氏霍尔秀妻毛氏张振声妻刘氏董秀妻杜氏孟粹妻苏氏张文灿妻韩氏刘翼圣妻王氏程录妻吕氏杜江妻孟氏刘可立妻于氏张绍先妻王氏妾黄氏杜九才妻陈氏呉建功女大姐李悦我妻杨氏柴一𢎞妻王氏妾吕氏周汝明妻范氏李舜化妻周氏陈振兹妻王氏段其妻赵氏王国柱妻张氏魏国辅妻祝氏张奉先女李春萃妻张氏孙我𫝊妻秦氏李若杜妻王氏胡承志妻刘氏张其妻秦氏杜𢎞包妻朱氏苗滋妻霍氏谢钦妻吴氏吕善继妻李氏张三近妻王氏乔鐄妻刘氏张俊继妻杨氏曹永盛妻方氏要玺妻黄氏李乔龙妻裴氏刘之奇妻吕氏赵源滙妻宋氏王建妻张氏李凤妻化氏苑成维妻池氏史有邦妻谭氏李烆妻梁氏徐毓桂继妻丁氏许璠妻苏氏宋敞妻霍氏苗时保妻郑氏广平府周赵括母王仁妻秦氏罗敷南北朝崔览妻封氏房景伯母崔氏乌桓鲁利妻王昕母崔氏隋赵元楷妻崔氏郑诚妻崔氏唐宋廷芬女若莘若昭若宪宋赵尝举女宋绶母杨氏李若水母张氏金许古妻刘氏元王某妻李氏王时妻安氏正固刘氏淑贞明郝礼妻胡氏郭瑛妻申氏伴君宋儒嫡母杨氏杨铎妻郝氏徐鋭妾刘氏李氏史氏魏明妻张氏马出图妻王氏方大林妻段氏赵奉妻孟氏杜贵妻李氏申朝妻王氏姚朋妻胡氏张访妻徐氏张五采妻史氏冀为梅妻窦氏张寅妻李氏张𢎞儒妻王氏魏冬妻张氏刘耀妻张氏张鸿妻武氏陈良䇿妻申氏赵铎妻张氏胡沾爱妻李氏武周妻胡氏梅瓒妻武氏呉铎妻于氏袁昇妻都氏刘三友妻张氏申用休妻刘氏李杜妻方氏妾陈氏李龙妻陈氏李东安母方氏妻王氏张崇温妻秦氏张崇耿妻武氏张一㸃妻周氏胡纳玉妻龎氏李杰妻张氏任俊妻张氏杨进科妻贾氏胡一贯妻宋氏冯臣妻傅氏刘重华妻苏氏赵宗阳妻胡氏宋鑑妻牛氏董余臣妻路氏李一濯妻谷氏张锭妻李氏马泰妻刘氏杨一奎妻冯氏范思道妻韩氏李果妻鲁氏张守正妻韩氏武守已妻赵氏袁自友妻常氏聂明瑚妻霍氏董春妻田氏刘泽妻胡氏郭东妻王氏王守祖妻张氏甯惠妻张氏孟宗妻刘氏申宁妻张氏张琴女杜润妻郑氏张汉臣妻赵氏郭酇妻李氏李资妻和氏郝班妻安氏冯进妻许氏张良佑妻陈氏潘礼妻于氏杜璧妾李氏周凤妻韩氏李琰妻周氏乔绳武妻张氏韩拱妻任氏李琦妻侯氏张官妻翟氏武强妻常氏髙梅女焦𢎞祚妻宋氏邢穏妻韩氏常律妻郭氏杜希贤妻张氏贺应鳌妻阎氏李环妻武氏王汝义妻李氏王宁妻闗氏何泽妻梁氏蒋谭妻李氏武继先妻赵氏李登云妻陈氏郭仕妻陈氏杜文礼妻赵氏秦齐妻李氏赵伯让妻王氏赵亨妻李氏郭生濂妻韩氏陈三妻金氏王相妻郭氏子妇韩氏王谅妻史氏王尚古妻聂氏牛科妻张氏张以攀妻冯氏张起龙妻髙氏田九龄妻贾氏王镐妻赵氏赵贶妻毛氏田学书妻焦氏金世禄妻郭氏王任妻朱氏赵炯妻殷氏何讲妻许氏刘尚明妻赵氏刘孟池妻王氏张世纪妻柴氏郝近凤妻梁氏田承志妻贾氏王门三节妇王节妻马氏吉仲和妻弓氏王登妻赵氏何柄妻王氏何让妻贾氏梁可则妻刘氏柴基妻魏氏张民服妻髙氏陈喜妻王氏于鋭妻刘氏赵一信妻李氏武秋妻李氏卢尚宾妻郝氏梁希统妻孟氏马进妻冯氏王懐妻赵氏李枝妻马氏张瀛妻宋氏乔隆妻吴氏张宪妻何氏袁希梧妻乔氏徐昭妻蔡氏郭维城妻乔氏蔡应龙妻张氏子妇李氏李还妻萧氏戚敬妻王氏史軏妻王氏姬瓒妻马氏林景昌继妻万氏王佐妻杜氏王明妻王氏马鸣时妻李氏张继新妻秦氏董闻道妻单氏郑守徳妻甯氏郑法妻程氏隂宗文妻刘氏郑重妻陈氏姬宗文妻冯氏贾瑄继妻李氏王卿妻刘氏刘氏王希皋妻郝氏孙荷妻贾氏申凤楼妻于氏陈巩女郝经妻谭氏李宗义妻杨氏张尔维妻宋氏李宗智妻温氏郝应干妻张氏王曦妻白氏王子卿妻刘氏李文凤妻王氏王钦妻马氏陈得礼妻赵氏赵来儒妻董氏赵千里妻胡氏张学孔妻王氏王邦妻张氏贺得时妻贾氏王涛妻李氏李鸾女清儿郭荣女金玉武镇女香儿张滕妻赵氏史盛妻王氏李宜女小白王山妻常氏翟昭妻侯氏张文秀妻胡氏王氏女马斗妻王氏李克民妻焦氏张世禄妻李氏张馨继妻崔氏郭宾妻张氏孙珣妻薛氏龎之屏妻尹氏沙宗巖妻郭氏于敏妻聂氏胡一仕妻王氏张深妻王氏张次璧妻赵氏卢机妻张氏秦赞元妻霍氏张璠妻陈氏张五采妻史氏郑昇妻齐氏王化蛟妻张氏顾鸿妻周氏李希颜妻王氏王广妻武氏申成妻李氏张俊妻巩氏宋氏女张吉妻田氏李从规妻韩氏尹诏妻李氏张杰妻刘氏胡养䝉妻段氏申吉妻李氏张逵妻王氏张玠妻赵氏戴鸾妻王氏杜廷钖妻李氏邱宦妻潘氏赵时妻武氏张絅妻黄氏邱应召妻楚氏王天麒妻许氏冀有奋妻石氏杨守敖妻刘氏和大金妻张氏杜廓妻申氏李之彦妻孟氏赵仲智妻刘氏谢守已妻崔氏王昌妻韩氏孙沈妻史氏王时进妻栾氏赵时学妻仲氏王钦恩母司氏妻高氏台美中女杨承明妻魏氏李成龙妻马氏王一相妻韩氏杨应麒妻段氏张维徳妻赵氏李庭蕙妻王氏李庭芝妻吕氏李庭妻张氏王曦妻白氏房宇妻阎氏郑有能妻李氏贾环妻王氏王俨若妻马氏龙三才妻李氏袁鑑妻张氏李文焕妻秦氏吴守节妻宫氏马天祥妻于氏翟进登妻萧氏宋钺妻李氏郝崇女顾通妻杨氏王邦友妻张氏李杰妻张氏曹炒儿妻霍氏马尚良妻李氏张鹏翼妻刘氏李景年妻龎氏胡见华母王氏妻张氏孙荟妻郭氏张妻郑氏杨士先妻王氏韩氏女王奈妻赵氏武元祥妻周氏郝三妻李氏郝进妻刘氏李宠妻张氏萧建妻宋氏宋兴嗣妻郭氏史茂才妻张氏史所称妻张氏郝子津妻任氏冀相妻刘氏张献塘妻李氏李养心妻陈氏田蕴玺妻李氏杨若梦妻霍氏曹淳妻刘氏郭棠妻李氏贾诏庭妻孙氏张国翰妻李氏韩䇿二女韩尧邑妻赵氏胡廷器妻吴氏李纯盛妻邵氏韩铎妻李氏王国英妻张氏贾聚乐妻张氏赵琯妻李氏陈明道妻张氏康尔祚妻赵氏殷应试妻马氏胡复澄妻徐氏王之玉女王玺女郑于四妻韩氏袁陪妻史氏刘廷谏妻李氏路门双烈妇王秀妻张氏宋应试妻刘氏申化妻轩氏李春蓁妾马氏本朝申佳𦙍妻靳氏杨之孚妻马氏郝氏女杜烂然妻申氏赵徳润妻梁氏卢惬印妾方氏刘格妻张氏郑之望妻张氏张五美妻方氏胡天眷妻任氏杨徳纯妻霍氏杨承业妻刘氏陈铭鑑妻郭氏李琰妻周氏黄正中妻石氏殷琚妻田氏王应试妻韩氏赵允迪妻李氏李宗武妻宋氏阎有章妻张氏段钿妻赵氏张可爱妻韩氏张丛塘妻徐氏温崇修妻王氏王受命妻杨氏陈永寿妻秦氏陈王前妻李氏陈尔学妻马氏曽日章妻王氏张奇抱妻李氏王彦髦妻董氏王凤苞妻刘氏郁甲珍妻段氏李翘枫妻戴氏郁鹏翔妻包氏杨承芳妻赵氏杨承宣妻王氏阎好善妻刘氏耿志节妻郭氏谢崇钖妻潘氏牛东明妻王氏韩养气妻王氏张自得妻刘氏张自安妻孙氏包悦心妻薛氏滕光荣妻杨氏王得时妻耿氏王学政妻李氏杨国祯妻简氏龎噩妻吕氏和向阳妻马氏王温妻杜氏逯国显妻胡氏刘复焕妻何氏安喜女张盈妻赵氏李合天妻张氏李閲妻解氏邱运至妻解氏子妇高氏赵一鸾妻张氏陈彤瑞妻柴氏赵守富妻毕氏隂万化妻蔡氏甯三乐继妻马氏贾乐性妻张氏张昆妻贾氏李复隆妻胡氏陈启芳妻杨氏王裔蕃妻黄氏张文玉妻王氏董三节妻李氏马祖苏妻曹氏吕祚妻李氏张含烈妻武氏杨𢎞猷妻王氏畿辅通志卷八十九畿辅通志钦定四库全书畿辅通志卷九十列女大名府唐髙愍女五代梁贾章女宋刘安世母元王德政妻郭氏李如忠继妻冯氏淑安谷有源妾姜氏明郭得鲁妻傅氏石星妻郑氏黄炳妻李氏龎质妻王氏张鸣道妻王氏田广妻石氏李鑛妻宗氏傅保妻王氏萧凤妻王氏马载图妻刘氏王继芳妻刘氏淑珍睢伯源妻刘氏魏景芳妻刘氏翠女张齐妻李氏杨舟妻李氏李党儿妻焦氏王尚义妻白氏刘良臣妻王氏李岳妻卢氏王庄儿妻刘氏刘允贞妻杨氏李绍妻赵氏王泰妻申氏冯经妻王氏杨玘妻郜氏杨文妻贾氏杨继祖妻马氏杨孟儒妻冀氏郭名妻李氏申达妻马氏刘祐妻冯氏萧凤妻秦氏宋仁礼妻唐氏尹士名妻秦氏李兴妻闵氏傅海妻梁氏郭彦妻齐氏刘进兴妻李氏路逵妻王氏邢琦妻王氏蒲矩妻夏氏王俊妻张氏赵宗妻王氏张良玊妻朱氏陈让妻王氏武禄妻周氏王徳政妻陈氏靖世芳妻王氏赵逊妻库氏韩德妻杨氏袁义妻齐氏冯彦芳妻岳氏白士强妻李氏李赞妻马氏姜从仁妻王氏毛秀妻王氏黄科妻赵氏王臣妻李氏李章妻郝氏董纶妻李氏台湖妻霍氏张臣妻李氏杨善妻刘氏阎阑妻韩氏刘肃女玉桂冯茂女三姐杨玑孙女布娥杨五女粹玉张氏女金台孔氏女穿台苏景女阎彪次女张氏女刘氏女康氏女段氏女王氏女鑑氏女陈氏女王氏女王门三烈妇黄阶妻张氏王商继妻李氏赵勅妻张氏刘仁妻彭氏唐诗妻王氏李増妻王氏黄悚妻张氏李宪妻麻氏杨逢春妻朱氏郜仁妻邵氏郑国妻李氏王安妻刘氏籍国典妻张氏张凤翼妻桑氏孟希増妻王氏金广妻杨氏牛化蛟妻胡氏端暹妻张氏贾遇光妻李氏郜和凤妻崔氏武氏女胡四知妻王氏张包䝉妻袁氏李继古妻张氏程世卿妻张氏雷化普妻郭氏赵得珍妻张氏袁方诲妻赵氏李之体妻陈氏孙泰妻常氏景星炜继妻朱氏张氏周允昌妻王氏李讽妻晁氏艾元嗣妻贾氏李继古妻张氏魏某妾杨氏罗氏于庆妻麻氏杨光休妻吴氏张氏女陈应瑞妻李氏子妇成氏成其功妻王氏成其业妻夏氏子妇赵氏马玉衡妾欧氏杨克敬妻王氏景之竒妻刘氏杜维之妻郑氏李应时妻田氏刘楷妻侯氏张慎言妻王氏吴腾霄妻张氏霍玥妻张氏张恳妻周氏张养䝉妻傅氏李鸣时妻张氏王宗周妻许氏耿思惠妻曹氏张巨妻赵氏梁相女梅女谢氏女李齐芳妻阎氏李思明妻王氏张登妻袁氏赵廷璧妻李氏张思恭妻申氏席学亮妻吕氏马夀祯妻崔氏刘师龙妻阎氏崔尚宾妻李氏路守库妻卢氏刘可则妻李氏罗枫妻孟氏石颜士妻葛氏周尚惠妻倪氏王建中妻毛氏郭伟妻杜氏子妇赵氏韩进选妻朱氏朱宪武妻杨氏丰尔功妻胡氏王元勋妻尹氏于占鳌妻陈氏马化龙妻陈氏李炆妻陈氏王端妻赵氏孟尧妻李氏李谧妻尚氏王堂妻李氏王良知妻陈氏赵钦歴妻侯氏王用诰妻许氏季启运妻侯氏成宰继妻张氏张洪德妻王氏麻鐩继妻和氏武氏女崔氏女张庆妻陈氏李云龙妻王氏张国化妻徐氏卢五合妻周氏杨震裔妻王氏郑献书继妻陈氏杜台愚妻吕氏万世祚妻孟氏邢为典妻邢氏侣鸿举妻髙氏李其祥妻马氏陈某妻王氏李养气女时跻舜妻李氏耿大刚女马永国女侯瑛妻郑氏韩志竒妻薛氏本朝郜炳元妻李氏冯瑞继妻白氏刘焜妻董氏崔崶妻王氏崔九围妻刘氏成梦斗妻张氏梦庚妻田氏成少龙妻李氏成其行继妻崔氏朱某妻孟氏许氏侯国宾妻夏氏侯国卿妻段氏王鹤冲妻崔氏成奕越妻杜氏许璜妻夏氏某氏妾史嘉言妻严氏刘谦妻成氏黄俨妻郭氏陈孟斗妻张氏崔巖妻杜氏崔巃妻李氏王闲冲妻魏氏靳泰运妻髙氏李不盈妻王氏李崇敬妻许氏龎三善妻王氏王新运妻夏氏夏三才妻傅氏李鸣凰妻王氏阎应昌妻崔氏李某妻王氏李氏成少龙妻李氏王妻孙氏柴廷献妻蔡氏张魁妻牛氏王镇妻冯氏宋氏女许某妻卢氏赵遐妻陈氏韦延禧妻张氏蔡瑾妻胡氏李鸣鸾妻武氏胡材继妻赵氏李允璋妻殷氏靳于朴妻李氏王錞妻崔氏成克𢎞妻陈氏李大成妻张氏李镛妻张氏曹化白孙女张鸿涛妻成氏张握瑾妻郜氏张严侯继妻史氏刘可大女三姐李随兰女存姐徐日新女福姐王泽妻闫氏崔爱妻韩氏吕守谦妻夏氏张二墨妻孟氏刘璧星继妻彭氏李璟妻陈氏安九埏妾曹氏刘建子妻刘氏王宗汤女二妮刘典妻张氏李雯光妻赵氏张尔谦妻李氏李九华妻皇甫氏郭毓秀妻徐氏冯彦居妻刘氏勾文桧妻董氏穆鹏钖妻董氏崔正文妻王氏王求贤妻蔡氏董夔官妻梁氏李观光妻崔氏王坤妻刘氏王三妻景氏郑国器妻宋氏孙月朴妻谢氏赵廷桂女大姐胡允爵妻赵氏郭禹女二凤郭鸿图妻张氏钱执中继妻窦氏钱濚妻黄氏张尔劻妻马氏郭五瑞妻张氏武坦妻刘氏黄之钟继妻张氏张曧妻宗氏陈度妻张氏陈长世妻刘氏张福臻妻孟氏刘源泓妻乔氏宣化府元霍荣妻段氏胡鸾妻吴氏台叔龄妻刘氏明张进妻王氏张孟喆妻李氏妹张氏婢妙聪王福妻栁氏池寛妻陈氏李宗妻杨氏吉祥妻吴氏贺郁妻髙氏髙永妻严氏贺荣妻韦氏李镇妻雷氏王洪妻刘氏史胜妻樊氏周雄妻髙氏鄢惟髙妻陈氏张洪妻刘氏钱恂妻冯氏任怀妻刘氏妙善王贤妻冯氏妙秀李衍妻甯氏髙文秀妻赵氏朱敬妻顾氏秦通妻曲氏乔鹏妻周氏郑俊妻张氏陈荣妻罗氏葛让妻胡氏王伦妻吴氏邹清妻王氏王恺妻髙氏严通妻张氏李铭妻顾氏褚佐妻陈氏武铭妻李氏潘钺妻邢氏张钺妻门氏杨玺妻申氏霍文炳妻陈氏曹贤妻沈氏沈洪妻邢氏窦璋妻冉氏金宣妻王氏王时仁妻王氏韩清妻刘氏奚端妻康氏郭甫妻江氏王椿妻张氏曹濓妻褚氏卢茂生妻聂氏耿靖妻黄氏江世勋妻刘氏张棐妻王氏仝胜妻魏氏窦妻孙氏梅昇妻唐氏子妇陈氏梅旻妻刘氏梅奉妻陈氏冀钦妻周氏子妇李氏仲儒妻刘氏张钦妻晁氏聂明妻秦氏焦希哲妻王氏郑良妻王氏王某妾计氏林景雍妻张氏赵资妻段氏李崧妻王氏周麒麟妻马氏杨云妻刘氏叶度妻张氏赵忠良妻许氏车辅妻王氏宋儒妻孙氏陈祥妻宋氏吴道泰继妻王氏吴省曾妻刘氏王一元妻吴氏吴从贤妻林氏王锦之妻程氏王道成妻李氏吴可大妻李氏赵英妻王氏彭珍妻郭氏张辅妻孙氏张本中妻靳氏王邦佐妻刘氏王世德妻翟氏徐梦臣妻黄氏徐珠妻罗氏李国梁妻张氏秦国忠妻吴氏葛门三节妇王宪妻李氏陈安妻刘氏康我延妻田氏黄明妻张氏段门二烈妇王天爵妻罗氏子妇张氏黄尧臣妻江氏吴一凤妻倪氏王吉仁妻牛氏李馨妻张氏韩应干妻李氏冯天爵妻张氏马椿妻王氏李经秘妻王氏陈荣妻罗氏张守让妻苏氏卢槚妻张氏夏钦妻陈氏张友才妻孔氏曾大用妻陈氏葛天濡妻周氏张之竒妻王氏闫世勲妻张氏侯从道妻李氏吕渊妾李氏董尚策妻化氏张崇德继妻李氏张崇礼妻宗氏杨应元继妻解氏杨应干妻张氏江子学妻张氏张得智妻张氏贾义居妻王氏刘瑛妻竺氏朱天宠妻唐氏迟文卿妻李氏吕清妻苏氏张允妻卫氏本朝刘中和妻张氏李晖吉妻张氏王权女张竒英妻刘氏李经权妻王氏宋友懐女典姐李齐桐妻田氏李恒华妻张氏彭瑾妻李氏安进功女二姐饶绍德妻朱氏董玉妻杨氏梁才魁妻王氏刘德荣女二姐刘世模妻李氏冯国富妻杨氏韩霖妻刘氏姚之益妻王氏林国乔妻杨氏杨心正妻马氏郭嘉铎妻邹氏陈于道妻朱氏王国垣妻刘氏徐昌杰妻吴氏王丕基妻郑氏宋之瑜妻麻氏艾茗植妻宋氏郭昌治妻王氏杨盛东妻黑氏孙好玉妻李氏仇茂德妻袁氏韩竒妻武氏黄浩妻阎氏髙聨捷妻张氏王家正妻李氏武定疆妻冀氏雷敷柽妻徐氏李占春妻沈氏卜尔侯妻张氏景有兆妻韩氏刘崇德妻张氏王志敉妻阎氏韩诏妻贾氏宗日振妻韩氏李名芳妻李氏刘圣惒妻郜氏刘光弼妻王氏胡蛟龙妻蔡氏程守荣妻王氏韩玊妻杨氏苏方元妻贺氏李杰望妻马氏张元惇妻王氏张明试妻顾氏段锦妻郭氏马祥图妻邹氏王凤妻张氏曹懐恩妻吴氏张允德妻赵氏王宠妻沙氏范可章妻郭氏宋佐妻赵氏张生瑞妻邢氏薛宗周妻杨氏仉禹量妻邢氏刘鼎妻李氏李福全继妻武氏冀永禄妻髙氏李俊烈妻牛氏董应发妻殷氏王之乔妻陈氏白正荣妻髙氏展斌继妻顾氏龎英妻刘氏张仲英妻李氏王居寳妻李氏易州金翟氏元董坚妻王氏明史斌妻崔氏于深妻尹氏魏坛妻李氏霍恩妻刘氏隗好诗继妻冀氏孙献策妻张氏张廷谏妻彭氏吴安妻郭氏吴乔妻鞠氏仲儒妻刘氏张守孝妻付氏邹天福妻戴氏张聪妻霍氏刘经妻杨氏邹臣妻髙氏刘演妻髙氏董守德妻仲氏吕璋妻孙氏马腾妻张氏吴经妻张氏萧竒能妻刘氏贾可教妻刘氏萧栋妻刘氏赵一疆妻武氏刘良法妻刘氏贾懐忠妻解氏李学谟妻谢氏赵云霞妻张氏刘勉妻亢氏李毓秀妻杨氏张允升妻张氏刘栋材妻张氏孙九州妻邓氏周际昌母贾氏张介妻厍氏张择中母安氏本朝徐喆妻李氏王廷璧妻李氏伊先觉妻吴氏李好生妻侯氏李其从继妻杨氏赵崇一妻杨氏赵壧妻万氏胡宗禹妻钱氏魏嘉宾妻随氏李天培妻陈氏赵𢎞景妻李氏张师孔妻郝氏张廷桂妻史氏娄一室妻陈氏冀州晋韦逞母宋氏金路伯逵妻傅氏元曹泰财妻刘氏雅克特穆尔妻托克托氏明陈和妻髙氏白圭母郭氏白圭继妻孟氏孟着妻孙氏蔡甫原妻范氏宋亮妻髙氏孔谟妻谷氏陈聪妻刘氏张女金钱和氏女张继祖妻杜氏闗景妻陀氏刘仁妻傅氏李铎女李可畏妻郑氏王祚昌妻陈氏贾还素妻尹氏韩天德妻王氏本朝邢镳妻李氏张庚次女髙应梦妻郑氏李有谦妻苏氏宋进诚妻张氏王脩真女五姐冯之秋女冯根姐滕国风女李旺山妻屈氏王五妻杨氏李秉钧妻张氏宋延祚妻陈氏齐汝振妻崔氏赵州隋李士谦妻卢氏王子春女唐李畬母宋宋绶母杨氏元贾谅妻滑氏孙仲祥妻荆氏王玊妻某氏张宪妻刘氏明王祥妻乔氏王庆妻李氏蒋钺女赵学书妻刘氏张珝妻孙氏范士髦妻张氏张自完妻李氏张来凤妻刘氏张起凤妻霍氏张附凤妻章氏王宗孟妻张氏李某妻王氏赵显祚妻冯氏张载煜妻孙氏孙昌图妻王氏白三乐妻段氏商良谋妻赵氏商名辉妻李氏王汾妻张氏王瀚妻毕氏王运昌妻李氏王文杰妻李氏孙昌国妻李氏汪源浺妻王氏张尔琦妻王氏张逢吉妻赵氏王衮妻赵氏李元沆妻武氏白琛妻马氏白珮妻田氏女二姐张明弼女二姐曹复新女大姐张相女义姐髙泰妻孙氏李苗妻周氏孙缵妻王氏王家干妻髙氏张镐妻樊氏刘六指妻马氏白璋妻杨氏白勤妻李氏孙昌谷妻张氏冯青选妻曹氏张聫格女大姐三姐十姐杜氏女李氏女张尔翮妻冯氏杨晋妻曹氏暨二女郝竒遇妻某氏本朝陈长信妻杨氏李淮妻傅氏宋国辅妻李氏赵大邦妻焦氏张邦玠妻王氏张性朴妻江氏王孝儿妻王氏王公弼妻宋氏李志妻冯氏杨赵璧妻魏氏杨发坦妻阎氏兰亭森妻张氏陈昌兰妻王氏胡六儿妻张氏姜守业妻林氏陈昌兰妻王氏张敬祖妻朱氏王基英妻常氏魏泽厚继妻李氏张文良妻陈氏刘于㞾妻李氏赵逊妻马氏髙期广妻王氏张之珣妻韩氏年成义妻李氏杨璘妻姚氏孟卜妻董氏王澐女尚容妻王氏张儒妻米氏深州南北朝魏孙道温妻赵氏唐李某妻王氏阿足明周杰妻崔氏李茂妻髙氏傅形嘉妻岳氏郭士文妻李氏翟得妻张氏赵彦得妻王氏张举妻陈氏李福女武泰女符应科妻田氏本朝靳成名妻王氏陈国増妻张氏杨三友妻王氏毛文秀妻胡氏韩陞妻杨氏刘可兴妻史氏刘竒妻尹氏李培阳妻髙氏张光绍妻鲁氏谢铉妻李氏张儒妻李氏赵震孙继妻张氏单谷妻田氏刘一见妻王氏刘一州妻孙氏妾贾氏张应秋妻郭氏田喜从妻杨氏李逢阳妻袁氏李献宁妻游氏刘应龙妻李氏何彦𢎞妻孙氏刘从仁妻崔氏满能持妻赵氏王国宾妻孙氏戴养浩妻李氏刘孟秋妻程氏冯自爱妻李氏李天卫妻黄氏任守先妻刘氏杜三畏妻田氏王同春妻田氏李邦春妻张氏赵君钖妻郭氏张国琏妻康氏张子闇妻康氏李嘉友妻刘氏卢命妻李氏李之香妻郭氏邱世杰庶母乔氏妻马氏髙崇妻王氏张五教妻李氏妾颜氏李巍妻惠氏冯思圣妻郭氏任自理妻李氏刘思温妻王氏李文灿妻王氏王晃妻秦氏张门四节妇张𢎞图妻李氏程云腾妻赵氏李翘妻侯氏路武妻马氏张师寅妻王氏妾章氏冯淳妻齐氏冯喜公妻李氏田而助妻谢氏韩万福妻崔氏韩继愈妻李氏金光斗女大姐杨资妻张氏韩中煜妻贾氏郭金铉妾王氏郭益正继妻刘氏孙守利妻王氏孙良贵妻满氏侯翊圣妻魏氏刘裕生妻宋氏刘鉽妻髙氏刘为铎妻张氏定州明李英妻丁氏何毅妻施氏陈献章妻刘氏施安妻王氏杨家麟继妻周氏杨崙妻杨氏子妇安氏韩邦振女宋愈亨妻王氏子妇韩氏郝浴妻李氏本朝王七妻康氏陈尚贵女三姐徐承命妻赵氏杨万年妻张氏焦光宗妻安氏赵元吉妻宋氏耿歴妻任氏胡国俊妻王氏赵大用妻张氏李通妻吴氏赵星妻郝氏李洪图妻沈氏王宗渭妻张氏王肃钰妻宋氏赵延瓒妻何氏祁显名妻髙氏赵来贵妻尚氏郑恺妻李氏张三贵妻郝氏李应夏妻胡氏李中权妻许氏张𢎞勋妻刘氏杨昇妻甄氏髙明妻王氏席璸妻王氏史直妻柴氏赵直妻胡氏田进贤妻刘氏赵均妻张氏贾玠妻刘氏王德溥妻李氏杜进登妻杨氏王德昌妻刘氏张鹏翼妻温氏贾纪妻翟氏甄可郝妻针氏王之栋妻杨氏王罗彦妻杨氏田赓舜妻王氏程裔隆妻焦氏程宗程妻王氏畿辅通志卷九十畿辅通志钦定四库全书畿辅通志卷九十一艺文志之有艺文也所以纪其地之山川风物与夫郡邑之城池学校廨舍亭驿之废兴名宦乡贤之遗蹟以助诸志所未及而非有取于其地之人所爲之文章一一而登载之也京畿都㑹肇自皇古逮建爲京又历数朝逾五百余岁其诗歌古文辞若碑铭记序之作所以流连其山川风物纪述其郡邑官师所营建謌咏其名贤之行迹者拔其尤而录之且不胜载矣其他岂所暇及也哉旧志疏于体例取畿辅之人所爲诗文无闗于地事者并牵连入之董子之策徐乐之书刘静修之经説杨继盛孙承宗之奏牍诸名篇以入诸人本传可也于畿辅艺文之志何取乎广平九子之诗容城三贤之集可胜载乎今取旧志所登无闗于地事者汰而去之所存盖无几北方购书甚难而藏书之家多不肯轻出故自正史而外名贤文士之专集十不一二得焉姑就所见畧加採辑不徧不该聊备其目存其体例俾后之君子得以依类而致详焉尔诏令汉武帝报右北平太守李广书将军者国之爪牙也司马法曰登车不式遭丧不服振旅抚师以征不服率三军之心同战士之力故怒形则千里竦威振则万物伏是以名声暴于遐方威稜憺乎隣国夫报忿除害捐残去杀朕之所图于将军也若乃免冠徒跣稽颡请罪岂朕之指哉将军其率师东辕弥节白檀以临右北平盛秋汉章帝谕常山等郡守相勅朕惟廵狩之制以宣声教考同遐迩解释怨结也今四国无政不用其良驾言出游欲亲知其剧易前祠园陵遂望祀华霍东柴岱宗爲人祈福今将礼常山遂徂北土历魏郡经平原升践隄防询访耆老咸曰往者汴门未作深者成渊浅则泥涂追惟先帝勤人之德底绩逺图复禹𢎞业圣迹滂流至于海表不克堂构朕甚惭焉月令孟春善相丘陵土地所宜今肥田尚多未有垦辟其悉以赡贫民给与粮种务尽地力勿令游手所过县邑听半入今年田租以劝农夫之劳魏文帝赐中山王衮诏昔唐叔归禾东平献颂斯皆骨肉赞美以彰懿亲王研精坟典躭味道真文雅焕炳朕甚嘉之王其克慎明德以终令闻唐宪宗赐冀镇节度使王承宗诏勅王承宗朕临驭天下及此五年三叛诛除四方清㤗不以武功自负常推恩信爲先尔父云亡即欲命卿受诏逺近方镇内外人情纷纷奏陈皆云不可朕以卿累代积勋贤之业一门有忠义之风功着艰危恩连姻戚虽中心是念而衆情难违可否之间久不能决然亦欲观卿进退之礼察卿忠孝之心即自罹悯凶倏经时月待使臣而动皆得礼奉章疏而言必由衷靖献官员愿输贡赋而又上陈密欵逺逹深诚洁身而谋出三军损已而让推二郡斯有以得臣子之大节知君亲之大恩公卿既然朕意亦定特加新命仍抚旧封命授卿起复左金吾大将军检校工部尚书充成德军节度使恒冀深赵等州观察等使兼御史大夫仍赐上柱国并赐诰身旌节等往想卿忠孝哀感兼深其德棣两州以卿退让元欲卿于亲属之内选授一人在法虽有推恩相时亦恐非便今所以除薛昌朝德棣两州观察使昌朝昔尝事卿先父今又与卿亲邻卿宜具以诚懐令报昌朝知悉卿今受命之后足得节制三军使其不失事宜方见卿之忠荩昨者衆情易惑非卿不能効此诚羣议难排非朕不能断此意所以保持大义勉励逺图深念斯言永副予望其当军大将已下各宜特与改转卿即条録闻奏其官徤等亦宜量加优赏想宜知悉唐穆宗加裴度镇州四面招讨使制门下传云死者不可复生刑者不可复续是以先王斩一枝指杀一犬彘莫不伏念隠悼至于旬时决而行之盖不得已也予于镇人亦然伏念俟其悛革讵止旬时乃命相臣招懐抚谕矜其诖误示以生门期于尽脱网罗岂可驱之陷穽而豺狼当道荆棘牵衣虽欲归于有仁厥路无由而至况王师压境义勇争先朕每抑其锋铓未忍覆其巢穴是犹爱稂莠而伤稼穑养痈疽以溃肌肤独懐儿女之仁虑失祖宗之典今上台居镇算画无遗操晋阳之利兵驱屈产之良马举河东义武之衆合沧景泽潞之师当元翼受命之初乘田布雪寃之顷举毛拾芥其易可知兼用威恩尚存招致宜令河东节度使裴度充镇州四面招讨使于戏以一城之卒敌天下之师狥猖獗之徒抗君父之命吾哀尔軰死实无名茍能自新亦冀容汝主者施行唐穆宗授郑涯义武军节度使制门下鲜虞旧国上谷雄藩总中山之甲兵接蓟门之封壤睠求良帅允属硕臣银青光禄大夫守太子宾客分司东都上柱国荥阳县开国男食邑三百戸郑涯𢎞廓宏才易简正性雅量溟广贞标岳孤通钤匮之竒书负珪璋之雅器自发扬术业历践清途懿闻淑声推爲茂德日者常膺奖任屡镇方隅惠爱洽于辕门讴歌溢于阎井洎谪居遐徼旅处洛师惕厉日闻屯夷一贯是命载图来効复议宠迁于戏选将之难古今爲重而况易水之上尤借谋猷爰求惟旧之贤式重作藩之寄尔其勉思镇驭益念训齐惟克已可以爱人惟推恩可以抚衆壊帐岂专于仁祖褰帷宜嗣于贾琮俾外秩于春卿更增荣于亚相往承休命无忝新恩可检校礼部尚书使持节定州诸军事兼定州刺史御史大夫充义武军节度易定等州观察处置北平军等使散官勋封如故主者施行唐穆宗授刘悟昭义军节度使制门下昔潢池骤变则龚遂亟行河内去思而冦恂来复所以顺人情而急时病也况鸡泽衡漳附于上党控帯河洛搤束燕赵其土瘠其人劲养理训习尤所重难而幽州卢龙军节度使检校司空刘悟前临是邦其政方睦兵甲完备师徒具严刑当罪而人不寃赏当功而财不费军政威而无虐吏道察而不苛州里行信让之风乡曲除武断之患方将久次以惠斯人而难起幽陵救深焚溺辍于既理与彼维新乘轩才及于邢郊妖彗忽生于冀分空沉台座未辨渠魁予懐震惊物听倾骇校其逺迩当分后先遂驻腹心之雄以供臂指之用复还龙节再息棠隂勉受新恩无移旧贯可依前检校司空兼潞州大都督府长史兼御史大夫昭义军节度副大使知节度事泽潞磁邢洺等州观察使勋封如故唐穆宗授牛元翼深冀等州节度使制门下鹰隼撃则妖鸟除弧矢张则天狼灭汤沐具而虮蝨相弔针石炽而痤疽立溃茍得韩卢而示之狡兔则可备爼豆而俟脯醢矣复何忧于越轶乎夫将者亦虮蝨之汤沐而渠魁之韩卢也我得之矣又何患焉检校右散骑常侍深州刺史牛元翼挺生河朔之间迥钟海岳之秀幼爲儿戏营垒已成长学神枢风云谙晓衆推然诺已任安危善用竒兵尤精攻撃陈安之矛丈八颜髙之弓六钧或山立于军前或肉飞于马上而又谦能养勇孝以资忠虽胆力过人而心诚许国自常山作沴上将罹灾恸哭辕门誓清妖孽羽书三奏驿骑四驰上请庙谋旁征隣援指期斩叛克日图功断自予衷开懐用尔夫以尔之才力而取彼之兇残是犹以火焚枯以石压卵螳臂拒辙鸡肋承拳万万相殊破之必矣而况于镇之黎人皆朕之赤子尔之部曲即镇之卒徒闻尔鼓鼙之音懐尔椒兰之德吾知此軰谁不革心尔其寒者衣之饥者食之无发室庐无害农稼茍获戎首置之藁街下以报忠臣之寃上以告先帝之庙则蚩蚩从乱予又何诛于戏杀人盈城尔其深戒孥戮誓衆朕不忍言再换蝉冠新持武节恩不虚授尔其敬之可检校右散骑常侍充深冀等州节度观察等使唐穆宗授牛元翼成德军节度使制门下王庭凑山东之一叛卒也非有席勲借宠之资强大结连之势一朝驱朕赤子弄吾甲兵是犹以羊将狼早己溃其心腹而犹越月踰时莫见舂其喉嵴岂非常山无帅赵子弟无所归耶翕而受之我有长画深冀节度使检校右散骑常侍牛元翼燕赵间号爲飞将望其旌帜者莫不风靡雨散图其战伐不可胜书而又忠孝谦廉慈仁和惠爱养士伍均如鸣鸠镇之三军争在麾下自领深冀殷若雷霆居四战之中坚一城之守以少撃衆以智料愚鼓角不惊而梯冲自殒人愿爲用寇不敢前扫吾氛烟舍此安往前所谓我有长画莫若用心以来镇人是用益以二州超之八座帅乃成德廉其四封尔其来者懐之迷者谕之老者视之幼者抚之往者遏之逆者絶之惟是六者尔其懋哉可检校工部尚书充镇州大都督成德军节度使镇深冀赵等州观察处置等使唐穆宗授李筹卢龙节度使制门下召奭旧邦燕昭故国其地广而要其俗劲而雄傥非英伟之才孰控临戎之任询于执政爰有良臣具官李筹刜钟利器搆厦宏材负颇牧之威名藴闗张之节槩夙明军志妙揣敌情训戎兼务于诗书养士必加于觞豆日者咸推友悌实倅元戎屡叅必胜之谋常赞在和之义洎专庶务益洽羣情貔貅仰爱日之恩疆场赖仁风之固是用宠其龙节荣彼鸰原俾登韩信之坛仍进王祥之秩尔其禀我王度振乃家声推信义以睦隣封谨法令以威藩落武有备而不用士佚乐而不骄四者聿修七德斯在服我明训厥惟钦哉可检校太保幽州大都督府长史卢龙军节度使余并如故宋哲宗赐保宁军节度使冯京告勅茶药诏勅冯京卿以笃老久勤外服留籥之重拥髦而东䝉犯氛埃徒御良苦宜省思虑近药物勉遵时令以副朕懐宋哲宗赐保宁军节度使知大名府冯京进奉贺端午节马诏勅冯京受钺将坛剖符畿甸効充庭之骏足庆中火之良辰乃眷勤诚不忘嘉叹宋哲宗赵州赐大辽贺正旦副使茶药诏勅徂岁向晚脩途苦寒方趋造于㑹朝未即安于舍馆往加恩钖增重使华宋哲宗除韩琦京兆尹再任判大名府制分陜称伯召南当公职之尊启魏就封毕万得国名之大况吾元老爲世宗臣久倚师垣之严宜迁尹节之宠饬宣典策敷告缙绅具官韩琦道醇而深器逺而博浑浑忠孝之业宪宪文武之姿感通仁朝亮衆采于台极翼戴英考捧大明于天衢肆朕缵图厥初谋落爕谐四气之序熙辑百官之成登昭公槐奄莅国社镇定大事妥如九鼎之安承宁诸侯端若元龟之信岁勤再閲师律既和重念郊圻之雄旁据河山之险徒得君重以宣王灵就更西雍之旄留主北门之钥载敦爰赋并实干封于戏汉咨陈平安危注于上意唐用裴度轻重繋乎厥身维乃纯诚无愧前烈懋服休命往其钦哉元世祖封伯夷叔齐诏盖闻古者伯夷叔齐逃孤竹之封甘首阳之饿辞爵以明长幼之序谏伐以严君臣之分可谓行义以逹道杀身以成仁者也昔居北海之滨遗庙东山之上休光埀于千古余泽被于一方永懐孤峻之风庸示襃崇之典于戏去宗国而辞周粟曾是列爵之可縻扬义烈以激清尘期于世教之有补可追封伯夷爲昭义清惠公叔齐爲崇让仁惠公元世祖赠谥左丞董文炳制折冲御侮诚社稷之良臣崇德报功实国家之令典途虽殊于生死礼当极于哀荣故资德大夫中书左丞佥书枢密院事董文炳王佐之才将家之子自出宰于剧县尝入侍于潜藩山路间闗谒戎辂逺趋于六诏风涛汹涌扈龙舟首渡于三江迨朕嗣服之年委以专征之任截彼淮浦至于海邦招降两浙之新民抚定八闽之故地大小数百战奋不顾身勤劳三十年厥有成绩往者㫿阳城下父已殁于兵锋比来杨子桥边男复终于王事一门忠孝万古芳香及兹干事而回方以不次而待何言中路殱我良人盖非卿孰佐于朕躬而独朕悉知于卿意弗颁异数曷慰永懐其陞一品之荣以贲九泉之墬倘其有识歆此无穷可赠金紫光禄大夫平章政事谥忠献公元世祖赠翰林承旨王磐官制崇德报功思靡忘于先正易名节惠礼具载于彝章故翰林学士承旨资德大夫知制诰兼修国史领集贤院事致仕王磐志大以刚识明而逺惟根本培植于内者确乎不㧞故英粹发越于外者焕乎有文出处无愧于心穷逹不易其守潜知逆党星言发青社之谋明斥权姦露奏重紫薇之柄出于藩则用苏民气入视草则允契宸衷赞大议于庙堂播清芬于简策谏止东伐奋不顾身请复外台凛然抗疏是以皇祖笃褒嘉之眷昭考埀饫赐之勤正有待于乞言何屡陈于谢事荣归梓里庶衍椿龄朕方嗣服于丕基天不慗遗于一老追惟往行惕用兴懐俾超进于孤卿仍具颁于宠数于戏千古渊源之学蔑以踰修一生忠义之心谅无愧轼顾二贤已膺于美谥而两字宜嫓于前休精爽如存钦承不昩可赠荣禄大夫少保谥文忠公元世祖赠丞相史天泽谥制周制以八统诏王必先敬故汉官以列爵驭下亦自报功古有彝章朕兹申劝故开府仪同三司平章军国重事中书左丞相史天泽性资贞亮器宇沉雄自开国以将三军妙契淮隂之畧至分茅而推千乘甚高孤竹之风况结知于累朝迨总戎于四纪及朕纂承之始克膺辅相之良内秉国钧兼筦机于右府外清边祲几受钺于斋坛可谓威惠之交孚抑亦忠勤之备至继以荆蛮之蠢重烦汴省之趋惟时壮猷行策功而饮至不图晚志遽引年以谢归申言齿德之尊端念典刑之益命开府第协赞庙谋方就佚于尊罍复遗忧于边阃冀资伟算用一遐陬顾上游之济师方倚坐筹之胜怆中途之病革莫收卧䕶之勋弗饬厥终曷旌乃绩宜表出羣之行进登符六之阶于戏国步方新天不慗遗于一老闵章加襚卿其永贲于九原营魂有知歆予异渥可赠开府仪同三司太尉谥忠武公元世祖赠太保刘秉忠谥制臣以忠孝而事上贵输献纳之诚上以礼义而遇臣思笃始终之爱视死之日犹生之年故光禄大夫太保叅领中书省事刘秉忠学窥天人识贯今古邃冲而有守安静而无华昔侍潜藩稔闻髙论适当三接之际恳上万言之书盖将举天下而措诸安以戒爲人主者果于毅朕嗣服而伊始卿尽力以居多盖得卿实契于朕心而独朕悉知于卿意事皆有騐人匪他求周旋三十年不避其难剀切数百奏各中其理共成庶政方图任于旧人谁谓旻天不慗遗于一老兴言及此何日忘之载惟台辅之尊厥有泉扄之贲是用钖之纶命峻一品之华阶襚以衮衣蹑三槐之正位复加显号允答殊勋惟尔英灵识予哀宠可赠仪同三司太傅谥文贞公明成祖营建北京诏开基创业兴王之本爲先继体守成经国之宜尤重昔朕皇考太祖高皇帝受天明命建都江左以肇邦基肆朕缵承大统惟懐永图眷兹北京实爲都㑹地势雄伟山川巩固四方万国道里适均惟天意之所属实卜筮之攸同乃倣古制狥舆情立两京置郊社宗庙创建宫室上以绍皇考太祖高皇帝之先志下以开子孙亿万世之𢎞规且于廵狩驻守实有便焉爰自营建以来天下军民乐于趋事天人协赞景贶骈臻今工己告成选十九年正月朔旦御奉天殿朝百官诞新治理用致雍熙于戏天地清宁衍宗社万年之福山河绥靖隆古今全盛之基乃命礼部正北京爲京师不称行在下国中令汉清河王庆寡人生于深宫长于朝廷仰恃明主埀拱受成既以薄祜早离顾复属遭大忧悲懐感伤䝉恩大国职惟藩辅新去京师忧心㷀㷀夙夜屏营未知所立盖闻治不独理必湏明贤今官属并居爵任失得是均庶望上遵策戒下免悔咎其纠督非枉明察典禁无令孤获怠慢之罪焉下冀州令魏王操阿党比周先圣所疾也闻冀州俗父子异部更相毁誉昔直不疑无兄世人谓之盗嫂第五伯鱼三娶孤女谓之挝妇翁王凤擅权谷永比之申伯王商忠义张匡谓之左道此皆以白爲黑欺天罔君者也吾欲整齐风俗四者不除吾以爲羞旌卢植令魏王操故北中郎将卢植名着海内学爲儒宗士之楷模国之桢干也昔武王入殷封商容之闾郑丧子产仲尼涢涕孤到此州嘉其余风春秋之义贤者之后宜有殊礼亟遣丞掾除其坟墓存其子孙并致薄醊下田畴令魏王操昔伯成弃国夏后不夺将欲使高尚之士优贤之主不止一世也其听畴所执议燕王称臣诏魏陈留王古之王者或有所不臣王将宜依此义表不称臣乎又当爲报夫后大宗者降其私亲况所继者重耶若便同之臣妾亦情所未安其皆依礼典处当务尽其宜畿辅通志卷九十一畿辅通志钦定四库全书畿辅通志卷九十二疏状汉论治河三策疏贾让治河有上中下策古者立国居民疆理土地必遗川泽之分度水势所不及大川无防小水得入陂障卑下以为污泽使秋水多得有所休息左右游波寛缓而不廹夫土之有川犹人之有口也治土而防其川犹止儿啼而塞其口岂不遽止然其死可立而待也故曰善为川者决之使道善为民者宣之使言葢隄防之作近起战国壅防百川各以自利齐与赵魏以河为竟赵魏濒山齐地卑下作隄去河二十五里河水东抵齐隄西泛赵魏赵魏亦为隄去河二十五里虽非其正水尚有所游盪时至而去则填淤肥美民耕田之或久无害稍筑室宅遂成聚落大水时至漂没则更起隄防以自救稍去其城郭排水泽而居之湛溺自其宜也今隄防陿者去水数百步逺者数里近黎阳南故大金隄从河西西北行至西山南头迺折东与东山相属民居金隄东为庐舍住十余岁更起隄从东山南头直南与故大隄㑹又内黄界中有泽方数十里环之有隄往十余岁太守以赋民民今起庐舍其中此臣亲所见者也东郡白马故大隄亦复数重民皆居其间从黎阳北尽魏界故大隄去河逺者数十里内亦数重此皆前世所排也河从河内北至黎阳为石隄激使东抵东郡平刚又为石隄使西北抵黎阳观下又为石隄使东北抵东郡津北又为石隄使西北抵魏郡昭阳又为石隄激使东北百余里间河再西三东廹院如此不得安息今行上策徙冀州之民当水冲者决黎阳遮害亭放河使北入海河西薄太山东薄金隄势不能逺泛滥朞月自定难者将曰若如此败壊城郭田庐冡墓以万数百姓怨恨昔大禹治水山陵当路者毁之故凿龙门辟伊阙析底柱破碣石堕断天地之性此乃人功所造何足言也今濒河十郡治隄岁费且万万及其大决所残无数如出数年治河之费以业所徙之民遵古圣之法定山川之位使神人各处其所而不相奸且以大汉方制万里岂其与水争咫尺之地哉此功一立河定民安千载无患故谓之上䇿若廼多穿漕渠于冀州地使民得以溉田分杀水怒虽非圣人法然亦救败术也难者将曰河水高于平地岁增隄防犹尚决溢不可以开渠臣窃按视遮害亭西十八里至淇水口廼有金隄高一丈自是东地稍下隄稍高至遮害亭髙四五丈徃五六嵗河水大盛増丈七尺壊黎阳南郭门入至隄下水未踰隄二尺所从隄上北望河高出民屋百姓皆走上山水留十三日隄溃二所吏民塞之臣循隄上行视水埶南七十余里至淇口水适至隄平地出计上五尺所今可从淇口以东为石隄多张水门初元中遮害亭下河去隄足数十步至今四十余岁适至隄足由是言之其地坚矣恐议者疑河大川难禁制荥阳漕渠足以卜之且水门但用木与土耳今据坚地作石隄埶必完安冀州渠首尽当卬此水门治渠非穿地也但为东方一隄北行三百余里入漳水中其西因山足高地诸渠皆往往股引取之旱则开东方下水门溉冀州水则开西方高门分河流通渠有三利不通有三害民常罢于救水半失作业水行地上凑润上澈民则病湿气木皆立枯卤不生谷决溢有败为鱼鼈食此三害也若有渠溉则盐卤下隰填淤加肥故种禾麦更为秔稻高田五倍下田十倍转漕舟船之便此三利也今濒河隄吏卒郡数千人伐买薪石之费岁数千万足以通渠成水门又民利其溉灌相率治渠虽劳不罢民田适治河隄亦成此诚富国安民兴利除害支数百岁故谓之中策若廼缮完故隄增卑倍薄劳费无已数逢其害此最下策也幽冀刺史久阙疏蔡邕臣闻国家置官以职建名臣愚浅小才窃假阶级官以议为名职以郎为贵知浅谋漏无所献替夙夜寤叹忧悸怛惕臣邕顿首死罪伏见幽州奕骑冀州强弩为天下精兵国家赡仗四方有事军师奋攻未尝不办于二州也顷者以来连年馑荒谷价一斛至六七百钱故䕶乌桓校尉夏育出征鲜卑无功而还士马死伤者万数弓兵散亡几尽生民之本守御之备无一可恃百姓元元流离沟壑寇贼軰起莫能禁讨长吏寒心朝不守夕卒有他方之急则役之不可驱使自为寇虏则诛之不可擒制岂非可忧之难三府选幽冀二州刺史踰月不定臣怪问其故云避三互十一州有禁当取二州而已二州之中少素有威名之士或拘限岁年不应选用狐疑迟淹两州空悬万里萧条无所管系每冀州长吏初除诏书治严不过五日今者刺史数旬不选诚非其理愚以为三互之禁禁之薄者以陛下威灵申明禁令在任之人岂不戒惧而当坐设三互自生留阂邪昔孝景时梁人韩安国坐事被刑起徒中为内史武帝患东越数反拜故待诏㑹稽朱买臣宣帝时患冀州有盗贼故京兆尹张敞有罪逃命上使使就家召为冀州刺史安国徒隶买臣郡民皆还治其国张敞亡命擢授剧州岂顾三互拘官簿得救时之便也卒获其用遗芳不灭此先帝不误已然之事三公明知二州之要尤宜拣选当越禁取能以救时弊而不顾争臣之义茍避轻微之科窃见日月拘忌选既稽滞又未必审得其人则二部蠢蠢将为忧念愿陛下上则先帝用三臣之法蠲除禁近其诸州刺史器用可换者无拘日月三互以差厥中臣慺慺瞽言惟陛下留神再省三省北魏请置学疏邢邵二黉两学盛自虞殷以宗配上帝以着莫大之严宣布十二以彰则天之性养黄髪以询哲言育青衿而敷典教用能享国长久风徽万祀者也爰暨亡秦改革其道坑儒灭学以蔽黔黎故九服分崩祚终二代炎汉勃兴更修儒术故西京有六学之义东都有三本之盛逮自魏晋拨乱相因兵革之中学校不絶仰惟高祖孝文皇帝禀性自天道通古今列教序于乡邻敦诗书于郡国但经始事殷戎轩屡驾未遑多就弓剑弗追世系统历聿遵先绪承平之久大兴版筑续以水旱戎马生郊而明堂礼乐之本乃郁荆棘之林胶序德义之基空盈牧竖之蹟城隍严固之重阙甎石之工墉搆显望之要少楼榭之餙加以风雨稍侵渐致亏坠非所以追隆堂构仪刑万国者也伏闻朝议以高祖大造区夏道侔姬文拟祀明堂式配上帝今若基宇不修仍同丘畎即使高皇帝享阙于国阳宗祀之典有声无实此臣子所以匪宁亿兆所以伫望也臣又闻官方授能所以任事既任以事酬之以禄如此则上无旷瘝之讥下絶尸素之谤今国子虽有学习之名而无教授之实何异兔丝燕麦南箕北斗哉昔刘向有言宜兴辟雍陈礼乐以风天下夫礼乐所以教人刑罚所以杀人而有司每劝请定刑法至礼乐则曰未敢是敢于杀人而不敢于养人也臣以当今四海清平九服宁宴经国要重理化先营脱复稽迟则刘向之言征矣但事不两兴须有进退以臣愚量宜罢上方雕靡之作省永宁土木之功并减瑶光材瓦之力兼分石器镌琢之劳及诸事役非世急者三时农隙修此数条使辟雍之礼蔚尔而复兴讽诵之音焕然而更作美树高墉严壮于外槐宫棘寺显丽于中更明古今重遵乡饮敦进郡学精课经业如此则元恺可得之于上序游夏可致之于下国岂不休欤冀定水患疏崔楷臣闻有国有家者莫不以万姓为心故矜伤轸于造次求瘼结于寝兴黎民阻饥唐尧致叹衆庶斯馑帝乙罚已良以为政与农实系民命水旱缘兹以得济夷险用此而获安顷东北数州频年滛雨长河激浪洪波汩流川陆连涛原隰通望弥漫不已汎滥为灾戸无担石之储家有藜藿之色华壤膏腴变为澙卤菽麦禾黍化作萑蒲斯用痛心徘徊澘然伫立也昔洪水为害四载疏于夏书九土既平攸同纪自虞诰亮由君之勤恤臣用劬劳日昃忘餐宵分废寝伏惟皇魏道敷九有德被八荒槐阶棘路实维英哲虎门麟阁实曰贤明天地函和日月光曜自比定冀水潦无岁不饥幽瀛川河频年汎溢岂是阳九厄㑹百六钟期故以人事而然非为运极昔魏国咸澙史起哂之兹地荒芜臣实为耻不揆愚瞽辄敢陈之计水之凑下浸润无间九河通塞屡有变改不可一凖古法皆循旧隄何者河决瓠子梁楚几危宣防既建水还旧迹十数年间戸口丰衍又决屯氏两川分流东北数郡之地仅得支存及下决灵鸣水田一路往昔膏腴十分病九邑居凋离坟井毁灭良由水大渠狭更不开澙衆流壅塞之所致也若穿凿畎浍分立隄堨所在疏通令无停蹙随其高下必得地形土木参功务从便省使地有金隄之坚水有非常之备钩连相注多置水口从河入海逺迩迳过泻其墝卤泄此陂泽九月农罢量役计功十月昏正立匠表度县遣能工摩画形势郡发明使筹察可否审地推岸辨其脉流树版分岸练厥从往别使案检分部是非瞰睇川原明审通塞当境修治不劳役逺终春自罢未须久功即以高下营田因于水陆水种秔稻陛艺桑麻必使室有久储门余丰积其实上叶御灾之方亦为中古井田之利其于近事有可比伦江淮之南地势洿下云雨滛霖动弥旬月遥途逺运惟用舟舻南亩畬菑微事耒耜而衆庶未为馑色黔首罕有饥颜岂天德不均致此偏罚故是地势异图有兹丰馁臣既乡居水际目覩荒残夙宵不寐实希効力事得施行宋论复幽燕疏宋琪大举精甲以事讨除灵旗所指燕城必降但径路所趋不无险易必若取雄霸路直进不免更有阳城之围葢界河之北陂淀坦平北路行师非我所便况军行不离于辎重贼来莫测其浅深欲望回辕西适山路令大军㑹于易州循孤山之北涞水以西挟山而行援粮而进涉涿水并大房抵桑干河出安祖寨则东瞰燕城裁及一舍此是周德威收燕之路自易水距此二百余里并是沿山村墅连延溪涧相接採薪汲水我占上游东则林麓平冈非戎马奔冲之地内排枪弩歩队实王师备御之方而于山上列白帜以望之戎马之来二十里外可悉数也从安祖寨西北有卢师神祠是桑干出山之口东及幽州四十余里赵德均作镇之时欲遏西冲曽堑此水况河次半有崖岸不可轻度其平䖏筑城䕶之守以偏师北断彼之右臂也仍虑步奚为寇可分雄勇兵士三五千人至青白军以来山中防遏此是新州妫川之间南出易州大路其桑干河水属燕城北隅绕西北而转大军如至城下于燕丹陵东北横堰此水灌入高梁河高梁岸狭桑水必溢可于驻跸寺东引入郊亭淀三五日弥漫百余里即幽州隔在水南王师可于州北系浮梁以通北路贼骑来援已隔水矣视此孤垒浃旬必克幽州管内洎山后八军闻蓟门不守必尽归降葢势使然也然后国家命重臣以镇之敷恩泽以懐之奚霫部落当刘仁恭及其男守光之时皆刺面为义児服燕军指使人马疆土少劣于契丹自被脇从役属以来尝懐骨髓之恨渤海兵马土地盛于奚帐虽勉事契丹俱懐杀主破国之怨其蓟门洎山后云朔等州沙陀吐浑元是割属咸非叛党此畨汉诸部之衆如将来王师讨伐虽临阵擒获必贷其死命署置存抚使之懐恩但以罪契丹为名如此则畨部之心愿报私憾契丹小丑克日殄平其奚霫渤海之国各选重望亲嫡封册为王仍赐弓器鼓旗军服戈甲以优遣之必竭赤心永服皇化俟克平之后宣布守臣令于燕境及山后云朔诸州厚给衣粮料钱别作禁军名额召募三五万人教以骑射隶于本州此人生长塞垣谙练戎事乘机战鬬一以当十兼得奚霫渤海以为外臣乃守在四夷也然自阿保机时至于近日河朔户口掳掠极多并在锦帐平卢亦迩栁城辽海编戸数十万耕垦千余里既殄异类悉为王民变其衣冠被以声教愿归者俾复旧贯懐安者因而抚之申画郊圻列为州县则前代所建松漠饶落等郡未为开拓之盛也屯田水利疏何承矩臣㓜侍先臣闗南征行熟知北边道路川原之势若于顺安寨西开昜河蒲口引水东注至海东西三百余里南北五七十里滋其陂泽可以筑隄贮水为屯田以助要害免蕃骑奔轶俟朞岁间塘注闗南诸泊淀水播作稲田其縁边州军地临塘水者止留城守军士不烦发兵广戍收水田以实边设险固以防塞春夏课农秋冬备寇纵赡师旅不失耕耘不费国用不劳民力如此则敌弱我强彼劳我逸以强御弱以逸待劳此御边之术也顺安以西至西山道路百里以来无水田处亦望遣兵戍以练其精鋭择将领以去其冗缪夫边兵不患寡患骄慢不肃而不精边将不患怯患偏见自贤而无谋边备不患寇患慢防而未辑若御得其力制得其要何虑乎边患不除且有国有家以足兵足食为本水田之盛诚可以限戎马而省转粟之费万世之利也唐进田𢎞正碑文状元祯田𢎞正魏博德政碑文右前件碑文伏䝉御札朱书遣臣譔述恩生望外事出宸衷铭镂骨肌难酬雨露臣伏以陛下所以令臣与𢎞正立碑葢欲遣魏博及镇州将吏等并知𢎞正首懐忠义以致功勋臣若茍务文章广徴经典非惟将吏不㑹亦恐𢎞正未详虽临四逹之衢难掩万人之口臣所以効马迁体叙事直书约李斯碑文勒铭称制使𢎞正见铭而戒逸将吏观叙而爱思不隠实功不为溢美文虽朴野事颇彰明伏乞天慈特留宸鉴其碑文谨随状封进谨具奏闻伏听勅㫖进幽州纪圣功碑文状李徳裕奉宣令臣譔述者伏以回鹘虽乘危蹙势已内侵豺狼之师尚余十万陛下神武雄断智出无方震天威以霆声碎獯戎而瓦觧武功盛烈高视百王岂比周穆犬戎之征荒服不至汉武马邑之诈羣帅无功将埀耿光宜命鸿笔臣学荒浅久病衰羸纪轩后之功徒知竭思叙唐尧之德终愧难名採其功状稍似摭实今已譔讫谨连进上轻凟宸扆不任惶越谨录奏闻论用兵书王涯伏以幽镇两州悖乱天纪迷亭育之厚德肆豺虎之非心囚系鼎臣戕贼戎帅毒流列郡衅及宾僚凡在有情孰不扼腕咸欲横戈荷㦸问罪贼庭伏以国家文德诞敷武功继立逺无不服迩无不安矧兹一方敢逆天理臣窃料诏书朝下诸镇夕驱以貔貅问罪之师当猖狂失节之寇倾山压卵决海灌荧势之相悬不是过也但以常山燕郡虞虢相依一时兴师恐费财力且夫罪有轻重事有后先攻坚宜从易者如闻范阳肇乱出自一时事非宿谋情亦可验镇州搆祸殊非偶然扇动属城以兵拒境如此则幽蓟之衆可示寛刑镇冀之戎必资先讨况廷凑阘茸不席父祖之恩成德分离人多廹脇之势今以魏博思复讐之衆昭义愿尽敌之师叅之晋阳辅以沧昜犄角而进易若建瓴尽屠其城然后北首燕路在朝廷不为失信于军势实得机宜臣之愚忠辄在于此臣又闻用兵若鬬先扼其喉今瀛莫易定两贼之咽喉也诚宜假之威柄戍以重兵俾其死生不相知间谍无所入而以大军先廹冀赵次下井陉此百举百全之势也臣受恩深至无以上酬轻冐陈闻不胜战越宋论修六塔河第一状欧阳修臣窃见朝廷近因臣僚建议欲塞商胡开横壠回大河于故道已下三司候今秋兴役见今京东计度物料臣伏以兴大役动大衆必先顺天时量人力谋于其始而审于其终然后必行计其所利者多乃能无悔伏见比年以来兴役动衆劳民费财不精谋虑于厥初轻信利害之偏説举事之始既已仓惶羣议一摇寻复悔罢臣不敢逺引他事只如往年河决商胡是时执政之臣不慎计虑遽谋修塞科配一千八百万稍芟骚动六路一百有余州官吏催驱急若星火民庶愁苦盈于道涂或物已输官或人方在路未及兴役遽已罢修虚费民财为国歛怨举事轻鋭为害若斯虽既往之失难追而可鉴之踪未逺今者又闻复有修河之役聚三十万人之衆开一千余里之长河计其所用物力数倍往年当此天灾岁旱之时民困国贫之际不量人力不顺天时臣知其有大不可者五葢自去秋以及今春天下苦旱而京东尤甚河北次之国家当务安静赈卹之犹恐饥民起而为盗况于此两路聚大衆兴大役乎此其必不可者一也河北自恩州用兵之后继以凶年人户流亡十失八九数年以来人稍归复然死亡之余所存无几疮痍未歛物力未完今又遭此旱岁京东自去冬无雨雪麦不生苖已及莫春粟未布种农心焦劳所向无望若别路差夫则逺处难为赴役就河便近则此两路力所不任此其必不可者二也往年河决滑州曽议修塞当时公私有力未如今日贫虚然犹收聚物料诱率民财数年之间方能兴役方今国用方乏民力方疲且合商胡塞大决之洪流此一大役也凿横壠开久废之故道此又一大役也自横壠至海一千余里埽岸久已废壊顿须修缉此又一大役也往年公私有力之时兴一大役尚须数年今猝兴三大役于灾旱贫虚之际此其必不可者三也就令商胡可塞故道可回犹宜重察天时人力之难为何况商胡未必可塞故道未必可回者哉臣闻鲧障洪水九年无功禹得洪范五行之书知水趋下之性乃因水之流疏决就下而水患乃息然则以大禹之神功不能障塞其流但能因势而疏决尔今欲逆水之性障而塞之夺洪河之正流斡以人力而回注此大禹之所不能此其必不可者四也横壠湮塞已二十年商胡决口亦数岁故道已平而难凿安流已久而难回昨闻朝廷曽遣故枢宻直学士张奎计度功料极大近者再行检计减得功料全少功料少则所开浅狭浅狭则水势难回此其必不可者五也方今京东赤地千里饥馑之民正苦天灾又闻河役将动往往伐桑毁屋无复生计流亡盗贼之患不可不虞欲望圣慈特降徳音速罢其事当此凶岁务安人心徐诏有司审详利害纵令河道可复乞候丰年余力渐次兴修臣实庸愚本无逺见得于外论不可不言谨具状论修六塔河第二状欧阳修臣伏见学士院集两省台谏官议修河事未有一定之论葢由贾昌朝欲复故道李仲昌请开六塔互执一説莫知孰是以臣愚见皆谓不然言故道者未详利害之源述六塔者近乎欺罔之谬何以言之今谓故道可复者但见河北水患而欲还之京东然不思天禧以来河水屡决之因所以未知故道有不可复之势此臣故谓未详利害之源也若言六塔之利者则不攻而自破矣且开六塔既云减得大河水势然今恩冀之患何缘尚告危急此则减水之利虚妄可知开六塔者又云可以全回大河使复横壠故道见今六塔只是分减之水下流无归已为賔棣德博之患若全回大河以入六塔则其害如何此臣故谓近乎欺罔之谬也臣闻河本泥沙无不淤之理淤淀之势常先下流下流淤高水行渐壅乃决上流之低处此其势之常也然避高就下水之本性故河流已弃之道自古难复臣不敢逺引书史广述河源且以今所欲复之故道言天禧以来屡决之因初天禧中河出京东水行于今所谓故道者水既淤涩乃决天台埽寻修而复塞水复故道未几又决于滑州南铁狗庙其后数年又议修塞水令复故道已而又决王楚埽所决差小与故道分流然而故道之水终以壅淤故又于横壠大决则决河非不能力塞故道非不能力复所复不久终必决于上流者由故道淤高水不能行故也及横壠既决水流就下所以十余年间河未为患至庆厯三四年横壠之水又自海口先淤是时臣为河北转运使海口已淤一百四十余里其后逰金赤三河相次又淤下流既梗乃决于上流商胡口然则京东横壠两河故道皆是下流淤塞河水已弃之高地京东故道屡复屡决理不可复其騐甚明则六塔所开故道之不可复不待言而易知臣闻议者计度京东故道功料止云铜城已上地高不知大抵东去皆高而铜城以上乃特高耳其东比铜城以上则似低比商胡以上则实高也若云铜城以东地势徒下则当日水流宜决铜城以上何缘而顿淤横壠之口亦何缘而大决也然则两河故道既皆不可为则河北水患何为而可去臣闻智者之于事有不能必则较其利害之轻重择其害少者而为之犹胜害多而利少何况有害而无利此三者可较而择也臣见往年商胡初决之时议欲修塞计用一千八百万稍芟科配六路一百有余州军今欲塞者乃往年之商胡必湏用往年之物数至于开凿故道张奎元计功料极大后来李叅等减得全少犹用三十万人然欲以五十步之狭容大河之水此可笑也又欲増一夫所开三尺之方倍为六尺且濶厚三尺而长六尺已是一倍之功在于人力已为劳苦若云六尺之方以开方法算之乃八倍之功此岂人力之所胜是则前功既大而难兴后功虽小而不实大抵塞商胡开故道凡二大役皆困国而劳人所举如此而欲开难复屡决已騐之故道使其虚费而商胡不可塞故道不可复此所谓有害而无利者也就使幸而暂塞暂复以纾目前之患而终于上流必决如龙门横壠之比重以困国劳人此所谓利少而害多也若六塔者于大河有减水之名而无减水之实今下流所散为患已多若全回大河以注之则濵棣德博河北所仰之州不胜其患而又故道淤澁上流必有他决之虞此直有害而无利耳是智者之不为也今若因水所在増治隄防疏其下流浚以入海则可无决溢散漫之虞今河所歴数州之地诚为患矣隄防岁用之夫诚为劳矣与其虚费天下之财虚举大衆之役而不能成功终不免为数州之患劳岁用之夫则此所谓害少者乃智者之所宜择也大约今河之势负三决之虞复故道上流必决开六塔上流亦决今河下流若不浚使入海则上流亦决臣请选知水利之臣就其下流求其入海之路而浚之不然下流梗涩则终虞上决为患无涯臣非知水利者但以今事可騐者而较之耳言狂计愚不足以备圣君博访之求此大事也伏乞下臣之议广谋于衆而裁择之谨具状论修六塔河第三状欧阳修臣伏见朝廷定议开修六塔河口囘水入横壠故道此大事也中外之臣皆知不便而未肯为国家极言其利害者何哉葢其説有三一曰畏大臣二曰畏小人三曰无竒策今执政之臣用心于河事亦劳矣初欲试十万人之役以开故道既又舍故道而修六塔未及兴役遽又罢之已而终为言利者所胜今又复修然则其势难于复止也夫以执政大臣鋭意主其事而又有不可复止之势固非一人口舌可囘此所以虽知不便而罕肯言也李仲昌小人利口伪言衆所共恶今执政之臣既用其议必主其人且自古未有无患之河今河浸恩冀目下之患虽小然其患已形囘入六塔将来之害必大而其害未至夫以利口小人为大臣所主欲与之争未形之害势必难夺就使能夺其议则言者犹须独任恩冀为患之责使仲昌得以为辞大臣得以归罪此所以虽知不便而罕敢言也今执政之臣用心太过不思自古无不患之河直欲使河不为患若得河不为患虽竭人力亦当为之况闻仲昌利口诡辨谓费物少而用功不多不得不信为竒䇿于是决意用之今言者谓故道既不可复六塔又不可修诘其如何则又无竒䇿以取胜此所以虽知不便而罕肯言也衆人所不敢言而臣今独敢言者臣谓大臣非有私仲昌之心也直欲兴利除害尔若衆知其为患愈大则岂有不囘者哉至于顾小人之后患则非臣之所虑也且事欲知利害权轻重有不得已则择其害少而患轻者为之此非明智之士不能也况治水本无竒䇿相地势谨隄防顺水性之所趋尔虽大禹不过此也夫所谓竒䇿者不大利则大害若寻常之计虽无大利亦不至大害此明智之士善择利者之所为也今言修六塔者竒䇿也然终不可成而为害愈大言顺水治隄者常谈也然无大利亦无大害不知为国计者欲何所择哉若谓利害不可必但聚大衆兴大役劳民困国以试竒䇿而侥倖于有成者臣谓虽执政之臣亦未必肯为也臣前已具言河利害甚详而未䝉採听今复略陈其大要惟陛下诏计议之臣择之臣谓河水未始不为患也今顺已决之流治隄防于恩冀者其患一而迟塞商胡复故道者其患二而速开六塔以囘今河者其患三而为害无涯自河决横壠以来大名金堤埽岁岁増治及商胡再决而金堤益大加功独恩冀之间自商胡决后议者贪建塞河之䇿未肯留意于隄防是以今河水势浸溢今若专意併力于恩冀之间谨治隄防则河患可御不至于大害所谓其患一者十数年间今河下流淤塞则上流必有决处此一患而迟者也今若塞商胡口使水归故道治堤修埽功料浩大劳人费物困敝公私此一患也幸而商胡可塞故道复归高淤难行不过一二年间上流必决此二患而速者也今六塔河口虽云已有上下约然全塞大河正流为功不小又开六塔河道治二千余里隄防移一县两镇计其功费又大于塞商胡数倍其为困敝公私不可胜计此一患也幸而可塞水入六塔而东横流散溢濵棣徳博与齐州之界咸被其害此五州者素号富饶河北一路财用所仰今引水注之不惟五州之民破壊田产河北一路坐见贫虚此二患也三五年间五州凋敝河流注溢久又淤高流行梗澁则上流必决此三患也所谓为害而无涯者也今为国误计者本欲为除一患而反就三患此臣所未喻也至如六塔不能容大河横壠故道本以高淤难行而商胡决今复驱而注之必横流而散溢自澶至海二千余里隄埽不可卒修修之虽成又不能捍水如此等事甚多士无愚智皆所共知不待臣言而后悉也臣前未奉使契丹时巳常具言故道六塔皆不可为惟治隄顺水为得计及奉使徃来河北询于知水者其説皆然虽恩冀之人今被水患者亦知六塔不便皆愿且治恩冀隄防为是下情如此谁为上通臣既知其详岂敢自黙伏乞圣慈特谕宰臣使更审利害速罢六塔之役差替李仲昌等不用选一二精干之臣与河北转运副使及恩冀州官吏相度隄防併力修治则今河之水必不至为大患且河水天灾非人力可囘惟当顺导防捍而已不必求竒䇿立难必之功以为小人侥冀恩赏之资也况功必不成后悔无及者乎臣狂言计愚惟陛下裁择畿辅通志卷九十二畿辅通志钦定四库全书畿辅通志卷九十三疏明闭闗第一疏张钦臣闻明王不恶切直之言以纳忠烈士不惮死亡之诛以极谏臣职为御史廵视边闗目击国家大事敢献一言而死臣风闻人言乘舆已驾欲过居庸闗往宣大等处游玩臣以为不然陛下为此举者岂为适一已之情葢深愤强敌之为患也但敌至谲诈不可轻角何也汉高经百战之余所统皆竒才良将且围于白登七日我英宗以不听大臣之言逺驾亲征至有乙巳之变由此言之则敌之不可轻与角也审矣且匹夫之家尚不肯轻出而与人争陛下两宫在内当日在膝下不可逺游且宗庙社稷之大百官万民之衆皆系于陛下之一身陛下安则皆安也今事势仓皇中外汹汹既无亲王监国又无太子临朝而轻出逺游万一有不虞陛下将如之何抑不知谁任其责也且甘肃婴吐蕃之患江右廹阉贼之扰淮南有漕运之难巴蜀有採办之苦天下之事言之寒心而又京畿之内春麦少收秋潦无望陛下不是之思而欲长驱居庸观兵上谷非计之得也伏望为宗庙计为生灵计旋跸清禁决不可往如有边报声息则有股肱元老本兵大臣命将出师以御之此制敌之要道也更望皇上戒游逸厉政事节无用之费停不急之征臣不胜战慄之至第二疏张钦臣领勅廵闗亲见沿路军民皆言皇上欲出城过闗一切钱粮如何措办又言皇上欲往天寿山打围或由西湖顺过居庸惊疑扰攘奔走不寕臣窃思古来天子首务安民今边闗霪雨连旬山水泛涨民舍多倾田禾尽没钱粮浩繁军民困苦陛下当安以抚之以固国本而顾以不急之务使之动摇此于安民之道不可往也且天寿山乃祖宗陵寝神灵在上鬼神呵䕶今欲来打围是以行乐之事亵凟严敬之地恐非仁孝所宜此于格祖之道不可往也夫居庸闗两山夹峙一水旁流其隘如线其侧如倾艰折万状车马难行乃轻万乘之尊涉险恶之地山岚触冒瘴气薫蒸陛下固不自爱两宫宁不罣虑乎此于孝亲之道不可往也且漠北之人耐饥寒习弓矢利则进不利则退故汉祖有白登之围唐太宗有白马之誓我英宗有土木之变孝宗亦有鱼台岭之失而况财赋不充兵力不强边备废弛谨以守之尚不能保乃欲轻身挺出往与之角恐非万全此于御敌之道不可往也且陛下不念祖宗付托之重而轻与敌人争一日之长胜之不武不胜为忧此于继统之重不可往也凡事慎于初则易悔于终则难我英宗不听臣言决于出闗后虽痛悔无及于事至今故老言之犹为寒心陛下但知往而不知止但以出闗为可乐而不以遇敌为可忧不信大臣之言不听左右之谏非䇿之善也臣为御史职司言路奉勅廵闗分当效死陛下即加斧钺之诛臣亦不避第三疏张钦臣闻天子一动所系非小或欲出师亲征必先有诏下廷臣㑹议必有百官扈从有锦衣卫随侍择日告庙而后启行今不闻朝廷之㫖不见廷臣之议又无扈从随侍之人此必有奸人借陛下之名欲过边闗勾引强敌图危社稷此天下安危之所系也伏望皇上勅下锦衣卫将此借名之人挐送法司明正典刑以防奸弊以杜后患如果欲过闗非有两宫勅㫖臣虽万死不敢放过臣冒凟天威不胜戴罪之至修理运河疏吴仲为计处国储以永图治安事臣奉命廵视通仓见向信一疏明白简当凿凿可行臣考元史漕运粮储南来诸物商贾舟楫皆由通惠河直逹海子登岸窃料开运一年可省脚价十余万两于国计不为无补臣又备访密云等处皆有间道可入若使奸细向导轻骑疾驰旋日可至或据仓厫或肆烧燬国储一空则京师坐困向莫有以先代之故事间道之危机为陛下告者宜乎信之不专行之不决也传曰成大事者不谋于衆惟陛下谋之二三元老大臣而独断焉乞勅户工二部着廵仓御史㑹同管闸修仓主事兼理闸运闸板见在修补借之各厂少有疏濬并其他用度量支修仓余剰廵仓赃罚并所省脚价民财民力一不妄费大运京粮姑听陆路自进且令觅船雇人略运百万以试之如果可行就将省下银两葢房造船筑堤濬河次第举行兴国家自然无穷之利杜意外不测之虞矣改河通漕疏刘应节臣据密云兵备王一鹗管粮郎中侯国治㑹稿议密云一城环控潮白二河若天开以便漕者向以二水分流至牛栏山而始合故剥船自通州而上者至牛栏而止若至龙庆仓则僱觅车驴从陆输輓军民艰辛之苦水次露积之虞难以悉状䝉前军门少傅杨题请改河资运直抵密云备陈四利预防一害巳有成议因循至今今两河之流已为一派水益深则漕益便所谓四利者可望毕举而一害已为永除矣然又有十利焉密云招商买米每石常至一两今漕粮足岁支之数免厚价以召商一利也往昔主客之粮岁买不下十万客兵则尽頼召买今加复原额即客兵悉有頼焉二利也发漕米一石于密云则扣折色价一石于部若止照七钱扣留存库而以五钱折色放军在密云每石商价已省三钱在部扣则折色支放每石又余二钱发一石之米存五钱之价三利也主客之兵欲折则折欲米则米随时应之不为所窘四利也荒歉不能为之灾烽警不能为之绌五利也军储所在民用资之畊农虽少米价不腾六利也舟运直抵城直输入仓则陆运脚价可省每嵗计之亦得万余而民间车驴更免拘集七利也又查得通仓粟米每至腐积各军支领每为蹙额今移通仓应贮之粟以漕于密云而以密云扣存之折色给通仓应领粟米之军则通给无浥腐之粟京军有实受之惠八利也漕米既足岁计巳充民间召商买米之苦可以苏息九利也漕艘鳞集则商舶踵至市廛日充民生日阜十利也今据前因该臣㑹同都御史杨兆议照密云城外潮白二河皆巨河也顷缘二水未合舟楫难通今近城东西之堤岸巳成杨家庄之河流已改臣等亲自放舟自镇城由牛栏山至顺义一帯通行无碍各处官船亦渐集密云城下则前任总督杨博所谓四利兼得一害不生而密云道复议十利亦渐次可举矣合勅下户部再加详议如果可行将先拨米四万七百石再益以九千二百余石共足米五万石拨发本镇专备客兵之饷就于岁计客兵年例每石扣银七钱共银三万五千两存留太仓银库补给京军折支以抵加覆漕粮之数其不敷米石随时籴买或听兵便折银计足支用不必再行召商以滋烦扰仍容臣等量动漕运扣省脚价银一半民兵银一半共造船百只以便输輓每岁量拨给军夫查有淤浅可濬支流可塞便如法兴工臣等请㫖便议施行请罢马市疏杨继盛臣以南京吏部验封清吏司主事考满到京陞臣今职荷䝉皇上养育简用之恩虽粉骨碎身何以克报况臣居兵曹职专马政覩此开马市之误岂敢茍避祸患随衆隠黙不言窃惟近年以来边庭生事敌势猖獗犯我城阙杀我人民掳我妻子焚我庐舍惊我陵寝其辱我中国极矣臣在南都传闻此报冠发上指肝肠寸裂恨不能身生两翼飞至都下以殄外侮以报国讐兹者恭遇皇上赫然震怒选将练兵尅日兴师声罪致讨以报百万赤子之讐以雪城下陵辱之耻不惟天下臣民共相庆幸我列祖在天之灵亦相庆幸多矣及臣至都下见谙达求开马市之书大放肆无状窃意上触圣怒其征讨之志已决其问罪之师断不可已及廷臣㑹议题奉钦依准暂开行臣不觉仰天大唿喟然长叹曰国事乃至此哉国事乃至此哉夫以汉之武帝唐之太宗不过二霸主耳犹能威震夷狄气压突厥以皇上之英武国家之全盛英雄豪杰勇夫壮士之伏于草茅下位者又不可胜数其蕞尔小国反不能生擒酋长勦絶苖裔而乃为此不得已下䇿之事哉臣请以开马市之十不可者为皇上陈之夫开马市者和议之别名也彼素賔服尚不可言及此去年入寇杀掳如此之惨则神人所共愤不共戴天之深讐矣今不惟不能声罪复讐而反与之为此和议之事何以上觧列祖之怒下舒百姓之恨乎此忘天下之太讐一不可也信者人君之大宝虽匹夫匹妇尚不可少失信义况于天子之尊哉皇上北伐之命屡下臣民所共知四夷所共喻者也方今各处兵马集矣粮草器械备矣天下日夜引领仰望王师之兴真若大旱之望云雨也乃翻然而有开马市之议则平日之所以选将练兵者为何备粮草精器械者为何不有以孤百姓仰望之心乎此失天下之信义二不可也人君居中制外统驭四夷以其有国威之重以屈服之也今以堂堂天朝之尊而下与小国为此交易之事是天壤混淆冠履同器将不取笑于天下后世乎此损国家之重威三不可也天下豪杰闻去年杀戮人民之惨姦掳妇女之辱其愤恨不平之气皆欲与此冦决一死战虽深山穷谷之隐逸亦愿出以复天下之讐今马市一开则举相谓曰朝廷忘赤子之讐厌兵甲之用矣将焉用我哉将见在林下者不肯出在册籍者将谋去矣异日欲复召号谁肯兴起此隳豪杰效用之志四不可也自去岁大变之后天下颇讲武事虽童子儒生亦知习兵此机既动兵将日强今马市一开则举相谓曰中国夷狄已和天下已无事矣将焉用武哉有边镇之责者日弛其封守之防无兵戎之寄者益惰其偷安之气矣废弛既久一旦有急何以整顿此懈天下修武之心五不可也宣大人民懐携二之心久矣一向虽有外交之事犹畏王法之严而不敢自肆也今马市一开则彼之交通者乃王法所不禁将来勾引之祸可胜言乎此开边方外交之门六不可也天下人民惮于水旱征役之苦人人有思乱之心特畏国家之兵威而不敢变动也今马市之开则彼皆以为天下兵威巳弱蕞尔小国尚不能服羣起为盗又焉能制则将来腹心之变可胜言乎此起百姓不靖之渐七不可也去岁敌人深入虽未见一兵交战然犹以为我军仓卒未备其疑畏之心尚在也今皇上声罪致讨调兵半年及至于今止为马市之开则彼得以窥我之虚实矣目中又奚有乎我哉此长外夷轻中国之心八不可也畨人之性变诈无常谋深计巧反出我之上我将欲以此羁縻乎彼殊不知彼实以此愚弄乎我或遣重臣载金帛至边等候开市彼违约不来交易未可知也或因交易而即行猖獗撞闗而入未可知也或今日交易而明日入寇未可知也或遣衆入寇而驾言别部落入寇未可知也或以疲马而过索重价或因市马而过讨重赏或市马之后而别有分外不堪之求又未可知也是我不能以羁縻乎彼彼反得以愚弄乎我矣此堕敌人狡诈之计九不可也漠北之产马有穷中国之生财有限大同之马市一开宣府延绥等处定不可罢以马与银数计之每年市马约数十万匹四五年间须得马数百万匹每年约用银数百万两四五年间须费银数千万两一旦所产之马已尽中国之财告乏将安处乎永久之计将安在乎此中国之财漠北之马两难相继十不可也彼倡为开马市之议以欺诳皇上者其谬説不过有五有曰外开马市暂以为羁縻之术内修武备实以为战守之计耳殊不知马市之开乃所以自羁縻乎我非所以羁縻乎彼也敌素无餍请开马市之后或别有所请许之再有所请又许之请之不已渐至于甚不堪者一不如意彼即违约则彼之入宼为有名我之不应其所求为失信矣孰谓敌人无餍之欲可以市马之小利羁縻之乎如曰欲修武备以图战守虽不用此羁縻之术亦可矣此其説之谬一也有曰方今急缺马用正欲买马一开马市则我马渐多彼马渐少岂不两便然市马非以之耕田驾车也不过为征讨计耳如交易果可以无事则市马又将安用乎不益重其寄养之扰乎况敌以马为生彼安肯以自乘之良马而市于我乎不过瘦弱不堪之物不服水草将不日俱毙而已此其説之谬二也有曰初许市马暂系乎边人之心将来许贡则可为永久之计夫谓之进贡者岂古之所谓咸賔来王者哉不过我贿彼以重利茍免目前之不来彼贪我之重利暂许目前之不入耳况市马我犹得以少偿其费许贡则彼白手来取重利矣是市马则获小利而无名开贡则虽有名而费大市马固不可许贡亦岂可哉此其説之谬三也有曰外国之人最不失信观其声言某时抢某处再不愆期可验彼既许其市后不来则断保其再不入寇殊不知彼之种类日繁加之以掳掠人口日増其日用之服食器用俱仰给于中国市马之利焉足以尽供其所费彼非尽皆义士孰肯守小信而甘于冻馁以至于死乎纵使少有羁縻不过暂保一二年无事耳不知二三年之后将何如处哉此其説之谬四也又有曰佳兵不祥不可轻用与其劳师动衆征讨于千里之外而胜负难必孰若暂开马市休兵息民而急修内治之为上乎噫为此説者是损国家之兵威养冦患于日盛壊天下之大事必自此言始矣若曰佳兵不祥则舜之征苖文之遏莒汤之伐葛伯高宗之伐鬼方岂尽皆不祥者哉葢春生秋杀之迭行上天生物之道也恩赏兵刑之并用王者御世之权也譬如人身四肢俱皆痈疽毒日内攻乃犹专食膏梁而惮用药石将不至于伤其元气乎此其説之谬五也夫此十不可五谬之説明白易知则马市之开不利于我中国明矣而于彼则甚利焉盖数十年以来敌人以中国之百姓为佃户秋后则入而收其租虽已得计犹有往来奔走之苦日夜杀人之劳也去年入寇莫敢与敌虚实既已觇矣故今请开马市则可以坐收中国之重利况马多掳自中国者春时草枯则市之秋后马肥则入而再掳之及至来春又再市之以轮廻之马获青蚨之利是昔日彼犹为出门讨租之人今日我则为上门纳租之户臣言及此其愤恨可胜言哉夫此事利于敌人而不利于中国满朝臣工皆知其不可然有人敢议而行之无一人敢非而止者何哉彼议而行之者其意以为征讨之事已难收拾敌再入寇皇上刚明必近究夫谋国者之不忠专征者之不勇误事之祸何以能免况前日交通已有成效莫若委曲致开马市犹可二三年茍延日后时事未知如何且暂免目前之祸暂固目前之宠敌纵背约再为脱避之计未晩也然不思皇上所以宠任之专礼遇之厚爵位之重钖予之隆者葢欲其主张国是征讨不庭也岂徒欲开马市而已哉其所以不敢非而止之者其意以为事权既不在我时势已至鹘突有欲谢重担于人而无由者吾何以冒祸担当使有所言而马市罢开弛其防守而敌再深入则必归咎于止开马市之人加之以误国事之罪矣孰若隐黙不言大家因循之为上乎然敌兵之至与不至不系于马市之开与不开前此未尝有议开马市而止之者去年敌人何以深入此时罢开马市彼或入宼亦与去年同耳止开马市之人夫岂误天下之事者哉臣以孤寒进士初入仕途父母早丧妻子无依非不知隐黙足以自保言事足以取祸也窃惟皇上初时震怒奋武其气若此之壮命将征讨其志若此之勇则知今日马市之开乃议者之姦计断非皇上之本心也以我皇上之英武而臣下庸輭避事不足以副之心欲持行而手足痿痺良可深恨此事系国家盛衰之机臣敢预忧后祸忍心隐黙乎伏乞皇上俯察愚臣之罪言囘思欲讨之初志念外夷之志欲难餍非马市小利足以系属其心祖宗之社稷无疆非二三年茍安无事可以永保其緖收囘成命罢开马市鋭意戎兵决志征讨务欲擒谙达于阙前攘夷狄于海外使彼之畏乎我亦犹我之防乎彼则上而祖宗幸甚下而臣民幸甚请罢濬河疏王之栋臣唯当今之世常患无任事之臣间有一人者毅然起而任之而脂韦之徒又从旁睥睨破壊于其间此担当者竦肩而不敢荷疾足者却步而不敢前亦臣之所日夜愤惋大有不平于衷者也顾所贵乎任事者必一人创画人人便之一时建立世世安之而后可若上虚国储下劳民力以兴必不可成之功非完计也臣去年冬接邸报见尚宝司少卿徐贞明疏为畿郡叹遭水患恳乞勅司臣乘时勘议以恤民艰以兴地利事奉㫖工部知道夫贞明所称任事之臣也前年春奉诏兴西北水利沿边濒海之处报有成効迩者欲卢沟滹沱二大津复故道以除厥害良亦勤矣谫陋愚臣何足以佐末议况臣西北人也所兴除利害即臣当尸祝而爼豆之复何忍言苐以兴革非常顺民则便如京东水利及卢沟巨津去臣地逺不敢臆説唯滹沱一河臣生其地履其患日夜思所以除之之计询诸父老质之士大夫佥谓此河决不可以人力治者臣谨具河状并贞明所建议列为十二事冒昧陈之陛下试垂察焉按河源发于代郡泰戏山下滙为三泉循太行掠晋冀蜿蜒而东注之海水性骄悍土疎善崩壅决不常当其泛涨则涌溢上流虽隄防亦经淤漫当其杀落则漩驶下激虽桩橛亦被摧推况河流之处多沙泥而无根基人修之难为功水冲之易为力也在昔东汉永平间连年治之死者不可胜算頼邓训请罢止至元以来至大定中举者不下十数次咸以绩用弗成止嘉靖初太仆卿何栋欲筑隄以复故道后因一岁数迁又止即此观之凡倡为修筑之説者皆徒劳罔功也今必欲议濬臣恐横流未必能除而征派纷出地方滋扰将以除害者而生害矣况二百年来人情安之一旦动衆宁不骇异乎此其不可者一也滹沱原无定居故道不止一所自我朝言之洪武初自正定西南抵束鹿至深州入傅家池永乐四年徙南向刘村东流出武强界十六年刘村再塞改流衡水五花营店导于漳河至成化则由正定出晋州紫城口南入宁晋泊㑹卫河入海至正德则紫城口淤塞浅漫分为二股一股仍由宁晋一股东流自束鹿至深州城南已复二股合併㑹清水河入海至正德末年徙束鹿深州城北入武强冲破献县古隄遂为深献患至隆庆三年水大溢漂溺滩塌不可胜计乃从天宫口改决饶阳遂又为饶阳患凡此皆河流所经之处今云修复故道将从何者而修之乎此其不可者二也或曰修复深州故道仍存饶阳见行之道使自饶阳而下者十之七自深州而下者十之三胡不可者不知此亦非自贞明始也𢎞治六年知府张淑开新河于郡南分杀水势费以万计不再逾夏水大入复趋故道功竟不成即隆庆中井陉道臣纪诫议开天宫口饶阳深州之人称不便者填于街衢时抚臣宋纁知其难成力止之其人见在户曹可诏而问也况水势漂出山下即抵城邑或南或北唯所之耳谁能别其流派而使七分之北三分之南乎此其不可者三也积水盈野坚冰弥望贞明亦亲见之此犹秋秒冬成之际若夏秋水涨则正定以南几十里许皆河身也今据深州所挑濬者濶三十步深一丈无论水势必不入渠即入渠所容能几何而欲以杀横奔之势乎且彼云可以资灌溉不知此水淤沙不能润苖而实以害苖奈何欲假以灌田耶此其不可者四也自古议兴作者必预计其所费臣闻僱役之法前议至一百二十万今止曰一万有竒较前所费不过百分之一耳即谓主前议者将欲避事故増其估以阻之亦不应相悬若此之甚也况人非避事即喜事増估者为避事安知减估者非喜事者乎茍存一喜事之心使工费不敷即剥削多方以期竣事矣当此旱涝相因之时百姓汹汹至勤我皇上屡诏蠲租又从而赈贷之犹恐未甦而乃朘民膏脂以兴此无益之举何为者哉此其不可者五也燕赵之民彍悍轻佻一遇饥荒易与为盗则啸聚之戒正今日所当严者臣闻京东水利之处所募有南兵数千人边民苦之识者谓当戒其不虞况更聚此数万易逞之徒于冀晋之间且勤且劳不得休息而又家无担石之蓄以养父母育妻子万一揭竿蜂起将如之何此其不可者六也运道转输国家之咽喉系焉积雨横集则卫河常溢虽有守隄之夫日夜廵防犹时遭冲决而加以滹沱勐悍之水灌之可乎且三角龙堂等淀固不高于海无上犯运河之理然下通直沽卫河自南而来亦至直沽入海兹又引滹沱之水㑹清河以入卫至直沽入海衆派奔滙其流湍激下湍激则怒而相搏其势必逆于上能保不泛溢乎葢河犹注也注石者加斗则溢注斗者加升则溢此理昭昭无容疑者故引滹水以入卫其于运道妨矣运道妨则咽喉厄此其不可者七也积贮天下之大命原为备急计耳况三辅根本之地譬则人之心腹也心腹宜实不宜虚今借支库藏以妨积贮不足则又量动仓储又不足则必设方搜索此端一开而不肖之徒将驾言那借以剥公廥借口劝助以润私囊日甚一日根本虚而心腹索然矣倘有缓急胡以应之此其不可者八也自天宫口至清河逶迤百里河势所占大约不减百余顷而今止云三十顷何其少也况束鹿深州等处去臣居甚近则地之肥瘠亦大不相逺上地一𤱔可易二三金次不下一金最下则五钱极矣即河地不咸而业开垦当与最下者等乃止以三钱易之犹曰令厚于民使无怨言夫河流既徙民方开为成业聨建庄圃兹举而夺之且亷其所值有不兴怨者乎此其不可者九也成祖时卫河为患尚书宋理以开数小河请上以农务方兴令候秋成为之迩者三农甫举乃以数万之夫蚁聚蹂躙于百里之上于播种不大妨乎此其不可者十也询谋佥同革言三就偏听独任古人重戒欲为一方除大害当与一方之臣民共筹之闻贞明踏勘正定时抚按司臣俱有后言郡守而下有虑及于桑田庐舍者不曰避事偷安则曰自私其民间有承风希㫖即击节叹赏曰我自出京以来未有如公之实心任事者夫举久历地方洞悉利弊者置之不问而苐于附巳者取焉询谋之谓何而乃偏执之若此也偏执则事必偾此其不可者十有一也朝廷举事自有大体茍计闗宗社利生民所不能已者即请之内帑或征附近之丁夫济之可也今事在可已而供费浩烦乃唯一二羽士募化是頼亦羞朝廷而损国体者矣此其不可者十有二也夫以贝明之谙练老成岂虑不及此而必鋭意行之者葢奉行之人不善体任事之意或虚报其功以要誉闻或故减其费以见智略或引一劳永逸厥成晏如之语以阿顺其意彼以汲汲任事之心重之以喜事者之説故不觉其入而偏信以至此也臣愚不识时务唯知王道本乎人情利之所在民争趋之害之所在民争避之茍可以获利而逺害民亦何惮而不为而犹待于上之督率而犹蹙额不愿之若是乎况天下晏如以其臻厥成也未有不成而晏如者也而搜括府库劳苦元元以图无益断断乎其不可者此臣所以不容己于言也伏乞勅下该部如果臣言不谬再行本官㑹同抚按诸臣将滹沱河㑹勘详议察地之宜从人之便务集衆以广益母偏执以必行庶民生获安国计不损即当事者亦不至壊极而不可收拾矣民社幸甚足饷无过屯田疏左光斗臣㓜闻父老言东南有可耕之人而无其田西北有可耕之田而无其人既候命阙下间取农书水利及古人已试陈迹略一讲求颇得大意适承乏屯牧筹边无䇿十八万枵腹之兵待八百万画饼之饷催外解之檄如火而不可得来求内解之符如雨而不得去搜而又搜搜到何时派而又派派到何日止有漕运一脉而民力已竭加以旱干水溢接济不前河竭海漂种种难测其他意外之事中梗之患且未忍言若不汲汲讲三年九年之储而局局为不终朝不终夕之计臣愚不知其可早夜以思只有屯田可以救急而今之屯田者不过按籍征粮期于及额而已间有隐占多不可问然亦不必问也惟是西北不患无地而患不能垦以臣所闻京以东畿以南山以东两河南以北荒原一望率数十里高者为茂草洼者为沮洳岂尽无其地哉不垦耳其不垦者苦旱兼苦涝也其苦旱与涝者惟知听命于天而不知有水利也一年而地荒二年而民徙三年而民与地尽矣今有道于此使上之不为魃而下之不为鱼相反而相为用去全害而得全利何惮而久不为此谨条陈上屯田水利三因十四议惟皇上採择焉其一曰因天之时五行之用谁能去水三江震泽禹贡所称厥土涂泥厥田下下昔之污莱今之沃壤何常之有近见莞蒲鱼鳖蜃蛤之属到处有之自南而北风气固然而谓水偏利在南偏害在北火耕水耨缺五行之二名曰诬天其一曰因地之利引漳溉邺渠郑富秦龙首白渠汉世尤盛民之歌曰泾水一石其泥数斗且溉且粪长我禾黍河源如昨地脉未改而谓水偏利在古偏害在今使瓠子之叹长兴宣房之绩不显名曰诬地其一曰因人之情南人惜水如惜血北人畏水如探汤习固使然亦未见其利耳翟方进壊陂而黄鹄之怨兴召杜开陂而父母之歌作有之以为利死且不避近日京东一帯多所开濬浸浸已见其利所在州县亦知有争水者矣臣私喜之而谓水不宜北北不惯水拂耕凿之情而失因民之利名曰诬人禹功明德惟是平水土濬沟洫而己未有不治河而治田者支流既分而全流自杀下流既洩而上流自安无昏垫之害而有灌溉之利此濬川之当议也沿河地方唯运河不敢开洩外其余源流潴委是不一水陂塘堤堰是不一用或故迹可寻或方便可设工力多者官为量给费少者听民自举惟无水之处不必凿空寻访以蹈即鹿无虞之戒则疏渠之当议也秦汉之世凿地为港掘地为井汲而得灌以亩一钟即东南地高水下车而溉之上农不能十亩北方水与地平数十顷直移时耳事半功倍难易悬殊则引流之当议也河流渐下地形转高逺引不能平引不可将若之何其法阑河设坝以壅之大约如囊沙之意或壅二三尺或壅四五尺然后平而引之水与坝平流从上度递流而下节节壅之亦复如是葢不能俯地以就水而惟升水以就地支河浅流最宜用此即如滏阳一河发源以至出口约七八百里得其利者仅一二县余皆以低下弃去不晓此法故也则设坝之当议也蓄洩不时泛溢为害加以秋水时至百川灌河壊民禾稼荡民庐舍往往有之惟于入水之处设斗门以时启闭旱则开之涝则塞之出水之处反是此建闸之当议也沿山帯溪最易导引山水瀑涨沙石压冲再行挑洗劳费不偿其法顺水设陂以障之用河支不用河身支以上溉身听其下行此设陂之当议也而必槩种秔稻恐不骤习得利转微随其高下听其物宜宜梁宜菽宜薏宜芋宜蔬惟意所适总之水源一开溉旱地之利胜水田之利一倍每亩之值亦増价三倍渐渐由而不知通而不倦而焦原尽泽国矣则相地之当议也春夏浇溉常苦水少秋冬无所用之常苦水多储有余以待不足法用池塘濵淀以积之既可储水待旱兼可种鱼莳莲每见南方百亩之家率以五亩为塘水不胜用利亦如其亩之所入何不倣而行之或五家一塘或十余家一塘居然同井遗意而筑塘尤易于浚井但期筑作如法可以注水不漏惟原洼下之处不必另设则池塘之当议也以一教十以十教百必用南人而南人宁为农夫不欲为农师北地徭轻江南役重以走利如鹜之情乘避徭如虎之势吾土虽美乐郊可适但着为律令永为世业不得一二年后即行告夺将负耒而来争先恐后举锸为云决渠为雨此之谓也则招来之当议也四民之业迭相为用南方士子不得志有司则弃为胥史舞文犯科往往此軰若倣汉世力田之科令垦田若干亩许令占籍而又不碍地方本额且令官司与之讲明水学如胡瑗之教授门人不犹愈于白镪而鬻青衿者乎葢先师与后稷并犹胜与猗顿争坐也则力田之科当议也虞文靖公建议于元泰定之时听富民欲得官者能以万夫耕则为万夫长千夫百夫亦如之今其意可师也若令各屯卫所军官及经历俱以垦田多寡加级虽格外之劳来实本等之职业于计甚便今议者动抑豪强防其兼併不知富者乐耕则贫者转贷但得地无旷土土无遗税何妨勋戚贵近大贾富商骈集而来徙豪实塞实用此意则募富开爵之当议也宋廵行使者分道四出民苦不便苏轼力非之而治杭之日修治西河欲天下尽兴水学母亦行之介甫则不善行之文忠则善耳今水利之衔犹设而劝农之义无闻至于有司多所不解但得抚道而下箇箇得人又皆讲求之熟路已试之成事如懐隆靖虏河内磁州海岛先后诸贤分满布列彼此唿应官无添设之烦民无追唿之扰穑人成功田畯至喜则择人之当议也天津一处旧抚汪应蛟垦水田八千亩设兵二千用充额饷今援辽千名即八千亩多芜且有申言种谷不如取苇者废兴由人良可浩叹诚得练习明作一将官领兵数千屯之而天津一帯不足垦也永平负山濒海择官而垦亦如之附近闗外得谷一石足抵漕之五石且屯且练用备不虞则择将之当议也或者曰游惰之军不任耰鉏是不然近见出闗觳觳之状视闗内如春台寿域若拣其老弱使尽力南亩死且不憾而又计田行赏比于得级如宋给事廖刚之䇿其言曰执耒之劳较之操戈之危岂不特易夫驱之战与驱之耕臣固知其必悦也则兵屯之当议也臣所言者止于臣属耳由畿辅而九边由闗内而闗外岂乏充国其人又岂乏武侯子仪其人而坐令金城祁山河中之绩为千古絶盛哉此数议者不烦公帑不劳民力而又皆田里树畜老农常谈无甚高论举朝皆言其可行而不肯行当事亦见为当行而不肯力行国家无事既以因循而不行有事又以张皇而不及行农既疲于养兵而不耕兵又耻于为农而不耕谓见效迟在三年之后而三年后复然谓大利迟在十年之后而十年后复然譬之富人衣珠而饿死岂不惜哉元末年东南有梗始思虞文靖之言倣其意设海口万户业已无及乞张士诚贷米数百斛反覆告急仅乃得之而终无救于亡矣可不寒心先臣徐贞明曽以尚宝专理此役而事出创议难与虑始且欲以一身兼禹稷之任大开河工复井田之遗省东南之运语近迂濶㑹忌者而止乃其意不可磨也今潞水客谈及治田存稿具在任事之难令人追憾无已今时势廹矣过此不行更无行时伏乞明天子照临于上贤公卿百执事主持于下各举所知知人善任更祈勅下户部酌议委妥转行所司着实举行勿狃故事勿急速效勿惮事始勿挠事终载入考成一切有司首课农政田野不治即异能高等亦註考下下其有不习者孶孶讲求务期晓畅躬自劝相单骑廵行阡陌问民疾苦不得劳民烦费无益民功小有嫌怨臣等力为主张迨试有成效破格超迁永着为令庶几小垦小利大垦大利小利在地辟而民聚民聚则垦者愈多大利在粟贱而民饶民饶则垦者愈易生聚渐烦和籴转便即不必省东南之漕而亦不专靠东南之运矣信能行之三年十年而不少见富足之效臣请受妄言之戮臣无任激切待命之至请开屯学疏左光斗臣惟寓教于养者帝王之所以治世寓兵于农者地水之所以为师今国家日日养士而不得士之报则教非而养亦非日日养兵而不得兵之用则兵非而农亦非臣以为救目前之急而犹存古人之遗者莫如屯学便臣逡廵两年未敢具题葢一试于天津而得其地矣委之于卢观象而得其人矣又今春出示晓谕入籍屯童俱赴天津开垦其各州县旧垦者俱不准算而人争趋如流水时方春暮乐往者十数家而臣又得其人情矣臣又恐其未的复亲行天津踏看我疆我理暸如指掌而诸屯童之且耕且射者实有其地有其数有其人矣昨岁六百亩今则四千亩向之一望青草今为满目黄云鸡犬相闻鱼蟹举网风景依稀絶似江南虽秋水灌河之后而穰穰犹自可观此皆前屯臣张慎言新屯臣马鸣起苦心实绩臣于是始信屯事之可兴而屯学之可举也信能举之有七便焉臣去岁科试各州县告开荒入籍者所至遮诉且本道俱已考送而臣不敢收一恐以客杂主起目前土着之争二恐有人无田开他日冐滥之路屯学设而地方无争矣且田必在天津每田百亩入籍一名人孰肯捐重赀辟草莱而为他人入籍者田既为清楚之田人亦为实在之人其便一海防营田每亩收租二石士与兵宜有异恐其多而难继也每田一亩入租一石每试百人得租万石试千人则十万石矣日计不足岁计有余其便二且既以屯占籍矣世其学不得不世其田田芜者黜负租者黜告改学者黜顾名思义何説之辞是士子世世守其业国家亦世世收其利也其视鬻爵纳粟如日中之市交易而退各不相顾者何如而况乎诈伪公行半镪颗粒未入大仓者哉其便三去年天津初立官庄六百亩秋获三千石以示民榜样耳然牛力子种车梁庐舍工作顾觅为费不赀有其人则田存无其人则田废安得常如卢观象其人者而任之哉屯学行而听人自耕不见金钱之出但见籽粒之入所谓少少许亦胜多多许也其便四平居无事天津一钟足敌五钟今庚癸之唿既廹山海而咽喉之断又虞东南以附近之田养附近之兵一钟足敌十钟矣其便五顷妖贼为梗白粮不时至百官常禄至不能支业已见端矣若岁益米数万斛即不敢作尚方之供亦可望果朝官之腹其便六且此力田者大率殷实而俊秀者也行之而三年后耰鉏之衆即为干城横槊之儒即为露布通人于所已倦而转人于所不知其便七臣且未敢深言耳臣尝过穷乡小邑文学黯浅徒循故事不得不如额收之其实举笔欲下未免违心今此逺来入籍者同以搦管储王国之桢又独以举趾佐县官之急谁非吾人而乃有靳焉坐者肉而跣者鹿亦大不平矣善乎道臣之言曰卫有学军之子得为士运司有学商之子得为士而使火耕水耨者不得与荷戈负贩之子同沾圜桥观听之荣葢有激乎其言之哉故今日屯学之议断当照卫学运学一体举行者也然而所收一凭文艺也黜亦凭文艺也学宫不必另建也学官不必另设也廪饩不必出之官也有立学之名无添学之实不过増博士弟子员数名而已惟科举渐多则中式名数亦渐加此尚在数年之后然而増举一名则増谷己数十万石矣国家又何惜辽东事额而不为屯士开功名之路哉臣三年心血两番目击实见有此七便合之道厅七议而又皆已试之事将成之绩故敢㑹同屯田臣御史马鸣起据实上闻然非臣与屯臣之言也臣在津门晤寺院董应举见其汲汲皇皇备极劳辛而事属创始卒难就緖若使屯学兴而屯臣按亩微臣收籍庶几事半功倍相与有成不然功名之路不开即添设十寺院岁发帑十数万岂能以一手一足奏绩哉伏乞皇上俯鉴愚诚非泛泛悬空条陈者比即赐俞允结今秋涤场之局而开来春于耜之端屯政幸甚士子幸甚臣愚幸甚臣已廵河间入籍子弟专候进止臣不胜激切待命之至巨姦始祸疏乔若雯臣按逆珰魏忠贤一不识字之寺人耳使无羽翼之者即狠心辣手而大权不在内外相持岂能独拍有声横行任意无奈贼辅借劔杀人既挟逆珰以飞而贼党同谋杀人又挟贼辅以飞教猱升木假虎张威同心报讐诛锄良善鍜錬榜讯千里流血杀人者死律有明条若仅诛逆珰而贼首及党犹然无恙是加功者不问而造意者并不问亦何以成罪案而伸衆正之寃乎夫巨姦为谁则故辅魏广微是也眼空一世善作青白有王安石之执抝而济之以秦桧之狠有曹操之姦伪而加之以杨再思之媚枚卜之姓名居后巷伯之推毂当先趾高气扬心已不下既侵中堂首揆之权又总部院台省之任俾天下之人皆舍所学而从我然后快于心以年家父执之旧虚加礼于赵南星而南星不戒于马援梁松之已事从此隙开百嘱而百不听从此怨深适遇广微颁暦后至科道公疏紏叅疑南星主使杀机已动更恐不足以杀南星遂将阁权拱手送入大内借逞私愤目为元兇径逐以去复以杨涟二十四大罪疏从头挑激以重逆珰之怒而南星及杨涟等十五人被逮追赃此其发难之始也历数其罪状越三四前軰夺票拟之柄驱去清正有执之韩爌怕两衙门人多口杂难以笼络入幕限定十四员敢壊祖宗考选之例争主㑹试场凭朱延禧而出其上祗知有美庄不知有阁体全揽考选高下其手请教不足且涂其单嗔崔景荣劝勿通内勿为己甚而诬以东林至镌其职恶魏照乘不为所用且将甘心二十九日吏科抱头逃命果病入膏盲耶至于同乡因南星迁怒槩加倾䧟济川舟楫如吕兆熊已膺内召倐以保留处矣雄才伟略如韩䇿曽拟闗抚又以邪党处矣张璇傅梅部署卑官并以𤓰葛门墻处矣清谨恬让之米万钟望隆开府亦被倪文焕嗾之去矣甚如高推天骨纯忠冯英真心亮节乌台着望兰署同馨一陞寺丞一陞仆少苐循资俸有何超越并以在南星时而裁抑之至今犹未畀以节钺也恶难罄竹罪实滔天致令先帝冒桓灵之虚名天下被白马清流之显祸葢广微为逆珰之鹰犬而逢其恶张智又为广微之鹰犬而逢其恶金鞍骢马喜气扬扬朝入相公之门暮出上公之第墦间在国重台堪嗤故广微之罪尤甚逆珰而张智之罪岂减彪虎乎夫衆正为谁则故宰赵南星等是也南星品高千古岂容雌黄癸已一察功司着声壬戌出山举世望治无奈薰莸共藏不容于朝清而题之以贪忠而名之曰佞桑梓之间即儿童走卒有一不称寃而为之痛哭流涕者乎姑就追赃一事言之官至太宰若如崔呈秀軰则黄金过北斗矣万五千金之赃无从凑办俸薪衣饰既尽刑廹急于星火二三义士杰徒怜而相助付身家性命于一掷得正定柏乡高邑之借贷始克完事年老例当收赎亦且不准更痛责其子四十板枷号两箇月非蔡知府暗地䕶持几不保其生今其家数椽不蔽风雨几亩不具粥饘已奉恩诏不敢遄归犹待特赦至死戍所近始乘广栁车而还其子赵清衡逺戍庄浪尚不令其归哭死父耶至于辅臣之去曽未有如韩爌艰危者乞骸谢恩二疏至今脍炙人口其曰纶扉故事即商确有甲可乙否之殊而票拟无左员右方之画又曰糠秕在前极知非据薙除且及尚昧妨贤则广微攘夺票拟其徴也夫臣谓凡遭广微之摧折死者槩当恤生者槩当录韩爌固当录之首而南星则尤当恤之首葢元标从吾既有谥矣而此固不应独遗耳臣因有感于中书一席地闗系最重羣吏失职壊仅一事阁员匪人祸在国家如之何不慎其选也论相固首度量然救时之相并当论才论识向来票拟论多笼统独今三月初四日至十六日尽有担承既提许显纯又下三大珰于理道路翕然悦服倘常如此十日间天下何患不太平哉亦票宜专属之一证也古谚有之城门开言路闭城门闭言路开我朝制度原不禁人之言而登极明诏又欲诸人之有言原其设言官之意葢为大利害恐人不敢言故六科属之都给事十三道又有建白牌正责言官以必言耳前有杨继盛后有万燝非以部属死諌乎至邹元标则更以观政进士建言受枤矣平居无事言官言之而共受言之利阽危多故非言官言之而独受言之害故魏崔之时诸司不敢以性命争固己若谓不言于昔言于今耻孰甚焉然以视邹元标则诚足耻耳当兹不讳之朝正是足兴之日彼时之人既多碍口而不肯言后来之人又乏真知而不尽言岂不令正人含愤无己乎伏乞大奋干断立将魏广微暴其罪斵其棺且落其恩钖而张智等并行削籍听勘以示春秋之法诛首而令天下惩再沛温纶立将赵南星复其官还其廕即与以美谥而韩爌杨涟等并先录恤褒扬以示夏月之令赞杰而令天下劝则命讨大公人心愈畅登三咸五之隆可跂企而竢矣谨陈共学之原疏邹元标臣以待尽之年日有家园之思行装已束待期而请偶闻圣嗣将诞大小臣工咸庆圣皇有子臣受不次之恩不随班行欢欣祝颂岂臣子之情臣所以睠恋迟囘者以此本月初四夜接兵科都给事中朱童䝉一疏为宪臣议开讲学之坛国家恐启门户之渐欲臣等安心本分爱惜精神以东林为戒以法度风俗进贤退不肖等语属望臣等思深哉科臣心乎臣有味乎其言之矣先正云本分之外不加毫末人生闻道始知本分内事不闻道则所谓本分者未知果是本分与否也天下治乱系于人心人心邪正系于学术法度风俗刑清罚省进贤退不肖舍明学则其道无繇无偏无党王道荡荡无党无偏王道平平臣等所讲习讨论者惟是销反侧以归正直㑹有极以归皇极若分门别户名教所不载也湛湛清空鸢自飞鱼自跃天自高地自下总皆造化生机浩浩长安大成大小成小德可成材可逹尽是皇上大泽无一物不备亦无一事可少琳宫㑹馆触目如林梵呗新声沸耳如雷岂独碍此嘐嘐则古昔谈先王之儒绅耶岂独多此海内衣冠萃止之坛坫耶臣尝逖思千古自吾夫子振铎东鲁孟轲氏继之唐韩愈谓轲之死不得其传所谓不传者必有指归至宋而诸儒并起我明益光大有耀臣等方欲为孔孟求心法之传童䝉独不思为东鲁延箕裘之緖乎臣志学非自今日始也臣弱冠幸举孝廉从诸长者一登讲堂此心戚戚既谢计偕独处深山者三年嗣入夜郎兀坐深箐者六年浮沉南北栖迟田亩又三十余年頼有此学死生患难未尝陨志所借朝夕切劘者无论他省即东鲁则孟秋朱鸿谟王汝训其师友也记得隆庆丁卯戊辰间徐阶当国集诸部臣手书识仁定性二书与诸士人商度今未尝以是少徐阶相业神宗朝癸未乙酉丙戌间臣等亦每集于演象所月有讲㑹时执政诸臣亦尝过而问焉后生不知今元辅所知也若只以臣等讲学惟宜放弃斥逐之日以此浇其磊块消其抑郁无聊之气则如切如磋者道学一语端为济穷救苦良方非尽性知命妙理亦视斯道太轻视诸林下臣太浅矣人生堕地高者自训诂帖括外别无功课自青紫荣名外别无意趣恶闻讲学者实繁有徒葢不知命闻道即位极人臣勋勒旂常了不得本分事生是虚生死是虚死此臣所以束发至老不敢退堕自甘者也臣又有言焉前二十年东林诸臣有文有行九原已往惟是在昔朝贵自岐意见一倡衆和几付清流惩前覆辙不在臣等臣心在光天化日之下剖藩篱垣墻之界闻童䝉之言惟自鞭自䇿更复何疑臣又思诗云相彼鸟矣犹求友声矧伊人矣不求友生神之听之终和且平古人求友必有嘤鸣相合臣等求友未得和平之韵先来同类之疑愿罢臣以为倡学者之戒臣为顺则之民足矣愿陛下经筵日讲为诸臣先无以臣等阻千百世共学之心国家幸甚臣愚幸甚陈明议开讲学疏冯从吾顷臣接邸报见兵科都给事中朱童䝉一本宪臣议开讲学之坛等事臣读之不胜惶愧窃惟世道之所以常治而不乱者惟恃有此理学之一脉亦惟恃有此讲学之一事讲学创自孔子而盛于孟子故孟子以作春秋辟杨墨为一治至孟子没而异端蜂起列国分争祸乱相寻千有余年良可浩叹至宋儒出而始有以接孔孟之传然中兴于宋而禁于宋是宋之不竞以禁讲之故非以讲之故也伏惟我二祖开基表章六经颁行天下天子经筵讲学皇太子出阁讲学讲学二字昔为厉禁今为令甲是周家以农事开国国朝以理学开国也昨二月间暂停经筵而言者以为不可旋复举行人人称快然臣子望其君以讲学而自已不讲是欺也倘皇上一日问讲官曰诸臣望朕以讲学不知诸臣亦讲学否不知讲官何以置对倘皇上一日御朝问诸臣讲学亦有定所否不知诸臣又何以置对今臣等创建书院于此岂为名岂为利岂为官岂为一身宴游之地岂为子孙世守之业原为南京十三省俱有而京师为天子之都为首善之地反无非所以壮帝都而昭一代文明之盛况今内外交讧邪教猖獗正当讲学以提醒人心激发忠义先臣王守仁当兵戈倥偬之际不废讲学卒能成功此臣等所以不恤毁誉不恤得失而甘心冐昧为此也臣罪良深臣心良苦矣夫以二百五十年所未有之事而一旦为之真为可喜然以二百五十年所未有之事而一旦为之真为可骇无怪乎童䝉之有此疏也童䝉欲臣等修职业惜精神然讲学正讲其职业如何修精神如何惜耳童䝉可谓爱臣厚教臣多矣臣方感之服之而又何暇与之辨惟皇上察臣无他能罢臣归田使庙堂之上省此一番议论臣即耕凿深山亦有余适臣不胜惶悚待命之至请止内操疏张学颜伏覩我皇上恭奉圣母拜祀陵园既伸一人之孝飨考祥寿域又开万世之灵长且旄钺遥瞻烽尘屏息銮舆至止天日晴和一时扈从文武臣工调防京边将士不啻十万有余皆部分齐肃环卫森严㒺不懽忭嵩唿共祝万寿惟内操随驾兵马虽甲胄可观而怨劳不驯进止自恣及回至凉水河等处人马喧争全无纪律奔逸冲突上动天颜自万暦八年以来皇上四谒山陵未有内兵不靖如此之甚者臣等每于常朝之日拱立班行闻西城喊砲声彻御座各官相视骇愕咸谓宸居邃密之地振兵戈杀伐之声九庙之神灵未妥两宫之寝处不安臣等因奉明㫖云止于扈从又演习已久必恭顺无他未敢即行凟奏今中官不戢尚未加惩扈从事完犹未解散臣等职掌攸闗不敢以为无害而不再一言也查得旧制京营军士如遇圣驾躬祀两郊始领盔甲事毕照数交还宫中惟长随内侍许帯弓矢此外并无另行𨕖操故事尤未有给与马匹任其驰骋者今若等素非直宿之人半居皇城之内槩得常用锋利鎗刀壮健马匹科道不得紏廵本部不得检閲又招集厮养悍仆出入禁苑而不容盘诘恣睢阛阓而无敢抗违日复一日年复一年或赏赐不满其望或管领不得其人骤起邪心朋谋倡乱譁于内则外臣不敢入譁于夜则外兵不及知譁于都城白昼之间人目之曰此天子亲兵也谁敢犯之岂惟外兵不能御或传奉圣谕禁止能令人人皆请罪就縳乎于时聚之不肯散捕之莫敢撄如臣等及科道前疏所言正德中西城练兵之事可鉴也且国家理乱之数外宁必有内忧今诸边解警四海宴然在外似若辑宁而蓄不逞之兵于皇居近地恐将来腹心之可忧者必自内兵始也矧皇上已见其不戒于驾前安能保其不变于日后若不及今停止恐在彼外假虎贲之名在朝廷渐成养虎之患臣等见始思终深切厝火徙薪之虑至于糜耗钱粮扰费所司乃近忧而非隐忧也缘是不避忌嫌再干天听伏望皇上念谒陵典礼已完寿官吉壤已定此后凡遇春秋两祭听所司照例题请遣官仍速赐宸断明示臣民将近操内兵尽数罢归原住衙门各认原管职事盔甲兵仗着落廵视监收等官逐件查明交还内库马匹三千通发御马监收养听候四新营缺马领骑则禁地肃清永清隐微之患圣心澄静益凝悠久之休矣乞代夫死疏张氏臣夫杨继盛前谏阻马市预发仇鸾逆谋䝉恩仅从薄谪旋因鸾败首赐湔洗一岁四迁历躐原职臣夫拜命之后啣恩感泣私图报効或中夜起立或对食忘餐臣所亲见不意误闻市井之谈尚狃书生之习遂发狂论致干宸怒复荷皇上天高地厚之恩不即加诛俾从吏议臣夫自受杖入狱死而复甦者数次剜去臀肉两片断落腿觔二条脓血迸流约五六十碗衣被沾汚日夜笼㭱备极苦楚且年荒家贫食不能给臣纺绩织履供给饘槖已经三年刑部两次奏请俱䝉特允监候是臣夫再蹈于死而皇上累置之生臣之感佩惟有焚香祷祝万寿无疆而已顷闻廷臣会议适与张经一案同时启奏题奉钦依依律处决臣夫虽复捐脰市曹亦将瞑目地下臣仰惟皇上方颐养冲和保合元气昆虫草木皆欲得所岂惜一廻宸顾下照覆盆倘䝉鉴臣蝼蚁之私少从末减不胜大幸若以罪在不赦愿将臣斩首都市以代夫罪臣夫虽逺御魑魅亲执干矛必能効命疆场以报国恩臣于九泉亦啣结无既矣臣无任激切祈恳惶悚待命之至畿辅通志巻九十三畿辅通志钦定四库全书畿辅通志卷九十四疏本朝敬陈水利疏怡贤亲王钦惟我皇上宵旰勤劳无刻不以民依为念兹因直𨽻偶被水涝截漕发仓多方轸恤被水穷民既皆得所犹命等查勘各处情形兴修水利务祈一劳永逸所以为民生计者至矣尽矣等虽才识浅陋敢不殚心竭力以求仰副圣懐自出京至天津厯河间保定顺天所属州县所至相度髙下原委并谘访地方耆老所有各处情形大略谨为我皇上陈之窃直𨽻之水总㑹于天津以达于海其经流有三自北来者为白河自南来者曰衞河而淀池之水贯乎白衞二河之间是为淀河白衞为漕艘通达之要津额设夫役钱粮责成河官分段嵗修而统辖于河道直𨽻总督迩年以来白河安澜无汎溢之患唯饬河道官员加谨防䕶可保无虞衞河发源河南之辉县至山东临清州与汶河合流东下河身陡峻势如建瓴徳棣沧景以下春多浅阻一遇伏秋暴涨不免冲溃泛溢查沧州之南有砖河青县之南有兴济河乃昔年分减衞水之故道也今河形宛然闸石现存应请照旧疏通于往时建闸之处筑减水坝以洩衞河之涨又静海县之权家口溃堤数丈冲熘成沟直接寛河东趋白塘口入海河亦应就现在河形逐段开疏于决口筑坝减水均于运道有益白塘口入海之处旧有石闸二座砖河兴济二河之委应开直河一道归併白塘出口涝则开闸放水不惟可杀运河之涨而河东一带积涝亦得借以消洩且海潮自闸内逆流遇天时亢旱则引流灌溉沟洫通而水利溥沧青静海天津数百里斥卤之地尽为膏腴之壤矣至沿河一带堤工大半低薄应饬及时修筑髙厚仍令总督将玩忽河官叅处以警将来此治衞河之大略也至东西二淀跨雄霸等十余州县广袤百余里畿内六十余河之水㑹于西淀经霸州之苑家口㑹同河合子牙永定二河之水滙为东淀盖羣水之所潴蓄也数年以来各淀大半淤塞惟凭淀河数道通流一经暴涨不惟淀河旁溢为灾凡上流诸水之入淀者皆冲突奔腾漭泱无际总缘东淀逼窄不能容纳之故也故治直𨽻之水必自淀始凡古淀之尚能存水者均应疏濬深广併多开引河使淀淀相通其已淤为田畴者四面开渠中穿沟洫洫达于渠渠达于河于淀而以现在淀内之河身疏瀹通畅为衆流之纲经纬条贯脉络交通㵼而不竭蓄而不盈而后圩田种稻旱涝有备鱼鼈蜄蛤萑蒲之生息日滋小民享淀池之利自必随时经理不烦官吏之督责而淀可常治矣週淀旧有堤岸加修髙厚无堤之处量度修筑其赵北苑家二口为东西二淀咽喉赵北口堤长七里现在板石桥共八座俱应陞髙加阔并于易阳桥之南添设木桥一座堤身加髙五六尺桥空各浚深丈余毎桥之下顺水开河直贯柴伙淀而东苑家口之北新开中亭河近复淤塞应疏濬深广其上流玉带河对岸为十望河旧道应自张清口开通由老堤头入中亭河㑹苏桥三岔河达于东淀庶咽喉无梗尾闾得舒可无冲溢之患矣子牙永定二河以淀为壑淀廓而后河有归亦必河治而后淀不壅此治二河之法所当熟计也子牙为滹漳下流清浊二漳发源山西至武安县交漳口㑹流经广平正定而滹沱滏阳大陆之水㑹焉蔡沈禹贡註云唐人言漳水独自达海请以为渎可知天津归海之水以子牙为正流其余诸水皆附之以达于海者也夫以奔腾注海之势遮之以数百里纡回曲折之堤河身淤垫髙于平地两岸相距不过数丈旧时支港坌流一槩堙塞欲其不冲不泛安可得乎考任邱旧志子牙下流有清河夹河月河皆分子牙之流同趋于淀今宜寻求故道开决分注以缓奔放之势永定河俗名浑河其源本不甚大所以迁徙无定者缘水浊泥多河底逐年淤髙久之洪流壅滞必决向洼下之地其流既改故道遂堙盖水性就下无定者正其所以有定也今应于毎年水退之后挖去淤泥俾现在河之形不致淤髙庶保将来不复迁徙二河出口俱在东淀之西淀之淤塞实由于此等面奉谕令引浑河别由一道此圣谟逺照经久无弊之至计也今应自栁岔口引浑河稍北遶王庆坨之东北入淀子牙河现由王家口分为二股今应障其西流约束归一两河各依南北岸分道东流仍于淀内筑堤使河自河而淀自淀河身务须深濬常使淀水髙于河水仍设浅夫随时挑濬毋令淤塞两河淀内之堤至三角淀而止盖三角一淀为衆淀之归宿容蓄广而委输疾但照旧开通逐年捞濬二河之浊流自不能为患而万派之朝宗可得安澜矣此廓清淀池调剂二河之大略也再各处隄防冲溃甚多应俟堤内水洩兴工修筑其髙阳河之柴淀口河身南徙旧河淤塞断流应速挑濬复其故道新河之南界连任邱有古堤一道亦冲溃数殷以致任邱西北村庄尽被淹没鄚州一带通衢亦宛在水中现今任令详请开挑淀隄消洩亦应俟水退之后照旧修筑并垫髙行路以便往来又新安之雹河自西折东遶县治之南入淀而徐河㑹入漕河复自刘家庄泛滥而下新安正当二河之冲毎遭漂没之患应于三台村南开河一道引漕河之水㑹入雹河由县之正北入应家淀南岸筑堤以䕶县治凡县属之大小溵淀俱可以圩田种树甚为有益凡如此之处不少尚须逐一查勘并天津海口京东畿南等处统俟来春查明具奏谨将勘过情形绘图恭呈御览伏乞皇上睿鉴指示等未敢擅便谨奏请设营田专官事宜疏怡贤亲王窃周礼遂人所掌畎遂沟洫浍川之制甚备涝则导畎之水递达于川旱则引川之水注于畎此所以嵗不能灾也今南人沟洫之制虽不如古然陂堰池塘为旱涝备者无所不至北方本三代分田授井之区而畿辅土壤之膏腴甲于天下东南滨海西北负山有流泉潮汐之滋润无秦晋巖阿之阻格豫徐黄淮之激盪言水利于此地所谓用力少而成功多者也宋臣何承矩于雄鄚霸州平永顺安诸军筑堤六百里置斗门引淀水溉田民享其利元臣脱脱大兴水利西自檀顺东至迁民镇数百里内尽为水田至明万厯间徐祯明汪应蛟言之凿凿试之有效率为浮议所阻自是无复有计议及斯者矣今农民终嵗耕耨丰歉聴之于天时一遇雨旸之愆遂失秋成之望岂地力之是咎实人谋之不臧也我皇上念切民生饥溺由已特命等相度兴修务期水害去而水利兴此诚国计民生万世之逺谟也臣等窃意润物者水其为人害者由人之不能用水也农田之利兴则泛滥之害消矣惟是小民可与乐成难与虑始水耕火耨沾体涂足之苦非惰农所能任而疏濬修治之工费又穷民所不能支以数百年未兴之利谋之穷惰难与虑始之民此亦事势之最难者矣等愚见请择沿河濒海施功容易之地若京东之滦蓟天津京南之文霸任邱新雄等处各设营田专官经画疆理召募南方老农课导耕种小民力不能办者动支正项代为经理田熟嵗纳十分之一以补库帑足额而止其有力之家率先遵奉者圩田一顷以上分别旌赏违者督责不贷有能出资代人营治者民则优旌官则议叙仍照库帑例嵗收十分之一归还原本至各属官田约数万顷请遣官㑹同有司首先举行为农民倡率其濬流圩岸以及潴水节水引水戽水之法一一仿照成规酌量地势次第兴修一年田成二年小稔三年而粒米狼戾小民覩水田收获之丰饶自必鼔舞趋效将凡可通水之处无非多稔之乡矣抑等更有请者从来非常之利言之而不行行之而不究者非局外之浮议为阻实局中之规昼未周也等恭聆皇上训㫖凡民间之小屋有碍水道者加倍赏价大哉王言顺人情而溥美利无过于是矣等伏念濬河筑圩损数夫之产利千耦之耕甚而富家百顷俱享平成贫人数畦偏值挖压若概偿官价不惟所费不赀亦非民情所愿请计亩均摊通融拨抵视本田数加十之二三其河淀污地已经成熟报陞必须挖掘者将附近官地照数拨补如有豪强惑于风水抗拒不遵者严加治罪如此则事无中挠人皆乐从矣至浮议之惑民其説有二一曰北方土性不宜稻也凡种植之宜因地燥湿未闻有南北之分即今玉田丰润满城涿州以及广平真定所属不乏水田何尝不嵗嵗成熟乎一曰北方之水暴涨则溢旋退即涸能为害而不能为利也夫山谷之泉源不竭沧海之潮汐日至长河大泽之流遇旱未尝尽涸也况陂塘之储有备无患乎此等浮议虽愚民易为所惑等宣布皇仁悉心开谕无不感激欢腾劝功趋事其农田水利区画条目容等博採熟商具折奏请总期仰体圣心为畿辅兴除利害一劳永逸亿兆生民共享乐利之休于无既矣伏乞皇上勅下九卿议覆施行请磁州改归广平疏怡贤亲王窃奉命兴修水利查得滏阳一河发源于河南磁州神麕山自邯郸入永年厯曲周鸡泽平乡等县元臣郭守敬曽言此河可灌田三千余顷而明臣知府髙汝行等知县朱泰等曽建惠民等八闸以资灌溉沿河州县民皆富饶秔稻之盛甲于诸郡近年以来水田渐改闸座所存无几询其所以乃有磁州之民地居上流拦河筑坝无论水少之时涓滴不下即至水多之日亦壅闭甚坚亦待经过商船敛金买水乃肯开坝放行以致下流诸邑田土焦枯不沾勺水之润因争兴讼累嵗不休虽均水之断案如山而隔属之抗违如故此永郡水田之所以坐废也查广平旧志磁州属广平路领成安成安现𨽻广平则磁州本非豫属明矣请将磁州改归广平府则滏阳一河全由直𨽻统辖均水息争同安乐利矣豫抚田文镜请以滑濬等县令属河南以重漕运部覆准行况磁州本系广平路属史有明文事非创举等仰体我皇上爱养民生一视同仁之至意为此谨奏敬陈畿辅西南水利疏怡贤亲王伏查京西一带诸山实维太行之麓逶迤环拱遥衞神京水势因之尽朝宗而左骛故自西北山而下者皆东南滙于两淀自西南山而下者皆东北滙于大陆二泊两道分流毕由东淀达直沽入海则是今日所厯诸河即去冬查勘畿南河淀之上流也下流治乃可以导上流之归亦必上流清乃可以分下流之势此相须而不可偏废者谨将勘过情形并开挖疏引措置水田事宜为我皇上敬陈之芦沟以西诸水拒马其鉅流也发源山西广昌之涞山东流至房山铁锁崖分为二派一派东入涿州过新城西南一派南入涞水经定兴厯杨村而东二派合流而为白沟河他若挟河琉璃河㑹于马头村为马头河茨尾河广阳水㑹于石羊村为牤牛河白玉塘西域寺甘池诸泉㑹为胡良河皆入焉马头牤牛二河雨多则溢雨少则涸均难资其灌溉而牤牛一河又往往东决为固霸诸邑害冲熘既久宛成河漕特以下无所归以致泛滥田野应加疏濬导自髙桥以下入淀不惟固霸百里之内涝水有所收摄兼可减白沟之流免雄县淹没之患矣惟胡良所经地称膏腴沟渠圩岸宛若江南扩而广之房涿之间皆稻乡也涞水一派石亭赤土楼村秔稻最盛而房之张坊至骆家庄涿之髙村及城之西北一路分渠引流具有条理又有王家庄茂林庄毛家屯等村沟渠现存改为旱田者约百余顷询之土人佥言水之入涞者七入房涿者三故不足用及访涞则又以水源微弱为辞此皆小民狃于因循不足深信此河下流为白沟水势甚盛而附流之茨尾等河常苦涸竭则今之滔滔南下者孰非拒马之余波乎未有下流盛而上源微者今应于房山铁锁崖分流之处深沟侧注以均其来白沟之上相地建闸以节其去不惟王家茂林等处之百余顷复为水田即河流所经之定兴新城等县亦沾浇灌之利矣拒马之南为三易水曰濡曰武曰雹寰宇记所谓易水有三其源各出者也濡水出州北之穷独山西折而南流环城东注又南入定兴与涞水合流源泉白杨虎眼梁村马跑诸泉及遒栏河皆入焉源泉旧有石坝乃前人壅水开渠之遗趾沿流建闸石基尚存故当时近水皆稻粱遶城皆荷芰今皆荒废所应修复以广水利者也武水出武峰岭女思涧子庄溪潦水入焉流经定兴合濡水而归河阳渡雹水出石兽冈灌河入焉流经安肃合盐台陂而入安州之依城河三水具挟原泉分流疏渠其势甚便钟家庄唐湖川盐台陂民皆艺稻是在因地扩充务使水无遗利雹水之南曰徐水来自五回岭经满城至安肃而曹水㑹焉合一亩方顺龙泉诸水滙为依城河安州宛在水中其势甚危前奏引曹入雹引雹入淀顺而导之正所以分而减之也一亩泉出满城东南涌地喷珠澄泓盈溢余小泉以百数鸡距红花名最着土人溉稻可十余顷而水力已殚矣流经清苑城南为清苑河方顺水即曲逆河祁水之下流也源出完县之伊祁山五云石血二泉流为放水河蒲水伏流复现为五郎河皆㑹焉流经清苑之东为石桥河九龙泉出庆都城东绕城而流东北入方顺水源盛而水饶疏而引之不可胜用也放水河之西有滱水发源山西之灵邱由倒马闗入唐县为唐河横水自西北来㑹居民引以溉稻直达下素町畦相望经曲阳之镇里髙门所溉尤多南入定州而白龙泉复夹㑹之王耨张谦等村傍河皆圩岸也应推广以极水力所得稻田难以顷亩计矣又考完县旧志前明曽于唐之北洛开渠引入放水河二邑均赖其利今河迹现存当挖濬以复其旧而北洛之南原有腾桥一座以防山水之冲亦应访其制而多设之唐河之南有沙河来自山西之繁峙至白坡头口入曲阳界合平阳河南流阜平当城胭脂二河行唐之郜河咸㑹焉其上流亦名派水经自乐厯定州沿流多资灌溉宕城鸦窝产徳北川南川皆其处也他如阜平之崔家庄行唐之龙冈甘泉河新乐之何家庄浴河俱有水田而泉渠颇多堙废徧行疏涤所获尤多沙河之南有滋河源自山西枚回山经灵寿为慈水七祖寨岔头锦绣大明川壅流皆可田入行唐之张茂村伏焉至无极南孟社而复出遶县治北旋经深泽之龙泉涸沃仁桥疏流成渠皆天然水利也三水颇称鉅流毕㑹于祁州之三岔口下为猪龙河往往泛溢为害去嵗决柴淀口浸及任邱者即此水也以上诸水㑹于白沟者七㑹于依城河者十有六㑹于三岔口者十有一而尽摄于西淀焉自此而南水之载在图经者二十有一唯滹沱最大发源山西繁峙之泰戏山由雁门入直𨽻之平山界冶河绵曼嵩阳雷沟沕沕水等河皆入焉治河一名甘陶河源自山西平定州松岭流至平山初不与滹水相通自二水合流而滹沱之势遂勐屡奔溃为正定害元时引辟冶河自作一流滹沱水退十之三四已而冶河淤塞复入滹河嵗有溃决之患皇庆中议复之而未果又按汉书地志冶水即太白渠也受绵曼水东南至下曲阳入于洨此冶之故道本与洨合今应于入滹之处塞而断之循其故流加以挖濬引入洨河则滹沱之勐可减此前人已试之成功也洨河发源获鹿之莲花营洚北村二泉其源颇有堙塞至栾城西南合北沙河而流始渐大浇溉可资但苦岸髙难以升引应作坝以壅之俾水与岸平开沟二三尺纵横俱可通流涓滴皆为我用矣伏秋水涨则决坝以洩之旱涝无虞万全之利也洨河下流自宁晋入泊旧有石闸三座遗迹尚存现今两岸居民尚戽水以浇畦麦其为水利之用亦可想见矣洨河以南水自赞皇来者有槐水午水自临城来者有泲水泥河泜河沙河自内邱来者有李阳河七里河小马河栁河或名在而迹已湮或源存而流已徙道途所经一一访求即土人亦不能言其故而指其处然石桥宛在断碣犹存或此等本非恒流前人开之为洩涝归泊之路今皆任民耕种以致山水暴下弥漫四野贪尺寸之利贻害无穷今已委员查勘酌量疏通令漫水有归田畴不受其害小栁河之东为圣水井亦名圣女河源出任县之栾村圣女祠下泉从地涌引流可田南为白马河源出内邱之鹊山经邢台居民建闸溉田壅之而不使下下流遂湮水涨之时则以邻为壑故北之圣女南之牛尾二河俱被其冲突为任邑害今应濬白马入泊之流严邢台闭闸之禁害去而利乃可兴矣牛尾河发源邢台之达活泉水盛岸髙直达于任县泊作闸节宣利赖曷穷焉又南为百泉河源出邢台之风门山亦名七里河厯南和之北豆村康家庄等处有闸十三座溉田数百顷而任县不沾一勺之润今应立法以均其利自下而上各以三日为期则沿流一带皆水田也但河身尚隘宜展而倍之百泉之南为野河源出邢台之西山下经野河村入沙河沙河源出山西辽州之湡水流至沙河县南分为二支一流南和至任县为沣河一流永年北下鸡泽至南和为干河抵任县合洺河入任县治沙河县之普润闸溉田四十余顷者是其利也洺河亦发源于辽州厯河南之武安而入直𨽻永年县过鸡泽南和下与沙河合近年常苦涸竭若引滏阳之水假沙洺之道两河之间俱可沾其浸溉滏阳河诸水之鉅流也源出河南磁州之神麕山至邯郸南㑹渚沁二水流永年抵曲周过鸡泽平乡任县隆平至宁晋贯大泊而出抵冀州与滹沱水合所经之处疏渠灌稻元臣郭守敬曽言可灌田三千顷而明臣髙汝行朱泰等建惠民等八闸民以殷富近为磁州之民筑坝截流八闸已废其六今应均平水利照旧修复其措置磁州一节容臣等另折具奏以上诸水入任县泊者十八宁晋泊者十二则此二泊固二十余河之委滙也查任县泊土人谓之南泊宁晋泊土人谓之北泊皆禹贡大陆泽故地也南泊所受诸水旧注滏河自滹漳阗淤河髙于泊所有出水五沟势成倒灌难以议开唯鸡爪一河不足消全泊之涨此任民所以哓哓于穆家口之开塞也隆平地居二泊之间惟恐坐受其浸故力争而阻之及委员查勘穆家口河道原自通流特隘而浅耳今应略加疏濬为力无多其邢家湾及王甫堤旧桥卑壊不无梗塞亦应改建添设以畅其流而马家店以下所有之沣河古堤略为修补以防漫溢任民既不苦于漂沈即隆民何忧波及也北泊週围百里地洼水深亦恃滏河为宣洩之路自滹沱南徙由贾家口灌入故道渐湮遂决洨口营上等村而东注但水口河身亦多浅隘今应大加展挖务俾寛深如此则南泊之水归穆家口而咽喉已通北泊之水入滏阳河而尾闾亦快积涝日消旧岸渐复四围涸出之地尚可以数计哉然后作小堤以绕之多开斗门疏渠种稻则沮洳之场皆乐土也惟滹沱一河源逺流长独行赴海而善决善淤迁徙靡常自古患之向入宁晋泊则泊淤泊淤则衆流无所容纳永定河之淤胜芳其明证也自去年北徙决州头而东直趋束鹿奔轶四出至今尚未归槽田庐俱被冲压束邑官民请疏入泊之道以纾切己之忧然此道本非正流阗淤已成平地旋加挖掘工费甚繁且大陆古泽衆流委注之地亦不应聴淤塞也今查有干河一道系滹水入滏旧路由木邱至焦罔河槽现存修治不难为力自张岔开挑六七里便可直接决河从此改流由焦罔而入滏水沛然而东宁晋泊既逺淤塞之害即束鹿深州等处亦无冲溃之患矣畿南州县地方辽阔等未及徧厯者已遣効力人员悉心经理即当酌量缓急次第兴工以仰副我皇上爱养民生兴修水利之至意可也谨将勘过情形绘图恭呈御览伏乞皇上睿鉴指示未敢擅便谨奏请设河道官员疏怡贤亲王窃等奉㫖查修水利徧视诸河堤岸坍頽河身淤塞盖由事权不一稽核难周统辖于总河者既有遥制之艰专𨽻于分司者不无因循之弊以致钱粮不归实用工程止饰目前冲溃泛溢率由于此等愚见以为直𨽻之河宜分为四局南运河与臧家桥以下之子牙河宛家口以东之淀河为一局应设一道员总理查天津道驻札天津州与二道相近控制甚便旧有天津同知泊头通判以及各地方管河同知通判州判县丞主簿等员悉合受其统辖永定河为一局应设道员一员总理永定河旧有分司及部发効力笔帖式此等人员既非地方专官则于民事漠不相闗採买收受未免胥役扰累而该州县之于分司体有尊卑权无统辖即分司实心任事亦唿应不灵请将永定分司改为河道驻札固安县总理永定河事务其沿河州县各添州判县丞主簿等官以资分防所有同知一员照旧管理将向来効力人员一概发回则地方既有专管工程必无贻悞其北运河为一局旧设分司亦应撤回一切河务令通永道就近兼辖其管河州判等官俱聴统辖又苑家口以西各淀及畿南诸河绵亘地方五六百里经由州县二十余处亦应为一局目今疏通挑挖计费不赀若不特设员统理恐工程旋修旋废请将大名道改为清河道移驻保定府畿南诸河旧有管河同知通判州判县丞主簿等员悉聴管辖至天津道衙门向来止管河间一府大名道止管广大二府所属州县钱粮命盗案件原聴直𨽻藩臬稽核考成道员甚属闲冗今既定为河道专管应将所属州县事务总归知府考成省无益之案牍励有用之精神而河道事务可以悉心料理矣至通永道所属除永平一府应不属道辖外通州等八州县原无知府统辖该道有稽查钱粮之责应令照旧管理再各河道除钱粮旧有嵗修之处仍照旧额设外其从来未设有钱粮与虽设钱粮而不敷修理者应酌议増设分贮各道库内以凭给发其各处水田沟洫必须毎年经理应令各道员督率所属州县印官按时修濬定为考成其道员钱粮有无虚冒工程有无修废皆归直督考核如此则事权一而唿应灵国计民生均有禆益抑臣更有请者立法方始虑善宜详凡兹河道之员必久任熟练方于工程有益其河道大员应聴直督拣选具题引见简用同知以下各员俱合照南河例总于河工员内拣补则人皆有熟悉事宜即丞簿微员亦有逺到之望无不砥励职守以奋功名且官既久任吏皆习惯驾轻就熟人人为知河之人百世享平成之利矣是否可行伏乞皇上勅下九卿议覆施行敬陈京东水利疏怡贤亲王窃河道有经有纬而纬常多于经所以资节宣利挹注也等厯看京东之水若白河若蓟若浭以及永平之滦河皆经流之最大者白河为漕运要津农田之蓄洩不与焉然河西旷野平原数十里内止有凤河一道自南苑流出涓涓一带蜒蜿而东至武清之上村断流而河身淤为平陆此外别无行水之沟亦无潴水之泽一有雨潦不但田庐弥漫即运河堤岸亦宛在水中矣查凉水河源自京城西南由南苑出𢎞仁桥至张家湾入运请于髙各庄开河分流至上循凤河故道疏濬由大河头入仍于分流之处各建一闸以时启闭庶积潦有归且可沾溉田畴而于运道亦无碍也运河之东则香河其下为宝坻沿河堤岸坍頽屡为二邑之灾应饬河官及时修筑髙厚并于牛牧屯以上斜筑长堤一道以障上流之东溢则香河宝坻无运河之患矣再通州烟郊以南之水皆滙于窝头分为二股一股南入运河一股东流经香河县之吴村滙于百家湾入七里屯达于宝坻查七里屯以上大半淤塞地皆沙卤难以开凿若将南流一股疏通深畅则窝头经流归于运河分入香河之吴村者无多稍加濬导则亦可免冲溢矣又夏店之箭杆河经香河东北入宝坻之沟头河漫流入淀应从沟头疏濬导流于宝坻城南㑹七里屯之水东入八门城达于大河庶水有攸归不致漫溢为害且潮水自八门城逆流入河于农田亦有利焉宝坻之西北壤接蓟州蓟州运河自三台营㑹诸山之水东南至宝邑㑹白龙港又南经玉田丰润合浭水达于海河身深阔源逺流长所谓弃之则害用之则利者也等愚见请先筑河堤务须髙厚永保无虞然后于下仓以南建石桥一座桥空下闸壅水而升之注于两岸以资灌溉多开沟浍自近而逺纵横贯注用之不乏矣浭水又名还乡河发源迁安之泉庄喷薄汹涌悬壁而下既入平地则委折蛇行土人有三湾九曲之称自康熙四十二年决运河头夺流而西至雍正元年始塞决口挑引旧河然河道狭而堤堰卑东决则淹丰润西决则淹玉田二邑士民请展狭为广改曲为直其説近是然以建瓴之势奔放直泻恐下流益滋冲溃之患似应酌量于甚曲之处如刘钦庄王木匠庄各开直河一道其旧流亦无令壅塞俾得两处分泻堤堰之偪近河身者拓而广之更加髙厚可无冲决之患至沿河一带建闸开渠数十里内无非沃壤土人动言浭水湍急为患不知败稼之洪涛即长稼之膏泽凡溃而为害者皆分而为利者也现在近河居民引流种菜千畦百陇在在皆然曽未见利于圃而有不利于农者也玉田本属稻乡蓝泉河出蓝山西南流入蓟运夹河潴水为湖伏秋山水暴发河与湖平一望弥漫应将河身疏通深广束以隄防西北另开小河一道引山涧污漫之水入河下流使湖无泛滥而河得安澜仍于曲河头建闸开沟引水遶东湖而南湖内外田地均沾灌溉仍于湖心最下之处圩为水柜以济泉水之不足其利可以万全又泉河发源小泉山东流㑹孟家泉煖泉达于蓟运河现在引流种稻所当搜涤泉源多方宣播以广水利者也丰润负山带水涌地成泉疏流导河随取而足志乘所谓润泽丰美邑之得名非虚也臣等厯勘所至如城东之天宫寺牛鹿山铁城坎以及沿河沮洳之处或疏泉或引河可种稻田数百亩多至千余亩而止惟县南接连大泊一带平畴万顷土膏滋润内有王家河㲼河龙堂湾泥河其四道皆混混源泉春夏不涸王家河㲼河流入大泊龙堂湾泥河西入蓟运河而田畴不沾勺水之利为可惜也应请涤其源疏其流坝以壅之堤以蓄之东北引陡河为大渠横贯四河而中间多开沟洫度陌厯阡濚洄宣布数十里内取之左右皆逢其源涝则田水达于沟沟达于渠渠㑹于河河归于大泊大泊广八里长方十余里若于东南穿河导入陡河以达于海而泊内可耕之田多矣陡河即舘水源自滦州之舘山东流遶县境而南旁河村庄曰上稻地下稻地南曰官渠盖昔年圩田种稻之处沟塍遗址尚有存者宣各庄以下至今稻田数百顷村农以此多至饶裕若推而广之沿河坚筑隄防多设坝闸以时蓄洩疆理一循旧迹不劳区画而两岸良田不可数计至板桥狼窝舖等处东连榛子镇一带流泉大槩入滦州境矣滦州为永平属邑永平之水滦河为大其源逺所从来者髙汹涌滂沛推壅砂石既不可束以隄防亦难以资灌溉然各属支流借以滙归故少涨溢之患而涓皆农田之资如滦州近城之别故河淤塞漫流数十年于兹若照旧疏通不惟城闉不受浸啮而西南负郭之田皆收浸润之利城南则有龙溪出五子山东大泉腾沸流至五官营伏入地中至阎家庄复见即清河之源也城西则有沂河经芹菜山南流折而东又转而南二河之间地势平衍土冈环之东南一望无际皆可播流而溉也西南则游观庄之靳家黄坨河引泉可田南则稻河吴家龙堂等处引河可田西北则自沙河驿之东榛子镇之西龙溪黄崖煖㑹于牤牛河经双桥而围山瀑水入之流清而驶地平而润沿岸一带建坝开沟无处非水耕火耨之地矣滦州之北为迁安城北徐流营涌出五泉合流入桃林河又三里桥涌泉流出滦河蚕姑庙泉河与滦河相接龙王庙之泉头流为三里河经十里桥而南夹河皆可田黄山之麓一泓湛然浮沫如珠西漾入石渠渠岸清泉喷涌即还乡河自出也自泉庄至新集五六里两岸地与水平播之可种稻由百余顷且可分还乡河上流之势滦河经府治之西青龙河㑹焉青龙河即卢水县以此得名境内冈峦起伏地髙水深难以汲引惟县北之燕河营涌泉成河及营东五泉漫溢四出至张家庄一带皆可挹取为树艺之利他如抚宁昌黎乐亭以及遵化三河等州县等未及徧厯然按图考志大抵水泽之利居多伏念京东土壤膏腴甲于天下祗缘积俗怠玩茍且因循人有遗力地多遗利我皇上轸念民瘼宵旰勤求无刻或释等奉命查勘所至宣扬圣徳明白晓谕一时民情踊跃欢声雷动今春融冻解正动工修筑之时等分遣効力人员逐一确估请㫖兴工惟是工程浩大地方辽阔等钦遵圣谕殚心筹画所勘情形大概如此至髙下广狭随宜随量容有变通之处抑或委员经理未必尽合机宜圩田之多寡奏效之迟速统俟工完彚齐送册将勘过情形绘图恭呈御览伏乞皇上睿鉴施行请定考核之例以专责成疏怡贤亲王窃为政之经厚生为大爱民之道察吏为先我皇上霄衣旰食轸念民依不惜数百万帑金以钖兆民之福特命等疏濬水泽营治稻田开万世永赖之美利等仰遵圣训随地经画陆续兴修所有本年完过工程派委大员勘明如式者例应交地方官收管雍正四年二月内等奏请各处水田沟洫必须毎年经理令管河各道督率所属州县按时修浚定为考成等语经九卿议覆奉㫖依议速行钦遵在案今工员现在调回工程暂交州县但考成未有定例即河道无凭举劾请嗣后计典将水利营田事实逐一开註由河道结送督抚以定优劣果能实心奉行着有成效者该督抚不时荐举其或因循怠惰致误工程查明即行题叅至该道职司表率责任匪轻凡所属地方水利营田之兴废即该道奉职之优劣作何一併分别澄叙之处恳乞皇上勅部议覆施行抑臣等更有请者直𨽻农民向苦旱潦其于种植之方多所未遑今䝉皇恩修举水利旱潦无虞则地利宜尽除稻粱麦黍之尽属随宜播种外其有畸零闲旷之地不能播种五谷者俱宜种植树木或薪或果利用无穷至各处河堤栽种栁树既可保䕶堤根亦可资民樵衅尤为有益等稽诸往古凡言燕地之产者俱云鱼盐枣栗之饶现今行视京东永平府一带地方其民种植枣栗所在成林果实所收贸迁逺迩夫土性不甚相殊而树艺不能皆一虽百姓之勤惰不齐亦有司之劝相未力嗣后请着为定例训饬农民凡一村一坊之地务令种树若干地方官不时查察因其勤惰分别奖惩将种过树若干造册报明本管上司不时查视再水泉之利既兴凡陂塘淀泽俱可种植菱藕蓄养鱼凫其利尤溥如此则地无遗利家有余财吏治修而民生厚畿辅之苍赤共沐髙厚之皇仁矣是否可行等未敢擅便伏乞皇上睿鉴施行各工告竣情形疏怡贤亲王窃等钦奉圣谟查修畿辅水利举从前未有之事图万世永赖之功规画固贵于万全而营治必急夫先务是以于三四月积水消涸之时派员领帑择其大且急者次第兴修虽麦汛早来不无稍妨工作而旋长旋消为时无几加以天心助顺少雨多晴以故人力获施衆心齐奋各处工程颇有就绪而黍稌秔稻之获遂以有秋此皆我皇上至诚感格钖福兆民故水利方兴休徴立应非等愚昧所能意及者也谨将各工告竣情形为皇上陈之一白衞二河漕运所经最为𦂳要等奏请疏通砖河兴济筑减水坝以洩衞河之涨又于静海县权家口冲决之处逐段开疏由白塘河归入海河部覆奉㫖依议钦遵在案今已委员挑挖砖河兴济河皆自歧口入海虽石坝未成而衞河伏汛骤长丈余赖有新河宣洩得免泛溢之患粮艘安行抵通颇早权家口开挖十余里至积水而止俟水涸之日方可施工其沿河堤岸旧有低薄坍塌之处饬令効力人员逐处堵筑抢䕶不致冲决成灾白河性善淤刷饬令通永河道髙鑛加谨防䕶牛钮所修旧工俱令加筑坚固以故山涨暴下堤岸无虞一东西二淀统滙衆流等奏请多开引河加修赵北口桥堤疏濬中亭十望并苏桥之三汊旧河部覆奉㫖依议钦遵在案今西淀之赵北口堤身俱已坚筑如式旧桥八座陞髙加阔并新添木桥一座皆可指日告成广惠等桥下三河亦均加疏濬惟是白沟之流由大湾口而入柴伙淀者水挟流沙旋挖旋淤容于水涸之后细加相度改导旧流不惟一方永逸而柴伙淀四十里之间皆为营田之地矣东淀之中亭河开濬通流其下流之胜芳河亦挑挖深畅三岔经流导自张家嘴而北不令侵逼长堤其淀内支河如石沟台头一带浅阻之处俱经浚治故汛水虽大堤岸不患冲刷消落迅疾早于去秋者两月中亭河岸涸出田亩一千余顷晩荞秋菜尚未失时其余皆已深耕以待来春种麦惟十望河故道积潦犹存兴工有待一子牙河等奏请自王家口分流之处障其西流约束归一又寻求清河夹河月河等故道开决分注以缓奔放之势部覆奉㫖依议钦遵在案今再四查勘清河夹河月河故道久湮难以开决而王家口以下至黄岔又分二支虽尽行障塞使之东归独流大坑然下流转入羊分港仍若淤垫终非久计等别有规画另折具奏一永定河壅淤清流等面奉圣谕着引浑河别由一道入海等钦遵相度请自栁岔以下导之北流遶王庆坨而东随复细加筹度犹恐水势抝折宣洩未顺委令永定河道明寿自武家庄挑引入王庆坨北之长河又虑河身浅窄难以合流委令笔帖式布纳等开扩深广其郭家务以下两堤偪窄之处亦令明寿扩堤改流今堤工已成新河将次告竣从此淀池无阗淤之害清流得朝宗之路矣一钦堤一道回环千里乃数十州县生民田庐之保障也嵗久倾圮奉㫖命等修筑自保定之清苑至河间之献县派委人员逐段分修六月间汛水骤至飞檄各员并力抢䕶旧有漫口日月堵筑荷䝉皇恩得免疎虞其安州新安霸州文安一带堤工两面皆水尤为险要夫役捞取泥垡尺积寸累工力维艰所幸三伏晴霁入秋暄暖得及时完工数百里内禾黍秔稻尽获收获一畿南诸府等奉命查勘所有情形已缮折具奏部覆奉㫖依议钦遵在案但时已入夏麦汛将来各处工程俱未领帑兴修惟南北二泊水口淤塞正顺广大诸河宣洩无路有不可以一日缓者是以臣等先委人员将南泊之穆家口淤河四十里疏瀹寛深并修筑桥堤以防漫溢而任县隆平始有宁宇矣北泊之黄儿营营上村等处大加展挖使泊水畅流入滏二泊迭相传送积涝积消虽雨水稍多并无旁溢之患至滹沱一河迁徙靡定去年决州头而东束鹿深州皆被其害官民环诉望救孔亟虽难骤言永图亦须权为补救已委员于第四沟开引导入木邱寻蹑旧河由焦罔而注之滏水束深之间不虞冲压矣一京东州县工程甚多臣等厯勘奏请部覆奉㫖依议钦遵在案今武清县之鳯河自髙各庄分流至堠上村而归故道逐段疏濬引入淀地野水借以消涸而武漷沮洳之区尽成沃壤香河县之牛牧屯以上旧无堤堰运河泛溢为灾今斜筑长堤一道以资捍御不惟香河无运河之患而宝坻亦免波及矣宝坻为衆涝所归通州之窝头河夏店之箭杆河为害尤剧今俱已疏导分流各依县治南北而㑹于八门城达于蓟运河积涨全消汚莱可艺还乡河源峻流纡屡年沖决今已于刘钦王木匠等庄最曲之处各开直河俾与旧流分泻而沿河堤岸展阔筑坚从此无复冲溃矣滦州之别故河疏涤淤沙导自庙山遶城南而入滦水不惟城闉无浸啮之患而负郭皆腴田也一营治稻田必须次第经理等委员于玉田等处率先营治以为农民之倡今据各员详报玉田县营田七十五顷迁安县营田十二顷七十八亩滦州营田十三顷五亩蓟州营田五十余顷毎亩收稻谷三四石不等而民间之闻风兴起自行播种者安州则五十七顷七十一亩新安则一百一十五顷十一亩任邱则一百一十顷二亩保定则三十六顷九十九亩霸州大城各二十顷文安则至二百四顷二十七亩之多以上稻田共七百一十四顷九十三亩此实从前所未见者民心欢庆咸称皇恩髙厚不惜帑金为之规画经营遂使积洳之区坐获美利但水在堤内者消涸有时皆求设法留水以资灌溉夫直𨽻之所患者水也去之惟恐不速今才享收获之利即思为灌溉之计所谓用之则利弃之则害者非虚语也等现在委员相度开渠建闸以备旱涝庶小民长享乐利永戴皇仁于无既矣以上工程除已经报完者委员稽查确核外其兴修未竣及尚未动工之处统候明春催督修理所有用过钱粮俟工完造册奏销等才识短浅䝉皇上委任夙夜兢兢常恐贻误工程有负皇上爱养元元之至意惟有勉竭驽钝悉心经理但直属地方辽阔尚有应行修筑之处容等查明绘图进呈仰恳皇上指示所有本年修过工程理合奏闻并各处所种稻田样米另折恭呈御览为此谨奏恭进营田瑞稻疏怡贤亲王窃等奉命于雍正四年营过稻田共七百十四顷九十三亩即于本年十月内奏明在案所有雍正五年据各处陆续呈报营成京东滦州丰润蓟州平谷宝坻玉田等六州县稻田三百三十五顷京西庆都唐县新安涞水房山涿州安州安肃等八州县稻田七百六十顷七十二亩天津静海武清等三州县稻田六百二十三顷八十七亩京南正定平山定州邢台沙河南河平乡任县永年磁州等十州县稻田一千五百六十七顷七十八亩以上官营稻田三千二百八十七顷三十七亩其民间亲见水田利益鼓舞效法自营已田者如文安一带多至三千余顷安州新安任邱等三州县多至二千余顷且据各处呈报新营水田俱系十分丰收田禾茂宻髙可四五尺颖栗坚好毎亩可收稻谷五六七石不等于八月二十一日等日据正定府平山县呈送新开水田所产瑞稻或一茎三穗或一茎双穂又据天津州呈送新开水田所产瑞稻或一茎三穂或一茎双穂并据营田滦州二十七州县各将新收稻穂様米赍送到臣谨将瑞稻并各处送到稻禾稻穂稻米另折恭呈御览钦惟我皇上爱民重农躬亲耕耕又令直省地方官举行耕耤之典至诚至敬之所感召普天共庆丰年各省多产瑞稻而直𨽻新开水田又有一茎双穂三穂之祥畿辅羣黎均沾乐利等不胜欢忭之至为此谨奏敬陈畿南三累疏杨素藴伏惟皇上宵衣旰食日以民生未遂为忧毎申令大小臣工兴利除害久吏畿南目击闾阎受累情形敬为我皇上披陈之其一为驿地之偏累宜议调停也大名府之南乐清丰开州东明一带旧属南北孔道曩因黄水隔断故过往稀少十三年内兵部按勘合之多寡定驿马之冲僻遂将各州县额设驿站钱粮裁去十分之七以协济冲驿十四年以后决口已塞旧路复通往来驿使络绎不絶留用钱粮仅可支五月之用此外夫不能枵腹而供差遣马不能絶食而供驰驱帮贴之费不得不仍责之民间普天率土孰非朝廷赤子何独令此一方之民剜本身之肉以医他人之疮也伏乞勅下该部仍以原额钱粮留为各州县之用庶劳逸苦乐各得其平矣其一为本色之赔害宜议改折也真顺广大各府额设上供钱粮有狐皮芝蔴两项原非本处土产势必出银办置然后解纳查狐皮毎张额徴价银五钱而时价费至三两余芝蔴毎石额徴价银一两五钱而时价费至四两余是余徴之银尚不足十分之二三也其不足者不得不累及百姓在民为重困在官为私派毎见解纳之时州县有司攒眉鹄立拖欠则碍于考成派徴则憷于功令展转支吾受累无穷况数郡百姓当此灾荒叠告之时正项尚敲朴不前而复供此繁然杂费有鬻田宅卖妻子以偿之者矣伏乞勅下该部暂准改解折色则官民两得其便矣其一为石田之废弃宜议豁免也黄河两决荆隆东明长垣适当其冲城庐頽败陵谷变迁即今河口虽塞而污莱之地可以次第开垦者成熟还自有日苐沙压河滩蔽天横野畚锸难施已成废弃无用之地毎县各不下数百顷目下尚未开徴犹可茍延旦暮异时一概成熟使一二孑遗守不耕之地纳无地之粮势必逃亡日多而国课终于无益也伏乞勅下该部移咨抚按从公查看据实开报果系沙压题请豁除仍令查核严确勿使一等奸民以熟地诡计躱奸而真正沙压河滩反致无告则恩被穷黎非浅鲜矣以上三事所目击故不避烦渎激切上陈统希睿鉴採纳施行敬陈民困疏赵之符窃惟国家创制立法取其便民也尤期不病于国未有上下交受其弊而狃于成法相沿而莫思变计者如今日近畿州县之运漕剥船诚有可议焉查近畿通州武清宝坻香河东安永清计一州五县额设剥船六百余只悉𨽻总督仓场衙门毎船一只给地十顷免纳正项钱粮以应船差名曰按船给地实则照地佥船立法未尝不善但奉行既久种种未便以致民累滋深请为我皇上悉陈之念小民应船既给以地则凡造船有费驾撑有费水手工食有费篷桅蓆片有费凡一船日用之需皆取给于地亩之中则三时力作势不能分身河干以应公家之务即欲一意亟公又不能竭力田间以办终嵗之需此其不便于民者一也至各州县距河甚逺势不得不于河干僱覔民船代为应役计一船之费一年约用价银五六十两揆之原地纳粮遂増一倍而河下游闲之徒尝借之以邀利及至接运漕粮往往有盗卖搀和之弊甚有盗卖将尽故为倾覆其船者迨经运官查明而领船人役逃散一空仍坐地户赔偿以致倾家荡产卖男鬻女苦无可控此其不便于民者二也且南漕告剥虽在仓场衙门而领船船户实则天津钞闗部差统辖之毎嵗河冰未泮之日部差催提如雨以致船户往返千里匍匐赴津彚齐过堂查㸃因而差提有费过堂有费守候有费种种苦累难以罄举此其不便于民者三也尤可悯者连年水旱灾荒凡纳种之地例得邀恩照被灾分数蠲免独至一应差船即被灾甚重颗粒无存不敢不竭蹶以供一年之役同属朝廷赤子同一被灾地亩而应船者遂不得与纳粮者一例沾恩此其不便于民者四也更有小民之本业已圈拨补于他州县逺者千余里近亦七八百里往来徴取地租行旅已自告艰乃尚有徴租不起逐嵗淹留异乡流离不可胜计而州县按名解船访无正户以致株累亲族破产赔垫代为应役此其不便于民者五也况剥船之设原以备河道浅阻之用时而河道顺利则船虽设而不用而领船人役犹全勒地户一年之僱价是以朝廷正项之赋税小民终嵗之勤劬徒供河下游闲者之坐食此其不便于民而兼病于国者六也查见在照地应船有数家共应一只者有十数家共应一只者以地多者为应船正头而地少者朋当之往往穷民不能应役弃地而逃一户逃亡衆户为之赔累数户逃亡则赔累更自无穷窃恐穷民赔累愈深相率而逃则田地多致抛荒而船差亦无着落是欲以速漕而反误漕此其不便于民而兼病于国者七也且毎船一只䝉我皇上轸念苦役毎嵗仍给水脚银十余两计船六百余只约费库银六七千金查毎船剥运仅可容载百石即遇河道浅阻之日以河下僱见船剥运计时价估之逺者运价不过五六两而止况遇河道顺利之日又不烦剥运乎何竟以国家正项之额赋又重费帑银之颁给而留此或用或不用之剥船以重为民累也此其不便于民而兼病于国者八也种种滋累上下交弊不图变计害将安底以愚计之各州县剥船六百余只计地不下六千余顷按亩定赋照原额毎亩二分五釐起科约可徴银一万五六千金较之河下见僱民船运价抵支有余伏请勅下该部行查各州县应船地亩若干合无令各州县悉照额粮催徴彚解仓场衙门贮以备用如遇河道浅阻南漕告剥之日即动此项银两按河下僱船时价给发领运各官接济剥运无烦重支库银仍给水脚等项至于河道顺利不烦剥运应以此项银两嵗终解部庶于穷民不致重累漕务得以速竣而国赋亦免虚耗之虞矣流民转徙疏李䕃祖接捧部咨反复详读仰见皇上爱民至意饬部议奏必令妥确不使偏累伤民诚如天好生之徳也但细绎部臣之议立法固善原情犹有未妥如云流民至彼先行安插询其姓名籍贯闗㑹原籍回文实系流民照旧安插可谓善矣又云如系假冒即是逃人解赴督捕是以一纸回文立决真伪于此不无过计焉如闗文至彼原籍州县官势必问之邻里取勒甘结凭据若邻里虽知有此人而不知在外所作何事虑及投充恐干严令故推不知将有回无则州县自不敢出具印结必以假冒回覆则彼地方官见无回结岂敢容隠惟有押赴督捕而已况如河间保定等处地土久被水渰百姓走徙无算甚至有连里全甲同逃者该州县又将何人以确察也既无察实之文谁敢信其非假如的系逃人假冒流民解究自不容缓若无结之流民既不敢信以为真势必尽解聴审若然不惟督捕清审不暇州县亦押解多累而流民之苦且更甚于前矣伏乞勅部再赐确议以便施行筑堤御患疏李䕃祖据大名道程之璇呈详呈为擅筑壑邻钱神夺法讯验不公合词再吁事等情到该看得顺广二府壤地相错南带漳河一道毎遇伏秋横流暴涨连嵗霪雨势更汹涌乃附近州邑地皆平坦既无洩水之塘又无障水之岸若非坚筑堤堰诚莫能捍其患也邻河州县虽未必尽无水患未若顺属之平乡广属之曲周二县接壤为害最甚奈各执已见舎堤不修连年搆讼于本年九月内披閲该道详文念濒河昏垫民命攸闗且畿辅水荒屡厪庙算二县距大名仅二百余里即亲诣其地公同该道两府㕔县各官及士民人等相度形势遡源上流目覩漳水来自西南入肥乡厯曲周稍东北折至于杨家张路等村转为正南正北顺平乡西界之堤直下曲在上游平居洼下若曲周顺河有堤则水不至曲何由至平两县均可无患平之横堤有无可不必争也随面谕两县令修曲境顺河之堤而曲周士民犹哓哓置辨复谕以两县争讼已踰二年殴伤人命拖累多人若移搆讼资斧自修其堤犹不失恤灾同患之义况曲止利水过亦未免有水过之患壑邻而并以自害未为得计反复开谕然后两县士民均服今据该道详报顺广二府议定曲堤以十分为率曲周当修其六平乡愿修其四邱县广宗居河之东亦自修其堤併河身原窄之处让而使寛务令髙厚坚完俾弥漫之水驯入河流则各邑均享安堵之福矣曲周顺河虽有旧堤残缺已久不异创始故议平乡协修十分之四此后曲周自行修葺不得仍扳平乡如曲周再有异议则平乡任置横堤以保其境可也除责令顺广两刑官监修外事闗地方灾害相应仰请天语以重申饬以垂永久谨题请特设总督以靖盗贼疏魏象枢窃见我皇上宵衣旰食无非安百姓至意盗贼一日不息即百姓一日不安我皇上安百姓之心一日焦劳未遑也入都以来见直𨽻盗案多于各省心窃异之近日辇毂之下如皇庄乐亭等处马贼成羣肆行无忌大为地方百姓之害虽盗案处分可谓至严而巡抚总兵副叅游守及驻防章京等官非不星罗碁布未见防御擒挐其州县有司官微职小无一兵一马惟有静聴叅处不敢过而问焉此贼盗所以日多也臣思直𨽻地方州县与庄屯聮界满汉杂处稽察繁难贼之器械马匹保无假借聚散往来保无窝藏匪类交结保无勾连躧缉查挐保无庇䕶如衙门送刑部盗贼二起俱有旗下人在内其在刑部结案者难以备述久在皇上洞鉴中矣忝列言官不能不鳃鳃过虑今再四思维直𨽻地方盗贼与他省不同巡抚既不管兵总兵不聴约束且汉军汉人无约束驻防章京及庄头屯拨什库人等之例总督一官最为𦂳要惟皇上特简才品优长不徇情面不扰百姓满汉兼通满洲重臣一员斯克有济也非不知设一官有一官之费但为地方百姓计何惜小费总督既设宜将抚臣移驻正定专管通省官员贤否刑名钱谷其总督衙门似宜驻札保定总辖各总兵及各城驻防章京道府州县卫所等官并各庄屯地方等处俱聴约束则设防调度盘诘擒挐以专理盗贼为职以盗贼宁靖为功庶百姓赖以保全地方从此肃靖矣止知报国言无忌讳如果言可採伏乞睿鉴勅下该部确议施行举郝浴疏魏象枢接吏部札付内开康熙十三年三月二十日奉上谕因大兵进剿逆贼指日荡平地方恢复需人甚急着等虚公举荐札行到惟国家得人致治人臣以人事君莫重于保举一人不能得一人之用则是上以实求而下以名应非臣谊之所敢出也据平日所知郝浴直𨽻定州人由进士原任御史今流徙盛京地方前巡按四川时值刘文秀贼势猖獗吴三桂逗留不进浴曽有封疆大计等疏三桂叅其悖词罔上㑹议奉㫖流徙夫以书生而言战功诚为有罪若以按臣而失城池岂尽无罪乎浴原疏内有一昼夜七次移㑹迫之以不死于贼必死于法之语虽彼时过于激切亦职分之当然耳迨贼灭民安以后浴不能退让自居三桂所以深恨必欲杀浴而甘心也今浴之孤忠耿耿祗有悔过于遐无由图报于朝廷如浴之才之守之学之识皆愧不及即让职亦所心愿考古来人才拔之罪废之中发其郁愤之气者用之而无不效况浴之骨鲠血性尤为过人国家用才必用此等乃实有济使其蚤在西蜀操尺寸之权岂肯如罗森辈之俛首从逆而竟不知忠义为何物也哉近见吏科覆科臣刘沛先人才弃置可惜一疏内称郝浴并无寃枉似止就处浴之案议之尚未就叅浴之人议之也夫臣子立朝各有本末即得罪亦各有本末当日叅浴者三桂也使三桂忠于我朝始终恭顺方在託以腹心盟兹带砺浴不过一书生耳若非特恩赐还浴即老死徙所谁敢过而问之今三桂叛逆不道天下无一人不恨三桂自无一人不怜浴浴按臣也当三桂身居王爵手握兵柄之时因从封疆起见不附其势不畏其威三桂之所讐正国家今日所当取何忍终弃之即浴果夺三桂之功为已功将浴流徙二十年亦足以蔽其辜矣且浴服罪以来顶戴君恩甘贫读古想其英年盛气销磨殆尽从此小用小效大用大效敢以身为保浴不负岂敢负皇上伏乞皇上电览郝浴再报封疆大计三报封疆大计缓䇿西南一议急䇿西南一议并大兵廓地无期微臣滥赏非分诸疏以观其经济请勅部暂取郝浴引见以察其才品如果堪以效用然后用之又所知魏允升直𨽻宣府进士原任江南常熟县知县因入粮道公署面讲运军兑粮之弊该道怒其佩刀掲叅今革职知其体貌魁梧才华卓越其淡泊之学术勇往之担当更有可观经纬兼长猷为必着有用之器也至于允升与隔省非系一家亦无世俗聮宗之事理合一併声明统乞勅部议覆施行请蠲宣属冲压地粮疏于成龙该看得宣府所属西城与懐安蔚州等卫边隅土瘠逼近浑干等河有水冲沙压地亩小民包粮为累经前抚金世徳于康熙十四年十月内具疏请豁部覆以厯年钱粮俱系报完不系未完拖欠仍令照旧徴收在案但查粮从地出地既积荒而厯年钱粮仍报全完者是皆小民竭尽脂膏以包赔者也自部覆之后又厯五六年矣除有可垦者已陆续劝民垦种外其实实冲压不毛之地人力有所难施㷀㷀小民包粮年久困苦益深渐至徴比不前催唿莫应在地方各官莫不以考成闗切而无术弥补屡以未完开报矣前抚臣稔知其累苐以时值军需孔亟数年来未得即为覆请故于伏枕弥留之际犹惓倦以此为未了之余衷而遗疏乞蠲仰邀圣徳也复任后广谘民瘼复检閲旧案乃知宣属穷黎之累害莫过于包纳荒粮是以檄行查勘兹据守道叅议董秉忠详称口北道李如桂公同㕔卫各官逐处勘明懐安卫实有水冲沙压地一百九十一顷二十一亩零蔚州卫实有水冲沙压地三百一十八顷二十三亩零西城实有水冲沙压地三百四十三顷六十亩零又东城地方亦有水冲沙压之地缘从前犹望水退沙消勉力垦种以完正赋是以十四年未经开报乃年来冲压益甚耕耨无期故官民激切唿吁亦经口北道亲诣勘明实有荒沙地九百五十五顷二十九亩零取有该道㕔卫印结并造册呈送前来思民之有地原借所产以资生今地荒而粮存不特无以资生而且以为害也边徼穷黎绵力几何奚堪永逺包赔此数处之荒粮一日不除则数处之民生一日不遂虽目今师旅未息需饷尚殷但逆氛殄灭殆尽唯遗黔滇余孽指日荡平此后军需似无虞于不足而合计四处荒地本色粮不过三千余石银仅一千余两免之则涓滴之损似无闗于国计而数千户贫民得免包赔实受恵于无穷仰祈皇上特沛洪恩准与豁免俟水干沙退之日劝垦输粮庶荒边僻壤之民永甦其累顶感皇仁于生生世世矣除册结送部外理合具题伏乞勅部议覆施行请缓徴灾邑房课疏于成龙该看得正定府属获鹿井陉曲阳平山灵寿五县连年叠被灾伤今嵗复遭亢旱经将所被夏灾委员勘明分数具题在案其应徴房税银两先因难以措纳咨部俟麦熟之后开徴今各县咸称房税缓俟麦熟开徴原望麦收输纳今自春至夏亢旱异常麦无收获灾黎救死不暇岂能责其完纳房税详请蠲免前来批守道查议兹据该道叅议董秉忠详称获鹿等五县连被灾荒今又二麦无收目下虽得雨泽止可佈种秋禾救死将来此时正在青黄不接之际若按追徴房税势必流离散亡终无有济查宣府被灾地方房税银两已䝉皇恩免徴而获鹿井陉等五县灾伤与宣府无异其房税银两请俟二十一年徴收不过暂寛时日于税银仍可补徴而灾黎实沾无穷之惠矣理合具题伏乞勅部议覆施行敬陈畿辅民情疏陆陇其窃本外吏荷䝉皇上拔置台班茍有一得之愚皆当次第敷陈以仰佐圣治之万一顾官畿辅者久知畿辅之民情敢先为我皇上陈之畿辅边山一带土瘠民贫异于他方荒多熟少自昔而然加以康熙十二年以后军兴紧急杂派繁多民困滋甚丰年仅可支持一遇水旱流离万状幸数年以来皇上加意抚绥禁止私派不惜蠲赈鸠鹄之民得茍延残喘然以言乎家给人足则尚未也观自古丰亨之治皆非一日而成唐虞之世其初亦不免黎民阻饥尧舜兢兢业业积久而后烝民乃粒汉自髙惠而后多方休养至于文景然后天下殷富唐之太宗日夜讲求治道至贞观之末然后民食充足今天下平定犹未久也而又叠遭水旱故虽皇上之勤恤民𨼆而百姓犹未免于艰难无怪其然矣求其殷富亦无他道惟在皇上常持此勤恤之心期之以积久而勿责效于旦夕恩已厚而不嫌其更厚心已周而不厌其更周则家给人足之盛庶乎可望矣至于目前所当议者见上年直𨽻荒旱实异寻常其被灾各州县内虽间有未被灾之处亦不过少有升合之获差胜于被灾者耳初奉上谕将二十八年及二十九年上半年钱粮尽行蠲免已经抚出示晓谕后因部议分别被灾州县中有不被灾地亩不准概蠲百姓甚苦抚臣不得已题请秋后带徴地方得以粗安然虽今嵗秋收稍稔既徴其新又徴其旧恐非积贫之民所能堪也虽曰丰年所入几何谷价又贱其值无几私债之迫索者衣服之典当者已去其大半仰事俯育仍忧不足又可责其兼完新旧之粮乎若非皇上曲加垂恤恐地方有司惟知考成之是急不顾民力之难胜甚非皇上蠲免之初意此所目击地方情形不敢不为皇上陈之伏祈睿鉴施行请开河间府水田疏李光地窃惟河间府昔称九河下流近代因运河堤岸南北横亘出海之口更窄其水自西南来者大水如漳滏滹沱小水如大陆泽所受之水及正定诸山水皆合流并势由献县河间经青县静海以入于淀而与十五河之水并出于西沽之一线源大末小势易横流是以直𨽻水道之宜讲者惟河间为最近因修子牙河及筑大城河间献县等堤岸採摭见闻参考形势此一带原属洼下水乡虽复嵗治隄防但足补苴万一倘遇溃决仍付淹没非有变通之䇿终非永赖之计查南方水田之法行之北方往往有效曩者涿州水佔之田一亩鬻钱二百尚无售者后开为水田一亩典银十两即今淀中浮居村庄嵗收蒲稗菱藕之利无旱暵之忧其资生未尝减于髙地也愚谓静海青县上下一带水居之民正宜以此利导之其可兴水田者敎之栽秧插稻之法其难以成田者则广其蒲稗菱藕之利使民资水以为利则不患水之为害矣至于献县交河等与正定接壤之处系盐河之上游若能修治沟洫杂兴水田则水势渐分将下流之水势亦日减是资水之利即以除水之害也然举行方始若非有熟识情形厯经试用之人使之实心任事恐託之空言无禆圣政查管河同知许天馥籍贯江南谙晓农事现居河职源委周知前曽任文安知县敎民修治水田闻此数年文安水田殆且半县乞皇上将许天馥特授河间府知府即令于职事之暇兴举水利三年之后课其成效以为功过或有微绩以广圣世爱养之方于万一也伏乞睿鉴施行覆马厰疏李光地该看得八旗马厰地亩先经与守道髙必𢎞㑹同各都统佟吉辛玉等分翼查勘复奉准部文称除二十二年丈过准其纳粮地外将现今厰内开垦地从何年开有无纳粮行令查明等因随檄守道仍照原案清查除东翼马厰余地数目未经各都统查明业咨准部覆另行扣限完结外其西翼正黄正红镶红镶蓝四旗厰内余地原系同都统查清之项专委河间府知府许天馥亲查该府亲至沧州盐山静海青县天津文安大城霸州武清杨村等各州县卫㑹同地方官细查余地一项有现在水佔不可开垦者又有从前无知愚人舎自己碱薄之田偷垦余地因无收获旋抛者更有三十八年秋后搜掘蝻种于蝻子生发之处遍地耕犁竟似开垦无人承认者除此等地土外其可耕余地河间府知府许天馥因去年十二月内奉㫖耕过地亩马厰无益马匹能有几日牧放已经耕种地亩仍着给民耕种钦此该府遵布皇恩劝民不必惊惧偷垦之罪投首认垦现在民人认垦余地三万二百一十六晌零至部臣行查开垦情由查无知愚民因自种粮地碱薄洼下舎自己之田偷垦余地原未多佔漏粮所当仰恳皇恩寛小民从前开荒之罪使之各安耕种照前输粮至现今水佔及旋耕旋抛翻掘蝻种等地现今无人承种容檄各该州县相视有可耕者陆续召劝择地报垦照垦荒之例陞科目下转盼东作除东旗查明另题外应将西旗查出愿耕余地先行奏请使小民及时兴农以副皇上忧恤黎民之至意者也再查正黄旗余地今年四月间准都统移送启奏清折开地系三万四千五百九十五晌零随据地方官册报地数相符续准户部咨开余地系三万七千三百二十五晌零今知府许天馥查报地亩正与四月间都统移存案清档及地方官册报数目符合又镶红旗余地四月间都统移送启奏清折开地系六万五千六百七晌五亩随据地方官册报余地六万六千五百七十九晌零续准户部咨开余地六万九千八百七十四晌今知府许天馥查报地亩正与四月间地方官原报数目相符此二旗余地部咨所开数目与当日㑹文原奏及地方官册报少有不符已咨开户部将都统原奏清折抄译咨覆以便备细核对在案应俟查明之日彚入本案完结除将已经认垦余地花户起科粮银细册俟查造到日送部并将现在分别已垦未垦余地总册咨部查核外理合具题伏乞睿鉴施行覆漳河分流疏李光地等钦奉皇上面谕漳河现在分流须令永久分流才好若并而归运则与漕道有妨并归子牙河则民田受害尔等再往详看来奏钦此等遵奉谕㫖查看得现在漳河分为四支一支自直𨽻大名府之魏县元城县流至山东馆陶县地方归卫入运一支由直𨽻广平县至山东邱县地方复分为二其一俗唿老漳河自邱县东北分流经直𨽻之威县南宫枣强景州武邑阜城交河等地方至青县杜林木村与完固口之支流合至鲍家嘴归运又其一俗唿小漳河亦自邱县西北分流经直𨽻之鉅鹿广宗平乡至宁晋与滏河㑹又经束鹿冀州与滹沱河㑹由衡水至献县完固口复分为两支一支自完固口流至青县㑹老漳河至鲍家嘴归运一支经河间大城为子牙河出王家口归淀查漳河现在末流所分四支三支归运一支归淀然归运三支水势颇弱其归淀一支水势独强约其水势三支之水仅可以敌一支是则此时漳水一半归运一半归淀运道既无难受之虞子牙河亦得分杀之势诚有如圣谕所云者等窃观此时水势惟经宁晋冀州㑹滏河滹沱河一支最为深通其归馆陶及青县入运之两支水势颇浅或恐将来淤塞等议得应令所经由各地方官每年于水未发时分段挑濬等按季察视务令此两支俱疏通无滞以杀小漳河之势如遇水大时仍用挑水坝等法逼水分流庶几北不至挟滹沱以侵田南不至合卫河以害运等愚陋之识未必有当伏乞皇上训诲指示遵行请兴直𨽻水利疏李光地惟畿辅荷䝉圣慈濬河筑堤蠲租除逋连年五谷洊登虽下洼之地俱免湛溺白叟黄童无不歌讴圣徳窃绎今春圣训深虑天行难恃申饬等豫为之谋诚古帝王儆戒无虞之盛心也惟屡丰者天心眷顾之常而备豫者人事绸缪之责查北方土性往往苦旱为多然麦谷黍豆之类原属旱种稍得浇灌便获收获非若南方纯赖稻田必日日浸润者比也直𨽻泉源甚衆随处可以通沟灌田若近河乡地则又可筑坝逼水引渠广溉至于无泉无河之处劝令民间凿井亦足以济水利之穷再如正定府之隆平宁晋冀州顺徳府之任县广宗鉅鹿广平府之成安广平肥乡大名府之内黄南乐濬县等处又苦于地洼水多各有应修应濬大小河道必并去水之害然后可以兴水之利也顾此兴利大事必邀圣谕下颁乃可鼓舞吏民课其成效中间更有旗民乡绅豪富之地故意阻格者又有接连邻省地界愚民争执不容修濬者如系奉㫖事宜自然遵行不敢违挠又通沟凿井修河等事虽出民力然多有贫民开濬无资者敢乞圣谕暂借道库量行资给如借至十五万以上则容等三年捐俸补还十万以下二年补还五万以下本年补还再查近京处所通衢平野驼载所经不便多行开凿至于各府州县穷乡僻壤似皆可一例施行但事闗通属利病愚陋之见恐无足採伏乞圣明裁定谨题广平县不可筑堤疏李光地恭惟皇上念切民生修防水利近以永定河清河各处工完沿河田亩渐次涸出复念广平县当漳水之冲其田土多有被淹特差等察勘此诚已溺已饥之盛心也等察勘得广平县系厯年积水所佔田地抛荒颇多今亲看得该县东西水淹之地长六十里广七里俱生短杂芦苇百姓厯年未能耕种经今道府县丈勘查明被淹田共二千一百四十一顷零但该县一带土松河深从来漳河迁徙不定开河则旋淤筑堤则旋坍询之乡绅士民咸称不可筑堤且厯考漳河经由之处所淹不过一县如以前曲周肥乡成安等县水淹地方今皆已涸出共成沃壤不过目前被水之县耕种维艰该地方官民惟有仰希圣恩于被水乡村暂除一年钱粮容其将就食近县之民招回垦种如明年河道迁流水势消涸则所淹田亩悉可耕种下年即行照旧起科如明年水势未消则仰乞圣恩再蠲一年总以荒田垦种之年即为起科之限而一邑数十乡村之民可以稍苏矣等愚昧所及伏乞睿裁谨题恭庆景陵瑞芝疏李卫钦惟皇上明作有为惇大成裕本道揆以昭法守府修事和崇祖述而表宪章礼明乐备九重樽俎久已静夫尧衢万国共球莫不陈于禹甸祥麟威凤近畿屡着其庥徴景星庆云遐方叠呈其瑞兆河清海晏史不胜书岐穗嘉禾美难尽述兹盖伏遇圣祖仁皇帝圣徳神功蟠天际地深仁至泽积厚流光垂令绪于无疆千秋永式肇贻谋于有道万世为师我皇上事事缵承念念继述发政施令纎微必契于圣心布诰敷词模楷咸徴夫祖训穹苍昭格于大孝祖考黙㑹其精神在昔噶尔丹小丑陆梁圣祖统六师而奏凯今兹准噶尔游魂飘忽皇上举一怒而安民谅彼螳臂当车不过逞鼠窃狗偷之技见我龙骧整旅遂立成兽奔鱼骇之形只骑不归丑逆从兹而灭迹全军无恙边彞羣动其欢声惟指授皆出于庙谟悉循圣祖平定朔漠之方略斯唿吸上通于帝座又钖景陵特产瑞应之嘉祥一本挺生托灵根于白石四枝毓秀焕异彩于紫霞左为抱而右为环兰芽茁茁金其相而玉其质瑞霭纷纷覩兹眷佑之独隆益颂孝思之不匮幸际昌期屡承睿训刻感恩施之厚常懐敌忾之思闻大捷而欣忭非常聆瑞徴而欢唿不已仰武功之赫濯来㑹同于侯甸要荒景文徳之诞敷讫声敎于东西南朔矣正在缮疏间复据直𨽻布政使司布政使王謩按察使司按察使窦启瑛㑹同具详忱悃相同曷胜瞻天仰圣踊跃懽忭之至恭疏庆贺伏乞皇上睿鉴施行谨具题闻请留四路捕盗同知所辖兵丁疏李卫该等㑹看得巡察顺天等府台臣黄祐条奏请裁四路捕盗同知所辖兵丁归营管理一案奉㫖黄祐所奏交与该督提酌议具奏钦此随经转行确查核议去后兹据布按二司霸昌道㑹同议详前来等往还咨商公同酌议伏思事当谋始以虑终弊必防微而杜渐方今圣治光昭海宇宁谧直𨽻附近京畿之处旗庄皆知守法宵小渐觉潜踪刼案较前稍减似乎捕盗兵丁可以无借其力而不知从前设立之时正值盗风甚炽之际圣祖仁皇帝先据御史徳珠等条奏令九卿㑹议题覆上厪宸衷以并未确察事理根源详加斟酌妥当严纶申饬驳查覆奏前直𨽻抚臣于成龙亦有条陈一併交与廷议始定添设四路捕盗同知之例又奉㫖派出明白司员前往㑹同于成龙确议临行复传谕㫖指示机宜凡经四次详议而后设此官守又经三次题请而后定此兵额睿谟逺大其慎其难固非轻举而径行者也嗣后萑苻渐熄成效已着等再就近日事势悉心筹画环京各邑虽设有八旗驻防星罗碁布但禁旅止资弹压管兵操练而外地方匪盗均无责成兼之各有五城及别邑所辖犬牙相错旗民杂居影射藏奸彼此掣肘惟四路同知分辖二十六州县督捕缉挐事权归一且东路驻札通州运漕之粮艘彚集西路驻札芦沟往来之商旅纷纭他如南路之黄村北路之沙河或外府通衢或军需要路地处冲繁逃旗奸宄易集其不敢骤然进京者多潜藏于城外使无专司捕务之兵弁随同本官先时分散巡查遇警互相追捕而以数十州县之道路村庄俱责成于数名额设之捕役欲期盗熄民安实有鞭长莫及况此四路同知之设原令其躧缉勾擒与外省㕔员止司司捕提比者有间若尽去其爪牙岂足供夫臂指此其大势之不可裁併者也至于台臣所称兵丁同居一城遣之逺出既虑滋事及地方被失未经分汛之兵无从查比得以脱然事外等语查营汛防兵皆设于通衢大路其四散村庄不能离汛游巡惟四路弁兵平时皆分拨各州县于逺乡僻壤访缉巡查遇有某县失事即立限查挐逾期严比非因未曽分汛不为查比若虑其滋事不使逺出则与设兵之意相左此条似毋容议又称四路兵丁并无副叅等官训练凡佈阵列营连环鸟鎗之类皆在不习字识书办占领钱粮百名中复八九名等语查兵丁固在操演技艺而因事分设如河兵防河捕兵缉盗各有专重当其事务稍闲未尝不加操练但恐日久懈弛应请严饬各该同知按期训练就近常加督率不时调验使之弓马优娴鸟鎗纯熟即可御盗缉兇佈阵列营人数既少尚非所急未可因饐废食遽行议裁至估饷造册势必需人现在确查每路止三四名亦未如许滥糜粮饷又称各路营兵皆有䕶饷解犯差遣四路兵丁从不应差劳逸不均等语查从前设立此兵原以佐州县缉捕所不及非为各营兵差遣分劳且其穷厯山陬分巡道路隆冬盛暑昼夜奔驰与䕶饷解犯其劳正等但兼辖既广恐各同知一人耳目难周应再于马战兵内考拔经制外委把总每路各一员分任督缉庶无偷安之弊再所称直𨽻营制皆系马二步八独四路兵丁马八步二亦属虚糜等语查当日马兵之额经前抚臣于成龙三次题请加至八十名亦因各路管辖州县既多分遣游巡之外猝遇匪盗窃发非借马力不能穷追彼时事势原不可少若就近日而论盗案稍稀响马剧贼多已敛迹止须将四路之马各裁二十匹共马八十匹仍照原数留存步战粮饷以符马六步四之数其所裁之马等现于挑选边兵案内视有通省𦂳要营汛原额马少之处酌量拨补归案另题庶裒多益寡彼此有济总之四路同知所属州县近附神京仰承辇毂幅既广管辖颇多建威销萌贵先声以昭䕶卫诘奸捕盗在唿吸以应事机比之外省倍宜严肃从前设立既经详慎留之似觉有余去之恐漏罅隙若规目前之利不为经久之谋轻撤藩篱纷更成宪使日后复欲图维则不如仍循旧章之为得矣等知识浅陋未能洞中机宜谨就愚见㑹同署提臣路振扬合词具题伏乞皇上睿鉴干断施行敬陈地方控制事宜疏李卫窃惟设官分职自应因地制宜更须随时筹画从前直𨽻地方水利不修如遇夏秋骤雨山水陡发河流泛溢田畴多淹没之虞家室有飘摇之患䝉皇上念切痌瘝特命贤王徧厯畿甸相度经营改设河道分为四局各任督理工程责成既专宣防得法八年以后河流安轨农功聿兴淤垫渐已疏通规画臻于美善今又特设河臣二员总成于上印河各官趋事于下近日之各河道较前逐渐不同事务稍简则地方控制事宜似又当因时斟酌而就近兼理者矣查各省钱谷刑名俱𨽻藩臬二司总滙知府专责而必设守巡道数员或统辖几郡或专管一方者诚以幅既广藩臬在省事多路逺耳目难周知府贤否不一必得监司大员分任巡查平时则寄以稽察督率之责设遇地方贪吏虐民以及缓急事务则调度弹压就近有人不至临时贻误周章实为控制要图今直𨽻以畿辅重地州县至一百四十余处之多而守巡止有霸昌口北二道霸昌自归併通永所属共辖二十六州县虽刑名分于四路同知而督缉之责与夫一应钱粮出入销算盘查俱由该道管理鞭长不及时多率漏而口北道又止督催宣化一府钱粮其刑名缉捕等事除张家口同知承审之案其余俱非经管他如天津河间南北要冲河海交滙官疲役玩盗炽民刁保定正定永平地广人繁旗民杂处边闗隘口是处险要知府之上均无道员稽督而更有最切要者顺广大三府为畿南重镇界连晋豫山左大名地势孤悬开州以南疆域寥旷闾井颇稀东明长垣错处邻封素称盗薮此郡习俗剽悍其形势为自古用武要区国初曽设督提驻札又向有大名兵备道不但控制三郡盖以魏博邢洺为河东枢纽转机𨼆然坐镇犄角其间实有深意自抵任以来稔知三府广袤窎逺无大员统摄久欲奏请复设专道弹压其间近又准巡察科臣帅念祖咨札㑹商衆议佥同请将大名等畿南三府复设一道驻札原署照旧管理职掌事务此外自正定直至天津皆系各河道所辖水利地方已有规模此时情形与初办事务繁简不同可否将巡道责成就近归与各员兼管不须另设两无歧误一转移间于贤王经画章程毫无更改而通省地方俱得整顿且使各河道唿应更灵于工程大有裨益如䝉俞允则复设之大名兵备道应管辖大名顺徳广平三府现任之清河道应兼管保定正定二府并原分之直𨽻五州各属通永河道应兼管通蓟遵化三州三河武清宝坻宁河四县及永平一府天津河道应兼管河间天津二府以上三河道凡所辖地方巡道职掌事宜俱归各道兼理并请照例钦颁传勅换铸闗防以重职守其永定河道旧系専设分司所管水利地方原𨽻霸昌道属辖毋容归并至清河自苑家口以西各淀池直至畿南诸河绵亘千有余里且漳河夏秋水骤不能兼顾恐致贻误请将凡在大名道辖属地方以内河道工程悉归大名道兼管庶可各得就近督率查勘防䕶更为便益其大名兵备道闗防并请添入水利管河字様以专责成再查直𨽻府州县佐贰虽多大半皆系河员不管地方之事即如在保定府驻札者除理事㕔外止有总捕同知一员终年出差在署日少事务繁剧惟余知府一人实难分身兼办毎逢一时要务差遣无可委用若非武弁能为之事甚费踌躇查从前原有粮马通判一员改设移驻通州理事不与郡务请于保定府复设粮捕通判一员分任督缉差查等事庶免周章又天津一府系新设地方自北至南滨海沿河疆域辽阔府治驻札极北州县分佈东南地逺途长势难周到原设之粮捕通判近又经盐臣鄂礼题请改为耑管盐务移驻越支场虽将捕务归併海防河务同知兼理难以遥制应请复设粮捕通判一员分驻沧州督理迤南各州县捕务方无丛脞其余河间等属运道一带地方应酌量分派沿河丞倅就近兼管稽察之处现于改设巡检案内另行分晰核题至大名道衙署尚存止须修葺保定通判旧署已改为清河道衙门天津通判系移驻沧州俱应查给官房改驻其道㕔衙役等项悉照旧额合併声明以上事宜均闗地方要务钦奉谕㫖着整顿吏治刻刻思维必分任有人而后得收指臂之效惟是愚昧之见是否可行仰祈圣明训示钦遵谨具题伏乞皇上睿鉴勅部议覆施行未敢擅便谨题请㫖敬请钦定万年巩固章程疏李卫伏惟易州泰宁山天平峪干坤毓秀川岳钟英恭建万年吉地于七月初四日敬诣瞻仰细度山水形胜龙蟠鳯翥源逺流长左右回环皆是天造地设前后拱卫实如玉笏金城自广昌分为三枝由插箭岭髙起南来从浮图峪盘旋东转悉皆起伏聮绵有闗风水发脉职守封圻保䕶是所专司随逐一履勘伏覩万年吉地来龙左右两枝多系直𨽻所辖同属一省保䕶绵宻惟广昌至紫荆闗易州延长一百九十里悉为中枝龙身正脉转系直晋两省接界分管且浮图峪之东又有山西广昌县之草店桥等七村庄更在内垣近障之中紧贴龙脉尤当敬谨保䕶今两省各属未免彼此牵制唿应不灵且广昌一邑南连唐县北接蔚州蔚县东通易州三面环绕俱系插入直𨽻地方从前亦系直𨽻武职防守又自县治至晋省府属之大同三百六十里至山西省城七百余里较之至直省保定府止三百一十里至易州交界止三十五里由县到州城共一百九十里其为逺近相去迳庭经由广昌地方据乡民纷纷具呈吁请就近改归直𨽻是㑹元气于天垣合龙脉于地轴顺民情于人和一举而三善备则广昌一邑断宜改归直𨽻之为便也愚以为易州既恭建万年吉地请陞为直𨽻州以保定府之涞水山西省之广昌共二县改为州辖将浮图峪以内原属广昌之草店桥等村永逺归于州界则东西拱卫左右聮属体统更觉整肃而保䕶风水万福攸同垂之亿禩而愈隆矣至就晋省而论或以地方人民有闗课额则普天皆属王土移于晋而増于直同为国家钱粮原无盈亏之别若欲彼此易换则两省接壤州县非咽喉要隘之区即系隔越山闗界限无可移调惟查张家口同知所管口外纳粮地亩沿边七百余里包裹晋省大同之外离归化城八十里方住田土肥饶如同内地毎年丰收接续开垦钱粮日见増益此处在张家口同知所辖未免道路遥逺不无鞭长难及之势而于晋省则为必需之区现在镇臣李如栢奏请添设卫所前据口北道白石面称即系此一带地方若可以之分归山西就近管辖恭候命下之后彼此差员划定交界一转移间两省均属有裨愚昧之见是否可採谨恭折具奏请㫖伏乞圣鉴钦定遵行谨奏相形势以正经界疏李卫该看得直属正定一府原辖三十二州县幅广阔事务殷繁前任督臣李维钧因见山西分属倣傚以盘查仓库路逺难周请改五州分治不为无见而其中有矫枉过正者盖泥于府属之有五州必分而为五殊不知形势之偏全控制之逺近又不可一槩而论也伏查国家定鼎京师北控幽燕南屏保定以河间扼东路以正定总西路抚有万方宰制羣动天下都㑹朝贡奔走者不出河间则出正定西南九省之冲正定实为咽喉要镇从前三十二城大小维持臂指承使雄闗环峙城郭恢闳股肱上郡气象不同今自分𨽻以后北止四十里南仅六十里即为府属统辖所不及且郡城东门十八里外即系晋州所属地界肘腋之间号令不行合之四隅缺其东面于形势为未全于经界为不正况所存止正定一县附郭其余皆西北沿山简僻之区地势既狭赋额复少似于表里河山保障畿南之义犹未相宜虽不必尽为更张而补偏救弊之道诚不可以不为筹及也从前屡次出差经过其地今复按图稽考细询舆情在阜平县去府二百五十里者犹仍旧辖若晋州及州属之无极藁城二县定州属之新乐县俱去府治或五六十或八九十皆在百里之间唿吸既通盘查极便且均系正定东北二面地方似应将此四州县仍归府属就近管辖则四隅之形势既全道里之逺近适中三辅要地防维更得巩固至定州为古中山地西拥太行东环瀛海夙称制胜之区洵宜仍分直𨽻州治但所辖之新乐县既归府属则该州止有曲阳一邑体制不称查保定府属之深泽县与定州东南接壤相去仅九十余里改属定州亦为近便保定府原辖二十州县前虽曽请以涞水县改𨽻易州今即再去深泽在保属尚有十七州县已不为少而定州则西有曲阳东有深泽控制其中形势规模亦足相称似此一转移间诚如古人所云地因其宜天运其施而王政惟时悉合荡平正直之轨度矣再查正定府属之平山县虽系山僻之邑与晋省连界西北至五台县一百八十里西至盂县一百五十里皆系叠嶂层峰险峻深逺匪类易于𨼆藏且平邑营治稻田三万余亩多系晋人垦种往来杂沓与昔不同稽察尤当严宻而县治偏在东南往返动须数日实有地方空阔鞭长莫及之势从前平邑下口村原设巡检一员后经裁去今查离城六十里之洪子店系五台盂县分道而来之总滙民居稠宻立有市集应请复设巡检一员移驻此地凡西北两路交界处所责令稽查巡缉于地方更为严宻以上事宜复与布政使王謩按察使窦启瑛公同酌议相符如䝉皇上俞允则各州县止须改𨽻所属刑名钱粮各照定例统辖毋庸再有更动其晋州知州臧珣虽系直𨽻州缺但年已望六过于忠厚仅堪供职毋庸改补表帅之任至平山县复设巡检应请註为要缺选调咨部补授所需官俸弓兵役食及给与衙署各项另容核定咨部合併声明粗浅之识是否有当谨具题伏乞皇上睿鉴勅部议覆施行未敢擅便谨题请㫖钦颁朱批谕㫖恭谢天恩疏李卫钦惟皇上清明在躬志气如神知周万物而无遗道济天下而不过固已合唐虞三代之治以为治而超迈尧舜禹汤文武于万古者矣今䝉皇上将厯年朱批督抚各臣奏折刋刻颁赐跪读之下有不胜其欢欣鼓舞而頫首心服者伏思人之才识各有限量或偏于一隅或狃于常习或仅计虑于目前或祗规为于小节惟皇上圣度闳深睿照髙逺见微知着即始贯终凡为指示所及悉皆逺大之深谋近可行于一日久可垂于万年极千百之思议以为万全者而一经圣明指导无不爽然若失非天下之至髙其孰能与于此且九州万国之遥异俗殊方情伪百出皇上端拱九重而于疆域之险易文武之控制鉅细精粗坐照靡遗规画措施纎悉必当非天下之至精其孰能与于此夫事机之来恒伏于不可见昧者临时而罔觉明者亦偶测而未然惟皇上于朕兆未萌形声未着之时烛照数计若合符节非天下之至神其孰能与于此至于诸臣之中气禀各异刚者毎虞于鋭进柔者或虑其因循有为矣或喜事而纷更有守矣或褊小而矫激同官之意气偶乖先后之辙迹殊轨甚或彼此互相标榜是非易淆穷其情实谈何容易皇上洞烛𨼆微因人而施由与求之进退就勇怯而分师与商之过不及以中行为准辨曲直于微茫务折衷于公正非天下之至明其孰能与于此知人则哲惟帝其难茍非圣贤谁则无过皇上于诸臣才品心术灼见底里一事不能欺一语不能饰小误则为指㸃大过则加申饬许其改悔之路开其迁善之门诱掖奖劝反覆启迪不啻再三至于无可如何而始行罢斥犹不忍于弃置凡能自知濯磨者仍为録用是以内外大小臣工无不激昻奋励以求自効非天下之至仁至知至勇其孰能与于此前于毎次陛见侍直时曽䝉皇上赐观已发诸臣奏折面承圣训不胜钦服今得尽读全帙恍如窥见宫墙登泰岱之髙而羣峰皆为培塿临河海之深而江湖悉属细流口不能形容其美善笔不能刻划其精微惟有什袭珍藏朝夕敬读口诵心维身体力行以期于万分中稍得一二以报皇上髙厚洪恩于无斁耳理合恭疏具题伏乞皇上睿鉴施行谨具题闻请定经界疏李卫窃惟州县各有疆理文武管辖攸分京师为畿甸重区向有五城御史及巡捕京营该管地方与州县互相交错或地属州县而汛系京营或汛辖外营而地为城属即如长新店等处街属城房后属县毎逢雨水道路泥泞往来阻滞而街非县管唿应不灵拱极城内数处管辖保甲难稽其他类此者赌匪潜踪彼此影射命盗发觉互相推诿不一而足近如北城所辖黄土司沙河等处与昌平州村庄错杂经台臣钟衡条奏顺天府尹臣陈世倕查勘而后分晰清楚又如半壁店西南流水濠沟无名人被勒命案北城与昌平州顺义县彼此交诿两经委员㑹勘迄今日久尚未定议即此两案几费周章更有近日旗庄官查出昌平与延庆二州卫交界地方贴近边墙之茨梅等二十村庄地土在内务府当差而人民从无州县管辖名为夹空地方厯有年所似此近畿要区岂容因循贻误虽屡有条奏清查界址添设巡检终属犬牙相错难收实效至于旷野阡陌更复茫无疆域愚以为自圆明园南海淀以外凡附京城地方或议定以若干里为度统归五城及京营管辖将州县及外营所管间杂零星者俱改正归併清楚或向系州县外营管辖者将附近五城所管错杂地方亦一并拨归州县外营分晰界限使内外文武各有责成不相混淆则匪类无所影射潜踪其于巡查缉捕事宜亦无牵制推诿近京地方整肃不无裨益是否有当伏祈圣鉴施行谨奏恭庆景陵瑞芝四见疏李卫闻王者孝格苍穹则天华撷秀圣人徳周后土斯地宝呈祥萃彼四时之精蔚为三秀之瑞初见叠见知有开而必先大书特书喜旋至而立应矧当四寅合正之嵗五花之瑞雪纷飃更于三军奏凯之时九茎之仙苗复茁琼枝开处四昭灵象于景陵鹓序传来永庆昇平于丹陛天人相感不爽锱铢前后同揆若合符契钦惟圣祖仁皇帝圣神文武睿知聪明咸五登三超古今而首出蟠天际地合上下以同流一十六字之心传承先启后六十余年之徳化浃髓沦肌我皇上道协清宁功成继述备中和位育之盛皇极建而庶绩咸熙大显承谟烈之隆文敎敷而武功丕振至诚昭格言动黙契于天心纯孝感孚楷模敬承夫祖训天地之光华常旦宇宙之祥瑞骈臻捷奏西师两阶兆干羽之舞年书大有万方庆稌黍之多用是屡产金英彰孝思之不匮因而频生瑶草昭景福于无疆幸奉恩纶随班庆祝仰邀宣示端肃敬观云拥奇峰共岳衡而分灿霞开瑞色合锦绣以成章耸琼楼玉阙之形附根灵石垂宝繖珠缨之象托体仙葩或挺拔于一枝更盘旋于九曲髙卑合序若八絃之拱卫神京左右聮辉似衆宿之回环北极夫岂人巧所思议实出天工之自然盖皇上本圣祖之心君临九有斯上天以圣祖之瑞贶答一人理所固然事诚希有恭逢泰运仰赞干符拜舞彤墀快覩民安物阜飏言末简式歌徳普恩洋伏愿至治光昌大化翔洽垂之史册羣瞻地久天长传诸寰区共祝日升川至则茂蓂荚于尧殿合春秋冬夏以凝庥仪鳯凰于虞廷统东西朔南而献颂矣恭疏庆贺伏乞皇上睿鉴施行谨具题闻恭谢钦颁圣祖仁皇帝御制文集疏李卫钦惟圣祖仁皇帝治迈唐虞统传洙泗始终典学集千圣之大成宥宻单心懋百王而首出六十一年之命令四海早已钦承亿万千载之谟谋奕禩永昭法守仰瞻睿藻议礼制度考文极伦物车书之盛伏读天章正徳厚生利用集修和府事之勲彰文徳而定武功悉本帝心之广运亮天工而奠地轴举由宸虑之精详自践阼以至耄期无日不存诚而主敬厯深宫以周蔀屋是处皆贯注而流通煌煌数万言触类引伸总不外仁敬孝慈信兢兢七十载朝干夕惕何一非恭俭让温良阐身心性命之精微滙万殊而归一致穷象数方名之义藴畅九垓而泝八埏吟咏皆天地之性情毫素悉智仁之流露温柔敦厚植百代之鸿基恺悌慈祥固万年之邦本岂若三坟八索尚邈逺而难稽方诸禹鼎汤盘觉蒐罗之更博实生民所未有洵宇宙之至文我皇上功隆继述法本宪章运天纵之姿而纂承鸿绪秉生知之质而博极羣书当问安视膳之时已敬承夫睿训斯乘干御极之后咸率由于旧章黙契渊源既圣神之合徳表章美善自先后之同揆编摩而卷帙珠聮铅椠而缣缃玉振分为四部若四序之时行彚成一书彰一人之制作允宜藏之金匮永为世法之珍何期下及微臣亦荷殊恩之钖瞻宸章之璀璨恍从天际而来感圣徳之髙深益庆人间希有毕生循诵莫窥微奥于语言文字之间矢志遵循冀得分毫于身体力行之际从此子孙世守共图报主之忱惟有什袭珍藏永作传家之宝曷胜感戴理合恭疏奏谢天恩伏乞皇上睿鉴施行为此具本专差暂办提塘萧菁赍捧谨具奏闻畿辅通志卷九十四畿辅通志钦定四库全书畿辅通志卷九十五表唐幽州论戎事表张説臣某言伏以先帝以臣践履忠孝使臣启发圣明故侍读春闱夙承天眷洎于中岁兼掌枢密内当沸腾之口外御倾夺之势陛下监抚既安自天所祐然臣叶赞之意明神启之开元之始首典钧轴智小任大福过灾生出守三州违离六载曲直非已升降由人惟君知臣事不待説今既牧边镇委重戎麾窃以两蕃共和能器同异九姓逺闻抚纳欲恃贼杀无侵扰之虑保两蕃受征发之期臣愚料之恐未然矣何者贼杀新立逞兵所加必收九姓若去两蕃摇失九姓虽属并州节度然其幽州密迩脱有风尘何所不至臣熟闻幽州兵马寡弱卒欲排比未可即用城中仓粮全无贮积事未逼迫臣实忧之伏乞圣慈深以垂意博询旧将预为筹画事若早图必无后悔且孤臣总衆易起猜嫌寛大失济事之宜严整招怨黩之谤逺辞天聴临事回惶如有论告臣身奏劾军事者乞追臣面问对定真虚则日月无可蔽之期幽逺有自通之望伏乞留书在内时加矜察为宰相贺檀州界破奚贼表孙逖臣等今月二十五日于易州所奏事陛下顾谓臣曰朝夕之间诸军当有㨗书至臣等愚浅莫测天心不逾数日张守珪果奏副将安禄山于檀州界破奚贼擒生斩级并获马计至数千定期不差于晷刻指事有同于符契圣惟广运神以知来微妙之言自成于系象元通之术不假于蓍龟精义难名前古未有臣等何幸亲覩明征惊喜之诚忭跃交集伏望宣示朝列兼付史官式昭徳音永用垂范无任喜庆之至谨奉表陈贺以闻中书门下贺邢州获白雀白山鹊表权德舆臣某等言今日伏奉宣示昭义军节度使李元淳所进于邢州获白雀白山鹊各一者谨按瑞应图曰王者奉已俭约尊事耆老则白雀见又晋中兴书曰天下安宁则见伏惟陛下纯俭成化干坤合符敬彼黄髪感兹霜毳俗既登于夀域事多验于祥经用应昌时固无虚月昔神雀效祉干鹊知来或用以知来或闻诸徃载岂比山禽叶质灵贶特殊皎洁异姿追飞交映休嘉所集遐迩同欢臣等忝列台司倍百欣贺无任喜庆之至谨奉表陈贺以闻为荥阳公贺幽州破奚冦表李商隐臣某言臣得本道进奏官某状报某月日幽州节度使张仲武奏破奚北部落及诸山奚除旧奚王匿耶所管外杀戮首领丁壮老幼并杀获牛羊焚烧车帐器械等计二十万刺史已下面皮一百具耳二百只奚车五百乗羊一万口牛一千五百头者天声逺疉庙略遐宣白虏获于宁台赤夷俘于燕路臣窃窥旧史逖听前朝有天子忧边清宵辍寐将军出塞白首言归至乃或胜或奔一彼一此竟困塞郊之柝那停絶漠之烽犹欲叙烈旂常告功祧庙用其暂胜谓曰难能况幽朔巨都全燕重地荐臻奚冦猾乱华人田让之䕶鲜卑莫能深入祭肜之军辽水唯遣相攻近岁以来为患滋甚走单于侦逻之路懐驹支漏泄之姦张仲武重感国恩习知邉事同三师而肄楚侔五饵以间戎乗其嚣惰之时俄得剪除之便燕犀密挂冀马潜羁超距投石者动过千羣㦸手科头者略踰万计坎三鼓而河流自却声六校而屋瓦皆飞自是鸮惧丧林兎忙迷穴无舟掬指有地僵尸未惊紫陌之乌前军已蹙不唳淮山之鹤后队仍穷遂分袁尚之头颅仍裂蚩尤之肩髀穹庐落烬同甲扬灰山积云屯大收其车乗角羸耳湿尽获其牛羊柳水载澄桑河无事爰施吉语入解皇威此皆皇帝陛下功格上元运膺下武授兹成算于彼当仁震肃九围欢唿万国昔艰难云始戎尘首起于卢龙今开泰有期汉将先清于涿鹿人谋允若灵贶昭然固已上庆祖宗下光编䇿录图洪范竞三古之殊猷玉检金泥有百神之灵祐臣虽当防遏不介边陲空増气于懦夫实叨荣于下将日围千里天葢九重奉一月之㨗书唯知抃蹈献万年之夀酒尚隔班行念风水于遐藩寄梦寐于宣室无任望阙结恋之至宋贺平贝州表欧阳修伏闻闰月一日攻下贝州杀到妖贼王则者盗孽窃兴人祇共忿果凭睿算悉殄兇徒臣某伏惟尊号皇帝陛下推仁育物浸泽在人常服俭以躬行惟足兵而在念至于多捐金币讲好戎夷务休战争爱惜士卒徳至深而莫报恩既厚则生骄敢肆妖狂自干斧钺驱脇士衆闭守城闉既违天而逆人宜不攻而自破而况圣神运略将相协忠不遗一矢咸就大戮悖慢者警而肃恪昏愚者知有诛夷销沮姦萌震扬威令臣幸忝郡寄欣闻徳音知定州谢表韩琦伏䝉圣慈特差臣充定州路都部署并安抚使兼知定州军州事仍降诏旨不许辞免已于本月十四日到任上讫窃以中山控扼素号权重地形坦易无陂泽之阻先时敌骑入冦必趋是疆故国家常聚重兵择名将以制其冲自约和以来不忘备预至于守帅之任未尝轻以属人然而敝稔于因循兵骄于闲放圣虑经逺赫然改图当此之时臣谓宜得文武兼才使抚靖而训辑之不意猥以及臣臣退自省度惧不能副朝廷寄责之重避让莫获无所措躬伏念臣徒守朴忠无他绩效一辞枢柄三易郡守兢兢管职茍脱罪咎䝉陛下天地之度爱而全之念求旧以惟人不使人而求备于北道更制之始首膺选用荷恩诚厚量力因忧况今敌人讲欢务存大信经画之任最为难处凡百措置不可黙然而或必振頽纲则张皇之势及遂仍故态则宴安之患深伏望陛下究易调之原察理绳之渐少寛御䇿俾尽驱驰事或建明特䝉脱幸臣敢不外图扞蔽中戢营屯动存机虑之先或有万一之补忘身殉国此臣夙心臣无任激切屏营之至明拟圣驾再祀山陵尽蠲昌平州今年田租守臣谢表盛讷万厯十一年某月某日臣某恭遇圣驾再祀山陵尽蠲昌平州今年田租谨奉表称谢者伏以大孝飨亲载举秋尝之典至仁闵下爰敷春煦之恩编戸驩腾穷檐忭舞臣窃观前代间亦蠲租一见于元封而泰山之登何义再行于神爵而甘泉之幸无名既于礼为不经故虽蠲而非恵孰如今日独迈前踪钦惟皇上事亲如天保民若子雨露濡而霜露降时动孝思五月谷而二月丝频勤慈念是以凉飈应节祀事再修精禋方展于园陵轸䘏遂周乎黎庶谓昌平之地比属宸游勅今岁之租悉行蠲免以不惊之徒御曾何供亿之烦乃惟正之常供顿罢征输之令即周王之大赉何以加焉彼汉帝之赐租方斯蔑矣臣心劳抚字惭治安之未闻政拙摧科患民逋之日积欣逢帝泽共效嵩唿伏愿体列圣之心诞敷厥徳推一州之爱益广其施含而游鼓而嬉四海歌太平之天子昌而炽夀而富万年祚有道之曾孙臣无任云云拟圣驾再祀山陵尽蠲昌平州今年田租守臣谢表黄洪宪伏以圣孝綦隆展精禋于路寝皇仁汪濊勤轸䘏于黎蒸合万姓之欢心宏一人之至徳光弥宇宙庆洽臣工钦惟皇上总握干枢弥纶元化承两宫而聚顺孝已达于神明感四序而兴思慕不忘乎劔舄春霖降惕既荐鬯于迎来秋露凝悽复含情于送徃乃清驰道驾六飞以星临爰肃鸿仪率千官而露拜陈彞尊而荐信黍稷维馨依琼席以来尝声容如在式惇百行之首允为万国之观犹谓仙跸所经民实勤于供亿苐令穷檐得所吾何爱于蓄储用发纶音大垂恩恤向犹减其半税今并钖之全租毋俾铚艾辛勤空机杼于输贡务使栉墉盈积得献夀于称觥葢念彼齐民皆祖宗之赤子故蠲兹成赋展尊敬之遗懐先成民而致力于神称嘉徳辞无愧矣老吾老以及人之老信大孝思不匮焉彼汉复沛丰徒为升潜之故唐蠲虞芮秖因输輓之劳讵如皇恩实推祖徳信一统之盛美尤千古之竒逢臣某职在抚循深惭保障恩承给复共荷帡幪幸脱考于阳城敢忘寛于尹铎伏愿缉熙纯孝广运洪仁思精爽之有凝萃祇祓于九庙念民劳之未艾普惠鲜于八埏瑶图永固于苞桑金潢益绵于𤓰瓞臣无任云云札子宋乞罢郭承祐知邢州札子欧阳修臣近日伏覩差郭承祐知邢州臣自䝉朝廷差充转运按察使已来前后累凖密降不下司宣头札子令常用心体量辖下官吏臣细详朝旨本为河北于天下诸路最为用武之地曩因通和之后弛备多年一旦恐有事宜百事隳废朝廷悔鉴前弊故先慎择官吏务欲修整頽纲昨凖宣头节文一十九州军择人久任外其余州军长吏令中书门下枢密院选差并下转运司体量大小文武官不堪其任者不得容庇不才因循不切糺举郄致临事阙悞朝廷留意河北丁宁切至如此加以近自保州兵乱之后至今民尚虚惊军情未帖相次顺安军瀛州安肃军卫州通利军等诸处不住骄兵扇摇结构当此之际臣实不意选差郭承祐为河北长吏承祐顷知澶州引惹修城兵士几至作閙去年差来河北将兵臣在谏院曾极论列寻罢知相州贪秽之状狼籍多端又为按察使张昷之奏论罢为北京部署今者移陜西迁延不去又以邢台委之当河朔多事朝廷丁宁留意之时承祐累任不离河北不审其人果以何能当此慎选承祐庸劣贪秽奴厮之材若以曽効仆使之劳不忍废弃岂无闲处可畜养之况邢州北连镇定控扼西山军马所屯人民繁富御戎镇俗尤须择吏万一乏人选差止得中常之材尚胜承祐伏望朝廷顾惜河朔名藩重地不使庸劣小人壊之其郭承祜伏乞特赐指挥罢去邢州别选差人取进止乞将误降配厢军依旧升为禁军札子欧阳修当司近牒真定府定州等路部署司取索昨来保州分配作过兵士人数寻凖部署司公文分析到一宗分配兵士人数内二千一百六十五人配诸州军禁军一百九十八人配系保州分配来兵士共九十人内八十人配禁军武衞指挥十人配厢军威边保节指挥寻体问所配禁军兵士八十人并是城中作过杀戮吏民劫夺财物汚辱良善靡所不为其人等并各配禁军指挥仍升得军分其十人配厢军者元在保州城外巡警闻城中兵乱遂投定州别不曾作过当分配之时郄责以擅离地分降配诸处充厢军仍体问其人等为见城中作过兵士郄升得军分亦累曾经知军出头有状声寃称无过降作厢军本军不敢接状然亦以其人等怨忿不敢差使功役只与闲慢处窠坐羁縻当司看详部署司分配保州兵士之举升降之间显是倒置今来通利军威边等兵士被降配之人升得军分事相形比不得无言今若先其无事之时便与措置尚全大体若万一渐形怨忿别起事端至时难为镇静不免改更则转更引惹骄兵生事者右具如前当司虽子细体问得上件降充威边保节等厢军事节葢虑引惹又不敢亲唤本人取问分配因依今録白部署司元牒分析到厢军人数头连在前欲乞特降指挥下真定府定州等路部署司分析元降配诸处兵士元系是何指挥及坐何等过犯降配若㑹问得与当司体问得事理不别即乞将降配厢军人数只作因南郊该恩赦却与升为禁军所贵于事稍允伏乞早降指挥论李昭亮札子包拯臣等伏见宣徽南院使新知澶州李昭亮因赴任到关朝见复有指挥且令本院供职虽天恩寛假人欲必从然于事体有不可者尤须为国家顾惜纲纪也窃闻昭亮在延州日当累乞移近郡而澶渊据北道之㑹扼大河之津朝廷素责重臣以镇之是委遇之意不为不优矣州境与畿甸相接兼得以便私家之事如昭亮所请不为不从矣以至増南院宣徽之重诞告于廷而遣之今始得觐又欲遂留京师前命废而不行为昭亮计诚可矣恐非朝廷所以命大臣而大臣于出处间自持慎重之体也外议多云比来河流颇虞决溢之患昭亮以此恳辞不去又不可之尤甚者也古所谓大臣者能与天下国家同其休戚也今其名位兼中外之重亦可以同休戚矣而计较一小利害不肯宣力矧天下利害固有大于此者朝廷欲谁使哉大臣举措果如此将何以励小臣哉伏望陛下依前降指挥趣令赴任上以全出命之体下以存承命之信无复开侥倖觊觎之路由大臣始克如此事体所系不细臣等故敢极论之惟望圣虑必赐裁择论保州事札子包极臣伏见保州城内兵士等自杀害官吏以来朝廷累行招谕及一面进兵攻取至今固守未下况地据要害境接敌界兼访闻敌中见屯兵界上以防托为名其安肃军广信军切须以宿将重兵镇守控扼以备侵轶之患且兵家之法惟务拙速今若用兵进讨则城坚难拔降勅招谕又人心未信倘不别议措置必恐变故难测此诚事机危迫之秋也固不可以寻常容易处之欲望圣慈于内臣选择素有材辩可任者令赍密诏徃彼缒入城中以诏旨一二亲自宣谕俾逆党知朝廷并贷前罪普与昭洗之意縦逆党迷惑未即信従其间诖误脇从之人以使命在彼必有他变或翻然改图矣昔唐徳宗朝李懐光据河中叛累命将帅攻城不下乃以给事中孔巢父及中使持诏入城慰抚未久部将牛俊斩懐光以城降此亦前事之可騐也若但以诏勅于城外招安縁此辈自知恶逆罪不容诛亦未审朝廷确然推诚信寛贷之恩以城壁坚固粮食充足且务偷生茍延月日虽欲必取又缘诸处卒伍素不训习攻城之具亦旋创造不惟进攻之后城中生聚枉遭涂炭兼恐兵士等所伤必甚万一别有他虞事体不小尤不可不深虑也以臣博採外议若令亲信内臣赍诏入城谕以赦宥许其自新事必有济于理亦便畿辅通志卷九十五畿辅通志钦定四库全书畿辅通志卷九十六䇿宋上复幽蓟十䇿宋琪国家将平幽蓟臣敢陈十䇿一契丹种族二料贼衆寡三贼来布置四边备五命将六排阵讨伐七和番八馈运九收幽州十灭契丹契丹番部之别种代居辽泽中南界潢水西距邢山疆土幅员千里而近其主自安巴坚始疆盛因攻渤海死于辽阳妻舒噜氏生三男长曰东丹次曰徳光徳光南侵还死于杀虎林季曰自在太子东丹生永康永康代徳光为主谋起军南侵被杀于大神淀徳光之子舒噜代立号为睡王二年为永康子明记所簒明记死幼主代立明记妻萧氏番将守兴之女今幼主萧氏所生也晋末契丹主头下兵谓之大帐有皮室兵约三万皆精甲也为其爪牙国母舒噜氏头下谓之舒绅舒绅有衆二万乃安巴坚之牙将当是时半已老矣南来时量分借得三五千骑舒噜常留余兵为部族根本其诸大首领有太子伟王永康南北王裕悦满达乌页等裕悦谓其国舅也大者千余骑次者数百骑皆私甲也别族则有奚霫胜兵亦万余人少马多步奚其王名阿巴达者昔年犯阙时令送刘琋崔廷勲屯河洛者也又有渤海首领大钖里髙模翰步骑万余人竝髠髪左袵窃为契丹之饰复有近界裕库哷室韦女真党项亦被脇属每部不过千余骑其三部落吐浑沙陀洎幽州管内雁门已北十余州军部落汉兵合二万余衆此是石晋割以赂番之地也番汉诸族其数可见矣每番部南侵其衆不啻十万契丹入界之时步骑车帐不从阡陌东西一槩而行大帐前及东西面差大首领三人各率万骑支散游奕百十里外亦交相侦逻谓之栏子马契丹主吹角为号衆即顿合环绕穹庐以近及逺析木稍屈之为弓子铺不设枪营堑栅之备每军行聴鼓三伐不问昏昼一匝便行未逢大敌不乗战马俟近我师即竞乗之所以新羁战蹄有余力也且用军之术成列而不战俟退而乗之多伏兵断粮道冒夜举火乗风曳柴馈饷自赍退败无耻散而复聚寒而益坚此其所长也中原所长秋夏霖霪天时也山林河津地利也枪突劔弩兵胜也财丰士衆力强也乗时互用较然可知王师备边破敌之计每秋冬时河朔州军縁边寨栅但专守境勿辄侵渔令彼寻戈其词无措或戎马既肥长驱入冦契丹主行部落萃至寒云翳日翔雪迷空鞍马相持氊褐之利所宜守陴坐甲以逸待劳令骑士并屯于天雄军贝磁相州以来若分在边城缓急难于㑹合近边州府只用步兵多屯弩手大者万卒小者千人坚壁固守勿令出战彼以全国之兵此以一郡之衆虽勇懦之有殊虑衆寡之不敌也国家别命大将总统前军以遏侵轶只于天雄军邢洺贝州以来设犄戎之备俟其阳春启候彼计既穷新草未生陈荄已朽番马无力疲钝思归逼而逐之必自奔北前军行阵之法马步精不过十万自招讨以下更命三五人藩候充都监副戎排阵先锋等职临事分布所贵有权追戎之阵须列前后其前阵万五千骑阵身万人是四十指挥左右稍各十指挥是二十将每指挥作一队自军主都虞候指挥使押番每队用马突或刃子枪一百余并弓劔骨朶其阵身解镫排之俟兴戎相搏之时无问厚薄十分作气枪突交冲驰逐徃来后阵更进彼若乗我深入阵身之后更有骑步人五千分为十头以撞竿镫弩俱进为回马之舍阵稍不可轻动葢防横骑奔冲此阵以都监主之进退赏罚便可裁决后阵以马步军八万招讨董之与前阵不得过三五里展稍实心布常山之势左右排阵分押之或前阵击破冦兵后阵亦禁其驰骤轻进葢师正之律也牧誓云四伐五伐乃止齐焉慎重之戒也是以开运中晋军犄戎未尝放散三四年间虽徳光为戎首多计桀黠而无胜晋军之处葢併力御之厥后以任人不当为彦泽之所误如将来杀获驱攘之后圣人务好生之徳设息兵之谋虽降志难甘亦和戎为便魏綘尝陈五利奉春仅得中䇿厯观载籍前王皆然易称髙宗用伐鬼方诗美宣王薄伐玁狁是知戎狄侵轶其来尚矣然则兵为凶器圣人不得已而用之若精选使臣不辱君命通盟继好弭战息民此亦䇿之得也臣每见国朝发兵未至屯戍之所已于两河诸郡调民运粮逺近骚然烦费十倍臣生居边土习知其事况幽州为国北门押番重镇养兵数万应敌乃其常事每逢调发惟作糗粮之备入番旬浃军粮自赍每人给麨斗余盛之于囊以自随得马每匹给生谷二斗作口袋饲秣日以二升为限旬日之间人马俱无饥色更以牙官子弟戮力津擎裹送则一月之粮不烦馈运俟大军既至定议取舍然后图转饟亦未为晩明瀛海水患䇿于慎行甚哉水之为利害也其利之不能胜害也则无以其利而留害其害之不能胜利也则无以其害而掩利善䇿者裁择于便宜而注措其方畧庶克有济乎虽然亦难矣扼腕而谈其事者易奋臂而当其事者难奋臂而当其事者易烛照而揆其事者难烛照而揆其事者易专聴而责其成者难是故计臣谋士莫能建必然之画而成安流之勋者难之也执事按瀛海之地舆忾滹流之多故思徃哲之成计悉时弊之𨼆情令诸生筹便宜愚生故不佞授之握算罔知纵横然而愿竭其智无遁其愚夫瀛州者葢三辅之下形九河之㑹道也支祁为虐则鱼龙拂鬰于平原河伯不仁则桑田萧条于巨野晧晧旰旰滔滔汤汤葢自昔患之自昔难之矣然而滹沲犹未合也滹沲未合则蠭涌奔腾之势未甚而疏瀹浚导之功易举当事者犹能措手足而不至于大壊旁裂不可收拾日者隆庆中滹沲为梗其吞天沃日之涛排山倒海之状若震霆疾风而莫可御泄于猫儿潴于桑干决则金隄为之溃溢则千畆为之平无处弗壑无岁弗害葢国家所赖于三辅者今且为鱼鳖之窟而主计者遂无可奈何矣胡不引孙禁贾让之事观之也禁之言曰开通大河浚利水道水去得美田可二十余万顷又省吏卒治隄救水者三万人此转害以为利者也是一计也禁之所以着绩也让之䇿曰徙冀州之民当水冲者决黎阳要害亭放河使北入海势不能滥期月自定此因害以去害者也是一计也让之所以茂勲也此夫二䇿者执事能熟之愚生能言之二三主计之臣能行之而卒莫有究利害之大原追孙贾之芳踪舒庙堂之𨼆忧者何也则以今之时视孙贾之时其难之难且什百此也书曰惟克果断记曰上人疑则百姓惑故疑者功之废也断者谋之成也今之议滹沲河者曰故道可复也复之而旁有议之者曰得无伤于漕河乎曰下流可濬也濬之而后有迹之者曰其如海口沙髙何秦越分视公私异虑今日一议明日又一议而卒未有定算焉夫道旁作舍三年不成路岐回车千里坐失此主计不力委任不专之患也葢昔者禹之抑洪水也陆行载车水行乗舟泥行蹈毳山行即樏当其事者勇矣不独谈其事也北最髙地至于大陆播为九河入于渤海揆其事者精矣不独当其事也十三载过家不入君无咈命相无违言责其成者专矣不独精其事也然后九川疏九泽洒九道通九山度诸夏乂安功施三代美哉禹之明徳乎今滹沲之流水虽急力非横于懐襄之势也岁不常溢非久于九年之逺也庙堂忧慄之主非下于姚姒之明也左右协寅之僚非让于岳牧之良也然彼则以四海而㡳平此则以一方而为壑则主计不力委任不专其故可覩矣是故仁人蒿目而语难智者借箸而画䇿孙禁之略可行也则二十万顷之田未必非利贾让之疏可行也则明日入海之流未必非便得其人不以羣诽摇其计专其任不以罔功壊其成庶几哉与大禹争烈矣议宋救灾议曾巩熙宁元年七月甲申河北地震水灾隳城郭壊庐舍百姓暴露乏食主上忧悯下缓刑之令遣拊循之使恩甚厚也然百姓患于暴露非钱不可以立屋庐患于乏食非粟不可以饱二者不易之理也非得此二者虽主上忧劳于上使者旁午于下无以救其灾塞其求也有司建言请发仓廪与之粟壮者人日二升幼者人日一升主上不旋日而许之赐之可谓大矣然有司之所言特常行之法非审计终始见于衆人之所未见也今河北地震水灾所毁败者甚衆可谓非常之变也遭非常之变者亦必有非常之恩然后可以振之今百姓暴露乏食已废其业矣使之相率日待二升之廪于上则其势必不暇乎它为是农不复得修其畎亩商不复得治其货贿工不复得利其器用闲民不复得转移执事一切弃百事而专意于待升合之食以偷为性命之计是直以饿殍之养养之而已非深思逺虑为百姓长计也以中戸计之戸为十人壮者六人月当受粟三石六斗幼者四人当受粟一石二斗率一戸月当受粟五石难可以久行也不久行则百姓何以赡其后久行之则被水之地既无秋成之望非至来岁麦熟赈之未可以罢自今至于来岁麦熟凡十月一户当受粟五十石今被灾者十余州州以二十万戸计之中等以上及非灾害所被不仰食县官者去其半则仰食县官者为十万戸食之不遍则为施不均而民犹有无告者也食之遍则当用粟五百万石而足何以办此又非深思逺虑为公家长计也至于给受之际有淹速有均否有真伪有㑹集之扰有辨察之烦措置一差皆足致弊又羣而处之气久蒸薄必生疾疠此皆必至之害也且此不过能使之得旦暮之食耳其于屋庐搆筑之费将安取哉屋庐搆筑之费既无所处而就食于州县必相率而去其故居虽有頽墻废屋之尚可完者故材旧瓦之尚可因者什器衆物之尚可赖者必弃之而不暇顾甚则杀牛马而去者有之伐桑枣而去者有之其害又可谓甚也今秋气已半霜露方始而民露处不知所蔽葢流亡者亦已衆矣如是不可止则将空近塞之地空近塞之地失战鬬之民此衆士大夫之所虑而不可谓无患者也空近塞之地失耕桑之民此衆士大夫之所未虑而患之尤甚者也何则失战鬭之民异时有警边戍不可以不増矣失耕桑之民异时无事边籴不可以不贵矣二者皆可不深念欤万一或出于无聊之计有窥仓库盗一囊之粟一束之帛者彼知已负有司之禁则必鸟骇鼠窜窃弄鉏梃于草茅之中以扞游徼之吏强者既嚣而动则弱者必随而聚矣不幸或连一二城之地有枹鼓之警国家胡能晏然而已乎况今外有大敌之可虑内有郊祀之将行安得不防之于未然销之于未萌也然则为今之䇿下方纸之诏赐之以钱五十万贯贷之以粟一百万石而事足矣何则今被灾之州为十万戸如一戸得粟十石得钱五千下戸常产之赀平日未有及此者也彼得钱以完其居得粟以给其食则农得修其畎亩商得治其货贿工得利其器用闲民得转移执事一切得复其业而不失其常生之计与专意以待二升之廪于上而势不暇乎他为岂不逺哉此可谓深思逺虑为百姓长计者也由有司之説则用十月之费为粟五百万石由今之説则用两月之费为粟一百万石况贷之于今而收之于后足以振其艰乏而终无损于储偫之实所实费者钱五鉅万贯而已此可谓深思逺虑为公家长计者也又无给授之弊疾疠之忧民不必去其故居茍有頽墻壊屋之尚可完者故材旧瓦之尚可因者什器衆物之尚可赖者皆得而不失况于全牛马保桑枣其利又可谓甚也虽寒气方始而无暴露之患民安居足食则有乐生自重之心各复其业则势不暇乎他为虽驱之不去诱之不为盗矣夫饥岁聚饿殍之民而与之升合之食无益于救灾补败之数此常行之弊法也今破去常行之弊法以钱与粟一举而赈之足以救其患复其业河北之民闻诏令之出必皆喜上之足赖而自安于畎亩之中负钱与粟而归与其父母妻子脱于流离死亡之祸则戴上之施而懐欲报之心岂有已哉天下之民闻国家措置如此恩泽之厚其孰不震动感激悦主上之义于无穷乎如是而人和不可致天意不可悦者未之有也人和洽于下天意悦于上然后玉辂徐动就阳而郊荒夷殊陬奉币来享疆内安辑里无嚣声岂不适变于可为之时消患于无形之内乎此所为审计终始见于衆人所未见也且今河北州军凡三十七灾害所被十余州军而已他州之田秋稼足望令有司于籴粟常价斗增一二十钱非独足以利农其于增籴一百万石易矣斗增一二十钱吾权一时之事有以为之耳以实钱给其常价以茶荈香药之类佐其虚估不过捐茶荈香药之类为钱数鉅万贯而其费已足茶荈香药之类与百姓之命孰为可惜不待议而可知者也夫费钱五鉅万又捐茶荈香药之类为钱数鉅万贯而足以救一时之患为天下之计利害轻重又非难明者也顾吾之有司能越拘挛之见破常行之法与否而已此时事之急也故述斯议焉元真定玉华宫罢遣太常礼乐议元永贞窃闻天子七庙万世之通义三代以还莫违兹道原庙之制隆古未闻汉孝惠从叔孙通之请始诏有司立原庙遂有衣冠月出游之名其后郡国所在因各立庙至元帝永平四年贡禹奏郡国祖宗庙不应古礼宜正定天子是其议罢之谨按尚书黩于祭祀时为弗钦春秋之义父不祭于支庶君不祭于臣仆之家伏观圣朝建立七庙崇奉孝享可谓至矣而睿宗皇帝神御别在真定路玉华宫窃惟有功徳于天下者莫如太祖皇帝世祖皇帝太祖皇帝不闻有原庙世祖皇帝神御奉安大圣夀万安寺岁时差官以家人礼祭供不用太常礼乐今玉华宫原庙列在郡国又非龙兴降诞之地主者以臣仆之贱供祭御容非礼之甚伏望朝廷稽前汉故事致隆太庙玉华宫照依京师诸寺影堂例止命有司以时祭供罢遣太常礼乐非独圣朝得典礼之正而在天之灵无亵黩之烦而礼官免失礼之责矣明西北水利议徐贞明当今经国訏谟其大且急孰有过于西北水利者乎虽然槩而行之则效逺而难臻骤而行之则事创而未信葢西北皆可行也盍先之于畿辅畿辅诸郡皆可行也盍先之于京东永平之地京东永平之地皆可行也盍先之于近山濒海之地近山濒海之地皆可行也盍先之于数井以示可行之端则效近而易臻事狎而人信京东辅郡而蓟又重镇固股肱神京缓急所必须者矧今地负山控海负山则泉深而土泽控海则潮淤而壤沃水利尤易易也予所属二三解事者葢徧厯山海之境閲两月而返披图出示如指诸掌也为言诸州邑泉从地涌一决而通水与田平一引而至比比皆然姑摘其土膏腴而人旷弃即可修举以兆其端者自西厯东如密云县之燕乐庄平谷县之水峪寺及龙家务庄三河县之唐㑹庄顺庆屯地皆其着者蓟州城北则有黄厓营城西则有白马泉镇国庄城东则有焉伸桥灰林河而下城南则有别山舖及夹隂流河而下至于隂流淀疏渠皆田也遵化西南平安城夹通河而下及沙河舖地方又铁厰涌珠湖以下至韮菜沟上素河下素河百余里夹河皆可成田迁安县北徐流营山下涌出五泉合流入桃林河又三里桥涌泉流出滦河又蚕姑庙涌泉成河与滦河相接夹河皆可田之地卢龙县燕河营涌泉成河及营东五泉涌漫四出至张家庄抚宁县西台头营河流亦自燕河营涌泉而来皆可田自西以东如丰润县南则大寨及剌榆坨史家河大王庄之地东则榛子镇西则鸦洪桥夹河五十余里皆可田玉田县清庄坞导河可田后湖庄疏湖可田三里屯及大泉小泉引泉可田其间有民所不业之地有屯地有牧马之地屯草之地属于官官为辟其芜而收其利不难也至于民不业者召民业之官为助其力何至连阡以弃鞠为茂草乎至于濒海可田则自水道沽关黒崖子墩起至开平衞南宋家营之地东西度之百余里南北度之百八十里皆隶丰润其地与吴越濒海之沃区相等今萑苇弥望而系名于势族然苇之利微即势族亦无厚入于其间也若如吴越人田而耕之则利十倍于苇即捐其一以与势族使不失其旧入势家亦何憾焉昔虞文靖公之议东极辽海南滨青徐濒海皆可田之地今丰润实其中境欲举其议而行之兹非其先当致力者乎葢先之京东数处以兆其端而京东之地皆可渐而行也先之京东以兆其端而畿内而列郡皆可渐而行也先之畿内列郡而西北之地皆可渐而行也在边陲则先之蓟镇而诸镇皆可渐而行也至于濒海则先之丰润而辽海以东青徐以南皆可渐而行也夫事有小用则宜大则局而不通大用则宜小则窘而难布兹其试之一井究之天下无不利者事有旦夕计功而逺猷不存积久考成而近效难觏兹其暂之岁收久之永赖无不利者特端之于京东数处因而推之西北一岁开其始十年究其成而万世席其利矣水田议姜扬武忆余垂髫时同卿徐公讳贞明奉命开三辅水利阻于浮议曰北土不宜稻也庚戌陈生国纪与涿鹿觅越人之习水利者疏畦引水剏为稻田阻于衆口曰北土不宜稻也余私诧曰今涞涿渔阳广栽秔稻民获其利矧职方氏云幽州谷宜三种郑云黍稷稻贾公彦疏云幽与冀相接冀皆黍稷幽见宜稻故云三种黍稷稻也是幽之宜稻其来旧矣或曰涞涿之间山泉清浅正刘靖纪勲碑所云疏之斯溉决之斯散也者吾乡亢旱则涸及三泉隄隤则水深五丈障之犹虞荡决引之更益奔冲谈水田于丰利非徒无益实增之害也余闻之冁然曰若所云诚夏虫之不可语氷者矣且漳水可以灌邺房泾水可以富关中何吾乡之于河独避之如仇而畏之如虎耶及读宋史何承矩传自顺安濒海东西三百余里南北五七十里悉为稻田食货志云凡雄鄚霸州平戎顺安等军兴堰六百里置斗门引淀水溉灌吾乡始为塘泺终为稻田防塞实边具有成绩稻田有八利多为沟渠引填淤之水利一分为支河疏壅塞之害利二旱不虞枯藁利三水不虞泛涨利四通舟楫以便转输利五稻一斗易粟数斗利六逋赋易完利七戎马不得驰突利八然始必壊民丘珑多起丁夫变置川原迁延岁月都邑易腾浮议愚民潜布流言未驱载穗之车已中铄金之口必主之密勿付之重臣勿因小害而阻挠勿徼㣲利而卤莾寛其文网需以岁时则数百载之旷典庶可次第举矣本朝鉅鹿隄防议王鼐尝攷邢襄阖属大势坦衍广舆所记广阿泽独隶鉅鹿是又坦衍中之污下者也旧起城之西南以及于东北斜筑长堤一道界连任平广宗约百有余里未审肇于何代明之末造恒旸干旱泉流多涸沮洳扬尘民遂眎此蜿蜒虹基阻碍车两不啻若赘疣矣一任踏径串十夷八九至顺治十一十二两年霪雨无似任县之张家泊所滙牛尾圣水蔡马百泉洺沙沣八河自西而来平乡之落漠暨广宗之崇文仁义李槐板台诸社壊堰四散之水自南而东漳滏骄嗥大陆滉漾鉅鹿之民不尽为鱼者几希于斯时也无论壑隣不仁而四望弥漫亦无邻之可壑况畚揷莫施又孰是可梩之壤以崇我壅激者乎得无追忆徐文长之説渭谓自禹治水后九州诸大水不大泛溢决徙者葢田以井故也田井间之水自遂而沟而洫而浍沟深广各四尺洫广深各倍之葢取其细流以泽田而水势之分千条万𣲖如髪之析而约于梳齿无䐈腻不通之患废井田而为阡陌则凡向所析之细流尽併而为陆矣犹髪之旧约于梳齿者今还束而髻之其势併其力自悍又何怪乎文长之言如此顾疏之诚是也而非所论于仓卒人方簸荡于洪涛漩涡之间乃褎博而讲王道迂濶杀人几等于挤壑如广宗地势稍据上游尝秦越我鉅民而且不为之所讼争关㑹累年不息奈之何以分漳涤滏望同患于河朔之民与上党之民哉此必不得之数也矧古制之万难复者井田其一然则必何如而后可凡天下之棘手而莫何以为定无所处者则必有处也独不闻救荒无竒䇿耶王制曰三年耕必有一年之食九年耕必有三年之食以三十年之通虽有凶旱水溢民无菜色夫饥溺一也其法可移以御水何言之每见五行气数之灾偶歘一乗于莫备莫觉之际亦未尝不纾之于数年或数十年而后再来其狎至而频仍者絶少但人之常情水至则缭扰号水退则偃仰玩忽茍于冬春交㑹于耜举趾之前村落之处下流者家出几篑篑复几日立为成约富好义而乐输不在此例若宅陇尤当冲要者竭作亦聴自便日计不足岁计有余知十年之后当必如陵如阜矣其下浅泊深塘既可放洩而且饶萑蒲稻蠏菰菱鱼蛤之利傥冯夷纵恣携家以登不穏于橧巢耶即室庐不无淹损前此亩钟圃入之蓄亦足相偿而鸠庀不难矣总之疏瀹之説万全之䇿也固巨莫复行豫培之説一隅之见也似易可渐举虽卑卑平实之事亦须亹亹耐久之心又勿曰以乡民而卫城郭之民也官绅所在分义宜然祖居难移独不为身家乎在有司当为民计而在吾民尤当自为计论唐争臣论韩愈或问谏议大夫阳城于愈可以为有道之士乎哉学广而闻多不求闻于人也行古人之道居于晋之鄙晋之鄙人薫其徳而善良者几千人大臣闻而荐之天子以为谏议大夫人皆以为华阳子不色喜居于位五年矣视其徳如在野彼岂以富贵移易其心哉愈应之曰是易所谓恒其徳贞而夫子凶者也恶得为有道之士乎哉在易蛊之上九云不事王侯髙尚其事蹇之六二则曰王臣蹇蹇匪躬之故夫亦以所居之时不一而所蹈之徳不同也若蛊之上九居无用之地而致匪躬之节以蹇之六二在王臣之位而髙不事之心则冒进之患生旷官之刺兴志不可则而尤不终无也今阳子在位不为不久矣闻天下之得失不为不熟矣天子待之不为不加矣而未尝一言及于政视政之得失若越人视秦人之肥瘠忽焉不加喜慼于其心问其官则曰谏议也问其禄则曰下大夫之秩也问其政则曰我不知也有道之士固如是乎哉且吾闻之有官守者不得其职则去有言责者不得其言则去今阳子以为得其言乎哉得其言而不言与不得其言而不去无一可者也阳子将为禄仕乎古之人有云仕不为贫而有时乎为贫谓禄仕者也宜乎辞尊而居卑辞富而居贫若抱关击柝者可也葢孔子尝为委吏矣尝为乗田矣亦不敢旷其职必曰㑹计当而已矣必曰牛羊遂而已矣若阳子之秩禄不为卑且贫章章明矣而如此其可乎哉或曰否非若此也夫阳子恶讪上者恶为人臣招其君之过而以为名者故虽谏且议使人不得而知焉书曰尔有嘉谟嘉猷则入告尔后于内尔乃顺之于外曰斯谟斯猷惟我后之徳夫阳子之用心亦若此者愈应之曰若阳子之用心如此滋所谓惑者矣入则谏其君出不使人知者大臣宰相之事非阳子之所宜行也夫阳子本以布衣𨼆于蓬蒿之下主上嘉其行谊擢在此位官以谏为名诚宜有以奉其职使四方后代知朝廷有直言骨鲠之臣天子有不僭赏从谏如流之美庶巖穴之士闻而慕之束带结髪愿进于阙下而伸其辞説致吾君于尧舜熙鸿号于无穷也若书所谓则大臣宰相之事非阳子之所宜行也且阳子之心将使君人者恶闻其过乎是启之也或曰阳子不求闻而人自闻之不求用而君用之不得已而起守其道而不变何子过之深也愈曰自古圣人贤士皆非有求于闻用也闵其时之不平人之不乂得其道不敢独善其身而必以兼济天下也孜孜矻矻死而后已故禹过家门不入孔席不暇暖而墨突不得黔彼二圣一贤者岂不知自安佚之为乐哉诚畏天命而悲人穷也夫天授人以贤圣才能岂使自有余而已诚欲以补其不足者也耳目之于身也耳司闻而目司见聴其是非视其险易然后身得安焉圣贤者时人之耳目也时人者圣贤之身也且阳子之不贤则将役于贤以奉其上矣若果贤则固畏天命而闵人穷也恶得以自暇逸乎哉或曰吾闻君子不欲加诸人而恶讦以为直者若吾子之论直则直矣无乃伤于徳而费于辞乎好尽言以招人过国武子之所以见杀于齐也吾子其亦闻乎愈曰君子居其位则思死其官未得位则思修其辞以明其道我将以明道也非以为直而加人也且国武子不能得善人而好尽言于乱国是以见杀传曰惟善人能受尽言谓其闻而能改之也子告我曰阳子可以为有道之士也今虽不能及已阳子将不得为善人乎哉宋祖逖论苏辙敌国相图必审于彼已将彊敌弱则利于进取将弱敌彊则利于自守违此二者而求成功难矣东晋渡江以江淮为境中原虽屡有变而南兵不出出亦无功石勒之死也庾亮为北伐之计石虎之老也庾翼为徙镇之役皆无成而死及苻坚之败谢安父子乗战胜之威有席卷之意终以兵将奔溃无尺寸之得其后宋文自谓富彊以兵挑元魏梁武志于并吞失信于髙氏陈宣乗髙氏之衰攘取淮南皆继之以败亡何者东南地薄兵脆将非命世之雄其势固如此也方石虎之毙中原大乱晋人皆谓北方不足复平而蔡谟独以为忧或问其故谟曰夫能顺天奉时济六合于草昧若非上哲必由英豪度今诸人皆不办此必将经营分裂疲人以逞才不副意徒使财殚力竭终将何所至哉吾见韩卢东郭俱毙而已矣至哉此言实当时好事者之病也自江南建国惟桓温东讨慕容西征苻坚兵锋所及敌人震动及宋武破广固陷长安所至荡定有弔伐之风此二人者诚非常将也然桓温终以败衂不能成大功宋武志在禅代未能定秦狼狈而反而况其下者乎惟晋元帝初定江南未遑征伐祖逖言于帝曰晋室之乱非上无道而下怨叛也由藩王争权自相诛灭遂使戎狄乗衅毒流中原耳遗黎既被残酷人有奋击之志诚能奋威命将使若逖等为之统主郡国豪杰必有应者沉溺之士喜于来苏庶几国耻可雪也帝以逖为豫州刺史使进屯淮隂逖兵力甚弱乃铸造兵器招合离散稍诛鉏叛涣复进据谯然未尝为深入计也石勒遣兵攻逖逖辄就破其衆每于兵间勤身节用礼下贤俊懐抚初附专以恩信接人不尚诈力故人争为之用自黄河以南尽为晋土虽石勒之彊不敢以兵窥其境逖母塟成臯勒使人修其墓复遣使通好且求互市逖不答其使而许其市通南北之货多获其利方将经略河北而帝使戴若思拥节直据其上逖怏怏不得志死葢敌彊将弱能知自守之为利者惟逖一人夫惟知自守之为进取而后可以言进取也哉本朝髙允论魏禧国书之役髙允既免罪出语人曰吾不敢爱死者恐负翟黒子故也魏子掩卷而叹曰甚矣允之言欺我哉允忠诚正直口无所择言身无所择行虽微翟黒子必不爱死以欺君然允必为此言者至髙之行人所乐居而允顾退然自託于小善此古人所为不可及也或馈杨震金曰暮夜无人知者震曰天知神知子知我知何谓无知宣徳中周忱荐龚翊为太仓学官翊辞不就语人曰我仕无害于义但负金川门一恸耳夫㢘吏恶不义之财虽使天地间无复有鬼神震必不受金忠臣疾不义之禄虽金川门不痛哭翊必不仕且夫翊一门卒耳非有知已之恩国事之责也既已更厯三朝身逢贤圣之主矣而介然不肯少汚其志可不谓大贤矣哉魏子曰吾于允得保身焉中牟既定赵简子义田基而赏之基曰一人举而万夫俛首智者不为我受赏使中牟之士懐耻不义书曰满招损谦受益易曰君子以俭徳辟难有以夫畿辅通志巻九十六畿辅通志钦定四库全书畿辅通志卷九十七记唐宋文贞公碑侧记颜真卿初公任监察御史持服于沙河属突厥冦赵定州河朔汹惧邢州刺史黄文轨投艰于公公以父母之邦金革无避及贼至城下公为晓陈祸福其徒有素闻公威名者乃相率而去之开元末安西都䕶赵含章冒于货贿多以金帛赂朝廷之士九品以上悉皆有名其后节度范阳事方发觉有司具以上闻𤣥宗切责名品将加黜削公一无所受乃进谏焉𤣥宗纳之遂御花蕚楼一切释放举朝皆谢公衣冠俨然独立不拜异日入奏𤣥宗谓公曰古人以清白遗子孙乃卿一人而已公曰含章之贿偶不至臣门非不受也𤣥宗深嘉叹之前碑阙故略述于此公第三子浑之为中丞也方欲陈乞御制碑颂未果而中受谴谪旋安史作乱事竟不成真卿时参监察殿中为中丞属吏故公孙俨泣请真卿论撰之昭义军节度观察使尚书左仆射兼御史大夫平阳郡王薛公名嵩以文武忠义之资为国保障上慕公之徳业叹尚无穷次嘉俨之恳诚崇竖莫致迺命屯田郎中权知邢州刺史封演购他山之石曳以百牛僝刻字之工成乎半岁磨砻既毕建立斯崇逺近嗟称古今荣观虽大贤为徳树善庸限于存亡而小子何知附骥託迹于阶序真卿刺湖州之日因成其文请俨刻其侧而志之未及雕镌而公第八子衡因谪居沙州参佐戎幕河陇失守介于吐蕃以功累拜工部郎中兼御史河西节度行军司马与节度周鼎保守炖煌十余岁遂有中丞常侍之拜恩命未逮而吐蕃围城兵尽矢穷为贼所陷吐蕃素闻太尉名徳曰唐天子我之舅也衡之父舅贤相也落魄于此岂可留乎遂赠以驼马送还于朝大厯十二年十一月以二百骑尽室获归士君子伟之乃古来所无也上欲特加超奖且命待之于侧门义井记邵真义以发衷形外昭施物也井以下汲上导彰济人也河间公凿井于城垣之次阳门通庄之右偏署曰义正哉导之深源经之善利庇彼邃宇达于交衢铁其瓶以永不羸石其甃以给无泥飞轮周散泄窦前注泙而平之随用不私主发生以流润当赫曦以伏炎在摇落而激清抵凝沍而不闭环四序以其惠俾憧憧者知饮濯所向焉篾燠暍之虞济烦乏之艰昏懵者得以涛盪瘵痗者由之蠲愈涤汰氛坌沃洒蒸灼淡然下攻与地配久化嚣闇为闲敞邻梵宫之清净修廊对开连楼郁峙啸贞侣以宴息速嘉客以盥潄指心而授应日而就彼丰福吉禄繁祉崇庆欲不萃于河间之门得乎故北寺司刑上卿也西台专席中丞也戎府佐政司马也参贰外阃显荣当朝骞骞青㝠前视万里凿井为济川之渐斵轮为秉轴之兆可转盼而待矣公才蔚量硕质贞气淳名膺王府心拂尘累料物以经逺恤人以遂诚回俸节财蒇事彰义将献祉于大君贡休于元戎归夀于髙堂三事体大公之𢎞誓乃戒司翰者书实刋记揭于井外大厯六年三月记宋澶州顿丘县重修县治记江休复王在在浚澶为北门重郛言言洪河浑浑矗为巨防扼为要津堤繇役作务莫大焉景徳之元皇御戎轩翠华朝临虏骑宵奔讲言终驩行李便蕃宾客供给礼莫重焉总是二役郡守县令其职也朝廷殿最多课亦以此二者为先其米盐牒诉至纎至悉萃于县道则为令者又加难焉以是一切趋办而不遑其他唯吾从叔仲达为能推行而优为之且承平积久法网寝密监司操持羣下不得动摇吏亦便文诿事亡能徃来溺于其职不克自振官寺隂顿寝堂聴事至弊漏不可居莫敢一摇手其他可知矣仲达为邑宰于斯且期年职修事举顾而言曰昔人云堂上不粪则野草不除岂谓此邪先是河决商胡口因废观城县来入亟请于上取其故廨材木以营之由孔子庙以及聴事下至于囹圄有造有因凡若干门垣墉塈茨凡若干工自经始至落成凡若干日在上者不以为过在下者不以为烦程功即事出于余力君子谓是役也不徒更爽垲避燥湿而已足以观政矣后之踵此位登此堂者有以知改作之自庶几继葺之俾勿壊邢州尧山县令㕔壁记沈括地方百里聴事于庭者万家上不得专达于天子下不得宾养国中之善士其官谓之县令其秩不得齿于天子之下士静牵动违势如藁毛士能得志于斯亦可谓贤矣其选既轻故民未尝厚望于吏吏之自期亦以此则因谓之治岂所谓治者耶吾王君圣美之为尧山不以其轻者入于心而犹为其所难剥槌断裂之故不得行皎明察深矫厉之名不立而下皆有以相先不暴而争肆耕而饱食事益不至县令之庭县既已空无事乃治其所居之堂凡前后之共为此邑者不忍其人没而不章则又纳其壁中以县令之题名予客过赵魏之郊问其故家旧俗皆慨然喜言三晋战国之事自七国之时赵数窘秦人于两河之间秦方强天下所惮独在赵故赵常受兵为天下劲国其后四分以为代魏燕赵踣漳南蹶上党肩顿偾不能相支而邯郸鉅鹿穿裂摧壊兽惊鸟决独当四方之锋其人生而知有战鬭攻掠之备习闻而成风者已久而不可迁虽当积安无事之日其天性固已异于他俗此宜治之甚难而圣美摩抚调养之既成则又推之于前后之人若无心于得失者宜乎民安之不难矣圣美以嘉祐六年得尧山于其将去使来求记于予则治平元年也重修北岳庙记韩琦天下之岳五独北之常山人目为大茂山而岳名不着岳有祠不知废于何代今庙于曲阳县之西城距岳百余里考有唐以来记刻皆不载废迁之由茍非质于图志人咸不知岳之所在焉于礼祀莫大于天地而五岳次之古者天子坛以祀四望若时巡至其所既柴然后秩而望祀之庙而祭焉其后世之文乎然为之者诚有意焉耳夫崭然而石坳然而谷泉焉而衆派别林焉而万干擢岳之形也倐霁忽冥伏珍见祥喜焉而风雨时怒焉而雷雹发岳之神也人狎其形而易之也薪于是畋于是安知其所以为神哉君人者患民之不知也于是庙而象之以警民之耳目致其严奉之心使违祸而趋福虽异于古其于教也固益明矣若其视祭之品则三代以降皆以公有唐以王我朝抚有天下驯致太平真宗皇帝绍祖宗以建皇极封太山祀后土旷絶之礼无所不讲由是尊五岳而帝之加以安天元圣之号葢爱民之意深则报神之礼重也故庙宫之制崇饰宏大惟礼之称着于定令以时缮修厯年既长吏职废忽日风月雨以圮以漏每岁立冬天子以所署祝册就遣守臣以祇祀事至则罗其边豆洗酌之具与执事者升降于頽檐壊庑之间慢神凟礼莫斯为盛庆厯八年夏六月琦获领州事得居岳镇之下知庙之未完也由于庀材弗给役徒弗充而民罹水灾岁以大歉凡厥用度弗敢为扰㑹有诏毁乡民之擅为佛祠者得取其材以济之益兵暨工责成于邑吏而旷时不集通判军州事屯田员外郎游君开谨于其事率其县主簿李奕留庙所百余日悦使其衆而勉焉弗懈于是敝陋朽挠之迹焕然一新宜神之喜肸蠁来宅皇祐元年冬十月九日以讫功来告僚属请以文志诸庙石夫吏之为政也有善恶焉神之为鉴也有祸福焉福善祸恶惟神之宜守臣当谨天子之命而治神之居洁神之祀修已以爱其民人唯神之所以祸福而已谨记閲古堂记韩琦庆厯八年夏五月天子以河朔地大兵雄而节制不专非择帅分治而并抚其民不可始诏魏瀛镇定四路悉用儒帅兼本道安抚使而予以不肖辱其选既让不获命至则竭愚修职尚惧不能称上所以付与之意退而思迹古名臣之轨躅以自䇿励且患其汩于多务而志之弗䖍㑹郡圃有壊亭岁久不葺于是广之为堂既成乃摭前代良守将之事实可载诸图而为人法者凡六十条绘于堂之左右壁而以閲古为堂名夫古犹今也古之人为屏翰授鈇钺而能成异政立竒功而今或不能者何也葢其持已也必贤而足其报禄也必利而安持是以望政成而功立不其难哉如曰古人能之予反不能日夜以勉焉又安有不至者耶今予之所为也诚以已之道未充而君之禄殊厚任重涂逺惟仆踣之是虞故在燕处之间必将监古以自勉其未至也则虽纷殽觞竞笳吹四时之景交见于前予方仰而愧俯而忧孰知夫乐之为乐哉其少进也则虽吏文之扰懐边责之在已予固得其道而处之至于幅巾坐啸恬然终日予之所乐恶有既乎若其宾客之于斯僚属之于斯不离几席如阅旧史俾人人知为治者莫先于教化用兵者莫贵乎权谋而本之于忠义功名一立不独身享富贵而庆流家宗其遗风余烈可以被于旂常传于简䇿越千万世而凛然如存咸有耸慕之意不以酣歌谈笑之为乐而以是为乐则予也岂徒已之为益是将有益于人知我者其以我为喜爽垲遂娱赏而已乎后来之贤与我同志必爱尚而增葺之宜免夫毁圮汚慢之患矣谨记窦谏议隂徳碑记范仲淹窦禹钧范阳人为左谏议大夫致仕诸子进士登第义风家法为一时标表初禹钧家甚丰年三十无子夜梦亡祖亡父谓之曰汝早修行縁汝无子又夀不永禹钧诺禹钧为人素长者先有家仆盗用房廊钱二百千仆虑事觉有女年十二三自写劵繋臂上云求卖此女以偿所负自是逺逃禹钧见女劵甚哀怜之即焚劵留女嘱其妻善视之及笄以二百千择良配得所归尝因元夕徃延夀寺忽于佛殿后得金三十两银二百两持归明旦诣寺候失物主还之其同宗及外姻有丧不能𦵏者公为葬之凡二十七人有女未能嫁者公为嫁之凡二十八人或与公有一日之雅遇其穷困则择其子弟可委者随多寡贷以金帛俾之兴贩自给由公而活者数十家以至四方贤士赖公举火者不可胜数于宅南建书院四十间聚书千卷礼文行之儒主师席逺方寒士有志于学者聴其自至凡四方之士由公门登贵仕者前后接踵先是公梦亡祖父后十年复语公曰吾尝告汝三十年前实无子分且年夀短促今数年以来名挂天曹特延三纪之夀赐五子各荣显公益修隂徳享年八十二岁沐浴别亲戚谈笑而终五子八孙皆通显于朝后之教子必曰燕山窦十郎云瀛州兴造记曾巩熙宁元年七月甲申河北地大震壊城郭屋室瀛州为甚是日再震民譌言大水且至惊欲出走谏议大夫李公肃之为髙阳关路都总管安抚使知瀛州事使人分出慰晓譌言乃止是日大雨公私暴露仓储库积无所覆冒公开示便宜使有攸处遂行仓库经营葢障雨止粟以石数之至一百三十万兵器他物称是无壊者初变作公命援兵警备讫于既息人无争偷里巷安辑惟北边自通使契丹城壁楼橹御守之具寝弛不治习以为故公因灾变之后以兴壊起废为己任知民之不可重困也迺请于朝力取于旁路之羡卒费取于备河之余材又以钱千万市木于真定既集迺筑新城方十五里髙广坚壮率加于旧其上为敌楼战屋凡四千六百间先时州之正门弊在狭陋及是始斥而大之其余凡圮壊之屋莫不缮理复其故常周而览之聴断有所燕休有次食有髙廪货有深藏宾属士吏各有宁宇又以其余力为南北甬道若干里人去污淖即于夷涂自七月庚子始事至十月己未落成其用人之力积若干万若干千若干百工其竹木瓦之用积若干万若干千若干百葢遭变之初财匮民流此邦之人以谓役鉅用艰不累数稔城垒室屋未可以复也至于始作踰时功以告具葢公经理劝督内尽其心外尽其力故能易壊为成如是之敏事闻有诏嘉奖昔郑火灾子产救灾补败得宜当理史实书之卫有狄人之难文公治其城市宫室合于时制诗人歌之今瀛地震之所摧败与郑之火灾卫之冦难无异公御备构筑不失其方亦犹古也故瀛之士大夫皆欲刻石着公之功而余之从父兄适与军政在公幕府迺以书来属予记之予不得辞故为之记尚俾来世知公之尝勤于是邦也元髙林孔子庙记刘因安肃髙林里距吾居五十里闻有孔子庙枉道而拜焉询其创始复兴之由里之耆老刘祯等言庙起于五代之际久乃废毁金大定间乡先生孙直卿率里中豪族卢田刘三氏始修葺之迄今至元庚辰圮壊几尽祯刘氏孙也复率卢氏子孙共继先志经营于其年之春逮明年秋庙貌既尊乃兴祭器以祀事告成且为乡约春秋释奠之礼俾可以继里人自以非学者而祀先圣恐踰礼制请就质焉予按礼释奠于先圣先师谓学诗书礼乐者各以所习业而祭其先师也孔子岂诗书礼乐专门之师耶既非诗书礼乐专门之师岂学官所得而私者耶诗书礼乐之官且不得而私又岂后世俗儒记诵辞章者之所得而私也礼饮食必祭祭先造饮食者也葢以吾之所以享此者斯人之力也孔子立人道者也今吾之所以为人君君臣臣父父子子而不沦胥于禽兽之域者其谁之力欤于一饮食而知报其力于此而不知所以报焉惑矣诸君其勉行事无懈祯等曰诺且请书其辞于石併记岁月之始末云改邢州为顺徳府记宋子真皇朝以武功定天下凡天地之覆载日月之照临上古所不能臣人迹所不能通马首所向蔑有能国又能逺抚长驱不施缰鎻悬制其死命于数万里之外虽有桀骜曾不敢喘息信有力矣至于朝廷之宪章军国之政令公卿大臣之职业闾阎细民之疾苦俱未暇及也皇帝以仁圣之资承祖宗之託文经武纬将大有为于天下故即位之初建号纪元维新庶政崇俭素而屏侈靡进修洁而退贪残以四善敦民风以六条责吏治有功者必赏有罪者必罚使天下晓然治道之归越三年九月诏以邢州为顺徳府仍割磁洺威三州为属郡旌治功也始河南既下海宇混一朝廷遣重臣大括戸口归之郡县用颁赉诸有功自诸王驸马及将帅部伍其分地各有差每二戸出丝一斤以供官用五戸出丝一斤以与所赐之家仍许自署官吏邢州九县为戸凡一万五千皆属达尔罕部每城置达噜噶齐一员译言监视之人也其人武弁不习吏事重以求取为念故姦吏乗之肆为朘割始于贫民下戸次则中人富家末则权豪势要剥肤椎髓惟恐不竭至无所与取则求贷于贾胡以供日用累息既多迺责民以偿之束缚笞榜无所不至百姓始大骇散而之四方矣千里萧条为之一空城中才百余家皆以土塞门穴地出入望见单马则匿之丛薄间俟过而后敢出行人过客虽欲求之勺饮亦不可得为官吏者亦昼伏夜出以理诉牒人谓之鬼衙甚者或弃印而去时上在潜邸德望已着沙河县达噜噶齐吕诚进士马德谦不逺万里具言于本部愿以所属之地归之王府遂合辞以请朝命许之仍蠲免逋赋停阁宿负以行总六部同议官李惟简为安抚使东平路行军经歴刘肃为安抚副使诛其不法尤为民害者一人其余或黜或降使不得害吾政民之归者如市未及朞月得戸凡三万老幼熙熙遽为乐郡既而洺磁威三州亦相继纳土至是大比遂为天下最故有是命命下之日其安抚使刘侯秉恕知府事赵侯国辅侈上之宠光且以为邦之荣将文之石以示永久介左丞张公文谦属笔于子真谨按邢州实禹贡冀州之地故邢侯国也春秋时属晋其后三家分晋而又属赵孝成王尝筑台以朝诸侯为赵别都故曰信都及秦併六国置信都县项羽改名襄国王赵歇为赵王石季龙置襄国郡隋开皇十六年始为邢州唐武徳元年置总管府天寳改鉅鹿郡寻复为邢州宋末为信德府金复改为邢州国初因之今改为顺德府其地披山带河为古用武之国有皷铸灌溉之利且当南北徃来之冲故民物浩繁常甲于他郡在承平时登版籍者恒不下十万戸归国之后尚有戸万余而节度使武贵于盗贼横流中一匡而定不可谓之无功及晚节畔逆竟诛死于民间自是而后连易数节度皆故将部曲擅自废置而继以朘割之政为盗区者二十余年至是而后定噫土旧土也民旧民也而为盗区为乐郡岂否极则泰固其理耶抑变而后通存乎人耶昔舘陶公主为其子求郎而明帝不许曰郎官出宰百里上应列宿茍非其人则民受其殃而况大都大国可以轻授人哉国家当开创之初而以并包兼容笼络八极得一邑者使宰一邑得一州者使典一州父死子继兄殁弟及而末流之弊有不可胜言者矣明天子在上方以仁民为首务将有如黄霸如龚遂如冦恂者踵武而出然则太平之兴当自此郡始故取厯代沿革及其所废兴而併书之使后之为政者得以自择焉重修狄梁公祠记宋渤昌平北门外旧有唐狄梁公废祠不知始建何代大徳三年县尹辽阳王君敬率同事葺新之今中书左丞吕公天麟见之曰古唐贤辅也是祠自出虽无从考然景行先哲修废兴善良吏事也葺而祭之宜哉凡再閲月祠之内外皆完好具其事来谒予曰祠成当识窃谓传有之能捍大患能御大菑者咸载祀典按狄公于唐为社稷臣史具名节与房魏姚宋等如忠格悍后力争废主能以孤身当横流中毅然不易一言史称宁州为勒石颂徳彭泽为立生祠魏州复有生祠皆其所常临治恩信及人既去而犹思之者也今昌平于传未尝作邑而祀之何耶按万岁通天中罢魏州时尝转幽州都督中宗反正自右肃政御史大夫改河北道行军元帅其罢修城守具论发兵戍疏勒非是请曲赦河北脇从民人葢获免者数千万计皆当时施行其有大恩徳于燕赵间甚昭昭夫岂直昌平哉吾尝徃来上谷渔阳古镇戍中徃徃有公祠宇葢敦实之精惠义之着其被覆冒之境感而不忘相率祠之无疑也以公平生议之天下通祀之无不可者昔人谓圣人设祭事非必神之也亦附之教焉其于天地示有尊也其于宗庙示广孝也其于功烈示报徳也凡是者犹按之于典以故事率而从之尔至于百代而下使人念其明徳象而祭之非以忠贯天地义在人心故能然耶且梁公奚竢辨记兴筑事偶及之云越支塲重立盐场记徐世隆海上之国盐为寳葢天地之富藏民之所常食不可阙者也昔夙沙氏佐神农烹海水以食人人始知味厥后帝王继作因民所嗜俾恣取之而无笼𣙜之禁逮管子相齐乃请桓公煑渠展之盐征而积之粜之梁赵宋卫诸国获成金无算权其轻重以成霸业由汉以来废置不一凡主国计者必以管子致齐富强之书为言时君多从之岂非事之与古殊而度之倍百与其加赋于民孰若收山泽之利之为便盐之有官其以是欤幽州置盐始见于后魏厯唐以迄辽金地属京圻生齿既繁炊镬益衆尝设提举司于寳坻秩视五品以重其选所辖诸场越支课居其半特除管勾一员以莅之国初草创盐政未立任土之贡一付京官时土豪被府檄鸠遗民集越支之宋家营复事煎造聚落未成京使已旁午令大偿巨价鞭笞逼急田野为之骚然未几以盐司隶征收课税所衆稍息肩自鬻课之令行提领诸路者既自诡增倍镕山爨海搜罗殆尽其征输入官者须厚贿乃获归且以所费取偿于其属大抵物直十钱估以当数十钱而工本又稽时不给给则尅减自是灶民困矣中统元年改分十道宣抚为外台悉革前弊然禁甚严下之估罔利者隂虐无告民犹为病至元二年诏以大中大夫礼部侍郎倪徳政为中都路转运使提领税司事答木丁同知使事寳坻盐使崔岩臣副之倪公敦厚㢘平且练财谷稔知民苦计㑹同僚公议凡场戸入盐即给仍纯支寳钞不折诸物其尤贫窭者预贷工资以赒之于是富者起逋者还担者车步者骑侨者籍料量平牒诉息狱闬空曾不三岁盐课以盈席袋山积瓦庐相连牛马蔽野自再立盐司以来几五百年未有如今日之安静无扰者也乡耆士庶愿树监司石以纪政绩来乞文余谓人知监司之贤不知相臣择监司之贤故能乐人之乐忧人之忧使诸路监司皆能如倪公軰之心将泽遍天下又岂特越支一场而已哉是当有国家考绩之法此不必喋喋特采其㢘平安宁与人称颂者为之书通州重修文庙碑记吴澂皇元有天下文教自京师达郡县虽遐陬僻壤莫不建学设官以阐教事通州近在畿甸素阙廪给学官每至辄去不惟教事废弛而孔庙亦且不葺将就倾圮永平杨齐贤由丰润县教谕来为通州学正思振厥职择民间子弟可教者得三十家籍之入学谓之诵书白之官府而复其身州之叅李侯与州之长协心主张于上于是人愿出力以修庙学至治二年七月役兴八月绩成孔庙正殿东西两庑爰及外门上瓦下甓杇墁一新讲堂敝壊葢覆而涂墐之前后牕牖中外甃砌悉备其所未备其南则敞门塾一间其北则续檐宇三间学者遂有藏息之所庙之南竖穹碑刻加封诏书示永久积年之頽靡一旦而完整虽曰学官之勤微州官挟持之功胡能致是哉古之牧民者常以教民孝悌忠信为急务通州之官能用意于庙学不敢后庶几不愧古良牧之政矣州长名索吉吉达其官承直李侯名额森其官承事在州多惠政通民便之初榆河之西有闲田钦依至元三十一年诏㫖拨隶州学后运官夺取造庐舍而私其僦利齐贤愬于官戸部礼部暨监察御史直其説以畀州学如初今齐贤又以余暇率所辖三河县之民修其县之庙学槩可书也崇文阁碑记吴澂国朝以神武定天下我世祖皇帝以武之不可偏尚也广延四方耆硕之彦与共谋议遂能禆赞皇猷修举百度文治浸浸兴焉中统间命儒臣教胄子至元间备监学官成宗皇帝光绍祖烈相臣哈喇哈逊钦承上意作孔子庙于京师御史台言胄子之教寄寓官舍隘陋非宜奏请孔庙之西营建国子监学以御史府所贮公帑充其费逮至仁宗皇帝文治日隆佥谓监学椟藏经书宜得重屋以庋有㫖复令台臣办集其事乃于监学之北构架书阁阁四阿檐三重度以工师之引其崇四常有一尺南北之深六寻有竒东西之广倍差其深延祐四年夏经始六年冬绩成材木瓦甓诸物之直工役饮食之费一皆出御史府雄伟壮丽焕然增监学之辉名其阁曰崇文英宗皇帝讲行典礼贲饬太平文治极盛矣台臣请勒石崇文阁下用记告成之岁月制命辞臣撰文臣澂次当执笔今上皇帝丕纂圣绪动遵世祖成宪于崇儒重道惓惓也泰定元年春诞降俞音国子监立碑如台臣所奏臣澂谨録所撰文以进臣闻若古有训戡定祸乱曰武经纬天地曰文武之与文各适所用然戡定祸乱用于一时而已经纬天地则亘古亘今不可无也何也日月星辰天之文也山川草木地之文也人文与天地相为经纬则亦与天地相为长久而可一日无也哉我世祖怱怱用武日不暇给而汲汲崇文惟恐或后此其髙识深虑度越百王宏规逺范垂示万世以为圣子神孙法程夫岂常人所能测知葢创业之初非武无以弭乱守成之后非文无以致治武犹毒药之治病病除即止文犹五谷之养生无时可弃也有文治之君必有文治之臣文治之臣茍非教习之有其素彼亦惘然孰知文之所以为文者故建学以兴文教畅文风涵育其人将与人主共治也斯文也小而修身齐家大而治国平天下言动之仪伦纪之叙事物理义之则礼乐刑政之具凡灿然相接焕然可述皆文也古圣贤用世之文载在方册不考古人之所以用世不知今日之所以为世用者也然则圣朝之崇文岂虚为是名也哉阁之所庋古圣贤之文也立之师使之以是而教设弟子员使之以是而学教之而成学之而能则游居监学者济济然彬彬然人人闲于言动之仪詧于伦纪之叙博通乎事物理义之则详究乎礼乐刑政之具他日辅翊吾君跻一世文治于尧舜三代之盛由此而选也夫如是其可谓不负圣天子崇文之明命休德已若夫不能潜心方册真有得于古圣贤之所谓文而涉猎乎浅末炫燿乎葩华曾是以为文乎上之所崇下之所以为世用者葢不在是大都东岳仁圣宫碑记吴澄天子祭天下名山岳为衆山之宗岱又诸岳之宗也东岳泰山之有祠宜矣而古今祠祭礼各不同岳者地祇也祭之以坛壝而弗庙五岳四渎立庙自拓䟦氏始当时惟总立一庙于桑干水之隂逮唐乃各立一庙于五岳之麓若东岳泰山之庙徧天下则肇于宋氏之中叶古者祭五岳之礼视三公葢天者帝也地者后也诸神诸祇皆帝后之臣也天之日月地之岳渎臣之最贵者三公为臣之极品故祭之礼与公齐等祭之秩次如公而非以公爵爵之也唐先天开元间谓汉以来王亦爵也位公之右于是封岳祇而爵之曰王宋大中祥符间致隆岳祠犹以王爵为未崇极于是尊岳祇而号之曰帝意在乎尊之而已礼之可不可有不暇计吁咈哉若神僭窃同天地所以起大贤之慨也既庙之又爵之既爵之又像之地祇而肖像若人焉至于今莫之或改也我世祖皇帝平一海内制作之事未遑尚仍前代之旧东岳旧号天齐仁圣复加新号曰大生郡县并如金宋时有庙以祭东岳大都新筑规模宏逺祖社朝市庙学官署无一不备独东岳庙未建元教大宗师张开府留孙职掌祷祠晨夕亲密钦承上意买地城东拟建东岳庙事既彻闻仁宗命政府庀役开府辞曰臣愿以私钱为之倘费国财劳民力非臣之所以効报也上益加赏遂勅有司䕶持毋得阻挠方将涓吉鸠工而开府遽厌世嗣宗师吴特进全节深念师志未毕竭心经营不惜劳费于壬戌春成大殿成大门于癸亥春成四子殿成东庑西庑神像各如其序鲁国大长公主捐资构后寝勅赐庙额曰仁圣宫特进以书来请记予观先开府之报上恩今特进之继师志忠敬出于一诚其美可书也而余因及古今祠祭循习之由以俟议礼者之讨论方今袭累朝积德之余际百年兴礼之㑹明圣在上仁贤布列必将追复二帝三王之懿尽革魏唐金宋之驳其于东岳也礼以地祗而不人其像尊比三公而不帝其号兆之如四望而不屋其祠县于其方岳而不偏祠于郡县夫如是虽元圣复生必无曾泰山不如林放之叹乗太平之基新一代之典昭示万世之法程斯其时矣何幸吾身亲见之哉清圣庙记马祖常大元建国全燕以御华夏永平为甸服股肱郡至元十有八年世祖皇帝甫平江南五岁矣即裹干戈放马牛而不用大召名儒修礼乐之事勅有司咸秩无文于是永平郡臣以其邦为孤竹旧壤伯夷叔齐兄弟让国之所也列状以请大臣以闻上曰其令代言为书命以褒之谥曰清惠仁惠于今又五十年矣郡臣前后又不知几许人矣兹者某年某官等乃状上书曰郡境庙像清惠仁惠之神岁无牲牢祭品不备领祀无官尚书秩宗有礼有义谨以告其日㑹太常议制白丞相府符下永平曰夷齐求仁得仁庙食固宜岁春秋蠲吉具仪有司行事符具署矣乃重白丞相府以孟子称伯夷圣之清孤竹其宗国也今既像设而庙食之宜以清圣颜庙丞相府佥曰允哉呜唿大道之郁也则民乌得而知古焉士葢有一二世不知其传者大道之彰也则民不识金革战鬭之暴内则有父子夫妇相与饰于礼节外则有官师之教朋友之交相与讲于古岂独知己之所传又知当世之名世者而传之是则永平之人遭逢国家之隆而沐浴大道之彰也吾将见行者让途耕者让畔学士相让于俎豆工商相贷以器货而市价不二矣推本我世祖皇帝教化之意顾不由此与邦之人尚砺其志而施于行哉毋徒神之而已也京畿都漕运使善政记虞集国初运外郡之粟以实京师数日以广大江以南浮海而至者岁以数百万石计公府之储偫官府之廪稍宿衞之共亿以及京城游食之民其用至伙而所系甚重者也舟车之输载士卒之任负数经转输而至于京师者则有京畿都漕运使司以总之所领仓凡三十二一仓之官或五人或四人三人槩仅百员役于仓而食禄于官者又若干人自流选而来为是官者出纳之事稍弗加谨折閲陷失有倾家辱身而不足以补之者是故朝廷常优之始授则增其秩终更则减其资葢念其重难也然而使之无失而得善去者则槩系于司漕者之得人矣至顺二年秋千斯仓使汪壎等来言于史官求文以颂运使扎萨克公程公与今运使刘公之徳其言曰扎萨克公之为使也出令曰凡仓之守吏日守其局以谨出纳非运司有征召之事毋敢至运司又曰凡运司之胥吏皁隶不得辄至仓所其负米于坝而入仓也关防有法役夫无所容弊故其米皆完好而不杂其出纳也务为均平收支之数有所勘㑹止从本司揭帖图帐申报无烦文也葢仓庾之所患者收支已不得其精凿其支也又疲于供应而皁隶百色之需挟上官而来干者纷然终日则不得不窃赢余以应需求日久月深其耗多矣今运官絶公吏之扰简奔走之劳善出纳之法列官于是者始得以效其奉公之实而无旷官之罪焉扎萨克公断以定见程公善相之刘公善继之此某等数十百人所以感激不忘愿刻石纪善且以垂其法于后使来者之永克有济也噫朝廷之法详且尽矣其有不至者则奉行者之过也今京畿漕运之事三公克拯其弊才数事耳而仓庾之受赐已如此其经营之密调度之大属吏有不得尽知者尚多矣乎夫万仞之隄或溃于蝼蚁千石之水或涸于漏巵诸公之政乃得禁皁隶之侵渔此谓所损者小而所益者大也为政者尚鉴此而慎之乎扎萨克公蒙古人自宿衞内廷除直省舍人厯中政院同佥判中政院事积官中大夫除隆祥总管府同知程公某地人今自运使除右司郎中又除淮东道肃政㢘访使刘公青州人今在任余官则别立于碑隂云魏宋两文贞公祠堂记虞集至大四年七月中山王公结自集贤直学士出守顺徳明年郡以治闻安居无事乃按传记而叹曰魏文贞公征鉅鹿人宋文贞公璟沙河人今二邑隶顺徳则二公皆郡人守其土则祀其先民礼也于是作宫学宫东南考求当时衣冠之盛肖二公仪形而合祠焉郡人梁某苏某各以财来助司狱崔某学正杨某董其役以延祐元年二月告成泰定元年天子始开经筵王公在集贤侍读以经从幸上都集与在行间以祠事语集将篆诸石以识集曰治民者常示之以好恶乡背之正则民志一而事有所据特教之疏节耳而世犹迂之甚矣其不知本也天下之患常出于巽懦无耻巽懦者茍且无耻者无忌惮茍且而无忌惮人心始不可收而至于无所不至君子葢深忧之若二公者诚足以表厉振起于斯人哉唐有天下二百余岁莫治于贞观莫盛于开元之初一时名臣衆多近代葢莫之及然而尚论刚正能谏诤有古大臣之风者则未有踰于二公者也茍以其事而论之魏公言聴谏从实终厥身而宋公在相位数年耳比其没也垂二十载不复更任柄要其得君行事诚不侔矣然而天下后世信之无二则固在于立志制行之相髙者乎夫二公之乡非有百里之逺也二公之相去非有异世之隔也邦人诵其事而知其徳岂一朝一夕之积而合祠之礼旷久未举固亦有待也邪昔者仁宗皇帝在御慨然闵习俗之弊于文法頽壊沦靡而莫之救乃出独断以图治凡所简㧞常出不次一时作新之志贞观开元不足为也乡使有若二公者出乎其间则气类之合风节所厉庶几少答圣明之万一乎始王公受知仁宗于东宫及践大统而已在外服其祠二公也特因其职分之所得为而已迩者论经之余亦尝窃取二公言事之要而陈之辞之所达万不及一徒想见其遗风余烈之不可复作南瞻祠宇悠然有千载之叹焉噫岂吾二人之私也哉故作享神之诗曰侃侃正辞髙风相望敬恭不忘有合其乡于昭顾懐庶其在此后民克享世有君子董子祠堂记曹元用汉中大夫董仲舒邃于春秋其学醇正有原武帝时对䇿三篇切中时弊致武帝表章六经罢黜百家先儒以为其功不在孟子下两相骄主动必由礼守正不阿时公孙𢎞方以容説位宰相故终身不得复进夫孔子殁既久异端并兴学者愈失其传秦汉以来知道者鲜惟董子能言正谊而不谋利明道而不计功以仁义礼乐正心修身为治国平天下之具论道之大原及明于天性之説多得圣人之㫖其言奥衍𢎞深沛有余味或者乃讥其见道未明窃以为过矣夫以游夏之言方诸孔子犹为有疵况董子承秦灭学之后而能造道如是讵易得哉使其游于孔门可与十哲亚使居相位可兴三代之治刘向以为有王佐之才管晏弗及也真知言哉按汉书董子广川人广川属汉冀都郡今景州蓨县是也县西南乡有广川镇其别墅曰董家里有祠在焉唐宋碑刻犹存县北门道右故有董子祠不知创于何时国朝大徳初县人林士豪尝加补葺天厯元年承务郎县尹吕君思诚视事始拜谒祠下顾瞻而叹曰祠当通衢湫隘若此非所以居董子也八月迁于县治之东东有崇台三丈杰阁二层旧为官僚游憇之所遂新其敝仆定为董子祠更其衣冠悉遵古制明年某月落成聿修祀事蓨旧无县学吕君又筑讲堂祠下为东西两斋命教谕刘澂权主董子祠事朔朢先谒孔子庙次则及焉又为孔子像置之社学使民知所向慕吕君字仲实平定州人由国子伴读擢进士第补同知辽州事以母忧去官终丧而有蓨之命清勤无私临事明决讼十年不絶者谆谕以理辄两已之子爱其民事集而民不扰咸畏威懐惠境内大治安陵道士以久旱持卢师蛇名小青者至郡僚罗拜以祷君怒欲取而杀之道士泣请得免后数日乃雨其不惑于邪如是余与乃父㢘访君昔联仕宪台今嘉其有子而能官也故为作董子祠堂记仍赋享神辞以继之其辞曰蓨之土平原膴膴爰有哲人兮道传千古道传千古兮为纪为纲徽猷允塞兮嘉言孔彰天既佑我蓨兮笃生元哲不克取而师兮是曰自絶层台兮巍巍杰阁兮翚飞神灵兮有托祀事兮无违想髙风兮如在期进徳兮逾励继自今兮毋忽毋怠改修庆丰石牐碑记宋褧牐于字为闭城门具或曰以板有所蔽近代水工用之以时畜洩水行船世祖皇帝至元二十九年可昭文馆大学士知太史院领都水监事臣郭守敬图水为渠曰通惠河贯京城迤逦出南水门过通州抵髙丽庄之坝为里二百视地形创牐附巖壁及底皆用木凡二十四庆丰其一也后二十年当至大四年诸牐浸腐宰相请以石易为万世利且请度缓急后先作则工不迫工不迫则周且固仁庙勅凖有司以次第举由是至顺元年始及庆丰之役都水少监主温臣率其属分督程作日役士卒及土木金石之工千有五百五十输木万章铁以钧计凡八百有竒石材三千一百瓴甓灰藁他物无算筑基纵长百有二十尺三分长之二为衡广髙二丈间容二丈二尺经始于是年三月之朢粤六月十有五日告成绳榘中度完好致密公私善之明年春监丞阿礼张宗颜状是役之为日久近牐之髙深长广几何糜费物如干创始改作之绪庀工之勤成功之利之美求识以文予复之曰世祖开物成务羣䇿毕举仁庙克承先烈措注宏逺功不百倍不改作也臣下奉行惟谨事理之着者也记是诚宜然予疑是牐之始命名为何人与创始之岁果丰与歉或示微意于后世欤惜莫可得而知也牐非侈靡游观之所国计民庸仰以给者犹必待岁丰而后作矧他役乎斯果作于丰年则是役不敢妄兴民不敢茍劳财不敢徒用章章矣因其役并原其名是为记通惠河政绩碑记欧阳𤣥中书右丞相鼎珠公自居平章首席既而升左相又升右相被命领都水监事至正癸夘之正月迄今数年之中濬治旧规抑塞新弊水政大修都水监长贰宾佐共具实蹟请于翰林欧阳𤣥文其事于石以贻后世𤣥曰丞相上佐天子下理百官日综万几朝野政务莫非相业所经纶也奚独于水政纪述乎其长贰宾佐进曰我国家之置都水也始于至元之辛卯丞相谔勒哲实倡其端当时圣君贤相为虑甚周为制甚密导昌平白浮之水西流循西山之麓㑹马眼诸泉潴为七里东流入自城西水门滙积水潭又东并宫墙环大内之左合金水河南流东出自城东水门又潞水之阳南㑹白河又南㑹直沽入海凡二百里是为通惠河置牐二十有四跨诸牐之上通京师内外经行之道置桥百五十有六牐以制蓄洩桥以惠徃来乃即运粮提举司车戸千四百五十有一隶监专治其事牐与桥初置于延祐中易木以石次第而械之命牐戸学为石工木铁炼垩皆习其技岁械牐工与费若干有司㑹其凡而籍之岁以为常约岁若干诸牐皆石一切工役取具牐戸不扰而集国计之不匮民用之不乏皆利赖焉近年有司擅以牐戸抑配各驿以给驿至元延祐以来祖宗之良法美意日就蠧壊今右丞相以闻有旨复还若干戸余州县之侵轶牐戸者悉禁絶之他戸有避徭役之频仍因而亡者咸复其旧故得水利不隳漕法不滞有关国计民用甚重也且通惠河之将入海也衡漳贯之遡漳西南涉瀛博之野南至于临清堂邑之坝过坝而南为会通河尽豫兖青徐四州境上之水入河絶淮至大江而止二河相通其为水利溥矣有如京城西之金口下视都邑水势如建瓴一蚁穴之漏则横溃莫制守堤吏与牐戸昼夜分畨逻视不赡则借兵士于枢密所系尤重故水政之修牐戸之复丞相有功于斯甚大可无纪述乎𤣥闻其言乃考古而征今水在唐虞为泽虞在成周为川衡西汉太常大司农少府内史主爵都尉皆置都水长贰武帝置水衡都尉成帝置左右都水使者东汉改置河堤谒者晋改都水台又置前后中左右五水衡以五使领之刘宋置水衡令萧梁改为大舟卿宇文置都水中大夫隋置都水台使者寻复置监少监又改令少令唐沿革不一或称都水局或称司津监或称水衡监或置使者或置都尉赵宋为都水监置判监判及丞主簿等员大抵掌川泽津梁渠堰陂池之政兼总舟航桴筏之算就司其政以充用故汉太常诸卿各有水衡尽征其入给俸禄所称水衡钱是也圣代捐国家之厚费以利天下而秋毫不征其资视古之都水有不可同年语者矣但厯代建都秦汉唐多都雍州隔关隘之险漕运极艰用水极少其后有都洛阳大梁亦不过濬洛入汴瀹汝蔡入淮而已我元东至于海西暨于河南尽于江北至大漠水涓滴以上皆为我国家用东南之粟岁漕数百万石由海而至者道通惠河以达东南贡赋凡百上供之物岁亿万计絶江淮河而至道通惠河以达商货懋迁与夫民生日用之所须不可悉数二河泝沿南北物货或入或出徧天下者犹不在是数又自崑崙西南水入海者遶出南诏之后厯交趾阇婆真腊占城百粤之国东南过琉球日本东至三韩逺人之名琛异寳神马竒产航海而至或踰年之程皆由漕河以至阙下斯又古今载籍之所未有者也水政之重可不以重臣领之乎昔者舜举十六相共治海内禹治水土益治川泽今之水政禹益葢尝司之然则重臣之典水政唐虞以来之遗事也欤元职在太史纪载为宜右丞相喀喇氏鼎珠其名乃祖乃父三世宿徳逮事列圣笃于忠贞数从王师战金入隣多积功伐不妄俘戮不希宠荣有隂徳余庆施于后人丞相踵之敡歴台阁三十余年清慎如一熟知国家典故及居台揆雅量镇浮坐决大政不征辞色百度自贞有古大臣之风来求文以纪其蹟者都水伊逊岱尔段鼎新少监谔勒哲特穆尔太平努蘓彻尔图监丞索诺木满济布哈实喇卜藏布玛勒济延经歴实沙知事祁思道爰系以诗曰国治水官象天元冥都水有政治国大经于穆皇元龙兴朔方秉令天一并牧八荒乃据析津迺建神州囊括万派衡从其流东濬白浮遵彼西山即是天津流毕昴间西挹紫宫南出皇畿又东注海万泒攸归东溟天池若为我潴给我漕輓径达宸居河济淮江陈若指掌我凿二渠利尽穹壤虽云尽利我则不征损利利民治水水平维今右相自董水政举措不烦戸籍先正昔命牐戸习锻习砺键木胶垩各程其艺制水有牐通道有梁息耗有则启闭有常夫何牐戸俾役驿廏是求善书俾掣之肘相君既告牐戸内复每岁鸠工羣匠来族水政既举国计以滋都人日用源委莫知彼水在国血脉在身百体输精五官啬神相为股肱水利实兴荣衞不凝股肱宣能维相君量彭蠡大野汪洋渊渟安静整暇维相君力砥柱龙门捍彼冲溃国之樊垣有方斯定有量斯寛燮调雍容岁溢旱干重华在位禹益作相庶工底绩百川是障世皇濬渠相曰谔勒哲身先水官相彼原隰洵美相君海内称贤罔俾哲辅专美于前六府三事治先乎水九叙惟歌作者太史太史作歌载以龟趺滋溪书堂记宋本延祐六年予初来京师闻国学贵游称诸生苏伯修以碣石赋中公试释褐授蓟州判官徃徃诵其警句名籍甚欲一识则已赴上及还始与交因得知伯修多藏书习知辽与金故实暨国朝上公硕人家阀閲谱系事业碑刻表章既久又见其嗜学不厌尝疑胄子有挑达城阙者已仕即弃故习伯修独尔其渊源必有出师友外者询之则果自其先世曾大父少长兵间郡邑无知为学者已能教子为人先其大父威如先生教其考郎中府君尤严或曰君才一子盍少寛辄正色曰可以一子故废教耶先生学广博尝因金大明厯积算为书数十篇厯家善之府君既为时循吏又好读书教伯修如父教已有余俸辄买书遗之于是予疑益信又久之则其所着书曰辽金纪年曰国朝名臣事畧者皆脱藁而今之诸人文章方类萃未已士大夫莫不叹其勤伯修汲汲然至不知饥渴之切己也且谓予昔吾髙王父玉城翁当国初自汴还真定买别墅县之新市作屋三楹置书数十卷再传而吾王父威如先生又手自钞校得数百贮之因名屋曰滋溪书堂葢滋水道其南也岁久堂壊先人葺之而不敢增损且渐市书益之又尝因公事至江之南获万余卷以归吾惧族中来者不知堂若书之始幸文之将刻石嵌壁以示呜唿有子不知教不论教而不克如志或如志而不得及子之子者皆是也求若苏氏四世知为学囏哉世之致爵禄金玉良田美地者其传期与天地相终始然有身得身失者况其后万有一能振奋过祖祢者则又鄙昔之人无闻知撤敝庐创甲第矜贵富病先世之微不肯道而翁之堂府君能葺之伯修能求记之翁之书先生能加多府君又益增之伯修之购求方始不茀能守也非有以将之能若是乎府君葺堂不敢有加以求胜前人伯修有屋京师真定皆不敢求记独惓惓是区区之三楹者又可以为薄俗警矣抑苏氏虽世为学独威如先生有着述伯修着述益富岂闻祖风而兴耶然予闻自先生至伯修三世皆一子惟其能教故悉克自树立今伯修亦一子阿琐甫而颖㧞可就傅伯修能绳先生义方以造之则堂暨书之传邈乎未可槩也是为记伯修名天爵今以翰林修撰拜南行台监察御史云至顺二年十二月卄六日大都宋本记顺州仪门记元明善春秋左氏传曰新作南门不书非公命也非也兴作必书然合礼不书书皆贬也南门葢鲁君之臯门也新作者改旧剏建之谓必当礼而不书不然则左氏之诬也诸侯三门臯门应门路门今之州凖古伯子男之国作仪门礼也春秋合礼不书作仪门此何以书喜制备而从民志且非爽于春秋之旨也制备而从民志者何温榆水之阳有古城焉曰顺以州隶大都路地沃而民淳自国家罢兵百年涵濡抚育生殖日繁蔚为饶郡郡城据亢爽地而四下郡廨特当其最髙故有仪门今其址尚存郡之人咸以不屋于其上为耻屋焉则鼓钟于斯悬令布政于斯有以雄其州而耸民聴观矣至大四年知州事梁君彦义始来明年百废次第举民用大和民曰吾无讼以挠州吾税赋以时足使君甚仁不生事害我使君召役吾必乐趋于是梁君知其民之可用也迺谋诸监郡某将建岑楼于址佥曰休哉惟时请割俸金以倡俄而州人故中书右丞曹公之家今枢密副使石公及诸名士或写之材或予钱米民皆子趋以献工役肇事于皇庆元年秋七月毕工于二年夏六月规制端大轮奂丹艧欻若天成登其上而望北则红螺峻极虽五十里外若接阑槛东北曰黍谷则邹衍吹律之山也潮潞二水㑹于白溆经城东而南注吴船来集通元桥下其西南则天都霄汉觚稜金爵隐然郁葱佳气之间羣情大悦于是郡制备矣民志从矣则又曰是不可不着兴建之岁月也迺託右丞之子太保长史伟求余文余太史也凡书必稽诸典礼遂为据经而述之俾知今之州凖古诸侯之国不为不重兴作制备而从民志也则太史喜为之书茍不足乎是而要名勦民者为春秋之所贬君子慎诸畿辅通志卷九十七畿辅通志钦定四库全书畿辅通志卷九十八记明永平府城楼记陈循京师之东有永平府盖孤竹国也为禹贡冀州之地舜分十二州隶于幽至秦为辽西郡汉属右北平魏为卢龙郡元为永平路国朝始改路为府置永平卫戍守府故有城筑土而已洪武四年指挥费愚廓其东而大之周围至九里十三步其形势则东表碣石西界滦河大海在其南羣山限其北山之外为朔漠之地城有四门东曰髙明南曰得胜西曰镇平北曰拱辰门上有楼傍有雉堞相属而于城之东南暨北三最髙处又各为楼以望烽火名之曰望髙楼太宗文皇帝建北京以其畿内东藩为重镇襟喉之地朝鲜诸番朝贡必由之路乃増置卢龙东胜左卫卫所以控制守御乎一方者严矣近嵗朝廷虑典兵者乆则生懈徃徃简命大臣之刚㢘者俾总其事且典其机焉圣天子践祚之初都察院右佥都御史麻城邹公来学实以提督军务巡抚是邦既徧閲关隘悉设险固戍守以防外患顾视永平城楼頽毁俱尽无以壮观内服威视逺方㑹嵗屡登人用咸给乃聚工材悉仍其旧而重建之赞襄之者则总兵官都督佥事宗胜左参将都指挥佥事胡庸暨都指挥佥事罗政永平府知府张茂盖经始于景泰二年秋七月十六日而落成于是年之十月十五日文武勤于奉公故用虽费而不以为侈军民乐于趋事故成虽速而不以为劳以为不可以不记其成之嵗月乃介翰林庶吉士刘宣来请文书于石且以彰邹公之美焉宣予同郡人尝自永平戍举进士固予所爱重者而邹宗二公又都宪总戎之贤者也故不辞而书以归之宋文丞相祠堂记罗伦为臣死忠为子死孝一也可以动天地可以感鬼神可以贯日月可以孚木石可以正万世之人心立万世之天常孟子曰我善养吾浩然之气以塞乎天地之间夫杀身成仁舍生取义非浩然塞乎天地之间者能与于斯乎若宋丞相信国文公是己公名天祥甫弱冠奉廷对陈君道之大本经世之急务文思神发万言立就可谓天下之大才矣董宋臣主和议公上章乞斩之吕师元偃蹇傲命公又上章乞斩之贾似道误国要君公当制以义裁之勤王诏下重臣宿将缩颈骇汗公提孤兵独徃当之元次臯亭三宫震动宰相遯荒挺身独徃就之可谓天下之大勇矣夫慷慨就义决死生于一旦中人犹或能也若歴履万死其执弥坚其志弥厉非仁者其能乎方公之出使诋大酋骂逆贼当死脱京口走真州如扬州趋髙邮抵太通州苗再成逐之李庭芝疑之外迫于祸患内煎于饥馑无日而不当死然后遵海道涉鲸波归立二主开督南劔败绩于空坑仰药于潮阳絶粒于南安当死歴万死而不死卒之就囚燕狱从容南向而后死震动天地照耀万世可谓天下之大忠矣夫公之忠诚能堕空山之石能通七里之神能作广陵之风雨能起逺方仇敌之敬悚而不能免贾似道之沮黄万石之疾李庭芝之疑陈宜中张世杰之忌何也苏子曰其所能者天也其不能者人也其斯之谓与宋之亡也死国者多矣陆秀夫张世杰死于海李芾死于潭赵昻发死于池姚訔死于常赵世赏死于洪先君武冈公开礼死于吉安公制服哭祭之督府行在死者不可胜数虽然死矣未有如公之出万死而后死也㣲子之去箕子之囚龙逢比干之谏伯夷叔齐之饥诸葛武侯之鞠躬尽瘁备于公一身矣自古亡国之臣未有如公之烈也收宋三百年养士之功立千万载为臣之极不在于公乎非仁者之勇浩然而塞乎天地之间者乎公去今二百年顺天祠公于学宫乡郡祠公于城南公之子孙祠公于富田富田之祠元季兵变为横民所夺龙鳯间佥事李公饮氷复之正统间知府陈公本深继之景泰间都宪韩公雍奏加谥号録用子孙今上成化二年佥宪李公龄来掌学事以公九世孙继宗入学俾公乡人周丕宪割田赡之是皆有功于名敎可书故书之以诏万世之为人臣者游梁氏园记刘定之梁氏园在今京师西南五六里其外有旧城旧城者唐藩镇辽金别都之城也元迁都稍东于是旧城东半遂入于朝市间全无迹可见而西半犹存号为萧太后城即梁氏园所在也萧太后者辽后皆以萧为姓有子为帝则太后别居宫城统部属故其亡也末帝惇之妻犹得独存称太后以至其国踰年乃灭也或谓此虽辽金都城而非唐藩镇城不然也唐时此为范阳藩镇安史反后改名卢龙而所治幽州蓟县不改今移蓟以名州移卢龙以名卫各去此数百里其实唐之卢龙与蓟在此也恶得谓非唐藩镇旧城乎辽金不因藩镇以为都而曷因乎稽诸史志辽金又曷尝创建都城乎其城仅存土尔甓皆为人取去今取犹未已其土皆正黄土人取之和煤炭以烧亦有即之作墓者以其犹髙坚也予徃游之日去清明节未乆插棘挂纸近逺在目嗟乎昔之在此地者以臣叛主弃徳尚力自唐中叶迄元季世七百年矣小而䑕拱豕伏大而虎吞龙亢孰得窥之哉天旋地转时移事改而懦夫竖子持畚锸以劚甓掘土焉就其构楼橹立麾盖喑呜叱咤之故处而葬埋哭泣引绋掩袂焉因其頽垣隳墉而増髙补缺以障朔风延夕晖艺羣芳于是吾侪得以息朝署之迹摅林野之兴焉俛仰古今感慨多矣可以自幸夫圣明之不易遭也是日园中牡丹皆半谢盖京师气侯牡丹开于谷雨后于候为鸣鸠拂其羽戴胜降于桑之间予徃乃立夏初故已过也同游者柯学士孟时相约携具皆甚俭园有龙槐共酌其下而归去时㣲风埃中道憩一寺正统中大监僧寳所建非数万金不能成僧寳没于土木有像在寺归时风止过太宗潜龙时所建天王寺其规制视前寺仅三之一云重修豫让桥记倪谦距赵城南几十里水自东山来横亘于道古有桥架水上以济行旅即战国义士豫让死所也代乆倾圮于水裹足经是者咸病焉知县事吴桥何君友闻于正统辛酉由进士出宰于斯兴踣起废有为有守嵗甲子秋八月尝出按行至水涘爰仰遗烈惕然懐感乃説驾召谕父老曰若知夫豫让之所以义乎昔臣事智伯感其国士之遇及智伯为赵襄子所灭壤地三分家无噍类而让以死报之挟匕首入其宫中涂厠以冀得志于襄子也至被觉获幸得释又漆身变容吞炭变音违妻拒友必欲成其志去伏于此桥下俟襄子出而图之复被觉获竟斩其空衣而死屡仆屡起畧不少变虽未得扼其喉揕其胷而一念之加于襄子者固已尽矣此其义何如也让既死于此桥其灵爽将不亦依于此桥乎今頽缺断壊民病于涉无让犹将举焉矧有让之烈乎昔南国爱甘棠不忍伐以召伯生憩于此故也则夫死于此者能不加爱而忍视其废乎大义耿耿诚足为委质事人之法吾将表其迹以风厉吾民尔谓何若父老咸稽颡曰诺于是首捐俸资裒舆情所乐助计得钱若干缗乃募工甃桥以石中劵水窦上隆旁杀广二丈长倍之髙一丈五尺为祠堂桥西以妥其灵费不在官役罔及民踰月功以成告是年冬君朝㑹京师过予家属记其事予以君斯举得三善焉夫追复古迹俾前人之遗烈以彰义之发也俾行旅之济涉以便惠之及也俾斯民之趋向以劝仁之推也一举三善其可谓能知为政不有过于郑侨也欤代之理人者非法令所急不皆加之意君独急法令所缓若此非贤而有才殆将有不暇也君在壬戌癸亥嵗尝修建中镇伏羲娲皇三庙又尝修宣圣庙以暨城墉坛墠罔不完固其规画率类此务民义敬鬼神君有之矣因併记之以告于后之人宣府镇城记罗亨信宣府古幽州属地秦上谷郡元宣徳府星野当析木之次入尾一度壤土沃衍四山明秀洋河经其南栁川出其北古今推为巨镇恒宿重兵以控御边陲大祖膺命电扫地既入于职方谓濒漠野尽徙其民入居内郡乃为旷墟洪武初嵗发兵营屯二十五年壬申始立宣府前左右三卫遣将率兵镇之癸酉又命谷王来治焉捍外卫内之意益严矣旧城狭隘不足以居士卒甲戌展筑土城方二十有四里辟七门以通耕牧东曰定安西曰泰新南曰昌平曰宣徳曰承安北曰广灵曰髙逺嵗次己夘太宗举靖难之师王遗城还京时止留四门其宣徳承安髙逺并窒之以慎所守永乐甲辰秋仁宗嗣分遣将臣大饬边防命永宁伯谭公广佩镇朔将军印充总兵官来镇于斯修营垒缮甲兵严斥堠复命工甃围四门创建城楼角楼各四座以谨候望舖宇百七二间以严廵防二十年间边燧不兴兵民安于无事宣宗及今上改元正统之五年予自内台奉玺书出巡塞北凡兵民安否粮刍盈耗边备弛张刑狱清滥并听釐而正之睹其城土不坚雨辄倾坠非直人疲于修筑遇警亦不利战守因封章上闻特命都指挥使马昇督属分兵伐石陶甓炼石为灰以包砌之自辛酉夏启工时则有叅将都督朱公谦都指挥纪公广叅谋戸部侍郎刘公琏同寅协恭左右赞理乙丑秋又得今总戎武定侯郭公玹以戚里世勲之重来代谭公委心自任夙夜孜孜督同都指挥董斌暨诸官属严励士卒殚力竭诚至丙寅秋九月工始完其城厚四丈五尺址甃石三层余用砖砌至垜口髙二丈八尺雉堞崇七尺通髙三丈有五尺面濶则减基之一丈七尺四门之外各环以瓮城甃砌如正城之法瓮城之外又筑墻作门设钓桥遇警则起以絶姦路隍堑浅狭尚有待于濬涤复即城东偏之中筑重台建髙楼七间崇四丈七尺余五寸深四丈五尺广则加深二丈五尺五寸焉上置鼓角漏刻以司晓昏昼夜十二时之节俾人知儆动而不懈于经理其檐二级南扁曰镇朔北扁曰丽谯盖取镇静髙华之义其规制可谓宏丽周密矣总镇诸公曰永固功成茍无文以纪来者孰知修营之难哉因速予为记予惟城池者古今保民之藩屏也粤自周公营洛邑其制乃备后世因之以基太平之治我国家列圣相承措天下于泰山磐石之安者亦惟城池是赖虽中州内郡列城相望而况边塞乎诸公汲汲于斯真虑及万世而不负重任矣继自今人望层楼翚飞万堞巖耸直拟古之金城天府亡外侮是惮也享其逸则思其劳允宜慎修俾毋有圮壊亦前后相成之义是用悉其本末勒之贞石以昭示无穷焉纟以诗曰北有名藩曰维上谷原隰衍夷山川清淑三边扼塞斯为要冲内卫中国外遏羌戎立之屏翰镇服疆圉戍卒云屯如貔如虎都城匪坚鼎新砌营辇石运甓六载而成诸将効勤衆工毕力手足胼胝一劳百逸金汤巩固穹竁畏威海宴河清共乐雍熙我作诗歌纪功载政万世无虑四方底定圣人御极夀禄无疆永保家邦地乆天长显功庙记商辂中山武宁王蚤以雄材大畧首从太祖髙皇帝举义平定天下混一海宇已而率师漠北収其余民比还留镇于燕慎固封守为长治乆安计以平滦榆关土地旷衍无险可据去东八十里得古迁安镇其地大山北峙巨海南浸髙岭东环石河西绕形势险要诚天造地设遂筑城移关置卫守之更名曰山海关内外截然𨼆然一重镇也自山海以西若喜峯若古北大关小隘无虑数百葺垒筑塞既壮且固所以屏蔽东北卫安军民厥功甚伟景泰甲戌今右都御史李賔奉命巡抚卫人萧汝得等合词告言昔中山武宁王镇此城池关隘皆其创建边陲宁谧殆将百余年矣愿立庙祀以报土功为请诸朝许之属嵗屡歉事未克就成化辛夘李进握院章追惟前诏因谋诸总戎募义敛材卜日藏事迺即山海卫治之西建王正殿三间翼以两庑树以重门缭以周垣兴造聿始适巡抚左佥都御史张纲下车鋭意倡率时镇守太监龚荣总兵右都督冯宗叅将刘辅李铭悉以俸赀来助用底完美实癸巳春三月也纲告成于上赐额显功仍降祝辞命有司春秋致祭嵗以为常山海军民闻命懽唿踊跃称快有以见王之功徳及于人者深且逺矣李以事之始末属守关兵部主事尚綗述状征予以记谨按祭法有云能捍大患则祀之若王之设险守国使百年之间敌国莫能窥其隙室家得以奠其居其功不亦大乎祠而祀之岂不宜哉虽然王为开国元勲当时南取吴越北定中原东平齐鲁西入关陜王之功居多独山海之人思慕之深者盖王镇抚燕蓟十有七年丰功盛烈宜非他处比庙祀聿严有以也夫王姓徐氏讳达鳯阳人累官太傅中书右丞相进爵魏国公追封中山王谥武宁其履歴备载国史兹不重述姑述立庙之意俾刻之坚珉庶来者有考焉开平中屯卫新城记姚䕫永平禹贡冀州之域秦汉为右北平郡唐为平州元置平滦路我太宗文皇帝入正大统迁都北京而永平去京师五百里遂为畿甸重地又以滦负山带河尤为要害乃于义丰旧县置开平中屯卫卫自大宁沙岭徙来今去州九十里旧有土城頽圮成化改元之明年都察院右都御史李公以其地密迩边境宜有城以备非常奏准下有司讲修筑之政于是巡抚右佥都御史阎公镇守印绶监右监丞龚公总兵官东宁伯焦公相与恊谋经画而府卫咸听约束择㢘济官得永平府通判段玑忠义中卫副千戸陈昶董领厥事计货食之出入量工程之多寡因旧増新百堵既完乃作南门以正面势作东西门以通徃来浚沟隍布桥梁疏水道是故甲兵有宿室家有䕶晨昏警严钟鼓分明民居帖安诚可谓一劳永逸者也周计尺九千二百七十有八髙为尺二十有三始事于成化三年十月一日讫工于明年五月十二日通判以是役鉅而不费重而不劳上卫乎国下庇乎民巡抚镇守总戎之功不可无记述以示后乃次其颠末来请余文余惟城郭沟池有国者所当设也然设必有时我国家承平百年于兹四方无患而城郭沟池惟恐其不完固者诚安不忘危之意也况京东保障之地乎虽然民非兵无以卫兵非民无以守城具矣而守之非其人与无城同人得矣而治之非其人与无人同故曰地利不如人和长斯卫者盍思有以和其人而善所守哉庸书此俾刻之城隅以告诸执事游西山记李东阳西山自太行聨亘起伏数百里东入于海而郡城中受其朝灵秀之所㑹屹为层峰滙为西湖湖方十余里有山趾其涯曰瓮山其寺曰圆静寺左田右湖近山之境于是始胜又三里为功徳寺洪波衍其东幽林出其南路尽丛薄始达于野乃有玉泉出于山喷薄搏激散为溪池池上有亭宣庙巡幸所驻跸处也又一里为华严寺有洞三其南为吕公洞一窍深黒投之石有水声数步不可下竟莫有穷之者又二十里为香山楼宇台殿与石髙下其絶顶胜瓮山其泉胜玉泉又二十里为平坡寺俗所谓大小青龙居之逈絶孤僻其胜始极而山之大观备矣成化庚寅四月之望刑部郎中陆君孟昭与客游之辰至功徳寺南至于玉泉又南至于华严又西南至于香山坐而乐之曰美哉山乎而不得在西湖之旁造物者亦有遗技乎或曰其特靳于是或曰物固然耳造物者何容心哉因相与大笑望平坡逺弗至乃循故道归过瓮山登之孟昭曰惟西山实胜都邑不可阙好事者之迹然官有守士有习不得巖探窟到于旬月之顷取适而止无留心于兹盖有合于弛张之义者不可以不记门侯水利记李东阳洩地利之藏以补天功之不足者事之难也捐一朝之劳以为万世之佚图者功之大也故禹功与干坤而俱垂姬泽与沟遂而偕流末代茍简莫克与此间有循良之吏师古圣人之意则亦随其惠之所及而起斯民之跂慕或庙而祀之或指而姓之各与其所修创相终始若白公之于泾召信臣之于南阳苏子瞻之于杭是也后世有克任其难而大是图者虽未可即与于圣贤之事而一时民心之所归亦独非君子之所嘉与而乐为后世劝者乎顺徳府有百泉河自邢台东注南和之河头郭村旧有石桥水门止二劵水汹难于容受嵗一奔溃怒气喷风泛滥有声及或为患且能激沙淤民田多所垫溺又有故渠士民所仰以溉沃者苦山水涨日就湮塞吏其地者率相习以为难至置不问成化丁未宣府门侯徃莅南和县事信孚政通百隠皆达爰曳石鸠工増广其桥为三水门以杀水势而又筑隄以豫捍之继疏六渠以灌田用是旱备涝攘天时不能为之灾利兴害除地灵不能秘其寳声随事彰泽以功流在上者以为能欲夺治他邑而邑民不忍侯之去已也相率留之既得请且度小邑之不能乆留候一日或去无以嗣其功也于是耆老范英辈候于道奉书求予记且言侯之振頽起弊类此者若干条其大者则建郭门桥而搆楼其上夺所占牧马场三百余顷以赡贫民之补马者余皆息盗止讼之实惠要之侯今之良有司也不然则簿书期㑹亦足以塞责而何汲汲焉犯此难且大者之为慊邪予故乐为之书以告世之怠吏若其民之徳侯果如召父之云而所称述必欲如白渠苏隄然者则有此渠与桥隄在至于役之嵗月工之名数桥隄与渠之丈尺及费所自出则虚左方以俟民之自书庶得其详且实俾后之记河渠者有所考云抚宁县城记彭时距京师之东五百余里有府曰永平自东八十里有县曰抚宁是为永平属邑盖其地在汉隶右北平郡汉以后率多荒废至金大定末升新安镇为抚宁县抚宁之名始于此元初抚宁与昌黎邻地或併或析最后乃并置焉国朝因之洪武十一年知县娄大方以避寇故请迁治于兎耳山之阳永乐中复即旧治置抚宁卫而卫与县相去十里许皆未有城居者凛焉惟外患是惧时提督左都御史李公秉巡抚右佥都御史阎公本乃具疏请城卫并复县治学校于一城于是镇守右少监龚公荣总兵官东宁伯焦公夀相与赋材鸠工命永平府同知刘遂抚宁卫百戸郝铭督率军民分工筑砌始成化三年三月一日越明年五月告成周围一千一百五十六丈髙一丈有九尺其上为垜口一千八百七十其东西南北辟门以通徃来县治学校并列于内同知刘遂指挥毛绶具事本末致书兵部左侍郎昌黎张公文质托以求予记予惟天下郡邑有僻有要恒因时势为轻重抚宁之地在唐宋以前僻居东北未之重也迨永乐肇建北京为畿内要地盖其北密迩边徼东控扼山海为辽阳襟喉其要且重如此故军卫置焉所以安民也而县与卫异治非因循之过与兹当承平百年之乆所宜思患而预防阎公于是首倡请城之举而龚焦二公乃能谐谋经营以成厥事可谓得大易设险守国之义矣虽然险可设也不可恃也继今军凭城以为固民资军以为安拱翼京师将有赖焉司军民之政者尚思和辑其心使居有以乐患有以捍长治乆安永为京师之巨防也春秋凡城必书为重民力兹所为书者不独重民力且将使民徳诸公不忘并告来者是修是葺益善其政保民于不怠焉束鹿城堤记吕柟束鹿保定隶邑也治在真定东滹沱河自雁门来经灵夀平山晋州深州至于直沽入海而束鹿间于晋深滹沱故道南束鹿三十里然县址卑而沮洳滹沱之来也西韩河自大鸣泉南入绵蔓甘陶自平山入松阳自楸山入卫自灵夀入而派濊臙脂诸水亦以次入故滹沱至束鹿滋大北凌束鹿城四城故有堤以障水水杀后邑民或犂堤艺谷堤渐彝西北迤东犹如带存正徳乙夘秋大水晋湼槃口决滹沱滥于束鹿没了河溃城西北堤西北堤决径沦四城城外积淤髙于街巷公私舍半倾頽辛巳秋患愈棘城内水或寻丈髙贫民逃入邻邑富者编筏而寝食焉县令临颕谷钟英障不能止乃告郡守阳武王君徳辉时病卧揽衣起至则城且陷乃召束鹿士民之留者曰患若此屋产且勿言其如尔父母妻子何尚可又手叹息待毙邪令家三人为囤填决壑得千人昼夜填填口愈狭水愈急乃为文告于河有顷决合自始填凡五日时嵗方沍寒而徳辉扶病督率反瘥因曰不一劳不永佚如复旧堤斯束鹿千嵗之利也乃兴役四千作堤四城堤基皆广十丈上广六丈有五尺髙丈有三尺长二千一百丈有竒以郡判刘君濩提调谷钟英统领诸役堤足皆树柽栁内外盘错工始正月至四月而告考乃问记于柟柟近过保定遇宪副贾㑹期于途其言徳辉之救束鹿畧亦若此夫昔徳辉之为御史也先帝所讳言者建储事耳徳辉乃屡抗疏言之及其守永平镇守太监诬民谋叛徳辉平反之至系禁狱七月而不悔今束鹿之陷溺身婴厚病触风霜程畚锸躬执其劳忘其病不亦宜乎呜唿格天存乎信建功存乎仁使力存乎度敬上存乎忠慈下存乎公谓徳辉庶几乎此五者非耶嗣治保定者幸无弃其烈徳辉名光同戊辰年进士嘉靖元年冬十一月记大陆泽记石珤珤尝浮清源道出宁晋问渡于所谓葫芦河者平波曼衍一碧千顷芡蒲菱藕鱼鲑之利民咸取之供赋税偕谓之水五社盖五社之民沮洳弗田力胥此出故也噫嘻此其古所谓大陆之薮与禹贡大陆既作是也顾古之大陆地当不止于此今近泽数县之田疑皆禹平水土后民始耕作至于今也至观班氏所谓大河逾泽水至大陆布为九河则亦臆揣之论今大陆与大河絶不通顾其地相迩不出三百里有此附㑹耳不然岂古今陵谷之推移刷盪尽失其旧与赵武灵王曰吾国东有河薄落之水亦谓此汉时其地犹有薄落亭今云葫芦河者恐或其声之讹传与滹沱河记石珤恒山之阳有鉅川焉曰滹沱源出代郡泰戏山下滙为三泉流稍延曼循太行掠晋冀蜿蜒而东注之海按班固叙禹贡九河所谓徒骇者是也至宋蔡沈疑之盖亦惑于夹右碣石之説遂以九河皆沦没于海滹沱中髙不与大河相涉非之夫九河固沦没于海九河之源岂亦沦没乎滹沱固不与大河相涉然所谓九河者亦犹九川云尔岂谓大河播而为九乎故知山川经络茍非目睹身歴而欲据文字定之鲜有不失者矣是则滹沱亦未见其的不为徒骇也顾太行以东地势顿下且河道淤沙洼壅不常旁无间壑以洩水怒故霖潦相仍山谷诸流丛奔㑹趋汹涌而至败城郭没田庐其害有不可胜言者今禹贡旧道既不可见而西汉于此置蒲吾渠通漕船亦湮灭无迹岂非亦以兹水之害甚不可疏瀹而废与河经藁城自国初至今不知凡几徙成化壬寅始迫城下净土寺没焉自后每秋涨至则汎滥于县三五十里市野皇皇无所遁栖适有天幸未为洿沼𢎞治六年太守张君淑始开新河于郡南费万计未再逾夏水大入复趋故道功竟不成老氓相传云是河不宜修筑惟祭则可盖神明之也于戏礼诸侯得祭其境内山川则祭典固不可阙然御灾捍患以宁邦家为民父母者职也徃者宣防之塞近时张秋之筑具在疏理之功亦岂可少哉顾得其要与否耳使善工相髙下量顺逆迟以嵗月凿山开原广拓水境要其上流而放之宁弃百里之地以全城池则虽钻龙门析伊阙尚可为也而此独难哉不然为石隄以捍之亦再嵗之利也又其上者平政惠民薄聚敛省刑罚尊老慈幼修祭祀顺天时使五行各得其所则火炎上水润下百川用宁永无垫溺之苦虽古昔贤者之论岂能外乎是哉若复迂之则是洪范可遂废而天下之害付之末如何矣智者试反而思之万一得其效岂以某之言为老生之谈哉双忠祠碑记李梦阳双忠祠者祠闗龙逢比干者也祠比干者何长垣去干墓百里而近祠逢者何逢干俦也又邑有村曰龙相龙相人掘地而获石文曰龙逢云双之谁知县杜子开也大之者伍畴中也伍侯之来也诣祠谒览焉而叹曰是尚不足以恢恢耀乎乃兹猥焉卑也窃闻之标迷者必显其臬成大者罔䘏其小故欲启遐诏来必有阐名撝实于是鸠工庀物度时节力厥祠是新崇其堂室峻其垣墉浚池莳木旁屋翼如财靡帑出役罔农妨再閲月而祠成起瞻壮睹望之巍如枚枚渠渠于是二忠哲者知之过之欷以悲瞢者问之知黯焉内摧逐臣放子过之涕滛滛垂亦有颡泚而赤者车将过而辕为之囘也斯伍子之绩也或问逢干之事于李子曰余曩道朝歌之墟盖数谒干墓云及灵寳西南又望见逢墓于心实摧而不自知涕滛滛下也然谍记备之圣者述之予复何説矣曰干于纣无逃之义是矣志曰人臣三谏其君而弗听则退而待放逢何死也李子曰忠臣必君之悟也斯杀身从之矣有君而不有身也传曰见危授命当是时暇戚疏计哉曰三代异兴而同亡周之亡也稽首奉图籍西向纳土不闻有死之何也曰文弊之也文弊则天下横议横议则从横行从横行则乱贼肆而贞纯匿故苏洵者从横者也其言曰比干有心而无术苏秦有术而无心秦何人也鷃雀与孔鸾长短邪故祸天下者必洵之言者也设使干有术亦効秦揣摩捭阖以诱之邪诚使揣摩捭阖足以诱之秦奚不使战国君为禹汤邪故忠臣成仁义士死国舍仁义何术矣曰若是则于辛恶来胡乆于人朝李子曰夏商之亡以人周之亡以俗俗壊于从横从横始于横议横议由于文弊故言从横者必洵者也祸天下者也李子既赋迎送神词三章俾协之律被之絃管发之鼓钟以妥灵侑尸矣乃复载祠由并私所撰説刻之碑曰斯文也余盖嘉伍子绩云伍子名余福姑苏人也宰邑之年是为正徳庚辰而祠成立碑伍盖遣邑学生王汉阳桂来言碑事琉璃河桥隄记雷礼良乡县迤南四十里村名刘李其地洼下为积流所潴有河一道志称琉璃即古圣水自房山县龙泉峪诸泉㑹合于此经霸州东注拒马河入海时逢霪潦散漫奔溃百余里凡陆輓跣驰者动阻滞不能涉甚或四方驿辏坐视愆期嘉靖乙亥皇上驾幸承天覩民艰涉恻然悯之比銮囘勅工部尚书臣甘为霖督修为霖以病去不终其事越嵗乙巳复命侍郎臣杨麒内官监太监臣陈凖袁亨建石桥普济各以绩叙然无隄捍御每遇溽暑水发环桥南北尽为巨河难以越渡徃来病是者又閲八年矣㑹辛酉仲冬事闻当宁䝉谕尚书徐杲曰良乡河桥屡勅大臣督理水势涨未见东下兹降帑银八万两尔总理之勿令外知恐民费财也杲受命相度建议修筑二隄专用条石中添小桥一座并设水沟以杀水势其各涨丈尺数目尽图贴説以进臣杲曰皇上体上天大徳利济元元吾辈职司桥梁道路不能先事弭患致厪圣懐责实难辞况部库所贮分毫皆皇上财也敢烦帑藏具疏请任事荷㫖俞允于是委郎中臣王尚直员外郎曽一经同内官监太监臣杨用分理其规画悉臣杲所定凡为隄南北东西共长五百余丈桥一座长四丈五寸濶三丈五尺髙一丈三尺五寸水沟八道又亲饬钦立元恩咸济坊凡二座至壬戍孟冬报成上遣臣徐杲悬扁祭谢溥赉有差于是臣杲立石属臣礼颂述圣徳垂示永乆窃为万古称盛治莫过于尧舜史臣称其仁如天其徳好生者以心存溥济不忍一夫一区咨垫而已而桥梁道路尤为王政所急今我皇福民利济常存心于天下至诚恳切如元徳包涵故一闻民之病涉有如已实溺之不容以自己者其所以发帑藏不欲劳民费财真昭格乎穹昊之表与尧舜同一揆矣即今石隄延袤与桥相连裒若横带使万国辐辏而至泽及商旅农氓相与歌忭于途讴溢于野不与平成之绩万世同其永赖耶是役也臣礼不过祗奉徳意率举职事而臣杲之调度区画实能为九重分忧播之无疆不徒随事効能而已因记其颠末以告来者遵化巡抚行院题名记彭韶国制十五国各嵗遣御史巡按方隅或大灾重患乃遣廷臣行视谓之巡抚迄事而止宣徳年以关中江南地广而要害始命官更代巡抚不复罢去正统末江南盗起北边戒严于是内省边隅徧置巡抚官矣京圻巡抚肇自麻城邹公时当景泰初疆圉孔棘简公提督军务总理粮储兼巡抚顺天永平二府整饬紫荆倒马等关兵备又设山东按察司副使从公问刑公受任修关城整戎旅且召兵民分屯耕守自食其力百废具举劳苦而功高顺义李公代其官时幸晏然乃散兵归民籍其粮归官边储获助天顺改元召入为大理而院中罢成化初採言者议擢关中阎公理边务抚顺天永平河间真定保定五府公鋭意事功腹里城池多所修筑任事乃得谤归无钖杨公继之兼抚大名广平顺徳凡八府顷之遂上言畿辅地广宜据居庸关中分命二人巡抚为便从之长清张公实分于此杨公虽居不乆然吏民咸服其能焉卢江汪公嘉鱼李公阳城杨公嗣以整饬边备巡抚二府列衔至于今也张公训练有方汪公于出没盗区建置巡徼李公举州县泉布贷民取息而荒政有备阳城刬蠧弊兴学校整坠废未几谪去而不肖代之短浅自愧徼福明时连嵗有秋边邮无警则惟申饬功令敬畏晨夕不敢妄有更张间质师言得羣公之槩愿学焉未能也噫羣公劳而予逸承之俯仰五载恐陈事益逺亡徴爰题姓字于壁俟后人焉张家湾城记徐阶自都门东南行六十里有地曰张家湾凡四方之贡赋与士大夫之造朝者舟至于此则市马僦车陆行以达都下故其地水陆之㑹而百物之所聚也嘉靖癸亥冬世宗皇帝以有警诏发营兵戍之先声播闻寇不敢犯然戌者无所据依昼夜被甲立势实不可以乆甲子春顺天府尹刘君畿因以城请司空雷公礼上议曰城于戍便于守固世宗报可勅顺天府丞郭汝霖通判欧阳昱内官太监桂琦以二月二十二日始事财取诸官之赎及士民之助者木取诸营建之余甎取诸内官厰之积石取诸道路桥梁之废且圮者夫取诸通州之卫卒及商若民之饶于赀者工既举而财不时集阶具以闻诏光禄寺出膳羞之余金三万两贷之于是诸臣咸悦以奋而巡按御史董君尧封王君用桢程督加严越三月遂以成告周九百五丈有竒厚一丈一尺髙视厚加一丈内外皆甃以砖东南濵潞河阻水为险西北环以壕为门四各冠以楼又为便门一水关三而城之制悉备中建屋若干楹遇警则以贮运舟之粟且以为避兵者之所舍设守备一员督军五百守之而湾之人南北之缙绅中国四夷朝贡之使嵗漕之将士下逮商贾贩佣胥恃以无恐至于京师亦隠然有犄角之助矣仰惟国家建都燕蓟百六十年于兹乃湾之有城实自世宗遣戍之诏始盖世宗雄才大畧出于天纵而訏谟睿筭又得于夙夜计安天下之心非偶然者其功在社稷庙称为世虽未易以名言然此固其一也夫覩河洛而思禹情也亦义也今而后登兹城者于世宗能无思乎诚使文武吏士体保固郊圻之意而殚谋以殿封疆兵之守者懐据依之便居处之安而竭力以奋武卫其在賔旅遡周防曲䕶之恩而各修厥职以供朝廷之事则庶几为能思世宗矣阶不敏敢因纪成以规焉顺徳府通判㕔记归有光余尝读白乐天江州司马㕔记言自武徳以来庶官以便宜制事皆非其初设官之制自五大都督府至于上中下郡司马之职尽去惟员与俸在余以隆庆二年秋自吴兴改倅邢州明年夏五月莅任实司郡之马政今马政无所为也独承奉太仆寺上下文移而已所谓司马之职尽去真如乐天所云者而乐天又言江州左匡庐右江湖土髙气清富有佳境守土臣不可观游惟司马得从容山水间以是为乐而邢古河内在太行山麓禹贡衡漳大陆并其境内太史公称邯郸亦漳河之间一都㑹其谣俗犹有赵之风余夙欲览观其山川之美而日闭门不出则乐天所得以养志忘名者余亦无以有之然独爱乐天襟懐夷旷能自适观其所为诗絶不类古迁谪者有无聊不平之意则所言江州之佳境亦偶寓焉耳虽㣲江州其有不自得者哉余自夏来忽已秋中颇能以书史自娱顾衙内无精庐治一土室户西向寒风烈日霖雨飞霜无地可避几榻亦不能具月得俸黍米二石余南人不惯食黍米然休休焉自谓识时知命差不愧于乐天因诵其语以为㕔记使乐天有知亦以谓千载之下迺有此同志者也顺徳府通判㕔右记归有光国家之制郡有守有佐贰佐贰则常因有事而増其员顺徳府故有通判一员其后复设一员责以马之政而𨽻其职于太仆寺自国初使民户养马议者谓虽行之而善犹不免袭宋熙宁保甲之弊法未为马之善政而先以疲畿内之民其后此法亦益弊不可复振而有官或以扰民反若赘疣然隆庆二年秋余自吴兴来迁今少司徒赵公以巡抚在浙过辞之赵公迺郡人为言此官于今唯以无事为得职余叹其真长者之言余病不能来明年五月始至赵公自司徒出董淮漕时尚在家见之其言如初于是余居邢之三月益有味其言之也盖河北之民困乆矣不当复扰以马之事苐奉行文书之外日闭门以谢九邑之人使无至者簿书一切稀简不鞭笞一人吏胥亦稍稍遯去余时步空庭槐花黄落遍满阶砌殊懽然自得而赵公又亟称前判王君之贤余既闲无事欲考前官姓名以识于壁因问王君行事无知者惟一老卒能言之谓王君于马政不熟惟闲居不捶楚人颇似吾君侯若求其有所建明抉摘无有也而郡人至今称官之有遗爱于民者莫逾王君余又自喜何以能比迹前贤抑王君之居此者九年而余以疎愚度不能容于世而老病侵寻不乆且告去矣王君名云衢字道亭山西髙平人以国子上舍来调嘉靖二十八年至迨嘉靖三十六年始迁润州丞以去余苏州崑山人其诸前贤之名阙于所不知故不书歴黄榆马岭记王世贞余歴三关返邢之内邱宿晨由内邱出南门异道而行可四十里得陂陀土山又数里转山足为黄寺使者当屯所也署踞寺门而庐割寺三之一前伏泉如济滙为池中有亭亭焉折而右度岭得大涧两山夹之中流泉铿然鸣巨石如象而黒者累累若下饮循涧可二十里得村曰米花度米花村数里得一岭始与泉左岭益髙忽下坠为谷若井然山类多土亡竒者稍可以田忽苍翠而耸出其背为障数阙可以架笔问之土人曰此所谓龙霄山也又穿一二岭乆之山益束而陿两壁陡上数百仞竒石挐攫争奋为下舆猿接萦纡乃上步数踬又可十余里山忽两却而辟成巨壑可屯数万人旁稍髙阜居民庐之百余家突起而垒者二其一寺据之其一曰宋家庄堡亦使者当屯所也堡距黄寺可六十里许其西北距黄榆岭七十里而遥西距马岭五十里而遥西稍北距锦绣堂岭四十里而遥堡绾之盖走太行要道也余宿堡四鼓乘月起拟之黄榆行五十余里类多大涧杂石低昻土山余甚厌之以其胜不能当龙泉半而亡何度一岭稍下山四却而辟其圆若规道欲絶者徐睨前旌旗如左元放破壁而入迫之得一间道仅容马两崖造天石色秀削太古水声淙淙不断蹙沸泡起中石辄韵旋转十余折仰视天亦随而迂回者色或青或苍或赤以山映之故泉益雄石益争胜中有偃石从数丈许衡半之其润可以碑过半里许始出崃崖复稍稍辟矣遥望右崖际天直走而西上为连城自然睥睨楼橹悬壁千仞中忽有泉注而下为柱得日若琼得空若琉璃无所得若白银下飞瀑絶陉左崖鸟道千折而上为关石竒秀万状余足数踣气拂逆然时时心语龙泉胜乃不能当此半几欲夺彼记语予之既抵关肩峻壁而胁大壑不知几百千仞关口一横涧涧之桥而度已度折右上里许得山顶以为山尽是矣既登而西北望髙倍屣者十者百者不可穷至目境尽而止信乎称太行天下嵴又云上党者天与党也归宿宋家庄堡以当祀纛还顺徳暂还大名又旬日复屯黄寺再之宋家庄乃上马岭马岭道近黄榆十之三险半之饶水泉杂石为足抵夕宿于关大风起轰殷若席卷三晋而东掷之海予卧石室中惴惴不能寐五鼓风息起閲西城关两山中断若噼巨灵斧者下视寥閴不见底为桥道之其西不可以旋马盖天险也已归正东见红日抺一线徐出巨甑千山若烧为凝睇者乆之戍者曰锦绣堂大率马岭类也而道小无宿所予乃命张倅行视申约束而罢顺天府重修候气室记申时行国家建日官以授时作事占步推测之法甚密而顺天治辇下其制特详每盛徳在木迎春于东郊先五日钦天监奏遣其属二人徃候气其布琯实灰重室畧如旧法随方占之以气发敛知嵗稔恶所司奉行以为常然其掌故莫得而详也府故有候气密室在东北陬嵗乆頽圮乃就空廒中行事一切取文具无有言修葺者京兆新城王公㑹稽朱公移书大司空请更作奏上报可乃以公廪之羡贸财饬工即故址为室若干槛二公能崇天道敬民事兴敝补阙亦足以知其政矣香山雪游记王衡余以前嵗游真觉寺订雪盟比连日雪乃鼓舞周季良同客尤伯固王元敬张伯新游焉甫出门目神外淫雪又弥甚遂遣童子归将幞被来而止饭真觉寺据浮图骋望间露石骨者随捧雪缀之饭已循堤行则黄日已逗云影中逺近诸山黛白错而东一山受晡日色独烂如丹霞惊睨者良乆比到香山且昏夜矣赖夹道积雪奕奕道余行俄而星见天井山僧报晓霁急科头起则千峯一雪冻云頽倚山头如醉玉人乃将诸子涉环翠亭雪径深二尺许从者几以双趺印之觞数行转而憩于碧云之余公墓平台坐林峦中眺雪颇胜已乃从旧道归则昨日之丝者茧环者化为玦矣因相与错叙其胜今雪毰毸欵舞且倦且骄旧雪晶明浩溔积矣而若不有试从卑望髙如钵和国人仰面不见山若登髙临逺则又身在净界视三千大千沙砾皆浄土也其封谷完其揣树密其印沙如鸟篆其附城郭若鱼丽其幕红寺衬落叶俄浅绛俄又淡黄种种作态可喜至于寒雁空横素凫旅坐暗泉界响老松低枝枯芦有声村火斜出于是间更有深致吾曹载髙檐帽披貂幨㡏奔车鞭蹇争相指盼以为山林入吾画图而亦知吾曹乃山林画图中人耶季良呌曰此致佳固安得不消之雪而弄之余曰噫嘻自古汗竹绣石簪笔技劔者等于朝雪而况雪乎子欲得雪而不消者则为玉为盐为絮为练种有几似矣而实非此欧公所简弃也且子宁粉増乎宁雪减乎傍一客应曰然雪则何必不消顾吾辈雅善消雪彼热肺肠子封帘守戸者吾犹得以顷刻之观傲之余曰毋人各有适子以徽之舟东郭履郑棨驴为至矣乎则风不出雨不出之叟亦能笑人顾谓伯固子第图之余姑为之记时万歴庚寅阳月六日也赵州重修尊经阁记赵南星赵州守王公先为临城令忠信㢘爱士民便之当事者以赵州冲剧自关西范公后垢敝难治乃以王公为守未几而赋均盗息诤讼鲜少州学有尊经阁欲仆拄之以木公欲修之而难其费㑹州民陈九洪掘井得银盌等物以告公以闻之观察游公游公曰择所用用之于是以修尊经阁其市物如民间之贾其役夫如私家之直督工者亦给饮食之费公每漏下四鼓即起视事至天明门外空无人矣日再至学宫巡观衆见公来益讙唿趋事始于前八月至九月而落成阁之前有敬一亭亦頽壊公捐俸僦夫匠修之后先功讫以报游公谓宜勒石以记其事公以属余余闻王政不外教养而养尤急故虞廷命官先稷而后契今天下之民屡遭饥馑而不讲于薄征缓刑之政弱者殍壮者流黠者掲竿矣游公约已厚下夙夜忧勤㑹所属被灾躬自行县问疾苦议振业之若痌瘝于厥身王公一钱不取于民俸禄仅充衣食而时出以纾小民之困夫如是而后可言教也不然闾阎之中愁叹怨讟此皆为士者之亲戚邻里也而徒饰宫墙起学舍欲人典于学絃歌礼让岂不难哉余伏处堪巖实赖仁贤在位以获谈经授徒无豺虎之患是以乐为之记重修恒阳书院记赵南星今天下郡国学宫之外徃徃有书院所从来乆逺矣盖当道者抡学校之秀而羣肄焉所为𢎞阐国家作人之意甚盛美也自江陵相国持权其乡之士讥之遂迁怒而尽毁天下之书院真定故有恒阳书院至是废至壬午遂改为游击将军之署壬子当大比士督学缺人上命直指汝南傅公摄其事得人为盛遂决意兴复明年正月檄府别建游击署而以书院还有司发赎锾七百余金中丞汝南刘公郡守周公司马陈公佐焉经始于正月成于七月重门之外为坊内为讲堂东西为精舍凡十四所讲堂之后为长廊有堂有厢后有水亭一如旧时之制又置田以资给诸生于是三十二城之名士皆至有文学造余而问曰今之教士不以道徳彝伦惟文词之尚如是则郡邑有学宫矣又益之书院是不过使诸生多取科第而损公帑劳民力倘亦可以已乎余曰卓哉吾子之问天下之无敎化乆矣然道固不废文词之所称者非道徳彝伦耶心㑹而身体之古教化在其中矣夫国家设科第以罗士士非此莫繇自致江陵故楚之贫诸生也繇科第进一旦而肆滔天泯夏之恶彼其䝉被国恩岂不厚哉为善者不尊显则名不彰为恶者不尊显则身不亡科第自荣非人则辱士在所自树耳盖己巳之嵗余读书恒阳书院当道者聘请阜平广文艾纯卿先生楚平江人也博学能古文平生慕李献吉之文章气节数向余道之明年庚午余随诸君子举于乡是嵗得人称盛多出艾先生之门者顷之先生入为刑曹丁丑劾江陵夺情事遣戌明年而废天下之书院江陵败后艾先生起为蜀开府余不肖生鄙小县自见艾先生而后知觉渐萌志意稍立故教人者不厌多方好学者不厌多闻时周公属余为记余既为述其废兴之故併记与文学问畣之词以明当事者作人之意爰勒石章用垂不朽其词曰万歴初载楚士柄朝猴冠而虎媚于昏㭬妖进直屏毒流天下帝欲其逋夺之所生于位宴处乡校腾讥绳以乌乌焉冯怒毁其讲堂无令聚议比于盗薮在恒山者竖以大旗为将吏府绵歴三纪人忘旧贯改作是仍傅公乃来持斧问俗兼秉文衡毅然举废片言立决数月告成顿还荣观中卷毕集絃歌有声恒山之阳云垂华采天宁昭明嗟夫已氏文不可偃永被恶名恺悌君子恊心作人福禄攸从庶士念哉必忠必孝为国榦桢重修神武卫公署记赵南星真定古恒山郡畿南重地也洪武初天下甫定分隶诸官军于鳯阳锦衣等卫厥后分封诸藩调神武卫为秦藩䕶卫至宣徳中革去䕶卫悉赴京师其时独有真定卫守土者上疏得请留神武卫于真定创建公宇宏敞深邃迄今百八十余年矣承平日乆武节日弛而绾绶者各有私第卫署任其倾頽遂为䑕坻螾坥不可忍视万歴甲寅春聂立中来署卫事入其门喟焉忾叹问其图籍则藏于吏胥之家至其最后西北有阬焉约一亩有半深三丈许盖创建时取土于此云立中遂请诸当道修葺之凡三月而告成堂厢五所六房仪门官库悉还旧观相其地势左右相頽乃悉铲其赘土以纳之阬而阬夷徃者卫事抏敝日甚一日几于搏手不可为自立中至而千夫长百夫长咸自濯奋愿知屯粮之催征委任得人而逋负悉完卫军之徤讼者嗼然不敢动簿领委积多年沈阁者今皆消散无余矣繇斯以谈安在卫事不可为也则立中视公家事为其家事也今夫人之作室者有地形唯隈而不为平治者乎有掘土为阬而不填者乎歴时之乆至百八十余年者乎无论于形家言为凶即睨视而念及之有不能一朝居者昔鲁叔孙婼所馆虽一日必葺其墙屋汉郭林宗每行宿逆旅必躬自洒扫此皆传舍也而不肯茍处矧其出政临下之所而阬堑在侧至于数世又任其倾頽而不顾尚望其挺身跃马建功于塞上乎非立中至则将不复有所谓神武卫者矣立中定州之世指挥也少而业儒经术大通以父命袭职立中威仪棣棣志芳而材骏见武弁摧抑日甚有以自守不为非礼调俗尝为蓟镇守备其观察戾人也以夙却害之仕三十年而犹绾卫符彼仗钺登坛者皆何人哉立中属余记且问堂名于余余命之曰徳义堂其説在赵衰之称郄縠也立中有其风焉饶阳县重修近圣书院记赵南星异时天下郡国徃徃有书院而饶阳有近圣书院嘉靖丙辰令张公仲孝所建也隆庆丁卯邵公型修之万歴初江陵擅政尽毁天下之书院而饶阳以僻邑独存辛丑翟公燿再修之壬子关中万公下车未几即至其地芟草除薉而入睹其頽圮之状嗟叹乆之时嵗向暮矣越明年百务就绪上下交孚乃议修书院首捐俸百金令出而士庶响赴输者忘费作者忘劳凡五閲月而告成㕔事三楹后为尊经阁傍为号舍二十间闶门屹墉廖朗岑寂可以盪懐可以凝神公乃抡邑士之秀出者聚而共给之约期㑹文而指示之时时为讲身心性命之学邑士闻所未闻骎骎兴起邑之老先生奕菴路公余所厚善也学博严君心师王君以徳李君服周命诸生田播屈允直陆文邃李芳春持路公书来求记余每叹今之世可谓极衰何以征之士大夫以讲学为姗笑曰古人未尝讲学然则孔孟程朱与其徒讲问者何事耶或又曰古人之言备矣不必更言夫古人之言今人一一行之则可也而率咫之不行又禁人勿言不亦惑乎春秋时周大夫原伯鲁不説学闵子马曰周其乱乎夫必多有是説而后及其大人大人又曰可以无学无学不害春秋去古近其朝㑹聘问未尝不讲礼也其䜩㑹未尝不赋诗也其动作威仪未尝不言敬也而犹曰无学不害盖以载籍训典为学而不求之身心性命故也矧今之时敎士用人皆茍且益无所用学是以臣纪士风皆壊勦袭记诵可以取青紫其髙等者一旦而颉颃公卿故不贵贵少而得志发种种者可厌也故不长长人生都华膴多金钱耳何以仁义为故不贤贤不贵贵不长长不贤贤大乱之道也今朝野皆然此不学之故也倘士大夫不以讲学为姗笑而勤心从事焉则君子日多风俗日厚国家生民有攸赖而天下可治万公之为饶阳敎化大行闾阎清美上下逖迩莫不颂服此讲学之效也夫欲为良农者必讲于谷造之宜欲为良医者必讲于鍼砭之术欲为君子者必讲于圣贤之学内之以修身外之以救世无出于此者书院之修议者鲜不以为非此时之急务修身救世无时非急务者此时为甚非万公何足以知之哉满井游记袁宏道燕地寒花朝节后余寒犹厉冻风时作作则飞沙走砾局促一室之内欲出不得每冒风驰行未百步辄返廿二日天稍和偕数友出东直至满井髙栁夹堤土膏㣲润一望空濶若脱笼之鹄于时冰皮始解波色乍明鳞浪层层清彻见底晶晶然如镜之新开而冷光之乍出于匣也山峦为晴雪所洗娟然如拭鲜妍明媚如倩女之靧面而髻鬟之始掠也栁条将舒未舒柔梢披风麦田浅鬛寸许游人虽未盛泉而茗者罍而歌者红装而蹇者亦时时有风力虽尚劲然徒步则汗出浃背凡曝沙之鸟呷浪之鳞悠然自得毛羽鳞鬛之间皆有喜气始知郊田之外未始无春而城居者未之知也夫能不以游堕事而潇然于山石草木之间者惟此官也而此地适与余近余之游将自此始恶能无纪己亥之二月也游红螺崄记袁宏道从葫芦棚而上磴始危天始狭从云㑹门而进山始巧始纎水始怒卷石皆跃至铁锁湾险始酷从湾至观音洞乆而旋竒始尽山皆纯锷划其中为二壁行百余步则日东西变数十步则岭背面变数步则石态貌变矣壁郛立而隂故不树瘦而态故不肤亦不顽蛟龙之所洗涤霜雪之所磨镂不工而刻其趣乃极窦中多老衲或居至八十余不下闻客至则竞出观导者曰老未见冠履也问为青曹则曰是余宗主笑而合其目亦如余之见此山此石也山中非採药樵薪人不至故不着竒僻之士游小西天上方者日取道焉而遗之睫前是可叹也已游房山记曹学佺万歴己亥正月立春予在都门纵观灯市因与陈参军道源出卢沟桥西折之房山县早间千百成羣观听喧杂忽入幽僻则萧然形影相弔也夜始抵县路迷无人可问到亦无一人识投逆旅舍食讫闲行斗大一城半为山根月色皎洁积雪地上是去京华未百里正上元之初夜也人家皆闭门有三四人酒酣击鼓歌唱于市以为狂忽覩客诧异目摄之予亦趣旅舍主人曰归何迟城中夜深有虎饲人客不知耶又山㘭徃徃龙蛰闻人声触其怒必震起予相顾咋舌此光景梦寐所不到也明日问入山之径无人知者有老叟佣于寺愿为向导出城行六十里所过村落曰瓦井曰天光曰孤山口皆与山势为升降人屋上结茅盖以石皮冰熘挂檐间不絶涧傍有残冰马啮之解饥渴无卖浆之家马上食所携饼饵而已孤山口始有一翁迎客入致敬叙杯酒聚村人看之过则崇山如环幽溪如带时时涉溪沿壁践苔扪萝乃至山麓有一菴焉为诸峯所覆如狻猊之昻首也客始休车马结束以入乱山巉岩两壁相距中开一线鸟道盘旋五里至石梯梯即巨石五丁凿为坎仅容半跬髙数百磴左右两铁絙长百尺山巅下垂陟者縁之手足分任其力盖左迫无极之岩而右临不测之渊矣梯尽处有小菴可憩折而东北可一里至山门入门始昻首见诸菴纵横稠叠处于悬崖峭壁蒙茸之内如鸟巢然所谓禅栖也独上方寺正中如负扆以居蹑千百磴始可到傍有两磵流下闻而不见水其上有冰封之耳又东折而徃则连嵓层隂雪堆未化独有古柏青青龙蟠虬舞出雪之上其嵓轩掲如仄竒秀如云穿注如蜂房燕垒嵓下有泉深三尺广倍之面一平台又十倍之相传开山时有龙占此禅师叱之避尽挈其山泉以去师飞钖击其尾留泉仅满斗今山即名斗泉也山下有洞尚隔一山説者以此山空腹寺径达洞然人必自其上行上行必径前峯孤圆突兀形如摘星望之甚惮陟亦可至峰半可頫诸菴巅亦劣平尚不见洞又下五里入洞如一城僧家依洞为窟石牀茆扇可掬为客煮茗初不有水以葫芦繋腰至洞里取水曳之出入寻缚枯藤为炬鳞次而进第一洞犹𨼆𨼆见影二洞以内即黯黒无光三洞是一小窦围可三四尺深五六丈伏地匍匐束身蛇行即僧所曳葫芦处也入三洞倐髙广燎炬不见顶傍有一潭石蜿蜒如双龙状其中圆光如珠于是取水焉抵九洞无路有穴如井入者后人蹑前人背丈余复空濶但雾气蓊塞履滑衣湿不易前进至十三洞路尚不穷云过此无竒兴尽返矣大抵中以一曲为一洞十三洞约有六七里洞中之石玉白镜莹剷为琉璃踰寸明彻其境之最着者曰莲花山片片如青莲瓣曰龙虎宛肖龙虎曰长眉祖师兀坐岩畔眉脩然垂曰吕纯阳俨然具道者衣冠曰石塔层层笔立曰石钟鼓叩之作钟鼓声此非歴三洞穿窦之苦不能得也又其最着者曰须弥山一山甚大行良乆难尽曰雪山猋如积雪扪之若刺曰万花楼山之上有重楼焉以雪为地吐花如灵芝者数万朶曰仙人桥跨青溪而渡曰十八罗汉为脩短欹正各状貌曰接引幡从顶倒悬缥渺若拂此非歴九洞入井之危不能得也出洞之后依然天光逈若隔世惊喜异常明日下山复从孤山口支径之小西天小西天者即石经寺也寺在絶顶天然成洞洞藏石经故云其东西两峪俱有寺两寺若张翼然由寺至顶尚五里而遥无不因山为径矣山腰有亭又有石井上之为洞者二又上之为洞者二其东为小洞者一祠火龙而邃有泉濡濡出西折而上又为洞者一再西为大洞者一即石经堂也形方如矩平视如幔顶中奉金身如来修丈余跣而端立足踏石板下藏玉匣金瓶贮舍利三颗东北壁上嵌法华石经一部西壁为杂编有白石柱以竖四隅若撑其顶洞之底复有二洞不可测识总之七洞皆藏石经也石经版约方三四尺层累相承以洞口窥之有煖气袭人但石扉封固不可开开则有风雷之变攷碑记自北齐至隋有沙门静琬发愿刻十二部经藏之此山后其徒续成之歴唐宋辽金功始成其半在石洞半在西峪之寺塔噫真稀有之事哉首善书院记叶向髙首善书院者御史台诸君所创为南臯邹先生少墟冯先生讲学所也额曰首善者以在京师为首善地也二先生语余为记余曰记讲学者必其素常学问之人髙不知学何以为辞二先生固强之余乃言曰古之所为敎学则庠序学校尽之矣当其时里党之习师儒之所修明舍三徳六行五伦之外无他物也自孔门之学兴于洙泗始言心言性言道徳仁义而其指归不出于孝弟时庠序学校废而贤人君子之有志于学者始欲得圣贤为之依归以共维世教于不坠其上下之相为补救如此汉唐以来以杂途词章取士置徳行伦常于不讲至宋而濓洛关闽诸儒乃复绪邹鲁之㣲言转相授受鹿洞鹅湖始有书院以聚徒讲学亦杏坛之遗意也明兴设科罗才虽取词章而学宫功令载在卧碑者一本于徳行至以明伦额其堂其大指与三代同而末流之弊逐功利而迷本真乃反甚于汉唐贤士大夫欲起而维之不得不复修濂洛关闽之余业使人知所向徃于是通都大邑所在皆有书院而京师独缺欲讲学者率寄迹于琳宫梵宇黄冠缁流之所居而无一敬业乐羣之地盖二百余年于兹矣夫大学之道明徳新民归于止至善其释止至善首言邦畿千里惟民所止其重邦畿如此而要其所止又不外于君臣父子之伦盖圣人之教人明白显易不为奥説渺论又如此夫惟君臣父子之伦明而后朝廷尊朝廷尊而后成其为邦畿可为民止故曰商邑翼翼四方之极非他之通邑大都所得而比也二先生之惓惓于此举意念深矣吾闻邹先生之学深参黙証以透性为宗以生生不息为用其境地所诣似若并禅机元㫖而包括于胸中冯先生之学反躬实践以性善为主以居敬穷理为程其识力所超又若举柱下竺干而悉驱于敎外要之于规矩凖绳伦常物理尺尺寸寸不少踰越与世之髙谭性命忽略躬行者大相径庭则二先生师世淑人之模范又无不同故凡谒邹先生者盎然如太和元气之薫蒸疑游华胥之庭其见冯先生则屹然太山乔岳生仰止之心今合二先生振铎于邦畿又适值圣天子道化覃敷统接尧舜一时名流济济如龙源钟先生辈相与于喁倡和共明君臣父子之伦阐皇极以示㑹归使凡有志于大学者毋以至善为荒唐而唐虞三代之治可复还于今日则其所补于世道岂浅鲜哉徃徐文贞在政地好讲学朝绅借以为市江陵矫之至尽毁天下之书院使世以学为讳余愧不能为文贞奉二先生于臯比而幸与之同朝时聆其謦欬又读其论学之书目覩书院之建未尝不忻忻然有执鞭之愿世得无执江陵之见以诮余乎余亦甘之矣书院在大时雍坊十四舖贸易自民间为赀一百八十两皆五㕔十三道所输经纪其事者司务吕君克孝御史周君宗建以天启二年月日开讲是为记重修三屯营城记戚继光国初捐大宁藩封界乌梁海为内属赖障辅郡莫重蓟镇初镇桃林口宣徳初移于狮子谷天顺又移三屯营去喜峯二舍矣营曰三屯忠义卫三百戸屯地也属迁安县西百二十里左山海右居庸而绾毂其中以要贡路示重非拥武卫北城何以张形势而抗威稜哉旧城庳薄而隘南有垝垣为韯杀营即移镇府所茇也二营间有阛阓每以无城戒暴客而屯戍非土着两防空营以行虽名重镇虚亦甚矣遵化县去此五十里忠义三卫一所附之而此惟三百戸势轻不足以犄角镇府麾下移兵饷顾抱檄印于卫非所以尊统驭而急御侮之完筴也自嘉靖以来是镇益重隆庆二年乃以余总理之边垣孔亟经营六年次第就绪二营阛阓日壮而全镇之衆常练于此弗足以容戍者病之乃谋辟城于制府刘公巡抚杨公当上即位诏増饬边城二公因得所请适少司马汪公閲师而以移卫谋之公于元年条其便冝制以忠义中卫移之三屯城内其掌印佐贰巡捕指挥及千户经歴各一佩印赴之旗军春秋践更而有警悉至遂置卫増营及缮建公署百废具举旧城益不足以居之矣乃于二年秋规外地而善其址三年杨公为制府王公为巡抚辛公为兵备胥襄工于三月撤南垣而环南营以围之凡五百五十七丈髙二丈五尺加五尺为雉堞而广半于髙址广四尺有余门三南曰景忠东曰賔日西曰巩京其谯甚丽而闉次之徂暑外完秋甃其里上下有埤以为之防次年春二月乃缮旧城凡六百一十六丈表里髙厚悉如新制冬而毕役正北为重阁尤雄于丽谯角楼凡五丽视于闉旧东西重门于上为楼台神祠下旁各有开便门周城水洞有二敌台有九环以牛马墙列孔以备睥睨东辟场以积茭藁从衡五十丈其北有聚星堂为东路诸将所属西则閲武之场旁隍辟十丈长二百丈以益之其堂台昔庳陋余新建而髙敞焉诸将之厅事有五兼之路西来者盖亦可寓矣前为车营四百二十间凡制甚具所费公帑仅六千余金它皆操竒以佐之而城内外所创营房八百余间若保河河南南兵辎重诸署及守备司滦阳驿督府行台并诸馆祠不出三年一切告成或有疑其制多异而因军正以请业已乐成则谂之曰凡堞战格利用御逺若钩援薄其下而頫眎出击为艰乃于堞址亦创睥睨如悬半霤可藏身而頫击水且从之下以外杀孔多势分而注坚瀑落内则迤丽鳞次如级视彼内势直而水专注其土善崩外因以倾者殊矣凡池有隍髙而涸也其庳者为濠堑故隍多复而险以夷乃因其势浅七尺而深三文其广六七尺不等又以北川东走势不环抱完固而于东门外下髙就卑引以十丈湖其长三百五十余丈深仅七尺以所出土为堤莳以桃栁上下二梁以跨之留土中为亭环流植荷而为将士休沐地或击楫以游焉凡边障无北户旧为门三而已直北经涂有岑楼居钟鼓金木相尅多水火灾乃于北台旁级左右共制四室如城门状及所塞旧门各虚其内如北制皆为武库以藏戎器简书伍符避水火也又留旧南谯悬贡鼓岑楼独悬景钟跨通衢重关金革和鸣达于四境登而眺之楼台署庙聨以阛阓绣错而翚飞谓之锦城可也嗟夫城制本鲧以防水后用蓄衆乃藏窃闻之古人矣城者盛也所以盛衆也衆则益之不展曷以盛诸城者成也一成而不可毁也制未曲尽而孰保其毁乎故余九年于兹东控辽左西䕶陵寝为台一千二百有余里凡五五标十五营皆为保障计于以重封疆而卫社稷也兹奉制抚诸道之画幸有余日及此敢不毕心力借将校百执之劳而遹观厥成于重镇乎凡我同事既保我圉而无罹于锋镝则此亦可以忘劳矣军正敬诺䥴之而示三军且次执事于碑左俾来许之毋忘是劳者千百世巩神京而控藩衞却游骑而固牧圉戎亭息警斥堠销烽而凛乎安不忘危之义则筹边之要胥在扵此矣束鹿县新建滹沱河祠记孙承宗余郡二十州邑而半以水患鹿城滹沱之冲患更厉盖臬守大夫日为虑而长吏半从泥淖中顜画畚插有年矣歳壬子余持节过城下则民庐没废什可三四明年则牙舍日舣舟而出且支木以步于时有迁城之议袁令君固不可曰南北不百里谁为汤汤安流而祈宁土者既上其事于参知解公则为髙其卫城之坊夹埤树万桞亡何水大浸日遣舟出诸溺者而城恃以无恐然从坊视城如盆盎河伯环坊而浸者遂至漂簿书没民庐父老相率请令君就髙阜令君曰小民越在泥淖而吾髙阜以居乎乃绘图持上参伯条次修救数事得还报次第布之于是开粥场筑冬生院成梁于隘成舟于濶成水车于潴凿坊凘渠以达内浸于旧壑而断西北之支河越明年三月渠且成参知公实临视之晧晧旰旰闾几为河也公骇叹泣下诘旦又引咎拜祷相其湾曰是可导而南又指其冲曰当筑宫其上以祀河伯更发金为抚济院百庐以待诸露宿者越月而祠成又越月而河南徙可二里许又越月而邑士庻击牲享河伯欢唿祠下拜河伯之贶颂参知公之格神也于是冯孝㢘冕次其事来言曰公之格神凡以为百姓神之贶公凡以公前后所赈捄捭明府请无不得殚其心而既遥厪之又躬临之是宜章厥绩以嘉成劳耳余谓灾亦何常备则冯人不备则冯神河之竟南若更北也不敢知乃余所知可凘凘之可坊坊之即蛟骋鱼沸地不得宁而必躬必亲以捄之使小民不冯神而冯人今天下三事而下辄攒眉于不可为独监司守令若可为而间诿諈于不为故下有灾而令不以闻令有状而上不以听即姑闻姑听之议蠲议赈而死徙过半矣乃若交相图画至厪前矛于河干而亲为指授方畧其谕慰父老绥奠溺人备极笃挚然则川灵受贶而浸宅康庄惊波方轨也岂非仁人之效哉昔汉武沉璧挞石而咎河伯不仁王弇州过郡曽曰河伯不仁长吏佐之嗟乎余不敢谓天下有不仁而吏岂其神而不仁今余郡有仁吏神终烦我长筊乎传称与溺人宁溺渊然则不仁甚于水也余愿吏吾土者为仁吏土即溺不溺矣重修横堤记孙承宗北之河九而滙于蒲隂者三曰滋曰溏曰沙嵗领秋潨迳博陵歴蠡吾入于邑距城南可三里而从岸瞰城如眺盆盎一不戒则弹丸宛在水中其毁民田庐遂以波及于濡其一时跄踉号唿不翅兵荒而异时诟租追逋涂莩沟瘠姑无问盖王弇州行部予邑曽从吏民号睥睨中其寓书于中丞正予邑监门图也今上丁丑则维扬冒令守愚徧河东西为堤且力请于上得坊邑以南曰横堤起延福迄塔儿头可七里许又三十年晋陵钱令春续为堤可三里许遂及于留祥左其后河益壅溢益且逺深盖庚辛壬癸水溢者再于时清源周令之藩既身从畚臿泥淖脱民于鱼复倾槖而僱役大筑之日佣二千有竒凡八日而竣佣可二十千费制泉七十千有竒计当中金伯盖三老洎诸佣咸曰明府不难出俸钱食我卫我吾侪其敢念四支不力于役假令以调起丁佣当十倍其费而坚厚不复如法是役也力省而成速功坚而民逸无问城无鱼沸室无蛙沉而留七十万钱于民间亦足以起翳桑敦望杏予始叹㢘吏可为也㢘吏饶胆知眡帑藏秋毫皆可为民用而不自为用故不复攒麋于不可为夫周令饮髙阳一盂水耳俸入几何且以治坊予澡发事几令其强力有为若冒若钱无不㢘智如公然予观公精敏雝和当偬剧逌如也盖有逺局焉向从公于风雨蠛蠓中人正见其恳恻忉怛非复世人嚣然噉名者殆㢘吏也仁人也弇州之述民言曰旁邑踵困无所移食乃或曰可活变也嗟乎昔谓民之于仁也甚于水予谓民之于不仁也亦甚于水乃从阖邑之请勒其事于珉而告后来曰㢘吏为仁人云髙阳筑车道口记孙承宗邑有两大水其南滙延福带蠡而北与我共东折而又北曰白洋当濡渥虞丘之交我与濡共与我共我得为备与濡共濡尝掣我肘不难我为壑又不难我为即地逺濡而且欲壑我待潴盖邑隶濡虽强有力如冒公亦不得徤执而畏多口间或田不必趾塍不必目即濡长者非有意督过之而或不能不格濒白洋有河曰潴龙逆而南可二十里或曰髙河之遗也嵗乆而壅渠不受滛潦而洩洋之水于两岸于是嵗发民夫防两岸合之可五十里费以千百计犹若束㣷而愳不羁乆之两岸不时筑而河嵗决嵗毁我庐舍若禾稼又以千百计粮逋民流长吏竟格于濡有口者末为计乃其横可五十弓而受名车道口者足捧土塞也钱明府梅谷来履亩眡髙下察原委顜利害进父老属曰与鱼吾民而嵗无算费者孰与以百趾塞而无㕡吾土又进濡有口者属濒河而田若隘逺我广近即妨若将复计广隘而若顾无妨也遂不两旬而车道堤成或又曰是且受南水将不便南者公熟顾曰南水北者北水当仆逆而南予自为南计耳是嵗全民田庐无算河之经麦且有秋遂入其地乡校供诸博士弟子费而十八疃之民欢唿额手佥谓不勒贞珉乆且罢于有口者董生恪来问记嗟乎水诚予邑一大利害也屋熘妨人人犹患之而况邻之壑然我非垣四土而家眡氓其孰以断是役也省物力全民田苏㷀孑绌豪健大而能综明而能断皆可为后人法徃时延福横堤冒令曽为我争命于蠡数十年水不浸城下今洋之水得钱令安流而东北邑之半不至嵗为鱼盖两大水得两公而安然则利害兴除岂不以人哉堤白洋之南曰唐以宋唐公介令虞丘成也公风裁如唐而详练周慎不知唐何如公其塞车道口盖补唐之缺云己未马家河弃故道东决一支从潴龙河入白洋遂开车道口以出南水盖河从故道入白洋则白洋水南溢潴龙而此口可塞河弃故道而东入潴龙则此口可开杜令议为水门云干坤北海亭记茅元仪有亭巍然在江村草堂之后而知止居之傍覆以茨涂以垩栋柱榱楹以及薄栌杗靡不曲弱不中程撬以为垣仅仅蔽风雨而长江大河之南北靡不仰而颂曰此北海亭也创于侍御公以之训伯顺寒暑燥湿于是者三十年成进士去伯顺又以诲其子石卿石卿寒暑燥湿于是者又几三十年举天启辛酉畿内第一人当吾乡魏子孔时为行人时尝䇿蹇访伯顺于江村馆于是时有唱和吟咏传于时是时石卿犹为诸生伯顺亦郎民部及石卿膺乡荐伯顺同余叅髙阳公军事石卿徃来于辽亭遂窅无人而行人为给事中数年矣逮于珰其子子敬行乞过伯顺伯顺之太公复馆之于是子敬日夜号太公为不食也而所逮左中丞之弟若子亦继馆焉伯顺抗时归周吏部之客朱生以吏部逮过谋于伯顺亦馆焉当是时珰有最暱䜿后雉以殉者曰李朝钦家亭之左不数百武而司事凡诸君子之逮皆有力焉恶其庇之者屡欲以中伯顺而天竟弗与也使珰祸犹未解无论张俭之壁终破北海覆巢岂待孟徳哉余幸不死于珰而为颂珰者所厄复偃于其中者三载尝为范阳烈士咏有曰奋腕招义徒倾家竞相从张俭徒壁蔵箕踞笑孔融轊车未出门累囚已及宫张俭徒一人孔融易为功天下之颂北海亭者其歌之畿辅通志卷九十八畿辅通志钦定四库全书畿辅通志卷九十九记本朝宗学记果亲王粤稽唐虞以元徳显功垂光奕世号称元恺者皆高阳高辛之世冑及周文武谟烈光昭左右承弼之臣勲在王室纪于太常半出宗姓成康之际以六卿上兼三公者仅六人而姬姓居其五见于春秋内外传者若子臧若国侨若羊舌肸若季札高世之贤大抵多周裔也盖世运之隆贤者多生于上岂惟隂阳五行之秀气所藴钟者异哉其观感于皇极渐摩于教化牖迪于师友者既非士庶所得同且凭託世业俯仰寛然无衣食之计以累其心无樷细之事以分其日力其务学也专其成材也易故性资杰出者所蓄尤深闳而愽逺也我皇上圣徳天纵通贯三才躬履至道以为大小臣工中外士民之表仪敷天之下莫不翕然从化重念我宗室子弟尤教育所宜先特谕立东西二学于禁城之左右自王公庶位以及凡有属籍者其子弟愿学则入焉即周官立学于虎门之外以教国子弟之义也伏读圣制以劝学兴行谆谆戒勉务明于礼义亷耻之根源即洪范所称皇极之敷言是彜是训于帝其训也立教之方以逺恶从善为本而稽经诹史以及学书习射具有程式即师氏保氏所掌三徳三行六艺之遗教也日有讲授月有课春秋有试五年大比髙等量材授官下者申教三年历十有一年再试而无改焉然后屏之学而归其家使族长保受之即乡大夫兴贤兴能简不率教者之法也典教之官其正其贰皆取诸宗室非学优行敦者不与分局而教者亦如之或选于羣士或择于诸司复董之以翰林侍从即大司乐所掌之学政必有道者有徳者乃任以教事是也我国家受天休命自太祖太宗世祖圣祖以来本支繁衍至千有五百余人系籍宗学者凡二百余人而能自择师肄业于家塾者弗计焉兹非世徳绵洪积厚而流光之验与凡我子弟幸生重熙累洽之余隠藾先业俯仰寛然身心无累羣萃于高轩广厦之中请业有师讲习得朋书册纸墨之需食饮膏火之费皆取足于官中不索而自得之于斯时也尚不能恭承圣主敦叙宗亲陶冶曲成之至意而玩日愒时自安于游惰尚何以归对其父兄而自託于朋齿乎歳秋八月余䝉㤙领宗正事凡春秋拔试及五年大比实主其髙下黜陟故列序科条而究宣其义使学正以下与闻教事者具知所法守而我子弟益兴感于祖宗积累之深圣主教思之切是训是行日有孜孜茍非下材皆可谨身寡过以自効于百司庶府之间而性资杰出者材达徳成将有如古人之可纪者焉俾海内向慕以为近天子之光而㑹其有极归其有极以为中外臣民倡者自我宗室子弟始则余亦得借手以仰答我皇上委任责成之重也夫户部公建和硕怡贤亲王祠堂碑记果亲王惟皇帝嗣大厯服擢任英哲以亮天工稽古之道揆时之宜首以和硕怡亲王总理户部事盖王忠孝性成才徳越衆久注圣心故涖政之初即寄以股肱心腹内自宫卫朝廷百司庶府纲纪之张弛外及薄海内外吏治之得失民生之利病凡有谘询王必竭诚无隠见诸施为立有明效而畿辅营田及江南水利专以属王兼赞军谋运筹帷幄凡疏川建隄营田筑堰赋车籍马组练馈饟皆与户部聨事出纳竒赢勾稽调拨奸弊易生而难辨故俾王统焉王因事制法决几应变曲当其宜用能仰承徳意俯顺民情官司易于奉行黠滑难为侵蠧由是衆心恱服遐迩同声王薨之日天子特谕宗藩支属文武百僚遇丧祭之期以班序哭凡在列者莫不诚心悲悼而户部僚属尤不能忘虽私居羣聚语及于王辄唏嘘感发哀不自胜盖奉令承教深识王心而被徳者渥也天子崇徳报功特重易名之典赐谥忠敬诚直勤慎亷明怡贤亲王创立专祀春秋时祀以妥王灵复谕内外直省有欲建祠展祀者听其奏闻举行于是户部僚属踊跃趋事惟恐后时建祠于内城正阳门之东偏地势爽垲规模宏杰寝庙庭庑斋庖堂室隆崇深广布奠展事设仪序衆绰有余地经始于雍正九年三月十三日落成于十年六月二十一日㑹余以非材叨冒恩遇兼总部事卿贰诸司合辞以祠碑未立请记始末余窃惟王之元徳显功载在御制碑文及建祠特谕者兼综条贯靡有缺遗矣无事更为敷陈惟是自余躬理部事然后知王谟猷之深逺条理之精宻凡所更定皆前未能详而后可为法者观一部所设张而八年之中所以辅成圣治者具可知矣王之才徳盖川岳所挺生祖宗黙佑俾作辅于盛代者而圣上于王一无所试之日灼见其任重经逺之材知人之哲盖前古所罕见也抑王天性慎宻劳而不伐而圣主于王身后亲制神道碑褒嘉痛惜兼颁谕㫖俾王平生忠绩昭揭于天壤将与诗书所称帝臣王佐同光竹帛窃谓圣心如天曲成万物而不自有其功又前古所罕见也故因立祠碑特阐斯义使凡为臣子者皆知所以自朂励焉工部藤花㕔记果亲王岘山之名以羊叔子杜元凯而传永柳间谿谷以柳子厚之文而传其他观台楼馆池亭宅舍之垂声于世者非依于其人则託于文与诗葢人则以徳以功各称其大小以为显晦而文与诗亦附于古人立言之意舍是三者别无可以逾逺而存之道也京师土宜藤花易硕以蕃且多歴年随地皆有之而吏部之藤花独以有明吴少宰匏庵手植而传遂以名其㕔巨人魁士争为记铭诗歌以称述之思其人而爱其树殆人情之不知其然而然者欤工部堂西北隅治事之㕔亦有藤花根盘枝纠数百年物也而自昔无闻焉不知其始于何代植自何人余荷圣恩领部事有年屡过之未尝经意今年八月重葺是㕔乃约而记焉尝考自秦变成周六官之职至周隋间始依古而复行之及唐定为六部自是以后未之或易但周官冢宰之职或归于政府或散于他官而工部所掌则时地利奠川泽典制六材整齐百度与古无异也匏庵当日特以清公恪勤谨身率属其流风余思犹歴久而不忘矧今二三君子躬逢我皇上励精图治百度振兴倣周官稻人之制营畿辅水田表原隰修井法凡海内大川旧防支河新堰有可以备水患益农田便商旅者立发帑金修筑开濬城郭衙署仓厫学舍完葺增建所在聿新凡兹大政工部皆与议而剂度焉二三君子幸际昌期信能精白一心尽忠勤于国事则贤声将逺过于匏庵而兹花之名亦且自是而广扬于衆听矣愧余不及古人之文乃具列斯义以相砥淬俾治事于兹㕔者有所观感而兴起焉是为序勅建明懐宗思陵碑记金之俊尝观古今治乱之蹟邦国兴替之由使后之人得而考焉以为法戒者其义莫详于史大约国之兴也创业开基之君莫不有应天顺人之举积功种徳为累叶之所凭借其亡也必末年季世之主或天资刻薄残民以逞或闇弱昏庸太阿旁落或甚而纵慾败度灭裂纲常种种失徳难以枚举皆因自取灭亡之道即国祚之修短不同而覆败相寻异世一辙书曰与治同道罔不兴与乱同事罔不亡非虚语也我皇上聪明睿智典学惟勤涵泳六经之暇尤研精史书举前代之是非徃事之成败靡不溯原穷委一一究其指归而于明朝兴亡本末更了如指掌于是深晰崇祯帝之所以失天下者厥咎有在非末世亡国之君可同年而语也但当年既无实録日后虑多传疑每厪睿懐之悯恻于顺治十四年二月内爰谕工部立碑表章恭绎天语一则曰明崇祯帝尚为孜孜求治之主秪以任用非人卒致冦乱身殉社稷再则曰若不亟为阐扬恐千载之下竟与失徳亡国者同类并观于戏宸鉴及此不能不令人低徊叹息颂我皇上明并日月发幽光于己沈徳迈兴王昭公评于隔代真前此纪载中未有之盛事也兹工部遵谕礲石既成皇上特命之俊为文以勒之碑系故明累臣矢殉沟壑幸遘永清之㑹再续余生既捧徽纶而感涕益惊専命而徬徨以谫陋昏耄如何能追阐遗徽俾副皇上表章之盛心然不敢不就见闻所及谬述其概以窃附史臣之职也按崇祯帝本以英敏之姿潜徳藩邸继膺大统当即位之始正逆珰煽乱之余中外危疑独能不动声色剪除大憝如秋风振藁因目击人心蛊壊尽属如醉如梦之流法纪废弛酿成不痛不痒之习锐意更弦勐图法祖宗恤民隠畏天灾尝蔬食布衣痛自贬损讲幄之咨询不辍平台之召对屡勤一段宵旰靡宁想望太平之意诚有如上谕所云孜孜求治者假令当日有先忧后乐之臣同心一徳匡济时艰小康犹可坐致即或中材之佐警戒绸缪尚得弥缝嵗月其如恬愉积玩贪黩成风下吏之精神专用以鑚营结纳大僚之好尚唯在乎位髙多金以致民穷盗起然发难之初不过西陲一隅亦何难以国家全力制之而上下相䝉以贼为讳歗聚之势日炽月盛攻城掠邑有同破竹然后举国张皇纷纷议选将议抽兵议加派议设总理总督重臣临渴掘井毫无成算以言勦则挫衂屡闻以言抚则招徕无术至于骄兵悍将反借势狓猖为䕶身符来不能御去不肯追遂蔓延流毒秦晋楚豫巴蜀暨大江以北所在骚然而朝端之上方争洛蜀之党日搆元黄之战厝火怡堂独以贼遗君父忧间有一二耿介特立之士以公忠体国为念又徃徃不安于其位一时内外文武事权在握者无一实心办职之人矣致令仁明锐治之主不幸而丁中叶陵替之后起弊扶衰万难措手兼之孑然孤立于上四顾盈庭茫无可倚譬如尫羸之夫病之初中尚在肤膜腠理之间中医犹能按衇而治及耽延日久深入膏肓虽有卢扁救疗安施岂非天之所废莫能兴之而人谋不臧适任其咎者邪考史传所载凡末季亡国之君覆车之辙崇祯帝并无一蹈焉乃身殉社稷不引天亡之言亦綦烈矣于戏伤哉有君无臣贻祸邦国竟若斯哉此明代往事之可为痛哭流涕者也我皇上深用恻隠而欲急为之阐扬是即孔子当年作春秋之心褒贬出乎至公瑕瑜毋令相掩俾天下后世读明史者咸知崇祯帝之失天下也非失徳之故总由人臣谋国不忠所致庶使后之为人臣者悚然知所戒而后之为人君者亦知慎于用人也然则煌煌睿谕明乎制治安邦勿玩小冦而弭冦必以安民为本安民则又以知人为本此非直昭一时之信史实着万世之常经盖永为君若臣之宝镜云金忠洁公祠记王崇简今上御极之九年十有一月内三院传奉上谕明末冦陷都城君死社稷当时文武诸臣中岂无一二殉君死难者幽忠难冺大节可风着礼部㑹同部院等衙门堂上官详访确察死节职名并实蹟具奏勿遗勿滥内三院即行传知节据廷臣举奏礼部先后覈覆文武殉难忠臣二十四员予谥钖祭仍于原籍赐地一百亩春秋致祭前兵部车驾清吏司主事巡视皇城金公铉赐谥忠洁于顺治十年十月二十六日钦遣礼部右侍郎兼内翰林国史院学士高珩谕祭故明兵部车驾清吏司主事今谥忠洁金铉之灵曰捐生赴义臣子之忠录节表微朝廷之典尔故明兵部车驾清吏司主事金铉负才𢎞毅积学渊深防患于未然抗言弗避遭时之不造誓死无回身赴御沟何愧清流之水心依帝阙长悲明月之弓孤愤虽在重泉而钖典式光异代崇以祀谥慰尔忠魂其钦承之仰惟昭代表忠之典盛矣至矣公弟生员镜恭奉谕祭文勒碑于都城东直门外三里屯祖茔墓所公丁夘戊辰同年生暨戚交之在京师者输金谋立祠于崇文门外打磨厰故居之左右以永昭皇恩久而未集镜惧或旷盛典遂于原籍江南常州府武进县先墓迁燕宗支祠葺三楹为公祠属余为记余昔备员史官谊不敢辞且公大父与先大夫同为万厯壬辰榜进士公父太守公与余又三十年文字交公领乡荐余复偕举于京兆而公妹又为儿熈之妇知公生平宜无逾余方公殉难余以葬亲出城门闭不启乃潜伏上方山奔遯以去至丹阳公弟鑨鋐以省太守公墓在焉始见公弟镜所述实蹟呜唿公之大节已着于朝野复何烦赘一词虽然百世之下仰忠节之风莫不思慕其人想像其行事则叙其生平以传久逺未可畧也况盛朝懿典可不昭示来兹乎甲申三月十九日昧爽公趋朝路人竞言驾行宫女出走矣公曰讹言也亟趋皇城期偕巡视给事中御史请御门以安民心行见宫女奔绎于路惊还寓邸拜母曰儿职在皇城应死于皇城母曰儿去矣我自不为儿累无复我念遂冠带驰至长安右门或言帝上賔哭且行至紫禁城西北隅玉河邉中官奔窜云贼至矣贼至矣公髪指眦裂直视大骂解所悬牙牌付从人刘元郭泰持归谢母面城一拜遂投河中适在浅水役挽起公手捶之遂没于深处役归白母母投太仆寺街寓邸井中死侧室王氏从母而坠时十九日辰时也既而我朝定鼎京都镜呈请内院允令捞尸六月之朔镜偕刘元诣河邉地上惟髪一团并束髪网巾巾镜所服者公偶假服巾圏宛在旁一纱帽胎二帽翅铁丝圈仡然白骨一丛骇视则二人尸也复覔之水中一中官来云若覔皇城金兵部尸乎日浮水上冦去我辈收葬同时有内官吕胖子亦死并掩河邉土为雨水剥落故暴露于此镜雪泣徃来厚载门讯问中官无异词者呜唿二骸莫辨孰为公骨也或曰公忠魂依此久矣曷仍瘗深坎乃以布囊骨瘗之镜拾髪招魂葬于三里屯祖茔之侧此公殉难之实蹟也嗟夫一时死节诸臣大义焜燿天壤惟公之死死其时死其地死其职可为得其死矣公生万厯庚戌七月十九日与大父同日岐嶷不凡初就学辄了书义大指闻太守公与客谈当世务便埀首属想可否每随太守公读书郊园余时过从论文公语黙进退如成人既而偕补弟子员天启丁卯年十月入举顺天乡试第一戊辰成进士以年少例改教职授扬州儒学教授寻陞国子监博士工部都水司主事监修城门军器时内官张彛宪总理户工二部钱粮建署以堂官临各司属公持奏云以朝廷简迪之臣子而令其罄折伛偻于阉寺之庭即诸臣矫矫自好当不为屈其中保无寡亷鲜耻自行其私者䙝皇灵而丧士气宁甚于此再疏争之彛宪大恨假验修理火器二缺火门题叅竟落职萧然故居博综羣籍朝坟夕典时与刘公宗周朱公之冯诸先生讲求濓洛闗闽之学时公父署睢州学正公车来都见公所学曰子益矣公年二十三家居至三十五着书自娱而荐剡无虚嵗朝议起公田间太守公卒丹阳旅次公奔号葬之武进先陇从遗命也留弟鑨鋐省墓于丹阳奉母章安人还京师服阕起补兵部车驾司主事巡视皇城甲申二月也冦陷大同公疏请撤监视内官专任抚臣盖各镇咸以内官监视平时则掣肘偾事冦至则率先迎降故公耑疏请撤不报既而都城之陷内官分守城上与宣府大同降贼内官张贼声势以逼惊君亡使早从公言当不遽至此也公原籍武进大姓至公曾大父拱于嘉靖十二年补北京留守卫军籍以子汝升贵赠如子官汝升即公大父也万厯壬辰进士仕至户部湖广清吏司主事生二子征名显名公考其仲也万厯戊午顺天举人歴官福建汀州府知府生七子公居长公体干不踰中人而清立莹濯双目隠秀蔼如也疎髯奋张时具磈磊嵚砢之气殉难时年三十有五娶朱氏赠安人继朱氏封安人前卒侧室王氏甫阅月坠井殉公无子以弟鑨次子怡恭为子公孝友忠清出于天性读书穷理饬躬恭慎惇笃之行未可悉书特书其大节如此勒石祠前事徃时移见闻之所不及过祠下而观瞻者低徊俛仰想公之风声气烈油然兴起忠君报国之心则我盛朝作忠之化曷有既哉宣府忠烈祠记王崇简士大夫遭时之阨势穷力竭志不克就死以报国祀于其土礼也况于十数年之后使人景企追慕经营黾勉以堂以构伏腊徬徨无所为而为之呜唿岂易致哉宜宣镇士庶之立祠祀明巡抚宣府都察院右佥都御史朱公也公于崇祯壬午十二月受命巡抚宣镇镇饷阙军怨司饷而譁公多方补足斩首乱七人併纠司饷者乱遂定镇帅跋扈论列其状归之司败一军肃然亡何流冦破潼闗渡黄河为绸缪之计具备而太原宁武大同相继陷公闻中丞蔡公懋徳卫公景瑗不屈死镇帅周公遇吉举家战死慨然曰真男子不当如此乎遂集文武绅衿军民于城上申説大义矢死守出一箧衣取绯衣属从官曰以此殓我余悉充犒军衆皆感泣亡何监视宦官杜勲总兵王承廕降贼勲复说公降公念擒勲承廕或为变乃招承廕伏健卒伺之未至而贼薄城下矣公督衆以火器击贼贼声言监镇降巡抚何独不降公大骂拒之激厉将士相持两日夜贼多死伤监镇乘间开南门贼遂入公守北门闻变命转火器南向欲手燃击贼而贼已挺刃于前公拔佩刀奋击左右泣拥公行公曰去此一步非死所矣遂服绯衣登城楼北向拜以遗疏付从人而缢贼至叹其忠移殓于僧舍甲申三月十一日也呜唿捍患死事公可无媿矣昔唐安史之乱张巡许逺死守睢阳以遮蔽江淮身虽死而贼亦困龎勋据徐城泗当江淮之冲贼所急争杜惂以孤城捍之卒致泗完而贼旋灭使贼锋狂突之时监军不叛镇帅不降与公死守宿将义旅出竒搆间以遏阻其锐以拥蔽神京逺近闻风奋起未必无郭子仪张存诚之伦出其间奈何叛阉逆帅望风送欵公力既竭饮恨致身呜唿此一镇之士民所以感愤当时而兴思异代也公讳之冯字徳止号勉斋世籍宛平登天启乙丑进士时名之裔授户部主事以辞逆阉魏忠贤冒滥殿工加级忤忌者左迁浙江布政司理问歴迁行人司副刑部郎中浙江佥事青州叅议河东副使晋叅政敭歴中外皆以清方诚恪闻至太者河东宗室朱全宇为羣盗囊槖人不敢问且与秦冦犄角公计擒之大患潜弭当宁器其材由叅政授节钺公为人质重湛介发言有则不随人为好尚少博极羣书即究心理学持是道造次不变官青州时入贺道梗留家人济南既而济南被兵公配冯安人坠井死母李太安人不食死公哀号徒步扶榇归葬庐于墓侧布衣疏食终身不易痛冯安人节烈遂不复娶训其子持正以忠敦厚以读书践履为本务卒时年四十有三所着有在疚集讲学诸书持正于其年八月归葬祖兆先是公遇变从者懐遗疏间奔京师始知公死节哀䘏之命甫下而都城旋陷恭逢我昭代悯念前明殉君诸臣核实钖谥祠祭田宣镇士庶感盛世之褒忠前代以其所亲见不忍忘公义出于学校力输于闾左祠公于数十年之后岂有所为而为乎叅政吴公允谦总镇刘公某同知汪公某推官李公某相与执议观成夫励忠节维风化固官其土者之职也同时诸生姚时中城破肃衣冠从容自经于学宫生笃学知大节仪范修整冦至知监镇有异谋泣叹曰捍大患而以死勤事者惟朱中丞吾将从其后矣已而果死乡大夫以余知公属为之记南宫彭公殉难记魏裔介彭公讳士𢎞号仁寰锦州人以癸丑举人于崇祯十五年授知南宫县轻刑罚革火耗平狱讼礼绅衿一以廉静为政甲申三月流冦由顺广将至南宫公集绅士耆民人等誓以死守有讽公降者公曰奉命守兹土无降理即城不可守余一人任之或又为公妻子计公曰身且弗恤尚计儿女辈耶邑人感公言从之守城既而贼至城破伪权将军刘芳亮执公逼公降公厉声曰头可断身不可降又索印急公厉声曰吾将携以还朝匿不与贼怒将刑执刃者曰好官好官茍降为汝请命公又厉声曰杀即杀耳谁请耶杀之白气上昇首悬城南门经月面髪如生刅者惊曰吾夜梦公为城隍神矣赴庙焚香懴之芳亮曰自破潼闗迄河北以来仅见此人弗问其妻子并贷百姓士民数千人收公身首葬城南号哭之声震动天地即于墓前立祠塑像祀之像颈有裂痕涂之复裂如故邑人曰此公志也今存之公二子名可恒可豫昔在滇中入籍今皆中云南乡试忠烈之报于兹不爽云上谷忠烈祠记魏裔介丙午秋杪余请告归里丁未春北上至保阳家莲陆挈余步行至西郭指新营祠宇告余曰上谷忠烈祠为流冦陷城殉难诸公而作也余询知正堂之所祀者南面则官绅十四人东壁贡士诸生三十八人西壁则武职二十八人东庑监军一人西庑则义民十九人后堂妇女共一百七人可谓详矣嗟乎明季当丁酉前犹然全盛李自成张献忠初不过饥民逃兵渐成燎原之势至不可收拾糜烂中原窥伺神器向非我皇清大兵勦除则俨然称帝矣天为之乎抑人事所致也独是明之养士将三百年高城深池材官骑士不乏乃贼入潼闗所在蹂躏除太原榆林宁武三邉城血战死守外余皆望风奔溃而上谷弹丸黒子内无授甲之衆外无犄角之师都城已破犹登陴固守力竭城陷文武士大夫男女死者数千百人岂非节义文章被服有素而造次颠沛之弗离者哉曩世祖章皇帝文武圣神帡幪六合深恤殉难之臣不以亡国见遗介昔在谏垣曾有襃録幽忠一疏范质公等二十余人俱䝉恩䘏载在职典惜余固陋未及以保阳死难诸公列之奏牍俾忠魂郁郁于九泉也乃今郡丞常公申详督学捐俸倡始太守诸公和之其裨益风化岂浅鲜哉祭田记马世俊自古卿大夫之贤者则祀于乡社而后祀于学宫其牢醴之费皆出自朝廷有司奉行之而归其胙于子孙典至重也若夫祭于墓祭于家庙皆其子孙之事然古者士无田不祭而卿大夫有圭田之授祭法云以死勤事则祀之其祭之在公私者可勿论而隆㤙异数必出于朝廷而始重盖所谓激劝之大者也余尝考前朝死事之臣凡千余人录成一书分十卷颜曰日心录其死于京师者为第一卷申端愍公之死灼然在天地间革代之后朝廷既遣官致祭且钖以祭田使其子孙世世奉祀公嗣涵光涵煜涵昐皆为余文章交而涵昐又与余同为史官凡朝廷典故有闗于激劝之大者史官当书之于是以祭田之记属余余惟古来襃䘏忠烈未有如今日之盛者茍非其事有深足感动岂能荷此荣典乎天下谓明代以科名为重而卒不得其报由今观之科名未尝误国也西汉之亡上符命者日数千人其时文臣莫如扬雄刘歆皆为丧节之事东汉之亡人夸舜禹之事不知节义为何物唐自僖昭而后死事无可言者惟宋理学最盛而以身殉国者一息尚存此志不懈明以经义取士而甲申之变诸文武从容而蹈君亡与亡之节世祖章皇帝特行旌忠之典勅礼臣核其真伪轻重得死京师者烈烈二十余人多出于科名中而勲胄皆不与焉呜唿何其盛也端愍公奉命而出闻难而旋有劝公者公慨然曰普天同讐岂可越境乃免乎公以文章起家以节义报国公于是乎不朽矣余尝论古来勲伐如萧曹冦邓当时赐田宅无算至于国除澌灭无有郭汾阳有再造之功当唐之世已有歌旧宅今为寺者何论易世也至于忠臣义士虽千百世之后而瞻其庙宇问其墓田犹有勃然而起敬者则祭田之钖岂非激劝之大者乎记钖田之始为顺治某年某月日记田凡若干亩至于此田之守于某传于某皆可不记史臣马世俊曰义在天地㤙在朝廷非申氏子孙之私荣也重修蔚州学庙碑记魏象枢人文之盛衰系于学庙之兴废余观蔚事而重有感也蔚为三晋邉徼地方人文盛时若徳行气节经济文章以及理学名儒载在郡志者代不乏人育之成之率出于乡校明末学宫倾圮乏科第者凡十八年旧州守陈公鹏举拓修明伦堂课士较文科目始开其后官此土者仅朔望一瞻趋耳虽茂草盈阶弗问也嗟乎为天子命吏曾不闻操激劝者何政哉㑹有曹侯者以淇令擢知吾州事下车以来有百废俱兴之志甫谒庙庭曰士首四民学宫所以养士为国家用此而可缓孰不可缓遂捐俸修葺无一烦民力阅数月而工讫自殿庑以至扃垣悉灿然可观郡诸生魏宗周阎之秀等董是役感侯之徳走书属余记将勒石焉余亦徳侯者曷敢以不文辞乎余惟天子右文前嵗幸太学行释菜礼畿省士子肄业国雍者咸与观听一时文人丕变纪清朝盛事曹侯仰体上意以爱吾蔚士所谓上作之斯下应之兹举其作之者也诸士方明伦正经絃诵不辍宁惟是寻章摘句纡青拖紫以应之耶抑志尹学颜流鸿树骏以应之也孔孟颜曾之书童而习之濓洛闗闽之学长而闻之余不敢悉举吾蔚先辈中典型尚在人皆吾师以徳行应则有史先生东昌之孝无间言以气节应则有龚先生谅之从容就义以经济应则有郝先生杰之鞠躬尽瘁以文章应则有尹先生耕之着述自命以理学应则有邹先生森之致知格物是皆产于蔚学于蔚至今尚凛凛乎有生气者诗曰伐柯伐柯其则不逺诸士身近髙山又何必仰止遍海内先名后实以辜我侯作之之美意乎年来科第多人后先辉映诸士入学宫承教泽霞起云蒸奋然而兴以待异日之用即与吾蔚先辈诸君子聨踪接武又何多让且人视蔚为穷邉絶徼者论地也非论人也人杰则地灵亦非风水家荒唐之说也合观壬午以前甲申以后盛衰兴废之理皆实有征验在人耳目间即我侯借手以报天子者尤勿作寻常文具观矣诸士其善应我侯哉退思堂记陆陇其灵夀县堂之后曰退思堂葢取进思尽忠退思补过之义余既重修斯堂而深有味乎其名夫忠以尽我之心宜若可以无过然天下事有定理轻重疾徐寛严厚薄各有其分过与不过其辨在毫釐之间而人常不及觉夫惟圣人见理明而处事熟随其心之所发无非至善不待思而自无过自圣人而下大贤如颜子犹不能保其无几微之差颜子而外又无论矣非慎思之而善补之末由去也故孔子告子张曰主忠信徙义主忠信者进思尽忠之谓也徙义者退思补过之谓也彼为致良知之说者谓致吾心之良知而事事物物皆得其理是知主忠信而不知徙义知进尽忠而不知退补过者也其为学术政事之害可胜道哉坐兹堂者毋曰我尽我心而已其亦思轻重疾徐寛严厚薄果各得其中乎不蔽于气质乎不囿于习俗乎不矫枉而过正乎不因噎而废食乎有时独断者不为荆公之执抝乎有时从衆者不为苏氏之模棱乎如射之有的不中其的皆过也如匠之有绳不中其绳皆过也思之而补之而后吾所尽之忠庶几可以无憾不然自谓能尽而毫釐之间稍有偏倚其害于民将不可胜言呜唿尽吾心而犹不能无害于民而况其不能尽者乎可不惧哉可不惧哉重建大宋桥碑记王原祈禹贡开田赋功莫先于疏河导江大司徒稻人所掌专修浍川以洩水而史迁则书河渠孟坚亦志沟洫盖以田赋皆出乎水利水得其利则农田乃可无虞夫然后菽粟丰而租赋足衣食裕而礼义兴其所关岂细故哉故大者足以徧天下埀无穷其次亦利一方泽数世田赋不可一日不治则水利必不可一日不讲也渚阳之大陆泽为九河下流每遇秋霖则九河滙于大陆大陆汎滥于平畴沃野间禾苗尽成巨浸而百泉河至大宋村又冲决民田数千亩共淹粮地三分之二是以民日穷财日尽当事为之束手无䇿不知大陆本皆耕作之地向有洩水二道一自西北流至古滏河经隆平宁晋入衞河而注于海明嘉靖间正顺二府起夫合濬而民赖其利一自东北鸡爪河出新滏阳以达天津明时尚通顺治十八年邑令吴懐忠复为修濬所以大陆乃可耕作而农田不至淹没也今则隆平之河尽塞民皆筑室以居新滏河亦淤成髙地彼此牵制俱难议濬余不得已于癸亥嵗筑沣河长堤二十里可救二三千顷之良田乃以子丑连潦水势汹涌堤既成而复壊人咸惜之至于百泉河发源太行山经邢台南和之境而环任之东南为大宋村废石桥所淤遏遂横决杜科等村被患最剧余为筑口者两年于兹屡合而屡决去冬乃议撤石桥以达其流于大陆而大宋士民执风水之说物而不化余再三开陈其利害于是翻然乐从今正月始捐俸兴工尽发桥石之陷于地者重建髙石桥一座梁髙一丈濶倍之其规模视昔有加五閲月而告竣衆因请余记之余惟为民牧者惟问田赋之所从入而不问田赋之所从出因循成习委天地之大利而不知视斯民之疾苦而莫之救可胜浩叹昔大禹治河首凿龙门而水性始顺今通此桥其功之大小不同而顺水之性则一也但桥下河沙易积每嵗水涸时必常加疏濬不致复陷于淤泥中则为功易而为利久后有为国计民生考渚阳水利因此桥而并议大陆之疏凿者庶几信而有征东坡谓水利不可诿之于天专咎人事之不修真千古知本之论哉若两村人士皆有乐输襄事之功亦不可没也例得书名于后是为记重修董子祠堂记李光地凡仕宦所至首考其地之先贤先儒以暨名臣髙士风被于来世者为之垣墉俎豆使邦人有所称思礼也景州旧有董子祠而窄隘无规橅且芜不修无以动州人仰止之敬嵗甲申知州事周钺遂更买地于城东偏斥大其基出资营葺凡门堂室庑斋房具备自舍菜降登及官吏止憇学者讲肄之所皆寛然有余又能以扈从自请于天子赐以额字曰阐道醇儒此千古之异数而钺之勤恳诚款为可书也吏部尚书管理直隶巡抚事李光地观祠之成而记之曰韩愈氏论道醇孟子而疵况雄当已然于董子则莫之及何哉在汉惟刘向颇知之以为王佐之材伊吕之匹刘歆班固虽颇过其论然亦谓六经离析之余使学者有所统壹为羣儒首则非扬雄以下之所及也韩氏于孟子之后乐道扬雄至于董子同时如司马迁相如皆有述焉而独遗于是是皆以华实为进退岂笃论哉自宋以来更历大儒而其品始定于是三䇿之书上拟七篇而与之相接盖其曰天性曰天地之性则性善之所出也其说虽源于孝经乐记而汉唐诸儒未有能述之者谓非有闻于性与天道之传者乎其对江都王义利之分王霸之判则孟氏所反覆于齐梁之廷累千百言以悟世者如此而已然则谓孔孟既没董子之学独醇程朱之言不可易也自是而又五百余年以熈代尧舜孔孟之统复合三十年间自邹鲁圣贤之区以逮濓洛关闽诸儒毓生居寓讲读之处皆贲以天章髙鳌巨牓而董子旧里近属畿封亦徼俯俞下州小臣之请阐幽显微使千载道系粲然重光恩明意美埀示罔极程朱之言至是益信岂非所谓百世以俟圣人而不惑者与地适以持节于兹因木石之竣记识月日自托不腐又将使州之人士仰窥圣代表章之盛下守此邦文献之传庶几嗣音有继爰述旧闻表新褒以告来者仍使钺董其事而勒之祠左逰京师郭南废园记汪琬出宣武门横径菜市穿委巷而南得废地数亩有胜国时民家故园在焉余居京师十年逰其地者屡矣最后偕二三子㑹饮于此箕踞偃松之下相羊杂花之间余与二三子皆乐之日中而徃及晡而后返余乃告二三子曰昔孔子乐以忘忧子渊氏箪瓢陋巷不改其乐此皆至人惟道徳之适而性命之安是以无所往而不乐也至于吾党则不然学焉而不足养焉而不充纷纷然劫之以忧患而济之以私欲斯二者日寻未已则其所不乐者不既多乎茍非有所寄焉亦何以逌然而笑洒然而歌悠然而有㑹心也哉然则吾与二三子取酒以为欢撷芳以为玩葢亦出于无聊之思不得已而寄诸斯园以相乐也非所谓乐其乐者也夫必能乐其乐然后命之曰至人勅修福聚寺碑记蒋廷钖葢闻发𢎞愿者开八筏之津得大善者集三明之福均分慈雨百禄罄宜广䕃法云兆民溥被庵罗园里吉祥与欢喜俱生薝卜林前嘉庆随因縁无尽涿州福聚寺者地本神畿门临大道挟河逺派接圣水之碧浔鸣泽渟流注甘泉之黛壑琉璃湛澈桂映宝池璎珞纷𬎼椿标慧日洵招提之清境实兰若之灵基皇上嘉豫春和嵗巡甸服青旌按道存问髙年云葢行郊省观风教搴茭架石推能仁济度之功望杏瞻蒲展上徳耔耘之报孔昭符贶屡纪丰登凤辇经临雁堂缔构出宫庭之布施俄开四面逰观现舍卫之规模顿起十方敬礼金沙始筑鼛鼔讫工䕶念衆生钖名福聚青鸳白马俨列三辅之中矫鹤腾螭髙出九衢之表觐光童叟投体珍台侍跸簪缨停骖净土启无邉之禅恱烟霞悉佛性道芽缔有觉之良因草木尽心灯意蘂覩化城幡影尘袖珠还聆梵宇呗声莲舟岸近足圆胜果益畅皇风爰缀芜词用宣香界俾仰神道之自在咸知圣造之同和豪镜千光千千福相潮音万种万万福田契彼真如并跻仁夀云尔新建保定总督公署碑记唐执玉我皇上圣明天纵励精图治明目达聪凡四海九州之内吏治之得失民生所愿欲无一不厪圣心宵旰靡间百度振兴凡城郭川防仓厫道路宜完旧以便事经始以利民者无一不周谘详度立发帑金次第修举维保定督臣公署旧在城西北隅湫隘庳陋观曕不肃雍正七年钦天监监正明图户部主事管志宁奉使易州特谕道经保定相度督署基址当城之中得叅军旧署辨方而定植焉寻奉怡贤亲王传谕前署督杨鲲庀材鸠工并发公帑作始于己酉三月朔后三日落成于十有一月望后八日其东西之广度以丈四十有二南北之深几倍焉周垣崇闳庭阶轩厰自治事之堂燕私之居文武将吏嵗时公䜩之所朝夕听事之㕔以及合乐之轩教射之圃材官之次衆𨽻之舍府廏斋厨细大毕具工方讫功而执玉适䝉圣㤙承乏于此伏念我皇上鉴照寰宇一日万几以一督臣公署之不称乃得上达宸聪俯赐经画俾得其宜则当此任者所以察吏之疵求民之隠以宣我皇上之政教者当何如以一督臣公署之不称而遣官相度给发帑金恢宏旧度以安其居处肃其观瞻则居此地者所以竭诚効忠无事不敬无时不勤以称我皇上之徳意者当何如岂惟臣以非材叨冒恩遇朝夕出入触目警心以自朂励哉凡监司郡守及二十有二州百一十有七县之牧长旅进于斯者皆宜鼓舞濯磨各张厥职以自奋于清时也欣逢旷典宜勒丰碑以埀永久执玉乃袚濯宿斋而敬记焉莲花池修建书院增置使馆碑记李衞皇上御宇十有一年久道化成俊乂辈出谕徳宣逺輶轩四达命直省建立书院教育英才徳意之厚与天同功畿辅首善之地应诏宜先而上谷城中楹接枑连择地不易又惟周礼国野之道有庐有宿有候馆亦王政也㑹城当西南十省孔道贵戚近臣奉朝命徃来及分节畿辅大僚以公事来者郡无公所假馆市㕓何以佐明徳恢政体也古莲花池上有临漪亭肇自唐上元间志谓鱼泳鸟翔得潇湘之趣地故寥廓元守帅张柔崇构馆榭始成鉅观明万厯间阛阓四集轶有其地先后守者购其遗址葺其頽圯正其方面位次池馆之规制遂相传至今遡诸学道之士澄心利物揽胜好古今昔同揆良有悠然当余心者而余于斯地迺一举而两得也始余以雍正十年建节保阳环池行数十武亭馆就荒池水阏不东注顾以林泉幽邃云物苍然于士子读书为宜周回余址寛闲爽垲又于冠葢驻宿为便辄欣然有得期于公余葺理整顿以为吾职所当为而建立书院之诏适下爰与司藩王君司臬窦君观察彭君郡守县令商度以大门甬道折行池北故有南向听事堂后精舍便室东西廊庑大小曲房若干间因旧起废建为书院凡栋宇檐樀榱楣轩窻阶除墙垣门户之制无不新铁石瓦甓丹雘黝垩屏幛几席之材无不饬计徒庸书糇粮属其役于清苑令徐徳泰而董其成名以莲池书院从其始也又即书院东甬道西地鸠工庀材构皇华亭馆如干楹方向规模略如书院公遇燕见退食居息賔从登眺骖服仆御莫不有所制綦备矣循甬道直行池东折而南地可五六亩旧有厰轩曲廊葺而治之益构南向听事五区东向精舍三区亭一所小山丛树竹篱松牖参错其间为垣三面别曰南园备课士谭燕之所又使节之同时并集者可以环池而居也新旧共为门三堂五斋四左右庑八魁阁一廊五平台一亭二楼一小屋四十余区池二桥一经始于雍正十一年之五月落成于是年之九月共费金钱若干万动支公费若干余皆余捐养亷以足之既成延名宿集诸生肄习书院劝学兴徳敬以赐帑千金置常稔地嵗课租以资膏火此后从㳺日衆脩俸饩薪定议公捐以期经久榜所下诏㫖于院之上方而志其条约于讲堂之次雍正十二年冬亲藩奉命过保阳搴帷池上亦得适馆之安若其他公卿侍从行李徃来车马有所无患燥湿使馆之成于政体得也两院东西相属面清流为限跨石梁为阈使节应酬与匡坐唫诵不相妨杂至其丛薄交映碧浪成文羣籁吹万时鸟变声虽喧寂异境动静殊趋然一俯仰而同领略其髙旷一闻见而同触发其天机游神物外不分畛域㑹意象中通无隔阂则又天造地设而两得其所者已曩余制浙修举紫阳敷文两书院训迪淛士颇有振兴又凡湖山胜槩旧蹟所存加意修葺以为太平液洽咏歌之一助也今兹之举既以宣朝廷乐育人材之雅化而益以广圣皇恵使臣轸原隰之盛心且以表王畿都㑹之中巍乎焕乎有以廓大古人之遗蹟而更新之吾知萃麟凤于文苑征杞梓于儒林乐嘉賔之至止颂徳音之孔昭絃歌诗诵㫖酒吹笙池馆之胜山川之灵且自庆其辉光之日新而遭逢盛事有什伯于千载以前者是固封疆大吏有事斯土者所乐为而后之君子亦愿以时修葺历永逺而勿替者也遂记其缘起而镌诸石以告之保定郡学乐器记王謩古者造士之法必以诗书礼乐而乐为尤重自虞廷教胄归之典乐周礼成均之法掌于司乐学者十三舞勺成童舞象二十舞大夏幼而习之迄于大成而不废其效能使耳目聪明血气和平移风易俗天下皆宁故程子曰古之成材也易以有此具也三代既衰古乐放失至秦火而澌尽焉世传始皇定天下六代庙乐惟韶武仅存乃改周大武曰五行房中曰夀人沿及汉魏代易新名而仍其音节然惟用之朝庙非乡人邦国所得与汉明帝作大予而以雅颂之乐用之辟廱享射嗣是春秋释奠器设轩县舞用六佾得与士庶共闻之有唐定制独尊吾夫子为先圣乐用宣和之舞后世释奠用乐多仍此意虽声容节奏不必尽如雅颂而音希节澹进旅退旅以视淳古遗风或庶几焉我朝定乐特设中和雅乐皇上推崇先圣追封五代鼎新庙宇祀典器物出内府制造颁之阙里而郡县之学备乐者犹寡嵗在己酉余承乏保藩春秋释奠届期行事则尊彜俎豆粗畧不完而乐器尤缺乐舞诸生俱未习凡声容之奏器物之陈未尝一接于耳目于时制府晋陵唐公亦闻而深慨焉谓京畿首善保阳大郡何为至此以余世职馆阁习闻雝璧遗音今职司宣化顾兹残缺能无补辑乎又言圣庙之乐音必太常器必倣古余感其言为捐㢘俸金如式制造为金钟四玉磬十有六以备金石之器箫八凤箫二笛八箎六琴十瑟四以备丝竹之器笙十埙二柷一敔一搏拊二清苑徐君复捐大皷一以备匏土革木之器应用架桌无不全具至舞者所执干戚羽籥羽旄麾节节竿节架之属亦皆备焉祭器所缺则大铜爵九小铜爵五十牲俎一亦为添补又置焚炉一座择诸生之老成者二人受业太常归而以时教习次年秋祭陈于宫庭虽演习伊始节奏未熟而堂上堂下更唱迭和诎伸俯仰进退有序求诸乐官雅正之制亦若中郎之虎贲尚有典刑也于是籍其数目志诸学宫俾典守者无复陨越焉嗟乎古乐之不作也久矣余闻忠愍杨公尝欲订正古乐以为审音之法莫先焉请金于帑搆材于山运甓于冶鸠工于匠乘农隙集民力按式循制一建于学宫内之艮隅一建于县署外之巽隅承以崇阶缭以周垣屹如焕如幽以妥灵显以动衆始于八年三月之二十二日落成于八月之十五日基得其地工恊其度不踰不愆维坚维固祀于忠义祠者十一人额曰元凯余徽祀于节孝祠者八人额曰英娥遗范在唐言唐也恭惟圣天子风厉之至意所以启天良立人极一道同风以嫓美中天之盛斯祠同于象魏之悬木铎之警其所系不綦重哉时勤修葺以永埀无极过斯祠而观感者曷有既欤因谨识嵗月于碑之隂倪赞衡先生鞫完祁民婚娶记鲁之裕干隆四年己未奉天子命以观察使待用于保定而寓莲池书院焉书院之北即府署相隔仅东西一衢耳时守保定者为四川倪賛衡先生先生固福建台湾之观察使也天子以保为畿辅首郡难其人非先生不可以守予向未至保时凡先生所为恵懐于是者葢口沫手胝不可以胪其绩矣兹二十二日羣学者讲诵之暇相与津津道太守为民婚嫁事予问之曰保属有祁州也者其城南二十五里曰刘家庄又南五里曰郑家庄虽庄也而比屋居者鳞次焉刘庄有民曰李天美妻刘生女于雍正元年癸邜二月之朔日子时名之曰成姐天美有同祖弟曰天旺不同居而相邻其对天美之门而居者曰孙九偕妻马尝佃于武生赵文润者也郑庄有民曰郝成徳亦妻刘生男于康熙五十有七年戊戌十月廿五日巳时名之曰廷柱雍正十年癸丑成徳介媒妁请以廷柱壻于李迨干隆三年成姐之年十有六廷柱之年二十矣桃夭期届奠雁弗行嵗故也时七月廿又三日天美夫妇当午而获于田马氏乃招成姐习女红其家盖衡门相望邻姆以暱相过从九有之内不独刘庄俗然也而文润适以召孙九来入其室目成姐艶之马氐瞰文润之佻达而思有以媚之也出文润于是犯成姐成姐危乃放声号啼彻户外其叔天旺闻之排闼拳文润欲逸邻人踵于孙九门者阻之天美亦遥骇其衢之喧奔而视则愤批文润颊且絷焉闻于州前牧范以受代去置弗理今牧汪又以文润子衿故隠之成姐之贞廷柱之辱将两蔽之矣向使守保而非赞衡先生也廷柱虽百讼孰肯为之提而鞫鞫而置文润马氏于法且更为成姐暴其贞廷柱洩其忿并为天美成徳完其子女室家弗能完之愿哉太守于是更廷柱之名曰嗣甲从其父成徳请也刘郑二庄暨郡城之民之聚观于衢而欢忻鼓舞送成姐以归于嗣甲者人千计时葢干隆四年己未之二月廿又一日也鲁之裕闻而赞之曰妇人之于节义也恒不男子若而其憷强暴忍侮辱也乂恒百乎男子焉夫人而至于憷强暴忍耻辱尚足与言节义哉虽然吾昔尝以雍正辛亥守江西之贑郡阅二年癸丑观察于湖北之安襄郧三郡其激于义而舍命不渝务雪其耻为快者于贑则有汪朱氏于襄则有马田氏于郧则有李秦氏其事大都犹兹郝与李而予之因以遂其室家也亦竟视兹赞衡先生焉然则委质埀绅不幸而当夫祸患之临之死靡他弗恤冠而带者或难之而闺帷中人卒能从一不贰以自完其贞可不谓之巾帼须眉乎赞衡先生之扶纲常植节义以敦化于首善之地者视予为烈矣因亟为纪之以示夫世之乐道人善者畿辅通志卷九十九畿辅通志钦定四库全书畿辅通志卷一百序北周赵国公集序庾信窃闻平阳击石山谷为之调大禹吹筠风云为之动与夫含吐性灵抑扬词气曲变阳春光廻白日岂得同年而语哉柱国赵国公发言为论下笔成章逸态横生新情振起风雨争飞鱼龙各变方之珪璧涂山之会万重譬似云霞赤城之巖千丈文参歴象即入天官之书韵涉丝桐咸归总章之观论其壮也则鹏起半天语其细也则鹪巢蚊睫岂直熊熊旦上增城抱日月之光燄燄宵飞南斗触蛟龙之气昔者屈原宋玉始于哀怨之深苏武李陵生于别离之世自魏建安之末晋太康以来雕虫篆刻其体三变人人自谓握灵虵之珠抱荆山之玊矣公斟酌雅颂谐和律吕若使言乖节目则曲台不顾声止操缦则成均无取遂得栋梁文囿冠冕词林大雅扶轮小山承葢唐清明日南皮泛舟序萧颕士昔建安中魏文为王太子与朋友诸彦有南皮之游飏鸣葭浮甘瓜清泉奫沦千古一色此城隅託胜之旧也由小而方大则贵贱之懽可齐以今而喻古则风流之事不易矧乃日清明时升平甿庶阜海濵之利讴吟动齐右之曲亦明代一方之乐也邑宰东海徐君洎英僚二三皆人杰秀出吏能髙视郊驿继当时之懽濠梁重庄叟之兴相与矫翠帟腾清波红粧屡舞緑醑徐进管絃迎风以响亮士女环岸而攒杂可以娯圣泽表人和也层城影移碧潭隂起荡暄妍之气色纵鱼鸟之游泳其思夫阙塞崇崒昆池清冷关河千里帝京不见斯兴情之极致也爰命墨客纪他乡之胜事云尔崔文贞公文集序权德舆昔舜禹之代股肱昌言以祗承于帝修六府叙九功曰都曰俞殷周之际有伊训説命太保太师旅獒金縢之书以戴翼其代皆有大烈格于皇天自三代以还君臣感会何尝不经纬斯文裁成百度太傅文贞公寅亮天工致建中之理左辅右弼缉熈光明居中一岁以至大病愍䇿尊名为唐宗臣公薨二十九嵗天子命公嗣子植为右拾遗植乃捧公遗文三十编见咨论叙德舆以为君子消长之道値乎其时而文亦随之得其时则章明事业以宣利泽不得其时则放言寄意以摅志气公自门阀秀士被服荐绅至于登朝宰政四十年间作为文章以修人纪以达王事惧喜怒之不中节故有作威诫惩茍得之害正故有重请钟铭恐匪人之干纪故有与永王璘牋书诮时宰之不能上广聪明故有台封説悼谷风之诗废故有僚友箴虑法吏邉吏之失其官守故有猫䑕议是惟无作作则有补于时以至于修事功断国论导志通理昭明易直施于名命为雅诰刻于金石无愧辞康庄逸轨卓荦濬发九流六艺鼓舞奔走陈思王所谓俨乎若崇山㪍乎若蒸云惟公信然公姓崔氏讳祐甫字贻孙博陵安平人先孝公之清德与公始中终之盛烈勒于帝籍藏在惇史升公堂奥之君子多为之譔録大较以同人之中正大有之刚健中庸之明诚洪范之攸好德艰贞践履出入光大皆充其义如其文尝试言之天下公器也匪皇极不乂操柄者务广通则其弊以流纵私囘则其弊以没以是至于纪纲淆乱官职耗废败坏凌夷而不可为务守者弊以隘则窘若梏拲于是才滞而不发事壅而不宣其于病王猷盩大伦一也及公平衡宰物为之折衷使文皇明皇之风粲然复兴崇起教化万方同轨道协气宣臻至理而无疠疵为仁由已善善若不及溯其心源存乎斯文君子曰观文贞之文而知其道知其道然后知其理世之易易也昔公能修先孝公之志类其文章赵郡李公遐叔实为之序今植亦能修公之志而德舆无似惧辱命焉凡九百二十篇以为一家之言云尔送高阳齐皥下第序韩愈古之所谓公无私者其取舍进退无择于亲踈远迩惟其宜可焉其下之视上也亦惟视其举黜之当否不以亲踈远迩疑乎其上之人故上之人行志择谊坦乎其无忧于下也下之人克己愼行确乎其无惑于上也是故为君不劳而为臣甚易见一善焉可得详而举也见一不善焉可得明而去也及道之衰上下交疑于是乎举讐举子之事载之传中而称美之而谓之忠见一善焉若亲与迩不敢举也见一不善焉若疎与远不敢去也衆之所同好焉矫而黜之乃公也衆之所同恶焉激而举之乃忠也于是乎有违心之行有怫志之言有内媿之名若然者俗所谓良有司也肤受之诉不行于君巧言之诬不起于人矣呜唿今之君天下者不亦劳乎为有司者不亦难乎为人向道者不亦勤乎是故端居而念焉非君人者之过也则曰有司焉则非有司之过也则曰今举天下人焉则非今举天下人之过也葢其渐有因其本有根生于私其亲成于私其身以己之不直而谓人皆然其植之也固久其除之也实难非百年必世不可得而化也非知命不惑不可得而改也已矣乎其终能复古乎若高阳齐生者其起予者乎齐生之兄为时名相出藩于南朝之硕臣皆其旧交齐生举进士有司用是连枉齐生齐生不以云乃曰我之未至也有司其枉我哉吾将利吾器而俟其时耳抱负其业东归于家吾观于人有不得志则非其上者衆矣亦莫计其身之短长也若齐生者既至矣而曰我未也不以闵于有司其不亦鲜乎哉吾用是知齐生后日诚良有司也能复古者也公无私者也知命不惑者也送幽州李端公序韩愈元年今相国李公为吏部员外郎愈尝与偕朝道语幽州司徒公之贤曰某前年被诏告礼幽州入其地迓劳之使里至每进益恭及郊司徒公红袜首鞾袴握刀左右杂佩弓韔服矢揷房俯立迎道左某礼辞曰公天子之宰礼不可如是及府又以其服即事某又曰公三公不可以将服承命卒不得辞上堂即客阶即坐必东向愈曰国家失太平于今六十年夫十日十二子相配数穷六十其将复平平必自幽州始乱之所出也今天子大圣司徒公勤于礼庶几帅先河南北之将来觐奉职如开元时乎李公曰然今李公既朝夕左右必数数为上言元年之言殆合矣端公嵗时来寿其亲东都东都之士大夫莫不拜于门其为人佐甚忠意欲司徒公功名流千万嵗请以愈言为使归之献送董邵南序韩愈燕赵古称多感慨悲歌之士董生举进士连不得志于有司懐抱利器郁郁适兹土吾知其必有合也董生勉乎哉夫以子之不遇时茍慕义彊仁者皆爱惜焉矧燕赵之士出乎其性者哉然吾尝闻风俗与化移易吾乌知其今不异于古所云邪聊以吾子之行卜之也董生勉乎哉吾因之有所感矣为我弔望诸君之墓而观于其市复有昔时屠狗者乎为吾谢曰明天子在上可以出而仕矣李补阙文集序梁肃文之作上所以发扬道德正性命之纪次所以裁成典礼厚人伦之义又所以昭显义类立天下之中三代之后其流派别炎汉制度以霸王道杂之故其文亦二贾生马迁刘向班固其文博厚出于王风者也枚叔相如扬雄张衡其文雄富出于霸涂者也其后作者理胜则文薄文胜则理消理消则言愈繁斯乱矣文薄则意愈巧斯弱矣故文本于道失道则抟之以气气不足则餙之以辞葢道能兼气气能兼辞辞不当则文斯败矣唐有天下几二百载而文章三变初则广汉陈子昂以风雅革浮侈次则燕国张公説以宏茂广波澜天寳以还则李员外萧功曹贾常侍独孤常州比肩而作故其道益炽若乃辞源辩博驰骛古今之际髙步天地之间则有左补阙李君君名翰赵郡赞皇人也天姿朗秀率性聪达博涉经籍其文尤工故其作叙治乱则明白坦荡衍余条畅端如贯珠之可观也陈道义则游泳性情探㣲豁㝠涣乎春冰之将泮也广劝戒则得失相维吉凶相追焯乎元龟之在前也颂功美则温直显融协于大中穆如清风之中人也议者又谓君之才若崇山出云神禹导河触石而弥六合随山而注巨壑葢无物足以道其气而閲其行者也世所谓文章之雄舍君其谁欤弱冠进士登科解褐卫县尉其后以书记再叅淮南节度军谋累迁大理司直天子闻其才召拜左补阙俄加翰林学士君之处世用舍关乎才进退牵乎时始居筮仕値蔽善者当路故屈于下位中岁多难时方用武故委于外藩及夫入宣室而挥宸翰也方用人文以饰王度则因疾罢免嘻昔君子贤人运与事并得信其志者寡矣其余属雅道䘮缺黄钟毁弃若孟子轗坷士安多病亦何可胜论惟斯文足以振当世余烈足以遗后嗣此之谓不朽君既退归居于河南之阳翟家愈贫而禄不及志愈迈而文益壮暇日以尝所述作三十卷目为前集命余序之君与余实有伯喈仲宣之义故书于篇李卫公会昌一品制集序郑亚纶綍之兴载籍之始先王发号施令明罚勅法葢本于此也唐虞之盛二典存焉夏殷之隆厥有训诰自𦙍征甘誓乃有誓命之书皆三代之文一王之法也虞夏之际代祀绵远其代工掌制之名氏莫得而知至于成汤太甲则有仲虺伊尹为之训诰高宗得傅説则有説命之篇周公召公相成王则有洛诰酒诰周官顾命秦始皇帝并一区宇丞相李斯实掌其言汉兴当秦焚书之后侍从之臣皆不习文史萧曹之辈又乏儒墨之用每封功臣建子弟其辞多天子为之纵委于执翰者亦非彰灼知名之士武帝使司马相如视草率皆文章之流以相如非将相器也厥后寖㣲寖长下于魏晋亦代有其人我高祖革隋文物大备在贞观中则颜公师古岑公文本兴焉在天后时则李公峤崔公融出焉燕许角立于𤣥宗之朝常杨继美于代宗之世洎宪宗皇帝英武启运雄图赫张中兴之业高映前古其时则先太师忠公翺翔内署有密勿赞佐之绩平呉定蜀实惟其功及登枢衡作霖雨尊王室卑诸侯图蔡料齐外定内理显王言于典诰彰帝范于图籍纪在徽册播于无穷特进太子少保分司东都卫公长庆中事惠皇为翰林学士训诰之业彰于传闻昭肃皇帝统握干符寤寐良弼诏自淮海复升台庭尽付元机允厌神度每彤墀奏罢别承天眷帝亦讲伊训説命之㫖定元首股肱之契以太平之制度上古之文敎咸属于公焉会先太后懿号未立帝明发有永懐之痛公述沙麓神井之瑞赞绕枢懐日之庆懋遵圣绪光慰孝思于是承命有宣懿祔庙之制及武宗郊昊天拜清庙文物胥备朝廷有礼华夷述职河朔修贡乃显神休荐徽号奉扬一德以示万方于是撰仁圣文武至神大孝之册封域无虞天子翛然有求元之思乃范贞金模圣表隆凖日角烛于宫庭中外臣寮咸欲以颂山河而褒日月也公于是有圣客之赞天街之北獯鬻攸居因饥凭凌怙衆强御严之以刁斗而勃尔无惧申之以文告又腆然不率天子震怒旋命征之公独运沈机上资宸断万里胜负决于帷中雷霆既振犬羊遂溃疣赘披拽腥膻解离遁其名王复我贵主公于是有讨北狄之诏天宝末蓟门为首乱之地疮痏榛棘袭世未平至是渔阳帅仲武扫除妖孽臧获仇讐奉扬威神乃底康靖仍愿勒石于卢龙之塞以叙圣功飞章上闻帝用允若公祗应明命舒展格言唿啸神祗吐纳嵩华当昼而文星现下寐而白凤来成诸侯不朽之勲尊元后无私之化公于是有幽州纪圣功之碑潞帅刘从谏死其子因关河之险恃甲兵之衆请爵争地屡闻王庭中外疑迷互挠天聴帝将耀神武公累献忠谋且言曰重耳在䘮不闻利父雄渠受戮秪以拒君况明皇旧宫天井内地跨连河北胁倚山东岂可行有匪人坐为污俗若是可忍孰不可容沃心无疑蹑足乃定又曰上党居天下之嵴当河朔之喉今漳水雄兵常山劲卒是为脣齿实惧因依不若乘于未萌制其将动帝俞其奏乃妙选使臣以劳谕之严立刑赏以劝戒之魏侯鎭侯勠力从命絶壶关之右臂收沍水之上游获兹渠魁在此成算又辕门叛将横水余兇窃上相之旌旗盗晋阳之管钥帝怒斯赫人心愈疑咸以师老于郊枭巢尚固议罢兵者蚊聚请宥过者雷同公又扬笏而言曰彼地则义师介宗室是元祖勤商之邑后稷造周之邦瓜瓞具存堂构斯在茍亏䇿画不袭仇讐则是将弥牟逐主之风长冒顿射亲之俗诗称筑室于道书谓疑谋勿成由是洞启宸𠂻大破羣议运筹制胜举无遗䇿防微虑远必契神机授钺之臣服膺承命谢安之围棊尚拗曹参之饮酒方酣果有军书继闻戎㨗砥磨周钺兵淬郑刃万里来袁绍之头颅二冡葬蚩尤之肩髀欢声虽震于朝市喜气不见于形容何其纂立功勲鎭定风俗若是之重公于是有伐上党之制平晋阳之勅宗英可汗献琛输賮越自絶域通于本朝文毕伯士之胄唿韩鹿蠡之师或执玉而朝灵囿或请吏而拜甘泉并垂于册书光彼明命公于是有谕囘鹘之命五慰竖昆之书四文章等于训传机事出于神明固将偃仰邳石之符傲倪鬼箝之録闻之者可以袪聋瞶得之者可以弼邦国每牙管既拔芝泥将熟尝于前席亲授笔札公亦分隂可就落简如飞时有急宣关于密画内廷外制皆不与闻或势切疾雷机难终日宣室未召武帐莫开公则疏于封章达于旒衮当乙夜观书之际未尝不称美再三此又岂可与传洞箫而讽于后庭闻子虚而嗟不同世者论功较德邪岁在乙丑羣公常伯以天子之道贯于神祗一年而风雨攸序灾沴不作二年歼丑虏兴北伐之讨四年诛狡童咏东征之歌而又伐摩尼之风坏浮图之俗偃兵返朴四海胥定思欲增鸿名光下武公乃观东序之图按西崑之牒舖舒名实藻缛文采类于上帝为唐神宗公于是纂章天成功神德明道之册文号位既毕华夷会同方将命礼官召儒者访匡衡后土之仪採公玉明堂之图考肆觐之礼于梁生取封禅之书于天子尽皇王之盛事极臣子之殊功而轩鼎将成禹书就掩然犹进先尝之药献高手之医藏周旦请代之书追汉宣易名之美作于大诰祈于昊天始终一朝绍续九德其攻伐也既如彼其制作也又如此故合武宗一朝册命典诰奏议碑赞军机羽檄凡两帙二十卷辄署曰会昌一品制集纪年追圣德也书位旌官业也岁丁卯亚自左掖出为桂林九月公书至自洛以典诰制命示于幽鄙且使为序以集成书寻𤣥珠不究于倪域听希声莫穷于髙下承命震惴几移朝夕援笔而复止者三四伏念江陆修盪辞让不及因斋洁以叙焉夫全功难持大名难兼日赫于昼而乏清媚月皎于夜而无温煦冬之为候也则雪霜飘暴冻入肌髪夏之为用也则金流石铄火走肤脉如阳春髙秋者稀焉南则瘴风毒虺之为厉也北则獯戎黠虏之为患也如雒邑咸秦者几焉鵰鹫不傅之以驰骋骅骝不授之以骞翥如应龙者鲜焉仲尼圣贤之宗也位不过司冦师聃道德之祖也官不过柱史如姬旦者几焉是以保衡傅説佐佑殷宗召公毕公寅亮周室咸着大训克为元龟书契以来未之多有李斯以刻石纪号之文胜而不在休明之运又何足数哉周勃霍光虽有勲伐而不知儒术枚臯严忌善为文笔而不至巖庙自是以降其类实繁惟君藴开物致君之才居元弼上公之位建靖难平戎之业垂经天纬地之文粹于厥躬庆是全德葢四序之阳春九州之咸雒品彚之应龙人伦之姬旦后之学者其景行之宋定州閲古堂序富弼天下十八道惟河北最重河北三十六州军就其中又析大名府定州眞定府髙阳关为四路惟定州最要定为一路治所实天下冲要之最知是州者兼本路兵马都部署居则治民出则治兵非夫文武全才望倾于时者不能安疆场屏王室也然自国初以来专以武臣帅诸路庆厯七年甘陵妖贼据城叛河北妖党相摇以谋应卒骄将愞人心大震天子悟始议选儒臣帅四路以督诸将廼起知郓州资政殿学士给事中昌黎韩公帅眞定以遏乱萌明年春贼诛人安既而夏大雨河决商胡东北入于海河北灾人复不宁流徙失业者四出咸不啻千里僵殍满道天子恤然且虞他姦遂以公帅定定既要重天下宿兵素多属伤残之后官民枵困征赋逋逃无几而兵不少减兵袭旧幸歉益骄以悍公夙夜裁整以威以懐兵之骄不从令者捽其首恶斩以徇畧为条敎余帖帖就约不敢諠譁及至有调发者远而弥戢如公亲临已而招集逋亡四流争还如啼孩奔父母惟恐其后至则充然各得其欲农无废陇赋有余粒不旁诛横敛而上下足堙漏补罅一面完固公既击强梗之兵又育彫瘵之民左行斧钺右哺饮食乱者毕治亡者毕存礼法政教向之人所不得闻者今渐濡酣饫无不贯彻自是边人革其耳目新其肝肠优为而乐从故人易治而功成速也又明年秋天子图公之功诏加大学士公先尝表其志幸终三年不愿亟易也至是天子抑骑召而使即以授姑遂公请亦以慰斯人爱公之心也公惕宠处官虽无事未尝輙自豫念兵与民之急宜无过者矧临要重之路忧虞所系凡事计画不可以无法乃择取厯代贤守良将总若干人行事创大屋以类相次绘于周壁榜之曰閲古堂葢欲閲古之人所为而为之法也噫公雅文杰武自当视乎古人且天下方冀公入辅以致太平若其安疆场屏王室岂庸考古而后能哉实公冲然不自有其有而归乎古人也其悬示来者不师绘事而公是师也虽然榻古蒐善惠人警已之意其至矣乎公邮问索诗因粗序所致之㫖以志其始而示于后诗曰朔方之兵劲于凡土尤劲而要粤惟定武兵劲在驭用则熊虎失驭而劲骄不可举曰保曰贝闭壁连阻武爵斯守束手就虏皇帝曰咨汝武曷取有敝必革以儒于抚公来帅定始以威武有兵悍横一用于斧连营闻之胆栗腰伛既惧而教如脂如孔以利以射以钲以鼔无一不若师师旅旅列城自刺靡不和附隂沴为梗降此大雨大河被洩在河之浒民被昏垫田入污莽流离荡析不得其所公慼曰吁予敢宁处廼大招徕廼大保聚乃营帛粟寒衣饥茹民归而安水下孰御彊弱死生由公复虑曰义曰仁震肃春煦合和蒸天天顺以序公境独稔爰麦爰黍公俗独乐夫耕妇杼人虽曰康公亦奚豫谓此一方民与兵具务剧任重稽古人裕人皆谓公与古为伍公文化民公武御侮何思古人公不自许遂择竒将绘于堂宇列其行事指掌可数前有古人在我门户后有来者依我墻堵斯堂勿坏有堂有故堂之不存来者曷覩宏乎焕乎千载是矩赠清河先生序文彦博秘校清河君器识淹雅文行渊懿学有师法名髙士林游五经之郛超然深诣驰六艺之驾邈矣远至载丁家艰未充英彀濡滞之叹有识所同天圣初某始到都下接诸公游首得清河君以文相会以道相合行藏游息相得甚欢未几予忝荣名则雾露之润朋友之益从可知矣予仲弟彦若尝师于清河君授以经义敎之艺文虽未能传其家法亦庶几得其一枝前年春彦若复忝科级旋为外诸侯奉辞总郡学讲授之职则清河君之善教又可知矣今予之季弟彦伯又得师事君一日彦伯谓余曰某依张先生之门垂三年矣愚㝠之识颇有开悟尝于羣弟子之末预闻先生之言夫业文者必始于通经通经者必在乎讲贯故先师曰学而不讲是吾忧也以是羣弟子尝请于先生愿闻讲习始则讲大戴礼终则讲左氏春秋论叙精敏晓譬详明学者所疑涣然开释先生之于五经无不通者将与羣弟子请于先生愿讲尚书一经以重烦而未白也予应之曰昔与清河游亟闻其谈经也于典谟训诰誓命之文禹贡洪范之説尤所精达余遇有所疑就而质问若叩洪钟大小必应未尝不虚往而实归一行为吏十岁于兹不闻益友之髙论久矣今将与尔偕就学焉翌日躬请于清河君君亦重违余之勤请㢲辞以从曰虞夏商周之书厯代宝以为训昔尝学于斯文勉与诸君评之莫逆于心可知也将布席以发论当闻善而相告好古博雅与我同志者愿闻来学年月日太常博士文某白元安先生文集序虞集晦菴集者诗文凡若干篇槀城安君敬仲之所作与门人赵郡苏天爵之所辑録者也既缮写乃来告曰昔容城刘静修先生得朱子之书于江南因以之溯乎周邵程张之传以求达夫论语大学中庸孟子之説古所谓闻而知之者此其人欤闻其风而慕焉者敬仲也与静修之居间数百里耳然而未尝见焉徒因其门人乌叔备承问其説以为学则是敬仲之于静修葢亦闻而知之者乎愿序而传焉嗟乎知之为知有未易一概言者圣贤之道大矣世之豪杰能因其才识之所至而知其所及者其人岂易得哉昔者天下方一朔南会同缙绅先生固有得朱子之书而尊信表章之者今其言衣被四海家藏而人道之其功固不细矣而静修之言曰老氏者以术欺世而自免者也隂用其説者莫不以一身之利害而节量天下之休戚其终必至于误国而害民然而特立于万物之表而不受其责焉而自以孔孟之时义程朱之名理自居而人莫知夺之也观其考察于异端几微之辨其精如此则其下视一世之茍且污浊者不啻蠛蠓之细犬彘之秽岂不信然敬仲氏终身师慕之则其所见何可量哉然静修门人尝有与余同为国学官者从问其师説不予告也退而求诸其书见其告先圣文曰因蚤躁狂若将有志中实脆屈未立已頺揆厥无成实由贪懦时驰意去凛不自容顾念初心怳焉如失观乎此言则静修道德之所至可见矣噫吾道之大岂委靡不振卤莽依託者所可窃假于斯哉其必有振世之豪杰而后可也以予观于国朝混一之初北方之学者髙明坚勇孰有过于静修者哉诚使天假之年逊志以优入不然使得亲炙朱子以极其变化充扩之妙则所以发挥斯文者当不止是哉又尝求敬仲于其书矣其告先圣文曰追忆旧闻卒究前业洒扫应对谨行信言余力学文穷理尽性循循有序发轫圣途以存诸心以行诸已以及诸物以化于乡然则敬仲得于朱子之端绪平实切宻何可及哉诚使得见静修廓之以髙明厉之以奋发则刘氏之学不既昌大于时已乎惜乎静修既不见朱子而敬仲又不获亲于静修二君子者皆未中寿而卒岂非天乎予与敬仲年相若也少则持未成之学以出及粗闻用力之要而血气尚衰凛然有不及之叹视敬仲之蚤有誉于当世宁无慨然者乎若苏生之拳拳于其师之遗书如此亦可见其取友之端矣是皆予之所敬畏而感发者故题以为序也明赠太学生石大用序陈敬宗大学生石大用蓟州丰润县人自邑庠登太学有年处六馆诸生间恂恂谨饬惟强力植志务学不少自衒故自祭酒司业以下皆不甚知其为人正统甲子夏祭酒李先生坐困首木于太学三日不解炎暑蒸欝先生耄昏不能胜大用蹙然号于衆曰师犹父也父师罹难而弟子奚忍坐视大用察衆志不与己合乃退去闭户疏奏恳请自代先生亟遣人止之弗听同辈亦沮之大用奋然作色言朋友急难诗歌鹡鸰况师乎亦弗听竟挟所奏走谒银台银台难之且惧之以法大用曰生以义死亦以义何惧之有银台知其不可抑遏遂以其请闻于上䝉并释之于是在廷文武缙绅莫不叹息曰此前代之所仅有而近世之所絶无者也争欲求识其靣予闻唐德宗贞元十四年国子司业阳城坐送薛约贬道州刺史太学生何蕃季偿王鲁卿李谠等二百人顿首阙下请留城守阙数日为吏遮抑不得上蕃等皆涕泣饯送立石纪德集贤正字栁宗元致书蕃等贺之以为昔李膺嵇康时太学诸生叩阙执诉仆谓讫千百年不可复见乃在今日今大用卓卓如此予亦谓自蕃后讫千年不可复见乃在今日也以蕃等伏阙数日卒不得通与大用诚意悃愊能感动天听排释难困于时刻之顷则其贤似有过古之人也夫师固不与于五伦而五伦弗得弗明故于三事之道均焉凡天下之为师为弟子莫不知有是道也而谓讫千百年不可复见者葢以师之为教无实德弟子之为学无实心上下名分依稀典故而已而于三事之道视之为虚器焉固无怪其不可复见也先生秉仁廸义凡所以施敎于太学无非实德太学生恒三千人而陶铸醇懿涵煦粹美者甚衆大用至是发其所积奋勇不顾利害惟义是蹈此固出于大用之素禀然亦先生训廸渐渍之极致然也先生之于阳公大用之于蕃等皆可无愧而凡天下之为师弟子者岂不亦有闻风而兴起者哉是嵗大用以书经显擢京闱乡试髙等説者咸以为积善理或然矣是用播诸歌咏以为后世名敎劝诗曰有伟石生义激于衷陈厥悃愊彻听宸聪帝曰释兹复厥章服用显名敎维新化育簪缨貂珰爰及儒绅合词赞诵卓哉斯人棫朴菁莪多士攸同翘楚错薪颕脱奏功惟初倡议衆且望望爰播颂声能弗泚颡三事道均云胡弗尊兹焉弗笃惭负圣门师道岌圯延乎植之陶煦醇懿明效在兹左右髙徒前后国士衆人之中大用崛起山有鉅材羣木蔽之贡珍明堂公输忸怩天佑善类靡德弗报显擢髙科斯文有耀昌黎纪传集贤致书我作诗歌永扬令誉送同年光子英之任眞定序归有光余读史观项羽救赵诸侯兵军鉅鹿下者十余壁莫敢纵兵诸将皆从壁上观楚战士无不一以当十楚兵唿声动天诸侯军无不人人惴恐韩信以兵数万东下井陉建大将旗鼓鼓行出井陉口与赵大战破虏赵军斩成安君泜水上楚威振天下及汉破楚垓下以得淮隂侯而淮隂之功始此皆在今真定之境尝欲一至观其战处而不可得眞定本古中山国赵武灵王胡服骑射以北畧地其事固已伟矣典午之南刘石慕容苻秦继起燕赵而慕容道明建国都于此固亦一代之雄也唐自大厯贞元以后强藩不制而成德一军尤为骁悍天下视河北若囘鹘吐蕃然葢不为王土者百年宋因石晋失山后诸州则眞定遂与契丹为境其后金人䧟两河二路寻亦不守而国事不可为矣国家今为畿辅重地而太平二百年议者以为其悲歌慷慨之习已大变于古而不知燕赵之人出于其性然者独以朝廷威灵有所俛首畏伏而终不能以帖然也葢古所谓骁悍不可制者其平时未尝不俛首畏伏及其一旦激于其所不可忍而骁悍之性乃得而见耳夫以中山之地为古豪杰力战之区而姦雄窃据之所都唐失河北势日陵夷宋没两路国遂南渡况今翼卫神京为万世帝王之业此古京兆冯翊扶风之地非得良有司拊循敎化无以使安土乐业而壮国家之藩卫也今使驿之所出兵调之所加坐派日增民生蹙耗甚矣而议者徒思重三关之戍守烦边徼之供亿谓燕赵之民荏弱屏息而可憷者亦未之思也栾城韩山童之事可以鉴矣今制推府佐郡治狱然常为监御史之所委寄而监御史实能制一方之命余以是为光君告焉君与余同年进士今选为眞定府推官者也奥学通才为人聪明仁恕犴狱之事余无足以为君赘矣杨忠愍公集序汪道昆嘉靖中大将军仇鸾主市议几误国杨忠愍力言其谬不可鸾间入贬临洮无何族鸾召还忠愍忠愍则又极言大学士严嵩不法状嵩主吏议傅上刑会县官欲论他囚忠愍不免其后七年而嵩败嵩子世蕃伏诛今上奉先帝遗诏䘏诸直臣首忠愍先帝操下廪廪其明日月其威雷霆两䟽较若丹书闻者可立辨已一不入则贬再不入则刑之何急也诸先后言事者率皆骨鲠之臣要以得罪状而务尽言宜莫如忠愍当忠愍抗䟽岂不当先帝心无亦视将相若股肱将借之以奉社稷投䑕犹然忌器况社稷乎衣不敝不新成股肱谓何耳故宁失药石无失股肱彼一时也及庸人上变而鸾族谏者后至而籍嵩家借苐令能言何有加于畴昔卒之一怒而罪无赦则忠愍先入之日更而明雷伏而震其所由来者渐也夫兵莫憯于志无论镆铘忠愍起牧䜿间居常不忘沟壑方其讨罪君侧其志不万死岂发哉纵彼反戈中之业已剚刃于其腹然则忠愍所被其殷帝之含光邪后之人言听而法行则镆铘之属也人谓忠愍以直言死明主未之前闻即二氏歼曾何足以当忠愍夫鸾跋扈嵩父子为邪忧在社稷忠愍以身当社稷身死而社稷无忧得死所矣先帝不舍忠愍而卒用其言死且不朽天王圣明犹将报恩地下忠愍岂虚语哉初忠愍当大辟王元美抵嵩客説嵩会嵩党格客议不行遂甘心忠愍元美从徐子与及诸郎哭忠愍郊外治其丧严氏迹之螫诸哭郊外治丧者于是元美首及难子与亦行乃今诏下九原二大夫递起元美自魏为忠愍状籍其遗书传魏都子与分部汉阳则以籍授孙汉阳传之楚余入楚子与属余序之当二大夫哭忠愍时余在告往余欲为忠愍立传会有诏録先帝故实亡敢侵官元美有良史才状备矣孙汉阳为大宗伯公子余从忠愍元美后皆公门下士云孝友堂䜩语序鹿善继孝友堂者吾友孙君兄弟之所搆以觞客客就诸大夫表阅之文而名之也堂嵗集胜友不啻如云戊午仲冬之集则长君崇我之立嗣也昆玉四人长崇我次相我次钟元次思皇今嗣崇我者钟元之㓜子望雅也崇我未嗣诸弟欲推以嗣之者心所同也而独取钟元㓜子者以钟元方歌鼓盆㓜子失恃而徐嫂愿为之母也㓜子失母而得母崇我乏嗣而得嗣钟元得遂其嗣兄之心而相我思皇于兄若弟若侄三处系情一朝释然所称一事而衆美具也墓侧六载草木尽枯四君所同也钟元君苦节凌霜昆仲嘉与共为固穷则弟有志而兄所成也即今之立嗣兄为弟耶弟为兄耶总之互相为而非各自为也天下事相为则治自为则乱故四君懿美未易更仆即立嗣一端亦见全体也本朝畿辅人物志序王崇简畿辅人物志征君孙北海先生所论着也先生自予告归第闭门养重拥万卷书搜讨古人予时一过之深堂萝径之中几榻萧然图书在列未尝不相对忘反复营退谷于西山当松粒春新柿林霜老先生携笈其间輙经时月数年如一日也撰述既多以斯志属予序之予既得卒业而叹曰此非先生闲居自适之作乎抑何义正而例严也止于几辅以其近而易稽断自明初不事久远而不可考其有书有不书不以所不知而失实也昔龙门着史记所称尝过某处见长老云云或称予于某善故得闻之予于某之子之孙善之类皆据其实而书之以传信昔者先生出宰大邑入为谏官留心人物谘诹中外之间其公卿大夫贤否是非之实与夫前哲流风遗事之在人耳目者皆日属月累而识之今复博综前人所载以及章奏志表诸文或得诸后昆遗裔之所传説详论约取俾其人瑕瑜不相掩虽贵显而无称不以録有一言一行之可传即山泽布衣之伦汲汲焉採之而不遗呜唿时代迁流昔之人得丧毁誉久而不传或传而譌易世而后浸以零落有不能知其姓字者况乎是非之隐邪正之微乎记事之书葢可少乎哉先生之勤勤斯志亦惧其久而失实湮没而不可复求也其于甲申之变冦偪城下守御之䇿百僚不得与闻独二三阉人哃喝要挟遂致君崩国䘮此先生之所见而知之尤不能已于欷歔太息而三致意者焉予以为斯志也非惟可以藏之名山大壑之间方当圣天子博览典故嘉意于前世将立一代之史旁罗遗乘取其因人而可以知其事因事而可以论其世闻见眞而鉴戒正者莫善于此矣以之备纂述成全史所益固不大哉岂独为先生闲居论着以自适之书与杨忠愍先生家训序刁包尝读魏郑公传而深有感于良臣忠臣之分也忠愍杨先生所遭遇者圣明也而乃同龙逢比干不获为良臣尚论者未尝不悲其遇而怜其才陈几亭曰国朝人才自王文成而外莫若杨忠愍噫知人哉虽然几亭之知先生也以才愚之知先生也以学学以济才然后临大事而不乱葢征诸家训矣家训者先生临命之前一日援笔直书以训其家者也方是时系徽墨而寘丛棘明知旦夕人耳而从容暇豫为忠臣若无以异于为良臣岂非其学有大过人者与先生之学本苑洛韩先生韩先生远祖横渠近宗泾野其学得关中嫡派在留都为大司马时先生以属吏北靣焉其于朝闻夕可之道讲习葢有日矣夫朝闻夕可其道莫着于易繋辞云原始反终故知死生之説此太极图所为以此终篇者也先生从苑洛先生受乐书而知六律之理与八卦相通遂玅契乎始终之㫖始若终岂有他哉生死而已矣生若死岂有他哉昼夜而已矣通乎昼夜之道而知是故可生亦可死其从容暇豫为忠臣无以异于为良臣者有以也然则天假之年先生之学何必不嫓美文成而岂徒以其才与之相颉颃哉昔文信国凛凛大节日星为昭而弔古者未免以夷齐之志掩程朱之学愚于斯文正统中备言之先生成孔之仁取孟之义与信国异世合符人皆知之至于渊源所自则未之或知也故特表而出之使天下后世知先生一代才人亦一代学人也先生有孙讳远条字蕃升英年称选士克世其家常繇金容诣祁出家训问序言愚于先生曾孙为十世之好义不可辞故因几亭陈先生之言而进之杨妇贞烈序刁包杨氏妇征君先生之仲女也归范阳杨士𢎞丙子城䧟率其子若女暨乳母王氏投井死或以贞名或以烈名表其实也然则贞与烈异乎曰否贞固所以烈也贞之説莫备于易而发明妻道则专在坤卦坤之彖曰利牝马之贞又曰安贞吉杨氏妇能以贞为安故不以井为危其烈烈而死不冺冺而生也岂非牝马柔顺健行之义乎吾尝仰稽六经春秋诗节妇各一若烈妇则诗不经见春秋二百四十二年间惟宋伯姬一人而已伯姬死于火杨氏死于水或以此疑于贞吉之説是又不然何也圣人以道义配吉凶妇得正而毙何吉如之若亏体辱亲凶莫甚焉是故贞然后烈烈然后吉趋吉避凶之道可以观矣虽然文姬辱蔡氏中郎以失身倡也杨妇光孙氏征君以守身倡也诗云螟蛉有子蜾蠃负之教诲尔子式谷似之吾于训女亦云故太傅孙文正公集序魏象枢传谓颂诗读书论世三者于尚友古人之法备矣然必其人之文若行有足以为法传世者始从而歌咏之玩索之流连不能去懐往复不忍释手咨嗟凭弔之下寤寐羔墻之间彷彿其人正襟端坐伸纸急书与夫侃侃言天下事也虽相去几千百载如或见之矧近在数十年中时地非远隔也髙山景行又当何如乎余蚤嵗即稔闻故太傅恺阳孙先生名时于碑版中见所为诗古文词窃自念曰此特其一脔顾安得全鼎而尝之迨释褐登朝先生已驾寻虹长往垂十年所先生浩气虽无日不流行天壤至欲求其遗文如曩所谓全鼎者杳不可得又自念曰岂兵燹之余残阙无存耶抑其家人欲秘为藏书耶否则其子孙或无力表章之耶倘亦余偶未之见也我国家褒忠之典不遗往代如甲申死事诸臣赐谥予祭尤千古旷典又常下购书之诏以备採择如先生所撰着要皆馆阁时经世垂敎之言讵同草莽之管窥蠡测者比且今海内澄平凡名山其人之鸿文奥论当与孔壁汲冡渐次以出无宁先生遗稿终销沉于断碣焦棃已哉及余得请里将母又十年所无何苫块余息中公孙太学自髙阳寄声不孝曰从来乞言难为先公乞言尤难若夫品行事业文章其人一出于眞而不获其言以光先集是生平一大阙失也惟先生序之余未敢任又越三年所余罢读礼廼出所寄家刻五种详披閲焉得睹大学士李坦园先生所搆先生全集续集两序始豁然曰曩固谓尝厥一脔兹即非全鼎其鼎中之椒馨津津有味乎其言之也计公先后着述亡虑数百卷其得梓者卷仅五十许披览太学所续上下二卷若序记志诔及杂着之微言绪论藻语韵辞与古风近体诸诗靡不本英分摅雄才即文章寓经济无只字单句不髙步古作者之林而究无泥乎古者是乃深于古今是以髣髴先生全集或庶几有当于万一然余固犹执一脔以概全鼎且终未敢任属序意也嗟乎先生身厯将相珰焰方炽独有以折其气义不附东林介然孤立以身系一代安危三十余年孟氏所谓豪杰非欤余谬于颂诗读书之余论及其世如此余详具孙徴君所为墓志与大学士魏栢乡先生所撰墓表中重修鹿忠节祠序张岊前读定兴志载忠节祠祀太常伯顺先生也再读征君昔年建祠小引云以静修养髙尚志之心蹈椒山杀身成仁之事两言可尽先生矣吾乡自文靖而后斯学中絶越二百有余年先生生于江村德邻相距可四十余里深慨夫子臣弟友之道遭蚀而晦名教不大着于时起而修明以倡导之爰着四书説约一编直进而探源洙泗俾后之读是书者身体而力行则升堂入室兹有阶矣绍往开来攸赖不在河津新建之后也先生没后迄今五十余载祠亦中圯有心者能无对茂草而陨涕乎安可不大启其宇以矜式夫诸大夫国人也哉噫嘻是祠也葢昔之创之者因忠节今之葺之也由理学忠节之表章其褒嘉在一时在朝廷理学之尊崇其渊源在万世在吾儒也凡我同人身子臣弟友之伦岂可不为子臣弟友之道惜为子臣弟友之道惜乌得不重念夫修明倡导之人将矻矻焉欲升之堂欲入之室而忍荆棘夫门墻也欤幸今先生之曾孙賔追念前徽不匮孝思同人推之操持其事而谋丹雘之嗟嗟斯轮斯奂吾辈之责也若夫先生之风山髙水长奚借于是孙北海近刻序李光地余始读书翰林问旧人旧事于师友间或告之曰此地北海孙先生前朝遗献也年八十矣而论道着书不息子其见之乎先生与蔚州环极魏公厚余于是修后辈礼从公谒见望其神气清健如五六十岁人独两耳偏塞然有所问叩輙酬酢如应响葢所谓能以目听者古之眞人与先生在前代遍友天下士所与深契则刘念台黄石斋蒋八公数人尔故余之假归也先生以书送之曰某平生师友尽在闽中谓黄蒋也顾明之季年学无师法横骛别驱议论大驳其宗指皆与程朱相觝排虽刘黄诸君子不免先生独断然以洛闽为宗寻其厉阶戎首以为异学蠭兴姚江倡之也故于伯安学术言行擿抉批绳无所假借晩于诸经皆有着述而断断然朱子是翼曰吾翼朱者所以翼孔也畿内学者其后如魏柏乡张武承皆能确守朱学柏乡尽读宋人书而武承攘斥余姚不遗余力其端皆自先生发之余视学时其孙琰以敎职日进见慨念前辈期待之敦喟然怀旧又十余年以其家刻请序适圣天子昌明正学之会而邦畿首善之区诸君子殆应候之先声而先生尤为剥尽之硕果余固亦受天子之道化而与闻于斯者于是乎书畿辅通志卷一百畿辅通志钦定四库全书畿辅通志卷一百一书周遗燕昭王书苏代夫列在万乘而寄质于齐名卑而权轻奉万乘助齐伐宋名劳而实费夫破宋残楚淮北肥大齐讐强而国弱此三者皆国之大败也然且王行之者将以取信于齐也而齐未加信于王而忌燕愈甚是王之计过矣夫以宋加之淮北彊万乘之国也而齐并之是益一齐也北夷方七百里加之以鲁卫彊万乘之国也而齐并之是益二齐也夫以一齐之彊燕犹狼顾而不能支今以三齐临燕其祸必大矣虽然智者举事因祸为福转败为功齐紫败素也而贾十倍越王句践栖于会稽复残强呉而伯天下此皆因祸为福转败为功者也今王若欲因祸为福转败为功则莫若遥伯齐而厚尊之使之盟于周室焚秦符约曰夫上计破秦其次必长賔之秦挟賔以待破秦王必患之秦五世伐诸侯今为齐下秦王之志茍得穷齐不惮以国为功然则王何不使辩士以此言説秦王曰燕赵破宋肥齐尊齐而为之下者燕赵非利之也燕赵不利而势为之者以不信秦王也然则王何不使可信者接收燕赵令泾阳君髙陵君先于燕赵秦有变因以为质则燕赵信秦秦为西帝燕为北帝赵为中帝立三帝以令于天下韩魏不听则秦伐之齐不听则燕赵伐之天下孰敢不听天下服听因驱韩魏以伐齐曰必反宋地归楚淮北反宋地归楚淮北燕赵之所利也并立三帝燕赵之所愿也夫实得所利名得所愿燕赵弃齐如脱躧矣今不收燕赵齐伯必成诸侯赞齐而王不从是国危也诸侯赞齐而王从之是名卑也今收燕赵国安而名尊不收燕赵国危而名卑夫去尊安而取危卑智者不为也秦王闻若説必若刺心然则王何不使辩士以此苦言説秦秦必取齐必伐矣夫取秦厚交也伐齐正利也尊厚交务正利圣王之事也报燕惠王书乐毅臣不佞不能奉承王命以顺左右之心恐伤先王之明有害足下之义故逃遁走赵今足下使人数之以罪臣恐侍御者不察先王所以畜幸臣之理又不白臣之所以事先王之心故敢以书对臣闻圣贤之君不以禄私亲其功多者赏之其能当者处之故察能而授官者成功之君也论行而结交者立名之士也臣窃观先王之举也见有髙世主之心故假节于魏以身得察于燕先王过举厠之賔客之中立之羣臣之上不谋父兄以为亚卿臣窃不自知自以为奉令承教可幸无罪故受令而不辞先王命之曰我有积怨深怒于齐不量轻弱而欲以齐为事臣曰夫齐霸国之余业而最胜之遗事也练于甲兵习于战攻王若欲伐之必与天下图之与天下图之莫若结于赵且又淮北宋地楚魏之所欲也赵若许而约四国攻之齐可大破也先王以为然具符节南使臣于赵顾反命起兵击齐以天之道先王之灵河北之地随先王而举之济上济上之军受命击齐大败齐人轻卒鋭兵长驱至国齐王遁而走莒仅以身免珠玊财宝车甲珍器尽收入于燕齐器设于宁台大吕陈于元英故鼎反乎磨室蓟丘之植植于汶篁自五霸以来功未有及先王者也先王以为慊于志故裂地而封之使得比小国诸侯臣窃不自知自以为奉令承教可幸无罪是以受命不辞臣闻圣贤之君功立而不废故着于春秋蚤知之士名成而不毁故称于后世若先王之报怨雪耻夷万乘之强国收八百岁之蓄积及至弃羣臣之日余敎未衰执政任事之臣修法令愼庶孽施及乎萌隷皆可以敎后世臣闻之善作者不必善成善始者不必善终昔伍子胥説听于阖闾而呉王远迹至郢夫差弗是也赐之鸱夷而浮之江呉王不寤先论之可以立功故沉子胥而不悔子胥不蚤见主之不同量是以至于入江而不化夫免身立功以明先王之迹臣之上计也离毁辱之诽谤堕先王之名臣之所大恐也临不测之罪以幸为利义之所不敢出也臣闻古之君子交絶不出恶声忠臣去国不洁其名臣虽不佞数奉敎于君子矣恐侍御者之亲左右之説不察疏远之行故敢献书以闻惟君王之留意焉谢乐间书燕惠王寡人不佞不能奉顺君意故君捐国而去则寡人之不肖明矣敢端其愿而君不肯听故使使者陈愚意君试论之语曰仁不轻絶智不轻怨君之于先王也世之所明知也寡人望有非则君掩葢之不虞君之明罪之也望有过则君敎诲之不虞君之明弃之也且寡人之罪国人莫不知天下莫不闻君微出明怨以弃寡人寡人必有罪矣虽然恐君之未尽厚也谚曰厚者不毁人以自益也仁者不危人以要名也故掩人之邪者厚人之行也救人之过者仁者之道也世有掩寡人之邪救寡人之过非君孰望之今君厚受位于先王以成尊轻弃寡人以快心则掩邪救过难得于君矣且世有薄而故厚施行有失而故惠用今使寡人任不肖之罪而君有失厚之累亦唯君择之也无所取之国之有封疆家之有垣墻所以合好掩恶也室不能相和出语邻家未为通计也怨恶未见而明弃之未为尽厚也寡人虽不肖乎未如殷纣之乱也君虽不得意乎未如商容箕子之累也然则不内葢寡人而明怨于外恐其适足以伤于高而薄于行也非然也茍以明君之义成君之髙虽任恶名不难受也本欲以明寡人之薄而君不得厚扬寡人之辱而君不得荣此一举而两失也义者不亏人以自益况伤人以自损乎君无以寡人不肖累往事之美昔者栁下惠吏于鲁三黜而不去或谓之曰可以去栁下惠曰茍与人之异恶往而不黜乎犹且黜乎宁于故国尔栁下惠不以三黜自累故前业不忘不以去为心故远近无议今寡人之罪国人未知而议寡人者徧天下语曰论不修心议不累物仁不轻絶智不简功简弃大功者辍也轻絶厚利者怨也辍而弃之怨而累之宜在远者不望之乎君也今以寡人无罪君岂怨之乎愿君捐怨追惟先王复以敎寡人意君曰余且慝心以成而过不顾先王以明而恶使寡人进不得修功退不得改过君之所揣也唯君图之此寡人之愚意也敬以书谒之上赵王书苏厉臣闻古之贤君德行非施于海内也敎顺慈爱非布于万民也祭祀时享非当于鬼神也甘露降风雨时农大登年谷丰盈衆人善之而贤主恶之今足下功力非数痛加于秦国而怨毒积恶非曾深陵于韩也臣窃外闻大臣及下吏之议皆言王前专据以秦为爱赵而憎韩臣窃以事观之秦岂得爱赵而憎韩哉欲亡韩吞两周之地故以韩为饵先出声于天下欲邻国闻而观之也恐其事不成故出兵以佯示赵魏恐天下之惊觉故㣲伐韩以贰之恐天下疑已故出质以为信声德于与国而实伐空韩臣窃观其图之也议秦以谋计必出于是且夫説士之计皆曰韩亡三川魏灭晋国是韩未穷而祸及于赵且物固有势异而患同者又有势同而患异者昔者楚人久伐而中山亡今燕尽韩之河南距沙丘而至鉅鹿之界三百里距于扞关至于榆中千五百里秦晋韩魏之上党则地与国都邦属而壤絜者七百里秦以三军强弩坐羊肠之上即地去邯郸二十里且秦以三军攻王之上党而危其北则勾注之西非王之所有也今踰勾注禁常山而守三百里通于唐曲遇此代马良驹不东而崑山之玊不出此三宝者又非王之有也今从于强秦与之伐齐臣恐其祸出于是矣五国之王尝合横而谋伐赵三分赵国壤地着之盘盂属之讐柞五国之兵有日矣齐乃西师以禁秦国使秦发令素服而听反温轵髙平于魏反三公什清于赵此王之明知也夫齐魏事赵宜为上交今乃以邸罪取伐臣恐其后事王不敢自必也今王收齐天下必以王为得齐韩齐危社稷以事王天下必重王然则齐韩义王以天下就之下至齐韩慕王以天下收之是一世之命制于王矣臣愿大王深与左右羣臣卒计而重谋先事成虑而熟图之晋与庾冰请褒録中书令刁协书蔡谟夫爵人者宜显其功罚人者宜章其罪此古今之所愼也凡小人之类犹尚如此刁令中兴上佐有死难之名天下不闻其罪而见其贬致刁氏称寃此乃为王敦复讐也内沮忠臣之节论者惑之若实有大罪宜显其事令天下知之明圣朝不贬死难之臣春秋之义以功补过过轻功重者得以加封功轻过重者不免诛絶功足赎罪者无黜虽先有邪佞之罪而临难之日党于其君者不絶之也孙宁仪行父亲与灵公滛乱于朝君杀国灭由此二臣而楚尚纳之传称有礼不絶其位者君之党也若刁令有重罪于孔仪絶之可也若无罪宜见追论或谓明帝之世已见寝废今不宜复改吾又以为不然夫大道宰世殊涂一致万机之事或异或同同不相善异不相讥故尧抑元恺而舜举之尧不为失舜不为非何必前世所废便不宜改乎汉萧何之后坐法失侯文帝不封而景帝封之后复失侯武昭二帝不封而宣帝封之近如元年车驾释奠拜孔子之圣此亦元明二帝所不行也又刁令但是明帝所不赠尔非诛之也王平子第五琦皆元年所诛而今日所赠岂以改前为嫌乎凡处事者当上合古义下凖今则然后谈者不惑受罪者无怨耳按周仆射戴征西本非王敦倡檄所讐也事定后乃见害耳周延郭璞等竝亦非为主御难也自平居见杀耳皆见褒赠刁令事义岂轻于此乎自顷员外散骑尚得追赠况刁令位亚三司若先自寿终不失员外散骑例也就不䝉赠不失以本官殡葬也此为一人之身寿终䝉赠死难则见絶岂所以明事君之道厉为臣之节乎公宜显评其事以解天下疑怪之论又闻谈者亦多谓宜赠凡事无不允当而得衆助者若以善柔得衆而刁令麤刚多怨若以为贵也而刁氏今贱若以为富也而刁氏今贫今士何故反助寒门而此言之足下察此意北魏与太原张伟论髙允书游雅夫喜怒者有生所不能无也而前史载卓公寛中文饶洪量褊心者惑之弗信余与髙子游处四十年矣未尝见其是非愠喜之色不亦信哉髙子内文明而外弱柔其言呐呐不能出口余尝唿为文子崔公谓余云髙生丰财博学一代佳士所乏者矫矫风节耳余亦然之司徒之谴起于纎㣲及于诏责崔公声嘶股战不能言宗钦以下伏地流汗都无人色髙子数陈事理申释是非辞义清辨音韵髙亮明主为之动容听者无不称善仁及寮友保兹元吉向之所谓矫矫者更在斯乎宗爱之任势也威震四海尝召百司于都坐王公以下望庭毕拜髙子独升阶长揖由此观之汲长孺可卧见卫青何抗礼之有向之所谓风节者得不谓此乎知人固不易人亦不易知吾既失之于心内崔亦漏之于形外钟期止听于伯牙夷吾见明于鲍叔良有以也唐与李渤书田𢎞正𢎞正珍重执事之心积二十余年竟不获自道于执事者徒恳恳终日常恐空老而无所师承固内不自安矣自前年朝谒得展拜执事于道路之间时苦牵事复畧不得伸前时所畜之意弥有不足于心矣执事以古今仁义发为惩恶劝善之心岂惟当世士君子所赖抑亦姬公孔子之心待执事而明白之矣每览前后史䇿纪其所为古之贤者有出无愧矣𢎞正近奉制书去魏就鎭自念宠荣已极能无愧惕之甚哉自二冦乱常以来六十余载矣河北之地教化之之所不行冀赵魏常山又河北之尤者日月积习遂为匪人诚可悲矣寝食常念之以为负经济不覊之才者执事可以将朝廷之化移犷俗之心矣𢎞正庸虚輙不自意思君子降重为邑人启茅塞之心仰执事坐师氏之筵使鄙夫修拥篲之礼则向之羞姑可掩矣不审执事当俯而就之乎复耻而不就乎今輙虚上倅之位俟君子光临古人有功成不居退得所诣者鄙人咏之久矣倘终不拒至诚之情幸甚答元侍御书韩愈九月五日愈顿首微之足下前岁辱书论甄逢父济识安禄山必反即诈为喑弃去禄山反有名号又逼致之济死执不起卒不污禄山父子事又论逢知读书刻身厉行勤已取足不干州县斥其余以救人之急足下繇是与之交欲令逢父子名迹存诸史氏足下以抗直喜立事斥不得立朝失所不自悔喜事益坚微之乎子眞安而乐之者谨详足下所论载校之史法若济者固当得附书今逢又能行身幸于方州大臣以标白其先人事载之天下耳目彻之天子追爵其父第四品赫然惊人逢与其父俱当得书矣济逢父子自吾人发春秋美君子乐道人之善夫茍能乐道人之善则天下皆去恶为善善人得所其功实大足下与济父子俱宜牵聨得书足下勉逢令终始其躬而足下年尚彊嗣德有继将大书特书屡书不一书而已也愈既承命又执笔以俟愈再拜与太学诸生喜诣阙留阳城司业书栁宗元二十六日集贤殿正字栁宗元敬致尺牍太学诸生足下始朝廷用谏议大夫阳公为司业诸生陶煦醇懿熈然大洽于兹四祀而已诏书出为道州仆时通籍光范门就职书府闻之悒然不喜非特为诸生戚戚也乃仆亦失其师表而莫有所矜式焉既而署吏有传致诏草者仆得观之葢主上知阳公甚熟嘉美显宠勤至备厚乃知欲烦阳公宣风裔土覃布美化于黎献也遂寛然少喜如获慰荐于天子休命然而退自感悼幸生明圣不讳之代不能布露所蓄论列大体闻于下执事冀少见採取而还阳公之南也异日退自书府就车于司马门外闻之于抱关掌管者道诸生爱慕阳公之德教不忍其去顿首西阙下恳悃至愿乞留如故者百数十人輙用抚手喜甚震抃不宁不意古道复形于今仆尝读李元礼嵇叔夜传观其言太学生徒仰阙赴诉者仆谓迄千百年不可覩闻乃今日闻而覩之诚诸生见赐甚盛于戏始仆少时尝有意游太学受师説以植志持身焉当时説者咸曰太学生聚为朋曹侮老慢贤有堕窳败业而利口食者有崇饰恶言而肆鬭讼者有凌傲长上而谇骂有司者其退然自克特殊于衆人者无几耳仆闻之惚骇怛悸良痛其游圣人之门而衆为是也遂退託乡闾家塾考厉志业过大学之门而不敢跼顾尚何能仰视其学徒者哉今乃奋志厉义出乎千百年之表何闻见之乖剌欤岂説者过也将亦时异人异无向时之桀害者耶其无乃阳公之渐渍导训明效所致乎夫如是服圣人遗敎居天子太学可无媿矣于戏阳公有博厚恢𢎞之德能容善伪来者不拒曩闻有狂惑小生依托门下或乃飞文陈愚丑行亡赖而论者以为言谓阳公过于纳污无人师之道是大不然仲尼吾党狂狷南郭献讥曾参徒七十二人致祸负刍孟轲馆滕从者窃屦彼一圣两贤人继为大儒然犹不免如之何其拒人也俞扁之门不拒病夫绳墨之侧不拒枉材师儒之席不拒曲士理固然也且阳公之在于朝四方闻风仰而尊之贪冒茍进邪薄之夫庶得少沮其志不遂其恶虽微师尹之位而人实具瞻焉与其宣风一方覃化一州其功之远近又可量哉诸生之言非独为已也于国体实甚宜愿诸生勿得私之想复再上故少佐笔端耳朂此良志俾为史者有以纪述也弩力多贺栁宗元白宋大名府请首荐张覃书张咏昨日公府试罢羣口腾议以某名在张覃之右虽未知实恐惕无量窃以张覃者内实敏直外示谦和乐贫着书十五年未尝一日变节事继母恭惧犹初授敎时一家熈熈有若太和之俗矣且魏大都也万人毕辞谓之君子况郝马魏之辈十年往在相与探讨某也不佞心常慕之明公下车在近计部旋遣将以某之文近覃之文未知覃之德远某之行万万也窃敢僭冒闻于观听惶恐惶恐抑又闻古之取士也先以德行闻今之取士也先以文辞闻古之得士也鲜今之得士也衆借其用克归于眞故周设俊造专德先可进也汉定四科㕘衆善可进也迄有唐大正贡部伟行竒业者尽取之非行而文辞者亦取之流于百世之下将为不易之典国家四海久安贤俊间出得士之衆于古无上犹复仄席思贤于内诏诸侯贡士于外恭惟明公以德行宏才克应其选一命而通治大郡再命而通治大都皇王速于用明公也欲因明公之贤诱天下之贤某亦何人来预明试始随贡士之列卒得知言之地感遇懽慰通于胸懐因欲尽陈其愚伏望德怜之某尝少年不量力秉志励行期到古人十五年逼寒饿絶往还除比岁一宁亲则月无废日然其心顽难通故文辞不逮于覃也性复迂怪执行望于覃远矣明公决以某为先是不知覃之善行播某之恶也若立覃为先则诡薄之俗可易仁义之风可扇又孚乎古昔尊德尚贤之敎也幸甚幸甚某若鬰而不伸则负掩贤之过言之越职则有犯上之罪伏望终始鉴宥之鎭府谢两府启宋祁常山剧部全赵故封地联六州身拥三绶任踰于分荣不偿惭伏念祁为术空单禀生虺怯叨华禁署谬借经筵惟孤拙以自持无游説而为助年将壮迈疾引衰来遂丐外除冀逃多悔国有贤翰朝无废人料自闲州受以戎阃因过都而俾谒缘重帅而许迁敢留于行已践而职此葢伏䝉某官助邦善育为上亟言齿擢误加庸底思报窃以河朔之地天下劲兵分四帅臣皆一都会然而狃承平之习训练弗精因流馑之余廪帑常乏马不充士官靡値才幕府欲仰给之饶度支辞经用之窘交相为患未知所图伏冀庙谋深体边务峙隄于未溃之日投药于可疗之初誓当悉心稍期集事守符云始趋府方賖託庇髙明叩衿危恋元与窦先生书许衡迩因相从实望见敎不意复有引荐之言闻之且惊且惧恳陈所以不可之故至于再三始蒙惠许远别后复虑他説间之不终前惠是用喋喋重陈向来恳祷之意常谓天下古今治乱相循天人交胜天之胜质掩文也人之胜文犯质也天胜不已则复而至于平平则文着而行矣故凡善恶得失之应无妄焉者而世谓之治治非一日之为也其来有素也人胜不已则积而至于偏偏则文没不用矣故凡善恶得失之迹若谬焉者而世谓之乱乱非一日之为也其来有素也析而言之有天焉有人焉究而言之莫非命也命之所在时也时之所向势也势不可为时不可犯顺而处之则进退出处穷达得丧莫非义也古之所谓聪明睿知者惟能识此也所谓神武而不杀者惟能体此也或者横加已意欲先天而开之拂时而举之是揠苖也是代大匠斲也揠则害稼代匠则伤手是岂成已成物之道哉即其违顺之多寡乃其吉凶悔吝之多寡也生平拙学认此为的信而守之罔敢自易今先生直欲以助长之力挤之伤手之地是果相知者所为耶无益清朝徒深后悔岂交游之深不足为之虑耶抑直以樗散为可用之材也相爱之深未应乃尔若夫春日池塘秋风禾黍夏未雨蚕老麦收冬将寒囷盈箱积门諠童稚架满琴书山色水光诗懐酒兴拙谋或可以辨此也是以心思意向日日在此安此乐此言亦此书亦此百千周折爰期得此而后已先生不此之助而彼之助是不可其所可而可其所不可也岂可哉将爱之实害之万惟恕察言不能櫽括悚息待罪明与张邯郸书康海于公虽尠素交然公为乡里豪杰之士居官之声动烛远迩此吾所甚慕也东方盗贼薄公城邑凡几矣公能悍然无惧以作其民邯郸数得无恙其系岂细小哉愿公益加严愼肃练士民倡率豪杰攻城约以死守城危誓以死战彼虽号有数万然中多妇人瘠氓精兵要千人耳既拥衆抗军不能留蓄寄民而所过残灭井臼釜甑罔有孑遗必无恒饱之理此应败之道也昔吾罹警邢郡返过邯郸见其人率勇敢有气吾恨不能丞尉以作其武幸闻公大扺甚慰矣况又有近功邪鄙谚曰莫眡其步当眡其趾夫民既以觇彼之所为矣今战亦死不战亦死甚晓然也然不战固死使力战安知其不生邪此可以语邯郸之民使之自固其志矣爱公甚深见公邑人来不辞惘然敢告以此今之名将未有公类者也春和惟为民自重万万上少师徐少湖翁救荒书杨继盛某以言得罪宜絶口不言天下之事但闻穷民病苦若割心肺日夜忧思至废寝食故有欲黙而不容忍者而夫子抱能受言之量居能行言之位而某极荷相知又有可言之机谨陈救荒愚见伏请尊裁城中饿殍死亡满道人人惊惶似非太平景象夫京师之民各有身役常业何以顿至于死而所死者皆外郡就食之人也葢缘各处司民牧者无救荒之䇿之心而京师有舍米舍饭减价卖米之惠故皆闻风而来当其事者又不肯尽心鲜有实惠故每冻饿以至于死是以京师为沟壑诱外郡之民而塡之也救荒自有均平普徧之政何必煦煦然为此小惠诱民以至于死乎莫若行令各处抚按有司作急赈济然后出给告示谕以本处赈济之故使各归乡里又将所舍之米预支二三十日以为囘家盘费之资则穷民有乡井饱食之乐京师无死亡道路之惨矣连年丰稔止有此嵗之饿一郡之粟自足以供一郡之食特在上者区处之无其道耳官仓之粟可赈济也亦可价卖也富室之粟可劝借也亦可责令减价粜也葢官仓除备边𦂳急不可动支外其余有积至数十年将腐者合暂变卖收价到秋易新似为两便富室有积粟至千万石者皆坐索髙价以邀重利故米价至于腾踊合依少定价裁抑之又当以礼奖劝借官给以帖到秋偿还则米价自可日减穷民自返故乡矣穷民既无处办米或卖产佣工止可得钱今乃分为等类定为价数则钱法纷乱而民益告病矣夫钱法之行也或朝贵而暮贱或此处用而彼处不用若有神以使之虽市人亦不知其所以然也其可以官法定之乎为今之计当为权宜之术不分等类不问大小俱责令折算通行其价数之多寡任从民便官府不得而与焉则钱法可通而商民俱便矣米价腾踊日甚一日今定为官价似为裁抑之术然在京师则有所不能行者葢各舖户之米俱贵价籴买非若外郡富家田内自获然今定为轻价彼岂肯折本粜卖且各处贩米者一闻价轻孰肯再来外米不肯来内米不肯粜不知其将来至于何如也如定米价亦俟春间贩米至者多然后议之北地既荒全頼南米之来使河道阻滞则来者延迟恐缓不济事盗贼甚多或抢掠一船则后者闻风孰肯再来今宜行令各河道官使开河之时先放米船行一遇壅塞则遣官夫拽运一若转运官粮然则米正月终可到矣又行令各处地方官使严加廵捕防守䕶送则贩米者无失米之忧所来者必多矣南米来者既多又忧米价之不减乎盗生于贫虽势所必至然荒年而至于盗起斯亦可忧矣闻各处抚按分付各属官令且暂寛治盗之法其意惧生变也以故各官于盗贼之获俱姑息寛纵之此端一开为盗者衆贫者日至放肆富者日不安生是民之为盗虽起于年凶亦上之人有以敎之耳夫济荒自有长䇿未闻敎民为盗以救之也况渐不可长民不可逞恐隄防一撤纪纲遂坏其变有不可胜言者宜行令各处抚按有司使遇盗贼仍治之如法则禁盗乃所以止盗而止盗正所以救荒也与杨椒山书唐顺之执事豪杰士也忘身许国不囘不挠使满世间脂韦淟涊全躯保禄之士闻风缩颈羞愧不暇执事之志则然而才足济之自丹阳奉晤令人叹羡不已然窃有少致爱助于执事者颇觉慷慨激发之气太胜而含蓄沉几之力或不及焉施为欲似千钧弩磨砺当如百鍊金愿益留意则不朽之业终当在执事且夫直前太鋭近于用壮取必太过近于浚恒在易固有戒矣惟几也能通天下之志惟深也能成天下之务自古欲以成务而或偾焉者未必尽是庸人或豪杰与有责焉耳仆少颇负意气屏废以来藁形灰心之余化为绕指柔焉久矣以此自量乃欲以此量豪杰固知必且为笑然以敬慕执事之至也故不敢不尽其愚本朝答孙北海少宰书刁包读畿辅人物志文则班马义则范欧岂徒为吾乡诸君子生色而已哉据包耳目所及如临城乔铨部见危授命门下从死者十有六人一时忠义愤发虽文信国衣带之赞杨忠愍枷鎻之咏当不是过即此一节亦可以概其生平矣上谷张光禄二酉遭闯贼之变倡义守城阖门死之尝从壁间睹其临命手迹泪不禁淫淫下也至长兄元美进士捐躯尤烈其一生嘉言懿行大堪法今传后此三公者所宜网罗传纪以备续入推而广之诸如此类皆不可不博採而逖稽也畿辅通志卷一百一畿辅通志钦定四库全书畿辅通志卷一百二传商伯夷列传汉司马迁夫学者载籍极博犹考信于六艺诗书虽阙然虞夏之文可知也尧将逊位让于虞舜舜禹之间岳牧咸荐迺试之于位典职数十年功用既兴然后授政示天下重器王者大统传天下若斯之难也而说者曰尧让天下于许由许由不受耻之逃隠及夏之时有卞随务光者此何以称焉太史公曰余登箕山其上盖有许由冢云孔子序列古之仁圣贤人如吴太伯伯夷之伦详矣余以所闻由光义至髙其文辞不少槩见何哉孔子曰伯夷叔齐不念旧恶怨是用希求仁得仁又何怨乎余悲伯夷之意睹轶诗可异焉其传曰伯夷叔齐孤竹君之二子也父欲立叔齐及父卒叔齐让伯夷伯夷曰父命也遂逃去叔齐亦不肯立而逃之国人立其中子于是伯夷叔齐闻西伯昌善养老盍徃归焉及至西伯卒武王载木主号为文王东伐纣伯夷叔齐叩马而谏曰父死不葬爰及干戈可谓孝乎以臣弑君可谓仁乎左右欲兵之太公曰此义人也扶而去之武王已平殷乱天下宗周而伯夷叔齐耻之义不食周粟隠于首阳山采薇而食之及饿且死作歌其辞曰登彼西山兮采其薇矣以暴易暴兮不知其非矣神农虞夏忽焉没兮我安适归矣于嗟徂兮命之衰矣遂饿死于首阳山由此观之怨耶非耶或曰天道无亲常与善人若伯夷叔齐可谓善人者非耶积仁絜行如此而饿死且七十子之徒仲尼独荐颜渊为好学然回也屡空糟糠不厌而卒早夭天之报施善人其何如哉盗跖日杀不辜肝人之肉暴戾恣睢聚党数千人横行天下竟以夀终是遵何徳哉此其尤大彰明较着者也若至近世操行不轨専犯忌讳而终身逸乐富厚累世不絶或择地而蹈之时然后出言行不由径非公正不发愤而遇祸灾者不可胜数也余甚惑焉傥所谓天道是耶非耶子曰道不同不相为谋亦各从其志也故曰富贵如可求虽执鞭之士吾亦为之如不可求从吾所好嵗寒然后知松栢之后凋举世混浊清士乃见岂以其重若彼其轻若此哉君子疾没世而名不称焉贾子曰贪夫狥财烈士狥名夸者死权衆庻冯生同明相照同类相求云从龙风従虎圣人作而万物覩伯夷叔齐虽贤得夫子而名益彰颜渊虽笃学附骥尾而行益显巖穴之士趋舍有时若此类名堙灭而不称悲夫闾巷之人欲砥行立名者非附青云之士恶能施于后世哉周平原君列传汉司马迁平原君赵胜者赵之诸公子也诸子中胜最贤喜賔客賔客盖至者数千人平原君相赵恵文王及孝成王三去相三复位封于东武城平原君家楼临民家民家有躄者槃散行汲平原君美人居楼上临见大笑之明日躄者至平原君门请曰臣闻君之喜士士不逺千里而至者以君能贵士而贱妾也臣不幸有罢癃之病而君之后宫临而笑臣臣愿得笑臣者头平原君笑应曰诺躄者去平原君笑曰观此竖子乃欲以一笑之故杀吾美人不亦甚乎终不杀居嵗余賔客门下舍人稍稍引去者过半平原君怪之曰胜所以待诸君者未尝敢失礼而去者何多也门下一人前对曰以君之不杀笑躄者以君为爱色而贱士士即去耳于是平原君乃斩笑躄者美人头自造门进躄者因谢焉其后门下乃复稍稍来是时齐有孟尝魏有信陵楚有春申故争相倾以待士秦之围邯郸赵使平原君求救合从于楚约与食客门下有勇力文武备具者二十人偕平原君曰使文能取胜则善矣文不能取胜则歃血于华屋之下必得定从而还士不外索取于食客门下足矣得十九人余无可取者无以满二十人门下有毛遂者前自赞于平原君曰遂闻君将合从于楚约与食客门下二十人偕不外索今少一人愿君即以遂备员而行矣平原君曰先生处胜之门几年于此矣毛遂曰三年于此矣平原君曰夫贤士之处世也譬若锥之处囊中其末立见今先生处胜之门下三年于此矣左右未有所称诵胜未有所闻是先生无所有也先生不能先生留毛遂曰臣乃今日请处囊中耳使遂得蚤处囊中乃颍脱而出非特其末见而已平原君竟与毛遂偕十九人相与目笑之而未发也毛遂比至楚与十九人论议十九人皆服平原君与楚合从言其利害日出而言之日中不决十九人谓毛遂曰先生上毛遂按剑厯阶而上谓平原君曰从之利害两言而决耳今日出而言从日中不决何也楚王谓平原君曰客何为者也平原君曰是胜之舍人也楚王叱曰胡不下吾乃与而君言汝何为者也毛遂按剑而前曰王之所以叱遂者以楚国之衆也今十步之内王不得恃楚国之衆也王之命悬于遂手吾君在前叱者何也且遂闻汤以七十里之地王天下文王以百里之壤而臣诸侯岂其士卒衆多哉诚能据其势而奋其威今楚地方五千里持㦸百万此霸王之资也以楚之彊天下弗能当白起小竖子耳率数万之衆兴师以与楚战一战而举鄢郢再战而烧夷陵三战而辱王之先人此百世之怨而赵之所羞而王弗知恶焉合从者为楚非为赵也吾君在前叱者何也楚王曰唯唯诚若先生之言谨奉社稷而以从毛遂曰从定乎楚王曰定矣毛遂谓楚王之左右曰取鸡狗马之血来毛遂奉铜盘而跪进之楚王曰王当歃血而定从次者吾君次者遂遂定从于殿上毛遂左手持盘血而右手招十九人曰公相与歃此血于堂下公等録録所谓因人成事者也平原君已定从而归至于赵曰胜不敢复相士胜相士多者千人寡者百数自以为不失天下之士今乃于毛先生而失之也毛先生一至楚而使重于九鼎大吕毛先生以三寸之舌彊于百万之师胜不敢复相士遂以为上客平原君既返赵楚使春申君将兵赴救赵魏信陵君亦矫夺晋鄙军徃救赵皆未至秦急围邯郸邯郸急且降平原君甚患之邯郸传舍吏子李同说平原君曰君不忧赵亡邪平原君曰赵亡则胜为虏何为不忧乎李同曰邯郸之民炊骨易子而食可谓急矣而君之后宫以百数婢妾被绮縠余粱肉而民褐衣不完糟糠不厌民困兵尽或剡木为矛矢而君器物钟磬自若使秦破赵君安得有此使赵得全君何患无有今君诚能令夫人以下编于士卒之间分功而作家之所有尽散以飨士士方其危苦之时易徳耳于是平原君从之得敢死之士三千人李同遂与三千人赴秦军秦军为之却三十里亦会楚魏救至秦兵遂罢邯郸复存李同战死封其父为李侯虞卿欲以信陵君之存邯郸为平原君请封公孙龙闻之夜驾见平原君曰龙闻虞卿欲以信陵君之存邯郸为君请封有之乎平原君曰然龙曰此甚不可且王举君而相赵者非以君之智能为赵国无有也割东武城而封君者非以君为有功也而以国人无勲乃以君为亲戚故也君受相印不辞无能割地不言无功者亦是以为亲戚故也今信陵君存邯郸而请封是亲戚受城而国人计功也此甚不可且虞卿操其两权事成操右券以责事不成以虚名徳君君必勿听也平原君遂不听虞卿平原君以赵孝成王十五年卒子孙代后竟与赵俱亡亷颇蔺相如列传汉司马迁亷颇者赵之良将也赵恵文王十六年亷颇为赵将伐齐大破之取晋阳拜为上卿以勇气闻于诸侯蔺相如者赵人也为赵宦者令缪贤舍人赵恵文王时得楚和氏璧秦昭王闻之使人遗赵王书愿以十五城请易璧赵王与大将军亷颇诸大臣谋欲予秦秦城恐不可得徒见欺欲勿予即患秦兵之来计未定求人可使报秦者未得宦者令缪贤曰臣舍人蔺相如可使王问何以知之对曰臣尝有罪窃计欲亡走燕臣舍人相如止臣曰君何以知燕王臣语曰臣尝从大王与燕王会境上燕王私握臣手曰愿结交以此知之故欲徃相如谓臣曰夫赵彊而燕弱而君幸于赵王故燕王欲结于君今君乃亡赵走燕燕畏赵其势必不敢留君而束君归赵矣君不如肉袒伏斧质请罪则幸得脱矣臣从其计大王亦幸赦臣臣窃以为其人勇士有智谋宜可使于是王召见问蔺相如曰秦王以十五城请易寡人之璧可予不相如曰秦彊而赵弱不可不许王曰取吾璧不予我城奈何相如曰秦以城求璧而赵不许曲在赵赵予璧而秦不予赵城曲在秦均之二策宁许以负秦曲王曰谁可使者相如曰王必无人臣愿奉璧徃使城入赵而璧留秦城不入臣请完璧归赵赵王于是遂遣相如奉璧西入秦秦王坐章台见相如相如奉璧奏秦王秦王大喜传以示美人及左右左右皆唿万嵗相如视秦王无意偿赵城乃前曰璧有瑕请指示王王授璧相如因持璧郄立倚柱怒发上冲冠谓秦王曰大王欲得璧使人发书至赵王赵王悉召羣臣议皆曰秦贪负其彊以空言求璧偿城恐不可得议不欲予秦璧臣以为布衣之交尚不相欺况大国乎且以一璧之故逆彊秦之驩不可于是赵王乃齐戒五日使臣奉璧拜送书于庭何者严大国之威以修敬也今臣至大王见臣列观礼节甚倨得璧传之美人以戯弄臣臣观大王无意偿赵王城邑故臣复取璧大王必欲急臣臣头今与璧俱碎于柱矣相如持其璧睨柱欲以击柱秦王恐其破璧乃辞谢固请召有司案图指从此以徃十五都予赵相如度秦王特以诈佯为予赵城实不可得乃谓秦王曰和氏璧天下所共传寳也赵王恐不敢不献赵王送璧时齐戒五日今大王亦宜齐戒五日设九賔于庭臣乃敢上璧秦王度之终不可彊夺遂许齐五日舍相如广成传舍相如度秦王虽齐五日决负约不偿城乃使其从者衣褐懐其璧从径道亡归璧于赵秦王齐五日后乃设九賔礼于庭引赵使者蔺相如相如至谓秦王曰秦自缪公以来二十余君未尝有坚明约束者也臣诚恐见欺于王而负赵故令人持璧归间至赵矣且秦彊而赵弱大王遣一介之使至赵赵立奉璧来今以秦之彊而先割十五都予赵赵岂敢留璧而得罪于大王乎臣知欺大王之罪当诛臣请就汤镬唯大王与羣臣熟计议之秦王与羣臣相视而嘻左右欲引相如去秦王因曰今杀相如终不能得璧也而絶秦赵之驩不如因而厚遇之使归赵赵王岂以一璧之故欺秦耶卒廷见相如毕礼而归之相如既归赵王以为贤大夫使不辱于诸侯拜相如为上大夫秦亦不以城予赵赵亦终不予秦璧其后秦伐赵㧞石城明年复攻赵杀二万人秦王使使者告赵王欲与王为好会于西河外渑池赵王畏秦欲无行㢘颇蔺相如计曰王不行示赵弱且怯也赵王遂行相如从㢘颇送至境与王诀曰王行度道里会遇之礼毕还不过三十日三十日不还则请立太子为王以絶秦望王许之遂与秦王会渑池秦王饮酒酣曰寡人窃闻赵王好音请奏瑟赵王鼓瑟秦御史前书曰某年月日秦王与赵王会饮令赵王鼓瑟蔺相如前曰赵王窃闻秦王善为秦声请奉盆缻秦王以相娱乐秦王怒不许于是相如前进缻因跪请秦王秦王不肯击缻相如曰五步之内相如请得以颈血溅大王矣左右欲刃相如相如张目叱之左右皆靡于是秦王不怿为一击缻相如顾召赵御史书曰某年月日秦王为赵王击缻秦之羣臣曰请以赵十五城为秦王夀蔺相如亦曰请以秦之咸阳为赵王夀秦王竟酒终不能加胜于赵赵亦盛设兵以待秦秦不敢动竟罢归国以相如功大拜为上卿位在㢘颇之右㢘颇曰我为赵将有攻城野战之大功而蔺相如徒以口舌为劳而位居我上且相如素贱人吾羞不忍为之下宣言曰我见相如必辱之相如闻不肯与会相如每朝时常称病不欲与㢘颇争列已而相如出望见㢘颇相如引车避匿于是舍人相与谏曰臣所以去亲戚而事君者徒慕君之髙义也今君与㢘颇同列㢘君宣恶言而君畏匿之恐惧殊甚且庸人尚羞之况于将相乎臣等不肖请辞去蔺相如固止之曰公之视㢘将军孰与秦王曰不若也相如曰夫以秦王之威而相如廷叱之辱其羣臣相如虽驽独畏㢘将军哉顾吾念之彊秦之所以不敢加兵于赵者徒以吾两人在也今两虎相鬭其势不俱生吾所以为此者以先国家之急而后私讐也㢘颇闻之肉袒负荆因賔客至蔺相如门谢罪曰鄙贱之人不知将军寛至此也卒相与驩为刎颈之交是嵗㢘颇东攻齐破其一军居二年㢘颇复伐齐几拔之后三年㢘颇攻魏之防陵安阳拔之后四年蔺相如将而攻齐至平邑而罢其明年赵奢破秦军阏与下赵奢者赵之田部吏也收租税而平原君家不肯出赵奢以法治之杀平原君用事者九人平原君怒将杀奢奢因説曰君于赵为贵公子今纵君家而不奉公则法削法削则国弱国弱则诸侯加兵诸侯加兵是无赵也君安得有此富乎以君之贵奉公如法则上下平上下平则国彊国彊则赵固而君为贵戚岂轻于天下耶平原君以为贤言之于王王用之治国赋国赋大平民富而府库实秦伐韩军于阏与王召㢘颇而问曰可救不对曰道逺险狭难救又召乐乗而问焉乐乗对如廉颇言又召问赵奢奢对曰其道逺险狭譬之犹两䑕鬭于穴中将勇者胜王乃令赵奢将救之兵去邯郸三十里而令军中曰有以军事谏者死秦军军武安西秦军鼓噪勒兵武安屋瓦尽振军中候有一人言急救武安赵奢立斩之坚壁留二十八日不行复益増垒秦间来入赵奢善食而遣之间以报秦将秦将大喜曰夫去国三十里而军不行乃増垒阏与非赵地也赵奢既已遣秦间乃卷甲而趋之二日一夜至令善射者去阏与五十里而军军垒成秦人闻之悉甲而至军士许厯请以军事谏赵奢曰内之许厯曰秦人不意赵师至此其来气盛将军必厚集其陈以待之不然必败赵奢曰请受令许厯曰请就鈇质之诛赵奢曰胥后令邯郸许厯复请谏曰先据北山上者胜后至者败赵奢许诺即发万人趋之秦兵后至争山不得上赵奢纵兵击之大破秦军秦军解而走遂解阏与之围而归赵恵文王赐奢号为马服君以许厯为国尉赵奢于是与㢘颇蔺相如同位后四年赵恵文王卒子孝成王立七年秦与赵兵相距长平时赵奢已死而蔺相如病笃使亷颇将攻秦秦数败赵军赵军固壁不战秦数挑战㢘颇不肯赵王信秦之间秦之间言曰秦之所恶独畏马服君赵奢之子赵括为将耳赵王因以括为将代㢘颇蔺相如曰王以名使括若胶柱而鼓瑟耳括徒能读其父书传不知合变也赵王不听遂将之赵括自少时学兵法言兵事以天下莫能当尝与其父奢言兵事奢不能难然不谓善括母问奢其故奢曰兵死地也而括易言之使赵不将括即已若必将之破赵军者必括也及括将行其母上书言于王曰括不可使将王曰何以对曰始妾事其父时为将身所奉饭饮而进食者以十数所友者以百数大王及宗室所赏赐者尽以予军吏士大夫受命之日不问家事今括一旦为将东向而朝军吏无敢仰视之者王所赐金帛归藏于家而日视便利田宅可买者买之王以为何如其父父子异心愿王勿遣王曰毋置之吾已决矣括母因曰王终遣之即有如不称妾得无随坐乎王许诺赵括既代㢘颇悉更约束易置军吏秦将白起闻之纵竒兵佯败走而絶其粮道分断其军为二士卒离心四十余日军饿赵括出锐卒自搏战秦军射杀赵括括军败数十万之衆遂降秦秦悉阬之赵前后所亡凡四十五万明年秦兵遂围邯郸嵗余几不得脱赖楚魏诸侯来救乃得解邯郸之围赵王亦以括母先言竟不诛也自邯郸围解五年而燕用栗腹之谋曰赵壮者尽于长平其孤未壮举兵击赵赵使㢘颇将击大破燕军于鄗杀栗腹遂围燕燕割五城请和乃听之赵以尉文封㢘颇为信平君为假相国㢘颇之免长平归也失势之时故客尽去及复用为将客又复至㢘颇曰客退矣客曰吁君何见之晩也夫天下以市道交君有势我则从君君无势则去此固其理也有何怨乎居六年赵使㢘颇伐魏之繁阳拔之赵孝成王卒子悼襄王立使乐乗代㢘颇㢘颇怒攻乐乗乐乗走㢘颇遂奔魏之大梁其明年赵乃以李牧为将而攻燕拔武遂方城㢘颇居梁久之魏不能信用赵以数困于秦兵赵王思复得㢘颇㢘颇亦思复用于赵赵王使使者视㢘颇尚可用否㢘颇之仇郭开多与使者金令毁之赵使者既见㢘颇㢘颇为之一饭斗米肉十斤被甲上马以示尚可用赵使还报王曰㢘将军虽老尚善饭然与臣坐顷之三遗矢矣赵王以为老遂不召楚闻亷颇在魏隂使人迎之㢘颇一为楚将无功曰我思用赵人㢘颇卒死于夀春李牧者赵之北边良将也常居代雁门备匈奴以便宜置吏市租皆输入莫府为士卒费日击数牛飨士习射骑谨烽火多间谍厚遇战士为约曰匈奴即入盗急入收保有敢捕掳者斩匈奴每入烽火警辄入收保不敢战如是数嵗亦不亡失然匈奴以李牧为怯虽赵边兵亦以为吾将怯赵王让李牧李牧如故赵王怒召之使他人代将嵗余匈奴每来出战出战数不利失亡多边不得田畜复请李牧牧杜门不岀固称疾赵王乃复彊起使将兵牧曰王必用臣臣如前乃敢奉令王许之李牧至如故约匈奴数嵗无所得终以为怯边士日得赏赐而不用皆愿一战于是乃具选车得千三百乗选骑得万三千匹百金之士五万人彀者十万人悉勒习战大纵畜牧人民满野匈奴小入佯北不胜以数千人委之单于闻之大率衆来入李牧多为竒陈张左右翼击之大破杀匈奴十余万骑灭䄡褴破东胡降林胡单于奔走其后十余嵗匈奴不敢近赵边城赵悼襄王元年亷颇既亡入魏赵使李牧攻燕拔武遂方城居二年龎煖破燕军杀剧辛后七年秦破赵杀将扈辄于武遂城斩首十万赵乃以李牧为大将军击秦军于宜安大破秦军走秦将桓齮封李牧为武安君居三年秦攻番吾李牧击破秦军南距韩魏赵王迁七年秦使王翦攻赵赵使李牧司马尚御之秦多与赵王宠臣郭开金为反间言李牧司马尚欲反赵王乃使赵葱及齐将颜聚代李牧李牧不受命赵使人微捕得李牧斩之废司马尚后三月王翦因急击赵大破杀赵葱掳赵王迁及其将颜聚遂灭赵太史公曰知死必勇非死者难也处死者难方蔺相如引璧睨柱及叱秦王左右势不过诛然士或怯懦而不敢发相如一奋其气威信敌国退而让颇名重泰山其处智勇可谓兼之矣扁鹊传汉司马迁扁鹊者勃海郡鄚人也姓秦氏名越人少时为人舍长舍客长桑君过扁鹊独竒之常谨遇之长桑君亦知扁鹊非常人也出入十余年乃唿扁鹊私坐间与语曰我有禁方年老欲传与公公母泄扁鹊曰敬诺乃出其懐中药予扁鹊饮是以上池之水三十日当知物矣乃悉取其禁方书尽与扁鹊忽然不见殆非人也扁鹊以其言饮药三十日视见垣一方人以此视病尽见五藏症结特以诊脉为名耳为医或在齐或在赵在赵者名扁鹊当晋昭公时诸大夫彊而公族弱赵简子为大夫専国事简子疾五日不知人大夫皆惧于是召扁鹊扁鹊入视病出董安于问扁鹊扁鹊曰血脉治也而何怪昔秦穆公尝如此七日而寤寤之日告公孙支与子舆曰我之帝所甚乐吾所以久者适有所学也帝告我晋国且大乱五世不安其后将霸未老而死霸者之子且令而国男女无别公孙支书而藏之秦策于是出夫献公之乱文公之霸而襄公败秦师于殽而归纵淫此子之所闻今主君之病与之同不出三日必间间必有言也居二日半简子寤语诸大夫曰我之帝所甚乐与百神游于钧天广乐九奏万舞不类三代之乐其声动心有一熊欲援我帝命我射之中熊熊死有罴来我又射之中罴罴死帝甚喜赐我二笥皆有副吾见儿在帝侧帝属我一翟犬曰及而子之壮也以赐之帝告我晋国且世衰七世而亡嬴姓将大败周人于范魁之西而亦不能有也董安于受言书而藏之以扁鹊言告简子简子赐扁鹊田四万亩其后扁鹊过虢虢太子死扁鹊至虢宫门下问中庻子喜方者曰太子何病国中治禳过于衆事中庻子曰太子病血气不时交错而不得泄暴发于外则为中害精神不能止邪气邪气畜积而不得泄是以阳缓而隂急故暴蹷而死扁鹊曰其死何如时曰鸡鸣至今曰收乎曰未也其死未能半日也言臣齐勃海秦越人也家在于鄚未尝得望精光侍谒于前也闻太子不幸而死臣能生之中庻子曰先生得无诞之乎何以言太子可生也吾闻上古之时医有俞跗治病不以汤液醴洒鑱石乔引案杌毒熨一拨见病之应因五藏之输乃割皮解肌诀脉结筋搦髓脑揲荒爪幕湔浣肠胃潄涤五藏练精易形先生之方能若是则太子可生也不能若是而欲生之曽不可以告咳婴之儿终日扁鹊仰天叹曰夫子之为方也若以管窥天以郄视文越人之为方也不待切脉望色听声写形言病之所在闻病之阳论得其隂闻病之隂论得其阳病应见于大表不出千里决者至衆不可曲止也子以吾言为不诚试入诊太子当闻其耳鸣而鼻张循其两股以至于隂当尚温也中庻子闻扁鹊言目眩然而不瞚舌挢然而不下乃以扁鹊言入报虢君虢君闻之大惊出见扁鹊于中阙曰窃闻髙义之日久矣然未尝得拜谒于前也先生过小国幸而举之偏国寡臣幸甚有先生则活无先生则弃捐填沟壑长终而不得反言未卒因嘘唏服臆䰟精泄横流涕长澘忽忽承䀹悲不能自止容貌变更扁鹊曰若太子病所谓尸蹷者也夫以阳入隂中动胃繵縁中经维络别下于三焦膀胱是以阳脉下遂隂脉上争会气闭而不通隂上而阳内行下内鼓而不起上外絶而不为使上有絶阳之络下有破隂之纽破隂絶阳之色已废脉乱故形静如死状太子未死也夫以阳入隂支兰藏者生以隂入阳支兰藏者死凡此数事皆五藏蹷中之时暴作也良工取之拙者疑殆扁鹊乃使弟子子阳厉鍼砥石以取外三阳五会有间太子苏乃使子豹为五分之熨以八减之齐和煑之以更熨两脇下太子起坐更适隂阳但服汤二旬而复故故天下尽以扁鹊为能生死人扁鹊曰越人非能生死人也此自当生者越人能使之起耳扁鹊过齐齐桓侯客之入朝见曰君有疾在腠理不治将深桓侯曰寡人无疾扁鹊出桓侯谓左右曰医之好利也欲以不疾者为功后五日扁鹊复见曰君有疾在血脉不治恐深桓侯曰寡人无疾扁鹊出桓侯不恱后五日扁鹊复见曰君有疾在肠胃间不治将深桓侯不应扁鹊出桓侯不恱后五日扁鹊复见望见桓侯而退走桓侯使人问其故扁鹊曰疾之居腠理也汤熨之所及也在血脉鍼石之所及也其在肠胃酒醪之所及也其在骨髓虽司命无奈之何今在骨髓臣是以无请也后五日桓侯体病使人召扁鹊扁鹊已逃去桓侯遂死使圣人预知微能使良医得蚤从事则疾可已身可活也人之所病病疾多而医之所病病道少故病有六不治骄恣不论于理一不治也轻身重财二不治也衣食不能适三不治也隂阳并藏气不定四不治也形羸不能服药五不治也信巫不信医六不治也有此一者则重难治也扁鹊名闻天下过邯郸闻贵妇人即为带下医过雒阳闻周人爱老人即为耳目痺医来入咸阳闻秦人爱小儿即为小儿医随俗为变秦太医令李自知伎不如扁鹊也使人刺杀之至今天下言脉者由扁鹊也汉万石君传司马迁万石君名奋其父赵人也姓石氏赵亡徙居温髙祖东击项籍过河内时奋年十五为小吏侍髙祖髙祖与语爱其恭敬问曰若何有对曰奋独有母不幸失明家贫有姊能鼓琴髙祖曰若能从我乎曰愿尽力于是髙祖召其姊为美人以奋为中涓受书谒徙其家长安中戚里以姊为美人故也其官至孝文时积功劳至大中大夫无文学恭谨无与比文帝时东阳侯张相如为太子太傅免选可为傅者皆推奋奋为太子太傅及孝景即位以为九卿迫近惮之徙奋为诸侯相奋长子建次子甲次子乙次子庆皆以驯行孝谨官皆至二千石于是景帝曰石君及四子皆二千石人臣尊宠乃集其门号奋为万石君孝景帝季年万石君以上大夫禄归老于家以嵗时为朝臣过宫门阙万石君必下车趋见路马必式焉子孙为小吏来归谒万石君必朝服见之不名子孙有过失不谯让为便坐对案不食然后诸子相责因长老肉袒固谢罪改之乃许子孙胜冠者在侧虽燕居必冠申申如也僮仆䜣䜣如也唯谨上时赐食于家必稽首俯伏而食之如在上前其执丧哀戚甚悼子孙遵教亦如之万石君家以孝谨闻乎郡国虽齐鲁诸儒质行皆自以为不及也建元二年郎中令王臧以文学获罪皇太后以为儒者文多质少今万石君家不言而躬行乃以长子建为郎中令少子庆为内史建老白首万石君尚无恙建为郎中令每五日洗沐归谒亲入子舍窃问侍者取亲中裙厠牏身自浣涤复与侍者不敢令万石君知以为常建为郎中令事有可言屏人恣言极切至廷见如不能言者是以上乃亲尊礼之万石君徙居陵里内史庆醉归入外门不下车万石君闻之不食庆恐肉袒请罪不许举宗及兄建肉袒万石君让曰内史贵人入闾里里中长老皆走匿而内史坐车中自如固当乃谢罢庆庆及诸子弟入里门趋至家万石君以元朔五年中卒长子郎中令建哭泣哀思扶杖乃能行嵗余建亦死诸子孙咸孝然建最甚甚于万石君建为郎中令书奏事事下建读之曰误书马字与尾当五今乃四不足一上谴死矣甚惶恐其为谨慎虽他皆如是万石君少子庆为太仆御出上问车中几马庆以策数马毕举手曰六马庆于诸子中最为简易矣然犹如此为齐相举齐国皆慕其家行不言而齐国大治为立石相祠元狩元年上立太子选羣臣可为傅者庆自沛守为太子太傅七嵗迁为御史大夫元鼎五年秋丞相有罪罢制诏御史万石君先帝尊之子孙孝其以御史大夫庆为丞相封为牧丘侯是时汉方南诛两越东击朝鲜北逐匈奴西伐大宛中国多事天子巡狩海内修上古神祠封禅兴礼乐公家用少桑𢎞羊等致利王温舒之属峻法儿寛等推文学至九卿更进用事事不闗决于丞相丞相醇谨而已在位九嵗无能有所匡言尝欲请治上近臣所忠九卿减宣罪不能服反受其过赎罪元封四年中闗东流民二百万口无名数者四十万公卿议欲请徙流民于边以适之上以为丞相老谨不能与其议乃赐丞相告归而案御史大夫以下议为请者丞相慙不任职乃上书曰庆幸得待罪丞相罢驽无以辅治城郭仓库空虚民多流亡罪当伏斧质上不忍致法愿归丞相侯印乞骸骨归避贤者路天子曰仓廪既空民贫流亡而君欲请徙之揺荡不安动危之而辞位君欲安归难乎以书让庆庆甚慙遂复视事庆文深审谨然无他大略为百姓言后三嵗余太初二年中丞相庆卒谥为恬侯庆中子徳庆爱用之上以徳为嗣代侯后为太常坐法当死赎免为庻人庆方为丞相诸子孙为吏更至二千石者十三人及庆死后稍以罪去孝谨益衰矣冯唐传司马迁冯唐者其大父赵人父徙代汉兴徙安陵唐以孝着为中郎署长事文帝文帝辇过问唐曰父老何自为郎家安在唐具以实对文帝曰吾居代时吾尚食监髙祛数为我言赵将李齐之贤战于鉅鹿下今吾每饭意未尝不在鉅鹿也父知之乎唐对曰尚不如㢘颇李牧之为将也上曰何以唐曰臣大父在赵时为官卒将善李牧臣父故为代相善赵将李齐知其为人也上既闻㢘颇李牧为人良説而搏髀曰嗟乎吾独不得㢘颇李牧时为吾将吾岂忧匈奴哉唐曰主臣陛下虽得㢘颇李牧弗能用也上怒起入禁中良久召唐让曰公奈何衆辱我独亡间处乎唐谢曰鄙人不知忌讳当是之时匈奴新大入朝那杀北地都尉昂上以胡冦为意乃卒复问唐曰公何以知吾不能用㢘颇李牧也唐对曰臣闻上古王者之遣将也跪而推毂曰阃以内者寡人制之阃以外者将军制之军功爵赏皆决于外归而奏之此非虚言也臣大父言李牧为赵将居边军市之租皆自用飨士赏赐决于外不从中扰也委任而责成功故李牧乃得尽其智能遣选车千三百乗彀骑万三千百金之士十万是以北逐单于破东胡灭澹林西抑彊秦南支韩魏当是之时赵几霸其后会赵王迁立其母倡也王迁立乃用郭开谗卒诛李牧令颜聚代之是以兵破士北为秦所禽灭今臣窃闻魏尚为云中守其军市租尽以飨士卒私养钱五日一椎牛飨賔客军吏舍人是以匈奴逺避不近云中之塞虏曽一入尚率车骑击之所杀甚衆夫士卒尽家人子起田中従军安知尺籍伍符终日力战斩首捕虏上功莫府一言不相应文吏以法䋲之其赏不行而吏奉法必用臣愚以为陛下法太明赏太轻罚太重且云中守魏尚坐上功首虏差六级陛下下之吏削其爵罚作之由此言之陛下虽得㢘颇李牧弗能用也臣诚愚触忌讳死罪死罪文帝说是日令冯唐持节赦魏尚复以为云中守而拜唐为车骑都尉主中尉及郡国车士七年景帝立以唐为楚相免武帝立求贤良举冯唐唐时年九十余不能复为官乃以唐子冯遂为郎遂字王孙亦竒士与余善汲黯传司马迁汲黯字长孺濮阳人也其先有宠于古之卫君至黯七世世为卿大夫黯以父任孝景时为太子洗马以庄见惮孝景帝崩太子即位黯为谒者东越相攻上使黯徃视之不至至吴而还报曰越人相攻固其俗然不足以辱天子之使河内失火延烧千余家上使黯徃视之还报曰家人失火屋比延烧不足忧也臣过河南河南贫人伤水旱万余家或父子相食臣谨以便宜持节发河南仓粟以振贫民臣请归节伏矫制之罪上贤而释之迁为荥阳令黯耻为令病归田里上闻乃召拜为中大夫以数切谏不得久留内迁为东海太守黯学黄老之言治官理民好清静择丞史而任之其治责大指而已不苛小黯多病卧闺合内不出嵗余东海大治称之上闻召以为主爵都尉列于九卿治务在无为而已𢎞大体不拘文法黯为人性倨少礼面折不能容人之过合已者善待之不合已者不能忍见士亦以此不附焉然好学游侠任气节内行修絜好直谏数犯主之颜色常慕傅柏袁盎之为人也善灌夫郑当时及宗正刘弃亦以数直谏不得久居位当是时太后弟武安侯蚡为丞相中二千石来拜谒蚡不为礼然黯见蚡未尝拜常揖之天子方招文学儒者上曰吾欲云云黯对曰陛下内多欲而外施仁义奈何欲效唐虞之治乎上黙然怒变色而罢朝公卿皆为黯惧上退谓左右曰甚矣汲黯之戅也羣臣或数黯黯曰天子置公卿辅弼之臣宁令从谀承意陷主于不义乎且已在其位纵爱身奈辱朝廷何黯多病病且满三月上常赐告者数终不愈最后病庄助为请告上曰汲黯何如人哉助曰使黯任职居官无以踰人然至其辅少主守城深坚招之不来麾之不去虽自谓贲育亦不能夺之矣上曰然古有社稷之臣至如黯近之矣大将军青侍中上踞厠而视之丞相𢎞燕见上或时不冠至如黯见上不冠不见也上尝坐武帐中黯前奏事上不冠望见黯避帐中使人可其奏其见敬礼如此张汤方以更定律令为廷尉黯数质责汤于上前曰公为正卿上不能襃先帝之功业下不能抑天下之邪心安国富民使囹圄空虚二者无一焉非苦就行放析就功何乃取髙皇帝约束纷更之为公以此无种矣黯时与汤论议汤辩常在文深小苛黯伉厉守髙不能屈忿发骂曰天下谓刀笔吏不可以为公卿果然必汤也令天下重足而立侧目而视矣是时汉方征匈奴招懐四夷黯务少事承上间常言与胡和亲无起兵上方向儒术尊公孙𢎞及事益多吏民巧弄上分别文法汤等数奏决谳以幸而黯常毁儒面触𢎞等徒懐诈饰智以阿人主取容而刀笔吏専深文巧诋陷人于罪使不得反其真以胜为功上愈益贵𢎞汤𢎞汤深心疾黯唯天子亦不恱也欲诛之以事𢎞为丞相乃上言曰右内史界部中多贵人宗室难治非素重臣不能任请徙黯为右内史为右内史数嵗官事不废大将军青既益尊姊为皇后然黯与亢礼人或说黯曰自天子欲羣臣下大将军大将军尊重益贵君不可以不拜黯曰夫以大将军有揖客反不重耶大将军闻愈贤黯数请问国家朝廷所疑遇黯过于平生淮南王谋反惮黯曰好直谏守节死义难惑以非至如説丞相𢎞如发䝉振落耳天子既数征匈奴有功黯之言益不用始黯列为九卿而公孙𢎞张汤为小吏及𢎞汤稍益贵与黯同位黯又非毁𢎞汤等已而𢎞至丞相封为侯汤至御史大夫故黯时丞相史皆与黯同列或尊用过之黯褊心不能无少望见上前言曰陛下用羣臣如积薪耳后来者居上上黙然有间黯罢上曰人果不可以无学观黯之言也日益甚居无何匈奴浑邪王率衆来降汉发车二万乗县官无钱从民贳马民或匿马马不具上怒欲斩长安令黯曰长安令无罪独斩黯民乃肻出马且匈奴畔其主而降汉汉徐以县次传之何至令天下骚动罢弊中国而以事夷狄之人乎上黙然及浑邪至贾人与市者坐当死者五百余人黯请间见髙门曰夫匈奴攻当路塞絶和亲中国兴兵诛之死伤者不可胜计而费以巨万百数臣愚以为陛下得胡人皆以为奴婢以赐从军死事者家所虏获因予之以谢天下之苦塞百姓之心今纵不能浑邪率数万之衆来降虚府库赏赐发良民侍养譬若奉骄子愚民安知市买长安中物而文吏䋲以为阑出财物于边闗乎陛下纵不能得匈奴之资以谢天下又以微文杀无知者五百余人是所谓庇其叶而伤其枝者也臣窃为陛下不取也上黙然不许曰吾久不闻汲黯之言今又复妄发矣后数月黯坐小法会赦免官于是黯隠于田园居数年会更五铢钱民多盗铸钱楚地尤甚上以为淮阳楚地之郊乃召拜黯为淮阳太守黯伏谢不受印诏数彊予然后奉诏诏召见黯黯为上泣曰臣自以为填沟壑不复见陛下不意陛下复收用之臣尝有狗马病力不能任郡事臣愿为中郎出入禁闼补过拾遗臣之愿也上曰君薄淮阳耶吾今召君矣顾淮阳吏民不相得吾徒得君之重卧而治之黯既辞行过太行李息曰黯弃居郡不得与朝廷议也然御史大夫张汤智足以拒谏诈足以饰非务巧佞之语辩数之辞非肻正为天下言専阿主意主意所不欲因而毁之主意所欲因而誉之好兴事舞文法内懐诈以御主心外挟贼吏以为威重公列九卿不早言之公与之俱受其僇矣息畏汤终不敢言黯居郡如故治淮阳政清后张汤果败上闻黯与息言抵息罪令黯以诸侯相秩居淮阳七嵗而卒卒后上以黯故官其弟汲仁至九卿子汲偃至诸侯相黯姑姊子司马安亦少与黯为太子洗马安文深巧善宦官四至九卿以河南太守卒昆弟以安故同时至二千石者十人濮阳叚宏始事盖侯信信任宏宏亦再至九卿然卫人仕者皆严惮汲黯出其下董仲舒传司马迁董仲舒广川人也以治春秋孝景时为博士下帷讲诵弟子传以久次相受业或莫见其面盖三年董仲舒不观于舍园其精如此进退容止非礼不行学士皆师尊之今上即位为江都相以春秋灾异之变推隂阳所以错行故求雨闭诸阳纵诸隂其止雨反是行之一国未尝不得所欲中废为中大夫居舍着灾异之记是时辽东髙庙灾主父偃疾之取其书奏之天子天子召诸生示其书有刺讥董仲舒弟子吕步舒不知其师书以为下愚于是下董仲舒吏当死诏赦之于是董仲舒竟不敢复言灾异董仲舒为人㢘直是时方外攘四夷公孙𢎞治春秋不如董仲舒而𢎞希世用事位至公卿董仲舒以𢎞为从䛕𢎞疾之乃言上曰独董仲舒可使相胶西王胶西王素闻董仲舒有行亦善待之董仲舒恐久获罪疾免居家至卒终不治产业以修学着书为事故汉兴至于五世之间唯董仲舒名为明于春秋其传公羊氏也河间献王传班固河间献王徳以孝景前二年立修学好古实事求是从民得善书必为好写与之留其真加金帛赐以招之繇是四方道术之人不逺千里或有先祖旧书多奉以奏献王者故得书多与汉朝等是时淮南王安亦好书所招致率多浮辩献王所得书皆古文先秦旧书周官尚书礼礼记孟子老子之属皆经传说记七十子之徒所论其学举六蓺立毛氏诗左氏春秋博士修礼乐被服儒术造次必于儒者山东诸儒者从而游武帝时献王来朝献雅乐对三雍宫及诏策所问三十余事其对推道术而言得事之中文约指明立二十六年薨中尉常丽以闻曰王身端行治温仁恭俭笃敬爱下明知深察恵于鳏寡大行令奏谥法曰聪明睿知曰献宜谥曰献王隽不疑传班固隽不疑字曼倩勃海人也治春秋为郡文学进退必以礼名闻州郡武帝末郡国盗贼羣起暴胜之为直指使者衣绣衣持斧逐捕盗贼督课郡国东至海以军兴诛不从命者威振州郡胜之素闻不疑贤至渤海遣吏请与相见不疑冠进贤冠带櫑具劔珮环玦襃衣博带盛服至门上谒门下欲使解劒不疑曰劒者君子武备所以卫身不可解请退吏白胜之胜之开合延请望见不疑容貌尊严衣冠甚伟胜之躧履起迎登堂坐定不疑据地曰窃伏海濒闻暴公子威名旧矣今乃承颜接辞凡为吏太刚则折太柔则废威行施之以恩然后树功扬名永终天禄胜之知不疑非庸人敬纳其戒深接以礼意问当世所施行门下诸从事皆州郡选吏侧听不疑莫不惊骇至昏夜罢去胜之遂表荐不疑徴诣公车拜为青州刺史久之武帝崩昭帝即位而齐孝王孙刘泽交结郡国豪桀谋反欲先杀青州刺史不疑发觉收捕皆伏其辜擢为京兆尹赐钱百万京师吏民敬其威信每行县録囚徒还其母辄问不疑有所平反活几何人即不疑多有所平反母喜笑为饮食语言异于他时或亡所出毋怒为之不食故不疑为吏严而不残始元五年有一男子乗黄犊车建黄旐衣黄䄡䄖着冒诣北阙自谓卫太子公车以闻诏使公卿将军中二千石杂识视长安中吏民聚观者数万人右将军勒兵阙下以备非常丞相御史中二千石至者立莫敢发言京兆尹不疑后到叱从吏收缚或曰是非未可知且安之不疑曰诸君何患于卫太子昔蒯瞶违命出奔辄距而不纳春秋是之卫太子得罪先帝亡不即死今来自诣此罪人也遂送诏狱天子与大将军霍光闻而嘉之曰公卿大臣当用经术明于大谊繇是名声重于朝廷在位者皆自以不及也大将军光欲以女妻之不疑固辞不肻当久之以病免终于家京师纪之后赵广汉为京兆尹言我禁姦止邪行于吏民至于朝廷事不及不疑逺甚廷尉騐治何人竟得姦诈本夏阳人姓成名方遂居湖以卜筮为事有故太子舍人尝从方遂卜谓曰子状貌甚似卫太子方遂心利其言几得以富贵即诈自称诣阙廷尉逮召乡里识知者张宗禄等方遂坐诬罔不道要斩东市一姓张名延年路温舒传班固路温舒字长君鉅鹿东里人也父为里监门使温舒牧羊温舒取泽中蒲截以为牒编用写书稍习善求为狱小吏因学律令转为狱史县中疑事皆问焉太守行县见而异之署决曹史又受春秋通大义举孝㢘为山邑丞坐法免复为郡吏元凤中廷尉光以治诏狱请温舒署奏曹掾守廷尉史会昭帝崩昌邑王贺废宣帝初即位温舒上书言宜尚徳缓刑其辞曰臣闻齐有无知之祸而桓公以兴晋有骊姬之难而文公用伯近世赵王不终诸吕作乱而孝文为太宗繇是观之祸乱之作将以开圣人也故桓文扶微兴壊尊文武之业泽加百姓功润诸侯虽不及三王天下归仁焉文帝永思至徳以承天心崇仁义省刑罚通闗梁一逺近敬贤如大賔爱民如赤子内恕情之所安而施之于海内是以囹圄空虚天下太平夫继变化之后必有异旧之恩此贤圣所以昭天命也徃者昭帝即世而无嗣大臣忧戚焦心合谋皆以昌邑尊亲援而立之然天不授命淫乱其心遂以自亡深察祸变之故迺皇天之所以开至圣也故大将军受命武帝股肱汉国披肝胆决大计黜亡义立有徳辅天而行然后宗庙以安天下咸宁臣闻春秋正即位大一统而慎始也陛下初登至尊与天合符宜改前世之失正始受命之统涤烦文除民疾存亡继絶以应天意臣闻秦有十失其一尚存治狱之吏是也秦之时羞文学好武勇贱仁义之士贵治狱之吏正言者谓之诽谤遏过者谓之妖言故盛服先生不用于世忠良切言皆郁于胷誉䛕之声日满于耳虚美熏心实祸蔽塞此乃秦之所以亡天下也方今天下赖陛下恩厚亡金革之危饥寒之患父子夫妻戮力安家然太平未洽者狱乱之也夫狱者天下之大命也死者不可复生者不可复属书曰与其杀不辜宁失不经今治狱吏则不然上下相敺以刻为明深者获公名平者多后患故治狱之吏皆欲人死非憎人也自安之道在人之死是以死人之血流离于市被刑之徒比肩而立大辟之计嵗以万数此仁圣之所以伤也太平之未洽凡以此也夫人情安则乐生痛则思死棰楚之下何求而不得故囚人不胜痛则饰辞以示之吏治者利其然则指道以明之上奏畏郄则鍜练而周内之盖奏当之成虽咎繇听之犹以为死有余辜何则成练者衆文致之罪明也是以狱吏専为深刻残贼而亡极媮为一切不顾国患此世之大贼也故俗语曰画地为狱议不入刻木为吏期不对此皆疾吏之风悲痛之辞也故天下之患莫深于狱败法乱正离亲塞道莫甚乎治狱之吏此所谓一尚存者也臣闻乌鸢之卵不毁而后凤皇集诽谤之罪不诛而后良言进古人有言山薮藏疾川泽纳汚瑾瑜匿恶国君含诟唯陛下除诽谤以招切言开天下之口广箴谏之路扫亡秦之失尊文武之惪省法制寛刑罚以废治狱则太平之风可兴于世永履和乐与天亡极天下幸甚上善其言迁广阳私府长内史举温舒文学髙第迁右扶风丞时诏书令公卿选可使匈奴者温舒上书愿给厮养暴骨方外以尽臣节事下度辽将军范明友太仆杜延年问状罢归故官久之迁临淮太守治有异迹卒于官子及孙皆至牧守大官赵广汉传班固赵广汉字子都涿郡蠡吾人也故属河间少为郡吏州从事以亷絜通敏下士为名举茂材平准令察亷为阳翟令以治行尤异迁京辅都尉守京兆尹会昭帝崩而新丰杜建为京兆掾䕶作平陵方上建素豪侠賔客为姦利广汉闻之先风告建不改于是收案致法中贵人豪长者为请无不至终无所听宗族賔客谋欲篡取广汉尽知其计议主名起居使吏告曰若计如此且并灭家令数吏将建弃市莫敢近者京师称之是时昌邑王徴即位行淫乱大将军霍光与羣臣共废王尊立宣帝广汉以与议定策赐爵闗内侯迁颍川太守郡大姓原禇宗族横恣賔客犯为盗贼前二千石莫能禽制广汉既至数月诛原禇首恶郡中震栗先是颍川豪桀大姓相与为婚姻吏俗朋党广汉患之厉使其中可用者受记出有案问既得罪名行法罚之广汉故漏泄其语令相怨咎又教吏为缿筩及得投书削其主名而託以为豪桀大姓子弟所言其后彊宗大族家家结为仇讐姦党散落风俗大改吏民相告讦广汉得以为耳目盗贼以故不发发又辄得壹切治理威名流闻及匈奴降者言匈奴中皆闻广汉本始二年汉发五将军击匈奴徴广汉以太守将兵属蒲类将军赵充国从军还复用守京兆尹满嵗为真广汉为二千石以和颜接士其尉荐待遇吏殷勤甚备事推功善归之于下曰某掾卿所为非二千石所及行之发于至诚吏见者皆输写心腹无所隠匿咸愿为用僵仆无所避广汉聪明皆知其能之所宜尽力与否其或负者辄先闻知风谕不改乃收捕之无所逃案之辠立具即时伏辜广汉为人彊力天性精于吏职见吏民或夜不寝至旦尤善为钩距以得事情钩距者设欲知马贾则先问狗已问羊又问牛然后及马参伍其贾以类相准则知马之贵贱不失实矣唯广汉至精能行之它人效者莫能及也郡中盗贼闾里轻侠其根株窟穴所在及吏受取请求铢两之姦皆知之长安少年数人会穷里空舍谋共刼人坐语未讫广汉使吏捕治具服富人苏囘为郎二人刼之有顷广汉将吏到家自立庭下使长安丞龚奢叩堂戸晓贼曰京兆尹赵君谢两卿无得杀质此宿卫臣也释质束手得善相遇幸逢赦令或时解脱二人惊愕又素闻广汉名即开戸出下堂叩头广汉跪谢曰幸全活郎甚厚送狱勅吏谨遇给酒肉至冬当出死豫为调棺给歛塟具告语之皆曰死无所恨广汉尝记召湖都亭长湖都亭长西至界上界上亭长戏曰至府为我多谢问赵君亭长既至广汉与语问事毕谓曰界上亭长寄声谢我何以不为致问亭长叩头服实有之广汉因曰还为吾谢界上亭长勉思职事有以自效京兆不忘卿厚意其发姦擿伏如神皆此类也广汉奏请令长安游徼狱吏秩百石其后百石吏皆差自重不敢枉法妄系留人京兆政清吏民称之不容口长老传以为自汉兴以来治京兆者莫能及左冯翊右扶风皆治长安中犯法者从迹喜过京兆界广汉叹曰乱吾治者常二辅也诚令广汉得兼治之直差易耳初大将军霍光秉政广汉事光及光薨后广汉心知微指发长安吏自将与俱至光子博陆侯禹第直突入其门廋索私屠酤推破卢罂斧斩其门闗而去时光女为皇后闻之对帝涕泣帝心善之以召问广汉广汉由是侵犯贵戚大臣所居好用世吏子孙新进年少者専厉彊壮蠭气见事风生无所囘避率多果敢之计莫为持难广汉终以此败初广汉客私酤酒长安市丞相史逐去客客疑男子苏贤言之以语广汉广汉使长安丞案贤尉史禹故劾贤为骑士屯霸上不诣屯所乏军兴贤父上书讼罪告广汉事下有司覆治禹坐要斩请逮捕广汉有诏即讯辞服会赦贬秩一等广汉疑其邑子荣畜教令后以他法论杀畜人上书言之事下丞相御史案验甚急广汉使所亲信长安人为丞相府门卒令微司丞相门内不法事地节三年七月中丞相传婢有过自绞死广汉闻之疑丞相夫人妬杀之府舍而丞相奉齐酎入庙祠广汉得此使中郎赵奉夀风晓丞相欲以胁之毋令穷正巳事丞相不听案验愈急广汉欲告之先问太史知星气者言今年当有戮死大臣广汉即上书告丞相罪制曰下京兆尹治广汉知事迫切遂自将吏卒突入丞相府召其夫人跪庭下受辞收奴婢十余人去责以杀婢事丞相魏相上书自陈妻实不杀婢广汉数犯罪法不伏辜以诈巧迫胁臣相幸臣相寛不奏愿下明使者治广汉所验臣相家事事下廷尉治罪实丞相自以过谴笞傅婢出至外第乃死不如广汉言司直萧望之劾奏广汉摧辱大臣欲以刼持奉公逆节伤化不道宣帝恶之下广汉廷尉狱又坐贼杀不辜鞫狱故不以实擅斥除骑士乏军兴数罪天子可其奏吏民守阙号泣者数万人或言臣生无益县官愿代赵京兆死使得牧养小民广汉竟坐要斩广汉虽坐法诛为京兆尹亷明威制豪彊小民得职百姓追思歌之至今韩延夀传班固韩延夀字长公燕人也徙杜陵少为郡文学父义为燕郎中刺王之谋逆也义谏而死燕人闵之是时昭帝富于春秋大将军霍光持政徴郡国贤良文学问以得失时魏相以文学对策以为赏罚所以劝善禁恶政之本也日者燕王为无道韩义出身彊谏为王所杀义无比干之亲而蹈比干之节宜显赏其子以示天下明为人臣之义光纳其言因擢延夀为谏大夫迁淮阳太守治甚有名徙颍川颍川多豪彊难治国家常为选良二千石先是赵广汉为太守患其俗多朋党故构会吏民令相告讦一切以为聪明颍川由是以为俗民多怨雠延夀欲改更之教以礼让恐百姓不从乃厯召郡中长老为乡里所信向者数十人设酒具食亲与相对接以礼意人人问以謡俗民所疾苦为陈和睦亲爱销除怨咎之路长老皆以为便可施行因与议定嫁娶丧祭仪品略依古礼不得过法延夀于是令文学校官诸生皮弁执爼豆为吏民行丧嫁娶礼百姓遵用其教卖偶车马下里伪物者弃之市道数年徙为东郡太守黄霸代延夀居颍川霸因其迹而大治延夀为吏上礼义好古教化所至必聘其贤士以礼待用广谋议纳谏争举行丧让财表孝弟有行修治学宫春秋乡射陈钟鼓管弦盛升降揖让及都试讲武设斧钺旌旗习射御之事治城郭收赋租先明布告其日以期会为大事吏民敬畏趋乡之又置正五长相率以孝弟不得舍姦人闾里阡陌有非常吏辄闻知姦人莫敢入界其始若烦后吏无追捕之苦民无箠楚之忧皆便安之接待下吏恩施甚厚而约誓明或欺负之者延夀痛自刻责岂其负之何以至此吏闻者自伤悔其县尉至自刺死及门下掾自刭人救不殊因瘖不能言延夀闻之对掾史涕泣遣吏毉治视厚复其家延夀尝出临上车骑吏一人后至敕功曹议罚白还至府门门卒当车愿有所言延夀止车问之卒曰孝经曰资于事父以事君而敬同故母取其爱而君取其敬兼之者父也今旦明府早驾久驻未出骑吏父来至府门不敢入骑吏闻之趋走出谒适会明府登车以敬父而见罚得毋亏大化乎延夀举手舆中曰微子太守不自知过归舍召见门卒卒本诸生闻延夀贤无因自达故代卒延夀遂待用之其纳善听谏皆此类也在东郡三嵗令行禁止断狱大减为天下最入守左冯翊满嵗称职为真嵗余不肻出行县丞掾数白宜循行郡中览观民俗考长吏治迹延夀曰县皆有贤令长督邮分明善恶于外行县恐无所益重为烦扰丞掾皆以为方春月可壹出劝耕桑延夀不得已行县至髙陵民有昆弟相与讼田自言延夀大伤之曰幸得备位为郡表率不能宣明教化至令民有骨肉争讼既伤风化重使贤长吏啬夫三老孝弟受其耻咎在冯翊当先退是日移病不听事因入卧传舍闭合思过一县莫知所为令丞啬夫三老亦皆自系待罪于是讼者宗族传相责让此两昆弟深自悔皆自髠肉袒谢愿以田相移终死不敢复争延夀大喜开合延见内酒肉与相对饮食厉勉以意告乡部有以表劝悔过从善之民延夀乃起听事劳谢令丞以下引见尉荐郡中歙然莫不传相敕厉不敢犯延夀恩信周徧二十四县莫复以辞讼自言者推其至诚吏民不忍欺绐延夀代萧望之为左冯翊而望之迁御史大夫侍谒者福为望之道延夀在东郡时放散官钱千余万望之与丞相丙吉议吉以为更大赦不须考会御史当问事东郡望之因令并问之延夀闻之即部吏案校望之在冯翊时廪牺官钱放散百余万廪牺吏掠治急自引与望之为姦延夀劾奏移殿门禁止望之望之自奏职在总领天下闻事不敢不问而为延夀所拘持上由是不直延夀各令穷竟所考望之卒无事实而望之遣御史案东郡具得其事事下公卿皆以延夀前既无状后复诬愬典法大臣延夀竟坐弃市吏民数千人送至渭城老小扶持车毂争奏酒炙延夀不忍距逆人人为饮计饮酒石余使掾史分谢送者逺苦吏民延夀死无所恨百姓莫不流涕延夀三子皆为郎吏且死属其子勿为吏以已为戒子皆以父言去官不仕至孙威乃复为吏至将军威亦多恩信能拊衆得士死力威又坐奢僭诛延夀之风类也盖寛饶传班固盖寛饶字次公魏郡人也明经为郡文学以孝㢘为郎举方正对策髙第迁谏大夫行郎中戸将事劾奏卫将军张安世子侍中阳都侯彭祖不下殿门并连及安世居位无补彭祖时实下门寛饶坐举奏大臣非是左迁为卫司马先是时卫司马在部见卫尉拜谒常为卫官繇使市买寛饶视事案旧令遂谒官属以下行卫者卫尉私使寛饶出寛饶以令诣官府门上谒辞尚书责问卫尉由是卫官不复私使候司马候司马不拜出先置卫辄上奏辞自此正焉寛饶初拜为司马未出殿门断其禅衣令短离地冠大冠带长剑躬案行士卒庐室视其饮食居处有疾病者身自抚循临问加致医药遇之甚有恩及嵗尽交代上临飨罢卫卒卫卒数千人皆叩头自请愿复留共更一年以报寛饶厚徳宣帝嘉之以寛饶为太中大夫使行风俗多所称举贬黜奉使称意擢为司𨽻校尉刺举无所囘避小大辄举所劾奏衆多廷尉处其法半用半不用公卿贵戚及郡国吏繇使至长安皆恐惧莫敢犯禁京师为清平恩侯许伯入第丞相御史将军中二千石皆贺寛饶不行许伯请之迺徃从西阶上东乡特坐许伯自酌曰盖君后至寛饶曰无多酌我我迺酒狂丞相魏侯笑曰次公醒而狂何必酒也坐者皆属目卑下之酒酣乐作长信少府檀长卿起舞为沐猴与狗鬭坐皆大笑寛饶不说卬视屋而叹曰美哉然富贵无常忽则易人此如传舍所阅多矣唯谨慎为得久君侯可不戒哉因起趋出劾奏长信少府以列卿而沐猴舞失礼不敬上欲罪少府许伯为谢良久上迺解寛饶为人刚直髙节志在奉公家贫奉钱月数千半以给吏民为耳目言事者身为司𨽻子常步行自戍北边公㢘如此然深刻喜陷害人在位及贵戚人与为怨又好言事刺讥奸犯上意上以其儒者优容之然亦不得迁同列后进或至九卿寛饶自以行清能髙有益于国而为凡庸所越愈失意不快数上疏谏争太子庶子王生髙寛饶节而非其如此予书曰明主知君絜白公正不畏彊御故命君以司察之位擅君以奉使之权尊官厚禄已施于君矣君宜夙夜惟思当世之务奉法宣化忧劳天下虽日有益月有功犹未足以称职而报恩也自古之治三王之术各有制度今君不务循职而已迺欲以太古久逺之事匡拂天子数进不用难听之语以摩切左右非所以扬令名全夀命者也方今用事之人皆明习法令言足以饰君之辞文足以成君之过君不惟蘧氏之髙踪而慕子胥之末行用不訾之躯临不测之险窃为君痛之夫君子直而不挺曲而不诎大雅云既明且哲以保其身狂夫之言圣人择焉唯裁省览寛饶不纳其言是时上方用刑法信任中尚书宦官寛饶奏封事曰方今圣道寖废儒术不行以刑余为周召以法律为诗书又引韩氏易传言五帝官天下三王家天下家以传子官以传贤若四时之运功成者去不得其人则不居其位书奏上以寛饶怨谤终不改下其书中二千石时执金吾议以为寛饶指意欲求䄠大逆不道谏大夫郑昌愍伤寛饶忠直忧国以言事不当意而为文吏所诋挫上书颂寛饶曰臣闻山有勐兽藜藿为之不采国有忠臣姦邪为之不起司𨽻校尉寛饶居不求安食不求饱进有忧国之心退有死节之义上无许史之属下无金张之託职在司察直道而行多讐少与上书陈国事有司劾以大辟臣幸得从大夫之后官以谏为名不敢不言上不听遂下寛饶吏寛饶引佩刀自刭北阙下衆莫不怜之京房传班固京房字君明东郡顿丘人也治易事梁人焦延夀延夀字赣赣贫贱以好学得幸梁王王共其资用令极意学既成为郡史察举补小黄令以候司先知姦邪盗贼不得发爱养吏民化行县中举最当迁三老官属上书愿留赣有诏许増秩留卒于小黄赣常曰得我道以亡身者必京生也其説长于灾变分六十四卦更直日用事以风雨寒温为候各有占验房用之尤精好钟律知音声初元四年以孝㢘为郎永光建昭间西羌反日蚀又久青亡光隂雾不精房数上疏先言其将然近数月逺一嵗所言屡中天子说之数召见问房对曰古帝王以功举贤则万化成瑞应着末世以毁誉取人故功业废而致灾异宜令百官各试其功灾异可息诏使房作其事房奏考功课吏法上令公卿朝臣与房会议温室皆以房言烦碎令上下相司不可许上意乡之时部刺史奏事京师上召见诸刺史令房晓以课事刺史复以为不可行唯御史大夫郑𢎞光禄大夫周堪初言不可后善之是时中书令石显颛权显友人五鹿充宗为尚书令与房同经论议相非二人用事房尝宴见问上曰幽厉之君何以危所任者何人也上曰君不明而所任者巧佞房曰知其巧佞而用之邪将以为贤也上曰贤之房曰然则今何以知其不贤也上曰以其时乱而君危知之房曰若是任贤必治任不肖必乱必然之道也幽厉何不觉寤而更求贤曷为卒任不肖以至于是上曰临乱之君各贤其臣令皆觉寤天下安得危亡之君房曰齐桓公秦二世亦尝闻此君而非笑之然卒任竖刁赵髙政治日乱盗贼满山何不以幽厉卜之而觉寤乎上曰唯有道者能以徃知来耳房因免冠顿首曰春秋纪二百四十二年灾异以示万世之君今陛下即位已来日月失明星辰逆行山崩泉涌地震石陨夏霜冬靁春凋秋荣陨霜不杀水旱螟虫民人饥疫盗贼不禁刑人满市春秋所记灾异尽备陛下视今为治邪乱邪上曰亦极乱耳尚何道房曰今所任用者谁与上曰然幸其瘉于彼又以为不在此人也房曰夫前世之君亦皆然矣臣恐后之视今犹今之视前也上良乆迺曰今为乱者谁哉房曰明主宜自知之上曰不知也如知之何故用之房曰上最所信任与图事帷幄之中进退天下之士者是矣房指谓石显上亦知之谓房曰已谕房罢出后上令房上弟子晓知考功课吏事者欲试用之房上中郎任良姚平愿以为刺史试考功法臣得通籍殿中为奏事以防壅塞石显五鹿充宗皆疾房欲逺之建言宜试以房为郡守元帝于是以房为魏郡太守秩八百石居得以考功法治郡房自请愿无属刺史得除用他郡人自第吏千石已下嵗竟乗传奏事天子许焉房自知数以论议为大臣所非内与石显五鹿充宗有隙不欲逺离左右及为太守忧惧房以建昭二年二月朔拜上封事曰辛酉以来蒙气衰去太阳精明臣独欣然以为陛下有所定也然少隂倍力而乗消息臣疑陛下虽行此道犹不得如意臣窃悼惧守阳平侯凤欲见未得至己夘臣拜为太守此言上虽明下犹胜之効也臣出之后恐必为用事所蔽身死而功不成故愿嵗尽乗传奏事蒙哀见许乃辛巳蒙气复乗卦太阳侵色此上大夫覆阳而上意疑也己夘庚辰之间必有欲隔絶臣令不得乗传奏事者房未发上令阳平侯凤承制诏房止无乗传奏事房意愈恐去至新丰因邮上封事曰臣前以六月中言遯卦不効法曰道人始去寒涌水为灾至其七月涌水出臣弟子姚平谓臣曰房可谓知道未可谓信道也房言灾异未尝不中今涌水已出道人当遂死尚复何言臣曰陛下至仁于臣尤厚虽言而死臣犹言也平又曰房可谓小忠未可谓大忠也昔秦时赵髙用事有正先者非刺髙而死髙威自此成故秦之乱正先趣之今臣得出守郡自诡效功恐未效而死惟陛下毋使臣塞涌水之异当正先之死为姚平所笑房至陜复上封事曰乃丙戌小雨丁亥蒙气去然少隂并力而乗消息戊子益甚到五十分蒙气复起此陛下欲正消息杂卦之党并力而争消息之气不胜彊弱安危之机不可不察己丑夜有还风尽辛夘太阳复侵色至癸巳日月相薄此邪隂同力而太阳为之疑也臣前白九年不改必有星亡之异臣愿出任良试考功臣得居内星亡之异可去议者知如此于身不利臣不可蔽故云使弟子不若试师臣为刺史又当奏事故复云为刺史恐太守不与同心不若以为太守此其所以隔絶臣也陛下不违其言而遂听之此迺蒙气所以不解太阳亡色者也臣去朝稍逺太阳侵色益甚唯陛下毋难还臣而易逆天意邪说虽安于人天气必变故人可欺天不可欺也愿陛下察焉房去月余竟徴下狱初淮阳宪王舅张博从房受学以女妻房房与相亲每朝见辄为博道其语以为上意欲用房议而羣臣恶其害己故为衆所排博曰淮阳王上亲弟敏达好政欲为国忠今欲令王上书求入朝得佐助房房曰得无不可博曰前楚王朝荐士何为不可房曰中书令石显尚书令五鹿君相与合同巧佞之人也事县官十余年及丞相韦侯皆久亡补于民可谓亡功矣此尤不欲行考功者也淮阳王即朝见劝上行考功事善不然但言丞相中书令任事久而不治可休丞相以御史大夫郑𢎞代之迁中书令置他官以钩盾令徐立代之如此房考功事得施行矣博具从房记诸所说灾异事因令房为淮阳王作求朝奏草皆持东与淮阳王石显微司具知之以房亲近未敢言及房出守郡显告房与张博通谋非谤政治归恶天子诖误诸侯王语在宪王传初房见道幽厉事出为御史大夫郑𢎞言之房博皆弃市𢎞坐免为庻人房本姓李推律自定为京氏死时年四十一刘辅传班固刘辅河间宗室也举孝㢘为襄贲令上书言得失召见上美其材擢为谏大夫会成帝欲立赵倢伃为皇后先下诏封倢伃父临为列侯辅上书言臣闻天之所与必先赐以符瑞天之所违必先降以灾变此神明之徴应自然之占验也昔武王周公承顺天地以飨鱼乌之瑞然犹君臣祇惧动色相戒况于季世不蒙继嗣之福屡受威怒之异者乎虽夙夜自责改过易行畏天命念祖业妙选有徳之世考卜窈窕之女以承宗庙顺神祇心塞天下望子孙之祥犹恐晚暮今乃触情纵欲倾于卑贱之女欲以母天下不畏于天不媿于人惑莫大焉里语曰腐木不可以为柱卑人不可以为主天人之所不予必有祸而无福市道皆共知之朝廷莫肯壹言臣窃伤心自念得以同姓拔擢尸禄不忠汚辱谏争之官不敢不尽死唯陛下深察书奏上使侍御史收缚辅系掖庭祕狱羣臣莫知其故于是中朝左将军辛庆忌右将军亷褒光禄勲师丹太中大夫谷永俱上书曰臣闻明主垂寛容之听崇谏争之官广开忠直之路不罪狂狷之言然后百僚在位竭忠尽谋不惧后患朝廷无讇谀之士元首无失道之諐窃见谏大夫刘辅前以县令求见擢为谏大夫此其言必有卓诡切至当圣心者故得拔至于此旬日之间收下祕狱臣等愚以为辅幸得託公族之亲在谏臣之列新从下土来未知朝廷体独触忌讳不足深过小罪宜隠忍而已如有大恶宜暴治理官与衆共之昔赵简子杀其大夫鸣犊孔子临河而还今天心未豫灾异屡降水旱迭臻方当隆寛广问褒直尽下之时也而行惨急之诛于谏争之臣震惊羣下失忠直心假令辅不坐直言所坐不着天下不可戸晓同姓近臣本以言显其于治亲养忠之义诚不宜幽囚于掖庭狱公卿以下见陛下进用辅亟而折伤之暴人有惧心精锐销耎莫敢尽节正言非所以昭有虞之听广徳美之风也臣等窃深伤之唯陛下留神省察上迺徙系辅共工狱减死罪一等论为鬼薪终于家王尊传班固王尊字子赣涿郡髙阳人也少孤归诸父使牧羊泽中尊窃学问能史书年十三求为狱小吏数嵗给事太守府问诏书行事尊无不对太守竒之除补书佐署守属监狱久之尊称病去事师郡文学官治尚书论语畧通大义复召署守属治狱为郡决曹史数嵗以令举幽州刺史从事而太守察尊亷补辽西盐官长数上书言便宜事事下丞相御史初元中举直言迁虢令转守槐里兼行美阳令事春正月美阳女子告假子不孝曰儿常以我为妻妬笞我尊闻之遣吏收捕验问辞服尊曰律无妻母之法圣人所不忍书此经所谓造狱者也尊于是出坐廷上取不孝子县磔着树使骑吏五人张弓射杀之吏民惊骇后上行幸雍过虢尊供张如法而办以髙第擢为安定太守到官出教告属县曰令长丞尉奉法守城为民父母抑彊扶弱宣恩广泽甚劳苦矣太守以今日至府愿诸臣卿勉力正身以率下故行贪鄙能变更者与为治明慎所职毋以身试法又出教敕掾功曹各自底厉助太守为治其不中用趣自避退毋久妨贤夫羽翮不修则不可以致千里闑内不理无以整外府丞悉署吏行能分别白之贤为上毋以富贾人百万不足与计事昔孔子治鲁七日诛少正夘今太守视事已一月矣五官掾张辅懐虎狼之心贪污不轨一郡之钱尽入辅家然适足以葬矣今将辅送狱直符史诣合下从太守受其事丞戒之戒之相随入狱矣辅系狱数日死尽得其狡猾不道百万姦臧威震郡中盗贼分散入傍郡界豪彊多诛伤伏辜者坐残贼免起家复为䕶羌将军转校尉䕶送军粮委输而羌人反絶转道兵数万围尊尊以千余骑奔突羌贼功未列上坐擅离部署会赦免归家涿郡太守徐明荐尊不宜久在闾巷上以尊为郿令迁益州刺史先是琅邪王阳为益州刺史行部至卭郲九折坂叹曰奉先人遗体奈何数乗此险后以病去及尊为刺史至其坂问吏曰此非王阳所畏道邪吏对曰是尊叱其驭曰驱之王阳为孝子王尊为忠臣尊居部二嵗懐来徼外蛮夷归附其威信博士郑寛中使行风俗举奏尊治状迁为东平相是时东平王以至亲骄奢不奉法度傅相连坐及尊视事奉玺书至廷中王未及出受诏尊持玺书归舍食已乃还致诏后谒见王太傅在前说相䑕之诗尊曰毋持布鼓过雷门王怒起入后宫尊亦直趋出就舍先是王数私出入驱驰国中与后姬家交通尊到官召敕廐长大王当从官属鸣和鸾乃出自今有令驾小车叩头争之言相教不得后尊朝王王复延请登堂尊谓王曰尊来为相人皆弔尊也以尊不容朝廷故见使相王耳天下皆言王勇顾但负贵安能勇如尊乃勇耳王变色视尊意欲格杀之即好谓尊曰愿观相君佩刀尊举掖顾谓傍侍郎前引佩刀示王王欲诬相拔刀向王邪王情得又雅闻尊髙名大为尊屈酌酒具食相对极驩太后徴史奏尊为相倨慢不臣王血气未定不能忍愚诚恐母子俱死今妾不得使王复见尊陛下不留意妾愿先自杀不忍见王之失义也尊竟坐免为庻人大将军王凤奏请尊补军中司马擢为司𨽻校尉初中书谒者令石显贵幸専权为姦邪丞相匡衡御史大夫张谭皆阿附畏事显不敢言久之元帝崩成帝初即位显徙为中太仆不复典权衡谭乃奏显旧恶请免显等尊于是劾奏丞相衡御史大夫谭位三公典五常九徳以总方畧壹统类广教化美风俗为职知中书谒者令显等専权擅执大作威福纵恣不制无所畏忌为海内患害不以时白奏行罚而阿谀曲从附下罔上懐邪迷国无大臣辅政之义皆不道在赦令前赦后衡谭举奏显不自陈不忠之罪而反杨着先帝任用倾覆之徒妄言百官畏之甚于主上卑君尊臣非所宜称失大臣体又正月行幸曲台临飨罢卫士衡与中二千石大鸿胪赏等会坐殿门下衡南乡赏等西乡衡更为赏布东乡席起立延赏坐私语如食顷衡知行临百官共职万衆会聚而设不正之席使下坐上相比为小恵于公门之下动不中礼乱朝廷爵秩之位衡又使官大奴入殿中问行起居还言漏上十四刻行临到衡安坐不变色改容无憷惕肃敬之心骄慢不谨皆不敬有诏勿治于是衡惭惧免冠谢罪上丞相侯印绶天子以新即位重伤大臣乃下御史丞问状劾奏尊妄诋欺非谤赦前事猥厯奏大臣无正法饰成小过以涂污宰相摧辱公卿轻薄国家奉使不敬有诏左迁尊为髙陵令数月以病免会南山羣盗傰宗等数百人为吏民害拜故𢎞农太守傅刚为校尉将迹射士千人逐捕嵗余不能擒或説大将军凤贼数百人在毂下发军击之不能得难以视四夷独选贤京兆尹乃可于是凤荐尊徴为谏大夫守京辅都尉行京兆尹事旬月间盗贼清迁光禄大夫守京兆尹后为真凡三嵗坐遇使者无礼司𨽻遣假佐放奉诏书白尊发吏捕人放谓尊诏书所捕宜密尊曰治所公正京兆善漏泄人事放曰所捕宜今发吏尊又曰诏书无京兆文不当发吏及长安系者三月间千人以上尊出行县男子郭赐自言尊许仲家十余人共杀赐兄赏公归舍吏不敢捕尊行县还上奏曰彊不陵弱各得其所寛大之政行和平之气通御史大夫忠奏尊暴虐不改外为大言倨嫚姗上威信日废不宜备位九卿尊坐免吏民多称惜之湖三老公乗兴等上书讼尊治京兆功效曰徃者南山盗贼阻山横行剽劫良民杀奉法吏道路不通城门至以警戒步兵校尉使逐捕暴师露衆旷日烦费不能禽制二卿坐黜羣盗寖彊吏气伤沮流闻四方为国家忧当此之时有能捕斩不爱金爵重赏闗内侯寛中使问所徴故司𨽻校尉王尊捕羣盗方畧拜为谏大夫守京辅都尉行京兆尹事尊尽节劳心夙夜思职卑体下士厉奔北之吏起沮伤之气二旬之间大党震壊渠率效首贼乱蠲除民反农业拊循贫弱鉏耘豪彊长安宿豪大猾东市贾万城西万章张禁酒赵放杜陵杨章等皆通邪结党挟养姦轨上干王法下乱吏治并兼役使侵渔小民为百姓豺狼更数二千石二十年莫能禽讨尊以正法案诛皆伏其辜姦邪销释吏民说服尊拨剧整乱诛暴禁邪皆前所稀有名将所不及虽拜为真未有殊絶襃赏加于尊身今御史大夫奏尊伤害隂阳为国家忧无承用诏书之意靖言庸违象恭淊天原其所以出御史丞杨辅故为尊书佐素行隂贼恶口不信好以刀笔陷人于法辅常醉过尊大奴利家利家捽搏其颊兄子闳拔刀欲刭之辅以故深怨疾毒欲伤害尊疑辅内懐怨恨外依公事建画为此议傅致奏文浸润加诬以复私怨昔白起为秦将东破韩魏南拔郢都应侯谮之赐死杜邮吴起为魏守西河而秦韩不敢犯谗人间焉斥逐奔楚秦听浸润以诛良将魏信谗言以逐贤守此皆偏听不聪失人之患也臣等窃痛伤尊修身絜已砥节首公刺讥不惮将相诛恶不避豪彊诛不制之贼解国家之忧功着职修威信不废诚国家爪牙之吏折冲之臣今一旦无辜制于讐人之手伤于诋欺之文上不得以功除罪下不得蒙棘木之听独掩怨讐之偏奏猥被共工之大恶无所陈怨愬罪尊以京师废乱羣盗并兴选贤徴用起家为卿贼乱既除豪猾伏辜即以佞巧废黜一尊之身三期之间乍贤乍佞岂不甚哉孔子曰爱之欲其生恶之欲其死是惑也浸润之谮不行焉可谓明矣愿下公卿大夫博士议郎定尊素行夫人臣而伤害隂阳死诛之罪也靖言庸违放殛之刑也审如御史章尊乃当伏观阙之诛放于无人之域不得茍免及任举尊者当获选举之辜不可但已即不如章饰文深诋以愬无罪亦宜有诛以惩谗贼之口絶诈欺之路唯明主叅详使白黑分别书奏天子复以尊为徐州刺史迁东郡太守久之河水盛溢泛浸瓠子金隄老弱奔走恐水大决为害尊躬率吏民投沈白马祀水神河伯尊亲执圭璧使巫策祝请以身填金隄因止宿庐居隄上吏民数千万人争叩头救止尊尊终不肯去及水盛隄壊吏民皆奔走唯一主簿泣在尊旁立不动而水波稍却回还吏民嘉壮尊之勇节白马三老朱英等奏其状下有司考皆如言于是制诏御史东郡河水盛长毁壊金隄未决三尺百姓惶恐奔走太守身当水冲履咫尺之难不避危殆以安衆心吏民复还就作水不为灾朕甚嘉之秩尊中二千石加赐黄金二十斤数嵗卒官吏民纪之尊子伯亦为京兆尹坐耎弱不胜任免东汉冦恂传宋范蔚宗冦恂字子翼上谷昌平人也世为着姓恂初为郡功曹太守耿况甚重之王莽败更始立使使者徇郡国曰先降者复爵位恂从耿况迎使者于界上况上印绶使者纳之一宿无还意恂勒兵入见使者就请之使者不与曰天王使者功曹欲脇之邪恂曰非敢脇使君窃伤计之不详也今天下初定国信未宣使君建节衔命以临四方郡国莫不延颈倾耳望风归命今始至上谷而先堕大信沮向化之心生离畔之隙将复何以号令它郡乎且耿府君在上谷久为吏人所亲今易之得贤则造次未安不贤则秪生乱为使君计莫若复之以安百姓使者不应恂叱左右以使者命召况况至恂进取印绶带况使者不得已乃承制诏之况受而归及王郎起遣将徇上谷急况发兵恂与门下掾闵业共説况曰邯郸拔起难可信向昔王莽时所难独有刘伯升耳今闻大司马刘公伯升母弟尊贤下士士多归之可攀附也况曰邯郸方盛力不能独拒如何恂对曰今上谷完实控弦万骑举大郡之资可以详择去就恂请东约渔阳齐心合衆邯郸不足图也况然之乃遣恂到渔阳结谋彭宠恂还至昌平袭击邯郸使者杀之夺其军遂与况子弇等俱南及光武于广阿拜恂为偏将军号承义矦从破羣贼数与邓禹谋议禹竒之因奉牛酒共交欢光武南定河内而更始大司马朱鲔等盛兵据洛阳又并州未安光武难其守问于邓禹曰诸将谁可使守河内者禹曰昔髙祖任萧何于闗中无复西顾之忧所以得専精山东终成大业今河内带河为固戸口殷实北通上党南迫洛阳冦恂文武备足有牧人御衆之才非此子莫可使也乃拜恂河内太守行大将军事光武谓恂曰河内完富吾将因是而起昔髙祖留萧何镇闗中吾今委公以河内坚守转运给足军粮率厉士马防遏它兵勿令北度而已光武于是复北征燕代恂移书属县讲兵肄射伐淇园之竹为矢百余万养马二千匹收租肆百万斛转以给军朱鲔闻光武北而河内孤使讨难将军苏茂副将贾彊将兵三万余人度巩河攻温檄书至恂即勒军驰出并移告属县发兵会于温下军吏皆谏曰今洛阳兵度河前后不絶宜待衆军毕集乃可出也恂曰温郡之藩蔽失温则郡不可守遂驰赴之旦日合战而偏将军冯异遣救及诸县兵适至士马四集幡旗蔽野恂乃命士卒乗城鼓噪大唿言曰刘公兵到苏茂军闻之陈动恂因奔击大破之追至洛阳遂斩贾彊茂兵自投河死者数千生获万余人恂与冯异过河而还自是洛阳震恐城门昼闭时光武传闻朱鲔破河内有顷恂檄至大喜曰吾知冦子翼可任也诸将军贺因上尊号于是即位时军食急乏恂以辇车骊驾转输前后不絶尚书升斗以禀百官帝数策书劳问恂同门生茂陵董崇说恂曰上新即位四方未定而君侯以此时据大郡内得人心外破苏茂威震邻敌功名发闻此谗人侧目怨祸之时也昔萧何守闗中悟鲍生之言而髙祖悦今君所将皆宗族昆弟也无乃当以前人为镜戒恂然其言称疾不视事帝将攻洛阳先至河内恂求从军帝曰河内未可离也数固请不听乃遣兄子冦张姊子谷崇将突骑愿为军锋帝善之皆以为偏将军建武二年恂坐系考上书者免是时颖川人严终赵敦聚衆万余与密人贾期连兵为冦恂免数月复拜颖川太守与破姦将军侯进俱击之数月斩期首郡中悉平定封恂雍奴侯邑万戸执金吾贾复在汝南部将杀人于颖川恂捕得系狱时尚草创军营犯法率多相容恂乃戮之于市复以为耻还过颍川谓左右曰吾与冦恂并列将帅而今为其所陷大丈夫岂有懐侵怨而不决之者乎今见恂必手劒之恂知其谋不欲与相见谷崇曰崇将也得带劒侍侧卒有变足以相当恂曰不然昔蔺相如不畏秦王而屈于㢘颇者为国也区区之赵尚有此义吾安可以忘之乎乃勑属县盛供具储酒醪执金吾军入界一人皆兼二人之馔恂乃出迎于道称疾而还贾复勒兵欲追之而吏卒皆醉遂过去恂遣谷崇以状闻帝乃徴恂恂至引见时复先在坐欲起相避帝曰天下未定两虎安得私鬭今日朕分之于是并坐极欢遂共车同出结友而去恂归颍川三年遣使者即拜为汝南太守又使骠骑将军杜茂将兵助恂讨盗贼盗贼清静郡中无事恂素好学乃修乡校教生徒聘能为左氏春秋者亲受学焉七年代朱浮为执金吾明年从车驾击隗嚣而颍川盗贼羣起帝乃引军还谓恂曰颍川迫近京师当以时定惟念独卿能平之耳从九卿复出以忧国可知也恂对曰颍川剽轻闻陛下逺踰阻险有事陇蜀故狂狡乗间相诖误耳如闻乗舆南向贼必惶怖归死臣愿执锐前驱即日车驾南征恂从至颍川盗贼悉降而竟不拜郡百姓遮道曰愿从陛下复借冦君一年乃留恂长社镇抚吏人受纳余降初隗嚣将安定髙峻拥兵万人据髙平第一帝使待诏马援招降峻由是河西道开中郎将来歙承制拜峻通路将军封闗内侯后属大司马吴汉共围嚣于冀及汉军退峻亡归故营复助嚣拒陇阺及嚣死峻据髙平畏诛坚守建威大将军耿弇率大中大夫窦士武威太守梁统等围之一嵗不拔十年帝入闗将自征之恂时从驾谏曰长安道里居中应接近便安定陇西必懐震惧此从容一处可以制四方也今士马疲倦方履险阻非万乗之固前年颍川可为至戒帝不从进军及汧峻犹不下帝议遣使降之乃谓恂曰卿前止吾此举今为吾行也若峻不即降引耿弇等五营击之恂奉玺书至第一峻遣军师皇甫文出谒辞礼不屈恂怒将诛文诸将谏曰髙峻精兵万人率多彊弩西遮陇道连年不下今欲降之而反戮其使无乃不可乎恂不应遂斩之遣其副归告峻曰军师无礼已戮之矣欲降急降不欲固守峻惶恐即日开城门降诸将皆贺因曰敢问杀其使而降其城何也恂曰皇甫文峻之腹心其所取计者也今来辞意不屈必无降心全之则文得其计杀之则峻亡其胆是以降耳诸将皆曰非所及也遂传峻还洛阳恂经明行修名重朝廷所得秩奉厚施朋友故人及从吏士常曰吾因士大夫以致此其可独享之乎时人归其长者以为有宰相器十二年卒谥曰威侯子损嗣吴祐传宋范蔚宗吴祐字季英陈留长垣人也父恢为南海太守祐年十二随从到官恢欲杀青简以写经书祐谏曰今大人踰越五岭逺在海濵其俗诚陋然旧多珍怪上为国家所疑下为权戚所望此书若成则载之兼两昔马援以薏苡兴谤王阳以衣囊徼名嫌疑之间诚先贤所慎也恢乃止抚其首曰吴氏世不乏季子矣及年二十丧父居无担石而不受赡遗常牧豕于长垣泽中行吟经书遇父故人谓曰卿二千石子而自业贱事纵子无耻奈先君何祐辞谢而已守志如初后举孝亷将行郡中为祖道祐越坛共小史雍丘黄真欢语移时与结友而别功曹以祐倨请黜之太守曰吴季英有知人之明卿且勿言真后亦举孝亷除新蔡长世称其清节时公沙穆来游太学无资粮乃变服客佣为祐赁舂祐与语大惊遂共定交于杵臼之间祐以光禄四行迁胶东侯相时济北戴宏父为县丞宏年十六从在丞舍祐每行园尝闻讽诵之音竒而厚之亦与为友卒成儒宗知名东夏官至酒泉太守祐政惟仁简以身率物民有争诉者辄闭合自责然后断其讼以道譬之或身到闾里重相和解自是之后争隙省息吏人懐而不欺啬夫孙性私赋民钱市衣以进其父父得而怒曰有君如是何忍欺之促归伏罪性惭惧诣合持衣自首祐屏左右问其故性具谈父言祐曰掾以亲故受汚秽之名所谓观过斯知仁矣使归谢其父还以衣遗之又安丘男子母丘长与母俱行市道遇醉客辱其母长杀之而亡安丘追踪于胶东得之祐唿长谓曰子母见辱人情所耻然孝子忿必虑难动不累亲今若背亲逞怒白日杀人赦若非义刑若不忍将如之何长以械自系曰国家制法囚身犯之明府虽加哀矜恩无所施祐问长有妻子乎对曰有妻未有子也即移安丘逮长妻妻到解其桎梏使同宿狱中妻遂懐孕至冬尽行刑长泣谓母曰负母应死当何以报吾君乎乃啮指而吞之含血言曰若妻生子名之吴生言我临死吞指为誓属儿以报吴君因投缳而死祐在胶东九年迁齐相大将军梁冀表为长史及冀诬奏太尉李固祐闻而请见与冀争之不听时扶风马融在坐为冀章草祐因谓融曰李公之罪成于卿手李公即诛卿何面目见天下之人乎冀怒而起入室祐亦径去冀遂出祐为河间相因自免归家不复仕躬灌园蔬以经书教授年九十八卒长子凤官至乐浪太守少子恺新恩令凤子冯鲖阳侯相皆有名于世崔骃传宋范蔚宗崔骃字亭伯涿郡安平人也髙祖父朝昭帝时为幽州从事谏刺史无与燕刺王通及刺王败擢为侍御史生子舒厯四郡太守所在有能名舒小子篆王莽时为郡文学以明经徴诣公车太保甄丰举为步兵校尉篆辞曰吾闻伐国不问仁人战陈不访儒士此举奚为至哉遂投劾归莽嫌诸不附已者多以法中伤之时篆兄发以佞巧幸于莽位至大司空母师氏能通经学百家之言莽宠以殊礼赐号义成夫人金印紫绶文轩丹毂显于新世后以篆为新建大尹篆不得已乃叹曰吾生无妄之世值浇羿之君上有老母下有兄弟安得独洁已而危所生哉乃遂单车到官称疾不视事三年不行县门下掾倪敞谏篆乃强起班春所至之县狱犴填满篆垂涕曰嗟乎刑罚不中乃陷人于穽此皆何罪而至于是遂平理所出二千余人掾吏扣头谏曰朝廷初政州牧峻刻宥过申枉诚仁者之心然独为君子将有悔乎篆曰邾文公不以一人易其身君子谓之知命如杀一大尹赎二千人盖所愿也遂称疾去建武初朝廷多荐言之者幽州刺史又举篆贤良篆自以宗门受莽伪宠惭愧汉朝遂辞归不仕客居荥阳闭门潜思着周易林六十四篇用决吉凶多占验临终作赋以自悼名慰志篆生毅以疾隠身不仕毅生骃年十三能通诗易春秋博学有伟才尽通古今训诂百家之言善属文少游太学与班固傅毅同时齐名常以典籍为业未遑仕进之事时人或讥其太𤣥静将以后名失实骃拟扬雄解嘲作达㫖以答焉元和中肃宗始修古礼巡狩方岳骃上四巡颂以称汉徳辞甚典美帝雅好文章自见骃颂后常嗟叹之谓侍中窦宪曰卿宁知崔骃乎对曰班固数为臣说之然未见也帝曰公爱班固而忽崔骃此叶公之好龙也试请见之骃由此候宪宪屣履迎门笑谓骃曰亭伯吾受诏交公公何得薄哉遂揖入为上客居无几何帝幸宪第时骃适在宪所帝闻而欲召见之宪谏以为不宜与白衣会帝语曰吾能令骃朝夕在傍何必于此适欲官之会帝崩窦太后临朝宪以重戚出内诏命骃献书诫之曰骃闻交浅而言深者愚也在贱而望贵者惑也未信而纳忠者谤也三者皆所不宜而或蹈之者思効其区区愤盈而不能已也窃见足下体淳淑之姿躬髙明之量意美志厉有上贤之风骃幸得充下馆列后陈是以竭其拳拳敢进一言传曰生而富者骄生而贵者傲生富贵而能不骄傲者未之有也今宠禄初隆百寮观行当尧舜之盛世处光华之显时岂可不庻几夙夜以永衆誉𢎞申伯之美致周邵之事乎语曰不患无位患所以立昔冯野王以外戚居位称为贤臣近隂卫尉克己复礼终受多福郯氏之宗非不尊也阳侯之族非不盛也重侯累将建天枢执斗柄其所以获讥于时垂愆于后者何也盖在满而不挹位有余而仁不足也汉兴以后迄于哀平外家二十保族全身四人而已书曰鉴于有殷可不慎哉窦氏之兴肇自孝文二君以淳淑守道成名先日安丰以佐命着徳显自中兴内以忠诚自固外以法度自守卒享祚国垂祉于今夫谦徳之光周易所美满溢之位道家所戒故君子福大而愈惧爵隆而益恭逺察近览俯仰有则铭诸几杖刻诸盘杅兢兢业业无怠无荒如此则百福是荷庆流无穷矣及宪为车骑将军辟骃为掾宪府贵重掾属三十人皆故刺史二千石唯骃以处士年少擢在其间宪擅权骄恣骃数谏之及出击匈奴道路愈多不法骃为主簿前后奏记数十指切长短宪不能容稍疎之因察骃髙第出为长岑长骃自以逺去不得意遂不之官而归永元四年卒于家所着诗赋铭颂书记表七条婚礼结言达㫖酒警合二十一篇崔琦传宋范蔚宗崔琦字子玮涿郡安平人济北相瑗之宗也少游学京师以文章博通称初举孝亷为郎河南尹梁冀闻其才请与交冀行多不轨琦数引古今成败以戒之冀不能受乃作外戚箴其辞曰赫赫外戚华宠煌煌昔在帝舜徳隆英皇周兴三母有莘崇汤宣王宴起姜后脱簪齐桓好乐卫姬不音皆辅主以礼扶君以仁达才进善以义济身爰暨末叶渐以頽亏贯鱼不叙九御差池晋国之难祸起于丽惟家之索牝鸡之晨専权擅爱显已蔽人陵长间旧圯剥至亲并后匹嫡淫女毙陈匪贤是上番为司徒荷爵负乗采食名都诗人是刺徳用不怃暴辛惑妇拒谏自孤蝠蛇其心纵毒不辜诸父是杀孕子是刳天怒地忿人谋鬼图甲子昧爽身首分离初为天子后为人螭非但耽色母后尤然不相率以礼而竞奖以权先笑后号卒以辱残家国冺絶宗庙烧燔末嬉丧夏褒姒毙周妲己亡殷赵灵沙丘戚姬人豕吕宗以败陈后作巫卒死于外霍欲鸩子身乃罹废故曰无谓我贵天将尔摧无恃常好色有歇微无怙常幸爱有陵迟无曰我能天人尔违患生不徳福有慎机日不常中月盈有亏履道者固杖埶者危微臣司戚敢告在斯琦以言不从失意复作白鹄赋以为风梁冀见之唿琦问曰百官外内各有司存天下云云岂独吾人之尤君何激刺之过乎琦对曰昔管仲相齐乐闻讥谏之言萧何佐汉乃设书过之吏今将军累世台辅任齐伊公而徳政未闻黎元涂炭不能结纳贞良以救祸败反复欲钳塞士口杜蔽主听将使𤣥黄改色马鹿异形乎冀无以对因遣琦归后除为临济长不敢之职解印绶去冀遂令刺客隂求杀之客见琦耕于陌上懐书一卷息辄偃而咏之客哀其志以实告琦曰将军令吾要子今见君贤者情懐忍忍可亟自逃吾亦于此亡矣琦得脱走冀后竟捕杀之所着赋颂铭诔箴弔论九咨七言凡十五篇三国田畴传晋陈夀田畴字子泰右北平无终人也好读书善击劒初平元年义兵起董卓迁帝于长安幽州牧刘虞叹曰贼臣作乱朝廷播荡四海俄然莫有固志身备宗室遗老不得自同于衆今欲奉使展效臣节安得不辱命之士乎衆议咸曰田畴虽年少多称其竒畴时年二十二矣虞乃备礼请与相见大恱之遂署为从事具其车骑将行畴曰今道路阻絶冦虏纵横称官奉使为衆所指名愿以私行期于得达而已虞从之畴乃归自选其家客与年少之勇壮慕从者二十骑俱徃虞自出祖而遣之既取道畴乃更上西闗出塞傍北山直趣朔方循闲径去遂至长安致命诏拜骑都尉畴以为天子方䝉尘未安不可以荷佩荣宠固辞不受朝廷髙其义三府并辟皆不就得报驰还未至虞已为公孙瓒所害畴至谒祭虞墓陈发章表哭泣而去瓒闻之大怒购求获畴谓曰汝何自哭刘虞墓而不送章报于我也畴荅曰汉室衰頺人懐异心唯刘公不失忠节章报所言于将军未美恐非所乐闻故不进也今将军方举大事以求所欲既灭无罪之君又讐守义之臣诚行此事则燕赵之士将皆蹈东海而死耳岂忍有从将军者乎瓒壮其对释不诛也拘之军下禁其故人莫得与通或说瓒曰田畴义士君弗能礼而又囚之恐失衆心瓒乃纵遣畴畴得北归率举宗族他附从数百人埽地而盟曰君仇不报吾不可以立于世遂入徐无山中营深险平敞地而居躬耕以养父母百姓归之数年间至五千余家畴谓其父老曰诸君不以畴不肖逺来相就衆成都邑而莫相统一恐非久安之道愿推择其贤长者以为之主皆曰善同佥推畴畴曰今来在此非茍安而已将图大事复怨雪耻窃恐未得其志而轻薄之徒自相侵侮偷快一时无深计逺虑畴有愚计愿与诸君共施之可乎皆曰可畴乃为约束相杀伤犯盗争讼之法法重者至死其次抵罪二十余条又制为婚姻嫁娶之礼兴举学校讲授之业班行其衆衆皆便之至道不拾遗北边翕然服其威信乌丸鲜卑并各遣译使致贡遗畴悉抚纳令不为冦袁绍数遣使招命又即授将军印因安辑所统畴皆拒不纳绍死其子尚又辟焉畴终不行畴常忿乌丸昔多贼杀其郡冠盖有欲讨之意而力未能建安十二年太祖北征乌丸未至先遣使辟畴又命田预喻指畴戒其门下趣治严门人谓曰昔袁公慕君礼命五至君义不屈今曹公使一来而君若恐弗及者何也畴笑而应之曰此非君所识也遂随使者到军署司空戸曹掾引见谘议明日出令曰田子泰非吾所宜吏者即举茂才拜为蓨令不之官随军次无终时方夏水雨而濵海洿下泞滞不通虏亦遮守蹊要军不得进太祖患之以问畴畴曰此道秋夏每常有水浅不通车马深不载舟船为难久矣旧北平郡治在平冈道出卢龙达于栁城自建武以来陷壊断絶垂二百载而尚有微径可从今虏将以大军当由无终不得进而退懈弛无备若嘿回军从卢龙口越白檀之险出空虚之地路近而便掩其不备蹋顿之首可不战而禽也太祖曰善乃引军还而署大木表于水侧路傍曰方今暑夏道路不通且俟秋冬乃复进军虏候骑见之诚以为大军去也太祖令畴将其衆为乡导上徐无山出卢龙厯平冈登白狼堆去栁城二百余里虏乃惊觉单于身自临阵太祖与交战遂大斩获追奔逐北至栁城军还入塞论功行封封畴亭侯邑五百戸畴自以始为君难率衆遁逃志义不立反以为利非本意也固让太祖知其至心许而不夺辽东斩送袁尚首令三军敢有哭之者斩畴以尝为尚所辟乃徃弔祭太祖亦不问畴尽将其家属及宗人三百余家居邺太祖赐畴车马谷帛皆散之宗族知旧从征荆州还太祖追念畴功殊美恨前听畴之让曰是成一人之志而亏王法大制也于是乃复以前爵封畴畴上疏陈诚以死自誓太祖不听欲引拜之至于数四终不受有司劾畴狷介违道茍立小节宜免官加刑太祖重其事依违者久之乃下世子及大臣博议世子以畴同于子文辞禄申胥逃赏宜勿夺以优其节尚书令荀彧司𨽻校尉钟繇亦以为可听太祖犹欲侯之畴素与夏侯惇善太祖语惇曰且徃以情喻之自从君所言无告吾意也惇就畴宿如太祖所戒畴揣知其指不复发言惇临去乃拊畴背曰田君主意殷勤曽不能顾乎畴荅曰是何言之过也畴负义逃窜之人耳䝉恩全活为幸多矣岂可卖卢龙之塞以易赏禄哉縦国私畴畴独不愧于心乎将军雅知畴者犹复如此若必不得已请愿效死刎首于前言未卒涕泣横流惇具答太祖太祖喟然知不可屈乃拜为议郎年四十六卒子又早死文帝践阼髙畴徳义赐畴从孙续爵闗内侯以奉其嗣畿辅通志卷一百二畿辅通志钦定四库全书畿辅通志卷一百三传前燕慕容恪传唐魏征慕容恪字元恭鲜卑人燕王廆之孙皝之第四子儁庶弟也幼沉深有大度皝以其母髙氏无宠未之竒也年十五身长八尺七寸雄毅严重每言皆经纶世务皝始异焉乃授之以兵从征伐临机数出竒䇿石虎以戎卒十万攻皝诸部叛应者三十六城左右劝皝降皝不听而遣恪率骑二千击之虎军惊遁恪乗胜追斩三万余级叚辽遣使诈降于虎虎遣将麻秋率衆迎辽恪伏精骑于宻云山大败之获其司马杨裕等拥辽及其部衆以归出为度辽将军镇平郭恪抚旧懐新屡破髙丽兵髙丽惮之不敢入寇常与儁俱伐夫余儁居中指授而已恪身当矢石所向辄溃皝将终谓儁曰今将建大事恪智勇俱济汝宜深委仗之儁嗣位弥加亲任遣讨冉闵闵趣常山恪追及于魏昌之㢘台十战皆不胜闵素号骁勇又所将精鋭燕将咸震惮之恪曰闵师老卒疲加以勇而无谋一夫敌耳可分军为三部闵性轻鋭知吾军势不敌必致死于我我厚集中军之陈以待之俟其合战然后诸军掎角攻之蔑不克也乃择善射者五千人以铁鎻连其马为方阵而前闵果直冲中军燕两军从旁夹击大破之禽闵斩于龙城已而闵部将王午复自号安国王午死吕䕶因袭其号保于鲁口恪进讨走之降其衆初叚兰之子龛因乱拥衆东屯广固自号齐王与儁书抗中表之仪且数其称帝之罪儁怒遣恪讨之恪引兵济河龛率衆拒战恪击破之龛友辟闾蔚被创恪闻其贤遣使求之则已死矣恪大惋惜遂进围广固诸将请急攻之恪曰兵法有缓有急若彼我势均且有强援虑腹背受患者湏急攻之如我强彼弱外无救应者当羁縻守之以待其毙龛虽凭阻坚城上下戮力若尽鋭攻之则数旬可拔然杀吾士衆必多矣自有事中原兵不暂息吾每念之夜分忘寐何忍轻用其死乎军士闻之人人感悦遂筑室反耕严固围垒樵採路絶龛乃出降因悉定齐地留兵镇抚而归以累功拜大司马录尚书事封太原王及儁寝疾虑子暐不堪承嗣欲行宋宣之事以社稷付恪恪固辞儁怒曰兄弟间岂容虚饰恪曰陛下若以臣能荷天下之任者讵不能辅少主乎儁喜曰尔能为周公吾复何忧儁卒暐即位以恪为太宰専録朝政恪弟评为太傅慕舆根为太师副之时根自恃勋旧心内不服欲为乱乃言于恪曰主上㓜冲母后干政俟毕山陵殿下宜自取之恪曰公醉耶何言之悖也吾与公受遗云何而遽有此议根愧谢而退恪以告吴王垂垂劝恪诛之恪曰今新遭大丧二隣观衅而宰辅自相诛夷恐乖逺近之望且可忍之根遂濳谋诛恪及评因以簒位恪知之乃密奏根罪状诛根并其党时内外汹惧恪举止如常人不见其忧色每出入一人歩从或説以宜自严备恪曰人情扰扰正当安重以镇之奈何反自惊怖先是吕䕶复据野王潜通于晋闻儁丧谋引师袭邺恪率衆讨之䕶婴城自守将军傅颜请急攻之恪曰老贼经变多矣观其守备未易猝攻然内鲜宿粮外无强救我深沟髙垒坐而守之休兵养士以离间其党不过十旬取之必矣何为多杀士卒以徼旦夕之功乎乃筑长围守之自三月至八月而野王溃䕶奔晋寻而来归恪虽综大任而在朝兢兢循礼进止有常每事必与评议之归第则尽心色养手不释卷虚襟待物诹纳善言量才授任人不踰位朝臣或有过失不显其状随宜他叙人以为大媿莫敢犯者至相责曰尔复欲望宰公迁官耶初晋君臣闻儁卒皆以为中原可圗桓温曰慕容恪尚在忧方大耳恪将取晋洛阳先遣人招纳土民逺近诸坞皆归之分遣其将攻陷河南诸垒遂进克洛城执晋将沈劲劲不屈而死恪因畧地至崤黾闗中大震苻坚自将屯陜城以备之及还邺谓僚属曰吾前平广固不能济辟闾蔚今定洛阳使沈劲为戮虽皆非本情寔有愧于四海恪为将不尚威严専以恩信御物军士有犯法者密纵舎之捕斩其首者以狥营垒不求整齐而防御甚严终无丧败及有疾虑暐闇弱而评性复猜忌乃召暐兄乐安王臧谓之曰吾受先帝顾託之重不能扫平秦吴嗣成遗志殁有余恨大司马总统六军不可任非其人吴王智畧超世吾死后当以此授之汝等虽才识明敏然未堪多难不可冒利忘害以致大悔也又以告评月余疾笃暐亲临问以后事对曰吴王垂文武兼才管萧之亚若任以政国家可安不然恐秦晋必有窥窬之计言讫而卒其后王勐入邺城令严无犯燕民安堵更相谓曰不图今日复见太原王勐闻之叹曰慕容元恭可谓古之遗爱矣为设太牢以祀之北魏髙允传唐李延寿髙允字伯恭渤海蓨人汉太傅裒之后也曾祖庆祖泰并仕慕容垂至显秩父韬归魏后官丞相参军早卒允少孤有竒度清河崔𢎞见而叹曰此子黄中内润文明外照必为一代伟器年十余奉祖父丧还本郡推财与二弟性好文学担簦就业博通经史天文术数尤好春秋公羊郡召功曺神䴥三年年四十余矣为阳平王征南大将军杜超从事中郎超时镇邺遣允与吕熈等分诣诸州决狱熈等并贪秽得罪允以清平独见赏还家教授生徒千余人四年征拜中书博士迁侍郎以本官为乐安王范从事中郎范时镇邺允甚有匡益徴还叅乐平王丕军事佐平凉州赐爵汶阳子领着作郎太武令与司徒崔浩修国史浩时集诸歴家考校汉元以来日月薄蚀五星行度并讥前史之失别为魏歴以示允允曰汉元年十月五星聚东井案星传金水二星常附日而行十月日在尾箕昏没于申南而东井方出于寅北二星何得背日而行此乃歴术浅事而史家欲神其説不复推之于理今讥汉史而不觉此谬恐后之讥今犹今之讥古也浩时未以为然允曰此不可以空言争宜更审之后嵗余谓允曰先所论者果如君言五星乃以前三月聚东井非十月也衆皆叹服允虽明歴初不推歩论説惟东宫少傅游雅知其能数以灾异问允曰天道难知既知复恐漏洩不如不知也天下妙理至多何遽问此寻诏以经授景穆太子甚见礼待与游雅等共更定律令多所增损太武尝问允何政为先时多禁封良田又京师游食者衆允因言曰臣少也贱所知惟农请言农事古人云方一里则为田三顷七十亩百里则田三万七千顷若勤之则亩益三升不勤则亩损三升方百里损益之率为粟二百二十二万斛况以天下之广乎若公私有储虽遇饥年复何忧哉帝乃悉除田禁以赋百姓初浩以才畧为帝宠任数从征伐有功颇制朝权尝荐冀定等五州士数十人皆起家为郡守太子曰先徴之人亦州郡选也在职已久勤劳未答宜先补郡县而以新征者代为郎吏且守令治民宜得更事者浩固争而遣之允闻之曰崔公其不免乎茍遂其非而校胜于上将何以堪之时着作令史闵湛郗标性巧佞尝上疏言浩所注诗论语书易过于马郑王贾乞收境内诸书独颁浩所注令天下习业并求𠡠浩注礼传令后生得观正义浩遂信待之荐其有着述之才帝初命浩等譔记务从实録既成书湛标因劝浩刋于石以彰直笔允私谓着作郎宗钦曰湛标所营分寸之间恐为崔门万世之祸吾徒亦无噍类矣浩竟刋石列通衢北人无不忿恚相与谮浩以为暴扬国恶帝大怒诏收浩允等案罪先是辽东公翟黒子奉使并州受布千疋事觉谋于允曰主上问我为首为讳乎允曰公帷幄宠臣有罪首实庶或见原不可重为欺罔中书侍郎崔鉴等谓曰若首实罪不可测不如讳之黒子以鉴等为亲已而反怨允曰君奈何诱人入死地入见帝遂不以实对终获罪戮及浩被收太子召允谓曰入见至尊吾自导卿脱至尊有问但依吾语太子入言允小心慎密且微贱制由崔浩请赦其死帝问允曰国书皆浩所为乎允对曰臣与浩共为之然浩所领事多总裁而已至于着述臣多于浩帝怒曰允罪甚于浩何以得生太子惧曰天威严重允小臣迷乱失次耳臣向问皆云浩所为帝问允信如东宫所言否允曰臣以下材谬参着作逆犯天威罪当灭族不敢虚妄殿下哀臣侍讲日乆欲匄其生耳实不问臣臣以实对不敢迷乱帝顾谓太子曰直哉此人情所难而允能为之临死不易辞信也为臣不欺君贞也宜特赦其罪以旌之于是召浩临诘浩惶惑不能对允事事申明皆有条理帝命允为诏诛浩及僚属僮吏凡百二十八人皆夷五族允持疑不为帝频使催切允乞更一见诏引前允曰浩之所坐若更有余衅非臣敢知若直以触犯罪不至死帝复怒命武士执允太子为拜请帝意觧乃曰无此人当更有数千口死矣浩竟族灭余止诛其身宗钦临刑叹曰髙允其殆圣乎他日太子譲允曰人当知机不知机学复何益吾欲为卿脱死而卿终不从乃激怒至尊如此每一念及使人心悸允曰臣东海凡生本无宦意属休明之㑹释褐凤池仍参麟阁妨贤已久夫史所以纪当时之善恶为将来之炯戒故人主慎焉浩孤负圣恩以私欲没其公亷爱憎蔽其直理诚不能无罪至于书朝廷起居言国家得失此乃史家本体未为多违臣与浩寔同其事死生荣辱义无独殊诚荷殿下再造之慈违心茍免非臣所愿也太子动容称叹允退谓人曰我不奉东宫指导者恐负翟黒子故也太子末年颇信任左右营田园以收利允諌曰天地无私故能覆载王者无私故能包养昔之明王以至公宰物故藏金于山藏珠于渊示天下以无私训天下以至俭故羙声盈溢今殿下国之储贰万方所则而营立私田畜养鸡犬乃至贩酤市廛与民争利议声流布不可追掩夫天下者殿下之天下富有四海何求而弗获何欲而弗从而与贩夫贩妇竞此尺寸昔虢之将亡神乃下降赐之土田卒丧其国汉之灵帝不脩人君之重好与宫人列肆贩卖私立府藏以营小利卒有颠覆之祸夫为人君者必审于择人商书云无迩小人孔子云小人近之则不逊逺之则怨武王爱周召齐毕所以王天下殷纣爱飞亷恶来所以丧其国古今存亡莫不由之今东宫诚乏人俊乂不少顷来侍御左右恐非朝廷之选愿殿下少察愚言斥出佞邪亲近忠良所在田园分给贫下畜产贩卖以时收散如此则休声日至谤议可除不纳及太子卒允见帝悲不能止允奉命集天文灾异使事类约而可观既成上表曰臣闻箕子陈谟而洪范作宣尼述史而春秋着皆随其得失而效以祸福天人诚逺而报应如响甚可惧也自古帝王莫不尊崇其道而稽其法数以自修饬厥后史官并载其事以为鉴诫汉成帝时光禄大夫刘向见汉祚将危权归外戚屡陈妖𤯝而不见纳遂因洪范春秋灾异报应者而为其传觊以感悟人主终不听察卒以危亡伏惟陛下神武则天钦若稽古率由旧章前言往行靡不究鉴臣学不洽闻识见寡薄惧无以禆广圣聪仰酬明㫖谨依洪范传天文志撮其事要畧其文词凡八篇帝览之曰髙允之明天文岂减崔浩乎及文成之立允预其谋司徒陆丽等皆受赏而不及允允终不言时帝大起宫室允諌曰太祖始建都邑其所营立非农隙不兴今建国已久宫室已备永安前殿足以朝㑹万国西堂温室足以安御圣躬紫楼临望足以观望逺近若欲修广异观宜渐致之不可仓卒今计砍材运土及诸杂役须万人丁夫充作老弱供饷合四万人半年可讫古人有言一夫不耕或受其饥况四万之衆其所损费亦已多矣圣主宜思量帝纳之允以文成纂承平之业而风俗仍旧婚娶丧葬不依古式上礼教一疏其畧曰前朝屡发明诏禁诸婚娶不得作乐及葬送之日歌謡鼔舞烧葬一切禁断虽条㫖久颁而俗不革变将由居上者未能悛改为下者习以成俗教化凌迟一至于斯为政者先自近始诗云尔之教矣民胥效矣人君举动不可不慎礼云娶妇之家三日不举乐今纳室皆乐部给伎以为嬉戏而独禁细民此一异也古之婚者皆拣择徳义之门妙选贞贤之女必先之以媒聘继之以礼物集寮友以重其别亲御轮以崇其敬婚姻之际如此其难今娶配者或长少差舛或罪入掖庭失礼纷纭而令小民必依礼限此二异也万物之生靡不有死古先哲王作为礼制所以养生送死折诸人情若毁生以奉死则圣人所禁也昔者尧葬谷林农不易畆舜葬苍梧市不改肆秦始皇作为地市下锢三泉金玉寳货不可胜计死不旋踵尸焚墓掘尧舜之俭始皇之奢是非可见今国家营葬费损巨亿一旦焚之以为灰烬茍靡费有益于亡者古之人何独不然今上为之不辍而禁下民之必止此三异也古者祭必立尸序其昭穆使亡者有凭致食飨之礼今已葬之魂求貌似者事之如父母燕好如夫妻损败风俗凟乱情礼上未禁之下不改絶此四异也夫飨者所以定礼仪训万国故圣主重之至乃爵盈而不饮肴干而不食乐非雅乐不奏物非正色不列今之大㑹内外相混酒醉諠譊罔有仪式又俳优鄙䙝汚辱视听朝廷积习以为羙而责风俗之清纯此五异也陛下当百王之末踵乱晋之弊而不矫然釐正以厉頺俗臣恐天下苍生永不闻礼教矣允言如此非一文成从容听之事有不便辄求见屏人极论或自朝至暮或连日不出至有痛切为帝所不忍闻者命左右扶出然终善遇之礼敬甚重时有上事为激讦者帝谓羣臣曰君父一也父有过子私室諌诤不欲彰于外至于事君独忍翘君之过以沽直名乎髙允于朕过失常正言而论至朕所不乐闻者皆侃侃言説无所避就使朕得闻其过而天下不知乃真忠臣也允所与同徴者游雅等皆至大官封侯允部下吏百数十人亦至刺史二千石而允为郎二十七年不徙帝谓羣臣曰汝等在朕左右未尝有一言规正但俟朕喜时求官乞职汝等把弓刀侍左右但立劳耳皆至王公至如允执笔匡辅数十年不过为郎汝等不亦愧乎乃拜允中书令时魏百官无禄允尝使诸子樵採自给陆丽为言于帝帝曰何不早言即日至其第惟草屋数间布被緼袍厨中盐菜而已帝太息赐帛五百匹粟千斛拜其子忱为郡守允固辞不许转太常卿进爵梁城侯帝重允常唿为令公而不名游雅尝曰前史称卓子康刘文饶之为人𥚹心者或不之信余与髙子游处数十年未尝见其喜愠之色乃知古人为不诬耳髙子内文明而外柔顺其言呐呐不能出口昔崔司徒浩尝谓髙生丰才博学一代所推所乏者矫矫风节耳余始以为然及司徒得罪诏㫖临责声嘶股栗殆不能言宗钦以下都无人色髙子独敷陈事理辞义清辨明主为之动容仁及僚友保兹元老此非所谓矫矫者乎宗爱威振朝廷王公以下趋庭望拜髙子独升阶长揖此非所谓风节者乎人固未易知吾既失之于心崔又漏之于外管仲所以致恸于鲍叔也及文成崩雅法罕以献文在谅闇遂擅权多杀冯太后诛之引允参决大政欲修明庠序立学郡国诏允与中秘二省参议以闻允表请大郡立博士二人助教四人学生一百人次郡立博士二人助教二人学生八十人中郡立博士一人助教二人学生六十人下郡立博士一人助教一人学生四十人其博士取博通经典世履忠清堪为人师者年限四十以上助教亦如之年限三十以上其学业夙成才任教职不拘年齿学生取郡中清望人行修谨堪循名教者先尽髙门次及中第显祖从之郡国立学自此始后以老疾频乞骸骨诏不许乃着告老诗又以昔嵗同征零落将尽感旧懐人作征士颂寻诏允至充州祭孔子庙曰此简德而行卿勿辞继从显祖北伐大㨗作北伐颂献文后有遗世之志以孝文冲㓜欲禅其叔京兆王子推召公卿㑹议皆莫敢言允进跪上前泣曰臣不敢多言以劳神听愿陛下上思祖宗付託之重追念周公抱成王之事帝感悟乃议传位孝文以羣公辅之自文成至献文军国书檄多允文也末年乃荐髙闾以自代进允中书监散骑常侍寻以定议勲进爵咸阳公持节征西将军懐州刺史允秋月廵境问民疾苦见召公庙毁新之时年将九十矣劝民学业风化颇行太和二年以疾告归诏以安车征允扶引就内改定皇诰作酒颂寓规孝文説之置之座右诏允乗车入殿朝贺不拜明年诏议定律令允虽笃老志识不衰诏以允家贫养薄令乐部十日一诣以娱其志朝晡给膳朔望致牛酒月给衣服绵绢入见备几杖问以政治朝之大议皆咨访焉魏初法严朝士多见杖罚允凡歴事五君出入三省五十余年未尝有谴在中书引经断狱内外皆称平允性仁恕简静兴寿称与允接事三年未尝见其忿色虽处贵重情同寒素执书吟览昼夜不去手诲人恂恂忘倦尤笃念亲故颁赐悉以分之贫困者无所弃遗初献文徙青徐望族于代其人士多允婚媾有流离饥寒者允辄倾家赈施使咸得其所又随其才行荐用于朝或以初附为疑允答曰任贤使能何有新旧时贵臣之门皆罗列显官允子皆无官爵其亷退若此孝文太和十一年正月卒年九十八赠司空谥曰文赙襚甚厚魏初以来存亡䝉赉皆莫及也所着诗文左氏公羊释毛诗拾遗何郑膏肓凡百余篇又有算法算术三卷韩麒麟传唐李延寿韩麒麟昌黎棘城人好学羙姿容善骑射参征南慕容白曜军事进攻升城师人多伤及城溃白曜将坑之麒麟諌曰今方进趣宜示寛厚勍敌在前而便坑其衆恐三齐未易图也白曜从之皆令复业齐人大悦白曜表为冀州刺史白曜攻东阳麒麟上义租六十万斛及攻战具军资无乏孝文时拜齐州刺史在官寡于刑罚从事刘普庆説曰明公仗节方夏无所斩戮何以示威麒麟曰人不犯法何所戮乎若必湏斩断以立威名当以卿应之普庆惭惧而退麒麟以新附之人未阶台宦士人沈抑乃请守宰有阙推用豪望增置吏员广延贤哲庶华族䝉荣良材获叙因以懐德安土朝议从之太和十一年京都大饥麒麟表陈时务畧曰古先哲王经国立政积储九稔谓之太平今京师人庶不田者多㳺食之口三分居二故顷年山东遭水而人馁今秋京都遇旱而谷贵寔由农人不劝素无储积故也自承平日久丰穣积年竞相矜夸浸成侈俗故令耕者日少田者日荒谷帛罄于府库寳货盈于市里衣食匮于室丽服溢于路饥寒之本寔在于斯愚谓凡珍玩之物皆宜禁断吉凶之礼备为格式令贵贱有别人归朴素制天下男女计口授田宰司四时廵行台使嵗一案检勤相劝课严加赏罚数年之中必有盈赡往年校比户贯租赋轻少请减绢布増益谷租年丰多积嵗俭出赈所谓私人之谷寄积于官官有宿积则人无荒年矣麒麟立性恭顺恒置律令于坐傍临终惟有俸绢数十匹其清贫如此卒谥曰康唐魏征传宋宋祁魏徴字元成魏州人少孤落魄有大志不营赀产以十䇿进李密不用从密来京师未知名自请安辑山东乃擢秘书丞驰驿至黎阳时李勣尚为密守徴以书谕之勣遂定计归唐后为隠太子洗马征见秦王功髙劝太子早为计太子败王切责徴答曰太子早从征言不死今日之祸王器其直及即位拜諌议大夫时河北州县素事隠巢者不自安皆潜伏思乱征白帝示至公解之命往慰谕道遇械送太子千牛李志安齐王䕶军李思行征与其副谋曰受命赦宫府旧人今复执送志安等吾属虽往人将不信可先贷之而后以闻使还帝悦日益亲或引至卧内访天下事征亦自以不世遇展尽底藴无所囬屈凡二百余奏无不恺切当帝心者拜尚书右丞仍兼諌议或毁征阿私所亲帝使温彦博按无騐责以不存形迹居数日帝问征曰昨来在外闻有何不是事征曰前日令彦博宣勑语臣云因何不存形迹此言大不是臣闻君臣同气义均一体未闻不存公道惟事形迹若君臣上下同遵此路则邦之兴丧或未可知帝矍然改容曰前发此语寻已悔之寔大不是公亦不得遂懐隠避征乃拜而言曰臣以身许国直道而行必不敢有所欺负但愿陛下使臣为良臣勿使臣为忠臣帝曰忠良有异乎征曰良臣身获羙名君受显号子孙传世福禄无疆臯蘷稷契是也忠臣身受诛夷君陷大恶家国并丧独有其名龙逢比干是也以此而言相去逺矣帝曰君但莫违此言我必不忘社稷之计赐绢二百匹帝又问人君何道而明何失而暗对曰兼听则明偏信则暗尧舜辟四门明目达聪虽共驩苗鲧不能蔽也秦二世独信赵髙梁武帝独信朱异侯景隋焬帝独信虞世基天下土崩瓦解而不知盗贼徧海内而不闻此其验也帝将聘郑仁基女为充华诏书已出册使未发征闻其许嫁陆氏諌曰郑氏之女久已许人陛下取之不疑恐亏圣德帝闻之大惊自责停使令女还夫羣臣以女适陆氏无显状大礼既行不可中止乂陆氏抗表自云初无婚姻帝于是颇以为疑再问征征曰陆爽恐陛下今虽容之后隂加谴责所以反覆自陈不足为怪帝乃降勑自明停其册使将葬建成元吉征与王珪请预陪送上表曰臣等昔受命太上委质东宫出入龙楼垂将一纪前宫结衅宗社得罪人神臣等不能死亡甘从夷戮负其罪戾录置周行徒竭生涯将何上报陛下徳光四海道冠前王陟冈有感追懐棠棣明社稷之大义申骨肉之深恩卜葬二王逺期有日臣等永惟畴昔忝曰旧臣丧君有君虽展事居之礼宿草将列未申送往之哀瞻望九原义深凡百望于葬日送至墓所帝义而许之宫府旧僚吏尽令送葬三年以秘书监叅预朝政西域诸国闻髙昌麴文泰朝悉遣使入献诏使人迎之征諌曰王者不以蛮夷劳中国姑听其商贾往来与边民交市则可若宾客待之恐不胜其弊帝乃止右仆射封德彞等竝欲中男十八以上简㸃入军勅出征执奏以为不可德彝重奏谓次男有壮大者帝降𠡠中男虽未十八然壮大亦可入军征又不肯署勅帝召征及王珪至作色而待之曰中男实小自不㸃入军实大亦可简取如此固执不解公意征正色曰臣闻竭泽取鱼非不得鱼明年无鱼焚林而畋非不获兽明年无兽若次男以上尽㸃入军租赋杂徭将何取给且比年国家卫士不堪攻战岂为其少但为礼遇失所遂使人无鬭心若多㸃取人还充杂役虽衆无用若精简壮健遇之以礼何必在多陛下每云我之为君以诚信待物欲使官民并无矫伪之心自登极以来大事已数不信何以取信于人帝愕然曰所云不信是何等也征因言即位之初有逋负夙债欠负官物竝悉原免之诏又闗中免二年租调闗外给复一年后不能无失信者数事帝喜曰我见君执奏不已疑君蔽此事今论国家不信人情不通我不寻思过亦深矣乃停中男赐征金瓮一口先是帝尝叹大乱之后疑其难治征曰乱后易治譬饥者易食渇者易饮也封德彝曰三代以还人渐浇诡故秦任法律汉杂霸道皆欲治不能非能治不欲征曰五帝三王不易民而治汤武皆承大乱之后身致太平若人渐浇漓不复返朴今当悉为鬼魅尚安得而化哉帝纳之及即位四年之后米斗三钱嵗断死二十九几致刑措蛮夷君长袭衣冠带刀宿衞东薄海南踰岭户阖不闭行旅不赍粮帝语羣臣此魏征劝我行仁义之效惜不令封德彝见之李靖败突厥颉利部落多来归降中书令温彦博议请于河南处之一则寔空虚之地二则示无猜之心帝从之征议以为宜遣发河北居其旧土且今降者几至十万数年之后滋息过倍密迩王畿心腹之疾将有后患彦博曰天子之于万物也天覆地载处之河南死而生之亡而存之懐我厚恩终无畔逆征曰晋代有此分居近郡江统为言武帝不用后果覆车陛下必用彦博言所谓养虎自贻患也帝竟从彦博议后帝幸九成宫突厥隂结所部作乱事败皆捕斩之还其旧部于河北帝悔而自责曰初不纳魏征言遂几失久安之道侍御史权万纪李仁发俱以告讦谮毁䝉引见任以弹射莫敢诤论徴奏曰权万纪李仁发竝是小人不识大体以谮毁为是告讦为直凡所弹射皆非有罪多行无礼以取强直之名诬房元龄斥退张亮无所肃厉徒损圣明臣伏度圣心必不以为谋虑深长可委以栋梁之任将以其无所避忌欲以警厉羣臣羣臣素无矫伪空使臣下离心以元龄亮之徒犹不可得伸其枉直其余疏贱孰能免其欺罔伏愿陛下留意再思自驱使二人以来有一𢎞益臣即甘心斧钺受不忠之罪陛下纵未能举善以崇徳岂可进姦而自损乎帝欣然纳之赐绢五百匹万纪仁发相继贬黜七年代王珪为侍中进爵郡公帝幸九成宫宫御憩湋川官舎李靖王珪至吏改馆宫御以舎靖珪帝怒命按之征諌曰靖等陛下心膂大臣宫人扫除隶耳以此罪责恐骇天下耳目得释不问帝一日谓长孙无忌曰徴每谏我不从与言辄不应何也徴曰臣以事有不可故谏若不从辄应恐遂行之帝曰第应之湏别陈论何伤对曰昔舜戒羣臣汝无面从退有后言若面已许可又别陈论非禹稷所以事君也帝曰人言魏徴举动疏慢我但见其妩媚耳征撰定齐梁陈周隋五史多所损益进左光禄大夫以疾辞位拜特进知门下省事文德皇后葬昭陵帝于苑中作层观望之引征同升征熟视曰臣眊昏不能见帝指示之征曰臣以为陛下望献陵耳若昭陵则臣固己见之矣帝泣为毁观帝又欲以巢刺王妃为后征諌曰陛下方取法尧舜奈何以辰嬴自累乃止后幸洛阳多所谴责征曰隋惟责供奉不精因此浪费以至于亡陛下当兢惧戒约奈何诲人为奢退又上疏言刑赏不可由喜怒及骄奢亡乱之故乞以隋为鉴十二年帝尝从容问比来所行得失政化何如征对曰若恩威所加逺方朝贡比于贞观之始不可等级而言若德义潜通民心悦服比于贞观之初相去又甚逺帝曰逺方来服应由德义所加往前功业何因益大征曰昔者四方未定常以德义为心旋以四海无虞渐加骄溢所以功业虽盛终不如往初帝曰所行比前何为异征曰贞观之初恐人不言导之使諌三年以后见人谏悦而从之一二年来不悦人谏虽黾勉听受而意终不平帝曰于何事如此徴曰即位之初处元律师以死罪孙伏伽谏曰法不至死无容滥加遂赐以兰陵公主园直钱百万人或曰所言乃常事而所赏太厚答曰我即位来未有諌者所以赏之此导之使言也徐州司户栁雄妄加阶级人有告之者陛下令其自首不首与罪雄固言是实大理推得其伪处雄死罪少卿戴胄奏法止合徒陛下不从胄曰旣付臣法司罪不合死不可酷滥陛下作色遣杀胄执之不已然后赦之乃谓法司曰但能如此为我守法岂虑滥有诛夷此则悦以从谏也往年陜县丞皇甫德参上书大忤圣㫖陛下以为讪谤臣奏称上书不激切不能起人主意激切即似讪谤于时虽从臣言赏德参物二十叚意甚不平难于受谏也帝惊曰人苦不自觉非公无能道此帝又尝问徴曰羣臣上书可採及召对多失次何也对曰百司奏事尝数日思之及至上前三分不能道一况諌者怫意触忌非陛下借之辞色岂敢尽其情哉帝由是接见羣臣辞色愈温魏王泰有宠或言大臣多轻之帝怒召大臣譲曰隋文帝时大臣皆为诸王所顿踬我欲纵之泰岂不能辱公軰耶房元龄等皆谢征正色曰若纪纲大壊固所不论圣明在上魏王必无顿辱羣臣之理隋文帝骄其诸子卒皆夷灭又足法耶帝悦曰闻公言方知理屈先是帝作飞山宫征上疏极諌后遇大雨谷洛溢毁宫寺漂居人征因事极言尤为激切条陈十思畧曰臣闻求木之长者必固其根本欲流之逺者必浚其泉源思国之安者必积其德义凡昔元首承天景命善始者寔繁克终者盖寡盖在殷忧必竭诚以待下既得志则纵情以傲物竭诚则胡越为一体傲物则骨肉为行路怨不在大可畏惟人载舟覆舟所宜深慎诚能见可欲则思知足以自戒将有作则思知止以安人念髙危则思谦冲而自牧惧满盈则思江海下百川乐盘游则思三驱以为度忧懈怠则思慎始而敬终虑壅蔽则思虚心以纳下惧谗邪则思正身以黜恶恩所加则思无因喜而谬赏罚所及则思无以怒而滥刑总此十思𢎞兹九德简能而任之择善而从之文武并用垂拱而治何必劳神苦思代百司之职役哉手诏嘉答之于是废明德宫元圃院赐被水者帝问羣臣征与诸葛亮孰贤岑文本曰亮才兼将相非可比帝曰征蹈履仁义欲致君尧舜亮亦不过是也帝厌上封者多不切事欲加谯黜征曰古者立谤木欲闻已过言而是朝廷之益即非无损于政由是皆劳遣之时屡有阉宦充外使妄有论奏事发帝怒征进曰阉宦虽微狎近左右时有言语轻而易信浸润之谮为患特深今日之明必无此虑为子孙教不可不杜絶其源帝悦充使永停征因上言尚德好善之美术数刻深之害反覆至数千言帝手诏嘉叹赐绢三百匹十三年征上疏言陛下顷年以来渐不克终非复贞观以初之盛因条陈不克终者十渐帝书为屏障兼付史官赏黄金十斤廐马二匹又尝问徴比来朝臣多不论事何也徴曰陛下虚心採纳诚宜有言者然古人云未信而諌则以为谤已信而不諌则谓之尸禄但才器不同懦弱之人懐忠直而不能言疎逺之人恐不信而不得言懐禄之人虑不便身而不敢言所以相与缄黙俯仰帝曰诚如卿言朕今开懐纳諌卿等无劳烦怖惧遂不极言侯君集平髙昌帝欲以其地为州县徴谓不如抚其民而立其子所谓伐罪弔民威德被于遐方者也若以为州县常湏千余人镇守数年一易往来交替十年之后陇右空虚散有用以事无用未见其可禇遂良亦极諌帝不从以其地置西州后西突厥欲攻西州帝悔谓侍臣曰往年初平髙昌魏徴禇遂良劝朕立其子弟依旧为国不用其计方自悔责宁得忘所言者乎征尝侍宴两仪殿举齐桓公鲍叔牙管仲寗戚交儆事为戒帝嘉纳之时大臣竝请封禅惟征执不可帝曰岂功不髙德未厚耶诸夏未治逺方未服嘉瑞不至年谷不登耶何为而不可征曰陛下功则髙而民未懐恵德则厚而泽未旁流诸夏虽安未可驱之役逺方慕义无以供其求苻瑞虽臻罻罗犹密积嵗丰稔仓廪尚虚譬如人有十年长患疗治方瘳便欲负重日行百里必不可得告成天地臣窃有疑兼以大事举行万国咸萃要荒之外奔走来庭今伊洛以东暨于海岱人烟断絶道路萧条徒令窥示虚弱又赏赐未厌衆望给复不偿民劳遇有灾𤯝难以追悔帝不能夺尝与房元龄髙士亷遇少府少监窦德素于路问北门近何营缮徳素奏之上怒譲元龄等曰君但知南衙政事北门小营缮何与君事元龄等拜谢魏徴进曰元龄等为陛下股肱耳目中外事岂有不应知者使所营是当助成之非则当请罢之不知何罪而责何罪而谢也上甚愧之十七年有疾上手诏问之且言不见数日朕过多矣若有闻见可封状进来征上言陛下临朝常以至公为言退而行之未免私僻或畏人知横加威怒欲盖弥彰竟有何益征家初无正寝帝辍小殿材为营构赐素褥布被从其所尚数与太子临问拊之流涕许以衡山公主降其子叔玉卒年六十四帝临哭之恸罢朝五日太子举哀西华堂诏百官咸赴丧赠司空谥文贞给羽葆鼓吹班剑赙赗其妻裴氏辞曰徴素俭约今葬以羽仪非其志也乃更用素车白布襜帷陪葬昭陵帝登苑西楼望哭甚哀御制碑文手书之益封户九百临朝叹曰以铜为鑑可正衣冠以古为鑑可知兴替以人为鑑可明得失魏徴殁朕亡一鑑矣朕比使人至其家得书一纸始半藁其可识者曰天下之事有善有恶任善人则国安用恶人则国弊公卿之内情有爱憎憎者惟见其恶爱者止见其善爱憎之间所宜详慎若爱而知其恶憎而知其善去邪勿疑任贤勿猜可以兴矣其大畧如此朕顾思之恐不免斯过公卿侍臣可书之于笏知而必諌也徴状貌不逾中人每犯颜进諌虽逢盛怒神色不慑帝徐为霁威奏疏数万言皆本仁祖义劝诫昭然称引甚富尤好徴据刘向説苑帝尝谓徴曰卿罪重于中钩我任卿逾于管仲近代君臣相得宁有似我于卿者乎一日宴近臣于九成宫称徴每犯颜切谏不容我为非我所以重之征再拜曰陛下导臣使言臣所以敢言陛下若不受臣言臣亦何敢犯龙鳞触忌讳也帝大悦赐钱十五万又尝谓侍臣曰贞观以前从我平定天下周旋艰险元龄之功贞观之后尽心于我献纳忠谠安国利人成我今日功业惟魏徴而已解佩刀赐之帝尝得佳鹞自臂之望见徴来匿懐中徴奏事良久鹞竟死帝将有闗南之行既办而止徴谒告还问故帝笑曰畏卿嗔故中辍耳徴以隋乱后典章湮散引诸儒校集秘书粲然复完又以小戴礼综彚不伦作类礼二十篇帝好武徴侍宴见舞破陈乐俯首不顾至庆善乐则谛玩无斁举有所讽切如此徴殁后毁者百出以尝荐杜正伦侯君集诬为阿党又诬录諌语示史官帝怒停叔玉婚而仆所为碑后征辽东还怅然曰魏徴若在朕无此行仍召其妻子慰劳以少牢祀其墓复立碑加礼焉五世孙謩仕至同平章事宣宗称其直谏有祖风宋璟传宋宋祁宋璟邢州南和人七世祖弁为元魏吏部尚书璟耿介有大节好学工文词举进士中第调上党尉为监察御史迁凤阁舎人居官鲠正武后髙其才张易之诬御史大夫魏元忠有不臣语引张説为验将廷辨説惶遽璟谓説曰名义至重不可䧟正人以求茍免縁此受谪芬香多矣若不测者吾且叩合救将与子偕死説感其言以实对元忠免死璟后迁左台御史中丞㑹飞书告张昌宗引相工观吉凶者璟请穷治后曰易之等已自言于朕璟曰谋反无容自首原请下吏明国法易之等贵宠臣言之且有祸然激于义虽死不悔后不怿姚璹遽传诏令出璟曰今亲奉徳音不烦宰相擅宣王命后意解许收易之等下狱俄诏原之勅二张诣璟谢璟不见曰公事公言之若私见法无私也顾左右叹曰吾悔不先碎竖子首而令乱国经赏宴朝堂二张列卿三品璟阶六品居下坐易之謟事璟虚位揖曰公第一人何下坐璟曰才劣品卑卿谓第一何耶是时朝廷以易之等内宠不名其官唿易之五郎昌宗六郎郑善果谓璟曰公奈何谓五郎为卿璟曰以官正当为卿君非其家奴何郎之云㑹有丧告满入朝公卿以次谒通礼意易之等后至促歩前璟举笏却揖唯唯故积怨常欲中伤后知之得免然以数忤㫖诏按狱扬州璟奏按州县才监察御史职耳又诏按幽州都督屈突仲翔辞曰御史中丞非大事不出使仲翔罪止赃今使臣往此必有危臣者既而诏副李峤使陇蜀璟复言陇右无变臣以中丞副李峤非朝廷故事终辞易之初冀璟出则劾奏诛之计不行乃伺璟家婚礼将遣客刺杀之有告璟者璟乗庳车舎他所刺不得发俄二张死乃免神龙初为吏部侍郎中宗嘉其直令兼谏议大夫内供奉仗下与言得失迁黄门侍郎武三思怙烝宠数有请于璟璟厉答曰今复子明辟王宜以侯就第安得尚干朝政独不见产禄事乎后韦月将告三思乱宫掖三思讽有司论大逆不道帝诏诛死璟请付狱按罪帝怒岸巾出侧门谓璟曰朕谓已诛矣尚何请璟曰人言后私三思陛下不问即斩之臣恐有窃议者请按而后刑帝愈怒璟曰请先诛臣不然终不奉诏帝乃流月将岭南㑹还京师诏璟权检校并州长史未行又检校贝州刺史时河北水嵗大饥三思使歛封租璟拒不与故为所挤歴杭相二州政清毅吏下无敢犯者迁洛州长史睿宗立以吏部尚书同中书门下三品𤣥宗在东宫兼右庶子先是崔湜郑愔典选为戚近干夺至迎用二嵗阙犹不能给更置比冬选流品淆并璟与侍郎李乂卢从愿澄革之铨总平允太平公主不利东宫尝驻辇光范门伺执政以讽璟曰太子有大功宗庙社稷主也安得异议乃与姚崇白奏出公主诸王于外帝不能用贬楚州刺史歴充冀魏三州河北按察使进幽州都督以国子祭酒留守东都迁雍州长史𤣥宗开元初以雍州为京兆府复为尹进御史大夫坐小累为睦州刺史徙广州都督广人以竹茅茨屋多火璟教之陶瓦筑堵列邸肆越俗始知栋梁利而无患灾召拜刑部尚书四年迁吏部兼侍中帝幸东都次崤谷驰道隘稽拥车骑帝命黜河南尹李朝隠知顿使王怡等官璟曰陛下富春秋今始廵守以道不治而罪二臣繇此相饬后有受其敝者帝遽命舍之璟谢曰陛下向以怒责之以臣言免之是过归于上而恩在下姑听待罪于朝然后诏还其职进退得矣帝善之累封广平郡公广人为璟立遗爱颂璟上言颂所以传德载功也臣之治不足纪广人以臣当国故为溢辞徒成謟谀者欲釐正之请自臣始有诏许停帝尝命璟与蘓颋制皇子名与公主号遂差次所封且诏别择一美称及佳邑封上璟奏言七子均养诗人所称今若同等别封或母宠子爱恐伤鸤鸠之平昔袁盎引却慎夫人席文帝纳之夫人亦不为嫌以其得长久计也臣不敢别封帝叹重其贤皇后父王仁皎卒将葬用昭成皇后家窦孝谌故事坟髙五丈一尺璟等请如着令帝已然可明日复诏如孝谌者璟还诏曰俭德之恭侈恶之大也僭礼厚葬前世所诫故古墓而不坟人子于哀迷则未遑以礼自制故圣人制齐斩缌免衣衾棺椁各有度数惟有贤者断其私懐衆皆务奢独能以俭所谓至德要道者中宫若谓孝谌踰制初无非者一切之令固不足以法贞观时嫁长乐公主魏徴谓不可加长公主太宗欣纳而文德皇后降使厚谢韦庶人追王其父擅作酆陵而祸不旋踵国家知人情无穷故为制度不因人以揺动不变法以爱憎比来人间竞务靡葬今以后父重戚不忧乏用髙冢大寝不畏无人百事官给一朝可就而区区屡闻者欲成朝廷之政中宫之美尔傥中宫情不可夺请准令一品陪陵坟四丈差合所宜帝曰朕常欲正身纪纲天下于后容有私耶然人所难言公等乃能之即可其奏又遣使赉綵绢四百匹㑹日食帝素服俟变录囚多所贷遣赈恤灾患罢不急之务璟曰陛下降德音䘏人隠末宥轻系惟流死不免此古所以慎赦也恐议者直以月蚀修刑日蚀修德或言分野之变冀有揣合臣以谓君子道长小人道销止女谒放谗夫此所谓修德也囹圄不扰兵甲不渎官不苛治军不轻进此所谓修刑也陛下常以为念虽有亏食将转而为福又何患乎且君子耻言浮于行愿动天以诚无事空文帝嘉纳后以开府仪同三司罢政事京兆人权梁山谋逆勅河南尹王怡驰传往按牢械充满久未决乃命璟为京留守复其狱初梁山诡称婚集多假贷吏欲并坐贷人璟曰婚礼借索大同而狂谋率然非所防臆使知而不假是与为反贷者弗知何罪之云平纵数百人十二年东廵泰山璟复为留守帝将发谓曰卿国元老别方歴时宜有嘉谋以遗朕璟因一一极言手制答曰所进当书之坐右出入观省以诫终身赐赉优渥进兼吏部尚书十七年为尚书右丞相而张説为左丞相源干曜为太子少傅同日拜有诏大官设馔太常奏乐㑹百官尚书省东堂帝赋三杰诗自写以赐二十年请致仕许之仍赐全禄退居洛乗舆东幸璟谒道左诏荣王劳问别遣使赐药饵二十五年卒年七十五赠太尉谥文贞璟风度凝逺人莫涯其量始自广州入朝帝遣内侍杨思朂驿迓之未尝交一言思朂自以将军贵幸诉之帝帝益嗟重璟为宰相务清政刑使官人皆任职圣厯后突厥黙啜负其彊数窥边侵九姓拔曵固负胜轻出为其狙击斩之入蕃使郝灵佺传其首京师灵佺自谓还必厚见赏璟顾天子方少恐后干宠蹈利者夸威武为国生事故抑之踰年才授右武卫郎将灵佺恚愤不食死张嘉贞后为相閲堂按见其危言切议未尝不失声叹息六子昇尚浑恕华衡髙适传宋宋祁髙适字达夫沧州渤海人少落魄不治生事客梁宋间宋州刺史张九臯竒之举有道科中第调封丘尉不得志去客河西河西节度使哥舒翰表为左骁衞兵曹参军掌书记禄山乱召翰讨贼即拜适左拾遗转监察御史佐翰守潼闗翰败帝问羣臣策安出适请竭禁藏募死士抗贼未为晚不省天子西幸适走间道及帝于河池因言翰忠义有素而病夺其明乃至荒踣监军诸将不恤军务以倡优蒲簺相娱乐浑陇武士饭粝米日不厌而责死战其败固宜又鲁炅何履光赵国珍屯南阳而一二中人监军更用事是能取胜哉臣数为杨国忠言之不肯听故陛下有今日行未足深耻帝颔之俄迁侍御史擢諌议大夫负气敢言权近侧目帝以诸王分镇适盛言不可俄而永王叛肃宗雅闻之召与计事因判言王且败不足忧帝竒之除扬州大都督府长史淮南节度使诏与江东韦陟淮西来瑱率师㑹安陆方济师而王败李辅国恶其才数短毁之下除太子少詹事未几蜀乱出为蜀彭二州刺史始上皇东还分剑南为两节度百姓疲于调度而西山三城列戍适上疏曰剑南虽名东西川其寔一道自卭闗黎雅以抵南蛮由茂而西经羌中平戎等城界吐蕃濒边诸城皆仰给剑南异时以全蜀之饶而山南佐之犹不能举今裂梓遂等八州専为一节度嵗月之计西川不得参也嘉陵比困夷獠日虽小定而痍痏未平耕纺亡业衣食贸易皆资成都是不可得役亦明矣可税赋者独成都彭蜀汉四州而已以四州耗残当十州之役其敝可见而言利者枘凿万端穷朝抵夕千案百牍皆取之民官吏惧谴责及隣保威以罚抶而逋逃益滋又关中比饥士人流入蜀者道路相系地入有讫而科歛无涯为蜀计者不亦难乎又平戎以西数城皆穷山之颠蹊隧险絶运粮束马之路坐甲无人之乡为戎狄言不足利戎狄为国家言不足广土宇奈何以弹丸地而困全蜀太平之人哉若谓已戍之城不可废已屯之兵不可收愿罢东川以一剑南併力从事不尔非陛下洗盪闗东清逆乱之意也蜀人又扰则贻朝廷忧帝不纳梓屯将叚子玮反适从崔光逺讨斩之而光逺兵不戢遂大掠天子怒罢光逺以适代为西川节度使广德元年吐蕃取陇右适率兵出南鄙欲牵制其力既无功遂亡松维二城及云山城召还为刑部侍郎左散骑常侍封渤海县侯永泰元年卒赠礼部尚书谥曰忠适尚节义语王霸衮衮不厌遭时多难以功名自许而言浮其寔不为缙绅所推然政寛简所涖人便之年五十始为诗即工以气质自髙每一篇已好事者辄传布其诒书贺兰进明使救梁宋以亲诸军与许叔冀书令释憾未度淮移檄将校絶永王俾各自白君子以为义而知变阳城传韩愈城字亢宗北平人代为官族好学贫不能得书乃求入集贤为书写吏窃官书读之昼夜不出经六年遂无所不通乃去沧州中条山下逺近闻其徳行来学者相继于道闾里有争者不诣官府诣城以决之李泌为相举为諌议大夫拜官不辞未至京师人皆想望风采云城山人能自苦刻不乐名利必諌诤死职下咸畏惮之旣至诸諌官纷纷言事细碎无不闻达天子益厌苦之而城方与其二弟牟容连夜痛饮人莫能窥其意有懐刺讥之者将造城而问者城揣知其意辄彊与酒客或时先醉仆席上或时先醉卧客懐中不能听客语约其二弟云吾所得月俸汝可度吾家有几口月食米当几何买薪菜盐米凡用几钱先具之其余悉以送酒媪无留也未尝有所贮积虽其所服用切急不可阙者客称其物可爱城辄喜举而授之陈苌者候其始请月俸常往称其钱帛之羙月有获焉至裴延龄谗毁陆贽等坐贬黜德宗怒不解在朝无救者城闻而起曰吾諌官也不可令天子杀无罪之人而信用姦臣即率拾遗王仲舒数人守延英门上疏论延龄姦佞贽等无罪状德宗大怒召宰相入语将加城等罪良久乃解令宰相谕遣之于是金吾将军张万福闻諌官伏合諌趋往至延英门大言贺曰朝廷有直臣天下必太平矣遂徧拜城与仲舒等曰诸諌议能如此言事天下安得不太平也已而连唿太平万嵗太平万嵗万福武人时年八十余自此名重天下时朝夕相延龄城曰脱以延龄为相当取白麻壊之恸哭于庭竟坐延龄事改国子司业至引诸生告之曰凡学者所以学为忠与孝也诸生宁有久不省其亲乎明日谒城归养者二十余人有薛约者尝学于城狂躁以言事得罪将徙连州客寄有根蔕吏踪求得城家坐吏于门与约饮决别涕泣送之郊外德宗闻之以城为党罪人出为道州刺史太学王鲁卿李傥等二百七十人诣阙乞留住数日吏遮止之疏不得上在州以家人礼待吏人宜罚者罚之宜赏者赏之一不以簿书介意赋役不登观察使数诮譲上考功第城自署第曰抚字心劳征科政拙考下下观察使尝使判官督其赋至州怪城不出迎以问州吏吏曰刺史闻判官来以为已有罪自囚于狱不敢出判官大惊驰入谒城于狱曰使君何罪某奉命来候安否耳留一两日未去城固不复归馆门外有故门扇横地城昼夜坐卧其上判官不自安辞去其后又遣他判官崔某往按之崔承命不辞载妻子一行中道而逃城孝友不忍与其弟异处皆不娶给侍终身有寡妹依城以居有生年四十余痴不能如人常与弟负之以游初城之妹夫亡在他处家贫不能葬城亲与其弟舁尸以归葬于其居之侧往返千余里卒时年六十余宋曹彬传元欧阳𤣥曹彬字国华真定灵寿人周太祖贵妃张氏彬之从母也从世宗镇澶渊蒲帅王仁镐以彬帝戚加礼遇彬执礼益恭公府燕集端简终日未尝旁视仁镐谓从事曰老夫自谓夙夜匪懈及见监军矜严始觉已之散率也显徳三年迁西上合门使五年使吴越致命即还私觌之礼一无所受吴越人以轻舟追遗之彬犹不受既而曰吾终拒之是近名也及归悉上送官世宗强还之彬始拜赐悉以分遗亲旧初太祖事世宗在澶州以彬掌茶酒尝从求酒彬曰官酒不敢相饮乃别沽以饮太祖及太祖典禁旅彬中立不倚非公事未尝造门太祖器重焉建隆二年彬自平阳归太祖谓曰我昔欲亲汝汝何疎我彬顿首曰臣为周室近亲复忝内职靖恭守位犹恐获过安敢妄有交结太祖然之尝语羣臣曰世宗旧吏不欺其主者独彬耳干德二年冬大举伐蜀以彬为都监诸将皆多所屠杀惟彬申禁戢之令明劝赏之法由是所至悦服不血刃而崃中郡县悉下蜀降大将王全斌等纵酒不恤军士列校求取无厌蜀人苦之彬屡劝全斌振旅速旋全斌不从俄而全师雄等作乱郡县相应盗贼蠭起彬复与崔彦进悉力翦平之洎归阙太祖尽得全斌等不法状面诘王仁瞻仁瞻歴言诸将奢纵事惟曰清慎廉恪独曹彬一人耳即日授彬宣徽南院使充义成节度使彬辞曰收蜀将校皆得罪臣无功独䝉厚赏恐无以劝天下太祖笑曰卿有茂功加以不伐设有微累仁瞻肯惜言哉初克成都时有获妇女者彬悉闭一第窍以度食洎事罢咸访其亲还之无则备礼嫁之师还辎重甚多或言悉竒货也太祖宻令伺之图书也无铢金寸锦之附焉七年征江南累战辄克遂围之彬每缓师冀其归服后又使人谕之曰事势如此所惜者一城生聚若能归命䇿之上也城垂克彬忽称疾不视事诸将皆来问疾彬曰余之疾非药石所能愈惟诸公诚心自誓克城之日不妄杀一人则自愈矣诸将许诺共焚香为誓明日城䧟江南主李煜与其臣百余人诣军门降彬礼之且谕以归朝俸赐有限当厚自赍装旣归有司之籍则无及矣请煜入宫治装彬以数骑待宫门外左右曰煜入或不测奈何彬笑曰煜素懦无断既降必不能自引决煜果无他江南官吏亲属有为军士所掠者彬即时遣还因大搜军中无得匿人妻女赈乏絶恤鳏寡吴人大悦及归舟中无他物惟图籍衣被而已诣合门入见牓子称奉勑江南干当公事囬其谦恭不伐如此以功拜枢密使在宥密常公服危坐如对君父归私第闭阁燕居不妄通宾客五鼓才动已待漏禁门虽霜雪不易其操如此者八年彬性仁敬和厚伐二国秋毫无所取位兼将相不以等威自异遇士夫于涂必引车避之不名下吏每白事必冠而后见居官奉入给宗族无余积知徐州日有吏犯罪旣具案逾年而后杖之人问其故彬曰吾闻此人新娶妇若杖之其舅姑必以妇为不利朝夕笞詈之使不能自存吾故缓其事然法亦未尝屈也尝曰自吾为将未尝以私怒戮一人所居堂室敝壊子弟请修葺彬曰时方太冬墙壁瓦石之间百虫所蛰不可伤其生其仁心爱物多此类咸平二年被疾真宗亲临问手为和药赐白金万两问以后事对曰臣二子材器皆堪为将问其优劣对曰璨不如玮卒年六十九帝哭之恸对辅臣语及必流涕赠中书令追封济阳郡王谥武惠配享太祖庙庭彬前后征讨凡降四国主江南西川广南湖南也七子玮琮璨继领旄钺其后少子玘追封王爵实生慈圣光献太后辅佐仁宗曹玮传元欧阳𤣥曹玮字寳臣武惠王彬之子也李继迁叛诸将数出无功太宗问彬谁可将者彬曰臣少子玮可任即召见以本官同知渭州时年十九真宗即位改内殿崇班知渭州驭军严明有部分赏罚立决犯令者无所贷善用间知敌动静举措如老将徙知镇戎军李继迁虐用国人玮知其下多怨即移书诸部谕以朝廷恩信抚养无所间以动诸羌由是康奴等族内附继迁畧西蕃还玮邀击于石门川俘获甚衆以镇戎军据平地便于骑战非中国之利请自陇山以东循古长城堑以为限又以弓箭手皆土人习障塞蹊隧晓羌语耐寒暑官未尝与兵械资粮而每战辄使先拒贼恐无以责死力遂给以境内闲田春秋耕歛州为出兵䕶作而蠲其租继迁死德明立所属有数大族请拔帐自归诸将犹豫不敢应玮曰德明野心不急折其翮后必飏去即日将其兵薄天都山受降者内徙德明不敢拒帝以玮习知河北事乃以为真定路都钤辖领髙州刺史玮尝上泾原环庆两道圗至是帝以示左右曰南北山川城郭出入战守之要尽在是矣因令别绘二图一留枢密院一付本道复知渭州于是陇山诸族皆来献地玮筑堡山外为笼竿城募土兵守之曰异时秦渭有警此必争之地也徙知秦州初秦州置四门砦侵夺羌地羌人多叛去玮招出之令入马赎罪还故地至者数千人每送马六十匹给綵一端筑十砦浚濠三百八十里皆役属𦍑厢兵工费不出民其年罝勒斯赉率衆数万大入寇玮迎战三都谷追奔三十里斩首千余级获马牛杂畜器仗三万余自是罝勒斯赉势蹙退保碛中不敢出丁谓逐宰相寇凖恶玮不附已指为凖党谪知莱州谓败复华州观察使知青州徙天雄军玮用士得其死力平居甚闲暇及师出多竒计出入神速不可测一日张乐饮僚吏中坐失玮所在明日徐出视事而贼首已掷庭下矣尝称疾加砭艾卧阁内不出㑹贼至玮奋起被甲跨马贼望见皆遁去其在边蕃部有过恶者皆平定之每以饯将官为名出郊而兵马次序以食品为节若曰下某食即某队发比至水饭则㨗报至矣玮在秦州有士卒十余人叛赴敌军吏来告玮方与客围碁不应吏亟言之玮怒叱之曰吾固遣之去汝再三显言耶谍闻之亟归告其将尽杀之塞上多废地玮募人耕之若干亩出一卒若干亩出一马至其种歛为发州兵戍守边储以寔所募皆为精兵又募弓箭手使驰射校强弱胜者予田二顷再更秋课市一马马必胜甲然后官籍之则加田五十亩至三百人以上团为一指挥择要害处为筑堡使自堑其地为方田环之立马社一马死衆为出钱市马开边濠率令深广丈五尺山险不可堑者因其峭絶治之使足以限寇后皆为法降者既多因制属羌百帐以上其首领为本族军主次为指挥使又其次为副指挥使不及百帐为本族指挥使其蕃落将校止于本军叙进以其习知羌情与地利不可徙他军也旧例羌杀边民入羊马赎罪玮以如此非所以尊中国而爱吾人下令𦍑自相犯从其俗犯边民者论如律自是无敢犯玮为将㡬四十年未尝败䘐自三都之战威震四海在天雄契丹使过魏地辄隂勒其从人无得髙语疾驱天雄卒有犯法衆谓狱具必杀之玮乃处以常法或以为疑玮曰临边对敌斩不用命者所以令吾衆非喜杀也平时治内郡安事此乎初守边时邀山东知名士贾同与俱同问从兵安在曰已具既出就骑见甲士三千列立人音不彻舎同归语人曰玮果名将也真宗慎兵事凡边事必手诏诘难至十数反而玮守初议卒无以夺他将论边事者往往密付玮处之玮好读书所如必载书数两兼通春秋公谷左传而尤熟于左氏玮为将不如其父寛然自为一家云卒赠侍中谥武穆嘉祐八年配享仁宗庙庭寳元中王騣为枢密使赵元昊叛帝召问枢臣皆不能对明日枢府四人皆罢而王騣谪虢州语所善翰林学士蘓公仪曰王騣此行十年前已有人言之騣为三司盐鐡副使时以事至河北曹南院为定帅騣事毕将还玮谓騣曰愿少留一日欲有所言騣爱其雄才遂为之留明日食罢屏左右曰公满面权骨不十年必总枢柄此时西方当有警公宜预讲边备蒐閲人材不然无以应卒騣曰何以教之曹曰玮在陜西日赵德明尝使人以马易于中国怒其息微将杀之德明有一子方十余嵗极諌不己曰以战马资隣国已为失计今更以货杀人谁肯为我用者玮闻其言私念之曰此子欲用其人矣是必有异志闻其尝往来牙市中屡使人诱致之不可得乃使善画者图其貌观之真英物也此子必为边患计其时正在公秉政之日公其勉之騣是时殊未以为然今知其所画乃元昊也吕端传元欧阳𤣥吕端字易直幽州安次人父琦晋兵部侍郎端少敏悟好学以䕃补千牛备身歴国子主簿太仆寺丞秘书郎直𢎞文馆换着作郎直史馆太祖即位迁太常寺丞知浚义县同判定州开寳中西合门使郝崇信使契丹以端假太常少卿为副八年知洪州未上改司门员外郎知成都府赐金紫为政清简逺近便之㑹秦王廷羙尹京召拜考功员外郎充开封府判官太宗征河东廷羙将有居留之命端白廷美曰主上栉风沐雨以申弔伐王地处亲贤当表率扈从今主留务非所宜也廷美由是恳请从行寻坐王府亲吏请託执事者违诏市竹木贬商州司户参军移汝州复为太常丞判寺事出知蔡州以善政吏民列奏借留改祠部员外郎知开封县迁考功员外郎兼侍御史知杂事使髙丽暴风折樯舟人怖恐端读书若在斋合时迁户部郎中判太常寺兼礼院选为大理少卿俄拜右谏议大夫许王元僖尹开封又为判官王薨有发其隂事者坐禆赞无状遣御史武元颕内侍王继恩就鞫于府端方决事徐起候之二使曰有诏推君神色自若顾从者曰取帽来二使曰何遽至此端曰天子有制问即罪人矣安可在堂上对制使即下堂随问而答左迁衞尉少卿㑹置考课院羣官有负谴置散秩者引对皆涕泣以饥寒为请至端即奏曰臣前佐秦邸以不检府吏谪掾商州陛下复擢官籍辱用今许王暴薨臣辅佐无状陛下又不重谴俾亚少列臣罪大而辜深矣今有司进退善否茍得颕州副史是臣之愿也太宗曰朕自知卿无何复旧官为枢密直学士逾月拜叅知政事时赵普在中书尝曰臣观吕公奏事得嘉赏未尝喜遇抑挫未尝惧亦不形于言真台辅之器也嵗余左諌议大夫寇凖亦拜叅知政事端请居凖下太宗即以端为左諌议大夫立凖上每独召便殿语必移晷擢拜户部侍郎平章事时吕䝉正为相太宗欲相端或云端为人煳涂太宗曰端小事煳涂大事不煳涂决意相之㑹曲宴后苑太宗作钓鱼诗有云欲饵金钩深未达磻溪湏用钓鱼人意以属端后数日罢䝉正而相端焉初端兄余庆建隆中以藩府旧僚叅预大政端复居相位时论荣之端歴官四十年至是骤被奨擢太宗犹恨任用之晚端为相持重识大体以清简为务虑与凖同列先居相位恐凖不平乃请参知政事与宰相分日押班知印同升政事堂太宗从之时同列奏对多有异议惟端罕所建明一日内出手札戒谕自今中书事必经吕端详酌方得闻奏端愈谦譲不自当初李继迁扰西鄙保安军奏获其母至是太宗欲诛之以寇凖居枢密副使独召与谋凖退过相幕端谓凖曰上戒君勿言于端乎凖曰否端又曰边鄙常事端不必与知若军国大事端备位宰相不可不知也凖告其故端曰何以处之凖曰欲斩于保安军北门外以戒凶逆端曰必若此非计之得也愿少缓之即入奏曰昔项羽得太公欲烹之髙祖曰愿分我一杯羔夫举大事不顾其亲况继迁悖逆之人乎陛下今日杀之明日继迁可擒乎若其不然徒结怨讐愈坚其叛心耳太宗曰然则何如端曰以臣之愚宜置于延州使善养视之以招来继迁虽不能即降终可以系其心而母死生之命在我矣太宗抚髀称善曰微卿㡬误我事即用其䇿其母后病死延州继迁寻亦死继迁子竟纳欵请命端之力也进门下侍郎兼兵部尚书太宗不豫真宗为皇太子端日与太子问起居及疾大渐内侍王继恩忌太子英明隂与叅知政事李昌龄殿前都指挥使李继勲知制诰胡旦谋立故楚王元佐太宗崩李皇后命继恩诏端端知有变鎻继恩于阁内使人守之而入皇后曰宫车已晏驾立嗣以长顺也今将如之何端曰先帝立太子正为今日今始弃天下岂可遽违命有异议耶乃奉太子至福宁殿中真宗既立垂帘引见羣臣端平立殿下不拜请卷帘升殿审视然后降阶率羣臣拜唿万嵗以继勲为使相赴陈州贬昌龄忠武军司马继恩右监门衞将军均州安置旦除名流浔州籍其家赀真宗每见辅臣入对惟于端肃然拱揖不以名唿又以体躯洪大宫庭堦戺峭峻特令梓人为纳陛尝召对便殿访军国大事经久之制端陈当世急务皆有条理真宗嘉纳加右仆射兼修国史明年夏被疾诏免常叅就中书视事上疏求解不许十月以太子太保罢在告三百日有司言当罢奉诏赐如故车驾临问端不能兴抚慰甚至卒年六十六赠司空谥正惠李若水传元欧阳𤣥李若水字清卿洺州曲周人元名若氷上舎登第调元城尉平阳府司录试学官第一济南教授除太学博士蔡京晚复相子绦用事李邦彦不平欲谢病去若水为言大臣以道事君不可则止何不取决上前使去就之义暴于天下顾可黙黙托疾而退使天下有伴食之讥耶又言积蠧已久致理惟难建裁损而邦用未丰省科徭而民力犹困权贵抑而益横仕流滥而莫澄正宜置驿求贤解榻待士采其寸长逺见以兴治功凡十数端皆深中时病邦彦不悦靖康元年为太学博士开府仪同三司髙俅死天子当挂服举哀若水言俅败壊军政罪当与童贯等得全首领以没尚当追削官秩示与衆弃而有司欲加缛礼非所以靖公议也章再上乃止钦宗将遣使至金国议以赋入赎三镇诏举可使者若水在选中召对赐今名迁着作佐郎为使见尼玛哈于云中才归兵已南下复假徽猷阁学士冯澥以往甫次中牟守河兵相惊以金兵至左右谋取间道去澥问何如若水曰戍卒畏敌而溃奈何效之今止有死耳令敢言退者斩衆乃定旣行叠具奏言和议必不可谐宜申饬守偹至懐州遇馆伴萧庆挟与俱还及都门拘之于冲虚观独令庆澥入旣所议不从尼玛哈急攻城若水入见帝道其语帝命何行还言二人欲与上皇相见帝曰朕当往明日幸金营过信而归擢若水礼部尚书固辞帝曰学士与尚书同班何必辞请不已改吏部侍郎二年金人再邀帝出郊帝殊有难色若水以为无他虑扈从以行金人计中变逼帝易服若水抱持而哭骂不絶口金人曳若水出击之败面气结仆地衆皆散留铁骑数十守视尼玛哈令曰必使李侍郎无恙若水絶不食或勉之曰事无可为者今日顺从明日富贵矣若水叹曰天无二日若水宁有二主哉其仆亦来慰解曰公父母春秋髙若少屈冀得一归觐若水叱之曰吾不复顾家矣忠臣事君有死无二然吾亲老汝归勿遽言令兄弟徐言之可也后旬日尼玛哈召计事且问不肯立异姓状若水曰上皇为生灵计罪已内禅主上仁孝慈俭未有过行岂宜轻议废立尼玛哈指宋朝失信若水曰若以失信为过公其尤也歴数其五事曰汝为封豕长蛇流毒中土灭亡无日矣尼玛哈令拥之去反顾骂益甚至郊坛下谓其仆谢宁曰我为国死职耳奈併累若属何又骂不絶口监军者挝破其脣噀血骂愈切至以刃裂颈断舌而死年三十五宁得归具言其状髙宗即位下诏曰若水忠义之节无与比伦达于朕闻为之泣涕赠观文殿学士谥曰忠愍死后有自北方逃归者云金人相与言辽国之亡死义者十数南朝惟李侍郎一人临死无怖色为歌诗卒曰翘首问天兮天卒无言忠臣效死兮死亦何愆闻者悲之金李遹传元元好问李遹字平甫栾城人明昌二年进士髙才博学无所不通为人滑稽多智而不欲表表自见工画山水得前辈不传之妙龙虎亦入妙品然皆其余事也泰和太兴作幕官虎贼知府事卖权恃势奴视同列平甫每以公事相可否不少假借又摘其隂事数十条欲发之虎谋簒者也声势熖熖人莫敢仰视乃为一书生所抗积不平先以非罪诬染之㡬至不测虽有以自解竟坐是仕宦不进以东平治中致仕间居阳翟十余年自号寄菴先生平生诗文甚多如云旧管新收粧镜在昨非今是酒杯干鲁山道中云老夫自喜林野癖路人颇笑衣裳寛临终戒家人吾明日归而軰慎勿遽哭果如期逝家人哭不禁良久开目云戒汝勿哭令我心识散乱言毕目复暝其明了又如此子冶字仁卿正大七年收世科屏山赠诗所谓仁卿不是人间物太白精神义山骨者也元郝经传刘秉忠郝经字仲常其先陵川人后徙河北霸州世祖即位以经为翰林侍读学士王文统素忌其才德乃遣使宋或谓经盍以疾辞经曰自南北搆难江淮遗黎弱者被俘畧壮者死原野兵连祸结斯亦久矣圣上一视同仁务通两国之好虽以微驱蹈不测之渊茍能弭兵靖乱活百万生灵于锋镝之下吾学为有用矣遂行王文统隂讽李璮侵宋以阻挠之欲假以害经经踰淮贾似道惧奸谋呈露遂以李璮为辞拘经于真州之忠勇军驿吏防守严于狱从行介佐或不能堪经曰将命至此死生进退听其在彼守节不屈尽其在我岂能不忠不义以辱中州士大夫乎宋帝大臣闻经言遂请入见皆不报驿吏棘垣钥户从人怒而鬭死数人居七年徙经别馆与从者六人又居九年巴延南侵宋惧乃以礼送经归似道之谋泄亦窜死矣经归世祖赐宴大庭官加国子祭酒为朝列大夫秋七月经卒年五十二经之为人尚气节为学思致用及被留撰续汉书易春秋外传文集数百卷其文丰蔚豪宏善谋议论诗多竒崛当时感其言目其事各为振励者甚多子二长景文官给事次子景和官亷访使李冶传明宋濓李冶字仁卿真定栾城人登金进士第调髙陵簿未上辟知均州事嵗壬辰城溃冶微服北渡流落忻崞间聚书环堵人所不堪冶处之裕如也世祖在潜邸闻其贤遣使召之且曰素闻仁卿学优才赡潜德不耀久欲一见其勿他辞旣至问河南居官者就贤对曰险夷一节惟完颜仲德又问完颜哈达及颇斡何如对曰二人将畧短少任之不疑此金所以亡也又问魏征曹彬何如对曰徴忠言谠论知无不言以唐诤臣观之徴为第一彬伐江南未尝妄杀一人拟之方叔召虎可也汉之韩彭衞霍在所不论又问今之臣有如魏徴者乎对曰今以侧媚成风欲求魏徴之贤寔难其人又问今之人材贤否对曰天下未尝乏材求则得之舎则失之理势然耳今儒生有如魏璠王鹗李献卿兰光庭赵复郝经王博文軰皆有用之材又皆贤王所尝聘问者举而用之何所不可但恐用之不尽耳然四海之广岂止此数子哉王诚能旁求于外将见集于明庭矣又问天下当何以治之对曰夫治天下难则难于登天易则易于反掌葢有法度则治控名责寔则治进君子退小人则治如是而治天下岂不易于反掌乎无法度则乱有名无寔则乱进小人退君子则乱如是而治天下岂不难于登天乎且为治之道不过立法度正纪纲而已纪纲者上下相维持法度者赏罚示惩劝今则大官小吏下至编氓皆自纵恣以私害公是无法度也有功者未必得赏有罪者未必被罚甚则有功者或反受辱有罪者或反获宠是无法度也法度废纪纲坏天下不变乱已为幸又问昨地震何如对曰天裂为阳不足地震为隂有余夫地道隂也隂太盛则变常今之地震或奸邪在侧或女谒盛行或谗慝交至或刑罚失中或征伐骤举五者必有一于此矣夫天之爱君如爱其子故示此以警之耳茍能辨奸邪去女谒屏谗慝省刑罚慎征讨上当天心下协人意则可转咎为休矣世祖嘉纳之冶晚家元氏买田封龙山下学徒益衆及世祖即位复聘之欲处以清要冶以老病恳求还山至元二年再以学士召就职期月复以老病辞去卒于家年八十八蘓天爵传明宋濓蘓天爵字伯修本赵栾城人再徙真定父志道歴官领北行中书省左右司郎中和林大饥救荒有恵政天爵由国子学生公试名在第一释褐授从仕郎大都路蓟州判官丁内外艰服除调功徳使司照磨泰定元年改翰林国史院典籍官陞应奉翰林文字至顺元年预修武宗寔录二年陞修撰擢江南行台监察御史明年虑囚湖北湖北地僻逺民獠杂居天爵冒瘴毒徧歴其地囚有言寃状者天爵曰宪司嵗两至不言何也皆曰前此虑囚者应故事耳今闻御史至当受刑故不得不言天爵为之太息每事必究心虽盛暑犹篝灯治文书无倦入为监察御史道寻改奎章阁授经郎元统元年复拜监察御史在官四閲月章疏凡四十五上自人君至于朝廷政令稽古礼文闾阎幽隐其关乎大体系乎得失者知无不言所劾者五人所荐举者百有九人明年预修文宗寔录迁翰林待制寻除中书右司都事兼经筵叅赞官后至元二年由刑部郎中改御史台都事三年迁礼部侍郎五年出为淮东道肃政亷访使宪纲大振一道肃然入为枢密院判官明年改吏部尚书拜陕西行台治书侍御史复为吏部尚书陞叅议中书省事是时朝廷更立宰相庶务多所弛张而天子图治之意甚切天爵知无不言言无顾忌夙夜谋画须发尽白至正二年拜湖广行省叅知政事迁陕西行台侍御史四年召为集贤侍讲学士兼国子祭酒天爵自以起自诸生进为师长端已悉心以范学者明年出为山东道肃政亷访使寻召还集贤充京畿奉使宣抚究民所疾苦察吏之奸贪其兴除者七百八十有三事其紏劾者九百四十有九人都人有包韩之誉然以忤时相意竟罢归七年天子察其诬拜江浙行省叅知政事江浙财赋居天下十七事务最烦剧天爵条分目别细巨不遗九年召为大都路都总管以疾归俄复起为两浙都转运使时盐法弊甚天爵拯治有方所办课为钞八十万锭及期而足十二年妖寇自淮右蔓延及江东诏仍江浙行省叅知政事总兵于饶信所克复者一路六县其方畧之密节制之严虽老帅宿将不能过之然以忧深病积卒于军年五十九天爵为学博而知要长于纪载尝着国朝名臣事畧十五卷文类七十卷其为文长于序事平易温厚成一家言而诗尤得古法有诗藳七卷文藁三十卷于是中原前軰凋谢殆尽天爵独身任一代文献之寄讨论讲辩虽老不倦晚嵗复以释经为己任学者因其所居称之为滋溪先生畿辅通志卷一百三畿辅通志钦定四库全书畿辅通志卷一百四传明曹鼐传本朝汤斌曹鼐字德恒宁晋人宣德初以举人署代州学正自陈年少不敢为人师愿入太学肄业或得一剧官自效改泰和县典史七年部匠役入都疏乞㑹试中礼部第二廷试进士第一人授翰林院修撰正统元年兼经筵讲官预修宣宗实录书成进侍讲五年二月以杨士竒等荐同马愉并直内阁典机务九年进翰林学士鼐为人内刚外和通达政体时士竒等相继卒凡议大政诸臣皆推决于鼐中官王振用事鼐正色不少假振亦惮而忌之寻迁吏部左侍郎仍兼翰林学士十四年额森寇大同王振劝帝亲征鼐与诸大臣扈跸从至宣府诸臣请班师不听鼐曰臣子固不足惜主上繋天下安危岂可轻进振怒曰倘有此亦天命也既而前驱败报踵至振始惧还次土木额森遣使通和帝召鼐草诏答之寇骑突蹂阵而入鼐及从官数十人皆死之景帝立赠荣禄大夫少傅吏部尚书兼文渊阁大学士谥文襄官其子恩大理评事英宗复位加赠太傅改谥文忠又官其子锦衣卫百户王骥传汤斌王骥字尚德束鹿人长身伟干多力便骑射刚毅有胆举永乐四年进士为兵科给事中使山西奏蠲盐池逋课二十万人皆德之遂迁其省按察司副使召入为顺天府尹擢兵部右侍郎时承平久军政渐弛骥以整饬戎备为己任奏减内外卫所及王府䕶卫余丁之在营者又定陜西卫所军士更番操练法九载进尚书坐议边事迟五日期与侍郎邝埜同下狱寻释之正统二年阿勒坦多尔济巴勒数侵掠甘凉诸边诸将莫能御于是英宗命骥辍部务行边制诏一切便宜行事是时都指挥使安敬为偏将黩而怯都督蒋贵都御史曹翼追寇至鱼儿海将及之而敬谓前途无水草不可进引还曹翼言状英宗宻勅骥责贵死状而僇敬军中以徇骥故秘之而疾驱至军中大㑹将士方就列问诸将曰曩大军追敌逗挠误事者为谁诸将伏地顿首曰诸将皆无状然先退者都指挥使安敬也骥命縳敬立斩辕门下而顾都督蒋贵曰公为大将遇敌輙引退亦当死贵惶恐伏地不敢仰视久之乃称诏责状以闻一军股慄遂大阅将士分兵画地使诸将自为防御㑹别部巴圗博啰寇庄浪都指挥魏荣遂撃走之而尽收其男女驼马以归军为之一振骥以二月出八月还京阿勒坦寻复入寇诏任礼为平羌将军蒋贵赵安为副而特命骥往监督诸将悉取进止骥谍知寇营所在乃选精骑授蒋贵使为前锋直捣狼山而自与任礼等率大军为后继且谓贵曰勉旃不成功无相见也贵遇寇于石城撃走之骥曰寇未大衂骤退且复来使我疲于奔命非计也乃令贵复帅精骑二千出镇夷关书夜兼行追及大败之得其左丞及禆将百人斩首三百余获金银玺印各一驼马兵甲千计骥与任礼兵至梧桐林得枢宻同知佥院十五人万户二人招降部落数十帐穷追至黑泉而还右军赵安等出昌宁至刁力沟得右丞达噜噶齐三十人驼马甲兵称是是役也分道出塞期㑹夹攻转战二千余里阿勒坦走死论功贵礼皆封伯而骥以兵部尚书兼支大理寺卿俸寻诏还理部事六年有麓川之役麓川本百夷僻逺不当中国一郡宣慰司土官思任发叛黔国公沐晟遣将讨之不利廷议遣官招谕而王振方用事喜功名骥知振指力主用兵振大恱遂绌廷议拜蒋贵为平蛮将军骥总督军务大发东南诸道兵十五万讨之转饷半天下濒行赐骥贵黄金兜牟细铠蟒绣绯衣朱弓矢骥乘传至云南㑹天大暑衆请按兵骥曰贼方炽毒吾民敢阻军者斩于是部署诸将至金沙江分军三路捣上江寨上江贼扼塞攻三日不下㑹大风纵火焚栅乘势力攻斩首五万余级上江平遂由夹象石渡贼乘险自守骥督兵深入破连环七砦于沙木笼山又败其象阵于泥沟箐㧞摩尼寨长驱抵麓川俘斩及溺死者数万思任发奔缅甸以大㨗闻而是时维摩土司韦郎罗僭称广新王诏骥移师讨之骥曰此不足血吾刃也遣偏师压其境言王尚书大军且至贼惊溃韦郎罗走安南即传檄且入安南追贼安南王大惧斩其首并縳其妻子来献广南富州土司侬郎与沈正交恶搆兵十余年骥移文谕之立解师还帝遣户部侍郎王质赍羊酒迎劳数百里外既入见赐宴奉天门封靖逺伯岁食禄千二百石予铁劵世袭指挥同知赐赍逾等贵亦进封定西侯骥自是以勲爵奉朝请不预兵部政矣而是时思任发尚窜缅甸其子思机发率余衆往来窥伺乃复命骥总督云南军务于是骥率都督冉保毛福夀及定西侯等㑹木邦等蛮兵进讨而思机发走入缅甸竟不可得仅纵兵捣其巢俘其妻子及从贼百余战象十一立陇川宣慰使而还骥加禄三百石贵五百石亡何思任发为千户王政所杀而思机发兇暴益甚数入寇时定西侯已死复以骥为总督宫聚为平蛮将军帅师十五万直抵金沙江贼立栅西岸骥濳渡破之贼又立栅于鬼哭山巅骥纵火连破诸寨坠崖谷死者以万计而竟不能得思机发当是时王师屯孟那其地在金沙江西去麓川又千余里诸蛮见大军皆震怖曰自古汉人无渡金沙江者今王师至此岂天威耶而窥大军亦欲还复拥思任发少子思陆据孟养骥度贼终不可灭乃与思陆约立誓金沙江上曰石烂江枯汝乃得渡思陆亦惧而听命乃班师议者颇咎骥老师费财以一隅骚动天下而云南训导詹英抗言骥等多役民夫麾下大军一日起行互相蹂践又每军负米五斗䟦渉山谷不胜其苦自缢者多师抵金沙江徬徨不敢渡既渡缩朒不敢攻指挥路宣翟亨等俟贼解散多捕鱼户以为贼俘此何异李宓之败而杨国忠以㨗闻也奏下法司王振主之仅停奖劳而已寻改骥为平蛮将军讨贵州苗获其魁刬平王蛊富者槛送京师再加岁禄百石予世劵土木之难廷臣劾振因连骥景帝以骥多功置不问复召为总督南京机务南畿素习偷惰戎务废弛骥至一以所驭军法教之而尚书于谦弗重也因事解其任奉朝请帝虽罢骥而内犹严之时禁私役阉人惟黔国公宁阳侯得留四人骥独留六人骥老且八十跃马食肉纵酒盛声伎如故㑹石亨等奉英宗复辟骥与焉仍召领兵部事加号奉天翊卫推诚宣力守正文臣光禄大夫柱国数月请老又三年乃卒年八十三赠靖逺侯谥忠毅子瑺嗣瑺卒子添嗣添尚嘉善长公主卒子宪嗣宪卒子瑾嗣瑾卒子学诗嗣学诗卒无子弟学礼嗣王翺传汤斌王翺字九臯盐山人永乐十三年㑹试贡士于行在礼部举翺第五时成祖欲建都北平思得北士用之得翺大喜召见赐酒食及殿对奏名二甲第一入翰林为庶吉士授大理左寺正左迁行人宣德元年以杨士竒荐擢行在山东道御史十年擢佥都御史正统元年镇守江西还复巡盐浙江四年松潘用兵命翺同都督李安往讨之事平镇守陜西七年提督辽东军务翺以辽东法令久弛将士骄玩贼至皆不肯力战因诸将庭谒召都督以下责以丧师失律罪当斩军中股慄叩首愿效死自赎翺乃自行边起山海关抵开原缮城垣濬沟堑斥堠相望又以边塞孤逺军兴輙虞匮缺缘俗立法令有罪者悉得收赎十年间得金谷马牛羊无筭遂督诸军出塞屡有斩获进右副都御史指挥孙璟以漏关鞭戍卒至死其妻女哭之亦死他卒诉璟杀一家三人翺曰卒死法妻死夫女死父非杀也璟得无累卒以能将名十四年秋额森猝犯广宁翺收兵入保或谓翺城不可守翺怒按劒曰敢言弃城者斩伺寇怠遣诸将分道击之额森势蹙引去景泰三年还掌院事寻加太子少保㑹两广寇乱复命翶往寇闻翺至大惧欵服翺亦推诚抚之岭南遂安翺久历军中恩威并用所至輙有功他人莫能及也四年召还迁吏部尚书与王直同掌部事天顺改元直老乃专任翺时李贤为石亨所谗谪外帝以问翺翺力言贤无罪贤得留贤在内阁亦左右翺翺以是得行其志帝尝从容谓贤今六部皆得人惜吏部王翺老尔贤对曰翺虽老精力未衰闻禄命之说翺夀最高帝喜曰如此可无虑每进退大臣帝必召翺咨可否宠待日隆羣臣无敢望所推择文武大吏耿九畴轩輗年富李秉程信施聚焦礼范信皆为名臣尝侍游西苑醉命扶还其家南城五花楼成召翶落之称翺先生赏赐优渥每引选入奉天门或雨雪中贵扶掖上下有所游幸召翺俱輙传侍郎代选然翺归虽极暮必莅署阅所选惟恐有不当也宪宗立加太子太保特命免雨雪朝朝以朔望三上疏乞骸骨降旨慰留数遣医视疾三年疾甚乃许致仕卒年八十有四赠太保谥忠肃翺刚明正直忧国奉公每见朝廷行一善政则喜见颜色稍未善则攒眉终日闻四方水旱灾伤急询所在官吏有无积储民得不流离饿死否在铨曹谢絶请谒公余恒宿直庐非岁时朔望谒先祠未尝归私第论荐不使人知忘情恩怨曰吏部岂快心恩怨地也自处尤廉峻景帝知翺贫诏为治第盐山力辞不受孙疄廕入太学不使应省试曰汝幸得门廕勿妨寒士路有中贵遗明珠数颗辞之弗获缀珠衣领间数年中贵死召其犹子还之女嫁为畿内士人贾杰妻翺夫人数遣迎女杰恚曰若翁典籖移我官京师反手尔何往来不惮烦也夫人闻之乘间置酒跪请翺翺怒推案击夫人伤靣杰亦卒不调也方曹钦反执李贤于长安门往见翺翺叱曰朝廷何负若若乃反耶杀李公毋宁杀我钦遽谢曰不敢惊长者贤得免每朝退孑然独行马昴崔恭軰皆翺所推举同列九卿直名唿之其为时严重如此李贤尝谓翺乱而敬扰而毅简而廉刚而塞强而义臯陶九德王公有其五矣尝对便殿英宗曰北人文雅藻饰不及南人顾质直雄伟缓急当得力翺承帝指引用多北人然所举皆能其职至姚䕫在吏部始推挽南人而清誉稍不逮翺故世以翺为善知人子竚世官锦衣卫千户岳正传汤斌岳正字李方漷县人举礼部第一进士第三人授翰林院编修迁左赞善天顺初改修撰以吏部尚书王翺荐召见文华殿正长身美须髯帝遥望遽色喜既登陛又喜问年几何对曰四十家何在曰漷县又问举进士何科曰正统十三年帝益喜曰汝既我北方人朕又首擢汝今用汝内阁须努力辅朕许彬老矣不足恃也正顿首受命出赴阁石亨张軏遇之愕然比入帝曰今日择一阁臣甚喜亨軏请为谁帝曰岳正但官小耳须与吏部侍郎兼学士亨軏以不由己进阳顿首贺曰陛下既得人俟试之称职进官未晩也帝黙然时时得召见言事钦天监汤序奏灾异以奸臣未去帝问正对曰奸臣无主名即求之人人自危且序术浅不足信事遂止锦衣官校逻得一妖言僧狱具坐反论太监牛玉请官逻者正谓事纵得实不过合妖言律逻者凖格给赏不宜与官朝论韪之亨与太监曹吉祥擅权有匿名书指斥吉祥罪状吉祥怒请榜购告捕者正与吕原入见曰为政有体盗贼责兵部奸宄责法司天子出榜购募未之前闻且尧建进善之旌舜立诽谤之木秦始皇拒谏乃下诽谤妖言之令由此过失不闻卒以亡国愿陛下以尧舜为法以秦为戒且必欲廉得其人缓则自露亟则逾匿吉祥方固争帝曰正言是也因不问亨从子彪镇大同遣使献㨗使者言捕斩无算皆枭置林木间正取地图指示之曰某地至某地四靣沙漠无林木汝枭置何所其人语塞是时亨言祥势大横正间为帝言盍早制之不者且有变帝曰汝可往告朕意正径造二人所讽令自戢解兵柄吉祥与亨忿谓正实短我顾借上语劫我因合谋去正㑹承天门灾下诏罪已正草诏历陈弊政词切直亨等遂搆蜚语指为谤讪谪广东钦州同知道漷以母老留旬日而兵部尚书陈汝言故曹石党也正在帝前尝言其不可用因衔正嗾逻者中以私事逮拷诏狱谪戍肃州镇夷所都督季铎遂奏夺其所居第正至涿州夜宿传舎手梏急掌坟且死涿人杨四者能急人难取醇酒醉解人夜伺其熟寐脱梏刳中又啖以金乃得至戍所亨吉祥既坐反诛帝谓李贤曰岳正固尝言之贤对曰正有老母得放归幸甚乃释为民宪宗即位御史吕洪等请复正官吏部拟调南京帝特留之命充经筵讲官纂修英宗实录正既复官自以为当大用贤欲荐为南京国子祭酒正不恱颇怨望有谮之于贤者贤亦嗛之故事清理武选贴黄㑹推兵部侍郎及都御史各一人时兵部尚书王竑等㑹荐正可侍郎都给事中张宁可都御史有㫖用侍郎王复都御史林聪而责㑹推不公并出正宁为知府宁知汀州而正知兴化宁亦负时名故时论为之譁然正至官勤修民事兴水利又积谷贷民手司出纳吏不得缘为奸由是民食其德而规利者腾为谤言三年来朝遂乞致仕时季铎败勅还正故第居三年卒正文章气节名动天下在内阁才二十八日任事敢言或时廷争至语唾溅御衣有规以信而后谏者正慨然曰上顾我厚不敢不尽心子以谏官处我耶英宗亦悉其忠谪戍时谓近臣须还我生岳正故权倖不敢加害又时念曰岳正倒好只是大胆正因用帝语自题像赞曰岳正倒好只是大胆惟帝念哉必当有感如或赦汝再敢不敢臣尝诵古人之言益将之死而靡憾也其始终强项如此正无子一女适李东阳嘉靖中追赠太常寺卿谥文肃所着类博稿十卷邢表传彭诏公讳表字居正别号拙菴燕地文安人状貌魁梧资性聪敏齓齿即见器于督学程公博通经史尤精理学尝曰中庸一书圣贤关键唯我能寻着路头景泰丁丑成进士筮仕获嘉地冲民狡狯难治公以儒术饰吏事尚德黜刑专务以恩结复流民千七百户田赋有制科差惟均择民间俊秀子弟建社学教之双马营俗尚强梁民习为盗闻公至悉易暴为良寻擢守彰德葢异数也获民勒石志思及知彰德持正守法摘发如神适衡水民王泽为校尉马成诱至安阳杀泽窃其妻以逃泽甦赴愬于公捕之不得具疏城隍数日成擕所窃妇出首人咸以为神调卫辉时久旱瘟疫大行醮禳之俄顷雨如注次年水灾奏免六郡税粮陞山东左叅政转右布政使总理大同粮储惩刈奸弊殚厥心以懋乃绩未几丁内艰服阕以原官补四川川苗民杂居区画非易复旱灾连年道殣相望公倣常平法出廪庾赈之全活数万衆廷议以公文武壮猷晋大中丞巡抚全蜀公以川事之壊土司骄纵淫佚且苗情难束以汉法而贪帅好为激变以邀功名诸偏裨又多纨袴子弟弗任驰驱以故窃发易创也率纵之使横即大创亦易举也率弛之使蔓葢不蔓无以糜大官之钱不横无以为封拜之地此西南诸蛮所以易戢而难靖者自昔皆然公于是简壮勇于部伍正首恶以安反侧置戍建堡使蚕丛鸟道之乡悉遵道遵路又思大荒之后继以大兵民艰乃食非屯田无以计久远但屯法之不行皆缘岁有丰歉租惟一制未卜逢年之利先惊追唿之魂此边陲所以空饶可耕之田而荷戈之士卒无辞于唿庚癸也今与军民约课耕不课税俾沿边闲地听其开垦粟既充则价易贱以银易粟边储庶不忧匮乏矣奏可两年而置措得羡粮数万公抚蜀四年兵荒频仍建昌之役戎服临阵者八阅月致疽发于背卒万山中没之日槖如洗军民号泣为之罢市讣闻上悼惜久之予葬又为文以祭之荣亦至矣公深于中庸者中庸之学言性命不离参赞细而鱼鳖草木蠢兹苗蛮俱关中和公世生北鄙业显西南诗云在彼无恶在此无射庶几夙夜以永终誉其公之谓乎公曰中庸一书惟我寻着路头岂欺我哉王遴传本朝孙承泽王遴号继津霸州人年甫壮慨然有四方之志嘉靖丁未成进士授绍兴府推官考满至京于贵要一无所谒遂以平常复任知公者甚为不平吏部亟陞为武选主事以解人言时杨公继盛为武选员外郎甚相得也杨公上疏劾奸辅嵩自分必不免以妻子託公公曰君为社稷计吾不能为社稷以安君之心乎杨曰余一女二子一子巳有亲次子与女婚嫁皆在君择焉公乃以女许其次子杨疏下逮系刑部公往送至狱时奉㫖查严効忠严鹄冐功事兵部尚书聂豹严之门人也公言冐功之事宜据实具覆聂使人约火房语曰此何时也况严未尝冐功併陞亦有事例出一稿付公公曰严未尝冐名严効忠安在哉併陞虽有事例皆奸人骫法舞文非祖宗旧制也聂靣赤但曰将稿付郎中次日公约同官另具一疏说堂聂曰有稿矣此稿云何公曰司稿查据节年邦政事例不敢欺皇上严効忠严鹄本冐功而今曰不然此不欺皇上乎先生平日讲学以圣贤自处上起之废籍不二三年位至大司马恐堂疏一传名节扫地矣乞熟思之聂掷稿于地曰君为君子豹为小人矣聂知公不可夺乃宻报嵩嵩上疏辞冐功之官切齿于公㑹有穷弁声寃者逮公下锦衣狱查无干渉释放杨公之狱上论死公徬徨如失左右手自往西市收其尸作诗二首哭之时口语籍籍公不顾也未几陞公巡兖州道有宗室为盗人不敢问公至擒寘于法四境肃然又自河北道转山西岢岚兵备副使以边患正廹当国者欲以难公也公修隘塞通水渠声望大着抚按皆忌之公具呈告休抚按遂㑹疏纠劾降调而南京科道中有为公旧属吏为公註劣者竟以大计拾遗赖部力持不可岢岚士民为公颂寃于新抚按抚按公疏荐公复任以救危镇上乃特陞公佥都御史巡抚延绥促之赴镇随有保安之㨗陜西按臣温如玊上疏劾其疎防在内科道和之遂囬籍听勘时各边告警需人甚急推公宣府巡抚以修城却敌之功加俸一级公以亲老请告不允陞兵部右侍郎提督京营复三疏控辞不允然以亢直与张江陵不合适有阅视之议遂自请行边上赐飞鱼服以宠其行事竣中途上疏乞致仕不允又恳请得囬籍万历壬午起补原官陞南京工部尚书掌兵部印务寻改兵部尚书又改北京户部尚书在部正值议从祀诸儒公力言从祀须以实践为主余皆伪也阳明以才胜若实践工夫难与薛文清同若阳明得从祀则朱晦菴吕东莱皆不足信言之凿凿尤为有识乙酉改兵部尚书时兵部政务一切听命于内阁及大珰拱手受成而已公受事凡有请託悉行拒絶一日执政有託以指挥罗秀陞堂上佥书公曰锦衣堂上佥书旧皆由南北镇抚陞转指挥径陞无例力却之㑹大监张祐违例取马公疏请查明于是执政票擅留御批言官复纠之具疏请告允令致仕公家居杜门荐用之疏无岁不上两赐存问亨夀八十七岁祭葬如制赠少保赐一品廕追谥恭肃公所着有大隠堂诗集四卷二镇疏草八卷奏议十卷子乐善为考功郎先公卒孙伯镛为户部郎居官有政声石星传邹元标石公名星字拱辰号东泉直𨽻东明人也曾祖祖父俱以公贵赠光禄大夫柱国少保兼太子太保兵部尚书先是母燕夫人梦大星投懐而公生长而仪状魁岸望之若神人然性沉毅笃实弱冠起家进士官行人穆庙改元授吏科给事中疏六事曰保圣躬讲圣学勤视朝速俞允广听纳察谗谮时阉滕祥为蛊公疏其奸状忤旨廷杖六十祥为监公复詈之祥怒杖益厉以故滨死者数友人穆铨部䕶持得不死是时里中纷传公已毙杖下元配郑闻之触柱死当道欲以烈闻公曰不可主恩未死臣而吾妻死夫误耳竟未以闻比数年上登极诏起原官晋尚寳少卿由廷尉卿转南太仆寺卿时江陵阴忌争臣在廷公遂归江陵圽公起冏卿陞佥都御史协理院事晋副都兵部侍郎工部户部尚书饬纲提纪推贤解网士民有阴被其泽而不知者适边疆多事改兵部尚书以功廕一子官生忽宁夏变起一时蓟镇晋豫告脱巾者踵至公勅诸司曰哱贼杀抚臣宪使而不讨是无国法诸弄兵者姑次第平于是竭日夜力如总督如抚臣如监军大将偏裨将以下皆极一时选又疏遏敌道俾不得逞疏请决灌城疏加饷数十万计无不周而日夜望灭贼报不至心血为枯乃手疏跪门泣云贼未授首缘诸将观望畏缩以总督权轻愿陛下赐剑督臣魏学曽十日不㨗先斩臣头以明欺罔上感动竟赐剑十日㨗报果至上大嘉恱进太子太保赐银币世袭锦衣正千户诸弄兵者亦渐平计后先斩获三千余级加少保赐银币世袭锦衣卫指挥佥事当宁夏未克时朝鲜复告日本拥倭衆数万薄城下䧟七道掳其王子公念曰哱贼未擒东西顾两难乃先遣人入平壤陈利害祸福兼行间以缓其兵旋授计宋经畧应昌李提督如松以兵三万往两人至平壤以㨗闻而苦饷不继疾疫繁兴应昌及镇臣首言许封贡便公初意谓此小丑不一大创狡益不可制念非数十万金不可问计司农知所在若洗乃幡然曰吾几误吾君父事夫委金钱数十万投之东壑胜负不可知而中国膏脂竭矣㑹小西飞亦上书阙下请封语甚恭宻与政府姑议许封㗖之以沈惟敬为谍惟敬嘉兴人公方深念客有说者曰封贡所讳言宁主战便胜则功不胜亦无后害县官金钱及劲兵可量数无听细人言便公奈何智不出此非所以为身名计也公曰老臣受国厚恩顶踵不知所出吾非不欲膏唇吻谐观场之口处不败之地顾东南民力竭矣身名非老臣所知也客惭而退惟敬至倭倭亦遣小西飞报命而蜚语日闻上诏廷议有言封贡不便者有言许封不许贡者有言惟敬市井无赖不宜误听者言人人殊独抚臣顾公养谦疏封贡纚纚千余言顾通州人爽达多知畧以边才闻内阁复计曰抚臣亲履行间言甚辨宜听公与倭遂定约曰许若贡其无以一矢一卒遗釜山不听约惟战耳遂决䇿遣使奉玺书往而使臣李宗城望倭垒惊而走朝鲜复生事端倭遂有异志人遂徧谪公矣上亦投杼置公于理妻子戍瘴乡客复有说者曰主斯议者诸疏可覆脱有功乃公独当乎宜声衆议可无独坐公曰以星谋国不效死即死吾终不以一词饰我罪闻者义而壮之越月上政府书云星至愚陋仰承皇上付託之重当此岛寇猖狂属国颠危之日而又值府库空虚粮运艰难之时则夫假天威震慑海邦借羁縻保全属国令中外晏然神京永固即使意外有警以我休息士马积余刍饷因之消外侮以奠宗社此罪愚报皇上职分甘九死以不移者何意封事垂成朝鲜生衅清正复来釜倭未解重贻宵旰之忧大动远近之役语曰主忧臣辱今圣主忧矣星何敢爱死不以报君父乎故自入狱以来囚徒为伍夕死为期九岁㓜儿逺戍烟瘴人非木石能不动心而犹茍活至今不少怨尤者窃欲借疎愚获罪之迹惕东征秉钺之心假庙堂震怒之威慑逺人观望之胆则不佞虽在狱犹之乎在官也前局未结后效可图生而不属为人死而尚可为鬼昔比干剖心匡时寗俞甘愚成事星固非伦意亦窃附顷见报章清正几擒救兵获免然魄落粮匮似可收拾倘乘我兵战胜行长听命宻运机宜使朝鲜修好消衅日本休兵归岛戍师量减省费此皆今日易事惟相国图之于时论功行赏首及当事而罪愚或得比吐蕃劫盟张延赏永落编氓或得比宁夏削平魏总督放释归里逺比王刘两司马白头乘障故事此罪人之幸然不敢必也若夫十岁孤儿一恩未霑永戍不还罪人不孥窃望圣恩惟相国是念至于诸旁观者未亮不肖处东西多事无米难炊之时以误国罪名见遗星万死不辞祗足见今日当事者之苦心开后来任事者模稜之路耳临书悚息子读其词悲之夫日与死邻犹谆谆欲宻运机宜以结前局公之志报国岂以死生变故动心哉公居官甚廉为南太仆时贮羡金二千故事以充交际或归私槖公封识以去兵部总兵陈璘以竒物献麾不去特疏叅之户部有解金而穴以铜者可数十金公以穷治必至株连遂代之偿公自为诸生时梦入一庙礼之甚恭问之曰岳武穆也命公卜不当叱责六十后礼公如初觉犹慄慄汗下公之生与诏狱岂偶然哉公自入狱惟日望朝鲜报乃偶疾知不起遂手书寄子曰我以迂愚致尔子母坐蛮烟风雨中初意犹望解网得教尔躬耕读世世不忘圣恩顾眎丘陇今已矣生前无以遗尔没犹使尔厪北顾忧我才短识浅任重福过无所逃罪至于欺君万死不敢今上神明仁慈必鉴之不使尔母子流离异乡也且我而在士大夫彼此相轧借我开衅今我已归大化夫岂无有心人怜我迂愚念尔飘零者尔善自保䕶书成未几卒时己亥九月初七日公子茂恩在粤西依母袁月明中忽雷雨昏迷一大星自东北坠地阁阁有声噫怪哉论曰石司马历事三朝四十年谔谔蹇蹇削平宁夏劳苦功高矣乃以与国祸连忧深兵食至欲以一使胜百万兵此必不可得之数也身膏圜土妻子戍瘴乡世谓公愚然又谓愚不可及彼巧为骑墙者胜受上赏不胜亦无后祸龌龊者能之公为之乎秀吉死倭去朝鲜存皆天命也非人力也公心自苦圣恩自寛岂弟君子宜有同心焉邢孔阳传邹元标公讳孔阳字公照号龙源中丞公四世孙也领神庙癸酉乡荐丁丑登进士授行人奉使册封高丽餽赠丝毫不缁洋中风涛万状舟楫几危公神色不动事竣上赐金币辛巳丁内艰乙酉晋计部主事督代饷羡金万余司吏以献公却之遂市粟建常平仓贮之以备䘲视岁丰凶为敛散丁亥代大荒两运不给主客兵嗷嗷唿庚癸公以主兵逸尚挟竒赢借其饷饷客兵主兵以常平粟并俸金足之又念边储之壊一剥于主帅再剥于书卜技艺与中贵人之苞苴且市籍菜佣俱充部伍其费无筭公以骁健为长技孱弱者革勿与及一切游食餽遗严为谢絶于是三关度支始清我朝盐课三晋居半奸商视为外府公蠲积引杜请托择通商惠民者行之计四载釐剔裁省之余几十万大司徒服其干局特疏纪录䝉赐金绮丁亥告归养晨昏偕姜安人供鲜瀡视匕箸欲子职终封公曰吾家三世䝉上恩无以报日促装公不能违己丑晋计部郎中管通州漕储兼管河道督疏淮徐等处通近辇事多掣肘公持大体无所屈挠念京边仰给东南漕运每朝濬夕淤夕塞朝决岁委数十万徒付冯夷耳疏论治河者欲复故道以杀河流治漕者引河流以济运艘各言所便今引流缓沁卫不可忘漕宜修海运不可弃遣属邑分瀹勿逼而南由清入海别引沁水从魏博折而东之以资运涝俾南入海旱俾东入运仪𤓰北河流如带当宿重兵防扼吭焉筑堰疏流为急治洪建闸为上合二臣职掌而一之有攸济矣总河中丞潘公季驯嘉公议可经久行之通仓有三咸处西鄙陛运较水运倍公相地形疏渠自南徂西抵仓三里许用力寡而见功多通人至今赖之押运官有返帆银入府染指者恒侵半公给时封识如旧漕艘抵通回空艰于逗留时津门请饷急公奏除津例留二十万石外益留十万兵给米不苦枵腹银稍愆不烦仰屋舟亦不窘久羁一剂量而粟十万银且减七万矣至饬漕政慎监兊查稽悞而夙弊悉清更优恤班军厌禁军骄每择仓厫自请公严绳之令班禁军一体听给又廉知兵得饷輙贱售是兵失其值而官仍虚费公较所售与之值军皆色喜仍贮粟而不虞匮乏运官赵某㕔委利其资弗获遂假功令以洩私忿公一讯得情顼顼然不能对一时诧为神明㑹陜西告灾司农欲移京粟万余由漕运达河南令南阳汝宁陆运于潼关公闻之驰书告司农曰移粟之役是以三千钟致一石将毙河南而缓陜西之救何若驰一吏人籴关内借支省藏京粟航于中州令富室籴之入镪关内以补借支之数且免陆运之役是万夫䟦渉一吏代之千里餽粮一旦甦息矣卒从其议民皆乐于输助通州运粮器具岁时缮治官任费民任劳匿其费以责民器皆苦窳公伤之皆全给其督饷也一意秉公人不敢以私干贮蓄有法㑹计得宜上降勅褒谕进奉政大夫父母及配赠封如制公益为感激图报闸口自大通桥至通州共六启闭为蓄水通运计适豪商运皇木由闸达辇以省陆费公柅之谓闸设为粮计非为木计万一木植冲闸咎将谁归渠借奥援请益力公持益坚抗疏上闻以此当途皆衔之遂拂袖归来两台屡以人才疏荐公坚意不起邑令崔君劝驾曰公长才高卧如苍生引领何公笑曰古人不以三公易色养吾天伦中较宦途有余地岁七十犹修子职养重谢絶干谒课子若孙读己未秋病輙不起临终絶口不及生产但令书种不断为乡党善人足矣邹子曰昔中丞拙菴公具文武材以王事终于任公能发身甲第孤介自持不善逢人至大利弊独行己意不避权要竟以此与时忤虽然长孺积薪安仁拙宦拙则拙矣吾以征其品公之善绳祖武在德不在位余是以论其世也邹森传本朝魏象枢邹子讳森字渐斋明嘉靖辛卯科举人未仕而卒蔚州义民铭之孙也按义民素行着于乡祠乡贤尝积书累万卷每卷题曰卖者不仁买者不义且曰吾子孙或有能读者后梦谒孔子命弟子某读其书遂育邹子邹子生而清慧体不胜衣弱冠以仲尼徒自许诸子避席不敢近下帷数年积书凡再读每究心阴阳象数鬼神礼乐之故独与尹先生商订之走一蒙者往来传诵数千言无舛谬尹撰两镇三关志以百卷计摭陶唐迄今故实且备邹子校讐足多焉㑹志成作叙尹属稿诣邹所邹亦属稿两人各出袖中指率同相视而笑邹子所着观心约若干篇未及传不起先是病初笃家人恐询后事邹子曰某卷好书某卷好书别无答者人谓书魔云邹子与尹少年同乡举尹举壬辰进士官至河间府知府或云终佥事谪戍卒邹子负异才读异书未竟厥施亦卒蔚人惜之观心约垂百年湮没不可考询故老无复识者余友武承之素以古学自朂雅志表章尝就缙绅家力索不得偶从市上敝纸中见原稿鬻得之如获拱璧甲午秋䇿蹇入都属余为传又二年卫澹足水部梓而传之尹先生讳耕字子莘来驭仲州守为之传颇悉着有两镇三关志乡约塞语朔野山人集诸卷皆行世蒙者亦一时异人也成基命传本朝傅维鳞成基命字靖之别号予避御讳以字行少有异质日诵数千言万历癸巳以特选入太学时叶向高为祭酒每语人曰成子公辅器也雍事竣不受铨除益力学丙午举于乡明年成进士改庶吉士乃取累朝旧典若方舆利弊皆条悉不遗余力于诗文独进秦汉大历上馆阁师皆器重之庚戌外艰归壬子服阕守故官庚申迁右中允寻改洗马管司业事敦尚风节为太学先熹宗即位疏请视学不先关白内阁阁臣恚以原官回局于是请告归癸亥与修光宗实录成迁右庶子管诰勅补日讲官每进讲敷析详明寓以规讽上肃容俯听陞少詹事进礼部右侍郎时阉忠贤初窃政附影观风者每骤跻峻秩公风简澄峻每正色讲筵独弗修欵谒㑹杨涟左光斗诸狱兴搆者诬以为涟等衿契以激怒阉公遂决意去或谓之曰执政有𤓰葛可解也公曰讲官皇上规绳也规绳自隳安作皇上规绳遂归懐宗御极即家拜吏部右侍郎充经筵讲官公每奏对鹤立玉表懐宗每目属之寻回部管右侍郎事力任澄叙饬诸曹郎各举其职未几边警亟上御平台集廷臣讲求方畧公念纶枢为戎行根本无论筹畧出自帷幄即文武大吏用得其人而非纶枢所愿多蝮阱焉纶枢非人安问大吏枢贰佐枢曾不关其说而悠悠置之不闻豫储事急则议多任少故条议荐举非凿凿可行当尽置勿问至于大豪杰抱兼资大畧急宜勅廷臣署举分曹谘试不致要人擕所暱以要当事乃应对条四事曰置辅弼广枢贰採谠议广招来懐宗嘉纳之己巳特陞东阁大学士预机务一日合同官入对平台懐宗方勅大学士孙承宗督师关门询方畧公奏云愿以战守机宜付承宗俾尽其才勿掣肘必有以仰副圣𠂻而他所敷陈于戎务独切一时皆心服焉时纷召外兵公以为外兵已来未定方来当止京营乘城之士宵旦不得下宜分班休息之宣云劲卒入卫仍当招补旧额以备诸冲要调集费繁额赋当急冻粮当运明年领兊续运之法当行新饷当增屯运当紧豆料之𣲖当均行粮当覈而司空之属给发收贮当晰内造外造当促其期目前见行当急来岁当预然而笙箫之选或当箭括皬头销愞黄口又㳫拖不可柰何兼以还卫区士不敢宻蠡而四方选卒抵圻輙鸟兽散至于六垣註销不讲六曹奏报省试不闻急儆军实缓仍文应即错立族谈未有擘肌分理公乃一一条画诸兴革大计仍痛言所以筹边之策上嘉纳之懐宗重漕欲复勲臣董漕运而诸勲攻诘四腾公极论勲臣削军蠧漕诸弊事得寝册立东宫礼成加太子太保一日懐宗御文华殿谓辅臣曰近日法纪废弛宜大振刷公对曰治道苐宜去其太甚譬理乱丝宜覔头绪骤用纷更恐益挠乱是时遵永戒严兵部尚书恚总兵马世龙谋更置之公独破羣忌力奏上乃勅世龙统五将军下西南两壁于滦州又于宁夏三战俱㨗非公力䕶不及此宣督议图插以伐合谋公谓力不堪两应但勿非其议而力为持重从之至议固根本则请用通昌涿三镇重臣治兵以壮声援又念兵部尚书调发不得专兵而四方以兵为骄几如藩镇因请一中枢大臣亲提劲旅以弹压骄悍懐宗悉嘉纳焉上方锐意精严一时臣下兢兢自䕶不暇公每遇所谴诛輙按法原情反覆开陈不为矫法以救时急多平气而奏如尚书张凤翔乔允升胡应台韩继思皆与申理得从寛典如副都御史易应昌逮下诏狱力奏改刑部御史李长春给事中杜齐芳以私书论斩公独疏救跪㑹极门自辰至酉上意解遣戍时御史劾州邑稽运长吏朝廷欲以军机论罪又以各镇饷司收放任情致军丁譁譟当遣官督察公乃详奏长吏稽迟之苦又奏饷司已饬抚按考核而将怯兵骄动以迟给为譁罪不在饷司也懐宗俱从之以克复功加太子太保进文渊阁廕一子中书舍人以偶疾不入直遣中官持机宻即榻前票拟时军兴大匮而戚畹乞坟价数万公曰此不足济军饷乎戚臣谊当体国事平补给宁晚也㑹病剧数上疏乞骸骨允之赐白金綵币遣官䕶乘传归然时惓惓以国事为念于崇祯八年乙亥卒卒之夕犹栉沐草遗疏所云振国纪肃吏治正士习甦民困覈兵清饷娓娓数千言奏上懐宗震悼予祭葬如例赠少保谥文穆公端凝峻朗居恒恂恂温厚及遇事毅然识沉力定确不可夺当帝前每发所欲言折𠂻羣议谙练典故体合公心曽不树同异而贤者自亲不肖者自逺至于机政之否臧刑爵之轻重文武大吏之去留每以一言用不用为効天性孝友周急恤孤奖掖后进汲汲不倦门无私谒罢相日家无长物人号为清白相公云王应霖传孙承宗王公讳应霖字德征号梦巗少沉凝有局度父器之授读若夙业弱冠补博士弟子试輙高等督学阅其文以国器期之为易名辛酉举于乡丁父艰以养不逮哀毁逾礼庚辰成进士初令桐城悉民所疾苦砥节一意为廉平日挈大纲以条次所兴除尝剔积役干没金可千余以建常平十仓贮谷三百石为赈恤备俗好讼多结党以机穽良民公尽得其主名邑民有挈㓜子以出而絶踪者其妻诉于公公一讯得状出尸于河而抵其仇于法适有度田之役多以伪增迎上意公为剔欺隐于豪强以甦单赤时叶龙潭知安庆亟称公能檄他县悉视公法更檄公勘他县公既雅意兴起文学而皖以望邑多才乃力破新格于额其所识㧞多知名士如何呉诸君子皆以进士高第为名卿㑹当入觐垂槖而往有富民餽金于途却之曰小民不奉法为安而㸃长吏耶其人感泣而去时尚严急吏方务为刻深公独持汉吏悃愊遂以旧令事诖及调观城观久乏科目公首励学宫课士士即有抡魁者更为均徭裁冗苏息其凋残复立社仓如桐而益之岁䘲即出所蓄倣富郑公青州法哺之旁郡就食如鹜先后全活甚衆历五载奏绩得赠封如制寻陞户部陜西司主事士民树碑颂德入视验粮㕔一意絶问遗更禁需索诸费取足国课而止商人便之庚寅转山东司郎中督辽左正饷七十万客饷十二万盐课六万屯粮六万饷额既烦耗蠧丛集主计者或以暗不能清猾蠧或染指将领得恣行其占冐部军半坐空名冐实饷而又数数虚传警报以邀行粮敝习相沿饷司罄支本岁更借支来岁之半以为常公乃议之两台与诸将约饷须核实警须计日躬校簿书以剔诸蠧诸将吏虑无不啮指慄慄无敢伪冐其给者悉平衡出纳絶无低昻三韩军士感如挟纩至诸盐屯官与商为市吏与胥为奸弊窦不减于占冐公悉为刬除三年来岁例既饶而釐剔裁省之赢报羡几二十余万大司农本菴杨具题纪录上为出帑金赐之甲午丁太恭人艰哀毁如丧赠公服除入部寻陞陜西叅议驻西安领五道篆鞅掌纷拏中决裁无稽案其于藩禄边饷复如向者于辽有矿使肆螫公严为条禁地方頼以不扰一时吏民懐畏即宗人翕然颂之临潼民习于顽令数以讼去适有新令履任未几部民聚讼至数十百人公既前悉其诬又悉有嗾之者乃聚衆庭谕之刁风为息无何赍捧入贺陞湖广按察司副使备兵辰沅值播酋猖獗恶氛甚张滇黔之路絶以偏桥为要塞其东北则走建康道也踰阈白泥即贼境贼方币结九股苗傥偏桥不备贼势长驱留都可虞且大兵进当有腹背之虑公乃募丁壮简武勇砺器械储粮饷提锐卒二千移驻偏桥贼以其子朝栋领兵直犯公檄裨将乘其未阵撃之衆殊死战贼退而复集复撃之又多设疑兵旌旗烽火遥映林岭间酋子始慑而遁于时督府尚留㑹城援兵未集而以孤军遏敌冲酋退守海龙无敢窥圉外公之力也其后克播之役以至剿皮林凡兵饷戎器皆公所先期条备既期入大军以于都䕶继勲守偏桥备策应亦皆公所先期部署公与胡公魏公两兵使入自白泥时饷道苦险阨士乏宿饱幕府檄如雨酋复谋截饷公乃建接运法军中便之大兵至海龙公奏记堵要塞防奔逃逆酋就殱公有力焉既乃有皮林之役初皮林苗乱公方驻偏桥拮据播事黄叅将冲霄急于进剿公曰酋事方始而又及苗非完计俟播平以余力扫除易耳黄意在邀功阴以兵剿之而败乃惧而纳金求免公却之具白两院院使从戎以责后効所部肃然惮之播既平乃议剿苗江中丞以艰阖门而支中丞不欲为越爼公奏记促之曰逆苗罪在不赦而经久无进兵之期困兽不虞肆抟乎于是决计进兵不逾月而皮林荡平喜功者议槩剿诸洞公入见中丞曰叛而剿之服而舍之谊也罪未形而加之以兵何以服逺且槩为崑焚有伤天地好生之心亦甚非朝廷之意也遂止初大将军置降苗于幕者三百公谓裴晋公纳蔡人为牙兵以蔡人苦威刼而实吾人也今以叛苗置榻侧耶㑹夜譁以降苗为内应中丞称公料敌御变绰有胆识云公莅沅三载两经大役不独诘戎理饷冲冐矢石而饬纲振纪绥辑我人不减幄筹因念土司之衅多起于习骄而不折其萌廼乗服播之威持廉公饬诸司彭宣慰应崑恃兵与赀为骄易嫡之议至邀权有力为请公严饬之不听又念诸洞苗㷀瘁易扰不比土司且大创之后如兽犹豫因遍历诸洞询利害调便宜其逼临苗洞有八卫十三哨哨官不得其人每为苗患苦而以贿以嘱官遂不得其人公为简胆智有技能者任之适百户以金营纳金茶簏中公严斥之不复任因谕诸苗无内侵哨官无外扰勒其辞于石是岁满四品考㑹覃恩降勅襃谕赠赠公中宪大夫湖广按察司副使母暨妻加赠恭人无何拟叅贵州政候㫖以迕新直指有言归后叙征播功槩从优叙至䝉白金之赐或曰公论明可以出矣公笑而不答公长身玉立襟度𢎞濶其为文好深沉之思予犹及读其制义也所至兴文劝学雅负人伦之鑑家世孝友而公为笃挚懐赠公风木之憾四十年如一日于太恭人备极色养待昆弟羣从有恩礼旧有祖田既仕即推以与诸弟之贫者亲识中有可以为之地者惟其力之所及不必其人知也里人既相与尊信公或偶遘意外应之亦辞平气和时以方韩魏公稚圭悬车二十年游览经史外无他嗜旦晚视诸孙伊吾以自娯絶不为谒请至地方利病不惮谆切言之王文肃执政至属其邑令薛君曰是邑有某其人贤者可法文肃雅不轻许可而薛令特负风裁其语固可信云鹿善继传卢象昇公讳善继字伯顺人称之曰干岳先生永乐初自小兴州徙于定兴神宗时所称忠谏御史鹿公久征者公之大父也熹宗时东南诸君子搆党祸有挺身破家以救之事虽不果海内竞传鹿太公正者公之父也公少而卓然自立志于古人之学究心于国家典故经画匡济鲤鲤不倦古貌端庄髭髯飘然丙午举于乡癸丑成进士芒屩布衣教授诸生不为谒选独与孙征君竒逢为莫逆交魏忠节大中周忠介宗建闻而访之四人订交于杨忠愍祠下欷歔歌笑人不测也勉起为司农郎时神宗在御久士大夫相与偷愉结交饮晏即得嘉誉华选公独日讲求于职掌与同舍郎袁君应振精心盐筴曰兵弱矣祸将起救弱莫如强非富则不能强非盐筴则不能骤富且不病民袁君领淮鹾振百年之衰至今頼之公为粤东八闽盐法议后之谋国者不能易也大司农察其贫使督圉政稍可资衣食公一无所问而清冐破三百缗于奄竖之手几及祸不避也未几以母忧归勺水不入口哀慕若孺子人称至孝服阕补故官暂署广东司时天下无兵兵苦无食一如公料辽饷絶而大臣力请发帑不许请还金花银于计部不许适广东金花银解至公輙发以应上大怒羣奄聚而噪公安之急召入衆且谓予杖公饮噉自如至阙而羣奄阖扉留之使立解公寓意于司筦报曰已发三日矣归而勒之还公曰有可还安用借上谪公去而勒大司农还内库直声遂动天下公卿台省竞为申白公累疏乞归皆不报公径不待报而归菽水为养教授如平时有终焉之志光宗御极首复故官使典新饷葢是时司农仰屋无计骤加派于民几倍于正供故别为藏察廉吏以主之特以属公公为立章程解者至使自封识而寄于帑领者至面衡以付之官为持平而不为出入一无所染于其间吏亦不得上下其手司农曹以主帑如脂此法立如水矣辽阳失察才吏补职方改公主其事余故得望见公公为大司马草疏请斩逃溃将逮逗遛将自请先正刑典以为法行自近当是时天下久无法闻之皆震动而言者遂指摘之公又力拄言者之口神宗时犯颜易而犯言路难公谔谔不特朝阳之凤矣时天下久不用兵将帅皆饮酒赋诗以自饰无有知兵者一经变故士大夫亦䑕窜去公曰不奖往无以掖来也乃极颂戚大将军继光功请录之而䘏死事之监司高邦佐潘宗颜县令张振德以风焉大司马王象干以中枢行边请用废弁张思忠为将思忠故猾吏也为姦宄都市中求要人以千职方职方不可乃介要人而求行边者公与正郎耿君如杞立持不可政府拟㫖切责公上书首揆曰本兵在部其所为有与功令不合者方且事事执争何独行边而不可且言莫予违可以丧邦天子方容廷臣之献纳何独行边而不可勿谓能违沮之职方为易得勿谓能去违沮之职方为小失也首揆怒公不变色事竟寝上特简孙公恺阳以辅臣莅部孙公违衆论辟逃臣公遂从之阅渝关请更夺逃臣逃将以新耳目使畏法不畏敌事无不可为葢公在中枢一意持法始终不变士气赖以振云时朝议欲以为铨郎且以为玺丞公谢之曰使来舟徼之间不忘情于此诸君子亦何所取而用之卒守常调四年在边不迁一阶天下服其恬孙公任经畧公赞军事孙公尝曰伯顺在坐使吾軰非几尽杜俨若严师其助我神明者不止谟谋也孙公方欲渡河而朝事中变逆珰魏忠贤窃柄孙公入请对以公从珰疑为清君侧恶几不免而时又逮杨左周魏至公之太公举义为助破柱为匿公益几不免时燕赵之士皆阶珰骤贵公独与今大司马质公范公凛凛自持坚卧不起今上御极首以公为尚宝少卿公逡巡两年而后出擢太常少卿管光禄丞事公物望既高士论攸归旦夕可柄用犹勤于吏事如初服官时己巳冬都城戒严㑹卒无可倚公谓非起孙高阳不可孙公出而四城复公功第一公寻引疾归为四书说约教授如曩时公之学本于余姚出入朱陆不为一家言天下称其躬行实践居七年定兴濒于危公家江村去定兴一舍其子解元化麟侍太公以避公身入孤城为守邑令病守六日不能支公烈烈而死解元亦不胜丧死于孝士大夫争颂于朝大司马杨公文弱知公为深言公生平大节不当徒以殉城褒朝廷特赠公大理卿廕子赐祠祭葬如礼且易名焉董三齐传辛广恩公讳三齐字表渤别号膺赐性纯孝事父母未尝疾言遽色问安视寝虽严冰溽暑弗少懈歳乙丑子与公偕试郡中夜半闻扣户声甚急趋启视得母病家报公仓皇燃火促装诸同人慰止之公泣曰功名岂重生我者哉遄驰归父病昼夜侍榻前浣牏拭秽衣不解带者旬余及殁公躃踊哀痛柴毁骨立几灭性与弟二人同居事母无私蓄事叔父如父抚族子弟如子弟为人坦易和平与乡人居即市井负贩未尝不折节礼下之然介不可夺少年负才者喜放言谑论当公前则扪舌而退庚辰岁大歉粥饘饿者日集数百人全活甚衆盗起焚人庐舍延公庄见积薪争率其党徙之曰廼公家世忠厚吾侪安忍火其居哉公登崇祯庚午乡试三上春官不第今母老乃谒选司理大同奉母往抵官明日有所市易胥吏循旧例以官价进公正色曰焉有攫取市货以徇己私者乎禁官价无复用平反寃狱以数百计钦犯数十案屡以轻拟驳审公执议不挠曰法如是足矣若求多焉是深文也卒如公议辘轳㑹首李文才等㰱血谋不轨公单骑觇贼廉其状扑灭之时晋督以军旅倥偬疏公监纪稽核功罪无不人人厌服经历史譔忤当事意㫖摘其灵邱修城侵冒官物坐以辟属公谳公心知其寃力白得末减事已譔德公以多金寘鱼腹为夀公叱去之俸满阶授文林郎父暨母赠封如其官是时膺内召旦夕当侍从㑹甲申变逆闯李自成举全晋长驱入云中公与抚院卫公景瑗议区画城守状甚悉卫公喜曰时势已危得子殊彊人意顷之镇兵慑贼先声鼓譟迎贼城䧟公度不可为遽投缳先是李贼采访循吏得公名至是闻公且死驰至急救之曰吾知尔好官从我无虑不富贵何自苦公髪指眦裂厉声叱之贼笑曰痴人以性命戏耶公骂不絶口贼知不为用狱公搒掠备至公卧地絶食时季弟相随在官冒死入省公泣执其手曰吾千里奉母本图荣养不意事竟至此天乎吾断不屈贼求茍活汝当奉老母归里与仲兄善事之我虽死犹生也遂扼吭而死死之日大同士民号哭填衢具棺殓焉公一子尚垂髫为贼所虏京师䧟遇公一故吏阴脱之送还官所奉公柩归葬人以为忠孝之报云靳圣居传本朝黄与坚靳公讳圣居字淑孔戊辰科进士授济源县知县调莱阳以廉能着转潞安府推官时宗藩内邱王子姓率暴虐掠泽州民妇毙民命民匈匈蠭午欲为乱公穷讯得实抵其罪㑹朝廷遣内监巡各省牛文炳者至山右受藩贿取泽民覆治加拷掠民数千人起而诟文炳慙怒遂疏论公不宜以深文按宗室纵小民得为横公亦上变告具陈中使骫法状诏下阳和巡抚卢公象昇覆问象昇直公对书狱一如公而以公越职言事贬二秩公喜曰我去我志得伸矣推官上飞变罪固当且糺劾中官祸不测然不以此时极论之使蔓延虐我民其害将何底我不可以一身家之故自沮抑也遂抗疏言中官纵恣不可使在郡县辜校小民状下廷议皆韪公各省所遣中使随撤囬于是直声动天下在廷诸臣皆自以为不及也壬午补庆阳府推官癸未陞刑部主事未解任闯贼破潼关西入秦所过郡县皆下公集衆而言曰贼入关祸不旋踵矣苐庆阳为三边咽喉此地一不守西北溃壊无完土是以全陜予贼也今城郭险峻有可恃当竭力捍其冲俾庆以西得以稍稍饬武备相犄角或边境徼倖一保全时仓猝一无堵御具贼帅刘宗敏等统衆数万薄城下云梯仰攻三昼夜矢石尽贼于北城下穿穴六十余道蚁附而上遂不支公被执脇之跪不屈诱以官公裂眦怒骂贼大怒咤磔之骂不絶口而死民殓其尸犹吷齿怒目如生时公既死贼夜寝屡屡骇相告曰靳推官持刀来杀我其天性忠义至死不磨灭如此庆阳䧟贼西走下甘肃至兰州秦地皆没而公言以大验悲夫公所得士房君廷祯志节士藏公行实者二十年欲属一人以为传久未可迄余至京师趋告其子泰阶持行畧并䘏忠录以传请余故不敢辞次其畧具论之黄子曰公之死于贼也烈矣曩者公论中使骫法状人人且危公卒不少自沮非天性忼慨好忠义者能之乎余闻贼入秦时有分守道叚公讳复兴者当庆阳城未破与公同誓死迨城䧟叚公焚其家自杀公同日以身狥其后庆阳人建双烈祠于交龙寺束崇祀之余问其乡人祠故燬于贼今所立碑尚存云左忠毅公逸事本朝方苞先君子尝言乡先軰左忠毅公视学京畿一日风雪严寒从数骑出微行入古寺庑下一生伏案卧文方成草公阅毕即解貂覆生为掩户叩之寺僧则史公可法也及试吏唿名至史公公瞿然注视呈卷即靣署第一召入使拜夫人曰吾诸儿碌碌他日继吾志事惟此生耳及左公下厰狱史朝夕狱门外逆阉防伺甚严虽家仆不得近久之闻左公被炮烙旦夕且死持五十金涕泣谋于禁卒卒感焉一日使史更敝衣草履背筐手长鑱为除不洁者引入微指左公处则席地倚墻而坐面额焦烂不可辨左膝以下筋骨尽脱矣史前跪抱公膝而呜咽公辨其声而目不可开乃奋臂以指拨眦目光如炬怒曰庸奴此何地也而汝来前国家之事糜烂至此老夫已矣汝复轻身而昧大义天下事谁可支柱者不速去无俟姦人搆䧟吾今即扑杀汝因摸地上刑械作投撃势史噤不敢发声趋而出后常流涕述其事以语人曰吾师肺肝皆铁石所铸造也崇祯末流贼张献忠出没蕲黄濳桐间史公以凤庐道奉檄守御每有警輙数月不就寝使将士更休而自坐幄幕外择健卒十人令二人蹲踞而背倚之漏鼓移则番代每寒夜起立振衣裳甲上氷霜迸落铿然有声或劝以少休公曰吾上恐负朝廷下恐愧吾师也史公治兵往来桐城必躬造左公第候太公太母起居拜夫人于堂上余宗老墨山左公姻也与先君子善谓狱中语乃亲得之于史公云畿辅通志卷一百四畿辅通志钦定四库全书畿辅通志卷一百五传明朱之冯金铉史可法传本朝张烈巡抚宣府右佥都御史朱之冯以甲申三月十一日死宣府兵部车驾清吏司主事金铉以十九日死玉河南京兵部尚书史可法以顺治乙酉死扬州三人生同里朱与金又世姻也史貎寝寡言金好剧谈谐笑朱髙冠方履危坐巖巖不可狎然同志相得为性命交己夘可法之冯皆忧归铉亦家居时天下已不可为三人益淬砺踌躇国事语或竟夜至相持哭铉父显名叹曰三子皆殉国鬼也卒如其言里中故老有能言其事者次为传朱之冯原名之裔字徳止号勉斋顺天大兴人其先世沛人居京师五世至干亨嘉靖辛丑进士为懐庆知府又二世至之裔天启乙丑进士授戸部主事𣙜河西务却羡金辞魏忠贤殿工加级谪理问迁行人司副刑部主事员外郎郎中陞浙江佥事清军山东㕘议赍表入京顿家属于济南俄城陷母妻自杀之裔庐墓三年服阕改名补山西副使进㕘政壬午应诏陈利弊十二月陞右佥都御史巡抚宣府严核将士劾庸懦补虚伍时坐明伦堂召诸生讲学以激𤼵忠义镇兵譁辱饷司之冯出即抚定诛首恶七人寻推晋督秦督不果甲申嵗贼氛渐徧所至皆迎降兵部主事金铉上疏谓宣府京师屏蔽请亟彻内监掣肘专任之冯忠勇必足办也不报二月太原宁武大同相继陷巡抚蔡懋徳卫景瑗总兵周遇吉兵备朱家仕皆死之人心大震之冯率文武绅士设明太祖位于城楼恸哭誓以死守谕军民毋听贼诱终淫掠汝前降者可鉴也督标兵御贼砲矢相加两昼夜内监杜勲总兵王承廕开南门迎贼入之冯转砲内击贼已大至左右拥之行叱曰离此一步非死所遂易公服登北城楼缢死诸生姚师中者笃学知大节仪范修整知监镇有二心叹曰以死勤事者独朱中丞耳吾当从其后至是亦死之之冯豫具遗疏劝亟收人心培节义收人心在爱民力爱民力在拔亷官又作书与金铉别且戒子弟当读经世书吕新吾呻吟语不可不读疏上二日而都城陷之冯天性笃挚深心世务母死以正月二日自是每元旦后守母位哭涕啜粥饮水过十五日葢痛母露骸半月方葬也妻冯氏死不复娶为监司所至絶馈遗捕姦猾涤寃滞修城墩练卒伍荐者谓其作用本涵养忠孝出性成是也自言弱冠得罗近溪集始发愤为圣人之学㕘之河东姚江复阅大慧语録皆有省然所见尚虚坚忍磨鍊又二年至可离非道始废然而返杂念顿除尝曰天地人物祗此生也全体仁也大用礼也金铉称之曰勉斋得六字曰尽人伦体天理可谓力行知要矣然尤自嫌心粗悠忽庐墓时益知变化气质之学笔其躬行自得者为在疚记其言性天多苦思力诣之语所论兵法时政不尽可行然矻矻勤苦忍嗜欲任纲常死生以之亦可槩见其志云金铉字伯玉号一箴大兴人先世居武进郯村永乐七年以留守前卫军籍随至北京十世而至铉铉之祖汝升万厯壬辰进士由教职歴官南京户部郎中祀乐安名宦父显名万厯戊午顺天举人亦以教职歴汀州知府祀乡贤铉十八嵗举天启丁卯顺天第一次年成进士乞教授杨州进国子监博士工部主事时有诏命太监张彜宪总理戸工二部且建署铉曰是将部堂自处以我曹为之属耶吾生平见阉辈辄如千虱万蚤不可忍宁不官奈何为之頫上疏极论不报已而署成彜宪将上檄两部司官以属礼见铉曰言验矣复疏争谓彜宪受勅总理与巡视等耳非堂属也奈何妄自尊大以朝廷迪简之臣子舍自有之堂属而趋跄于刀锯刑余之前轻朝廷而辱当世之士此日谄彼日骄且干交结近侍之条诏谓不必借题沽激有事自宜礼见其余不必通谒铉乃约两部诸寮有敢私谒阉者非人也吾且以鞋底挞其面于是诸司无一至者阉大慙恚乃以试火器不适用坐铉罪除名是时铉年二十三直声震天下一时人望黄道周刘宗周陈龙正等皆愿交铉乃益肆力学问研究六经及宋元明儒折衷其学久益有得归于切实后学或问宗旨正色曰日用躬行未之有得何宗旨为家居十余年荐章屡上弗允铉孝友雍容天性自乐人皆羡之初铉乡试文父不谓善深督过之及举首父终不许曰尔勿自以为足也服官以后仍孺子畜之见父执侍立逡巡父不命坐不敢坐父卒甲申二月服阕起兵部主事巡视皇城时流贼已长驱向阙铉与朱之冯相期致命俄闻之冯死率弟辈哭之曰今与若哭勉斋复数日若哭我矣贼入都铉拜辞母嘱诸弟奔赴皇城投河死年三十五弟镜等卫其母避匿母不可投井死铉妾王氏及弟錝皆死镜有学行集铉诗文语録年谱共八卷行世镜尝见孙之獬獬问铉死状瞑目咤曰尔兄何为死如崇祯者亦为之死耶闻者掩耳獬魏阉党也顺治十年十月世祖章皇帝命礼部右侍郎兼侍读学士髙珩致祭于铉赐谥曰忠洁史可法字宪之号道邻大兴人先世自祥符迁京师六世至应元万厯甲午顺天举人仕至沁州黄平知州祀乡贤名宦应元居官廉子从质贫甚授䝉闾塾自给生可法聪颖异常数嵗时短衣无火寒涕交颐然好诵读受书辄求益数倍常儿稍长从师林某为执葢行道中惟谨抵客舍侍立移日不敢动受知于督学御史左公光斗一见决其为担当名教人戊辰成进士可法为人躯小貌寝不称其服语不能出口然有大志好经世方畧初授陜西西安府推官监司为洪承畴大得军民心可法慕之每倣效其所为治声起召为戸部云南司主事山西司员外郎郎中尚书深器之使掌本科寻陞安池兵备道江西右参议兼佥事协理剿寇军务才望益着擢都察院右佥都御史巡抚安徽廉公勤果信赏必罚将士皆用命数与流贼战贼辄奔避当是时史都堂之兵号称强在军中与士卒同甘苦临阵以身先之矢必死所衣布袍徧书己姓名曰战殁后易识也丁父忧读书城外遇者不知其为贵人或窃听所诵朗朗多匡济天下语竟不知其何书也服阕起总督漕运侍郎濒河豪戸多窃引水漕易涸可法一切绳以法漕赖以济寻进南京兵部尚书时天下岌岌人才尽矣东南半壁无可倚者亟以㕘赞机务畀可法后卒毕命维扬承畴语人曰彼事事学我我乃不能学彼也论曰三君子可谓信友矣相期殉国终各捐躯所谓久要不忘者耶夫士必有志然后终身以之无志则无事又何践焉传曰君子务在逺者大者声音笑貌衣食之间欲以相人难矣张罗彦张罗俊金毓峒传本朝张烈甲申春流寇犯阙所过争迎降其力战不屈者惟宁武闗固守不下者惟保定府京城既陷保定犹死守六日督师大学士李建泰导贼入城乃破士民死无筭其主议殉城者乡绅光禄寺少卿张罗彦进士张罗俊御史金毓峒张罗彦字仲美号二酉清苑人崇祯戊辰进士由行人歴吏部文选司郎中擢光禄寺少卿庚辰谪归罗彦素刚果有气槩少从父都督佥事纯臣歴行间习戎事每家居城守郡中辄推罗彦主之给事中时敏奉勅保定夜半唿城门不纳敏怒劾罗彦擅司城钥诏勿问及李自成陷全陜而东绅士争为乱首相与称仁诵义曰迎真主罗彦闻之不胜愤与兄罗俊计今久无保督新太守未至镇帅又尽挈其兵以去我乡绅犹不主其事奈天子何于是约署印同知邵宗元合官绅士民望阙拜誓为死守计乡兵仅二千捐私财激以忠义㑹正定兵反杀巡抚人心愈危罗彦壅两城门不必死衆始定贼刘宗亮既下河间欲北向京师闻保定固守遂移向保定适李建泰兵至建泰有二志故以勒饷激散其衆独以百余人入城而刘宗亮亦傅东城下使人诱降罗彦曰是必毙其来诱者人始絶观望悬重赏购先击者人争用砲击贼贼怒攻城罗彦宻遣人突出击之贼败益治攻具城下人大訽时都城已陷罗彦气弥厉贼百道急攻累日夜不能破贼伤衆宗亮自杀其禆将数人期必拔而建泰隂与贼约项上揷小白旗为号遂举火城西南隅驰杀乡兵城上乱而贼入时三月二十四日也罗彦见势不可为急归家悉驱妇女宋氏钱氏等入井题官爵姓名于井亭缢死张罗俊字元美罗彦兄也同生兄弟六人不析产少娶双瞽女终身不置妾年五十登崇祯癸未进士家居候选与弟罗彦等倡郡人城守撰城守日记擒诱降贼于东城督乡兵击贼者即罗俊也城既陷独出衆中击贼贼仆罗俊愤甚扼贼之吭而龁其面竟嚼一耳贼乃共前击杀罗俊张罗善县学生罗彦弟同两兄死罗辅亦罗彦弟崇祯癸未武进士多力善射城陷犹巷战射贼矢尽提刀下马砍贼击杀甚衆贼共围击杀之时张氏阖门兄弟妇女同死者二十三人金毓峒字鹤沖完县人父万厯庚辰进士户部郎中毓峒以万厯乙夘乡荐攻苦又二十年崇祯甲戌成进士授中书舎人辛巳召对陈漕运利弊擢御史上疏请寛畿辅征徭言兵事请饬大法按诸将帅观望尝试取败者又因恩诏乞寛复社之狱谓标榜讥评诚处士之大戒而语言文字非圣贤所深求爱惜人才培养士气诚今所宜加意也颇见采纳毓峒当按甘肃因全秦势急特以按秦命之歴二年乃代方是时总督孙傅廷练兵于秦廷议催战之檄屡下毓峒疏争谓秦兵骄悍将跋扈仓卒出战胜负未可知祸且延秦秦去而天下去矣疏奏不允傅廷溃贼入闗中甲申春李建泰受命督师以毓峒监军贼已北向畿辅毓峒同张罗彦定计守郡城李建泰故毓峒座主至是隂于贼招毓峒峒叱其使与之絶尽捐家财激厉勇敢率姪振孙辈死守力竭城陷投三皇庙井死振孙亦战死贼索其家仅幼子免论曰彦俊非守土臣也发愤拒贼不共戴天区区抱一木于大厦既倾之后驱全家以殉之此岂有为而为哉忠义勃发诚不可遏也嗟乎悲夫督抚稽颡而废臣奋臂有壮士不以守四方而投之草野其何以使人邦之倾覆有自来矣毓峒监军莫由遂志冯城效死几致殄宗与彦俊并称云孝子王原传本朝李光地王原直隶文安人也父珣于明正徳中苦嵗荒役重不能支辞其妻曰我去则唿者不及门庶嫠妇孤儿犹可安也遂逃出不复返是时原方在抱稍长从羣儿学有嘲其无父者原归问母故而悲曰我当求父母曰儿幼不能也原慧甚为母计䇿移居邑治中开设酒饭店舍多作袜屦诸行色所需物遇他方逺客至则或资以袜屦或鸡黍厚欵之不受直问所欲曰吾父姓某身貌若何亡出有年矣倘所寄寓若道涂邂逅者客幸为儿迹访相告生死不忘酬也居久之无得既娶妇乃复辞母覔父去母泣留曰年逺父存亡不可知且若父甿耳流落何处谁知名者无为父子相继作羁鬼使我无依原痛哭曰不得父儿不归也幸有妇陪母母毋以儿为念遂遍走寻覔足迹几半天下日乞食充腹跣步重趼至于见骨南北去来虽距家百里不归望积十余年无倦色一日渡海至田横岛假寐神祠中梦至一寺当午僧炊莎根食之味苦以细肉为汤和之乃甘适一老父入而惊寤老父曰孺子顿惫若此何为者原以情愬且语之梦老父曰吾试为子占之午者正南位也莎根附子泥肉和之附子脍也求之南方父子其㑹乎原喜拜谢去而返南踰洺漳向洛汝而行所厯寺刹皆遍已而至辉县带山者有寺曰梦觉原心动曰吾梦岂至是徴耶天雨雪寒甚卧寺门外有僧徒见之诘知其为寻父也怜之导见其师而与之食师曰子何贯曰文安曰吾徒旧有文安人者盍出与叙乡井乎相问姓名则即其父也乃相抱持恸哭呜唿世果有鬼神乎无鬼神也茍有鬼神则一念之孝为宜捷于枹鼓何乃淹歴时嵗无殁存之问者十有余年始告以兆哉夫惟神不能离人而孤行故必待其力之尽诚之极然后幽明响应此鬼神之情状也父犹未肻即归曰吾弃家絶意久矣无颜复返原牵衣哭不止寺僧莫不感动相与劝其父曰若不归子必死子死妻媳必继死奈何忍灭一家亲也于是相将还里门夫妻子母复聚乡人为之嗟叹至于今宅里坟墓必指孝子名之父子并登大夀比孙而显贵族氏科名繁盛迄易代不絶赞曰孝子生不识父稍长而哀慕不已匍匐顦顇百身殉之此天常之厚义合古人非习于名教勉强者也近年浙人有兄亦因贫去不返后其弟成家辞妻子单身寻覔南北东西所涉万里数年而得之黔中其事可与孝子作配忘为何人所记异日当检出与孝子同传庶几顽者感薄者愧百世之风岂必夷惠哉宋登春传徐学谟鵞池生者姓宋名登春字应元赵郡新河人生壮嵗颅髪即衰白因自号海翁人咸以海翁称之晚居江陵之天鵞池更号鵞池生宋氏故新河农家其先尝累髙赀生少失父母以亡赀省家益贫然性嗜酒家贫不能长得酒则时时发愤读古人书见前世结缨射书击筑弃印诸贤豪竒节未尝不慷慨悲歌泣数行下也生始慕侠能挽彊驰骑间出其余智为小诗辄自喜不欲以示人又稍通绘事沈酣落魄里中目为狂生年三十㑹一嵗间妻子女五人俱相继死生仰天叹曰咄嗟天乎将驱我于埃壒之外乎遂屏家于其兄而自囊书逺游至博陵有故所善客饩之塾舍二年生黙黙不自得竟谢去跨一蹇驴行长安道中往来覔诗方是时临淄布衣谢榛以诗游公卿间声籍甚生唾其诗曰作诗何为者而令七尺躯津津谀贵人丐活耶居京师月余无所遇又去之渤海入兖州登峄山观秦皇帝遗碑还居长白山一萧寺出囊中故所贮汉魏盛唐名家诗闭闗揣摩者三年颇窥作者之户遂大放厥词赋于五言尤工又去而浮淮海渡扬子江登北固山以望金陵钟山紫气过云阳匍伏延陵季子祠下涉吴㑹访钱塘天竺灵隠诸峯已复走徐青归新河数日又去出居庸循太行山而西穷闗陜泽潞诸边塞其在井陛尝居龙窝寺瓶粟罄矣寺僧厌苦之生曰僧母窘我试绘一小图持至市中当得粟而市人争欲得生绘则日担粟诣寺门相聒生不能堪乃避至城外一山楼楼依阻陡絶樵苏所不至山鬼昼出侮人生坐卧其中第繙华严经数卷足不履戸外者累月山中人疑为逋客将逐之而生遂游太原逆旅人以生衣垢敝不为礼㑹旁舍贾欲覔诗为其长者夀逆旅人以试生生与之诗逆旅人始恨知生之晚而贾更制鲜好衣数袭遗生生佯受之而转投其逆旅人逆旅人愈慙感生复自衣其垢敝者长揖逆旅人去也已由栈道入西川游峩眉山遡巫巴下荆郢将达于浔阳返于黄迂云梦而北走大梁偶憩钧州酒肆而钧州有党中丞者得其所题酒肆中絶句诗强致之家留数月复自宛涉襄过京山生所跨驴蹶于唐氏之淖倾其囊中书曝之衢唐氏异生所为要与之饮食欢相得也遂主唐氏一嵗而行唐氏为刻其诗传荆郢间生乃转江陵登王粲楼读其赋感昔贤流寓地有终焉之志始生数年前常至江陵居城西开元观故辽王竒其诗召谒便殿语不合一夕遁去去数年复来生老矣乃依其兄子宋鲸耕天鵞池之石田嵗获菽十斛生以其半易米杂菽炊日度一餐稍羡则尽以给酒费昼夜赋诗不絶口是时吴人徐学谟为荆州守闻生髙自往物色之生始匿不欲见守至再始见明日生戴紫箨冠衣皁缯衫报谒踞守上座守侍人窃窃私语曰客颛妄亡知守奈何轻威也久之往来廨中而守之寮吏奉守意皆浮慕生为谬恭延致之生揣其无实终不肻一往守为生授室城中从天鵞池徙之居约以他日见访是日守偶先有所往经其门而迟及之生恚曰守胡绐我也比临其室生已键扉卧不欲内守守令人穴其垣入见生方科跣席一藁僵偃壁下守笑曰若欲为龎萌耶瑯琊人将捕汝矣生起谢曰室无儿榻难淹尊官耳因索酒饮之薄暮而罢其后数年守坐废家居生在江陵念守憔悴业欲从之游而贫不能促装赍乃诡为羽人装手持一钵裹败衲而行乞于途自江陵茧步千里来海上海上人以为守客逺来争劳苦之而日持河豚酒享生生一嚼而尽明日见持河䐁酒者不为谢亦不知为谁其后持河豚酒者遂不复至而海上主帅郭公者亦以守客故遣人遗之金为生夀生挥之曰将军以贫士为金游耶东海若笑我矣幸使者谢将军时守欲买田舎生于海上而廉其性肮脏不能偕时俗人不复强也居三月别归江陵生归守嘱之曰江陵难将作矣盍定计审处之生颔之而去其后二年辽王果废为庶人比奏当成而庶人之客亡得脱者生尝为庶人上客而又为人倨衆将甘心焉始守所授生室故宗人产货之直四十金守以生羁旅恐后或攘之为宻署数语于契尾钤识而归生至是宗人乗庶人之隙诬其夺而与生讼之官官覆契尾钤迹验白乃以室还给生生久在庶人所絶不与用事者比庶人常召生游别宫声妓满前他客或故为调笑以悦庶人生端坐竟日夜即饮至大醉目不流睨庶人益敬惮生每见辄为敛容生之不及于难以此自庶人废生不乐居江陵乃转鬻其室以分溉宋鲸而自㩦少赀逍遥七泽间最后游石首石首士人喜生来与之结社为诗少年张氏某者豪有力而佯以诗为名髙生不少与可少年衔之㑹他处召客少年故与生争席伏奴箠击几死寻赂县官贾某械而出诸境石首士人避少年亡赖而又慑慴令威莫敢救生比出境而隂行贿疎其械纵之逸生又还江陵遍谢其故所往来人而斥二童子姑去乃自童髪为头陀不知其所之万厯初守复起为楚行省右丞行部江陵宋鲸方为人佣作于野识故守跪而陈石首事云徐子曰昔孟襄阳以诗穷顾籍与荆州张长史蓝田王右丞游二人尝荐之于朝即不用而襄阳之名益髙生五言诗有逼类孟襄阳者如闲居云平生欵段马不识孟尝门清明日海上云一盂寒食酒东海弔田横其清婉悲激非近嵗布衣诗可俪也及考其游迹几遍天下囊中亡一钱自随以是所至数穷饿即穷饿不肻轻见一贵人意稍咈竟掉头去不复顾世方指为异物谁复传其诗至石首之事厄弥甚矣然徒以羁旅故为少年所乗此韩淮隂他日召而赏之者也何遂愤懑逃世太史公称独行之士空室蓬戸咀藜裋褐不厌死而后已者岂斯人之谓与樊梦斗传本朝汤斌樊梦斗字北一号文成崇祯壬午乡贡廷试第二人尝上书阙庭请为国家効力封疆奉㫖报可称隠君者从君晚志也其先小兴州人明成祖时奉诏迁文安遂为文安人髙祖讳瑀成化甲辰进士筮仕淅川令为刑部曹郎日逆瑾用事平反主事安奎狱面折瑾因忤㫖酷暑跪正阳门三日㑹瑾败转四川顺庆府知府称名臣瑀生缤缤生润皆长厚有隠德润生効才万厯癸巳恩贡入太学叶文忠公为大司成叹赏其文与闽漳蔡震湖大名成文穆公髙阳孙文正公名相埒除知文县调静海教谕陞河南府学教授致仕隠君之父也君少颍敏年十二补博士弟子员于书无所不读着中庸讲义原性道究天人精义入微桐城左忠毅公见之曰此洙泗真传也当君应廷试时国事孔棘自以累世受君恩且才可济时欲効尺寸力率同贡十余人上书将授职矣无何以内艰归君至性过人平日事亲色养甚笃至是恸哭出都门跣行三百里襄大事诚信备至抚兄子爱而能劳举人王膺其姪婿也殉宼难遗孤哌哌君收养之使与子翰同寝食学同师两姊贫无所倚生死周恤不遗余力论者以为内行纯笃彷彿阳亢宗云邑中筑城濬河复役盐鐡诸大议人所畏葸不敢言者辄言之凿凿可见诸行事其屯海八议侍御吴公称为国硕画将上之朝㑹乱不果值明末都城之变俯仰唏嘘既力不能为遂絶意仕进携家入桐栢山中偕二三老友攀枯藤扪苍壁翠屏玉女龙潭石门号淮源胜地无不穷极幽絶诗成放歌唿白慨然有超世之概病中遗命子翰曰死即葬我山中百嵗后樵採兹土者指某邱某水为隠君樊某游钓赋诗处足矣所着有驻槎亭诗集若干卷子翰顺治甲午拔贡康熙丙午京闱乡荐今任睢州学正以文章行谊着陞广东三水县令汤子曰余官京师与同门髙君游询其乡里故实辄娓娓谈樊氏世事不衰云后过苏门孙徴君先生授以髙阳文正公蔵稿复得读其所为樊氏家传葢自顺庆公以直道着于𢎞正之间二百年来家学不替三辅世族莫敢望焉隠君明经好古博极羣书孝友笃行内外无间言若夫磊落大节旴衡时事郁郁未能表见于世者时人未能尽识也后之君子好学深思读其遗集亦可慨然太息想其为人矣节孝闻见録本朝李钟侨纪载之有传所以襃扬善人之功迹使不没于后世而又以使后之人观其行事而叹兴于为善无贵贱长幼男女一也然而节孝之编于他纪载尤难而所系亦尤重何也荐绅先生良有司与夫通儒学士达节伟人其姓字既已显于人间功业既已着于当世故传之为易惟夫节孝之行或出于幽闺妇女闾巷匹夫名姓未尝越乡邑虽有竒伟卓絶之行其姻娅族党闻而知之者固希矣况于乡国天下哉是以採摭有所不及则湮没于无闻斯其所以难也然而其事存乎家庭之中伉俪之近人人之所可为非如葢世及物之勲名借于位而后显待于权而后行者也是以其迹既着其书既其则足使闻而见之者兴起感奋而无间于贵贱长幼男女此所系之所以尤重也以其传之之难若彼而有功于世教又若此则恶可以接于目入于耳而任其终于湮没哉余行四方凡闻见所及必约言以志之葢欲营度为文则力有不暇给而不忍其终冺也其或已见于他人之文则薙其蔓语而以类入焉积日而多乃各以地别其部分而不次以时葢所録方多而未已其得之传闻者时之先后固不可得而次也传曰言之不文行而不逺所以感动人之善心者虽主于事之信而亦恃乎言之文后之君子或因余所録即事而文其言以垂于永久则尤余之所厚望也夫智怀行智怀行者内邱增广生员也少贫佣以养亲同邑王氏嘉其孝以女妻之嫂殁遗孤生令妻乳之致己子以分乳死无怨言后生四子皆伟器父病瘟思甘泉时久旱泽涸非数里外不可得而生方侍病不敢逺离拜求于家之旧井清泉迸溢邻人张永贫鬻妻生母怜之生为典衣以赎明末流寇攻城蜂附城下而生以母兄在外欲出城守陴者嘉其志书朱票与之生以帕裹票系腕缒城而下为寇所获令与一生扛釡供水其一生忽落肩破釡卒怒抽刀刺心死之旋向生生衣厚呵令袒胸受刺甫脱袖见腕擕有物解帕视之则片纸朱书数行不能辨执以见帅帅孰视票谓曰汝生员耶曰然汝寻母与兄耶曰然帅再问再自囓其指葢壮生之志且为生危也又问城中有兵否曰有粮多否曰多乃仍以帕裹票还生且授以半矢曰持此则吾军无害汝者既出营行数里得母惊喜仆地扶入郭复出寻兄则兄方縳树受射生伏地请代得并释顷之贼以城中兵粮多解围去葢见生貌质厚信其语也生既全其母兄又救一邑之生灵云生父母殁庐墓三年邑诸生鸣于有司乞免地一顷以示奖励邑令邵嗣尧传刘宪刘宪者字君式世为曲梁人邑庠生后输粟入太学操行刚直不少有所属然善治家家益饶重义喜施好士恤贫如恐不及性至孝未尝少有违忤父母疾衣不解带汤药必亲尝病革愿以身代父母殁哀毁逾常遂病痿痺及葬负土筑坟髙二丈许结庵庐墓侧者三年致白兔驯鸠之祥先是孝子病不能履母将合葬于父墓且有日其夜梦羽衣道士为医之随愈邑令张侯请于朝诏旌其门宠以八品文职复其身以终方逢时为之传张进寳张进寳者南宫东八里王村民也佣于恭宪孙公家遇兵乱随主人子姪匿城东隠僻地一日寳以事出兵突至有识寳者向之索主人寳不应兵刃乱下寳囓其指曰死则死耳不知主所在兵以刃裂其口逹耳断其舌刺之洞胸而死邑举人张从善传其事长垣王氏王氏者长垣板邱里李増妻也增负疾已四年王既归垢面恶衣凡粧奁之属悉易之为药饵费增疾革五日不食王亦五日不食虽翁姑劝之不少替侍疾者五年衣笥俱罄独留红纻衣一袭于母氏至是归省乃衣之以还増卒触首号泣絶不饮食至三日乃衣红纻覆以素衣缢死于柩前始知前之留红纻衣者为此也同时有生员唐诗妻者不知何地人也诗死妻王氏死之教谕岳木俱为之传三烈妇长垣三烈妇者王允妻王氏生四子元爵卓结元早卒结娶魏氏于归雅执妇道正徳辛未蓟贼刘六自东明屠裴子岩死者枕籍时允出贾于外姑王氏年七十余魏同两妯娌徐氏苗氏负姑走结等三人后至大唿曰汝三妇人安能为乃递负其母奔河南间道疾走仅得渡魏与两妯娌且哭且奔匐匍不能前及河日已暮魏度不免乃挥泪顾二妯娌曰天乎吾三人之不济此命也第恨不得终事吾老姑遂踊身赴河死徐氏苖氏从之俱死于河焉贼稍平结等徬徨河上募善泅者求其尸卒不可得乃招魂而葬传其事者邑人赵浩也王节妇冯氏冯氏者东明长里民王镇妻也年十五适王氏居八年夫亡姑及伯姪相继沦没止存六十嵗翁及冯氏而巳冯氏誓死不嫁其翁以衰老不更娶氏谏翁继娶陈氏洎三年生二子长显次惠翁又没氏劝姑同守困苦不变氏善持家久而渐就丰盈族人有利其资者谋不利于二子氏饮食行步不离人莫得其间二子成立皆为之娶妻数年间儿女成行氏乃曰吾初心遂矣显惠及所生七子皆事之如母卒年九十显惠为服三年以报云传者训导潘尚也刘烈妇马氏马氏宁晋刘六指妻也十七嵗归刘尽礼于夫刘甚敬之一日因省母道遇屠人子李雄马四欲犯之不从杀而投尸禾中田主识之与乡老奔告邑令何廷魁往验尸毕即抵刘六指家六指见令猝至仓皇无措又壁上镰故有割鸡血渍令见之疑六指杀妻遂逮六指鞠之乡老刘陞素刚直抗言辨曰刘六指夫妇和睦愿勿寃平民令不信六指不胜刑遂诬服死狱中嵗余二屠者饮酒市中忽跃起狂唿曰杀人贼在此宜速捉市人大惊縳送公庭言其状令以为醉语又不信久之何令去官枢部邑人冯润华登进士往谒之何于坐谈间惨然曰吾为令时马氏一事实为吾终身悔云及后宰宁邑者江右万某修邑乗诸生孙芝发梦有人自言吾何廷魁也有烈妇宜志是时何公已宣力巖疆遇难全节视勘马氏事时相去七十余年幽冥之中犹悔不能忘何公固君子而马氏之烈为何如哉邑人冯桓传之王节妇蔡氏蔡氏者故城诸生王汝砺之妻也归王生生两男一女王生且死持其妻与之诀氏悲絶不能言已而欷歔语生曰君其善持病不可复念思也即有不讳我何独生为生闻妻语意感甚生死氏絶饮食舅姑不能强男女环泣其父往劝之曰而为夫死何如为而夫事舅姑养教孤子乎氏曰始夫以男女属我而我以死许夫夫心知之矣我宁负夫言不忍负夫心终不食死时年三十二嵗为之传者余姚谭京也田烈妇成氏成氏者安州诸生田之龙妻也明崇祯丙子秋城陷氏即嘱之龙擕儿广智奉老母去勿顾我须臾兵至之龙急扶母随大小他奔氏独迷失道果为兵驱同他妇闭一室氏急投缳者三以衆妇救不得死已忽驱以骑行氏又急投水水浅又不得死已复驱以刀促之出氏骂曰我成贡士女田秀才妻死则死此耳断不肯随汝曹行一步且骂且手掬泥沙扑兵兵怒羣箭射之氏骂不絶口兵复以刀砍之碎头颅而死兵退之龙就衣履认之及歛目忽大张烈烈有生气见者皆惊异大学士孙承宗为之传邢烈妇李氏李氏者南宫邢镳妻也年十三归镳镳颍慧幼能文与氏同年生顺治己亥六月镳得暴疾时氏在父所闻变奔归足甫及门而镳瞑矣年仅十五氏一恸遂絶左右扶救之踰夜乃苏自是每号辄絶誓以死相从姑从旁解之曰吾夫妇老矣业失子讵堪更失妇且宁知亡者意不以父母遗汝而汝弃之耶氏曰诺稍就食然形已骨立久之镳既葬舅察知氏志甚坚难以口舌争因李翁病遣氏归宁未几即以还邢氏为言母勉留之未果有乗间以他词进者辄痛哭诟其人不已积久愤甚遂成疾舅姑不得已迎之归氏既至邢舍唿姑至榻前语谆谆不能了疾益笃遂卒年方十有八连嘉允传之朱烈妇刘氏刘氏者流寓刘宗仁女也年十八归朱孔思为继室孔思浙江绍兴府余姚县人曽为陜西平凉府镇原县县丞侨居于蓟时食贫年五十余矣娶刘氏仅八载而疾作氏初进粥不啖继进药不愈再割股以进竟不起氏恸甚引绳不遂遂以刀自刭死伏于夫侧时士民观者如堵当事者奏闻如例旌之时李之芬为之传张烈妇王氏王氏者新安张复振妻也年十八归复振孝事祖母舅姑相夫恭顺惟谨夫读氏手女红伴夜分鸡鸣而起先臧获操作绩纺无暂废夫有疾氏朝夕供汤药昼夜焚香祝天愿促己夀以益夫每祝泣数行下夫疾笃氏语人曰吾夫似无起色矣无遗孤不如相从地下潜匿练袖中夫病革将属纩氏巳水浆不入口者三日血泪如注犹覔夫巾服伺人着之倏忽匿迹姑惊疑急促人徧索之氏已扄扉别室自缢急救解之气犹奄奄复息夫闻之哭无声涙张口气絶氏亦溘然逝矣夫妇并袭于床各瞑一目若相顾握一手若相携观者惊异邑令胡士栋请旌邑人白瑀传其事曹女伊妇双烈阜城双烈者曹端女春桃生员伊汝俨妻倪氏也曹烈女于正徳庚午遇流贼变罹刃死伊烈妇于嘉靖辛酉值汝俨卒不食死有司两奏两旌表之立祠南郭题曰双烈及后知县巩邦固咨于伊妇舅钝翁曹女弟曹实庀材鸠工而充扩之仍复其供役者二家砻石为文记焉张贞女张氏者乐城学博李廷实冡妇也实冡子曰鲸聘张氏未娶而夭氏赴弔哀毁不欲生父母将偕之归氏不肻遂止于李门谋自尽者再公姑泣谕之曰鲸死坠厥宗又以鲸故误他人女鬼其馁矣氏益哀泣誓衰绖称未亡人代鲸事公姑终其身廷实后举子名有根入庠李氏系得不斩廷实谓人曰微氏以节孝慰公姑吾之命不可知活吾命而存李氏宗者张之力也直指闻其事于上得旌闾焉邑人袁佑为之传温烈女温氏者交河泊头镇温钦第三女未字正徳六年有流贼至镇民皆窜去女偕伯母刘氏不及避为贼驱至西郊杨鹤夀园其魁见女姿色即持刀欲吓污之女乃大骂曰贼奴敢辱我耶贼屡窘之不从㑹官军迫追将女掳马上辄自投于地仍骂贼不置贼犹贪色未已也复掳马上解带縳之腰女投地不得以手反掣抉伤贼一目血流不禁贼知终不可得取利匕解其十指噼其面及肩碎弃去一时乡士人尽骇悼争传颂之嘉靖元年诏近年诸被流贼残磔有志节不屈形蹟彰灼者抚按勘覈俱与旌表有司始建庙祀之通判陈相传贾烈女贾氏者河间明进士贾太初女也壬午之变太初读礼里门身殉城难女年十三抗节不辱与父同死其事未有传者弟雒英痛念前烈为立石以纪之冯贲征传张贞女张氏者南宫进士张庚次女也母冯早世育于祖母素习内则女诫列女传诸书祖母竒之许嫁鸿胪杨若柏长子之玉之玉病死讣至氏涕涙沾襟扃戸自缢家人排闼救不死祖母及父苦慰之不听偃卧不食者累日父再谕之则请诣杨门奔丧父不得已从之时之玉已葬氏衰服至墓所唿抢痛絶者再以手穵墓欲就殉状时里闾闻其事者环墓外无不悽惋感叹祖母等百方慰谕曰但求儿生任从儿志氏曰许我易髻归杨门乎父及祖母舅姑怜而从之氏守制惟日进疏食再盂仅延喘息及大祥遂絶粒死年十有九李文星传张贞女张氏者广宗人父奉先母刘氏奉先夫妇双亡二子长友才方六嵗次得春在怀抱零丁无依倚氏顿踊号唿哀彻天地誓不出嫁以抚二子保家业自任劳力焦思日夜纺绩数载及二弟长成为娶妻氏自居一室键闭中门二弟出入必咨教戒二妇处中馈敬慎唯诺无敢慢恭勤俭约白首不易卒老于室葬邨东古路之北姪孙张守礼自永和解绶归省其墓恨当时无旌表故为之传云髙节妇传本朝汤斌节妇段氏宛平民髙位妻也京师俗早嫁娶位之死也节妇年十七有二子矣髙氏无宗亲依兄以居丧期毕数喻以更嫁节妇曰吾不识兄意何居吾非难死也无如二子何其兄曰我正无如二子何也我力食能长为妺赡二甥乎节妇曰易耳自今日即无累兄但望毋羞我贫暇则频过我使人知我尚有兄足矣方是时节妇嫁时物仅余一箱值二千取置门外索半值立售即日移居小市板屋中京师地贵或作板屋于中衢妇人贫无依者多僦居为市人缝纫节妇以此为生几二十年二子长始能僦屋以居二子幼时节妇艰衣食不能使就学长子市贩中年殁次子为小吏以罪谪辽左节妇复抚诸孙又十余年孙裔发愤成进士赎其父以归而节妇年九十矣节妇性严毅常早起子妇虽老终日侍立不命不敢坐裔之母谷氏性笃孝鸡初鸣起洒扫奉匜侍盥就灶下作羮食亲上之食毕然后退率以为常及贵盛姻党皆曰世有太夫人年七十而执仆婢之役者乎将公为节妇言之谷氏曰若母言吾与姑故寒苦姑习我非我供事姑终不适我皤然白髪身无疾洒扫盥馈以事吾姑此日可多得耶节妇以康熙戊辰卒年九十六距位之死七十有九年始节妇所僦板屋在珠市西及孙贵卜居正当其地家僮数十出入唿拥节妇时指示子孙姻党京师之人亦以为美谈云赞曰吾里中某氏子兄弟各佣身兄老请于主人求舍之节衣食以奉焉而兄忭急小失意即数骂或奋挺以扶终无恚色余尝谓非独其弟贤也而兄固无鄙心也京师人多以谷氏之事为难然以节妇之风义则子妇之承而化也曷足异乎康烈女传本朝郭琇烈女康氏通州人也其父兄以粜籴为业女未尝知诗书独闻世俗人所道古忠孝节烈事辄徬徨追慕时时诵述之幼许嫁邻家张氏子京时张氏尚富饶后迁京师益衰落京父素无行京长市肆材故庸下又贫不能自存康氏戚党转相传説闻于女女坦然无怨尤其父兄私谋夺女不与张氏女乃正色持大义诘责其父兄久之乃止一夕女梦张氏使至若将致命者不知何祥私以告其母时两家絶闻问已数年忽京父至通讣京已死叩之即女感梦夕也女乃于邑悲哀素服号泣请于母曰儿闻古之女子有未嫁为夫守义者后世以为贤儿身虽未归心属张氏久矣愿母载儿从夫丧其父兄大骇斥之曰女乃狂耶凡女所称皆古事岂今人所为因环向女女因掩涕弛素服更容貌以前言动如平时其家人稍稍皆散去夜半乃闭戸悉焚所制巾带綦履素服以练自结而死女有妺与同卧起女死妺寐未觉也两家议论者皆曰以合葬为宜其父母乃持女丧自通如京师归张氏与京合葬郭西白石桥时康熙三十一年初张氏家微细至京父转贫薄又无行其乡人戚党羞齿之自贞女之死京师皆竦动荐绅士君子多为歔欷里巷感伤好事者传之图讴歌其事喧腾儿童女妇间于时京师之人咸知东门张氏云赞曰六经所着女子以节完者于诗则卫共姜于春秋则纪叔姬外此无有余尝怪古者圣人贤人至于倜傥怪伟非常之材不可胜纪何独其时女子之少竒也余尝过金陵闻杨生瑞三妻方氏溧阳唐生岸妻某氏皆未嫁为夫守义而康女志不得伸遂﨑岖不负其义以死以余所闻见如此是何竒女子之衆与昔震川归有光着论以谓未嫁死夫于礼为非取曾子孔子所问答女未庙见而死之礼以断其辞辨矣虽然中庸不可能世之不贼于徳者几何哉以孔氏之道衡之女其今之狂獧也与辛氏孙氏双烈本朝刘捷辛氏者新安诸生李壤妻也壤为今比部如璐公第三子于归后贤淑着声甫半载壤病脾泄旋患脏毒氏日不一餐夜则叩天愿以身代时氏父至都怪其癯氏犹託不服水土以安亲心而其实心力交瘁矣敷药澣垢久而益勤壤溽暑烦躁或过为苛责氏曲意承顺不少忤及病益笃氏心知不治乃言曰妇人能守节固善不如相从地下心更安耳及壤死氏一恸几絶再拜请于比部公愿以身殉比部再三劝之不听则嘱氏之叔父陈大义为慰解且告以舅言不可违氏唯唯不置一词明日诣夫前献食兴复如礼视含后解佩囊系夫臂唿抢声不絶比部喻女奴防䕶黄昏后竟乗隙投缳死衆急踪迹救之已不及矣翌日而殓面色如生孙氏者容城县贡生李焕元之继妻即辛氏之姨母也焕元病血増剧氏归甫閲月许以死殉及焕元卒吞莲珠数十粒未絶登床取帕自经死时康熙庚辰年也是年辛氏始生迨康熙辛丑年辛氏复殉节次嵗康熙壬寅年学使陈世倌以贞媛并烈上其事于朝得㫖旌表本朝宋永誉传魏象枢公讳永誉字葆祉汗骦其别号也中前明崇祯壬午科乡试父学韶万厯壬午科举人伯学道万厯庚戌科进士世为广平府永年人其事蹟载在家乗者不复赘公家学渊源淹贯博洽性复豪爽不事生业辟精舍于洺水聪明山下寓意诗酒雅有范希文先忧后乐之志人未之知也本朝定鼎乙酉嵗入都谒选授鳯翔府郿县令受命之日单车就任郿俗素悍且近终南称盗薮颇难治公莅任后日夜焦劳感以诚人皆劝凡征输断狱课士诸务虽倥偬抢攘中井井有条本年分校秋闱得士六人极一时之选人望归焉时贺逆蓄异志久公忧之豫戒城守具躬率邑之慕义有胆识者画战守策绅士谓邑无重兵度不能御公曰臣子之义誓与此土共存亡战或不克守则无虞也亡何贺逆令贼党持牌诱降绐以重禄公立碎其牌禁锢贼役次夕贼遂薄城下攻五日夜公多方御之势不支城陷贼执公不忍杀复温言劝公降公挺立骂不絶口索县印不予贼怒手刃公督府孟公乔芳称其一死尽节忠烈可悯抚军雷公兴称其为国尽忠死贤于生㑹议上其事请䘏典得㫖追赠陜西按察司佥事廕一子入监读书东安尉陶𢎞才传陶自新公讳𢎞才字君实越之㑹稽人也生四嵗遭父丧贫无以敛公母欲雉经公持裾大号母获救伏父尸哭越昼夜不勺饮气絶母抱而恸有间甦宗人怜其母节子孝启宗祠召父老谋所以送死全生者诸父老咸于邑竞赙之奉母十余年以孝称母卒公孑处草庐哀毁壁立见人读书辄惭慕曰𢎞才力不能为亲竭身不能为君致有志就传而乏脯脩柰何父老素信公至性为言于蕺山刘先生先生壮之列门下因得涉猎经史晓大义公状貌伟杰铁眉上指目光烁烁如炬性壮烈优艺勇少时善手搏强者罕与敌受学后抑损若懦夫尝之野为牧奴詈涂人为不平激公鬬曰陶郎故勇何在而忍辱至斯公曰吾虽弱奴岂我敌哉顾欲养吾勇为国家用耳两应童子试不售遂北上由三考出尉东安遇事敢为令屠公应旂器重之顺治五年秋贼刘东坡勇悍倍常有邪术能作雾盘踞浑河左右荐食都鄙官军莫敢近冬十月虐延东邑民汹汹令时诣㑹城未还攻城急公掀髯叹曰此吾致身时矣厉兵戎服升县堂鸣鼓集衆誓曰𢎞才受国恩义当死尔曹亦天子民将何为衆皆泣曰公莅东安适嵗侵民饥且死㑹大尹卧病公慨然身任状民疾苦伏抚辕三日获请向微我公东民尚有遗孑耶生属公生死随公死战守惟公命公身率军民三百余辟西门大唿骤出奋勇击贼贼败斩首数十级公生擒贼将四人以旋军民咸鼓舞贼益兵攻城不克乃诡挑公战绥甫交遽佯北蹑至落岱村西圾忽黑雾弥天并辔不相见衆溃公知中术策马突阵当者披靡以后劲无人遂被执贼慕公艺勇手释公縳公喻以大义使归命贼笑举酒夀公秽诱百端公瞋目喊詈眦裂血溅贼面夺刀刺贼不中杀侍贼数人而公身已无完肤矣遂自刭贼憾甚解其肢而醢剜肺肝生食之悬头于纛挂肠于竿以示城中民民皆恸哭声震地塞门増堞以死誓年十六以上者争持瓦石登陴投贼令亦请兵来贼宵遁邑赖以宁东安之有满兵驻防实始于此公卒年三十八苦贫未娶署惟一仆力不能上闻䝉䘏典士民私祀之嵗时布奠鲜不涕零迄今犹欷歔称道公忠烈弗衰事详东安县志又其时有一少年闻公被害悼甚操戈驰奔欲复仇㑹门塞不得出乃唿号从城上跃下肠迸手扪腹踯躅数武仆地死后收其尸泪痕尘腻手不去戈亦义士也惜姓名不传恐同公湮没故并志之陈浵传郝林孝廉姓陈氏名浵字半千直隶安州人性倜傥负不羁才少好浮屠説尝与僧达如往来不数月尽殚其藴既而觉其误遂谢去不复与通闻容城孙征君讲学苏门往从之游征君深引重之一时居门下者皆莫能先值明季之乱盗贼蠭起崇祯十七年春有贼自山东掠妇女百数十人流入州境州民惊溃而妇女往往从贼中逃出贼亦多有径弃之去者流离相属于路君悉收养于州城朝阳观中给以饮食问其里居姓氏多兖州士夫家及事定悉遣人送归其里又遍收途次弃儿令家人饲养之全活者甚衆避地完县髙士赵受绳稔其贫以金餽之君谢不受曰辱君谊良厚然于义无所处非敢安也时际丧乱有人携金二十镒仓皇置君寓中以去君为缄蔵之逾年事平访其人与之取视其故所封识犹完好如初友人张聚五尝假舎于君及君他出辄私鬻之而取其直君知之不问曰朋友之谊固然此戋戋者何较焉游大名有州人史姓者以事系于官君察其无辜为一言于太守因得解史谢去后一日擕其女至欲以为君媵妾而逡巡未敢言微语以逆君意君正色曰吾所以急汝难者以汝负深怨而力不能自达故不惜援手以拯汝岂其有利之之心耶且使心于利则亦无恤于汝矣因一言之徳利其子女以为报汝其以我为何如人疾驱之去顺治庚子举顺天乡试刻苦力行年既耋而学不倦于宋元以来诸儒先书靡不淹贯而阳明传习録及鹿忠节公寻乐大㫖等篇则尤其所得力焉年七十五以疾卒于家子鹤龄博学志行能世其业陈鹤龄传王安国先生姓陈氏讳鹤龄字鸣九直隶安州人父讳浵倜傥好义负海内重望从容城孙征君游先生少承庭训以故有得于濂洛之绪好读河津姚江二子书及其乡鹿忠节公论学等编而以身体认之父没家业中落故旧有某某者巧夺其产先生恬然予之弗与校事母以至孝闻啜菽饮水外内无间言康熙甲子举于乡髙阳相国李文勤公夙重先生之为人至是延至京师馆于其家先生念母笃老辄谢归设教家塾从游者数十人每秋冬篝灯夜读声满里巷母殁选授正定县教谕效胡文定公法举行条约教诸生孝弟力田治经史暇则习射以文艺进者先生反覆指画恳恳无倦色士咸悦服依归之郡属三十二城争闻风请益焉正定学宫旧粗完厯嵗为风雨所摧倾圮殆尽先生蒿目忧之毅然谋修葺鸠工之始醵金无几而先生独以力任邑人重先生之义羣输资以助踰年落成勒石以纪其事滹沱泛溢尝奉檄视沿河村堡水灾有宻授意谓宜以不成灾报者先生诣其地蹙然曰百姓嗷嗷待哺吾目击情形而讳不以告负此心矣卒以灾报䝉赈恤全活者数千家又太守命督隆平宁晋诸邑民蝗时捕蝗令急所在骚扰先生旬日归太守问状先生曰蝗不食苖苖已尽民不畏蝗官即蝗也太守迂其言然终以此重之既迁顺天府武学教授掌义学事其训迪一如真定雍正四年以疾卒于官先生表里粹然践履笃实素精制举业六试于礼部凡五荐皆不第而经先生讲授者率列庠序及获掇科名者指不可胜屈教人务尽其诚而行之以恕闻人片善辄奖励不置有不率者以理婉谕之久乃薫之而化在家在官凡涉人身名事以言语扶持爱䕶者甚伙尝对人曰某生平不道人非乐成人美黙黙此心天鉴之矣殁之日逺近之士咸闻而悲之赴葬者数百人其门人李钧张志请于其友李塨方苞私谥为懿长先生子三惪荣悳华悳正悳华登上第悳荣悳正俱成进士畿辅通志卷一百五畿辅通志钦定四库全书畿辅通志卷一百六碑北周周大将军崔訦神道碑庾信公讳訦字某博陵郡安平县人也昔者华阳之野降龙首之柛烈山之都启龟文之繇匡周则盟津有㑹佐夏则龙门始凿西逰则起家秦相东入则载世齐卿备乎史籍可得言矣祖辨中军将军定州刺史父楷鎭北将军司马烈侯并厉风霜俱张锋颕邸史叠迹官曹凛然是谓鲍恢都官百城振惧葛丰握节京师歛手公特禀英灵偏钟山岳雄姿俊茂眉目疎朗观虎于槛龆髪不惊称象于船胜衣能对至于拉虎羁熊摧斑碎掌亡归繁弱落鴈吟猨故得气葢闗中威申河外解褐领军府録事转谘议叅军时当涂失御政在权门始论函谷之兵即起韩陵之战太师贺拔胜作牧西荆公为假节冠军将军防城都督及南阳失守卷甲奔梁乐毅羁旅犹思燕路陈轸怆悽终恋秦声幸値和隣言归旧国授卫将军都督封安昌县开国子食邑三百户𢎞农克复沙苑挥锋进爵为侯增邑并前一千一百户信圭则更受司勲谷璧则还输典瑞铁马有河桥之战戈船有汾水之兵除京兆太守移民下邑未学边韶走马章台不同张敞迁帅都督持节抚军通直散骑常侍大都督寻迁使持节车骑大将军仪同三司都官尚书定州大中正五曹奏事有朱穆之忠九品论人见杨乔之直改封安国县侯益邑合前一千四百户赐姓宇文改名为訦汉王改娄敬之族事重论都魏后变程昱之名思深捧日迁车骑大将军开府仪同三司加侍中窦宪连官单于之宝鼎可致张寛固位渭桥之流星可识攻木七工既掌丘陵之赋司㑹六典乃均邦国之才居官得人于斯为盛进爵为公改封万年县通前二千四百户除陇州刺史都督陇州诸军事陇坻路遥秦州望远邓仲华之不去马文渊之愿归寻除凉州刺史总督河西甘𤓰诸军事地似伏龙城如飞鸟炖煌实録宛在胸襟玉门亭障无劳图画有马如羊不以入廐有金如粟不以入懐柱国齐王今上之介弟龚行薄伐问罪河阳以公为行军长史叅谋帷幄中军之司既举魏绛上卿之佐实用荀林以公方之差无惭徳除使持节大将军大都督崇徳安义建忠九曲安乐三泉伏流周张平泉固安蛮通谷凡十三防御熊和中三州黄芦起谷王晏供超牵羊温狐交河大岭避雨木栅等一十戍诸军崇徳防主宜阳上地更有秦兵熊耳山前还逢积伏用是连营函谷猎骑黎阳威振两河名陵三晋改封平安县公淮隂一国韩信之故人户牖万家陈平之乡里公此衣锦足为连类建徳四年正月十日薨于长安之永贵里私第春秋六十有四诏赠鄜延丹绥恒五州诸军事敷州刺史谥曰庄公礼也即以某年二月二十四日葬于京兆平原乡之吉迁里北陵追远大司马有赐绶之恩西京赠行冠军侯有诏葬之礼呜唿哀哉世子仪同衍生事以礼死葬以礼爱亲有王祥之孝同气有姜肱之睦百行之本于斯备焉况复松槚深沉既封青石之墓丘陵标榜须勒黄金之碑乃为铭曰华阳之神厉山之祖凤野匡周龙门佐禹日浴溟池山浮海浦甫穆霸国营丘乐土䕃斯宗邑承此壤土移封东武就君安阳中军节目鎭北锋芒商飈猎草电火驱霜公之轮奂继体贞干仪表丘墟风神墻岸孝有至徳忠能匡赞不废横琴无妨欹案既班三事又贰六官卫青受诏韩信登坛长城马窟广武兵栏军吏无犯营民不寒乃用六谋乃论三䇿城叠向背星辰主客劔起沉犀弓开伏石楚后让盟秦君还璧百龄危頠千仞摧藏诸侯地裂边将星亡轻车骑士𤣥甲黄肠社如齐地庙似桐乡铭功赞徳碑阙相望唐昭庆令王璠清徳颂碑李大亮六义垂训有国风之词焉十翼发挥有震雷之体焉雷也者一同法雷而分地风也者万井宣风以代天周列子男之班汉疏令长之任铜墨彰其美制龟蛇宠其旐斿中都之男女异途溟坛之风雨不作鲁仲康之仁恕作践三台常伯魏之清贞终居九列雕琼鳞琬谓之不忘翼子谋孙谓之不朽传芳播美其在兹焉公讳璠字伯玉其先瑯琊人也系文武之遥源绍灵仙之庆绪导扬前烈垂裕后昆秦则三将登坛汉则五侯通轨廸哲踵武论道槐庭邦淑国华庆兴椒掖奕叶不泯非共筮蓂室家君王无亏砺岳曾祖岌隋任北海郡长史徳表题舆材称展骥袭海沂之谦让为庆源之重望祖徳皇朝义阳郡义阳县令丽水生金崑峯产玉抚桐乡之耆老先问百年静蒲邑之阶庭已闻三善父知皇朝颕川郡襄城县令上柱国桂林一枝凤毛五色龙泉出匣彩发珠星鹊绕临台精含满月擅子㳺之文学政洽絃歌伏门豹之英雄人懐畏爱公禀粹辰象降灵海岳嵗方童丱子将为其题目未及志学士季识其非凡天与聪明帝资颕悟班孟坚之文彩黄叔度之波澜精微之书殆将三絶温柔之㫖蔽在一言侪辈挹其多能敏悟嘉其才对洞张华之博识昇晁错之甲科以国子监太学明经擢第辉扬授上党郡长子县主簿又任北京乐平县主簿长子望邑乐平帝畿黄绶班雄朱丝抗直秩满授此县令河东士女不忘遗恩沣北编甿首欣来晚此土分晋余境全赵名都覆釡前通登僧后鎭风烟临代斜望宝符郊壤连邢傍临玉井冀州既载陶唐帝都士庶殷繁桑麻条畅公下车邑宰视俗施教先之以敬让示之以好恶明察则俗无幽枉正谊则吏不忍欺声调子贱之琴尘覆史云之甑妾不衣帛有类季孙父对霜缣雅同胡质或让鱼留犊辞玉谢金不之过也公之清洁也如此建初启运先皇陵寝圣上䖍恭之所羣下肃雝之地崇奉茔域发自宸𠂻裒建美名实由天㫖改象城而为昭庆贵先祖而创嘉声郡之与县俱同十望国资孝理寄在循良妙简帝心授公此令至若公卿廵谒夙夜祇共物有备而无亏俗惟勤而不觉公之干蛊也如此欲求忠臣出于孝子公仁慈恻隠累代同居㓜子童孙家无异爨每志摄享竭力禋诚陵侧居人数余千户或旁罗英杰或招复逃迁晋茂陵阳陵之俦三徙七迁之邑并加抚育有同赤子公之异化也如此鸧鹒春啭朂之曰耕桑鸿雁秋飞敦之以收获田夫执耒蚕妾承筐凤粟徧于郊原鹓绮盈于杼柚遂得冰丝委箧露积如山妇子馌而无辞田畯悦而相贺励朽勉惰载酒劳勤公之劝农也如此缧索绳犯降绥志偷伺绳而执兇徒焚狝而擒贼党境絶探丸之客途逢守劔之夫不假埋梧无烦候稻豺狼自屏钩鉅无施已除梁上之奸讵用史瞒之公之明畧也如此孝弟者人之本慈爱者化之先道协五常伦分十等蟹筐𧖟绩蝉冠范緌既革知人之非方识宰君之化人同李郭俗齐曾闵境无鹿犯块有鸟啣感应通诚公之孝理也如此地迩幽燕境连赵魏土多剽悍人尚櫜鞬自戎马在郊鸣鼙接响骑射驰逐罕习诗书公抚教以仁崇文备武斌斌杂半君子道存开设学校检閲庠塾人如颜闵俗同邹鲁公之兴学也如此大君有命中使廵风激浊扬清旁求俊彦昭庆阖境以公清平感恩申状使司览奏寻以名闻总衆美而为最择其义而临之抚字才周芳声满嵗昔甘棠勿剪叹羡诗人伐枳兴謡见称舆颂缁黄道路率有雅词儿齿台背愿旌其善四子讲徳尚着篇章百姓预谋宜刋厥绩若不他山採石异邑求文请镌无媿之词用纪非常之徳大亮精非吐凤思尽懐蛟过谈见推辞不获免其词曰伟哉圣贤生徳自天山泽通气孕育云僊凝祯沙禁禀粹沂川英俊之地黻冕相连王孙公子令闻不已西北玉玺东南箭美传家兰桂司徒继轨松竹坚贞霜霰难毁挺生良佐望重州端恤人以惠济勐以寛化消蜂虿俗比鹓鸾不异邦国齐甿共欢资父事君以配祖考忠为令徳不贪为宝义阳襄域异邑同道上之化物犹风靡草仕为时须天工人代下车作宰吏懐畏爱简肃高洁庶甿仰頼正直清平百工之最䖍奉陵庙惟精惟一公仰廵谒以竞以栗良宰摄享神歆元吉明徳惟馨芳猷秩秩务穑劝分不愆穮蓘兆人勤艺为邦之本禁令严刻鲜不为则虽赏不窃罕用缧绁刑赏无差教化之柄宁僭不滥用恤人命我有箴规孝弟恭敬君子万年室家相庆下之从政犹泥在钧不敢暴虐不敢违仁道兮不远徳兮有邻吾君敷化可书诸绅宋文贞公神道碑颜真卿于戏逆鳞劘上匡救之义深守死不回人臣之致极况乎文章风雅道济生灵建一言而天下倚平含九徳而三光式叙超衆友而独立者其惟广平宋公乎公讳璟邢州南和人其先出于殷王长子七代祖弁魏吏部尚书袭列人子祖钦道北齐黄门侍郎其事绩崇高各在本传高祖元节定州田曹曾祖𢎞峻大理丞祖务本栎阳令父元抚卫州司户赠户部尚书自田曹至尚书皆实浮于名而位不充量事见许公苏颋所撰神道碑公七嵗能属文一遍诵鵩鸟赋丁尚书府君忧水浆絶口者五日八九嵗时尝梦大鸟衔书吐公口中而吞咽之遂乘而直上倐忽警寤犹若下在胸间自后藻思日深襟灵益爽年十六时读易旷时不精公迟览之自亥及寅精义必䆒明年登进士高第补上党尉转王屋主簿相国苏味道为侍御史出使精择判官奏公为介公作长松篇以自兴梅花赋以激时苏深赏叹之曰眞王佐才也转合宫尉长夀三年从调判入高等有司特闻天后亲问所欲公以代为唐臣不求荣达跪奏云家本山东愿为国之一吏遂手诏授録事叅军拜舞趋出既而召还又手诏拜监察御史里行寻丁齐国太夫人忧服阕筑室反耕志图不起俄而即日迁殿中侍御史同列有博于台中者将责名器而黜之博者惶恐自匿翌日公独正辞引过天后悦而释之迁天官员外郎凤阁舍人御史中丞乃谓所亲曰吾比欲优游乡里不图要近骤至于斯其敢废所职乎乃悉心纳忠无所廻避时张易之昌宗兄弟席宠脇权天下侧目公危冠入奏奋不顾身天后失色仓惶欲起公叩头流血誓以死争拾遗李邕奏曰陛下坐则天下安起则天下危内史令勅公出公曰天颜咫尺亲奉徳音不劳宰臣擅宣王命词气慷慨左右震悚遂俱诣台廷立责二䜿股栗气索不敢仰视自朝至于日昃勅使驰救之公不得已而罢又令诣公谢罪公拒之后有惨恤二䜿来弔公辞曰贵近不宜与执政间后满朝士慰公二䜿又欲序进公举板迎揖之不得成礼而去神龙之兴复也公实佐其谋及当酬庸让而不受曰清宫阙罪事祀夏中兴功归明主非曰逃赏谁敢贪天俄拜朝散大夫吏部侍郎兼谏议大夫迁黄门侍郎尝遇梁王武三思于朝三思方欲就公正色谓之曰当今复子明辟王宜以侯就第何得上干朝政三思惭惧而退请急累月俄而兼摄尚书左丞中宗将幸西京深虞北鄙及兼检校并州大都督府长史又改兼贝州刺史与数人同辞三思独揖公住顾之曰诸人已出不可独留遂揖之而去屡年谷不登国租罢入三思食邑公悉蠲之既屡挫其锋亦处之自若俄而眞拜转杭州又迁相州入为洛州长史永隆初拜吏部尚书同中书门下三品粤五日兼右庶子寻加银青光禄大夫𤣥宗之在储闱鎭国太平长公主潜谋废立尝于光范门歩担山讽宰相以此㫖诸相失色莫敢先言公盛气诘之曰春宫有大功主安得异议遂奏妇人干政恐生祸阶请不令朝谒俄而男又纵横公奏之繇是贬楚州刺史主亦竟以凶终无何复拜银青歴魏兖冀三州兼河北按察使寻迁幽州都督兼御史大夫复为魏州入为国子祭酒东都留守开元二年拜御史大夫兼京兆尹贬睦州刺史转黄州都督充按察经畧讨撃使又兼御史大夫特许便宜从事前领桀骜多据洞不賔公之下车无敢不蔇彼之风俗僭趋茍简茆茨竹櫋比屋鳞次火灾嵗起煨烬无余公教之度材变以陶瓿千甍齐翼万堵皆兴于今頼焉燕国公张説为碑颂无何使中使杨思朂召公公拜恩而就马便行在路竟不交一言思朂以素昔贵倖言辨于帝帝嗟叹久之拜刑部尚书四年迁吏部兼黄门兼修国史明年同平章事又明年驾幸洛阳至于崤谷道隘不治欲免前河南尹李朝隠知领使中丞王恪并坐当降黜公奏曰若致罪二臣将来必受其弊遂命公舍之公曰陛下责之以臣言免之是过归于上恩由于下臣请使且待罪然后俾其复职遂嘉而从之𤣥宗尝命公名诸皇子及公主邑号既而又令公各定一美名公奏称七子均养隝鸠之德钖以名号不宜有殊若母宠子异恐非正家之道王化所宜𤣥宗悦而从之八年拜开府仪同三司进爵广平郡开国公䇿勲上柱国狂𥪡据梁山构逆长安有司深探其狱勅公按覆如京兆司録李如辟等百余家皆以借宅假器悉当连坐公以婚姻假借天下大同至于京城其例尤衆知情即是同反无罪不合论辜兇渠之外一切原免天下欣服焉中书令河东公张公杰出将相之材独运庙堂之上镜机朗澈见事风生求公规模悉閲堂案每至危言谠议执正守中未尝不废卷失声流汗洽背其为通贤所服也如此十三年驾幸东都以公为西京留守极言得失无有所𨼆𤣥宗感悦制曰所奏之言置诸座右出入观省以诫终身因赐綵物二百疋明年又兼吏部十七年拜尚书右丞相雅善戏谑不常矜庄与故尚书王晙莫逆之友晚而弥笃凡所诙谐人辄疏取端午日䝉赐钟乳命毉归錬或以上药殊异不宜委之公曰推诚求信犹惧不应猜以待人信其可得乎闻者惭退二十一年抗疏告老至于再三手诏优许遂特给全禄赐绢五百疋还东京公以为大臣归休不宜闗通人事遂杜絶賔客其年驾幸洛阳公迎拜道左𤣥宗亲驻龙跸使荣王琬劳问者数四自后中使往来赏赉不絶方崇乞言之典以极师臣之敬二十五年仲冬月十九日寝疾薨于东都明教里第享年七十五天下失声𤣥宗震悼追赠太尉谥曰文贞公赙物米粟常数有加丧𦵏官供仍诏河南少尹崔释之充监䕶使夫人齐国夫人博陵崔氏沧州长史艺之女淑愼严整高明柔克训诸子而慈且有威佐丞相而徳无违者门内之理一以见咨与公俱殁允终偕老呜唿公有九子复同州司功先公而卒昇尚书郎太仆少卿尚汉东太守浑职方郎中谏议大夫御史中丞惠京畿採访使太子左谕德恕都官郎中延太原少尹华判入高等登封尉尉氏令衡右散骑常侍兼御史中丞河西节度行军司马或肃或谋或哲或乂克笃前烈以休令闻以戊寅嵗五月二十九日䖍奉遗约归葬公于沙河县太尉乡丞相原之先茔夫人合而祔焉礼也惟公间气降神应期杰出生知礼度天纵才明玉立殿天子之邦介然秉大臣之节震电凭怒谠言而不有厥躬鼎镬沸前临事而义形于色节蹈刚方难常情之所易志深直谅易古人之所难外其身而富贵不离行其道而死生勿替非夫合一之德格于皇天不二之心形于造次则何以至是乎允所谓振古之元龟皇王之威宝者矣且夫公之德烈充塞寰宇公之谋猷着明日月大歴五年冬十二月孙俨惧遗盛美不远求䝉以眞卿天禄校文叨太仆之下列宪台执简承谕徳之深知虽青史传信实録已编于方册而丰碑勒铭表墓愿备于论譔谨凭吏部员外郎卢僎所上行状畧陈万一多恨阙遗其辞曰天命𤣥鸟降而生商汤孙之绪微子分疆词招正则羽翼文章吏部黄门纷纭耿光忠贤世出信史相望徳生丞相祚我有唐文明纯嘏毅烈坚刚恒卫间气星辰降芒嶷然山立铿尔金锵忠孝之盛人伦纪纲垂髫能文梦鸟发祥通夕究易冲龄擅塲胜冠结绶歴政洋洋乃尉合宫二轺琅琅赋嗤梅艳篇美松长苏公嗟称才华佐王满嵗从调试言高骧登闻黼扆聚列绣裳簉迹天官如珪如璋司言凤阁纶綍煌煌乃作中丞威稜莫当志除兇狡廷劾二张天后愕眙百寮震惶公独凛然出自激昻义形于色精贯穹苍唐室中兴嘉谟克彰功成劳让事轶屠羊二职选曹谏议是匡载清流品屡奏封章乃侍𤨏闼时维夕郎悉心纠正庶绩咸康三思睢盱席宠干常诃之就第慙惧靡亢左曹摄辖大典于襄乃作冡宰訏谋庙堂俄兼相公亟绾银黄𤣥宗登储鎭国是遑潜谋废立謡诼相翔厥男挠政累奏愆殃聿临楚邦荐察冀方总督幽蓟翻飞国庠亚相烈烈尹京趪趪旋临建德歘莅南荒俚师咸蔇茅櫋是攘张公颂德隽永甘棠中使来召拜命即装路无交语帝用式臧载司刑吏八座抑扬兼监黄枢钧轴是将匪躬蹇蹇终始洸洸乃拜仪同允釐保障河东閲故汗洽如浆狂竖犯阙兇渠既臧命公覆狱咸脱死亡乃陟右揆右揆洋洋每谑王君岂弟矜庄悬车告老庶保康强方崇馈酳孤映缣缃天不愸遗萎哲壊梁一人震悼九有凄凉市既罢贾春仍絶粮乃赠太尉饰终礼滂反葬沙河羽仪央央阖朝倾祖河尹䕶丧生荣死哀行路感伤令人追慕攀泣喤喤高坟崔嵬鉅鹿剧旁森梢宰树缭绕连冈吁嗟广平宅此不旸孝孙翼翼论撰靡忘丰碑碣竖万古兹相北岳碑铭郑子春夫清明着象广大成形圣人则之作纪资始列于五岳视以三公率由典常靡不柴燎维厥恒岫实为首称故知碣石太行万里延袤阙耸河浒盘薄海隅毕昴降其精涞易疎其浸设险以分中外通气以出云雷非隂阳不测之神其孰能与于此也尔其峰崿星联草树烟郁灵仙表其窟宅珍怪产其高深感通应见必契诚德藏淫者知将亡之兆制胜者效率然之竒龙蛇羽毛安可详悉幽赞设教神道有凭登临极目如眡诸掌其隂则常嵠广武林胡楼烦其阳则燕赵殷卫面河泝雒自冀州既载惟彼陶唐提封庶品波委雾合财力豪赡货殖繁滋遗风祠宇岿然无易敬神绥福不孤德邻歆类诞灵安可胜纪定人御侮陈迹昭然易知简能可大可久且收藏曰义生长曰仁仁义所摄祈祷如市有年登稔穰穰满家和平是恃不生灾害我唐列圣重光再造区宇邦本胥悦俊乂用彰天功所代无非淑哲惟良共理庶可责成彼美循吏其犹踵武自昇中检玉再展岱宗方岳省廵躬行未给今之故事牧守是遵敬远之规载在王府使持节刺史叚公字崇简学古入官政贵清静人荷其惠吏慑其威博考前闻肃祗明祀每躬行奠享恺悌不忘神之所劳必在君子夫象设灵宇睟容凝湛未施敬而自敬不有威而自威而檐庑阶闼尚多湫隘未增闲敞折𠂻有亏长松靡栢迳隧犹褊公乃审面势规曲直延观宇划垣墉高闬闳通巷术周览弥望列树丰碑容衞森罗藻绘彪駮纳日月于扃牖驻云物于轩槛光色焜煌烂如贝锦不费财力而忽赡不徴力役而自成求诸志诚不亦㝠助先是冀方遐迩溥获元吉初求厚报其徒实繁如山如流委输斯积物无遗乏人不勤劳易于从事百姓无扰商农工贾孚信不遗休徴允集是依是頼自边㓂逆命多歴嵗年推亡固存天心独断廼命大使辅国大将军左羽林衞大将军幽府长史兼御史大夫经畧军支度营田节度副大使兼知河北道採访使南阳郡开国公张守珪分阃董戎假节专制抗稜运策兇渠丧元屈人不战种落夷谧初有高阳人田登封于此祈福神君降形而谓之曰吾方助顺取彼残孽殄歼元恶悬诸藁街果如其期止暴宁乱兵不血刃野不暴骸廼圣廼神幽赞斯在虽霍山之佑无恤新城之见申生以此寄言曾何等级由是龎眉耉老皤皤然被黄发者相率而言曰某等上从祖徳下及孙谋百有余年沐浴皇化鼓腹击壤𢋫歌太平今属牧守仁明正身率下我有枳棘岑公不伐而自除昔无襦袴廉叔聿来而称足别驾符子珪长史高元奉司马李琼等咸辅导忠益克表缇䌷询谋公道实毘方岳况乎广运不测幽明协和谋无遗策人不劳止刋石纪事不亦宜乎子春才愧色丝学非博物课虚杼轴敢让当仁词曰巍巍巨鎭幽都是託上接苍旻傍分寥廓併吞冀野枕倚沙漠华夷险界隔阂斯作凡所敬远必惟鬼神式昭祀典大庇烝人苛慝无作政教日新不孤其徳必有其邻水火金木配神作主允兹岳灵实司朔土东生南长西成北聚廥库闭藏爰及坻庾五载肆觐今古有殊丰约异轨礼物分区明徳无替洁粢不渝神理昭晰感应㝠符升中告禅名山有五礼亦宜从何必循古率先岱宗望秩周普精一无差允膺福祐随时珍荐必俟王言或降卿士或命司存执礼必备恭惟骏奔式禋明徳荷答干坤我皇立极阜俗宁乱贤才是以凶族咸窜蕞尔林胡假息离叛歼魁抚脇人神协赞畴咨牧守实获我公既敷惠渥亦扇仁风有葺斯庙陋彼前功隘狭增广𢎞廓旁通庭庑遂敞容衞弥饰绘事后素昭彰歙赩工无遗巧人不劳力垣墉径隧内方外直门闬高耸丰碑列树相质匪工受卒宁喻小子何让敢忘景慕纪功书实恢我王度北岳恒山碑铭张嘉贞有国者殷荐于天地望秩山川故灾沴不生矣有家者严禋于鬼神克谐礼乐故休祐斯应矣由是上下交㤗幽明相协五精同朗辰为水其味咸五鎭俱清恒为冬其音羽大哉兹岳殊于衆山嵩华乃跼于近甸衡岱不踰于方域孰与夫包括绵长经纶中外外夷有四昴宿主胡则延袤以限之中郡有五宝符在代则高襄以临之其顶也上扶干门黑帝之宫观其足也下捺坤维𤣥神之都府岂止噼冀魏截幽燕拒洪河撑大海澒洞合沓半天下之襟带嵯峨巉巖一宇内之标格者也故知惟土有精惟山有灵窅窅冥冥其道至平其徳至贞氲氲馨馨目之不覩夫形耳之不闻夫声隂阳不测夫奥所以存像设建祠庭矣稽彼上古洎乎中运五载廵狩百神懐柔皇王令典以之协祚歴数昌期以之交㤗粤自嬴汉爰逮周隋匪修匪䖍或僭或侈不勤于省者其政缺非美而封者其事讹于戏黩祭虚陈昭灵罔荅更张礼秩固待雍熙粤若我唐正百王頽教恭惟我后扬五圣丕烈人神允洽动植和畅乃籍北鎭柴南坛碑西岳泥东岱是用告厥功祗其祠也故穰穰多福获于彼颙颙衆心徯于此而今猃狁不炽已方余辰边隅于是乎静雨雪其滂乃屡盈尺稼穑于是乎丰丰嵗已成惟君能事斯北廵之礼胥咏其苏虽黝辂纁旂未由冬觐而圆珪方璧每自天来或事举必祈福行宜赛则有公卿而奉告命也或四时荐熟三献酌洗则有侯牧而奉新章也非夫昭信雄直岂有享于明代哉是以河朔人风洁诚而祷蚕谷者多矣春秋孟冬首三之日尤剧苹藻自羞若从官敛樵苏不禁孰敢私伐葢威灵感通以致尔与其淫淊而求者异乎夫道莫先乎眞政莫先乎淳参造化以变万物莫先乎神资皇王以富四海莫先乎人䕶神莫先乎君公正人莫先乎师长丙寅嵗乃命菲才谬兼军郡钦若明诏持兵导俗无敢懈怠名山大川着乎典式靡不加敬于昭神寝于岳之阳伊岳致神惟神主岳高柯古干幽蔚隂翳俯仰瞻对精魄肃慕慄然何为故以嗟叹嗟叹之不足于是咏歌歌以发言言以章德事可追于风雅词无隠乎闻见神而听之颂斯作曰五宿荧煌风政休咎上经乎干纲我君顺之祚乃久兮五宗盘薄隂化成败下彰乎坤络我君钦之福乃介兮天平地成神道助贞人事以宁兮皇极帝力神道助直人事以息兮祯祥日新既祠既禋国力斯春兮风雨时若是耕是获家勤于作兮至神通兮昭冥协和至道黙兮勤敭颂歌大恒如砺明德惟峩魏博节度使沂国公先庙碑铭韩愈元和八年十一月壬子上命丞相元衡丞相吉甫丞相绛召太史尚书比部郎中韩愈至政事堂传诏曰田𢎞正始有庙京师朕惟𢎞正先祖父厥心靡不向帝室讫不得施乃以教付厥子维𢎞正衔训嗣事朝夕不怠以能迎天之休显有丕功维父子继忠孝予维宠嘉之是以命汝愈铭钦哉惟时臣愈承命悸恐明日请东上合门拜疏辞谢不报退伏念昔者鲁僖公能遵其祖伯禽之烈周天子实命其史臣克作为駉駜泮閟之诗使声于其庙以假鲁灵今天子嘉田侯服父训不违用康靖我国家葢宠铭之所以休宁田氏之祖考而臣适执笔𨽻太史奉明命其可以辞谨案魏博节度使银青光禄大夫检校工部尚书兼魏州大都督府长史御史大夫沂国公田𢎞正北平卢龙人故为魏博诸将忠孝畏愼田季安卒其子㓜弱用故事代父人吏不附迎𢎞正于其家使领军事𢎞正籍其军之衆与六州之人还之朝廷悉除河北故事比诸州故得用为帅已而复赠其父故沧州刺史兵部尚书母夫人郑氏梁国太夫人得立庙祭三代曾祖都水使者府君祭初室祖安东司马赠襄州刺史府君祭二室兵部府君祭东室其铭曰唐继古帝海外受制狎于大宁燕盗以惊羣党相维河北失平号登元和大圣载营风挥日舒咸顺指令嶪嶪魏土婴儿戏兵吏戎愁毒莫保腰颈人曰田侯其徳可倚叫噪奔趋乘门请起田侯摄事奉我天明束缚弓戈考校度程提壃籍户来复邦经帝钦良臣曰维钖予嗟我六州始复故初告庆于宗以降命书旌节有韬豹尾神旗櫜兠㦸纛以长魏师田侯稽首臣愚不肖迨兹有成祖考之教帝曰俞哉维汝忠孝予思乃父追秩夏卿嫓徳娠贤梁国是荣田侯作庙相方视阯见于蓍龟祖考咸喜暨暨田侯两有文武讫其外庸可作承辅咨汝田侯勿亟勿迟观飨式时尔祖尔思国子司业阳城遗爱碣柳宗元四年五月皇帝以银印赤绂郎隠所起阳公为谏议大夫后七年廷诤恳至累日不解帝尤嘉异迁为国子司业旌直优贤道光师儒又四年九月己巳出拜道州刺史太学生鲁郡李偿庐江何蕃等百六十人投业奔走稽首阙下呌阍吁天愿乞复旧朝廷重更其事如己巳诏翌日㑹徒北向如初行至延喜门公使追夺其章遮道愿罢遂不果献生徒嗷嗷顾盻徘徊昔公之来仁风扇扬暴慠革面柔輭有立听闻嘉言乐甚钟鼓瞻仰德宇高逾嵩岱及公当职施政示人准程良士勇善伪夫去饰惰者益勤诞者益恭沉酗腆酒斥逐郊遂违亲三嵗罢还乡党令未及下乞归就养者二十余人礼顺克彰孝悌以兴则又讲贯经籍俾达奥义简习孝秀俾极儒业冠履裳衣由公而严进退揖让由公而仪公征甚遐吾党谁师遂相与咨度署史布告诸儒愿立贞珉侔高状明乃访于学古之士纪公名字垂宪于后公名城字亢宗家于北平隠于条山惟公端粹冲和高嶷懿醇道徳仁明孝爱友悌薰袭里闬布闻天下守节贞固患难不能迁其心怡性坦厚荣位不足动其神为司谏义震于周行为司业爱加于生徒宜乎立石俾后是宪其辞曰惟兹阳公履道葆醇爰初隠声覆篑基仁徳允而形乃作谏臣抗志励义直道是陈帝求师儒贰我成均开朗䝉滞宣明徳教大和潜布𤣥机密照羣生闻礼后学知孝进退作则动言是傚匪公之轨人用奚蹈粗厉贪凌待公顺之欺伪谲诈待公信之少年申申咸适其宜榎楚废弛尊严而威公褒其良俾升于堂癯者既肥荣加衮衣公弃不用惩咎内讼既讼于内犹公之诲匪仁孰亲匪徳孰尊今公于征孰表儒门生徒上言稽首帝阍谓天葢高曾莫我闻青襟涕濡填街盈衢远送于南望慕踟蹰立石书德用扬懿则呜唿斯文遗爱罔极高愍女碑李翺愍女姓高妹妹名也生七嵗当建中二年父彦昭以濮阳归天子前此者有质妹妹与其母兄者使彦昭守濮阳及彦昭以诚归妹妹与其母兄皆死其母李氏也将死怜妹妹之㓜无辜请独免其死而以为婢衆皆许之妹妹不欲曰生而受辱不如死母兄皆不免何独生为其母与兄将被刑咸拜于四方妹妹独曰我家为忠宗党诛夷四方神祇尚何知问其父所在之方西向哭再拜遂就死明年太常谥之曰愍当此之时天下之为父母者闻之莫不欲愍女之为子也天下之为夫者闻之莫不欲愍女之为室家也天下之为女与妻者闻之莫不欲愍女之行在身也昔者曹娥思盱自沉于江狱吏嘑囚章女悲号思唁其兄作诗载驰缇萦上书廼除肉刑彼四女或孝或智或义或仁噫此愍女厥生七年天生其知四女不伦遂推而布之于天下其谁不从而化焉虽有逆子必改行虽有悍妻必易心赏一女而天下劝亦王化之大端也异哉愍女之行而不家闻户知也贞元十三年翺在汴州彦昭时为颕州刺史昌黎韩愈始为余言之余既悲而嘉之于是作高愍女碑修建梁国公祠堂碑铭冯宿后不可以独临必诞生岳灵扶既倾繋将絶兹梁国狄公是以兴于天授之朝蕴沈谋奋竒节也物不可以终否必继挺邦杰钦往绩懋来功兹沂国田公是以挺乎河朔之郊剏新祠脩旧典也初梁公出牧于魏实宜斯人罔遂乞留则深遗爱阖境同立生祠奉其神祈恩徼福亦若有答洎变起幽陵毒痡中邦腥秽遗淤渐渍畔俗六十年于兹矣战血满野忠魂归天阶戺之容隠燐犹在迄我壬辰嵗赖我皇恢拓千古之不庭凡在率土罔不来服维沂公保和一方之有衆举兹列城来牧多方归职贡而奉官司尊汉仪而秉周礼凤鸣而凫音革兰芳而棘刺死醴涌而溢泉竭庆飞而浊祲消四郊廓清万方丕变然后辨正封疆咨谋耋老得是旧址作为新祠鸠材僝功庀事须役上下有度东西惟序披图以立仪像据品以昭命数不僭不偪经之营之越十月五日厥功成沂国公于是乎请䕶军迨賔僚将校武貔之羣选吉而致飨焉先一日执事设次于门西设柔毛翰音脆肥鲜薨之具以候诘朝公至则改服于次率䕶军等升拜将校以下序拜于堂下公亲酌以奠扬觯而言曰昔者皇风中微隂沴勃兴六宫弄其神器万乗逊于房陵生人之耳目尽㢠元老之肺肝弥固蹈履虎尾夺鲸口薙除蔓草扶本枝元良克任万国以贞秘策授五王起包复夏之大业于心术贻安刘之永图于身后再造唐室时维梁公顾不腆之是羞获守兹土实郡帅与三军之衆逮封内之黎老勤请于天王重韪斯人而鑑厥诚未及浃旬而玺书金印命服瑞节一日骈至且乂颁非常之清问下莫大之洪泽马逐逐车阗阗野接迹空驾肩彼感心与喜气同羽九天而达九泉今所以靡遑宁居思有上报窃慕神之志义景神之忠功荐神于此堂告神以微恳至于脩废继絶兴仁树善乃守臣之职乌敢为名由是六州之人士知狄公之崇德可享田公之斯言可复也诗曰维其有之是以似之乃作铭曰奕奕新祠于魏之疆巖巖梁公鎭此一方其惠伊何其人则亡忆昔通天契丹猖狂冲䧟连城势莫与亢山东驿骚骀籍跳梁顾是都㑹孰能保障天后召公飞传靡遑至自彭泽屹为金汤以逸待劳以柔能刚缓赋寛役劝农植桑外示无虞内为之防敌则引归嵗获大穰人荷公来踊跃欢康人惜公迁泣涕彷徨援刀割肤守阙上章终然莫克讵可弥忘衆心成城经始斯堂立公仪形荐此馨香于以视之万夀无疆于以歌之久久垂芳追惟我公实邦之良嶷岐有闻金玉之相学以时习闇然日章文武是经谟谋久臧洲圭知正函鼎难量硕大博厚靖和端庄代使絶域义声孔扬居忧致感有鸟呈祥毗于大理决狱平当西门抗巫汲直开仓蜀守兴学晋臣抚牀公兼有之謇謇在旁富威中权谕道上庠慰荐幽隠懐来暴强天授以还燎火无光蔼蔼本枝困于新斨下室人愿上廻天纲拜爵图封非刘亦王后实当扆帝迁于房时惟狄公致身巖廊进持正色中激刚肠彼侈邪谋将易储皇公陈不可校短推长血沥太息心祈彼苍长戈到日劲草横霜一柱嶷然四维重张帝拜元老春归少阳潜安爪牙密布横梁七日寐寤五贤兴唐道有三仁功茂一匡始终无媿中外所望维此魏邦实维乐乡燕冦之后终为战场何人不鳏靡室不丧祠宇煨烬阶除虚荒故老懐恩遗甿慨慷犹依封畛时奠壶觞否道既倾圣歴㑹昌元和御宸天子垂裳九土八方海云梯航礼备乐陈执贽奉璋思我懐人寘彼周行是生沂公忠顺激昻劒久埋狱锥能处囊道言愔愔武烈洸洸功尚管萧化臻龚黄扫除零落弔恤灾伤尾断蜂虿苖锄莠稂万夫归诚有死无将天子嘉之霈泽瀼瀼龙节虎旗玉佩金珰班其庆赐施及潜翔沂公滋恭扶服兢惶愧负山岳誓酬毫芒及建新祠嫓彼甘棠亢其厦屋缭以周墻吉蠲庶羞容卫两相仰止何远中心是藏地廻沙麓河抱衡漳刻勒丰碑揭平中央幽州纪圣功碑铭李德裕幽州卢龙军帅检校尚书左仆射张公仲武往年脩献㨗之礼今嵗有铭勲之请二者君子韪之岂不以诸侯有四方之功献其戎㨗春秋旧典也宗周纳肃愼之贡铭于楛矢天子令德也斯可以为元侯表可以为后代法圣上嘉其动而中礼乃命宰臣採其元功传于惇史臣德裕敢飏言曰夫兵者所以除暴害也爱人则恶其为害禁暴则恶其为乱虽睿智不杀化之以神至德允懐招之以礼然书有猾夏之戒传有脩刑之训虞舜四罪乃成大功文王一怒以至无侮非徳教之助欤仁圣文武章天成功神德明道大孝皇帝熙我文典焕乎光明极象外之微臻于至道鼓天下之动致于中和虑必钩深退而藏密故能神几独照成未兆之谋威光远震制不羁之㓂当其时也烽燧迭警羽书狎至人心大揺羣帅沮气皇帝以轩后之威神汉高之大畧光武之雄断魏祖之机权合而用之以定王业此议臣所以不敢望于清光也倬哉天地应而品物生君臣应而功业成故龙跃而云从鹤鸣而子和方叔伐猃狁蛮荆来威定远撃车师西域震服宜有良将殿于朔边张公礼閲战器书成传癖张仲孝友子儒塞渊流落不偶光景未耀明主雅闻竒志持印而拜将军遥推赤心筑坛而命元帅拔自雄武授之蓟门果能精诚奋发策虑愊臆千里献筹一心忧国则知龙颜善将任人杰而不疑日角好谋叹敌国而强意回鹘者或曰獯狁或曰山戎五帝所不能臣三王所不能制前史载之悉矣暨薛延陀之败也酋帅圗黙圗率衆欵塞太宗幸灵武纳降立回鹘部落置瀚海都督因我封殖遂雄北方肃宗之戡内难也叶䕶以射鵰之士亲扈戎旌亦犹羌髳率师以翼周北貊枭骑以助汉既灭大憝乃醻厥功特拜叶䕶司空嵗赠缯二万疋厥后饰宗女以配之立宫室以居之其在京师也淫祠云构甲第棊布楝宇轮奂衣冠缟素交利者风偃挟邪者景附其翎侯贵种则被我文缋带我金犀悦和音厌珍膳蝎蠧上国百有余年既而桀骜无亲天命不祐僭侈极欲神道恶盈本国荐饥畜产耗半黠戛斯者因利乘便遂焚龙庭墟落萧条隂燐青荧今之乌介可汗亡逃失国窃号沙漠非我策命自为假王其来也弥漫隂山睥睨高阙元塞之下氛雾蔽天质贵主以前驱依大国而求援或丐我米糒救其饥人或邀我甲兵复其故地外虽柔服内有桀心因行人致辞徴唿韩故事愿居光禄塞急保受降城其下有二郡曰赤心宰相讷木节多特赤心者天性忿鸷戎马尤盛初与召王威摩蘓首谋内附俄而负力怙气潜图厉阶为威摩蘓所招诱以俱谒可汗戮于帐下其衆大溃东逼渔阳上乃赐公玺书授以方畧公以室韦悍亟之兵近我边鄙俾其侦逻且御内侵寻以徴役不供为㓂所败由是介马数万连亘幽陵伏精甲于松樠布穹庐于碛卤散若飞鸟止如长云火燎于原不可向迩公激义气以虹贯发精诚而石开竒计兵权密授髦隽乃命介弟仲至与裨将㳺奉寰王如清左敌万李君庆张自荣高守素李志操率鋭兵三万建斾而前介胄雪照戈矛林植命以义殉壮由师直声隆隆而未洩欲逐逐而不食戢以听命严而有威公曰险道倾仄且驰且射敌兵所以无敌也致之平原勒以方阵我师可以逞志也于是据以莽平环以武刚首尾蛇伸左右翼张轻骑既合竒锋横骛如摧枯株如搏畜兎慑詟者弗取陆梁者皆降至侯王贵人计以千数然后尽衆服听悉数系累谷静山空靡有孑遗橐駞駃騠风泽而散旃墻罽幕布野毕收马牛几至于谷量㓂血殆同于川决径路宝刀祭天金人竒货珍器不可殚论乃命从事李周瞳驰传上奏又命牙门将周从玘继献戎俘皇帝受而劳之羣臣毕贺昔长平七征骠骑六举窦宪合氐羌之衆陈汤㩜城郭之兵或生灵减耗士马痛伤邀功救罪矫命专征然犹告类上帝荐功清庙顾视二汉不其恧欤以公威动蛮貊功在漏刻因命公为东面招抚回鹘使先是奚契丹皆有使监䕶其国责以嵗遗且为汉谋自回鹘啸聚靡不鸱张公命裨将石公绪等谕意两部戮回鹘八百人虽介子讨罪于龟兹班超声诛于鄯善未足俦也回鹘又遣宣门将军等四十七人诡辞结欢潜伺边隙公密赂其下尽得隂谋且欲驰入五原大敺余孽公逗留其使缓彼师期竟得人病马瘏缩衂而退挫鋭解纷翳公善计今乌济自絶皇泽莫敢近边并丁令以图安依康居而求活尽徙余种屈意黒车寄託远遁流离饥冻黒居亦倚其威重廹脇诸戎造谋籍兵解仇交质自谓约赍深入汉将取而未期渡幕轻留王师往而非利公以壮猷远御长计羁縻不媮避嫌之便终尽致敌之术将时动而得隽岂嵗数而胜微矧乎明主仗将帅为爪牙视山戎为䑕彘方猎勐敌不翫细娯非周宣无以成召虎之勋非汉宣无以听营平之计朂哉上将光我中兴公前后受降三万人特勒二人可汗姉一人都督外宰相四人其他侯王骑将不可备载王褒以日逐归徳称为人瑞班固以稽落荡㓂大振天声孰若天子神武百蛮震慴乘其蹙困临以兵锋刈单于之旗纳休屠之附非万里之伐无三年之勤巍乎成功辉焯后代宜刻金石以扬鸿休铭曰大和之初赤气宵兴开成之末彤云暮凝异鸟南来㓂灭之徴北飈扫氛厥国土崩逼廹迁徙震我边鄙长蛇去穴奔鲸失水上都蓟门近连千里曾不畏天犹为骄子丐我边谷邀我王师假我一城建彼幡旗归计强汉郅支嫚辞狼顾朔野伏莽见羸鴈门之北羌戎杂处濈濈羣羊茫茫大卤纵其枭骑惊我牧圉暴若豺狼疾如风雨皇赫斯怒羽檄徴兵谋如泉黙断乃雷声沉机变化动若神明沙漠之北㓂无隠情渔阳突骑燕歌壮气赳赳元戎耽耽虎视金鼔誓衆干旄蔽地爰命其弟属之大事翩翩飞将董我三军禀兄之制代师之勤威畧火烈敌马星分戈㢠白日劔薄浮云天街之北旄头已落絶辔之野蚩尤未缚俾我元侯恢𢎞远畧取彼单于系之徽索隂山寝烽亭徼櫜弓万里昆吾九译而通蛮荒既同天子之功儒臣篆美刋石垂鸿赞皇李公德政之碑贾餗皇帝即位四年沧㓂既平河朔无事方偃戢兵刃与人休息惟东郡地临讨伐之境嵗积水旱之后罢劳之师始旋于奔命残耗之甿久困于烦役物力殚竭资用凶荒牧养之寄于是为急乃诏兵部侍郎赞皇公李德裕以检校户部尚书兼御史大夫出鎭兹土时公由浙右连帅以治行第一徴复南宫既至未浃月乃膺是选择于是日对越明命抗斾遄征若决江汉以起焦涸至则究宣诏㫖躬问痛疾俾人识皇泽吏识朝典军识法制俗知教化推心于万人之腹下令于流水之源怠则张而振之弊则扫而更之下车三日而新政兴渉旬而旧俗革周月而风偃三郡逾时而泽流四境期年而人和嵗穰厥绩大成属蜀人新被蛮㓂流散未复诏选天下诸侯威可训齐而惠可生殖者公又迁秩兵部尚书往鎭抚焉以遗爱之地所以扬丰碑而表异政也古今纪嘉绩咏去思者多矣大抵久于其位方显其迹舜典三载考绩仲尼亦曰三年有成子产相郑三年而国人始信次公居颖川前后八年而曰郡中逾治未有起积困之俗施难行之化劳来安集生聚教训未至朞嵗而阐耀丕业流光洪声若是之速也公廉明刚健精力过人博以文雅济以经术发强开敏贯达吏事刃下无肯綮彀中无遁逃其治军也法令严而赏罚信閲实其籍脩利其器征徤之勋守备之劳有一可追罔不甄宠除去姑息之弊刬革因循之政户庭无纪纲之仆营垒尽腹心之师尝称记曰军旅有礼则武功成故先之以礼谊传曰以不教民战是谓弃之故勤之以教习至夫烁金割革之程制耳目声气之容饰日省月试莫匪躬亲于是师徒感悦人百其武而政成乎戎旅矣其驭下也正其身以为表悬其令而莫犯守以画一提以宪章故百吏耸视郡职修举广汉之推功善而吏人称之不容口翁归以一警百而吏人皆改行自新与善惩违咸得其术而政行乎州邑矣其养人也拔其害本浚其利源安之而后劝功业之而后兴教苛役重赋人之所用明令以蠲之树艺畜牧生之所急躬劝以课之于是万井千闾感励恩隠若人人皆自其耳而道之也郡有渚田千顷葢上腴也先是种亩之入尽主兼并之家至则均其耕垦首及贫弱俾共其利而一其征诗曰恺悌君子人之父母恺以强教之悌以悦安之故流逋四归播殖满野化叹息愁恨为乐和之声而政洽乎甿庶矣其训俗也举先孝悌养先惸独敬教劝学驱而之善俾干橹之乡刚悍之俗粲然有文以相接驩然有恩以相爱仁声感物顺气成象年谷大稔人无札瘥畎亩之中至有亲旅致忧相报以养者比德旌显陶然一境日饮其和而政达乎教化矣其理财也爱人以生之节用以阜之无名非法之费饰奢崇侈之给踵弊或久一皆去之行之朞年力乃滋殖百姓与足千箱既盈通商而百货不匮训工而五材咸理繇是军有余用吏有常禄而政施乎物力矣其约己也躬俭行简居无玩好公之诣部与家偕路人非见其旌幢虽告以掾吏之家不信也及郡凡昔之仰给于官不应法令者悉还之吏人皆惊而相告曰而今而后吾知官之与法矣吾侪其敢贪冐以愧吾贤帅邪至若均禄廪以赡军费节宴㳺以寛日力忠爱之私视官犹家而政先乎简约矣政事本诸身行乎吏人成乎师旅给乎甿庶美于风俗阜于财用六者治之大节也引而伸之触类而长之则其他可得矣乃戎轩西去将校官吏三州耆耋感公之惠训懐公之明德道路号叹若无所归莫获㓂恂之借益深召伯之爱既而大将巩仲良范凑别驾衞炫一十六人泣沥丹诚伏述功美愿刻金石垂诸无穷监军使田内侍金操今节度使叚尚书嶷继以事闻恩诏嘉许俾万方将帅聆音耸劝实朝廷之重典公赵郡人赞皇其本邑也濬源长发贤达奕代烈祖赞皇文献公讳栖筠大歴中为御史大夫清风峻节振服天下烈考赵忠公讳吉甫元和初再为丞相崇功盛业燿动古今公承忠勋之积庆负雄畧以继起年未弱冠而济美之望见推于时释褐诏受校书郎累至监察御史元和十五年以本官召充翰林学士时穆宗皇帝初嗣位对见之日即赐金紫迁屯田员外郎考功郎中知制诰其侍从如故又迁中书舍人专承密命论思叅赞启沃之功禆于政者葢多矣㑹邦宪任缺帝难其人乃拜御史中丞直已端诚道无吐茹百职以治朝纲以肃明年以御史大夫兼统浙西六郡仍总其车服以鎭靖焉公时年三十有六就加礼部尚书二年加银青光禄大夫诏书方勉举汉宣故事以宠休绩在金陵凡六载其仁风惠化磅礡于所部洋溢于歌謡天下闻之久矣及贰夏官至未发辆复慰滑人徯来之思滑人既慰复用滑之治迹以慰蜀人化日𢎞宣释泽以大举兹而断可识矣峩峩翠碣永载德政上请斯文于末学恭承明诏无愧直笔其辞曰天有德星所临者福王有良翰以抚藩服维昔兹土嵗仍十饥师役罢劳人困流离衣食所储荡无孑遗上帝监观俾公来思劳役乃息人望如草侯我生殖烦苛尽去吏奉条式禁止惰逰阜昌物力嵗聿未周乃无疲人寒者厌襦饥者厌飱野无闲田百谷茂蓁襁负而来阖境如春教化既兴德行具举政行州邑礼行师旅人趋法令隣服威武矫矫三军勇余可贾俗换风移日用不知鸣鸮之音鲁侯化之国门之盗随㑹逃之成人之颂子臯为之人有父子惟公亲之人有作业惟公勤之军政既成吏理既清百室既盈乃流德声乃奉诏书俾鎭全蜀人失召父君去方叔碨垒之甿尚知尸祝今兹功德曷其自足乃疏成绩达于宸聪帝曰俞哉宜尔显崇建石通衢追琢嘉庸书词罔愧播美无穷邯郸刘言史碑皮日休歌诗之风荡来久矣大抵丧于南朝壊于陈叔宝然今之业是者茍不能求古于建安即江左矣茍不能求丽于江左即南朝矣或过为艳伤丽病者即南朝之罪人也吾唐初有业是者言出天地外思入鬼神表读之则神驰八极测之则心懐四溟磊磊落落眞非世间语者有李太白近嵗有业是者雕金篆玉牢竒笼怪百鍜为字千鍊成句虽不追躅太白亦后来之佳作也其与李贺同时有刘枣强焉所有歌诗十首其美丽恢赡自贺外世莫得比坟去襄阳郭五里曰柳子闗襄之人只知有浩然墓不知有先生墓恐百嵗之后埋灭而不闻与荆棘凡骨溷日休幸存摭实録之呜唿先生之官卑不称其德宜加私谥然枣强之号世已美矣故不加焉是为刘枣强碑宋重修北岳庙碑王禹偁臣闻元气胚胎结为山岳幽灵肸飨降为神祗矧乎地属隂方位居水德于八卦在坎于四时为冬固隂沍寒万物之所藏伏早生晚熟五谷之所蕃滋帝尧开唐国之封大禹奠冀州之域厥有巨鎭兹惟恒山却雁塞以标雄压龙荒而挺秀天官画野势当昴毕之星易象流形名叶雷风之兆下斡坤轴高摩斗魁土俗粹灵登神仙者七十户嵗时祈祷置祠祝者九十人藏简子之宝符产昌容之蓬蔂足抵长城之窟影连大漠之墟积厚穷隂出云见怪雪霜风雨潜施及物之功㤗华嵩衡共揭叅天之势亶是隂隲孰无主张洪惟岳神受命上帝代南赵北我实主之福善祸淫人皆仰止名载乎祀典德加乎生民视秩于公遵周制也列爵为王肇唐室也既奉时祀亦穰天灾凡水旱疠疫之禳玉帛牲牷之事必有昭报诞符至诚歴代奉之其来尚矣我法天崇道皇帝之抚运也天祚明德民懐有仁括禹画于无垠化尧封于比屋文德丽星辰之象武功彰雷电之威然犹宵旰临民焦劳克己师虞舜之无怠法文王之犹勤于是庶政交脩百神蠲洁毕宫室而崇庙貎菲饮食而厚牲醪坠典无文我能具举矧兹隂岳固有徽章亟命有司维新大壮乌台御史持节庀材黄门贵人鸠工藏事楩柟杞梓以云集绳墨斧斤而子来五材实繁百堵皆作乃复堂殿乃兴廊庑门闗有翼阶陛斯隆绣栭云楣互矅烟霞之色璇题藻井交含日月之光旌旗衣服昭其文簠簋笾豆陈其数能事毕矣神功焕然不愆揆日之期再耸凌云之势于是戒尸祝命使臣我将落之神用至止愿飨惟馨之奠永安不测之灵三献具而礼成八音和而神降溪云拂槛如绛节以翻空山熘垂檐误鸣珂之振响介尔繁祉庇吾边民况犷俗之未平冀隂兵而助顺或示之祸福革彼豺狼之心或鼓以雷霆勦其豕蛇之类然后雨我禾黍洁尔粢盛铸农器而毁戈鋋洊兴多稼耕边田而饱士卒永乐丰年况今将相叶谋人神共忿岂使韩昌张勐刑白马而登东山将令去病衞青取天山而踰北海何往不利无谋不臧尚思韩绛之言更鉴王悝之策安民和衆契天地以为心含垢匿瑕谅神明之降鉴伫灵台之偃栢备法驾以省方千年南面之尊永和高枕十月北廵之礼尽举彛章辑五瑞于公侯问百年之耆艾燔柴奠玉如西岳之礼容陈诗观风察北方之哀乐声名文物以咸备律度量衡而必同升中于絶巘之前肆觐于重峦之下起白云而表瑞何止岱宗唿万嵗以效灵岂惟嵩岳而已哉臣沐浴皇泽优游紫垣惭非掷地之才有玷他山之石谨为铭曰节彼恒山峻极于天崛起万仞生乎一拳摩空戛汉控赵排燕人皆仰止神或凭焉明明岳神上帝所授不骞不崩可大可久其谁祭之皇宋哲后其谁尸之中山郡守聿新斯庙诏祠尔神齐泰山兮等梁甫并亭亭兮接云云飞英声而腾茂实握干符而阐坤珍垂千龄兮万祀永昭德于吾君澶州灵津庙碑孙洙熙宁十年秋大雨霖河洛皆溢浊流汹涌初懐孟津浮梁又北注汲县南泛胙城水行城上高出民屋东郡左右地最廹隘土尤疏恶七日乙丑遂大决于曹村下埽先是积年稍背去吏惰不䖍楗积不厚主者乂多以䕶埽卒给它役在者十才一二事失备豫不复可补塞隄南之地斗絶三丈水如覆盎破缶从空而下壬申澶渊以河絶流闻河既尽徙而南广深莫测拆岸东滙于梁山张泽泺然后𣲖别为二一合南清河以入于淮一合北清河以入于海大川既盈小川皆溃积潦猥集鸿洞为一凡灌郡县九十五而濮齐郓徐四州为尤甚壊官亭民舍鉅数万水所居地为田三十万顷天子哀悯元元为之旰食初遣公府掾往俾之循视又遣御史往委之经制虚仓廪开府库以振救之徙民所过无得呵吏谨视遇不使失职假官地予民使之耕而民不至于大转徙质私牛于官贷之钱而牛不至于尽杀食其蠲除约省劳来安集凡以除民疾苦其事又数十然后人得不䧟于死亡矣天子乃与公卿大夫议塞河初献计者有欲因其南溃顺水所趋筑为隄河输入淮海天子按图书凖地形览山河视水势以谓河所泛溢绵地数州其利与害可不熟计今乃欲捐置旧道创立新防弃已成而就难冀惮暂费而甘长劳夹大险絶地利使东土之民为鱼鼈食谓百姓何国家之事固有费而不可省劳而不获已者也天赞圣意圣与神谋诏以明年春作始脩塞乃命都水吏考事期审功用计徒庸程畚筑峙糇粮伐薪石异时治河皆户调揵民多贱鬻货产巧为逃匿上虑人习旧常而胥动以浮言也先期戒转运使明谕所部告之以材出于公秋毫无以烦民然后民得安堵矣物或阙供皆厚价和市材须徙运皆官给僦费唯是丁夫古必出于民者乃赋诸九路而以道里为之节适凡郡去河颇远者皆免其自行而听使输钱以僱更则衆虽费可不至于甚病而役虽劳可不至于甚疲矣材既告备矣工既告聚矣明年立号元丰天子遣官以牲玉祭于河而以闰正月丙戍首事方河盛决时广六百歩既更冬春益侈于两涘之间遂踰千歩始于东西签为隄以障水又于旁侧开为河以脱水疏渠为鸡距以酾水横木为锯牙以约水然后河稍就道而人得奏功矣既左右隄疆而下方益矣初仞河深得一丈八尺白水深至百一十尺奔流悍甚薪且不属士吏失色主者多病置闻请调急夫尽彻诸埽之储以佐其乏天子不得已为调于旁近郡俾得蠲来嵗春夫以纾民又以广固壮城卒数千人往奔命悉发近埽积贮又斥所蓄荐食藁数十万以赴之诏切责塞河吏于是人益竭作吏亦毕力俯瞰回渊重緷九埽而夹下之四月丙寅河槽合水势颇却而埽下湫流尚驶隄若浮寓波上万衆环视莫知所为先是运使创立新意制为横埽之法以遏絶南流至是天子犹以为意屡出细札宣示方畧加精致诚潜为公祷祥应感发若有灵契五月甲戍朔新隄成河忽自定武还北流奏至羣臣入贺告𩔖郊庙劳飨官师遂大庆赐自督帅而下至于勤事小吏颁器币各有差第功为三品各以次增秩焉濮齐郓徐四州守臣以立隄救水城得不没皆赐玺加奖吏卒自下揵至竣事而归凡特支库钱者四初天子闵徒之遘疠者连遣太医十数軰往救治之以车载药而行春尚寒赐以襦袍天初暑给以台笠人悦致力用忘其劳于是又命籍其物故者厚以分䘏其家逃亡者听自出以贯编户乘急出夫者蠲春徭一嵗有半仁沾而恩洽矣自役兴至于隄合为日一百有九丁三万官健作者无虑十万人材以数计之为一千二百八十九万费钱米合三十万隄百一十有四里诏名埽曰灵平立庙曰灵津归功于神也方天子忧埽初合未固水道内讧上下惴恐俄有赤蛇游于埽上吏置蛇于盆祝而放之蛇亡而河塞天子闻而异之命褒神以显号而颁领于祠官曲加礼焉有诏臣洙作为庙碑以明着神贶臣洙窃迹汉唐而下河决常在曹衞之域而列圣以来泛澶渊为尤数虽时异患殊而成功则一然必旷嵗歴年穷力殚费而后仅有克济固未有洪流横溃经费移徙不踰二年一举而能塞者也何则孝武瓠子甚可患也考今所决适直其地而害乂逾于此焉然宣房之塞远逾三十年费累亿万计乃至于天子亲临沉玉从官咸使负薪作为歌诗深自郁悼其为艰久亦己甚矣视往揆今则知圣功莫大闳远古未有也呜唿河之为利害大矣功定事立夫岂易然哉主吏诚能揆明诏规永图不茍务裁费径役以日为功而使官无旷职卒无乏事缮治废隄常若水至庶几河定民安无决滥之患矣臣洙既奉诏为庙金石刻因得述明天子所以御灾捍患计深虑远独得于圣心而成是殊尤絶迹遂及治河曲折在官调度与夫大小献力内外协心概见其畧使后世有考焉臣洙谨拜手稽首而献文曰浑浑河源导自积石逆折而东久辄羡溢维古神禹行水地中顺其所适不为防墉降及战国濒齐赵魏陂障以流与水争地酾为之渠利用灌溉水无所由因数为败由汉迄今千三百嵗出地而行患乂滋大明明天子缵尧禹服恩均蛮貊泽润草木丁巳孟秋淫雨漏河河徙而南千里涛波天子曰咨水实儆予勤民之力其得已乎申命郡司鸠材庀工上志先定庶言则同人乐输费吏罔遗力圣诚感通河即顺塞鉅野既潴淮泗既道川无狂澜民得烝罩东土其人徐方复宁芒芒原隰既夷且平水所渐地更为沃野人恣田牧施及牛马三宁士女相与歌唿微我圣功人其为鱼四郡守臣舞蹈上章微我圣功城其为隍帝釐山川鱼兽咸若万方归之如水赴壑凡厥士吏迨及庶民其谨䕶视烝徒孔勤维是汤河作固京室在庭靡思圣独前识九𩔖攸叙六府允脩丕冒日出覃被海陬归㑹尔神落此新庙春秋承祀以祈灵保臣洙作颂本原休功刻是乐石摅之无穷畿辅通志卷一百六畿辅通志钦定四库全书畿辅通志卷一百七碑元大学士窦公神道碑王磐至正十七年秋七月十有二日昭文馆大学士正议大夫窦公以疾薨于京师讣闻上深悼惜赙恤其家甚厚皇太子送楮币二千缗以供葬事以是年十一月庚戌日葬于广平府肥乡县兴教乡之先茔皇太子令㫖命翰林学士王磐定撰碑文磐谨按行状公讳杰字汉卿世为广平府肥乡县人其先出汉大司空融世代绵逺无谱牒可徴不能纪其世次逺近曽祖亨值金正隆间料民为兵以丁力富强被选为签军之家乡人遂以签军目之祖荣父思隐德不耀公幼好学善读儒书叔祖旺为郡功曹掾充执事权家门荣润亦欲使公改业公曰趋近利而弃逺图非计也不若仍旧卒不改年二十值国朝兵南下亲属亡没家业荡尽惟余一身暮夜潜出收亲属之可识者埋瘗讫即南走渡河依母党吴氏居三年有清流河医者王氏妻以其女且授公以方脉之术公由是生理赡足平昔义理之学得所养而日进及河南破又丧其家由陈走蔡由蔡渡淮至德安府孝感县令谢宪子者一见如故交遂馆于其家日相与讲明伊洛程张义理之学比之在北方时又益精切矣㑹朝命招收三教公应募北来遂得复归乡里更其旧名曰黙字子声乡人问学者接踵道誉益重是时上在潜邸闻其贤将召之使者持教令至恐公韬晦先使公之友人以私意徃见使者㣲服蹑其后公不得已乃出拜命有司即日赍遣就道既至入见上问以治道公首以三纲五常对遂大称㫖一日三召或至夜分不寝公又言帝玉之学贵正心诚意心既正则朝廷逺近莫敢不一于正矣因问今之明治道者为谁公以姚枢对即日遣使召之壬子冬上命公徃诣齐诺河拜见太后赐之貂帽貂裘靴袜称是既至太后问汝为何等人公以孔门弟子为对乃命之坐赐之酒食顾遇之礼甚厚时皇太子未冠上命公教之上将徃征大理以玉带钩赐公且曰此金内府物也汝老人被服为宜太子见我所赐物如见我矣公留数年请南还上命大名顺德两处各给第宅及土田婢仆嵗时衣服庚申嵗上登宝位首召公至上都问曰朕欲求一人如魏徴者可得否公对犯颜谏诤刚毅不挠许衡即其人也若识深虑逺有宰相才可大用者则万户史天泽即其人也不数日拜天泽为左丞相授公太子太傅公固辞曰东宫未正位号臣何敢先受师傅之名且臣才学空疎不称重望五辞乃得免改授翰林侍讲学士王文统拜平章政事上颇委注公奏文统乃机谋权诡之士不可大用一日当上前面斥之曰此人学术不正他日必为天下祸是嵗冬公以疾归家明年文统败上追忆公言尝谓侍臣曰朕访求贤士几三十年惟得窦汉卿李状元二人又曰如窦汉卿之心姚公茂之才合而为一始为完人遂遣使召公还京师益被信遇赐之宅第月给俸廪国有大政辄以咨访公又奏言三代之有天下所以风俗纯厚厯数常久者皆自设学养士所致方今宜建学立师博选贵族子弟教养之以立风化之本于是拜许衡为国子祭酒至元十一年迁嘉议大夫职如故公年老不视事家居养疾上数遣使候门以珍玩枕杖名果异味赐之东宫礼仪又有加焉十七年又迁昭文馆大学士正议大夫竟不起享年八十有五公前娶两王氏皆早卒再娶夫人贾氏出曹南大家慈惠贤淑治家有法次室王氏荣氏子男一人曰履今为奉训大夫中书吏部郎中挺特有父风女三人长适中顺大夫淮西道宣慰副使刘执中次适金紫光禄大夫太保㕘领中书省事刘秉忠其季适承直郎大名路总管府判官刘珪铭曰纪元中统运属昌辰九重渊黙侧席幽人惟时窦公乐道安闲潜身丘壑混迹尘寰徴车召至入见金銮置之左右日接话言宫师严重馆学尊崇公心淡然无辱无荣政事臧否人才进退清问所及正言不讳如镜照形妍不昧我无偏私人无怨怼公之云亡圣意哀矜念公平生言无隐情指陈是非信而有徴勒铭丰碑百代流声史丞相神道碑王磐房杜受帷幄之寄而不亲汗马之劳耿贾着钟鼎之勲而弗践秉钧之任岂不以将相殊器而军国异宜非仁勇兼备而才德两全者未易当之也丞相史公弱冠从军年三十已大将自我太祖太宗睿宗宪宗四朝每有征伐之事未尝不在军中身经百战伟绩丰功不可胜纪逮上御极置之相府授以政柄即从容闲暇不动声色而纪纲法度粲然一新内立省部以杜絶政出多门斜封墨勅之权外设六道宣抚司以削夺郡县官吏世袭专擅之弊给百官俸禄使在官者有以自赡而得保清廉之节禁贿赂请託使官吏一心奉公而不敢为狥情枉法之私又奏罢诸色占役五十余万戸均其赋税以苏民力天下欣然咸有太平之望非所谓仁勇兼备而才德两全者能如是乎公讳天泽大兴路永清人曾大父成珪隐德不耀父秉直是为尚书府君生三子公其季也金大安癸酉嵗国兵南下尚书府君谒太师穆唿哩于军门明年从攻北京下之太师以府君为刑部尚书镇守其地公以府君子授五路万户中统元年今上登极首召公公奏疏以面对上嘉纳之是嵗秋诏公兼江淮经畧使二年春北征还以公为中书右丞相至元改元加光禄大夫右丞相如故六年春上将有事于襄阳诏公与驸马唿喇珠徃行至郢州公病不能进还襄阳时上闻亟遣近侍赍葡萄酒赐公且谕之曰卿自吾祖父以来躬擐甲胄跋履山川宣勤劳者多矣勿以小疾阻行为忧且北归善自调䕶公归家上遣太医驰徃诊视仍赐药物公饵毕附奏曰臣死不足惜但愿天兵渡江慎毋杀掳是日薨春秋七十有四时至元十二年二月七日也讣闻上为震悼遣近臣致赙赠太尉谥曰忠武以三月庚寅葬城西原特㫖命臣磐制墓隧碑文公以元勲硕德位兼将相为邦家之柱石宗社之蓍龟望重四朝恩隆百辟其容貌循循和易未尝有一骄矜之色视富贵功名欿然退避此其藴借岂寻常浅量所能窥伺哉初公乞致仕上谕曰卿奕世忠勤有功于国不允国朝之制州府司县各置监官谓之达噜噶齐府州官徃徃不能下惟公真定一路事不乖戾而民以宁兵火之余北地民穷徃徃䝉古贾人借贷周嵗辄出倍息稍积则鬻妻卖子不能偿谓之羔羊债公题奏令民负债出息至倍则止上俞允之初公至归德遇䝉古驱俘获将杀之内一俘公问为何人曰我金人李正臣也公出金赎署万户㕘谋河南王显之来谒公一见留置门下署万户㕘议由是真定治效髙于他郡两人之力为多公生平喜资治通鑑每公务之暇即读虽逺适亦以数册自随每举一事輙能推究始终折衷是非虽老师宿儒有不及者公夫人石氏李氏纳哈塔氏皆先公卒子男八人曰格荣禄大夫湖广行中书省平章政事曰樟真定顺天两路新军万户曰棣嘉议大夫卫辉路总管曰杠资德大夫湖广行中书省右丞曰杞嘉议大夫淮东道肃政亷访曰梓奉议大夫澧州路同知曰楷奉训大夫南阳州同知曰彬资德大夫中书左丞女七人男孙十六女孙十三铭曰维开府公沉毅龎鸿挺然异禀间气所钟累朝尚武公在戎旅把握韬钤指麾貔虎一旦崇文正笏垂绅从容廊庙百度维新省部既立事权归一监司出临专擅自息禄足代耕吏保公清包苴不行狱无欹倾谟协宸意事合羣情黔黎忭舞思见太平公属櫜鞬十常八九其在钧衡蹔而非久又复不专同堂合议嗜好竒偏世治时清尚可无公险巇震惊非公孰宁公今云亡孰佐时康宸衷简在百世难忘丰碑堂堂松栢生光有不知者视此铭章蔡国公神道碑王磐唐朝启运褒鄂分封汉室开基韩彭裂土盖收揽英雄兼总知勇者古先圣王所以因天下之力以取天下之大权也太祖圣武皇帝诞膺景命肇造皇图德隆三代地过汉唐揆夫鹰扬虎视之臣陷阵摧锋之将其数之多固有不可胜数者矣至于勲髙当世望重五朝智勇兼全身名俱显而又耆夀康强哀荣终始者其惟蔡国张公乎公讳柔字德刚涿州定兴县河内里人曾祖讳凑祖讳辛考讳福寛俱以农为业隐德不耀公少倜傥不羁读书畧通大义工骑射尚气节喜游侠金贞祐间河朔扰攘土㓂蜂起公聚宗族数千家辟西山东流埚选壮团结队伍以自卫䕶逺近惮之皆莫敢犯以功授定兴令累迁青州防御使中都路经畧使苗道闰表其材加毅昭大将军遥领永定军节度使兼雄州管内观察使权元帅右都监行元帅府事兴定初道闰为其副贾瑀所害瑀不自安遣使者以好辞告公曰吾得除道闰以君正直不以兵力党恶人故也公怒叱使者还白瑀曰汝贼吾所讨不即送死乃敢以此言相戏耶遂檄召道闰部曲㑹易水军市川告以复雠之意衆因罗拜推公为长事闻迁骠骑卫上将军中都留守兼知大兴府事本路经畧使行元帅府事时年二十九方㑹兵讨瑀而国朝兵南下入自紫荆口公帅所部逆战于狼牙岭马跌被执见主帅立而不跪左右强之公顾曰吾亦帅也有死而已植立自若敌帅壮而释之未几复旧职质二亲于燕俾公招集故部曲公乃为教令告谕旁郡遂下雄易安保诸州贾瑀据孔山拒命自若公率兵攻之两月不克砦无井泉汲于山下乃断其汲路衆多渴死瑀窃出降公语之曰吾素不杀降然汝罪不可贷也乃杀之取其心以祭道闰嵗戊寅徙治满城明年二月取完州州倅甄全慷慨就戮公义释之陞为守仍命以部曲自随祁阳曲阳二帅闻之来降真定武仙遣藁城令刘成率衆来侵公生获之释缚还由是闻者莫不畏慕深冀以北相率而自归者三十余城辟地千里朝廷加公荣禄大夫河北东西等路都元帅所部将士迁授有差公因署官吏定立教条劝民修治耒耜树艺桑麻民始免饥寒之忧而知有生之乐丁亥春以满城狭隘徙治保州保累经兵燹焚荡殆尽公鸠工庀材剷除荆棘营立官府仓库庙学市井闾阎不二三年间遂熙熙然有太平州府气象太宗英文皇帝即位从征河南攻汴梁围睢阳破汝南拔徐邳咸立嶲功为上所知居二嵗召赴行在赐佩金虎符陞为万户国朝之初人臣名为万户为最重汉人膺此任者才一二而已爵命之日宠赉甚厚明年大举伐宋每临战阵公常先登所向克捷上常对衆嘉叹适河南诸道兵未有所𨽻乃悉付公总之丙申嵗析天下为十道沿金旧制画界保之属城多为邻道所分割閲数嵗有诏特还之升州为府赐名曰顺天及赐公牧马百疋仍赐上所乗名马二疋自汴京不守河防废弛河放而南流南连涡涣东际淮海浩渺无涯宋人恃舟楫之利颇相侵轶朝廷以公节制诸路军马镇守其地公相地形据要冲当三河之口即杞县故治筑为连城分布战卒自是河南遂安甲寅嵗诏公移镇亳州亳去杞又数百里宋人益惴恐莫敢北向而渔乙卯嵗冬赐黄金五十两白金五百两翎根甲一袭己未嵗秋扈从渡江领䝉古汉军城白鹿矶遣将畧地南至潭州洪都庚申春班师中统二年公以老乞致仕诏允所请封安肃公以男𢎞畧袭其职至元三年冬十二月加授荣禄大夫判行工部事监大都之役四年春正月进封蔡国公五年夏六月二十五日以疾薨于京师之私第享年七十有九公气貌雄毅御军严整号令所及将士凛然如懐氷霜然施恩信厚赏罚公明旌麾所指士争前死敌莫敢反顾故所向有功前无坚阵初公之驻满城也楼橹未备麾下才数百人恒山公武仙以骑兵五百步卒万余来攻公使老弱妇女守城率壮士出战逗留数日忽遣人扬言救兵至自西山砦扬尘鼓譟其后仙军惊溃追击之僵尸数十里军市川牛显髙阳公张甫河间公仲格共合兵数万来攻公登城拒战为流矢所中敌大唿曰射中张某矣公不为动开门出战甫等皆败走保定王子昌兇狡苦战阻水为固常为寇患公潜率鋭卒出其不意生擒之以归贾瑀既死其党郭有收者依山自保屡遣人招之不从公一日过其壁门立马唿之收请退师而语公麾衆使却释甲直前与收把臂相语收感激即撤备出降临境帅布萨漳格者素与公不相得既而为麾下所杀公闻之曰彼虽有过然乃长上也奈何擅杀之卒诘其主名斩首以狥其义概𩔖如此尝语衆曰吾战争二十余年杀人多矣死者宁无寃滥自今非对垒不复杀人汝曹记吾言自是卒践其言或遇他将欲有所杀者亦曲为劝谕务全活之降人亲属散落他所则百方购求必得而后已或有求于我亦未尝不与也尝释家中驱口数千出为良民张甫牛显伊喇仲格皆与公雠敌既没其妻子流离无所託公求得之皆厚加存恤军兴以来贫人或有所假贷势家出子钱要利如羊生羔嵗輙倍之徃徃卖田宅鬻妻子不能偿公与真定史侯奏乞民间子钱至倍而止不得展转滋孕朝廷从之遂立为定制性喜賔客闲暇輙延引士大夫与之言笑谈论终日不倦嵗时赡给或随其器能任使之汴京下宝货山积公一无所顾而首取金朝实録并秘府图书又访求乡曲耆德得户部尚书髙公䕫都转运使李公特立等十余家载之以归其英鑑伟识度越侪辈逺矣公夫人四李氏靖氏毛氏马氏男十二人福夀𢎞基明山松山𢎞道皆蚤卒𢎞畧嗣公职夫人马氏之子也𢎞彦𢎞规𢎞范𢎞正𢎞庆𢎞毅皆登显秩女十人皆配令族至元十年春𢎞畧请于朝得谥曰武康仍降㫖翰林院定撰碑石文字臣磐当笔谨按行状叙其行实而繋以铭铭曰干坤凝沍氷霜辰蛟虬泥蟠欝不伸潜阳升腾水波援鬐鬛轩舞生风云桓桓蔡公资禀异知勇兼全负英气由来天意不虚生圣运昌期适相契被囚不屈紫荆山敌将义释嘉严颜九重新恩复旧职旌斾还临燕赵间抑强扶弱诛贪戾三十余城承节制渐销兵甲事农桑城郭熙熙太平治既平河朔逾河防攻睢破蔡俘汴梁河南已定指吴楚渡淮浮汉凌大江破邑拔城知几处斩将搴旗宁复数收功百战未足多戒杀活人深可慕公之隂德如山丘哀荣终始封公侯铭诗彪炳镌珠球子孙世袭传千秋唐帝庙碑郝经道本于皇成于帝降于王终于伯歴数之运㑹帝王之统纪在焉孔子赞易自伏羲而上黄帝以下不论曰黄帝尧舜垂衣裳而天下化盖取诸干坤言生民之道至尧而俊大备始并干坤而为三则尧为皇之终及其定书断自尧典髙辛以上不论则尧为帝之首于是帝尧上兼皇帝下冠王伯独出乎震而其巍巍如天也故扬雄谓法始乎伏羲而成乎尧匪伏匪尧礼义悄悄盖三皇以来少昊颛顼非不神圣而尧之在位相舜者二十有八载以圣相圣久于其道天下化成治歴象以成天平水土以成地教人伦以成人赏均刑法以成典去凶庸善以成政然后以天下授舜以德为位公天下之端自是始而命之以中以传心法以道为统立民之极亦自是始故为帝者之宗一降而王又降而伯而后德衰故德莫盛于帝帝莫盛于尧宜乎配天而食也自三代以来载在祀典世封其后以崇明祀后世帝王其德弗逮于王有愧于伯而兼皇帝之号徃徃崇饰淫祀以为大祀而帝之祀阙然不举汉氏或以为帝尧之苗裔而庙不及焉则亦忘其祖矣唐髙祖以内禅法尧号为神尧称其代曰唐而亦未尝享于帝立庙乃推臯陶老子为帝以本所出则亦虚其号矣于是唐尧之祀忽诸德之不逮而神乏祖矣近世唯平阳故帝都有庙存焉中山之永平帝之所生故有庙焉而今则弗存按地志伊祁山尧母所居葬于庆都曰庆都陵又曰望都山望都尧母之名也故以名山今永平之西水出伊祁口越蒲隂为祁水而州曰祁永平之南有故城曰尧有庙有碑言尧生于此其东有县曰庆都而西有县曰唐有碑言尧初封唐县其故国也有水出于常山之西北曰唐东合于祁以是徴之盖尧生于此始受封焉其母殂落葬之于此及其为帝则都平阳国家不以为命禩帝王不躬亲致享国人与逺迩遗民不忘其德歴数千百年有能各即所居庙而享之则其德在人之深者可见也顺德路属县唐山之巅亦有庙焉嵗久頽毁今郡牧葺理更新请碑其事故援李唐张谓虞帝庙例题曰唐帝庙而不名且赞帝德而为之诗庶几居人识𢋫载之遗音知为唐尧氏之民焉其诗曰唐山苍苍唐水汤汤帝德是昌纂于有皇唐哉皇哉帝道光哉乃圣乃神莫不具来相于有虞股肱良哉谟明弼谐庶事康哉于戏前王其能忘哉载剪茅茨载筑土阶尊酒簋贰曰蒸尝哉享于有诚曰馨香哉曰雨曰旸帝德惟常哉民无殃哉神鉴无方哉大兴府学孔子庙碑马祖常昔我太祖皇帝受命造邦金人逊于汴太祖即以全燕开大藩府制临中夏维时已有定都之志矣故太宗皇帝首诏国子通华言乃俾贵臣子弟十八人先入就学城新刳于兵学官摄于老氏之徒迨世祖皇帝教命下始正儒师复学官庙事孔子归壖垣四侵地勒石具文作新士子至元二十四年既城今都立国子学位于国左又因故庙为京学京师杂五方俗尹治日不给庙之墙屋弊坏将压以毁讲习之堂粗完泰定三年今大尹曹侯上视庙貌祠位皆不如制割稍入为寮宷倡然后大家富人合赀以聚财施施于于咸乐相成建两庑五十有二楹缔构涂饰工良物办象从祀诸贤百有五人妥灵惟肖威仪有容又恳请于朝得廪饩弟子员百人受学于师复其身不劳以事于是天下首善之教兴焉庙肇自唐咸通中至辽金燕为都邑故尝用天子学制选举升造与南国角立亦一时之盛也太宗皇帝当云雷经纶之世圣训谆切以德赏喻父师以槚楚惩子弟饥焉粟肉渴焉酒醴力焉仆役恩义甚备其养贤劝善之诚固已髙出于百王之上矣世祖皇帝立极作则人文昭明登用儒臣躬亲讲学故当时勲贤之裔以及宿卫之臣罔不以揖让爼豆之为懿颛䝉昬庸之为耻也而三代国学党序遂庠家塾之等秩然罗列于上下才学经术用世之士踵武而出暨仁宗皇帝賔兴大比四方举进士凡登贤书䇿名礼部者京师屡倍于外郡非列圣仁涵义揉百年之礼乐文物推而致之欤燕自虞夏为武卫之服召公之化尚矣昭王筑台以徕贤士邹衍乐毅剧辛至有称于世韩婴以诗易为一家师孔颖达博综五经卓然庶几醇儒今多士游歌在庭枢衣在庙将见鲁邹之美矣若婴颖达宜所不道矧衍毅辛之徒哉夫儒者之学诗书六艺之文以至施天下之道无有二也后世教不明家异人殊各溺于所习以相诋訾由上之教无以一之嗟夫古者小学大学之师弟子之传皆本于道德仁义之实者于诗书六艺之文非有教有授则不敢以传也传焉而厖杂不经则上有刑也是故风淳而气同由上之教有以一之也而王国多士逢文明之㑹肄业有学学有师春秋祀其先圣先师者又有庙有位入有食以处出有贵于衆所以报称列圣教化之德而应贤侯承宣之志者必冠而起矣提举学事崔居中教授贾良弼正张祯禄司视以状请曰庙之事成前尹马思忽实能始之今尹曹伟实能终之经歴王孝祖薛让警巡监院乌徳美使李权且能考工于下余既为言正兖郕沂邹四公配食东乡位其来请遂为铭诗不辞诗曰皇元有赫奄受大国于月之于日之域京邑翼翼莫不来极予诞敷文德新都有嵯辟雍峩峩弁之瑳济尔象牺鍧尔弦歌新宫则那旧庙如之何皇帝在御百度咸若海输维柟河浮厥柏是寻是斵虞庠岳岳式光我上国元圣仪仪元紞龙衣衎我先师既右享之采芹于池荐此明牺用介我蕃釐蕃釐伊何彼美多士克明克类克谅厥事以登膴仕以媚于天子有铿华钟路鼓逢逢言燕于公有翼有颙多士既同天府是庸维曹侯之功曹侯誾誾廼承廼宣御剧廼专虞庠连连王氏安安祗国维贤天子万年国子学先圣庙碑程鉅夫皇庆二年春皇帝若曰我元膺百圣之统建万民之极诞受厥命作之君师世祖混一区宇亟修文教成宗建学庙武宗追尊孔子所以崇化育材也朕纂丕图监前人成宪期底于治可树碑于庙诃臣文之臣鉅夫拜手稽首奉诏言曰臣闻邃古之初惟民生厚风气渐靡圣人忧之越有庠序学校之制天下之治胥此出焉中统二年以儒臣许衡为国子祭酒选朝臣子弟充弟子员至元四年作都城画地宫城之东为庙学基廿四年备置监学官元贞元年诏立先圣庙久未集大德三年春丞相臣哈喇哈逊达尔罕大惧无以祗德意乃身任之饬五材鸠衆工责成工部郎中臣贾驯心计指授晨夕匪懈工师用劝十年秋庙成谋树国子学御史台臣复以为请制可至大元年冬学成庙度地顷之半殿四阿崇尺六十有五广倍之深视崇之尺加十焉配享有位从祀有列重门修廊斋庐庖库为楹四百七十有八学在庙西地逊于庙者十之二中国子监东西六馆自堂徂门环列鳞比通教养之区为间百六十有七制加孔子大成之号祀以太牢赞释奠雅乐江南复户四十𨽻之春秋二祀先期必命大臣摄事皇帝御极陞先儒周敦颐程颢程颐司马光张载邵雍朱熹张栻吕祖谦许衡从祀置弟子员三百进庶民子弟之俊秀相观而善业精行成者嵗举从政又诏天下三嵗一大比兴贤能于是崇宇陞陛陈器服冕圣师巍然如在其上教有业息有居亲师乐友诸生各安其学咸曰大哉天子之仁至哉相臣之贤工曹之勤其知政治之本原矣臣窃谓天地至神非风雨霜露罔成其功斯道至大非圣君贤相罔致其化人性至善非诗书礼乐罔就其器列圣相承谓天下可以武定不可以武治所以尊夫子建辟雍复科举诚欲人人被服儒行为天下国家用耳然则黎民于变时雍顾不在兹乎于戏隆哉臣鉅夫谨拜手稽首而献颂曰皇元受命诞惟作京以抚万邦既讫武功载修文教登其俊良于穆宣圣垂范罔极首尊而彰曰尔胄子弗典于学曷风四方学以聚之廪之饩之日就月将大德嗣服廼建孔庙廼经辟雍考制程材审时相宜遹成厥功辟雍洋洋冕服皇皇羣士景从圣道既明涣号既加我皇御天执道之中轨物牖民翼翼干干帝学益𢎞庶政惟和我化用宣跻祀儒师賔兴羣材丕绍厥先相古盛时訏谟逺猷罔不由贤天钖皇祖神圣文武以有万国威何不加令何不行何求不获惟学是务惟材是育下民允廸越厥左右咸有一德以厪乃辟惟帝时宪惟臣克念济济茂硕礼明乐备永作神主播颂无斁真定路宣圣庙碑富珠哩翀初镇州置真定路以中山冀晋赵深蠡府一州五土地人民奉我睿宗仁圣景襄皇帝显懿庄圣皇后汤沐首务立学养士当是时也世祖圣德神功文武皇帝渊潜朔庭闻镇之学缓未即叙龙集丁未勅有司勿怠其事于是以金粟冈庙址崇殿庑辟黉舎太原元好问有记越十有四年庚申世皇即祚都燕统一八表置宪肃郡府镇宪为诸道之冠庠序阙畧必宪人府人胥议兴治至元暨今虽屡加葺犹有未备至顺辛未宪暨府议倡集楮币三万市物佣工募役自殿之庑自庑之门新其屋楹三十有二栋宇轩楯拱挟环合左右翔峙作杏坛于殿之北神厨于庙之东自庙徂学门垣梐枑循序森立瓦墁缔筑坚丽于旧先是府尹马思忽己基未搆而去政人迁易者十余年尹张勐台倅和则平治中和允升继至宪使托欢提其纲賔佐韩复理其目始克有济其年夏告成壬申春府遣吏李明善介徴士赡思状来请志其续翀尝贰宪燕南义不容让稽宋蔡京迁学陆佃记畧曰真定虽塞北有江南之胜江南豪杰特起如临川王公与孟轲相上下真定初未有闻噫是何言之怪也真定者冀州东垣尧旧封也昔唐尧以帝喾子侯恒山之唐自唐侯即天子位徙山之西号陶唐氏太行东西境数千里皆帝之圻真定固神明之宅也孔子经法于易则遡伏羲以本无言书则始唐虞以道政事诗则采殷周以正性情春秋则黜五霸以严名分礼乐升降以鑑洼窿天人之道至矣廼曰唯天为大唯尧则之唐韩愈谓尧以道传舜禹汤文武周公孔子孟轲盖孔氏立教如帝典㣲言如三谟帝尧孔子位不同而同圣王安石背道迷经䝉君误国京佃倾党滋炽世益大坏河南程氏兄弟承先圣之绪捄之终赖其言道不坠地建安朱氏师则两程裒辑遗言贯通折衷以悟百世先正许文正公见其书神感明㑹相我世皇同符尧舜世道人心翕然大正洙泗渊源日月昭朗今神圣继兴世日趋治镇股肱郡也帝尧之思在焉朝廷之化先焉崇祀先圣所以教也镇事知所乡徃下学上达尊经慎艺何德不进何业不修何邪不鑑何古不及宪牧之辅治教缙绅之报君父于是乎在廼赋诗以慰镇人士曰太行之山滹池之水孰古与美陶唐之里滹池之浒太行之所孰今与伍皇祖之土恒山嶙嶙滹水沄沄昊天生民思尧之仁滹水汤汤恒山苍苍帝尧相望于赫世皇始镇之府时未忘武维士与女泽沐时雨龙德出潜万方既瞻春熙秋严自北而南皇风斯角时雍于变视彼侯甸恒镇之先大殿周庑先圣之宁久未今覩谁敢予侮有庙有庭有户有扄肃肃其凝昭昭其灵新是镇学式对恒岳惟士也确顺我先觉求门于墙求室于堂伊洛考亭使我不盲惟圣之元惟王之素圜冠方屦天地之度侃侃誾誾夭夭申申如目之眴如躬之亲既俨既翼临汝明德以賔皇国方州是则镇人聚喜归功宪纪宪人曰止其谁敢尔颙望神京稽首奉扬配天无疆天子之光赵国董清献公神道碑欧阳𤣥至正四年冬十二月甲子皇帝有勅赐中书右丞董守简父赵国清献公士珍神道碑命翰林学士欧阳𤣥为文臣𤣥钦惟世祖皇帝经营四方之初于时藁城董氏兄弟以忠孝之门被眷顾之厚太传忠献公文炳总国禁旅出奋爪牙入为股肱实兼将相之器太师正献公文忠掌国符信入託心膂出司耳目实预帷幄之谋退而家居皆能崇诗书之风励清白之操以贻子孙故董氏身教之正家法之严在汉人中为第一其子践扬台阁为时名臣接武不絶当世文臣操笔以发其潜光者大编巨帙开卷有之臣𤣥按清献公讳士珍字周卿正献公之子也正献公行第八世祖视犹家人常以其行唿之清献公行亦第八世祖命侍裕宗东宫裕宗知之亦唿以行而不名特加一小字以别其父焉清献资表峻洁衆中颀然寡言罕笑风度凝重幼从许文正公学淹贯经史通国言善骑乗精射艺而能不衒所长与人交终日恭敬听其论议烦简皆当裕宗尝解御衣赐公命公恒服公不敢䙝俟侍大燕则服之职典官膳每进膳尝以公捧之帝虽喜愠不时见公至必为改容世皇晚命东宫裁决庶政至元十九年以公㕘议枢宻院事莅政末几听军户康氏子死狱烛㣲若神老吏咸服其明断二十三年进同知上都留守司事公临事敬慎而以寛厚行之府中号公长者时僧格立尚书省崇任苛暴专以钱谷羡余罔上希赏公出典仓庾出纳均平不事掊克世祖一日诏公诘之对曰臣收粟不以髙概多取于民出粟不以低概少与于军臣不为欺羡余何从而出上大感悟遂罢赏令二十八年选为山东东西道肃政亷访使下车风采振厉部内贪墨屏迹成宗登极召为兵部尚书大德元年省臣议欲出公为佥书河南江北行省事未奏太后有闻亟遣中使传㫖中书曰董士珍青宫旧臣屡闻裕宗称其忠厚其人宜寘近辅何为补外因留拜吏部尚书于是铨曹称允五年进拜江浙行省㕘知政事将之官赐钞万五千缗使之治装以旌其亷浙俗豪奢请谒无禁公趋向俭素务以清静镇定七年召拜中书㕘知政事与右丞相达罕右丞尚文等同心佐理机务大治蔼然有中统至治之风焉㑹河东地震民多死伤命公徃赈䘏之公躬自存问大发属郡藏粟以继之食还朝大见奖异八年出为行省左丞疾作不赴退居藁城之九门改陜西行御史台中丞力辞武宗继立召移江南行御史台中丞亦不就稍闻挟书行田自乐畎畆有超然世外之趣仁宗初立用故事起诸老成㑹议大夫强公起应诏俄拜河南江北行省左丞适淮东盐法积弊特诏公徃治之皇庆二年汉人中执法员阙仁宗与台臣谋其人既而曰方今无以踰董士珍者驿召公还比入见趋台台中有所按劾或不得㫖至三覆奏必俞允乃退仁宗天表英毅侍臣见公执奏不己相顾动色公屹然不囘上辄叹曰董中丞直人也尝一日论事榻前不合㫖意进曰臣等死生至㣲国家政事得失至重臣若顾其至㣲而使君有过举国有阙政生何面目立人朝乎中书以四方灾异欲遣使者巡行郡国公曰此时急务选贤能任守令刑省歛薄其民自安沴自息使者巡行郡国徒増扰耳事遂寝省台议禁围猎坐中有欲置犯者于极刑公曰杀其麋鹿者如杀人之罪可乎倡论者犹未巳公复言曰刑名各有攸司法当付刑部议耳其语遂塞公在言路直言不讳然未尝好名卖直惟恃至诚可以感动奏稿毎自焚之为他官则务持大体不问不言居中书日天子下议发兵讨西南夷台臣力谏不纳公偶侍左右承顾问从容进曰台臣言是上意自解立朝四十余年絶迹势途公余却扫人事获造其賔次者如登李膺之门性嗜学好善言动可法羣从中每严惮之延祐元年夏四月扈驾上京秋七月二十日将还而薨年五十九家贫几不能葬上闻而悼之赐钞二万五千缗给驿马送其柩南还以八月某日葬于真定之祖茔公之初薨大司农张晏状其行既葬翰林学士元明善铭其墓故凡董之家世阀閲书之已详然公之勲业其在中书则当大德承平之世其在宪台则当皇庆更化之日朝廷休明俊乂在列生平学术得诸父命师训所谓尊主庇民者靡不推行于其间盖有不可一二而枚数者且董氏父子兄弟前则正献以忠献为之兄后则清献以正献为之父求其立事建功伟然而自视于父兄盛名之列可谓难矣然各守其志并称于时呜唿休哉曾祖昕赠光禄大夫司徒追封赵国公谥宣懿祖俊龙虎卫上将军右副元帅知中山府与金兵战没于阵赠上柱国追封赵国公谥忠烈考初赠光禄大夫大司徒夀国公谥忠贞后追赠上柱国追封赵国公改谥正献母颜氏初追封夀国夫人后追封赵国夫人公娶柴氏先公七年卒追封赵国夫人公以是年八月十三日归葬于藁城之九门因系之以铭曰惟玉斯贞惟金斯精济之氷清猗公德成世曰令人国曰宝臣袭休祖考遗安子孙明戴天日幽归壤泉两不一憾晖乎万年忠武王公神道碑欧阳𤣥裕宗文惠明孝皇帝居东宫博访英贤以备宫僚左右元良文学行义皆天下之选其在卫官府推徳望兼隆忠勤素着者惟公为首称公讳庆端字正甫姓王氏世为真定藁城人显考金吾卫上将军右副都元帅勲德具见神道碑铭公早孤能自树立诸兄已袭世爵公被府檄司筦库非所乐也寻署水军提领北方有警诏宰相驰驿和林以督餽饷择水军长一人从行氷雪万里行者惮之公怿然请徃中统三年败齐冦于老鸧口以功拜千夫长佩金符至元八年城大都数为霖雨所堕或议辇石运甓为固公言不宜劳民兴役遂献苇城之䇿所省鉅万计议加迁赏辞焉诏嘉亷让赐白金六镒王师渡江之嵗淮安未下师驻新城遣将分戍请公为之副城中士卒不满数百老疾居半宋人闻之载攻具为必取之计衆寡不敌主将死难敌燬门将入公树栅以御之抚剑誓衆士皆感激人百其勇先以弱卒列帜城上击铜为钲响震原野飏言援兵至躬率鋭卒踰栅御敌时公疔肿在臂自㧞佩刀刃毒里疮力战敌衆败衂淮水为赤继而涟河浮云羣盗蜂起公复击走之屡中流矢不䘏也以功加武节将军十四年扈从世祖北征凯旋拜右卫亲军副都指挥使十六年进侍卫军都指挥使肇建威武营都城之南先是卫兵至京师侨寓民间靡有定居公相近郊隙地起庐舍画井邑规为屯田俾安耕凿为閲武之堂曰整暇为蹶张之翼曰神锋为函矢之局曰犀利有仓以足军储有局以备医疾浚渠通漕以来商贾僦屋取直以佐军需公廨列肆偏裨部曲诸卫莫不取法军士嵗时上番其至如归迄今人赖其利十九年置詹事院以本职兼詹事丞威武使嵗入丰羡屯峙山积司民政者欲假粟数万以佐经费事达裕皇有㫖问公公曰兵民一也宁有彼此之间即日付之玉音劳公真宰相器也二十三年冬大㑹藩镇诸王公典禁卫一夕世祖遣近侍觇警夜者为公逻卒所邀近侍告以有㫖曰吾属知有王将军令孰知其他近侍还报赐御寒乌貂裘以旌之二十四年世祖诏伐东方以公宿将练兵特勅将所部以从是时年踰六十遇敌则披坚执鋭摧锋陷阵驻跸则环车为垒以备非常东敌既除大驾狩北边命公将卫兵而南公引臣子之义复从北征卒与大将俱还而料敌制胜参赞之力居多东宫自鹤驭上賔总率卫兵膺股肱心膂之託在汉将中唯公一人圣上御极之初诸王宗室毕㑹上都公外总诸部亲翊禁御内进言裕圣皇太后谓神器不可久虚宜促定大䇿以慰天下之望既而改东宫为隆福宫詹事院为徽政院行金吾卫上将军中书左丞行徽政副使兼龙福宫左都威卫使元贞改元进秩资德大夫大德二年加荣禄大夫平章政事签书枢宻院事仍兼徽政副使左都威卫使尝以疾在告皇太后亟遣医徃治公既引年谢事寝疾于牀上遣中使谕㫖王指挥笃实人也宣力既久家无余财其钖宝钞三万缗为药饵之资俟其良愈别降恩㫖公竟不起易箦之际戒其子桓曰子荷国恩忝列台司年登八秩宜无所憾苐恨不获効死边陲汝当勉输忠力无忝尔祖言终而逝实八年十二月二十六日也公平生事上忠莅官敬总戎有律而以仁信将之出入行阵与同甘苦威武之建也请于东宫俾医一人主药士卒有疾如子弟更相谓曰吾属处乡闾守父兄不如是之至也或至物故则归骨于家北伐之卒长偶遗一骼严加督责必获而后已宋亡有葭莩之属以事拘京城久不获免公济以衣食奏请归之其广圣仁类此至元末姦臣未即天诛人皆侧目公介然未尝阿意取容特以丹诚卫社稷结累圣之知尚方玉杖宝箑珠衣玉带赏赉优渥诸将莫与为比公素纯俭虽位使相自奉泊如也所居仅庇寒暑服御不事华饰至于延賔礼士赒济困乏资给宗族婚葬则弗计家之有无其立朝行己大节虽服儒服饱经训者有不逮焉呜唿贤哉以九年正月十有四日举公之柩大葬藁城先茔之左持枢宻院判官张浃所书行状碣文以识幽隧乃为叙而铭之铭曰太茂维岳储精降神笃生王公智勇迈伦御冦淮壖国尔忘身翊卫天戈载䇿殊勲肃事诸闱威武有屯将令申严廪粟阜殷金革之威实济以仁运赞重光聿効忠勤克壮其猷尊主庇民藁城之阡马鬛有坟勒贝珉以诔德谅无愧于斯文大尹宋公功德碑铭吕㢲鉅鹿古有漳河源发紫古二山经邯郸达广平曲州迤逦而北至鉅鹿县东北与葫芦河相合逮夏越秋继以霖雨波涛驾轶浩浩而来鉅鹿北有村曰腊姑湾其河渠狭窄壅遏水遂从腊姑湾而南泛滥漫流数十余寨渰没民田不可胜概朝廷累差官相视便利疏瀹水势而所差之官干没利欲漫不省视故其害自若至正五年夏六月宋公来尹兹邑公正直方严谨慎乐易下车之日首以去邪革姦兴学息民为务故濵河之民俱以河害赴告公擕持告民聿相河势既毕戚然语衆曰民害若兹而不除岂上委任之意哉于是鸠集民夫疏通河势濬涤淤塞去其龃龉其流既通水势孔殷而河害悉除噫百年之害而一朝去之非仁者之用心能若是乎逮至正六年鉅鹿饥荒阙食之家十室八九饿殍相望而朝廷以常平鲜储和籴是县公星奔上司诉以民时阙食非敢遏籴上司不许其请公还亲诣各乡谕以上意民感公德俱以已食之粟应之其不支者公以所收俸粟百余石以充所籴之数公既割己之有以惠民其肯嗜苞苴以欺其天乎呜唿今之莅政为民之害者有之矣其肯除民之害乎语云虐政苦于蝗喻害民者也今之盗天之有者有之矣其肯割己之有乎语云劝民以自封喻盗天有者也夫亷者士之一善也然澹然无欲者实鲜故鉅鹿耆老韩克宜等感公功德状其事以请余廼编序其先后以为文仍系之以诗曰功加于民祀典所载我公之功百世而在救民饥寒曰父曰母拯溺亨屯卓闻前古民害既除击壤而歌民感公德其怀如何我公之德粟食布衣无以报德树石刻辞明重修开平忠武王庙碑王直正统十二年秋八月通州守臣李经言州城束南隅旧有庙以祀开平忠武王常遇春盖洪武三年奉勅建每嵗春秋守臣以少牢行礼庭下载在祀典今八十年矣修治不继日入于敝惧无以称朝廷崇德报功之意请缮完如法诏可命工部聚材鸠工撤而新之通州诸卫及所属州县各以丁夫给役且命总理通州诸务都指挥佥事陈信督之命既下文武吏士奉承惟谨材不征而集工不召而至作正殿翼以两厢前启三门旁立厨库𢎞丽广深有加于昔经始于九月己酉而以明年四月成惟王以忠信智勇佐太祖渡江削平东南郡县遂议北征车驾至汴申命大将军徐达而王为之副天声所临无思不服王先至通州禁侵暴务安辑人不知兵市不易肆皆爱戴如父母遂收燕都明年平河东入秦元之败卒复侵通州王还兵拒之州人免于茶毒其德王尤深既帅师破开平大俘获而还至柳河川以疾薨柩归过通州州人皆罢市迎哭既去而念之不衰饮食必祭上思王之功而知民之感慕如此此庙之所以作也昔汉桓侯张飞号万人敌尝拒魏将张郃于巴西大破郃军以安巴土巴人德之歴千余年庙食不废今王以雄才大畧佐太祖定天下功烈在朝廷利泽在生民生为上公没有显号而庙祀永久盖宜也王之庙在京师尤盛此特其别祠焉耳今天子又新而大之所以承先德而报王功超越百代可知矣乃为述其事而系以诗曰太祖龙兴四海从维王仗剑先来同所向无敌摧军锋通州亦在破竹中安集还定扬仁风闾阎歌舞靡怨恫旌旗他指甲马雄絶迹扫影烟尘空大星宵坠感帝衷钖以显号昭殊功庙食于此罔不恭圣皇继述栋宇隆神之在位俨仪容调和隂阳斡化工疵疠不作嵗屡丰春秋祀享无终穷大学士石公神道碑杨一清嘉靖丙戌予起废西征寻召还内阁获与熊峯石公同事明年丁亥公得谢致仕去又明年戊子而公亡闰十月二十二日也讣闻上辍视朝一日谕祭九坛赐谥文隐而葬事则戒有司治之公讳珤字邦彦姓石氏熊峯其别号也系出真定之藁城其为诸生时年未冠与其兄故太子少保户部尚书致仕东滹公邦秀俱有文学名常以其父宪使公之命来谒余以文为贽比予出分外宪越九年以公务入京时公已入翰林为检讨予友少师李文正公每谓予曰诸后进可託以柄斯文者其石氏季方乎自是予出入中外公未以辈行予视晚乃同官宻勿公少予十有二嵗予老度不能久留公负时望大政方属目焉孰意其遽止于斯呜唿惜哉公举成化丙午乡试丁未登进士被简为翰林庶吉士𢎞治已酉授检讨与修大明会典同考礼部会试辛酉充经筵展书官乙丑满九载迁修撰同修孝宗实録正德丙寅武宗初开经筵充讲官赐宴及银币寻迁南京翰林院侍读学士已已擢南京国子监祭酒庚午改北监南京吏部右侍郎乙亥改礼部丙子转左丁丑命兼翰林学士掌院事授庶吉士业庚辰主考会试又主武举事辛已擢礼部尚书仍兼学士掌詹事府事今上入嗣大统会吏部缺尚书廷议首以公名上报可是时辅臣有不悦公者託词以请命乃兼学士在内阁专管诰勅实夺之权也修武宗实録为副总裁官壬午遣祀阙里及东岳少昊陵既还朝复主癸未会试事甲申奉手勅兼文渊阁大学士入典机务乙酉武宗实録成赐宴礼部加太子太保武英殿大学士赐白金八十两衣四袭鞍马一具寻赐玉带蟒衣丙戌上常御平台召内阁四臣面谕各赐诗一章于公称许尤至进恭睿献皇帝实録加少保宴赐如前以灾异自劾祈免不允丁亥锦衣官有搆飞语诘辅臣者併中伤公遂逮羣下廷鞠之台谏皆白公无他予三上章为公等力辩之公不自白唯求去疏再上许之既入谢僦民车归私第自是闭门不出邑人稀识其面而人望益归重之公在国子以身率人教严而诸生莫敢犯时武宗无嗣上疏请于宗藩中择其亲且贤者育于宫中代行温凊蒸尝之礼其为翰长武宗始狩宣大疏请囘銮曰六师不备逺违法宫内无近亲之託外有事变之虞若銮舆一日未返则臣子之心一日不能安其后百官相率谏南巡者罪且不测公上疏救之辞尤切直其在吏部承羣小窃柄之余政以贿成官以意授士习靡然日趋于坏属考察京官诸凡清议有干者多见屏黜登贤汰冗不及究所施而迁去前后所上封事士林多传録其要语则劝上清心省事法尧舜之恭已无为用汉文之与民休息而已其愿上力行王道辨别忠邪中才皆可用之人不必求备平易有近民之实不必务竒治有端绪不必责效于旦夕之间事可包荒不必苛意于渊鱼之察人谓其救时之药石云其遣祀事竣便道归藁城以疾请老上优诏褒答吏部遣官促之台谏亦疏论公不宜许退上命抚臣亲诣其家以礼敦劝不得已力疾至京其在内阁有所论列多触忌讳上优容之再求退不允有勲戚怙势夺畿内民地万余顷诡言国初所赐嵗久失之今得焉以请既得㫖矣畿民大恐公言于上曰百姓为业且久一旦夺之恐生变上为停前命仍给之民居政府不轻发言遇事所难徐出一二语辄中节有不当意者愤激见辞色门人或诮其过直或歉于雅量久乃服之屡典文衡以平正简要取士力去浮夸险怪之説文体为之一变自为文亦称是诗歌冲澹沉着成一家言文正公曰邦彦诗词皆中规度而七言古诗尤超脱凡近衆所不及博极羣书而根于理性意会心契有已所独得之妙世有非考亭之学者公力诋之曰㣲考亭吾辈莫适为学非之亦何所见但好名耳性孝友东滹公没于家疏请归治丧葬不得比数年言及犹泣下抚其子如子姊氏适周姓者既卒子孤弱不能立公抚之于成待诸弟瓘珮瑱友爱备至石氏之先有长卿汉卿才卿者称长者号三石君髙祖永曾祖友智曾祖妣郑氏继邢氏祖麟中癸卯举人为山西临晋县教谕祖妣时氏继徐氏被旌为节妇考讳玉天顺甲申进士累官山西按察使妣赵氏考以上俱以公贵累赠光禄大夫柱国少保兼太子太保吏部尚书武英殿大学士妣俱累赠一品夫人配王氏先卒赠一品夫人继翟氏封一品夫人公生成化乙酉得年六十有四墓在邑西南徐村之新阡以卒之明年十二月四日襄事公姪东滹公之子中府都事经谓公墓上之石未有书请予书之乃按国子司业林君时所着事状附以平日所知闻者诠如左系以铭铭曰公也翟翟惟义之于衆狥利以趋覆谓我迂我性如石如矢斯棘彼习为容谓我过激我安我心我心平平其不在我我何歉焉彼容与激孰得孰失而要其终千古一息吁嗟乎熊峯永奠幽室宋州守杨公墓碑沈尧中尝读宋史忠义传自康保裔而下凡二百余人无所谓杨公棣者及考澶乗而始见之当建炎间公守开德他出金兵至其弟彭年以城降公归尽殪其守婴城自保金兵复大至与其弟俱死葬金沙山然而史不及书岂当时不以闻焉然而犹幸墓在故得入郡乗列宦祠春秋两祀之则公之忠着矣独计公尽殪所守金人且恨入骨顾乃瘗而藏之岂金人亦怜其忠耶嗟嗟张睢阳辈名垂天壤庙祀几徧海内而睢阳不闻有墓今公墓睪如且当孔庙东南有司过而式之卿大夫过而式之博士弟子员聚而式之闻风兴起不知其几且春秋两祀在孔庙东偏当时建庙若为公而设者此又适然之符也公之名不得纪于史而犹得志于乗不得闻于朝而犹得享于郡不得与康保裔等同列而卒胜于张睢阳辈之无墓者斯亦竒矣使其如弟之为金人以公为守汶汶之生孰若烈烈之死一时之茍禄孰若百世之血食故公名之不闻时所遗也非不幸也公墓之得存神所相也非幸也第仅仅一丘日渐侵蚀万一堙没将何以劝余故表而石之俾不朽云忠孝祠碑王世贞隆庆之戊辰冬余自副察起再游大名覩其疆邑土风淳美民竭其谷麦桑麻之利奉给县官退而治其余以共事家长上庶几乎能自足忠孝之愿而亡所事于诗书之力者居无何而郡太守郑君以祠故田侍中𢎞正及其子仆射布事请盖大名古魏州地而侍中父子尝为其州刺史节度诸军者也当肃代之季所谓魏州者一辱于安禄山再辱于田承嗣盖至于悦与绪而天子意不复有魏之山川人民而为魏之人者亦安于其故而不复知其上之不为田而为李矣侍中以军心之向踞其位而能一旦奉六州之籍归之天子请吏治赋天子始为之疑继为之大悦而魏之吏士始亦为之骇继而为之俛服恐后公率全师压赵境声王氏抗命之恶再铩其武卒还复治青郓罪获师道族其家公北掠赵之要领提衡其六州东悉复齐鲁十五州之地併其所治为州共二十有七咸手挈以报天子其有功于唐甚大而仇于赵及齐鲁人甚深用事者闇不晢于几乗赵之人请帅捐公帅之而又夺其纲纪之仆俾阖门就屠戮以死仆射由苫块起墨衰而从事枕戈待旦誓不与贼俱生而魏吏之黠者已深中赵之诱而复动其故廹于得所欲而缓其报公遂至挟仆射援河北故事以请茍仆射于死生之际少有所动而移其念于择利则必为之姑以应之而庶几其乗隙伺间如李少卿所云者乃悉其财帛予士辛上书告天子恸哭于侍中之灵抽刀剚腹盖仆射之所不能报于力者雠而其所可报于心者君与父也仆射虽已死赵诛虽废然魏人终不敢显为赵而竟唐之世犹能以羁縻之迹时出其资赋以讨挫叛镇至于宋而天子恩德日以浃又获牧如㓂如韩者拊之魏遂以首善闻诸郡盖又至于今而余之所覩羡魏俗如向云者谓非侍中父子一洗其悖而振之以忠孝之力也耶郑公谓魏俗固淳美然亦少稚不知以君臣父子之节撕警之则亦易忘而侍中仆射其节为最着魏既以二公故善其俗其德之也当无已乃即废署彻其朽材涂塈而更新之加以丹垩颜其堂曰忠孝余乃纪其事而歌以侑神其词曰旭轮兮太行下明河兮流漳涤而田兮从王悉而军兮以四匡师不勤兮仇予桓欲报兮狡为阻臣胡避兮殉君子胡恫兮从父曳虹旂兮煇煌弢天弓兮上襄蒇而肝兮綵繸之使阳咸兮招筮之重貂兮委蛇从副乗兮后先驰帝大明兮泽汪濊将赵魏兮齐文轨神怡怡兮享牲醴毋抚剑兮东北睨条风兮甘雨惠我民兮以建赵土赤帻兮青衿灵翛翛兮怳有临美我俗兮为我御祲千秋万嵗兮同此心畿辅通志卷一百七畿辅通志钦定四库全书畿辅通志卷一百八碑本朝明东阁大学士范文忠公神道碑王崇简我圣朝之顺治九年悯明末冦陷都城殉君死难幽忠难冺大节可风褒䘏死节诸臣前东阁大学士工部尚书范景文赐谥文忠建祠予祭钖祭田七十亩呜唿盛哉我朝褒忠前代于以励人臣之节者至隆也后数年范公女兄之子王生偕及门士李生掇公死节实蹟及出处之能记者代嗣子为状谋刻词于丽牲之石请于太傅范先生先生问昔称知公今谁在者猥以予对予时以病在告先生命仲子太常公过予属为铭作公碑噫予岂能知公者哉虽然仰述休命以励臣节史臣之职也曷敢辞谨按状公字梦章别号质公以赠资政大夫南京兵部尚书讳桂为曾祖以赠资政大夫南京兵部尚书讳汝河为祖而南宁府知府赠资政大夫南京兵部尚书永年之子也其先自河内迁吴复有自吴迁齐者明永乐中处士理就粟河间府之吴桥县五世而至公曾祖为吴桥人云公母马夫人感异而生公四歳能诵诗书七嵗随南宁公廷试至京师望见贵人车骑窃语云此岂天上人邪南宁公闻而异之既而以童子试第一人食饩于庠万歴已酉举京兆癸丑登进士第授山东东昌府推官律已端宻毫髪之私无自而入尝署其门曰不受属不受餽东人称为二不公旱蝗条便宜十事存活亿万人尤尽心于狱事夜半孤灯荧荧繙閲成案必求其可生不得而后已以治行迁吏部某司主事摄选事当泰昌覃恩录建言诸臣凡以建储矿税废斥一月尽登启事寻以假去天启乙丑起文选司郎中疏论铨弊侃侃不挠时权珰魏忠贤党与乱政恶之思有以中公公一日啮血满地以亟病归始南宁公谓人曰吾子其归矣当不为监阉作奉行吏也及公归而珰日横周忠介顺昌逮北寺诬赇数千公与忠介有夙昔交多方左右冀脱其死而珰数遣逻卒瞷之人忧公祸且不测而公不顾崇祯嗣立即家起太常寺少卿迁右佥都御史巡抚河南劾监司郡守之不法者吏治为之肃清亡何京师戒严公帅师入卫扺涿州入守城赖以全在道有以茗进者公举以酹地曰诸将士从冰雪风霜中赴国难裂吻堕指勺水不得入口予奈何独啜茗耶将士闻而感泣益奋励故援兵扺都下者独公最先迁兵部右侍郎督治通镇䕶漕运三歴秋防公数乞归养甫得请而南宁公捐馆矣公以不逮含歛摧毁三年骨立服阕起南京右都御史乙亥流冦蔓延烽火彻江上迁南京兵部尚书简额兵治楼船葺壁垒以固根本复宿重庐州出奇英六以壮声援冦终不敢窥江者公之力也贼多置奸人窥伺徽人汪君用为之囊槖公廉得并奸人数辈付之法兵科某贪横军民愤激乱且作公列其状逮治人情始大安以考绩赠三世如公官武陵杨嗣昌以内阁掌兵部畀冦张献忠糓城等三县驻牧冦造船秣马势张甚公侦得其实言冦就抚不可信与嗣昌忤及嗣昌夺情廷臣以纲常大义争者多获罪公合九卿申论致责问草疏之人公曰疏臣之为也遂落职先是戊寅公家毁于兵二子先后死乃侨寓南京着书自适往往与賔客赋诗饮酒优游山崖水涘间初若无显仕者四方名流得识其面退夸于人以为荣迨贼破襄雒犯承天抚局大壊嗣昌惧诛仰药死庙堂思公言召还故官趋入对即道中迁刑部尚书寻改工部尚书当是时邉警方殷三日五趋召公至入见帝曰不见十余年何癯也即日受事拮据城守日夜劳瘁疾作从牀褥间为其属区画凡又七閲月备御搆筑有方经费十省八九汴河决召问于隆道阁卒用公计䇿底绩时公配张夫人卒公陈妻亡子死之惨赐恤如例并赠公长子贡生𤣥超营缮司主事以慰公甲申二月晋东阁大学士公以不胜任辞帝曰朕知卿久今冦在门庭用卿晩矣时人才摧落刑科都给事中孙承泽疏请赦繋臣张国维郭景昌等公于召对陈国维总理河道有功景昌起戌所抚楚不遑顾家才气举堪䇿励微科臣言臣固欲奏之帝为并释繋治者六人公力请传谕盖俾恩出自上且虞傍挠也既而冦氛益逼或请出幸召集议东阁公曰聨络人心坚守待援此臣所知他非敢议帝顾之泣下曰先生言是也国君死社稷朕岂有他念哉时大帅请移镇入援公主其议而复阻于异説及三月十七日贼薄城下公即直宿阁中十九日昧爽中官传谕城军散乱亟命都察院多遣御史巡城公方诣中左门请见而宫人怆惶出走诘之云王太监随驾出矣公趋长安街朝房贼骑已纷纷道上家人劝公易服归寓侦驾为去就公曰驾出不与闻今安往耶归寓徒乱人意绐侍者出遂自经侍者觉而解之公怒曰此非为我也因去五显庙中缮遗疏请恢复遗诗有翠华迷草路淮水涨烟澌之句复署纸遗家人云身为大臣不能杀贼雪耻死有余恨遗奏聊见孤臣一片血诚盖以驾出必幸金陵悮于宫人之言也家人环泣公曰今日之事皆谋国者刻深剥削致此四十日辅臣不能挽救惟一死以报君恩传之后世误国家者非我也唿一人随至演象所望拜阙庭先壠属曰翌辰収我遂投双塔寺傍井中死四日始克歛颜色如生贼至公寓萧然无所得叹曰范阁老槖中略无长物真清宰相矣禁勿得辄入其门呜唿如公大节卓然可谓秉徳不囘从容就义矣考其生平出处光伟乃更如此若其行修于内徳孚于衆有不能更仆而尽者皆畧而不书嗟夫明三百年辅臣之贤不肖不可缕指及其亡也死难者惟公一人其以维持一代之纲常綦重矣此我圣朝所以襃嘉而不遗也公生于万歴丁亥十月三十日至尽节得年五十有八以某年某月某日𦵏于祖墓之兆公为文本义理诗清逸有晋魏风所着开心札记餐冰斋诗味𤣥堂疏稿南枢志诸书藏于家公昔显贵予虽向往而媿于无因忆癸未之夏乡人有相搆者皆与予善而人莫敢近公寄言曰惟子可解此纷幸而得当及予释褐始识公面公固知予余岂能知公哉惟论次其大者繋之以铭铭曰烮烮范公皎日严风殉君死难纶褒其忠肇钖嘉名千古之荣祭田是赉春齍秋盛持已维端氷清玉寒无矫无诐求心攸安治官奕奕于时暌益文武为宪政有名迹石胆铁肠万夫之望宛若儒生须眉秀长有一事贤犹数世传矧斯大节匪亿万年丰碣旷野轮蹄过者孰为颜热孰为泣下明司礼监秉笔太监王承恩墓碑李霨上御极十有六载徳泽普汜民物康和文恬武熙内外寕谧爰以农隙举巡狩之礼时维仲冬驾发南苑越信宿驻跸玉泉之麓以道出昌平有明诸陵在焉特降徳音遣使致祭豫饬有司蒇事初上念明崇祯帝励精遘乱亡国非辜业为建碑陵寝迨车驾莅止营于昌平之北即日幸其地瞻眺致敬为感恻省久之顾见陵侧有邱岿然为明故司礼监秉笔太监王承恩墓盖殉崇祯帝于万嵗山者也上悯其忠义随命扈从学士麻勒吉酹酒于其前洎旋行在复勅霨撰述其事碑于墓道闻维皇降衷五常之性不择人而具故运有盛衰而气无厚薄当其盛也则有攀鳞附翼者若而人乗势奋庸以着一代开基之烈当其衰也则有仗节赴义者若而人见危授命以酬祖宗养士之恩盖伦常之重不可一日亡于天下必有负荷之者而后人心不死然而舍生取义之事难言之矣疑畏牵于中祸患憷于外理欲之几间不容髪故曰死或轻于鸿毛或重于泰山非死之难处死之为难也粤稽往古节烈之士昭然方䇿者类皆戴縰垂缨析圭儋爵膺军国之重寄负当世之盛名不幸变起仓卒非一死不足谢责乃疾风劲草犹未敢云数数见也至于中官之设任不踰掖庭之近职不越侍从之恆虽云食禄王朝而士君子所以责望之者则与外臣有间故载籍所传中官之贤者公忠勤恪如巷伯管苏吕强张承业之流代不乏人而独无以殉节着者诚不敢过求之耳在昔崇祯甲申之变大盗煽乱海宇土崩崇祯帝孤立于上封疆大吏望风而靡在廷之臣怡堂罔觉及贼薄都城陷不旋踵帝执国君死社稷之义赴万嵗山上賔举朝文武兽骛鱼淰奔迫途穷惟承恩分属亲臣情深恋主当柱倾维裂白刃切肤之际而近侍之职跬步不舍自经帝侧视死如归一时外廷臣子慷慨捐躯者虽有其人而宫闱势隔弗遂号弓以视承恩从容得所盖有憾焉其他或屈膝贼庭殒身搒掠而诡云死难或倾家纳赂冀赎余生而卒以不免一死同也其于承恩奚翅薰莸之异哉呜唿中官殉国推为千古一人洵无愧矣明末死节诸臣久荷皇上赐谥追褒独承恩虽䝉赐窆幽光尚郁乃兹值銮舆亲幸睠顾垂慈既命侍臣奠以清醑复令墓道表以贞珉慰忠魂而树风教九原有知承恩必頫首感泣以承矣虽然承恩节固竒伟非遇我皇上如天之度浩荡之恩则亦世远迹湮草木同腐是其生前之建立既难而身后遭逢尤为不易诚贤者之希遘也抑窃见从来寛仁之主加惠胜国者未有如我皇上之殷且厚也弓剑所藏兴感旷世方勅宗伯荐以馨香旋命司空葺其倾圮樵苏永禁守䕶加严悯英君厄运之相值而因以及其从死之臣天语谆谆俾获不朽深仁厚泽有加无已唐虞三代以还颂扬君徳者莫能髣髴万一承乏扈跸载笔是司被命属词欣悚交集不敢以芜陋诿敬述梗概昭往代之忠贞纪熙朝之盛事用告来者具有所瞻式兴起以仰副我皇上劝忠之至意云重修颛顼庙碑李霨邑之有颛顼庙也自前令孔侯承先始也初侯履行旧治城东覩所谓颛顼帝陵者岿然榛莽中惧其久而湮也遂伐石以表之因立庙于今治之霑化闗外盖自前戊子嵗迄今垂百年矣日月滋久兵燹荐更甍桷陊剥丹垩黯昧摧圮将及不蔽风雨余从子珩憷然伤之间以语余失今弗葺后将一坠而难复也余因属令首倡以告里之士大夫咸踊跃从事珩乃醵资庀材身任其瘁始于康熙七年三月閲八年四月讫功彻故易腐严严翼翼往蹟炳燿瞻眺一新邦人乐观厥成也走京师谒余一言记于丽牲之石余按地志邑以高河之阳得名帝颛顼初封于此故号高阳氏然考之史称帝生于弱水则禹贡之梁州其都于帝丘则所谓九河既道雷夏既泽者是也邑相去远者数千里近者千余里其初国于高阳者何也帝之父昌意为黄帝元子既不得立史亦不详所封帝则如后代所称树子母乃以疏通静渊之材年少佐理故膺选建为藩屏如周之鲁衞汉之燕代齐赵而其后遂入继大统者耶书曰奠高山大川恒衞既从大陆既作盖恒水东流合至于瀛由邑入易水其故道然也周礼职方氏之掌其山镇曰恒山其泽薮曰昭余祈其川虖沲呕夷其泽涞易然则邑故负山襟河川原滙环风气宣达而威纡帝以藩国发祥入践天位岂偶也哉夫然曷为而改都也金天氏都曲阜帝丘其畿内地帝既嗣服继统则舍故封而就帝丘亦其势宜然也又考帝崩𦵏濮阳濮阳即帝丘陵墓祀典皆在焉又今邑东之有帝陵何也夫帝既都帝丘则殁而𦵏也自不当在旧都岂当有国之日或其妃御支庶之属死𦵏其处而世远传讹遂指为帝墓也耶抑帝虽建统东都而犹念旧封之山川风物以及父老子弟间尝车驾徙东来燕息流连于此以为吾百嵗后魂魄犹思故都乃像为墓宫以当栖神者耶即不然帝子孙衆多昆吾豕韦秦赵之间皆有之安知不有在邑而若后世为衣冠之𦵏以亲其先王者耶是皆不可知不可知则姑置焉可也而至于庙则邑人所以思帝明徳之远而不可以或弛者按西汉永光以前祖宗庙在郡国合一百六十余所而周公祀文王武王于洛邑已有原庙之意邑之有庙盖亦窃取斯义而非僭也虽然余用是进与邑人共勉之也诗那之章曰自古在昔先民有作又思齐之章曰古之人无斁誉髦斯士言先民之作所以善后世也予邑在并冀之间其俗敦礼让称先王士无伪行下无淫巧相亲相爱而无离异也非帝之作焉而贻之者乎今者新其庙貌崇其祀飨当益致其懿益致其信祇法乎帝之所以养材任地治气教化之道以进其俗于隆古斯得矣茍徒事乎修旧观循往迹嵗时选牲为酒拜庭跪起与浮屠道士之宫比侈而已其与夫弛且坠者何异哉余既序次其颠末因辨核其疑端以俟后起之博洽者借以为考据云其栋宇之制土木之资以暨捐输者之姓名爵里则详列碑隂不具缀宋曹氏墓碑陆陇其灵寿人物着于史䇿者莫如燕昌国君乐毅宋济阳武恵王曹彬其功业烜赫固不待言至如昌国报燕惠王书云君子交絶不出恶声武恵平南唐归奏云奉勅差往江南勾当公事囘其不怨不伐虽儒者白首居敬穷理之功有未能到是者是岂寻常将帅所能企其万一哉余谓两贤天资固不同当日必有得于师友讲论薰陶之益惜其渊源不可考矣及承乏兹土得盘桓于二公桑梓之地不胜高山景行之思间尝问其遗老冀得其遗迹而昌国君坟墓里居已无复有知之者独县北朱乐村南相传有曹氏塜未未知其为武恵欤抑武恵之上世若子孙欤宁晋亦有曹氏墓与此孰先孰后皆不可知余亲造朱乐村徘徊其域则萧然一平衍漫无邱陇计地广二十步纵二十二步东去松水百五步南去朱乐村百四十步片石偶立者四皆剡其上窍其中意必茔坊夹柱之石而规制粗陋似非勲戚家所用疑是后人表识之物盖曹氏当靖康之末子孙多从高宗南渡无复在北者又歴经金元用兵之际故至今才七百年而若存若冺至于斯欤抑当时武恵谦恭不伐其规制本不甚宏壮故易就湮没欤余以语傅君维橒曰武恵之迹在灵夀者仅此一块土岂可使当吾世而湮没耶傅君曰吾邑西阜安村有韩太保墓者无碑志可稽无封树可识特元末东平赵哲有韩太保墓碑数百年来遂指为韩忠献亿不知韩氏雍邱之后果还𦵏灵夀耶或其先世赠官有至太保者耶忠献第六子缜以太子太保致仕或令缜留守祖墓不随迁者耶前人好附会而后人轻信听未可知也今曹氏墓亦在疑信离合之间弗传疑焉惧又如韩氏傅君斯言春秋书夏五郭公之意也余既不忍武恵之泯泯于兹土而又嘉傅君之能慎遂并记之于石云保阳学政公署碑倪象恺保阳去京师三百二十里冠冕直省之百八十一郡凡王政所闗有司宜随时兴作使合制度示天下观瞻提督学政公署先于康熙三十六年徙自易州始则因陋就简继则頺塌倾败盖四十年矣殆非所以隆体统育人才崇学校也乙卯季夏余守是邦思有以新之者而未获请丙辰冬几燬于火戊午秋复圮于水学使者时将按试于是方伯苕水张公转请于前制府彭城李公今制府晋阳孙公共谋动帑鸠工而庀材焉按其旧制扩以新见中堂五楹则因乎旧堂前两厢增三十三间为六十六间龙门东西各增五间此则文武诸生揖让进退含英咀华之所也堂后有轩轩后有寝十有五间曰惟改作则学使者臧否人物甲乙文章之地也寝之左为间十三右亦如之因旧为新则厨爨之丁夫供事之书役所键闭扄钥之处也仪门三间前为头门如其数而加高大焉门左右为官㕔为吏舍为鼔亭增旧之十二为二十有四平西偏隙地为射圃治八椽于其后为马廐或因或创凡为间大小百六十有二至周围内墻则用挑而瓦封其上外墻则用筑而棘覆其巅高均丈而加三长则为文四百六十门以外石狮旗杆照壁森然成列门以内公私所须之棹橙屏盂灯擎筐筥锜釡铜钖磁漆饮食服用之器为数繁杂别登簿册任吏専掌俾可持久计用木大小三千五百六瓦二十二万二千砖一十九万六千土坯十二万九千计役木工土工及搬运各工二万八千五百旧存料物新制灰石及杂物杂役不在此数价称乎物直程其功凡縻帑金三千九百有竒其时领帑备物无冐无遗则清苑县知县徐时作早夜督察饩廪称事前则试用州判熊绎祖州同陈上朋继则试用州同王士瀚州判徐世彬肇工于九月朔越十有一月二十四日功成兹役也员吏匠役趋事赴功兴作以时制度峻整于是保阳之提督学政公署可以冠冕直省之百八十一郡矣乃肃所属之文武生童以落之而并记之石保阳学政公署落成碑钱陈羣自方伯连帅以至一命下吏凡有教养训练之责者莫不有廨廨以居官官以视事居之所庀事之所集也其始以公物剏建其后则各葺其居以集厥事无分营亦无他诿前后更替守之俾勿壊犹易易耳学校公署则不然以直𨽻言之为府十十其署为州五五其署而八旗洎京兆所𨽻不与焉使者巡行所至嵗必一周席不暇煖既无余力徧为新之守土之官间以时鸠工饬材因陋就简仅蔽风雨每遇秋霖积雪甚至頺败不测者丙辰春余奉命留任衡文首按保阳见屋宇倾圮听事后轩欂栌欹侧篝灯视事风入牕牖声淅淅然瓦腐椽蛀落棐几间心每悸也未数日夜中大雨倒屋三楹册籍尽为所压胥役以避漏移止他所仅以身免明日太守蜀郡倪君过余为之愀然且曰吾日夜念此当为新之既余以私艰归里又三年服阕还朝复膺视学之命则倪君已乗间力言于方伯张公转请于前制府彭城李公今制府尚书孙公支公帑鸠工卑者培之闇者敞之隘者拓之少者益之易危而安舍旧而新焕然改观矣乃集保阳所属及易州所辖文武生童二万余人而命之曰美哉轮奂洵可观瞻海内皇上右文爱士尔幸生首善近地倡始风教宜各自奋励为天下桯式其视此矣余虽不敏愿日孳孳焉与尔等其勉之耳惟是倪君领剧郡賛理学政其余事也而经营区画尽善乃尔其功之沾溉士林者閲嵗时久远且不可澌灭矧余共事兹土身受其益可不纪其绩以传于后至工直数目堂构规橅襄事各官如知清苑县事徐君时作等姓氏详倪君记中兹不备载云重修广济桥碑记陈仪有桥于新桥之东者其名广济其长如干步其谾七其高如干尺其广如干丈其成以五月朔日其董是工者安州贺生昌祖其往来巡工者清苑李丞经其始而观其成则守保定倪使君也新桥在安州西二十余里跨府河以济行人东安州西清苑南高阳任邱北新安容城往来皆取道焉而府河挟一畆鸡距诸泉滙祁蒲曲逆之流每夏秋雨集溢岸腾涌而来新桥之下不能容也则旁啮横奔而道为之絶于是民又桥焉东曰普济西则广济盖以济新桥之不胜济普而广之云耳二济之中广济最冲则最先圮贺生昌祖以父志葺而复之仅三谾去夏水大至则又圮使君赈所部过之曰此不修二桥为无用矣行者病居者亦病有应于旁者曰唯然前之圮也或涉而溺焉有携孙赴垫俱殁于是三日浮出孙犹抱其颈未释也吾父感焉誓复之未及而疲嘱予为之予与二三父老勉为之今复以水毁今不能矣询其名则贺生昌祖也使君曰重勉之予助女于是出俸金为之先且曰桥不胜水卑且狭而基不固也坚而㡳之抗而崇之延而长之庶其可于是命李丞喻居人以复桥便宜状衆情大洽于是贾効其资工効其技农効其力不两月而桥成加其旧三之二焉偃之虹如仰之月如虽有淫潦勿可毁也已于是刑牲征伶祝桥神而落之于是贺生昌祖介张天池侍御而来言于余曰此倪使君之赐也请书之石以劝来者予谓之曰凡人之能于其事者必有余于是事者也人之克举其官者必有余于是官者也夫以一人而察十七邑赈贷之当否目不给视耳不给听心思不给虑仆仆往来犹滥且遗是惧而遑问一桥乎哉今使君所至吏革其伪民献其情井闾之间求得心思耳目欲给而闲闲然若无所事因以其暇考山川釐疆域烝孝秀咨耄耆旌隐节惩姦慝章教训俗兴废举坠无不于是行也得之一桥何有而以为使君功乎侍御曰乘舆以济孟子讥之川无桥梁单伯伤之于其细可以见其大此桥之修固使君之余也独不足征使君之余于事且余于官乎哉予曰然遂为之记种栢説倪象恺栢与松比节而材适用则过之学政署后隙地及东西两墻间人迹不到督县胥刘名久覔业槖驼术者于干隆四年已未三月朔至望植栢二百六十一本不疎不宻裁培灌溉强干弱枝期于接叶连䕃干霄蔽日当夫栋朽梁蛀之候想即胜仕愉快之秋国家养士待用视兹栢矣非旦晚事也勒嵗月株数于壁俾后之陆续储养以至成材而大其用者有所考焉署前列槐四颗修保定府治记倪象恺干隆四年已未六月辛未府治公廨嵗久将压因谋拆卸详动公帑庀材鸠工员吏率作以至落成则时维九月粤攷兹堂之作则明正徳十四年已夘亦成以九月明守张元电资中人也由监察御史守是邦其所以甘棠吾保者事载志乗而兹堂则实始新之并树槐栢百本犹有存者今二百十五年矣予籍威远资中比邻自台湾道罢职而来五年于兹其所以宣徳达情教养士民者未知何似而兹堂之新则适与之符何人地时事相值若斯之巧也为补槐之枯者五栢之缺者二十为政在人时至事起安知二百十五年后不又有从而新之补之以巩固郡治于无疆者乎聊记以竢之畿辅通志卷一百八畿辅通志钦定四库全书畿辅通志卷一百九志铭唐给事中清河张彻墓志铭韩愈张君名彻字某以进士累官至范阳府监察御史长庆元年今牛宰相为御史中丞奏君名迹中御史选诏即以为御史其府惜不敢留遣之而密奏幽州将父子继续不廷选且久今新牧臣又始至孤怯须强佐乃济发半道有诏以君还之乃迁殿中侍御史加赐朱衣银鱼至数日军乱怨其府从事尽杀之而囚其帅且相约张御史长者毋侮辱轹蹙我事无庸杀置之帅所居月余闻有中贵人自京师至君谓其帅公无负此土人上使至可因请见自辨幸得脱免归即推门求出守者以告其魁魁与其徒皆骇曰必张御史张御史忠义必为其帅告此余人不如迁之别馆即与衆出君君出门骂衆曰汝何敢反前日吴元济斩东市昨日李师道斩于军中同恶者父母妻子皆屠死肉餧狗鼠䲭鵶汝何敢反汝何敢反行且骂衆畏恶其言不忍闻且虞生变即击君以死君扺死口不絶骂衆皆曰义士义士或収瘗之以俟事闻天子壮之赠给事中其友侯云长佐郓使请于其帅马仆射为之选于军中得故与君相知张恭李元实者使以币请之范阳范阳人义而归之以闻诏所在给船轝传归其家赐钱物以𦵏长庆四年四月某日其妻子以君之丧𦵏于某州某所君弟复亦进士佐汴宋得疾变易丧心惊惑不常君得间即自视衣褥薄厚节时其饮食而匕筯进养之禁其家无敢高语出声医饵之药其物多空青雄黄诸奇怪物剂钱至十数万营治勤剧皆自君手不假之人家贫妻子常有饥色祖某某官父某某官妻韩氏礼部郎中某之孙汴州开封尉某之女于余为叔父孙女君常从余学选于诸生而嫁与之孝顺祇脩羣女效其所为男若干人曰某女子曰某铭曰呜唿彻也世慕顾以行子揭揭也噎喑以为生子独割也为彼不清作玉雪也仁义以为兵用不缺折也知死不失名得勐厉也自申于闇明莫之夺也我铭以贞之不肖者之呾也崔评事墓志铭韩愈君讳翰字叔清博陵安平人曾大父知道仕至大理司直大父元同为刑部侍郎出刺徐相州父倚举进士天宝之乱隐居而终君既丧厥父携扶孤老託于大江之南卒丧通儒书作五字句诗敦行孝悌诙谐纵谑卓诡不覊又善饮酒江南人士多从之逰贞元八年君生四十七年矣自江南应节度使王栖曜命于鄜州既至表授右卫胄曹参军实参幕府事直道正言补益𢎞多既去职遂家于汝州汝州刺史吴郡陆长源引为防御判官表授试大理评事十二年相国陇西公作藩汴州而吴郡为军司马陇西公以为吴郡之从则贤也署为观察巡官实掌军田凿浍沟斩茭茅为陆田千二百顷水田五百顷连嵗大穰军食以饶幕府以其功状闻使者未复命以十五年正月五日寝疾终于家年五十有六矣陇西公赙赠有加自始有疾吴郡率幕府寮属日一至其庐问焉其既甚也日再往问焉其终也往哭焉比小歛大歛三哭焉于歛之二十日其妻与其子以君之丧旋𦵏于汝州其二月某日遂𦵏于某县某乡某原君内仁九族外尽賔客于其所止其来如归茍亲矣虽不肖収之如贤茍贤矣虽贫贱待之如贵人是故其殁也其弔者与其哭者其声也必哀尽焉妻郑氏也有子二人女一人吾闻位不称徳者有后呜唿君其终有后乎铭曰朝之言嘻嘻夕之言怡怡偕入而出乗马而驰一日不见而死吁其悲河南令张君墓志铭韩愈君讳署字某河间人大父利贞有名元宗世为御史中丞举弹无所避由是出为陈留守领河南道採访处置使数嵗卒官皇考讳郇以儒学进官至侍御史君方质有气形貌魁硕长于文词以进士举博学宏词为校书郎自京兆武功尉拜监察御史为幸臣所谗与同辈韩愈李方叔三人俱为县令南方三年逢恩俱徙掾江陵半嵗邕管奏君为判官改殿中侍御史不行拜京兆府司录诸曹白事不敢平面视共食公堂抑首促促就哺歠揖起趋去无敢间语县令丞尉畏如严京兆事以办治京兆改鳯翔尹以节镇京西请与君俱改礼部员外郎为观察使判官帅他迁君不乐久去京师谢归用前能拜三原令嵗余迁尚书刑部员外郎守法争议棘棘不阿改䖍州刺史民俗相朋党不诉杀牛牛以大耗又多捕生鸟雀鱼鼈可食与不可食相买卖时节脱放期为福祥君视事一皆禁督立絶使通经吏与诸生之旁大郡学乡饮酒丧婚礼张施讲说民吏观听从化大喜度支符州折民户租嵗征緜六千屯比郡承命惶怖立期日惟恐不及事被罪君独疏言治迫岭下民不识蚕桑月余免符下民相扶携守州门呌讙为贺改澧州刺史民税出杂产物与钱尚书有经数观察使牒州征民钱倍经君曰刺史可为法不可贪官害民留噤不肯从竟以代罢观察使使剧吏案簿书十日不得毫毛罪改河南令而河南尹适君平生所不好者君年且老当日日拜走仰望阶下不得已就官数月大不适即以病辞免公卿欲其一至京师君以再不得意于守令恨曰义不可更辱又奚为于京师间竟闭门死年六十君娶河东栁氏女二子昇奴胡师将以某年某月某日𦵏某所其兄将作少监昔请铭于右庶子韩愈愈前与君为御史被䜛俱为县令南方者也最为知君铭曰谁之不如而不公卿奚养之违以不久生唯其颃颃以世厥声处士侯君墓志李翺侯高字元览上谷人少为道士学黄老鍊气保形之术居庐山号华阳居士每激发则为文达意其高处骎骎乎有汉魏之风性刚劲懐救物之畧自侪周昌王陵所如固不合视贵善宦者如粪溲与平昌孟郊东野昌黎韩愈退之陇西李渤濬之河南独孤朗用晦陇西李翺习之相往来汴州乱兵士杀留后陆长源东走刘逸淮乃作弔汴州文投之大川以诉贞元十五年翺遇元览于苏州出其词以示翺翺谓孟东野曰诚之至者必上通上帝闻之刘逸淮其将不久后数月而刘逸淮竟死其首章曰穹穹与厚厚兮乌愤予而不摅翺以为与屈原宋玉景差相上下自东方朔严忌皆不及也达奚抚为楚州起摄旴𣅿祭酒李公逊刺衢州请治信安其观察浙东又宰于剡三县皆有政不幸得心疾留其子狗儿于翺家而归庐山不到卒江西其子壻王适使佣吉勉求君所如值君卒吉勉以君丧殡于袁州之野而复于适适又死适之妻使吉勉来告于翺翺以狗儿归适妻居二年适妻又死狗儿尚童翺虑吉勉之短长不可期则君之丧终不坟矣故使吉勉往塟之而识其墓以示狗儿幽州卢龙军节度副大使赠太师刘公墓志铭权徳舆析木之下幽陵碣石融结絪緼诞灵熊浑乃生元臣以翼大君惟彭城郡王宣力三代抚封四纪在徳宗朝纂服旧劳以亚丞相得颛征伐冬官夏卿再践六职乃列台宰乃居师长在顺宗朝论道进律就加司空又拜司徒今皇帝聪明齐圣褒厚功徳擢侍中中书令绸缪枢衡临长诸侯元衮赤舄崇其物采九命二伯极其名器勲猷备其賛书终始焯于代家五年秋七月寝疾薨于莫州之廨舍享年五十四冬十月归全涿州良乡县之某原追钖太师不视朝三日命諌议大夫弔祠法赙廷尉卿持节礼册又诏宰臣徳舆铭于夀堂所以加恩报劳始终渗漏之泽也公姓刘氏讳济字济之蜀昭烈皇帝二十一代孙曽祖𢎞远皇检校司衞卿临洮军使袭彭城郡公赠宋州刺史祖贡皇特进左金吾卫大将军赠扬州大都督父怦皇幽州卢龙节度观察等使御史大夫赠司徒恭公公承是覆露生而岐嶷深而通直而和𢎞毅忠肃端明温重固已藴絶人之姿挺希代之器始以门子横经游京师有司擢上第叅幽州军事转兵曹掾歴范阳令考绩皆为府中最兴元初以太子家令为莫州刺史以御史中丞为行军司马凡吏理之慰荐舆师之拊养如良庖之无䏿肯翳良农之无灭裂司徒即代有诏夺情节哀顺变讲信修睦先公之封畛尽在长帅之威恵毕举比嵗大旱蝝蝗为灾絜斋蔬菲黙以心祷甘雨祁祁嘉生莓莓因其丰登示以班制古诸侯之令典靡不具焉贞元初乌栢诱北方之戎幸吾阻饥大耸边鄙公先计后战陈兵于郊乃遣单车使者诱掖教告繇是诸戎皆为公用朝不庭方厥猷茂焉明年鲜卑墨乙之犯古渔阳其后啜剌冦右北平公分命左右军异道并出然后以中坚冲击士不离伤师不留行深入其阻扺青都山下捕斩首虏以万级获槖驼马牛羊无万数十九年林胡率诸部侵滛于澶蓟之北公亲统革车㑹九国室韦之师以讨焉饮马滦河之上扬旌令陉之北戎王弃其国遯去公署南部落刺史为王而还登山斵石着北伐铭以见志自太行以东懐和四邻或归其天伦或复其地理警急则解其颠没居常则纳诸矩度兵兴以来气俗相因或以夸败度或以美没礼比屋之人被缦胡而挥孟劳不知书术公乃修先师祠堂选幼壮孝悌之伦春秋二仲行释菜乡饮酒之礼生徒爼豆若在洙泗和门耽耽公署沈沈自从事掾史迨纪纲之仆庠序有伦采章不紊接士必下以词气推贤而容其出处陇西李益乐安任公叔皆以宾筵荐延至郎吏二千石近臣良守此又烈丈夫大君子旷度荦荦之为也其于勤身裕物生聚教训祁寒则颁之絮帛大歉则赈之仓廪一方之人䝉被惠和嘉祥交于动植孝顺浃于州壤美化周行无不及焉去年冬王师问罪于常山公率先蹈厉累上功㨗引义慷慨赋诗以献诏宰司序引百执事属和以美大之师次瀛州既围乐夀又遣支兵急攻安平三旬未下武怒益奋命其子总以骑士八千先登公亲鼔之士皆殊死战亭午而㧞诛屠无噍类盖所以宣威制胜于可必也天子赐以宝劔金甲彤弓卢矢方董诸侯之师将覆其巢俄感厉气隐几口占署总军司马曰无以吾故而稽天诛悉召戏下以须王命俄而下霈然之诏宥罪班师加公宠渥已至大病遗章悃欵不及家事天下之人伟其忠劳总以君命起于倚庐之中委重戎事由御史大夫为工部尚书凡军师之节制封部之廉察尽如恭公太师之命焉茹荼雪泣祇服丕矩以国侨之遗爱知公业之不亡生极荣号没有愍册扬名以继志善训以克家君臣父子之道斯为至矣褒大臣所以尊王命懿武事所以恢天声敢摅馨香以识㝠寞铭曰帝在法宫推心懋功洸洸彭城秉义纳忠幽都朔易赐履来宅便藩渥命焜燿嘉绩北戎病燕往古以然懐倈荡定勇畧昭宣爕和之重公作霖雨师律之严公为齐斧廓开祲沴振奋威武保大定功庇人尊主郄縠敦悦乃主成师善经义府公实似之北伐刻铭西征赋诗播于工歌列在鼎彞壮猷未极大暮如斯华首童牙辛酸涕洟义方绍续君命吉禄孝在无改恩延必复叅差辂葆澶漫陵谷勒石下泉幽元昭烛宋礼部尚书张公墓志铭司马光熙宁四年三月癸已礼部尚书致仕张公年八十八薨于冀州私第其孤保孙状公之功行遣使者走洛阳谓光曰公将以八月壬申塟子为我铭公之墓光既哭自惟文辞鄙恶不足发明公事业然婚媾累世庶知公之志于他人为详用不敢辞公讳某字诚之其先家于深州曾祖讳侑祖讳光伟赠太子中允父讳文质赠尚书左仆射母太原郡太君王氏自仆射以上皆不仕而家饶于财太平兴国中契丹屡入塞仆射以深州城恶始徙居冀州明年深州䧟公以景徳二年登进士第歴蜀州赵州司理迁安肃军判官天禧末诏铨司以身言书判取士应诏者五十余人惟二人中选而公与其一由是除着作佐郎知朝城县寇忠愍公尹大名于僚吏中待公独异曰观君器业他日必当逺到秩满为开封府司录出知将陵县通判雄州王文康公为御史中丞荐公自屯田员外郎改殿中侍御史迁侍御史弹劾不避贵戚迁兵部员外郎封盐铁勾院明道二年京东大饥选公为转运使赈救有方优诏褒美就赐紫衣金鱼间一嵗徙陜西又徙河北举按贪横风迹益显景祐四年入为戸部副使宝元元年迁度支副使寻元昊僭乱西鄙骚动诏以公为天章阁待制陜西都转运使诸将争进攻取之䇿公上言戎狄狂僣自古有之今大兵出征臣恐生民徧受其弊若元昊果有悛悔懐服之心无他邀求虽名号未正臣谓亦可濶畧与其责虚名于戎狄曷若拯实弊于生民也朝廷虽不即从其后绥抚元昊亦畧如公䇿康定元年迁龙圗阁直学士知延州是时太夫人高年被疾公难于远离而不敢辞朝廷责公不即之官复以待制知泽州明年徙知成徳军遭太夫人忧有诏起令视事俄还学士职公上言契丹与元昊为婚恐隂谋相首尾河北城久不治宜留意会契丹聚兵塞上求闗南地庆歴二年诏以公为河北都转运使悉城河北诸州契丹讲解复知成徳军明年自兵部郎中迁右諌议大夫充河北都转运使公辞以河北幸无事愿以故官留成徳诏从之明年徙知青州间一嵗入知审官院改知开封府明年出知成徳军未行改河北都转运使公上言恩州守臣非其人州兵骄悍恐有意外之变不报俄徙陜西都转运使恩州兵王则果作乱公坐失觉察明年左迁知汀州先是冀州男子李教醉酒妄言涉妖逆事觉自经死教兄敡为公壻其怨家告敡父母因敭私属公得免缘坐事下御史府案騐皆无实公犹以婚家落学士自给事中降授左谏议大夫初贬江南寻徙知郴州皇祐元年复以给事中知洪州明年复为学士在洪三年入判流内铨知审官院出知澶州明年徙河北都转运使至和元年徙知相州明年复知审官院嘉祐元年知邢州明年告老以吏部侍郎致仕家居凡十五年遇英宗今上即位及郊礼恩就迁三官为礼部尚书公性孝友始罢蜀州归得蜀中绮缯物入门不以适私室悉布之堂上请太夫人及昆弟姊妹恣择取之常曰兄弟天之所生譬如手足不可离絶妻妾乃外舍之人奈何用外人而断手足乎宗族虽甚疎逺其贫寠者无不収恤男女孤嫠者皆为之婚嫁无一人失所者然为人庄重虽家居常自整饬衣冠不其不以见子孙与语或至夜分不命之坐闺门之内肃然如官府事大小皆有条理自始仕至终老凡与宾友相接常垂足危坐或燕饮终日逮夜未尝稍倾倚有倦怠之色他人莫能为也其在官以精敏廉直为朝廷所知故每有边警及灾害处多以公当之事无不集识量高逺能甄别人物前后荐举僚吏数百人讫无一人败官为累者翰林郑学士獬屡举进士不中见公于洪州公曰君科名当为天下第一得自有时勿以为忧已而果然家本河北不习舟楫及谪官南方极江湖之险每值风涛家人不胜愁恐公曰吾自省平生处心无可愧者神明必将卫我岂沉溺于此哉怡然不以屑意在南方累年夫人及子孙相继物故者数人知冀州蒋偕尝有憾于公乘公之谪以事残破公家至伐墓中栢以治道路他人谓公罹此忧患必不能济公以道自寛卒无恙而返及偕为侬蛮所杀家人或有快之者公辄怒责公既纳政还乡里熙宁初河北地大震往往壊官府民居公方食案上器皆倾坠左右奔散公安坐自如徐曰地震常理何至惊遽如此时河决枣彊势逼州城或劝公徙家邢州公曰吾家衆所望也茍轻为举动使一州吏民何以自安卒不徙朝廷优礼旧徳立授其子保孙以冀州官保孙欲顺适公意凡居处出入及燕待宾客奉养供帐之类皆不减为二千石时故公虽退居不自觉异于昔日也年逾八十耳目手足犹聪明轻利饮食起居壮者或不能及嗜读书老而不衰临终前一日唿门生问西邉用兵今何如朝廷法令无复变更否其忠爱之心盖出天性非有为而为之也讣闻太常谥曰恭安夫人永嘉郡君刘氏先公亡二男长曰贻孙大理评事次曰保孙殿中丞五女长适前进士李敡次适供备库副使贾世永次适端明殿学士司马光次适供备库使任永次适歴城主簿刘忠辅贻孙及适贾氏刘氏女皆早卒公久在贵位宗族用公䕃补官者凡三十余人铭曰福善之道世或疑之以公而观决无可疑仁不遗亲忠不忘君立身谨严当官恪勤入践台阁出临藩服自少通显逮于纳禄体彊无疾资用常充年垂九十荣乐而终章绶累累延于九族归从祖考是谓全福元易州太守郭君墓志铭刘因金贞祐主南渡而元军北还是时河朔为墟荡然无统强焉弱陵衆焉寡暴孰得而控制之故其遗民自相吞噬殆尽间有豪杰之姿者则必天诱其衷使聚其乡邻保其险阻示以纪律使不相犯以相守望卒之事定而后复业凡今所存非其人则其人之子孙也呜唿盖亦无几矣而向之所谓豪杰者后皆真拥雄城而为大官其子孙或沿袭取将相凡其宗族故旧与同事者亦皆布列在位享富贵之乐而其所赖以存及其子孙则为之臣民而服其役出租赋而禄之彼亦非幸也盖天以是报其功人以是报其力仅适平而已易之蔡国张公柔则当时开壁于易山诸砦者君其女兄子也君讳𢎞敬字彦礼易州定兴人曾祖安仁祖仪皆业农考彦成以醇谨勤力为蔡公所倚任尝摄行元帅事君性警敏美姿容读书善射蔡公器之复以女妻焉丁未授东鹿长庚戌迁易州太守壬子改完州易人以善政请于是复为易州时官制未立诸侯得自辟署曰长曰太守皆从一时之制云以甲寅三月十日卒以是月二十一日𦵏于河内之兆子男一人奉议大夫谦即夫人张氏出也后三十年谦泣涕来请曰谦不幸早孤今思所以报吾亲欲得先生长者一言以铭其墓託以不朽庶几稍慰人子之心乃拜既许又拜予迫于礼文谨且备而终铭之铭曰生物为心乃厌其蕃自涓涓而洪河洪河滔滔沃之焦山曾不思造物之艰难顾兹方惨而有忻茁然硕果孰靳天心可观史氏命凡胡甚不仁斩首曰级书多是勤抑不知取赏于一时之所私事者乃所以受罚于千万世公共之天孰不知忌此而独使道家为知言易山峩峩昔谁壁门易山之民今谁子孙为斯人之壻也为斯人之子也为易州者固宜斯人兹实其坟潞阳郡公墓志铭揭奚斯天厯元年春二月八日淮东宣慰使李公薨赠通奉大夫江西等处行中书省叅知政事䕶军追封潞阳郡公谥忠靖元统二年冬十有一月二十二日其配潞阳夫人柴氏薨十有二月六日合塟通州潞县之南台坡先茔嗣子世安请铭公讳廷字瑞卿其先恩之漳南镇人今家京师祖讳天某累赠嘉议大夫兵部尚书轻车都尉追封陇西郡侯父讳仁义累赠中奉大夫河南河北等处行中书省叅知政事䕶军追封陇西郡公祖妣王氏妣卢氏并追封陇西郡夫人公早孤母绩以教子樵以养惸惸潞水之上柴好礼先生闻之曰母贞而子孝不兴何待以其子妻之年二十起家京尹曹歴左司吏部府正掾太子詹事完泽数言之东宫得召见用为南昌尹善政闻于朝复入掾詹事及中书以劳调泉府司知事进经歴遂为司丞行泉府罢受诏覈江南赋赋平以能同知河南府事诸王及使客不絶于道修传邸备供馈以纾民忧祠二程张邵司马以教民学迁陜西行省员外郎补偏拯弊靡不用道出良民为奴婢者三百余人朝廷以为忠进甘肃行省郎中复不忍其远去召为户部郎中赋法均出赋不窳滥益以为贤赐三品秩以为江州总管天久不雨施徳化理寃滞去士民所疾苦而便利之乃雨发廪劝分活民于饥者三万余家命医载药起民于疾者三百五十余人乃修社稷兴学校以致治人事神之道暇则率府属诣校宫集耆徳宿学之士亲执经讲问下邑皆化之改两淮屯盐总管田之没于民者为顷余二十户之入于他籍者千二百五十有三逃于他郡者九十有六皆复之粮之重于民者为石六千四百有六十皆除之嵗省公帑十七八而上供无不备上数遣使赐酒劳问始给各官公田政成召为兵部尚书迁刑部尚书权臣特们徳尔隂纵其子巴尔斯济蘓以宣政使主司徒刘䕫献吴中民田罔赐钱六千二百五十万缗子索诺木复以治书侍御佐大夫达实为大逆悉奏诛之重赂不能易其守拜淮东宣慰司未下车而民信既下车而民悦以服居几月引年谢归越五年而薨阶由将仕郎十迁为中奉大夫公每念自大父而下间闗丧乱积徳累行以有今日故善无不为夫人柴氏又贤克相以道从父一门三世贫无以为家与之同出处衣食婚嫁丧𦵏者五十余年及公没夫人又为屋以居之割田百亩买牛及农器使耕以生之不足又从而周给之夫人身不衣华采口不餍膏粱僦民居十有七邻人未尝闻其声旁有果林非地主所分赐不敢取子孙未仕不得乘车马衣裘帛虽片丝不轻弃惟所以厚宗族笃婣亲一以公为心故公与夫人之没人莫不尽伤呜唿公能以忠事其君夫人能以顺事其夫蔚然皆可为法子孙有不能承其家者乎公得年七十三夫人七十二有子男若而人铭曰翼翼李公为国之良克齐于家克勤于邦进必以道退不失常弗规而圆弗矩而方有功弗知有徳若忘孰不为臣惟公之臧温温夫人为家之则克俭于身克丰于戚谋不及外中馈是职言不及内警戒是益殚父之道尽母之徳孰不为妇惟夫人之式茫茫淮楚逖逖河闗公恵如水公名如山山川不改公去不还有邑曰潞其里南台公藏于兹永閟不开匪惟公哀惟时之哀伯始林君墓志铭苏天爵世祖皇帝既定天下总揽豪杰布列有位犹虑道徳之士遯迹林壑安车四驰登而明之至元十九年诏徴容城刘文靖公因为太子賛善未几辞归复徴为集贤学士遂不复起海内高其节义从而作兴者不一人焉顺徳内邱林君盖其一也君讳起宗字伯始当四方会同程朱遗言传布逺迩君诵之知敬用志坚苦或有所疑思就有道而正焉于时覃懐许文正公已老刘文靖公赫然以风节学问着名当世君欲往从之逈无以为介担簦负笈斋沐立于其门者三日文靖嘉其立志之卓命序子弟之列君明于讲説深思体践极其至而后已文靖少许可独穪为善学久之以家贫思省其亲文靖授以治家之法君归行之家日益裕复往卒业㑹文靖卒乃还君事亲孝温凊定省皆有礼节亲丧庐墓克尽其哀行既着闻士之从者益衆君率其徒明经穷理立为程限以騐日进之功其言曰学当以圣贤为凖是非得失了然常在目前从事于博文约礼之诲循序渐进至于日至之时有不期然而然者矣君仪容竒伟衣冠雅洁晨起正襟危坐虽造次顷刻未尝不整齐严肃及与人言则和气满容讲授经训毫分缕析使诸生心领意㑹出入左右咸中规矩事君如严父然名公鉅儒道出其邑即谒见焉见者若有所得乡闾之人惟恐有一不善为君所知其观感而化者多矣晩号鲁菴表其亭曰尚友斋曰顺事亭以讲道斋则学者游息之所尝作志学指南图以为学道之标凖心学渊源图以为入圣之极功及中庸大学论语孟子诸图孝经图解小学题辞发明鲁菴家説共数十卷大扺皆以程朱之言为主至大间故相王公结来守顺徳始登君名于朝及长天官复论荐之君年既高所造益深优游邱园玩心神明以佚老焉享年七十有六至元三年丁酉二月九日终于家塟邑西南永安里门人会塟者百余人燕赵之士识与不识皆悼惜之君曾祖典妣刘氏祖安妣田氏考泉妣张氏娶李氏继刘氏杨氏李氏子男曰钦女有四适张郁李秉直赵徳温次以疾在室昔我国家初有中夏事踵宋金余习以记诵词章相尚许文正公始以孔孟之书程朱之训倡明斯道一时师友讲习若河汾伊洛之盛刘文靖公继之士皆知趋正学不为异术他岐所惑文正公被遇世祖征居相位典教成均而门人贵逰往往仕至显官文靖公既征即归学者多穷而在下传其师説私淑诸人两公之门虽出处穷达有所不同其明道术以正人心盖未始不一也然而宦达者声名显而彰隐处者或湮晦而无闻于世君卒之八年余友兵部员外郎杨君俊民以进士范淳状君之行为请夫贤者之墓有铭天爵生晩不及识君向官六察尝荐知名之士十余人充国子师君亦与焉岂意今复执笔铭君之墓乎铭曰惟天之生贤兮将以为世用也明遗经以绍坠绪兮惟道之所履也嗟若人之好修兮懐瑾瑜以为美也凛氷霜以贞固兮奋节义以励乎已也纷时俗之躁进兮若波流而风靡也彼智者之过兮下愚者之无耻也抑先哲之为依归兮慎所行而知所止也铭以昭其隐徳兮尚多士之兴起也安恕斋先生墓志铭至正壬戍仲冬甲午恕斋先生安氏卒享年九十有五二子熙煦皆前卒承重孙暨以是月戊戍塟先生于藁城县安仁乡夫人刘氏附焉先生讳松字廷翰太原离石人也金亡迁真定曾祖全广祖昇皆不仕考滔故真定儒学正妣贾氏先生少学于家庭尊闻行知声闻伟然至元癸未由名臣荐起家江淮转运司知事歴潜江尉崃州司狱江东宣慰司照磨遂谢事归再除建宁令不赴时年五十余矣先生为吏廉谨治狱多隂功所去吏民见思其北归也惟书籍衣衾而已教授于家严条约以身先之弟子从者多至百人动作悉有规矩讲解明白不为缴绕章句尤善为诗温厚和平得诗之意暇则与翰林王公倡酬有诗若干篇晩嵗充养完粹毁誉欢慼无少介意不复仕终其身呜唿位虽卑而名愈隆年益高而徳弥邵若先生者可谓廉退老成君子矣铭曰寒暑代谢天道之常仕止久速君子之方猗嗟先生名着昭代进不为迂隐不为泰道周于身化洽于乡年及期颐宛然云亡人孰不仕知足或非人孰不夀七十有稀猗嗟先生比徳者鲜列铭幽墟克示悠远明大金吾陈公墓志张罗彦陈公居恭字元礼号中园保定安肃人祖虎孝友闻于乡父万䇿万歴壬辰进士官国子监博士公天姿英迈能读父书为文能发前人所未发尤长于诗中万歴丙午科武举以伯父炬廕官锦衣衞都指挥使靖共自矢疏叅矿税诈冐官旗皆宦官私人宦官嫉之罢官归里光宗即位诏复官天启间乳媪客氏逆珰魏忠贤势渐张公义形于色倡言于朝曰威福之柄将下移矣吾辈不可不防微杜渐识者壮之御史周宗建疏荐公胆识忠义请比陆炳例以卫衘兼督捕巡缉奸宄忠贤忌其才柅不行辽东经抚溃败廷议以解经邦为经畧公谓经邦才庸大学士孙承宗可任但兵难遥度请移枢辅出关上然之忠贤嗾其党潘汝桢劾公矫㫖勒令阁臣票拟廷杖锦衣卫千户趣公更衣公畧无难色辅臣叶向高等申救获免亡何经邦以溺职罢承宗自请出关举朝咸思公言承宗扺关特疏荐公诏起复原官兵部尚书赵彦希忠贤㫖又格不行左都御史杨涟疏劾忠贤上不听且奖慰忠贤甚至公愤不顾身随具疏论忠贤三大罪疏留中八日杨涟造公拜曰公真豪杰然祸且不测涟来与公诀㑹皇长子疾笃上不欲诛言官忠贤不获中伤公工部郎中万燝六疏劾忠贤适皇长子薨忠贤以言激上怒燝死杖下正人君子咸谓公将不免珰党赵彦借朝觐事劾公革职永不叙用未几杨涟被逮忠贤令缇骑伺公与涟晤即并逮公公避迹以免崇祯改元忠贤伏诛复公官起补南镇抚司佥书寻晋锦衣卫堂上佥书左军都督府都督佥事衆夙重公议迁提督西司房官旗办事公引疾力辞疏三上得允时上倚任锦衣卫书其堂上官十人于御屏以待任用而尤念公会卫缺掌印官阁部咸欲用公应公不即出提督京营襄城伯李守锜劝之曰上知公欲倚任公久矣今阁部拟用公以副上意愿公勿复坚卧公曰予誓不掌卫印请勿及我锦衣卫佥书某诬劾御史毛羽健下狱欲置之死公力解得免其䕶持善类如此公尝诫诸子曰汝等读书必以忠孝节义为本若大本有亏虽贵何益其素所蓄积然也公孜孜为善在都时掩骼埋胔旬无虚日定兴大盗诬扳卫役数十人拟大辟公力辨其寃得以不死至今其家祀公不辍嵗饥安肃境中道殣相望公赈之存活无筭性好施数年如一日而器识卓越料事多中时之治乱人之贤不肖忧思嗟慨尝中夜不寐间究心禅宗有超然物外之致以疾卒年五十有九居士马一腾赞公云忠肝义胆千古不磨而浮云富贵见地超卓御史沈公惟炳诔之曰力扶纲常名教看破生死闗头噫知言哉可以槩公之生平矣田烈妇成氏墓志铭孙承宗予友濡阳田平野以辛丑高第歴官登莱道监军副使生平凛凛负大节每论奏奋不顾身予尝荐之朝曰一介不取百折不囘故其一门风尚多以气义相高有丈夫子十女十孙子女亦复十余丙子流冦陷濡阳人死者以泽量而平野家死水死刃合子女八人独烈妇死最烈烈妇之夫行第五名之龙为濡庠生材可嗣平野大业当城陷妇即嘱五郎携儿广智奉老母去勿顾我我急惟有一死五郎初掩家衆于壊垣贼辄奔壊垣五郎急扶母随小大他奔妇独迷失道急不得觅仅䕶母若嫂妹诸儿越陴而东妇果为贼驱同他妇闭一室妇急投缳者三以衆妇不得死衆妇冀得他逋也贼忽驱以骑行妇又急投水水浅又不得死贼复驱以刀促之出妇骂曰我成贡士女田秀才妻吾翁以名进士为监军死则死此耳断不肯随贼一步以辱身辱两姓且骂且手掬泥沙扑贼贼怒羣箭射之妇且死犹骂不絶贼愈怒以刀临之而头颅碎遍体血水尽赤他妇逋者从旁睨之识为妇贼退五郎就衣履认之及歛目忽大张衆惊烈烈有生气也不知一时须眉丈夫有此愤烈乎妇端严不茍嚬笑工绣刺纺绩以十三嵗来居女室五载不踰阈不闻嘻訾惟姑命日办姑若叔妹衣履舅向姑喜曰得佳妇以十八嵗居妇室愈益为恭顺居恒布菽尝诫五郎勿奢㸃大人清操勿惰坠大人大业五郎有小拂郁辄以义解之五郎侍翁病妇劝以省试汤饵曰此不用吾情何以用吾情姑病妇方山居五郎入侍病妇以不得随侍辄以身吁若有报者曰姑病良已复果然妇居娣姒十余人之间即华宗不绌即单宗不亢惟忍惟让自将其姑叔婚嫁不难解簪珥为佐妇成姓贡士于乐女也成与平野为马郡倅友壻少同硏席平野登第成尚落落诸生迺以五郎缔成成以明经殁而平野方官计曹或言成之落落也初缔复无盟词平野怒叱之即五郎少亦复曰丈夫家于妇乎乃定盟而以宾礼同养于女庐乃今烈烈有生气者妇也妇卒崇祯九年八月初二日年三十有二男一即所嘱携广智也未字女二以今年某月日塟妇葛山之麓呜唿五郎力能脱两母衆弟妹兄嫂于虎窟而不能脱烈妇于难将无天以完节付烈妇以光平野慷慨之门而不令曲全其生耶八郎有癫病死刃其妇为房太宰女死水其他俱死水而十郎与长郎之仲子负高材可世其家亦以水死一时为平野惜平野廉吏诸郎承其廉无可治生即烈妇死甚烈五郎贫不能为烈妇闻于朝即朝命亦不及也予甚悲焉迺为铭铭曰濡之水清如浙濡之水浅如滴胡然而白洁之沥胡然而赤丹之汩啮齿之愤虹可用激扑泥之力笏可用击呜唿孰冠箕如不兴绩孰髯㦸如不与摘髽而矛其气如惄孰与柔女子之骂贼而涂塓之与敌其斯以为八死之光而濡之清浅可揭陜西按察使邢公墓志孙承宗公于予为先进实忘年为友公之归也中外无不愿公亟出而予官翰林不能推毂公洎后渐可为公语而公遂殁窃意包罗天地之雄襟当不与一邱俱藏也志曰公邢姓讳云路字士登号泽宇世为安肃龙山里人其自小兴州来者始祖贞贞生丰城丞贵贵生河南训导简简生赠副使来岐是为公父配李氏赠恭人实生公当生之夕训导公有异梦曰若僊然手一轴书喜字如斗云覆其上遂以命名少修洁有仪度脱哺侍食必待先箸五嵗授句读每过不忘八嵗就塾师日记数百言十八嵗里选茂材第一人试辄高等二十八举于乡又四年庚辰成进士初授山西之繁峙城以滹水苦溺公议迁筑水之阳去后以公议民乃靖无何丁外艰归起补河南之汲县无何丁内艰归再起补山西之临汾邑为倚郭公以长材游刄平两税正四礼时进博士弟子劝课之有富而寃不得解公解之严郄其报当大旱两发椎埋而两得雨初捐金煮千石粟活饿再捐金市地为百槥掩骼邑有涝河渠溉九邨田嵗征水粮渠废而田卤粮乃逋公莅政且四年为渠十三里其絫石防他决曰十金堰高倍寻而广以十轨长又倍之立华表坐以狻猊又凿阜入初注之水曰流膏洞其口为池若月半规以潴水而缓之其上有平台有亭有楼以詧水势騐祲祥凡四十日溉田一周所溉焦堡九邨田万畮复入郡永利池便汲饮而外环城其月池环楼下种藕花岸杂桃栁遥映十三里䆉稏当政成人和携邑客作田歌遂有河渠诗赋百余篇邑人为石以纪其修邑乘修学宫若恵民诸局舍尽捐金先士绅及搜所节羡而又当报政之二年不忍以遽庐遗后艰既征入主武选事按牒澄叙不以吏手其清黄计日程书吏无复得窜㸃无何出佥河北事备兵磁州裁冗费革火耗恤驿逓有令以贿及遂以上闻罢之部下以肃无何以边畧迁辽左备兵开原随以功陞延鄜道加俸赐金赠封如秩公迺以病归又四年特起陇西随调临巩驻臯兰当松山初复督臣议城守以公始事公为相方正位夷险芟荒閲嵗而城成凡幕府亭障虎落蔺石无不具其营垒错居屯种渐兴报竣上录功有差予之名永泰公复编金城志为永计无何以病告随中察忌归初公习为歴尽辙迹所歴皆为揣摩至是以解官益为肆力当在河北疏正歴元畧谓汉以来治歴家惟郭守敬为宻独司天氏守成法曽不随时考騐如今年冬至后天九刻其夏至立冬皆适当子半之交后先两时顿以日隔且歴法疏宻騐在交食乃今闰八月日有食之歴推后天几二刻而闰应转应交应各宜增损臣愿遴选稠人因数察理时为测正疏入得报闻部议晋京秩督其事遂督其人不报公益发愤着律歴考七十余卷其前五十卷以所铸顜论古人得失法数其后二十卷又以古法数筹顜为歴议歴原歴理遂括天体星经各度分各正其讹因论原歴失在既改嵗实而仍从月䇿转终交终与五星周之旧既不算三乘万而仍从加分损益积度今歴失在三百年后仍用三百年前黄道乃更约七十二卷之繁为太一书谓一生二生三有圆有方有圆变方有方变圆是有方圆变化二十率仍假象命数託黄钟金田设答问以测周径方圆相交日月晷景及黄白道出入交食更约其入歴之数以其周径率得月周以其句股率得日周以积月积转积交之盈朒差加减得盈朒数以归除周天度分得月䇿转终交终分以周天度计气转交周得四余分以日周计五星得五星分大约法行数显起一归一公既探原太一乃更着歴元元书法以前后距年积日加减前后所测真气为定积如推嵗周以距年而一推交周加减前后所测之交以积交而一推转周加减前后所测之转以积转而一推月周加减前后所得之闰以积月而一各得嵗实月䇿转终交终而诸应在盖繇一元求三测以三测定四事凡七政四余五纬万星法可一瞬而得初监正张应侯以法自获最后周子愚疏推公为亘古一人公以法不得身试而重感子愚迺就已未嵗前天正日躔及月度诸数以厯元元法推极宻率仍测授时气朔转交之误惓惓谓法既立当时以法测仍以后三年月食之分数证其疎宻尝兴予言诸数一禀太阳今日至后天日躔先天日君象也一后先百度失常调元手宁得不问且议续增三百年之数予几欲僦居悉公所藴而公殁矣公恬静虚圆耿亮有大节事两尊人孝既殁哀毁骨立尝着忧思永思赋读之不翅蓼莪襟着百余卷雍容大雅不为浮响急拍即羽檄交驰簿书填委口占指画中不废吟咏居官砥节首公无一事不闗切大法无一钱不留佐公家之急按边事遂如科律其于金城方畧有司马君实所不及识公慈和而近故击断人情务悉底里随所至有声蹟生平奖善匿瑕好以诗酒自娱及殁四壁图书而已予尝谓公实抱经济大畧不独天官之业掩映千古乃其终身约结亦不独歴今人駴所未悉或以歴掩经济而瞶瞶者并歴为不急安得起公九原而开瞶瞶者公殁之前方具疏以歴请殁之日以遗编授其子曰此其为茂陵遗书乎犹手披图书笑而却诸子汤药无何卒本朝户部右侍郎郝杰墓志冯溥皇上御极之十有六年嵗已亥少司徒郝公以疾终长公今少宰敏以讣闻于朝皇上恻焉念厥前劳诏祭塟皆如例礼也长公以余尝侍公杖履悉公行事因以状来请铭余不敢以不文辞按状公讳杰字君万别号棫清先生始祖郝文忠公经元初侨寓于燕因焉遂世为霸州人文忠节义文章无论识与不识咸卜其后之必昌迺歴元明之世子孙繁滋无大贵显者传至智庵公讳九思喜行其善于乡隐徳䆮寖彰矣生子二次讳鸿猷世称铭燕先生公父也公生而瑰异幼不好弄稍长慷慨有大节十余嵗出就学使者试为文立数千言学使者竒之由是声名籍甚畿辅士子无敢望项背少丁母王夫人艰水浆不入口哀毁几至灭性乡党之言孝者归焉甲子举孝廉时铭燕先生为秦之延长令当流冦冲斥之时公周旋艰险守御孤城流冦不敢窥及铭燕先生以病去延之士民皆哭未踰年城陷至今延人思铭燕先生不忘公丁丑举进士授太常寺博士戊寅铭燕先生率公哀号毁瘁祭塟一依古礼不用二氏里中化之甲申皇清定鼎召収遗逸公既夙负重望且近在畿辅地因首膺召命入拜户科给事中念国家初创必先为根本计且民志不定则僭踰易生惟礼可以已之因上言宜开经筵祀阙里以示天下所先中云有一国者有一国之规模有天下者有天下之规模皇上为天下主必纪纲定而朝廷尊满洲贵人宜辨章服别仪从使汉人望而知敬汉官亦宜辨章服别仪从使满人见而加礼疏上内外是之公虽居言路未尝掇拾人短长以沽直名凡有所言皆存忠厚开国之意时庶务未定廷臣有过无大小辄下刑部公复上言曰法者天下之平也法量过以为受则法行而人知恩若罪无大小悉归司冦则考功之法废矣使天下之士朝囚首而对簿暮冠带而服官非所以尊体统而养廉耻也自是乃分别降罚先议而后请㫖羣下始无轻诣西曹者未几江南平降臣蔡奕琛阮大鋮等咸冀复用公上疏谓奕琛以贿得内阁与大鋮等朋党为奸以亡江南易曰开国承家小人勿用正谓此也奕琛等宜黜归公于天下事知之明而守之固虽不务苛细而嚬笑亦未假人故其奏对皆闗治道之大而不为目前之计晋通政司右叅议丁继母边夫人艰服阕补光禄少卿寻以少廷尉晋大廷尉时重囚不时报决公以天道生杀各有其时王政同天则隂阳之气不致乖戾因上言热审及秋决例得㫖报可自是始定秋后律状中所载皆其大节班班可纪者至于他所建白不可胜纪癸已晋户部右侍郎时长君敏亦自闽之藩叅内征为通政司右叅议公曰盈虚消息天道也岂有父子同列九卿而不知止者哉遽移疾归归而优㳺里闬与诸父老故旧为欢恂恂如也处横逆犯而不校有干有司者则一切逊谢曰吾故吾也岂以此改其初服耶丁酉敏以少司徒遇覃恩晋级封公如其官公家距京甚近间或至京邸辄去敏以公不乐居京师思上疏为温凊计草已就而讣闻病革语不及私惟讳谆以两世为大臣朂敏以尽所未尽忠孝之性不忘于弥留之际呜唿难哉逝之日亲族哭于寝百姓哭于路朋友设位哀泣乡人㑹弔宅不能容公平生事继母倍孝内外无间言继祖母张氏双目失明年九十病危公扶掖出入侍汤药不稍懈兄弟之间备极友爱嫂李氏少寡公以子子之以女女之且为之纎悉筹画俾无憾以终其节族党归义焉尤喜教育人才凡族姓里巷诸幼子弟以贫失学者无不委曲成就其婚塟无资时缓急者盖不可以更仆数比嵗大祲公倾廪赈给人人饱徳以故仕宦累年而四壁萧然晏如也嗟乎言以教宣行以道传公在朝刚毅正直磊落可观然皆以坦易之意出之与人不为城府人亦不可犯以非礼其进退容与无少繋吝尤人所难乐善忘势虽田夫野老尤必尽诚迹其行事可谓笃实光辉君子者矣其以启少宰之绪不诬云刑部尚书致仕谥果敏魏公墓志铭陈廷敬国朝以理学名儒为时用有清节直声谋议劳烈闻天下则刑部尚书致仕魏公自公卿大夫以至穷阎委巷有识之士莫不乐道其行事而慨然叹慕其为人盖公之学用于时而天下信之久矣若夫朝廷之知公与公之受知于朝廷君臣遭遇之隆俾得以行其所学世之人容有不得尽知者焉今欲志公而传之无已亦第举其世之所能知者而于其所不能知者则俟之百世以后之知公者而已此亦公之意也公起家先朝为名谏议其始弹撃封疆大吏中外惮之由刑科给事转工科右给事中刑科左给事中时世庙初亲万几公言慎起居尽启沃责备时宰人为公危上曰给事言是又因灾异言天变为人事所致语多忤权贵者诏廷臣集议左给事中故事不与议公则抗疏请与议议时面折诸贵人无所阿避由是衆皆侧目矣迁吏科都给事中掌大计戒僚友絶赇赂日夜宿省中邸寓则令兵马司传檄闗防于是言四事其一事上尤嘉允谓言官紏拾例当复虽失实不当反坐得㫖比年紏拾多反坐言官壊吏治塞言路其已之所紏拾与丽八法同科编之令勅又言言官得罪宜治以考功法不可置重典在谏垣前后疏凡三十余上其大要崇治本别人才修实政通民隐皆闗时大政于是忌者思有以中之而未得其芽蘖也会故相溧阳得罪借是以倾公上察其诬令释勿坐然方其时倚重言官比事未发不紏举谓何于是则空垣皆镌级而黜之公坐是黜为詹事府主簿稍迁光禄寺寺丞寻乞养母太夫人以去讲学读书修身教家以化其乡人居十年太夫人殁丧塟悉凖古礼当是时天子鋭意尧舜三代之治政具毕张进贤退不肖思得学问经术有名迹可用佐国家兴理平者于是相国益都冯公首荐公上召公以病辞再召趋朝授贵州道御史公初进见退而喜曰圣主在上以𢎞太平无彊之业实惟其时矣一切小功近利姑且补苴之论非所以告君也乃言教化为王道所先满汉臣僚宜敦家教以广盛化言督抚有不容不尽之职分有不容不去之因循宜责成互纠并请慎重督抚之选言科臣余司仁欺罔不法言湖南布政使刘显贵侵公帑不当内陞言制禄所以养廉今罚俸例太严密请纪过以示罚增秩以示恩言朝仪祀事贵肃言戒淫巧以正人心言辑礼书以励天下前后所言上多褒纳比一年陞京卿留管御史事未㡬迁左佥都御史是时方急滇事用兵公所言战守机宜有密奏辄削其藁累迁顺天府尹大理寺卿戸部左右侍郎措兵食察帑藏公经营擘画为多葢公十九在言官言官有章疏故其议论风采在人耳目间恒易有所竖立六曹卿贰以循分尽职为贤而已其可传于世者尝少公则不然至是又上三疏言事曰𣙜估值以杜浮冐曰核闗课以防侵渔曰简藩司以清赋税皆命确议以闻公在户部稍久声绩益着左都御史阙上特简任公公则首请申明宪纲其言曰国家根本在百姓百姓安危在督抚督抚忍肥家悞国以属官之竒贪为一已之竒货耶臣愿诸臣为国家培元气为朝廷正纪纲为臣子励名节列十事以上俞㫖嘉焉次言吏治渐壊公道宜彰今贪官廉官叅处同例尽职溺职保荐无分岂称赏罚至意举清廉知县陆陇其劾知州曹廷俞最贪宜斥既又举督学道公明者二人贪墨者二人廉者或复其官或不次用贪者悉置诸法其时为吏者肃然知警动矣为左都御史九月迁刑部尚书上言主上宵旰忧勤臣不敢计身家恤嫌怨奉陛下之法与海内臣工共相遵守臣忝风化之司职多未尽敢援汉臣汲黯自请为郎故事得拾遗补阙新命而就见所领职上鉴其无欺从之仍加刑部尚书衔一日拜三疏言抚臣溺职司官不法等事疏甫入而地震公言地臣道臣失职则地反常臣总风宪咎实在臣是日独被召对于便殿与语移时或至泣下公既于言无所不尽尤留意人才所荐引皆䝉擢用至是又列荐侍郎以下十人寻复申刑部之命始去言路然公始终以言表着者如此其为司冦持法不挠尝曰法自天子寛之则为施仁刑官市恩则为骫法至遇上所矜宥则又未尝不对僚属感颂徳意宛转以求其法之可生也康熙甲子春以病乞归上温㫖慰留八月再乞归降㫖称其实心任事令以原官致仕驰驿囘籍恩礼有加焉盖公之进退不违乎礼而其所建白施设彰彰如是可谓能行其所学者矣夫公之所以能致此者本主上知公公受知之深故也不然公抱其学修于身施于家而已矣化其乡人而已矣其所建白施设岂能彰彰如此之盛哉又岂能进退不违乎礼如此哉是以记公之事而推本于君臣遭遇之隆以见君之得臣臣之得行其所学非偶然也戊午乡试特命公磨勘顺天试卷与公偕命者兵部侍郎孙公光祀及余余时为翰林学士从公后公则相率宿礼闱如锁㕔校士竭日夜力继晷焚膏覃思品隲盖是科黜者三人其临事精审有力皆此类也大臣巡察畿辅则特简命公与公偕行者吏部侍郎科尔坤公两人同心谘访诛剪奸慝称使命焉奏事殿廷命侍臣传谕居官勤慎每当敷奏剀切详明不负职任赐御书唐诗一卷清慎勤格物大字各一幅廷臣间赐貂朝衣于公则谕以今年暂着来年别制更赐公卧疾数日朝上见之命侍臣问公饮食如何他日赐参膏一品人参二觔其余恩意与羣臣同者不书书公之特被者如此则上之于公为何如也公之归也陛辞上曰比行当三入朝人则赐大内珍馔命内侍视公所食几何再入则赐茶三入则赐御笔题寒松堂额古北口诗一卷以荣其行去国之日朝士大夫祖饯国门之外道旁观者相与感叹以为君臣相遇近古未有所谓进退以礼者不其然与公归而张额于堂藏书于阁更有书数百卷无长物顾瞻而乐之笑曰尚书门第秀才家风贻子孙足矣公归三年而卒康熙丁卯七月二十九日也得年七十有一上闻悼惜勅所司给祭塟如礼谥曰果敏葢此皆公事之可记世之所知其所不能知虽余亦不得记焉公讳象枢字环溪别号庸斋以赐额故晩而称寒松老人蔚州人也其先江南鳯阳人明永乐初从军北渡河以武功显世授明威将军随侍代王之国大同袭指挥有迁蔚州者数传至儒官公讳宦有徳行隐居不仕王考讳九经考讳卿孝义闻乡国为新城主簿两世皆以公赠资政大夫刑部尚书祖妣刘氏妣蒋氏李氏皆赠夫人李夫人生二子公其仲也公生而聪颕英异稍长孝弟忠信出天性壬午以春秋举于乡癸未上公车比入试矣闻王父病急驰归时流贼披猖所至以官职凂人士公奉母居山洞中贼慕公名大索不得我朝丙戌首设科举进士选庶常歴今官公娶季氏太学生名经权女封夫人男三人学诚壬戌进士内阁试办事中书舍人学谦学谧俱庠生谧嗣公兄某为后女三人一适天城叅将刘君三汲子邹平县丞天赐一适大同府中路通判李君濬子候补内阁中书舍人恒烑一适陜西平凉府通判姚君永康子之稷孙一人吉祥公将塟学诚以状来乞铭以余公之乡人也谓稔知公呜唿余何以铭公公自少至老未尝一日辍书不读读有所得未尝不见之行事而尤邃于宋儒之书故所得于理学者为尤深所着有儒宗录知言录若干卷公尝谓余曰昔孔子殁羣弟子各以其学传四方自子夏教授于西河之上彬彬乎文学之风晋有人哉薛公文清以来曹公真予而后斯道将犹未絶也子得无意于斯乎余媿公言而莫之能学也余又乌乎铭公既不得辞则排纂公事而繋以铭铭曰斯文未坠谁与作者四祀孔明河东磊砢参井之墟有烂其书于代有光岂适乡闾惟蔚州公翼翼崇崇敬我桑梓恵我颛䝉开来继往为天下宗相彼洛闽诵言满家干禄则已吐弃如遐公喟然云岂谓是耶其辞金艧其道瓦砾或饬其貌或腾其説公探宻微老而弥乐公有令闻流于海邦公有伟行勒之钟镛铭公宜此永藏幽宫广西巡抚郝公墓志铭汪琬顺治中吴三桂等入川奉诏统东西两路兵驻札川南以图进取而定州郝公亦以御史廵按川中三桂方挟王爵拥重兵自卫骄横日甚而部下尤滛杀不法公性严正三桂忌之輙禁止沿路塘报公疏言臣忝司朝廷耳目而壅阏若此安用臣为三桂益啣公既而东西两路兵俱为贼所败三桂等遁至绵州公是时适监省试于保宁贼刘文秀前锋且抵城下保宁士民汹惧公亲率文武诸属吏登陴守御扬言秦兵大至士民少安因遣使飞檄走邀三桂等赴拯责以大义谓不死于贼必死于法三桂等不得已始自绵州至公为言贼可破状讫奏大㨗葢公功居多又上封事力言三桂跋扈有迹䇿其必反三桂啣之刺骨诇公隂事无所得先是叅议董显忠等或以投诚或以旗下皆用副将衔改授司道等官率贪虐为民害公劾其不识文义遂还原职三桂乃嗾显忠走诉于朝自谓识字公坐降调三桂又摭拾保宁城守事诬公冒功必欲置之于死世祖烛公寃特从寛流徙盛京康熙十年天子幸奉天公迎谒道左具述按蜀始末上改容倾听慰劳者良久三桂既反中朝诸士大夫争讼公寃府尹蔚州魏公再疏保举部议皆格不行特㫖取还录用仍补御史出巡两淮盐课踰年擢左佥都御史未閲月再进左副都其明年遂命巡抚广西之任踰二年以劳卒是嵗康熙二十二年某月日也诸孤以公行状及疏稿请铭按状公讳浴字氷涤又字雪海先世自山西洪洞徙居中山遂为定州人曾祖某祖某父大钫恩贡生考授府通判累赠某官公举顺治三年乡试又三年成进士除刑部广东司主事改授湖广道御史留心时务数讲求古今治乱兴亡之故其在保宁围中也世祖诏问公其有缓䇿急䇿二疏其畧曰秦不助川而后秦可保川不冀秦之助而后川可图成都地大且要灌口一水襟带三十州县开耕一年可扺秦运三年锦城之外竹木成林结茅为庐千百间不难就也锦江之鱼绕岸求之蕃于鸡豚此又富饶之资不当弃也若以衆兵家口悉移成都照籍屯田命总副叅游画地计口授之其他流移土着亦令各道招垦文武殿最专凖诸此所难者牛种则见今诸土官缴印邀袭已䝉恩给矣倘令每司出牛若干抚臣与之立劵俟丰年即还其值当无不听命者嘉定据叙重上游独饶盐茶更令驿传道暂易糓种则牛种俱不难办也臣故谓开屯便又曰川之所患者滇冦也滇东南连黔粤北连楚又西北连蜀五省山水环纡岚瘴纷错军需不能输骑兵不能突此跳梁小丑所以得少延余息也臣知滇贼所恃不过皮兠布铠鸟铳㓲刀善于腾山踰岭而已而蜀中土官土兵其技尤娴于此若抜其精鋭以当前茅而用满兵雄骑为之后劲则贼险不足以自固贼技不足以制人疾雷迅霆之下咸鸟兽窜矣臣故谓用土兵便其再补御史也会总兵官王辅臣等叛附三桂公既疏陈各路出兵曲折则又曰兵有虚实䇿应如用秦陇寳鸡平凉固原之兵以制贼之命所谓实兵也如从西河及从武闗取汉中从郧阳取兴安从袁州取长沙之兵以掣贼之肘所谓虚兵也如用西安潼闗之兵以破贼之狡谋所谓䇿应预备之兵也又言武臣纵部兵以戕民命有司借谋叛以倾民家大吏虽有紏劾属员提督军务之柄往往废格不行将何以収效万全乎前后奏章数十上悉谙练兵事通逹国体类此及在广西诸属甫脱兵火士民凋瘵最甚狼猺獞獠诸蛮所在睥睨公因疏陈调剂四䇿一曰虚糜之马宜汰一曰添设之兵宜裁一曰要害之设防宜酌一曰抚提之精鋭宜简上是其言悉听公区处又言宜停鼔铸宜留廵抚标兵设施未竟公顾已卒矣年六十有一士民奔走巷哭者三日䘮归炷香叩送者延道千里不絶公素好学居奉天时益潜心圣学尤嗜孟子及二程遗书尝曰非孟氏无由入孔子之室非程氏无由升孟子之堂日夕危坐读书垂二十年始归归而所得弥邃其见诸章奏政事者直公绪余耳元配李淑人以前明崇祯末殉节死于井继王淑人尤有贤行从公在奉天凡五年而卒皆与公合塟子男子五相廪贡生林康熙壬戌科进士俱王淑人出椿州学生桢枚子女子一适诸生梁穆俱侧出孙男女六士大夫咸谓天子之于公其相得章矣琬则以今上固知公矣然勿谓先皇帝不之知也三桂兇燄方张公以一书生顾独不揣而与之抗假令不示薄谴以稍杀其怒则三桂反必速速则内煽川盗外连滇宼秦楚之间滋未易定也以故遣公于远使避三桂其以缓三桂之反而留公为今上腹心股肱之佐先皇帝之心岂易窥测也哉故因叙次公事行而详论之铭曰显允郝公謇謇谔谔迅击乱臣如鹯如鹗几二十年邪谋不作国有人焉彼殆胆落郝公显允学与识雄世祖是储今皇是庸兵筹民瘼言出必从一月屡迁实简皇衷皇曰汝谐汝抚西粤诸蛮睢盱遗黎杌噢之咻之资汝廉洁以死勤事纯臣之节生则庸之殁又䘏之小入汚公鬼则诛之墓门桓桓幽堂巍巍瘗此铭文劳臣之思畿辅通志卷一百九畿辅通志钦定四库全书畿辅通志卷一百十墓表宋石曼卿墓表欧阳修曼卿讳延年姓石氏其上世为幽州人幽州入于契丹其祖自成始以其族间走南归天子嘉其来将禄之不可乃家于宋州之宋城父讳补之官至太常博士幽燕俗劲武而曼卿少亦以气自豪读书不治章句独慕古人竒节伟行非常之功视世俗屑屑无足动其意者自顾不合于时乃一混以酒然好剧饮大醉頽然自放由是益与时不合而人之从其游者皆知爱曼卿落落可竒而不知其才之有可用也年四十八康定二年二月四日以太子中允秘阁校理卒于京师曼卿少举进士不中真宗推恩三举进士皆补奉职曼卿初不肯就张文节公素竒之谓曰母老乃择禄邪曼卿矍然起就之迁殿直久之改太常寺太祝知济州金乡县叹曰此亦可以为政也县有治声通判干宁军丁母永安县君李氏忧服除通判永静军皆有能名充馆阁校勘累迁大理寺丞通判海州还为校理庄献明肃太后临朝曼卿上书请还政天子其后太后崩范讽以言见幸引尝言太后事者遽得显官欲引曼卿曼卿固止之乃已自契丹通中国徳明尽有河南而臣属务休兵养息天下晏然内外弛武三十余年曼卿上书言十事不报已而元昊反西方用兵始思其言召见稍用其説籍河北河东陜西之民得乡兵数十万曼卿奉使籍兵河东还称㫖赐绯衣银鱼天子方思尽其才而且病矣既而闻边将有欲以乡兵捍贼者笑曰此得吾粗也夫不教之兵勇怯相杂若怯者见敌而动则勇者亦牵而溃矣今或不暇教不若募其敢行者则人人皆胜兵也其视世事蔑若不足为及聴其设施之方虽精思深虑不能过也状貎伟然喜酒自豪若不可䋲以法度退而质其平生趣舍大节无一悖于理者遇人无贤愚皆尽忻懽及间而可否天下是非善恶当其意者无几人其为文章劲健称其意气有子济滋天子闻其䘮官其一子使禄其家既卒之三十七日塟于太清之先茔其友欧阳修表于其墓曰呜唿曼卿宁自混以为髙不少屈以合世可谓自重之士矣士之所负者愈大则其自顾也愈重自顾愈重则其合愈难然欲与共大事立竒功非得难合自重之士不可为也古之魁雄之人未始不负髙世之志故宁或毁身汚迹卒困于无闻或老且死而幸一遇犹克稍施于世若曼卿者非徒与世难合而不克所施亦其不幸不得至乎中夀其命也夫其可哀也夫元翰林待制刘徳渊墓表戎益先生讳徳渊字道济襄国内丘人性癖直有撡守好学能自刻厉及游滹南王先生门闻思索辨惑等説自是厌饫史学为专门之业非义理不妄言动一介不取于人朋友死虽千里远徒步必至覩前贤竒蹟伟行击节赏叹而不能自已至椎耕牛以飨窦王杀乘马而祭昭烈其或悯时之艰急人之难切于已私而不置也始则人大以为异既而疑焉终乃叹服曰先生笃行直躬守死善道者也北渡后赴戊戌试魁河北西路逮中统建元二府辟其行能授翰林待制晚节知圆凿方枘不能与时阿匼乃以所得成就学者立言传后着为书数万言其説为天地立极为生民立本为圣贤立法敷析温公通鑑数百条扶翊章武俾承正统及见考亭纲目书多所脗合沾沾而喜曰吾天地间可谓不孤矣又通古文竒字士多传习之凡经指授者虽节目磥砢表表有所立或惜其独善不显诸用然振衰善俗激励后人多矣太保刘公左辖张公以乡曲义来周䘏皆却之曰吾非踽踽凉凉阉然媚于世者也至有以礼愿交而弗之允者鲁斋许公每过邢必式闾致恭而去壬子秋予始见先生于晩对榻学馆夜半歘起撼予曰吾于汉丞相亮论议际有所得惜不并时当有説云云至元壬午予按部夷仪谒先生于天贶斋栖迟蓬荜心融一天自乐其乐英发之气至老不衰问先生近何述曰适作西兇辨天府七星挽童子以张皇幽𦕈振濯汉灵一何壮也临诀握予手曰吾耄矣斯文未丧子其自将既而闻卧疾虑乏调养询诸友生始见先生有子朴早世女孙一适康氏子新妇女孙皆不聴侍疾卒年七十有九时至元丙戌九月二十二日也塟顺徳之西邱里后十五年晚进王宁合乡国议来请曰先生学贯三才养素邱园行嫓古人望髙乎一世没当易名用垂光范予谓宁曰士风之不振也久矣安得髙风古节如先生者哉昔孟东野以诗鸣唐张籍私谥曰贞耀程伯淳以道自任潞公掲之曰明道今扳二例如以卓行加之则名与行为显允矣门生戸部尚书戎益礲石表墓以图不朽安先生墓表袁桷呜唿金蹂宋踰南两帝并立废道徳性命之説以辨博长雄为词章发扬称述率皆诞漫丛杂理偏而气豪南北崇尚几无所分别当是时伊洛之学传南剑至干道淳熙士知尊其説阐明之朱文公统宗据㑹纎巨毕备正学始崇又未几伪学造谤咸讳其説以售仕于时金将亡各流离自保乌覩所谓经説哉有明其説者独江淮赵氏私相笔録尊闻传信稍自异流俗皇元平江南其书稇载以来保定刘先生因笃志独行取文公书㑹萃而甄别之其文精而深其识专以正葢隆平之兴使夫道徳同而风俗一不在于目接耳授而有嗣也刘既死得其传者曰安君焉君讳熙字敬仲其学汪洋静邃谓文以载道词不胜不足以言理故其言修以立于诗章幽而不伤慕贞洁之实将以自任其道者也道散于异端九流证拾于坠简传者益逺而书幸具在不知而作者则索于句读之末㫖意断絶踵缪而莫悟君设对问以辨后作者悔而焚其书左氏浮诞不合经者悉去之续皇极经世书由元丰至至大三年考家礼为祠堂以奉四世邑人化之教人也以持敬为本解经必毫缕以析果知矣必騐其所行弟子相从者常百余人出入闾巷佩矩带规知其为君之弟子其于刘先生也未尝一见之葢笃信其书黙求以通焉者也刘亦知君足以传道卒不得见焉君深悲之而于学有侣君无憾矣君之先太原离石人五世祖玠仕于金曾祖昇不仕祖滔以经童登第金将亡徙真定因居焉戊戌嵗词赋入等占儒籍考松江东宣慰司照磨妣刘氏君少敏悟诸父咸器之素多疾尝避隠封龙山然卒不得年至大四年五月某日卒年四十有二娶张氏焦氏子二塈垣女一嫁王氏是嵗塟藁城县安仁乡先茔之侧其卒也翰林学士王公思㢘以书唁其父曰自敬仲死讵安氏不幸士林不幸矣有遗文若干卷既塟之十三年门人苏天爵述其事状踵门曰黙菴先生天爵从学实有年先生之徳之行愿表于墓原使有考桷作而言曰真文忠公徳秀与朱文公同里生不及事焉文公之学真实绍之侑食于庙于祠无异词集贤刘公生愈后阐扬合一刘公功与真公并安君不得见刘公而道实有传盛矣哉舂陵之学四方为有凖矣本朝孙征君墓表魏象枢康熙十有四年四月二十一日征君前明举人孙钟元先生卒其年冬十月塟于辉县夏峰之东原又八年蔚州魏象枢表其墓曰先生讳竒逢字启泰钟元其号保定之容城人大父臣嘉靖辛酉乡荐历官河东盐运司运判父丕振邑诸生先生年十七举万歴庚子科乡试与定兴鹿忠节公善继为友以圣贤相期勉忠节家江村先生家北城相去十里虽风雪暑雨过从无虚日讨论濓雒之㫖而证诸六经发为文章皆自抒心得不屑屑训诂词章也性至孝连丁父母忧哀毁成疾丧塟一凖古礼偕兄弟结庐墓次者六年廵按御史以闻下诏旌焉家故贫饔飱常不给有巨室以金粟餽者婉却之一日与鹿公讲学自晨至日昃苍头始持豆面作羹以进怡然无不足之色尝言从忧患抑欝中黙识心性原本生平学问实得力于此天启末魏忠贤窃柄荼毒正人左忠毅光斗魏忠节大中周忠介顺昌先后被逮三君皆与鹿公为友于先生有国士之知时鹿公赞髙阳孙文正公军于榆关先生遣弟竒彦上书髙阳曰左魏诸君善类之宗直臣之首横被竒寃有心者孰不扼腕昔卢次楩一莾男子耳谢茂秦以布衣为行哭于燕市曰诸君今不为卢生地乃从千载下哀湘而弔贾乎李献吉在狱何仲黙致书杨文襄求一援手康徳㴠至不自爱其名左魏之品可方献吉非次楩所敢望某一介书生无由哭诉尚慙茂秦阁下名位比肩文襄岂至出徳㴠下乎髙阳览书即具疏请入朝面陈军事将为诸公申救忠贤闻之谓髙阳兴晋阳之甲夜遶御床而泣乃驰诏止之时左诬赃二万魏周皆数千严期追比三君子皆清白吏无以应而忠毅旧为三辅屯田使有遗爱又尝督学畿内门下士甚衆先生与鹿太公及其友张果中倡义蠲助输者云集甫就而三君子相继拷死则又经纪其丧余则按籍俵散当是时逻校严急士大夫触手糜烂亲戚故交键戸谢絶先生慷慨急难唿号同志祸福不足动心而祸亦卒不及也髙阳知其有经世才将题授职方郎与共事先生知时不可为自陈愿老公车不敢借途求用台諌交章推举坚辞不就崇祯丙子容城被围土垣将圯率宗族闾党矢志守御城赖以完廵抚都御史上其事特诏褒嘉南兵部尚书范公景文聘赞画军务亦辞不赴时秦晋已䧟寇氛渐逼都城携家入易之五公山结茅双峯婣党门人依以自保者数百家饬武备定条约暇则讲诗习礼修冠婚丧祭仪节简而可行干戈抢攘之际絃歌爼豆远近服其徳教盗贼闻而屏迹时以方田子春无终山焉国朝顺治初祭酒薛公所藴具疏让官兵部左侍郎刘公余祐及廵按御史荐剡上先生坚卧不应苏门为康节鲁斋读书之地泉石幽胜遂移家筑堂名曰兼山读易其中子孙耕稼自给门人负笈来者日衆先生涵养日邃每晨起谒先祠毕澄心端坐虽疾病未尝见惰容接人无贵贱少长必以诚有请问者随其浅深倾懐告之无不人人自得子孙甥壻数十人进退揖让皆有成法即耕夫牧䜿亦知尊敬时节花放隣村争置酒相邀儿童皆欢喜相就曰我先生也年九十二卒士大夫弔哭属路不絶市者罢贩耕者废耒督学使檄郡邑列祀百泉书院容城夏峰皆立专祠祀之先生着书甚富理学宗传表周元公以下为十一子别为诸儒考附之葢出独见非依傍旧闻者其学主于慎独而于人伦日用体认天理尝曰喜怒哀乐中节视聴言动合礼子臣弟友尽分此终身行不尽者自言平生年愈进功愈宻天理二字是千圣心传非语言文字可以承当世之学者不务躬行惟腾口説徒增籓篱于道无补体先生之言可以自悟矣余昔奉母里居无由亲炙与闻绪论间尝驰书请质所疑荷先生手教还荅千里如侍几席今典型既邈后进谁宗因其孙壬戌进士洤之请谨书其大者如此过其墓者低徊俯仰当有慨然兴起不能自已者则先生之风教愈远而弥新也其子孙名次列在志铭者不具述明守备王君墓表韩菼昔我世祖章皇帝讨平僣逆抚有九有惟天命既去于有明凡陵寝所在勅䕶视如故尤哀懐宗之志祭于陵为文以告之于时民间始稍稍言懐宗梓宫在殡时事初流贼李自成破京师帝后既崩以车一乘载出东门外棺以栁木置道傍久之伪符下昌平令塟而不给以见钱时皆伪官无有以为意者于是有十人者痛哭相与出家财启懐宗故妃田氏之墓以塟既堋复痛哭各散去十人者既不自言于官而世亦无有迹之者葢晦而弗传乆矣泽州赵公弼先生壬子得余于乡者也尝令密云康熙十有四年以书来曰有王生敬者将状其父之行谒子请表其墓子其无辞余接王生读其状及迎塟山陵事亟问之尝闻有十人者生父在乎曰固也方伪符下州州藏无一钱请于府府若弗知也复下之州州官吏益怠吾父闻则日夜泣倡九人者各倾其资产得钱三百有五十千为请于官迎梓宫而合诸妃墓凡畚锸斥复之事吾父无不亲也又曰墓中有殿翼然者二后殿则妃棺在焉梓宫既下帝居中后居左而易妃其右梓宫无椁以妃之椁承之后与妃竟不及椁也余接其言甚审于是知十人者有王君而惜乎其九人则生亦忘之矣往余读陶氏辍耕録所载唐义士传及林处士事迹皆相类其冬青花行夣中作亦多同者竟不知果为谁诗自古忠义之士天性激发以为固然多不欲传其名于后世十人之意其类此也有明诸陵幸䝉圣朝徳同覆焘与赵氏之惨酷岂可同日道然如王君辈其大节岂在唐林诸君子后哉余又以窃痛夫为是举者多不出于髙位世族而皆处士逸民或武人小臣其尤可慨也君讳政行号次泉世居昌平之福㑹里祖泰父三省皆业农不仕君生于万歴戊戌年二月某日卒于康熙甲辰三月某日即以其年四月某日塟于其里小营村之原子二长即敬也太学生次芳当崇祯末君事中枢得官守备顾瞻天下慨然曰非我所能也遂弃官归居乡乐善好施自甲申后益自屏迹然闻人穷急輙救助之如已事而终不自言嵗饥全活人尤无算呜唿如君之行皆可书也余乐从其大者而着之大理卿髙公墓碣方苞吾师宛平髙公之没也以康熙庚辰仲春余适在京师视丧毕东归为志铭归公二弟丙戌再至拜公墓石已磨未勒也将代营焉而以事遄归又六年冬十二月以乡人事牵连赴诏狱发嵗使仆某祭扫还讯之墓垣尽頺而磨石尚仆于道公仁孝闻天下然世所称者太公以吏事谪辽左公发愤成进士伏阙上书求代已而逢恩例赎归余窃谓父兄在难凡力所逮中人以下犹将勉焉不足为公异也自公视学江南余从游近十年公家事细大毕闻太公少豪宕不可覊束而太夫人谨礼法不相中太公之归也公以为难后天属复完又二亲皆笃老当更欢洽而居常漠然遇事仍嗃嗃公用此虽富贵恒蹙蹙如穷人无所归终公身公退食恒居于内余怪焉叩之御者则常在太夫人侧嬉戯如婴儿其侍太公所以承意观色或古礼经所未尝云而自公出之乃知其当然而不可易也公疾笃余入视公曰子毋忧某虽无禄尚当终事吾母乃竟先太夫人卒呜唿酷矣余所犯尚未决虽天子明圣而吏议余罪至重死生未敢自卜恐公之仁孝余独闻知者遂就湮灭而心气瘀伤不能营度为文前铭又不复记忆乃质言其大畧俾公故人曾君启起磨石而碣焉时康熙壬辰八月也公讳裔字素侯生于顺治癸巳五月六日卒于康熙庚辰二月十有二日由翰林官至大理卿仕绩应列于史氏铭曰谓公不得于天胡济屯以亨而天属之复完谓公能得于天胡将母之不终而夀命不得以少延岂彼苍之无知抑将留终古之恨以暴其仁贤祭文唐唐太宗祀北岳庙文苍苍元气纪三光而成象茫茫后土镇五岳以成形衡岱启东南之趾嵩华表西中之固惟灵山之秀峙亘朔野而标竒虎啸龙腾风云之所吐纳霓裳鹤葢神仙之所往还叠嶂参差凝烟含翠重冈纷糺照日分红絶壁千寻孤峰万仞桂华侵月松萝挂云幽涧冬暄飞泉夏冷寳符临代邦之美灵蛇表障势之竒铄石七年无以亏其大含波九载不能损其髙巍巍乎与干坤而共固隠隠乎横古今而不絶属以授旗赵郊誓师冀土敢荐牲玉惟神飨之为常州独孤使君祭李员外文梁肃大歴九年五月日朝散大夫守常州刺史赐紫金鱼袋独孤某谨以清酌之奠祭于故尚书吏部郎赵郡李遐叔三兄之灵呜唿畴昔之年接兄讨论倚伏之数或寻其源尝谓仁人百禄滋蕃如何于兄斯莫存焉呜唿哀哉惟兄孝友仁恕髙明寛裕何徳之茂何才之富粹气积中畅于四肢发为斯文郁郁有辉自五百年风雅凌迟假手于兄欝为宗师乃登宪闱直则举之乃列諌臣阙则补之元宗季年戎狄内侮兄方就养刼在豺虎气雾蒙蒙薄汚我躬雷雨作解逺身于东帝曰孝哉可移于忠名居右掖迹践南宫丘明为耻元晏方病清漳闲卧乐道推命哀于大贤不向大年人之不幸天亦何言在昔贾生见恶綘灌王佐之用不展于汉我之方行遭世纷乱时运屯塞古今一贯呜唿哀哉某以䝉蔽夙承眷惠义均伯仲合若符契博约乎文章之事优游乎性命之际谓得携手相期卒嵗天其丧予兄则先逝呜唿哀哉曩自朝列出持使节十年离别一旦存没呉楚迢递江山阻越不及归赠仍乖执绋寝门一哀魂断心絶恭承嘉命来牧于常繐帐斯在哀何可忘鞠然二孤诉彼穹苍孰谓遐叔与天茫茫魂兮归兮临此一觞呜唿哀哉弔夷齐文栁识洪河之东兮首阳穹崇侧闻孤竹二子昔也馁在其中偕隠胡为得仁而死青苔古木苍云秋水魂兮来何依兮去何止掇涧溪之毛荐精诚而已初先生鸿逸中州鸾伏西山顾薇蕨之离离歌唐虞之不还谓易暴兮又武谓墨缞兮胡颜一咤兮忘饥若有诮兮于巖之关岂不以冠敝在于上履新处于下且曰一人之正位孰知三圣之纯嘏让周之意不其然乎是以知先生所恤者偏矣当昔夷羊在牧殷纲解结干道息坤维絶鲸吞噬兮鬼孽王奋厥武天意若曰覆昏暴资濬哲于是二老归而八百㑹一戎衣而九有截况乎旗钖黄鸟珪命赤乌俾荷鉅桥之施俾申羑里之辜故能山立雨集电扫风驱及下车也五刃不砺于武库九骏伏辕于文途虽二士不食而兆人其苏既而溥天周土率土周人于嗟先生逃将奚臻万姓归徳兮独郁乎方寸六合莽荡兮终跼乎一身虽忤时而过周终臣心而恻殷所以不食其食求仁得仁然非一端事各其志若旁通以阜厥躬应物以济其利则焉有贞节之规各亲之事灵乎灵乎虽非与道而保生乃朂为臣之不二弔乐毅文栁宗元许纵自燕来曰燕之南有墓焉其志曰乐生之墓余闻而哀之其返也与之文使弔焉大厦之骞兮风雨萃之车亡其轴兮乘者弃之呜唿夫子兮不幸类之尚何为哉昭不可留兮道不可常畏死疾走兮狂顾徬徨燕复为齐兮东海洋洋嗟夫子之专直兮不虑后而为防胡去规而就矩兮卒䧟滞以流亡惜功美之不就兮俾愚昧之周章岂夫子之不能兮无亦恶是之遑遑仁夫对赵之欵悃兮诚不忍其故邦君子之容与兮弥亿载而愈光谅遭时之不然兮匪谋虑之不长跽陈辞以陨涕兮仰视天之茫茫茍论世之未可兮言余心之不臧宋定州谒诸庙祝文苏轼惟皇上帝分命羣祀降釐下土惟我元后临遣近臣镇抚一方幽明虽殊保民惟均莅事之始祇见祠下若赋政疵颣敢逃其罚雨旸以时疾疫不作亦窃有望于神尚飨北岳祈雨祝文苏轼惟元祐九年嵗次甲戌四月壬寅朔十六日丁巳端明殿学士兼翰林侍读学士左朝奉郎定州路安抚使兼马步军都总管知定州军州及管内劝农使轻车都尉赐紫金鱼袋苏轼敢以制币茶果清酌之奠敢昭告于北岳安天元圣帝都城以北燕蓟之南既徂嵗而不登又歴时而未雨公私并竭农末皆伤麦将藁而禾未生民既流而盗不止丰凶之决近在浃辰沟壑之忧上贻当宁仰止乔岳食于朔方卷舒云霓唿吸雨霁若其安视小民之急何以仰符上帝之仁轼以短才谬膺重寄傥有罪以致旱宁降罸于微躬今者得请于朝斋居以祷旦夕是望吁嗟而求雨我夏田兼致西成之富实兹边廪少寛北顾之忧拜赐以时敢忘其报尚飨春祈北岳祝文苏轼西起太行东属碣石南至于河皆神所食吏谨刑政农毕其力风雨时若则神之职方此东作敬荐其洁钖之丰嵗以昭灵徳尚飨元封龙书院释菜先圣文安熙维大徳十年嵗次丙午秋七月己巳朔越翼日庚午后学安熙敢昭告于先圣至圣文宣王熙至愚极陋总角趋庭私淑诸人实始闻道自兹厥徳钦诵遗编近本程朱上窥思孟以求经㫖以探圣心庶竭驽顽进徳修业孰云不力中道而迷悲叹穷庐摧頺已甚虽由病废实亦惰偷内自省循枯落是惧兹焉感愤避俗巖居追忆旧闻卒究前业洒扫应对谨行信言余力学文穷理尽性循循有序发轫圣途以存诸心以行诸已以及于物以化于乡或冀有成不悖于道兹涓吉日载见祠庭㫖酒苹蘩式陈明荐尚蕲启廸实诱其衷庶假威灵不至大戾谨率诸生恭修释菜之礼用伸䖍告明弔董生文胡翰余自京师南归次于直沽泝流而逹于衡漳过陵州故广川地也或曰汉江都相董仲舒墓在焉为文弔之其辞曰出国门以南迈兮涉衡漳而济舟波流浑其若河兮道既阻而且脩临广川之故墟兮曰夫子之首丘望原隰以懐思兮怅欲去而夷犹嗟王风之不竞兮人各骛其私智道术裂而民散兮世已乆而莫制燕赵固多竒士兮仅有取其忼慨非天降大雅兮繄孰为之表砺圣垂法于春秋兮志虽微而可即士明经以致用兮义非后而不食征天人以为言兮明灾异之在辟引君致之当道兮情眷眷于悱恻嘉尧舜而乐三代兮得一士而不能用茍不用其亦已兮国无人而曷重黯质直而见惮兮𢎞饰诈而取宠用舍倒而莫察兮邪正溷而弥冗骍不中夫牺牲兮执鸾刀而荐犂登䙝味以实瓒兮沥黄流而注兹竞刓方以为员兮攦榘矱而去之徒操末以齐本兮引绳墨而止之下皇皇而靡所骋兮上訑訑以为得孰好贤如缁衣兮孰恶恶如巷伯古固难于知人兮讵多欲而不惑庸俟时之见察兮庶师言之允一谓伊尹无以加兮虽管晏弗之企探渊源其尚𦕈兮又岂游夏之俦类何一低而一昻兮槩未量乎夫子之志曰正谊而明道兮不计功而谋利皦内顾而如斯兮揆王佐亦奚异俾诡遇以获禽兮固为吾心之所羞比栁下之三黜兮由直道以事人百里之饭牛兮岂汚辱而忘身道有时而诎兮亦有时而伸谅天命之未违兮独奈何乎生民本朝祭蔚州魏公文陆陇其当今天下主持正气俾直道不冺于斯世者非先生倡之与先生出而后在朝者知以营私为耻在野者知以干利为羞虽未能尽如先生之志而礼义㢘耻一线不絶者先生之功也微先生则世道之变幻更不知当如何矣自古居髙官大位文章事业彪炳宇宙者何代无之而一心之光明洞逹可以对天地质鬼神反之幽独而无惭考之诗书而不愧者葢难其人焉如先生者岂非间气所钟哉陇其浙西之鄙士江南之贱吏也䝉先生之知最深有不可觧者方陇其待罪疁城于先生未尝有一日之雅先生千里贻诗奖其葑菲而䇿其驽骀且昌言于朝不以为嫌闻其罢黜则搤腕不平不顾恩怨即陇其亦不知何以得此于先生也及戊午入都始得仰见髙山陇其之朴讷无能如故非有髙谈伟论可以惊动四座方且以负大贤期许自惧又未几以忧出都即胸中所一二略知者亦未能尽吐于左右也意先生必且咎告者之过顾反喜其朴而嘉其拙谓滔滔世俗中自立正当如此遂直荐之九重复其旧职陇其又不知何以得此于先生也及癸亥到都补官谒见先生陇其又不敢效世俗之感恩报谢见先生如平常先生不以为傲顾愈益喜愈欲荐达之是皆有不可觧者岂非光明洞达之胸襟忧世之深悯世之切故其取人也宁朴毋华宁拙毋巧茍其朴且拙也虽无足重轻之人犹取之如此而况其足为轻重者乎陇其自承乏畿南以来无尺寸之效可以报知己者惟朴与拙弗敢有变而已方将学十亩之诗人退守先人之敝庐于浙西䇿蹇过蔚再一望见颜色开其茅塞而胡意先生遂至于斯耶中心痛悼曷其有极祥麟威凤不可复睹景星卿云不可复作呜唿哀哉薄具牲醴驰奠几筵悲来填膺不知所云祭太子太保礼部尚书王公文陈廷敬呜唿哀哉三年之丧而弔礼经不谓其宜然顾有所不能自已于心者衔哀写恸诚不禁涕泪之潺湲自吾受知于司马先生也当世祖章皇帝临朝之末嵗暨今天子涖阼之初年我公父子以亲臣旧徳致名位之蝉聨敬在公门下二十有一载亲覩两圣崇贤之盛际公父子济美于后先门下士沐恩波而沾荣宠伤今懐往能无悼痛于存亡聚散之间惟公一代耆硕佐理清时出处进退合乎古贤良以其器识之髙远学术之源渊其生也当世有声其殁也后世有传独念敬蚤亲榘范因縁出入于公门徳不修而加退行欲跻而弥颠嵗之十有一月公以讣告赴哭如奔归而天降母丧㐫变是闻惨割荼毒生离死分曾不得比先生之视汤药亲饭含乎公侧者可以无憾而惸惸哀疚竟抱恨于终天今当匍匐逺去陈词几筵岂其言之而不尽庶几情至之无文畿辅通志卷一百十畿辅通志钦定四库全书畿辅通志卷一百十一考元涿州移置考王恽至元八年秋九月予以省觐来涿因拜谒孔子清庙遂读唐贞元中使持节都督幽州诸军事彭城刘公建孔庙碑乃知州治本幽州卢龙军属邑范阳县也至代宗大歴初诏始分范阳归义固安三县为涿州治范阳涿州郡即涿州故地为名按舆地广记汉初髙祖始立涿郡魏文帝改范阳郡其地左碣石右督亢南控郑城百里而遥北连幽蓟百里而近唐已来中间控制蕃戎部落甚衆又河流萦带前后有林麓陂池之利周广磅礴郁为䧺藩及徧读辽统和廿八年州刺史广陵髙公移庙碑隂记云旧庙本在南城东北隅是年刺史髙公移置南城东南隅康庄之左因复悟今州城南北若连环然意者置州时展筑南城而广大之今市中隔门本故县城南门也观此前后证据甚明无可疑者噫予往来幽涿间葢十年于兹尝以隔门之制为惑询访土俗莫详其故且方物之辨一事弗知君子耻诸不图闻一得二使数年之疑一旦涣然氷释亦可喜也特表而出之敢贻涿之好事君子以俟更攷云遂作颂曰杰彼神台在京之郊金城内阻灵关外包上倚天倪下镇地轴太行为臂沧海为腹崇台峩峩虎以居之羣山巃嵸龙以翼之于铄帝徳与台无穷于隆神台与天斯同崇台有伟鸾驾爰止天子万年以介景祉明冶河考王祎冶河在真定路平山县西门外经井陉县流入本县东北十里入滹沱河元贞元年正月十八日丞相完泽等言徃年先帝尝命开真定冶河已发丁夫人役适値先帝昇遐以聚衆罢之今请卒其事从之皇庆元年七月二日真定路言龙花判官庄诸处壊隄计工物申请委都水监及本路官自平山县西北歴视滹沱冶河合流急注真定西南关由是再议照冶河故道自平山县西北河内改修滚水石隄下修龙塘隄东南至水碾村改引河道一里蒲吾桥西改辟河道一里上至平山县西北下至宁晋县疏其淤淀筑隄分其上源入旧河以杀其势复有程同程章二石桥阻咽水势拟开减水月河二道可乆且便下相栾城县南视赵州宁晋县诸河北之下源地形低下恐水泛经栾城赵州壊石桥阻河流为害由是议于栾城县北圣母堂东冶河东岸开减水河可去真定之患省准于二年二月都水监委官与本路及廉访司官同诣平山县相视㑹计修治总计冶河始自平山县北关西龙神庙北独石通长五千八百六步共役夫五千为工十八万八百七无风雨妨工三十六日可毕代国考尹耕考之代自入汉以来其国数易大抵有三曰山北也山南也山东也山北之代旧国也始于商汤歴代因之是故齐桓之所服赵襄之所并代成安阳之所封公子嘉之所奔赵歇陈余之所王夏説之所守刘喜之所弃陈豨之所监皆是也所谓蔚之废城也山南之代徙都也始于髙帝十一年分山北为郡而稍割太原地益之以自为国是故文帝之始封中年之所徙入继之所自临幸之所履以及子武子参之所分后武徙淮阳子参之所合皆是也所谓晋阳中都也东山之代再徙也始于武帝元鼎中汉广关以常山为阻徙代于清河后王莽继絶改号广宗是故王义之所都子年之所废如意之所复皆是也所谓清河也语其都则始为代继为晋阳中都终为清河前后三变也语其号则始为代继为代太原复为代终为广宗前后四变也故夫凡言代王代相国其在文帝以前者为吾土而以后者否凡言代郡代守尉则上自赵秦下终两汉皆吾土也执是以徃可以迎刄于古牒矣代郡考尹耕夫代国之故按考可知也代郡纷纷为论不一则后之人疑焉葢有谓代之治广南有上党铜鞮蔚不过其北境者又有谓今代州为代在雁门南蔚不可指为代者于是引韩信斩夏説于阏与以证代之治广诬文帝都代为今代州以证代之在南无惑乎人之疑也夫代吾蔚也为国则都蔚为郡则治蔚国有迁变不过文帝之晋阳如意之清河郡有更置不过隋初之雁门唐初之曲阳秀容而已史皆载之不相淆也今以诸地里志考之前汉代所领县十八代为蔚灵丘广昌为今灵丘广昌延陵平舒为今广灵东安阳为蔚废定安县马城为马邑阳原为𢎞州桑干参合髙栁皆近塞地且如为中部都尉治卤城近参合当城直桓都皆不在南所不考者道人班氏狋氏北平邑而已后汉所领县十一皆前汉之故而无延陵且如阳原参合灵丘广昌卤城晋所领县三广昌平舒而加富城后魏所领县四平城太平武周永固则曷尝南及阏与与今代州邪夫文帝不都代代国考辩之明矣夏説之阏与不过出师于彼以逆韩信之来可遂以阏与为代地耶葢自乌桓鲜卑之杂居而边界渐移建安黄初之不竞而边郡多废自兹以降元魏属之司牧齐人止置灵丘而代遂不郡矣唐之初也代䧟于突厥廼因隋改雁门为代郡也则置代于雁门因后周置蔚州于灵丘也则侨治蔚于阳曲又侨治于秀容皆非旧也迨贞观破突厥置郡灵丘而仍蔚旧称矣天宝更定名复定代都而仍雁门旧地自此以后更变不常要不出此遂以代为代以蔚为蔚而不知蔚之旧为代代之旧为雁门也于戯代可移之南也而磨笄之山不可移雁门可改为代也而勾注之山不可改究沿革者亦惟本之禹贡表山川以定彊域斯万世可求也蔚废代城考尹耕蔚城东二十里许有故墟焉俗唿代王城周回二十五里九门遗趾俱在金波泉发源其北夹城东南流即搜神记所谓始筑时亡西南板于泽中自立者也长老曰葢昔有居是城而称代王者与燕约相捄置传鼓为信寇至传鼓燕捄不至王出奔国为墟又曰废城南数里小山即鼓台也余寻之果然今仍名擂鼓埚其言有证矣而竟不知所谓代王者何人也一统志曰蔚东有代王城即汉代县故城文帝封代居此郡旧志亦云夫文帝封代固矣约燕相捄寇至出奔文帝无是也史记曰文帝都晋阳迁中都其幸太原也复晋阳中都三嵗租而蔚无闻焉又文帝分其故国王二子武为代都晋阳参为太原都中都皆即其故都而蔚不与焉然则谓蔚之废城为文帝所居可乎废城非文帝所居而诬文帝以被寇出奔可乎文帝自代入奉宗庙其故都亦必培植以示不忘而谓遂为墟可乎及考之髙帝纪十一年下诏曰代地居恒山北近边数有寇难以为国颇取山南太原之地益属代代之云中以西为云中郡则代受边寇益少矣乃立子恒为代王都晋阳后迁都中都夫蔚城代故都也汉髙帝建王喜因之其谓数有寇难以为国者以喜之奔还也颇取山南太原之地益属代则代南矣云中以西为云中郡则云中不属代矣汉又有代郡则代亦不属代矣代不代而存其名此后人之所疑也是故知文帝之封代而不知其未尝至蔚也知晋阳中都之复都而不敢援以为证也知文帝之未尝被寇出奔而不敢为之辩也附㑹之説纷然矣且王喜之封也与卢绾同时草昧之际披荆棘立城邑日不暇给燕代与国土壤接近则相为捄也必矣燕捄不至王喜出奔长老所传信而有征也鉴王喜之失国而徙都因代之南徙而置之此髙帝之筹而代因之南也一统志郡志不询长老之详不考史文之实不稽十一年之诏见一代王城遂指为文帝不亦惑哉又擂鼓埚在废城南更东南则为蔚之九宫口由此百六十里可以达易今道虽湮塞而问之樵人可知也史言卢绾王燕时都易则所谓传鼓者不愈信矣乎噫子长足迹遍九州其以是夫冶河考赵文奎冶河今不来矣而名存焉或者其故道也然故道亦多泉处时流时竭因其流引而就城沼且闸而出者百年矣予初至栾西北沼中乃行车马惟东南有少水河渠数步秋水下来始溢及赵次年夏又竭又至秋后方涓涓不絶旧至赵㑹洨趣漳今亦不能但隍池濶大壮増于栾耳然自栾而北其泉处惟水河舖为最民不解疏浚用其利徒蕃萑苇又北至羊市村至许营至贾村数沮洳处至赵波口而又泉潴广数亩黝藏荇藻然其流乃甚细东南行二十余里至水河舖而始大自赵波口北为王村王村西为孙村皆枯漕或卤泽又西至三教村浅平无河此今河源委也王村北又一枯河民种植其中北通滹沱之支河俗谓之运粮河汉永平十年因冶河终于蒲吾开通漕船谓之大面渠受绵蔓水东南由今河至下曲阳入于洨唐总章二年引大白渠东流入真定以溉田不可复寻遗迹耳今支河起自马山滹沱不涨不来涨时受其溢东行五十余里至恒山古城复入滹沱以逺真定之患然亦不能至王村之枯河而况于冶河与葢冶河自元时于平山县东溃嘉阳堰入滹沱为真定城西南之害其不来久矣今滹沱去真定西南十二里所谓嘉阳堰者已沦没无迹徒马山河尚存而亦不行冶水于何而考之哉元史谓改辟冶河故道筑隄分其上源入旧河以杀其势即今支河也又曰宁晋诸河北之下源地形低下恐水泛经栾城赵州壊石桥阻河流为害议于栾城县北圣母堂东冶河东㟁开减水河可去真定之患其开处即今水河舖也分向东容诸村畧存彷彿此旧河所经由也予尝往来常山赵国之交见枯渎所在问其水来去未尝不有感于古今之变且陵谷迁移事之大者今不为考后益难辩矣京营兵制考李廷机国家兵制初葢视汉代云汉有南北军卫尉主南军中尉主北军其后南军增期门羽林北军增八校秩与执金吾皆无差等説者曰分其权也我国家所设锦衣等十二卫以卫中宫倣南军留守等四十八卫以卫京师拟北军而分隶五府与八校意同有事则将握兵兵随将事已则兵归于府府归于朝卒有意外之虞生于一军而四军足以制其死命葢髙皇帝以神武乆处行间洞悉戎机虽当櫜弓戢矢之时而所为善藏利器强干固本执长䇿而御宇内者渊乎微矣成祖祚燕仍立五府增七十二卫而设五军神机三千三大营五军营有步兵有骑兵教阵法神机营皆步兵习火器三千营皆骑兵专扈从而嵗令河南山东大宁四都司军番上练閲于京师营各用勲臣二人为提督自是因而不改而承平日久兵政弛废迨己巳之变国统几危景泰初于肃愍公始剏议于三大营中简厥骁鋭分为十营还其老弱谓之老家营即于故三营提督六人中惟举其二为总兵而以本兵董之营各领以都督一人有如遇警檄其营则都督以所部出名为头拨葢三大营至团营一变也天顺初年罢之八年复置成化初年罢之三年复置当是时团营凡十有二行之既乆练寖怠兵多阘茸于是乃立东西官廰号曰聴政又一变也嘉靖庚戌罢团营复三大营而改三千之名为神枢总督则勲臣协理则少司马弹压则台省而五军营之为副将者二左右前后叅将者四游击将军者四枢机二营之为副将者一叅将者二佐击将军者六自嘉隆至于今间微有増损而制固不变今三大营将领副叅游佐坐营号头中军千把总见为官者五百二十有竒而为军者十二万为备兵者十万有竒一大营中有战兵有车兵有城守有备兵葢分为三十小营合为三大营又合为戎政府云国初制兵患其聚而难制故主于分既分之患其散而无纪故主于合分合之间莫不有权存焉而谭者或以为兵利分不利合无纪之患失在政不在制也夫兵犹水也滙为巨浸溢为洪流则且有溃决冲啮不可捍御之患疏之别之以杀其势则汩然赴海而趋老子有言鱼不可脱于渊国之利器不可假人葢髙皇之虑逺矣夫收太阿之权役臂指之势其为初制哉本朝首善书院考孙承泽京师首善之地元宫梵宇鸱吻相望而独无学者敬业乐羣之所往年罗念菴先生讲学于佛寺徐华亭相国讲学于射所识者谓元朝曾建太极书院于京师聘儒士赵复为师讲明洛闽之学而明乃无之天启二年邹南臯冯少墟两先生起废至京正値兵火震撼人心披靡两先生忧之谓亲君死长之义非以道学提撕之不可御史台诸公搆书院一所于宣武门内东墻下两先生朝退公余不通宾客不赴宴㑹輙入书院讲学绅衿有志于学者环而静聴或间出问难无不畅其所懐一时转相传説咸知顾名义重廉耻士风为之稍变未几逆珰用事郭允厚朱童䝉辈相继疏论以讲学为门户未几杨公涟二十四罪之疏上附珰者嗾珰谓此皆门户中人也党祸大作善类一空而御史倪文焕奏毁书院弃先师木主于路左壁有记为叶文忠向髙文董文敏其昌书并碎焉书院既毁逆祠乃建及逆祠毁而书院不复建葢以秉政大臣犹袭门户以锢天下向学者于时朝臣有习西裔之学者遂请聚类而居之吁可嘅矣因辑其畧俾后之有志复兴者有所攷云漳河源流考贺应旌漳河之迹肇于禹贡详于水经散见于诸子百家其源有二一出山西乐平县为清漳一出山西长子县为浊漳迤逶分流以及林虑北钦山口合为一故由彰徳之西达于磁折于临漳而汜滥于成安以下诸县地前则滙渚沁汾潞之水后则集沙滏洺沱之水抵天津入海其大较然矣自临漳以上皆山陵坂崅也势建瓴不可停成安而下地皆平坦故纵其性之所如而弥漫渟泓流斯放焉其经纪于肥乡也在禹贡有至于衡漳之説在唐史有韦令防漳之説在宋金元传史与学碑有修堤受漂没之说是肥乡之有漳水实与运㑹相终始者也其去来迁徙不常不见经传无从考究自有明三百年没城者凡五浸城者不胜书散而波荡村落者则嵗以为常矣其在唐宋元以前绕临漳县东直达魏县元城之南境正値黄河经小滩镇一带北流漳入则尾闾洩之而其余支以及成肥永曲之间其害小及黄河渐㳄东南下吕梁之险着徐淮之道通沿黄河旧址淤塞成邱漳咽而不能洩而祸斯烈于诸县矣其在嘉靖戊戌由向王口经回隆镇艾家口入于卫而肥之无漳者十年及嘉靖癸夘河决磁州以东临漳以西四十里磁州守秦姓者曲周人遂极力筑务本堤挽河由枯桃园趋苏胡寨以还入于卫而肥之无漳者十五年及隆庆己巳决临漳由成安达肥乡直绕城下数年而复南徙或从魏之回隆经元城以达馆陶或从花佛堂南决泛滥广平西南若栁林屯龎儿庄南温油房等村而肥之有漳而不甚为害者又几三十余年突自万歴戊戌其素所经歴者几成髙阜势不能顺流南下始不得不复入肥乡之四境焉万歴乙巳知县曹公昕沿城外一里许创立新堤万公廷搢各加増筑其外日积而髙其内日洼而卑识者已有沉灶产蛙之虑所幸蒋公嘉训周公汝弼皆能频年隂雨绸缪不至陨越不料署事者范公应祯以膜外置之壬戌六月肥城遂遭沉刼之惨不可救药嗣是王公国祚李公春英谭公诚言相继修葺十有余年而迄今屋宇俭陋委巷空虚元气尚未大复也其最甚而伤禾杀稼荡产析庐四望苍茫城乡俱困者一则天启之丙寅一则崇祯之癸酉一则顺治之甲午以迄今康熙之壬寅皆竒灾也自万歴戊戌以后其势常在肥之西乡自顺治壬辰以后其势常在肥之东乡今壬寅突决成安之野庄口绕堤数匝四围胥化稽天而又有蚁穴溃于北长流迅于西薄肤侵床岌岌难保书奕篇云水以漳名者甚多当阳有漳上有漳鄣郡有漳亳州有漳安州有漳而皆不如晋赵清浊合流之漳勐而烈狂而肆沮洳而善幻肥何徳于漳而自开辟以迄今兹不舍昼夜之如斯也善哉张雪頾之言曰成安者漳之门庭曲周者漳之邮舍而肥乡者则漳之腹心又曰漳有十功曰获秔稻曰易膏沃曰填汚下曰通舟楫曰资莲藕曰备旱干曰增林木曰省粪畜曰聚鱼虾曰广薪蜀又曰漳有十过曰克城郭曰溺性命曰阻贸易曰决隄防曰没村落曰壊封植曰混阡陌曰淤禾稼曰苦栖息曰悲迁徙功不如过之多功之及于民者或以月计或以嵗计而过之及于民者则其量十世其量百世也故曰肥乡之有漳水实与运㑹相终始者也道不通乎漕运平江之竒䇿谁闻事难资于灌溉西门之显蹟不着人居僻壤祸惨黄河敬述近代源流以聴当事採酌其一切利害淤塞疏凿防濬已见陈公盘防隄议中不录其自晋代以上沿革已详郦道元水经註中亦不録辨明磨笄山辨尹耕磨笄之辨诸家不同有谓在保安州东即鸡鸣山者有谓在飞狐县东北百五十里者有谓在山东济南府长清县者要皆求之于典籍文字之间而不稽之于道里徒步之下是故语意近真而指摘各异考者转増疑惑莫可较一也夫代为蔚地其去济南辽絶甚矣长清之山本名马头无可辨也鸡鸣在蔚东北百五十里其去恒山则又倍之岂所谓自上临下可见之地邪况保安上谷属也春秋之际在外据之元非代壤而谓夫人者望夫于此自杀于此不亦缪哉考之魏土地记曰磨笄山在代郡东南二十五里一名马头山夫代郡废城在蔚城东今其东南二十余里所谓马头山者人人知之但不知其即为磨笄耳而顾他求之可乎又括地志曰磨笄山在飞狐县东北蔚州去山近舍之不言飞狐去山逺取以为较遂使考者不循其故不玩其微求之于蔚东北之道里则以鸡鸣为是求之以马头之名称则以长清为疑葢琐琐于典籍文字之间而不于道里徒步之下也渤海辨王奂自河间属有渤海之名后之作志者遂将歴代人物系渤海者尽入河间志不知渤海之地有三其在中国者曰郡曰县郡则两汉晋魏隋也郡治迁徙不一所属亦异在幽冀兖三州地县则金元也一县而已属山东濵州之倚郭其在外国者曰国惟唐有之按唐灭髙丽后粟末靺鞨率衆挹娄之东牟曰地直营州东二千里南北抵新罗东抵穷海西抵契丹后尽得扶余沃沮弁韩朝鲜海北诸国地方五千里有五京十五府十二州中宗封为渤海国王此唐时渤海之始也其王数遣诸生诣京师太学习识古今制度所以其人材亦遂挺出立功中国列于朝右者不乏国至后唐时为辽主所灭其地又为东丹若夫中国河间之渤海则西汉渤海郡治浮阳县国二十六属幽州东汉渤海郡治南皮县国八属冀州晋渤海郡治南皮县十属冀州北魏渤海郡治南皮县四南皮东光修安陵而已属冀州隋渤海郡治阳信县六属兖州部也岂与粟末海外之域同日语哉彼营平已距长安数千里况渤国又在其东其去幽冀不啻霄壤奈何以在彼之人物而滥竽此地耶故唐之李懐光为靺鞨人辽之夏行美髙模翰元之任哥为渤海人均渤海国也旧志误收今皆汰出其有疑似未辨者以此考之新安县志辩疑张可举新安为恒卫诸水滙流之区而土人廼以为九河下流夫九河故道在今河间府属地此以九河名者以大河南北凡水皆从河名如大江南北凡水皆从江名也志谓此九河与禹贡之九河自异而分野所指九河疑即此则亦信此衆水名为九河且以之当分野讵不误耶葢此地属古冀州东北边地九河故道属古兖州西北边地在唐尧时大河自大伾北流至碣石入海即今天津地也冀兖交际地势最下自九年洪水弥漫连海大禹于兖地大河近海之处分疏九道谓之九河及大河南徙九河故道得成安土今谓之河间府者谓昔在河之间也新安眎九河故道更洼禹功告成则壤成赋之后始有道纪因书曰恒卫既从者从其道也注疏谓易水东注渥水渥水即水经所谓大渥淀小渥淀者也恒水出恒山北谷东合滱水又东合于易卫水出灵夀县东合滹沱河东北合于易葢易即渥水得易而擅易之名也今犹名为渥易河而社名易阳社禹贡止撮恒卫二名而该易滱滹沱在其中其它入恒卫易滱滹沱诸水尚多也奚止九水而已哉今诸水流行滙合眎昔无异特易滹沱二名仍旧恒卫诸水皆更名矣今唿为漕为徐为雹为一亩泉为方顺为平为唐为沙为滋为白沟者是也而土人皆唿曰河又以其密迩九河故道遂指九者为九河焉夫北方惟一九河如南方惟一九江安得讹传以淆疆域乎然则分野所传谓禹贡所载之九河与此地相隣同一分野也非谓此另为分野之九河而禹贡之九河另一分野也至秦时此地为上谷故号其郡为上谷郡夫谷以水注谿为名谓之上谷者以此谷视天下诸谷最上也是此地虽属上谷郡而郡之以上谷名实以此此地截长补短方五十里而衆水交注若斯之多每逢水患土人狎眎见为寻常今年闰六月暴雨频仍水集弥漫北跨容城南跨髙阳西跨安州东跨任邱雄县如镜湖然城村庐舍如浮沤官民之免于溺者倖也既而余繇易州过南宫东遶转北而还其于诸水流行滙合灼之甚真廼知繇任邱北至雄县亘一长隄为南北孔道以济行人当枣林庄有桥数空洩迤南诸水赵堡口有桥数空洩迤北诸水水小不大壅则隄桥无损新安不至渰没今年水大壅甚遂至断枣林隄一里余塌赵堡桥三空壅水始洩新安所以仅溺而获免倘隄桥不塌而壅水不洩则新安不沦于乌有哉今为后日计莫如于断隄塌桥处各建桥梁十数空以隄相接即遇大水桥空衆多可以洩而不壅隄可保其不断桥可保其不塌而孔道不至再损新安亦不至被溺两相便利垂之永逺不必于此外别议疏濬之方也此议予已请申当道然犹恐其不行而所以免水患之䇿则无踰于此者故敢于辩九河之末因附赘焉本朝菑时隶幽州辩王士祯按周礼职方氏东北曰幽州其山镇曰医无闾其泽薮曰貕养其川河泲其浸菑时河即九河泲即济水多在今济兖之境禹贡济河惟兖州是也而菑时二水在今青济二郡之间其去幽州且千余里今幽之巨浸不少顾远取诸青兖之水何与及序并州曰其川虖池呕夷其浸涞易反在幽州一二百里之内舍近取逺又何与若医无闾即今北镇在辽东其距河济菑时又如风马牛之不相及何以同得隶幽州耶尔雅燕曰幽齐曰营陆氏曰尔雅有徐幽营而无青梁并周职方有青幽并而无徐梁营以是揆之则周公定九州省营州入幽州而齐之菑时诸水遂改隶幽州矣然菑时二水皆近在临淄封内即太公所都营邱之地顾不以隶青而以隶幽是又不可知也存疑以俟世之能读九邱者云畿辅通志卷一百十一畿辅通志钦定四库全书畿辅通志卷一百十二説明宣镇东路舆图説秦霖谨按宣镇为燕京右辅重地载有全志诸路图蹟而兹舆图之刻也合南山东路而一之眎旧志加详焉霖职属蚁臣四载问四奉檄委凡东路之边垣工程戌卒之饷糈勤惰器之良楛毎嵗稽覈开报是以悉知边状东路之界东接昌蓟自火熖山起南分而西南竟合河口中若四河灰岭栁沟岔道大山口垣长二百二十余里隶之南山叅戎焉其北分而西北竟靖逺堡中若石城峪黒龙岭周四沟黄土岭刘斌堡边墻一百八里余又自永宁城起西分而西南竟桃花中若延庆懐来土木沙城新旧保安之属迂回又数百余里俱隶之东路叅戎焉夫懐来实四顾要地而火熖山乃神京后屏蓟镇在左昌镇环右南山崔巍拱抱陵寝抑何雄也胜国刘秉忠谓万山起自崑崙分行八极干坤坎离及兑归絶域而西通瀚海辽金史亦谓㑹州之北有木叶山南北千里东西七八百里委折而南则万马奔腾澶漫而抵开平为上都迤逦至大都今燕京即元上都也自是隠嶙磅礴背荒裔而犇中夏歴独石马营龙门纾徐起伏为黄花古北火熖灰岭栁沟红门居庸诸山以拥䕶天夀文皇都燕以此为右辅地则宣镇东路为陵京最要害区也当北方未欵以前时则文武大臣更番御备懐来则制院主之移镇驻节宿重兵其间延庆则抚院为政永宁岔道则总戎副府分阃砺山带河扼要争竒迩时恃欵贡而啽呓乘积玩愒因循而鳞介动此院道府之所为图于未形戒严武夫弁士而修理城郭楼橹无宁歳也霖每奉檄而往覈工则覩其补敝者増饬者特剏者崇墉栉次雉堞森如控右辅以称䧺包灵闗而作镇俾神京享磐石之安万邦允为宪矣夫敌国外患亘古为然由临洮而至辽阳延袤广逺相与裂地而居何地无险何险不可守顾山川之险我与彼共之垣墉之险繄惟我专之专者我不使分共者惟我所据亦何外侮之足虞哉易曰王公设险以守其国守者何积米菜缮器械储轒辒谨烽燧稽冐滥实士马精简练明赏罸数者不可缺一而其要莫急于足兵廼今之兵徒籍姓名支资粮而已平时议增屯议招集犒赏则有兵敌突出抄卤求以争先驰骤堵截御却之则鲜赴也且其所虚喝夸张者选骑耳家丁耳居常既无生聚之术临急而即欲多方招募皆市儿游棍不可用也今九边之弊要皆类是至若全镇诸路其襃衣博带操文墨而游宦者可屈指数其饬兠鍪而跗注者尽土着也赏延奕世与国同休聚庐托处长子孙于此则筑城浚池非直为公葢为尔私计果其一心竭力干济国家而勿贪一时之染濡能奋身以御侮外敌虽强何足虑乎是在长人者劳以成爱威以济寛重惩贪冒勿纵诡随以益其敝庶边方其有豸乎方今武事寖弛将骄卒惰近者援辽之役一军甫行妻号子啼所在恐惧目击此景有能执干戈以卫社稷者乎脱有中行説刘守光之徒攘臂一唿而我有能御之者乎夫有险不守与无险同曩者英庙䝉尘独石马营不守而六师罹惨紫荆白羊一破而九门婴锋世庙临御四十五年而宣镇之受蹂躏䖍刘者何嵗无之徃年前抚院汪建钺宣镇輶轩所到曾指滴水崖石为填星之精而疏奏请饷寝脱巾之变于张家市口特筑来逺城真所谓扼之吭而拊其背矣若上西北路之独石云州葛峪青边大小白羊诸堡下西南路之膳房柴沟左右卫洗马林懐安东西顺圣诸城皆交错壤窟素称冲隘倘尽能以彻桑之心为心聿修边备加意隄防使边氓有生之乐士卒无死之忧可不谓功徳之鸿鉅者乎此霖之所为深抱杞忧也语曰小人之言而君子择焉是在有封疆之责者谋野询刍取斯图説而盻睐之是敢为之琐言本朝保定府郡境图説郭棻史皇而后图书生文字也汎觞于今宁直天雨粟也志文字也志而图也奚为也郡志而图也抑奚为也曰图郡境也郡无山如岳也无水如渎也可无图也东西如周涧瀍也左右如汉冯翊扶风也不可无图也按郡境纵不四百里也横不三百里也分于天者四宿也分于地者二国也分于城者三州十七邑也雄郡也西多山也山不尽而境尽也东多水也水不穷而境穷也畇畇平壤也而北四水绕也南五水环也山之气不属者水之情属也水之情不聚者山之气聚也周秦以上乡也县也汉唐以下州也郡也垂千余年在日月光际也非地灵而何也地灵弗克图也图厥载灵之地也乃亦有图之未可图者也郡南百里而遥亩服先畴也屋覆古瓦也鹅鸭恼比邻也老树饱经霜也时而春也放栅驱牛瓜见土也擕筐结伴採桑也时而秋也野婺糚而观赛也田父醉而多言也言观其邑邑何如也跂望于野野何如也图之而未可图者也东西北无是也郡之东西北百里而遥也馗冲也轮杂㳫也冠葢络绎也羽如日羽如月交而驰也騐邮符饬厨传昼无暇也撃铃柝供饮秣夜无虚也言观其邑邑何如也跂望于野野何如也图之而又未可图者也南无是也昔赵充国图方畧也宋广平图勤省也郑监门图流民也志文字也图奚为也兹之为图者图郡境也而弗克图郡情也后之览图者省识郡境也而未即省识郡情也嘻哉保定府郡城图説郭棻出京师广宁门行三百二十里郡是已郡北郭长三里许五十余上居居究究恒千余户四民悉业焉衡宇刹观相鳞比古榆新桑相䕃映壮矣哉今荒如寂如矣由之而入拱极门郡北门也东西多绰楔郡世家率族居于北故行里余直当大悲阁后金元时建者髙百寻甍栋四翼铃铎千古为郡鉅观后为汉夀亭侯庙由庙门而西不十弓曰税务司角旧税课署今民居矣地则庄岳间也直而南亦不十弓则丛胜楼即元平章张柔横翠楼故址今谯楼矣郡犹传为古蹟之一楼洞门行者衢其下折而西则有坊题曰熙朝俊彦书明万歴以前登科名也今已頺不数十武北为郡治守以下如丞如倅如司李如幕僚胥有宅焉而治之南向者曰莲花池元张𢎞范凿渠引水由西城而遶其第放之使从南北水门出者此其渟滀处也今渠堙而水犹渟栽栁种荷为郡守宴游地池之北有轩曰娯清轩轩后曰万卷楼故郡藏书几万卷今无书有板板亦阙落不全池之南有亭曰临漪四虚而敞夏受荷香秋受苇翠春冬或不至焉府治左右有坊左曰师帅右曰保釐表职守也更西而大宁左卫废矣旗纛庙存也庙西为故大寕都使司署今为城守参将府矣亦两坊曰都南屏翰曰冀北干城更西右卫今曰左卫守备署之更西断事司今曰司狱司不复西矣或折而北或折而南折而南者不数武仍西则总理刑名道署在已改故易州兵备道行署者西且止于是再即丛胜楼折而东射可激矢地为清苑县儒学有两坊坊额曰徳配天地道冠古今更东有髙台台中空四达俗唿穿心楼上祀文昌星君为儒学起吉星者欤再东而庐旅依依然风日黯淡逺于市阛近于城堧也禁旅所驻防处也丛胜楼直南可里余即南城之迎薫门门北之左设郡学宫卫学宫两学共一庙规度濶壮古柏未凋再东则禁旅驻防处门北之右建永宁寺俗曰南寺亦禁旅驻防处寺之殿与钟鼓楼犹为僧有西虽不止于是而亦止于是西皆禁旅驻防处也门再北不数弓折而西亦不数弓有门有坊有栅者清苑县治也丞簿尉署各在治中簿则废也再西里许直冲里许铁五道庙不可复西即西而南惟净土寺尔折而东即府卫学宫后所由达于金台驿者也至驿而亦不可复东东由金台驿西抵铁五道庙迤北则官署则民居迤南皆禁旅驻防处从庄岳之间计之郡之南畔略尽税务司角可西也西大衢也南北门第与北衢同衢中北折城隍庙街也再中北折贡院巷也直西迤北为总理钱谷道署署之左为古金台书院今不书院矣南面为旌忠祠杨忠愍公祠也稍西而北折复稍稍西廵抚都察院在焉昔建麾今建牙者也逼城之西北隅矣立乎总理钱谷道之前而西望屹屹言言者西城之瞻岳门也城之北畔亦略尽也合而图之北与东人恒静缝掖也荐绅也老农老圃也贫也迂也南与西人恒动胥也隶也卒伍也商贾也劳也譁也惟最南一横地兠鍪晒日云锦嘶风雄将之雕弧勐士之大羽日席地而讲武焉诗云予曰有御侮聚而托处于兹大陆泽图説王原祁任邑之大陆泽广袤数十里九河之水皆滙焉汪洋浩荡望之居然一湖而不知实皆两税之民田淹久而成巨浸者也九河为洺沙蔡马沣河达活百泉圣水滏阳而沣河滏阳为之长九河之外尚有泜泲等八河皆自任之西南西北而归于大陆沣独深且长元郭守敬所以独议开沣河也而滏阳则自穆家口统洩大陆之水经隆平宁晋直达天津卫河以入于海自万歴二十六年漳河决曲周县郑家口溢入滏阳而隆平以下地浅易淤其人又因之以为利尽占为沃土于是滏阳又决而东徙其故道犹存乃所谓古滏河也古滏塞而大陆之水因从鸡爪小河以东㵼于新决之滏阳亦其势使然也然则昔之大陆始从古滏而逺达天津继从鸡爪而近泻滏阳泽中之水有所来亦有所去可耕可稼财不匮而赋亦足今古滏之故道阻塞在隆平宁晋难议疏通新滏阳亦淤髙丈余鸡爪河水反内溢故泽中之水有来无去积而为泊向日输租纳税之田尽渰水底是以赋税无出人民离散若不请蠲水中粮额则束手待毙民困无再甦之日矣丙寅五月余放棹泽中周行细访乃知旧图多舛因详加较正并系之以説葢禹贡之大陆既作杜佑谓今邢赵深三州则任本属邢知大陆不止于任而任实其地也至所谓滏阳河者发源河南磁州与漳水不相混也禹贡至于衡漳之漳水有二出山西乐平少山者为清漳出长子县发鸠山者为浊漳至潞之涉县浊漳合入清漳经临漳而东北入卫自万歴中漳水决曲周入滏阳因名小漳河及经大陆而北塞于隆平又名古滏河今又以滏为负益讹之讹矣至隆平宁晋为古滏河洩水之故道皆因迩年塞而不通以致任独受害故亦不可以不详也题跋宋书魏郑公传后曾巩予观太宗常屈己以从羣臣之议而魏郑公之徒喜遭其时感知已之遇事之大小无不諌诤虽其忠诚自至亦得君以然也则思唐之所以治太宗之所以称贤主而前世之君不及者其渊源皆出于此也能知其有此者以其书存也及观郑公以諌诤事付史官而太宗怒之薄其恩礼失终始之义则未尝不反覆嗟惜恨其不思而益知郑公之贤焉夫君之使臣与臣之事君者何大公至正之道而已矣大公至正之道非灭人言以揜已过取小亮以私其君此其不可者也又有甚不可者夫以諌诤为当掩是以諌诤为非美也则后世谁复当諌诤乎况前代之君有纳谏之美而后世不见则非惟失一时之公又将使后世之君谓前代无谏诤之事是启其怠且忌矣太宗末年羣下既知此意而不言渐不知天下之得失至于辽东之败而始恨郑公不在世未尝知其悔之萌芽出于此也夫伊尹周公何如人也伊尹周公之諌切其君者其言至深而其事至廹也存之于书未尝揜焉至今称太甲成王为贤君而伊尹周公为良相者以其书可见矣令当时削而弃之成区区之小让则后世何所据依而谏又何以知其贤且良与桀纣幽厉始皇之亡则其臣之諌词无见焉非其史之遗乃天下不敢言而然也则谏诤之无传乃此数君之所以益暴其恶于后世而已矣或曰春秋之法为尊亲贤者讳与此戾也夫春秋之所讳者恶也纳谏诤岂恶乎然则焚藁者非欤曰焚藁者谁欤非伊尹周公为之也近世取区区之小亮者为之耳其事又未是也何则以焚其藁为揜君之过而使后世传之则是使后世不见藁之是非而必其过常在于君美常在于已也岂爱其君之谓欤孔光之去其藁之所言其在正邪未可知也其焚之而惑后世庸讵知非谋已之奸计乎或曰造辟而言诡辞而出异乎此曰此非圣人之所曾言也今万一有是理亦谓君臣之间议论之际不欲漏其言于一时之人耳岂杜其告万世也噫以诚信待已而事其君而不欺乎万世者郑公也益知其贤云岂非然哉岂非然哉元题髙允图后刘因人之制行近于当理者多矣欲必其治行之初真见义理之当然而断然无一毫人欲之私者则未易知也然攷其平生则心术之微亦有不可得而掩者矣如髙允中情之直亮葢其生质之本然其设心处事必非善为侥倖委曲之人也如观翟黑子有罪首实亦以义理之当然尔而作史者遽继之以庶或见原之语则所谓首实者乃所以为侥倖之资也至于史事不欺则又以谓恐负翟黒子故则允之所以为是非以义理之当然苐以此尔此皆史臣不明义理而于遣辞之际轻为増损往往使人忠亮之心不洒然于天地非止允一端而已读史者亦不可不知也明䟦尧帝碑归有光右尧帝碑元翰林学士江淮等处宣抚副使充国信使郝经撰世传尧始封于唐即今唐山县亦无所据而汉之唐县又在定之新乐葢古地名称唐者不一而帝王世纪云尧都平阳于诗为唐国则非邢之唐山矣寰宇记云邢州尧山县有宣雾山一曰虚无山城冢记云尧登此山以望洪水而访贤人则初非封国于此寰宇志又云纳于大麓大麓在昭庆即今之鉅鹿郦道元水经注尧将禅舜纳之大麓之野烈风雷雨不迷乃致以昭华之玉故县鉅鹿取名焉鉅鹿唐山今皆在邢州之境因以是名唐而祀尧亦不可知郝伯常独详尧所生与其封之地而此庙之建于邢者未之及岂非阙于所不知也哉伯常文章节义当时比之东坡先友呉纯甫家有陵川集今亦不存矣余爱重其文故特録之云䟦广平宋文贞公碑归有光右广平宋文贞公碑颜鲁公书在今沙河县之东北康陵丁丑之年大末方思道为沙河令碑已断没出之土中镕二百斤铁贯而续之今方公所为修复封树皆无存矣惟此碑屹立于风霜烈日之中恐亦不能久也欧阳文忠公以谓鲁公真蹟今世在者得其零落之余尤足以为寳今此碑剥蚀犹少况以广平之重使欧公得之其为珍赏当倍他书矣鲜于伯机诗记真蹟䟦王世贞昔人谓赵文敏每以已书三纸易鲜于困学一纸今困学三纸往往不敌赵一纸岂古今人顿异嗜耶余所有困学游髙亭华巖记及诗真蹟殆数千言见铁网珊瑚中行笔清圆秀润芒角不露隠然唐人家法即与文敏鞭櫜中原不知合置谁左䟦尾邓文原龚璛亦临池老手可寳也本朝书范烈女诗后刁包在易之坤以臣道妻道与地道并言则知忠臣事君烈女事夫其义一也虽然士为知己者死委贽䇿名而死于君者葢不乏人若夫未膺一命之宠而必杀身以报之吾见亦罕矣女为悦己者容同牢合卺而死于夫者葢不乏人若夫未成二姓之欢而必捐躯以报之吾见亦罕矣考诸史传于事君者得两人焉曰王蠋曰徐应镳于事夫者得两人焉曰祥符陈氏曰嘉兴项氏蠋以布衣死齐应镳以太学生死宋是男中之陈项也嗣是而后不亦寥寥乎陈未成妇而死杨子项未成妇而死周郎是女中之王徐也嗣是而后又有满城范烈女许字而田氏子死以身殉读其絶命辞几拟于文山衣带之赞所谓灼见地道有终之义者与上谷胡太守既表其宅里又传檄远迩俾闻者各为诗文以张其节故余不慙谫陋而为之辞宋广平碑䟦魏裔介唐右相文贞公宋广平南和县人塟于沙河县之乡其神道碑文乃颜鲁公撰并书文则景星庆云字则龙翔凤翥葢文贞公为有唐一代竒絶人物而鲁公气节皎皎与日月争光精神相耀故不肯轻着一笔真世之鸿寳也余素闻之而未覩丁酉夏日邢州司李萧公寄我五纸光晔晔生斋壁间如见二公而与之揖让其謦咳者世所传鲁公帖如坐位麻姑仙坛记及祭杲卿文固卓絶今古矣如多寳塔及家庙碑虽为人口所脍炙然笔法痴肥屡经后人修补伤其神骨以文贞碑较观则此为真叔敖而彼似优孟之衣冠也唐碑至今存者颇少此碑完全未经剥蚀灵光岿峙其神物乎书院考䟦孙承泽有明盛时各省俱有书院自张江陵为政始行禁止江陵殁后复稍稍建置其着名者如江西之仁文书院陜西之关中书院及无钖之东林书院而东林为盛至天启中京师始有首善书院然人不知有各处书院也而统谓之东林又不知东林所自始也而但借此二字以为排䧟君子之具东林书院者乃明杨龟山先生讲学之所也后废为寺顾泾阳先生自吏部罢归购其地建杨先生祠同志者相与搆精舍居焉至甲辰冬始与髙忠宪数公开讲其中立为㑹约一以考亭白鹿洞规为教然躬与讲席者仅数人时泾阳先生已辞光禄之召不赴于新进立朝诸公漠无与也适忠宪起为总宪风裁大着疏发御史崔呈秀之賍呈秀遂父事忠贤日嗾忠贤曰东林欲杀我父子忠贤亦不知东林为何地东林之人为何人輙曰东林杀我既而杨左诸人攻珰珰益信诸人之言不虚也于是有憾于诸君子者牵连罗织以逢逆珰之恶锒铛大狱惨动天地于是首毁京师书院而天下之书院俱毁矣及忠贤诛公论明废籍遗佚骎骎登用适大言不惭之边臣偾辕败事诸失志者乘机搆衅复倡党説谓庇䕶边臣者东林也于是华亭下狱蒲州髙邑大名一时罢去而朝廷之上另用一畨人政事日新议论日竒刑尚苛刻而以言寛大者为东林饷主加派而以言减免者为东林兵议欵抚而以言战勦者为东林监视四出而以言罢遣者为东林至政本之地司马之堂前后闻㐫俱衣绯办事而以言纲常者为东林于时至清无徒闭门博古之宫詹人且纠之为老妖诬之为立帜降谪不已系逮之诏狱不已廷杖之烟戍不已永戍之又四朝清正之老总宪摈斥出都破帽䝉头旧部民京兆父老十余人为之牵驴洒泣乃辇上大老方侈以为得计也嗟嗟从来覆亡之祸岂尽关气数哉余生长辇毂于首善书院曾见其建又见其毁而冉冉老矣思兴复之何期不能不于此愤惋留连三致意焉书新安张烈妇荆氏行实后方苞往年或以烈妇荆氏行实视余其兄公张侍御天池所述也义烈动家人衆视其雉经不敢曲止及见侍御叩烈妇平生则其佐夫以养母也凡八年而家人不闻其声诸姒皆爱焉其死也嗣子灼幼孩号踊如不欲生呜唿柔顺者妇人之正也而昔者圣人之繋易也以阳刚为女徳之贤余尝见将死而信其妇之必身殉者曰妇性刚既有成言矣余前知其戾忍而非刚也既而晚节末路乃有不可道者葢刚者天徳也天地之气蔼然而温和者为阳惨然而凛慄者为隂凡妇人之顺于舅姑宜于家人慈于子姓者皆阳明之发也故其变也激而为义烈其勃豀于舅姑傲狠于娣姒残刻于仆婢者皆隂慝之作也故其变也忍为邪恶而不惭夫坤隂之纯也顺极而健涵焉故其象为马其用为永贞而象传掲之曰大终余始入京师见宛平张氏女未嫁而死其夫又其后则长白𤓰尔佳氏饮药与夫同命闻之审者则清涧白氏夫死夜自经有气起室中白如长虹与荆氏而四矣妇之殉夫辞事多同故于白氏无纪焉兹以与侍御交具得荆氏之性行而因以悟圣人繋易之由故总所闻见而并论之以明彰女教且使为人夫者监此以考妇徳而无所蔽焉畿辅通志卷一百十二畿辅通志钦定四库全书畿辅通志卷一百十三箴汉冀州牧箴扬雄洋洋冀州鸿原大陆岳阳是都岛夷皮服潺湲河流夹以碣石三后攸降列为侯伯降周之末赵魏是宅冀土糜沸炫沄如汤更盛更衰载从载横陪臣擅命天王是替赵魏相反秦拾其弊北筑长城恢夏之场汉兴定制改封藩王仰览前世厥厯孔多初安如山后崩如崖故治不忘乱安不忘危周宗自怙焉有予隳六国奋矫果絶其维牧民司冀敢告在阶明宣宗吏部箴周官六卿其长太宰统治百寮以熙功载汉设选部官置尚书有佐有属代袭弗渝致治之本实资用贤甄拔简任尔持衡铨尔惟敬之务公戒私善尔勿蔽才尔勿遗必黜憸邪必进忠贞用舍适宜治由汝兴茍或贸贸弗博询采谋面而用弗究其内玉石不分臧否莫明治之弗兴亦由汝成度徳定位乃称任使小知大受官罔不阤精尔识鉴励尔正直相予于治夙夜无斁宣宗戸部箴君国之道子民为先黎庶既安邦本植焉相古地官实尔之职均节惠和民乃衣食赋税有经徭役有常民之所供旧典式张惟尔卿佐暨乃攸属庶㡬夙夜恪谨乃服民克阜殷树艺以蕃上下毕之何有卒殚惟公惟勤惟时惟允惟仁之溥而义之尽秦之商鞅唐之宇文苛征暴括邦以不振尔惟鉴兹母纵掊克母诡于随母败于墨予惟尔任尔其懋哉尚友古人执徳不回宣宗礼部箴圣人立极法天出治为治之本莫大于礼稽古伯夷为虞秩宗所典三礼宗伯攸同既治神人亦和上下政本之地实宣教化惟我祖宗承古之道品节制度式昭礼教幽明崇卑秩乎有序大法大经靡不备举咨尔礼臣夙夜惟寅秉其直清以交神明安上治民爰及四裔祗循旧章亦义之比惟卿暨佐于汝协恭暨厥四属于卿率从治国去礼犹耕无耜咸笃敬之以懋政事宣宗兵部箴部以兵名实古司马诘是戎兵以固华夏凡厥武臣畴过叙勲乘马在垧考牧用蕃车驾舆服城戍邮驿守经制宜皆尔之职董之以卿承以衆寮简畀维贤庶其昭昭尔宜懋兹敬其朝夕顾諟勿忘以熙庶绩书有明训儆戒无虞兹用敉宁其可弗图怠则隳政贪则乱法毋为泄泄毋为㳫㳫职所宜为式克慎修福禄攸集永孚于休思古良臣鞠躬尽瘁用是作箴以励有位宣宗刑部箴圣人制刑辅治弼教掌邦之禁惟仁之蹈咨尔刑部卿佐暨属惟公乃明惟明能烛匪廉弗公勉笃于行惟敬惟慎毋忘哀矜死狱求生何昔之徳移情就律何令之刻深文巧诋实民之贼如鑑如衡刑乃弗忒毒威以逞下情郁堙私意以行枉直失真司命之寄豪丝罔僻罪疑惟轻庶鲜寃抑天不可违民不可罔断不可续应则如响往体予仁钦哉勿渝庶㡬祥刑有永令誉宣宗工部箴虞舜之世垂若百工暨于成周乃设司空汉置水衡将作少府备物致用必谨其度我朝建官列次六卿率属有四各底于成凡诸缮作仪品有秩辨其楛良去华就实凡厥有位宜慎其官顺理而治勿苛以残山泽之利羽毛齿革金鑛丹漆暨木与石为所当为毋耗于材逸所当逸毋殚其力毋纵已私纵则召菑毋溺于贿溺则取败必秪必勤必施以公百役具宜惟尔之功其懋敬哉视古仁智率履勿愆用保禄位宣宗都察院箴厯代建官皆有御史任之耳目委以纲纪纠违绳愆激浊扬清用献嘉言惟直与明祖宗之制有长有贰其下之属凡十有四敷达民隠举察官邪必究大体毋尅毋颇必由中道毋过不及毋以贿迁毋以势慑敦仁之存笃义之行氷霜之清松栢之贞凡尔宪臣敬慎以朂庶几朝政资尔以肃媕婀缄黙徒取充位职是用弛国则何赖必端诸心必修诸已庶懋尔绩庶辅予理宣宗通政司箴通政所司实古纳言出纳政令用名厥官有虞之圣后龙是职周仲山甫亦谨朝夕君为元首臣则股肱笃念如子维彼庶民崇卑一气流贯无间有遏弗流体乃为患尔职于斯必敬必忠命必下究情必上通谗説殄行师用震惊尔谨尔明予治乃成维枢维机维喉维舌尔饬无怠庶儆在列宣宗大理寺箴有虞用士弼教明刑秦汉相继廷尉是称命曰大理由景之世暨于今兹一以辅治列之九卿有翼有承鑑空衡平视狱之成简于五辟以正刑罚维过斯宥维义之合刑不可赎死不可生惟尔是凭其可不矜易简明慎书戒钦恤祗率勿违乃徳之吉惟官惟反惟货惟来终迷不复乃祸之阶粤昔苏公式敬由狱以长王国永命攸属呜唿若人悠悠我思尔仪尔规服此戒辞宣宗翰林院箴廷有司言自周则然后世袭用愈密而重䇿命所书讲学所资几务之严于度于咨代有贤哲博闻明识克励翼之用光厥职咨尔儒臣朝夕左右必端乃志必慎乃守启沃之言惟义与仁尧舜之道邹孟以陈词尚典实浮薄是戒谋义所属出毖乎外必存大公罔役于私昔人四禁汝惟励之献纳论思以匡以益以匹前休钦哉无斁宣宗詹事府箴堂堂鸿业万世攸传储副之建大本在焉咨尔詹事尔其毗辅有贰有丞庶职咸具虞舜之贤资于臣邻矧时育徳而弗资人言行政事有体有要必谨大猷必以辰告譬如陟崇由下而升不怠以休乃跻髙明尔其敬共以引以翼毋为憸佞毋肆谗慝示尔箴规笃念勿忘克用有成邦家之光乂左右春坊箴国之大本厥惟储嗣天序所属人心攸系用辅厥徳必于正人左右春坊惟其辅臣储君之徳曰仁与义食息言动惟道之比尧舜周孔是究是明百度以贞其徳乃成玉资琢磨乃荐宗庙岂其贤才不由辅导尔端尔行尔正尔心非圣不道其慎其钦大经大猷是匡是直国有元良惟尔之绩乂司经局箴圣人之道具载经籍用理万邦用凝庶绩国有储副天下之本惟徳之修惟道之尽凡厥典册尔实司之尔殚尔心尔正尔思尧舜之圣惟曰仁义扩而充之万善斯备杂家者流反道自贤孟轲敬王不陈于前尔其鉴兹祗乃攸服日就月将是启是沃道积厥躬而致于中克缵其隆时乃之功曲学阿世古人所戒笃慎勿忘庶几无悔宣宗国子监箴翼翼京都巖巖学宫首善之地是维辟雍四方髦士来游来学业之所专诗书礼乐学必有师为士承式祭酒司业暨乃衆职师道克惇士乃有成俊乂奋兴为国之桢咨尔为师敬尔仪则以教以率罔懈朝夕咨尔为学明善诚身克智与能匪敬弗臻俗化所自贤才所出其于国家甚重而切朂尔师生咸笃于诚无忽于行式观厥成宣宗钦天监箴五帝之世厯象肇兴建官作式后世袭承惟我祖宗徳合尧舜天道民事尤笃钦慎尔职于斯夙夜惟寅用率厥属咸致其勤必精推䇿必审观候庶副钦若爰及敬授行奉天道动协时宜在予靡愆实尔之资惰慢而失灾咎而隠予则汝罚朂哉惟谨宣宗太常寺箴为国之要事神理民太常典祀式交百神昔予祖考致严祀享厥有纯诚敬恭协相朕承丕绪思用允迪尔祗尔肃以辅以翼仪度必饬粢盛必洁无黩无慢凛乎对越事神之本惟心之䖍岂直临事平居有严神之鉴矣来歆来止神之歆矣民之福矣无曰冥寞洋洋有临汝惟懋哉其慎其钦宣宗太仆寺箴军国所用马为之最军国之政马政亦大肆予慎之有駜如云既克内闲亦涣其羣畴厥庶民析之畜牧司其政令命汝太仆政令攸宜阅省以时不愆不忘乃蕃乃滋蚩蚩之甿国家之本甿既阜丰马息斯奋尔笃于民毋侵毋尅尔勤于职必敬乃徳鲁僖无邪卫文塞渊尔师古人厥功懋焉宣宗鸿胪寺箴祗祗万邦咸统于一朝觐㑹同其仪有秩咨尔鸿胪卿贰暨属时维尔官必庄以肃必考于度必协于中无简无烦周旋雍容惟动以周惟一靡慝敬慎尔仪庶光尔职宣宗行人司箴法古建官以熙于治国之行人实承周制慎简髦士俾居俾臧朝有命令肃肃用将有容有章必敬必饬毋为竒衺毋纵贪墨载驰载驱周爰咨诹靡及之懐益毖弗渝克笃念兹不忝于士不忝于国有闻于世宣宗都督府箴天命太祖兴自武功海宇既宁武备实崇皇祖皇考敬绳祖武兵戎之政总以督府朕嗣大统祗率旧章居安虑危夙夜不忘惟昔帝王咸奋武卫靖乱保民安内攘外凡今兵卫布在四方总制于中有维有纲惟是枢机尔司其柄宜敬念之以修其政将有才智士有勇鋭部伍有训储峙有备除治戎器豫戒不虞政修兵坚孰敢侮予尔敬念之毋忽毋怠必壮其猷以辅予治宣宗锦衣卫箴自古建国皆重环卫尔惟厥官朝夕廷陛予所服御咸尔攸秩出入先后以警以跸左右骏奔亦戒不虞亦有匪人尔诘尔祛尔其懋毖勿纵于私宜亷宜慎宜勤宜祗惟义之遵惟善之廸敬恭勿渝用保终吉铭秦始皇帝碣石铭遂兴师旅诛戮无道为逆灭息武殄暴逆文复无罪庶心咸服惠论功劳赏及牛马恩肥土域皇帝奋威徳并诸候初一泰平堕壊城郭决通川防夷去险阻地势既定黎庶无繇天下咸抚男乐其畴女修其业事各有序惠被诸产乆并来田莫不安所羣臣诵烈请刻此石垂着仪矩唐陋室铭刘禹钖山不在髙有仙则名水不在深有龙则灵斯是陋室惟吾徳馨苔痕上阶緑草色入帘青谈笑有鸿儒往来无白丁无丝竹之乱耳无案牍之劳形可以调素琴可以阅金经南阳诸葛庐西蜀子云亭孔子曰何陋之有宋雪浪斋铭苏轼予于山中后圃得黑石白脉如蜀孙位孙知㣲所画石间奔流尽水之变又得白石曲阳为大盆以盛之激水其上名其室曰雪浪斋云铭曰尽水之变蜀两孙与不传者归九原异哉駮石雪浪翻石中乃有此理存玉井芙蓉丈八盆伏流飞空潄其根东坡作铭岂多言四月辛酉绍圣元元王孝女旌门铭刘因女家容城西以母丧感念遂不嫁终身州上其行御史按实礼部令旌表之内翰卢公署其门曰孝女王氏县人刘因铭曰孰不娶终身曰鲁山之元道州之阳史名卓行何谓非平常二子且然女奚责望卢公表之何用以戒荒居庸闗铭郝经居庸闗在幽州之北最为深阻号天下四塞之一大山中断两巖崃束石路盘肠萦带隙鏬南曰南口北曰北口滴溅漫常为冰霰滑湿濡洒侧轮跐足殆六十里石穴及出北口则左转上谷之右并长岭而西隂烟枮沙遗镞朽骨悽风惨目自为一天中原能守则为阳国北门中原失守则为阴国南门故自汉唐辽金以来尝宿重兵以谨管钥中统元年皇帝即位于开平则驻跸之南门又将定都于燕都则京师之北门而屯壁荒圮恐起狡焉故作铭畀燕京道宣慰府使勒石闗上且表请置兵以为设险守国之戒云铭曰国宅天都髙寒之区居庸其枢兮辽右古北阴幽沙碛控带扼狐兮山连岭重键闭深雄巍巍帝居兮伊昔掣锁金源败破遂为坦途兮函谷一夫百万为鱼竟执哥舒兮思启封疆备不可忘祸生不虞兮宼不可玩机不可缓实维永图兮天险地险莫如人险兵力相须兮刻铭巖嵎用告仆夫当戒覆车兮明止戈楼铭王世贞大名使院之后有楼翼如蔵甲仗火器若干前使颜之曰武库不佞葢慡然若刺也夫武库者汉县官聚五兵所也有令司之在未央葢厯代毋改使院何以称焉敬为更而颜之曰止戈戈所止也于文止戈为武曰止戈取止勿动也复系以铭其辞曰太行之南实为沃区臂魏指赵爰翼上都饔飱锄耰委蛇襟裾唯易有言需有衣袽用除戎器以戒不虞赤堇之精鞴以欧胡剖列五兵利剸蛟菟郁攸司铦厥名神枢胡以蔵之穹阁彚起衡梗髙㽻崇墉周庀包之虎皮倒载于戺夫既蔵只亦永宁只匣有旷铗櫜有怨矢胡弗庸我竟老止此止戈为武斯义所纪母佳母忘请俟君子畿辅通志卷一百十三畿辅通志钦定四库全书畿辅通志卷一百十四颂唐伯夷颂韩愈士之特立独行适于义而已不顾人之是非皆豪杰之士信道笃而自知明者也一家非之力行而不惑者寡矣至于一国一州非之力行而不惑者葢天下一人而已矣若至于举世非之力行而不惑者则千百年乃一人而已耳若伯夷者穷天地亘万世而不顾者也昭乎日月不足为明崒乎泰山不足为髙巍乎天地不足为容也当殷之亡周之兴㣲子贤也抱祭器而去之武王周公圣也从天下之贤士与天下之诸侯而往攻之未尝闻有非之者也彼伯夷叔齐者乃独以为不可殷既灭矣天下宗周彼二子者乃独耻食其粟饿死而不顾由是而言夫岂有求而为哉信道笃而自知明也今世之所谓士者一凡人誉之则自以为有余一凡人沮之则自以为不足彼独非圣人而自是如此夫圣人乃万世之标凖也余故曰若伯夷者特立独行穷天地亘万世而不顾者也虽然㣲二子乱臣贼子接迹于后世矣元贾侯修庙学颂吴澂世祖皇帝既一天下作京城于大兴府之北其祖社朝市之位经纬涂轨之制宏规逺谋前代所未有也至元二十四年设国子监命立孔子庙暨顺徳忠献王哈喇哈逊相成宗始克继先志成其事而工部郎中贾侯董其役庙在东北纬涂之南北东经涂之东殿四阿崇十有七仞南北五寻东西十筵者三左右翼之广亦如之衡达于两庑两庑自北而南七十步中门崇九仞有四尺修半之广十有一步门东门西之庑各广五十有二步外门左右为斋宿之室以间计各十有五神厨神库南直殿之左右翼以间计各七殿而庑庑而门外至于外门内至于厨库凡四百七十有八楹肇谟于大徳三年之春讫功于大徳十年之秋于时设官教国子已二十年矣寄寓官舍不正其名丞相以为未称兴崇文教之实也乃营国学于庙之西中之堂为监前以公聚后以燕处旁有东西夹夹之东西各一堂以居博士东堂之东西堂之西有室东室之东西室之西有库库之前为六馆东西向以居弟子员一馆七室助教居中以莅之馆南而东而西为两塾以属于门屋四周通百间踰年而成不独圣师之宫巍然为天下之极而首善之学亦伟然耸天下之望逺迩来观靡不惊骇叹羡其髙壮宏敞葢㣲丞相其孰能赞承圣天子之徳意而㣲贾侯亦孰能阐张贤宰相之盛心哉侯之董役也晨夕督视不避风雨寒暑措置分画一一心计指授工师莫能违焉陞本部侍郎又陞本部尚书出领他处营造事身虽在外心未能忘庙学也至大二年还朝拜户部尚书首诣庙学环匝顾瞻如其家然呜唿世之居官者大率簿书期会刀笔筐箧是务知政治之有原名教之可宗者几何人哉人咸以为迂而侯拳拳汲汲惟恐或后葢其资识卓矣侯少时为宪府属宪长诬其副柄国者仇正直欲置之死数十人皆将连坐证左廹于拷掠悉附和以成其诬侯与在数中独守正不阿狥淹系三载卒不变移受诬者借是得脱自戸部尚书而叅议省事也㑹有罗织之狱侯议详谳大忤时宰几与同罪赖救解以免呜唿侯之为人如此宜其于圣道儒术深有契也非资识之过人而能之乎侯每以范文正期国学诸生澂闻而愧辄面赤汗下夫文正之为文正无他亦曰先天下之忧而忧后天下之乐而乐耳呜唿安得人人不负侯之所期者哉侯名驯字致道济南邹平人将归其乡故着侯之所以有绩于庙学者为颂至大四年三月朔国子监丞吴澂叙诗曰于赫皇元泽弥八埏翼翼京师风化攸先孔道昺明千古日月帝曰庙之以对光烈显允元臣钦辅神孙祖训是承往圣是遵相谓而驯而官而职乃基乃构乃墁乃甓侯领相言弗懈以䖍新宫巍巍有倬其骞宫墻之西学宫爰作我宏尔居尔懋尔学尔士来游四方具瞻尔则匪遥像貌聿严恂恂贾侯克敦克敏孰挫其廉孰混其畛一正不阿百折不回族斯纠纷鄟之恢恢庙学之崇天子之徳丞相之功贾侯之力兴学颂危素至正元年四月大都路都达噜噶齐喀尔公伯嘉努请作左右南三警巡院大兴宛平二县孔子庙并建学舍都府亟达诸礼部部上之中书省中书从其言各以室庐之在官者为之三院之所辖五方之人聚焉必待教而后明况二县在于畿内教之尤弗可阙也国朝建邦设都百年于此国学京学规制已备顾于五庙学未遑有作而作于公尹京之日则公之于政可谓知本矣颂曰维昔大帝即燕设都山髙川回神明相扶乃作庙学于京于国以祀先师以讲道徳人才勃兴邦家之光小为杗桷大为栋梁三院警巡以及畿县置师无学有弗闻见繄康里公实莅神京治政以平豪猾震惊曰兹教化为予之责请于宰臣报可甚亟爰奏琴瑟升歌雅南笾豆在筵有赫其临匪公言行际时之盛化被国都风俗以正肃肃冠裾诵诗读书凡百多士毋昧厥初明嘉禾颂解缙洪武二十有八年秋九月壬辰庚戍之朔北平永清卫之龙门禾有异茎同穗之祥其三干合为一仍三穗者二二干合为一仍二穗者六是嵗大熟今上皇帝遣使来进羣臣表贺太祖髙皇帝亲洒御墨为诗一章以赐今上皇帝其诗首言创业之艰天命之不易除暴禁乱之师抚民致治之畧中言天赐丰登之庆史书垂示之严明堂禋荐之重末示谦冲戒谨之意为善不足之诫天矜下民之惠与民同乐之盛心溢于言表葢不以嘉禾为可矜而以为可惧思以自勉圣不自圣兢兢业业足以垂训于千万年今上皇帝服膺圣训念手泽之存讽诵追惟不能自已乃永乐三年九月朔旦用摹勒于石拓本装治成轴分赐诸王及近臣于是臣缙亦得与赐焉又适有嘉禾之瑞臣缙仰惟日月之光华昭着于天地其溢而上者为庆云为景星为霞五色其下为璇珠为美玉为丹砂使人欣慕而寳爱者皆日月之余光也古先圣帝明王有日月光华之徳其礼乐文章流风遗韵之传若诗书所刻百世之下光景常新犹足以使人欣慕与景星庆云诸福之物同一快覩而况身被其泽目覩其盛皷舞㴠濡其有不发而为华封之祝康衢之谣以自鸣其庆幸之万一乎实人情之所不能自已也拜手稽首而献颂曰洪武乙亥秋谷登朔方龙门嘉禾生三穗二穗交两腾异本同类同敷荣蕋珠金粟隔露凝亲藩钖贡来神京玉匣上有黄云蒸衮衣当日御庭百辟忭嘉陈休征四野欢唿传颂声帝曰俞哉稽之经旅命归禾凛不矜作诗致戒太丁宁昌言受命畏天明降福穰穰恐弗胜庸钖亲藩钟圣情亦知帝徳由兹𢎞十年事騐天威灵圣孝通天推至诚永乐重华信有祯赐诗日閲心屏营手泽犹存训服膺每御翰墨懐墻羮想当睿思玉几凭智周八极通杳冥重念稼穑忧农耕暑寒怨咨怜独㷀祗愿年登百谷成羣臣环列忭且惊百神降鉴来轩楹云霞灼烁飞陶泓鸿章圣藻驱风霆造化万彚皆流形工巧人为何足称奎章烂烂不可名但见东壁余光精刻以端溪紫玉英摹本装以龙鸾绫颁钖羣臣荷宠荣天球大训河图并人文至寳奠八纮夜夜虹光烛太清圣子神孙万亿龄万世黎民歌太平赞汉董仲舒传赞班固刘向称仲舒有王佐之才虽伊吕亡以加管晏之属伯者之佐殆不及也至向子歆以为伊吕乃圣人之耦王者不得则不兴故颜渊死孔子曰噫夭丧予唯此一人为能当之自宰我子贡子游子夏不与焉仲舒遭汉承秦灭之后六经离析下帷发愤潜心大业令后学者有所统一为羣儒首然考其师友渊源所渐犹未及乎游夏而曰管晏弗及伊吕不加过矣至向曽孙龚笃论君子以歆之言为然唐河间元王孝恭赞吕温太极构天本由一气大人创业资我族类堂堂河间仁勇是经遹骏有声为唐宗英暴隋天亡羣盗猖狂我伐用张时为哲王武有烈光为爪翼肺肠经纶八方自南徂东晏海澄江使父兄帝天下化家为邦用竭尔力宠臻其极言不伐色不徳以逊以黙柔嘉惟则佐髙祖建大勣如周旦奭与太宗守大成如汉平勃宜君宜王磐石无疆魏郑公征赞吕温堂堂魏公崇节大志乔干直耸摩天自致遭风云时得霸王器一言委质有死无二抚我则后各尽其志沈浮变通龙战既息皇建其极俾补衮职其绳则直谔谔嶷嶷危言正色保太宗徳弼违替否日月不蚀黜汉霸杂行周王道人或有言秉徳不挠礼兴乐崇徳合道丰保合太和昭明有融起四年中复三代风言出化成神哉厥功尹躬佐商有耻于汤公以其志匡饰圣唐为唐宗臣致唐无疆永式万邦张郯公公谨赞吕温有倬郯公仡仡而贞侁侁而仁实太宗信臣有宗守藩内难未夷图之则安舍之则危帝临安危机以惧以疑以蓍为先知是筮是咨郯公嶷然排闼折蓍抗愤正词用人事定天意身为元龟不知不识顺义之则以定社稷郯公之力公之云亡帝念其勤若痛在身天懐发中哭不避辰君臣之间夐古未闻宋河间献王赞司马光周室衰道徳壊五帝三王之文飘沦散失弃置不省重以暴秦害圣典疾格言燔诗书屠术士称礼乐者谓之狂惑述仁义者谓之妖妄必薙灭先圣之道响絶迹灭然后慊其志虽有好古君子心诵腹蔵壁扃巖鐍济秦之险以通于汉者万无一二汉初挟书之律尚存乆虽除之亦未尊録谓之余事而已则我先王之道燄燄其不息者无几矣河间献王生为帝子幼为人君是时列国诸侯茍不以宫室相髙狗马相尚则裒奸聚猾僭逆妄图惟献王厉节治身爱古博雅专以圣人法度遗落为忧聚残补缺较实取正得周官左氏春秋毛氏诗而立之周礼者周公之大典毛氏言诗最密左氏与春秋为表里三者不出六艺不明噫㣲献王六艺其遂殪乎故其功烈至今赖之且夫观其人之所好足以知其心王公贵人不好侈靡而喜书者固鲜矣不好浮辩而乐正道知之明信之笃守之纯而行之勤者百无一二焉武帝虽称好儒好其名而不好其实慕其华而废其质是以好儒愈于文景而徳业后之景帝之子十有四人栗太子废而献王最长向若遵大义属重器用其徳施其志无神仙祠祀之颂宫室游观之费穷兵黩武之劳赋役转输之敝宜其仁丰义洽风移俗变焕然帝王之治复还其必贤于文景逺矣嗟乎天实不欲礼乐复兴耶抑四海之不幸而已矣邵尧夫先生赞朱子天挺人豪英迈葢世驾风鞭霆厯览无际手探月窟足蹑天根闲中今古醉里干坤刘忠肃公像赞朱子第登黄甲官侍紫宸出则循吏入则良臣忠悃已摅谠论亦陈光昭先烈如公几人元静修刘先生画像赞欧阳𤣥㣲㸃之狂而有沂上风雩之乐资由之勇而无北鄙鼓瑟之声于裕皇之仁而见不可留之四皓以世祖之畧而遇不能致之两生乌虖麒麟凤皇固宇内之不常有者也然而一见而六典作一出而春秋成则其志不欲遗世而独往也明矣亦将从周公孔子之后为往圣继絶学为来世开太平者耶黙菴安先生书一像赞欧阳𤣥寤寐乎明善诚身之书步趋乎格物致知之学闗西三鳣未必荣于教授之四世荀陵八龙奚以过于伯仲之一壑岂非白茅重而忠信着𤣥酒醇而嗜慾薄者乎钟期伯牙有同世而不相遇者吾故于黙庵之神交而益以重容城之先觉也威如苏先生画像赞欧阳𤣥英英紫芝皎皎素丝冥摉逺讨黙识近思子云精深季海孝友徳人之容君子之守郎中苏公画像赞欧阳𤣥维子宁父为名卿士其心塞渊如古君子既合于古讵谐于时职是正直弗究厥施居家嗃嗃在国谔谔屹如长松矫如一鹗蚤以谠言屡忤权相晩着惠爱足食边饟刚者必仁仁必有后宜尔有子简自造秀遗像俨然不亡者存九原可作孰敢吏云明田畴赞方孝孺古之观人不于用舍考其所存以第髙下譬诸龙驹垂首粪车岂以其贱斥之为驽齐侯千驷如南面王仲尼之叹夷齐有光汉季分争得国者操吾独何为田畴是悼操虽据国犬䑕之雄杀后无君天下不容奚若田畴忠义葢世委质刘虞身死靡贰使受之命为汉大臣杀操复汉必不顾身呜唿鄙夫惟利是就谁能为畴我与为友本朝五十生日小像自赞魏象枢这个汉子生来甚孱着衣喫饭行五十年肝肠自白气质犹偏有体无用多经少权日月易迈老大徒怜曾记得你二十以前初通章句颇习诗篇繄童心耳若处女然渐伤比匪遂浊䝉泉二十以后三十以前形骸放浪意气飞骞非贫非痛如狂如颠科名侥倖际遇迍邅严君蚤背乱世相延投䑕忌器得鱼忘筌伪职不染余生茍全三十以后四十之前明运既革清诏乃宣勉应国制窃缀朝班交游罔择趋向弗专既读中秘寻改科员心期鸣凤口类寒蝉叨䝉宠召恭侍御筵一堂克济三代竚看君恩愈重臣节难完滥佐计典誓絶一钱仰质天日俯对班聨不干政府不谒司铨妄谈古礼懒逐尘縁孤而匪傲方而勿圆小人欲杀大徳同天雨雪诬蔑三宥罪愆崖边收马江心补船年四十矣而无闻焉上承先圣次希诸贤制行不逮立志惟䖍学才半步道在双肩二三师友日夕周旋愿为后劲须着先鞭辞官养母上疏归田庭闱菽水祠祀豆笾显扬未尽持守弥坚里党何事风化为先独惭凉徳幸遇好官宣陈六谕讲肄圣传于人寡效在已必蠲名教之乐天地之寛嗜欲之寡梦寐之安此理欲界是人禽闗手中一卷腹内三餐自问自答我愚我顽长无尺寸短有万千知过必改见善则迁五十已至自今勉旃宛平王公像赞陈廷敬阶平星聚㤗运肇启二五储精诞生夫子神观挺拔才名日起受知世祖顾问密迩纶扉视草筹政决疑谓宜大任燕翼是贻我皇践阼表率宪司数奏封事正议忠规三垂不靖怙衆作逆九伐张皇中枢运䇿欃枪迅扫宗社磐石遂陟台衡皋䕫接迹稽典定法教洽治宣黼黻衣被徧于九埏退朝晏坐泰宇翛然谁其侍侧玉树风前邺侯既相仙骨在躯精神渊着不视体肤谡谡清举温温徳符麟阁凌烟此为之模蔚州魏果敏公象枢赞陈廷敬国侨以惠公叔以文称名责实公清最闻绪宗圣学道集儒勲颂诗读书百世弥尊畿辅通志卷一百十四畿辅通志钦定四库全书畿辅通志卷一百十五赋汉冀州赋班彪夫何事于冀州聊託公以游居厯九州而观风亦哲人之所娱望常山之峩峩登北岳而髙游建封坛于岱宗瘗𤣥玉于此丘徧五岳与四渎观沧海以周流东征赋曹大家惟永初之有七兮余随子兮东征时孟春之吉日兮撰良辰而将行乃举趾而升舆兮夕余宿乎偃师遂去故而就新兮志怆悢而懐悲明发曙而不寐兮心迟迟而有违酌樽酒以弛念兮喟抑情而自非谅不登巢而琢蠡兮得不陈力而相追且从衆而就列兮听天命之所归遵通衢之大道兮求㨗径欲从谁乃遂往而徂逝兮聊游目而遨魂厯七邑而观览兮遭巩县之多艰望河洛之交流兮看成臯之旋门既免脱于峻崄兮厯荥阳而过武卷食原武以息足宿阳武之桑间涉封丘而践路慕京师而窃叹小人性之懐土兮自书传而有焉遂进道而少前兮得平丘之北边入匡郭而追逺兮念夫子之厄勤彼衰乱之无道兮乃困畏乎圣人怅容与而乆驻兮忘日夕而将昏到长垣之境界察农野之居民睹蒲城之丘墟兮生荆棘之榛榛惕觉悟而顾问兮想子路之威神卫人嘉其勇义兮迄于今而称云蘧氏在城之东南兮民亦尚其丘坟唯令徳为不朽兮身既殁而名存惟经典之所美兮贵道徳与仁贤吴札称多君子兮其言信而有征后衰微而遭患兮遂陵迟而不兴知性命之在天由力行而近仁勉仰髙而蹈景尽忠恕而与人好正直而不回兮精诚通于明神庶灵祇之鉴照兮祐贞良而辅信乱曰君子之思必成文兮盍各言志慕古人兮先君行止则有作兮虽其不敏敢不法兮贵贱贫富不可求兮正身履道以俟时兮修短之运愚智同兮靖恭委命唯吉凶兮敬慎无怠思谦约兮清静少欲师公绰兮魏赵都赋刘邵且敝邑者固灵州之敞宇而天下之雄国南则有洪川巨渎黄水浊河发源积石经拂太华洒为九流入于元波其东则有天浪水府百川是钟包络坤维连薄太蒙其北则有陶林元坛增冰冱寒其西则有灵邱平圃斜接崑崙其近则有天井句注飞狐太行璀错珞属阜连冈龙首嵯峩以郁羊坂崙以嵣清漳发源浊滏汩越汤泉涫沸洪波漂厉尔乃都城万雉百里周回九衢交错三门旁开层楼竦阁连栋结阶峙华爵以表甍若翔凤之将飞正殿俨其造天朱櫺赫以舒光盘虬螭之蜿蜒承雄虹之飞梁结云阁于南宇立丛台于少阳及至暮秋涉冬朔风烈寒勐豺鸷攫鹰隼奋翰国乃讲武狩于清源驾骛冥之骏駮抗冲天之旌旃北连昭余南属唿池西眄太陵东结缭河然后嵠子放机戈矛乱发决斑鬐破文頞当手毙僵应弦倒越尔乃进夫中山名倡襄国妖女狄鞮妙音邯郸才舞六八骈罗递奏迭举体凌浮云声哀激楚其珍玩服物则崑山美玉𤣥珠曲环轻绡启缯织纩绨纨其器用良马则六弓四弩緑沉黄间堂嵠鱼肠丁零角端飞兔奚斯常骊紫燕丰鬛确颅龙身鹄颈目如黄金兰筋参精迅蹑飞浮轶响追声若乃至季春元己辰火炽光挺新赠往袚于水阳朱幕蔽野綵帷连冈妖冶呈饰颜如春英唐燕昭王筑黄金台赋张式燕昭以齐魏黩武楚赵专征地僻援寡城孤势轻体未遑于安席心每寄于悬旌外矜严以示惧中慷慨而不平欲罗天下之彦总海内之英爰筑台于国以尊隗为名知夫乔林之木可选他山之石可转将在物之非珍谓求览之不显茍白驹之可絷信黄金之可贱且设而为己则己奢设以为人则为善岌然既就赫矣斯存象徘徊于前殿色晃朗于朝暾人所贵惟金我以为土时以士为贱我以为尊诚列辟之未制掩前经之所论昔铜雀创于邺都阳台起于荆国耸髙丽之殊观备珍竒而尽饰徒竭用而殚人自矜豪而逞力洎夫遗情繐帐徒怆淫心结梦巫山空资秽徳岂同夫虑成经始所寳惟贤初假物以求士终得鱼而忘筌不然者鸟将栖于茂树鱼自跃以深渊臣亦效诚于大国人谁逺仕于弱燕所谓兴亡必系于贤哲胜负宁由于衆寡庶斯焉而取斯诚大者而逺者及夫剧辛不召而至乐毅无媒而萃咸委质而纳忠愿长途而骋骥然则贤为强国之器台实招贤之饵空悲霸业之雄不覩滥觞之自异乎哉厯万古而共观信诸侯之一致后之士宁无郭隗之才后之君但守燕昭之位是以千乘虽贵一士虽㣲必礼之而后为用必求之而后能归不可诱之以利不可劫之以威因酌古以道意惜台平而事非汉光武渡滹沱冰合赋独孤及昔汉光武收河北之年驰马将进滹沱在前为敌所迫当冰不坚及军装隠辚以登岸杀气峥嵘而塞川意者欲定神器于兹日彰圣人之动天若非使不道者丧有徳者王则水不能以造次而结冰不能以斯须而壮变浩浩之流为峩峩之状拥髙旌以进雷长毂以上及企路以全军又迎风而破浪于时进隔闗于长津顾邀遮其后尘患势莫之敌没不可振求一径而莫遂惟羣臣之不亲赖王霸至诚之力恊光武至圣之徳人从悦已之诈天赞勤王之直故得舟楫不设衣裳不濡避地以往乘冰以趋一水之上两军相殊使后人视水则有求冰则无望飞尘而惆怅对寒流而踟蹰由是知天人之合发与神祇而相符不然则何以延十二之祚总四七之辅灭新室毒流之日作汉氏中兴之主受命之瑞也亦何异元女降于轩辕白鱼跃于周武燕赵之间清流弥弥髙风以逺遗躅于是市骏骨赋韦执谊代有良骥勤求可致上心好也固有开而必先朽骨沽诸葢不期而自至于是搜延廏发屠肆出千金而易之获一骼而无弃不贾其用虽増饰而无成将虑其先使雄名而不坠昔之服缨玉饰轨鞗追长风而喷沫先急景而扬镳岂知衂骏足于千里摧壮心于一朝权含月而共落蹄带雪而俱销当其死而不顾岂其生而可招是以服其无斁守而无失外扬嘉善之名内作旁求之术伊希代之异产固入用而无必处南中之穴莫测从来游北土之泉殆将安出聿求既彰类聚其方人献騄骥天降此祥灭虞之役不兴取诸外廏伐燕之师不举贡自遐荒葢将翕必张期于至止俾善始而令终宁贱目而贵耳假其力既重之于生思其劳曷轻之于死物以徳易道由人𢎞当不遇其知乃负车而伏枥茍应乎其感必虬跃而龙腾故八骏咸臻万邦为楷物非其产将命逾逺而来骨在于斯何惜发币而买亦犹贤士所趣知机彚征田忌收老以成仁卒强齐国燕昭市骨而种徳乃获乐生覩求贤之未畅悟得骏之悲轻傥长鸣之见识庶吾道之将行宋中山松醪赋苏轼始余宵济于衡漳车徒涉而夜号燧松明以记浅散星宿于亭臯郁风中之香雾若䜣余以不遭岂千嵗之妙质而死斤斧于鸿毛效区区之寸明曾何异于束蒿烂文章之纠纆惊节解而流膏嘻作厦其已逺尚药石之可曹收薄用于桑榆制中山之松醪救尔灰烬之中免尔萤爝之劳取通明于盘错出肪泽于烹熬与黍麦而皆熟沸春声之嘈嘈味甘余而小苦叹幽姿之独髙知甘酸之易壊笑凉州之葡萄似玉池之生肥非肉府之蒸羔酌以瘿藤之纹樽荐以石盘之霜螯曾日饮之几何觉天刑之可逃投拄杖而起行罢儿童之抑搔望西山之咫尺欲褰裳以游遨跨超峯之奔鹿接挂壁之飞猱遂从此而入海眇翻天之云涛使夫嵇阮之伦与八仙之羣豪或骑麟而翳凤争榼挈而瓢操颠倒白纶巾淋漓宫锦袍追东坡而不可及归餔歠其醨糟漱松风于齿牙犹足以赋逺游而续离骚也金琅山赋赵秉文在易州境俗谓之郎君山峯峦秀拔颇似少华尾箕之精琳瑯之英钟竒孕秀瑯山播形帝敕六丁移来玉京六鳌负背三山蓬瀛崒兮直上剑拔峥嵘表兮独立霜秋气横骨非肉附势敌天勍呀然而门缭然而城其门伊何窍凿巨灵隔山见山蓊碧纷青素月夕起白云昼扃其下雷崃隠隠石崖嵌空龙门天成孰劖孰凿不骞不腾飞泉中来华擘河倾或遡而流或回而泓下赴两洪砅轰雷霆百步之外不闻人声藴藴隆隆洞潭窈冥石席可据洼尊可铭浮云悠悠千古此情其城伊何缭以重叠嶂环抱中心砥平峩峩而仙巖巖而亭有骈斯指有植斯屏摩云障日韬河映星千态万状不可殚名李白杜陵巨然道宁九原骨醉千日岂醒痩武尽隠老任墨卿一朝掷笔万里骑崆峒九华天台四明逈絶人境虚标仙经神州奥区燕南福庭可杖可屦或仕或耕信步陟降朝昏送迎春山水流秋空月明巖泉夜落松风晩清游心太𤣥何虑何营丛台赋赵秉文嵗辛亥之孟冬兮余解印而南归览全赵之形胜兮弔荒台之故基太行车走以南来兮漳水改道而东驰伊川谷之变易兮矧人事之推移独岿然其凌空兮意神物之所䕶持问父老以陈迹兮犹有双塔野花之诗也噫七龙扰扰虎战以龙争兮譬事势于连鸡或争桑于延敌兮有以酒薄而召围朝膏血于秦汉之草野兮夕暴骨于齐魏之沙陲翫生灵于刀几兮决一旦之雄雌得地不足以赎民之命兮忍劳民而筑斯方主父变服而事威武兮固一世之雄才收中山林胡为未厌兮又窥秦室之狼豺归来置酒延眺八极兮俯不见萧墻之孕灾噫翟犬之梦兆兮谶百年之厉阶何苕华之新宠兮晏酖毒之孔懐厌离宫别馆之湫隘兮起髙台之崔嵬笑章华制度之狭陋兮又况采椽与茅阶辇路萦纡以云疎阁道行空而饮霓奏金石于云端兮悦钧天之梦未回下仰望而不闻兮㣲风过而声哀金舆玉辇君王来其间兮左赵女而吴娃朝琴夜筑为王歌舞兮乐未极而哀随探雀鷇于离宫兮岂忆熊膰与豹胎痛父子毙于一朝兮人亦念骨肉之疮痍也古往今来日东月西惊嵗华之跳丸悼兴亡之奕棋叹赵国之城郭兮变都成邑而变骨成灰慨平原之池馆兮髙者榛丘下者荒陂狐兔穴于丘陵兮草木深于宫闱地荒茀而兽伏兮天莽苍而鸟驰沈顾寂听心伤思摧但闻萧条之声非竹非丝迫而听之乃在乎羽虫之摩轨与衆窍之噏吹也呜唿台向时之台也山川花鸟亦向时之山川花鸟也山川花鸟不能知此台之兴废而台亦安能知人之悲欢而人自悲之然则靓籹炫服台非以为荣也而荒榛断址台又奚以辱为然而文王之灵台燕昭之黄金当时称贤者之乐后世为美谈之资而是台也䝉亡国之耻兴山木之歌亦台之不幸而强嗤且夫今日之悲昔日之乐也骚人懐之而赋咏行客过之而歔欷嗟旧物之都尽独天留兮此台阅千秋兮万古作龟鑑乎方来意者使一日之乐易万世之讥也而台亦何负于后世哉可弔而不咍也乱曰洪波之台伤周舍于既死兮后世之君不能起廉颇于未衰干将之剑忍能诛忠魂于李牧兮不能断谗舌于郭开系梁栋兮既折噫大厦兮将頽非一台足悲国无人兮吁可悲元横翠楼赋刘因金台雄壮甲天下而山水人物为最也其西北有峯望之嶻然而立巍然而髙琅然而秀者郎山也其西四十里有泉穴城而来流分而派衍环乎市井之间为一时之伟观者鸡水也水之上又多楼亭台榭之美而宏丽杰出俯瞰闾阎骋懐游目足以极登临之胜槩者横翠楼也楼之上飘轻裾曳长袖解剑指廪酾酒临江养胸中之天地游物外之文章为燕南文物之冠冕者楼之主人也主人觞于斯咏于斯㑹宾客于斯见千巖万壑盘纡拂郁而空致乎几案间故乐而名之曰横翠也然而乐其所以乐者非直为景物役也将以取山水之秀而助其气也若夫嵯峩嶪㠍刻削峯峦混涵天地唿吸万壑崭絶峻拔嶷嶷然有可望而畏之者与秋色而相髙也云开日出雨霁虹消巖㠋霮䨴若拂岚扑黛霭霭然有可喜而翫之者朝来之爽气也霜露既下木叶尽脱水穷霞尽天髙鹜飞㣲㣲螺髻隠隠蛾眉者天寒而望逺也日上壁而乘彩月上轩而飞光开帘拄笏把酒而觞者翠屏之晩对也朝晖夕隂烟容雨态如万物供四时而无穷也由是而观之主人气象巍然襟韵磊落灵台洞月玉骨横秋飘飘然有凌云之风者殆不偶然也燕赵诸公多以歌诗道其美记之者有陵川之雄文咏之者有木菴之絶唱前人之述作己备主人复以文命仆仆辄不自揆拾人之滞穗丐人之残炙亦为之赋而赘之于后其辞曰丙寅之秋七月与主人相携登于横翠之楼览斯宇之所处极沧溟之尽头地连西鄙雄冠中州星分箕尾州别冀幽控鴈门之右塞引鸡距之清流倚太行之宕观接易水之长洲有如隂云惨惨晦日冥冥林峦失色巖壑潜形或风雨骤至汩然如半夜之潮生或波涛怒卷涌然如万马之军声使人魂飞胆慄心折骨惊伥然失视悚然忘形怛恻憭慄兮而若有逺行者乎又如云开山色雨沐秋容天光接塞水影涵空浮一天之灏气快千里之雄风使人遄飞逸兴浩发吟魂如登太山漂崑崙有可挟日月而薄风云者乎又如骋出岫之白云傲横空之素霭揖列壑之青岚访攒峯之翠黛穷岛屿之萦回观宇宙之宏大吞燕赵之精英吸干坤之沆瀣发胸次之瑰奇豁中襟之蔕芥其亦有思乎古人之登髙而弔古伤时而感慨也若乃太行之英郎山之灵开岫幌辟巖扃收雾幛列云屏供诗情于晩翠贡图画于新晴于时吾与子咏春风于舞雩濯尘缨于沧浪来登斯楼终日徜徉歌紫芝之曲酌明月之觞渺天地于一粒随造化而翺翔期万代于咫尺顺四时而行蔵下视万物杳焉如千里毫芒然后嚣嚣然洋洋然庶乎可以与天下俱忘者矣石皷赋周伯温余尝考古石刻而岐阳石皷为第一每读韦韩苏三君子之歌心葢竒之访诸士大夫俱在京师欲往一观而无由也皇上践祚之始年有诏置石皷太学遂列于宣圣庙之两塾尊之也明年改元皇庆余列国子生抚玩之获偿所愿夫以三代遗物置庠序中盛典也韩诗有云圣恩若许留太学诸生讲解得切磋葢欲而不得故冀之于乎韩公不得见于昔时而吾辈得见于今日何幸如之辄为赋曰周有石皷今在辟雍列桥门而甲乙相辉映于西东纷质理之泐蚀伟形制之穹崇有文秩秩有词沨沨法皇颉之妙画续小雅之变风蔚兮九天之仪鳯蜿兮六合之神龙欣兽鱼之物庶嘉车马之攻同厯厯兮琼株森竦于元圃依依兮神云隠见于苍穹嗟追琢之浑厚或制作于天工于赫宣王𢎞振頽纲四国既遂百职既张睠兹农暇载饰戎行踵武前人蒐于岐阳史籀才艺当时俊良播于声诗勒之琳琅其形之不一者因朴质之自然其数尽于十者表治极而功扬在战国暴秦而韬晦者抑贞介逺其污辱厯两汉六朝而不冺没者必神物为之䕶防嵗纪茫茫显于李唐韦韩歌之蔼其有芳迄宋宣和斯迁于梁金人袭没遂归朔方维天子之龙飞晔文运之日昌诞降徳音辇登上庠文石重籍周卫两旁六经彛训因时表章大比旷典同日举扬遐迩纵观陈迹复彰嗟夫九州之鼎已沉沦而不可得岣嵝之石乂漫灭而不复有惟斯文为至寳实终古之罕偶惜捃摭之有遗不见称于鲁叟何人之蚩蚩洼一为臼质损文存庸诏永乆后乎此者岂无祖龙之颂功茂陵之封禅亦皆埋仆于榛莽虽万一之或传适足以着其君之无取然则石皷之周流于世者天非徒寿之葢以寄古文于不朽也乃作诗曰刻石皷兮周贤王置之学兮自我皇纷胄子兮乐未央日咏歌兮扬扬维大道兮无疆齐地乆兮天长维斯皷兮作配勿壊兮勿伤保亿龄兮于耿光燕山八景赋陈栎粤自昔之京师称为衆大之区今大业之覆焘亶亘古之所无建皇都于燕山信广大而超卓稽载籍之所传跨亳殷与京洛仰景致之佳絶殚泓颕而难穷味绮名之有八恍莫指其形容仙凡隔于苑墻邃深而琼其岛天永纵夫阳春花命长而鲜好池虽仍于古称芙蕖艳其佳色与景秋而最宜凉飔生夫𥻘碧横晴虹之下埀潴为琼玉之浆几万斛之珠滴嵗酿万寿之觞爱一台之天成金知出于谁铸待夕阳之照出色黄明而自媚山屹峙于兑方席花积而峥嵘市烘黄绵之袄天现白玉之屏津赵北与燕南鸡唿兔而澄澈银螮蝀之髙卧玉狻猊其如活轩辕裔之蓟封雨飞门而河翻妙胜庐阜之瀑髙出龙门之滩史尝纪夫居庸名列三闗之一山堆皱而万叠翠欲滴于一色是为八景之畧媿其详之未知彼潇湘与凤翔亦八题之昭如兹偏方兮下国景何一二而数衆大古莫拟之岂八景而但已山水自于西北景清淑之所钟地广漠而深厚极城阙之宏崇合官府兮市里暨民物之富庶孰非可观之景顾观光之犹未将究极而论之曰在徳不在景山川以人而重徳与景而悠永亳殷京洛之区今视昔而依然谓愚言之不信何一盛而莫肩如宋玉想像夫髙唐苏子亲见夫䖍境虽铺张恐涉于虚无知初咏未得其要领也黄金台赋杨维桢怀美人兮天一方曰燕然兮故邦耿寒照兮析木黯云芜兮武阳瞻崇台之千尺兮敬弔昭王南山松柏兮度材孔良载捄载㭬兮厥土燥刚上千澒洞兮下镇鸿龎出没尘雾兮蔽亏景光増黄金之改观兮耸具瞻乎四旁吾不知壮丽之所出兮曰聘士之皇皇嗟甘棠之子孙兮胡﨑岖于蛮貊钟哙之之遗祸兮受强齐之控扼嗜若虓虎兮威若雷霆蹇吾冲之嗣祚兮哀力单而势轻弔遗黎之疾苦兮衔前人之愤烈思英雄以共奋兮庶国耻其可雪千金一掷兮聘席之珍尺璧非寳兮寳于仁人市遗骨以招骏兮缤龙媒其奋趾剧不召而自至兮邹闻风而亦起毅委质以骏奔兮争来轻于千里葢一诚之感激兮固非黄金之所饵也寳鼎九庙兮金城四壁大邦懐势兮小邦畏力振吾旅于临淄兮迫穷宼于莒墨齐器设于宁台兮故鼎返于磨室洒九京之宿愤兮诚一时之伟绩也呜唿鹿之台以贿败兮瑶之台以侈亡云梦荡乎游盘兮姑苏鸩乎内荒戏马鄙于刓印兮铜雀泣乎分香哀章华与望海兮踵神明与柏梁编以金玉兮络以绮组罗列埀棘兮错落元圃国士一空兮祸国之府想昭王之清风兮增激古之慨慷去千载如一日兮金之台至今其有耿光呜唿噫嘻望碣石兮山嵳嵳凉风萧萧兮易水波访故址兮何在招望诸兮悲歌易可竭兮碣可磋髙台之风兮不可磨明皇都大一统赋杨荣维皇明之有天下也于赫太祖受命而兴龙飞淮甸风云依乘恢拓四方弗遑经营既渡江左乃都金陵金陵之都王气所钟石城虎踞之险钟山龙盘之雄伟长江之天堑势百折而流东炯后湖之环绕湛寳镜之涵空状江南之佳丽滙万国而朝宗此其大畧也迨于圣皇嗣大一统刚健日新聪明天纵囿四海以为家登羣贤而致用思继志之所先惟都邑之为重于是天意鉴观人心和同神灵效顺龟筮协从既应天以顺时爰辨方而正位视往圣而独超继髙皇之先志乃相乃度载经载营眷兹北京山川炳灵其为形势也西接太行东临碣石鉅野亘其南居庸控其北势拔地以峥嵘气摩空而崱屴复有玉泉漫流宛若埀虹金河澄波雪练涵空膏渟黛蓄浩渺冲融包络经纬混混无穷贯天河而为一与瀛海其相通尔其派连析津源分潞水既环抱以萦回亦弥茫而清泚来职贡于四方通樯帆于万里至若王畿之内辇毂之间沃野弥望原陆寛闲烟火相接鸡犬相闻宵无警柝外戸不闗以牧则蕃以种则获以佃以渔以耕以凿随其所营皆得其乐而其为都也四方道里之适均万国朝觐之所同梯航玉帛为都邑之会隂阳风雨当天地之中爰勅臣庶爰伐材木南浮湖湘西入巴蜀斧披虹霓声撼山谷徂徕之储新甫之蓄梗枏杞梓杉槠柽橚梢横青天根连地轴鉅细毕输长短悉録驾云车之百辆振龙骧之万斛纷纭辐辏弥布川陆厥材之良不一而足若乃美石比玉从古所称莹者如圭洁者如琼温者若璐润者若瑛以磨以砻乃坚乃贞铿林振壑驰飇惊霆千夫所攻万里启行山灵助其光华坤后发其精英岂碔砆之敢混实寳玉之争呈若夫坎离播功坤艮合徳出于陶冶成于埏埴飞紫燄于半空结祥烟于八极或规以圆或矩以方灿琉璃之一色耀文采于中央或肖形于兽吻或拟质于鸳鸯于是良时载启吉旦既卜臣庶骏奔滃若云矗源源其来登登其筑百堵皆兴万夫相属行若鱼贯立若鳞蹙斧斤挥霍尺度攒簇由是贲育效力公输献竒曰殳曰斨伯与暨埀摅厥巧思运厥神机各效其能以见于为顾小善之并録矧妙伎之或遗羣材碨磊以山积鉅栋腾跃而翚飞尔乃九门洞开三殿攸建觚稜云耸丹漆霞绚辇路逶迤阁道回转华葢屹立乎中央奉天端拱乎南面其北则有坤宁之域干清之宫璇题耀日寳柱凌空金铺璀璨绮疏玲珑珠玉炫烂锦绣丰茸葳蕤起鳯夭矫盘龙千门瑞霭万户春融其南则有午门端门左掖右掖丹阙峙而上耸黄道正而下直豁大明之髙张屹正阳之拱揖缭周庐之穹崇蔽重甍之䕶翼其左则有宗庙之祀以奉祖考仰在天之神灵隆万古之尊号谨嵗时之烝尝荐纯诚于苹藻其右则有社稷之灵以崇祀享汛坛壝之肃清通神祗于肸蠁爰春祈而秋报用昭荅于灵贶若夫干清之前门列先后日精月华之对峙景运隆崇之并构谨身翼乎其前仁寿屹乎其右又有奉先之祠大善之殿文楼武楼之特耸左顺右顺之并建若乃震位毓徳文华穹窿亦有武英实为斋宫有天财寳藏以贮珍货有大烹光禄以典飱饔寳善在左以翼翼思善居右而崇崇若夫钦安之后珠宫贝阙藻绣交耀雕栊嶻六宫备陈七所在列亲蚕有馆缫丝有室二南咏歌播于篇什辅徳相承风化洋溢皇城之外殿宇魁渠有翼有严太孙之居金水之濵瑶阶玉除梁栋巍巍上凌太虚为诸王宫翊卫皇图星罗棊布以临九衢至若文渊之阁祕书之府纂述乎今储蓄乎古汗牛充栋莫知其数牙签迤逦缃帙旁午灿奎璧之上连赫虹霓之夜吐若夫飞阁峩峩实为承天绣楹雾簇畵拱星聨踞石猊之盘礴耸华表之岿然至若南郊之设特超古制圜丘方泽不岐以二合祀于中父母天地坛分内外二十有四羣祀有典百神有位惟我太祖实配上帝乃嵗孟冬三阳之始吉日斯蠲祀事有备荐以粢盛泛以醴齐豆笾秩秩庭燎晰晰皷钟戒严銮舆至止俨对越以升中祝蕃禧之攸萃至若山川有坛先农有祀马祖旗纛各以时祭寅畏恪恭罔有弗至若夫稽古建官为民之牧内外相承各率其属至若黄门给事青琐仙班典内庭之封驳近咫尺之天颜复有文翰之林词艺之苑处严密之清禁列英华之妙选优游玉堂之署出入金銮之殿擅瀛洲之美誉承黼扆之清问至若鳯池之职尚寳之司掌丝纶于紫诰典符玺于彤闱有宗人以统天潢之派有银台以通喉舌之机若乃六卿分职位跻台鼎赞庙堂之谋谟总藩方之政令至若宪台之任风纪是司诚耳目之所寄实法度之攸施若夫都府有五军政是宣奋貔貅之将士耀霜雪之戈鋋保图舆于安堵埽絶漠之烽烟至若都邑有庠辟雍有学育才于兹以储以擢若夫容台典祀士师明刑锦衣总夫仪卫巡警系于五城鸿胪谨朝谒之礼太仆司监牧之名京畿布列于州郡田野参错于屯营至若奉神有祠报功有庙梵宇琳宫光辉朗耀仓廪之积如坻如京露积红粟陈陈相因铠甲晶荧士卒精鋭靡强弗摧靡坚弗碎骅骝骐骥騕袅骕骦宛冀之骏渥洼之良充乎内廏磊落腾骧又有福山后峙秀出云烟实为主星圣寿万年层嶂叠拥竒峯相连皷钟有楼其髙接天势若贯珠万里绵延若乃朝市既成井邑斯列闾阎辐辏阛阓有截豁九达之通衢罗万室之如栉富商巨贾肩摩袂接北通朔漠南极闽越西跨流沙东涉溟渤来百货之纵横杂轮蹄之填咽珠玑烂其煇㸌罗绮灿其腾㳫至若青楼并峙绮榭相连妖姫窈窕艳女婵娟秾籹竞倚粉黛争妍引歌喉之宛转回舞袖之蹁跹极酣嬉于暇日穷胜赏于芳年至若太液之池万嵗之山澄波潋滟层岫巑岏开阖蔽亏萦带回环竦飞楼于晻暧敝贝阙于巖端门临碧藓之磴桥架玉虹之湾晴光出乎轩槛飞翠洒乎䦨干瞻广寒之月殿抚桂树之团团尔其瑶草茏葱琪树羃䍥长松之盘古柏之直修篁烟挺老桧云积瑰伟之姿竒异之植蓊然其隂嫣然其色宛蓬瀛之在兹恍尘凡之遂隔至若上林衍沃灵囿逶迤潴以碧海湛以深池百草緑缛羣卉芳菲寛闲薄乎禁籞平广属乎坤维乐鳞介之游泳纵毛羽之䙰褷乃有驺虞效祥麒麟表瑞白质黒章身牛尾神鹿贡于遐方白象出于南裔倏元之继呈忽天马之㳫至复有马哈福禄厥兽殊形驼鸡之异白马之祯竒姿诡态率舞纵横隶首莫纪伯益难名至若地祗协顺天心昭格嘉祥叠臻灵贶蕃钖神木不运而自行祥氛焕发于巨石忽灵蛇之前导现大青于沙碛瑞光煜乎半空卿云缦兮五色醴泉涌兮琼浆甘露湑兮玉液灵芝产于碧山景星见于南极秃千兔以难穷殚百喙而莫悉然而厯观前代迄于往古帝王所都难以毕举丰镐之美崤函之固宛洛之竒汾晋之富虽或雄据于一时控驭于中土而于今兹帝都之壮丽乂岂可以同年而语哉迺嵗庚子告成厥功辛丑正旦方春和融圣皇御㝢万方会同百辟卿士肃肃雍雍蛮夷戎狄罔不率从戴白之叟埀髫之童且欣且忭拜舞唿嵩仰祝圣寿万福来崇庆此皇都佳气郁葱扩基图于万世伟壮观于九重真帝王悠乆之业据山河表里之雄然而圣天子以六合为家以四溟为池以仁义为干橹以礼乐为藩维不恃险以为固惟在徳之所施至和塞乎穹壤恩泽洽乎华夷致九有以宁谧跻万国于雍熙此其所以徳侔乎尧舜道合乎轩羲穷天地亘古今而莫能与齐也臣职禁垣叨䝉眷顾谫劣是慙涓埃莫补覩皇都之巨丽壮宏规于往古洁泓颖于长辰陈盛事以为赋又从而为之歌曰翼翼皇都万方之会兮圣徳之宏实同覆载兮声教所暨一统无外兮又歌曰皇都翼翼民之所止兮惟皇万寿福禄无已兮圣子神孙寳祚万世兮北京赋李时勉惟皇明之受天命也我太祖皇帝首仗义师以平暴乱豪杰景从声振江汉削除僭窃拯民涂炭定鼎金陵抚绥万邦乃睠兹土实雄朔方倣成周之卜洛欲并建而未遑逮我圣上继明重光握干御极一遵旧章仁圣洋溢乎遐迩恩泽汪濊于八荒既致治于太平遵皇衢以省方仰先志之未遂度𢎞规以作京羌经营之伊始徧中夏其欢腾曰惟北都在冀之域右挟太行左据碣石背叠险兮重闗面平原兮广泽宗恒岳其巍巍镇巫闾而奕奕冠九州之形胜实为天府之国是以轩辕邑之以分州唐尧阶之以为帝扩神化以宜民大勲徳之光被郁王气之所钟于今兹而有待也于是仰瞻析木俯测地灵龟筮兆吉天人叶应神祗献珍而山石自出河岳效灵而神木自行民子来兮相续期不日而功成尔乃悬水树臬识景表营方位既正髙下既平羣力毕举百工并兴建不拔之丕址拓万雉之金城引天泉于西阜环汤池而镜清九衢百廛之通达连甍邃宇之纵横顾壮丽其若此非燕逸而娱情葢所以强干而弱枝居重以御轻展皇仪而朝诸侯遵先轨而布仁政者也若乃四郊砥平皇道正直视万国之环拱适居中而建极其南则万流宗海平林蔽天揽邯郸鉅鹿之广衍驰平畴沃野之緜延溏淤恒卫径其野濡磁涞滙其前界以大陆广阿之𢎞壤阨以大茷井陉之连山包络赵魏襟带齐鲁膏腴之地緜亘三千余里而极于黄河伊颕之川其水陆之所产卓荦繁盛葢莫得而计焉其北则叠嶂峞层峦蔽亏长城矗乎云表百泉涌乎山隈壮天闗而设险守一夫而莫开伟左盘而右顾宛凤舞而龙飞实磅礴而郁积粤拥卫于邦畿包狼山上谷之险据野狐独石之危掩祖山木叶之离立连白登紫塞之逶迤控女真而极乎洮河之北镇朔漠而逾乎瀚海之湄控弦之类射雕之羣畏威懐徳相率而来归其东则潞河通漕控引江淮肥洳滦涞灌注萦回连峯片石之隘首阳崆峒之厓玉田白璧神仙琼台超无终而越金山跨辽沈而逾鸭緑至于旸谷日出之涯固已遐哉邈乎而莫不在乎绥懐环以大海衆水所归洪涛巨浪汹涌崔巍葢不知其㡬千万里而蛮商番舶㠶樯隠天上下不絶而往来又有蓬瀛方壶凤鳞聚窟十洲三岛灵异非一琉精之阙琼华之室墉城岧嶤金台崒嵂紫气丹青景云瞩日灵圄偓佺安期羡门之伦相与游从乎其间出入隠现而恍惚瞻帝京其伊迩庶可见其骖鸾驾鹤之髣髴其西则崇山郁翠髙挹泰岱北接居庸南首河内竒峯拥闗龙门阻隘玉泉垂虹青烟浮黛上嶻兮倚空下蟠据而际海其麓则有浑河汤汤西湖泱泱盐沟琉璃桑干广阳雪波泛涌灏溔汪洋一泻千里会流帝乡又有上林禁苑种植蕃牧连郊踰畿縁丘弥谷泽渚川滙若太湖瀛海渺弥而相属其中则有竒花珍果嘉树甘木禽兽鱼鼈丰殖繁育籍籍不可得而尽録固可以因农隙而校田猎选车徒以讲武事乃遵国风稽王制诏期门简将帅乘玉辂拥翠葢出天闗而雷轰轹芳郊而云㑹非所以威戎夸敌娱乐称意葢将取不孕而除菑害狩无泽而顺杀气谨大易之用于三驱之时验驺虞之仁于一发之际水衡虞人之容与武夫壮士之奋厉皆知夫仁者之为勇而以投石超距之足鄙亦何必殄夷禽兽割鲜野食而以俯仰极乐之为贵也若夫宫室之制则损益乎黄帝合宫之宜式遵乎太祖贻谋之良居髙以临下背隂而面阳奉天凌霄以磊砢谨身镇极而峥嵘华葢穹崇以造天俨特处乎中央上倣象夫天体之圜下效法乎坤徳之方两观对峙以岳立五门髙矗乎昊苍飞阁屼以奠乎四表琼楼巍以立于两旁庙社并列左右相当东崇文华重国家之大本西翊武英严斋居而存诚彤庭玉砌璧槛华廊飞檐下啄丛楹髙骧辟阊阖而荡荡俨帝居于将将玉戸灿华星之炯晃璇题纳明月而辉煌寳珠焜燿于天阙金龙夭矫于虹梁藻井焕发绮窻玲珑建瓴聨络复道回冲轶霄汉以上出俯日月而盪胸五色炫映金碧晶荧浮辉扬耀霞彩云红其后则奉先之殿仁寿之宫干清坤宁眇丽穹窿掖庭椒房闺闼闳通其前则郊建圜丘合祭天地山川坛壝恭肃明祀至于五军庶府之司六卿百僚之位严署宇之齐设比馆舍而并置列大明之东西割文武而制异至于京尹赤县之治所王侯贵戚之邸第辟雍成均育贤之地守羽林而掌佽飞者至九十而有四卫莫不井列而棊布各雄壮而伟丽其巖廊之上则有皋䕫稷契之伦元凯俊乂之辈相与赓虞廷之歌谈羲农之际罄补衮之能懐忠贞之志考礼文于大备赞声乐之尽美是以朝无缺政徳教渐暨薄海内外均陶至治幸其有作聿来趋事成此大功忘其劬勚人和既极休征滋至庆云瑞霭之覆于阙庭素乌元兔之献于丹陛醴泉屡出甘露数坠麒麟驺虞之珍驯狮天马之类纷纭杂莫能殚记于以见天眷之益隆而圣徳之纯备者也于是正月上日工既讫功爰告成于天地肆绍美于祖宗清心凝虑斋沐肃雍粢盛既洁牷牲既丰芬郁郁以旁达灵缤缤其来降钖嘉贶之穰穰介景福于帝躬将顺应于昌期趾盛美于无穷乃服衮冕御帝座开九重之深宫受万邦之朝贺内侯甸而要荒外殊方而异俗胥近悦而逺来纷鼓舞而匍匐方物溢以充庭奓绚灿而骇瞩率蹈舞于阶墀效华封之三祝尔乃浃和㑹昭景铄铿鲸钟奏雅乐诏光禄以开筵合百辟而燕乐馔珍玉兮芳馨罍琼浆以斟酌聨貂蝉兮夹陛杂蛮夷之荒服莫不酣畅而饱徳咸颂歌而踊跃越填城而溢郛蔼欢声于寥廓斯可以嫓太古之无为庆华胥而蹈栗陆顾皇上之谦抑视至治为未足于是降徳音播嘉惠省刑罚薄敛税汰冗浊旌廉吏举贤才擢俊乂发仓廪赈贫匮尊髙年而礼有徳慎防御而修武偹贵爵重赏以厉廉耻厚往薄来以驭夷裔葢欲使人知其本士知所励四方万国无一民之失所穷陬僻壤无一物之不遂举陶于春风和煦之中而乐于雍熙泰和之治此葢尧舜兢业之心文王敬止之意所以绍鸿业继先志益宏逺而有伟故不劳而甚易冠絶乎前古垂休于后世固可必圣子之与神孙益昌盛而无替小臣微陋忝职文字愿赋帝都之盛概扬国美于万禩复为之歌曰煌煌帝都兮逾镐丰阻山带河兮壮以雄天开日月兮王气所钟穹窿造天兮惟帝之宫廓氛祲兮开溟蒙镇夷夏兮宣皇风王道平平兮四方来同愿皇图之巩固厯万世兮无穷恒山赋王昺惟大化之沕穆兮䴡夫天地而为依日月贲以贞明兮山川环带而相维岳于大漠兮崭然巨石之峩峩奠八柱于鳌极兮郁乎四海而扬波接烟煴于鸿蒙兮作大镇于龙荒耸相观于八极兮一何隳突而昻藏吐灵秀以昭化兮兴隂阳而喷薄何神驱而鬼鹜兮渺茫茫兮寥廓崇秩礼于百王兮相祀典于邦伯挺万象于昭明兮并九坑而赫奕肃清庙临穹苍矫霞栋架云梁掩河汉兮遏星斗振虹蜺兮凌日光被𤣥衮兮载灵旗云屏屏兮风披披忽而来兮儵而往窅乎上下其何之作风雷以怒壮兮雰雨雾而溥滋载羣生以涵育兮仰配藜之四施兴寳藏以炫珍兮灭妖氛于既戢含衆气于有扬兮分两仪而特立建天根于丕丕兮载坤轴而无疆相国祚于有灵兮一何万古而为长龙虎台赋江孚吾闻幽都之山崔嵬崷崒崱屴纡郁几万里兮挟居庸之南出壮干坤之险阻兮开混沌之端倪潏龙盘而虎踞兮屹髙台之巙㞾右太行之峩峩兮左江海之汤汤负天闗之赑屓兮面紫极之清光观夫台之为壮也则博敞倜傥朝昏来往嵚岑参差日月蔽亏轶隂雨于太半俯星辰于下墀溘氛埃而轶浮景兮出凌兢而入太微吾亦不知其髙广之若是兮葢天地之所为若乃崚嶻嶭撑鳞奋鬛周回连蜷蜿蜿蜒蜒林蒸润而雨降崖转石而雷喧势将腾海水而喷薄皷颢气而飞天吾是以知台之所以名龙神变化而无前至若嵌巖谽谺有呀其牙孱颜岝㟧而爪而攫春花明而文炳飞泉咆而慓魄衆山奔鶱于其下兮若百兽震掉披靡而前却吾是以知台之所以名虎雄万古而磅礴尔其季春厯日法驾北巡五辂煇煌万骑纷纭鸾旗鳯葢之棽丽金干玉戚之晶荧警跸既启天颜甚迩㪚皇风以瞩幽考声教之所被吉行信宿于焉而止喜地势之髙平纵登望之峛崺干心降而征怡都人仰而称伟于是名臣良士朱虎䕫龙迷清飈于有土虚元气于太冲皷舞六合奋跃羣雄出渊潜之滞迹起巖穴之幽踪吾又知夫台之所以名龙虎不独山川之胜又快风云上下之相从也嗟夫威加四海知霸心之犹存直计百金昭俭徳之为至图功业于丹青致获良于千里是虽可以压铜雀而下姑苏又岂足以并兹台之美歌曰瞻彼层台聿穹窿兮肇基太始垂无穷兮爰考休征熙淳风兮于昭灵台与俱崇兮登封龙山赋石珤石子抱病登于封龙览燕赵之墟望沧溟之浦慨然太息顾谓二三子曰美乎佳哉此陶唐氏之故都也巨岳雄峙长河骏奔崇冈复阜如抱如蹲万壑潨流滙为九泽大行崛立溢出平原川横夏后之橇地藏虞舜之璧八年于外地平天成五月朔巡诸侯万国天文别野星当昴毕之区土壤分州域介幽并之宅川纡岭回郁郁崔崔峭壁耸秀丹峯凝辉晴瀑挂百寻之长练颠崖转万国之惊雷上有蔽日干霄之古树下有陵迁谷变之寒灰俗有避秦山多入晋岳被重封川经几濬虎啸风冽龙行电迅寒烟色旧李公灯火之台古石光寒季子合从之印万里交乎胸中千巖纵其一瞬其东则古之大陵也波洄镜萦曼衍铿鍧茭蒲芰荷肃乎风生海凫来游䴔䴖互鸣放乎观津之野带于平棘之城渔浦流歌廊庙隔江湖之兴秋郊舒啸英豪含感慨之情窦氏青山冯唐故宅纳牗道言引巵正色园仍茂草逢下帷之董生馌有髙賔见耕田之冀缺人传击筑之歌士有谈经之业贞观章疏一代忠良稷下遗书六经羽翼畴非治望乎唐虞岂独事闗乎列国其南则汉之鉅鹿鄗中也台隍尚存烟屯雾昏想中兴之旧业或寄迹乎荒原芜蒌存豆粥之亭滹水望冰澌之渡北道主人尘埃物色对灶将军云龙际遇地存京观李华兴弔古之词士遇明时文达展登瀛之步亦有阀阅池台尚存平泉古树闾里髙门或三世而居司业或父子而握丝纶文妙一时张鷟号青钱之选才优当代卫公陈丹扆之箴翺有文章名崇史馆绛真宰相官处词林其西则战国之陉山也山愈巑岏水愈潺湲横峰似剑列为䦨平临三晋遥控全燕车不方轨士可当闗料敌㡬危痛左车之不遇烧丹火候讶隋女之登仙雪霁西屏冰封壁合云锁抱犊堕佩遗钿谁登望海之亭直下螺蜂之境地出危簪天开峻井龙蛇蚴蟉雨自东来麋鹿犇张泉从地涌刘因有志登福地而髙吟敬仲多情抚遗踪而自省篇成寳剑代国神游文慕香山司空兴冷怅九原之莫作幸吾生之登骋其北则古之中山曲阳也陵阜迤逦达于代边隧通穷漠谷带长川万籁号风危城际天士如貔虎人拥戈鋋名寝秦谋共畏廉颇之勇喟兴汉髀人思李牧之贤宜安城复再收赵境武灵台古遥下胡弦地存画卦之台巖有弃瓢之叟梦得一世之诗豪李峤诸儒之领袖安平之崔下曲之魏累代名才灵寿之曹槀城之董一时勲旧朱纶紫绶门第犹雄取印提戈声华未朽问其士习则乐孝友敦诗书不侵然诺砥砺廉隅气不可平直欲裂强秦之缶清应有志几思登孟博之车节奋于穷壮形于老颈可刃而身不可屈头可断而碑不可草观其民风则力织作勤畎亩童稚为婚鸡豚娶妇族多辨类等其清浊礼谨送终称其无有至老犹勤虽贫不困人各守其淳朴俗颇希乎浑沌其尤在可称者士不妬才人多服义彭亨狡狯虽贵䝉嗤清介端良在微亦贵野无健讼之民官乏舞文之吏上不烦于刑诛下易为乎禁制此固先王旧泽虽经变故犹缕缕而未衰然实圣代洪仁渐染百年首股肱之近地者也所可憾者人不思逺家无素蓄西成遗秉箫鼓连邨春事转空劵书络绎平畴多发冡之夫柱楚有勒文之石民不知兵易为摇动地无守险轻相跞葢自列国之扰五胡之乱开元之掠长平之怨女真之入䝉古之僣谷变千回地经万战民无固志殆土崩瓦解遭乱离之孔多俗有侠情岂击剑冲冠习流风之未变者乎嗟乎燕赵之地先王封建井田之地也燕赵之民先王衣裳冠带之民也燕赵之俗先王礼义忠厚之俗也奈何世治则有世乱则走晋既东奔宋亦南狩或割地以求成或退兵而蹙守使夫河岳増悲金汤冐丑衣冠兴歔草木䝉垢资壮士于敌国纳寇讐于戸牖弃神明之旧域设逋逃之渊薮人不为怪士不知诟亦独何哉此固有家国者之逺谋然亦士君子之宜忧不然髙门县薄华冕轻裘致身要枢列位公侯徒因时而补益亦何贵于名流乱曰山有摧兮石有泐畴造化兮无纪极亦何为兮多太息泛滹沱河赋石珤介然子将如东瀛放舟于滹沱之浦览郡国披山川辨土壤聆风泉俯象六极仰窥无垠问遗俗于故老招海上之飞仙于是揖渔人而进之曰子亦知夫兹水之源乎出自繁畤经于代谷放乎鴈门之坂带于太行之麓朔方巨岳实扼其胸恒卫诸流半入其腹气吞万壑激硊而未平势应三泉堕平原而愈蹙时乎春冰乍融积雪方解支流趋顺客浪藏骇迂回漫延千里一带霤石成渠锵波赴海干城借其润色万畮资其灌溉鏦铮鸣帝子之环呕轧散将军之凯编桴贾客灯火辉煌罢钓渔郎歌声欵乃方洲乍晴倐昏忽明擥神农之遗谱得灵均之杜蘅及夫积霖未止秋水大至巨涛坼空驶熘轩地律令助威飞廉拥势海若为之改容巨灵因而避位鲸翻渤澥鬼母长嘑虎栗昆阳英雄失智山刋菑翳野诛朴樕先驱一指崩沙溃屋怒留城邑薪藁如云殃及鲿魦僵尸遍谷亦有倾城摧山变陵不雨而怒无龙而兴湍随鲲徙势若雷崩断岸䝉隤殷轮牟赤平冈被啮戈㦸犹青霆击断趺讶鱼龙之识字渚留袍笏岂犀火之通灵乃有泗滨磬浮汾隂鼎见寳镜入秦号钟归梵泾阳嫁女箫皷犹喧龙叟射绡波涛饱战壤百尺之长桥刬千年之古堑人懐鱼鼈之忧国有沼池之叹忽几刧之余灰出昆明之一旦葢自列国兵屯朝齐暮秦盟渝韩魏兵来苏门赵国上卿功名一击平原公子车骑长奔虎狼势成合从事缓颇牧既亡望诸已晩建不出援丹空起变常山之蛇阵徒存主父之龙颜幸返复有刘项相雄赤旗建功淮隂古垒东垣废宫王霸诡冰再光旧版芜亭饭麦犹着遗忠保河北以待朕亦何异于闗中乃至开元弛网渔阳肆毒投鞭断河驱王入蜀常山太守首扼天下之吭帐下猪儿竟破羯奴之腹惟宋有国兹当九陲契丹伺便西下来窥筑甬梁津任布有备边之䇿山崩海覆刘竧兴致死之师自余纷纷以暴易暴中更几秦世厯多号刘琨有志独枕长戈虞诩难逢空増万灶太平之日少于战争中原之俗半多嚣竞是宜地下白骨多于黄土长河东奔为泄其怒摧车卷甲盪百世之余凶溅沬飞流刷遗羞于千古山葢不得不峻水葢不得不驶陵谷葢不得而不变城市葢不得而不徙是天时人事交会之偶然然亦岂恶杀好生造化之得己者乎乃知天本待人地亦藏宅畀吾祖宗增其式廓既定鼎于金陵又相居于恒岳若成周之丰镐复营邑于伊洛于是山多献灵川亦效职嘘气成云蒸地得泽不须刘累豢灵沼之二龙亦有豫且得白龟之径尺木多杞梓自河而东波有鰋鲂望海而入其有异气藴郁孕为贤良辉煌事业璀璨文章髙门大纛紫绶金章或名流乎林薮或身负乎纲常乃若兰陵着述功裨坟典文贞諌论治逮成康阁敞平津屡屈吾丘之博辩屏张便殿犹存李綘之封章武惠忠诚身兼将相韩维兄弟并在巖廊赵賔客之名悬调爕黄牧伯之风挽循良一代龙头世颂文忠之相业两朝司马名登恭敏于旂常是其在昔有作于今益昌孰非山川之所钟毓地气之所敷扬者乎矧吾生之行休值海波之方晏驾木兰之长舟纵千里于遐览横桓伊之古笛饱廉颇之一饭借荒矶之芳草憩清风之别馆采江蓠以为佩畦掲车之九畹怅九原之莫作想古人之如见于是流鱼出波沙鸟鸣苑月华窥林露色凄晚乐未极而悲己生日已夕而路犹逺既引领而髙歌又一唱而三叹浩浩乎飘飘乎葢不知吾之所欲之而忘吾之所欲返也歌曰山窅窅兮波鳞鳞临长洲兮思古人鱼来迎兮鹤与吟惟秋鸿兮北以南志不可骋兮乐不可殚还余舟于江皐兮吾将续先王之遗音游盘山赋唐顺之惟隂阳之陶冶冥颠倒乎两仪天星陨而为石骇满山之置碁搜万象以效珍何殊状而相亚或借草而羊眠谅仙术之幻诈或负嵎而虎蹲诧饮羽之神射或危臬危臬而欲走类灵鞭之叱咤或屹立而不动岂思妇之所化既簇队以纵横亦累卵而髙下纡十步而九曲下枉矢乎石罅逮礧磈之厯尽忽拔起乎孤峰俯子孙之千亿俨髙峙而称宗倚禅宫而凝睇旷天宇之澄空向之纷纷怪石忽若懐寳而藏弓但见夫万木蓊翳而青葱一勺之泉大旱而不竭兮人言其下潜乎蛟龙女萝薜荔纷披而交映兮七十二寺隠见森罗乎其中疑有悲歌慨慷之士不得志而自隠与夫仙灵逸客往来而相从欲即之而无路兮时见一二野僧启巖扉而鸣钟侈佛庐之繁伙厯嵗乆而不芜饶万树之棃栗以衣食乎其徒何丛木之岑郁无一鸟之孤栖余边城之杀气警羽镞而遐跻泉触石而鸣筝松受风而响涛时琤琮而乍噎倐悲吟而怒号忆连旬之巡厯餍金皷之嘈嘈审闻性之不异任羣籁之相遭适戃怳而延伫忽四山之暝色谢耳目于送迎向僧斋而偃息恍梦景之如醒觉余兴之未极晨起厯乎上盘境逾奇而路逾棘方蹐躬而俯穿又缩足而仰扪惊半踵之在外愁欲度之猱猨待平柯于髙顶接云间之飞翼山童秃而无木响草虫之唧唧岫逺拱而㦸森冈道绕而弧弯乃下瞰乎城郭曾不盈于一环类黄鹄之再举见纡曲而覩圆方悲人生之局促恒丰蔀以自藏眺溟渤之南滙孑碣石之中巉转秔稻于东吴驶万里之云帆笑卅钟而石致曾不及乎凌波之艬连冈北瞩天设梐枑列墉分戍隔限分处兵戈阵战孰敢余侮嗤邉人之桀黠乞哨卒之余俎虽㷭火之暂虞嶷金城之永固惟山势之既极俄涌塔之天造显佛牙之光怪腾丽空之砗碯览小道其若斯信精神之为寳胡俛仰而成陈忽徬徨以回步怅中心之有违足屡却而返顾与流泉以偕逝睠巖阿而长忆岂淹留之无心畏简书之偪仄弔夷齐赋王世贞卢龙故孤竹也城西有伯夷叔齐祠吴人王世贞奉使过此酌水酹焉而为辞曰余奉輶以东逝兮束马放乎令支山瓒岏而嵬礨兮衆草贙雚而条纬俞儿道余于卑耳兮武夫磷磷其参差曰青帝之握枢兮顝改煦泬寥而憯悽元宫承云而黮䨴兮佥告余二子之所都羗回虑以返照兮淟涊蹐靡而内疑足次且欲郄兮又雀跃而前趋叚含光刿余之素兮挽清冷使濯余之招沆瀣以醖醴兮裹朝霞以为餦餭嘘元冥之窍机兮噫噫拊歌之懭怆受哀絃于太娥兮涓延和之以清商灵萧萧而若覩兮冀回黋烛乎微躬又惝怳其不可即兮掌梦疏帝以奚从眺孤竹之亶曼兮台要灵以故祊生剽举而脱屣兮宁郁郁处彼幽方溟波委输于乐浪兮箕䝉难而延宗灵庶偕以翺游兮语侏离而不可通北海泱漭灵所辟兮受浡潏使不得宁将岐丰沃以愉兮灵又薄周徳而莫宫诸毗绵延具区兮太虞夷犹于其旁羗徳配而耦娯兮灵谓狎附乎周盟陂陀首阳忽㠑㠋兮益薇以荃之芬芳灵阊阖而下临兮将绁驾以憩息掌梦申申以表诚兮丰隆臾而来假霓车殷殷以翩缤兮皎双鸿之次翼匪寳璐而陆离兮舍蓠芷以弥馥介九賔而见余兮祝史要余以靡忒伯从父以成命兮叔违亲以成徳俶舍君以明志兮既殉主以明极昔巢许之让皇兮托勲华而稍佚尹五就而拯涂兮愀然面故主以惶怩谓题跂以死名兮庄任诞而废节迁哓哓于骥尾兮嗜微声之有托彼累修辞而求白兮卒牢慅沈乎湘泽绎邹人之无怨兮迺从容于天则世滔滔而毖涌兮战伐莽其相仍顾蒿目以挨攩兮竞含沙而蛊光驺虞草以伏食兮于莬夸咀夫衡生阳鱎之啮纎鳞兮偃蜓神龙以自矜灵既悼农虞之忽没兮氓踯躅而殷慕愧突梯之茍容兮将捐足乎灵御胡司命之不晰微兮抑餔糟以昏骛盻媌娥之要渺兮捐浊躯而不反顾畿辅通志卷一百十五畿辅通志钦定四库全书畿辅通志卷一百十六赋本朝皇畿赋郭棻粤稽姒王作禹贡山川壤赋肇始于冀州姬相定职方疆域道涂致详乎雍土斯固古皇之鸿册奕世之瓌文乎厥后图传三辅绚兮帝里之华赋练十年蔚尔神臯之丽则又情殷扬厉藻采掞而匪葩且其意寄瑱规绮縠铺而如组也殆极词林之黻黼殚意匠之雕锼者欤洎卯金典午之增华迺调宫叶商而竞献凡都皆赋十六家玉戛而金摐受诏辄成数百篇云流而锦烂曰登堂曰入室骈传文园洛下之竒或给札或槖毫仅扢上林甘泉之盛曷邦畿千里不闻授简以摛辞岂帝式九围弗许噼笺而纪丽乎洪惟昭代奠鼎燕京八郡星罗地振河山之领三闗屏峙人环日月之眉洵震旦神州寰宇天府也已使帝京载咏骆丞难擅美于永淳王㑹为图唐室讵矜雄于贞观嗟燕丹决䇿仅传督亢之图惜范缜挥毫祗着幽都之赋尔窃尝盱衡畿甸干岳以东岱宗以北千川瑰丽聿可纂组以成章缅考舆圗黄河之阳瀚海之隂百代英华尚竚采掇而集粹也迺者巽命特宣征志籍于九有因而贲文遐鬯荟州郡之三长故有博丽张华亦多核侔韦澳东西南朔胥鳞次以报竣堂奥门庭尚觚悬而有待顷者臣甫脱素冠畧亲缃帙忽枉台使之驾旋征子墨之辞谓燕赵人定谙慷慨悲歌之故事矧瀛洲客曾讐石渠天禄之藏书莫嗟文献之无征窃憙邑乘之具在捃摭而充栋芝函与芸帙聨馨排类以盈牕璚简并瑶编萃是诚三辅典则之府而千秋得失之林乎夫地为畿辅固仿京兆冯翊扶风之制象天之有辅弼然且志以通名宜如通典通考通鑑之章比水之能通流也述而不作式彼古贤斐然有章裁乎诸子于是诹日启馆遴才授书按郡而分曹线索由乎一手发凡以起例䂓矩范乎羣材既鲜饼饵之咨庸有麰斛之传笔花生江梦晴牕不羡太乙之藜砚沼吐龙賔雪夜争㸐子京之烛閲五月而视草週一祀以成编不欲如三辅之图旁搜琐言屑论岂复效两京之赋近写辇路郊圻览者固可展卷而了然作家犹云长言之未足感斯説追琢有章客待其成覆帱尔瓿镕金剞玉深慙掷地之无声妃白对黄忍诩剪花而有綵闻之古者採风备诗人之体登高号大夫之才顾小子无知迺大言不怍乎猥以邠岐丰镐臣工奏扬扢赤县之文且而赵魏蜀吴霸国侈铺张皇州之什臣幸产涧瀍之左右欣逢尧舜之勲华倘焚砚辍毫辄欲逊徽于往哲而瞻云就日乌由纪盛于来髦也彚勒鸿篇权舆通志虽愧䝉尘之缶实非无当之巵庶几飏采甸之灵绥绘皇畿之壮丽云尔赋曰天开子孳地辟丑纽万彚演寅三才莫偶𤣥𠖇太昊东北元首轩邃结绳而垂衣裳命栗陆氏以尹其方幽州之名迺肇钖于陶唐于是璇玑仰窥玉衡平测分野判星营宫系国析津之垣照乎扶桑之维尾箕之宿占乎朔方之陲帝座奠乎天市后府侐乎天鸡传説乘乎人马天江网乎鱼龟相幽都之𢎞敞允象纬之灿丽也载攷天官家之言曰云汉天章发源析木翕一练以瀎潏岐两湾而布濩澹荡乎室壁昴毕之宿贯穿乎娵訾降娄之度其野则跨邯郸趾顿邱其宿则聨箕豹络尾猴于以识在天之为环拱者在地宜为卫侯尧命和叔平在朔易化狉獉而于变辟瓯脱而屃奰先是则轩辕宫乎涿鹿之傍颛顼国乎高河之阳帝挚封弟于唐继兹河亶甲都相祖乙居耿歴盘庚而五迁乎商有虞分封于蓟于滑豢龙之墟韦城之阙有夏分封天雄之堳澶渊之堨昆吾豕韦迹犹未没西伯爕伐东周是营列爵分土之翰之屏召奭有国北燕始兴他如邢滑蓚极新昌无终一十九域赵魏为雄嬴炎曹马郡县百城隋之常山襄国武安博陵河间信都上谷北平辽西渔阳与赵涿汲郡而并称唐之曰恒曰相曰定曰邢曰莫曰冀曰深曰瀛曰赵曰蓟曰顺曰营曰檀曰涿曰妫曰平暨单于都䕶而异名咄南北之𤓰剖嗟五季之虎争宋以白沟为鸿沟金以总管为五京元立燕都府号大兴镇藩服路兵民统承日月并而南都奠鼎茅胙钖而北平剪桐迨金川之既靖乃玉步之俄更两都对峙八郡直𨽻幽燕赵魏为采为卫垂三百年统绪废坠天命有归圣人出震叶寅方之祯符乘木徳之景运扫妖氛以白旄膺瑶图于紫禁定军都如郏鄏卜幽燕如涧瀍尧平阳而舜蒲坂汉咸阳而唐长安畴克如东北为天地之仁气尾箕有帝后之尊躔者虖于都哉百神萃万国朝梯航达乎冰天桂海车书浑乎溪蜑峒猺元龟象齿戎索无不贡之包茅兜离僸佅殊方多来享之瑯璈郊圻讵祗千里风雨洵称四交轮而睇之广而步之东无疆也疆以渤洋西无域也域以太行南无际也际以黄流之澒洞北无垠也垠以紫塞之岇艮之维榆关跨虖碣石巽之维邹鲁连乎濮阳坤之维邺下倚山而绣错干之维蜚狐结塞而翚张陋彼河山之四塞雄兹带砺之八方言登其山厥有银山铁壁千年积雪翠屏香陉百丈嵲潭柘留扰龙之潭黍谷传吹灰之垤盘山三盘千古一翠螺山二螺半湾如醉壁削峰崿岚飞黛媚奚啻衡岳之七十有二峰乌止南朝之四百八十寺百花之陀偪仄嵯峨非玃不攀非鸟不过灵葩忍草黄帝岐伯之所未曾罗上方之顶磴梯迥径蟠曲松巅汲深井曰石经曰房山梵字剞劂于碝磩圣水湁潗于洄滩曰玉屏曰龟镜平巅可坐万夫香雾时流一洞是皆幽蓟涿鹿之巨境也至若平州絶界辽西控邉角山腾踔而插野如怒蛟之伸拳孤山蜿蜒而赴海俨渴骥之奔泉其兜转折旋又有然也郎山如海上之三峯燕昭求仙之台矗矗茂山分𤣥岳之一壁黄帝问道之蹟穆穆上下清虚传抱朴之丹箓大小雄山枕雷溪之碧曲万春云台桂巖大胎瀛郡有阜突兀皆峐海螺云凤一纵一横镇州之麓矢直而径恒山接清凉之背一岭界乎赵代中山居定州之心小岨而名乎都㑹荜山草木四时红宛矣淮隂之赤帜箕山泉石千年幽缅然巢许之高致维此古邢居行之陉米花老雪各像其形白银黒壁云母星星维此广平山号聪明灵源邃麓回合杳㝠曰紫曰红曰兔曰狗瞻厥气而命之名行其野而状其首大名则境分卫境山连潞州高如大伾竒如浮邱崺崺峛峛形如布斿彳彳亍亍势若行舟桑钦谓大行迤逦而东延道元谓九河委折而滙燕于以知东北为艮而为坎燕赵有山而有川言观其水沧溟弥弥黄河一泻洪涛千里如液如痰两漳合湀滏泉觱沸淘汰邯郸洺𣲖澂泓滇㴐成安溉香秔而绿云万顷滋玉藕而朱锦千川迺有滹沱骇浪惊波汉迹危渡号小黄河迺有清滱瀵彼霛邱浸淫广陆东北滺滺风萧萧兮易水寒石磷磷兮雷泽湍有涿水之沕沕有拒马之漫漫范水上而乎独鹿霸水下而引夫龙泉卢沟结桑干之尾鲍邱助泃水之澜潴如海淀湖如裂帛万泉滮滮弥虖大泽水田龟坼沟塍册册远树緑以鬖鬖近风无声而有色侯家别墅掩映乎湜湜戚里池台巃嵸乎岌岌玉泉泱泱滙彼高梁夹亥龙而东注沛京邑之坎方有流有渚有牐有塘水亭连月榭而倚岸松关并兰若而临洋演沲澄激九曲三折放乎太液之池环乎瀛洲之凸天水带遶乎重阍玉河横泻乎戽门溶溶乎十里潏潏乎几村济潞河之逝波涌通惠之来源复有九渡七渡玉带金泉瀺灂瀇瀁积为广川浮东南之舟檝接江海之樯颿水晶之盐百石霜舂之粒万廯舴艋啣尾艅艎抗肩扬舲而集乎天廥鼓枻而散乎市㕓日南之犀象珊瑚岭表之火齐木难琼海之虎刺龙须雷濵之铁黎栴檀熌烁者翠羽之罽熻赩者猩血之氊黄橙绿橘金豆石莲白莉紫荔天烛龙蠙萃八闽之珍鲜英石螺甲文织贝笺画眉一咮而百语孔雀五采而齐翩彚百粤之竒妍吴绫璀璨兮越锦綷䌨冰纨缇䌌兮雾縠叆叇八蚕之茧如银十景之缬如绘且而篚载绿云瓿封红友甓蜑嘉㲉淞鲈兰肘海鲎江鲟鲨翅石首竹号湘妃木名铁黎㸃苍之石天巧会稽之箨冬肥浮梁之陶如大邑剡溪之楮如白硾千瓌百丽细巧鉅竒有音有色中矩中规又皆天府之所时御而闾左之所日希由江淮而河济靡弗溯洄以达乎京畿孤竹古墟山海之陲漆滦一源而两派阳渝殊流而同归扶苏曰泉卑耳曰溪皆自北而南趋考桑经与郦注盖小异而大齐迹兹山陬水隰名城上邑閲七十二代之刦灰积四千余年之燥湿其间厥有名辟哲相高人古贤淑媛才姬缁衣黄冠或钟灵而崛起或寄迹而孤骞或郛郭之宛在或楹栋之岿然文章之光芒万丈咳唾之馨香万年今月曾经照古音徽犹未坠焉窃尝览舆地之古录捡玉海之秘牍城之古者渔阳平曲北平博陆黄洛令支肥如孤竹樊舆广养易京亚谷射鱼鸿郎甘城夏屋高阳武垣长丰古束东西二光古栁古皮渤海无棣木门乳堤恒山苇泽逼乎滹水之湄故权新市峙乎常山之崥栢乡棘津唐晋攸基扶榴煮枣汉魏式遗囘车名村左车之勇难题示衣号坂杲卿之忠未迷广川大陆古号雄区下博鼓国今存野墟列人与邯沟并岿甘陵共葛蘗相胪南䜌闪旌旄之色渚阳无捄度之模祖乙之都即邢州之廓建平之郛仍襄子之彟柴城以周宗而名栢人因汉高而削颛顼城问古堞于东郭昌意城指荒邱于南乐出宿于干风人咏乎顿邱之野复归于亳周书记自内黄之下雍榆一阜黎阳片瓦鞠为草而绵芊潴为湖而长泻訾楼沙店燐火青青漆园南华秋水渟渟后羿迁于穷石尼父畏于匡城是皆歴三千年而虹亘输二千里而星荧者也乡之古者楼桑志昭烈之侧陋北台昭宋祖之发祥康节往而邵乃字村克用归而王乃有庄盘古故里仅存漶灭之九字沽酒遗址未冺剥蚀之三行董江都兀自有里平津侯不没其乡扁鹊赐田而成社石象载佛而未荒考之古皆言言而仡仡揽于今率莽莽而苍苍楼阁之古者披云百尺燕角十寻鸣霜筑于张监横翠赋自刘因大悲之铎千舌五华之鸟百羣日华宫辟邸第以待士香鱼馆改㕔事而莅民百花高瞰乎滹濵天宁夜听乎潮音曰温明曰大武龙栖鳯眠史记萧王珠帘玉壁人传石虎台榭亭堂之古者聚燕钓鱼厥名已朴啸云锁风厥义有属黄金兰马燕昭礼贤而筑高阳乐陵宋将耀武之躅虞邱即曰吾邱白鹿今称百鹿伏羲画卦之台碑字灭而难读曹溪説法之址梵音絶而复续招鹰讹为照影崇华岂是重华鹿台存以志戒秦台大而非夸亭则玉渊玩芳南野匏爪拟江临漪万木百花干坤北海江村水漄瀛洲第一河郡苍葭观稼乃观曲阳之稼喜雨非喜中山之雨中人左人岐行唐而对举广阳华阳跨冀州而遥竚栢畅见于水经禾成剏之王莽麦饭芜蒌袭光武之故事晩香望春思魏公之懿矩堂则万栁隂沉在都城之阙斋则古墨刻画嵌宛署之碣塔则天宁之倒影昌平之半截万松杂㳫乎市㕓多宝䙝越乎蹏辙碑版卉木之竒而古者石经山之华严梵文文安学之大观阁帖辟雝石鼓其数十其文籕其辞颂天子之田猎古藤蜿蜿而横舒双桧亭亭而并列仪曹之优钵罗花似莲而佛孕金房员丘之抝榆钱树枯春而荚凌秋结蜘蛛听法而蜕筑浮屠以茶毘蝼蚁化魂而虫集清明如邱垤樊舆之花屿千年鸡水之藻庄四絶耕云钓月紫阳之书法永垂铅筑血痕渐离之故庐未灭荆轲馆临易水之湄陈平宅指曲逆之凸冢生红草淋漓张兴之血石翻雪浪髣髴苏武之节禹钖之陋室有铭元振之剑石犹裂寺壁画水庙壁画鬼非道子其孰掲学步名桥囘车名巷惟邯郸而有説黄粱梦处阁嵯峨马陵道上风凛洌或则谓世逺而蹟湮尚无忘地灵而人杰洪蒙迄今亿万斯年道徳勋誉厥有名贤仓颉制字雨粟自天四目炯炯厥象瑰焉墨胎二子让国翩翩叩马採蕨千古澟然有如寗俞有如子鲜太叔免余栁庄蘧瑗史輶南楚直亮高骞孔圉子华雅鉴文宣端木澹台函文杏坛嗣是而降赵疆于燕勲节舄奕竹册摩编廉蔺上卿勠力相先归壁负荆邻国竞传执法好客马服平原汉兴而曲逆功竒于六出北平学精乎歴律冯唐能言魏尚之功窦婴终平吴椘之獝汲长孺葢寛饶謇谔可述隽不疑赵广汉治行莫匹长公子赣循良擅称京房鲍宣抗疏汉廷王邳冦盖云台并绘其形刘昆片言而号长者王尊一叱而矢忠臣长垣吴祐安平崔琦甘陵李云劘虎牙而消沉渤海巴肃阳平刘孺阳武谢弼剪貂珰而殒身阳球诛宦党而匪酷卢植抗董卓而独存桓侯起于涿郡子龙产自东垣晋则刘琨祖逖岳岳其英卢钦阳鹜杲杲其清南北朝则张缵张绾昆季𥪡绩于侍中宋飜宋弁后先流徽于广平高允之清贫可尚窦瑗之节操堪崇韩麒麟克端誉望韩显宗丕振家声卢道将以风槩引重魏子建以恵爱开诚崔士谦号江陵之良牧封隆之得冀部之物情苏琼之双爪不剖石曜之一绢难缝隋之高颎当国论者以为真宰相荣毗司直百僚以为名中丞于唐则魏郑公开国之人鑑宋广平中兴之硕彦宋庆礼効绩于屯田杜景佺驰名于清谳卢懐慎既没而知其夙廉潘好礼諌猎而请先当践李下无蹊径尚真矫矫于秉铨幕底有埋金杜暹虩虩夫可汗止珍禽异兽之捕𤣥宗时则有钱若水当关中萧何之託天寳末厥惟杜鸿渐不慑贼威卓彼李承不坠家风懿兹卢奂阳亢宗之救陆䞇累日不休刘栖楚之叩龙墀血流被面李临淮靖羯鼔于咸阳高南平扫蚕丛于云栈李賛皇献丹扆六箴刘林甫罢赤牒鉅万于五代则西门邺李承约弥坚劲节刘陈州王定州惠人胥悦赵侍郎不售伪斧碎佛牙卢舍人不草牋瀛王结舌于宋则范鲁公当时称为真相李文靖久而赞曰圣人佐命老成莫如赵普策勲名将孰若曹彬吕端之大节在卷帘升殿孙冲之清白在取砚还军江跻以正心诚意为本刘甲以足履实地致君于辽则仲诲世珍之表表于金则彦宗少冲之矫矫元则滋溪先生有用有体昭文学士治歴治水刘文忠郭守敬博学多材史天泽陈天祥立纲陈纪文炳文用高城二龙王忱王结河朔双士乌古孙泽不屠泉州鲜卑仲吉全活俘缧张柔缔一统之勋王磐释转运之累于明则蒋廷瓒功成而献剑王靖逺勋高于钖劵王文肃马恭襄两朝之心膂股肱崔广宗岳漷县百年之气节文献傅文毅直纠大庆法王王威宁荡平小部善鄯李东阳不愧文正之易名梁大用终膺世宗之追赞郑襄敏洵边陲之范韩赵忠毅乃殿陛之蕃武郑宗仁不着戎服孙约之身亲行伍孙高阳宣威于卢龙之塞范吴桥全节于演象之所鹿忠节矫发金花李文敏力遏金虎是皆勋名勒之鼎彞风节可足千古者也至若无事则为良臣立朝而彰厥令闻时代虽云缅邈里籍称説未冺晋冀缺聚徳而获上汉温舒缓刑而仁民王商肃敬敦厚冯勤忠笃精勤鲍昱三世长徳崔瑗七载明神刘司农杜门絶迹田户曹躬耕养亲高柔徐邈卢毓朱灵叹钟鸣而漏尽人高田豫歌徳行之堂堂世重邢颙当汉末魏初而特达皆燕陲赵际之挺生崔伯安门无私谒吴隠之饮泉厉节敦道荐贤莫如刘沈谙练旧章实惟刁协两世有名南皮石苞三郡称治清河房悦蔚然河朔之才都哉晋室之杰齐武图张缅于署丁零还李曾之鹿率礼从仁高允品藻张诞惠政得民康侯酬庸张度高子集之对文帝人佩其二言张白泽之谏高宗史传其两疏一祁二奚表阳尼之荐子一时三少嘉李浑之济美崔昻不许甘露为祥平鉴能祝眢井得水辅世长民南北之望孰踰乎此隋代之有徳望者卢昌衡行为士则崔𢎞度令出盗息张煚有识度卢恺持正色唐之有徳望者高俭三代掌铨崔瓘五阶旌廉卢羣不按汾阳之一𤯝崔伦能抗吐蕃者六年使潞泽而却币冯伉所由爰立书古事而连屏李绛于以称贤李栖筠得吉甫而世美张士衡生大隐而赏延迄歴三唐嗣及五代李愚愚于依古作型龙敏敏于长揖不拜剧可久用法明允王仁镐谕盗允塞崔居俭家礼刑于窦禹钧义方永赖宋兴刘载五论着名李符百条遗爱宋琪宋雄一郡双英窦仪窦俨五桂骈荣程羽赐第于汴京李至师傅乎青宫晁逈之父子掌诏张存之翁壻蜚声辽之韩延徽裁决机务韩知古援据典故韩徳让赐姓天潢耶律俨追称尚父杨绩论政有规杜防和戎克睦刘景笏染宸书杨佶殿酣御醁张俭一代之宝杨晳五经之簏金之张通古宰相而邀藩封时常夀县令而拜三公师安石陈龟鑑而恳恳孟浩然諌凉楼而忡忡元之石忠宣有赞政之识刘文献多抚民之勣张立道徳洽于滇南刘秉恕惠敷于河北张文谦谏屠大理谭澄谕服蛮国尚文侃侃郄西域之珠梁曾介介辞安南之币王利用文政兼优张九思荐贤得士梁徳珪建言而启肆赦之恩王思廉进讲而引通鑑之事张珪论相格心为体高鸣慎刑擅杀自止鄿徳进借天象以讽君秦起宗习国语而译史盖苗称古遗直陈颢説书潜邸邢宗伯号曰锦衣散人吴廉使纂集农桑旧闻敬文忠老而朝㑹不拜王文正贵而逺嫌保身明之开剏制礼为尚始之则有渥水之原名继之则有藁城之崔亮温原端重誉之温厚宋讷老成比之吕望刘知微名播安南之玉棺董贝川宠承建文之玉杖李敏功在白茆浚塘李庸荣于丹墀衣绛张鳯号为版张杨潭亦号版杨石玠石珤双名滹水高擢高第嗣美滦阳魏纯粹以理学为经济陈于陛以介操被褒扬王崇庆儒宗物望贾应春完徳兼长二边坐镇莫如董肃敏两朝恩遇厥惟李文康继则事君以忠古训是式见危授命烈节足志高渐离挥筑而甘矐樊于期引刀以自殪沮授义不臣曹王经愤难㤀魏祖皓讨逆广陵京谅抗贼彭城崔楷胜獬豸之角鲜于碎玛瑙之钟洵齐梁之劲骨咸南北之孤忠隋则卢楚遇难不去游元奉使捐生唐则张巡刃妾而血堪化碧南八断指而气欲吞虹卢奕张兴舌褫安使之兇巢父惠元身犯懐光之锋宋则李若水涙湿钦宗之服张世杰舟覆南海之风辽则甘锯解者韩绍勋金则溺江波者毕资抡元之王士元父烈子殉赵𢎞毅夫没妻沦李齐固有铁膝张桓直是铁身明之再世祸烈金川杜竒朱鑑侯泰马宣但知拒贼不知拒燕茅副宪銕龙之咏可诵卓尚书丹墀之疏堪传明之中叶土木决裂黄绶不愧竒童曹鼐无慙调爕曹石之变事起阈闑吴瑾冦深禁门奋节周麒斥江彬而髪指忠愍弹严嵩而齿切启祯两朝忠鲠尤饶魏客炰烋毒浮节娆梁心狱瘐张汶扑敲甲申春季流氛昼熛北平上谷瓦甈冰消成仁取义泰山鸿毛朱中丞易服而经于城橹金职方沉水而跃乎河桥孟忠端叱仆慷慨孟忠僖题句郁陶申太仆闻难趋阙成枢部毕命镯保郡孤危力抗贼师声援已絶厦倾莫支张罗彦题面投缳犬来䕶尸金毓峒负印沉井不变须眉刘忠嗣杀妻巷战刀头之火燫熪张罗俊抱贼啮面齿间之血淋漓尹都諌饮刃而卒无一语吕副戎丛镝而体无完肢姓氏垂馨于汗简爼豆永飨于芗祠于戏干羽既舞旐旄迺张戡乱戢暴实维鹰扬燕赵尚武功懋侯王郄糓敦诗説礼李牧示短用长公孙长史白马威彰勇闻三国文丑颜良牵招张郃郭淮韩当皆恩信之丕着战阵之处强张𢎞䇿尅城而秋毫无犯成景隽复讐而一刃几剸李崇之功以卧彪而烂刘亮之名因卧龙而焕李高平威郁于蠕蠕常安成名宣于茹茹血戈墨盾傅永之兼资畴如龙唇豹颈高昻之雄状可图梁魏齐国虽割据战攻守功若合符隋文収江陵酬庸于韩柱国晋王镇并州敬惮乎李高都唐兴而王君愕能识大义李思行具饶机智毛藻张进鍪弧着勚名振务挺簮缨克嗣苏烈乘雾平羗李芃开壁纳降陈利贞仗剑定乱高霞寓获铠诏藏傅良弼建牙于银州之塞栢良器图形于麟阁之厢张归霸拔矢而转败刘如谦枕戈而警懈高行周乘雨而袭郓城马全节散财而却蜀斾孟方立节潞而称雄张归厚镇绛而奏最勒旗常于北朝留声光于五代宋扼三闗于赵于燕如熊如虎勲猷桓桓潘美佐命兴国曹翰拓疆南北继勋遵诲仁朗懐徳受爵周朝树功宋室魏齐物赵延进横槊赋诗曹韬光曹寳臣将种着绩阎承翰凿渠蒲隂冯守信浚河滑津王防御引强足畏刘节度射逺疑神郭逵为仲淹所拔成闵致世忠是钦邵舍人功冠中兴十三战姚都监勇敌金兵数万人辽之赵思温被创而尚方调药金之李霆功成而赐姓班爵元之舒穆噜明安不甘草木之腐落薛塔喇海争夸金虎之荣烁史天倪赤心待人史天泽老而忧民平枣强之乱郑甫不忍玉石俱焚释藁城之俘赵迪能消滹岸青燐何伯祥徒手抟敌王庆端夜甲共军𢎞畧𢎞范范阳二雄伯鼎季衡黎阳双忠解诚之祖孙父子郑义之叔姪弟兄树三世之骏伐遗一姓之芳踪明初则赵燿杨洪运筹折冲薛斌李贵钖册崇封狩北则石铭冀杰安南则铜标柳升郭武定世胄而擅词赋朱恭靖将门而谙掌故袁彬茹苦穷庐徐珏破雺䪒朱骥三宥而三易爰书田礼七战而七传露布施朝卿岳岳扶大国之体常名爵有诗人之目原夫五经四子藴隆至理汉儒踳驳功利杂猥倡明羽翼河朔崛起魏则刘献之徳行是先唐则李习之复性为㫖宋之二程一邵皆燕人而洛徙刘安世自不妄语为始邵子文以申释党祸而止张九成迪君以诚刘常山敏学不已金则张特立号为中庸先生元则王东明谥曰文康学士刘文靖寓意一斋王文肃印心万纸林起宗心学绘图颜师圣文节被诔明之秦亨精贯羲经刘矩横渠是宗蔡国熙建书院而讲学刘大宁阐太极而蜚名王循吉赐号处士郜永春着述满籝蔡洨濵矫矫至行范子纯恢恢实政李双鹤弁冕顾厨李天麟沉酣孔孟乃若秦灰既寒孔壁孰探豕鱼帝虎榛莽弥漫汉有毛苌治诗河间韩婴贯公辉暎赵燕董江都有玉杯繁露之萹瑕邱公有谷梁左氏之编大戴小戴曲台一派周堪张禹石渠论对贾䕶秦恭授受名辈韩伯高传衣钵于淮阳索卢敖设函丈于濮阳杨纶房植清河胡常胥通经而奕奕乎冠裳晋之束晳五经皆论而传者惟笙诗之补亡经学式启六朝济济卢博士广教五经之局监伯阳授书于四王之邸陈太傅博通九经张刺史专家三礼许懋拥臯比于辟雍张雕横简册于㦸棨卢景裕专精注撰张思伯梓刋列传刘兰授徒二百人李铉着书三千卷张吾贵新意居多熊安生疑义能辨董征崔瑾师人不倦隋马光教授于瀛博之间唐嘉运开讲于白鹿之山孔颕达有五经正义王元感称五经指南啖助草三家之杰传高重勒九部之石刋宋王豫筮易着金韩中烟霞痼元瞻思精算数潘迪篹格物类编何中测通鑑纲目明初首重明经武周文起于大兴李季鼎书库有号黄润玉学圃穷经遡自成徳彬彬王风郁郁萟苑书巢邦国有族荀况立言于兰陵次仲制字于上谷夀王能辨汾隂之鼎侯芭克受芸亭之牍崔骃遇物能铭崔实无籍不读张超之赋敲金郦炎之才抱玉刘邵掞藻于三都允汉魏之鸾鷟张华鳯笺写志张载剑阁镌字郦道元注桑钦之水经卢辩解大戴之礼记魏収史才平恒博士能赋能诗阳休之蔚彼时名饮酒读骚卢元明成兹佳器奋英华于北朝掉词鞅于五季隋则杜台卿之玉烛宝典许善心之神爵灵异崔颐魏澹刘焯刘炫褒贬之笔黻黼之彦唐则卢彦卿篹辑魏纪李百药论陈封建李守素肉谱明通谷那律经库淹贯李延夀正典切直张懐瓘体论雅健三郎二盖士林所艳四杰十才词坛攸羡崔澄澜缓辔咏诗卢知猷落简措翰青钱万选张鷟精良美玉咸施李峤华赡高达夫五十学诗崔元翰七旬弗倦长卿自为一集梦得独存三卷李华弔古战塲封敖赐锦制院司空曙声韵孤高李阳冰篆文兼擅贾岛苦吟刘蕡切諌五代则扈载之赋章百代皆罗崔税之制词一字难窜宋之纂文苑英华者宋白李昉修册府元龟者李维刘筠张昭口占献俘之礼栁开手着戒子之文扈䝉遗鳌山之稿宋绶图卤簿之真田伟堂名传古李淑家是书林石㬅卿风流跌宕王安中敏拔丰匀金则韩昉撰睿徳之碑韩玉制元勲之辞张盘溪日成百咏杨伯仁夜赋十题麻九畴诏赐上第魏太初士奉师资元则鲜于枢号渔阳翰墨郝天挺注唐诗鼓吹姚燧国统有表刘遵採蕙着词高房山画法米芾王学士笔志高丽李京鸠巢名集宋聚燕石传诗水云才子武伯威好学恬退林屋洞主苏大年枕籍游嬉明则武彧儒林硕望张诗书法劲放顿鋭渔啸之帙幽妍卢柟蠛蠓之集悲壮王青屏得诗王之称邢云路正歴律之妄冯时化之酒史典核刘汝教之樵吟纵浪侧闻显潜靡定舍藏行用迺有㝠鸿高翔逺缯弃世逃名声施愈重许由挂瓢于箕山厥子遁迹于松盘纷高阳之苗裔配巢父而骈传汉则安平崔毅辞荣翩翩鉅鹿孟敏被召悁悁时苗留犊标节张臶论宝称贤晋霍原不就司徒之位张晏卒成註史之志张巨和安道赐名公孙鳯贞徳予谥树鱼渊鸟吴庆之抗言高寄食耕衣蚕冯伟之介操无贰隋则平棘之崔李齐名顿邱之清丰特立卢鸿偕弟以优游岂爱嵩邱殷怿渡江而㝠搜非悦长洲甄济引颈受剑志气弥遒张济环山絶樵感孚何周郑遨焚细君招隐之札李戡抱试吏唱名之羞宋则贾逸祖筑斋半隐辽则张潜却田逺游金则王师扬閍户罕见王徳元诲人无倦赵质一诗而赐膏腴杜瑛隔代而谥文献元则有志趣高尚之张淳潜心经史之陈彦梁浩然以号号溪刘惷斋因名名店明则邹野渔诗诮贪鱼张绍烈书归烈燄秦裕伯引故君以自讥多嘉祯由处士而交荐况乃姬公材艺尼父多能前民利用智巧淹通思入风云技夺化工扁鹊受药饮水栾巴噀酒止烘李梵歴究三统王早法精九宫黄泓以信䜟而归于晋始智藏以诊脉而显于隋终李光谓益人惟有书籍张暅因集书贵陟中丞吴遵世易林百卷信都芳算法五宗景业能卜劝进显祖许遵善相交懽神武刘孝孙极驳闰差卢太翼固諌避暑李清云门遇仙奚鼐松烟有谱高正臣镂栖霞之碔邢和璞隐瀛海之浒歌撰百中王白自出机杼讨论本草刘翰独循规矩刘完素悟起醉酒之仙杯张元素术精凿心之大斧李东垣十书最名任君谋四艺咸通李庆嗣和米疗疫李息斋画竹研精赵世英承家之星歴田景延絶世之丹青艺元塑像古粹刘冠印手神异刘于台占唐山之一絶赵得秀作林虑之三戏古者賔旅有典寓公迺传鳯揽徳辉高山大川燕赵千里讵繄无贤豫让名桥于滏壖仲连辞爵于邯郸无忌受鄗城之汤沭荆轲泣易水之衣冠马严聚族于鉅下赵岐匿影于河间闗羽遇主于涿郡应邵託迹于幽燕陈琳代袁绍之檄刘祯赋黎阳之山赵至易名而占辽西之户王勐鬻畚而居魏博之边王宪逢道武于高邑范晷受征聘于清河张燕公爱抱阳而筑室王义方客魏郡而行歌家铉翁改馆瀛海孔汝器逺奔漷坡郝经设帐于保塞李椿卜居于滹沱薛瑄大儒元氏悬弧沈鍊直諌谴踰蜚狐湛甘泉垂绛纱于濡水李卓吾封窀穸于潞渠他如木杯钖杖玉石丹台紫气西迈青莲东来教演中土陶冶瓌材幽燕瀛冀本本荄荄工氏瑰行真源圣胎燕有甘需能邀金母汉有𤣥俗恒餐云母琴高乘赤鲤而过涿流鲍靛煮白石而度飓甘始夸南海之金郝姑嫁东海之媍佛图澄示幻于邢州葛穉川炼药于唐阜讲经㸃石竺道生本鉅鹿之籍羽化吐烟冦谦之实昌平之客梵志剖檎瘿之儿𤣥奘泛木匝之厄宝公坐卧乎石屋静琬茶毘于香树薛颐筑紫府于九师正占清泉于嵩谷吕岩受枕于邯郸张果䇿衞于恒麓一行定八百嵗之歴差恵能传五六祖之灯录洞𤣥羽化于紫云薛昌身轻于商陆俞灵璝絶粒而囘风郦希诚挥箑而致澍邓隐峯倒化炫竒邱处仲弃尸佯怒普真卖药石垣分身刘商服术许碏醉吟罗乔白驘行壁守干纸衣示人崇辨尸解骇俗懐丙技巧絶伦田志亨驯蛇表异刘道秀迷盗惊羣萧浄兴化鹤入梦梅志仙徙栢出神蔡湛然赐名江月邱处机封号长春海上老人煑石赈饿东峯长老索黍绐邻刘海蟾解组入道罍无竭泛海寻真病虎运筹于帏幄铁牌驱神于雷雹唐老姑投大茂之石崖尹蓬头骑闗西之铁鹤杨燧术竟脱棺郝姑云来扶脚江水一天秋王曰铨见道之作长空一月圆宋善岩了性之学懿硕虖骑箕降岳天不爱道旉华挺实地庸爱寳鉅星精而细土丽式山搜而泽讨谷之属兮黍稷离离粟别三色秫分二宜稻尚石塘之粲麦多金五之䅘囘鹘之豌甘可作餈芒角之牟融迺为饴薏苡味侔乎百粤巨胜香夺乎五芝蔬之属兮香芹信是楚葵遂州之黄芽切肪噼玉东垣之青韮露种霜肥春不老琅玕输碧草石蚕甘露比滋蓝去茎而取柢蘹香小粒而繁枝蠡吾之土芋曰豆银山之树耳曰鸡天花为茵类之贵金针亦萱草之岐木兰可羮而可染水茄代菱而代梨花之属则牡丹芍药种分洛畦秋海棠喜隂而畏曝北茉莉葩熳而子垂金粟更名莺粟翠蝶别字翠眉果之属兮首夸瀛海之梨锦堂垂卢龙之野香水发洺河之湄易水之桃扁郎山之柿竒苹婆色香味俱絶果𤓰方圆鋭不齐木之属则松栢椿桧樗槐桑榆杨栁桐梓檀桦椵桤苦枥留墨枸橘编篱冬青搢笏山槚局棋柽杞垂箭俪灵和之濯濯篔筜篬筤宛淇水之猗猗草之属则艳称佛土之题马鞭何䇿雀瓢谁携酸浆原名绛囊墨记隐若㸃黧吉祥慎火龙珠虎须戴星宜男箭头铃儿观音色碧女罗线披药之属则姜石皓皓葛根施施南星夏结地肤秋䆅五味为五行之粹百合因百瓣而缔读书须饵逺志代茗或泼蒺藜刘寄奴蛇知疗创禹余粮石可救饥白头苍耳蠭房兔丝藜芦莨菪丹参灵脂天花漉粉地骨皴皮商陆秦芁马舄牛脐憨葱天藕鹿竹羊蹏螵蛸生桑者最膏乳钟石者稀夏枯草葶苈之类夜明沙蝙蝠之遗茺蔚俗唿益母苻黄直是蒲槌彚山川之品味古未殚于黄岐厥有衆产兮复杂进而交驰不灰之木燄燄莫欺上水之石潗潗倒澌房山之土五色马峪之煤万辎斑石压㸃苍之版橡斗乌太素之绨百货之属利用不赀屯绢蹬织而靭棉布斗文且丽桑楮传䝉恬之法松烟以奚鼐为师菱花开易阳之市翠涛买遒栏之瓻羽之属则舒凫花鸭白鸦乌鸡鸳鸯鶗鴂桑扈鷾鸸鴘䲲鸢鳵䲬嵴令戴胜鹧鸪凫鹥啼血逃河鹙鸧鸒斯剖苇啄木䴔䴖鸬鹚鹳集灌木遁丛茨鵏大如鹜鵙鸣似鵗锦衣翠羽铁脚蜡觜鸺鹠䳺鹑鸱鸮鵋䳢载蜚载鸣于峪于湄毛之属则燕代之骏赵魏之牦馲非种衞蹇异蹏赤骍白间色为羳羱羺䍲羯羝獢猃卢猎羗厨狸田䑕狐狢虎罴猨臂旋旋糜角觺觺东郭之㕙趯趯中山之狼狉狉曰豘曰豝曰豜曰豯负涂趋下喜雨中泥鼪鼬穴壁松䑕转枝鳞之属则鲤鲂鱽鳣䲡鳅鲇鳀潞银滦鲫洺鲔漳鮠滹沱之玉尺狭如白洋之石莲小若鲲鲕介之属则鼋鼍龟鼈蛤蚌蜊蛏蚶蝤蛑螯蠏蟛蜞虫之属则蚕老三眠蜂分四栖以蝉声别字蟋蟀因促织登诗蛱蝶可入滕王之绘蜉蝣亦纪傅咸之辞金钟夜响灶马夕嘶蠮螉结塞蝼蚁成师马陆百足牛蠓一雌螽百子蜾蠃异儿蟫食神仙之字蛛吐经纬之丝水秀才非同河红孃子即是樗鸡蝾蚖蝘蜓蚱蜢蛜蝛蟪蛄蚯蚓蟏蛸螔蝓螳蜋蝌蚪磐蝥蚨虶田鸡璧虎蝖蝤蛴飞蛾扑爥旋蜗篆篱穷山经与水牒盖万彚而千斯也猗欤皇畿金瓯玉烛爽垲兮赤埴黄垆闶阆兮山岟水澳飞楼耸橹兮崇墉矗矗纳驷停骖兮名阀簇簇干霄凌汉兮阁馆接乎宫墻纳秸纳槀兮阛阓币乎蔀屋迺有玉台金埒秦垒汉碣福地洞天梵林宝阙洸洸兮虎豹当闗阗阗兮龙彲建节陆轮蹏而水舳舻城絃歌而埜枌榆有香芹洁藻之乡校无金蚕碧鸡之邪巫暵不咨乎云汉溢不沸乎天吴且而臛珍脍错燠纨寒貉鞭骐䇿骝牵卢引猎然诩冀北之江南嘷嘷然信士美而郊乐式可奠鼎以宅中无矜背邙而面洛必也尧文思舜允釐禹祇台汤日跻文武成康作求于本支瞿瞿乎迈汉文之恭俭恢恢乎轶贞观之𢎞远翼翼乎天鉴在兹恤恤乎下民卒瘅好学勤乙夜之披察迩慎缀衣之选他如雉头焚裘羊炙辍馐露台惜费东都罢游止辇可受折槛莫修诚懿辟之方驾斯馨徳之殷流载覩䕫龙秉钧俊乂充位庶绩其凝六府允治得贤撰颂聚星詹瑞又何有于麒麟生鳯凰鸣屈轶茁含誉晶甘露降芝草荣雨旸时若黍稷屡丰涂伙黄髪之叟里戏仁心之童诸福之物踵至可致之祥洊兴也乎逝将麟膏西献鳯髓东荐日南贡昭凉不夜之琲漠北输奔霄追电之駻声教讫于绣齿雕题王亨㑹乎尧封禹甸于戏天眷帝顾宠钖版宇哉建邦设都陈殷置辅哉奏假懐柔宰制包举哉钦兹勲华谟烈之郅隆聿为天地神人之宗主哉保阳赈济赋倪象恺维我皇御宇之二年兮岁支干以丁已荷覆载之无私兮欣恩膏其广布既丕冐于震旦兮尤乐利于辇毂视乃积而乃仓兮祝满车而满篝忽隂阳之偶愆兮厪圣人之睿虑诏庸租之蠲除兮截南漕以施济开太仓之天庾兮用平粜而抚字或借籽以播种兮叠恩膏于㒺替宫保承宣以沛泽兮命守吏而补助保阳为三辅首郡兮迨绸缪乎未雨予愧守夫此邦兮膺大任其兹惧时季夏之将杪兮沿村疃而身赴恐流离之失所兮縁比户焉歴数减骑从以巡行兮先清苑而调䕶遍穷檐而噢咻兮曾不改乎此度郁郎峰其耸秀兮周鸡水之灌注越一宿而晨兴兮又满城之跋涉惟农服乎先畴兮士原食夫旧徳五侯之雉堞在望兮燕公之石穴堪接唯慰问之勤兮忽完县之在即繄二县之暵干兮幸未遭乎酷烈得安堵而无恐兮免忧心之反侧龙泉五穴之溯洄兮马耳之双峰屴崱仰陈平之竒计兮弔木兰之英烈自曲逆而南转兮循唐县之唐河届恒水而西注兮胡滱水之名讹由戍兹而东顾兮洩庆都之余波尧母竒于诞降兮萃天地之太和由中山而东南兮溯束鹿之滹沱红草为忠血之化兮义夺禄山之妖么酌或赈而或粜兮天降灾之无多又东为博野之区兮黎庶环而听令又东为蠡县之境兮想博陵侯之重柄遵西南之大道兮求祁州之故径縁东北而观览兮歴高阳之绵亘独猪龙之为患兮闻泙湃而心惊三河为九河之彚兮更难制夫鲸鲵安得同鳄鱼之驱兮比昌黎之令名水一发而滔天兮彼波怒如雷轰岸崩塌而漂没兮又遑计夫深耕越濡水而雄县兮居赵北口之堑镇地当拒马之冲突兮为下河之巨浸合沙磁唐而肆横兮绕瓦桥以角竞望新城之多艰兮加杨村河之合并况胡良与浑合兮由南里而争胜何瀇滉之囦泫兮更漂流而饥馑亟捐赈而恐后兮实万民之待命羗西顾为定兴兮古督亢之扬麾地居高而坦平兮异他邑之陂池自范阳而延蔓兮为金辽之界分想祖逖之撃楫兮救中原之疮痍涉安肃而践路兮距白沟之水弥加漕渠之漰渤兮民为鱼之颠危惟美蔬之甲天下兮士大夫此味之不可不知量大小之灾䘲兮别高下而分施歴容城而过安州兮宿新安而畴咨问容安新之仰食兮借葭苇之纷披或临流而击鲜兮収蓝草而取资乃烧柴杂淀之漫漫兮曾无一之实惠苇䑕耗而靡遗兮鱼不寸而早市蓝逐水而泛荡兮又何从而㑹萃伤忠祠之松雪兮悲贤冢之薜荔踏板桥之晓月兮破柳滩之晩翠向紫泉而垂钓兮望龙湾而湛济怅容与而踌躇兮厪未尽乎抚字察农野之洊臻兮循归途而少憇越十五日而往赈兮竭焦劳而况瘁至秋冬而平粜兮寓轸恤之深意唯圣徳为不朽兮又上官之一视予小臣曾何能兮供奔走之位置学监门之绘图兮歌舂陵而逮下或计口而授食兮或按户而分借或拯溺而袵席兮或成隂于桑柘或破涕而为笑兮或无年而多稼或孤寒之待访兮或苦节之搜及或麟鳯之网罗兮或狐鼠之歛迹或迁善而改过兮或旌淑而别慝或丰亨之渐致兮或风俗之宜表凡此十七属之周流兮总事事萦囘于懐抱忆贾辅之万卷楼兮问郝经之记何存望郭隗之金台兮济简子之河津懐晏婴之兴发兮伤智伯之艰辛思叱驭之九折兮更阳城之可亲慕乐羊之高风兮钦二程之先人想韩魏之功名兮瞻延昭之城闉读道元之水经兮痛甘罗之石栏伤杨令公之战功兮叹刘孝子之无称王陵之贤母如昨兮孟姜之贞女常新要以由本计而推及兮用教养夫斯民方患职之不克修兮敢曰无慙守土之臣乃拜首稽首而为之歌曰地寄冯翊兮京兆之隣皇仁荡荡兮膏泽频频制府宣布兮手画口询万民咸被兮欢颂一人暨予奉令矢慎矢勤从此千秋万载兮遍大地之阳春畿辅通志卷一百十六畿辅通志钦定四库全书畿辅通志卷一百十七诗歌行古临河歌秋水衍兮风扬波舟楫颠倒更相加归来归来胡为斯河激歌升彼河兮而观清水扬波兮冒㝠㝠祷求福兮醉不醒诛将加兮妾心惊罚既释兮渎乃清妾持楫兮操其维蛟龙助兮主将归唿来櫂兮行勿疑鼓琴歌美人荧荧兮颜若苕之荣命乎命乎曾无我嬴易水歌风萧萧兮易水寒壮士一去兮不复还汉武帝瓠子歌瓠子决兮将奈何浩浩洋洋兮闾殚为河殚为河兮地不得宁功无已时兮吾山平吾山平兮鉅野溢鱼弗郁兮廹冬日延道弛兮离常流蛟龙骋兮方远游归旧川兮神哉沛不封禅兮安知外为我谓河伯兮何不仁泛滥不止愁吾人啮桑浮兮淮泗满久不反兮水维缓河汤汤兮激潺湲北渡回兮浚流难搴长茭兮沉美玉河伯许兮薪不属薪不属兮衞人罪烧萧条兮噫乎何以御水隤林竹兮揵石菑宣防塞兮万福来鲍司隶歌鲍氏骢三入司隶再入公马虽瘦行步工渔阳太守张堪君歌桑无附枝麦穗两岐张君为政乐不可支献帝初童謡燕南垂赵北际中央不合大如砺唯有此中可避世陌上桑日出东南隅照我秦氏楼秦氏有好女自名为罗敷罗敷善蚕桑採桑城南隅青丝为笼系桂枝为笼钩头上倭堕髻耳中明月珠湘绮为下裙紫绮为上襦行者见罗敷下担捋髭须少年见罗敷脱㡌着稍头耕者忘其犂锄者忘其锄来归相怒怨但坐观罗敷使君从南来五马立踟蹰使君遣吏往问是谁家姝秦氏有好女自名为罗敷罗敷年几何二十尚不足十五颇有余使君谢罗敷宁可共载不罗敷前致词使君亦何愚使君自有妇罗敷自有夫东方千余骑夫婿居上头何用识夫婿白马从骊驹青丝系马尾黄金络马头腰中鹿卢剑可直千万余十五府小史二十朝大夫三十侍中郎四十专城居为人洁白晳鬑鬑颇有须盈盈公府步冉冉府中趋坐中数千人皆言夫婿殊碣石篇曹操东临碣石以观沧海水何澹澹山岛竦峙树木藂生百草丰茂秋风萧瑟洪波涌起日月之行若出其中星汉灿烂若出其里幸甚至哉歌以咏志孟冬十月北风徘徊天气肃清繁霜霏霏鵾鸡晨鸣鸿鴈南飞鸷鸟潜藏熊罴窟栖钱镈停置农収积塲逆旅整设以通贾商幸甚至哉歌以咏志乡土不同河朔隆寒流澌浮漂舟船行难锥不入地丰籁深奥水竭不流冰坚可蹈士隐者贫勇侠轻非心常叹怨戚戚多悲幸甚至哉歌以咏志神龟虽夀犹有竟时腾蛇乘雾终为土灰老骥伏枥志在千里烈士暮年壮心不已盈缩之期不但在天养怡之福可得永年幸甚至哉歌以咏志三国魏文帝燕歌行秋风萧瑟天气凉草木摇落露为霜羣燕辞归㕍南翔念君客逰思㫁肠慊慊思归恋故乡何为淹留寄他方贱妾茕茕守空房忧来思君不敢忘不觉泪下沾衣裳援琴鸣絃发清商短歌㣲吟不能长明月皎皎照我牀星汉西流夜未央牵牛织女遥相望尔独何辜限河梁晋燕歌行陆机四时代序逝不追寒风习习落叶飞蟋蟀在堂露盈墀念君客逰常苦悲君何缅然久不归贱妾悠悠心无违白日既没明灯辉夜禽赴林匹鸟栖双鸠关关宿河湄忧来感物涕不晞非君之念思为谁别日何早㑹何迟齐邯郸才人嫁为厮养妇谢朓生平宫阁里出入侍丹墀开笥方罗縠窥镜比蛾眉初别意未解去久日生悲顦顇不自识娇羞余故姿梦中忽彷彿犹言承燕私邯郸行陆厥赵女擫呜琴邯郸纷躧步长袖曵三街兼金轻一顾有美独临风佳人在遐路相思欲牵衽丛台日已暮梁武帝邯郸歌囘顾灞陵上北指邯郸道短衣妾不伤南山为君老元帝燕歌行燕赵佳人本自多辽东少妇学春歌黄龙戍北花如锦元莬城前月似蛾如何此时别夫婿金覊翠眊往交河还闻入汉去燕营怨妾愁心百恨生漫漫悠悠天未晓遥遥夜夜听寒更自从异县同心别偏恨同时成异节横波满脸万行啼翠眉暂歛千重结并海连天合不开那堪春日上春台乍见逺舟如落叶复看遥舸似行杯沙汀夜鹤啸覊雌妾心无趣坐伤离翻嗟汉使音尘断空伤贱妾燕南陲赵瑟曲沈约邯郸竒弄出文绮哀弦急调切流征𤣥鹤徘徊白云起白云起郁披香离复合曲未央燕歌行萧子显风光迟舞出青苹兰条翠鸟鸣发春洛阳梨花落如雪河边细草细如茵桐生井底叶交枝今看无端双燕离五重飞楼入河汉九华阁道暗清池遥看白马津上吏传道黄龙征戍儿明月金波徒照妾浮云玉叶君不知思君昔去栁依依至今八月避暑归明珠蚕茧勉登机郁金香蘤暗香衣洛阳城头鸡欲曙丞相府中乌未飞夜梦征人缝狐貉私怜织妇裁锦绯吴刀郑绵络寒闺夜被薄芳年海上水中凫日暮寒夜空城雀鉅鹿公主歌辞官家出逰雷大鼓细乘犊车开后户车前女子年十五手弹琵琶王节舞鉅鹿公主殷照女皇帝陛下万几主幽州马客吟歌辞快马常苦瘦勦儿常苦贫黄禾起羸马有钱始作人荧荧帐中烛烛灭不久停盛时不作乐春花不重生南山自言高只与北山齐女儿自言好故入郎君懐郎着紫袴褶女着彩裌裙男女共燕逰黄花生后园黄花郁金色绿蛇衘珠丹辞谢牀上女还我十指环陈罗敷行顾野王东隅丽春日南陌採桑时楼中结梳罢提筐候早期风轻莺韵缓霜洒落花迟五马光长陌千骑络青丝使君徒遣信贱妾畏蚕饥北魏罗敷行高允邑中有好女姓秦字罗敷巧笑每囘盻鬂发复凝肤脚着花纹履耳穿明月珠头作堕马髻倒枕象牙梳姌姌善趋走襜襜曵长裾王侯为之顾驷马自踟蹰北周燕歌行王褎初春丽景莺欲娇桃花流水没河桥蔷薇花开百重叶杨栁拂地数千条陇西将军号都䕶楼兰校尉称嫖姚自从昔别春燕分经年一去不相闻无复汉地闗山月唯有漠北蓟城云淮南桂中明月影流黄机上织成文充国行军屡筑营阳史讨冦陷平城城下风多能却阵沙中雪浅讵停兵属国小妇犹年少羽林轻骑数征行遥闻陌头採桑曲犹胜边地哀笳声哀笳向暮使人泣长望闺中空伫立桃花落地杏花舒桐生井底寒叶疎试为来看上林鴈应有遥寄陇头书木兰词无名氏唧唧复唧唧木兰当户织不闻机杼声唯闻女叹息问女何所思问女何所忆女亦无所思女亦无所忆昨夜见军帖可汗大㸃兵军书十二卷卷卷有爷名阿爷无大儿木兰无长兄愿为市鞍马从此替爷征东市买骏马西市买鞍韀南市买辔头北市买长鞭旦辞爷娘去暮宿黄河边不闻爷娘唤女声但闻黄河流水鸣溅溅旦辞黄河去暮至黑山头不闻爷娘唤女声但闻燕山铁骑鸣啾啾万里赴戎机关山度若飞朔气传金柝寒光照銕衣将军百战死壮士十年归归来见天子天子坐明堂䇿勋十二转赏赐百千强可汗问所欲木兰不用尚书郎愿驰千里足送儿还故乡爷娘闻女来出郭相扶将阿妹闻姊来当户理红粧小弟闻姊来磨刀霍霍向猪羊开我东阁门坐我西阁牀脱我战时袍着我旧时裳当牕理云鬂挂镜贴花黄出门看火伴火伴始惊惶同行十二年不知木兰是女郎雄兔脚扑朔雌兔眼迷离两兔傍地走安能辨我是雄雌唐太宗饮马长城窟行塞外悲风切交河氷已结瀚海百重波山隂千里雪逈戍危烽火层峦引高节悠悠卷斾旌饮马出长城寒沙迷骑迹朔吹断边声烟尘清玉塞羗笛韵金钲絶漠干戈戢车徒振原隰都尉反龙堆将军旋马邑扬麾氛雾静纪石功名立荒裔一戎衣灵台凯歌入邯郸客舍歌岑参客从长安来驰马邯郸道伤心丛台下一旦生蔓草客舍门临漳水边垂杨下系钓鱼船邯郸女儿夜沽酒对客挑灯夸数钱酩酊醉时月正午一曲长歌垆上眠燕歌行陶翰请君留楚调听我吟燕歌家在辽水头边风意气多出身为汉将正直戎未和雪中凌天山氷上度交河大小百余战封侯竟蹉跎归来灞陵下故旧无相过雄剑委尘匣空门唯雀罗玉簮还赵姝瑶瑟付齐娥昔日不为乐时哉今奈何邯郸南亭歌李白歌妓燕赵儿魏姝弄明丝粉色艶白彩舞袖拂花枝把酒顾美人请歌邯郸词清筝何缭绕度曲绿云垂平原君安在科斗生古池坐客三千人于今知有谁我辈不作乐但为后代悲燕歌行高适开元十年客有从御史大夫张公出塞而还作燕歌行以示适感征戍之事因而和焉汉家烟尘在东北汉将辞家破残贼男儿本自重横行天子非常赐颜色摐金伐鼓下榆关旌旗逶迤碣石间校尉羽书飞瀚海单于猎火照狼山山川萧条极边土胡骑凭凌杂风雨战士军前半死生美人帐下犹歌舞大漠穷秋塞草衰孤城落日鬭兵稀身当恩遇恒轻敌力尽闗山未解围铁衣逺戍辛勤乆玉筯应啼别离后少妇城南欲断肠征人蓟北空囘首边风飘飖那可度絶域苍茫何所有杀气三时作阵云寒声一夜传刁斗相看白刃血纷纷死节从来岂顾勲君不见沙塲征战苦至今犹忆李将军邯郸少年行高适邯郸城西逰侠子自言生长邯郸里千场纵博家仍富数处报雠身不死宅中歌笑日纷纷门外车马常如云未知肝胆向谁是令人却忆平原君君不见今人交态薄黄金用尽还疎索以兹感叹辞旧游更于时事无所求且与少年饮美酒往来射猎西山头邯郸少年行郑钖霞鞍金口骝豹袖紫貂裘家住丛台下门前漳水流唤人呈楚舞借客试吴钩见説秦兵至甘心赴国讐宋咏韩魏公閲古堂富弼朔方之兵劲于九土尤劲而要粤惟定武兵劲在驭用则罴虎失驭而劲骄不可举曰保曰贝闭壁连阻武爵斯守束手就掳皇帝曰噫汝武曷取有敝必革以儒干抚公来帅定始以威怒有兵悍横一用于斧连营惮之胆栗腰伛既惧而教如脂如乳以刺以射以钲以鼓无一不若师师旅旅列城自刺靡不和附隂沴为梗降此大雨大河破洩在河之浒民被黜垫田入汚莾流离荡析不得其所公感曰吁予敢宁处迺大招来乃大保聚乃营帛粟寒衣饥茹民归而安水下孰御彊弱死生由公复虑曰义曰仁震肃春煦合和蒸天天顺以序公境独稔爰麦爰黍公俗独乐夫耕妇杼人虽曰康公亦奚豫谓此一方以与兵具务剧任重稽古人裕人皆谓公与古为伍公文化民公武御侮何思古人公不自许遂择竒将绘于堂宇列其行事指掌可数前有古人在我门户后有来者依我墻堵斯堂勿壊有堂有故堂之不存来者何覩巍乎焕乎千载是矩燕台歌司马光万古苍茫空盛衰燕台贤客姓名谁君看碣石嵓中草宁似昭王拥篲时丛台歌贺铸累土三百尺流光二千年人生物数不相待摧頺故址秋风前武灵旧壠今安在秃树无隂困樵采玉箫金镜未销沉几见耕夫到城卖君不闻丛台全盛时绮罗城市游春辉一从琱辇闭荒草萧散行云无复归招魂想像风流在晴华露蔓犹依稀萦纡棘迳撩人衣禾黍晩成貆貉肥层檐壁瓦碎平地梦作鸳鸯相伴飞登临弔古将语谁城郭人民今是非指君看取故时物南有清流西翠㣲彷徨华表不忍去岂独辽东丁令威元燕歌行刘因蓟门来悲风易水生寒波云物何改色游子唱燕歌燕歌在何处盘欝西山阿武阳燕下都嵗晩独经过青邱遥相连风雨隳嵳峩七十齐郡邑百二秦山河学术有管乐道义无丘轲蚩蚩鱼肉民谁与休干戈往事已如此后来复如何割地更石郎曲中哀思多滹沱流澌行王恽王郎何人着柘黄欲与赤伏争翺翔汉炎中断天复炽肘后顽石胡为光萧王挥戈指幽蓟战血满野风尘苍募兵返得市人噱当时南驰亦苍皇鸢鞮城东滹水长北风烈烈天雨霜前驱候骑两失色河虽流澌无可航兔肩麦饭未下咽大氷横合坚于梁古称王者阨不死淮陵一言殆天使赤龙已渡凌四开白鱼跃舟未逾此坛亭王气如水清妖彗邯郸死灰耳彼苍有意开真主固令若辈先驱处君看陇蜀最健者一旦等蛙终汉虏王郎区区安足数苍茫此日龙华渡漠漠野烟生绿树留在长河閲世人万古朝宗浩东骛赞皇道中元好问去时唐山道望望鹊山背今朝西北看竒峯益可爱苍茫失层叠解骏见萦带浮云自来去尽巧宁变壊吴桩入小笔隐隐拂残黛城隅静女人不知拥髻颦眉如有待太行横截九州半坐中山色古今在烟埋雨没今几时殆天所藏予发之郭熙未足语平远摹写谁有韦郎诗居庸关揭徯斯昔望居庸南今出居庸北巖峦争吞吐风水清且激逶迤数十里曲折殊未息关门南向当天开马如流星车如雷荒鸡一鸣关吏起列宿惨淡云徘徊山盘盘石圉圉山如龙石如虎龙怒欲腾虎欲舞太行余势犹如许昔不容单车今马列什伍圣人有道关门开关门开处千万古咏孔巢父辞杨维祯孔巢父竹溪流竹溪之水可饮牛胡为去干肉食谋孔巢父盍归来平生苦无专对才魏州履虎幸虎毙河中撩虎饲虎颏孔巢父不归去十年东海迷烟雾钓竿空负珊瑚树孔巢父唐隐者潭州观察果如荣御史大夫真祸府江淮蛇河北虎两度竒兇逃网罟危机终蹈河中弩孔巢父何不早掉竹溪头竹溪溪边来饮牛㑹看巢父齐许由登崇文阁歌陈琏巍巍乎高哉崇文之阁兮吾不知其几百尺突兀直倚苍㝠中雕檐高飞近晓日琼牕洞启来清风前瞻兮帝阙下顾兮辟雍京畿郁兮千里五云近兮九重太行西来兮迤逦居庸北拱兮巃嵸峯峦逺近其环峙削出朶朶金芙蓉是中竒胜甲天下何况此地名儒宗图书浩瀚纷莫数文光夜吐犹晴虹汉家天禄不可以复见幸喜斯阁之高崇值校文之多暇日徙倚而从容爱扶舆磅礴之竒秀兮唿吸尽使归心胸䦨干笑拍飞鸟上豪气不减陈元龙俯视十二衢车马尘蒙蒙欲招太白老更约东坡翁葡萄酒倾玛瑙瓮日醉三百玻璃钟人间亦自有胜境何必飞度扶桑东明涿州行杨士竒四郊茫茫沙草白青山迢遥亘西北涿州百里近都门北来南去无晨昏道边邮亭连古堠时平不置官军守土墻茅屋尽耕屯半挿青帘卖新酒伐石为碑记古人凄凉遗刻百年存摩挲三叹忆盛徳路人为指楼桑村易水行李东阳田光刎头如拔毛于期血射秦云高道傍洒泪沾白袍易水日落风悲号督亢图穷见宝刀秦王绕殿嘑且逃力脱虎口争秋毫荆卿倚柱笑不咷身就斧锧甘腴膏报韩有客气益豪十日大索徒为劳荆卿荆卿嗟尔曹石鼓歌李东阳昔闻石鼓在太学鼓形穹窿石荦峃髫年释褐随班行未识研覃与扬㩁始官翰林嵗分献晩以代祀观尤数我思古人不可见健笔雄词两超卓宣王谟烈继成康况有文章存古朴是时风俗盖浑灏其臣拜诵俱坚确勒功太庙告中兴诵武岐阳犹猎较于时旋凯奏铙歌于时飏言播声乐灵祇地不爱图书列石天然谢雕琢垂垂股折屋漏痕隐隐昏星露芒角初如淮徐振师旅壮士当塲鸣剑槊又如申甫端冠绅摈相聨堦舞干箾年深嵗长世运改谁向鸿荒究緜邈嬴刘以后无此文直与混沌分清浊骤看笔势寻风骨细剔苔痕认斑驳原抛野掷堕榛菅冬经雪霜夏氷雹疑隳大鼎存铭识似毁明堂露榱桷当时十鼓一为臼犹幸农家事舂㪬爱惜应劳神䕶呵搜寻不厌山硗确暗中摸索本可知辨口尚烦泣楚璞圣朝天子方好儒森列㦸门䕶重幄闻之兴慕见兴敬以手摩挲防撃扑我生学篆希前踪下视俗书羞龊龊家藏旧本出梨枣楮墨轻虚不盈握行年七十始研求老臂支撑目昏眊拾残补缺能几何以一涓埃禆海岳太原宋生生好竒铁笔为予亲刻斵吁嗟往者不复还庶免方来尽漫剥请从祭酒告诸生诵此衣冠日薰濯邯郸行石珤邯郸女儿未二十堂下理筝堂上食梅魂清彻藕丝柔舞罢花枝困无力罗帏绣幕春复春可怜白璧滞风尘陌上几逢朱履客花前谁是锦袍人人生有命多不偶不独西池蒲与栁李广不侯冯衍贫文姬流落明妃朽伤心万事难具论积恨烟绵春草痕观石鼓歌何景明我来太学谒孔庙下观㦸门石鼓陈之罘诅楚已埋没此石照耀垂千春苔昏藓澁读难下虫彫鸟剥细不分古画诘曲蛟龙隐石气惨澹烟雾纷周王功勲史籀笔数石细落岐阳濵中兴气象岂复覩大篆意格谁曾闻先秦文字稍近古两汉摹搨多失真六朝以来尚靡丽钟王往往称通神唐愈宋轼逓歌叹长篇险韵何悲辛大观之间入汴国君王好艺崇斯文高驼巨舰逺载致金填玉嵌传相珍靖康乗舆忽播荡保和玩物随烟尘神驱鬼守散复聚玉宝岂得空沉沦文皇北来定燕鼎不置太庙留成均博士无烦上书请书生颇得亲讲询虚廊素壁安置稳大厦长檐覆盖新不随钟鼎怨磨灭已与琬琰争嶙峋平生博览爱古迹世上墨本徒纷纭此虽残缺嵗已久尚觉只字轻千缗璧池日月动华衮奎阁星斗罗贞珉呜唿孔庙在万世此石与庙长无湮石鼓残文歌王维桢我闻宣王石鼓史籀笔文辞简质字铦利嵗久剥落摹搨昏读字不得读其意我登汪君堂见此倍惆怅断断续续半形画中兴有蹟随彫丧于乎文武成康忽焉没兮小雅尽废鼎沦泥东都天子讲田事吉日堂堂闻鼓鼙岐山之阳广且夷马同车骤徒衆驰召从百辟修旧典参伍齐足煇有仪萧萧悠悠天风吹一声振山山为披汧水沔水鱼弥弥天子之所网罗施彻围从臣奏武成爰请砻石勒斯铭岂徒百辟匪舒敖要令千载知功名人言禽荒古有诫彼美宣王罔攸解玁狁内侵蛮荆侮我武不扬我室壊安得与君蒐遗编叅订阙文俾完全三代一字一事传岂为区区㸃画论精研碣石篇李攀龙碣石中怒沧海北倚元气吐欱若偃若起长风相薄跳波千里悬流冐颠天汉外纪地轴高标毂转白日与齐俱入与汩俱出登邯郸丛台有感作丛台行王世贞邯郸丛台已非旧请説邯郸旧时有吴家倩女苕乍荣和氏连城月初剖台上奏伎邯郸姬台下拔刃邯郸儿衘将恩去身俱贱报得讐来主不知君莫谓平原好公子三千去后应无几堂中客傍信陵门军前士死长平垒丛台不尽更檀台囘首豪华安在哉自是鲁连东海蹈千秋白日耸蓬莱观太学石鼓文歌沈一贯我吟车攻诗中语感慨中兴周尚武汤汤不禁沔水流简衆安车居可睹西东王迹令人嗟千载蹉跎传石鼓雪压霜侵野火燎牛羊牴触砺斤斧穷荒一鼓更流迁作臼田家舂禾黍不知为雅复为风删后十章归庙宇肤泽半亡神骨居剜剔不尽苔藓古世间小篆隶八分如子如孙从厥祖忆昔先王开明堂蒐乗岐阳集缨组献禽每复勒成功日佳丙申吉庚午一时胜事絶古今子父燕然安足数逢逢辟廱鼓所都钟鼎盘彞此而五方今中兴之明主有臣壮猷叔与虎南平鬼方北平虏弓矢载槖列干羽石鼓为我驱前部石鼓歌董其昌世间相传墨薮书五十六种名目竒中有岐阳石鼓迹籕文千载存风规周道中兴震威武五年巡狩修上仪朱芾赤舄随蒐狩告庙还镌金石辞状如天上落星石剖割混浊光陆离雅颂之间格韵古尊彞并列欵识施千年枮石经虫琢百丈断厓蟠蛟螭务光𥘉飜倒薤日神禹手凿岣嵝时数行剥落不成字仲尼删后赏者谁嗟嗟秦人埽王迹儒者六艺皆凌夷隶文一起籕文废俗趋简便真难支邹峄之罘俄歇灭阳氷犹自尊相斯神呵鬼䕶石鼓在三代典刑良可推吾闻吏部希古道一代山斗称宗师绮靡余习混雅正眼看槌碎淮西碑以兹感慨叩石鼓裸如三挝声讙悲寄言同学鸿都子共挽文章八代衰古墨斋云麾将军断碑歌李言恭苍颉史籕不可起蝌蚪鸟迹今已矣书苑千载尊钟王乃有北海接其轨秀劲首推云麾碑当年落笔风雨随何人撃断成柱础神物终为造化私嵗嵗委置荆蓁里瓦砾氷霜竟谁视数字糢煳苔藓封双螭断缺斤斧毁吾党好古有李侯忽焉搜致如琳璆一朝置向高斋壁拂拭光芒动斗牛李侯邀我把酒看白日高堂气自寒人生屈伸亦犹此屈于不知伸知已渡易水歌王衡易水春激激白沙郁相蒙我马踟蹰惨不进腰间剑吼双雌雄忆昔荆轲从此去送客如烟不囘顾大风立浪吹向人人面稜稜髪为怒当时渐离撃筑声正悲燕丹跪捧金屈巵手提将军髑髅去血饮匕首红丝丝可怜秦庭轻一掷探铅更笑盲而痴市中酒徒但醉死枉我歌泣空相持报国寺松歌刘侗报国寺松高于人引臂旁行逺作摩空意何年识得空理圆东撑西拄皆空也无异时时掣臂却复舒两松欲语相颔如将至日月照影舞态麤风雨不休鼓声恚别立两松嵯峨千丈高自恨格卑胆薄歛狂肆踉跄松边趋不前一一诗人絶诗思仰观俯视但一惊迟而又久生爱畏我家楚山达松㫖枝干以根为义类上穷苍天下毕黄泉厥初志或触顽石折而横行地枝上学之状其悸不然空际何引避小枝交乂此因耳因听梵音结梵字观浑河一带竒壁歌于奕正水势荡山山忽裂卷土成涛飞赤雪夹岸高峯意未降突生怪石磨奔泷哙吰殷殷震山起山头草木思他徙水难舟楫山难梁斫山成路路生铓趾行相错无坚步跳波拂面惊则顾水打沙摩石面顽废堞山湾址亦湾苍黄老碧天地色岂有风雨敢剥蚀壁中侧入天光小石气不平山不了蓟门田家歌失名我有数株桑堪为父母裳我有一樽酒堪为父母夀我桑恐易凋我酒不常有今年幸减租杯来莫停手本朝邯郸行申涵光西风吹落叶䬃䬃邯郸道邯郸流火后人家生白草我闻邯郸全盛时朱楼银烛光琉璃赵女临窗调宝瑟楼前走马黄金覊即今富贵皆安在惟有西山青不改不见游侠子白日报讐饮都市亦不见垆边娼华袿鳯髻明月珰旧城寥落荆榛里楼台粉黛皆茫茫城边过客飞黄土城上凭临日正午照眉池畔落寒鸦不信此地曾歌舞探鷇沙邱去不回霸图消歇更堪哀邯郸之人思旧徳至今犹上武灵台易水歌熊赐履易水寒金台蹴可怜燕市旧酒徒白眼掀髯频撃筑枯松行张英慈仁古松树苍老不记年高下近十株为态各自妍中有双龙鳞蟠曲香台前松顶近可摩高枝才覆肩屈彼百尺势空堦恣蜿蜒横侧益竒絶影若蛟螭眠涛声走平地双树撑如拳似此苍劲质止宜空山巅借以一片石濯以清浅泉谡谡响絶壑垂手招列僊何将故山态老却车尘边横遭厮养辱强索冠盖怜冠盖那复顾日落生寒烟一夕风雨过萎黄何忽焉衆松失颜色台殿增寂然惜彼凌霜姿遽随羣卉迁吾子勿复叹物各全其天慈仁松下对酒歌张英长安八月天气清千门九陌秋盈盈弟兄相将十五人齐驱马首过春明春明门外红尘起共向慈仁寺里行璀璨离竒百宝集游人游女倾都城钿车来往如流水花骢騕褭嘶且惊吾侪只坐长松下秋风飒飒闻松声须臾燕市蜃楼散冰轮蚤向松枝生松枝影落空坛上龙蟠蛟怒何纵横有客壶觞醉诸子石栏松畔飞兕觥倚徙徧饮诸松下一松一斗如长鲸天涯骨月两珍重可怜俱是游子情京国风尘改颜色终朝逐逐如楸枰诸子孝威年最少犹恐异时相逢唿老伧今夕良㑹不易得浩歌莫惜樽频倾吁嗟乎浩歌莫惜樽频倾马兰峪古松行张英古松铁干苍还赭虬蟠虎卧长城下遥看翠色起寒烟近讶苍皮侵古瓦碧云一片低不飞松顶平铺复堪把糺枝往复如有神竒姿劲挺谁能冩黄冠白髪不记年塞月边风自潇洒特标孤节凌穷冬更送清隂涤烦夏影闭荒城鹤不栖梢入空堂露常㵼落落耻与羣木俦所悲幽人在中野挐云干折为悬弓覆地枝残因系马等闲夜半起涛声闗山谁是知音者渚阳行王揆襄国之渚阳土壤半硗确东北指大陆形如釜底落滏洺与百泉牛尾共鸡脚支条九派分水势相犄角由来失故道疏濬罕方略旱则遏上流涝则为邻壑于兹守土者往往望而却吾儿捧檄来夙夜尚不怍甲子当鞠㓙春夏患流铄麦苗尽藁枯沟浍胥干涸人情向时雨过时雨更恶七月布隂霾延至九月朔连旬少日光狂霖恣喷薄决堤奔怒涛谁能共挽縳野哭动村墟人牛都废阁渺渺塔圪台茫茫刘累泊尘土变江湖田庐浸浑浊自古厄尧汤一嵗乃并作行将报两灾惧或干批驳愚民见催科无知易謡诼县官处其间心神暗焦灼不敢罢征输何忍事敲朴寛勐总无济此苦人未觉发赈倾仓储施糜倒残槖鸠鹄如堵墻千百羣嗃嗃叟媪齐欷歔尫羸强跳跃有时顽悍儿一二相抟攫秋冬已如此三春命谁託百里断炊烟何处食藜藿腐草漫充肠枯杨皮尽剥相与争菜根辄欲试砍斮竭蹷计拊循仅足弭虏掠老夫卧荒署父子共悲愕亲朋话夜半搔首费筹度太息民命轻忽荷君恩渥赐蠲去年逋下令停追捉新粮三免一寛征䝉再酌万户戴皇仁不死便为乐岂意夏秋交横流甚于昨烟波接混茫骎骎偪城郭哀此饥饿余望洋失魂魄唿天天不言人谋叹力索有客谓吾儿君才遇盘错清贫衆所知赔累将安着余曰公无言壮子行幼学我民若少苏焉用辞艰剧考成幸无罪且亟求民瘼何以集丁徒隄防更疏瀹何以格神灵阳侯勿肆虐士庶勉急公雨旸望时若幽州马客吟歌王士祯蚪须铁裲裆来往城阙东臂上黄鹞子胯底绿螭骢鹞子喜秋风一日三奋飞懀马走千里脱辔不言饥相逢南山下载猃从两狼共作幽州语齐醉胡姬旁鵾鸡持作絃鼍皮持作鼓前行单迪歌后行浑脱舞三月慕容城枝棘齐发花有钱更打马无钱作交赊井陉闗歌王士祯回星城边落日黄西来气欲无太行栢巖双壁稍狡狯目成已觉心清凉天公一夜送寒雨千叠万叠云锦张丹崖翠壁窈万状瑰竒娟妙难具详绿萝萧萧罥巾角石瀬飒飒渐衣裳峰回径絶不知数谽谺倐见开中央戌楼旌竿满云直横亘长城环巨防冠山子城瞰穷漠喷壑巨瀑闻雷硠登楼顾盻豁胸臆四山云气争飞扬蛇龙郁律起眼底散为霖雨周八荒闗南石势更竒怪亦如突奥连堂皇悬车束马那可度行人缘栈如秋秧幽并泽潞此天险飞鸟欲过愁翺翔圣代即今罢烽燧空余画角吹严霜乃知地利未足恃此闗几閲诸侯王金鱼池歌曹尔堪池边风日足留赏曲水平堤暗菰蒋且驻巾车卧绮疎启扄拂簟楸枰响皎月楼开云母屏商飈帘动珊瑚网绀殿凌空青霭间步虚声杳星辰上飞汞烟沉道士炉落霞闪映仙人掌昼明金阙翠华临驰道清尘畏来往玳瑁逰鱼罨画溪恍在江湖荡兰浆名园不作金谷奢胜地差如辋川爽更喜诸公同赋诗读骚痛饮良可师今朝美酒注深爵明日残花辞故枝仕宦京华得高㑹追欢胜景皆恩私别后星河望渺渺将离赠逺遥相思更余千载悲秋泪漆髪丹颧非曩时王孝子歌李光地文安孝子二百年奕叶之孙宦中翰昨夜闻言叹且唏今朝得閲前人传父子欢然是性生亦缘慈爱日相见世间孩幼失怙恃忘情絶忆更无算孝子心伤无根草鲜民之生死所愿寻访一去十年賖周游何止天下半自古完名乞与人必令诸苦皆填遍天公怜无退转心指㸃路途出梦幻在昔明初高皇时给諌侯公救父难彼父在谪身可踪难者生死无音唁中叶风厉道寝衰莫将行谊当朝荐事君不求孝子门使捕鱼虾老葭乱独有神明感至徳孙枝茂衍科名洊我曩承乏抚邦畿往来洄溯文安淀鞅掌未暇听风謡愧不表彰诚腼面虽无文采动法宫长歌庶作薄夫劝滦水歌李士模滦水一何清喧豗日不止回风喷雪过大荒渡壑穿巖数千里入关几处抱严城形势如弓复如矢岸边荒沙高接云波底惊石纷若齿黯黮能令白日寒天隂时有蛟龙起忆昔榆关正用兵旌旗白羽乱纵横万舸平冲波上月清笳吹彻鼋鼍惊物换星移仍此水不改涛声改战垒两两沙鸥弄夕阳落叶秋风伤游子玉女塘歌黄叔瑄汪汪塘水清彻㡳照见贞魂此中委欲将巾帼扶纲常何妨身命同敝屣齐眉偕老付空言良人化去妾韶年韶年无复花枝映尽却钗钿尘破镜霜松雪竹表芬芳可使旁观作话柄潢池一旦起红巾落花飞絮徒酸辛肯令失足汚贼手㷀㷀原是未亡人高山峩峩石齿齿下有深潭难俯视荣辱只分咫尺间那有片时容倚徙腾身一踊千丈强惊波蹴起如银沧躯虽不完节可保珠沉玉碎等寻常蓉裳荷盖文鱼媵江妃水仙争迎讯冯夷撃鼓舞蛟龙伊人宛在水晶宫至今不宿鸳鸯鸟长笛颢气啸悲风野夫指㸃欣称道此事可容传者少炫服凝粧仪象新恐非玉女心所好歌謡愿得播人寰留得香名觉懦顽云影天光常不染年年惟有野棠殷畿辅通志卷一百十七畿辅通志钦定四库全书畿辅通志卷一百十八诗五言古晋赠张华何劭四时更代谢悬象迭卷舒暮春忽复来秋风与节俱俯流清泉涌仰观嘉木敷周旋我陋圃西瞻广武庐既贵不忘俭处有能存无鎭俗在简约树塞乌足摹在昔同班司今者并园墟私愿偕黄发逍遥综琴书举爵茂林下携手共踌躇奚用遗形骸忘筌在得鱼咏史左思荆轲饮燕市酒酣气益震哀歌和渐离谓若旁无人虽无壮士节与世亦殊伦髙盼邈四海豪右何足陈贵者虽自贵视之若埃尘贱者虽自贱重之若千钧荆轲诗陶潜燕丹善养士志在报强嬴招集百夫良嵗暮得荆卿君子死知已提剑出燕京素骥鸣黄陌慷慨送我行雄发指危冠勐气冲长缨饮饯易水上四座列羣英渐离击悲筑宋意唱髙声萧萧哀风起淡淡寒波生商音更流涕羽奏壮士惊心知去不归且有后世名登车何时顾飞葢入秦庭凌厉越万里逶迤过千城图穷事自至豪主正怔营惜哉剑术疎竒功遂不成其人虽已没千载有余情弔田畴陶潜辞家夙严驾当往志无终问君今何行非商复非戎闻有田子春节义为士雄斯人久已死乡里习其风生有髙士名既没传无穷不学狂驰子直在百年中唐太宗北平翠野驻戎轩卢龙转征斾遥山丽如绮长流萦似带海气百重楼岩松千丈葢兹焉可游赏何必襄城外轩辕台陈子昻北登蓟丘望求古轩辕台应龙已不见牧马空黄埃尚想广成子遗迹白云隈蓟丘览古陈子昻南登碣石馆遥望黄金台丘陵尽乔木昭王安在哉霸图怅已矣驱马复归来从征左辅阙乔公于幽燕谒邹子祠陈子昻大运论三代天人罕有规邹子何寥廓谩说九瀛垂兴亡千载古今也则无推燕太子诗陈子昻秦王日无道太子怨亦深一闻田光义匕首赠千金其事虽不立千载为伤心咏田光诗陈子昻自古皆有死狥义良独稀奈何燕太子尚作田光疑伏剑诚已矣感我涕沾衣同临津纪明府咏孤雁卢照隣三秋违北雁万里向南翔河洲花稍白闗塞叶初黄避缴风霜近懐书道路长水流疑箭动月照似弓伤横天无有阵渡海不成行㑹刷能鸣羽还赴上林乡观海独孤及北登渤海岛回首秦东门谁尸造物功凿此天地源澒洞吞百谷周流无四垠朗然混茫际望见天地根白日自中吐扶桑如可扪迢迢蓬莱峯想像金台存秦帝曾经此登临异飞翻扬旌百神㑹望日羣仙奔徐福竟何成羡门徒空言惟见石桥足千里潮水痕谒汉世祖庙刘庭芝舂陵气初发渐台首未传列营百万衆持国十八年运开朱旗后气合赤符先宛城剑鸣匣昆阳镝应弦犷兽血涂地巨人声沸天长驱过北赵短兵出南燕太守迎门外王郎死道边昇坛五成陌端拱千秋年朝廷方雀跃剑佩几联翩至徳刑四海神仪翳九泉宗子行旧邑恭闻清庙篇君容穆而粹臣像俨犹贤攒木承危柱疎萝挂朽椽祠庭来鸟啄祭器网虫缘懐古江山在惟新厯数迁空余今夜月长似旧时悬游罗敷潭李白行歌入谷口路尽无人跻攀崖度絶壑弄水寻回溪云从石上起客到花间迷淹留未尽兴日落羣峯西赠清漳明府姪聿李白我李百万叶柯条布中州天开青云器日为苍生忧小邑且割鸡大刀伫烹牛雷声动四境惠与清漳流絃歌咏唐尧脱落隐簪组心和得天眞风俗犹太古牛羊散阡陌夜寝不扃户问此何以然贤人宰吾土举邑树桃李垂隂亦流芬河堤绕緑水桑柘连青云赵女不冶容提笼昼成羣缲丝鸣机杼百里声相闻讼息鸟下阶髙卧披道帙蒲鞭挂檐枝示耻无扑抶琴清月当户人寂风入室长啸无一言陶然上皇逸白玉壶氷水壶中见底清清光洞毫髪皎洁照羣情赵北美嘉政燕南播髙名过客览行謡因之诵徳声邯郸才人嫁为厮养卒妇李白妾本丛台女扬眉入丹阙自倚颜如花宁知有凋歇一辞玉堦下去若朝云没每忆邯郸城深宫梦秋月君王不可见惆怅至明发魏郡别苏少府因北游李白魏都接燕赵美人夸芙蓉淇水流碧玉舟车日奔冲青流夹两岸万室喧歌钟天下称豪贵逰此每相逢洛阳苏季子剑㦸森词锋六印虽未佩轩车若飞龙黄金数百镒白璧有几双散尽空掉臂髙歌赋还卭落魄乃如此何人不相从逺别隔两河云山杳千重何时更杯酒再得论心胸古风李白燕昭延郭隗遂筑黄金台剧辛方赵至邹衍复齐来奈何青云士弃我如尘埃珠玉买歌笑糟糠养贤才方知黄鹤举千里独徘徊蓟门髙适幽州多骑射结发重横行一朝事将军出入有声名纷纷猎秋草相向角弓鸣汎清河髙适清川在城下沿汎多所宜同济惬数公翫物欣良时飘飖波上兴燕婉舟中词昔陟乃平原今来忽涟漪东流达沧海西流延滹池云树共晦明井邑相逶迤稍随归月帆若与沙鸥期渔父更留我前潭水未滋易水诗贾岛荆卿重虚死烈节书前史我叹方寸心谁论一时事至今易水桥凉风兮萧萧易水流得尽荆卿名不泯题王少府尧山隐居刘长卿故人沧洲吏深与世情薄解印二十年委身在丘壑买田楚山下妻子自耕凿羣动心有营孤云意无着因収溪上钓遂接林中酌对酒春日长山村杏花落陆生番阳令独步建安作早晩休此官随君永栖託咏荆轲栁宗元燕秦不两立太子已为虞千金奉短计匕首荆卿趋穷年徇所欲兵势见且屠微言激幽愤怒目辞燕都朔风动易水挥爵前长驱函首致宿怨献田开版图炯然曜电光掌握罔正夫造端何其锐临事竟趦趄长虹吐白日仓卒反受诛按剑赫凭怒风雷助号唿慈天断子首狂走无容躯夷域芟七族台观皆焚汚始期忧患弭卒动灾祸枢秦皇本诈力事与桓公殊奈何效曹子实谓勇且愚世传故多谬太史征无且守定州雨中寄六叔杜牧贱子本幽慵多为儁贤侮得州荒僻中更値连江雨一褐拥秋寒小忩侵竹坞漻醪气色严皤腹缾甖古酣酣天地寛怳怳嵇刘伍但为适性情岂是蔵鳞羽一世一万朝朝朝醉中去秦越人洞中咏于鹄扁鹊得仙处传是西南峯年年山下人长见骑白龙洞门黒无底日夜惟雷风清斋将入时戴花兼抱松石径隂且寒地响如逺钟似行出林外闻乗屐声重低碍更俯身渐逺昼夜同时时白蝙蝠飞入茅衣中行久路转窄静闻水淙淙但愿逢一人自得朝天宫宋弔故尚书虞部员外郎贬莱州司马渤海髙公钖王禹偁文自咸通后流散不复雅因仍厯五代秉笔多艳冶髙公在紫微滥觞诱学者自此遂彬彬不荡亦不野惜哉伤躁进忤旨出阁下吾君登大寳兑泽连霶洒均阳又淮阳移徙曾不暇遂无牵复命虚偶文明化河洛得自新赍志入长夜人谓责太深终于郡司马和聂之美鸡泽官舍诗七首司马光明府学既优所闻今得施四境已澄清还以书自怡西斋几黄卷治原俱在兹百里有民社古为子男国茍有爱物心稚老皆䝉徳为身不为人鄙哉陶彭泽孤楼虽不髙足以瞰四逺饷妇陌头归田夫桑隂饭饬吏省追胥勿令农事晩索索夕风遒瀼瀼朝露裛啅雀袅寒枝宿萤依败叶渺然秋兴长坐与江湖接驿道苦车马田卢悲斧斤谁栽官舍前老朽完天眞所愿明府心庇树如庇人村落烟欲瞑行人犹未稀借问来往者营营皆有无乃知市朝客趋露良可悲髙斋对秋山平望殊不逺虽违独往心苍苍长在眼可嗟都邑逰终日红尘满咏乐毅诗邵雍乐毅事燕时其心有深旨破齐七十城迎刃不遗矢岂留即墨莒郄与燕有二欲使燕遂王天下自齐始岂意志未伸昭王一日死惠王固不知使人代其位强燕自此衰何复能振起自古君与臣际会非容易重惜千万年英雄为流涕发白沙口次长芦黄庭坚篙师救首尾我为制中权挂席满风力如摧强弩弦晓放白沙口长芦见炊烟一叶托秋雨沧海百尺船反观世风波谁能长保年念昔身利区与世阅周旋大道甚闲暇百物不费捐谁知目力净改观旧山川黄金台苏轼燕山不改色易水无新声谁知数尺台中有万古情区区后世人犹爱黄金名黄金亦何物能令贤重轻徳辉照九仞凤鸟才一鸣伊谁腐鼠弃坐见饥鸢争周道日东渐二老皆西行养民以致贤王业自此成黄金与山齐不救兵纵横落日下荒台山水有余情经刘琨墓文天祥中原荡分崩壮哉刘越石孤迹起幽州双手扶晋室福阨天意乖匹磾生鬼蜮公死百世芳天下分南北过白沟河文天祥昔时张叔夜统兵赴勤王东都一不守羸马迁就荒适过白沟河裂眦须欲张絶粒不遄死仰天扼其吭羣臣总奄奄一士垂天光读史识其地抚卷为凄凉我生何不辰异世忽相望皇图遘阳九天堑漏飞艎引军诣阙下捧土障澜狂出使义不屈持节还中郎六飞狩南海金钺将煌煌武侯空感心出师惊四方吾属竟为羁世事吁彼苍思公有竒节一死何慨慷江淮我分地我欲投沧浪沧浪却不受中原行路长初登项羽馆次览刘季邦渉足河与济回首嵩与邙下车抚梁门上马指楼桑戴星渡易水惨淡天微茫行人为我言宋辽此分疆悬知公死处为公出涕滂恨不持束刍徘徊官道傍我死还在燕烈烈痛肝肠今我为公痛我死谁为伤天地垂日月斯人未云亡文武道不坠我辈终堂堂献州道中文天祥三年戎服行五岭文王㑹跻攀上崖磴厉揭渉潇濑十步九﨑岖山河何破碎坐令管仲小自觉伯夷隘乃今来中州万里如一槩四望登原隰桑麻蔚斾霭骅骝淹清庙过都如厯块厯厯古战塲俯仰生感慨吾尝涉重湖东海际南海兹逰冠平生天宇共洪大心与太虚际目空九围内男儿不出户妇人坐帷盖反身以自视须弥纳一芥以此处死生超然万形外金盘山招隐图刘迎溪山不难买所费千金储不如数峯云朝昏对吾庐交㳺岂无人转盼伤离居不如吾兄弟相应如笙竽左侯蓟名族温温器璠玙身虽市朝寄心与功名疎伯也亦可人文华炳扵菟风神耸魁伟襟韵含沖虚平生一片心缘尘不闗渠相期有幽事嵗晩山林俱綵服照黄冠欢唿奉亲舆大妇侍巾帨中妇供庖厨诸孙戏膝前翩然凤将雏朝采南涧芹暮漉西溪鱼烟霞入杖屦风月来牕疏观竹上巢云礼佛登香炉红龙雪浪涌白塔苍烟孤氷絃写天籁茶瓯泛云腴快哉天下乐俯仰余何须正恐左太沖招隐昔所无晩到八达岭下达旦乃上刘迎车马两山间上下数百里萦纡来不断奕奕似流水鲸形曲腰膂虵势长首尾我车从其间摇兀如病齿推前挽复后进寸退还咫息心固安分尚气或被指徐趋自循辙躁进应覆轨行行非我令柅亦岂吾使倦仆困号唿疲牛苦鞭箠紞如五更鼓相庆得戾止归来幸无恙喘汗正如洗何以慰此劳村醅正浮蚁题献陵梁氏成趣园郦掖渊明耻折腰眷然歌归欤虽云退身早田园已荒芜日涉三径幽松菊滋绕庐岂知对鱼鸟尚愧在迷涂梁君早闻道浮云视簪裾乃复慕渊明幽懐寄邨墟朝行云霞窟暮醉花月区寻梅雪没屦倚竹霜粘须妙趣人不识髙风今昔无渊明如病人既病方祓除大君千载质泰然一复初安得有龙眠画此成趣图题献陵梁氏成趣园路铎举世醉浮荣幽事谁肯寻譬如攫金人入市惟见金先生厌尘杂静念到园林数往境自熟有得乐更深春兰汎光风夏木贮清隂霜菊浥佳色雪松知本心渊明常乐此意合无古今当其领㑹处岂止忘华簪先生比渊明但欠酒与琴饭蔬有眞味风籁有清音出处虽小异要之俱陆沈我亦志丘壑聊拟斜川吟元遂州道中刘因昨日渡滹沱今日望太行白云何渺渺天地何茫茫绿叶混西风黄尘昏夕阳牛车过不住毡屋行相望小儿骑蹇驴壮士驾乗黄髙低菜万顷黑白草千行邨落有古风人间无时粧宋辽旧分界燕赵古战塲蚩尤乱涿野共工谪幽邦郭隗致乐毅荆轲携舞阳臧卢互反覆安史迭披猖山川一今古人物几兴亡江南呫哔生往来习羊肠天马戴青蝇电秣驰康庄适从何所来如此醉梦乡感时意踌躇惜往泪淋浪迢迢古河隄隐隐若城势古来黄河流而今作耕地都邑变通津沧海化为尘隄长燕麦秀不见筑隄人李老峪黄溍缘崖一迳微入峪双崦窄密林日易曛况乃云雨积行人望烟火客舍依山色家僮为张灯野老频避席未觉风俗殊祗惊闗河隔严程不可缓子规勿劝客登古河隄萨都拉厉阶起玉环左许由石郎天地行日月万代乗景光昼夜果可废春秋诚荒唐吾生直须㬰俯仰际八荒滋溪书堂为蘓伯修赋虞集滋源恒伏流春雨川乃盈林畴广敷润草木俱繁荣临深见㳺鯈仰乔有鸣鸎君子乐在斯斋居託令名积学抱沈黙时至有攸行抽简鲁史存采诗商颂并禹穴追马公湘江歌屈生纫兰不盈握伐木有余情浩然欲净海归欤还濯清方舟我为檝白发愧垂缨居庸闗纳延关北五里今勅建永明宝相寺宫殿甚壮丽塔跨扵通衢车骑皆过其下叠嶂縁青冥峭絶两厓束盘盘龙虎踞岑巘互回伏重闗设天险王气舆坤轴皇灵广覆被四海同轨躅至今豪侠人危眺屡惊缩﨑岖栈阁峻萦纡冈涧曲环邨列虚市凿翠构庐屋溪舂激巖熘山田杂稌菽絶顶得幽胜人烟稍联属浮图压广路台殿出层麓白云隐疎钟落日带乔木岂须叹蜀道正可夸函谷居人逺念我叩马苦留宿恐辜殷勤情解鞍看山瀑冀州道中王冕我行冀州路黙想古帝都水土已匪昔禹贡书亦殊城郭类村坞雨雪苦载涂丛薄聚冻禽狐狸啸枯株寒云着我巾寒风裂我襦滹恒一吐气冻凌满髭须程程望烟火道傍少人居小米无得买浊醪无得酤土房桑树根彷彿似酒垆徘徊问野老可否借我厨野老欣笑迎近前挽我裾热水温我手火炕煗我躯叮咛勿洗面洗面破皮肤我知老意仁缓缓驱仆夫切问老何族云是奕世儒自从大朝来所习亮匪初民人籍征戍悉为弓矢徒徒有好儿孙无异犬与猪至今成老翁不识一字书兴亡无所攷礼义何所拘论及祖父时痛入骨髓余我闻忽太息太息空踌蹰踌蹰向苍天何时可能甦饮泣不忍言拂袖西南隅滦河吟滦河上㳺陿涓涓仅如带偏岭下横渡复遶行都外颇闻㑹衆潦既逺势滂沛虽为禹贡遗独与东海㑹乃知能自致天壤无广大过临洺驿大雨雪寒甚陈孚弥节发襄国饮马清洺水山岳怱隂沍急雪白玼玼北风利如刀剪剪射双耳饥鸟时一鸣仆夫寒堕指平生三间茅岂不愿田里天子命有行去去何敢已道傍有旗亭湿烟乱汀苇尚想布衾人晏眠犹未起过妫川陈孚榆林青茫茫塞云三十里忽闻鸡犬声见此千家市石桥百尺横其下跨妫水人言古妫川残城无乃是民家坐土床笑嬉团老稚粝饭有山茈劝客颜有喜足迹半天下爱此俗淳美醉就輭莎眠梦㳺葛天氏题道者山宋纲兹山介平营时与太古存碣石拱其侧水巖何足论东北医无闾罗列为弟昆明熊耳峯石珤封龙山势壮嶻嶪见熊耳髙峙层霄间下听几千里威深貔虎避意拔雷电起乃知天降灵自与凡石异我思汉三老幽谷访遗屣人去事亦非荒池但秋水地灵应未散烈士还继轨遥遥白云中何人隐髙几望湖亭李梦阳来登望湖亭始尽览厯玅布席倚嵒嵌波望领佳要巖潭逓隐见圆浪浴奔峭屼嵂百万阁日落展光耀羁缚阻延放临渊羡孤钓霜寒葭菼白沙晩鸹鸧呌吾非阮生伦扵此亦长啸吴将军巡闗边贡邉马岁南牧汉军劳北防军情异主将冷暖须共尝朝出潮河川暮过古北口边烽传羽箭朔气严刁斗月下黑山晴分明见列营霜欺征袖薄石报马蹄鸣三军既晏然暇日倚吾枕天子不可惊长懐亚夫寝卧佛寺王樵别院对回廊修门锁花木开谢山无人虚堂自芬馥清风无已时疾徐在深竹我就绳牀眠为待烹茶熟前山未须往但留佳处宿蔚州十景尹耕台山髙嵳峩雪积山头老向来翡翠屏化作琼瑶岛虎行迷故丘鹤归失华表何由陟层岩凿氷拾瑶草蔚萝古宫巖中有神仙府涧底激流泉夜深作人语松林撼晨风竹洞洒秋雨㑹当约良朋巖前话今古髙山悬马头土色如红削花簇锦障泥藤袅青丝络山鸣口长嘶石滑蹄新凿逰客晩驻骖镌崖刻佳作孤峯屹高撑耸秀若天柱林空露鹤巢径狭通鸟路絶顶翳晴云悬崖涵宿雾我来採琼林独归天欲暮石崖如蔡龟拦断山中路含灵出自成养气由天赋长蒿豫灵蓍流泉飞瀑布我欲问行蔵只今无管辂流泉南北分铁板为界限泾渭杂河湟伊洛阻瀍涧阡陌任纵横隄防闗聚散但愿风雨调闾阎免愁叹城东望平湖湛然深百尺一轮宝鑑明万顷玻璃碧洞庭灿晴霞扶桑涌朝日何人荡兰舟浩歌採莲实岧嶤灵鹫山晩照相掩映翠巘入微茫丹崖分逺近樵人各还家禅僧时入定孤鹜带落霞飞来上谷瞑古井盖幽亭清泉甘比蜜入口沉疴痊澡身尘秽涤钻火鍊黄精束薪煮白石若欲遡灵源华峯髙万尺山亭邃而幽晴日来白鹤梅雪映檐楹松风撼林壑青田好山川华表旧城郭九臯一长鸣清音振碧落园居诗赵南星简懒合穷栖长揖谢时杰旧业东冈陂聊以安吾拙林密多鸟音地偏罕书札寒泉时一潄晨葩每独撷求仁庶无让大雅贵明哲手植园中竹茂密以美好薄㳺无人浇森森就枯藁此物昔所爱宁不伤懐抱中情指白水岁暮永相保邢州有美酒湜湜圣之流家贫难数取酿法安可求山中浊醪熟緑蚁浮新篘对花独斟酌酩酊何暮愁蕙草化为茅茅亦化为兰万物更变易谁能测其端㝠㝠有所驱并作不得闲荣华以为美顦顇空自怜君欲知此事桃花终不言仕宦不遭时不如弄羽觞结交不知心不如少年塲受恩长畏人贫贱何徜徉鲁连差解事二疏亦寻常今古擅髙名咄嗟可怜伤晓出西门示友王嘉谟披褐出西门春星照板屋总辔临清流浙沥来寒瀑朝茑被露华明月隐青麓为谋既不遐物芳良可逐之子动我叹清修苦幽独归西山王嘉谟芳树满中逵微云覆幽谷倦归岂无情甘心守孤独明星出东方独自鸣车毂蕃蕃道傍草芳意如相逐时命讵有常懐哉美初服愿以顦顇姿巢居向茅屋宿平坡寺王应遴山空径叶深来宿翠微岭苍烟笼数星澹月落孤境树根蛩鸣长云间鹊巢冷𣑽静磬声中天汉横白影游满井袁宏道出东门子城古道三五折破石蹶荒丘云是故元碣烧栁发柔条卧槎吐红节石沟注涓水寒鑑写空洁燕女竞逰骖罗袜带香雪梅花堆鬋髻波影动文缬青山酣逺客新鸟困啼舌红尘来频频可消奔竞热秋日过慈夀寺黄辉仁慈蔼墟烟西爽遥来属松门书不扃野径纡晴緑秋深下蒲团月影数竿竹茶烟瞑归禽钟响散樵谷开士无一言客谭自相宿过蒯通墓闻有作垣于公墓者公梦以责之金铉舌盛亦有时宜秦不宜汉君若觐七雄万户如掇撺何为赤帝子大言与为难向使动假齐后劲作何干我亦知君才力能倒治乱千载气犹奋不肯让人畔太古洞于奕正古洞秘秋光幽窈不可拾我欲探其里唿僧列炬入蝙蝠触烟惊已坠复飞集直下若眢井虽寒不能湿石乳挂四围彷彿百怪立阅厯迷近逺但视光所及石鏬伏深潭僧云龙所蛰静听恍有声习习凉飇吸心动惊欲还炬短石逾涩触壁苔染身足滑力不给一线逗天青黄叶飞正急自题湛园米万钟主人心本湛以湛名其园有时成坐隐为客开青罇闲云归竹渚落日深松门登台候山月流辉如晤言本朝白面将军祠申涵光兵行竞诡道赵人自愚直逺鬬罢可乗扼险守亦易汦水扬赤波草草成空壁将军耻雷同赴死豁胸臆姓氏泯无传徒闻貌白晳想当盛赵时埋名效微职吁嗟广武君倾心媚雠敌满城范烈女诗申涵光空谷有贞女粧成下帘慕十四操鸣机流黄对秋月窃闻敬姜义余晖照古哲隣人竞铅华声容随烟灭绣縀双鸳鸯吴纨色胜雪白镪系红丝一丝千万结感郎珍重意百年㑹有适严风吹百草霜落干坤老松栢无根株女萝焉用好从容着嫁衣魂魄今于归愿化比翼鸟随尔东西飞死义非死情不用曾相识双棺草堂下行人纷雨泣日月吐晶光冶容背面立堂前两树花为君起寒色登盘山作梁清标清晓发蓟门盘山近在目引马凭老僧迤逦迷磴曲山根乱石横澄泉泻川麓古松势虬蟠春鸟鸣灌木窈窕开佛楼僧徒隐石屋下马坐髙巖婉转清音覆俯首瞰平原苍莽极遥瞩桃李媚幽谿烟臯布新緑天风吹我裳拂拂来芳郁顿令尘虑消良觉素懐足何事慕蓬邱采眞徒仆仆徘徊不能归长啸振林谷早发栢乡曹尔堪秣马越江表遨逰梁楚乡千里触风雪还厯赵塞长带星辞逆旅男子志四方寒垧疎古木旷野凝清霜回鞭指孤城睥睨何苍苍原陵不可见遗蹟空相望仲冬正惨切饥鸟啼我旁艳歌且停声为奏苦寒行龙门口诗李霨渔阳古幽都坤舆占习坎融结钟瑰竒髙深足旷览双崖豁天开奔流滙重窞鲛宫静渟泓铁壁时震撼怪石山鬼啼搏攫拟吞啖杂卉丹碧滋纷骇谿毛髧絶谷藂杉枞遐巘簇菡萏园陵气佳哉荒作肇諴感列岫朝百灵趋走聴颐颔仰睇羣起敬恣探吾岂敢日者宵顿辔垂野星光惨临渊耳潺湲扪舌蹈黯黮踯躅惧顚踣凌兢防刻憯谈虎疑闻腥禁猎久忘醓须臾斗杓移始聴五更紞稍堪召魂魄未暇造恬憺㝠蒐愧连朝琐细饱撷揽山灵待扬㩁徒归负遗憾蔓词搯胃肠宿习着铅椠逸老唯退畊行当问藜糁保定五君咏师若张光禄罗彦光禄精悍姿徳辉出丹穴早栖邓林枝言语能妙絶悬丝清类山闗键严如郅徒手遏贼冲所期国犹活萧萧易水风恻恻睢阳节金侍御铉侍御金天晶守义自鲠直庐园二十载文府富潘陆起草上明光危时仍恸哭西瞻泰山碎北顾燕云黑碧井坠银章寸心亦已足何太守复何公昔剖符豺虎由东下致命想三仁行春犹五马岂不轻一木所愿支大厦举火向贼营回飇堕战瓦迢迢大河北谁似常山者张进士罗俊观政多道气名成在晚年入室攸好徳如賔诚所难闻见亦已灭性命岂茍全抵掌塞上图骠骑有其传报国眦血下横尸大路间邵郡丞宗元郡丞一老宿由来性情真开口不爱死临危患有身当其掌金印髪冲目亦瞋伤心呴燕雀遗恨楦麒麟寄言当途者洒血竟何人哭长姊孝廉髙桂妻甲申死难刘可书父母去我早孤子心易危弟兄共性命两姊赖携持疾病无饥渴春秋失嵗时自知遭不造不敢比他儿仲姊昔云殁孤坟泣路岐严霜摧苦草哀怆伤心脾姊于归髙氏良人襟抱竒曳履声华旧结褵家室宜骎骎骋逸足行将蹑云逵岂期逢阳九妖氛迷帝畿红尘驰万马盘薄郡西陲孤城经百战一夜合长围鸡犬失鸣吠屋垣震鼓鼙短兵接雉堞壮士褁疮痍姊归与我别声泪杂歔欷念母贾烈妇凛然氷雪姿一言许夫死百劝志不移大节光彤史千秋称女师吾幸託遗体庸忍玷芳仪誓同城存没庶几全而归朂哉勤令徳与子今长辞比我闻兹语仓皇失所期焉知此别苦但觉此言悲挥涕再拜谢不能措一词姊去城遽陷魂随白练飞洁身无愧怍扵母有光辉诸弟年齿穉艰难复乱离㷀㷀空四顾形影黯相依回忆十年事椎心执手时蓼莪久已废痛哭鹡鸰诗东安尉陶君𢎞才忠烈歌吴曰刚从来志勇士秉性常皎洁家居敦孝友报国期忠烈在唐张睢阳英风摧雄杰有宋文丞相劲操踰氷雪世逺风已遥谁堪继前哲猗与我朝初壮哉陶公节涉世多盘根忠勇真竒絶早嵗值孤贫奉母尽欢恱读书闻大义丹心已如揭弯弧能射虎伸拳可搏铁初出尉东安牛刀下班列民生罹艰苦抚绥心常切不以官职微拮据少停歇无端负刍来贼氛弥落岱吐雾学蚩尤猖狂逼城堞义勇激羣黎提戈斩妖孽贼衆大披靡公力曾无竭匹骑入重垓堕术遭蹉跌杀贼侍中心骂贼常山舌履尾触虎威一身惨车裂头颅贼可悬肝肠贼可掣一片忠义心千古谁能灭精魂归穹苍壮志光日月缅懐张与文芳轨同一辙至今东邑民嵗时樽俎设议论及陶公老㓜声齐咽志士气如虹英雄泪洒血祗恐史臣家编载偶遗缺丈夫死何伤伤公独湮没晓起霜天髙萧萧风凛冽蓦然思我公击筑歌此阕巡行过北平登孤竹堂望夷齐庙有感魏象枢孤竹何崔巍两裔髙千古仰止梦魂间有懐常欲吐安得陟山顚瓣香头一俯告我希圣心难济苍生苦凛凛对简书汗下浑如雨此行负朝廷愆尤何日补遥望乞神灵相助驱豺虎滦水自无波澄清在畿辅集黑龙潭施闰章长安车马间何处寻巖谷朅来帝城隅突似春江曲古泽横松林西山明竹屋晩云薄绛绡浮动累百幅徙席借芳草龙潭䕃乔木窟穴深晦㝠鳞角隐盘蹙海桐郁拥肿枯桑炯空腹水气与林隂连天涨寒緑主人邱壑懐金龟换醁杯从鱼鸟亲耳谢筝笛俗明星悬树顚宵钟响地轴耆旧感漂蓬聚散如转烛苦留永夕懽颇嗔仆夫促妙理在春醪更酌不辞浊清风台周体观独上清风台豁达见林野滦江卷谷回激岩向台泻中流孤竹祠寒烟翻古瓦君王絶世代荒庭谁下马娜婀长千树扁舟杂渔舍西山何蜿蜒幽光开閜墨胎良故墟首阳无乃假引酒敬弔之怆然泪双洒寂寞两先生断手后来者香山寺王士禄信宿碧云寺幽意良已适遥遥望香山树杪见檐樀丹楼涌絶壑缥渺架虹蜺晨兴命屐往杉桧露犹滴微风翼凉襟石路浄如涤山泉环寺门逶迤间松枥来青最轩豁凭眺意凌轹却顾山下迳一一见所厯静境絶衆嚣天籁自吹激深林伐木声跫然应空寂回思车马劳恍矣中心蹙何当谢尘鞅长兹卧云壁梁家园泛舟张英京洛苦蹄轮一水已幽絶况复乱苇中轻舠似吴越朝雨雪方晴最爱新秋节相将理短櫂弄此波间月荒池才数亩亭桥延曲折遂使荡舟人逶迤入林樾月明清浅流苇间秋可撷露下水微波舟动人语歇此时客方醉杳淼清歌发欣陪长者㳺壶觞况未竭击柝任相催幽赏讵能别涿州徐干学轩辕苦战处白日生黄埃千里桑干水滔滔不复回长安日边近宫阙郁崔嵬桥危虹欲断将渉还徘徊安得道如砥躧歩黄金台玉泉王士祯萧晨金山下濯缨玉泉水十亩清瑶流分明镜相似金膏时掩映碧玉相倾委水荇随风翻靡靡映清泚垂杨夹碕岸其下多芳芷流为裂帛湖宛若昆明里湖上多渔村网罟集沙尾宣宗昔游幸龙舸兹山趾当年功徳寺荒凉啸山鬼何况芙蓉殿遗迹皆销毁碧水自东流弥伤人代驶傥逐五湖舟去问鸱夷子登石景山浮图絶顶眺望王士祯浮图兹山顶崚嶒插孤标千盘厯诘曲直上凌风飇寒空稍明浄百里见纎毫茫茫塞上山浩汹连波涛浑河盪山来石壁如动摇咫尺居庸闗鸟道回青霄上谷接云中设险非一朝圣代亭障空丸泥罢函殽闗门开落日士马无矜骄回身望渔阳城阙何尞尞蓟邱植汶篁遗烈思燕昭望诸与骑劫智勇皆蓬蒿朔吹扬惊沙屯云盘怒鵰慷慨一伤懐览古心郁陶逝将御泠风挥手辞尘嚣苏门三贤诗王士祯张于度明运昔中圯奄竖奸大位衣冠虚南牙政柄归北寺谁实钩党魁岳岳左与魏一朝槛车征牢户事隂秘伤哉史弼言荼甘乃如荠容城有布衣发愤忘鲠避要锧理太尉举幡讼司𨽻贯械渤海生赤帻夏门吏桑海四十年徃事如梦寐骨归苏门山名在顾厨次理寒石鲁连蹈东海其志耻帝秦龚生夭天年讵知有美新陶公懐晋室聊存头上巾嗟哉均垍流乃愧青巖甄西华理寒石为儒甘贱贫奉母蓬藋中归洁恐辱身枭獍交蹄迹神州日沈沦灵氛久上天唿号竟无因感激变姓名下士良苦辛何人传节义诵言聊一陈饿夫黔敖唿饿人不受嗟来食使之当大事必让千乗国灵辄饿翳桑倒㦸一何力箪食不忘报竟脱宫甲逼苏门有饿夫风节夙所植生饿苏门下死葬苏门侧啸台髙峨峨百泉流湜湜清风一相映泉石起寒色遐哉首阳薇千古长太息盘山诗六首宋荦冐雨访名山既至雨忽霁巉巖尽刻露归云晓溶㵝五峰互低昻青翠落幽蓟初途得感化碑纪保大嵗法象最凄凉遗构荆榛翳旭日照山椒石磴盘天际嘉游方自兹小向精庐憩发兴穷林峦赖此孤笻拄威纡循磵濵曲折穿山坞礧礧乱石堆逺近无纎土时见巖穴中几㸃桃含雨路旁晾甲石上有清泉吐遗迹恐荒唐姑听樵夫语行经少林寺宗风缅初祖咫尺望中盘对启青莲宇微闻仙梵幽寂厯日亭午塔院近可寻池爱红龙古谁从峭壁闲貌得钱塘怒想象香台侧震荡风雷鼓淹留酌澄碧㳺鯈粲可数当春雄雉鸣似应丁丁斧髙瞩陵晴空遥探偕法侣舒啸振丛薄宁畏豺与虎兹山最佳处实维古中盘幽磴几登顿怪石惊巑岏或如屋宇叠或如象马攒或拱如野叟或矫如翔鸾花宫忽仰觌琅珰响云端精舍连邃洞诘曲施朱栏突兀五松树正䕃说法坛长风一披拂白昼涛声寒道人南国秀十载此盘桓至尊昔临幸宸翰留层峦昭回倬云汉丰碑宜雕剜皇矣圣人作欲和良独难萱芽芼作蔬松花采作饼一饱不愿余斜阳挂西岭左踏屋角梯万松如列屏嵯峨紫葢峰望去不见顶石窟千年树干作三尺挺抚之讵忍去长歌扣其瘿右寻谈经石陂陀更幽逈虬枝少拘束老此无人境有句不能道嗟如喉有骾嘤嘤谷鸟鸣徘徊步清影天外九华髙直拟骖螭骋空山正寂寥何处人语响遥见故人来临风披鹤氅洪厓许拍肩一笑穿云上聊啜僧厨粥旋䇿山隅杖看松讶作龙拜石唿为丈愿结烟霞隣拾此栗与橡嗟余王事迫返驾意怅惘絶顶舍利塔崒嵂不得往佛牙走樵牧圣灯惊魍魉胜蹟匪自今逺望但合掌其余栖隐地一一託遐想寄语青沟僧终期共幽赏朝望白云来暮移青松归石迳屡延伫余情实依依返景带山杏夕磬响巖扉弄泉聊盥潄寒色上人衣道逢八十翁谈笑共忘机此中事事佳岂独娱清晖退寻入村舍灯下蝙蝠飞赋诗兴不浅浊酒杯堪挥五更望残月流光破烟霏倚马语僮仆我心仍翠微追赠蔚州魏尚书环极先生李光地气禀山川茂颀然海鹤姿早窥中秘册帝命简拾遗鹓雏擢珠树云露忍朝饥忽忆东山卧一去十年期谁料丞相荐晚着豸冠巍遂懐古人心感慨登车时台馆同华署旅进每相追尝闻弹劾声清厉彻彤墀有似嗈嗈凤引吭梧桐枝又如执法星晖晖明太微岳立西华劲煦姁冬日熙前辈风流逺于公庶见之洊陟汉司空地轴发蟾机冲死排九阍批根摘辅毘贪懦畏之久殚力肆倾危卒荷日月照驿送锦衣归我辱忘年契前后寄篇诗奨许空逾分终身负鲍知曩岁贰中枢奉命察边陲暮宿紫荆隘朝遵易水湄鸡酒拜公墓一恸哭吾私获闻公窆日五云䕶灵輀生刍来徐孺大鸟揖闗西投老㸃朝着嘅息如公希国初人物论非公欲首谁秃颕中书老立传少葳㽔懐昔敲残韵落句日将欹王孝子诗李光地有明中叶霸州文安县孝子王原者父以贫苦避徭役逃家去遂久不复返去时孝子在抱稍长问母始知之恸哭求出门迹父所在母未许也既受室即坚辞母行徒步数万里厯十余年乞食为粮遇神则叩颡哀祷至扵感异梦逢异人卒得父扵僧寺中如所占兆遂奉父还家力耕以养父子皆眉夀迄乎孙曾荣贵至今不絶前辈多传其事者余览而悲之为代孝子诗十数章以缀本末又系之以歌寓一唱三叹之指焉夫南陔白华华黍有音无辞然序者以为皆孝子之诗也余意必周之盛时俗化醇茂有至行着闻而不以文见者无蓼莪屺岵之什以抒其哀而后之人为之谱其忧思被扵絃管厚王化之本彰人伦之劝葢余今者之作亦束晳补亡之义而长歌之篇则眉山苏公所以累欷扵夀昌也哀哀生不辰幼小失严父严父去何之为忧勐扵虎七岁识人事慈母告我知使我痛欲絶惨裂中肠悲无父吾何怙从父母谁养抑哀度日月不觉年华长弱息可陪姑孤子当求父亦有倚门悲伤心去不顾生当与父返死当傍魂飞宇宙虽茫茫幽明必有归侵寻遂多年趼足走万里日食仰朝烟夜宿荒山阯逢神即有祷遇人但告哀东入田横岛白浪兀崔嵬清晨感异梦觉来向人说老者顾怜余从头为分别莎根本附子和之苦后甘应有㑹合喜行行且向南辛苦至中州寄食梦觉寺僧出文安人为叙同井谊相问姓名间父子惊悲倒儿貌父不记小字犹分晓父言已絶念无面返乡村牵衣投地哭哀感动沙门谁言僧无父殷勤为我劝幡然发回心感彼大悲愿抵里叩荆扉慈母幸犹强惊子来无死且得父相将喜极哭复昏闾里亦横泗闻说古来人果然有此事但愿大椿茂岁岁蘐花开躬耕吾能养不望檄书来游西山出西便门憩摩诃庵作姜宸英秋风昨夜动吹徧长安城西山入我懐驾言出郊垧始经夕月坛缅邈凌太清月魄犹挂户云生忽满楹歇鞍野寺外落叶迸阶声精庐一道人焚香启幽扃壁间留遗迹彷彿初古情真似理莫辨羣言徒纷营岂知象教设元与神化并声闻既不立了然得无生望摘星院姜宸英寺西一拳石团团如摘星闻有巢栖子结庐穷岩陉葢茅不数把梵筵惟一经数里下取汲縆匏上清㝠飞腾怯猿猱来往若遗形今者竦身去十年开禅扃吹箫者谁子翩然下云屏天风递余响摵摵霜叶零我无济胜资俯首时一听声闻忽以寂黙坐想精灵蚤发卢沟桥百里至孤山口普济寺宿姜宸英日出乱烟雾崇冈互回伏鸡鸣指前村数家连山足朔气何茫茫草短狐兔逐东望渔阳塞西眺燕山麓五季昔交讧洊居非一族此地即战塲旧事满陵谷窄迳沿洄溪兢陵渡马腹孤山忽在眼近寺露深屋僧野少逢迎碑残试扪读中堂一灯静户外羣峯矗月漏白松顶清光了可掬即事多所欢谁能眠出缩山风打牕櫺夜䦨酒更续六聘山弔霍处士姜宸英今古六聘山东西二黉水陈迹空千年发论自今始幽冀旧沦没文物散无纪寥寥处士名髙与望诸拟何处哭孤坟大漠飞沙起观栁林水田刘巖东南称泽国寸土皆膏腴谁谓幽冀郊地旷成荒芜渔阳右北平水有滹易濡九十有九淀七十有二沽引之资灌溉奚啻郑白渠胡为废畎浍但长葑与蒲取给海陵仓舻舳倾荆吴近畿力窳惰下国人彫枯栁林亦何地中有畴与庐芃芃植秔稻亦蓄菱芡租其价亩一金百亩供十夫虞集倣浙田斯人今已无流泉日㶁㶁行野空踟蹰保定张光禄阖门死节刘巖明季政无章泄泄败纲纪柱折天角倾星坠妖氛起聚殍啸饿鸱纵寇突封豕祸发秦豫郊流毒被江氾上谷西南冲距京才尺咫锁钥或撼挠心腹惧崩圮桓桓诸张公举族捍乡里囓血挥戈鋋袒臂冐石矢掷火却九攻灌油守百雉力蹙鼓声衰陴坏阵云靡父子偕兄弟母妻与姑姊二十有三人烈烈併命死回首唿苍天悠悠此谁使庙谟误抚绥畏贼过豺兕将帅饵兼金貂珰耀连玺生民遂糜烂九鼎轻迁徙烽燧照甘泉大事已去矣忠愤气堂堂所据弹丸子外无蚍蜉援内无长城倚心知天步艰不死不容已毅魄犹唿号哀哀懐国耻督师尔何人其颡能无泚沧州铁狮子宋至昔我见鉅钟侧卧玉泉路上载妙法经字句无遗误尝谓古人愚成此抑何务今过渤海城览眺得竒遇铁狮立秋风瞋目如震怒下马经其傍畏缩不敢顾首昻丈八余举足向南步丰背负宝盆仰借寒空露色古像亦竒那复同泥塑脣缺自何年依然吼烟雾传闻周世宗警跸曾此驻冶人罹重愆赎罪命鼓铸雨剥前代铭谁其辨斯故皇帝神武姿干戚威逺布勐兽来西洋诏下廷臣赋自嗟虮蝨臣未获目一寓兹行値髙秋徘徊抵日暮童仆竞身便赤足登其胯直上据牙齿得无啮噬怖四望起愁云窜伏怜狐兔诗七言古唐送孔巢父逰江东杜甫巢父掉头不肯住东将入海随烟雾诗卷长留天地间钓竿欲拂珊瑚树深山大泽龙蛇逺春寒野隂风景暮蓬莱织女回云车指㸃虚无引归路自是君身有仙骨世人那得知其故惜君只欲苦死留富贵何如草头露蔡侯静者意有余清夜置酒临前除罢琴惆怅月照席几嵗寄我空中书南寻禹穴见李白道甫问讯今何如黄金台失名燕昭北筑黄金台四方豪杰乗风来秦家烧书杀儒客肘腋之间千里隔去年八月幽州道昭王墓前哭秋草今年五月咸阳闗秦家城外悲河山河上闗头车马路残日青烟五陵树卢龙塞行送韦掌记钱起雨雪纷纷黑山外行人共指卢龙塞万里飞沙咽鼓鼙三军杀气凝旌斾陈琳书记本翩翩料敌张兵夺酒泉圣主好文兼好武封侯莫比汉皇年春过赵墟刘言史下马邯郸陌头歇寂寥崩隧临车辙古栢重生枝亦干余潦见风幽燄灭白蒿微发紫槿新行人感此复悲春邹律咏苏拯邹律暖燕谷青史徒编録人心不变迁空吹闲草木世患有三惑尔律莫能抑边苦有长征尔律莫能息斯术未济时斯律亦何益争如至公一开口吹起贤良霸邦国夜入简子古城刘言史逺火荧荧聚寒鬼緑焰欲销还复起夜深风雪古城空行客衣巾汗如水宋雪浪斋盆石苏轼太行西来万马屯势与岱岳争雄尊飞狐上党天下嵴半掩落日先黄昏削成山东二百郡气压代北三家村千峯石卷矗牙帐崩岸凿断开土门朅来城下作飞石一礟惊落天骄魂承平百年烽燧冷此物僵卧枯榆根画师争摹雪浪势天工不见雷斧痕离堆四面绕江水坐无蜀士谁与论老翁儿戏作飞雨把酒坐看珠跳盆此身自幻孰非梦故园山水聊心存金鄚城周昻大陵河东古鄚州居人小屋如蜗牛屋边向外何所有惟见白沙叠叠堆山丘车行沙中如倒拽风惊沙流失前辙马蹄半跛牛领穿三步停鞭五步歇鸡声人语无四隣晩风萧萧愁杀人人有祷沙应神辽东老兵非使臣何必埋却双行轮元游郎山刘因昨日山东州马耳索御凌风嘶今日军市中不觉已落山之西山之面背一无异不待风烟变化神已迷危闗度雪岭乱石通荒蹊林间小草不识风日自太古我行终日仰羡木杪幽禽啼但见雨色来云物飒以凄忽然长啸得石顶痛快如御骏马蹄万里来长风五色开晴霓长剑倚天立皎洁莹䴙鹈平地拔起不倾侧物外想有神物提诗家旧品嵩少同画图省见巫山低谁令九华名独与八桂齐千态万状天不知敢以两目穷端倪骞腾谁避若飞隼侧瞰何屈如怒猊千年落穷边烟草寒萋萋若非郦亭书生此乡国物色谁省曾分题干坤至宝㑹有待岂有江山如此不着幽人栖颇闻山中人云间时闻犬与鸡只疑名山别有灵境在不许尘世穷攀跻不是先生南㳺有成约径欲共把白云犁九疑窥衡湘禹穴探㑹稽玉井烂赏金芙渠日观倒卷青玻瓈风烟回首莫潇洒南㳺准拟相招携渡白沟刘因东北天高连海屿太行蟠蟠如怒虎一声霜鴈界河秋感慨孤懐几千古只知南北限长江谁割鸿沟来此处三闗南下望风云万里长风见髙举莱公洒落近雄才显徳千年亦英主谋臣史臣强解事枉着渠头污吾鼓十年铁砚自庸奴五载儿皇安足数当时一失榆闗路便觉燕云非我土更从晩唐望沙陀自此横流穿一缕谁知江北杜鹃来正见海东青鸟去渔阳挝鼓鸣地中鹧鸪飞满梁园树黄云白草西楼暮木华山头几风雨只应漠漠黄龙府比似愁冈更愁苦天教遗垒说向人冻雨顽云结凄楚古称幽燕多义烈呜咽泉声泻余怒仰天大笑东风来云放残阳指归渡登荆轲山刘因两山巉巉补天色中有万斛江声哀人言此地荆轲馆尚余废垒山之隈太子西来函闗开谁信生鬼为祸胎笔头断取江山去已觉全燕如死灰马迁尚侠非史才渊明愤世伤幽懐春秋盗例久不举紫阳老笔生风雷遗台古树空崔嵬平芜落日寒烟堆纷纷此世亦良苦今古燕秦经几回忧来径欲浮蓬莱安得鲁连同一盃碣石东头唤羡门六鳌载我三山来喜峯口许有壬儿寒解衣重抚摩儿饮与食孰忍诃长成与国逺负戈一去不返当如何去时云戍东北鄙直出榆闗度辽水白头郎罢与影俱岂惮山川千万里天教此地适相逢父曰从天坠吾子笑疲乐极俱殒身谁谓情钟遽如此官家开边方未巳同生又别宁同死山云漠漠风飕飕山头双塜知几秋当时不忍一朝别今日翻为千古愁犹胜贞女化为石终古孤身双不得清江寒影日悠悠行人一去无消息乐陵台望月有懐萨都拉悄风吹动梧桐叶泻下冷冷露华白乐陵台上悄无人独倚梧桐看秋月月髙当午梧桐直不觉衣沾露华湿此时却忆金陵人酒醒江楼听吹度居庸即事有感萨都拉居庸闗山色苍闗南暑多闗北凉天门晓开虎豹卧石鼓昼击云雷张闗门铁铸半空倚古来几度壮士死草根白骨弃不収冷雨隂风泣山鬼道旁老人八十余短衣白发扶犁锄路人立马问前事犹能厯厯言丘墟夜来锄豆得戈铁雨蚀风吹失颜色铁腥惟带土花斑犹是将军战时血前年又复铁作门貔貅万灶如云屯生存有功挂金印死者谁复招孤魂居庸闗何峥嵘上天何不唿六丁驱之海外休甲兵男耕女织天下平千古万古无战争过李陵台马祖常李陵台西车簇簇行人夜向滦河宿滦河美酒斗十千下马饮者不计钱青旗遥遥出华表满堂客醉俱年少侑杯小女歌竹枝衣上翠金光陆离细肋沙羊成体荐共讶髙门食三县白发从戎珥笔行毳袍冲雨桓州城易水杨维祯风萧萧易水波髙冠送客白峩峩马嘶燕都夜生角壮士悲歌力拔削百金买七尺八铦函中目光射七尖先生老悖不足与灰面小儿年十三事大谬无足取先机一发中铜柱后客不来知奈何狗屠之交谁比数太传言议谋中竒竒谋拙速宁工迟可怜矐目旧时客击筑又死髙渐离滈池君璧在水龙腥忽逐鱼风起沧海君犹祖遗筴孰与千金买方士乌乎荆卿荆卿虽侠才挟节之死心无猜君不见文籍先生卖君者桐宫一泄曹作马滋溪书堂谢端赵之川滹浸涞易恒滱泜洨各异出惟滋有溪亦是匹或伏或见乃不容不能百里滹是从混混千里俱朝宗予曩涉河观湖江踔云荡日怒击撞归视子滋岭之泷是滋名扬子所始有田有庐水之涘有堂三楹庳非侈六经子史堂右左髙曾遗子以自课子迺善继志不惰蒐今摭古抉怪竒泓涵演迤吐为辞副墨往往传京师赢金青紫世所取滋溪有源子有后斯堂斯书可世守卢沟桥陈孚长桥湾湾饮海鲸河水不溅氷峥峥逺鸡数声灯火杳残蟾犹映长庚横道上征车铎声急霜花如钱马鬛湿忽惊沙际金影摇白鸥飞下黄芦立桑干岭陈孚昔闻桑干名今日登桑干桑干是否不必问但觉两耳天风寒大峯小峯屹相向空际谽谺一千丈燕云回首夕阳间长川厯厯平于掌人家如蛎粘石壁白土堆檐髙半尺门外毡车风雨来平地轰轰惊霹雳汉唐百战塲緑草今满碛野夫耕田间犹有旧铁㦸道傍谁欤三叹息布袍古㡌江南客过雄州陈孚晨出鄚州城回首古易京百楼不复见草白寒雉鸣鸣角角黍纂纂昔谁城此公孙瓒城南城北陂水满寒蒲如剑出水短大火禁巢天不忧野凫醉眠沙上煖燕南陲赵北际昔年巍城铁可砺城上风火明如彗只今残叶黄云曀老榆半枯悬薜荔市翁叱马声嘒嘒叩以瓦桥澘出涕英雄虎鬭空万世北风吹沙秋鹤唳居庸闗陈孚断崖万仞如削铁飞鸟不度苍石裂满山枯木无碧柯六月天隂飞急雪寒沙茫茫出闗道骆驼夜吼黄云老征雁一声起长空风吹草低山月小又陈孚车稜稜石角角车声彭彭鬭石角马蹄蹴石石欲落不知何年鬼斧凿仅与青天通一握上有藤束万仞之厓下有泉歕千丈之壑太行羊肠属剑阁身热头痛悬度索一夫当闗万夫郄未必有此竒巉㠋吾皇神圣混地络烽火不红停夜柝但看地险今犹昨我扶痩笻立倦脚欲扣往事云漠漠平沙风起鸣冻雀明渔阳客邸李延兴城外云山浓似绮屋里琴书静如水石罏添火试松香袅袅篆云飞不起天涯倦客此停骖茶灶烟销犹隐几奚奴唿觉日平西一片秋声响牕纸次长安岭金幼孜凉气萧萧吹大旗营门日落云回驰客子悲歌中夜发将军玉管无时吹月华满地乱蛩语河汉横空归雁迟试向髙丘望京阙北斗渐回南斗移晓过卢沟桥李贤金鸡唱彻扶桑晓残月娟娟桂林杪长河斜抱凤池西流彩遥连碧波杳横桥逺亘如游龙明珠影落长河中桂魄千层琥珀莹蟾光万顷玻璃同霜叶飘飘缀马鬛沙河闪烁黄金屑芦荻声脆气力寒烟霏才上银河灭往年几暇会一临碧波渺渺芦花深千官振辔发归骑月华犹在西山岑招贤里桑悦公卿荐士久不作此地旧有招贤名谁知燕台一坏土可直全齐七十城魏阙遥遥楚天碧满眼白云流水急小山丛桂不闻歌秋空月冷黄金泣逰大陆泽石珤大陆泽水秋泠泠苇花初白荷葢青红裙荡桨緑波靓八月江寒犹采菱菱角槎牙芡实满明珠紫贝多零散白日清歌应石淙黄昏鸣佩随归伴西风昨夜凋苎衣秾华回首叶飞飞塞鸿嘹唳江南归阳和渐减霜生威百年富贵转眼非昔人逰处尚依稀水头屏营见渔火深夜洞房清泪微九门晨望石珤平原禾黍风凄凄汉家荒城大道西田间古瓦碧如钿海日欲上山禽啼村童掘䑕拾断㦸渔父髙歌悲故隄犹传天寳盛烽燧轧荦山人贪艳妻汾阳血战羯奴死杲卿义名恒岳齐时移事去陵谷换车毂年年下长坂草色犹连碣石青涛声岂惮沧海逺武灵台下春云生董相原前秋露明谁家牛背横短笛髙唿一声千古情东冈杨继盛临漳才子长安客厌见漳水东流不复回最爱城东崒嵂山冈起寂寂空谷絶尘埃翠蔼林峦非一状悬崖削壁列屏障奔腾万马下天空俯懐万宝息云帐郁苍竹树半晴隂古洞薜萝相背向危峯晓挂扶桑云磵壑松风日夕闻㝠㝠云封羣屿暗细细泉流百道分晴月映藓壁岩花醉夕曛上有千嵗不消之氷雪下有烟霞万顷之氤氲君生钟此冈之秀下应岳神上应元宿陟顶雄观宇宙间目隘八极如区囿君不见西周冈上凤凰鸣至今千载流芳声又不见南阳冈上卧龙起兴复汉祚垂青史羡君青琐旧知名十年已偿林泉盟如今敌骑正纵横汉家能有几干城劝君早展筹边略休殢区区山水情送友还任邱卢柟燕郊十月飞严霜临岐送子各尽觞腰间笑解延陵劒雪花坠地蛟龙翔都门佳期那可顾相思开遍三花树归来倘遇浮丘公为余接引嵩髙去送人之塞上卢柟北风瑟瑟边马鸣君今弃我何逺行隂山雪花大如掌黄云出没单于营万里龙沙那可见将军大小七十战捷书奏入建章宫寄我云中一枝箭㳺北城临水诸寺至徳胜桥水轩袁宏道西山去城三十里紫巘青逻见湖底一泓寒水半庭莎赚得白云到城里茭叶浓浓遮雉朶野客登堂如登舸稻花水渍御池香槐风阵阵宫云凉一番热雨蹙波沸穿檐扑屋生荷气乍时泼墨乍清澄云容闪烁螭蛟戏帘波斜带水条烟北牕雨后蔓菁圆兑将数斗薏仁酒赁取山光不用钱山上松李国我爱山上松临巖亭亭立惯厯风霜保嵗寒向阳桃李空颜色世人争道颜色好朝为光荣暮丑老膏华枝叶窃君余便自驻颜成大道纵尔窃君君不惜入道断縁无勐力琥珀茯苓世间有谁肯回心向青壁停车问君转自怜宁贪腐䑕逐飞鸢涛声起处万壑喧何处空山听杜鹃本朝行次真定隆兴寺果亲王中原左界标大郡被山带河井闬盛峩峩北岳天作镇蜿蜒率然首尾应滹沱折旋晋冀来飞腾沃荡势奔迅巨浸河北此称首弥漫浩淼平如镜星昴殷冬水势落乱流潎冽轮蹄竞参差金碧倒影寒隆兴寳相人天敬铣鋈金容七丈强大千沙界雄无并仁皇御制勒贞珉屃赑穹趺神力劲赤文緑字日月辉鼎书云篆龙鸾映永填髙山与大川千秋咸仰生民圣登澄海楼观海尤侗茫乎望洋向若叹大哉归虚渺无岸近视争看白马奔逺观不辨青霓断似雷非雷声殷殷鱼鼈颠倒腾千军骇浪乍浮出地日惊潮翻射垂天云方丈蓬瀛疑尺咫汉武秦皇心欲死鲛室蜃楼有若无瑶台琼非耶是飘飘我亦凌云㳺海风吹摇城上楼援琴为奏水僊操鼓櫂不见鱼翁舟东望独存姜女墓精卫填成血泪注纵使银涛万丈髙不到坟头草青处西行更上海神祠罗袜凌波来几时雾髻烟鬟光窈窕夜深鼍鼓舞冯夷土人指㸃先朝事十年以前风景异闗上皆屯细栁营墻边乱蹴桃花骑水犀之师蔽艅艎木牛之粮衔舳舻铁甲将军吹觱栗臙脂小妇醉酡酥只今眼中一事无寒沙萧萧鴈飞疾仰头屹峙长城孤惟有沧海依依在沧海尚变桑田枯而我感叹何为乎遵化泉上作宋权遵化有泉甘且清由来名胜擅畿甸云涌珠喷逼城隈澄泓地镜光浮面一眼彻底鱼若悬彩霞掩映色如茜入春波浪流潺湲严冬荇藻纷青蒨俗人相传唿乌龙我欲嘉名钖素练大亭如翼小如拳疎旷宜人无墙院老夫多事添一舟闲坐乗风客称便民淳政简吏人稀山殽野蓛中丞宴华音何必须从伶四时好鸟声自啭风尘落拓鬂萧萧花坠羽觞香片片古来尘土多公卿胸无邱壑真贫贱识得日长如小年当游三万六千遍五岳芒鞋无定踪异日莫惭杯水饯广济寺看海棠即赠天孚上人张英万斛车尘吹㬉风扰扰阛阓喧嚣中焉知咫尺有佳地香林一鹤尘坱空谷雨才过名卉发红云两簇楼西东我来正值烂熳时锦幢绣幄花重重自昔西川号繁艳海棠香国将无同别有神僊好丰骨苦教桃李若为容最是斜阳烘屋角粉腮乱㸃猩猩红惠休知予惜花意裵回宛转芳树丛为言居士今老矣一年一度难遭逢须乗旭景再来看烟开露湿春溶溶我闻斯语笑未答发人深省如晨钟便是上乗微妙义不须更与叩南宗天禧宫古松歌同说巖先生赋张英平生几处见古松都城西畔天禧宫轮囷异姿饱霜雪纷拏逸势森蛇龙响若琮琤戞苍玉色疑翡翠埋青铜低枝偃侧走平地髙干窈窕摩紫穹荒祠深锁三十树一树一画羞雷同琱牕细碎古瓦坠画壁剥落莓苔封此松类有神物守肌理丰腻弥青葱浓隂地湿草丹碧幽林日薄光玲珑顿隔喧嚣若巖谷涛声白昼吹香风泽州先生偶税驾予亦走马来过从石牀倚徙久延望不觉曦驭腾髙舂君言榼山有此树霜皮合抱烟霭中予亦曾游秣陵路六朝旧树留江东不意马迹车轮边俛仰别有幽竒踪便当坐卧满十日一洗耳目尘滓空眼前竒物复谁数北寺万石华巖钟蓟州崆峒山宋荦蓟门以北遵溪桥青松夹道风萧萧乱石荦确草痕碧霜蹄腾蹋我马骄崆峒咫尺足游眺壁立千仞眞岧嶤于役得从方外乐扶笻载酒非无聊是日乍霁阳气盛盘礴顿拟抛狐貂扪萝攀葛穿磵壑健如牛犊陵山椒黄帝问道或此地遗踪莫辨千年遥府君旧骑白马至其神何处不可招孝陵东望连碣海峰峦合沓干云霄郁葱佳气龙虎抱晴霞一道俨绛绡行逐佽飞随我后匍匐逺向幽宫朝杯倾絶顶霑仆御斜阳回首横山腰会当解绶穷五岳青鞵布韤分渔樵如猿离槛鱼脱饵长歌起舞忧懐消石门望石将军宋荦石门之山幽蓟雄两崖对峙凌苍穹石人屹立抚长劒勐气凛烈横秋容传闻汉代伐叛守六师此地成竒功其人已殁迹已泯此石恒矗烟岚中昔我经过叹灵异桓桓之势来空蒙重游忽复三纪后形貌还与当年同苔蚀兠鍪雨淋甲山隅萧飒鸣悲风故明景帝陵懐古王士祯金山南临裂帛湖荒陵十里鸺鹠唿夺门事往二百载行人过此犹欷歔红墻剥尽古瓦落莓苔熘雨生铜铺老松离立色枯藁但穴虫蚁余根株菆涂龙輴礼本杀矧乃刼火经樵苏咫尺天夀云气接坏土独葬西山隅洪宣老臣稍凋丧国成一旦归刑余勃鞮之问史所贬讵有宦寺干征诛黄沙惨澹鼓声死万乗一掷成累俘国有君矣社稷重孙申谋郑无差殊白登城南翠华返钱塘司马功难诬纷纷南渡议和战乃知计左非良图仝寅之占信竒中朝衣东市嗟何辜劒南归来西内闭唐家父子输廏奴处人骨肉事非易子臧季札今则无功罪千秋有特笔九鼎一发须人扶谥同泉鸠理太酷纪年犹幸无革除裁令流水良亦足宁论玉匣还珠襦欲落不落夕阳下弔古且复留斯须残碑灭没牛砺角石玃横卧苍髪须君臣一代尽宿草雍门太息当何如昌运宫道院看松歌杨大鹤春光二月满帝京廉纎朝雨尘埃轻玉堂读书得余暇芳郊揽辔沿溪行栁条杏蘂逞姿态过眼未觉怡深情传闻琳宫松最古入门离立苍髯迎虬枝修干互盘矗霜皮黛叶纷纵横干如噼华耸云表枝如翔凤垂緌缨叶如仙人散緑发皮如积雪铺青苹一株两株已竒絶何况二十四树罗瑶桢空阶无尘醮坛静浓隂满地心神莹枝头谡谡幽籁发耳畔彷彿闻韶韺天风翛然起空际溟渤汹涌洪涛惊听来喧寂两无着时有啄木声丁丁更从杰阁一周眺参天插汉凌蓬瀛凭虚直上势未巳四野苍翠凝光晶石梁三株劳想像岱宗千尺烦屏营慈仁双松昔曾见拏云攫雾相拄撑俗僧市侩日鑱削坤物变化留遗名托根兹壤沐雨露帝力培养标竒英无言岂肯逐桃李有质固是殊杉柽毕宏韦偃画不得公输匠石徒旴衡摩娑尽日复徙倚会见枝柯百丈扶天枨冯唐故里洪琮荒郊野雾多蓁杞传闻旧有冯唐里秋风骚瑟动行人落日潇然迷故址西山薇蕨东陵𤓰昨日繁华眼底花白首为郎何足叹歇鞍试饮赵州茶登上方山饭兠率院姜宸英大房之山中条麓上方开凿尤自古香界中蔵百二十神仙窟宅谁能数幽迳初从韩姞砦连峯直接大安坞两壁交攒天四围一线中豁日卓午乱石峥嵘不可过深坑一坠那得取千寻瀑干白自垂万嵗枝枯緑尚吐仰看蜂台稍寛敞侧寻鸟道转偻伛扪铁居然縁壁蜗攀崕不用杞山虎九盘级尽空喘汗百丈峯髙难接武中巗结搆何岧嶤诸山拱揖势若俯画剥风翻五印字法堂雷响六时鼓漫山枫叶自嫣然闭户檀栾谁作主拄枝独到兴更悠牵萝双映勇可贾已知小汲鬬泉清未觉长斋厌茶苦天寒冻合畏久留落日丁丁闻樵斧道人问我来何期须待春生徧蘅荰遵化练泉步先大父文康公韵宋至我家祖父宦游竒先后接踵来畿甸潞沙之东古无终五峯岝峉当北面有泉活活傍城隈红霞射水水如茜文康旧迹余双亭翳以苍松何葱蒨小子从观及暮春波光一望惊江练芦荻风生客袂凉木鱼粥鼓闻禅院僧言是地盘乌龙蒲池涓涓未足善当年诗版已无存残碑犹勒中丞宴微云澹沲起遥汀沙鸟迎人时一啭女墙髙处纷野花回飇吹落还片片人生只此是幽栖鹿鹿徒使青山贱吾欲掉头谢尘寰布袜棕鞵从兹遍好懐应亦览清流五岳游踪岂待饯李成姐郝嗣甲合婚纪事钱陈羣祁州李氏女最良行年十六铁裲裆许字扵郝年正当当秋遗委连冈厥父母往服田功邻家有妇氏不详邀女火伴来隔墙韈材花様罗满筐曰为我制徳难量行致馎饦充女肠须㬰有人入女房感女之帨女怒张大呌里中泣喤喤里中来救得不伤罪人欲逃无遁蔵用绳二丈缚路旁当官数月案未明郝家小子何忽荒上白太守走皇皇守曰汝妇女之良遍召里人得其情邻妇服状置诸桁恶少笞决狱迺成祁州李氏女最良下担观者聚里端太守曰今月日臧两姓婚媾得久长遗以广汉黄竹箱乐府小部杂后堂牛车拥䕶还其乡两姓感激涕泗雱政平自见和气翔他年添丁户穰穰倪父所生慎莫忘子衿无礼恶既彰羣愧司教疎表坊书用识哉讨彼狂畿辅通志卷一百十八畿辅通志钦定四库全书畿辅通志卷一百十九诗五言律唐送临津房少府杨烱岐路三秋别江津万里长烟霞驻征葢絃管促飞觞阶树含斜日池风泛早凉赠言未终竟流涕急霑裳送郑少府入辽共赋侠客远从戎骆賔王邉烽警榆塞侠客度桑干栁叶开银镝桃花照玉鞍满月临弓影连星入剑端不学燕丹客空歌易水寒送崔融东征陈子昻金天方肃杀白露始专征王师非乐战之子慎佳兵海气侵南部邉风扫北平莫卖卢龙塞归邀麟阁名秋夜宴临津郑明府宅杜审言行止皆无地招寻独有君酒中堪累月身外即浮云霜白宵钟彻风清晓漏闻坐携余兴徃犹似未离羣异乡寥落处杯酒喜逄君共对秋宵月谁吟日暮云竹深云影度川静鴈声闻且尽樽前乐明朝又索羣送崔融东征杜审言君王行出将书记远从征祖帐连河阙军麾动洛城旌旗朝朔气笳吹夜邉声坐觉烟尘扫秋风古北平乐城白鹤寺沈佺期碧海开龙藏青云起鴈堂潮声迎法鼓雨气湿天香树接前山暗溪承瀑布凉无言颂居远清浄空天王别冯判官高适碣石辽西地渔阳蓟北天闗山唯一道雨雪尽三邉才子方为客将军正渇贤遥知幕府下书记日翩翩奉使入居庸高适匹马行将夕征途去转难不知邉地别秪讶客衣单溪冷泉声苦山空木叶干莫言闗塞极雨雪尚漫漫自蓟北归高适驱马蓟门北北风邉马哀苍茫远山口豁逹胡天开五将已深入前车止半回谁怜不得意长铗独归来送乐城张子容孟浩然夕曛山照灭送客出柴门惆怅野中别殷勤醉后言茂林予偃息乔木尔飞翻无使谷风诮湏令友道存赠临洺县令皓弟李白陶令去彭泽茫然太古心大音自成曲但奏无絃琴钓水路非远连鳌意何深终期龙伯国与尔相招寻暮过山邨贾岛数里闻寒水山家少四邻怪禽啼旷野落日恐行人初月未终夕邉烽不过秦萧条桑拓外烟火渐相亲暮过本巗寺贾岛巗岫耸寒色精庐向此分流星透踈木走月逆行云絶顶人来少高松鹤不羣一僧年八十世事未曽闻蓟北旅思张籍日日望乡国空歌白苎词长因送人处忆得别家时失意还独语多愁秪自知客亭门外栁折尽向南枝蓟北春愁张籍渺𣺌水云外别来音信稀因逄过江使却寄在家衣问路更愁远逄人空説归今朝蓟城北又见塞鸿飞经废宝庆寺司空曙黄叶前朝寺无僧寒殿开池晴龟出曝松瞑鹤飞回古砌碑横草阴廊画杂苔禅宫亦销歇尘世转堪哀安州道中经浐水有懐刘长卿征途逄浐水忽似到秦川借问朝天处犹㸔落日邉映沙晴漾漾出磵夜溅溅欲寄西归恨微波不可传过贾岛故居姚合杳杳黄泉下嗟君向此行有名传后世无子过今生新墓松三尺空阶月二更从今旧诗卷人覔写应争清河与赵氏昆季燕集李商隠胜概殊江右佳名逼渭川虹收青嶂雨鸟没夕阳天客髩行如此沧江坐𣺌然此中真得地漂荡钓鱼船过贾岛墓李洞一第人皆得先生岂不销位卑终蜀士诗絶占唐朝旅𦵏新坟小魂归故国遥我来因奠酒立石用为标哭贾岛李苹秦楼吹昔夜南望只悲君一宦终遐徼千山隔旅坟恨声流蜀魄清梦入湘云无限风骚句时来日不闻晩泊无棣沟刘长卿无棣何年邑长城作楚闗河通星宿海云近马容山僧寺白云外人家緑渚间晩来潮正满处处落㠶还送吕郎中赴沧州僧无可出守沧州去西风送斾旌路遥经㡬郡地尽到孤城拜庙千山緑登楼遍海清何人共东望日向积涛生栢巖寺栢巖禅师野寺絶依念空山会遍行老来披衲重病起读经生乞食嫌村逺寻溪爱路平多年栢巖住不记栢巖名宋送李阁使知冀州梅尧臣騕褭黄金络春风北渡河将军守汉法壮士发燕歌緑水塘蒲短晴天塞鴈多家声复年少矍铄笑亷颇送聂之美任鸡泽令司马光赵魏髙气侠到今风俗然推埋吏难禁撃断世称贤明府宜更瑟罢民庶息肩无如茧丝者急歛纵敲鞭将次洺州憩漳上王安石漠漠春风里茸茸緑未齐平田鸦散啄深树马迎嘶地入河流曲天随日去低高城已在眼聊复解轻赍桃花山赵师秀旧有桃花树桃花寺故云石幽秋鹭上滩逺夜僧闻汲水连黄叶登高㪚白云烧丹勾漏令无处不逄君哭文山谢翺总戎临北粤花鸟瘴江村落日失沧海寒风上蓟门雨青余化血林黑见归魂欲哭山阳笛隣人亦不存金过居庸闗郦掖奔峭从天拆悬流赴壑清路回穿石细崖裂与藤争花已从南发人今又北行节旄都落尽奔走愧生平峭㠶亭张斛高秋客未还何处望乡闗乔宇踈烟外孤亭落照间雨晴山觉近湖满水如间肠断㟘阳路归云不可攀信都送李嘉甫吕中孚溪水碧扵草溪邉送客行写诗传别意把酒听歌声去路菁天逺归心白羽轻尊前折杨栁一一是离情过良乡县学赵沨儒宫宜地僻竟日有余清殿古碑仍在庭空草自生风高时脱木云重欲摧城客兴已潇洒秋堂更雨声元晩上易台刘因遗台连废垒落日展遥岑海岭天东北燕辽世古今每当多感慨直欲罢登临莫更留尘迹千年不易禁登武阳刘因朝逰樊子馆晩上武阳城潮接沧溟近山从碣石生断虹云淡白返照雨踈明且莫悲吟发樵歌已怆情满城道中刘因学馆三年梦西山此日行人生两屐足世累一簔轻别涧水流合断林烟补平谁能分半壑相与结巗耕渡滹沱河刘因遥临滹水岸回首土门闗秋色巉巗上川形拱抱间分疆人自隘设险地谁悭欲问前朝渡江鸥故意闲海子桥马祖常朝马秋尘急天横晓镜舒野圆云度鸟波静藻依鱼石钱通星汉银河落水渠无人洗寒露为我媚芙蕖上都道中栁贯出塞行瞻日趋朝喜近天离宫开苑囿驰道絶风烟瑶水巡非逺峒山厯更绵甘泉多法从献赋忆当年帏殿层云障辕门积雪峰竒鹰皆戴角御马尽飞龙瀚海将临幸云亭望陟封青丘大羽猎有事待深冬公子青丝辔王孙緑幰车宴酣风小定舞破日西斜手掷宫中菓神行海上槎筑郿无自厚俭徳不宜奢题清风楼萨都拉晋代繁华地如今有此楼暮云连海岱明月满沧州归鸟经林过飞星拂瓦流城南秋欲尽寂寞採莲舟光武庙陈孚赤伏符天子元圭衮藻明千秋鄗邑庙一笑下江兵野濶腾龙气河流渡鸟声列侯冠剑合英彩俨如生明过滹沱河金幼孜前驱闻警跸传道近滹沱冻合含初日风㣲动碧波人从仙仗出路自画桥过北望幽燕外青山叠叠多谒陵遇雨李东阳胜国遗踪逺荒城旧筑存堞云随鸟尽壕雨带沙浑塞马空南牧宵车竟北奔中原今一统佳气绕干坤驾幸南海子何景明铙音发桂畤春狩践兰区水尽缇城合山回帐殿孤公卿随八骏虎旅备三驱如闻后车载倘遇渭川夫髙桥题河西道壁马中钖寒垣风景异况属杪秋时野濶行人少沙深马去迟狂颷鸣独树寒烧入荒陂试问晨征者忧来髩㡬丝瓠子李梦阳沉壁饮瓠子横汾懐帝歌波涛满眼送城郭没年多虎战仍三晋龙逰失九河宋人饶事蹟今望亦滂沱刘谏议祠郑善夫今古悲歌地刘生有墓祠秪余经世志况值讳言时去国英雄尽还山事业迟黄金旧台北搔首动遐思成安道中周在斜日急征骢烟村杳霭中草枯狐穴出树秃鸟巢空阴壑明残雪惊尘暗黑风神京回首是何必哭途穷逰通惠河徐阶颇忆三江远源流意若何水深秋气切竹密雨声多熟菓当尊落飞尘旋堞过栁阴催繋缆细听桔橰歌瓮山耶律祠刘效祖迢递荒山下披榛拜古祠衣冠犹异代嵗月已清时溪逺泉声细林深日影迟黄沙空朔漠谁与问残碑谒陵穆文熙迢递长陵路川原入夕晖桃花临水岸松子落人衣树古虬龙遍林深鸟雀稀御碑留翰藻读罢自依依横翠楼黎民表高楼当絶塞春望转氤氲百战全燕地千重大漠云控弦无塞马饮羽忆将军老去亲戎马悲笳向夕闻来青轩徐渭画栋将云绕修檐傍汉开亭非邀翠入山自送青来逺色虚难写遐观纵未回共言春景丽不见使人猜送人之易州李三才同心日以少无那复君行匹马一相送秋风万里生燕山还黛色易水自邉声落日河梁晩悠悠见去旌山人宋鹅池蹈海邢侗侨寓江陵日徐陵作郡年重来沧海上依旧孝㢘船醉齿松枝雪狂吟桂树萹浮生无住着骀荡白云天钓鱼台冯琦是处堪垂钓谁家长闭闗榭多偏近水云薄更宜山鸟语扶疎里人踪杳霭间日斜仍䇿马太息野鸥闲定州晓行魏允中向晓戒征夫驾言归故都敝貂䝉雾湿逺鴈入云孤踪迹他乡满音书弱弟无步兵别有涙不独为穷涂过米仲诏勺园叶向高幽筑藕花间荆扉日日闲竹多宜作径松老恰成闗堤绕青岚䕶廊回碧水环高楼明月夜莞尔对西山高梁桥顾起元路转栁桥曲河连杏渚长半天分树色匝地起花香望入朱楼隐行宜翠幰张何期帝城畔咫尺到沧浪红树人家满春风载酒时扬鞭梢露叶欹㡌拂天丝吹沬鱼儿小抟花燕子痴青郊多景色偏喜日迟迟步緑杨郊东风雪乍消眼因僧寺豁心逐酒帘飘十里藏莺树一湾走马桥谁能在朝市偃仰过花朝逰白石庄刘荣嗣野圃宜秋色苍苍况夕曛松青新沐雨槐古直搔云竹牖池光合石楼山翠分风前歌管细吹向月中闻晩归圣全寺宋登春月浄花林僻琴清竹院闲幽兰芳短砌独鹤下空山鸟道排云入松门映雪闗儿童夜归去採得紫芝还集浄业寺水次再过十方庵㸔荷花因宿其中钟惺如此匆匆际禅栖肯再来曾无三日隔又见数花开童负桃笙至僧笼菜甲回出门拚一宿无复后人催每忆经行处重㳺胜昔㳺徃来能渐熟耳目自多幽水气穷昏旦林声閲夏秋晩花不无意客散独相留客卢龙代诸将寄京洛相知阮自华朔气厉髙秋将军洗髑髅劳云出家暗疲马傍人愁风色侵重铠霜威折大矛贵人能作赋何不自封侯尽节遗诗范景文孤臣空洒泪天步遂如斯妖蚀三光暗心盟九庙知翠华迷草露淮水涨烟澌故国千年恨忠魂遶玉墀宣府畧书所见曹心简地据中原尽天垂大漠荒云多终日白草不待秋黄任水稀鱼蠏冲途但马羊自怜年四十今始厯兹方驱车才入郭突兀俗风新比屋粧筒瓦中元饷面人事因前代旧业自近时贫莫漫愁彫瘵生全在大臣本朝盘山宋权山水何竒絶髙秋快此行千层路转万壑暗泉争天外悬松影云根度马声更怜红树色远近向人明泠嘴头邉城眺望李霨古堞连峰峻凭高骋望时水从絶塞入天接四山垂徃事残碑识邉愁老卒知烽烟犹未熄设险忆坤维获鹿道中过淮阴侯祠魏裔介舍人书不载告变岂无欺赤族酬隆凖扁舟愧子皮竒兵吞赵魏古屋泣熊罴吕雉诚多诈空令漂母悲过新乐观伏羲台浴儿池魏裔介万古真元气独钟至圣身龙图开道奥鸟迹佑斯人野色空池緑荒台晩树春遗经有卦象俯仰尽经纶井陉申涵光呜咽城邉水犹疑战士魂韩祠何日始孤碣至今存车马迷山雾牛羊入县门一灯茅店里懐古向谁论寄懐孙钟元先生蘓门申涵光结屋依泉树须眉见古人衰年仍向学薄俗自相亲万死无钩党孤忠有逸民近村成井邑半是旧比邻东五峰宋琬已谓西峰好东峰更不羣悬崖疑削刃古木善藏云海色朝来变泉声雨后分何年此高卧自剪薜萝裙杨志祖见诒忠愍手蹟感赋杜越搨得平原帖行间晕日星丹枫留草疏翠竹失兰亭笔想拳应握书知恨不清文孙存气骨脱赠意惺惺董子祠朱彝尊汉日江都相荒祠旧水濵玉杯存爼豆青简重天人夕鸟窥园下秋花裛露新凄凉不遇赋千载一沾巾石景山程可则石景郁嵯峨千巗窈窕过日中余雾气树里见浑河藓绿残碑在灯青古佛多上方笙磬晩随意下云萝次栾城周体观乆客忘留滞长歌发兴賖春风飞海燕虚馆放山花马渡垂杨缓巾随落日斜孤城复何处向暮一吹笳扈从至马兰口登长城张英戍楼临絶徼何意得跻攀纵目城南堡惊心塞北山云阴迷古堞峰势逼萧闗战垒清时废㣲茫草树间帝治称无外嬴秦始筑墉高低绵衆壑掩映带羣峰万古风霜色终朝虎豹踪兴亡不在险谩诩一丸封游西山诗八首张英裂帛平湖浅初晴见水痕衔山飞练影穿石潄云根曲磴盘孤屿危楼出短垣仙灵留窟宅丹灶此常存新月出松间寻僧叩竹闗偶然同古佛一夕卧空山风定泉声细天晴鸟语闲津梁知已倦予亦谢跻攀路尽孤亭出千峰夕照中短墻篱落静流水杏花红地已同愚谷名偏署退翁世人那易识还倩小谿通庄严余古寺泉响杂松声鸟道穿林细龙湫遶户清丹青云外湿金碧上方晴岂是龎居士虚传谷口名诸峰遥领处幽胜属来青山翠何空濶天风自窈㝠宸章今尚在御辇此曾经絶似频游地江南木末亭钟磬隔云端林阴石径寒千株环古栢数折跨层峦日影林薄花田入望寛安能携一卷长此独盘桓石门山寺寂松老发天香深院虬龙影高枝䑕雀乡涛奔常作雨干曲饱经霜尽日闻清籁天风扫佛堂径转疑无寺峰廻忽见亭野田云尽白邨落树㣲青花坞春犹寂松闗昼亦扄翠华留石碣苍藓立空庭晓日华林道凫鹥宿浅沙新荷香在叶芳草露为华碧瓦迷朝雾红亭接曙霞㡬年骑马客鞭影起林鸦渡滹沱河陈廷敬晨兴越大河霜气压清波秋日石梁外人家渔浦多逺鸥浮水去高叶趂风过来徃恒山道征车奈晩何桃花寺弔李光四处士宋荦幽絶招提境嘉名自昔云阳崖踈树映大壑乱淙闻日暖催红杏堂空养白云鹿裘邈何许猿鹤尚思君蔺相如墓王士祯智勇存危赵相如第一人特书王撃缶间道璧亡秦故国山河改孤坟草木春鲁连终蹈海千古共悲辛次井陉县王士祯千嶂通闗路双溪遶县门乱流争浦溆水碓聒朝昏夕照鱼虾市寒烟桑柘村当年穆天子雨雪猎高原古北口张鹏翮万里长城北千山积翠阿遶闗流水注环径白云多燕雀檐前舞渔樵醉后歌清时风月好率属夜经过石匣刘巗千巗磐石匣一线宛虵行出塞无多路防秋有旧城马依残垒卧人入乱山耕犹听斜阳外呜呜画角鸣密云刘巗落日黑城川秋风白檀路鵰盘塞口云狐呌沙头树弥节汉将军发问秦谪戍苍茫战垒残飒飒飞霜露古北口刘巗古戍勒兵屯千峰拥一门犬牙交塞口鸟道揷城根寒燠天分划山川气吐吞夕阳驱马过烟满碛沙痕白沟河弔王彦章宋韦金豹死名犹在身经百战场平生酬马革风义感欧阳野水流荒塜行人拜鐡鎗不知长乐老厯尽㡬兴亡谒杨忠愍公祠徐徳泰天意常扶直公生独不逄有懐匡社稷无计去奸䧺碧血黄沙里丹心諌草中我来瞻庙貎洒涕拜孤忠诗七言律唐幽蓟新歳张説去歳荆南梅似雪今春蓟北雪如梅共知人事何常定且喜年华去复来邉镇戍歌连夜动京城燎火彻明开遥遥西望长安日愿上南山寿一杯过张处士祐故居皮日休媵华通子共悲辛荒径今为旧宅邻一代交游非不贵五湖风月合教贫魂应絶地为才鬼名与遗编在贵臣闻道平生偏爱石至今犹泣洞庭人过张处士祐故居陆龟䝉先生清骨塟烟霞业破孤存孰为嗟㡬箧诗篇分贵位一林石笋㪚豪家儿歌旧宅啼枫影姬遶荒田泣稗花唯我共君堪便戒莫将文誉作生涯听话丛台李逺有客新从赵地回自言曾上古丛台云遮襄国天邉尽树遶漳河掌上来絃管变成山鸟㺯绮罗留作野花开金舆玊辇无消息风雨谁知长緑苔弔刘蕡李商隐上帝深居闭九阍巫咸不下问衔寃广陵别后春涛隔湓口书来秋雨翻只有安仁能作诔何曽宋玉解招魂平生风义兼师友不敢同君哭寝门燕昭王墓罗隐战国苍茫难重寻此中踪迹想知音强停别骑山花晓欲弔遗魂野草深浮世近来轻骏骨高台何处有黄金思量郭隗平生事不殉昭王是负心宋奉使契丹古北道中苏辙独卧绳牀已七年徃来殊复少萦纒心游幽阙鸟飞处身在中原山尽邉梁市朝回尘满马蜀江春近水浮天枉将眼界疑心界不见中霄气浩然高阳台诗曽布楼台丹碧照天涯江北江南未足夸千里烟波方种树万株桃李未开花一麾同下西清路两镇高迎上将牙回首林塘莫留恋风流还属阿连家衣带中诗李若水戎马南来乆不归山河残破一身危功名误我等云过歳月惊人和雪飞每事恐贻千古笑此身甘与衆人违私情惟有君亲重血涙纷纷染客衣入燕别亲知谢枋得雪中松栢愈青青扶植纲常在此行天下岂无龚胜洁人间不独伯夷清义高便觉生堪舍礼重方知死甚轻南八男儿终不屈皇天上帝眼分明范阳文天祥督亢坡前草没沙武安庙下客思家西风落日犹驱马北地秋阴亦见蛇不劳邹衍重吹律何得张骞独泛槎从此南征思何限象林铜柱更天涯登䧺州城楼文天祥古树寒云接𣺌茫故乡游子动悲凉江山自古少佳客烟雨为谁留太行野色分将愁外緑物华散出夜来霜海门何处秋声急极目苍波空夕阳望易京文天祥乱山西下郁岧嶤还我燕南避世谣天作高秋何索寞云生故垒自飘萧谁教神器归羣盗只见金人泣本朝莫怪风雷有余怒田畴英烈未全消登武遂城文天祥神州英气欝高寒臂断争教不再连千古伤心有开运㡬人临死问幽燕平生卧榻今如此百万私钱亦可怜咫尺白沟已南北区区铜马为谁坚金楼桑庙周昻暗粉陈丹半在亡短垣乔木共悲凉不湏古碣书绵竹犹有荒村记葆桑尘土衣冠曽繋马歳时歌舞亦称觞不应巴蜀江山丽能使英灵忘故乡晩登辽海亭高士谈登临酒靣洒清风竟日凭阑兴未穷残色楼台山向背夕阳城郭水西东客情到处身如寄别恨他时梦可通自叹不如华表鹤故乡长在白云中故城道中同元东巗赋郝俣客亭南北厌飘零尚喜扬镳过故城桐叶不堪追徃事泥丸尤足见民情青山閲世㡬兴废白塔向人如送迎伫立夕阳无限思西风禾黍动秋声元过徐桥刘因老岸石栏曙色分只疑身是入山云千年徃事不回顾百里清泉如可闻人世谁教有长路坤灵终亦在尘氛兴亡更遣陂塘在㡬欲悲歌酒未醺登中山北城感祖奉议君死节刘因黄金一夕冷如镔刘项萧然恐未真世事恶盈应有数天心拨乱岂无人陵迁谷变横流地卵覆巢倾死节臣毛髪诸孙生气在九原精爽凛犹新楼桑庙郝经兴王百折似高皇垂老才能㨿一方邺下只知移汉鼎江东不肯帝刘郎十年生长林犹在三代君臣道未亡涿水都为永安泪子规啼血怨楼桑送窦汉卿先生许衡西山山下覔幽邨水竹邻居拟卜君岂意天书下白屋便収行李入青云功名准自英贤立得失防因去就分万里风沙𣺌南北请归消息几时闻上京寓直马祖常万里风沙碣石西高楼一望夕阳低谷量牛马烟霞错天险山河海岱齐贡篚银貂金作借官窰磁盏玊为泥未央殿下长生树还许寻巢彩凤栖輓文山丞相虞集徒把金戈挽落晖南冠无奈北风吹子房本为韩仇出诸葛宁知汉祚移云暗鼎湖龙去逺月明华表鹤归迟不湏更上新亭望大不如前洒泪时和马伯庸上京寓直栁贯乌垣落日稍沉西南极青山女堞低马谷夏泉经雨涨龙堆秋草拂云齐一函祠检将升玉万里九封不用泥儤直夜凉谈徃事乗车犹欲避鸡栖游竹林寺萨都拉野人一过竹林寺无数竹林生白烟江左玉龙埋碧草月明黄鹤下青田树啣宿雨藏山鹧花落春风老杜鹃何日来分云半榻故人不用买山钱登愍忠寺阁张翥百级危梯遡碧空凭阑浩浩纳长风金银宫阙诸天上锦绣山川一气中事徃前朝僧自老魂来沧海鬼犹䧺只怜春色城南苑寂寞余花发旧红大都杂诗宋本抛却渔竿沧海邉拂衣来㸔九重天画阑九陌桥如月緑影千门树似烟南国佳人王幼玉中朝才子杜樊川紫云楼上如渑酒孤负春风二十年绣错繁华偏九衢上林辞赋汉西都朱门细婢金条脱紫禁材官玊鹿卢万里星辰开上界四朝冠葢翊皇图东邻白靣生纨绮笑杀杨䧺卧一区卢沟晓月堕苍烟十一门开月色鲜海上神山无弱水人间平地有钧天宝幢珠珞瞿昙寺豪竹哀丝瑇瑁筵春雨如膏三万里尽将嵩唿祝尧年形势全燕拥地灵梯航万国走王城狗屠已仕明天子牛相宁知别太平𤣥武勾陈腾王气白麟赤鴈入新声近来朝报多如雨不见河南召贾生燕中懐古李源道荆卿墓上草离离郭隗台边对落晖战国山川秋气壮中原豪杰晓星稀干坤纳纳无人识南北年年自鴈飞説似卢沟桥畔栁安排青眼送将归丛台诗陈孚数㸃寒峰拥翠岚丛台日落见漳南火枯襄子残铜斗土蚀平原旧玉簪宫闭沙丘空有雀兵吞圅谷已如蚕回仙逆旅今存否世上黄梁正梦酣明卢沟桥金幼孜卢沟夭矫出桑干月照河流下石滩茆屋鸡声斜汉曙沙汀鴈呌早霜寒水光漠漠山烟白野色摇摇塞草残千古长桥枕南北忆曾题柱倚阑干谒文山祠薛瑄朔气萧森歳向深挥戈抆泪动哀吟艰危已竭回天力慷慨犹存捧日心海水寻常秋月冷燕云千里暮星沉悠悠徃事都如梦只有孤忠照古今卢沟桥北上杨荣河声流月漏声残咫尺西山雾里看逺树依稀云影澹疎星寥落曙光寒石桥马迹霜初茆屋鸡鸣夜未阑北上已看双阙近五云深处是金銮春夕保安旅懐邓林万里东风故国情十年㡬度凤凰城衡阳鴈尽春三月巫崃猿啼夜二更席上狂言因酒得镜中华髪为愁生静观富贵如云转拂袖归来任俗争长安岭晴日叶盛星垂箕尾洞天开况自晴云捧日来直北闗山同淑气向阳花木自春台且看使者乘槎去又报番王进马回㡬度闲登最高处分明楼阁见蓬莱燕台懐古岳正督亢陂荒蔓草生广阳宫废故城平秋风易水人何在午夜卢沟月自明召伯封疆经㡬换荆卿事业尚虚名黄金不置高台上似怪年来士价轻贾岛墓李东阳百里桑干绕帝京浪仙曾此寄浮生塟来诗骨青山瘦望尽荒原白草平无地椒盘供庙祀有人骢马问村名穹碑四尺标题在辞赋风余万古情西山杂诗李东阳潭影萧萧碧树寒一亭山色俯潺湲疎林隔寺闻僧语落日登台见鸟还尘事岂知明日异吏情应识野人闲丹崖翠壁潘即兴长恨巉巗不共攀西山李东阳长为寻幽爱逺行更扵幽处觉心清祗园树老知僧腊石壁诗存见客名望入楼台皆罨画梦惊风雨是秋声人间亦有无生乐化外虚传舍衞城南囿李东阳别苑临城辇路开天风昨夜起宫槐秋随万马嘶空至晓送千旓拂地来落鴈远惊云外浦飞鹰欲下水边台宸游睿藻年年事况有长杨侍从才玉泉道中李东阳日照山山紫翠生雨余秋色更分明蜃楼出雾东浮海雉堞连云北绕城旧识邮亭犹问路渐多僧寺不知名十年㡬度登临约未尽平生吏隐情谒文山先生祠桑悦衣帯留题誓始终小楼数载履虚空谁云到死方无悔要识时危不是穷异物化生真幻语元神出现亦精忠堂堂祠宇还柴市宋室全収飬士功玉泉道中刘大夏晩来聫骑踏晴沙风景苍苍一望遐㡬处白云前代寺数邨流水野人家莺啼别墅春犹在马到西山日未斜回首不知归路逺九重宫殿隔烟霞谒狄梁公祠倪岳城西亲拜狄公祠袍笏森然仰令仪此地孤云心尚在中天落日手曾支平生事业存唐史一代文章託范碑闻説邑民能报徳春风香火重追思游西山马中钖载酒追陪出凤城村村风景足闲行石田白鸟冲人起茅屋青旗傍栁横路向斜阳萧寺去诗过流水小桥成归来半醉黄昏后马首山花㺯月明再过狄梁公祠程敏政崇祠香火傍高林想像生容一正衿勐虎尚酬良吏手牝鸡能拂老臣心孤云𣺌渺回天末短日悠悠及歳阴古道荒榛知不逺瓣香他日再来寻太宁山储巏石磵夤缘路转迟白云留客媚晴姿秋暄不似髙寒地山静真如太古时阿处风廻㣲有籁兹游境胜却难诗放歌欲到遗台上愁对冯公倒酒巵春游香山寺宿林宗师房次韵王守仁幽壑来寻物外情石门遥指白云生林间伐木时闻响谷口逄僧不问名天望倒涵湖月晓烟梯高接纬堦平松堂静夜浑无寐到枕风泉处处声望湖亭文徴明寺前杨栁绿阴浓槛外晴明白映空客子长堤嘶倦马夕阳高阁送飞鸿天浮野色行踪外人在扁舟落照中三月燕城花满地春光都向碧云东西湖文徴明春湖落日水拖蓝天影楼台上下涵十里青山行画里双飞白鸟似江南思家忽动扁舟兴顾影深懐短绶惭不尽平生淹恋意绿隂深处更停骖同王元美泛舟卫河话别谢榛王郎乘舸下重滩相送清樽一尽懽客路艰虞知已在老年离合定期难月光初上孤㠶落秋气平分万木寒后夜登楼叹圆缺廻瞻北斗是长安与冯开之登毘卢阁言别屠隆闗山万里毘卢阁坐傍空王览蓟丘双阙晴临千树出高城寒抱大河流西风浩荡开秋色落日苍茫生暮愁奈可登高复送逺令人对酒不能酬登盘山絶顶戚继光霜角一声草木哀云头对起石门开朔风边酒不成醉落叶归鸦无数来但使雕戈销杀气何妨白髪老边才勒铭峰上吾谁与故李将军舞剑台观海亭戚继光曾经泽国鲸鲵息更倚边城氛祲消春入汉闗三月雨风吹秦岛五更潮但从使者传封事莫向将军问赐貂故里苍茫看不极松楸何处梦魂遥镇东楼戚继光楼前风物接辽西日暮凭阑望欲迷禹贡万年为紫极秦城千里静雕题蓬瀛只在沧波外宫殿遥瞻北斗齐为问青牛能复度愿从仙吏换刀圭题龙潭戚继光紫极龙飞冀北春石潭犹自守鲛人风云气薄河山逈阊阖晴开日月新三辅看天常五色万年卜世瞩衷宸同游不少扳鳞志独有波臣愧此身春日集韦园李言恭路转长溪十里斜满村春水浸蒹葭池边曲槛围芳草树底轻舟载落花楼阁昼涵沧海气衣冠晴帯紫宸霞开尊况有髙阳軰何必风流説习家幽径藤萝昼亦寒黄尘不上竹皮冠数家杨栁阴低戸到处桃花䕶曲栏白日忙随芳草暮青山偶共故人看淹留自笑扵时㡬叹息闲人生钓竿题开州御井甘泉甘泽镇兵䟦扈警中原十万王师拥至尊调膳当年资玉鼎烹葵此日到蓬门穹碑尚有廻銮字大路都无过辇痕一自君臣南去后月明花落㡬黄昏开平王庙成应制刘子华挥戈十载定河山忽报星沉易水湾马首西风旌斾卷天涯落日凯歌还功成楚汉兴亡际名在韩彭伯仲间圣主思功心独苦黄金直欲铸真颜雨行北安门湖上于慎行湖上牕栏如画舟一天凉雨入宫秋平桥芦荻萧萧冷别浦鸥凫汎汎流雾色近迷三苑树烟光遥际五城楼时清湛湛多浓露十里芙蓉接御沟题旌忠祠石星盛代孤忠北斗看经过还复拜衣冠霜飞六月金台惨风起千秋易水寒谏草独明臣节在死生终借主恩寛椒浆欲奠愁廻辙雨血萧萧木叶丹送友之天津李三才送子维舟潞水濵沙光栁色㺯晴春向来朋辈惊谁在此去琴樽秪独亲何事牙筹烦傲吏却教黄鸟怨骚人慇勤斗酒休辞醉不为阳闗泪满巾游盘山王衡塞北山河百二重太行云气入提封泉争乱壑时萦马谷响虚巗半是松紫逻烟花当九月青天雷雨出双龙朝来䇿杖中盘寺指次经行第㡬峰蓟门秋兴申用懋佳阴偏自惜三余茧障功名总不居珠粒供余金粟偈骑尘销向玊杯书温寒互候医无力竒正旁参局已踈运甓渐谙酬世理问君何事不归欤蓟镇閲兵申用懋元戎豹尾驻中坚旗影如山北斗悬浴鐡有声驱汗马轻裘无䇿洗烽烟已拚碧血凝燕市肯任黄花莽戍田雷电廻旋诸队里可能细栁复如前蓟门会閲刘应节大将临戎亲合围貔貅十万鐡为衣月明虎帐传刁斗风卷龙沙列羽旗转战河源边地动屯军塞口阵云飞壮猷此日推元老谈笑樽前赋采㣲谒北岳庙刘应节大茂山深拥帝州曲阳宫殿肃清幽地含灵气常多雨风入边声故早秋冀野闗河盘地转𤣥天星纬抱云流圣朝礼乐仍虞典不用登封五岳头黑帝髙临太乙都登坛玉陛照金铺明堂禋祀还今古画壁精灵信有无东里云霞连紫凤北来烽火隔蜚狐筹边谩道兵车力海岳千年是壮图本朝出沙坡峪登西长岭絶顶李霨鸟道萦纡一线盘朅来云表驻征鞍雉羣低向榛丛落虎迹深从雪后看沙碛如霜青嶂绕塞垣似带紫蒙寛壮游忽动褰裳兴不忆风尘行路难春日过卢沟桥魏裔介桑干直下连沧海夭矫青龙控帝畿寥落长空寒过鴈朦胧烟树晓闻鸡香山晴气归双阙榆塞风霜上马蹄咫尺五云频眺望春风已到蓟城西廵行驻保定谒杨椒山先生祠魏象枢不与先生出处同此心切切仰髙风生来直气天难折谪后良辰命不逄两疏万言真大罪千秋一日是孤忠先皇表出余应拜驻马低头入庙中潞河晓行沈荃霜华冉冉㸃征袍匹马萧萧感二毛晓雾逺含三殿逈晴云深䕶九门高飞标鸣镝红尘暗撃筑弹筝白日豪更喜六龙亲挍猎长杨别馆醉葡萄登天宁寺大悲阁沈荃杰阁崚嶒倚碧霄无边花雨昼飘飘千年龙象凌空矗大陆云山入望遥金殿香灯留御跸穹碑文字识前朝凭栏不尽登临意瑟瑟天风下泬漻邯郸宋琬赵王宫北古丛台歌舞当年翠辇来白马大梁公子过黄金东海鲁连回三千珠履人何徃十五银筝歌自哀寂寞平原坏土在麒麟荒缺卧苍苔咏翰林院中古蹟陈维崧黄帕低笼雪藕寒九重分赐遍长安涤来院吏寻冰井踏处墙阴触石栏瑟瑟铜瓶苔影薄涓涓碧甃叶声干玊堂旧事知何限欲溯风流想像难瀛洲谁料尚能来药院荷潭靣靣开闻説前朝柯学士种将双树傍空台苍皮绣甲参天质啸雨唿风不世才为抚茶陵遗墨在索铃掣罢首重回土木堡朱彛尊平芜一篑狼山下九月驱车白雾昏到眼闗河成故迹伤心土木但空屯元戎苦战翻廻跸诸将论功首夺门早遣金缯和社稷祠官谁奉裕陵园宣府镇朱彛尊南城西北控燕都吹角清秋落日孤尚忆武皇巡玉塞亲从镇国剖金符宫槐御栁今萧瑟虎圏鹰坊旧有无边事百年虚想象谁夸天险塞飞狐过楼桑村谒汉昭烈庙宋荦弓遗白帝志难偿正统千秋自蜀疆古庙岿然当独鹿新枝沃若发楼桑云旗羽箭闗张侍乳燕鸣鸠禁籞荒读罢迎神碑上曲梓花开落又斜阳上谷谒杨椒山祠宋荦厯尽艰危谪逺方还将一死震巗廊批鳞目已无丞相列爼人争奉常梦里笙镛元有志街头枷锁任飘香灵风萧䬃须如㦸庭舞神鸦老桧苍古莲池王緑树重阴逐岸回红蕖一勺练塘开凌波真夺灵妃艳出水应分谢客才他日㠶樯张锦绣至今歌吹绕楼台野人坐爱荷风好黄㡌青鞋恣徃来望郎山王西峰不与乱山连自插芙蓉列紫烟叠岭总浮朝气上悬崖疑堕夕阳边寒通大漠千秋雪晴照中原万里天忆挽长萝凌絶顶褐衣金䇿倍翛然清苑河王清溪一曲帯双流东下遥连碧海浮锦浪春生花漾漾金波秋泛月悠悠云停白舫临津市风飏青帘近水楼㑹着荷衣乗兴去长竿烟雨挂沧洲㢘将军庙王鹤雕戈北指阵云湥鐡甲南迁旅思侵自合将军生白髪非闗使者爱黄金三朝恩遇亡臣泪百战驱驰故国心岂谓丛台芜没后燕人伏腊到扵今宋广平祠墓陈廷敬凤阙衣冠古庙荒闗山秋晓更斜阳一时仙李原春色千古梅花自异香转恨君王空蔓草独看陇墓下黄羊鲁公遗迹徘徊久新月泠泠映石牀雪后过西苑何采雪花马首望崔巍十二高楼玊作堆日下鸦随团扇影夜来蝶舞洗粧台人依北斗南城近路转西华左掖开曾识梁园多盛事徘徊时复忆邹枚宿黄花山张英四围青嶂绕东菑栗里柴门䕶短篱好水好山春草路轻烟轻雨杏花时池鱼忽纵曾游壑笼鹤惊回旧宿枝归向红尘最深处马蹄何事更嫌迟赵北口题旅壁王士祯赵北燕南水四围此中避世可忘机离离芡实迎秋熟拍拍鸥羣接翅飞渔舍半连黄篾舫钓人相映绿簔衣淮南小别成千里鱼稻珠湖愿已违谒杨椒山祠李基和谏马无人请尚方孤忠正气满巗廊先生自命真员外死后何劳赠太常十罪分宜遗臭在只祠上谷荐苹香重来再还稽首忧国当年鬓未霜衞水寻源李基和观澜有术当探穴掘地寻泉欲问津口授村农重记忆手繙经史再谘询桑田已失虞书旧星海惊传汉使新万世圣人忧在水谁将饥溺绘吾民杨令公祠方象瑛寰朔城边杀气豪行祠犹拜旧旌旄黄沙白草三闗壮鐡马银戈百战劳报国自知非力屈捐躯终不掩功高魂来何处杨无敌遗憾当年溅血袍蒯文通墓方象瑛广渠门外俯荒邱狙诈还闻此地留王气应知归汉祖竒谋原不负韩侯书传隽永人谁问愤到佯狂死未休鸟尽弓藏千古恨寒灯井上夜深游秋日厯台南诸村观水有感王原祁中流四顾怅平原到处萧条水上村残照頽垣倒影动垂阴疎栁逐波翻三年潋滟无寒暑百里烟光失晓昏不是尚方频赈贷苍生疾苦向谁论闻比部奉命将至大陆泽勘水二首王原祁一官四载叹时穷泽国千村杼抽空正喜绘图方抗疏忽惊乘传又观风恩波纵使从天降水势何由入地中最是鸥凫飞上下忧劳无计集哀鸿新纶捧出凤城东下吏劳劳手版通鴈呌寒汀秋水白马嘶断渡夕阳红折腰今日思陶令持节何人是汲公大陆㡬时疏故道悲凉心事望洋中晩登古长城戍楼陈天植薄暮登高古戍楼长城雄峙海东头燕山冷照秦时月榆岭遥传白帝秋浪説终军能欵塞独怜李广不封侯当年谁设安边计万里云寒似筑愁登丛台刘佑突兀荒冈徧草莱行人犹为武灵哀金舆翠辇归何处山色河声依旧来龙战㡬年惊赵壁马嘶此日绕丛台休悲探鷇沙邱事挟瑟凭高醉不回过方顺桥满城道中即事杨大鹤炎歊车马耐骎骎差喜今朝日脚阴半壁好山争入眼一天凉雨快披襟墙欹野郭红飘槿村静炊烟緑暗林触处风光转萧瑟新秧如剪故园心昌平弔刘谏议陶祥武玉溪风义平生少宗伯碑题歳月深一第讵厌才士望万言未尽直臣心祠称司户犹存愤塜没荒原不可寻驻马低徊㤀日暮凉飈萧瑟动高吟谒杨忠愍公祠申重熙西城凭弔不胜悲员外祠堂读御碑浩气永随山岳壮纶音高并日星垂权姦未死神先夺假子求荣辱已追何似先生枷鎻后香风犹向市朝吹谒杨忠愍公祠张慎言当道豺狼敢撃弹先生孤愤特冲冠名高岂是纯臣意庙食犹増义士叹堪笑干儿思縳虎可怜爱子竟输肝扵今祸福难回首千古长留一寸丹谒杨忠愍公祠陈福御碣亲标諌草芳高祠曕拜景余光锄奸必试擒王手忧国常先曲突防劲骨有时销鼎镬丹心终古慑豺狼青词邀宠今何在賸取孤魂泣道旁莲花池次韵徐徳泰方塘十亩絶纎埃且喜公余偶一来翠葢翻风摇玊佩红衣浥露泛金罍亭台影落长堤外鸥鹭机㤀曲水隈自是圣朝恩浩荡故教上谷有蓬莱畿辅通志卷一百十九畿辅通志钦定四库全书畿辅通志卷一百二十诗五言排律唐太宗望海披襟眺沧海凭轼翫春芳积流横地轴疏派引天潢仙气凝三岭和风扇八荒拂潮云布色穿浪日舒光照岸花分彩迷云鴈断行懐卑运深广持满守灵长有形非易测无源讵可量洪涛经变野翠岛屡成桑之罘思汉帝碣石想秦王霓裳非本意端拱且图王太宗中山驱马出辽阳万里转旂常对敌六竒举临八阵张斩鲸澄碧海卷雾扫扶桑昔去兰萦翠今来桂染芳云枝浮碎叶木镜上朝光回首长安道方欢宴柏梁奉和春日望海应制杨师道春山临渤海征旅辍晨装回瞰卢龙塞斜瞻肃慎乡洪波廻地轴孤屿映云光落日惊涛上浮天骇浪长仙台隠螭驾水府泛鼋梁碣石朝烟灭之罘归鴈翔北廵非汉后东幸异秦皇搴旗羽林客㧞距少年塲龙击驱辽水鹏飞出代方将举青丘缴安访白霓裳奉和宴中山许敬宗飞云旋碧海解网宥青丘眷徳停八骏观风驻五牛张乐临尧野扬麾厯舜州中山献仙酤赵媛发清讴塞门朱鴈入郊薮紫麟游一举氛霓静千龄徳化流酬张子祁戴叔伦野人无本意散木任天才分向空山老何言上苑来迢遥千里道依倚九层台出处宁知命轮辕岂自媒更惭张处士相与别蒿莱乐城馆中还归张子容异县天隅僻孤㠶海畔过徃来乡信断留滞客情多腊月闻雷震东风感歳和蛰虫惊戸穴巢雀起庭柯徒对芳樽酒其如伏枕何归来理舟楫沧海正无波明永平道中王世贞卢龙左冯翊白马旧安西浴日沧溟小摧天碣石低虎沉飞将羽龙出慕容题驱传令支塞问津卑耳溪荒祠孤竹并让国大名齐引首哀兵镞沾膺愧马蹄榆闗秋一帯慎莫动征鼙过昌平拟上经畧许中丞王世贞豹隠终南夺龙韬蓟北专建牙三辅色吹角七陵烟星斗青萍外闗河紫气前双鵰下鸣镝万马听挥鞭辟易燕支岭峥嵘苜蓿天高楼明月啸横槊大风篇白髪筹边早黄金募士偏还应报烽火不复近甘泉莫春蓬雀山恭谒神应王庙傅梅扁鹊何年庙巍然倚太行神功徴异代徽号等诸王礼重春秋祀衣垂日月章钟声喧绮阁幡影暗雕梁碑勒前朝字炉焚外国香丹青存古碧苔藓剥虚廊八柱龙蛇动孤坛观鹤翔峰霞明烂熳邨树远苍茫雾重晴疑雨山空昼亦凉虹桥寒熘响鸟道野花芳青嶂千屏立白云匹练长栢根穿石窟桃蘂媚春阳何处无灵药当年有秘方上池疑此地想像受长桑春日同冀肖甫侍御傅元鼎明府武靖甫孝㢘李膏乙茂才游蓬鹊山白南金胜会逄三月同游属二难星从河朔聚剑自斗牛看御史乘骢马王孙佩紫兰春风吹缓帯爽气度层峦天险云移杖霞明晩当餐丹青垂古庙香火间元坛幢影凌烟起钟声落水寒栢蟠交径石栁荫一邨滩草色都分席桃花半插冠攀崖僧掖久歌曲鸟听残月小流光细杯深引量寛长卿虽病渴犹伴故人欢直沽城王洪水出渔阳郡山横蓟北天高楼瞰海日远屿入江烟市集诸番舶军屯列阵田风髙悲鼔角雾重失旌旃匪独闗河壮由来节槩全精兵亘云朔劲骑出幽燕大漠黄尘外三韩落照前将持定远䇿不用绕朝鞭本朝读明季魏孝子学洢赠鹿太公百韵诗摘四十韵李光地明衰当晩造时事沸扵汤乱象成郊野深根起庙廊蝇营渝白黑龙战混元黄占得守宫兆星摇宦者芒晋君迷二竖秦国弃三良处士摧东汉清流湛末唐祖宗优积累节义滚成行惨裂闻周魏彫残继左杨即家诛宿旧提逮出军厢孝子纷营䕶忠臣自慨慷缇萦诚可悯张俭岂曾藏烈烈名家子哀哀岐路傍上书嗟听远避迹畏声扬投命明知徳抽肝发颂章闲情皆恳欵苦调反铿锵犹切完巢望终罹灭性殃诗辞盈百韵才藻叹兼长宜作时之瑞如何遇不祥琼英灰烈焰碧蕙殄秋瀼漫説身无就吾云行已芳不亡是聃寿何处论彭殇鹿氏传忠孝燕台擅族望直辞批衮阙伟绩佐巖疆子也遑将父翁言但死王太公故韦素义问满衣裳交尽南州彦亭齐北海香奉常怡暮景阁老事高阳雨化江村席风移易水乡承颜伸稚慕蒿目激中肠他日孤城碎空身白刃当贤郎哀毁甚魏子后先相始悟兹亭辟无心海内飏平生多与许变故忍忘将直为忧同病非因救有䘮草枯怜臭味狐死痛悲伤任侠宁堪儗求仁庶可方山戎表孤竹昌国剩汶篁臣子垂千祀幽燕有耿光斯人良继躅况我旧乘障感彼蓼莪什赓歌为变商壬申八月皇上驾幸古北口道献嘉禾一茎数穗命侍臣驰送午门传示百官葢见稼穑之为宝而祯祥所不尚也然惟不以为瑞而瑞莫大焉恭纪五言排律二十韵用志盛事杨大鹤六飞巡幸日万寳告成时朔野金风拂秋原玊穂披纵横连颍发左右帯芒垂殖自西山种栽从北里移飘香随辇路吐秀溢边陲共识中和藴縁知品汇滋壤垆膏并沃稌黍性皆宜异亩其同颍騈茎共挺枝歳功当㤗运物类应昌期逺服俱呈瑞明堂正受釐劳谦崇圣徳优渥庆天施阙下千官列云中一骑驰欢唿齐紫陌拜舞徧彤墀金缕银縚赋黄麰黒秬辞称扬从古昔徴騐逊今兹觧阜虞琴奏盈宁豳管吹烝尝歌亿秭保介诵京坻一气原相感交孚信有之世咸臻浑噩灵尽効神祗敢献嘉禾什难伸凫藻私永定河告成姜宸英民瘼知何限皇心实未宁自天来渗漉行地到沧溟水是浑河旧源从石景经奔流嗟在昔润下有谁令涨合桃花泛歌成瓠子听禹功秉璧告汉绩勒碑铭况异懐襄势兼资黍稷馨一唿畚锸就不日凿疏停饮犊随田父眠鸥任钓汀沿堤闻滑滑映亩见青青击壤多同乐行吟少独醒赐名徴帝力长此䕶生灵保定谒杨忠愍公祠兼读遗集陶祥武两疏千秋壮双祠百代名中流思砥柱吾道有干城笔落寒姦胆风高耻义声丹心悲未了鐡骨气犹生御碣旌遗直宸章表独清闻风起顽懦瞻像动精诚枷鎻余香逺干坤一蒂轻遗编重展诵愤激涕纵横壬子孟春改定营田恭纪王恪睿照悬离日纶音转㢲风土宜徴物性嵗歛识农功流浊苗方盛泥留岸日崇旱干难润下泛溢更遥冲尽善资羣䇿无欺効荩忠良谟陈地利硕徳启宸聪太仆分巡重尚书总制隆山区围瘠薄水脉夹巃嵸势险寻常外恩移浩荡中便民仍旧贯履亩赐恆丰原隰高卑露林谿曲折穷欢声舆望慰喜色衆情通辅助贤王畧承宣圣主衷史臣书大有从此万方同诗七言排律本朝保阳郡城古莲花池为元将张柔故宅亭轩疎厰景物宜人向称胜地癸丑夏日奉命建设书院遂卜基扵此圣徳作新士风丕振敬赋七言长律十六韵用纪其盛陈福韦杜风云阊阖通士林加沐圣恩隆经帷平启莲池胜讲席遥承桂殿崇旧创亭台推甲第新移钟鼔换琳宫高槐尚识将军树茂草争披君子风三辅生徒趋宛洛万邦声教首岐丰嵳峩画栋奎文丽㶑滟澄波月印融杰阁収藏仍万卷圜桥观听拟三雍云垂宝笈繙金匮气绕珠玑吐玉虹翠葢晓分藜燄碧丹房宵映蜡檠红絃歌更足拈花笑香艳宁夸掞藻工雾起鳣堂知隠豹薪传鹿洞鄙雕虫湔磨丽泽藏修密袚濯蒙泉徳性充逸足骎骎方树骏英声奕奕竞流鸿早看淳俗登三古旋听嘉谟逹四聪鸣鹤满阴占子和飞龙当御庆云从嵩阳岳麓多名蹟何似昌期仰帝功古莲花池建设书院恭纪陶祥武莲池胜地絶尘埃旧日元戎甲第开帝徳文明先誉髦皇仁乐育起蒿莱楼高横翠丹青古亭架临漪锦绣堆碧葢向依苍珮展红衣新傍绛帷栽浮钱沼上占风动坠粉花前见子来万卷藏书雄上谷千金市骏重燕台蜚英聿起畿南秀连茹羣空冀北材几席影涵明镜里絃歌声绕绿云隈文心活泼源头水生意参差雨后苔学遡濂溪敦夙爱香传华井毓灵荄雍雍振鹭儒风茂郁郁菁莪圣泽培三辅山川同炳蔚九天云汉仰昭回昌期首辟蓬壶境纪笔深惭作赋才邯郸道上恭谒吕仙祠感懐十韵申重熙昔闻青犊罏边事今向黄梁道上行清浊漳流朝暮续聪明山色古今横廻车义重依然巷完璧功高奚啻城渐老渐谙消长理看云看彻徃还情闲心种种吟方穏噩梦依依意亦平驻景丹砂终妄想忘懐白堕岂逃名昌黎牛斗虽由命绛县涂泥实自轻长揖未曾干显者瓣香或可拜先生华胥傥在人间遇蕉鹿原非枕上争拟仗诗媒乞仙术梦回钟鼎旧家声诗五言絶句唐易水骆宾王此地别燕丹壮士髪冲冠昔时人已没今日水犹寒郭隗陈子昻逄时独为贵厯代岂无才隗君亦何幸遂起黄金台幽州李益征戍在桑干年年蓟水寒殷勤驿西路此去向长安造书台岑参野寺荒台晩天寒古木悲空街有鸟迹犹似造书时登郭隗台皇甫松燕相谋在兹积金黄巍巍上者欲何颜使我千载悲除夜宿洺州白居易家寄闗西住身为河北游萧条歳除夜旅泊在洺州五代窦氏五子冯道燕山窦十郎教子以义方灵椿一株老丹桂五枝芳金郎山杂咏赵秉文造化抟清气秀出天城山青松伴僧老白云如我闲房驷落人间入石露双碧月明闻夜嘶惊落山头石蔼蔼春云滋巖熘滴泉乳独留一泓碧去作人间雨南北两石门上下一灵鹫仰看莲峯立忽见天门透乱峯排鸟道一水会龙门禹力不到处犹知沧海尊元邨居杂诗四首刘因邻翁走相报隔窗唿我起数日不见山今朝翠如洗黄昏雨气浓喜色满南亩谁知一夜风吹放门前栁独立偶懐古临风还自伤一声樵唱起回首暮山苍削树题诗句画沙知酒筹他年成故事萧㪚更风流明西山郝敬西山三百寺十日徧经行归与家人语山多不记名慈恩寺李东阳水绕湖边树花垂石上藤长来寺前坐不识寺前僧广福观李东阳飞楼凌倒景下照清彻底时有步虚声随风度湖水夏日过韦园作陶望龄清池不濡轨时有幽鹭浴临流㣲风来端坐意已足本朝过沧州王士祯春草千里合春波两岸生迢迢新栁色碧过丱兮城赵简子渡河处王士祯鸡鸣问津吏冰雪满交河日上廻风起如闻河激歌燕京郊西杂咏朱彝尊香山十八盘盘盘种松栢唯见独行僧稀逄採樵客高梁寒食时昔年盛游冶隔水百重花长堤两走马鯈鱼千百头湖水二三尺有时白云生不见钓台石吾笑石季龙尔何知好士罗致山城中哀哉数君子雕宫委礓砾暗粉剥莓苔想见明昌日芙蓉殿脚开乱石侵花当奔沙拥树根黄牛冈上月横笛过前村壤磴接云根流泉来树底婉转入僧厨淙淙鸣不已禅枝啼谷鸟忍草䕶松闗偶入樵人迳桃花又一山石罋久已徙青山仍旧名去都无一舍已觉旅尘清获鹿道中望抱犊山王士禄茫茫懐古心悠悠鹿泉路不逄抱犊人怅望青山暮蔺相如回车处窦克勤能叱秦王暴方回赵相车若非操胜算社稷惧邱墟一避国威壮将军亦负荆强邻虽虎视不敢数加兵诗七言絶句唐咏高渐离诗李白燕南壮士吴门豪筑中置铅鱼隠刀感君恩重许君命泰山一掷轻鸿毛易水诗马戴荆轲西去不复返易水东流无尽期落日萧条蓟城北黄沙白草任风吹送客还幽州李益怊怅秦城送独归蓟门云树远依依秋来莫射南来鴈纵遣乘春更北飞滹沱见蕃使李益漠南春色到滹沱边栁青青塞马多万里江山今不闭汉家频许郅支和易水胡曾一旦秦王马角生燕丹曾此别荆卿行人欲识无穷恨听取东流易水声渡滹沱河胡曾光武经营业未兴王即兵革暂凭陵湏知后汉功臣力不及滹沱一片冰过邯郸胡曾晓入邯郸十里春东风吹下玊楼尘青娥莫怪频含笑记得当年失步人渡桑干贾岛客舍幷州已十霜归心日夜忆咸阳无端又渡桑干水却望幷州是故乡边庭怨卢弼春衣昨夜到榆闗故国烟花想已残小妇不知归未得朝朝应上望夫山卢龙塞外草初肥燕乳平芜晓不飞乡国近来音信断至今犹自着寒衣泊花石浦刘言史旧业藂台废苑东㡬年为梗复为蓬杜鹃啼断回家梦半在邯郸驿树中经贾岛墓郑谷水绕荒村县路斜耕人讶我乆咨嗟重来兼恐无寻处落日风吹鼓子花宋瓦桥闗欧阳修古闗衰栁聚寒鸦驻马城边日影斜犹去西楼二千里行人到此莫思家过白河涧蘓辙乱山环合疑无路小径萦廻长傍溪髣髴梦中寻蜀道兴州东谷凤州西还雄州沈文通济济新声出禁潢边城一听醉千觞明朝便是南归客已觉身依日月傍使辽至雄闗彭汝助马头今日过中都到得雄州更有书道路莫嗔音问少天寒沙漠鴈来疏邯郸道范成大薄晓霜侵使者车邯郸坂峻且徐驱困来也作黄梁梦不梦封侯梦石湖邢台驿范成大太行东麓照邢州万叠烟螺紫翠浮谁解登临管风物枯荷老栁替人愁内丘梨园范成大汗后鹅梨爽似冰花身耐乆老犹荣园翁指似还三叹曾共翁身见太平赵州石桥范成大石色如霜鐡色新洨河南北尚通津不因再度皇华使谁洗奚车塞马尘东坡祠堂范成大化原坊里尚黉堂闻道蘓仙有奉尝想见当年行乐处牙旗鐡马照金章望都范成大荒寺䟽钟解客鞍由山东畔白烟寒望都风土连唐县翁媪排门帯瘿看范阳驿范成大邮亭偪仄但宜冬恰似披裘坐土空枕上惊回丹阁梦屋头白塔满铃风琉璃河范成大烟林葱蒨带回塘桥影惊人失睡乡健起褰帷揩病眼琉璃河上看鸳鸯灰洞范成大塞北风沙涨㡌檐路经灰洞十分添㨿鞍莫问尘多少马耳冥蒙不见尖良乡范成大新寒冻指似排籖村酒虽酸未可嫌紫烂山梨红皱枣总输易栗十分甜过河间夜宿家则翁三絶文天祥空有丹心贯碧霄泮冰亡国不崇朝小臣万死无遗嘅曾见天心十八朝南归鴈荡报郎君老子精神健十分不为瀛州复相见阿戎翻隔万山云江南车葢走燕山老子傍观袖手闲见説新诗题甲子桃源元只在人间滹沱河文天祥过了长江与大河横流数仞絶滹沱萧王麦饭曾仓卒回首中天感慨多金卢沟赵秉文河分桥柱如瓜蔓路入都门似犬牙落日卢沟沟上栁送人㡬度出京华鸡鸣山赵秉文烟蒸山腹晴犹湿河带冰澌暖渐流独立鸡鸣看日出五云多处是皇州元咏白沟河郝经易水南边是白沟北人为界海东头石郎作帝从珂败便割燕云十六州抱阳山郝经孱颜苍玉抱幽村突兀双龙窟宅尊回首万山东尽处冷烟平逺半干坤沙丘台王恽一从竒货落韦机秦自庄襄统已非大宝前依王命论牛当马后一何为高璧投来识已真沙丘台下泣宫臣事机説到还元处造物扵中太戯人玉河马祖常御沟春水晓潺湲直似长虹曲似环流入宫墙才咫尺便分天上与人间李陵台许有壬李陵台下驻分台红药金莲徧地开斜日一鞭三十里北山飞雨逐人来故县道中安熙尘事年来亦屡更此身与世淡无情敝裘羸马嘉阳道只有云山管送迎过献王墓萨都拉西风老树昏鸦集日落荒城暮雨崩寂寞断碑秋草里行人遥指献王陵宿长芦萨都拉栁花漠漠春归寺栁色青青晩渡江屋角松声撼风雨道人一夜不开窗代王城金波泉李光溥一脉金波唤作泉孤城小小带疏烟从容三让登车后黼黻炎刘四百年早发滹沱感冰合陈孚征鼔连天战血红存亡只寄寸冰中凭谁剪取麒麟碧画作云台第一功吕公祠陈孚山形夭矫苍精剑日气瞳蒙紫磨丹度尽世人人不识青烟起处是邯郸明蓟门闻笛林荣冒寒重到塞垣游鐡笛依依起戍楼应有盛唐遗谱在月中三唱小梁州项节妇林荣一生孤苦分宜堪邻女相怜不整簪向使此身江北老祗应挥涙想江南杏花台王璜二月南郊载酒频古台寂寞杏花春林间黄鸟休窥客不是当年旧主人老去光隂落日斜春风杖屦意长嗟祗应有恨怜芳草总是无缘看杏花夏日出文明门薛瑄文明门外栁隂隂百转黄鹂送好音行过御沟回望处凤凰楼阁五云深古北口倪敬虎豹森严雉堞牢乱山如㦸入云高驱车直上西冈顶沙漠依稀见白旄修滹沱河有感尹耕高筑长隄深濬河黄埃赤日奈如何休将汗滴滹沱水滴入滹沱水更多塞上曲送王元美李攀龙燕山寒影落高秋北折榆闗大海流马上白云随汉使不知何处不堪愁易水诗傅珪荒邨野寺古今秋白涧西来易水流徴羽声中悲士怒不知别后㡬同讐易水诗冯惟敏水声山色自前朝西望彊秦万里遥一自荆卿从此去秋风千载尚萧萧居庸闗皇甫汸山城落日照居庸抗岭廻峦紫翠重十月边陲尘不起万年陵寝雾常封卢龙署中有寄王世贞山城小雨鹧鸪啼杨栁辞寒緑正齐我梦春闺独不见怕乘云雨过辽西昌黎石门杜谦鳌驾山来碣石间两厓雄峙作重闗池桥水自龙津出仙馆人从鸟道还谱孤竹旧事感悼王仲黙剑解双龙记玉楼繁华如梦水东流年来鹤返家山路秃栁残松共语愁本朝保定閲兵果亲王忠爱心余缵武功私豵献豜有遗风旬宣帝命教冬閲攘臂争开霹雳弓又琱弧月偃㦸霜铦驷介麃麃整暇传旄羽缤纷金鼓肃静如山岳动如川侍从登景山张英追随登陟翠㣲峯马首云生石上松俯视万家图画里祇因身得近飞龙唐槐李基和记得开元寺里松半随浓艳谢春风白头谁复谭天宝烽火渔阳剩此翁卢沟张华旧居田雯水志山经入洛余黄埃一路扑金车桥边先到张华宅借读嫏嬛数卷书楼桑村郦道元故里田雯螺髻烟垂独鹿青郦生宅畔月泠泠灯红一寸楼桑夜还註桑钦旧水经定州懐古三首王士祯公子曾闻雅善诗仓唐一对使人悲翻怜徃日申生死不觧晨风与黍离一代诗家刘梦得元和标格冠当时欲寻陋室知何处斜日空城徧兎葵三守江湖鬓欲星太行了了送余青﨑岖海外归来晩无复丝絇侍禁庭七夕宿获鹿县话别感成王士祯无数青山绕县门秋河斜处已黄昏来朝又向并州路双泪凭君寄故园雄县道中雪王士祯闗河暝色冷征裘徃事公孙战伐秋赵北燕南尽烟水茫茫风雪易京楼贾岛峪姜宸英荒坟无路草芊芊高冢何人亦道边占得千秋五字在休将穷薄笑前贤安肃道中窦克勤举头红日耐深寒忘却悠悠行路难南去逄人聊一问高堂可许寄平安琉璃河顾嗣立日欲沉如赤玉盘燕脂逬破暮天寛爱他六里河中浪却少鸳鸯对对看涿州蒋廷钖远树㣲茫缀碧空范阳驿畔塔铃风惊回驴背江南梦恍似金山落照中白沟河蒋廷钖安肃军边䇿马过涓流如帯不争多两河已付耿南仲却要区区巨马河诗六言北周高句丽王襃萧萧易水生波燕赵佳人自多倾盆覆盌漼漼垂手奋袖婆娑不惜黄金㪚尽只畏白日蹉跎元定州禅寺李光溥幽鸟避人飞去好风恋竹频来为爱僧家庭宇莫教踏破苍苔画栋朱帘云雨玉箫金粉霓裳千古太平朝野一声烽火渔阳再见封侯万户立谈白璧一双讵羡耦耕南亩何如高卧东窗前山后山红叶东溪西溪黄花红叶黄花缺处竹篱茅舍人家本朝过毛遂故里申重熙驱马经过赵地临风感叹毛生自荐虽能脱颕犹然䇿士纵横易水申重熙易水寒风终古衣冠客去无还昨日画图披覧督亢依然在燕畿辅通志卷一百二十