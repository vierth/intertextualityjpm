传戒正范X卍XXX传戒正范序善乎柳河东曰儒以礼立仁义佛以律持定慧故我世尊五时唱教先梵网于羣经双树潜辉寄金言于戒学所以眼目人天津梁凡圣无异说矣无柰法久弊滋以致戒坛封锢赖吾祖父灵谷千华二老人乘大愿力再辟巨荒薄海遐陬咸知秉受南山之道郁然中兴及先师西迈主律无人三学摇摇莫知宗仰吾教授本师见月体和尚秉铁石心具金刚骨精淹五部嗣主千华慨今海内放戒开坛所至多有考其学处则懵昧无闻视其轨仪则疎慵失准仓皇七日便毕三坛大小乘而不分僧尼部以无别心轻露忏羯磨视为故文罔谙开遮问难聊云塞白一期解散挂名祇在田衣三业荒唐戒本束归高阁列圣戒法等同儿戏而毗尼大坏矣和尚悯之内重躬行外严作法兼勤着述以利方来于两乘布萨律制僧行外复为撰辑传戒正范三坛轨则巨细有条七众科仪精详不紊勤开示则智愚灌以醍醐谨羯磨则轻重拣于丝发不违古本别出新型如滹沱之七事戈甲忽新光弼之三军旌旗一变允篇聚之南车而木叉之杲日矣此本流布用为章程非独专门弘律者肃有规绳即禅律兼行者咸知矩𤐰坛法自此集成更X非从前绵蕞古云三代礼乐尽在是矣凡据位登坛者倘心存二利慕律社之精严法惧七非恶时师之简陋执此以往可也顺治庚子岁姑洗月上巳日住南康云居山千华同门戒弟子戒显顿首拜题传戒正范目录卷一初坛授沙弥戒前请戒忏悔仪第一净堂集众法第二通启二师法第三请戒开导法第四验衣钵法第五露罪忏悔法第六呈罪称量法卷二二坛授比丘戒前请戒忏悔仪第一明习仪法第二请戒开导法第三通白二师法第四教衣钵法第五审戒忏悔法卷三三坛授菩萨戒前请戒忏悔仪第一通白二师法第二请戒开导法第三开示苦行法X卷四初坛传授沙弥戒正范第一明请师法第二正请师法第三开导法第四明请圣法第五忏悔法第六问难法第七归依法第八结归法第九说戒相法第十听教嘱法二坛传授比丘戒正范第一明僧中请师法第二正请师法第三坛主白法第四安受戒者所在第五差教授法第六教授出众问难法第七白召入众法第八明乞戒法第九羯磨师单白法第十正问难法第十一明授戒体法第十二正授戒体法第十三次说四堕法第十四后授四依法第十五结劝回向法三坛传授菩萨戒正范第一明敷座结坛法第二明请师入坛法第三明礼敬三宝法第四明正讲师法第五明开导戒法第六明请圣法第七授四不坏法第八忏悔过法第九明发愿法第十明发戒体法次正授戒体法第十一明宣戒相法第十二明结赞回向法X附正范辨传戒正范目录三坛传戒正范卷一金陵宝华山司律沙门读体撰初坛授沙弥戒前请戒忏悔仪净堂集众第一凡欲作法须先结界若三重界相如法无诸妨碍乃能成办一切所谓律制僧居必依结界僧弘律制岂越于斯初发心者来入伽蓝从僧乞戒应先集僧唱方结界毕次预请和尚允示日期即白引礼师便于净堂集众次则通启二阿阇黎师方可入室礼请结界时新求戒者须驱出至眼见耳不闻处若久行律处所戒场久定不须逐期唱方我等今者发心志求净戒但尘情久蔽趋向无X繇惟愿诸引礼师不倦为人曲垂导引引礼云善哉可尔既汝众等初入律门仪则未谙今为汝等通启二师恭诣方丈礼请和尚预为开导伺候临期陞座授汝等沙弥十戒其众中为首者出班四人随我分请二师余者立定通启二师第二若准律制授沙弥十戒惟请和尚与夫羯磨阿阇黎无有请教授阿阇黎之说然律制度沙弥授十戒约有三种一者年七岁以至十三岁乃摄驱乌之辈二者年十四岁以至十九岁正当应法之俦三者若年满二十巳上俱属名字今诸求戒者年既同于名字本意受具为僧故借沙弥之名位便增进比丘大戒苟非教授威仪莫谙故须并请倘有上二种受沙弥戒者仍遵正制其请二师下堂去来彼此勿相混值以便诫谕初学引礼云诸善男子一齐作礼三拜长跪合掌彼等欲于来朝求授沙弥十戒今请羯磨师少顷同至方丈启白和尚大慈曲济惟愿羯磨师俯垂方便允鉴愚忱X羯磨师云善男子等信戒之心难发而守持之志倍难汝等既巳发心受戒愿欲清净行持皆是夙植善因故今遇此胜会吾当为汝众等往诣方丈通启和尚述诚恳请授汝沙弥十戒引礼云一齐起立闻磬声作礼三拜分班教授师云善男子信为入道之源戒乃成善之本汝等既能厌俗舍家求受净戒则源本有据出世功德自然发生必须精勤䇿励慎始慎终斯实难遇之良缘皆繇多生之善种吾当为汝等恭诣方丈通启和尚述诚恳请授汝沙弥十戒请戒开导第三按萨婆多毗婆沙论云凡欲受戒先与说法引导开解意在䇿发心志欲人识戒旨归今者但以衣钵之相而全作戒体授受诚谓执事迷理殊不知要坚持衣钵之相正显止作之用果能内严戒体染业自然断除外託衣盂威仪始得安静然后性相双具表里一如庶定慧可期梵行可备故大论云释子受禁戒是其性剃发割截衣是其相正此谓也故今于未受沙弥戒前礼请和尚预为开示其正请法仪复在授受之际兹不预述也X引礼云上香复位一齐向上排班闻磬声顶礼三拜长跪合掌羯磨师云诸善男子汝等既发信心求受净戒所有乞戒言辞为首者至诚作白仰白和尚慈悲摄受我弟子等形虽久巳出家愧未沾其戒法虗名释子滥厕僧伦故今匍匐座前愿垂哀愍赐我弟子等清净戒品如法精修奉教行持回向三有下情无任恳祷之至顶礼一拜和尚抚尺云原夫在家出家就里本无二致得念失念箇中未动纤毫见闻知觉无非清净之法身明暗色空总是圆融之妙土斯则人人具足各各皆然既非染净之殊宁有取舍之相云何于无缚着中更求解脱叵柰众生迷障识性昏蒙将一真之妙体谬分为物我之躯以不二之觉场妄计为自他之宅缘此绸缪贪爱恣纵瞋痴汩没尘劳轮回莫绝从迷积迷不思返照以苦入苦永不厌离故一切诸佛出现世间悲愍沈沦拯济斯类知众生贪欲多因有家故示之以远离道而令出家知众生缠缚皆繇恩爱故示之以解脱道X而令舍爱故华严经云若有不识出家法乐着生死不求脱是故菩萨舍国财为之出家求寂静宝积经云无有在家修集无上正觉之道何以故在家贪聚出家舍离在家人我出家平等在家尘垢出家寂静在家恶摄出家善摄在家没于爱欲淤泥出家拔于爱欲淤泥以此则知欲求圣道先须出家故我释迦世尊中天应迹半夜逾城䇿素马以凌空诣青山而断𩬊雷音既震善来初度于五人法雨才沾羯磨繁兴于四海人到于今咸受其赐善男子汝等良因宿植今遇圣恩离欲出家得成僧相而以好心登坛受戒者若不知戒中之义为何是徒有登坛之名而无受戒之实一生虗丧体是白衣故我于未受戒前指示汝等沙弥之戒法戒体戒行戒相四种之义使汝等心得明了受授如法行持有方不乖律制所言戒法者即佛勅舍利弗初度罗睺罗出家所制十支净戒二十四门仪则及十二年中为无事比丘广制学处兼制沙弥一切随律威仪等是也言戒体者即汝等正受戒时以现前第六意识心运想三宝归竟之时徧缘一切情非情境于此所缘境上发起誓欲防恶誓欲修善之功能是也汝等莫不喜逸而惮劳厌繁而思简今既入道初阶始则修事师之节次则执僧伽之劳以至晨昏动定微细行业皆依戒而行故谓之曰戒行汝等莫不生长于俗谛形质等同于凡夫今幸得登戒品内则具慈和之德外则着缁缦之X衣又复居止同乎大众行来皆尚雍容出世道业因戒方成少有所违即名干犯故谓之曰戒相汝等若能信闻而思思而受持钦遵律制护培德本庶上可契如来以戒摄生之旨下不愧息染慈济之名汝等果能至诚领受如法奉行否依教奉行既能依教奉行我今差诸引礼为汝等先请教授阿阇黎查验衣钵次请羯磨阿阇黎为汝等忏洗身心若衣钵应法身无障遮来日登坛授汝等沙弥十戒而作比丘戒之阶级也引礼云诸善男子一齐起立闻磬声礼谢三拜分班先迎请者出班送和尚归方丈验衣钵第四若论沙弥衣式按萨婆多毗婆沙论云沙弥得畜上下二衣一当安陀会一当郁多罗僧令清净入众及行来时着又根本部云沙弥受缦条衣若年满二十可授近圆师为求三衣钵具所言当者非同比丘五条衣一长一短七条衣二长一短割截缝成如田畦畔但受持借五七之名缝成不用五七之相其云缦者谓无文也至近圆时师所求衣方是割截条相者义会律论之制大抵如斯然今无论三种沙弥辄披田相三衣亦不审起自何时X沿习既远未能顿革余从丙戌传戒渐演毗尼至甲午冬方始反今崇古虽然勉行正制其间犹有方便若年自七岁以至十九欲受沙弥戒者定着缦衣若年满二十巳上决志登三坛戒者则非局于单持沙弥行法莫过渐次昇进不躐其阶级也所以于本界中权许受持田相二衣惟不听着僧伽黎耳是以今授沙弥戒时三衣少一不得俟具仪请戒之后和尚则先令请教授师验明衣钵次令请羯磨师严净身器按律中受比丘戒时差教授师屏处问云此三衣一钵是汝自巳有否名之为验衣钵今于沙弥戒而即验之似乎太早但缘时非湻古人心矫诈者逾多本为假来衣钵问之则荅言巳有及其受后仍回各还原主紊先圣之遗规欺堂上之清众苟非预为勘验则师资之咎二俱难逭故今设斯仪尤为急务引礼云上香复位一齐向上闻磬声作礼三拜长跪合掌善男子汝等形虽同乎沙弥心未沾于戒法既求息慈之律章宜着出世之法服故今遵奉和尚差命为汝等请师查验衣钵所有言词各须谛听师抚尺云X夫出家至要戒行为先受戒正缘衣钵为本良以释子形仪逈异尘俗释子心量不类凡情三衣若具乃可表性相以相资一钵不离始足寡营求而办道汝等今者欲求戒品若无衣钵从他假借纵受戒巳亦不得戒若师知而故与授戒者则堕非法之中是以我于未受戒前一一查验若汝等正缘备具出家相成可谓如法如律如佛所教令汝众等皆获清净戒为真释子今者现前所有衣钵是汝众等自已办否是既有甚善但恐其中参襍故破三衣及䌷绫五大上色今虽祗许沙弥受持二衣而汝等年岁既皆巳满不久将陞宝坛期圆具足故须预为查验莫致临时仓卒复于所办钵盂必使合式方持若初离尘禀戒便披故破袈裟者则知求戒之因心不胜若始厌俗舍家即觅贵重䌷绫者必是爱好之习气未除即如大迦叶三衣百补憍陈如布服五钱至于衡岳终身艾絮南山永绝丝罗而西天东土诸祖清俭如斯吾辈庸流可不倣傚今我出位逐一查明以便复白和尚引礼云善男子等一拜而起各诣自巳衣钵之处候师亲临详验师抚尺云X我为汝等查验衣钵巳且幸尔等衣钵备具应法缘成庶乎净戒可受今夜当须至诚忏悔以便来日临坛纳戒引礼云善男子等一齐排班闻磬声作礼三拜起立分班迎请者送师归寮余者立定其所验衣钵为防非法资具不因亡僧衣钵而成遮也迩来讹传谓亡僧衣钵存者不宜持着斯皆未习毗尼不知所以按律中分亡僧衣物羯磨法云凡诸比丘虽依三宝出家财物必缘僧得佛法非分故入二僧应羯磨分之若未羯磨前私取从十方僧得罪若正羯磨时私取从现前僧得罪若是僧集和合如法白二羯磨与者谁云不用既亡衣不用则冢间死人弃衣佛令行头陀行者洗净补衲作粪扫衣此意复何消会良繇亡僧之物罕见罕闻遵律羯磨清净着用今时每见为弟子者凡师长命过所遗衣物如子承父业不共众分殊不知是盗僧物将为巳财毒药饵人反谓甘露诚可悲夫因举世讹传故此附辩露罪忏悔第五新戒露罪事途差殊称量人法义准有四一初始出家即求受戒二剃发巳久今方求戒三出家有年唯禀五戒今思进修更求具戒四或于在家曾X受五戒及受菩萨优婆塞戒今复出家乞求大戒就四种中临时作法须分三门勿得一概雷同而令药病相乖人法事三俱成非也审第一种求戒者若准南山羯磨受十戒法应问遮难此则惟问五逆名为戒障有即遮摈律制不容其四弃根本弑和尚阇黎等不必通问何以故彼初始出家即求受戒而三师既未请识四弃亦未受持是则无师可弑无戒可破唯审五逆不问七逆也审第二种求戒者所问戒障虽则不满七逆而义有六逆盖以离俗巳久侍师多年准律当加弑阇黎一问且律中五种阿阇黎则剃发师居首若有干犯法所不容理合遮摈审第三四两种求戒者准诸经律七逆重罪四弃根本理应严诘以彼出家在家曾登戒品则和尚阇黎人人皆有四弃根本事事禀持既不类于前二种人应当别作一彚审之前来四种问法惟遵律制但今时非佛世五浊交争或间干于国禁借脱空门苟非细审严征何谓法门内护故今总述其科别加十恶详问凡司重任者尤宜慎之其忏悔作法或当日或隔宿若律堂幽静远于市尘求戒者少又无余缘即在当日先令审忏次受戒法若律堂虽居隐僻而求戒者多或集千指乃X至更倍并有三宝因缘等事可于隔宿忏悔来朝受戒若律堂相隣村城无论求戒者多寡但须称量机宜当日隔宿随便作法可也若隔宿审忏者入初夜分于羯磨堂中敷一座供以香花复于正座后侧设一案俟书记誊录人事必使灯烛辉煌光明如昼香烟馥郁篆葢若云借斯胜境庄严能令人心悚惕自然往愆无覆诸过露呈于作法时设有白衣和溷杂入其为引礼者当以方便却去令生欢喜引礼云上香迎请者出班作礼三拜复位合掌汝等随我音声一齐朗诵大悲神呪仗此呪力洁净坛场远诸魔障南无甘露王菩萨摩诃萨引礼云善男子等一齐向上排班闻磬声作礼三拜长跪合掌谛听言音莫余思觉今者和尚差我等严净法堂焚香敷座恭请律师为汝众等作审罪忏悔阿阇黎梵语阿阇黎此云轨范亦云正行轨范者谓能轨范后学可仪可法以修行故正行者谓能纠正弟子直心直行以趣真故浣凡躯而成道器芟爱草以发心华皆繇此师如律开导依法忏悔若无X此师净涤三业助显正因则佛法大海望洋而退幸今值遇似病逢医是故至诚慇勤伸请请师之语汝合自陈恐汝未能我今教汝各称法名其余言词皆随我道大德一心念我弟子等今请大德为审罪忏悔阿阇黎愿大德为我作审罪忏悔阿阇黎我依大德故得如法忏悔慈愍故师抚尺云夫性体圆明本无生灭情尘覆蔽乃有圣凡是故急须早觉得以乘时进修但入道初门在乎翻染成净若染心未断恶业从生净念现前梵行乃立我今临堂为尔等忏悔三业正是翻染成净之法盖四洲六道惟南阎浮提人道最胜质近佛阶易于修进幸今得预胜伦庶几高超有地窃恐汝等从生以来于诸有中或作不善深厚业因既障出世大道复乖受戒胜缘必须净涤瑠璃瓶方堪盛贮狮子乳此时忏悔堂前如杲日丽天形影莫匿明镜当台目眉全彰汝等各各刳心沥胆改往从新可于我前一一倾诚吐露若知罪含羞缄口隐覆者纵受亦不得戒何也繇染净相参罪福襍糅于道无益趣证何从所言忏悔者务要具大信力生大惭愧故涅槃经云有二白法能救众生一惭二愧惭者内自羞耻愧者发露向人襍阿含经云世间若无惭愧二法违越清净道向生老病死是故应生惭愧深信业果汝等今则初入律X门不知戒障名相名相不知与不问等故我先遵经律为汝等分别指陈汝等一一谛听谛思觉察有无少顷次第出班如实发露所言戒障者即汝众人从昔以来意根忆持五逆十恶极重罪业是六逆十恶极重罪业是七逆十恶及四种根本重罪是若有一一犯者名曰戒障此乃律制禁遮不允受戒纵有因缘许其拔济仍分机教以应忏门若是利根上智者必要深修禅定发本慧照观身心如幻能所俱空了自性真常诸法不实一念相应契如如理证入无生此摄慧门为理忏也非谓尘劳暂歇便云登解脱场业性未空即号入寂灭海必须理观精莹实证无生方得罪花凋谢若中下机者必遵大乘方等熏修忏法观三轮体空息六尘缘影尅期进道一七二七乃至月年求见好相若不见好相更加苦到倍增恳诚或尽其形寿必以见相为期此摄定门为事理忏也非谓身礼心散应事彰名岂以数日微善而免极恶重业所言逆者逆谓不顺于理背恩忘德反加违害世出世间法皆难逭X第一出佛身血佛者乃天中之天圣中之圣万德庄严十号具足无量劫来为众生故修行所证无上妙法慈悲喜舍普济含情而令三界九有同成觉道四生六趣永绝轮回是则须弥可倾大海可竭法王恩重穷劫难酬若不知恩报德顶戴供养而反加逆害出佛身血则罪莫可救是故佛言出佛身血名为戒障此逆准诸经律通云提婆达多以恶心故掷石害佛迸其小片伤佛足指今相好久巳潜辉忏悔仍存旧问设有瞋恶心生毁坏一切佛像及佛舍利宝塔併诸大乘经典罪则同科亦名极恶第二弑父第三弑母弑者谓以下杀上故父母者乃子之所天理当竭力孝顺不违其意冬温夏清昏定晨省奉养无方服劳靡间聊尽人子之道少酬生育之恩岂宜反用恶心瞋心妄加弑害地藏经云若有众生不孝父母或至弑害当堕无间地狱是故佛言弑父弑母名为戒障第四弑和尚和尚者此云力生谓三乘道力五分法身皆借此师威德而生即得戒之本师也且于世间父母惟生色身恩尚无穷况乎出世父母令生戒体其恩何极所以佛制弟子侍和尚法律甚严详盖繇和尚之恩至深至广应当如律承事而反加瞋心恶心弑害者是故佛言弑和尚名为戒障第五弑阿阇黎梵语阿阇黎此云轨范准律所制具X有五种皆能轨范后学纠正修行故一剃发阿阇黎能令脱俗离尘厌苦趣于净乐故二羯磨阿阇黎能令清净道器感发戒体故三教授阿阇黎能令变化粗浮威仪整肃故四依止阿阇黎能令毗尼通达善于开遮故五授经阿阇黎能令闻熏般若思修悟入故此五种阿阇黎皆有如上恩德诚出世之良导真慧命之知识纵使身心竭力以奉余年法乳之恩犹未寸报况反加瞋心恶心而行弑害者是故佛言弑阿阇黎名为戒障第四弑阿阇黎梵语阿阇黎此云轨范今所问者非谓受戒之羯磨教授二阿阇黎亦非受戒后之依止阿阇黎也谓是汝等初始剃发及授经二种阿阇黎也然此二种阿阇黎能令汝等出情爱之深坑亲近三宝闻离欲之妙法了悟一真如此恩德不怀上报反以瞋心恶心而加弑害者是故佛言弑阿阇黎名为戒障第六破羯磨转法轮僧羯磨者谓诸清净比丘一界依栖六和水乳同一布萨同一羯磨名转净戒法轮若随方摄化应缘接物宣演教观如说修行名转定慧法轮斯皆出尘道侣济世智人司持三学为法门之梁栋化利羣生作苦海之舟航世间若无僧宝佛法何以弘通慧命其谁克绍繇斯毗尼住而正法久住故令人天增盛恶趣消除设X使不知归敬请益反以恶心瞋心而破坏者是故佛言破羯磨转法轮僧名为戒障第七弑阿罗汉阿罗汉者善超诸有果证无生说法开万有迷痴赴缘植众生福慧能令现前护益报享当来不起敬仰难遭之心反加瞋恶弑害之毒是故佛言弑阿罗汉名为戒障此乃逆之名义也所言十恶者恶即不善繇众生迷真逐妄计度识情触境乖违动止缠缚于三业中造十恶罪集因深厚能招当来苦报故第一杀恶杀者谓自杀亦教他杀一切众生皆以识息煖三为其命根此三不散谓之命存此三若离谓之命断若于同类众生中或因怨讐结恨以行杀若于异类众生中或因贪味颐养以行杀如此伤慈兴害而故断众生物命者则非合上圣济生之德有损自巳同体之仁是故名为第一杀恶第二盗恶盗者谓窃取他人财物盖人世资生之缘名为外命然此财物有居家出家之不同居家物者或是父母宗亲或是檀护相知及以非亲非识等凡是他物属于有主者俱不得盗取出家物者或是佛法物或是众僧物佛法物者谓雕刻香像绘塑金容印造藏典书写经文其中一切庄严等物是众僧物者准南山事钞类分四种一常住常住物谓众僧厨库寺舍一切花果树木园林仆畜等不通余界但得X受用不听分卖故重言常住常住二十方常住物如供僧常食体通十方随时受用唯局木处三现前僧物谓僧得施之物唯施此处现前不通十方僧故四十方现前僧物如亡比丘比丘尼式叉摩那沙弥沙弥尼等五众轻物虽十方现前各有其分若羯磨分毕后来绝望须知三宝财物皆出信施彼求当来乐报故植今世福田因果一错业果归身况复窃取以为巳有是故名为第二盗恶第三婬恶婬者谓婬泆乃世间最猥媟事然一切众生轮回生死此为根本或于六亲男女及非亲男女边而行不净或破他梵行乃至污僧伽蓝或侵凌贞洁玷彼清名繇斯自堕无间备婴诸苦是故名为第三婬恶第四妄语恶妄语者谓搆造虗言欲人取信然妄语有大小之别大妄语者谓未得言得未证言证以贪图名利显异惑众故成大妄语也小妄语者谓不见言见见言不见闻言不闻不闻言闻以慢习矫诈轻侮前人则成小妄语也如此自欺欺他谄曲不直是故名为第四妄语恶第五两舌恶两舌者谓宣传彼此鬬搆是非或因怀隙报私或因障他胜巳则与两处挑唆明誉暗害使其上下乖诤离间亲缘怨无控诉自德全亏是故名为第五两舌恶第六恶口恶恶口者谓出言麤犷取辱于人或因贪X欲不遂或因戏谑生瞋晦昧纲常丧失伦理尊卑不逊任意毁呰触他不乐快畅自心是故名为第六恶口恶第七绮语恶绮语者谓乖真背理巧饰言辞或因矜巳才能随情衒惑或因坏他名德逞口鼓簧令人视听增其情识荡其心志是故名为第七绮语恶第八贪欲恶贪欲者谓适意爱染念无休息居家者则以功名富贵巧计恣求出家者则以利养名闻自甘邪命于顺情境上取足无期闻惠济则悋于秋毫见乐着则黏于胶漆种种追求不畏业苦是故名为第八贪欲恶第九瞋恚恶瞋恚者谓事与心乖纵恣恶性或因居家名利财产求而不遂起诸恚恨或于出家四事资缘难从希望便发瞋心经云菩萨起一瞋心即开百万种障门是故名为第九瞋恚恶第十邪见恶邪见者谓愚痴无正慧知见多偏僻繇不了苦集灭道四谛之法而妄计有无常断之见拨无染净因果毁灭出世善根正信灰然邪心炽盛如此方天主白莲无为观指闻香等教自盲盲人皆堕坑堑生则华报王刑死则果婴地狱千佛出世不通忏悔是故名为第十邪见恶此乃十恶之名义也所言四种根本者汝等或于居家时曾受优婆塞之X五戒及菩萨六重二十八轻戒或于剃发后曾受五支净戒但其中前之杀盗婬及大妄语四种禁戒者乃是沙弥十戒比丘具足戒菩萨三聚大戒之根本若授受之后不固守持随犯一戒更不得再受十戒具足戒并菩萨大戒然此杀盗婬妄之罪较前十恶中之杀盗婬妄苦报倍更增剧以破佛净戒故善男子等今既普听我语各各了知如上诸恶业中随有所犯向我倾心吐露纤毫不得覆隐若少有瑕疵仍是戒障譬如洗浣故衣必要本体洁白垢腻尽净方堪受新染色我今逐一问汝汝等次第出班一一实答引礼云诸善男子一齐起立闻磬声作礼三拜分班两立引礼云善男子闻磬声作礼三拜长跪合掌汝等三业至诚随我音声称南无十方常住三宝各称自巳法名师抚尺云善男子我今先问汝五逆戒障次问汝十恶重业六逆戒障次问汝十恶重业七逆戒障次问汝十恶重业及四种根本X鸣尺云第一汝曾出佛身血否善男子当知释迦如来正法千年巳过像法千年亦过此乃末法万年时又过六百余年矣虽无出佛身血者然有雕绘铸塑之圣容及佛舍利之塔庙大乘实相般若了义圆顿经文曾以瞋心恶心而毁坏者则与此罪同科汝曾有否第二汝曾弑父否第三汝曾弑母否第四汝曾弑和尚否第五汝曾弑阿阇黎否第六汝曾破羯磨转法轮僧否第七汝曾弑阿罗汉否此逆既无更有十恶今当问汝第一汝曾杀害同类中男女等命否汝曾杀害异类中一切畜生物命否第二汝曾盗取世俗一切有主物否汝曾盗佛法僧三宝财物否第三汝曾于六亲男女及非亲男女边行婬否汝曾破他梵行污清净僧伽蓝否第四汝曾妄言自称得禅得定得通否X汝剃发后共僧住止自未受戒诈称比丘与众僧一处同布萨同羯磨同利养受人恭敬礼拜否第五汝曾传送是非挑唆彼此离间恩爱损他产业令人愁苦不得安乐否汝剃发后与众同居曾鬬搆两头令上下不和否第六汝曾忤慢一切毁呰上下出言麤犷令人受辱怀恼否第七汝曾虗架言辞巧用文字背真逆理以无德者庄饰有德于有德者贬斥无德诳惑他人令彼失于正智增长邪见否第八汝曾于顺情境上种种乐着心无厌舍但欲巳得不顾损他毫无惠济丧失仁慈乃至不供父母师长上下眷属否X第九汝曾于违情境上多起忿恚瞋恼自他诅呪神明怨黩天地骂詈父母师长否第十汝曾亲近邪师从习邪教宣卷唱偈观指闻香谬解谛理盲引诸人为师为弟自陷陷人否善男子七逆十恶既无四种根本应问善男子上来所问戒障十恶既无犯者名为净器作礼而起第一杀戒有犯否X第二盗戒有犯否第三婬戒有犯否第四妄语戒有犯否善男子上来所问戒障十恶及四种根本既无犯者名为净器起立而退引礼云一齐起立闻磬声作礼三拜出堂上殿礼佛候鸣楗椎同众入堂忏悔回向第二班出众发露忏悔引礼云一齐向上排班闻磬声作礼三拜长跪合掌师抚尺云善男子汝等时间巳于我所各各陈说往愆当思忏悔堂中伽蓝地上三宝光临万神镇护五眼圆见六通共知倘有余愆X未泻不妨披心露胆向我更说如浣故衣虽去垢迹必须洗而再洗方堪易受染色是故我今再问汝等再答果无则是真净法器有则戒品难登汝等各各说罪巳竟否善男子汝等发露虽竟但是现生所作所为者然从无始以来未识佛时未闻法时未遇僧时受无量之身形造无量之罪业识情昏惑不觉不知唯有诸佛菩萨彻知彻见罪恶多少若轻若重今向十方三宝渴仰翘勤至心作观随我音声重伸忏悔各称法名师举偈云往昔所造诸恶业皆繇无始贪瞋痴一切罪障皆从身语意之所生今对佛前求忏悔一切罪根皆忏悔功德殊胜行无边胜福皆回向普愿沈溺诸有情速往无量光佛剎X十方三世一切佛一切菩萨摩诃萨摩诃般若波罗蜜上来发露忏悔巳竟各宜静其心虑办其衣钵并律中当学经书一一觅请恭候和尚明晨陞座乞受沙弥十戒汝等各各能依教奉行否依教奉行今众中有犯重遮此之极重罪障律中佛制森严吾所不敢擅专明晨呈白和尚会同师僧上座若堪提拔者准教应机和尚自有方便若不堪提拔者纵诸佛出世亦难救济须发深大惭愧不可忽为泛常汝且随众蹔退引礼云一齐起立闻磬声礼谢三拜分班迎请者送师归寮呈罪称量引礼云昨夜羯磨堂中审问巳将汝等所发露者登记于册但此事极重我今先引汝等往羯磨师寮乞求垂悯同诣方丈呈白和尚汝等可随我去X羯磨师云汝等自陈过罪可谓知惭愧者然则善恶繇心罪福自受幸汝觉察其非或可方便救济又况汝哀求至诚我今何忍坐视汝且随我同诣方丈其诸可否听凭和尚教命和尚抚尺云汝等虽发好心乞求戒法柰何造作重罪污秽道器律制森严人情难允若果能具大惭愧发大道心者吾今会同知律师僧遵依大乘方等忏法格外拔济按三千诸佛名经中佛言若有众生欲除灭四种禁罪欲得忏悔五逆十恶欲得除灭无根谤法极重之罪当勤礼敬五十三佛名号及三千诸佛万德洪名良以诸佛称三界大师四生慈父无苦不救无乐不与众生但有一毫之善佛即垂手拯拔其礼忏时必要洗浣身衣虔备香烛或一七乃至七七求见好相若覩好相光华瑞现则知罪灭无疑仍是清净道器设若礼忏时中或心不耑一或仪不虔恭不信罪福不怖地狱者佛慈虽普应感难交如月朗中天浊水不现莫如之何汝能如是依教奉行否能依教奉行诸大德今准方等教法与彼忏悔可否可尔既诸大德同心称量皆云可尔X者本堂引礼为彼择处安之便于至诚摄心礼忏礼忏若竟再来复白仰白十方法界大觉世尊一切菩萨今有省郡发心于我比丘所乞受净戒彼于现身作极恶业我比丘不敢故违律制擅许受戒曾遵大乘方等令彼顶礼诸佛洪名称扬万德圣号求见好相彼礼巳竟相好未覩或恐障深信浮三业不虔今向诸佛菩萨前代为恳祷惟愿不舍众生慈悲摄受令彼道器清净罪业消除得禀戒法如律修行併具一切毁破禁戒作诸恶业有情同入如来毗尼海中具足断德圆满法身今以三阄为准圣鉴无私重恳哀怜乞垂慈摄X三坛传戒正范卷一传戒正范X卍XXX三坛传戒正范卷二金陵宝华山司律沙门读体撰二坛授比丘戒前请戒忏悔仪习仪第一决定论云比丘戒四分义摄一受具足二随具足三护他心具足四具足守持而云护他心具足者谓比丘有一分威仪具足能护长他人之净信故令彼欣敬摄归佛法故为释子者威仪不具则动止违防出入招讥缁门警训云世尊处世深达物机凡所施为必以威仪为主盖繇大圣洪慈曲巳调御众生内则轨范僧徒外则利益檀护矧今末世去佛且遥必也全借律仪建立三宝是故沙弥年满是丈夫位而于登坛受具之前应习仪政礼引礼云上香复位一齐向上排班展具闻磬声作礼三拜撩衣长跪合掌X师抚尺云诸沙弥汝等今欲进具入僧宝数须知具足四义中有一分威仪具足戒也威者谓清严可畏仪者谓形仪可轨良以僧宝尊重司任非轻严净毗尼住持正法能除饥馑为人世福田导化众生趣涅槃妙果俾见闻敬仰巳信重增如马胜雍容行道感釆菽以信乐出家鹙子安庠乞食摄外道而反邪归正古今沙门威仪摄物利生者固难枚举大抵三千八万之细行不出行住坐卧之四仪其中一一皆有方便善护他人净信而克成巳躬之道业故今遵奉和尚慈命先为汝等习仪三日次方请戒忏悔登坛授受庶使临期威仪有则尔等或久参林下亲近知识气质谅巳变化举止自合规模倘有乍入伽蓝未经淘汰者性情那得消镕动静必乖绳墨所以金非煅炼终是顽鑛玉必琢磨方成良器今将汝等诸人名目编入签次以便习仪其所编签号以三人一坛受具一签则列三坛于每签内令一人为首统余八人如是九人互相谦恭循礼出入贯珠凡诸不谙之仪威借众引礼师慈悲善训勿惮劳辛儒云不矜细行终累大德况为佛弟子者而不慎欤汝等能依教奉行否依教奉行既能依教奉行可谓如法和尚复于忏悔堂中差诸位大德一位验签师一位缴签师一位书记师位巡视师其验签者于发露时防有白衣外道等溷入盗听故请师为汝等照签验X明逐一令进其缴签者于发露巳恐有狡侫不肖窃伺他非故请师撤缴原签照名令出其书记者于发露中仍恐名罪相同多于舛错故请书记师登记名目不致忽略其巡视者繇于忏摩必须严肃人心或恐易怠又虞夜静私寝班坐襍谈故请众师检察䇿进勿致昏散如上所差诸师皆有成济佐助之功汝等应当恭敬作礼勿得我慢轻心有辜教诏引礼云诸沙弥一拜起具分班左右序立请戒开导第二萨婆多律论云若发微品心受微品戒若发中品心受中品戒若发上品心受上品戒故知戒体本一而无优劣繇心缘感遂有差殊若待登坛作法方教发上品心得上品戒者彼等茫无所知不识何等是上品心也譬如空雷发于奇峯之巅甘雨绝于流金之地则难觉解了无纳受是以今于未受之前先启和尚预为开导使其临坛勐惺上品心生体具周圆孰非胜戒我沙弥等一介愚顽那识律诠轨范仗师良导X少知僧行威仪渐熏乐欲心生更冀禀持念切故今仍恳诸师再为启白和尚引礼云诸沙弥观汝等进具之意最真而恳求之语至切信力如是所愿必成众中为首者出班九人一人执香随我同往方丈礼请和尚其余立定整肃威仪俟聆教诲仰白和尚大慈忍听彼沙弥等威仪略谙求具志殷希入僧伦欲跻圣域故今先诣座前顶礼启白惟愿和尚智鑑称量可否如或机堪拔济少赐矜怜预为开导上香复立诸沙弥一齐向上排班展大具闻磬声顶礼三拜撩衣长跪合掌所有乞戒言辞汝当自白人身难得中国难生佛道难遇戒法难受我等幸逢大和尚树光明幢张净梵网接引凡流摄归僧宝愿钖我等具足大戒如律行持成道利生用酬恩德和尚抚尺云夫釆如意珠而入海从浅至深禀具足戒而登坛繇X小进大戒宝非踰跨可求佛制必相应方授未有不历沙弥行业而直趋大僧名位者也今尔诸人既巳守持息慈学处复能求受比丘律仪则阶级无越理合增修况乎请恳殷诚吾岂悋而不授但此具足大戒尊重所任靡轻是正法久住之根源僧伽蕃衍之命脉非具足则僧伦无以崇立非僧宝则佛法何以弘通故于天人魔梵外道婆罗门众中比丘僧最为第一所以欲圆具戒非处莫託必依白二羯磨结界之地故律云非羯磨地不得在内受欲行僧事处既如法于中建坛十师数必满足遴请如法精严故律论云和尚二阿阇黎并须如法七僧为证皆清净明晓若无和尚若十僧不满皆不成就故师虽如是又要汝等身无难遮故律云身相不具百遮等人及自破净行污他梵行皆不得受具道器虽具正为汝等秉宣白四圣教发体之时仍须文句不得增减差脱作白羯磨咸钦律检斯可不堕非法纵然外缘俱成而汝等乞戒之心复有三品所谓上中下也随其所发之心则随感上中下品之戒然以具足戒之戒法戒体戒行戒相与前沙弥受持者百倍千倍不能比喻苟不识知如是深义虽云登坛授受受巳还同未受似僧非是真僧与众共住名曰哑羊比丘同僧法事唿为摩和罗辈若欲绍隆三宝利益羣生斯之功德何繇可克故我今于未登坛前开导明了令汝等正受戒时领解不昧所言上品心受上品戒者即汝X等来朝坛上能发坚固信力普于法界一切有情无情境上起广大慈护之心除不善损害之念誓断一切恶誓修一切善誓度一切众生于中不怖不退志愿坚深此则谓之发上品心受上品戒诚所谓内祕菩萨行外现是声闻能住正法建立僧伦若纵有慈护心而护之不普亦缘法界境而缘之不周于度生边似有怖退志愿未能深坚者谓之中下品心此心狭劣非胜所获之戒但是中下品尔此戒仅可自利止宿草庵既缺利他佛种奚绍是以今欲汝等发上品心受上品戒而不欲汝等起卑劣心受中下品戒也所言戒法者即世尊成道十二年中观有漏因缘事起而为诸无事比丘禁防三毒调伏七支金口所制二百五十净戒一百八十四种羯磨乃至三千八万无量律仪是也所言戒体者即是来朝于十师座前正秉羯磨时尔等发上品心之思业力用运想法界徧缘一切尘境而境从心现然所现之境非有表色即是法界一切尘境之体亦即得戒之因若未缘想领受巳前此尘境体于汝无系但一发心缘想领受巳后此法界尘境体恒依汝等自心念念不忘时时守护是以戒为能依心是所依心法和合名为戒体如药丸喻可以例知所言戒行者即依本所受之戒体于日用处或读诵或安禅或熏礼忏法或修持净业乃至着衣受食等皆不违越毗尼所以一切行尽名戒行非谓一切行外而别有戒行出世行业悉X以净戒而为本也所言戒相者即佛所制二百五十具戒一百八十四种羯磨于一一戒相中所明轻重开遮于一一羯磨内所摄成坏两缘此即法相也于日用四仪间常所行时事及非时事此即行相也其法因事制事依法成若一切善业等事如法当行而不行此名之止犯若当行而即行此名之作持若一切恶业等事非法不当行而行此名之作犯若不当行而不行此名之止持若罔知止犯作持止持作犯则开遮全晦成坏茫然是故律制比丘五夏以前专精戒学五夏以后方可听教参禅盖为令其识相护体冀生定慧出世道业方有所据汝等若能如是信解如是受持庶合圣德真是出家持法之子故首棱严经云将此深心奉尘剎是则名为报佛恩汝等能依教奉行否依教奉行既能依教奉行者今夜当请羯磨阿阇黎先审汝等沙弥十支禁戒若守持无染可谓真净道器少有违犯仍是襍秽身心必须苦切痛诃依律忏悔更有十三重难十六轻遮于临坛时方差教授师屏处别问至秉羯磨对众复再严诘我今令众引礼大德将汝等往诣二师寮白知启请受具开导等情俟作法审忏中若果无犯重不毁根本者方可集会同界大僧于彼众中恭请十师登坛为尔诸人授大比丘戒众引礼大德如我所语即当奉行如和尚所命X诸沙弥一齐起立闻磬声礼谢三拜撩衣起具分班迎请者送和尚归方丈通白二师第三欲授具足大戒必须三师水乳一界六和律法相应乃可授受今诸沙弥虽请和尚开导而忏悔教诫任在二师故复令其礼拜通知彼沙弥等时间申请和尚禀受具戒巳蒙慈允预为开导但未知其勤䇿本戒持犯若何故和尚差我等率诸沙弥先为通白羯磨阿阇黎师于今夜分敷座恭请惟冀临堂如律作法慈愍故羯磨师云善哉沙弥可尔为汝等临堂作法人各静其心虑忖其持犯至时集候如实忏悔依教奉行彼沙弥等适间顶礼和尚启请进具幸蒙垂怜如律开导巳令请羯磨师今夜忏悔仍恐威仪缺略不应法缘故复差我等统诸沙弥通白教授阿阇黎师伏祈重警未谙再钖慈音慈愍故X教授师云善哉沙弥如彼代言深可庆幸更希教诫威仪谅巳演习如法其大比丘随律轨则待近圆后方可一一教诫依教奉行教衣钵第四初坛受沙弥戒先验衣钵者恐间有缺少借贷或干非法等类必令更换再备今则将登宝坛因进具戒诸凡行持莫不同乎大僧若衣钵名相事义不知所繇则用处皆错时时犯非是以教授师应先指示俾其一一通晓于登坛日往屏所问难闲但略言道具以免稽留引礼云上香复位诸沙弥向上排班展具闻磬声作礼三拜撩衣长跪合掌彼沙弥等将欲登坛禀受具足所有衣钵事义若不知其制起源繇恐难受持合辙故今礼请教授阿阇黎师指示分明令彼等如律奉行庶符圣意教授师云夫三衣裁制即如来金口亲宣一钵受持乃释子资身贵器坏色则迥超俗服应量则有异常伦服之者X忍辱倍增持之者功德具足价重七珍之宝难可测量功高万仞之岗岂能仰望百千万亿人天咸皆稽首九十六种外道悉不知名惟有吾佛出世示此未曾有法俾见闻者利益无涯受持者身心俱净若欲知其三衣之纵广一钵之大小非开示莫能明义不解说安可知源今则将授大戒先示汝等衣钵名相汝当知之汝等袱中各有五条衣梵语安陀会此云作务衣亦云下衣亦云杂作衣凡寺中执劳服役路途出入往还当着此衣汝等身上所披七条衣梵语郁多罗僧此云入众衣亦云上着衣凡礼佛修忏诵经坐禅赴斋听讲安居自恣乃至一切集僧办事当着此衣汝等袱中各有大衣梵语僧伽黎此云杂碎衣谓剪碎缝成条相多故凡入王宫陞座说法聚落乞食半月布萨降伏外道之时当着此衣然此大衣多种不同谓上中下各有三品所言下三品大衣者谓下下品九条下中品十一条下上品十三条此三品衣皆两长一短割截衣持所言中三品大衣者谓中下品十五条中中品十七条中上品十九条此三品大衣皆三长一短割截衣持所言上三品大衣者谓上下品二十一条上中品二十三条上上品二十五条此三品大衣皆四长一短割截衣持此之三衣者名福田衣僧祇律云佛在王舍城帝释石窟前经行语阿难言过去诸佛衣相如是从今依此制作衣相增辉记云田畦贮水生长禾苗以养形命衣X相福田润以四利之水增其三善之苗养以法身之慧命也释其名者服上谓之曰衣衣者依也故衣以蔽寒暑也经律皆名袈裟真谛杂记云袈裟外国都邑名含多义或名离尘服断六尘故或名消瘦服割烦恼故或名莲华服离染着故或名闲色服如法色故今所谓坏色衣也此衣必为三者何也表三业清净故以五条断贪身业也七条断瞋口业也大衣断痴意业也长多短少表圣增凡减也用青黑木兰三色者表法报化三身也体则用熟苎麻布不得用绫罗纱绢之物表慈悲也汝等各有坐具一方所言坐具者梵语尼师坛此云随坐衣又云敷具又云衬足衣即如塔之有基汝今受戒之身即五分法身之塔也良繇五分法身因戒生故汝等各有一钵所言钵者梵语钵多罗此云应量器谓体色量三皆如法故体则铁瓦二物色则用麻子杏仁捣碎涂其内外以竹烟熏治作鸠鸽孔雀色所以熏者何为夏天盛物不馊不染垢腻有此功德故当熏治量则上钵斗半下钵五升中钵可知此乃姬周斗也若准唐斗上钵一斗下钵五升中钵七升半也此衣此钵是汝受戒之正缘资身之急务要须自巳置办若借若无并名非法准律明条皆不得戒一生虗受信施将来坠堕三涂常劫轮回无有解脱汝等搭衣之时净身口意至心顶戴默诵呪偈次展披搭若受食赴斋之时端身趺坐开巾展钵诵偈安庠盛物之后左手持钵右X手扶缘直身正念供养三宝至诚作观取次下匙祖家不云五观无违三匙有节如上教示如法受用若不遵行罪贻于后所有受持衣钵轨则候临坛曰吾往屏处问难时准根本律部方乃教持汝等自今巳后凡欲制造衣钵应须请问明师如法裁造无恣自心有违圣制若衣成巳必请一知律师僧依法加持信受披搭功不唐捐必获胜益是名末世僧宝真正比丘汝等能依教奉行否依教奉行引礼云诸沙弥一齐起立闻磬声作礼三拜撩衣起具分班迎请者送师归寮审戒忏悔第五沙弥进具时所问十三重难十六轻遮必在十师临坛和僧作法方差教授师往屏处详问次复召入僧中羯磨师凭众再审事办一朝法无隔宿如此两番详诘诸律文同一往受具者皆于隔宿请师预问既不待羯磨所差又非是正授具曰嗟夫深违佛勅遗误迨斯今准南山古仪原遵佛制唯于隔宿审诘沙弥十戒次曰登坛方差问二十九种轻重难遮愿诸弘戒者剪革沿式以奉圣规是所幸也引礼云上香复位迎请者先出班闻磬声作礼三拜归班羯磨师云幢树毗尼唯在匡扶正法堂开忏悔用资佐助诸缘今诸沙弥欲求进具理合露忏防有白衣等溷入盗听故请二师详查出入彼若如法清净我等作办方成但恐坐久疲劳愿生欢喜如命羯磨师云勤䇿近圆当净身意干犯则律不许容无染则戒方可受今夜班多人众事或雷同故请大德注明人事不致差误以便呈简和尚愿勿厌其烦琐如命羯磨师云律制森严人心易怠须假胜缘克成善业今诸沙弥于发露时或恐昏散忘误忏摩故请众大德检巡察视整肃忏仪令彼三业翘勤一心无怠可谓曲巳成人幸勿辞劳如命X引礼云诸沙弥汝等各各至诚随我音声朗诵大悲神呪仗此密言威神力故净洁法筵远诸魔障南无甘露王菩萨摩诃萨引礼云诸沙弥等一齐向上排班展具闻磬声作礼三拜撩衣长跪合掌夫七众以比丘为首三聚以具戒为尊须求净器受彼醍醐合选良材斵成梁栋运斤在于大匠陶冶不越轮绳今为汝等恭请律师作审戒忏悔阿阇黎请师之语汝合自陈恐汝未能我今教汝各称法名其余言词皆随我道大德一心念我沙弥等今请大德为审戒忏悔阿阇黎愿大德为我作审戒忏悔阿阇黎我依大德故得如实忏悔慈愍故羯磨抚尺云夫戒净而定慧生乃佛祖修证之道本惑起而贪爱具是有情轮回之苦因斯惟智者觉照愚者迷沦汝等既能厌苦舍家受持沙弥十戒复欲增进勤修愿入比丘僧伦如是则何患定慧不生而轮回不息但虑汝等本所受持禁戒之中或性重条章有毁或息慈名德有亏纵欲近圆恐无所获萨婆多论云若破沙弥十戒中重者若受具戒及禅无漏戒若欲胜进一切不得良以沙弥戒是比丘戒之原基也譬如树X根充润花果敷实亦如地址坚牢楼阁任兴未有无根企果而无址架阁者是故我今于请戒开导之次钦遵律制逐一问汝汝等随其所问逐一实答不得以有言无以重说轻倘有一念覆讳岂但内欺于心外欺于师抑且欺诳十方诸佛菩萨诸天善神而旧罪不除新殃更积如是则恶道不怖惭愧不生诚为可怜愍者是故汝等人人信力决定生大怖畏生大惭愧思恶道苦发菩提心倾诚发露真切忏悔鑛砂净尽方是精金瑕疵少存尤非良璧汝等能如是忏悔否依教奉行引礼云诸沙弥一齐起立闻磬声作礼三拜撩衣起具分班汝等为首者统众集候待唿召时九人次第从左颊门至验签师所逐一照名而进到师座前发露竟九人次第从右颊门至缴签师所逐一依次而出今留第一班在堂余者暂出第一班近前向上排班展具闻磬声作礼三拜撩衣长跪合掌作观运心齐称南无十方常住三宝各称自巳法名师抚尺云诸沙弥我今详问汝等本所受持十支戒相者正是浣汝身心蠲除不净遴选道器摄入僧伦应须各解我语确实而答X第一不杀生戒者凡物有命不得故杀若自杀若教他杀若坑陷杀若倚发杀若推堕杀若呪术杀若毒药杀若劝他杀若先知彼人意欲自死故安杀具令死若令恶兽毒蛇杀乃至堕胎破卵焚山决渎皆名曰杀汝等于此戒中曾有犯否无是中犯者准律判定以明轻重罪相若杀人类者犯重是性戒破根本失沙弥戒名灭摈突吉罗不通忏悔不得与余清净沙弥同宿同事不得如余清净沙弥与诸比丘二宿三宿若杀天龙鬼神能变形解语者犯中罪许容悔名应忏突吉罗若杀畜生不能变形解语者犯下罪许容悔亦名应忏突吉罗若杀人类不死者犯中方便罪若杀天龙乃至畜类不死者犯下方便罪若助他令杀人若天等畜类死不死皆同上本罪轻重若见杀不起慈心反赞美随喜者犯方便中罪许容悔比丘五篇六聚罪名沙弥不得预知所以言中下罪又言中下方便其实总摄一应忏突吉罗而云中下者由犯戒之心有炽盛烦恼有輭烦恼不同是以随分中下于下九戒事义亦然若弑父母圣人犯逆罪堕阿鼻地狱更重于上杀虽是一事不同科如初坛审弑父母及杀恶中所X明第二盗戒者凡是有主物不得盗心故取若自取若教他取若受教代他往取若呪术取若因寄取若与巳更夺取若贷借不还乃至偷税冐渡等皆名曰盗汝等于此戒曾有犯否无是中犯者不论新故贵贱之物若盗取直五钱犯重是性戒破根本失沙弥戒名灭摈突吉罗罪不通忏悔不得与余沙弥同宿同事不得如余沙弥与诸比丘二宿三宿若盗减五钱自四钱以下犯中罪许容悔名应忏突吉罗罪若盗五钱以上不满十钱者仍总是一重罪若满十钱即犯二重罪若盗直多多五钱按钱所犯亦多多重罪若盗三宝物者计直多少定罪轻重与此同科然重罪言多多者是佛真实语怜愍持戒七众弟子令勿毁犯示其地狱苦报倍更转增难脱离故第三婬戒者若与人男人女作不净行或巳婬他或他婬巳乃至共畜生者皆名曰婬汝等于此戒中曾有犯否无是中犯者凡有婬欲心和合作事竟皆犯重是性戒破根本失沙弥戒名灭摈突吉罗罪不通忏悔不得与余沙弥同宿同事不得如余沙弥与诸比丘二宿三宿若有婬欲心未和合而即止犯中罪许容悔名应X忏突吉罗罪若以婬欲心与女人身相触与女人屏处坐屏处语皆犯中罪许容悔名应忏突吉罗罪第四妄语戒者若未曾悟道妄言巳悟若未得禅得定妄言巳得若未证四果妄言巳证乃至妄言天龙神鬼等来如此虗而不实诳惑世人皆名大妄语汝等于此戒中曾有犯否无更有妄语绮语两舌恶口皆名曰小妄语汝等于此戒中曾有犯否无是中犯者若是大妄语向前人说彼解语了了犯重是性戒破根本失沙弥戒名灭摈突吉罗罪不通忏悔不得与余沙弥同宿同事不得如余沙弥与诸比丘二宿三宿若本意是说大妄语或说不明了前人不领解或正说时即中止并犯中罪许容悔名应忏突吉罗罪若小妄语说而不了了令作责心突吉罗悔除后莫更为第五不饮酒戒凡一切能醉人者一滴不可入口汝等于此中曾有犯否无是中犯者若五谷及花果等巳作成酒者乃至酒麴酒糟但有酒香酒味作酒想入口下咽能醉犯遮戒许容悔名应忏突吉罗罪若患重病医必用酒煑药而治者当先白师师允方服要无酒香X酒味入唇不作酒想可尔若重即断则不犯如若因病时以酒煑药病差复饮用者仍犯本罪第六不着香花鬘不香油涂身戒汝等于此中曾有犯否无是中犯者若此土用缯绒珍宝制饰巾冠者类乎西域着花鬘也若此土用香熏衣帐及密佩香囊者亦类西域以香涂身也按律藏中佛有随国风之说非无据也故知国风服用之事虽殊而喜好玩饰之心是一若有作如此事者犯遮戒许容悔名应忏突吉罗罪第七不歌舞倡伎不故往观听戒汝等于此中曾有犯否无是中犯者若唱曲讴吟名之为歌若掉臂踯足名之为舞若吹箫弹琴双陆围棋掷骰博钱投壶射箭乃至驰马拭剑等皆名倡伎若自作若见闻喜乐故意往观味听者一一俱犯遮戒许容悔名应忏突吉罗罪第八不坐高广大牀戒汝等于中曾有犯否无是中犯者律制僧牀但许足高一尺六寸坐时令足不挂空若过此量名之为高广者恣纵转卧既高且广故名大牀用者犯遮戒许容悔名应忏突吉罗罪若X得巳成者截足应量不犯第九不非时食戒汝等于中曾有犯否无是中犯者以时为制时者从东方明相始出乃至日午正中非时者从日稍侧乃至次日明相未出若于非时食噉一切有形之物皆名破斋犯遮戒许容悔名应忏突吉罗罪若病饥者许取一切谷豆麦煎不破皮泸汁非时得饮乃至种种浆以水作净巳可用第十不捉持生像金银宝物戒汝等于中曾有犯否无是中犯者生谓生而质具如金银珠玉珊瑚玛瑙水晶砗磲瑠璃琥珀玻璃玳瑁文犀象牙一切奇珍之物是也像谓造作成像若钱钞一切金银七宝造作之器而成种种形状之类是也斯皆长人贪心有违高尚之志故佛不听捉持若捉持如是者犯遮戒许容悔名应忏突吉罗罪若为三宝及师长父母掌举不作巳物想者则不犯引礼云顶礼一拜而起第一签从右边下至缴签师所逐一依次出堂第二签左边上至验签师所逐一照名进堂X我等奉和尚差事巳毕班次不减出进如法巡视密严动止安庠无有犯威仪者羯磨师云佐助有功夜深神惓各请安息我奉和尚差委登记所问罪相今诸沙弥根本无犯悉皆清净白羯磨师转白和尚此中若犯四重者此文改云今诸沙弥发露中唯某甲有犯律章余悉清净白羯磨师转白和尚引礼云诸沙弥一齐展具闻磬声作礼三拜撩衣长跪合掌师抚尺云诸沙弥我今遵律巳详问汝等汝等各各解我语言一一答竟谅无余蕴庶几身器清净可尔登坛得圆具戒然于登坛之日屏处及与僧中仍问汝等四重根本汝等亦如今夜在我座前谛实而答此时更为汝等拈香恳祷诸佛加庇众圣证明愿多生所积之愆尤从今殄灭无始未行之善业自此勤修汝今众人各各观想十方诸佛随我言音至诚忏悔各称法名往昔所造诸恶业皆繇无始贪瞋痴一切罪障皆从身语意之所生今对佛前求忏悔一切罪根皆忏悔功德殊胜行无边胜福皆回向普愿沈溺诸有情速往无量光佛剎十方三世一切佛一切菩萨摩诃萨摩诃般若波罗蜜引礼云诸沙弥一齐起立闻磬声礼谢三拜撩衣起具分班以上沙弥犯重者毗尼制教不通忏悔若观彼沙弥虽巳破重而有真实惭愧革过从新者可依大乘方便救拔令其深怖地狱永息世缘择处结坛哀切苦到或一七二七求见好相罪方得殄如其不见或积岁月必以见相为期戒方许受为恐因缘难阻不能如法建坛纵能建坛倘若好相不现则后悔难追莫若慎之于始惓惓守持为善也三坛传戒正范卷二X传戒正范X卍XXX三坛传戒正范卷三金陵宝华山司律沙门读体撰三坛进菩萨戒前请戒忏悔仪通启二师第一按菩萨戒羯磨经云若诸菩萨欲受菩萨戒时先应为说菩萨法藏摩怛哩迦菩萨学处及犯处相令其听受以慧观察自所意乐堪能思择受菩萨戒非为他劝非为胜他当知是名坚固菩萨堪受菩萨净戒准经所明故知凡受菩萨戒先当请戒开示次则审忏问难如法授受匪借引导则发请无繇是以先须通白辅化二师然后启请和尚我比丘等今欲进求菩萨大戒于诸仪则罔谙规绳复恳诸师幸为示导引礼云汝等比丘既能增心增戒利巳利人法门炽盛功德难思我今先将汝等通白二师乞请同诣方丈X彼比丘等今欲乞圆菩萨大戒故先通白二阿阇黎师惟愿勿悋利物之婆心勗成新学之上志欣移法趾同诣方丈启请和尚临堂曲垂开示令彼众等闻解受持不昧正修慈愍故阇黎师云诸比丘等汝今意欲启请和尚求圆菩萨妙善戒法者可谓真佛弟子是名大道心人少间和尚若慈允临堂开导之时汝等各各谛听思惟可能堪受此戒良以菩萨誓愿深广行门无量非同比丘向所修持倘有纤毫怯怖机器卑劣大戒难圆所谓假使铁轮顶上旋终不退失菩提心如是行愿坚固方名受持菩萨戒者故我二师先为告谕汝等人人各怀恭谨同往方丈迎请和尚请戒开导第二仰白和尚大慈忍听彼比丘等今欲求圆菩萨净戒故先恭诣座前顶礼启白愿开甘露解脱法门传授金刚光明宝戒不舍慈悲幸垂䇿导上香复位诸比丘等一齐向上排班展X大具闻磬声顶礼三拜撩衣长跪合掌阇黎师云诸比丘等所有乞戒言辞为首者代众至诚作白我比丘等久巳毁形离俗每怀进道无门幸值大和尚戒德山高毗尼海湛繇是得以登坛禀具始预僧伦更欲息虑投诚重增大戒故今顶礼座前悃愊伸请惟愿鉴精䖍于一念降悲愍于羣机均赐菩萨妙善净戒令等修学大乘契悟心地即以四弘化导之功用酬施戒法乳之德下情不胜恳祷之至和尚抚尺云诸比丘等汝今恳切至诚乞求菩萨妙善戒法者先须以三种决定深固大信发无上菩提心而求之若信不决定则不能断除疑网心不深固则不能勇勐勤修所以阿耨多罗三藐三菩提心安住大乘如山如海不动不摇者皆繇具此一信永信之力也何等为三一者决定深信一切众生皆具如来智慧德相只因妄想执着而不证得故今勤修胜行誓成觉道愿度众生咸登佛果故梵网经云汝是当成佛我是巳成佛常作如是信戒品巳具足二者决定深信波罗提木叉戒是菩提涅槃修证之本因若无戒为本修因如蒸砂作饭纵经尘劫终不能成故华严经云戒为无上菩提本应当具足持净戒若能X坚持于净戒是则如来所赞叹涅槃经云欲见佛性证大涅槃必须深心修持净戒三者决定深信一切诸佛法报化身清净光明无边相好皆依持戒而得庄严成就故萨遮尼干子经云如来功德身以戒而为本故知上求佛果克备二严下化众生圆满万行有戒则修证不虗无戒则徒劳何益汝等若具此三种信力者方可感求娑婆教主释迦牟尼佛为得戒本师和尚大智文殊师利菩萨为羯磨阿阇黎一生补处弥勒菩萨为教授阿阇黎十方现在一切诸佛为尊证师十方一切菩萨为同学侣吾虽受请陞座伹是汝等教诫法师名曰秉戒和尚谓秉宣佛制教诫后学故若于来朝入坛正受戒时汝等人人皆要专注一境顿息诸缘此身虽在师前而心必观想诸佛海会须知菩萨净戒非浅浮之信散乱之心而可纳受故经云三白受戒羯磨毕竟从此无间普于十方无边无际诸世界中现住诸佛诸大菩萨前法尔相现繇此表示如是菩萨巳受菩萨所受净戒尔时诸佛菩萨覩是菩萨法尔之相知某世界某名菩萨某菩萨所正受菩萨所受净戒一切于此受戒菩萨如子如弟生亲善意眷念怜愍繇诸佛菩萨眷念怜愍令是菩萨希求善法倍复增长无有退减如是菩萨所受净戒于余所受净戒最胜无上无量无边大功德藏之所随逐第一最上善心意乐之所发起普能灭除于一切有情一切种恶行一切别解脱律仪X计分算分喻分乃至邬波尼杀昙分亦不及一摄受一切大功德故受此戒巳虽复转身徧十方界在在生处不舍菩萨净戒律仪繇是菩萨不舍无上菩提大愿亦不上品缠犯他胜处法若转受余生忘失本念值遇善友为欲觉悟菩萨戒念虽数重受而非新得准斯经文则知受持比丘戒名曰僧戒当在僧中礼请十师白四羯磨而得但尽今生形寿受持菩萨戒名曰佛戒应于师前启白诸佛三番羯磨而得直至果觉后身所以释迦世尊文殊弥勒为菩萨戒之三师诸佛为其证明而诸佛菩萨未离真际求戒之人实住此方能令授受获益者良繇众生机感诸佛道交如子愈孝而母愈怜譬水愈清而月愈显受大乘戒为真佛子诸佛菩萨慈悲护念亦复如是来日为汝等钦遵大乘经律结坛敷座集众启圣易比丘比丘尼式叉摩那沙弥沙弥尼优婆塞优婆夷之自利心而为菩萨严土利生之广大心转比丘比丘尼式叉摩那沙弥沙弥尼优婆塞优婆夷之别解脱戒而为菩萨保解脱之三聚戒然此三聚妙戒体是无作遍周法界量等尘沙假色表显虽云受乃全性起修不二而二虽云持乃全修在性二而不二此则佛种从缘起性修交成故得斯体巳任运止恶行善任运利物济生于正止行利生之间实无利生止行可得以诸法无生一道真净故起信论云以知法性无染污故随顺修行尸波罗蜜而此X性戒之性佛生共具蠢动不无有性即有心有心皆成佛梵网经云金刚光明宝戒是一切佛本源一切菩萨本源佛性种子一切众生皆有佛性一切意识色心是情是心皆入佛性戒中但恐汝等若不能发无上菩提大愿及现身中有犯七逆罪者虽佛性之理体人人本具未曾欠少而终难发起戒之当体经律明条应当诘问汝等少顷且随众引礼大德今夜入忏摩堂中向羯磨师前先将各人本所受持戒品其间若染若净一一发露次依大乘所遮七逆详细审明若根本重戒不破七恶逆罪不犯方可如律如法清净授受诸佛赞善龙天卫守所谓毗尼住世而正法得以久住汝等能依教奉行否能依教奉行引礼云诸比丘等一齐起立闻磬声礼谢三拜撩衣起具分班迎请者出班送和尚归方丈审戒遮第三梵网经云与人授戒时不得拣择一切国王王子大臣百官比丘比丘尼信男信女婬男婬女十八梵天六欲天子无根二根黄门奴婢一切鬼神尽得受戒又云若欲受戒时师应问言现身不作七逆罪耶菩萨法师不得与七逆人受戒故知理性无别有心者尽皆通收事障须防无犯者乃可容X受既于不拣择中而分拣择然审问中复有正权顿渐之殊故今彚之为四以便悬当台之明镜鉴所受之机宜若不谙练于先临时成非莫晓一者出家男女若受持式叉摩那沙弥沙弥尼戒或学戒年满无缺或身器完美无遮巳经登坛白四羯磨曾圆比丘比丘尼戒今复增发大心乞求三聚繇其行布靡逾不废住持僧宝如法如律谓之正受受巳名曰菩萨比丘菩萨比丘尼也二者若式叉摩那沙弥沙弥尼或学戒生年未满纵满诸根不具倚能发菩提心堪行菩萨行虽具足僧伦不收于平等佛性可摄以其不历近圆即求三聚戒级虽越佛慈暂开谓之权受受巳名曰菩萨式叉摩那菩萨沙弥菩萨沙弥尼也三者若居家男女崇信三宝乐修十善或受五支学处慎守多年或持八关斋戒严遵一日今始更发胜心求受菩萨大戒以其自小进大信智转增谓之渐受受巳名曰菩萨优婆塞菩萨优婆夷也四者若世俗男女多劫巳植深厚善根此生迷着不速返惺倐尔觉照立地悲忻一念信归三宝恳求大乘戒法愿力弘深同事摄化以其未曾久持居家戒品一旦疾禀菩萨学处谓之顿受受巳名曰菩萨近事男菩萨近事女也此之四种若审忏时仍分四别审第一种人者若是比丘严问所持二百五十戒X法若是比丘尼详审本法三百四十八戒至于七遮二部通诘苟根本毁破应当羯磨灭摈若七逆有犯当如律制所遮设余干违容悔仍净审第二种人者若是式叉摩那此云学戒女佛制令学三法故若审忏时应一一逐问一学根本四重戒是二学六法谓染心相触盗减五钱断畜命小妄语非时食故饮酒是三学行法谓大尼诸戒中威仪是也若是沙弥沙弥尼唯审本戒十章其七遮重罪三众俱问如斯三众之中或根本七遮有犯一一依律摈除若学戒女六法不净更于二年羯磨繇彼既受式叉摩那戒即非沙弥尼众所摄复于式叉摩那缺学又非真净学戒之女而两无攸归三聚基乏故不能进受菩萨戒也其小三众唯此学戒所制倍严于沙弥沙弥尼故也审第三种人者若是五戒近事男女于中受有满多半少一分不同应随所受一一详问不得为少分者而问多分为满分者而问半分若是八戒近事男女彼所受者既异终身居家五戒故审诘时但问一日一夜之持犯又则八戒制婬于一日夜全断不开非同五戒止禁邪婬而巳如审七逆四辈无殊其间或于四重七逆有犯一一者当须遮止余听悔除仍许进受审第四种人者彼等一向未禀尸罗今始初发大心求受应准善生经中问其七种戒障若此善信X男女不干七障者先当与受优婆塞优婆夷之五戒然斯俗谛五禁乃在家菩萨戒之原基也即于当日复钦梵网经再审七逆若无犯者三聚方进今虽五戒才受七逆岂必有干佛教有遮仍须遵问引礼云上香复位迎请者向上排班展具闻磬声作礼三拜撩衣起具各归本班引礼云诸比丘等各禀䖍诚随我音声齐诵大悲神呪求加护以净法筵仗威力而蠲魔障南无甘露王菩萨摩诃萨诸比丘等一齐向上排班展半具闻磬声作礼三拜撩衣长跪合掌夫法器久成犹恐琢磨之未至圣阶欲进先求行履之有初今则具戒既登圣心重砺故我为汝众等焚香敷座恭请上下律师为审戒问遮忏悔阿阇黎请师之语汝合自陈恐汝未能我今教汝各称法名其余言辞皆随我道大德一心念我比丘等今请大德为审戒X问遮忏悔阿阇黎愿大德为我作审戒问遮忏悔阿阇黎我依大德故得入菩萨清净位慈愍故羯磨师抚尺云诸比丘汝等既巳殷勤三请我今为汝作审戒问遮忏悔阿阇黎所有言教各须谛听夫教对机谈先渐后顿律因事制繇身及心身苟不净心戒何从今既五篇固守三聚更增愿乐四弘匪专自利斯则发广大之因心直趋宝所希如来之果德不滞化城具此胜怀可谓上善但恐浮囊有损破器难盛圣制既违梵行何立往愆未雪修证无繇故毗尼藏云犯四性重者退失道果譬喻斫头人不复还活断心树不复更生缺鼻鍼不堪复用分破石不复还合此是汝等本受戒中法所不容者也又大乘梵网经云若现身有七遮罪者师不应与受戒若无七遮者得与受戒以是观之小乘七众犯重大乘进受无容大乘若犯七遮一槩尽拣有据虽曰罪无自性理具真常必要事不毁心道方合节今故先依毗尼藏审其所受比丘戒中一一相内持犯完缺等事次遵大乘教中拣其七遮重恶我今逐一问汝汝等逐一实答若不倾心披胆如实而答者昔恶既覆新善难生纵使随众忏悔此罪何繇得除受戒必不得戒仍加故妄语罪当思菩萨大戒原于心地心地夹襍便非戒器首棱严X经云汝今欲研无上菩提当以直心詶我所问汝等能依教奉行否依教奉行其所审问者若仅十余人即随审戒相不必令起出而复入或有比丘尼等六众在内应即令出别召审之以其戒相不同故若比丘众多者可令出堂依签班次入堂听审恐其问答不闻言音难解故引礼云诸比丘等一齐起立闻磬声作礼三拜撩衣起具凡为首者领众出堂集候毋得散乱待唿召时各依班次从左颊门至验签师所逐一依次进堂到师座前审答巳竟从右颊门至缴签师所逐一依次出堂其第一班在堂伺侯余且暂退第一班近前向上排班展半具闻磬声作礼三拜撩衣长跪合掌各各作观运心三称南无十方常住三宝各称自巳法名师抚尺云诸比丘我今问汝本所受持四波罗夷法汝等应当谛实而答第一犯不净行受婬欲法戒汝于是中有犯否第二有主物不与盗心取戒汝于是中有犯否第三故断人命叹誉快劝死戒第四实无所知自言叉得上人法戒比丘犯此四法不得与诸比丘布萨羯磨共住谓之破根本当如法如律如佛所教以白四羯磨灭摈退失无道果分不得进菩萨大戒准目连问经犯波罗夷罪者当堕焰热地狱中师抚尺云诸比丘我今问汝本所受持十三僧伽婆尸沙法汝等应当谛实而答第一故弄阴出精除梦中戒汝于是中有犯否第二婬欲意与女人身相触戒第三与女人麤恶婬欲语戒第四教女人以婬法供养我戒第五为男女往来彼此媒嫁戒第六难处妨处无主自作屋不将诸比丘指授处所过量作戒第七难处妨处有主为巳作大房不将余比丘指授处所戒第八瞋恚所覆故非波罗夷比丘以无根波罗夷法谤戒第九以瞋恚故于异分事中取片非波罗夷比丘以无根波罗夷法谤戒X第十欲坏和合僧受破僧法三谏不舍戒十一伴党助破和合僧三谏不舍戒十二依聚落城邑住污他家行恶行反谤羯磨如法僧三谏不舍戒十三恶性不受人语三谏不舍戒比丘于此十三法中随犯一一者知而覆藏应强与波利婆沙行波利婆沙竟增上与六夜摩那埵行摩那埵巳仍于二十僧中出罪若僧不满二十罪不得出若不依律忏悔出罪准经云当堕大嘷呌地狱中师抚尺云诸比丘我今问汝本所受持二不定法汝等应当谛实而答第一共女人独在覆障处可作婬处坐说非法语若波罗夷若僧伽婆尸沙若波逸提于此三法中治戒汝于是中有犯否第二共女人在露现处不可作婬处坐说非法语若僧伽婆尸沙若波逸提于此二法中治戒比丘犯此二法治罪轻重不定待情真事实或以三法治或以二法治或以一法治故曰不定法师抚尺云诸比丘我今问汝本所受持三十尼萨耆波逸提法汝等应当谛实而答第一畜长衣过十日戒汝于是中有犯否第二离三衣异处宿除僧羯磨戒X第三畜非时衣过一月戒第四取非亲里比丘尼衣除贸易戒第五使非亲里比丘尼浣染打故衣戒第六从非亲里居士居士妇乞衣除夺衣失衣烧衣漂衣戒第七若夺衣失衣烧衣漂衣非亲里居士居士妇与衣不知足受戒第八居士居士妇为比丘办衣价不受自恣请到其家赞叹为好故得衣戒第九二家为比丘办衣价不受自恣请到二家赞叹为好故得衣戒第十施主送衣价与比丘执事人执事人不与比丘往取三反忆念过五六反求得衣戒十一襍野蚕绵作新卧具戒十二新纯黑羺羊毛作卧具戒十三作新卧具不用二分纯黑羊毛三分白四分牻戒十四卧具未及六年不舍更作新卧具除僧羯磨戒十五作新坐具不取故者纵广一磔手揲着新者戒十六自持羊毛过三由旬戒十七使非亲里比丘尼浣染擘羊毛戒十八自手捉钱金银若使人捉若置地受者戒X十九种种卖买宝物戒二十种种贩卖戒二十一畜长钵过十日戒二十二畜钵减五缀不漏更求新者戒二十三自乞缕线使非亲里织师织衣戒二十四人使织师为比丘织衣比丘到彼嘱託好织得衣戒二十五比丘先与比丘衣后瞋恚夺回戒二十六有病畜酥油生酥石蜜过七日戒二十七春残一月求雨浴衣半月应用若过一月前求过半月前用戒二十八夏三月未满十日得急施衣应畜至衣时不得过十日前畜戒二十九在阿兰若有疑恐怖处住有因缘离衣宿过六夜戒三十知是僧物自求入巳戒比丘犯此三十法当舍与僧若众多人若一人不得别众舍若不依律舍忏准经当堕覆障地狱故谓之舍堕师抚尺云诸比丘我今问汝本所受持九十波逸提法汝等应当谛实而答第一知而故妄语戒汝于是中有犯否第二种种毁訾戒X第三两舌语戒第四与妇女同室宿戒第五与未受大戒人过三宿戒第六与未受大戒人同诵戒第七向未受大戒人说比丘麤恶罪除僧羯磨戒第八向未受大戒人说过人法知见实者戒第九与女人说法过五六语除有知男子戒第十自手掘地若教人掘戒十一坏鬼神村戒十二妄作异语恼他戒十三嫌骂比丘戒十四取僧卧具等露地敷若教人敷去时不自举不教人举戒十五僧房内敷僧卧具若教人敷去时不自举不教人举戒十六于他比丘住处强敷卧具令他避我戒十七瞋他比丘不喜同僧房若自牵出教人牵出戒十八重阁上坐脱脚绳牀木牀戒十九用有虫水浇泥草若教人浇戒二十作大房舍等覆苫过二三节戒二十一僧不差自往教授比丘尼戒二十二僧差教授比丘尼乃至日暮戒X二十三谤比丘为饮食故教授比丘尼戒二十四与非亲里比丘尼衣除贸易戒二十五为非亲里比丘尼作衣戒二十六与比丘尼屏处坐戒二十七与比丘尼期同道行除疑恐怖时作伴戒二十八与比丘尼同船除直渡戒二十九知比丘尼赞叹因缘得食食除施主先有意戒三十与妇期同道行戒三十一施一食处过受戒三十二展转食除病时施衣时作衣时戒三十三别众食除病时施衣时作衣时道行时船行时大会时沙门施食时戒三十四檀越请食无病比丘过两三钵受不分与余比丘戒三十五食足更受请不作余食法而食戒三十六知他比丘足食更受请故不作余食法令他犯者戒三十七非时食戒三十八食残宿食戒三十九不受食若药着口中除水及杨枝戒四十无病自为巳索好美食戒四十一自手与外道男女食戒X四十二先受请巳前食后食诣余家不嘱余比丘除病及作衣施衣时戒四十三食家中有宝强安坐戒四十四食家中有宝屏处坐戒四十五独与女人露地坐戒四十六约比丘同至聚落竟不教与食不乐故遣去戒四十七无病过四月受药除常请更请分请尽形请戒四十八住观军阵除因缘戒四十九有因缘至军中过二夜至三夜戒五十二宿三宿军中住或观四军鬬战力势戒五十一饮酒戒五十二水中嬉戏戒五十三以指击攊他比丘戒五十四不受谏语戒五十五恐怖他比丘戒五十六无病比丘过半月浴除热时病时风时雨时远行时戒五十七无病露地然火若教人然除因缘戒五十八藏他比丘衣钵坐具鍼筒若教人藏者戒五十九与比丘比丘尼式叉摩那沙弥沙弥尼衣X后不问主还取着戒六十得新衣不染作青黑木兰三种坏色戒六十一故杀畜生命戒六十二故饮用有虫水戒六十三故恼他比丘乃至令少时不乐戒六十四知他比丘有麤恶罪覆藏戒六十五年未二十与受大戒戒六十六诤事如法灭巳后更发起戒六十七知是贼伴故与同行戒六十八说婬欲非障道法三谏不舍戒六十九知是说婬欲非障道法邪见人故供给所须同共羯磨止宿戒七十沙弥说婬欲非障道法被摈巳比丘畜同止宿戒七十一不受谏语反难问持律者戒七十二轻呵戒律戒七十三说戒时不一心听无知无解戒七十四共同如法羯磨与衣巳后故言彼是亲友以僧物与戒七十五僧断事未竟不与欲而起去戒七十六与欲巳后更悔戒七十七知他比丘共鬬诤彼此听说戒七十八瞋恚不喜打比丘戒七十九瞋恚不喜以手搏比丘戒X八十以无根僧残谤戒八十一王未出未藏宝入宫门内戒八十二自捉宝及庄饰具若使人捉除伽蓝及寄宿处戒八十三非时入聚落不嘱余比丘戒八十四作牀过如来八指除陛孔戒八十五以兜罗绵贮绳牀木牀大小褥戒八十六以骨牙角作鍼筒戒八十七作新卧具广长过量戒八十八作覆疮衣广长过量戒八十九作雨浴衣广长过量戒九十与如来等量作衣若过量作戒比丘犯此九十法若不依律忏悔准经当堕八寒八热地狱故谓之堕师抚尺云诸比丘我今问汝本所受持四波罗提提舍尼法汝等应当谛实而答第一无病入村中从非亲里比丘尼自手受食戒汝于是中有犯否第二比丘尼在施食家指示与某甲羮某甲饭若自不语止无比丘语止戒第三先作学家羯磨家不请无病自手受食戒第四在阿兰若有疑怖处住先不语檀越僧伽蓝外不受食在僧伽蓝内无病自手受食戒X比丘犯此四法应向余比丘悔过我犯可呵法所不应为是名悔过法若不依律向余比丘悔过者准经当堕黑绳地狱师抚尺云诸比丘我今问汝本所受持一百应当学法汝等应当谛实而答第一不齐整着内衣戒汝于是中有犯否第二不齐整着三衣戒第三反抄衣入白衣舍戒第四反抄衣入白衣舍坐戒第五衣缠颈入白衣舍戒第六衣缠颈入白衣舍坐戒第七覆头入白衣舍戒第八覆头入白衣舍坐戒第九跳行入白衣舍戒第十跳行入白衣舍坐戒十一白衣舍内蹲坐戒十二叉腰入白衣舍戒十三叉腰入白衣舍坐戒十四摇身入白衣舍戒十五摇身入白衣舍坐戒十六掉臂入白衣舍戒十七掉臂入白衣舍坐戒十八好覆身入白衣舍戒X十九好覆身入白衣舍坐戒二十左右顾视入白衣舍戒二十一左右顾视入白衣舍坐戒二十二静默入白衣舍戒二十三静默入白衣舍坐戒二十四戏笑入白衣舍戒二十五戏笑入白衣舍坐戒二十六不用意受食戒二十七不平钵受食戒二十八不平钵受羮戒二十九不羮饭等食戒三十不以次食戒三十一挑钵中央食戒三十二无病为巳索羮饭戒三十三以饭覆羮更望得戒三十四视比座钵中戒三十五不系钵想食戒三十六大搏饭食戒三十七张口待饭食戒三十八含食语戒三十九搏饭摇掷口中戒四十遗落饭食戒四十一颊食食戒四十二嚼饭作声戒X四十三大噏饭食戒四十四舌䑛食戒四十五振手食戒四十六手把散饭食戒四十七污手捉饮器戒四十八洗钵水弃白衣舍戒四十九生草上大小便涕唾除病戒五十水中大小便涕唾除病戒五十一立大小便除病戒五十二为反抄衣人说法除病戒五十三为衣缠颈人说法除病戒五十四为覆头人说法除病戒五十五为裹头人说法除病戒五十六为叉腰人说法除病戒五十七为着革屣人说法除病戒五十八为着木屐人说法除病戒五十九为骑乘人说法除病戒六十佛塔内宿除为守护戒六十一佛塔内藏财物除为坚牢戒六十二着革屣入佛塔中戒六十三捉革屣入佛塔中戒六十四着革屣绕佛塔行戒六十五着富罗入佛塔行戒六十六手捉富罗入佛塔中行戒X六十七塔下坐食留草及食污地戒六十八担死尸塔下过戒六十九塔下埋死尸戒七十塔下烧死尸戒七十一向塔烧死尸戒七十二塔四边烧死尸使臭气来入戒七十三持死人衣物塔下过戒七十四佛塔下大小便戒七十五向佛塔大小便戒七十六绕塔四边大小便使臭气来入戒七十七持佛像至大小便处戒七十八佛塔下嚼杨枝戒七十九向佛塔嚼杨枝戒八十塔四边嚼杨枝戒八十一塔下涕唾戒八十二向塔涕唾戒八十三塔四边涕唾戒八十四向佛塔舒脚坐戒八十五安佛在下房巳在上房住戒八十六人坐巳立为说法除病戒八十七人卧巳坐为说法除病戒八十八人在巳在非座为说法除病戒八十九人在高座巳在下座为说法除病戒九十人在前行巳在后行为说法除病戒X九十一人高经行巳下经行为说法除病戒九十二人在道巳在非道为说法除病戒九十三擕手在道行戒九十四上树过人除时因缘戒九十五络囊盛钵贯杖头置肩上行戒九十六人持杖不应为说法除病戒九十七人持剑不应为说法除病戒九十八人持矛不应为说法除病戒九十九人持刀不应为说法除病戒一百人持葢不应为说法除病戒比丘犯此一百法名突吉罗谓云恶作若不依律忏悔准经当堕等活地狱师抚尺云诸比丘我今问汝本所受持七灭诤法汝等应当谛实而答第一应与现前毗尼当与现前毗尼戒汝于是中有犯否无第二应与忆念毗尼当与忆念毗尼戒第三应与不痴毗尼当与不痴毗尼戒第四应与自言治当与自言治戒第五应与觅罪相当与觅罪相戒X第六应与多人觅罪当与多人觅罪戒第七应与如草覆地当与如草覆地戒比丘若有四种诤事起即便称量此七法中应当与者灭之若应与者不与不应与者与诤亦不灭是名为犯师抚尺云诸比丘具足戒法一一相内既巳审明复有大乘所拣七逆今当更问所言七逆者第一出佛身血是大逆恶极重之罪汝有此罪否若以瞋恶心故毁坏一切佛像舍利塔庙及大乘经典是与佛为仇例此亦应遮之第二弑父是大逆恶极重之罪第三弑母是大逆恶极重之罪第四弑和尚是大逆恶极重之罪第五弑阿阇黎是大逆恶极重之罪第六破羯磨转法轮僧是大逆恶极重之罪第七弑圣人是大逆恶极重之罪汝有此罪此中既无且应蹔退座上如是审竟若有犯者书记一一注笔分明其唿召出入法仪悉同二坛忏悔中所明其中若审余六众戒相纲目附之于后亦如前审讫方问七遮乃至末后一班问毕起立一旁鸣椎集先发露者入堂各依班次列定其受差诸师复白仪范亦X如二坛中不异待受差者辞出巳引礼令众向上排班作礼长跪师抚尺云汝等前来各解我语从实吐露既于比丘具足戒中谨守大乘所遮之七逆无犯是真净法器我今如汝言词申复和尚即为进受菩萨大戒应更至诚求哀诸佛菩萨慈光摄照证明忏悔从于无始以至今生三障八苦咸得蠲除自于此时尽未来际四弘二利悉皆圆满愿化同体众生共成无上正觉我为汝等焚香举偈汝等随我音声如法忏悔各称法名往昔所造诸恶业皆繇无始贪瞋痴一切罪障皆从身语意之所生今对佛前求忏悔一切罪根皆审戒功德殊胜行无边胜福皆回向普愿沈溺诸有情速往无量光佛剎十方三世一切佛诸尊菩萨摩诃萨摩诃般若波罗蜜若于众中审得有犯根本重戒及干七逆者应当别行警诫师鸣尺云X前来审问之中有犯某者此是极重罪恶破坏道器经律严遮人情难允我今亦如尔之所言申复方丈和尚必遵律制教勅于汝但尔来日不得与诸清净大众同期授受引礼云诸比丘起立闻磬声礼谢三拜撩衣起具问讯分班迎请者出班送师归寮附审比丘尼戒相纲目若有尼众即于前文称十方常住三宝巳一一问之师抚尺云诸比丘尼我今问汝本所受持八波罗夷法汝等应当谛实而答第一犯不净行受婬欲法戒汝于是中有犯否第二有主物不与盗心取戒汝于是中有犯否第三故断人命叹誉快劝死戒第四实无所知自言我得上人法戒第五共染心男子相触摩戒第六与染心男子立语共期八事戒第七知他比丘尼犯波罗夷覆藏戒第八顺从作举比丘戒比丘尼犯此八法不得与诸比丘尼布萨羯磨共住X谓之破根本当如法如律如佛所教以白四羯磨灭摈退失无道果分不得进菩萨大戒准目连问经犯波罗夷罪者当堕焰热地狱中师抚尺云诸比丘尼我今问汝本所受持十七僧伽婆尸沙法汝等应当谛实而答第一往来媒嫁戒汝于是中有犯否第二无根谤毁戒第三异分片谤戒第四诣官言人戒第五知度贼女戒第六解举尼罪戒第七独渡村宿戒第八染心受食戒第九劝受染食戒第十方便破僧戒十一余党助破戒十二污家违谏戒十三恶性违谏戒十四亲近覆罪戒十五教住覆罪戒十六瞋舍三宝戒十七喜诤不忆戒比丘尼于此十七法中随犯一一者应二部僧中强X与半月行摩那埵法行摩那埵巳应与出罪当二部四十人中出是比丘尼罪若少一人不满四十众是比丘尼罪不得除若不依律忏悔出罪准经云当堕大嘷叫地狱师抚尺云诸比丘尼我今问汝本所受持三十尼萨耆波逸提法汝等应当谛实而答第一畜长衣过十日戒汝于是中有犯否第二离一一衣异处宿戒第三不足衣过畜一月戒第四从非亲里乞衣戒第五多与衣当知足受戒第六不受自恣请贪好乞衣戒第七不受自恣请贪好共索戒第八过六反索衣戒第九自手受金宝银钱戒第十种种买卖宝物戒十一种种贩买戒十二钵减五缀不漏更求新好戒十三自乞缕线织衣戒十四不受自恣请贪好嘱织戒十五先与衣后瞋恚夺取戒十六畜药过七日戒十七过畜急施衣戒X十八知向僧物自求入巳戒十九求是更索彼戒二十以造堂直贸衣共分戒二十一以供他食直贸衣共分戒二十二以造房直作衣戒二十三以造舍直贸衣共分戒二十四畜好长钵戒二十五多畜好器戒二十六病衣不与戒二十七以非时衣受作时衣戒二十八先与贸易后瞋夺取戒二十九乞重衣过直戒三十乞轻衣过直戒比丘尼犯此三十法当舍与僧若众多人若一人不得别众舍若不依律舍忏准经当堕覆障地狱故谓之舍堕师抚尺云诸比丘尼我今问汝本所受持一百七十八波逸提法汝等应当谛实而答第一知而妄语戒汝于是中有犯否第二种类毁訾戒第三两舌语言戒第四男室同宿戒第五小众过宿戒X第六自衣同诵戒第七向俗说罪戒第八向俗言证戒第九为男过说戒第十自手掘地戒十一坏鬼神村戒十二异语恼他戒十三嫌骂知事戒十四敷具不举戒十五客敷不举戒十六恃尊触恼戒十七倚强牵出戒十八纵肆坐牀戒十九虫水浇泥戒二十大房过覆戒二十一无病过食戒二十二别众受食戒二十三三钵过受戒二十四非时噉食戒二十五食残宿食戒二十六不受食食戒二十七受请不嘱戒二十八食家强坐戒二十九食家屏坐戒X三十与男露坐戒三十一许食遣还戒三十二四月药过戒三十三往观军阵戒三十四军中过宿戒三十五宿军观阵戒三十六违制饮酒戒三十七水中嬉戏戒三十八以指相击戒三十九不受谏语戒四十恐怖他尼戒四十一无病过浴戒四十二露地然火戒四十三藏尼衣物戒四十四施衣辄着戒四十五得衣不染戒四十六故断畜命戒四十七饮用虫水戒四十八故恼他尼戒四十九覆他麤罪戒五十诤灭发起戒五十一知贼伴行戒五十二邪见生谤戒五十三邪见止宿戒X五十四小摈知宿戒五十五反难持律戒五十六轻呵毗尼戒五十七心不谛听戒五十八谤随亲厚戒五十九不与欲去戒六十与欲后诃戒六十一挑唆彼此戒六十二瞋打他尼戒六十三瞋恚手搏戒六十四无根瞋谤戒六十五过王宫阈戒六十六手捉遗宝戒六十七非时入村戒六十八作牀过量戒六十九绵作牀敷戒七十取他蒜噉戒七十一三处剃毛戒七十二水净过节戒七十三胡胶作根戒七十四尼共相拍戒七十五供给水扇戒七十六乞生谷米戒七十七生草便利戒X七十八不看弃秽戒七十九往观伎乐戒八十村屏男立戒八十一与男入屏戒八十二与男耳语戒八十三坐不语去戒八十四不语辄坐戒八十五不语敷宿戒八十六与男入室戒八十七不审受语戒八十八小缘呪诅戒八十九椎胸啼哭戒九十无病共卧戒九十一共褥被卧戒九十二故恼问经戒九十三不瞻病者戒九十四夏瞋驱出戒九十五三时游行戒九十六安居讫住戒九十七边界疑行戒九十八界内疑行戒九十九亲近俗住戒一百往观王宫戒百一河流露浴戒X百二浴衣过量戒百三缝衣过日戒百四不看衣过戒百五僧衣留难戒百六不问着衣戒百七衣施外道戒百八遮僧分衣戒百九令僧不出迦絺那衣戒百十遮尼不出迦絺那衣戒百十一不与灭诤戒百十二食授外道戒百十三为白衣使戒百十四自手织纺戒百十五俗牀坐卧戒百十六俗宿不辞戒百十七诵习呪术戒百十八教人呪术戒百十九度姙授具戒百二十度授乳妇戒百二十一年减授具戒百二十二不与学年满授具戒百二十三与学不与法年满授具戒百二十四学法年满僧不听违授戒百二十五学戒年减十二授具戒X百二十六与学戒年满不白授具戒百二十七淫女授具戒百二十八非法度人戒百二十九二岁不依戒百三十违僧授具戒百三十一夏减授具戒百三十二夏满违听戒百三十三不听谤僧戒百三十四俗遮授具戒百三十五度俗敬恚戒百三十六不受学女戒百三十七受衣不授戒百三十八夏减多授戒百三十九授宿往僧戒百四十无病违教戒百四十一半月违教戒百四十二夏竟违恣戒百四十三无僧安居戒百四十四入寺不白戒百四十五骂詈比丘戒百四十六喜诤瞋僧戒百四十七破疮不白戒百四十八足食后食戒百四十九于家嫉妒戒X百五十香涂摩身戒百五十一麻油涂身戒百五十二使泥涂身戒百五十三使式叉摩那涂身戒百五十四使沙弥尼涂身戒百五十五使妇女涂身戒百五十六着贮跨衣戒百五十七畜妇严具戒百五十八着屣持葢戒百五十九无病乘行戒百六十减衣入村戒百六十一暮至俗家戒百六十二暮开寺门戒百六十三暮去不嘱戒百六十四违失安居戒百六十五常漏授具戒百六十六二形授具戒百六十七道合授具戒百六十八债病授具戒百六十九学术活命戒百七十教俗技术戒百七十一被摈不去戒百七十二不求问义戒百七十三欲恼令乱戒X百七十四僧寺起塔戒百七十五慢新比丘戒百七十六好摇身行戒百七十七作妇庄严戒百七十八外女涂身戒比丘尼犯此一百七十八法若不依律忏悔准经当堕八寒八热地狱故谓之堕师抚尺云诸比丘尼我今问汝本所受持八波罗提提舍尼法汝等应当谛实而答第一不病乞酥戒汝于是中有犯否第二不病乞油戒第三不病乞蜜戒第四不病乞石蜜戒第五不病乞乳戒第六不病乞酪戒第七不病乞鱼戒第八不病乞肉戒比丘尼犯此八法应向余比丘尼悔过我犯可呵法所不应为是名悔过法若不依律向余比丘尼悔过者准经当堕黑绳地狱师抚尺云诸比丘尼我今问汝本所受持一百众学法汝等应当谛实而答X第一内衣不整戒汝于是中有犯否第二五衣不整戒第三反抄衣行戒第四抄衣舍坐戒第五衣缠颈行戒第六缠颈舍坐戒第七覆头入舍戒第八覆头舍坐戒第九跳行入舍戒第十跳行舍坐戒十一舍内蹲坐戒十二叉腰入舍戒十三叉腰舍坐戒十四摇身入舍戒十五摇身舍坐戒十六掉臂入舍戒十七掉臂舍坐戒十八好覆身行戒十九好覆舍坐戒二十左右视行戒二十一顾视舍坐戒二十二静默入舍戒二十三静默舍坐戒二十四戏笑入舍戒X二十五戏笑舍坐戒二十六正意受食戒二十七平钵受食戒二十八平钵受羮戒二十九羮饭等食戒三十以次受食戒三十一挑钵中央戒三十二无病索羮戒三十三以饭覆羮戒三十四视比坐嫌戒三十五击钵想食戒三十六大抟狼籍戒三十七张口待食戒三十八含食语言戒三十九抟食掷口戒四十遗落饭食戒四十一颊含食食戒四十二嚼食作声戒四十三大吸饭食戒四十四舌䑛食食戒四十五振手受食戒四十六把散饭食戒四十七污手捉钵戒四十八钵水弃舍戒X四十九生草唾便戒五十水中唾便戒五十一立大小便戒五十二反衣为说戒五十三衣缠为说戒五十四覆头为说戒五十五裹头为说戒五十六叉腰为说戒五十七着屣为说戒五十八着屐为说戒五十九骑乘为说戒六十佛塔止宿戒六十一塔中藏物戒六十二着屣入塔戒六十三捉屣入塔戒六十四着屣遶塔戒六十五富罗入塔戒六十六捉富入塔戒六十七塔下坐食戒六十八担尸触塔戒六十九塔下埋尸戒七十塔下烧尸戒七十一向塔烧尸戒七十二绕塔烧尸戒X七十三亡衣过塔戒七十四塔下便利戒七十五向塔便利戒七十六绕塔便利戒七十七亵秽尊像戒七十八塔下梳齿戒七十九向塔梳齿戒八十遶塔梳齿戒八十一塔下涕唾戒八十二向塔涕唾戒八十三遶塔涕唾戒八十四向塔舒脚戒八十五巳房佛上戒八十六立说坐听戒八十七坐说卧听戒八十八非座说听戒八十九下座说听戒九十后行说听戒九十一下行说听戒九十二非道说听戒九十三𢹂手道行戒九十四上树过人戒九十五杖钵担行戒九十六持杖为说戒X九十七持剑为说戒九十八持矛为说戒九十九持刀为说戒一百持葢为说戒比丘尼犯此一百法名突吉罗谓云恶作若不依律忏悔准经当堕等活地狱师抚尺云诸比丘尼我今问汝本所受持七灭诤法汝等应当谛实而答第一应与现前毗尼当与现前毗尼戒汝于是中有犯否有无实答准前比丘戒相中可知第二应与忆念毗尼当与忆念毗尼戒第三应与不痴毗尼当与不痴毗尼戒第四应与自言治当与自言治戒第五应与觅罪相当与觅罪相戒第六应与多人觅罪当与多人觅罪戒第七应与如草覆地当与如草覆地戒比丘尼若有四种诤事起即便称量此七法中应当与者灭之若应与者不与不应与者与诤亦不灭是名为犯此三百四十八戒相一一问竟其大乘七逆如比丘仪中审之不异附审式叉摩那戒相纲目若有式叉众者即于前X文称十方常住三宝巳一一问之师抚尺云式叉摩那我今问汝本所受持六法汝等应当谛实而答第一不得犯不净行若犯非释种女若与染污心男子身相触缺戒应更学戒汝于是中有犯否第二不得偷盗若犯非释种女若取减五钱缺戒应更学戒第三不得故断人命若犯非释种女若断畜生等不能变形者命缺戒应更学戒第四不得大妄语若犯非释种女若与众中故作小妄语缺戒应更学戒第五不得非时食若非时食缺戒应更学戒第六不得饮酒若饮酒缺戒应更学戒开示苦行第四先夜审问戒遮竟次晨羯磨师同诸引礼书记往方丈顶礼和尚呈复所审染净罪单俟和尚阅巳若无犯者礼辞而退若有犯于重戒七遮者即唿令至方丈和尚须遵两乘经律开导于彼或令死心参究实悟无生或令结坛礼忏求见好相或令专修净土带业往生此非毗尼羯磨作法可忏亦X非浅浮之信数期微劳而可灭也如上三种忏法谓之准教验心是名真实忏悔若于暂时起世俗念不知有苦不求解脱者纵使千佛出世亦难忏除如是与法巳众礼而退即于午后引礼令众求戒清净无犯者净堂敷座鸣椎集众仍将九人迎请和尚礼仪如常至堂陞座巳二引礼展具向座三拜长跪合掌白云等昨奉慈命差委将诸比丘诣羯磨师所审戒问遮其诸言词晨朝巳简复上兹者恭启大和尚择期设坛临座施戒令彼等舍门外之草庵获宅中之宝藏为真佛子绍隆法化今于未受戒前复有何行当行何法当作乞垂指示以便奉行下情无任恳祷之至上香复位一齐向上排班展大具闻磬声至诚顶礼三拜撩衣长跪合掌和尚抚尺云诸比丘夜来差众引礼将汝等于阇黎师所审问戒遮遴选道器幸尔等根本完全遮逆不犯庶可明晨堪与授受然菩萨大戒受之固是不易而行之逾更为难故我今日先令汝等广其心志坚其誓愿所以梵网经云若佛子应以好心先学大乘威仪经律广开解义味见后新学菩萨有从百里千里来求大乘经律应如法为说一切苦行若烧身烧臂烧指X若不烧身臂指供养诸佛非出家菩萨此明为法焚身以供诸佛则与诸众生同一悲仰上求佛道之心愿致极矣又云乃至饿虎狼师子一切饿鬼悉应舍身肉手足而供养之此明济苦舍身以绐鬼畜则与诸佛如来同一慈力下化众生之心愿致极矣若欲令人烧身供佛者诸佛如来具百千相好万德庄严自然可敬可归兼以求法心真此则人所能行肯为者也若欲令人舍身济诸鬼兽者鬼兽有无量丑恶形怪异常既非可亲可近亦兼怯怖心生此则人所难行不为者也若有新学菩萨至诚远来求受大乘戒法其为大乘律师者应当先为语斯苦行然后与之授戒者何也盖如来深鉴物机繇一切众生从无始来皆以我爱为本最难断除凡欲发菩提心行菩萨行者必以檀度为首余度方成故于初求菩萨戒者先令行斯苦行以验大乘根机令发决定大乘真志故良以心地法门十无尽戒如理而证称性而修若计我着相者不能信是法灭受取证者亦非下种处惟无我空人深慈大悲具广大誓愿忍智现前者乃可受持修证然此苦行亦名法行以性净之理目之为法而法无有我离我垢故法无众生离众生垢故法无贪爱离贪爱垢故法无舍施离舍施垢故若执法有我人贪爱则不能内舍外舍竭尽舍繇其知法无我人贪爱则能财施法施平等施所以三贤冠舍心于首十地修檀度为先故我释迦世尊于无量X劫中修菩萨行时投身饲虎割肉餧鹰形剜千孔以然灯目摘双睛而济病至若支节肝胆头舌髓脑国城妻子象马七珍等皆以忍力舍施成就无我之檀波罗蜜而用求无上玅道救度法界有情观三千大千世界无有芥子许非是如来因地中舍身命处一佛如是佛佛皆然汝等虽云初心入道而忍力未具人法未空既发菩提心求受菩萨戒者于斯大愿慎必当坚于斯苦行慎必当行汝等人人勿怀怯怖果能以此不住相清净舍心或然一香或然一灯供养十方诸佛于中所求者不为人天福报权乘小果愿得无上菩提拯拔法界有情于当来世如药王之焚身二祖之断臂乃至无量无边求法利生难行苦行悉从今日受菩萨戒然一香一灯之微小因始终究竟圆满檀波罗蜜也汝等今闻我语若意涉踌躇心生疑退即非真正师子儿亦非大乘根性者如我不遵佛制先行开导便为汝等授大乘戒即非大乘律师而犯倒说经律戒矣我巳遵制为说汝等今巳谛听再问汝等汝人人能信解奉行否能依教奉行既能依教奉行待汝等然灯然香供佛发愿巳来曰临坛领受菩萨戒法引礼云诸比丘等一齐起立闻磬声顶谢三拜撩衣起具分班为首者送和尚归方丈送和尚巳回堂礼谢众引礼师各归本堂少息片X时引礼复将求菩萨戒者同诣大殿然香灯巳毕如常普礼诸佛菩萨发十大愿而退至初夜前仍令一齐上殿通宵顶礼本师释迦牟尼佛德号以祈加护愿入佛乘三坛传戒正范卷三传戒正范X卍XXX三坛传戒正范卷四金陵宝华山司律沙门读体撰初坛传授沙弥戒正范初令净人洒扫法堂正敷一座左右设二辅弼座列供香花然烛至时鸣椎集众诸引礼统新求戒者各持五七二衣挂钵执具诣堂以所持之衣置于旁案向引礼师三拜二引礼各将二人往请二师到巳齐礼三拜次同二师迎请和尚伹以九人一人执香礼仪如常迎至法堂维那作梵举集众偈若求戒者尠或遇余缘则不必局于偈单举云来集菩萨三声亦可和尚陞座拈香复举香赞二师向和尚具仪三礼起巳归本位而立待众三请巳毕方就位坐引礼云上香复位诸善男子一齐向上排班闻磬声至X诚顶礼三拜长跪合掌第一明请师引礼合掌白云夫鍊金铸物而像生元因范正为人行巳而有礼皆为师严若不令起殷重心安能感发增上戒必须明匠以决愚情今为汝恭请堂上律师为汝等作沙弥十戒和尚请师之语汝合自陈恐汝未能我今教汝各称自巳法名其余言词皆随我道第二正请师引礼作梵云大德一心念我等今请大德为沙弥十戒和尚愿大德为我作沙弥十戒和尚我依大德故得受沙弥戒慈愍故如是三请三叩首为正若三请巳总一叩首亦可和尚云善男子汝等既巳殷勤三请我为沙弥十戒和尚汝等当依教修行谨慎莫放逸依教奉行引礼云汝等一齐起立闻磬声至诚顶礼三拜长跪合掌今为汝等恭请现前二师作沙弥十戒阿阇黎请师之语汝合自陈恐汝未能我今教汝各称自巳法名其余言词皆随我道大德一心念我等今请大德为十戒阿阇黎愿大德为我作十戒阿阇黎我依大德故得受沙弥戒慈愍故如前拜巳师云诸善男子汝等既巳殷勤伸请我今可尔为汝等作十戒阿阇黎精进莫放逸依教奉行引礼云X汝等一齐起立闻磬声作礼三拜长跪合掌第三开导和尚抚尺云善男子等我今受汝所请为沙弥十戒和尚所有言教各须谛听夫涅槃经云居家迫窄犹如牢狱一切烦恼因之而生出家宽广犹若虗空一切善法繇之增长然虽如是若无净戒诸善功德皆不得生是故当持净戒所以道剃发染衣为相受持禁戒为性故萨婆多论云新受戒人与佛齐等以此推之出家僧尼真是善法之聚汝等既出家巳号曰沙弥而沙弥之称有乎二种一者形同沙弥二者法同沙弥梵语沙弥此云勤䇿谓能勤修众善䇿进心行故若但剃发染衣未霑戒品名曰形同沙弥若能受持十戒方号法同沙弥今则将陞宝坛受具足大戒理当先受沙弥十戒欲受沙弥清净十戒者先祈三宝以为依怙之尊次屈万灵而作镇严之主一齐起立随我音声至诚作观一心启请各称法名和尚起座拈香作梵二师引礼同音举和运想三宝一切恭敬第四明请圣香花迎香花请弟子等一心奉请娑婆教主本师释迦牟尼佛西方接引阿弥陀佛当来下生弥勒尊佛尽虗空徧法界一切诸佛惟愿不违本誓慈光摄照证盟受戒X如是请巳众齐一拜复起合掌作观而立乃至三请三拜后准此香花迎香花请弟子等一心奉请大小二乘毗尼律藏五篇三聚解脱木叉十二分经权实教典离欲真净甚深法宝谨运一心归命顶礼香花迎香花请弟子等一心奉请观音势至文殊普贤清净海众诸大菩萨律藏会上优波离尊者西天东土历代祖师传南山宗诸大律师中兴律祖慧云馨公大和尚惟愿不违本誓慈光摄照证盟受戒香花迎香花请等一心奉请此一请词但言二字法名不同上请三宝云弟子虽天龙鬼神中不无大菩萨权现在内然今以迹论之不论其本也光明会上寄位诸天梵释四王天龙八部伽蓝土地护戒神王金刚力士幽显灵祇惟愿各乘本誓普降法筵监坛护戒如是一一三请竟和尚与二师各就本座而坐引礼唿彼受戒者顶礼一拜仍复长跪合掌一心谛听第五忏悔和尚抚尺云善男子等适来为汝恭请三宝降临道场证盟受戒今则三宝光明赫奕在此X座筵汝等现身一往所作之业各人巳知巳忆者于昨夜羯磨堂中曾经忏悔尚有无始至于今生所造微细过愆识情昏迷不自觉知惟有诸佛菩萨尽知尽见汝等应当翘勤五体端秉一心求哀忏悔忏悔之语汝合自陈恐汝未能我今教汝所有言词随我所道下偈和尚举二句引礼教彼说二句每二句一叩首必须言音明了三伸求悔我弟子从于无始以至今生毁坏三宝作一阐提谤大乘经断学般若弑害父母出佛身血污僧伽蓝破他梵行焚毁塔寺盗用僧物起诸邪见拨无因果狎近恶友违背良师自作教他见闻随喜如是等罪无量无边故于今日生大惭愧克诚披露求哀忏悔惟愿三宝慈悲摄受放净光明照触我身诸恶消灭三障蠲除复本心源究竟清净南无普贤王菩萨摩诃萨此乃广陈忏悔若时促仍用大经四句惭愧则四句消愆无惭则纵广无益往昔所造诸恶业皆由无始贪瞋痴一切罪障皆X从身语意之所生今对佛前求忏悔一切罪根皆普贤菩萨如上三称和尚抚尺云诸善男子我今为汝等忏悔巳竟阿阇黎当为彼等问其遮难秉归羯磨第六问难羯磨师抚尺云善男子所言遮难者准律明制更有十三重难十六轻遮遮难若无方是完全净器堪受比丘大戒此时不及详问俟圆具登坛时自有教授师于屏处逐一问汝汝等逐一实答若不实答并不得戒我今先且总问汝等以便受沙弥十戒而为比丘具戒之基本也善男子汝等于此现身之中不曾犯重难轻遮否无第七归依羯磨师抚尺云善男子等既无遮难适闲对三宝前忏悔巳竟戒可得受我今为汝秉宣三归羯磨令汝等感发戒体当称自巳法名其余言词皆随我道我尽形寿归依佛尽形寿归依法尽形寿归依僧我今随佛出家为和尚如来至真等正觉是我世尊慈愍故第八结归羯磨师抚尺云上来三归正是纳体于心更加三结得法圆满谓之三番羯磨汝等再称法名随我所道X我归依佛竟归依法竟归依僧竟我今随佛出家巳为和尚如来至真等正觉是我世尊慈愍故第九说戒相和尚抚尺云诸善男子今阿阇黎已为汝等秉宣三归羯磨竟汝等巳得沙弥清净戒体我今为汝等说十戒之相令汝识相守持以护其体各称法名第一尽形寿不杀生是沙弥戒汝今能持否能持第二尽形寿不偷盗第三尽形寿不婬欲第四尽形寿不妄语第五尽形寿不饮酒第六尽形寿不着香花鬘不香油涂身第七尽形寿不歌舞倡伎及故往观听第八尽形寿不坐高广大牀第九尽形寿不非时食第十尽形寿不捉持生像金银宝物如是三宣戒相巳引礼唿沙弥等一叩首起立两分教各持呪先搭五衣次着七衣展大具巳合掌顶礼三拜若众多不展具亦可举南无宝坛华菩萨摩诃萨众齐同和三拜巳仍跪合掌而听第十听教嘱和尚抚尺云X诸沙弥等我巳授汝十戒之相竟所有受具法仪出家学本及各门行相威仪自有教授阿阇黎为汝等一一分别今当更示汝等五德十数壮悦道志依而奉行增长智慧成就辩才教化众生令入佛道所言五德者福田经云一者发心出家怀佩道故二者毁其形好应法服故三者永割亲爱无适莫故四者委弃身命遵崇道故五者志求大乘为度人故所言十数者僧祇律云一者一切众生皆依饮食二者名色三者痛痒想四者四谛五者五阴六者六入七者七觉支八者八正道九者九众生居十者十一切入此是沙弥之法应如是故既闻知巳恒记莫忘当来陞宝坛上于诸师座前白四羯磨受大比丘戒入三宝数绍继圣种自利利他功德难思汝等从兹勤修戒定慧习学经律论使佛法久住世间令众生正信不断慎勿懒堕恣纵身心能如是依教奉行否依教奉行和尚鸣尺起座叉手回向云以此受戒功德普济羣生庄严净土大众同音念佛回向大众齐声念佛沙弥等三拜起具分立左右二师下位作礼和尚三拜巳和尚下位礼座上佛三拜维那举回向偈众接和受戒功德殊胜行无边胜福皆回向普愿沈溺诸有情速往无量光佛剎X十方三世一切佛诸尊菩萨摩诃萨摩诃般若波罗蜜初坛传戒正范二坛传受比丘戒正范登坛受具者须知两土发起之端建坛同异之义按要览云世尊在祇园时比丘楼至请佛立坛为比丘受戒佛勅诸比丘于园外院东南置一戒坛为僧受具公所法敕既颁十六大国诸精蓝中咸遵建立自后登坛受具僧界法三一一如制若片乖违则受者不得戒临坛僧犯罪其言出金口法载龙藏凡圣同轨更无异辙此土肇始南山宣祖于唐高宗麟德二年在净业寺建石戒坛依律授受时诸律司莫不景仰芳规崇尚而行南山律宗于是大震历代绍继盖有由也今临安昭庆仙林姑苏开元等寺古蹟犹存又唐宝历元年及大中二年曾亦广建方等戒坛宋祥符二年建甘露戒坛七十二处方等者谓广大平等周徧之称甘露者取喻涅槃谓戒为入涅槃故从果彰名然戒坛之坛似同比丘所授之戒唯是大乘故坛上正中供佛菩萨五位圣师绕坛之时秉戒和尚并二阿阇黎自下而中自中而上彼三师礼佛菩萨竟从西入佛后复从佛南出敷座于侧秉戒和尚坐二阿阇黎左右立其仪迥殊比丘受具十僧数满难X遮重轻大乘不拘根缺缘差但发大心领纳即得戒所以坛名方等或云甘露也嗟夫律学废坛绝登巳久今金陵华山如制建坛垂范作持宗绍南山非若彷彿大乘撰仪空谈罔实者是故先明戒坛同异冠之于首俾知僧界受具不可无坛有据也其戒坛所在不与大界同体以别是一界故律云时诸比丘有须四比丘众羯磨事起五比丘众十人众二十人众羯磨事起是中集会疲极佛制听结戒场毗尼母论云外更不结大界直结小界亦不得受具五分等律亦尔是故凡有比丘如教持戒所在必先结戒场次结大界于戒场内建一戒坛上设十师座无事则以栅栏之作法则乘时而开然此坛乃非师不与之地也正受具日洒扫洁丽于坛周匝悬挂旛葢璎珞坛下正中设一香案然烛供花未受具者无容襍听复于屏处设一问难座第一明僧中请师法律云弟子无师教授故造非法佛言当立和尚弟子看和尚当如父母想敬重瞻视又病比丘无人看顾便不善终佛言当立弟子应共相敬重瞻视便得正法久住增益广大和尚看弟子当如儿想善见律云以初不请故后便违教佛制令请也十诵及僧祇律云令受戒人先入僧中教使次第一X一头面礼僧足巳然后请之毗尼母论云佛言一者和尚如法二者二师如法三者七僧清净四者羯磨成就五者众僧和合与欲是名满足受具也今准诸律会义立仪当于正受具时先鸣楗椎集同界共住比丘僧众引礼师令求具沙弥各各挂钵披五七二衣执具捧僧伽黎鱼贯而行至法堂巳诸引赞大德将彼等手捧之大衣收置左右案上先礼所集界内现前大僧三拜起立分班巳次一引礼统二求具者往请七师至堂诸求具者作礼三拜起分两立次二引礼各率二求具者往请二师至巳待九师相会礼毕彼求具等作礼二师三拜起立分班二引礼双鸣引磬前行领八新求具者诣方丈迎请第一位律师至堂先所请九律师转下向上作礼三拜十师作礼竟各就座跏趺巳求具沙弥方礼第一位律师引礼云诸沙弥等一齐向上排班展大具闻磬声至诚顶礼三拜撩衣护钵长跪合掌左班引礼云夫明镜当台遇形则鑑洪钟在架有叩则鸣圆成三聚须假于三师举检七非全凭于七证今在此大僧之中为汝等恭请十师登坛受具汝等各各记取和尚及现前诸师相貌名字不得忘失X第一位某某律师为汝等作具足戒和尚右班引礼云第二位律师为汝等作羯磨阿阇黎左班引礼云第三位律师为汝等作教授阿阇黎右班引礼云第四位律师为汝等作尊证阿阇黎乃至第十位左右引礼亦如是举名示相令诸求具者一一记识分明诸沙弥一齐起立闻磬声顶礼三拜撩衣护钵长跪合掌第二正请师法左班引礼云诸沙弥今为汝等恭请某堂上某某律师为汝等作具足戒和尚请师之语汝合自陈恐汝未能我今教汝各称法名其余言词皆随我道大德一心念我沙弥等今请大德为得戒和尚愿大德为我作得戒和尚我依大德故得受具足戒慈愍故如是至诚三伸请三叩首即一叩首亦可第一位和尚云诸沙弥汝既殷勤三请可尔为汝等作得戒和尚清净莫放逸顶戴奉行诸沙弥等一齐起立闻磬声顶礼三拜撩衣护钵长跪合掌右班引礼云X诸沙弥今为汝等恭请现前诸师作羯磨阿阇黎教授阿阇黎尊证阿阇黎请师之语汝合自陈恐汝未能我今教汝各称法名其余言词皆随我道大德一心念我沙弥等今请大德为羯磨教授尊证阿阇黎愿大德为我作羯磨教授尊证阿阇黎我依大德故得受具足戒慈愍故第二位羯磨师云诸沙弥汝既殷勤伸请我现前诸师为汝作羯磨阿阇黎教授阿阇黎尊证阿阇黎可尔汝等清净莫放逸顶戴奉持诸沙弥一齐起立闻磬声作礼三拜撩衣护钵起具分班诸引赞仍将各人大衣次第散还令彼自捧十师起座第一师举云南无本师释迦牟尼佛佛号方举法鼓大擂普众同音一齐朗诵二引礼双鸣引磬导前诸比丘僧次之新求具沙弥又次之以三求具沙弥执香一在第十师前一在第三师前一在第一师前导前二引礼先至戒坛左右对列余随者接踵至巳各依行次围绕坛之左右及后三方三执香者于坛前一行旁立九师至香案前两分序列第一师至居中向上法鼓佛声即止准古坛仪登坛之始有祝延一科盖僧弘佛法必借外护故灵山会上世尊曾有付嘱若违佛语X而负国恩者恐教化难昌今则仍遵古坛仪范维那作梵举祝延香赞大众同和宝鼎爇名香普徧十方虔诚奉献法中王端为皇王祝圣寿地久天长端为皇王祝圣寿地久天长南无香云盖菩萨摩诃萨第一师恭谨拈香三拜默祝圣巳竟次九师转下与第一师向上并列展大具赞礼三宝第一师先声九师同赞稽首礼诸佛及法贤圣僧今演毗尼法续僧伽命脉正法得久住三乘果不绝将登清净坛愿证盟所说十师赞礼三拜毕维那举大悲呪大众齐声同诵第十师先转身从东南向西绕坛次九师次八师乃至第一师末行绕三匝巳脱履复从西陞第二级向西北绕一匝至南陞第三级第一师面南而立九师面北而立九师向第一师三拜第一师先声九师同和余众默然持戒清净如满月身口皎洁无瑕秽大众和合无疑诤是乃可得同授戒十师和合三礼举偈竟第一师居中座而坐羯磨师居左首座教授师居右首座七证师左右顺次各就座第三坛主白法X法音罕遇戒德难思能超凡鄙秽流可入圣贤宝位为师为匠诚易诚难炉韛弘开人根须鍊受持禁戒衣钵应严如无衣钵莫容缺借前言重难后列轻遮问若不解不知勤劳徒设信其实语实答陶诱得方令发上品真诚要期尘境图使十方善法灌注身心五分基成三身体具当须同志愿勿异缘谨白引礼云诸沙弥等人各照位依次排班左右为首沙弥从上而下余者雁行相随至坛前面分班顺次立定诸引赞将彼等所捧大衣暂为接持以便作礼上香复位向上排班问讯展大具闻磬声顶礼三拜撩衣护钵长跪合掌坛主抚尺云众沙弥等今者集僧登坛如律作法理当先祈三宝慈光摄照次屈万灵威神镇卫各称法名一齐起立随我音声作观三请十师一齐起座至诚运想作梵坛主拈香佛及诸天一一三请求具沙弥随其所请一一三拜须知能所空寂感应道交香花迎香花请沙弥等一心奉请娑婆教主本师释迦牟尼佛西方接引阿弥陀佛当来下生弥勒尊佛尽虗空徧法界一切诸佛惟愿不X违本誓慈光摄照证盟受戒如是请巳众齐一拜复起合掌作观而立香花迎香花请沙弥等一心奉请大小二乘毗尼律藏五篇三聚解脱木叉十二分经权实教典离欲真净甚深法宝惟愿一心归命顶礼香花迎香花请沙弥等一心奉请观音势至文殊普贤清净海众诸大菩萨律藏会上优波离尊者西天东土历代祖师传南山宗诸大律师中兴律祖慧云馨公大和尚惟愿不违本誓慈光摄照证盟受戒香花迎香花请沙弥等一心奉请光明会上寄位诸天梵释四王天龙八部伽蓝土地护戒神王金刚力士幽显灵祇惟愿不违本誓镇坛护戒如是伸请巳毕十师仍就座跏趺而坐诸沙弥等各复长跪合掌第四安受戒者所在佛言受戒之人不得在空隐离见闻处若界外和尚及足数人亦尔当安受戒者眼见耳不闻处坛主抚尺云通启三宝巳竟诸引礼将彼求具沙弥等安置眼见耳不X闻处立引礼云诸沙弥一拜起具分班汝等随我音声一齐念佛出坛坛下诸比丘先出二引礼双鸣引磬在前口称佛号诸沙弥手捧大衣同音齐诵左右相对随后而行出坛外安之得所第五差教授法时有受戒者将至界外脱衣看稽留受戒事佛言不应尔自今巳去先问十三难事然后受戒坛主抚尺云僧集否僧巳集和合否和合未受比丘戒者出否巳出僧今和合何所作为受具足戒羯磨既受具足戒今此众中谁能作教授师往屏处与诸沙弥问难我堪能长老既能众中羯磨师单白羯磨差教授师下坛问难羯磨师在本座叉手白云大德僧听彼沙弥等从和尚求受具足戒若僧时到僧忍听为教授师白如是作白成否成七师齐答成者谓人法事三皆如律如法如佛所教此谓称量得宜办事克就若一不如律设答成者则事无成济七证犯罪一字之司任实非轻今既羯磨成巳教授师即当起座作礼坛主三拜转X身从南下第二级向西南绕至东北下第三级着履绕至正南朝坛上叉手一问讯从西南而出诣屏问所第六教授出众问难法师到屏处就座而坐鸣尺一声一引赞大德将三受具沙弥至师前接彼所捧大衣令三礼长跪复还彼衣引赞却离见闻师抚尺云诸沙弥坛上诸师作法差我下来问汝三人遮难汝莫恐怖须臾之间令汝三人陞于宝坛受具足戒成大比丘入三宝数此非小缘当生庆幸夫戒者乃菩提之根本圣道之镃基佛世利机契动便感末世浇薄圣制从缘缘集则作法功成缘散则戒德无立无作功勋不可见也託缘定其有无三衣一钵是汝三人得戒之正缘我于未问遮难之前先与汝说衣钵名相此是安陀会此是郁多罗僧此是僧伽黎此是钵多罗然此衣钵乃恒沙诸佛之标志圣贤沙门之轨仪西天九十六种外道尚不识其名字惟佛一人示此未曾有法汝今得获受持当须珍敬爱护今此衣钵是汝自巳有否有既有甚善应当受持披着诸部律中亦即加法受其五七二衣于受沙弥戒时曾令权着今唯大衣未受一引赞唿彼三人叩首起立于侧先一沙弥近前捧衣对师作如是说X云大德一心念我此僧伽黎二十五条衣受四长一短割截衣持善巳受竟者过一旁口诵偈呪齐整着衣彼未受者一一对师亦如是受着衣既毕同向师前一拜长跪合掌师抚尺云诸沙弥谛听汝从无始以来起虗妄心欺诳贤圣沈没生死无解脱期今既投佛出家为佛弟子受佛禁戒出生死津务要断虗妄根行真实道今正是至诚时实语时我问汝等重难轻遮汝当谛审此身有则言有无则言无汝三人不犯边罪耶无量汝三人乍入道门不识此罪之名谓曾受佛戒巳于婬杀盗妄四重戒中随犯一戒即漂弃佛海边外故名边罪汝不有耶无凡问难有无意在相解故中边不相领解尚不能成其舍戒今虽问而不识者与不问无别律云不成受戒故下皆类此可以知之汝白衣时沙弥时污净行比丘尼耶无汝非白衣时沙弥时盗听众僧说戒诈称比丘受人恭敬利养礼拜名为贼住贼住之人佛不许度汝非此人耶非汝非外道投佛出家受佛戒巳还归外道今复重来受戒此人志性不定名为破内外道非佛法器佛不许度汝非此人耶非X汝非生犍妒变半五种人耶非汝非弑父耶无汝非弑母耶无汝非弑阿罗汉耶无汝非破和合僧耶无汝非恶心出佛身血耶无汝非诸天鬼神等变为人形而来受戒耶非汝非龙畜等能变化者化为人形而来受戒耶非汝三人身中各不佩带男女二形此正乖道器汝今有耶非诸沙弥此十三重难既无我今更问汝十六轻遮仍如前一一实答诸沙弥汝三人出家巳来各各训导是何法名此是汝三人入道之法名一生之称唿从今受戒而去凡见和尚阿阇黎同坛尊证上中下座及宰官长者朋友知识父母师长之前皆当称此两字法名不得言你我某甲小僧之称汝三人今日坛上得戒和尚是谁上某下某大和尚此是寺律师是汝三人得戒和尚梵语和尚此云力生三乘道力五分法身皆借此师威力而生故云力生又云依学谓依随此师学出世法故云依学今日受戒若无此师戒无从发汝当记取和尚尊名认取和尚慈相若不记得名字相貌受戒不得戒从今巳去凡遇节腊结制解制当须怀香礼拜得X戒和尚若遇路途遥远不能侍诣当以焚香遥空称名致敬不得慢意汝三人年满二十否巳满衣钵具足否具足父母听汝出家否听汝不负人钱债作不还心而来受戒否无汝非他家下使人否非汝非当朝有名有禄官人否非汝是丈夫否是丈夫本律云年满二十者能耐寒热风雨饥渴持戒一食忍恶言及毒虫是丈夫位既是丈夫又要无病一疥癞二痈疽三白癞四干痟五颠狂汝果无如是五病否无时有此五种病人求耆婆治耆云我唯医王及佛弟子彼思巳即出家受具复就治之病好罢道还家路逢耆婆问知白佛故制不听若准律中凡身相不具有辱大僧者皆不听今但问最后制以摄广遮也沙弥等我今于此问汝少闲坛上众师之前亦如是问汝如此答我少闲坛上众师之前亦如是答汝等随我而行待我先至僧中作白僧若默然允可我以手招之时汝等即当进坛引赞唿三沙弥一拜起立于旁教授师起座出位前行三沙弥次第随师后行将近戒坛令沙弥止X立瞻观坛上第七白召入众法教授师至坛前立中合掌向上问讯巳作如是白云大德僧听彼沙弥等从和尚求受具足戒若僧时到僧忍听我巳问竟听将来白如是诸沙弥汝等来沙弥闻召具仪前行至坛师移步诣香案之左而立语云汝等一齐近香案前问讯长跪居中者拈香一瓣供养坛上诸师一拜而起随我登坛乞戒第八明乞戒法教受师前行沙弥随后绕至坛西脱履陞第二级从西北绕至正南陞第三级师归本座前合掌而立沙弥与师相去舒手及处一行面北立定师教云展大具顶礼三拜撩衣长跪合掌善男子恳切至诚仰凭清众求哀乞戒乞戒之语汝合自陈恐汝未能我今教汝各称法名其余言词皆随我道大德僧听我从和尚求受具足戒我今从众僧乞受具足戒为和尚愿僧慈愍故拔济我如是三乞一叩首毕教授师就本座而坐X第九羯磨师单白法羯磨师于本座合掌先作单白羯磨巳然后问难作如是白云大德僧听此等从和尚求受具足戒此今从众僧乞受具足戒为和尚若僧到时僧忍听我问诸难事白如是作白成否成第十正问难法羯磨师云此安陀会郁多罗僧僧伽黎钵多罗今此衣钵是汝三人有否有善男子谛听今是至诚时实语时今随所问汝当随实而答僧祇律云若不实答便欺诳诸天魔梵沙门婆罗门世人及以如来众僧自得大罪汝三人不犯边罪耶无汝非白衣时沙弥时污净行比丘尼耶无汝非白衣时沙弥时盗听大僧说戒诈称比丘受人恭敬利养礼拜名为贼住贼住之人佛不许度汝非此人耶非汝非外道投佛出家受佛戒巳还归外道今复重来受戒此人志性不定名为破内外道非佛法器佛不许度汝非此人耶非汝非生犍妒变半五种不男人耶非汝非弑父耶无汝非弑母耶无汝非弑阿罗汉耶无汝非破和合僧耶无汝非恶心出佛身血耶无X汝非诸天鬼神等变为人形而来受戒耶非汝非龙畜等能变化者化为人形而来受戒耶非汝三人身中各不佩带男女二形此正乖道器汝今有耶非善男子此十三重难既无我今更问汝十六轻遮汝三人出家巳来各各训导是何法名汝三人今日得戒和尚是谁上某下某大和尚汝三人年满二十否巳满衣钵具足否具足父母听汝出家否听汝不负人钱债作不还心而来受戒否无汝非他家下使人否非汝非当朝有名有禄官人否非不是丈夫否是丈夫既是丈夫又要无病一疥癞二痈疽三白癞四干痟五颠狂汝果无如是五病否无第十一明授戒体法和尚抚尺云善男子前无重难后无轻遮甚是净器众僧同庆当授汝戒但深戒上善广周法界量等虗空今欲进受要须缘境发心心境相容方发无作萨婆多论云凡欲受戒先与说法引导开解汝三人从无始以来于一切境上造诸恶业恶徧法界今欲受戒翻前恶境并起善心故戒法所因还徧法界故我如来随众生心造无边之业制无边之戒戒随所制故须缘境境X量虽多举要而言不出乎二种一者情境二者非情境言情境者上至诸佛下至众生十界正报中阴有情凡有心者皆名情境非情境者十界依报一切世间山河大地草木丛林舟车屋宅珍宝田园地水火风乃至虗空佛说圣教儒流文字形像塔庙等皆名非情境善男子既知境量如此宽广当须依境发心心有三品中下二心劣弱非胜伹能自度不能度人我今教汝发上品心求上品戒何为上品心今于我诸师座前立三种誓愿一者誓断一切恶无恶不断二者誓修一切善无善不修三者誓度一切众生无一众生不度发此三种大誓愿巳于白四羯磨言下进受大比丘戒不为但求声闻小果故直欲成就三聚净戒故趣向三解脱门故正求佛果求大涅槃令法久住故发如是上品心受上品戒次当开广汝怀者良繇戒法体周法界量等尘沙终不以汝三人现前父母所生报得狭劣身心而能容受当作虗空器量之身方能领纳尘沙戒法故论云若此戒法有形色者入汝身时当作天崩地裂之声繇是非色法故令汝不觉不知当起警怀之意发上品殷重之心领纳如来清净妙戒今正为汝等白四羯磨受大比丘戒汝等当眼观坛仪耳听羯磨一心谛受莫余思余觉羯磨师先作一白叠事告知次秉三羯磨量其可否此古坛广文于鸣尺下补其一二准十诵云羯磨X受戒时当一心听莫余觉余思唯应敬重当正思惟心心相忆念应分别之违者突吉罪若受戒坛数众多可用随机羯磨中略文此广略之文皆出自南山如略开导时应与彼言六道众生多是戒障唯人得受犹含遮难不必并堪汝无遮难定得受戒汝当依论文发增上心所谓救摄一切众生以法度彼又戒是诸善根本能作三乘正因又戒是佛法中宝余道所无又能护持佛正法久住又仗羯磨威势众僧大力能举法界胜法置汝身心汝当眼观坛仪耳听羯磨如前广中可知第十二正受戒体法羯磨师合掌云惟愿和尚大众不悋慈悲布施其戒同心共秉慎勿异缘令此三人感发圆宗戒体将秉羯磨听宣作白大德僧听此等从和尚求受具足戒此等今从众僧乞受具足戒为和尚等自说清净无诸难事年满二十三衣钵具若僧到时僧忍听僧授等具足戒为和尚白如是作白成否成大德僧听此等从和尚求受具足戒此等今从众僧乞受具足戒为和尚等自说清净无诸难事年满二十三衣钵具僧今授等具足戒为和尚谁诸长老忍僧与等授具足戒为和尚者默然谁不忍者说此是初羯磨成否X成大德僧听此等从和尚求受具足戒此等今从众僧乞受具足戒为和尚等自说清净无诸难事年满二十三衣钵具僧今授等具足戒为和尚谁诸长老忍僧与等授具足戒为和尚者默然谁不忍者说此是二羯磨成不成大德僧听此等从和尚求受具足戒此等今从众僧乞受具足戒为和尚等自说清净无诸难事年满二十三衣钵具僧今授等具足戒为和尚谁诸长老忍僧与等授具足戒为和尚者默然谁不忍者说此是三羯磨成不成僧已忍与等授具足戒竟为和尚僧忍默然故是事如是持善见论及诸律并云受具足巳和尚阿阇黎等为当记春夏冬时分某月某日乃至量影等时受具足戒若不为说记取者坛上师有罪此明僧腊夏数令行来坐起知上中下座尊卑礼节故第十三次说四堕法时有比丘受具足巳众僧舍去既不识犯便造重罪佛言自今巳去作羯磨巳当先与四波罗夷法和尚戒师抚尺云善男子听如来至真等正觉说四波罗夷法若比丘X犯一一法非沙门非释子汝一切不得犯婬作不净行若比丘犯不净行受婬欲法乃至共畜生非沙门非释子尔时世尊与说譬喻犹如有人截其头终不能还活比丘亦如是犯波罗夷法巳不能还成比丘行汝是中尽形寿不得作能持否能持一切不得盗下至草叶若比丘盗人五钱若过五钱若自取教人取若自破教人破若自斫教人斫若自烧教人烧若埋若坏色者彼非沙门非释子譬如断多罗树心终不复更生长比丘犯波罗夷法亦如是终不更成比丘行汝是中尽形寿不得作能持否能持一切不得故断众生命下至蚁子若比丘故自手断人命持刀与人教死叹死与人非药若堕胎若厌祷杀自作方便若教人作非沙门非释子譬喻者说言犹如鍼鼻缺不堪复用比丘亦如是犯波罗夷法不复成比丘行汝是中尽形寿不得作能持否能持一切不得妄语乃至戏笑若比丘非真实非巳有自说言我得上人法得禅得解脱得定得四空定得须陀洹果斯陀含果阿那含果阿罗汉果天龙来鬼神来供养我彼非沙门非释子譬喻者譬如大石破为二分终不可还合比丘亦如是犯波罗夷法不可还成比丘行汝是中尽形寿不得作能持否能持X比丘有二百五十戒相唯此四法谓之根本无残罪若犯不听忏即当灭摈故先急急宣说余者谓之枝叶有残罪若犯许忏是以稍缓待下坛去令其读学故今不宣第十四后授四依法时世饥俭乞求难得有外道辄自出家受戒后僧无食便即休道佛言先与四依然后受戒复有外道求僧出家先说四依彼即报言我堪二依若纳衣腐药不堪此二即便休道佛言此外道大有所失自今巳去后授四依应如是授和尚抚尺云善男子听如来至真等正觉说四依法比丘依此得出家受具足戒成比丘法比丘依粪扫衣依此得出家受具足戒成比丘法是中尽形寿能持否能持若得长利檀越施衣割坏衣得受比丘依乞食比丘依此得出家受具足戒成比丘法是中尽形寿能持否能持若得长利若僧差食檀越送食月八日食十五日食月初一日食若僧常食檀越请食得受比丘依树下坐比丘依此得出家受具足戒成比丘法是中尽形寿能持否能持若得长利若别房尖头屋小房石室两房一户得受比丘依腐烂药比丘依此得出家受具足戒成比丘法是中尽形寿能持否能持X若得长利酥油生酥蜜石蜜得受今所宣第四依法是西域医药此方乃草根木皮等虽然律从西制而教巳流东必随土地所产时医所用凡是比丘应病之药有余弃者皆名腐烂药伹是檀越发心布施一切药饵皆名长利若不随其方国者则此依法徒受而无益矣第十五结劝回向和尚抚尺云汝受戒巳白四羯磨如法成就得处所和尚如法阿阇黎如法众僧具足满汝当善受教法应当劝化作福治塔供养佛法众僧和尚阿阇黎若一切如法教不得违逆应学问诵经勤求方便于佛法中得须陀洹果斯陀含果阿那含果阿罗汉果汝始发心出家功不唐捐果报不绝余所未知当问和尚阿阇黎汝等作礼下坛若坛数多三人受竟下坛令上殿礼佛发愿坚持戒品其为教授师者唯在坛上满足十师之数听秉宣白四羯磨应成巳彼沙弥等即得具足戒师复下坛往屏处问第二坛沙弥难问毕亦如前白召入众坛坛皆然若正白四羯磨时坛上十师不满纵羯磨成彼沙弥等亦不得具足戒乃至最后一坛受竟时引礼唿前受戒者同集坛前左右列班俟最后受者下坛和尚鸣尺十师齐起座而立和尚叉手回向云以此受具功德愿戒海澄清荡众生之业垢僧田净X洁作大地之津梁四恩三有均沾利益大众同音念佛回向坛下大众齐声念佛坛上九师转向和尚作礼三拜两立引礼唿新比丘等一齐向上顶礼三拜起立分班第十师先行乃至和尚在末从南下第二级顺西南绕至东下第三级各着履绕诣坛前齐列作礼三拜维那举回向偈大众同和受戒功德殊胜行无边胜福皆回向普愿沈溺诸有情速往无量光佛剎十方三世一切佛诸尊菩萨摩诃萨摩诃般若波罗蜜十师礼毕回向偈终和尚转面南立九师两分二引礼双鸣引磬相对前行新比丘等左右次序随后至方丈前两行合掌面面对跪候十师行过仍起双行至座前列班顶礼十师巳徐徐雁行各归本堂俟众引礼及诸引赞回如常礼谢之然后九师转下礼辞和尚而退佛言当令受具戒者在前而去弟子当日三时问讯和尚朝中日暮当为和尚执作二事劳苦不得辞说一者修理房舍二者补浣衣服和尚一切如法教尽当奉行违者如法治二坛传戒正范三坛传授菩萨戒正范X梵网经第二十三憍慢僻说戒云佛灭度后欲以好心受菩萨戒时于佛菩萨形像前自誓受戒当七日佛前忏悔得见好相便得戒若不得好相时应三七乃至一年要见好相若不得好相虽佛像前受戒不得戒若现前先受菩萨戒法师前受戒时不须要见好相何以故是法师师师相授故不须好相是以法师前受戒即得戒以生至重心故便得戒若千里内无能授戒师得佛菩萨形像前自誓受戒要见好相菩萨璎珞本业经大众受学品云佛子受戒有三种受一者诸佛菩萨现在前受得真实上品戒二者诸佛菩萨灭度后千里内有先受戒菩萨者请为法师教授其弟子得正法戒是中品戒三者诸佛菩萨灭度后千里内无法师之时应在诸佛菩萨形像前自誓受戒是下品戒其梵网大部一百一十二卷六十一品全文未传此方唯第十心地品流通奉持故缺师前授法菩萨璎珞本业经及弥勒菩萨所说菩萨戒羯磨文中俱明故今会合加仪遵行有据第一明敷座结坛法若受戒日先于佛殿悬以旛葢正中敷一高座供得戒本师释迦牟尼佛位左上敷一高座供尊证师十方诸佛羯磨师文殊菩萨教授师弥勒菩萨同学等侣十方菩萨位右上敷一高座候所请菩萨戒法师一一座筵皆设香花时X至鸣楗椎诸引礼令受戒者各各挂钵执具身着三衣将诣殿内彼受戒者向引礼师三拜分班而立引礼白云诸佛子今为汝等严净道场敷设法座秉受菩萨妙善戒法汝等先当随我诵呪结坛次方入室请师引礼白巳于正中向座合掌问讯巳转身顺右举大悲呪彼受戒等一齐朗诵各各依次贯珠随后而行旋绕三匝三诵呪毕引礼先归本位随者亦各照班次立定举南无甘露王菩萨摩诃萨第二明请师入坛法凡在界内同居大僧先听鸣椎齐集方丈结坛既毕诸引礼左右相对导前出坛众求戒者一一次第对随于后俱诣方丈如常列班二引礼各将二求戒者往请二阿阇黎到巳求戒等作礼三拜二阿阇黎分归辅弼位而立四引礼出班先应通知侍者次入室请师师出室就座二阿阇黎转向菩萨戒法师三拜复位引礼云诸佛子等一齐向上排班闻磬声至诚顶礼三拜撩衣护钵长跪合掌夫菩萨戒者事出非常凭师乃发佛前自誓相好难期一遇明师便名得戒今为汝等恭请堂上律X师为汝等作菩萨戒法师请师之语汝合自陈恐汝未能我今教汝各称法名其余言词皆随我道菩萨戒羯磨经云若诸菩萨欲学菩萨三聚净戒或是在家或是出家于无上菩提发弘愿巳审求功德具足有智有力同法菩萨先礼双足偏袒右肩膝轮据地合掌恭敬如是请言大德忆念我今于大德所乞受一切菩萨净戒惟愿须臾不辞劳倦哀愍听授此请词出弥勒羯磨经如是三请三叩首菩萨戒法师云诸佛子等汝既殷勤伸请我今可尔临坛遵依大乘经律为秉宣授受引礼云诸佛子等一齐起立闻磬声顶礼三拜撩衣护钵起具分班待众起立巳定引礼将香与一为首者执之菩萨戒法师起座合掌举南无本师释迦牟尼佛大众齐称佛号坛中大擂法鼓二引礼左右相对导持幢旛者前行次随喜众次受戒者次二引礼双鸣引磬其执香者逐后二阿阇黎又次之菩萨法师在末二侍者一棒钵一持钖杖相随其引导幢旛进坛诣上左右高座旁立随喜大众依随幢旛从上次第两序而下排定受戒者如常班次对列其鸣磬二引礼两分却至旛前二阿阇黎于中X高座前左右对立法师居中展大具作观顶礼十方三世三宝九拜钵杖随立其后维那举集众偈云降伏魔力冤除结尽无余闻此妙响音尽当云来集南无云来集菩萨摩诃萨钟声传三千界内佛法扬万亿国中功勋酬帝主深恩利益报檀那厚德今为传授菩萨三聚净戒说者九拜竟举偈毕法师起具陞座拈香敛衣而坐二阿阇黎转下亦如是九礼巳诣法师高座上于左右辅立钵杖持在师后引礼云随喜海众出班礼佛大众具仪诣中三礼竟各各依次仍归本位列之引礼云上香复位诸佛子一齐向上排班展大具闻磬声顶礼三拜撩衣护钵长跪合掌第三明礼敬三宝法菩萨羯磨经云既作如是无倒请巳偏袒右肩恭敬礼拜供养十方三世诸佛世尊巳入大地得大智慧得大神通诸菩萨众现前专念彼诸功德生殷净心又璎珞经云善男子善女人当受戒时先X礼过去世尽过去际一切佛礼未来世尽未来际一切佛礼现在世尽现在际一切佛如是三礼法僧亦然引礼云诸佛子汝等既发胜心求受菩萨净戒应当作观运心随我音声顶礼十方三宝人各自称法名一齐起立合掌左右引礼或八人或六或四对往至中一行列定展大具入观顶礼合掌作梵云一心顶礼过去世尽过去际一切诸佛诸受戒者必须同声同礼一切恭谨勿致身口参差心意散乱一心顶礼未来世尽未来际一切诸佛一心顶礼现在世尽现在际一切诸佛一心顶礼过去世尽过去际一切尊法一心顶礼未来世尽未来际一切尊法一心顶礼现在世尽现在际一切尊法一心顶礼过去世尽过去际一切贤圣一心顶礼未来世尽未来际一切贤圣一心顶礼现在世尽现在际一切贤圣第四明正请师法羯磨经云其受戒菩萨复于有智有力菩萨所谦下恭敬膝轮据地对佛像合掌请言是故礼三宝竟诸求戒者仍各长跪合掌众引礼起具X复位唯一引礼立于佛前教云诸佛子等今对佛像前随我语言至诚正请菩萨戒法师惟愿大德哀愍授我等菩萨净戒作是一说巳众齐一叩首引礼复还本位菩萨羯磨经云如是请巳专念一境长养净心我今不久当得无尽无量无上大功德藏即随思惟如是事义默然而住尔时菩萨戒法师应抚尺问云诸佛子听汝是菩萨否是菩萨既是菩萨汝发菩提心未巳发菩提心第五明开导戒法菩萨戒师抚尺云诸佛子听汝等今者欲于我所受诸菩萨一切学处受诸菩萨一切净戒谓摄律仪戒摄善戒法饶益有情戒如是学处如是净戒过去一切菩萨巳具未来一切菩萨当具普于十方现在一切菩萨今具如是学处如是净戒过去一切菩萨巳学未来一切菩萨当学普于十方现在一切菩萨今学汝能受否能受如是三问三答此文出羯磨经中第六明请圣法菩萨戒法师抚尺云汝诸佛子既能受菩萨净戒能学菩萨学处者各各起立合掌端秉一心五体投地随我伸请诸佛菩萨为菩萨戒和尚诸师各称自巳法名师起座拈香入观作梵二阿阇黎同音请云X香花迎香花请比丘等一心奉请大德释迦如来一心念我比丘等今请如来为我作得戒和尚惟愿如来为我作得戒和尚我依如来故得受菩萨三聚十无尽清净戒慈愍故当三启请三顶礼下皆同香花迎香花请比丘等一心奉请大德文殊师利菩萨一心念我等今请菩萨为我作羯磨阿阇黎惟愿菩萨为我作羯磨阿阇黎我依菩萨故得受菩萨三聚十无尽清净戒慈愍故香花迎香花请比丘等一心奉请大德弥勒菩萨一心念我等今请菩萨为我作教授阿阇黎惟愿菩萨为我作教授阿阇黎我依菩萨故得受菩萨三聚十无尽清净戒慈愍故香花迎香花请比丘等一心奉请大德十方一切如来一心念我等今请如来为我作尊证师惟愿如来为我作尊证师我依如来故得受菩萨三聚十无尽清净戒慈愍故香花迎香花请比丘等一心奉请大德十方一切菩萨摩诃萨一心念我等今请菩萨为我作同学等侣惟愿菩萨为我作同学等侣我依菩萨故得受菩萨三聚十无尽清净戒慈愍故如是拈香一一三请巳毕师复就座而坐引礼唿众长跪合掌第七受四不坏信菩萨戒师抚尺云X璎珞经云礼三宝巳复教受四不坏信依止四依所云四不坏信者盖吾人所禀体性是一而于此一体之中具得有佛法僧宝及戒故梵语佛陀华言觉谓性体灵觉照了诸法非空非有是名本具之佛宝也法即轨持之义谓法性寂灭而恒沙性德皆可轨持是名本具之法宝也僧者梵语具云僧伽华言和合众谓恒沙妙德性相不二理事和合是名本具之僧宝也戒者谓金刚光明宝戒是一切佛本源一切菩萨本源一切众生佛性种子是名本具之性戒也汝等从今信得自心是佛是法是僧是戒尽未来际身不忘不失故云四不坏信虽云体具真常不无修证所谓是心作佛是心是佛应当归投住持三宝纳受清净妙戒依止修行方得圆成无上佛果今对诸佛菩萨座前一一谛受归依之语汝当自说恐汝不能随我所道我从今时尽未来际身归依佛我从今时尽未来际身归依法我从今时尽未来际身归依僧我从今时尽未来际身归依戒各随师语朗说三受三叩首第八忏悔过法菩萨戒师抚尺云X诸佛子梵网经所明现身有犯七逆者不得受戒前夜羯磨师巳曾一一详审汝等幸皆无犯故得受戒今准璎珞经云受四不坏信巳次当教悔三世罪而罪所言三世者谓过去无明种子为罪业之因今生现行为罪业之缘繇此现行熏过去无始以来之业种因缘和合而所作业成又为当来罪业之恶因如是展转相资故令轮回不绝今凭诸佛菩萨座前惭愧悔过若能违今生之现行则过去业种干枯未来业因自灭悔过之言汝合自说恐汝不能随我所道我若过去身口意十恶罪愿毕竟不起尽未来际我若现在身口意十恶罪愿毕竟不起尽未来际我若未来身口意十恶罪愿毕竟不起尽未来际各随师语朗说三悔三叩首第九明发愿法璎珞及羯磨二经缺发愿今釆时行戒本内发十四愿以补之菩萨戒师抚尺云诸佛子等悔过巳竟三业清净如净瑠璃内外明照次应发十四种大愿依而修行圆满功德假使热铁轮在于顶上旋终不以此苦退失所发愿我今对诸佛菩萨座前一一为汝等三宣汝等当向诸佛菩萨座前心念口言一一自说各称法名X鸣尺一下第一汝等从今时尽未来际身常能念佛亲近善知识否能亲近第二汝等从今时尽未来际身常能舍离诸恶知识否能舍离第三汝等从今时尽未来际身乃至失命因缘不犯戒否不犯第四汝等从今时尽未来际身常能读诵大乘经律问甚深义否能问第五汝等从今时尽未来际身常能于无上菩提生信心否能生第六汝等从今时尽未来际身若见众生苦恼时能救护否能救护第七汝等从今时尽未来际身常能随力供养三宝否能供养第八汝等从今时尽未来际身常能孝顺父母敬事师长否能孝敬第九汝等从今时尽未来际身常能舍诸懈怠勤求佛道否能勤求第十汝等从今时尽未来际身于五尘上诸烦恼生时能制伏心否能制伏第十一汝等从今时尽未来际身众生无边誓愿度汝能度否能度第十二汝等从今时尽未来际身烦恼无尽誓愿断X汝能断否能断第十三汝等从今时尽未来际身法门无量誓愿学汝能学否能学第十四汝等从今时尽未来际身佛道无上誓愿成汝能成否能成第十明发戒体法菩萨戒师抚尺云诸佛子等既能发此十四种深宏誓愿我当起座为汝等顶礼启白十方现住诸佛及诸菩萨感发汝等圆宗戒体汝应一心善听作意谛思当知我初番白竟之时十方世界妙善戒法繇心业力悉皆震动我二番白竟之时十方世界妙善戒法如云如葢覆汝顶上我三番白竟之时十方世界妙善戒法从汝顶门流入身心充满正报尽未来际永为佛种此是无作戒体无漏色法繇汝增上善心之所感得是故汝应至诚顶受次正授戒体法经云能受菩萨不起于座如故长跪能授菩萨起座对佛像前普于十方现住诸佛及诸菩萨恭敬供养顶礼双足作白今准义加仪则二阿阇黎下座先行菩萨戒师在后至佛像座前二师分立左右戒师居中拈香入观三顶礼长跪合掌白云仰启十方无边无际诸世界中诸佛菩萨今于此中现有菩萨于我菩萨所乃至三说受X菩萨戒我为作证惟愿十方无边无际诸世界中诸佛菩萨第一真圣于现不现一切时处一切有情皆现觉者于受戒菩萨亦为作证慈愍故慈愍故大慈愍故此准经文如是三白谓之三番羯磨羯磨如法成巳受者即得戒戒师与二师礼却本座非似僧法受具十师俱坐羯磨应成而巳第十一明宣戒相法上依菩萨羯磨经文三番启白圣巳即得菩萨三聚妙善戒体此依梵网经中次宣菩萨十重四十八轻戒相而俾识相守持以护体故菩萨戒师抚尺云诸佛子菩萨有十无尽戒应受持各称法名佛子从今身至佛身尽未来际于其中间第一不得故杀生若有犯非菩萨行失四十二贤圣法不杀戒能持否能持佛子从今身至佛身尽未来际于其中间第二不得故偷盗若有犯非菩萨行失四十二贤圣法不盗戒能持否能持佛子从今身至佛身尽未来际于其中间第三不得故婬欲若有犯非菩萨行失四十二贤圣法不婬戒能持否能持佛子从今身至佛身尽未来际于其中间X第四不得故妄语若有犯非菩萨行失四十二贤圣法不妄语戒能持否能持佛子从今身至佛身尽未来际于其中间第五不得故酤酒若有犯非菩萨行失四十二贤圣法不酤酒戒能持否能持佛子从今身至佛身尽未来际于其中间第六不得故说在家出家菩萨比丘比丘尼罪过若有犯非菩萨行失四十二贤圣法不说四种过戒能持否能持佛子从今身至佛身尽未来际于其中间第七不得故自赞毁他若有犯非菩萨行失四十二贤圣法不自赞毁他戒能持否能持佛子从今身至佛身尽未来际于其中间第八不得故悭惜加毁若有犯非菩萨行失四十二贤圣法不悭惜加毁戒能持否能持佛子从今身至佛身尽未来际于其中间第九不得故瞋心不受悔若有犯非菩萨行失四十二贤圣法不瞋心不受悔戒能持否能持佛子从今身至佛身尽未来际于其中间第十不得故谤三宝若有犯非菩萨行失四十二贤圣法不谤三宝戒能持否能持诸佛子巳说十波罗提木叉竟四十八轻今当说抚尺云佛子从今身至佛身尽未来际其中间X第一不得故不敬师友若有犯非菩萨行不敬师友戒能持否能持第二不得故饮酒若有犯非菩萨行不饮酒戒能持否能持第三不得故食肉若有犯非菩萨行不食肉戒能持否能持第四不得故食五辛若有犯非菩萨行不食五辛戒能持否能持第五不得故不教悔罪若有犯非菩萨行不教悔罪戒能持否能持第六不得故不供给请法若有犯非菩萨行不供给请法戒能持否能持第七不得故懈怠不听法若有犯非菩萨行懈怠不听法戒能持否能持第八不得故背大向小若有犯非菩萨行不背大向小戒能持否能持第九不得故不看病若有犯非菩萨行不看病戒能持否能持第十不得故畜杀具若有犯非菩萨行不畜杀具戒能持否能持第十一不得故作国使若有犯非菩萨行不作国使戒能持否能持第十二不得故贩卖若有犯非菩萨行不贩卖戒能持否能持X第十三不得故谤毁若有犯非菩萨行不谤毁戒能持否能持第十四不得故放火焚烧若有犯非菩萨行不放火焚烧戒能持否能持第十五不得故僻教若有犯非菩萨行不僻教戒能持否能持第十六不得故为利倒说若有犯非菩萨行不为利倒说戒能持否能持第十七不得故恃势乞求若有犯非菩萨行不恃势乞求戒能持否能持第十八不得故无解作师若有犯非菩萨行不无解作师戒能持否能持第十九不得故两舌若有犯非菩萨行不两舌戒能持否能持第二十不得故不行放救若有犯非菩萨行不行放救戒能持否能持第二十一不得故瞋打报仇若有犯非菩萨行不瞋打报仇戒能持否能持第二十二不得故憍慢不请法若有犯非菩萨行不憍慢不请法戒能持否能持第二十三不得故憍慢僻说若有犯非菩萨行不憍慢僻说戒能持否能持第二十四不得故不习学佛若有犯非菩萨行不习学佛戒能持否能持X第二十五不得故不善知众若有犯非菩萨行不善知众戒能持否能持第二十六不得故独受利养若有犯非菩萨行不独受利养戒能持否能持第二十七不得故受别请若有犯非菩萨行不受别请戒能持否能持第二十八不得故别请僧若有犯非菩萨行不别请僧戒能持否能持第二十九不得故邪命自活若有犯非菩萨行不邪命自活戒能持否能持第三十不得故不敬好时若有犯非菩萨行不敬好时戒能持否能持第三十一不得故不行救赎若有犯非菩萨行不行救赎戒能持否能持第三十二不得故损害众生若有犯非菩萨行不损害众生戒能持否能持第三十三不得故邪业觉观若有犯非菩萨行不邪业觉观戒能持否能持第三十四不得故暂念小乘若有犯非菩萨行不暂念小乘戒能持否能持第三十五不得故不发愿若有犯非菩萨行不发愿戒能持否能持第三十六不得故不发誓若有犯非菩萨行不发誓戒能持否能持X第三十七不得故冒难游行若有犯非菩萨行不冒难游行戒能持否能持第三十八不得故乖尊卑次序若有犯非菩萨行不乖尊卑次序戒能持否能持第三十九不得故不修福慧若有犯非菩萨行不修福慧戒能持否能持第四十不得故拣择授戒若有犯非菩萨行不拣择授戒戒能持否能持第四十一不得故为利作师若有犯非菩萨行不为利作师戒能持否能持第四十二不得故为恶人说戒若有犯非菩萨行不为恶人说戒戒能持否能持第四十三不得故无惭受施若有犯非菩萨行不无惭受施戒能持否能持第四十四不得故不供养经典若有犯非菩萨行不供养经典戒能持否能持第四十五不得故不化众生若有犯非菩萨行不化众生戒能持否能持第四十六不得故说法不如法若有犯非菩萨行不说法不如法戒能持否能持第四十七不得故非法制限若有犯非菩萨行不非法制限戒能持否能持第四十八不得故破法若有犯非菩萨行不破法戒能持否能持X第十二结赞回向璎珞经云佛子受十无尽戒巳其受者过度四魔越三界苦从生至生不失此戒常随行人乃至成佛又经云受菩萨戒者即于此身一念之中具足八种殊胜功德一者趣道场殊胜譬如大鹏一飞过十万里菩萨发心受此大戒越六趣三乘直至菩提故二者发心殊胜若人一念发起大悲大智受菩萨戒即超二乘如昔有沙弥侍一罗汉而行忽发菩提心求受菩萨戒此阿罗汉返生恭敬为担衣钵让路而行三者福田殊胜假使有人供养满阎浮提大阿罗汉不如供一受菩萨戒者以彼运心广大故四者功力殊胜受小乘戒譬如萤火受菩萨戒譬如日光一切普照故五者灭罪殊胜受戒破犯犹胜外道以戒威力设堕恶道受罪轻微故六者受胎殊胜受菩萨戒者若在胞胎常为天龙善神共守护故七者神通殊胜受菩萨戒者能搅长河为酥酪变大地作黄金一念中超越千生一日内广度羣品故八者果报殊胜受菩萨戒者当生莲华藏海受法性身一得真常永不退转故诸佛子等汝今既受菩萨戒巳即获如是殊胜功德各各善护守持于行住坐卧日夜六时读诵是戒犹如金刚如带持浮囊欲渡大海如草系比丘常生大乘善信自知我是未成之佛诸佛是巳成之佛发菩提心念念不去心若起一念二乘心者即非菩萨是故应当珍敬慎勿懈退X如是结劝毕鸣尺一下众一叩首菩萨戒师起座合掌回向云以此受戒功德上报四恩下济诸苦法界众生同圆种智在会沙门共证菩提海众齐音念佛回向大众同声念佛引礼唿新菩萨三拜起具分班二阿阇黎先下座至中礼佛三拜近佛座左右而立菩萨戒师下座礼佛三拜维那举回向偈众和之受戒功德殊胜行无边胜福皆回向普愿沈溺诸有情速往无边光佛剎回向因缘三世佛文殊普贤观自在诸尊菩萨摩诃萨摩诃般若波罗蜜其送菩萨戒师归方丈谢二师及诸引礼一一皆同受具之仪今大乘戒七众同收若有比丘尼式叉摩那沙弥沙弥尼优婆塞优婆夷者俱随送之但要各归各众不得糅乱虽理性戒体无二然事相世仪须分能善护讥嫌即名持戒也若授在家菩萨优婆塞六重二十八轻戒者科仪同此唯异戒相故附之先六重戒相第一不杀生是优婆塞菩萨戒若有犯非菩萨行不杀生戒能持否能持第二不偷盗第三虗说第四邪婬X第五宣说四众过罪第六酤酒二十八轻戒相第一不能供养父母师长是优婆塞菩萨戒若有犯非菩萨行不供养父母师长戒能持否能持第二躭乐饮酒第三恶心不能瞻视病苦第四有乞者不能多少分与遣空还第五见四众不能承迎礼拜问讯第六见四众毁所受戒心生憍慢第七月六斋日不受八戒供三宝第八四十里中有讲法处不能往听第九受招提僧卧具牀坐第十疑水有虫故便饮之十一险难之处无伴独行十二独宿尼寺十三为于财命打骂奴婢僮仆外人十四以飱食施四众十五畜猫狸十六畜养象马牛羊驼驴一切畜类十七不储畜僧伽黎衣钵钖杖十八若须田作不求净水及陆种处十九物说价巳舍贱趋贵斗秤量物不令平用二十于非处非时行欲二十一隐瞒官税二十二犯国制二十三得新谷菓蓏菜茹不先供奉三宝先自受二十四僧若不听说法赞叹辄自作二十五道路若在比丘沙弥前行二十六僧中付食若偏为师选择美好过分与二十七养蚕二十八路遇病者不能瞻视为作方便付嘱所在X三坛传戒正范卷四觉源禅师与本师借庵老和尚论传戒书觉源禅师与本师借庵老和尚论传戒书传戒之书律中名为授戒羯磨东土宣律师以后自华山传戒正范一出而天下奉为司南名曰律主是诚足以庄严佛树矣但仔细检点其中有不贯串者凡有数则一曰发菩提心不贯串二曰忏摩不贯串三曰问遮难不贯串四曰白四羯磨不贯串司羯磨者可以离此用亦可以即此用也何谓发菩提心不贯串夫菩提心者具足一切佛法一曰直心正念真如法是二曰深心具足十波罗蜜是三曰回向心以诸佛大愿回向三处是三贤分证此三心十地合证此三心等觉此三心等有妙觉圆满此三心藏中有授菩提心戒一卷受此一戒则可以具足一切戒矣今不预受此戒先教以忏摩至授菩萨戒时伹问之以巳发菩提心未答曰巳发授者受者皆不知菩提心为何物但含煳问答而巳华严经云忘失菩提心修诸善法是为魔事为今之计司羯磨者当发露时X先教之以向十方佛前发四宏誓愿司教授者于过毗尼时教之以华严净行品向文殊前发一百四十大愿一愿一拜然后至问巳发菩提心时便可胷中了了不至突如其来矣何谓忏摩不贯串夫忏摩者名为发露改往修来决定毗尼经中世尊教以发露之法曰五无间曰十不善曰盗用僧物曰覆藏又教以回向称礼三十五佛洪名不多不寡此可为式乃惟专称本师释迦一佛虽亦可以减罪而发露不周其与覆藏有何异乎何谓问遮难不贯串律中以一人一坛为正至多不得过三人今必决定三人一坛是畏烦而徒苟简矣今此衣钵是汝自巳有否答之以是言是自巳有非借来也今改之以有是明开其借衣钵矣后问衣钵具足否答以具足恐其不具与前是字分明两事若前改为有字无论文义不对而前有后具不又重叠乎何谓羯磨不贯串夫四分羯磨与随机羯磨虽俱系律藏但僧祇是佛本意见于舍利弗问经余部为被添之甘露佛巳有明训矣今传戒白四羯磨主于四分是不具择法眼也何则佛法以默然为印证处处皆然今白四羯磨中添入四个成否齐答四个成字则是僧竟不默然矣毋论不是佛法即后结处默然故句前后乃自相违矣惟灵峯大师毗尼事义集要中不用四个成字真是鵞王择乳手段此系得戒紧要事故不可不辩更有甚者律系佛制如王法不可增减今传戒正范中摘去求X授人具足羯磨一条直是减损律制如周室班爵之制诸侯恶其害巳而皆去其籍传戒之摘去此一羯磨何以异于战国之诸侯坏周制乎幸古本尚在犹有可考凡司传戒者用其法去其弊斯可传佛心印幸毋效其尤也