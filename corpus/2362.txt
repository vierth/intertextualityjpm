施註苏诗提要钦定四库全书集部三施注苏诗别集类二提要等谨按苏诗四十二巻宋施元之注附东坡年谱一巻王注正譌一巻补遗二巻则邵长蘅等续编也元之字徳初吴兴人陆游作是书序伹称其官曰司諌其始末则无考矣其同注者为呉郡顾禧游序所谓助以顾君景繁之赅洽也元之子宿又为补缀书録解题所谓其子宿从而推广且为年谱以传于世也呉兴掌故但言宿推广为年谱不言补注与书録解题不同今考书中实有宿注则吴兴掌故漏矣嘉泰中宿官余姚尝以是书刋板竟縁是遭论罢故传本颇稀世所行者惟王十朋分类注本康熈已夘宋荦官江苏巡抚始得残本于蔵书家巳佚其巻一巻二巻五巻六巻八巻九巻二十三巻二十六巻三十五巻三十六巻三十九巻四十荦属长洲邵长蘅补其阙巻长蘅撰王注正譌一巻又订定王宗稷年谱一巻冠于集首其注则仅补八巻以病未能卒业更倩髙邮李必恒绩成三十五巻三十六巻三十九巻四十巻荦又摭拾遗诗为施氏所未收者得四百余首别属钱塘冯景注之重为刋板干隆初又诏内府刋为巾箱本取擕既便遂衣被弥宏元之原本註在各句之下长蘅病其间隔乃彚注于篇末又于原注多所刋削或失其旧后查慎行作苏诗补注颇斥其非亦如长蘅之诋王注然数百年沉晦之笈实由荦与长蘅复见于世遂得以上邀乙夜之观且剞枣梨夀诸不朽其功亦何可尽没欤干隆四十三年八月恭校上总纂官纪昀陆钖熊孙士毅总校官陆费墀施註苏诗总目上钦定四库全书集部三施註苏诗总目上别集类二巻一诗四十七首辛丑十一月十九日既与子由别于郑州西门之外马上赋诗一篇寄之和子由渑池懐旧次韵和刘京兆石林亭之作石本唐苑中物散流民间刘购得之壬寅二月有诏令郡吏分徃属县减决囚禁自十三日受命出府至寳鸡虢郿盩厔四县既毕事因朝谒太平宫而宿于南谿谿堂遂并南山而西至楼观大秦寺延生观仙游潭十九日乃归作诗五百言以记凡所经歴者寄子由太白山下蚤行至横渠镇书崇夀院壁留题延生观后山上小堂留题仙㳺潭中兴寺东有玉女洞洞南有马融读书石室过潭而南山石益竒潭上有桥畏其崄不敢渡石鼻城磻溪石郿坞楼观九月二十日微雪懐子由弟二首病中闻子由得告不赴商州三首病中大雪数日未甞起观虢令赵荐以诗相属戏用其韵答之嵗晚相与馈问为馈嵗酒食相邀唿为别嵗至除夜逹旦不眠为守嵗蜀之风俗如是余观于岐下嵗暮思归而不可得故为此三诗寄子由和子由踏青和子由蚕市和子由苦寒见寄和子由论书记所见开元寺吴道子画佛灭度以答子由和子由寒食和刘长安题薛周逸老亭周善饮酒未七十而致仕中隐堂诗凤翔八观和子由闻子瞻将如终南太平宫谿堂读书将徃终南和子由见寄七月二十四日以久不雨出祷磻溪是日宿虢县二十五日晚自虢县渡渭宿于僧舎曽阁阁故曽氏所建也夜久不寐见壁有前县令赵荐留名有懐其人二十六日五更起行至磻溪未明是日自磻溪徃阳平憩于麻田青峰寺之下院翠麓亭二十七日自阳平至斜谷宿于南山中蟠龙寺是日至下马碛憩于北山僧舎有阁曰懐贤南直斜谷西临五丈原诸葛孔明所从出师也巻二诗四十五首和子由记园中草木十一首周公庙庙在岐山西北七八里庙后百许歩有泉依山涌洌异常国史所谓润徳泉世乱则竭者也南溪之南竹林中新构一茒堂予以其所处最为深䆳故名之避世堂自清平镇游楼观五郡大秦延生仙㳺徃返四日得十一诗寄舍弟子由同作楼观五郡授经台大秦寺仙㳺潭五首爱玉女洞中水既致两缾恐后复取而为使者见绐因破竹为契使寺僧蔵其一以为徃来之信戯谓之调水符自仙游囘至黒水见居民姚氏山亭髙絶可爱复憩其上南溪有㑹景亭处衆亭之间无所见甚不称其名予欲迁之少西临断岸西向可以逺望而力未暇特为制名曰招隐仍为诗以告来者庶几迁之凌虚台竹渼陂鱼读道蔵十二月十四日夜㣲雪明日蚤徃南溪小酌至晚九月中曾题二小诗于南溪竹上既而忘之昨日再㳺见而録之司竹监烧苇园因召都廵检柴贻朂左蔵以其徒㑹猎园下和子由木山引水二首寄题兴州鼌太守新开古东池华隂寄子由和董传留别次韵栁子玉见寄送曽子固倅越得燕字王颐赴建州钱监求诗及草书秀州僧本莹静照堂石苍舒醉墨堂送安惇秀才失觧西归送任伋通判黄州兼寄其兄孜巻三诗四十五首和子由初到陈州见寄二首次韵子由緑筠堂送刘攽倅海陵送钱藻出守婺州得英字送吕希道知和州次韵王诲夜坐送文与可出守陵州送刘道原归觐南康出都来陈所乗船上有题小诗八首不知何人有感于余心者聊为和之次韵张安道读杜诗送张安道赴南都留台傅尧俞济源草堂陆龙圗诜挽诗胡完夫母周夫人挽词次韵栁子玉过陈絶粮二首颍州初别子由二首欧阳少师令赋所蓄石屏陪欧阳公䜩西湖十月二日将至涡口五里所遇风留宿出颍口初见淮山是日至夀州夀州李定少卿出饯城东龙潭上濠州七絶泗洲僧伽塔龟山发洪泽中涂遇大风复还十月十六日记所见广陵㑹三同舎各以其字为韵仍邀同赋巻四诗四十七首㳺金山寺自金山放船至焦山甘露寺次韵子由栁湖感物送蔡冠卿知饶州次韵杨褒蚤春初到杭州寄子由二絶次韵栁子玉二首腊日㳺孤山访恵勤恵思二僧李杞寺丞见和前篇复用原韵答之再和游灵隐寺得来诗复用前韵戯子由越州张中舍夀乐堂姚屯田挽词送岑着作吉祥寺赏牡丹吉祥寺僧求阁名和刘道原见寄和刘道原咏史和刘道原寄张师民送张职方吉甫赴闽漕六和寺中作雨中游天竺灵感观音院和蔡凖郎中见邀游西湖三首和子由栁湖久涸忽有水开元寺山茶旧无花今嵗盛开二首六月二十七日望湖楼醉书五首七月一日出城舟中苦热宿余杭法喜寺后緑野堂望吴兴诸山懐孙莘老学士宿临安浄土寺自浄土歩至功臣寺游径山自径山囘得吕察推诗用其韵招之宿湖上宿望湖楼再和夜泛西湖五絶巻五诗六十九首焦千之求恵山泉诗答任师中次韵沈谏议召游湖不赴明日得双莲于北山下作一絶持献沈既见和又别作一首因用其韵和欧阳少师㑹老堂次韵和欧阳少师寄赵少师次韵监试呈诸试官望海楼晚景五絶试院煎茶孙莘老求墨妙亭诗李公择求黄鹤楼诗因记旧所闻于冯当世者八月十日夜看月有懐子由并崔度贤良催试官考较戯作八月十七复登望海楼自和前篇是日牓出与试官两人复留五首秋懐二首哭欧公孤山僧恵思示小诗次韵梵天寺见僧守诠小诗清逺可爱次韵和陈述古拒霜花和沈立之留别二首次韵孔文仲推官见赠汤村开运盐河雨中督役是日宿水陆寺寄北山清顺僧二首客位假寐盐官部役戯呈同事兼寄述古朱夀昌郎中少不知母所在刺血写经求之五十年去嵗得之蜀中以诗贺之将之湖州戯赠莘老鸦种麦行盐官絶句四首送张轩民寺丞赴省试六和寺冲师闸山溪为水轩和致仕张郎中春昼冬至日独游吉祥寺后十余日复至戯赠和人求笔迹用将之湖州戏赠原韵寄莘老画鱼歌吴中田妇叹和邵同年戯赠贾收秀才三首游道塲山何山赠孙莘老七絶莘老葺天庆观小园有亭北向道士山宗说乞名与诗至秀州赠钱端公安道并寄其弟恵山老秀州报本禅院乡僧文长老方丈王复秀才所居双桧二首宋叔逹家聴琵琶巻六诗四十九首元日次韵张先子野见和七夕寄莘老之作正月九日有羙堂饮醉归径睡五鼓方醒不复能眠起阅文书得鲜于子骏所寄古意作杂兴一首答之次韵答章传道见赠法惠寺横翠阁祥符寺九曲观灯上元过祥符僧可久房萧然无灯火正月二十一日病后述古邀徃城外寻春有以官法酒见饷者因用前韵求述古为移厨饮湖上饮湖上初晴后雨二首徃富阳新城李节推先行三日留风水洞见待风水洞二首和节推独游富阳普照寺自普照游二菴富阳妙庭观董双成故宅发地得丹鼎覆以铜盘承以琉璃盆盆既破碎丹亦为人争夺持去今独盘鼎在耳二首新城道中二首山村五絶湖上夜归寒食未明至湖上太守未来两县令先在次韵孙莘老见赠时莘老移庐州因以别之赠别次韵代留别月兎茶薄命佳人吉祥寺花将落而述古不至述古闻之明日即来坐上复用前韵同赋李钤辖坐上分题戴花于潜令刁同年野翁亭于潜女自昌化双谿馆下歩寻谿源至治平寺二首于潜僧緑筠轩与临安令宗人同年剧饮寳山昼睡僧清顺新作垂云亭五月十日与吕仲甫周邠僧恵勤恵思清顺可久惟肃义诠同汎湖游北山㑹客有羙堂周邠长官与数僧同汎湖徃北山湖中闻堂上歌笑声以诗见寄因和二首时周有服席上代人赠别三首唐道人言天目山上俯视雷雨每大雷电但闻云中如婴儿声殊不闻雷震也巻七诗六十三首追和子由去嵗试举人洛下所寄五首暴雨初晴楼上晚景过广爱寺见三学演师观杨恵之塑寳山朱瑶画文殊普贤三首韩子华石淙荘立秋日祷雨宿灵隐寺同周徐二令病中独游浄慈谒夲长老周长官以诗见寄仍邀游灵隐因次韵答之病中游祖塔院虎跑泉佛日山荣长老方丈五絶癸丑春分后雪孤山二咏与述古自有羙堂乘月夜归有羙堂暴雨八月十五日观潮五絶东阳水乐亭与周长官李秀才游径山二君先以诗见寄次其韵二首临安三絶登玲珑山宿九仙山陌上花三首逰东西巖宿海㑹寺海㑹寺清心堂径山道中次韵答周长官兼赠苏寺丞汪覃秀才久留山中以诗见寄次其韵再游径山洞霄宫初自径山归述古召饮介亭以病先起明日重九亦以病不赴述古㑹再用前韵九日寻臻阇棃遂泛小舟至勤师院二首九日舟中望见有美堂上鲁少卿饮以诗戯之二首游诸佛舎一日饮酽茶七盏戯书勤师壁九日湖上寻周李二君不见君亦见寻于湖上以诗见寄明日乃次其韵送杭州杜戚陈三掾罢官归鄊次韵周长官夀星院同饯鲁少卿次韵述古过周长官夜饮述古以诗见责屡不赴㑹复次前韵金门寺中见李西台与二钱唱和四絶句戯用其韵䟦之胡穆秀才遗古铜器似鼎而小上有两柱可以覆而不蹶以为鼎则不足疑其饮器也胡有诗答之巻八诗五十九首贺陈述古弟章生子赠治易僧智周张子野年八十五尚闻买妾述古令作诗书双竹湛师房二首寳山新开径和述古冬日牡丹四首和钱安道寄恵建茶和栁子玉喜雪次韵仍呈述古弔天竺海月辩师三首李颀秀才善画山以两轴见寄仍有诗次韵答之雪后至临平与栁子玉同至僧舍见陈尉烈夜至永乐文长老院文时卧病退院栁氏二外甥求笔迹二首钱安道席上令歌者道服除夜野宿常州城外二首元日过丹阳明日立春寄鲁元翰古纒头曲刁同年草堂恵山谒钱道人烹小龙团登絶顶望太湖钱道人有诗云直须认取主人翁作两絶戯之和苏州太守王䂓父侍太夫人观灯之什余时以刘道原见访滞留京口不及赴此㑹二首成都进士杜暹伯升出家名法通徃来吴中虎邱寺常润道中有懐钱塘寄述古五首刁景纯赏瑞香花忆先朝侍宴次韵同栁子玉游鹤林招隐醉归呈景纯景纯见和复次韵赠之二首栁子玉亦见和因以送之兼寄其兄子璋道人子玉家宴用前韵见寄复答之景纯复以二篇一言其亡兄与伯父同年之契一言今者唱酬之意仍次其韵金山寺与栁子玉饮大醉卧寳觉禅榻夜分方醒书其壁大风留金山两日监洞霄宫俞康直郎中所居四咏游鹤林招隐二首书普慈长老壁书焦山纶长老壁刁景纯席上和谢生二首留别金山寳觉圎通二长老巻九诗六十五首无钖道中赋水车杭州牡丹开时仆犹在常润周令作诗见寄次其韵复次一首送赴阙苏州闾邱江君二家雨中饮酒二首次韵沈长官三首戯书吴江三贤画像三首刘孝叔㑹虎邱时王䂓父斋素祈雨不至二首过永乐文长老已卒赠张刁二老去年秋偶㳺寳山上方入一小院阒然无人有一僧隐几低头读书与之语漠然不甚对问其邻之僧曰此云阇黎也不出十五年矣今年六月自常润还复至其室则死𦵏数月矣作诗题其壁聼僧昭素琴僧恵勤初罢僧职游灵隐髙峰塔八月十七日天竺山送桂花赠元素捕蝗至浮云岭山行疲苦有懐子由弟二首青牛岭髙絶处有小寺人迹罕到新城陈氏园次鼌补之韵梅圣俞诗中有毛长官者今于潜令国华也圣俞没十五年而君犹为令捕蝗至其邑作诗戏之与毛令方尉㳺西菩提寺二首聴贤师琴赠写真何充秀才囘先生过湖州东林沈氏饮醉以石榴皮书其家东老菴之壁云西邻已富忧不足东老虽贫乐有余白酒酿来因好客黄金散尽为收书西蜀和仲闻而次其韵三首东老沈氏之老自谓也湖人因以名之其子偕作诗有可观者李行中醉眠亭三首润州甘露寺弹筝单同年求徳兴俞氏聚逺楼诗三首平山堂次王居卿祠部韵次韵陈海州书懐次韵陈海州乗槎亭次韵孙职方苍梧山次韵孙巨源寄涟水李盛二着作并以见寄五絶王莽董卓虎儿除夜病中赠叚屯田乔太博见和复次韵答之二公再和亦再答之雪后书北台壁二首谢人见和前篇二首铁沟行赠乔太博出城送客不及歩至溪上二首苏州姚氏三瑞堂莫笑银杯小答乔太博送叚屯田分得于字和叚屯田荆林馆巻十诗三十七首赠上天竺辩才师㳺卢山次韵章传道卢山五咏次韵章传道喜雨谢郡人田贺二生献花惜花和顿教授见寄用除夜韵和子由四首西斋小儿寄刘孝叔孔长源挽诗二首寄吕穆仲寺丞余主簿母挽诗送赵寺丞寄陈海州答陈述古二首张安道乐全堂张文裕挽词懐西湖寄鼌羙叔同年和梅户曹㑹猎铁沟祭常山囘小猎和章七出守湖州二首和张子野见寄三絶句和蒋䕫寄茶答李邦直巻十一诗六十六首和文与可洋川园池三十首寄题刁景纯蔵春坞玉盘㿻二首和潞公超然台闻乔太博换左蔵知钦州以诗招饮乔将行烹鹅鹿出刀剑以饮客以诗戏之次韵刘贡父李公择见寄二首寄黎眉州和赵郎中捕蝗见寄登常山絶顶广丽亭薄薄酒二首同年王中甫挽词七月五日二首赵郎中见和戏复答之次韵周邠寄雁荡山圗二首送碧香酒与赵明叔教授赵既见和复次韵答之赵郎中徃莒县逾月而归复以一壶遗之仍用前韵苏潜圣挽词和鼌同年九日见寄送乔施州雪夜独宿柏仙菴和孔郎中荆林马上见寄留别雩泉留别释迦院牡丹呈赵倅董储郎中甞知眉州与先人游过安邱访其故居见其子希甫留诗屋壁刘贡父见余歌词数首以诗见戏聊次其韵除夜大雪留潍州元日蚤晴遂行中途雪复作大雪青州道上有懐东武园亭寄孔周翰至济南李公择以诗相迎次其韵二首和孔君亮郎中见赠巻十二诗四十首送范景仁游洛中次韵景仁留别书韩干牧马圗送鲁元翰少卿知卫州次韵子由送蒋䕫赴代州学官宿州次韵刘泾和李邦直沂山祈雨有应和孔宻州五絶和赵郎中见戯二首和子由与颜长道同㳺百歩洪相地筑亭种栁次韵李邦直感旧与梁先舒焕泛舟得临醸字二首次韵答邦直子由四首司马君实独乐园送颜复兼寄王巩蝎虎子由将赴南都与余㑹宿于逍遥堂作两絶句读之殆不可为懐因和其诗以自解余观子由自少旷逹天资近道又得至人养生长年之诀而余亦窃闻其一二以为今者宦㳺相别之日浅而异时退休相従之日长既以自解且以慰子由云留题石经院三首过云龙山人张天骥赠王仲素寺丞阳闗词三首和孔周翰二絶京师哭任遵圣答任师中家汉公巻十三诗四十一首初别子由次韵吕梁仲屯田章质夫寄恵崔徽真王巩屡约重九见访既而不至以诗送将官梁交且见寄次韵答之交颇文雅不类武人家有侍者甚恵丽台头寺雨中送李邦直赴史馆分韵得忆字人字兼寄孙巨源二首代书答梁先九日邀仲屯田为大水所隔以诗见寄次其韵河复登望谼亭韩干马十四疋有言郡东北荆山下可以沟畎积水因与吴正字王户曹同徃相视以地多乱石不果还㳺圣女山山有石室如墓而无棺椁㦯云宋司马桓魋墓二子有诗次其韵二首赠写御容妙善师哭刁景纯答吕梁仲屯田张寺丞益斋答孔周翰求书与诗送李公恕赴阙春菜送郑户曹䖍州八境圗八首读孟郊诗二首访张山人得山中字二首送孔郎中赴陜郊与梁左蔵㑹饮傅国博家寒食日答李公择三絶次韵约公择饮是日大风坐上赋戴花得天字夜饮次韵毕推官巻十四诗三十五首续丽人行闻李公择饮傅国博家大醉二首起伏龙行闻公择过云龙张山人辄徃従之公择有诗戏用其韵送李公择送笋芍药与公择二首和孙莘老次韵㳺张山人园杜介熙熙堂次韵答刘泾携妓乐游张山人园种徳亭文与可有诗见寄云待将一段鹅谿绢扫取寒梢万尺长次韵答之闻辩才法师复归上天竺以诗戏问和子由送将官梁左蔵仲通次韵秦观秀才见赠秦与孙莘老李公择甚熟将入京应举仆曩于长安陈汉卿家见吴道子画佛碎烂可惜其后十余年复见之于鲜于子骏家则已装背完好子骏以见遗作诗谢之雨中过舒敎授次韵舒敎授寄李公择又送郑户曹次韵黄鲁直见赠古风二首次韵答舒敎授观余所蔵墨送郑户曹赋席上果得榧子送胡掾答仲屯田次韵宻州宋国博以诗见纪在郡杂咏次韵答之答范淳甫次韵答王定国芙蓉城和鲜于子骏郓州新堂月夜二首送将官梁左蔵赴莫州巻十五诗四十二首次韵子由送赵㞦归觐钱塘遂赴永嘉中秋月三首中秋见月寄子由答王巩次韵王定国马上见寄与顿起孙勉泛舟探韵得未字次韵答顿起二首九日黄楼作太虚以黄楼赋见寄作诗为谢九日次韵王巩送顿起送孙勉李思训画长江絶岛圗次韵答王巩张安道见示近诗次韵王巩颜复同泛舟次韵张十七九日赠子由次韵王巩独眠次韵王巩留别登云龙山次韵僧潜见赠次韵潜师放鱼与舒敎授张山人参寥师同游戏马台书西轩壁兼简颜长道二首滕县时同年西园次韵王廷老和张十七九日见寄次韵参寥师寄秦太虚三絶句时秦举进士不得与参寥师行园中得黄耳蕈百歩洪二首送参寥师夜过舒尧文戏作十月十五日观月黄楼席上次韵答王定民次韵王廷老退居见寄二首次韵颜长道送傅倅巻十六诗四十八首云龙山观烧得云字和田国博喜雪祈雪雾猪泉出城马上作赠舒尧文次韵舒尧文祈雪雾猪泉石炭人日猎城南㑹者十人以身轻一鸟过枪急万人唿为韵得鸟字将官雷胜得过字代作台头寺歩月得人字台头寺送宋希元种松得徕字作书寄王晋卿忽忆前年寒食北城之游走笔为此诗徃在东武与人徃反作粲字韵诗四首今黄鲁直亦次韵见寄复和答雪斋以双刀遗子由子由有诗次其韵㳺桓山㑹者十人以春水满四泽夏云多竒峰为韵得泽字戴道士得四字代作次韵田国博部夫南京见寄二絶月夜与客饮杏花下送蜀人张师厚赴殿试二首再次韵答田国博部夫还二首田国博见示石炭诗有铸剑斩佞臣之句次韵答之答郡中同僚贺雨罢徐州徃南京马上走笔寄子由五首次韵曹九章见赠书泗州孙景山西轩过淮三首赠景山兼寄子由舟中夜起余去金山五年而复至次旧诗韵赠寳觉长老㳺恵山三首赠恵山僧恵表赠钱道人与秦太虚参寥㑹于松江而闗彦长徐安中适至分韵得风字二首次韵关令送鱼次韵秦太虚见戏耳聋端午遍㳺诸寺得禅字送刘寺丞赴余姚巻十七诗四十一首李公择过髙邮见施大夫与孙莘老赏花诗忆与仆去嵗㑹于彭门折花餽笋故事作诗二十四韵见戯依韵奉答亦以戏公择云王巩清虚堂和孙同年卞山龙洞祷晴乗舟过贾收水阁收不在见其子三首次韵孙祕丞见赠与客游道场何山得鸟字仆去杭五年吴中仍嵗大饥疫故人徃徃逝去闻湖上僧舎不复徃日繁丽独浄慈本长老学者益盛作诗寄之舶趠风丁公黙送蝤蛑送孙着作赴考城兼寄钱醇老李邦直二君于孙处有书见及泛舟城南㑹者五人分韵赋诗得人皆苦炎字四首赠王郎一首次韵李公择梅花送渊师归径山送表忠观钱道士归杭次韵周开祖长官见寄林子中以诗寄文与可及余与可既没追和其韵与王郎昆仲及儿子迈遶城观荷花登岘山亭晚入飞英寺分韵得月明星稀四首城南县尉水亭得长字与胡祠部㳺法华山又次前韵赠贾耘老赵閲道髙斋送俞节推次韵答孙侔重寄次韵和刘贡父登黄楼见寄并寄子由二首陈州与文郎逸民饮别携手河堤上作此诗子由自南都来陈三日而别正月十八日蔡州道上遇雪次子由韵二首过新息留示乡人任师中过淮巻十八诗五十三首书黁公诗后㳺浄居寺梅花二首戯作种松万松亭张先生陈季常所蓄朱陈村嫁娶圗少年时尝过一村院见壁上有诗云夜凉疑有雨院静似无僧不知何人诗也宿黄州禅智寺寺僧皆不在夜半雨作偶记此诗故作一絶初到黄州定恵院寓居月夜偶出次韵前篇安国寺浴安国寺寻春寓居定恵院之东杂花满山有海棠一株土人不知贵也次韵乐着作野歩二月二十六日雨中熟睡至晚强起出门还作此诗意思殊昏昏也雨晴后歩至四望亭下鱼池上遂自干明寺前东冈上归二首雨中㸔牡丹三首次韵乐着作送酒次韵乐着作天庆观醮王齐万秀才寓居武昌县刘郎洑正与伍洲相对伍子胥奔吴所従渡江也杜沂游武昌以酴醿花菩萨泉见饷二首陈季常自岐亭见访郡中及旧州诸豪争欲邀致之戯作陈孟公诗一首游武昌寒谿西山寺武昌铜剑歌定恵颙师为余竹下开啸轩石芝今年正月十四日与子由别于陈州五月子由复至齐安以诗迎之迁居临臯亭晓至巴河口迎子由与子由同游寒谿西山次韵答子由和何长官六言五首观张师正所蓄辰砂五禽言五首次韵子由病酒肺疾发正月廿日徃岐亭郡人潘古郭三人送余于女王城东禅荘院铁拄杖与潘三失解后饮酒巻十九诗七十三首东坡八首题织锦圗上囘文三首姪安节逺来夜坐三首冬至日赠安节岐亭道上见梅花戯赠季常乐全先生生日以铁拄杖为夀二首杭州故人信至齐安送牛尾貍与徐使君四时词四首太守徐君猷通守孟亨之皆不饮酒以诗戯之雪后到干明寺遂宿伯父送先人下第归蜀诗云人稀野店休安枕路入灵关稳跨驴安节将去为诵此句因以为韵作小诗十四首送之次韵和王巩六首记梦囘文二首三朶花次韵陈四雪中赏梅正月二十日与潘郭二生出郊寻春忽记去年是日同至女王城作诗乃和前韵是日偶至野人汪氏之居有神降于其室自称天人李全字徳通善篆字用笔竒妙而不可识云天篆也与余言有所㑹者复作一萹仍用前韵浚井红梅三首和子由寄题孔平仲草菴二虫陈季常见过三首寒食雨二首徐使君分新火次韵答元素蜜酒歌又一首答二犹子与王郎见和谢陈季常恵一揞巾赠黄山人问大冶长老乞桃花茶栽东坡鱼蛮子弔李台卿曹既见和复次其韵巻二十诗四十九首次韵孔毅父集古人句见赠五首六年正月二十日复出东门仍用前韵食甘大寒歩至东坡赠巢三元修菜二月三日㸃灯㑹客上巳日与二三子携酒出㳺随所见輙作数句明日集之为诗故词无伦次日日出东门南堂五首次韵子由种杉竹孔毅父妻挽辞次韵孔毅父久旱已而甚雨三首初秋寄子由和黄鲁直食笋闻子由为郡僚所捃恐当去官次韵王巩南迁初归二首孔毅父以诗戒饮酒问买田且乞墨竹次其韵任师中挽辞子由作二颂颂石台长老问公手写莲经字如黒蚁且颂万遍胁不至席二十余年予亦作二首邓忠臣母周挽辞徐君猷挽辞和蔡景繁海州石室和秦太虚梅花再和潜师橄㰖海棠东坡生日王郎以诗见庆次其韵并寄茶二十一片别黄州过江夜行武昌山上闻黄州鼓角自兴国徃筠宿石田驿南廿五里野人舎将至筠先寄迟适逺三犹子端午游真如迟适逺従子由在酒局别子由三首兼别迟初别子由至奉新作巻二十一诗五十四首同年程筠徳林求先坟二诗过建昌李野夫公择故居初入庐山三首圎通禅院先君旧游也四月二十日晚至宿焉明日忌日也乃手写寳积献盖颂佛一偈以赠长老仙公仙抚掌笑曰昨夜梦寳盖飞下着处辄出火岂此祥乎乃作是诗院有蜀僧宣逮事讷长老识先君云子由在筠作东轩记或戯之为东轩长老其壻曹焕徃筠余作一絶句送曹以戯子由曹过庐山以示圎通慎长老慎欣然亦作一絶送客出门归入室趺坐化去子由闻之仍作二絶一以答予一以答慎明年余过圎通始得其详乃追次慎韵余过温泉壁上有诗云直待衆生总无垢我方清冷混常流问人云长老可遵作遵已退居圎通亦作一絶世传徐凝瀑布诗云一条界破青山色至为尘陋又伪作乐天诗称羡此句有赛不得之语乐天虽渉浅易然岂至是哉乃戯作一絶书李公择白石山房赠东林总长老题西林壁庐山二胜陶骥子骏佚老堂二首和李太白次韵道潜留别岐亭五首郭祥正家醉画竹石壁上郭作诗为谢且遗二古铜剑龙尾砚歌张近几仲有龙尾子石砚以铜剑易之张作诗送砚反剑乃和其诗卒以剑归之去嵗九月二十七日黄州生子遯小名干儿颀然颕异至今年七月二十八日病亡于金陵作二诗哭之叶涛致逺见和二诗复次其韵次荆公韵四絶张庖民挽辞次韵叶致逺见赠次韵杭人裴维甫次韵段缝见赠题孙思邈真戯作鮰鱼一絶同王胜之游蒋山至真州再和二首次韵答寳觉眉子石砚歌赠胡誾以玉帯施元长老元以衲帬相报次韵二首次韵滕元发许仲途秦少游送金山乡僧归蜀开堂送沈逵赴广南豆粥施註苏诗总目上施註苏诗总目下钦定四库全书施註苏诗总目下巻二十二诗五十一首秦少游梦发殡而葬之者云是刘发之柩是嵗发首荐秦以诗贺之刘泾亦作因次其韵金山梦中作次韵周穜惠石铫次韵蒋颕叔龟山辩才师赠潘谷徐大正闲轩蒜山松林中可卜居余欲僦其地地属金山故作此诗与金山元长老王仲父哀辞蔡景繁官舍小阁髙邮陈直躬处士画鴈和王斿二首次韵张琬次韵王定国南迁回见寄赠梁道人雍秀才画草虫八物泗州南山监仓萧渊东轩二首泗州除夜雪中黄师是送酥酒二首章钱二君见和复次韵答之二首正月一日雪中过淮谒客回作二首书刘君射堂孙莘老寄墨四首留题兰臯亭和人见赠和田仲宣见赠和王胜之三首记梦寄蕲簟与蒲传正寄怪石石斛与鲁元翰渔父四首巻二十三诗四十八首李宪仲哀辞赠眼医王生彦若与欧育六人饮酒观杭州钤辖欧育刀剑战袍王伯敡所藏赵昌画四首寄吴徳仁兼简陈季常题王逸少帖书林逋诗后和仲伯达春日赠袁陟苏子容母陈夫人挽辞归宜兴留题竹西寺三首与孟震同游常州僧舍三首赠常州报恩长老二首次韵答贾耘老墨花送竹几与谢秀才谿隂堂次韵许遵赠章黙送穆越州赠葛苇赠王寂南都妙峰亭神宗皇帝挽辞三首金山妙髙台赠杜介次韵孙莘老斗野亭寄子由在邵伯堰送杨杰次韵送徐大正杨康功有石状如醉道士为赋此诗迨作淮口遇风诗戏用其韵次韵徐积元丰七年有诏京东淮南筑髙丽亭馆密海二州骚然有逃亡者明年轼过之叹其壮丽留一絶云过密州次韵赵明叔乔禹功再过常山和昔年留别诗再过超然台赠太守霍翔巻二十四诗四十三首海市登州孙氏松堂过莱州雪后望三山遗直坊次韵赵令铄次韵王定国得颍倅二首次韵赵令铄惠酒送范纯粹守庆州次韵王震次韵王定国谢韩子华过饮惠崇春江晚景二首次韵周邠次韵胡完夫次韵钱穆父次韵穆父舍人再赠之什再次韵答完夫穆父次韵答满思复送戴䝉赴成都玉局观将老焉送陈睦知潭州用前韵答西掖诸公见和次韵王觌正言喜雪和蒋发运送表弟程六知楚州和人假山送王伯敡守虢道者院池上作次韵子由送千之姪书文与可墨竹次韵钱舍人病起次韵和王巩用王巩韵送其姪震知蔡州虢国夫人夜游图用旧韵送鲁元翰知洺州次韵朱光庭初夏次韵朱光庭喜雨奉敕祭西太一和韩川韵四首西太一见王荆公旧诗偶次其韵二首巻二十五诗四十九首次韵子由送陈侗知陜州送贾讷倅眉二首送程建用次韵李脩孺留别二首次韵黄鲁直赤目和周正孺坠马伤手戏周正孺二絶题文与可墨竹潘推官母李氏挽辞玉堂栽花周正孺有诗次韵杜介送鱼送杜介归扬州狄咏石屛和黄鲁直烧香二首再和武昌西山再用前韵送杨孟容见子由与孔常父唱和诗輙次其韵余昔在馆中同舍出入輙相聚饮酒赋诗近嵗不复讲故终篇及之庶几诸公稍复其旧亦太平盛事也赵令晏崔白大图幅径三丈次韵张昌言给事省宿次韵三舍人省上送钱承制赴广西路分都监次韵曽子开从驾二首再和二首次韵贡父省上再和送顾子敦奉使河朔次韵子由送家退翁知懐安军诸公饯子敦轼以病不往复次前韵和张昌言喜雨次韵刘贡父西省种竹偶与客饮孔常父见访方设席延请忽上马驰去巳而有诗戏用其韵答之次韵子由书李伯时所藏韩干马次韵刘贡父独宿省中轼以去嵗春夏侍立迩英而秋冬之交子由相继入侍次韵絶句四首各述所懐送宋朝散知彭州迎侍二亲郭熈画秋山平逺次韵张昌言喜雨巻二十六诗四十九首书鼌补之所藏文与可墨竹三首戏用鼌补之韵书皇亲扇书李世南所画秋景二首书鄢陵王主簿所画折枝二首昨见韩丞相言王定国今日玉堂独坐有懐其人和张耒髙丽松扇李诚之待制六丈挽辞次韵孔常父送张天觉河东提刑送张天觉得山字次韵王定国倅扬州赠李道士次韵张舜民自御史出倅虢州留别次韵米黻二王书跋尾二首次韵宋肇惠澄心纸二首郭熈秋山平逺二首送欧阳辩监澶州酒九月十五日迩英讲论语终篇赐执政讲读史官燕于东宫又遣中使就赐御书诗各一首臣轼得紫薇花絶句其词云丝纶阁下文章静钟鼔楼中刻漏长独坐黄昏谁是伴紫薇花对紫薇郎翌日以表谢又进诗一篇臣轼诗云和王晋卿谢王泽州寄长松兼简张天觉二首次韵刘贡父所和韩康公忆持国二首次韵刘贡父叔姪扈驾次韵韩康公置酒见留次韵王都尉偶得耳疾送乔仝寄贺君六首送家安国教授归成都和子由除夜元日省宿致斋三首次韵答张天觉二首次韵黄鲁直画马试院中作余与李廌方叔相知久矣领贡举事而李不得第愧甚作诗送之和王晋卿送梅花次韵和宋肇游西池次韵巻二十七诗四十五首书艾宣画四首仆领贡举未出钱穆父雪中作诗见及三月二十日同逰金明池始见其诗次韵为答次韵子由五月一日同转对韩康公挽辞三首柏石图诗庆源宣义王丈以累举得官为洪雅主簿雅州戸掾遇吏民如家人人安乐之既谢事居眉之青神瑞草桥放懐自得有书来求红带既以遗之且作诗为戏请黄鲁直秦少游各为赋一首为老人光华次韵许沖元送成都髙士敦钤辖次前韵送程六表弟和王晋卿题李伯时画马和钱穆父出守越州二首戏书李伯时画御马好头赤送程七表弟知泗州送曹辅赴闽漕次韵王郎子立风雨有感次韵黄鲁直嘲小徳小徳鲁直子其母微故其诗云解着潜夫论不妨无外家书林次中所得李伯时归去来阳关二图后送蹇道士归庐山卧病逾月请郡不许复直玉堂十一月一日锁院是日苦寒诏赐宫烛法酒书呈同院送周朝议守汉州木山送千乘千能两姪还乡送周正孺知东川题李伯时画赵景仁琴鹤图二首次前韵再送周正孺书王定国所藏烟江叠嶂图次韵王定国㑹饮清虚堂兴龙节侍宴前一日微雪与子由同访王定国小饮清虚堂定国出数诗皆佳而五言尤竒子由又言昔与孙巨源同过定国感念存没悲叹久之夜归稍醒各赋一篇明日朝中以示定国王晋卿所藏着色山二首次韵黄鲁直效进士作嵗寒知松柏诗王晋卿作烟江叠嶂图仆赋诗十四韵晋卿和之语特竒丽因复次韵不独纪其诗画之美亦为道其出处契阔之故而终之以不忘在莒之戒亦朋友忠爱之义也夜直玉堂携李之仪端叔诗百余首读至夜半书其后范景仁和赐酒烛诗复次韵谢之次韵刘贡父春日赐幡胜再和叶公秉王仲至见和次韵答之再和巻二十八诗五十八首次韵王晋卿惠花栽栽所寓张退傅第中次韵王晋卿上元侍燕端门王郑州挽辞书王定国所藏王晋卿画着色山二首送吕昌朝知嘉州次韵黄鲁直寄题郭明父府推颍州西斋二首次韵秦少章和钱䝉仲次韵钱越州同秦仲二子雨中逰寳山去杭州十五年复逰西湖用欧阳察判韵与莫同年雨中饮湖上送子由使契丹次韵答刘景文左藏坐上复借韵送岢岚军通判叶朝奉始于文登海上得白石数升如芡实可作枕闻梅丈嗜石故以遗其子子明学士子明有诗次其韵次韵钱越州见寄文登蓬莱阁下石壁千丈为海浪所战时有碎裂淘洒嵗久皆圆熟可爱土人谓此弹子涡也取数百枚以养石菖蒲且作诗遗垂慈堂老人次韵毛滂法曹感雨送邓宗古还乡参寥上人初得智果院㑹者十六人分韵赋诗得心字哭王子立次儿子迨韵异鹊次韵詹适宣徳小饮巽亭东川清丝寄鲁冀州戏赠怡然以垂云新茶见饷报以大龙团仍戏作小诗次韵王忠玉逰虎丘三首寄蔡子华和钱四寄其弟龢卧病弥月闻垂云花开顺阇黎以诗见招次韵答之故周茂叔先生濂溪次韵子由使契丹至涿州见寄四首雪后便欲与同僚寻春一病弥月杂花都尽独牡丹在耳刘景文左藏和顺阇黎诗见赠次韵答之次韵刘景文周次元寒食同逰西湖连日与王忠玉张全翁逰西湖访北山清顺道潜二诗僧登垂云亭饮参寥泉最后过唐州陈使君夜饮忠玉有诗次韵答之新茶送签判程朝奉以餽其母有诗相谢次韵答之次韵送张山人归彭城次韵林子中王彦祖唱酬寿星院寒碧轩书刘景文左藏所藏王子敬帖书景文所藏宗少文一笔画真觉院有洛花花时不暇往四月十八日与景文同往赏枇杷又和景文韵西湖寿星院此君轩仲天贶王元直自眉山来见余钱塘留半嵗既行作絶句五首送之赠善相程杰巻二十九诗五十八首次韵林子中蒜山亭见寄再和并答杨次公次韵刘景文送钱䝉仲三首菩提寺南漪堂杜鹃花题杨次公春兰题次公蕙次韵曹辅寄壑源试焙新芽次韵袁公济谢芎椒次韵杨次公恵径山龙井水次韵刘景文登介亭袁公济和复次韵答之介亭饯杨杰次公次京师韵送表弟程懿叔赴夔州运判叶教授和溽字韵诗复次韵为戏记龙井之游次韵林子中见寄安州老人食蜜歌次韵钱穆父紫薇花二首送张嘉州次韵苏伯固主簿重九送李陶通直赴清谿次韵杨公济梅花十首赠刘景文谢闗景仁送红梅栽二首辩才老师退居龙井不复出入余往见之甞出至风篁岭左右惊曰逺公复过虎谿矣辩才笑曰杜子羙不云乎与子成二老来往亦风流因作亭岭上名曰过谿亦曰二老谨次辩才韵送程之邵签判赴阙寄题梅宣义园亭熈宁中轼通守此郡除夜直都㕔囚系皆满日暮不得返舍因题一诗于壁今二十年矣衰病之余复黍郡寄再经除夜庭事萧然三圄皆空盖同僚之力非拙朽所致因和前篇呈公济子侔二通守游寳云寺得唐彦猷为杭州日送客舟中手书一絶句云山雨霏微不满空画船来往疾轻鸿谁知独卧朱帘里一榻无尘四面风明日送彦猷之子垧赴鄂州舟中遇微雨感叹前事因和其韵作两首送之且归其书唐氏送江公着知吉州闻钱道士与越守穆父饮酒送一壶次韵刘景文路分上元再和杨公济梅花十絶与叶淳老侯敦夫张秉道同相视新河秉道有诗次韵二首巻三十诗五十七首椶笋次韵曹子方龙山眞觉院瑞香花次韵曹子方运判雪中同游西湖次韵仲殊雪中游西湖二首次韵参寥同前送小本禅师赴法云书浑令公燕鱼朝恩图次韵刘景文西湖席上次韵答马忠玉予去杭十六年而复来留二年而去平生自觉出处老少粗似乐天虽才名相逺而安分寡求亦庻几焉三月六日来别南北山诸道人而下天竺恵浄师以丑石赠行作三絶句次韵答黄安中兼简林子中留别蹇道士拱辰次韵子由书王晋卿画山水二首又书王晋卿画四首破琴诗题王晋卿画后赠武道士弹贺若元祐六年六月自杭州召还汶公馆我于东堂閲旧诗巻次诸公韵三首次韵子由书王晋卿画山水一首而晋卿和二首感旧诗西湖秋涸东池鱼窘甚因㑹客唿网师迁之西池为一笑之乐夜归被酒不能寐戏作放鱼一首复次放鱼韵答赵承议陈教授九月十五日观月听琴西湖示坐客复次韵谢景贶陈履常见和兼简欧阳叔弼兄弟送欧阳主簿赴官韦城四首泛颍六观堂老人草书次韵刘景文见寄次韵赵景贶督两欧阳诗破陈酒戒叔弼云履常不饮故不作诗劝履常饮臂痛谒告作三絶句示四君子到颍未几公帑巳竭斋厨索然戏作景贶履常屡有诗督叔弼季黙倡和已许诺矣复以此句挑之赠月长老次韵答钱穆父穆父以仆得汝隂用杭越酬唱韵作诗见寄韩退之孟郊墓铭云以昌其诗举此问王定国当昌其身邪昌其诗也来诗下语未契作此答之送欧阳推官赴华州监酒十月十四日以病在告独酌独酌试药玉滑盏有懐诸君子明日望夜月庭佳景不可失作诗招之欧阳季黙以油烟墨二丸见饷各长寸许戏作小诗明日复以大鱼为馈重二十斤且求诗故复戏之和赵景贶栽桧巻三十一诗三十九首叶待制求先坟永慕亭诗与赵陈同过欧阳叔弼新治小斋戏作聚星堂雪欧阳叔弼见访诵陶渊明事叹其絶识既去感慨不已而赋此诗喜刘景文至祷雨张龙公既应刘景文有诗次韵刘景文家藏乐天身心问答三首戏书一絶其后西湖戏作送欧阳季黙赴阙用前韵作雪诗留景文和刘景文见赠和刘景文雪次前韵送刘景文以屏山赠欧阳叔弼新渡寺席上次赵景贶陈履常韵送欧阳叔弼比来诸君唱和叔弼但袖手旁睨而已临别忽出一篇颇有渊明风致坐皆惊叹次韵赵景贶春思且懐吴越山水次韵陈履常张公龙潭小饮西湖懐欧阳叔弼季黙呈赵景贶陈履常蜡梅一首赠赵景贶送王竦朝散赴阙次韵致政张朝奉仍招晚饮阎立本职贡图次韵王滁州见寄赵景贶以诗求东斋榜铭昨日闻都下寄酒来戏和其韵分一壶作润笔也洞庭春色送路都曹次韵陈履常二鲜于君以诗文见寄作诗为谢次韵赵徳麟雪中惜梅且饷柑酒三首和陈传道雪中观灯閲世堂诗赠任仲微新渡寺送任仲微送运判朱朝奉入蜀病中夜读朱博士诗赵徳麟饯饮湖上舟中对月赠朱逊之和赵徳麟送陈传道巻三十二诗三十六首上巳日与二子迨过游涂山荆山记所见淮上蚤发次韵徐仲车次韵林子中春日新堤书事见寄送陈伯脩察院赴阙送张嘉父长官在颖州与徳麟同治西湖未成改扬州三月十六日湖成徳麟有诗见懐次其韵次韵徳麟西湖新成见懐再次韵徳麟新开西湖到官病倦未甞㑹客毛正仲恵茶乃以端午小集石塔戏作一诗为谢双石次韵鼌旡咎学士相迎次韵范淳夫送秦少章闻林夫当徙灵隠寺寓居戏作灵隠前一首滕逹道挽诗二首次韵苏伯固游蜀冈送李孝博奉使岭表石塔寺送鼌羙叔发运右司年兄赴阙王文玉挽辞送芝上人游庐山送程徳林赴眞州谷林堂予少年颇知种松手植数万株皆中梁柱矣都梁山中见杜舆秀才求学其法戏赠二首行宿泗间见徐州张天骥次旧韵次韵刘景文赠傅羲秀才在彭城日与定国为九日黄楼之㑹今复以是日相遇于宋凡十五年忧乐出处有不可胜言者而定国学道有得百念灰冷而颜益壮顾予衰病心形俱瘁感之作诗九日次定国韵召还至都门先寄子由次韵定国见寄次韵蒋颖叔钱穆父从驾景灵宫二首近以月石砚屏献子功中书公复以涵星砚献纯父侍讲子功有诗纯父未也复以月石风林屏赠之谨和子功诗并求纯父数句次韵范纯父涵星砚月石风林屏诗次韵钱穆父㑹饮巻三十三诗四十一首次韵穆父尚书侍祠郊邱瞻望天光退而相庆引满醉吟郊祀庆成诗次韵奉和钱穆父蒋颖叔王仲至四首顷年杨康功使高丽还奏乞立海神庙于板桥仆嫌其地湫隘移书使迁之文登因古庙而新之杨竟不从不知定国何从见此书作诗称道不巳仆不能记其云何也次韵答之沐浴启圣僧舍与赵徳麟邂逅次韵王仲至喜雪御筵仆所藏仇池石希代之寳也王晋卿以小诗借观意在于夺不敢不借然以此诗先之次天字韵答岑巖起次韵蒋颖叔二首和叔盎画马王晋卿示诗欲夺海石钱穆父王仲至蒋颖叔皆次韵穆至二公以为不可许独颖叔不然今日颖叔见访亲覩此石之妙遂悔前语仆以谓晋卿岂可终闭不予者若能以韩干二散马易之者盖可许也复次前韵欲以石易画晋卿难之穆父欲兼取二物颖叔欲焚画碎石乃复次前韵并解二诗之意生日䝉刘景文以古画松鹤为寿且贶佳篇次韵为谢程徳孺恵海中柏石兼辱佳篇輙复和谢次秦少游韵赠姚安世次丹元姚先生韵次韵秦少游王仲至元日立春三首上元侍饮楼上三首呈同列送蒋颖叔帅熙河再送二首次韵颖叔观灯次韵王晋卿奉诏押高丽宴射次韵钱穆父王仲至同赏田曹梅花送襄阳从事李友谅归钱塘次韵吴传正枯木歌送黄师是赴两浙宪送范中济经略侍郎分韵赋诗得先字且赠以鱼枕杯四马箠一书鼌説之考牧圗后吕与叔学士挽词丹元子示诗飘飘然有谪仙风气吴传正继作复次其韵次韵王定国书丹元子宁极斋王仲至侍郎见恵穉栝种之礼曹北垣下今百余日矣蔚然有生意喜而作诗巻三十四诗五十七首次韵钱穆父马上寄蒋颖叔二首表弟程徳孺生日七年九月自广陵召还复馆于浴室东堂八年六月乞㑹稽将去汶公乞诗乃复用前韵三首吴子野将出家赠以扇山枕屏东府雨中别子由谢运使仲适座上送王敏仲北使书丹元子所示李太白眞次韵曽仲钖承议食蜜渍生荔支大行太皇太后高氏挽词二首再和曽仲钖荔支次韵滕大夫三首石芝鹤叹送曽仲钖通判如京师和钱穆父送别并求顿递酒刘丑厮诗题毛女眞寄馏合刷缾与子由次韵子由清汶老龙珠丹次韵子由书清汶老所传秦湘二女图紫团参寄王定国次韵刘焘抚句蜜渍荔支立春日小集戏李端叔次韵曽仲钖元日见寄子由生日以檀香观音像及新合印香银篆槃为寿次韵李端叔送保倅翟安常赴阙兼寄子由中山松醪寄雄守王引进次韵李端叔谢送牛戬鸳鸯竹石图次韵聪上人见寄次韵王雄州还朝留别三月二十日多叶杏盛开三月二十日开园三首次韵王雄州送侍泾州临城道中作过汤隂市得豌豆大麦粥示三儿子子由新修汝州龙兴寺吴画壁过髙邮寄孙君孚仆所至未甞出游过长芦闻复禅师病甚不可不一问既见则有间矣明日阻风复留见之作三絶句呈闻复并请转呈于参寥子各赋数首六月七日泊金陵阻风得钟山泉公书寄诗为谢赠清凉寺和长老予前后守倅余杭凡五年夏秋之间蒸热不可过独中和堂东南颊下瞰海门洞视万里三伏常萧然也绍圣元年六月舟行赴岭外热甚忽忆此处而作是诗慈湖夹阻风五首过庐山下巻三十五诗四十五首壶中九华诗江西一首秧马歌八月七日初入赣过惶恐滩郁孤台亷泉尘外亭天竺寺过大庾岭宿建封寺晓登尽善亭望韶石三首月华寺南华寺碧落洞崃山寺舟行至清逺县见顾秀才极谈恵州风物之羙广州蒲涧寺赠蒲涧长老发广州浴日亭逰罗浮山示儿子过十月二日初到恵州寓居合江楼白水山佛迹巖咏汤泉自笑朝云寄虎儿十一月二十六日松风亭下梅花盛开再用前韵新酿桂酒恵守詹君见和复次韵花落复次前韵江郊詹守擕酒见过用前韵作诗聊复和之寄邓道士上元夜正月二十四日与儿子过赖仙芝王原秀才僧昙颖行全道士何宗一同游罗浮道院及栖禅精舍过作诗和其韵寄迈迨一首正月二十六日与数客野歩嘉祐僧舍东南野人家杂花盛开扣门求观主人林氏媪出应白髪青帬少寡独居三十年矣感叹之余作诗记之龙尾石砚寄犹子逺赠王子直秀才次韵表兄程正辅江行见桃花追饯正辅至博罗赋诗为别再用前韵巻三十六诗四十八首眞一酒游博罗香积寺次韵定慧钦长老见寄八首二月十九日携白酒鲈鱼过詹使君食槐叶冷淘江涨用过韵连雨江涨二首四月十一日初食荔子桄榔杖寄张文潜一首时初闻黄鲁直迁黔南范淳父迁九疑也答周循州与程正辅游碧落洞六月十二日酒醒歩月理髪而寝荔支叹江月五首闻正辅表兄将至以诗迎之再和同正辅表兄游白水山与正辅游香积寺次韵正辅同游白水山和子由次月中梳头韵十一月九日夜梦与人论神仙道术因作一诗八句既觉颇记其语録呈子由弟后四句不甚明了今足成之章质夫送酒六壶书至而酒不逹戏作小诗问之小圃五咏雨后行菜残腊独出二首新年五首二月八日与黄焘僧昙颖过逍遥堂何道士宗一问疾次韵高要令刘湜崃山寺见寄巻三十七诗五十一首食荔支二首和子由盆中石菖蒲忽生九花迁居两桥诗悼朝云丙子重九二首白鹤峯新居欲成夜过西邻翟秀才二首次韵子由所居六咏吴子野絶粒不睡过作诗戏之芝上人陆道士皆和予亦次其韵次韵恵循二守相㑹又次韵二守许过新居又次韵二守同访新居循守临行出小鬟复用前韵种茶白鹤山新居凿井四十尺遇磐石石尽乃得泉三月二十九日二首吾谪海南子由雷州被命即行了不相知至梧廼闻尚在藤也旦夕当追及作此诗示之行琼儋闲肩舆坐睡梦中得句云千山动鳞甲万谷酣笙钟觉而遇清风急雨戏作此数句次前韵寄子由安期生夜梦迁居之夕闻邻舍儿诵书欣然而作闻子由瘦客俎经旬无肉又子由劝不读书萧然清坐乃无一事宥老楮观棊籴米入寺次韵子由三首次韵子由月季花再生次韵子由浴罢借前韵和子由生第四孙斗老独觉十二月十七日夜坐逹晓寄子由谪居三适子由生日以黄子木拄杖为子由生日之夀巻三十八诗六十三首过于海舶得迈寄书酒作诗逺和之皆粲然可观子由有书相庆也因用其韵赋一篇并寄诸子姪上元夜过赴儋守召独坐有感海南人不作寒食而以上巳上冡予携一瓢酒寻诸生皆出矣独老符秀才在因与饮至醉符盖儋人之安贫守静者也新居五色雀倦夜用过韵冬至与诸生饮纵笔三首贫家凈扫地次韵子由赠吴子野先生二絶句被酒独行徧至子云威徽先觉四黎之舍三首夜烧松明火庚辰岁人日作诗闻黄河已复北流老臣旧数论此今斯言乃验二首庚辰岁正月十二日天门冬酒熟予自漉之且漉且甞遂以大醉二首追和戊寅岁上元题过所画枯木竹石三首眞一酒歌汲江煎茶予来儋耳得吠狗曰乌觜甚勐而驯随予迁合浦过澄迈泅而济路人皆惊戏为作此诗澄迈驿通潮阁二首泂酌亭六月二十日夜渡海自雷适亷宿于兴亷村凈行院亷州龙眼质味殊絶可敌荔支合浦愈上人以诗名岭外将访道南岳留诗壁上云闲伴孤云自在飞东坡居士过其精舍戏和其韵梅圣俞之客欧阳晦夫使工画茅菴巳居其中一琴横牀而巳曹子方作诗四韵仆和之云欧阳晦夫恵琴枕㽞别亷守缾笙欧阳晦夫遗接䍦琴枕戏作此诗谢之次韵王郁林藤州江下夜起对月赠邵道士徐元用使君与其子端常邀仆与小儿过同游东山浮金堂戏作此诗送鲜于都曹归蜀灌口旧居送邵道士彦肃还都峤书韩干二马将至广州用过韵寄迈迨赠郑清叟秀才和孙叔静兄弟李端叔唱和广倅萧大夫借前韵见赠复和答之二首䟦王晋叔所藏画和黄秀才鉴空阁韦偃牧马圗题灵峯寺壁衆妙堂题冯通直明月湖诗后次韵郑介夫二首巻三十九诗五十一首昔在九江与苏伯固唱和其略曰我梦扁舟浮震泽雪浪横江千顷白觉来满眼是庐山倚天无数开青壁盖实梦也昨日又梦伯固手持乳香婴儿示予觉而思之盖南华赐物也岂复与伯固相见于此邪今得来书知巳在南华相待数日矣感叹不巳故先寄此诗次韵韶守狄大夫见赠二首次韵韶倅李通直二首狄韶州煮蔓菁芦菔羮李伯时画其弟亮功旧隠圗赠龙光长老赠岭上老人赠岭上梅予昔过岭而南题诗龙泉钟上今复过而北次前韵过岭二首留题显圣寺予初谪岭南过田氏水阁东南一峯丰下鋭上里人谓之鸡笼山予更名独秀峯今复过之戏留一絶乞数珠赠南禅湜老郁孤台䖍守霍大夫监郡许朝奉见和复次韵赠䖍州术士谢晋臣䖍州景徳寺荣师湛然堂次阳行先用数珠韵赠湜长老和犹子迟赠孙志举南禅长老和诗不巳故作六虫篇答之明日南禅和诗不到重赋数珠篇以督之二首用前韵再和霍大夫用前韵再和许朝奉用前韵再和孙志举崔文学甲携文见过萧然有出尘之姿问之则孙介夫之甥也故复用前韵赋一篇示志举画车二首䖍州吕倚承事年八十三读书作诗不巳好収古今帖贫甚至食不足王子直去岁送子由北归往反百舍今又相逢赣上戏用旧韵作诗留别次韵江晦叔二首次韵江晦叔兼呈器之寒食与器之游南塔寺寂照堂器之好谈禅不喜游山山中笋出戏语器之可同参玉板长老作此诗永和清都观道士童颜鬒髪问其年生于丙子盖与余同求此诗赠诗僧道通张竞辰永康所居万巻堂刘壮舆长官是是堂予昔作壶中九华诗其后八年复过湖口则石已为好事者取去廼和前韵以自解云次韵郭功甫二首次韵法芝举旧诗次旧韵赠清凉长老睡起闻米元章到东园送麦门冬饮子梦中作寄朱行中答径山琳长老巻四十遗诗二十九首老翁井予以事系御史台狱狱吏稍见侵自度不能堪死狱中不得一别子由故作二诗授狱卒梁成以遗子由十二月二十八日䝉㤙责授检校水部员外郎黄州团练副使复用前韵刘顗宫苑退老于庐山石碑菴顗陜西人本进士换武家有声伎西山戏赠武昌王居士十二月二十日㳟闻太皇太后升遐吏以罪人不许成服欲哭则不敢欲泣则不可故作挽词二章补唐文宗柳公权聨句戏作贾梁道诗戏孙公素赵成伯家有丽人仆沗乡人不肎开樽徒吟春雪羙句次韵一笑送南屏谦师虚飘飘三首刘监仓家煎米粉作饼子余云为甚酥潘邠老家造逡廵酒余饮之云莫作醋错着水来否后数日余携家饮郊外因作小诗戏刘公求之赠包安静先生二首元祐元年二月八日朝退独在起居院读汉书儒林传感申公故事作小诗一絶初贬英州赠马梦得赠䖍州慈云寺鉴老洗儿过子忽出新意以山芋作玉糁羮色香味皆竒絶天上酥陀则不可知人间决无此味也撷菜食槟榔儋耳山夜坐与迈聨句曹谿夜观传灯録灯花烧一僧字戏占巻四十一追和陶渊明诗六十二首饮酒二十首归田园居六首形赠影影答形神释咏二疏咏三良咏荆轲答龎参军贫士七首九日闲居已酉岁九月九日岁暮作和张常侍游斜川郭主簿二首示周掾祖谢赠羊长史乞食胡西曹示顾贼曹移居二首时运始经曲阿巻四十二追和陶渊明诗六十首读山海经十三首还旧居止酒西田获蚤稻下潠田舍获使都经钱谿赴假金陵夜行拟古九首戴主簿怨诗示龎邓刘柴桑与殷晋安别田舍始春懐古二首停云劝农杂诗十一首连雨独饮二首王抚军座送客荅龎参军桃花源施註苏诗卷首钦定四库全书施註苏诗巻首原序宋序註苏例言正註正伪註苏姓氏赞勅本传墓志铭施註苏诗序张榕端钦定四库全书施註苏诗序古今诗人之总萃唐则子美宋则子瞻顾两家笺註之难前軰屡言之先大人常取杜诗千家註疏瀹剔抉殚二十年之力屡易稿而后成宋中丞漫堂先生为序以行世若东坡诗註惟永嘉王氏之书盛行而踳駮迭见识者讥焉余少时读渭南集知有吴兴施司谏所註苏诗毎购之而不可得意当世巳无其书独时取放翁序读之因以窥见作者用意之深与后人发眀之不易而司谏之书愈往来余心矣漫堂获宋椠本于吴中旧家其间阙轶凡十二巻乃属门人子弟订补之尽抉永嘉之瑕颣而亦间採其菁英以助施氏之阙遗余读之心开目张为之狂喜盖施氏体宗编年一洗永嘉分类之陋而援引必着书名诠诂不乖本事又于註题之下务阐诗㫖引事徴诗因诗存人使读者得以考见当日之情事与少陵诗史同条共贯洵乎其有功玉局而度越梅溪也漫堂宏材博识儒雅风流翘然为今代之子瞻画㦸凝香赏奇汲古独与眉山旷世相感宜其睠睠于是书而余亦得见所未见以偿夙昔之䫟不诚厚幸哉后之学者因註而得其诗因诗而得其人毋沾沾焉考尔雅之鱼虫拾离骚之香草为夸多鬬靡之具也夫少陵自许稷契志不忘君东坡忠规谠论挺挺大节其人皆百世之师光燄万丈不可磨灭所谓诗外尚有事在者资其言语文章以为髙山景行知註之不可遗兼知註之不可泥则两得之矣斯固曩者先大人读杜之微意而亦今日漫堂先生表章苏氏之盛心欤余承命获与挍雠窃幸挂名其间为序其大槩如此若夫补亡订误援据精核则毘陵邵子湘之力为多云康熙庚辰上巳日滏阳张榕端序施註苏诗序邵长蘅施氏註东坡诗四十二巻镂版于宋嘉泰间世之学者往往知有其书而流传絶少商邱公购之数年従江南藏书家得此本又残阙仅存三十巻是书巻端题吴兴施氏吴郡顾氏而不着名而序文目録又阙故览者莫得其详也其后得陆放翁所作施注苏诗序有云施宿武子出其先人司谏公所註数十大编属某序又云助之以顾子景繁之该洽又按文献经籍考载司谏名元之字徳初其註诗本末与序合又㕘考郡邑志及它书而三君之名字乃灼然亡疑商邱公幸是书之存而惜其残缺也进门下士邵长蘅属以订补为之缀阙正譌芟芜省复而所为四十二巻者犂然复完可版行闻之昌黎言用功深者其收名也逺故夫文章之士仰面屋梁搯擢心肾㡬幸得自表见使有身后名耳及观施氏父子萃数十年心力成是编其用功不为不深而垂四百余年若灭若没其姓名亦且従狐狸猯狢吻中抉而出之而厪厪不泯盖其传之之难如是而註苏之割裂纰缪如世所传永嘉王氏本其出施氏下逺甚而顾得行世岂亦有幸不幸与然而书之不足传者虽幸而见称于人譬之秋潦汪洋儵归乌有而其必传者或忽于近而贵于逺或晦于昔而大显于今虽经虫啮蠧蚀之余而若有物焉冯之不可磨灭註一家诗之兴废其微焉耳然亦有可感者是编出吾知其必将焯然与东坡诗并垂久逺无有能起而盖之者矣康熙己夘孟陬六日毗陵邵长蘅题施註苏诗序邱宋荦物合于性之所近而事常成于力之久且勤水湿火燥钩曲弦直各従其类而要皆性之所近以相合也物之于人不类也是故鹿骇毛嫱鱼避骊姬其类殊者其性殊人之于人类巳然且邪正杂糅若白黑冰炭之相反非性使然耶予自龆齿时闻长老言苏文忠公之为人心窃慕效之及就傅读公传向往逾挚甞图公像县座右而貌予侍其侧稍长徧诵公集然嗜有韵之言尤深其始筮仕得黄州倅又幸与公同乌虖岂非天哉公诗故有吴兴施氏元之註四十二巻元之子宿推广为年谱而陆放翁序之宋嘉泰间镂版行世其后罕流传予常求之数十年莫能得及抚吴又数数购求始得此本于江南藏书家第阙者十二巻乃属毗陵邵长蘅子湘订补且为之芟复正譌而佐之以吴郡顾嗣立侠君洎儿子至其续补遗诗四百余首采摭施本所未备别为二巻则以属钱塘冯景山公为之註先是永嘉王氏有苏诗註三十二巻行世颇久然有三失分类则陋不着书名则疎改窜旧文则妄诚如子湘所言加之俗本相沿淆譌多有兹编出而王氏旧本可束髙阁矣凡人喜磊落者薄虫鱼之注矜博雅者搜毕方鼮䑕之名二者异趣而予于苏诗注则非是之谓盖以既慕其人则嗜其言既嗜其言则索其解解必求精精必正缪将使世之效法公者因解而得其言因言以推其心凡忠言嘉谋丰功亮节之大端胥于是乎识而祈向不逺矣昔贤可法莫不皆然独公诗乎哉而予特其性之近者尔故殚精力积嵗时完残补阙使施註㡬亡而复显殆有天焉以玉其成而亦不自知其久且勤如此也乌虖迹公生平自嘉祐登朝歴熙宁元丰元祐绍圣三十余年间论新法羣姦投荒锢党㡬蹈不测而矢其孤忠百折不回读公诗自可知其人而论其世则予又将以是註为糟醨也康熙己夘夏五商邱宋荦序施註苏诗例言註苏例言邵长蘅子湘纂诗家编年始于少陵当时号为诗史少陵以后惟东坡之诗于编年为宜常迹公生平自嘉祐登朝歴熙宁元丰元祐绍圣三十余年其间新法之废兴时政之得失贤姦之屡起屡仆按其作诗之嵗月而考之往往槩见事实而于出处大节兄弟朋友过従离合之踪迹为尤详更千百年犹可想见故编年宜也吴兴施氏生南宋之初去公之世未逺其诠订先后颇为精当巻端数语厪识大略不屑屑排纉年月如黄鹤鲁訔之编杜取讥后世识者谓自有苏註来㝡称善本云施註佳处毎于註题之下多所发眀少或数言多至数百言或引事以徴诗或因诗以存人或援此以证彼务阐诗㫖非取汎澜间亦可补正史之阙遗即此一端逈非诸家可及施氏註苏原釐四十二巻世传之者絶少商邱公购得宋椠旧本阙十二巻仅存三十巻而虫蠧腐蚀脱简又㡬什二是书于阙巻则参酌王註徴引羣书以补之脱行残幅可补者补之不可补则阙之至旧註所未收不敢轻有増益惧失实也计阙註家于诗中引用故事毎见輙註有寻常习见语而再註三註或至十余註施氏亦同此弊数见不鲜累纸㡬成骈拇甚无谓也是书力为搔除复出则删有语非复出而于文义冗龎者亦従删盖一书为补为删之大指如此诗家援据该博使事奥衍少陵之后厪见东坡盖其学富而才大自经史四库旁及山经地志释典道藏方言小说以至嬉笑怒骂里媪灶妇之常谈一入诗中遂成典故故曰註诗难而註苏尤难施氏合父子数十年精力成是一编徴引必着书名诠诂不渉支离详赡而疏通它家要难度越故註之幸存而于诗意有当者大都不敢轻去王本有可采者间取补入仍标王註以别之是书出而永嘉王氏旧本仅当先扬之糠粃亦大类巳陈之刍狗矣永嘉王氏註本孤行㝡久㡬于家有其书顾其失大要有三不能曲为讳也一曰分门别类失之陋西蜀赵尧卿旧序自言此书分五十门金华吕氏省为三十二门而王氏因之其间篇章割裂首尾衡决有一人一时之酬赠而强分数巻者有一题数诗而强分数巻者玩其标目了无意义且就分门之中亦必颠倒次第晚年之诗或杂于少作鳯翔之什可侧于岭南毎一繙閲辄为惛惛读未数篇遽思掩巻此弊㝡甚所当急为疏瀹或疑诗赋分类始于昭明何独于苏诗苛为责备予曰分类用之文选巳厌饾饤施之杜苏确乎不可其故好学深思者能知之一曰不着书名失之疎王註所引故事不标出某书者十之四五仅着书名不标篇名者又居什一中间援引详眀俾览者展巻了如厪厪及半耳如此註诗宁免疎漏之诮一曰増改旧文失之妄王本所引毎因苏诗句字有改窜古诗以傅㑹之者有改窜子史他书以傅㑹之者鲁鱼亥豕触手纷然今直古学振兴之日而仍讹袭舛无一人能取而正之可嘅也其显然谬误者疏録如千条名曰王註正譌附例言后李善註选分疏句下后来註家多宗之施王二家皆然余以谓诗之有註原属筌蹏既得之后筌蹏可弃况大家之诗毎篇有全篇之构法有全篇之神味快读徐噍乃能得之今以故实横隔句下使读者之心目多所扞格因而作者之精神亦为晦蔽仅资渔猎奚裨风雅此不善诵诗者也是书变两家旧例辄倣湏溪刘氏虞山钱氏註杜例离註于全诗之后閲之心目开眀觉苏诗壁垒为之一变商邱公欣然撃节曰此举足当玉局功臣抑不愧吴兴益友矣引诗註诗始于宋人余谓作者兴㑹偶至暗合古人大家往往有此一经註出翻似有意顾近来风尚如是予亦不能尽畧也第取其雅驯者存之聊资吟讽註经删汰而重复仍有览者或以为疑不知诗中用事有正用有旁用旁用先註则正用必湏再註亦有在此巻证某字在彼巻则证某字事湏两见者亦有此详彼略义贵互眀或单词片语偶尔失检者重复要是不免较之原本十损其七矣是书编纂开于五月蒇事于腊月发凡起例商邱公实总其成其间缀残葺旧则顾子侠君经其始校疑订譌则宋子山言襄其终至于补者补删者删于此不无小补所媿闻见浅尠时日趣廹宁免误漏请竢后贤是冬适以病归里末帙阙註四巻则属髙邮李子百药代笺劳不可没也乃附着之施註苏诗王註正譌王註正譌分类苏诗註三十二巻旧刻永嘉王十朋龟龄纂集註中引用故事谬误实多有极浅陋可为失笑者王龟龄为南渡名臣着梅溪集如干巻行世史称其天资颕悟廷对万余言淹通经史学者争传诵之以拟鼌董刘氏珙序其集有云平居无所嗜好顾喜为诗浑厚质直如其为人又云不为浮靡之文然规模宏阔骨骼开张世之尽力于文字者或不能及其所註苏诗虽云百家必经一手采辑何至纰缪乃尔愚意当是贾人俗本版写誵譌而后生耳食沿踵至今释氏所谓可怜愍者㑹予有订讐之役乃稍加是正随手繙得如干条略疏出䖏件繋之如左其它譌处尚多不及枚举今所抉摘依原註分属诸家不欲独令王氏䝉陋名也识卷之一壬寅二月有诏令郡吏分往属县诗谁言董公健程氏註引董卓传卓议废立按天下健者何必董公语在袁绍传非卓传也註譌今正东湖诗江水绿如蓝註引李白诗云山光水色绿如蓝按白诗山光水色青于蓝非绿如蓝也註讹今正将往终南和子由见寄诗我今废学如寒竽久不吹之涩欲无赵氏註云齐宣王好竽而南郭先生不善吹之涩则不能成声按南郭先生事出韩子齐宣王好竽必三百人齐吹先生不善竽而滥于三百之中以食禄并无涩不能成声语註又不着书名似因苏诗而傅㑹之者今正巻之二南溪㑹景亭诗居民惟白帽註云管宁不应州县之辟甞着白帽按三国管宁传宁常皁帽布繻袴布帬又四时祠祭加衣服着絮巾故在辽东所有白布单衣并无白帽字又宁浮海还郡黄初青龙之间屡被徴命宁皆坚辞不起従无州县辟举事註譌今删竹诗䲭夷让圎滑註引扬雄酒箴云䲭夷员滑腹大如壶按酒箴乃䲭夷滑稽腹大如壶非员滑也註因诗傅㑹今正和董传留别诗厌伴老儒烹瓠叶赵氏註引刘昆传云以素米瓠叶为爼豆按昆传是素木非素米也註譌今正巻之六新城道中诗树头初日挂铜钲註引先生日喻云生而眇者不识日问之或告之曰日之状如铜钲按先生集本日之状如铜槃非铜钲也註譌今删于潜僧绿筠轩诗不可使居无竹註云王羲之甞寄居空宅中便令种竹按晋书种竹为王徽之事徽之字子猷羲之子也世说并同註譌今正巻之八贺陈述古弟章生子诗㕘军新妇贤相敌李氏註引王浑妻钟氏新妇得配㕘军语㕘军谓浑弟瀹又孔毅父妻輓词生子胜王济又註曰㕘军为浑中弟瀹也按世说注浑弟伦字太冲歴大将军㕘军年二十五卒三国志魏书浑父昶为魏司空诸子中并无名瀹者两引俱讹今正巻之九戯书吴江三贤画像诗郄遣姑苏有麋鹿註引伍子胥谏吴王夫差不听子胥曰臣今见麋鹿游于姑苏之台宫中生荆棘露沾衣也按二语本史记淮南王传汉书在伍被传麋鹿句乃伍被述子胥谏语宫中荆棘句乃被自谏淮南语故曰今臣亦见宫中生荆棘註既不着书名又删去虚字两意併作一语牵合可笑今正捕蝗至浮云岭诗杀马毁车従此逝註引后汉周穉传冯良年三十按冯良事见周爕传非穉也后汉书列传并无周穉其人註譌今正听贤师琴诗但闻牛鸣盎中雉登木註引管子地负篇凡聴宫如牛鸣窌按管子有地员篇无地负篇又听徴听羽毎句叶韵故曰凡听宫如牛鸣窌中宫与中叶芟去中字不叶韵矣註譌今正李行中醉眠亭注引李白诗我醉欲眠君且去眀朝有意抱琴来註讹作眀朝无事抱琴来便尔伧父今正次韵孙职方苍梧山诗来依鹏背负青山註引荘子鹏背负青山按此诗山字出韵本应作天荘子逍遥游篇背负青天而莫之夭阏亦无鹏背负青山句註纰缪杜撰今正谢人见和前篇诗也知不作坚牢玉註引汉书息夫躬传器用盐恶又引邓展曰盐不坚牢也按汉书乃器用盬恶盬音公戸反非盐恶也註譌今正出城送客诗东望峨眉小卢山翠作堆公自註郡东卢山絶类峨眉而小又有游卢山次韵章传道又有卢山五咏按宻州有卢山以秦时博士卢敖避难此山得名先生超然台记曰其东则卢山卢敖之所従遁也即指此是时先生方守髙宻数诗所称乃宻之卢山非江西之庐山也王本皆譌今正卷之十二子由将赴南都诗㑹㸔铜狄两咨嗟宋氏註引后汉方朔传后汉安得有方朔传按摩挲铜人事见蓟子训本传于方朔无渉註讹今正巻之十四次韵黄鲁直见赠古风不知市人中自有安期生註云前汉郊祀志安期生瑯琊人卖药东海边时人皆言千嵗按汉书郊祀志无此数语盖出抱朴子及列仙传而註误以为汉书也今正巻之二十别黄州诗桑下岂无三宿恋註后汉裴楷言浮屠不三宿桑下三十五巻欝孤台诗註亦云按裴楷字叔则乃晋人非后汉也后汉另有襄楷字公矩当桓帝时再疏言灾异事浮屠不三宿桑下乃疏中引用四十二章经语註再引俱讹今正卷之二十一庐山开先漱玉亭王本讹作开元题下註云开元禅院旧传梁昭眀太子之居栖隠也唐元宗即位始号开元有招隠桥元宗所作按黄庭坚开先禅院修造记略曰南唐中主年少好文无经世意慕物外之名问舍五老峯下有野夫献地买之万金以为书堂及即位以为寺以野夫献地为已有国之祥故名开先后迁洪都盖甞弥节故榻与画像存焉又山志称中主读书台在寺后世以为李后主者误以为梁昭眀者尤误又按史南唐中主李景初名景通后更名燝避周讳复为景庙号元宗开先寺本末甚眀无可疑者王本既讹开先为开元又讹南唐之元宗为唐开元天寳之元宗又云唐元宗即位始号开元其杜撰踳駮乃尔梅溪何至是想后人伪託耶今正张近㡬仲有龙尾子石砚诗飘零髙下随风花註引南史范绩传对竟陵王绩名凡三见按南史并无范绩其人对竟陵王语乃范缜非绩也缜字子真为范云従父兄註讹今正次韵滕元发许仲途秦少游诗起句二公诗格老弥新醉后狂吟许野人按二公谓滕许野人公自谓也颈聨两邦旌纛十亩锄犁正分承起句诗意甚明註云两邦旌纛意者滕元发许仲途皆为太守乎然破题指之为许野人未省註诗如此索解直是儿童之见不待识者方为卢胡也今删巻之二十五诗题狄咏石屏按狄咏枢宻使武襄公之子与先生同馆伴辽使事载年谱中王本讹秋咏石屏今正巻之二十六书鄢陵王主簿所画折枝诗双翎决将起註曰荘子言蜩鷽鸠云我决起而飞也按註意本引荘子逍遥游篇蜩与鷽鸠笑之曰我决起而飞抢榆枋语乃以意窜改拖㳫殊不成句今正和张耒髙丽松扇诗犹胜汉宫悲媫妤註引汉书云班媫妤初大幸后赵飞燕宠盛媫妤失宠遂作秋扇诗按秋扇诗即乐府怨歌行新制齐纨素一首是也诗不载汉书註误牵合今正赠李道士诗戯着幼舆巖石里註引世说云恺之画谢鲲在石岩里人问其故曰鲲甞云一邱一壑自谓过庾亮此子宜置邱壑中按晋书谢鲲传明帝在东宫问鲲论者以君方庾亮何如答曰端委庙堂使百僚凖则鲲不如亮一邱一壑自谓过之又世说顾长康画谢幼舆在岩石里人问其所以曰此子宜置邱壑中按此二条各是一事置邱壑中是长康语一邱一壑是鲲对眀帝语註以二事牵合语亦拖㳫不成文理今正巻之二十七庆源宣义王丈诗拂衣自註下下考注前汉阳城为道州刺史汉唐不辨可为索笑今正卷之三十二滕逹道挽词云梦连江雨註云云梦泽在湖州常州之地按周礼职方氏正南曰荆州其泽薮曰云梦本作瞢註曰云在江北梦在江南今江夏安陆华容枝江皆其地左传定公四年楚子渉睢济江入于云中杜预注曰入云梦泽中所谓江南之梦广舆记云梦泽在安陆相如传云椘有七泽其小者曰云梦方九百里即指此其与湖常相距二千余里不知註何所据而云然今删巻之三十五宿建封寺晓登尽善亭望韶石诗再使鱼龙舞洞庭註荘子言黄帝张咸池之乐于洞庭之野而鱼龙舞焉按荘子天运篇北门成问于黄帝曰帝张咸池之乐于洞庭之野吾始闻之惧复闻之怠通篇无而鱼龙舞焉句杜撰今正新酿桂酒诗酒材巳遣门生致註云周礼酒人篇以式法授酒材按周礼安有篇名式法授酒材亦酒正之职非酒人也今正巻之三十六答周循州诗且觅黄精与疗饥註引毛诗泌之洋洋可以疗饥因苏诗有疗饥字辄改窜毛诗乐饥为疗饥此㝡眼前谬误而至今仍之不能改岂不可笑小圃五咏甘菊诗孤根䕃长松独秀无衆草註引左传松柏之下其草不植而菊生焉按左传襄公二十九年郑行人子羽曰是谓不宜必代之昌松柏之下其草不植并无而菊生焉句註杜撰今删次韵髙要令刘湜峡山寺见寄诗应怜五管客曽作八州督註引荘子颐隠于齐肩髙于顶句赘指天上有五管也按此用五管是岭外地名唐以广桂容邕南安五府属岭南节度使谓之五管诗云五管客公自谓也註引荘子大谬荘註五管五腧也诗意当作何解又按此数语荘子凡再见人间世篇则曰支离疏者颐隠于齐肩髙于顶㑹撮指天五管在上大宗师篇则曰曲偻发背上有五管颐隠于齐肩髙于顶句赘指天註引颠倒错乱两按之俱不合杜撰毎毎如此巻之三十七安期生诗茂陵秋风客望祀犹蚁蠭王本讹作望祖犹蚁蜂按望祀本用汉郊祀志武帝望祀蓬莱之属㡬至殊庭语故结曰海上如瓜枣可闻不可逢诗意甚眀王本讹作望祖註乃为之说曰祖字指言髙祖谓髙祖尚不见安期而况武帝诗意上下不属穿凿支离今正巻之三十八留别㢘守诗编萑以苴猪註编萑缀茅也又引左传或取一编萑焉按诗语全用礼记内则编萑以苴之句萑细苇也解作缀茅巳误又左传昭二十七年或取一编菅焉杜云苫也讹编菅为编萑尤误今正和黄秀才鉴空阁诗谁言小丛林清絶冠五岭按诗意阁在岭外甚眀胡氏註题乃引杭州图经殊无谓今删巻之三十九用前韵再和霍大夫诗郄下虎头州註云虎头州以言常州盖虎头顾恺之也恺之晋陵无钖人无钖乃今常州按虎头州䖍州也考之地里志一统志及图经诸书従无以常州为虎头州至谓因顾恺之得名尤支离凿空当时巳有辨其讹者而至今仍之不解王子立去嵗送子由北归往返百舍今又相逢贑上戯用旧韵作诗留别註王子立住鹤田山按王子立名适为子由之壻第十七巻有赠王郎一首即子立也又二十七巻有次韵王郎子立风雨有感诗二十八巻有哭王子立次儿子迨韵三首先生度岭北归时距子立之殁盖十余年矣是诗留别乃王子直秀才非子立也王子直名原䖍州人先生在恵州子直不逺千里来访留七十日去事载年谱先生有赠王子直秀才诗见三十五巻起句云万里云山一破裘今用其韵也题与註并譌今正施註苏诗姓氏註苏姓氏註东坡诗四十二巻年谱目録各一巻司谏吴兴施元之徳初与吴郡顾景蕃共为之元之子宿従而推广且为年谱以传于世陆放翁作序颇言註之难盖其一时事实既非亲见又无故老传闻有不能尽知者噫岂独坡诗哉註杜诗者非不多往往穿凿附㑹皆臆决之过也司谏施元之字徳初註东坡诗四十二巻年谱目録各一巻与吴郡顾景蕃共为之元之子宿推广为年谱陆放翁序施宿字武子知余姚县兴废举坠加意风敎市田置书敎诲学者姚北濒海嵗役民修堤民甚苦之宿为石堤建荘田二千亩以备修堤之役功与前令谢景初同称顾禧字景蕃吴郡人祖沂知龚州父彦成两浙运使禧不求禄仕居光福山闭戸诵读着述甚富绍兴间有司以遗逸荐不起隠居五十年筑室邳村表曰漫荘甞与吴兴施元之註苏子瞻诗行世放翁陆氏序略曰唐诗人㝡盛名家者以百数惟杜诗註者数家然㮣不为识者所取近世有蜀人任渊甞註宋子京黄鲁直陈无巳三家诗颇称详赡若东坡先生之诗则援据闳博指趣深逺渊独不敢为之说某顷与范公至能㑹于蜀因相与论东坡诗慨然谓予足下当作一书发眀东坡之意以遗学者某谢不能他日又言之因举二三事以质之曰五亩渐成终老计九重新扫旧巢㾗遥知叔孙子巳致鲁诸生当若为解至能曰东坡窜黄州自度不复收用故曰新扫旧巢痕建中初复召元祐诸人故曰巳致鲁诸生恐不过如此耳某曰此某之所不敢承命也昔祖宗以三馆养士储将相材及官制行罢三馆而东坡盖甞直史馆然自谪为散官削去史馆之职久矣至于史馆亦废故云新扫旧巢痕其用事之严如此而鳯巢西隔九重门则又李义山诗也建中初韩曾二相得政尽收用元祐人其不召者亦补大藩惟东坡兄弟犹领宫祠此句盖寓所谓不能致者二人意深语缓尤未易窥测至如车中有布乎指当时用事者则犹近而易见白首沉下吏绿衣有公言乃以侍妾朝云甞叹黄师是仕不进故此句之意戯言其上僣则非得于故老殆不可知必皆能知此然后无憾至能亦太息曰如此诚难矣后二十五六年某告老居山隂泽中吴兴施宿武子出其先人司谏公所註数十大编属某作序司谏公以絶识博学名天下且用工深歴嵗久又助之以顾君景蕃之该洽则于东坡之意盖㡬可以无憾矣施註苏诗宋孝宗御制文忠苏轼文集賛并序宋孝宗御制文忠苏轼文集賛并序成一代之文章必能立天下之大节立天下之大节非其气足以髙天下者未之能焉孔子曰临大节而不可夺君子人欤孟子曰我善养吾浩然之气以直养而无害则塞乎天地之间盖存之于身谓之气见之于事谓之节节也气也合而言之道也以是成文刚而无馁故能参天地之化开盛衰之运不然则雕虫篆刻童子之事耳焉足与论一代之文章哉故赠太师谥文忠苏轼忠言谠论立朝大节一时廷臣无出其右负其豪气志在行其所学放浪岭海文不少衰力斡造化元气淋漓穷理尽性贯通天人山川风云草木华实千彚万状可喜可愕有感于中一寓之于文雄视百代自作一家浑涵光芒至是而大成矣朕万㡬余暇䌷绎诗书他人之文或得或失多所取舍至于轼所着读之终日亹亹忘倦常寘左右以为矜式信可谓一代文章之宗也欤乃作賛曰维古文章言必已出缀词缉句文之蟊贼手扶云汉斡造化机气髙天下乃克为之猗嗟若人冠冕百代忠言谠论不顾身害凛凛大节见于立朝放浪岭海侣于渔樵嵗晚归来其文益伟波澜老成无所附丽昭晰无疑优游有余跨唐越汉自我师模贾马豪奇韩栁雅健前哲典刑未足多羡敬想髙风恨不同时掩巻三叹播以声诗干道九年闰正月望选徳殿书赐苏峤施註苏诗宋孝宗赠苏文忠公太师敕宋孝宗赠苏文忠公太师敕朕承絶学于百圣之后探㣲言于六籍之中将兴起于斯文爰缅懐于故老虽仪刑之莫觌尚简䇿之可求掲为儒者之宗用钖帝师之宠故礼部尚书端眀殿学士赠资政殿学士谥文忠苏轼养其气以刚大尊所闻而髙眀博观载籍之传㡬海涵而地负逺追正始之作殆玉振而金声知言自况于孟轲论事肯卑于陆贽方嘉祐全盛甞膺特起之招至熙宁纷更廼陈长治之䇿叹异人之间出惊谗口之中伤放浪岭海而如在朝廷斟酌古今而若斡造化不可夺者嶤然之节莫之致者自然之名经纶不究于生前议论常公于身后人传元祐之学家有眉山之书朕三复遗编久钦髙躅王佐之才可大用恨不同时君子之道闇而彰是以论世傥九原之可作庶千载以闻风惟而英爽之灵服我衮衣之命可特赠太师余如故施註苏诗施註苏诗钦定四库全书施註苏诗宋史本传元史臣托克托撰苏轼字子瞻眉州眉山人生十年父洵游学四方母程氏亲授以书闻古今成败辄能语其要程氏读东汉范滂传慨然太息轼请曰轼若为滂母许之否乎程氏曰汝能为滂吾顾不能为滂母邪比冠博通经史属文日数千言好贾谊陆贽书既而读荘子叹曰吾昔有见口未能言今见是书得吾心矣嘉祐二年试礼部方时文磔裂诡异之弊胜主司欧阳修思有以救之得轼刑赏忠厚论惊喜欲擢冠多士犹疑其客曽巩所为但寘第二复以春秋对义居第一殿试中乙科后以书见修修语梅圣俞曰吾当避此人出一头地闻者始譁不厌久乃信服丁母忧五年调福昌主簿欧阳修以才识兼茂荐之祕阁试六论旧不起草以故文多不工轼始具草文义粲然复对制䇿入三等自宋初以来制䇿入三等惟吴育与轼而巳除大理评事签书鳯翔府判官关中自元昊叛民贫役重岐下嵗输南山木栰自渭入河经砥柱之险衙吏踵破家轼访其利害为修衙规使自择水工以时进止自是害减半治平二年入判登闻鼓院英宗自藩邸闻其名欲以唐故事召入翰林知制诰宰相韩琦曰轼之才逺大器也他日自当为天下用要在朝廷培养之使天下之士莫不畏慕降伏皆欲朝廷进用然后取而用之则人人无复异词矣今骤用之则天下之士未必以为然适足以累之也英宗曰且与脩注如何琦曰记注与制诰为邻未可遽授不若于馆阁中近上贴职与之且请召试英宗曰试之未知其能否如轼有不能邪琦犹不可及试二论复入三等得直史馆轼闻琦语曰公可谓爱人以徳矣㑹洵卒赙以金帛辞之求赠一官于是赠光禄丞洵将终以兄太白早亡子孙未立妺嫁杜氏卒未𦵏属轼轼既除丧即𦵏姑后官可䕃推与太白曽孙彭熙宁二年还朝王安石执政素恶其议论异己以判官告院四年安石欲变科举兴学校诏两制三馆议轼上议曰得人之道在于知人知人之法在于责实使君相有知人之明朝廷有责实之政则胥史皁𨽻未甞无人而况于学校贡举乎虽因今之法臣以为有余使君相不知人朝廷不责实则公卿侍従常患无人而况学校贡举乎虽复古之制臣以为不足夫时有可否物有废兴方其所安虽暴君不能废及其既厌虽圣人不能复故风俗之变法制随之譬如江河之徙移彊而复之则难为力庆歴固甞立学矣至于今日惟有空名仅存今将变今之礼易今之俗又当废民力以治宫室敛民财以食游士百里之内置官立师狱讼听于是军旅谋于是又简不率敎者屏之逺方则无乃徒为纷乱以患苦天下邪若乃无大更革而望有益于时则与庆歴之际何异故臣谓今之学校特可因仍旧制使先王之旧物不废于吾世足矣至于贡举之法行之百年治乱盛衰初不由此陛下视祖宗之世贡举之法与今为孰精言语文章与今为孰优所得人才与今为孰多天下之事与今为孰办较此四者之长短其议决矣今所欲变改不过数端或曰乡举徳行而略文词或曰専取䇿论而罢诗赋或欲兼采誉望而罢封弥或欲经生不贴墨而考大义此皆知其一不知其二者也愿陛下留意于逺者大者区区之法何预焉臣又窃有私忧过计者夫性命之说自子贡不得闻而今之学者耻不言性命读其文浩然无当而不可穷观其貌超然无着而不可挹此岂真能然哉盖中人之性安于放而乐于诞耳陆下亦安用之议上神宗悟曰吾固疑此得轼议意释然矣即日召见问方今政令得失安在虽朕过失指陈可也对曰陛下生知之性天縦文武不患不明不患不勤不患不断但患求治太急聴言太广进人太锐䫟镇以安静待物之来然后应之神宗悚然曰卿三言朕当熟思之凡在馆阁皆当为朕深思治乱无有所隠轼退言于同列安石不恱命权开封府推官将困之以事轼决断精敏声闻益逺㑹上元敕府市浙灯且令损价轼疏言陛下岂以灯为恱此不过以奉二宫之欢耳然百姓不可戸晓皆谓以耳目不急之翫夺其口体必用之资此事至小体则甚大䫟追还前命即诏罢之时安石创行新法轼上书论其不便曰臣之所欲言者三言而巳䫟陛下结人心厚风俗存纪纲人主之所恃者人心而已如木之有根灯之有膏鱼之有水农夫之有田商贾之有财失之则亡此理之必然也自古及今未有和易同衆而不安刚果自用而不危者陛下亦知人心之不恱矣祖宗以来治财用者不过三司今陛下不以财用付三司无故又创制置三司条例一司使六七少年日夜讲求于内使者四十余軰分行营干于外夫制置三司条例司求利之名也六七少年与使者四十余軰求利之器也造端宏大民实惊疑创法新奇吏皆惶惑以万乘之主而言利以天子之宰而治财论说百端喧传万口然而莫之顾者徒曰我无其事何恤于人言操㒺罟而入江湖语人曰我非渔也不如捐㒺罟而人自信驱鹰犬而赴林薮语人曰我非猎也不如放鹰犬而兽自驯故臣以为消谗慝而召和气则莫若罢条例司今君臣宵旰㡬一年矣而富国之功茫如捕风徒闻内帑出数百万缗祠部度五千余人耳以此为术其谁不能而所行之事道路皆知其难汴水浊流自生民以来不以种稻今欲陂而清之万顷之稻必用千顷之陂一嵗一淤三嵗而满矣陛下遂信其说即使相视地形所在凿空访寻水利妄庸轻剽率意争言官司虽知其疎不敢便行抑退追集老少相视可否若非灼然难行必湏且为兴役官吏苟且顺従真谓陛下有意兴作上靡帑廪下夺农时隄防一开水失故道虽食议者之肉何补于民臣不知朝廷何苦而为此哉自古役人必用乡戸今者徒闻江浙之间数郡雇役而欲措之天下单丁女戸盖天民之穷者也而陛下首欲役之富有四海忍不加恤自杨炎为两税租调与庸既兼之矣奈何复欲取庸万一后世不幸有聚敛之臣庸钱不除差役仍旧推所従来则必有任其咎者矣青苖放钱自昔有禁今陛下始立成法每嵗常行虽云不许抑配而数世之后暴君污吏陛下能保之与计䫟请之戸必皆孤贫不济之人鞭挞已急则继之逃亡逃亡不还则均及隣保势有必至异日天下恨之国史记之曰青苗钱自陛下始岂不惜哉且常平之法可谓至矣今欲变为青苗壊彼成此所丧逾多亏官害民虽悔何及昔汉武帝以财力匮竭用贾人桑𢎞羊之说买贱卖贵谓之均输于时商贾不行盗贼滋炽㡬至于乱孝昭既立霍光顺民所欲而予之天下归心遂以无事不意今日此论复兴立法之初其费已厚縦使薄有所获而征商之额所损必多譬之有人为其主畜牧以一牛易五羊一牛之失则隠而不言五羊之获则指为劳绩今壊常平而言青苗之功亏商税而取均输之科何以异此臣窃以为过矣议者必谓民可与乐成难与虑始故陛下坚执不顾期于必行此乃战国贪功之人行险侥倖之说未及乐成而怨已起矣臣之所䫟陛下结人心者此也国家之所以存亡者在道徳之浅深不在乎强与弱歴数之所以长短者在风俗之薄厚不在乎富与贫人主知此则知所轻重矣故臣䫟陛下务崇道徳而厚风俗不䫟陛下急于有功而贪富强爱惜风俗如䕶元气圣人非不知深刻之法可以齐衆勇悍之夫可以集事忠厚近于迂阔老成初若迟钝然终不肯以彼易此者知其所得小而所丧大也仁祖持法至寛用人有叙専务掩覆过失未甞轻改旧章考其成功则曰未至以言乎用兵则十出而九败以言乎府库则仅足而无余徒以徳泽在人风俗知义故升遐之日天下归仁焉议者见其末年吏多因循事不振举乃欲矫之以苛察齐之以智能招来新进勇锐之人以图一切速成之效未享其利浇风巳成多开骤进之门使有意外之得公卿侍従跬歩可图俾常调之人举生非望欲望风俗之厚岂可得哉近嵗朴拙之人愈少巧进之士益多惟陛下哀之救之以简易为法以清浄为心而民徳归厚臣之所䫟陛下厚风俗者此也祖宗委任台谏未甞罪一言者縦有薄责旋即超升许以风闻而无官长言及乘舆则天子改容事关廊庙则宰相待罪台谏固未必皆贤所言亦未必皆是然湏养其锐气而借之重权者岂徒然哉将以折姦臣之萌也今法令严宻朝廷清明所谓姦臣万无此理然养猫以去䑕不可以无䑕而养不捕之猫畜狗以防盗不可以无盗而畜不吠之狗陛下得不上念祖宗设此官之意下为子孙万世之防臣闻长老之谈皆谓台谏所言常随天下公议公议所与台谏亦与之公议所撃台谏亦撃之今者物论沸腾怨讟交至公议所在亦知之矣臣恐自兹以往习惯成风尽为执政私人以致人主孤立纪纲一废何事不生臣之所䫟陛下存纪纲者此也轼见安石賛神宗以独断専任因试进士发䇿以晋武平吴以独断而克苻坚伐晋以独断而亡齐桓専任管仲而覇燕哙専任子之而败事同而功异为问安石滋怒使御史谢景温论奏其过穷治无所得轼遂请外通判杭州髙丽入贡使者发币于官吏书称甲子轼郄之曰髙丽于本朝称臣而不禀正朔吾安敢受使者易书称熙宁然后受之时新政日下轼于其间毎因法以便民民赖以安徙知宻州司农行手实法不时施行者以违制论轼谓提举官曰违制之坐若自朝廷谁敢不従今出于司农是擅造律也提举官惊曰公姑徐之未㡬朝廷知法害民罢之有盗窃发安抚司遣三班使臣领悍卒来捕卒凶暴恣行至以禁物诬民入其家争鬬杀人且畏罪惊溃将为乱民奔诉轼轼投其书不视曰必不至此散卒闻之少安徐使人招出戮之徙知徐州河决曹村泛于梁山泊溢于南清河滙于城下涨不时洩城将败富民争出避水轼曰富民出民皆动摇吾谁与守吾在是水决不能败城驱使复入轼诣武卫营唿卒长曰河将害城事急矣虽禁军且为我尽力卒长曰太守犹不避涂潦吾侪小人当効命率其徒持畚锸以出筑东南长隄首起戯马台尾属于城雨日夜不止城不沈者三版轼庐于其上过家不入使官吏分堵以守卒全其城复请调来嵗夫増筑故城为木岸以虞水之再至朝廷従之徙知湖州上表以谢又以事不便民者不敢言以诗託讽庻有补于国御史李定舒亶何正言摭其表语并媒蘖所为诗以为讪谤逮赴台狱欲寘之死鍜鍊久之不决神宗独怜之以黄州团练副使安置轼与田父野老相従溪山间筑室于东坡自号东坡居士三年神宗数有意复用辄为当路者沮之神宗甞语宰相王珪蔡确曰国史至重可命苏轼成之珪有难色神宗曰轼不可姑用曽巩巩进太祖总论神宗意不允遂手札移轼汝州有曰苏轼黜居思咎閲嵗滋深人材实难不忍终弃轼未至汝上书自言饥寒有田在常䫟得居之朝奏夕报可道过金陵见王安石曰大兵大狱汉唐灭亡之兆祖宗以仁厚治天下正欲革此今西方用兵连年不解东南数起大狱公独无一言以救之乎安石曰二事皆惠卿启之安石在外安敢言轼曰在朝则言在外则不言事君之常礼耳上所以待公者非常礼公所以待上者岂可以常礼乎安石厉声曰安石湏说又曰出在安石口入在子瞻耳又曰人湏是知行一不义杀一不辜得天下弗为乃可轼戏曰今之君子争减半年磨勘虽杀人亦为之安石笑而不言至常神宗崩哲宗立复朝奉郎知登州召为礼部郎中轼旧善司马光章惇时光为门下侍郎惇知枢宻院二人不相合惇毎以谑侮困光光苦之轼谓惇曰司马君实时望甚重昔许靖以虚名无实见鄙于蜀先主法正曰靖之浮誉播流四海若不加礼必以贱贤为累先主纳之乃以靖为司徒许靖且不可慢况君实乎惇以为然光赖以少安迁起居舍人轼起于忧患不欲骤履要地辞于宰相蔡确确曰公徊翔久矣朝中无出公右者轼曰昔林希同在馆中年且长确曰希固当先公邪卒不许元祐元年轼以七品服入侍延和即赐银绯迁中书舍人初祖宗时差役行久生弊编户充役者不习其役又虐使之多致破产狭乡民至有终嵗不得息者王安石相神宗改为免役使戸产髙下出钱顾役行法者过取以为民病司马光为相知免役之害不知其利欲复差役差官置局轼与其选轼曰差役免役各有利害免役之害掊敛民财十室九空敛聚于上而下有钱荒之患差役之害民常在官不得専力于农而贪吏猾胥得縁为姦此二害轻重盖略等矣光曰于君何如轼曰法相因则事易成事有渐则民不惊三代之法兵农为一至秦始分为二及唐中叶尽变府兵为长征之卒自尔以来民不知兵兵不知农农出谷帛以养兵兵出性命以卫农天下便之虽圣人复起不能易也今免役之法实大类此公欲骤罢免役而行差役正如罢长征而复民兵盖未易也光不以为然轼又陈于政事堂光忿然轼曰昔韩魏公刺陜西义勇公为谏官争之甚力韩公不乐公亦不顾轼昔闻公道其详岂今日作相不许轼尽言耶光笑之寻除翰林学士二年兼侍读毎进读至治乱兴衰邪正得失之际未甞不反覆开导觊有所启悟哲宗虽恭黙不言辄首肻之甞读祖宗寳训因及时事轼歴言今赏罚不明善恶无所劝沮又黄河势方北流而彊使之东夏人入镇戎杀掠数万人帅臣不以闻毎事如此恐寖成衰乱之渐轼甞锁宿禁中召入对便殿宣仁后问曰卿前年为何官曰臣为常州圑练副使曰今为何官曰臣今待罪翰林学士曰何以遽至此曰遭遇太皇太后皇帝陛下曰非也曰岂大臣论荐乎曰亦非也轼惊曰臣虽无状不敢自他途以进曰此先帝意也先帝毎诵卿文章必叹曰奇才奇才但未及进用卿耳轼不觉哭失声宣仁后与哲宗亦泣左右皆感涕巳而命坐赐茶彻御前金莲烛送归院三年权知礼部贡举㑹大雪苦寒士坐庭中噤不能言轼寛其禁约使得尽技巡舖内侍毎摧辱举子且持暧昧单词诬以为罪轼尽奏逐之四年积以论事为当轴者所恨轼恐不见容请外拜龙图阁学士知杭州未行谏官言前相蔡确知安州作诗借郝处俊事以讥太皇太后大臣议迁之岭南轼宻疏朝廷若薄确之罪则于皇帝孝治为不足若深罪确则于太皇太后仁政为小累谓宜皇帝敕置狱逮治太皇太后出手诏赦之则于仁孝两得矣宣仁后心善轼言而不能用轼出郊用前执政恩例遣内侍赐龙茶银合慰劳甚厚既至杭大旱饥疫并作轼请于朝免本路上供米三之一复得赐度僧牒易米以救饥者明年春又减价粜常平米多作饘粥药剂遣使挟医分坊治病活者甚衆轼曰杭水陆之㑹疫死比他处常多乃裒羡缗得二千复发槖中黄金五十两以作病坊稍畜钱粮待之杭本近海地泉咸苦居民稀少唐刺史李泌始引西湖水足六井民足于水白居易又浚西湖水入漕河自河入田所溉至千顷民以殷富湖水多葑自唐及钱氏嵗辄浚治宋兴废之葑积为田水无㡬矣漕河失利取给江潮舟行市中潮又多淤三年一淘为民大患六井亦㡬于废轼见茅山一河専受江潮盐桥一河専受湖水遂浚二河以通漕复造堰牐以为湖水蓄洩之限江潮不复入市以余力复完六井又取葑田积湖中南北径三十里为长堤以通行者吴人种菱春辄芟除不遗寸草且募人种菱湖中葑不复生收其利以备修湖取救荒余钱万缗粮万石及请得百僧度牒以募役者堤成植芙蓉杨栁其上望之如画图杭人名为苏公堤杭僧浄源旧居海濵与舶客交通舶至高丽交誉之元丰末其王子义天来朝因往拜焉至是浄源死其徒窃持其像附舶往告义天亦使其徒来祭因持其国母二金塔云祝两宫夀轼不纳奏之曰髙丽久不入贡失赐予厚利意欲求朝未测吾所以待之厚薄故因祭亡僧而行祝夀之礼若受而不答将生怨心受而厚赐之正堕其计今宜勿与知従州郡自以理郄之彼庸僧猾商为国生事渐不可长宜痛加惩创朝廷皆従之未㡬贡使果至旧例使所至吴越七州费二万四千余缗轼乃令诸州量事裁损民获交易之利无复侵挠之害矣浙江潮自海门东来势如雷霆而浮山峙于江中与渔浦诸山犬牙相错洄洑激射嵗败公私船不可胜计轼议自浙江上流地名石门并山而东凿为漕河引浙江及谿谷诸水二十余里以逹于江又并山为岸不能十里以逹龙山大慈浦自浦北折扺小岭凿岭六十五丈以逹岭东古河浚古河数里逹于龙山漕河以避浮山之险人以为便奏闻有恶轼者力沮之功以故不成轼复言三吴之水潴为太湖太湖之水溢为松江以入海海日两潮潮浊而江清潮水常欲淤塞江路而江水清驶随辄涤去海口常通则吴中少水患昔苏州以东公私船皆以篙行无陆挽者自庆歴以来松江大筑挽路建长桥以扼塞江路故今三吴多水欲凿挽路为十桥以迅江势亦不果用人皆以为恨轼二十年间再莅杭有徳于民家有画像饮食必祝又作生祠以报六年召为吏部尚书未至以弟辙除右丞改翰林承㫖辙辞右丞欲与兄同备従官不听轼在翰林数月复以谗请外乃以龙图阁学士出知颕州先是开封诸县多水患吏不究本末决其陂泽注之恵民河河不能胜致陈亦多水又将凿邓艾沟与颍河并且凿黄堆欲注之于淮轼始至颍遣吏以水平准之淮之涨水髙于新沟㡬一丈若凿黄堆淮水顾流颍地为患轼言于朝従之郡有宿贼尹遇等数劫杀人又杀捕盗吏兵朝廷以名捕不获被杀家复惧其害匿不敢言轼召汝隂尉李直方曰君能擒此当力言于朝乞行优赏不获亦以不职奏免君矣直方有母且老与母诀而后行乃缉知盗所分捕其党与手㦸刺遇获之朝廷以小不应格推赏不及轼请以已之年劳当改朝散郎阶为直方赏不従其后吏部为轼当迁以符㑹其考轼谓巳许直方又不报七年徙扬州旧发运司主东南漕法聴操舟者私载物货征商不得留难故操舟者辄富厚以官舟为家补其弊漏且周船夫之乏故所载率皆速逹无虞近嵗一切禁而不许故舟弊人困多盗所载以济饥寒公私皆病轼请复旧従之未阅嵗以兵部尚书召兼侍读是嵗哲宗亲祀南郊轼为卤簿使导驾入太庙有赭繖犊车并青盖犊车十余争道不避仪仗轼使御营巡检使问之乃皇后及大长公主时御史中丞李之纯为仪仗使轼曰中丞职当肃政不可不以闻之纯不敢言轼于车中奏之哲宗遣使赍疏驰白太皇太后明日诏整肃仪卫自皇后而下皆毋得迎谒寻迁礼部兼端明殿翰林侍读两学士为礼部尚书髙丽遣使请书朝廷以故事尽许之轼曰汉东平王请诸子及太史公书犹不肻予髙丽所请有甚于此其可予乎不听八年宣仁后崩哲宗亲政轼乞补外以两学士出知定州时国是将变轼不得入辞既行上书言天下治乱出于下情之通塞至治之极小民皆能自通迨于大乱虽近臣不能自逹陛下临御九年除执政台谏外未甞与羣臣接今听政之初当以通下情除壅蔽为急务臣日侍帷幄方当戍边顾不得一见而行况疎逺小臣欲求自通难矣然臣不敢以不得对之故不效愚忠古之圣人将有为也必先处晦而观明处静而观动则万物之情毕陈于前陛下圣智絶人春秋鼎盛臣䫟虚心循理一切未有所为黙观庶事之利害与羣臣之邪正以三年为期俟得其实然后应物而作使既作之后天下无恨陛下亦无悔由此观之陛下之有为惟忧太蚤不患稍迟亦巳明矣臣恐急进好利之臣辄劝陛下轻有改变故进此说敢望陛下留神社稷宗庙之福天下幸甚定州军政壊弛诸卫卒骄惰不敎军校蠺食其廪赐前守不敢谁何轼取贪污者配𨽻逺恶缮修营房禁止饮博军中衣食稍足乃部勒战法衆皆畏伏然诸校业业不安有卒史以赃诉其长轼曰此事吾自治则可听汝告军中乱矣立决配之衆乃定㑹春大阅将吏久废上下之分轼命举旧典帅常服出帐中将吏戎服执事副总管王光祖自谓老将耻之称疾不至轼召书吏使为奏光祖惧而出讫事无一慢者定人言自韩琦去后不见此礼至今矣契丹久和边军不可用惟沿边弓箭社与寇为邻以战射自卫犹号精锐故相龎籍守边因俗立法嵗久法弛又为保甲所挠轼奏免保甲及两税折变科配不报绍圣初御史论轼掌内外制日所作词命以为讥斥先朝遂以本官知英州寻降一官未至贬宁逺军节度副使恵州安置居三年泊然无所蔕芥人无贤愚皆得其欢心又贬琼州别驾居昌化昌化故儋耳地非人所居药饵皆无有初僦官屋以居有司犹谓不可轼遂买地筑室儋人运甓畚土以助之独与幼子过处着书以为乐时时従其父老游若将终身徽宗立移㢘州改舒州圑练副使徙永州更三大赦遂提举玉局观复朝奉郎轼自元祐以来未甞以嵗课乞迁故官止于此建中靖国元年卒于常州年六十六轼与弟辙师父洵为文既而得之于天甞自谓作文如行云流水初无定质但常行于所当行止于所不可不止虽嬉笑怒骂之词皆可书而诵之其体浑润光芒雄视百代有文章以来盖亦鲜矣洵晚读易作易传未究命轼述其志轼成易传复作论语说后居海南作书传又有东坡集四十巻后集二十巻奏议十五巻内制十巻外制三巻和陶诗四巻一时文人如黄庭坚鼌补之秦观张耒陈师道举世未之识轼待之如朋俦未甞以师资自予也自为举子至出入侍従必以爱君为本忠规谠论挺挺大节羣臣无出其右但为小人忌恶挤排不使安于朝廷之上髙宗即位赠资政殿学士谥文忠以其孙符为礼部尚书孝宗寘其文左右读之终日忘倦谓为文章之宗亲制集賛赐其曽孙峤遂崇赠太师轼三子迈迨过俱善为文迈驾部贠外郎迨承务郎过字叔党轼知杭州过年十九以诗赋解两浙路礼部试下及轼为兵部尚书任右承务郎轼帅定武谪知英州贬恵州迁儋耳渐徙㢘永独过侍之凡生理昼夜寒暑所湏者一身百为不知其难初至海上为文曰志隠轼览之曰吾可以安于岛夷矣因命作孔子弟子别传轼卒于常州过葬轼汝州郏城小峨眉山遂家颍昌营湖隂水竹数亩名曰小斜川自号斜川居士卒年五十二初监太原府税次知颍昌府郾城县皆以法令罢晚权通判中山府有斜川集二十巻其思子台赋飓风赋早行于世时称为小坡盖以轼为大坡也其叔辙毎称过孝以训宗族且言吾兄逺居海上惟成就此儿能文也七子籥籍节笈筚篴箾论曰苏轼自为童子时士有传石介庆歴圣徳诗至蜀中者轼歴举诗中所言韩富杜范诸贤以问其师师怪而语之则曰正欲识是诸人耳盖巳有颉颃当世贤哲之意弱冠父子兄弟至京师一日而声名赫然动于四方既而登上第擢词科入掌书命出典方州器识之闳伟议论之卓荦文章之䧺儁政事之精明四者皆能以特立之志为之主而以迈往之气辅之故意之所向言足以逹其有猷行足以遂其有为至于祸患之来节义足以固其有守皆志与气所为也仁宗初读轼辙制䇿退而喜曰朕今日为子孙得两宰相矣神宗尤爱其文宫中读之膳进忘食称为天下奇才二君皆有以知轼而轼卒不得大用一欧阳修先识之其名遂与之齐岂非轼之所长不可掩抑者天下之至公也相不相有命焉呜唿轼不得相又岂非幸欤或谓轼稍自韬戢虽不获柄用亦当免祸虽然假令轼以是而易其所为尚得为轼哉施註苏诗东坡先生墓志铭东坡先生墓志铭颍濵苏辙撰予兄子瞻谪居海南四年春正月今天子即位推恩海内泽及鸟兽夏六月公被命渡海北归眀年舟至淮浙秋七月被病卒于毗陵吴越之民相与哭于市其君子相弔于家讣闻四方无贤愚皆咨嗟出涕太学之士数百人相率饭僧恵林佛舍呜唿斯文坠矣后生安所复仰公始病以书属辙曰即死𦵏我嵩山下子为我铭辙执书哭曰小子忍铭吾兄公讳轼姓苏氏字子瞻一字和仲世家眉山曽大父讳杲赠太子太保妣宋氏追封昌国太夫人大父讳序赠太子太傅妣史氏追封嘉国太夫人考讳洵赠太子太师妣程氏追封成国太夫人公生十年而先君宦学四方太夫人亲授以书闻古今成败辄能语其要太夫人甞读东汉史至范滂传慨然太息公侍侧曰轼若为滂夫人亦许之否乎太夫人曰汝能为滂吾顾不能为滂母耶公亦奋厉有当世志太夫人喜曰吾有子矣比冠学通经史属文日数千言嘉祐二年欧阳文忠公考试礼部进士疾时文之诡异思有以救之梅圣俞时与其事得公论刑赏以示文忠文忠惊喜以为异人欲以冠多士疑曽子固所为子固文忠门下士也乃寘公第二复以春秋对义居第一殿试中乙科以书谢诸公文忠见之以书语圣俞曰老夫当避此人放出一头地士闻者始譁不厌久乃信伏丁太夫人忧终丧五年授河南福昌主簿文忠以直言荐之祕阁试六论旧不起草以故文多不工公始具草文义粲然时以为难比答制䇿赐入三等除大理评事签书鳯翔判官长吏意公文人不以吏事责之公尽心其职老吏畏伏关中自元昊叛命人贫役重岐下嵗以南山木栰自渭入河经砥柱之险衙前以破产者相继也公徧问老校曰木栰之害本不至此若河渭未涨操栰者以时进止可无重费也患其乘河渭之暴多方害之耳公即修衙规使衙前得自择水工栰行无虞乃言于府使得系籍自是衙前之害减半治平二年罢还判登闻鼓院英宗在藩闻公名欲以唐故事召入翰林宰相限以近例欲召试祕阁上曰未知其能否故试如苏轼有不能耶宰相犹不可及试二论皆入三等得直史馆丁先君忧服除时熙宁二年也王介甫用事多所建立公与介甫议论素异既还朝寘之官告院四年介甫欲变更科举上疑焉使两制三馆议之公议上上悟曰吾固疑此得苏轼议意释然矣即日召且问何以助朕公辞避久之乃曰臣窃意陛下求治太急听言太广进人太锐䫟陛下安静以待物之来然后应之上竦然聴受曰卿三言朕当详思之介甫之党皆不恱命摄开封推官意以多事困之公决断精敏声闻益逺㑹上元有㫖市浙灯公宻疏旧例无有不宜以玩好示人即有㫖罢殿前初䇿进士举子希合争言祖宗法制非是公为考官退拟答以进深中其病自是论事愈力介甫愈恨御史知杂事者为诬奏公过失穷治无所得公未甞以一言自辩乞外任避之通判杭州是时四方行青苗免役市易浙西兼行水利盐法公于其间常因法以便民民赖以少安髙丽入贡使者凌蔑州郡押伴使臣皆本路筦库乘势骄横至与钤辖亢礼公使人谓之曰逺夷慕化而来理必恭顺今乃尔暴恣非汝导之不至是也不悛当奏之押伴者惧为之小戢使者发币于官吏书称甲子公郄之曰髙丽于本朝称臣而不禀正朔吾安敢受使者亟易书称熙宁然后受之时以为得体吏民畏爱及罢去犹谓之学士而不言姓自杭徙知宻州时方行手实法使民自疏财产以定戸等又使人得告其不实司农寺又下诸路不时施行者以违制论公谓提举常平官曰违制之坐若自朝廷谁敢不従今出于司农是擅造律也若何使者惊曰公姑徐之未㡬朝廷亦知手实之害罢之宻人私以为幸郡甞有盗窃发而未获安抚转运司忧之遣一三班使臣领悍卒数千人入境捕之卒凶暴恣行以禁物诬民入其家争鬬至杀人畏罪惊散欲为乱民诉之公投其书不视曰必不至此溃卒闻之少安徐使人招出戮之自宻徙徐是嵗河决曹村泛于梁山泊溢于南清河城南两山环绕吕梁百歩扼之滙于城下涨不时洩城将败富民争出避水公曰富民若出民心动摇吾谁与守吾在是水决不能败城驱使复入公履屦杖䇿亲入武卫营唿其卒长谓之曰河将害城事急矣虽禁军宜为我尽力卒长唿曰太守犹不避涂潦吾侪小人效命之秋也执挺入火伍中率其徒短衣徒跣持畚锸以出筑东南长堤首起戱马台尾属于城堤成水至堤下害不及城民心乃安然雨日夜不止河势益暴城不沈者三板公庐于城上过家不入使官吏分堵而守卒完城以闻复请调来嵗夫増筑故城为木岸以虞水之再至朝廷従之讫事诏褒之徐人至今思焉徙知湖州以表谢上言事者擿其语以为谤遣官逮赴御史狱初公既补外见事有不便于民者不敢言亦不敢黙视也縁诗人之义託事以讽庶㡬有补于国言者従而媒孽之上初薄其过而浸润不止至是不得巳従其请既付狱吏必欲寘之死鍜鍊久之不决上终怜之促具狱以黄州圑练副使安置公幅巾芒屩与田父野老相従溪谷之间筑室于东坡自号东坡居士三年上有意复用而言者沮之上手札徙汝州略曰苏轼黜居思咎閲嵗滋深人材实难不忍终弃未至上书自言有饥寒之忧有田在常䫟得居之书朝入夕报可士大夫知上之卒喜公也㑹晏驾不果复用至常以哲宗即位复朝奉郎知登州至登召为礼部郎中公旧善门下侍郎司马君实及知枢宻院章子厚二人冰炭不相入子厚毎以谑侮困君实君实苦之求助于公公见子厚曰司马君实时望甚重昔许靖以虚名无实见鄙于蜀先主法正曰靖之浮誉播流四海若不加礼必以贱贤为累先主纳之乃以靖为司徒许靖且不可慢况君实乎子厚以为然君实赖以少安既而朝廷縁先帝意欲用公除起居舍人公起于忧患不欲骤履要地力辞之见宰相蔡持正自言持正曰公徊翔久矣朝中无出公右者公固辞持正曰今日谁当在公前者公曰昔林希同在馆中年且长持正曰希固当先公耶卒不许然希亦由此继补记注元祐元年公以七品服入侍延和即改赐银绯二月迁中书舍人时君实方议改免役为差役差役行于祖宗之世法久多弊编戸充役不习官府吏虐使之多以破产而狭乡之民或有不得休息者先帝知其然故为免役使民以戸髙下出钱而无执役之苦行法者不掲上意于雇役实费之外取钱过多民遂以病若量出为入毋多取于民则足矣君实为人忠信有余而才智不足知免役之害而不知其利欲一切以差役代之方差官置局公亦与其选独以实告而君实始不恱矣甞见之政事堂条陈不可君实忿然公曰昔韩魏公刺陜西义勇公为谏官争之甚力魏公不乐公亦不顾轼昔闻公道其详岂今日作相不许轼尽言耶君实笑而止公知言不用乞补外不许君实始怒有逐公意矣㑹其病卒乃巳时台谏官多君实之人皆希合以求进恶公以直形己争求公瑕疵既不可得则因縁熙宁谤讪之说以病公公自是不安于朝矣寻除翰林学士二年复除侍读毎进读至治乱盛衰邪正得失之际未甞不反覆开导觊上有所觉悟上虽恭黙不言闻公所论说辄肻首善之三年权知礼部贡举㑹大雪苦寒士坐庭中噤不能言公寛其禁约使得尽其技而巡舖内臣伺其坐起过为凌辱公以其伤动士心亏损国体奏之有㫖送内侍省挞而逐之士皆恱服甞侍上读祖宗寳训因及时事公歴言今赏罚不明善恶无所劝沮又黄河势方北流而强之使东夏人寇镇戎杀掠㡬万人帅臣揜蔽不以闻朝廷亦不问事毎如此恐寖成衰乱之渐当轴者恨之公知不见容乞外任四年以龙图阁学士知杭州时谏官言前宰相蔡持正知安州作诗借郝处俊事以讥刺时事大臣议逐之岭南公宻疏言朝廷若薄确之罪则于皇帝孝治为不足若深罪确则于太皇太后仁政为小累谓宜皇帝降敕置狱逮治而太皇太后内出手诏赦之则仁孝两得矣宣仁后心善公言而不能用公出郊未发遣内侍赐龙茶银合用前执政恩例所以慰劳甚厚及至杭吏民习公旧政不劳而治嵗适大旱饥疫并作公请于朝免本路上供米三之一故米不翔贵复得赐度僧牒百易米以救饥者明年方春即减价粜常平米民遂免大旱之苦公又多作饘粥药剂遣吏挟医分坊治病活者甚衆公曰杭水陆之㑹因疫病死比他处常多乃裒羡缗得二千复发私槖得黄金五十两以作病坊稍畜钱粮以待之至于今不废是秋复大雨太湖汎溢害稼公度来嵗必饥复请于朝乞免上供米半又多乞度牒以籴常平米并义仓所有皆以备来嵗出粜朝廷多従之由是吴越之民复免流散杭本江海之地水泉咸苦居民稀少唐刺史李泌始引西湖水作六井民足于水故井邑日富及白居易复浚西湖放水入运河自河入田所溉至千顷然湖水多葑自唐及钱氏嵗辄开治故湖水足用近嵗废而不理至是湖中葑田积二十五万余丈而水无㡬矣运河失湖水之利则取给于江潮潮浑浊多淤河行阛阓中三年一淘为市井大患而六井亦㡬废公始至浚茅山盐桥二河以茅山一河専受江潮以盐桥一河専受湖水复造堰闸以为湖水畜洩之限然后潮不入市且以余力复完六井民稍获其利矣公闲至湖上周视良久曰今欲去葑田葑田如云将安所寘之湖南北三十里环湖往来终日不逹若取葑田积之湖中为长堤以通南北则葑田去而行者便矣吴人种菱春辄芟除不遗寸草葑田若去募人种菱取其利以备修湖则湖当不复堙塞乃取救荒之余得钱粮以贯石数者万复请于朝得百僧度牒以募役者堤成植芙蓉杨栁其上望之如图画杭人名之苏公堤杭僧有浄源者旧居海濵与舶客交通牟利舶至髙丽交誉之元丰末其王子义天来朝因往拜焉至是源死其徒窃持其画像附舶往告义天亦使其徒附舶来祭祭讫乃言国母使以金塔二祝皇帝太皇太后夀公不纳而奏之曰髙丽久不入贡失赐予厚利意欲来朝以未测朝廷所以待之薄厚故以祭亡僧而行祝夀之礼礼意尠薄盖可见矣若受而不答则逺夷或以怨怒因而厚赐之正堕其计臣谓朝廷宜勿与知而使州郡以理郄之然庸僧猾商敢擅招诱外夷邀求厚利为国生事其渐不可长宜痛加惩创朝廷皆従之未㡬髙丽贡使果至公按旧例使之所至吴越七州实费二万四千余缗而民闲之费不在乃令诸郡量事裁损比至民获交易之利而无侵挠之害浙江潮自海门东来势如雷霆而浮山峙于中与渔浦诸山犬牙相错洄洑激射嵗败公私船不可胜计公议自浙江上流地名石门并山而东凿为运河引浙江及谿谷诸水二十余里以逹于江又并山为岸不能十里以逹于龙山之大慈浦自浦北折抵小岭凿岭六十五丈以逹于岭东古河浚古河数里以逹于龙山运河以避浮山之崄人皆以为便奏闻有恶公成功者㑹公罢归使代者尽力排之功以不成公复言三吴之水潴为太湖太湖之水溢为松江以入海海日两潮潮浊而江清潮水甞欲淤塞江路而江水清驶随辄涤去海口常通则吴中少水患昔苏州以东公私船皆以篙行无陆挽者自庆歴以来松江大筑挽路建长桥以扼塞江路故今三吴多水欲凿挽路为十桥以迅江势亦不果用人皆恨之公二十年间再莅此州有徳于其人家有画像饮食必祝又作生祠以报六年召入为翰林承㫖复侍迩英当轴者不乐风御史攻公公之自汝移常也受命于宋㑹神考晏驾哭于宋而南至扬州常人为公买田书至公喜作诗有闻好语之句言者妄谓公闻讳而喜乞加深谴然诗刻石有时日朝廷知言者之妄皆逐之公惧请外补乃以龙图阁学士守颍先是开封诸县多水患吏不究本末决其陂泽注之恵民河河不能胜则陈亦多水至是又将凿邓艾沟与颍河并且凿黄堆注之于淮议者多欲従之公适至遣吏以水平准之淮之涨水髙于新沟㡬一丈若凿黄堆淮水顾流浸州境决不可为朝廷従之郡有宿贼尹遇等数人羣党惊刧杀变主及捕盗吏兵者非一朝廷以名捕不获被杀者噤不敢言公召汝隂尉李直方谓之曰君能擒此当力言于朝乞行优赏不获亦以不职奏免君矣直方退缉知羣盗所在分命弓手往捕其党而躬往捕遇直方有母年九十母子泣别而行手㦸刺而获之然小不应格推赏不及公为言于朝请以年劳改朝散郎阶为直方赏朝廷不从其后吏部以公当迁以符㑹考公自谓巳许直方卒不报七年徙扬州发运司旧主东南漕法聴操舟者私载物货征商不得留难故操舟者富厚以官舟为家补其弊漏而周船夫之乏困故其所载率无虞而速逹近嵗不忍征商之小失一切不许故舟弊人困多盗所载以济饥寒公私皆病公奏乞复故朝廷従之未阅嵗以兵部尚书召还兼侍读是嵗亲祀南郊为卤簿使导驾入太庙有贵戚以其车従争道不避仗卫公于车中劾奏之明日中使传命申敕有司严整仗卫寻迁礼部复兼端眀殿翰林侍读二学士髙丽遣使请书于朝朝廷以故事尽许之公曰汉东平王请诸子及太史公书犹不肻予今髙丽所请有甚于此其可予乎不聴公临事必以正不能俯仰随俗乞守郡自效八年以二学士知定州定久不治军政尤弛武卫卒骄惰不敎军校蠺食其廪赐故不敢何问公取其贪污甚者配𨽻逺恶然后缮修营房禁止饮博军中衣食稍足乃部勒以战法衆皆畏伏然诸校多不自安者卒史复以赃诉其长公曰此事吾自治则可汝若得告军中乱矣亦决配之衆乃定㑹春大閲军礼久废将吏不识上下之分公命举旧典元帅常服坐帐中将吏戎服奔走执事副总管王光祖自谓老将耻之称疾不出公召书吏作奏将上光祖震恐而出讫事无敢慢者定人言自韩魏公去不见此礼至今矣北戎久和边兵不试临事有不可用之忧惟沿边弓箭社兵与寇为邻以战射自卫犹号精锐故相龎公守边因其故俗立队伍将校出入赏罚缓急可使嵗久法弛复为保甲所挠渐不为用公奏为免保甲及两税折变科配长吏以时训劳不报议者惜之时方例废旧人公坐为中书舍人日草责降官制直书其罪诬以谤讪绍圣元年遂以本官知英州寻复降一官未至复以宁逺军节度副使安置恵州公以侍従齿岭南编戸独以少子过自随瘴疠所侵蛮蜑所侮胸中泊然无所蔕芥人无贤愚皆得其驩心疾苦者畀之药殒毙者纳之竁又率衆为二桥以济病渉者恵人爱敬之居三年大臣以流窜者为未足也四年复以琼州别驾安置昌化昌化非人所居食饮不具药石无有初僦官屋以庇风雨有司犹谓不可则买地筑室昌化士人畚土运甓以助之为屋三间人不堪其忧公食芋饮水着书以为乐时従其父老游亦无间也元符三年大赦北还初徙㢘再徙永巳乃复朝奉郎提举成都玉局观居従其便公自元祐以来未甞以嵗课乞迁故官止于此勲上轻车都尉封武功县开国伯食邑九百戸将居许病暑暴下中止于常建中靖国元年六月请老以本官致仕遂以不起未终旬日独以诸子侍侧曰吾生无恶死必不坠慎无哭泣以怛化问以后事不答湛然而逝实七月丁亥也公娶王氏追封通义郡君继室以其女弟封同安郡君亦先公而卒子三人长曰迈雄州防御推官知河间县事次曰迨次曰过皆承务郎孙男六人簟符箕籥筌筹明年闰六月癸酉𦵏于汝州郏城县钓台乡上瑞里公之于文得之于天少与辙皆师先君初好贾谊陆贽书论古今治乱不为空言既而读荘子喟然叹息曰吾昔有见于中口未能言今见荘子得吾心矣乃出中庸论其言微妙皆古人所未喻甞谓辙曰吾视今世学者独子可与我上下耳既而谪居于黄杜门深居驰骋翰墨其文一变如川之方至而辙瞠然不能及矣先君晚嵗读易玩其爻象得其刚柔逺近喜怒逆顺之情以观其词皆迎刃而解作易传未完疾革命公述其志公泣受命卒以成书然后千载之微言焕然可知也复作论语说时发孔氏之祕㝡后居海南作书传推眀上古之絶学多先儒所未逹既成三书抚之曰今世要未能信后有君子当知我矣至其遇事所为诗骚铭记书檄论譔率皆过人有东坡集四十巻后集二十巻奏议十五巻内制十巻外制三巻公诗本似李杜晚喜陶渊明追和之者㡬遍凡四巻幼而好书老而不勌自言不及晋人至唐褚薛颜栁髣髴近之平生笃于孝友轻财好施伯父太白早亡子孙未立杜氏姑卒未𦵏先君没有遗言公既除丧即以礼𦵏姑及官可䕃补复以奏伯父之曽孙彭其于人见善称之如恐不及见不善斥之如恐不尽见义勇于敢为而不顾其害用此数困于世然终不以为恨孔子谓伯夷叔齐古之贤人曰求仁而得仁又何怨公实有焉铭曰苏自栾城西宅于眉世有潜徳而人莫知猗欤先君名施四方公幼师焉其学以光出而従君道直言忠行险如夷不谋其躬英宗擢之神考试之亦既知矣而未克施晚侍哲皇进以诗书谁实间之一斥而疏公心如玉焚而不灰不变生死孰为去来古有微言衆说所䝉手发其枢恃此以终心之所涵遇物则见声融金石光溢云汉耳目同是举世毕知欲造其渊或眩以疑絶学不继如已断絃百世之后岂无其贤我初従公赖以有知抚我则兄诲我则师皆迁于南而不同归天实为之莫知我哀施註苏诗东坡先生年谱钦定四库全书东坡先生年谱五羊王宗稷编武进后学邵长蘅重订仁宗景祐三年丙子先生生于是年十二月十九日乙卯时按先生送沈逵诗云嗟我与君皆丙子又有赠长芦长老诗云与公同丙子三万六千日又按玉局文云十二月十九日东坡生日置酒赤壁矶上又按志林云退之以磨蝎为身宫而仆以磨蝎为命若以磨蝎为命推之则为卯时生四年丁丑寳元元年戊寅二年已卯康定元年庚辰庆厯元年辛巳二年壬午是年先生七嵗已知读书按先生上韩魏公梅直讲书云自七八岁知读书又按先生长短句集洞仙歌自序云仆七嵗时见眉州老尼姓朱年九十余能知孟昶宫中事又考冷斋夜话载先生云某七八嵗时常梦㳺陜右三年癸未是年先生八嵗入小学按志林云吾八嵗入小学以道士张易简为师师独称吾与陈太初者又按先生作范文正公文集序云庆厯三年某始入乡校士有自京师来以鲁人石守道庆厯圣徳诗示乡先生某从旁窃观问先生十一人何人也先生曰童子何用知之某曰此天人也耶则不敢知若亦人耳何为其不可四年甲申五年乙酉按子由作先生墓志云公生十年而先君宦学四方太夫人亲授以书问古今成败辄能语其要太夫人读东汉史至范滂传慨然太息公侍侧曰某若为滂夫人亦许之否乎夫人曰汝能为滂吾顾不能为滂母耶公亦奋厉有当世志太夫人喜曰吾有子矣又按大全集载东坡少时语云秦少章言东坡十来嵗老苏曽令作夏侯太初论有人能碎千金之璧不能无失声于破釡能搏勐虎不能无变色于蜂虿之语老苏爱此论年少所作故不传又按赵徳麟所编侯鲭録云东坡年十嵗在乡里见老苏诵欧公谢宣召赴学士院仍谢赐对衣金带及马表老苏令坡拟之其间有匪伊垂之带有余非敢后也马不进老苏喜曰此子他日当自用之六年丙戌七年丁亥先生年十二按先生所作天石砚铭曰某年十二时于所居纱縠行宅隙地中与羣儿凿地为戱得异石铿然扣之有声又按先生作钟子翼哀词云某年十二先君宫师归自江南又按先生与曽子固书云祖父之没某年十二矣八年戊子皇祐元年已丑二年庚寅三年辛卯四年壬辰先生年十七按长短句满庭芳序云余年十七始与刘仲达往来于眉山五年癸巳至和元年甲午先生年十九始娶眉州青神王方女按先生作王氏墓志云生十有六嵗而归于某至治平二年王氏卒年二十有七以王氏年数考之则甲午年归于先生眀矣二年乙未是嵗先生年二十游成都谒张安道按先生作乐全先生文集序云某年二十以诸生见公成都一见待以国士有鼌羙叔是年求交于先生按送羙叔诗云我生二十无朋俦当时四海一子由君来叩门若有求嘉祐元年丙申先生年二十一举进士按凤鸣驿记云始余丙申嵗举进士过扶风求舍于馆人不可而岀次于逆旅又有写老苏送石舍人序二年丁酉先生年二十二赴试礼部馆于兴国寺浴室院时欧阳文忠公考试得先生刑赏忠厚之至论以为异人欲冠多士疑曽子固所为子固文忠门下士也乃寘先生第二复以春秋对义居第一及殿试章衡牓中进士乙科始见知于欧阳公及韩魏公富郑公皆待以国士又按先生作太息一篇送秦少章归京云昔吾举进士试名于礼部欧阳文忠公见吾文且曰此我軰人也吾当避之是时士以剽裂为文讪公者成市又有上韩太尉书云某年二十有二矣及有上梅直讲书是年先生登第之后四月丁太夫人武阳君程氏忧按司马温公作程夫人墓志云夫人以嘉祐二年四月癸丑终于乡里又按老苏寄文忠公书云一子不免丁忧今已到家三年戊戌四年已亥是嵗先生年二十四服除十二月侍老苏舟行适楚按先生南行前集序云已亥之嵗侍行适楚舟中无事杂然有触于中而发于咏叹盖家君之作与弟辙之文皆在焉谓之南行集五年庚子是嵗先生年二十五授河南府福昌县主簿有新渠诗其序云庚子正月予过唐州太守赵侯始复三陂疏召渠为新渠诗五章以告于道路致侯之意六年辛丑是年先生二十六应中制科入第三等有应制科上两制书及上富丞相书又有谢应中制科启授大理评事凤翔府签判按先生有感旧诗序云嘉祐中予与子由奉制䇿寓居懐逺驿时年二十六子由年二十三耳是年十二月赴凤翔任与子由别马上赋诗到任有石鼓诗云冬十二月嵗辛丑我初从政见鲁叟又有凤翔八观诗及凤鸣驿记七年壬寅先生年二十七官于凤翔二月有诏郡吏分往属县决囚作诗五百言寄子由又有壬寅重九不预㑹游普门寺僧阁有懐子由诗及按志林有论太白山旧封公爵为文记之是嵗嘉祐七年也又有记嵗暮乡俗三首以子由和守嵗诗考之云顾兔追龙蛇子由注云是嵗壬寅乃知记嵗暮乡俗三诗作于壬寅嵗矣八年癸卯先生年二十八官于凤翔作思治论英宗治平元年甲辰先生年二十九官于凤翔二年乙巳先生年三十自凤翔罢任按子由作先生墓志云治平二年罢还判登闻鼔院英宗皇帝在藩邸闻先生名欲以唐故事召入翰林宰相限以近例召试秘阁皆入三等得直史馆是年通义郡君王氏卒于京师三年丙午先生年三十一在京师直史馆丁老苏忧扶䕶归蜀按欧阳文忠公作老苏墓志云眀允太常因革礼书一百巻书成方奏未报君以疾卒实治平三年四月戊申也又按张安道作老苏文安先生墓表云太常礼书成未报以疾卒实治平三年四月也英宗皇帝闻而伤之命有司具舟载其䘮归葬于蜀四年丁未先生年三十二居服制中以八月壬辰葬老苏于眉州神宗熙宁元年戊申先生年三十三免䘮按四菩萨阁记云载四菩萨版以归既免䘮甞与往来浮屠人劝某为先君舍施为大阁以藏之作记乃熙宁元年十月二年已酉先生年三十四还朝监官告院按乌台诗话云熙宁二年某在京授差遣与王诜写诗赋及莲华经三年庚戌先生年三十五监官告院有送钱藻知婺州诗分韵得英字送曽子固倅越诗分韵得燕字乌台诗话云旧例馆阁补外同舍饯送必分韵又有寄刘贡父诗是年范景仁甞举先生充谏官四年辛亥先生年三十六任监官告院兼判尚书祠部王荆公欲变科举上疑焉使两制三馆议之先生献三言荆公之党不恱命摄开封府推官有奏罢买灯疏御史知杂事诬告先生过失未甞一言以自辩乞外任避之除通判杭州有赴任过扬州与刘贡甫孙巨源刘莘老相聚数月各以其字为韵作诗十一月到任有初到杭州寄子由两絶除夕先生以通判职事直都㕔日暮返舍题一诗于壁五年壬子先生年三十七在杭州通判任是嵗有牡丹记其序云熙宁五年三月二十三日余从太守沈公观花于吉祥寺是年科塲先生监试有呈试官诗及试院煎茶诗催试官考较戱作八月十七日登望湖楼是日榜岀与试官两人复留有五絶句又有送杭州进士诗序云熙宁五年钱塘之士贡于礼部者九人十月乙酉宴于中和堂作是诗以勉之十二日运司差先生往湖州相度堤埠利害与湖州太守孙莘老相见有赠莘老七絶及作山村五絶是嵗又作送杜子方诗六年癸丑先生年三十八在杭州通判任有八月十五观潮诗写于安济亭上及作仁宗皇帝飞白记其畧云熙宁六年冬以事至姑苏安简王公子诲岀所赐公端敏二字又有作钱塘六井记其畧云熙宁五年太守陈公述古至问民之利病明年春六井毕修故详其语以告后人运司又差先生往润州道岀秀州钱安道送茶和诗是嵗有次韵答章传道诗寄刘道原诗及和陈述古冬日牡丹诗四絶又有题赠法恵师小童思聪七年甲寅先生年三十九在杭州通判任是年纳侍妾朝云墓志云朝云姓王氏钱塘人事先生二十有三年绍圣三年卒于恵州年三十四以嵗月考之熙宁之甲寅至绍圣之丙子恰二十三年乃知纳朝云在是年眀矣朝云年三十四是为癸卯生来事先生方十二云先生以子由在济南求为东州守按子由超然台赋序云子瞻通守余杭三年不得代以辙之在济南也求为东州守既得请髙密五月乃有移知密州之命按先生作勤上人诗集序云熙宁七年余自钱塘赴髙密又按先生辛未别天竺观音诗序云余昔通守钱塘移莅胶西以九月二十日来别南北山道友乃知先生以秋末去杭按先生记㳺松江説云吾昔自杭移髙宻与杨元素同舟而陈令举张子野皆从余过李公择于湖遂与刘孝叔俱至松江夜半月岀置酒垂虹亭上子野年八十五以歌词闻于天下作定风波令及道过常州为钱公辅作哀辞及有与段屯田诗云龙钟三十九劳生已强半嵗暮日斜时还为昔人叹是年又作凫绎先生文集序又有师子屏风赞云润州甘露寺有唐李卫公所留陆探微画师子版余自钱塘移守胶西过而观焉是年又有润州道上过除夜诗两絶诗见续补遗八年乙卯先生年四十到密州任有上韩丞相论灾伤书其到郡二十余日矣又论密州盐税又作后杞菊赋其序云予仕宦十有九年家日益贫移守胶西而斋厨索然按先生丁酉年登第至是恰十九年矣是年有寄刘孝叔诗及和李公择来字韵诗及常山祈雨感应立雩泉九年丙辰先生年四十一在密州任作刻秦篆记云熙宁九年丙辰蜀人苏某等守髙密是年中秋欢饮达旦作水调歌头懐子由及作薄薄酒二章又写超然台记寄李清臣又祭常山神文书胶西盖公堂照壁画赞及作山堂铭作表忠观碑十月丁巳先生年四十二在密州任就差知河中府已而改知徐州四月赴徐州任有留别释迦院牡丹呈赵倅诗按子由作先生墓志云自密徙徐是嵗河决曹村乃知是丁巳自密改东徐又与子由相㑹于澶濮之间相约赴彭城留百余日宿于逍遥堂子由有两絶先生和之徐州水患大作七月十七日河决澶州曹村埽八月二十一日及徐州城下先生治水有功至十月五日水渐退城以全朝廷降诏奨谕作河复诗韩干画马歌司马君实独乐园诗及送范蜀公往西京诗又有和子由水调歌头词及有与王定国颜长道泛舟诗有回头四十二年非之句元丰元年戊午先生年四十三在徐州任适值春旱徐州城东二十里有石潭置虎头其中可致雷雨作起伏龙行是年三月始识王逈子髙闻与仙人周瑶英游作芙蓉城诗二月有㫖赐钱二千四百一十万起夫四千二十三人及发常平钱米改筑徐州外小城创木岸四以奨谕敕记併刻诸石为熙宁防河録云迺即徐州城之东门为大楼垩以黄土名之曰黄楼以土实胜水故也子由作黄楼赋先生跋云元丰元年八月癸丑楼成九月庚辰大合乐以落之又有中秋月三首云六年逄此月五年照离别先生注云中秋有月凡六年矣惟去嵗与子由㑹于此去嵗之㑹乃逍遥堂和诗之时也又有九日黄楼作古诗一首云去年重阳不可説南城夜半千沤发之句以去年九月大水未退故有是语又作放鹤亭记滕县公堂记鹿鸣燕诗序和鲁直古风二首及次韵潜师放鱼和舒尧文祈雪诗祭文与可及作石炭诗又作日喻一篇二年已未先生年四十四在徐州任正月已亥同毕仲孙舒焕八人游泗之上登石室使道士载日祥鼔雷氏琴先生有记按玉局文云仆在徐州王子立子敏皆馆于官舍而蜀人张师厚来过二王方年少吹洞箫饮酒杏花下三月自徐州移知湖州按先生作张氏园亭记云余自彭城移守吴兴由宋登舟三宿而至其记乃三月二十七日所作乃知三月移湖州眀矣是年以四月二十九日到湖州任作送通教大师还杭州序及为章质夫作思堂记王定国作三槐堂记跋欧阳文忠公家书后在湖州王子立子敏皆从先生作子立墓志云子立子敏皆从余学于吴兴学道日进东南之士称之有与王郎昆仲及儿子迈遶城观荷花登岘山亭晚入飞英寺分韵得月眀星稀四首又有泛舟城西㑹者五人分韵得人皆苦炎字四首又作文与可画篔筜谷偃竹记其末云元丰二年七月七日予在湖州曝书见画废卷而哭失声是嵗言事者以先生湖州到任谢表以为谤七月二十八日中使皇甫遵到湖追摄按子立墓志云子得罪于吴兴亲戚故人皆惊散独两王子不去送予岀郊曰死生祸福天也公其如天何返取予家致之南都又按先生上文潞公书云某始就逮赴狱有一子稍长徒歩相随其余守舍皆妇女幼稚至宿州御史符下就家取书州郡望风遣吏发卒围船搜取长幼㡬怖死既去妇女恚骂曰是好着书书成何所得而怖我如此悉取焚之八月十八日赴台狱中有寄子由诗二首及赋榆槐竹栢四诗又有十二月二十日恭闻太皇太后升遐吏以某罪人不许成服欲哭则不可欲泣则不敢作挽诗二首已而狱具十二月二十九日责授黄州团练副使本州安置是年子由闻先生下狱上书乞以见任官职赎先生罪责筠州酒官出狱再次寄子由二诗韵有百日归期恰及春之句先生自八月坐狱至是踰百日矣三年庚申先生年四十五责黄州自京师道岀陈州子由自南郡来陈相见三日而别先生有古诗有便为齐安民之句又与文逸民饮别携手河堤上作诗与子由别乃正月十有四日也至十八日蔡州道上遇雪有次子由韵古诗二首过新息县有示乡人任师中一首任伋字师中眉州人尝倅黄州卜居新息又有过淮诗游净居寺诗至岐亭访故人陈慥季常为留五日赋诗一首而去以二月一日至黄州寓居定恵院有初到黄州诗按先生别王文甫子辩云仆以元丰三年二月一日到黄州家在南都独与儿子迈来是年五月子由来齐安先生有诗迎之又有晓至巴河迎子由诗乃与子由同游武昌西山寒溪寺有古诗一首定恵颙师为先生竹下开啸轩作诗记其事又作五禽言又有定恵寺寓居月夜偶出诗云去年花落在徐州对月酣歌羙清夜今年黄州见花发小院闭门风露下盖懐在徐州与张师厚王子立子敏饮酒杏花下时也定恵有海棠一株土人不知其贵先生作诗有也知造物有深意故遣佳人在幽谷之句按黄州东坡图云先生寓居定恵未久以是春还临皋亭乃旧日之回车院也又有迁居临皋亭诗先生就临皋亭立南堂有诗五絶又有读战国䇿及作石芝诗是嵗又有答秦太虚书借得本州天庆观道士堂冬至后坐四十九日先生乳母王氏八月卒于临皋亭按先生上文潞公书云到黄州无所用心覃思易论语若有所得由是言之先生到黄定居之后即作易传九卷论语五卷必始于是嵗矣四年辛酉先生年四十六在黄州寓居临皋亭正月往岐亭访陈季常以岐亭五首考之云元丰三年正月岐亭为留五日明年正月复往见之过古黄州获一鑑有鑑铭云元丰四年正月余自齐安往岐亭泛舟而还过古黄州获一鑑周尺有二寸是年先生请故营地之东名之以东坡考东坡八首序云余至黄二年日以困匮故人马正卿哀予乏食于郡请故营地使躬耕其中盖先生庚申来黄至辛酉为二年以东坡图考之辛酉方营东坡次年始筑雪堂有赠孔毅甫诗云去年东坡拾瓦砾今年刈草盖雪堂则雪堂之作在壬戌嵗矣又有中秋日饮酒江亭上有赠郑君求字及记㳺松江説闻㨗説按大全集杂説云元丰辛酉冬至仆在黄州姪安节逺来饮酒乐甚以识一时盛事又有冬至赠安节诗云平生几冬至少小如昨日又有与安节夜坐赋檠字韵诗三首及正月过岐亭作应梦罗汉记五年壬戌先生年四十七在黄州寓居临皋亭就东坡筑雪堂自号东坡居士以东坡图考之自黄州门南至雪堂四百三十歩堂以大雪中为之因绘雪于四壁之间无容隙其名盖起于此先生自书东坡雪堂四字榜之是年三月先生以事至蕲水悼徐徳占诗序云元丰五年三月余以事至蕲水徳占恵然见访又有春夜行蕲水过酒家饮酒乘月至一桥上曲肱少休作西江月词又游蕲水清泉寺作浣溪沙词又作寒食诗二首云自我来黄州已见三寒食太守徐君猷分新火先生有诗谢之有临皋亭中一危坐三见清眀改新火之句七月游赤壁有赤壁赋云壬戌之秋七月既望苏子与客泛舟游于赤壁之下十月又逰之有后赤壁赋云十月既望苏子歩自雪堂将归于临皋则壬戌之冬未迁而先生以甲子六月移汝其居雪堂止年余由是推之先生自临皋迁雪堂必在壬戌十月后矣又有和孔毅甫久旱已而甚雨诗云去年太嵗空在酉乃知指去年辛酉言之也又按长短句有饮王文甫家集古句作墨竹定风波及梦扁舟望楼霞作鼓笛慢及记单骧孙兆事迹作怪石供及重九作醉蓬莱示黄守徐君猷有覊旅三年之句先生庚申来黄至是恰三年矣六年癸亥先生年四十八在黄州为通判孟亨之跋子由君子泉铭及有题唐林父笔文闰八月有诗与武昌主簿吴亮工又有记承天夜游云十月十二夜至承天寺寻张懐民相与歩于中庭庭中如积水空明水中藻荇盖竹栢影也及作一絶送曹焕往筠州序云眀年余过圆通始得其详先生甲子嵗自黄之汝逰庐山则送曹焕诗必在是年矣又梦中作祭春牛文云元丰六年十二月二十七日天欲眀梦数吏人持纸请祭春牛文予取笔疾书其上七年甲子先生年四十九在黄州二月与徐得之参寥子歩自雪堂至干明寺有师中菴题名又有记定恵寺海棠説四月乃有量移汝州之命按先生长短句满庭芳序云四月一日余将自黄移汝留别雪堂邻里二三君子李仲覧来书以遗之词中有坐见黄州再闰之句按东坡图云郡人潘邠老及弟大观俱以诗知名多从先生逰先生去以雪堂付之邠老因以居焉四月六日又作安国寺记有别黄州诗有过江夜行武昌山上闻黄州鼔角诗黄州送先生者皆至于慈湖陈季常独至九江既到江州和李大白浔阳宫诗其序云今予亦四十九感之次其韵因㳺庐山有记游庐山説云仆初入庐山山谷竒秀平生所欲见应接不暇不欲作诗已而山中僧俗皆曰苏子瞻来矣不觉作一絶入开先寺主僧求诗作瀑布一絶往来十余日作潄玉亭三峡桥诗与总老同游西林有赠总老及题西林壁皆絶句也又有写寳盖颂与僊长老其序云圆通禅院先君旧游也四月二十四日晚至宿焉眀日先君忌日写宝盖颂以赠长老僊公盖先生端午已在筠州计程必作宫师忌日后即为髙安之行矣途中又有题李公择山房及过建昌李野夫公择故居古诗一首按䟦李志中文云元丰七年某舟行赴汝乃自富川陆走髙安别家弟子由以冷斋夜话考之子由在筠州云菴居洞山聪禅师亦蜀人居夀圣寺一夕三人同梦迎五祖戒和尚拊手大笑曰世间果有同梦者异哉久之东坡书至曰已至奉新旦夕相见三人同出二十里建山寺而东坡至各追绎所梦坡曰某年七八嵗时甞梦某身是僧往来陜右云菴惊曰戒陜右人也暮年弃五祖来逰髙安终于大愚逆数盖五十年而坡时年四十九矣又以先生古诗考之有自兴国往筠宿石田驿诗及将至筠州先寄迟适逺三犹子诗端午游真如寺及别子由三首在筠州为留十日又有初别子由至奉新作皆先生筠州之作也七月过金陵有与叶致逺唱和诗途中又有送沈逵赴广南诗云嗟我与君皆丙子四十九年穷不死又云我方北渡脱重江君复南行轻万里逼嵗到泗州十二月十八日浴雍熙塔下作如梦令两阕又作满庭芳与刘元逹序云余年十七与仲达往来于眉山四十九相逄于泗上晦日同游南山话旧感叹又有跋李志中文天石砚铭又作水龙吟及有谢黄师是除夜送酥酒诗先生上表乞于常州居住其畧云今虽已至泗州而赀用罄竭见一面前去南京聴候朝旨则是年除夜在泗州眀矣八年乙丑先生年五十按大全集杂説骡䭾铎试笔云今日离泗州然吾方上书求居常州乃正月四日书及到南京有放归阳羡之命遂居常州五月内复朝奉郎知登州再过密州有赠太守霍翔诗云十年不赴竹马约盖先生丁巳嵗去密至是以成数为十年矣过海州叹髙丽馆壮丽作一絶到郡五日以礼部郎官召到省半月除起居舍人在登州有海市诗又有别登州举人诗有嫌五日悤悤守之句又有赠杜介诗及题楞伽跋多寳院文又有题登州蓬莱阁及跋起居钱公文后哲宗元祐元年丙寅先生年五十一以七品服入侍延和改赐银绯寻除中书舍人按志林云元祐元年余为中书舍人复迁翰林学士知制诰是年有法云寺钟铭又作真相院释迦舍利塔铭及作元祐元年九月六日眀堂赦文又有内中告迁神御于新添修殿奉安祝文及奉告天地社稷宗庙宫观寺院祈雪祝文五岳四渎祈雪祝文及任中书舍人日举江宁府司理周穜充学官及除内翰又有举鲁直自代状二年丁卯先生年五十二为翰林学士复除侍读有书石舍人北使序后及有与乔仝寄贺君诗其序云元祐二年仝来京师十数日予留之不可又有二月八日朝退起居院感申公故事作一絶又有书子由日本扇后及作祭王宜甫文又作兴国寺六祖画赞云嘉祐初举进士馆于兴国浴室院予去三十一年而中书舎人彭器资亦馆于是余往见之按先生嘉祐丁酉举进士至元祐丁卯恰三十一年矣是年又作西京应天院修神御毕造迁诸神祝文及奉安神宗皇帝神御祝文及景灵宫宣光殿奉安神宗皇帝御容祝文五岳四渎祈雨祝文天地宗庙社稷祈雨祝文景灵宫天兴殿开淘井眼祭告里域真官祝文三年戊辰先生年五十三任翰林学士有和子由元日省宿致斋有白髪苍颜五十三之句是年省试先生知贡举开院日有与李方叔诗序云仆与李廌方叔相知久矣仆领贡举事李不得第愧甚作诗谢之又和钱穆父雪中见及有行避门生时小饮之句又充馆伴北使按先生与陈传道书云某顷伴卤使颇能诵某文乃知先生髙文大册传播夷夏又岂止及于鸡林行贾而已哉是年作吕大防范纯仁左右相制端午帖子词元祐三年六月徳音赦文及作西路阙雨祈雨祝文按赵徳麟侯鲭録云东坡云元祐三年二月二十一日与鲁直蔡天启㑹于伯时舎録鬼仙诗又有议论作诗付过又有论乐等説及与王晋卿论雪堂义墨及为文骥作字説又十二月二十一日立延和殿中论盛度诰词四年已巳先生年五十四任翰林学士有东太一宫修殿告十神太一真君祝文三月内累章请郡除龙图阁学士知杭州按子由作先生墓志云宣仁心善先生辩蔡持正之谤岀郊遣内侍赐龙茶银合用前执政恩例先生以七月三日到杭州任谢表云江山故国所至如归父老遗民与臣相问以先生去杭州十六年故有是语耳到任有谒文宣王庙祝文云昔自太史通守是邦今由禁林岀使浙右又有谒诸庙祝文先生之帅杭也替林子中先生有和子中诗有江边遗爱嗁班白之句是年过吴兴又作定风波为六客词作范文正公文集序及跋邢惇夫赋书米元章又有已巳重九和苏伯固㸃绛唇是嵗子由使契丹先生有诗送之有单于若问君家世莫道中朝第一人之句先生岀牧余杭子由代先生为学士五年庚午先生年五十五在杭州任有论西湖状及论髙丽公案有谢元祐五年厯日表有与刘景文苏伯固逰七寳寺题竹上絶句又有庚午重九㸃綘唇十月二十六日与晦老全翁元之敦夫逰南屏寺记㸃茶试墨説十二月逰小灵隐听林道人弹琴及有乞僧子珪师号状除夜有和熙宁中题都㕔诗序云熈宁中某通守此邦除夜题一诗于壁今二十年矣盖熙宁辛亥至元祐庚午恰二十年是年又有书朱象先画后及问渊眀説六年辛未先生年五十六在杭州任被召按先生作别天竺观音三絶序云以三月九日被旨赴阙又按先生作参寥泉铭云予以寒食去郡又上元作㑹有献剪綵花者作浣溪沙寄袁公济先生之去杭也林子中复来替先生是以先生与子中启有适相先后之説过润州作临江仙别张秉道既到京师除翰林承㫖复侍迩英按子由所作颍滨遗老传云先生召还本除吏部尚书复以臣故改翰林承㫖臣之私意元不遑安乞寝臣新命与兄同备从官不报六月作上清储祥宫碑其畧云元祐六年六月丙午制诏臣某上清储祥宫成当书之石臣待罪北门记事之成职也按赵徳麟侯鲭録云先生元祐中再召入院作承㫖乃益旧拟作衣帯马表云枯羸之质匪伊垂之带有余歛退之心非敢后也马不进数月以弟嫌请郡复以旧职知颍州按先生懐旧别子由诗云元祐六年予自杭州召还寓居子由东府数月复岀领汝阴时予年五十六矣到任有谒文宣王及诸庙文有祭欧阳文忠文及有到颍未㡬公帑已竭斋厨索然戱作数句按赵徳麟侯鲭録云元祐六年冬汝阴久雪人饥一日天未眀东坡先生简召议事曰某一夕不寐念颍人之饥欲岀百余千造炊饼救之老妻谓某曰子昨过陈见傅钦之言签判在陈赈济有功不问其赈济之法某遂相招令畤面议曰已备之矣今细民之困不过食与火耳义仓之积谷数千石便可支散以救下民作院有炭数万秤酒务有柴数十万秤依元价卖之可济中民先生曰吾事济矣遂草放积欠赈济奏陈履常有诗先生次韵有可怜扰扰雪中人之句为是故也由此观之先生善政救民之饥真得循吏之体矣又有聚星堂雪诗祭辩才文跋张乖崖文后及志林载梦中论左传説及论子厚瓶赋又有十二月二日与欧阳叔弼季黙夜坐记道人问真説是年颍州灾伤先生奏乞罢黄河夫万人开本州沟渎从之七年壬申先生年五十七在颍州任按赵徳麟侯鲭録云元祐七年正月东坡在汝阴州堂前梅花大开月色鲜霁先生王夫人曰春月色胜如秋月色秋月令人惨悽春月令人和悦何如召赵徳麟軰来饮此花下先生大喜曰吾不知子亦能诗耶此真诗家语耳遂召与二欧饮先生用是语作减字木兰花有不似秋光只与离人照断肠之句已而改知扬州先生之在颍也与赵徳麟同治西湖未㡬有维扬之命三月十六日湖成徳麟有诗见懐先生次韵又再和之及作双石诗示僚友按冷斋夜话云东坡镇维扬幕下皆竒豪一日石塔长老求觧院归西湖坡与僚佐袖中出疏使鼌无咎读之其词有为东坡而少留之句已而以兵部尚书召有召还至都门先寄子由诗有一味丰年説淮颍之句复兼侍读是年南郊先生为卤簿使寻迁礼部尚书迁端眀侍读学士有读朱晖传题文潜语后及作醉翁操任兵部尚书日有荐赵徳麟状八年癸酉先生年五十八任端眀侍读二学士是年先生继室同安郡君王氏卒于京师按先生作西方阿弥陀赞序云苏某之妻王氏元祐八年八月一日卒于京师按先生初娶通义郡君王氏乃同安之堂姊先生祭王君钖丈人云某始婚姻公之犹子允有令徳夭阏莫遂惟公幼女嗣执罍篚由是推之通义为同安之堂姊甚眀但未能究再娶嵗月耳又有八月二十七日建隆章净馆成一絶有坐待宫人画诏回之句㝷以二学士岀知定州九月十四日东府雨中作示子由云去年秋雨时我在广陵归今年中山去白首归无期盖定州之除必在九月内矣到定州任有祭韩魏公文书定州学生砚盖作中山松醪赋绍圣元年甲戌先生年五十九知定州就任落两职追一官知英州有辞宣圣文行至滑州有乞舟行赴英州状云带家属数人前去汴泗之间乘舟泛江倍道而行至南康军出陆赴任未到任闲再贬宁逺军节度副使恵州安置过䖍州有记真君籖説云八月二十一日过䖍州与王巖翁同谒祥符宫又有郁孤台㳺字韵诗与霍守李倅更和数首又有初入赣作又有题天竺乐天石刻余年幼时先君自䖍州归言天竺有乐天诗今四十七年矣盖先生年十二老苏归自江南至是恰四十七年矣是年以十月三日到恵州寓居嘉祐寺有初到恵州诗当月十二日与幼子过同游白水佛迹浴于汤池有古诗又按长短句浣溪沙序云绍圣元年十月十三日与程乡令侯晋叔归善簿覃汲㳺大云寺野饮松下设松黄汤作此阕余家近酿酒名曰万家春时有䖍州鹤田处士王原子直不逺千里来访先生留七十日而去至十一月有戱赠朝云诗朝云先生侍妾也又録三十九嵗润州道上过除夜两絶付过及有跋朱表臣藏文忠公帖又有与吴秀才书吴乃子野之子其书云过广州买得檀香数斤定居之后杜门烧香深念五十九年之非矣又就嘉祐寺所居立思无邪斋有赞乃绍圣元年十月二十日作二年乙亥先生年六十在恵州有恵州上元夜诗诗云去年中山府老病亦宵兴今年江海上云房寄山僧以嵗月考之去年甲戌上元先生知定州今嵗乙亥寓嘉祐僧舍故有云房寄山僧之句是年迁居于合江亭以先生别王子直语观之绍圣元年十月三日始至恵州寓于嘉祐寺眀年迁于合江之行馆得江楼豁彻之观忘幽谷窈窕之趣乃知乙亥嵗迁居合江楼眀矣又有松江亭上赋梅花诗及先生行年六十化之句三月四日同太守詹范器之柯常林柞王原頼仙芝同逰白水山又有与陈季常书云到恵州将半年先生以去年十月三日到恵州三月恰半年矣又有九月二十七日恵州星华馆思无邪斋书记外祖程公逸事又有朝斗记读管幼安传书鲁直跋逺景图北斋校书图后又有为幼子过书金光眀经后及付僧恵诚逰吴中代书及祭妺徳化县君文有葬枯骨铭时詹守议葬暴骨先生诗有江干白骨已衔恩之句三年丙子先生年六十一在恵州有和陶渊眀移居诗云余去嵗三月自水东嘉祐寺迁去合江楼迨今一年得归善后隙地数畞父老云古白鹤观也意欣然居之营白鹤新居始于是矣诗中乃有葺思无邪斋之句先生甲戌寓居嘉祐寺已有思无邪斋赞乙亥迁合江楼先有书程公逸事于星华馆思无邪斋今丙子欲营新居又曰葺思无邪斋虽三年之间迁居不常意其斋名亦随寓而安矣当年恵州修东西新桥先生助以犀带而子由亦以史夫人顷入内所赐金钱数千为助及桥成日先生有诗落之乃有叹我捐腰犀及有探囊頼故侯寳钱出金闺之句又有昙秀道人来访先生而先生题其诗巻云予在广陵昙秀作诗予和之后五年昙秀来恵州见子先生以壬申知扬州至是恰五年矣时吴逺逰陆道士客于先生嵗暮以无酒为叹先生和渊眀和张常侍诗云我年六十一頽景薄西山是年又有丙子重九诗二首及书东皋子传后祭寳月大师文七月朝云卒先生有诗悼之及作墓志又于恵州栖禅寺大圣塔葬处作亭覆之名之六如亭又除夜前两日与吴逺逰有记食芋説按先生和渊眀时运诗丁丑二月十四日白鹤峯新居成计其营新居之栋宇必在丙子秋冬之交有白鹤峰上梁文四年丁丑先生年六十二在恵州正月六日有题刘景文诗后按先生和渊眀时运诗云丁丑二月十四日白鹤峯新居成又与张天和长官书云贱累閠月初可到又云承问贱累正月末已到赣上閠月上旬到此也又按先生丙子年与毛泽民书云长子授韶州仁化令中冬当挈家至此某已买得数亩地在白鹤峰上古白鹤观基也已令斫木陶瓦作屋二十间以此考之先生长子自冬挈家至闰二月方到恵州按和时运诗序长子迈与予别三年矣般挈诸孙万里逺来不能无欣然所谓二月十四日新居成必闰二月也三月先生作三马图及作陆道士墓志五月先生责授琼州别驾昌化军安置按志林云余在恵州忽被命责儋耳太守方子容自携告身来弔余曰此固前定吾妻沈事僧伽甚诚一夕梦和尚来辞云当与苏子瞻同行后七十二日有命今适七十二日矣岂非前定乎遂寄家于恵州独与幼子过渡海按子由作先生追和渊眀诗序云东坡先生谪居儋耳寘家罗浮之下独与幼子过负担过海又至梧州寄子由诗序云吾谪雷被命即行了不相知至梧乃闻其尚在藤也旦夕当追及至五月间果遇子由于藤州有藤州城下夜起望月寄邵道士诗自藤出陆六月与子由相别按先生和渊眀移居诗序云丁丑嵗余谪海南子由亦谪雷州五月十一相遇于藤同行至雷六月十一日相别渡海有雷州诗八首有行琼州儋耳肩舆坐睡梦中得句觉而遇清风急雨故作是诗有古诗一首以七月到儋州有儋州谢表按先生夜梦诗序云七月十三日至儋州十余日矣按子由作先生墓志云绍圣四年先生安置昌化初僦官屋以庇风雨有司犹谓不可则买地筑室昌化士人畚土运甓以助之为屋三间又按先生与程全父推官书云初至僦官屋数椽近复遭廹逐不免买地结茅又与程儒书云近与儿子结茅数椽居之劳费不赀矣頼十数学者助作躬泥水之役又云新居在军城南极湫隘以意测之先生居在军城南与天庆观邻又有桄榔菴铭云东坡居士谪居儋耳无地可居偃息于桄榔林中摘叶书铭以记其处是嵗又过海得子由书律诗一首元符元年戊寅先生年六十三在儋州有过子上元夜赴郡㑹守舍作违字韵诗及有读晋书隐逸传岭南气候説録温峤问郭文语又于九月四日逰天庆观有信道法智説是年吴子野来访先生以诗赠之其序云去嵗与子野逰逍遥堂因往西山叩罗浮道院宿于西堂今嵗索居儋耳子野复来相见作诗赠之又有记筮卦云戊寅十月五日以久不得子由书忧不去心以周易筮之得涣六三又有记藷説云海南以藷为粮㡬米之十六今嵗藷菜不熟以客舶方至市有米也乃戊寅十月二十一日书又有戊寅十一月一日记海漆説二年已卯先生年六十四在儋州有已卯正月十三日録卢仝杜子羙诗遣懑是时久旱无雨阴翳未快至上元夜老书生数人相过曰良月佳夜先生能一岀乎先生欣然从之歩城西入僧舍歴小巷民夷杂揉屠沽纷然归舍已三鼓矣归録其事为已卯夜书又有二月望日书苍耳説又有儋州诗万户不禁酒三年夷识翁之句先生丁丑来儋至是将三年矣是嵗闰九月有琼州进士姜君弼唐佐自琼州来儋耳从先生学又有作墨説及题程全父诗卷后及有辟谷説又有与姜唐佐简云已取天庆观乳泉泼建茶之精者念非君莫与共之又有十月十五日与姜君简三年庚辰先生年六十五嵗在儋州人日闻黄河复作诗二首至上元又和戊寅违字韵诗题后云戊寅上元余在儋耳过子夜岀守舍作违字韵诗今庚辰上元已再期矣家在恵州白鹤峰下过子并妇从余来此又有五谷耗地説记唐村老人言及养黄中説姜君弼去年闰九月自琼州来从先生学三月还琼州有跋姜君弼课䇿及有书栁子厚饮酒读书二説以赠姜君之行按子由栾城集有赠姜君诗序云子瞻甞赠姜君弼两句诗云沧海何曽断地胍白袍端为破天荒它日登科当为子足之必是行以遗之也五月大赦量移廉州安置按先生在儋食芋饮水着书以为乐作书传以推眀上古之絶学且谦冲下士日与诸黎逰无间甞与军使张中同访黎子云欲醵钱作屋名之曰载酒堂又上已日寻诸生皆岀独与老符秀才饮又用过韵与诸生冬至饮酒有愁颜解符老寿耳鬪吴公之句注云符吴皆坐客必老符秀才与吴子野也又按赵徳麟侯鲭録云东坡老人在昌化甞负大瓢行歌田亩间所歌盖哨遍也馌妇年七十云内翰昔日富贵一塲春梦坡然之里人唿此媪为春梦婆坡一日被酒独行遍至子云诸黎之舍作诗云符老风流可奈何朱颜减尽鬓丝多投梭每困东邻女换扇惟逢春梦婆是日复见老符秀才言此春梦婆之实也凡此数事皆先生海外逸事虽三年居儋耳未知在某年中今附于庚辰之嵗庶以备观閲云又有儋州与姜君弼书某已得合浦文字又有与少㳺书自儋之琼作峻灵王庙碑云元符三年有诏徙亷州向西而辞六月过琼州作恵通泉记遂渡海有过海诗又有乌喙诗序云余来儋耳得犬曰乌喙予迁合浦过澄迈泅而济戱作是诗渡海到亷州谢表有许承恩而内徙之句在廉州有亷州龙眼质味殊絶可敌荔枝诗又有题少㳺学书云庚辰八月二十四日书于合浦清乐轩及记苏佛儿语别亷守张左藏诗此皆在廉州所作诗也又有瓶笙诗序云庚辰八月二十八日刘㡬仲饯别东坡中觞闻笙箫声又有与郑靖老书云到亷廉守云公已行矣志林未成草得书传十三卷某留此过中秋或至月末乃行作木栰下水歴容藤至梧与迈约般家至梧相㑹迨亦至恵矣是嵗又有移永州之命按先生谢提举成都府玉局观表云先自昌化贬所移亷州又自廉州移舒州节度副使永州居住行至英州复朝奉郎提举成都府玉局观任便居住经由广州有将至广州用过字韵寄迨迈二子诗时朱行中舍人知广州先生有简与朱行中云欲服㡌请见先令咨禀广州少留而行考先生题广庆寺云东坡居士渡海北还吴子野何崇道颖堂通三长老黄眀达李公弼林子中自畨禺追饯至清逺崃同逰广陵寺乃元符三年十一月十五日自此舟行清逺过英州拜玉局之除有何公桥诗过韶州有次韵狄守李倅诗及作九成台铭是年过岭作诗寄子由有七年来往我何堪之语盖先生甲戌责恵州已而过海至是为七年矣次年正月五日过南安军计先生度岭必已嵗除徽宗建中靖国元年辛巳先生年六十六度岭北归作南华长老题名记按题中载石钟山记云建中靖国元年正月五日自南陵还过南安军旧法掾吴君示旧所作石钟山铭为题其末乃知先生首正过南安必矣又有过岭至南安作一首正月到䖍州有与钱济眀书云某已到䖍州二月十间方离此又和旧所作郁孤台诗有䖍州士人孙志举从先生逰先生有和迟韵赠志举先軰云我从海外归喜及崆峒春又有和志举见赠云洒扫古玉局香火通帝闉又用前韵谢崔次之见过云自我迁岭外七见槐火春及发䖍州过吉州永和镇清都观有谢道士自言丙子生求诗为赋一首及为作赞并写清都台三字中途又为南安军作学记写海外所作天庆观乳泉赋四月舟行至豫章彭蠡之间遇成国程夫人忌日廼写圆通偈云行当施庐山有道者又有与胡仁修书云旦夕到仪真暂令迈一至常五月行至真州瘴毒大作病暴下中止于常州按先生寄朱行中诗有至今不贪寳凛然照尘寰之句先生注云前一日梦中作此诗寄行中觉而记之自不晓按近日曽端伯百家诗选至朱行中事迹云东坡梦中寄朱行中一篇南迁絶笔也先生文如万斛泉源而乃止于梦中寄行中之作此正絶笔获麟之义惜哉六月上表请老以本官致仕七月丁亥卒于常州实七月二十八日呜唿先生文章为百世之师而忠义尤为天下大闲加之好贤乐善常若不及是宜讣闻之日士民惜哲人之萎朝野嗟一鑑之逝皆出于自然之诚不可以强而致也以次年闰六月葬于汝州郏城县钓台乡上瑞里东坡先生年谱施註苏诗卷一钦定四库全书施註苏诗巻一宋苏轼撰施元之原註武进邵长蘅删补诗四十七首辛丑十一月十九日既与子由别于郑州西门之外马上赋诗一篇寄之不饮胡为醉兀兀此心巳逐归鞍发归人犹自念庭闱今我何以慰寂寞登髙囘首坡陇隔惟见乌帽出复没苦寒念尔衣裘薄独骑瘦马踏残月路人行歌居人乐僮仆怪我苦悽恻亦知人生要有别但恐嵗月去飘忽寒灯相对记畴昔夜雨何时听萧瑟君知此意不可忘慎勿苦爱髙官职和子由渑池懐旧人生到处知何似应似飞鸿踏雪泥泥上偶然留指爪鸿飞那复计东西老僧巳死成新塔壊壁无由见旧题往日﨑岖还记否路长人困蹇驴嘶次韵和刘京兆石林亭之作石本唐苑中物散流民间刘购得之都城日荒废往事不可还唯余故苑石漂散向人间公来始购蓄不惮道里艰忽从座埃中来对冰雪颜瘦骨㧞凛凛苍根潄潺潺唐人唯竒章好石古莫攀尽令属牛氏刻凿纷班班嗟此本何常聚散实循环人失亦人得要不出区寰君看刘李末不能保河闗况此百株石鸿毛于太山但当对石饮万事付等闲壬寅二月有诏令郡吏分往属县减决囚禁自十三日受命出府至寳鸡虢郿盩厔四县既毕事因朝谒太平宫而宿于南谿谿堂遂并南山而西至楼观大秦寺延生观仙游潭十九日乃归作诗五百言以记凡所经歴者寄子由逺人罹水旱王命释俘囚分县传眀诏循山得胜游萧条初出郭旷荡实消忧薄暮来孤镇登临忆武侯峥嵘依絶壁苍茫瞰奔流半夜人嘑急横空火气浮天遥殊不辨风急巳难收晓入陈仓县犹余卖酒楼烟煤巳狼借吏卒尚呀咻鸡岭云霞古龙宫殿宇幽南山连大散归客走吾州欲往安能遂将还为少留囘趋西虢道郄渡小河洲闻道磻溪石犹存渭水头苍崖虽有迹大钓夲无钩东去过郿坞孤城象汉刘谁言董公健竟复伍孚雠白刃俄生肘黄金谩似邱平生闻太白一见驻行驺鼓角谁能试风靁果致不巖崖已竒絶氷雪更琱锼春旱忧无麦山灵喜有湫蛟龙懒方睡缾罐小容偷二曲林泉胜三川气象侔近山麰麦早临水竹篁修先帝膺符命行宫画冕旒侍臣簪武弁女乐抱箜篌祕殿开金锁神人控玉虬黒衣横巨剑被髪凛䨇眸邂逅逢佳士相将弄綵舟投篙披绿荇濯足乱清沟晚宿南谿上森如水国秋遶湖栽翠宻终夜响飕飗冒晓穷幽邃操戈畏炳彪尹生犹有宅老氏旧停辀问道遗踪在登仙往事悠驭风归汗漫閲世似蜉蝣羽客知人意瑶琴系马秋不辞山寺逺来作鹿鸣呦帝子传闻李嵓堂髣像缑轻风帏幔巻落日髻鬟愁入谷惊䝉宻登坡费挽搂乱峰巉似槊一水澹如油中使何年到金龙自古投千重横翠石百丈见游鯈最爱泉鸣洞初尝雪入喉满缾虽可致洗耳叹无由忽忆寻蟆培方冬脱鹿裘山川良甚似水石亦堪俦惟有泉傍饮无人自献酬太白山下早行至横渠镇书崇夀院壁马上续残梦不知朝日昇乱山横翠幛落月澹孤灯奔走烦邮吏安闲愧老僧再游应眷眷聊亦记吾曽留题延生观后山上小堂溪山愈好意无厌上到巉巉第㡬尖深谷野禽毛羽怪上方仙子鬓眉纎不慙弄玉骑丹凤应逐嫦娥驾老蟾涧草巖花自无主晚来胡蝶入踈帘留题仙游潭中兴寺东有玉女洞洞南有马融读书石室过潭而南山石益竒潭上有桥畏其崄不敢渡清潭百尺皎无泥山木隂隂谷鸟嗁蜀客曽游眀月峡秦人今在武陵溪独攀书室窥巖窦还访仙姝欵石闺犹有爱山心未至不将䨇脚踏飞梯石鼻城平时战国今无在陌上征夫自不闲北客初来试新险蜀人从此送残山独穿暗月朦胧里愁渡奔河苍茫间渐入西南风景变道邉修竹水潺潺磻溪石墨突不暇黔孔席未尝煖安知渭上叟跪石留䨇骭一朝婴世故辛苦平多难亦欲就安眠旅人讥客懒郿坞衣中甲厚行何惧坞里金多退足慿毕竟英雄谁得似脐脂自照不须灯楼观门前古碣卧斜阳閲世如流事可伤长有幽人悲晋恵强修遗庙学秦皇丹砂乆窖井水赤白术谁烧厨灶香闻道神仙亦相过只疑田叟是庚桑九月二十日微雪懐子由弟二首岐阳九月天微雪已作萧条嵗暮心短日送寒砧杵急冷官无事屋庐深愁肠别后能消酒白髪秋来已上簪近买貂裘堪出塞忽思乗传问西琛江上同舟诗满箧郑西分马涕垂膺未成报国慙书剑岂不懐归畏友朋官舎度秋惊嵗晚寺楼见雪与谁登遥知读易东牕下车马敲门定不譍病中闻子由得告不赴商州三首病中闻汝免来商旅鴈何时更着行逺别不知官爵好思归苦觉嵗年长着书多暇真良计従宦无功谩去鄊惟有王城最堪隐万人如海一身藏近从章子闻渠说苦道商人望汝来说客有灵慙直道逋翁乆没厌凡才夷音仅可通名姓瘿俗无由辨颈顋答䇿不堪宜落此上书求免亦何哉辞官不出意谁知敢向清时怨位卑万事悠悠付杯酒流年冉冉入霜髭䇿曽忤世人嫌汝易可忘忧家有师此外知心更谁是梦魂相觅苦参差病中大雪数日未尝起观虢令赵荐以诗相属戯用其韵答之经旬卧斋阁终日亲剂和不知雪已深但觉寒无奈飘萧牕纸眀堆压檐板堕风飈助凝列帏幔困掀簸惟思近醇醲未敢窥璨瑳何时反炎赫郄欲躬臼磨谁言坐无氊尚有裘充货西邻歌吹发促席寒威挫崩腾踏成迳缭绕飞入座人欢瓦先融饮隽缾屡卧嗟予独愁寂空室自困坷欲为后日赏恐被游尘涴寒更报新霁皎月悬半破有客独苦吟清夜黙自课诗人例穷蹇秀句出寒饿何当暴霜雪庶以蹑郊贺嵗晚相与馈问为馈嵗酒食相邀唿为别嵗至除夜达旦不眠为守嵗蜀之风俗如是余官于岐下嵗暮思归而不可得故为此三诗寄子由馈嵗农功各已收嵗事得相佐为欢恐无及假物不论货山川随出产贫富称小大寘盘巨鲤横发笼䨇兔卧富人事华靡綵绣光翻座贫者愧不能微挚出舂磨官居故人少里巷佳节过亦欲举乡风独唱无人和别嵗故人适千里临别尚迟迟人行犹可复嵗行那可追问嵗安所之逺在天一涯已逐东流水赴海归无时东邻酒初熟西舎彘亦肥且为一日欢慰此穷年悲勿嗟旧嵗别行与新嵗辞去去勿回顾还君老与衰守嵗欲知垂尽嵗有似赴壑蛇修鳞半已没去意谁能遮况欲系其尾虽勤知奈何儿童彊不睡相守夜讙譁晨鸡且勿唱更鼓畏添挝坐乆灯烬落起看北斗斜眀年岂无年心事恐蹉跎努力尽今夕少年犹可夸和子由踏青春风陌上惊微尘游人初乐嵗华新人闲正好路傍饮麦短未怕游车轮城中居人厌城郭喧阗晓出空四邻歌鼓惊山草木动箪瓢散野乌鸢驯何人聚衆称道人遮道卖符色怒嗔宜蠺使汝蠒如瓮宜畜使汝羊如麕路人未必信此语强为买服禳新春道人得钱径沽酒醉倒自谓吾符神和子由蠺市蜀人衣食常苦艰蜀人游乐不知还千人耕种万人食一年辛苦一春闲闲时尚以蠺为市共忘辛苦逐欣欢去年霜降斫秋荻今年箔积如连山破瓢为轮土为釡争买不翅金与纨忆昔与子皆童丱年年废书走市观市人争夸闘巧智野人喑哑遭欺谩诗来使我感旧事不悲去国悲流年和子由苦寒见寄人生不满百一别费三年三年吾有㡬弃掷理无还长恐别离中摧我鬓与颜念昔喜着书别来不成萹细思平时乐乃为忧所縁吾从天下士莫如与子欢羡子乆不出读书蝨生氊丈夫重出处不退要当前西羗觧仇隙勐士忧塞壖庙谋虽不战卤意乆欺天山西良家子锦縁貂裘鲜千金买战马百寳糚刀镮何时逐汝去与卤试周旋和子由论书吾虽不善书晓书莫如我苟能通其意常谓不学可貌妍容有矉璧羙何妨椭端荘襍流丽刚健含婀娜好之毎自讥不谓子亦颇书成輙弃去缪被旁人裹体势夲阔落结束入细么子诗亦见推语重未敢荷迩来又学射力薄愁官笴多好竟无成不精安用伙何当尽屏去万事付懒惰吾闻古书法守骏莫如跛世俗笔苦骄衆中强嵬騀钟张忽已逺此语与时左记所见开元寺吴道子画佛灭度以答子由西方真人谁所见衣被七寳从双狻当时修道颇辛苦柏生两肘乌巢肩初如蒙蒙隠山玉渐如濯濯出水莲道成一旦就空灭奔㑹四海悲人天翔禽哀响动林谷兽鬼踯躅泪迸泉龎眉深目彼谁子遶牀弹指性自圎隐如寒月堕清昼空有孤光留故躔春游古寺拂尘壁遗像乆此霾香烟画师不复写名姓皆云道子口所传从横固已蔑孙邓有如巨鳄吞小鲜来诗所夸孰与此安得携挂其旁观和子由寒食寒食今年二月晦树林深翠已生烟遶城骏马谁能借到处名园意尽便但挂酒壶那计盏偶题诗句不须编忽闻啼鵙惊羁旅江上何人治废田和刘长安题薛周逸老亭周善饮酒未七十而致仕近闻薛公子早退惊长流买园招野鹤凿井动潜虬自言酒中趣一斗胜凉州翻然拂衣去亲爱挽不留隐居亦何乐素志庶可求所亡嗟无㡬所得不啻酬青春为君好白日为君悠山鸟奏琴筑野花弄闲幽虽辞功与名其乐实素侯至今清夜夣尚惊冠压头谁能载羙酒往以大白浮之子虽不识因公可与游中隠堂诗岐山宰王君绅其祖故蜀人也避乱来长安而遂家焉其居第园圃有名长安城中号中隠堂者是也予之长安王君以书戒其子弟邀予游且乞诗甚勤因为作此五萹去蜀初逃难游秦遂不归园荒乔木老堂在昔人非凿石清泉激开门野鹤飞退居吾乆念长恐此心违径转如修蟒坡垂似伏鳌树従何代有人与此堂髙好古嗟生晚偷闲厌乆劳王孙早归隠尘土污君袍二月惊梅晚幽香此地无依依慰逺客皎皎似吴姝不恨故园隔空嗟芳嵗徂春深桃杏乱笑汝益羁孤翠石如鹦鹉何年别海壖贡随南使逺载压渭舟偏已伴乔松老那知故国迁金人觧辞汉汝独不潸然都城更㡬姓到处有残碑古隧埋蝌蚪崩崖露伏龟安排壮亭榭收拾费金赀岣嵝何须到韩公浪自悲凤翔八观凤翔八观诗记可观者八也昔司马子长登㑹稽探禹穴不逺千里而李太白亦以七泽之观至荆州二子盖悲世悼俗自伤不见古人而欲一观其遗蹟故其勤如此凤翔当秦蜀之交士大夫之所朝夕往来此八观者又皆跬歩可至而好事者有不能徧观焉故作诗以告欲观而不知者石鼓歌冬十二月嵗辛丑我初従政见鲁叟旧闻石鼓今见之文字欎律蛟蛇走细观初以指画肚欲读嗟如箝在口韩公好古生已遅我今况又百年后强寻偏傍推㸃画时得一二遗八九我车既攻马亦同其鱼维鱮贯之栁古器縦横犹识鼎衆星错落仅名斗糢煳半已似瘢胝诘曲犹能辨跟肘娟娟缺月隠云雾濯濯嘉禾秀莨莠漂流百战偶然存独立千载谁与友上追轩颉相唯诺下揖氷斯同鷇㝅忆昔周宣歌鸿鴈当时籀史变蝌蚪厌乱人方思圣贤中兴天为生耆耉东征徐卤阚虓虎北伏犬戎随指嗾象胥襍沓贡狼鹿方召聨翩赐圭卣遂因鼓鼙思将帅岂为考击烦蒙瞍何人作颂比崧髙万古斯文齐岣嵝勲劳至大不矜伐文武未逺犹忠厚欲寻年嵗无甲乙岂有名字记谁某自从周衰更七国竟使秦人有九有扫除诗书诵法律投弃俎豆陈鞭杻当年何人佐祖龙上蔡公子牵黄狗登山刻石颂功烈后者无继前无偶皆云皇帝巡四国烹灭彊暴救黔首六经既已委灰尘此鼓亦当遭击掊传闻九鼎沦泗上欲使万夫沈水取暴君縦欲穷人力神物义不污秦垢是时石鼓何处避无乃天工令鬼守兴亡百变物自闲富贵一朝名不朽细思物理坐叹息人生安得如汝夀诅椘文峥嵘开元寺髣髴祈年观旧筑扫成空古碑埋不烂诅书虽可读字法嗟乆换词云秦嗣王敢使祝用瓒先君穆公世与椘约相捍质之于巫咸万叶期不叛今其后嗣王乃敢搆多难刳胎杀无罪亲族遭圉绊计其所称诉何啻桀纣乱吾闻古秦俗面诈背不汗岂惟公子卬社鬼亦遭谩辽哉千载后发我一笑粲王维吴道子画何处访吴画普门与开元开元有东塔摩诘留手痕吾观画品中莫如二子尊道子实雄放浩如海波翻当其下手风雨快笔所未到气已吞亭亭䨇林闲彩晕扶桑暾中有至人谈寂灭悟者悲涕迷者手自扪蛮君鬼伯千万万相排竞进头如鼋摩诘夲诗老佩芷袭芳荪今观此壁画亦若其诗清且敦祇园弟子尽鹤骨心如死灰不复温门前两丛竹雪节贯霜根交柯乱叶动无数一一皆可寻其源吴生虽妙絶犹以画工论摩诘得之于象外有如仙翮谢笼樊吾观二子皆神俊又于维也歛衽无闲言维摩像唐杨恵之塑在天柱寺昔者子舆病且死其友子祀往问之跰鉴井自叹息造物将安以我为今观古塑维摩像病骨磊嵬如枯龟乃知至人外生死此身变化浮云随世人岂不硕且好身虽未病心已疲此叟神完中有恃谈笑可郄千熊罴当其在时或问法俛首无言心自知至今遗像兀不语与昔未死无增亏田翁俚妇那肯顾时有野䑕衔其髭见之使人毎自失谁能与结无言师东湖吾家蜀江上江水绿如蓝迩来走尘土意思殊不堪况当岐山下风物尤可慙有山秃如赭有水浊如泔不谓郡城东数武见湖潭入门便清奥怳如梦西南泉源从髙来随波走涵涵东去触重阜尽为湖所贪但见苍石螭开口吐清甘借汝腹中过胡为目耽耽新荷弄晚凉轻棹极幽探飘飘忘逺近偃息遗佩篸深有龟与鱼浅有螺与蚶曝晴复戯雨戢戢多于蠺浮沉无停饵倐忽遽满篮丝缗虽强致琐细安足戡闻昔周道兴翠凤栖孤岚飞鸣饮此水照影弄毵毵至今多梧桐合抱如彭耼綵羽无复见上有鹯搏䳺嗟予生虽晚好古意所妉图书已漫漶犹复访侨郯巻阿诗可继此意乆已含扶风古三辅政事岂汝谙聊为湖上饮一縦醉后谈门前逺行客劫劫无畱骖问胡不回首无乃趁朝参予今正踈懒官长幸见函不辞日游再行恐嵗满三暮归仍倒载钟鼓已韽韽真兴寺阁山川与城郭漠漠同一形市人与鸦鹊浩浩同一声此阁㡬何髙何人之所营侧身送落日引手攀飞星当年王中令斫木南山赪写真留阁下鐡面眼有稜身强八九尺与阁两峥嵘古人虽暴恣作事今世惊登者尚呀喘作者何以胜曷不观此阁其人勇且英李氏园朝游北城东回首见修竹下有朱门家破墻围古屋举鞭叩其戸幽响答空谷入门所见伙十歩九移目异花兼四方野鸟喧百族其西引溪水活活转墻曲东注入深林林深牕戸绿水光兼竹浄时有独立鹄林中百尺松嵗乆苍鳞蹙岂惟此地少意恐闗中独小桥过南圃夹道多乔木隠如城百雉挺若舟千斛隂隂日光淡黯黯秋气蓄尽东为方池野鴈杂家鹜红棃惊合抱映岛孤云馥春光水溶漾雪阵风翻扑其北临长溪波声巻平陆北山卧可见苍翠闲硗秃我时来周览问此谁所筑云昔李将军负险乗衰叔抽钱算闲口但未㩁羮粥当时夺民田失业安敢哭谁家羙园囿借没不容赎此亭破千家欎欎城之麓将军竟何事虮蝨生刀韣何尝载羙酒来此驻车毂空使后世人闻名颈犹缩我今官正闲屡至因休沐人生营居止竟为何人卜何当办一身永与清景逐秦穆公墓槖泉在城东墓在城中无百歩乃知昔未有此城秦人以泉识公墓昔公生不诛孟眀岂有死之日而忍用其良乃知三子殉公意亦如齐之二子従田横古人感一饭尚能杀其身今人不复见此等乃以所见疑古人古人不可望今人益可伤和子由闻子瞻将如终南太平宫谿堂读书役名则已勤徇身则已媮我诚愚且拙身名两无谋始者学书判近亦知问囚但知今当为敢问向所由士方其未得惟以不得忧既得又忧失此心浩难收譬如倦行客中路逢清流尘埃虽未脱暂憩得一潄我欲走南涧春禽始嘤呦鞅掌乆不决尔来已徂秋桥山日月迫府县烦差抽王事谁敢愬民劳吏宜羞中闲罹旱暵欲学唤雨鸠千夫挽一木十歩八九休渭水涸无泥菑堰旋插修对之食不饱余事更遑求近日秋雨足公余试新篘劬劳幸已过朽钝不任锼秋风欲吹帽西阜可縦游聊为一日乐慰此百日愁将往终南和子由见寄人生百年寄鬓须富贵何啻葭中莩惟将翰墨留染濡絶胜醉倒蛾眉扶我今废学如寒竽乆不吹之涩欲无嵗云暮矣嗟㡬余欲往南溪侣禽鱼秋风吹雨凉生肤夜长耿耿添漏壶穷年弄笔衫袖乌古人有之我愿如终朝危坐学僧趺闭门不出闲履凫下视官爵如泥淤嗟我何为乆踟蹰嵗月岂肎与汝居仆夫起餐秣吾驹七月二十四日以乆不雨出祷磻溪是日宿虢县二十五日晚自虢县渡渭宿于僧舍曽阁阁故曽氏所建也夜乆不寐见壁有前县令赵荐留名有懐其人龛灯眀灭欲三更欹枕无人梦自惊深谷留风终夜响乱山衔月半牀眀故人渐逺无消息古寺空来看姓名欲向磻溪问姜叟仆夫屡报斗杓倾二十六日五更起行至磻溪未眀夜入磻溪如入峡照山炬火落惊猿山头孤月耿犹在石上寒波晓更喧至人旧隠白云合神物已化遗踪蜿安得梦随霹雳驾马上倾倒天瓢翻是日自磻溪往阳平憩于麻田青峯寺之下院翠麓亭不到峯前寺空来渭上村此亭聊可喜修径岂辞扪谷映朱栏秀山含古木尊路穷惊石断林缺见河奔马困嘶青草僧留荐晚飱我来秋日午旱乆石牀温安得云如盖能令雨泻盆共看山下稻凉叶晚翻翻二十七日自阳平至斜谷宿于南山中蟠龙寺横槎晚渡碧涧口骑马夜入南山谷谷中暗水响泷泷岭上踈星眀煜煜寺藏嵓底千万仭路转山腰三百曲风生饥虎啸空林月黒惊麏窜修竹入门突兀见深殿照佛青荧有残烛媿无酒食待游人旋斫杉松煮溪䔩板阁独眠惊旅枕木鱼晓动随僧粥起观万瓦欎参差日乱千巖散红緑门前商贾负椒荈山后咫尺连巴蜀何时归耕江上田一夜心逐南飞鹄是日至下马碛憩于北山僧舎有阁曰懐贤南直斜谷西临五丈原诸葛孔眀所从出师也南望斜谷口三山如犬牙西观五丈原欎屈如长蛇有懐诸葛公万骑出汉巴吏士寂如水萧萧闻马檛公才与曺丕岂止十倍加顾瞻三辅闲势若风巻沙一朝长星坠竟使蜀妇髽山僧岂知此一室老烟霞往事逐云散故山依渭斜客来空弔古清涙落悲笳施註苏诗巻一施註苏诗卷二钦定四库全书施註苏诗巻二宋苏轼撰施元之原註武进邵长蘅删补诗四十五首和子由记园中草木十一首煌煌帝王都赫赫走羣彦嗟汝独何为闭门观物变微物岂足观汝独观不倦牵牛与葵蓼採摘入诗巻吾闻山东傅置酒携嬿婉富贵未能忘声色聊自遣汝今又不然时节看𤓰蔓懐寳自足珍蓻兰那计畹吾归于汝处慎勿嗟嵗晩荒园无数亩草木动成林春阳一已敷妍丑各自矜蒲萄虽满架困倒不能任可怜病石榴花如破红襟葵花虽粲粲蔕浅不胜簮丛蓼晚可喜轻红随秋深物生感时节此理等废兴飘零不自由盛亦非汝能种栢待其成栢成人已老不如种丛篲春种秋可倒隂阳不择物美恶随意造栢生何苦艰似亦费天巧天工巧有㡬肯尽为汝耗君看藜与藿生意常草草萱草虽微花孤秀能自㧞亭亭乱叶中一一芳心插牵牛独何畏诘曲自牙蘖走寻荆与榛如有宿昔约南斋读书处乱翠晓如泼偏工贮秋雨嵗嵗壊篱落芦笋初似竹稍开叶如蒲方春节抱甲渐老根生䰅不爱当夏緑爱此及秋枯黄叶倒风雨白花摇江湖江湖不可到移植苦勤劬安得䨇野鸭飞来成画图行乐惜芳晨秋风常苦早谁知念离别喜见秋𤓰老秋𤓰感霜霰茎叶飒已藁宦游归无时身若马系皁悲鸣念千里耿耿志空抱多忧竟何为使汝𤣥发缟官舎有丛竹结根问囚㕔下为人所径土宻不容钉慇懃戒吏卒插棘䕶中庭遶砌忽坟裂走鞭瘦竛竮我常携枕簟来此䕃寒青日暮不能去卧听牕风泠芎䓖生蜀道白芷来江南漂流到关辅犹不失芳甘濯濯翠茎满愔愔清露涵及其未花实可以资筐篮秋节忽巳老苦寒非所堪劚根取其实对此微物慙自我来关辅南山得再游山中亦何有草木媚深幽菖蒲人不识生此乱石沟山髙霜雪苦苖叶不得抽下有千嵗根蹙缩如蟠虬长为鬼神守徳薄安敢偷我归自南山山翠犹在目心随白云去梦遶山之麓汝从何方来笑齿粲如玉探懐出新诗秀语夺山緑觉来已茫昩但记说秋菊有如採樵子入洞听琴筑归来写遗声犹胜人间曲野菊生秋涧芳心空自知无人惊嵗晚惟有暗蛩悲花开涧水上花落涧水湄菊衰蛩亦蛰与汝嵗相期椘客方多感秋风咏江蓠落英不满掬何以慰朝饥周公庙庙在岐山西北七八里庙后百许歩有泉依山涌冽异常国史所谓润徳泉世乱则竭者也吾今那复梦周公尚喜秋来过故宫翠凤旧依山硉兀清泉长与世穷通至今游客伤离黍故国诸生咏雨蒙牛酒不来乌鸟散白杨无数暮号风南溪之南竹林中新构一茒堂予以其所处最为深邃故名之避世堂犹恨溪堂浅更穿修竹林髙人不畏虎避世已无心隠几頽如病忘言兀似瘖茒茨追上古冠盖谢当今晓梦猿唿觉秋懐鸟伴吟暂来聊觧带屡去欲携衾湖上行人絶堦前暮雪深应逢緑毛叟扣戸夜抽簪自清平镇游楼观五郡大秦延生仙游往返四日得十一诗寄舎弟子由同作楼观鸟噪猿唿昼闭门寂寥谁识古皇尊青牛乆已辞辕轭白鹤时来访子孙山近朔风吹积雪天寒落日淡孤村道人应怪游人衆汲尽阶前井水浑五郡古观正依林麓断居民来就水泉甘乱溪赴渭争趋北飞鸟迎山不复南羽客衣冠朝上象野人香火祝春蚕汝师岂觧言符命山鬼何知託老耼授经䑓剑舞有神通草圣海山无事化琴工此䑓一览秦川小不待传经意已空大秦寺晃荡平川尽坡陁翠麓横忽逢孤塔迥独向乱山眀信足幽寻逺临风却立惊原田浩如海滚滚尽东倾仙游潭五首潭翠壁下无路何年雷雨穿光摇巖上寺深到影中天我欲然犀看龙应抱寳眠谁能孤石上危坐试僧禅南寺东去愁攀石西来怯渡桥碧潭如见试白塔苦相招野馈惭微薄村沽慰寂寥路穷斤斧絶松桂得干霄北寺唐初传有此乱后不留碑畏虎闗门早无村得米遅山泉自入瓮野桂不胜炊信羙那能乆应先学忍饥马融石室未应将军聘初从季直游绛纱生不识苍石尚能留岂害依梁冀何须困李侯吾诗慎勿刻猿鹤为君羞玉女洞洞里吹箫子终年守独幽石泉为晓镜山月当帘钩嵗晚杉枫尽人家雾雨愁送迎应鄙陋谁继椘臣讴爱玉女洞中水既致两缾恐后复取而为使者见绐因破竹为契使寺僧藏其一以为往来之信戯谓之调水符欺谩乆成俗闗市有契繻谁知南山下取水亦置符古人辨淄渑皎若鹤与凫吾今既谢此但视符有无常恐汲水人智出符之余多防竟无及弃置为长吁自仙游回至黒水见居民姚氏山亭髙絶可爱复憩其上山鵶晓辞谷似报游人起出门犹屡顾惨若去吾里道途险且迂继此复能㡬溪边有危构归驾聊复柅爱此山中人缥缈如仙子平生慕独往官爵同一屣胡为此溪边眷眷若有俟国恩乆未报念此慙且泚临风浩悲咤万世同一轨何年谢簪绂丹砂留迅晷南溪有㑹景亭处衆亭之间无所见甚不称其名予欲迁之少西临断岸西向可以逺望而力未暇特为制名曰招隠仍为诗以告来者庶㡬迁之飞檐临古道髙榜劝游人未即令公隠聊须濯路尘茒茨分聚落烟火傍城闉林缺湖光漏牕眀野意新居民惟白帽过客谩朱轮山好留归屐风囬落醉巾他年谁改筑旧制不须因再到吾虽老犹堪作坐賔凌虚䑓才髙多感激道直无往还不如此台上举酒邀青山青山虽云逺似亦识公颜崩腾赴幽赏披豁露天悭落日衔翚壁暮云㸃烟鬟浩歌清兴发放意末礼删是时嵗云暮微雪洒袍班吏退迹如扫賔来勇跻攀䑓前飞鴈过䑓上雕弓弯聫翩向空坠一笑惊尘寰竹野人献竹腰腹大如盎自言道傍得採不费罝网鸱夷让圎滑混沌慙瘦爽两牙虽有余四足仅能髣逢人自惊蹶闷若児脱襁念此微陋质刀几安足枉就擒太仓卒羞愧不能飨南山有孤熊择兽行䑛掌渼陂鱼霜筠细破为䨇掩中有长鱼如卧剑紫荇穿顋气惨悽红鳞照座光磨闪携来虽逺鬛尚动烹不待熟指先染坐客相看为觧颜香粳饱送如填堑早嵗尝为荆渚客黄鱼屡食沙头店江濵易採不复珍盈尺輙弃无乃僭自从西征复何有欲致南烹嗟乆欠游鯈琐细空自腥乱骨縦横动遭砭故人逺餽何以报客俎乆空惊忽赡东道无辞信使频西邻幸有庖虀酽读道藏嗟予亦何幸偶此琳宫居宫中复何有戢戢千函书盛以丹锦囊冒以青霞裾王乔掌闗籥蚩尤守其庐乗闲窃掀搅渉猎岂暇徐至人悟一言道集由中虚心闲反自照皎皎如芙蕖千嵗厌世去此言乃籧篨人皆忽其身治之用土苴何暇及天下幽忧吾未除十二月十四日夜微雪眀日早往南溪小酌至晚南溪得雪真无价走马来看及未消独自披榛寻履迹最先犯晓过朱桥谁怜破屋眠无处坐觉村饥语不嚣惟有暮鸦知客意惊飞千片落寒条九月中曽题二小诗于南溪竹上既而忘之昨日再游见而録之湖上萧萧踈雨过山头霭霭暮云横陂塘水落荷将尽城市人归虎欲行谁谓江湖居而为虎豹宅焚山岂不能爱此千竿碧司竹监烧苇园因召都廵检柴贻勗左藏以其徒㑹猎园下官园刈苇嵗畱槎深冬放火如红霞枯槎烧尽有根在春雨一洗皆萌芽黄狐老兔最狡㨗卖侮百兽常矜夸年年此厄竟不悟但爱䝉宻争来家风回焰巻毛尾热欲出已被苍鹰遮野人来言此最乐徒手晓出归满车廵边将军在近邑唿来飒飒从矛叉戍兵乆闲可小试战鼓虽冻犹堪挝雄心欲搏南涧虎阵势颇学常山蛇霜干火烈声爆野飞走无路号且呀迎人截来砉逢箭避犬逸去穷投罝击鲜走马殊未厌但恐落日催栖鵶弊旗仆鼓坐数获鞍挂雉兔肩分麚主人置酒聚狂客纷纷醉语晚更譁燎毛燔肉不暇割饮啖直欲追羲娲青邱云梦古所咤与此何啻百倍加苦遭谏疏说夷羿又被赋客嘲滛奢岂如闲官走山邑放旷不与趋朝衙农工巳毕嵗云暮车骑虽少賔殊佳酒酣上马去不告猎猎霜风吹帽斜和子由木山引水二首蜀江乆不见沧浪江上枯槎逺可将去国尚能三犊载汲泉何爱一夫忙﨑岖好事人应笑冷淡为欢意自长遥想纳凉清夜永牕前微月照汪汪千年古木卧无梢浪巻沙翻去似瓢㡬度过秋生藓晕至今流润应江潮泫然疑有蛟龙吐断处人言霹雳焦材大古来无适用不须欎欎慕山苖寄题兴州鼌太守新开古东池百畆新池傍郭斜居人行乐路人夸自言官长如灵运能使江山似永嘉縦饮座中遗白帢幽寻尽处见桃花不堪山鸟号归去长遣王孙苦忆家华隂寄子由三年无日不思归梦里还家旋觉非腊酒送寒催去国东风吹雪满征衣三峯已过天浮翠四扇行看日照扉里堠消磨不禁尽速携家饷劳骖騑和董传留别麤缯大布裹生涯腹有诗书气自华厌伴老儒烹瓠叶强随举子踏槐花囊空不办寻春马眼乱行看择壻车得意犹堪夸世俗诏黄新湿字如鸦次韵栁子玉见寄薄雷轻雨晓晴初陌上春泥未溅裾行乐及时虽有酒出门无侣谩看书遥知寒食催归骑定把鸱夷载后车他日见邀须强起不应辞病似相如送曽子固倅越得燕字醉翁门下士杂沓难为贤曽子独超轶孤芳陋羣妍昔从南方来与翁两聨翩翁今自憔悴子去亦宜然贾谊穷适椘乐生老思燕那因江鲙羙遽厌天庖羶但苦世论隘聒耳如蜩蝉安得万顷池养此横海鳣王颐赴建州钱监求诗及草书我昔识子自武功寒㕔夜语尊酒同酒䦨烛尽语不尽倦仆立寐僵屏风丁宁劝学不死诀自言亲受方瞳翁嗟予闻道不早悟醉梦颠倒随盲聋迩来忧患苦摧剥意思萧索如霜蓬羡君颜色愈少壮外慕渐少由中充河车挽水灌脑黒丹砂伏火入頬红大梁相逢又东去但道何日辞樊笼未能便乞勾漏令官曺似是钖与铜留诗河上慰离别草书未暇縁怱怱秀州僧本莹静照堂鸟囚不忘飞马系尝念驰静中不自胜不若听所之君看厌事人无事乃更悲贫贱苦形劳富贵嗟神疲作堂名静照此语子谓谁江湖隠沦士岂无适时资老死不自惜扁舟自娱嬉从之恐莫见况肎从我为石苍舒醉墨堂人生识字忧患始姓名麄记可以休何用草书夸神速开巻戃怳令人愁我尝好之每自笑君有此病何能瘳自言其中有至乐适意无异逍遥游近者作堂名醉墨如饮羙酒销百忧乃知栁子语不妄病嗜土炭如珍羞君于此蓺亦云至堆墻败笔如山邱兴来一挥百纸尽骏马倏忽踏九州我书意造本无法㸃画信手烦推求胡为议论独见假只字片纸皆藏收不减钟张君自足下方罗赵我亦优不须临池更苦学完取绢素充衾裯送安惇秀才失觧西归旧书不厌百囘读熟读深思子自知他年名宦恐不免今日栖遅那可追我昔家居断还往着书不复窥园葵朅来东游慕人爵弃去旧学从児嬉狂谋谬算百不遂惟有霜鬓来如期故山松柏皆手种行且拱矣归何时万事早知皆有命十年浪走宁非痴与君未可较得失临别惟有长嗟咨送任伋通判黄州兼寄其兄孜吾州之豪任公子少年盛壮日千里无媒自进谁识之有才不用今老矣别来十年学不厌读破万巻诗愈羙黄州小郡夹谿谷茆屋数家依竹苇知命无忧子何病见贤不荐谁当耻平原老令更可悲六十青衫贫欲死桐乡遗老至今泣颕川大姓谁能箠因君寄声问消息莫对黄鹞矜爪觜施註苏诗巻二施註苏诗卷三钦定四库全书施註苏诗巻三宋苏轼撰施元之原註武进邵长蘅删补诗四十五首和子由初到陈州见寄二首道䘮虽云久吾犹及老成如今各衰晩那更治刑名懒惰便樗散疎狂託圣明阿奴须碌碌门户要全生旧隠三年别杉松好在不吾今尚眷眷此意恐悠悠闭户时寻梦无人可说愁还来送别处双泪寄南州次韵子由緑筠堂爱竹能延客求诗剰挂墻风梢千纛乱月影万夫长谷鸟惊棋响山蜂识酒香只应陶靖节㑹聴北牕凉送刘攽倅海陵君不见阮嗣宗臧否不挂口莫夸舌在牙齿牢是中惟可饮醇酒读书不用多作诗不须工海邉无事日日醉梦魂不到蓬莱宫秋风昨夜入庭树莼丝未老君先去君先去几时回刘郎应白髪桃花开不开送钱藻出守婺州得英字老手便剧郡髙懐厌承明聊纡东阳绶一濯沧浪缨东阳佳山水未到意已清过家父老喜出郭壶浆迎子行得所愿怆悢居者情吾君方急贤日旰坐迩英黄金招乐毅白璧赐虞卿子不少自贬陈义空峥嵘古称为郡乐渐恐烦敲搒临分敢不尽醉语醒还惊送吕希道知和州去年送君守解梁今年送君守歴阳年年送人作太守坐受尘土堆胷膓君家聨翩三将相富贵未已今方将凤雏骥子生有种毛骨徃徃传诸郎观君崛郁负竒表便合剑佩趋明光胡为小郡屡奔走征马未解风帆张我生本自便江海忍耻未去犹徬徨无言赠君有长叹美㢤河水空洋洋次韵王诲夜坐爱君东合能延客顾我闲官不计员䇿杖频过知未厌卜居相近岂辞迁莫将诗句惊摇落渐喜樽罍省仆縁待约月明池上宿夜深同看水中天送文与可出守陵州壁上墨君不解语见之尚可消百忧而况我友似君者素节凛凛欺霜秋清诗健笔何足数逍遥齐物追荘周夺官遣去不自觉晓梳脱发谁能收江邉乱山赤如赭陵阳正在千山头君知逺别懐抱恶时遣墨君解我愁送刘道原归觐南康晏婴不满六尺长髙节万仭陵首阳青衫白髪不自叹富贵在天那得忙十年闭户乐幽独百金购书收散亡朅来东观弄丹墨聊借旧史诛姦强孔融不肻下曹操汲黯本自轻张汤虽无尺箠与寸刃口吻排击含风霜自言静中阅世俗有似不饮观酒狂衣巾狼借又屡舞傍人大笑供千埸交朋翩翩去畧尽惟我与子犹徬徨世人共弃君独厚岂敢自爱恐子伤朝来告别惊何速归意已逐征鸿翔匡庐先生古君子挂冠两纪鬓未苍定将文度置膝上喜动隣里烹猪羊君归为我道名姓幅巾他日容登堂出都来陈所乘船上有题小诗八首不知何人有感扵余心者聊为和之蛙鸣青草泊蝉噪垂杨浦吾行亦偶然及此新过雨鸟乐忘罝罦鱼乐忘钩饵何必择所安滔滔天下是烟火动村落晨光尚熹微田园䖏䖏好渊明胡不归我行无疾徐轻楫信容漾船㽞村市閙闸发寒波涨舟人苦炎热宿此乔木湾清月未及上黑云如頽山万窍号地籁冲风散天池喧豗瞬息间还挂斗与箕颍水非汉水亦作蒲萄緑恨无㐮阳儿令唱铜鞮曲我诗虽云拙心平声韵和年来烦恼尽古井无由波次韵张安道读杜诗大雅初微缺流风困暴豪张为词客赋变作楚臣骚展转更崩壊纷纶阅俊髦地偏蕃怪产源失乱狂涛粉黛迷真色鱼鰕易豢牢谁知杜陵杰名与谪仙髙扫地收千轨争标看两艘诗人例穷苦天意遣奔逃尘暗人亡鹿溟飜帝斩鳌艰危思李牧述作谢王褒失意各千里哀鸣闻九臯骑鲸遁沧海捋虎得绨袍巨笔屠龙手微官似马曹迂疎无事业醉饱死㳺遨简牍仪刑在儿童篆刻劳今谁主文字公合抱旌旄开巻遥相忆知音两不遭般斤思郢质鲲化陋鯈濠恨我无佳句时䝉致白醪殷勤理黄菊未遣没蓬蒿送张安道赴南都㽞台我公古仙伯超然羡门姿偶懐济物志遂为世所縻黄龙㳺帝郊箫韶凤来仪终然反溟极岂复安笼池出入四十年忧患未尝辞一言有归意阖府谏莫移吾君信英睿搜士及茒茨无人长者侧何以安子思归来扫一室虚白以自怡㳺扵物之初世俗安得知我亦世味薄因循鬓生丝出䖏良细事従公当有时傅尧俞济源草堂微官共有田园兴老罢方寻隐退庐栽种成隂十年事仓黄欲买百金无先生卜筑临清济乔木如今似畵图邻里亦知偏爱竹春来相与䕶龙雏陆龙图诜挽诗挺然直节庇峩岷谋道従来不计身属纩家无十金产过车巷哭六州民尘埃辇寺三年别樽爼岐阳一梦新他日思贤见遗像不论宿草更沾巾胡完夫母周夫人挽词柏舟髙节冠乡邻綘帐清风耸搢绅岂似凡人但慈母能令孝子作忠臣当年织屦随方进晚节称觞见伯仁回首悲凉便陈迹凯风吹尽棘成薪次韵栁子玉过陈絶粮二首风雨萧萧夜晦迷不湏鸣呌强知时多才久被天公怪阙食惟应㸑妇知杜叟挽衣那及胫颜公食粥敢言炊诗人情味真尝遍试问扵今底䖏亏如我自观犹可厌非君谁复肻相寻圗书跌宕悲年老灯火青荧语夜深早嵗便懐齐物意微官敢有济时心南行千里成何事一聴秋涛万鼓音颍州初别子由二首征㠶挂西风别泪滴清颍㽞连知无益惜此湏臾景我生三度别此别尤酸冷念子似先君木讷刚且静寡辞真吉人介石乃机警至今天下士去莫如子勐嗟我久病狂意行无坎井有如醉且坠幸未伤輙醒従今得闲暇黙坐消日永作诗解子忧持用日三省近别不改容逺别涕霑胷咫尺不相见实与千里同人生无离别谁知恩爱重始我来宛丘牵衣舞儿童便知有此恨㽞我过秋风秋风亦已过别恨终无穷问我何年归我言嵗在东离合既循环忧喜迭相攻语此长太息我生如飞蓬多忧发早白不见六一翁欧阳少师令赋所蓄石屏何人遗公石屏风上有水墨希微踪不画长林与巨植独畵峨眉山西雪岭上万嵗不长之孤松崖崩涧絶可望不可到孤烟落日相溟蒙含风偃蹇得真态刻画始信天有工我恐毕宏韦偃死𦵏虢山下骨可朽烂心难穷神机巧思无所发化为烟霏沦石中古来畵师非俗士摹冩物象畧与诗人同愿公作诗慰不遇无使二子含愤泣幽宫陪欧阳公燕西湖谓公方壮须似雪谓公巳老光浮颊朅来湖上饮美酒醉后剧谈犹激烈湖邉草木新着霜芙蓉晚菊争煌煌插花起舞为公夀公言百嵗如风狂赤松共㳺也不恶谁能忍饥啖仙药巳将夀夭付天公彼徒辛苦吾差乐城上乌栖暮霭生银缸画烛照湖明不辞歌诗劝公饮坐无桓伊能抚筝十月二日将至涡口五里所遇风㽞宿长淮久无风放意弄清快今朝雪浪满始觉平野隘两山控吾前吞吐久不嘬孤舟系桑本终夜舞澎湃舟人更传唿弱缆恃菅蒯平生傲忧患久矣恬百怪鬼神欺吾穷戯我聊一噫缾中尚有酒信命谁能戒出颍口初见淮山是日至夀州我行日夜向江海枫叶芦花秋兴长长淮忽迷天逺近青山久与船低昻夀州巳见白石塔短棹未转黄茒冈波平风软望不到故人久立烟苍茫夀州李定少卿出饥城东龙潭上山鸦噪䖏古灵湫乱沬浮涎遶客舟未暇然犀照竒鬼欲将烧燕出潜虬使君惜别催歌管村巷惊唿聚玃猴此地他年颂遗爱观鱼并记老荘周濠州七絶涂山川锁支祁水尚浑地埋汪罔骨应存樵苏已入黄熊庙乌鹊犹朝禹㑹村彭祖庙跨歴商周看盛衰欲将齿发鬬虵龟空餐云母连山尽不见蟠桃着子时逍遥台常怪刘伶死便埋岂伊㤀死未㤀骸乌鸢夺得与蝼蚁谁信先生无此懐观鱼台欲将同异较锱铢肝胆犹能楚越如若信万殊归一理子今知我我知鱼虞姬墓帐下佳人拭泪痕门前壮士气如云仓黄不负君王意只有虞姬与郑君四望亭頽垣破础没柴荆故老犹言短李亭敢请使君重起废落霞孤鹜换新铭浮山洞人言洞府是鳌宫升降随波与海通共坐船中那得见干坤浮水水浮空泗洲僧伽塔我昔南行舟系汴逆风三日沙吹面舟人共劝祷灵塔香火未收旗脚转回头顷刻失长桥却到龟山未朝饭至人无心何厚薄我自懐私欣所便耕田欲雨刈欲晴去得顺风来者怨若使人人祷輙遂造物应须日千变我今身世两悠悠去无所逐来无恋得行固愿㽞不恶每到有求神亦倦退之旧云三百尺澄观所营今巳换不嫌俗士污丹梯一看云山遶淮甸龟山我生飘荡去何求再过龟山嵗五周身行万里半天下僧卧一菴初白头地隔中原劳北望潮连沧海欲东㳺元嘉旧事无人记故垒摧頽今在不发洪泽中涂遇大风复还风浪忽如此吾行欲安归挂㠶郄西迈此计未为非洪泽三十里安流去如飞居民见我还劳问亦依依携酒就船卖此意厚莫违醒来夜巳半岸木声向微明日淮隂市白鱼能许肥我行无南北适意乃所祈何劳弄澎湃终夜摇牕扉妻孥莫忧色更典箧中衣十月十六日记所见风髙月暗云水黄淮隂夜发朝山阳山阳晓雾如细雨炯炯初日寒无光云收雾巻巳亭午有风北来寒欲僵忽惊飞雹穿户牖迅驶不复容遮防市人颠沛百贾乱疾雷一声如頽墻使君来唿晚置酒坐定巳复日照廊怳疑所见皆梦寐百种变怪旋消亡共言蛟龙厌旧穴鱼鼈随徙空陂塘愚儒无知守章句论说黒白推何祥惟有主人言可用天寒欲雪饮此觞广陵㑹三同舍各以其字为韵仍邀同赋刘贡父去年送刘郎醉语巳惊衆如今各漂泊笔砚谁能弄我命不在天羿彀未必中作诗聊遣意老大慵讥讽夫子少年时雄辨轻子贡尔来再伤弓戢翼念前痛广陵三日饮相对怳如梦况逢贤主人白酒拨春瓮竹西巳挥手湾口犹屡送羡子去安闲吾邦正喧闹孙巨源三年客京辇憔悴难具论挥汗红尘中但随马蹄飜人情贵往返不报生祸根坐令平生友终嵗不及门南来实清旷但恨无与言不谓广陵城得逢刘与孙异趣不两立譬如王孙猿吾侪久相聚恐见疑排拫我褊类中散子通真巨源絶交固未敢且复东南奔刘莘老江陵昔相遇幕府称上賔再见明光宫峩冠挹搢绅如今三见子坎坷为逐臣朝㳺云霄间欲分丞相茵莫落江湖上遂与屈子邻了不见喜愠子岂真可人邂逅成一欢醉语出天真士方在田里自比渭与莘出试乃大谬刍狗难重陈嵗晚多霜露归耕当及辰施註苏诗巻三施註苏诗卷四钦定四库全书施註苏诗巻四宋苏轼撰施元之原註武进邵长蘅删补诗四十七首游金山寺我家江水初发源宦㳺直送江入海闻道潮头一丈髙天寒尚有沙痕在中泠南畔石盘陀古来出没随涛波试登絶顶望乡国江南江北青山多羇愁畏晚寻归楫山僧苦留看落日微风万顷鞾文细断霞半空鱼尾赤是时江月初生魄二更月落天深黒江心似有炬火明飞熖照山栖鸟惊怅然归卧心莫识非鬼非人竟何物江山如此不归山江神见怪惊我顽我谢江神岂得已有田不归如江水自金山放船至焦山金山楼观何耽耽撞钟撃鼓闻淮南焦山何有有脩竹採薪汲水僧两三云霾浪打人迹絶时有沙户祈春蚕我来金山更留宿而此不到心懐慙同㳺尽返决独往赋命穷薄轻江潭清晨无风浪自涌中流歌啸倚半酣老僧下山惊客至迎笑喜作巴人谈自言久客忘乡井只有弥勒为同龛困眠得就纸帐暖饱食未厌山蔬甘山林饥卧古亦有无田不退宁非贪展禽虽未三见黜叔夜自知七不堪行当投劾谢簪组为我佳处留茆菴甘露寺江山岂不好独㳺情易䦨但有相擕人何必素所欢我欲访甘露当途无闲官二子旧不识欣然肎聨鞍古郡山为城层梯转朱栏楼台㫁崖上地窄天水寛一览吞数州山长江漫漫郄望大眀寺惟见烟中竿很石卧庭下穹隆如伏羱缅懐卧龙公挟䇿事琱鑚一谈收猘子再说走老瞒名髙有余想事往无留观萧公古鐡镬相对空团团陂陁受百斛积雨生微澜泗水逸周鼎渭城辞汉盘山川失故态怪此能独完僧繇六化人霓裳挂冰纨隠见十二叠观者疑夷谩破板陆生画青猊戏盘跚上有二天人挥手如翔鸾笔墨虽欲尽典刑垂不刋赫赫赞皇公英姿凛以寒古柏手亲种挺然谁敢干枝撑云峰裂根入石窟蟠薙草得断碑斩崖出金棺瘗藏岂不牢见伏理可叹四雄皆龙虎遗迹俨未刓方其盛壮时争夺肎少安废兴属造物迁逝谁控抟况彼妄庸子而欲事所难古今共一轨后世徒辛酸聊兴广武叹不待雍门弹次韵子由栁湖感物忆昔子美在东屯数间茆屋苍山根嘲吟草木调蛮獠欲与猿鸟争啾喧子今憔悴衆所弃驱马独出无往还惟有栁湖万株桞清隂与子供朝昏胡为讥评不少借生意凌挫难为繁栁虽无言不觧愠世俗乍见应怃然娇姿共爱春濯濯岂问空腹脩虵蟠朝看浓翠傲炎赫夜爱疎影摇清圆风飜雪阵春絮乱蠧响啄木秋声坚四时盛衰各有态摇落悽怆惊寒温南山孤松积雪底抱冻不死谁复贤送蔡冠卿知饶州吾观蔡子与人游掀豗笑语无不可平生傥荡不惊俗临事迂阔乃过我横前坑穽衆所畏布路金珠谁不裹尔来变化惊何速昔号刚强今亦颇怜君独守廷尉法晚嵗郄理鄱阳柂莫嗟天骥逐羸牛欲试良玉须勐火世事徐观真梦寐人生不信长轗轲知君决狱有隂功他日老人醻魏颗次韵杨褒早春穷巷凄凉苦未和君家庭院得春多不辞瘦马骑冲雪来聴佳人唱踏莎破恨径须烦麴糵増年谁复怨羲娥良辰乐事古难并白髪青衫我亦歌细雨郊园聊种菜冷官门户可张罗放朝三日君恩重睡羙不知身在何初到杭州寄子由二絶眼看时事力难胜贪恋君恩退未能迟钝终须投劾去使君何日换聋丞圣明寛大许全身衰病摧頽自畏人莫上冈头苦相望吾方祭灶请比隣次韵栁子玉二首地炉细声蚯蚓发银瓶拥褐横眠天未明衰鬓镊残欹雪领壮心降尽倒风旌自称丹灶锱铢火倦聴山城长短更闻道牀头唯竹几夫人应不觧卿卿纸帐乱文龟壳细相连惯卧青绫恐未便洁似僧巾白叠布暖于蛮帐紫茸氊锦衾速巻持还客破屋那愁仰见天但恐娇儿还恶睡夜深踏裂不成眠腊日游孤山访惠勤惠思二僧天欲雪云满湖楼台明灭山有无水清出石鱼可数林深无人鸟相唿腊日不归对妻孥名寻道人实自娯道人之居在何许宝云山前路盘纡孤山孤絶谁肎庐道人有道山不孤纸牕竹屋深自暖拥褐坐睡依圆蒲天寒路逺愁仆夫整驾催归及未晡出山回望云木合但见野鹘盘浮图兹游淡薄欢有余到家怳如梦蘧蘧作诗火急追亡逋清景一失后难摹李杞寺丞见和前篇复用元韵荅之兽在薮鱼在湖一入池槛归期无误随弓旌落尘土坐使鞭箠环呻唿追胥连保罪及孥百日愁叹一日娯白云旧有终老约朱绶岂合山人纡人生何者非蘧庐故山鹤怨秋猿孤何时自驾鹿车去扫除白髪烦菖蒲麻鞵短后随猎夫射弋狐兔供朝晡陶潜自作五栁传潘阆画入三峰图吾年凛凛今㡬余知非不去慙卫蘧歳荒无术归亡逋鹄则易画虎难摹再和东望海西望湖山平水逺细欲无野人疎狂逐渔钓刺史寛大容歌唿君恩饱暖及尔孥才者不闲拙者娱穿巖度岭脚力健未厌山水相萦纡三百六十古精庐出游无伴篮舆孤作诗虽未造藩阈破闷岂不贤摴蒱君才敏赡兼百夫朝作千篇日未晡朅来湖上得佳句从此不看营丘图知君箧椟富有余莫惜锦绣偿菅蘧穷多鬬险谁先逋赌取名画不用摹游灵隐寺得来诗复用前韵君不见钱塘湖钱王壮观今巳无屋堆黄金斗量珠运尽不劳折简唿四方宦游散其孥宫阙留与闲人娱盛衰哀乐两须臾何用多忧心郁纡谿山处处皆可庐最爱灵隐飞来孤乔松百丈苍髯须扰扰下笑栁与蒲髙堂㑹食罗千夫撞钟击鼓喧朝晡凝香方丈眠氍毹絶胜絮被缝海图清风徐来惊睡余遂超羲皇傲几蘧归时栖鸦正毕逋孤烟落日不可摹戏子由宛丘先生长如丘宛丘学舍小如舟常时低头诵经史忽然欠伸屋打头斜风吹帷雨注靣先生不愧旁人羞任从饱死笑方朔肎为雨立求秦优眼前勃豀何足道处置六凿须天游读书万巻不读律致君尧舜知无术劝农冠盖閙如云送老虀盐甘似蜜门前万事不挂眼头虽长低气不屈余杭别驾无功劳画堂五丈容旂旄重楼跨空雨声逺屋多人少风骚骚平生所慙今不耻坐对疲氓更鞭箠道逄阳虎唿与言心知其非口诺唯居髙志下眞何益气节消缩今无几文章小伎安足程先生别驾旧齐名如今衰老俱无用付与时人分重轻越州张中舍夀乐堂青山偃蹇如髙人常时不肎入官府髙人自与山有素不待招邀满庭戸卧龙蟠屈半东州万室鳞鳞枕其股背之不见与无同狐裘反衣无乃鲁张君眼力覻天奥能遣荆棘化堂宇持颐宴坐不出门收揽竒秀得十五才多事少厌闲寂卧看云烟变风雨笋如玉筯椹如簮强饮且为山作主不忧儿辈知此乐但恐造物怪多取春浓睡足午牕明想见新茶如泼乳姚屯田挽词京口年来耆旧衰髙人沦䘮路人悲空闻韦叟一经在不见恬侯万石时贫病只知为善乐逍遥郄恨弃官迟七年一别真如梦犹记萧然瘦鹤姿送岑着作懒者常似静静岂懒者徒拙则近于直而直岂拙欤夫子静且直雍容时巻舒嗟我复何爲相得欢有余我本不违世而世与我殊拙于林间鸠懒于冰底鱼人皆笑其狂子独怜其愚直者有时信静者不终居而我懒拙病不受砭药除临行怪酒薄已与别泪俱后㑹岂无时遂恐出处踈惟应故山梦随子到吾庐吉祥寺赏牡丹人老簮花不自羞花应羞上老人头醉归扶路人应笑十里珠帘半上钩吉祥寺僧求阁名过眼荣枯电与风久长那得似花红上人宴坐观空阁观色观空色即空和刘道原见寄敢向清时怨不容直嗟吾道与君东坐谈足使淮南惧归去方知冀北空独鹤不须惊夜旦羣乌未可辨雌雄庐山自古不到处得与幽人子细穷和刘道原咏史仲尼忧世接舆狂臧谷虽殊竟两亡吴客漫陈豪士赋桓侯初笑越人方名髙不朽终安用日饮无何计亦良独掩陈编弔兴废牕前山雨夜浪浪和刘道原寄张师民仁义大捷径诗书一旅亭相夸绶若若犹诵麦青青腐鼠何劳吓髙鸿本自㝠顚狂不用唤酒尽渐须醒送张职方吉甫赴闽漕六和寺中作羡君超然鸾鹤姿江湖欲下还飞去空使呉儿怨不留青山漫漫七闽路门前江水去掀天寺后清池碧玉环君如大江日千里我如此水千山底雨中游天竺灵感观音院蚕欲老麦半黄前山后山雨浪浪农夫辍耒女废筐白衣仙人在髙堂和蔡准郎中见邀游西湖三首夏潦涨湖深更幽西风落木芙蓉秋飞雪闇天云拂地新蒲出水栁映洲湖上四时看不足惟有人生飘若浮觧颜一笑岂易得主人有酒君应留不见钱塘游宦客朝推囚暮决狱不因人唤何时休城市不识江湖幽如与蟪蛄语春秋试令江湖处城市郄似麋鹿游汀洲髙人无心无不可得坎且止乘流浮公卿故旧留不得遇所得意终年留君不见抛官彭泽令琴无絃巾有酒醉欲眠时遣客休田间决水鸣幽幽插秧未遍麦巳秋相携烧笋苦竹寺郄下踏藕荷花洲船头斫鲜细缕缕船尾炊玉香浮浮临风饱食得甘寝肎使细故胷中留君不见壮士憔悴时饥谋食渇谋饮功名有时无罢休和子由栁湖久涸忽有水开元寺山茶旧无花今嵗盛开二首太昊祠东铁墓西一樽曽与子同携囘瞻郡阁遥飞槛北望樯竿半隐堤饭豆羮藜思两鹄饮河噀水赖长蜺如今胜事无人共花下壶卢鸟劝提长明灯下石栏干长共松杉鬬嵗寒叶厚有稜犀甲健花深少态鹤头丹久陪方丈曼陁雨羞对先生苜蓿盘雪里盛开知有意眀年开后更谁看六月二十七日望湖楼醉书五首黒云飜墨未遮山白雨跳珠乱入船巻地风来忽吹散望湖楼下水如天放生鱼鳖逐人来无主荷花到处开水枕能令山俯仰风船觧与月裵囘乌菱白芡不论钱乱系青菰裹緑盘忽忆尝新㑹灵观滞留江海得加餐献花游女木兰桡细雨斜风湿翠翘无限芳洲生杜若吴儿不识楚辞招未成小隐聊中隐可得长闲胜暂闲我本无家更安往故乡无此好湖山七月一日出城舟中苦热凉飇唿不来流汗方被体稀星乍明灭暗水光弥弥香风过莲芡惊枕裂鲂鲤欠伸宿酒余起坐濯清泚火云势方壮未受月露洗身微欲安适坐待东方启宿余杭法喜寺后緑野堂望呉兴诸山懐孙莘老学士徙倚秋原上凄凉晚照中水流天不尽人远思何穷问谍知秦过看山识禹功稻凉初吠蛤栁老半书虫荷背风飜白莲腮雨退红追游慰迟暮觅句效儿童北望苕溪转遥怜震泽通烹鱼得尺素好在紫髯翁宿临安净土寺鸡鸣发余杭到寺已亭午参禅固未暇饱食良先务平生睡不足急扫清风宇闭门羣动息香篆起烟缕觉来烹石泉紫笋发轻乳晚凉沐浴罢衰髪稀可数浩歌出门去暮色入村坞微月半隐山圆荷争泻露相携石桥上夜与故人语明朝入山房石镜炯当路昔照熊虎姿今为猿鸟顾废兴何足弔万世一仰俯自净土歩至功臣寺落日岸葛巾晚风吹羽扇松间野歩稳竹外飞桥转神功凿横岭巖石得巨片直度千人沟下有微流泫冈峦蔚回合金碧烂明绚缅懐异姓王负担此乡县长逢跨下辱屡乞桑间饭谁谓山石顽识此希世彦凛然英气逼屹起犹耸战他年万骑归父老恣欢宴锦绣被原野金珠散贫贱窦融既入朝呉芮空记靣荣华坐销歇阅世如邮传惟有长明灯依然照金殿游径山衆峰来自天目山势若骏马奔平川中途勒破千里足金鞭玉镫相回旋人言山住水亦住下有万古蛟龙渊道人天眼识王气结茆宴坐荒山巅精诚贯山石为裂天女下试颜如莲寒牕暖足来朴朔夜钵呪水降蜿蜒雪眉老人朝扣门愿为弟子长参禅尔来废兴三百载奔走吴㑹输金钱飞楼涌殿压山破朝钟暮鼓惊龙眠晴空偶见浮海蜃落日下数投村鸢有生共处覆载内扰扰膏火同烹煎近来愈觉世议隘每到寛处差安便嗟余老矣百事废郄寻旧学心茫然问龙乞水归洗眼欲看细字销残年自径山回得吕察推诗用其韵招之宿湖上多君贵公子爱山如爱色心随叶舟去梦遶千山碧新诗到中路令我喜折屐古来轩冕徒操舍两悲慄数朝辞簮笏两脚得暂赤归来不入府郄走湖上宅宠辱吾久忘宁畏官长诘飘然便归去谁在子思侧君能从我游出郭及未黒宿望湖楼再和新月如佳人出海初弄色娟娟到湖上潋潋摇空碧夜凉人未寝山静闻响屐骚人故多感悲秋更憀慄君胡不相就朱墨纷黝赤我行得所嗜十日忘家宅但恨无友生诗病莫诃诘君来试吟咏定作鹤头侧改罢心愈疑满纸蛟蛇黒夜泛西湖五絶新月生魄迹未安才破五六渐盘桓今夜吐艶如半璧游人得向三更看三更向䦨月渐垂欲落未落景特奇明朝人事谁料得看到苍龙西没时苍龙已没牛斗横东方芒角昇长庚渔人收筒及未晓船过惟有菰蒲声菰蒲无边水茫茫荷花夜开风露香渐见灯明出逺寺更待月黒看湖光湖光非鬼亦非仙风恬浪静光满川须臾两两入寺去就视不见空茫然施註苏诗巻四施註苏诗卷五钦定四库全书施註苏诗巻五宋苏轼撰施元之原註武进邵长蘅删补诗六十九首焦千之求惠山泉诗兹山定空中乳水满其腹遇隙则发见臭味实一族浅深各有值方圆随所蓄或为云汹涌或作线断续或鸣空洞中杂佩间琴筑或流苍石缝宛转龙鸾蹙缾罂走千里真伪半相渎贵人髙宴罢醉眼乱红緑赤泥开方印紫饼截圆玉倾瓯共叹赏窃语笑僮仆岂如泉上僧盥洒自挹掬故人怜我病蒻笼寄新馥欠伸北牕下昼睡美方熟精品厌凡泉愿子致一斛答任师中次韵闲里有深趣常忧儿辈知已成归蜀计谁借买山赀世事久已谢故人犹见思平生不饮酒对子敢论诗沈谏议召游湖不赴明日得双莲于北山下作一絶持献沈既见和又别作一首因用其韵湖上棠隂手自栽问公更得几回来水仙亦恐公归去故遣双莲一夜开诏书行捧缕金牋乐府应歌相府莲莫忘今年花发处西湖西畔北山前和欧阳少师㑹老堂次韵一时冠盖尽严终旧徳年来岂易逢闻道堂中延盖叟定应牀下拜梁松蠧鱼自晒闲箱箧科斗长收古鼎钟我欲弃官重问道寸筳何以得舂容和欧阳少师寄赵少师次韵朱门有遗啄千里来燕雀公家冷如氷百嘑无一诺平生亲友半迁逝公虽不怪旁人愕世事如今腊酒醲交情自古春云薄二公凛凛和非同畴昔心亲岂貌从白须相映松间鹤清句更酬雪里鸿何日扬雄一廛足郄追范蠡五湖中监试呈诸试官我本山中人寒苦盗寸廪文词虽少作勉强非天禀既得旋废忘懒惰今十稔麻衣如再着墨水真可饮每闻科诏下白汗如流沈此邦东南㑹多士敢题品刍荛尽兰荪香不数葵荏贫家见珠贝眩晃自难审缅懐嘉祐初文格变已甚千金碎全璧百衲收寸锦调和椒桂酽咀嚼沙砾碜广眉成半额学步归踔踸维时老宗伯气压羣儿凛蛟龙不世出鱼鲔初惊淰至音久乃信知味犹食椹至今天下士微管几左袵谓当千载后石室祠髙朕尔来又一变此学初谁谂权衡破旧法刍豢笑凡餁髙言追衞乐篆刻鄙曹沈先生周孔出弟子渊骞寝郄顾老钝躯顽朴谢鑴锓诸君况才杰容我懒且噤聊欲废书眠秋涛舂午枕望海楼晚景五絶海上涛头一线来楼前指顾雪成堆从今潮上君须上更看银山二十回横风吹雨入楼斜壮观应须好句夸雨过潮平江海碧电光时掣紫金蛇青山断处塔层层隔岸人家唤欲譍江上秋风晚来急为传钟鼓到西兴楼下谁家烧夜香玉笙哀怨弄初凉临风有客吟秋扇拜月无人见晚糚沙河灯火照山红歌鼓喧唿语笑中为问少年心在否角巾欹侧髩如蓬试院煎茶蟹眼已过鱼眼生飕飕欲作松风鸣䝉茸出磨细珠落眩转遶瓯飞雪轻银缾泻汤夸第二未识古人煎水意君不见昔时李生好客手自煎贵从活火发新泉又不见今时潞公煎茶学西蜀定州花瓷琢红玉我今贫病常苦饥分无玉盌捧蛾眉且学公家作茗饮塼炉石铫行相随不用撑肠拄腹文字五千巻但愿一瓯常及睡足日髙时孙莘老求墨妙亭诗兰亭蠒纸入昭陵世间遗迹犹龙腾颜公变法出新意细筋入骨如秋鹰徐家父子亦秀絶字外出力中藏稜峄山传刻典刑在千载笔法留阳氷杜陵评书贵瘦硬此论未公吾不凭短长肥瘦各有态玉环飞燕谁敢憎吴兴太守真好古购买断缺挥缣缯龟趺入坐螭隠壁空斋昼静闻登登奇踪散出走吴越胜事传说夸友朋书来乞诗要自写为把栗尾书溪藤后来视今犹视昔过眼百世如风灯他年刘郎忆贺监还道同时须服膺李公择求黄鹤楼诗因记旧所闻于冯当世者黄鹤楼前月满川抱闗老卒饥不眠夜闻三人笑语言羽衣着屐响空山非鬼非人意其仙石扉三扣声清圆洞中铿鈜落门闗缥缈入石如飞烟鸡鸣月落风驭还迎拜稽首愿执鞭汝非其人骨腥羶黄金乞得重莫肩持归包裹弊席氊夜穿茒屋光射天里闾来观已变迁似石非石铅非铅或取而有衆忿喧讼归有司今几年无功暴得喜欲颠神人戏汝真可怜愿君为考然不然此语可信冯公传八月十日夜看月有懐子由并崔度贤良宛邱先生自不饱更笑老崔穷百巧一更相过三更归古柏隂中看参昴去年举君苜蓿盘夜倾闽酒赤如丹今年还看去年月露冷遥知范叔寒典衣自种一顷豆那知积雨生科斗归来四壁草虫鸣不如王江长饮酒催试官考较戏作八月十五夜月色随处好不择茅檐与市楼况我官居似蓬岛凤咮堂前野橘香剑潭桥畔秋荷老八月十八潮壮观天下无鵾鹏水击三千里组练长驱十万夫红旗青盖互明灭黒沙白浪相吞屠人生㑹合古难必此景此行那两得愿君闻此添蜡烛门外白袍如立鹄八月十七复登望海楼自和前篇是日牓出与试官两人复留五首楼上烟云怪不来楼前飞纸落成堆非闗文字须重看郄被江山未放回眼昏烛暗细行斜考阅精彊外已夸明日失杯君莫怪早知安足不成蛇乱山遮晓拥千层睡美初凉撼不譍昨夜酒行君屡叹定知归梦到吴兴天台桂子为谁香倦聴空阶夜㸃凉赖有明朝看潮在万人空巷鬬新粧秋花不见眼花红身在孤舟兀兀中细雨作寒知有意未教金菊出蒿蓬秋懐二首苦热念西风常恐来无时及兹遂凄凛又作徂年悲蟋蟀鸣我牀黄叶投我帏牕前有栖鵩夜啸如狐狸露冷梧叶脱孤眠无安枝熠燿亦有偶髙屋飞相追定知无几见迫此清霜期物化逝不留我兴为嗟咨便当勤秉烛为乐戒暮迟海风东南来吹尽三日雨空堦有余滴似与幽人语念我平生欢寂寞守环堵壶浆慰作劳裹饭救寒苦今年秋应熟过从饱鸡黍嗟我独何求万里涉江浦居贫岂无食自不安畎亩念此坐达晨残灯翳复吐哭欧公孤山僧惠思示小诗次韵故人已为土衰鬓亦惊秋犹喜孤山下相逢说旧游梵天寺见僧守诠小诗清逺可爱次韵但闻烟外钟不见烟中寺幽人行未已草露湿芒屦惟应山头月夜夜照来去和陈述古拒霜花千株扫作一番黄只有芙蓉独自芳唤作拒霜知未称细思郄是最宜霜和沈立之留别二首而今父老千行泪一似当时初去时不用鑴碑颂遗爱丈人清徳畏人知卧闻铙鼓送归艎梦里悤悤共一觞试问别来愁几许春江万斛若为量次韵孔文仲推官见赠我本麋鹿性谅非伏辕姿君如汗血马作驹已权奇齐驱大道中竝带銮镳驰闻声自决骤那复受絷维谓君朝发燕秣楚日未欹云何中道止连蹇驴骡随金鞍冒翠锦玉勒垂青丝旁观信美矣自揣良厌之均为人所劳何必陋盐辎君看立仗马不敢鸣且窥调习困鞭箠仅存骨与皮人生各有志此论我久持他人闻定笑聊与吾子期空堦卧积雨病骨烦撑支秋草上垣墻霜叶鸣堦墀门前自无客敢作扬雄麾候吏报君来弭节江之湄一对髙人谈稍忘俗吏卑今朝枉诗句粲如凤来仪上山絶梯磴堕海迷津涯怜我枯藁质借润生华滋岂效世俗人洗刮求瘢痍贤明日登用清庙歌缉熙胡不学长卿预作封禅词汤村开运盐河雨中督役居官不任事萧散羡长卿胡不归去来滞留愧渊明盐事星火急谁能䘏农耕薨甍晓鼓动万指罗沟坑天雨助官政泫然淋衣缨人如鸭与猪投泥相溅惊下马荒堤上四顾但湖泓线路不容足又与牛羊争归田虽贱辱岂失泥中行寄语故山友慎毋厌藜羮是日宿水陆寺寄北山清顺僧二首草没河堤雨暗村寺藏修竹不知门拾薪煮药怜僧病扫地焚香净客魂农事未休侵小雪佛灯初上报黄昏年来渐识幽居味思与髙人对榻论长嫌钟鼓聒湖山此境萧条郄自然乞食遶村真为饱无言对客本非禅披榛觅路冲泥入洗足闗门聴雨眠遥想后身穷贾岛夜寒应耸作诗肩客位假寐谒入不得去兀坐如枯株岂惟主忘客今我亦忘吾同僚不解事愠色见髯须虽无性命忧且复忍须臾盐官部役戏呈同事兼寄述古新月照水水欲氷夜霜穿屋衣生稜野庐半与牛羊共晓鼓郄随鸦鹊兴夜来履破裘穿缝红颊曲眉应入梦千夫在野口如林岂不懐归畏嘲弄我州贤将知人劳已酿白酒买豚羔耐寒努力归不逺两脚冻硬公须软朱夀昌郎中少不知母所在刺血写经求之五十年去岁得之蜀中以诗贺之嗟君七岁知念母怜君壮大心愈苦羡君临老得相逢喜极无言泪如雨不羡白衣作三公不爱白日昇青天爱君五十着綵服儿嗁郄得偿当年烹龙为炙玉为酒鹤髪初生千万夀金马诏书锦作囊白藤肩舆帘蹙绣感君离合我酸辛此事今无古或闻长陵朅来见大姊仲孺岂意逢将军开皇苦桃空记面建中天子终不见西河郡守谁复讥颍谷封人羞自荐将之湖州戏赠莘老余杭自是山水窟侧闻吴兴更清絶湖中橘林新着霜溪上苕花正浮雪顾渚茶芽白于齿梅溪木𤓰红胜颊吴儿脍缕薄欲飞未去先说馋涎垂亦知谢公到郡久应怪杜牧寻春迟鬓丝只好对禅榻湖亭不用张水嬉鸦种麦行霜林老鸦闲无用畦东拾麦畦西种畦西种得青猗猗畦东已作牛尾稀明年麦熟芒攒槊农夫未食鸦先啄徐行俛仰若自矜鼓翅跳踉上牛角忆昔舜耕歴山鸟为耘如今老鸦种麦更辛勤农夫罗拜鸦飞起劝农使者来行水盐官絶句四首南寺千佛阁古邑居民半海涛师来构筑便能髙千金用尽身无事坐看香烟遶白毫北寺悟空禅师塔已将世界等微尘空里浮花梦里身岂为龙颜更分别只应天眼识天人塔前古桧当年双桧是双童相对无言老更恭庭雪到腰埋不死如今化作两苍龙僧爽白鸡断尾雄鸡本畏烹年来聴法伴修行还须郄置莲花漏老怯风霜恐不鸣送张轩民寺丞赴省试龙飞甲子尽豪英尝喜吾犹及老成人竞春兰笑秋菊天教明月伴长庚传家各自闻诗礼与子相逢亦弟兄洗眼上林看跃马贺诗先到古宣城六和寺冲师闸山溪为水轩欲放清溪自在流忍教氷雪落沙洲出山定被江潮涴能为山僧更少留和致仕张郎中春昼投绂归来万事轻消磨未尽祇风情旧因莼菜求长假新为杨枝作短行不祷自安縁夀骨深藏难没是诗名浅斟盃酒红生颊细琢歌词穏称声蜗殻卜居心自放蝇头写字眼能明盛衰阅过君应笑宠辱年来我亦平跪履数从圯下老逸书闲问济南生东风屈指无多日只恐先春鶗䳏鸣冬至日独游吉祥寺井底微阳回未回萧萧寒雨湿枯荄何人更似苏夫子不是花时肎独来后十余日复至东君意浅着寒梅千朶深红未暇裁安得道人殷七七不论时节遣花开戏赠惆怅沙河十里春一畨花老一畨新小桥依旧斜阳里不见楼中垂手人和人求笔迹麦光铺几净无瑕入夜青灯照眼花从此剡藤真可弔半纡春蚓绾秋蛇用将之湖州戏赠原韵寄莘老君不见夷甫开三窟不如长康号痴絶痴人自得终天年智士死智罪莫雪困穷谁要卿料理举头看山笏拄颊野凫翅重自不飞黄鹤何事两翼垂泥中相从岂得久今我不往行恐迟江夏无双应未去恨无文字相娯嬉画鱼歌天寒水落鱼在泥短钩画水如耕犁渚蒲拔折藻荇乱此意岂复遗鳅鲵偶然信手皆虚撃本不辞劳几万一一鱼中刃百鱼惊虾蟹奔忙误跳掷渔人养鱼如养雏挿竿贯笠惊鹈鹕岂知白挺閙如雨搅水觅鱼嗟已疎吴中田妇叹今年粳稻熟苦迟庶见霜风来几时霜风来时雨如泻杷头出菌鎌生衣眼枯泪尽雨不尽忍见黄穂卧青泥茅苫一月陇上宿天晴获稻随车归汗流肩赪载入市价贱乞与如糠粞卖牛纳税拆屋炊虑浅不及明年饥官今要钱不要米西北万里招羗儿龚黄满朝人更苦不如郄作河伯妇和邵同年戏赠贾收秀才三首倾盖相欢一笑中从来未省马牛风卜邻尚可容三径投社终当作两翁古意已将兰缉佩招词闲咏桂生丛此身自断天休问白发年来渐不公朝见新荑出旧槎骚人孤愤苦思家五噫处士大穷约三赋先生多诞夸帐外鹤鸣奁有镜筒中钱尽案无鲑玉川何日朝金阙白昼闗门守夜叉生涯到处似樯乌科第无心摘颔须黄帽刺船忘岁月白衣担酒慰鳏孤狙公欺病来分栗水伯知馋为出鲈莫向洞庭歌楚曲烟波渺渺正愁予游道塲山何山道塲山顶何山麓上彻云峯下幽谷我从山水窟中来尚爱此山看不足陂湖行尽白漫漫青山忽作龙蛇盘山髙无风松自响误认石齿号惊湍山僧不放山泉出屋底清池照瑶席阶前合抱香入云月里仙人亲手植出山回望翠云鬟碧瓦朱栏缥缈间白水田头问行路小溪深处是何山髙人读书夜达旦至今山鹤鸣夜半我今废学不归山山中对酒空三叹赠孙莘老七絶嗟予与子久离羣耳冷心灰百不闻若对青山谈世事当须举白便浮君天目山前渌浸裾碧澜堂下看衔舻作堤捍水非吾事闲送苕溪入太湖夜来雨洗碧巑岏浪涌云屯遶郭寒闻有弁山何处是为君四面竟求看夜桥灯火照溪明欲放扁舟取次行暂借官奴遣吹笛明朝新月到三更三年京国厌藜蒿长羡淮鱼压楚糟今日骆驼桥下泊恣看修网出银刀乌程宿稻袭人香酿作春风霅水光时复中之徐邈圣毋多酌我次公狂去年腊日访孤山曾借僧牕半日闲不为思归对妻子道人有约径须还莘老葺天庆观小园有亭北向道士山宗说乞名与诗春风欲动北风微归鴈亭邉送鴈归蜀客南游家最逺吴山寒尽雪先晞扁舟去后花絮乱五马来时賔从非惟有道人应不忘抱琴无语立斜晖至秀州赠钱端公安道并寄其弟惠山老鸳鸯湖邉月如水孤舟夜榜鸳鸯起平明系缆石桥亭惭愧冒寒髯御史结交最晚情独厚论心无数今有几寂寞抱闗叹萧生耆老执㦸哀扬子怪君颜采郄秀发无乃迁谪反便美天公欲困无奈何世人共抑真疎矣毗陵髙山钖无骨陆子遗味泉氷齿贤哉仲氏早拂衣占断此山长洗耳山头望湖光泼眼山下濯足波生指傥容逸少问金堂记与嵇康留石髓秀州报本禅院乡僧文长老方丈万里家山一梦中吴音渐已变儿童每逢蜀叟谈终日便觉峨睂翠扫空师已忘言真有道我除搜句百无功明年採药天台去更欲题诗满浙东王复秀才所居双桧二首吴王池馆遍重城奇草幽花不记名青盖一归无觅处只留双桧待昇平凛然相对敢相欺直榦临空未要奇根到九泉无曲处世间惟有蛰龙知宋叔达家听琵琶数絃已品龙香拨半面犹遮凤尾槽新曲翻从玉连锁旧声终爱郁轮袍梦回只记归舟字赋罢双垂紫锦绦何异乌孙送公主碧天无际鴈行髙施註苏诗巻五施註苏诗卷六钦定四库全书施註苏诗巻六宋苏轼撰施元之原註武进邵长蘅删补诗四十九首元日次韵张先子野见和七夕寄莘老之作得句牛女夕转头参尾中青春先入睡白发不遗穷酒社我为敌诗坛子有功缩头先夏鼈实腹鄙秋虫莫唱帬垂緑无人脸断红旧交懐贺老新进谢终童袍鹄双双瑞腰犀一一通小蛮知在否试问嗫嚅翁正月九日有美堂饮醉归径睡五鼓方醒不复能眠起阅文书得鲜于子骏所寄古意作杂兴一首答之衆人事纷扰志士独悄悄何异琵琶絃常遭腰鼓閙三杯忘万虑醒后还皎皎有如辘轳索已脱重萦绕家人自约饬始慕陈妇孝可怜原巨先放荡今谁弔平生嗜羊炙识味肎轻饱烹蛇啖蛙蛤颇讶能稍稍忧来自不寐起视天汉渺阑干玉绳低耿耿太白晓次韵荅章传道见赠竝生天地宇同阅古今宙视下则有髙无前孰为后达人千钧弩一弛难再彀下士沐猴冠已系犹跳骤欲将驹过隙坐待石穿熘君看汉唐主宫殿悲麦秀而况彼区区何异一醉富鶢鶋非所养俯仰眩金奏髑髅有余乐不博南面后嗟我昔少年守道贫非疚自从出求仕役物恐见囿马融既依梁班固亦仕窦效矉岂不欲顽质谢镌镂仄闻长者言婞直非养夀唾面慎勿拭出跨当俛就居然成懒废敢复齿豪右子如照海珠网目疎见漏宏材乏近用巧舞困短袖坐令倾国容临老见邂逅吾衰信久矣书絶十年旧门前可罗雀感予烦屡叩愿言歌缁衣子粲还予授法惠寺横翠阁朝见吴山横暮见吴山从吴山故多态转侧为君容幽人起朱阁空洞更无物惟有千步冈东西作帘额春来故国归无期人言秋悲春更悲已泛平湖思濯锦更看横翠忆峨睂雕栏能得几时好不独冯栏人易老百年兴废更堪哀悬知草莽化池台游人寻我旧游处但觅吴山横处来祥符寺九曲观灯纱笼擎烛迎门入银叶烧香见客邀金鼎转丹光吐夜寳珠穿蚁闹连宵波翻焰里元相激鱼舞汤中不畏焦明日酒醒空想像清吟半逐梦魂销上元过祥符僧可久房萧然无灯火门前歌舞鬬分朋一室清风冷欲氷不把瑠璃闲照佛始知无尽本无灯正月二十一日病后述古邀往城外寻春屋上山禽苦唤人槛前氷沼忽生鳞老来厌伴红帬醉病起空惊白髪新卧聴使君鸣鼓角试唿稚子整冠巾曲栏幽榭终寒窘一看郊原浩荡春有以官法酒见饷者因用前韵求述古为移厨饮湖上喜逢门外白衣人欲脍湖中赤玉鳞游舫已糚吴榜穏舞衫初试越罗新欲将渔钓追黄帽未要靴刀抹绛巾芳意十分强半在为君先踏水邉春饮湖上初晴后雨二首朝曦迎客宴重冈晚雨留人入醉乡此意自佳君不会一杯当属水仙王水光潋滟晴方好山色空蒙雨亦奇欲把西湖比西子淡糚浓抹总相宜往富阳新城李节推先行三日留风水洞见待春山磔磔鸣春禽此间不可无我吟路长漫漫傍江浦此间不可无君语金鲫池邉不见君追君直过定山村路人皆言君未逺骑马少年清且婉风巖水穴旧闻名只隔山溪夜不行溪桥晓熘浮梅萼知君系马巖花落出城三日尚逶迟妻孥怪骂归何时世上小儿夸疾走如君相待今安有风水洞二首和节推风转鸣空穴泉幽写石门虚心闻地籁妄意觅桃源过客诗难好居僧语不繁归瓶得氷雪清冷慰文园山前乳水隔尘凡山上仙风舞桧杉细细龙鳞生乱石团团羊角转空巖冯夷窟宅非梁栋御寇车舆谢辔衔世事渐艰吾欲去永随二子脱讥谗独游富阳普照寺富春真古邑此寺亦唐余鹤老依乔木龙归护赐书连筒春水逺出谷晓钟疎欲继江潮韵何人为起予自普照游二菴长松吟风晚雨细东菴半掩西菴闭山行尽日不逢人裛裛野梅香入袂居僧笑我恋清景自厌山深出无计我虽爱山亦自笑独往神伤后难继不如西湖饮美酒红杏碧桃香覆髻作诗寄谢採薇翁本不避人那避世富阳妙庭观董双成故宅发地得丹鼎覆以铜盘承以瑠璃盆盆既破碎丹亦为人争夺持去今独盘鼎在耳二首人去山空鹤不归丹亡鼎在世徒悲可怜九转功成后郄把飞昇乞内芝瑠璃击碎走金丹无复神光发旧坛时有世人来䑛鼎欲随鸡犬事刘安新城道中二首东风知我欲山行吹断檐间积雨声岭上晴云披絮帽树头初日挂铜钲野桃含笑竹篱短溪柳自摇沙水清西崦人家应㝡乐煮葵烧笋饷春耕身世悠悠我此行溪邉委辔聴溪声散材畏见搜林斧疲马思闻卷斾钲细雨足时茶户喜乱山深处长官清人间岐路知多少试向桑田问耦耕山村五絶竹篱茅屋趁溪斜春入山村处处花无象太平还有象孤烟起处是人家烟雨蒙蒙鸡犬声有生何处不安生但令黄犊无人佩布谷何劳也劝耕老翁七十自腰鎌慙愧春山笋蕨甛岂是闻韶解忘味尔来三月食无盐杖藜裹飰去悤悤过眼青钱转手空赢得儿童语音好一年彊半在城中窃禄忘归我自羞丰年底事汝忧愁不须更待飞鸢堕方念平生马少游湖上夜归我饮不尽器半酣味尤长篮舆湖上归春风吹面凉行到孤山西夜色已苍苍清吟杂梦寐得句旋已忘尚记棃花村依依闻暗香入城定何时宾客半在亡睡眼忽惊矍繁灯閙河塘市人拍手笑状如失林麞始悟山野姿异趣难自彊人生安为乐吾策殊未良寒食未明至湖上太守未来两县令先在城头月落尚嗁乌乌榜红舷早满湖鼓吹未容迎五马水云先已飏双凫映山黄帽螭头舫夹道青烟鹊尾炉老病逢春只思睡独求僧榻寄须臾次韵孙莘老见赠时莘老移庐州因以别之鑪锤一手赋形殊造物无心敢望渠我本疎顽固当尔子犹沦落况其余龚黄侧畔难言政罗赵前头且眩书惟有阳关一杯酒慇懃重唱赠离居赠别青鸟衔巾久欲飞黄莺别主更悲嗁慇懃莫忘分擕处湖水东邉凤岭西次韵代留别绛蜡烧残玉斚飞离歌唱彻万行嗁他年一舸鸱夷去应记侬家旧姓西月兔茶环非环玦非玦中有迷离玉兔儿一似佳人帬上月月圆还缺缺还圆此月一缺圆何年君不见鬬茶公子不忍鬬小团上有双衔绶带双飞鸾薄命佳人双颊凝酥髪抹漆眼光入帘珠的皪故将白练作仙衣不许红膏污天质吴音娇软帯儿痴无限闲愁总未知自古佳人多命薄闭门春尽杨花落吉祥寺花将落而述古不至今岁东风巧翦裁含情只待使君来对花无信花应恨直恐明年便不开述古闻之明日即来坐上复用前韵同赋仙衣不用翦刀裁国色初含卯酒来太守问花花有语为君零落为君开李钤辖坐上分题戴花二八佳人细马䭾十千美酒渭城歌帘前柳絮惊春晚头上花枝奈老何露湿醉巾香掩冉月明归路影婆娑緑珠吹笛何时见欲把斜红插皂罗于潜令刁同年野翁亭山翁不出山溪翁长在溪不如野翁来往溪山间上友麋鹿下凫鹥问翁何所乐三年不去烦推挤翁言此间亦有乐非丝非竹非蛾睂山人醉后铁冠落溪女笑时银栉低我来观政问风謡皆云吠犬足生氂但恐此翁一旦舍此去长使山人索寞溪女嗁于潜女青帬缟袂于潜女两足如霜不穿屦沙鬓髪丝穿柠蓬沓障前走风雨老濞宫粧传父祖至今遗民悲故主苕溪杨柳初飞絮照溪画睂渡溪去逢郎樵归相媚妩不信姬姜有齐鲁自昌化双谿馆下步寻谿源至治平寺二首乱山滴翠衣裘重双涧响空牕户摇饱食不嫌谿笋瘦穿林闲觅野芎苗却愁县令知游寺尚喜渔人争渡桥正似醴泉山下路桑枝刺眼麦齐腰每见田园輙自招倦飞不拟控扶摇共疑杨恽非锄豆谁信刘章解立苗老去尚飡彭泽米梦归时到锦江桥宦游莫作无家客举族长悬似细腰于潜僧绿筠轩可使食无肉不可使居无竹无肉令人瘦无竹令人俗人瘦尚可肥俗士不可医傍人笑此言似髙还似痴若对此君仍大嚼世间那有扬州鹤与临安令宗人同年剧饮我虽不解饮把盏欢意足试唿白髪感秋人令唱黄鸡催晓曲与君登科如隔晨敝袍霜叶空残緑如今莫问老与少儿子森森如立竹黄鸡催晓不须愁老尽世人非我独宝山昼睡七尺顽躯走世尘十围便腹贮天真此中空洞浑无物何止容君数百人僧清顺新作垂云亭江山虽有余亭榭着难穏登临不得要万象各偃蹇惜哉垂云轩此地得何晚天功争向背诗眼巧增损路穷朱栏出山破石壁很海门浸坤轴湖尾抱云巘葱葱城郭丽淡淡烟村逺纷纷乌鹊去一一渔樵返雄观快新获微景收昔遁道人真古人啸咏慕嵇阮空斋卧蒲褐芒屦每自捆天怜诗人穷乞与供诗本我诗久不作荒涩旋锄垦从君觅佳句咀嚼废朝饭五月十日与吕仲甫周邠僧惠勤惠思清顺可久惟肃义诠同汎湖游北山三吴雨连月湖水日夜添寻僧去无路潋潋水拍檐驾言徂北山得与幽人兼清风洗昏翳晚景分秾纤缥缈朱楼人斜阳半疎帘临风一挥手怅焉起遐瞻世人骛朝市独向溪山㢘此乐得有命轻薄神所歼会客有美堂周邠长官与数僧同汎湖往北山湖中闻堂上歌笑声以诗见寄因和二首时周有服蔼蔼君诗似岭云从来不许醉红帬不知野屐穿山翠惟见轻桡破浪纹颇忆唿卢袁彦道难邀骂坐灌将军晚风落日元无主不惜清凉与子分载酒无人过子云掩闗昼卧客书帬歌喉不共聴珠贯醉面何因作缬纹僧侣且陪香火社诗坛欲敛鹳鹅军凭君遍遶湖邉寺涨渌晴来已十分席上代人赠别三首悽音怨乱不成歌纵使重来奈老何泪眼无穷似梅雨一番匀了一番多天上麒麟岂混尘笼中翡翠不由身那知昨夜香闺里更有偷嗁暗别人莲子擘开须见臆楸枰着尽更无期破衫却有重逢处一饭何曾忘却时唐道人言天目山上俯视雷雨每大雷电但闻云中如婴儿声殊不闻雷震也已外浮名更外身区区雷电若为神山头只作婴儿看无限人间失箸人施註苏诗卷六施註苏诗卷七钦定四库全书施註苏诗巻七宋苏轼撰施元之原註武进邵长蘅删补诗六十三首追和子由去岁试举人洛下所寄五首暴雨初晴楼上晚景秋后风光雨后山满城流水碧潺潺烟云好处无多子及取昏鸦未到间洛邑从来天地中嵩髙苍翠北邙红风流耆旧消磨尽只有青山对病翁白汗翻浆午景前雨余风物便萧然应倾半熟鵞黄酒照见新晴水碧天疾雷破屋雨翻河一扫清风未觉多应似画师呉道子髙堂巨壁写降魔客路三年不见山上楼相对梦魂闲明朝却踏红尘去羞向清伊照病颜过广爱寺见三学演师观杨惠之塑寳山朱瑶画文殊普贤寓世身如梦安闲日似年败蒲翻覆卧破裓再三连劝客眠风竹长斋饮石泉回头万事错自笑觉师贤妙迹苦难寻兹山见几层乱峰螺髻出絶磵阵云崩措意元同画观空欲问僧莫教林下意终老叹何曾朱瑶唐晚辈得法尚雄深满寺空遗迹何人识苦心长廊欹雨脚破壁撼钟音成壊无穷事他年复弔今韩子华石淙庄绛侯百万兵尚畏书牍背功名意不巳数与危机会我公抱絶识凛凛镇横溃欲收伊吕迹逺与巢由对誓言虽未从久已断诸内区区为懐祖颇觉羲之隘此身随造物一叶舞澎湃田园不早定归宿终安在彼美石淙庄每到百事废泉流知人意屈折作涛濑寒光洗肝鬲清响跨竽籁我旧门前客放言不自外园中亦何有荟蔚可胜计请公试回首岁晚余苍桧立秋日祷雨宿灵隠寺同周徐二令百重堆案掣身闲一叶秋声对榻眠牀下雪霜侵户月枕中琴筑落堦泉崎岖世味尝应遍寂寞山栖老渐便惟有问农心尚在起占云汉更茫然病中独游净慈谒本长老周长官以诗见寄仍邀游灵隠因次韵荅之卧闻禅老入南山净扫清风五百间我与世疎宜独往君縁诗好不容攀自知乐事年年减难得髙人日日闲欲问云公觅心地要知何处是无还病中游祖塔院紫李黄𤓰村路香乌纱白葛道衣凉闭门野寺松隂转欹枕风轩客梦长因病得闲殊不恶安心是药更无方道人不惜堦前水借与匏樽自在尝虎跑泉亭亭石塔东峰上此老初来百神仰虎移泉眼趁行脚龙作浪花供抚掌至今游人灌濯罢卧聴空堦环玦响故知此老如此泉莫作人闲去来想佛日山荣长老方丈五絶陶令思归久未成逺公不出但闻名山中只有苍髯叟数里萧萧管送迎千株玉槊搀云立一穗珠旒落镜寒何处霜眉碧眼客结为三友冷相看东麓云根露角牙细泉幽咽走金沙不堪土肉埋山骨未放苍龙浴渥洼食罢茶瓯未要深清风一榻抵千金腹摇鼻息庭花落还尽平生未足心日射西廊午枕明水沈烧尽碧烟横山人睡觉无人见只有飞蚊遶鬓鸣癸丑春分后雪雪入春分省见稀半开桃李不胜威应慙落地梅花识却作漫天柳絮飞不分东君专节物故将新巧发隂机从今造物尤难料更暖须留御腊衣孤山二咏孤山有陈时柏二株其一为人所薪山下老人自为儿已见其枯矣然坚悍如金石愈于未枯者僧志诠作堂于其侧名之曰柏堂堂与白公居易竹阁相连属余作二诗以记之柏堂道人手种几生前鹤骨龙姿尚宛然双干一先神物化九朝三见太平年忽惊华构依巖出乞与佳名到处传此柏未枯君记取灰心聊伴小乘禅竹阁海山兠率两茫然古寺无人竹满轩白鹤不留归后语苍龙犹是种时孙两丛恰似萧郎笔千亩空懐渭上村欲把新诗问遗像病维摩诘更无言与述古自有美堂乘月夜归娟娟云月稍侵轩潋潋星河半隠山鱼钥未收清夜永凤箫犹在翠微闲凄风瑟缩经絃柱香雾凄迷着髻鬟共喜使君能鼓乐万人争看火城还有美堂暴雨游人脚底一声雷满坐顽云拨不开天外黑风吹海立浙东飞雨过江来十分潋滟金樽凸千杖敲铿羯鼓催唤起谪仙泉洒面倒倾鲛室泻琼瑰八月十五日看潮五絶定知玉兔十分圆已作霜风九月寒寄语重门休上钥夜潮留向月中看万人鼓噪慑吴侬犹似浮江老阿童欲识潮头髙几许越山浑在浪花中江邉身世两悠悠久与沧波共白头造物亦知人易老故教江水向西流吴儿生长狎涛渊冒利轻生不自怜东海若知明主意应教斥卤变桑田江神河伯两醯鸡海若东来气吐蜺安得夫差水犀手三千强弩射潮低东阳水乐亭君不学白公引泾东注渭五斗黄泥一钟水又不学哥舒横行西海头归来羯鼓打凉州但向空山石壁下爱此有声无用之清流流泉无絃石无窍强名水乐人人笑惯见山僧已厌聴多情海月空留照洞庭不复来轩辕至今鱼龙舞钧天闻道磬襄东入海遗声恐在海山闲锵然涧谷含宫徴节奏未成君独喜不须写入薰风絃纵有此声无此耳与周长官李秀才游径山二君先以诗见寄次其韵二首少年饮红帬酒尽推不去唿来径山下试与洗尘雾痴马惜障泥临流不肯渡独有汝南君从我无朝暮肯将红尘脚暂着白云屦嗟我与世人何异笑百步功名一破甑弃置何用顾更凭陶靖节往问征夫路龙亦恋故居百年尚来去至今雨雹夜殿闇风纒雾而我弃乡国大江忘北渡便欲此山前筑室安迟暮又恐太幽独岁晚霜入屦同游得李生仄足随蹇步孔明不自爱临老起三顾吾归便却扫谁踏门前路临安三絶将军树阿坚泽畔菰蒲节𤣥徳墙头羽葆桑不会世间闲草木与人何事管兴亡锦溪楚人休笑沐猴冠越俗徒夸翁子贤五百年间异人出尽将锦绣裹山川石镜山鸡舞破半巖云菱叶开残野水春应笑武都山下土枉教明月殉佳人登玲珑山何年僵立两苍龙瘦嵴盘盘尚倚空翠浪舞翻红罢亚白云穿破碧玲珑三休亭上工延月九折巖前巧贮风脚力尽时山更好莫将有限趁无穷宿九仙山风流王谢古仙真一去空山五百春玉室金堂余汉士桃花流水失秦人困眠一榻香凝帐梦遶千巖冷逼身夜半老僧唿客起云峰缺处涌冰轮陌上花游九仙山闻里中儿歌陌上花父老云吴越王妃每岁春必归临安王以书遗妃曰陌上花开可缓缓归矣吴人用其语为歌含思宛转聴之凄然而其词鄙野为易之云陌上花开蝴蝶飞江山犹是昔人非遗民几度垂垂老游女长歌缓缓归陌上山花无数开路人争看翠軿来若为留得堂堂去且更从教缓缓回生前富贵草头露身后风流陌上花已作迟迟君去鲁犹歌缓缓妾回家游东西巖谢公含雅量世运属艰难况复情所钟感槩萃中年正赖丝与竹陶写有余欢常恐儿辈觉坐令髙趣阑独携缥缈人来上东西山放懐事物外徙倚弄云泉一旦功业成管蔡复流言慷慨桓野王哀歌和清弹挽䰅起流涕始知使君贤意长日月促卧病已辛酸恸哭西州门往驾那复还空余行乐处古木昏苍烟宿海会寺篮舆三日山中行山中信美少旷平下投黄泉上青冥线路每与猿猱争重楼束缚遭涧坑两股酸哀饥膓鸣北渡飞桥踏彭铿缭垣百步如古城大钟横撞千指迎髙堂延客夜不扃杉槽漆斛江河倾本来无垢洗更轻倒牀鼻息四邻惊紞如五鼓天未明木鱼唿粥亮且清不闻人声闻履声海会寺清心堂南郭子綦初䘮我西来达磨尚求心此堂不说有清浊游客自观随浅深两岁频为山水役一谿长照雪霜侵纷纷无补竟何事慙愧髙人闭户吟径山道中次韵答周长官兼赠苏寺丞年来战纷华颇觉夫子胜欲求五亩宅洒扫乐清净学道恨日浅问禅慙聴莹聊为山水行遂此麋鹿性独游吾未果觅伴谁复聴吾宗古遗直穷达付前定餔糟醉方熟洒面唿不醒奈何效燕蝠屡欲争晨暝不如从我游髙论发犀柄谿南渡横木山寺称小径幽寻自兹始归路微月映南望功臣山云外盘飞磴三更渡锦水再宿留石镜缅懐周与李能作洛生咏明朝三子至诗律严号令篮舆置纸笔得句轻千乘玲珑苦奇秀名实巧相称九仙更幽絶笑语千山应空巖侧破罋飞熘洒浮磬山前见虎迹候吏铙鼓竞我生本艰奇尘土满釡甑山禽与野兽知我久蹭蹬笑谓候吏还御虎吾有命径山虽云逺行李稍可併颇讶王子猷忽起山隂兴但报菊花开吾当理归榜汪覃秀才久留山中以诗见寄次其韵季子应嗔不下机弃家来伴碧云师中秋冷坐无因醉半月长斋未肎辞掷简摇毫无忤色投名入社有新诗飞腾桂籍他年事莫忘山中採药时再游径山老人登山汗如濯倒牀困卧唿不觉觉来五鼓日三竿始信孤云天一握平生未省出艰险两足惯曾行荦确含晖亭上望东溟凌霄峰头挹南岳共爱丝杉翠丝乱谁见玉芝红玉琢白云何事自来往明月长圆无晦朔塜上鸡鸣犹忆钦山前凤舞逺征璞雪牕驯兔元不死烟岭孤猿苦难捉从来白足傲生死不怕黄巾把刀槊榻上双痕凛然在剑头一吷何须角嗟我昏顽晚闻道与世龃龉空多学灵水先除眼界花清诗为洗心源浊骚人未要逃竞病禅老但喜闻剥啄此生更得几回来从今有暇无辞数洞霄宫上帝髙居愍世顽故留琼馆在凡间青山九鏁不易到作者七人相对闲庭下流泉翠蛟舞洞中飞鼠白鸦飜长松怪石宜霜鬓不用金丹苦驻颜初自径山归述古召饮介亭以病先起西风初作十分凉喜见新橙透甲香迟暮赏心惊节物登临病眼怯秋光惯眠处士云菴里倦醉佳人锦瑟傍犹有梦回清兴在卧闻归路乐声长明日重九亦以病不赴述古会再用前韵月入秋帷病枕凉霜飞夜簟故衾香可怜吹帽狂司马空对亲舂老孟光不作雍容倾坐上翻成肮脏倚门傍人间此会论今古细看茱萸感叹长九日寻臻阇棃遂泛小舟至勤师院二首白髪长嫌岁月侵病眸兼怕酒盃深南屏老宿闲相过东合郎君懒重寻试碾露芽烹白雪休拈霜蘂嚼黄金扁舟又截平湖去欲访孤山支道林湖上青山翠作堆葱葱郁郁气佳哉笙歌丛里抽身岀云水光中洗眼来白足赤髭迎我笑拒霜黄菊为谁开明年桑苎煎茶处忆着衰翁首重回九日舟中望见有美堂上鲁少卿饮以诗戏之二首指㸃云间数㸃红笙歌正拥紫髯翁谁知爱酒龙山客却在渔舟一叶中西合珠帘巻落晖水沈烟断佩声微遥知通徳凄凉甚拥髻无言怨未归游诸佛舍一日饮酽茶七盏戏书勤师壁示病维摩元不病在家灵运巳忘家何须魏帝一丸药且尽卢仝七碗茶九日湖上寻周李二君不见君亦见寻于湖上以诗见寄明日乃次其韵湖上野芙蓉含思愁脉脉娟然如静女不肎傍阡陌诗人杳未来霜艳冷难宅君行逐鸥鹭出处浩莫测苇间闻挐音云表已飞屐使我终日寻逢花不忍摘人生如朝露要作百年客喟彼终岁劳幸兹一日泽愿言竟不遂人事多乖隔悟此知有命沈忧伤魂魄送杭州杜戚陈三掾罢官归乡秋风摵摵鸣枯蓼船阁荒村夜悄悄正当逐客断膓时君独歌唿醉连晓老夫平生齐得䘮尚恋微官失轻矫君今憔悴归无食五斗未可秋毫小君言失意能几时月啖虾蟇行复皎杀人无验中不快此恨终身恐难了徇时所得无几何随手已遭忧患绕期君正似种宿麦忍饥待食明年麨次韵周长官夀星院同饯鲁少卿瑠璃百顷水仙家风静湖平响钓车寂歴疎松欹晚照伶俜寒蝶抱秋花困眠不觉依蒲褐归路相将踏桂华更着纶巾披鹤氅他年应作画圗夸次韵述古过周长官夜饮二更铙鼓动诸邻百首新诗间八珍已遣乱蛙成两部更邀明月作三人云烟湖寺家家境灯火沙河夜夜春曷不劝公勤秉烛老来光景似奔轮述古以诗见责屡不赴会复次前韵我生孤僻本无邻老病年来益自珍肎对红帬辞白酒但愁新进笑陈人北山怨鹤休惊夜南亩巾车欲及春多谢清诗屡推毂狶膏那解转方轮金门寺中见李西台与二钱唱和四絶句戏用其韵跋之帝城春日帽檐斜二陆初来尚忆家未肎将盐下莼菜已应知雪似杨花平生贺老惯乘舟骑马风前怕打头欲问君王乞符竹但忧无蟹有监州西台妙迹继杨风无限龙虵洛寺中一纸清诗弔兴废尘埃零落梵王宫五季文章堕刼灰升平格力未全回故知前辈宗徐庾数首风流似玉台胡穆秀才遗古铜器似鼎而小上有两柱可以覆而不蹶以为鼎则不足疑其饮器也胡有诗荅之只耳兽啮环长脣鹅擘喙三趾下锐春蒲短两柱髙张秋菌细君看翻覆俯仰间覆成三角翻两髻古书虽满腹苟有用我亦随世嗟君一见唿作鼎才注升合已漂逝不如学鸱夷尽日盛酒真良计施註苏诗巻七施註苏诗卷八钦定四库全书施註苏诗巻八宋苏轼撰施元之原註武进邵长蘅删补诗五十九首贺陈述古弟章生子郁葱佳气夜充闾始见徐卿第二雏甚欲去为汤饼客惟愁错写弄麞书参军新妇贤相敌阿大中郎喜有余我亦从来识英物试教啼看定何如赠治易僧智周寒牕孤坐冻生缾尚把遗编照露萤阁束九师新得妙梦吞三画旧通灵断絃挂壁知音䘮挥麈空山乱石听斋罢何须更临水胸中自有洗心经张子野年八十五尚闻买妾述古令作诗锦里先生自笑狂莫欺九尺鬓睂苍诗人老去鸎鸎在公子归来燕燕忙柱下相君犹有齿江南刺史已无肠平生谬作安昌客畧遣彭宣到后堂书双竹湛师房二首我本西湖一钓舟意嫌髙屋冷飕飕羡师此室才方丈一炷清香尽日留暮鼓朝钟自击撞闭门孤枕对残缸白灰旋拨通红火卧聴萧萧雨打牕寳山新开径藤梢橘刺元无路竹杖㯶鞋不用扶风自逺来闻笑语水分流处见江湖回观佛骨青螺髻踏遍仙人碧玉壶野客归时山月上棠棃叶战暝禽唿和述古冬日牡丹四首一朶妖红翠欲流春光回照雪霜羞化工只欲呈新巧不放闲花得少休花开时节雨连风郄向霜余梁烂红漏泄春光私一物此心未信出天工当时只道鹤林仙能遣秋花发杜鹃谁信诗能回造化直教霜枿放春妍不分清霜入小园故将诗律变寒暄使君欲见蓝关咏更倩韩郎为染根和钱安道寄惠建茶我官于南今几时尝尽溪茶与山茗胷中似记故人靣口不能言心自省为君细说我未暇试评其畧差可聴建溪所产虽不同一一天与君子性森然可爱不可慢骨清肉腻和且正雪花雨脚何足道啜过始知真味永纵复苦硬终可録汲黯少戆寛饶勐草茶无頼空有名高者妖邪次顽懭体轻虽复强浮汎性滞偏工呕酸冷其间絶品岂不佳张禹纵贤非骨鲠葵花玉不易致道路幽险隔云岭谁知使者来自西开缄磊落收百饼嗅香嚼味本非别透纸自觉光炯炯粃糠团凤友小龙奴𨽻日注臣双井收藏爱惜待佳客不敢包裹钻权倖此诗有味君勿传空使时人怒生瘿和栁子玉喜雪次韵仍呈述古诗翁爱酒长如渇缾尽欲沽囊巳竭灯青火冷不成眠一夜捻䰅吟喜雪诗成就我觅欢处我穷正与君髣髴曷不走投陈孟公有酒醉君仍饱徳琼瑶欲尽天应惜更遣清光续残月安得佳人擢素手笑捧玉盌两竒絶艶歌一曲回阳春坐使髙堂生暖热弔天竺海月辩师三首欲寻遗迹彊沾裳本自无生可得亡今夜生公讲堂月满庭依旧冷如霜生死犹如臂屈伸情钟我軰一酸辛乐天不是蓬莱客慿仗西方作主人欲访浮云起灭因无縁郄见梦中身安心好住王文度此理何须更问人李颀秀才善画山以两轴见寄仍有诗次韵答之平生自是箇中人欲向渔舟便写真诗句对君难出手云泉劝我早抽身年来白髪惊秋速长恐青山与世新从此北归休怅望囊中收得武陵春雪后至临平与栁子玉同至僧舎见陈尉烈落帆古戍下积雪高如邱强邀诗老岀疎髯散飕飅僧房有宿火手足渐和柔静士素寡言相对自忘忧铜炉擢烟穟石鼎浮霜沤我行虽有程坐稳且复留大哉天地间此生得浮游夜至永乐文长老院文时卧病退院夜闻巴叟卧荒村来打三更月下门往事过年如昨日此身未死得重论老非懐土情相得病不开堂道益尊惟有孤栖旧时鹤举头见客似长言栁氏二外甥求笔迹二首退笔如山未足珎读书万巻始通神君家自有元和脚莫厌家鸡更问人一纸行书两絶诗遂良䰅鬓巳成丝何当火急传家法欲见诚悬笔谏时钱安道席上令歌者道服乌府先生铁作肝霜风巻地不知寒犹嫌白发年前少故㸃红灯雪里看他日卜邻先有约待君投绂我休官如今且作华阳服醉唱侬家七返丹除夜野宿常州城外二首行歌野哭两堪悲逺火低星渐向微病眼不眠非守嵗乡音无伴苦思归重衾脚冷知霜重新沐头轻感髪稀多谢残灯不嫌客孤舟一夜许相依南来三见嵗云徂直恐终身走道涂老去怕看新歴日退归拟学旧桃符烟花已作青春意霜雪偏寻病客䰅但把穷愁博长健不辞最后饮屠酥元日过丹阳明日立春寄鲁元翰堆盘红缕细茵陈巧与椒花两鬬新竹马异时宁信老土牛明日莫辞春西湖弄水犹应早北寺观灯欲及辰白发苍颜谁肎记晓来频嚏为何人古纒头曲鵾絃铁拨世无有乐府旧工惟尚叟一生喙硬眼无人坐此困穷今白首翠鬟女子年十七指法巳是唿韩妇惊帆渡海风掣回满靣尘沙和泪垢青衫不逢湓浦客红袖谩插曹纲手尔来一见哀骀佗便着臂鞴躬井臼我慙贫病百不足强对黄花饮白酒转闗濩索动有神雷辊空堂战牕牖四絃一抺拥袂立再拜十分为我夀世人只解锦纒头与汝作诗传不朽刁同年草堂不用长竿矫绣衣南园北第两参差青山有约长当户流水无情自入池嵗久酴醿浑欲合春来杨栁不胜垂主人不用悤悤去正是红梅着子时惠山谒钱道人烹小龙团登絶顶望太湖踏遍江南南岸山逄山未免更留连独携天上小团月来试人间第二泉石路萦回九龙嵴水光翻动五湖天孙登无语空归去半岭松声万壑传钱道人有诗云直须认取主人翁作两絶戯之首断故应无断者冰销那复有冰知主人若苦令侬认认主人人竟是谁有主须还更有賔不如无镜自无尘只从半夜安心后失却当年觉痛人和苏州太守王规父侍太夫人观灯之什余时以刘道原见访滞留京口不及赴此㑹二首不觉朱轓辗后尘争看绣幰锦纒轮洛滨侍从三人贵京兆平反一笑春但逐东山携妓女那知后合走穷宾滞留不见荣华事空作赓诗第七人翻翻缇骑走香尘激激飞涛射火轮美酒留连三夜月丰年倾倒五州春安排诗律追彊对蹭蹬归期为恶賔堕珥遗簮想无限华胥犹见梦回人成都进士杜暹伯升出家名法通往来吴中欲识当年杜伯升飘然云水一孤僧若教俯首随缰锁料得如今似我能虎邱寺入门无平田石路穿细岭隂风生涧壑古木翳潭井湛卢谁复见秋水光耿耿铁花秀巖壁杀气噤蛙黾幽幽生公堂左右立顽矿当年或未信异类服精勐胡为百嵗后仙鬼互驰骋窈然留清诗读者为悲哽东轩有佳致云水丽千顷熙熙览生物春意破凄冷我来属无事暖日相与永喜鹊翻初旦愁鸢蹲落景坐见渔樵还新月溪上影悟彼良自咍归田行可请常润道中有懐钱塘寄述古五首从来直道不辜身得向西湖两过春沂上巳成曾㸃服泮宫初采鲁侯芹休惊嵗嵗年年貌且对朝朝暮暮人细雨晴时一百六画船鼍鼓莫违民草长江南鸎乱飞年来事事与心违花开后院还空落燕入华堂怪未归世上功名何日是樽前㸃检㡬人非去年栁絮飞时节记得金笼放雪衣浮玉山头日日风涌金门外已春融二年鱼鸟浑相识三月莺花付与公剩看新翻眉倒晕未应泣别脸消红何人织得相思字寄与江边北向鸿国艳夭娆酒半酣去年同赏寄僧檐但知扑扑晴香软谁见森森晓态严糓雨共惊无几日蜜蜂未许輙先甜应须火急囘征棹一片辞枝可得黏惠泉山下土如濡阳羡溪头米胜珠卖剑买牛吾欲老杀鸡为黍子来无地偏不信容髙盖俗俭真堪着腐儒莫怪江南苦留滞经营身计一生迂刁景纯赏瑞香花忆先朝侍宴次韵上苑夭桃自作行刘郎去后几回芳厌従年少追新赏闲对宫花识旧香欲赠佳人非泛洧好纫幽佩弔沈湘鹤林神女无消息为问何年返帝乡同栁子玉游鹤林招隐醉归呈景纯花时腊酒照人光归路春风洒靣凉刘氏宅边霜竹老戴公山下野桃香巖头疋练兼天浄泉底真珠溅客忙安得道人携笛去一声吹裂翠崖冈景纯见和复次韵赠之二首解组归来道益光坐看百物自炎凉卷帘堂上檀槽闹送客林间桦烛香浅量巳愁当酒怯非才尤觉和诗忙何人贪佩黄金印千柱耽耽琐北冈人间膏火正争光毎到藏春得暂凉多事始知田舎好凶年偏觉野蔬香谿山胜画徒能说来往如梭为底忙老去此身无处着为翁栽插万松冈栁子玉亦见和因以送之兼寄其兄子璋道人不羡腰金照地光暂时假靣弄西凉晴牕嚥日肝肠煖古殿朝真屦袖香说静故知犹有动无闲底处更求忙先生官罢乗风去何用区区赋陟冈子玉家宴用前韵见寄复答之自酌金尊劝孟光更教长笛奏伊凉牵衣男女遶太白扇枕郎君烦阿香诗病逄春转深痼愁魔得酒暂奔忙醒时情味吾能说日在西南白草冈景纯复以二篇一言其亡兄与伯父同年之契一言今者唱酬之意仍次其韵灵夀扶来似孔光感时怀旧一悲凉蟾枝不独同攀桂鸡舌还应共赐香等是浮休无得丧麤分忧乐有闲忙年来世事如波浪郁郁谁知柏在冈屡把铅刀齿歩光更遭华衮照庬凉苏门山上莫长啸薝卜林中无别香烛烬巳残终夜刻槐花还似昔年忙背城借一吾何敢慎莫尊前替戾冈金山寺与栁子玉饮大醉卧寳觉禅榻夜分方醒书其壁恶酒如恶人相攻剧刀箭頽然一榻上胜之以不战诗翁气雄拔禅老语清软我醉都不知但觉红緑眩醒时江月堕摵摵风响变惟有一龛灯二豪俱不见大风留金山两日塔上一铃独自语明日顚风当断渡朝来白浪打苍崖倒射轩牕作飞雨龙骧万斛不敢过渔艇一叶从掀舞细思城市有底忙却笑蛟龙为谁怒无事久留僮仆怪此风聊得妻孥许灊山道人独何事半夜不眠聴粥鼔监洞霄宫俞康直郎中所居四咏退圃百丈休牵上濑船一钩归钓缩头鳊园中草木春无数只有黄杨厄闰年逸堂新第谁来作并邻旧官宁复忆星辰请君置酒吾当贺知向江湖拜散人遯轩冠盖相望起隐沦先生那得老江村古来真遯何曽遯笑杀踰垣与闭门远楼西山烟雨巻疎帘北户星河落短檐不独江天解空阔地偏心逺似陶潜游鹤林招隠二首郊原雨初霁春物有余妍古寺满修竹深林闻杜鹃睡余栁花堕目眩山樱然西牕有病客危坐看香烟行歌白云岭坐咏修竹林风轻花自落日薄山半隂涧草谁复识闻香杳难寻时见城市人幽居惜未深书普慈长老壁普慈寺后千竿竹醉里曽看碧玉椽倦客再游行老矣髙僧一笑故依然久参白足知禅味苦厌黄公聒昼眠惟有两株红百叶晩来犹得向人姸书焦山纶长老壁法师住焦山而实未尝住我来輙问法法师了无语法师非无语不知所答故君看头与足本自安冠屦譬如长鬛人不以长为苦一旦或人问毎睡安所措归来被上下一夜着无处展转遂达晨意欲尽镊去此言虽鄙浅故自有深趣持此问法师法师一笑许刁景纯席上和谢生二首悞入仙人碧玉壶一欢那复间亲疎杯盘狼借吾何敢车骑雍容子甚都此夜新声闻北里他年故事纪南徐欲穷风月三千界愿化天人百亿躯縦饮谁能问挈壶不知门外晓星踈绮罗胜事齐三阁宾主谈锋敌两都榻畔烟花尝叹杜海中童丱尚追徐无多酌我公须聴醉后麤狂胆满躯留别金山宝觉圆通二长老沐罢巾冠快晚凉睡余齿颊带茶香舣舟北岸何时渡晞发东轩未肎忙康济此身殊有道医治外物本无方风流二老长还往顾我归期尚渺茫施註苏诗巻八施註苏诗卷九钦定四库全书施註苏诗巻九宋苏轼撰施元之原註武进邵长蘅删补诗六十五首无钖道中赋水车翻翻聨聨衔尾鸦荦荦确确蜕骨蛇分畴翠浪走云阵刺水绿鍼抽稻芽洞庭五月欲飞沙鼍鸣窟中如打衙天公不见老翁泣唤取阿香推雷车杭州牡丹开时仆犹在常润周令作诗见寄次其韵复次一首送赴阙羞归应为负花期巳见成隂结子时与物寡情怜我老遣春无限赖君诗玉台不见朝酣酒金缕犹歌空折枝从此年年定相见欲师老圃问樊迟莫负黄花九日期人生穷达可无时十年且就三都赋万户终轻千首诗天静伤鸿犹戢翼月明惊鹊未安枝君看六月河无水万斛龙骧到自迟苏州闾邱江君二家雨中饮酒二首小圃隂隂徧洒尘方塘㶑㶑欲生纹已烦仙袂来行雨莫遣歌声便驻云肎对绮罗辞白酒试将文字恼红帬今宵记取醒时节㸃滴空堦独自闻五纪归来鬓未霜十眉环列坐生光唤船渡口迎秋女驻马桥邉问泰娘曽把四絃娱白傅敢将百草鬬呉王从今却笑风流守画㦸空凝宴寝香次韵沈长官三首家山何在两忘归杯酒相逢慎勿违不独饭山嘲我瘦也应糠覈怪君肥男婚已毕女将归累尽身轻志莫违闻道山中食无肉玉池清水自生肥造物知吾久念归似怜衰病不相违风来震泽帆初饱雨入松江水渐肥戏书呉江三贤画像三首谁将射御敎呉儿长笑申公为夏姬却遣姑苏有麋鹿更怜夫子得西施浮世功劳食与眠季鹰真得水中仙不湏更说知机早直为鲈鱼也自贤千首文章二顷田囊中未有一钱看却因养得能言鸭惊破王孙金弹丸刘孝叔㑹虎邱时王规父斋素祈雨不至二首白简威犹凛青山兴已秾鹤闲云作氅驼卧草埋峰跪履若可教卜邻应见容因公问回老何处定相逢太常斋未解不肎对纎秾只遣三千履来逰十二峰林空答清唱潭浄写衰容归去瑶台路还应月下逢过永乐文长老已卒初惊鹤瘦不可识旋觉云归无处寻三过门闲老病死一弹指顷去来今存亡惯见浑无泪乡井难忘尚有心欲向钱塘访圆泽葛洪川畔待秋深赠张刁二老两邦山水未凄凉二老风流总健强共成一百七十歳各饮三万六千觞藏春坞里莺花闹仁夀桥邉日月长惟有诗人被磨折金钗零落不成行去年秋偶游寳山上方入一小院阒然无人有一僧隠几低头读书与之语漠然不甚对问其邻之僧曰此云阇黎也不出十五年矣今年六月自常润还复至其室则死𦵏数月矣作诗题其壁云师来寳山一住十五秋读书常闭户客至不举头去年造其室清坐忘百忧我初无言说师亦无对酬今年复扣门空房但飕飗云已灭无余薪尽火不留却疑此室中常有斯人不所遇孰非梦事过吾何求听僧昭素琴至和无攫醳至平无按抑不知微妙声究竟从何出散我不平气洗我不和心此心知有在尚复此微吟僧惠勤初罢僧职轩轩青田鹤郁郁在樊笼既为物所縻遂与吾辈同今来始谢去万事一笑空新诗如洗出不受外垢䝉清风入齿牙出语如风松霜髭茁病骨饥坐听午钟非诗能穷人穷者诗乃工此语信不妄吾闻诸醉翁游灵隠髙峰塔言逰髙峰塔蓐食治野装火云秋未衰及此初旦凉雾霏巖谷暗日出草木香嘉我同来人久便云水乡相劝小举足前路髙且长古松攀龙蛇怪石坐牛羊渐闻钟磬音飞鸟皆下翔入门空有无云海浩茫茫惟见聋道人老病时絶粮问年笑不荅但指穴藜牀心知不复来欲归更徬徨赠别留匹布今歳天蚤霜八月十七日天竺山送桂花分赠元素月缺霜浓细蘂干此花元属桂堂仙鹫峰子落惊前夜蟾窟枝空记昔年破裓山僧怜耿介练帬溪女鬬清姸愿公採撷纫幽佩莫遣孤芳老涧邉捕蝗至浮云岭山行疲苦有怀子由弟二首西来烟阵塞空虚洒遍秋田雨不如新法清平那有此老身穷苦自招渠无人可诉乌衔肉忆弟难凭犬寄书自笑迂疎皆此类区区犹欲理蝗余霜风渐欲作重阳熠熠溪邉野菊黄久废山行疲荦确尚能村醉舞淋浪独眠林下梦魂好回首人间忧患长杀马毁车从此逝子来何处问行藏青牛岭髙絶处有小寺人迹罕到暮归走马沙河塘炉烟袅袅十里香朝行曳杖青牛岭崖泉咽咽千山静君勿笑老僧耳聋唤不闻百年俱是可怜人明朝且复城中去白云却在题诗处新城陈氏园次鼌补之韵荒凉废圃秋寂歴幽花晚山城已穷僻况与城相逺我来亦何事徙倚望云巘不见苦吟人清樽为谁满梅圣俞诗中有毛长官者今于潜令国华也圣俞没十五年而君犹为令捕蝗至其邑作诗戏之诗翁憔悴老一官厌见苜蓿堆青盘归来羞涩对妻子自比鲇鱼缘竹竿今君滞留生二毛饱听衙鼓眠黄䌷更将嘲笑调朋友人道猕猴骑土牛愿君恰似髙常侍暂为小邑仍刺史不愿君为孟浩然却遭明主放还山宦游逢此歳年恶飞蝗来时半天黑羡君封境稻如云蝗自识人人不识与毛令方尉㳺西菩提寺二首推挤不去已三年鱼鸟依然笑我顽人未放归江北路天教看尽浙西山尚书清节衣冠后处士风流水石间一笑相逢那易得数诗狂语不须删路转山腰足未移水清石瘦便能竒白云自占东西岭明月谁分上下池黑黍黄粱初熟后朱柑緑橘半甛时人生此乐湏天赋莫遣儿郎取次知听贤师琴大絃春温和且平小絃㢘折亮以清平生未识宫与角但闻牛鸣盎中雉登木门前剥啄谁叩门山僧未闲君勿嗔归家且觅千斛水浄洗从前筝笛耳赠写真何充秀才君不见潞州别驾眼如电左手挂弓横捻箭又不见雪中骑驴孟浩然皱眉吟诗肩耸山饥寒富贵两安在空有遗像留人间此身常拟同外物浮云变化无踪迹问君何苦写我真君言好之聊自适黄冠野服山家容意欲置我山巖中勲名将相今何限往写褒公与鄂公回先生过湖州东林沈氏饮醉以石榴皮书其家东老菴之壁云西邻巳富忧不足东老虽贫乐有余白酒酿来因好客黄金散尽为收书西蜀和仲闻而次其韵三首东老沈氏之老自谓也湖人因以名之其子偕作诗有可观者世俗何知穷是病神仙可学道之余但知白酒留佳客不问黄公觅素书符离道士晨兴际华岳先生尸解余忽见黄庭丹篆句犹传青纸小朱书凄凉雨露三年后髣髴尘埃数字余至用榴皮缘底事中书君岂不中书李行中醉眠亭三首已向闲中作地仙更于酒里得天全从敎世路风波恶贺监偏工水底眠君且归休我欲眠人言此语出天然醉中对客眠何害湏信陶潜未若贤孝先风味也堪怜肎为周公昼日眠枕曲先生犹笑汝枉将空腹贮遗编润州甘露寺弹筝多景楼上弹神曲欲断哀絃再三促江妃出听雾雨愁白浪翻空动浮玉唤取吾家双凤槽遣作三崃孤猿号与君合奏芳春调啄木飞来霜树杪单同年求徳兴俞氏聚逺楼诗三首云山烟水苦难亲野草幽花各自春赖有髙楼能聚逺一时收拾与闲人无限青山散不收云奔浪卷入帘钩直将眼力为疆界何啻人间万户侯闻説楼居似地仙不知门外有尘寰幽人隐几寂无语心在飞鸿灭没间平山堂次王居卿祠部韵髙㑹日陪山简醉狂言屡发次公醒酒如人面天然白山向吾曺分外青江上飞云来北固槛前修竹忆南屛六朝兴废余邱壠空使姦雄笑宁馨次韵陈海州书懐郁郁苍梧海上山蓬莱方丈有无间旧闻草木皆仙药欲弃妻孥守市阛雅志未成空自叹故人相对若为颜酒醒却忆儿童事长恨双凫去莫攀次韵陈海州乘槎亭人事无涯生有涯逝将归钓汉江槎乘桴我欲从安石遁世谁能识子嗟日上红波浮翠巘潮来白浪卷青沙清谈美景双竒絶不觉归鞍带月华次韵孙职方苍梧山苍梧竒事岂虚传荒怪还须问子年逺託鳌头转沧海来依鹏背负青天或云灵境归贤者又恐神功亦偶然闻道新春恣逺览羡君平地作飞仙次韵孙巨源寄涟水李盛二着作并以见寄五絶南岳诸刘岂易逢相望无复马牛风山公虽见无多子社燕何由恋塞鸿髙才晚歳终难进勇退当年正急流不独二疏为可慕他时当有景孙楼潄石先生难可意啮氊校尉久无朋应知客路愁无奈故遣吟诗调李陵云雨休排神女车忠州老病畏人夸诗豪正值安仁在空看河阳满县花胶西未到吾能说桑柘禾麻不见春不羡京尘骑马客羡他淮月弄舟人王莽汉家殊未识经纶入手功名事事新百尺穿成连夜井千金购得解飞人董卓公业平时劝用儒诸公何事起相图只言天下无健者岂信车中有布乎虎儿旧闻老蚌生明珠未省老兎生于菟老兔自谓月中物不骑快马骑蟾蜍蟾蜍爬沙不肎行坐令青衫垂白须于菟骏勐不类渠指挥黄熊驾黑貙丹砂紫麝不用涂眼光百步走妖狐妖狐莫夸智有余不劳摇牙咀尔徒除夜病中赠段屯田龙钟三十九劳生已强半歳暮日斜时还为昔人叹今年一线在那复堪把玩欲起强持酒故交云雨散惟有病相寻空斋为老伴萧条灯火冷寒夜何时旦倦仆触屏风饥鼯嗅空案数朝闭合卧霜髪秋蓬乱传闻使者来策杖就梳盥书来苦安慰不怪造请缓大夫忠烈后髙义金石贯要当击权豪未肎覻衰懦此生何所似暗尽灰中炭归田计已决此邦聊假馆三径麤成资一枝有余暖愿君更信宿庶奉一笑粲乔太博见和复次韵荅之百年三万日老病常居半其间互忧乐歌笑杂悲叹颠倒不自知直为神所玩湏臾便堪笑万事风雨散自从识此理久谢少年伴逝将逰无何岂暇读城旦非才更多病二事可幷案愧烦贤使者弭节整纷乱乔侯瑚琏质清庙尝荐盥奋髯百吏走坐变齐俗缓未遭甘鹢退并进耻鱼贯毎闻议论余凛凛激贪懦莫耶当自跃岂复烦炉炭便应朝秣越未暮刷燕馆胡为守故邱眷恋桑榆暖为君叩牛角一咏南山粲二公再和亦再荅之寒鸡知将晨饥鹤知夜半亦知老病客遇节尝感叹光隂等敲石过眼不容玩亲友如抟沙放手还复散羁孤毎自笑寂寞谁肎伴元达号神君髙论森月旦纪明本贤将汩没事堆案欣然肎相顾夜阁灯火乱盘空愧不饱酒薄仅堪盥雍容许着帽不怪安石缓虽无窈窕人清唱弄珠贯幸有纵横舌说剑起慵懦二豪沈下位暗火埋湿炭岂似草元人嘿嘿老儒馆行看富贵逼炙手借余暖应念苦思归登楼赋王粲雪后书北台壁二首黄昏犹作雨纤纤夜静无风势转严但觉衾裯如泼水不知庭院已堆盐五更晓色来书幌半夜寒声落画檐试扫北台看马耳未随埋没有双尖城头初日始翻鸦陌上晴泥巳没车冻合玉楼寒起粟光摇银海眩生花遗蝗入地应千尺宿麦连云有㡬家老病自嗟诗力退空吟冰柱忆刘义谢人见和前篇二首已分酒杯欺浅懦敢将诗力鬬深严渔簑句好真堪画栁絮才髙不道盐败履尚存东郭足飞花又舞谪仙檐书生事业真堪笑忍冻孤吟笔退尖九陌凄风战齿牙银杯逐马带随车也知不作坚牢玉无奈能开顷刻花得酒彊欢愁底事闭门髙卧定谁家台前日暖君湏爱冰下寒鱼渐可叉鐡沟行赠乔太博城东坡陇何所似风吹海涛低复起城中病守无所为走马来寻鐡沟水鐡沟水浅不容辀恰似当年韩与侯有鱼无鱼何足道驾言聊复写我忧孤村野店亦何有欲发狂言湏斗酒山头落日侧金盆倒着接䍦搔白首忽忆从军年少时轻裘细马百不知臂弓腰箭南山下追逐长杨射猎儿老去同君两憔悴犯夜醉归人不避明年定起故将军未肎先诛霸陵尉出城送客不及步至溪上二首送客客巳去寻花花未开未能城里去且复水邉来父老借问我使君安在哉今年好风雪㑹见麦千堆春来六十日笑口㡬时开㑹作堂堂去何妨得得来倦逰行老矣旧隠赋归哉东望峨眉小卢山翠作堆苏州姚氏三瑞堂君不见董召南隠居行义孝且慈天公亦恐无人知故令鸡狗相哺儿又令韩老为作诗尔来三百年名与淮水东南驰此人世不乏此事亦时有枫桥三瑞皆目见天意宛在虞鳏后惟有此诗非昔人君更往求无价手莫笑银杯小荅乔太博陶潜一县令独饮仍独醒犹将公田二顷五十亩种秫作酒不种秔我今号为二千石歳酿百石何以醉賔客请君莫笑银杯小尔来歳旱东海窄㑹当拂衣归故邱作书贷粟监河侯万斛船中着美酒与君一生长拍浮送段屯田分得于字劝农使者古大夫不惜春衫践泥涂王事靡盬君甚劬奉常客卿虬两须东武县令天马驹泮宫先生非俗儒相与野饮四子俱乐哉此乐城中无溪邉䇿杖自擕壶腰笏不烦何易于胶西病守老且迂空斋愁坐纷墨朱四十岂不知头颅畏人不出何其愚和段屯田荆林馆南山有佳色无人空自奇清诗为题品草木变芬菲谢女得秀句留待中郎归便当勤鞭策仆倦马亦饥施註苏诗巻九施註苏诗卷十钦定四库全书施註苏诗巻十宋苏轼撰施元之原註武进邵长蘅删补诗三十七首赠上天竺辨才师南北一山门上下两天竺中有老法师瘦长如鹳鹄不知修何行碧眼照山谷见之自清凉洗尽烦恼毒坐令一都㑹男女礼白足我有长头儿角颊峙犀玉四嵗不知行抱负烦背腹师来为摩顶起走趁奔鹿乃知戒律中妙用谢羁束何必言法华佯狂啖鱼肉游卢山次韵章传道尘容已似服辕驹野性犹同纵壑鱼出入巖峦千仞表较量筋力十年初虽无窈窕驱前马还有鸱夷挂后车莫笑吟诗淡生活当令阿买为君书卢山五咏卢敖洞上界足官府飞昇亦何益还在此山中相逢不相识饮酒台博士雅好饮空山谁与娱莫向骊山去君王不喜儒圣灯巖石室有金丹山神不知祕何必露光芒夜半惊童稚三泉皎皎巖下泉无人还自洁不用比三星清光同一月障日峯长安自不逺蜀客苦思归莫教名障日唤作小峨眉次韵章传道喜雨去年夏旱秋不雨海畔居民饮咸苦今年春暖欲生蝝地上戢戢多于土预忧一旦开两翅口吻如风那肎吐前时渡江入吴越布阵横空如项羽农夫拱手但垂泣人力区区固难御扑縁鬉毛困牛马啖啮衣服穿房户坐观不救亦何心秉畀炎火传自古荷锄散掘谁敢后得米济饥还小补常山山神信英烈撝驾雷公诃电母应怜郡守老且愚欲把疮痍手摩抚山中归时风色变中路已觉商羊舞夜牕骚骚闹松竹朝畦泫泫流膏乳从来蝗旱必相资此事吾闻老农语庶将积润扫遗孽收拾丰嵗还明主县前巳窖八千斛率以一升完一亩更看蚕妇过初眠未用贺客来旁午先生笔力吾所畏蹙踏鲍谢跨徐庾偶然谈笑得佳篇便恐流传成乐府陋邦一雨何足道吾君盛德九州普中和乐职几时作试向诸生选何武谢郡人田贺二生献花城里田员外城西贺秀才不愁家四壁自有锦千堆珍重尤竒品艰难最后开芳心困落日薄艳战轻雷老守仍多病壮懐先已灰殷勤此粲者攀折为谁哉玉腕揎红袖金樽㵼白醅何当镊霜鬓强插满头回惜花吉祥寺中锦千堆前年赏花真盛哉道人劝我清明来腰鼓百面如春雷打彻凉州花自开沙河塘上插花回醉倒不觉吴儿咍岂知如今双鬓摧城西古寺没蒿菜有僧闭门手自栽千枝万叶巧剪裁就中一丛何所似马脑槃盛金缕杯而我食菜方清斋对花不饮花应猜夜来雨雹如李梅红残绿暗吁可哀和顿教授见寄用除夜韵我笑陶渊明种秫二顷半妇言既不用还有责子叹无絃则无琴何必劳抚玩我笑刘伯伦醉髪蓬茆散二豪苦不纳独以锸自伴既死何用埋此身同夜旦孰云二子贤自结两重案笑人还自笑出口谈治乱一生溷尘垢晩以道自盥无成空得懒坐此百事缓仄闻顿夫子讲道出新贯岂无一尺书恐不记庸懦陋邦贫且病数米铢称炭慙愧章先生十日坐空馆袖中出子诗贪读酒屡煖狂言各须慎勿使输薪粲和子由四首韩太祝送游太山偶作郊原十日游未应回首厌笼囚但教尘土驱驰足终把云山烂漫酬闻道逢春思濯锦便须到处觅菟裘恨君不上东封顶夜看金轮出九幽送春梦里青春可得追欲将诗句绊余晖酒阑病客惟思睡蜜熟黄蜂亦懒飞芍药樱桃俱扫地鬓丝禅榻两忘机凭君借取法界观一洗人间万事非首夏官舍即事安石榴花开最迟绛裙深树出幽菲吾庐想见无限好客子倦游胡不归坐上一樽虽得满古来四事巧相违令人郄忆湖边寺垂栁隂阴昼掩扉送李供备席上和李诗家声赫弈盖并凉也解㣲吟锦瑟旁擘水取鱼湖起浪引杯看剑坐生光风流别后人人忆才器归来种种长不用更贪穷事业风骚分付与沈湘西斋西斋深且明中有六尺牀病夫朝睡足危坐觉日长昏昏既非醉踽踽亦非狂褰衣竹风下穆然中㣲凉起行西园中草木含幽香榴花开一枝桑枣沃以光鸣鸠得美䕃困立㤀飞翔黄鸟亦自喜新音变圎吭杖藜观物化亦以观我生万物各得时我生日皇皇小儿小儿不识愁起坐牵我衣我欲嗔小儿老妻劝儿痴儿痴君更甚不乐愁何为还坐愧此言洗盏当我前大胜刘伶妇区区为酒钱寄刘孝叔君王有意诛骄卤椎破铜山铸铜虎聨翩三十七将军走马西来各开府南山伐木作车轴东海取鼍漫战鼓汗流奔走谁敢后恐乏军兴污资斧保甲连村团未遍方田讼牒纷如雨尔来手实降新书抉剔根株穷脉缕诏书恻怛信深厚吏䏻浅薄空劳苦平生学问止流俗衆里笙竽谁比数忽令独奏鳯将雏仓卒欲吹那得谱况复连年苦饥馑剥啮草木啖泥土今年雨雪颇应时又报蝗虫生翅股忧来洗盏欲强醉寂寞虚斋卧空甒公厨十日不生烟更望红裙踏筵舞故人屡寄山中信只有当归无别语方将雀䑕偷太仓未肯衣冠挂神武吴兴丈人真得道平日立朝非小补自从四方冠盖闹归作二浙湖山主髙踪已自杂渔钓大隐何曾弃簮组去年相从殊未足问道已许谈其粗逝将弃官徃卒业俗縁未尽那得覩公家只在霅谿上上有白云如白羽应怜进退苦皇皇更把安心教初祖孔长源挽诗二首少年才气冠当时晚节孤风益自竒君胜宜为夫子后林宗不愧蔡邕碑南荒尚记诛元恶东越谁能事细儿耆旧如今几人在为君无憾为时悲小堰门头栁系船呉山堂上月侵筵潮声半夜千巖响诗句明朝万口传岂意日斜庚子后忽惊嵗在已辰年佳城一闭无穷事南望题诗泪洒牋寄吕穆仲寺丞孤山寺下水侵门毎到先看醉墨痕楚相未亡谈笑是中郎不见典刑存君先去踏尘埃陌我亦来㝷桑枣村回首西湖真一梦灰心霜鬓更休论余主簿母挽诗闺庭兰玊照乡闾自昔虽贫乐有余岂独家人在中馈郄因麟趾识关雎云軿忽已归仙府乔木依然拥旧庐忍把还乡千斛泪一时洒向老莱裾送赵寺丞寄陈海州景疏楼上唤蛾眉君到应先诵此诗若见孟公投辖饮莫忘冲雪送君时答陈述古二首漫説山东第二州枣林桑泊负春游城西亦有红千叶人老簮花郄自羞小桃破蕚未胜春罗绮丛中第一人闻道使君归去后舞衫歌扇总生尘张安道乐全堂列子御风殊不恶犹被庄生讥数数歩兵饮酒中散琴于此得全非至乐乐全居士全于天维摩丈室空翛然平生痛饮今不饮无琴不独今无絃我公天与英雄表龙章鳯姿照鱼鸟但令端委坐庙堂北狄西戎谈笑了如今老去苦思归小字亲书寄我诗试问乐全全底事无全何处更相亏张文裕挽词髙才本出朝廷右䏻事空推德业余每见便闻曹植句至今传寳魏华书济南名士新凋䘮剑外生祠已洁除欲寄西风两行泪依然乔木郑公庐懐西湖寄鼌美叔同年西湖天下景游者无愚贤浅深随所得谁䏻识其全嗟我本狂直早为世所捐独专山水乐付与宁非天三百六十寺幽㝷遂穷年所至得其妙心知口难传至今清夜梦耳目余芳鲜君持使者节风采烁云烟清流与碧巘安肎为君妍胡不屏骑从暂借僧榻眠读我壁闲诗清凉洗烦煎䇿杖无道路直造意所便应逢古渔父苇闲自延缘问道若有得买鱼勿论钱和梅户曹㑹猎铁沟山西从古説三明谁信儒冠也捍城竿上鲸鲵犹未掩草中狐兔不须惊东州赵叟饮无敌南国梅仙诗有声不向如臯闲射雉归来何以得卿卿祭常山回小猎青盖前头㸃皂旗黄茅冈下出长围弄风骄马跑空立趁兔苍鹰掠地飞回望白云生翠巘归来红叶满征衣圣明若用西凉簿白羽犹䏻效一挥和章七出守湖州二首方丈仙人出𣺌茫髙情犹爱水云乡功名谁使连三㨗身世何缘得两㤀早嵗归休心共在他年相见话偏长只应未报君恩重清梦时时到玊堂绛阙云台总有名应须极贵又长生鼎中龙虎黄金贱松下龟虵绿骨轻霅水未浑缨可濯弁峯初见眼应明两巵春酒真堪羡独占人闲分外荣和张子野见寄三絶句过旧游前生我已到杭州到处长如到旧游更欲洞霄为隐吏一菴闲地且相留见题壁狂吟跌宕无风雅醉墨淋浪不整齐应为诗人一回顾山僧未忍扫黄泥竹阁见忆栢堂南畔竹如云此阁何人是主人但遣先生披鹤氅不须更画乐天真和蒋䕫寄茶我生百事常随缘四方水陆无不便扁舟渡江适吴越三年饮食穷芳鲜金虀玊脍饭炊雪海螯江柱初脱泉临风饱食甘寝罢一瓯花乳浮轻圎自从舍舟入东武沃野便到桑麻川翦毛胡羊大如马谁记鹿角腥槃筵厨中烝粟埋饭罋大杓更取酸生涎柘罗铜碾弃不用脂麻白土须盆研故人犹作旧眼看谓我好尚如当年沙谿北苑强分别水脚一线争谁先清诗两幅寄千里紫金百饼费万钱吟哦烹噍两竒絶只恐偷乞烦封纒老妻稚子不知爱一半已入姜盐煎人生所遇无不可南北嗜好知谁贤死生祸福久不择更论甘苦争蚩姸知君穷旅不自释因诗寄谢聊相鑴答李邦直美人如春风着物物未知羁愁似冰雪见子先流澌子从徐方来吏民举熙熈扶病出见之惊我一何衰知我久慵倦起我以新诗诗词如醇酒盎然熏四支径饮不觉醉欲和先昏疲西斋有蛮帐风雨夜纷披放懐语不择抚掌笑脱颐别来今几何春物已含姿栁色日夜暗子来竟何时徐方虽云乐东山禁游嬉又无狂太守何以觧忧思闻子有贤妇华堂咏螽斯盍不倒嚢槖卖剑买蛾眉不用教丝竹唱我新歌词施註苏诗巻十施註苏诗卷十一钦定四库全书施註苏诗巻十一宋苏轼撰施元之原註武进邵长蘅删补诗六十六首和文与可洋川园池三十首湖桥朱阑画柱照湖明白葛乌纱曳履行桥下龟鱼晩无数识君拄杖过桥声横湖贪看翠盖拥红糚不觉湖邉一夜霜巻郄天机云锦段从教匹练写秋光书轩雨昏石砚寒云色风动牙籖乱叶声庭下已生书帯草君疑是郑康成冰池不嫌冰雪遶池㸔谁似诗人巧耐寒记取羲之洗砚处碧琉璃下黒蛟蟠竹坞晩节先生道转孤嵗寒唯有竹相娯麤才杜牧真堪笑唤作军中十万夫荻浦雨折霜干不耐秋白花黄叶使人愁月明小艇湖邉宿便是江南鹦鹉洲蓼屿秋归南浦蟪蛄鸣霜落横湖沙水清卧雨幽花无限思抱丛寒蝶不胜情望云楼隂晴朝暮㡬回新已向虚空付此身出夲无心归亦好白云还似望云人天汉台漾水东流旧见经银潢左界上通灵此台试向天文觅阁道中闲第㡬星待月台月与髙人夲有期挂檐低户映蛾睂只从昨夜十分满渐觉冰轮出海迟二乐榭此间真趣岂容谈二乐并君已是三仁智更烦诃妄见坐令鲁叟作瞿昙灙泉亭闻道池亭胜两川应须烂醉荅云烟劝君多拣长腰米消破亭中万斛泉吏隐亭纵横忧患满人间颇怪先生日日闲昨夜清风眠北牖朝来爽气在西山霜筠亭觧箨新篁不自持婵娟巳有嵗寒姿要㸔凛凛霜前意须待秋风粉落时无言亭殷勤稽首维摩诘敢问如何是法门弹指未终千偈了向人还道夲无言露香亭亭下佳人锦绣衣满身璎珞缀明玑晩香消歇无寻处花巳飘零露已晞涵虚亭水轩花榭两争妍秋月春风各自偏惟有此亭无一物坐观万景得天全谿光亭决去湖波尚有情郄随初日动檐楹谿光自古无人画慿仗新诗与写成过谿亭身轻歩稳去忘归四柱亭前野彴微忽悟过谿还一笑水禽惊落翠毛衣披锦亭烟红露緑晓风香燕舞莺嗁春日长谁道使君贫且老绣屏锦帐咽笙簧禊亭曲池流水细鳞鳞髙㑹传觞似洛濵红粉翠娥应不要画船来徃胜于人菡萏亭日日移牀趁下风清香不尽思何穷若为化作龟千嵗巢向田田乱叶中荼䕷洞长忆故山寒食夜野荼䕷发暗香来分无素手簪罗髻且折霜蕤浸玉醅篔筜谷汉川修竹贱如蓬斤斧何曽赦箨龙料得清贫馋太守渭川千亩在胷中寒芦港溶溶晴港漾春晖芦笋生时桞絮飞还有江南风物否桃花流水鮆鱼肥野人庐少年辛苦事犂锄刚厌青山遶故居老觉华堂无意味郄须时到野人庐此君菴寄与菴前抱节君与君到处合相亲写真虽是文夫子我亦真堂作记人香橙径金橙纵复里人知不见鲈鱼价自低须是松江烟雨里小船烧薤𢷬香虀南园不种夭桃与緑杨使君应欲候农桑春畦雨过罗纨腻夏壠风来饼饵香北园汉水巴山乐有余一麾从此首归涂北园草木慿君问许我他年作主无寄题刁景纯藏春坞白首归来种万松待㸔千尺舞霜风年抛造物陶甄外春在先生杖履中杨桞长齐低户暗樱桃烂熟滴堦红何时郄与徐元直共访㐮阳龎徳公玉盘盂东武旧俗每嵗四月大㑹于南禅资福两寺以芍药供佛而今嵗最盛凡七千余朶皆重跗累蕚繁丽丰硕中有白花正圆如覆盂其下十余叶稍大承之如槃姿格絶异独出于七千朶之上云得之于城北苏氏园中周宰相莒公之别业也而其名俚甚乃为易之杂花狼籍占春余芍药开时扫地无两寺糚成寳璎珞一枝争㸔玉盘盂佳名㑹作新翻曲絶品难寻旧画图从此定知年谷熟姑山亲见雪肌肤花不能言意可知令君痛饮更无疑但持白酒劝嘉客直待琼舟覆玉彛负郭相君初择地㸔羊属国首吟诗吾家岂与花相厚更问残芳有㡬枝和潞公超然台我公厌富贵常苦勲业寻相期赤松子永望白云岑清风出谈笑万窍为号吟吟成超然诗洗我蓬之心嗟我夲何人麋鹿强冠襟身微空志大交浅屡言深嘱公如得谢唿我幸寄音但恐酒钱尽烦公挥橐金闻乔太博换左藏知钦州以诗招饮今年果起故将军幽梦清诗信有神马革裹尸真细事虎头食肉更何人阵云冷压黄茅瘴羽扇斜挥白葛巾痛饮从今有㡬日西轩月色夜来新乔将行烹鹅鹿出刀剑以饮客以诗戏之破匣哀鸣出素虬倦㸔鶂鶂聼呦呦明朝只恐兼烹鹤此去还须郄佩牛便可先唿报恩子不妨仍带醉乡侯他年万骑归应好奈有移文在故邱次韵刘贡父李公择见寄二首白髪相望两故人眼㸔时事㡬番新曲无和者应思郢论少卑之且借秦嵗恶诗人无好语夜长鳏守向谁亲少思多睡无如我鼻息雷鸣撼四邻何人劝我此闲来絃管生衣甑有埃緑蚁濡脣无百斛蝗虫扑面巳三回磨刀入谷追穷㓂洒涕循城拾弃孩为郡鲜欢君莫叹犹胜尘土走章台寄黎眉州胶西髙处望西川应在孤云落照邉瓦屋寒堆春后雪峨眉翠扫雨余天治经方笑春秋学好士今无六一贤且待渊明赋归去共将诗酒趁流年和赵郎中捕蝗见寄麦穂人许长谷苖牛可没天公独何意忍使蝗虫发驱攘着令典农事安可忽我仆既胼胝我马亦款矻飞腾渐云少筋力亦已竭苟无百篇诗何以醒睡兀初如疏畎浍渐若决澥渤往来供十吏腕脱不容歇平生轻妄庸熟视笑魏勃爱君有逸气诗坛专斩伐民病何时休吏职不可越慎无及世事向空书咄咄登常山絶顶广丽亭西望穆陵闗东望琅邪台南望九仙山北望空飞埃相将呌虞舜遂欲归蓬莱嗟我二三子狂饮亦荒哉红帬欲仙去长笛有余哀清歌入云霄妙舞纎腰回自从有此山白石封苍苔何尝有此乐将去复徘徊人生如朝露白髪日夜催弃置当何言万劫终飞灰薄薄酒二首胶西先生赵明叔家贫好饮不择酒而醉常云薄薄酒胜茶汤丑丑妇胜空房其言虽俚而近乎逹故推而广之以补东州之乐府既又以为未也复自和一篇聊以发覧者之一噱云耳薄薄酒胜茶汤麤麤布胜无裳丑妻恶妾胜空房五更待漏鞾满霜不如三伏日髙睡足北牕凉珠襦玉柙万人相送归北邙不如悬鹑百结独坐负朝阳生前富贵死后文章百年瞬息万世忙夷齐盗跖俱亡羊不如眼前一醉是非忧乐两都忘薄薄酒饮两钟麤麤布着两重美恶虽异醉暖同丑妻恶妾夀乃公隐居求志义之从夲十不计较东华尘土北牕风百年虽长要有终富死未必输生穷但恐珠玉留君容千载不朽遭樊崇文章自足欺盲聋谁使一朝富贵面发红逹人自逹酒何功世闲是非忧乐夲来空同年王中甫挽词先帝亲収十五人四方争㸔撃鹏鵾如君事业真堪用顾我衰迟不足论出处陞沉十年后死生契濶㡬人存他时京口寻遗迹宿草犹应有泪㾗七月五日二首避谤诗寻医畏病酒入务萧条北牕下长日谁与度今年苦炎热草木困薫煮况我早衰人幽居气如缕秋来有佳兴秫稻巳含露还复此微吟往和糟牀注何处觅新秋萧然北台上秋来未云㡬风日已清亮云间耸孤翠林表浮逺涨新枣渐堪剥晩瓜犹可饷西风送落日万窍含悽怆念当急行乐白髪不汝放赵郎中见和戏复答之赵子吟诗如泼水一挥三百八十字奈何效我欲寻医恰似西施藏白地赵子饮酒如淋灰一年十万八千盃若不令君早入务饮竭东海生黄埃我衰临政多缪错羡君精采如秋鹗颇哀老子令日饮为君坐啸主画诺次韵周邠寄鴈荡山图二首指㸃先凭採药翁丹青化出大槐宫眼明小阁浮烟翠齿冷新诗嚼雪风二华行观雄陜右九仙今巳压京东此生的有寻山分巳觉温台落手中西湖三载与君同马入尘埃鹤入笼东海独来㸔出日石桥先去踏长虹遥知别后添华髪时向樽前説病翁所恨蜀山君未见他年携手醉郫筒送碧香酒与赵明叔教授闻君有妇贤且㢘劝君慎勿为楚相不羡紫駞分御食自遣赤脚沽村醸嗟君老狂不知愧更吟丑妇恶嘲谤诸生闻语定失笑冬暖号寒卧无帐碧香近出帝子家鹅儿破殻酥流盎不学刘伶独自饮一壶往助齐眉饷赵既见和复次韵答之长安小吏天所放日夜歌唿和丞相岂知后世有阿瞒北海樽前捉私醸先生未出禁酒国诗语孤髙常近谤几回无酒欲沽君郄畏有司书簿帐酸寒可笑分一斗日饮亡何足袁盎更将险语压衰翁只恐自是台无饷赵郎中往莒县逾月而归复以一壶遗之仍用前韵东邻主人游不归悲歌夜夜闻舂相门前人閙马嘶急一家喜气如春醸王事何曽怨独贤室人岂忍交讁谤大儿踉蹡越门限小儿咿哑语绣帐定教舞袖掣伊凉更想夜庖鸣瓮盎题诗送酒君勿诮免使退之嘲一饷苏潜圣挽词妙龄驰誉百夫雄晩节忘懐大隐中悃愊无华真汉吏文章尔雅称吾宗趋时肎负平生志有子还应不死同惟我闲思十年事数行老泪寄西风和鼌同年九日见寄仰看鸾鹄刺天飞富贵功名老不思病马巳无千里志骚人长负一秋悲古来重九皆如此别后西湖付与谁遣子穷愁天有意呉中山水要清诗送乔施州恨无负郭田二顷空有载行书五车江上青山横絶壁云闲细路蹑飞虵鸡号黒暗通蛮货蜂閙黄连採蜜花共怪河南门下客不应万里向长沙雪夜独宿栢仙菴晩雨纎纎变玉霙小菴髙卧有余清梦惊忽有穿牕片夜静惟闻泻竹声稍压冬温聊得健未濡秋旱若为耕天公用意真难㑹又作春风烂漫晴和孔郎中荆林马上见寄秋禾不满眼宿麦种亦稀永媿此邦人芒刺在肤肌平生五千巻一字不救饥方将怨无襦忽复歌缁衣堂堂孔北海直气凛羣儿朱轮未及郊清风已先驰何以累君子十万贫与羸滔㴞满四方我行竟安之何时剑闗路春山闻子规畱别雩泉举酒属雩泉白髪日夜新何时泉中天复照泉上人二年饮泉水鱼鸟亦相亲还将弄泉手遮日向西秦畱别释迦院牡丹呈赵倅春风小院郄来时壁闲惟见使君诗应问使君何处去凭花説与春风知年年嵗嵗何穷巳花似今年人老矣去年崔䕶若重来前度刘郎在千里董储郎中尝知睂州与先人游过安邱访其故居见其子希甫留诗屋壁白髪郎潜旧使君至今人道最能文只鸡敢忘桥公语下马来寻董相坟冬月负薪虽得免邻人吹笛不堪闻死生契濶君休问洒泪西南向白云刘贡父见余歌词数首以诗见戏聊次其韵十载飘然未可期那堪重作看花诗门前恶语谁传去醉后狂歌自不知刺舌君今犹未戒灸眉吾亦更何辞相从痛饮无余事正是春容最好时除夜大雪留潍州元日早晴遂行中途雪复作除夜雪相留元日晴相送东风吹宿酒瘦马兀残梦葱昽晓光开旋转余花弄下马成野酌佳哉谁与共须臾晩云合乱洒无缺空鹅毛垂马騣自怪骑白凤三年东方旱逃户连欹栋老农释未叹泪入饥肠痛春雪虽云晩春麦犹可种敢怨行役劳助尔歌饭罋大雪青州道上有懐东武园亭寄孔周翰超然台上雪城郭山川两竒絶海风吹碎碧琉璃时见三山白银阙盖公堂前雪緑牕朱户相明灭堂中美人雪争妍粲然一笑玉齿頬就中山堂雪更竒青松怪石乱琼丝惟有使君游不归五更上马愁敛眉君不见淮西李侍中夜入蔡州缚取呉元济又不见㐮阳孟浩然长安道上骑驴吟雪诗何当闭门饮美酒无人毁誉河东守至济南李公择以诗相迎次其韵二首弊裘羸马古河濵野濶天低糁玉尘自笑餐毡典属国来看换酒谪仙人宦游到处身如寄农事何时手自亲剰作新诗与君和莫因风雨废鸣晨夜拥笙歌霅水濵回头乐事总成尘今年送汝作太守到处逢君是主人聚散细思都是梦身名渐觉两非亲相从继烛何须问蝙蝠飞时日正晨和孔君亮郎中见赠偶对先生尽一樽醉看万物汹崩奔优㳺共我聊卒嵗肮脏如君合倚门只恐掉头难久住应须倾葢便深论固知严胜风流在又见长身十世孙施註苏诗巻十一施註苏诗卷十二钦定四库全书施註苏诗巻十二宋苏轼撰施元之原註武进邵长蘅删补诗四十首送范景仁游洛中小人真闇事闲退岂公难道大吾何病言深听者寒忧时虽蚤白住世有还丹得酒相逢乐无心所遇安去年行万里蜀路走千盘投老身弥健登山意未䦨西游爲樱笋东道尽鹓鸾杖屦携儿去园亭借客看折花斑竹寺弄水石楼滩鬻马衰怜白惊雷怯笑韩藓书标洞府松盖偃天坛试与刘夫子重寻靖长官次韵景仁留别公老我亦衰相见恨不数临行一杯酒此意重山岳歌词白纻清琴弄黄钟浊诗新眇难和饮少仅可学欲参兵部选有力谁如荦且作东诸侯山城雄鼓角南游许过我不惮千里邈㑹当闻公来倒屣髪一握书韩干牧马图南山之下汧渭之闲想见开元天寳年八坊分屯隘秦川四十万匹如云烟骓駓骃骆骊驑騵白鱼赤兎骍皇䮧龙颅凤颈狞且妍竒姿逸徳隐驽顽碧眼胡儿手足鲜嵗时剪刷供帝闲柘袍临池侍三千红糚照日光流渊楼下玉螭吐清寒往来蹙踏生飞湍衆工䑛笔和朱铅先生曹覇弟子韩廐马多肉尻脽圆肉中画骨夸尤难金羁玉勒绣罗鞍鞭箠刻烙伤天全不如此图近自然平沙细草荒芊绵惊鸿脱兎争后先王良挟策飞上天何必俯首服短辕送鲁元翰少卿知卫州冗士无处着寄身范公园桃花忽成隂荠麦秀已繁闭门春昼永惟有黄蜂喧谁人肎携酒共醉榆桞村髯卿独何者一月三到门我不往拜之髯来意弥敦堂堂元老后亹亹仁人言忆在钱塘嵗情好均弟昆时于冰雪中笑语作春温欲饮径相觅夜开丛竹轩搜寻到箧笥鲊醢无复存每愧烟火中玉腕亲炮燔别来今㡬何相对如梦魂告我当北渡新诗侑清樽坡陁太行麓汹涌黄河翻仕宦非不遇王畿西北垣斯民如鱼耳见网则惊奔皎皎千丈清不如尺水浑刑政虽首务念当飬其源一闻襦袴音盗贼安足论次韵子由送蒋蒋䕫赴代州学官功力争先变法初典刑独守老成余穷人未信诗能尔倚市悬知绣不如代北诸生渐狂简牀头杂説为爬梳归来问鴈吾何敢疾世王符觧着书宿州次韵刘泾我欲归休瑟渐希舞雩何日着春衣多情白髪三千丈无用苍皮四十围晩觉文章真小伎早知富贵有危机为君垂涕君知否千古华亭鹤自飞和李邦直沂山祈雨有应髙田生黄埃下田生苍耳苍耳亦已无更问麦有㡬蛟龙睡足亦觧慙二麦枯时雨如洗不知雨从何处来但闻吕梁百歩声如雷试上城南望城北际天菽粟青成堆饥火烧肠作牛吼不知待得秋成否半年不雨坐龙慵共怨天公不怨龙今朝一雨聊自赎龙神社鬼各言功无功日盗太仓谷嗟我与龙同此责劝农使者不汝容因君作诗先自劾和孔宻州五絶见邸家园留题大斾传闻载酒过小诗未忍着砖磨阳闗三叠君须祕除郄胶西不觧歌春歩西园见寄嵗嵗开园成故事年年行乐不辜春今年太守尤难继慈爱聪明惠利人东栏棃花棃花淡白桞深青桞絮飞时花满城惆怅东栏二株雪人生㸔得㡬清明和流杯石上草书小诗蜂腰鹤膝嘲希逸春蚓秋虵病子云醉里自书醒自笑如今二絶更逢君堂后白牡丹城西千叶岂不好笑舞春风醉脸丹何似后堂冰玉洁游蜂非意不相干和赵郎中见戏燕子人亡三百秋巻帘那复似扬州西行未必能胜此空唱崔徽上白楼我撃藤牀君唱歌明年六十奈君何醉颠只要风景莫向人前自洗磨和子由与颜长道同游百歩洪相地筑亭种桞平明坐衙不暖席归来闭合闲终日卧闻客至倒屣迎两眼䝉笼余睡色城东泗水歩可到路转河洪翻雪白安得青丝络骏马蹙踏飞波桞隂下奋身三丈两蹄间振鬛长鸣身自干少年狂兴久已谢但忆嘉陵遶剑闗剑闗大道车方轨君自不去归何难山中故人应大笑筑室种桞何时还次韵李邦直感旧驺骑传唿出跨坊簿书填委入充堂谁教按部如何武只许清樽对孟光婉娩有时来入梦温柔何日聼还乡酸寒病守尤堪笑千歩空余仆射场与梁先舒焕泛舟得临醸字二首彭城古战国孤客勌登临汴泗交流处清潭百丈深故人轻千里足蠒来相寻何以娯佳客潭水洗君心老守厌簿书先生罢函文风流魏晋闲谈笑羲皇上河洪忽巳过水色緑可醸君无轻此乐此乐清且放次韵答邦直子由四首簿书颠倒梦魂闲知我疎慵肎见原闲作闭门僧舍冷病闻吹枕海涛喧忘懐杯酒逢人共引睡文章信手翻欲吐狂言喙三尺怕君嗔我郄须吞城南短李好交游箕踞狂歌总自由尊主庇民君有道乐天知命我无忧醉唿妙舞留连夜闲作清诗㫁送秋萧洒使君殊不俗樽前容我揽须不老弟东来殊寂寞故人畱饮慰酸寒草荒城角开新径雨入河洪失旧滩车马追陪迹未扫唱酬往复字应漫此诗更欲凭君改待与江南子布看君虽为我此迟畱别后凄凉我巳忧不见便同千里逺退归终作十年游恨无扬子一区宅懒卧元龙百尺楼闻道鹓鸿满台阁网罗应不到沙鸥五斗尘劳尚足畱闭闗郄欲治幽忧羞为毛遂囊中颕龙逢地下游司马君实独乐园青山在屋上流水在屋下中有五畞园花竹秀而野花香袭杖屦竹色侵盏斚樽酒乐余春棋局消长夏洛阳古多士风俗犹尔雅先生卧不出冠盖倾洛社虽云与衆乐中有独乐者才全徳不形所贵知我寡先生独何事四海望陶冶儿童诵君实走卒知司马持此欲安归造物不我舍名声逐吾軰此病天所赭抚掌笑先生年来效喑哑送颜复兼寄王巩彭城官居冷如水谁从我逰颜氏子我衰且病君亦穷衰穷相守正其理胡为一朝舍我去轻衫触热行千里问君无乃求之欤答我不然聊尔耳京师万事日日新故人如故今有㡬君知牛行相君宅扣门但觅王居士清诗草圣俱入妙别后寄我书连纸苦恨相思不相见约我重阳嗅霜蘂君归可唤与俱来未应指目妨进拟太一老仙闲不出踵门问道今时矣因行过我路㡬何愿君推挽加鞭箠吾侪一醉岂易得买羊醸酒从今始蝎虎黄鸡啄蝎如啄黍牕闲守宫称蝎虎闇中缴尾伺飞虫巧㨗功夫在腰膂跂跂脉脉善縁壁陋质从来谁比数今年嵗旱号蜥蜴狂走儿童閙歌舞能衔渠水作冰雹便向蛟龙觅云雨守宫努力搏苍蝇明年嵗旱当求汝子由将赴南都与余㑹宿于逍遥堂作两絶句读之殆不可为懐因和其诗以自觧余观子由自少旷逹天资近道又得至人飬生长年之诀而余亦窃闻其一二以为今者宦游相别之日浅而异时退休相从之日长既以自觧且以慰子由云别期渐近不堪闻风雨萧萧巳㫁魂犹胜相逢不相识形容变尽语音存但令朱雀长金花此别还同一转车五百年闲谁复在㑹看铜狄两咨嗟畱题石经院三首葱蒨门前路行穿翠宻中郄来堂上看巖谷意无穷夭矫庭中桧枯枝鹊踏消瘦皮纒鹤骨髙顶转龙腰窈窕山头井潜通伏涧清欲知深㡬许聼转辘轳声过云龙山人张天骥郊原雨初足风日清且好病守亦欣然肩舆白门道荒田咽蛩蚓村巷悬棃枣下有幽人居闭门空雀噪西风髙正厉落叶纷可扫孤童卧斜日病马放秋草墟里通有无垣墙任摧倒君家夲冠盖丝竹閙邻保脱身声利中道徳自濯澡躬耕抱羸疾奉飬百嵗老诗书膏吻颊菽水媚翁媪饥寒天随子杞菊自撷芼慈孝董邵南鸡狗相乳抱吾生如寄耳归计失不早故山岂敢忘但恐廹华皓从君好种秫斗酒时自劳赠王仲素寺丞飬气如飬儿弃官如弃泥人皆笑子拙事定竟谁迷归耕独患贫问子何所赍尺宅足自庇寸田有余畦明珠照短褐陋室生虹霓虽无孔方兄顾有法喜妻弹琴一长啸不答阮与嵇曹南刘夫子名与子政齐家有鸿寳书不铸金褭蹄促膝问道要遂䝉分刀圭不忍独不死尺书肎见梯我生夲强鄙少以气自挤孤舟倒江河赤手揽象犀年来稍自笑留气暖下脐苦恨闻道晩意象飒巳凄空见孙思邈区区赋病棃阳闗词三首受降城下紫髯郎戏马台前古战埸恨君不取契丹首金甲牙旗归故乡右赠张继愿济南春好雪初晴行到龙山马足轻使君莫忘霅谿女时作阳闗膓㫁声右答李公择暮云収尽溢清寒银汉无声转玉盘此生此夜不长好明月明年何处看右中秋月和孔周翰二絶再观邸园留题小园香雾晓䝉笼醉手狂词未必工鲁叟録诗应有取曲収彤管邶鄘风观净观堂効韦苏州诗弱羽巢林在一枝幽人蜗舍两相宜乐天长短三千首郄爱韦郎五字诗京师哭任遵圣十年不还乡儿女日夜长岂惟催老大渐复成凋䘮每闻耆旧亡涕泫声辄放老任况竒逸先子推辈行文章得少誉诗语尤清壮吏能复所长谈笑万夫上自喜作剧县偏工破豪党奋髯走猾吏嚼齿对姦将哀哉命不偶每以才得谤竟使落穷山青衫就黄壌宦游久不乐江海永相望退耕夲就君时节相劳饷此懐今不遂归见累累葬望哭国西门落日衔千嶂平生惟一子抱负珠在掌见之龆龀中巳有食牛量他年如入洛生死一相访惟有王濬冲心知中散状答任师中家汉公先君昔未仕杜门皇祐初道徳无贫贱风采照乡闾何尝疎小人小人自濶疎出门无所诣老史在郊墟门前万竿竹堂上四库书髙树红消棃小池白芙蕖常唿赤脚婢雨中撷园蔬矫矫任夫子罢官还旧庐是时里中儿始识长者车烹鸡酌白酒相对欢有余有如龎徳公往还葛与徐妻子走堂下主人竟谁欤我时年尚㓜作赋慕相如侍立看君谈精悍实起予嵗月曽㡬何耆老逝不居史侯最先没孤坟拱桑樗我亦渉万里清血满襟袪漂流二十年始悟万縁虚独喜任夫子老佩刺史鱼威行乌白蛮觧辫请冠裾方当入奏事清庙陈璠玙胡为厌轩冕归意不少纾上蔡有良田黄沙走清渠罢亚百顷稲雍容十年储闲随李丞相搏射鹿与猪苍鹰十斤重勐犬如黄驴岂比陶渊明穷苦自把锄我今四十二衰髪不满梳彭城古名郡乏人偶见除头颅已可知㡬何不樵渔㑹当相从去芒鞋老菑畬念子瘴江邉懐抱向谁摅頼我同年友相欢出同舆冰盘荐文鲔玉斚倾浮蛆醉中忽思我清诗缀琼琚知我少诙谐教我时巻舒世事日反覆翩如风中旟雀罗弔廷尉秋扇悲婕妤升沉一何速喜怒纷衆狙作诗谢二子我师寗与蘧施註苏诗巻十二施註苏诗卷十三钦定四库全书施註蘓诗巻十三宋蘓轼撰施元之原註武进邵长蘅删补诗四十一首初别子由我少知子由天资和而清好学老益坚表里渐融眀岂独为吾弟要是贤友生不见六七年㣲言谁与赓常恐坦率性放纵不自程㑹合亦何事无言对空枰使人之意消不善无由萌森然有六女包裹布与荆无忧赖贤妇藜藿等大烹使子得行意青衫陋公卿明日无晨炊倒牀作雷鸣秋眠我东阁夜听风雨声悬知不久别妙理难细评昨日忽出门孤舟转西城归来北堂上古屋空峥嵘退食悮相从入门中自惊南都信繁㑹人事水火争念当闭阁坐頺然寄聋盲妻子亦细事文章固虚名㑹须扫白髪不复用黄精次韵吕梁仲屯田雨叶风花日夜稀一杯相属竟何时空虚岂敢酬琼玉枯朽犹䏻出菌芝门外吕梁从迅急胸中云梦自逶迟待君笔力追灵运莫负南台九日期章质夫寄惠崔徽真玉钗半脱云垂耳亭亭芙蓉在秋水当时薄命一酸辛千古华堂奉君子水边何处无丽人近前试㸔丞相嗔不如丹青不觧语世间言语原非眞知君被恼更愁絶巻赠老夫惊老拙为君援茟赋梅花未害广平心似铁王巩屡约重九见访既而不至以诗送将官梁交且见寄次韵荅之交颇文雅不类武人家有侍者甚恵丽知君月下见倾城破恨悬知酒有兵老守亡何惟日饮将军竞病自诗鸣花枝不共秋欹帽笔阵空来夜斫营爱惜微官将底用他年只好写铭旌台头寺雨中送李邦直赴史馆分韵得忆字人字兼寄孙巨源二首霜林日夜西风急老送君归百忧集清歌窈眇入行云云为不行天为泣红叶黄花秋正乱白鱼紫蟹君须忆凭君説向髯将军衰鬓相逢应不识珥笔西归近紫宸太平典册不缘麟付君此事宁论晋载我当时旧过秦门外想无千斛米墓中知有百年人看君两眼明如镜休把春秋坐素臣代书答梁先此身与世真悠悠苍颜华髪谁汝留强名太守古徐州忘归不如楚沐猴鲁人岂独不知邱蹸借夫子无罪尤异哉梁子清而脩不逺千里从我游了然正色悬䨇眸世之所驰子独不一经通明传节侯小楷精絶规摹欧我衰废学懒且媮畏见问事贾长头别来红叶黄花秋夜梦见之起坐愁遗我駮石盆与瓯黒质白章声琳球谓言山石生涧沟追琢尚可王公羞感子佳意能无酬反将木𤓰报珍投学如富贵在博収仰取俯拾无遗筹道大如天不可求修其可见致其幽愿子笃实慎勿浮发愤忘食乐忘忧九日邀仲屯田为大水所隔以诗见寄次其韵无复龙山对孟嘉西来河伯意雄夸霜风可使吹黄帽樽酒那能泛浪花漫遣鲤鱼传尺素却将燕石报琼华何时得见悲秋老醉里题诗字半斜河复熙宁十年秋河决澶渊注鉅野入淮泗自澶魏以北皆絶流而济楚大被其害彭门城下水二丈八尺七十余日不退吏民疲于守御十月十三日澶州大风终日既止而河流一枝已复故道闻之喜甚庻几可塞乎乃作河复诗歌之道路以致民愿而迎神休盖守土者之志也君不见西汉元光元封间河决瓠子二十年鉅野东倾淮泗满楚人恣食黄河鳣万里沙囘封禅罢初遣越巫沈白马河公未许人力穷薪刍万计随流下吾君仁圣如帝尧百神受职河神骄帝遣风师下约束北流夜起澶州桥东风吹冻收㣲渌神功不用淇园竹楚人种麦满河淤仰㸔浮槎栖古木登望谼亭河涨覀来失旧谼孤城浑在水光中忽然归壑无寻处千里禾麻一半空韩干马十四匹二马并驱攒八蹄二马宛颈騣尾齐一马任前双举后一马却避长鸣嘶老髥奚官骑且顾前身作马通马语后有八匹饮且行㣲流赴吻若有声前者既济出林鹤后者欲渉鹤俛啄最后一匹马中龙不嘶不动尾摇风韩生画马真是马苏子作诗如见画世无伯乐亦无韩此诗此画谁当㸔有言郡东北荆山下可以沟畎积水因与呉正字王户曹同徃相视以地多乱石不果还游圣女山山有石室如墓而无棺椁或云宋司马桓魋墓二子有诗次其韵二首侧手区区未易遮奔流一瞬巻千家共疑智伯初围赵犹有张汤欲漕斜已坐迂疎来此地分将劳苦送生涯使君下䇿真堪笑隐隐惊雷响踏车茫茫清泗遶孤岑归路相将得暂临试着芒鞋穿荦确更然松炬照幽深纵令司马能鑱石奈有中郎解摸金强写苍崖留歳月他年谁识此时心赠写御容妙善师忆昔射䇿干先皇珠帘翠幄分两厢紫衣中使下传诏跪奉冉冉闻天香仰观眩晃目生晕但见晓色开扶桑迎阳晚出歩就坐绛纱玉斧光照廊野人不识日月角仿髴尚记重瞳光三年归来真一梦桥山松桧凄风霜天容玉色谁敢画老师古寺昼闭房梦中神授心有得觉来信手笔已忘幅巾常服俨不动孤臣入门涕自滂元老侑坐须睂古虎臣立侍冠剑长平生惯写龙鳯质肎顾草间猿与麞都人踏破铁门限黄金白璧空堆牀尔来摹冩亦到我谓是先帝白发郎不须览镜坐自了明年乞身归故郷哭刁景纯读书想前辈每恨生不早纷纷少年场犹得见此老此老如松柏不受霜雪藁直从毫末中自养到合抱宏材乏近用千歳自枯倒文章余正始风节贯华皓平生为人耳自为薄如缟是非虽难齐反覆㸔愈好前年旅呉越把酒庆夀考扣门无晨夜百过迹未扫但知从徳公未省厌丘嫂别时公八十后㑹知难保昨日故人书连年䘮翁媪伤心范桥水漾漾舞寒藻华堂不见人瘦马空恋皁我欲江东去匏樽酌行潦镜湖无贺监恸哭稽山道忍见万松冈荒池没秋草答吕梁仲屯田乱山合沓围彭门官居独在悬水村居民萧条杂麋鹿小市冷落无鸡豚黄河西来初不觉但讶清泗流奔浑夜闻沙岸鸣罋盎晓㸔雪浪浮鹏鵾吕梁自古喉吻地万顷一抹何由吞坐观入市巻闾井吏民走尽余王尊计穷路断欲安适吟诗破屋愁鸢蹲歳寒霜重水归壑但见屋瓦留沙㾗入城相对如梦寐我亦仅免为鱼鼋旋唿歌舞杂诙笑不惜饮釂空缾盆念君官舍氷雪冷新诗美酒聊相温人生如寄何不乐任使绛蜡烧黄昏宣房未筑淮泗满故道堙灭疮痍存明年劳苦应更甚我当畚锸先黥髠付君万指伐顽石千鎚雷动苍山根髙城如铁洪口快谈笑却扫㸔崩奔农夫掉臂免狼顾秋谷布野如云屯还须更置软脚酒为君击鼓行金樽张寺丞益斋张子作斋舍而以益为名吾闻之夫子求益非速成譬如逺游客日夜事征行今年适燕蓟明年走蛮荆东观尽沧海西渉渭与泾归来闭户坐八方在轩庭又如学医人识病由饱更风雨晦明滛跛躄瘖聋盲虗实在其脉静躁在其情荣枯在其色夀夭在其形苟能閲千人望见知死生为学务日益此言当自程为道贵日损此理在既盈愿言书此诗以为益斋铭答孔周翰求书与诗身闲曷不长闭口天寒正好深藏手吟诗写字有底忙未脱多生宿尘垢不䝉讥诃子厚疾反更刻画无盐丑征西自有家鸡肥太白应惊饭山瘦与君相从知几日东风待得花开否拨弃万事勿复谈百觚之后那词酒送李公恕赴阙君才有如切玉刀见之凛凛寒生毛愿随壮士斩蛟蜃不愿腰间纒锦绦用违其才志不展坐与胥吏同疲劳忽然眉上有黄气吾君渐欲収英髦立谈左右俱动色一语径破千言牢我顷分符在东武脱畧万事惟嬉遨尽坏屏障通内外仍唿骑曹为马曹君为使者见不问反更对饮持䨇螯酒酣箕坐语惊衆杂以嘲讽穷诗骚世上小儿多忌讳独能容我眞贤豪为我买田临汶水逝将归去诛蓬蒿安能终老尘土下俯仰随人如桔橰春菜蔓菁宿根已生叶韮牙戴土拳如蕨烂蒸香荠白鱼肥碎㸃青蒿凉饼滑宿酒初消春睡起细履幽畦掇芳辣茵陈甘菊不负渠鲙缕堆槃纤手抹北方苦寒今未巳雪底波稜如铁甲岂如吾蜀富冬蔬霜叶露芽寒更茁乆抛松葛犹细事苦笋江豚那忍説明年投劾径须归莫待齿摇并发脱送郑户曹游遍钱塘湖上山归来文字帯芳鲜羸僮瘦马从吾饮陋巷何人似子贤公业有田常乏食广文好客竟无氊东归不趁花时节开尽春风谁与姸䖍州八境图八首南康八境图者太守孔君之所作也君既作石城即其城上楼观台榭之所见而作是图也东望七闽南望五岭览羣山之参差俯章贡之奔流云烟出没草木蕃丽邑屋相望鸡犬之声相闻观此图也可以茫然而思粲然而笑慨然而叹矣苏子曰此南康之一境也何从而八乎所自观之者异也且子不见夫日乎其旦如槃其中如珠其夕如破璧此岂三日也哉苟知夫境之为八也则凡寒暑朝夕雨旸晦明之异坐作行立哀乐喜怒之接于吾目而感于吾心者有不可胜数者矣岂特八乎如知夫八之出乎一也则夫四海之外诙诡谲怪禹贡之所书邹衍之所谈相如之所赋虽至千万未有不一者也后之君子必将有感于斯焉乃作诗八章题之图上坐㸔奔湍遶石楼使君髙㑹百无忧三犀窃鄙秦太守八咏聊同沈隐侯涛头寂寞打城还章贡台前暮霭寒勌客登临无限思孤云落日是长安白鹊楼前翠作堆萦云岭路若为开故人应在千山外不寄梅花逺信来朱楼深处日㣲明皁葢归时酒半醒薄暮樵渔人去尽碧谿青嶂遶螺亭使君那暇日参禅一望丛林一怅然成佛莫敎灵运后着鞭从使祖生先却从尘外望尘中无限楼台烟雨蒙山水照人迷向背只寻孤塔认西东烟云缥缈郁孤台积翠浮空雨半开想见之罘观海市绛宫明灭是蓬莱回峰乱嶂郁参差云外髙人世得知谁向空山弄明月山中木客解吟诗读孟郊诗二首夜读孟郊诗细字如牛毛寒灯照昏花佳䖏时一遭孤芳擢荒秽苦语余诗骚水清石凿凿湍激不受篙初如食小鱼所得不偿劳又似煮彭竟日嚼空螯要当鬪僧清未足当韩豪人生如朝露日夜火消膏何苦将两耳聼此寒虫号不如且置之饮我玉色醪我憎孟郊诗复作孟郊语饥肠自鸣唤空壁转饥鼠诗从肺腑出出輙愁肺腑有如黄河鱼出膏以自煮尚爱铜斗歌鄙俚颇近古桃弓射鸭罢独速短蓑舞不忧踏船翻踏浪不踏土呉姬霜雪白赤脚浣白纻嫁与踏浪儿不识离别苦歌君江湖曲感我长羁旅访张山人得山中字二首鱼龙随水落猿鹤喜君还旧隐邱墟外新堂紫翠间野麋驯杖屦幽桂出榛菅洒扫门前路山公亦爱山万木鏁云龙天留与戴公路迷山向背人在瀼西东荠麦余春雪樱桃落晚风入城都不记归路醉眠中送孔郎中赴陜郊惊风击面黄沙走西出崤函脱尘垢使君来自古徐州声震河潼殷闗右十里长亭闻鼓角一川秀色明花栁北临飞槛巻黄流南望青山如岘首东风吹开锦绣谷渌水翻动蒲萄酒讼庭生草数开樽过客如云牢闭口与梁左藏㑹饮傅国博家将军破贼自草檄论诗说剑俱第一彭城老守本虗名识字劣能欺项籍风流别驾贵公子欲把笙歌暖锋镝红斾朝开勐士噪翠帷暮巻佳人出东堂醉卧唿不起嗁鸟落花春寂寂试敎长笛傍耳根一声吹裂堦前石寒食日答李公择三絶次韵从来苏李得名䨇只恐全齐笑陋邦诗似悬河供不办故欺张籍陇头泷簿书鼛鼓不知春佳句相唿頼故人寒日徳公方上冢归来谁主复谁宾廵城已困尘埃眯执扑仍遭虮蝨缘欲脱布衫携素手试开病眼㸃黄连约公择饮是日大风先生生长匡庐山山中读书三十年旧闻饮水师颜渊不知治剧乃所便偷儿夜探赤白丸奋髥忽逢朱子元半年羣盗诛七百谁信家书藏九千春风无事秋月闲红糚执乐豪且姸紫衫玉帯两部全琵琶一抹四十絃客来留饮不计钱齐人爱公如子产儿啼卧路唿不还我慙山郡空留连牙兵部吏笑我寒邀公饮酒公无难约束官奴买花钿薫衣理鬓夜不眠晓来颠风尘暗天我思其由岂坐悭作诗媿谢公笑讙归来瑟缩愈不安要当啖公八百里豪气一洗儒生酸坐上赋戴花得天字清明初过酒䦨珊折得竒葩晚更姸春色岂闗吾辈事老狂聊作坐中先醉吟不耐欹纱帽起舞从教落酒船结习渐消留不住却须还与散花天夜饮次韵毕推官簿书丛里过春风酒圣时时且复中红烛照庭嘶騕褭黄鸡催晓唱玲珑老来渐减金钗兴醉后空惊玉筯工月未上时应蚤散免敎壑谷问吾公施註苏诗巻十三施註苏诗卷十四钦定四库全书施註蘓诗巻十四宋蘓轼撰施元之原註武进邵长衡删补诗三十五首续丽人行李仲谋家有周昉画背面欠伸内人极精戯作此诗深宫无人春日长沈香亭北百花香美人睡起薄梳洗燕舞莺啼空断肠画工欲画无穷意背立东风初破睡若教回首郄嫣然阳城下蔡俱风靡杜陵饥客眼长寒蹇驴破帽随金鞍隔花临水时一见只许腰肢背后㸔心醉归来茅屋底方信人间有西子君不见孟光举案与眉齐何曽背面伤春啼闻李公择饮傅国博家大醉二首儿童拍手閙黄昏应笑山公醉习园纵使先生能一石主人未肯独留髠不肯惺惺骑马廻玉山知为玉人頺紫云有语君知否莫唤分司御史来起伏龙行徐州城东二十里有石潭父老云与泗水通増损清浊相应不差时有河鱼出焉元丰元年春旱或云置虎头潭中可以致雷雨用其説作起伏龙行何年白竹千钧弩射杀南山雪毛虎至今颅骨带霜牙尚作四海毛虫祖东方久旱千里赤三月行人口生土碧潭近在古城东神物所蟠谁敢侮上欹苍苔拥巖窦下应清河通水府眼光作电走金虵鼻息为云擢烟缕当年负圗传帝命左右羲轩诏神禹尔来懐寳但贪眠满腹雷霆瘖不吐赤龙白虎战明日倒巻黄河作飞雨嗟我岂乐鬬两雄有事径须烦一怒闻公择过云龙张山人辄往从之公择有诗戏用其韵我生固多忧肉食常苦墨轩然就一笑犹得好饮力闻君过云龙对酒两静黙急携清歌女出郭及未昃一欢难力致邂逅有胜特喧蜂集晩花乱雀啅丛棘山人乐此耳寂寞谁侍侧何当求好人聊使治要襋使君自孤偾此理谁相值不如学飬生一气服千息送李公择嗟余寡兄弟四海一子由故人虽云多出处不我谋弓车无停招逝去势莫留仅存今㡬人各在天一陬有如长庚月到晓烂不收宜我与夫子相好手足侔比年两见之宾主更献酬乐哉十日饮衎衎和不流论事到深夜僵仆铃与驺颇尝见使君有客如此不欲别不忍言惨惨集百忧念我野夫兄知名三十秋已得其为人不待风马牛他年林下见倾盖如白头送笋芍药与公择二首久客厌卤馔枵然思南烹故人知我意千里寄竹萌骈头玉婴儿一一脱锦䙀庖人应未识旅人眼先明我家拙厨饍彘肉芼芜菁送与江南客烧煮配香粳今日忽不乐折尽园中花园中亦何有芍药袅残葩久旱复遭雨纷披乱泥沙不折亦安用折去还可嗟弃掷亮未能送与谪仙家还将一枝春插向两髻丫和孙莘老次韵去国光隂春雪消还家踪迹野云飘功名正自妨行乐迎送才堪博早朝虽去友朋亲吏卒却辞谗谤得风謡今年我亦江南去不问繁雄与寂寥游张山人园壁闲一轴烟萝子盆里千枝锦被堆惯与先生为酒伴不嫌刺史亦颜开纎纎入麦黄花乱飒飒催诗白雨来闻道君家好井水归轩乞得满缾回杜介熙熈堂﨑岖世路最先回窈窕华堂手自开咄咄何曾书怪事熈熈长觉似春台白砂碧玉味方永黄纸红旗心巳灰遥想闭门投辖饮鵾絃铁拨响如雷次韵答刘泾吟诗莫作秋虫声天公怪汝钩物情使汝未老华髪生芝兰得雨蔚青青何用自燔以出馨细书千纸杂真行新音百变口如鸎异义蠭起弟子争舌翻涛澜巻齐城万巻堆胸兀相撑以病为乐子未惊我有至味非煎烹是中之乐吁难名緑槐如山闇广庭飞虫绕耳细而清败席展转卧见经亦自不嫌翠织成意行信足无沟坑不识五郎唿作卿吏民哀我老不明相戒无复烦鞭刑时临泗水照星星微风不起镜面平安得一舟如叶轻卧闻邮籖报水程莼羮羊酪不须评一饱且救饥肠鸣携妓乐游张山人园大杏金黄小麦熟堕巢乳鹊拳新竹故将俗物恼幽人细马红糚满山谷提壶劝酒意虽重杜鹃催归声更速酒䦨人散却闗门寂歴斜阳挂疎木种徳亭处士王复家于钱塘为人多技能而医尤精期于活人而巳不志于利筑室候潮门外治园圃作亭榭以与贤士大夫游惟恐不及然终无所求人徒知其接花蓺果之勤而不知其所种者徳也乃以名其亭而作诗以遗之小圃旁城郭闭门芝木香名随市人隐徳与佳木长元化善飬性仓公多禁方所活不可数相逢旋相忘但喜賔客来置酒花满堂我欲东南去再观䨇桧苍山茶想出屋湖橘应过墙木老徳亦熟吾言岂荒唐文与可有诗见寄云待将一叚鹅谿绢扫取寒梢万尺长次韵答之为爱鹅谿白蠒光扫残鸡距紫毫铓世间那有千寻竹月落庭空影许长闻辩才法师复归上天竺以诗戏问道人出山去山色如死灰白云不觧笑青松有余哀忽闻道人归鸟语山容开神光出寳髻法雨洗浮埃想见南北山花发前后台寄声问道人借襌以为诙何所闻而去何所见而回道人笑不答此意安在哉昔年夲不住今者亦无来此语竟非是且食白杨梅和子由送将官梁左藏仲通雨足谁言春麦短城坚不怕秋涛巻日长惟有睡相宜半脱纱巾落纨扇芳草不锄当户长珍禽独下无人见觉来身世都是梦坐久枕痕犹着面城西忽报故人来急扫风轩炊麦饭伏波论兵初矍铄中散谈仙更清逺南都从事亦学道不䘏肠空夸脑满问羊他日到金华应许相将游阆苑次韵秦观秀才见赠秦与孙莘老李公择甚熟将入京应举夜光明月非所投逢年遇合百无忧将军百战竟不侯伯郎一斗得凉州翘闗负重非无力十年不入纷华域故人坐上见君文谓是古人吁莫测新诗説尽万物情硬黄小字临黄庭故人已去君未到空吟河畔草青青谁谓他乡各异县天遣君来破吾愿一闻君语识君心短李髯孙眼中见江湖放浪久全真忽然一鸣惊倒人纵横所值无不可知君不怕新书新千金敝帚那堪换我亦淹留岂长算山中既未决同归我聊尔耳君其漫仆曩于长安陈汉卿家见呉道子画佛碎烂可惜其后十余年复见之于鲜于子骏家则巳装背完好子骏以见遗作诗谢之贵人金多身复闲争买书画不计钱巳将铁石充逸少更补朱繇为道元烟薫屋漏装玉轴鹿皮苍璧知谁贤呉生画佛夲神授梦中化作飞空仙觉来落笔不经意神妙独到秋毫颠昔我长安见此画叹息至寳空澘然素丝㫁续不忍㸔巳作蝴蝶飞联翩君能收拾为补缀体质散落嗟神全志公髣髴见刀尺修罗天女犹雄妍如观老杜飞鸟句脱字欲补知无縁问君乞得良有意欲将俗眼为洗煎贵人一见定羞怍锦囊千纸何足捐不须更用博麻缕付与一炬随飞烟雨中过舒教授疎疎帘外竹浏浏竹闲雨牕扉静无尘几砚寒生雾美人乐幽独有得縁无慕坐依蒲褐禅起聼风瓯语客来淡无有洒扫凉冠屦浓茗洗积昏妙香浄无虑归来北堂闇一一微萤度此生忧患中一饷安闲处飞鸢悔前笑黄犬悲晚悟自非陶靖节谁识此间趣次韵舒教授寄李公择草书妙絶吾所兄真书小低犹抗行论文作诗俱不敌看君谈笑收降旌去年逾月方出昼为君剧饮㡬濡首今年过我虽少留寂寞陶潜方止酒别时流涕揽君䰅悬知此懽堕空虚松下纵横余屐齿门前轣辘想君车怪君一身都是徳近之清润沦肌骨细思还有可恨时不许蓝桥见倾国又送郑户曹水绕彭城楼山围戏马台古来豪杰地千嵗有余哀隆准飞上天重瞳亦成灰白门下吕布大星陨临淮尚想刘徳舆置酒此徘徊尔来苦寂寞废圃多苍苔河从百歩响山到九里回山水自相激夜声转风雷荡荡清河壖黄楼我所开秋月堕城角春风摇酒杯迟君为坐客新诗出琼瑰楼成君巳去人事固多乖他年君倦游白首赋归来登楼一长啸使君安在哉次韵黄鲁直见赠古风二首嘉谷卧风雨稂莠登我场陈前漫方丈玉食惨无光大哉天宇闲美恶更臭香君看五六月飞蚊殷回廊兹时不少假俛仰霜叶黄期君蟠桃枝千嵗终一尝顾我如苦李全生依路旁纷纷不足愠悄悄徒自伤空山学仙子妄意笙箫声千金得竒药开视皆豨苓不知市人中自有安期生今君巳度世坐閲霜中蔕摩挲古铜人嵗月不可计阆风安在哉要君相指似次韵答舒教授观余所藏墨异时长笑王㑹稽野鹜膻腥污刀几暮年郄得庾安西自厌家鸡题六纸二子风流冠当代顾与儿童争愠喜秦王十八巳龙飞嗜好晚将蛇蚓比我生百事不挂眼时人缪説云工此世间有癖念谁无倾身障簏尤堪鄙一生当着㡬緉屐定心肯为微物起此墨足支三十年但恐风霜侵髪齿非人磨墨墨磨人缾应未罄罍先耻逝将振衣归故国数亩荒园自锄理作书寄君君莫笑但觅来禽与青李一螺㸃漆便有余万灶烧松何处使君不见永宁第中𢷬龙麝列屋闲居清且美倒晕连眉秀岭浮䨇鸦画鬓香云委时闻五斛赐蛾绿不惜千金求獭髓闻君此诗当大笑寒牕冷砚冰生水送郑户曹赋席上果得榧子彼美玉人果粲为金槃实瘴雾脱蛮溪清樽奉佳客客行何以赠一语当加璧祝君如此果徳膏以自泽驱攘三彭仇巳我心腹疾愿君如此木凛凛傲霜雪斲为君倚几滑浄不容削物微兴不浅此赠毋轻掷送胡掾乱叶和凄雨投空如散丝流年一如此逰子去何之节义古所重艰危方自兹他年着清徳仍复畏人知答仲屯田次韵秋来不见渼陂岑千里诗盟忽重寻大木百围生逺籁朱絃三叹有遗音清风巻地收残暑素月流天扫积隂欲遣何人赓絶唱满堦桐叶候虫吟密州宋国博以诗见纪在郡杂咏次韵答之吾观二宋文字字照缣素渊源皆有考竒崄或难句后来邈无继嗣子其殆庶胡为尚流落用舍真有数当时茍悦可慎勿笑杖杜斲牕谁赴捄袖手良优裕山城辱吾继缺短烦遮䕶昔年缪陈诗无人聊瓦注于今赓絶唱外重中巳惧何当附家集击壌追咸濩答范淳甫吾州下邑生刘季谁数区区张与李重瞳遗迹巳尘埃惟有黄楼临泗水而今太守老且寒侠气不洗儒生酸犹胜白门穷吕布欲将鞍马事曹瞒次韵答王定国每得君诗如得书宣心写妙书不如眼前百种无不有知君一以诗驱除传闻都下十日雨青泥没马街生鱼旧雨来人今不来悠然独酌卧清虚我虽作郡古云乐山川信美非吾庐愿君不废重九约念此衰冷勤呵嘘芙蓉城世传王迥子髙与仙人周瑶英游芙蓉城元丰元年三月余始识子髙问之信然乃作此诗极其情而归之正亦变风止乎礼义之意也芙蓉城中花冥冥谁其主者石与丁珠帘玉桉翡翠屏云舒霞巻千俜停中有一人长眉青炯如微云澹疎星往来三世空鍊形竟坐误读黄庭经天门夜开飞爽灵无复白日乘云軿俗縁千刼磨不尽翠被冷落凄余馨因过缑山朝帝廷夜闻笙箫弭节聼飘然而来谁使令皎如明月入牕櫺忽然而去不可执寒衾虚幌风泠泠仙宫洞房夲不扄梦中同蹑凤皇翎径度万里如奔霆玉楼浮空耸亭亭天书云篆谁所铭遶楼飞歩髙竛竮仙风锵然韵流铃蘧蘧形开如醉醒芳卿寄谢空丁宁一朝覆水不返缾罗巾别泪空荧荧春风花开秋叶零世间罗绮纷膻腥此身流浪随沧溟偶然相值两浮萍愿君收视观三庭勿与嘉谷生蝗螟从渠一念三千龄下作人间尹与邢和鲜于子骏郓州新堂月夜二首去嵗游新堂春风雪消后池中半篙水池上千尺桞佳人如桃李胡蜨入衫袖山川今何许疆野巳分宿嵗月不可思驶若船放熘繁华真一梦寂寞两荣朽惟有当时月依然照杯酒应怜船上人坐穏不知漏明月入华池反照池上堂堂中隐几人心与水月凉风萤已无迹露草时有光起观河汉流歩屧响长廊名都信繁㑹千指调丝簧先生病不饮童子为烧香独作五字诗清絶如韦郎诗成月渐侧皎皎两相望送将官梁左藏赴莫州燕南垂赵北际其间不合大如砺至今父老哀公孙烝土为城铁作门城中积谷三百万勐士如云骄不战一旦鼓角鸣地中帐下美人空掩面岂如千骑平时来笑谭謦欬生风雷葛巾羽扇红尘静投壶雅歌清燕开东方健儿虓虎様泣涕懐思㢘耻将彭城老守亦凄然不见君家雪儿唱施註苏诗巻十四施註苏诗卷十五钦定四库全书施註蘓诗巻十五宋蘓轼撰施元之原註武进邵长衡删补诗四十二首次韵子由送赵㞦归觐钱塘遂赴永嘉归舟转河曲稍见楚山苍候吏来迎客吴音已带乡言从谢康乐先献鲁灵光已击三千里何须四十强风流半刺史清絶校书郎到郡诗成集寻谿水溅裳芒鞋随採药蠒纸记流觞海静蛟鼍出山空草木长宦㳺无逺近民事要更尝愿子传家法他年请尚方中秋月三首殷勤去年月㶑滟古城东憔悴去年人卧病破牕中徘徊巧相覔窈窕穿房栊月岂知我病但见歌楼空橅枕三叹息扶杖起相从天风不相哀吹我落琼宫白露入肺肝夜吟如秋虫坐令太白豪化为东野穷余年知几何佳月岂屡逢寒鱼亦不睡竟夕相噞喁六年逢此月五年照离别歌君别离曲满坐为凄咽留都信繁丽此㑹岂易掷镕银百顷湖挂镜千寻阙三更歌吹罢人影乱清樾归来北堂下寒光翻露叶唤酒与妇饮念我向儿説岂知衰病后空盏对棃栗但见古河东荍麦如铺雪欲和去年曲复恐心断絶舒子在汶上闭门相对清郑子向河朔孤舟连夜行顿子虽咫尺兀如在牢扃赵子寄书来水调有余声悠哉四子心共此千里明明月不觧老良辰难合并囬头坐上人聚散如流萍尝闻此宵月万里同隂晴天公自着意此㑹那可轻明年各相望俯仰今古情中秋见月寄子由明月未出羣山髙瑞光万丈生白毫一杯未尽银阙涌乱云脱坏如崩涛谁为天公洗眸子应费明河千斛水遂令冷㸔世间人照我湛然心不起西南大星如弹丸角尾奕奕苍龙蟠今宵注眼㸔不见更许萤火争清寒何人舣舟临古汴千灯夜作鱼龙变曲折无心逐浪花低昻赴节随歌板青荧灭没转前山浪飐风廻岂复坚明月易低人易散归来唿酒更重㸔堂前月色愈清好咽咽寒螀鸣露草巻帘推户寂无人牕下吚哑惟楚老南都从事莫羞贫对月题诗有几人明朝人事随日出怳然一梦瑶台客答王巩汴泗遶吾城城坚如削铁中有李临淮号令肝胆裂古来彭城守未省怕恶客恶客云是谁祥符相公孙是家豪逸生有种千金一掷颇黎盆连车载酒来不饮外酒嫌其村子有千缾酒我有万株菊任子满头插团团见花不见目醉中插花归花重压折轴问客何所须客言我爱山青山自遶郭不要买山钱此外有黄楼楼下一河水美哉洋洋乎可以疗饥并洗耳彭城之游乐复乐客恶何如主人恶次韵王定国马上见寄昨夜霜风入裌衣晓来病骨更支离疎狂似我人谁顾坎轲怜君志未移但恨不携桃叶女尚能来趁菊花时南台二谢人无继直恐君诗胜义熙与顿起孙勉泛舟探韵得未字牕前堆梧桐牀下鸣络纬佳人尺书到客子中夜喟朝来一樽酒晤语聊自慰秋蝇已无声霜蟹初有味当为壮士饮眦裂须磔猬勿作儿女懐坐念蟏蛸畏山城亦何有一笑泻肝胃泛舟以娱君鱼鼈多可饩纵为十日饮未遽主人费吾侪俱老矣耿耿知自贵寕能傍门户啼笑杂猩狒要将百篇诗一吐千丈气萧条歳行暮迨此霜雪未明朝出城南遗迹观楚魏西风廹吹帽金菊乱如沸愿君勿言归轻别吾所讳次韵答顿起二首挽袖推腰踏破绅旧闻携手上天门相逢应觉声容似欲话先惊歳月奔新学已皆从许子诸生犹自畏何蕃殿庐直宿真如梦犹记忧时䇿万言十二东秦比汉京去年古寺共题名早衰怪我遽如许苦学怜君太瘦生茅屋拟归田二顷金丹终扫雪千茎何人更似苏司业和遍新诗满洛城九日黄楼作去年重阳不可説南城夜半千沤发水穿城下作雷鸣泥满城头飞雨滑黄花白酒无人问日暮归来洗鞾韈岂知还复有今年把琖对花容一呷莫嫌酒薄红粉陋终胜泥中千柄锸黄楼新成壁未干清河已落霜初杀朝来白露如细雨南山不见千寻刹楼前便作海茫茫楼下空闻橹鸦轧薄寒中人老可畏热酒浇肠气先压烟消日出见渔村逺水鳞鳞山齾齾诗人勐士杂龙虎楚舞呉歌乱鹅鸭一杯相属君勿辞此景何殊泛清霅太虚以黄楼赋见寄作诗为谢我在黄楼上欲作黄楼诗忽得故人书中有黄楼词黄楼髙十丈下建五丈旗楚山以为城泗水以为池我诗无杰句万景骄莫随夫子独何妙雨雹散雷椎雄词杂今古中有屈宋姿南山多磬石清滑如流脂朱蜡为摹刻细妙分毫釐佳处未易识当有来者知九日次韵王巩我醉欲眠君罢休已敎从事到青州鬓霜饶我三千丈诗律输君一百筹闻道郎君闭东合且容老子上南楼相逢不用忙归去明日黄花蝶也愁送顿起客路相逢难为乐常不足临行挽衫袖更赏折残菊佳人亦何念悽断阳闗曲酒阑不忍去共接一寸烛留君终无穷归驾不免促岱宗已在眼一徃继前躅天门四十里夜㸔扶桑浴回头望彭城大海浮一粟故人在其下尘土相豗蹴惟有黄楼诗千古配淇澳送孙勉昔年罢东武曾过北海县白河翻雪浪黄土如烝麫桑麻冠东方一熟天下贱是时累饥馑常苦盗贼变每怜追胥官野宿风裂面君为淮南秀文采照金殿胡为事奔走投笔腰羽箭更被髯参军豪篇来督战亲程三郡士玉石不能衒欲知君得人失者亦称善君才无不可要欲经百錬吾诗堪咀嚼聊送别酒嚥李思训画长江絶岛图山苍苍江茫茫大孤小孤江中央崖崩路絶猿鸟去惟有乔木搀天长客舟何处来棹歌中流声抑扬沙平风软望不到孤山乆与船低昻峩峩两烟鬟晓镜开新糚舟中贾客莫漫狂小姑前年嫁彭郎次韵答王巩我有方外客颜如琼之英十年尘土窟一寸冰雪清朅来从我游坦率见真情顾我无足恋恋此山水清新诗如弹丸脱手不暂停昨日放鱼回衣巾满浮萍今日扁舟去白酒载乌程山头见月出江路闻鼍鸣莫作孺子歌沧浪濯吾缨吾诗自堪唱相子櫂歌声张安道见示近诗人物一衰谢㣲言难重寻殷勤永嘉末复闻正始音清谈未足多感时意殊深少年有竒志欲和南风琴荒林蜩蚻乱废沼蛙蝈滛遂欲掩两耳临文但噫瘖萧然王郎子来自缑山隂云见浮丘伯吹箫明月岑遗声落淮泗蛟鼍为悲吟愿公正王度祈招继愔愔次韵王巩颜复同泛舟沈郎清瘦不胜衣边老便便帯十围躞蹀身轻山上走讙唿船重醉中归舞腰似雪金钗落谈辩如云玉麈挥忆在钱塘正如此囬头四十二年非次韵张十七九日赠子由千戈万槊拥笓篱九日清樽岂复持官事无穷何日了菊花有信不吾欺逍遥琼馆真堪羡取次尘缨未可縻迨此暇时须痛饮他年长剑拄君颐次韵王巩独眠居士身心如藁木旅馆孤眠体生粟谁能相思琢白玉服药千朝偿一宿天寒日短银灯续欲徃从之车脱轴何人吹断参差竹泗水茫茫鸭头绿次韵王巩留别去国已八年故人今有谁当时交游内未数蔡克儿岂无知我者好爵半已縻争为东阁吏不顾北山移公子表独立与世颇异驰不辞千里逺成此一叚竒蛾睂亦可怜无奈思饼师无人伴客寝惟有支牀龟君归与何人文字相娱嬉持此调张子一笑当脱颐登云龙山醉中走上黄茅冈满冈乱石如羣羊冈头醉倒石作牀仰看白云天茫茫歌声落谷秋风长路人举首东南望拍手大笑使君狂次韵僧潜见赠道人胸中水镜清万象起灭无逃形独依古寺种秋菊要伴骚人餐落英人间底处有南北纷纷鸿雁何曾㝠闭门坐穴一禅榻头上歳月空峥嵘今年偶出为求法欲与慧剑加砻硎云衲新磨山水出霜髭不剪儿童惊公侯欲识不可得故知倚市无倾城秋风吹梦过淮水想见橘柚垂空庭故人各在天一角相望落落如晨星彭城老守何足顾枣林桑野相邀迎千山不惮荒店逺两脚欲趁飞猱轻多生绮语磨不尽尚有宛转诗人情猿吟鹤唳本无意不知下有行人行空堦夜雨自清絶谁使掩抑啼孤惸我欲仙山掇瑶草倾筐坐叹何时盈簿书鞭扑昼填委煮茗烧栗宜宵征乞取摩尼照浊水共看落月金盆倾次韵潜师放鱼法师説法临泗水无数天花随麈尾劝将浄业种西方莫待梦中唿起起哀哉若鱼竟坐口逺愧知几穆生醴况逢孟简对卢仝不怕校人欺子美疲民尚作鱼尾赤数罟未除吾颡泚法师自有衣中珠不用辛苦沙泥底与舒敎授张山人参寥师同游戏马台书西轩壁兼简颜长道二首古寺长廊院院行此轩偏慰旅人情楚山西断如迎客汴水南来故遶城路失玉钩芳草合林亡白鹤古泉清淡游何以娱庠老坐聼郊原琢磬声竹杖芒鞵取次行下临官道见人情天寒菽粟犹栖亩日暮牛羊自入城沽酒独敎陶令醉题诗谁似皎公清更寻陋巷颜夫子乞取㣲言继此声滕县时同年西园人皆种榆栁坐待十亩隂我独种松柏守此一片心君㸔闾里间盛衰日骎骎种木不种徳聚散如飞禽老时吾不识用意一何深知人得数士重义㤀千金西园手所开珍木来千岑飬此霜雪根迟彼鸾鳯吟池塘得流水龟鱼自浮沈幽桂日夜长白花乱青衿岂独蕃草木子孙已成林拱把不知数㑹当出千寻樊侯种梓漆夀张富华簪我作西园诗以为里人箴次韵王庭老和张十七九日见寄霜叶投空雀啅篱上楼筋力强扶持对花把酒未甘老膏面染䰅聊自欺无事亦知君好饮多才终恐世相縻请看平日衔杯口㑹有金椎为控颐次韵参寥师寄秦太虚三絶句时秦君举进士不得秦郎文字固超然汉武慿虚意欲仙底事秋来不得觧定中试与问诸天一尾追风抹万蹄昆崙𤣥圃谓朝隮回看世上无伯乐郄道盐车胜月题得䘮秋毫乆已㝠不须闻此气峥嵘何妨却伴参寥子无数新诗咳唾成与参寥师行园中得黄耳蕈遣化何时取衆香法筵斋钵乆凄凉寒蔬病甲谁能採落叶空畦半已荒老楮忽生黄耳菌故人兼致白芽姜萧然放箸东南去又入春山笋蕨乡百歩洪王定国访余于彭城一日棹小舟与颜长道携盼英卿三子游泗水北上圣女山南下百歩洪吹笛饮酒乘月而归余时以事不得往夜着羽衣伫立黄楼上相视而笑以为李太白死世间无此乐三百余年矣定国既去逾月复与参寥师放舟洪下追懐曩游已为陈迹喟然而叹故作二诗一以遗参寥一以寄定国且示颜长道舒尧文邀同赋云长洪斗落生跳波轻舟南下如投梭水师絶叫凫雁起乱石一线争磋磨有如兔走鹰隼落骏马下注千丈坡断絃离柱箭脱手飞电过隙珠翻荷四山眩转风掠耳但见流沫生千涡崄中得乐虽一快何异水伯夸秋河我生乘化日夜逝坐觉一念逾新罗纷纷争夺醉梦里岂信荆棘埋铜駞觉来俯仰失千刼回视此水殊委蛇君㸔岸边苍石上古来篙眼如蜂窠但应此心无所住造物虽驶如吾何回船上马各归去多言譊譊师所呵佳人未肎回秋波幼舆欲语防飞梭轻舟弄水买一笑醉中盪浆肩相磨不学长安闾里侠貂裘夜走臙脂坡独将诗句拟鲍谢渉江共採秋江荷不知诗中道何语但觉两頬生㣲涡我时羽服黄楼上坐见织女初斜河归来笛声满山谷明月正照金叵罗奈何舍我入尘土扰扰毛羣欺卧駞不念空斋老病叟退食谁与同委蛇时来洪上㸔遗迹忍见屐齿青苔窠诗成不觉双泪下悲吟相对惟羊何欲遣佳人寄锦字夜寒手冷无人呵送参寥师上人学苦空百念已灰冷剑头惟一吷焦谷无新颖胡为逐吾辈文字争蔚炳新诗如玉屑出语便清警退之论草书万事未尝屏忧愁不平气一寓笔所骋颇怪浮屠人视身如丘井頽然寄淡泊谁与发豪勐细思乃不然真巧非幻影欲令诗语妙无厌空且静静故了羣动空故纳万境阅世走人间观身卧云岭咸酸杂衆好中有至味永诗法不相妨此语当更请夜过舒尧文戏作先生堂上霜月苦弟子读书喧两庑推门入室书纵横蜡纸灯笼晃云母先生骨清少眠卧长夜黙坐数更鼔耐寒石研欲生冰得火铜缾如过雨郎君欲出先自赞坐客歛袵谁敢侮明朝阮籍过阿戎应作羲之羡懐祖十月十五日观月黄楼席上次韵中秋天气未应殊不用红纱照坐隅山下白云横匹素水中明月卧浮图未成短棹还三峡已约轻舟泛五湖为问登临好风景明年还忆使君无答王定民开缄奕奕满银钩书尾题诗语更遒八法旧闻宗长史五言今复拟苏州笔踪好在留台寺旗队遥知到石沟欲寄䑕须并蠒纸请君章草赋黄楼次韵王廷老退居见寄二首浪蘂浮花不辨春归来方识歳寒人回头自笑风波地闭眼聊观梦幻身北牖已安陶令榻西风还避庾公尘更搔短发东南望试问今谁裹旧巾接果移花㸔补篱腰鎌手斧不妨持上都新事长先到老圃闲谈未易欺醸酒闭门开社瓮杀牛留客觧耕縻何时得见纎纎玉右手持杯左捧颐次韵颜长道送傅倅两见黄花扫落英南山山寺遍题名宗成不独依岑范鲁卫终当似弟兄去歳云涛浮汴泗与君泥土满衣缨如今别酒休辞醉试聼双洪落后声施註苏诗巻十五施註苏诗卷十六钦定四库全书施註苏诗巻十六宋苏轼撰施元之原註武进邵长蘅删补诗四十八首云龙山观烧得云字丁女真水妃寒山便火耘陨霜知已杀坯户听初焚束緼方熠燿敲石俄氤氲落㸃甘泉烽横烟楚塞氛穷虵上乔木潜蛟蹑浮云惊飞堕伤雁狂走迷痴麏谷蛰起蜩燕山妖窜䕫羵野竹爆哀声幽桂飘寃芬悲同秋照蟹快若夏燎蚊火牛入燕垒燧象奔吴军崩腾井陉口万马皆朱幩摇曵骊山隂诸姨烂红裙方随长风巻忽值絶涧分我本山中人习见匪独闻偶从二三子来访张隐君君家亦何有物象移朝曛把酒看飞烬空庭落缤纷行观农事起畦壠如缬纹细雨发春颖严霜倒秋蕡始知一炬力洗尽狐兔羣和田国博喜雪畴昔月如昼晓来云暗天玉花飞半夜翠浪舞明年螟螣无遗种流亡稍占田嵗丰君不乐钟磬几时编祈雪雾猪泉出城马上作赠舒尧文三年走吴越踏遍千重山朝随白云去暮与栖鸦还翩如得木狖飞步谁能攀一为符竹累坐老敲榜闲此行亦何事聊散腰脚顽浩荡城西南乱山如玦环山下野人家桑柘杂榛菅嵗晏风日暖人牛相对闲薄雪不盖土麦苗稀可删愿君发豪句嘲诙破天悭次韵舒尧文祈雪雾猪泉长笑蛇医一寸腹衔水吐雹何时足苍鹅无罪亦可怜斩颈横盘不敢哭岂知泉下有猪龙卧枕雷车踏隂轴前年太守为旱请雨㸃随人如撒菽太守归国龙归泉至今人咏淇园绿我今又复罹此旱凛凛疲民在沟渎郄寻旧迹叩神泉坐客仍携王子渊看草中和乐职颂新声妙语慰华颠晓来泉上东风急须上氷珠老蛟泣怪词欲逼龙飞起崄韵不量吾所及行看积雪厚埋牛谁与春工掀百蛰此时还复借君诗余力汰辀仍贯笠挥毫落纸勿言疲惊龙再起震失匙石炭彭城旧无石炭元丰元年十二月始遣人访获于州之西南白土镇之北冶铁作兵犀利胜常云君不见前年雨雪行人断城中居民风裂骭湿薪半束抱衾裯日暮敲门无处换岂料山中有遗寳磊落如䃜万车炭流膏迸液无人知阵阵腥风自吹散根苗一发浩无际万人鼓舞千人看投泥泼水愈光明烁玉流金见精悍南山栗林渐可息北山顽鑛何劳鍜为君铸作百鍊刀要斩长鲸为万叚人日猎城南会者十人以身轻一鸟过枪急万人唿为韵得鸟字儿童笑使君忧愠长悄悄谁拈白接䍦令跨金騕褭东风吹湿雪手冷怯清晓忽发两鸣髇相趁飞蝱小放弓一长啸目送孤鸿矫吟诗忘鞭辔不语头自掉归来仍脱粟盐䜴煮芹蓼何似雷将军两眼霜鹘皎黑头已为将百战意未了马上倒银瓶得兔不暇燎少年负竒志蹭蹬百忧绕囘首英雄人老死已不少青春还一梦余年真过鸟莫上唿鹰台平生笑刘表将官雷胜得过字代作胡骑入云中急烽连夜过短刀穿卤阵溅血貂裘涴一来辇毂下愁闷惟欲卧今朝从公猎稍觉天宇大一䨇铁丝箭未发手先唾射杀雪毛狐腰间余一箇台头寺歩月得人字风吹河汉扫微云歩屧中庭月趁人浥浥炉香初泛夜离离花影欲摇春遥知金阙同清景想见氊车碾暗尘囘首旧游真是梦一簪华发岸纶巾台头寺送宋希元相从倾盖只今年送别南台便黯然入夜更歌金缕曲他时莫忘角弓篇三年不顾东邻女二顷方求负郭田我欲归休君未可茂先方议斸龙泉种松得徕字春风吹榆林乱荚飞作堆荒园一雨过戢戢千万栽青松种不生百株望一枚一枚已有余气压千亩槐野人易斗粟云自鲁徂徕鲁人不知贵万灶飞青煤束縳同一车胡为乎来哉泫然解其缚清泉洗浮埃枝伤叶尚困生意未肎回山僧老无子养䕶如婴孩坐待走龙虵清隂满南台孤根裂山石直干排风雷我今百日客养此千岁材茯苓无消息双鬓日夜摧古今一俛仰作诗寄余哀作书寄王晋卿忽忆前年寒食北城之游走笔爲此诗北城寒食烟火㣲落花胡蜨作团飞王孙出游乐忘归门前骢马紫金鞿吹笙帐底烟霏霏行人举头谁敢睎扣门狂客君不麾更遣倾城出翠帷书生老眼省见稀画图但觉周昉肥别来春物已再菲西望不见红日围何时东山歌采薇把盏一听金缕衣往在东武与人往反作粲字韵诗四首今黄鲁直亦次韵见寄复和答苻坚破荆州止获一人半中郎老不遇但喜识元叹我今独何幸文字厌竒玩又得天下才相从百忧散隂求我辈人规作林泉伴宁当待垂老仓卒收一旦不见梁伯鸾空对孟光案才难不其然妇女厠周乱世岂无作者于我如既盥独喜诵君诗咸韶音节缓夜光一已多矧获累累贯相思君欲瘦不往我真懦吾侪眷微禄寒夜抱寸炭何时定相过径就我乎馆飘然东南去江水清且暖相与访名山微言师忍粲雪斋君不见峩睂山西雪千里北望成都如井底春风百日吹不消五月行人如冻蚁纷纷市人争夺中谁信言公似赞公人间热恼无处洗故向西斋作雪峰我梦扁舟入呉越长廊静院灯如月开门不见人与牛惟见空庭满山雪以双刀遗子由子由有诗次其韵宝刀匣不见但见龙雀环何曾斩蛟蛇亦未切琅玕胡为穿窬辈见之要领寒吾刀不汝问有媿在其肝念此力自藏包之虎皮斑湛然如古井终岁不复澜不忧无所用忧在用者难佩之非其人匣中自长叹我老衆所易屡遭非意干惟有王𤣥通堦庭秀芝兰知子后必大故择刀所便屠狗非不用一岁六七刓欲试百鍊刚要须更泥蟠作诗铭其背以待知者看游桓山会者十人以春水满四泽夏云多竒峰爲韵得泽字东郊欲寻春未见鸎花迹春风在流水凫雁先拍拍孤帆信溶漾弄此半篙碧舟桓山下长啸理轻策弹琴石室中幽响清磔磔弔彼泉下人野火失枯腊悟此人闲世何者为真宅暮回百歩洪散坐洪上石愧我非王襄子渊肎见客临流吹洞箫水月照连璧此欢真不朽回首岁月隔想像斜川游作诗继彭泽戴道士得四字代作少小家江南寄迹方外士偶随白云出卖药彭城市雪霜侵鬓发尘土污冠袂頼此三尺桐中有山水意自从夷夏乱七丝久已弃心知鹿鸣三不及胡琴四使君独慕古嗜好与衆异共弔桓魋宫一洒孟尝泪归来锁尘匣独对断絃喟挂名石壁间寂寞千岁事次韵田国博部夫南京见寄二絶岁月翩翩下坂轮归来杏子已生人深红落尽东风恶柳絮榆钱不当春火冷饧稀杏粥稠青裙缟袂饷田头大夫行役家人怨应羡居乡马少游月夜与客饮杏花下杏花飞帘散余春明月入户寻幽人褰衣歩月踏花影炯如流水涵青苹花闲置酒清香发争挽长条落香雪山城薄酒不堪饮劝君且吸杯中月洞箫声断月明中惟忧月落酒杯空明朝卷地春风恶但见绿叶栖残红送蜀人张师厚赴殿试二首忘归不觉鬓毛斑好事乡人尚往还断岭不遮西望眼送君直过楚王山云龙山下试春衣放鹤亭前送落晖一色杏花三十里新郎君去马如飞再次韵答田国博部夫还二首西郊黄土没车轮满靣风埃笑路人已放役夫三万指从教积雨洗残春枝上稀疎地上稠忽看红糁落墙头风流别乘多才思归趁西园秉烛游田国博见示石炭诗有铸剑斩佞臣之句次韵答之楚山铁炭皆竒物知君欲斫姦邪窟属镂无眼不识人楚国何曽斩无极玉川狂直古遗民救月裁诗语最真千里妖蟇一寸铁地上空愁虮蝨臣答郡中同僚贺雨水旱行十年饥疫遍九土竒穷所向恶岁岁祈晴雨虽非为已求重请终愧古鬼神亦知我老病入腰膂何曽拜向人此意难不许重云萋已合㣲润先流础萧萧止还作坐听及三鼔天明将吏集泥土满鞾屦登城望麰麦绿浪风掀舞愧我贤友生雄篇鬭新语君看大熟岁风雨占十五天地本无功祈禳何足数渡河不入境岂若无蝗虎而况刑白鹅下策君勿取罢徐州往南京马上走笔寄子由五首吏民莫扳援歌管莫凄咽吾生如寄耳宁独为此别别离随处有悲恼缘爱结而我本无恩此涕谁为设纷纷等儿戏鞭镫遭割截道边双石人几见太守发有知当解笑抚掌冠缨绝父老何自来花枝褭长红洗盏拜马前请寿使君公前年无使君鱼鼈化児童举鞭谢父老正坐使君穷穷人命分恶所向招灾㓙水来非吾过去亦非吾功古汴从西来迎我向南京东流入淮泗送我东南行蹔别复还见依然有余情春雨涨㣲波一夜到彭城过我黄楼下朱栏照飞甍可怜洪上石谁听月中声前年过南京麦老樱桃熟今来旧㳺处樱麦半黄绿岁月如宿昔人事几反覆青衫老从事坐穏生髀肉联翩阅三守迎送如转毂归耕何时决田舍我已卜卜田向何许石佛山南路下有尔家川千畦种秔稌山泉宅龙蜃平地走膏乳异时亩一金近欲为逃户逝将解簪绂卖剑买牛具故山岂不怀废宅生蒿稆便恐桐乡人长祠仲卿墓次韵曹九章见赠蘧瑗知非我所师流年已似手中蓍正平独肎从文举中散何曾靳孝尼卖剑买牛真欲老得钱沽酒更无疑鸡豚异日为同社应有千篇唱和诗书泗州孙景山西轩落日明孤塔青山绕病身知君向西望不愧塔中人过淮三首赠景山兼寄子由好在长淮水十年三往来功名眞已矣归计亦悠哉今日风怜客平时浪作堆晚来洪泽口捍索响如雷过淮山渐好松桧亦苍然蔼蔼藏孤寺泠泠出细泉故人眞吏隠小槛带巖偏郄望临淮市东风语笑传囘首濉阳幕簿书髙没人何时桐栢水一洗庾公尘此去渐佳境独游长惨神待君诗百首来写浙西春舟中夜起微风萧萧吹菰蒲开门看雨月满湖舟人水鸟两同梦大鱼惊窜如奔狐夜深人物不相管我独形影相嬉娱暗潮生渚弔寒蚓落月挂柳看悬蛛此生忽忽忧患里清境过眼能须臾鸡鸣钟动百鸟散船头击鼓还相唿余去金山五年而复至次旧诗韵赠寳觉长老谁能斗酒博西凉但爱斋厨法䜴香旧事真成一梦过髙谭为洗五年忙清风偶与山阿曲明月聊随屋角方稽首愿师怜久客直将归路指茫茫游惠山余昔爲钱塘倅徃来无钖未尝不至惠山既去五年复为湖州与髙邮秦太虚杭僧参寥同至览唐处士王武陵窦羣朱宿所赋诗爱其语清简萧然有出尘之姿追用其韵各赋三首梦里五年过觉来双鬓苍还将尘土足一歩漪澜堂俯窥松桂影仰见鸿鹤翔炯然肝肺闲已作冰玉光虚明中有色清净自生香还从世俗去永与世俗忘薄云不遮山疎雨不湿人萧萧松径滑策䇿芒鞵新嘉我二三子皎然无缁磷胜游岂殊昔清句仍絶尘弔古泣旧史疾谗歌小旻哀哉扶风子难与巢许邻敲火发山泉烹茶避林樾明牕倾紫盏色味两竒絶吾生眠食耳一饱万想灭颇笑玉川子饥弄三百月岂如山中人睡起山花发一瓯谁与共门外无来辙赠惠山僧惠表行遍天涯意未阑将心到处遣人安山中老宿依然在案上楞严巳不㸔欹枕落花余几片闭门新竹自千竿客来茶罢空无有卢橘杨梅尚带酸赠钱道人书生苦信书世事仍臆度不量力所负轻出千钧诺当时一快意事过有余怍不知几州铁铸此一大错我生渉忧患常恐长罪恶静观殊可喜脚浅犹容却而况钱夫子万事初不作相逢更何言无病亦无药与秦太虚参寥㑹于松江而关彦长徐安中适至分韵得风字二首吴越溪山兴未穷又扶衰病过垂虹浮天自古东南水送客今朝西北风絶境自忘千里逺胜游难复五人同舟师不㑹留连意拟看斜阳万顷红二子缘诗老更穷人间无处吐长虹平生睡足连江雨尽日舟横擘岸风人笑年来三黜惯天敎我辈一樽同知君欲写长相忆更送银盘尾鬛红次韵关令送鱼举网惊唿得巨鱼馋涎不易忍流酥更烦赤脚长䰅老来听西风十幅蒲次韵秦太虚见戏耳聋君不见诗人借车无可载畱得一钱何足頼晚年更似杜陵翁右臂虽存耳先瞶人将蚁动作牛鬬我觉风雷眞一噫闻尘扫尽根性空不须更枕清流𣲖大朴初散失浑沌六凿相攘更胜败眼花乱坠酒生风口业不停诗有债君知五蕴皆是贼人生一病今先差但恐此心终未了不见不闻还是碍今君疑我特佯聋故作嘲诗穷崄怪须防额痒出三耳莫放笔端风雨快端午遍游诸寺得禅字肩舆任所适遇胜辄畱连焚香引幽歩酌茗开净筵㣲雨止还作小牕幽更姸盆山不见日草木自苍然忽登最髙塔眼界穷大千卞峯照城郭震泽浮云天湥沉既可喜旷荡亦所便幽寻未云毕墟落生晚烟归来记所歴耿耿清不眠道人亦未寝孤灯同夜禅送刘寺丞赴余姚中和堂后石楠树与君对牀听夜雨玉笙哀怨不逢人但见香烟横碧缕讴吟思归出无计坐想蟋蟀空房语明朝开鏁放观潮豪气正与潮争怒银山动地君不看独爱清香生云雾别来聚散如宿昔城郭空存鹤飞去我老人闲万事休君亦洗心从佛祖手香新写法界观眼净不覻登伽女余姚古县亦何有龙井白泉甘胜乳千金买断顾渚春似与越人降日注施註苏诗巻十六施註苏诗卷十七钦定四库全书施註苏诗巻十七宋苏轼撰施元之原註武进邵长蘅删补诗四十一首李公择过髙邮见施大夫与孙莘老赏花诗忆与仆去嵗会于彭门折花餽笋故事作诗二十四韵见戏依韵奉答亦以戏公择云汝阳真天人绢帽着红槿纒头三百万不买一笑哂共夸青山峰曲尽花不陨当时谪仙人逸韵谢封畛诗成天一笑万象解寒窘惊开小桃杏不待雷发轸余波尚涓滴乞与居易稹尔来谁复见前辈风流尽寂寞两诗人残红对樱笋饥膓得一醉妙语传不冺君来恨不与更复相牵引我老心已灰空烦扇余烬天游照六凿虚空扫充牣悬知色竟空那复嗜乌吻萧然一方丈居士老龎藴散花从满裓不答天女问故人犹故目怨句写余恨疑我此心在遮防费栏楯应虞已毙虵折尾时一蠢仄闻孟光贤未学处仲忍寄招应已足左右侍云鬒何时花月夜羊酒谢不敏此生如幻耳戏语君勿愠应同亡是公一对子虚听王巩清虚堂清虚堂里王居士闭眼观身如止水水中照见万象空敢问堂中谁隠几呉兴太守老且病堆案满前长渇睡愿君勿笑反自观梦幻去来殊未已长疑安石恐不免未信犀首终无事勿将一念住清虚居士与我盖同耳和孙同年卞山龙洞祷晴呉兴连月雨釜甑生鱼蛙往问卞山龙曷不安厥家梯空尚巉絶俯视惊谽谺神井涌云盖隂崖垂藓花交流百道泉赴谷走羣蛇不知落何处隠隠如缫车我来叩石户飞䑕翻白鸦寄语洞中龙睡味岂不嘉雨师少弭节雷师亦停檛积水得反壑稲苖出泥沙农夫免菜色龙亦饱豚豭看君拥黄䌷髙卧放晚衙乘舟过贾收水阁收不在见其子三首爱酒陶元亮能诗张志和青山来水槛白雨满渔簔泪垢添丁靣贫低举案蛾不知何所乐竟夕独酣歌袅袅风蒲乱猗猗水荇长小舟浮鸭绿大杓泻鹅黄得意诗酒社终身鱼稲乡乐哉无一事何处不清凉曳杖青苔岸系船枯桞根徳公方上塜季路独畱言已占蒲鱼港更开松菊园从兹来往数儿女自譍门次韵孙祕丞见赠感概清衷似变风老于诗句耳偏聪迂疎自笑成何事冷淡谁能用许功不怕飞蚊如立豹肎随白鸟过垂虹吟哦相对忘三伏拟泛冰谿入雪宫与客游道塲何山得鸟字清谿到山尽飞路盘空小红亭与白塔隠见乔木杪中休得小菴孤絶寄云表洞庭在北户云水天𣺌𣺌菴僧俗缘尽净业洗未了十年画鹊竹益以诗自绕髙堂俨像设禅室各深窈奔泉何处来华屋过谿沼何山隔幽谷去路清且悄长松度翠蔓絶壁挂嗁鸟我友自杭来尚叹所厯少归途风雨作一洗红日燎俄惊万窍号黑雾卷蓬蓼舟人纷变色坐羡轻鸥矫我独唤酒杯醉死胜流殍书生例强很造物空烦扰更将掀舞势把烛画风篠羙人为破颜正似腰支袅明朝更陈迹清景堕空杳作诗记余欢万古一昏晓仆去杭五年呉中仍岁大饥疫故人往往逝去闻湖上僧舍不复往日繁丽独净慈本长老学者益盛作诗寄之来往三呉一梦闲故人半作冢累然独依旧社传真法要与遗民度厄年赵叟近闻还印绶竺翁先已反林泉何时策杖相随去任性逍遥不学禅舶趠风呉中梅雨既过飒然清风弥旬岁岁如此湖人谓之舶趠风是时海舶初囘云此风自海上与舶俱至云尔三旬已过黄梅雨万里初来舶趠风几处萦囘度山曲一时清驶满江东惊飘蔌蔌先秋叶唤醒昏昏嗜睡翁欲作兰台快哉赋却嫌分别问雌雄丁公黙送蝤蛑溪边石蟹小如钱喜见轮囷赤玉盘半壳含黄宜㸃酒两螯斫雪劝加餐蛮珍海错闻名久怪雨腥风入坐寒堪笑呉兴馋太守一诗换得两尖团送孙着作赴考城兼寄钱醇老李邦直二君于孙处有书见及使君闲如云欲出谁肎伴清风独无事一啸亦可唤来从白苹洲吹我明月观门前逺行客青衫流白汗问子何悤悤王事不可缓故人钱与李清庙两圭瓒蔚为万乘器尚记沟中断子亦东南珍价重不可算别情何以慰酒尽对空案惟持一榻凉劝子巾少岸此风䢷复有尘土飞灰炭欲寄二大夫发发不可绊泛舟城南㑹者五人分韵赋诗得人皆苦炎字四首城中楼阁似鱼鳞不见清风起白苹试选苕谿最深处仍唿我辈不覊人窥船野鹤何曽下见烛飞虫空自驯遶郭荷花一千顷谁知六月下塘春苦热诚知处处皆何当危坐学心斋海螯要共诗人把谿月行遭雾雨霾乡国飘零断书信弟兄流落隔江淮便应筑室苕谿上荷叶遮门水浸堦紫蠏鲈鱼贱如土得钱相付何曽数碧筩时作象鼻弯白酒㣲带荷心苦运肘风生看斫鲙随刀雪落惊飞缕不将醉语作新诗饱食应慙腹如鼓桥上游人夜未厌共依水槛立风檐楼中煮酒初尝芡月夜新粧半出帘南郭清游继颜谢北牕归卧等羲炎人间寒热无穷事自笑疎顽不受痁赠王郎一首呉兴六月水泉温千顷菰蒲聚鬭蚊此井独能深一丈如我亦知君次韵李公择梅花诗人固长贫日午饥未动偶然得一饱万象困嘲弄寻花不论命爱雪长忍冻天公非不怜听饱即喧閧君为三郡守所至满宾从江湖常在眼诗酒事豪纵奉使今折磨清比于陵仲永怀茶山下擕妓修春贡更忆槛泉亭插花云髻重萧然卧灊麓愁听春禽咔忽见早梅花不饮但孤讽诗成独寄我字字愈头痛嗟君本侍臣笔槖从上雍脱鞾吟芍药给札赋云梦何人慰流落嘉蘤天为种杯倾笛中吟帽拂果下鞚感时念羁旅此意吾侪共故山亦何有桐花集幺鳯君亦忆匡庐归扫藏书洞何当种此花各抱汉隂罋送渊师归径山我昔尝为径山客至今诗笔余山色师住此山三十年妙语应须得山骨谿城六月水云蒸飞蚊勐㨗如花鹰羡师方丈冰雪冷兰膏不动长明灯山中故人知我至争来问讯今何似为言百事不如人两眼犹能书细字送表忠观钱道士归杭通教自杭来见余于呉兴问观亦卒工乎曰未也杭人比岁不登莫有助我者余曰异哉杭人重施轻财是不独为福田今岁成矣其行乎及还作诗送之先王旧德在民心着令称忠上意深堕泪行看㑹祠下挂名争欲刻碑隂凄凉破屋尘凝坐憔悴云孙雪满簪未信诸豪容郭解却从他县施千金次韵周开祖长官见寄俯仰东西阅数州老于岐路岂伶优初闻父老推谢令旋见儿童迎细侯政拙年年祈水旱民劳处处避嘲讴河吞巨野那容塞盗入䝉山不易搜仕道固应慙孔孟扶颠未可责求由渐谋田舍犹怀禄未脱风涛且傍洲惘惘可怜真丧狗时时相触是虚舟朅来震泽都如梦只有苕溪可倚楼斋酿酸甜如蜜水乐工零落似风瓯远思颜桞幷诸谢近忆张陈与老刘风定轩牕飞豹脚雨余栏槛上蜗牛旧游到处皆苍藓同甲惟君尚黑头忆昔湖山共寻胜相逢杯酒两忘忧醉看梅雪清香过夜棹风船骇汗流百首共成山上集三人俱作月中游海南未起垂天翼涧底仍依径寸庥已许春风归过我预忧诗笔老难酬此生岁月行飘忽晚节功名亦谬悠犀首正缘无事饮冯驩应为有鱼留从今更踏青州麴薄酒知君笑督邮林子中以诗寄文与可及余与可既没追和其韵斯人所甚厌投畀每不受欲其少须臾夺去惟恐后云谁尸此职无乃亦假守赋才有巨细无异斛与斗胡不安其分但听物所诱时来各飞动意合无姸丑坐令鸡栖车长载朱伯厚平生无一旅既死咤万口自闻与可亡胸臆生堆阜悬知临絶意要我一执手相望五百里安得自其牖遗文付来哲后事待诸友伶俜嵇绍孤老病孟光偶世人贱目见争笑千金帚君诗与楚词识者当有取但知爱墨竹此叹吾已久故人多厚禄能复哀君否不见林与苏饥寒自奔走与王郎昆仲及儿子迈遶城观荷花登岘山亭晚入飞英寺分韵得月明星稀四首昨夜雨鸣渠晓来风袭月萧然欲秋意谿水清可啜环城三十里处处皆佳絶蒲莲浩如海时见舟一叶此闲真避世青蒻低白髪相逢欲相问已逐惊鸥没清风定何物可爱不可名所至如君子草木有嘉声我行本无事孤舟任斜横中流自偃仰适与风相迎举杯属浩𣺌乐此两无情归来两谿间云水夜自明苕水如汉水鳞鳞鸭头青呉兴胜襄阳万瓦浮青冥我非羊叔子愧此岘山亭悲伤意则同岁月如流星从我两王子高鸿插修翎湛辈何足道当以德自铭吏民怜我懒鬭讼日已稀能为无事饮可作不夜归复寻飞英游尽此一寸晖撞钟履声集颠倒云山衣我来无时节杖屦自推扉莫作使君看外似中已非城南县尉水亭得长字两尉郁相望东西百歩埸挥旗蒲桞市伐鼓水云乡已作观鱼槛仍开射鸭堂全家依画舫极目乱红粧㶑㶑波头细疎疎雨脚长我来闲濯足谿涨欲浮牀泽国山围里孤城水影傍欲知归路处苇外记风樯与胡祠部游法华山陂湖欲尽山为界始见寒泉落髙派道人未放泉出山曲折虚堂泻清快使君年老尚児戏绿棹红船舞澎湃一笑翻杯水溅帬余欢濯足波生隘长松搀天龙起立苍藤倒谷云崩壊仰穿䝉密得清旷一览震泽吁可怪谁云四万八千顷渺𣺌东尽日所晒归涂十里尽风荷清唱一声闻露薤嗟予少小慕真隠白髪青衫天所械忽逢佳士与名山何异枯杨便马疥君犹鸾鹤偶飘堕六翮如云岂长铩不将新句纪兹游恐负山中清净债又次前韵赠贾耘老具区吞灭三州界浩浩汤汤纳千派从来不着万斛船一苇渔舟恣奔快仙坛古洞不可到空听余澜鸣湃湃今朝偶上法华岭纵观始觉人寰隘山头卧碣弔孤冢下有至人僵不坏空余白棘网秋虫无复青莲出幽怪我来徙倚长松下欲掘茯苓亲洗晒闻道山中富竒药往往灵芝杂葵薤诗人空腹待黄精生事只看长柄械今年大熟期一饱食叶微虫真癣疥白花半落紫穟香攘臂欲助磨鎌铩安得山泉变春酒与子一洗寻常债赵阅道髙斋见公奔走谓公劳闻公隠退云公髙公心底处有髙下梦幻去来随所遭不知髙斋竟何义此名之设縁吾曹公年四十巳得道俗縁未尽余伊臯功名冨贵俱逆旅黄金知系何人袍超然巳了一大事挂冠而去真秋毫坐看猿猱落罝㒺两手未肎置所操乃知贤逹与愚陋岂直相去九牛毛长松百尺不自觉企而羡者蓬与蒿我欲赢粮往问道未应举臂词卢敖送兪节推呉兴有君子淡如朱丝琴一唱三太息至今有遗音嗟余与夫子相避如辰参犹喜见诸郎窈然清且深异时多良士末路丧初心我生不有命其肎枉尺寻次韵答孙侔十年身不到朝廷欲伴骚人赋落英但得低头拜东野不辞中路伺渊明舟苕霅人安在卜筑江淮计巳成千里论交一言足与君盖亦不须倾重寄凛然髙节照时人不信㣲官解凂君蒋济谓能来阮籍薛宣真欲吏朱云好诗冲口谁能择俗子疑人未遣闻乞取千篇看俊逸不将轻比鲍参军次韵和刘贡父登黄楼见寄幷寄子由二首清派连淮上黄楼冠海禺此诗尤伟丽夫子计魁梧世俗轻瑚琏巾箱袭武夫坐令乘传遽奔走为储须邂逅我已失登临谁与俱贫贪仓氏粟身听冶家橅㑹合难前定归休试后图腴田未可买穷鬼却须唿二水何年到双洪不受舻至今清夜梦飞辔䇿天呉与子皆去国十年天一禺数竒逢恶岁计拙集枯梧好士余刘表穷交忆灌夫不矜持汉节犹喜揽桓须清句金丝合髙楼雪月俱吟哦出新意指画想前橅自写千言赋新裁六幅图传看一坐耸劝着尺书唿莫使骚人怨东游不到呉陈州与文郎逸民饮别携手河堤上作此诗白酒无声滑泻油醉行堤上散吾愁春风料峭羊角转河水渺绵𤓰蔓流君已思归梦巴崃我能未到说黄州此生聚散何穷已未忍悲歌学楚囚子由自南都来陈三日而别夫子自逐客尚能哀楚囚奔驰二百里径来寛我忧相逢知有得道眼清不流别来未一年落尽骄气浮嗟我晚闻道款启如孙休至言难久服放心不自收悟彼善知识妙药应所投纳之忧患塲磨以百日愁冥顽虽难化镌发亦巳周平时种种心次第去莫留但余无所还永与夫子游此别何足道大江东西州畏虵不下榻睡足吾无求便为齐安民何必归故丘正月十八日蔡州道上遇雪次子由韵二首兰菊有生意微阳回寸根方忧集暮雪复喜迎朝暾忆我故居室浮光动南轩松竹半倾泻未数葵与萱三径瑶草合一缾井花温至今行吟处尚余履舄痕一朝出从仕永媿李仲元晚岁益可羞犯雪方南奔山城买废圃藁叶手自掀长使齐安人指説故侯园铅膏染髭须旋露霜雪根不如闭目坐丹府夜自暾谁知忧患中方寸寓羲轩大雪从压屋我非児女萱平生学踵息坐觉两镫温下马作雪诗满地鞭箠痕伫立望原野悲歌为黎元道逢射猎子遥指狐兔奔踪迹尚可原窟穴何足掀寄谢李丞相吾将反丘园过新息畱示乡人任师中昔年尝羡任夫子卜居新息临淮水怪君便尔忘故乡稻熟鱼肥信清羙竹陂鴈起天为黑桐栢烟横山半紫知君坐受儿女困悔不先归弄清泚尘埃我亦失收身此行蹭蹬尤可鄙寄食方将依白足附书未免烦黄耳往虽不及来有年诏恩傥许归田里却下关山入蔡州为买乌犍三百尾过淮朝离新息县初乱一水碧暮宿淮南村巳渡千山赤麏鼯号古戍雾雨暗破驿回头梁楚郊永与中原隔黄州在何许想像云梦泽吾生如寄耳初不择所适但有鱼与稲生理已自毕独喜小儿子少小事安佚相从艰难中肝肺如鐡石便应与晤语何止寄衰疾施註苏诗巻十七施註苏诗卷十八钦定四库全书巻施註苏诗巻十八宋苏轼撰施元之原註武进邵长蘅删补诗五十三首书黁公诗后过加禄鎭南二十五里大许店休马于逆旅祁宗祥家见壁上有幅纸题诗云满院秋光浓欲滴老僧倚杖清松侧只怪高声问不譍瞋余踏破苍苔色其后题云滏水僧宝黁宗祥谓余此光黄闲狂僧也年百三十死于熈宁十年旣死人有见之者宗祥言其异事甚多作是诗以识之黁公本名清戒俗谓之戒和尚云黁公昔未化来往淮山曲寿逾两甲子气压诸尊宿但嗟浊恶世不受龙象蹴我来不及见怅望空遗躅霜颅隐白毫鏁骨埋青玉皆云似达磨只履还西竺壁闲余清诗字势颇㧞俗为吟五字偈一洗凡眼肉游净居寺净居寺在光山县南四十里大苏山之南小苏山之北寺僧居仁为余言齐天保中僧惠思过此见父老问其姓曰苏氏又得二山名乃叹曰吾师告我遇三苏则住遂畱结菴而父老竟无有盖山神也其后僧智顗见思于此山而得法焉则世所谓思大和尚智者大师是也唐神龙中道岸禅师始建寺于其地广明庚子之乱寺废于兵火至干兴中乃复而赐名曰梵天云十载游名山自制山中衣愿言毕婚嫁携手老翠微不悟俗缘在失身蹈危机刑名非夙学䧟穽损积威遂恐生死隔永与云山违今日复何日芒鞵自轻飞稽首两足尊举头双涕挥灵山会未散八部犹光辉愿从二圣往一洗千刼非裵回竹溪月空翠摇烟霏钟声自送客出谷犹依依回首吾家山歳晚将焉归梅花二首春来幽谷水潺潺的皪梅花草棘闲一夜东风吹石裂半随飞雪渡关山何人把酒慰深幽开自无聊落更愁幸有清谿三百曲不辞相送到黄州戏作种松我昔少年日种松满东冈初移一寸根𤨏细如插秧二年黄茅下一一攒麦芒三年出蓬艾满山散牛羊不见十余年想作龙蛇长夜风波浪碎朝露珠玑香我欲食其膏已伐百本桑人事多乖迕神药竟𣺌茫朅来齐安野夹路须髥苍会开龟蛇窟不惜斤斧疮纵未得茯苓且当拾流肪釡盎百出入皎然散飞霜藁死三彭仇澡换五谷肠清骨凝緑髓丹田发幽光白发何足道要使双瞳方郄后五百年骑鹤还故乡万松亭麻城县令张毅植万松于道周以芘行者且以名其亭去未十年而松之存者十不及三四伤来者之不嗣其意也故作是诗十年栽种百年规好德无人助我仪县令若同仓庾氏亭松应长子孙枝天公不救斧斤厄野火解怜氷雪姿爲问几株能合抱殷勤记取角弓诗张先生先生不知其名黄州故县人本姓卢爲张氏所养阳狂垢汚寒暑不能侵常独行市中夜或不知其所止往来者欲见之多不能致余试使人召之欣然而来旣至立而不言与之言不应使之坐不可但俯仰熟视传舍堂中久之而去夫孰非传舍者是中竟何有乎然余以有思惟心追蹑其意盖未得也熟视空堂竟不言故应知我未天全肎来传舍人皆悦能致先生子亦贤脱屣不妨眠粪屋流澌争看浴冰川士亷岂识桃椎妙妄意称量未必然陈季常所蓄朱陈村嫁娶图何年顾陆丹青手画作朱陈嫁娶圗闻道一村惟两姓不将门户买崔卢我是朱陈旧使君劝耕曾入杏花村而今风物䢷堪画县吏催钱夜打门少年时尝过一村院见壁上有诗云夜凉疑有雨院静似无僧不知何人诗也宿黄州禅智寺寺僧皆不在夜半雨作偶记此诗故作一絶佛灯渐暗饥鼠出山雨忽来修竹鸣知是何人旧诗句巳应知我此时情初到黄州自笑平生为口忙老来事业转荒唐长江遶郭知鱼美好竹连山觉笋香逐客不妨员外置诗人例作水曹郎只惭无补丝毫事尚费官家压酒囊定惠院寓居月夜偶出幽人无事不出门偶逐东风转良夜参差玉宇飞木末缭绕香烟来月下江云有态清自媚竹露无声浩如泻已惊弱桞万丝垂尚有残梅一枝亚清诗独吟还自和白酒已尽谁能借不辞青春忽忽过但恐懽意年年谢自知醉耳爱松风㑹拣霜林结茅舍浮浮大甑长炊玉澑澑小槽如压蔗饮中真味老更浓醉里狂言醒可怕闭门谢客对妻子倒冠落佩从嘲骂次韵前篇去年花落在徐州对月酣歌美清夜今年黄州见花发小院闭门风露下万事如花不可期余年似酒那禁泻忆昔扁舟泝巴崃落帆樊口髙桅亚长江衮衮空自流白发纷纷宁少借竟无五亩继沮溺空有千篇凌鲍谢至今归计负云山未免孤衾眠客舍少年辛苦真食蓼老境安闲如啖蔗饥寒未至且安居忧患已空犹梦怕穿花踏月饮村酒免使醉归官长骂安国寺浴老来百事懒身垢犹念浴衰髪不到耳尚烦月一沐山城足薪炭烟雾䝉汤谷尘垢能几何翛然脱羁梏披衣坐小阁散髪临脩竹心困万縁空身安一牀足岂惟忘净秽兼以洗荣辱黙归毋多谈此理观要熟安国寺寻春卧闻百舌唿春风起寻花桞村村同城南古寺修竹合小房曲槛欹深红看花叹老忆年少对酒思家愁老翁病眼不羞云母乱鬓丝强理茶烟中遥知二月王城外玉仙洪福花如海薄罗匀雾盖新粧快马争风鸣杂珮玉川先生眞可怜一生耽酒终无钱病过春风九十日独抱添丁看花发寓居定惠院之东杂花满山有海棠一株土人不知贵也江城地瘴蕃草木只有名花苦幽独嫣然一笑竹篱闲桃李漫山总麤俗也知造物有深意故遣佳人在空谷自然富贵出天姿不待金盘荐华屋朱唇得酒晕生脸翠袖卷纱红映肉林深雾暗晓光迟日暖风轻春睡足雨中有泪亦悽怆月下无人更清淑先生食饱无一事散歩逍遥自扪腹不问人家与僧舍拄杖敲门看修竹忽逢絶艳照衰朽叹息无言揩病目陋邦何处得此花无乃好事移西蜀寸根千里不易到衔子飞来定鸿鹄天涯流落俱可念为饮一樽歌此曲明朝酒醒还独来雪落纷纷那忍触次韵乐着作野歩老来几不辨西东秋后霜林且强红眼晕见花眞是病耳虚闻蚁定非聪酒醒不觉春彊半睡起常惊日过中植杖偶逢为黍客披衣闲咏舞雩风仰看落蘂收松粉俯见新芽摘杞丛楚雨还昏云梦泽呉潮不到武昌宫废兴古郡诗无数寂寞闲牕易粗通解组归来成二老风流他日与君同二月二十六日雨中熟睡至晚强起出门还作此诗意思殊昏昏也卯酒困三杯午餐便一肉雨声来不断睡味清且熟昏昏觉还卧展转无由足彊起出门行孤梦犹可续泥深竹鸡语村暗鸠妇哭明朝看此时睡语应难读雨晴后歩至四望亭下鱼池上遂自干明寺前东冈上归二首雨过浮萍合蛙声满四隣海棠真一梦梅子欲尝新拄杖闲挑菜秋千不见人殷勤木芍药独自殿余春髙亭废巳久下有种鱼塘暮色千山入春风百草香市桥人寂寂古寺竹苍苍鹳鹤来何处号鸣满夕阳雨中看牡丹三首雾雨不成㸃映空疑有无时于花上见的皪走明珠秀色洗红粉暗香生雪肤黄昏更萧瑟头重欲相扶明日雨当止晨光在松枝清寒入花骨肃肃初自持午景发浓艳一笑当及时依然暮还歛亦自惜幽姿幽姿不可惜后日东风起酒醒何所见金粉抱青子千花与百草共尽无妍鄙未忍污泥沙牛酥煎落蘂次韵乐着作送酒少年多病怯杯觞老去方知此味长万斛覊愁都似雪一壶春酒若为汤次韵乐着作天庆观醮浊世纷纷肎下临梦寻飞歩五云深无因上到通明殿只许微闻玉佩音王齐万秀才寓居武昌县刘郎洑正与伍洲相对伍子胥奔呉所从渡江也君家稻田冠西蜀擣玉扬珠三万斛塞江流柹起书楼碧瓦朱栏照山谷倾家起乐不论命散尽黄金如转烛惟余旧书一百车方舟载入荆江曲江上青山亦何有伍洲遥望刘郎薮明朝寒食当过君请杀耕牛压私酒与君饮酒细论文酒酣访古江之濆仲谋公瑾不须弔一酹波神英烈君杜沂游武昌以酴醿花菩萨泉见饷二首酴醿不争春寂寞开最晚青蛟走玉骨羽盖䝉珠幰不糚艳巳绝无风香自逺凄凉呉宫阙红粉埋故苑至今㣲月夜笙箫来翠巘余姸入此花千载尚清婉怪君唿不归定为花所挽昨宵雷雨恶花尽君应返君言西山顶自古流白泉上为千牛乳下有万石铅不媿惠山味但无陆子贤愿君扬其名庶託文字传寒泉比吉士清浊在其源不食我心恻于泉非所患嗟我本何有虚名空自纒不见子桞子余愚污谿山陈季常自岐亭见访郡中及旧州诸豪争欲邀致之戏作陈孟公诗一首孟公好饮宁论斗醉后关门防客走不妨闲过左阿君百谪终为贤太守老居闾里自浮沉笑问伯松何苦心忽然载酒从陋巷为爱扬雄作酒箴长安富儿求一过千金寿君君笑唾汝家安得客孟公从来只识陈惊坐游武昌寒谿西山寺连山蟠武昌翠木蔚樊口我来已百日欲济空搔首坐看鸥鸟没梦逐麕䴥走今朝横江来一苇寄衰朽高谈反巨浪飞屦轻重阜去人曾几何絶壁寒谿吼风泉两部乐松竹三益友徐行欣有得芝术在蓬莠西上九曲亭衆山皆培塿郄看江北路云水渺何有离离见呉宫莽莽眞楚薮空传孙郎石无复陶公柳尔来风流人惟有漫浪叟买田吾已决乳水况宜酒所须修竹林深处安井臼相将踏胜絶更裹三日糗武昌铜剑歌供奉官郑文尝官于武昌江岸裂出古铜剑文得之以遗余冶铸精巧非鍜冶所成者雨余江清风卷沙雷公蹑云捕黄虵虵行空中如枉矢电光煜煜烧虵尾或投以块铿有声雷飞上天虵入水水上青山如削铁神物欲出山自裂细看两胁生碧花犹是西江老蛟血苏子得之何所为蒯缑弹铗咏新诗君不见凌烟功臣长九尺腰间玉具髙拄颐定惠院颙师为余竹下开啸轩嗁鴂催天明喧喧相诋谯暗蛩泣夜永唧唧自相弔饮风蝉至洁长吟不改调食土蚓无膓亦自终夕叫鸢贪声最鄙鹊喜意可料皆縁不平鸣恸哭等嬉笑阮生巳麤率孙子亦未妙道人开此轩清坐黙自照冲风振河海不能号无窍累尽吾何言风来竹自啸石芝元丰三年五月十一日癸酉夜夣游何人家开堂西门有小园古井井上皆苍石石上生紫藤如龙虵枝叶如赤箭主人言此石芝也余率尔折食一枝衆皆惊笑其味如鸡苏而甘明日作此诗空堂明月清且新幽人睡息来初匀了然非夣亦非觉有人夜唿祁孔宾披衣相从到何许朱栏碧井开琼户忽惊石上堆龙虵玉芝紫笋生无数锵然敲折青珊瑚味如蜜藕和鸡苏主人相顾一抚掌满堂坐客皆卢胡亦知洞府嘲轻脱终胜嵇康羡王烈神山一合五百年风吹石髓坚如铁今年正月十四日与子由别于陈州五月子由复至齐安以诗迎之惊尘急雪满貂裘泪洒东风别宛丘又向邯郸枕中见却来云梦泽南州暌离动作三年计牵挽当为十日畱早晚青山映黄髪相看万事一时休迁居临臯亭我生天地闲一蚁寄大磨区区欲右行不捄风轮左虽云走仁义未免违寒饿剑米有危炊鍼氊无稳坐岂无佳山水借眼风雨过归田不待老勇决凡㡬个幸兹废弃余疲马解鞍䭾全家占江驿絶境天爲破饥贫相乘除未见可弔贺澹然无忧乐苦语不成些晓至巴口迎子由去年御史府举动触四壁幽幽百尺井仰天无一席隔墙闻歌唿自恨计之失留诗不忍写苦泪渍纸笔余生复何幸乐事有今日江流镜面净烟雨轻羃羃孤舟如凫鹥点破千顷碧闻君在磁湖欲见隔咫尺朝来好风色旗尾西北掷行当中流见笑眼清光溢此邦疑可老修竹带泉石欲买柯氏林兹谋待君必与子由同游寒谿西山散人出入无町畦朝游湖北暮淮西髙安酒官虽未上两脚垂欲穿尘泥与君聚散若云雨共惜此日相提携千摇万兀到樊口一箭放澑先凫鹥层层草木暗西岭浏浏霜雪鸣寒谿空山古寺亦何有归路万顷青玻瓈我今漂泊等鸿鴈江南江北无常栖幅巾不碍过城市欲踏径路开新蹊却忧别后不忍到见子行迹空余悽吾侪流落岂天意自坐迂阔非人挤行逢山水辄羞叹此去未免勤盐虀何当一遇李八百相哀白髪分刀圭次韵答子由平生弱羽寄冲风此去归飞识所从好语似珠穿一一妄心如膜退重重山僧有味宁知子泷吏无言只笑侬尚有读书清净业未容春睡敌千钟和何长官六言作邑君眞伯厚去官我岂曼容一廛愿託仁政六字难赓变风五噫已出东洛三复愿比南容学道未逢潘盎草书犹似杨风石渠何须反顾水驿幸足相容长江大欲见庇探支八月凉风清风初号地籁明月自写天容贫家何以娯客但知抺月批风青山自是絶色无人谁与为容说向市朝公子何殊马耳东风观张师正所蓄辰砂将军结发战蛮溪箧有殊珍胜象犀漫说玉牀收箭镞何曾金鼎识刀圭近闻勐士收丹穴欲助君王铸褭蹏多少空巖人不见自随初日吐虹蜺五禽言梅圣俞尝作四禽言余谪黄州寓居定惠院遶舍皆茂林修竹荒池蒲苇春夏之交鸣鸟百族土人多以其声之似者名之遂用圣俞体作五禽言使君向蕲州更唱蕲州鬼我不识使君宁知使君死人生作鬼㑹不免使君已老知何晚南山昨夜雨西谿不可渡谿边布谷儿劝我脱破袴不辞脱袴谿水寒水中照见催租瘢去年麦不熟挟弹规我肉今年麦上塲处处有残粟丰年无象何处寻听取林间快活吟力作力作蚕丝一百箔壠上麦头昻林间桑子落愿侬一箔千两丝缫丝得蛹饲尔雏姑恶姑恶姑不恶妾命薄君不见东海孝妇死作三年干不如广汉庞姑去却还次韵子由病酒肺疾发忆子少年时肺病疲坐卧喊呀或终日势若风雨过虚阳作浮涨客冷仍下堕妻孥恐怅望脍炙不登坐终年禁晚食半夜发清饿胃强鬲苦满肺歛腹辄破三彭恣啖囓二竖肎逋播寸田可治生谁劝耕黄稬探怀得真药不待君臣佐初如雪花积渐作樱桃大隔墙闻三嚥隠隐如转磨自兹失故疾阳唱隂辄和神仙多歴试中路或坎坷平生不尽器痛饮知无奈旧人眼㸔尽老伴余㡬个残年一斗粟待子同舂簸云何不自珍醉病又一挫眞源结梨枣世味等糠莝耕耘当待获愿子勤自课相将赋逺逰仙语不用些正月廿日往岐亭郡人潘古郭三人送余于女王城东禅庄院十日春寒不出门不知江栁已摇村稍闻决决流氷谷尽放青青没烧痕数亩荒园畱我住半瓶浊酒待君温去年今日闗山路细雨梅花正断魂铁拄杖桞真龄字安期闽人也家宝一铁拄杖如楖栗木牙节宛转天成中空有簧行辄㣲响栁云得之浙中相传王审知以遗钱镠镠以赐一僧栁偶得之以遗余作此诗谢之栁公手中黑虵滑千年老根生乳节忽闻铿然爪甲声四坐惊顾知是鐡含簧腹中细泉语逬火石上飞星裂公言此物老有神自昔闽王饷呉越不知流落㡬人手坐㸔变㓕如春雪忽然赠我意安在两脚未许甘衰歇便寻辙迹访崆峒径渡洞庭探禹穴披榛觅药採芝菌刺虎鏦蛟擉蛇蝎㑹教化作两钱锥归来见公未华发问我铁君无恙否取出摩挲向公说与潘三失解后饮酒千金弊帚人谁买半额蛾睂世所姸顾我自为都眊矂怜君欲鬭小婵娟青云岂易量他日黄菊犹应似去年醉里未知谁得䘮满江风月不论钱施註苏诗巻十八施註苏诗卷十九钦定四库全书施註苏诗巻十九宋苏轼撰施元之原註武进邵长蘅删补诗七十三首东坡八首余至黄州二年日以困匮故人马正卿哀予乏食为于郡中请故营地数十亩使得躬耕其中地既久荒为茨棘瓦砾之场而歳又大旱垦辟之劳筋力殆尽释耒而叹乃作是诗自愍其勤庻几来歳之入以忘其劳焉废垒无人顾頺垣满蓬蒿谁能捐筋力嵗晚不偿劳独有孤旅人天穷无所逃端来拾瓦砾嵗旱土不膏崎岖草棘中欲刮一寸毛喟然释耒叹我廪何时髙荒田虽浪莽髙庳各有适下隰种秔稌东原莳枣栗江南有蜀士桑果巳许乞好竹不难栽但恐鞭横逸仍湏卜佳处规以安我室家童烧枯草走报暗井出一饱未敢期瓢饮巳可必自昔有㣲泉来从逺岭背穿城过聚落流恶壮蓬艾去为柯氏陂十亩鱼虾㑹嵗旱泉亦竭枯萍粘破块昨夜南山云雨到一犁外泫然寻故渎知我理荒荟泥芹有㝛根一寸嗟独在雪芽何时动春鸠行可脍种稻清明前乐事我能数毛空暗春泽鍼水闻好语分秧及初夏渐喜风叶举月明看露上一一珠垂缕秋来霜穗重顚倒相撑拄但闻畦陇间蚱蜢如风雨新舂便入甑玉粒照筐筥我久食官仓红腐等泥土行当知此味口腹吾巳许良农惜地力幸此十年荒桑柘未及成一麦庻可望投种未逾月覆块已苍苍农夫告我言勿使苖叶昌君欲富饼饵要湏纵牛羊再拜谢苦言得饱不敢忘种枣期可剥种松期可斲事在十年外吾计亦巳悫十年何足道千载如风雹旧闻李衡奴此䇿疑可学我有同舎郎官居在灊岳遗我三寸甘照坐光卓荦百栽傥可致当及春冰渥想见竹篱间青黄垂屋角潘子久不调沽酒江南村郭生本将种卖药西市垣古生亦好事恐是押牙孙家有十亩竹无时容叩门我穷交旧絶三子独见存从我于东坡劳饷同一飱可怜杜拾遗事与朱阮论吾师卜子夏四海皆弟昆马生本穷士从我二十年日夜望我贵求分买山钱我今反累生借耕辍兹田刮毛龟背上何时得成氊可怜马生痴至今夸我贤衆笑终不悔施一当获千题织锦图上囘文三首春晚落花余碧草夜凉低月半枯桐人随远鴈邉城暮雨映踈帘绣阁空红手素丝千字锦故人新曲九囘膓风吹絮雪愁萦骨泪洒缣书恨见郎羞看一首回文锦锦似文君别恨深头白自吟悲赋客断肠愁是断絃琴姪安节逺来夜坐三首南来不觉嵗峥嵘坐拨寒灰听雨声遮眼文书元不读伴人灯火亦多情嗟予潦倒无归日今汝蹉跎巳半生免使韩公悲世事白头还对短灯檠心衰靣改瘦峥嵘相见惟应识旧声永夜思家在何处残年知汝逺来情畏人黙坐成痴钝问旧惊唿半死生梦断酒醒山雨絶笑看饥䑕上灯檠落第汝为中酒味吟诗我作忍饥声便思絶粒真无䇿苦说归田似不情腰下牛闲方解佩洲中奴长足为生大弨一㢮何縁彀已觉飜飜不受檠冬至日赠安节我生几冬至少小如昨日当时事父兄上夀拜脱膝十年閲凋谢白髪催衰疾瞻前惟兄三顾后子由一近者隔涛江逺者天一壁今朝复何幸见此万里姪忆汝总角时啼笑为梨栗今来能慷慨志气坚铁石诸孙行复尔世事何时毕诗成郄超然老泪不成滴岐亭道上见梅花戏赠季常蕙死兰枯菊亦摧返魂香入岭头梅数枝残緑风吹尽一㸃芳心雀啅开野店初尝竹叶酒江云欲落豆稭灰行当更向钗头见病起乌云正作堆乐全先生生日以铁拄杖为夀二首先生真是地行仙住世因循五百年每向铜人话畴昔故教铁杖鬭清坚入懐氷雪生愁思倚壁蛟龙䕶昼眠遥想人天㑹方丈衆中惊倒野狐禅二年相伴影随身踏遍江湖草木春擿石旧痕犹作眼闭门髙节欲生鳞畏涂自卫真无敌㨗径争先郄累人逺寄知公不嫌重笔端犹自斡千钧杭州故人信至齐安昨夜风月清梦到西湖上朝来闻好语扣户得吴饷轻圆白晒荔脆酽红螺醤更将西菴茶劝我洗江瘴故人情义重说我必西向一年两仆夫千里问无恙相期结书社未怕供诗帐还将梦魂去一夜到江涨送牛尾貍与徐使君风巻飞花自入帷一樽遥想破愁睂泥深厌听鸡头鹘酒浅欣尝牛尾貍通印子鱼犹帯骨披绵黄雀漫多脂殷勤送去烦纎手为我磨刀削玉肌四时词春雨隂隂雪欲落东风和冷惊帘幙渐看逺水緑生漪未放小桃红入萼佳人瘦尽雪肤肌睂歛春愁知为谁深院无人剪刀响应将白纻作春衣垂柳隂隂日初永蔗浆酩粉金盘冷帘额低垂紫燕忙蜜脾巳满黄蜂静髙楼睡起翠眉嚬枕破斜红未肯匀玉腕半揎云碧袖楼前知有断肠人新愁旧恨眉生緑粉汗余香在蕲竹象牀素手熨寒衣烁烁风灯动华屋夜香烧罢掩重扃香雾空蒙月满庭抱琴转轴无人见门外空闻裂帛声霜叶萧萧鸣屋角黄昏徙觉罗衾薄夜风摇动镇帷犀酒醒梦回闻雪落起来呵手画双鸦醉脸轻匀衬眼霞真态生香谁画得玉奴纎手嗅梅花太守徐君猷通守孟亨之皆不饮酒以诗戏之孟嘉嗜酒桓温笑徐邈狂言孟徳疑公独未知其趣尔臣今时复一中之风流自有髙人识通介宁随薄俗移二子有灵应抚掌吾孙还有独醒时雪后到干明寺遂㝛门外山光马亦惊堦前屐齿我先行风花误入长春苑云月长临不夜城未许牛羊伤至洁且看鸦鹊弄新晴更湏携被留僧榻待聴摧檐泻竹声伯父送先人下第归蜀诗云人稀野店休安枕路入灵闗穏跨驴安节将去为诵此句因以为韵作小诗十四首送之索漠齐安郡从来着放臣如何风雪里更送独归人瘦骨寒将断衰髯摘更稀未甘为死别犹恐得生归日上气暾江雪晴光眩野记取到家时锄耰吾正把月明穿破裘霜气涩孤剑归来闭户坐黙数来时店诸兄无可寄一语㑹须酬晩嵗俱黄髪相看万事休故人如念我为说瘦栾栾尚有身为患巳无心可安吾兄喜酒人今汝亦能饮一杯归诵此万事邯郸枕东阡在何许寒食江头路哀哉魏城君㝛草荒新墓临分亦泫然不为穷途泣东阡时一到莫遣牛羊入我梦随汝去东阡松柏青郄入西州门永愧北山灵乞墦何足羡负米可忘艰莫为无车马含羞入剑关我坐名过实讙譁自招损汝幸无人知莫厌家山穏竹笥与练帬随时毕婚嫁无事苦相思征鞍还一跨万里郄来日一菴仍独居应笑谋生拙团团如磨驴次韵和王巩六首君谈阳朔山不作一钱直巖藏两头虺瘴落千仭翼雅宜驩兠放颇讶虞舜陟暂来巳可畏览镜忧面黑况子三年囚苦雾变饮食吉人终不死仰荷天地徳我来黄冈下欹枕江流碧江南武昌山向我如咫尺春蔬黄土软冻笋苍崖坼此行我累君乃反得安宅遥知丹穴近为斸句漏石他年分刀圭名字挂仙籍少年帯刀剑但识从军乐老大服犂锄解佩付镕铄虽无献㨗功㑹赐力田爵敲冰春捣纸刈苇秋织箔栎林斩冬炭竹坞收夏箨四时俯有取一饱天所酢君生纨绮闲欲学非其脚左右玉纎纎束薪谁为缚勿令闻此语翠黛頩将恶笑我一间茅妇姑纷六凿欲结千年实先摧二月花故教穷到骨要使夀无涯久巳逃天网何湏服日华宾州在何处为子上栖霞邻里有异趣何妨倾盖新殊方君莫厌数面自成亲黙坐无余事囘光照此身他年赤墀下玉立看垂绅平生我亦轻余子晩嵗人谁念此翁巧语屡曽遭薏苡廋词聊复託芎䓖子还可责同元亮妻郄差贤胜敬通若问我贫天所赋不因迁谪始囊空君家玉臂贯铜青下客何时见目成勤把铅黄记宫様莫教絃管作蛮声熏衣渐叹衙香少拥髻遥怜夜语清记取北归携过我南江风浪雪山倾记梦囘文二首十二月二十五日大雪始晴梦人以雪水烹小团茶使美人歌以饮余梦中为作回文诗觉而记其一句云乱㸃余花唾碧衫意用飞燕故事也乃续之为二絶句云颜玉盌捧纎纎乱㸃余花唾碧衫歌咽水云凝静院梦惊松雪落空巖空花落尽酒倾缸日上山融雪涨江红焙浅瓯新火活龙团小碾鬭晴牕三朶花房山通判许安世以书遗余言吾州有异人常戴三朶花莫知其姓名郡人因以三朶花名之能作诗皆神仙意又能自写真人有得之者许欲以一本见惠乃为作此诗学道无成鬓已华不劳千刼漫烝砂归来且看一㝛觉未暇逺寻三朶花两手欲遮瓶里雀四条深怕井中蛇画图要识先生面试问房陵好事家次韵陈四雪中赏梅腊酒诗催熟寒梅雪鬬新杜陵休叹老韦曲已先春独秀惊凡目遗英卧逸民髙歌对三白迟暮慰安仁正月二十日与潘郭二生出郊寻春忽记去年是日同至女王城作诗乃和前韵东风未肯入东门走马还寻去嵗村人似秋鸿来有信事如春梦了无痕江城白酒三杯酽野老苍颜一笑温已约年年为此㑹故人不用赋招魂是日偶至野人汪氏之居有神降于其室自称天人李全字徳通善篆字用笔竒妙而字不可识云天篆也与余言有所㑹者复作一篇仍用前韵酒渴思茶漫扣门那知竹里是仙村已闻龟䇿通神语更看龙蛇落笔痕色瘁形枯应笑屈道存目撃岂非温归来独扫空斋卧犹恐㣲言入梦魂浚井古井没荒莱不食谁为恻缾罂下两绠蛙蚓飞百尺腥风被泥滓空响闻㸃滴上除青青芹下洗凿凿石霑濡愧童仆杯酒暖寒栗白水渐泓渟青天落寒碧云何失旧秽底处来新洁井在有无中无来亦无失红梅三首怕愁贪睡独开迟自恐冰容不入时故作小红桃杏色尚余孤瘦雪霜姿寒心未肯随春态酒晕无端上玉肌诗老不知梅格在更看緑叶与青枝雪里开花却是迟何如独占上春时也知造物含深意故与施朱发妙姿细雨裛残千颗泪轻寒瘦损一分肌不应便杂夭桃杏数㸃㣲酸已着枝幽人自恨探春迟不见檀心未吐时丹鼎夺胎那是寳玉人頩颊更多姿抱丛暗蘂初含子落盏秾香巳透肌乞与徐熙新画様竹间璀璨出斜枝和子由寄题孔平仲草菴逢人欲觅安心法到处先为问道菴卢子不湏从若士盖公当自过曹参羡君美玉经三火笑我枯桑困八蚕犹喜大江同一味故应千里共清甘二虫君不见水马儿歩歩逆流水大江东流日千里此虫趯趯长在此君不见鷃滥堆决起随冲风随风一去㝛何许逆风还落蓬蒿中二虫愚知俱莫测江边一笑无人识陈季常见过三首仕宦常畏人退居还喜客君来輙馆我未觉鸡黍窄东坡有竒事巳种十亩麦但得君眼青不辞奴饭白送君四十里只使一帆风江邉千树柳落我酒杯中此行非逺别此乐固无穷但愿长如此来徃一生同闻君开龟轩东槛俯乔木人言君畏事欲作龟头缩我知君不然朝饭仰旸谷余光幸分我不死安可独寒食雨二首自我来黄州已过三寒食年年欲惜春春去不容惜今年又苦雨两月秋萧瑟卧闻海棠花泥污燕脂雪暗中偷负去夜半真有力何殊病少年病起头已白春江欲入户雨势来不已小屋如渔舟蒙蒙水云里空庖煑寒菜破灶烧溼苇那知是寒食但感乌衔纸君门深九重坟墓在万里也拟哭途穷死灰吹不起徐使君分新火临臯亭中一危坐三见清明改新火沟中枯木应笑人钻斫不然谁似我黄州使君怜久病分我五更红一朶从来破釜跃江鱼只有清诗嘲饭颗起擕蜡炬遶空屋欲事煎烹无一可为公分作无尽灯照破十方昏暗鎻次韵答元素余旧有赠元素词云天涯同是伤流落元素以为今日之先兆且悲当时六客之存亡六客盖张子野刘孝叔陈令举李公择及元素与余也不愁春尽絮随风但喜丹砂入颊红流落天涯先有谶摩挲金狄㑹当同蘧蘧未必都非梦了了方知不落空莫把存亡悲六客已将地狱等天宫蜜酒歌西蜀道人杨世昌善作蜜酒絶醇酽余既得其方作此歌以遗之真珠为浆玉为醴六月田夫汗流泚不如春罋自生香蜂为耕耘花作米一日小沸鱼吐沫二日眩转清光活三日开罋香满城快泻银瓶不须拨百钱一斗浓无声甘露㣲浊醍醐清君不见南园採花蜂似雨天教酿酒醉先生先生年来穷到骨问人乞米何曽得世间万事真悠悠蜜蜂大胜监河侯又一首答二犹子与王郎见和脯青苔炙青蒲烂蒸鹅鸭乃瓠壶煑豆作乳脂为酥高烧油烛斟蜜酒贫家百物初何有古来百巧出穷人搜罗假合乱天真诗书与我为麴糵醖酿老夫成搢绅质非文是终难久脱冠还作扶犂叟不如蜜酒无燠寒冬不加甛夏不酸老夫作诗殊少味爱此三篇如酒美封胡羯末已可怜不知更有王郎子谢陈季常惠一揞巾夫子胸中万斛寛此巾何事小团团半升仅漉渊明酒二寸才容子夏冠好戴黄金双得胜休教白苎一生酸臂弓腰箭何时去直上隂山取可汗赠黄山人面颊照人元自赤睂毛覆眼见来乌倦㳺不拟谈𤣥牝示病何妨出白䰅絶学已生真定慧说禅长笑老浮屠东坡若肎三年住亲与先生看药炉问大冶长老乞桃花茶栽东坡周诗记苦荼茗饮出近世初縁厌粱肉假此雪昏滞嗟我五畞园桑麦苦䝉翳不令寸地闲更乞茶子蓺饥寒未知免巳作太饱计庶将通有无农末不相戾春来冻地裂紫笋森巳锐牛羊烦呵叱筐筥未敢睨江南老道人齿髪日夜逝他年雪堂品空记桃花裔鱼蛮子江淮水为田舟楫为室居鱼鰕以为粮不耕自有余异哉鱼蛮子本非左袵徒连排入江住竹瓦三尺庐于焉长子孙戚施且侏儒擘水取鲂鲤易如拾诸途破釜不着盐雪鳞芼青䔫一饱便甘寝何异獭与狙人间行路难踏地出赋租不如鱼蛮子驾浪浮空虚空虚未可知㑹当算舟车蛮子叩头泣勿语桑大夫弔李台卿李台卿字明仲庐州人貎陋甚性介不羣而博学强记罕见其比好左氏有史学考正同异多所发明知天文律厯千载之日可坐数也轼谪居黄州台卿为麻城主簿始识之既罢居于庐而曹光州演甫以书报其亡台卿光州之妻党也我初未识君人以君为笑垂头老鹳雀烟雨霾七窍弊衣来过我危坐若持钓褚裒半面新鬷蔑一语妙徐徐歩其澜极望不可徼郄观元妩媚士固难轻料看书眼如月罅隙靡不照我老多遗㤀得君如再少从横通杂蓺甚博且知要所恨言无文至老幽不耀其生世莫识巳死谁复弔作诗遗故人庻解俗子谯曹既见和复次其韵造物本儿嬉风噫雷电笑谁令妄惊怪失七号万窍人人走江湖一一操网钓偶然连六鳌便为此手妙空令任公子三嵗蹲海徼长贫固不词一死实未料难将蓍草算除用佛眼照何人嗣家学恨子儿尚少嗟我与曹君衰老世不要空言今无救奇志后必耀吟君五字诗义重千金弔收藏慎勿出免使羣儿谯施註苏诗巻十九施註苏诗卷二十钦定四库全书施註苏诗巻二十宋苏轼撰施元之原註武进邵长蘅删补诗四十九首次韵孔毅父集古人句见赠五首羡君戏集他人诗指唿市人如使儿天边鸿鹄不易得便令作对随家鸡退之惊笑子美泣问君乆假何时归世间好句世人共明月自满千家墀紫駞之峰人莫识杂以鸡豚真可惜今君坐致五侯鲭尽是猩脣与熊白路旁拾得半段枪何必开鑪铸矛㦸用之如何在我耳入手当令君䘮魄天下几人学杜甫谁得其皮与其骨划如太华当我前跛䍧欲上惊崷崪名章俊语纷交衡无人巧㑹当时情前生子美只君是信手拈得俱天成诗人雕刻闲草木搜抉肝肾神应哭不如黙诵千万首左抽右取谈笑足夜吟石鼎声悲秋可怜好事刘与侯何当一醉百不问我欲眠矣君归休膏明兰臭俱自焚象牙翠羽戕其身多言自古为数穷㣲中有时堪解纷痴人但数羊羔儿不知何者是左慈千章万句卒非我急走捉君应巳迟六年正月二十日复出东门仍用前韵乱山环合水侵门身在淮南尽处村五亩渐成终老计九重新扫旧巢痕岂惟见惯沙鸥熟已觉来多钓石温长与东风约今日暗香先返玉梅魂食甘一䨇罗帕未分珍林下先尝愧逐臣露叶霜枝剪寒碧金槃玉指破芳辛清泉䔩䔩先流齿香雾霏霏欲噀人坐客殷勤为收子千奴一掬奈吾贫大寒步至东坡赠巢三春雨如暗尘春风吹倒人东坡数间屋巢子谁与邻空牀歛败絮破灶郁生薪相对不言寒哀哉知我贫我有一瓢酒独饮良不仁未能赪我颊聊复濡子唇故人千钟禄驭吏醉吐茵那知我与子坐作寒螀呻努力莫怨天我尔皆天民行看花柳动共享无边春元脩菜菜之美者有吾乡之巢故人巢元脩嗜之余亦嗜之元脩云使孔北海见当复云吾家菜耶因谓之元脩菜余去乡十有五年思而不可得元脩适自蜀来见余于黄乃作是诗使归致其子而种之东坡之下云彼美君家菜铺田緑茸茸豆荚圆且小槐牙细而丰种之秋雨余擢秀繁霜中欲花而未萼一一如青虫是时青帬女採撷何悤悤烝之复湘之香色蔚其饛㸃酒下盐豉缕橙芼姜葱那知鸡与豚但恐放箸空春尽苗叶老耕翻烟雨丛润随甘泽化暖作青泥融始终不我负力与粪壤同我老忘家舍楚音变儿童此物独妩媚终年繋余胷君归致其子囊盛勿函封张骞移苜蓿适用如葵菘马援载薏苡罗生等蒿蓬悬知东坡下塉卤化千钟长使齐安民指此说两翁二月三日㸃灯㑹客江上东风浪接天苦寒无赖破春姸试开云梦羔儿酒快泻钱塘药玉船蚕市光隂非故国马行灯火记当年冷烟湿雪梅花在畱得新春作上元上已日与二三子携酒出游随所见輙作数句明日集之为诗故词无伦次薄云霏霏不成雨杖藜晓入千花坞柯丘海棠吾有诗独笑深林谁敢侮三杯卯酒人径醉一枕春睡日亭午竹闲老人不读书留我闭门谁教汝出檐聚枳十围大写真素壁千蛟舞东坡作塘今几尺携酒一劳农工苦郄寻流水出东门壊垣古堑花无主卧开桃李为谁姸对立䴔䴖相媚妩开樽借草劝行路不惜春衫污泥土褰裳共过春草亭扣门却入韩家圃辘轳绳断井深碧秋千索挂人何所映帘空复小桃枝乞浆不见譍门女南山古台临断岸雪阵翻空迷仰俯故人餽我玉叶羮火冷烟消谁为煮﨑岖束緼下荒径娅姹隔花闻好语更随落景尽余樽却旁孤城得僧宇主人劝我洗足眠倒牀不复闻钟鼓明朝门外泥一尺始悟三更雨如许平生所向无一遂兹游何事天不阻固知我友不终穷岂弟君子神所予日日出东门日日出东门歩寻东城游城门抱闗卒笑我此何求我亦无所求驾言写我忧意适忽忘返路穷乃归休悬知百嵗后父老说故侯古来贤达人此路谁不由百年寓华屋千载归山丘何事羊公子不肎过西州南堂五首江上西山半隐堤此邦台馆一时西南堂独有西南向卧看千帆落浅谿暮年眼力嗟犹在多病颠毛郄未华故作明牕书小字更开幽室养丹砂他时夜雨困移牀坐厌愁声㸃客肠一听南堂新瓦响似闻东坞小荷香山家为割千房蜜稚子新畦五畞蔬更有南堂堪着客不忧门外故人车扫地烧香闭阁眠簟纹如水帐如烟客来梦觉知何处挂起西牕浪接天次韵子由种杉竹吏散庭空雀噪檐闭门独㝛夜厌厌似闻棃枣同时种应与杉篁刻日添糟麴有神熏不醉雪霜夸健巧相沾先生坐待清隂满空使人人叹滞淹孔毅父妻挽辞结褵记初欢同穴期晩嵗择夫得温峤生子胜王济高风相宾友古义仍兄弟从君吏隠中穷达初不计云何抱沈疾俯仰便一世幽隂凄房栊芳泽在巾袂百年纵得满此路行亦逝那将有限身长㵼无益涕君文照今古不比山石脆当观千字诔宁用百金瘗次韵孔毅父久旱已而甚雨三首饥人忽梦饭甑溢梦中一饱百忧失只知梦饱本来空未悟眞饥定何物我生无田食破砚尔来砚枯磨不出去年太嵗空在酉傍舍壶浆不容乞今年旱势复如此嵗晩何以黔吾突青天荡荡唿不闻况欲稽首号泥佛罋中蜥蜴尤可笑跂跂脉脉何等秩隂阳有时雨有数民是天民天自䘏我虽穷苦不如人要亦自是民之一形容虽是丧家狗未肎弭耳争投骨倒冠落帻谢朋友独与蚊雷共圭荜故人嗔我不开门君视我门谁肯屈可怜明月如泼水夜半清光飜我室风从南来非雨候且为疲人洗蒸郁褰裳一和快哉謡未暇饥寒念明日去年东坡拾瓦砾自种黄桑三百尺今年刈草盖雪堂日炙风吹靣如墨平生懒惰今始悔老大勤农天所直沛然例赐三尺雨造化无心怳难测四方上下同一云甘霔不为龙所隔蓬蒿下湿迎晓来灯火新凉催夜织老夫作罢得甘寝卧听墙东人响屐奔流未已坑谷平折苇枯荷恣漂溺腐儒麤粝支百年力耕不受衆目怜破陂漏水不耐旱人力未至求天全㑹当作塘径千歩横断西北遮山泉四邻相率助举杵人人知我囊无钱明年共看决渠雨饥饱在我宁闗天谁能伴我田间饮醉倒惟有支头甎天公号令不再出十日愁霖併为一君家有田水冒田我家无田忧入室不如西州杨道士万里随身惟两膝沿流不恶泝亦佳一叶扁舟任飘突山芎麦麴都不用泥行露㝛终无疾夜来饥肠如转雷旅愁非酒不可开杨生自言识音律洞箫入手清且哀不须更待秋井塌见人白骨方衔杯初秋寄子由百川日夜逝物我相随去惟有㝛昔心依然守故处忆在懐逺驿闭门秋暑中藜羮对书史挥汗与子同西风忽凄厉落叶穿户牖子起寻裌衣感叹执我手朱颜不可恃此语君莫疑别离恐不免功名定难期当时巳悽断况此两衰老失涂既难追学道恨不蚤买田秋巳议筑室春当成雪堂风雨夜已作对牀声和黄鲁直食笋饱食有残肉饥食无余菜纷然生喜怒似被狙公卖尔来谁独觉凛凛白下宰一饭在家僧至乐甘不壊多生味蠧简食笋乃余债萧然映樽俎未肯杂松芥君看霜雪姿童稚巳耿介胡为遭暴横三嗅不忍嘬朝来忽解箨势廹风雷噫尚可饷三闾饭筒纒五采闻子由为郡僚所捃恐当去官少学不为身㝛志固有在虽然敢自必用舍置度外天初若相我发迹造𢎞大岂敢负所付捐躯欲投㑹宁知事大缪举歩得狼狈我已无可言堕甑难追悔子虽仅自免鸡肋安足頼低回畏罪罟黾勉敢言退若人疑或使为子得㣲罪时哉归去来共抱东坡耒次韵王巩南迁初归二首问君谪南宾野葛食㡬尺逢人瘴髪黄入市胡眼碧三年不易过坐睨倚天壁归来貌如故妙语仍破镝那能废诗酒亦未妨禅寂愿为尚书郎还赐上方舄江家旧池台修竹围一尺归来万事非惟见秦淮碧平生痛饮处遗墨鸦栖壁西来故父客金印杂鸣镝三槐老更茂花絮春寂寂中㣲未可料家庙藏赤舄孔毅父以诗戒饮酒问买田且乞墨竹次其韵酒中真复有何好孟生虽贤未闻道醉时万虑一扫空醒后纷纷如㝛草十年揩洗见真妄石女无儿焦谷藁此身何异贮酒瓶满辄予人空自倒武昌痛饮岂吾意性不违人遭客恼君家长松十畞隂借我一菴聊洗心我田方寸耕不尽何用百顷糜千金枕书熟睡唿不起好学怜君工杂拟且将墨竹换新诗润色何须待东里任师中挽辞大任刚烈世无有疾恶如风朱伯厚小任温毅老更文聪明慈爱小冯君两任才行不须说畴昔竝友吾先人相看半作晨星没可怜太白与残月大任先去冢未干小任相继唿不还强寄一樽生死别樽中有泪酒应酸贵贱贤愚同尽耳君家不尽縁贤子人间得丧了无凭只有天公终可倚子由作二颂颂石台长老问公手写莲经字如黑蚁且诵万遍胁不至席二十余年予亦作二首眼前扰扰黑蚍蜉口角霏霏白唾珠要识吾师无碍处试将烧郄看瞋无眼睛心地两虚圆胁不沾牀二十年谁信吾师非不睡睡虵巳死得安眠邓忠臣母周挽辞㣲生真草木无处谢天力慈颜如春风不见桃李实古今抱此恨有志俯仰失公子岂先知战战常惜日吾君日月照委曲到肝鬲哀哉人子心吾何爱一邑家庭拜前后粲然发笑色岂比黄壤下焚瘗千金璧若人道徳人视此亦戏剧聊偿曽闵意遽与仙佛寂孤累卧江渚永望坟墓隔作诗相楚挽感动泪再滴徐君猷挽辞一舸南游遂不归清江赤壁照人悲请看行路无从涕尽是当年不忍欺雪后独来栽柳处竹间行复採茶时山成散尽樽前客旧恨新愁只自知和蔡景繁海州石室芙蓉仙人旧㳺处苍藤翠壁初无路戏将桃核裹黄泥石闲散掷如风雨坐令空山作锦绣倚天照海花无数花闲石室可容车流苏寳盖窥灵宇何年霹雳起神物玉棺飞出王乔墓当时醉卧动千日至今石缝余糟醑山人一去五十年花老室空谁作主手植数松今偃盖苍髯白甲低琼户我来取酒酬先生后车仍载胡琴女一声冰铁散巖谷海为澜翻松为舞尔来心赏复何人持节中郎醉无伍独临断岸唿出日红波碧巘相吞吐径寻我语覔余声拄杖彭铿叩铜鼓长篇小字逺相寄一唱三叹神悽楚江风海雨入牙颊似听石室胡琴语我今老病不出门海山巖洞知何许门外桃花自开落牀头酒罋生尘土前年开合放柳枝今年洗心参佛祖梦中旧事时一笑坐觉俯仰成今古愿君不用刻此诗东海桑田眞旦暮和秦太虚梅花西湖处士骨应藁只有此诗君压倒东坡先生心巳灰为爱君诗被花恼多情立马待黄昏残雪消迟月出蚤江头千树春欲闇竹外一枝斜更好孤山山下醉眠处㸃缀帬腰纷不扫万里春随逐客来十年花送佳人老去年花开我已病今年对花还草草不知风雨巻春归收拾余香还畀昊再和潜师化工未议苏羣藁先向寒梅一倾倒江南无雪春瘴生为散冰花除热恼风清月落无人见洗糚自趁霜钟蚤惟有飞来双白鹭玉羽琼枝鬬清好吴山道人心似水眼浄尘空无可扫故将妙语寄多情横机欲试东坡老东坡习气除未尽时复长篇书小草且撼长条飡落英忍饥未拟穷唿昊橄榄纷纷青子落红盐正味森森苦且严待得㣲甘回齿颊已输崖蜜十分甜海棠东风𣺌渺泛崇光香雾空蒙月转廊只恐夜深花睡去故烧髙烛照红糚东坡雨洗东坡月色清市人行尽野人行莫嫌荦确坡头路自爱铿然曵杖声生日王郎以诗见庆次其韵并寄茶二十一片折扬新曲万人趍独和先生于蒍于但信椟藏终自售岂知盌脱本无橅朅从冰叟来㳺宦肯伴臞仙亦号儒棠棣竝为天下士芙蓉曽到海边郛不嫌雾谷霾松柏终恐虹梁荷栋桴高论无穷如锯屑小诗有味似连珠感君生日遥称夀祝我余年老不枯未办报君青玉案建谿新饼截云腴别黄州病疮老马不任鞿犹向君王得敝帏桑下岂无三㝛恋樽前聊与一身归长腰尚载撑肠米阔领先裁盖瘿衣投老江湖终不失来时莫遣故人非过江夜行武昌山上闻黄州鼔角清风弄水月衔山幽人夜渡吴王岘黄州鼔角亦多情送我南来不辞逺江南又闻出塞曲半杂江声作悲健谁言万方声一槩鼍愤龙愁为余变我记江边枯柳树未死相逢真识面他年一叶泝江来还吹此曲相迎饯自兴国徃筠㝛石田驿南廿五里野人舍谿上青山三百叠快马轻衫来一抹倚山修竹有人家横道清泉知我渴芒鞋竹杖自轻软蒲荐松牀亦香滑夜深风露满中庭惟见孤萤自开阖将至筠先寄迟适逺三犹子露㝛风飡六百里明朝饮马南江水未见丰盈犀角儿先逢玉雪王郎子对牀欲作连夜语念汝还须戴星起夜来梦见小于菟犹是髧髦垂两耳忆过济南春未动三子出迎残雪里我时移守古河东酒肉淋漓浑舍喜而今憔悴一羸马逆旅担夫相汝尔出城见我定惊嗟身健穷愁不须耻我为廼翁留十日掣电一欢何足恃惟当火急作新诗一醉两翁胜酒美端午㳺真如迟适逺从子由在酒局一与子由别郄数七端午身随綵丝系心与昌歜苦今年疋马来佳节日夜数儿童喜我至典衣具鸡黍水饼既懐乡饭筒仍愍楚谓言必一醉快作西川语宁知是官身糟麴困熏煑独携三子出古刹访禅祖髙谈付梁罗诗律到阿虎归来一调笑慰此长龃龉别子由三首兼别迟知君念我欲别难我今此别非他日风里杨花虽未定雨中荷叶终不湿三年磨我废百书一见何止得双璧愿君亦莫叹留滞六十小刼风雨疾先君昔爱洛城居我今亦过嵩山麓水南卜宅吾岂敢试向伊川买修竹又闻缑山好泉眼傍市穿林泻冰玉遥想茅轩照水开两翁相对清如鹄两翁归隐非难事惟要传家好儿子忆昔汝翁如汝长笔头一落三千字世人闻此皆大笑慎勿生儿两翁似不知樗栎荐明堂何似盐车压千里初别子由至奉新作双鹊先我来飞上东轩背书随好梦到人与佳节㑹一欢难把玩回首了无在郄渡来时谿断桥号浅瀬茫茫暑天阔蔼蔼孤城背青山眊矂中落日凄凉外盛衰岂吾意离合非所碍何以解我忧麤了一事大施註苏诗巻二十施註苏诗卷二十一钦定四库全书施註苏诗巻二十一宋苏轼撰施元之原註武进邵长蘅删补诗五十四首同年程筠徳林求先坟二诗思成堂宰树连山谷祠堂照路隅养松无触鹿助祭有驯乌归梦先寒食儿啼到白须遥知隣里化醉叟道争扶归真亭旧笑桓司马今师郑大夫不知徂岁月空觉老楸梧祭礼传家法阡名载版图会㸔千字诔木杪见龟趺过建昌李野夫公择故居彭蠡东北源庐阜西南麓何人修水上种此一双玉思之不可见破宅余修竹四隣戒莫犯十亩森似束我来仲夏初解箨呈新緑幽鸟向我鸣野人留我宿徘徊不忍去㣲月挂乔木遥想他年归解组巾一幅对床老兄弟夜雨鸣竹屋卧聴邻寺钟书牕有残烛初入庐山三首青山若无素偃蹇不相亲要识庐山面他年是故人自昔懐清赏神游杳蔼间如今不是梦真箇是庐山芒鞵青竹杖自挂百钱游可怪深山里人人识故侯圆通禅院先君旧游也四月二十日晩至宿焉明日忌日也乃手写寳积献盖颂佛一偈以赠长老仙公仙抚掌笑曰昨夜梦寳盖飞下着处輙出火岂此祥乎乃作是诗院有蜀僧宣逮事讷长老识先君云石耳峰头路接天梵音堂下月临泉此生初饮庐山水他日徒参雪窦襌袖里寳书犹未出梦中飞盖已先传何人更识嵇中散野鹤昻藏未是仙子由在筠作东轩记或戏之为东轩长老其壻曹焕往筠余作一絶句送曹以戏子由曹过庐山以示圆通慎长老慎欣然亦作一絶送客出门归入室趺坐化去子由闻之仍作二絶一以答余一以答慎明年余过圆通始得其详乃追次慎韵君到髙安几日囬一时斗薮旧尘埃赠君一笼牢収取盛取东轩长老来右送曹诗大士何曾有生死小儒底处觅穷通偶留一吷千山上散作人间万窍风右和慎诗余过温泉壁上有诗云直待衆生总无垢我方清冷混常流问人云长老可遵作遵巳退居圆通亦作一絶石龙有口口无根自在流泉谁吐吞若信衆生本无垢此泉何处觅寒温世传徐凝瀑布诗云一条界破青山色至为尘陋又伪作乐天诗称羡此句有赛不得之语乐天虽渉浅易然岂至是哉乃戏作一絶帝遣银河一𣲖垂古来惟有谪仙词飞流溅沫知多少不与徐凝洗恶诗书李公择白石山房偶寻流水上崔嵬五老苍颜一笑开若见谪仙烦寄语匡山头白早归来赠东林总长老溪声便是广长舌山色岂非清净身夜来八万四千偈他日如何举似人题西林壁横㸔成岭侧成峯逺近髙低各不同不识庐山真面目只缘身在此山中庐山二胜余逰庐山南北得十五六竒胜殆不可胜纪而懒不作诗独择其尤佳者作二首开先潄玉亭髙巖下赤日深谷来悲风擘开青玉崃飞出两白龙乱沬㪚霜雪古潭摇清空余流滑无声快泻双石谼我来不忍去月出飞桥东荡荡白银阙沈沈水精宫愿随琴髙生脚踏赤鯶公手持白芙渠跳下清泠中栖贤三崃桥吾闻太山石积日穿线熘况此百雷霆万世与石鬭深行九地底崄出三崃右长输不尽谿欲满无底窦跳波翻潜鱼震响落飞狖清寒入山骨草木尽坚瘦空蒙烟霭间澒洞金石奏弯弯飞桥出㶑㶑半月彀玉渊神龙近雨雹乱晴昼垂缾得清甘可嚥不可潄陶骥子骏佚老堂文举与元礼尚得称世旧渊明吾所师夫子乃其后挂冠不待年亦岂为五斗我歌归来引千载信尚友相逢黄巻中何似一杯酒君醉我且归明朝许来否我从庐山来目送孤飞云路逢陆道士知是千嵗人试问当时友虎谿巳埃尘似闻佚老堂知是几世孙能为五字诗仍戴漉酒巾人唿小靖节自号葛天民和李太白李太白有浔阳紫极宫感秋诗紫极宫今天庆观也道士胡洞微以石本示余盖其师卓玘之所刻玘有道术节义过人今亡矣太白诗云四十九年非一徃不可复今余亦四十九感之次其韵玊芝一名琼田草洞微种之七八年矣云更数年可食许以遗余故并记之寄卧虚寂堂月明浸疎竹冷然洗我心欲饮不可掬流光发永叹自惜非余独行年四十九还此北牕宿缅懐卓道人白首寓医卜谪仙固逺矣此士亦难复世道如奕棋变化不容覆惟应玉芝老待得蟠桃熟次韵道潜留别为闻庐岳多眞隠故就髙人断宿攀巳喜禅心无别语尚嫌剃髪有诗斑异同更莫疑三语物我终当付八还到后与君开北户举头三十六青山岐亭五首元丰三年正月余始谪黄州至岐亭北二十五里山上有白马青盖来迎者则余故人陈慥季常也为留五日赋诗一篇而去明年正月复往见之季常使人劳余于中涂余久不杀恐季常之为余杀也则以前韵作诗为杀戒以遗季常自尔不复杀而岐亭之人多化之有不食肉者其后数往见之往必作诗诗必以前韵凡余在黄四年三往见季常季常七来见余盖相从百余日也七年四月余量移汝州自江淮徂雒送者皆止慈湖而季常独至九江乃复用前韵通为五首以赠之昨日云隂重东风融雪汁逺林草木暗近舎烟火湿下有隠君子啸歌方自得知我犯寒来唿酒意颇急抚掌动邻里遶村捉鹅鸭房栊锵器声蔬果照巾羃久闻蒌蒿羙初见新芽赤洗盏酌鹅黄磨刀削熊白须臾我径醉坐睡落巾帻醒时夜向阑唧唧铜缾泣黄州岂云逺但恐朋友缺我当安所主君亦无此客朝来静菴中惟见峰峦集我哀篮中蛤闭口䕶残汁又哀网中鱼开口吐微湿刳肠彼交病过分我何得相逢未寒温相劝此最急不见卢懐愼烝壶似烝鸭坐客皆忍笑髠然发其羃不见王武子每食刀几赤琉璃载烝㹠中有人乳白卢公信寒陋衰髪得满帻武子虽豪华未死神巳泣先生万金璧䕶此一蚁缺一年如一梦百嵗眞过客君无废此篇严诗编杜集君家蜂作窠嵗嵗添漆汁我身牛穿鼻巻舌聊自湿二年三过君此行真得得爱君似剧孟扣门知缓急家有红颊儿能唱绿头鸭行当隔帘见花雾轻羃羃为我取黄封亲拆官泥赤仍须烦素手自㸃叶家白乐哉无一事十年不蓄帻闭门㺯添丁哇笑杂哌泣西方正苦战谁补将帅缺披图见八阵合散更主客不须亲戎行坐论教君集酸酒如虀汤甜酒如蜜汁三年黄州城饮酒但饮湿我如更拣择一醉岂易得几思压茅柴禁网日夜急西隣推罋盎醉倒猪与鸭君家大如掌破屋无遮羃何从得此酒冷面妬君赤定应好事人千石供李白为君三日醉蓬髪不暇帻夜深欲逾垣卧想春罋泣君奴亦笑我鬓齿行秃缺三年巳四至嵗嵗遭恶客人生几两屐莫厌频来集枯松强钻膏藁竹欲沥汁两穷相值遇相哀莫相湿不知我与君交游竟何得心法幸相语头然未为急愿为穿云鹘莫作将鶵鸭我行及初夏煮酒暎疎羃故乡在何许西望千山赤兹游定安归东泛万顷白一欢宁复再起舞花堕帻将行出苦语不用儿女泣吾非固多矣君岂无一缺各念别时言闭户谢衆客空堂浄扫地虚白道所集郭祥正家醉画竹石壁上郭作诗为谢且遗二古铜剑空肠得酒芒角出肝肺槎牙生竹石森然欲作不可回吐向君家雪色壁平生好诗仍好画书墙涴壁长遭骂不瞋不骂喜有余世间谁复如君者一双铜剑秋水光两首新诗争剑铓剑在牀头诗在手不知谁作蛟龙吼龙尾砚歌余旧作凤咮石砚铭其畧云苏子一见名凤咮坐令龙尾羞牛后巳而求砚于歙歙人云子自有凤咮何以此为盖不能平也奉议郎方君彦德有龙尾大砚竒甚谓余若能作诗少解前语者当奉饷乃作此诗黄琮白琥天不惜顾恐贪夫死懐璧君㸔龙尾岂石材玉徳金声寓于石与天作石来几时与人作砚初不词诗成鲍谢石何与笔落钟王砚不知锦茵玊匣俱尘垢𢷬练支牀亦何有况瞋苏子凤咮铭戏语相嘲作牛后碧天照水风吹云明牕大几清无尘我生天地一闲物苏子亦是支离人麤言细语都不择春蚓秋虵随意画愿从苏子老东坡仁者不用生分别张近几仲有龙尾子石砚以铜剑易之我家铜剑如赤虵君家石砚苍璧椭而䨟君持我剑向何许大明宫里玉佩鸣冲牙我得君砚亦安用雪堂牕下尔雅笺虫鰕二物与人初不异飘落髙下随风花蒯缑玊具皆外物视草草𤣥无等差君不见秦赵城易璧指图睨柱相矜夸又不见二生妾换马骄鸣啜泣思其家不如无情两相与永以为好譬之桃李与琼华张作诗送砚反剑乃和其诗卒以剑归之赠君长铗君当歌每食无鱼叹委蛇一朝得见暴公子櫑具欲与冠争峩岂比杜陵贫病叟终日长鑱随短簑斩蛟刺虎老无力带牛佩犊吏所诃故将换砚岂无意恐君琱琢伤天和作诗反剑亦何谓知君欲以诗相磨报章苦恨无好语试向君砚求余波诗成剑往砚应笑那将屋漏供悬河去嵗九月二十七日黄州生子遯小名干儿颀然颕异至今年七月二十八日病亡于金陵作二诗哭之吾年四十九羁旅失㓜子㓜子真吾儿眉角生巳似未期观所好蹁跹逐书史摇头却梨栗似识非分耻吾老常鲜欢頼此一笑喜忽然遭夺去恶业我累尔衣薪那免俗变灭湏臾耳归来懐抱空老泪如泻水我泪犹可拭日逺当日忘母哭不可闻欲与汝俱亡故衣尚悬架涨乳巳流牀感此欲忘生一卧终日僵中年沗闻道梦幻讲巳详储药如邱山临病更求方仍将恩爱刃割此衰老膓知迷欲自反一恸送余伤叶涛致逺见和二诗复次其韵平生无一女谁复叹耳耳滞留生此儿足慰周南史那知非真实造物聊戏尔烦恼初无根恩爱为种子烦公为假説反复相指似欲除苦海浪先干爱河水弃置一寸鳞悠然笑侯喜为公写余习缾罍一时耻闻公少巳悟拄杖久倚床笑我老而痴负鼓欲求亡庶几东门子柱史安敢望嗜毒戏勐兽虑患先不详囊破虵巳走尚未省啮伤妙哉两篇诗洗我千结肠黠蚕不作蠒未老輙自僵永谢汤火厄冷然超无方次荆公韵四絶青李扶疎禽自来清真逸少手亲栽深红浅紫从争发雪白鹅黄也鬬开斫竹穿花破绿苔小诗端为觅桤栽细㸔造物初无物春到江南花自开骑驴渺渺入荒陂想见先生未病时劝我试求三畆宅从公巳觉十年迟甲第非真有闲花亦偶栽聊为清浄供却对道人开张庖民挽辞东晋巾车令西京执㦸郎甘心向山水结髪事文章故自轻千户何曽羡一嚢天髙鬼神恶骨朽姓名芳庾岭铭旌暗秦淮旧宅荒吾诗不用刻妙语有黄香次韵叶致逺见赠欲求五畆寄樵苏所至迟留似贾胡信命不须歌去汝逄人未免叹犹吾人皆劝我杯中物我独怜君屋上乌一伎文章何足道要言摩诘是文殊次韵杭人裴维甫余杭门外叶飞秋尚记居人挽去舟一别临平山上塔五年云梦泽南州凄凉楚些缘吾发邂逅秦淮为子留寄谢西湖旧风月故应时许梦中游次韵段缝见赠季子东周负郭田须知力穑是家传细思种薤五十本大胜取禾三百廛若得与君连北巷故应终老忘西川短衣匹马非吾事只拟闗门不问天题孙思邈眞先生一去五百载犹在峨眉西崦中自为天仙足官府不应尸解坐蝱虫戏作鮰鱼一絶粉红石首仍无骨雪白河㹠不药人寄语天公与河伯何妨乞与水精鳞同王胜之游蒋山到郡席不暖居民空惘然好山无十里遗恨恐他年欲欵南朝寺同登北郭船朱门収画㦸绀宇出青莲夹路苍髥古迎人翠麓偏龙腰蟠故国鸟爪寄曽巅竹杪飞华屋松根泫细泉峰多巧障日江逺欲浮天畧彴横秋水浮屠挿暮烟归来踏人影云细月娟娟至真州再和二首老手王摩诘穷交孟浩然论诗曽伴直话旧巳忘年北上难陪骥东行且趁船离亭花映肉醉眼鹭窥莲柂转三山没风囬五两偏荒祠过𤓰歩古甃堕松巅闻道清香阁新篘白玉泉莫教门掩夜坐待月流天小院檀槽閙空庭桦烛烟公诗便堪唱为付小婵娟公颜如雪柏千载故依然笑我无根栁空中不待年肎留归阙斾坐待逆风船特许门传籥那知箭起莲相逢月上后小语坐西偏流落千帆侧追思百尺巅躬耕懐谷口水石羡平泉茅屋归元亮霓裳醉乐天行闻宣室召归近御炉烟未用歌池上随宜教李娟次韵答寳觉芒鞵竹杖布行纒遮莫千山更万山从来无脚不解滑谁信石头行路难眉子石砚歌赠胡誾君不见成都画手开十眉横云却月争新竒游人指㸃小嚬处中有渔阳胡马嘶又不见王孙青琐横䨇碧肠断浮空逺山色书生性命何足论坐费千金买消渴尔来䘮乱愁天公谪向君家书砚中小牕虚幌相妩媚令君晓梦生春红毗耶居士谈空处结习巳空花不住试教天女为磨铅千偈澜翻无一语以玉帯施元长老元以衲帬相报次韵二首病骨难堪玉带围钝根仍落箭锋机欲教乞食歌姬院故与云山旧衲衣此带閲人如传舍流传到我亦悠哉锦袍错落真相称乞与佯狂老万回次韵滕元发许仲途秦少游二公诗格老弥新醉后狂吟许野人坐㸔青丘吞泽芥自慙黄潦荐谿苹两邦旌纛光相照十畆锄犁手自亲何似秦郎妙天下明年献颂请东巡送金山乡僧归蜀开堂撞钟浮玉山迎我三千指衆中闻謦欬未语知乡里我非箇中人何以黙识子振衣忽归去只影千山里涪江与中泠共此一味水冰盘荐琥珀何似糖霜羙送沈逵赴广南嗟我与君皆丙子四十九年穷不死君随幕府战西𦍑夜度冰河斫云垒飞尘涨天箭洒甲归对妻孥眞梦耳我谪黄冈四五年孤舟出没烟波里故人不复通问讯疾病饥寒疑死矣相逢握手一大笑白髪苍颜畧相似我方北渡脱重江君复南行轻万里功名如幻何足计学道有牙真可喜句漏丹砂巳付君汝阳罋盎吾何耻君归趁我鸡黍约买田筑室从今始豆粥君不见虖沱流澌车折轴公孙仓皇奉豆粥湿薪破灶自燎衣饥寒顿解刘文叔又不见金谷敲氷草木春帐下烹煎皆美人萍虀豆粥不传法咄嗟而办石季伦干戈未解身如寄声色相纒心巳醉身心颠倒自不知更识人间有真味岂如江头千顷雪色芦茅檐出没晨烟孤地碓舂秔光似玉沙缾煮豆软如酥我老此身无着处卖书来问东家住卧聼鸡鸣粥熟时蓬头曳履君家去施註苏诗巻二十一施註苏诗卷二十二钦定四库全书施註苏诗巻二十二宋苏轼撰施元之原註武进邵长蘅删补诗五十一首秦少游梦发殡而𦵏之者云是刘发之柩是嵗发首荐秦以诗贺之刘泾亦作因次其韵君㸔三代士执雉本以杀身为小补居官死职战死绥梦尸得官真古语五行胜巳斯为官官如草木吾如土仕而未禄犹賔客待以纯臣盖非古餽焉曰献称寡君岂比公卿相尔汝世衰道微士失巳得丧悲欢反其故草袍芦箠相妩媚饮食嬉游事羣聚曲江船舫月灯毬是谓舞殡而歌墓㸔花走马到东野余子纷纷何足数二生年少两豪逸诗酒不知轩冕苦故令将仕梦发棺劝子勿为官所腐涂车刍灵皆假设着眼细㸔君勿误时来聊复一飞鸣进隠不须烦伍举金山梦中作江东贾客木绵裘会㪚金山月满楼夜半潮来风又熟卧吹箫管到扬州次韵周穜惠石铫铜腥铁涩不宜泉爱此苍然深且寛蟹眼翻波汤巳作龙头拒火柄犹寒姜新盐少茶初熟水渍云烝藓未干自古函牛多折足要知无脚是轻安次韵蒋颕叔月明惊鹊未安枝一棹飘然影自随江上秋风无限浪枕中春梦不多时琼林花草闻前语罨画谿山指后期岂敢便为鸡黍约玊堂金殿要论思龟山辩才师此生念念浮云改寄语长淮今好在故人宴坐虹梁南新河巧出龟山背木鱼唿客振林莽铁凤横空飞綵绘忽惊堂宇变雄深坐觉风雷生謦欬羡师游戏浮沤闲笑我荣枯弹指内尝茶看画亦不恶问法求诗了无碍千里孤帆又独来五年一梦谁相对何当来世结香火永与名山躬井硙赠潘谷潘郎晓踏河阳春明珠白璧惊市人那知望拜马蹏下胷中一斛泥与尘何似墨潘穿破褐琅琅翠饼敲元笏布衫漆黒手如龟未害氷壶贮秋月世人重耳轻目前区区张李争媸妍一朝入海寻李白空看人间画墨仙徐大正闲轩氷蚕不知寒火䑕不知暑知闲见闲地巳觉非闲侣君看东坡翁懒散谁比数形骸堕醉梦生事委尘土蚤眠不见灯晩食或欺午卧看氊取盗坐视麦漂雨语希舌颊强行少腰脚偻五年黄州城不蹋黄州鼓人言我闲客置此闲处所问闲作何味如眼不自覩颇讶徐孝亷得闲能几许介子愿奉使翁归备文武应缘不耐闲名字挂庭宇我诗为闲作更得不闲语君如汗血驹转盻畧燕楚莫嫌銮辂重终胜盐车苦蒜山松林中可卜居余欲僦其地地属金山故作此诗与金山元长老魏王大瓠无人识种成何翅实五石不辞破作两大尊只忧水浅江湖窄我材濩落本无用虗名惊世终何益东方先生好自誉伯夷子路并为一杜陵布衣老且愚信口自比契与稷暮年欲学栁下惠嗜好酸咸不相入金山也是不覊人蚤嵗闻名晩相得我醉而嬉欲仙去旁人笑倒山谓实问我此生何所归笑指浮休百年宅蒜山幸有闲田地招此无家一房客王仲父哀辞仁宗朝以制䇿登科者十五人轼沗冒时尚有富彦国张安道钱子飞呉长文夏公酉陈令举钱醇老王中父并轼与家弟辙九人存焉其后十有五年哭中父于宻州作诗弔之则子飞长文令举殁矣又八年轼自黄州量移汝海与中父之子沇之相遇于京口相持而泣则十五人者独三人存耳盖安道及轼与家弟而已呜唿悲夫乃复次前韵以遗沇之时沇之亦以辠谪家于钱塘云生刍不独比前人束藁端能废谢鲲子达想无身后念吾衰不复梦中论已知毅豹为均死未识荆凡定孰存堪笑东坡痴钝老区区犹记刻舟痕蔡景繁官舍小阁使君不独东南美典刑尚记先君子戏嘲王叟短辕车肯为徐郎书纸尾三年弭节江湖上千首放懐风月里手开西阁坐虚明目浄东谿照清泚素琴浊酒容一榻落霞孤鹜供千里大舫何时系门栁小诗屡欲书牕纸文昌新搆满鹓鸾都邑正喧収杞梓相逢一醉岂有命南来寂寞君归矣髙邮陈直躬处士画鴈二首野鴈见人时未起意先改君从何处看得此无人态无乃藁木形人禽两自在北风振枯苇微雪落璀璀惨淡云水昏晶荧沙砾碎弋人怅何慕一举渺江海衆禽事纷争野鴈独闲洁徐行意自得俯仰若有节我衰寄江湖老伴杂鹅鸭作书问陈子晓景画苕霅依依聚圆沙稍稍动斜月先鸣独鼓翅吹乱芦花雪和王斿二首异时长怪谪仙人舌有风雷笔有神闻道骑鲸游汗漫忆尝扪蝨话悲辛气吞余子无全目诗到诸郎尚絶伦白髪故交空掩巻泪河东注问苍旻袅袅春风送度闗娟娟霜月照生还迟留嵗暮江淮上来往君家伯仲间未厌氷滩吼新洛且看松雪媚南山野梅官栁何时动飞盖长桥待子闲次韵张琬新洛霜余两岸隆尘埃举袂识西风临淮自古多名士樽酒相连乐寓公半日偷闲歌啸里百年暗尽徃来中知君不向穷愁老尚有清诗气吐虹次韵王定国南迁囬见寄土晕铜花蚀秋水要须悍石相砻砥十年氷蘗战膏粱万里烟波濯纨绮归来诗思转清激百丈空潭数鲂鲤逝将桂浦撷兰荪不记槐堂収剑履郄思庾岭今何在更説彭城真梦耳君知先竭是甘井我愿得全如苦李妄心不复九回肠至道终当三洗髓广陵阳羡何足较只有无何真我里乐全老子今禅伯掣电机锋不容拟心通岂复问云何印可聊须答如是相逢为我话留滞桃花春涨孤舟起赠梁道人採药壶公处处过笑看金狄手摩挲老人大父识君久造物小儿如子何寒尽山中无歴日雨斜江上一渔蓑神仙䕶短多官府未厌人间醉踏歌雍秀才画草虫八物促织月丛号耿耿露叶泣漙漙夜长不自暖那忧公子寒蝉蜕形浊污中羽翼便翾好秋来闲何濶已抱寒茎藁虾蟇睅目知谁瞋皤腹空自胀慎勿困蜈蚣饥虵不汝放蜣蜋洪钟起暗室飘瓦落空庭谁言转丸手能作殷牀声天水牛两角徒自长空飞不服箱为牛竟何事利吻穴枯桑蝎虎跂跂有足虵脉脉无角龙为虎君勿笑食尽虿尾虫蜗牛腥涎不满殻聊足以自濡升髙不知回竟作黏壁枯鬼蝶双眉巻铁丝两翅晕金碧初来花争妍忽去鬼无迹泗州南山监仓萧渊东轩二首偶随樵父採都梁竹屋松扉试乞浆但见东轩堪隐几不知公子是监仓溪中乱石墻垣古山下寒蔬匕箸香我是江南旧游客挂冠知有老萧郎北望飞尘苦昼霾洗心聊复寄东斋珍禽声好犹思越野橘香清未过淮有信微泉来逺岭无心明月转空阶一官仓庾真堪老坐看松根落断崖泗州除夜雪中黄师是送酥酒二首暮雪纷纷投碎米春流活活走黄沙旧游似梦徒能説迁客如僧岂有家冷砚欲书先自冻孤灯何事独成花使君半夜分酥酒惊起妻孥一笑譁闗右土酥黄似酒扬州云液却如酥欲从元放觅拄杖忽有麴生来坐隅对雪不堪令饱煖隔船应巳厌歌唿明朝积玉深三尺髙枕牀头尚一壶章钱二君见和复次韵答之黄昏巳作风翻絮半夜犹惊月在沙照汴玉峰明佛刹隔淮云海暗人家来牟有信迎三白薝卜无香散六花欲唤阿咸来守嵗林乌枥马鬬讙譁分无纤手裁春胜更有新诗㸃蜀酥醉里氷髭失缨络梦囬布被起亷隅君应旅睫寒生晕我亦饥肠夜自唿明日南山春色动不知谁佩紫微壶正月一日雪中过淮谒客回作二首十里清淮上长堤转雪龙氷崖落屐齿风叶乱裘茸万顷穿银海千寻渡玉峰从来修月手合在广寒宫攒眉有底恨得句不妨清霁雾开寒谷饥鸦舞雪城桥声春市散塔影暮淮平不用残灯火船牕夜自明书刘君射堂兰玉当年刺史家䨇鞬驰射笑穿花而今白首闲骢马只有清樽照画虵寂寂小轩蛛网遍隂隂垂栁鴈行斜手柔弓燥春风后置酒看君中㦸牙孙莘老寄墨四首徂徕无老松易水无良工珍材取乐浪妙手惟潘翁鱼胞熟万杵犀角盘双龙墨成不敢用进入蓬莱宫蓬莱春昼永玉殿明房栊金牋洒飞白瑞雾萦长虹遥怜醉常侍一笑开天容谿石琢马肝剡藤开玉版嘘嘘云雾出奕奕龙蛇绾此中有何好秀色纷满眼故人归天禄古漆窥蠧简隃麋给尚方老手擅编刬分余幸见及流落一叹赧我贫如饥䑕长夜空齩啮瓦池研灶煤苇管书柿叶近者唐夫子逺致乌玉玦先生又继之圭璧烂箱箧晴牕洗砚坐虵蚓稍蟠结便有好事人敲门求醉帖吾穷本坐诗久服朋友戒五年江湖上闭口洗残债今来复稍稍快痒如爬疥先生不讥诃又复寄诗械幽光发竒思㸃黮出荒怪诗成自一笑故疾逢鰕蟹留题兰臯亭雪后东风未肯和叩门迁客夜经过不知旧竹生新笋但见清伊换浊河无复徃来乗下泽聊同笑语説东坡明年我亦开三径寂寂兼无雀可罗和人见赠只写东坡不着名此身巳是一长亭壮心无复春流起衰鬓从教病叶零知有雪儿供笔砚应嗤灶妇洗盆缾回来索酒公应厌京口新传作客经和田仲宣见赠头白江南醉司马寛心时复唤殷兄寒潮不应淮无信客路相随月有情未许低头拜东野徒言共饮胜公荣好诗恶韵那容和刻烛应须便置觥和王胜之三首城上湖光暖欲波美人唱我踏春歌鲁公賔客皆诗酒谁是神仙张志和齐醸如渑涨绿波公诗句句可絃歌流觞曲水无多日更作新诗继永和要知太守怜孤客不惜阳春和俚歌坐睡樽前唿不应为公雕琢损天和记梦乐全先生梦人以诗三篇示之字皆旁行而不可识旁有人道衣古貎为读其中一篇云人事且常在留质悟圆闲凡四句觉而忘其二以告其客苏轼轼以私意广之云圆闲有物物闲空岂有圆空入井中不信天形真箇様故应眼力自先穷连环易解如神手万窍犹号未济风稽首问公公大笑本来谁碍更求通寄蕲簟与蒲传正兰谿美箭不成笛离离玉筯排霜嵴千沟万缕自生风入手未开先惨慄公家列屋闲蛾眉珠帘不动花隂移雾帐银牀初破睡牙籖玉局坐弹棊东坡病叟长覊旅冻卧饥吟似饥䑕倚頼春风洗破衾一夜雪寒披故絮火冷灯青谁复知孤舟儿女自嚘吚皇天何时反炎燠愧此八尺黄琉璃愿君浄扫清香阁卧聼风漪声满榻习习还从两腋生请公乗此朝阊阖寄怪石石斛与鲁元翰山骨裁方斛江珍拾浅滩清池上几案碎月落杯盘老去懐三友平生困一箪坚姿聊自儆秀色亦堪餐好去髯卿舎凭将道眼看东坡最后供霜雪照人寒渔父四首渔父饮谁家去鱼蟹一时分付酒无多少醉为期彼此不论钱数渔父醉蓑衣舞醉里却寻归路轻舟短棹任斜横醒后不知何处渔父醒春江午梦断落花飞絮酒醒还醉醉还醒一笑人间今古渔父笑轻鸥举漠漠一江风雨江边骑马是官人借我孤舟南渡施註苏诗巻二十二施註苏诗卷二十三钦定四库全书施註苏诗巻二十三宋苏轼撰施元之原註武进邵长蘅删补诗四十八首李宪仲哀词同年友李君讳惇字宪仲贤而有文不幸早世轼不及与之游也而识其子廌有年矣廌自阳翟见予扵南京泣曰吾祖母边母马前母张与君之䘮皆未𦵏贫不敢以饥寒为戚顾四䘮未举死不瞑目矣适会故人梁先吉老闻余当归耕阳羡以绢十匹丝百両为赆辞之不可乃以遗廌曰此亦仁人之餽也既又作诗以告知君与廌者庻㡬皆有以助之荐年二十五其文晔然气节不凡此岂终穷者哉大梦行当觉百年特未满遑哀巳逝人长眠寄孤馆念我同年生意长日月短盐车困骐骥烈火废圭瓉后生有竒骨出语已精悍萧然野鹤姿谁复识中散有生寓大块死者谁不窽嗟君独久客不识黄土煖推衣助孝子一溉滋汤旱谁能脱左骖大事不可缓赠眼医王生彦若鍼头如麦芒气出如车轴闲关络脉中性命寄毛粟而况清净眼内景含天烛琉璃贮沆瀣轻脆不任触而子扵其闲往来施锋镞笑谈纷自若观者颈为缩运鍼如运斤去翳如拆屋常疑子善幻他伎杂符祝子言吾有道此理君未瞩形骸一尘垢贵贱两草木世人方重外妄见瓦与玉而我初不知刺眼如刺肉君㸔目与翳是翳要非目目翳茍二物易分如麦菽宁闻老农夫去草更伤谷鼻端有余地肝胆分楚蜀吾于五轮闲荡荡见空曲如行九轨道并驱无击毂空花谁开落明月自朏朒请问乐全堂忘言老尊宿与欧育等六人饮酒忽惊春色二分空且㸔樽前半丈红苦战知君便白羽倦游怜我忆黄封年来齿髪老未老此去江淮东复东记取六人相会处引杯㸔剑坐生风观杭州钤辖欧育刀剑战袍青绫衲衫暖衬甲红线勒帛光遶胁秃襟小袖雕鹘盘大刀长剑龙蛇柙两军鼓譟屋瓦坠红尘白羽纷相杂将军恩重此身轻笑履锋铓如一挿书生只肯坐帷幄谈笑毫端弄生杀叫唿击鼓催上竿勐士应怜小儿黠试问黄河夜偷渡掠面惊沙寒霎霎何如大舰日髙眠一枕清风过苕霅王伯敡所藏赵昌画四首梅花南行渡关山沙水清练练行人巳愁絶日暮集㣲霰慇懃小梅花髣髴吴姬面暗香随我去囘首惊千片至今开画图老眼凄欲泫幽懐不可写归梦君家倩黄葵弱质困夏永竒姿苏晓凉低昻黄金盃照曜初日光檀心自成晕翠叶森有芒古来写生人妙絶谁似昌晨粧与午醉真态含隂阳君㸔此花枝中有风露香芙蓉清飈巳拂林积水渐收潦溪边野芙蓉花水相媚好坐㸔池莲尽独伴霜菊藁幽姿强一笑莫景廹摧倒凄凉似贫女嫁晩惊衰早谁写少年容樵人剑南老山茶萧萧南山松黄叶陨劲风谁怜儿女花散火冰雪中能传歳寒姿古来惟邱翁赵叟得其妙一洗胶粉空掌中调丹砂染此鹤顶红何湏夸落墨独赏江南工寄吴徳仁兼简陈季常东坡先生无一钱十年家火烧凡铅黄金可成河可塞只有霜䰅无由元龙邱居士亦可怜谈空说有夜不眠忽闻河东师子吼柱杖落手心茫然谁似濮阳公子贤饮酒食肉自得仙平生寓物不留物在家学得㤀家禅门前罢亚十顷田清溪遶屋花连天溪堂醉卧唿不醒落花如雪春风颠我逰兰谿访清泉巳办布袜青行纒稽山不是无贺老我自兴尽回酒船恨君不识颜平原恨我不识元鲁山铜驼陌上㑹相见握手一笑三千年题王逸少帖颠张醉素両秃翁追逐世好称书工何曽梦见王与钟妄自粉饰欺盲聋有如市倡抹青红妖歌嫚舞眩儿童谢家夫人淡丰容萧然自有林下风天门荡荡惊跳龙出林飞鸟一扫空为君草书续其终待我他日不忩忩书林逋诗后吴侬生长湖山曲唿吸湖光饮山緑不论世外隐君子佣奴贩妇皆冰玉先生可是絶俗人神清骨冷无由俗我不识君曽梦见瞳子了然光可烛遗篇妙字䖏䖏有歩遶西湖㸔不足诗如东野不言寒书似西台差少肉平生髙节已难继将死㣲言犹可録自言不作封禅书更肻悲吟白头曲我笑吴人不好事好作祠堂傍修竹不然配食水仙王一盏寒泉荐秋菊和仲伯逹归山歳月苦无多尚有丹砂奈老何绣谷只应花自染镜潭长与月相磨君方傍海㸔初日我巳横江击素波人不我知斯我贵不湏雷雨起龙梭春日鸣鸠乳燕寂无声日射西牕泼眼眀午醉醒来无一事只将春睡赏春晴赠袁陟是身如虚空万物皆我储胡为强分别百金买田庐不见袁夫子神马载尻舆逰乎无何有一饭不愿余官湖为我池学舎为我居何以遗子孙此身自籧篨薫风暗杨栁秋水静芙蕖应观我知子不怪子知鱼苏子容母陈夫人挽词苏陈甥舅真冰玉正始风流起頽俗夫人髙节称其家凛凛寒松映修竹鸡鸣为善日日新八十三年如一晨岂惟室家宜夀母寔与朝廷生异人㤀躯狥国乃吾子三仕何曽知愠喜不湏拥笏彊垂鱼视我去来皆梦尔诵诗相挽真区区墓碑千字多遗余他年太史取家传知有班昭续汉书归冝兴㽞题竹西寺三首十年归梦寄西风此去真为田舍翁剰觅蜀冈新井水要㩗乡味过江东道人劝饮鸡苏水童子能煎莺粟汤暂借藤床与瓦枕莫教孤负竹风凉此生已觉都无事今歳仍逢大有年山寺归来闻好语野花嗁鸟亦欣然孟震同游常州僧舎三首年来转觉此身浮又作三吴浪漫㳺忽见东平孟君子梦中相对说黄州湛湛清池五月寒小山无数碧㠝岏穉杉戢戢三千本且作凌云合抱㸔知君此去便归耕笑指孤舟一叶轻若向三茅乞灵雨半篙流水送君行赠常州报恩长老二首碧玉盌盛红马脑井花水养石菖蒲也知法供无穷尽试问禅师得饱无荐福老懐真巧便浄慈両本更尖新凭师为作铁门限凖备人闲请话人次韵答贾耘老五年一梦南司州饥寒疾病为子忧东来六月并无水仰㸔古堰横奔牛平生管鲍子知我今日陈蔡谁从邱夜航争渡泥水涩牵挽直欲来𤓰州自言嗜酒得风痺故乡不敢居温柔定将泛爱救沟壑衰病不复从前乐今年太守真卧龙笑语炎天出冰雹时低九尺苍䰅髯过我三闲小池阁故人改观争来贺小儿不信犹疑错为君置酒饮且哦草闲秋虫亦能歌可怜老骥真老矣无心更秣天山禾墨花世多以墨画山水竹石人物者未有以画花者也汴人尹白能之为赋一首造物本无物忽然非所难花心起墨晕春色散毫端缥缈形才具扶疎态自完莲风起颠倒杏雨半摧残独有狂居士求为墨牡丹兼书平子赋归向雪堂㸔送竹几与谢秀才平生长物扰天真老去归田只此身㽞我同行木上座赠君无语竹夫人但随秋扇年年在莫鬬琼枝夜夜新堪笑荒唐玉川子莫年家口若为亲溪阴堂白水满时双鹭下緑槐髙䖏一蝉吟酒醒门外三竿日卧㸔溪南十亩阴次韵许遵蒜山渡口挽归艎朱雀桥邉㸔道装供帐已应烦百两击鲜无久溷诸郎问禅时到长干寺载酒闲过緑野堂此味只忧儿軰觉逢人休道北牕凉赠章黙章黙居士字志明生公侯家才性髙爽弃家求道不蓄妻子与世无累而父母与兄之丧贫不能举以是眷眷世间不能无求扵人余深哀其志既有以少助之又取其言为诗以赠其行庶㡬有哀之者章子亲未𦵏余生抱羸疾朝吟噎邻里夜泪腐茵席前年黒花生今歳白髪出身随日月逝恨与天地毕愿求不毛田亲筑长夜室难从王孙裸未忍夏后堲五陵多豪士百万付一掷心知义财难甘就贫友乞不辞毛粟施行自邱山积此志茍朝遂夕死真不戚誓求无生理不践有为迹弃身尸陀林乌鸢任狼借送穆越州江海相忘十五年羡公松柏蔚苍颜四朝耆旧冰霜后両郡风流水石间旧政犹传蜀父老先声已振越溪山樽前俱是蓬莱守莫放髙楼雪月闲赠葛苇竹椽茅屋半摧倾肻向蜂窠寄此生长恐波头巻室去欲将船尾载君行小诗试拟孟东野大草闲临张伯英消遣百年湏底物故应怜我不归耕赠王寂与君暂别不湏嗟俯仰归来鬓未华记取江南烟雨里青山断䖏是君家南都妙峰亭千寻挂云阙十顷含风湾开门㺯清泚照见双铜镮池䑓半禾黍桃李余榛菅无人肻回首日暮车斑斑史君非世人心与古佛闲时要声利客来洗尘埃颜新亭在东阜飞宇临通阛古甃磨翠壁霜林散烟鬟孤云抱商邱芳草连杏山俯仰尽法界逍遥寄人寰亭亭妙髙峰了了蓬艾闲五老压彭蠡三峰照潼关均为拳石小配此一掬悭烦公为标指免使勤跻攀神宗皇帝挽词三首文武固天纵钦明又日新化民何止圣妙物独称神政已三王上言皆六籍醇巍巍本无象刻画愧孤臣未易名尧徳何湏数舜功小心仍致孝余事及平戎典礼从周旧官仪与汉隆谁知本无作千古自承风接统真千歳膺期止一章周南稍㽞滞宣室遂凄凉病马空嘶枥枯葵已泫霜余生卧江海归梦泣嵩邙金山妙髙台我欲乗飞车东访赤松子蓬莱不可到弱水三万里不如金山去清风半帆耳中有妙髙䑓云峰自孤起仰观初无路谁信平如砥䑓中老比邱碧眼照牕几巉巉玉为骨凛凛霜入齿机锋不可触千偈如翻水何湏寻徳云即此比邱是长生未暇学请学长不死赠杜介元丰八年七月二十五日杜㡬先自浙东还与余相遇扵金山话天台之异以诗赠之我梦逰天台横空石桥小秋风吹菵露翠湿香袅袅应真飞钖过絶涧度云鸟举意欲从之翛然已松杪㣲言粲珠玉未说意先了觉来如堕空耿耿牕户晓羣生陷迷网独逹从古少杜叟子何人长啸万物表妻孥空四壁振䇿念轻矫遂为赤城游飞歩凌缥缈问禅不归舎屡为瓠壶绕何人识此志佛眼自照了我梦君见之卓尔非魔娆仙葩发茗椀剪刻分葵蓼从今更不出闭户闲騕褭时从佛顶巖驰下双莲沼次韵孙莘老斗野亭寄子由在邵伯堰落帆谢公渚日脚东西平孤亭得小憇暮景含余清坐待斗与牛错落挂南甍老僧如夙昔一笑意已倾新诗出故人旧事疑前生吾生七往来送老海上城逢人輙自哂得鱼不忍烹似闻绩溪老复作东都行小诗如秋菊艳艳霜中眀过此感我言长篇发春荣送杨杰无为子尝奉使登太山絶顶鸡一鸣见日出又尝以事过华山重九日饮酒莲华峰上今乃奉诏与髙丽僧统㳺钱塘皆以王事而从方外之乐善哉未曽有也作是诗以送之天门夜上賔出日万里红波半天赤归来平地㸔跳丸一㸃黄金铸秋橘太华峰头作重九天风吹滟黄花酒浩歌驰下腰带鞓醉舞崩崖一挥手神㳺八极万縁虗下视蚊雷隐污渠大千一息八十返笑厉东海骑鱼三韩王子西求法凿齿弥天两勍敌过江风急浪如山寄语舟人好㸔客次韵送徐大正别时酒醆照灯花知我归期渐有涯去歳渡江萍似斗今年并海枣如瓜多情明月邀君共无价青山为我赊千首新诗一竿竹不应空钓汉江槎杨康功有石状如醉道士为赋此诗楚山固多猿青者黠而夀化为狂道士山谷恣腾蹂误入华阳洞窃饮茅君酒君命囚巖闲巖石为械杻松根络其足藤蔓縳其肘苍苔眯其目丛棘哽其口三年化为石坚瘦敌琼玖无复号云声空余舞杯手樵夫见之笑抱卖易升斗杨公海中仙世俗那得友海边逢姑射一笑微俛首胡不载之归用此顽且丑求诗纪其异本末得细剖吾言岂妄云得之亡是叟迨作淮口遇风戏用其韵我诗如病骥悲鸣向衰草有儿真骥子一喷羣马倒养气勿吟哦声名忌太早风涛借笔力势逐孤云扫何如陶家儿遶舍覔梨枣君㸔押彊韵已胜郊与岛次韵徐积杀鸡未肯邀季路裹饭先湏问子来但见中年隐槐市岂知平日赋兰台海山入梦方东去风雨留人得暂陪若説峨眉眼前事故乡何䖏不堪回元丰七年有诏京东淮南筑髙丽亭馆宻海二州骚然有逃亡者明年轼过之叹其壮丽留一絶云檐楹飞舞垣墙外桑柘萧条斤斧余尽赐昆邪作奴婢不知偿得此人无过宻州次韵赵明叔乔禹功先生依旧广文贫老守时遭醉尉嗔汝軰何曽堪一笑吾侪相对复三人黄鸡唱晓凄凉曲白髪惊秋见在身一别胶西旧朋友扁舟归钓五湖春再过常山和昔年留别诗伛偻山前叟迎我如迎新那知梦幻躯念念非昔人江湖久放浪朝市谁相亲郄寻泉源去桃花逄避秦再过超然䑓赠太守霍翔昔饮雩泉别常山天寒歳在龙蛇闲山中儿童拍手笑问我西去何当还十年不赴竹马约扁舟独与鱼蓑闲重来父老喜我在扶挈老㓜相遮攀当时襁褓皆七尺而我安得留朱颜问今太守为谁欤䕶羌充国鬓未斑躬持牛酒劳行役无复杞菊嘲寒悭超然置酒寻旧迹尚有诗赋鑱坚顽孤云落日在马耳照耀金碧开烟鬟邞淇自古北流水跳波下瀬鸣玦环愿公谈笑作石埭坐使城郭生溪湾施註苏诗巻二十三施註苏诗卷二十四钦定四库全书施註苏诗巻二十四宋苏轼撰施元之原註武进邵长蘅删补诗四十三首海市予闻登州海市旧矣父老云常出于春夏今嵗晩不复见矣予到官五日而去以不见为恨祷于海神广徳王之庙明日见焉乃作此诗东方云海空复空羣仙出没空明中荡摇浮世生万象岂有贝阙藏珠宫心知所见皆幻影敢以耳目烦神工嵗寒水冷天地闭为我起蛰鞭鱼龙重楼翠阜出霜晓异事惊倒百嵗翁人闲所得容力取世外无物谁为雄率然有请不我拒信我人厄非天穷潮阳太守南迁归喜见石廪堆祝融自言正直动山鬼岂知造物哀龙钟信眉一笑岂易得神之报汝亦巳丰斜阳万里孤岛没但见碧海磨青铜新诗绮语亦安用相与变灭随东风登州孙氏松堂万松谁种巳摐摐半岭苍云映此邦露重珠璎䝉翠盖风来石齿碎寒江浮空两竹横南阁倒影扶桑射北牕坐待夕烽传海峤重城归去踏逄逄过莱州雪后望三山东海如碧环西北巻登莱云光与天色直到三山回我行适冬仲薄雪收浮埃黄昏风絮定半夜扶桑开参差太华顶出没云涛堆安期与羡门乗龙安在哉茂陵秋风客劝尔麾一杯帝乡不可期楚些招归来遗直坊冨公之客李君讳常登人也故太守李公讳师中榜其闾曰遗直而其子大方求诗扵轼为赋一首使君不浪出羔鴈亲叩门先生但清坐薤水已多言当时邦人化市无晨饮豚歳月曽㡬何客主皆九原鲁经有遗叹楚些无归魂我作遗直诗过者式其藩次韵赵令铄东坡已报六年穰惆怅红尘白首郎枕上谿山犹可见门前冠盖已相望故人年少真琼树落笔风生战堵墙端向瓮间寻吏部老来専以醉为乡次韵王定国得颍倅二首仙风入骨已凌云秋水为文不受尘一噫固应号地籁余波犹足挂天绅买牛但自捐三尺射鼠何劳挽六钧莫向百花潭上去醉翁不见与谁亲滔滔四海我知津毎媿先生植杖耘自少多言晩闻道从今闭口不论文滟翻白兽樽中酒归煮青泥坊底芹要识老僧无尽䖏牀前牛蚁不曽闻次韵赵令铄恵酒神山无石髓生世悲暂寓坐待玉膏流千载真旦暮青州老从事鬲上非所部恵然肯见从知我憎市酤开缾自洗盏肴核谁与具门前聴剥啄烹鱼得尺素送范纯粹守庆州才大古难用论髙常近迂㸔君赵魏老乃为滕大夫浮云无根蔕黄潦能湏臾知经㡬成败得见真贤愚羽旄照城阙谈笑安边隅当年老使君赤手降扵菟诸郎更何事折箠鞭其雏吾知邓平叔不鬭月支胡次韵王震携文过我治平闲雾豹当时始一斑闻道吹嘘借余论故教流落得生还清篇带月来霜夜妙语先春发病颜诗酒暮年犹足用竹林髙㑹许时攀次韵王定国谢韩子华过饮楚有孙叔敖长城隐千里哀哉练帬子负薪蹑破履岂无故交亲逝去如覆水不如老优孟谈笑託谐美世家不可恃如倚折足几祥符有贤相手握天下砥懿敏亦名公三贵徳爵齿盖棺今㡬日公子谁料理谁要卿料理欲说且止止宅相开府公久为苍生起如何垂老别氷盘餽苍耳亲嫌妨鹗荐相对发微泚新诗如弹丸脱手不移晷我亦老賔客苦语落纨绮莫辞三上章有道贫贱耻恵崇春江晩景二首竹外桃花三两枝春江水暖鸭先知蒌蒿满地芦芽短正是河豚欲上时两两归鸿欲破羣依依还似北归人遥知朔漠多风雪更待江南半月春次韵周邠南迁欲举力田科三径初成乐事多岂意残年踏朝市有如疲马畏陵坡羡君同甲心方壮笑我无聊鬓巳皤何日西湖寻旧赏淡烟疎雨暗渔蓑次韵胡完夫青衫别泪尚斓斑十载江湖困抱关老去上书还北阙朝来拄笏㸔西山相从杯酒形骸外笑说平生醉梦间万事㑹湏咨伯始白头容我占清闲次韵钱穆父老入明光踏旧班染湏那复唱阳关故人飞上金銮殿病客来从饭颗山大笔推君西汉手一言置我老刘闲便湏置酒唿同舎㸔赐飞龙出帝闲次韵穆父舎人再赠之什诏语春温昨夜班屋头鸣鴂便关关逰仙梦觉月临幌贺雨诗成云满山怜我白头来仗下㸔君黄气发眉闲鳯池故事同机务火急开樽及尚闲再次韵答完夫穆父掖垣老吏识郎君并辔天街两絶尘汗血固应生有种夜光那复困无因岂知西省深严地也着东坡病痩身免使谪仙明月下狂歌对影只三人次韵答满思复自甘茅屋老三闲岂意彤廷缀两班纸落云烟供醉后诗成珠玉㸔朝还谁言载酒山无贺记取嗁乌巷有颜但恐跛䍧随赤骥青云飞歩不容攀送戴䝉赴成都玉局观将老焉拾遗被酒行歌处野梅官栁西郊路闻道华阳版籍中至今尚有城南杜我欲归寻万里桥水花风叶暮潇潇芋魁径尺谁能尽桤木三年已足烧百歳风狂定何有羡君今作峨眉叟縦未家生执㦸郎也应世出埋轮守莫欺老病未归身玉局他年第㡬人㑹待子猷清兴发还湏雪夜去寻君送陈睦知潭州华清缥眇浮髙栋上有缬林藏石罋一杯此地初识君千巖夜上同飞鞚君时年少面如玉一饮百觚嫌未痛白鹿泉头山月出寒光泼眼如流汞朝元阁上酒醒时卧聴风鸾鸣铁鳯旧㳺空在人何䖏二十三年真一梦我得生还雪髯满君亦老嫌金带重有如社燕与秋鸿相逢未穏还相送洞庭青草𣺌无际天柱紫盖森欲动湖南万古一长嗟付与骚人发嘲弄用前韵答西掖诸公见和双猊蟠础龙纒栋金井辘轳鸣晓罋小殿垂帘碧玉钩大宛立仗青丝鞚风驭賔天云雨隔孤臣忍涙肝肠痛羡君意气风生坐落笔纵横盘走汞上樽日日泻黄封赐茗时时开小鳯闭门怜我老太元给札㸔君赋云梦金奏不知江海眩木𤓰屡费琼瑶重岂惟蹇歩困追攀已觉侍史疲奔送春还宫栁腰支活雨入御沟鳞甲动借君妙语发春容顾我风琴不成㺯次韵王觌正言喜雪圣人与天通有诏寛狱市好语夜喧街湿云朝覆砌纷然退朝后色映宫槐媚欲夸剪刻工故上朱蓝袂我方执笔待未敢书上瑞君犹伏合争髙论亦少慰霏霏止还作盎盎风与气神龙久潜伏一怒势必倍行当见三白拜舞讙万歳归来饮君家酣咏追既醉和蒋发运夜语飜千偈书来又一言此身真佛祖何䖏不羲轩船穏江吹坐楼空月入樽遥知思我处醉墨在頽垣送表弟程六知楚州炯炯明珠照双璧当年三老苏程石里人下道避鸠杖刺史迎门倒凫舄我时与子皆儿童狂走从人觅梨栗健如黄犊不可恃隙过白驹那暇惜醴泉寺古垂橘柚石头山髙暗松栎诸孙相逄万里外一笑未解千忧集子方得郡古山阳老手生风谢刀笔我正含毫紫微阁病眼昏花困书檄莫教印绶系余年去扫坟墓当有日功成头白早归来共借棃花作寒食和人假山上党搀天碧玉环絶河千里抱商颜试观烟雨三峰外都在灵仙一掌闲造物何如童子戏写真聊发使君闲何当挈取西征去画作围牀六曲山送王伯敡守虢华山东麓秦遗民当时依山来避秦至今风俗含古意柔桑渌水招行人行人掉臂不回首争入崤函土囊口惟有使君千里来欲饮三堂无事酒三堂本来一事无日长睡起闻投壶牀头砚石开云月涧底松根斸雪腴山棚盗散人安寝劝买耕牛发陈廪归来只作水衡卿我欲㩗壶就君饮道者院池上作下马逄佳客㩗壶傍小池清风乱荷叶细雨出鱼儿井好能冰齿茶甘不上眉归途更萧瑟真箇解催诗次韵子由送千之姪江上松楠深复深满山风雨作龙吟年来老干都生菌下有孙枝欲出林白发未成归隠计青山傥有济时心闭门试草三千牍仄席求人少似今书文与可墨竹亡友文与可有四絶诗一楚辞二草书三画四与可尝云世无知我者惟子瞻一见识吾妙处既没七年覩其遗迹而作是诗笔与子皆逝诗今谁为新空遗运斤质郄弔㫁絃人次韵钱舎人病起牀下龟寒且耐支杯中蛇去未应衰殿门明日逄王傅櫑具争先看不疑坐觉香烟携袖少独愁花影上廊迟何妨一笑千疴散絶胜仓公饮上池次韵和王巩谪仙窜夜郎子美耕东屯造物岂不惜要令工语言王郎年少日文如缾水翻争锋虽剽甚闻鼓或惊奔天欲成就之使触羝羊藩孤光照㣲陋耿如月在盆归来千首诗倾泻五石樽郄疑彭泽在颇觉苏州烦君㸔驺忌子㢘折配春温知音必无人壊壁挂桐孙用王巩韵送其姪震知蔡州九门插天开万马先朝屯举鞭红尘中相见不得言亱走清虚宿扣门惊鹊翻君家汾阳家永巷车雷奔夕郎方不夕列㦸以自藩相逄开月阁画檐低金盆至今梦中语犹举灯前尊阿戎修玉牒未惮笔削烦君归助献纳坐继岑与温我客二子闲不复寻诸孙虢国夫人夜㳺图佳人自鞚玉花骢翩如惊燕踏飞龙金鞭争道寳钗落何人先入明光宫宫中羯鼓催花栁玉奴絃索花奴手坐中八姨真贵人走马来㸔不动尘明眸皓齿谁复见只有丹青余泪㾗人间俯仰成今古吴公䑓下雷塘路当时亦笑张丽华不知门外韩擒虎用旧韵送鲁元翰知洺州我在东坡下躬耕三亩园君为尚书郎坐拥百吏繁鸣蛙与鼓吹等是俗物喧永谢十年旧老死三家村惟君绨袍信到我雀罗门缅懐故人意欲使薄夫敦新年到宣室白首代尧言相逄问前軰所见多后昆道馆虽云乐冷卿当复温还持刺史节郄驾朱轮轩黄发方用事白䰅冝少存嗣圣真生知拯民如救燔初囚羽渊魄尽返湘江魂坐忧东郡决老守思王尊北流桑柘没故道尘埃翻知君一寸心可敌千歩垣流亡自栖止老㓜忘崩犇得闲闭阁坐勿使道眼浑聊乗应舍筏直泝无生源归来成二老夜榻当重论次韵朱光庭初夏朝罢人人识郑崇直声如在履声中卧闻疎响梧桐雨独咏㣲凉殿阁风谏苑君方续承业醉乡我欲访无功陶然一枕谁唿觉牛蚁初除病后聪次韵朱光庭喜雨久苦赵盾日欣逢傅说霖坐知千里足初觉两河深破屋常持伞无薪欲㸑琴清诗似庭燎虽美未㤀箴奉敕祭西太一和韩川韵四首圣主新除秘祝侍臣来乞丰年夀宫神君欲至半夜灵风肃然玉玺亲题御笔金章来侍天香礼罢祝融参乗前驱已过衡湘解剑独行残月披衣困卧清风梦蝶犹飞旅枕粥鱼已响枯桐陂水初含晓渌稻花半作秋香皂盖郄迎朝日红云正绕宫墙西太一见王荆公旧诗偶次其韵二首秋早川源净丽雨余风日清酣从此归耕剑外何人送我池南但有樽中若下何湏墓上征西闻道乌衣巷口而今烟草萋迷施註苏诗巻二十四施註苏诗卷二十五钦定四库全书施註苏诗巻二十五宋苏轼撰施元之原註武进邵长蘅删补诗四十九首次韵子由送陈侗知陕州谁能如铁牛横身负黄河滔天不能没尺箠未易诃世俗自无常徐公故逶迤别来不可说事与浮云多当时无限人毁誉即墨阿虚声了无实夜虫鸣机梭相逢一笑外奈此白发何天骥皆籋云长鸣饱刍禾王庭旅百实大贝随弓戈君独一麾去欲赓五袴歌甘棠古乐国白酒金叵罗知君不久留治行中新科过客足瞋喜东堂记分鹅此外但坐啸后生工揣摩送贾讷倅眉二首当年入蜀叹空回未见峨眉肯再来童子遥知颂襦袴使君先巳洗樽罍鹿头北望应逢鴈人日东郊尚有梅我老不堪歌乐职后生试觅子渊才老翁山下玉渊回手植青松三万栽父老得书知我在蓬蒿亲手为君开试㸔一一龙虵舞更聴萧萧风雨哀便与甘棠同不剪苍髯白甲待归来送程建用先生本舌耕文字浩千顷空仓付公子坐待发苕颖十年困新说儿女争捕影凿垣种蒿蓬嘉谷谁复省空余南陔意太息北堂冷织屦随方进採薪教韦逞辛勤守一经菽水贤五鼎今年闻起废鲁史复光景公子亦改官三就繁马颈归来一笑粲素髪飒垂领会㸔金花诏汤沐奉朝请天公不吾欺寿与龟鹤永次韵李修孺留别二首十年流落敢言归鱼鸟江湖只自知岂意青天扫云雾尽唿黄发寄安危风流吾子真前辈人物他年记一时我欲折繻留此老缁衣谁作好贤诗此生别袖㡬囘麾梦里黄州空自疑何处青山不堪老当年明月巧相随穷通等是思家意衰病难堪送客悲好去江鱼煮江水剑南归路有姜诗次韵黄鲁直赤目诵诗得非子夏学䌷史正作邱明书天公戏人亦薄相略遣幻翳生明珠頼君年来屏鲜腴百年灯光同一如书成自写蝇头表端就君王觅镜湖和周正孺坠马伤手平生学道已神完岂复儿童私自怜醉坠何曽伤内守色忧当为念先传书空渐觉新诗健把蟹行㸔乐事全卖郄老骢为酒直大唿乡友作新年戏周正孺二絶折臂三公未可知㑹当千镒访权竒劝君鬻骆犹闲事肠㫁闺中杨栁枝天廐新攽玉鼻骍故人共敝亦常情相如虽老犹能赋换马还应继二生题文与可墨竹故人文与可为道师王执中作墨竹且谓执中勿使他人书字待苏子瞻来令作诗其侧与可既没八年而轼始还朝见之乃赋一首斯人定何人㳺戯得自在诗鸣草圣余兼入竹三昧时时出木石荒怪轶象外举世知珍之赏㑹独余最知音古难合奄忽不少待谁云生死隔相见如龚隗潘推官母李氏挽辞南浦凄凉老逐臣东坡还往尽幽人杯柈惯作陶家客絃诵尝叨孟母隣尚有升堂他日约岂知负土一阡新今年我欲江湖去暮雨连山宰树春玉堂栽花周正孺有诗次韵故山桃李半荒榛麤报君㤙便乞身竹簟暑风招我老玉堂花蘂为谁春纤纤翠蔓诗催发皎皎霜葩发鬭新只有来禽青李帖他年留与学书人杜介送鱼新年已赐黄封酒旧老仍分赪尾鱼陋巷关门负朝日小园除雪得春蔬病妻起斫银丝鲙稚子讙寻尺素书醉眼朦胧觅归路松江烟雨晚疎疎送杜介归扬州再入都门万事空闲㸔清洛漾东风当年帷幄㡬人在回首觚稜一梦中採药㑹湏逄蓟子问禅何处识龎翁归来邻里应迎笑新长淮南旧桂丛狄咏石屏霏霏㸃轻素眇眇开重隂风花乱紫翠雪外有烟林雪近势方壮林逺意殊深㑹有无事人支頥识此心和黄鲁直烧香二首四句烧香偈子随香遍满东南不是闻思所及且令鼻观先参万巻明窻小字眼花只有斓斑一炷烟消火冷半生身老心闲再和置酒未逄休沐便同越北燕南且复歌唿相和隔墙知是曹参丹青已自前世竹石时窥一斑五字还当靖节数行谁似髙闲武昌西山嘉祐中翰林学士承㫖邓公圣求为武昌令常㳺寒溪西山山中人至今能言之轼谪居黄冈与武昌相望亦常往来谿山间元祐元年十一月二十九日考试馆职与圣求㑹宿玉堂偶话旧事圣求尝作元次山洼樽铭刻之巖石因为此诗请圣求同赋当以遗邑人使刻之铭侧春江渌涨蒲萄醅武昌官栁知谁栽忆从樊口载春酒歩上西山寻野梅西山一上十五里风驾两腋飞崔嵬同㳺困卧九曲岭褰衣独到吴王台中原北望在何许但见落日低黄埃归来解剑亭前路苍崖半入云涛堆浪翁醉处今尚在石臼杯饮无樽罍尔来古意谁复嗣公有妙语留山隈至今好事除草棘常恐野火烧苍苔当时相望不可见玉堂正对金銮开岂知白首同夜直卧㸔椽烛髙花摧江邉晓梦忽惊㫁铜镮玉鎻鸣春雷山人帐空猿鹤怨江湖水生鸿鴈来请公作诗寄父老往和万壑松风哀再用前韵朱颜发过如春醅胸中棃枣初未栽丹砂未易扫白发赤松郄欲参黄梅寒溪夲自逺公社白莲翠竹依崔嵬当时石泉照金像神光夜发如五台饮泉鉴面得真意坐视万物皆浮埃欲收暮景返田里逺泝江水穷离堆还朝岂独羞老病自叹才尽倾空罍诸公渠渠若夏屋吞吐风月清隅隈我如废井久不食古甃缺落生隂苔数诗往复相感发汲新除旧寒光开遥知二月春江濶雪浪倒巻云峰摧石中无声水亦静云何解转空山雷欲就诸公评此语要识忧喜何从来愿求南宗一勺水往与屈贾湔余哀送杨孟容我家峨眉隂与子同一邦相望六十里共饮玻璃江江山不违人遍满千家牕但苦牕中人寸心不自降子归治小国洪钟噎微撞我留侍玉座弱歩欹丰扛后生多髙才名与黄童双不肎入州府故人余老龎殷勤与问讯爱惜霜眉庬何以待我归寒醅发春缸见子由与孔常父唱和诗輙次其韵余昔在馆中同舎出入輙相聚饮酒赋诗近歳不复讲故终篇及之庶㡬诸公稍复其旧亦太平盛事也君先鲁东家门户照千古文章固应尔湏鬛余似处虽非蒙倛状尚肖歴国苦诵书口澜翻布谷杂杜宇十年困奔走栉沐饱风雨吾道其非邪野处岂兕虎覇陵闲老将柏直口尚乳自君兄弟还鼎立知有补蓬山耆旧散故事谁删去来迎冯翊传出饯㑹稽组吾犹及前軰诗酒盛册府愿君倡此风扬觯斯杜举赵令晏崔白大图幅径三丈扶桑大蠒如罋盎天女织绡云汉上往来不遣鳯衔梭谁能鼓臂投三丈人闲刀尺不敢裁丹青付与濠梁崔风蒲半折寒鴈起竹闲的皪寒江梅画堂粉壁翻云幙十里江天无处着好卧元龙百尺楼笑㸔江水拍天流次韵张昌言给事省宿冯颠久已欹残雪戎眼何曽眩落晖朔野按行犹爵跃东台暝坐觉乌飞谩夸年少容吾在若鬭樽前举世稀待向崧阳求水竹一犂烟雨伴公归次韵三舎人省上纷纷荣瘁何能久云雨从来翻覆手怳如一梦堕枕中郄见三贤起江右嗟君妙质皆瑚琏顾我虚名但箕斗明朝冠盖蔚相望共扈翠辇朝宣光武皇已老白云鄊正与羣帝骖龙翔独留杞梓扶明堂送钱承制赴广西路分都监当年我作表忠碑坐觉江山气未衰舞鳯尚从天目下收驹时有渥洼姿踞牀到处堪吹笛横槊何人觧赋诗知是丹霞烧佛手先声应已慑羣夷次韵曽子开从驾二首槐街緑暗雨初匀瑞雾香风满后尘清庙幸同观济济丰年喜复接陈陈雍容巳餍天庖赐俯伏初尝贡茗新辇路归来闻好语共惊尧颡类髙辛入仗魂惊愧草莱一声清跸九门开晖晖日傍金舆转习习风从玉宇来流落生还真一芥周章危立近三槐道傍傥有山中旧问我收身蚤晚回再和眼花错莫鬓霜匀病马羸驺只自尘奉引拾遗叨侍从思归少傅羡朱陈衰年壮观空惊目崄韵清诗苦鬭新最后数篇君莫厌𢷬残椒桂有余辛忆观沧海过东莱日照三山迤逦开桂观飞楼凌雾起仙幢寳盖拂天来不闻宫漏催晨箭但觉檐隂转古槐供奉清班非老处㑹稽何日乞方回次韵贡父省上密云今日破郊西疎雨翛翛未作泥要及清闲同笑语行㸔衰病费扶携花前白酒倾云液户外青骢响月题不用临风苦挥泪君家自与竹林齐再和当年曹守我胶西共厌餔糟与汩泥自古赤丸成习俗因公黄犊免提携生还各有青山兴病起犹能小字题莫怪歌唿数相和曽将狱市寄全齐次顾子敦奉使河朔我友顾子敦躯胆两俊伟便便十围腹不但贮书史容君数百人一笑万事已十年卧江海了不见愠喜磨刀向猪羊酾酒㑹邻里归来如一梦丰頬愈茂美平生批敇手浓墨写黄纸㑹当勒燕然廊庙登剑履翻然向河朔坐念东郡水河来屹不去如尊乃勇耳次韵子由送家退翁知懐安军吾州同年友粲若琴上星当时功名意岂止拾紫青事既喜违愿天或不假龄今如图中鹤俛仰在一庭退翁守清约霜菊有余馨鼓笛方入破朱絃㣲莫聴西南正春旱废沼黏枯萍翩然一麾去想见灵雨零我无谪仙句待诏沉香亭空骑内廐马天仗随云骈竟无丝毫补眷焉谁汝令永愧旧山叟凭君寄丁宁诸公饯子敦轼以病不往复次前韵君为江南英面作河朔伟人闲一好汉谁似张长史上书苦留君言拙輙报已置之勿复道出处俱可喜攀舆共六尺食肉飞万里谁言逺近殊等是朝廷美遥知送别处醉墨争淋纸我以病杜门商颂空振履后㑹知何日一欢如覆水善保千金躯前言戏之耳和张昌言喜雨二圣忧勤忘寝食百神奔走㑹风云禁林夜直鸣江瀬清洛朝回起縠纹梦觉酒醒闻好语帐空簟冷发余薫秋来定有丰年喜剰作新诗凖备君次韵刘贡父西省种竹要知西掖承平事记取刘郎种竹初旧徳终唿名字外后生谁续笑谈余成隂障日行当见取笋供庖计已疎白首林间望天上平安时报故人书偶与客饮孔常父见访设席延请忽上马驰去已而有诗戏用其韵答之扬雄他文不皆竒独称观缾居井眉酒客法士两小儿陈遵张竦何曽知主人有酒君独辞蟹螯何不左手持岂复见吾横气机遣人追君君絶驰尽力去花君自痴醍醐与酒同一巵请君更问文殊师次韵子由书李伯时所藏韩干马潭潭古屋云幙垂省中文书如乱丝忽见伯时画天马朔风胡沙生落锥天马西来从西极势与落日争分驰龙膺豹股头八尺奋迅不受人间羁元狩虎嵴聊可友开元玉花何足竒伯时有道真吏隠饮啄不羡山梁雌丹青㺯笔聊尔耳意在万里谁知之干惟画肉不画骨而况失实空余皮烦君巧说腹中事妙语欲遣黄泉知君不见韩生自言无所学廐马万匹皆吾师次韵刘贡父独宿省中明牕畏日晓先暾髙栁鸣蜩午更喧笔老新诗疑有物心空客疾夲无根隔墙我亦眠风榻上马君先琐月轩共喜蚤归三伏近解衣槃礴亦君恩轼以去歳春夏侍立迩英而秋冬之交子由相继入侍次韵絶句四首各述所懐曈曈日脚晓犹清细细槐花暖自零坐阅诸公半廊庙时㸔黄色起天庭上尊初破蚤朝寒茗盌仍霑讲舌干陛楯诸郎空雨立故应慙悔不儒冠两鹤摧頺病不言年来相继亦乗轩悞闻九奏聊飞舞可得裴回为啄吞微生偶脱风波地晚歳犹存铁石心定似香山老居士丗縁终浅道根深送宋朝散知彭州迎侍二亲东来谁迎使君车知是丈人屋上乌丈人今年二毛初登楼上马不用扶使君负弩为前驱蜀人不复谈相如老幼化服一事无有鞭不施安用蒲春波如天涨平湖鞓红照坐香生肤帣鞴上夀白玉壶公堂登歌鳯将雏诸孙欢笑争挽须蜀人画作西湖图郭熈画秋山平逺玉堂昼掩春日闲中有郭熈画春山鸣鸠乳燕初睡起白波青嶂非人闲离离短幅开平逺漠漠疎林寄秋晚恰是江南送客时中流回头望云巘伊川佚老鬓如霜卧㸔秋山思洛阳为君纸尾作行草炯如嵩洛浮秋光我从公㳺如一日不觉青山暎黄髪为画龙门八节滩待向伊川买泉石次韵张昌言喜雨千里黄流失故居年来赤地到青徐遥闻争诵十行诏无异亲廵六尺舆精贯天人一言足云兴岳渎万灵趋爱君谁似元和老贺雨诗成即諌书施註苏诗巻二十五施註苏诗卷二十六钦定四库全书巻施註苏诗巻二十六宋苏轼撰施元之原注武进邵长蘅删补诗四十九首书晁补之所藏文与可墨竹三首与可画竹时见竹不见人岂独不见人㗳然遗其身其身与竹化无穷出清新荘周世无有谁知此凝神若人今巳无此竹宁复有那将春蚓笔画作风中桞君看断崖上痩节蛟虵走何时此霜竿复入江湖手晁子拙生事举家闻食粥朝来又絶倒谀墓得霜竹可怜先生槃朝日照苜蓿吾诗固云尔可使食无肉戯用晁补之韵昔我尝陪醉翁醉今君但吟诗老诗清诗咀嚼那得饱痩竹潇洒令人饥试问鳯凰饥食竹何如驽马肥苜蓿知君忍饥空诵诗口頬澜飜如布糓书皇亲扇十年江海寄浮沈梦遶江南黄苇林谁谓风流贵公子笔端还有五湖心书李世南所画秋景二首野水参差没涨痕疎林欹倒出霜根扁舟一棹归何处家在江南黄叶村人间斤斧日创夷谁见龙虵百尺姿不是溪山曾独徃何人觧作挂猿枝书鄢陵王主簿所画折枝二首论画以形似见与児童邻赋诗必此诗定知非诗人诗画夲一律天工与清新邉鸾雀写生赵昌花传神如何此两幅疎澹含精匀谁言一㸃红觧寄无邉春痩竹如幽人幽花如处女低昂枝上雀摇荡花间雨双翎决将起衆叶纷自举可怜採花蜂清蜜寄两股若人富天巧春色入毫楮悬知君能诗寄声求妙语昨见韩丞相言王定国今日玉堂独坐有懐其人昼卧玉堂上微风举轻纨铜缾下碧井百尺鸣飞澜俛仰清梦余爱此一掬寒似予平生友苦语凉肺肝秀眉玉两頬矫矫如翔鸾置之江淮交清诗洗江湍红鳞对白酒信羙非所安丞相功业成还家酒杯寛人间有此客折简唿不难相将扣东阁起舞尽余欢和张耒髙丽松扇可怜堂上十八公老死不入光眀宫万牛不来难自献裁作圑圑手中扇屈身䝉垢君一洗挂名君家诗集里犹胜汉宫悲媫妤网虫不见乘鸾子故李诚之待制六丈挽词青青一寸松中有樑栋姿天骥堕地走万里端可期世无阿房宫下建五丈旗又无穆天子西征燕瑶池才大古难用老死亦其宜丈夫恐不免岂患莫已知公如松与骥少小称伟竒俯仰自廊庙笑谈无羌夷清朝竟不用白首仍忧时愿斩横行将请烹干没児言虽不见省坐折姦雄窥嗟我去公久江湖生白髭归来耆旧尽零落存者谁比公嵇中散龙性不可羁疑公李北海慷慨多雄词凄凉五君咏沈痛八哀诗邪正久乃眀人今属公思九原不可作千古有余悲次韵孔常父送张天觉河东提刑送君应典鹔鹴裘慿仗千钟洗别愁脱帽风流余长史埋轮家世夲留侯子河骏马方争出昭义疲兵得少休定向秋山得嘉句故闗黄叶满行舟送张天觉得山字西登太行岭北望清凉山晴空浮五髻晻霭卿云间余光入巖石神草出茅菅何人相指似稍稍落人寰能令堕指児虬髯茁冰颜祝君如此草为民巳痌瘝我亦老且病眼花腰脚顽念当勤致此莫作河东悭次韵王定国倅扬州此身江海寄天游一落红尘不易收未许相如还蜀道空教何逊在扬州又惊白酒催黄叶尚喜朱颜映黒头火急着书千古事虞卿应未厌穷愁赠李道士驾部贠外郎李宗君固景祐中良吏也守汉州有道士尹可元精练善画以遗火得罪当死君缓其狱会赦获免时可元八十一自誓且死必为李氏子以报可元既死二十余年而君子世昌之妇梦可元入其室生子曰得柔小名蜀孙幼而善画既长读荘老喜之遂为道士赐号妙应事母以孝谨闻其写真葢妙絶一时云世人只数曺将军谁知虎头非痴人腰间大羽何足道頬上三毛自有神平生狎侮诸公子戯着幼舆巖石里故教世世作黄冠布韈青鞵弄云水千年鼻祖守闗门一念还为李耳孙香火旧縁何日尽丹青余习至今存五十之年初过二衰颜记我今如此他时要指集贤人知是香山老居士次韵张舜民自御史出倅虢州留别玉堂给札气如云初起湘累复佩银樊口凄凉巳陈迹班心突兀见长身江湖前日真成梦鄠杜他年恐卜邻此去若容陪坐啸故应客主尽诗人次韵米黻二王书䟦尾二首三馆曝书防蠧毁得见来禽与青李秋虵春蚓久相杂野鹜家鸡定谁羙玉函金籥上天来紫衣勑使亲临启纷纶过眼未易识磊落挂壁空云委归来妙意独追求坐想蓬山二十秋怪君何处得此夲上有桓元寒具油巧偷豪夺古来有一笑谁似痴虎头君不见长安永宁里王家破垣谁复修元章作书日千纸平生自苦谁与羙画地为饼未必似要令痴児出馋水锦嚢玉轴来无趾粲然夺真疑圣智忍饥看书泪如洗至今鲁公余乞米次韵宋肇恵澄心纸二首诗老囊空一不留百畨曽作百金收知君也要雕肝肾分我江南数斛愁君家家学陋相如宜与诸儒论石渠古纸无多且分我自应给札奏新书郭熈秋山平逺二首日尽孤鸿落照邉遥知风雨不同川此间有句无人识送与襄阳孟浩然木落骚人巳怨秋不堪平逺发诗愁要看万壑争流处他日终烦顾虎头送欧阳辩监澶州酒汗血驾鼓车何従致千里纷纷糟麹间欲试贤公子君家江南英濯足沧浪水郄度旧黄河涨沙埋马耳由来付造物倚伏何穷巳当念楚子文三仕无愠喜九月十五日迩英讲论语终萹赐执政讲读史官燕扵东宫又遣中使就赐御书诗各一首臣轼得紫薇花絶句其词云丝纶阁下文书静钟皷楼中刻漏长独坐黄昏谁是伴紫薇花对紫微郎翌日各以表谢又进诗一萹臣轼诗云绣裳画衮云垂地不作成王剪桐戯日髙黄繖下西清风动槐龙舞交翠壁中蠧简今千年漆书科斗光射天诸儒不复忧吻燥东宫赐酒如流泉酒酣复拜千金赐一纸惊鸾囬鳯字苍颜白髪便生光袖有骊珠三十四归来车马已喧阗争看银钩墨色鲜人间一日传万口喜见云章第一篇玉堂昼掩文书静铃索不摇钟漏永莫言弄笔数行书须信时平由主圣犬羊散尽沙漠空㨗烽夜到甘泉宫似闻指挥筑上郡已觉谈笑无西戎文思天子师丈母终闭玉闗辞马武小臣愿对紫薇花试草尺书招赞普和王晋卿元丰二年予得罪贬黄州而驸马都尉王诜亦坐累逺谪不相闻者七年予既召用而诜亦还朝相见殿门外感叹之余作诗相属词虽不甚工然託物悲慨阨穷而不怨泰而不骄怜其贵公子有志如此故和其韵欲使诜姓名附见予诗集中然亦不以示诜也诜字晋卿功臣全斌之后云先生饮东坡独舞无所属当时挹眀月对影三人足醉眠草棘间虫虺莫予毒醒来送归鴈一寄千里目怅然怀公子旅食久不玉欲书加飡食逺託西飞鹄谓言相濡沫未足救沟渎吾生如寄耳何者为祸福不如两相㤀昨梦那可逐上书得自便归老湖山曲躬耕二顷田自种十年木岂知垂老眼对此金莲烛公子亦生还仍分刺史竹贤愚有定分尊俎守尸祝文章何足云执技等医卜朝廷方西顾羌卤骄未伏遥知重阳酒白羽落黄菊羡君真将家浮面气可掬何当请长缨一战河湟复谢王泽州寄长松兼简张天觉二首莫道长松浪得名能教覆额两眉青便将径寸同千尺知有竒功似茯苓慿君说与埋轮使速寄长松作觧嘲无复青黏和漆叶枉将钟乳敌仙茅次韵刘贡父所和韩康公忆持国二首梦觉真同鹿覆蕉相君脱屣自参寥颜红底事发先白室迩何妨人自遥狂似次公应未怪醉推东阁不须招援毫欲作衣冠表盛事终当继八萧闭户端居念独深小轩朱槛忆同临燎须谁识英公意黄发聊知子建心已託西风传絶唱且邀眀月伴孤斟他时内集应唿我下客先拚醉堕簮次韵刘贡父叔姪扈驾玉堂孤坐不胜清长羡枚邹接长卿只许隔墙闻置酒时因议事得聨名机云似我多遗俗广受如君不治生共託属车尘土后钧天一饷梦中荣次韵韩康公置酒见留庭下黄花一醉同重来雪巘巳穹窿不应屡被讥安石但使无多酌次公钟乳金钗人似玉鵾絃铁拨坐生风少卿尚有车茵在颇觉寛容胜弱翁次韵王都尉偶得耳疾君知六凿皆为赘我有一言能决疣病客巧闻牀下蚁痴人强觑棘端猴聪眀不在尘根里药饵空为婢仆忧但试周郎看聋否曲音小误已回头送乔仝寄贺君六首旧闻靖长官贺水部皆唐末五代人得道不死章圣皇帝东封有谒扵道左者其谒云晋水部贠外郎贺亢再拜而去上不知也巳而阅谒见之大惊物色求之不可得天圣初又使其弟子喻澄者诣阙进佛道像直数千万张公安道与澄游具得其事又有乔仝者少得大风疾㡬死贺使学道今年八十益壮盛人无复见贺者而仝数见之元祐二年十二月仝来亰师十许日予留之不可曰贺以上元期我扵䝉山又曰吾师尝逰宻州识君扵常山道上意若喜君者作是诗以送之且作五絶句以寄贺君年二十羙且都初得恶疾堕眉须红颜白发惊妻孥覧镜自嫌欲弃躯结茅穷山啖松腴路逢逃秦博士卢方瞳照野清而癯再拜未起烦一唿觉知此身了非吾炯然莲花出泥涂随师东逰渡潍邞山头见我两轮朱岂知仙人混屠沽尔来八十胸垂胡上山如飞嗔人扶东归有约不敢渝新年当参老仙儒秋风西来下双凫得枣如𤓰分我无生长兵间早脱身晚为元祐太平人不惊渤澥桑田变来看龟䝉漏泽春曾谒东封玉辂尘幅巾短褐亦逡廵行宫夜奏空名姓怅望云霞缥缈人垂老区区岂为身㣲言一发重千钧始知不见髙皇帝正似商山四皓人旧闻父老晋郎官巳作飞腾变化看闻道东䝉有居处愿供薪水看烧丹千古风流贺季真㝡怜嗜酒谪仙人狂吟醉舞知无益粟饭藜羮问飬神送家安国教授归成都别君二十载坐失两鬓青吾道虽艰难斯文终典型屡作退飞鹢羞看干死萤一落戎马间五见霜叶零夜谈空说剑春梦犹横经新科复旧贯童子方乞灵须烦凌云手去作入蜀星苍苔髙朕室古柏文翁庭初闻编简香稍觉锋镝腥岷峨有雏鳯梧竹飬修翎鸣唿应嶰律飞舞集虞廷吾侪便归老亦足慰余龄和子由除夜元日省宿致斋三首江湖流落岂闗天禁省相望亦偶然䒭是新年未相见此身应坐不归田白发苍颜五十三家人遥遣试春衫朝回两袖天香满头上银幡笑阿咸当年踏月走东风坐看春闱锁醉翁白髪门生㡬人在郄将新句调儿童次韵答张天觉二首车轻马稳辔衔坚但有蚊䖟喜扑縁截断口前君莫问人间差乐胜巢仙驭风骑气我何劳且要长松作土毛亦如诃佛丹霞老郄向清凉礼白毫次韵黄鲁直画马试院中作少年鞍马勤逺行卧闻龁草风雨声见此忽思短策横十年髀肉磨欲透那更陪君作诗瘦不如芋魁归饭豆门前欲嘶御史骢诏恩三日休老翁羡君懐中䨇橘红余与李廌方叔相知久矣领贡举事而李不得第愧甚作诗送之与君相従非一日笔势翩翩疑可识平生谩说古战塲过眼终迷日五色我慙不出君大笑行止皆天子何责青袍白纻五千人知子无怨亦无徳买羊沽酒谢玉州为我醉倒春风前归家但草凌云赋我相夫子非臞仙和王晋卿送梅花次韵东坡先生未归时自种来禽与青李五年不踏江头路梦逐东风泛苹芷江梅山杏为谁容独笑依依临野水此间风物君未识花浪飜天雪相激眀年我复在江湖知君对花三叹息和宋肇逰西池次韵汉皇慈俭不开邉尚教千艘下濑船贪看艨艟飞鬭舰不知赑屃舞钧天故山西望三千里徃事回思二十年自笑区区足官府不如公子散神仙施註苏诗巻二十六施註苏诗卷二十七钦定四库全书施註苏诗巻二十七宋苏轼撰施元之原注武进邵长蘅删补诗四十五首书艾宣画四首竹鹤此君何处不相宜况有能言老令威谁识长身古君子犹将缁布縁深衣黄精鹿太华西南第几峰落花流水自重重幽人只採黄精去不见春山鹿养茸杏花白鷴天工剪刻为谁妍抱蕊游蜂自作团把酒惜春都是夣不如闲客此闲看莲龟半脱莲房露压欹緑荷深处有㳺龟只应翡翠兰苕上独见元夫曝日时仆领贡举未出钱穆父雪中作诗见及三月二十日同游金明池始见其诗次韵为答雪知我出巳全消花待君来未敢飘行避门生时小饮忽逢骑吏有嘉招鱼龙絶技来千里斑白遗民数四朝知有黄公酒垆在苍颜华发自相遥次韵子由五月一日同转对跪奉新书笏在腰谈王正欲伴耕樵晋阳岂为一门事宣政聊同五日朝忧患半生聨出处归休上䇿蚤招要后生可畏吾衰矣刀笔从来错料尧韩康公挽辞三首故国非乔木兴王有世臣嗟予后死者犹及老成人徳业经文武风流表搢绅空余行乐地处处泣遗民再世忠清徳三朝翊賛勲功成不归国就访敢忘君旧学严诗律余威靖塞氛何当继韩奕故吏总能文西第开东阁初筵㸃后尘笙歌邀白髪灯火乐青春扶路三更罢回头一梦新赋诗犹墨湿把巻独沾巾柏石图诗陈公弼家藏柏石图其子慥季常传寳之东坡居士作诗以为之铭柏生两石间天命本如此虽云生之艰与石相终始韩子俯仰人但爱平地美土膏杂粪壤成壊几何耳君看此槎牙岂有可移理苍龙转玉骨黒虎抱金柅画师亦可人使我毛髪起当年落笔意正欲讥韩子庆源宣义王丈以累举得官为洪雅主簿雅州户掾遇吏民如家人人安乐之既谢事居睂之青神瑞草桥放怀自得有书来求红带既以遗之且作诗为戯请黄鲁直秦少游各为赋一首为老人光华青衫半作霜叶枯遇民如儿吏如奴吏民莫作官长㸔我是识字耕田夫妻嗁儿号刺史怒时有野人来挽须拂衣自注下下考芋魁饭豆吾岂无归米瑞草桥邉路独㳺还佩平生壶慈姥巖前自唤渡青衣江畔人争扶今年蚕市数州集中有遗民怀袴襦邑中之黔相指似白髯红带老不癯我欲西归卜邻舎隔墙拊掌容歌唿不学山王乘驷马回头空指黄公垆次韵许沖元送成都髙士敦钤辖栘中老监本虚名懒作燕山万里行坐㸔飞鸿迎使莭归来骏马换倾城髙才本不縁勲阀余力还思治蜀兵西望雪山烽火尽不妨樽酒寄平生次前韵送程六表弟君家兄弟真连璧门十朱轮家万石竹使犹分刺史符尚方行赐尚书舄前年持莭发仓廪到处卖刀收蠒栗归来闭口不论功郄走渡江谁复惜君才不用如涧松我老得全如社栎青衫莫厌百僚底白首上有千薪积忆昔江湖一钓舟无数云山供㸃茟未应便障西风扇只恐先移北山檄慿君寄谢江南叟念我空见长安日浮江泝蜀有成言江水在此吾不食和王晋卿题李伯时画马督邮有良马不为君所竒顾收纸上影骏骨何由归一朝见萦策蚁封惊肉飞岂惟马不遇人已半生痴送钱穆父出守越州二首簿书常苦百忧集樽酒今应一笑开亰兆従教思广汉会稽聊喜得方回若耶谿水云门寺贺监荷花空自开我恨今犹在泥滓劝君莫棹酒船回戯书李伯时画御马好头赤山西战马饥无肉夜嚼长稭如嚼竹蹏间三丈是徐行不信天山有坑谷岂如廐马好头赤立仗归来卧斜日莫教优孟卜葬地厚衣薪槱入铜歴送程七表弟知泗州江湖不在眼尘土坐满颜系舟清洛尾初见淮南山淮山相媚好晓镜开烟鬟持此娱使君一笑簿领间使君如天马朝燕暮荆蛮时无王良手空老十二闲聊当出毫末化服狡与顽勿谓无人知古佛临涛湾赤子视万类流萍阅人寰但使此可人余事真茅菅送曺辅赴闽漕曺子本儒侠茟势飜涛澜徃来戎马间邉风裂儒冠诗成横槊里楯墨何曽干一旦事逺逰红尘隔巖滩平生羊炙口竝海搜咸酸一従茘支饮岂念苜蓿槃我亦江海人市朝非所安常恐青霞志坐随白髪䦨渊眀赋归去谈笑便觧官今我何为者索身良独难慿君问清淮秋水今㡬竿我舟何时发霜露日已寒次韵王郎子立风雨有感百年一俯仰寒暑相主客稍增裘褐气已觉团扇厄不须计荣辱此丧彼有获我琴终不败无攫故无醳后生不自牧呻吟空挟策揠苗不待长卖菜苦求益此郎独静退门外无行迹但恐陶渊眀每为饥所廹凄风弄衣结小雪穿门席愿君付一笑造物亦戯剧朝来赋云梦笔落风雨疾为君裁春衫髙会开桂籍次韵黄鲁直嘲小徳小徳鲁直子其母微故其诗云觧着潜夫论不妨无外家进馔客争起小儿那可涯莫欺东方星三五自横斜名驹已汗血老蚌空泥沙但使伯仁长还兴络秀家书林次中所得李伯时归去来阳闗二图后不见何戡唱渭城旧人空数米嘉荣龙眠独识殷勤处画出阳闗意外声两本新图宝墨香樽前独唱小秦王为君飜作归来引不学阳闗空断肠送蹇道士归庐山物之有知葢恃息孰居无事使出入心无天游室不空六凿相攘妇争席法师逃人入庐山山中无人自徃还徃者一空还者失此身正在无还间绵绵不絶微风里内外丹成一弹指人间俯仰三千秋骑鹤归来与子游卧病逾月请郡不许复直玉堂十一月一日锁院是日苦寒诏赐官烛法酒书呈同院微霰疎疎㸃玉堂词头夜下揽衣忙分光玉烛星辰烂拜赐宫壶雨露香醉眼有花书字大老人无睡漏声长何时郄逐桑榆暖社酒寒灯乐未央送周朝议守汉州茶为西南病岷俗记二李何人折其锋矫矫六君子君家尤出力流落初坐此谓当收桑榆华发㸔剑履胡为犯雨雪嵗晚行未已念归诚得计顾自为谋耳吾闻江汉间疮痏有未起莫轻龚遂老君王付尺箠召还当有诏挽袖谢邻里犹堪作水衡供张园林羙木山吾先君子尝蓄木山三峰且为之记与诗诗人梅二丈圣俞见而赋之今三十年矣而犹子千乘又得五峰益竒因次圣俞韵使幷刻之其侧木生不愿回万牛愿终天年仆沙洲时来幸逢河伯秋掀然见怪推不流蓬婆雪岭巧彫锼蛰虫行蚁为豪酋阿咸大胆忽持去河伯好事不汝尤城中古沼浸坤轴一林瘦竹吾菟裘二顷良田不难买三年桤木行可槱会将白发对苍巘鲁人不厌东家丘送千乘千能两姪还乡治生不求富读书不求官譬如饮不醉陶然有余欢君㸔龎徳公白首终泥蟠岂无子孙念顾独遗以安鹿门上冢回牀下拜龙鸾躬耕竟不起耆旧莭独完念汝少多难氷雪落绮纨五子如一人奉飬真色难烹鸡独馈母自飨苜蓿槃口腹虽累人宁我食无肝西来四千里敝袍不言寒秀眉似我兄亦复心闲宽忽然舍我去嵗晚留余酸我岂轩冕人青云意先䦨汝归莳松菊环以青琅玕桤隂三年成可以挂吾冠清江入城郭小圃生微澜相従结茅舎曝背谈金銮送周正孺知东川得郡书生荣还家昔人重而况东西川千骑许上冢里门下车入父老且惊耸端知何武贤不事长卿宠清时飬材杰杞梓方培拥未应遗合抱取用及把拱如君尚出麾顾我宜耕垄告归谢先手求去悔不勇岂云慕亷退实自知衰冗为君扫棠隂画像或相踵题李伯时画赵景仁琴鹤图二首清献先生无一钱故应琴鹤是家传谁知黙鼓无絃曲时向珠宫舞幻仙丑石寒松未易亲聊将短曲调长人乘轩故自非眀眼终日僛僛舞㸑新次前韵再送周正孺东川得望郎坐与西争重髙风倾石室旧学鄙文冢蜀人安使君所至野不耸竹马迎细侯大钱送刘宠遥知句谿路老稚相扶拥看画古丛祠百怪朝幽拱牛头与兠率云木蔚堆垄醉乡追旧游笔阵贾余勇聊将诗酒乐一扫簿书冗西风吹好句珠玉本无踵书王定国所藏烟江叠嶂圗江上愁心千叠山浮空积翠如云烟山耶云耶逺莫知烟空云散山依然但见两崖苍苍暗絶谷中有百道飞来泉萦林络石隐复见下赴谷口为犇川川平山开林麓断小桥野店依山前行人稍度乔木外渔舟一叶江呑天使君何従得此本㸃缀毫末分清妍不知人间何处有此境径欲徃买二顷田君不见武昌樊口幽絶处东坡先生留五年春风摇江天漠漠暮云巻雨山娟姢丹枫飜鸦伴水宿长松落雪惊醉眠桃花流水在人世武陵岂必皆神仙江山清空我尘土虽有去路寻无縁还君此画三叹息山中故人应有招我归来萹次韵王定国会饮清虚堂何逊扬州又㡬年官梅诗兴故依然何人可复间季孟与子不妨中圣贤卜筑君方淮上郡归心我已剑南川此身正似蚕将老更尽春光一再眠兴龙节侍宴前一日微雪与子由同访王定国小饮清虚堂定国出数诗皆佳而五言尤竒子由又言昔与孙巨源同王定国感念存没悲叹久之夜归稍醒各赋一萹眀日朝中以示定国也天风淅淅飞玉沙诏恩归沐休早衙遥知清虚堂里雪正似薝卜林中花出门自笑无所诣唿酒持劝惟君家踏冰凌兢战疲马扣门剥啄惊寒鸦羡君五字入诗律欲与六出争天葩头风已倩檄手愈背痒郄得仙爪爬银缾㵼油浮螘酒紫盌铺粟盘龙茶帧巾起作鸜鹆舞叠皷谁掺渔阳挝九衢灯火杂梦寐十年聚散空咨嗟眀朝握手殿门外共看银阙暾朝霞王晋卿所藏着色山二首缥缈营邱水墨仙浮空出没有无间尔来一变风流尽谁见将军着色山荦确何人似退之意行无路欲従谁宿云觧駮晨光漏独见山红涧碧时次韵黄鲁直效进士作歳寒知松柏诗龙蛰虽髙卧鸡鸣不废时炎凉徒自变茂恱两相知巳负栋梁质肻为儿女姿那忧霜贸贸未喜日迟迟难与夏虫语永无秋实悲谁知此植物亦觧秉天彛王晋卿作烟江叠嶂图仆赋诗十四韵晋卿和之语特竒丽因复次韵不独纪其诗画之羙亦为道其出处契濶之故而终之以不㤀在莒之戒亦朋友忠爱之义也山中举头望日邉长安不见空云烟归来长安望山上时移事改应澘然管絃去尽宾客散惟有马埒编金泉渥洼故自千里足要饱风雪轻山川屈居华屋啗枣脯十年俯仰龙旂前郄因瘦病出竒骨盐车之厄宁非天风流文采磨不尽水墨自与诗争妍画山何必山中人田歌自古非知田郑䖍三絶君有二笔势挽回三百年欲将巖谷乱窈窕睂峰修嫮夸连娟人间何有春一梦此身将老蚕三眠山中幽絶不可久要作平地家居仙能令水石长在眼非君好我当谁縁愿君终不㤀在莒乐时更赋囚山萹夜直玉堂擕李之仪端叔诗百余首读至夜半书其后玉堂清冷不成眠伴直难唿孟浩然暂借好诗消永夜每逢佳处辄参禅愁侵砚滴初含冻喜入灯花欲鬪姸寄语君家小儿子他时此句一时编范景仁和赐酒烛诗复次韵谢之笙磬分均上下堂游鱼舞兽自奔忙朱絃初识孤桐韵玉琯犹闻秬黍香万事今方资伯始一斑我亦媿真长此生㑹见三雍就无复辽辽叹未央次韵刘贡父春日赐幡胜寛诏随春出内朝三军喜气挟狐貂镂银错落飜斜月剪綵缤纷舞庆霄腊雪强飞才到地晓风偷转不惊条脱冠径醉应归卧便腹従人笑老韶再和与君流落偶还朝涡眼纷纶七叶貂莫笑华颠飘彩胜㡬人黄壤隔青霄行吟未许穷骚雅坐啸犹䏻出教条记取眀年江上郡五更春枕梦春韶叶公秉王仲至见和次韵答之袗絺方暑亦堪朝嵗晚凄风忆皂貂共喜鹓鸾归禁籞心知日月在重霄君如老骥初遭络我似枯桑不受条强镊霜须簪綵胜苍颜得酒尚能韶再和衰迟何幸得同朝温劲如君合珥貂谁惜异材䝉径寸自慙枯枿借凌霄光风泛泛初浮水红糁离离欲缀条后日一樽何处共奉常端冕作咸韶施註苏诗巻二十七施註苏诗卷二十八钦定四库全书施註蘓诗巻二十八宋苏轼撰施元之原註武进邵长蘅删补诗五十八首次韵王晋卿惠花栽栽所寓张退傅第中坐来念念失前人共向空中寓一尘若问此花谁是主天教闲客管青春次韵王晋卿上元侍燕端门月上九门开星河绕露台君方枕中梦我亦化人来光动仙毬缒香余步辇回相从穿万马衰病若为陪王郑州挽辞羡君华发起琳宫右辅初还鼓角雄千里农桑歌子产一时冠盖慕萧嵩那知聚散春粮外便有悲欢过隙中京兆同僚几人在犹思对桉笔生风书王定国所藏王晋卿画着色山二首白发四老人何曽在商颜烦君纸上影照我胷中山山中亦何有木老土石顽正赖天日光涧谷纷斓斑我心空无物斯文定何闲君看古井水万象自徃还君归岭北初逢雪我亦江南五见春寄语风流王武子三人俱是识山人送吕昌朝知嘉州不羡三刀梦蜀都聊将八咏寄东呉卧看古佛凌云阁敕赐诗人明月湖得句㑹应縁竹鹤思归寕复为莼鲈横空好在修睂色头白犹堪乞左符次韵黄鲁直寄题郭明父府推颍州西斋二首树头啄木常疑客客去而瞋定不然脱辖已应生井沫解衣聊复起庖烟平生诗酒眞相污此去文书恐独贤蚤晩西湖暎华发小舟翻动水中天寂寞东京月旦州徳星无复缀珠旒莫嗟平舆空神物尚有西斋接胜流春梦屡寻湖十顷家书新报橘千头雪堂亦有思归曲为谢平生马少游次韵秦少章和钱䝉仲碧畦黄陇稻如京嵗羙人和易得情鑑里移舟天外思地中鸣角古来声山围故国城空在潮打西陵意未平二子有如双白鹭隔江相照雪衣明次韵钱越州髥尹超然定逸羣南游端为访云门谪仙归侍玉皇桉老鹤来乗刺史轓巳觉簿书哀老子故知笾豆有司存年来齿颊生荆棘习气因君又一言同秦仲二子雨中游寳山平明已报百吏散半日来陪二子闲立鹤低昂烟雨里行人出没树林闲去杭州十五年复游西湖用欧阳察判韵我识南屏金鲫鱼重来拊槛散斋余还从旧社得心印似省前生覔手书葑合平湖久芜没人经丰嵗尚凋踈谁怜寂寞髙常侍老去狂歌忆孟诸与莫同年雨中饮湖上到处相逢是偶然梦中相对各华顚还来一醉西湖雨不见跳珠十五年送子由使契丹云海相望寄此身那因逺适更沾巾不辞驿骑凌风雪要使天骄识凤麟沙漠回看清禁月湖山应梦武林春单于若问君家世莫道中朝第一人次韵答刘景文左藏我老诗坛仆鼓旗借君佳句发良时但空贺监杯中物莫示孙郎帐下儿夜烛催诗金烬落秋芳压㡌露华滋故应好语如爬痒有味难名只自知坐上复借韵送岢岚军通判叶朝奉云闲蹋白看纒旗莫忘西湖把酒时梦里呉山连越峤樽前羌妇杂胡儿夕烽过后人初醉春鴈来时雪未滋为问从军眞乐否书来麤遣故人知始于文登海上得白石数升如芡实可作枕闻梅丈嗜石故以遗其子子明学士子明有诗次其韵海隅荒怪有谁珍零落珊瑚泣季伦法供坐令㣲物重色难归致孝心纯只疑薏苡来交趾未信蠙珠出泗濵愿子聚为江夏枕不劳挥扇自寕亲次韵钱越州见寄莫将牛弩射羊羣卧治何妨昼掩门稍喜使君无疾病时因送客见车轓搔头白髪秋无数闭眼丹田夜自存欲息波澜湏引去吾侪岂独坐多言文登蓬莱阁下石壁千丈为海浪所战时有碎裂淘洒嵗久皆圆熟可爱土人谓此弹子涡也取数百枚以养石菖蒲且作诗遗垂慈堂老人蓬莱海上峯玉立色不改孤根捍滔天云骨有破碎阳侯杀亷角隂火发光采累累弹丸间琐细或珠琲阎浮一沤耳眞妄果安在我持此石归袖中有东海垂慈老人眼俯仰了大块置之盆盎中日与山海对明年菖蒲根连络不可觧傥有蟠桃生旦暮犹可待次韵毛滂法曹感雨江南佳公子遗我锦绣端揽之温如春公子焉得寒兴雨自有时肤寸便䝉敛藏以自润牛斗何足干空庭月与影强结三友欢我岂不足欤要此清团团欲欢在一醉常恐樽中干舍酒尚可乐明珠如弹丸但恐千仞雀悤悤发虗弹迨子闲暇时种子田中丹一朝渉世故空腹容欺谩我顷在东坡秋菊为夕飡永愧坡间人布褐为我完雪堂初覆瓦上簟无下莞时时亦设客每醉筒辄殚一笑便倾倒五年得轻安公子岂我徒衣钵传一簟定非郊与岛笔势江河寛悲吟古寺中穿帷雪漫漫他年记此味芋火对懒残送邓宗古还乡广汉有姜子孝悌行里闾赤睂虽豺虎㢮兵过其墟至今空清泉无复双鲤鱼南郑有李郃得妙甘公书夜坐指流星惊倒两使车抱闗不肯仕布褐䝉璠玙西南固多士君得二子余凛凛忠文公搜士及樵渔涧谿有幽讨苹芷眞嘉蔬嵗晩终不食心恻当何如参寥上人初得智果院㑹者十六人分韵赋诗得心字涨水返旧壑飞云思故岑念君忘家客亦有懐归心三间得幽寂数歩藏清深攅金卢橘坞散火杨梅林茶笋尽禅味松杉眞法音云崖有浅井玉醴常半寻遂名参寥泉可濯幽人襟相携横岭上未觉衰年侵一眼吞江湖万象涵古今愿君更小筑嵗晩解我簮哭王子立次儿子迨韵彭城初识子照眼白而长异梦成先兆淸言得未尝岂惟知礼意遂欲补诗亡咄咄真相逼诸生敢鴈行非无伯鸾志独有子云悲恨子非天合犹能使我思儿曹莫悽恸老眼欲枯萎㑹哭皆豪杰谁为感旧诗龙困尝鱼服羊儇或虎䝉悤悤成鬼録愦愦到天公偶落藩墙上同游羿彀中回看十年事黄叶巻秋风异鹊熙寕中柯侯仲常通守漳州以救饥得民有二鹊栖其聼事讫侯之去鹊亦送之漳人异焉为赋此诗昔我先君子仁孝行于家家有五畞园么凤集桐花是时鸟与鹊巢鷇可俯拏忆我与诸儿饲食观羣呀里人惊瑞异野老笑而嗟云此方乳哺甚畏鸢与蛇手足之所及二物不敢加主人若可信衆鸟不我遐故知中孚化可及鱼与豭柯侯古循吏悃愊眞无华临漳所全活数等江干沙仁心格异族两鹊栖其衙但恨不能言相对空楂楂善恶以类应古语良非夸君看彼酷吏所至号鬼车次韵詹适宣徳小饮巽亭君方梦谪仙我亦弔文园江上同三黜天涯共一樽涛雷殷白昼梅雪耿黄昏归去多情雨应随御史轩东川清丝寄鲁冀州戏赠鹅谿清丝清如冰上有千嵗交枝藤藤生谷底饱风雪嵗晩忽作龙虵升嗟我虽为老侍从骨寒只受布与缯牀头锦衾未还客坐觉芒刺在背膺岂如髥卿晩乃贵福禄正似川方增醉中倒着紫绮裘下有半臂出缥绫封题不敢妄裁剪刀尺自有佳人能遥知千骑出清晓积雪未放浮尘兴白湏红带柳丝下老弱空巷人相登但放奇纹出领袖吾髥虽老无人憎怡然以垂云新茶见饷报以大龙团仍戏作小诗妙供来香积珍烹具大官拣牙分雀舌赐茗出龙团晓日云菴暖春风浴殿寒聊将试道眼莫作两般看次韵王忠玉游虎丘三首当年大白此相浮老守娯賔得二丘白髪重来故人尽空余丛桂小山幽青盖红旗暎玉山新诗小草落𤣥泉风流使者人争看知有眞娘立道邉舞衫歌扇转头空只有青山杳霭中若共呉王鬪百草使君未敢借惊鸿寄蔡子华故人送我东来时手栽茘子待君归茘子巳丹吾发白犹作江南未归客江南春尽水如天肠断西湖春水船想见青衣江畔路白鱼紫笋不论钱霜髥三老如霜桧旧交零落今谁辈莫从唐举问封侯但遣麻姑更爬背和钱四寄其弟龢再见涛头涌玉轮烦君久驻浙江春年来总作维摩病堪笑东西二老人卧病弥月闻垂云花开顺阇黎以诗见招次韵答之道人心似水不碍照花姸宴坐春强半清隂月屡迁平生无起灭一念有陈鲜袅袅风枝举离离日萼蔫病吟终少味老醉不成颠何必遨头出湖中有散仙故周茂叔先生濓谿世俗眩名实至人疑有无怒移水中蟹爱及屋上乌坐令此谿水名与先生俱先生本全徳亷退乃一隅因抛彭泽米偶似西山夫遂即世所知以为谿之唿先生岂我辈造物乃其徒应同柳州柳聊使愚谿愚次韵子由使契丹至涿州见寄四首老人痴钝巳逃寒子复辞行理亦难要到卢龙看古塞投文易水弔燕丹胡羊代马得安眼穷髪之南共一天又见子卿持汉节遥知遗老泣山前氊毳年来亦甚都时时鴂舌问三苏那知老病浑无用欲问君王乞镜湖始忆庚寅降屈原旋看蜡凤戏僧䖍随翁万里心如铁此子何劳为买田雪后便欲与同僚寻春一病弥月杂花都尽独牡丹在耳刘景文左藏和顺阇棃诗见赠次韵答之残花怨久病剩雨泣余姸不见双旌出空令九陌迁知君苦寂寞妙语嚼芳鲜浅紫从争发深红任蚤蔫天葩尚青萼国色待华顚载酒邀诗将臞儒不是仙次韵刘景文周次元寒食同游西湖絮飞春减不成年老境同乗下濑船蓝尾忽惊新火后遨头要及浣花前山西老将诗无敌洛下书生语更妍共向北山寻二士画桡鼍鼓䀨清眠连日与王忠玉张全翁游西湖访北山清顺道潜二诗僧登垂云亭饮参寥泉最后过唐州陈使君夜饮忠玉有诗次韵答之北山非自髙千仞付我足西湖亦何有万象生我目云深人在坞风静响应谷与君皆无心信歩行看竹竹间逢诗鸣眼色夺湖渌百篇成俯仰二老相追逐故应千顷池养此一双鹄山髙路已断亭小膝屡促夜寻三尺井渇饮半瓯玉明朝閙丝管寒食杂歌哭使君坐无聊狂客来不速载酒有鸱夷扣门非啄木浮蛆灔金盌翠羽出华屋湏㬰便陈迹觉梦那可续及君未渡江过我勤秉烛一笑换人爵百年终鬼録新茶送签判程朝奉以餽其母有诗相谢次韵答之缝衣付与溧阳尉舍肉懐归颍谷封闻道平反供一笑㑹湏难老待千钟火前试焙分新胯雪里头纲辍赐龙从此升堂是兄弟一瓯林下记相逢次韵送张山人归彭城羡君飘荡一虗舟来作钱塘十日游水洗禅心都眼浄山供诗笔总睂愁雪中乘兴眞聊尔春尽思归却罢休何日五湖从范蠡种鱼万尾橘千头次韵林子中王彦祖唱酬蚤知身寄一沤中晩节尤惊落木风昨梦巳论三世事嵗寒犹喜五人同雨余北固山围坐春尽西湖水暎空差胜四明狂监在更将老眼犯尘红夀星院寒碧轩清风肃肃揺牕扉牕前修竹一尺围纷纷苍雪落夏簟冉冉緑雾霑人衣日髙山蝉抱叶响人静翠羽穿林飞道人絶粒对寒碧为问鹤骨何縁肥书刘景文左藏所藏王子敬帖家鸡野鹜同登爼春蚓秋虵总入奁君家两行十二字气压邺侯三万签书刘景文所藏宗少文一笔画宛转回纹锦萦盈连理花何湏郭忠恕匹素画缫车眞觉院有洛花花时不暇徃四月十八日与刘景文同徃赏枇杷緑暗初迎夏红残不及春魏花非老伴卢橘是乡人井落依山尽巖崖发兴新嵗寒君记取松雪看苍鳞又和景文韵牡丹松桧一时栽付与春风自在开试问壁间题字客几人不为看花来西湖夀星院此君轩卧聼谡谡碎龙鳞俯看苍苍立玉身一舸鸱夷江海去尚余君子六千人仲天贶王元直自睂山来见余钱塘留半嵗既行作絶句五首送之仲君岂弟多学王子清修寡言病后空惊鹤瘦时来或作鹏鶱海角烦君逺访江源与我同来剰作数诗相送莫教万里空回三人一旦同行留下髙斋月明遥想扁舟京口尚余孤枕潮声更欲留君久住念君去国弥年空使犀颅玉颊长懐髥舅凄然为余逺致殷勤瑞草桥边老人红带雅冝华发白醪光泛新春赠善相程杰心传异学不谋身自要清时閲搢绅火色上腾虽有数急流勇退岂无人书中苦觅元非诀醉里㣲言郄近眞我似乐天君记取华颠赏遍洛阳春施註苏诗巻二十八施註苏诗卷二十九钦定四库全书施註苏诗巻二十九宋苏轼撰施元之原註武进邵长蘅删补诗五十八首次韵林子中蒜山亭见寄竒逸多闻老敬通何人慷慨解怜翁十年簿领催衰白一笑江山发醉红闻道赋诗临北固未应举扇向西风叩头莫唤无家客归扫岷峨一畞宫再和并答杨次公毗卢海上妙髙峰二老遥知説此翁聊复舟寻紫翠不妨持节散陈红髙懐郄有云门兴好句眞传雪窦风唱我三人无谱曲冯夷亦合舞幽宫次韵刘景文送钱䝉仲三首谁识天闲老骥不争日暮长途送尽青云九子归去扁舟五湖寄语竹林社友同书桂籍天伦王郎独为鬼録世间无此玉人五字古原春草千金汉殿长门经纬尚余三䇿典刑留与诸孙菩提寺南漪堂杜鹃花南漪杜鹃天下无披香殿上红氍毹鹤林兵火眞一梦不归阆苑归西湖题杨次公春兰春兰如羙人不採羞自献时闻风露香蓬艾深不见丹青写眞色欲补离骚传对之如灵均冠佩不敢燕题次公蕙蕙本兰之族依然臭味同曽为水仙佩相识楚辞中幻色虽非实眞香亦竟空云何起㣲馥鼻观已先通次韵曹辅寄壑源试焙新芽仙山灵草湿行云洗遍香肌粉未匀明月来投玉川子清风吹破武林春要知玉雪心膓好不是膏油首面新戯作小诗君勿笑从来佳茗似佳人次韵袁公济谢芎椒燥吻时时着酒濡要令卧疾致文殊河鱼溃腹空号楚汗水流骹始信呉自笑方求三嵗艾不如长作独眠夫羡君清瘦眞仙骨更助飘飘鹤背躯次韵杨次公惠径山龙井水漏尽鸡号厌夜行年来小器溢缾罂弃官纵未归东海罢郡犹堪作水衡幻色将空眼先暗胜游无碍脚殊轻空烦逺致龙渊水寕复临池似伯英次韵刘景文登介亭泽国梅雨余衰年困蒸溽髙堂磨新塼颇觉利腰足松根百尺井两绠飞浄渌流觞聚儿童一笑为捧腹清风信可御刚气在巖麓始知共此世物外无三伏长歌入云去不待絃管逐西湖眞西子烟树㸃睂目涛江少醖借髙浪翻飞屋俛仰拊四海百世飞鸟速逺追钱氏余近弔祖侯躅吾生如寄耳寸晷轻尺玉谁似刘将军逸韵谢边幅千言一挥手五车不再读春嵓彩鸡舞月崃哀猿哭朝先鶗鴂起暮与寒螀续我老废吟哦赖君时击触从今事逺览发轫此幽谷清游得三昧至乐谢五欲莫作狂道士气压刘师服袁公济和复次韵答之昏昏堕醉梦奈此六月溽君诗如清风吹我朝睡足登临得佳句江白照湖渌䄂手独不言默藁已在腹是时风雨过蔼蔼云归麓疎星带㣲月金火争见伏惜哉此清景变灭不可逐归来读君诗耿耿犹在目郄思少年日声价争埸屋文如翻水成赋作叉手速秋风起鸿鴈我亦继华躅那知君蹭蹬独泣荆山玉相见南新道青衫垂破幅蚤知事大缪恨不十年读莫嫌冯唐老终胜贾谊哭今年复为僚旧好许重续升沈何足道等是蛮与触共为湖山主出入穷涧谷衆驰君不争人弃我所欲何时神武门相约挂冠服介亭饯杨杰次公篮舆西出登山门嘉与我友寻仙村丹青明灭风篁岭环珮空响桃花源前朝欲上巳蜡屐黒云白雨如倾盆今晨积雾巻千里岂畏触热生病根在家头陀无为子久与青山为弟昆孤峰尽处亦何有西湖镜天江抹坤临髙挥手谢好住清风万壑传其言风回响答君聼取我亦到处随君轩次京师韵送表弟程懿叔赴䕫州运判与子甥舅氏摧頽各苍颜竝为东诸侯长此佳江山寒松无时花安得插髻鬟惟将老不死一笑荣枯间我甚似乐天但无素与蛮挂冠及未耄当获一纪闲子亦拙进取才髙命坚顽譬如万斛舟行此九折湾仲氏新得道一沤目尘寰嵗晩家乡路莫遣生榛菅叶教授和溽字韵诗复次韵为戏记龙井之游先生鲁诸儒饮食清不溽空膓出秀句吟嚼五味足华堂閙丝管眸子涨春渌先生疾走避面冷毒在腹归来煑瓠叶弟子歌旱麓声滛及灵台中有麀鹿伏功名一走兔何用千人逐故应容我辈清坐时闭目髙亭石排衙木杪挂飞屋我来无时节客亦不待速似闻雪髥叟西岭访遗躅朝阳入潭洞金碧涵水玉泉扉夜不扃云袂本无幅慈皇付寳偈神侣得幽读讷菴有老人宴坐天魔哭时来献璎珞法供灯相续吾侪诗酒污欲徃无乃触斋厨费晨炊车骑满山谷愿闻第一义钵饭非所欲便投切云冠予幼好奇服次韵林子中见寄飘零洛社数遗民诗酒当年困恶宾元亮本无适俗韵孝章要是有名人蒜山小隐虽为客江水西来亦带岷巻郄西湖千顷葑笑看鱼尾更莘莘安州老人食蜜歌安州老人心似铁老人心肝小儿舌不食五谷惟食蜜笑指蜜蜂作檀越蜜中有诗人不知千花百草争含姿老人咀嚼时一吐还引世间痴小儿小儿得诗如得蜜蜜中有药治百疾正当狂走捉风时一笑看诗百忧失东坡先生取人亷几人相欢几人嫌恰似饮茶甘苦杂不如食蜜中边甛因君寄与双龙饼镜空一照双龙影三呉六月水如汤老人心似双龙井次韵钱穆父紫薇花二首虗白堂前合抱花秋风落日照横斜閲人此地知多少物化无涯生有涯折得芳蕤两眼花题诗相报字倾斜箧中尚有丝纶句坐觉天光照海涯送张嘉州少年不愿万戸侯亦不愿识韩荆州颇愿身为汉嘉守载酒时作凌云游虗名无用今白首梦中郄到龙泓口浮云轩冕何足言惟有江山难入手峨睂山月半轮秋影入平羌江水流谪仙此语谁解道请看见月时登楼笑谈万事眞何有一时付与东巖酒归来还受一大钱好意莫违黄发叟次韵苏伯固主簿重九云间朱袖拂云和知是长松挂女萝髻重不嫌黄菊满手香新喜緑橙搓墨飜衫䄂吾方醉纸落云烟子患多只有黄鸡与白日玲珑应识使君歌送李陶通直赴清谿忠文文正二大老苏李广平三舍人喜见通家贤子弟自言得邑少风尘从来势利闗心薄此去谿山琢句新肎向西湖留数月钱塘初识小麒麟次韵杨公济梅花十首梅梢春色弄㣲和作意南枝翦刻多月黒林间逢缟袂霸陵醉尉误谁何相逢月下是瑶台借草清樽连夜开明日酒醒应满地空令饥鹤啄莓苔緑发寻春湖畔回万松岭上一枝开而今纵老霜根在得见刘郎又独来月地云堦漫一樽玉奴终不负东昏临春结绮荒荆棘谁信幽香是返魂日出冰湖散水花野梅官柳渐欹斜西郊欲就诗人饮黄四娘东子羙家君知蚤落坐先开莫着新诗句句催岭北霜枝最多思忍寒留待使君来冰盘未荐含酸子雪岭先看耐冻枝应笑春风木芍药丰肌弱骨要人医寒雀喧喧冻不飞遶林空啅未开枝多情好与风流伴不到双双燕语时鲛绡翦碎玉簮轻檀晕糚成雪月明肯伴老人春一醉悬知欲落更多情缟帬练帨玉川家肝胆清新冷不邪秾李争春犹办此更教踏雪看梅花赠刘景文荷尽已无擎雨盖菊残犹有傲霜枝一年好景君须记最是橙黄橘緑时谢闗景仁送红梅栽二首年年芳信负红梅江畔埀埀又欲开珍重多情闗令尹直和根拨送春来为君栽向南堂下记取他年着子时酸酽不堪调衆口使君风味好攒眉辩才老师退居龙井不复出入余往见之尝出至风篁岭左右惊曰逺公复过虎谿矣辩才笑曰杜子美不云乎与子成二老来往亦风流因作亭岭上名曰过谿亦曰二老谨次辩才韵日月转双毂古今同一丘惟此鹤骨老凛然不知秋去住两无碍人天争挽留去如龙出山雷雨巻潭湫来如珠还浦鱼鼈争騈头此生暂寄寓常恐名实浮我比陶令媿师为逺公优送我还过谿谿水当逆流聊使此山人永记二老游大千在掌握宁有别离忧送程之邵佥判赴阙夜光不自献天骥良难知从来一狐腋或出五羖皮贤哉江东守收此幕中竒无华岂易识既得不自随留君望此府助我怜其衰二年促膝语一旦长揖辞林深伏勐在岸改潜珍移去此当安从失君徒自悲念君瑚琏质当今台阁宜去矣㑹有合岂常懐其私寄梅宣义园亭仙人子真后还隠呉市门不惜十年力治此五亩园初期橘为奴渐见桐有孙清池压丘虎异石来湖鼋敲门无贵贱遂性各琴樽我本放浪人家寄西南坤敝庐虽尚在小圃谁当樊羡君欲归去奈此未报恩爱子幸僚友乆要疑弟昆明年过君西饮我空缾盆熙宁中轼通守此郡除夜直都听囚系皆满日暮不得返舍因题一诗于壁今二十年矣衰病之余复忝郡寄再经除夜庭事萧然三圄皆空盖同僚之力非拙朽所致因和前篇呈公济子侔二通守前诗除日当蚤归官事乃见留执笔对之泣哀此系中囚小人营糇粮堕网不知羞我亦恋薄禄因循失归休不须论贤愚均是为食谋谁能暂纵遣闵默愧前修今诗山川不改旧嵗月逝不留百年一俯仰五胜更王囚同僚比岑范德业前人羞坐令老钝守啸诺获少休却思二十年出处非人谋齿髪付天公缺壊不可修游寳云寺得唐彦猷为杭州日送客舟中手书一絶句云山雨霏微不满空画船来往疾轻鸿谁知独卧朱帘里一榻无尘四面风明日送彦猷之子垧赴鄂州舟中遇微雨感叹前事因和其韵作两首送之且归其书唐氏二妙凋零笔法空忽惊云海戏羣鸿清诗不敢私囊箧人道黄门有父风出处荣枯一笑空十年社燕与秋鸿谁知白首长河路还卧当时送客风送江公着知吉州三呉行尽千山水犹道桐庐更清美岂惟浊世隠狂奴时平亦出佳公子初冠惠文读城旦晩入奉常陪剑履方将华省起弹冠忽忆钓台归洗耳未应良木弃大匠要使名驹试千里奉亲官舍当有择得郡江南差可喜白粲连樯一万艘红糚执乐三千指簿书期㑹得余闲亦念人生行乐耳闻钱道士与越守穆父饮酒送一壶龙根为脯玉为浆下界寒醅亦漫尝一纸鹅经逸少醉他年鹏赋谪仙狂金丹自足留衰鬂苦泪何须㸃别膓呉越旧邦遗泽在定应符竹付诸郎次韵刘景文路分上元华灯閟艰嵗冷月挂空府三呉重时节九陌自歌舞云从月几望遂至一百五嘉辰可屈指乐事相继武今宵扫云阵极目净天宇嬉游各忘归阗咽顷未覩飞毬互明灭激水相吞吐老去反儿童归来尚铙鼔新年消暗雪旧嵗添丝缕何时九江城相对两渔父再和杨公济梅花十絶一枝风物便清和㸔尽千林未觉多结习已空从着袂不须天女问云何天教桃李作舆台故遣寒梅第一开凭仗幽人收艾纳国香和雨入青苔白髪思家万里回小轩临水为花开故应剰作诗千首知是多情得得来人去残英满酒尊不堪细雨湿黄昏夜寒那得穿花蝶知是风流楚客魂春入西湖到处花帬腰芳草抱山斜盈盈解佩临烟浦脉脉当垆傍酒家莫向霜晨怨未开白头朝夕自相催斩新一朶含风露恰似西厢待月来洗尽铅华见雪肌要将真色鬬生枝檀心已作龙涎吐玉颊何劳獭髓医湖面初惊片片飞尊前吹折最繁枝何人㑹得春风意怕见梅黄雨细时长恨漫天栁絮轻只将飞舞占清明寒梅似与春相避未解无私造物情北客南来岂是家醉㸔参月半横斜他年欲识呉姬面秉烛三更对此花与叶淳老侯敦夫张秉道同相视新河秉道有诗次韵二首君不见元帅府前罗万㦸涛头未顺千弩射至今鳯凰山下路长借一箭开两翼我凿西湖还旧观一眼已尽西南碧又将回夺浮山险千艘夜下无南北坐陈三策本人谋惟留一诺待我画老病思归真暂寓功名如幻终何得从来自笑画蛇足此事何殊食鸡肋怜君嗜好更迂阔得我新诗喜折屐江湖麤了我竟归余事后来当润色一菴闲卧洞霄宫井有丹砂水长赤荆溪父老愁三害下斩长蛟本无頼平生倔强韩退之文字犹为鳄鱼戒石门之役万金耳首鼠不为吾已隘江湖开塞古有数两鹄飞来告成壊劝农使者非常人一言巳破黎民骇上饶使君更超轶坐睨浮山如累块髯张乃我结韈生诗酒淋漓出狂怪我作水衡生作丞他日归朝同此拜施註苏诗巻二十九施註苏诗卷三十钦定四库全书施注苏诗巻三十宋苏轼撰施元之原註武进邵长蘅删补诗五十七首椶笋椶笋状如鱼剖之得鱼子味如苦笋而加甘芳蜀人以馔佛僧甚贵之而南方不知也笋生肤毳中盖花之方孕者正二月间可剥取过此苦涩不可食矣取之无害于木而宜于饮食法当烝熟所施畧与笋同蜜煮酢浸可致千里外今以饷殊长老赠君木鱼三百尾中有鹅黄子鱼子夜叉剖瘿欲分甘箨龙藏头敢言美愿随蔬果得自用勿使山林空老死问君何事食木鱼烹不能鸣固其理次韵曹子方龙山真觉院瑞香花幽香结浅紫来自孤云岑骨香不自知色浅意殊深移栽青莲宇遂冠薝卜林纫为楚臣佩散落天女襟君持风霜节耳冷歌笑音一逄兰蕙质稍囘铁石心置酒要姸暖飬花须晏隂及此隂晴闲恐致悭啬霖彩云知易散鷤䳏忧先吟明朝便陈迹试着丹青临次韵曹子方运判雪中同游西湖词源滟滟波头展清唱一声巖谷满未容雪积句先高岂独湖开心自逺云山已作歌眉浅山下碧流清似眼尊前侑酒只新诗何异书鱼餐蠧简次韵仲殊雪中游西湖二首夜半幽梦觉稍闻竹苇声起续冻折絃为鼔一再行曲终天自明玉楼已峥嵘有怀二三子落笔先飞霙共为竹林㑹身与孤鸿轻秀语出寒饿身穷诗乃亨禅老复何为笑指孤烟生我独念粲者谁与予目成宝云楼阁闹千门林静初无一鸟喧闭户莫教风扫地巻帘疑有月临轩水光潋滟犹浮碧山色空蒙巳敛昏乞得汤休奇絶句始知盐雪是陈言次韵参寥同前朝来处处白毡铺楼阁山川尽一如总是烂银幷白玉不知奇货有谁居送小本禅师赴法云寓形天宇间出处㑹有役澹然都无营百年何由毕山林等忧患轩冕亦戏剧我来即归休师宁要安逸王城满豪杰议论纷黑白圣谛第一义对面谁不识师来亦何事孤月挂空碧是身如浮云安得限南北出岫本无心既雨归亦得珠泉有旧约何年挂缾钖书浑令公燕鱼朝恩图咸宁英气似汾阳夜饮军容出红糚不须纒头万匹锦知君未办作吕强次韵刘景文西湖席上二老长身屹两峰常撞大吕应黄钟将辞邺下刘公干郄见云间陆士龙白髪怜君略相似青山许我定相从吾今官巳六百石慙愧当年邴曼容次韵答马忠玉坡陀巨麓起连峰积累当年庆自钟灵运子孙俱得凤慈明兄弟孰非龙河梁㑹作看云别诗社何妨载酒从祗有西湖似西子故应宛转为君容予去杭十六年而复来畱二年而去平生自觉出处老少麤似乐天虽才名相逺而安分寡求亦庶几焉三月六日来别南北山诸道人而下天竺惠凈师以丑石赠行作三絶句当年衫鬓两青青强说重临慰别情衰髪祗今无可白故应相对话来生出处依稀似乐天敢将衰朽较前贤便从洛社休官去犹有闲居二十年在郡依前六百日山中不记几囘来还将天竺一峰去欲把云根到处栽次韵答黄安中兼简林子中老去心灰不复然一麾江海意方坚那堪黄散付子度空羡苏杭飬乐天病肺一春难白酒别肠三夜绕朱絃羣仙政欲吾归去共把清风借玉川畱别蹇道士拱辰黑月在浊水何曾不清明寸田满荆棘棃枣无从生何时反吾真岁月今峥嵘屡接方外士早知俗縁轻庚桑託鸡鹄未肎化南荣晩识此道师似有宿世情笑指北山云诃我不归耕仙人汉隂马微服方地行次韵子由书王晋卿画山水老去君空见画梦中我亦曾游桃花纵落谁见水到人闲伏流山人昔与云俱出俗驾今随水不囘頼我胷中有佳处一樽时对画图开又书王晋卿画四首山隂陈迹当年不识此清真强把先生拟季伦等是人间一陈迹聚蚊金谷本何人雪谿乘兴谿山雪月两佳哉賔主谈锋夜转雷犹言不见戴安道为问适从何处来四明狂客毫端偶集一微尘何处溪山非此身狂客思归便归去更求敕赐枉天真西塞风雨斜风细雨到来时我本无家何处归仰看云天真箬笠旋収江海入蓑衣破琴诗旧说房琯开元中尝宰卢氏与道士邢和璞出游过夏口村入废佛寺坐古松下和璞使人凿地得瓮中所藏娄师德与永禅师书笑谓琯曰颇忆此邪琯因怅然悟前生之为永师也故人柳子玉宝此画云是唐本宋复古所临者元祐六年三月十九日予自杭州还朝宿吴淞江梦长老仲殊挟琴过余弹之有异声就视琴颇损而有十三絃予方叹息不巳殊曰虽损尚可修曰奈十三絃何殊不答诵诗云度数形名本偶然破琴今有十三絃此生若遇邢和璞方信秦筝是响泉予梦中了然识其所谓既觉而忘之明日昼寝复梦殊来理前语再诵其诗方惊觉而殊适至意其非梦也问之殊盖不知是岁六月见子玉之子子文京师求得其画乃作诗幷书所梦其上子玉名瑾善作诗及行草书复古名廸画山川草木盖妙絶一时仲殊本书生弃家学佛通脱无所着皆奇士也破琴虽未修中有琴意足谁云十三絃音节如佩玉新琴空高张絃声不附木宛然七絃筝动与世好逐陋矣房次律因循堕流俗悬知董庭兰不识无絃曲题王晋卿画后丑石半蹲山下虎长松倒卧水中龙试君眼力看多少数到云峰第几重赠武道士弹贺若清风终日自开帘凉月今宵肎挂檐琴里若能知贺若诗中定合爱陶潜元祐六年六月自杭州召还汶公馆我于东堂閲旧诗巻次诸公韵三首半熟黄粱日未斜玉堂隂合手栽花却寻三十年前味未饭钟时巳饭茶梦觉还惊屧响廊故人来炷影前香鬓须白尽成何事一帖空存老遂良尺一东来唤我归衰年巳迫故山期文章曹植今堪笑却巻波澜入小诗次韵子由书王晋卿画山水一首而晋卿和二首误㸃故教同子敬杂篇真欲拟汤休壠云寄我山中信雪月追君谿上舟㑹看飞仙虎头箧郄来颠倒拾遗裘王孙办作元真子细雨斜风不湿鸥此境眼前聊妄想几人林下是真休我今心似一潭月君已身如万斛舟看画题诗双鹤鬓归田送老一羊裘明年兼与士龙去万顷苍波没两鸥感旧诗嘉祐中予与子由同举制䇿寓居怀逺驿时年二十六而子由二十三耳一日秋风起雨作中夜翛然始有感慨离合之意自尔宦游四方不相见者十尝七八每夏秋之交风雨作木落草衰悽然有此感盖三十年矣元丰中谪居黄冈而子由亦贬筠州尝作诗以记其事元祐六年予自杭州召还寓居子由东府数月复出领汝隂时予年五十六矣乃作诗畱别子由而去牀头枕驰道双阙夜未央车毂鸣枕中客梦安得长新秋入梧叶风雨惊洞房独行残月影怅焉感初凉筮仕记怀逺谪居念黄冈一住三十年此怀未始忘扣门唿阿同安寝已太康青山映华髪归计三月粮我欲自汝阴径上潼江章想见氷槃中石蜜与杮霜怜子遇明主忧患已再尝报国何时毕我心久已降西湖秋涸东池鱼窘甚因㑹客唿网师迁之西池为一笑之乐夜归被酒不能寐戏作放鱼一首东池浮萍半黏块裂碧跳青出鱼背西池秋水尚涵空舞阔摇深吹荇带吾僚有意为迁居老守纵馋那忍脍纵横争看银刀出瀺灂初惊玉花碎但愁数罟损鳞鬛未信长堤隔涛瀬濊濊发发须臾闲圉圉洋洋寻丈外安知中无蛟龙种尚恐或有风云㑹明年春水涨西湖好去相忘渺淮海复次放鱼韵答赵承议陈教授扰扰万生同一块抢榆不羡培风背青丘已吞云梦芥黄河复缭天门带长讥韩子隘且陋一饱鲸鱼何足脍东坡也是可怜人披抉泥沙收细碎逝将归修八节滩又欲往钓七里濑正似此鱼逃网中未与造物游数外且将新句调二子湖上秋高风月㑹为君更唤木肠儿脚扣两舷歌小海九月十五日观月听琴西湖示坐客白露下衆草碧空巻微云孤光为谁来似为我与君水天浮四坐河汉落酒樽使我氷雪肠不受麴糵醺尚恨琴有絃出鱼乱湖纹哀弹奏旧曲妙耳非昔闻良时失俯仰此见宁朝昏悬知一生中道眼无由浑复次韵谢赵景贶陈履常见和兼简欧阳叔弼兄弟能诗李长吉识字杨子云端能望此府坐啸获两君逝将江湖去浮我五石樽眷焉复少畱尚为世所醺或劝莫作诗儿辈工织纹朱絃寄三叹未害俗耳闻共寻两欧阳伐薪照黄昏是家有甘井汲多终不浑送欧阳主簿赴官韦城四首凤雏骥子日相高白发苍颜笑我曹读徧牙籖三万轴欲来小邑试牛刀出处年来恨不齐一尊临水记分携江湖咫尺吾将老汝颍东流子却西白马津头春水来白鱼犹喜似江淮使君已复冰堂酒更劝重新画舫斋道傍垂白定霑巾正似当年緑髪新故国依然乔木在典刑复见老成人泛颍我性喜临水得颍意甚奇到官十日来九日河之湄吏民笑相语使君老而痴使君实不痴流水有令姿遶郡十余里不驶亦不迟上流直而清下流曲而漪画船俯明镜笑问汝为谁忽然生鳞甲乱我须与眉散为百东坡顷刻复在兹此岂水薄相与我相娯嬉声色与臭味颠倒眩小儿等是儿戏物水中少磷缁赵陈两欧阳同参天人师观妙各有得共赋泛颍诗六观堂老人草书物生有象象乃滋梦幻无根成斯须方其梦时了非无泡影一失俯仰殊清露未晞电巳徂此灭灭尽乃真吾云如死灰实不枯逄场作戏三昧俱化身为医忘其躯草书非学聊自娯落笔巳唤周越奴苍鼠奋髥饮松腴剡藤玉板开雪肤游龙天飞外人唿莫作羞涩羊氏姝次韵刘景文见寄淮上东来双鲤鱼巧将诗信渡江湖细看落墨皆松瘦想见掀髥正鹤孤烈士家风安用此书生习气未能无莫因老骥思千里醉后哀歌缺唾壶次韵赵景贶督两欧阳诗破陈酒戒商也哀未忘歳月忽已秋祥琴虽未调余悲不敢留矧此乃韵语未入金石流羲之生五子总角出银钩吾家有二许下笔两不休君言不能诗此语人信不千钟斯为尧百榼斯为丘陋矣陶士行当以大白浮酒中那有失醉则不惊鸥明当罚二子已洗两玉舟叔弼云履常不饮故不作诗劝履常饮我本畏酒人临觞未尝诉平生坐诗穷得句忍不吐吐酒茹好诗肝胃生滓污用此较得丧天岂不足付吾侪非二物岁月谁与度悄然得长愁为计巳大误二欧非无诗恨子不饮故强为嚼一酌将非作愁具成言如皦日援笔当自赋他年五君咏山王一时数臂痛谒告作三絶句示四君子公退清闲如致仕酒余欢适似还乡不妨更有安心病卧看萦帘一炷香心有何求遣病安年来古井不生澜祗愁戏瓦闲童子却作泠泠一水看小合低牕卧晏温了然非黙亦非言维摩示病吾真病谁识东坡不二门到颍未几公帑已竭斋厨索然戏作我昔在东武吏方谨新书斋空不知春客至先愁予采杞聊自诳食菊不敢余岁月今几何齿髪日向疎幸此一郡老依然十年初梦饮本来空真饱竟亦虚尚有赤脚婢能烹赪尾鱼心知皆梦耳慎勿歌归欤景贶履常屡有诗督叔弼季黙倡和巳许诺矣复以此句挑之君家文律冠西京旋筑诗坛按酒兵袖手莫轻真将种致师须得老门生明朝郑伯降谁受昨夜条侯壁已惊从此醉翁天下乐还应一举百觞倾赠月长老天形倚一笠地水转两轮五伯之所运毫端栖一尘功名半幅纸儿女浪苦辛子有折足铛中容五合陈十年此中过却是英特人延我地炉坐语软意甚真白灰如积雪中有红骐驎勿触红骐驎作灰维那瞋拱手但黙坐墙壁徒谆谆今宵恨客多污子白㲲巾后夜当独来不烦主与宾蒲团坐纸帐自要观我身次韵答钱穆父穆父以仆得汝隂用杭越酬唱韵作诗见寄大耿疲劳巳离羣小冯慈爱且当门玉堂不着扶犂手霜鬓偏宜画鹿轓豪杰虽无两王继风流犹有二欧存清诗巳入新歌舞要使邦人识雅言韩退之孟郊墓铭云以昌其诗举此问王定国当昌其身耶昌其诗也来诗下语未契作此荅之昌身如饱腹饱尽还复饥昌诗如膏面为人作容姿不如昌其气郁郁老不衰虽云老不衰劫坏安所之不如昌其志志一气自随飬之塞天地孟轲不吾欺人言魏勃勇股栗向小儿何如鲁连子谈笑却秦师慎勿怨谤谗乃我得道资淤泥生莲花粪壤出菌芝頼此善知识使我枯生荑吾言岂须多冷暖子自知送欧阳推官赴华州监酒我观文忠公四子皆超越仲也珠径寸照夜光如月好诗真脱兔下笔先落鹘知音如周郎议论亦英发文章乃余事学道探𤣥窟死为长白主名字书绛阙伤心清颍尾已伴白鸥没喜见三少年俱有千里骨千里不难到莫遣歴块蹶临分出苦语愿子书之笏十月十四日以病在吿独酌翠栢不知秋空庭失摇落幽人得嘉䕃露坐方独酌月华稍澄穆雾气尤清薄小儿亦何知相语翁正乐铜炉烧栢子石鼎煑山药一盃赏月露万象纷酬酢此生独何幸风缆欣初泊逝逃颜跖网行赴松乔约莫嫌风有待漫欲戏寥廓泠然心境空彷彿来笙鹤独酌试药玉滑盏有怀诸君子明日望夜月庭佳景不可失作诗招之镕铅煮白石作玉真自欺琢削为酒盃规摹定州瓷荷心虽浅狭镜面良渺弥持此夀佳客到手不容辞曹侯天下平定国岂其师一饮至数石温克颇似之风流越王孙诗酒屡出奇喜我有此客玉杯不徒施请君诘欧陈问疾来何迟唿儿扫月榭扶病及良时欧阳季黙以油烟墨二丸见饷各长寸许戏作小诗书拾轻煤佛帐扫余馥辛勤破千夜收此一寸玉痴人畏老死腐朽同草木欲将东山松湼尽南山竹墨坚人苦脆未用叹不足且当注虫鱼莫草三千牍明日复以大鱼为馈重二十斤且求诗故复戏之汉庭九尺人谁似老方朔那将一寸金令足三冬学饷鱼欲自洗鳞尾生卓荦我是骑鲸手聊堪充鹿角和赵景贶栽桧汝隂多老桧处处屯苍云地连丹砂井物化青牛君时有再生枝还作左纽纹王孙有古意书室延清芬应怜四孺子不堕凢木羣体偹松栢姿气含芝术薰初扶鹤立骨未出龙纒筋巢根白蚁乱网叶秋虫纷乃知蔽芾初甚要封殖勤他年皮三寸狐鼠了不闻施注苏诗巻三十施註苏诗卷三十一钦定四库全书施註苏诗巻三十一宋苏轼撰施元之原註武进邵长蘅删补诗三十九首叶待制求先坟永慕亭诗灵区有异产化国无潜珍承平百年间簪缨半齐民建谿富竒伟叶氏初隠沦森然见乔木其下维徳人佳哉郁葱葱气若凤与麟聫翩出儒将岂惟十朱轮新松无鹿触旧柏有乌驯待公归上冢泪叶乃肎春与赵陈同过欧阳叔弼新治小斋戯作江湖渺故国风雨倾旧庐东来三十年媿此一束书尺椽亦何有而我常客居羡君开此室容膝真有余拊牀琴动摇㺯笔牕明虚后夜龙作雨天明雪填渠梦回闻剥啄谁乎赵陈予添丁走沽酒通徳起挽蔬主孟当啗我玉鳞金尾鱼一醉忘其家此身自籧篨聚星堂雪元祐六年十一月一日祷雨张龙公得小雪与客㑹饮聚星堂忽忆欧阳文忠公作守时雪中约客赋诗禁体物语于艰难中特出竒丽尔来四十余年莫有继者仆以老门生继公后虽不足追配先生而賔客之美殆不减当时公之二子又适在郡故辄举前令各赋一篇牕前暗响鸣枯叶龙公试手行初雪映空先集疑有无作态斜飞正愁絶衆賔起舞风竹乱老守先醉霜松折恨无翠袖㸃横斜祇有㣲灯照明灭归来尚喜更鼓暗晨起不待铃索掣未嫌长夜作衣稜郄怕初阳生眼缬欲浮大白追余赏幸有回飈惊落屑糢煳桧顶独多时歴乱瓦沟裁一瞥汝南先贤有故事醉翁诗话谁续説当时号令君聼取白战不许持寸鐡欧阳叔弼见访诵陶渊明事叹其絶识既去感槩不已而赋此诗渊明求县令本縁食不足束帯向督邮小屈未为辱翻然赋归去岂不念穷独重以五斗米折腰营口腹云何元相国万钟不满欲胡椒铢两多安用八百斛以此杀其身何翅抵鹊玉徃者不可悔吾其反自烛喜刘景文至天明小儿更传唿髯刘已到城南隅尺书真是髯手迹起坐熨眼知有无今人不作古人事今世有此古丈夫我闻其来喜欲舞病自能起不用扶江淮旱乆尘土恶朝来清雨濯鬓䰅相㸔握手两无事千里一笑无乃迂平生所乐在吴㑹老死欲𦵏杭与苏过江西来二百日冷落山水愁吴姝新堤旧井各无恙参寥六一岂念吾别后新诗巧摹写袖中知有钱塘湖祷雨张龙公既应刘景文有诗次韵张公晩为龙抑自龙中来伊昔风云㑹咄嗟潭洞开精诚茍可贯賔主真相陪洞箫振羽舞白酒浮云罍言从闗州妃逺去焦氏台倾倒缾中雨一洗麦上埃破旱不论功乘云却空回嗟龙与我辈用意岂逺哉使君今子义英风冠东莱笑説龙为友幽明莫相猜刘景文家藏乐天身心问答三首戏书一絶其后渊明形神自我乐天身心相物而今月下三人他日当成几佛西湖戏作一士千金未易偿我从陈赵两欧阳举鞭拍手笑山简祇有并州一葛强送欧阳季黙赴阙先生岂止一懐祖郎君不减王文度膝上几日今白湏令我眼中见此父汝南相从三晦朔君去苦早我来暮霜风凄𦂳正脱木颍水清浅可立鹭莫辞白酒泻香泉已觉扁舟掠新渡坐看士衡执别手更遣梦得出竒句郎君可是筦库人乃使騄骥随蹇歩置之行矣无足道贤愚岂在遇不遇用前韵作雪诗留景文万松岭上黄千叶载酒年年踏松雪刘郎去后谁复来花下有人心断絶东斋夜坐搜雪句两手龟拆霜湏折无情岂亦畏嘲弄穿帘入户吹灯灭纷纷儿女争所似碧海长鲸君未掣朝来云汉接天流顾我小诗如㸃缬欧阳赵陈在戸外急扫中庭铺木屑交游虽似雪柏坚聚散行作风花瞥晴光融作一尺泥归有何事真无説泥干路稳放君去莫倚马蹏如踣鐡和刘景文见赠元龙本志陋曹吴豪气峥嵘老不除失路今为哙等伍作诗犹似建安初西来为我风黧面独卧无人雪缟庐留子非为十日饮要令安世诵亡书和刘景文雪占雨又得雪龟寕欺我哉似知吾辈喜故及醉中来童子愁冰砚佳人苦胶杯那堪李常侍入蔡夜衔枚次前韵送刘景文白云在天不可唿明月岂肯留庭隅怪君西行八百里清坐十日一事无路人不识唿尚书但见凛凛雄千夫岂知入骨爱诗酒醉倒正欲蛾眉扶一篇向人写肝肺四海知我霜鬓须欧阳赵陈皆我有岂谓夫子驾复迂迩来又见三黜柳共此暖热餐氊苏酒肴酸薄红粉暗祇有颍水清而姝一朝寂寞风雨散对影谁念月与吾何时归帆泝江水春酒一变甘棠湖以屏山赠欧阳叔弼漫郎天骨清生与世俗异学道新有得为贫聊复仕每于红尘中尝起青霞志屏山辍赠子莫遣汚簪珥寓目紫翠闲安眠本非睡梦中化为鹤飞入长松寺新渡寺席上次赵景贶陈履常韵送欧阳叔弼比来诸君唱和叔弼但袖手旁睨而已临别忽出一篇颇有渊明风致坐皆惊叹神屠不目全妙额惟糚半更刀乃族庖倚市必丑悍平生魏公筹忽斲郢人墁诗书亦何用适道湏此馆多言虽数穷㣲中或排难子诗如清风翏翏发将旦胡为乆闭匿绮语真自患许时笑我痴隔屋相咏叹竟识彦道不絶叫唿百万清朝固多士人门子皆冠莫言清颍水从此隔河汉异时我独来得鱼杨柳贯持归不忍食尺素觧凄断中有清圎句铜丸飞柘弹春愁结凌澌正待一笑泮百篇傥寄我呻吟郑人缓次韵赵景贶春思且懐吴越山水嵗华来无穷老眼乆矣静春风如系马未动意先骋西湖忽破碎鸟落鱼动镜萦城理枯渎放闸起胶艇愿君营此乐官事何时竟思吴信偶然出处付前定飘然不系舟乗此无尽兴醉翁行乐处草木皆可敬明朝游北渚急扫黄叶径白酒真到齐红帬已放郑次韵陈履常张公龙潭经明宣城宰家此百尺澜郑翁不量力敢以非意干𤣥黄杂两战绛青表双蟠烈气毙强敌仁心恻饥寒精诚祷必赴茍简求亦难萧条麦麰枯浩荡日月寛念子无吏责十日勤征鞍春蔬得雨雪少助先生槃龙不惮徃来而我独宴安闭合黙自责神交清夜䦨小饮西湖懐欧阳叔弼兄弟赠赵景贶陈履常嵗暮自急景我闲方缓觞欢饮西湖晩歩转北渚长地坐略少长意行无㵎冈乆知荠麦青稍喜榆栁黄盎盎春欲动潋潋夜未央水天鸥鹭静月雾松桧香抚景方晼晩懐人重凄凉岂无一老兵坐念两欧阳我意正麋鹿君才亦圭璋此㑹不可再此欢不可忘蜡梅一首赠赵景贶天工㸃酥作梅花此有蜡梅禅老家蜜蜂採花作黄蜡取蜡为花亦其物天工变化谁得知我亦儿嬉作小诗君不见万松岭上黄千叶玉蘂檀心两竒絶醉中不觉渡千山夜闻梅香失醉眠归来却梦寻花去梦里花仙觅竒句此闲风物属诗人我老不饮当付君君行适吴我适越笑指西湖作衣钵送王竦朝散赴阙我家衡山公清而畏人知臧否不出口黙识如蓍龟擢子拱把中云有骥騄姿胡为三十载尚作穷苦词丈人不妄语未效此何疑朅来清颍上泪湿中郎诗怪我一年长而作十年衰同时几人在岂敢怨白髭愿言指松栢永与霜雪期次韵致政张朝奉仍招晚饮扫白非黄精轻身岂胡麻怪君仁而夀未觉生有涯曽经丹化米亲授枣如瓜云蒸作雾楷火灭噀雨巴自此养铅鼎无穷走河车至今许玉斧犹事萼緑华我本三生人畴昔一念差前生或草圣习气余惊蛇儒谢赤松佛縳惭丹霞时时一篇出扰扰四座譁清诗得可惊信美词多夸回车入官府治具随贫家萍虀与豆粥亦可成咄嗟阎立本职贡图正观之徳表万邦浩如沧海吞河江音容伧狞服竒厖横絶岭海逾涛泷珍禽瑰产争牵扛名王觧辫郄盖幢粉本遗墨开明牕我喟而作心未降魏徴封伦恨不双次韵王滁州见寄斯人何似似春雨歌舞农夫怨行路君看永叔与元之坎轲一生遭口语两翁当年鬓未丝玉堂挥翰手如飞教得滁人觧吟咏至今里巷嘲轻肥君家聫翩尽卿相独来坐歗谿山上笑捐浮利一鸡肋多取清名几熊掌丈夫自重贵难售两翁今与青山乆后来太守更风流要伴前人作诗瘦我倦承明苦求出到处遗踪寻六一凭君试与问琅邪许我来游莫难色赵景贶以诗求东斋榜铭昨日闻都下寄酒来戏和其韵分一壶作润笔也王孙天麒麟眸子奥而澈嚢空学愈富屋陋人更杰我老书益放笔落座争掣欲求东斋铭要饮西湖雪长缾分未到小砚干欲裂不似淳于髠一石要烛灭洞庭春色安定郡王以黄甘酿酒谓之洞庭春色色香味三絶以饷其犹子徳麟徳麟以饮予为作此诗醉后信笔颇有沓拖风气二年洞庭秋香雾长噀手今年洞庭春玉色疑非酒贤王文字饮醉笔龙蛇走既醉念君醒远饷为我夀缾开香浮座盏凸光照牖方倾安仁醽莫遣公逺齅要当立名字未用问升斗应唿钓诗钩亦号扫愁帚君知蒲桃恶正是嫫母黝湏君灔海杯浇我谈天口送路都曹乖崖公在蜀有録曹参军老病废事公责之曰胡不归明日参军求去且以诗留别其略曰秋光都似宦情薄山色不如归意浓公惊谢之曰吾过矣同僚有诗人而吾不知因畱而慰荐之予幼时闻父老言恨不问其姓名今都曹路公以小疾求致仕予诵此语留之不可乃採前人意作诗送之并邀赵徳麟陈履常同赋一篇积雪困桃李春心谁为容淮光酿山色先作归意浓我亦倦游者君恩系疎慵欲留耿介士伴我衰迟踪吏课升斗积﨑岖等铅舂那将露电身坐待收千钟结髪空百战市人看先封谁能搔白首抱闗望夕烽子意亮已成我言寕复从恨无乖崖老一洗芥蔕胸我田荆谿上伏腊亦麤供懐哉江南路㑹作林下逢次韵陈履常可怜扰扰雪中人饥饱终同寓一尘老桧作花真强项冻鸢储肉巧谋身忍寒吟咏君堪笑得暖讙唿我未贫坐聼屐声知有路拥裘来看玉梅春二鲜于君以诗文见寄作诗为谢我懐元祐初圭璋满清班维时南隆老奉使独未还迂叟向我言青齐嵗方艰斯人乃徳星遣出虗危间召用既晚矣天命良复悭一朝失老骥寂寞空帝闲至今清夜梦枕衾有余潸喜闻二三子结髪师闵颜髙论邈河汉清诗鸣珮环遥知三日雪积玉埋崧山谁念此幽桂坐䝉榛与菅故人在颍尾投诗清泠湾次韵赵徳麟雪中惜梅且饷柑酒三首千花未分出梅余遣雪摧残计已疎卧闻㸃滴如秋雨知是东风为扫除阆苑千葩映玉宸人间只有此花新飞霙要欲先桃李散作千林火廹春蹀躞娇黄不受鞿东风暗与色香归偶逢白堕争春手遣入王孙玉斚飞和陈传道雪中观灯新年乐事叹何曽闭合烧香一病僧未忍便倾浇别酒且来同看照愁灯颍鱼跃处新亭近湖雪消时画舫升祇恐樽前无此客清诗还有士龙能阅世堂诗赠任仲㣲任公镇西南尝赠绕朝策当时若尽用善阵无赫赫凄凉十年后邪正乆已白却留封徳彛天意眇难测象贤真骥种号诉甘百谪岂云报私仇祸福指络胍髙才食旧徳但恐里门窄伤心千骑归赠印黄壤隔惟有庭前桧閲世不改色千年与井在记此王粲宅新渡寺送任仲微春隂欲落雪野气方升云我游清颍尾想见翠被君古来聚散地与子复言分倦游安税驾瘦田失归耘独宿古寺中荒鸡乱鸣羣送子以晓角幽幽醒时闻送运判朱朝奉入蜀蔼蔼青城云娟娟蛾眉月随我西北来照我光不灭我在尘土中白云唿我归我游江湖上眀月湿我衣岷峨天一方云月在我侧谓是山中人相望了不隔梦寻西南路黙数长短亭似闻嘉陵江跳破吹锦屏送君无一物清江饮君马路穿慈竹林父老拜马下不用惊走藏使者我友生聼讼如家人细説为汝评若逢山中友问我归何日为话腰脚轻犹堪踏泉石病中夜读朱博士诗病眼乱灯火细书数尘沙君诗如秋露浄我空中花古语多妙寄可识不可夸巧笑在頩頬哀音余掺挝曽坑一掬春紫饼供千家悬知贵公子醉眼无真茶﨑岖烂石上得此一寸芽缄封勿浪出汤老客未嘉赵徳麟饯饮湖上舟中对月老守惜春意主人留客情官余闲日月湖上好清明新火发茶乳温风散粥饧酒䦨红杏闇日落大堤平清夜除灯坐孤舟擘岸撑逮君帻未堕对此月犹横赠朱逊之元祐六年九月与朱逊之㑹议于颍或言洛人善接花嵗出新枝而菊品尤多逊之曰菊当以黄为正余可鄙也昔叔向闻鬷蔑一言知其为人予于逊之亦云黄花候秋节远自夏小正坤裳有正色鞠衣亦令名一从人伪胜遂与天力争易性寓非族改颜随所令新竒既易售粹駮宜相倾疾恶逄伯厚识真似渊明君言我所印世论谁敢评愿君为霜风一扫紫与赪和赵徳麟送陈传道二陈既妙士两欧惟徳人王孙乃龙种世有籋云麟五君从我游倾写出怪珍俗物败人意兹得实清醇那知有聚散佳梦失欠伸我舟下清淮沙水吹玉尘君行踏晓月疎木挂寸银尚寄别后诗翦刻淮南春施註苏诗巻三十一施註苏诗卷三十二钦定四库全书施註苏诗巻三十二宋苏轼撰施元之原註武进邵长蘅删补诗三十六首上巳日与二子迨过游涂山荆山记所见此生终安归还轸天下半朅来乗樏庙复作微禹叹从祠及彼哌像设偶此粲秦祖当侑坐夏郊亦荐祼可怜淮海人尚记弧矢旦荆山碧相照楚水清可乱刖人有余坑美石肖温瓒龟泉木杪出牛乳石池漫小儿强好古侍史笑流汗归时蝙蝠飞炬火记逺岸淮上早发澹月倾云晓角哀小风吹水碧鳞开此生定向江湖老黙数淮中十往来次韵徐仲车恶衣恶食诗愈好恰是霜松啭春鸟苍蝇莫乱逺鸡声世上谁知公觉早八年看我走三州月自当空水自流人间扰扰眞蝼螘应笑人唿作鬭牛次韵林子中春日新堤书事见寄东都寄食似浮云幞被眞成一宿賔収得玉堂挥翰手郄为淮月弄舟人羡君湖上斋揺碧笑我花时甑有尘为报年来杀风景连江梦雨不知春送陈伯修察院赴阙裕陵固天纵笔有云汉姿尝重连山象不数秋风辞龙腾与虎变貍豹复何施我穷眞有数文字乃见知闻君射策日妙语发畴咨一日喧万口惊倒同舍儿岂知二十年道路犹迟迟苦言如药石瞑眩终见思屈信反覆手独于君可疑四门方穆穆行矣及此时送张嘉父长官都城昔倾盖骏马初服辀再见江湖间秋鹰已离鞴于今三㑹合每进不少留豫章既可识瑚琏谁当收微官有民社妙割无鸡牛归来我益敬器博用自周百年子初筵我已廹旅酬但当寄苦语高节贯白头在颍州与徳麟同治西湖未成改扬州三月十六日湖成徳麟有诗见怀次其韵太山秋毫两无穷鉅细本岀相形中大千起灭一尘里未觉杭颍谁雌雄我在钱塘拓湖渌大堤士女争昌丰六桥横絶天汉上北山始与南屏通忽惊二十五万丈老葑席巻苍云空朅来颍尾弄秋色一水萦帯昭灵宫坐思吴越不可到借君月斧修朣胧二十四桥亦何有换此十顷玻瓈风雷塘水干禾黍满寳钗耕岀余鸾龙明年诗客来弔古伴我霜夜号秋虫次韵徳麟西湖新成见怀絶句壶中春色饮中仙骑鹤东来独惘然犹有赵陈同李郭不妨同泛过湖船再次韵徳麟新开西湖使君不用山鞠穷饥民自逃泥水中欲将百渎起凶岁免使甔石愁扬雄西湖虽小亦西子萦流作态清而丰千夫余力起三闸焦陂下与长淮通十年憔悴尘土窟清澜一洗啼痕空王孙本自有仙骨平生宿卫明光宫一行作吏人不识正似云月初朦胧时临此水照氷雪莫遣白发生秋风定湏郄致两黄鹄新与上帝开濯龙湖成君归侍帝侧灯花已缀钗头虫到官病勌未尝㑹客毛正仲惠茶乃以端午小集石塔戱作一诗为谢我生亦何湏一饱万想灭胡为设方丈养此肤寸舌尔来又衰病过午食輙噎缪为淮海帅每愧厨传阙㸑无欲清人奉使免内热空烦赤泥印逺致紫玉玦为君伐羔豚歌舞菰黍节禅牕丽午景蜀井岀氷雪坐客皆可人鼎器手自絜金钗候汤眼鱼蟹亦应诀遂令色香味一日备三絶报君不虚受知我非轻啜双石至扬州获二石其一緑色冈峦迤逦有穴逹于背其一玉白可鉴渍以盆水置几案间忽忆在颍州日梦人请住一官府榜曰仇池觉而诵杜子羙诗曰万古仇池穴潜通小有天乃戱作小诗为僚友一笑梦时良是觉时非汲井埋盆故自痴但见玉峰横太白便从鸟道絶峨睂秋风与作烟云意晓日令涵草木姿一㸃空明何处是老人眞欲住仇池次韵鼌无咎学士相迎少年独识鼌新城闭门郄扫巻斾旌胷中自有谈天口坐郄秦军发墨守有子不为谋置锥虹霓吞吐忘寒饥端如太史牛马走严徐不敢连尻脽裵回未用疑相待枉尺知君有家戒避人聊复去瀛洲伴我眞能老淮海梦中仇池千仞巖便欲揽我青霞幨且湏还家与妇计我本归路连西南老人饮酒无人佐独看红药倾白堕每到平山忆醉翁悬知他日君思我路傍小儿笑相逢齐歌万事转头空頼有风流贤别驾犹堪十里巻春风次韵范淳父送秦少章宿縁在江海世网如予何西来庾公尘巳濯长淮波十年淮海人初见一麦禾但欣争讼少未觉舟车多秦郎忽过我赋诗如巻阿句法本黄子二豪与揩磨嗟我乆离羣逝将老西河后生多名士欲荐空悲歌小范眞可人独肯勤收罗瘦马识騄耳枯桐得云和近闻馆李生病鹤借一柯赠行苦説我妙语慰蹉跎西羌巳解仇烽火连朝那坐筹付公等吾将寄潜沱闻林夫当徙灵隐寺寓居戏作灵隐前一首灵隐前天竺后两涧春淙一灵鹫不知水从何处来跳波赴壑如奔雷无情有意两莫测肯向冷泉亭下相萦回我在钱塘六百日山中暂来不暖席今君欲作灵隐居葛衣草屦随僧蔬能与冷泉作主一百日不用二十四考书中书滕逹道挽辞二首先帝知公早虚怀第一人至今诗礼将惟数武宣臣材大虽难用时来亦少信高平风烈在威敏典刑新空试乘边策宁留相汉身凄凉旧部曲泪湿冢前麟云梦连江雨樊山落木秋公方占贾鵩我正买龚牛共有江湖乐俱怀畎亩忧荆溪欲归老浮玉偶同游肮脏仪刑在惊唿岁月遒囘头杂歌哭挽语不成讴次韵苏伯固游蜀冈送李孝博奉使岭表新苖未没鹤老叶方翳蝉绿渠浸麻水白板烧松烟笑窥有红颊醉卧皆华顚家家机杼鸣树树梨枣悬野无佩犊子府有骑鹤仙观风峤南使岀相山东贤渡江弔很石过岭酌贪泉与君歩徙倚望彼修连娟愿及南枝谢早随北鴈翩归来春酒熟共看山樱然石塔寺世传王播饭后钟诗盖扬州石塔寺事也相传如此戏作此诗饥眼望东西诗肠忘早晏虽知灯是火不悟钟非饭山僧异漂母但可供一莞胡为二十年记忆作此讪斋厨养若人无益祗遗患乃知饭后钟阇黎盖具眼送鼌羙叔发运右司年兄赴阙我年二十无朋俦当时四海一子由君来扣门如有求颀然鹤骨清而修醉翁遣我从子游翁如退之蹈轲丘尚欲放子岀一头酒醒梦断四十秋病鹤不病骨愈虬惟有我颜老可羞醉翁宾客散九州㡬人白髪还相収我如怀祖拙自谋正作尚书巳过优君求㑹稽实良筹往看万壑争交流王文玉挽辞才名谁似广文寒月斧云斤琢肺肝𤣥晏一生都卧病子云三世不迁官幽兰空觉香风在宿草何曾泪叶干犹喜诸郎有曹志文章还复富波澜送芝上人游庐山二年閲三州我老不自惜团团如磨牛歩歩踏陈迹岂知世外人长与鱼鸟逸老芝如云月炯炯时一岀比年三见之常苦有所适逝将走庐阜计濶道愈密吾生如寄耳岀处谁能必江南千万峰何处访子室送程徳林赴眞州君为县令元丰中吏贪功利以病农君欲言之路无从移书谏臣以自通元丰天子为改容我时匹马江西东问之逆旅言颇同老人爱君如刘宠小儿敬君如鲁㳟尔来明目逹四聪收拾驵骏冀北空君为赤令有古风政声直入明光宫天廐如海养羣龙并収其子岂不公白沙何必烦此翁谷林堂深谷下窈窕高林合扶疎美哉新堂成及此秋风初我来适过雨物至如娱予稚竹眞可人霜节巳专车老槐苦无頼风花欲塡渠山鸦争唿号谿蝉独清虚寄怀劳生外得句幽梦余古今正自同岁月何必书予少年颇知种松手植数万株皆中梁柱矣都梁山中见杜舆秀才求学其法戏赠二首露宿泥行草棘中十年春雨养髯龙如今尺五城南杜欲问东坡学种松君方扫雪收松子我巳开榛得茯苓为问何如插杨桞明年飞絮作浮萍行宿泗间见徐州张天骥次旧韵二年三蹑过淮舟款叚还逢马少㳺无事不妨长好饮着书自要且穷愁孤松早偃原非病倦鸟虽还岂是休更欲河边㡬来往祗今霜雪已䝉头次韵刘景文赠傅羲秀才幼眇文章宜和寡峥嵘肝肺亦交难未能飞瓦弹清角肻便投泥戏泼寒忽见秋风吹洛水遥知霜叶满长安诗成送与刘夫子莫遣孙郎帐下看在彭城日与定国为九日黄楼之㑹今复以是日相遇于宋凡十五年忧乐岀处有不可胜言者而定国学道有得百念灰冷而颜益壮顾予衰病心形俱瘁感之作诗菊盏萸囊自古传长房宁复是臞仙应从汉武横汾日数到刘公戏马年对玉山人今老矣见恒河性故依然王郎九日诗千首今赋黄楼第二篇九日次定国韵朝无晦朔蟪蛄疑春秋南柯巳一世我眠未转头仙人视吾曹何异蜂蚁稠不知蛮触氏自有两国忧我观去来今未始一念留奔驰竟何得而起无穷羞王郎误渉世屡献乆不醻黄金散行乐清诗岀穷愁俛仰四十年始知此生浮轩裳陈道路往往儿童收封侯起大第或是君家驺似闻负贩人中有第一流炯然径寸珠藏此百结裘意行无车马倐忽畧九州邂逅独见之天与非人谋笑我方醉梦衣冠戏沐猴力尽病骐骥伎穷老伶优北山有云根寸田自可耰㑹当无何乡同作逍遥游归来城郭是空有累累丘召还至都门先寄子由老身倦马河堤永踏尽黄榆绿槐影荒鸡号月未三更客梦还家时一顷归老江湖无嵗月未塡沟壑犹朝请黄门殿中春事罢诏许来迎先岀省已飞青盖在河梁定饷黄封兼赐茗逺来无物可相赠一味丰年説淮颍次韵定国见寄还朝如梦中双阙眩金碧复穿鸳鹭行强寄麋鹿迹劳生苦昼短展转不能夕黙坐数更鼓流水夜自逆故人为我谋此志何由毕越吟知听否谁念病庄舄次韵蒋颖叔钱穆父从驾景灵宫二首归来病鹤记城闉旧踏松枝雨露新半白不羞垂领髪软红犹恋属车尘雨收九陌丰登后日丽三元下降辰麤识君王为民意不才何以助精禋与君并直记初元白首还同入禁门玉殿齐班容小语霜廷稽首泫微温病贪赐茗浮铜叶老怯秋泉滟寳樽回首鹓行有人杰坐知羌卤是游䰟近以月石砚屏献子功中书公复以涵星砚献纯父侍讲子功有诗纯父未也复以月石风林屏赠之谨和子功诗并求纯父数句紫潭岀𤣥云翳我潭中星独有潭上月倒挂紫翠屏我老不看书黙坐养此昏花睛时时一开眼见此云月眼自明乆知世界一泡影大小眞伪何足评笑彼三子欧梅苏无事自作雪羽争故将屏砚送两范要使珠璧栖牕櫺大范忽长謡语岀月脇令人惊小范当继之説破星心如鸡鸣牀头复一月下有风林横急送小范家䕶此涵星泓愿从少陵博一句山木尽与洪涛倾次韵范纯父涵星砚月石风林屏诗月次于房歴三星斗牛不神箕独灵簸揺桑榆尽西靡影落苏子砚与屏天公与我两厌事孰居无事为此形与君持橐侍帷幄同到温室观尧蓂自怜太史牛马走伎等卜祝均倡伶欲留衣冠挂神武便击云水归南溟陶泓不称管城沐醉石可助平泉醒故持二物与夫子欲使妙质留天庭但令滋液到枯藁勿遣光景生晦𡨕上书挂名岂待我独立自可当雷霆我时醉眠风林下夜与渔火同青荧抚物怀人应独叹作诗寄子谁当听次韵钱穆父㑹饮弹冠恨不蚤挂冠常苦迟盛服毎假寐角阙时伏思东门未祖道西山空拄颐逝将江海去安此麋鹿姿要当谋三径何暇择一枝与君㡬合散得酒忘醇醨君谈似落屑我饮如奕棊居官不任事造物眞见私主人独贤劳金谷方流驰行人亦结束杕杜乃归期公卿虽少安河流正东酾我得㑹稽去方回良不痴施註苏诗巻三十二施註苏诗卷三十三钦定四库全书施註苏诗巻三十三宋苏轼撰施元之原註武进邵长蘅删补诗四十一首次韵穆父尚书侍祠郊丘瞻望天光退而相庆引满醉吟千章杞梓䕃云天樗散谁收老郑䖍喜气到君浮白里丰年及我挂冠前令严钟鼔三更月野宿貔貅万灶烟太息何人知帝力归来金帛看赪肩郊祀庆成诗帝出乗昌运天心予太平文章三代继制作七年成大祀干坤合刚辰日月明泰坛朝扫地魄宝夜垂精仰御圆苍盖环观海岳城北流吞朔易西极落欃枪升燎灵光答回銮瑞雾迎需云徧枯藁解雨达句萌可颂非天徳因箴亦下情民言知有酌帝谓本无声富国由崇俭蕲年在好生无心斯格物克已自销兵化国安新政孤臣反旧耕还将清庙什留与野人赓次韵奉和钱穆父蒋颖叔王仲至四首见和西湖月下听琴谡谡松下风蔼蔼陇上云聊将窃比我不堪持寄君半生寓轩冕一笑当琴尊良辰饮文字晤语无由醺我有鳯鸣枝背作虵蚹纹月明委静照心清得奇闻当唿玉涧手一洗羯鼓昏请歌南风曲犹作虞书浑见和仇池上穷非想亦非非下与风轮共一痴翠羽若知牛有角空瓶何必井之睂还朝暂接鹓鸾翼谢病行收麋鹿姿记取和诗三益友他年弭节过仇池玉津园承平苑囿杂耕桑六圣勤民计虑长碧水东流还旧𣲖紫坛南峙表连冈不逢迟日莺花乱空想疎林雪月光千畆何时躬帝籍斜阳寂歴鏁云庄籍田窃脂方纪瑞布谷未催耕鱼沫依苹渚蜗涎上綵楹江湖来梦寐蓑笠负平生琴里思归曲因君一再行顷年杨康功使高丽还奏乞立海神庙于板桥仆嫌其地湫隘移书使迁之文登因古庙而新之杨竟不从不知定国何从见此书作诗称道不巳仆不能记其云何也次韵答之退之仙人也游戏于斯文谈笑岀奇伟鼓舞南海神顷年三韩使㡬为鲛鳄吞归来筑祠宇要使百贾奔我欲迁其庙下数浮空羣移书竟不从信非磊落人公胡为拳拳系此空中云作诗颂其美何异刻剑痕我今巳括囊象在六四坤沐浴启圣僧舎与赵徳麟邂逅南山北阙两非眞东颍西湖迹已陈季子来归初可喜老耼新沐定非人酒清不醉休休暖睡稳如禅息息匀自笑尘劳余一念明年同泛越谿春次韵王仲至喜雪御筵三军喜气铄飞花睡起空惊月在沙未集骅骝金騕褭故残鳷鹊玉横斜偶还仗内身如寄尚忆江南酒可賖宣劝不多心自醉强扶衰白拜君嘉仆所藏仇池石希代之寳也王晋卿以小诗借观意在于夺不敢不借然以此诗先之海石来珠宫秀色如蛾緑坡陀尺寸间宛转陵峦足连娟二华顶空洞三茅腹初疑仇池化又恐瀛洲蹙殷勤峤南使餽饷淮东牧得之喜无寐与汝交不渎盛以高丽盆借以文登玉幽光先五夜冷气压三伏老人生如寄茅舍乆未卜一夫幸可致千里常相逐风流贵公子窜谪武当谷见山应巳厌何事夺所欲欲㽞嗟赵弱宁许负秦曲传观愼勿许间道归应速次天字韵答岑巖起一声清跸雾开天百辟心庄岂貎䖍囘顾惊君珠玉侧同升愧我粃糠前裵囘月色留坛影缥缈松香泛蜡烟莫叹郎潜生白髪圣朝求旧鄙鸢肩次韵蒋颖叔二首扈从景灵宫道人幽梦晓初还巳觉笙箫下月坛风伯前驱清宿雾祝融参乗破朝寒英姿连璧从多士妙句锵金和八銮巳向词臣得颇牧路人莫作老儒看凝祥池似知金马客时梦碧鸡坊冰雪消残腊烟波写故乡鸣鸾自容与立马乆囘翔乞与三韩使新圗到乐浪和叔盎画马天骥徳力偹马外龙鳞中皇天不遣言兀与图画同驽骀饱官粟未受一洗空十驾均一至何事籋云风王晋卿示诗欲夺海石钱穆父王仲至蒋颖叔皆次韵穆至二公以为不可许独颖叔不然今日颖叔见访亲睹此石之妙遂悔前语仆以为晋卿岂可终闭不予者若能以韩干二散马易之者盖可许也复次前韵相如有家山缥缈在睂绿谁云千里还寄此一颦足平生锦绣肠早岁藜苋腹从教四壁空未遣两峰蹙吾今况衰病义不忘樵牧逝将仇池石归泝岷山渎守子不贪寳完我无瑕玉故人诗相戒妙语予所伏一篇独异论三占从两卜君家画可数天骥纷相逐风騣掠原野电尾梢涧谷君如许相易是亦我所欲今朝安西守来听阳闗曲劝我留此峰他日来不速欲以石易画晋卿难之穆父欲兼取二物颖叔欲焚画碎石乃复次前韵并解二诗之意春冰无眞坚霜叶失故绿鷃疑鹏万里蚿笑䕫一足二豪争攘袂先生一捧腹明镜既无台净瓶何用蹙盆山不可隐画马无由牧聊将置庭宇何必弃沟渎焚寳眞爱寳碎玉未忘玉乆知公子贤岀语耆年伏欲观转物妙故以求马卜维摩既复舍天女还相逐授之无尽灯照此乆幽谷定心无一物法乐胜五欲三峩吾乡里万马君部曲卧云行归休破贼看神速生日刘景文以古画松鹤为寿且贶佳篇次韵为谢问子一室间宁有千里廓尘心洗长松逺意发孤鹤生朝得此寿死籍疑可落微言在参同妙契藏九籥故人有竒趣逸想寄幽壑霜枝谢寒暑云翮无前却何湏搆明堂未羡巢阿阁缅怀别时语复作数日恶诗腴固堪飡字瘦还可愕高标忽在眼清梦了如昨君今哙等伍志与湛辈各岂待相愿言方为不朽託子云老执㦸长孺终主爵吾当追松乔子亦鄙卫霍程徳孺惠海中栢石兼辱佳篇輙复和谢岚薰瘴染郄敷腴笑饮贪泉独继吴未欲连车收薏苡肯教沈网取珊瑚不知庾岭三年别收得曹溪一滴无但指庭前双栢石要予临老识方壶次秦少游韵赠姚安世帝城如海欲寻难肻舍渔舟到杏坛剥啄扣君容膝户巍峩笑我切云冠问羊独怪初平在牧豕应同徳曜看肻把参同较同异小牕相对为硏丹次丹元姚先生韵浮生知㡬何仅熟一釜羮那于俯仰间用此委曲情自怜无他肠偶亦得此生悬知当去客中有不亡存但恐宿缘重毎为习气昏似闻梅子眞近在吴市门未能肩拍洪但欲目击温不敢扣门唿恐作踰垣奔且令绍介先徐以方便论不学刘更生黄金铸尚方不学房次律身事问颍阳王烈亦何人叔夜未可量独见神山开遽飡石髓香至道尚听莹麤材终蹶张先生喜而笑幅巾登我堂苦誓指黄壤要言刻青琅蓬莱在何许弱水空相望且当从嵇阮聊复数山王逹人友四海曲士守一疆愼勿使形谍儿童惊夜光次韵秦少游王仲至元日立春三首省事天公厌两囘新年春日併相催殷勤更下山隂雪要与梅花作伴来已邜嘉辰寿阿同愿渠无过亦无功明年春日江湖上囘首觚稜一梦中词锋虽作楚骚寒徳意还同汉诏寛好遣秦郎供帖子尽驱春色入毫端上元侍饮楼上三首呈同列澹月疎星遶建章仙风吹下御炉香侍臣鹄立通明观一朶红云捧玉皇薄雪初销野未耕卖薪买酒看升平吾君勤俭倡优拙自是丰年有笑声老病行穿万马羣九衢人散月纷纷归来一盏残灯在犹有传柑遗细君送蒋颍叔帅熙河颖叔岀使临洮与穆父仲至同饯之各赋诗一篇以今我来思为韵致遄归之意得我字西方犹宿师论将不及我茍无深入计缓帯我亦可承明正湏君文字粲藻火自荐虽云数畱行终不果正坐喜论兵临老付边琐新诗岀谈笑僚友困掀簸我欲歌杕杜杨桞方婀娜边风事首卤所得盖么么愿为鲁连书一射聊城笴隂功在不杀结草酬魏颗再送二首使君九万击鹏鵾肯为阳闗一断魂不用寛心九千里安西都䕶国西门余刃西屠横海鲲应予诗谶是游魂归来趁别陶𢎞景看挂衣冠神武门次韵颖叔观灯安西老守是禅僧到处应然无尽灯永夜岀游从万骑诸羌入看拥千层便因行乐令投甲不用防秋更打冰振旅归来还侍宴十分宣劝恐难胜次韵王晋卿奉诏押高丽燕射北苑传唿陛楯郎东夷初识令君香天山自可三箭取海国何劳一苇航宣劝不辞金盌侧醉归争看玉鞭长锦囊诗草勤收拾莫遣鸡林得夜光次韵钱穆父王仲至同赏田曹梅花寒㕔不知春独立耿玉雪闭门愁永夜置酒及明发忽惊庭户晓未受烟雨没浮光风宛转照影水方折鬓霜未易扫睂斧眞自伐惟当此花前醉卧黄昏月送襄阳从事李友谅归钱塘居杭积五歳自意本杭人故山归无家欲卜西湖邻良田不难买静士谁当亲髥张既超然老潜亦絶伦李子冰玉姿文行两清淳归从三人游便足了此身公隄不改作姥岭行开新幽梦随子去松花落衣巾次韵吴传正枯木歌天公水墨自奇絶瘦竹枯松写残月梦囘疎影在东牕惊怪霜枝连夜发生成变坏一弹指乃知造物初无物古来画师非俗士妙想实与诗同出龙眠居士本诗人能使龙池飞霹雳君虽不作丹青手诗眼亦自工识拔龙眠胸中有千驷不独画肉兼画骨但当与作少陵诗或自与君拈秃笔东南山水相招唿万象入我摩尼珠尽将书画散朋友独与长铗归来乎送黄师是赴两浙宪世乆无此士我晚得王孙宁非叔度家岂岀次公门白首沈下吏緑衣有公言哀哉吴越人乆为江湖吞官自倒帑廪饱不及黎元近闻海上港渐岀水底村愿君五袴手招此半菽魂一见刺史天稍忘狱吏尊㑹稽入吾手镜湖小于盆比我东来时无忧疮痍存送范中济经略侍郎分韵赋诗得先字且赠以鱼枕杯四马箠一以元戎十乗以先启行为韵梁李乆乐祸自焚岂非天两䑕鬭穴中一胜亦偶然谋初要百虑善后乃万全庙堂选世将范氏眞多贤仁风被宿麦緑浪揺秦川号令耸毛羽先声落虚弦我家天一方去路城西偏投竿困障日卖剑行归田赠君荆鱼杯副以蜀马鞭一醉可以起毋令祖生先书晁説之考牧图后我昔在田间但知羊与牛川平牛背稳如驾百斛舟舟行无人岸自移我卧读书牛不知前有百尾羊聼我鞭声如鼓鼙我鞭不妄发视其后者而鞭之泽中草木长草长病牛羊寻山跨坑谷腾趠筋骨强烟簑雨笠长林下老去而今空见画世间马耳射东风悔不长作多牛翁吕与叔学士挽词言中谋猷行中经闗西人物数清英欲过叔度留终日未识鲁山空此生论议凋零三益友功名分付二难兄老来尚有忧时叹此涕无从何处倾丹元子示诗飘飘然有谪仙风气吴传正继作复次其韵飞仙亦偶然脱命瞬息中惟诗不可拟如写天日容梦中哦七言玉丹已入懐一语遭绰虐失身堕蓬莱蓬莱至今空䕶短不养才上界足官府谪仙应退休可怜吴与苏肮脏雪满头雪满头终当却与丹元子笑指东海乘桴浮次韵王定国书丹元子宁极斋仙人与吾軰寓迹同一尘何曾五浆餽但有争席人宁极无常居此斋自随身人那识郗鉴天不留封伦误落世网中俗物愁我神先生忽扣户夜唿祁孔宾便欲随子去着书未絶麟愿挂神虎冠往卜饮马邻王郎濯纨绮意与陋巷亲南游苦不蚤傥及莼鲈新王仲至侍郎见惠穉栝种之礼曹北垣下今百余日矣蔚然有生意喜而作诗翠栝东南美近生神岳隂惜哉不可致霜根络云岑仙风振高标香实陨平林偶随樗栎生不为樵牧侵忽惊黄茅岭稍出青玉鍼好事虽力取王城少知音岂无换鹅手但知觅来禽高怀独夫子一见捐橐金得之喜不寐赠我意殊深公堂开后合凡木媿华簪栽培一寸根寄子百年心常思樊笼中摧我鸾鹤衿谁知积雨后寒芒晓森森恨我廹归老不见汝十寻苍皮䕶玉骨旦莫视古今何人风雨夜卧听饥龙吟施註苏诗巻三十三施註苏诗卷三十四钦定四库全书施註苏诗巻三十四宋苏轼撰施元之原註武进邵长蘅删补诗五十七首次韵钱穆父马上寄蒋颕叔二首玉闗不用一丸泥自有长城鸟䑕西剰与故人寻土物腊糟红麴寄駞蹏多买黄封作洗泥使君来自陇山西髙才得兔人人羡争欲寻踪觅旧蹏表弟程徳孺生日仗下千官散紫庭微闻偶语说蘓程长身自昔传甥舅寿骨遥知是弟兄曽活万人宁望报祗求五畆却归耕四朝遗老凋零尽鹤发他年㡬箇迎七年九月自广陵召还复馆于浴室东堂八年六月乞会稽将去汶公乞诗乃复用前韵三首乞郡三章字半斜庙堂传笑眼昏花上人问我迟留意待赐头纲八饼茶梦绕呉山却月廊白梅卢橘觉犹香会稽且作须臾意从此归田䇿最良东南此去㡬时归倦鸟孤飞岂有期断送一生消底物三年光景六篇诗呉子野将出家赠以扇山枕屏峨峨扇中山絶壁信天剖谁知大圆镜衡霍入户牖得之老月师画者一醉叟常疑若人胸自有云梦薮千巖在掌握用舍弹指乆低昂不自知恨寄儿女手短屏虽曲折髙枕谢奔走出家非今日法水洗无垢浮游云释峤宴坐柳生肘㤀懐紫翠间相与到白首东府雨中别子由庭下梧桐树三年三见汝前年适汝隂见汝鸣秋雨去年秋雨时我自广陵归今年中山去白首归无期客去莫叹息主人亦是客对牀定悠悠夜雨空萧瑟起折梧桐枝赠汝千里行归来知健否莫忘此时情谢运使仲适座上送王敏仲北使冲风振河朔飞雾失太行相逢不相识下马须眉黄洗眼忽惊笑见此玉节郎喜有贤主人共惜残烛光聚散一梦中人北鴈南翔吾生如寄耳送老天一方幸子遇眀主陈经入西厢归期不可缓倚相宜在傍书丹元子所示李太白真天人几何同一沤谪仙非谪乃其㳺麾斥八极隘九州化为两鸟鸣相酬一鸣一止三千秋开元有道为少留縻之不可矧肎求西望太白横峨岷眼高四海空无人大儿汾阳中令君小儿天台坐忘身平生不识髙将军手汚吾足乃敢瞋作诗一笑君应闻次韵曽仲钖承议食蜜渍生茘支代北寒虀𢷬韭萍竒苞零落似晨星逄盐久已成枯腊得蜜犹应是薄刑欲就左慈求拄杖便随李白跨沧溟攀条与立新名字儿女称唿恐不经大行太皇太后髙氏挽辞二首至矣吾三后功髙汉巳还复推元祐冠盖得永昭全有作犹非圣无私乃是天侍臣谈要道家法信家传郄狄安诸夏先王社稷臣固应祠百世何止活千人定䇿天知我忘家帝念亲万方何以报得疾为勤民再和曽仲钖茘支栁花着水万浮萍茘实週天两嵗星本自玉肌非鹄浴至今丹殻似猩刑侍郎赋咏穷三崃妃子烟尘动四溟莫遣诗人説功过且随香草附骚经次韵滕大夫三首雪浪石太行西来万马屯势与岱岳争雄尊飞狐上党天下嵴半掩落日先黄昏削成山东二百郡气压代北三家村千峰石巻矗牙帐崩崖凿断开土门朅来城下作飞石一礮惊落天骄魂承平百年烽燧冷此物僵卧枯榆根画师争摹雪浪势天工不见雷斧痕离堆四面绕江水坐无蜀士谁与论老翁儿戱作飞雨把酒坐看珠跳盆此身自幻孰非梦故国山水聊心存同前我顷三章乞越州欲寻万壑看交流且凭造物开山骨已见天吴出浪头履道凿池虽可致玉川巻地若为收洛阳泉石今谁主莫学痴人李与牛沉香石壁立孤峰倚砚长共疑沉水得顽苍欲随楚客纫兰佩谁信吴儿是木肠山下曽逢化松石玉中还有辟邪香早知百和俱灰烬未信人言弱胜刚石芝予甞梦食石芝作诗记之今乃真得石芝于海上子由和前诗见寄予顷在京师有凿井得如小儿手以献者臂指皆具肤理若生予闻之隠者此肉芝也与子由烹而食之追记其事复次前韵土中一掌婴儿新爪指良是肌骨匀见之怖走谁敢食天钖我尔不及宾旌阳逺游同一许长史玉斧皆门户我家韦布三百年祗有隂功不知数跪陈八簋加六瑚化人视之真块苏肉芝烹熟石芝老笑唾熊掌嚬雕胡老蠺作蠒何时脱梦想至人空激烈古来大药不可求真契当如磁石铁鹤叹园中有鹤驯可唿我欲唿之立坐隅鹤有难色侧睨予岂欲臆对如鵩乎我生如寄良畸孤三尺长胫阁瘦躯俛啄少许便有余何至以身为子娯驱之上堂立斯须投以饼饵视若无戞然长鸣乃下趋难进易退我不如送曽仲钖通判如京师邉城嵗暮多风雪强压春醪与君别玉帐夜谈霜月苦铁骑晓出氷河裂断蓬飞叶巻黄沙祗有千林䰒松花应为王孙朝上国珠幢玉节与排衙左援公孝右孟博我居其闲啸且诺仆夫为我催归来要与北海春水争先回和钱穆父送别并求顿递酒聫镳接武两长身鹓鹭行中语笑亲九子羡君门戸壮八州怜我徃来频伫闻东府开賔阁便乞西湖洗塞尘更向青齐觅消息要知从事是何人刘丑厮诗刘生望都民病羸寄空窰有子曰丑厮十二行操瓢墦闲得余粒雪中拾堕樵饥饱共生死水火同焚漂病翁恃一褐度此积雪宵哀哉二暴客掣去如饥鸮翁既死于寒客亦易此龆﨑岖走亭长不惮雪径遥我仇祝与苑物色同遮邀行路为出涕二客竟就枭譊譊诉我庭慷慨惊吾寮曰此可名寄追配郴之荛恨我非栁子击节为尔謡官赐二万钱无家可归娇为媾他日妇婉然初垂髫洗沐作小史裹头束其腰笔砚耕学苑弓矛战天骄壮大随尔好忠孝福可徼相国有折脇封侯或吹箫人事岂易料勿轻此僬侥题毛女真雾鬓风鬟木叶衣山川良是昔人非祗应闲过商颜老独自吹箫月下归寄馏合刷缾与子由老人心事日摧頽宿火通红手自焙小甑短缾良具足穉儿娇女共燔煨寄君东合闲烝栗知我空堂坐画灰约束家僮好收拾故山棃枣待翁来次韵子由清汶老龙珠丹天公不觧防痴龙玉函寳方出龙宫雷霆下索无处避逃入先生衣袂中先生不作金椎袖玩世徜徉隐屠酒夜光明月空自投一鍜何劳纬萧手黄门寡好心易足荆棘不生棃枣熟𤣥珠白璧两无求无胫金丹来入腹区区分别笑乐天䢷知空门不是仙次韵子由书清汶老所传秦湘二女图春风消氷失瑶玉我本无身安有触羊生得妇如得风握手一笑未为辱先生室中无天游佩环何处鸣风瓯随魔未必皆魔女但与分灯遣归去胡为写真传世人更要维摩一转语丹元茅茨祗三间太极老人时往还㸃检凡心早除拂方平神鞭常使物紫团参寄王定国谽谺土门口突兀太行顶岂惟团紫云实自俯倒景刚风被草木真气入苕颖旧闻人衔芝生此羊肠岭纎㩥虎豹鬛蹙缩龙蛇瘿蚕头试小嚼龟息变方骋矧予明真子已造浮玉境清宵月挂户半夜珠落井灰心宁复然汗喘乆已静东坡犹故目北药致遗秉欲持三桠根往侑九转鼎为予置齿颊岂不贤酒茗次韵刘焘抚勾蜜渍茘支时新满座闻名字别乆何人记色香叶似杨梅烝雾雨花如卢橘傲风霜毎怜莼莱下盐豉肯与葡萄压酒浆回首惊尘巻飞雪诗情真合与君尝立春日小集戏李端叔白髪巳十载青春无一堪不惊新嵗换聊与故人谈牛健民声喜鸦娇雪意酣霏㣲不到地和暖要宜蚕嵗月斜川似风流曲水慙行吟老燕代坐睡梦江潭丞掾颇哀援歌唿谁怕参衰懐乆灰藁习气尚馋贪白啖本河朔红消真剑南辛盘得青韭腊酒是黄柑归卧灯残帐醒闻叶打菴须烦李居士重说后三三次韵曽仲钖元日见寄萧索东风两鬓华年年幡胜翦宫花愁闻塞曲吹芦管喜见春盘得蓼芽吾国旧供云泽米君家新致雪坑茶燕南异事真堪纪三寸黄甘擘永嘉子由生日以檀香观音像及新合印香银篆槃为寿一首旃檀婆律海外芬西山老脐柏所薰香螺脱黡来相羣能结缥缈风中云一灯如萤起㣲焚何时度尽缪篆纹缭绕无穷合复分绵绵浮空散氤氲东坡持是寿夘君君少与我师皇坟旁资老耼释迦文共厄中年㸃蝇蛟晚遇斯须何足云君方论道承华勋我亦旗鼓严中军国恩未报敢不勤但愿不为世所醺尔来白髪不可耘问君何时返乡枌收拾散亡理放纷此心实与香俱焄闻思大士应巳闻次韵李端叔送保倅翟安常赴阙兼寄子由中山保塞两穷边卧治雍容已百年顾我迂愚分竹使与君谈笑用蒲鞭松荒三径思元亮草合平池忆恵连白髪归心凭説与古来谁似两疏贤中山松醪寄雄守王引进欝欝苍髯千嵗姿肯来杯酒作儿嬉流芳不待龟巢叶扫白聊烦鹤踏枝醉里便成欹雪舞醒时与作啸风辞马军走送非无意玉帐人闲合有诗次韵李端叔谢送牛戬鸳鸯竹石图闻君谈西戎废食忘早晚王师本不陈贼垒何足刬守边在得士此语要而简知君论将口似予识画眼笑指尘壁闲此是老牛戬平生师卫玠非意尝理遣愬君定何人未用市朝显置之勿复道世俗固多舛归去亦何须单车度殽渑如虫得羽化已脱安用茧家书空万轴凉曝困舒巻念当扫长物闭息黙自煖此画聊付君幽处得小展新诗勿纵笔羣吠惊邑犬时来未可知妙斲待轮扁次韵聪上人见寄前身本同社宿业独临边一悟镜空老始知圆泽贤归心忘犊佩生术寄羊鞭不似欧阳子空留六一泉次韵王雄州还朝留别老李威名八十年壁闲精悍见遗颜自闻出守风流似稍觉承平气象还但遣诗人歌杕杜不妨侍女唱阳闗内朝接武知何日白髪羞归供奉班三月二十日多叶杏盛开零露泫月蘂温风散晴葩春工了不睡连夜开此花芳心谁翦刻天质自清华恼客香有无弄糚影横斜中山古战国杀气浮髙牙丛台余袨服易水雄悲笳自从此花开玉肌洗尘沙坐令游侠窟化作温柔家我老念江海不饮空咨嗟明年花开时举酒望三巴三月二十日开园三首雪髯霜鬓语伧狞澹荡园林取次行要识将军不凡意从来祗啜小人羮西园牡籥夜沈沈尚有游人卧栁隂鹤睡觉时风露下落花飞絮满衣襟欝欝苍髯真道友丝丝红萼是乡人何时翠竹江村路送我柴门月色新次韵王雄州送侍其泾州威声又数中兴年二卤行当一矢聨闻道名城得真将故应惊羽落空弦追锋归去雄三卫授钺重来定十连别酒回头便陈迹号呶端合发初筵临城道中作予初赴中山连日风埃未尝了了见太行也今将适岭表颇以是为恨过临城内邱天气忽清彻西望太行草木可数冈峦北走崖谷秀杰忽悟叹曰吾南迁其速返乎退之衡山之祥也书以付迈使志之逐客何人着眼看太行千里送征鞍未应愚谷能留桞可独衡山觧识韩过汤隂市得豌豆大麦粥示三儿子朔野方赤地河壖但黄尘秋霖暗豆荚夏旱臞麦人逆旅唱晨粥行庖得时珍青斑照匕箸脆响鸣牙龈玉食谢故吏风飡便逐臣漂零竟何适浩荡寄此身争劝加餐食实无负吏民何当万里客归及三年新子由新修汝州龙兴寺吴画壁丹青乆衰工不艺人物尤难到今世毎摹市井作公卿画手悬知是徒𨽻呉生已与不传死那复典刑留近嵗人间㡬处变西方尽作波涛翻海势细观手面分转侧妙算毫釐得天契始知真放本精㣲不比狂花生客慧似闻遗墨留汝海古壁蜗涎可垂涕力捐金帛扶栋宇错落浮云巻新霁使君坐歗清梦余㡬叠衣纹数衿袂他年弔古知有人姓名聊记东坡弟过髙邮寄孙君孚过淮风气清一洗尘埃容水木渐幽茂菰蒲杂游龙可怜夜合花青枝散红茸美人游不归一笑当谁供故园在何处已偃手种松我行忽失路归梦千山重闻君有负郭二顷収横从巻野毕秋获殷牀闻夜舂乐哉何所忧社酒粥面醲宦游岂不好毋令到千钟仆所至未尝出游过长芦闻复禅师病甚不可不一问既见则有闲矣明日阻风复留见之作三絶句呈闻复并请转呈于参寥子各赋数首亦知壶子不死敢问老耼所游瑟瑟寒松露骨耽耽病虎垂头莫言西蜀万里且到南华一游扶病江邉送客杖挐浦口回头老去此生一诀兴来明日重游卧闻三老白事半夜南风打头六月七日泊金陵阻风得钟山泉公书寄诗为谢今日江头天色恶礮车云起风欲作独望钟山唤寳公林闲白塔如孤鹤寳公骨冷唤不闻郄有老泉来唤人电眸虎齿霹雳舌为予吹散千峰云南行万里亦何事一酌曹溪知水味他年若画蒋山图仍作泉公唤居士赠清凉寺和长老代北初辞没马尘江南来见卧云人问禅不契前三语施佛空留丈六身老去山林徒梦想雨余钟鼓更清新㑹须一洗黄茅瘴未用深藏白㲲巾予前后守倅余杭凡五年夏秋之间蒸热不可过独中和堂东南颊下瞰海门洞视万里三伏常萧然也绍圣元年六月舟行赴岭外热甚忽忆此处而作是诗忠孝王家千柱宫东坡作吏五年中中和堂上东南颊独有人间万里风慈湖夹阻风五首捍索桅竿立啸空篙师酣寝浪花中故应菅蒯知心腹弱䌫能争万里风此生归路愈茫然无数青山水拍天犹有小船来卖饼喜闻虚落在山前我行都是退之诗真有人家水半扉千顷桑麻在船底空余石髪挂鱼衣日轮亭午汗珠融谁识南讹长飬功暴雨过云聊一快未妨明月郄当空卧看落月横千丈起唤清风得半帆且竝水村欹侧过人间何处不巉巖过庐山下予过庐山下云物腾涌默有祷焉未午衆峰凛然故作是诗乱云欲霾山势与飘风南羣隮相应和勇往争骖驔可怜荟蔚中时出紫翠岚鴈没失东岭龙腾见西龛一时供坐笑百态变立谈暴雨破坱圠清颷扫浑酣廓然归何处陋矣安足戡亭亭紫霄峰窈窈白石菴五老数松雪双溪落天潭虽云默祷应顾有移文慙施註苏诗巻三十四施註苏诗卷三十五钦定四库全书施註苏诗巻三十五宋苏轼撰施元之原註武进邵长蘅删补诗四十五首壶中九华诗湖口人李正臣蓄异石九峰玲珑宛转若牕櫺然予欲以百金买之与仇池石为偶方南迁未暇也名之曰壶中九华且以诗记之清溪电转失云峰梦里犹惊翠扫空五岭莫愁千嶂外九华今在一壶中天池水落层层见玉女牕明处处通念我仇池太孤絶百金归买碧玲珑江西一首江西山水真吾邦白沙翠竹石底江舟行十里磨九泷篙声荦确相舂撞醉卧欲醒闻淙淙真欲一口吸老龎何人得儁窥鱼矼举叉絶呌尺鲤双秧马歌过庐陵见宣徳郎致仕曽君安止出所作禾谱文既温雅事亦详实惜其有所缺不谱农器也予昔游武昌见农夫皆骑秧马以榆枣为腹欲其滑以楸桐为背欲其轻腹如小舟昻其首尾背如覆瓦以便两髀雀跃于泥中系束藁其首以缚秧日行千畦较之伛偻而作者劳佚相絶矣史记禹乗四载泥行乘橇觧者曰橇形如箕擿行泥上岂秧马之类乎作秧马歌一首附于禾谱之末云春云蒙蒙雨凄凄春秧欲老翠剡齐嗟我妇子行水泥朝分一壠暮千畦腰如箜篌首啄鸡筋烦骨殆声酸嘶我有桐马手自提头尻轩昻腹脇低背如覆瓦去角圭以我两足为四蹏耸踊滑汰如凫鹥纎纎束藳亦可赍何用繁缨与月题郄从畦东走畦西山城欲闭闻鼓鼙忽作的卢跃檀溪归来挂壁从髙栖了无刍秣饥不啼少壮骑汝逮老黧何曽蹶轶防颠隮锦韀公子朝金闺笑我一生蹋牛犁不知自有木駃騠八月七日初入贑过惶恐滩七千里外二毛人十八滩头一叶身山忆喜懽劳逺梦地名惶恐泣孤臣长风送客添帆腹积雨浮舟减石鳞便合与官充水手此生何止略知津欝孤台八境见图画郁孤如旧游山为翠浪涌水作玉虹流日丽崆峒晓风酣章贡秋丹青未变叶鳞甲欲生洲岚气昏城树滩声入市楼烟云侵岭路草木半炎州故国千峰外髙台十日留他年三宿处凖拟系归舟亷泉水性故自清不清或挠之君看此亷泉五色烂摩尼亷者谓我亷我以此名为有亷则有贪有慧则有痴谁为栁宗元孰是呉隠之渔父足岂洁许由耳何淄纷然立名字此水了不知毁誉有时尽不知无尽时朅来亷泉上捋䰅看鬓眉好在水中人到处相娯嬉尘外亭楚山澹无尘贑水清可厉散䇿尘外游麾手谢此世山髙惜人力十歩辄一憩郄立浮云端俯视万井丽幽人宴坐处龙虎为斩薙马驹独何疑岂堕山鬼计夜垣非助我谬敬欲其逝戏留一转语千载起攘袂天竺寺予年十二先君自䖍州归谓予言近城山中天竺寺有乐天亲书诗云一山门作两山门两寺元从一寺分东涧水流西涧水南山云起北山云前台花发后台见上界钟清下界闻遥想吾师行道处天香桂子落纷纷笔势竒逸墨迹如新今四十七年予来访之则诗已亡有刻石存耳感涕不已而作是诗香山居士留遗迹天竺禅师有故家空咏连珠吟叠璧已亡飞鸟失惊虵林深野桂寒无子雨浥山姜病有花四十七年真一梦天涯流落泪横斜过大庾岭一念失垢污身心洞清净浩然天地间惟我独也正今日岭上行身世永相忘仙人拊我顶结髪受长生宿建封寺晓登尽善亭望韶石三首双阙浮光照短亭至今猿鸟歗青荧君王自此西廵狩再使鱼龙舞洞庭蜀人文赋楚人辞尧在崇山舜九疑圣主若非真得道南来万里亦何为岭海东南月窟西功成天已钖𤣥圭此方定是神仙宅禹亦东来隠㑹稽月华寺天公胡为不自怜结土融石为铜山万人探斲富媪泣祗有金帛资豪姦脱身献佛意可料一瓦坐待千金还月华三火岂天意至今茇舎依榛菅僧言此地本龙象兴废反掌曽何艰髙巖夜吐金碧气晓得异石青斓斑坑流窟发钱涌地莫施百镒朝千锾此山出寳以自贼地脉已断天应悭我愿铜山化南畞烂熳黍麦苏惸鳏道人修道要底物破铛煮饭茒三间南华寺云何见祖师要识本来面亭亭塔中人问我何所见可怜明上座万法了一电饮水既自知指月无复眩我本修行人三世积精錬中间一念失受此百年谴抠衣礼真相感动泪雨霰借师钖端泉洗我绮语砚碧落洞槎牙乱峰合晃荡絶壁横遥知紫翠闲古来仙释并阳崖射朝日髙处连玉京隂谷叩白月梦中游化城果然石门开中有银河倾幽龛入窈窕别戸穿虚明泉流下珠琲乳湔交缦缨我行畏人知恐为仙者迎小语輙响答空山自雷惊䇿杖归去来治具烦方平崃山寺天开清逺崃地转凝碧湾我行无遅速摄衣歩孱颜山僧本幽独乞食况未还云碓水自舂松门风为闗石泉觧娯客琴筑鸣空山佳人剑翁孙逰戏暂人间忽忆啸云侣赋诗留玉环林深不可见雾雨霾髻鬟舟行至清逺县见顾秀才极谈恵州风物之羙到处聚观香案吏此邦宜着玉堂仙江云漠漠桂花溼梅雨翛翛茘子然闻道黄柑常抵鹊不容朱橘更论钱恰从神武来宏景便向罗浮觅稚川广州蒲涧寺不用山僧导我前自寻云外出山泉千章古木临无地百尺飞涛泻漏天昔日菖蒲方士宅后来薝卜祖师禅而今只有花含笑笑道秦皇欲学仙赠蒲涧长老优钵昙花岂有花问师此曲唱谁家巳从子羙得桃竹不向安期觅枣瓜燕坐林间时有虎髙眠粥后不闻鸦胜逰自古兼支许为採松肪寄一车发广州朝市日已逺此身良自如三杯软饱后一枕黒甜余蒲涧疎钟外黄湾落木初天涯未觉逺处处各樵渔浴日亭剑气峥嵘夜插天瑞光明灭到黄湾坐看旸谷浮金晕遥想钱塘涌雪山已觉沧凉苏病骨更烦沆瀣洗衰颜忽惊鸟动行人起飞上千峰紫翠间㳺罗浮山一首示儿子过人间有此白玉京罗浮见日鸡一鸣南楼未必齐日观郁仪自欲朝朱明东坡之师抱朴老真契乆已交前生玉堂金马久流落寸田尺宅今谁耕道华亦尝啖一枣契虚正欲仇三彭铁桥石柱连空横杖藜欲趁飞猱轻云谿夜逢瘖虎伏斗坛昼出铜龙吟小儿少年有竒志中宵起坐存黄庭近者戏作凌云赋笔势彷彿离骚经负书从我盍归去羣仙正草新宫铭汝应奴𨽻蔡少霞我亦季孟山元卿还须略报老同叔赢粮万里寻初平十月二日初到恵州彷彿曽游岂梦中欣然鸡犬识新丰吏民惊怪坐何事父老相携迎此翁苏武岂知还漠北管宁自欲老辽东岭南万户皆春色㑹有幽人客寓公寓居合江楼海上葱昽气佳哉二江合处朱楼开蓬莱方丈应不逺肯为苏子浮江来江风初凉睡正羙楼上啼鸦唿我起我今身世两相违西流白日东流水楼中老人日清新天上岂有痴仙人三山咫尺不归去一杯付与罗浮春白水山佛迹巖何人守蓬莱夜半失左股浮山若鹏蹲忽展垂天羽根株互连络崖峤争吞吐神工自炉鞴融液相缀补至今余隙罅流出千斛乳方其欲合时天匠麾月斧帝觞分余沥山骨醉后土峰峦尚开阖涧谷犹唿舞海风吹未凝古佛来布武当时汪罔氏投足不盖拇青莲虽不见千古落花雨双溪汇九折万马腾一鼓奔雷溅玉雪潭洞开水府潜鳞有饥蛟掉尾取渇虎我来方醉后濯足聊戏侮回风巻飞雹掠面过彊弩山灵莫恶剧㣲命安足赌此山吾欲老慎勿厌求取谿流变春酒与我相賔主当连青竹竿下灌黄精圃咏汤泉积水焚大槐蓄油灾武库惊然丞相井疑浣将军布自怜耳目隘未测隂阳故郁攸火山烈觱沸汤泉注岂惟渇兽骇坐使痴儿怖安能长鱼鼈仅可燖狐兔山中惟木客戸外时芒屦虽无倾城浴幸免亡国汚自笑一首子石如琢玉逺烟真削黳入我病风手𤣥云渰凄凄是中有何好而我喜欲迷既似蜡屐阮又如鍜栁嵇醉笔得天公宛宛天投蜺多谢中书君伴我此幽栖朝云诗世谓乐天有粥骆马放杨栁枝词嘉其主老病不忍去也然梦得有诗云春尽絮飞留不得随风好去落谁家乐天亦云病与乐天相伴住春随樊子一时归则是樊素竟去也予家有数妾四五年相继辞去独朝云者随予南迁因读乐天集戏作此诗朝云姓王氏钱塘人尝有子曰干儿未朞而夭云不似杨枝别乐天恰如通徳伴伶𤣥阿奴络秀不同老天女维摩总觧禅经巻药罏新活计舞衫歌扇旧因縁丹成逐我三山去不作巫阳云雨仙寄虎儿独倚桄榔树闲挑荜拨根谋生看拙否送老此蛮村十一月二十六日松风亭下梅花盛开春风岭上淮南村昔年梅花曽断魂岂知流落复相见蛮风蜑雨愁黄昏长条半落茘枝浦卧树独秀桄榔园岂惟幽光留夜色直恐冷艶排冬温松风亭下荆棘里两株玉蘂明朝暾海南仙云娇堕砌月下缟衣来扣门酒醒梦觉起绕树玅意有在终无言先生独饮勿叹息幸有落月窥清尊再用前韵罗浮山下梅花村玉雪为骨氷为魂纷纷初疑月挂树耿耿独与参横昏先生索居江海上悄如病鹤栖荒园天香国艶肻相顾知我酒熟诗清温蓬莱宫中花鸟使緑衣倒挂扶桑暾抱丛窥我方醉卧故遣啄木先敲门麻姑过君急扫洒鸟能歌舞花能言酒醒人散山寂寂惟有落蘂粘空樽新酿桂酒捣香筛辣入瓶盆盎盎春溪带雨浑収拾小山藏社罋招唿眀月到芳樽酒材已遣门生致菜把仍叨地主恩烂煮葵羮斟桂醑风流可惜在蛮村恵守詹君见和复次韵已破谁能惜甑盆頽然醉里得全浑欲求公瑾一仓米试满荘生五石樽三杯卯困忘家事万戸春浓感国恩刺史不须要半道篮舆未暇走山村花落复次前韵玉妃谪堕烟雨村先生作诗与招魂人间草木非我对奔月偶挂成幽昏暗香入戸寻短梦青子缀枝留小园披衣连夜唤客饮雪肤满地聊相温松明照坐愁不睡井花入腹清而暾先生来年六十化道眼已入不二门多情好事余习气惜花未忍都无言留连一物吾过矣笑领百罚空罍樽江郊恵州归善县治之北数歩抵江少西有盘石小潭可以垂钓作江郊诗云江郊葱昽云水蒨绚碕岸斗入洄潭轮转先生悦之布席闲燕初日下照潜鳞俯见意钓忘鱼乐此竿线优哉悠哉玩物之变詹守携酒见过用前韵作诗聊复和之箕踞狂歌老瓦盆燎毛燔肉似羌浑传唿草市来携客洒扫渔矶共置尊山下黄童争看舞江干白骨已衔恩孤云落日西南望长羡归鸦自识村寄邓道士罗浮山有野人相传葛稚川之𨽻也邓道士守安山中有道者也尝于菴前见其足迹长二尺许绍圣二年正月二日予偶读韦苏州寄全椒山中道士诗云今朝郡斋冷忽念山中客涧底束荆薪归来煮白石遥持一樽酒逺慰风雨夕落叶满空山何处寻行迹乃以酒一壶依苏州韵作诗寄之一杯罗浮春逺饷採薇客遥知独酌罢醉卧松下石幽人不可见清啸闻月夕聊戏菴中人空飞本无迹上元夜前年侍玊辇端门万枝灯璧月挂罘罳珠星缀觚稜去年中山府老病亦宵兴牙旗穿夜市铁马响春氷今年江海上云房寄山僧亦复举膏火松闲见层层散䇿桄榔林林疎月鬅鬙使君置酒罢箫鼓转松陵狂生来索酒一举辄数升浩歌出门去我亦归瞢腾正月二十四日与儿子过頼仙芝王原秀才僧昙颖行全道士何宗一同游罗浮道院及栖禅精舎过作诗和其韵寄迈迨一首断桥隔胜践脱屦欣小掲瘴花已繁红官栁犹疎细斜川二三子悼叹吾年逝凄凉罗浮馆风壁頽雨砌黄冠常苦饥迎客羞破袂仙山在何许归鹤时堕毳﨑岖食松黄欲救齿髪弊坐令禅客笑一梦等千嵗栖禅晩置酒蛮果粲蕉荔斋厨釡无羮野饷篮有蕙嬉游趁时节俯仰了此世犹当洗业障更作临水禊寄书阳羡儿并语长头弟门戸各努力先期毕租税正月二十六日偶与数客野歩嘉祐僧舎东南野人家杂花盛开扣门求观主人林氏媪出应白髪青帬少寡独居三十年矣感叹之余作诗记之一首缥蔕缃枝出綘房緑隂青子送春忙涓涓泣露紫含笑焰焰烧空红佛桑落日孤烟知客恨短篱破屋为谁香主人白髪青帬袂子羙诗中黄四娘龙虎石研寄犹子逺皎皎穿云月青青出水荷文章工㸃忠义老研磨伟节何须怒寛饶要少和吾衰此无用寄与小东坡赠王子直秀才万里云山一破裘杖端闲挂百钱游五车书已留儿读二顷田应为鹤谋水底笙歌蛙两部山中奴婢橘千头幅巾我欲相随去海上何人识故侯次韵表兄程正辅江行见桃花曲士赋懐沙草木伤莽莽徳人无荆棘坐失岭峤阻我兄瑚琏姿流落瘴江浦净眼见桃花纷纷堕红雨萧然振衣裓笑问散花女我观觧语花粉色如黄土一言破千偈况尔初不语可怜一转话他日如何举故复此㣲吟聊和鸥鸦橹江边闲草木闲客当为主尔来子羙瘦正坐作诗苦袖手焚笔研清篇真漫与愿君理北辕六辔去如组上林桃花开水煖鸿北翥追饯正辅表兄至博罗赋诗为别孤臣南游堕黄菅君亦何事来牧蛮舣舟蜑戸龙冈窟置酒椰叶桄榔间髙谈已笑衰语陋杰句尤觉清诗孱博罗小县僧舎古我不忍去君忘还君应回望秦与楚梦渉汉水愁秦闗我亦坐念髙安客神游黄蘖参洞山何时旷荡洗瑕谪与君归驾相追攀梨花寒食隔江路两山遥对双烟鬟归耕不用一钱物惟要两脚飞孱颜玉牀丹镞记分我助我金鼎光斓斑再用前韵乐天双鬓如霜菅始知谢遣素与蛮我兄緑髪蔚如故已了梦幻齐人间蛾眉劝酒聊尔耳处仲太忍茂𢎞孱三杯径醉便归卧海上知复㡬往还连娟六幺趁蹋鞠杳𦕈三叠萦阳闗酒醒梦断何所有落花流水空青山忽惊铙鼓发半夜明月不许幽人攀赠行无物惟一语莫遣瘴雾侵云鬟罗浮道人一倾盖欲系白日留君颜应知我是香案吏他年许缀蓬莱班施註苏诗卷三十五施註苏诗卷三十六钦定四库全书施註蘓诗巻三十六宋苏轼撰施元之原註武进邵长蘅删补诗四十八首真一酒米麦水三一而已此东坡先生真一酒也拨雪披云得乳泓蜜蠭又欲醉先生稻垂麦仰隂阳足器洁泉新表里清晓日着颜红有晕春风入髓散无声人闲真一东坡老与作青州从事名游博罗香积寺寺去县七里三山犬牙夹道皆美田麦禾甚茂寺下谿水可作碓磨若筑塘百步闸而落之可转两轮举四杵也以属县令林抃使督成之二年流落鼃鱼乡朝来喜见麦吐芒东风摇波舞净緑初日泫露酣娇黄汪汪春泥已没膝剡剡秋谷初分秧谁言万里出无友见此二美喜欲狂三山屏拥僧舍小一谿雷转松隂凉要令水力供臼磨与相地脉增隄防霏霏落雪看收麫隠隠叠鼓闻舂糠散流一啜云子白炊裂十字琼肌香岂惟牢九荐古味要使真一流天浆诗成捧腹便絶倒书生説食真膏肓次韵定慧钦长老见寄八首苏州定慧长老守钦使其徒卓契顺来恵州问予安否且寄拟寒山十颂语有璨忍之通而诗无岛可之寒吾甚嘉之为和八首左角看破楚南柯闻长滕钩帘归乳燕穴纸出痴蝇为鼠常留饭怜蛾不㸃灯﨑岖真可笑我是小乘僧铁桥本无柱石楼岂有门舞空五色羽吠云千嵗根松花酿仙酒木客餽山飱我醉君且去陶云吾亦云罗浮髙万仭不看扶桑卑黙坐朱明洞玉池自生肥从来性坦率醉语漏天机相逄莫相问我不记吾谁幽人白骨观大士甘露灭根尘各清净心境两竒絶真源未纯熟习气余陋劣譬如巳放鹰中夜时掣绁谁言穷巷士乃窃造化权所见皆我有安居受其全戏作一篇书千古发争端儒墨起相杀予初本无言闲居蓄百毒救彼跛与盲依山作陶穴掩此暴骨横区区效一溉岂能济含生力恶不己出时哉汝非争少壮欲及物老闲余此心㣲生山海间坐受瘴雾侵可怜邓道士摄衣问呻吟覆舟郄私渡断桥费千金浄名毗耶中妙喜恒沙外初无往来相二土同一在云何定慧师尚欠行脚债请判维摩凭一到东坡界二月十九日携白酒鲈鱼过詹使君食槐叶冷淘枇杷巳熟粲金珠桑落初尝滟玉蛆暂借垂莲十分盏一浇空腹五车书青浮卵椀槐芽饼红㸃氷盘藿叶鱼醉饱髙眠真事业此生有味在三余江涨用过韵草木生故墟牛羊满空渎春江围草市夜浪浮竹屋巳连涨海白尚带霍山緑坎离更休王鱼鼈横陵陆得非崐崙囚欲报陆浑衄行看北风竞来救南国蹙长驱连山烧一埽含沙毒孤吟愍造化何时停倚伏当怜水旱氓不作舟车蓄江流傥席巻社酒期茅缩连雨涨江二首越井冈头云出山䍧牱江上水如天牀牀避漏幽人屋浦浦移家蜑子船龙巻鱼虾并雨落人随鸡犬上墙眠只应楼下平堦水长记先生过岭年急雨萧萧作晚凉卧闻榕叶响长廊㣲明灯火耿残梦半湿帘帷浥旧香髙浪隠牀吹瓮盎闇风惊树摆琳琅先生不出晴无用留向空堦滴夜长四月十一日初食荔支南村诸杨北村卢白华青叶冬不枯垂黄缀紫烟雨里特与荔支为先驱海山仙人绛罗襦红纱中单白玉肤不须更待妃子笑风骨自是倾城姝不知天公有意无遣此尤物生海隅云山得伴松桧老霜雪自困樝棃麤先生洗盏酌桂醑氷盘荐此赪虬珠似闻江鳐斫玉柱更洗河豚烹腹腴我生渉世本为口一官乆巳轻莼鲈人间何者非梦幻南来万里真良图桄榔杖寄张文潜一首时初闻黄鲁直迁黔南范淳父九疑也睡起风清酒在亡身随残梦两茫茫江邉曵杖桄榔瘦林下寻苖荜拨香独歩傥逢勾漏令逺来莫恨曲江张遥知鲁国真男子独忆平生盛孝章答周循州蔬饭藜牀破衲衣扫除习气不吟诗前生自是卢行者后学过唿韩退之未敢叩门求夜话时叨送米续晨炊知君清俸难多辍且觅黄精与疗饥与程正辅游碧落洞空山不难到絶境未易名何时谪仙人来作钧天声胸中㡬云梦余地多恢宏长庚与北斗错落缀冠缨黄公献紫芝赤松餽青精谿山乆寂寞请续离骚经抱枝寒蜩咽绕耳飞蚊清谪仙抚掌笑笑此羽皇铭我顷尝独游自适孤云情君今又继往雾雨愁青㝠感君兄弟意寻羊问初平玉牀分箭镞不忍独长生诗成辄寄我妙絶陶谢并孤鸿方避弋老骥犹在垧鸟兽如可羣永寄藁木形何山不堪隠饮水自修龄六月十二日酒醒歩月理髪而寝羽虫见月争翾翻我亦散发虚明轩千梳冷快肌骨醒风露气入霜蓬根起舞三人谩相属停盃一问终无言曲肱薤簟有佳处梦觉琼楼空断魂荔支叹十里一置飞尘灰五里一候兵火催颠坑仆谷相枕借知是荔支龙眼来飞车跨山鹘横海风枝露叶如新採宫中羙人一破颜惊尘溅血流千载永元荔支来交州天宝嵗贡取之涪至今欲食林甫肉无人举觞酹伯游我愿天公怜赤子莫生尤物为疮痏雨顺风调百谷登民不饥寒为上瑞君不见武夷溪邉粟粒芽前丁后蔡相笼加争新买宠各出意今年鬭品充官茶吾君所乏岂此物致养口体何陋邪洛阳相君忠孝家可怜亦进姚黄花江月五首岭南气候不常吾尝云菊花开时乃重阳凉天佳月即中秋不须以日月为断也今嵗九月残暑方退既望之后月出愈迟然予尝夜起登合江楼或与客游丰湖入栖禅寺扣罗浮道院登逍遥堂逮晓乃归杜子羙云四更山吐月残夜水明楼此殆古今絶唱也因其句作五首仍以残夜水明楼为韵一更山吐月玉塔卧㣲澜正似西湖上涌金门外看氷轮横海阔香雾入楼寒停鞭且莫上照我一杯残二更山吐月幽人方独夜可怜人与月夜夜江楼下风枝夕未停露草不可借归来掩闗卧唧唧虫夜话三更山吐月栖鸟亦惊起起寻梦中游清絶正如此駈云扫衆宿俯仰迷空水幸可饮我牛不须违洗耳四更山吐月皎皎为谁明幽人赴我约坐待玉绳横野桥多断板山寺有㣲行今夕定何夕梦中游化城五更山吐月牕迥室幽幽玉钩还挂户江练郄明楼星河澹欲晓鼓角冷知秋不眠翻五咏清切变蛮讴闻正辅表兄将至以诗迎之生逄尧舜仁得作岭南游虽懐跫然喜岂免跕堕忧莫雨侵重膇晓烟腾郁攸朝槃见蜜唧夜枕闻鸺鹠㡬欲烹郁屈固尝馔钩辀舌音渐獠变面汗尝骍羞赖我存黄庭有时仍丹丘目听不任耳踵息殆废喉稍欣素月夜遂度黄茅秋我兄清庙器持节瘴海头萧然三家歩横此万斛舟人言得汉吏天遣活楚囚恵然再过我乐哉十日留但恨参语贤忽潜九原幽万里傥同归两鳏当对耰强歌非真达何必师荘周再和稚川真长生少从郑公游孝章偶不死免为文举忧余龄会有适独往岂相攸由来警露鹤不羡撮蚤鹠愿加视后鞭同驾躅空辀宁飡堕齿堇勿忆齐眉羞何时遂纵壑归路同首丘东冈松柏老西岭橘柚秋着意寻弥明长颈髙结喉无心逐定逺燕颔飞虎头君方卒功名一汎范蠡舟我亦霑霈渥渐解钟仪囚宁须张子房万户自择留犹胜嵇叔夜孤愤甘长幽南牕可寄傲北山早归耰此语君勿疑老彭跨商周同正辅表兄游白水山伟哉造物真豪纵攫土抟沙为此㺯擘开翠崃走云雷截破奔流作潭洞因随化人履巨迹得与仙兄蹑飞鞚曵杖不知巖谷深穿云但觉衣裘重坐看惊鸟救霜叶知有老蛟蟠石瓮金沙玉砾粲可数古镜宝奁寒不动念兄独立与世踈絶境难到惟我共永辞角上两蛮触一洗胸中九云梦浮来山髙回望失武陵路絶无人送筠篮撷翠爪甲香素绠分碧银缾冻归路霏霏汤谷暗野堂活活神泉涌解衣浴此无垢人身轻可试云闲凤与正辅游香积寺越山少松竹常苦野火厄此峯独苍然感荷佛祖力茯苓无人採千嵗化琥珀幽光发中夜见者惟木客我岂无长鑱真赝苦难识灵苗与毒草疑似在毫髪翫竟不食弃置长太息山僧类有道辛苦尝谷汲我惭作机舂凿破混沌穴幽寻恐不继书板记嵗月次韵正辅同游白水山祗知楚越为天涯不知肝胆非一家此身如线自萦绕左旋右转随缫车误抛山林入朝市平地咫尺千褒斜欲从稚川隠罗浮先与灵运开永嘉首参虞舜款韶石次谒六祖登南华仙山一见五色羽雪树两摘南枝花赤鱼白蟹箸屡下黄柑緑橘笾常加糖霜不待蜀客寄荔支莫信闽人夸恣倾白蜜收五稜细斸黄土栽三桠朱明洞里得灵草翩然放杖凌苍霞岂无轩车驾熟鹿亦有鼓吹号寒蛙仙人劝酒不用勺石上自有樽罍洼径从此路朝玉阙千里莫遣毫釐差故人日夜望我归相迎欲到长风沙岂知乘槎天女侧独倚云机看织纱世闲谁似老兄弟笃爱不复相疵瑕相携行到水穷处庶㡬一见留子嗟千年枸杞尝夜吠无数草棘工藏遮但令凡心一洗濯神人仙药不我遐山中归来万想灭岂复回顾双云鸦和子由次月中梳头韵夏畦流膏白雨翻北牕幽人卧羲轩风轮晓长春笋节露珠夜上秋禾根从来白髪有公道始信丹经非妄言此身法报本无二他年妙絶兼形魂十一月九日夜梦与人论神仙道术因作一诗八句既觉颇记其语録呈子由弟后四句不甚明了今足成之耳析尘妙质本来空更积㣲阳一线功照夜一灯长耿耿闭门千息自蒙蒙养成丹灶无烟火㸃尽人闲有晕铜寄语山神停伎俩不闻不见我何穷章质夫送酒六壶书至而酒不达戏作小诗问之白衣送酒舞渊明急扫风轩洗破觥岂意青州六从事化为乌有一先生空烦左手持新蟹漫绕东篱嗅落英南海使君今北海定分百榼饷春耕小圃五咏人参上党天下嵴辽东真井底𤣥泉倾海腴白露洒天醴灵苗此孕毓肩肢或具体移根到罗浮越水灌清泚地殊风雨隔臭味终祖祢青桠缀紫萼圆实堕红米穷年生意足黄土手自启上药无炮炙龁啮尽根柢开心定魂魄忧恚何足洗糜身辅吾生既食首重稽地黄地黄饲老马可使光鉴人吾闻乐天语喻马施之身我衰正伏枥垂耳气不振移栽附沃壤蕃茂争新春沈水得穉根重汤养陈薪投以东阿清和以北海醇崖蜜助甘冷山姜发芳辛融为寒食饧嚥作瑞露珍丹田自宿火渴肺还生津愿饷内热子一洗胸中尘枸杞神药不自閟罗生满山泽日有牛羊忧嵗有野火厄越俗不好事过眼等茨棘青荑春自长绛珠烂莫摘短篱䕶新植紫笋生卧节根茎与花实收拾无弃物大将𤣥吾鬓小则饷我客似闻朱明洞中有千嵗质灵尨或夜吠可见不可索仙人傥许我借杖扶衰疾甘菊越山春始寒霜菊晚愈好朝来出细粟稍觉芳嵗老孤根䕃长松独秀无衆草晨光虽照耀秋雨半摧倒先生卧不出黄叶纷可扫无人送酒壶空腹嚼珠宝香风入牙颊楚些发天藻新荑蔚巳满宿根寒不藁扬扬㺯芳蝶生死何足道颇讶昌黎公恨尔生不早薏苡伏波饭薏苡御瘴传神良能除五谿毒不救谗言伤谗言风雨过瘴疠乆亦亡两俱不足治但爱草木长草木各有宜珍产骈南荒绛囊悬荔支雪粉剖桄榔不谓蓬荻姿中有药与粮舂为芡珠圆炊作菰米香子羙拾橡栗黄精诳空肠今吾独何者玉粒照座光雨后行菜梦回闻雨声喜我菜甲长平明江路湿竝岸飞两桨天公真富有乳膏泻黄壤霜根一蕃滋风叶渐俯仰未任筐筥载巳作杯盘想艰难生理窄一味敢专飨小摘饭山僧清安寄真赏芥蓝如菌蕈脆羙牙颊响白菘类羔豚冒土出蹯掌谁能视火候小灶当自养残腊独出二首幽寻本无事独往意自长钓鱼丰乐桥採杞逍遥堂罗浮春欲动雪日有清光处处野梅开家家腊酒香路逄眇道士疑是左元放我欲从之语恐复化为羊江边有㣲行诘曲背城市平湖春草合歩到栖禅寺堂空不见人老稚掩闗睡所营在一食食巳宁复事客来岂无得施子静扫地风松独不静送我作鼓吹新年五首晓雨暗人日春愁连上元水生挑菜渚烟湿落梅村小市人归尽孤舟鹤踏翻犹堪慰寂寞渔火乱黄昏北渚集羣鹭新年何所之尽归乔木寺分占结巢枝生物会有役谋身各及时何当禁毕弋看引雪衣儿海国空自煖春山无限清氷谿结瘴雨雪菌到江城更待轻雷发先催冻笋生丰湖有藤菜似可敌莼羮小邑浮桥外青山石岸东茶枪烧后有麦浪水前空万户不禁酒三年真识翁结茅来此住嵗晚有无同荔子㡬时熟花头今巳繁探春先拣树买夏欲论园居士常携客参军许叩门明年更有味懐抱带诸孙二月八日与黄焘僧昙颕过逍遥堂何道士宗一问疾安心守𤣥牝闭眼觅黄庭问疾来三士浇愁有半缾风松时落蘂病鹤不梳翎樽空我归去山月照君醒次韵髙要令刘湜崃山寺见寄新闻妙无多旧学闲可束犹当隠季主未遽逃梅福空肠吐余思静似蚕缀族寸田结初果秀若铜生緑荆棘扫诚尽棃枣忧不熟髙人宁铸金下士乃服玉君看岭峤隘我欲巾笥蓄曽攀罗浮顶亦到朱明谷旋观真歴块归卧甘破屋故人老犹仕世味薄如縠偶从越女笑不怕蛮江浴惊闻尺书到喜有新诗辱应怜五管客曽作八州督骨销谗口铄胆破狱吏酷陇云不易寄江月乃可掬遥知清逺寺不称空明腹蹇驴歩武碎短瑟絃柱促仰看泉落珮俯听石响毂千峯泻清驶一往无回躅狂雷失晤语过电不容目要知僧长饥正坐山少肉人闲无南北蜗角空出缩仇池九十九嵩少三十六天人同一梦仙凡无两録陋邦真可老生理亦麤足便回爇天焰长作照海烛施註苏诗巻三十六施註苏诗卷三十七钦定四库全书施註蘓诗巻三十七宋苏轼撰施元之原註武进邵长蘅删补诗五十一首食荔枝二首惠州太守东堂祠故相陈文惠公堂下有公手植荔枝一株郡人谓之将军树今嵗大熟赏啖之余下逮吏卒其高不可致者纵猿取之丞相祠堂下将军大树旁炎云骈火实瑞露酌天浆烂紫垂先熟高红挂逺扬分甘徧铃下也到黑衣郎罗浮山下四时春卢橘杨梅次第新日啖荔枝三百颗不辞长作岭南人和子由盆中石菖蒲忽生九花春荑秋荚两须臾神药人间果有无无鼻何由识薝卜有花今始信菖蒲芳心未饱两蛱蝶寒意知鸣几蟪蛄记取明年十二节小儿休更籋霜䰅迁居吾绍圣元年十月十二日至惠州寓合江楼是月十八日迁于嘉祐寺二年三月十九日复迁于合江楼三年四月二十日复归于嘉祐寺时方卜筑白鹤峰之上新居成庶㡬其少安乎前年家水东回首夕阳丽去年家水西溼面春雨细东西两无择縁尽我辄逝今年复东徙旧馆聊一憇已买白鹤峯规作终老计长江在北户雪浪舞吾砌青山满墙头䰀鬌㡬云髻虽惭抱朴子金鼎陋蝉蜕犹贤栁栁州庙爼荐丹荔吾生本无待俯仰了此世念念自成劫尘尘各有际下观生物息相吹等蚊蚋两桥诗恵州之东江谿合流有桥多废壊以小舟渡罗浮道士邓守安始作浮桥以四十舟为二十舫铁锁石矴随水涨落榜曰东新桥州西丰湖上有长桥屡作屡壊栖禅院僧希固筑进两岸为飞楼九间尽用石盐木坚若铁石榜曰西新桥皆以绍圣三年六月毕工作二诗落之东新桥羣鲸贯铁索背负横空霓首摇翻雪江尾揷崩云谿机牙任信缩涨落随髙低辘轳巻巨索青蛟挂长堤奔舟免狂触脱筏防撞挤一桥何足云讙传广东西父老有不识喜笑争攀跻鱼龙亦惊逃雷雹生马蹏嗟此病渉乆公私困留稽姦民食此险出没如凫鹥似卖失船壶如去登楼梯不知百年来㡬人陨沙泥岂知涛澜上安若堂与闺往来无晨夜醉病休扶携使君饮我言妙割无牛鸡不云二子劳叹我捐腰犀我亦夀使君一言听扶藜常当修未壊勿使后噬脐西新桥昔桥木千柱挂湖如断霓浮梁陷积淖破板随奔谿笑看逺岸没坐觉孤城低聊因三农隙稍进百歩隄炎州无坚植潦水轻推挤千年谁在者铁柱罗浮西独有石盐木白螘不敢跻似开铜駞峯如凿铁马蹏岌岌类鞭石山川非会稽嗟我乆阁笔不书纸尾鹥萧然无尺箠一构飞空梯百夫下一杙椓此百尺泥探囊赖故侯宝钱出金闺父老喜云集箪壶无空携三日饮不散杀尽西村鸡似闻百嵗前海近湖有犀那知陵谷变枯渎生茭藜后来勿忘今冬渉水过脐悼朝云绍圣元年十一月戏作朝云诗三年七月五日朝云病亡于恵州塟之栖禅寺松林中东南直大圣塔予既铭其墓且和前诗以自解朝云始不识字晚忽学书麤有楷法盖尝从泗上比丘尼义冲学佛亦略闻大义且死诵金刚经四句偈而絶苗而不秀岂其天不使童乌与我𤣥驻景恨无千嵗药赠行惟有小乘禅伤心一念偿前债弹指三生断后缘归卧竹根无逺近夜灯勤礼塔中仙丙子重九二首三年瘴海上越峤真我家登山作重九蛮菊秋未花惟有黄茅浪堆壠生坳窊蜑酒糵衆毒酸甜如棃樝何以侑一樽邻翁餽鼃虵亦复强取醉欢謡杂悲嗟今年吁恶嵗僵仆如乱麻此会我虽健狂风卷朝霞使我如霜月孤光挂天涯西湖不欲住暮树号寒鸦穷途不择友过眼如乱云余子谁复数坐阅两使君共饮去年堂俯看秋水纹此水与此人相追两沄沄老去各休息造物嗟长勤佳哉此令节不惜与子分何以娱我客游鱼在清濆水师三百指铁网欲掩羣获多虽一快买放尤可欣此乐真不朽明年我归耘白鹤峰新居欲成夜过西邻翟秀才二首林行婆家初闭户翟夫子舎尚留闗连娟缺月黄昏后缥缈新居紫翠间系闷岂无罗带水割愁还有劒铓山中原北望无归日邻火村舂自往还瓮间毕卓防偷酒壁后匡衡不㸃灯待凿平江百尺井要分清署一壶氷佐卿恐是归来鹤次律宁非过去僧他日莫寻王粲宅梦中来往本何曽次韵子由所居六咏堂前种山丹错落马脑盘堂后种秋菊碎金收辟寒草木如有情慰此芳嵗阑幽人正独乐不知行路难诗人故多感花发忆两京石榴有正色玉树真虚名粲粲秋菊花卓为霜中英萸槃照重九缬蘂两鲜明幽居有古意义井分西墙谁言三伏热止须一杯凉先生坐忍渴羣嚣自披猖衆散徐酌饮逡廵味尤长先生饭土塯无物与刘叉何以娯醉客时齅砌下花井水分西邻竹隂借东家萧然行脚僧一身寄天涯东斋手种柏今复㡬尺长知有桓司马榛茅为遮藏近闻南台松新枝出余僵年来此懐抱岂复惊凡亡新居巳覆瓦无复风雨忧桤栽与笼竹小诗亦可求尚欲烦贰师刺山出飞流应须凿百尺两绠载一牛吴子野絶粒不睡过作诗戏之芝上人陆道士皆和予亦次其韵聊为不死五通仙终了无生一大缘独鹤有声知半夜老蚕不食巳三眠怜君觧比人间梦许我时逃醉后禅会与江山成故事不妨诗酒乐新年次韵恵循二守相会共惜相从一寸隂酒杯虽浅意殊深且同月下三人影莫作天涯万里心东岭近开松菊径南堂初絶斧斤音知君善颂如张老犹望携壷更一临又次韵二守许过新居数亩蓬蒿古县隂晓牕明快夜堂深也知卜筑非真宅聊欲跏趺看此心闻道携壷问竒字更因登木助㣲音相娱北户江千顷直下都无地可临又次韵二守同访新居此生真欲老墙阴郄扫都忘嵗月深拔薤巳观贤守政折蔬聊慰故人心风流贺监常吴语憔悴钟仪独楚音治状两邦俱第一颍川归去肯重临循守临行出小鬟复用前韵学语雏莺在栁隂临行唿出翠帷深通家不隔同年面得路方知异日心趁着春衫逰上苑要求国手教新音岭梅不用催归骑截镫须防旧所临种茶松闲旅生茶巳与松俱瘦茨棘尚未容䝉翳争交构天公所遗弃百嵗仍稚幼紫笋虽不长孤根乃独夀移栽白鹤岭土软春雨后弥旬得连隂似许晚遂茂能忘流转苦戢戢出鸟咮未任供臼磨且可资摘嗅千团输大官百饼衒私鬭何如此一啜有味出吾囿白鹤山新居凿井四十尺遇磐石石尽乃得泉海国困蒸溽新居利髙寒以彼陟降劳易此寝处干但苦江路峻常惭汲腰酸矻矻烦四夫硗硗斲层峦弥旬得寻丈下有青石磐终日但迸火何时见飞澜丰我粲与醪利汝椎与鑚山石有时尽我意殊未阑今朝僮仆喜黄土复可抟晨瓶得雪乳莫瓮停氷湍我生类如此何适不艰难一勺亦天赐曲肱有余欢三月二十九日二首南岭过云开紫翠北江飞雨送凄凉酒醒梦回春尽日闭门隠几坐烧香门外橘花犹的皪墙头荔子巳斓斑树暗草深人静处卷帘欹枕卧看山吾谪海南子由雷州被命即行了不相知至梧廼闻尚在藤也旦夕当追及作此诗示之九疑聫緜属衡湘苍梧独在天一方孤城吹角烟树里落日未落江苍茫幽人拊枕坐叹息我行忽至舜所藏江边父老能説子白须红颊如君长莫嫌琼雷隔云海圣恩尚许遥相望平生学道真实意岂与穷达俱存亡天其以我为箕子要使此意留要荒他年谁作地舆志海南万古真吾郷行琼儋闲肩舆坐睡梦中得句云千山动鳞甲万谷酣笙钟觉而遇清风急雨戏作此数句四州环一岛百洞蟠其中我行西北隅如渡月半弓登髙望中原但见积水空此生当安归四顾真途穷眇观大瀛海坐咏谈天翁茫茫太仓中一米谁雌䧺幽懐忽破散永啸来天风千山动鳞甲万谷酣笙钟安知非羣仙钧天宴未终喜我归有期举酒属青童急雨岂无意催诗走羣龙梦云忽变色笑电亦改容应怪东坡老颜衰语徒工乆矣此妙声不闻蓬莱宫次前韵寄子由我少即多难邅回一生中百年不易满寸寸弯强弓老矣复何言荣辱今两空泥洹尚一路所向余皆穷似闻崆峒西仇池迎此翁胡为适南海复驾垂天䧺下视九万里浩浩皆积风回望古合州属此琉璃钟离别何足道我生岂有终渡海十年归方镜照两童还乡亦何有暂假壶公龙峩睂向我笑锦水为君容天人巧相胜不独数子工指㸃昔游处蓬莱生故宫安期生安期生世知其为仙者也然太史公曰蒯通善齐人安期生生尝以䇿干项羽羽不能用羽欲封此两人两人终不肯受亡去予每读此未尝不废书而叹嗟乎仙者非斯人而谁为之故意战国之士如鲁连虞卿皆得道者欤安期本䇿士平日交蒯通尝干重瞳子不见隆准公应如鲁仲连抵掌吐长虹难堪踞牀洗宁挹扛鼎䧺事既两大缪漂然籋遗风廼知经世士出世或乘龙岂比山泽臞忍饥啖柏松纵使偶不死正堪为仆僮茂陵秋风客望祀犹蚁蠭海上如𤓰枣可闻不可逄夜梦七月十三日至儋州十余日矣澹然无一事学道未至静极生愁夜梦如此不免以书自怡夜梦嬉游童子如父师检责惊走书计功当毕春秋余今乃始及桓荘初怛然悸寤心不舒起坐有如挂钩鱼我生纷纷婴百缘气固多习独此偏弃书事君四十年仕不顾留书绕纒自视汝与丘孰贤易韦三絶丘犹然如我当以犀革编迁居之夕闻邻舎儿诵书欣然而作幽居乱鼃黾生理半人禽跫然巳可喜况闻弦诵音儿声自圆羙谁家两青衿且欣集齐咻未敢笑越吟九龄起韶石姜子家日南吾道无南北安知不生今海濶尚挂斗天髙欲横参荆榛短墙缺灯火破屋深引书与相和置酒仍独斟可以侑我醉琅然如玉琴闻子由瘦五日一见花猪肉十日一遇黄鸡粥土人顿顿食藷芋荐以薰鼠烧蝙蝠旧闻蜜唧尝呕吐稍近虾蟇缘习俗十年京国厌肥羜日日烝花压红玉从来此腹负将军今者固宜安脱粟人言天下无正味蝍蛆未遽贤麋鹿海康别驾复何为帽宽带落惊僮仆相看会作两臞仙还乡定可骑黄鹄客俎经旬无肉又子由劝不读书萧然清坐乃无一事病怯腥咸不买鱼尔来心腹一时虚使君不复怜乌攫属国方将掘䑕余老去独收人所弃游哉时到物之初从今免被孙郎笑绛帕䝉头读道书宥老楮我墙东北隅张王维老谷树先樗栎大叶等桑柘沃流膏马乳涨堕子杨梅熟胡为寻丈地养此不材木蹶之得舆薪规以种松菊静言求其用略数得五六肤为蔡侯纸子入桐君録黄缯练成素黝面颒作玉灌洒烝生菌腐余光吐烛虽无傲霜节幸免狂酲毒孤根信㣲陋生理有倚伏投斧为赋诗徳怨聊相赎观棊予素不解棊尝独游庐山白鹤观观中人皆阖户昼寝独闻棊声于古松流水之间意欣然喜之自尔欲学然终不解也儿子过廼麤能者儋守张中日从之戏予亦隅坐竟日不以为厌也五老峯前白鹤遗趾长松䕃庭风日清羙我时独游不逄一士谁欤棊者户外屦二不闻人声时闻落子纹枰坐对谁究此味空钩意钓岂在鲂鲤小儿近道剥啄信指胜固欣然败亦可喜优哉游哉聊复尔耳籴米籴米买束薪百物资之市不缘畊樵得饱食殊少味再拜请邦君愿受一廛地知非笑昨梦食力免内愧春秧㡬时花夏稗忽巳穟怅焉抚耒耜谁复识此意入寺曵杖入寺门辑杖挹世尊我是玉堂仙谪来海南村多生宿业尽一气中夜存旦随老鸦起饥食扶桑暾光圆摩尼珠照耀玻瓈盆来从佛印可稍觉魔忙奔闲看树转午坐到钟鸣昏敛收平生心耿耿聊自温次韵子由三首东亭仙山佛国本同归世路𤣥闗两背驰到处不妨闲卜筑流年自可数期颐遥知小槛临廛市定有新松长棘茨谁道茅檐劣容膝海天风雨看纷披东楼白髪苍头自照盆董生端合是前身独栖髙合多词客为着新书未絶麟小醉易醒风力软安眠无梦雨声新长歌自誷真堪笑底处人间是所欣椰子冠天教日饮欲全丝美酒生林不待仪自漉疎巾邀醉客更将空殻付冠师规摹简古人争看簪导轻安发不知更着短檐髙屋帽东坡何事不违时次韵子由月季花再生幽芳本长春暂瘁如蚀月且当付造物未易料枯枿也知宿根深便作紫笋茁乘时出婉娩为我暖栗烈先生蚤贵重庙论推英拔而今城东𤓰不记召南茇陋居有逺寄小圃无濶蹑还为乆处计坐待行年匝腊果缀梅枝春杯浮竹叶谁言一萌动巳觉万木活聊将玉蘂新挿向纶巾折次韵子由浴罢理发千梳浄风晞胜汤沐闭息万窍通雾散名干浴頽然语黙丧静见天地复时令具薪水漫欲濯腰腹陶匠不可求盆斛何由足老鸡卧粪土振羽双瞑目倦马𩥇风沙奋鬛一喷玉垢浄各殊性快惬聊自沃云母透蜀纱琉璃莹蕲竹稍能梦中觉渐使生处熟楞严在牀头妙偈时仰读反流归照性独立遗所瞩未知仰山禅巳就季主卜安心会自得助长母相督借前韵贺子由生第四孙斗老今日散幽忧弹冠及新沐况闻万里孙巳报三日浴朋来四男子大壮泰临复开书喜见面未饮春生腹无官一身轻有子万事足举家传吉梦殊相惊凡目烂烂开眼电硗硗峙头玉但令强筋骨可以耕衍沃不须富文章端解耗纸竹君归定何日我计乆巳熟长留五车书要使九子读箪瓢有内乐轩冕无流瞩人言适似我穷达巳可卜蚤谋二顷田莫待八州督独觉瘴雾三年恬不怪反畏北风生体疥朝来缩颈似寒鸦焰火生薪聊一快红波飜屋春风起先生黙坐春风里浮空眼缬散云霞无数心花发桃李翛然独觉午牕明欲觉犹闻醉鼾声回首向来萧瑟处也无风雨也无晴十二月十七日夜坐达晓寄子由灯烬不挑垂暗蘂炉灰重拨尚余薰清风欲发鸦翻树缺月初升犬吠云闭眼此心新活计随身孤影旧知闻雷州别乘应危坐跨海幽光与子分谪居三适旦起理发安眠海自运浩浩朝黄宫日出露未晞郁郁蒙霜松老栉从我乆齿踈含清风一洗耳目明习习万窍通少年苦嗜睡朝谒常悤悤爬搔未云足巳困冠巾重何异服辕马沙尘满风騣琱鞍响珂月实与杻械同解放不可期枯栁岂易逄谁能书此乐献与腰金翁午牕坐睡蒲团蟠两膝竹几阁双肘此间道路熟径到无何有身心两不见息息安且乆睡虵本亦无何用钩与手神凝疑夜禅体适剧夘酒我生有定数禄尽空余夀枯杨不飞花膏泽回衰朽谓我此为觉物至了不受谓我今方梦此心初不垢非夣亦非觉敢问希夷叟夜卧濯足长安大雪年束薪抱衾裯云安市无井斗水宽百忧今我逃空谷孤城啸鸺鹠得米如得珠食菜不敢留况有松风声釜鬲鸣飕飕瓦盎深及膝时复冷暖投明灯一爪剪快若鹰辞鞴天低瘴云重地薄海气浮土无重膇药独以薪水瘳谁能更包裹冠履装沐猴子由生日上天不难知好恶与我一方其未定间人力破隂隲小忍待其定报应真可必季氏生而仁观过见其实端如栁下惠焉往不三黜天有时而定夀考未易毕儿孙七男子次第皆逄吉遥知设罗门独掩悬磬室回思十年事无愧箧中笔但愿白发兄年年作生日以黄子木拄杖为子由生日之夀灵夀扶孔光菊潭饮伯始虽云闲草木岂乐䝉此耻一时偶收用千载相瘢疻海南无嘉植野果名黄子坚瘦多节目天材任操倚嗟我始剪裁世用或缘此贵从老夫手往配先生几相从归故山不愧仙人杞施註苏诗巻三十七施註苏诗卷三十八钦定四库全书施註苏诗巻三十八宋苏轼撰施元之原註武进邵长蘅删补诗六十三首过于海舶得迈寄书酒作诗逺和之皆粲然可观子由有书相庆也因用其韵赋一篇并寄诸子姪我似老牛鞭不动雨滑泥深四蹏重汝如黄犊走却来海濶山髙百程送庶㡬门戸有八慈不恨居邻无二仲他年汝曹笏满床中夜起舞踏破瓮㑹当洗眼看腾跃莫指痴腹笑空洞誉儿虽是两翁癖积徳已自三世种岂惟万一许生还尚恐九十烦珍从六子晨耕箪瓢出衆妇夜绩灯火共春秋古史乃家法诗笔离骚亦时用但令文字还照世粪土腐余安足梦上元夜过赴儋守召独坐有感使君置酒莫相违守舍何妨独掩扉静看月牕盘蜥蜴卧闻风幔落蛜蝛灯花结尽吾犹梦香篆消时汝欲归搔首凄凉十年事传柑归遗满朝衣海南人不作寒食而以上已上冢予携一瓢酒寻诸生皆出矣独老符秀才在因与饮至醉符盖儋人之安贫守静者也老鸦衔肉纸飞灰万里家山安在哉苍耳林中太白过鹿门山下徳公回管寕投老终归去王式当年本不来记取南城上已日木棉花落刺桐开新居朝阳入北林竹树散疎影短篱寻丈间寄我无穷境旧居无一席逐客犹遭屏结茅得兹地翳翳村巷永数朝风雨凉畦菊发新颕俯仰可卒嵗何必谋二顷五色雀海南有五色雀常以两綘者为长进止必随焉俗谓之凤凰云乆旱而见辄雨潦则反是吾卜居儋耳城南尝一至庭下今日又见之进士黎子云及其弟威家既去吾举酒祝之曰若为吾来者当再集也巳而果然乃为赋诗粲粲五色羽炎方凤之徒青黄缟元服翼卫两绂朱仁心知闵农常告雨霁符我穷惟四壁破屋无瞻乌惠然此粲者来集竹与梧锵鸣如玉佩意欲相嬉娱寂寞两黎生食菜真臞儒小圃散春物野桃陈雪肤举杯得一笑见此红鸾雏髙情如飞仙未易握粟唿胡为去复来眷眷岂属吾回翔天壤间何必懐此都倦夜倦枕厌长夜小牕终未明孤村一犬吠残月㡬人行衰鬓乆巳白旅懐空自清荒园有络纬虚织竟何成用过韵冬至与诸生饮酒小酒生黎法干糟瓦盎中芳辛知有毒滴沥取无穷冻醴寒初泫春醅暖更饛华夷两樽合醉笑一欢同里闬峩山北田园震泽东归期那敢説安讯不曽通鹤鬓惊全白犀围尚半红愁颜觧符老夀耳闘吴翁得糓鵞初饱亡猫䑕益丰黄姜收土芋巻耳斫霜丛児瘦缘储药奴肥为种菘频频非窃食数数尚乘风河伯方夸若灵娲自舞冯归涂䧟泥淖炬火燎茆蓬膝上王文度家传张长公和诗仍醉墨戯海乱羣鸿纵笔三首寂寂东坡一病翁白湏萧散满霜风小児误喜朱颜在一笑那知是酒红父老争看乌角巾应缘曽现宰官身溪邉古路三叉口独立斜阳数过人北船不到米如珠醉饱萧条半月无明日东家当祭灶只鸡斗酒定膰吾贫家净扫地贫家净扫地贫女好梳头下士晚闻道聊以拙自修扣门有佳客一饭相邀留春炊勿草草此客未易媮慎勿用劳薪感我如薫莸德人抱衡石铢黍安可廋次韵子由赠吴子野先生二絶句马迹车轮满四方若为闭暑小茆堂仙心欲捉左元放痴疾还同顾长康江令苍苔围故宅谢家语燕集华堂先生笑说江南事祗有青山绕建康被酒独行徧至子云威徽先觉四黎之舍三首半醒半醉问诸黎竹刺藤稍歩歩迷但寻牛矢觅归路家在牛栏西复西总角黎家三四童口吹葱叶送迎翁莫作天涯万里意谿邉自有舞雩风符老风情奈老何朱颜减尽鬓丝多投梭每困东邻女换扇唯逢春梦婆夜烧松明火嵗暮风雨交客舍悽薄寒夜烧松明火照室红龙鸾快熖初煌煌碧烟稍团团幽人忽富贵蕙帐芬椒兰珠煤缀屋角香流铜槃坐看十八公俯仰灰烬残齐奴朝㸑蜡莱公夜长叹海康无此物烛尽更未䦨庚辰岁人日作时闻黄河巳复北流老臣旧数论此今斯言乃验二首老去仍栖隔海村梦中时见作诗孙天涯巳惯逢人日归路犹欣过鬼门三策巳应思贾让孤忠终未赦虞翻典衣剩买河源米屈指新篘作上元不用长愁挂月村㯽榔生子竹生孙新巢语燕还窥砚旧雨来人不到门春水芦根看鹤立夕阳枫叶见鸦翻此生念念随泡影莫认家山作夲元庚辰嵗正月十二日天门冬酒熟予自漉之且漉且尝遂以大醉二首自拨牀头一瓮云幽人先巳醉浓芬天门冬熟新年喜麴米春香并舍闻菜圃渐疎花漠漠竹扉斜掩雨纷纷拥裘睡觉知何处吹面东风散缬纹载酒无人过子云年来家酝有竒芬醉鄕杳杳谁同梦睡息齁齁得自闻口业向诗犹小小眼花因酒尚纷纷㸃灯更试淮南语汎溢东风有縠纹追和戊寅岁上元春鸿社燕巧相违白鹤峰头白板扉石建方欣洗牏厠姜龎不觧叹蟏蝛一龛京口嗟春梦万炬钱塘忆夜归合浦卖珠无复有当年笑我泣牛衣题过所画枯木竹石三首老可能为竹冩真小坡今与石传神山僧自觉菩提长心境都将付卧轮散木支离得自全交柯蚴蟉欲相纒不湏更説能鸣鴈要以空中得尽年倦看澁勒暗蛮村乱棘孤藤束瘴根唯有长身六君子猗猗犹得似淇园真一酒歌布算以歩五星不如仰观之㨗吹律以求中声不如耳齐之审鈆汞以为药策易以候火不如天造之真也是故神宅空乐出虚蹋踘者以气升孰能推是类以求天造之药乎于此有物其名曰真一逺游先生方治此道不饮不食而饮此酒食此药居此堂予亦窃其一二故作真一之歌其辞曰空中细茎挿天芒不生沮泽生陵冈渉阅四气更六阳森然不受螟与蝗飞龙御月作秋凉苍波改色屯云黄天旋雷动玉尘香起搜十裂照坐光跏趺牛噍安且详动摇天闗出琼浆壬公飞空丁女藏三伏遇井了不尝醸为真一和而庄三杯俨如侍君王湛然寂照非楚狂终身不入无功鄕汲江煎茶活水还湏活火烹自临钓石取深清大瓢贮月归春瓮小杓分江入夜缾茶雨巳飜煎处脚松风忽作㵼时声枯肠未易禁三椀坐听荒城长短更予来儋耳得吠狗曰乌觜甚勐而驯随予迁合浦过澄迈泅而济路人皆惊戯为作此诗乌喙夲海獒幸我为之主食余巳瓠肥终不忧鼎俎昼驯识宾客夜悍为门戸知我当北还掉尾喜欲舞跳踉趁童仆吐舌喘汗雨长桥不肎蹑径渡清深浦拍浮似鵞鸭登岸剧虓虎盗肉亦小疵鞭箠当贳汝再拜谢厚恩天不遣言语何当寄家书黄耳定乃祖澄迈驿通潮阁二首倦客愁闻归路遥眼明飞阁俯长桥贪看白鹭横秋浦不觉青林没晚潮余生欲老海南村帝遣巫阳招我魂杳杳天低鹘没处青山一发是中原泂酌亭琼山郡东衆泉觱发然皆冽而不食丁丑嵗六月南迁过琼始得双泉之甘于城之东北隅以告其人自是汲者常满泉相去咫尺而异味庚辰嵗六月十七日迁于合浦复过之太守承议郎陆公求泉上之亭名与诗名之曰泂酌其诗曰泂酌两泉挹彼注兹一缾之中有渑有淄以瀹以烹衆喊莫齐自江徂海浩然无私岂弟君子江海是仪既味我泉亦哜我诗六月二十日夜渡海参横斗转欲三更苦雨终风也觧晴云散月明谁㸃缀天容海色夲澄清空余鲁叟乘桴意麤识轩辕奏乐声九死南荒吾不恨兹游竒絶冠平生自雷适廉宿于兴㢘村净行院荒凉海南北佛舍如鸡栖忽行榕林中跨空飞拱枅当门冽碧井洗我两足泥髙堂磨新甎洞戸分角圭倒牀便甘寝鼻息如虹霓僮仆不肎去我为半日稽晨登一叶舟醉兀十里谿醒来知何处归路老更迷㢘州龙眼质味殊絶可敌荔支龙眼与荔支异出同父祖端如甘与橘未易相可否异哉西海濵琪树罗元圃累累似桃李一一流膏乳坐疑星陨空又恐珠还浦图经未尝説玉食逺莫数独使皴皮生弄色映琱俎蛮荒非汝辱幸免妃子污合浦愈上人以诗名岭外将访道南岳留诗壁上云闲伴孤云自在飞东坡居士过其精舍戏和其韵孤云出岫岂求伴钖杖凌空自要飞为问庭松尚西指不知老奘㡬年归梅圣俞之客欧阳晦夫使工画茅菴巳居其中一琴横床而巳曹子方作诗四韵仆和之云寂寞王子猷回船剡谿路迢遥戴安道雪夕谁与度倒披王㳟氅半掩袁安戸应调折絃琴自和捻湏句欧阳晦夫惠琴枕中郎不眠仰看屋得此古椽围尺竹轮囷濩落非笛用剖作袖琴徽轸足流传㡬处到渊明卧枕纶巾酒新漉孤鸾别鹄谁复闻鼻息齁齁自成曲留别㢘守编雈以苴猪墐涂以涂之小饼如嚼月中有酥与饴悬知合浦人长诵东坡诗好在真一酒为我醉宗资缾笙庚辰八月二十八日刘㡬仲饯饮东坡中觞闻笙箫声杳杳若在云霄间抑扬徃返麤中音节徐而察之则出于双缾水火相得自然吟啸盖食顷乃巳坐客惊叹得未曽有请作缾笙诗记之孤松吟风细泠泠独蠒长缫女娲笙陋哉石鼎逢弥明蚯蚓窍作苍蝇声缾中宫商自相赓昭文无亏亦无成东坡醉熟唿不醒但云作劳吾耳鸣欧阳晦夫遗接䍦琴枕戏作此诗谢之携児过岭今七年晚涂更着黎衣冠白头穿林要藤帽赤脚渡水湏花缦不愁故人惊絶倒但使俚俗相恬安见君合浦如梦寐挽湏握手俱汍澜妻缝接䍦雾縠细児送琴枕氷徽寒无絃且寄陶令意倒载犹作山公看我懐汝隂六一老眉宇秀发如春峦羽衣鹤氅古仙伯岌岌两柱扶霜纨至今畵像作此服凛如退之加渥丹尔来前軰皆鬼录我亦带脱巾欹寛作诗颇似六一语往往亦带梅翁酸次韵王郁林晚涂流落不堪言海上春泥手自翻汉使节空余皓首故侯𤓰在有頽垣平生多难非天意此去残年尽主恩误辱使君相抆拭寕闻老鹤更乘轩藤州江下夜起对月赠邵道士江月照我心江水洗我肝端如径寸珠堕此白玉盘我心夲如此月满江不湍起舞者谁欤莫作三人看峤南瘴毒地有此江月寒乃知天壌间何人不清安牀头有白酒盎若白露漙独醉还独醒夜气清漫漫仍唿卲道士取琴月下弹相将乘一叶夜下苍梧滩徐元用使君与其子端常邀仆与小児过同游东山浮金堂戏作此诗昔与徐使君共赏钱塘春爱此小天竺时来中圣人松如迁客老酒似使君醇系舟藤城下弄月镡江濵江月夜夜好云山朝朝新使君有令子真是石麒麟我子乃散材有如木轮囷二老白接䍦两郎乌角巾醉卧松下石扶归江上津浮桥半没水掲此碧鳞鳞送鲜于都曹归蜀灌口旧居籋尽霜须照碧铜依然春雪在长松朝行犀浦催收芋夜渡绳桥看伏龙莫叹倦游无驷马要将老健敌千钟子云三世惟身在为向西南説病容送邵道士彦肃还都峤乞得纷纷扰扰身结茆都峤与仙邻少而寡慾颜常好老不求名语益真许迈有妻还学道陶潜无酒亦从人相随十日还归去万劫清游结此因书韩干二马赤髯碧眼老鲜卑回策如萦独善骑赪白紫骝俱絶世马中岳湛有妍姿将至广州用过韵寄迈迨皇天遣出家临老乃学道北归为児子破戒堪一笑披云见天眼回首失海潦蛮唱与黎歌余音犹杳杳大儿牧衆穉四嵗守孤峤次子病药医三折乃麤晓小儿耕且养得暇为书绕我亦困诗酒去道愈茫𣺌纷纷何时定所至皆可老莫学栁仪曹诗书教氓獠亦莫事登陟谿山有何好安居与我游闭戸净洒扫赠郑清叟秀才风涛战扶胥海贼横泥子胡为犯二怖博此一笑喜问君奚所欲欲谈仁义耳我才不逮人所有聊足巳安能相付予过听君误矣霜风扫瘴毒冬日稍清羙年来万事足所欠惟一死澹然两无求滑净空棐几和孙叔静兄弟李端叔唱和病骨瘦欲折霜髯籋更疎喜闻新国政兼得故人书秉烛真如梦倾杯不敢余天涯老兄弟懐抱㡬时摅广倅萧大夫借前韵见赠复和答之二首生还麤胜虞蚤退不如踈垂死初闻道平生误信书风涛惊夜半疾病送灾余赖有萧夫子幽懐得少摅心闲诗自放笔老语翻疎赠我皆强韵知君得异书滔滔沮叟是绰绰孟生余一笑沧溟侧应无愤可摅跋王晋叔所藏画徐熙杏花江左风流王谢家尽携书画到天涯郄因梅雨丹青暗洗出徐熙落墨花赵昌四季芍药倚竹佳人翠袖长天寒犹着薄罗裳扬州近日红千叶自是风流时世粧踯躅枫林翠壁楚江邉踯躅千层不忍看开巻便知归路近剑南樵客为施丹寒菊轻肌弱骨散幽葩真是青帬两髻丫便有佳名配黄菊应缘霜后苦无花山茶游蜂掠尽粉丝黄落蕋犹收蜜露香待得春风㡬枝在年来杀菽有飞霜和黄秀才鉴空阁明月夲自明无心孰为境挂空如水鉴冩此山河影我观大瀛海巨浸与天永九州居其间无异虵盘镜空水两无质相照但耿耿妄云桂兔蟇俗説皆可屏我游鉴空阁缺月正凄冷黄子寒无衣对月句愈警借君方诸泪一沐管城颖谁言小丛林清絶冠五岭韦偃牧马图神工妙技帝所收江都曹韩逝莫留人间画马唯韦侯当年为谁扫骅骝至今霜蹏踏长楸圉人困卧沙壠头沙苑茫茫蒺藜秋风騣雾鬛寒飕飕龙种尚与驽骀游长稭短豆岂我羞八銮六辔非马谋古来西山与东邱题灵峰寺壁灵峰山上寳陀寺白发东坡又到来前世德云今我是依希犹记妙髙䑓衆妙堂湛然无观古真人我独观此衆妙门夫物芸芸各归根衆中得一道乃存道人晨起开东轩趺坐一醉扶桑暾余光照我玻瓈盆倒射牕几清而温欲收月魄餐日魂我自日月谁使吞题冯通直明月湖诗后老衍清篇墨未枯小冯新作语尤姝唿儿净洗涵星砚为子赓歌堕月湖闻道䍧江空抱珥年来合浦自还珠请君多酿莲花酒凖拟王乔下履凫次韵郑介夫二首一落泥涂迹愈深尺薪如桂米如金长庚到晓空陪月太岁今年合守心相与啮氊持汉节何妨振履出商音孤云倦鸟空来徃自要闲飞不作霖一生忧患萃残年心似惊蚕未易眠海上偶来期汗漫苇间犹得见延缘良医自要经三折老将何妨败两甄收取桑榆种棃枣祝君眉夀似増川施註苏诗巻三十八施註苏诗卷三十九钦定四库全书施註苏诗巻三十九宋蘓轼撰施元之原註武进邵长蘅删补诗五十一首昔在九江与蘓伯固唱和其略曰我梦扁舟浮震泽雪浪横江千顷白觉来满眼是庐山倚天无数开青壁盖实梦也昨日又梦伯固手持乳香婴儿示予觉而思之盖南华赐物也岂复与伯固相见于此耶今得来书知巳在南华相待数日矣感叹不已故先寄此诗扁舟震泽定何时满眼庐山觉又非春草池塘惠连梦上林鸿雁子卿归水香知是曹溪口眼净同看古佛衣不向南华结香火此生何处是真依次韵韶守狄大夫见赠二首华髪萧萧老遂良一身萍挂海中央无钱种菜为家业有病安心是药方才疎正类孔文举痴絶还同顾长康万里归来空泣血七年供奉殿西廊森森画㦸拥朱轮坐咏梁公觉有神白傅闲游空诵句拾遗穷老敢论亲东海莫懐疏受意西风幸免庾公尘为公过岭传新唱催发寒梅一信春次韵韶倅李通直二首一篇泷吏可书绅莫向长沮更问津老去常忧伴新鬼归来且喜是陈人曽陪令尹苍髯古又见郎君白髪新回首天涯一惆怅郄登梅岭望枫宸青山祗在古城隅万里归来卜筑初㑹见四山朝鹤驾更看二李跨鲸鱼欲从抱朴传家学应怪中郎得异书待我丹成驭风去借君琼珮与霞裾狄韶州煑蔓菁芦菔羮我昔在田间寒庖有珍烹常支折脚鼎自煑花蔓菁中年失此味想像如隔生谁知南岳老觧作东坡羮中有芦菔根尚含晓露清勿语贵公子从渠嗜羶腥李伯时画其弟亮功旧隐宅图乐天蚤退今安有摩诘长闲古亦无五亩自栽池上竹十年空看辋川图近闻陶令开三径应许扬雄寄一区晩嵗与君同活计如云鵞鸭散平湖赠龙光长老斫得龙光竹两竿持归岭北万人看竹中一滴曹溪水涨起西江十八滩赠岭上老人鹤骨霜髯心巳灰青松合抱手亲栽问翁大庾岭头住曽见南迁几箇回赠岭上梅梅花开尽百花开过尽行人君不来不趁青梅尝煑酒要看细雨熟黄梅予昔过岭而南题诗龙泉钟上今复过而北次前韵秋风巻黄落朝雨洗緑净人贪归路好节近中原正下岭独徐行艰崄未敢忘遥知叔孙子巳致鲁诸生过岭二首暂着南冠不到头郄随北雁与归休平生不作兔三窟今古何殊貉一邱当日无人送临贺至今有庙祀潮州剑闗西望七千里乘兴真为玉局游七年来徃我何堪又试曹溪一勺甘梦里似曽迁海外醉中不觉到江南波生濯足鸣空涧雾绕征衣滴翠岚谁遣山鸡忽惊起半嵓花雨落毵毵留题显圣寺𣺌𣺌疎林集晚鸦孤村烟火梵王家幽人自种千头橘逺客来寻百结花浮石已干霜后水焦坑闲试雨前茶秪疑归梦西南去翠竹江村遶白沙予初谪岭南过田氏水阁东南一峰丰下鋭上里人谓鸡笼山予更名独秀峰今复过之戏留一絶倚天巉絶玉浮屠肎与彭郎作小姑独秀江南知有意要三二别四三壶乞数珠赠南禅湜老从君觅数珠老境仗消遣未能转千佛且从千佛转儒生推变化干策数大衍道士守元牝龙虎看舒巻我老安能为万刼付一喘嘿坐閲尘界往来八十反区区我所寄蹙缩蚕在茧适从海上回蓬莱又清浅郁孤台吾生如寄耳岭外亦闲游赣石三百里寒江尺五流楚山㣲有霰越瘴乆无秋望㫁横云峤魂飞咤雪洲晓钟时出寺暮鼓各鸣楼归路迷千嶂劳生閲百州不随猿鹤化甘作贾胡留祗有貂裘在犹堪买钓舟䖍守霍大夫监郡许朝奉见和此诗复次前韵大邦安静治小院得闲游赣水雨巳涨㢘泉春未流同烹贡茗雪一洗瘴茅秋秋思生莼鲙寒衣待橘洲扬雄未有宅王粲且登楼老景无多日归心梦㡬州敢因逃酒去端为和诗留旧箧藏新语清风自满舟赠䖍州术士谢晋臣属国新从海外归君平且莫下帘帷前生恐是卢行者后学过唿韩退之死后人传戒定慧生时宿直斗牛箕凭君为算行年看便数生时到死时䖍州景徳寺荣师湛然堂卓然精明念不起兀然灰藁照不灭方定之时慧在定定慧照寂非两法妙湛总持不动尊黙然真入不二门语息则黙非对语此话要将周易论诸方人人把雷电不容细看真头面欲知妙湛与总持更问江东三语掾次阳行先室空惟法喜心定有天游摩诘元无病湏洹不入流苦嫌寻直枉坐待寸田秋虽未麒麟阁巳逃鹦鹉洲酒醒风动竹梦㫁月窥楼衆谓元徳秀自称阳道州㧞葵终相鲁辟糓㑹封留用舍俱无碍飘然不系舟再用数珠韵赠湜长老嗣宗虽不言叔寳犹理遣东坡但熟睡一夕一展转南迁昔虞翻郄扫今冯衍古佛既手提诸方皆席巻当年清隐老鹤瘦龟不喘和我弹丸诗百发亦百反耆年日彫䘮但有犊角茧时来窥方丈共笑虎毛浅和犹子迟赠孙志举轩裳大炉鞴陶冶一世人从横落模范谁复甘饥贫可怜方回痴初不疑嘉賔颇念懐祖黠瞋児与兵姻失身堕浩𣺌投老无涯垠回看十年旧谁似数子真孙郎表独立霜㦸交重闉深居不汝觌岂问亲与邻连枝皆秀杰英气推伯仁我从海外归喜及崆峒春新年得异书西郭有逸民小孙又过我欢若平生亲清诗五百言句句皆絶伦飬火虽未伏要是丹砂银我家六男子朴学非时新诗词各璀璨老语徒周谆愿言敦宿好永与竹林均六子岂可忘从我屡厄陈南禅长老和诗不巳故作六虫篇答之凤凰览徳辉逺引不待遣鷾鸸恋庭宇倐忽来千转那将坐井蛙而比谈天衍蠧鱼着文字藁死犹遭巻老牛疲耕作见月亦妄喘东坡方三问南禅已五反老人但目击侍者应足茧最后六虫篇深寄恨语浅明日南禅和诗不到故重赋数珠篇以督之二首未来不可招巳过那容遣中间见在心一一风轮转自从一生二巧歴莫能衍不如袖手坐六用都懐巻风雷生謦欬万窍自号喘诗人思无邪孟子内自反大珠分一月细绠合两茧累然挂禅牀妙用夫岂浅朝来取饭化乃是维摩遣全锋虽未露半藏巳曽转説有陋裴頠谈无笑王衍看经聊尔耳遮眼初不巻三咤故自醒一吷何由喘请归视故椟静夜珠当反安居三十年古衲磨山茧持珠尚嘿坐岂是功用浅用前韵再和霍大夫文字先生饮江山清献游典刑传父老尊俎继风流度岭逢梅雨还家指麦秋自慙鸿雁侣争集稲粱洲野濶横双练城坚耸百楼行看凤尾诏郄下虎头州君意巳吴越我行无去留归途应食粥乞米使君舟用前韵再和许朝奉髙门元世旧客路晩追游清絶闻诗语疏通岂法流传家有衣钵㫁狱尽春秋邂逅陪车马寻芳谢朓洲凄凉望鄕国得句仲宣楼恨赋投湘水悲歌祀栁州何如五字律相与一尊留更约登尘外归时月满舟用前韵再和孙志举人衆者胜天天定亦胜人邓通岂不富郭觧安得贫惊飞贺厦燕走散入幕賔醉眠中山酒结梦南柯姻宠辱能㡬何悲欢浩无垠回视人间世了无一事真洒扫古玉局香火通帝闉我室思无邪我堂徳有邻所至为鄕里事贤友其仁之子富经术蔚如井大春蜿蟺楚南极淑气生此民唱髙和自寡非我谁当亲譬彼嶰谷竹翦裁待伶伦俗学吁可鄙纸缯配刍银聊将调痴鬼亦复争华新愿子事笃实浮言扫谵谆穷通付造物得䘮理夲均期子如太仓㑹当发陈陈崔文学甲携文见过萧然有出尘之姿问之则孙介夫之甥也故复用前韵赋一篇示志举象服盛簮珥岂是邢夫人敝衣破冠履可怜范叔贫君看崔员外晚就观国賔当年颇赫赫翁妪争为姻蹭蹬阻风水横斜挂邉垠青衫映白髪今似梅子真道存百无害甘守吴市闉自言总角嵗慈母为择邻邦人惊似舅矫矫恶不仁诗文非他师家法乃富春岂非空同秀为国产隽民挺然齐鲁生近出姬姜亲为文不在多一颂了伯伦清诗要鍜炼乃得铅中银自我迁岭外七见槐火新着书已絶笔一嘿含千谆蒉桴和苇籥天节非人均时时自娱嬉岂为俗子陈画车二首何人画此只轮车便是当年欹器图上易下难湏审细左提右挈免疎虞九衢歌舞颂王明谁恻寒泉独自清赖有千车能散福化为膏雨满重城䖍州吕倚承事年八十三读书作诗不巳好收古今帖贫甚至食不足扬雄老无子冯衍终不遇不识孔方兄但有灵照女家藏古今帖墨色照箱筥饥来据空案一字不堪煮枯肠五千巻磊落相撑拄吟为蜩蛩声时有岛可句为语里长者德齿敬巳古如翁有㡬人薄少可时助王子直去嵗送子由北归徃返百舍今又相逢赣上戏用旧韵作诗留别米尽无人典破裘送行万里一邹游觧舟又欲携君去归舍聊湏与妇谋闻道年来丹伏火不愁老去雪䝉头剩买山田添鹤口庙堂新拜富民侯次韵江晦叔二首人老家何在龙眠雨未惊酒船回太白穉子候渊明幸与登仙郭同依坐啸成小楼看月上剧饮到参横钟鼓江南岸归来梦自惊浮云世事改孤月此心明雨巳倾盆落诗仍翻水成二江争送客木杪看桥横次韵江晦叔兼呈器之横空初不跨鹏鳌但觉胡床歩歩髙一枕昼眠春有梦扁舟夜渡海无涛归来又见颠茶陆多病仍逢止酒陶笑説南荒底处所祗今榕叶下庭臯寒食与器之游南塔寺寂照堂城南钟鼓鬭清新端为投荒洗瘴尘总是镜空堂上客谁为寂照境中人红英扫地风惊晓绿叶成隂雨洗春记取明年作寒食杏花曽与此翁隣器之好谭禅不喜游山山中笋出戏语器之可同参玉版长老丛林真百丈法嗣有横枝不怕石头路来参玉版师聊凭柏树子与问箨龙児瓦砾犹能説此君那不知永和清都观道士童颜鬒髪问其年生于丙子盖与予同求此诗镜湖勅赐老江东未似西归玉局翁覊枕未容春梦断清都宛在黙存中每逢佳境携児去试问行年与我同自笑余生消底物半篙清涨百滩空赠诗僧道通雄豪而妙苦而腴祗有琴聪与蜜殊语带烟霞从古少气含蔬笋到公无香林乍喜闻檐卜古井惟慙断辘轳为报韩公莫轻许从今岛可是诗奴张竞辰永康所居万巻堂君家四壁如相如巻藏天禄吞石渠岂惟邺侯三万轴家有世南行祕书児童拍手笑何事笑人空腹谈经义未许中郎得异书且与扬雄説竒字清江萦出碧玉环下有老龙千古闲知君好事家有酒化为老人夜扣闗留侯之孙书满腹玉凾寳方何用读濠梁空复五车多圯上从来一编足刘壮舆长官是是堂闲燕言仁义是非安可无非非义之属是是仁之徒非非近乎讪是是近乎谀当为感麟翁善恶分锱铢抑为阮嗣宗臧否两含煳刘君有家学三世道益孤陈古以刺今䌷史行天诛皎皎大明镜百陋逢一姝鹗立时四顾何由优羣狐作堂名是是自説行坦途孜孜称善人不善自逺徂愿君置座右此语禹所谟予昔作壶中九华诗其后八年复过湖口则石巳为好事者取去乃和前韵以自觧云江邉阵马走千峰问讯方知冀北空尤物巳随清梦㫁真形犹在画图中归来晚嵗同元亮郄扫何人伴敬通赖有铜盆修石供仇池玉色自璁珑次韵郭功甫二首蚤知臭腐即神竒海北天南縂是归九万里风安税驾云鹏今悔不卑飞可怜倦鸟不知时空羡骑鲸得所归玉局西南天一角万人沙苑看孤飞次韵法芝举旧诗一首春来何处不归鸿非复羸牛踏旧踪但愿老师真似月谁家罋里不相逢次旧韵赠清凉长老过淮入洛地多尘举扇西风欲汚人但怪云山不改色岂知江月觧分身安心有道年颜好遇物无情句法新送我长芦舟一叶笑看雪浪满衣巾睡起闻米元章冐热到东园送麦门冬饮子一枕清风直万钱无人肯买北牕眠开心煖胃门冬饮知是东坡手自煎梦中作寄朱行中舜不作六器谁知贵玙璠哀哉楚狂士抱璞号空山相如起睨柱头璧与俱还何如郑子产有礼国自闲虽㣲韩宣子鄙夫亦辞环至今不贪寳凛然照尘寰答径山琳长老与君皆丙子各巳三万日一日一千偈电徃那容诘大患缘有身无身则无疾平生笑罗什神呪真浪出施註苏诗巻三十九施註苏诗卷四十钦定四库全书施註苏诗巻四十宋苏轼撰施元之原註武进邵长蘅删补遗诗二十九首老翁井井中老翁悞年华白沙翠石公之家公来无踪去无迹井面团圎水生花翁今与世两何与无事纷纷惊牧竖改颜易服与世同无使世人知有翁予以事繋御史台狱狱吏稍见侵自度不能堪死狱中不得一别子由故作二诗授狱卒梁成以遗子由圣主如天万物春小臣愚暗自亡身百年未满先偿债十口无归更累人是处青山可埋骨他年夜雨独伤神与君世世为兄弟又结来生未了因柏台霜气夜凄凄风动琅珰月向低梦遶云山心似鹿魂飞汤火命如鸡眼中犀角真吾子身后牛衣愧老妻百嵗神游定何处桐乡知葬浙江西十二月二十八日䝉恩责授检校水部员外郎黄州团练副使复用前韵百日归期恰及春余年乐事最闗身出门便旋风吹面走马聨翩鹊啅人却对酒盃浑是梦试拈诗笔已如神此灾何必深追咎窃禄从来岂有因平生文字为吾累此去声名不厌低塞上纵归他日马城东不鬬少年鸡休官彭泽贫无酒隠几维摩病有妻堪笑睢阳老从事为予投檄向江西刘顗宫苑退老于庐山石碑菴顗陜西人本进士换武家有声伎西山戯题武昌王居士予徃在武昌九曲西山亭上有题一句元鸿横号黄槲岘九曲亭即吴王岘山一山皆槲叶其旁即元结陂湖也荷花极盛因为对云皓鹤下浴红荷湖座客皆笑同请赋此诗江干高居坚关扃犍耕躬稼角挂经篙竿系舸菰茭隔笳鼓过军鸡狗惊解襟顾景各箕踞撃剑赓歌㡬举觥荆笄供脍愧搅聒干锅更戞甘瓜羮十二月二十日恭闻太皇太后升遐以轼罪人不许承服欲哭则不敢欲泣则不可故作挽词二章巍然开济两朝勲信矣才难十乱臣原庙固应祠百世先王何止活千人和熹未圣犹贪位明徳虽贤不及民月落风悲天雨泣谁将椽笔冩光尘未报山陵国士知遶林松柏已猗猗一声恸哭犹无所万死酬恩更有时梦里天衢隘云仗人间雨泪变彤帷闗雎巻耳平生事白首累臣正坐诗戏足柳公权聨句宋玉对楚王此独大王之雄风也庶人安得而共之讥楚王知已而不知人也柳公权小子与文宗聨句有美而无箴故为足成其篇人皆苦炎热我爱夏日长薫风自南来殿阁生微凉一为居所移苦乐永相忘愿言均此施清隂分四方戏作贾梁道诗王凌谓贾充曰汝非贾梁道之子耶乃欲以国与人由是观之梁道之忠于魏也久矣司马景王既执凌归过梁道庙凌大唿曰我亦大魏之忠臣也及司马病见凌与梁道守而杀之二人者可谓忠义之至精贯于神明矣然梁道之灵独不能巳其子充之姦至使首发成济之事此又理之不可晓者也故予戏作小诗云嵇绍似康为有子郗超叛鉴似无孙如今更恨贾梁道不杀公闾杀子元戏孙公素披扇当年笑温峤握刀晚嵗战刘郎不须戚戚如冯衍便与时时説李阳赵成伯家有丽人仆忝乡人不肯开樽徒吟春雪美句次韵一笑绣帘朱户未曽开谁见梅花落镜台试问高吟三十韵何如低唱两三杯莫言衰鬓聊相映须得纎腰与共回知道文君隔青琐梁园赋客肻言才送南屏谦师南屛谦师妙于茶事自云得之于心应之于手非可以言传学到者十二月二十七日闻轼游夀星逺来设茶作此诗赠之道人晓出南屏山来试㸃茶三昧手忽惊午盏兎毛斑打作春罋鹅儿酒天台乳花世不见玉川风腋今安有先生有意续茶经㑹使老谦名不朽虗飘飘三首虗飘飘画檐蛛结网银汉鹊成桥尘渍雨桐叶霜飞风柳条露凝残㸃见红日星曵余光横碧霄虗飘飘比浮名利犹坚牢虗飘飘花飞不到地虹起谩成桥入梦云千叠游空丝万条蜃楼百尺横沧海鴈字一行书绛霄虚飘飘比人身世犹坚牢虚飘飘风寒吹絮浪春水暖氷桥势缓䨥垂线声干叶下条雨中沤㸃随流水风里綵云横碧霄虚飘飘比时富贵犹坚牢刘监仓家煎米粉作饼子余云为甚酥潘邠老家造逡巡酒余饮之云莫作醋错着水来否后数日余携家饮郊外因作小诗戏刘公求之野饮花间百物无杖头惟挂一葫芦已倾潘子错着水更覔君家为甚酥赠包安静先生二首皓色生瓯面堪称雪见羞东坡调诗腹今夜睡应休建茶三十片不审味如何奉赠包居士僧房战睡魔元祐元年二月八日朝退独在起居院读汉书儒林传感申公故事作小诗一絶寂寞申公谢客时自言已见穆生几绾臧下吏明堂废又作龙钟病免归初贬英州赠马梦得万古仇池穴归心负雪堂殷勤竹里梦犹自数山王赠䖍州慈云寺鉴老居士无尘堪洗沐道人有句借宣扬牕间但见蝇攅纸门外惟闻佛放光徧界难蔵真薄相一丝不挂且逢场郄须重説圆通偈千眼薫笼是法王洗儿人皆养子望聪明我被聪明误一生惟愿孩儿愚且鲁无灾无难到公卿过子忽出新意以山芋作玉糁羮色香味皆竒絶天上酥陀则不可知人间决无此味也香似龙涎仍酽白味如牛乳更全清莫将南海金虀脍轻比东坡玉糁羮撷菜吾借王参军地种菜不及半畆而吾与过子终年饱菜夜半饮醉无以觧酒辄撷菜煮之味含土膏气饱风露虽粱肉不能及也人生须底物而更贪耶乃作四句秋来霜露满东园芦菔生儿芥有孙我与何曽同一饱不知何苦食鸡豚食槟榔月照无枝林夜栋立万础眇眇云闲扇䕃此九月暑上有垂房子下绕绛刺御风欺紫鳯卵雨暗苍龙乳裂包一堕地还以皮自煮北客初未谙劝食俗难阻中虚畏泄气始嚼或半吐吸津得微甘着齿随亦苦面目太严冷滋味絶媚妩诛彭勲可䇿推毂勇宜贾瘴风作坚顽导利时有补药储固可尔果録讵用许先生失膏粱便腹委败鼓日啖过一粒肠胃为所侮蛰雷殷脐肾藜藿腐亭午书灯看膏尽钲漏歴歴数老眼怕少睡竟使赤眦弩渴思梅林嚥饥念黄独举奈何农经中收此困覊旅牛舌不饷人一斛肻多与乃知见本偏但可酬恶语儋耳山突兀隘空虚他山縂不如君看道傍石尽是补天余夜坐与迈聨句清风来无邉明月翳复吐松声满虗空竹影侵半户暗枝有惊鹊壊壁鸣饥䑕露叶耿高梧风萤落空庑微凉感团扇古意歌白纻乐哉今夕游获此陪杖屦传家诗律细已自过宗武短诗膝上成聊以感懐祖曹溪夜观传灯录灯花落一僧字上口占山堂夜岑寂灯下看传灯不觉灯花落茶毗一个僧施註蘓诗巻四十施註苏诗卷四十一钦定四库全书施註蘓诗巻四十一宋蘓轼撰施元之原註武进邵长蘅删补和陶渊明诗引东坡先生谪居儋耳寘家罗浮之下独与幼子过负担度海葺茅竹而居之日㗖藷芋而华屋玉食之念不存于胸中平生无所嗜好以圗史为园囿文章为鼔吹至是亦皆罢去犹独喜为诗精深华妙不见老人衰惫之气是时辙亦迁海康书来告曰古之诗人有拟古之作矣未有追和古人者也追和古人则始于东坡吾于诗人无所甚好独好渊明之诗渊明作诗不多然其诗质而实绮癯而实腴自曹刘鲍谢李杜诸人皆莫及也吾前后和其诗凡一百有九篇至其得意自谓不甚媿渊明今将集而併録之以遗后之君子其为我志之然吾于渊明岂独好其诗也如其为人实有感焉渊明临终疏告俨等吾少而穷苦每以家弊东西游走性刚才拙与物多忤自量为已必贻俗患俛仰辞世使汝等幼而饥寒渊明此语盖实録也吾真有此病而不早自知平生出仕以犯世患此所以深愧渊明欲以晚节师范其万一也嗟乎渊明不肯为五斗米一束带见乡里小儿而子瞻出仕三十余年为狱吏所折困终不能悛以陷大难迺欲以桑榆之末景自託于渊明其谁肻信之虽然子瞻之仕其出处进退犹可考也后之君子其必有以处之矣孔子曰述而不作信而好古窃比于我老彭孟子曰曽子子思同道区区之迹盖未足以论士也辙少而无师子瞻既冠而学成先君命辙师焉子瞻尝称辙诗有古人之风自以为不若也然自斥居东坡其学日进沛然如川之方至其诗比李太白杜子美有余遂与渊明比辙虽驰骤从之而常出其后其和渊明辙继之者亦一二焉绍圣丁丑十二月十九日海康城南东斋引追和陶渊明诗六十二首饮酒二十首吾饮酒至少常以把盏为乐往往颓然坐睡人见其醉而吾中了然盖莫能名其为醉为醒也在扬州饮酒过午辄罢客去解衣槃礴终日欢不足而适有余因和渊明饮酒二十首庶以彷彿其不可名者示舍弟子由鼌无咎学士我生不如陶世事纒绵之云何得一适亦有如生时寸田无荆棘佳处正在兹纵心与事往所遇无复疑偶得酒中趣空杯亦常持二豪诋醉客气涌胸中山漼然似冰释亦复在一言啬气实其腹云当享长年少饮得径醉此秘君勿传道䘮士失巳出语輙不情江左风流人醉中亦求名渊明独清真谈笑得此生身如受风竹掩冉衆叶惊俯仰各有态得酒诗自成蠢蠕食叶虫仰空慕高飞一朝傅两趐乃得黏网悲啁啾同巢雀沮泽疑可依赴水生两壳遭闭何时归二虫竟谁是一笑百念衰幸此未化闲有酒君莫违小舟真一叶下有暗浪喧夜棹醉中发不知枕几偏天明问前路巳度千金山嗟我亦何为此道常往还未来宁早计既徃复何言百年六十化念念竟非是是身如虚空谁受誉与毁得酒未举杯䘮我固忘尔倒牀自甘寝不择菅与绮顷者大雪年海波翻玉英有士常痛饮饥寒见真情牀头有败榼孤坐时一倾未能平体粟且复浇肠鸣脱衣裹冻酒每醉念此生我坐华堂上不改麋鹿姿时来蜀冈头喜见霜松枝心知百尺底巳结千岁竒煌煌凌霄花纒绕复何为举觞酹其根无事莫相羁芙蓉在秋水时节自阖开清风亦何意入我芝兰懐一随採折去永与江湖乖断丝不复续斗水何足栖不如玉井莲结根天池泥感此每自慰吾事幸不谐醉中有归路了了初不迷乘流且复逝抵曲吾当逥篮舆兀醉守路转古城隅酒力如过雨清风消半途前山正可数后骑且勿驱我缘在东南徃寄白发余遥知万松岭下有三畆居民劳吏无徳岁美天有道暑雨避麦秋温风送蚕老三嚥初有闻一溉未濡藁诏书寛积欠父老颜色好再拜贺吾君获此不贪寳颓然笑阮籍醉几书谢表我梦入小学自谓总角时不谓有白发犹诵论语辞人间本儿戯颠倒畧似兹惟有醉时真空洞了无疑坠车终无伤庄叟不吾欺唿儿具纸笔醉语輙録之醉中虽可乐犹是生灭境云何得此身不醉亦不醒痴如景升牛莫保尻与领黠如东郭㕙束缚作毛颕廼知嵇叔夜非坐虎文炳我家小冯君天性颇醇至清坐不饮酒而能容我醉归休要相依谢病当以次岂知山林士肮脏廼尔贵乞身当念早过是恐少味去乡三十年风雨荒旧宅惟存一束书寄食无定迹每用愧渊明尚取禾三百颀然六男子麤可传清白于吾岂不多何事复叹惜哓哓六男子弦诵各一经复生五丈夫戢戢丁欲成归田了门户与国充践更普儿初学语玉骨开天庭淮老如鹤雏破殻巳长鸣举酒属千里一欢愧凡情淮海虽故楚无复轻扬风斋厨圣贤杂无事时一中谁言大道远正赖三杯通使君不夕坐衙门㪚刀弓何人筑东台一郡坐可得亭亭古浮图独立表衆惑芜城阅兴废雷塘㡬开塞明年起华堂置酒弔亡国无令竹西路歌吹乆寂黙鼌子天麒麟结交及未仕高才固难及雅志或类巳各怀伯业能共有邱明耻歌唿时就君指我醉郷里吴公门下客贾谊独见纪请作鵩鸟赋我亦得坎止行乐当及时绿髪不可恃葢公偶谈道齐相独识真颓然不事事客至先饮醇当时刘项罢四海疮痍新三杯洗战国一斗消彊秦寂寞千载后阳公嗣前尘醉卧客懐中言笑徒多勤我时閲旧史独与三人亲未暇餐脱粟苦心学平津草书亦何用醉墨淋衣巾一挥三十幅持去听坐人归园田居六首三月四日游白水山佛迹巗沐浴于汤泉晞发于悬瀑之下浩歌而归肩舆郄行以与客言不觉至荔支浦上晚日葱昽竹隂萧然荔子累累如芡实矣有父老年八十五指以告余及是可食公能擕酒来游乎意欣然许之归卧既觉闻儿子过诵渊明归园田居诗六首乃悉和其韵始余在广陵和渊明饮酒二十首今复为此要当尽和其诗廼巳耳环州多白水际海皆苍山以彼无尽景寓我有限年东家着孔丘西家着颜渊市为不二价农为不争田周公与管蔡恨不茅三间我饱一饭足薇蕨补食前门生餽薪米救我厨无烟斗酒与只鸡酣歌饯华颠禽鱼岂知道我适物自闲悠悠未必尔聊乐我所然穷猿既投林疲马初觧鞅心空饱新得境熟梦余想江鸥稍驯集蜑叟巳还徃南池绿钱生北岭紫笋长提壶岂觧饮好语时见广春江有佳句我醉堕渺莽新浴觉身轻新沐感髪稀风乎悬瀑下却行咏而归仰观江摇山俯见月在衣歩从父老语有约吾敢违老人八十余不识城市娱造物偶遗漏同侪尽坵墟平生不渡江水北有幽居手插荔支子合抱三百株莫言陈家紫甘冷恐不如君来坐树下饱食擕其余归舍遗儿子懐抱不可虚有酒持饮我不问钱有无坐倚朱藤杖行歌紫芝曲不逄商山翁见此野老足愿同荔支社长作鸡黍局教我同光尘月固不胜烛霜飈散氛祲廓然似朝旭昔我在广陵怅望柴桑陌长吟饮酒诗颇获一笑适当时巳放浪朝坐夕不夕矧今长闲人一劫展过隙江山互隠见出没为我役斜川追渊明东臯友王绩诗成竟何为六博本无益形赠影天地有常运日月无闲时孰居无事中作止推行之细察我与汝相因以成兹忽然乘物化岂与生灭期梦时我方寂偃然无所思胡为有哀乐輙复随涟洏我舞汝凌乱相应不少疑还将醉时语答我梦中辞影答形丹青冩君容常恐畵师拙我依月灯出相肖两竒絶妍形本在君我岂相媚悦君如火上烟火尽君廼别我如镜中像镜壊我不灭虽云附隂晴了不受寒热无心但因物万变岂有竭醉醒皆梦耳未用议优劣神释二子本无我其初因物着岂惟老变衰念念不如故知君非金石安足长託附莫从老君言亦莫用佛语仙山与佛国终恐无是处甚欲随陶翁移家酒中住醉醒要有尽未易逃诸数平生逐儿戯处处余作具所至人聚观指目生毁誉如今一㺯火好恶都焚去既无负载劳又无冦攘惧仲尼晚乃觉天下何思虑咏二疏二疏事汉时迹寓心巳去许侯何足道宁识此高趣可怜魏丞相免冠谢陋举中兴多名臣有道独两傅世途方毂击谁肯行此路是身如委蜕未蜕何所顾巳蜕则两忘身后谁毁誉所以遗子孙买田岂先务我尝游东海所歴若有素神交乆从君屡梦今乃悟渊明作诗意妙想非俗虑庶几二大夫见微而知着咏三良此生太山重忽作鸿毛遗三子死一言所死良巳微贤哉晏平仲事君不以私我岂犬马哉从君求葢帷杀身固有道大节要不亏君为社稷死我则同其归顾命有治乱臣子得从违魏颗真孝爱三良安足希仕宦岂不荣有时缠忧悲所以靖节翁服此黔娄衣咏荆轲秦如马后牛吕氏非复嬴天欲厚其毒假手李客卿功成志自满积恶如陵京灭身㑹有时徐观可安行沙邱一狼狈笑落冠与缨太子不少忍顾非万人英魏韩裂智伯肘足本无声胡为弃成谋託国此狂生荆轲不足説田子老可惊燕赵多竒士惜哉亦虚名杀父囚其母此岂容天庭亡秦只三户况我数十城渐离虽不伤陛㦸加周营至今天下人愍燕欲其成废书一太息可见千古情答龎参军周循州彦质在郡二年书问无虚日罢归过惠为余留半月既别和此诗追送之我见异人且得异书挟书从人何适不娱罗浮之趾卜我新居子非元徳三顾我庐㫖酒荔蕉絶甘分珍虽云晚接数面自亲海隅一笑岂云无人无酒酤我或乞其邻将行复止眷言孜孜苟有于中倾倒出之奕奕千言粲焉陈诗觞行笔落了不容思丱妙侍侧两髦丫分歌舞寿我永为欢欣曲终悽然仰视浮云此曲此声何时复闻撃鼓其镗船开艣鸣顾我而言雨泣载零子卿白首当还西京辽东万里亦归管寕感子至意託辞西风吾生一尘寓形空中愿言谦亨君子有终功名在子何异我躬贫士余迁惠州一年衣食渐窘重九俯迩樽爼萧然乃和渊明贫士七篇以寄许下高安宜兴诸子姪并令过同作长庚与残月耿耿如相依以我旦暮心惜此湏臾晖青天无今古谁知织乌飞我欲作九原独与渊明归俗子不自悼顾忧斯人饥堂堂谁有此千驷良可悲夷齐耻周粟高歌诵虞轩产禄彼何人能致绮与园古来避世士死灰或余烟末路益可羞朱墨手自研渊明初亦仕絃歌本诚言不乐廼径归视世差独贤谁谓渊明贫尚有一素琴心闲手自适寄此无穷音佳辰爱重九芳菊起自寻疏巾叹虚漉尘爵笑空斟忽饷二万钱颜生良足钦急送酒家保勿违故人心人皆有耳目夫子旷与娄弱毫写万象水镜无停酬闲居惜重九感此岁月周端如孔北海只有樽空忧二子不并世高风两无俦我复五百年清梦未易求芙蓉杂金菊枝叶长䦨干遥怜退朝人餻酒出太官岂知江海上落英亦可餐典衣作重九徂岁惨将寒无衣粟我肤无酒颦我颜贫居真可叹二事长相闗老詹亦白发相对垂霜蓬赋诗殊有味渉世非所工杖藜山谷间状类渤海龚半道要我饮意与王𢎞同有酒我自至不须遣龎通门生与儿子杖屦聊相从我家六儿子流落三四州辛苦见不识今与农圃俦买田带脩竹筑室依清流未能遣一力分汝薪水忧坐念北归日此劳未易酬我独遗以安鹿门有前修九日闲居明日重九雨甚展转不能寐起索酒和渊明一篇醉熟昏然殆不能佳也九日独何日欣然惬平生四时靡不佳乐此古所名龙山忆孟子栗里懐渊明鲜鲜霜菊艶熘熘糟牀声闲居知令节乐事满余龄登高望云海醉觉三山倾长歌振履商起舞带索荣坎坷识天意淹留见人情但愿饱秔稌年年乐秋成巳酉岁九月九日十月初吉菊始开廼与客作重九因次渊明巳酉九月九日一首胡广饮菊潭而寿然李固传赞云其视胡广犹粪土也今日我重九谁谓秋冬交黄花与我期草中实后凋香余白云干色映青松高怅望南阳野古潭霏庆霄伯始真粪土平生夏畦劳饮此亦何益内热中自焦持我万家春一酹五柳陶夕英幸可掇继此木兰朝岁暮作和张常侍十二月二十五日酒尽取米欲醸米亦竭时吴远游陆道士皆客于余因读渊明岁暮和张常侍诗亦以无酒为叹乃用其韵赠二子我生有天禄元膺流玉泉何事陶彭泽乏酒每形言仙人与道士自养岂在繁但使荆棘除不忧棃枣愆我年六十一颓景薄西山岁暮似有得稍觉散亡还有如千丈松常苦弱蔓纒养我岁寒枝㑹有觧脱年米尽初不知但怪饥䑕迁二子真我客不醉亦陶然游斜川正月五日与儿子过出游作谪居澹无事何异老且休虽过靖节年未失斜川游春江渌未波人卧船自流我本无所适汎汎随鸣鸥中流遇伏洄舍舟歩曾邱有口可与饮何必逄我俦过子诗似翁我唱而輙酬未知陶彭泽颇有此乐不问㸃尔何如不与圣同忧问翁何所笑不为由与求郭主簿清明日闻过诵书声节闲美感念少时怅焉追懐先君宫师之遗意且念淮徳二幼孙无以自遣廼和渊明二篇随意所寓无复伦次也今日复何日高槐布初隂良辰非虚名清和盈我襟孺子巻书坐诵诗如鼓琴郄去四十年玉颜如汝今闭户未尝出出为邻里钦家世事酌古百史手自斟当年二老人喜我作此音淮徳入我梦角羁未胜簪孺子笑问我君何念之深雀鷇含淳音竹萌抱靖节诵我先君诗肝肺为澄澈犹如鸣鹤和未作获麟絶愿因骑鲸李追此御风列丈夫贵出世功名岂人杰家书三万巻独取服食诀地行即空飞何必挟日月示周掾祖谢游城东学舍作闻有古学舍窃懐渊明欣摄衣造两塾窥户无一人邦风方杞夷庙貎犹殷因先生馔巳缺弟子散莫臻忍饥坐谈道嗟我亦晚闻永言百世祀未补平生勤今此复何国岂与陈蔡邻永媿虞仲翔絃歌沧海濵赠羊长史得郑㑹嘉靖老书欲于海舶载书千余巻见借因读渊明赠羊长史诗云愚生三季后慨然念黄虞得知千载事上赖古人书次其韵以谢郑君我非皇甫谧门人如挚虞不持两鸱酒肯借一车书欲令海外士观经似鸿都结发事文史俯仰六十余老马不耐放长鸣思服舆故知根尘在未免病药俱念君千里足歴块犹踟蹰好学真伯业比肩可相如此书乆巳熟救我今荒芜顾慙桑榆廹乆厌诗酒娱奏赋病未能草元老更疎犹当距杨墨稍欲惩荆舒乞食庄周昔贷粟犹欲舂脱之鲁公亦乞米炊煮尚不辞渊明端乞食亦不避嗟来呜唿天下士死生寄一杯斗水何所直逺汲苦姜诗幸有余薪米养此老不才至味乆不坏可为子孙贻胡西曹示顾贼曹长春如稚女飘飖倚轻飔卯酒晕玉颊红绡巻生衣低颜香自歛含睇意颇微宁当娣黄菊未肯姒戎葵谁言此弱质閲世观盛衰頩然疑薄怒沃盥未可挥瘴雨吹蛮风凋零岂容迟老人不觧饮短句余清悲移居去岁三月自水东嘉祐寺迁合江楼迨今一年多病鲜欢颇懐水东之乐得归善县后隙地数畆父老云此古白鹤观也意欣然欲居之廼和此诗昔我初来时水东有幽宅晨兴乌鹊朝暮与牛羊夕谁令迁近市日有造请役歌唿杂闾巷鼓角鸣枕席出门无所诣乐事非宿昔病瘦独弥年京薪与谁析洄潭转碕岸我作江郊诗今为一㕓氓此地乃得之葺为无邪斋思我无所思古观废巳乆白鹤归何时我岂丁令威千岁复还兹江山朝福地古人不吾欺时运丁丑二月十四日白鹤峰新居成自嘉祐寺迁入咏渊明时运诗云斯晨斯夕言息其庐似为余发也廼次其韵长子迈与余别三年矣挈携诸孙万里逺至老朽忧患之余不能无欣然我卜我居居非一朝龟不吾欺食此江郊废井巳塞乔木干霄昔人伊何谁其裔苗下有澄潭可饮可濯江山千里供我遐瞩木固无踁瓦岂有足陶匠自至歗歌相乐我视此邦如洙如沂邦人劝我老矣安归自我幽独倚门或挥岂无亲友云散莫追旦朝丁丁谁款我庐子孙逺至笑语纷如翦䰂垂髫覆此瓠壶三年一梦廼复见余始经曲阿虞人非其招欲徃畏简书穆生责醴酒先见我不如江左古弱国强臣擅天衢渊明堕诗酒遂与功名疎我生值良时朱金义当纡天命适如此幸收废弃余独有愧此翁大名难乆居不思牺牛龟兼取熊掌鱼北郊有大赉南冠觧囚拘眷言罗浮下白鹤返故庐施註苏诗巻四十一施註苏诗卷四十二钦定四库全书施註蘓诗巻四十二宋苏轼撰施元之原註武进邵长蘅删补追和陶渊明诗六十首读山海经渊明读山海经十三首其七皆仙语余读抱朴子有所感用韵赋之今日天始霜衆木敛以疎幽人掩关卧明景翻空庐开心无良友寓眼得奇书建徳有遗民道逺我无车无粮食自足岂谓谷与䔫媿此稚川翁千载与我俱画我与渊明可作三士圗学道虽恨晚赋诗岂不如稚川虽独善爱物均孔颜欲使蟪蛄流知有龟鹤年辛勤破封蛰苦语剧移山博哉无穷利千载食此言渊明虽中夀雅志仍丹邱逺矣无懐民超然邈无俦竒文出纩息岂复生死流我欲作九原异世为三游子政信竒逸妙算穷隂阳淮南枕中诀养练嵗月长岂伊臭浊中争此顷刻光安知青藜火丈人非中黄乱离弃弱女破冢割恩怜宁知効龟息三嵗号穷山长生定可学当信仲弓言支牀竟不死抱一无穷年二山在咫尺灵药非草木元芝生太元黄精出长谷仙都浩如海岂不供一浴何当从山火束緼分寸烛蜀士李八百穴居呉山隂黙坐但形语从者纷如林其后有李寛鸡鹄非同音口耳固多伪识真要在心黄花冒甘谷灵根固深长葛井窖丹砂红泉涌寻常二女戏口鼻松膏以为粮闻此不能寐起坐夜未央谈道鄙俗儒逺自太史走仲尼实不死于圣亦何负紫文出吴宫丹雀本无有辽哉广桑君独显三季后金丹不可成安期𣺌云海谁谓黄门妻至道廼近在尸觧竟不传化去空余悔丹成亦安用御气本无待郑君故多方元翁所亲指竒文二百篇了未出生死素书在黄石岂敢辞跪履万法等成壊金丹差可恃古强本妄庸蔡诞亦夸士曼都斥仙人谒帝轻举止学道未有得自欺谁不尔稚川亦隘人疏録此庸子东坡信畸人渉世真散材仇池有归路罗浮岂徒来践虵及茹蛊心空了无猜携手葛与陶归哉复归哉还旧居梦归白鹤山居作痿人常念起夫我岂忘归不敢梦故山恐兴坟墓悲生世本暂寓此身念念非鹅城亦何有偶拾鹤毳遗穷鱼守故沼聚沫犹相依大儿当门户时节供丁推梦与邻翁言悯然怜我衰往来付造物未用相招麾止酒丁丑嵗余谪海南子由亦贬雷州五月十一日相遇于藤同行至雷六月十一日相别渡海余时病痔呻吟子由亦终夕不寐因诵渊明诗劝余止酒乃和元韵因以赠别庶几真止矣时来与物逝路穷非我止与子各意行同落百蛮里萧然两别驾各携一稚子子室有孟光我室惟法喜相逄山谷间一月同卧起茫茫海南北麤亦足生理劝我师渊明力薄且为巳微疴坐杯酌止酒则瘳矣望道虽未济隐约见津涘从今东坡室不立杜康祀西田获早稻蓬头三獠奴谁谓愿且端晨兴洒扫罢饱食不自安愿治此圃畦少资主游观昼功不自觉夜气乃潜还早韭欲争春晚菘先破寒人间无正味美好出艰难蚤知农圃乐岂有非意干尚恨不持锄未免骍我颜此心茍未降何适不间关休去复歇去菜食何所叹下潠田舍获聚粪西垣下凿泉东垣隈劳辱何时休宴安不可懐天公岂相喜雨霁与意谐黄松养土膏老楮生树鸡未忍便烹煑绕观日百廻跨海得逺信冰槃鸣玉哀茵蔯㸃脍缕照坐如花开一与蜑叟醉苍颜两摧頽齿根日浮动自与粱肉乖食菜岂不足唿儿折鸡栖使都经钱谿游城南谢氏废园作乔木巻苍藤浩浩崩云积谢家堂前燕对语非宿昔仰看桄榔树元鹤舞长翮新年结荔子主人黄壤隔谿隂宜馆我稍省薪水役相如卖车骑五亩亦可易但恐鵩鸟来此生还荡析谁能插篱槿䕶此残竹柏赴假金陵夜行郊行歩月作缺月不蚤出长林踏青㝠犬吠主人怒媿此闾里情怪我夜不归茜袂窥柴荆云间与地上待我两友生惊鹊再三起树端已微明白露净原野始觉邱陵平暗蛩方夜绩孤萤亦宵征归来闭户坐寸田且黙耕莫赴花月期免为诗酒萦诗人如布谷聒聒常自鸣拟古九首有客叩我门系马门前柳庭空鸟鹊散门闭客立久主人枕书卧梦我平生友忽闻剥啄声惊散一杯酒倒裳起谢客梦觉两愧负坐谈杂今古不答颜愈厚问我何处来我来无何有酒尽君可起我歌已三终由来竹林人不数涛与戎有酒从孟公慎勿从扬䧺﨑岖颂沙麓尘埃汗西风昔我未尝逹今者亦安穷穷逹不到处我在阿堵中客去室幽幽服鸟来坐隅引吭伸两翮太息意不舒吾生如寄耳何者为我庐去此复何之少安与汝居夜中闻长啸月露荒榛芜无问亦无答吉凶两何如少年好逺游荡志隘八荒九夷为藩篱四海环我堂卢生与若士何足期𣺌茫稍喜海南州自古无战场竒峰望黎母何异崧与邙飞泉写万仞舞鹤双低昻分㳅未入海膏泽弥此方芋魁傥可饱无肉亦奚伤冯洗古烈妇翁媪国于兹䇿勲梁武后开府隋文时三世更险易一心无磷缁锦繖平积乱犀渠破余疑庙貎空复存碑板漫无辞我欲作铭志慰此父老思遗民不可问偻句莫余欺犦牲菌鸡卜我当一访之铜鼓壶卢笙歌此迎送诗沈香作庭燎甲煎纷相和岂若注微火萦烟袅清歌贪人无饥饱胡椒亦求多朱刘两狂子陨坠如风花本欲竭泽渔奈此明年何鸡窠养鹤发及与唐人游来孙亦垂白颇识李崖州再逢卢与丁阅世真东流斯人今在亡未遽掩一邱我师吴季子守节到晚周一见春秋末𣺌焉不可求城南有荒池琐细谁复採幽姿小芙渠香色独未改欲为中州信浩荡絶云海遥知玉井莲落蘂不相待攀跻及少壮已矣那容悔黎山有幽子形藁神独完负薪入城市笑我儒衣冠生不闻诗书岂知有孔颜翛然独往来荣辱未易关日暮鸟兽散家在孤云端问答了不通叹息指屡弹似言君贵人草莽栖龙鸾遗我古贝布海风今嵗寒戴主簿海南无冬夏安知嵗将穷时时小摇落荣悴俯仰中上天信包荒佳植无由丰鉏耰待肃杀有择非霜风手栽兰与菊侑我清宴终撷芳眼已明饮酒腹尚冲草去土自隤井深墻愈隆勿笑一亩园蚁垤齐衡嵩怨诗示龎邓当欢有余乐在戚亦頽然渊明得此理安处故有年嗟我与先生所赋良竒偏人间少宜适惟有归耘田我昔堕轩冕毫釐真市㕓困来卧重裀忧媿自不眠如今破茅屋一夕或三迁风雨睡不知黄叶满枕前宁当出怨句惨惨如孤烟但恨不蚤悟犹推渊明贤刘柴桑红藷与紫芋逺挿墻四周且放幽兰春莫争霜菊秋穷冬出瓮盎磊落胜农畴淇上白玉延能复过此不一饱忘故山不思马少游与殷晋安别送昌化军使张中孤生知永弃末路嗟长勤久安儋耳陋日与雕题亲海国此竒士官居我东邻卯酒无虗日夜棊有逹晨小瓮多自酿一瓢时见分仍将对牀梦伴我五更春暂聚水上萍忽散风中云恐无再见日笑谈来生因空吟清诗送不救归装贫田舍始春懐古儋人黎子云兄弟居城东南躬农圃之劳偶与军使张中同访之居临大池水木幽茂坐客欲为醵钱作屋余亦欣然同之名其屋曰载酒堂用渊明懐古田舍韵作二首退居有成言垂老竟未践何曽渊明归屡作敬通免休闲等一味妄想生愧腼聊将自知明稍积在家善城东两黎子室迩人自逺唿我钓其池人鱼两忘返使君亦命驾恨子林塘浅茅茨破不补嗟子廼尔贫菜肥人愈瘦灶闲井亦勤我欲致薄少觧衣劝坐人临池作虗堂雨急瓦声新客来有美载果熟多幽欣丹荔破玉肤黄柑溢芳津借我三亩地结茅为子邻鴂舌傥可学化为黎母民停云自立冬以来风雨无虚日海道断絶不得子由书廼和渊明停云诗以寄停云在东黯其将雨嗟我懐人道修且阻眷此区区俛仰再抚良辰过鸟逝不我伫飓作海浑天水溟蒙云屯九河雪立三江我不出门寤寐北牕念彼海康神驰往从凛然清癯落其骄荣餽奠化之廓兮忘情万里迟子晨兴宵征逺虎在侧以宁先生对奕未终摧然斧柯再游兰亭黙数永和梦幻去来谁少谁多弹指太息浮云几何劝农海南多荒田俗以贸香为业所产秔稌不足于食廼以藷芋杂米作粥糜以取饱予既哀之乃和渊明劝农诗以告其有知者咨尔汉黎均是一民鄙夷不训夫岂其真怨忿劫质寻戈相因欺谩莫诉曲自我人天祸尔土不麦不稷民无用物怪珍是植播厥薫木腐余是穑贪夫汚吏鹰挚狼食岂无良田膴膴平陆兽踪交缔鸟喙谐穆惊麏朝射勐豨夜逐芋羮藷麋以饱耆宿聼我苦言其福永久利尔鉏耜好尔邻偶斩艾蓬藋南东其亩父兄搢梃以抶游手天不假易亦不汝匮春无遗勤秋有厚冀云举雨决妇姑毕至我良孝爱袒跣何媿逸谚戏侮博奕顽鄙投之生黎俾勿冠履霜降稻实千箱一轨大作尔社一醉醇美杂诗十一首斜日照孤隙始知空有尘微风动衆窍谁信我忘身一笑问儿子与汝定何亲从我来南海幽絶无四邻耿耿如缺月独与长庚晨此道固应尔不当怨尤人故山不可到飞梦隔五岭真游有黄庭闭目寓两景室空无可照火灭膏自冷披衣起视夜海阔河汉永西牕半明月散乱梧楸影良辰不可系逝水无由骋我苖期后枯持此一念静真人有妙观俗子多妄量区区劝粒食此岂知子房我非徒跣相终老懐未央兔死缚淮隂狗功指平阳哀哉亦可羞世路皆羊肠相如偶一官嗤鄙蜀父老不记犊鼻时涤器混佣保着书曽几何渴肺灰土燥琴台有遗魄笑我归不蚤作书遗故人皎皎我懐抱余生幸无媿可与君平道孟徳黠老狐姦言嗾鸿豫哀哉丧乱世枭鸾各腾翥逝者知几人文举独不去天方斵汉室岂计一郗虑昆虫正相啮廼比蔺相如我知公所坐大名难久住细徳方险微岂有容公处既往不可悔庶为来者惧博大古真人老耼关尹喜独立万物表长生乃余事稚川差可近傥有接物意我顷登罗浮物色恐相值徘徊朱明洞沙水自清驶满把菖蒲根叹息复弃置蓝乔近得道常苦世褊廹西游王屋山不践长安陌尔来宁复见鸟道度太白昔与吴逺游同蔵一瓢窄潮阳隔云海嵗晚傥见客伐薪供养火看作栖鳯宅南荣晚闻道未肻化庚桑陶顽铸强犷枉费尘与糠越子古成之韩生教休粮参同得灵钥九鐰启伯阳鹅城见诸孙贫苦我为伤空余焦先室不传元化方遗像似李白一奠临江觞余龄难把玩妙觧寄笔端常恐抱永叹不及邱明迁亲友复劝我放心饯华颠虚名非我有至味知谁餐思我无所思安能观诸縁已矣复何叹旧説易两篇申韩本自圣陋古不复稽巨君纵独慾借经作巖崖遂令青衿子珠璧人人懐凿齿井蛙耳信谓天可弥大道久分裂破碎日愈离我如终不言谁悟角与羁吾琴岂得已昭氏有成亏我昔登朐山出日观沧凉欲济东海县恨无石桥梁今兹黎母国何异于公乡蚝浦既黏山暑退亦飞霜所欣非自誷不怨道里长连雨独饮吾谪海南尽卖酒器以供衣食独有一荷叶杯工制美妙留以自娱廼和渊明连雨独饮二首平生我与我举意辄自然岂止磁石铁虽合犹有闲此外一子由出处同偏僊晚景最可惜分飞海南天纠纆不吾欺宁此忧患先顾引一杯酒谁谓无往还寄语海北人今日为何年醉里有独觉梦中无杂言阿堵不觧醉谁欤此颓然误入无功乡掉臂嵇阮闲饮中八仙人与我俱得僊渊明岂知道醉语忽谈天偶见此物真遂超天地先醉醒可还酒此觉无所还清风洗徂暑连雨催丰年牀头伯雅君此子可与言王抚军座送客再送张中胸中有佳处海瘴不能腓三年无所媿十口今同归汝去莫相怜我生本无依相从大块中几合几分违莫作往来相而生爱见悲悠悠含山日炯炯畱清辉悬知冬夜长不恨晨光迟梦中与汝别作诗记忘遗答龎参军三送张中留灯坐逹晓要与影晤言下帷对古人何暇复窥园使君本学武少诵十三篇颇能口击贼戈㦸亦森然才智谁不如功名叹无縁独来向我説愤懑当奚宣一见胜百闻往鏖臯兰山白衣挟三矢趁此征辽年桃花源世传桃源事多过其实考渊明所记止言先世避秦乱来此则渔人所见似是其子孙非秦人不死者也又云杀鸡作食岂有仙而杀者乎旧説南阳有菊水水甘而芳居民三十余家饮其水皆夀或至百二三十嵗蜀青城山老人村有见五世孙者道极险逺生不识盐醯而溪中多枸杞根如龙虵饮其水故夀近嵗道稍通渐能致五味而夀益衰桃源盖此比也欤使武陵太守得而至焉则已化为争夺之场久矣常意天壤间若此者甚衆不独桃源予在颖州梦至一官府人物与俗间无异而山川清逺有足乐者顾视堂上榜曰仇池觉而念之仇池武都氐故地杨难当所保予何为居之明日以问客客有赵令畤徳麟者曰公何问此此乃福地小有洞天之附庸也杜子美盖云万古仇池穴潜通小有天他日工部侍郎王钦臣仲至谓予曰吾尝奉使过仇池有九十九泉万山环之可以避世如桃源也凡圣无异居清浊共此世心闲偶自见念起忽巳逝欲知真一处要使六用废桃源信不逺杖藜可小憇躬耘任地力絶学抱天艺臂鸡有时鸣尻驾无可税苓龟亦晨吸杞狗或夜吠耘樵得甘芳龁啮谢炮制子骥虽形隔渊明已心诣高山不难越浅水何足厉不如我仇池高举复几嵗从来一生死近又算痴慧蒲涧安期境罗浮稚川界梦往从之游神交发吾蔽桃花满庭下流水在户外却笑逃秦人有畏非真契施註蘓诗巻四十二施註苏诗续补遗总目钦定四库全书施註苏诗续补遗总目巻上古体诗一百四十四首送淡公二首上韩持国送别琴枕黄州古风游杭州山游洞之日有亭吏乞诗既为留三絶句于洞之石壁眀日至峡州吏又至意若未足乃复以此授之和穆父新凉无题古意用定国韵赠二十姪震闻潮阳吴子野出家古离别送苏伯固次韵鲁直书伯时画王摩诘雷州八首妒佳月追和沈辽顷赠南华诗雪林砚屏率鲁直同赋申王画马图奉和成伯大雨中㑹客觧嘲和公济饮湖上赠僧周教授索枸杞因以诗赠録呈广倅萧大夫次韵董夷仲茶磨送公为游淮南谢苏自之恵酒戯和正甫一字韵池上二首赠仲素寺丞致仕归隠潜山鲁直以诗餽䨇井茶次韵为谢扬州以土物寄少游赠昙秀再过泗上二首赠李兕彦威秀才次韵谢子髙读渊眀传龎公食雉䨇凫观郭纶初发嘉州犍为王氏书楼过宜宾见夷中乱山夜泊牛口牛口见月舟中听大人弹琴泊南牛口期任遵圣长官到晚不及见复来江上看山留题仙都观屈原塔新滩新滩阻风昭君村黄牛庙虾蟆培留题峡州甘泉寺寄题清溪寺荆门恵泉次韵答荆门张都官维见和恵泉诗浰阳早发夜行观星汉水万山隆中竹叶酒鳊鱼望夫䑓永安宫八阵碛诸葛盐井颕大夫庙许州西湖江上值雪效欧阳体限不以盐玉鹤鹭絮蝶飞舞之类为比仍不使皓白洁素等字渚宫出峡神女庙巫山观大水望朝阳巖作沧洲亭懐古柏家渡清逺舟中寄耘老书堂屿戯咏子舟两竹两鸜鹆赠山谷子鳆鱼行次韵水官诗弔徐徳占题李伯时渊眀东篱圗李白谪仙诗数日前梦一僧出二镜求诗僧以镜置日中其影甚异其一如芭蕉其一如莲花梦中与作诗饮酒四首大雪独留尉氏阮籍啸䑓留别叔通元弼坦夫和寄天选长官昭陵六马唐文皇战马也琢石象之立昭陵前客有持此石夲示予为赋之颜阖赠狄崇班季子题卢鸿学士堂图寄周安孺茶余自城中还道中云气自山中来如羣马奔突以手掇䦕笼收其中归家云盈笼开而放之作攓云萹游山呈通判承议写寄参寥师和郭功父韵送芝道人游隠静次韵鲁直戯赠寄傲轩御史䑓榆槐竹柏四首问渊眀朱亥墓严颜碑岘山骊山和子由除日见寄梦雪送吕行甫司门倅河阳观子玉郎中草圣竹枝歌辘轳歌辨道歌陈守道老人行襄阳乐府三萹仙都山鹿白鹤吟留钟山觉海次韵张甥棠羙述志补和陶诗二首巻下今体诗二百九十三首过巴东县不泊闻颇有莱公遗迹白帝庙戎州和鲁人孔周翰题诗二首获鬼章二十韵光禄菴二首过木枥观观开西湖次吴左丞韵荆州十首渝州寄王道祖过安乐山闻山上木叶有文如道士篆符云此山乃道陵所寓二首涪州得山胡巫山庙上下数十里有乌鸢无数取食于行舟之上舟人以神之故亦不敢害夷陵县欧阳永叔至喜堂入峡题赠田辨之琴姬四十年前元夕与故人从游得此句南康望湖亭半山亭宋复古画潇湘晚景圗三首海上道人传以神守气诀次周焘韵过海得子由书去嵗与子野游逍遥堂日欲没因并西山叩罗浮道院至已二鼓矣遂宿于西堂今嵗索居儋耳子野复来相见作诗赠之元祐五年十二月十二日同景文义伯圣途次元伯固仲䝉游七寳寺题竹上泗州过仓中刘景文老兄戯赠一絶戯题巫山县用杜子羙韵答鼌以道索书大老寺竹间阁子欵塞来享观䑓吴江岸嘲子由无题扶风天和寺闻洮西㨗报三萼牡丹已未十月十五日狱中恭闻太皇太后不豫有赦作诗题李景元画谢人恵云巾方舄二首谢宋汉杰恵李承晏墨被命南迁涂中寄定武同僚李委吹笛书黄筌画翎毛花蝶圗二首次韵王定国得晋卿酒相留夜饮偶于龙井辨才处得歙砚甚竒作小诗秋晚客兴陈伯比和囘字复次韵广陵后园题申公扇子山光寺囘次芝上人韵与道源游西庄遇齐道人同徃草堂为齐书此寒食夜答子勉三首送杨奉礼别东武流杯走笔谢吕行甫恵子鱼赠䖍州慈云寺鉴老留别登州举人过岭寄子由二首歇白塔铺西蜀杨耆二十年前见之甚贫今见之亦贫所异于昔者苍颜华髪耳女无羙恶富者妍士无贤不肖贫者鄙使其逢时遇合岂减当世之士哉顷宿长安驿舎闻泣者甚怨问之乃昔富而今贫者乃作一诗今以赠杨君赠人观湖二首寄髙令寄子由诗送交代仲达少卿次韵马元賔第五桥次韵完夫再赠之什某已卜居毗陵与完夫有庐里之约云和林子中待制九日袁公济有诗次其韵和吴安持使者迎驾鹿鸣宴次韵张甥棠美昼眠真兴寺阁祷雨恵州近城数小山类蜀道春与进士许毅野歩㑹意处饮之且醉作诗以记适参寥専使欲归使持此以示西湖之上诸友庶使知余未尝一日忘湖山也送蜀僧去尘曽元恕游龙山吕穆仲不至黄河壬寅重九不预㑹独游普门寺僧阁有懐子由小饮公瑾舟中和子由次王巩韵如囊之句可为一噱儋耳答李端叔立春日病中邀安国仍请率禹功同来仆虽不能饮当请成伯主㑹某当杖䇿倚几于其间观诸公醉笑以拨滞闷也二首和参寥见寄东园奉和陈贤良秋兴三首夜直秘阁呈王敏甫次韵参寥寄少游谢曺子方恵新茶题潭州徐氏春晖亭赠仲勉子文讲武䑓南有感题寳鸡县斯飞阁重游终南子由以诗见寄次韵次韵和子由欲得骊山沉泥砚次韵子由弹琴再次前韵三首和人囘文五首移合浦郭功甫见寄送佛面杖与罗浮长老复官北归再次前韵蜀僧眀操思归龙邱子书壁武昌酌菩萨泉送王子立答海上翁占山亭二首题懐素草帖雨中明庆赏牡丹赠僧思谊子玉以诗见邀同刁丈游金山次韵致逺次韵景文山堂听筝三首成伯家宴造坐无由輙欲效颦而酒已尽入夜不欲烦扰戯作小诗求数酌而巳成伯席上赠所出妓川人杨姐又答氊帐往年宿𤓰歩梦中得小诗録示民师送范徳孺陆莲菴仆年三十九在润州道上遇除夜作此诗又二十年在恵州録之以付过夀阳岸下戯答王都尉传柑万州太守髙公宿约游岑公洞而夜雨连明戯赠二小诗游中峰盃泉憩寂圗送栁宜归寒具参寥恵杨梅雨夜宿浄行院送恵州监押过黎君郊居赠王觏太夫人以无咎生日置酒书壁一絶余旧在钱塘伯固开西湖今方请越戯谓固可复来开镜湖伯固有诗因次韵邵伯梵行寺山茶奉和成伯兼戯禹功病后醉中梦中絶句元翰少卿宠恵谷帘水一器龙团二枚仍以新诗为贶叹味不巳次韵奉和藏春坞三首谢都事恵米别公择絶句书寄韵游灵隠寺戯赠开轩李居士常州太平寺薝卜亭过文觉显公房恵州灵恵院壁间画一仰面向天醉僧云是蜀僧隠蛮所作题诗于其下游太平寺浄土院观牡丹中有淡黄一朶特竒为作小诗此君轩观子羙病中作嗟叹不足因次韵谒敦诗先生因留一絶余将赴文登过广陵而择老移住石塔相送竹西亭下留诗为别絶句三首呈定国絶句二首破琴诗后送栁子玉至灵山次韵章子厚飞英留题赠江州景徳长老杂诗二首元祐癸酉八月二十七日于建隆章浄馆书赠王觏闻㨗睡起秋思寄子由碣石菴戯赠湛菴主散郎亭侯滩春夜火星巖读开元天寳遗事三首过泗上喜见张嘉父二首谢恵猫児头笋题净因堂同景文咏莲塘睡起子羙召公择饮偶以病不及往公择有诗次韵和参寥醉题信老方丈常州太平寺观牡丹竹枝词寄欧叔弼题浄因院絶句和黄龙清老三首过土山寨书辨才白云堂壁琴诗韩康公坐上侍児求书扇骊山絶句三首灵上访道人不遇常山赠刘镃游三游洞十一月三日与㡬先自竹西来访庆老不见独与君卿供奉蟾知客东阁道话乆之恵州追録醉睡者集归去来诗十首余归自道塲何山遇大风因憩耘老溪亭命官奴秉烛捧砚写风竹一枝题诗云题云龙草堂石磬和子由岐下诗縦笔附四言六言息壤诗颜乐亭诗新渠诗跋姜君弼课册数日前梦人示余一巻文字大畧若谕马者用吃蹶两字梦中甚赏之觉而忘其余戯作数语足之忆江南寄纯如五首恵崇芦雁何公桥诗施註苏诗续补遗总目施註苏诗续补遗卷上钦定四库全书苏诗续补遗巻上宋苏轼撰钱塘冯景补註古体诗一百四十四首送淡公二首燕本冰雪骨越淡莲花风五言双寳刀聨响髙飞鸿翰苑钱舍人诗韵铿雷公识本不识淡仰咏嗟无穷清韵生物表朗玉倾壶中常于冷竹坐相语道意沖崧洛兴不薄稽江事难同明日若不来我作黄石翁何以兀其心为君学虚空坐重青草公意合沧海滨渺渺独见水悠悠不闻人镜浪洗手渌剡花入心春虽然防外触眼前遶衣新行当译文字慰此吟慇懃上韩持国韩氏三虎秉枢极中有一虎似伟节端居隐几学无心夙驾入朝常正色犯时独行太㟪回天不忌真药石辇致归来荷二圣推排使至有衆力吾侪小人但饱饭不有君子何能国西湖醉卧春水船如何为人作丰年送别鸭头春水浓如染水面桃花弄春脸衰翁送客水边行沙衬马蹏乌帽㸃昻头问客㡬时归客道秋风落叶飞系马绿杨开口笑傍山依约见斜晖琴枕清眸作金徽素齿为玊轸响泉竟何用金帯常苦窘斓斑渍珠泪宛转堆云鬒君若安七絃应弹卓氏引黄州南山一尺雪雪尽山苍然涧谷深自暖梅花应已繁使君厌骑从车马留山前行歌招野叟共歩青林间长松得高䕃盘石堪醉眠祗乐听山鸟携琴写幽泉爱之欲忘返但苦世俗牵归来始觉逺明月高峰颠古风精神洞元化白日昇高旻俯仰凌倒景龙行逸如神半道过紫府弭节聊逡巡金牀设寳几璀璨明月珍仙者二三子眷然骨肉亲饮我霞石盃放盃恍如春遂朝玊虗上冠剑班列真无端拜失仪放弃令自新云霄难遽返下土多埃尘淮南守天庖嗟我复何人游杭州山山中村坞迷野寺钟相答晚隂失林莽落日犹在塔行招两社僧共歩青山月送客渡石桥迎客出林樾幽寻本真性往事听徐説钱王方壮年此邦事轻侠乡人鄙贫贱异类识英杰立石像兴王遗址今岌嶪功勲三吴定富贵四海甲归来父老蔵崇高畏倾压诗人工讥病此欲恣挑抉流传后世人谈笑资口舌是非今已矣兴废何仓卒持归问禅翁笑指浮沤没游洞之日有亭吏乞诗既为留三絶句于洞之石壁明日至峡州吏又至意若未足乃复以此授之一径遶山翠萦纡去似蛇忽惊溪水急争看洞门呀滑磴攀秋蔓飞桥踏古槎三扉迎北吹一穴向西斜叹息烟云去追思嵗月遐唐人昔未到古俗此为家洞暖无风雪山深富鹿猳相逢衣尽草环坐髻应髽灶突依巖黒樽罍就石洼洪荒无传记想像在牺娲此事今安有遗踪我独嗟山翁劝留句强为写槎牙和穆父新凉家居妻儿号出仕猿鹤怨未能逐什一安敢抟九万常恐樗栎身坐纒冠盖蔓受恩如负债粗报乃焚劵但知眠牛衣宁免刺虎圈清风来既雨新稻香可饭紫螯应巳肥白酒谁能劝君今崔蔡手政比张赵徤三公行可致一语自先献幸推江湖心适我鱼鸟愿无题引手攀红樱红樱落如线仰首看红日红日走如箭年光与时景顷刻互衰变何当血肉身安得常强健人心苦执迷富贵忧贫贱忧色常在眉欢容不上面吾今头半白把镜非不见惟应花下盃更待他人劝古意儿童鞭笞学官府翁怜儿痴旁笑侮翁出坐曹鞭复呵贤于羣儿能几何儿曹鞭人以为戏公怒鞭人血流地等为戏剧谁复先我笑谓翁儿更贤用定国韵赠二十姪震衡门老苔藓行栢千兵屯开樽邀落日未对乌鸟言清风举吹籁散乱书帙翻传唿一何急人马从车奔贫居少賔客邻妇窥篱籓墙头过春酒绿泛田家盆比来伏青蒲坐捉白兽樽王猷修润色亦有簿领烦朝廷贵二陆屡闻天语温犹能整笔阵媿我非韩孙闻潮阳吴子野出家子昔少年日气盖里闾侠自言似剧孟叩门知缓急千金已散尽白首空四壁烈士叹暮年老骥悲伏枥妻孥真弊屣脱弃何足惜四大犹幻座衣冠矧外物一朝发无上愿老灵山宅世事子如何禅心乆空寂世间出世闻此道无两得故应入枯藁习气要除拂丈夫生岂易趣舍志匪石当为师子吼佛法无南北古离别送苏伯固三度别君来此别真迟暮白尽老髭䰅明日淮南去酒罢月随人泪湿花如雾后夜逐君还梦遶湖邉路次韵鲁直书伯时画王摩诘前身陶彭泽后身韦苏州欲觅王右丞还向五字求诗人与画手兰菊芳春秋又恐两皆是分身来入流雷州八首白髪坐钩党南迁濒海州灌园以餬口身自杂苍头篱落秋暑中碧花蔓牵牛谁知把锄人旧日东陵侯荔子无几何黄柑遽如许迁臣不惜日恣意移寒暑层巢俯云木信美非吾土草芳自有时鶗鴂何关汝下居近流水小巢依岭岑终日数椽闲但闻鸟遗音炉香入幽梦海月明孤斟鹪鹩一枝足所恨非故林培塿无松栢驾言此焉游读书与意㑹郄扫可㤀忧尺蠖以时屈其伸亦非求得归良不恶未归且淹留粤岭风俗殊有疾时勿药束带趋房祀用史巫纷若絃歌荐茧栗奴至洽觞酌呻吟殊未央更把鸡骨灼粤女市无常所至輙成区一日三四迁处处售鰕鱼青帬脚不袜臭味猿与狙孰云风土恶白洲生绿珠海康腊已酉不论冬孟仲杀牛挝鼓祭城郭为倾动虽非尭颁歴自我先人用苦笑荆楚人嘉平腊云梦旧时日南郡野女出成羣此去尚应逺东风已如云蚩氓託丝布相就通慇懃可怜秋胡子不遇卓文君妬佳月狂云妬佳月怒飞千里黒佳月了不嗔曽何污洁白爰有谪仙人举酒为三客今夕偶不见汍澜念风伯毋烦风伯来彼也易灭没支颐少待之寒空净无迹粲粲黄金盘独照一天碧玉䋲惨无辉玊露洗秋色浩瀚玻瓈琖和光入胸臆使我能永延约君为莫逆追和沈辽顷赠南华诗善哉彼上人了知明镜台欢然不我厌肯致逺公材莞尔无心云胡为出岫来一堂安寂灭卒嵗扄苍苔雪林砚屏率鲁直同赋西山无时春巉巗锁顽隂分明倚天壁㸃缀无风林物固为人出兴谁于此深穷竒真自蠧诗句且娱心申王画马圗天寳诸王爱名马千金争致华轩下当时不独玉花飞电流云絶潇洒两坊岐薛宁与申慿陵内廐多清新肉騣汗血画龙种紫袍玉带真天人骊山射猎包原隰御前急诏穿围入扬鞭一蹙破霜蹏万骑如风不能及鴈飞兎走惊弦开翠华按辔从天回五家锦绣变山谷百里舄珥遗纎埃青骡蜀栈两超忽高准浓娥散荆棘回首追风趁日飞五陵佳气春萧瑟奉和成伯大雨中㑹客解嘲乐事难并真实语坐排用意多乖误兴来取次或成懽瓦钩郄胜黄金注我生祸患乆不择肯为一时风雨阻天公变化岂有常明月行看照归路和公济饮湖上昨夜醉归还独寝晓来宿雨鸣孤枕扁舟小棹截湖来正见青山駮云锦须知老人兴不浅莫学公荣不共饮与君歌鼓乐丰年唤收千夫食陈廪赠僧道人自嫌三世将弃家十年今始壮玉骨犹含富贵余漆瞳已照人天上去年相见古长干衆中矫矫如翔鸾今年过我江西寺病瘦已作霜松寒朱颜不办供嵗月风中蒿火汤中雪好问君家黄面翁乞得摩尼照生灭莫学王郎与支遁臂鹰走马怜神骏还君圗画君自收不如木人骑土牛周教授索枸杞因以诗赠録呈广倅萧大夫邺侯蔵书手不触嗟我嗜书终日读短檠照字细如毛怪底昏花悬两目扶衰頼有王母杖名字于今挂仙録荒城古堑草露寒碧叶丛低红菽粟春根夏苖秋着子尽付天随耻充腹兰伤桂折缘有用尔独何损丹其族赠君慎勿比薏苡採之终日不盈掬外泽中干非尔俦敛蔵更借秋阳曝鸡壅桔梗一称帝堇也虽尊等臣仆时复论功不汝遗异时谨事东篱菊次韵董夷仲茶磨前人初用茗饮时煮之无问叶与骨寖穷厥味臼始用复计其初碾方出计尽功极至于磨信哉知者能创物破槽折杵向墻角亦其遭遇有伸屈嵗乆请求知处所佳者出自衡山窟巴蜀石工强䥴凿理疎性软良可咄予家江陵逺莫致尘土何人为披拂送公为游淮南负米万里縁其亲运甓无度忧其身读书莫学流麦士挟䇿莫比亡羊人廼翁辛苦到白首汝今强勉当青春昔时管鲍以君霸此两士贾宁非贫谢苏自之恵酒高士例须怜麹糵此语常闻退之説我今有説殆不然麹糵未必高士怜醉者坠车荘生言全酒未若全于天逹人本自不亏缺何暇更求全处全景山沈迷阮籍傲毕卓盗窃刘伶颠贪狂嗜怪无足取世俗喜异矜其贤杜陵诗客尤可笑罗列八子参羣仙流涎露顶置不説为问底处能逃禅我今不饮非不饮心月皎皎长孤圆有时客至亦为酌琴虽未去聊忘絃吾宗先生有深意百里双罂逺将寄且言不饮固亦高举世皆同吾独异不如同异两俱𠖇得鹿亡羊等嬉戏决须饮此勿复辞何用区区较醒醉戏和正甫一字韵故居剑阁隔锦官柑果姜蕨交荆菅竒孤甘挂汲古绠侥觊敢揭钩金竿已归耕稼供藳秸公贵干蛊高巾冠改更句格各蹇吃姑因狡狯加间闗池上二首小池新凿㑹天雨一部鼓吹从何来有蟾正碧乱草色时泅出没东南隈井干跳梁亦足乐洞庭鱼龙何有哉能歌徳声莫入月清池与尔俱忘回不作太白梦日邉还同乐天赋池上池上新年有荷叶细雨鱼儿噞轻浪男儿学易不应举幽人一友吾得尚此池便可当长江欲榜茅斋来荡漾赠仲素寺丞致仕归隐潜山潜山隐君七十四绀瞳绿髪方谢事腹中灵液变丹砂江上幽居连福地彭城为我驻三日明月满舟同一醉丹书细字口传诀顾我沉迷真弃耳年来四十髪苍苍始欲求方救憔悴他年若访潜山居慎勿逃人改名字鲁直以诗餽双井茶次韵为谢江夏无双种竒茗汝隂六一夸新书磨成不敢付僮仆自看雪汤生几珠列仙之儒瘠不腴只有病渴同相如明年我欲东南去画舫何妨宿太湖扬州以土物寄少游鲜鲫经年秘醽醁团脐紫蟹脂填腹后春莼茁活如酥先社姜芽肥胜肉鸟子累累何足道㸃缀盘餐亦时欲淮南风俗事瓶甖方法相传竟留蓄且同千里寄鹅毛何用孜孜饮麋鹿赠昙秀白云出山初无心栖鸟何必恋山林道人偶爱山水故纵歩不知湖岭深空巗已礼百千相曹溪更欲瞻遗像要知水味孰冷暖始信梦时非幻妄袖中忽出贝叶书中有璧月缀星珠人间胜絶畧已遍匡庐南岭并西湖西湖北望三千里大堤冉冉横秋水诵师佳句説南屏瘴云应逐秋风靡胡为只作十日欢杖䇿复寻归路难留师笋蕨不足道怅望荔子何时丹再过泗上二首眼明初见淮南树十客相逢九吴语旅程已付夜帆风客睡不妨背船雨黄柑紫蟹见江梅红稻白鱼饱儿女慇懃买酒谢船师千里劳君勤转橹系舟淮北雨折轴系舟淮南风断桥客行有期日月疾嵗事欲晚霜雪骄山根浪头作雷吼缩手敢试舟师篙不用燃犀照幽怪要须拔剑斩长蛟赠李兕彦威秀才魏王大瓠实五石种成濩落将安适可怜公子持十牛海上三年竟何得先生少负不覊才从军数到单于台天山直欲三箭取白衣将军何人哉夜逢怪石曽饮羽戏中㦸枝何足数誓将马革褁尸还肎学班超苦儿女封侯衞霍知几许老矣先生困羁旅酒酣聊复説平生结袜犹堪一再鼓弃书捐剑学万人纨袴儒冠皆误身穷途政似不龟手与世羞为西子颦如今惟有谈天口云梦胸中吞八九世间万事寄黄粱且与先生説乌有次韵谢子高读渊明传枯木嵌空微黯淡古器虽在无古絃袖中正有南风手谁为聼之谁为传风流岂落正始后甲子不数义熙前一山黄菊平生事无酒令人意缺然庞公襄阳庞公少检束白髪不髠亦不俗世所奔趋我独弃我已有余彼不足鹿门有月树下行虎溪无风舟上宿不识当时捕鱼客但爱长康画金粟杜口如今不复言庞公为人不曲局东西有人问老翁为道明灯照华屋五言七言正儿戏三行五行亦偶尔我性不饮只觧醉正如春风弄羣卉四十年来同幻事老去何须别愚智古人不住亦不灭我今不作亦不止寄语悠悠世上人浪生浪死一埃尘洗墨无池笔无象聊尔作戏悦吾神食雉䧺雉曵修尾惊飞向日斜空中纷格鬬綵羽落如花喧唿勇不顾投网复谁嗟百钱得一双新味时所佳烹煎杂鸡鹜爪距漫槎牙谁知化为蜃海上落飞鵶双凫观王乔古仙子时出观人寰常为汉郎吏厌世去无还双凫偶为戏聊以惊世顽不然神仙迹罗网安能攀纷纷尘埃中铜印纡青纶安知无隐者窃笑彼愚姦郭纶河西勐士无人识日暮津亭阅过船路人但觉马瘦不知铁槊大如椽因言西方乆不战截髪愿作万骑先我当慿轼与寓目看君飞矢射蛮氊初发嘉州朝发鼓阗阗西风猎画旃故乡飘已逺往意浩无邉锦水细不见蛮江清更鲜奔腾过佛脚旷荡造平川野市有禅客钓台寻暮烟相期定先到乆立水潺潺犍为王氏书楼树林幽翠满山谷楼观突兀起江滨云是昔人蔵书处磊落万巻今生尘江邉日出红雾散绮忩画阁青氛氲山猿悲啸谷泉响野鸟嘐戞巖花春借问主人今何在被甲逺戍长苦辛先登搏战事斩级区区何者为三坟书生古亦有战阵葛巾羽扇挥三军古人不见悲世俗回首苍山空白云过宜賔见夷中乱山江寒晴不知逺见山上日朦胧含高峰晃荡射峭壁横云忽飘散翠树纷歴歴行人挹孤光飞鸟投逺碧蛮荒谁复爱秾秀安可适岂无避世士高隐鍊精魄谁能从之游路有豺虎迹夜泊牛口日落江雾生系舟宿牛口居民偶相聚三四依古栁负薪出深谷见客喜且售煮蔬为夜飱安识肉与酒朔风吹茅屋破壁见星斗儿女自咿嚘亦足乐且乆人生本无事苦为世味诱富贵耀吾前贫贱独难守谁知深山子甘与麋鹿友置身落蛮荒生意不自陋今子独何者汲汲强奔走牛口见月掩寂已睡月脚垂孤光披衣起周览飞露洒我裳山川同一色浩若渉大荒幽懐耿不寐四顾独彷徨忽忆丙申年京邑大雨霶蔡河中夜决横浸国南方车马无复见纷纷操栰郎新秋忽已晴九陌尚汪洋龙津观夜市灯火亦煌煌新月皎如昼疎星弄寒芒不知京国喧谓是江湖乡今来牛口渚见月重凄凉郄思旧游处满陌沙尘黄舟中听大人弹琴弹琴江浦夜漏永敛袵窃聼独激昻风松瀑布已清絶更爱玊珮声琅珰自从郑衞乱雅乐古器残缺世已忘千年寥落独琴在有如老仙不死閲兴亡世人不容独反古强以新曲求铿锵微音淡弄忽变转数声浮脆如笙簧无情枯木今尚尔何况古意堕𣺌茫江空月出人响絶夜䦨更请弹文王泊南牛口期任遵圣长官到晚不及见复来江上有微径深榛烟雨埋﨑岖欲取别不见又重来下马未及语固已慰长懐江湖渉浩𣺌安得与之偕江上看山船上看山如走马歘忽过去数百羣前山槎牙忽变态后岭杂沓如惊奔仰看微迳斜缭绕上有行人高缥缈舟中举手欲与言孤帆南去如飞鸟留题仙都观山前江水流浩浩山上苍苍松柏老舟中行客去纷纷古今换易如秋草空山楼观何峥嵘真人王逺隂长生飞符御气朝百灵悟道不复诵黄庭龙车虎驾来下迎去如旋风抟紫清真人厌世不回顾世间生死如朝暮学仙度世岂无人飡霞絶粒长辛苦安得独从逍遥君泠然乗风驾浮云超世无有我独行屈原塔楚人悲屈原千嵗意未歇精魂飘何处父老空哽咽至今沧江上投饭救饥渴遗风成竞渡猿呌楚山裂屈原古壮士就死意甚烈世俗安得知眷眷不忍决南賨旧属楚山上有遗塔应是奉佛人恐子就沦灭此事虽无凭此意固已切古人谁不死何必较考折名声实无穷富贵亦暂热大夫知此理所以持死节新滩扁舟转山曲未至已先惊白浪横江起槎牙似雪城畨畨从高来一一投涧坑大鱼不能上暴鬛滩下横小鱼散复合瀺灂如遭烹鸬鹚不敢下飞过两翅轻白鹭夸瘦捷挿脚还欹倾区区舟上人薄技安敢呈只应滩头庙頼此牛酒盈新滩阻风北风吹寒江来自两山口初闻似摇扇渐觉平沙走飞云满嵓谷舞电穿牖滩下三日留识尽滩前叟孤舟倦鵶轧短缆困牵揉尝闻不终朝今此何其乆只应留逺人此意固亦厚吾今幸无事闭户为饮酒昭君村昭君本楚人艳色照江水楚人不敢娶谓是汉妃子谁知去乡国万里为胡鬼人言生女作门楣昭君当时忧色衰古来人事尽如此反覆纵横安可知黄牛庙江邉石壁高无路上有黄牛不复箱庙前行客拜且舞击鼓吹箫屠白羊山下耕牛苦硗确两角磨崖四蹏溼青刍半束长苦饥仰看黄牛安可及虾蟆培蟇背似覆盂蟇颐如偃月谓是月中蟇开口吐月液根源来甚逺百尺苍崖裂当时龙破山此水随龙出入江江水浊犹作深碧色禀受苦洁清独与凡水隔岂惟煮茶好酿酒应无敌留题峡州甘泉寺轻舟横江来弔古悲纯孝逶迤寻逺迹婉娈见遗貎清泉不可挹涸尽空石窖古人飘何之惟有风竹閙行行翫村落户户悬网罩民风坦和平开户夜无钞丛林富笋茹平野絶虎豹嗟哉此乐乡无乃姜子教寄题清溪寺口舌安足恃韩非死説难自知不可用鬼谷乃真姦遗书今未亡小数不足观秦仪固新学见利不知患嗟时无桓文使彼二子颠死败无足怪夫子固使然君看巧更穷不若愚自安遗宫若有神颔首然吾言荆门惠泉泉源从高来走下随石脉纷纷白沫乱隐隐苍崖坼萦回成曲沼清澈见肝膈衆泻为长溪奔驶荡蛙蝈初开不容椀渐去已如帛传闻此山中神物懒遭谪不能致雷雨滟滟吐寒碧遂令山前人千古灌稻麦次韵答荆门张都官维见和惠泉诗楚人少井饮地气常不洩蓄之为惠泉坌若有所拆泉源本无情岂问浊与澈贪愚彼二水终古耻莫雪只应所处然遂使语异别泉旁地平衍泉上山嵽嵲君子慎所居此义安可阙古人贵言赠敢用况高节不为冬霜干肯畏夏日烈泠泠但不已海逺要当彻浰阳早发富贵本先定世人自荣枯嚣嚣好名心嗟我岂独无不能便退缩但使进少徐我行念西国已分田园芜南来竟何事碌碌随商车自进茍无补乃是懒且愚人生重意气出处夫岂徒永懐江阳叟种藕春满湖夜行观星天高夜气严列宿森就位大星光相射小星閙若沸天人不相干嗟彼本何事世俗强指擿一一立名字南箕与北斗乃是家人器天亦岂有之无乃遂自谓迫观知何如逺想偶有似茫茫不可晓使我长叹喟汉水舍棹忽逾月沙尘困逺行襄阳逢汉水偶似蜀江清蜀江固浩荡中有蛟与鲸汉水亦云广欲渉安敢轻文王化南国游女俨如卿洲中浣纱子环珮锵锵鸣古风随世变寒水空泠泠过之不敢慢伫立整冠缨万山西行度连山北出临汉水汉水蹙成潭旋转山之趾禅房乆已壊古甃含清泚下有仲宣栏绠刻深容指回头望西北隐隐龟背起传云古隆中万树桑柘美月烱转山曲山上见洲尾緑水带平沙盘盘如抱珥山川近且秀不到懒成耻问之安能详画地费簮箠隆中诸葛来西国千年爱未衰今朝游故里蜀客不胜悲谁言襄阳野生此万乗师山中有遗貌矫矫龙之姿龙蟠山水秀龙去渊潭移空余蜿蜒迹使我寒涕垂竹叶酒楚人汲汉水酿酒古宜城春风吹酒熟犹似汉江清耆旧何人在丘坟应已平惟余竹叶在留此千古情鳊鱼晓日照江水游鱼似玉瓶谁言觧缩项贪饵毎遭烹杜老当年意临流忆孟生吾今又悲子辍筋涕纵横望夫台山头孤石逺亭亭江转舡回石似屏可怜千古长如昨船去船来自不停浩浩长江赴沧海纷纷过客似浮萍谁能坐待山月出照见寒影高伶俜永安宫千古陵谷变故宫安得存徘徊问耆老惟有永安门游人杂楚蜀车马晚喧喧不见重楼好谁知昔日尊吁嗟蜀先主兵败此亡魂只应法正死使公去遭燔八阵碛平沙何茫茫髣髴见石蕝纵横满江上嵗嵗沙水啮孔明死已乆谁复辨行列神兵非学到自古不留诀至人已心悟后世徒妄説自从汉道衰蠭起尽姦杰英䧺不相下祸难乆连结驱民市无烟战野江流血万人睹一掷杀尽如沃雪不为久逺计草草常无法孔明最后起意欲扫羣孽﨑岖事饰制隐忍久不决志大遂成迂嵗月去如瞥六师纷未整一旦英气折惟余八阵圗千古壮䕫峡诸葛盐井五行水本咸安择江与井如何不相入此意复谁省人心固难足物理偶相逞犹嫌取未多井上无闲绠颍大夫庙人情难彊回天性可微感世人争曲直苦语费摇撼大夫言何柔暴主意自惨荒祠旁孤冢古隧有残坎千年惟茅焦世亦贵其胆不觧此㣲言脱衣徒勇敢许州西湖西湖小雨晴滟滟春渠长来从古城角夜半传新响使君欲春游浚沼役千掌纷纭具畚锸閙若蚁运壤夭桃弄春色生意寒犹怏惟有落残梅标格若矜爽游人坌已集挈榼三且两醉客卧道旁扶起尚偃仰池台信宏丽贵与民同赏但恐城市欢不知田野怆颍川七不登野气长苍莽谁知万里客湖上独长想江上值雪效欧阳体限不以盐玉鹤鹭絮蝶飞舞之类为比仍不使皓白洁素等字缩颈夜眼如冻龟雪来唯有客先知江邉晓起浩无际树杪风多寒更吹青山有似少年子一夕变尽沧浪髭方知阳气在流水沙上盈尺江无澌随风颠倒纷不择下满坑谷高陵危江空野濶落不见入户但觉轻丝丝沾裳细看若刻镂岂有一一天工为霍然一麾遍九野吁此权柄谁执持世间苦乐知有几今我幸免沾肤肌山夫只见压樵担岂知带酒飘歌儿天王临轩喜有麦宰相献夀嘉及时冻吟书生笔欲折夜织贫女寒无帏高人着履踏冷冽飘拂巾帽真仙姿野僧斫路出门去寒液满鼻清淋漓洒袍入袖溼靴底亦有执版趋堦墀舟中行客何所爱愿得猎骑当风披草中咻咻有寒兎孤隼下击千夫驰敲氷煮鹿最可乐我虽不饮强倒巵楚人自古好弋猎谁能往者我欲随纷纭旋转从满面马上操笔为赋之渚宫渚宫寂寞依古郢楚地荒茫非故基二王台阁已卤莽何况逺问纵横时楚王猎罢击灵鼓勐士操舟张水嬉钓鱼不复数鱼鼈大鼎千石烹蛟螭当时郢人架宫殿意思絶妙般与倕飞楼百尺照湖水上有燕赵千娥眉临风扬扬意自得长使宋玊作楚词秦兵西来取钟簴故宫禾黍秋离离千年壮观不可复今之存者盖已卑池空野逈楼阁小惟有深竹蔵狐狸台中绛帐谁复见台下野水作浮清猗緑牕朱户春昼闭想见深屋弹朱丝腐儒亦觧爱声色何用白首谈孔姬沙泉半涸草堂在破牕无纸风飔飔陈公踪迹最未逺士瑞寥落今何之百年人事知㡬变直恐荒废成空陂谁能为我访遗迹草中应有湘东碑出崃入峡喜巉巗出峡爱平旷吾心淡无累遇境即安畅东西径千里胜处颇屡访幽寻逺无厌高絶每先上前诗尚遗畧不录久恐忘忆从巫庙回中路寒泉涨汲归真可爱翠碧光满盎忽惊巫峡尾岩腹有穿圹仰见天苍苍石室开南向宣尼古庙宇丛木作帏帐铁楯横半空俯瞰不计丈古人谁架构下有不测浪石窦见天囷瓦棺悲古葬新滩阻风雪村落去㩦杖亦到龙马溪茅屋沽村酿玊虗悔不至实为舟人诳闻道石最竒寤寐见怪状峡山富竒伟得一知几丧苦恨不知名歴歴但想像今朝脱重险楚水𣺌平荡鱼多客庖足风顺行意王追思偶成篇聊助舟人唱神女庙大江从西来上有千仞山江山自环拥恢诡富神姦深渊鼍鼈横巨壑蛇龙顽旌阳斩长蛟雷雨移苍湾蜀守降老蹇至今带连镮纵横若无主荡逸侵人寰上帝降瑶姬来处荆巫间神仙岂在勐玊坐幽且闲飘萧驾风驭弥节朝天闗倐忽廵四方不知道里艰古粧具法服邃殿罗烟鬟百神自奔走杂㳫来趋班云兴灵怪聚云散鬼神还茫茫夜潭静皎皎秋月弯还应摇玉珮来聼水潺潺巫山瞿塘迤逦尽巫峡峥嵘起连峯稍可怪石色变苍翠天工运神巧渐欲作竒伟坱轧势方深结构意未遂旁观不暇瞬歩歩造幽䆳苍崕忽相逼絶壁凛可悸仰观入九顶㑓爽凌颢气晃荡天宇高崩腾江水沸孤超兀不让直拔勇无畏攀縁见神宇憩坐就石位巉巉隔江波一一问庙吏遥观神女石绰约诚有以俯首见斜鬟拖霞弄修帔人心随物变逺觉含深意野老笑吾旁少年尝屡至去随猿猱上反以䋲索试石笋猗孤峰突兀殊不类世人喜神怪论説惊幼稚楚赋亦虚传神仙安有是次问扫坛竹云此今尚尔翠叶纷下垂婆娑緑凤尾风来自偃仰若为神物使絶顶有三碑诘曲古篆字老人那觧读偶见不能记穷探到峰背採斫黄杨子黄杨生石上坚瘦纹如绮贪心去不顾涧谷千寻缒山高虎狼絶深入坦无忌洪蒙草树密葱蒨云霞腻石窦有洪泉甘滑如流髄终朝自盥潄冷冽清心胃浣衣挂树梢磨斧就石鼻徘徊云日晚归意念城市不到今十年衰老筋力惫当时伐残木牙蘖已如臂忽闻老人説终日为叹喟神仙固有之难在忘势利贫贱尔何爱弃去如脱屣嗟尔若无还絶粮应不死观大水望朝阳巖作朝阳巖前不结庐下眺江水百歩余春泉溅溅出乳窦青莎白石半洿涂不到津头二三日谁知江水涨天墟遥望横盃不敢济巖口正有人罾鱼沧洲亭懐古湘水悠悠天际来夹江古水抱山回城中人物若可数日晏市散多苍苔九嶷巉天古云埋遥想帝子龙车廻心衰目极何可望九歌寂寂令人哀柏家渡柏家渡西日欲落青山上下猿鸟乐欲因新月望吴云遥看北斗挂南岳一梦愔愔四十秋古人不死终未休草舍萧条谁与语香风欲过白苹洲清逺舟中寄耘老小寒初度梅花岭万壑千岩背人境清逺聊为泛宅行一梦分明堕乡井觉来满眼是湖山鸭緑波摇鳯凰影海陵居士无云梯嵗晚结庐颍水湄山腰自悬苍玉珮野马不受黄金覊门前车盖猎猎走笑倚清流数鬂丝汀洲相见春风起白苹吹花散烟水万里飘蓬未得归目断沧浪泪如洗北鴈南来遗素书苦言大浸没我庐清斋十日不燃鼎曲突往往巢龟鱼今年玉粒贱如水青铜欲买囊已虗人生百年如寄尔七十朱颜能有几有子休论贤与愚倪生枉郄带经锄天南看取东坡叟可是平生废读书书堂屿苍山古木书堂屿北出湘水百余歩谁为往来亏世界至今人指安禅处岂无惊蛇与飞鸟后来那复知其趣不知我身今是否空记名称作常住戏咏子舟画两竹两鸜鹆风晴日煖摇双竹竹间对语双鸜鹆鸜鹆之肉不可食人生不才果为福子舟之笔利如锥千变万化皆天机未知笔下鸜鹆语何似梦中蝴蝶飞赠山谷子黄童三尺世无双笔头衮衮悬秋江不忧老子难为父平生崛强今心降我来喜共阿戎语应敌纵横如急雨生子还如孙仲谋豚犬谩多何足数黄家小儿名拾得眉如长松眼如漆只今数嵗已动人老人留眼看他日笑君老蚌生明珠自笑此物吾家无君当置酒我当贺有儿传业更何须鳆鱼行渐台人散长弓射初噉鳆鱼人未识西陵衰老繐帐空肎向北河亲馈食两雄一律盗汉家嗜好亦若肩相差食毎对之先太息不因噎呕縁疮痂中间霸据闗梁隔一枚何啻千金直百年南北鲑莱通往往残余饱臧获东随海舶号倭螺异方珍寳来更多磨沙瀹沈成大胾剖蚌作脯分余波君不闻蓬莱阁下駞碁岛八月邉风备胡獠舶舡跋浪鼋鼍震长鑱铲处崖谷倒膳夫善治荐华堂坐令雕俎生辉光肉芝石耳不足数醋芼鱼皮真倚墙中都贵人珍此味糟浥油蔵能逺致割肥方厌万钱厨决眦可醒千日醉三韩使者金鼎来方奁馈送烦舆台辽东太守逺自献临菑掾吏谁为材吾生东归收一斛包苴未肎鑚华屋分送羮材作眼明郄取细书防老读次韵水官诗净因大觉琏师以阎立本画水官遗编礼公公既报之以诗谓某汝亦作某顿首再拜次韵仍録二诗为一巻以献高人岂学画用笔乃其天譬如善游人一一能操船阎子本逢掖畴昔慕云渊丹青偶为戏染指初尝鼋爱之不自已笔势如风翻传闻正观中左袵解稚鬟南夷羞白雉佛国贡青莲诏令拟王㑹别殿写戎蛮熊冠金络额豹袖拥旛旜传入应门内俯伏脱劒弮天姿俨龙凤杂㳫朝鹏鳣神功与絶迹后世两莫扳自从李氏亡羣盗窃山川长安三日火至寳随飞烟尚有脱身者漂流出东闗三官岂容独得此今巳编吁嗟至神物㑹合当有年京城诸权贵欲取百计难赠以玉如意岂能动高禅信应一篇诗皎若画在前弔徐徳占余初不识徳占但闻其初为吕惠卿所荐以处士用元丰五年三月偶以事至蕲水徳占闻余在传舍惠然见访与之语有过人者是嵗十月闻其遇祸作诗弔之美人种松柏欲使低暎门栽培虽易长流恶病其根哀哉嵗寒姿肮脏谁与论竟为明所悮不免刀斧痕一遭儿女汚始觉山林尊从来觅栋樑未免傍篱藩南山隔秦岭千树龙蛇奔大厦若畏倾万牛何足言不然老巖壑合抱枝生孙死者不可悔吾将遗后昆题李伯时渊明东篱圗彼哉嵇阮曹终以明自膏靖饰固昭旷归来侣蓬蒿新霜着疎栁大风起江涛东篱理黄华意不在芳醪白衣挈壶至径醉还游遨悠然见南山意与秋气高李白谪仙诗我居青空里君隐黄埃中声形不相弔心事难形容欲乘明月光访君开素懐天盃饮清露展翼登蓬莱佳人持玉尺度君多少才玉尺不可尽君才无时休对面一笑语共蹑金鳌头绛宫楼阙百千仞霞衣谁与云烟浮数日前梦一僧出二镜求诗僧以镜置日中其影甚异其一如芭蕉其一如莲花梦中与作诗君家有二镜光景如湛卢或长如芭蕉或圆如芙蕖飞电着子壁明月入我庐月下合三璧日月跳明珠问子是非我我是非文殊饮酒四首我观人间世无如醉中真虗空为销殒况乃百忧身惜哉知此晚坐令华髪新圣人骤难得日且致贤人左手持蟹螯举觞瞩云汉天生此神物为我洗忧患山川同恍惚鱼鸟共萧散客至壶自倾欲去不得闲有客逺方来酌我一瓯茗我醉方不啜强啜忽复醒既凿浑沌氏遂逺华胥境操戈逐儒生举觞还酩酊雷觞淡于水经年不濡唇爰有扰龙裔为造英灵春英灵韵甚高蒲萄难与邻他年血食汝当配杜康神大雪独留尉氏古驿无人雪满庭有客冐雪来自北纷纷笠上已盈寸下马登堂面苍黒苦寒有酒不能饮见之何必问相识我酌徐徐不满觥看客倒尽不留溼千门昼闭行路絶相与笑语不知夕醉中不复问姓名上马忽去横短䇿阮籍啸台阮生古狂逹遁世黙无言犹余胸中气长啸独轩轩高情遗万物不与世俗论登临偶自写激越荡干坤醒为啸所发饮为醉所昏谁能与之较乱世足自存留别叔通元弼坦夫田三昔同寮向我毎倾倒当年或龃龉反覆看愈好寇三我部民孝悌化邻保有如袁伯业苦学到衰老石生吾邑子劲立风中草宦游甑生尘饭水媚翁媪我穷交旧絶计拙集枯藁三子尤见存往复纷纻缟迎我淮水北送我睢阳道愿存金石契凛凛贯华皓和寄天选长官寓形宇宙间佚我方以老流光安足恃百嵗同过鸟顷子萦网罗文采縁自表自古山林人何曽识机巧但记寒巖翁论心秋月皎黄香十年旧禅学参衆妙虚懐养天和肎狥奔走閙官居职事理晨起何用早桐隂满西斋叱吏供洒扫眷子东南来野饭煮芹蓼葆光既清尚令尹亦高蹈相将古寺行软语頽晚照公家有畸人虗縁能自保卜筑嵩山阳何当从结好中山饶胜景一览未易饱何时命巾车共陟云外峤翻然筋力疲不复追踊跳公诗拟南山䧺拔千丈峭形容逼天真邂逅识其要藩篱吾未窥敢议穷阃奥昭陵六马唐文皇战马也琢石象之立昭陵前客有持此石本示予为赋之天将刬隋乱帝遣六龙来森然风云姿飒爽毛骨开飈驰不及视山川俨莫回长鸣视八表扰扰万驽骀秦王龙凤姿鲁鸟不足摧腰闲大白羽中物如风雷区区数竖子抟取若提孩手持扫天帚六合如尘埃艰难济大业一一非常才维时六骥足绩与英卫陪功成锵八鸾玉辂行天街荒凉昭陵阙古石埋苍苔颜阖颜阖古有道躬耕自衣食区区鲁小邦不足隐明徳轺轩来我门聘币继金璧出门应使者耕稼不谋国但疑误将命非敢惮行役使者反钖命户庭空履迹薄俗狥世荣截趾履之适所重易所轻隋珠弹飞翼伊人畏照影独往就隂息鼎俎荐忠贤谁能死燔炙念彼蔵皮冠安知获尭客赠狄崇班季子狄生臂鹰来见客不㑹揖踞牀咤得隽借筯数禽入短后掬豹裘犹溅猩血溼指唿索酒尝快作长鲸吸半酣论刀槊怒髪欲起立北方老猘子狂突尚不絷要须此慓悍气压邉烽急夜走追锋车生斩活离级持归献天王封侯稳可拾何为走猎师日使羣毛泣题卢鸿学士堂图昔为太室花卢岩在东麓直上登封坛一夜茧生足径归不复往峦壑空在目安知有千老舒巻不盈轴一处一卢生裘褐䕃乔木方为世外人行止何烦録百年入箧笥犬马同一束嗟予縳世累归未有茅屋江千百畆田清泉映修竹尚欲逃世名岂须上圗轴寄周安孺茶大哉天宇内植物知几族灵品独标竒逈超凡草木名从姬旦始渐播桐君録赋咏谁最先厥传惟杜育唐人未知好论着始于陆常李亦清流当年慕高躅遂使天下士嗜此偶于俗岂但中土珍兼之异邦鬻鹿门有佳士博览无不瞩邂逅天随翁篇章互赓续开园颐山下屏迹松江曲有兴即挥毫粲然存简牍伊予素寡爱嗜好本不笃粤自少年时低回客京毂虽非曵裾者庇䕃或华屋颇见绮纨中齿牙厌粱肉小龙得屡试粪土视珠玊团鳯与葵花碔砆杂鱼目贵人自矜惜捧玩且缄椟未数日注卑定知双井辱于兹自研讨至味识五六自尔入江湖寻僧访幽独高人固多暇探究亦颇熟闻道早春时擕籯赴初旭惊雷未破蕾采采不盈掬旋洗玊泉蒸芳馨岂停宿须㬰布轻缕火候谨盈缩不惮顷闲劳经时废蔵蓄髹筒净无染箬笼匀且复苦畏梅润侵暖须人气燠有如刚耿性不受纎芥触又若㢘夫心难将微秽渎晴天敞虗府石碾破轻緑永日遇闲賔乳泉发新馥香浓夺兰露色嫩期秋菊闽俗竞传夸丰腴面如粥自云叶家白颇胜中山醁好是一杯深午春睡足清风击两腋去欲凌鸿鹄嗟我乐何深水经亦屡读子咤中泠泉次乃康王谷䗫培顷曽尝瓶罂走僮仆如今老且懒细事百不欲美恶两俱忘谁能强追逐姜盐拌白土稍稍从吾蜀尚欲外形体安能狥心腹由来薄滋味日饭止脱粟外慕既已矣胡为此羁束昨日散幽歩偶上天峰麓山圃正春风䝉茸万旗簇唿儿为佳客採制聊亦复地僻谁我从包蔵置厨簏何尝较优劣但喜破睡速况此夏日长人间正炎毒幽人无一事午饭饱蔬菽困卧北风风微动竹乳瓯十分满人世真局促意爽飘欲仙头轻快如沐昔人固多癖我癖良可赎为问刘伯伦胡然枕糟麴余自城中还道中云气自山中来如羣马奔突以手掇开笼收其中归家云盈笼开而放之作攓云篇物役㑹有时星言从高驾道逢南山云歘吸如电过竟谁使令之衮衮从空下龙移相排拶凤舞或颓亚散为东郊雾冻作枯树稼或飞入吾车偪仄入肘胯搏取置笥中提擕反茅舍开缄乃放之掣去仍变化云兮汝归山无使逹官怕游山呈通判承议写寄参寥师煌煌世胄余夫子非碌碌由来有诗书所以能絶俗得官本河朔瓜期未易促扁舟下南来逸驾追鸣鹄遇胜即倘佯风餐兼露宿嗟予偶倾盖一笑外羁束仗䇿毎过从相擕访山谷东风披鲜云绣错出林麓松门有时尽幽景无断续崖转闻钟声林疎见华屋衔山余落景归迹犹踯躅谁云邺下欢往事不可复吾曹二三子取乐亦云足愿公寄新诗一一能见録船头行北归囊槖有美玊尘埃京洛人亦与洗心目和郭功父韵送芝道人游隐静观音妙智力应感随縁度芝师访东坡宁辞万里歩道义偶相契十年同去住行穷半世闲又欲浮盃渡我愿焚囊钵不作陈俗具㑹取郄归时只是而今路次韵鲁直戏赠昨夜试微凉汗衾初退红我愿随秋风随身入房栊君王不好事只作好惊鸿细看巻虿尾我家真栗蓬寄傲轩先生英妙年一扫千兔秃仕进固有余不肎践场屋通阛何所傲傲名非傲俗安知轩冕中享荣不偿辱岂无自安计得失犹转毂先生独扬扬忧患莫能渎得如虎挟乙失若龟蔵六茅檐聊寄寓俛仰亦自足东坡无邉春方寸尽蔵畜醉哦傍若无独侑一樽醁牀头车马道残月挂疎木朝客纷扰时先生睡方熟御史台榆槐竹栢四首榆我行汴堤上厌见榆隂绿千株不盈畆斩伐同一束及居幽囚中亦复见此木蠧皮熘秋雨病叶埋墻曲谁言霜雪苦生意殊未足坐待春风至飞英覆空屋槐忆我初来时草木向衰歇高槐虽经秋晚蝉犹抱叶淹留未云几离离见疎筴栖鸦寒不去哀呌饥啄雪破巢带空枝疎影挂残月岂无两翅羽伴我此愁絶竹今日南风来吹乱庭前竹低昻中音㑹甲刃纷相触萧然风雪意可折不可辱风霁竹已回猗猗散青玊故山今何有秋雨荒篱竹此君知健否归扫南轩緑柏故园多珍木翠柏如蒲苇幽囚无与乐百日看不已时来拾流胶未忍践落子当年谁所种少长与我齿仰视苍苍翰所閲固多矣应见李将军胆落温御史问渊明子知神非形何复异人天岂惟三才中所在靡不然我引而高之则为星斗悬我散而卑之宁非山与川三皇虽云没至今在我前八百要有终彭祖非永年皇皇谋一醉发此露槿妍有酒不辞醉无酒斯饮泉立善求我誉饥人食馋涎委运忧伤生忧去生亦还纵浪大化中正为化所纒应尽便须尽宁复事此言朱亥墓昔日朱公子䧺豪不可追今来游故国大冢屈称儿平日轻公相千金弃若遗梁人不好事名字寄当时鲁史盗齐豹求名谁复知慎无怨世俗犹不遭仲尼严颜碑先主反刘璋兵意颇不义孔明古豪杰何乃为此事刘璋固庸主谁为死不二严子独何贤谈笑傲碪几国亡君已执嗟子死谁为何人刻山石使我空涕泪吁嗟断头将千古为病悸岘山逺客来自南游尘昏岘首过闗无百歩旷荡吞楚薮登高忽惆怅千载意有偶所忧谁复知嗟我生苦后团团山上桧嵗嵗閲榆栁大材固已殊安得同永乆可怜山前客倐忽星过霤贤愚未及分来者当自剖骊山君门如天深㡬重君王如帝坐法宫人生难处是安稳何为来此骊山中复道凌云接金阙楼观隐烟横翠空林深雾暗迷八骏朝东暮西劳六龙六龙西幸峨眉栈悲风便入华清院霓裳萧散羽衣空麋鹿来游猿鹤怨我上朝元春半老满地落花无人扫羯鼔楼高挂夕阳长生殿古生青草可怜吴楚两醯鸡筑台未就已堪悲长杨五柞汉幸免江都楼成隋自迷由来留连多丧国晏安酖毒因奢惑三风十愆古所戒不必骊山可亡国和子由除日见寄薄官驱我西逺别不容惜方愁后㑹逺未遐忧嵗夕强欢虽有酒冷酌不成席秦烹惟羊羮陇馔有熊腊念为儿童嵗屈指已成昔往事今何追忽若箭已释感时嗟事变所得不偿失府卒来驱傩矍铄惊逺客愁来岂有魔烦汝为攘磔寒梅与冻杏嫩萼初似麦攀条为惆怅玉蘂何时拆不忧春艳晚行见弃夏覈人生行乐耳安用声名借胡为独多感不见膏自炙诗来苦相寛子意逺可射依依见其面疑子在咫尺兄今虽小官幸忝佐方伯北池近所凿中有汧水碧临池饮美酒尚可消永日但恐诗力弱鬬健未免馘诗成十日到谁谓千里隔一月寄一篇忧愁何足掷梦雪残杯失春温破被生夜悄开门千山白俯仰同一照虽时出圭角固已絶瑕窍儿童勿惊怪调汝得一笑送吕行甫司门倅河阳结交不在乆倾盖如平生识子今㡬日送别亦有情子生公相家高义久峥嵘天才既超诣世故亦屡更譬如追风骥岂免羁与缨念我山中人久与麋鹿并误出挂世网举动俗所惊归田虽未果已觉去就轻河阳岂云逺出处恐异程便当从此别有酒无徒倾观子玊郎中草圣柳侯运笔如电闪子云寒悴羊欣俭百斛明珠便可扛此书非我谁能双歌辞竹枝歌竹枝歌本楚声幽怨恻怛若有所深悲者岂亦往者之所见有足怨者欤夫伤二妃而哀屈原思懐王而怜项羽此亦楚人之意相传而然者且其山川风俗鄙野懃苦之态固已见于前人之作与今子由之诗故特縁楚人畴昔之意为一篇九章以补其所未道者苍梧山高湘水深中原北望度千岑帝子南游飘不返惟有苍苍枫桂林枫叶萧萧桂叶碧万里逺来超莫及乗龙上天去无踪草木无情空寄泣水濵击鼓何喧阗相将扣水求屈原屈原已死今千载满船哀唱似当年海濵长鲸径千尺食人为粮安可入招君不归海水深海鱼岂解哀忠直吁嗟忠直死无人可惜懐王西入秦秦闗已闭无归日章华不复见车轮君王去时箫鼓咽父老送君车轴折千里逃归迷故乡南公哀痛弹长铗三戸亡秦信不虚一朝兵起尽讙唿当时项羽年最少提剑本是耕田夫横行天下竟何事弃马乌江马垂涕项王已死无故人首入汉庭身委地富贵荣华岂足多至今惟有冢嵯峨故国凄凉人事改楚乡千古为悲歌辘轳歌新系青丝百尺䋲心在君家辘轳上我心皎洁君不知辘轳一转一惆怅何处春风吹晓幕江南绿水通珠阁美人二八颜如花泣向花前畏花落临春风聼春鸟别时多见时少愁人一夜不得眠瑶井玊䋲相对晓辨道歌北方正气名祛邪东郊西应归中华离南为室坎为家先凝白雪生黄芽黄河流驾紫河车水精池产红莲花赤龙腾霄惊盘蛇姹女含笑婴儿呀十二楼瞰灵泉䨟华池玉液隂交加子驰午前无停差三田聚寳真生涯龟精鳯髄填谽谺天地骇有鬼神嗟一丹休别内外砂长修乆饵须叔遐肠中澄结无余柤俗骨变换颜如葩哀哉世人争齿牙指伪为真正为哇轻肥甘美形骄奢谲诡诈妄言矜夸逰鱼在网兔在罝一气顿尽犹呕哑余生所託诚栖槎九原枯髀如乱麻胡不割衆如镆鎁空与利名交撑拏胡不让囗如文騧可惜贪爱相漫涂真心道意非不嘉餐金闻活非虗譁何须横议相疵瘕衆口并发鸣羣鸦安知聚散同鱼虾自纒如茧居如蜗日懐嗔喜甘笼笯其去死地犹猎豭吾恨尔见有所遮海波或至惊井蛙乌轮即晚蟾影斜吾时俱覩超云霞陈守道一气混沦生复生有形有心即有情共见利欲饮食事各有爪牙头角争争时怒发霹雳火险处直在嵌巖坑人伪相加有余怨天真丧尽无纯诚徒自取先用极力谁知所得皆空名少为处士松柏寒蓬莱真人氷玊清山是心兮海为腹阳为神兮隂为精渴饮灵泉水饥食玉树枝白虎化坎青龙离锁禁姹女闗婴儿楼台十二红玻璃木公金母相东西纯铅真汞星光辉乌升兔降无年期停颜却老只如此哀哉世人迷不迷老人行有一老翁老无齿处处无人问年纪白髪如丝向下垂一双眸子碧如水不裹头又无履相识虽多少知已问翁毕竟何所止笑言只在红尘里秋风猎猎行云飞老人此意无人㑹目注云归心自知黄口小儿莫相笑老人旧日曽年少浪迹常如不系舟地角天涯知自跳亦曽乐半夜传筹醉朱阁美人如花弄絃索只恨尊前明月落亦曽忧羁旅他乡迫暮秋故国日邉无信息断鸿空逐水长流或安贫或安富或爵通侯封万户一任秋霜换鬓毛本来面目长如故水有苹兮山有芝人意虽存事已非有时郄忆经游处都似茫茫春梦归迩来尤解安贫贱不为公卿强陪面皎如明月在秋潭动着依前还不见还不见可奈何空使逺人増眷恋但秖从他随物转青楼黄阁长相见若相见莫慇懃郄是翁家旧主人襄阳乐府三篇野鹰来野鹰来万山下荒山无食鹰苦饥飞来为尔系綵丝北原有兔老且白年年养子秋食菽我欲击之不可得年深兔老鹰力弱野鹰来城东有台高崔嵬台中公子着皮袖东望万里心悠哉鹰何在嗟尔公子归无劳使鹰可唿亦凡曹天隂月黒狐夜嘷上堵吟台上有客吟秋风悲声萧散飘入宫台邉游女来窃聼欲学声同意不同君悲竟何事千里金城两椎子白马为塞鳯为闗山川无人空且闲我悲亦何苦江水冬更深鳊鱼冷难捕悠悠江上聼歌人不知我意徒悲辛襄阳乐使君未来襄阳愁提戈入市裹氊裘自从氊裘南渡沔襄阳无事多春游襄阳春游乐何许岘山之阳汉江浦使君朱斾来翻翻人道使君似羊杜道邉逢人问洛阳中原苦战春田荒北人闻道襄阳乐目送飞鸿应断肠仙都山鹿老泉诗序云至丰都县将游仙都观见知县李长官云固知君之将至也此山有鹿甚老而勐兽猎人终莫能害将有客来游鹿辄夜鸣故常以此候之而未尝失余闻而异之乃为作诗日月何促促尘世若局束仙子去无踪故山遗白鹿仙人已去鹿无家孤栖怅望层城霞至今闻有游洞客夜来江市呌平沙长松千树风萧瑟仙宫去人无咫尺夜鸣白鹿安在哉满山秋草无行迹白鹤吟留钟山觉海白鹤声可怜红鹤声可恶白鹤招不来红鹤挥不去长松受秽死乃以红鹤故北山道人曰美者自美吾何为而喜恶者自恶吾何为而怒去自去耳吾何驶而追来自来耳吾何妨而拒吾岂厌喧而求静吾岂好丹而非素汝谓松死吾无依焉吾方舍隂而坐露次韵张甥棠美述志仲子甘心织屦避万钟渊明不肎折腰为五斗一年鸿鴈识来往终日沐猴谁去取知甥诗意慕两君读书要在存心乆平生所谈性命奥长弃不忧金石朽我今巳习鹙子定犹复晨朝怖头走刳心先拟射毅名不作羊邹悲岘首云梯雨矢集无方我已中灰同墨守恐甥自是禹门鳞未可潜逃入吾薮琢磨晚觉孟光贤畏我放言时被肘甥能鉏我青门瓜正午时来休老手补和陶诗二首和东方有一士缾居本近危甑坠知不完梦求亡楚弓笑觧适越冠忽然返自照识我本来颜归路在脚底殽潼失重闗屡从渊明游云山出毫端借君无弦物寓我非指弹岂惟舞独鹤便可蹑飞鸾还将岭茅瘴一洗月阙寒和刘柴桑万劫互起灭百年一踟躇漂流四十年今乃言卜居且喜天壤间一席亦吾庐稍理兰桂丛尽平狐兔墟黄橼出旧枿紫茗抽新畬我本蚤衰人不谓老更劬邦君助畚锸邻里通有无竹屋从低深山自明疎一饱便终日高眠忘百须自笑四壁空无妻老相如苏诗续补遗巻上施註苏诗续补遗卷下钦定四库全书苏诗续补遗巻下宋苏轼撰钱塘冯景补註今体诗二百九十三首过巴东县不泊闻颇有莱公遗迹莱公昔未遇寂寞在巴东闻道山中树犹余手种松江山养豪俊礼数困英雄执版迎官长趋尘拜下风当年谁刺史应未识三公白帝庙朔风催入崃惨惨去何之共指苍山路来朝白帝祠荒城秋草满古树野藤垂浩荡荆江逺凄凉蜀客悲迟囘问风俗涕泗闵兴衰故国依然在遗民岂复知一方称警跸万乗拥旌旗逺略初吞汉雄心岂在䕫崎岖来野庙闵黙愧常时破甑蒸山麦长歌唱竹枝荆邯真壮士吴柱本经师失计虽无及图王固已竒犹余帝王号皎皎在门楣戎州乱山围古郡市易带羣蛮瘦岭春耕少孤城夜漏闲往时边有警征马去无还自顷方从化年来亦款闗颇能贪汉布但未脱金镮何足争强弱吾民尽玉颜和鲁人孔周翰题诗二首壊壁题诗已五年故人风物两依然定知来嵗中秋月又照先生枕麴眠更邀明月说明年记取孤吟孟浩然此去宦逰如传舎拣枝惊鹊几时眠获鬼章二十二韵青唐有逋寇白首已穷妖窃据临洮郡潜通讲渚桥庙谋周召虎邉帅汉班超坚垒千兵破连航一炬烧擒姦从窟穴奏㨗上烟霄诡异人图像驩娯路载謡干诛非一事伐叛自先朝取道经陵寝前期告庙祧西来闻几日面缚见今朝二圣临云陛千官溢海潮载囚车轣辘失主马萧条横拜如蹲犬胡装尚衣貂理卿辞具服译长舌初调缓死恩殊厚求生尾屡摇慈仁逄太母寛厚戴唐尧赤手真擒虎和羮未赐枭藁街虚授首东市偶全腰困兽何须杀遗雏或可招威声西振夏武节北通辽帝道有强弱天时或长消羌情防报复军胜忌矜骄慎重闗西将竒功勿再要光禄菴二首文章恨不见文园礼乐方将访石泉何事菴中着光禄枉教闲处笔如椽城中太守的何人林下先生非我身若向菴中觅光禄雪中履迹镜中真过木枥观石壁髙千尺微踪逺欲无飞檐如剑寺古柏似仙都许子尝髙遁行舟悔不迂斩蛟闻勐烈提剑想﨑岖寂寞棺犹在脩崇世已愚隐居人不识化去俗争吁洞府烟霞逺人间爪发枯飘飘乗倒景谁复顾遗躯观开西湖次吴左丞韵伟人谋议不求多事定纷纷自唯阿尽放龟鱼还绿净肎容萧苇障前坡一朝羙事谁能纪百尺苍崖尚可磨天上列星当亦喜月明时下浴明波荆州十首游人出三崃楚地尽平川北客随南贾吴樯闲蜀船江侵平野断风卷白沙旋欲问兴亡意重城自古坚南方旧战国惨澹意犹存慷慨因刘表凄凉为屈原废城犹带井古姓聚成村亦解观形胜昇平不敢论楚地阔无邉苍茫万顷连耕牛未尝汗投种去如捐农事谁当劝民愚亦可怜平生事游惰那得怨凶年朱槛城东角髙王此望沙江山非一国烽火畏三巴战骨沦秋草危楼倚断霞百年豪杰尽扰扰见鱼鰕沙头烟漠漠来往厌喧卑野市分麞閙官帆过渡迟游人多问卜伧叟尽携龟日暮江天静无人唱楚词太守王夫子山东老俊髦壮年闻勐烈白首见雄豪食鴈君应厌驱车我正劳中书有安石慎勿赋离骚残腊多风雪荆人重嵗时客心何草草里巷自嬉嬉爆竹惊邻鬼驱傩逐小儿故人应念我相望各天涯江水深成窟潜鱼大似犀赤鳞如琥珀老枕胜玻瓈上客举雕俎佳人摇翠箆登庖更作器何以免屠刲北鴈来南国依依似旅人纵横遭折翼感恻为沾巾平日谁能挹髙飞不可驯故人持赠我三嗅若为珍柳门亰国道驱马及春阳野火烧枯草东风动绿芒北行连许邓南去极衡湘楚境横天下懐王信弱王渝州寄王道祖曾闻五月到渝州水泊长亭砌下流唯有梦魂长缭绕共论唐史更绸缪舟经故国嵗时改霜落寒江波浪收归梦不成冬夜永厌闻船上报更筹过安乐山闻山上木叶有文如道士篆符云此山乃张道陵所寓二首天师化去知何在玊印相传世共珍故国子孙今尚死满山秋叶岂能神真人已不死外慕堕空虚犹余好名意满树写天书涪州得山胡终日锁筠笼回头惜翠茸谁知声㗲㗲亦自意重重夜宿烟生浦朝鸣日上峯故巢何足恋鹰隼岂能容巫山庙上下数十里有乌鸢无数取食于行舟之上舟人以神之故不敢害羣飞来去噪行人得食无忧便可驯江上饥乌无足怪野鹰何事亦频频夷陵县欧阳永叔至喜堂夷陵虽小邑自古控荆吴形胜今无用英雄久已无谁知有文伯逺谪自王都人去年年改堂倾嵗嵗扶追思犹咎吕感叹亦怜朱旧种孤楠老新霜一橘枯清篇畱崃洞醉墨写邦图故老问行客长官今白䰅着书多念虑许国减欢娱寄语公知否还须数倒壶入崃自昔懐幽赏今兹得纵探长江连楚蜀万𣲖泻东南合水来如电黔波绿似蓝余流细不数逺势竞相参入崃初无路连山忽似龛萦迂收浩𣺌蹙缩作渊潭风过如唿吸云生似吐含坠崖鸣窣窣垂蔓绿毶毶冷翠多崖竹孤生有石楠飞泉飘乱雪怪石走惊骖絶涧知深浅樵童忽两三人烟偶逢郭沙岸可乗篮野戍荒州县邦君古子男放衙鸣晚鼓留客荐霜柑闻道黄精草丛生绿玊篸尽应充食饮不见有彭聃气候冬犹煖星河夜半涵遗民悲昶衍旧俗接鱼蚕版屋漫无瓦嵓居窄似菴伐薪常冒崄得米不盈甔叹息生何陋劬劳不自慙叶舟轻逺泝大浪固尝谙矍铄空相视呕哑莫与谈蛮荒安可驻幽䆳信难妉独爱孤栖鹘髙超百尺岚横飞应自得逺飏似无贪振翮游霄汉无心顾雀䳺尘劳世方病局束我何堪尽解林泉好多为富贵酣试㸔飞鸟乐髙遁此心甘题赠田辨之琴姬流水随絃滑清风入指寒坐中有狂客莫近绣帘弹四十年前元夕与故人从游得此句午夜胧胧淡月黄梦回犹有暗尘香纵横满地霜槐影寂寞莲灯半在亡南康望湖亭八月渡长湖萧条万象疎秋风片帆急暮霭一山孤许国心犹在康时术已虚岷峨家万里投老得归无半山亭登岭势巍巍莲峯太华齐任几栏红日蚤回首白云低松柏月中老猿猴物外嗁禅师吟絶后千古指人迷宋复古画潇湘晚景图三首西征忆南国堂上画潇湘照眼云山出浮空野水长旧游心自省信手笔都忘㑹有衡阳客来看意𣺌茫落落君懐抱山川自屈蟠经营初有适挥洒不应难江市人家少烟村古木攒知君有幽意细细为寻㸔咫尺殊非少隂晴自不齐径蟠趋后崦水㑹赴前溪自説非人意曾经入马蹏他年宦游处应话剑山西海上道人传以神守气诀但向起时作还于作处收蛟龙莫放睡雷雨直须休要㑹无穷火尝观未尽油夜深人散后惟有一灯留次周焘韵周焘游天竺观激水作诗云拳石耆婆色两青竹龙驱水转山鸣夜深不见跳珠碎疑是檐闲滴雨声东坡和之道眼转丹青常于寂处鸣蚤知雨是水不作两般声过海得子由书经过废来久没弟忽相求门外三竿日江关一叶秋萧疎悲白髪漫浪散穷愁世事江声外吾生幸且休去嵗与子野游逍遥堂日欲没因并西山叩罗浮道院至已二鼓矣遂宿于西堂今嵗索居儋耳子野复来相见作诗赠之往嵗追欢地寒牕梦不成笑谈惊半夜风雨暗长檠鸡唱山椒晓钟鸣霜外声只今那复见髣髴似三生元祐五年十二月十二日同景文义伯圣途次元伯固仲䝉游七寳寺题竹上结根岂殊衆修柯独出林孤髙不可恃嵗晚霜风侵泗州过仓中刘景文老兄戏赠一絶既聚伏波米还数魏舒筹应笑苏夫子侥倖得湖州戏题巫山县用杜子羙韵巴俗深留客吴侬但忆归直知难共语不是故相违东县闻铜臭江陵换裌衣丁宁巫崃雨慎莫暗朝晖答鼌以道索书閲世真难记如公自不忘其于书太简正以懒相妨大老寺竹间阁子残花带叶暗新笋出林香但见竹隂绿不知汧水黄树髙倾陇鸟池浚落河鲂栽种良辛苦孤僧瘦欲尩款塞来享蠢尔氐羌国天诛亦乆稽既能知靣内不复议征西斥堠销烽火边城息鼔鼙输忠修贡职弃过为黔黎雪满流沙静云沉太白低巍巍二圣治盛徳古难齐观台三界无所住一台聊自宁尘劳付白骨寂照起黄庭残磬风中袅孤灯雪后青须防童子戏投瓦犯清泠吴江岸晓色兼秋色蝉声杂鸟声壮懐销铄尽回首尚心惊嘲子由堆几尽埃简攻之如蠧虫谁知圣人意不在古书中无题六秩行当启区中缘更疎不贪为我寳安歩当君车故国多乔木先人有弊庐誓将闲散好不着一行书扶风天和寺逺望若可爱朱栏碧瓦沟聊为一驻足且慰百回头水落见山石尘髙昏市楼临风莫长啸遗涕浩难收闻洮西㨗报汉家将军一丈佛诏赐天池八尺龙露布朝驰玊关塞㨗书夜到甘泉宫似闻指挥筑上郡已觉谈笑无西戎牧臣不见天颜喜但惊草木放春容三蕚牡丹风雨何年别留真向此邦至今遗恨在巧过不成双已未十月十五日狱中恭闻太皇太后不豫有赦作诗庭柏隂隂画掩门乌知有赦閙黄昏汉宫自种三生福楚客还招九死魂纵有锄犂及田亩已无靣目见邱园只应圣主如尧舜犹许先生作正言题李景元画闻説神仙郭恕先醉中狂笔势澜翻百年寥落何人在只有华亭李景元谢人恵云巾方舄二首燕尾称唿理未便剪裁云叶却天然无心只是青山物覆顶宜归紫府仙转觉周家新様俗未容陶令旧名传鹿门佳士勤相赠黒雾𤣥霜合比肩胡鞾短靿格麄疎古雅无如此様殊妙手不劳盘作凤轻身只欲化为凫魏风褊俭堪羞葛楚客豪华可笑珠拟学梁家名解脱便于禅坐作跏趺谢宋汉杰恵李承晏墨老松烧尽结轻花妙法来从北李家翠色冷光何所似墙东鬒发堕寒鸦被命南迁涂中寄定武同僚人事千头及万头得时何喜失时忧只知紫绶三公贵不觉黄粱一梦游适见恩纶临定武忽遭分职赴英州南行若到江干侧休宿浔阳旧酒楼李委吹笛元符五年十二月十九日东坡生日置酒赤壁矶下踞髙峯俯鹊巢酒酣笛声起于江上客有郭石二生颇知音谓坡曰笛声有新意非俗工也使人问之则进士李委闻坡生日作新曲白鹤南飞以献唿之使前则青巾紫裘要笛而已既奏新曲又快作数弄嘹然有穿云裂石之声坐客皆引满醉倒委袖出嘉纸一幅曰吾无求于公得一絶句足矣坡笑而从之山头孤鹤向南飞载我南游到九嶷下界何人也吹笛可怜时复犯龟兹书黄筌画翎毛花蝶图二首短翎长喙喜喧卑曵练双翔亦自竒赖有黄鹂鬭嬛好独依藓石立多时绿隂青子巳愁人忍见中庭燕麦新怊怅刘郎今白首时来㸔巻觅余春次韵王定国得晋卿酒相留夜饮短衫压手气横秋更着仙人紫绮裘使我有名全是酒从他作病且忘忧诗无定律君应将醉有真郷我可侯且倒余樽尽今夕睡蛇巳死不须钩偶于龙井辨才处得歙砚竒作小诗罗细无文角浪平半丸犀璧浦云泓午牕睡起人初静时听西风拉瑟声秋晚客兴草满池塘霜送梅疎林野色近楼台天围故越侵云尽潮上孤城带月回客梦冷随枫叶断愁心低逐鴈声来流年又喜经重九可意黄花是处开陈伯比和回字复次韵百里冯生宁屑去湖海陈侯犹肎来诗书好在家四壁蒲柳蓊然城一隈骑上下山亦疎矣鯈从容出何为哉市桥十歩即尘土晚雨潇潇殊未回广陵后园题申公扇子露叶风枝晓自匀緑隂青子净无尘闲吟遶屋扶疎句须信渊明是可人山光寺回次芝上人韵閙里清游借隙光醉时真境发天藏梦回拾得吹来句十里南风草木香与道源游西荘遇齐道人同往草堂为齐书此桑麻巳零落藻荇复销沈园宅在人境嵗时伤我心强穿南埭路遥望北山岑欲与道人语跨鞍聊一寻寒食夜漏声透入碧牕纱人静秋千影半斜沈麝不烧金鸭冷淡云笼月照棃花答子勉三首君不登郎省还应上谏坡才髙殊未识嵗晚幸无他枥马羸难出邻鸡冻不歌寒炉余㡬火灰里拨隂何惊人得佳句或以傲王公处士还清节滑稽安足雄深沉似康乐简逺到安丰一㸃无俗气相期林下风欲舞腰身栁一窠小梅摧拍大梅歌舞余片片棃花落争奈当涂风物何送杨奉礼谱牒推关右风流出靖恭时情任险陂家法故雍容南去河千顷余惟酒一钟更谁哀老子令得放疎慵别东武流杯莫笑官居如传室故应人世等浮云百年父老知谁在唯有双松识使君走笔谢吕行甫恵子鱼卧沙细肋吾方厌通印长鱼谁肎分好事东平贵公子贵人不与与苏君赠䖍州慈云寺鉴老居士无尘堪洗沐道人有句借宣扬牕间但见蝇鑚纸门外唯闻佛放光徧界难藏真薄相一丝不挂且逄场郄须重説圆通偈千眼薫笼是法王留别登州举人身世相忘久自知此行闲㸔古黄腄自非北海孔文举谁识东莱太史慈落笔已吞云梦客抱寒欲访水仙师莫嫌五日悤悤守归去先传乐职诗过岭寄子由二首投章献策谩多谈能雪寃忠死亦甘一片丹心天日下数行清泪岭云南光荣归佩呈佳瑞瘴疠幽居弄晓岚从此西风庾梅谢却迎谁与马毶毶山林瘴雾老难堪归去中原荼亦甘有命谁怜终反北无心却笑亦巢南蛮音惯习疑伧语脾病萦纒带岭岚赖有祖师清净水尘埃一洗落毶毶歇白塔舖甘山庐阜郁长望林隙依稀漏日光吴国晚蚕初断叶占城蚤稻欲移秧迢迢涧水随人急冉冉巖花扑马香望眼尽从飞鸟逺白云深处是吾乡西蜀杨耆二十年前见之甚贫今见之亦贫所异于昔者苍颜华发耳女无羙恶富者妍士无贤不肖贫者鄙使其逄时遇合岂减当世之士哉顷宿长安驿舎闻泣者甚怨问之乃昔富而今贫者乃作一诗今以赠杨君孤村渐雨逐秋凉逆旅愁人怨夜长不寐相看唯枥马愁吟互答有寒螀天寒滞穂犹横亩嵗晚空机尚倚墙劝尔一杯聊复睡人间贫富海茫茫赠人别后休论信息疎仙凡自古亦殊途蓬山路逺人难到霜柏威髙道转孤旧赏未应亡楚国新诗闻已满皇都谁怜泽畔行吟者目断长安貌欲枯观湖二首乘槎逺引神仙客万里清风上海涛回首不知沙界小飘衣犹觉色尘髙须弥有顶低垂日兜率无根下戴鳌释梵茫然齐劫火飞云不觉醉陶陶朝阳照水红光开玉涛银浪相徘徊山分宿雾尽寛逺云驾髙风驰送来昇霞影色欹残火及物气燄眀纤埃可怜极大不知已浮生野马悠悠哉寄髙令满地春风埽落花㡬番曾醉长官衙诗成锦绣开胸臆论极氷霜绕齿牙别后与谁同把酒客中无日不思家田园知有儿孙委蚤晚扁舟到海涯寄子由厌暑多应一向慵银钩秀句益疎通也知堆桉文书满未暇开轩砚墨中湖靣新荷空照水城头髙柳谩摇风吏曹不是尊贤事谁把前言语化工诗送交代仲达少卿此身无用且东来赖有江山慰不才旧尹未嫌衰废久清尊犹许再三开满城遗爱知谁继极目扁舟挽不回归去青云还记否交游胜絶古城隈次韵马元賔流落江湖万里归相逢自慰已差池初闻好句惊人倒悔过东庭识靣迟握手宁知无贺监结交谁复许袁丝塞鸿正欲摩天去垂老追攀岂可期第五桥白露凄风洗瘴烟梦回相对两凄然雀罗廷尉非当日鸠杖先生愈少年世事饱谙思缩手主恩未报耻归田谁怜第五桥东水独照台州老郑䖍次韵完夫再赠之什某已卜居毗陵与完夫有庐里之约云柳絮飞时笋箨班风流二老对开关雪芽为我求阳羡乳水君应饷恵山竹簟水风眠昼永玊堂制草落人间应容缓急烦闾里桑柘聊同十亩闲和林子中待制两翁留滞各皤然人笑迂疎老更坚共把鹅儿一樽酒相逢卵色五湖天江邉遗爱嗁斑白海上先声入管絃蚤晚渊眀赋归去浩歌长笑老斜川九日袁公济有诗次其韵古来静治得清闲我愧真常也一班举酒东荣挹江海回樽落日劝湖山平生倾盖悲欢里蚤晚抽身簿领闲笑指西南是归路倦飞弱羽久知还和吴安持使者迎驾小雪疎烟杂瑞光清波寒引御沟长曈曈日色笼丹禁杳杳鞭声出建章鹓鹭偶叨陪下列天阍聊启望中央归来喜气倾新句满座疑闻锦绣香鹿鸣宴连骑悤悤画鼓喧喜君新夺锦标还金罍浮菊催开宴红蕋将春待入关他日曽陪探禹穴白头重见赋南山何时共乐昇平事风月笙箫坐夜闲次韵张甥棠羙昼眠炎歊五月北牕凉更觉甘如饭稻粱宰我粪墙讥敢避孝先经笥谑兼忘忧虞心谢知时鴈安稳身同挂角羊要识熙熙不争竞华胥别是一仙乡真兴寺阁祷雨太守亲从千骑祷神翁逺借一杯清云隂黯黯将嘘遍雨意昏昏欲醖成巳觉微风吹袂冷不堪残日傍山眀今年秋熟君知否应向江南饱食稉恵州近城数小山类蜀道春与进士许毅野歩㑹意处饮之且醉作诗以记适参寥専使欲归使持此以示西湖之上诸友庶使知余未尝一日忘湖山也夕阳飞絮乱平芜万里春前一酒壶鐡化双鱼沉逺素剑分二岭隔中区花曽识靣香仍好鸟不知名声自唿梦想平生消未尽满林烟月到西湖送蜀僧去尘十年读易费膏火尽日吟诗愁肺肝不觧丹青追世好欲将芹芷荐君盘谁为善相宁嫌瘦复有知音可废弹拄扙挂经须陪道故乡春蕨巳阑干曽元恕游龙山吕穆仲不至青春不觉老朱颜强半消磨簿领闲愁客倦吟花以酒佳人休唱日衔山共知寒食眀朝过且赴僧牕半日闲命驾吕安邀不至浴沂曽㸃暮方还黄河活活何人见混茫崑崙气胍夲来黄浊流若解汚清济惊浪应须动太行帝假一源神禹迹世流三患梗尧乡灵槎果有仙家事试问青天路短长壬寅重九不预㑹独游普门寺僧阁有懐子由花开酒羙盍不归来看南山冷翠微忆弟泪如云不散望乡心与鴈南飞眀年纵健人应老昨日追欢意正违不问秋风强吹㡌秦人不笑楚人讥小饮公瑾舟中青泥赤日午相烘走访船牕栁影中辍我东坡无限睡赏君南浦不赀风坐观邸报谈迂叟闲説滁山忆醉翁此去澄江三万顷只应眀月照还空和子由次王巩韵如囊之句可为一噱平生未省为人忙贫贱安闲气味长粗免趋时头似葆稍能忍事腹如囊简书见迫身今老樽酒闻唿首一昻欲挹天河聊自洗尘埃满面鬓睂黄儋耳霹雳收威莫雨开独凭栏槛倚崔嵬垂天雌霓云端下快意雄风海上来野老已歌丰嵗语除书欲放逐臣回残年饱饭东坡老一壑能专万事灰答李端叔若人如马亦如班笑履壶头出玊关巳入西羌度沙碛又来东海看涛山识君小异千人里慰我长思十载闲西省怜君时邂逅相逢有味是偷闲立春日病中邀安国仍请率禹功同来仆虽不能饮当请成伯主㑹某当杖䇿倚几于其间观诸公醉笑以拨滞闷也孤灯照影夜漫漫拈得花枝不忍㸔白发欹簮羞彩胜黄耆煮粥荐春盘东方烹狗阳初动南陌争牛卧作团老子从来兴不浅向隅谁有满堂欢斋居卧病禁烟前辜负名花已一年此日使君不强喜青春风物为谁妍青衫公子家千里白首先生杖百钱曷不相将来问病已教唿取散花天和参寥见寄黄楼南畔马台东云月娟娟正㸃空欲共幽人洗笔砚要传流水入丝桐且随侍者寻西谷莫学山僧老祝融待我西湖借君去一杯汤饼泼油葱东园岑寂东园可散愁胶胶扰扰梦神州万竿苦竹旌旗巻一部鸣蛙鼓吹收雨后月前天欲冷身闲心逺地偏幽杜门谢客恐生谤且作人闻鹏鷃游奉和陈贤良不学孙吴与六韬敢将驽马并英豪望穷海表天还逺倾尽葵心日愈髙身外浮名休琐𤨏梦中归思已滔滔三山旧是神仙地引手东来一钓鳌秋兴三首野鸟游鱼信往还此身同寄水云闲谁家晚吹残红叶一夜归心满旧山可慰摧頽仍健食此生通脱屡酡颜年华岂是催人老双鬓无端只自斑故里依然一梦前相携重上钓鱼船尝陪大幙今陈迹谬忝承眀愧昔年报国无成空白首退耕何处有名田黄鸡白酒云山约此计当时已浩然浴鳯池邉星斗光宴余香满上书囊楼前夜月低韦曲云里车声出未央去国何年双鬓雪黄花重见一枝霜伤心无限厌厌梦长似秋宵一倍长夜直祕阁呈王敏甫蓬瀛宫阙隔埃氛帝乐天香似许闻瓦弄寒蝉鸳卧月楼生晴霭鳯盘云共谁交臂论今古只有闲心对此君大隐本来无境界北山猿鹤谩移文次韵参寥寄少游岩栖木石已皤然交旧何人慰眼前素与昼公心印合每思秦子意珠圆当年歩月来幽谷拄杖穿云冒夕烟台阁山林本无异故应文字不离禅谢曹子方恵新茶陈植文华斗石髙景公诗句复称豪数竒不得封龙额禄仕何妨有马曹囊简久藏科斗字铦锋新莹䴙鹈膏南州山水能为助更有英辞胜广骚题潭州徐氏春晖亭曈曈晓日上三竿客向东风竟倚栏穿竹鸟声惊歩武入檐花影落杯盘勿嫌歩月临𤣥圃冷笑乘槎向海滩胜槩直应吟不尽凭君寄与画图看赠仲勉子文雨昏南浦曽相对雪满荆州喜再逄有子才如不羁马知君心似后凋松闲看书册应多味老傍人门想更慵何日晴轩观笔砚一杯相属更从容讲武台南有感山城九月冒朝寒讲武台南路屈盘驺子雨中乘马去村童烟外倚墙看鵶嗁冢木秋风急鹭立渔船夜水干花似去年堪折赠插花人去泪䦨干题寳鸡县斯飞阁西南归路逺萧条倚槛魂飞不可招野阔牛羊同鴈鹜天长草树接云霄昏昏水气浮山麓汎汎春风弄麦苗谁使爱官轻去国此身无计老渔樵重逰终南子由以诗见寄次韵去年新桞报春回今日残花覆緑苔溪上有堂还独宿谁人无事肎重来古琴弹罢风吹座山阁醒时月照杯嬾不作诗君错料旧逋应许过时陪次韵和子由欲得骊山沉泥砚举世争称邺瓦坚一枚不换百金颁岂知好事王夫子自採临潼绣领山经火尚含泉脉暖吊秦应有泪痕潸封题寄去吾无用近日从戎拟学班次韵子由弹琴琴上遗声久不弹琴中古义本长存苦心欲记常迷旧信指如归自看痕应有仙人依树听空教瘦鹤舞风骞谁知千里溪堂夜时引惊猿撼竹轩再次前韵春机满织回文锦粉泪挥残露井桐人逺寄情书字小桞丝低日晚庭空红牋短写空深恨锦句新翻欲断肠风叶落残惊梦蝶戍邉回鴈寄情郎羞云歛惨伤春暮细缕诗成织意深头伴枕屏山掩恨日昏尘暗玊牕琴和人回文五首红牕小泣低声怨永夕春寒斗帐空中酒落花飞絮乱晓莺嗁破梦悤悤同谁更倚闲牕绣落日红扉小院深东复西流分水岭恨无愁续断絃琴寒信风飘霜叶黄冷灯残月照空牀看君寄忆传文锦字字萦愁写断肠前堂画烛夜凝泪半夜清香荔惹衾烟锁竹枝寒宿鸟水沉天色霁横参娥翠歛时闻燕语泪珠弹处见鸿归多情妾似风花乱薄倖郎如露草晞移合浦郭功甫见寄君恩浩荡似阳春合浦何如在海濵莫趁明珠弄明月夜深无数採珠人送佛靣杖与罗浮长老十方三界世尊靣都在东坡掌握中送与罗浮徳长老携归万窍总号风复官北归再次前韵秋霜春雨不同时万里今从海外归已出网罗毛羽在郄寻云迹帖天飞蜀僧明操思归龙邱子书壁更厌劳生能㡬日莫将归思扰衰年片云㑹得无心否南北东西只一天武昌酌菩萨泉送王子立送行无酒亦无钱劝尔一杯菩萨泉何处低头不见我四方同此水中天答海上翁山翁不复见新诗疑是河南石壁曦海水岂容鲸饮尽然犀何处觅琼枝占山亭尚父提封海岱间南征惟到穆陵关谁知海上诗狂客占得胶西一半山我是胶西旧使君此山仍占与君分故应窃比山中相时作新诗寄白云题懐素草帖人人送酒不曽沽终日松间挂一壶草圣无成狂饮发真堪画作醉僧图雨中明庆赏牡丹霏霏雨露作清妍烁烁眀灯照欲然明日春隂花未老故应未忍着酥煎赠僧思谊泻汤旧得茶三昧觅句近窥诗一斑清夜漫漫困披覧斋肠那得许悭顽子玉以诗见邀同刁丈游金山君年甲子未相逢难向君前説老翁更有方瞳八十一奋衣矍铄走山中次韵致逺长笑右军称草圣不如东野以诗鸣乐天自欲吟淮月懐祖无劳聴角声次韵景文山堂聴筝三首忽忆韩公二妙姝琵琶筝韵落空无犹胜江左狂灵运空鬭东昏百草须马上胡琴塞上姝郑中丞后有人无诗成画烛飘金烬八尺英公欲燎须荻花枫叶忆秦姝切切幺絃细欲无莫把胡琴挑醉客回看霜㦸褚公须成伯家宴造坐无由辄欲效颦而酒巳尽入夜不欲烦扰戯作小诗求数酌而巳道士令严难继和僧伽㡌小郄空回隔篱不唤邻翁饮抱瓮须防吏部来成伯席上赠所出妓川人杨姐坐来真个好相宜深注脣儿浅画睂须信杨家佳丽种洛川自有浴妃池又答氊帐卧病经旬减带围清樽忘却故人期莫嫌雪里闲氊帐作事犹来未合时往年宿𤓰歩梦中得小诗録示民师吴塞蒹葭空碧海隋宫杨柳只金堤春风自恨无情水吹得东流竟日西送范徳孺渐觉东风料峭寒青蒿黄韭试春盘遥想庆州千嶂里暮云衰草雪漫漫陆莲菴何妨红粉唱迎仙来伴山僧到处禅陆地生花安足怪而今更有火中莲仆年三十九在润州道上过除夜作此诗又二十年在恵州録之以付过寺官官小未朝参红日半牕春睡酣为报邻鸡莫惊觉更容残梦到江南钓艇归时菖叶雨缲车鸣处楝花风长江昔日经游地尽在如今梦寐中夀阳㟁下街东街西翠幄成池南池北緑钱生幽人独来带残酒偶聴黄鹂第一声戯答王都尉传柑侍史传柑玊座傍人间草木尽天浆寄与维摩三十颗不知薝卜是余香万州太守髙公宿约游岑公洞而夜雨连眀戏赠二小诗肩舆欲到岑公洞正怯冲泥傍险行定是岑公閟清境春江一夜雨连眀蓬牕髙枕雨如绳恰似糟牀压酒声今日岑公不能饮吾侪犹健可频倾游中峯杯泉石眼杯泉举世无要知杯度是凡夫可怜狡狯维摩老戯取江湖入钵盂憇寂图东坡虽是湖州𣲖竹石风流各一时前世画师今姓李不妨还作辋川诗送柳宜归折脚铛邉煨淡粥曲枝桑下饮离杯书生不是南迁客魑魅惊人须蚤回寒具纤手搓来玉数寻碧油轻蘸嫩黄深夜来春睡浓于酒压褊佳人纒臂金参寥恵杨梅新居未换一根椽只有杨梅不直钱莫共金家鬬甘苦参寥不是老婆禅雨夜宿净行院芒鞋不踏利名场一叶轻舟寄渺茫林下对牀聴夜雨静无灯火照凄凉送恵州监押一声鸣鴈破江云万叶梧桐巻露银我自飘零足羇旅更堪秋晚送行人过黎君郊居半园荒草没佳蔬煮得占禾半是藷万事思量都是错不如还叩仲尼居赠王觏何人生得宁馨子今夜初逢掣笔郎莫怪围碁忘瓜葛巳能作赋继灵光太夫人以旡咎生日置酒书壁一絶夀樽余沥到朋簮要与郎君夜语深敢问阿婆开后合井中车辖任浮沉余旧在钱塘伯固开西湖今方请越戏谓固可复来开镜湖伯固有诗因次韵已分江湖送此生㑹稽行复得岑成镜湖席巻八百里坐啸因君又得名邵伯梵行寺山茶山茶相对阿谁栽细雨无人我独来説似与君君不㑹烂红如火雪中开奉和成伯兼戏禹功金钱石竹道旁秋翠黛红帬马上讴无限小儿齐拍手山公又作习池游病后醉中病为兀兀安身物酒作蓬蓬入脑声堪笑钱塘十万户官家付与老书生梦中絶句楸树髙花欲插天暖风迟日共茫然落英满地君方见惆怅春光又一年元翰少卿宠恵谷帘水一器龙团二枚仍以新诗为贶叹味不已次韵奉和巖垂疋练千丝落雷起双龙万物春此水此茶俱第一共成三絶景中人藏春坞三首退之身外无穷事子羙生前有尽花更有多情君未识不随栁絮落人家莫寻羣玊峯头路莫看𤣥都观里花但解闭门留我住主人休问是谁家朱阁前头露井多碧桃枝下羙人过寒泉未必能如此奈有银牀素绠何谢都事恵米平生忍慾今忍贫闭口逢人不少陈俸薄身轻赵都事也能作意向诗人别公择黍离不复闵宗周何暇雷塘弔一邱若问西来祖师意竹西歌吹是扬州絶句春来濯濯江邉栁秋后离离湖上花不羡千金买歌舞一篇珠玊是生涯书寄韵巳将镜镊投诸地喜见苍颜白发新歴数三朝轩冕客色声谁是独完人游灵隐寺戏赠开轩李居士推倒垣墻也不难一轩复作两轩看若教从此成千里巧歴如今也被漫常州太平寺薝卜亭六花薝卜林间佛九节菖蒲石上仙何似东坡鐡拄杖一时惊起野狐禅过文觉显公房斓斑碎玊飬菖蒲一勺清泉满石盂净几明牕书小楷便同尔雅注虫鱼恵州灵恵院壁闲画一仰靣向天醉僧云是蜀僧隐蛮所作题诗于其下直视无前气吐虹五湖三岛在胸中相逢莫怪不相揖只见山僧不见公游太平寺净土院观牡丹中有淡黄一朶特竒为作小诗醉中眼缬自斓斑天雨曼陀照玉盘一朶淡黄微拂掠鞓红魏紫不须看此君轩云幢烟节十洲人犀甲檀枪百万军蘙荟发生何足道此君真是此君君观子羙病中作嗟叹不足因次韵百尺长松涧下摧知君此意为谁来霜枝半折孤根出尚有狂风急雨催谒敦诗先生因留一絶凛凛人言君似雪我言凛凛雪如君时人尽怪苏司业不解将钱与广文余将赴文登过广陵而择老移住石塔相送竹西亭下留诗为别竹西失郄上方老石塔还逢恵照师我亦化身东海去姓名莫遣世人知絶句三首松柏萧森溪水南道人只作两团菴市区收罢豚鱼税来与弥陀共一龛此身分付一蒲团静对萧萧竹数竿偶为老僧煎茗粥自携修绠汲清泉天风吹月入阑干乌鹊无声夜向䦨织女明星来枕上乃知身不在人间呈定国旧病应逢医口药新粧渐画入时睂信知诗是穷人物近觉王郎不作诗絶句二首峩峩疉石立何孤赖有萧萧翠竹俱日暮无人鸥鸟散空留逺水伴寒芦漠漠秋髙露气清新蒲倚石近溪生夜来雨后西风急静向牕前似有声破琴诗后余作破琴诗求得宋复古画邢和璞于柳仲逺仲逺以此本託王晋卿临写为短轴名为邢房悟前生图作诗题其上此身何处不堪为逆旅浮云自不知偶见一张闲故纸便疑身是永禅师送桞子玉至灵山世事方艰便勐回此心未老已先灰何时梦入真君殿也学传唿观主来次韵章子厚飞英留题款叚曽陪马少游而今人在凤麟洲黄公酒肆如重过杳杳白苹天尽头赠江州景徳长老白足髙僧解逹观安排春事满幽栏不须天女来相试总把空花眼里看杂诗二首牕摇细浪鱼吹沫手弄黄花蝶遶衣不觉春风吹酒醒空教眀月照人归昔日双鵶照浅睂如今妸娜绿云垂蓬莱老守明朝去肠断帘间蟋蟀悲元祐癸酉八月二十七日于建隆章净馆书赠王觏海上东风犯雪来腊前先折镜湖梅遥思禁苑青春夜坐待宫人画诏回闻捷元丰四年十月二十二日谒王文父齐愈于江南坐上得陈季常书报是月四日种谔领兵深入破杀西夏六万余人获马五千匹衆喜抃各饮一巨觥闻説将军取乞誾将军旗鼓捷如神故知无定河邉柳得共中原雪絮春睡起杮叶满庭红颗秋薰炉沉水度春篝松风梦与故人遇自驾飞鸿跨九州秋思寄子由黄叶山川知晚秋小虫催女献功裘老松閲世卧云壑挽着苍江无万牛碣石菴戏赠湛菴主保康桥上夜观灯碣石巖前夏饮氷莫把山林笑朝市老夫手里有乌藤散郎亭法花下有散郎亭老树苍崖如有情欢戚巳随时事去壁间只有古人名侯滩江邉皎皎过侯滩更上山腰看打盘百嵗老儿亲击鼓城中忧患不相干春夜春宵一刻直千金花有清香月有隂歌管楼台声细细秋千院落夜沉沉火星巖火星巖下石凌壁阁上相忘止一僧莫问人间兴废事门前流水几前灯读开元天寳遗事三首姚宋亡来事事兴一官铢重万人轻朔方老将风流在不取西蕃石堡城潭里车船百倍多广陵铜器越溪罗三郎官爵如泥土争唱𢎞农得寳歌琵琶絃急衮梁州羯鼔声髙舞臂鞲破费八姨三百万大唐天子要纒头过泗上喜见张嘉父二首睂间氷玊照淮眀笔下波澜老欲平直得全生如许妙不知形谍巳多名空翠娱人意自还眀牕一榻共秋闲㑹知名利不到处定把清觞属此山谢恵猫儿头笋长沙一日煨笾笋鹦鹉洲前人未知走送烦公助汤饼猫儿突兀䑕穿篱题净因堂瞑倚蒲团卧钵囊半牕疎箔度微凉蕉心不展待时雨葵叶为谁倾夕阳同景文咏莲塘塘上钩帘对晚香不知斜日已侵牀江妃自惜凌波韈长在髙荷扇影凉睡起食罢茶瓯未要深清风一榻直千金腹摇鼻息庭花落还尽平生未足心子羙召公择饮偶以病不及往公择有诗次韵樊素阿蛮皆巳出使君应作玊筝歌可怜病士西牕下一夜丹田手自摩和参寥芥舟只合在坳堂纸帐心期老孟光不道山人今忽去晓猿嗁处月茫茫醉题信老方丈鹤作精神松作筋堦庭兰玊一时春愿君且住三千嵗长与东坡作主人常州太平寺观牡丹武林千叶照观空别后湖山㡬信风自笑眼花红緑眩还将白首看鞓红竹枝词自过鬼门关外天命同人鲊瓮头船北人堕泪南人笑青嶂无梯问杜鹃寄欧叔弼昔葬衣冠今在否近来消息不须疑曾闻圯上逢黄石久矣留侯不见欺题净因院门外黄尘不见山箇中草木亦常闲履声如渡薄氷过催粥华鲸吼夜阑絶句柴桑春晚思依依屋角鸣鸠雨欲飞昨日巳收寒食火吹花风起却添衣和黄龙清老三首万山不隔中秋月一鴈能传寄逺书深密伽陀枯战笔真诚相见问何如风前橄㰖星宿落月下桄榔羽扇开静嘿堂中有相忆清江或遣化人来骑驴觅驴真可笑以马喻马亦成痴一天月色为谁好二老风流各自知过土山寨南风日日纵篙撑时喜北风将我行汤饼一杯银线乱蒌蒿如筯玊簮横书辨才白云堂壁不辞清晓叩松扉却值支公久不归山鸟不鸣天欲雪巻帘惟见白云飞琴诗若言琴上有琴声放在匣中何不鸣若言声在指头上何不于君指上听韩康公坐上侍儿求书扇一一牕扉靣水开更于何处觅蓬莱天香满袂人知否曾到旃檀小殿来骊山絶句三首功成虽欲善持盈可叹前王恃太平辛苦骊山山下土阿房才废又华清㡬变雕墙㡬变灰举烽指鹿事悠哉上皇不念前车戒却怨骊山是祸胎海中方士覔三山万古眀知去不还咫尺秦陵是商监朝元何必苦跻攀灵上访道人不遇花光红满栏草色绿无岸不逢青眼人长歌白石涧常山赠刘镃刘侯年少日骏马拊便靣援弓鴈自落不待白羽贯游三游洞冻雨霏霏半成雪游人屦冷苍崖滑不辞携被巖底眠洞口云深夜无月十一月三日与㡬先自竹西来访庆老不见独与君卿供奉蟾知客东阁道话久之恵州追录巻巻长廊走黄叶席帘垂地香烟歇主人待来终不来火红销尽灰如雪醉睡者有道难行不如醉有口难言不如睡先生醉卧此石间万古无人知此意集归去来诗十首命驾欲何向忻忻春木荣世人无往复乡老有逢迎云外流泉逺风前飞鸟轻相携就衡宇酌酒话交情渉世恨形役告休成老夫良欣就归路不复向迷途去去径有菊行行田欲芜情亲有还往清酒引罇壶与世不相入膝琴聊自欢风光归笑傲云物寄游观言话审无勌心懐良独安东臯清有趣植杖日盘桓世事非吾事驾言归路寻向时迷有命今日悟无心庭内菊归酒牕前风入琴寓形知巳老犹未倦登临云岫不知逺巾车行复前仆夫寻老木童子引清泉矫首独傲世委心还乐天农夫告春事扶老向良田富贵良非愿乡关归去休携琴巳寻壑载酒复经邱翳翳景将入涓涓泉欲流农夫人不乐我独与之游觞酒命童仆言归无复留轻车寻絶壑孤棹入清流乗化欲安命息交还絶游琴书乐三径老矣亦何求归去复归去帝乡安可期鸟还知已倦云出欲何之入室还携幼临流亦赋诗春风吹独立不是傲亲知役役倦人事来归车载奔征夫问前路稚子候衡门入息亦诗筞出游常酒樽交亲书已絶云壑自相存寄傲疑今是求荣感昨非聊欣樽有酒不恨室无衣邱壑世情逺田园生事微柯庭还独睡时有鸟归飞余归自道埸何山遇大风因憩耘老溪亭命官奴秉烛捧砚写风竹一枝题诗云更将掀舞势把烛画风篠羙人为破颜怜此腰肢袅题云龙草堂石磬折为督邮腰悬作山人室殊非濮上音信是泗濵石和子由岐下诗予既至岐下逾月于其廨宇之北隙地为亭亭前为横池长三丈池上为短墙属之堂分堂之北厦为轩牕曲槛俯瞰池上出堂而南为过廊以属之㕔廊之两旁各为一小池三池皆引汧水种莲飬鱼于其中池邉有桃李杏棃枣樱桃石榴樗槐松桧栁三十余株又以斗酒易牡丹一丛于亭之北子由以诗见寄次韵和答凡二十一首北亭谁人筑短墙横絶拥吾堂不作新亭槛幽花谁为香横池明月入我池皎皎铺纻缟何日变成缁太𤣥吾懒草短桥谁能铺白簟永日卧朱桥树影栏邉转波光版底摇轩牕东邻多白杨夜作雨声急牕下独无眠秋虫见灯入曲栏流水照朱栏青红乱明鑑谁见槛上人无言观物泛双池泝流入城郭亹亹渡千家不见双池水长漂十里花荷华田田抗朝阳节节卧春水平铺乱萍叶屡动报鱼子鱼湖上移鱼子初生不畏人自从识钩饵欲见更无因牡丹花好常患稀花多信佳否未有四十枝枝枝大如斗桃花争开不待叶密缀欲无条傍沼人窥鑑惊鱼水溅桥李不及棃英软应慙梅蕚红西园有千叶淡伫更纤秾杏开花送余寒结子及新火闗中幸无梅汝彊充鼎和棃霜降红棃熟柔柯巳不胜未甞蠲夏渴长见助冬氷枣居人几番老枣树未成槎汝长才堪轴吾归巳及瓜樱桃独遶樱桃树酒醒喉肺干莫除枝上露从向口中漙石榴风流意不尽独自送残芳色作帬腰染名随酒盏狂樗自昔为神树空闻蜩鵙鸣社公烦见辍为尔致羊羮槐採撷殊未厌忽然巳成隂蝉鸣看不见鹤立赴还深松彊致南山树来经渭水滩生成未有意鸦鹊莫相干桧依依古松子郁郁緑毛身每长须成节明年渐庇人栁今年手自栽问我何年去他年我复来摇落伤人思纵笔白头萧散满霜风小阁藤牀寄病容报道先生春睡羙道人轻打五更钟附四言六言息壤诗淮南子曰鲧堙洪水盗帝之息壤帝使祝融杀之于羽渊今荆州南门外有状若屋宇䧟入地中而犹见其嵴者旁有石记云不可犯畚锸所及輙复如故又颇以致雷雨嵗大旱屡发有应予感之乃为作诗其辞曰帝息此壤以藩幽台有神司之随取而培帝敕下民无敢或开惟帝不言以雷以雨惟民知之幸帝之恕帝茫不知谁敢以告帝怒不常下土是震使民前知是伇于民无是坟者谁取谁予惟其的之是以射之颜乐亭诗颜子之故居所谓陋巷者有井存焉而不在颜氏久矣胶西太守孔君宗翰始得其地浚治其井作亭于其上命之曰颜乐昔夫子以箪食瓢饮贤颜子而韩子乃以为哲人之细事何哉苏子曰古之观人也必于小者观之其大者容有伪焉人能碎千金之璧不能无失声于破釜能搏勐虎不能无变色于蠭虿孰知簟食瓢饮之为哲人之大事乎乃作颜乐亭诗以遗孔君正韩子之説且以自警云天生烝民为之鼻口羙者可嚼芬者可臭羙必有恶芬必有臭我无天游六凿交鬬骛而不反跬歩商受伟哉先师安此微陋孟贲股慄虎豹却走眇然其身中亦何有我求至乐千载无偶执瓢从之忽焉在后新渠诗庚子正月予过唐州太守赵侯始复三陂疏召渠招懐逺人散耕于唐予方为旅人不得亲执壶浆簟食以与侯劝逆四方之来者独为新渠诗五章以告于道路致侯之意其词曰新渠之水其来舒舒溢流于野至于通衢渠成如神民始不知问谁为之邦君赵侯新渠之田在渠左右渠来奕奕如赴如凑如云斯积如屋斯熘嗟唐之人始识秔稌新渠之民自淮及潭挈其妇姑或走而颠王命赵侯宥我新民无与王事以讫七年侯谓新民尔既来止其归尔邑告尔邻里良田千万尔择尔取尔耕尔食遂为尔有筑室于唐孔硕且坚生为唐民饱粥与饘死葬于唐祭有鸡豚天子有命我惟尔安䟦姜君弼课册云兴天际歘若车盖凝矑未瞬弥漫霮䨴惊雷出火乔木糜碎殷地爇空万夫皆废绠四坠日中见昧移晷而收野无完块数日前梦人示余一巻文字大略若谕马者用吃蹶两字梦中甚赏之觉而忘其余戏作数语足之天骥虽老举鞭脱逸交驰蚁封歩中衡石旁睨驽骀丰肉灭节徐行方轨动辄吃蹶天资相絶未易致诘忆江南寄纯如五首楚水别来十载蜀山望断千重毕竟拟为伧父凭君説与吴侬湖目也堪供眼木奴自足为生若话三吴胜事不惟千里莼羮人在画屏中住客依明月邉游未卜柴桑旧宅须乘五马扁舟生计曾无聚沫孤踪谩有清风治产犹嫌范蠡携孥颇笑梁鸿弱累已偿俗尽老身将伴僧居未许季鹰髙洁秋风直为鲈鱼恵崇芦鴈恵崇烟雨芦鴈坐我潇湘洞庭欲买扁舟归去故人云是丹青何公桥诗天壤之间水居其多人之往来如鹈在河顺水而行云驶鸟疾维水之利千里咫尺乱流而渉过膝则止维水之害咫尺千里沔彼滥觞蛙跳鯈游溢而懐山神禹所忧岂无一木支此大壊舞于盘涡冰拆雷解坐使此邦画为两州鸡犬相闻胡越莫救允毅何公甚勇于仁始作石梁其艰其勤将作复止更此百难公心如鐡非石则坚公以身先民以悦使老牡负石如负其子疏为玊虹隐为金堤直栏横槛百贾所栖我来与公同载而出讙唿填道抱其马足我叹而言视此滔滔未见刚者孰为此桥愿公千嵗与桥夀考持节复来以慰父老如朱仲卿食于桐乡我作铭诗子孙不忘苏诗续补遗巻下