唐音提要钦定四库全书集部八唐音总集类提要等谨案唐音十四巻元杨士𢎞编士𢎞字伯谦襄城人是书成于至正四年虞集为之序凡始音一巻正音六巻遗响七巻而士𢎞自记称十五巻盖遗响有一子巻也其始音惟録王杨卢骆四家正音则诗以体分而以初唐盛唐为一类中唐为一类晚唐为一类遗响则诸家之作咸在而附以僧诗女子诗李白杜甫韩愈三家皆不入选其凡例谓三家世多全集故弗録焉其书积十年之力而成去取颇为不茍苏衡作刘敬伯古诗选序颇以是书所分始音正音余响为非李东阳懐麓堂诗话则曰选诗诚难必识足以兼诸家者乃能选诸家识足以兼一代者乃能选一代一代不数人一人不数篇而欲以一人选之不亦难乎选唐诗者惟杨士𢎞唐音为庶几云云其推之可谓至矣明髙棅唐诗品彚即因其例而稍变之冯舒兄弟评章縠才调集深斥棅杜撰排律之非实则排律之名亦因此书非棅创始也曹安谰言长语称旧有丹阳颜润卿註今未见其本此本题张震辑註震字文亮新淦人其仕履始末及朝代先后皆未详註极弇陋唐觐延州笔记尝摘其註李颀赠刘十诗第五之名齐骠骑一条卢照邻送郑司仓入蜀诗潘年三十外一条他如杨炯刘生一首乃乐府古题而震曰刘生不知何许人后篇亦有刘生要皆从军之士也又炯夜送赵纵一首其诗作于初唐而震曰赵纵郭子仪婿也仕至侍郎如斯之类不可毛举殆必明人也以原本所有且间有一二可采者姑附存之备一解焉干隆四十六年十月恭校上总纂官纪昀陆钖熊孙士毅总校官陆费墀原序唐音原序襄城杨伯谦好唐人诗五言七言古诗律诗絶句以盛唐中唐晚唐别之凡几巻谓之唐音音也者声之成文者也可以观世矣其用意之精深岂一日之积哉葢其所録必也有风雅之遗騒些之变汉魏以来乐府之盛其合作者则録之不合乎此者虽多弗取是以若是其严也昔之选唐诗者非一家若伯谦之辩识度越常情远哉噫先王之徳盛而乐作迹熄而诗亡系于世道之升降也风俗頽靡愈趋愈下则其声文之盛不得不随之而然必有特起之才卓然之见不系于习俗之所同则君子尚之然亦鲜矣呜唿唐虞三代其盛矣乎元首股肱之歌见于唐书一游一豫之叹闻诸夏谚其仅存者亦寥寥廓絶矣若夫十五国风大小雅周之盛衰备矣周颂者多周公之所作也猗那之存太师传焉駉駜之兴鲁人作之皆吾夫子之手笔也千载之言诗者孰不本于此哉则吾于伯谦唐音之録安得不叹夫知言之难也虞集序夫诗莫盛于唐李杜文章冠絶万世后之言诗者皆知李杜之为宗也至如子美所尊许者则杨王卢骆所推重者则薛少保贺知章所赞咏者则孟浩然王摩诘所友善者则髙适岑参所称道者则王季友若太白登黄鹤楼独推崔颢为杰作游郎官湖复叹张谓之逸兴拟古之诗则彷彿乎陈伯玉古之人不独自专其美相与发明斯道者如是故其言皆足以没世不忘也余自幼喜读唐诗每慨叹不得诸君子之全诗及观诸家选本载盛唐诗者独河岳英灵集然详于五言畧于七言至于律絶仅存一二极𤣥姚合所选止五言律百篇除王维祖咏亦皆中唐人诗至如中兴间气又𤣥才调等集虽皆唐人所选然亦多主于晚唐矣王介甫百家选唐除髙岑王孟数家之外亦皆晚唐人诗吹万以世次为编于名家颇无遗漏其所録之诗则又驳杂简畧他如洪容斋曾苍山赵紫芝周伯弼陈徳新诸选非惟所择不精大抵多畧于盛唐而详于晚唐也后客章贡得刘爱山家诸刻初盛唐诗手自抄録日夕涵泳于是审其音律之正变而择其精粹分为始音正音遗响总名曰唐音九十五巻共诗一千三百四十一首始于乙亥成于甲申嗟夫诗之为道非惟吟咏情性流通精神而巳其所以奏之郊庙歌之燕射求之音律知其世道岂偶然也哉观是编者幸恕其僭妄详其所用心则自见矣至正四年八月朔日襄城杨士𢎞谨志凡例凡例一始音不分类编者以其四家制作初变六朝虽有五七之殊然其音声则一致故也一正音以五七言古律絶各分类者以见世次不同音律高下虽各成家然体制声响相类欲以便于观者一遗响不分类者以其诸家之诗篇章长短参差音律不能谐合故就其所长而采之一李杜韩诗世多全集故不及録一编意各着篇首一诗中字有不安者以诸本校其善者从之疑者阙之庶不误观者一古诗及乐府及李杜全集类编续刋以便学者唐音卷一钦定四库全书唐音巻一元杨士𢎞编张震註唐诗始音杨烱从军行烽火照西京心中自不平牙璋辞鳯阙铁骑绕龙城雪暗凋旗画风多杂鼓声宁为百夫长胜作一书生刘生卿家本六郡年长入三秦白璧酬知已黄金谢主人剑锋生赤电马足起红尘日暮歌钟发喧喧动四隣紫骝马侠客重周游金鞭控紫骝蛇弓白羽箭鹤辔赤茸秋发迹来南海长鸣向北州匈奴今未灭画地取封侯骢马骢马铁连钱长安侠少年帝畿平若水官路直如弦夜玉粧车轴秋金铸马鞭风霜但自保穷达任皇天和刘侍郎入隆唐观福地隂阳合仙都日月开山川临四崄城树隠三台伏槛排云出飞轩绕涧回参差凌倒景萧洒轶浮埃百果珠为实羣峯锦作苔县萝暗疑雾瀑布响成雷方士烧丹液真人泛玉杯还如问桃水更似得蓬莱汉帝求仙日相如作赋才自然金石奏何必上天台送刘校书从军天将下三宫星门列五戎坐谋资庙畧飞檄伫文雄赤土流星剑乌号明月弓秋隂生蜀道杀气绕湟中风雨何年别琴尊此日同离亭不可望沟水自西东送临津房少府岐路三秋别江津万里长烟霞驻征葢絃奏促飞觞阶树含斜日池风泛早凉赠言未终竟流涕忽霑裳送丰城王少府愁结乱如麻长天照落霞离亭隠乔树沟水浸平沙左尉才何屈东关望渐赊行㸔转牛斗持此报张华送郑州周司功汉国临清渭京城枕蜀河居人下珠泪宾御促骊歌望极关山逺秋深烟雾多唯余三五夕明月暂经过夜送赵纵赵氏连城璧由来天下传送君还旧府明月满前川王勃临髙台临髙台临髙台迢递絶浮埃瑶轩绮构何崔嵬鸾歌鳯吹清且哀俯瞰长安道萋萋御沟草斜对甘泉路苍苍茂陵树髙台四望同佳气郁葱葱紫阁丹楼纷照耀璧房锦殿相玲珑东迷长乐观西指未央宫赤城映朝日緑树摇春风旗亭百队开新市甲第千甍分戚里朱轮翠葢不胜春叠榭层楹相对起复有青楼大道中绣户文窻雕绮栊锦衣昼不襞罗帷夕未空歌屏朝揜翠粧镜晚窥红为君安寳髻娥眉罢花藂狭路尘间黯将暮云开月色明如素鸳鸯池上两两飞鳯凰楼下双双度物色正如此佳期那不顾银鞍绣毂盛繁华可怜今夜宿倡家倡家少妇不须颦东园桃李片时春君㸔旧日髙台处柏梁铜雀生黄尘采莲曲采莲归渌水夫容衣秋风起浪凫雁飞桂棹兰桡下长浦罗裙玉腕轻摇橹叶屿花潭极望平江讴越吹相思苦相思苦佳期不可驻塞外征夫犹未还江南采莲今已暮今巳暮摘莲花渠今那必尽倡家官道城南把桑叶何如江上采莲花莲花复莲叶花叶何稠叠叶翠本羞眉花红强如颊佳人不在兹怅望别离时牵花怜共蒂折藕爱连丝故情无处所新物徒华滋不惜西津交珮解还羞北海雁书迟采莲歌有节采莲夜未歇正逢浩荡江上风裵徊莲浦夜相逢吴姫越女何丰茸共问寒江千里外征客关山路几重秋夜长秋夜长殊未央月明白露澄清光层城绮阁遥相望川无梁北风厉节南雁翔崇兰委质时菊芳鸣环曳履出长廊为君秋夜𢷬衣裳纎罗对鳯凰丹绮双鸳鸯调砧乱杵思自伤征夫万里戍他乡鹤关音信断龙门道路长君在天一方寒衣徒自香三月曲水宴彭泽官初去河阳赋始传田园归旧国诗酒间长筵列室窥丹洞分楼瞰紫烟萦回亘津渡出没控郊鄽鳯琴调上客龙辔俨羣仙松石偏宜古藤萝不记年重檐交密树复磴拥危泉抗石晞南岭乗流眇北川傅巖来筑处磻谿入钓前日斜真兴远幽楚思凉蝉泥谿弭棹凌奔壑低鞭蹑峻岐江涛出岸险峯磴入云危熘急船文乱巖斜骑影移水烟笼翠渚山照落丹崖风生苹浦叶露泣竹潭枝泛水虽云美劳歌谁复知懐山鹤岑有竒径麟州富仙家紫泉潄珠液𤣥巖列丹葩常希披尘网眇然登云车鸾情极霄汉鳯想痼烟霞道存蓬瀛近意惬朝市赊无为坐惆怅虚此江上华圣泉宴披襟乗石磴列借俯春泉兰气熏山酌松声韵野絃影飘垂叶外香度落花前兴洽林塘晚重巖起夕烟观内懐仙玉架残书隠金坛旧迹迷牵花寻紫涧步叶下清谿琼浆犹类乳石髓尚如泥自能成羽翼何必仰云梯赠道士雾浓金灶静云暗玉坛空野花常捧露山叶自吟风林泉明月在诗酒故人同待余逢石髓从尔命飞鸿八仙迳柰园欣八正松巖访九仙援萝窥雾术攀桂俯云烟代北鸾骖至辽西鹤骑旋终希脱尘网连翼下芝田山居晚眺赠王道士金坛疎俗宇玉洞似仙羣花枝洒晚露峯叶度晴云斜照移山影回沙拥籀文琴尊方待兴竹树已迎曛别薛华送送多穷路遑遑独问津悲凉千里道悽断百年身心事同漂泊生涯共苦辛无论去与住俱是梦中人重别薛升华明月沈珠浦秋风濯锦川楼台临絶岸洲渚亘长天旅泊成千里栖遑共百年穷途惟有泪还望独澘然寻道观枝㕓光分野蓬阙盛规模碧坛清桂阈丹洞肃松枢玉笈三山记金箱五岳图苍虬不可得空望白云衢游梵宇三学寺香阁披青磴琱台控紫岑叶齐山路狭花积野坛深萝幌栖禅影松门听梵音遽忻陪妙躅延赏涤烦襟散关晨度关山凌旦开石路无尘埃白马髙谭去青牛真气来重门临巨壑连栋起崇隈即今扬筞度非是弃繻囘麻平晚行百年懐土望千里倦游情髙低寻戍道远近听泉声涧叶才分色山花不辨名羇心何处尽风急暮猨清送卢主簿穷途非所恨虚室自相依城阙居隣满琴尊俗事稀开襟方未已分袂忽多违东巖富松竹嵗暮幸同归饯韦兵曹征骖临野次别袂惨江垂川霁浮烟歛山明落照移鹰风凋晚叶蝉露泣秋枝亭臯分远望延想间云霓白下驿饯唐少府下驿穷交日昌亭旅食年相知何用早懐抱即依然浦楼低晚照乡路隔风烟去去如何道长安在日邉杜少府之任蜀州城阙辅三秦风烟望五津与君离别意同是宦游人海内存知己天涯若比隣无为在岐路儿女共霑巾山亭夜宴桂宇幽襟积山亭凉夜永森沈野迳寒肃穆巖扉静竹晦南河色荷翻北潭影清兴殊未归林端照初景春日还郊闲情兼嘿嘿携杖赴巖泉草緑萦新带榆青缀古钱鱼牀侵岸水鸟路入山烟还题平子赋花树满春田仲春郊外东园垂栁径西堰落花津物色连三月风光絶四隣鸟飞村觉曙鱼戏水知春初晴山院里何处染嚣尘郊兴空园歌独酌春日赋闲居泽兰侵小径河栁覆长渠雨去花光湿风归叶影疎山人不惜醉唯畏渌尊虚郊园即事烟霞春早赏松竹故年心断山疑画障县熘泻鸣琴草徧南亭合花开北院深闲居饶酒赋随兴欲抽簪对酒投簪下山阁携酒对河梁狭水牵长镜髙花送断香繁鸎歌似曲疎蝶舞成行自然催一醉非但閲年光咏风肃肃凉景生加我林壑清驱烟寻磵户巻雾出山楹去来固无迹动息如有情日落山水静为君起松声铜雀妓金鳯隣铜雀漳河望邺城君王无处所台榭若平生舞筵纷可就歌梁俨未倾西陵松槚冷谁见绮罗情普安建隂题壁江汉深无极梁岷不可攀山川云雾里游子几时还夏夜思友云间征雁断月下归愁切鸿雁西南飞如何故人别临江汎汎东流水飞飞北上尘归骖将别棹俱是倦游人赠李十四乱竹开三径飞花满四隣从来扬子宅别有尚𤣥人蜀中九日九月九日望乡台他席他乡送客杯人今巳厌南中苦鸿雁那从北地来滕王阁滕王髙阁临江渚珮玉鸣銮罢歌舞画栋朝飞南浦云朱帘暮卷西山雨闲云潭影日悠悠物换星移几度秋阁中帝子今何在槛外长江空自流卢照隣长安古意长安大道连狭斜青牛白马七香车玉辇纵横过主第金鞭络绎向侯家龙衔宝葢承朝日鳯吐流苏带晚霞百丈游丝争绕树一羣娇鸟共啼花啼花戏蝶千门侧碧树银台万种色复道交牕作合欢双阙连甍垂鳯翼梁家画阁天中起汉帝金茎云外直楼前相望不相知陌上相逢讵相识借问吹箫向紫烟曾经学舞度芳年得成比目何辞死愿作鸳鸯不羡仙比目鸳鸯真可羡双去双来君不见生憎帐额绣孤鸾好取开帘帖双燕双燕双飞绕画梁罗帏翠被郁金香片片行云着蝉鬓纎纎初月上鸦黄鸦黄粉白车中出含娇含态情非一妖童宝马铁连钱倡妇盘龙金屈膝御史府中乌夜啼廷尉门前雀欲栖隠隠朱城临玉道遥遥翠幰没金堤挟弹飞鹰杜陵北探凡借客渭桥西俱邀侠客夫容剑共宿倡家桃李蹊倡家日暮紫罗裙清歌一啭口氛氲北堂夜夜人如月南陌朝朝骑似云南陌北堂连北里五剧三条控三市弱栁青槐拂地垂佳气红尘暗天起汉代金吾千骑来翡翠屠苏鹦鹉杯罗襦宝带为君解燕歌赵舞为君开别有豪华称将相转日回天不相让意气由来排灌夫专权判不容萧相专权意气本豪雄青虬紫燕坐生风自言歌舞长千载自谓骄奢凌五公节物风光不相待桑田碧海须臾改昔时金阶白玉堂即今惟见青松在寂寂寥寥扬子居年年嵗嵗一床书独有南山桂花发飞来飞去袭人裾结客少年场行长安重游侠雒阳富才雄玉剑浮云骑金鞭明月弓鬭鸡过渭北走马向关东孙膑遥见待郭解暗相通不受千金爵谁论万里功将军下天上代骑入云中烽火夜似月兵气晓成虹横行徇知己负羽逺从戎龙旌昏朔雾鸟阵巻沙风追奔瀚海咽战罢隂山空归来谢天子何如马上翁折杨栁倡楼启曙扉杨栁正依依鸎啼知嵗隔条变识春归露草凝愁黛风花落舞衣攀折将安寄军中音信稀芳树芳树本多竒年华复在斯结翠成新幄开红满故枝风归花歴乱日度影参差容色朝朝落思君君不知君马黄骝马照金鞍转战入臯兰塞门风稍急长城氷正寒雪曙鸣珂重山长喷玉难不辞横絶漠流血几时干登髙台回中道路崄萧关烽候多五营屯右地万乗出西河单于拜玉玺天子按琱戈振旅汾川曲秋风横大歌雨雪曲敌骑三秋入关云万里平雪似平沙暗氷如汉月明髙阙银为阙长城玉作城节旄零落尽天子不知名巫山髙巫山望不极望望下朝氛莫辨啼猿树徒看神女云惊涛乱水脉骤雨暗峯文霑裳即此地况复远思君昭君怨合殿恩中絶交河使渐稀肝肠随玉辇形影向金㣲汉宫草应緑边廷沙正飞愿逐三秋雁年年一度归刘生刘生气不平抱剑欲专征报恩为豪侠死难在横行翠羽装剑鞘黄金镂马缨但令一顾重不恡百身轻关山月塞垣通碣石敌阵抵祁连相思在万里明月不长悬影移金岫北光断五门前寄言闺中妇愁看鸿雁天三月曲水宴风烟彭泽里山水仲长园由来弃铜墨本自重琴尊髙情邈不嗣雅道今复存有美光时彦养徳坐山樊门开芳杜迳室拒桃花源公子黄金勒仙人紫气轩长懐去城市髙咏狎兰荪连沙飞白鹭孤屿啸𤣥猿日影巖前落云花江上翻兴䦨车马散林塘夕鸟喧赠李荣道士锦节衔天使琼仙驾羽君投金翠山曲奠璧清江濆圆洞开丹鼎方坛聚绛云资贶幽难识空歌迥易分早度分水岭千年游蜀道万里向长安徒费周王粟空弹汉吏冠马蹄穿欲尽貂裘故转寒曾氷横九折积石凌七盘重溪既下漱峻峯亦上干陇头闻戍鼓岭外咽飞湍瑟瑟松风急苍苍山月团传语后来者斯路诚独难还赴蜀中贻示京邑游好御宿花初满章台栁向飞如何正此日还望昔多违怅别风期阻将乖云㑹稀歛衽辞丹阙县旗陟翠微野禽喧戍鼓春草变征衣囘顾长安道关山起夕霏同临津纪明府孤雁三秋违北雁万里向南翔河洲花稍白关塞叶初黄避缴风霜劲懐书道路长水流疑箭动月照似弓伤横天无有阵度海不成行㑹刷能鸣羽还赴上林乡西使兼孟学士南游地道巴陵北天山弱水东相看万余里共倚一征篷零雨悲王粲清尊别孔融裵徊闻夜鹤怅望待秋鸿骨肉燕秦外风尘关塞中唯余剑锋在耿耿气成虹送郑司仓入蜀离人丹水北游客锦城东别意还无已离忧自不穷陇云朝结阵江月夜临空关塞疲征马霜氛落早鸿潘年三十外蜀道五千中送君秋水曲酌酒对秋风绵州官池赠别輶轩遵上国仙气下灵关尊酒妨无地聨绻喜暂攀离言欲赠筞髙辩正连环野径游云断荒池春草斑残花落古树度鸟入澄湾欲叙他乡别幽谷有绵蛮和夏日幽庄闻有髙踪客耿介坐幽庄林壑人事少风烟鸟路长瀑水含秋气垂藤引夏凉苗深全覆陇荷上半侵塘钓渚青凫没村田白鹭翔知君振竒策还嗣海隅芳山庄休沐兰署乗闲日蓬扉狎遁栖龙柯疎玉井鳯叶下金堤川光摇水箭山气上云梯亭幽闻唳鹤窻晓听鸣鸡玉轸临风奏琼浆映月携田家自有乐谁肯谢青谿入秦川界陇坂长无极苍山望不穷石径萦疑断囘流映似空花开緑野雾鸎转紫巖风春芳勿遽尽留赏故人同春晚山庄率题二首田家无四邻独坐一园春鸎啼非选树鱼戏不惊纶山水弹琴尽风花酌酒频年华巳可乐髙兴复留人顾步三春晚田园四望通游丝横惹树戏蝶乱依藂竹懒偏宜水花狂不待风唯余诗酒意当了一生中文翁讲堂锦里淹中馆岷山稷下亭空梁无燕雀古壁有丹青槐落犹疑市苔深不辨铭良哉二千石江汉表遗灵石镜寺古墓夫容塔神铭松柏烟鸾沈仙镜底花没梵轮前铢衣千古佛宝月两重圆隠隠香台夜钟声彻九天辛司法宅观妓南国佳人至北堂罗荐开长裙随鳯管促柱送鸾杯云光身后落雪态掌中回到愁金谷晚不怪玉山頺骆宾王行路难君不见玉关尘色暗邉庭铜鞮劲旅寇长城天子按剑徴余勇将军受脤事横行七徳龙韬开玉帐千里鼍鼓叠金钲隂山苦雾埋髙垒交河孤月照连营连营去去无穷极拥斾遥遥过絶国阵云朝结晦天山寒沙夕涨迷疎勒龙鳞水上开鱼贯马首山前振鵰翼长驱万里詟祁连分麾三命武功宣百发乌号遥碎栁七尺龙交迥照莲春来秋去移灰琯兰闺栁市芳尘㫁雁门迢递尺书稀鸳被相思双带缓行路难誓令氛祲静臯兰但使封侯龙额贵讵随中妇鳯楼寒邉城落日紫塞流沙北黄图灞水东一朝辞俎豆万里逐沙蓬候月恒持满寻源屡凿空野昏邉气合峯迥戍烟通膂力风尘倦疆场嵗月穷河流控积石山路遶崆峒壮志凌苍兕精诚贯白虹君恩如可报龙剑有雌雄棹歌行写月图黄罢凌波拾翠通镜花摇芰日衣麝入荷风叶露舟难荡莲疎浦易空鳯媒羞自託鸳翼恨难穷秋帐灯光翠倡楼粉色红相思无别曲併在棹歌中王昭君敛容辞豹尾缄怨度龙鳞金钿明汉月玉筯染边尘古镜菱花暗愁眉栁叶频唯有清笳曲时闻芳树春宿温城望军营北地寒胶折邉城夜铎闻兵符关帝阙天策动将军塞静胡笳彻沙明楚练分风旂翻翼影霜剑转龙文白羽摇如月青山断若云烟疎疑巻被尘灭似销氛投笔懐班业临戎想顾勲还应雪汉耻持此报明君灵隠寺鹫岭郁岧嶤龙宫锁寂寥楼观沧海日门对浙江潮桂子月中落天香云外飘扪萝登㙮逺刳木取泉遥霜薄花更发氷轻叶互凋待入天台路看余渡石桥晚泊蒲类二庭归望断万里客心愁山路犹南属河源自北流晚风连朔气新月照邉秋灶火通军壁烽烟上戍楼龙庭但苦战燕颔㑹封侯莫作兰山下空令汉国羞早秋出塞寄东台议政学士促驾逾三永长驱望五原天街分斗极地理接楼烦谿月明关陇边云聚塞垣山川殊物候风壤异凉温戍古秋尘冷沙寒宿雾繁昔余迷学步投迹忝词源春晚从李长史游开道林故山幽寻极幽壑春望陟春台云光栖断树灵影入仙杯古藤依格上野径约山隈落蘂飜风去流鸎满树来兴䦨荀御动归路起浮埃冬日野望故人无与晤安步陟山椒野静连云巻川明薄雾消灵巖闻晓籁洞浦涨秋潮三江归望断万里故乡遥劳歌徒自奏客魂为谁招夏日游山家同夏少府返照下层岑物外狎招寻兰迳熏幽佩槐庭落暗金谷静风声彻山空月色深一遣樊笼累唯余松桂心在兖州饯宋五淮尼泗水地梁甫汶阳东别路青骊远离尊渌蚁空栁寒凋密翠棠晚落疎红别泪相思曲悽㫁入琴风𤣥上人林泉二首林泉恣探歴风景暂裵徊客有迁鸎处人无结驷来聚花如薄雪沸水若轻雷今日徒招隠终知异凿坏俗逺风尘隔春还初服迟林疑中散地人似上皇时芳杜湘君曲幽兰楚客词山中有春草长似寄相思游灵公观灵峯标胜境神府枕通川玉殿斜临汉金堂迥架烟断风疎晚竹流水切寒絃别有青门外空懐𤣥圃仙秋露玉关凉露早金塘秋气归泛掌光逾静添花滴尚微变霜凝晓液承月委圆辉别有吴台上应湿楚臣衣秋雁聨翩辞海曲摇曳指江干阵去金河冷书归玉塞寒带月凌空易迷烟逗浦难何当同顾影刷羽泛清澜翫初月忌满光恒缺乗昏影暂流自能明似镜何用曲如钩送别寒更承夜永凉夕向秋澄离心何以赠自有玉壶氷在军登城楼城上风威冷江中水气寒戎衣何日定歌舞入长安唐音巻一唐音卷二钦定四库全书唐音巻二元杨士𢎞编张震註唐诗正音五言古诗陈子昂感遇二十四首微月生西海幽阳始化昇圆光正东满隂魄已朝凝太极生天地三元更废兴至精谅斯在三五谁能徴兰若生春夏芊蔚何青青幽独空林色朱蕤冒紫茎迟迟白日晚袅袅秋风生岁华尽揺落芳意竟何成白日毎不归青阳时暮矣茫茫吾何思林卧观无始衆芳委时晦鶗鴂鸣悲耳鸿荒古已頽谁识巢居子圣人秘元命惧世乱其真如何嵩丘軰谈谲悞时人先天诚为美阶乱祸谁因长城备边寇嬴祸发其亲赤精既迷汉子牟何救秦去去桃李花多言死如麻深居观元化悱然争朶颐羣动相啖食利害纷㘈㘈便便夸毗子荣耀更相持务光让天下周贾竞刀锥巳矣行采芝万世同一时吾爱鬼谷子青谿无垢氛囊括经世道遗身在白云七雄方龙鬬天下乱无君浮云不足贵遵养晦时文舒之弥宇宙巻之不盈分岂徒山木夀空与麋鹿羣乐羊为魏将食子炫军功骨肉且相薄他人安得忠吾闻中山相乃属放麑翁孤兽犹不忍况以奉君终市人矜巧智于道若童蒙倾夺相夸侈不知身所终不见𤣥㝠子观世玉壶中窈然遗天地乗化入无穷吾观龙变化乃是至阳精石林何㝠密幽洞无留行古之得仙道信与元化并𤣥感非象识谁能测沦㝠世人拘目见酣酒笑丹经崑崙有瑶树安得采其英呦呦南山鹿罹罟以媒和招摇青桂树幽蠧亦成科世情甘近习荣耀纷如何怨憎未相复亲爱生祸罗瑶台倾巧笑玉杯殒双娥谁见孤城树青青成斧柯林居病时久水木澹孤清闲卧观物化悠悠念无生青春始萌达朱火巳满盈殂落方自此感叹何时平临岐泣世道天命良悠悠昔日殷王子玉马遂朝周宝鼎沦伊谷瑶台成古丘西山伤遗老东陵有故侯贵人难得意赏爱在须㬰莫以心如王采他明月珠昔称夭桃子今为舂市徒鸱鸮悲东国麋鹿泣姑苏谁见鸱夷子扁舟去五湖幽居观大运悠悠念羣生终古代兴没豪圣莫争能三季沦周赧七雄灭秦嬴复闻赤精子提剑入咸京炎光既无象晋宋复纵横尧禹道巳昧昏虐世方行岂无当世雄天道戒佳兵咄咄安可言时醉而未醒仲尼溺东夏伯阳遁西溟大运自古来旅人胡叹哉𤣥天幽且嘿羣议曷嗤嗤圣人敎犹在世运久陵迟一绳将何系忧醉不能持去去行采芝勿为尘所欺蜻蛉游天地与物本无患飞飞未能止黄雀来相干穰侯富秦宠金石比交驩出入咸阳里诸侯莫敢言宁知山东客激怒秦王肝布衣取卿相千载为辛酸𤣥蝉号白露兹嵗已蹉跎羣物从大化孤英将奈何瑶台有青鸟逺食玉山禾崑崙见𤣥鳯岂复叹云罗翡翠巢南海雄雌珠树林何知美人意娇爱比黄金杀身炎州里委羽玉堂隂旖旎光首饰葳蕤烂锦衾岂不在遐远虞罗忽见寻多材信为累叹息此珍禽荒哉穆天子好与白云期宫女多怨旷曾城闭蛾眉日耽瑶台乐岂伤桃李时青苔空委絶白髪生罗帷朝发宜都渚浩然思故乡故乡不可见路隔巫山阳巫山緑云没髙丘正微茫竚立望巳久涕泪霑衣裳岂兹越乡感忆昔楚襄王朝云无处所荆国亦沦亡朅来豪游子势利祸之门如何兰膏歇感激自生寃衆趋明所避时弃道犹存云泉既巳失罗网与谁论箕山有髙节湘水有清源惟应白鸥鸟可与洗心言可怜瑶台树灼灼佳人姿碧华映朱实攀折青春时岂不盛光宠荣君白玉墀但恨红芳歇雕伤感所思朔风吹海树萧条邉巳秋亭上谁家子哀哀明月楼自言幽燕客结发事逺游赤丸杀公吏白刃报私讐避仇至海上被役此邉州故乡三千里辽水复悠悠每愤边兵入常为汉国羞何知七十战白首未封侯仲尼探元化幽鸿顺阳和大运自盈缩春秋递来过盲颷忽号怒万物相纷劘㝠海皆震荡孤鳯其如何鸳鸯篇飞飞鸳鸯鸟举翼相蔽亏俱来緑潭里共向白云涯音容相眷恋羽翮两逶迤苹萍戏春渚霜霰绕寒池浦沙连岸净汀树拂潭乗年年此游翫嵗嵗来追随鳯凰起丹穴独向梧桐枝鸿雁来紫塞空忆稻梁肥乌啼倦永夕鹤鸣伤别离岂若此双禽飞翻不异林刷毛清江浦交颈紫山岑文章负竒色和鸣皆好音闻有鸳鸯绮复有鸳鸯衾持为美人赠朂此故交心修竹篇龙钟生南岳孤翠郁亭亭峯岭上崇崒烟雨下㝠㝠夜闻鼯䑕呌昼聒泉壑声春风正淡荡白露巳清冷哀响激金奏密色滋玉英嵗寒霜雪苦含彩独青青岂不厌凝冽羞比春木荣春木有荣歇此节无凋零始愿与金石终古保坚贞不意伶伦子吹之学鳯鸣遂偶云和师张乐近天庭妙曲方千变箫韶亦九成信蒙雕琢美常愿事仙灵驱驰翠虬驾伊郁紫鸾笙结交嬴台女吟弄昇天行携手登白日逺游戏赤城低昂𤣥鹤舞㫁续彩云生永随衆仙去三山游玉京薛嗣通秋日还京陜西十里作驱车越陜郊北顾临大河隔河见乡邑秋风水增波西登咸阳途日暮忧思多傅巖既郁纡首山亦嵯峨操筑无昔老采薇有遗歌客游既回换人生知几何储光羲樵父词山北饶朽木山南多枯枝枯枝作采薪爨室私自知诘朝砺斧寻视暮行歌归先雪隠薜茘迎暄卧茅茨清涧日濯足乔林时曝衣终年登险阻不复忧安危荡漾与神游莫知是与非渔父词泽鱼多鸣水谿鱼好上流渔梁不得意下渚潜垂钩乱荇时碍楫新蒲复隠舟静言念终始安坐看沈浮素髪随风扬逺心与云游逆浪还极浦信潮下沧洲非为徇形役所乐在行休牧童词不言牧田逺不道牧陂深所念牛驯扰不乱牧童心圆笠覆我顶长蓑披我襟方将忧暑雨亦以惧寒隂大牛隠曾坂小牛穿近林同类相鼓舞触物成讴吟取乐须㬰间宁问声与音采莲词浅渚荇花繁深潭菱叶疎独往方自得耻邀淇上姝广江无术阡大泽絶方隅浪中海童语林下鲛人居春雁时隠舟新萍复满湖采采乗日暮不思贤与愚采菱词浊水菱叶肥清水菱叶鲜义不浮浊水志士多苦言潮没具区薮潦深云梦田朝随北风去暮逐南风旋浦口多渔家相与邀我船饭稻以终日莼羮方永年方冬水物穷又欲休山樊尽室相随从所贵无忧患射雉词曝暄理新翳迎春射鸣雉原田遥一色臯陆旷千里遥闻咿喔声时见双飞起羃䍥疎蒿下陪鳃深藂里顾敌已忘生争雄方决死仁心贵勇义岂能复伤此超遥下故墟迢递回髙峙大夫昔何苦取笑懽妻子勐虎词寒亦不忧雪饥亦不食人人肉岂不甘所恶伤明神太室为我宅孟门为我隣百兽为我膳五龙为我宾蒙马一何威浮江亦以仁彩章耀朝日爪牙雄武臣髙云逐气浮厚地随声震君能贾余勇日夕长相亲野田黄雀行啧啧野田雀不知躯体微闲穿深藂里争食复争飞穷老一頺舎枣多桑叶稀无枣犹可食无桑何以衣萧条空仓暮相引时来归斜路岂不捷渚田岂不肥水长路且壊恻恻与心违效古二首晨登凉风台暮走邯郸道曜灵何赤烈四野无青草大军北集燕天子西居镐妇人役州县丁男事征讨老幼相别离哭泣无昏早稼穑既殄絶川泽复枯藁旷哉远此忧㝠㝠南山皓东风吹大河河水如倒流河洲尘沙起有若黄云浮頳霞烧广泽洪曜赤髙丘野老泣相语无地可䕃休翰林有客卿独负苍生忧中夜起踯躅思欲献厥谋君门峻且深踠足空夷犹杂诗坯浑本无象未路多是非达士志寥廓所在能忘机耕凿时未至还山聊采薇虎豹对我蹲鸑鷟傍我飞仙人空中来谓我勿复归格泽为君驾虹蜺为君衣西游崑崙墟可与世人违田家杂兴八首春至仓庚鸣薄言向田墅不能自力作黾勉取隣女既念生子孙方思广田圃闲时相顾笑喜悦好禾黍夜夜登啸台南望洞庭渚百草被霜露秋山响砧杵却羡故年时中情无所取衆人耻贫贱相与尚膏腴我情既浩荡所乐在畋渔山泽时晦暝归家暂闲居满园种葵藿绕屋树桑榆禽雀知我闲翔集依我庐所愿在优游州县莫相唿日与南山老兀然倾一壶逍遥阡陌上逺近无相识落日照秋山千巖同一色网罟绕深莽鹰鸮始轻翼猎马既如风奔兽莫敢息驻旗沧海上犒士呉宫侧楚国有夫人性情本贞直鲜禽徒自美终嵗竟不食梧桐䕃我门薜茘网我屋超超两夫妇朝出暮还宿稼穑既自种牛羊还自牧日旰懒耕锄登髙望川陆空山足禽兽墟落多乔木白马谁家儿翩翩相驰逐楚山有髙士梁国有遗老筑室既相隣同田复同道糗糒常共饭儿孙每更抱忘此耕耨劳魏彼风雨好蟪蛄鸣空泽鶗鴂伤秋草日夕寒风来衣裳苦不早贫士养性情不复知忧乐去家行卖畚留滞南阳郭秋至黍苗黄无人可刈获孺子朝未饭把竿逐鸟雀忽见梁将军乗车出宛洛意气轶道路光辉满墟落安知负薪者咥咥笑轻薄种桑百余树种黍三十亩衣食既有余时时㑹宾友夏来菰米饭秋至菊花酒孺人喜相逢稚子解趋走日暮闲园里团团䕃榆栁酩酊乗夜归凉风吹户牖清浅望河汉低昂看北斗数瓮犹未开明朝能饮否田家趋陇亩当昼掩虚关隣里无烟火儿童共幽闲桔橰悬空圃鸡犬满桑间时来农事隙采药游名山但念所采多不言路险艰人生如蜉蝣一往不可攀君看西王母千载美容颜同王十三维偶然作二首野老本贫贱冒雨锄𤓰田一畦未及终树下髙枕眠荷莜者谁子皤皤来息肩不复问乡墟相见但依然腹中无一物髙话羲皇年落日临曾城逍遥望秦川使妇提蚕筐唿儿榜鱼船悠悠泛渌水去摘浦中莲莲花艳且妍使我不得还仲夏日中时草木㸔欲燋田家惜工力把锄来东皋顾望浮云隂征征误伤苗归来悲困极兄嫂共相饶无钱可沽酒何以解劬劳夜深星汉明庭宇虚寥寥髙栁三五株可以独逍遥又同王十三作北山种松柏南山种蒺藜出入虽同趣所向各有宜孔丘贵仁义老氏好无为我心若虚空此道将安施蹔过伊阙间晼晚三伏时髙阁入云中夫容满清池要自非我室还望南山陲田家即事蒲叶日已长荇花日巳滋老农要㸔此贵不违天时迎晨起饭牛双驾耕东菑蚯蚓土中出田乌随我飞羣合乱啄噪嗷嗷如道饥我心多恻隠顾此两伤悲拨食与田乌日暮空筐归亲戚更相诮我心终不移游茅山四首十年别乡县西去入皇州此意在观国不言空逺游九衢平若水利往无轻舟北洛反初路东江还故丘春山多秀木碧涧尽清流不见子桑戸当从方外求平生非作者望古懐清芬心以道为际行将时不羣兹山在人境灵贶久传闻逺势一峯出近形千嶂分冬春有茂草朝暮多鲜云此去亦何极但言西日曛昔贤居柱下今我去人间良以直心旷兼之外视闲垂纶非钓国好学异希颜落日登髙屿悠悠望逺山溪流碧水去云带清隂还想见中林士巖扉长不闗名岳徴仙事清都访道书山门入松柏天路极空虚南极见朝采西潭闻夜渔逺心尚云宿浪迹出林居为巳存实际忘形同化初此行良巳矣不乐复何如终南幽居献苏侍郎二首中嵗尚微道始知将谷神抗策还南山水木自相亲深林开一道青嶂成四隣平明去采薇日入行刈薪云归万壑暗雪罢千巖春始㸔𤣥鸟来巳见瑶华新寄言褰芳者无乃后时人卜筑青巖里云萝四垂隂虚室若无人乔木自成林时有清风至侧闻樵采音鳯凰鸣南冈望望隔曾岑既言山路逺复道溪流深偓佺空中游虬龙水中吟何当见轻翼为我达逺心夜到京口入黄河河洲多青草朝暮増客愁客愁惜朝暮枉渚暂停舟中宵大川静解缆逐归流浦溆既清旷㳂洄非阻修登舻望落月击汰悲新秋傥遇乗槎客永言星汉游行子苦泊夹舟贻潘少府行子苦风潮维舟未能发宵分巻前幔卧视清秋月四泽蒹葭深中洲烟火絶苍苍水雾起落落疎星没所遇尽渔樵与言多楚越其如念极浦又以思明哲常若千里余沈沈异乡别使过弹筝崃作鸟雀知天雪羣飞复羣鸣原田无遗粟日暮满空城达士忧世务鄙夫念王程晨过弹筝崃马足凌兢行双璧隠灵曜莫能知晦明皑皑坚氷白漫漫隂云平始信古人言苦节不可贞过新丰道中西下长乐坂东入新丰道雨多车马稀道上生秋草大隂閟皋陆不知晚与早雷云杳㝠㝠川谷漫浩浩诏书植嘉木衆言桃李好自愧无此容归从汉隂老仲夏入园东陂方塘深且广伊昔俯吾庐环岸垂緑栁盈潭发红蕖上延北原秀近属幽人居暑雨若混沌清明如空虚此乡多隠逸水陆见樵渔废赏亦何贵为驩良易摅且言重观国当此赋归欤喫茗粥作当昼暑气盛鸟雀静不飞念君髙梧隂复解山中衣数片逺云度曾不蔽炎晖淹留膳茶粥共我饭蕨薇敝庐既不逺日暮徐徐归钓鱼湾垂钓渌湾春春深杏花乱潭清疑水浅荷动知鱼散日暮待情人维舟緑杨岸题太𤣥观门外车马喧门里宫殿清行即翳若木坐即吹玉笙所喧既非我真道其㝠㝠述华清宫上林神君言此地即明庭山开鸿蒙色天转招摇星三雪报大有孰谓非我灵幽居幽人下山径去去夹青林滑处莓苔湿暗中萝薜深春朝烟雨散犹带浮云隂王摩诘蓝田山石门精舎落日山水好漾舟信归风玩竒不觉逺因以縁源穷遥爱云木秀初疑路不同安知清流转偶与前山通舍舟理轻筞果然惬所适老僧四五人逍遥䕃松柏朝梵林未曙夜禅山更寂道心及牧童世事问樵客晤宿长林下焚香卧瑶席涧芳袭人衣山月映石壁再寻畏迷误明发更应歴笑谢桃源人花红复来觌赠房卢氏琯达人无不可忘巳爱苍生岂复小十室絃歌在两楹浮云日巳归偶坐视农畊桑榆郁相望邑里多鸡鸣秋山一何净苍翠临寒城视事兼偃卧对书不簪缨萧条人吏散鸟雀下空庭鄙夫心所向晚节异平生将从海岳居守静解天刑或可累安邑茅茨君试营赠祖三咏蟏蛸挂虚牖蟋蟀鸣前除嵗晏凉风至君子复何如髙馆閴无人离居不可道闲门寂巳闭落日照秋草虽有近音信千里阻河关中复客汝颍去年归旧山结交二十载不得一日展贫病子既深契阔余不浅仲秋虽未归暮秋以为期良㑹讵几日中心长相思戏赠张五弟諲吾弟东山时心尚亦何逺日髙犹自卧钟动始能饭头上髪未梳床头书不巻清川与悠悠空林对偃蹇青苔石上净细草松下软窻外鸟声闲阶前虎心善徒然万虑多澹尔太虚缅一知与物平自顾为人浅对君忽自得浮念不烦遣休暇还旧业便饭谢病始告归依依入桑梓家人皆伫立相候柴门里时軰皆长年成人旧童子上堂家庆毕愿与姻亲齿论旧忽余悲目存且相喜田园转芜没但有寒泉水衰栁日萧条秋光清邑里入门乍如昨休骑非便止中饭顾王程离忧从此始宿郑州朝与周人辞暮投郑人宿他乡絶俦侣孤客亲僮仆宛洛望不见秋霖晦平陆田父草际归村童雨中牧主人东臯上时稼绕茅屋虫思机杼鸣雀喧禾黍熟明当渡京水昨晚犹金谷此去欲何言穷邉狥微禄观别者青青杨栁陌陌上别离人爱子游燕赵髙堂有老亲不行无可养行去百忧新切切委兄弟依依向四邻都门帐饮毕从此谢宾亲挥泪逐行侣含悽动征轮车从望不见时时起行尘余亦辞家者㸔之泪满巾送别圣代无隠者英灵尽来归遂令东山客不得顾采薇既至君门逺孰云吾道非江淮度寒食京洛缝春衣置酒临长道同心与我违行当浮桂棹未几拂荆扉逺树带行客孤城当落晖吾谋适不用勿谓知音稀冬日游览步出城东门试骋千里目青山横苍林赤日团平陆渭北走邯郸关东出函谷秦地万方㑹来朝九州牧鸡鸣咸阳市冠葢相追逐丞相过列侯羣公饯光禄相如方老病独归茂陵宿崔濮阳兄季重前山兴秋色有佳兴况君池上闲悠悠西林下自识门前山千里横黛色数峯出云间嵯峨对秦国合沓蔵荆关残雨斜日照夕岚飞鸟还故人今尚尔叹息此頺颜过李楫宅闲门秋草色终日无车马客来深巷中犬吠寒篱下散髪时未簪道书行尚把与我同心人乐道安贫者一罢冝城酌还归洛阳社渭川田家斜光照墟落穷巷牛羊归野老念僮仆倚杖候荆扉雉雊麦苗秀蚕眠桑叶稀田夫荷锄立相见语依依即此羡闲逸怅然歌式微春中田家作屋上春鸠鸣村邉杏花白持斧伐逺杨荷锄觇泉脉新燕识旧巢旧人㸔新厯临觞忽不御惆怅逺行客齐州送祖三相逢方一笑相送还成泣祖帐已伤离荒城复愁入天寒逺山净日暮长河急解缆君巳遥望君犹伫立赠刘蓝田篱中犬迎吠出屋候柴扉嵗晏输井税山村人夜归晚田始家食余布成我衣讵肯无公事烦君问是非叹白髪我年亦何长鬓髪日巳白俛仰天地间能为几时客惆怅故山云徘徊空日夕何事与时人东城复南陌李陵咏汉家李将军三代将门子结髪有竒䇿少年成壮士长驱塞门儿深入单于垒旌旗列相向箫鼓悲何巳日暮沙漠垂战声烟尘里将令劲敌灭岂独名王侍既失大军援遂婴穹庐耻少小蒙汉恩何堪坐思此深衷欲有报投躯未能死引领望子卿非君谁相理西施咏艳色天下重西施宁乆微朝为越溪女暮作吴宫妃贱日岂殊衆贵来方悟稀邀人傅脂粉不自着罗衣君宠益娇态君怜无是非当时浣纱伴莫得同车归持谢隣家女效颦安可希羽林骑闺人秋日临髙城城中管絃思离人堂上愁稚子阶前戏出门复映戸望望青丝骑行人过欲尽狂夫终不至左右寂无言相看共垂泪孟浩然寻香山湛上人朝游访名山山逺在空翠氛氲亘百里日入行始至谷口闻钟声林端识香气杖策寻故人解鞍暂停骑石门殊豁险篁径转森邃法侣忻相逢清谈晓不寐平生慕真隠累日探幽异野老朝入田山僧暮归寺松泉多逸响苔壁饶古意愿言投此山身世两相弃题终南翠微寺空上人房翠微终南里雨后宜返照闲门久沈㝠杖筞一登眺遂造幽人室始知静者妙儒道虽异门云林颇同调两心喜相得毕景共谈笑暝还髙窻眠时见逺山烧缅懐赤城标更忆临海峤风泉有清听何必苏门啸发渔浦潭东旭早光芒诸禽巳惊聒卧闻渔浦口桡声暗相拨日出气象分始知江路濶美人常晏起照影弄流沬饮水畏惊猿祭鱼时见獭舟行自无闷况值晴景豁汉中漾舟漾舟游何处神女汉臯曲雪罢氷复开春潭千丈渌轻舟恣往来探翫无厌足波影摇妓钗沙光逐人目倾盃鱼鸟醉聨句鸎花续良㑹难再逢日入须秉烛龙泉精舎亭午闻山钟起行散愁寂寻林采芝去谷转松萝密旁见精舎开长廊饭僧毕石渠流雪水金丸曜霜橘竹房思旧游过憩终永日入洞窥石髓傍厓采蜂蜜日暝辞逺公虎谿相送出登兰山寄张立北山白云里隠者自怡悦相望始登髙心随飞雁灭愁因薄暮起兴是清秋发时见归村人平沙度岭歇天邉树若荠江畔舟如月何当载酒来共醉重阳节西山寻辛谔漾舟乘水便因访故人居落日清川里谁言独羡鱼石镜窥洞彻沙岸歴纡余竹屿见垂钓茅斋闻读书欵言忘景夕清兴属凉初回也一瓢饮贤哉常晏如南亭懐辛子山光忽西落池月渐东上散髪乗夕凉开轩卧闲敞荷风送香气竹露滴清响欲取鸣琴弹恨无知音赏感此懐故人中宵劳梦想宿业师山房待丁公不至夕阳度西岭羣壑倐巳暝松月生夜凉风泉满清听樵人归欲尽烟鸟栖初定之子期宿来孤琴候萝迳耶谿泛舟浴景余清晖轻棹弄溪渚澄明爱水物临泛何容与白首垂钓翁新妆浣纱女㸔㸔似相识脉脉不得语听郑五愔琴阮籍推名饮清风坐竹林半酣下衫袖拂拭龙唇琴一杯弹一曲不觉夕阳沈余意在山水闻之谐夙心万山潭垂钓坐磐石水清心亦闲鱼行潭树下猨卧岛藤间游女昔解珮传闻于此山求之不可得沿月棹歌还嵗暮海上作仲尼既已没余亦浮于海昏见斗柄囘方知嵗星改虚舟任所适垂钓非有待为问乗槎人沧洲复何在送从弟落第后归㑹稽疾风吹征帆倐尔向空没千里去俄顷三江坐超忽向来共懽娯日夕成楚越落羽更分飞谁能不惊骨采樵作采樵入深山山深水重叠桥崩卧槎拥路崄垂藤接日落伴将稀山风拂萝衣长歌负轻策平野望烟归月下有懐秋空明月悬光彩露霑湿惊鹊栖未定飞萤巻帘入庭窻寒影疎隣杵夜深急佳期旷何许望望空伫立晚泊浔阳望香鑪峯挂席几千里名山都未逢泊舟浔阳郭始见香鑪峯尝读远公传永懐尘外踪东林精舎近日暮坐闻钟岘潭作石潭傍隈隩沙岸晓夤縁试垂竹竿钓果得槎头鳊美人骋金错纎手脍红鲜因谢陆内史莼羮何足传大堤行寄万七大堤行乐处车马相驰突嵗嵗春草生踏青二三月王孙挟珠弹游女矜罗袜携手今莫同江花为谁发常建仙谷遇毛女意知是秦宫人谿口水石浅泠泠明药藂入溪双峯峻松栝梳幽风垂岭枝袅袅翳泉花蒙蒙夤縁霁人目路尽心弥通磐石横阳厓前临殊未穷囘潭清云影弥漫长天空水邉一神女千载为玉童羽毛经汉代珠翠逃秦宫目觌神巳寓鹤飞言未终祈君青云祕愿谒黄仙翁尝以耕玉田龙鸣西顶中金梯与天接几日来相逢梦太白峯梦寐昇九厓杳霭逢元君遗我太白峯寥寥辞垢氛结宇在星汉㝠林闭氤氲檐楹覆余翠出岫生片云时往溪水间孤亭昼仍曛松峯引天影石濑清霞文恬目缓舟趣霁心投鸟羣春风又摇櫂潭岛花纷纷送楚十少府微风吹霜气寒影明前除落日未能别萧萧林木虚愁烟閟千里仙尉其何如因送别鹤操赠之双鲤鱼鲤鱼在金盘别鹤哀有余心事则如此请君开素书晦日马镫曲稍次中流作夜寒宿芦苇晓色明西林初日在川上便澄游子心青天无纎翳郊野浮春隂波静随钓鱼舟小緑水深出浦见千里旷然谐逺寻扣舷应渔父因唱沧浪吟塞上曲翩翩云中使来问太原卒百战苦不归刀头怨明月塞云随阵落寒日傍城没城下有寡妻哀哀哭枯骨昭君墓汉宫岂不死异域伤独没万里䭾黄金蛾眉为枯骨回车夜出塞立马皆不发共恨丹青人坟上哭明月弔王将军墓嫖姚北伐时深入强千里战余落日黄军败鼓声死尝闻汉飞将可夺单于垒今与山鬼隣残兵哭辽水送陆擢圣代多才俊陆生何考槃南山髙松树不合空摧残九月湖上别北风秋雨寒殷勤叹孤鳯早食金琅玕江上琴兴江上调玉琴一絃清一心冷冷七絃遍万木澄幽隂能使江月白又令江水深始知梧桐枝可以徽黄金送李十一尉临谿泠泠花下琴君唱渡江吟天际一帆影豫悬离别心以言神仙尉因致瑶华音囘轸拊商调越谿澄碧林宿王昌龄隠居渍谿深不测隠处惟孤云松际露㣲月清光犹为君茅亭宿花影药院滋苔纹余亦谢时去西山鸾鹤羣闲斋卧病行药至山馆稍次湖亭二首旬时结隂霖帘外初白日斋沐清病容心魂畏虚室闲梅照前戸明镜悲旧质同袍四五人何不来问疾行药至石壁东风变萌芽主人山门緑小隠湖中花时物堪独往春帆宜别家辞君向沧海烂漫从天涯春词宛宛黄栁丝蒙蒙杂花垂日髙红籹卧倚树春光迟宁知傍淇水騕褭黄金羁翳翳陌上桑南枝交北堂美人金梯出素手自提筐非但畏蚕饥盈盈娇路傍韦应物拟古五首辞君远行迈饮此长恨端巳谓道里逺如何中崄艰流水赴大壑孤云还暮山无情尚有归行子何独难驱车背乡国朔风巻行迹严冬霜断肌日入不遑息忧懽客髪变寒暑人事易中心君讵知氷玉徒贞白春至林木变洞房夕含清单居谁能裁好鸟对我鸣良人久燕赵新爱移平生别时双鸳绮留此千恨情碧草生旧迹緑琴歇芳声思将魂梦懽反侧寐不成揽衣迷所次起望空前庭孤影中自恻不知双涕零月满秋夜长惊乌号北林天河横未落斗柄当西横寒蛩悲洞房好鸟无遗音商飈一夕至独宿懐重衾旧交日千里隔我浮与沈人生岂草木寒暑移此心黄鸟何关关幽兰亦靡靡此时深闺妇日照纱窻里娟娟双青娥微微启玉齿自惜桃李年误身游侠子无事久别离不知今生死有客天一方寄我孤桐琴迢迢万里隔託此传幽音氷霜中自结龙鳯相与吟絃以明直道漆以固交深送终奄忽逾时节日月获其良萧萧车马悲祖载发中堂生平同此居一旦异存亡斯须亦何益终复委山冈行出国南门南望郁苍苍日入乃云还恸哭宿风霜晨迁俯𤣥庐临诀但遑遑方当永潜翳仰视白日光俯仰遽终毕封树已荒凉独留不得还欲去结中肠童稚知所失啼号捉我裳即事犹仓卒嵗月始难忘宴别幼遐与君贶兄弟乖阂意方弭安知忽来翔累日重懽宴一旦复离伤置酒慰兹夕秉烛坐华堂契阔未及展晨星出东方征人惨已辞车马俨成装我懐自无懽原野满春光羣水含时泽野雉鸣朝阳平生有壮志不觉泪霑裳况自守空宇日夕但徬徨留别洛京亲友握手出都门驾言适京师岂不懐旧庐惆怅与子辞丽日坐髙阁清觞䜩华池昨游倐已过后遇良未知念结路方永嵗隂野无晖单车我当前暮雪子独归临流一相望零泪忽霑衣西郊燕集济济衆君子髙燕及时光羣山霭遐瞩緑野布熙阳列坐遵曲岸披襟袭兰芳野庖荐嘉鱼激涧泛羽觞衆鸟鸣茂林緑草延髙冈盛时易徂谢浩思坐飘飏眷言同心友兹游安可忘移疾㑹诗客元生与释子法朗因始诸曹对此嘉树林独有戚戚颜抱瘵如旷职淹旬非乐闲释子来问讯诗人亦扣关道同意暂遣客散疾徐还园径自幽静𤣥蝉噪其间髙窻瞰逺郊暮色起秋山吾曺幸休睱悢悢心所攀龙门游眺凿山导伊流中断若天辟都门遥相望佳气生朝夕素懐出尘意适有携手客精舎绕曾阿千龛隣峭壁縁云路犹缅憩涧钟已寂桃树发烟华淙流散石脉长笑招逺风临潭漱金碧日落望都城人间何役役登西南冈卜居遇雨寻竹浪至澧壖萦带数里清流茂树云物可赏登髙创危构林表见川流微雨飒已至萧条川气秋下寻密竹尽忽旷沙际游纡直水分野绵延稼盈畴寒花明废墟樵枚笑榛丘云水成隂澹竹树更清幽适自恋佳赏复兹永日留蓝岭精舎絶壁精舎髙排云聊直上佳游惬始愿忘崄得前赏厓倾景方晦谷转川如掌緑林含萧条飞阁起𢎞敞道人上方至深夜还独往日落羣山隂天秋百泉响所嗟累巳成安得长偃仰夏夜忆卢嵩霭霭髙馆暮开轩涤烦襟不知湘雨来萧洒入幽林炎月得凉夜芳罇谁与斟故人南北居累月间徽音人生无闲日懽㑹当在今反侧候天旦层城苦沈沈幽居贵贱虽异等出门皆有营独无外物牵遂此幽居情微雨夜来过不知春草生青山忽已曙鸟雀绕舍鸣时与道人偶或随樵者行自当安蹇劣谁谓薄世荣寄子西夏景巳难度懐贤思方续乔树落疎隂微风散烦燠伤离枉芳札忻遂见心曲蓝上舎已成田家雨新足託隣素多欲残秩犹见束日夕上髙斋但望东原緑出还昔出喜还家今还独伤意入室掩无光衔哀写虚位悽悽动幽幔寂寂惊寒吹幼女复何知时来庭下戏咨嗟日复老错莫身如寄家人劝我餐对案空垂泪同徳寺雨后寄元侍御李博士川上风雨来须㬰满城阙巖嶤青莲界萧条孤兴发前山遽巳净隂霭夜来歇乔木生夏凉流云吐华月严城自有限一水非难越相望曙河逺髙斋坐超忽善福精舎示诸生湛湛嘉树隂清露夜景沈悄然羣物寂髙阁似隂岑方以𤣥嘿处岂为名迹侵法妙不知归独此抱沖襟斋舎无余物陶器与单衾诸生时列坐共爱风满林陪王卿郎中游南池鸳鸿俱失侣同为此地游露浥荷花气风散栁园秋烟草疑衰屿星汉泛归流林髙初上月塘深未转舟清言屡往复华尊始献醻终忆秦川赏端坐起离忧酬卢嵩秋夜见寄乔木生夜凉月华满前墀去君咫尺地劳君千里思素秉栖遁志况贻招隠诗坐见林木荣愿赴沧洲期何能待嵗晏携手当此时与友生野饮效陶体携酒花林下前有千载坟于时不共酌奈此泉下人始自玩芳物行当念徂春聊舒远世踪坐望还山云且遂一欢笑焉知贱与贫效陶彭泽霜露悴百草时菊独妍华物性有如此寒暑其奈何掇英泛浊醪日入㑹田家尽醉茅檐下一生岂在多与韩库部㑹王祠曺宅作闲门䕃堤栁秋渠含夕清微风送荷气坐客散尘缨守嘿共无恡抱沖俱寡营良时颇髙㑹琴醖共开情南塘泛舟㑹元六昆季端居倦时燠轻舟泛囘塘微风飘襟散横吹绕林长云澹水容夕雨微荷气凉一写悁勤意宁用诉华觞初发扬子寄元大校书悽悽去亲爱泛泛入烟雾归棹洛阳人残钟广陵树今朝此为别何处还相遇世事波上舟沿洄安得住对芳树迢迢芳园树列映清池曲对此伤人心还如故时緑风条洒余霭露叶承新旭佳人不再攀下有往来躅夏日已谓心苦伤如何日方永无人不昼寝独坐山中静悟澹将遣虑学空庶遗境积俗易为侵愁来复难憗闲斋对雨幽独自盈抱隂澹亦连朝空斋对髙树疎雨共萧条巢燕翻泥湿蕙花依砌消端居念往事倐忽若惊飈春日郊居寄万年吉少府中孚三原元少府伟夏侯校书审谷鸟时一啭田园春雨余光风动林早髙窻照日初独饮涧中水吟咏老氏书城阙应多事谁噫此闲居秋夜南宫寄沣上二弟及诸生暝色起烟阁沈抱积离忧况兹风雨夜萧条梧叶秋空宇感凉至頽颜惊嵗周日夕游阙下山水忆同游夏景端居即事北斋有凉气嘉树对层城重门永日掩清池夏云生遇此庭讼闲始闻蝉初鸣逾懐故园怆黙黙以缄情义演法师西斋结茅临絶岸隔水闻清磬山水旷萧条登临散情性稍指縁原骑还寻汲涧径长啸倚庭树怅然川光暝起度律师同居东斋院释子喜相偶幽林俱避喧安居同僧夏清夜讽道言对阁景恒晏步庭隂始繁逍遥无一事松风入南轩夕次盱眙县落帆逗淮镇停舫临孤驿浩浩风起波㝠㝠日沈夕人归山郭暗雁下芦洲白独夜忆秦关听钟未眠客寄全椒山中道士今朝郡斋冷忽念山中客涧厎束荆薪归来煮白石欲持一杯酒逺慰风雨夕落叶满空山何处寻行迹神静师院青苔幽巷徧新林露气微经声在深竹髙斋独掩扉憩树爱岚岭听禽悦朝晖方耽静中趣自与尘世违淮上即事寄广陵亲友前舟巳𣺌𣺌欲渡谁相待秋山起暮钟楚雨连沧海风波离思深宿昔容鬓改独鸟下东南广陵何处在长安遇冯着客从东方来衣上灞陵雨问客何为来采山因买斧㝠㝠花正开飏飏燕新乳昨别今巳春鬓丝生几缕暮相思朝出自不还暮归花尽发岂无终日㑹惜此花间月空馆忽相思微钟坐来歇送杨开府少事武皇帝无赖恃恩私身作里中横家蔵亡命儿朝持摴蒱局暮窃东隣姫司𨽻不敢捕立在白玉墀骊山风雪夜长杨羽猎时一字都不识饮酒肆顽痴武皇昇仙去憔悴被人欺读书事巳久把笔晚学诗两府始收迹南宫谬见推非才果不容出守抚嫠忽逢杨开府论旧涕俱垂坐客何由识惟有故人知送李十四山东游圣朝有遗逸披胆谒至尊岂是贸荣宠持将救元元权豪非所便书奏寝禁门髙歌长安酒忠愤不可吞歘来客河洛日与静者论济世飜小事丹砂驻精魂东游无复系梁楚多大藩髙论动侯伯踈懐脱尘喧送君都门野饮我林中樽立马望东道白云满梁园踟蹰欲何赠空是平生言送郑长源少年一相见飞辔河洛间欢游不知罢中路忽言还冷冷鵾絃哀悄悄冬夜闲丈夫虽耿介逺别多苦颜君行拜髙堂速驾难久攀鸡鸣俦侣发朔雪满河关须㬰在今夕樽酌且循环送李儋别离何从生乃在亲爱中反念行路子拂衣自西东日昃不留宴严车出崇墉行游非所乐端忧道未通春野百卉发清泚思无穷芳时坐离散世事谁可同归当掩重关黙黙想竒容相逢行二十登汉朝英声迈今古适从东方来又欲谒明主犹酣新丰酒尚带灞陵雨邂逅两相逢别来问寒暑宁知白日晚蹔向花间语忽闻长乐钟走马东西去栁子厚田家三首蓐食徇所务驱牛向东阡鸡鸣村巷白夜色归暮田札札耒耜声飞飞来乌鸢竭兹筋力事持用穷嵗年尽输助徭役聊就空自眠子孙日以长世世还复然篱落隔烟火农谈四邻夕庭际秋虫鸣疎麻方寂歴蚕丝尽输税机杼空倚壁里胥夜经过鸡黍事筵席各言官长峻文字多督青东乡后租期车毂陷泥泽公门少推恕鞭朴恣狼籍努力慎经营肌肤真可惜迎新在此嵗唯恐踵前迹古道饶蒺藜萦囘古城曲蓼花被堤岸陂水寒更渌是时收获竟落日多樵牧风髙榆栁疎霜重梨枣熟行人迷去住野鸟竞栖宿田翁笑相念昏黑慎原陆今年幸少丰无厌饘与粥觉衰久知老㑹至不谓便见侵今年宜未衰稍巳来相寻齿疎髪就种奔走力不任咄此可奈何未必伤我心彭聃安在哉周孔亦巳沈古称夀圣人曾不留至今但愿得美酒朋友常共斟是时春向暮桃李生繁隂日照天正緑杳杳归鸿吟出门唿所亲扶杖登西林髙歌足自快商颂有遗音南涧中题秋气集南涧独游亭午时囘风一萧瑟林影久参差始至若有得稍深遂忘疲羁禽响幽谷寒藻舞沦漪去国魂巳逺懐人泪空垂孤生易为感失路少所宜索寞竟何事徘徊秪自知谁为后来者当与此心期初秋夜坐赠吴武陵稍稍雨侵竹翻翻鹊惊藂美人隔湘浦一夕生秋风积雾杳难极沧波浩无穷相思岂云逺即席莫与同若人抱竒音朱絃縆枯桐清商激西颢泛滟凌长空自得本无几天成谅非功希声閟太扑聋俗何由聪晨诣超师院读禅经汲井漱寒齿清心拂尘服闲持贝叶书步出东斋读真源了无取妄迹世所逐遗言冀可㝠缮性何由熟道人庭宇静苔色连深竹日出雾露余青松如膏沐澹然离言説悟悦心自足赠江华长老老僧道机熟黙语心皆寂去嵗别春陵沿流此投迹空室无侍者巾屦唯挂壁一饭不愿余跏趺便终夕风窻疎竹响露井寒松滴偶地即安居满庭芳草积禅室发地结菁茅团团抱虚白山花落幽户中有忘机客涉有本非取照空不待析万籁俱縁生窅然喧中寂心境本同如鸟飞无遗迹中夜起望西园值月上觉闻繁露队开戸临西园寒月上东岭冷冷疎竹根石泉逺逾响山鸟时一喧倚楹遂至旦寂寞将何言秋晓行南谷经荒村杪秋霜露重晨起行幽谷黄叶覆溪桥荒村唯古木寒花疎寂歴幽泉㣲㫁续机心久已忘何事惊麋鹿唐音巻二唐音卷三钦定四库全书唐音卷三元杨士𢎞撰张震註唐诗正音二七言古诗王摩诘登楼歌聊上君兮髙楼飞甍鳞次兮在下俯十二兮通衢绿槐参差兮车马却瞻兮龙首前眺兮宜春王畿郁兮千里山河壮兮咸秦舍人下兮青宫据胡床兮书空执㦸疲于下位老夫好隠兮墻东亦幸有张伯英草圣兮龙腾虬跃摆长云兮捩囘风琥珀酒彫胡饭君不御兮日将晚秋风兮吹衣夕鸟兮争返孤砧发兮东城林薄暮兮蝉声远时不可兮再得君何为乎偃蹇送友人归山歌山寂寂兮无人又苍苍兮多木羣龙兮满朝君何为兮空谷文寡和兮思深道难知兮行独悦石上兮流泉与松间兮草屋入云中兮养鸡上山头兮抱犊神与枣兮如瓜虎卖杏兮收谷愧不才兮妨贤嫌既老兮贪禄誓解印兮相从何詹尹兮可卜山中人兮欲归云㝠㝠兮雨霏霏水惊波兮翠菅靡白鹭忽兮翻飞君不可兮褰衣山万重兮一云混天地兮不分树晻暧兮氛氲猿不见兮空闻忽山西兮夕阳见东皋兮逺村平芜緑兮千里眇惆怅兮思君迎神曲坎坎击鼔鱼山之下吹洞箫望极浦女巫进纷屡舞陈瑶席湛清酤风凄凄兮夜雨神之来兮不来使我心兮苦复苦送神曲纷进拜兮堂前目眷眷兮琼筵来不语兮意不传作暮雨兮愁空山悲急管思繁絃灵之驾兮俨欲旋倐云收兮雨歇山青青兮水潺湲老将行少年十五三十时步行夺取代马骑射杀隂山白额虎肯数邺下黄须儿一身转战二千里一剑曾当百万师汉兵奋迅如霹雳边骑崩腾畏蒺藜衞青不败由天幸李广无功縁数竒自从弃置便衰朽世事蹉跎成白首昔时飞箭无全目今日垂杨生左肘路傍时卖故侯瓜门前学种先生栁茫茫古木连穷巷潦落寒山对虚牖誓令疏勒出飞泉不似颍川空使酒贺兰山下阵如云羽檄交驰日夕闻节使三河募年少诏书五道出将军试拂铁衣如雪色聊持寳劒动星文愿得燕弓射天将耻令越甲鸣呉军莫嫌旧日云中守犹堪一战树功勲燕支行汉家天将才且雄来时谒帝明光宫万乘亲推双阙下千官出饯五陵东誓辞甲第金门里身作长城玉塞中衞霍才堪一骑将朝廷不数贰师功赵魏燕韩多劲卒闗西狭小何咆哱报雠只是闻尝胆饮酒不曾妨刮骨画㦸雕戈白日寒连旗大斾黄尘没叠鼓遥翻瀚海波鸣笳乱动天山月麒麟锦带佩呉钩飒踏青骊跃紫骝拔剑已断天骄臂归鞍共饮月支头汉兵大唿一当百边骑相看哭且愁教战虽令赴汤火终知上将先伐谋桃源行渔舟逐水爱山春两岸桃花夹去津坐看红树不知逺行尽青溪不见人山口潜行始隈隩山开旷望旋平陆遥看一处攒云树近入千家散花竹樵客初传汉姓名居人未改秦衣服居人共住武陵源还从物外起田园月明松下房栊静日出云中鸡犬喧惊闻俗客争来集竞引还家问乡邑平明闾巷扫花开薄暮渔樵乘水入初因避地去人间更闻成仙遂不还崃里谁知有人事世中遥望空云山不疑灵境难闻见尘心未尽思乡县出洞无论隔山水辞家终拟长游衍自谓经过旧不迷安知峯壑今来变当时只记入山深青谿几度到云林春来徧是桃花水不辨仙源何处寻同崔傅答贤弟洛阳才子姑苏客杜宛殊非旧乡陌九江枫树几回青一片扬州五湖白扬州时有下江兵兰陵镇前吹笛声夜火人归富春郭秋风鹤唳石头城周郎陆弟为俦侣对舞前谿歌白苎曲几书留小吏家草堂碁赌山隂墅衣冠若话外台臣先数夫君席上珍更闻台阁求三语遥想风流第一人送崔五太守长安廏吏来到门朱文露网动行轩黄花县西九折坂玉树宫南五丈原褒斜谷中不容幰惟有白云当露冕子午山里杜鹃啼嘉陵水头行客饭劒门忽断蜀川开万井双流满眼来雾中逺树刀州出天际澄江巴字回使君年纪三十余少年白皙尃城居欲持画省郎官笔回与临邛父老书夷门歌七雄雄雌犹未分攻城杀将何纷纷秦兵益围邯郸急魏王不救平原君公子为嬴停驷马执辔逾恭意逾下亥为屠肆鼓刀人嬴乃夷门抱关者非但慷慨献良谋意气兼将身命酬向风刎头送公子七十老翁何所求故人张諲工诗善易卜兼能丹青草隷顷以诗见赠聊获答之不逐城东游侠儿隠囊纱㡌坐弹碁蜀中夫子时开卦洛下诸生解咏诗药阑花径衡门里时复据梧聊隠几屛风误㸃惑孙郎团扇草书轻内史故园高枕度三春永日垂帷絶四邻自想蔡邕今已老更将书籍与何人陇头吟长安少年游侠客夜上戍楼看太白陇头明月迥临关陇上行人夜吹笛闗西老将不胜愁驻马听之双涕流身经大小百余战麾下偏禆万戸侯苏武才为典属国节旄空尽海西头寒食城东即事清谿一道穿桃李演漾緑蒲涵白芷谿上人家凡几家落花半落东流水蹴踘屡过飞鸟上秋千竞出垂杨里少年分日作遨游不用清明兼上已岑参玉门关葢将军歌葢将军真丈夫行年三十执金吾身长七尺颇有须玉门闗城迥且孤黄沙万里百草枯南磨长剑北弯弧将军到来备不虞五千兵甲胆力麤军中无事但懽娯暖屋绣帘红地鑪织成壁衣花氍毺灯前侍婢㵼玉壶金铛乱㸃野驼酥紫绶金章左右趋问着即是苍头奴美人一双闲且都朱唇翠眉映明眸清歌一曲世所无今日喜闻鳯将雏可怜絶胜秦罗敷使君五马谩踟蹰野草绣窠紫罗襦红牙镂马对摴蒱玉盘纤手撤作卢衆中夸道不曾输枥上昻昻皆骏驹桃花叱拨价最殊骑将猎向城南隅腊日射杀千年狐我来塞外按边储为君取醉酒剧沽醉争酒盏相喧唿忽忆高阳旧酒徒与独孤渐道别长句兼呈严八侍御轮台客舍春草满颍阳归客肠堪断穷荒絶漠鸟不飞万碛千山梦犹懒怜君白面一书生读书千巻未成名五侯贵门脚不到数亩山田身自耕兴来浪迹无逺近及至辞家忆乡信无事垂鞭信马头西南几欲穷天尽奉使三年独未归边头词客旧来稀借问君来得几日到家不觉换春衣高斋清昼巻罗幕纱㡌接䍦慵不着中酒朝眠日色高弹碁夜半灯花落冰片高堆金错盘满堂凛凛五月寒桂林葡萄新吐蔓武城刺蜜未可餐军中置酒夜挝鼓锦筵红烛月未午花门将军善胡歌叶河番王能汉语知尔园林压渭滨夫人堂上泣罗裙鱼龙川北磐谿雨鸟鼠山西洮水云台中严君于我厚别后新诗满人口自怜弃置天西头因君为问相思否衞节度赤骠马歌君家赤骠画不得一团旋风桃花色红缨紫鞚珊瑚鞭玉鞍锦韀黄金勒诸君鞴出看君骑尾长窣地如红丝自矜诸马皆不及却忆百金初买时香街紫陌鳯城内满城见者谁不爱扬鞭骤急白汗流弄影行骄碧蹄碎紫髯蛮奴金剪刀平明剪出三騣高枥上看时独意气衆中牵出偏雄豪骑将猎向南山口城南狐兔不复有草头一㸃疾如飞却使苍鹰翻向后忆昨看君朝未央鸣珂拥葢满路香始知边将真富贵可怜人马相辉光男儿称意得如此骏马长鸣北风起待君东去扫边尘为君一日行千里送费子归武昌汉阳归客悲秋草旅舍叶飞愁不扫秋来倍忆武昌鱼梦着只在巴陵道曾随上将过祁连离家十年恒在边剑锋可惜虚用尽马蹄无事今已穿知君开馆恒爱客摴蒱百金毎一掷平生有钱将与人江上故园空四壁吾观费子毛骨竒广眉大口仍赤髭看君失路仍如此人生贵贱那得知高秋八月归南楚东门一壶聊出祖路指鳯凰山北云衣霑鹦鹉洲边雨莫叹蹉跎白发新应须守道勿羞贫男儿何心恋妻子莫向江村老却人田使君美人如莲花北铤歌美人舞如莲花旋世人有眼应未见高台满地红氍毺试舞一曲天下无此曲羌人传入汉诸客见之惊且叹嫚脸娇娥纤复秾轻罗金缕花葱茏回裙转袖若飞雪左铤右铤生旋风琵琶横笛和未匝花门山头黄云合忽作出塞入塞声白草惊沙寒飒飒翻身入破如有神前见后见回回新始知诸曲不可比采莲落梅徒聒耳世人学舞只是舞姿态岂能得如此送魏升卿擢第归东都回怀魏校书陆浑乔潭井上梧桐雨灞亭巻秋风故人适战胜匹马归山东问君今年三十几能使香名满人耳君不见三峰直上五千仞见君文章亦如此如君兄弟天下稀雄词健笔皆若飞将军金印亸紫绶御史铁冠重绣衣乔生作尉别来久因君为问平安否魏侯校理复何如前日人来不得书陆浑山水佳可赏蓬阁闲时日应往自料青云未有期谁知白发偏能长垆头青丝白玉甁别时相顾酒如倾揺鞭举袂忽不见千树万树空蝉鸣送郭乂杂言地上青草出经冬方始归博陵无近信犹未换春衣怜汝不忍别送汝上酒楼初行莫早发且宿灞陵头功名须及早嵗月莫虚掷早年已工诗近日兼註易何时过东洛早晚下孟津朝歌城边桞軃地长安道上花扑人去年四月初我正在河朔曾上君家县北楼楼上分明见恒岳中山明府待君来须计行程及早回到家速觅长安使待汝书封我自开轮台歌奉送封大夫出师西征轮台城头夜吹角轮台城北旄头落羽书昨夜过渠黎单于已在金山西戍楼西望烟尘黒汉兵屯在轮台北上将拥旄西出征平明吹笛大军行四边伐鼔雪海涌三军大唿隂山动边塞兵气连云屯战塲白骨缠草根剑河风急云片阔沙口石冻马蹄脱亚相勤王甘苦辛誓将报主静边尘古来青史谁不见今见功名胜古人白雪歌送武判官归京北风巻地白草折朔天八月即飞雪忽如一夜春风来千树万树棃花开散入朱帘湿罗幕狐裘不暖锦衾薄将军角弓不得控都护铁衣冷难着瀚海闲干千尺冰愁云惨澹万里凝中军置酒饮归客胡琴琵琶与羌笛纷纷暮雪下辕门风掣红旗冻不翻轮台东门送君去去时雪满天山路山回路转不见君雪上空留马行处青门歌送东台张判官青门金锁平旦开城头日出使车回青门柳枝正堪折路傍一日几人别东出青门路不穷驿楼宫树灞陵东花扑征衣看似绣云随去马色疑骢胡姬酒垆日未午丝绳玉缸酒如乳灞头落花没马蹄昨夜微雨花成泥黄鹂翅溼飞屡低闗东尺书醉懒题须臾望君不可见扬鞭飞鞍疾于箭借问使乎何时来莫作东飞百劳西飞燕走马川行奉送封大夫出师西征君不见走马川行雪海边平沙莽莽黄入天轮台九月风夜吼一川碎石大如斗随风满地石乱走匈奴草黄马正肥金山西见烟尘飞汉家大将西出师将军金甲夜不脱半夜军行戈相拨风头如刀面如割马毛带雪汗气蒸五花连钱旋作冰幕中草檄砚水凝代骑闻之应胆慑料知短兵不敢接车师西门伫献捷太白胡僧歌闻有胡僧在太白兰若去天三百尺一持楞伽入中峰世人难见但闻钟窻边钖杖解两虎牀下钵盂藏一龙草衣不针复不线两耳垂肩眉覆面此僧年纪那得知手种青松今十围心将流水同清净身与浮云无是非商山老人已曾识愿一见之何由得山中有僧人不知城里看山空黛色函谷闗歌送刘评事使闗西君不见函谷闗崩城败壁至今在树根草蔓无古道空谷千年长不改寂寞无人空旧山圣朝无事不须关白马公孙何处去青牛老人更不还苍苔白骨空满地月与古时常相似野花不省见行人山鸟何曾识关吏故人方乘使者车吾知郭丹今不如请君时忆闗外客行到关西多寄书范公藂竹歌世人见竹不解爱知君种竹府庭内此君托根幸得所种来几时闻已大盛夏翛翛藂色寒闲宵摵摵叶声干能清案牍帘下见宜对琴书牕外看为君成隂将蔽日迸笋穿阶踏还出守节偏凌御史霜虚心愿比郎官笔君莫爱南山松树枝竹色四时也不移寒天草木黄落尽犹自青青君始知炖煌太守后庭歌炖煌太守才且贤郡中无事高枕眠太守到来山出泉黄沙碛里人种田炖煌耆旧鬓皓然愿留太守更五年城头月出星满天曲房置酒张锦筵美人红妆色正鲜侧垂高髻插金钿醉坐藏钩红烛前不知钩在若箇边为君手把珊瑚鞭射得半段黄金钱此中乐事亦已偏西亭子送李司马高高亭子郡城西直上千尺与云齐盘厓縁壁试攀跻羣山向下飞鸟低使君五马天半嘶丝绳玉壶为君提坐来一望无端倪红花緑柳莺乱啼千家万井连君谿酒行未醉闻暮鸡㸃笔操纸为君题为君题惜解携草萋萋没马蹄胡笳歌送颜真卿使赴河陇君不闻胡笳声最悲紫髯碧眼边人吹吹之一曲犹未了愁杀楼兰征戍儿凉秋八月萧闗道北风吹断天山草崑崙山南月欲斜边人向月吹胡笳胡笳怨兮将送君秦山遥望陇山云边城夜夜多愁梦向月胡笳谁喜闻邯郸客舍歌客从长安来驱马邯郸道伤心藂台下一旦生蔓草客舍门临漳水边垂杨下系钓鱼船邯郸女儿夜沽酒对客挑灯夸数钱酩酊醉时月正午一曲长歌垆上眠喜韩樽相过三月灞陵春已老故人相逢耐醉倒瓮头春酒黄花脂禄米只充沽酒资长安城中足年少独共韩侯开口笑桃花㸃地红斑斑有酒留君且莫还与君兄弟日携手世上浮名好是闲渔父扁舟沧浪叟心与沧浪清不自道乡里无人知姓名朝从滩上饭暮向芦中宿歌竟还复歌手持一竿竹竿头钓丝长丈余鼓枻乘流无定居世人那得识深趣此翁取适非取鱼偃师东与韩樽同诣景云晖上人即事山隂老僧解楞伽颍阳归客逺相过烟深草湿昨夜雨雨后西风度漕河空山终日尘事少平郊逺见行人小尚书碛上黄昏钟别驾渡头一归鸟韦员外家花树歌今年花似去年好去年人到今年老始知人老不如花可惜落花君莫扫君家兄弟不可当列卿御史尚书郎朝回花底恒㑹客花扑玉缸春酒香蜀葵花歌昨日一花开今日一花开昨日花正好今日花已老人生不得恒少年莫惜牀头沽酒钱请君有钱向酒家君不见蜀葵花高达夫燕歌行汉家烟尘在东北汉将辞家破残贼男儿本自重横行天子非常赐颜色摐金伐鼓下榆闗旌斾逶迤碣石间校尉羽书飞瀚海单于猎火照狼山山川萧条极边土代骑凭陵杂风雨战士军前半死生美人帐下犹歌舞大漠穷秋塞草腓孤城落日鬭兵稀身当恩遇常轻敌力尽闗山未解围铁衣远戍辛勤久玉筯应啼别离后小妇城南欲断肠征人蓟北空回首边庭飘飘那可度絶域苍茫无所有杀气三时作阵云寒声一夜传刁斗相看白刃血纷纷死节从来岂顾勋君不见沙塲征战苦至今犹忆李将军古大梁行古城莽苍饶荆棘驱马荒城愁杀人魏王宫观尽禾黍信陵宾客随灰尘忆昨雒都旧朝市轩车照耀歌钟起军容带甲三十万国步连营五千里全盛须臾那可论高台曲池无复存遗墟但见狐狸迹古地空余草木根莫天揺落伤怀抱抚剑悲歌对秋草侠客犹传朱亥名行人尚识夷门道白璧黄金万户侯寳刀骏马填山丘年代凄凉不可问往来惟见水东流同河南李七少尹毕员外家夜饮时洛阳告捷遂作春酒歌故人美酒胜浊醪故人清词合风骚长歌满酌惟吾曹高谭正可挥麈毛半醉忽然持蟹螯洛阳告捷倾前后武侯腰间印如斗郎官无事时饮酒杯中渌蚁吹转来瓮上飞花拂还有前年持节将楚兵去年留司在东京今年复拜二千石盛夏五月西南行彭门剑门蜀山里昨逢军人劫夺我到家但见妻与子赖得饮君春酒数十杯不然令我愁欲死别韦叅军二十解书剑西游长安城举头望君门屈指取公卿国风沖融迈三五朝廷礼乐弥寰宇白璧皆言赐近臣布衣不得干明主归来洛阳无负郭东过梁宋非吾土兔苑为农歳不登雁池垂钓心长苦世人向我同衆人惟君于我最相亲且喜百年有交态未尝一日辞家贫弹碁击筑白日晚纵酒高歌緑栁春欢娯未尽今散去使我惆怅惊心神丈夫不作儿女别临岐涕泪霑衣巾封丘县我本渔樵孟诸野一生自是悠悠者乍可狂歌草泽中宁堪作吏风尘下秖言小邑无所为公门百事皆有期拜迎官长心欲碎鞭挞黎庶令人悲悲来向家问妻子举家尽笑今如此生事应须南亩田世情付与东流水梦想旧山安在哉为衔君命迟回回乃知梅福徒为尔却忆陶潜归去来寄宿田家田家老翁住东陂説到平生隠在兹鬓白未曾记日月山青毎到识春时门前种桞深成巷野谷流泉添入池牛壮日耕十亩地人间常扫一茅茨客来满酌清樽酒感兴频吟才子诗巖际窟中藏鼹鼠潭边竹里隠鸬鹚村稀日落行人少醉后无心怯路岐今夜只应还寄宿明朝拂曙与君辞邯郸少年行邯郸城南游侠子自矜生长邯郸里千塲纵博家仍富几处报雠身不死宅中歌笑日纷纷门外车马如云屯未知肝胆向谁是令人却忆平原君君不见今人交态薄黄金用尽还疎索以兹感叹辞旧游更于时事无所求且与少年饮美酒往来射猎西山头画马篇君侯枥上骢貌在丹青中马毛连钱蹄铁色图画光辉骄玉勒马行不动势若来权竒蹴踏无尘埃感兹絶代称妙手遂令谈者不容口骐驎独步自可珍驽骀万疋知何有终未如他枥上骢载华毂骋双飞鸿荷君剪拂与君用一日千里如旋风赋得还山吟送沈四山人还山吟天高日暮寒山深送君还山识君心人生老大须恣意看君解作一生事山间偃仰无不至石泉淙淙若风雨桂花松子常满地卖药囊中应有钱还山服药又长年白云劝尽杯中物明月相随何处眠眠时忆问醒时意梦魂可以长周旋行路难君不见富家翁旧时贫贱谁比数一朝金多结豪贵百事胜人健如虎子孙成行满眼前妻能管絃妾能舞自矜一身忽如此却笑傍人独愁苦东邻少年安所如席门穷巷出无车有才不肯学干谒何用年年空读书九月九日酬颜少府檐前白日应可惜篱下黄花为谁有行子迎霜未授衣主人得钱始沽酒苏秦顦顇人多厌蔡泽栖迟世看丑纵使登高只断肠不如独坐空搔首崔颢行路难君不见建章宫中金明枝万万长条拂地垂二月三月花如霰九重深幽君不见艳彩朝含四寳宫香风吹入朝云殿汉家宫女春未阑爱此芳香朝暮看来看去看心不忘攀折将安镜台上双双素手剪不成两两红妆笑相向建章昨夜起春风一花飞落长信宫长信丽人见花泣忆此珍树何嗟及我昔初在昭阳时朝攀暮折登玉墀只言嵗嵗长相对不悟今朝遥相思代闺人答轻薄少年妾家近隔鳯凰池粉壁纱牕杨桞垂本期汉代金吾壻悞嫁长安游侠儿儿家夫壻多轻薄借客探丸重然诺平明挟弹入新丰日晚挥鞭出长乐青丝白马冶游园能使行人驻马看自矜陌上繁华盛不念闺中花鸟阑花间陌上春将晚走马鬭鸡犹未返三时出望无消息一去那知行近远桃李花开覆井阑朱楼落日巻帘看愁来欲奏相思曲抱得秦筝不忍弹渭城少年行洛阳二月棃花飞秦地行人初忆归扬鞭走马城南陌朝逄驿使秦川客驿使前日发章台传道长安春早来棠棃宫中燕初至葡萄馆里花正开念此使人归更早三月便达长安道长安道上春可怜揺风荡日曲江边万户楼台临渭水五陵花栁满秦川秦川寒食盛繁华游客春来不到家鬭鸡下社尘初合走马章台日未斜章台帝城称贵里青楼日晚歌钟起贵里豪家白马骄五陵年少不相饶双双挟弹来金市两两鸣鞭上渭桥渭城垆头酒新熟金鞍白马谁家宿可怜锦瑟争琵琶玉壶清酒就君家小妇春来不解羞娇歌一曲杨桞花孟门行黄雀衔黄花翩翩傍帘隙本拟报君恩如何反弹射金罍美酒满座春平原爱才多衆宾满堂尽是忠义士何意得有谗谀人谀言反覆那可道能令君心不自保北园新栽桃李枝根株未固何转移成隂结实君自取若问傍人那得知长安道长安甲第高入云谁家居住霍将军日晚朝回拥宾从路傍拜揖何纷纷莫言执手手可热须臾火尽灰亦灭莫言贫贱即可欺人生富贵自有时一朝天子赐颜色世事悠悠应始知七夕长安城中月如练家家此夜持针线仙裙玉珮空自知天上人间不相见长信深隂夜转幽玉阶金阁数萤流班姬此夕愁无限河汉三更看斗牛鴈门太守歌高山代郡东接燕鴈门之人家近边解放胡鹰逐塞鸟能将代马猎秋田山头野火寒多烧雾里孤峰湿作烟闻道辽西无鬭战时时醉向酒家眠川上女川上女晚妆鲜日落青渚试轻檝汀长花满正回船暮来浪起风转紧自言此去横塘近渌江无伴夜独行独行心绪愁无尽李颀听董大弹胡笳声兼语弄寄房给事蔡女昔造胡笳声一弹一十有八拍北人落泪向边草汉使断肠对归客古戍苍苍烽火寒大荒隂沈飞雪白先拂商絃后角羽四郊秋叶惊摵摵董夫子通神明深松窃听来妖精言迟更速皆应手将往复旋如有情空山百鸟散还合万里浮云隂且晴嘶酸鶵鴈失羣夜断絶娇儿恋母声川为静其波鸟亦罢其呜乌珠部落家乡逺逻逤沙尘哀怨生幽隂变调忽飘洒长风吹林雨堕瓦逬泉飒飒飞木末野鹿呦呦走堂下长安城连东掖垣鳯凰池对青琐门高才脱略名与利日夕望君抱琴至放歌行答从弟墨卿小来好文耻学武世上功名不解取虽沾寸禄已后时徒欲出身事明主柏梁赋诗不及宴长楸走马谁相数敛迹俛眉心自甘高歌击节声半苦由是蹉跎一老夫养鸡牧豕东城隅空歌汉代萧相国肯事霍家冯子都徒尔当年声借借滥作词林两京客故人斗酒安陵桥黄鸟春风洛阳陌吾家令弟才不羁五言破的人共推兴来逸气如涛涌千里长江归海时别离短景何萧索佳句相思能间作举头遥望鲁阳山木叶纷纷向人落缓歌行小来脱身攀贵游倾财破产无所忧暮拟经过石渠署朝将出入铜龙楼结交杜陵轻薄子谓言可生复可死一沈一浮㑹有时弃我翻然如脱屣男儿立身须自强十年闭户颍水阳业就功成见明主击钟鼎食坐华堂二八蛾眉梳堕马美酒清歌曲房下文昌宫中赐锦衣长安陌上退朝归五侯宾从莫敢视三省官僚揖者稀早知今日读书是悔作从前狂侠儿古行路难汉家名臣杨德祖四代五公享茅土父子兄弟绾银黄跃马鸣珂朝建章火浣单衣绣方领茱萸锦带玉盘囊宾客填街复满座片言出口生辉光世人逐势争奔走沥胆隳肝惟恐后当时一顾登青云自谓生死长随君一朝谢病还乡里穷巷苍苔絶知己秋风落叶闭重门昨日论交竟谁是薄俗嗟嗟难重陈深山麋鹿可为邻鲁连所以蹈东海古往今来称达人送陈章甫四月南风大麦黄枣花未落桐叶长青山朝别暮还见嘶马出门思旧乡陈侯立身何坦荡虬须虎眉仍大颡腹中贮书一万巻不肯低头在草莽东门沽酒饮我曹心轻万事如鸿毛醉卧不知白日暮有时空望孤云高长河浪头连天黒津吏停舟渡不得郑国游人未及家洛阳行子空叹息闻道故林相识多罢官昨日今如何送刘十三十不官亦不娶时人焉识道高下房中惟有老氏书枥上空余少游马往来嵩华与咸秦放歌一曲前山春西林独鹤引闲步南涧飞泉清角巾前年上书不得意归卧东牕兀然醉诸兄相继掌青史第五之名齐骠骑烹葵摘果告我行落日夏云纵复横闻道谢安掩口笑知君不免为苍生送康洽入京进乐府诗识子十年何不遇只爱懽游两京路朝吟左氏娇女篇夜诵相如美人赋长安春物旧相宜小苑葡萄花满枝桞色偏浓九华殿莺声醉杀五陵儿曳裾此夜从何所中贵由来尽相许白袂春衫仙吏赠乌皮隠几郎官与新诗乐府唱堪愁御妓应传鳷鹊楼西上虽因长公主终须一曲武陵侯古从军行白首登山望烽火黄昏饮马傍交河行人刁斗风沙暗公主琵琶幽怨多野云万里无城郭雨雪纷纷连大漠胡鴈哀鸣夜夜飞胡儿眼泪双双落闻道玉门犹被遮应将性命逐轻车年年战骨埋荒外空见葡萄入汉家爱敬寺古藤歌古藤池水盘树根左攫右拏龙虎蹲横空直上相凌突丰茸离纚若无骨风雷霹雳连黒枝人言其下藏妖魑空庭落叶乍开合十月苦寒常倒垂忆昨花飞满空殿宻叶吹香饭僧徧南阶双桐一百尺相与年年老霜霰鲛人歌鲛人潜织水底居侧身上下随游鱼轻绡文采不可识夜夜澄波连月色有时寄宿来城市海岛青㝠无极已泣珠报恩君莫辞今年相见明年期始知万族无不有百尺深泉架户牖鸟没空山谁复望一望云涛堪白首送郝判官楚城木叶落夏口青山转鸿鴈向南时君乘使者传枫林带水驿夜火明山县千里送行人蔡州如眼见江连清汉东逶迤遥望荆云相蔽亏应问襄阳旧风俗为余骑马习家池古意男儿事长征少小幽燕客赌胜马蹄下由来轻七尺杀人莫敢前鬓如猬毛磔黄云陇底白雪飞未得报恩不得归辽东小妇年十五惯弹琵琶解歌舞令为羌笛出塞声使我三军泪如雨送刘昱八月寒苇花秋江浪头白北风吹五两谁是浔阳客鸬鹚山头宿雨晴扬州郭里暮潮生行人夜宿金陵渚试听沙边有鴈声王季友酬李十六岐鍊丹文武火未成卖药贩屦俱逃名出谷迷行洛阳道乘流醉卧滑台城城下故人久离怨一懽适我两家愿朝饮杖悬沽酒钱暮餐囊有松花饭于何车马日憧憧李膺门馆争登龙千宾揖对若流水五经发难如扣钟下笔新诗行满壁立谈古人坐在席问我草堂有卧云知我山储无儋石自耕自刈食为天如鹿如麋饮野泉亦知世上公卿贵且养丘中草木年代贺枝令誉赠沈千运相逢问姓名亦存别时无子今有孙山上双松长不改百家惟有三家村村南村西车马道一宿通舟水浩浩涧中磊磊十里石河上游泥种桑麦平坡冢墓皆我亲满田主人是旧客举声酸鼻问同年十人七人归下泉分手如何更此地回头不去泪潸然观于舍人壁画山水野人宿在山家少朝见此山谓山晓半壁仍栖岭上云开帘欲放湖中鸟独坐长松是阿谁再三招手起来迟于公大笑向余説小弟丹青能尔为储光羲同张侍御宴北楼今之太守古诸侯出入双旗垂七旒朝览干戈时听讼暮延宾客复登楼西山漠漠崦嵫色北渚沈沈江汉流良宵清净方高㑹绣服光辉聨皂葢鱼龙怳惚阶墀下云雾杳㝠牕戸外水灵慷慨行泣珠游女飘飖思解珮苍苍低月半遥城落落疎星满太清不分开襟悲楚奏愿言吹笛退边兵轩后青丘埋猰㺄周王白羽扫搀抢期君武节朝龙阙予亦翺翔归帝京蔷薇袅袅长数寻青青不作林一茎独秀当庭心数枝分作满庭隂春日迟迟欲将半庭影离离正堪玩枝上娇莺不畏人叶底飞蛾自相乱秦家女儿爱芳菲画眉相伴采葳蕤高处红须欲就手低边緑刺已牵衣葡萄架上朝光满杨桞园中暝鸟飞连袂踏歌从此去风吹香气逐人归新丰主人新丰主人新酒熟旧客还堂客满酌香含北砌花盈樽色泛南轩竹云散天高秋月明东家少女解秦筝醉来忘却巴陵道梦中疑似洛阳城孟浩然高阳池送朱二昔当襄阳全盛时山公常醉习家池池边钓女日相随粧成照水竞来窥红波澹澹芙蓉发緑岸毵毵杨桞垂一朝物变人亦非四面荒凉人住稀意气豪华何处在空余草露湿人衣此地朝来饯行者翻向此中牧征马征马分飞日渐斜见此空为人所嗟殷勤为访桃源客余亦归来松子家送王七尉松滋君不见巫山神女作行云霏红沓翠晓氛氲婵娟流入襄王梦倐忽还随零雨分空中飞去复飞来朝朝暮暮下阳台愁君此去为仙尉便逐行云去不回夜归鹿门歌山寺鸣钟昼已昏渔梁渡头争渡喧人随沙岸向江村余亦乘舟归鹿门鹿门月照开烟树忽到龎公栖隠处巖扉松径长寂寥惟有幽人自来去张正言湖中对酒作夜坐不厌湖上月昼行不厌湖上山眼前一尊又长满心中万事如等闲主人有黍百余石浊醪数斗应不惜即今相对不尽懽别后相思复何益茱萸湾头归路賖愿君且宿黄翁家风光若此人不醉参差孤负东园花赠乔林去年上策不见收今年寄食仍淹留羡君有酒能便醉羡君无钱能不忧如今五侯不待客羡君不问五侯宅如今七贵方自尊羡君不过七贵门丈夫㑹应有知已世上悠悠何足论常建张公子行日出乘钓舟袅袅垂钓竿涉淇傍荷花骢马闲金鞍使君白云中腰间悬辘轳出门事嫖姚为君西击胡胡兵汉骑相驰逐转战孤军海西北百尺旌竿沈黑云边笳落日不堪闻古意井底玉冰洞地明琥珀辘轳青丝萦仙人骑鳯披采霞挽上银瓶照天阁黄金作身双飞龙口衔明月喷芙蓉一时渡海望不见晓上青楼十二重刘文房听笛歌旧游怜我长沙谪载酒沙头送迁客天涯望月自霑衣江上何人复吹笛横笛能令孤客愁渌波淡淡如不流商声寥亮羽声苦江天寂歴江枫秋静听闗山闻一呌三湘月色悲猿啸又吹杨栁激繁音千里春色伤人心随风飘向何处落唯见曲尽平湖深明发与君离别后马上一声堪白首望龙山怀道士许法稜心惆怅望龙山云之际鸟独还悬厓絶壁几千丈緑萝袅袅不可攀龙山高谁能践灵原中苍翠晚岚烟瀑水如向人终日迢迢空在眼中有一人披霓裳诵经山顶餐琼浆空林闲坐独焚香真官列侍俨成行朝入青霄礼玉堂夜扫白云眠石牀桃花洞里居人满桂树山中住日长龙山高高遥相望齐一和尚影堂一公住世忘世纷暂来复去谁能分身寄虚空如过客心将生灭是浮云萧散浮云往不还凄凉遗敎殁仍传旧地愁看双树在空堂只是一灯悬一灯长照恒河沙双树犹落诸天花天花寂寂香深殿苔藓苍苍闲虚院昔余精念访禅扉常接微言清道机今来寂寞无所得惟共门人泪满衣王昭君歌自矜娇艳色不顾丹青人谁知粉绘能相负却使容华翻误身上马辞君嫁骄主玉颜对人啼不语北风鴈急浮云秋万里独见黄河流纤腰不复汉宫宠双娥长向霜天愁琵琶絃中苦调多萧萧羌笛声相和谁怜一曲传乐府能使千秋伤绮罗铜雀台娇爱更何日高台空数层含啼暎双袖不忍看西陵漳水东流无复来百花辇路为苍苔青楼月夜长寂寞碧云日暮空徘徊君不见邺中万事非昔时古人不在今人悲春风不逐君王去草色年年旧宫路宫中歌舞已浮云空指行人往来处客舍喜郑三见寄客舍逢君未授衣闭门愁见桃花飞遥想故园今已尔家人应念行人归寂寞垂杨暎深曲长安日暮灵台宿穷巷无人鸟雀闲空庭新雨莓苔緑此中分与故交疎何幸仍回长者车十年未称平生意好得辛勤漫读书韦应物长安道汉家宫殿含云烟两宫十里相连延晨霞出没弄丹阙春雨依微自甘泉春雨依微春尚早长安贵游爱芳草寳马横来下建章香车却转避驰道贵游谁最贵衞霍世难比何能䝉主恩幸遇边尘起归来甲第拱皇居朱门峩峩临九衢中有流苏合懽之寳帐一百二十鳯凰罗列含明珠下有锦铺翠被之灿烂博山吐香五云散丽人绮阁情飘飘头上鸳鸯双翠翘低鬟曳袖回春雪聚黛一声愁碧霄山珍海错弃籓篱烹犊炰羔如折葵既请列侯封部曲还将金印授庐儿懽荣若此何所苦但苦白日西南驰听莺曲东方欲曙花㝠㝠啼莺相唤亦可听乍去乍来时近逺才闻南陌又东城忽似上林翻下苑緜緜蛮蛮如有情欲转不转意自娇羌儿弄笛曲未调前声后声不相及秦女学筝指犹涩须臾风暖朝日暾流音变作百鸟喧谁家懒妇惊残梦何处愁人忆故园伯劳飞过声跼促戴胜下时桑田緑不及流莺日日啼花间能使万家春意闲有时断续听不了飞去花枝犹袅袅还栖碧树鏁千门春漏方残一声晓燕衔泥衔泥燕声喽喽尾涎涎秋去何所归春来复相见岂不解决絶高飞碧云里何为地上衔泥滓衔泥虽贱意有营画梁朝日巢欲成不见百鸟畏人林野宿翻遭网罗俎其肉未若衔泥入华屋燕衔泥百鸟之智莫与齐横塘行妾家住横塘夫壻郗家郎玉盘的歴矢白鱼湘簟玲珑透象牀象牀可寝鱼可食不知郎意何南北岸上种莲岂得生池中种槿岂得成丈夫一去花落树妾独长夜心未平桞子厚古东门行汉家三十六将军东方雷动横阵云鸡鸣函谷客如雾貌同心异不可数赤丸夜语飞电光徼巡司𨽻眠如羊当街一叱百吏走冯敬胷中函七首兇徒侧耳潜惬心悍臣破胆皆杜口魏王卧内藏兵符子西掩袂真无辜氐夷毂下一朝起敌国舟中非所拟安陵谁辨削砺工韩国讵明深井里絶臙断骨那可补万金宠赠不如土行路难飞雪断道冰成梁侯家炽炭雕玉房蟠龙吐耀虎喙张熊蹲豹踯争低昂攅峦藂崿射朱光丹霞翠雾飘竒香美人四座回鸣珰雪山冰谷晞太阳星躔奔走不得止倐忽双燕栖虹梁风台露榭生光饰死灰弃置参与商盛时一去贵反贱桃笙葵扇安可常渔翁渔翁夜傍西巖宿晓汲清湘然楚竹烟销日出不见人欸乃一声山水緑回看天际下中流巖上无心云相逐杨白花杨白花风吹渡江水坐令宫树无颜色揺荡春光千万里茫茫晓日下长秋哀歌未断城鸦起王仲初北邙行北邙山头少闲土尽是洛阳人旧墓旧墓人家归葬多堆着黄金无置处天涯悠悠葬日促冈坂﨑岖不停毂高张素幙绕铭旌夜唱挽歌山下宿洛阳城北复城东魂车祖马长相逢车辙广若长安路蒿草多于松柏树涧底磐陁石渐稀尽向坟前作羊虎谁家古碑文字灭后人重取书年月朝朝车马送葬回还起大宅与高台凉州行凉州四边沙浩浩汉家无人开旧道边头州县尽知兵将军别筑防秋城万里征人皆已没年年旌节发西京多来中国收妇女一半生男为汉语番人旧日不耕犂相学如今种禾黍驱羊亦着锦为衣为惜氊裘防鬭时养蚕缲茧成疋帛那将绕帐作旌旗城头山鸡鸣角角洛阳家家学畨乐温泉宫行十月一日天子来青绳御路无尘埃宫前内里汤各别毎箇白玉芙蓉开朝元阁向山上起城绕青山龙暖水夜开金殿看星河宫女知更月明里武皇得仙王母去山鸡昼啼宫中树温泉决决出宫流宫使年年修玉楼禁兵去尽无射猎日西麋鹿登城头梨园弟子偷曲谱头白人间教歌舞镜听词重重摩挲嫁时镜夫壻逺行凭镜听回身不遣别人知人意丁宁镜神圣怀中收拾双锦带恐畏街头见惊怪嗟嗟㗫㗫下堂阶独自灶前来跪拜出门愿不闻悲哀身在任郎回未回月明地上人过尽好语多同皆道来巻帷上牀喜不定与郎裁衣失翻正可中三日得相见重绣镜囊磨镜面秋千词长长丝绳紫复碧袅袅横枝高百尺少年女儿重秋千蟠巾结带分两边身轻裙薄易生力双手向空如鸟翼下来立地重系衣复畏斜风高不得傍人送上那足贵终赌鸣珰鬬自起回回若与高树齐头上寳钗从堕地眼前争胜难为休足踏平地看始愁寒食行寒食家家出古城老人看屋少年行丘陇年年无旧道车徒㪚行入衰草牧童驱牛下冢头畏有家人来洒扫逺人无坟水头祭还引妇姑望乡拜三日无火烧纸钱纸钱那得到黄泉但看陇上无新土此中白骨应无主田家留客人客少能留我屋客有新浆马有粟逺行僮仆应苦饥新妇厨中炊欲熟不嫌田家破门戸蚕房新泥无风土行人但饭莫畏贫明府上来何辛苦丁宁回语屋中妻有客勿令儿夜啼双冢直西有县路我教丁男送君去田家行男声欣欣女颜悦人家不怨言语别五月虽热麦风清檐头索索缲车鸣野蚕作茧人不取叶间扑扑秋蛾生麦收上塲绢在轴的知输得官家足不望入口复上身且免向城卖黄犊田家衣食无厚薄不见县门身即乐当牕织叹息复叹息园中有枣行人食贫家女大富家织翁母隔墙不得力水寒手涩丝脆断续来续去心肠烂草虫促促机下鸣两日催成一匹半输官上头有零落姑来得衣身不着当牕却羡青楼娼十指不动衣盈箱促刺行促刺复促刺水中无鱼山无石少年虽嫁不将归头白犹着父母衣四边田宅非所有我身不及逐鸡飞出门若有归死处勐虎当衢向前去百年不遣踏君门在家谁唤为新妇岂不见他邻家娘嫁来长在舅姑傍行见月月初生居人见月一月行月行一年十二月强半马上看圆缺百年懽乐能几何在家见少行见多不縁衣食相驱遣此身谁愿长奔波箧中有帛仓有粟岂向天涯走碌碌家人见月望我归正是道上思家时白纻歌天河漫漫北斗灿宫中乌啼知夜半新缝白纻舞衣成来迟邀得呉王迎低鬟转面掩双袖玉钗浮动春风生酒多夜长夜未晓月明灯光两相照后庭歌声更窈窕馆娃宫中春日暮荔枝木瓜花满树城头乌栖休击鼓青娥弹瑟白纻舞夜天燑燑不见星宫中火照西江明美人醉起无次第堕钗遗珮满中庭此时但愿可君意回昼为宵亦不寐年年奉君君莫弃失钗怨贫女铜钗惜于玉失却来寻三日哭嫁时女伴与作粧头戴此钗如鳯凰双杯行酒六亲喜我家新妇宜拜堂镜中乍无失髻様初起犹疑在牀上高楼翠钿飘舞尘明日从头一遍新精衞词精衞谁教尔填海海边石子青磊磊但得海水作枯池海中鱼龙何所为口穿岂为空衔石山中草木无全枝朝在树头暮海里飞多羽折时堕水高山未尽海未平愿我身死子还生射虎行自去射虎得虎归官差射虎得虎迟独行以死当虎命两人相疑终不定朝朝暮暮空手回山下緑苗已成径逺立不教丁箭镞闻死还来分虎肉惜留勐虎着深山射杀恐畏终身闲羽林行长安恶少出名字楼下劫商楼上醉天明下直明光宫散入五陵松柏中百回杀人身合死赦书尚有收城功九衢一日消息定乡吏籍中重改姓出来依旧属羽林立在殿前射飞禽短歌行人初生日初出上山迟下山疾百年三万六千朝夜里分将强半日有歌有舞闻早为昨日健于今日时人家见生男女好不知男女催人老短歌行无乐声神树词我家家西老棠树须晴即晴雨即雨四时八节上杯盘愿神不离神处所男不着丁女在舍事官上下无言语老身长健树婆娑万嵗千秋作神主逺将归逺将归胜未别离时在家相见熟新归懽不足去愿车轮迟回思马蹄速但令在家相对贫莫向天涯金绕身望夫石望夫处江悠悠化为石不回头山头日日风和雨行人归来石应语张文昌楚宫词寄衣曲纤素裁衣独苦辛逺因回使寄征人官家亦自寄衣去贵从妾手着君身高堂姑老无侍子不得自到边城里殷勤为看初着时征夫身上宜不宜征妇怨九月匈奴杀边将汉军全没辽水上万里无人收白骨家家城下招魂葬妇人依倚子与夫同居贫贱心亦舒夫死战塲子在腹妾身虽存如昼烛唐音巻三唐音卷四钦定四库全书唐音巻四元杨士𢎞编张震註唐诗正音三五言律诗陈伯玉晖上人独坐亭钟梵经行处香牀坐入禅巖亭交杂树石濑泻鸣泉水月心方寂云霞思独𤣥宁知人代里疲病得攀縁春日登九华观白玉仙台古丹丘别望遥山川乱云日楼榭入烟霄鹤舞千年树虹飞百尺桥还逢赤松子天路坐相邀晚次乐乡县故乡杳无际日暮且孤征川原迷旧国道路入邉城野戍荒烟断深山古木平如何此时恨噭噭夜猨鸣春夜别友人银烛吐青烟金樽对绮筵离堂思琴瑟别路绕山川明月隠髙树长河没晓天悠悠落阳去此㑹在何年度荆门望楚遥遥去巫崃望望下章台巴国山川尽荆门烟雾开城分苍野外树断白云隈今日狂歌客谁知入楚来杜必简和韦承庆过义阳公王山池迳转孤峯逼桥危缺岸妨玉泉移酒味石髓换粳香绾雾青丝弱牵风紫蔓长犹言宴乐少别向后池塘秋夜宴临津郑明府宅行止皆无地招寻独有君酒中堪累月身外即浮云霜白宵钟彻风清晓漏闻坐携余兴徃还似未离羣送崔融君王行出将书记逺从征祖帐连河阙军麾动洛城旌旃朝朔气笳吹夜邉声坐觉烟尘扫秋风古北平早春逰望独有宦㳺人偏惊物候新云霞出海曙梅栁度江春淑气催黄鸟晴光转绿苹忽闻歌古调归思欲霑巾沈云卿逰少林寺长歌㳺寳地徙倚对珠林鴈塔风霜古龙池歳月深绀园澄夕霁碧殿下秋隂归路烟霞晚山蝉处处吟早发平昌岛解䌫春风后鸣榔晓涨前阳乌出海树云鴈下江烟积气冲长岛浮光溢大川不能懐魏阙心赏独泠然夜宿七盘岭独㳺千里外髙卧七盘西山月临忩近天河入戸低芳春平仲緑清夜子规啼浮客空留聴褒城闻曙鸡被试出塞十年通大漠万里出长平寒日生戈剑隂云拂斾旌饥乌啼旧垒疲马恋空城辛苦臯兰北边尘损汉兵王摩诘从岐王过杨氏别业扬子谈经处淮王载酒过兴䦨啼鸟缓坐乆落花多径转逥银烛林开散玉珂严城时未启前路拥笙歌同崔员外秋宵寓直建礼髙秋夜承明候晓过九门寒漏彻万井曙钟多月㢠藏珠斗云消出绛河更惭衰朽质南陌共鸣珂早朝柳暗百花明春深五凤城城鸦睥睨晓宫井辘轳声方朔金门侍班姫玉辇迎仍闻遣方士东海访蓬瀛晚春严少尹诸公见过松菊荒三径图书共五车烹葵邀上客看竹到贫家雀乳先春草鸎啼过落花自怜黄髪暮一倍惜年华送东川李使君万壑树参天千山响杜鹃山中一夜雨树杪百重泉汉女输賨布巴人讼芋田文翁翻教授不敢倚先贤送杨长史赴果州褒斜不容幰之子去何之鸟道一千里猨声十二时官桥祭酒客山木女郎祠别后同明月君应聴子规送友人南归万里春应尽三江鴈亦稀连天汉水广孤客郢城归郎国稻苗秀楚人菰米肥悬知倚门望遥识老莱衣送丘为下第归江东怜君不得意况复柳条春为客黄金尽还家白发新五湖三亩宅万里一归人知尔不能荐羞称献纳臣终南别业中嵗颇好道晚家南山陲兴来毎独往胜事空自知行到水穷处坐看云起时偶然值林叟谈笑滞还期归嵩山作清川帯长薄车马去闲闲流水如有意暮禽相与还荒城临古渡落日满秋山迢递嵩高下归来且闭闗终南山太乙近天都连山到海隅白云回望合青霭入看无分野中峯变隂晴衆壑殊欲投人处宿隔水问樵夫汉江临泛楚塞三湘接荆门九派通江流天地外山色有无中郡邑浮前浦波澜动逺空襄阳好风日留醉与山翁送张道士归山先生何处去王屋访茅君别帝留丹诀驱鸡入白云人间苦难住天上复离羣当作辽城鹤仙歌使尔闻送李判官赴江东闻道皇华使方随皂盖臣封章通左语冠冕化文身树色分扬子潮声满富春遥知辨璧吏恩到泣珠人送严秀才还蜀宁亲为令子似舅即贤甥别路经花县还乡入锦城山临青塞断江向白云平献赋何时至明君忆长卿送平淡然判官不识阳闗路新从定逺侯黄云断春色画角起邉愁瀚海经年别交河出塞流须令外国使知饮月支头送岐州源长史归握手一相送心悲安可论秋风正萧索客散孟尝门故骑通槐里长亭下槿原征西旧旌节从此向河源山居即事寂寞掩柴扉苍茫对夕晖鹤巢松树遍人访荜门稀嫩竹含新粉红莲落故衣渡头灯火起处处采菱归冬夜书懐独坐悲双鬓空堂欲二更雨中山果落灯下草虫鸣白髪终难变黄金不可成欲知除老病惟有学无生观猎风劲角弓鸣将军猎渭城草枯鹰眼疾雪尽马蹄轻忽过新丰市还归细柳营回看射鵰处千里暮云平贾㓜隣南州有赠二首极浦三春草髙楼万里心楚山晴霭碧湘水暮流深忽与朝中旧同为泽畔吟停杯试北望还欲泪霑襟越井人南去湘川水北流江邉数杯酒海内一孤舟岭峤同仙客京华即旧逰春心将别恨万里共悠悠孙逖宿云门寺阁香阁东山下烟花象外幽悬灯千嶂夕巻幔五湖秋画壁余鸿鴈纱忩宿斗牛更疑天路近梦与白云逰祖咏显韩少府水亭梅福幽栖处佳期不忘还鸟啼当戸竹花绕傍池山水气侵阶冷藤隂覆坐闲宁知武陵趣宛在市朝间苏氏别业别业居幽处到来生隠心南山当戸牖沣水暎园林竹覆经冬雪庭昏未夕隂寥寥人境外闲坐聴春禽留别卢象朝来已握手宿别更伤心灞水行人渡商山驿路深故情君且足谪宦我难任直道皆如此谁能泪满襟江南旅情楚山不可极归路但萧条海色晴看雨江声夜聴潮剑留南斗近书寄北风遥为报空潭橘无媒寄洛桥储光羲汉阳即事楚国千里逺孰知方寸违春逰懽有客夕寝赋无衣江水帯冰泮桃花随雨飞九歌有深意捐珮乃言归题陆山人楼暮声杂初鴈夜色涵早秋独见海中月照君池上楼山云拂髙栋天汉入云流不惜朝光满其如千里㳺临江亭古木啸寒禽层城帯夕隂梁园多绛树楚岸尽枫林山际岂为险江流长自深平生何以恨天地本无心咏山泉山中有流水借问不知名暎地为天色飞空作雨声转来深涧满分出小池平恬澹人无见年年长自清孟浩然与诸子登岘山人事有代谢往来成古今江山留胜迹我辈复登临水落鱼梁浅天寒梦泽深羊公碑尚在读罢一霑襟临洞庭八月湖水平涵虚混太清气蒸云梦泽波撼岳阳城欲济无舟楫端居耻圣明坐观垂钓者徒有羡鱼情归终南山北阙休上书南山归敝庐不才明主弃多病故人踈白髪催年老青阳逼嵗除永懐愁不寐松月夜忩虚宿武阳川川暗夕阳尽孤舟泊岸初岭猿相叫啸潭影似空虚就枕灭明烛扣舷闻夜渔鸡鸣问何处人物似秦余宿桐庐江山暝聴猨愁沧江急夜流风鸣两岸叶月照一孤舟建徳非吾土维扬忆旧逰还将两行泪遥寄海西头夜渡湘川客行贪利渉夜里渡湘川露气闻芳杜歌声识采莲榜人投岸火渔子宿潭烟行旅时相问涔阳何处边武陵泛舟武陵川路狭前棹入花林莫测幽源里仙家信㡬深水回青嶂合云度緑溪隂坐聴猨闲啸弥清尘外心永嘉浦逢子容逆旅相逢处江村日暮时衆山遥对酒孤屿共题诗廨宇隣鲛室人烟接岛夷乡园万余里失路一相悲秦中寄逺上人一丘常欲卧三径苦无资北上非吾愿东林懐我师黄金然桂尽壮志逐年衰日夕凉风至闻蝉但益悲晚春二月湖水清家家春鸟鸣林花扫更落径草踏还生酒伴来相命开尊共解酲当杯已入手歌妓莫停声赴京途中遇雪迢逓秦京道苍茫嵗暮天穷隂连晦朔积雪徧山川落雁迷寒渚饥乌噪野田客愁空竚立不见有人烟嵗除有懐迢递三巴路羇危万里身乱山残雪夜孤烛异乡人渐与骨肉逺转于僮仆亲那堪正漂泊来日嵗华新裵司士见寻府僚能枉驾家酿复新开落日池上酌清风松下来厨人具鸡黍稚子摘杨梅谁道山翁醉犹能骑马回梅道士水亭傲叟非凡叟名流即道流隠居不可见髙论莫能酬水接仙源近山藏鬼谷幽再来迷处所花下问渔舟过故人荘故人具鸡黍邀我至田家緑树村边合青山郭外斜开筵面塲圃把酒话桑麻待到重阳日还来就菊花髙达夫送刘评事充朔方判官赋得征马嘶征马向邉州萧萧嘶未休思深应帯别声断为兼秋岐路风将逺闗山月共愁赠君从此去何日大刀头赠杜二拾遗传道招提客诗书自讨论佛香时入院僧饭屡过门聴法还应难寻经剰欲飜草𤣥今已毕此外复何言岑参浐水东店送唐子归嵩阳野店临官路重城压御堤山开灞水北雨过杜陵西归梦秋能作乡书醉懒题桥回忽不见征马尚闻嘶送张子尉南海不择南州尉髙堂有老亲楼台重蜃气邑里杂鲛人海暗三山雨花明五岭春此乡多寳玉慎莫厌清贫送张都尉东归白羽緑弓弦年年只在邉还家剑锋尽出塞马蹄穿逐边西踰海平胡北到天封侯应不逺燕颔岂徒然送扬州王司马君家旧淮水水上到扬州海树青官舍江云黑郡楼东南随去鸟人吏待行舟为报吾兄道如今已白头送王七録事赴虢州早嵗即相知嗟君最后时青云仍未达白髪欲成丝小店闗门道长河华岳祠𢎞农民吏待莫遣马行迟送懐州呉别驾灞上柳枝黄垆头酒正香春流饮去马暮雨湿行装驿路通函谷州城接太行覃懐人总喜别驾得王祥赵少尹南亭送郑侍御江亭酒瓮香白面绣衣郎砌冷虫喧坐帘疏月到牀钟催离思急絃逐醉歌长闗树应皆落随君满路霜虢宫送河丞市马闗树晚苍苍长安近夕阳回风醒别酒细雨湿行装习战边尘黒防秋塞草黄知君市骏马不是学燕王髙宫谷招郑鄠谷口来相访空斋不见君涧花然暮雨潭树暖春云门径稀人迹檐峯下鹿羣衣裳与枕席山霭碧氛氲晚发五谿客厌巴南地乡隣剑北天江村片雨外野寺夕阳邉芋叶藏山径芦花间渚田舟行未可住乗月且须牵武威春暮闻宇文判官西使还已到晋昌片雨过城头黄鹂上戍楼塞花飘客泪边柳挂乡愁白髪悲明镜青春换敝裘君从万里去闻已到𤓰州殷遥友人山亭故人从薄宦往往渉清谿凿牖对山月褰裳拂涧霓逰鱼逆水上宿鸟向风栖一见桃花发能令秦汉迷王湾江南意客路青山外行舟渌水前潮平两岸阔风正一㠶悬海日生残夜江春入旧年乡书何处达归鴈洛阳边常建逰破山寺清晨入古寺初日照髙林竹径通幽处禅房花木深山光恱鸟性潭影空人心万籁此俱寂惟闻钟磬音泊舟盱眙泊舟淮水次霜降夕流清夜乆潮侵岸天寒月近城平沙依鴈宿候馆聴鸡鸣乡国云霄外谁堪羇旅情皇甫茂政送韩司直逰吴还适越来往住风波复送王孙去其如芳草何岸明残雪在潮满夕阳多季子留遗庙停舟试一过途中送权曙二兄淮海风涛起江闗幽思长同悲鹊绕树独作鴈随阳山晚云和雪汀寒月暎霜由来濯缨处渔父爱沧浪皇甫孝常送李中丞归本道上将宜分阃双旌复出秦关河三晋路賔从五原人孤戍云通海平沙雪度春酬恩看玉剑何处有烟尘晚至华隂腊尽促归心行人及华隂云霞仙掌出松栢古祠深野渡冰生岸寒川烧隔林温泉看渐近宫树晚烟沈严正文酬刘员外见寄苏耽佐郡时近出白云司药补清羸疾忩吟絶妙辞柳塘春水漫花坞夕阳迟欲识懐君意朝朝访楫师李从一仲夏江隂官舍寄裵明府万室边江次孤城对海安朝霞晴作雨湿气晚生寒苔色侵衣桁潮痕上井栏题诗招茂宰思尔欲辞官送王牧往吉州谒使君叔细草緑汀洲王孙耐薄逰年华初冠带文采旧弓裘野渡花争发春塘水乱流使君怜小阮应念倚门愁至七里滩作迁客投于越临江泪满衣独随流水逺转觉故人稀万木迎秋序千峯驻晚晖行舟犹未已惆怅暮潮归刘文房送李中丞流落征南将曽驱十万师罢归无旧业老去恋明时独立三边静轻生一剑知茫茫汉江上日暮欲河之雨中过袁稷巴陵山居怜君洞庭上白髪向人垂积雨悲幽独长江对别离牛羊归故道鸟雀聚寒枝明发遥相望云山不可知喜皇甫侍御相访荒村带晚照落叶乱纷纷古路无行客空山独见君野桥经雨断涧水向田分不为怜同病何人到白云穆陵阙北逢人归渔阳逢君穆陵路疋马向桑干楚国苍山古幽州白日寒城池百战后耆旧㡬家残处处蓬蒿徧归人掩泪看新年作乡心新嵗切天畔独潸然老至居人下春归在客先岭猨同旦暮江栁共风烟已似长沙傅从今又㡬年寻南溪常道士一路经行处莓苔见履痕白云依静渚芳草闭闲门过雨看松色随山到水源谿花与禅意相对亦忘言松江独宿洞庭初下叶孤客不胜愁明月天涯夜青山江上秋一官成白首万里寄沧洲乆被浮名系能无愧海鸥余干旅舍揺落暮天迥青枫霜叶稀孤城向水闭独鸟背人飞渡口月初上隣家渔未归乡心正欲絶何处𢷬寒衣漂母墓昔贤懐一饭兹事巳千秋古墓樵人识前朝楚水流渚苹行客荐山木杜鹃愁春草茫茫緑王孙旧此逰韦应物奉送从兄宰晋陵东郊芳草歇千里夏云生立马愁将夕看山独送行依微呉苑树迢递晋陵城慰此断行别邑人多颂声送汾城王主簿少年初带印汾上又经过芳草归时徧情人故郡多禁钟春雨细宫树野烟和相望东桥别微风起夕波送榆次林明府无嗟千里逺亦是宰王畿策马雨中去逢人关外稀邑传榆石在路绕晋山微别思方萧索新秋一叶飞赋得暮雨送李胄楚江微雨里建业暮钟时漠漠帆来重㝠㝠鸟去迟海门深不见浦树逺含滋相送情无限沾襟比散丝耿湋早朝钟鼓余声里千官向紫微冒寒人语少乗月烛来稀清漏闻驰道轻霞暎𤨏闱犹看嘶马处未启掖垣扉酬畅当同㳺漆沮后已是十年余㡬度曽相梦何时定得书月髙城影尽霜重柳条疏且对尊中酒千般想未如赠张将军寥落军城暮重行反照间鼓鼙经雨暗士马过秋闲惯守临边郡曽营海上山关西旧业在夜夜梦中还韩君平题荐福寺衡岳禅师房春城乞食还髙论此中闲僧腊阶前树禅心江上山踈帘看雪巻深戸暎花关晚送门人去钟声查霭间题慈恩寺振上人房披衣闻客至关鏁此时开鸣磬夕阳尽巻帘秋色来名香连竹径清梵出花台身在心无住他方到㡬回钱仲文同梁锽文宴客到衡门下林香蕙草时好风能自至明月不须期秋水飜荷影清霜脆柳枝微官是何物许可废言诗题隣居齐六司仓沉㝠衆所遗咫尺絶佳期始觉衡门下翛然太古时鸡声共林巷烛影隔茅茨坐惜牛羊径芳荪白露滋送僧自吴逰蜀随縁忽西去何日返东林世路无期别空门不住心人烟一饭少山雪独行深天外猨声夜惟闻清梵音送僧归日东上国随縁住来途若梦行浮天沧海逺去世法舟轻水月通禅观鱼龙聴梵声谁怜一灯影万里眼中明司空文明喜外弟卢纶见宿静夜四无隣荒居旧业贫雨中黄叶树灯下白头人以我独沉乆愧君相见频平生自有分况是霍家亲云阳馆与韩绅宿别故人江海别㡬度隔山川乍见翻疑梦相悲各问年孤灯寒照雨深竹暗浮烟更有明朝恨离杯惜共传经废寳庆寺黄叶前朝寺无僧寒殿开池晴龟出曝松暝鹤飞回古砌碑横草隂廊画杂苔禅宫亦销歇尘世转堪哀郎君胄送彭将军双旌汉飞将万里独横戈春色临关尽黄云出塞多鼔鼙悲絶漠烽戍隔长河想到隂山路天骄已请和送韦湛判官髙阁晴江上重阳古戍间聊因送归客更此望乡关惜别心能醉经秋鬓自斑临流兴不尽惆怅水云闲送别钱起暮蝉不可聴落叶岂堪闻共是悲秋客那知此路分荒城背流水逺鴈入寒云陶令门前菊余花可赠君送张南史雨余深巷静独酌送残春车马虽嫌僻鸎花不弃贫虫声粘戸网鼠迹印牀尘借问山阳㑹如今有㡬人李端茂陵山行陪金部宿雨朝来歇空山天气清盘云双鹤下隔水一蝉鸣古道黄花落平芜赤草生茂陵虽有病犹得伴君行窦遗直春日早朝应制紫殿俯千官春松应合懽御鑪香燄暖驰道玉声寒乳燕翻珠缀祥乌集露盘宫花一万树不敢举头看戴幼公除夜宿石头驿旅馆谁相问寒灯独可亲一年将尽夜万里未归人寥落悲前事支离笑此身愁颜与衰鬓明日又逢春别友人扰扰倦行役相逢陈蔡间如何百年内不见一人闲对酒惜余景问程愁乱山秋风万里道又出穆陵关早行寄朱山人放山晓旅人去天髙秋气悲明河川上没芳草露中衰此别又万里少年能㡬时心知剡谿路聊且寄前期江上别张驾年年五湖上厌见五湖春长醉非关酒多愁不为贫山川迷道路伊洛暗风尘今日扁舟别俱为沧海人戎昱闻笛入夜思归切笛声清更哀愁人不愿听自到枕边来风起塞云断夜深关月开平明独惆怅落尽一庭梅王仲初送人逰塞初晴天堕丝晚色上春枝城上路分处边头人去时停车数行日劝酒问回期亦是茫茫客还从此别离边上送故人百战一身在相逢白髪生何时得家信毎日筭归程走马登寒陇驱羊入废城羌歌三两曲人醉海西营汴路水驿晚泊水边驿柳塘初起风蛙鸣蒲叶下鱼入稻花中去舍已云逺问程犹向东近来多怨别不与少年同汴路即事千里河烟直青枫夹岸长天涯同此路人语各殊方草市迎江货津桥税海商回看故宫柳憔悴不成行醉后忆山中人花开草复秋云水自悠悠因醉暂无事在生难免愁遇晴须看月闻健且登楼暗想山中伴如今尽白头南中天南多鸟声州县半芜城野市依蛮姓山村逐水名瘴烟沙上起隂火雨中生独有求珠客年年入海行张文昌蓟北旅思久客望乡国空歌白苎词长因送人处忆得别家时失意还独语多愁秪自知客亭门外柳折尽向南枝春日留别逰人欲别离醉后对花枝看却春又晚莫轻年少时临行记分处回首是相思各向天涯去重来未有期望行人秋风忩下起旅鴈向南飞日日出门望家家行客归无因见边使空待寄寒衣独倚青楼暮烟深鸟雀稀蓟北春懐渺渺水云外别来音信稀因逢过江使却寄在家衣问路更愁逺逢人空说归今朝蓟城北又见塞鸿飞酬韩庶子西街幽僻处正与懒相宜寻寺独行逺借书常送迟家贫无易事身病是闲时寂寞谁相问秪应君自知宿江店野店临江浦门前有橘花停灯待贾客卖酒与渔家夜静江水白路回山月斜闲寻泊船处潮落见平沙夜到渔家渔家在江口潮水入柴扉行客欲投宿主人犹未归竹深村路逺月出钓船稀遥见寻沙岸春风动草衣送仁弟戴𤣥往苏州杨桞阊门路悠悠水岸斜乗舟向山寺着屐到渔家夜月红柑树秋风白藕花江天诗景好回日莫令賖山中赠日南僧独向双峯老松门闭两涯翻经上蕉叶挂衲落藤花甃石新开井穿林自种茶时逢海南客蛮语问谁家五言排律附沈云卿酬苏员外味道夏晚寓直省中见赠并命登仙阁通宵直礼闱大官供宿膳侍史护朝衣巻幔天河入开忩月露微小池残暑退髙树早凉归冠剑无时释轩车待漏飞明朝题汉柱三署有光辉同韦舍人早朝阊阖连云起巖廊拂雾开玉珂龙影度珠履鴈行来长乐宵钟尽明光晓奏催一经传旧徳五字擢英才俨若神仙去纷从霄汉回千春奉休厯分禁喜趋陪𤣥宗早度蒲关钟鼓严更曙山河野望通鸣銮下蒲坂飞斾入秦中地崄关逾壮天平镇尚雄春来津树合月落戍楼空马色分朝景鸡声逐晓风所希常道泰非复候繻同王摩诘逰感化寺翡翠香烟合瑠璃寳殿平龙宫连栋宇虎穴傍檐楹谷静惟松响山深无鸟声琼峯当戸折金涧透林鸣郢路云端迥秦川雨外晴鴈王衔果献鹿女踏花行抖擞辞贫里归依宿化城绕篱生野蕨空馆发山樱香饭青菰米嘉蔬緑芋羹誓陪清梵末端坐学无生奉和圣制幸玉霄公主山荘因题石壁十韵之作应制碧落风烟外瑶台道路賖如何连帝苑别自有仙家此地回鸾驾縁溪转翠华洞中开日月忩里发云霞庭养冲天鹤谿留上汉查种田生白玉泥灶化丹砂谷静泉逾响山深日易斜御羹和石髓香饭进胡麻大道今无外长生讵有涯还瞻九霄上来往五云车奉和圣制上己于望春楼观禊饮应制长乐青门外宜春小苑东楼开万户上辇过百花中画鹢移仙妓金貂列上公清歌邀落日妙舞向春风渭水明秦甸黄山入汉宫君王来祓禊灞浐亦朝宗晓行巴崃际晓投巴崃余春忆帝京晴江一女浣朝日衆鸡鸣水国舟中市山桥树杪行登髙万井出眺迥二流明人作殊方语鸎为故国声赖谙山水趣稍解别离情送祕书晁监归日本积水不可极安知沧海东九州何处逺万里若乘空向国惟看日归帆但信风鳌身暎天黑鱼眼射波红乡树扶桑外主人孤岛中别离方异域音信若为通孟浩然登总持寺塔半空跻寳塔晴望尽京华竹绕渭川遍山连上苑斜四门开帝宅阡陌俯人家累刦从初地为童忆聚沙坐觉诸天近空香送落花李颀宿香山寺石楼夜宿翠微半髙楼闻暗泉渔舟带逺火山磬发孤烟衣拂云松外门清河汉边峯峦依枕席世界接人天蔼蔼花出雾辉辉星暎川东林曙鸎满惆怅欲言旋唐音巻四唐音卷五钦定四库全书唐音巻五元杨士𢎞撰张震註唐诗正音四七言律诗苏廷硕奉和春日幸望春宫应制东望望春春可怜更逢晴日栁含烟宫中下见南山尽城上平临北斗悬细草偏承囘辇处飞花故落舞觞前宸游对此懽无极鸟㺯歌声杂管絃王摩诘和贾舍人早朝大明宫绛帻鸡人送晓筹尚衣方进翠云裘九天阊阖开宫殿万国衣冠拜冕旒日色才临仙掌动香烟欲傍衮龙浮朝罢须裁五色诏珮声归到凤池头奉和圣制从蓬莱向兴庆阁道中留春望之作渭水自萦秦塞曲黄山旧绕汉宫斜銮舆逈出千门桞阁道回看上苑花云里帝城双凤阙雨中春树万人家为乗阳气行时令不是宸㳺重物华勑借岐王九成宫避暑帝子远辞丹凤阙天书遥借翠微宫隔窓云雾生衣上巻幔山泉入镜中林下水声喧语笑巖前树色隠房栊仙家未必能胜此何处吹箫向碧空和太常韦主簿五郎寓目汉主离宫接露台秦川一半夕阳开青山尽是朱旂绕碧涧翻从玉殿来新丰树里行人度小苑城邉猎骑囘闻道甘泉能献赋悬知独有子云才积雨辋川庄上积雨空林烟火迟蒸藜炊黍饷东菑漠漠水田飞白鹭隂隂夏木啭黄鹂山中习静观朝槿松下清斋折露葵野老与人争席罢海鸥何事更相疑酬郭给事洞门髙阁霭余辉桃李隂隂桞絮飞禁里踈钟官舍晓省中啼鸟吏人稀晨揺玉珮趋金殿夕奉天书拜𤨏闱强欲从君无郍老将因卧病解朝衣送杨少府贬栁州明到衡山与洞庭若为秋月听猿声愁看北渚三湘逺恶説南风五两轻青草瘴时过夏口白头浪里见湓城长沙不乆留才子贾谊何须弔屈平酌酒与裴迪酌酒与君君自寛人情翻覆似波澜白首相知犹按剑朱门先逹笑弹冠草色全经细雨湿花枝欲动春风寒世事浮云何足问不如髙卧且加餐春日与裴迪过新昌里访吕逸人不遇桃源面面少风尘桞市南头访隠沦到门不敢题凡鸟看竹何须问主人城外青山如屋里东家流水入西隣闭户着书多嵗月种松皆作老龙鳞贾㓜隣早朝大明宫银烛朝天紫陌长禁城春色晓苍苍千条弱桞垂青𤨏百啭流莺绕建章剑珮声随玉墀歩衣冠身惹御炉香共沐恩波凤池里朝朝染翰侍君王孟浩然登安阳城楼县城南面汉江流江嶂开成南雍州才子乗春来骋望羣公暇日坐消忧楼台晚暎青山郭罗绮晴骄渌水洲向夕波揺明月动更疑神女弄珠㳺崔颢黄鹤楼昔人已乗白云去此地空余黄鹤楼黄鹤一去不复返白云千载空悠悠晴川歴歴汉阳树芳草萋萋鹦鹉洲日暮乡关何处是烟波江上使人愁行经华隂岧嶤太华俯咸亰天外三峯削不成武帝祠前云欲散仙人掌上雨初晴河山北枕秦关险驿路西连汉畤平借问路傍名利客无如此处学长生崔曙九日登仙台呈刘明府汉文皇帝有髙台此日登临曙色开三晋云山皆北向二陵风雨自东来关门令尹谁能识河上仙翁去不囘且欲近寻彭泽宰陶然共醉菊花杯髙逹夫送王李二少府贬潭崃嗟君此别意何如驻马衔杯问谪居巫崃啼猿数行泪衡阳归鴈几封书青枫江上秋天逺白帝城邉古木踈圣代只今多雨露暂时分手莫踌躇送前卫县李宷少府黄鸟翩翩杨桞垂春风送客使人悲怨别自惊千里外论交却忆十年时云开汶水孤帆逺路绕梁山疋马迟此地从来可乗兴留君不住益悽其岑参和贾至早朝大明宫鸡鸣紫陌曙光寒莺啭皇州春色阑金阙晓钟开万户玉阶仙㐲拥千官花迎剑珮星初落桞拂旌旂露未干独有凤凰池上客阳春一曲和皆难和祠部王员外雪后早朝即事长安雪后似春归积素凝华连曙辉色借玉珂迷晓骑光添银烛晃朝衣西山落月临天仗北阙晴云棒禁闱闻道仙郎歌白雪由来此曲和人稀使君席夜送严河南赴长水娇歌急管杂青丝银烛金杯暎翠眉使君地主能相送河尹天明坐莫辞春城月出人皆醉野戍花深马去迟寄声报尔山翁道今日河南胜昔时暮春号州东亭送李司马归扶风别庐桞亸莺娇花复殷红亭緑酒送君还到来函谷愁中月归去磻溪梦里山帘前春色应须惜世上浮名好是闲西望乡园膓欲断对君衫袖泪痕斑赴嘉州过城固县寻永安超禅师房满寺枇杷冬着花老僧相见具袈裟汉王城北雪初霁韩信坛西日欲斜门外不须催五马林中且听演三车岂料巴川多胜事为君书此报亰华李颀寄司勲庐员外流澌腊月下河阳草色新年发建章秦地立春传太史汉宫题柱忆仙郎归鸿欲度千门雪侍女新添五夜香早晚荐雄文似者故人今已赋长杨送魏万之亰朝闻逰子唱离歌昨夜微霜初度河鸿鴈不堪愁里听云山况是客中过闗城曙色催寒近御苑砧声向晚多莫是长安行乐处空令嵗月易蹉跎题濬公山池逺公遁迹庐山岑开山幽居祗树林片石孤峯窥色相清池白日照禅心指挥如意天花落坐卧闲房春草深此外俗尘都不染惟余𤣥度得相寻宿莹公禅房闻梵花宫仙梵逺微微月隠髙城钟漏稀夜动霜林惊落叶晓闻天籁发清机萧条已入寒空静飒沓仍随秋雨飞始觉浮生无住着顿令心地欲归依皇甫茂政秋日东郊闲看秋水心无事坐对寒松手自栽庐岳髙僧留偈别茅山道士寄书来燕知社日辞巢去菊为重阳冐雨开浅薄将何称献纳临岐终日独徘囘同温丹徒登髙万嵗楼髙楼独上思依依极浦遥山合翠微江客不堪频北望塞鸿何事复南飞丹阳古渡寒烟积𤓰歩空洲逺树稀闻道二师犹转战谁能谈笑解重围皇甫孝常早朝日寄所知长安雪后见归鸿紫禁朝天拜舞同曙色渐分双阙下漏声遥在百花中罏烟乍起开仙仗玉珮成行引上公共荷发生同雨露不应黄叶久从风秋夕寄懐契上人已见槿花朝委露独悲孤鹤在人羣真僧出世心无事静夜名香手自焚忩临絶涧同流水客至孤峯扫白云更想清晨诵经处独看松上雪纷纷严正文送薛居士和州读书孤云独鹤共悠悠万巻经书一叶舟楚地巢城民舍少烟村社树鹭湖秋蒿莱织妾晨炊黍隅地耕童夕放牛年少不应辞苦节诸生喜遇一封侯李从一苏台至望亭驿人家尽空怅然有作寄从弟纡南浦菰蒲覆白苹东吴黎庻逐黄巾野棠自发空流水江鷰初归不见人逺树依依如送客平田𣺌渺独伤春那堪囘首长洲苑烽火年年报塞尘早秋亰口赠张侍御移家避冦逐行舟厌见南徐江水流吴地征徭非旧日秣陵凋敝不宜秋千家闭户无砧杵七夕何人望斗牛祗有同时马客偏题尺牍问穷愁与从弟兵曹宴集竹忩幽户有佳期美酒香茶慰所思嗣辅外甥还解易惠连羣从搃能诗檐前花落春深后谷口莺啼日暮时去路归家仍待月垂鞭不控马行迟暮春宜阳郡斋愁坐忽闻枉刘七侍御诗因以酬答子规夜夜啼槠叶逺道逢春半是愁芳草伴人还易老落花随水亦东流山当睥睨常多雨地接潇湘畏及秋惟羡君为周柱史手持黄纸到沧洲刘文房献南平王建牙吹角不闻喧乱世登坛衆所尊家散万金酬士死身持一剑答君恩渔阳老将多囘席楚国诸生半在门白马翩翩春草细邵陵西去猎平原送陆澧仓曹西上长安此去欲何依先逹谁当荐陆机日下凤翔双阙逈雪中人去二陵稀舟从故里难移棹家在寒塘独掩扉临水自伤流落乆赠君空有泪沾衣谪官后卧病官舍蕳贺兰侍御青春衣绣共称宜白首垂丝恨不违江上几囘今夜月镜中无复少年时生还北阙谁将引老向南方衆所悲嵗嵗任他芳草緑长沙未有定归期送皇甫曾赴工部东逰乆与故人违西去荒凉旧路微秋草不生三径处行人独向五陵归离心日逺如流水向首川长共落晖楚客岂劳伤此别沧江欲暮自沾衣别严士元春风倚棹阖闾城水国春寒隂复晴细雨湿衣看不见闲花落地听无声日斜江上孤帆影草緑湖南万里情东道若逄相识问青袍今已误儒生三月李明府后庭泛舟江南风景复如何闻道新亭更欲过处处纫兰春浦緑萋萋借草逺山多壶觞须就陶彭泽时俗犹传晋永和更待持桡随转去微风落日水增波赋得莺啼燕语报新年马色龙飞路几千家住层城临汉苑心随明月到霜天机中锦字论长恨楼上花枝笑独眠为问元戎窦车骑何时反斾勒燕然送桞使君赴袁州宜阳出守新恩至亰口因家始愿违五桞闭门髙士去三苖按节逺人归月明江路闻猿断花暗山城见吏稀惟有郡斋忩里岫朝朝长对谢𤣥晖送李録事兄归襄阳十年多难与君同几处移家逐转蓬白首相逢征战后青春已过乱离中行人杳杳看西月归马萧萧向北风汉水楚云千万里天涯此别恨无穷送马秀才落茅归江南南客懐归乡梦频东风怅别桞条新殷勤斗酒城隂暮荡漾孤舟楚水春湘竹旧斑思帝子江蓠初緑怨骚人怜君此去未得意陌上愁看泪满巾次安陆寄友人新年草色逺萋萋乆客将归失路蹊莫雨不知涢口处春风只到穆陵西孤城尽日空花落三户无人但鸟啼君在江南相忆否门前五桞几枝低青谿口送人归岳州洞庭何处鴈南飞江菼苍苍客去稀帆带夕阳斜度鸟天连秋水一人归黄花裛露开江岸白鸟衔鱼上钓矶岐路相逢无可赠老来空有泪沾衣自夏口至鹦鹉洲望岳阳寄阮中丞汀洲无浪复无烟楚客相思益𣺌然汉口夕阳斜度鸟洞庭秋水逺连天孤城背岭寒吹角独戍临江夜泊船贾谊上书忧汉室长沙谪去古今怜登余干城孤城上与白云齐万古萧条楚水西官舍已空秋草没女墻犹在夜乌啼平沙𣺌渺迷人逺落日亭亭向客低飞鸟不知陵谷变朝来莫去弋阳溪过贾谊宅三年谪宦此栖迟万里惟留楚客悲秋草独寻人去后寒林空见日斜时汉文有道恩犹薄湘水无情弔岂知寂寂江山揺落处怜君何事到天涯卢允言长安春望东风吹雨过青山却望千门草色间家在梦中何日到春来江上几人还川原缭绕浮云外宫阙参差落照间谁念为儒逢世难独将衰鬓客秦关长安秋夜即事九重深鎻禁城秋月过南宫渐暎楼紫陌夜深槐露滴碧空云尽火星流清风刻漏传三殿甲第歌钟乐五侯楚客病来乡思苦寂寥灯下不胜愁晚次鄂州云开逺见汉阳城犹是孤帆一日程估客昼眠知浪静舟人夜语觉潮生三湘愁鬓逢秋色万里归心对月明旧业已随征战尽更堪江上鼔鼙声酬李端野寺病居寄野寺昏钟山气隂乱藤髙竹水声深农夫就饷还依草野雉惊飞不过休斋沐暂思同静室清羸已觉助禅心寂寞日长谁问疾料君惟取古方寻酬畅当寻嵩岳麻道士闻逐樵夫闲着棋忽速人世是秦时开云种玉嫌山浅渡海传书怪鹤迟隂洞石幢微有字古坛松树半无枝烦君逺示青囊録愿得相从一问师早春归盩厔旧居寄耿湋野日初晴麦陇分竹园村巷鹿成羣万家废井生秋草一树繁花对古坟引水忽惊氷满涧向田空见石和云可怜荒嵗青山下惟有松枝可赠君韩君平同题仙㳺观仙台初见五城楼风物凄凄宿雨收山色遥连秦树晚砧声近报汉宫秋踈松影落空坛静细草春香小洞幽何用别寻方外去人间亦自有丹丘送长沙李少府入蜀行行独出故关迟南望千山无尽期见舞巴童应暂笑闻歌蜀道又堪悲孤城晚闭清江上疋马寒嘶白露时别后此心君自见山中何事不相思送客归江洲东归复得采真逰江水迎君日夜流客舍不离青雀舫人家多住白鸥洲风吹山带遥知雨露湿荷裳已报秋闻道泉明居止近篮舆相访可淹留耿湋送友人逰江南逺别悠悠白髪新江潭何处是通津潮声偏惧初来客海味惟甘乆住人漠漠烟光渔浦晚青青草色定山春汀洲更有南囘鴈乱起联翩北向秦钱仲文和李员外扈幸温泉宫未央月晓度踈钟凤辇时廵出九重雪霁山门迎瑞日云开水殿候飞龙轻寒不入宫中树佳气常浮仗外峯遥羡枚臯扈仙跸偏承霄汉渥恩浓赠阙下裴舍人二月黄鹂飞上林春城紫禁晚隂隂长乐钟声花外尽龙池桞色雨中深阳和不散穷途恨霄汉常悬捧日心献赋十年犹未遇休将短髪载华簪山中詶补阙见过日暖风恬种药时红泉翠壁薜萝垂幽谿鹿过苔还静深树云来鸟不知青草同心多逸兴春山载酒逺相随却惭身外牵缨冕未免杯前倒接䍦幽居春暮书懐自笑鄙夫多野兴贫居数亩半临湍谿云杂雨来茅屋山鸟将雏傍药栏仙箓满床闲不厌隂符在箧老羞看更怜童子宜春服花里寻师到杏坛郎君胄寄韦司直闻君感叹二毛初旧友相依万里余烽戍有时惊暂定甲兵无处可安居客来吴地星霜乆家在平陵音信踈昨夜东风还入户登山临水复何如赠王季友秋夜宿露台见寄石林精舍虎谿中夜扣禅扉忆逺公月在上方诸品净心持半法万縁空苍苔古道行应徧落木寒声听不穷更忆双峯最髙顶此心期与故人同司空文明酬张芬赦后见寄紫凤朝啣五色书阳春忽布网罗除已将心变寒灰后岂料光生腐草余建水风烟收客泪杜陵花竹梦郊居劳君故有诗相赠欲报琼瑶愧不如酬李端见赠緑槐垂穂乳乌飞忽忆山中独未归青镜流年看髪变白云芳草与心违乍逢酒客春㳺惯又别林僧夜坐稀昨日闻君到城郭莫将簪弁胜荷衣南原望汉宫荒原空有汉宫名衰草茫茫雉堞平连鴈下时秋水在行人过尽莫烟生西陵歌吹何年絶南陌登临此日情故事悠悠不可问寒禽野水自纵横李端夜投丰德寺谒海上人半夜中峯有磬声偶寻樵者问山名上方月晓闻僧语下界林踈见客行野鹤巢邉松最老毒龙潜处水偏清愿得逺公知姓字焚香洗钵过余生宿淮浦寄司空曙愁心一倍长离忧夜思千重恋旧逰秦地故人成逺梦楚天凉雨在孤舟诸谿近海潮皆应独树边淮叶尽流别恨转深何处写前程惟有一登楼窦遗直夏夜宿表兄宅话旧夜合花间香满庭夜深微雨醉初醒逺书珍重何曾逹旧事凄凉不可听去日儿童皆老大昔年亲友半凋零明朝又是孤舟别愁见河桥酒幔青桞子厚登桞州城楼寄漳汀封连四州城上髙楼接大荒海天愁思正茫茫惊风乱飐芙蓉水宻雨斜侵薜荔墻岭树重遮千里目江流曲似九囘膓共来百越文身地犹自音书滞一乡别舍弟宗一零落残魂倍黯然双垂别泪越江邉一身去国六千里万死投荒十二年桂岭瘴来云似墨洞庭春尽水如天欲知此后相思梦长在荆门郢树烟王仲初早春五门西望百官朝下五门西尘起春风满御堤黄帕葢鞍呈了马红罗纒项鬬囘鸡舘松枝重墻头出渠桞条长水面齐惟有教坊南草色古城隂处泠萋萋周家谿亭少年因病离天仗乞得归来自养身买断竹谿无别主散分泉石与新隣山头鹿下长惊犬池面鱼㳺不怕人乡使到门常欵语还闻世上有功臣张文昌寒食内宴城阙沉沉向晓寒恩当冷节赐余懽瑞烟入处开三殿香雨微时引百官寳树楼前分绣幕缓花廊下暎华栏官筵戯乐年年别已得三囘对御看送杨少府赴凤翔诗名徃日动长安首首人家巻里看西学已行秦博士南宫新拜汉郎官得钱祗拟还书铺借宅常时事药栏今去岐州生计薄移居偏近陇头寒送韩侍御归山闻君乆卧在云间为佐嫖姚未得还新结茅庐招隠逸独骑马入深山九灵洞口行应到五粒松枝醉亦攀明日珂声出城去家僮不复扫柴关西塞懐古王濬楼船下益州金陵王气漠然收千寻鐡鎻沉江底一片降旗出石头人世几囘伤徃事山形依旧枕寒流今逢四海为家日故垒萧萧芦荻秋松滋渡望崃中渡头轻雨洒寒梅云际溶溶雪水来梦渚草长迷楚望夷陵土黑有秦灰巴人泪应猿声落蜀客船从鸟道囘十二碧峯何处所永安宫外是荒台李义山锦瑟锦瑟无端五十絃一絃一柱思华年庄生晓梦迷蝴蝶望帝春心託杜鹃沧海月明珠有泪蓝田日暖玉生烟此情可待成追忆只是当时已惘然茂陵汉家天马出蒲梢苜蓿榴花徧近郊内苑只知衔凤觜属车无复挿鸡翘玉桃偷得怜方朔金屋粧成贮阿娇谁料苏卿老归国茂陵松栢雨潇潇马嵬海外徒闻更九州他生未卜此生休空闻虎旅鸣宵柝无复鸡人报晓筹此日六军同驻马当时七夕笑牵牛如何四纪为天子不及卢家有莫愁筹笔驿鱼鸟犹疑畏简书风云长为䕶储胥徒令上将挥神笔终见䧏王走傅车管乐有才终不忝关张无命欲何如他年锦里经祠庙梁甫吟成恨有余隋宫紫泉宫殿鎻烟霞欲取芜城作帝家玉玺不縁归日角锦帆应是到天涯于今腐草无萤火终古垂杨有莫鸦地下若逢陈后主岂宜重问后庭花碧城碧城十二曲阑干犀辟尘埃玉辟寒阆苑有书多附鹤女墻无树不栖鸾星沉海底当牎见雨过河源隔坐看若是晓珠明又定一生长对水晶盘重过圣女祠白石巖扉碧藓滋上清沦谪得归迟一春梦雨常飘瓦尽日灵风不满旗蕚緑花来无定所杜兰香去未移时玉郎㑹此通仙籍忆向天涯问紫芝九成宫十二层城阆苑西平时避暑拂虹蜺云随夏后双龙尾风逐周王八马蹏吴岳晓光连翠巘甘泉晚景上丹梯荔支卢橘沾恩幸鸾鹊天书湿紫泥促漏促漏遥钟动静闻报章重叠杳难分舞鸾镜匣收残黛睡鸭香炉换夕熏归去岂知还向月梦来何处更为云南塘渐暖蒲堪结两两鸳鸯䕶水纹重有感玉帐牙旗得上㳺安危须共主君忧窦融表已来关右陶侃军宜次石头岂有蛟龙曾失水更无鹰隼与髙秋昼号夜泣兼幽显早晚星闗雪涕收许用晦登洛阳故城禾黍离离半野蒿昔人城此岂知劳水声东去市朝变山势北来宫殿髙鸦噪暮云归古堞鴈迷寒雨下空壕可怜缑岭登仙子犹自吹笙醉碧桃金陵懐古玉树歌残王气终景阳兵合戍楼空楸梧逺近千官冢禾黍髙低六代宫石鷰拂云晴亦雨江豚吹浪夜还风英雄一去豪华尽惟有青山似洛中四皓庙桂花松暖庙门开独㵼椒浆奠一桮秦法欲兴鸿已去汉储将废凤还来紫芝翳翳多青草白石苍苍半緑苔山下驿程南窜路不知冠葢几人囘七言排律王仲初寄贺田侍中功成使囘髙品满城传亲识沂公在阵前百里旂旛冲即断两重衣甲射皆穿探知㸃检兵应怯笑得新移栅未坚营被数惊乗势破将经频败遂生全宻招残冦防人觉遥斩元兇恐自专首让诸军无敢近功归部曲不争先开通州县斜连海交割山川直到燕战马散驱还逐草肉牛齐败却耕田府中独拜将军贵门下兼分宰相权唐史上头功第一春风双珮好朝天送裴相公上太原还携堂印向并州将相兼权是武侯时难独当天下事功成却进手中筹再三陈乞罏烟里前后分张玉案头朱架早朝排立㦸緑槐残雨看张油遥知鴈塞从今好直到渔阳以北愁邉铺恐巡旂尽换山城欲过舘重修千羣白刃兵迎节十对红妆妓打毬圣主分明教暂去不须髙起见亰楼唐音巻五唐音卷六钦定四库全书唐音巻六元杨士𢎞撰张震註唐诗正音五五言絶句宋之问途中寒食马上逢寒食途中属暮春可怜江浦望不见洛桥人别杜审言卧病人事絶嗟君万里行河桥不相送江树逺含情早发韶州緑树秦京道青云洛水桥故园长在日魂去不须招东方虬昭君怨三首汉道方全盛朝廷足武臣何须薄命妾辛苦事和亲揜泪辞丹鳯衔悲向白龙单于浪惊喜无复旧时容边地无花草春来不似春自然衣带缓非是为腰身盖嘉运伊州歌二首打起黄莺儿莫教枝上啼啼时惊妾梦不得到辽西闻道黄花戍频年不解兵可怜闺里月偏照汉家营王摩诘山中送别山中相送罢日暮揜柴扉春草年年緑王孙归不归崔九弟欲徃南山马上口号与别城隅一分手几日还相见山中有桂花莫待花如霰鸟鸣磵人闲桂花落夜静春山空月出惊山鸟时鸣春磵中上平田朝耕上平田莫耕上平田借问问津者谁知沮溺贤孟城坳新家孟城口古木余衰桞来者复为谁空悲昔人有木兰柴苍苍落日时鸟声乱谿水缘谿路转深幽兴何时已鹿柴空山不见人但闻人语响返照入深林复照莓苔上南垞轻舟南垞去北垞淼难即隔浦望人家遥遥不相识栾家瀬飒飒秋雨中浅浅石熘㵼跳波自相溅白鹭惊复下白石滩清浅白石滩緑蒲何堪把家住水东西浣纱明月下竹里舘独坐幽篁里弹琴复长啸深林人不知明月来相照萍池春池深且广㑹待轻舟回靡靡緑萍合垂杨扫复开山中寄诸弟山中多法侣禅诵自为羣城郭遥相望惟应礼白云息夫人莫以今时宠能忘旧日恩看花满眼泪不共楚王言班媫妤二首宫殿生秋草君王恩幸踈郍堪闻凤吹门外度金舆玉窓萤影度金殿人声絶秋夜守罗帷孤灯耿不灭杂诗二首家住孟津河门对孟津口常有江南船寄书家中否君自故乡来应知故乡事来日绮窓前寒梅着花未王夏乡别辋川别业山月晓仍在林风凉不絶殷勤如有情惆怅令人别裴迪孟城坳结庐古城下时登古城上古城非畴昔今人自来徃宫槐陌门前宫槐陌是向欹湖道秋来风雨多叶落无人扫白石滩跂石复临水弄波情未极日下川上寒浮云澹无色崔九弟欲徃南山马上口号与别归山深浅去须尽丘壑美莫学武陵人暂㳺桃源里郭元振春江曲江水春沉沉上有双竹林竹叶壊水色郎亦壊人心储光羲长安道西行一千里暝色生寒树暗闻歌吹声知是长安路洛阳道作献吕四郎中三首洛水春氷开洛城春树緑朝看大道上落花乱马足大道正如发春日佳气多五陵贵公子双双鸣玉珂春风二月时道傍桞堪把上枝覆官阁下枝拂车马江南曲二首渌江深见底髙浪直翻空惯是湖边住舟轻不畏风日暮长江里相邀归渡头落花如有意来去逐船流孟浩然春晓春眠不觉晓处处闻啼鸟夜来风雨声花落知多少送友之亰君登青云去予望青山归云山从此别泪湿薜萝衣宿建德江移舟泊烟渚日暮客愁新野旷天低树江清月近人送朱大入秦㳺人五陵去寳剑直千金分手脱相赠平生一片心洛阳道中珠弹繁华子金羁㳺侠人酒酣白日暮走马入红尘崔颢长千行家临九江水来去九江侧同是长千人生小不相识江南行三首君家何处住妾住在横塘停船暂借问或恐是同乡下渚多风浪莲船渐觉稀那能不相待独自送潮归三江潮水急五湖风浪涌由来花信轻莫畏莲舟重崔国辅怨词妾有罗衣裳秦王在时作为舞春风多秋来不堪着古意浄揥黄金阶飞霜厚如雪下帘弹箜不忍见秋月流水曲归来日尚早更欲向芳洲渡口水流急囘船不自由少年行遗却珊瑚鞭白马骄不行章台折杨桞春日路傍情长信草长信宫中草年年愁处生时侵珠履迹不使玉阶行魏宫词朝日照红粧拟上铜雀台畵眉犹未了魏帝使人催湖南曲湖南送君去湖北送君归湖里鸳鸯鸟双双他自飞采莲玉溆花争发金塘水乱流相逄畏相失并着采莲舟岑参见渭水思秦川渭水东流去何时到雍州凴添两行泪寄向故园流题三㑹寺苍颉造字台野寺荒台晚寒天古木悲空阶有鸟迹犹似造书时行军九日思长安故园强欲登髙去无人送酒来遥怜故园菊应傍战塲开刘方平采莲曲落日清江里荆歌艳楚腰采莲从小惯十五即乗潮长信宫梦里君王近宫中河汉髙秋风能再热团扇不辞劳皇甫孝常婕妤春怨花枝出建章凤管发昭阳借问承恩者双娥几许长秋怨长信多秋色昭阳借月华那堪闲永巷闻道选良家送王司直西塞云山逺东风道路长人心胜潮水相送过浔阳送人还剡中旧居海岸畊残雪谿沙钓夕阳家中何所有春草渐看长同诸公有懐旧国迷江树他乡近海门移家南渡乆童稚觧方言刘文房春草宫懐古君王不可见芳草旧宫春犹带罗裙色青青向楚人送张起崔载华之闽中朝无寒士逹家在旧山贫相送天涯里怜君更逺人逄雪宿芙蓉山日暮苍山逺天寒白屋贫柴门闻犬吠风雪夜归人赴楚州次韵田途中阻浅问张南史楚城今逺近积霭寒塘莫水浅舟且迟淮潮在何处送友人徃扬州渡口发梅花山中动泉脉芜城春草生君作扬州客送张十八归桐庐归人乗野艇带月过江村正落寒潮水相随夜到门送方外上人孤云将野鹤岂向人间住莫买沃州山时人已知处江中对月空洲夕烟歛对月秋江里歴歴沙上人月中狐渡水听弹琴泠泠七絃琴静听松风寒古调虽自爱今人多不弹韦应物咏夜明从何处去暗从何处来但觉年光老半是此中催咏声万物自生听太空恒寂寥还从静中起却向静中销秋夜寄丘二十二员外懐君属秋夜散歩咏凉天山空松子落幽人应未眠对残灯独照碧窓乆欲随寒烬灭幽人将遽眠觧带翻成结同褒子秋斋独宿山月皎如烛霜风时动竹夜半鸟惊栖窓间人独宿宿永阳寄璨律师遥知郡斋夜冻雪封松竹时有山僧来悬镫独自宿卢允言酬李益戚戚一西东十年今始同可怜歌酒夜相对两衰翁赠别司空曙有月曽同赏无秋不共悲如何与君别又是菊花时塞下曲月黑鴈飞髙单于夜遁逃欲将轻骑逐大雪满弓刀韩君平汉宫曲绣幕珊瑚钩春关翡翠楼深情不肯道娇倚钿箜篌耿湋秋日返照入闾巷忧来与谁语古道少人行秋风动禾黍秋夜髙秋夜分后逺客鴈来时寂寂重门掩无人问所思钱仲文江行无题四首翳日多乔木维舟取束薪静听江叟语俱是厌兵人牵路縁江狭沙崩岸不平尽知行处险谁肯载时轻咫尺愁风雨匡庐不可登秪疑香雾窟犹有六朝僧斗转月未落舟行夜已深有村知不逺风便数声砧竹间路暗归草堂静半入花源去有时载酒来不与清风遇石井片霞照仙井泉底桃花红那知幽石下不与武陵通宿洞口馆野竹通谿冷秋泉入户鸣乱来人不到寒草上阶生伤秋嵗去人头白秋来树叶黄搔头向黄叶与尔共悲伤司空文明金陵懐古辇路江风暗宫潮野草春伤心庾开府老作北朝臣翫花与卫象同醉衰鬓千茎雪他乡一树花今朝与君醉忘却在长沙留别卢秦卿知有前期在难分此夜中无将故人酒不及石尤风李端芜城懐古风吹城上树草没城边路城里月明时精灵自来去拜新月开帘见新月便即下堦拜细语人不闻北风吹裙带送人下第献䇿未得意驰车东出秦莫年千里客落日万家春鸣筝鸣筝金粟柱素手玉房前欲得周郎顾时时误拂絃畅当宿潭上夜潭有仙舸与月当水中佳賔爱明月㳺子惊秋风登楼逈临飞鸟上髙出世人间天势围平野河流入断山戴㓜公赠李唐山人此意静无事闭门风景迟桞条将白髪相对共垂丝留别顾明府江南雨初歇山暗云犹湿未可动归桡前程风正急送秦隐居丽句亭北人归欲尽犹自住萧山闭户不暂出诗名满世间三闾庙沅湘流不尽屈子怨何深日暮秋风起萧萧枫树林李君虞江南曲嫁得瞿塘贾朝朝误妾期早知潮有信嫁与㺯潮儿照镜衰境临朝镜将看却自疑惭君明似月照我白如丝惜春畏老身全老逄春觧惜春今年看花伴已少去年人武伯苍夏夜作夜乆喧蹔息池台惟月明无因驻清景日出事还生途中即事南征复北还扰扰百年间自笑红尘里生涯不暂闲权载之玉台体昨夜裙带觧今朝蟢子飞铅华不可弃莫是槀砧归桞子厚江雪千山鸟飞絶万径人踪灭孤舟簑笠翁独钓寒江雪零陵早春问春从此去几日到秦原凭寄还乡梦殷勤入故园长沙驿前南楼感旧海鹤一为别存亡三十秋今来数行泪独上驿南楼登桞州峨山荒山秋日午独上意悠悠如何望乡处西北是融州王广津闺人赠逺二首鸎啼緑树深燕语雕梁晚不省出门行沙塲知近逺逺戍功名薄深闺年貌伤粧成对春树不语泪千行张文昌野田漠漠野田草草中牛羊道古墓无子孙白杨不得老琵琶台台上緑萝春闲登不待人毎当休暇日着履戴絃巾宿云亭清浄当深处虚明向逺开巻帘无俗客应只见云来绣衣石榻山城无别味药草兼鱼果时有绣衣人同来石上坐梅谿自爱新梅好行寻一迳斜不教人扫石愁损落来花惜花山中春已晚处处见花稀明日来无尽林间宿不归岸花可怜岸边树红藻发青条东风吹度水冲着木兰桡寄西峯僧松暗水涓涓夜凉人未眠西峯月犹在遥忆草堂前苕谿酬梁耿别后见寄清川永路何极落日孤舟觧携鸟向平芜逺近人随流水东西白云千里万里明月前溪后溪惆怅长沙谪谪江潭芳草萋萋顾逋翁归山心事数茎白髪生涯一片青山空山有雪相待古道无人独还唐音巻六唐音卷七钦定四库全书唐音卷七元杨士𢎞撰张震註唐诗正音六七言絶句贺季真采莲曲稽山罢雾郁嵯峨镜水无风也自波莫言春度芳菲尽别有中流采芰荷囘乡偶书少小离乡老大囘乡音无改发毛衰儿童相见不相识笑问客从何处来葢嘉运簇拍陆州西去轮台万里余故乡音耗日应疎陇山鹦鹉能言语为报闺人数寄书王摩诘送元二使安西渭城朝雨裛轻尘客舍青青栁色新劝君更尽一杯酒西出阳闗无故人寄河上段十六与君相见即相亲闻道君家在孟津为见行舟试借问客中时有洛阳人送别送君南浦泪如丝君向东州使我悲为报故人憔悴尽如今不似洛阳时九日忆山东兄弟独在异乡为异客毎逢佳节倍思亲遥知兄弟登髙处徧挿茱萸少一人寒食汜上作广武城邉逄暮春汶阳归客泪霑巾落花寂寂啼山鸟杨栁青青渡水人戯题盘石可怜磐石隣泉水复有垂杨拂酒杯若道春风不解意何因吹送落花来贾㓜隣送李侍郎赴常州雪晴云散北风寒楚水吴山道路难今日送君须尽醉明朝相忆路漫漫储光羲明妃词二首日暮惊沙乱雪飞傍人相劝易罗衣强来前殿㸔歌舞共待单于夜猎归单于知妾不胜归乐府皆传汉国辞朝来马上箜篌引稍似宫中闲夜时同金坛令武平退朝二首朝来仙阁聴弦歌暝入花亭见绮罗池邉命酒怜风月浦口还船惜芰荷花潭竹屿傍幽溪画檝浮空入夜溪菱荷覆水船难进歌舞留人月易低寄孙山人新林二月孤舟还水满清江花满山借问故园隠君子时时来去住人间王之奂凉州词黄河逺上白云间一片孤城万仞山羗笛何须怨杨栁春光不度玉门闗王少伯闺怨闺中少妇不知愁春日凝粧上翠楼忽见陌头杨栁色悔教夫壻覔封侯西宫春怨西宫夜静百花香欲卷珠帘春恨长斜抱云和深见月朦胧树色隠昭阳长信秋词奉帚平明金殿开且将团扇暂徘徊玉颜不及寒鸦色犹带昭阳日影来真成薄命乆寻思梦见君王觉后疑火照西宫知夜饮分明复道奉恩时青楼曲白马金鞍从武皇旌旂十万宿长杨楼头少妇鸣筝坐遥见飞尘入建章驰道杨花满御沟红妆谩绾上青楼金章紫绶千余骑夫壻朝囘初拜侯西宫秋怨芙蓉不及美人粧水殿风来珠翠香却恨含啼掩秋扇空悬明月待君王春宫曲昨夜风前露井桃未央前殿月轮髙平阳歌舞新承宠帘外春寒赐锦袍青楼怨香帏风动花入楼髙调鸣筝缓夜愁肠断闗山不解説依依残月下帘钩采莲曲荷叶罗裙一色裁芙蓉向脸两邉开乱入池中㸔不见闻歌始觉有人来出塞行白花原上望京师黄河水流无尽期穷秋旷野行人絶马首东来知是谁别李浦之京故园今在覇陵西江畔逄君醉不迷小弟隣庄尚渔猎一行书寄数行啼寄穆侍御出幽州一从恩谴度潇湘塞北江南万里长莫道蓟门书信少鴈飞犹得到衡阳重别李评事莫道秋江离别难舟船明日是长安吴姬缓舞留君醉随意清风白露寒李仓曽宅夜饮霜天留饮故情懽银烛金鑪夜不寒欲问吴江别来意青山明月梦中㸔观猎角莺初下秋草稀䥫抛鞚去如飞少年猎得平原兎马横捎意气归萧驸马宅花烛青鸾飞入合懽宫紫鳯啣花出禁中可怜今夜千家里银汉星囘一道通髙逹夫除夜旅馆寒灯独不眠客心何事转悽然故乡今夜思千里秋髩明朝又一年塞上听吹笛雪浄边天牧马还月明𦍑笛戍楼间借问梅花何处落风吹一夜满关山营州歌营州少年厌原野狐裘䝉茸猎城下鲁酒千钟不醉人健儿十岁能骑马岑参献封大夫破播仙凯歌四章汉将承恩西破戎㨗书先奏未央宫天子豫开麟阁待祗今谁数貮师功官军西出过楼兰营幙傍临月窟寒蒲海晓霜凝马尾葱山夜雪扑旌竿鸣笳叠鼓拥囘军破国平蕃昔未闻丈夫鹊印揺邉月大将龙旂掣海云日落辕门鼓角鸣千羣靣缚出蕃城洗兵鱼海云迎阵秣马龙堆月照营玉闗寄长安主簿东去长安万里余故人那惜一行书玉闗西望堪肠断况复明朝是嵗除苜蓿峯寄家人苜蓿峯邉逄立春葫芦河上泪霑巾闺中只是空相忆不见沙塲愁杀人逄入京使故园东望路漫漫双袖龙钟泪不干马上相逄无纸笔凭君传语报平安送人西原驿路挂城头客散江亭雨未休君去试㸔汾上水白云犹是汉时秋春梦洞房昨夜春风起遥忆美人湘江水枕上片时春梦中行尽江南数千里酒泉太守席上醉后作酒泉太守能剑舞髙台置酒夜击鼓胡笳一曲断人肠座上相㸔泪如雨张正言题张主人壁世人结交须黄金黄金不多交不深縦今然诺暂相许终是悠悠行路心皇甫茂政送魏十六还苏州秋夜沉沉此送君隂虫切切不堪闻孤舟明日毘陵道囘首姑苏是白云酧张继怅望南徐登北固迢迢西塞望东关落日临川问音信寒潮惟带夕阳还张懿孙枫桥夜泊月落乌啼霜满天江枫渔火对愁眠姑苏城外寒山寺夜半钟声到客船阊门卽事耕夫占募逐楼船春草青青万顷田试上吴门看郡郭清明几处有新烟刘文房昭阳曲昨夜承恩宿未央罗衣犹带御炉香芙蓉怅小云屏暗杨栁风多水殿凉送裵郎中贬吉州猿啼客散暮江头人自伤心水自流同作逐臣君更逺青山万里一孤舟新息道中作萧条独向汝南行客路多逄汉骑营古木苍苍离乱后㡬家同住一孤城赠崔九怜君一见一悲歌岁嵗无如老去何白屋渐㸔秋草没青云莫道故人多过郑山人所居寂寂孤莺啼杏园寥寥一犬吠桃源落花芳草无寻处万壑千峯独闭门寄别朱拾遗天书远召沧浪客几度临岐病未能江海茫茫春欲徧行人一骑发金陵寻盛襌师兰若秋草黄花覆古阡隔林遥见起人烟山僧独在山中老惟有寒松见少年韦应物滁州西涧独怜幽草涧邉生上有黄鹂深树鸣春潮帯雨晚来急野渡无人舟自横寒食寄京师诸弟雨中禁火空斋冷江上流鹦独坐听把酒㸔花想诸弟杜陵寒食草青青九日今朝把酒复惆怅忆在杜陵田舍时明年此日知何处世难还家未有期休暇日访王侍御不遇九日驱驰一日闲寻君不遇又空还怪来诗思清人骨门对寒流雪满山登寳意寺上方旧游翠岭香䑓出半天万家烟树满晴川诸僧近住不相识坐聼㣲钟记往年登楼寄王卿踏阁攀林恨不同楚云沧海思无穷数家砧杵秋山下一郡荆榛寒雨中酬柳郎中春日归杨州南郭见别之作广陵三月花正开花里逄君醉一回南北相过殊不逺暮潮从去早潮来子规啼髙林滴露夏夜清南山子规啼一声隣家孀妇抱儿泣我独展转何时明卢允言山店登登山路何时尽决决谿流到处闻风动叶声山犬吠几家松火隔秋云村南逄病叟双膝过頥顶在肩四隣知姓不知年卧駈鸟雀惜禾黍犹恐诸孙无社钱韩君平寒食春城无处不飞花寒食东风御柳斜日暮汉宫传蜡烛青烟散入五侯家江南曲长乐花枝雨㸃斜江城日莫好相邀春楼不闭葳蕤鎻渌水囘通宛转桥钱仲文归鴈潇湘何事等闲囘水碧沙明两岸苔二十五弦弹夜月不胜清怨却飞来郎君胄听隣家吹笙鳯吹声如隔采霞不知壖外是谁家重门深鎻无寻处疑有碧桃千树花栢林寺南望谿上遥闻精舍钟泊舟㣲径度深松青山霁后云犹在尽在西南三四峯司空文明崃口送友人崃口花飞欲尽春天涯去住各霑巾来时万里同为客今日翻成送故人江村即事罢钓归来不系船江村月落正堪眠纵然一夜风吹去只在芦花浅水邉崔峒题兰若絶顶茅菴老此生寒云孤木伴经行世人那得知幽迳遥向青峯礼磬声李端长信宫金壶漏尽禁门开飞燕昭阳侍寝囘随分独眠秋殿里遥闻笑语自天来卫象古词鹊血调兮湿未干䴙鹈新淬剑光寒辽东老将鬂成雪犹向旄头夜夜㸔戴㓜公湘南即事卢橘花开枫叶衰出门何处望京师沅湘日夜东流去不为愁人住少时对月答元明府山下孤城月上迟相留一醉本无期明年此夕逰何处縦有清光知对谁送吕少府共醉流光独归去故园髙士曰相亲深山古路无杨栁折取桐花寄逺人戎昱旅次寄湖南张郎中寒江近户慢流声竹影当牕乱月明归梦不知湖水濶夜来还到洛阳城移家别湖上亭好是春风湖上亭栁条籐蔓系离情黄鹂乆住浑相识欲别频啼四五声顾逋翁题叶道士山房水邉杨栁赤栏桥洞里神仙碧玉箫近得麻姑书信否浔阳江上不通潮宿昭应武帝祈灵太乙坛新丰树色统千官那知今夜长生殿独闭空山月影寒李君虞夜上受降城闻笛囘乐峯前沙似雪受降城外月如霜不知何处吹芦管一夜征人尽望乡聴角角邉霜昨夜堕闗榆吹角江城片月孤无限塞鸿飞不度西风吹入小单于早发破讷沙破讷沙头鴈正飞䴙鹈泉上战初归平明日出东南地满碛寒光生䥫衣送客还幽州惆怅秦城送独归蓟门烟树遶依依秋来莫射南来㕍縦遣乗春更北飞宫怨露湿晴花春殿香月明歌吹在昭阳似将海水添宫漏共滳长门一夜长秦公绪题明惠上人房檐前朝暮雨添花八十吴僧饭熟麻入定几时还出不知巢燕汚袈裟武伯苍汴州闻角何处金笳月里悲悠悠邉客梦先知单于城上闗山月今日中原搃觧吹杨巨源和练师索秀才杨柳水邉杨柳绿烟丝立马烦君折一枝惟有东风最相惜殷勤更向手中吹柳子厚柳州二月榕叶尽落偶题宦情羁思共悽悽春半如秋意转迷山城过雨百花尽榕叶满庭鹦乱啼酬曺侍御过象县见寄破额山前碧玉流骚人遥驻木兰舟春风无限潇湘意欲采苹花不自由铜鱼使赴都寄亲友行尽闗山万里余到时闾井是荒墟附庸惟有铜鱼使此后无因寄逺书与浩初上人同㸔山寄京华亲故海畔尖山似剑铓秋来处处割愁肠若为化得身千亿散上峯头望故乡夏昼偶作南州溽暑醉如酒隠几熟眠开北牖曰午独觉无余声山童隔竹敲茶臼陈羽伏翼西洞送人洞里春情花正开㸔花出洞㡬时囘殷勤好去武陵客莫引世人相逐来窦胄卿上阳宫愁云漠漠草离离太乙勾陈处处疑日暮毁垣春雨里残花犹发万年枝窦友封南㳺感兴伤心欲问前朝事惟见江流去不囬日暮东风春草绿鹧鸪飞上越王䑓王仲初宫中词鱼藻宫中鎻翠娥先皇行处不曽过如今池底休铺锦菱角鸡头积渐多金吾除夜进傩名画袴朱衣四队行院院烧灯如白日沉香火里坐吹笙避暑昭阳不掷卢井邉含水喷鸦雏内中数日无唿唤榻得滕王蛱蝶图树头树尾覔残红一片西飞一片东自是桃花贪结子错教人恨五更风金殿当头紫阁重仙人掌上玉夫容太平天子朝元日五色云车驾六龙唐昌观玉蘂花一树茏䓗玉刻成飘廊㸃地色轻轻女冠夜觅香来处惟见阶前碎月明绮绣宫玉楼倾侧粉墻空重叠青山绕故宫武帝去来红袖尽野花黄蝶领春风江陵使至汝州囬看巴路在云间寒食离家麦熟还日莫数峯青似染商人说是汝州山华清宫酒幔髙楼一百家宫前杨柳寺前花内园分得温汤水二月中旬已进𤓰张文昌送蜀客蜀客南行聼碧鸡木绵花发锦江西山头日晚行人少时见猩猩树上啼逄贾岛僧房逄着款冬花出寺行吟日已斜十二街中春雪徧马蹄今去入谁家与贾岛闲㳺水北原南草色新雪消风暖不生尘城中车马应无数能觧闲行有几人寄李渤五度谿头踯躅红嵩阳寺里讲时钟春山处处行应好一月看花到几峯秋思洛阳城里见秋风欲作家书意万重复恐匆匆说不尽行人临发又开封感春远客悠悠任病身谁家池上又逄春明年各自东西去此地看花是别人蛮中瘴水蛮中入洞流人家多住竹棚头一山海上无城郭惟见松牌记象州闲行老身不计人间事野寺秋晴毎独过病眼较来犹断酒却嫌行处菊花多春别曲长江春水绿堪染荷叶出水大如钱江头桥树君自种那不长系木兰船成都曲锦江近西春水緑新雨山头荔支熟万里桥邉多酒家游人爱向谁家宿寒塘曲寒塘沉沉栁叶踈水暗人语惊栖凫舟中少年醉不起持烛照水射㳺鱼山禽山禽毛如白练带栖我庭前栗树枝猕猴夜半来取栗一双中林向月飞凉州词邉城莫雨鴈飞低芦笋初生渐欲齐无数铃声遥过碛应䭾白练到安西鳯林闗里水东流白苇黄榆六十秋邉将皆承主恩泽无人解道取梁州刘梦得自朗州至京戱赠㸔花诸君子紫陌红尘拂靣来无人不道㸔花囘𤣥都观里桃千树尽是刘郎去后栽再游𤣥都观百畆庭中半是苔桃花净尽菜花开种桃道士归何处前度刘郎又独来乌衣巷朱雀桥邉野草花乌衣巷口夕阳斜旧时王谢堂前燕飞入寻常百姓家石头城山围故国周遭在潮打空城寂寞囘淮水东邉旧时月夜深还过女墻来聼旧宫人穆氏歌曽随织女度天河记得云间第一歌休唱贞元供奉曲当时朝士已无多与歌者何勘二十余年别帝京重闻天乐不胜情旧人惟有何勘在更与殷勤唱渭城蹋歌词春江月出大隄平隄上女郎连袂行唱尽竹枝懽不见红霞映树鹧鸪鸣竹枝词山桃红花满上头蜀江春水拍山流花红易衰似郎意水流无限似侬愁瞿塘嘈嘈十二滩此中道路古来难长恨人心不如水等间平地起波澜山上层层桃李花云间烟火是人家银钏金钗来负水长刀短笠去烧畬杨柳青青江水平闻郎江上唱歌声东邉日出西邉雨道是无情还有情杨柳枝词花蕚楼前初种时羙人楼上鬬腰枝如今抛掷长街里露叶如啼欲恨谁焬帝行宫汴水濵数株残柳不胜春晚来风起花如雪飞入宫墻不见人阿娇怨望见葳㽔举翠华试开金屋扫庭花须㬰宫女传来信言幸平阳公主家元和甲午岁诏书尽徴江湘逐客余自武陵赴京宿于都亭有懐续来诸君子雷雨江湘起卧龙武陵樵客蹑仙踪十年楚水枫林下今夜初闻长乐钟杜牧之登乐逰原长空澹澹孤鸟没万古销沉向此中㸔取汉家何似业五陵无树起秋风汉江溶溶漾漾白鸥飞渌浄春深好染衣南去北来人自老夕阳长送钓船归泊秦淮烟笼寒水月笼沙夜泊秦淮近酒家商女不知亡国恨隔江犹唱后庭花赤壁折㦸沉沙䥫未销自将磨洗认前朝东风不与周郎便铜雀春深鎻二乔秋夕银烛秋光冷画屛轻罗小扇扑流萤天阶夜色凉如水卧看牵牛织女星宫怨监宫引入蹔开门随例虽朝不是恩银钥却收金鎻合月明花落又黄昏寄扬州韩绰判官青山隐隐水迢迢秋尽江南草木凋二十四桥明月夜玉人何处教吹箫送隐者无媒径路草萧萧自古云林远市朝公道世间惟白髪贵人头上不曽饶将赴吴兴登乐游原清时有味是无能闲爱孤云静爱僧欲把一麾江海去乐游原上望昭陵江南春千里鹦啼绿暎红水邨山郭酒旗风南朝四百八十寺多少楼台烟雨中懐吴中冯秀才长洲花外草萧萧却算逰程歳月遥惟有别时今不忘暮烟秋雨过枫桥退宫人闲吹玉殿昭华管醉折黎园缥蒂花十年一梦归人世绛缕犹封系臂纱齐安郡后池菱透浮萍绿锦池夏莺千啭㺯蔷薇尽日无人看㣲雨鸳鸯相对浴红衣题城楼呜轧江楼角一声㣲阳㶑㶑落寒汀不用凭栏苦囘首故乡七十五长亭李义山龙池龙池赐酒敞云屛羯鼓声高衆乐停夜半燕归宫漏永薛王沉醉寿王醒瑶池瑶池阿母绮忩开黄竹歌声动地哀八骏日行三万里穆王何事不重来草下隂虫叶上霜朱䦨迢逓压湖光兎寒蟾冷桂花白此夜嫦娥应断肠偶题水亭闲眠㣲醉消小榴海栢枝相交冰絃簟上琥珀枕傍有堕钗䨇翠翘唐音巻七唐音卷八钦定四库全书唐音巻八元杨士𢎞撰张震註唐音遗响一王无功过酒家此日长昏饮非闗养性灵眼㸔人尽醉何忍独为醒章懐太子黄台瓜辞种瓜黄台下瓜熟子离离一摘使瓜好再摘令瓜稀三摘尚云可四摘抱蔓归王适咏江滨梅忽见寒梅色开花汉水滨不知春色早疑是㺯珠人李义甫咏乌日里飏朝彩琴中半夜啼上林如许树不借一枝栖张説之蜀道后期客心争日月来往预期程秋风不相待先至洛阳城乔知之折杨栁可怜濯濯春杨柳攀折将来就纎手妾容与此同盛衰何必君恩独能久张子寿鱼游乐深池鸟栖欲高枝嗟尔蜉蝣羽薨薨聚何为有生岂不化所感奚若斯神理日㣲㓕吾心安得知浩荡杨朱子徒然泣路岐孤鸿海上来池潢不敢顾侧见双翠鸟巢在三珠树矫矫珍木巅得无金丸惧羙服患人指髙眀逼神恶今我游𠖇㝠弋者何所慕齐洗心长门怨㷀㷀孤思逼寂寂长门掖妾妬亦知非君恩那不惜擕琴就玉阶词悲声未谐将心托明月流影入君懐吴贞节歩虚词扶桑诞初景羽葢凌晨霞倐歘造西域嬉游金母家碧津湛洪源灼烁敷荷花煌煌青琳宫璨璨列玉华真气溢绛府自然思无邪俯矜区中士夭浊良可嗟琼䑓却为仭孤暎大罗表常有三素云凝光自飞绕羽童汎明霞升降何缥缈鸾鳯啸雅音栖翔绛林标玉虚无昼夜灵景何皎皎一覩太上京方知衆天小二气播万有化机无停轮而我操其端乃能出陶钧寥寥大漠上所遇皆清真澄莹含元和气同自相亲绛树结丹实紫霞流碧津以兹保童婴水用超形神张廵夜闻笛岧嶤试一临虏骑俯城隂不辨风尘色安知天地心门开邉月近苦战阵云深旦夕更楼上遥闻横笛音卢纬卿乡赋后自巩还田家因谢隣友见过之作鸡鸣出东邑马倦登南蛮落日见桑柘翳然丘中寒隣家多旧识投暝来相看且问春税苦兼陈行路难园塲近隂壑草木易凋残峯暗雪犹积涧深冰已团浮名知何用岁晏不成懽置酒共君饮当歌聊自寛陶翰古塞下曲进军飞狐北穷㓂势将变日落尘沙昏背河更一战骍马黄金勒雕弓白羽箭射杀左贤王归奏未央殿欲言塞下事天子不召见东出咸阳门哀哀泪如霰燕歌行请君留楚调聼我吟燕歌家在辽水头邉风意气多出身为汉将正值戎未和雪中凌天山冰上度交河大小百余战封侯竟蹉跎归来霸陵下故旧无相过雄剑委尘匣空门惟雀罗玉篸还赵姝瑶琴付齐娥昔日不为乐时哉今奈何刘眘虚暮秋扬子江寄孟浩然木叶纷纷下东南日烟霜林山相晚暮天海空青苍暝色空复久秋声亦何长孤舟兼㣲月独夜仍越乡寒笛对京口故人在㐮阳咏思劳今夕汉江遥相望江南曲羙人何荡漾湖上风日长玉手欲有赠徘徊双明珰歌声随渌水怨色起青阳日暮还家望云波横洞房薛据出青门往南山别业旧居在南山夙驾自城阙榛莾相蔽亏去尔渐超忽散余雪晴苍茫季冬月寒风吹长林白日原上没懐抱旷莫伸相知阻吴越弱年好栖隠鍊药在严窟及此离垢氛兴来亦因物末路期赤松斯言庶不伐贺兰进眀古意崇兰生涧底香气满幽林采采欲为赠何人是同心日暮徒盈抱徊徊幽思深慨然纫杂珮重奏丘中琴行路难君不见门前栁荣耀㡬时萧索乆君不见陌上花狂风吹去落谁家隣家思妇见之叹蓬首不梳心厯乱盛年夫壻长别离岁暮相逄色凋换又君不见芳树枝春花落尽蜂不窥君不见梁上泥秋风始髙燕不栖荡子从军事征战蛾眉婵娟守空闺独宿自然堪下泪况复时闻乌夜啼沈如筠寄张徴古寂厯逺山意㣲暝半空碧绿萝无冬春彩烟竟朝夕张子海内竒耐为巖中客圣君劳梦想安得老松石闺怨鴈尽书难寄愁多梦不成愿随孤月影流照伏波营李嶷少年行十八羽林郎戎衣侍汉王臂鹰金殿侧挟弹玉舆傍驰道春风起陪游出建章侍猎长杨下承恩更射飞尘生马影㓕箭落鴈行稀薄雾随天仗聨翩入鎻闱玉剑膝邉横金盃马上倾朝游茂陵道夜宿鳯凰城豪吏多猜忌毋劳问姓名丁僊之江南曲长干斜路北近浦是儿家有意来相访明朝出浣纱发向横塘口船开值急流知郎旧时意且请拢船头昨暝遶南陵风声波浪阻入浦不逄人归家谁信汝未暝已成粧乗潮去茫茫因从京口渡使报邵陵王始下夫容楼言发瑯琊岸急为打船开恶许傍人见吴象之阳春歌帘低晓露湿帘卷莺声急欲起抱箜篌如疑彩弦澁孤眠愁不转㸃泪声相及净扫阶上花风来更吹入张潮㐮阳行玉盘转明珠君心无定凖昨见㐮阳客剰说㐮阳好无尽㐮汉水岘山垂汉水东流风北吹只言一世长娇宠那悟今朝见别离君渡清𦍑渚知人独不语君见木栖林忆君相思深莫作云间鸿离声顾俦侣尚如匣中剑分形㑹同处是君妇识君情怨君恨君为此行下床一宿不可保况乃万里㐮阳城㐮阳传近大堤北君到㐮阳莫廽惑大堤诸女児怜钱不怜德江南行茨菰叶烂别西湾莲子花开犹未还妾梦不离江水上人传郎在鳯凰山孟云卿古别离朝日上髙䑓离人怨秋草但见万里天不见万里道君行本遥远苦乐良难保宿昔梦同衾忧心梦倾倒含酸欲谁诉展转伤懐抱结髪年已迟征行去何早寒暄有时谢顦顇难再好人皆唐音卷八唐音卷九钦定四库全书唐音卷九元杨士𢎞撰张震註唐音遗响二沈云卿拟古离别白水东悠悠中有西行舟舟行有返棹水去无还流奈何生别者戚戚懐逺游逺游谁当惜所悲会难收自君閴芳屣青阳四五遒皓月掩兰室光风虚蕙楼相思无明晦长叹累冬秋离居人迟暮髙驾何淹留长门怨月皎风泠泠长门次掖庭玉阶闻坠叶罗幌见飞萤清露凝珠缀流尘下翠屏妾心君未察愁叹处繁星铜雀台昔年分鼎地今日望陵台一旦雄图尽千秋遗令开绮罗君不见歌舞妾空来恩共漳河水东流无重囘古歌落叶流风向玉台夜寒秋思洞房开水精帘外金波下云母牕前银汉回王阶隂隂苔藓色君玉履綦难再得璇闺窈窕秋夜长绣户徘徊秋月光燕姬綵帐夫容色秦子金鑪兰麝香北斗七星横夜半清歌一曲断君肠王少伯长歌行旷野饶悲风飕飕多蒿草系马倚白杨谁知我懐抱所是同袍者相逄尽衰老况登汉家陵南望长安道上有枯树根下有石䑕窠高皇子孙尽千载无人过寳玉频发掘精灵其奈何人生须信命有酒且长歌斋心女萝覆石壁谿水幽蒙胧紫葛蔓黄花娟娟寒露中朝饮花上露夜卧松下风云英化为水光彩与我同日月荡精魄寥寥天府空少年行西陵侠少年客过短长亭青槐夹两路白马如流星闻道羽书急单于㓂井陉气髙轻赴难谁顾燕山铭塞上曲蝉鸣空山林八月萧闗道出塞入塞云处处黄芦草从来幽并客皆向沙塲老莫学逰侠儿矜夸紫骝好和振上人秋夜懐士㑹白露伤草木山风吹下寒遥林梦亲友髙兴发幽峦郭外秋声急城邉月色残瑶琴多幽思更为客中弹采莲越女作桂舟还将桂为檝湖上水渺漫清江初可渉摘取夫容花莫摘夫容叶将归问夫壻颜色何如妾城傍曲秋风鸣桑条草白狐兎骄邯郸饭来酒未消城北原平掣皂鵰射杀空营两腾虎廻身却月佩弓弰初日初日净金闺先照床前暖斜光入罗幕稍稍亲丝管云髪不能梳杨花更吹满崔颢赠王威古三十羽林将出身常事邉春风吹浅草猎骑何翩翩挿羽两相顾鸣弓新上弦射麋入深谷饮马投荒泉马上共倾酒野中聊割鲜相看未及饮代马㓂幽燕烽火去不息隂山髙际天长駈捄东北战觧城亦全报国行赴难古来皆共然赠轻车悠悠逺行归经春渉长道幽冀桑始青洛阳蚕欲老忆昨戎马地别时心草草烽火从北来邉城闭常早平生少相遇未得展懐抱今日杯酒间见君交情好辽西燕郊芳岁晚残雪冻邉城四月青草合辽阳春水生边人正牧马汉将日徴兵露重寳刀湿沙虚金鼓鸣寒衣着已尽春服谁为成寄语洛阳使为传邉塞情相逄行妾年初二八家住洛桥头玉户临驰道朱门近御沟使君何暇问夫壻大长秋女弟新承宠诸兄近拜侯春生百子殿花发五城楼出入千门里年年乐未休长门怨君王宠初歇弃妾长门宫紫殿青苔满高堂明月空夜愁生枕席春意罢帘笼泣尽无人问容华落镜中王家少妇十五嫁王昌盈盈入畵堂自矜年最少复倚壻为郎舞爱前溪渌歌怜子夜长闲来闘百草度日不成妆蓟门行邉城十一月雨雪乱霏霏元戎号令严人马亦轻肥羗氐无尽日征战几时归幽州多骑射结髪重横行一朝事将军出入有声名纷纷猎秋草相向角弓鸣崔国辅香风词洛阳棃花落如霰河阳桃叶生复齐坐怨玉楼春欲尽红绵粉絮鸟收啼崔曙山下晚晴寥寥远天净溪路何空蒙斜光照踈雨秋气生白虹云尽山色暝萧条西北风故林归宿处一叶下梧桐古意绿笋总成竹红花亦成子能当此时好独自幽闺里夜夜苦更长愁来剧如死刘方平春怨纱窗日落渐黄昏金屋无人见泪痕寂寞空庭春欲晚梨花满地不开门唐音巻九唐音卷十钦定四库全书唐音巻十元杨士𢎞撰张震註唐诗遗响三桞中庸江行繁隂乍隐洲落叶初飞浦萧萧楚客㠶莫入寒江雨凉州曲关山万里逺征人一望关山泪满巾青海城头空有月黄沙碛里本无春丘丹答韦苏州露滴梧叶鸣秋风桂花发中有学仙侣吹箫弄山月宋济东隣美女歌花暖江城斜日隂莺啼绣户晓云深春风不道珠帘隔传得歌声与客心刘商合溪送王永归东郭君去春山谁共逰鸟啼花落水空流如今送别临溪水他日相思来水头醉后口号春草秋风老此身一瓢长醉任家贫醒来还爱浮萍草漂寄官河不属人元使君自楚移越露冕行春向若耶野人懐惠欲移家东风二月淮隂道惟见棠梨一树花羊士谔郡中即事红衣落尽暗香残叶上秋光白露寒越女含情已无限莫教长袖倚兰干雍裕之五杂爼五杂爼刺绣窠徃复还织锦梭不得已成交河自君之出矣自君之出矣寳镜为谁明思君如陇水长闻呜咽声江边桞袅袅古堤边青青一树烟若为丝不断留取系郎船宫人斜几多红粉委黄泥野鸟如歌又似啼应有春魂化为燕年年飞入未央栖长孙佐辅寻山家独访山家歇还渉茅屋斜连隔松叶主人闻语未开门绕篱野菜飞黄蝶令狐殻士从军行孤心眠夜雪满眼是秋沙万里犹防塞三年不见家却望氷河阔前登雪岭髙征人几多在又拟战临洮边风千里惊汉月五更明纵有还家梦犹闻出塞声宫中乐月上宫花静烟含苑树深银台门已闭仙漏夜沉沉九重青𤨏闼百尺碧云楼明月秋风起珠帘上玉钩思君恩小苑莺歌歇长门蝶舞多眼看春又去翠辇不曽过紫禁香如雾青天月似霜云韶何处奏秪是在昭阳长相思几度春眠觉纱窓晓望迷朦胧残梦里独自在辽西游春词阊阖春风起蓬莱雪水消相将折杨桞争取最长条少年行少小边州惯放狂骣骑蕃马射黄羊如今年老无筯力独倚营门数鴈行杨中师卢十五竹亭送姪儞归山落叶寒拥壁清霜夜霑石正是忆山时复送归山客殷勤一樽酒晓月当窓白白纻词玉缨翠佩杂轻罗香汗微渍朱颜酡为君起唱白纻歌清声袅云思繁多凝笳哀瑟时相和金壶半倾芳夜促梁尘霏霏暗红烛令君安坐听终曲坠叶飘花难再复蹑珠履歩琼筵起身轻舞红烛前芳恣艳态妖且妍囘眸转袖暗催絃凉风萧萧漏水急月华泛艳红莲湿牵裙揽带翻成泣张仲素春㳺曲烟桞飞轻絮风榆落小钱蒙蒙百花里罗绮竸秋千骋望登香阁争髙下砌台林间踏青去席上意钱来行乐三春节林林百和香当年重意气先占鬬鸡塲宫中乐江果瑶池实金盘露井氷甘泉将避暑台殿晓光凝春江曲揺漾越江春相将采白苹归时不觉夜出浦月随人春怨曲袅袅边城桞青青陌上桑提笼忘采叶昨夜梦渔阳塞下曲三伐渔阳再渡辽骍弓在臂剑横腰匃奴似欲知名姓休傍隂山更射鵰隂碛茫茫塞草腓桔橰烽上暮烟飞交河北望天连海苏武曽将汉节归天马辞天马初从渥水来歌曽唱得濯龙媒不知玉塞沙中路苜蓿花残几处开蹀躞宛驹齿未齐枞金喷玉向风嘶来时行尽金河道猎猎轻风在碧蹄汉苑行春风淡淡影悠悠莺啭髙枝燕入楼千歩廊囘闻凤吹珠帘处处上银钩秋闺思碧窓斜月蔼深辉愁听寒螀泪湿衣梦里分明见关塞不知何路向金微唐音巻十唐音卷十一钦定四库全书唐音巻十一元杨士𢎞撰张震註唐诗遗响四郎士元塞下曲寳刀塞下儿轻身百战曾百胜壮心竟未嫖姚知白草山头日初没黄沙戍下悲歌发萧条尽夜边风吹独倚营门望秋月戴㓜公去妇怨出户不敢啼风悲日悽悽心知恩义絶谁忍分明别下坂车辚辚畏逄乡里亲空持床前㡢却寄家中人忽辞王吉去为是秋胡死若此今日情烦寃不相似女耕田行乳燕入巢笋成竹谁家二女种新谷无人无牛不及犂持刀斫地翻作泥自言家贫母年老长兄从军未娶嫂去年灾疫牛囤空截绢买刀都市中头巾掩面畏人识以刀代牛谁与同姊妹相擕心正苦不见路人唯见土䟽通畦陇妨乱田整顿沟塍待时雨日正南岗下饷归可怜朝雉扰惊飞东隣西舍花发尽共惜余芳泪满衣桞花歌送客徃桂阳沧浪渡头桞花发断续因风飞不絶揺烟拂水积翠间缀雪含霜谁忍攀夹岸纷纷送君去鸣棹孤寻到何处移家深入桂水源种桞新成色更繁定知别后消散尽却忆今朝伤旅魂戎昱苦哉行妾家清河边七叶承貂蝉身为最小女偏得浑家怜亲戚不相识幽闺十五年有时最逺出秪到中门前前年边骑来惧死翻生全今秋官军至岂意遭戈鋋匈奴为先锋长鼻黄髪拳弯弓猎生人百歩牛羊氊脱身落虎口不及归黄泉苦哉难重陈暗哭苍苍天采莲曲虽听采莲曲谁识采莲心漾檝爱花逺囘船愁浪深烟生极浦色日落半江隂同似怜波静看粧堕玉簪涔阳女儿花满头毶毶同泛木兰舟秋风日暮南湖里争唱菱歌不肯休塞上曲惨惨寒日没北风巻蓬根将军领疲兵却入古塞门回首指隂山杀气成黄云楼上畵角哀即知兵心苦试问左右人无言泪如雨何意休明时终言事鼙鼓长安秋夜八月更漏长愁人起常早闭门寂无事满院生秋草昨宵西窓梦梦入荆南道逺客归去来在家贫亦好客堂秋夕隔窓萤影㓕复流北风微雨虚堂秋虫声竟夜引乡泪蟋蟀何知人自愁四时不得一日乐以此方悲客㳺恶寂寂江城无所闻梧桐叶上偏萧索顾逋翁日晚歌日窅窅兮下山望佳人兮不还花落兮屋上草生兮阶间日日兮春风芳菲兮欲歇老不可兮更少君胡为兮轻别短歌行城边路今人犂田昔人墓岸上沙昔时江水今人家今人昔人共长叹四序相催节囘换明月皎皎入华池白云离离度清汉古意新系青丝百尺绳心在君家辘轳上我心皎洁君不知辘轳一转一惆怅陈羽公子行金覊白马郎何处踏青来马骄郎半醉躞蹀望楼台似见楼上人玲珑窓户开隔花闻一笑落日不知囘杨巨源大堤词二八婵姢大堤女开垆枂对依江渚侍客登楼向水看邀即巻㡢临花语细雨蒙蒙湿芰荷巴东商旅驻帆多自传芳酒飜红袖谁调妍粧囘翠娥珍簟华镫夕阳后当垆理瑟矜纎手月落星微五鼔声春风揺荡窓前桞嵗嵗逄迎沙岸间背人多整緑云鬟无端嫁与五陵少离别烟波伤玉颜王广津宫词白雪猧儿拂地行惯眠红毯不曽惊深宫更有何人到只向金堦吠晓萤刘梦得淮隂行二首船头大铜镮摩挲光阵阵早晚使风来沙头一眼认何物令侬羡羡郎船尾鷰衘泥趂樯竿宿食长相见武昌老人説笛歌武昌老人七十余手把瘦令相问书自言少小学吹笛早事曹王曽赏激徃来征镇戍蕲州楚山萧萧笛竹秋当时买材恣搜索典却身上乌貂裘古苔苍苍封老节石上孤生饱风雪商声五音随指发水中龙应云行絶曽将黄鹤楼上吹一声占尽秋江月如今老去语犹迟音韵髙低耳不知气力已无心尚在时时一曲梦中吹平蔡州汝南晨鸡喔喔鸣城头鼔角音和平路傍老人忆旧事相与感激皆涙零老人收泪前致词官军入城人不知忽惊元和十二载重见天寳承平时堤上行三首酒旗相望大堤头堤下连樯堤上楼日暮行人争渡急桨声幽轧满中流江南江北望烟波入夜行人相应歌桃叶传情竹枝怨水流无限月明多长堤缭绕水裵徊酒舍旗亭次第开日晚上帘招贾客轲峩大艑落帆来洛中逄韩七中丞之吴兴口号昔年意气结羣英几度朝囘一字行海北天南零落尽两人相见洛阳城和令狐相公别牡丹平章宅里一栏花临到开时不在家莫道两亰非逺别春明门外即天涯潇湘曲斑竹枝斑竹枝泪㾗㸃㸃寄相思楚客欲听瑶瑟怨潇湘深夜月明时唐音巻十一唐音卷十二钦定四库全书唐音巻十二元杨士𢎞撰张震註唐诗遗响五李长吉感讽合浦无明珠龙洲无木奴足知造化力不给使君须越妇未织作吴蚕始蠕蠕县官骑马来狞色虬紫须怀中一方板板上数行书不因使君怒焉得诣尔庐越妇拜县官桑牙今尚小㑹待春日晏丝车方掷掉越妇通言语小姑具黄粱县官踏飡去簿吏复登堂申胡子觱栗歌颜热感君酒含嚼芦中声花娘篸绥妥休睡夫容屏谁截太平管列㸃排空星直贯开花风天上驱云行今夕嵗华落令人惜平生心事如波涛中坐时时惊朔客骑白马劒弝悬兰缨俊徤如生猱肯拾蓬中萤蜀国絃枫香晚花静锦水南山影惊石坠猨哀竹云愁半岭凉月生秋浦玉沙粼粼光谁家红泪客不忍过瞿塘仙人弹琴石壁上翻翻一仙人手持白鸾尾夜扫南山云鹿饮寒涧下鱼归清海濵当时汉武帝书报桃花春马诗寳玦谁家子长闻侠骨香堆金买駮骨将送楚襄王香幞赭罗新盘龙蹙镫鳞回㸔南陌上谁道不逄春污血到王家随鸾感玉珂少君骑毎上人见是青骡塘上行藕花凉露湿花缺藕根澁飞下雌鸳鸯塘水声溘溘秦宫诗汉秦宫将军梁冀之嬖奴也秦宫得宠内舍故以骄名大譟于人予旧作长词辞以冯子都之事相对望又云昔有之诗越罗衫袂被春风玉羽骐驎腰带红楼头曲宴仙人语帐里吹笙香雾浓人间酒暖春茫茫花枝入帘白日长飞窓复道传筹饮午夜朦胧腻烛黄秃衿小袖调鹦鹉紫绣麻霞踏哮虎斫桂烧金待晓筵白鹿青苏夜半煑桐英永巷骑新马内屋深屏生色畵开门烂用水衡钱巻起黄河内身写皇天厄运犹缯制秦宫一生花底活鸾箆得不还人醉睡氍毹满堂月金铜仙人辞汉歌魏明帝青龙元年八月诏宫官牵车西取汉孝武捧露盘仙人欲立置前殿宫官既拆盘仙人临载澘然泪下唐诸王孙李长吉遂作金铜仙人辞汉歌茂陵刘郎秋风客夜闻马嘶晓无迹畵栏桂树悬秋香三十六宫土花碧魏官牵车指千里东关酸风射眸子空将汉月出宫门忆君清泪如铅水衰兰送客咸阳道天若有情天亦老擕盘独出月荒渭城已逺波声小浩歌南风吹山作平地帝遣天吴移海水王母桃花千徧红彭祖巫咸几囘死青毛騘马参差钱娇春杨桞含细烟筝人劝我金屈巵神血未凝身问谁不须浪饮丁都䕶世上英雄本无主买丝绣作平原君有酒惟浇赵州土漏催水咽玉蟾蜍卫娘髪薄不胜梳看见秋眉换新緑二十男儿那刺促李凭箜篌呉丝蜀桐张髙秋空山凝云頽不流江娥啼竹素女愁李凭中国弹箜篌崑山玉碎凤凰呌夫容泣露香兰笑十二门前融冷光二十三丝动紫皇女蜗鍊石补天处石破天惊逗秋雨梦入神山教神妪老龙跳波瘦蛟舞吴质不眠倚桂树露脚斜飞湿塞兎天上謡天河夜转漂囘星银浦流云学水声玉宫桂树花未落仙妾采香垂佩璎秦妃巻帘北窓晓窓前植桐青凤小王子吹笙鹅管长唿龙耕烟种瑶草粉霞红绶藕丝裙青洲歩拾兰苕春东指羲和能走马海尘新生石山下春坊正字剑子歌先軰匣中三尺水曾入吴潭斩龙子隙月斜明刮露寒练带平铺吹不起蛟胎皮老蒺藜刺䴙鹈淬花白鷴尾直是荆轲一片心莫教照见春坊字桵丝团金悬䍡神光欲截蓝田玉是出西方白帝惊嗷嗷鬼母秋郊哭李夫人紫皇宫殿重重开夫人飞入琼瑶台緑香绣帐何时歇青云无光宫水咽翩联桂花坠秋月孤鸾惊啼商丝发红壁阑珊悬佩珰歌台小妓遥相望玉蟾滴水鸡人唱露华兰叶参差光鴈门太守行黑云压城城欲摧甲光向月金鳞开角声满天秋色里塞土臙脂凝夜紫半巻红旗临易水霜重鼔声寒不起报君黄金台上意提擕玉龙为君死贵主征行乐奚骑黄铜连鎻甲罗旗香榦金画叶中军留醉河阳城骄嘶紫燕踏花行春云骑将如红玉走马捎鞭上空緑女垣素月角咿咿牙帐未开分锦衣神絃别曲巫山小女隔云别春风松花山上发緑葢独穿芳迳归白马花竿前孑孑蜀江风淡水如罗堕兰谁泛相经过南山桂树为君死云衫浅污红脂花江南弄江中緑雾起凉波天上叠巘红嵯峨水风浦云生老竹渚暝蒲帆如一幅鲈鱼千头酒百斛酒中倒卧南山緑吴歈越吟未终曲江上团团帖寒玉少年乐方草落花如锦地二十长逰醉乡里红缨不重白马骄垂桞金丝香拂水吴娥未笑花不开緑髩耸堕兰云起陆郎倚醉牵罗袂夺得寳钗金翡翠梦天老兎寒蟾泣天色云楼半开璧斜白玉轮轧露湿团光鸾珮相逄桂香陌黄尘清水三山下更变千年如走马遥望齐州九㸃烟一泓海水杯中㵼胡蝶舞杨花扑帐春云热龟甲屏风醉眼缬东家胡蝶西家飞白骑少年今日归昌谷北园新笋斫取青光写楚辞腻香春粉黑离离无情有恨何人见露压烟啼千万枝卢仝新月仙宫云箔巻露出玉帘钩清光无所赠相忆凤凰楼有所思当时我醉美人家美人颜色娇如花今日美人弃我去青楼朱箔天之涯娟娟嫦娥月三五二八盈又缺翠眉蝉鬓生别离一望不见心断絶心断絶几千里梦中醉卧巫山云觉来泪滴湘江水湘江两岸花木深美人不见愁人心含愁更奏緑绮琴调髙絃絶无知音美人兮美人不知为暮雨兮为朝云相思一夜梅花发忽到窓前疑是君楼上女儿曲谁家女儿楼上头指挥婢子挂帘钩林花撩乱心之愁巻却罗袖弹箜篌箜篌歴乱五六絃罗袖掩面啼向天相思向天情不断落花纷纷心欲穿心欲穿凭阑干相忆桞条緑相思锦帐寒直縁感君恩爱一囘顾使我双泪长珊珊我有娇靥待君笑我有娇娥待君扫莺花烂漫君不来及至君来花已老心肠寸断谁得知玉阶羃歴生青草思君吟我思君兮河之壖我为河中之泉君为河中之青天天青青泉泠泠泉含青天天隔泉我思君兮心亦然此心复在天之侧我心为风兮淅淅君身为云兮羃羃此风引此云兮云不来风兮云兮何悠哉与我身心双徘徊寄萧三十三赴歙州昏期仆客扬州早春书寄一絶淮上客情殊冷落蛮方春早客何如相思莫道无来使囘鴈岑前好寄书逄郑三逰山相逄之处花茸茸峭壁攅峰千万重他日期君何处好寒流石上一株松孟东野与韩愈李翺张籍别朱絃奏离别华灯少光辉物色岂有异人心顾将违客情殊未巳嵗华忽然微秋桐故叶下寒露新鴈飞逺逰起重恨送人念先归夜集类覊鸟晨光失相依马迹遶川水鴈书还闺闱常恐亲朋阻独行知虑非古薄命不惜十指絃为君千万弹常恐新声至坐使故声残弃置今日悲即是昨日懽将新变故易持故为新难青山有靡芜泪叶长不干空令后代人来掇幽思攅古乐府襍怨贫女镜不明寒花日少容暗蛬有虚织短线无长缝浪水不可照狂夫不可从浪水多散影狂夫多异踪持此一生薄空成万恨浓怨别一别一囘走志士白髪早在富易为容居贫难自好沉忧损性灵服药亦枯藁秋风逰子衣落日行逺道君问去何之贱身难自保逰终南南山塞天地日月石上生髙峯夜留景深谷昼未明山中人自正路险心亦平长风驱松栢声拂万壑清到此悔读书朝朝近浮名送淡公铜斗饮红酒醉拍铜斗歌侬是柏浪儿饮则拜浪婆脚踏小船头独速舞短蓑笑伊渔阳操空持文章多闲倚青竹竿白日奈我何短蓑不怕雨白鹭相争飞短檝画菰蒲鬬作豪横归笑伊水徤儿浪战无光辉不如竹枝兮射鸭无是非逰子吟慈母手中线逰子身上衣临行宻宻缝意恐迟迟归难将寸草心报得三春晖塘下行塘邉日欲斜年少早还家徒将白羽扇调妾木兰花不是城头树那栖来去鸦征妇怨君泪濡罗巾妾泪滴露尘罗巾去在手今得随妾身路尘如得风得上君车轮渔阳千里道近如中门限中门有时踰渔阳长在眼生在緑罗下不识渔阳道良人自戍来夜夜梦中到古别欲别牵郎衣问郎逰何处不恨归日迟莫向临卭去古怨试妾与君泪两处滴池水看取芙蓉花今年为谁死乐府戯赠陆大夫十二丈莲叶未开时苦心终日巻春水徒荡漾荷花未开展闺怨妾恨比斑竹下蟠烦寃根有笋未出土中已含泪㾗出门行长河悠悠去无极百龄同此可叹息秋风白露沾人衣壮心凋落夺颜色少年出门将诉谁川无梁兮路无岐一闻陌上苦寒奏使我伫立惊且悲君今得意厌粱肉岂复念我贫贱时海风潇潇天雨霜穷愁独坐夜何长驱车忽忆太行险始知逰子悲故乡美人相思隔天濶长望云端不可越手持琅玕欲有赠爱而不见心断絶南山峩峩白石烂碧海之中波浩漫参辰出没不相待我欲横天无羽翰刘阮山芙蓉脂肉緑云鬟罨画楼台青黛山千树桃花万年药不知何事忆人间闻乐天左降江州残镫无燄影幢幢此夕闻君谪九江垂死病中惊起坐暗风吹雨入寒忩重赠商玲珑兼寄乐天休遣玲珑唱我辞我辞多是寄君诗明朝又向江头别月落潮平是去时忆事夜深闲到㦸门邉桞绕行廊又独眠明月满庭池水渌桐花垂在翠帘前白乐天新辞霁色鲜金殿秋声脆管絃圣明千载乐嵗嵗似今年池上小娃撑小艇偷采白莲囘不解藏踪迹浮萍一道开寻郭道士不遇郡中乞假来相访洞里朝元去不逄㸔院祗留双白鹤入门惟见一青松药炉有火丹应伏云碓无人水自舂欲问叅同契中事未知何日得相从后宫辞泪尽罗巾梦不成夜深前殿按歌声红颜未老恩先断斜倚熏笼坐到明期不至红烛青樽乆延伫出门入门天欲曙星稀月落君不来烟桞笼笼鹊飞去竹枝词瞿塘崃口冷烟低白帝城头月向西唱到竹枝声咽处寒猨晴鸟一时啼巴东船舫上巴西波面风生雨脚齐水蓼冷花红簇簇江篱湿叶碧萋萋唐音巻十二唐音卷十三钦定四库全书唐音巻十三元杨士𢎞编张震注唐诗遗响六贾浪仙旅游此心非一事书札若为传旧国别多日故人无少年空巢霜叶落疎牖水萤穿留得林僧宿中宵坐嘿然山中道士头发梳千下休粮带痩容养雏成大鹤种子得乔松白石通宵煑寒泉尽日舂不曽离隠处那得世人逢题李嶷幽居闲居少隣并草径入荒园鸟宿池边树僧敲月下门过桥分野色移石动云根暂去还来此幽期不负言送朱可久归越中石头城下泊北固瞑钟初汀鹭冲潮起船窻过月虚吴山侵越衆随栁入唐疏日欲供调膳辟来何府书壮士吟壮士不曽悲去即无回期如何易水上未歌泪先垂宿村家亭子床头枕是谿中石井底泉通竹下池宿客未眼过夜半独闻山雨到来时渡桑干客舎并州巳十霜归心日夜忆咸阳无端更渡桑干水却望并州是故乡三月晦日三月正当三十日风光别我苦唫身共君今夜不须睡未到晓钟犹是春温飞卿西州词悠悠复悠悠昨日下西州西州风色好遥见武昌楼武昌何郁郁侬家定无匹小妇被流黄登楼抚瑶瑟朱絃繁复轻素手真凄清一弹三四解掩抑似含情南楼登且望西江广复平艇子揺两桨催过石头城门前乌桕树惨澹天将曙鸂䳵飞复还郎随早帆去回头语同伴定复负情侬去帆不安幅作抵使西风他日相寻索莫作西州客西州人不归春草年年碧湘宫人歌池塘芳意湿夜半东风起生緑画罗屏金壶贮春水黄粉楚宫人芳花玉刻麟娟娟照棊烛不语两含嚬碧涧驿晓思香灯伴残梦楚国在天涯月落子规歇满庭山杏花郭处士击瓯歌佶栗金虬石潭古勺陂潋滟幽修语湘君宝马上神云碎珮藂铃满烟雨吾闻三十六宫花离离软风吹春星斗稀玉晨泠磬破昏梦天露未干香着衣兰钗委坠垂云发小响丁当逐回雪晴碧烟滋重叠山罗裙半掩桃花月太平天子驻云车龙鑪勃郁双蟠拏宫中近臣抱扇立侍女低鬟落翠花乱珠触续正跳荡倾头不觉金乌斜我亦为君长叹息缄情逺寄愁无色莫沾香梦緑杨丝千里春风正无力张静婉采莲曲兰膏腻发红玉春燕钗拖颈抛盘云城西杨栁向娇晚门前沟水波粼粼麒麟公子朝天客珂马堂堂度春陌掌中无力舞衣轻剪㫁鲛绡破春碧抱月飘烟一尺腰麝脐龙髓怜娇娆秋罗拂水碎光动露重花多香不销鸂䳵交交塘水满緑芒如粟莲茎短一夜西风送雨来粉痕零落愁红浅船头折藕丝暗牵藕根莲子相留连郎心似月月易缺十五十六清光圆舞衣曲藕肠纎缕抽轻春烟机漠漠娇蛾嚬金梭淅沥透空薄剪落交刀吹断云张家公子聴秋雨夜向兰堂思楚舞蝉衫麟带压愁香偷得鸎簧锁金缕管含兰气娇语悲胡槽雪腕鸳鸯丝芙蓉力弱应难定杨栁风多不自持回嚬笑语西窻客星斗寥寥波脉脉不逐秦王巻象床满楼明月棃花白湖隂词祖龙黄须珊瑚鞭铁骢金面青连钱虎髯抜剑欲成梦日压贼营如血鲜海旗风急惊眠起甲重光揺照湖水苍黄追骑尘外归森索妖星阵前飞五陵愁碧春萋萋灞川玉马空中嘶羽书如电入青琐雪腕如槌催画鞞白虬天子金煌铓高临帝座回龙章吴波不动楚山晚花压阑干春昼长懊恼曲藕丝作线难胜针蘂粉染黄那得深玉白兰芳不相顾青楼一笑轻千金莫言自古皆如此健剑刜钟铅绕指三秋庭緑尽迎霜唯有荷花守红死庐江小吏朱斑轮栁缕吐芽香玉春两股金钗巳相许不令独作空成尘悠悠楚水流如马恨紫愁红满平野野土千年怨不平至今烧作鸳鸯瓦晚归曲格格水禽飞带波孤光斜起夕阳多湖西山浅似相笑麦刺惹衣攒黛蛾青丝系船向江水兰芽出土吴江曲水极晴揺泛艳红草平春染连绵緑玉鞭骑马杨叛儿刺金作凤光参差丁丁暖漏滴花影催入景阳人不知弯堤弱栁遥相瞩雀扇团团掩香玉莲塘艇子归不归栁暗桑秾闻布谷晓仙謡玉妃唤月归海宫月色澹白涵春空银河欲转星靥靥雪浪叠山埋早红宫花有露如新涙小苑茸茸入寒翠绮阁空传唱漏声网轩未辨凌云字遥遥珠帐连湘烟鹤扇如霜金骨仙碧箫曲尽綵霞动下视九州皆悄然秦王女骑红尾凤乗空囘首晨鸡㺯雾葢狂尘亿兆家世人犹作牵情梦春愁曲红丝穿露珠帘冷百尺哑哑下纎绠逺翠愁山入卧屏两重云母空烘影凉簪坠发春眠重玉兔煴氤栁如梦锦叠空牀委坠红飔飔扫尾双金凤蜂喧蝶驻俱悠扬栁拂赤䦨纤草长觉后梨花委平緑春风和雨吹池塘湘东宴曲湘东夜宴金貂人楚女含情娇翠嚬玉管将吹插钿带锦囊斜拂双麒麟重城漏㫁孤帆去唯恐琼籖报天曙万戸沈沈碧树圆云飞雨散知何处欲上香车俱脉脉清歌响㫁银屏隔堤外红尘蜡炬稀楼前澹月连江白锦城曲蜀山攒黛留晴雪簝笋蕨芽萦九折江风吹巧剪霞绡花上千枝杜䳌血杜䳌飞入巖下藂夜呌思归山月中巴水漾情情不尽文君织得春机红怨魄求归芳草死江头学种相思子树成寄与望乡人白帝荒城五千里兰塘辞塘水汪汪凫唼喋忆上江南木兰檝绣颈金丝荡倒光团圆皱緑鸡头叶露凝荷巻珠凈圆紫菱剌短浮根鲜小姑归晚红粧浅镜里芙蓉映水妍东沟潏潏劳回首欲寄一杯琼液酒知道无郎却有情长教月照相思栁织锦辞丁东细漏侵琼瑟影转高梧月初出簇蔌金梭万缕红鸳鸯艳锦初成匹锦中百结皆同心蘂乱云盘相间深此意欲传传不得玫瑰作柱朱絃琴为君裁破合懽被星斗迢迢共千里象齿熏鑪未觉秋碧池巳有新莲子塞寒行燕弓弦劲霜封瓦檏䔩寒鵰睇平野一㸃黄尘起鴈喧白龙堆下千蹄马河源怒触风如刀剪断朝云天更高晚出榆闗逐征北惊沙飞近冲貂袍心许凌烟名不㓕年年锦字伤离别彩亳一画竟何荣空使青楼泪成血春洲曲韶光染色如蛾翠緑湿红鲜水容媚苏小慵多兰渚闲融融浦日䴔䴖寐紫骝蹀躞金衔嘶岸上扬鞭烟草迷门外平桥连栁堤归来晚树黄鸎啼阳春曲云母空窻晓寒薄香昏龙气凝晖阁霏霏雾雨杏花天帘外春威着罗幙曲栏伏槛金麒麟沙苑芳郊连翠茵廐马何能啮芳草路人不敢随流尘春晓曲家临长信往来道乳燕双双掠烟草油壁车轻金犊肥流苏帐晓春鸡早笼中娇鸟暖犹睡帘外落花闲不扫衰桃一树近前池似惜红颜镜中老莲浦謡鸣桡轧轧谿溶溶泼緑平烟吴苑东水清莲媚两相向镜里见愁愁更红白马金鞭大堤上西江日日多风浪荷心有灵似骊珠不是真圆亦揺荡经陈琳墓曾于青史见遗文今曰飘蓬过古坟词客有灵应识我霸才无主始怜君石麟埋没惟春草铜雀荒凉有暮云莫恠临风倍惆怅欲将书剑学从军瑶瑟怨冰簟银床梦不成碧天如水夜云轻鴈声逺过潇湘去十二楼中月自明车驾西游因而有作宣曲长杨瑞气凝上林狐兔待秋鹰谁将词赋陪雕辇寂寞相如卧茂陵赠弹筝者天宝年中事上皇曽将新曲教宁王钿蝉金鴈皆零落一曲伊州泪万行经故袁学士居剑逐惊波玉委尘谢安门下更何人西州城外花千树尽是羊昙醉后春李涉六叹绮罗香风翡翠车晴明独傍芙蓉渠上有云鬟洞仙女乗罗掩縠烟中语风月频惊桃李时沧波久别鸳鸯侣欲传一札孤飞翼山长水逺无消息却锁重门一院深半夜空庭明月色深院梧桐夹金井上有辘轳青丝索美人清昼汲寒泉寒泉欲上银瓶落迢迢碧甃千余尺竟日倚䦨空叹息惆怅不来照明镜却掩洞房花寂寂牧童词朝牧牛牧牛下江曲夜牧牛牧牛村口谷荷蓑出林山雨细芦管卧吹沙草緑乱插蓬蒿箭满腰不怕勐虎欺黄犊过襄阳寄上于司空方城汉水旧城池陵谷依然世自移歇马独来寻故事逢人唯説岘山碑从秦城回再题武闗逺别秦城万里游乱山高下入商州闗门不锁寒谿水一夜潺湲送客愁题鹤林寺僧室终日昏昏醉梦间忽闻春尽强登山因过竹院逢僧话又得浮生半日闲春晚游鹤林寺寄使府诸公野寺寻花春巳迟背巖惟有两三枝明朝携酒犹堪赏为报春风且莫吹开元寺宿雨初收草木浓羣鸦飞散下堂钟长廊无事僧归院尽日门前独看松竹枝词十二峯头月欲低空澪滩上子规啼孤舟一夜东归客泣向东风忆建谿张承吉穆䕶砂玉管朝朝㺯清歌日日新折花当驿路寄与陇头人思归乐万里春归尽三江鴈亦稀连天汉水广孤客未言归金殿乐入夜秋砧动千声起四隣不縁楼上月应为陇头人墻头花蟋蟀鸣洞房梧桐落金井为君裁舞衣天寒剪刀冷读曲歌不见心相许徒忘脚谩勤摘荷空摘叶是底采莲人昭君怨万里边城逺千山行路难举头惟见日何处是长安车遥遥东方昽昽车轧轧地色不分新去辙闺门半掩床半空斑斑枕花残泪红君心若车千万转妾身如辙遗渐逺碧川凄凄山宛宛马蹄在耳轮在眼桑间女儿情不浅莫道野蚕能作茧题金山寺一宿金山寺微茫水国分僧归夜船月龙出晓堂云树影中流见钟声两岸闻自悲在城市终日醉醺醺冲夜行夜行无月时古路多荒榛山鬼遥把火自照不照人幼女词幼女才六岁未知巧与拙向夜在堂前学人拜新月效古兴金雀无旧钗缃绮无旧裾惟有一寸心长贮万里夫南轩夜虫织巳促北牖飞蛾绕残烛只言衆口铄黄金谁信独愁销片玉不知嵗晚归不归又将啼眼缝征衣李文山伤思八月白露浓夫容抱香死红枯金粉堕寥落寒塘水西风团叶下叠縠参差起不见棹歌人空垂緑房子古词一合相思泪临江洒素秋碧波如㑹意却与向西流雨夜呈长官逺客坐长夜雨声孤寺秋请量东海水看取浅深秋火炉前坐孤灯照不寐风雨满西林多少闗心事书灰到夜深黄陵庙小姑洲北浦云边二女明粧共俨然野庙向江春寂寂古碑无字草芊芊东风近墓吹芳芷落日深山哭杜鹃犹似含嚬望巡狩九疑如黛隔湘川又黄陵庙前莎草春黄陵女儿茜裙新轻舟短棹唱歌去水逺山长愁杀人南庄春晚草暖沙长望去舟微茫烟浪向巴丘沅湘寂寂春归尽水緑苹香人自愁鲍徳源采莲曲弄舟朅来南塘水莲叶暎身摘莲子暑衣鲜净鸳鸯喜作浪舞花惊不起殷勤䕶惜纤纤指水菱初熟多新刺襄阳怀古襄阳太守沈碑意身后身前几年事襄江千嵗未为陵水底鱼龙应识字赠杨炼师道士夜诵蕋珠经白鹤下绕香烟聴夜深经尽人上鹤天风吹入秋㝠㝠紫烟衣上绣春云清隠仙书小篆文明月在天将凤管夜深吹向玉宸君陆鲁望古意逺心莫淡薄妾意方栖託愿得双车轮一夜生四角江南曲鱼戯莲叶间参差隠叶扇䴔䴖鳿窥潋灔无因见双吹管长短裁浮筠参差作飞凤高楼明月夜吹出江南㺯东飞凫裁得尺锦书欲寄东飞凫翅短颈亦短雌雄恋菰蒲邺宫花飞蝶骇不愁人水殿云廊别置春晓日靓粧千骑女白樱桃下紫纶巾杜牧之九日齐山登高江涵秋影鴈初飞与客擕壶上翠微尘世难逢开口笑菊花须插满头归但将酩酊酬佳节不用登临怨落晖古往今来只如此牛山何必泪霑衣寄题甘露寺北轩曽上蓬莱宫里行北轩䦨槛最留情孤高堪㺯桓伊笛缥缈宜闻子晋笙天接海门秋水色烟笼隋苑暮钟声他年㑹着荷衣去不向山僧道姓名独酌窻外正风雪拥炉开酒缸何如钓船雨篷底睡秋江归家稚子牵衣问归来何太迟共谁争嵗月赢得鬓成丝齐安郡中偶题两竿落日谿桥上半缕轻烟栁影中多少緑荷相倚恨一时回首背西风过华清宫长安回望绣成堆山顶千门次第开一骑红尘妃子笑无人知是荔枝来息夫人庙细腰宫里露桃新脉脉无言几度春至竟息亡縁底事可怜金谷坠楼人念昔游李白题诗水西寺古木回巗楼阁风半醒半醉游三日红白花开烟雨中山行逺上寒山石径斜白云生处有人家停车坐爱枫林晚霜叶红于二月花宣州开元寺松寺曽同一鹤栖夜深台殿月高低何人为倚东楼柱正是千山雪涨谿许用晦塞下夜战桑干北秦兵半不归朝来有乡信犹自寄征衣缑山庙王子求仙月满台玉箫清转鹤徘徊曲终飞去不知处山下碧桃春自开送宋处士卖药修琴归去迟山风吹尽桂花时世间甲子须臾事逢着仙人莫看棊客有卜居不遂薄游汧陇者海燕西飞白日斜天门遥望五侯家楼台深锁无人到落尽春风第一花谢亭送客劳歌一曲解行舟红树青山水急流日暮酒醒人巳逺满天风雨下西楼秋思琪树西风枕簟秋楚云湘水忆同游高歌一曲掩明镜昨日少年今白头李义山无题八嵗偷照镜长眉巳能画十嵗去踏青芙蓉作裙衩十二学弹筝银甲不曽卸十四藏六亲悬知犹未嫁十五泣春风背面秋千下西谿怅望西谿水潺湲柰尔何不惊春物少只觉夕阳多色染妖娆栁光含窈窕萝人间从到海天上莫为河凤女弹瑶瑟龙孙撼玉珂京华他夜梦好好寄云波乐游原向晚意不适驱车登古原夕阳无限好只是近黄昏悼伤后赴东蜀辟至散闗遇雪剑外从军逺无家与寄衣㪚闗三尺雪回梦旧鸳机巴江栁巴江可惜栁栁色緑侵江好向金銮殿移隂入绮窻早起风露澹清晨帘间独起人鸎花啼又笑毕竟是谁春微雨初随林霭动稍共夜凉分窗过侵灯冷庭虚近水闻絶句滞雨长安夜残灯独客愁故乡云水地归梦不宜秋栁枝木是丁香树春条结始生欲作弹碁局中心亦不平画屏绣步障物物自成双如何湖上望只是见鸳鸯燕台诗月浪冲天天宇湿凉蟾落尽疎星入云屏不动掩孤频西楼一夜风筝急欲织相思花寄逺终日相思却相怨但闻北斗声回环不见长河水清浅金鱼锁断红桂春古时尘满鸳鸯茵堪悲小苑作长道玉树未怜亡国人瑶瑟愔愔藏楚㺯越罗冷薄金泥重帘钩鹦鹉夜惊霜唤起南云绕云梦双珰丁丁聨尺素内记湘川相识处歌唇一世衔雨看可惜馨香手中故湖中曲阊门日中吴歌逺陂路緑菱香满满后谿暗起鲤鱼风船旂闪断芙蓉榦轻身奉君畏身轻双桡两桨尊酒清莫因风雨罢团扇此曲断膓惟此声低楼小迳城南道犹是金鞍对芳草写意燕鴈迢迢隔上林高秋望断正长吟人间路有潼江险天上山惟玉垒深日向花间留返照云从城上结层隂三年巳制思乡泪更入新年恐不禁代赠杨栁路尽处芙蓉湖上头虽同锦障步独映钿箜鸳鸯可羡头俱白飞去飞来烟雨秋寄令狐郎中嵩云秦树久离居双鲤迢迢一纸书休问梁园旧宾客茂陵秋雨病相如寄成都高苗贰从事家近红蕖曲水滨全家罗袜起秋尘莫将越客千丝网网得西施别赠人送王三十校书分司多少分曹掌祕文洛阳花雪梦随君定知何逊縁聨句每到城东忆范云李卫公绛纱弟子音尘絶鸾镜佳人旧㑹稀今日致身歌舞地木绵花发鹧鸪飞唐音巻十三唐音卷十四钦定四库全书唐音巻十四元杨士𢎞编张震注唐诗遗响七姚合架水藤蒙蒙紫花藤下覆清谿水若遣随波流不如风飘起风飘或近人随波千万里春日早朝寄刘起居九衢寒雾敛双阙曙光分綵仗迎春日香烟接瑞云珮声清漏间天语侍臣闻莫笑冯唐老还来谒圣君任翻题天台寺壁絶顶新秋生夜凉鹤翻松露滴衣裳前峯月照半江水僧在翠㣲开竹房孙草访羊尊师松下问童子言师采药去只在此山中云深不知处朱庆余宫词寂寂花时闭院门羙人相并立琼轩含情欲説宫中事鹦鹉前头不敢言赵承祐宫乌栖宫乌栖处玉楼深㣲月生檐夜夜心香辇不回花自发春来空带辟寒金宛陵舘冬青树碧树如烟覆晚波清秋欲尽客重过故园亦有如烟树鸿鴈不来风雨多经汾阳旧宅门前不改旧山河破虏曽轻马伏波今日独经歌舞地古槐踈冷夕阳多灵巖寺舘娃宫畔千年寺水阔云多客到稀闻説春来倍惆怅百花深处一僧归江楼书感独上江楼思𣺌然月光如水水如天同来望月人何处风景依稀似去年雍陶公子公子风流轻锦绣新裁白苎作春衣金鞭留当谁家酒拂栁穿花信马蹄城西访友人别墅沣水桥邉小路斜日高犹未到君家村园门巷多相似处处春风枳殻花韦处士郊居满庭诗景飘红叶绕砌琴声滴暗泉门外晚晴秋色老万条寒玉一谿烟过南隣花园莫怪频过有酒家多情长是惜年华春风堪赏还堪恨才见开花又落花宿嘉陵驿离思茫茫正值秋毎因风景却生愁今宵难作刀州梦月色江声共一楼天津桥春望津头春水浸红霞烟栁风丝拂岸斜翠辇不来金殿闭宫莺衔出上阳花和孙明府懐旧山五栁先生本在山偶然为客落人间秋来见月多归思自起开笼放白鷴贫居春怨贫居尽日冷风烟独向檐床看雨眠寂寞春风花落尽满庭榆荚似秋天孟迟之懐郑洎风兰舞幽香雨叶堕寒滴羙人来不来前山看向夕长信宫君恩已尽欲何归犹有残香在舞衣自恨身轻不如燕春来还绕御帘飞闺情山上有山归未得湘江暮雨鹧鸪飞蘼芜亦是王孙草莫送春香入客衣韩成封暮春浐水送别緑暗红稀出鳯城暮云宫阙古今情行人莫聴宫前水流尽年光是此声杨枝词枝鬬纎腰叶鬭眉春来无处不成丝灞陵原上多离别少有长条拂地垂薛陶臣凉州词千里东归客无心忆旧游挂㠶游白水高枕到青州君住孤山下烟深夜径长辕门渡緑水游苑绕垂杨树发花如锦鸎啼栁若丝更游懽宴地愁见别离时薛大拙铜雀台魏帝当时铜雀台黄花深映棘藂开人生富贵须回首此地岂无歌舞来宫词自是三千苐一名内家藂里独分眀芙蓉殿上中元日水拍银盘弄化生老圃堂邵平𤓰地接吾庐谷雨干时偶自锄昨日春风欺不在就床吹落读残书归鴈潇湘何事等闲回水碧沙明两岸苔二十五絃弹夜月不胜清怨却飞来邵谒古乐府对酒弹古琴絃中发新音新音不可辨十指幽怨深妾颜不自保四时如车轮不知今夜月曽照几时人露滴芙蓉香香销心亦死良时无可留残红谢池水苦别离十五为君婚二十入君门自从入戸后见君长出门朝看相送人暮看相送人若遣折杨栁此地树无根愿为陌上土得作马蹄尘愿为曲木枝得作双车轮安得太行山移来君马前覧镜一照一回悲再照颜色衰日月自流水不知身老时昨日照红颜今朝照白丝白丝与红颜相去咫尺间汉宫井辘轳声絶离宫静斑斑几度照金井梧桐老去残花开犹似当时羙人影方雄飞君不来逺路东西欲问谁寒来无处寄寒衣去时初种庭前树树巳胜巢人未归于武陵长信宫簟凉秋气初长信恨何如拂黛月生指解鬟云满梳一从悲画扇几度泣前鱼坐聴南宫乐清风揺翠裾一失辇前恩罗衣生暗尘惟应清夜月独伴向愁人长信翠娥老昭阳红粉新君心似秋节不使草长春劝酒劝君金屈巵满酌不须辞花发多风雨人生足别离高楼逺天明月出照此谁家楼上有罗衣裳凉风吹不休陈嵩伯闲居杂兴一愿成周力有余白云闲钓五谿鱼中原莫道无麟鳯自是皇家结网踈曹邺之金井怨西风吹急景羙人照金井不见面上花却恨井中影情诗东西是长江南北是官道牛羊不恋山只恋山中草蛱蝶空中飞夭桃庭中春见他夫妇好有女初嫁人庭草庭草根自浅造化无遗功低回一寸心不敢怨春风刘司南醒后醉卧芳草间酒醒日落后壶觞半倾覆客去应已乆不记折花时何得花在手筑台词前杵与后杵筑城声不住我愿筑更高得见秦皇墓秦娥秦娥十四五面白于指爪羞人夜采桑惊起戴胜鸟牧童牧童见客拜山果懐中落昼日驱牛归前谿风雨恶于子漪山村晓思开门省禾黍隣翁水头住今朝南涧波夜来西山雨牧童披短蓑腰笛期烟渚不管水邉人骑牛望山去青楼曲青楼临大道一上一回老所思终不来极目伤春草司马札古思春华惜妾态秋草念妾心始知井边桐不如堂上琴月落却羡镜花飞犹委苔门前长江水一去终不回宫怨桞色参差掩画楼晓鸎归送满宫愁年年花落无人见空逐春泉出御沟聂坦之长安道此地无驻马夜中犹走轮所以路傍草少于衣上尘曹尧宾小游仙方士飞轩驻碧霞酒香风冷月初斜不知谁唱归春曲落尽谿头白玉花芝蕙芸花烂漫春瑞香烟露湿衣巾玉童私地夸书信偷冩云謡暗赠人裴交泰长门宫自闭长门经几秋罗衣湿尽泪还流一种蛾眉明月夜南宫歌管北宫愁李暇楚调曲何处期郎游小苑花台间相忆不可见且复乗月还高千里歩虚词青谿道士人不识上天下天鹤一只洞房深锁碧忩寒滳露研朱㸃周易山亭夏日緑树隂浓夏日长楼台倒影入池塘水晶帘动㣲风起满架蔷薇一院香高蟾渔家野水千年在闲花一夕空近来浮世狭何似钓船中春明月断䰟清霭霭平芜归思緑迢迢人生莫遣头如雪纵得春风亦不消旅夕风散古陂惊宿鴈月临荒戍起啼鸦不堪吟断无人见时复寒灯落一花下第后上高侍郎天上碧桃和露种日邉红杏倚云栽芙蓉生在秋江上不向春风怨未开郑守愚淮上与友人别扬子江头杨桞春杨花愁杀渡江人数声风笛离亭晚君向潇湘我向秦唐彦谦曲江春望杏艶桃娇集晚霞乐游无庙有年华汉朝冠葢皆陵墓十里宜春下苑花小院小院无人夜烟斜月转明清宵易惆怅不必有离情崔道融班婕好宠极辞同辇恩深弃后宫自题秋扇后不敢怨春风春闺寒食月明雨落花香满泥佳人持锦字无鴈寄辽西欲剪宜春字春寒入剪刀辽阳在何处莫望寄征袍长门怨长门花泣一枝春争奈君恩别处新错把黄金买词赋相如自是薄情人楚懐王宫花一朶掌中开缓颊翻为敌国媒六里青山天下笑张仪容易去还来杜常华清宫行尽江南数十程晓风残月入华清朝元阁上西风急都入长杨作雨声崔鲁晦日送别野酌乱无廵送君兼送春明年春色至莫作未归人华清宫草遮回磴絶鸣銮云树深深碧殿寒明月自来还自去更无人倚玉䦨干门横金锁悄无人落日秋声渭水滨红叶下山寒寂寂湿云如梦雨如尘王驾古意夫戍萧闗妾在吴西风吹妾妾忧夫一行书信千行泪寒到君邉衣到无社日鹅湖山下稻粱肥豚栅鸡埘半掩扉桑柘影斜春社散家家扶得醉人归雨晴雨前不见花间叶雨后全无叶底花蜂蝶飞来过墻去却疑春色在隣家罗邺赏春芳草和烟暖更青闲门要路一时生年年㸃检人间事唯有东风不世情韩致尧效崔国辅体澹月照中庭海棠花自落独立俯闲阶风动秋千索雨后碧苔院霜来红叶楼闲阶上斜日鹦鹉伴人愁罗幕生春寒绣忩愁未眠南湖夜来雨应湿采莲船寄隣荘道侣闻説经旬不启闗药忩谁伴醉开颜夜来雪压前谿竹剰见谿南几尺山襄汉旅道军后有感水自潺湲日自斜尽无鸡犬有鸣鸦千村万落如寒食不见人烟空见花野塘侵晓乗凉偶独来不因鱼跃见萍开巻荷忽被㣲风触㵼下清香露一杯吴子华秋色染不成干画未销霏霏拂拂又迢迢曽从建业城邉过蔓草寒烟锁六朝凉思松间小槛接波平月澹烟沉暑气清半夜水禽栖不定緑荷风动露珠倾王贞白折杨栁宫词枝枝交影锁长门嫩色曽霑雨露恩鳯辇不来春欲暮空留鸎语到黄昏水殿年年占早芳柔条偏惹御鑪香而今万乘多廵狩辇路无隂緑草长嫩叶初齐不耐寒和风时拂玉䦨干君王去日曽攀折泣雨伤春翠黛残张泌寄人别梦依依到谢家小廊廻合曲栏斜多情只有春庭月犹为离人照落花酷怜风月为多情还到春时别恨生倚树寻思倍惆怅一塲春梦不分明春晓謡雨微微烟霏霏小庭半拆红蔷薇细筝斜倚画屏曲零落几行金鴈飞萧闗梦断无寻处万叠春波起南浦凌乱杨花擈绣帘晚忩时有流鸎语春江雨雨㝠㝠风泠泠老松瘦竹临烟汀空江冷落野云重云中孤烛微如星夜惊谿上渔人起滴沥蓬声满愁耳子䂓呌断独未眠罨岸春涛打船尾李才江绣岭宫春草萋萋春水緑野棠开尽飘香玉绣岭宫前鹤发翁犹唱开元太平曲韦庄台城江雨霏霏江草齐六朝如梦鸟空啼无情最是台城栁依旧烟笼十里堤衢州江上别李秀才千山红树万山云把酒相看日又曛一曲离歌两行泪不知何地更逢君揺落揺落秋天酒易醒凄凄长似别离情黄昏倚柱不归去膓断緑荷风雨声吴商浩秋塘晓望钟尽踈桐散曙鸦故山烟树隔天涯西风一夜秋塘晚零落几多红藕花僧灵澈答韦丹年老心闲无外事麻衣草坐亦容身相逢尽道休官去林下何曽见一人归湖南山邉水邉待月明暂向人间借路行如今还向山邉去只有湖水无行路僧无本行次汉上习家池沼草萋萋岚树光中信马蹄汉主庙前湘水碧一声风角夕阳低薛竒童楚调禁苑春风起流鸎绕合欢玉忩通日气珠箔巻轻寒杨叶垂隂砌梨花入井栏君王好长袖新作舞衣寛南海女子送兄别路云初起离亭叶正飞所嗟人异鴈不作一行归郎大家宋氏拟古神女宛转歌风已清月廊琴复鸣掩抑非千态殷勤是一声歌宛转宛转和且长愿为双黄鹄比翼共翺翔日已暮长檐鸟应度望君君不来思君君不顾歌宛转宛转那能异栖宿愿为形与影出入恒相逐刘采春罗唝曲不喜秦淮水生憎江上船载儿夫壻去经歳又经年莫作商人归金钗当卜钱朝朝江口望错认几人船那年离别日只道徃桐庐桐庐人不见今得广州书吉中孚妻拜新月拜新月拜月出堂前暗魄初笼桂虚弓未引弦拜新月拜月粧楼上鸾镜始安台蛾眉巳相向拜月不胜情庭花风露清月临人自老人望月长生东家阿母亦拜月一拜一悲声断絶昔年拜月骋容辉如今拜月双泪垂回看衆女拜新月却忆红闺年少时张文姬谿上云溶溶谿口云才向谿中吐不复归谿中还作谿头雨薛涛送友人水国蒹葭夜有霜月寒山色共苍苍谁言千里自今夕离梦杳如闗塞长题竹郎庙竹郎庙前多古木夕阳沉沉山更緑何处江村有笛声笛声尽是迎郎曲刘瑶暗别离槐花结子桐叶焦单飞越鸟啼青霄翠轩转云轻遥遥燕脂泪送红线条瑶草歇芳心耿耿玉珮无声画屏冷朱絃暗断不见人风动花枝月中影青鸾脉脉西飞去海阔天高不知处古意曲梧桐阶下月团团洞房如水秋夜䦨吴刀剪破机头锦茱莄花坠相思枕緑窗寂寞背灯时暗数寒更不成寝君山父老闲呤湘中老人读黄老手援紫藟坐碧草春至不知湖水深日暮忘却巴陵道太上隠者答人偶来松树下高枕石头眠山中无厯日寒尽不知年山中客别酒主人酒尽君莫沽壶干我当发城市多嚣尘还山弄明月无名氏琵琶粉胷绣臆谁家女香拨星星共春语七盘岭上走鸾铃十二峯头弄云雨千悲万恨四五絃絃中甲马声骈阗山僧擈破琉璃钵壮士击折珊瑚鞭珊瑚鞭折声交戞玉盘倾㵼真珠滑海神驱趂夜涛回江娥蹙踏春氷裂满座红粧尽泪垂望乡之客不胜悲曲终调絶忽飞去洞庭月落孤云归胡笳曲月明星稀霜满野氊车夜宿隂山下汉家自失李将军单于公然来牧马唐音巻十四