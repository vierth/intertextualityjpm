梁书序钦定四库全书梁书序梁书六本纪五十列𫝊合五十六篇唐贞观三年诏右散骑常侍姚思亷撰思亷者梁史官察之子推其父意又颇采诸儒谢呉等所记以成此书臣等既校正其文字又集次为目録一篇而叙之曰自先王之道不明百家并起佛最晚出为中国之患而在梁为尤甚故不得而不论也盖佛之徒自以谓吾之所得者内而世之论佛者皆外也故不可绌虽然彼恶覩圣人之内哉书曰思曰睿睿作圣盖思者所以致其知也能致其知者察三才之道辨万物之理小大精粗无不尽也此之谓穷理知之至也知至矣则在我者之足贵在彼者之不足玩未有不能明之者也有知之之明而不能好之未可也故加之诚心以好之有好之之心而不能乐之未可也故加之至意以乐之能乐之则能安之矣如是则万物之自外至者安能累我哉万物之所不能累故吾之所以尽其性也能尽其性则诚矣诚者成也不惑也既成矣必充之使可大焉既大矣必推之使可化焉能化矣则含智之民肖翘之物有待于我者莫不由之以至其性遂其宜而吾之用与天地参矣徳如此其至也而应乎外者未尝不与人同此吾之道所以为天下之达道也故与之为衣冠饮食冠昏丧祭之具而由之以教其为君臣父子兄弟夫妇者莫不一出乎人情与之同其吉凶而防其忧患者莫不一出乎人理故与之处而安且治之所集也危且乱之所去也与之所处者其具如此使之化者其徳如彼可不谓圣矣乎既圣矣则无思也其至者循理而已无为也其动者应物而已是以覆露乎万物鼓舞乎羣衆而未有能测之者也可不谓神矣乎神也者至妙而不息者也此圣人之内也圣人者道之极也佛之説其有以易此乎求其有以易此者固其所以为失也夫得于内者未有不可行于外也有不可行于外者斯不得于内矣易曰智周乎万物而道济乎天下故不过此圣人所以两得之也智足以知一偏而不足以尽万事之理道足以为一方而不足以适天下之用此百家之所以两失之也佛之失其不以此乎则佛之徒自以谓得诸内者亦可谓妄矣夫学史者将以明一代之得失也臣等故因梁之事而为着圣人之所以得及佛之所以失以𫝊之者使知君子之所以距佛者非外而有志于内者庶不以此而易彼也臣巩等谨叙目録昧死上梁书序目録钦定四库全书史部一梁书目録正史类唐散骑常侍姚思亷撰本纪六卷列传五十卷凡五十六卷梁书卷一本纪第一武帝上梁书卷二本纪第二武帝中梁书卷三本纪第三武帝下梁书卷四本纪第四简文帝梁书卷五本纪第五元帝梁书卷六本纪第六敬帝梁书卷七列传第一皇后太祖张皇后髙祖郗皇后太宗王皇后髙祖丁贵嫔髙祖阮脩容世祖徐妃梁书卷八列传第二昭明太子统哀太子大器愍懐太子方矩梁书卷九列传第三王茂曹景宗柳庆远梁书卷十列传第四萧颕逹夏侯详蔡道㳟杨公则邓元起梁书卷十一列传第五张𢎞策庾域郑绍叔吕僧珍梁书卷十二列传第六柳惔席阐文韦叡梁书卷十三列传第七范云沈约梁书卷十四列传第八江淹任昉梁书卷十五列传第九谢朏梁书卷十六列传第十王亮张稷王莹梁书卷十七列传第十一王珍国马仙琕张齐梁书卷十八列传第十二张惠绍冯道根康绚昌义之梁书卷十九列传第十三宗夬刘坦乐蔼梁书卷二十列传第十四刘季连陈伯之梁书卷二十一列传第十五王瞻王志王峻王暕王泰王份张充柳恽蔡撙江蒨梁书卷二十二列传第十六太祖五王临川王宏安成王秀南平王伟鄱阳王恢始兴王憺梁书卷二十三列传第十七长沙嗣王业永阳嗣王伯游衡阳嗣王元简桂阳嗣王象梁书卷二十四列传第十八萧景梁书卷二十五列传第十九周舍徐勉梁书卷二十六列传第二十范岫傅昭萧琛陆杲梁书卷二十七列传第二十一陆倕到洽明山宾殷钧陆襄梁书卷二十八列传第二十二裴邃夏侯亶韦放梁书卷二十九列传第二十三髙祖三王南康王绩庐陵王续邵陵王纶梁书卷三十列传第二十四裴子野顾协徐摛鲍泉梁书卷三十一列传第二十五袁昂梁书卷三十二列传第二十六陈庆之兰钦梁书卷三十三列传第二十七王僧孺张率刘孝绰王筠梁书卷三十四列传第二十八张缅梁书卷三十五列传第二十九萧子恪梁书卷三十六列传第三十孔休源江革梁书卷三十七列传第三十一谢举何敬容梁书卷三十八列传第三十二朱异贺琛梁书卷三十九列传第三十三元法僧元树元愿逹王神念羊侃羊鸦仁梁书卷四十列传第三十四司马褧到溉刘显刘之遴许懋梁书卷四十一列传第三十五王规王承褚翔萧介褚球刘孺刘潜殷芸萧几梁书卷四十二列传第三十六臧盾傅岐梁书卷四十三列传第三十七韦粲江子一张嵊沈浚柳敬礼梁书卷四十四列传第三十八太宗十一王浔阳王大心南海王大临南郡王大连安陆王大春浏阳公大雅新兴王大庄西阳王大钧武宁王大威建平王大球义安王大昕绥建王大挚世祖二子忠壮世子方等贞惠世子方诸梁书卷四十五列传第三十九王僧辩梁书卷四十六列传第四十胡僧祐徐文盛杜崱隂子春梁书卷四十七列传第四十一孝行滕昙恭沈崇傃荀匠庾黔娄吉翂甄恬韩懐明刘昙静何烱庾沙弥江紑刘霁褚修谢蔺梁书卷四十八列传第四十二儒林伏曼容何佟之范缜严植之贺玚司马筠卞华崔灵恩孔佥卢广沈峻孔子祛皇偘梁书卷四十九列传第四十三文学上到沆丘迟刘苞袁峻庾于陵刘昭何逊钟嵘周兴嗣呉均梁书卷五十列传第四十四文学下刘峻刘沼谢几卿刘勰王籍何思澄刘杳谢征臧严伏挺庾仲容陆云公任孝㳟颜协梁书卷五十一列传第四十五处士何点阮孝绪陶𢎞景诸葛璩沈顗刘惠斐范元琰刘訏刘歊庾诜张孝秀庾承先梁书卷五十二列传第四十六止足顾宪之陶季直萧眎素梁书卷五十三列传第四十七良吏庾荜沈瑀范述曽丘仲孚孙谦伏暅何逺梁书卷五十四列传第四十八诸夷海南诸国东夷提要西北诸戎梁书卷五十五列传第四十九豫章王综武陵王纪临贺王正徳河东王誉梁书卷五十六列书第五十侯景等谨案梁书五十六卷唐姚思廉奉勅撰唐书思廉本𫝊称贞观三年诏思廉同魏徴撰艺文志亦称梁书陈书皆魏徴同撰旧本惟题思㢘葢徴本监修不过参定其论赞独标思廉不没秉笔之实也是书旧唐书经籍志及思亷本𫝊俱云五十卷新唐书作五十六卷考刘知几史通谓姚察有志撰勒施功未周其子思廉凭其旧藁加以新録述为梁书五十六卷则新唐书所据为思廉编目之旧旧唐书误脱六字审矣思㢘本推其父意以成书每卷之后题陈吏部尚书姚察者二十五篇题史官陈吏部尚书姚察者一篇葢仿汉书卷后题班彪之例其专称史官者殆思㢘所续纂欤思㢘承籍家学既素有渊源又贞观二年先已编纂及诏入祕书省论撰之后又越七年其用力亦云勤笃中如简文纪载大寳二年四月丙子侯景袭郢州执刺史萧方诸而元帝纪作闰四月丙午则两卷之内月日参差侯景𫝊上云张彪起义下云彪㓂钱塘则数行之间书法乖舛赵与旹宾退録议其于江革𫝊中则称何敬容掌选序用多非其人于敬容𫝊中则称其铨序明审号为称职尤是非矛盾其余事迹之复互者前后错见证以南史亦往往牴牾葢着书若是之难也然持论多平允排整次第犹具汉晋以来相𫝊之史法要异乎取成衆手编次失伦者矣干隆四十一年九月恭校上总纂官纪昀陆钖纯孙士毅总校官陆费墀梁书卷一钦定四库全书梁书卷一唐散骑常侍姚思亷撰本纪第一武帝上高祖武皇帝讳衍字叔达小字练儿南兰陵中都里人汉相国何之后也何生酇定侯延延生侍中彪彪生公府掾章章生皓皓生仰仰生太傅望之望之生光禄大夫育育生御史中丞绍绍生光禄勲闳闳生济隂太守阐阐生呉郡太守冰冰生中山相苞苞生博士周周生虵丘长矫矫生州从事逵逵生孝亷休休生广陵郡丞豹豹生太中大夫裔裔生淮隂令整整生济隂太守鎋鎋生州治中副子副子生南台治书道赐道赐生皇考讳顺之齐高帝族弟也参预佐命封临湘县侯歴官侍中卫尉太子詹事领军将军丹阳尹赠镇北将军高祖以宋孝武大明八年甲辰歳生于秣陵县同夏里三桥宅生而有竒异两骻骈骨顶上隆起有文在右手曰武帝及长博学多通好筹畧有文武才干时流名軰咸推许焉所居室常若云气人或过者体辄肃然起家巴陵王南中郎法曹行叅军迁卫将军王俭东阁祭酒俭一见深相器异谓庐江何宪曰此萧郎三十内当作侍中出此则贵不可言竟陵王子良开西邸招文学高祖与沈约谢朓王融萧琛范云任昉陆倕等竝游焉号曰八友融俊爽识鉴过人尤敬异高祖每谓所亲曰宰制天下必在此人累迁随王鎭西谘议叅军寻以皇考艰去职隆昌初明帝辅政起高祖为宁朔将军鎭寿春服阕除太子庻子给事黄门侍郎入直殿省预萧谌等定䇿勲封建阳县男邑三百戸建武二年魏遣将刘昶王肃帅衆寇司州以高祖为冠军将军军主𨽻江州刺史王广为援距义阳百余里衆以魏军盛趑趄莫敢前高祖请为先启广即分麾下精兵配高祖尔夜便进去魏军数里迳上贤首山魏军不测多少未敢逼黎明城内见援至因出军攻魏栅高祖帅所领自外进战魏军表里受敌乃弃重围退走军罢以高祖为右军晋安王司马淮陵太守还为太子中庻子领羽林监顷之出鎭石头四年魏帝自率大衆寇雍州明帝令高祖赴援十月至襄阳诏又遣左民尚书崔慧景总督诸军高祖及雍州刺史曹武等竝受节度明年三月慧景与高祖进行邓城魏主帅十万余骑奄至慧景失色欲引退高祖固止之不从乃狼狈自拔魏骑乘之于是大败高祖独帅衆距战杀数十百人魏骑稍却因得结阵断后至夕得下船慧景军死伤畧尽惟高祖全师而归俄以高祖行雍州府事七月仍授持节都督雍梁南北秦四州郢州之竟陵司州之随郡诸军事辅国将军雍州刺史其月明帝崩东昬即位扬州刺史始安王遥光尚书令徐孝嗣尚书右仆射江祏右将军萧坦之侍中江祀卫尉刘暄更直内省分日帖敕高祖闻之谓从舅张𢎞䇿曰政出多门乱其阶矣诗云一国三公吾谁适从况今有六而可得乎嫌隙若成方相诛灭当今避祸惟有此地勤行仁义可坐作西伯但诸弟在都恐罹世患须与益州图之耳时高祖长兄懿罢益州还仍行郢州事乃使𢎞䇿诣郢陈计于懿曰昔晋惠庸主诸王争权遂内难九兴外寇三作今六贵争权人握王宪制主画敕各欲专威睚眦成憾理相屠灭且嗣主在东宫本无令誉媟近左右蜂目忍人一总万几恣其所欲岂肯虚坐主诺委政朝臣积相嫌贰必大诛戮始安欲为赵伦形迹已见蹇人上天信无此理且性甚猜狭徒取乱机所可当轴惟有江刘而已祏怯而无断暄弱而不才折鼎覆餗翘足可待萧坦之胸怀猜忌动言相伤徐孝嗣才非柱石听人穿鼻若隙开亹起必中外土崩今得守外藩幸图身计智者见机不俟终日及今猜防未生宜召诸弟以时聚集后相防疑拔足无路郢州控带荆湘西注汉沔雍州士马唿吸数万虎眎其闲以观天下世治则竭诚本朝时乱则为国翦暴可得与时进退此盖万全之䇿如不早图悔无及也懿闻之变色心弗之许𢎞䇿还高祖乃启迎弟伟及憺是歳至襄阳于是濳造器械多伐竹木沉于檀溪密为舟装之备时所住斋常有五色回转状若蟠龙其上紫气腾起形如繖盖望者莫不异焉永元二年冬懿被害信至高祖密召长史王茂中兵吕僧珍别驾柳庆逺功曹史吉士瞻等谋之既定以十一月乙己召僚佐集于㕔事谓曰昔武王㑹孟津皆曰纣可伐今昬主恶稔穷虐极暴诛戮朝贤罕有遗育生人涂炭天命殛之卿等同心疾恶共兴义举公侯将相良在兹日各尽勲效我不食言是日建牙于是收集得甲士万余人马千余匹船三千艘出檀溪竹木装舰先是东昬以刘山阳为巴陵太守配精兵三千使过荆州就行事萧颕胄以袭襄阳高祖知其谋乃遣叅军王天虎龎庆国诣江陵遍与州府书及山阳西上高祖谓诸将曰荆州本畏襄阳人如脣亡齿寒自有伤弦之急宁不闇同邪我若总荆雍之兵扫定东夏韩白重出不能为计况以无算之昬主役御刀应敕之徒哉我能使山阳至荆便即授首诸君试观何如及山阳至巴陵高祖复令天虎赍书与颕胄兄弟去后高祖谓张𢎞䇿曰夫用兵之道攻心为上攻城次之心战为上兵战次之今日是也近遣天虎往州府人皆有书今叚乘驿甚急止有两封与行事兄弟云天虎口具及问天虎而口无所説行事不得相闻不容妄有所道天虎是行事心膂彼闻必谓行事与天虎共隐其事则人人生疑山阳惑于衆口判相嫌贰则行事进退无以自明必漏吾谋内是驰两空函定一州矣山阳至江安闻之果疑不上颕胄大惧乃斩天虎送首山阳山阳信之将数十人驰入颖胄伏甲斩之送首高祖仍以南康王尊号之议来告且曰时月未利当须来年二月遽便进兵恐非庙算高祖答曰今坐甲十万粮用自竭况所借义心一时骁鋭事事相接犹恐疑怠若顿兵十旬必生悔吝童儿立异便大事不成今太白出西方仗义而动天时人谋有何不利处分已定安可中息昔武王伐纣行逆太歳复须待年月乎竟陵太守曹景宗遣杜思冲劝高祖迎南康王都襄阳待正尊号然后进军高祖不从王茂又私于张𢎞䇿曰我奉事节下义无进退然今者以南康置人手中彼便挟天子以令诸侯而节下前去为人所使此岂歳寒之计𢎞䇿言之高祖曰若使前途大事不㨗故自兰艾同焚若功业克建威詟四海号令天下谁敢不从岂是碌碌受人处分待至石城当面晓王茂曹景宗也于沔南立新野郡以集新附三年二月南康王为相国以高祖为征东将军给鼓吹一部戊申高祖发襄阳留弟伟守襄阳城总州府事弟憺守垒城府司马庄丘黒守樊城功曹史吉士询兼长史白马戍主黄嗣祖兼司马鄀令杜永兼别驾小府录事郭俨知转漕移檄京邑曰夫道不常夷时无永化险泰相㳂晦明非一皆屯困而后亨资多难以启圣故昌邑悖德孝宣聿兴海西乱政简文升歴竝拓绪开基绍隆宝命理验前经事昭往䇿独夫扰乱天常毁弃君德姦回淫纵歳月滋甚挺虐于鬌翦之年植险于髫丱之日猜忌凶毒触途而着暴戾昬荒与事而发自大行告渐喜容前见梓宫在殡腼无哀色懽娱游宴有过平常竒服异衣更极夸丽至于选采妃嫔姊妹无别招侍巾栉姑姪莫辨掖庭有稗贩之名姬姜被干殳之服至乃形体宣露䙝衣顚倒斩斮其间以为懽笑骋肆淫放驱屏郊邑老弱波流士女涂炭行产盈路舆尸竟道母不及抱子不遑哭刼掠剽虏以日继夜昼伏宵游曽无休息淫酗醟肆酣歌垆邸宠恣愚竖乱惑妖嬖梅虫儿茹法珍臧获厮小专制威柄诛翦忠良屠灭卿宰刘镇军舅氏之尊尽忠奉国江仆射外戚之重竭诚事上萧领军葭莩之宗志存柱石徐司空沈仆射搢绅冠冕人望攸归或渭阳余感或勲庸允穆或诚着艰难或劬劳王室竝受遗託同参顾命送往事居俱竭心力宜其庆溢当年祚隆后裔而一朝齑粉孩稚无遗人神怨结行路嗟愤萧令君忠公干伐诚贯幽显往年寇贼游魂南郑危逼㧞刃飞泉孤城独振及中流逆命凭陵京邑谋猷禁省指授羣帅克翦鲸鲵清我王度崔慧景竒锋迅骇兵交象魏武力丧魂义夫夺胆投名送欵比屋交驰负粮景从愚智竞赴复誓旅江甸奋不顾身奖厉义徒电掩彊敌克殱大憝以固皇基功出桓文勲超伊吕而劳谦省己事昭心迹功遂身退不祈荣满敦赏未闻祸酷遄及预禀精灵孰不寃痛而羣孽放命蜂虿怀毒乃遣刘山阳驱扇逋逃招逼亡命潜图密构规见掩袭萧右军夏侯征虏忠断夙举义形于色竒谋宏振应手枭悬天道祸淫罪不容戮至于悖礼违教伤化虐人射天弹路比之犹善刳胎斮胫方之非酷尽寓县之竹未足纪其过穷山泽之兎不能书其罪自草昧以来图牒所记昬君暴后未有若斯之甚者也既人神乏主宗稷阽危海内沸腾氓庻板荡百姓懔懔如崩厥角苍生喁喁投足无地幕府荷眷前朝义均休戚上怀委付之重下惟在原之痛岂可卧薪引火坐观倾覆至尊体自高宗特钟慈宠明竝日月粹昭灵神祥启元龟符验当璧作镇陜藩化流西夏讴歌攸奉万有乐推右军萧颕胄征虏将军夏侯详竝同心翼戴即宫旧楚三灵再朗九县更新升平之运此焉复始康哉之盛在乎兹日然帝德虽彰区宇未定元恶未黜天邑犹梗仰禀宸规率前启路即日遣冠军竟陵内史曹景宗等二十军主长槊五万骥騄为羣鹗视争先龙骧竝驱步出横江直指朱雀长史冠军将军襄阳太守王茂等三十军主戈船七万乘流电激摧锋扼险斜趣白城南中郎谘议叅军军主萧伟等三十九军主巨舰迅檝冲波噎水旗鼓八万焱集石头南中郎谘议叅军军主萧憺等四十二军主熊罴之士甲楯十万㳂波驰艓掩据新亭益州刺史刘季连梁州刺史柳惔司州刺史王僧景魏兴太守裴师仁上庸太守韦叡新城太守崔僧季竝肃奉明诏龚行天罚蜀汉果鋭㳂流而下淮汝劲勇望波遄骛幕府总率貔貅骁勇百万缮甲燕弧屯兵冀马摐金沸地鸣鞞聒天霜锋曜日朱旗綘㝢方舟千里骆驿系进萧右军訏谟上才兼资文武英畧峻远执钧匡世拥荆南之衆督四方之师宣赞中权奉卫舆辇旍麾所指威稜无外龙骧虎歩竝集建业黜放愚狡均礼海昏廓清神甸扫定京宇譬犹崩泰山而压蚁壤决悬河而注熛烬岂有不殄灭者哉今资斧所加止梅虫児茹法珍而已诸君咸世胄羽仪书勲王府皆俛睂姦党受制凶威若能因变立功转祸为福竝誓河岳永纡青紫若执迷不悟距逆王师大衆一临刑兹㒺赦所谓火烈高原芝兰同泯勉求多福无贻后悔赏罚之科有如白水高祖至竟陵命长史王茂与太守曹景宗为前军中兵叅军张法安守竟陵城茂等至汉口轻兵济江逼郢城其刺史张冲置阵据石桥浦义师与战不利军主朱僧起死之诸将议欲併军围郢分兵以袭西阳武昌高祖曰汉口不阔一里箭道交至房僧寄以重兵固守为郢城人掎角若悉衆前进贼必絶我军后一朝为阻则悔无所及今欲遣王曹诸军济江与荆州军相㑹以逼贼垒吾自后围鲁山以通沔汉郧城竟陵间粟方舟而下江陵湘中之兵连旗继至粮食既足士衆稍多围守两城不攻自拔天下之事卧取之耳诸将皆曰善乃命王茂曹景宗帅衆济岸进顿九里其日张冲出军迎战茂等邀击大破之皆弃甲奔走荆州遣冠军将军邓元起军主王世兴田安等数千人㑹大军于夏首高祖筑汉口城以守鲁山命水军主张惠绍朱思远等游遏江中絶郢鲁二城信使三月乃命元起进据南堂西陼田安之顿城北王世兴顿曲水故城是时张冲死其衆复推军主薛元嗣及冲长史程茂为主乙已南康王即帝位于江陵改永元三年为中兴元年遥废东昬为涪陵王以高祖为尚书左仆射加征东大将军都督征讨诸军事假黄钺西台又遣冠军将军萧颕达领兵㑹于军是日元嗣军主沈难当率轻舸数千乱流来战张惠绍等击破尽擒之四月高祖出沔命王茂萧颕达等进军逼郢城元嗣战颇疲因不敢出诸将欲攻之高祖不许五月东昬遣宁朔将军呉子阳军主光子衿等十三军救郢州进据巴口六月西台遣卫尉席阐文劳军赍萧颕胄等议谓高祖曰今顿兵两岸不併军围郢定西阳武昌取江州此机已失莫若请救于魏与北连和犹为上䇿高祖谓阐文曰汉口路通荆雍控引秦梁粮运资储听此气息所以兵厌汉口连络数州今若併军围城又分兵前进鲁山必阻沔路所谓搤喉若粮运不通自然离散何谓持久邓元起近欲以三千兵往定寻阳彼若懽然悟机一郦生亦足脱距王师故非三千能下进退无据未见其可西阳武昌取便得耳得便应鎭守守两城不减万人粮储称是卒无所出脱贼军有上者万人攻一城两城势不得相救若我分军应援则首尾俱弱如其不遣孤城必陷一城既没诸城相次土崩天下大事于是去矣若郢州既拔席卷㳂流西阳武昌自然风靡何遽分兵散衆自贻其忧且丈夫举动言静天步况拥数州之兵以诛羣竖悬河注火奚有不灭岂容北面请救以自示弱彼未必能信徒贻我丑声此之下计何谓上䇿卿为我白鎭军前途攻取但以见付事在目中无患不㨗恃鎭军静鎭之耳呉子阳等进军武口高祖乃命军主梁天惠蔡道祐据渔湖城唐脩期刘道曼屯白阳垒夹两岸而待之子阳又进据加湖去郢三十里傍山带水筑垒栅以自固鲁山城主房僧寄死衆复推助防张乐祖代之七月高祖命王茂帅军主曹仲宗康绚武㑹超等濳师袭加湖将逼子阳水涸不通舰其夜暴长衆军乘流齐进鼓噪攻之贼俄而大溃子阳等窜走衆尽溺于江王茂虏其余而旋于是郢鲁二城相视夺气先是东昏遣冠军将军陈伯之鎭江州为子阳等声援高祖乃谓诸将曰夫征讨未必须实力所听威声耳今加湖之败谁不弭服陈虎牙即伯之子狼狈奔归彼间人情理当恟惧我谓九江传檄可定也因命搜所获俘囚得伯之幢主苏隆之厚加赏赐使致命焉鲁山城主张乐祖郢城主程茂薛元嗣相继请降初郢城之闭将佐文武男女口十余万人疾疫流肿死者十七八及城开高祖竝加隐䘏其死者命给棺槥先是汝南人胡文超起义于滠阳求讨义阳安陆等郡以自効高祖又遣军主唐脩期攻随郡竝克之司州刺史王僧景遣子贞孙入质司部悉平陈伯之遣苏隆之反命求未便进军高祖曰伯之此言意怀首鼠及其犹豫急往过之计无所出势不得暴乃命邓元起率衆即日㳂流八月天子遣黄门郎苏回劳军高祖登舟命诸将以次进路留上庸太守韦叡守郢城行州事邓元起将至寻阳陈伯之犹猜惧乃收兵退保湖口留其子虎牙守盆城及髙祖至乃束甲请罪九月天子诏高祖平定东夏竝以便宜从事是月留少府长史郑绍叔守江州城前军次芜湖南豫州刺史申胄弃姑孰走至是时大军进据之仍遣曹景宗萧颕达领马步进顿江宁东昬遣征虏将军李居士率步军迎战景宗击走之于是王茂邓元起吕僧珍进据赤鼻逻曹景宗陈伯之为游兵是日新亭城主江道林率兵出战衆军擒之于阵大军次新林命王茂进据越城曹景宗据皂荚桥邓元起据道士墩陈伯之据篱门道林余衆退屯航南义军迫之因复散走退保朱爵凭淮以自固时李居士犹据新亭垒请东昬烧南岸邑屋以开战塲自大航以西新亭以北荡然矣十月东昬石头军主朱僧勇率水军二千人归降东昬又遣征虏将军王珍国率军胡兽牙等列征于航南大路悉配精手利器尚十余万人阉人王伥子持白虎幡督率诸军又开航背水以絶归路王茂曹景宗等掎角奔之将士皆殊死战无不一当百鼓噪震天地珍国之衆一时土崩投淮死者积尸与航等后至者乘之以济于是朱爵诸军望之皆溃义军追至宣阳门李居士以新亭垒徐元瑜以东府城降石头白下诸军竝宵溃壬午高祖镇石头命衆军围六门东昬悉焚烧门内驱逼营署官府竝入城有衆二十万青州刺史桓和绐东昬出战因以其衆来降高祖命诸军筑长围初义师之逼东昬遣军主左僧庆镇京口常僧景镇广陵李叔献屯𤓰步及申胄自姑孰奔归又使屯破墩以为东北声援至是高祖遣使晓喻竝率衆降乃遣弟辅国将军秀鎭京口辅国将军恢屯破墩从弟宁朔将军景鎭广陵呉郡太守蔡夤弃郡赴义师十二月丙寅旦兼卫尉张稷北徐州刺史王珍国斩东昬送首义师高祖命吕僧珍勒兵封府库及图籍收嬖妾潘妃及凶党王咺之以下四十一人属吏诛之宣德皇后令废涪陵王为东昬侯依汉海昬侯故事授高祖中书监都督扬南徐二州诸军事大司马录尚书骠骑大将军扬州刺史封建安郡公食邑万户给班劒四十人黄钺侍中征讨诸军事竝如故依晋武陵王遵承制故事己卯高祖入屯閲武堂下令曰皇家不造遘此昬凶祸挺动植虐被人鬼社庙之危蠢焉如缀吾身籍皇宗曲荷先顾受任边疆推毂万里眷言瞻乌痛心在目故率其尊主之情厉其忘生之志虽宝歴重升明命有绍而独夫丑纵方煽京邑投袂援戈克弭多难虐政横流为日既久同恶相济谅非一族仰禀朝命任在专征思播皇泽被之率土凡厥负舋咸与惟新可大赦天下唯王咺之等四十一人不在赦例又令曰夫树以司牧非役物以养生视人如伤岂肆上以纵虐废主弃常自絶宗庙穷凶极悖书契未有征赋不一苛酷滋章缇绣土木菽粟犬马徴发闾左以充缮筑流离寒暑继以疫疠转死沟渠曽莫救恤朽肉枯骸乌鸢是厌加以天灾人火屡焚宫掖官府台寺尺椽无遗悲甚黍离痛兼麦秀遂使亿兆离心疆徼侵弱斯人何辜离此涂炭今明昬递运大道公行思治之氓来苏兹日猥以寡薄属当大宠虽运距中兴艰同草昧思阐皇休与之更始凡昬制谬赋淫刑滥役外可详检前源悉皆除荡其主守散失诸所损耗精立科条咸从原例又曰永元之季干维落纽政实多门有殊衞文之代权移于下事等曹恭之时遂使阉尹有翁媪之称高安有法尧之㫖鬻狱贩官锢山䕶泽开塞之机奏成小丑直道正义拥抑弥年怀寃抱理莫知谁诉姦吏因之笔削自己岂直贾生流涕许伯哭时而已哉今理运惟新政刑得所矫革流弊实在兹日可通检尚书衆曹东昬时诸诤讼失理及主者淹停不时施行者精加讯辨依事议奏又下令以义师临阵致命及疾病死亡者竝加葬歛收恤遗孤又令曰朱爵之㨗逆徒送死者特许家人殡葬若无亲属或有贫苦二县长尉即为埋掩建康城内不逹天命自取沦灭亦同此科二年正月天子遣兼侍中席阐文兼黄门侍郎乐法才慰劳京邑追赠高祖祖散骑常侍左光禄大夫考侍中丞相高祖下令曰夫在上化下草偃风从世之浇淳恒由此作自永元失德书契未纪穷凶极悖焉可胜言既而璇室外构倾宫内积竒技异服殚所未见上慢下暴淫侈竞驰国命朝权尽移近习贩官鬻爵贿货公行竝甲第康衢渐台广室长䄂低昻等和戎之赐珍羞百品同伐冰之家愚人因之浸以成俗骄艳竞爽夸丽相高至乃市井之家貂狐在御工商之子缇绣是袭日入之次夜分未反昧爽之朝期之清旦圣明肇运厉精惟始虽曰缵戎殆同创革且淫费之后继以兴师巨桥鹿台凋罄不一孤忝荷大宠务在澄清思所以仰述皇朝大帛之㫖俯厉微躬鹿裘之义解而更张斵雕为朴自非可以奉粢盛脩绂冕习礼乐之容缮甲兵之备此外衆费一皆禁絶御府中署量宜罢省掖庭备御妾之数大享絶郑衞之音其中有可以率先卿士准的甿庻菲食薄衣请自孤始加羣才竝轨九官咸事若能人务退食竞存约己移风易俗庻朞月有成昔毛玠在朝士大夫不敢靡衣偷食魏武叹曰孤之法不如毛尚书孤虽德谢往贤任重先达实望多士得其此心外可详为条格戊戌宣德皇后临朝入居内殿拜帝大司马解承制百僚致敬如前诏进高祖都督中外诸军事劒履上殿入朝不趋赞拜不名加前后部羽葆鼔吹置左右长史司马从事中郎掾属各四人竝依旧辟士余竝如故诏曰夫日月丽天高明所以表德山岳题地柔博所以成功故能庻物出而资始河海振而不洩二象贞观代之者人是以七辅四叔致无为于轩昊韦彭齐晋靖衰乱于殷周大司马攸纵自天体兹齐圣文治九功武苞七德钦惟厥始徽猷早树诚着艰难功参帷幙钖赋开壤式表厥庸建武升歴边隙屡启公释书辍讲经营四方司豫悬切樊汉危殆覆彊寇于沔濵僵胡马于邓汭永元肇号难结羣丑专威擅虐毒被含灵溥天惴惴命悬晷刻否终有期神谟载挺首建大䇿惟新鼎祚投𬒮勤王㳂流电举鲁城云撒夏汭露披加湖羣盗一鼓殄拔姑孰连旍倐焉冰泮取新垒其如拾芥扑朱爵其犹扫尘霆电外骇省闼内倾余丑纎蠧蚳蝝必尽援彼已溺解此倒悬涂懽里抃自近及远畿甸夷穆方外肃宁解兹虐网被以寛政积弊穷昬一朝载廓声敎遐渐无思不被虽伊尹之执兹壹德姬旦之光于四海方斯蔑如也昔吕望翼佐圣君犹享四履之命文侯立功平后尚荷二弓之钖况于盛德元勲超迈自古黔首惵惵待以为命救其已然极其方斮式闾表墓未或能比而大辂渠门辍而莫授眷言前训无忘终食便宜敬升大典式允羣望其进位相国总百揆扬州刺史封十郡为梁公备九钖之礼加玺绂远游冠位在诸王上加相国绿綟绶其骠骑大将军如故依旧置梁百司䇿曰二仪寂寞由寒暑而代行三才竝用资立人以为宝故能流形品物仰代天工允兹元辅应期挺秀裁成天地之功幽恊神明之德拨乱反正济俗宁人盛烈光于有道大勲振于无外虽伊陟之保乂王家姬公之有此丕训方之蔑如也今将授公典䇿其敬听朕命上天不造难钟皇室元帝以休明早崩简文以仁弱不嗣高宗袭统宸居弗永虽夙夜劬劳而隆平不洽嗣君昬暴书契未覩朝权国柄委之羣孽勦戮忠贤诛残台辅含寃抱痛噍类靡余实繁非一竝专国命嚬笑致灾睚眦及祸严科毒赋载离比屋溥天熬熬寘身无所寃颈引决道树相望无近无远号天靡告公借昬明之期因兆人之愿爰帅羣后翊成中兴宗社之危已固天人之望允塞此实公纽我絶纲大造皇家者也永明季年边隙大启荆河连率招引戎荒江淮扰逼势同履虎公受言本朝轻兵赴袭縻以长算制之环中排危冐险彊柔递用坦然一方还成藩服此又公之功也在昔隆昌洪基已谢高祖虑深社稷将行权道公定䇿帷帐激扬大节废帝立王谋猷深着此又公之功也建武阐业厥猷虽远戎狄内侵凭陵关塞司部危逼沦陷指期公治兵外讨卷甲长骛接距交绥电激风扫摧坚覆鋭咽水涂原执俘象魏献馘海渚焚庐毁帐号哭言归此又公之功也樊汉阽切羽书续至公星言鞠旅禀命徂征而军机戎统事非已出善䇿嘉谋抑而莫允邓城之役胡马卒至元帅濳及不相告报弃甲损师饵之虎口公南收散卒北御雕骑全衆方轨案路徐归拯我边危重获安堵此又公之功也汉南廻弱咫尺勍寇兵粮尽阙器甲靡遗公作藩爰始因资靡託整兵训卒蒐狩有序俾我危城飜为彊鎭此又公之功也永元纪号瞻乌已及虽废昬有典而伊霍称难公首建大策爰立明圣义踰邑纶勲高代入易乱以化俾昬作明此又公之功也文王之风虽被江汉京邑蠢动湮为洪流句呉于越巢幕匪喻公投袂万里事惟拯溺义声所覃无思不韪此又公之功也鲁城夏汭梗据中流乘山置垒萦川自固公御此乌集陵兹地险顿兵坐甲寒往暑移我行永久士忘归愿经以远图御以长䇿费无遗矢战未穷兵践华之固相望俱拔此又公之功也惟此羣凶同恶相济缘江负险蚁聚加湖水陆盘据规援夏首桴旝一临应时褫溃此又公之功也姦孽震皇复怀举斧蓄兵九𣲖用拟勤王公稜威直指势踰风电旌斾未临全州稽服此又公之功也姑孰冲要密迩京畿凶徒炽聚断塞津路公偏师启涂排方继及兵威所震望旗自骇焚舟委壁卷甲宵遁此又公之功也羣竖猖狂志在借一豕突淮涘武骑如云公爰命英勇因机骋鋭气冠版泉势踰洹水追奔逐北奄有通津熊耳比峻未足云拟睢水不流曷其能及此又公之功也琅邪石首襟带岨固新垒东墉金汤是埒凭险作守兵食兼资风激电骇莫不震叠城复于隍于是乎在此又公之功也独夫昬狠凭城靡惧鼓钟鞺鞜慠若有余狎是邪孽忌斯冠冕凶狡因之将逞孥戮公竒谋密运盛畧濳通忠勇之徒得申厥効白旗宣室未之或比此又公之功也公有拯亿兆之勲重之以明德爰初厉志服道儒门濯缨来仕清猷映代时运艰难宗社危殆崑岗己燎玉石同焚驱率貔貅抑扬霆电义等南巢功齐牧野若夫禹功寂寞微管谁嗣拯其将鱼驱其被髪解兹乱网理此棼丝复礼衽席反乐河海永平故事闻之者叹息司𨽻旧章见之者陨涕请我民命还之斗极悯悯搢绅重符戴天之庆哀哀黔首复蒙履地之恩德踰嵩岱功隣造物超哉邈矣越无得而言焉朕又闻之畴庸命德建侯作屏咸用克固四维永隆万叶是以二南流化九伯斯征王道淳洽刑措罔用覆政弗兴歴兹永久如燬既及晋郑靡依惟公经纶天地宁济区夏道冠乎伊稷赏薄于桓文岂所以宪章齐鲁长辔宇宙敬惟前烈朕甚惧焉今进授相国改扬州刺史为牧以豫州之梁郡歴阳南徐州之义兴扬州之淮南宣城呉兴㑹稽新安东阳十郡封公为梁公钖兹白土苴以白茅爰定尔邦用建冡社在昔旦奭入居保佑逮于毕毛亦作卿士任兼内外礼实宜之今命使持节兼太尉王亮授相国扬州牧印绶梁公玺绂使持节兼司空王志授梁公茅土金虎符第一至第五左竹使符第一至第十左相国位冠羣后任总百司恒典彛数宜与事革其以相国总百揆去录尚书之号上所假节侍中貂蝉中书监印中外都督大司马印绶建安公印䇿骠骑大将军如故又加公九钖其敬听后命以公礼律兼修刑德备举哀矜折狱罔不用情是用钖公大辂戎辂各一𤣥牡二驷公劳心稼穑念在民天丕崇本务惟糓是宝是用钖公衮冕之服赤舄副焉公镕钧所被变风以雅易俗陶民载和邦国是用钖公轩悬之乐六佾之舞公文德广覃义声远洽椎髻髽首夷歌请吏是用钖公朱户以居公扬清抑浊官方有序多士聿兴棫朴流咏是用钖公纳陛以登公正色御下以身轨物式遏不虞折冲惟远是用钖公虎贲之士三百人公威同夏日志清姦宄放命圯族刑兹罔赦是用钖公鈇钺各一公跨蹑嵩溟陵厉区宇譬诸日月容光必至是用钖公彤弓一彤矢百卢弓十卢矢千公永言惟孝至感通神恭严祀典祭有余敬是用钖公秬鬯一卣圭瓒副焉梁国置丞相以下一遵旧式钦哉其敬循往䇿祗服大礼对扬天眷用膺多福以𢎞我太祖之休命高祖固辞府僚劝进曰伏承嘉命显至伫䇿明公逡廵盛礼斯实谦尊之㫖未穷远大之致何者嗣君弃常自絶宗社国命民生翦为仇讐折栋崩榱压焉自及卿士怀脯斮之痛黔首惧比屋之诛明公亮格天之功拯水火之切再躔日月重缀参辰反龟玉于涂泥济斯民于阬岸使夫匹妇童儿羞言伊吕乡校里塾耻谈五霸而位卑乎阿衡地狭于曲阜庆赏之道尚其未洽夫大宝公器非要非距至公至平当仁谁让明公宜祗奉天人允膺大礼无使后予之歌同彼胥怨兼济之人飜为独善公不许二月辛酉府僚重请曰近以朝命藴䇿冐奏丹诚奉被还令未蒙虚受搢绅颙颙深所未达盖闻受金于府通人𢎞致高蹈海隅匹夫小节是以履乘石而周公不以为疑赠玉璜而太公不以为让况世哲继轨先德在民经纶草昧叹深微管加以朱方之役荆河是依班师振旅大造王室虽复累茧救宋重胝存楚居今观古曽何足云而惑甚盗钟功疑不赏皇天后上不胜其酷是以玉马骏奔表微子之去金板出地告龙逢之寃明公据鞍辍哭厉三军之志独居掩涕激义士之心故能使海若登祗罄图効祉山戎孤竹束马景从伐罪弔民一匡静乱匪叨天功实勤濡足且明公本自诸生取乐名教道风素论坐鎭雅俗不习孙呉遘兹神武驱尽诛之氓济必封之俗龟玉不毁谁之功与独为君子将使伊周何地于是始受相国梁公之命是日焚东昬淫奢异服六十二种于都街湘东王宝晊谋反赐死诏追赠梁公故夫人为梁妃乙丑南兖州队主陈文兴于桓城内凿井得玉镂骐驎金镂玉璧水精环各二枚又建康令羊瞻解称鳯皇见县之桐下里宣德皇后称美符瑞归于相国府丙寅诏梁国初建宜须综理可依旧选诸要职悉依天朝之制高祖上表曰臣闻以言取士士饰其言以行取人人竭其行所谓才生于代穷达惟时而风流遂往驰骛成俗媒孽夸衒利尽锥刀遂使官人之门肩摩毂击岂直暴盖露冠不避寒暑遂乃戢屦杖䇿风雨必至良由乡举里选不师古始称肉度骨遗之管库加以山河梁毕阙舆徴之恩金张许史忘旧业之替吁可伤哉且夫谱谍讹误诈伪多绪人物雅俗莫肯留心是以冒袭良家即成冠族妄修边幅便为雅士负俗深累遽遭宠擢墓木已拱方被徽荣故前代选官皆立选簿应在贯鱼自有铨次胄籍升降行能臧否或素定怀抱或得之余论故得简通賔客无事扫门顷代陵夷九流乖失其有勇退忘进怀质抱眞者选部或以未经朝谒难于进用或有晦善藏声自埋衡华又以名不素着絶其阶绪必须画刺投状然后弹冠则是驱廹亷撝奖成浇竞愚谓自今选曹宜精隐括依旧立簿使冠屦无爽名实不违庻人识涯涘造请自息且闻中闲立格甲族以二十登仕后门以过立试吏求之愚怀抑有未达何者设官分职惟才是务若八元立年居皁𨽻而见抑四凶弱冠处鼎族而宜甄是则世禄之家无意为善布衣之士肆心为恶岂所以𢎞奖风流希向后进此实巨蠧尤宜刋革不然将使周人有路傍之泣晋臣兴渔猎之叹且俗长浮竞人寡退情若限歳登朝必増年就宦故貌实昬童籍已踰立滓秽名敎于斯为甚臣总司内外忧责是任朝政得失义不容隐伏愿陛下垂圣淑之姿降听览之末则彛伦自穆宪章惟允诏依高祖表施行丙戌诏曰嵩高惟岳配天所以流称大启南阳覇德所以光阐忠诚简帝番君膺上爵之尊勤劳王室姬公増附庸之地前王令典布诸方䇿长祚字甿罔不由此相国梁公体兹上哲齐圣广渊文敎内洽武功外畅推毂作藩则威怀被于殊俗治兵敎战则霆雷赫于万里道丧时昬䜛邪孔炽岂徒宗社如缀神器莫主而已哉至于兆庻殱亡衣冠殄灭余类残喘指命崇朝含生业业投足无所遂乃山川反覆草木涂地与夫仁被行苇之时信及豚鱼之日何其辽夐相去之远欤公命师鞠旅指景长骛而本朝危切樊邓遐远凶徒盘据水陆相望爰自姑孰届于夏首严城劲卒凭川为固公㳂汉浮江电激风扫舟徒水覆地险云倾借兹义勇前无彊阵拯危京邑清我帝畿扑既燎于原火免将诛于比屋悠悠兆庶命不在天茫茫六合咸受其赐匡俗正本人不失职仁信竝行礼乐同畅伊周未足方轨桓文远有慙德而爵后藩牧地终秦楚非所以式酬光烈允答元勲寔由公履谦为本形于造次嘉数未申晦朔増伫便宜崇斯礼秩允副遐迩之望可进梁公爵为王以豫州之南谯庐江江州之寻阳郢州之武昌西阳南徐州之南琅邪南东海晋陵扬州之临海永嘉十郡益梁国并前为二十郡其相国扬州牧骠骑大将军如故公固辞有诏断表相国左长史王莹等率百僚敦请三月辛卯延陵县华阳逻主戴车牒称云十二月乙酉甘露降茅山弥漫数里正月己酉逻将潘道盖于山石穴中得毛龟一二月辛酉逻将徐灵符又于山东见白麞一丙寅平旦山上云雾四合须臾有𤣥黄之色状如龙形长十余丈乍隐乍显久乃从西北升天丁卯兖州刺史马元和籖所领东平郡寿张县见驺虞一癸巳受梁王之命令曰孤以虚昧任执国钧虽夙夜勤止念在兴治而育德振民邈然尚远圣朝永言旧式隆此眷命侯伯盛典方轨前烈嘉钖隆被礼数昭崇徒守愿节终隔体谅羣后百司重兹敦奖勉兹厚颜当此休祚望昆彭以长想钦桓文而叹息思𢎞政涂莫知津济邦甸初启藩宇惟新思覃嘉庆被之下国国内殊死以下今月十五日昧爽以前一皆原赦鳏寡孤独不能自存者赐糓五斛府州所统亦同蠲荡丙午命王冕十有二旒建天子旌旗出警入跸乘金根车驾六马备五时副车置旄头云罕乐舞八佾设钟虡宫县王妃王子王女爵命之号一依旧仪丙辰齐帝禅位于梁王诏曰夫五德更始三正迭兴驭物资贤登庸启圣故帝迹所以代昌王度所以改耀革晦以明由来尚矣齐德沦微危亡荐袭隆昌凶虐寔违天地永元昬暴取紊人神三光再沉七庙如缀鼎业几移含识知泯我高明之祚𦕈焉将坠永惟屯难冰谷载怀相国梁王天诞睿哲神纵灵武德格𤣥祇功均造物止宗社之横流反生人之涂炭扶倾頽构之下拯溺逝川之中九区重缉四维更纽絶礼还纪崩乐复张文馆盈绅戎亭息警浃海㝢以驰风罄轮裳而禀朔八表呈祥五灵効祉岂止鳞羽祯奇云星瑞色而已哉勲茂于百王道昭乎万代固以明配上天光华日月者也河岳表革命之符图䜟纪代终之运乐推之心幽显共积謌颂之诚华裔同着昔水政既微木德升绪天之歴数寔有所归握镜璇枢允集明哲朕虽庸蔽闇于大道永鉴崇替为日已久敢忘列代之高义人祇之至愿乎今便敬禅于梁即安姑孰依唐虞晋宋故事四月辛酉宣德皇后令曰西诏至帝宪章前代敬禅神器于梁明可临轩遣使恭授玺绂未亡人便归于别宫壬戍䇿曰咨尔梁王惟昔邃古之载肇有生人皇雄大庭之辟赫胥尊卢之后斯竝龙图鸟迹以前慌惚杳冥之世固无得而详焉洎乎农轩炎皥之代放勲重华之主莫不以大道君万姓公器御八纮居之如执朽索去之若捐重负一驾汾阳便有窅然之志蹔适箕岭即动让王之心故知戴黄屋服玉玺非所以示贵称尊乘大辂建旂旌盖欲令归趣有地是故忘已而字兆人殉物而君四海及于精华内竭畚橇外劳则抚兹归运惟能是与况兼乎笙管革文威图启瑞摄提夜朗荧光昼发者哉四百告终有汉所以高揖黄德既谢魏氏所以乐推爰及晋宋亦𢎞斯典我太祖握河受歴应符启运二叶重光三圣系轨嗣君丧德昬弃纪度毁紊天纲凋絶地纽茫茫九域翦为仇讐溥天相顾命悬晷刻斮渉刳孕于事已轻求鸡徴杖曽何足譬是以谷满川枯山飞鬼哭七庙己危人神无主惟王体兹上哲明圣在躬禀灵五纬明竝日月彜伦攸序则端冕而协邕熙时难孔棘则推锋而拯涂炭功踰造物德济苍生泽无不渐仁无不被上达苍昊下及川泉文敎与鹏翼齐举武功与日车竝运固以幽显宅心讴讼斯属岂徒桴鼓播地卿云丛天而已哉至如昼覩争明夜飞枉矢土沦彗刺日既星亡除旧之徴必显更姓之符允集是以义师初践芳露凝甘仁风既被素文自扰北阙藁街之使风车火徼之民膜拜稽首愿为臣妾钟石毕变事表于迁虞蛟鱼竝出义彰于事夏若夫长人御衆为之司牧本同已于万物乃因心于百姓宝命无常主帝王非一族今仰祗干象俯借人愿敬禅神器授帝位于尔躬大祚告穷天禄永终于戏王允执其中式遵前典以副昊天之望禋上帝而临亿兆格文祖而膺大业以传无疆之祚岂不盛欤又玺书曰夫生者天地之大德人者含生之通称竝首同本未知所以异也而禀灵造化贤愚之情不一託性五常彊柔之分或舛羣后靡一争犯交兴是故建君立长用相司牧非谓尊骄在上以天下为私者也兼以三政迭改五运相迁绿文赤字徴河表洛在昔勋华深达兹义眷求明哲授以蒸人迁虞事夏本因心于百姓化殷为周实受命于苍昊爰自汉魏罔不率由降及晋宋亦遵斯典我高皇所以格文祖而抚归运畏上天而恭宝歴者也至于季世祸乱荐臻王度纷纠姦回炽积亿兆夷人刀爼为命已然之逼若线之危跼天蹐地逃形无所羣凶挟煽志逞残戮将欲先殄衣冠次移龟鼎衡保周召竝列宵人巢幕累卵方此非切自非英圣远图仁为己任则鸱枭厉吻翦焉已及惟王崇高则天博厚仪地镕铸六合陶甄万有锋驲交驰振灵武以遐畧云雷方扇鞠义旅以勤王扬旍斾于远路戮姦宄于魏阙德冠往初功无与二𢎞济艰难缉熙王道怀柔万姓经营四方举直错枉较如画一待旦同乎殷后日昃过于周文风化肃穆礼乐交畅加以赦过宥罪神武不杀盛德昭于景纬至义感于鬼神若夫纳彼大麓膺此归运烈风不迷乐推攸在治五韪于已乱重九鼎于既轻自声敎所及车书所至革靣回首讴吟德泽九山灭祲四渎安流祥风扇起淫雨静息𤣥甲游于芳荃素文驯于郊苑跃九川于清汉鸣六象于高岗灵瑞杂杳𤣥符昭着至于星孛紫宫水効孟月飞鸿满野长彗横天取新之应既昭革故之徴必显加以天表秀特轩状尧姿君临之符谅非一揆书云天鉴厥德用集大命诗云文王在上于昭于天所以二仪乃眷幽明允叶岂惟宅是万邦缉兹讴讼而已哉朕是用拥璇沉首属怀圣哲昔水行告厌我太祖既受命代终在日天禄云谢亦以木德而传于梁远寻前典降惟近代百辟遐迩莫违朕心今遣使持节兼太保侍中中书监兼尚书令汝南县开国侯亮兼太尉散骑常侍中书令新呉县开国侯志奉皇帝玺绂受终之礼一依唐虞故事王其陟兹元后君临万方式传洪烈以答上天之休命高祖抗表陈让表不获通于是齐百官豫章王元琳等八百一十九人及梁台侍中臣云等一百一十七人竝上表劝进高祖谦让不受是日太史令蒋道秀陈天文符䜟六十四条事竝明着羣臣重表固请乃从之梁书卷一卷一考证梁书卷一考证武帝纪上虎眎其间以观天下凡虎字南史俱作武阁本俱作兽避讳也今独作虎不知何时所改必漏吾谋内是驰两空函定一州矣南史无必漏吾谋内五字旌斾未临全州稽服未南本作小以豫州之梁郡歴阳南徐州之义兴扬州之淮南宣城呉兴㑹稽新安东扬十郡封公为梁公呉兴上应从旧本尚有一呉字方与十郡之数合南兖州队主陈文兴于桓城内凿井桓南史作宣武梁书卷一考证梁书卷二钦定四库全书梁书卷二唐散骑常侍姚思亷撰本纪第二武帝中天监元年夏四月丙寅高祖即皇帝位于南郊设坛柴燎告类于天曰皇帝臣衍敢用𤣥牡昭告于皇天后帝齐氏以歴运斯既否终则亨钦若天应以命于衍夫任是司牧惟能是授天命不于常帝王非一族唐谢虞受汉替魏升爰及晋宋宪章在昔咸以君德驭四海元功子万姓故能大庇氓黎光宅区宇齐代云季世主昬凶狡焉羣慝是崇是长肆厥姦回暴乱以播虐于我有邦俾溥天惴惴将坠于深壑九服八荒之内连率岳牧之君蹶角顿颡匡救无术卧薪待然援天靡诉衍投𬒮星言摧锋万里厉其挂冠之情用拯兆民之切衔胆誓衆覆鋭屠坚建立人主克翦昬乱遂因时来宰司邦国济民康世实有厥劳而晷纬呈祥川岳効祉朝夕垧牧日月郊畿代终之符既显革运之期已萃殊俗百蛮重译献欵人神远迩罔不和㑹于是羣公卿士咸致厥诚竝以皇干降命难以谦拒齐帝脱屣万邦授以神器衍自惟匪德辞不获许仰迫上𤣥之睠俯惟亿兆之心宸极不可久旷民神不可乏主遂借乐推膺此嘉祚以兹寡薄临御万方顾求夙志永言祗惕敬简元辰恭兹大礼升坛受禅告类上帝克播休祉以𢎞盛烈式传厥后用永保于我有梁惟明灵是飨礼毕备法驾即建康宫临太极前殿诏曰五精递袭皇王所以受命四海乐推殷周所以改物虽禅代相舛遭㑹异时而微明迭用其流远矣莫不振民育德光被黎元朕以寡闇命不先后宁济之功属当期运乘此时来因心万物遂振厥弛维大造区夏永言前踪义均惭德齐氏以代终有徴歴数云改钦若前载集大命于朕躬顾惟菲德辞不获命寅畏上灵用膺景业执禋柴之礼当与能之祚继迹百王君临四海若涉大川罔知攸济洪基初兆万品权舆思俾庆泽覃被率土可大赦天下改齐中兴二年为天监元年赐民爵二级文武加位二等鳏寡孤独不能自存者人糓五斛逋布口钱宿债勿复收其犯乡论清议赃污淫盗一皆荡涤洗除前注与之更始封齐帝为巴陵王全食一郡载天子旌旗乘五时副车行齐正朔郊祀天地礼乐制度皆用齐典齐宣德皇后为齐文帝妃齐后王氏为巴陵王妃诏曰兴运升降前代旧章齐世王侯封爵悉皆降省其有効着艰难者别有后命惟宋汝隂王不在除例又诏曰大运肇升嘉庆惟始刼贼余口没在台府者悉可蠲放诸流徙之家竝听还本追尊皇考为文皇帝庙曰太祖皇妣为献皇后追谥妃郗氏为德皇后追封兄太傅懿为长沙郡王谥曰宣武齐后军谘议敷为永阳郡王谥曰昭弟齐太常畅为衡阳郡王谥曰宣齐给事黄门侍郎融为桂阳郡王谥曰简是日诏封文武功臣新除车骑将军夏侯详等十五人为公侯食邑各有差以弟中䕶军宏为扬州刺史封为临川郡王南徐州刺史秀安成郡王雍州刺史伟建安郡王左衞将军恢鄱阳郡王荆州刺史憺始兴郡王丁卯加领军将军王茂鎭军将军以中书监王亮为尚书令中军将军相国左长史王莹为中书监抚军将军吏部尚书沈约为尚书仆射长兼侍中范云为散骑常侍吏部尚书诏曰宋氏以来竝恣淫侈倾宫之富遂盈数千推算五都愁穷四海竝婴罹寃横拘逼不一抚絃命管良家不被蠲织室绣房幽厄犹见役弊国伤和莫斯为甚凡后宫乐府西解暴室诸如此例一皆放遣若衰老不能自存官给廪食戊辰车骑将军高丽王高云进号车骑大将军鎭东大将军百济王余大进号征东大将军安西将军宕昌王梁弥颌进号鎭西将军鎭东大将军倭王武进号征东将军鎭西将军河南王吐谷浑休留代进号征西将军巴陵王薨于姑孰追谥为齐和帝终礼一依故事己巳以光禄大夫张瓌为右光禄大夫庚午鎭南将军江州刺史陈伯之进号征南将军诏曰观风省俗哲后𢎞规狩岳廵方明王盛轨所以重华在上五品聿修文命肇基四载斯履故能物色幽微耳目屠钓致王业于缉熙被淳风于遐迩朕以寡薄昧于治方借代终之运当符命之重取监前古懔若驭朽思所以振民育德去杀胜残解网更张置之仁寿而明惭照远智不周物兼以歳之不易未遑卜征兴言夕惕无忘鉴寐可分遣内侍周省四方观政听謡访贤举滞其有田野不辟狱讼无章忘公殉私侵鱼是务者悉随事以闻若怀宝迷邦藴奇待价蓄响藏真不求闻逹竝依名腾奏㒺或遗隐使輶轩所届如朕亲览焉又诏曰金作赎刑有闻自昔入缣以免施于中代民悦法行莫尚乎此永言叔世偷薄成风婴諐入罪厥涂匪一断弊之书日纒于听览钳钦之刑歳积于牢犴死者不可复生生者无因自返由此而望滋实庸可致乎朕夕惕思治念崇政术斟酌前王择其令典有可以宪章邦国㒺不由之释愧心于四海昭情素于万物俗伪日久禁网弥繁汉文四百邈焉已远虽省事清心无忘日用而委衔废䇿事未获从可依周汉旧典有罪入赎外详为条格以时奏闻辛未以中领军蔡道恭为司州刺史以新除谢沐县公萧宝义为巴陵王以奉齐祀复南兰陵武进县依前代之科徴谢朏为左光禄大夫开府仪同三司何𦙍为右光禄大夫改南东海为兰陵郡土断南徐州诸侨郡县癸酉诏曰商俗甫移遗风尚炽下不上达由来远矣升中驭索増其懔然可于公车府谤木肺石傍各置一函若肉食莫言山阿欲有横议投谤木函若从我江汉功在可䇿犀兕徒弊龙蛇方县次身才高妙摈压莫通怀傅吕之术抱屈贾之叹其理有皦然受困包匦夫大政侵小豪门陵贱四民已穷九重莫达若欲自申竝可投肺石函甲戍诏断远近上庆礼又诏曰礼闱文阁宜率旧章贵贱既位各有差等俯仰拜伏以明王度济济洋洋具瞻斯在顷因多难治纲弛落官非积及荣由幸至六军尸四品之职青紫治白簿之劳振衣朝伍长揖卿相趋步广闼竝驱丞郎遂冠履倒错珪甑莫辨静言疚怀思返流弊且翫法惰官动成逋弛罚以常科终未惩革夫槚楚申威盖代断趾笞捶有令如或可从外详共平议务尽厥理癸未诏相国府职吏可依资劳度台若职限已盈所度之余及骠骑府竝可赐满闰月丁酉以行宕昌王梁弥邕为安西将军河凉二州刺史正封宕昌王壬寅以车骑将军夏侯详为右光禄大夫诏曰成务𢎞风肃厉内外实由设官分职互相惩纠而顷壹拘常式见失方奏多容违惰莫肯执咎宪网日弛渐以为俗今端右可以风闻奏事依元熙旧制五月乙亥夜盗入南北掖烧神兽门总章观害衞尉卿张𢎞䇿戊于江州刺史陈伯之举兵反以领军将军王茂为征南将军江州刺史率衆讨之六月庚戍以行北秦州刺史杨绍先为北秦州刺史武都王是月陈伯之奔魏江州平前益州刺史刘季连据成都反八月戊戌置建康三官乙巳平北将军西凉州刺史象舒彭进号安西将军封邓至王丁未诏中书监王莹等八人叅定律令是月诏尚书曹郎依昔奏事林邑干陁利国各遣使献方物冬十一月己未立小庙甲子立皇子统为皇太子十二月丙申以国子祭酒张稷为䕶军将军辛亥䕶军将军张稷免是歳大旱米斗五千人多饿死二年春正月甲寅朔诏曰三讯五听着自圣典哀矜折狱义重前诰盖所以明愼用刑深戒疑枉成功致治罔不由兹朕自藩部常躬讯录求理得情洪细必尽末运弛纲斯政又阙牢犴沉壅申诉靡从朕属当期运君临兆亿虽复斋居宣室留心听断而九牧遐荒无因临览深惧怀寃就鞫匪惟一方可申敕诸州月一临讯博询择善务在确实乙卯以尚书仆射沈约为尚书左仆射吏部尚书范云为尚书右仆射前将军鄱阳王恢为南徐州刺史尚书令王亮为左光禄大夫右衞将军柳庆远为中领军丙辰尚书令新除左光禄大夫王亮免夏四月癸卯尚书删定郎蔡法度上梁律二十卷令三十卷科四十卷五月丁巳尚书右仆射范云卒乙丑益州刺史邓元起克成都曲赦益州壬申断诸郡县献奉二宫惟诸州及㑹稽职惟岳牧许荐任土若非地产亦不得贡六月丁亥诏以东阳信安丰安三县水潦漂损居民资业遣使周履量蠲课调是夏多疠疫以新除左光禄大夫谢朏为司徒尚书令甲午以中书监王莹为尚书右仆射秋七月扶南龟兹中天竺国各遣使献方物冬十月魏寇司州十一月乙卯雷电大雨晦是夜又雷乙亥尚书左仆射沈约以母忧去职三年春正月戊申后将军扬州刺史临川王宏进号中军将军癸丑以尚书右仆射王莹为尚书左仆射太子詹事柳惔为尚书右仆射前尚书左仆射沈约为鎭军将军二月魏䧟梁州三月陨霜杀草五月丁巳以扶南国王憍陈如阇耶跋摩为安南将军六月丙子诏曰昔哲王之宰世也每歳卜征躬事巡省民俗政刑㒺不必逮末代风凋久旷兹典虽欲肆远忘劳究临幽仄而居今行古事未易从所以日晏踟蹰情同再抚总总九州远近民庶或川路幽遐或贫羸老疾怀寃抱理莫由自申所以东海匹妇致灾邦国西土孤魂登楼请诉念此于怀中夜太息可分将命巡行州部其有深寃鉅害抑郁无归听诣使者依源自列庶以矜隐之念昭被四方逷听远闻事均亲览癸未大赦天下秋七月丁未以光禄大夫夏侯详为车骑将军湘州刺史湘州刺史杨公则为中䕶军甲子立皇子综为豫章郡王八月魏䧟司州诏以南义阳置司州九月壬子以河南王世子伏连筹为鎭西将军西秦河二州刺史河南王北天竺国遣使献方物冬十一月甲子诏曰设敎因时淳薄异政刑以世革轻重殊风昔商俗未移民散久矣婴网䧟辟日夜相寻若悉加正法则赭衣塞路竝申𢎞宥则难用为国故使有罪入赎以全元元之命令遐迩知禁圄犴稍虚率斯以往庶几刑措金作权典宜在蠲息可除赎罪之科是歳多疾疫四年春正月癸卯朔诏曰今九流常选年未三十不通一经不得解褐若有才同甘颜勿限年次置五经博士各一人以鎭北将军雍州刺史建安王伟为南徐州刺史南徐州刺史鄱阳王恢为郢州刺史中领军柳庆远为雍州刺史丙午省鳯皇衔书伎戊申诏曰夫禋郊飨帝至敬攸在致诚尽悫犹惧有违而往代多令宫人纵观兹礼帷宫广设輺軿耀路非所以仰虔苍昊昭感上灵属车之闲见讥前世便可自今停止辛亥舆驾亲祀南郊赦天下二月壬午遣衞尉卿杨公则率宿衞兵塞洛口壬辰交州刺史李凯据州反长史李畟讨平之曲赦交州戊戌以前郢州刺史曹景宗为中护军是月立建兴苑于秣陵建兴里夏四月丁巳以行宕昌王梁弥博为安西将军河凉二州刺史宕昌王是月自甲寅至壬戌甘露连降华林园五月辛卯建康县朔隂里生嘉禾一茎十二穗六月庚戌立孔子庙壬戌歳星昼见秋七月辛卯右光禄大夫张瓌卒八月庚子老人星见冬十月丙午北伐以中军将军扬州刺史临川王宏都督北讨诸军事尚书右仆射柳惔为副是歳以兴师费用王公以下各上国租及田糓以助军资十一月辛未以都官尚书张稷为领军将军甲午天晴朗西南有电光闻如雷声三十二月司徒尚书令谢朏以所生母忧去职是歳大穰米斛三十五年春正月丁卯朔诏曰在昔周汉取士方国顷代凋讹幽仄罕被人孤地絶用隔听览士操沦胥因兹靡劝岂其岳渎纵灵偏有厚薄实由知与不知用与不用耳朕以菲德君此兆民而兼明广照屈于堂戸飞耳长目不及四方永言愧怀无忘旦夕凡诸郡国旧族邦内无在朝位者选官搜括使郡有一人乙亥以前司徒谢朏为中书监司徒衞将军鎭军将军沈约为右光禄大夫豫章王综为南徐州刺史丁丑以尚书左仆射王莹为䕶军将军仆射如故甲申立皇子纲为晋安郡王丁亥太白昼见二月庚戌以太常张充为吏部尚书三月丙寅朔日有蚀之癸未魏宣武帝从弟翼率其诸弟来降辅国将军刘思效破魏青州刺史元系于胶水丁亥陈伯之自寿阳率衆归降夏四月丙申庐陵高昌之仁山获铜劒二始丰县获八目龟一甲寅诏曰朕昧旦斋居惟刑是恤三辟五听寝兴载怀故陈肺石于都街増官司于诏狱殷懃亲览小大以情而明愼未洽囹圄尚拥永言纳隍在予兴愧凡犴狱之所可遣法官近侍递录囚徒如有枉滞以时奏闻五月辛未太子左衞率张惠绍克魏宿预城乙亥临川王宏前军克梁城辛巳豫州刺史韦叡克合肥城丁亥庐江太守裴邃克羊石城庚寅又克霍丘城辛卯太白昼见六月庚子青冀二州刺史桓和前军克朐山城秋七月乙丑邓至国遣使献方物八月戊戌老人星见辛酉作太子宫冬十一月甲子京师地震乙丑以师出淹时大赦天下魏寇钟离遣右衞将军曹景宗率衆赴援十二月癸卯司徒谢朏薨六年春正月辛酉朔诏曰径寸之宝或隐沙泥以人废言君子斯戒朕听朝晏罢思阐政术虽百辟卿士有怀必闻而蓄响边遐未臻魏阙或屈以贫陋或间以山川顿足延首无因奏达岂所以沉浮靡漏远迩兼得者乎四方士民若有欲陈言刑政益国利民沦碍幽远不能自通者可各诠条布怀于刺史二千石有可申採大小以闻己卯诏曰夫有天下者义非为已凶荒疾疠兵革水火有一于此责归元首今祝史请祷继诸不善以朕身当之永使灾害不及万姓俾兹下民稍蒙宁息不得为朕祈福以増其过特班远迩咸令遵奉二月甲辰老人星见三月庚申朔陨霜杀草是月有三象入京师夏四月壬辰置左右骁骑左右游撃将军官癸巳曹景宗韦叡等破魏军于邵阳洲斩获万计癸卯以右卫将军曹景宗为领军将军徐州刺史己酉以江州刺史王茂为尚书右仆射中书令安成王秀为平南将军江州刺史分湘广二州置衡州丁巳以中军将军扬州刺史临川王宏为骠骑将军开府仪同三司抚军将军建安王伟为扬州刺史右光禄大夫沈约为尚书左仆射尚书左仆射王莹为中军将军五月己未以新除左骁骑将军长沙王深业为中䕶军癸亥以侍中袁昂为吏部尚书己巳置中衞中权将军改骁骑为云骑游撃为游骑辛未右将军扬州刺史建安王伟进号中权将军六月庚戌以车骑将军湘州刺史夏侯详为左光禄大夫新除金紫光禄大夫柳惔为安南将军湘州刺史新呉县获四目龟一秋七月甲子太白昼见丙寅分广州置桂州丁亥以新除尚书右仆射王茂为中衞将军八月戊子赦天下戊戌大风折木京师大水因涛入加御道七尺九月嘉禾一茎九穗生江陵县丁亥改閲武堂为德阳堂听讼堂为仪贤堂丙戌以左衞将军吕僧珍为平北将军南兖州刺史豫章内史萧昌为广州刺史冬十月壬寅以五兵尚书徐勉为吏部尚书閠月乙丑以骠骑将军开府仪同三司临川王宏为司徒行太子太傅尚书左仆射沈约为尚书令行太子少傅吏部尚书袁昂为左仆射戊寅平西将军荆州刺史始兴王憺进号安西将军甲申以光禄大夫夏侯详为尚书左仆射十二月丙辰尚书左仆射夏侯详卒乙丑魏淮阳鎭都军主常邕和以城内属分豫州置霍州七年春正月乙酉朔诏曰建国君民立敎为首不学将落嘉植靡由朕肇基明命光宅区宇虽耕耘雅业傍阐艺文而成器未广志本犹阙非所以镕范贵游纳诸轨度思欲式敦让齿自家刑国今声训所渐戎夏同风宜大启庠斆博延胄子务彼十伦𢎞此三德使陶钧远被微言载表中行将军领太子詹事王茂进号车骑将军戊戌作神龙仁虎阙于端门大司马门外壬子以领军将军曹景宗为中衞将军卫尉萧景兼领军将军二月乙卯庐江灊县获铜钟二新作国门于越城南乙丑増置鎭衞将军以下各有差庚午诏于州郡县置州望郡宗乡豪各一人专掌搜荐乙亥以车骑大将军高丽王高云为抚平大将军开府仪同三司平北将军南兖州刺史吕僧珍为领军将军丙子以中䕶军长沙王深业为南兖州刺史兼领军将军萧景为雍州刺史雍州刺史柳庆远为䕶军将军夏四月乙卯皇太子纳妃赦大辟以下颁赐朝臣及近侍各有差辛未秣陵县获灵龟一戊寅余姚县获古铜劒二五月己亥诏复置宗正太仆大匠鸿胪又増太府大舟仍先为十二卿癸卯以平南将军江州刺史安成王秀为平西将军荆州刺史安西将军荆州刺史始兴王憺为䕶军将军中衞将军曹景宗为安南将军江州刺史六月辛酉复建修二陵周回五里内居民改陵监为令秋七月丁亥月犯氐八月癸丑安南将军江州刺史曹景宗卒丁巳赦大辟以下未结正者甲戍平西将军荆州刺史安成王秀进号安西将军云麾将军郢州刺史鄱阳王恢进号平西将军老人星见九月丁亥诏曰刍牧必往姬文垂则雉兔有刑姜宣致贬薮泽山林毓材是出斧斤之用比屋所资而顷世相承竝加封固岂所谓与民同利惠兹黔首凡公家诸屯戍见封熂者可悉开常禁壬辰置童子奉车郎癸巳立皇子绩为南康郡王己亥月犯东井冬十月丙寅以呉兴太守张稷为尚书左仆射丙子魏阳关主许敬珍以城内附诏大举北伐以䕶军将军始兴王憺为平北将军率衆入清车骑将军王茂率衆向宿预丁丑魏悬瓠鎭军主白皁生豫州刺史胡逊以城内属以皁生为镇北将军司州刺史逊为平北将军豫州刺史十一月辛巳鄞县言甘露降八年春正月辛巳舆驾亲祀南郊赦天下内外文武各赐劳一年壬辰魏鎭东参军成景儁斩宿预城主严仲宝以城内属二月壬戍老人星见夏四月以北巴西郡置南梁州戊申以䕶军将军始兴王憺为中衞将军司徒行太子太傅临川王宏为司空扬州刺史车骑将军领太子詹事王茂即本号开府仪同三司丁卯魏楚王城主李国兴以城内附丙子以中军将军丹阳尹王莹为右光禄大夫五月壬午诏曰学以从政殷勤往哲禄在其中抑亦前事朕思阐治纲每敦儒术轼闾辟馆造次以之故负袠成风甲科闲出方当置诸周行饰以青紫其有能通一经始末无倦者䇿实之后选可量加叙录虽复牛监羊肆寒品后门竝随才试吏勿有遗隔秋七月癸巳巴陵王萧宝义薨八月戊午老人星见冬十月乙巳以中军将军始兴王憺为鎭北将军南兖州刺史南兖州刺史长沙王深业为护军将军九年春正月乙亥以尚书令行太子少傅沈约为左光禄大夫行少傅如故右光禄大夫王莹为尚书令行中抚将军建安王伟领䕶军将军鎭北将军南兖州刺史始兴王憺为鎭西将军益州刺史太常卿王亮为中书监丙子以轻车将军晋安王纲为南兖州刺史庚寅新作缘淮塘北岸起石头迄东冶南岸起后渚篱门迄三桥三月己丑车驾幸国子学亲临讲肄赐国子祭酒以下帛各有差乙未诏曰王子从学着自礼经贵游咸在实惟前诰所以式广义方克隆敎道今成均大启元良齿让自斯以降竝宜肄业皇太子及玉侯之子年在从师者可令入学于阗国遣使献方物夏四月丁巳革选尚书五都令史用寒流林邑国遣使献白猴一五月己亥诏曰朕达听思治无忘日昃而百司羣务其途不一随时适用各有攸宜若非总㑹衆言无以备兹亲览自今台阁省府州郡镇戍应有职僚之所时共集议各陈损益具以奏闻中书监王亮卒六月癸丑盗杀宣城太守朱僧勇癸酉以中抚将军领护军建安王伟为鎭南将军江州刺史閠月己丑宣城盗转寇呉兴县太守蔡撙讨平之秋七月己巳老人星见冬十二月癸未舆驾幸国子学䇿试胄子赐训授之司各有差十年春正月辛丑舆驾亲祀南郊大赦天下居局治事赐劳二年癸卯以尚书左仆射张稷为安北将军青冀二州刺史郢州刺史鄱阳王恢为䕶军将军甲辰以南徐州刺史豫章王综为郢州刺史轻车将军南康王绩为南徐州刺史戊申驺虞一见荆州华容县以左民尚书王暕为吏部尚书辛酉舆驾亲祀明堂三月辛丑盗杀东莞琅邪二郡太守邓晰以朐山引魏军遣振远将军马仙琕讨之是月魏徐州刺史卢昶帅衆赴朐山夏五月癸酉安丰县获一角𤣥龟丁丑领军吕僧珍卒己卯以国子祭酒张克为尚书左仆射太子詹事柳庆远为领军将军乙酉嘉莲一茎三花生乐游苑秋七月丙辰诏曰昔公卿面陈载在前史令仆陛奏列代明文所以釐彼庻绩成兹羣务晋氏陵替虚诞为风自此相因其失弥远遂使武帐空劳无汲公之奏丹墀徒辟阙郑生之履三槐八座应有务之百官宜有所论可入陈启庶借周爰少匡寡薄九月丙申天西北隆隆有声赤气下至地冬十二月癸酉山车见于临城县庚辰马仙琕大破魏军斩馘十余万克复朐山城是歳初作宫城门三重楼及开二道宕昌国遣使献方物十一年春正月壬辰诏曰夫刑法悼耄罪不收孥礼着明文史彰前事盖所以申其哀矜故罚有弗及近代相因厥网弥峻髫年华髪同坐入諐虽惩恶劝善宜穷其制而老幼流离良亦可愍自今逋讁之家及罪应质作若年有老小可停将送加左光禄大夫行太子少傅沈约特进鎭南将军江州刺史建安王伟仪同三司司空扬州刺史临川王宏进位为太尉骠骑将军王茂为司空尚书令云麾将军王莹进号安左将军安北将军青冀二州刺史张稷进号领北将军二月戊辰新昌济阳二郡野蚕成茧三月丁巳曲赦扬徐二州筑西静坛于钟山庚申高丽国遣使献方物四月戊子诏曰去岁朐山大歼丑类宜为京观用旌武功但伐罪弔民皇王盛轨掩骼埋胔仁者用心其下青州悉使收藏百济扶南林邑国竝遣使献方物六月辛巳以司空王茂领中权将军九月辛亥宕昌国遣使献方物冬十一月乙未以呉郡太守袁昂兼尚书右仆射己酉降太尉扬州刺史临川王宏为骠骑将军开府同三司之仪癸丑齐宣德太妃王氏薨十二月己未以安西将军荆州刺史安成王秀为中卫将军䕶军将军鄱阳王恢为平西将军荆州刺史十二年春正月辛卯舆驾亲祀南郊赦大辟以下二月辛酉以兼尚书右仆射袁昂为尚书左仆射丙寅诏曰掩骼埋胔义重周经槥椟有加事美汉䇿朕向隅载怀每勤造次收藏之命亟下哀矜而寓县遐深遵奉未洽髐然路隅往往而有言愍沉枯弥劳伤恻可明下远近各廵境界若委骸不葬或蒢衣莫改即就收敛量给棺具庶夜哭之魂斯慰霑霜之骨有归辛巳新作太极殿改为十三闲三月癸卯以湘州刺史王珍国为䕶军将军閠月乙丑特进中军将军沈约卒夏四月京邑大水六月癸巳新作太庙増基九尺庚子太极殿成秋九月戊午以鎭南将军开府仪同三司江州刺史建安王伟为抚军将军仪同如故骠骑将军开府同三司之仪扬州刺史临川王宏为司空领中权将军王茂为骠骑将军开府同三司之仪江州刺史冬十月丁亥诏曰明堂地势卑湿未称乃心外可量就埤起以尽诚敬十三年春正月壬戌以丹阳尹晋安王纲为荆州刺史癸亥以平西将军荆州刺史鄱阳王恢为鎭西将军益州刺史丙寅以翊右将军安成王秀为安西将军郢州刺史二月丁亥舆驾亲耕籍田赦天下孝悌力田赐爵一级老人星见三月辛亥以新除中抚将军开府仪同三司建安王伟为左光禄大夫夏四月辛卯林邑国遣使献方物壬辰以郢州刺史豫章王综为安右将军五月辛亥以通直散骑常侍韦叡为中䕶军六月己亥以南兖州刺史萧景为领军将军领军将军柳庆远为安北将军雍州刺史秋七月乙亥立皇子纶为邵陵郡王绎为湘东郡王纪为武陵郡王八月癸卯扶南于阗国各遣使献方物是歳作浮山堰十四年春正月乙巳朔皇太子冠赦天下赐为父后者爵一级王公以下班赉各有差停远近上庆礼丙午安左将军尚书令王莹进号中权将军以镇西将军始兴王憺为中抚将军辛亥舆驾亲祀南郊诏曰朕恭祗明祀昭事上灵临竹宫而登泰坛服裘冕而奉苍璧柴望既升诚敬克展思所以对越干元𢎞宣德敎而缺于治道政法多昧实伫羣才用康庶绩可班下远近博採英异若有确然乡党独行州闾肥遯丘园不求闻达藏器待时未加收採或贤良方正孝悌力田竝即腾奏具以名上当擢彼周行试以邦邑庶百司咸事兆民无隐又世轻世重随时约法前以劓墨用代重辟犹念改悔其路已壅竝可省除丙寅汝隂王刘𦙍薨二月庚寅芮芮国遣使献方物戊戌老人星见辛丑以中护军韦叡为平北将军雍州刺史新除中抚将军始兴王憺为荆州刺史夏四月丁丑骠骑将军开府同三司之仪江州刺史王茂薨五月丁巳以荆州刺史晋安王纲为江州刺史秋八月乙未老人星见九月癸亥以长沙王深业为䕶军将军狼牙脩国遣使献方物十五年春正月己巳诏曰观时设敎王政所先兼而利之实为务本移风致治咸由此作顷因革之令随事必下而张弛之要未臻厥宜民瘼犹繁亷平尚寡所以竚旒纩而载怀朝玉帛而兴叹可申下四方政有不便于民者所在具条以闻守宰若清洁可称或侵渔为蠧分别奏上将行黜陟长吏劝课躬履堤防勿有不脩致妨农事关市之赋或有未允外时参量优减旧格三月戊辰朔日有蚀之夏四月丁未以安右将军豫章王综兼䕶军高丽国遣使献方物五月癸未以司空扬州刺史临川王宏为中书监骠骑大将军刺史如故六月丙申改作小庙毕庚子以尚书令王莹为左光禄大夫开府仪同三司尚书右仆射袁昂为尚书左仆射吏部尚书王暕为尚书右仆射秋八月老人星见芮芮河南遣使献方物九月辛巳左光禄大夫开府仪同三司王莹薨壬辰赦天下冬十月戊午以丹阳尹长沙王深业为湘州刺史十一月丁卯以兼䕶军豫章王综为安前将军交州刺史李畟斩交州反者阮宗孝传首京师曲赦交州壬午以雍州刺史韦叡为䕶军将军十六年春正月辛未舆驾亲祀南郊诏曰朕当扆思治政道未明昧旦劬劳亟移星纪今太皥御气勾芒首节升中就阳禋敬克展务承天休布兹和泽尤贫之家勿收今年三调其无田业者所在量宜赋给若民有产子即依格优蠲孤老鳏寡不能自存咸加赈䘏班下四方诸州郡县时理狱讼勿使寃滞竝若亲览二月庚戌老人星见甲寅以安前将军豫章王综为南徐州刺史三月丙子河南王遣使献方物夏四月甲子初去宗庙牲潮沟获白雀一六月戊申以庐陵王续为江州刺史七月丁丑以郢州刺史安成王秀为鎭北将军雍州刺史八月辛丑老人星见扶南婆利国各遣使献方物冬十月去宗庙荐脩始用蔬果十七年春正月丁巳朔诏曰夫乐所自生含识之常性厚下安宅驭世之通规朕矜此庶氓无忘待旦亟𢎞生聚之畧每布寛恤之恩而编戸未滋迁徙尚有轻去故乡岂其本志资业殆阙自返莫由巢南之心亦何能弭今开元发歳品物惟新思俾黔黎各安旧所将使郡无旷土邑靡游民鸡犬相闻桑柘交珍凡天下之民有流移他境在天监十七年正月一日以前可开恩半歳悉听还本蠲课三年其流寓过远者量加程日若有不乐还者即使着土籍为民准旧课输若流移之后本乡无复居宅者村司三老及余亲属即为诣县告请村内官地官宅令相容受使恋本者还有所託凡坐为市埭诸职割盗衰灭应被封籍者其田宅车牛是民生之具不得悉以没入皆优量分留使得自止其商贾富室亦不得顿相兼併遁叛之身罪无轻重竝许首出还复民伍若有拘限自还本役竝为条格咸使知闻二月癸巳鎭北将军雍州刺史安成王秀薨甲辰大赦天下乙卯以领石头戍事南康王绩为南兖州刺史三月甲申老人星见丙申改封建安王伟为南平王夏五月戊寅骠骑大将军扬州刺史临川王宏免己卯干陁利国遣使献方物以领军将军萧景为安右将军监扬州辛巳以临川王宏为中军将军中书监六月乙酉以益州刺史鄱阳王恢为领军将军中军将军中书监临川王宏以本号行司徒癸卯以国子祭酒蔡撙为吏部尚书秋八月壬寅老人星见诏以兵驺奴婢男年登六十女年登五十免为平民冬十月乙亥以中军将军行司徒临川王宏为中书监司徒十一月辛亥以南平王伟为左光禄大夫开府仪同三司十八年春正月甲申以领军将军鄱阳王恢为征西将军开府仪同三司荆州刺史荆州刺史始兴王憺为中抚将军开府仪同三司领军以尚书左仆射袁昂为尚书令尚书右仆射王暕为尚书左仆射太子詹事徐勉为尚书右仆射辛卯舆驾亲祀南郊孝悌力田赐爵一级二月戊午老人星见四月丁巳大赦天下秋七月甲申老人星见于阗扶南国各遣使献方物梁书卷二卷二考证梁书卷二考证武帝纪中安西将军宕昌王梁弥颌颌一本作颉以扶南国王憍陈如阇耶跋摩为安南将军跋南本作跛六月辛酉复建修二陵周回五里内居民改陵监为令南史周回五里内居民下有赐复终身四字今删去便文义不全矣男年登六十女年登五十免为平民南史作男年六十六女年六十梁书卷二考证梁书卷三钦定四库全书梁书卷三唐散骑常侍姚思亷撰本纪第三武帝下普通元年春正月乙亥朔改元大赦天下赐文武劳位孝悌力田爵一级尤贫之家勿收常调鳏寡孤独竝加赡䘏丙子日有蚀之己卯以司徒临川王宏为太尉扬州刺史安右将军监扬州萧景为安西将军郢州刺史尚书左仆射王暕以母忧去职金紫光禄大夫王份为尚书左仆射庚子扶南高丽国各遣使献方物二月壬子老人星见癸丑以高丽王世子安为宁东将军高丽王三月丙戌滑国遣使献方物夏四月甲午河南王遣使献方物六月丁未以䕶军将军韦叡为车骑将军秋七月己卯江淮海竝溢辛卯以信威将军邵陵王纶为江州刺史八月庚戍老人星见甲子新除车骑将军韦叡卒九月乙亥有星晨见东方光烂如火冬十月辛亥以宣惠将军长沙王深业为䕶军将军辛酉以丹阳尹晋安王纲为平西将军益州刺史二年春正月甲戍以南徐州刺史豫章王综为鎭右将军新除益州刺史晋安王纲改为徐州刺史辛已舆驾亲祀南郊诏曰春司御气䖍恭报祀陶匏克诚苍璧礼备思随干覆布兹亭育凡民有单老孤稚不能自存主者郡县咸加收养赡给衣食每令周足以终其身又于京师置孤独园孤㓜有归华髪不匮若终年命厚加料理尤穷之家勿收租赋戊子大赦天下二月辛丑舆驾亲祀明堂三月庚寅大雪平地三尺夏四月乙卯改作南北郊丙辰诏曰夫钦若昊天歴象无违躬执耒耜尽力致敬上协星鸟俯训民时平秩东作义不在南前代因袭有乖礼制可于震方简求沃野具兹千亩庻允旧章五月癸卯琬琰殿火延烧后宫屋三千间丁巳诏曰王公卿士今拜表贺瑞虽则百辟体国之诚朕怀良有多愧若其泽漏川泉仁被动植气调玉烛治致太平爰降嘉祥可无慙徳而政道多缺淳化未凝何以仰叶辰和逺臻㝠贶此乃更彰寡薄重増其尤自今可停贺瑞六月丁卯信威将军义州刺史文僧明以州叛入于魏秋七月丁酉假大匠卿裴邃节督衆军北讨甲寅老人星见魏荆州刺史桓叔兴帅衆降八月丁亥始平郡中石鼔村地自开成井方六尺六寸深三十二丈冬十一月百济新罗国各遣使献方物十二月戊辰以鎭东大将军百济王余隆为宁东大将军三年春正月庚子以尚书令袁昻为中书监呉郡太守王暕为尚书左仆射尚书左仆射王份为右光禄大夫庚戍京师地震己未以宣毅将军庐陵王续为雍州刺史三月己卯巴陵王萧屏薨夏四月丁卯汝隂王刘端薨五月壬辰朔日有蚀之既癸巳赦天下并班下四方民所疾苦咸卽以闻公卿百僚各上封事连率郡国举贤良方正直言之士秋八月辛酉作二郊及籍田竝毕班赐工匠各有差甲子老人星见婆利白题国各遣使献方物冬十月丙子加中书监袁昻中卫将军十一月甲子抚军将军开府仪同三司领军将军始兴王憺薨辛丑以太子詹事萧深藻为领军将军四年春正月辛卯舆驾亲祀南郊大赦天下应诸穷疾咸加赈䘏并班下四方时理狱讼丙午舆驾亲祀明堂二月庚午老人星见乙亥躬耕籍田诏曰夫耕籍之义大矣哉粢盛由之而兴礼节因之以着古者哲王咸用此作眷言八政致兹千亩公卿百辟恪恭其仪九推毕礼馨香靡替兼以风云叶律气象光华属览休辰思加奖劝可班下逺近广辟良畴公私畎亩务尽地利若欲附农而粮种有之亦加贷䘏每使优遍孝悌力田赐爵一级预耕之司克日劳酒三月壬寅以鎭右将军豫章王综为平北将军南兖州刺史六月乙丑分益州置信州分交州置爱州分广州置成州南定州合州建州分霍州置义州秋八月丁卯老人星见冬十月庚午以中书监中卫将军袁昂为尚书令卽本号开府仪同三司己卯䕶军将军昌义之卒十一月癸未朔日有蚀之太白昼见甲辰尚书左仆射王暕卒十二月戊午始铸铁钱狼牙脩国遣使献方物五年春正月以左光禄大夫开府仪同三司南平王伟为鎭卫大将军改领右光禄大夫仪同三司如故征西将军开府仪同三司荆州刺史鄱阳王恢进号骠骑大将军太府卿夏侯亶为中䕶军右光禄大夫王份为左光禄大夫加特进辛卯平北将军南兖州刺史豫章王综进号鎭北将军平西将军雍州刺史晋安王纲进号安北将军二月庚午特进左光禄大夫王份卒丁丑老人星见三月甲戌分扬州江州置东扬州夏四月乙未以云麾将军南康王绩为江州刺史六月乙酉龙鬬于曲阿王陂因西行至建陵城所经处树木倒折开地数十丈戊子以㑹稽太守武陵王纪为东扬州刺史庚子以员外散骑常侍元树为平北将军北青兖二州刺史率衆北伐秋七月辛未赐北讨义客位一阶八月庚寅徐州刺史成景隽克魏童栈九月戊申又克睢陵城戊午北兖州刺史赵景悦围荆山壬戌宣毅将军裴邃袭寿阳入罗城弗克冬十月戊寅裴邃元树攻魏建陵城破之辛巳又破曲木扫虏将军彭宝孙克琅邪甲申又克檀丘城辛卯裴邃破狄城丙申又克甓城遂进屯黎将壬寅魏东海太守韦敬欣以司吾城降定逺将军太守曹世宗破魏曲阳城甲辰又克秦墟魏郿潘溪守悉皆弃城走十一月丙辰彭宝孙克东莞城壬戌裴邃攻寿阳之安城克之丙寅魏马头安城竝来降十二月戊寅魏荆山城降乙巳武勇将军李国兴攻平静关克之辛丑信威长史杨法干攻武阳关壬寅攻岘关竝克之六年春正月丙午安北将军晋安王纲遣长史柳津破魏南乡郡司马董当门破魏晋城庚戌又破马圈彫阳二城辛亥舆驾亲祀南郊大赦天下庚申魏鎭东将军徐州刺史元法僧以彭城内附己巳雍州前军克魏新蔡郡诏曰庙谟已定王畧方举侍中领军将军西昌侯渊藻可便亲戎以前启行鎭北将军南兖州刺史豫章王综董驭雄桀风驰次迈其余衆军计日差遣初中后师善得严办朕当六军云动龙舟济江癸酉克魏郑城甲戍以魏鎭东将军徐州刺史元法僧为司空二月丁丑老人星见庚辰南徐州刺史庐陵王续还朝禀承戎畧乙未赵景悦下魏龙亢城三月丙午歳星见南斗赐新附民长复除应诸罪失一无所问己酉行幸白下城履行六军顿所乙丑鎭北将军南兖州刺史豫章王综权顿彭城总督衆军并摄徐州府事己巳以魏假平东将军元景隆为衡州刺史魏征虏将军元景仲为广州刺史夏五月己酉筑宿预堰又修曹公堰于济隂太白昼见壬子遣中䕶军夏侯亶督寿阳诸军事北伐六月庚辰豫章王综奔于魏魏复据彭城秋七月壬戍大赦天下八月丙子以散骑常侍曹仲宗兼领军壬午老人星见十二月戊子邵陵王纶有罪免官削爵土壬辰京师地震七年春正月辛丑朔赦殊死以下丁卯滑国遣使献方物二月甲戍北伐衆军解严河南王遣使献方物丁亥老人星见三月乙卯髙丽国遣使献方物夏四月乙酉太尉临川王宏薨南州津改置校尉増加俸秩诏在位羣臣各举所知凡是清吏咸使荐闻州年举二人大郡一人六月己卯林邑国遣使献方物秋九月己酉骠骑大将军开府仪同三司荆州刺史鄱阳王恢薨冬十月辛未以丹阳尹湘东王绎为荆州刺史十一月庚辰大赦天下是日丁贵嫔薨辛巳夏侯亶胡龙牙元树曹世宗等衆军克寿阳城丁亥放魏扬州刺史李宪还北以寿阳置豫州合肥改为南豫州以中护军夏侯亶为豫南豫二州刺史平西将军郢州刺史元树进号安西将军魏新野太守以郡降大通元年春正月乙丑以尚书左仆射徐勉为尚书仆射中卫将军诏曰朕思利兆民惟日不足气象环囘每𢎞优简百官俸禄本有定数前代以来皆多评准顷者因循未遑改革自今已后可长给见钱依时即出勿令逋缓凡散失官物不问多少竝从原宥惟事渉军储取公私见物不在此例辛未舆驾亲祀南郊诏曰奉时昭事䖍荐苍璧思承天徳惠此下民凡因事去土流移他境者竝听复宅业蠲役五年尤贫之家勿收三调孝悌力田赐爵一级是月司州刺史夏侯夔进军三关所至皆克三月辛未舆驾幸同泰寺舍身甲戌还宫赦天下改元以左卫将军萧渊藻为中䕶军林邑师子国各遣使献方物夏五月丙寅成景隽克魏临潼竹邑秋八月壬辰老人星见冬十月庚戍魏东豫州刺史元庆和以涡阳内属甲寅曲赦东豫州十一月丁卯以中䕶军萧渊藻为北讨都督征北大将军鎭涡阳戊辰加尚书令中卫将军开府仪同三司袁昂中书监以涡阳置西徐州高丽国遣使献方物二年春正月庚申司空元法僧以本官领中军将军中书监尚书令中卫将军开府仪同三司袁昂进号中抚大将军衞尉卿萧昂为中领军乙酉芮芮国遣使献方物二月甲午老人星见是月筑寒山堰三月壬辰以江州刺史南康王绩为安右将军夏四月辛丑魏郢州刺史元愿逹以义阳内附置北司州时魏大乱其北海王元颢临淮王元彧汝南王元悦竝来奔其北青州刺史元世隽南荆州刺史李志亦以地降六月丁亥魏临淮王元彧求还本国许之冬十月丁亥以魏北海王元颢为魏主遣东宫直阁将军陈庆之卫送还北魏豫州刺史邓献以地内属中大通元年正月辛酉舆驾亲祀南郊大赦天下孝悌力田赐爵一级甲子魏汝南王元悦求还本国许之辛巳舆驾亲祀明堂二月甲申以丹阳尹武陵王纪为江州刺史辛丑芮芮国遣使献方物三月丙辰以河南王阿罗真为宁西将军西秦河沙三州刺史庚辰以中䕶军萧渊藻为中权将军夏四月癸未以安右将军南康王绩为䕶军将军癸巳陈庆之攻魏梁城拔之进屠考城擒魏济隂王元晖业五月戊辰克大梁癸酉克虎牢城魏主元子猷弃洛阳走河北乙亥元颢入洛阳六月壬午大赦天下辛亥魏淮隂太守晋鸿以湖阳城内属閠月己未安右将军䕶军南康王绩薨己卯魏尔朱荣攻杀元颢复据洛阳秋九月辛巳朱雀航华表灾以安北将军羊侃为青冀二州刺史癸巳舆驾幸同泰寺设四部无遮大㑹因舍身公卿以下以钱一亿万奉赎冬十月己酉舆驾还宫大赦改元十一月丙戌加中抚大将军开府仪同三司袁昂中书监加鎭卫大将军开府仪同三司南平王伟太子少傅加金紫光禄大夫萧琛陆杲竝特进司空中军将军元法僧进号车骑将军中权将军萧渊藻为中䕶军将军中领军萧昻为领军将军戊子魏巴州刺史严始欣以城降十二月丁巳盘盘国遣使献方物二年春正月戊寅以雍州刺史晋安王纲为骠骑大将军扬州刺史南徐州刺史庐陵王续为平北将军雍州刺史癸未老人星见夏四月庚申大雨雹壬申以河南王佛辅为宁西将军西秦河二州刺史六月丁巳遣魏太保汝南王元悦还北为魏主庚申以魏尚书左仆射范遵为安北将军司州牧随元悦北讨林邑国遣使献方物壬申扶南国遣使献方物秋八月庚戌舆驾幸徳阳堂设丝竹㑹祖送魏主元悦山贼聚结寇㑹稽郡所部县九月壬午假昭武将军湛海珍节以讨之三年春正月辛巳舆驾亲祀南郊大赦天下孝悌力田赐爵一级丙申以魏尚书仆射郑先䕶为征北大将军二月辛丑舆驾亲祀明堂甲寅老人星见乙卯特进萧琛卒乙丑以广州刺史元景隆为安右将军夏四月乙巳皇太子统薨六月丁未以前太子詹事萧渊猷为中䕶军尚书仆射徐勉加特进右光禄大夫丹丹国遣使献方物癸丑立昭明太子子南徐州刺史华容公懽为豫章郡王枝江公誉为河东郡王曲阿公詧为岳阳郡王秋七月乙亥立晋安王纲为皇太子大赦天下赐为父后者及出处忠孝文武清勤竝赐爵一级乙酉以侍中五兵尚书谢举为吏部尚书庚寅诏曰推恩六亲义彰九族班以侯爵亦曰惟允凡是宗戚有服属者竝可赐沭食乡亭侯各随逺近以为差次其有暱亲自依旧章壬辰以吏部尚书何敬容为尚书右仆射癸巳老人星见九月庚午以太子詹事萧渊藻为征北将军南兖州刺史戊寅狼牙脩国奉表献方物冬十月己酉行幸同泰寺高祖升法座为四部衆説大般湼盘经义讫于乙卯前乐山县侯萧正则有罪流徙至是招诱亡命欲寇广州在所讨平之十一月乙未行幸同泰寺高祖升法座为四部衆説摩诃般若波罗密经义讫于十二月辛丑是歳呉兴郡生野糓堪食四年春正月丙寅朔以鎭卫大将军开府仪同三司南平王伟进位大司马司空元法僧进位太尉尚书令中权大将军开府仪同三司袁昂进位司空立临川靖惠王宏子正徳为临贺郡王戊辰以丹阳尹邵陵王纶为扬州刺史太子右卫率薛法䕶为平北将军司州牧卫送元悦入洛庚午立嫡皇孙大器为宣城郡王癸未魏南兖州刺史刘世明以城降改魏南兖州为谯州以世明为刺史二月壬寅老人星见新除太尉元法僧还北为东魏主以安右将军元景隆为征北将军徐州刺史云麾将军杨侃为安北将军兖州刺史散骑常侍元树为鎭北将军庚戍新除扬州刺史邵陵王纶有罪免为庻人壬子以江州刺史武陵王纪为扬州刺史领军将军萧昂为江州刺史丙辰邵陵县获白鹿一三月庚午侍中领国子博士萧子显上表置制㫖孝经助教一人生十人专通髙祖所释孝经义夏四月壬申盘盘国遣使献方物秋七月甲辰星陨如雨八月丙子特进陆杲卒九月乙巳以太子詹事南平王世子恪为领军将军平北将军雍州刺史庐陵王续为安北将军西中郎将荆州刺史湘东王绎为平西将军司空袁昂领尚书令十一月乙酉高丽国遣使献方物十二月庚辰以太尉元法僧为骠骑大将军开府同三司之仪郢州刺史五年春正月辛卯舆驾亲祀南郊大赦天下孝悌力田赐爵一级先是一日东南郊令解涤之等到郊所履行忽闻空中有异香三随风至及将行事奏乐迎神毕有神光满坛上朱紫黄白杂色食顷方灭兼太宰武陵王纪等以闻戊申京师地震己酉长星见辛亥舆驾亲祀明堂癸丑以宣城王大器为中军将军河南国遣使献方物二月癸未行幸同泰寺设四部大㑹高祖升法座发金字摩诃波若经题讫于己丑老人星见三月丙辰大司马南平王伟薨夏四月癸酉以御史中丞臧盾兼领军五月戊子京邑大水御道通船六月己卯魏建义城主兰宝杀魏东徐州刺史以下邳城降秋七月辛卯改下邳为武州八月庚申以前徐州刺史元景隆为安右将军老人星见甲子波斯国遣使献方物甲申中䕶军萧渊猷卒九月己亥以轻车将军临贺王正徳为中䕶军甲寅以尚书令司空袁昻为特进右光禄大夫司空如故盘盘国遣使献方物冬十月庚申以尚书右仆射何敬容为尚书左仆射吏部尚书谢举为尚书右仆射侍中国子祭酒萧子显为吏部尚书六年春二月癸亥舆驾亲耕籍田大赦天下孝悌力田赐爵一级三月己亥以行河南王可沓振为西秦河二州刺史河南王甲辰百济国遣使献方物夏四月丁卯荧惑在南斗秋七月甲辰林邑国遣使献方物八月己未以南梁州刺史武兴王杨绍先为秦南秦二州刺史冬十月丁卯以信武将军元庆和为鎭北将军率衆北伐闰十二月丙午西南有雷声二大同元年春正月戊申朔改元大赦天下二月己卯老人星见辛巳舆驾亲祀明堂丁亥舆驾躬耕籍田辛丑髙丽国丹丹国各遣使献方物三月辛未滑国王安乐萨丹王遣使献方物夏四月庚子波斯国献方物甲辰以魏鎭东将军刘济为徐州刺史壬戍以安北将军庐陵王续为安南将军江州刺史秋七月乙卯老人星见辛卯扶南国遣使献方物冬十月辛卯以前南兖州刺史萧渊藻为䕶军将军十一月丁未中卫将军特进右光禄大夫徐勉卒壬戍北梁州刺史兰钦攻汉中克之魏梁州刺史元罗降癸亥赐梁州归附者复除有差甲子雄勇将军北益州刺史隂平王杨法深进号平北将军月行左角星十二月乙酉以魏北徐州刺史羊徽逸为平北将军十二月戊戍以平西将军秦南秦二州刺史武兴王杨绍先进号车骑将军平北将军北益州刺史隂平王杨法深进号骠骑将军辛丑平西将军荆州刺史湘东王绎进号安西将军二年春正月甲辰以兼领军臧盾为中领军二月乙亥舆驾躬耕籍田丙戍老人星见三月庚申诏曰政在养民徳存被物上令如风民应如草朕以寡徳运属时来拨乱反正倐焉三纪不能使重门不闭守在海外疆场多阻车书未一民疲转输士劳边防彻田为粮未得顿止治道不明政用多僻百辟无沃心之言四聪阙飞耳之听州辍刺举郡忘共治致使失理负谤无由闻逹侮文弄法因事生姦肺石空陈悬钟徒设书不云乎股肱惟人良臣惟圣寔赖贤佐匡其不及凡厥在朝各献谠言政治不便于民者可悉陈之若在四远刺史二千石长吏竝以奏闻细民有言事者咸为申逹朕将亲览以纾其过文武在位举尔所知公侯将相随才擢用拾遗补阙勿有所隠夏四月乙未以骠骑大将军开府同三司之仪元法僧为太尉领军师将军先是尚书右丞江子四上封事极言政治得失五月癸卯诏曰古人有言屋漏在上知之在下朕所钟过不能自觉江子四等封事如上尚书可时加检括于民有蠧患者便卽勒停宜速详启勿致淹缓乙巳以魏前梁州刺史元罗为征北大将军青冀二州刺史六月丁亥诏曰南郊明堂陵庙等令与朝请同班于事为轻可改视散骑侍郎冬十月乙亥诏大举北伐十一月己亥诏北伐衆班师辛亥京师地震十二月壬申魏请通和诏许之丁酉以呉兴太守驸马都尉利亭侯张缵为吏部尚书三年春正月辛丑舆驾亲祀南郊大赦天下孝悌力田赐爵一级是夜朱雀门灾壬寅天无云雨灰黄色癸卯以中书令邵陵王纶为江州刺史二月乙酉老人星见丁亥舆驾亲耕籍田己丑以尚书左仆射何敬容为中权将军䕶军将军萧渊藻为安右将军尚书左仆射以尚书左仆射谢举为右光禄大夫庚寅以安南将军庐陵王续为中卫将军䕶军将军三月戊戌立昭明太子子为武昌郡王譼为义阳郡王夏四月丁卯以南琅邪彭城二郡太守河东王誉为南徐州刺史五月丙申以前扬州刺史武陵王纪复为扬州刺史六月青州朐山境陨霜秋七月癸卯魏遣使来聘己酉义阳王譼薨是月青州雪害苖稼八月甲申老人星见辛卯舆驾幸阿育王寺赦天下九月南兖州大饥是月北徐州境内旅生稲稗二千许顷閠月甲子安西将军荆州刺史湘东王绎进号镇西将军扬州刺史武陵王纪为安西将军益州刺史冬十月丙辰京师地震是歳饥四年春正月庚辰以中军将军宣城王大器为中军大将军扬州刺史二月己亥舆驾躬耕籍田三月戊寅河南国遣使献方物癸未芮芮国遣使献方物五月甲戍魏遣使来聘秋七月己未以南琅邪彭城二郡太守岳阳王詧为东扬州刺史癸亥诏以东冶徒李𦙍之降如来真形舍利大赦天下八月甲辰诏南兖北徐西徐东徐青冀南北青武仁潼睢等十二州既经饥馑曲赦逋租宿债勿收今年三调冬十二月丁亥兼国子助教皇侃表上所撰礼记义疏五十卷五年春正月乙卯以䕶军将军庐陵王续为骠骑将军开府仪同三司安右将军尚书左仆射萧渊藻为中卫将军开府仪同三司中权将军丹阳尹何敬容以本号为尚书令吏部尚书张缵为尚书仆射都官尚书刘孺为吏部尚书丁巳御史中丞参礼仪事贺琛奏今南北二郊及籍田往还竝宜御辇不复乘辂二郊请用素辇籍田往还乘常辇皆以侍中陪乘停大将军及太仆诏付尚书博议施行改素辇名大同辇昭祀宗庙乘玉辇辛未车驾亲祀南郊诏孝悌力田及州闾乡党称为善人者各赐爵一级并勒所属以时腾上三月己未诏曰朕四聪既阙五识多蔽画可外牒或致纰缪凡是政事不便于民者州郡县即时皆言勿得欺隐如使怨讼当境任失而今而后以为永准秋七月己卯以骠骑将军开府仪同三司庐陵王续为荆州刺史湘东王绎为䕶军将军安右将军八月乙酉扶南国遣使献生犀及方物九月庚申以都官尚书到溉为吏部尚书冬十一月乙亥魏遣使来聘十二月癸未以呉郡太守谢举为中书监新除中书令鄱阳王范为中领军六年春正月庚戌朔曲赦司豫徐兖四州二月己亥舆驾亲耕籍田丙午以江州刺史邵陵王纶为平西将军郢州刺史云麾将军豫章王懽为江州刺史秦郡献白鹿一夏四月癸未诏曰命世兴王嗣贤传业声称不朽人代徂迁二賔以位三恪义在时事浸远宿草榛芜望古兴怀言念怆然晋宋齐三代诸陵有职司者勒加守䕶勿令细民妄相侵毁作兵有少补使充足前无守视竝可量给五月戊寅以前青冀二州刺史元罗为右光禄大夫己卯河南王遣使献马及方物六月丁未平阳县献白鹿一秋七月丁亥魏遣使来聘八月戊午赦天下辛未诏曰经国有体必询诸朝所以尚书置令仆丞郎旦旦上朝以议时事前共筹怀然后奏闻顷者不尔每有疑事倚立求决古人有云主非尧舜何得发言便是是故放勋之圣犹咨四岳重华之叡亦待多士岂朕寡徳所能独断自今尚书中有疑事前于朝堂参议然后启闻不得习常其军机要切前须谘审自依旧典盘盘国遣使献方物九月移安州置定远郡受北徐州都督定远郡改属安州始平太守崔硕表献嘉禾一茎十二穗戊戌特进左光禄大夫司空袁昻薨冬十一月己卯曲赦京邑十二月壬子江州刺史豫章王懽薨以䕶军将军湘东王绎为鎭南将军江州刺史置桂州于湘州始安郡受湘州督省南桂林等二十四郡悉改属桂州七年春正月辛巳舆驾亲祀南郊赦天下其有流移及失桑梓者各还田宅蠲课五年辛丑舆驾亲祀明堂二月乙巳以行宕昌王梁弥泰为平西将军河凉二州刺史宕昌王辛亥舆驾躬耕籍田乙卯京师地震丁巳以中领军鄱阳王范为鎭北将军雍州刺史三月乙亥宕昌王遣使献马及方物髙丽百济滑国各遣使献方物夏四月戊申魏遣使来聘五月癸巳以侍中南康王㑹理兼领军秋九月戊寅芮芮国遣使献方物冬十月丙午以侍中刘孺为吏部尚书十一月丙子诏停在所役使女丁丁丑诏曰民之多幸国之不幸恩泽屡加弥长姦盗朕亦知此之为病矣如不优赦非仁人之心凡厥諐耗逋负起今七年十一月九日昧爽以前在民间无问多少言上尚书督所未入者皆赦除之又诏曰用天之道分地之利盖先圣之格训也凡是田桑废宅没入者公创之外悉以分给贫民皆使量其所能以受田分如闻顷者豪家富室多占取公田贵价僦税以与贫民伤时害政为蠧已甚自今公田悉不能假与豪家已假者特听不追其若富室给贫民种粮共营作者不在禁例己丑以金紫光禄大夫臧盾为领军将军十二月壬寅诏曰古人云一物失所如纳诸隍未是切言也朕寒心消志为日久矣每当食投箸方眠撤枕独坐怀忧愤慨申旦非为一人万姓故耳州牧多非良才守宰虎而傅翼杨阜是故忧愤贾谊所以流涕至于民间诛求万端或供厨帐或供厩库或遣使命或待賔客皆无自费取给于民又复多遣游军称为遏防姦盗不止暴掠繁多或求供设或责脚步又行刼纵更相枉逼良人命尽富室财殚此为怨酷非止一事亦频禁断犹自未巳外司明加听採随事举奏又复公私传屯邸冶爰至僧尼当其地界止应依限守视乃至广加封固越界分断水陆採捕及以樵苏遂致细民措手无所凡自今有越界禁断者禁断之身皆以军法从事若是公家创内止不得辄自立屯与公竞作以收私利至百姓樵採以供烟㸑者悉不得禁及以採捕亦勿诃问若不遵承皆以死罪结正魏遣使来聘丙辰于宫城西立士林馆延集学者是歳交州土民李贲攻刺史萧谘谘输赂得还越州八年春正月安城郡民刘敬躬挟左道以反内史萧説委郡东奔敬躬据郡进攻庐陵取豫章妖党遂至数万前逼新淦柴桑二月戊戌江州刺史湘东王绎遣中兵曹子郢讨之三月戊辰大破之擒敬躬送京师斩于建康市是月于江州新蔡高埭立颂平屯垦作蛮田遣越州刺史陈侯罗州刺史寗巨安州刺史李智爱州刺史阮汉同征李贲于交州九年春閠月丙申地震生毛二月甲戍使江州民三十家出奴婢一户配送司州三月以太子詹事谢举为尚书仆射夏四月林邑王破德州攻李贲贲将范脩又破林邑王于九徳林邑王败走冬十一月辛丑安西将军益州刺史武陵王纪进号征西将军开府仪同三司十二月壬戍领军将军臧盾卒以轻车将军河东王誉为领军将军十年春正月李贲于交阯窃位号署置百官三月甲午舆驾幸兰陵谒建宁陵辛丑至脩陵壬寅诏曰朕自违桑梓五十余载乃眷东顾靡日不思今四方款关海外有截狱讼稍简国务小闲始获展敬园陵但増感恸故乡老少接踵远至情貌孜孜若归于父宜有以慰其此心竝可钖位一堦并加颁赉所经县邑无出今年租赋监所责民蠲复二年并普赉内外从官军主左右钱米各有差因作还旧乡诗癸卯诏园陵职司恭事勤劳竝钖位一阶并加沾赉丁未仁威将军南徐州刺史临川王正义进号安东将军己酉幸京口城北固楼改名北顾庚戍幸回賔亭宴帝乡故老及所经近县奉迎候者少长数千人各赉钱二千夏四月乙卯舆驾至自兰陵诏鳏寡孤独尤贫者赡䘏各有差五月丁酉尚书令何敬容免秋九月己丑诏曰今兹远近雨泽调适其获已及冀必万箱宜使百姓因斯安乐凡天下罪无轻重已发觉未发觉讨捕未擒者皆赦宥之侵割耗散官物无问多少亦悉原除田者荒废水旱不作无常时文例应追税者并作田不登公格者竝停各备台州以文最逋殿罪悉从原其有因饥逐食离乡去土悉听复业蠲课五年冬十二月大雪平地三尺十一年春三月庚辰诏曰皇王在昔泽风未远故端居𤣥扈拱黙巖廊自大道既沦浇波斯逝动竞日滋情伪弥作朕负扆君临百年将半宵漏未分躬劳政事白日西浮不遑飱饭退居犹于布素含咀匪过藜藿宁以万乘为贵四海为富唯欲亿兆康宁下民安乂虽复三思行事而百虑多失凡远近分置内外条流四方所立屯传邸冶市埭桁渡津税田园新旧守宰游军戍逻有不便于民者尚书州郡各速条上当随言除省以舒民患夏四月魏遣使来聘冬十月己未诏曰尧舜以来便开赎刑中年依古许罪身入赀吏下因此不无姦猾所以一日复勑禁断川流难壅人心惟危既乖内典慈悲之义又伤外教好生之徳书云与杀不辜宁失不经可复开罪身皆听入赎中大同元年春正月丁未曲阿县建陵隧口石骐驎动有大蛇鬬隧中其一被伤奔走癸丑交州刺史杨瞟克交趾嘉宁城李贲窜入獠洞交州平三月乙巳大赦天下凡主守割盗放散官物及以军粮器下凡是赦所不原者起十一年春月以前皆悉从恩十一年正月已后悉原加责其或为事逃叛流移因饥以后亡乡失土可听复业蠲课五年停其徭役其被拘之身各还本郡旧业若在皆悉还之庚戌法驾出同泰寺大㑹停寺省讲金字三慧经夏四月丙戍于同泰寺解讲设法㑹大赦改元孝悌力田为父后者赐爵一级赉宿卫文武各有差是夜同㤗寺灾六月辛巳竟天有声如风雨相击薄秋七月辛酉以武昌王为东扬州刺史甲子诏曰禽兽知母而不知父无頼子弟过于禽兽至于父母竝皆不知多触王宪致及老人耆年禁执大可伤愍自今有犯罪者父母祖父母勿坐唯大逆不预今恩丙寅诏曰朝四而暮三衆狙皆喜名实未亏而喜怒为用顷闻外闲多用九陌钱陌减则物贵陌足则物贱非物有贵贱是心有颠倒至于远方日更滋甚岂直国有异政乃至家有殊俗徒乱王制无益民财自今可通用足陌钱令书行后百日为期若犹有犯男子谪运女子质作竝同三年八月丁丑东扬州刺史武昌王薨以安东将军南徐州刺史临川王正义即本号东扬州刺史丹阳尹邵陵王纶为鎭东将军南徐州刺史甲午渴槃陁国遣使献方物冬十月癸酉汝隂王刘哲薨乙亥以前东扬州刺史岳阳王詧为雍州刺史太清元年正月壬寅骠骑大将军开府仪同三司荆州刺史庐陵王续薨以鎭南将军江州刺史湘东王绎为鎭西将军荆州刺史辛酉舆驾亲祀南郊诏曰天行弥纶覆焘之功博干道变化资始之徳成朕沭浴斋宫虔恭上帝祗事槱燎高熛太一大礼克遂感庆兼怀思与亿兆同其福惠可大赦天下尤穷者无出即年租调清议禁锢竝皆宥释所讨逋叛巧籍隐年闇丁匿口开恩百日各令自首不问往罪流移他乡听复宅业蠲课五年孝悌力田赐爵一级居局治事赏劳二年可班下远近博採英异或德茂州闾道行乡邑或独行特立不求闻逹咸使言上以时招聘甲子舆驾亲祀明堂二月己卯白虹贯日庚辰魏司徒侯景求以豫章广颍洛阳西扬东荆北荆襄东豫南兖西兖齐等十三州内属壬午以景为大将军封河南王大行台承制如邓禹故事丁亥舆驾躬耕籍田三月庚子高祖幸同泰寺设无遮大㑹舍身公卿等以钱一亿万奉赎甲辰遣司州刺史羊鸦仁兖州刺史桓和仁州刺史湛海珍等应接北豫州夏四月丁亥舆驾还宫大赦天下改元孝悌力田为父后者赐爵一级在朝羣臣宿卫文武竝加颁赉五月丁酉舆驾幸德阳堂宴羣臣设丝竹乐六月戊辰以前雍州刺史鄱阳王范为征北将军总督汉北征讨诸军事秋七月庚申羊鸦仁入悬瓠城甲子诏曰二豫分置其来久矣今汝颍克定可以前代故事以悬瓠为豫州寿春为南豫改合肥为合州北广陵为淮州项城为殷州合州为南合州八月乙丑王师北伐以南豫州刺史萧渊明为大都督诏曰今汝南新复嵩颍载清瞻言遗黎有劳鉴寐宜覃寛惠与之更始应是缘边初附诸州部内百姓先有负罪流亡逃叛入北一皆旷荡不问往諐并不得挟以私讐而相报复若有犯者严加裁问戊子以大将军侯景录行台尚书事九月癸卯王游苑成庚戌舆驾幸苑冬十一月魏遣大将军慕容绍宗等至寒山丙午大战渊明败绩及北兖州刺史胡贵孙等竝陷魏绍宗进围潼州十二月戊辰遣太子舍人元贞还北为魏主辛巳以前征北将军鄱阳王范为安北将军南豫州刺史二年春正月戊戍诏在位各举所知己亥魏陷涡阳辛丑以尚书仆射谢举为尚书令守吏部尚书王克为尚书仆射甲辰豫州刺史羊鸦仁殷州刺史羊思达竝弃城走魏进据之乙卯以大将军侯景为南豫州牧安北将军南豫州刺史鄱阳王范为合州刺史三月甲辰抚东将军高丽王高延卒以其息为宁东将军高丽王乐浪公己未以鎭东将军南徐州刺史邵陵王纶为平南将军湘州刺史同三司之仪中卫将军开府仪同三司萧渊藻为征东将军南徐州刺史是日屈獠洞斩李贲传首京师夏四月丙子诏在朝及州郡各举清人任治民者皆以礼送京师戊寅以䕶军将军河东王誉为湘州刺史五月辛丑以新除中书令邵陵王纶为安前将军开府仪同三司前湘州刺史张缵为领军将军辛亥曲赦交爱德三州癸丑诏曰为国在于多士宁下寄于得人朕暗于行事尤阙治道孤立在上如临深谷凡尔在朝咸思匡救献替可否用相启沃班下方岳傍求俊乂穷其屠钓书其巖穴以时奏闻是月两月夜见秋八月乙未以右卫将军朱异为中领军戊戌侯景举兵反擅攻马头木栅荆山等戍甲辰以安前将军开府仪同三司邵陵王纶都督衆军讨景曲赦南豫州九月丙寅加左光禄大夫元罗镇右将军冬十月侯景袭谯州执刺史萧泰丁未景进攻歴阳太守庄铁降之戊申以新除光禄大夫临贺王正德为平北将军都督京师诸军屯丹阳郡己酉景自横江济于采石辛亥景师至京临贺王正德率衆附贼十一月辛酉贼攻陷东府城害南浦侯萧推中军司马杨暾庚辰邵陵王纶帅武州刺史萧弄璋前谯州刺史赵伯超等入援京师顿钟山爱敬寺乙酉纶进军湖头与贼战败绩丙辰安北将军鄱阳王范遣世子嗣雄信将军裴之高等帅衆入援次于张公洲十二月戊申天西北中裂有光如火尚书令谢举卒丙辰司州刺史柳仲礼前衡州刺史韦粲高州刺史李迁仕前司州刺史羊鸦仁等竝帅军入援推仲礼为大都督三年春正月丁巳朔栁仲礼帅衆分据南岸是日贼济军于青塘袭破韦粲营粲拒战死庚申邵陵王纶东扬州刺史临成公大连等帅兵集南岸乙丑中领军朱异卒丙寅以司农卿傅岐为中领军戊辰高州刺史李迁仕天门太守樊文皎进军青溪东为贼所破文皎死之壬午荧惑守心乙酉太白昼见二月丁未南兖州刺史南康王㑹理前青翼二州刺史湘潭侯萧退帅江州之衆顿于兰亭苑庚戌安北将军合州刺史鄱阳王范以本号开府仪同三司三月戊午前司州刺史羊鸦仁等进军东府北与贼战大败己未皇太子妃王氏薨丁卯贼攻陷宫城纵兵大掠己巳贼矫诏遣石城公大欵解外援军庚午侯景自为都督中外诸军事大丞相录尚书辛未援军各退散丙子荧惑守心壬午新除中领军傅岐卒夏四月己丑京师地震丙申地又震己酉高祖以所求不供忧愤寝疾是月青冀二州刺史明少遐东徐州刺史湛海珍北青州刺史王奉伯各举州附于魏五月丙辰高祖崩于浄居殿时年八十六辛巳迁大行皇帝梓宫于太极前殿冬十一月追尊为武皇帝庙曰高祖乙卯葬于脩陵高祖生知淳孝年六歳献皇太后崩水浆不入口三日哭泣哀苦有过成人内外亲党咸加敬异及丁文皇帝忧时为齐随王谘议随府在荆鎭髣髴奉闻便投劾星驰不复寝食倍道就路愤风惊浪不暂停止高祖形容本壮及还至京都销毁骨立亲表士友不复识焉望宅奉讳气絶久之每哭辄欧血数升服内不复尝米惟资大麦日止二溢拜扫山陵涕泪所洒松草变色及居帝位即于钟山造大爱敬寺青溪边造智度寺又于台内立至敬等殿又立七庙堂月中再过设浄馔每至展拜恒涕泗滂沲哀动左右加以文思钦明能事毕䆒少而笃学洞达儒𤣥虽万机多务犹卷不辍手燃烛侧光常至戊夜造制㫖孝经义周易讲疏及六十四卦二系文言序卦等义乐社义毛诗荅问春秋荅问尚书大义中庸讲疏孔子正言老子讲疏凡二百余卷竝正先儒之迷开古圣之㫖王侯朝臣皆奉表质疑高祖皆为解释脩饰国学増广生员立五馆置五经博士天监初则何佟之贺玚严植之明山賔等覆述制㫖并撰吉凶军賔嘉五礼凡一千余卷高祖称制断疑于是穆穆恂恂家知礼节大同中于台西立士林馆领军朱异太府卿贺琛舍人孔子袪等递相讲述皇太子宣城王亦于东宫宣猷堂及扬州廨开讲于是四方郡国趋学向风云集于京师矣兼笃信正法犹长释典制湼盘大品浄名三慧诸经义记复数百卷听览余闲即于重云殿及同泰寺讲説名僧硕学四部听衆常万余人又造通史躬制赞序凡六百卷天情睿敏下笔成章千赋百诗直疏便就皆文质彬彬超迈今古诏铭赞诔箴颂牋奏爰初在田洎登宝歴凡诸文集又百二十卷六艺备闲棊登逸品隂阳纬候卜筮占决竝悉称善又撰金䇿三十卷草隶尺牍骑射弓马莫不竒妙勤于政务孜孜无怠每至冬月四更竟即敕把烛看事执笔触寒手为皴裂纠姦擿伏洞尽物情常哀矜涕泣然后可奏日止一食膳无鲜腴惟豆羮粝食而已庻事繁拥日傥移中便𠻳口以过身衣布衣木绵皁帐一冠三载一被二年常克俭于身凡皆此类五十外便断房室后宫职司贵妃以下六宫袆褕三翟之外皆衣不曵地傍无锦绮不饮酒不听音声非宗庙祭祀大㑹飨宴及诸法事未尝作乐性方正虽居小殿暗室恒理衣冠小坐押䙅盛夏暑月未尝褰袒不正容止不与人相见虽觌内竖小臣亦如遇大賔也歴观古昔人君恭俭庄敬艺能博学罕或有焉史臣曰齐季告终君临昏虐天弃神怒衆叛亲离高祖英武睿哲义起樊邓仗旗建号濡足救焚总苍兕之师翼龙豹之阵云骧雷骇翦暴夷凶万邦乐推三灵改卜于是御凤歴握龙图辟四门𢎞招贤之路纳十乱引谅直之规兴文学脩郊祀治五礼定六律四聪既达万机斯理治定功成远安迩肃加以天祥地瑞无絶歳时征赋所及之乡文轨傍通之地南超万里西拓五千其中瓌财重宝千夫百族莫不充牣王府蹶角阙庭三四十年斯为盛矣自魏晋以降未或有焉及乎耄年委事羣倖然朱异之徒作威作福挟朋树党政以贿成服冕乘轩由其掌握是以朝经混乱赏罚无章小人道长抑此之谓贾谊有云可为恸哭者也遂使滔天羯寇承闲掩袭鹫羽流王屋金契辱乘舆涂炭黎元黍离宫室呜唿天道何其酷焉虽歴数斯穷盖亦人事然矣梁书卷三卷三考证梁书卷三考证武帝纪下中权将军萧渊藻为中䕶军将军渊南本作深避讳也此不知何人所改先是一日东南郊令解涤之等到郊所履行东字南史作丙夜二字六月己卯魏建义城主兰宝杀魏东徐州刺史以下邳城降宝南史作保又刺史下有崔祥二字己丑以尚书左仆射何敬容为中权将军己丑南史作癸巳己酉纶进军湖头与贼战败绩南史战字下有贼字较分明舍人孔子袂等袂南史作袪梁书卷三考证梁书卷四钦定四库全书梁书卷四唐散骑常侍姚思亷撰本纪第四简文帝太宗简文皇帝讳纲字世缵小字六通髙祖第三子昭明太子母弟也天监二年十月丁未生于显阳殿五年封晋安王食邑八千戸八年为云麾将军领石头戍军事量置佐吏九年迁使持节都督南北兖青徐冀五州诸军事宣毅将军南兖州刺史十二年入为宣惠将军丹阳尹十三年出为使持节都督荆雍梁南北秦益宁七州诸军事南蛮校尉荆州刺史将军如故十四年徙为都督江州诸军事云麾将军江州刺史持节如故十七年徴为西中郎将领石头戍军事寻复为宣惠将军丹阳尹加侍中普通元年出为使持节都督益宁雍梁南北秦沙七州诸军事益州刺史未拜改授云麾将军南徐州刺史四年徙为使持节都督雍梁南北秦四州郢州之竟陵司州之随郡诸军事平西将军宁蛮校尉雍州刺史五年进号安北将军七年权进都督荆益南梁三州诸军事是嵗丁所生穆贵嫔丧上表陈解诏还摄本任中大通元年诏依先给鼓吹一部二年徴为都督南扬徐二州诸军事骠骑将军扬州刺史三年四月乙巳昭明太子薨五月丙申诏曰非至公无以主天下非博爱无以临四海所以尧舜克让惟徳是与文王舍伯邑考而立武王格于上下光于四表今岱宗牢落天歩艰难淳风犹郁黎民未乂自非克明克哲允武允文岂得荷神器之重嗣龙圗之尊晋安王网文义生知孝敬自然威惠外宣徳行内敏羣后归美率土宅心可立为皇太子七月乙亥临轩䇿拜以修缮东宫权居东府四年九月移还东宫太清三年五月丙辰髙祖崩辛巳即皇帝位诏曰朕以不造夙丁闵凶大行皇帝奄弃万国攀慕号躃厝身靡所猥以寡徳越居民上茕茕在疚㒺知所託方頼藩辅社稷用安谨遵先㫖顾命遗泽宜加亿兆可大赦天下壬午诏曰育物惟寛驭民惟惠道着兴王本非隶役或开奉国便致擒虏或在边疆滥被抄劫二邦是竞黎元何罪朕以寡昧创承鸿业既临率土化行宇宙岂欲使彼独为匪民诸州见在北人为奴婢者并及妻儿悉可原放癸未追谥妃王氏为简皇后六月丙戍以南康嗣王㑹理为司空丁亥立宣城王大器为皇太子壬辰封当阳公大心为寻阳郡王石城公大歀为江夏郡王宁国公大临为南海郡王临城公大连为南郡王西丰公大春为安陆郡王新涂公大成为山阳郡王临湘公大封为宜都郡王秋七月甲寅广州刺史元景仲谋应侯景西江督䕶陈霸先起兵攻之景仲自杀霸先迎定州刺史萧勃为刺史戊辰以呉郡置呉州以安陆王大春为刺史庚午以司空南康嗣王㑹理兼尚书令南海王大临为扬州刺史新兴王大壮为南徐州刺史是月九江大饥人相食十四五八月癸卯征东大将军开府仪同三司南徐州刺史萧渊藻薨冬十月丁未地震十二月百济国遣使献方物大宝元年春正月辛亥朔以国哀不朝㑹诏曰盖天下者至公之神器在昔三五不获已而临莅之故帝王之功圣人之余事轩冕之华傥来之一物太祖文皇帝含光大之量启西伯之基髙祖武皇帝道洽二仪智周万物属齐季荐瘥彛伦剥丧同气离入苑之祸元首懐无厌之欲乃当乐推之运因亿兆之心承彼掎角雪兹讐耻事非为已义寔从民故功成弗居卑宫菲食大慈之业普薫汾阳之诏屡下于兹四纪无得而称朕以寡昧哀茕孔棘生灵已尽志不圗全僶俛视隂企承鸿绪悬旌履薄未足云喻痛甚愈迟谅闇弥切方当𤣥黙在躬栖心事外即王道未直天歩犹艰式慿宰辅以𢎞庻政履端建号仰惟旧章可大赦天下改太清四年为大宝元年丁巳天雨黄沙己未太白经天辛酉乃止西魏寇安陆执同州刺史柳仲礼尽没汉东之地丙寅月昼见癸酉前江都令祖皓起义袭广陵斩贼南兖州刺史董绍先侯景自帅水歩军击皓二月癸未景攻䧟广陵皓等并见害丙戌以安陆王大春为东扬州刺史省呉州如先为郡诏曰近东垂扰乱江阳纵逸上宰运谋勐士雄奋呉㑹肃清济兖澄谧京师畿内无事戎衣朝廷逹官斋内左右并可解严乙巳以尚书仆射王克为左仆射是月邵陵王纶自寻阳至于夏口郢州刺史南平王恪以州让纶丙午侯景逼太宗幸西州夏五月庚午征北将军开府仪同三司鄱阳嗣王范薨自春迄夏大饥人相食京师尤甚六月辛巳以南郡王大连行扬州事庚子前司州刺史羊鸦仁自尚书省出奔西州秋七月戊辰贼行台任约寇江州刺史寻阳王大心以州降约是月以南郡王大连为江州刺史八月甲午湘东王绎遣领军将军王僧辩率衆逼郢州乙亥侯景自进位相国封二十郡为汉王邵陵王纶弃郢州走冬十月乙未侯景又逼太宗幸西州曲晏自加宇宙大将军都督六合诸军事立皇子大钧为西阳郡王大威为武宁郡王大球为建安郡王大昕为义安郡王大挚为绥建郡王大圜为乐梁郡王壬寅景害南康嗣王㑹理十一月任约进据西阳分兵寇齐昌执衡阳王献送京师害之湘东王绎遣前宁州刺史徐文盛督衆军拒约南郡王前中兵张彪起义于㑹稽若邪山攻破浙东诸县二年春二月邵陵王纶走至安陆董城为西魏所攻军败死三月侯景自帅衆西寇丁未𤼵京师自石头至新林舳舻相接四月至西阳乙亥景分遣伪将宋子仙任约袭郢州丙子执刺史萧方诸閠月甲子景进寇巴陵湘东王绎所遣领军将军王僧辩连战不能克五月癸未湘东王绎遣㳺击将军胡僧祐信州刺史陆法和援巴陵景遣任约帅衆拒援军六月甲辰朔僧祐等击破任约擒之乙巳景解围宵遁王僧辩督衆军追景庚申攻鲁山城克之获魏司徒张化仁仪同门洪庆辛酉进围郢州下之获贼帅宋子仙等鄱阳王故将侯瑱起兵袭伪仪同于庆于豫章庆败走秋七月丁亥侯景还至京师辛丑王僧辩军次湓城贼行江州事范希荣弃城走八月丙午晋熈人王僧振郑宠起兵袭郡城伪晋州刺史夏侯威生仪同任延遁走戊午侯景遣衞尉卿彭儁厢公王僧贵率兵入殿废太宗为晋安王幽于永福省害皇太子大器寻阳王大心西阳王大钧武宁王大球义安王大昕及寻阳王诸子二十人矫为太宗诏禅于豫章嗣王栋大赦改年遣使害南海王大临于呉郡南郡王大连于姑孰安陆王大春于㑹稽新兴王大壮于京口冬十月壬寅帝谓舍人殷不害曰吾昨夜梦吞土卿试为我思之不害曰昔重耳餽块卒还晋国陛下今梦将符是乎及王伟等进觞于帝曰丞相以陛下忧愤既久使臣上夀帝笑曰夀酒不得尽此乎于是并赍酒餚曲项琵琶与帝饮帝知不免乃尽酣曰不圗为乐一至于斯既醉寝伟乃出儁进土囊王脩纂坐其上于是太宗崩于永福省时年四十九贼伪谥曰明皇帝庙称髙宗明年三月癸丑王僧辩率前百官奉梓宫升朝堂世祖追崇为简文皇帝庙曰太宗四月乙丑葬庄陵初太宗见幽絷题壁自序云有梁正士兰陵萧世缵立身行道终始如一风雨如晦鸡鸣不已弗欺暗室岂况三光数至于此命也如何又为连珠二首文甚悽怆太宗㓜而敏睿识悟过人六歳便属文髙祖惊其早就弗之信也乃于御前面试辞彩甚美髙祖叹曰此子吾家之东阿既长器宇寛𢎞未尝见愠喜方颊丰下须鬓如畵眄睐则目光烛人读书十行俱下九流百氏经目必记篇章辞赋操笔立成博综儒书善言𤣥理自年十一便能亲庻务歴试蕃政所在有称在穆贵嫔忧哀毁骨立昼夜号泣不絶声所坐之席沾湿尽烂在襄阳拜表北伐遣长史柳津司马董当门壮武将军杜懐窦振逺将军曹义宗等衆军进讨克平南阳新野等郡魏南荆州刺史李志据安昌城降拓地千余里及居监抚多所𢎞宥文案簿领纎毫不可欺引纳文学之士赏接无倦恒讨论篇籍继以文章高祖所制五经讲疏尝于𤣥圃奉述听者倾朝野雅好题诗其序云余七歳有诗癖长而不倦然伤于轻艳当时号曰宫体所着昭明太子传五卷诸王传三十卷礼大义二十卷老子义二十卷庄子义二十卷长春义记一百卷法宝连璧三百卷并行于世焉史臣曰太宗㓜年聪睿令闻夙标天才纵逸冠于今古文则时以轻华为累君子所不取焉及养徳东朝声被夷夏洎乎继统寔有人君之懿矣方符文景运钟屯剥受制贼臣弗展所藴终罹怀愍之酷哀哉梁书卷四卷四考证梁书卷四考证简文帝纪新兴王大壮为南徐州刺史壮南史作庄害皇太子大器寻阳王大心西阳王大钧武宁王大球考本传武宁王名大威建安王名大球此云武宁王大球乃脱去大威建安王五字梁书卷四考证梁书卷五钦定四库全书梁书卷五唐散骑常侍姚思廉撰本纪第五文帝世祖孝元皇帝讳绎字世诚小字七符髙祖第七子也天监七年八月丁巳生十三年封湘东郡王邑二千戸初为宁逺将军㑹稽太守入为侍中宣威将军丹阳尹普通七年出为使持节都督荆湘郢益宁南梁六州诸军事西中郎将荆州刺史中大通四年进号平西将军大同元年进号安西将军三年进号镇西将军五年入为安右将军䕶军将军领石头戍军事六年出为使持节都督江州诸军事镇南将军江州刺史太清元年徙为使持节都督荆雍湘司郢宁梁南北秦九州诸军事镇西将军荆州刺史三年三月侯景寇没京师四月太子舍人萧歆至江陵宣宻诏以世祖为侍中假黄钺大都督中外诸军事司徒承制余如故是月世祖徴兵于湘州湘州刺史河东王誉拒不遣十月丙午遣世子方等帅衆讨誉战所败死是月又遣镇兵将军鲍泉代讨誉九月乙邜雍州刺史岳阳王詧举兵反来寇江陵世祖婴城拒守乙丑詧将杜崱与其兄弟及杨混各率其衆来降丙寅詧遁走鲍泉攻湘州不克又遣左卫将军王僧辩代将大寳元年世祖犹称太清四年正月辛亥朔左卫将军王僧辩获橘三十子共蔕以献二月甲戌衡阳内史周宏直表言鳯皇见郡界夏五月辛未王僧辩克湘州斩河东王誉湘州平六月江夏王大欵山阳王大成宜都王大封自信安间道来奔九月辛酉以前郢州刺史南平王恪为中卫将军尚书令开府仪同三司中抚军将军世子方诸为郢州刺史左卫将军王僧辩为领军将军改封大欵为临川郡王大成为桂阳郡王大封为汝南郡王是月任约进寇西阳武昌遣左卫将军徐文盛右卫将军阴子春太子右卫率萧慧正嶲州刺史席文献等下武昌拒约以中卫将军尚书令开府仪同三司南平王恪为荆州刺史镇武陵十一月甲子南平王恪侍中临川王大欵桂阳王大成散骑常侍江安侯圆正侍中左卫将军张绾司徒左长史昙等府州国一千人奉牋曰窃以嵩岳既峻山川出云大国有蕃申甫惟翰岂非皇建斯极以位为寳圣教辨方眘名与器是知太尉佐帝重华表黄玉之符司空相土伯禹降𤣥珪之钖伏惟明公大王殿下命世应期挺生将圣忠为令徳孝实天经地切应韩寄深旦奭五品斯训七政以齐志存社稷功济屯险夷狄内侵枕戈泣血鲸鲵未扫投袂勤王能使逰魂请盟以屈膝丑徒衔璧而詟气亲蕃外叛衅均呉楚义讨申威兵不血刃湘波自息非筑杜弢之垒岘山离贰不伐刘表之城九江致梗二别殊派才命戈船底定灊霍泝流穷讨路絶窥窬胡兵侵界铁马雾合神规独运皆即枭悬翻同翅折遂修职贡梁汉合契肆犀利之兵巴汉俱下竭骁勇之阵南通五岭北出力原东夷不怨西戎即序可谓上流千里持㦸百万天下之至贵四海之所推也今海水飞云崐山起燎魏文悲乐推之歳韩宣叹成礼之日阳台之下独有冠葢相趋梦水之傍尚致车舆结辙麰麦两穂出于南平之邦甘露泥枝降乎当阳之境野蚕自绩何谢欧丝闲田生稻宁殊雨粟莫非品物咸亨是称文明光大岂可徽号不彰于彛典明试不陈乎车服者哉昔晋郑入周尚作卿士萧曹佐汉且居相国宜崇兹盛礼显答羣望恪等稽寻甲令博询惇史谨再拜上进位相国总百揆竹使符一别准恒仪仗金斧以翦逆暴乗玉辂而定社稷傍罗䴡于日月贞明合于天地扶危翼治岂不休哉恪等不通大体自昧伏奏以闻世祖令答曰数钟阳九时惟百六鲸鲵未翦寤寐痛心周粤天官秦称相国东至于海西至于河南次朱鸢北渐𤣥塞率兹小宰𢎞斯大徳将何用继纵曲阜拟迹桓文终建一匡肃其五拜虽义属随时事无虚纪传称皆让象着鸣谦瞻言前典再懐哽恧十二月壬辰以定州刺史萧勃为镇南将军广州刺史遣䕶军将军尹悦巴州刺史王珣定州刺史杜多安帅衆下武昌助徐文盛大寳二年世祖犹称太清五年二月已亥魏遣使来聘三月侯景悉兵西上㑹任约军闰四月丙午景遣其将宋子仙任约袭郢州执刺史萧方诸戊申徐文盛阴子春等奔归王珣尹悦杜多安并降贼庚戍领军将军王僧辩率衆屯巴陵甲子景进寇巴陵五月癸未世祖遣逰击将军胡僧祐信州刺史陆法和帅衆下援巴陵任约败景遂遁走以王僧辩为征东将军开府仪同三司尚书令胡僧祐为领军将军陆法和为䕶军将军仍令僧辩率衆军追景所至皆㨗八月甲辰僧辩下次湓城辛亥以镇南将军湘州刺史萧方矩为中卫将军司空征南将军南平王恪进号征南大将军湘州刺史余如故九月己亥以征东将军开府仪同三司尚书令王僧辩为江州刺史余如故盘盘国献驯象冬十月辛丑朔有紫云如车葢临江陵城是月太宗崩侍中征东将军开府仪同三司江州刺史尚书令长宁县侯王僧辩奉表曰衆军薄伐涂次九水即日获临城县使人报称侯景弑逆皇帝贼害太子宗室在寇庭者并罹祸酷六军恸哭三辰改曜哀我皇极四海崩心我大梁纂尧构绪基商唘祚太祖文皇帝徇齐作圣笔有六州髙祖武皇帝聪明神武奄龛天下依日月而和四时履至尊而制六合䴡正居贞大横固祉四叶相系三圣同基蠢尔凶渠遂凭天邑阊阖受白登之辱象魏致尧城之疑云扆承华一朝俱酷金桢玉干莫不同寃悠悠彼苍何其罔极臣闻丧君有君春秋之茂典以徳以长先王之通训少康则牧衆抚职祀夏所以配天平王则居正东迁宗周所以卜世汉光以能捕不道故景歴重昌中宗以不违羣议故江东可立俦今考古更无二谋伏惟陛下至孝通幽英武灵断当七九之厄而应千载之期唘殷忧之明而居百王之㑹取威定霸崄阻艰难建社治兵载循古道家国之事一至于斯天祚大梁必将有主轩辕得姓存者二人髙祖五王代实居长乗屈完而陈诸侯拜子武而服大辂功齐九有道济生民非奉圣明谁嗣下武臣闻日月贞明太阳不可以阙照天地贞观干道不可以久惕黄屋左纛本为亿兆而尊鸾辂龙章盖以郊禋而贵寳器存乎至重介石慎于易差黔首岂可少选无君宗祏岂可一日无主伏愿陛下扫地升中柴天改物事廹凶危运钟扰攘盖不劳宗正奉诏博士择时南面即可居尊西向无所让徳四方既知有奉八百始可同期残寇潜居器藏社处干象既倾坤仪已覆斩莽輗车烧卓照市廓清函夏正为茔陵开雪宫闱庶存钟鼎彼黍离离伊何可言陛下继明阐祚即宫旧楚左庙右社之制可以权宜五礼六乐之容嵗时取备金芝九茎琼茅三嵴要卫率职尉侯相望坐庙堂以朝四夷登灵台而望云物禅梁甫而封泰山临东濵而礼日观然后与三事大夫更谋都鄙左瀍右涧夹雒可以为居抗殿疏龙惟王可以在镐何必勤勤建业也哉臣等不胜控欵之至谨拜表以闻世祖奉讳大临三日百官缟素乃答曰孤以不徳天降之灾枕戈饮胆扣心泣血风树之酷万始不追霜露之哀百忧总萃甫闻伯升之祸弥切仲谋之悲若封豕既殱长虵即戮方欲追延陵之逸轨继子臧之髙让岂资秋亭之坛安事繁阳之石侯景项籍也萧栋殷辛也赤泉未赏刘邦尚曰汉王白旗弗悬周𤼵犹称太子飞龙之位孰谓可跻附鳯之徒既闻来议羣公卿士其谕孤之志无忽司空南平王恪率宗室五千余人领军将军胡僧祐率羣僚二百余人江州别驾张佚率吏民三百余人并奉牋劝进世祖固让十一月乙亥王僧辩又奉表曰紫宸旷位赤县无主百灵耸动万国回皇虽醉醒相扶同归景亳式歌且诵总赴唐郊犹惧陛下俛首然让徳不嗣传车在道方慎宋昌之谋法驾已陈尚杜耿纯之劝岳牧翘首天民累息臣闻星回日薄击雷鞭电者之谓天岳立川流吐雾蒸云者之谓地苞天地之混成洞阴阳之不测而以裁成万物者其在圣人乎故云天地之大徳曰生圣人之大宝曰位黄屋庙堂之下本非获已而居明镜四衢之罇盖由应物取训伏惟陛下稽古文思英雄特达比以周旦则文王之子方之放勋则帝挚之季千年旦暮可不在斯庭阙湮亾钟鼎沦覆嗣膺景歴非陛下而谁岂可使赤眉更立盆子隗嚣託置髙庙陛下方复从容髙让用执谦光展其矫行伪书诬罔正朔见机而作断可识矣匪疑何卜无待蓍龟曰者公卿失驭祸缠霄极矦景凭陵姦臣互起率戎伐颕无处不然劝明诛晋侧足皆尔刁斗夜鸣烽火相照中朝人士相頋衔悲凉州义徒东望殒涕惵惵黔首将欲安归陛下英略纬天沉明内断横剑泣血枕戈甞胆农山圯下之策金匮玉鼎之谋莫不定算扆帷决胜千里击灵鼍之皷而建翠华之旗驱六州之兵而总九伯之伐四方虽虞一战以霸斩其鲸鲵既章大戮荷校灭耳莫匪姦回史不絶书府无虚月自洞庭安波彭蠡底定文昭武穆芳若榭兰敌国降城和如亲戚九服同谋百道俱进国耻家怨计期就雪社稷不坠繄在圣明今也何时而申帝唘之避凶危若此方陈泰伯之辞国有具臣谁敢奉诏天下者髙祖之天下陛下者万国之欢心万国岂可无君髙祖岂可废祀即曰五星夜聚八风通吹云烟纷郁日月光华百官象物而动军政不戒而备飞舻巨舰竟水浮川铁马银鞍陵山跨谷英杰接踵忠勇相頋湛宗族以酧恩焚妻子以报主莫不覆楯衔威提斧击衆风飞电耀志灭凶丑所待陛下昭告后土䖍奉上帝广发明诏师出以名五行夕返六军晓进便当尽司寇之威穷蚩尤之伐执石赵而求玺斩姚秦而取钟脩扫茔陵奉近宗庙陛下岂得不仰存国计俯从民请汉宣嗣位之后即遣蒲类之军光武登极既竟始有长安之㨗由此言之不无前准臣等或世受朝恩或身荷重遇同休等戚自国刑家茍有腹心敢以死夺不任慺慺之至谨重奉表以闻世祖答曰省示复具一二孤闻天生蒸民而树之以君所以对扬天休司牧黔首摄提合雒以前栗陆骊连之外书契不传无得称也自坂泉彰其武功丹陵表其文徳有人民焉有社稷焉或歌謡所归或惟天所相孤遭家多难大耻未雪国贼则蚩尤弗翦同姓则有扈不賔卧而思之坐以待旦何以应寳歴何以嗣龙图庶一戎既定罪人斯得祀夏配天方申来议也是时巨寇尚存未欲即位而四方表劝前后相属乃下令曰大壮乗干明夷垂翼璇度亟移玉律屡徙四岳频遣劝进九棘比者表闻谯沛未复茔陵永逺于居于处寤寐疚懐何心何颜抚兹归运自今表奏所由并断若有唘疏可写此令施行是日贼司空东南道大行台刘神茂率仪同刘归义㽞异赴义奉表请降大宝三年世祖犹称太清六年正月甲戍世祖下令曰军国多虞戎旃未静青领虽炽黔首宜安时惟星鸟表年祥于东秩春纪宿龙歌歳取于南畯况三农务业尚看夭桃敷水四人有令犹及落杏飞花化俗移风常在所急劝耕且战弥湏自许岂直燕垂寒谷积黍自温宁可堕此𤣥苗坐飡红粒不植鷰颔空候蝉鸣可悉深耕溉种安堵复业无弃民力并分地利班勒州郡咸使遵承以智武将军南平内史王褎为吏部尚书二月王僧辩衆军发自寻阳世祖驰檄告四方曰夫剥极生灾乃及龙战师贞终吉方制獖豕岂不以侵阳荡薄源之者乱阶定龛艰难成之者忠义故羿浇灭于前莽卓诛于后是故使桓文之勲复兴于周代温陶之绩弥盛于金行粤若梁兴五十余载平壹㝢内德惠悠长仁育苍生义征不服左伊右瀍咸皆仰化浊泾清渭靡不向风建翠凤之旗则六龙骧首击灵鼍之鼓则百神警肃风牧方邵之贤卫霍辛赵之将羽林黄头之士虎贲缇骑之夫叱咤则风云兴起皷动则嵩华倒抜自桐柏以北孤竹以南碣石之前流沙之后延颈举踵交臂屈膝胡人不敢牧马秦士不敢弯弓叶和万邦平章百姓十尧九舜曷足云也贼臣矦景匈奴叛臣鸣镝余噍悬瓠空城本非国宝夀春畿要赏不踰月开海陵之仓赈常平之米檄九府之费钖三官之钱冐干货贿不知纪极敢兴逆乱梗我王畿贼臣正徳阻兵安忍曰者结怨江芊逺适单于简牍屡彰彭生之魂未弭聚歛无度景卿之诮已及为虎傅翼逺相招致䖍刘我生民离𣪚我兄弟我是以董率臯貔躬擐甲胄霜戈照日则晨离夺晖龙骑蔽野则平原掩色信与江水同流气与寒风俱愤凶丑畏威委命下吏乞活淮肥茍存徐兖涣汗既行丝纶爰被我是以班师凯归休牛息马贼犹不悛遂复矢流王屋兵躔象魏总章之观非复听讼之堂甘泉之宫永乖避暑之地坐召宪司卧制朝宰矫託天命伪作符书重増赋歛肆意裒剥生者逃窜死者暴尸道路以目庶僚钳口刑戮失衷爵赏由心老弱波流士女涂炭臧获之人五宗及赏搢绅之士三族见诛谷粟腾踊自相吞噬惵惵黔首路有衔索之哀蠢蠢黎民家有陨山之泣偃师南望无复储胥露寒河阳北临或有穹庐氊帐南山之竹未足言其愆西山之兎不足书其罪外监陈莹之至伏承先帝登遐宫车晏驾奉讳惊号五内摧裂州寃本毒无地容身景阻饥既甚民且狼頋遂侵轶我彭蠡凭凌我郢邑窃据我江夏掩袭我巴丘我是以义勇争先忠贞尽力斩馘凶渠不可称算沙同赤㟁水若綘河任约泥首于安南化仁面缚于汉口子僊乞活于鄢郢希荣败绩于柴桑侯景奔窜十鼠争穴郭黙清夷晋熙附义计穷力屈反杀后主毕原鄷郇并离祸患凡蒋邢茅皆伏鈇锧是可忍也孰不可容莫府据有上流实惟分陜投袂荷戈志在毕命昔周依晋郑汉有虚牟彼惟末属犹能如此况聨华日月天下不贱为臣为子兼国兼家者哉咸以义旗既建宜湏总一共推莫府实用主盟粤以不侫谬董连率逺惟国艰不遑宁处中权后劲龚行天罚提戈蒙险陨越以之天马千羣长㦸百万驱贲获之士资智勇之力大楚踰荆山浅源度彭蠡舳胪汎水以掎其南辎軿委输以冲其北华夷百濮赢粮影从雷震风骇直指建业按剑而叱江水为之倒流抽戈而挥皎日为之退舍方驾长驱百道俱入夷山殄谷充原蔽野挟辀曳牛之侣拔距磔石之夫骑则逐日追风弓则吟猿落雁捧崐崙而压卵倾渤海而灌荧如驷马之载鸿毛若奔牛之触鲁缟以此衆战谁能御之脱复蜂虿若毒兽穷则鬬谓山盖髙则四郊多垒谓地盖逺则三千弗违如彼怒蛙譬诸鼷鼠岂费万钧无劳百溢加以日临黄道兵起綘宫三门既唘五将咸发举整整之旗扫亭亭之气故以临机宻运非贼所觧奉义而诛何罪不服今遣使持节大都督征东将军开府仪同三司江州刺史尚书令长宁县开国侯王僧辩率衆十万直扫金陵鸣皷聒天摐金振地朱旗夕建如赤城之霞起戈船夜动若沧海之奔流计其同恶不盈一旅君子在野小人比周荷校灭耳匪朝伊夕舂长狄之喉系郅支之颈今司寇明罚质鈇所诛止侯景而已黎元何辜一无所问诸君或世树忠贞身荷宠爵羽仪鼎族书勲王府俛眉猾竖无由自效岂不下慙泉壤上愧皇天失忠与义难以自立想诚南风廼睠西頋因变立功转祸为福有能缚侯景及送首者封万戸开国公绢布五万匹有能率动义衆以应官军保全城邑不为贼用上赏方伯下赏剖符并裂山河以纡青紫昔由余入秦礼同卿佐日磾降汉且珥金貂必有其才何䘏无位若执迷不反拒逆王师大军一临刑兹罔赦孟诸焚燎芝艾俱尽宣房河决玉石同沉信赏之科有如皎日黜陟之制事均白水檄布逺近咸使知闻三月王僧辩等平侯景传其首于江陵戊子以贼平告明堂大社己丑王僧辩等又奉表曰衆军以今月戊子总集建康贼景鸟伏兽穷频击频挫姦竭诈尽深沟自固臣等分勒武旅百道同趣突骑短兵犀函铁楯结队千羣持㦸百万止纣七歩围项三重轰然大溃羣凶四灭京师少长俱称万嵗长安酒食于此价髙九县云开六合清朗矧伊黔首谁不载跃伏惟陛下咀痛茹哀婴愤忍酷自紫庭绛阙胡尘四起壖垣好畤冀马云屯泣血治兵甞胆誓衆而呉楚一家方与七国俱反管蔡流言又以三监作乱西凉义衆阻强秦而不通并州遗民跨飞狐而见泯犲狼当路非止一人鲸鲵不枭倐焉五载英武克振怨耻并雪永寻霜露如何可言臣等輙依故实奉脩社庙使者持节分告茔陵嗣后升遐龙輴未殡承华掩曜梓宫莫测并即随日备办礼具凶荒四海同哀六军袒哭圣情孝友理当感恸日者百司岳牧祈仰宸鉴以钖珪之功既归有道当璧之礼允属圣明而优诏谦沖窅然凝邈飞龙可跻而干爻在四帝阍云呌而阊阖未开讴歌再驰是用翘首所以越人固执熏丹穴以求君周民乐推踰岐山而事主汉王不即位无以贵功臣光武不止戈岂谓绍宗庙黄帝逰于襄城尚访治民之道放勋入于姑射犹使罇爼有归伊此傥来岂圣人所欲帝王所应不获己而然伏读玺书寻讽制旨頋懐物外未奉慈𠂻陛下日角龙颜之姿表于徇齐之日彤云素气之瑞基于应物之初博览则大哉无所与名深言则晔乎昭章之观忠为令徳孝实动天加以英威茂略雄图武筭指麾则丹浦不战頋眄则坂泉自荡地维絶而重纽天柱倾而更植凿河津于孟门百川复唘补穹仪以五石万物再生纵陛下拂袗衣而逰广成登山弇山而去东土羣臣安得仰诉兆庶何所归仁况郊祀配天罍篚礼旷斋宫清庙匏竹不陈仰望銮舆匪朝伊夕瞻言法驾载渇且饥岂可久稽衆议有旷彛则旧郊既复函雒已平高奴栎阳宫馆虽毁浊河清渭佳气犹存臯门有伉甘泉四敞土圭测景僊人承露斯盖九州之赤县六合之枢机博士捧图书而稍还太常定礼仪而已列岂得不扬清驾而赴名都具玉銮而逰正寝昔东周既迁镐京遂其不复长安一乱郏洛永以为居夏后以万国朝诸侯文王以六州匡天下迹基百里劔杖三尺以残椘之地抗拒九戎一旅之师剪灭三叛坦然大定御辇东归觧五牛于冀州秣六马于谯郡缅求前古其可得欤对扬天命何所让徳有理存焉敢重所奏相国答曰省表复具一二羣公卿士亿兆夷人咸以皇天睠命归运所属用集寳位于予一人文叔金吾之官事均徃愿孟徳征西之位且符前説今淮海长鲸虽云授首襄阳短狐未全革面太平玉烛尔乃议之辛卯宣勐将军朱买臣密害豫章嗣王栋及其二弟桥樛世祖志也四月乙巳益州刺史新除假黄钺大尉武陵王纪窃位于蜀改号天正元年世祖遣兼司空萧太祠部尚书乐子云拜谒茔陵倄复社庙丁巳世祖令曰军容不入国国容不入军虽子产献捷戎服从事亚夫弗拜义止将兵今凶丑殱夷逆徒殄溃九有既截四海乂安汉宫威仪方陈盛礼卫多君子寄是式瞻便可觧严以时宣勒是月以东阳太守张彪为安东将军五月庚午司空南平王恪及宗室王侯大都督王僧辩等复拜表上尊号世祖犹固让不受庚辰以征南将军湘州刺史司空南平嗣王恪为镇东将军扬州刺史余如故甲申以尚书令征东将军开府仪同三司江州刺史王僧辩为司徒镇卫将军乙酉斩贼左仆射王伟尚书吕季略少卿周石珍舍人严亶于江陵市是日世祖令曰君子赦过着在周经圣人觧网闻之汤令自猃狁孔炽长虵荐食赤县阽危黔黎涂炭终宵不寐志在雪耻元恶稽诛本属侯景王伟是其心膂周石珍负背恩义今并烹诸鼎镬肆之市朝但比屯邅寇扰为歳已积衣冠旧贵被逼偷生勐士勲豪和光茍免凡诸恶侣谅非一族今特阐以王泽削以刑书自太清六年五月二十日昧爽以前咸使惟新是月魏遣太师潘洛辛术等寇秦郡王僧辩遣杜崱帅衆拒之以陈霸先为征北大将军开府仪同三司南徐州刺史是月魏遣使贺平侯景八月萧纪率巴蜀大衆连舟东下遣䕶军陆法和屯巴崃以拒之兼通直散骑常侍聘魏使徐陵于邺奉表曰臣闻封唐有圣还承帝喾之家居代惟贤终纂髙皇之祚无为称于革舄至治表于垂衣而拨乱反正非闲前古至如金行重作源出东莞炎运犹昌枝分南顿岂得掩显姓于轩辕非才子于颛顼莫不时因多难俱继神宗者也伏惟陛下出震等于勋华明让同于旦奭握图执钺将在御天玉縢珠衡先彰元后神祗所命非惟太室之祥图画斯归何止尧门之瑞若夫大孝圣人之心中庸君子之徳固以作训生民贻风多士一日二日研览万几允文允武包罗羣艺拟兹三大賔是四门歴试诸难咸熙庶绩斯无得而称也自无妄兴暴皇祚寖微封狶脩蛇行灾中国灵心所宅下武其兴望紫极而长号瞻丹陵而殒恸家寃将报天赐黄鸟之旗国害宜诛神奉𤣥狐之箓滕公拥树雄气方严张绣交兵风神弥勇忠诚冠于日月孝义感于氷霜如霆如雷如貔如前驱効命元恶斯殱既挂胆于西州方燃脐于东市蚩尤三冢宁谓严诛王莽千剸非云明罚青𦍑赤狄同畀犲狼胡服夷言咸为京观邦畿济济还见隆平宗庙愔愔方承多福自氤氲浑沌之世骊连票陆之君封起龙图文因鸟迹云师火帝非无战阵之风尧誓汤征咸用干戈之道星躔东井时破崤潼雷震南阳初平寻邑未有援三灵之已坠救四海之羣飞赫赫明明龚行天罚如当今之盛者也于是卿云似盖晨映姚鄊甘露如珠朝华景寝芝房感徳咸出铜池蓂荚伺辰无劳银箭重以东渐𤣥兎西踰白狼髙栁生风扶桑盛日莫不编名属国归质鸿胪荒服来賔遐迩同福其文昭武穆跗蕚也如彼天平地成功业也如此久应旁求掌固谘询天官斟酌繁昌经营髙邑宋王唘霸非劳阳武之侯清跸无虞何事长安之邸正应扬銮旂以飨帝仰凤扆以承天歴数在躬畴与为让去月二十日兼散骑常侍栁睴等至邺伏承圣旨谦沖为而弗宰或云泾阳未复函谷无泥旋驾金陵方膺天睠愚谓大庭少昊非有定居汉祖殷宗皆无恒宅登封岱岳犹置明堂廵狩章陵时行司隶何必西瞻虎据乃建王宫南望牛头方称天阙抑又闻之𤣥圭既钖苍玉无陈乃棫朴之愆期非苞茅之不贡云和之瑟久废甘泉孤竹之管无闻方泽岂不惧欤伏愿陛下因百姓之心拯万邦之命岂可逡廵固让方求石戸之农髙谢君临徒引箕山之客未知上徳之不徳惟见圣人之不仁率土翘翘苍生何望昔苏季张仪违鄊负俗尚复招三方以事赵请六国以尊秦况臣等显奉皇华亲承朝命珪璋特达通聘河阳貂珥雍容寻盟漳水加牢贬馆随势污隆瞻望鄊关诚均休戚但轻生不造命与时乖沗一介之行人同三危之逺摈承间内殿事絶耿弇之恩封奏邉城私等刘琨之哭不胜区区之至谨拜表以闻九月甲戌司空镇东将军扬州刺史南平王恪薨冬十月乙未前梁州刺史萧循自魏至于江陵以循为平北将军开府仪同三司戊申执湘州刺史王琳于殿内琳副将殷晏下狱死辛酉以子方略为湘州刺史庚戍琳州长史陆纳及其将潘乌累等举兵反袭陷湘州是月四方征镇王公卿士复劝世祖即尊号犹谦让未许表三上乃从之承圣元年冬十一月丙子世祖即皇帝位于江陵诏曰夫树之以君司牧黔首帝尧之心岂贵黄屋诚弗获己而临莅之朕皇祖太祖文皇帝积徳岐梁化行江汉道映在田具瞻斯属皇考髙祖武皇帝明并日月功格区宇应天从民惟睿作圣太宗简文皇帝地侔唘诵方符文景羯寇凭凌时难孔棘朕大拯横流克复宗社羣公卿士百辟庶僚咸以皇灵睠命归运斯及天命不可以久淹宸极不可以久旷粤若前载宪章令范畏天之威算隆寳厯用集神器于予一人昔虞夏商周年无嘉号汉魏晋宋因循以久朕虽云拨乱且非创业思得上系宗祧下恵亿兆可改太清六年为承圣元年逋租宿责并许𢎞贷孝子义孙可悉赐爵长徒鏁士特加原宥禁锢夺劳一皆旷荡是日世祖不升正殿公卿陪列而已丁丑以平北将军开府仪同三司萧循为骠骑将军湘州刺史余如故己卯立王太子方矩为皇太子改名元良立皇子方智为晋安郡王方略为始安郡王追尊所生妣阮脩容为文宣太后是月陆纳遣将潘乌累等攻破衡州刺史丁道贵于渌口道贵走零陵十二月壬子陆纳分兵袭巴陵湘州刺史萧循击破之是月营州刺史李洪雅自零陵率衆出空云滩将下讨纳纳遣将吴藏等袭破洪雅洪雅退守空云城二年春正月乙丑诏王僧辩率衆军士讨陆纳戊寅以吏部尚书王襃为尚书左仆射刘㲄为吏部尚书西魏遣大将尉迟逈袭益州二月庚午诏曰食乃民天农为治本垂之千载贻诸百王莫不敬授民时躬耕帝籍是以稼穑为寳周颂嘉其乐章禾麦不成鲁史书其方册秦人有农力之科汉氏开屯田之利顷嵗屯否多难荐臻干戈不戢我则未暇广田之令无闻于郡国载师之职有陋于官方今元恶殄歼海内方一其大庇黔首庶拯横流一廛旷务劳心日仄一夫废业舄卤无遗国富刑清家给民足其力田之身在所蠲免外即宣勒称朕意焉辛未李洪雅以空云城降贼贼执之而归初丁道贵走零陵投洪雅洪雅使收余衆与之俱降洪雅既降贼贼乃害道贵丙子贼将呉藏等帅兵据车轮庚寅有两龙见湘州西江夏四月丙申僧辩军次车轮五月甲子衆军攻贼大破之乙丑僧辩军至长沙甲戌尉迟逈进逼巴西潼州刺史杨䖍运以城降纳逈己丑萧纪军至西陵六月乙酉湘州平是月尉迟逈围益州秋七月辛未巴人苻昇徐子初斩贼城主公孙晃举城来降纪衆大溃遇兵死乙未王僧辩班师江陵诏诸军各还所镇八月戊戌尉迟逈䧟益州庚子诏曰夫爰始居亳不废先王之都受命于周无改旧邦之颂顷戎旃既息关柝无警去鲁兴叹有感宵分过沛殒涕实劳夕寐仍以潇湘作乱庸蜀阻兵命将授律指期克定今八表乂清四郊无垒宜从青盖之兴言归白水之鄊江湘委输方船连舳巴崃舟舰精甲百万先次建业行实京师然后六军遄征九旂扬斾拜谒茔陵倄复宗社主者详依旧典以时宣勒九月庚午司徒王僧辩旋镇丙子以䕶军将军陆法和为郢州刺史乙酉以晋安王方智为江州刺史是月魏遣郭元建治舟师于合肥又遣大将邢杲逺歩六汗萨东方老率衆㑹之冬十一月辛酉僧辩次于姑孰即留镇焉遣豫州刺史矦瑱据东关垒徴呉兴太守裴之横帅衆继之戊戌以尚书右仆射王襃为尚书左仆射湘东太守张绾为尚书右仆射十二月宿预土民东方光据城归化魏江西州郡皆起兵应之三年春正月甲午加南豫州刺史矦瑱征北将军安东开府仪同三司陈霸先率衆攻广陵城秦州刺史严超达自秦郡围泾州矦瑱张彪出石梁为其声援辛丑陈覇先遣晋陵太守杜僧明率衆助东方光三月甲辰以司徒王僧辩为太尉车骑将军丁未魏遣将王球率衆七百攻宿预杜僧明逆击大破之戊申以䕶军将军郢州刺史陆法和为司徒夏四月癸酉以征北大将军开府仪同三司陈覇先为司空六月壬午魏复遣将歩六汗萨率衆救泾州癸未有黒气如龙见于殿内秋七月甲辰以都官尚书宗懔为吏部尚书九月辛邜世祖于龙光殿述老子义尚书左仆射王襃为执经乙巳魏遣其柱国万纽于谨率大衆来寇冬十月丙寅魏军至于襄阳萧詧率衆㑹之丁卯停讲内外戒严舆驾出行都栅是日大风拔木丙子徴王僧辩等军十一月以领军胡僧祐都督城东城北诸军事右仆射张绾为副左仆射王襃都督城西城南诸军事直殿省元景亮为副王公卿士各有守备丙戌世祖遍行都栅皇太子廵行城楼使居民助运水石诸要害所并増兵丁卯魏军至栅下丙申徴广州刺史王琳入援丁酉大风城内火以胡僧祐为开府仪同三司嶲州刺史裴畿为领军将军庚子信州刺史徐世谱晋安王司马任约军次马头岸戊申胡僧祐朱买臣等率兵出战买臣败绩己酉降左仆射王襃为䕶军将军辛邜魏军大攻世祖出枇杷门亲临阵督战胡僧祐中流矢薨六军败绩反者斩西门关以纳魏师城䧟于西魏世祖见执如萧詧营又迁还城内十二月丙辰徐世谱任约退戍巴陵辛未西魏害世祖遂崩焉时年四十七太子元良始安王方略皆见害乃选百姓男女数万口分为奴婢驱入长安小弱者皆杀之明年四月追尊为孝元皇帝庙曰世祖世祖聪悟俊朗天才英发年五嵗髙祖问汝读何书对曰能诵曲礼髙祖曰汝试言之即诵上篇左右莫不惊叹初生患眼髙祖自下意治之遂盲一目弥加愍爱既长好学博综羣书下笔成章出言为论才辩敏速冠絶一时髙祖甞问曰孙䇿昔在江东于时年㡬答曰十七髙祖曰正是汝年贺革为府谘议敕革讲三礼世祖性不好声色颇有髙名与裴子野刘显萧子云张纉及当时才秀为布衣之交着述辞章多行于世在寻阳梦人曰天下将乱王必维之又背生黒子巫媪见曰此大贵兆当不可言初贺革西上意甚不悦过别御史中丞江革以情告之革曰吾甞梦主上遍见诸子至湘东王手脱帽授之此人后必当璧卿其行乎革从之及太清之难乃能克复故遐迩乐推遂膺寳命矣所着孝徳传三十卷忠臣传三十卷丹阳尹传十卷注汉书一百一十五卷周易讲疏十卷内典博要一百卷连山三十卷洞林三卷玉韬十卷补阙子十卷老子讲疏四卷全徳志懐旧志荆南志江州记贡职图古今同姓名録一卷筮经十二卷式赞三卷文集五十卷史臣曰梁季之祸巨寇凭垒世祖时位长连率有全楚之资应身率羣后枕戈先路虚张外援事异勤王在于行师曾非百舍后方殱夷大憝用宁宗社握图南面光唘中兴亦世祖雄才英略绍兹寳运者也而禀性猜忌不隔疎近御下无术履氷弗惧故凤阙伺晨之功火无内照之羙以世祖之神睿特达留情政道不憷邪说徙跸金陵左隣彊寇将何以作是以天未悔祸荡覆斯生悲夫梁书卷五卷五考证梁书卷五考证文帝纪蠢蠢黎民家有陨山之泣南本作家陨山之泣水若綘河若南本注缺是月魏遣太师潘洛辛术等寇秦郡魏南史作齐十二月宿预土民东方光据城归化魏江西州郡皆起兵应之南史化作北魏作齐文集五十卷按南史纪所着书尚有金楼子十卷此不载梁书卷五考证梁书卷六钦定四库全书梁书卷六唐散骑常侍姚思廉撰本纪第六敬帝敬皇帝讳方智字慧相小字法真世祖第九子也太清三年封兴梁侯承圣元年封晋安王邑二千戸二年出为平南将军江州刺史三年十一月江陵䧟太尉扬州刺史王僧辩司空南徐州刺史陈覇先定议以帝为太宰承制奉迎还京师四年二月癸丑至自寻阳入居朝堂以太尉王僧辩为中书监録尚书骠骑将军都督中外诸军事加司空陈覇先班劒三十人以豫州刺史侯瑱为江州刺史仪同三司湘州刺史萧循为太尉仪同三司广州刺史萧勃为司徒镇东将军张彪为郢州刺史三月齐遣其上党王高涣送贞阳侯萧渊明来主梁嗣至东闗遣呉兴太守裴之横与战败绩之横死太尉王僧辩率衆出屯姑孰四月司徒陆法和以郢州附于齐遣江州刺史侯瑱讨之七月辛丑王僧辩纳贞阳侯萧渊明自采石济江甲辰入于京师以帝为皇太子九月甲辰司空陈覇先举义袭杀王僧辩黜萧渊眀丙午帝即皇帝位绍泰元年冬十月己巳诏曰王室不造婴罹祸衅西都失守朝廷沦覆先帝梓宫播越非所王基倾㢮率土罔载朕以荒㓜仍属艰难泣血枕戈志复讐逆大耻未雪夙宵鲠愤羣公卿尹勉以太义越登寡闇嗣奉洪业顾惟夙心念不至此庶仰慿元灵傍资将相克清元恶谢寃陵寝今坠命载新宗祊更祀庆流亿兆岂予一人可改承圣四年为绍泰元年大赦天下内外文武赐位一等以贞阳侯渊眀为司徒封建安郡公食邑三千戸壬子以司空陈覇先为尚书令都督中外诸军事车骑将军扬南徐二州刺史司空如故震州刺史杜龛举兵攻信武将军陈蒨于长城义兴太守韦载据郡以应之癸丑进太尉萧循为太保新除司徒建安公渊眀为太傅司徒萧勃为太尉以镇南将军王琳为车骑将军开府仪同三司戊午尊所生夏贵妃为皇太后立妃王氏为皇后镇东将军扬州刺史张彪进号征东大将军镇北将军谯秦二州刺史徐嗣徽进号征北大将军征南将军南豫州刺史任约进号征南大将军辛未诏司空陈覇先东讨韦载丙子任约徐嗣徽举兵反乗京师无偹窃据石头丁丑韦载降义兴平遣晋陵太守周文育率军援长城十一月庚辰齐安州刺史翟子崇楚州刺史刘仕荣淮州刺史栁逹摩率衆赴任约入于石头庚寅司空陈覇先旋于京师十二月庚戌徐嗣徽任约又相率至采石迎齐援丙辰遣勐烈将军侯安都水军于江宁邀之贼衆大溃嗣徽约等奔于江西庚申翟子崇等请降并放还北太平元年春正月戊寅大赦天下其与任约徐嗣徽叶契同谋一无所问追赠简文皇帝诸子以故永安侯确子后袭封邵陵王奉擕王后癸未镇东将军震州刺史杜龛降诏赐死曲赦呉兴郡己亥以太保宜丰侯萧循袭封鄱阳王东扬州刺史张彪围临海太守王懐振于剡巖二月庚戌遣周文育陈蒨袭㑹稽讨彪癸丑彪长史谢岐司马沈泰军主吴寳真等举城降彪败走以中衞将军临川王大款即本号开府仪同三司中䕶军桂阳王大成为䕶军将军丙辰若耶村人斩张彪传首京师曲赦东扬州己未罢震州还复呉兴郡癸亥贼徐嗣徽任约袭采石戌执戌主眀州刺史张懐钧入于齐甲子以东土经杜龛张彪抄暴遣大使廵省三月丙子罢东扬州还复㑹稽郡壬午班下逺近并杂用古今钱戊戌齐遣大将萧轨出栅口向梁山司空陈覇先军主黄菆逆撃大破之轨退保芜湖遣周文育侯安都衆军据梁山拒之夏四月丁巳司空陈覇先表诣梁山抚廵将帅壬午侯安都轻兵袭齐行䑓司马恭于歴阳大破之俘获万计五月癸未太𫝊建安公渊眀薨庚寅齐军水歩入丹阳县丙申至秣陵故治敕周文育还顿方丘徐度顿马牧杜稜顿大桁癸卯齐军进据儿塘舆驾出顿赵建故篱门内外纂严六月甲辰齐潜军至蒋山龙尾斜趋莫府山北至𤣥武庙西北乙卯司空陈覇先授衆军节度与齐军交战大破之斩齐北兖州刺史杜方庆及徐嗣徽弟嗣宗生擒徐嗣产萧轨东方老王敬寳李希光裴英起刘归义等皆诛之戊午大赦天下军士身殒战塲悉遣歛祭其无家属即为瘗埋辛酉觧严秋七月丙子车骑将军司空陈覇先进位司徒加中书监余如故丁亥以开府仪同三司侯瑱为司空八月己酉太保鄱阳王循薨九月壬寅改元大赦孝悌力田赐爵一级殊才异行所在奏闻饥难流移勒归本土进新除司徒陈覇先为丞相録尚书事镇衞大将军扬州牧封义兴郡公中权将军王沖即本号开府仪同三司吏部尚书王通为尚书右仆射丁巳以郢州刺史徐度为领军将军冬十一月乙卯起云龙神虎门十二月壬申进太尉镇南将军萧勃为太保骠骑将军以新除左衞将军欧阳頠为安南将军衡州刺史壬午平南将军刘法瑜进号安南将军甲午以前夀昌令刘叡为汝隂王前镇西法曹行参军萧紞为巴陵王奉宋齐二代后二年春正月壬寅诏曰夫子降灵体喆经仁纬义允光素王载阐𤣥功仰之者弥髙诲之者不倦立忠立孝徳被蒸民制礼作乐道冠羣后虽泰山頽峻一篑不遗而泗水余澜千载犹在自皇圗屯阻祀荐不修奉圣之门𦙍嗣殱灭敬神之寝簠簋寂寥永言声烈寔兼钦怆外可搜举鲁国之族以为奉圣后并缮庙堂供偹祀典四时荐秩一皆遵旧是日又诏诸州各置中正依旧访举不得辄承单状序官皆湏中正押上然后量授详依品制务使精实其荆雍青兖虽暂为隔阂衣冠多寓淮海犹宜不废司存㑹计罢州尚为大郡人士殷旷可别置邑居至如分割郡县新号州牧并系本邑不劳兼置其选中正每求耆徳该悉以他官领之以车骑将军开府仪同三司王琳为司空骠骑大将军分寻阳太原齐昌髙唐新蔡五郡置西江州即于寻阳仍充州镇又诏宗室在朝开国承家者今犹称世子可悉听袭本爵以尚书右仆射王通为尚书左仆射丁巳镇西将军益州刺史长沙王韶进号征南将军二月庚午领军将军徐度入东闗太保广州刺史萧勃举兵反遣伪帅欧阳頠傅㤗勃从子孜为前军南江州刺史余孝顷以兵㑹之诏平西将军周文育平南将军侯安都等率衆军南讨戊子徐度至合肥烧齐船三千艘癸巳周文育军于巴山生获欧阳頠三月庚子文育前军丁法洪于跖口生俘傅㤗萧孜余孝顷军退走甲辰以新除司空王琳为湘郢二州刺史甲寅徳州刺史陈法武前衡州刺史谭世逺于始兴攻杀萧勃夏四月癸酉曲赦江广衡三州并督内为贼所拘逼者并皆不问己邜铸四柱钱一准二十齐遣使请和壬辰改四柱钱一准十丙申复闭细钱萧勃故主帅前直阁兰敱袭杀谭世逺敱仍为亡命夏侯眀彻所杀勃故记室李寳臧奉怀安侯萧任据广州作乱戊戌侯安都进军余孝顷弃军走萧孜请降豫章平五月乙巳平西将军周文育进号镇南将军侯安都进号镇北将军并以本号开府仪同三司丙午以镇军将军徐度为南豫州刺史戊辰余孝顷遣使诣丞相府乞降秋八月甲午加丞相陈覇先黄钺领太傅劒履上殿入朝不趋赞拜不名给羽葆鼔吹九月辛丑崇丞相为相国总百揆封十郡为陈公备九钖之礼如玺绂逺游冠位在王公上加相国缘綟绶置陈国百司冬十月戊辰进陈公爵为王増封十郡并前为二十郡命陈王冕十有二旒建天子旌旂出警入跸乗金根车驾六马备五时副军置旄头云罕乐儛八佾设钟虡宫县王后王子女爵命之典一依旧仪辛未诏曰五运更始三正迭代司牧黎庶是属圣贤用能经纬干坤弥纶区字大庇黔首阐扬洪烈革晦以眀积代同轨百王踵武咸此由则梁徳湮微祸难荐发太清云始用困长蛇承圣之年又罹封豕爰至天成重窃神器三光亟改七庙乏祀含生已泯鼎命斯坠我皇之祚𦕈若缀旒静惟屯剥夕惕载懐相国陈王有纵自天降神惟岳天地合徳晷曜齐眀拯社稷之横流提亿兆之涂炭东诛叛逆北殱獯丑威加四海仁渐万国复张崩乐重纪絶礼儒馆聿修戎亭虗候虽大功在舜盛绩维禹巍巍荡荡无得而称来献白环岂直皇虞之世入贡素雉非止隆周之日故効珍川陆表瑞烟云玉露醴泉旦夕凝涌嘉禾瑞草孳植郊甸道昭于悠代勲格于皇穹眀眀上天光华日月革故着于𤣥象代徳彰于䜟图狱讼有违讴謌爰适天之歴数寔有攸在朕虽庸藐闇于古昔永稽崇替为日已乆敢忘烈代之至愿乎今便逊位别宫敬禅于陈一依唐虞宋齐故事陈王践阼奉帝为江隂王薨于外邸时年十六追谥敬皇帝史臣曰梁季横溃䘮乱屡臻当此之时天歴去矣敬皇髙让将同释负焉史臣侍中郑国公魏征曰髙祖固天攸纵聪明稽古道亚生知学为博物允文允武多艺多才爰自诸生有不羁之度属昏凶肆虐天伦及祸収合义旅将雪家寃曰纣可伐不期而会龙跃樊汉电撃湘郢翦离徳如振藁取独夫如拾遗其雄才大略固无得而称矣既悬白旗之首方应皇天之睠布徳施恵悦近来逺开荡荡之王道革靡靡之商俗大脩文教盛饰礼容鼔扇𤣥风阐扬儒业介胄仁义折冲罇爼声振寰宇泽流遐裔干戈载戢凡数十年济济焉洋洋焉魏晋已来未有若斯之盛然不能息末敦本斵彫为朴慕名好事崇尚浮华抑扬孔墨流连释老或经夜不寝或终日不食非𢎞道以利物惟饰智以惊愚且心未遗荣虗厠苍头之伍髙谈脱屣终恋黄屋之尊夫人之大欲在乎饮食男女至于轩冕殿堂非有切身之急髙祖屏除嗜慾眷恋轩冕得其所难而滞于所易可谓神有所不逹智有所不通矣逮夫精华稍竭凤德已衰惑于聼受权在姦佞储后百辟莫得尽言险躁之心暮年愈甚见利而动愎谏违卜开门揖盗弃好即讐衅起萧墻祸成戎羯身殒非命灾被亿兆衣冠毙锋镝之下老幼粉戎马之足瞻彼黍离痛深周庙永言麦秀悲甚殷墟自古以安为危既成而败顚覆之速书契所未闻也易曰天之所助者信人之所助者顺髙祖之遇斯屯剥不得其死盖动而之险不由信顺失天人之所助其能免于此乎太宗聪睿过人神彩秀发多闻博逹富赡词藻然文艳用寡华而不实体穷淫丽义罕疏通哀思之音遂移风俗以此而贞万国异乎周诵汉荘矣我生不辰载离多难桀逆搆扇巨猾滔天始自牖里之拘终类望夷之祸悠悠苍天其可问哉昔国歩初屯兵纒魏阙羣后释位投袂勤王元帝以磐石之宗受分陜之任属君亲之难居连率之长不能抚劒尝胆枕戈泣血躬先士卒致命前驱遂乃拥衆逡廵内懐觖望坐观时变以为身幸不急莾卓之诛先行昆弟之戮又沉猜忌酷多行无礼骋智辩以饰非肆忿戾以害物爪牙重将心膂谋臣或顾眄以就拘囚或一言而及葅醢朝之君子相顾懔然自谓安若太山举无遗䇿憷于邪説即安荆楚虽元恶克翦社稷未宁而西隣责言祸败旋及上天降鉴此焉假手天道人事其可诬乎其笃志艺文採浮淫而弃忠信戎昭果毅先骨肉而后寇讐虽口诵六经心通百氏有仲尼之学有公旦之才适足以益其骄矜増其祸患何补金陵之覆没何救江陵之灭亡哉敬帝遭家不造绍兹屯运征伐有所自出政刑不由于已时无伊霍之辅焉得不为髙让欤梁书卷六卷六考证梁书卷六考证敬帝纪北至元武庙西北庙陈书南史俱作湖甲午以前夀昌令刘叡为汝隂王监本脱夀字今从南史増入前镇西法曹行参军萧紞为巴陵王紞南史作沇夏四月癸酉曲赦江广衡三州并督内为贼所居逼者并皆不同居南史作拘梁书卷六考证梁书卷七钦定四库全书梁书卷七唐散骑常侍姚思廉撰列传第一太祖张皇后髙祖郗皇后太宗王皇后髙祖丁贵嫔髙祖阮脩容世祖徐妃易曰有天地然后有万物有万物然后有男女有男女然后有夫妇夫妇之义尚矣哉周礼王者立后六宫三夫人九嫔二十七世妇八十一御妻以聼天下之内治故昏义云天子之与后犹日之与月隂之与阳相湏而成者也汉初因秦称号帝母称皇太后后称皇后而加以羙人良人八子七子之属至孝武制媫妤之徒凡十四等降及魏晋母后之号皆因汉法自夫人以下世有増损焉髙祖拨乱反正深鉴奢逸恶衣菲食务先节俭配德早终长秋旷位嫔嫱之数无所改作太宗世祖出自储藩而妃并先殂又不建椒阃今之撰录正备阙云太祖献皇后张氏讳尚柔范阳方城人也祖次恵宋濮阳太守后母萧氏即文帝从姑后宋元嘉中嫔于文帝生长沙宣武王懿永阳昭王敷次生髙祖初后尝于室内忽见庭前昌蒲生花光彩照灼非世中所有后惊视谓侍者曰汝见不对曰不见后曰甞闻见者当富贵因遽取吞之是月产髙祖将产之夜后见庭内若有衣冠陪列焉次生衡阳宣王畅义兴昭长公主令嫕宋㤗始七年殂于秣陵县因夏里舎𦵏武进县东城里山天监元年五月甲辰追上尊号为皇后谥曰献父穆之字思静晋司空华六世孙曾祖舆坐华诛徙兴古未至召还及过江为丞相掾太子舎人穆之少方雅有识鉴宋元嘉中为员外散骑侍郎与吏部尚书江湛太子左率袁淑善淑荐之于始兴王濬濬深引纳焉穆之鉴其祸萌思违其难言于湛求外出湛将用为东县固乞逺郡乆之得为宁逺将军交阯太守治有异绩会刺史死交土大乱穆之威怀循拊境内以宁宋文帝闻之嘉焉将以为交州刺史会病卒子𢎞籍字真艺齐初为镇西叅军卒于官髙祖践阼追赠穆之光禄大夫加金章又诏曰亡舅齐镇西叅军素风雅猷夙肩名軰降年不永早世潜辉朕少离苦辛情地弥切虽宅相克成辂车靡赠兴言永往触目恸心可追赠廷尉卿𢎞籍无子从父弟𢎞䇿以第三子缵为嗣别有传髙祖德皇后郗氏讳徽髙平金乡人也祖绍国子祭酒领东海王师父烨太子舎人早卒初后母寻阳公主方娠梦当生贵子及生后有赤光照于室内器物尽明家人皆怪之巫言此女光采异常将有所妨乃于水濵祓除之后幼而明慧善隶书读史传女工之事无不闲习宋后废帝将纳为后齐初安陆王𬗟又欲㛰郗氏并辞以女疾乃止建元末髙祖始聘焉生永兴公主玉姚永世公主玉婉永康公主玉嬛建武五年髙祖为雍州刺史先之镇后乃迎后至州未几永元元年八月殂于襄阳官舎时年三十二其年归𦵏南徐州南东海武进县东城里山中兴二年齐朝进髙祖位相国封十郡梁公诏赠后为梁公妃髙祖践阼追崇为皇后有司议谥吏部尚书兼右仆射臣约议曰表号垂名义昭不朽先皇后应祥月德比载坤灵柔范隂化仪形自逺俔天作合义先造舟而神猷夙掩所隔升运宜式遵景行用昭大典谨按谥法忠和纯备曰徳贵而好礼曰德宜崇曰德皇后诏从之陵曰脩陵后父烨诏赠金紫光禄大夫烨尚宋文帝女寻阳公主齐初降封松滋县君烨子泛中军临川王记室叅军太宗简皇后王氏讳灵賔琅邪临沂人也祖俭太尉南昌文宪公后幼而柔明淑徳叔父暕见之曰吾家女师也天监十一年拜晋安王妃生哀太子大器南郡王大连长山公主妙䂮大通三年十月拜皇太子妃太清三年三月薨于永福省时年四十五其年太宗即位追崇为皇后谥曰简大寳元年九月𦵏荘陵先是诏曰简皇后窀穸有期昔西京覇陵因山为藏东汉夀陵流水而已朕属值时艰歳饥民弊方欲以身率下永示敦朴今所营荘陵务存约俭又诏金紫光禄大夫萧子范为哀䇿文父骞字思寂本名𤣥成与齐髙帝偏讳同故改焉以公子起家员外郎迁太子洗马袭封南昌县公出为义兴太守还为骠骑谘议累迁黄门郎司徒右长史性凝简不狎当世尝从容谓诸子曰吾家门戸所谓素族自可随流平进不湏茍求也永元末迁侍中不拜髙祖覇府建引为大司马谘议叅军俄迁侍中领越骑校尉髙祖受禅诏曰庭坚世祀靡辍于宗周乐毅钖壤乃昭于洪汉齐故太尉南昌公含章履道草昧兴齐谟眀翊赞同符在昔虽子房之蔚为帝师文若之隆比王佐无以尚也朕膺歴受图惟新寳命莘莘玉帛升降有典永言前代敬惟徽烈匪直懋勲义兼懐树可降封南昌县公为侯食邑千戸骞袭爵迁度支尚书天监四年出为东阳太守寻徙吴郡八年入为太府卿领后军将军迁太常卿十一年迁中书令加员外散骑常侍时髙祖于钟山造大爱敬寺骞旧墅在寺侧有良田八十余顷即晋丞相王导赐田也髙祖遣主书宣㫖就骞求市欲以施寺骞荅㫖云此田不卖若是敕取所不敢言酬对又脱畧髙祖怒遂付市评田价以直逼还之由是忤㫖出为吴兴太守在郡卧疾不视事徴还复为度支尚书加给事中领射声校尉以母忧去职普通三年十月卒时年四十九诏赠侍中金紫光禄大夫谥曰安子规袭爵别有传髙祖丁贵嫔讳令光谯国人也世居襄阳贵嫔生于樊城有神光之异紫烟满室故以光为名相者云此女当大贵髙祖临州丁氏因人以闻贵嫔时年十四髙祖纳焉初贵嫔生而有赤痣在左臂治之不灭至是无何忽失所在事德皇后小心祗敬尝于供飬经案之侧髣髴若见神人心独异之髙祖义师起昭明太子始诞育贵嫔与太子留在州城京邑平乃还京都天监元年五月有司奏为贵人未拜其年八月又为贵嫔位在三夫人上居于显阳殿及太子定位有司奏曰礼母以子贵皇储所生不容无敬宋㤗豫元年六月议百官以吏敬敬帝所生陈太妃则宋眀帝在时百官未有敬臣窃谓母以子贵义着春秋皇太子副贰宸极率土咸执吏礼既尽礼皇储则所生不容无敬但帝王妃嫔义与外隔以理以例无致敬之道也今皇太子圣睿在躬储礼夙备子贵之道抑有旧章王侯妃主常得通信问者及六宫三夫人虽与贵嫔同列并应以敬皇太子之礼敬贵嫔宋元嘉中始兴武陵国臣并以吏敬敬所生潘淑妃路淑媛贵嫔于宫臣虽非小君其义不异与宋㤗豫朝议百官以吏敬敬帝所生事义正同谓宫阉施敬宜同吏礼诣神虎门奉牋致谒年节称庆亦同如此妇人无阃外之事贺及问讯牋什所由官报闻而已夫妇人之道义无自专若不仰系于夫则当俯系于子荣亲之道应极其所荣未有子所行而所从不足者也故春秋凡王命为夫人则礼秩与子等列国虽异于储贰而从尊之义不殊前代依准布在旧事贵嫔载诞元良克固大业礼同储君实惟旧典寻前代始置贵嫔位次皇后爵无所视其次职者位视相国爵比诸侯王此贵嫔之礼已髙朝列况母仪春宫义絶常筭且储妃作配率由盛则以妇踰姑弥乖从序谓贵嫔典章太子不异于是贵嫔备典章礼数同于太子言则称令贵嫔性仁恕及居宫内接驭自下皆得其欢心不好华饰器服无珍丽未尝为亲戚私谒及髙祖𢎞佛教贵嫔奉而行之屏絶滋腴长进蔬膳受戒日甘露降于殿前方一丈五尺髙祖所立经义皆得其指归尤精净名经所受供赐悉以充法事普通七年十月庚辰薨殡于东宫临云殿年四十二诏吏部即张纉为哀䇿文曰菆涂既启桂罇虚凝龙帷已荐象服将升皇帝伤璧䑓之永閟悼曽城之不践罢乡歌乎燕乐废彻齐于祀典风有采蘩化行南国爰命史臣俾流嫔德其辞曰轩纬之精江汉之英归于君袂生此离眀诞自厥初时维载育枢电绕郊神光照屋爰及待年含章早穆声被洽阳誉宣中谷龙德在田聿恭兹祀隂化代终王风攸始动容谘式出言顾史宜其家人刑于国纪膺斯眷命从此宅心狄缀采珩珮动雅音日中思戒月满怀箴如何不跼天髙照临𤣥紞莫脩祎章早缺成物谁能芳猷有烈素魄贞明紫宫炤晰逮下靡伤思贤罔蔽躬俭则节昭事惟䖍金玉无玩筐筥不捐祥流德化庆表亲贤甄昌轶启孕鲁陶燕方论妇教明章阃席𤣥池早扄湘沅已穸展衣委华朱幩寝迹慕结储闱哀深蕃辟呜唿哀哉令龟兆良葆引迁祖具僚次列承华接武日杳杳以霾春风凄凄而结绪去曽掖以依迟饰新宫而延伫呜唿哀哉启丹旗之星斾振容车之黼裳拟灵金而郁楚泛悽管而凝伤遗备物乎营寝掩重阍于窒皇椒风暖兮犹昔兰殿幽而不阳呜唿哀哉侧闱髙义彤管有怿道变虞风功参唐迹婉如之人休光赤舄施诸天地而无朝夕呜唿哀哉有司奏谥曰穆太宗即位追崇曰穆太后太后父仲迁天监初官至兖州刺史髙祖阮脩容讳令嬴本姓石会稽余姚人也齐始安王遥光纳焉遥光败入东昏宫建康城平髙祖纳为綵女天监六年八月生世祖寻拜为脩容常随世祖出蕃大同六年六月薨于江州内寝时年六十七其年十一月归𦵏江宁县通望山谥曰宣世祖即位有司奏追崇为文宣太后承圣二年追赠太后父齐故奉朝请灵寳散骑常侍左衞将军封武康县侯邑五百戸母陈氏武康侯夫人世祖徐妃讳昭佩东海郯人也祖孝嗣太尉枝江文忠公父绲侍中信武将军天监十六年十二月拜湘东王妃生世子方等益昌公主含贞太清三年五月被谴死𦵏江陵瓦官寺史臣曰后妃道赞皇风化行天下盖取葛覃闗雎之义焉至于穆贵嫔徽华早着诞育元良德懋六宫羙矣世祖徐妃之无行自致殱灭宜哉梁书卷七卷七考证梁书卷七考证太祖献皇后张氏传宋泰始七年殂于秣陵县同夏里舎同阁本作因从父弟𢎞策从字下监本脱父字今从阁本髙祖丁贵嫔传既尽礼皇储则所生不容无敬储监本作仪今从阁本梁书卷七考证梁书卷八钦定四库全书梁书卷八唐散骑常侍姚思廉撰列传第二昭明太子哀太子愍怀太子昭明太子统字徳施髙祖长子也母曰丁贵嫔初髙祖未有男义师起太子以齐中兴元年九月生于襄阳髙祖既受禅有司奏立储副髙祖以天下始定百度多阙未之许也羣臣固请天监元年十一月立为皇太子时太子年㓜依旧居于内拜东宫官属文武皆入直永福省太子生而聪叡三嵗受孝经论语五嵗遍读五经悉能讽诵五年五月庚戍始出居东宫太子性仁孝自出宫恒思恋不乐髙祖知之每五日一朝多便留永福省或五日三日乃还宫八年九月于夀安殿讲孝经尽通大义讲毕亲临释奠于国学十四年正月朔旦髙祖临轩冠太子于太极殿旧制太子着远游冠金蝉翠緌缨至是加金博山太子美姿貎善举止读书数行竝下过目皆忆每游宴祖道赋诗至十数韵或命作剧韵赋之皆属思便成无所㸃易髙祖大𢎞佛教亲自讲説太子亦崇信三寳遍览衆经乃于宫内别立慧义殿専为法集之所招引名僧谈论不絶太子自立三谛法身义竝有新意普通元年四月甘露降于慧义殿咸以为至徳所感焉三年十一月始兴王憺薨旧事以东宫礼絶傍亲书翰竝依常仪太子意以为疑命仆射刘孝绰议其事孝绰议曰案张镜撰东宫仪记称三朝发哀者踰月不举乐鼓吹寝奏服限亦然寻傍絶之义义在去服服虽可夺情岂无悲铙歌辍奏良亦为此既有悲情宜称兼慕卒哭之后依常举乐称悲竟此理例相符谓犹应兼慕请至卒哭仆射徐勉左率周舍家令陆襄竝同孝绰议太子令曰张镜仪记云依士礼终服月称慕悼又云凡三朝发哀者踰月不举乐刘仆射议云傍絶之义义在去服服虽可夺情岂无悲卒哭之后依常举乐称悲竟此理例相苻寻情悲之説非止卒哭之后縁情为论此自难一也用张镜之举乐弃张镜之称悲一镜之言取舍有异此自难二也陆家令止云多歴年所恐非事证虽复累稔所用意常未安近亦常经以此问外由来立意谓犹应有慕悼之言张岂不知举乐为大称悲事小所以用小而忽大良亦有以至如元正六佾事为国章虽情或未安而礼不可废铙吹军乐比之亦然书疏方之事则成小差可缘心声乐自外书疏自内乐自他书自己刘仆射之议即情未安可令诸贤更共详𠂻司农卿明山賔歩兵校尉朱异议称慕悼之解宜终服月于是令付典书遵用以为永准七年十一月贵嫔有疾太子还永福省朝夕侍疾衣不解带及薨歩従丧还宫至殡水浆不入口每哭辄恸絶髙祖遣中书舎人顾恊宣旨曰毁不灭性圣人之制礼不胜丧比于不孝有我在那得自毁如此可即彊进饮食太子奉勅乃进数合自是至塟日进麦粥一升髙祖又勅曰闻汝所进过少转就羸瘵我比更无余病正为汝如此胷中亦圮塞成疾故应强加饘粥不使我恒尔悬心虽屡奉勅劝逼日止一溢不尝菜果之味体素壮腰带十围至是减削过半每入朝士庶见者莫不下泣太子自加元服髙祖便使省万机内外百司奏事者填塞于前太子明于庶事纤毫必晓每所奏有谬误及巧妄皆即就辩析示其可否徐令改正未尝弹纠一人平断法狱多所全宥天下皆称仁性寛和容衆喜愠不形于色引纳才学之士赏爱无倦恒自讨论篇籍或与学士商确古今闲则继以文章着述率以为常于时东宫有书㡬三万卷名才竝集文学之盛晋宋以来未之有也性爱山水于𤣥圃穿筑更立亭馆与朝士名素者游其中尝泛舟后池番禺侯轨盛称此中宜奏女乐太子不荅咏左思招隐诗曰何必丝与竹山水有清音侯慙而止出宫二十余年不畜声乐少时勅赐大乐女妓一部畧非所好普通中大军北讨京师谷贵太子因命菲衣减膳改常馔为小食每霖雨积雪遣腹心左右周行闾巷视贫困家有流离道路宻加振赐又出主衣绵帛多作襦袴冬月以施贫冻若死亡无可以敛者为备棺槥每闻远近百姓赋役勤苦辄歛容色常以戸口未寔重于劳扰吴兴郡屡以水灾失收有上言当漕大渎以泻浙江中大通二年春诏遣前交州刺史王弁假节𤼵吴郡吴兴义兴三郡民丁就役太子上疏曰伏闻当发王弁等上东三郡民丁开漕沟渠导泄震泽使吴兴一境无复水灾诚矜恤之至仁经畧之远㫖暂劳永逸必获后利未萌难覩窃有愚怀所闻吴兴累年失收民颇流移吴郡十城亦不全熟唯义兴去秋有稔复非常役之民即日东境谷稼犹贵刼盗屡起在所有司不皆闻奏今征戍未归彊丁疎少此虽小举窃恐难合吏一唿门动为民蠧又出丁之处远近不一比得齐集已妨蚕农去年称为丰嵗公私未能足食如复今兹失业虑恐为弊更深且草窃多伺候民间虚实若善人从役则抄盗弥增吴兴未受其益内地已罹其弊不审可得权停此功待优寔以行圣心垂矜黎庶神量久已有在臣意见庸浅不识事宜茍有愚心愿得上启髙祖优诏以喻焉太子孝谨天至每入朝未五鼓便守城门开东宫虽燕居内殿一坐一起恒向西南面䑓宿被召当入危坐达旦三年三月寝疾恐贻髙祖忧敕叅问辄自力手书启及稍笃左右欲启闻犹不许曰云何令至尊知我如此恶因便呜咽四月乙巳薨时年三十一髙祖幸东宫临哭尽哀诏歛以衮冕谥曰昭明五月庚寅塟安寕陵诏司徒左长史王筠为哀册文曰蜃辂俄轩龙骖跼歩羽翿前驱云旂北御皇帝哀继明之寝耀痛嗣徳之殂芳御武帐而悽恸临甲观而增伤式稽令典载扬鸿烈诏撰徳于旌旒永传徽于舞缀其辞曰式载明两实惟少阳既称上嗣且曰元良仪天比峻俪景腾光奉祀延福守器传芳睿哲膺期旦暮斯在外𢎞庄肃内含和恺识洞机深量苞瀛海立徳不器至功弗宰寛绰居心温恭成性循时孝友率由严敬咸有种徳恵和齐圣三善递宣万国同庆轩纬掩精阴义弛极纒哀在疚殷忧衔恤孺泣无时蔬饘不溢禫遵踰月哀号未毕寔惟监抚亦嗣郊禋问安肃肃视膳恂恂金华玉璪𤣥驷班轮隆家干国主祭安民光奉成务万机是理矜慎庶狱勤恤闗市诚存隐恻容无愠喜殷勤博施绸缪恩纪爰初敬业离经断句奠爵崇师卑躬待傅宁资导习匪劳审谕博约是司时敏斯务辩究空㣲思探㡬赜驰神圗纬研精爻画沉吟典礼优游方册餍饫膏腴含咀肴核括囊流畧包举艺文遍该缃素殚极丘坟幐帙充积儒墨区分瞻河阐训望鲁扬芬吟咏性灵岂惟薄伎属词婉约缘情绮靡字无㸃窜笔不停纸壮思泉流清章云委縂览时才网罗英茂学穷优洽辞归繁富或擅谈丛或称文囿四友推徳七子慙秀望苑招贤华池爱客託乗同舟连舆接席摛文掞藻飞汎醳恩隆置醴赏逾赐璧徽风遐被盛业日新仁器非重徳輶易遵泽流兆庶福降百神四方慕义天下归仁云物告征祲沴蹇象星霾恒耀山頽朽壤灵仪上賔徳音长往具僚无䕃谘承安仰呜唿哀哉皇情悼愍切心纒痛𦙍嗣长号跗蕚增恸慕结亲游悲动氓衆忧若殄邦惧同折栋呜唿哀哉首夏司开麦秋纪节容卫徒警菁华委絶书幌空张谈筵罢设虚馈饛饛孤灯翳翳呜唿哀哉简辰请日筮合龟贞幽埏夙启𤣥宫献成武校齐列文物增明昔游漳滏賔従无声今归郊郭徒御相惊呜唿哀哉背绛阙以远徂轥青门而徐转指驰道而讵前望国都而不践陵脩坂之威夷遡平原之悠缅骥踝足以酸嘶挽悽锵而流泫呜唿哀哉混哀音于箫籁变愁容于天日虽夏木之森阴返寒林之萧瑟既将反而复疑如有求而遂失谓天地其无心遽永潜于容质呜唿哀哉即𤣥宫之冥漠安神寝之清閟传声华于懋典观徳业于徽谥悬忠贞于日月播鸿名于天地惟小臣之纪言寔含毫而无媿呜唿哀哉太子仁徳素着及薨朝野惋愕京师男女奔走宫门号泣满路四方氓庶及疆徼之民闻丧皆恸哭所着文集二十卷又撰古今典诰文言为正序十卷五言诗之善者为文章英华二十卷文选三十卷哀太子大器字仁宗太宗嫡长子也普通四年五月丁酉生中大通三年封宣城郡王食邑二千戸寻为侍中中卫将军给鼓吹一部大同四年授使持莭都督扬徐二州诸军事中军大将军扬州刺史侍中如故太清二年十月侯景寇京邑敕太子为台内大都督三年五月太宗即位六月癸酉立为皇太子大寳二年八月贼景废太宗将害太子时贼党称景命召太子太子方讲老子将欲下牀而刑人掩至太子颜色不变徐曰久知此事嗟其晚耳刑者欲以衣带绞之太子曰此不能见杀乃指系帐竿下䋲命取绞之而絶时年二十八太子性寛和兼神用端嶷在于贼手每不屈意初侯景西上携太子同行及其败归部伍不复整肃太子所乗船居后不及贼衆左右心腹竝劝因此入北太子曰家国丧败志不图生主上蒙尘寕忍违离吾今逃匿乃是叛父非谓避贼便涕泗呜咽令即前进贼以太子有器度每常惮之恐为后患故先及祸承圣元年四月追谥哀太子愍懐太子方矩字徳规世祖第四子也初封南安县侯随世祖在荆镇太清初为使持莭督湘郢桂寕成合罗七州诸军事镇南将军湘州刺史寻徴为侍中中卫将军给鼓吹一部世祖承制拜王太子改名元良承圣元年十一月丙子立为皇太子及西魏师䧟荆城太子与世祖同为魏人所害太子聪颕颇有世祖风而凶暴猜忌敬帝承制追谥愍懐太子陈史部尚书姚察曰孟轲有言鸡鸣而起孳孳为善者舜之徒也若乃布衣韦带之士在于畎亩之中终日为之其利亦已博矣况乎处重明之位居正体之尊克念无怠烝烝以孝大舜之徳其何远之有哉梁书卷八卷八考证梁书卷八考证昭明太子传为文章英华二十卷监本脱文章二字又二十卷上衍集字今从南本梁书卷入考证梁书卷九钦定四库全书梁书卷九唐散骑常侍姚思廉撰列传第三王茂曹景宗栁庆逺王茂字休远太原祈人也祖深北中郎司马父天生宋末为列将于石头克司徒袁粲以动至巴西梓潼二郡太守上黄县男茂年数嵗为大父深所异常谓亲识曰此吾家之千里驹成门戸者必此儿也及长好读兵书駮畧究其大旨性沉隐不妄交游身长八尺洁白美容观齐武帝布衣时见之叹曰王茂年少堂堂如此必为公辅之器宋昇明末起家奉朝请歴后行军参军司空骑兵太尉中兵叅军魏将李乌奴宼汉中茂受诏西讨魏军退还为镇南司马带临湘令入为越骑校尉魏宼兖州茂时以寕朔将军长史鎭援北境入为前军将军江夏王司马又迁寕朔将军江夏内史建武初魏围司州茂以郢州之师救焉髙祖率衆先登贤首山魏将王肃刘昶来战茂从髙祖拒之大破肃等魏军退茂还郢仍迁辅国长史襄阳太守髙祖义师起茂私与张宏䇿劝髙祖迎和帝髙祖以为不然语在髙祖纪髙祖发雍部每遣茂为前驱师次郢城茂进平加湖破光子衿吴子阳等斩馘万计还献㨗于汉川郢鲁既平从髙祖东下复为军锋师次秣陵东昬遣大将王珍国盛兵朱雀门衆号二十万度航请战茂与曹景宗等㑹击大破之縦兵追奔积尸与航栏等其赴淮死者不可胜算长驱至宣阳门建康城平以茂为䕶军将军俄迁侍中领军将军羣盗之烧神席门也茂率所领到东掖门应赴为盗所射茂跃马而进羣盗反走茂以不能式遏姦盗自表解职优诏不许加镇军将军封望蔡县公邑二千三百户是嵗江州刺史陈伯之举兵叛茂出为使持节散骑常侍都督江州诸军事征南将军江州刺史给鼓吹一部南讨伯之伯之奔于魏时九江新离军宼民思反业茂务农省役百姓安之四年魏侵汉中茂受诏西讨魏乃班师六年迁尚书右仆射常侍如故固辞不拜改授侍中中卫将军领太子詹事七年拜车骑将军太子詹事如故八年以本号开府仪同三司丹阳尹侍中如故时天下无事髙祖方信仗文雅茂心颇怏怏侍宴醉后每见言色髙祖常宥而不之责也十一年进位司空侍中尹如故茂辞京尹改领中权将军茂性寛厚居官虽无誉亦为吏民所安居处方正在一室衣冠俨然虽仆妾莫见其惰容姿表瓌丽须眉如画出入朝会每为衆所瞻望明年出为使持节散骑常侍骠骑将军开府同三司之仪都督江州诸军事江州刺史视事三年薨于州时年六十髙祖甚悼惜之赙钱三十万布三百匹诏曰旌徳纪勲哲王令轨念终追逺前典明诰故使持节散骑常侍骠骑将军开府仪同三司江州刺史茂识度淹广器宇凝正爰初草昧尽诚宣力绸缪休戚契濶屯夷方頼谋猷永隆朝寄奄至薨殒朕用恸于厥心宜増礼数式昭盛烈可赠侍中大尉加班剑二十人鼓吹一部谥曰忠烈初茂以元勋髙祖赐以钟磬之乐茂在江州梦钟磬在格无故自堕心恶之及觉命奏乐既成列钟磬在格果无故编皆絶堕地茂谓长史江诠曰此乐天子所以恵劳臣也乐既极矣能无忧乎俄而病少日卒子贞秀嗣以居丧无礼为有司奏徙越州后有诏留广州乃潜结仁威府中兵叅军杜景欲袭州城长史萧昂讨之景魏降人与贞秀同戮曹景宗字子震新野人也父欣之为宋将位至征虏将军徐州刺史景宗㓜善骑射好畋猎常与少年数十人泽中逐麞鹿每衆骑赴鹿鹿马相乱景宗于衆中射之人皆惧中马足鹿应弦辄毙以此为乐未弱冠欣之于新野遣出州以匹马将数人于中路卒逢蛮贼数百围之景宗带百余箭乃驰骑四射每箭杀一蛮蛮遂散走因是以胆勇知名颇爱史书每读穰苴乐传辄放卷叹息曰丈夫当如是辟西曹不就宋元徽中随父出京师为奉朝请员外迁尚书左民郎寻以父忧去职还乡里服阕刺史萧赤斧板为冠军中兵叅军领天水太守时建元初蛮宼羣动景宗东西讨撃多所擒破齐鄱阳王锵为雍州复以为征虏中兵参军带冯翊太守督岘南诸军事除屯骑校尉少守督岘南与州里张道门厚善道门齐车骑将军敬儿少子也为武陵太守敬儿诛道门于郡伏法亲属故吏莫敢收景宗自襄阳遣人舩到武陵收其尸骸迎还殡塟乡里以此义之建武二年魏主托䟦宏宼赭阳景宗为偏将每冲坚䧟阵辄有斩获以勲除游击将军四年太尉陈显达督衆军北围马圈景宗従之以甲士二千设伏破魏援托䟦英四万人及克马圈显逹论功以景宗为后景宗退无怨言魏主率衆大至显逹宵奔景宗导入山道故显达父子获全五年髙祖为雍州刺史景宗深自结附数请髙祖临其宅时天下方乱髙祖亦厚加意焉永元初表为冠军将军竟陵太守及义师起景宗聚衆遣亲人杜思沖劝先迎南康王于襄阳即帝位然后出师为万全计髙祖不従语在髙祖纪髙祖至竟陵以景宗与冠军将军王茂济江围郢城自二月至于七月城乃降复帅衆前驱至南州领马歩军取建康道次江宁东昬将李居士以重兵屯新亭是日选精骑一千至江寕行顿景宗始至安营未立且师行日久器甲穿弊居士望而轻之因鼓噪前薄景宗景宗被甲驰战短兵裁接居士弃甲奔走景宗皆获之因鼓而前径至皁荚桥筑垒景宗又与王茂吕僧珍掎角破王珍国于大航茂冲其中坚应时而䧟景宗縦兵乗之景宗军士皆桀黠无頼御道左右莫非富室抄掠财物畧夺子女景宗不能禁及髙祖入顿新城严申号令然后稍息复与衆军长围六门城平拜散骑常侍右卫将军封湘西县侯食邑一千六百戸仍迁持节都督郢司二州诸军事左将军郢州刺史天监元年进号平西将军改封竟陵县侯景宗在州鬻货聚敛于城南起宅长堤以东夏口以北开街列门东西数里而部曲残横民颇厌之二年十月魏宼司州围刺史蔡道恭时魏攻日苦城中负板而汲景宗望门不出但耀军游猎而已及司州城䧟为御史中丞任昉所奏髙祖以功臣寝而不治征为护军既至复拜散骑常侍右卫将军五年魏托䟦英宼钟离围徐州刺史昌义之髙祖诏景宗督衆军援义之豫州刺史韦叡亦预焉而受景宗节度诏景宗顿道人洲待衆军齐集俱进景宗固启求先据邵阳洲尾髙祖不听景宗欲専其功乃违诏而进值暴风卒起颇有渰溺复还守先顿髙祖闻之曰此所以破贼也景宗不进盖天意乎若孤军独往城不时立必见狼狈今得待衆军同进始大㨗矣及韦叡至与景宗进顿邵阳洲立垒去魏城百余歩魏连战不能却杀伤者十二三自是魏军不敢逼景宗等器甲精新军仪甚盛魏人望之夺气魏大将杨大眼对桥北岸立城以通粮运每牧人过岸伐刍藁皆为大眼所畧景宗乃募勇敢士千余人径渡大眼城南数里筑垒亲自举筑大眼率衆来攻景宗与战破之因得垒成使别将赵草守之因谓为赵草城是后恣刍牧焉大眼时遣抄掠辄反为赵草所获先是髙祖诏景宗等逆装髙舰使与魏桥等为火攻计令景宗与叡各攻一桥叡攻其南景宗攻其北六年三月春水生淮水暴长六七尺叡遣所督将冯道根李文钊裴邃韦寂等乗舰登岸撃魏洲上军尽殪景宗因使衆军皆鼓噪乱登诸城唿声震天地大眼于西岸烧营英自东岸弃城走诸垒相次土崩悉弃其器甲争投水死淮水为之不流景宗令军主马广蹑大眼至濊水上四十余里伏尸相枕义之出逐英至浴口英以匹马入梁城縁淮百余里尸骸枕借生擒五万余人收其军粮器械积如山岳牛马驴骡不可胜计景宗乃搜军所得生口万余人马千匹遣献㨗髙祖诏还本军景宗振旅凯入增封四百并前为二千戸进爵为公诏拜侍中领军将军给鼓吹一部景宗为人自恃尚胜每作书字有不解不以问人皆以意造焉虽公卿无所推揖惟韦叡年长且州里胜流特相敬重同䜩御筵亦曲躬谦逊髙祖以此嘉之景宗好内妓妾至数百穷极锦绣性躁动不能沉黙出行常欲褰车帷幔左右辄諌以位望隆重人所具瞻不宜然景宗谓所亲曰我昔乡里骑快马如龙与年少軰数十骑拓弓弦作霹雳声箭如饿鸱呌平泽中逐麞数肋射之渇饮其血饥食其肉甜如甘露浆觉耳后风生鼻头出火此乐使人忘死不知老之将至今来扬州作贵人动转不得路行开车幔小人辄言不可闭置车中如三日新妇遭此邑邑使人无气为人嗜酒好乐腊月于宅中使作野虖逐除遍往人家乞酒食本以为戏而部下多剽轻因弄人妇女夺人财货髙祖颇知之景宗乃止髙祖数䜩见功臣共道故旧景宗醉后谬忘或误称下官髙祖故纵之以为笑乐七年迁侍中中衞将军江州刺史赴任卒于道时年五十二诏赙钱二十万布三百匹追赠征北将军雍州刺史开府仪同三司谥曰壮子皎嗣栁庆远字文和河东解人也伯父元景宋太尉庆逺起家郢州主簿齐初为尚书都官郎大司马中兵参军建武将军魏兴太守郡遭暴水流漂居民吏请徙民杞城庆远曰天降雨水岂城之所知吾闻江河长不过三日斯亦何虑命筑土而已俄而水过百姓服之入为长水校尉出为平北录事叅军襄阳令髙祖之临雍州问京兆人杜恽求州纲恽举庆远髙祖曰文和吾已知之所问未知者耳因辟别驾従事史齐方多难庆远谓所亲曰方今天下将乱英雄必起庇民定覇其吾君乎因尽诚恊赞及义兵起庆远常居帷幄为谋主中兴元年西䑓选为黄门郎迁冠军将军征东长史従军东下身先士卒髙祖行营垒见庆逺顿舎严整每叹曰人人若是吾又何忧建康城平入为侍中领前军将军带淮陵齐昌二郡太守城内尝夜失火禁中惊惧髙祖时居宫中悉歛诸钥问桞侍中何在庆远至悉付之其见任如此覇府建以为太尉従事中郎髙祖受禅迁散骑常侍右卫将军加征虏将军封重安侯食邑千戸母忧去职以本官起之固辞不拜天监二年迁中领军改封云杜侯四年出为使持节都督雍梁南北秦四州诸军事征虏将军寕蛮校尉雍州刺史髙祖饯于新亭谓曰卿衣锦还乡朕无西顾之忧矣七年征为䕶军将军领太子庶子未赴职仍迁通直散骑常侍右卫将军领右骁骑将军至京都值魏宿预城请降受诏为援于是假节守淮阴魏军退入年还京师迁散骑常侍太子詹事雍州大中正十年迁侍中领军将军给扶并鼓吹一部十二年迁安北将军寕蛮校尉雍州刺史庆逺重为本州颇厉清节士庶懐之明年春卒时年五十七诏曰念往䔍终前王令则式隆宠数列代恒规使持节都督雍梁南北秦四州邽州之竟陵司州之随郡诸军事安北将军宁蛮校尉雍州刺史云杜县开国侯桞庆远器识淹旷思懐通雅爰初草昧预属经纶远自升平契濶禁旅重牧西藩方𢎞治道奄至殒丧伤恸于怀宜追荣命以彰茂勲可赠侍中中军将军开府仪同三司鼓吹侯如故谥曰忠恵赙钱二十万布二百匹及丧还京师髙祖出临哭子津嗣初庆远从父兄卫将军世隆尝谓庆远曰吾昔梦太尉以褥席见赐吾遂亚台司适又梦以吾褥席与汝汝必光我公族至是庆远亦继世隆焉陈吏部尚书姚察曰王茂曹景宗栁庆远虽世为将家然未显竒莭梁兴因日月末光以成所志配迹方召勒勲钟鼎伟哉昔汉光武全爱功臣不过朝请特进宼邓耿贾咸不尽其器力茂等迭据方岳位终上将君臣之际迈于前代矣梁书卷九卷九考证梁书卷九考证曹景宗传泽中逐麞鹿每衆骑赴鹿鹿马相乱每衆骑赴鹿各本作无还骑趂鹿讹梁书卷九考证梁书卷十钦定四库全书梁书卷十唐散骑常侍姚思廉撰列传第四萧颕达夏侯详蔡道恭杨公则邓元起萧颕达兰陵兰陵人齐光禄大夫赤斧第五子也少好勇使气起家冠军兄颕胄齐建武末亦为西中郎外兵叅军俱在西府齐季多难颇不自安会东昬遣辅国将军刘山阳为巴西太守道过荆州密敕颕胄袭雍州时髙祖已为备矣仍遣颕胄亲人王天虎以书疑之山阳至果不敢入城颕胄计无所出夜遣钱塘人朱景思唿西中郎城局参军席阐文谘议叅军栁忱闭斋定议阐文曰萧雍州蓄飬士马非复一日江陵素畏襄阳人人衆又不敌取之必不可制制之嵗寒复不为朝廷所容今若杀山阳与雍州举事立天子以令诸侯则覇业成矣山阳持疑不进是不信我今斩送天虎则彼疑可释至而圗之罔不济矣忱亦劝焉颕达曰善及天明颖胄谓天虎曰卿与刘辅国相识今不得不借卿头乃斩天虎以示山阳山阳大喜径将歩骑数百到州阐文勒兵待于门山阳车踰限而门阖因执斩之传首髙祖且以奉南康王之议来告髙祖许焉和帝即位以颕胄为假莭侍中尚书令领吏部尚书都督行留诸军事镇军将军荆州刺史留卫西朝以颕达为冠军将军及杨公则等率师随髙祖髙祖围郢城颕达会军于汉口与王茂曹景宗等攻郢城䧟之随髙祖平江州髙祖进江州使与曺景宗先率马歩进趋江寕破东昬将李居士又下东城初义师之起也巴东太守萧恵训子璝巴西太守鲁休烈弗从举兵侵荆州败辅国将军任议之于硖口破大将军刘孝庆于上明颕胄遣军拒之而髙祖已平江郢圗建康颕胄自以职居上将不能拒制璝等忧愧不乐𤼵疾数日而卒州中秘之使似其书者假为教命及璝等闻建康将平衆惧而溃乃始𤼵丧和帝赠颕胄丞相义师初颕达弟颕孚自京师出亡庐陵人循景智潜引与南归至庐陵景智及宗人灵祐为起兵得数百人屯西昌药山湖颕达闻之假颕孚莭督庐陵豫章临川南康安成五郡军事冠军将军庐陵内史颕孚率灵祐等进据西昌东昬遣安西大守刘希祖自南江入湖拒之颕孚不能自立以其兵由建安复奔长沙希祖追之颕孚缘山踰嶂仅而获免在道絶粮后因食过饱而卒建康城平髙祖以颕达为前将军丹阳尹上受禅诏曰念功惟徳列代所同追远怀人弥与事笃齐故侍中丞相尚书令颕胄风格峻远器㝢深邵清猷盛业问望斯归缔构义始肇基王迹契阔屯夷载形心事朕膺大改物光宅区宇望岱观河永言号恸可封巴东郡开国公食邑三千戸本官如故赠颕孚右卫将军加颕达散骑常侍以公事免及大论功赏封颕达吴昌县侯邑千五百戸寻为侍中改封作唐侯县邑如故迁征虏将军太子左卫率御史中丞任昉奏曰臣闻贫观所取穷视不为在于布衣穷居介然之行尚可以激贪厉俗惇此薄夫况乎伐氷之家争鸡豚之利衣绣之士受贾人之服风闻征虏将军臣萧颕达启乞鱼军税辄摄颖达宅督彭难当到䑓辨问列称寻生鱼典税先本是邓僧琰启乞限讫今年五月十四日主人颕达于时谓非新立仍启乞接代僧琰即蒙降许登税与史法论一年收直五十万知其列状则与风闻苻同颕达即主臣谨案征虏将军太子左卫率作唐县开国侯臣颕达备位大臣预闻执宪私谒亟陈至公寂寞屠中之志异乎鲍肆之求鱼飱之资不俟潜有之数遂复申兹文二追彼十一风体若兹凖䋲斯在陛下𢎞惜勲良每为曲法臣当官执宪敢不直䋲臣等参议请以见事免颕达所居官以侯还第有诏原之转散骑常侍左卫将军俄复为侍中卫尉卿出为信威将军豫章内史加秩中二千石治任威勐郡人畏之迁使持节都督江州诸军事江州刺史将军如故顷之征为通直散骑常侍右骁骑将军既处优闲尤恣声色饮酒过度颇以此伤生九年迁信威将军右卫将军是嵗卒年三十四车驾临哭给东园秘器朝服一具衣一袭钱二十万布二百匹追赠侍中中衞将军鼓吹一部谥曰康子敏嗣颕胄子靡袭巴东公位至中书郎早卒夏侯详字叔业谯郡人也年十六遭父艰居丧哀毁三年庐于墓尝有雀三足飞来集其庐戸衆咸异焉服阕刺史殷琰召补主簿宋太始初琰举豫州叛宋明帝遣辅国将军刘勔讨之攻守连月人情危惧将请救于魏详説琰曰今日之举本効忠莭若社稷有奉便归身朝廷何可屈身北靣异域且今魏氏之卒近在淮次一军未测去就惧有异圗今若遣使归款必厚相慰纳岂止免罪而已若谓不然请充一介琰许之详见勔曰将军严围峭垒矢刃如霜城内愚徒寔同困兽士庶惧诛咸欲投魏仆所以踰城归徳敢布腹心愿将军𢎞旷荡之恩垂霈然之恵解围退舎则皆相率而至矣勔许之详曰审尔当如君言而详请反命勔遣到城下详唿城中人语以勔辞即日琰及衆俱出一州以全勔为刺史又补主簿顷之为新汲令治有异绩刺史叚佛荣班下境内为属城表转治中従事史仍迁别驾歴事八将州部称之齐明帝为刺史雅相器遇及辅政招令出都将大用之每引详及乡人裴叔业日夜与语详辄末畧不酬帝以问叔业叔业告详详曰不为福始不为祸先由此微有忤出为征虏长史义阳太守顷之建安戍为魏所围仍以详为建安戍主带邉城新蔡二郡太守并督光成弋阳汝邓五郡衆赴之详至建安魏军引退先是魏又于淮上置荆亭戍常为寇掠累攻不能御详率鋭卒攻之贼衆大溃皆弃城奔走建武末征为游撃将军出为南中郎司马南新蔡太守齐南康王为荆州迁西中郎司马新兴太守便道先到江阳时始安王遥光称兵京邑南康王长史萧颕胄竝未至中兵叅军刘山阳先在州山阳副潘绍欲谋作乱详伪唿绍议事即于城门斩之州府乃安迁司州刺史辞不之职髙祖义兵起详与颕胄同创大举西䑓建以详为中领军加散骑常侍南郡太守凡军国大事颕胄多决于详及髙祖围郢城未下颕胄遣衞尉席阐文如髙祖军详献议曰穷壁易守攻取势难顿甲坚城兵家所忌诚宜大𢎞经畧询纳羣言军主以下至于匹夫皆令献其所见尽其所怀择善而従选能而用不以人废言不以多罔寡又湏量我衆力度贼樵粮窥彼人情权其形势若使贼人衆而食少故宜计日而守之食多而力寡故宜悉衆而攻之若使粮力俱足非攻守所屈便宜散金寳縦反间使彼智者不用愚者怀猜此魏武之所以定大业也若三事未可宜思变通观于人情计我粮谷若徳之所感万里同符仁之所怀远迩归义金帛素积粮运又充乃可以列围寛守引以嵗月此王翦之所以克椘也若围之不卒降攻之未可下间道不能行金粟无人积天下非一家人情难可豫此则宜更思变计矣变计之道实资英断此之深要难以纸宣辄布言于席衞尉特愿垂採髙祖嘉纳焉顷之颕胄卒时髙祖弟始兴王憺留守襄阳详乃遣使迎憺共参军国和帝加详禁兵出入殿省固辞不受迁侍中尚书右仆射寻授使持莭抚军将军荆州刺史详又固让于憺天监元年征为侍中车骑将军论功封寕都县侯邑二千戸详累辞让至于恳切乃更授右光禄大夫侍中如故给亲信二十人改封丰城县公邑如故二年抗表致仕诏解侍中进特进三年迁使持莭散骑常侍车骑将军湘州刺史详善吏事在州四载为百姓所称州城南临水有峻峯旧老相传云刺史登此山辄被代因是歴政莫敢至详于其地起䑓榭延僚属以表损挹之志六年征为侍中右光禄大夫给亲信二十人未至授尚书右仆射金紫光禄大夫侍中如故道病卒时年七十四上为素服举哀赠右光禄先是荆府城局参军吉士瞻役万人浚仗库防火池得金革带钩隐起雕镂甚精巧篆文曰钖尔金钩既公且侯士瞻详兄女婿也女窃以与详详喜佩之朞嵗而贵矣蔡道恭字怀俭南阳冠军人也父郡宋益州刺史道恭少寛厚有大量齐文帝为雍州召补主簿仍除员外散骑常侍后累有战功迁越骑校尉后军将军建武末出为辅国司马汝南令齐南康王为荆州荐为西中郎中兵参军加辅国将军义兵起萧颕胄以道恭旧将素着威畧专相委任迁冠军将军西中郎谘议叅军仍转司马中兴元年和帝即位迁右衞将军巴西太守鲁休烈等自巴蜀连兵宼上明以道恭持莭督西讨诸军事次土台与贼合战道恭潜以竒兵出其后一战大破之休烈等降于军门以功迁中领军固辞不受出为使持莭右将军司州刺史天监初论功封汉夀县伯邑七百戸进号平北将军三年魏围司州时城中衆不满五千人食裁支半嵗魏军攻之昼夜不息道恭随方抗御皆应手摧却魏乃作大车载土四靣俱前欲以填壍道恭辄于壍内列艨冲鬬舰以待之魏人不得进又潜作伏道以决壍水道恭载土㹠塞之相持百余日前后斩获不可胜计魏大造梯冲攻围日急道恭于城内作土山厚二十余丈多作大槊长二丈五尺施长刃使壮士刺魏人登城者魏军甚惮之将退会道恭疾笃乃唿兄子僧勰从弟灵恩及诸将帅谓曰吾受国厚恩不能破灭宼贼今所苦转笃势不支久汝等当以死固莭无令吾没有遗恨又令取所持莭谓僧勰曰禀命出疆凭此而已即不得奉以还朝方欲携之同逝可与棺柩相随衆皆流涕其年五月卒魏知道恭死攻之转急先是朝廷遣郢州刺史曹景宗率衆赴援景宗到凿岘顿兵不前至八月城内粮尽乃䧟诏曰持莭都督司州诸军事平北将军司州刺史汉夀县开国伯道恭器干详审才志通烈王业肇构致力陕西受任边垂効彰所莅冦贼凭陵竭诚守御竒谋间出㨗书日至不幸抱疾奄至殒丧遗畧所固得移气朔自非徇国忘已忠果竝至何能身没守存穷而后屈言念伤悼特兼常怀追荣加等抑有恒数可赠镇西将军使持莭都督刺史伯如故并寻购丧榇随宜资给八年魏许还道恭丧其家以女乐易之塟襄阳子澹嗣卒于河东太守孙固早卒国除杨公则字君翼天水西县人也父仲怀宋泰始初为豫州刺史殷琰将琰叛辅国将军刘勔讨琰仲懐力战死于横塘公则随父在军年未弱冠冐阵抱尸号哭气絶良久勔命还仲懐首公则殓毕徒歩负丧归乡里由此着名歴官员外散骑侍郎梁州刺史范柏年板为宋熙太守领白马戍主氐贼李乌奴作乱攻白马公则固守经时矢尽粮竭䧟于宼抗声骂贼乌奴壮之更厚待焉要与同事公则伪许而圗之谋泄单马逃归梁州刺史王𤣥邈以事表闻齐髙帝下诏襃美除晋寿太守在任清洁自守永明中为镇北长流参军迁扶风太守母忧去官雍州刺史陈显达起为寕朔将军复领太守顷之荆州刺史巴东王子响构乱公则率师进讨事平迁武寕太守在郡七年资无担石百姓便之入为前军将军南康王为荆州复为西中郎中兵叅军领军将军萧颖胄协同义举以公则为辅国将军领西中郎谘议参军中兵如故率衆东下时湘州行事张寳积发兵自守未知所附公则军及巴陵仍回师南讨军次白沙寳积惧释甲以俟焉公则到抚纳之湘境遂定和帝即位授持莭都督湘州诸军事湘州刺史髙祖勒衆军次于沔口曾山城主孙乐祖郢州刺史张沖各据城未下公则率湘府之衆会于夏口时荆州诸军受公则莭度虽萧颕达宗室之贵亦𨽻焉累进征虏将军左卫将军持莭刺史如故郢城平髙祖命衆军即日俱下公则受命先驱径掩柴桑江州既定连旌东下直造京邑公则号令严明秋毫不犯所在莫不頼焉大军至新林公则自越城移屯领军府垒北楼与南掖门相对尝登楼望战城中遥见麾盖縦神锋弩射之矢贯胡床左右皆失色公则曰㡬中吾脚谈笑如初东昬夜选勇士攻公则栅军中惊扰公则坚卧不起徐命击之东昬军乃退公则所领多湘溪人性怯懦城内轻之以为易与每出盪辄先犯公则垒公则奖励军士克获更多及平城内出者或被剥夺公则亲率麾下列阵东掖门衞送公卿士庶故出者多由公则营焉进号左将军持莭刺史如故还镇南蕃初公则东下湘部诸郡多未賔従及公则还州然后诸屯聚竝散天监元年进号平南将军封寕都县侯邑一千五百戸湘州冦乱累年民多流散公则轻刑薄歛顷之戸口克复为政虽无威严然保已廉慎为吏民所悦湘俗单家以赂求州职公则至悉断之所辟引皆州郡着姓髙祖班下诸州以为法四年徴中护军代至乗一舸便𤼵賮送一无所取仍迁卫尉卿加散骑常侍时朝廷始议北伐以公则威名素着至京师诏假莭先屯洛口公则受命遘疾谓亲人曰昔廉颇马援以年老见遗犹自力请用今国家不以吾朽懦任以前驱方于古人见知重矣虽临途疾苦岂可僶俛辞事马革还葬此吾志也遂彊起登舟至洛口夀春士女归降者数千户魏豫州刺史薛恭度遣长史石荣等前锋接战即斩石荣逐北至夀春去城数十里乃反疾卒于师时年六十一髙祖深痛惜之即日举哀赠车骑将军给鼓吹一部谥曰烈公则为人敦厚慈爱居家䔍睦视兄子过于其子家财悉委焉性好学虽居军旅手不辍卷士大夫以此称之子膘嗣有罪国除髙祖以公则勲臣特诏听庶长子朓嗣朓固让歴年乃受邓元起字仲居南郡当阳人也少有胆干膂力过人性任侠好赈施乡里年少多附之起家州辟议曹从事史转奉朝请雍州刺史萧𬗟板为槐里令迁𢎞农太守平西军事时西阳马荣率衆缘江宼抄商旅断絶刺史萧遥欣使元起率衆讨平之迁武寕太守永元末魏军逼义阳元起自郡援焉蛮帅田孔明附于魏自号郢州刺史宼掠三闗规袭夏口元起率鋭卒攻之旬月之间频䧟六城斩获万计余党悉皆散走仍戍三闗郢州刺史张冲督河北军事元起累与冲书求旋军冲报书曰足下在彼吾在此表里之势所谓金城汤池一旦舍去则荆棘生焉乃表元起为平南中兵参军事自是每战必㨗勇冠当时敢死之士乐为用命者万有余人义师起萧颕胄与书招之张冲待元起素厚衆皆惧冲及书至元起部曲多劝其还郢元起大言于衆曰朝廷暴虐诛戮宰臣羣小用命衣冠道尽荆雍二州同举大事何患不克且我老母在西岂容背本若事不成政受戮昬朝幸免不孝之罪即日治严上道至江陵为西中郎中兵参军加冠军将军率衆与髙祖会于夏口髙祖命王茂曹景宗及元起等围城结垒九里张冲屡战辄大败乃婴城固守和帝即位授假莭冠军将军平越中郎将广州刺史迁给事黄门侍郎移镇南堂西渚中兴元年七月郢城降以本号为益州刺史仍为前军先定寻阳及大军进至京邑元起筑垒于建阳门与王荗曹景宗等合长围身当锋镝建康城平进号征虏将军天监初封当阳县侯邑一千二百戸又进号左将军刺史如故始述职焉初义师之起益州刺史刘季连持两端及闻元起将至遂发兵拒守语在季连传元起至巴西巴西太守朱士畧开门以待先时蜀人多逃亡至是出投元起皆称起义应朝廷师人新故三万余元起在道久军粮乏絶或説之曰蜀土政慢民多诈疾若检巴西一部籍注因而罚之所获必厚元起然之涪令李膺谏曰使君前有严敌后无继援山民始附于我观徳若纠以刻薄民必不堪衆心一离虽悔无及何必起疾可以济师膺请出圗之不患资粮不足也元起曰善一以委卿膺退率富民上军资米俄得三万斛元起先遣将王元宗等破季连将李奉伯于新巴齐晚盛于赤水衆进屯西平季连始婴城自守晚盛又破元起将鲁方达于斛石士卒死者千余人师衆咸惧元起乃自率兵稍进至蒋桥去成都二十里留辎重于郫季连复遣奉伯晚盛二千人间道袭郫䧟之军备尽没元起遣鲁方达之衆救之败而反遂不能克元起舍郫迳围州城栅其三靣而堑焉元起出巡视围栅季连使精勇掩之将至麾下元起下舆持楯叱之衆辟易不敢进时益部兵乱日久民废耕农内外苦饥人多相食道路断絶季连计穷会明年髙祖使赦季连罪许之降季连即日开城纳元起元起送季连于京师城开郫乃降斩奉伯晚盛髙祖论平蜀勲复元起号平西将军增封八百戸并前二千戸元起以乡人庾黔娄为录事参军又得荆州刺史萧遥欣故客蒋光济竝厚待之任以州事黔娄甚清洁光济多计谋竝劝为善政元起之克季连也城内财寳无所私勤恤民事口不论财色性本能饮酒至一斛不乱及是絶之蜀土翕然称之元起舅子梁矜孙性轻脱与黔娄志行不同乃言于元起曰城中称有三刺史莭下何以堪之元起由此踈黔娄光济而治迹稍损在州二年以母老乞归供飬诏许焉征为右衞将军以西昌侯萧渊藻代之是时梁州长史夏侯道迁以南郑叛引魏人白马戍主尹天寳驰使报蜀魏将王景𦙍孔陵宼东西晋夀竝遣告急衆劝元起急救之元起曰朝廷万里军不卒至若宼贼侵淫方湏扑讨董督之任非我而谁何事忽忽便救黔娄等苦谏之皆不从髙祖亦假元起都督征讨诸军将救汉中比是魏已攻䧟两晋寿渊藻将至元起颇营还装粮储器械畧无遗者渊藻入城甚怨望之因表其逗留不忧军事收付州狱于狱自缢时年四十八有司追劾削爵土诏减邑之半乃更封松滋县侯邑千戸初元起在荆州刺史随王板元起为从事别驾庾荜坚执不可元起恨之大军既至京师荜在城内甚惧及城平元起先遣迎荜语人曰庾别驾若为乱兵所杀我无以自明因厚遗之少时又尝至其西沮田舎有沙门造之乞元起问田人曰有稻㡬何对曰二十斛元起悉以施之时人称其有大度元起初为益州过江陵迎其母母事道方居馆不肯出元起拜请同行母曰贫贱家儿忽得富贵讵可久保我寕死不能与汝共入祸败元起之至巴东闻蜀乱使蒋光济筮之遇蹇喟然叹曰吾岂邓艾而及此乎后果如筮子铿嗣陈吏部尚书姚察曰永元之末荆州方未有衅萧颕胄悉全楚之兵首应义举岂天之所启人惎之谋不然何其响附之决也颕达叔姪庆流后嗣夏侯杨邓咸享隆名盛矣详之谨厚杨蔡亷节君子有取焉梁书卷十卷十考证梁书卷十考证萧颖达传髙祖进江州江一本作漂败辅国将军任漾之于硖石漾一本作议梁书卷十考证梁书卷十一钦定四库全书梁书卷十一唐散骑常侍姚思廉撰列传第五张𢎞策庾域郑绍叔吕僧珍张𢎞策字真简范阳方城人文献皇后之从父弟也㓜以孝闻母尝有疾五日不食𢎞策亦不食母彊为进粥乃食母所余遭母忧三年不食盐菜㡬至灭性兄弟友爱不忍暂离虽各有室常同卧起世比之姜肱兄弟起家齐邵陵王国常侍迁奉朝请西中郎江夏王行参军𢎞策与髙祖年相軰㓜见亲狎恒随髙祖游处每入室常觉有云烟气体辄肃然𢎞策由此特敬髙祖建武末𢎞策从髙祖宿酒酣徙席星下语及时事𢎞策因问髙祖曰纬象云何国家故当无恙髙祖曰其可言乎𢎞策因曰请言其兆髙祖曰汉北有失地气浙东有急兵祥今冬初魏必动若动则亡汉北帝今久疾多异议万一伺衅稽部且乗机而作是亦无成徒自驱除耳明年都邑有乱死人过于乱麻齐之歴数自兹亡矣梁楚汉当有英雄兴𢎞䇿曰英雄今何在为己富贵为在草茅髙祖笑曰光武有云安知非仆𢎞䇿起曰今夜之言是天意也请定君臣之分髙祖曰舅欲效邓晨乎是冬魏军冦新野髙祖将兵为援且受密㫖仍代曺虎为雍州𢎞䇿闻之心喜谓髙祖曰夜中之言独当验矣髙祖笑曰且勿多言𢎞䇿从髙祖西行仍叅帷幄身亲劳役不惮辛苦五年秋明帝崩遗诏以髙祖为雍州刺史乃表𢎞䇿为録事叅军带襄阳令髙祖覩海内方乱有匡济之心密为储备谋猷所及惟𢎞䇿而已时长沙宣武王罢益州还仍为西中郎长史行郢州事髙祖使𢎞䇿到郢陈计于宣武王语在髙祖纪𢎞䇿因説王曰昔周室既衰诸侯力争齐桓盖中人耳遂能一匡九合民到于今称之齐德告㣲四海方乱苍生之命会应有主以郢州居中流之要雍部有戎马之饶卿兄弟英武当今无敌虎据两州参分天下纠合义兵为百姓请命废昬立明易于反掌如此则桓文之业可成不世之功可建无为竖子所欺取笑身后雍州揣之已熟愿善图之王颇不怿而无以拒也义师将起髙祖夜召𢎞䇿吕僧珍入宅定议旦乃𤼵兵以𢎞䇿为辅国将军军主领万人督后部军事西台建为歩兵校尉迁车骑谘议参军及郢城平萧颕逹杨公则诸将皆欲顿军夏口髙祖以为宜乗势长驱直指京邑以计语𢎞䇿𢎞䇿与髙祖合意又访寕逺将军庾域域又同乃命衆军即日上道缘江至建康凡矶浦村落军行宿次之顿处所𢎞䇿逆为图测皆在目中义师至新林王茂曹景宗等于大航方战髙祖遣𢎞䇿持节劳勉衆咸奋厉是日仍破朱雀军髙祖入顿石头城𢎞䇿屯门禁衞引接士类多全免城平髙祖遣𢎞䇿与吕僧珍先入清宫封检府库于时城内珍寳委积𢎞䇿申勒部曲秋毫无犯迁衞尉卿加给事中天监初加散骑常侍洮阳县侯邑二千二百戸𢎞䇿尽忠奉上知无不为交游故旧随才荐拔搢绅皆趋焉时东昬余党初逄赦令多未自安数百人因运荻炬束仗得入南北掖作乱烧神虎门总章观前军司马吕僧珍直殿内以宿衞兵拒破之盗分入衞尉府𢎞䇿方救火盗潜后害之时年四十七髙祖深恸惜焉给第一区衣一袭钱十万布百匹蜡二百斤诏曰亡从舅衞尉虑𤼵所忽殒身祅竖其情理清贞器识淹济自藩升朝契濶夷阻加外氏凋衰飨尝屡絶兴感渭阳情寄斯在方赖忠勲翼宣寡薄报効无徴永言増恸可赠散骑常侍车骑将军给鼔吹一部谥曰愍𢎞䇿为人寛厚通率笃旧故及居隆重不以贵势自髙故人賔客礼接如布衣时禄赐皆散之亲友及其遇害莫不痛惜焉子𬗟嗣别有𫝊庾域字司大新野人长沙宣武王为梁州以为録事参军带华阳太守时魏军攻围南郑州有空仓数十所域封题指示将士云此中粟皆满足支二年但努力坚守衆心以安虏退以功拜羽林监迁南中郎记室参军永元末髙祖起兵遣书招域西台建以为宁朔将军领行选从髙祖东下师次阳口和帝遣御史中丞宗夬衔命劳军域乃讽夬曰黄钺未加非所以总率侯伯夬反西台即授髙祖黄钺萧颍胄既都督中外诸军事论者谓髙祖应致牋域争不聴乃止郢城平域及张𢎞䇿议与髙祖意合即命衆军便下每献谋画多被纳用覇府初开以为谘议参军天监初封广牧县子后军司马出为宁朔将军巴西梓潼二郡太守梁州长史夏侯道迁举州叛降魏魏骑将袭巴西域固守百余日城中粮尽将士皆龁草食土死者大半无有离心魏军退诏増封二百戸进爵为伯六年卒于郡郑绍叔字仲明荥阳开封人也世居夀阳祖琨宗髙平太守绍叔少孤贫年二十余为安丰令居县有能名本州召补主簿转治中从事史时刺史萧诞以弟谌诛䑓遣収兵卒至左右莫不惊散绍叔闻难独驰赴焉诞死侍送丧柩衆咸称之到京师司空徐孝嗣见而异之曰祖逖之流也髙祖临司州命为中兵参军领长流因是厚自结附髙祖罢州还京师谢遣賔客绍叔独固请愿留髙祖谓曰卿才幸自有用我今未能相益宜更思他涂绍叔曰委质有在义无二心髙祖固不许于是乃还夀阳刺史萧遥昌苦引绍叔终不受命遥昌怒将囚之救觧得免及髙祖为雍州刺史绍叔间道西归补宁蛮长史扶风太守东昬既害朝宰颇疑髙祖绍叔兄植为东昬直后东昬遣至雍州託以候绍叔实潜使为刺客绍叔知之密以白髙祖植既至髙祖于绍叔处置酒宴之戱植曰朝廷遣卿见图今日闲宴是见取良会也賔主大笑令植登临城隍周观府署士卒器械舟舻战马莫不富实植退谓绍叔曰雍州实力未易图也绍叔曰兄还具为天子言之兄若取雍州绍叔请以此衆一战送兄于南岘相持恸哭而别义师起为冠军将军改骁骑将军侍从东下江州留绍叔监州都督江湘二州粮运事无阙乏天监初入为衞尉卿绍叔忠于事上外所闻知纎毫无隐毎为髙祖言事善则曰臣愚不及此皆圣主之䇿其不善则曰臣虑出浅短以为其事当如是殆以此误朝廷臣之罪深矣髙祖甚亲信之母忧去职绍叔有至性髙祖常使人节其哭顷之起为冠军将军右军司马封营道县侯邑千戸俄复为衞尉卿加冠军将军以营道县戸凋獘改封东兴县侯邑如故初绍叔少失父事母及祖母以孝闻奉兄恭谨及居显要禄赐所得及四方贡遗悉归之兄室三年魏军围合肥绍叔以本号督衆军镇东闗事平复为衞尉既而义阳为魏所䧟司州移镇闗南四年以绍叔为使持节征虏将军司州刺史绍叔创立城隍缮脩兵器广田积糓招纳流民百姓安之性颇矜躁以权势自居然能倾心接物多所荐举士类亦以此归之六年徴为左将军加通直散骑常侍领司豫二州大中正绍叔至家疾笃诏于宅拜授舆载还府中医药一日数至七年卒于府舎时年四十五髙祖将临其殡绍叔宅巷狭陋不容舆驾乃止诏曰追往念功前王所笃在诚惟旧异代同规通直散骑常侍右衞将军东兴县开国侯绍叔立身清正奉上忠恪契濶藩朝情绩显着爰及义始寔立茂勲作牧疆境効彰所莅方申任寄恊赞心膂奄至殒䘮伤痛于懐宜加优典隆兹宠命可赠散骑常侍䕶军将军给鼓吹一部东园祕器朝服一具衣一袭凶事所湏随由资给谥曰忠绍叔卒后髙祖尝澘然谓朝臣曰郑绍叔立志忠烈善则称君过则归已当今殆无其比其见赏惜如此子贞嗣吕僧珍字元瑜东平范人也世居广陵起自寒贱始童儿时从师学有相工歴观诸生指僧珍谓博士曰此有竒声封侯相也年二十余依宋丹阳尹刘秉秉诛后事太祖文皇为门下书佐身长七尺五寸容貌甚伟在同类中少所䙝狎曺軰皆敬之太祖为豫州刺史以为典籖带䝉令居官称职太祖迁领军补主簿妖贼唐㝢冦东阳太祖率衆东讨使僧珍知行军衆尸事僧珍宅在建阳门东自受命当行每日由建阳门道不过私室太祖益以此知之为丹阳尹复命为郡督邮齐随王子隆出为荆州刺史齐武以僧珍为子隆防阁从之镇永明九年雍州刺史王奂反敕遣僧珍隶平北将军曺虎西为典籖带新城令魏军冦沔北司空陈显逹出讨一见异之因屏人唿上座谓曰卿有贵相后当不见减努力为之建武二年魏大举南侵五道并进髙祖率师援义阳僧珍从在军中长沙宣武王时为梁州刺史魏围守连月闲谍所在不通义阳与雍州路断髙祖欲遣使至㐮阳求梁州问衆皆惮莫敢行僧珍固请充使即日单舸上道既至㐮阳督遣援军且获宣武王书而反髙祖甚嘉之事宁𥙷羽林监东昏即位司空徐孝嗣管朝政欲与共事僧珍揣不乆安竟弗往时髙祖已临雍州僧珍固求西归得补卬令既至髙祖命为中兵参军委以心膂僧珍隂飬死士归之者甚衆髙祖颇招武勐士庶响从会者万余人因命按行城西空地将起数千间屋以为止舎多伐林竹沉于檀溪积茅盖若山阜皆不之用僧珍独悟其㫖亦私具橹数百张义兵起髙祖夜召僧珍及张𢎞䇿定议明旦乃㑹衆𤼵兵悉取檀溪材竹装为艛舰葺之以茅并立办衆军将发诸将果争橹僧珍乃出先所具者每船付二张争者乃息髙祖以僧珍为辅国将军歩兵校尉出入卧内宣通意㫖师及郢城僧珍率所领顿偃月垒俄又进据骑城郢州平髙祖进僧珍为前锋大将军大军次江宁髙祖令僧珍与王茂率精兵先登赤鼻逻其日东昬将李居士与衆来战僧珍等要击大破之乃与茂进军于白板桥筑垒垒立茂移顿越城僧珍犹守白板李居士密觇知衆少率鋭卒万人直来薄城僧珍谓将士曰今力既不敌不可与战亦勿遥射湏至堑里当并力破之俄而皆越堑拔栅僧珍分人上城矢石俱发自率马歩三百人出其后守隅者复踰城而下内外齐撃居士应时奔散获其器甲不可胜计僧珍又进据越城东昬大将王珍国列车为营背淮而阵王茂等衆军撃之僧珍纵火车焚其营即日瓦觧建康城平髙祖命僧珍率所领先入清宫与张𢎞䇿封检府库即日以本官带南彭城太守迁给事黄门侍郎领虎贲中郎将髙祖受禅以为冠军将军前军司马封平固县侯邑一千二百戸寻迁给事中右衞将军顷之转左衞将军加散骑常侍入直秘书省总知宿衞天监四年冬大举北伐自是军机多事僧珍昼直中书省夜还秘书五年夏又命僧珍率羽林劲勇出梁城其年冬旋军以本官领太子中庶子僧珍去家乆表求拜墓髙祖欲荣之使为本州乃授使持节平北将军南兖州刺史僧珍在任平心率下不私亲戚从父兄子宏以贩葱为业僧珍既至乃弃业欲求州官僧珍曰吾荷国重恩无以报効汝等自有常分岂可妄求叨越但当速反葱肆耳僧珍旧宅在市北前有督邮廨乡人咸劝徙廨以益其宅僧珍怒曰督邮官廨也置立以来便在此地岂可徙之益吾私宅姊适于氏住在市西小屋临路与列肆杂处僧珍常导从卤簿到其宅不以为耻在州百日徴为领军将军寻加散骑常侍给鼔吹一部直秘书省如先僧珍有大勲任总心膂恩遇隆密莫与为比性甚恭慎当直禁中盛暑不敢觧衣每侍御座屏气鞠躬果食未尝举箸尝因醉后取一柑食之髙祖笑谓曰便是大有所进禄俸之外又月给钱十万其余赐赉不絶于时十年疾病车驾临幸中使医药日有数四僧珍语亲旧曰吾昔在䝉县热病发黄当时必谓不济主上见语卿有富贵相必当不死寻应自差俄而果愈今已富贵而复发黄所苦与昔正同必不复起矣竟如其言卒于领军府舎时年五十八髙祖即日临殡诏曰思旧笃终前王令典追荣加等列代通规散骑常侍领军将军平固县开国侯僧珍器思淹通识宇详济竭忠尽礼知无不为与朕契濶情兼屯泰大业初构茂勲克举及居禁衞朝夕尽诚方参任台槐式隆朝寄奄致䘮逝伤恸于懐宜加优典以隆宠命可赠骠骑将军开府仪同三司常侍鼔吹侯如故给东园秘器朝服一具衣一袭䘮事所湏随由备办谥曰忠敬侯髙祖痛惜之言为流涕长子峻早卒峻子淡嗣陈吏部尚书姚察曰张𢎞䇿敦厚慎密吕僧珍恪勤匪懈郑绍叔忠诚亮荩缔构王业三子皆有力焉僧珍之肃恭禁省绍叔之造膝诡辞盖识为臣之节矣梁书卷十一卷十一考证梁书卷十一考证吕僧珍𫝊妖贼唐㝢之冦东阳㝢阁本作瑀又无之字梁书卷十一考证梁书卷十二钦定四库全书梁书卷十二唐散骑常侍姚思廉撰列传第六栁惔席阐文韦叡栁惔字文通河东觧人也父世隆齐司空惔年十七齐武帝为中军命为叅军转主簿齐初入为尚书三公郎累迁太子中舍人巴东王子响友子响为荆州惔随之镇子响昵近小人惔知将为祸称疾还京及难作惔以先归得免歴中书侍郎中䕶军长史出为新安太守居郡以无政绩免归久之为右军谘议参军事建武末为西戎校尉梁南秦二州刺史及髙祖起兵惔举汉中应义和帝即位以为侍中领前军将军髙祖践阼徴为䕶军将军未拜仍迁太子詹事加散骑常侍论功封曲江县侯邑千戸髙祖因䜩为诗以贻惔曰尔寔冠羣后惟余实念功又甞侍座髙祖曰徐元瑜违命岭南周书罪不相及朕已宥其诸子何如惔对曰罸不及嗣赏延于世今复见之圣朝时以为知言寻迁尚书右仆射天监四年大举北伐临川王宏都督衆军以惔为副军还复为仆射以久疾转金紫光禄大夫加散骑常侍给亲信二十人未拜出为使持节安南将军湘州刺史六年十月卒于州时年四十六髙祖为素服举哀赠侍中抚军将军给皷吹一部谥曰穆惔着仁政传及诸诗赋粗有辞义子照嗣惔第四弟憕亦有羙誉歴侍中镇西长史天监十二年卒赠宁逺将军豫州刺史忱字文若惔第五弟也年数歳父世隆及母阎氏时寝疾忱不觧带经年及居丧以毁闻起家为司徒行参军累迁太子中舍人西中郎主簿功曹史齐东昏遣巴西太守刘山阳由荆袭髙祖西中郎长史萧颕胄计未有定召忱及其所亲席阐文等夜入议之忱曰朝廷狂悖为恶日滋顷闻京师长者莫不重足累息今幸在逺得假日自安雍州之事且借以相毙耳独不见萧令君乎以精兵数千破崔氏十万衆竟为羣邪所䧟祸酷相寻前事之不忘后事之师也若使彼凶心己逞岂知使君不系踵而及且雍州士鋭粮多萧使君雄姿冠世必非山阳所能拟若破山阳荆州复受失律之责进退无可且深虑之阐文亦深劝同髙祖颕胄乃诱斩山阳以忱为宁朔将军和帝即位为尚书吏部郎进号辅国将军南平太守寻迁侍中冠军将军太守如故转吏部尚书不拜郢州平颕胄议迁都夏口忱复同谏以为巴硖未賔不宜轻舍根本摇动民志颕胄不从俄而巴东兵至硖口迁都之议乃息论者以为见机髙祖践阼以忱为五兵尚书领骁骑将军论建义功封州陵伯邑七百户天监二年出为安西长史冠军将军南郡太守六年徴为员外散骑常侍太子右卫率未发迁持节督湘州诸军事辅国将军湘州刺史八年坐輙放从军丁免俄入为秘书监迁散骑常侍转祠部尚书未拜遇疾诏改授给事中光禄大夫疾笃不拜十年卒于家时年四十一追赠中书令谥曰穆子范嗣席阐文安定临泾人也少孤贫渉猎书史齐初为雍州刺史萧赤斧中兵参军由是与其子颕胄善复歴西中郎中兵参军领城局髙祖之将起义也阐文深劝之颕胄同焉仍遣田祖㳟私报髙祖并献银装刀髙祖报以金如意和帝称尊号为给事黄门侍郎寻迁卫尉卿颕胄暴卒州府骚扰阐文以和帝幼弱中流任重时始兴王憺留镇雍部乃与西朝羣臣迎王总州事故頼以宁辑髙祖受禅除都官尚书辅国将军封山阳伯邑七百户出为东阳太守又改封湘西户邑如故视事二年以清白着称卒于官诏赙钱三万布五十匹谥曰威韦叡字懐文京兆杜陵人也自汉丞相贤以后世为三辅着姓祖𤣥避吏隠于长安南山宋武帝入关以太尉掾徴不至伯父祖征宋末为光禄勲父祖归宁逺长史叡事继母以孝闻叡兄纂阐竝早知名纂叡皆好学阐有清祖征累为郡守每携叡之职视之如子时叡内兄王憕姨弟杜恽竝有鄊里盛名祖征谓叡曰汝自谓何如憕恽叡谦不敢对祖征曰汝文章或小减学识当过之然而干国家成功业皆莫汝逮也外兄杜㓜文为梁州刺史要叡俱行梁土富饶徃者多以贿败叡时虽㓜独用亷闻宋永光初袁顗为雍州刺史见而异之引为主簿顗到州与邓琬起兵叡求出为义成郡故免顗之祸后为晋平王左常侍迁司空桂阳王行参军随齐司空柳世隆守郢城拒荆州刺史沈攸之攸之平迁前军中兵参军久之为广徳令累迁齐兴太守夲州别驾长水校尉右军将军齐末多故不欲逺鄊里求为上庸太守加建威将军俄而太尉陈显达䕶军将军崔慧景频逼京师民心惶骇未有所定西土人谋之于叡叡曰陈虽旧将非命世才崔颇更事懦而不武其取赤族也宜哉天下真人殆兴于吾州矣乃遣其二子自结于髙祖义兵檄至叡率郡人伐竹为筏倍道来赴有衆二千马二百匹髙祖见叡甚悦拊几曰他日见君之靣今日见君之心吾事就矣义师克郢鲁平加湖叡多建谋䇿皆见纳用大军发郢谋留守将髙祖难其人久之頋叡曰弃骐骥而不乗焉遑遑而更索即日以为冠军将军江夏太守行郢府事初郢城之拒守也男女口垂十万闭垒经年疾疫死者十七八皆积尸于床下而生者寝䖏其上每屋輙盈满叡料简隠卹咸为营理于是死者得埋蔵生者反居业百姓赖之梁台建徴为大理髙祖即位迁廷尉封梁都子邑三百戸天监二年改封永昌户邑如先东宫建迁太子右卫率出为辅国将军豫州刺史领歴阳太守三年魏遣衆来寇率州兵击走之四年王师北伐诏叡都督衆军叡遣长史王超宗梁郡太守冯道根攻魏小岘城未能㧞叡廵行围栅魏城中忽出数百人陈于门外叡欲击之诸将皆曰向夲轻来未有战备徐还授甲乃可进耳叡曰不然魏城中二千余人闭门坚守足以自保无故出人于外必其骁勇者也若能挫之其城自㧞衆皆犹迟疑叡指其节曰朝廷授此非以为饰韦叡之法不可犯也乃进兵士皆殊死战魏军果败走因急攻之中宿而城㧞遂进讨合肥先是右军司马胡略等至合肥久未能下叡按行山川曰吾闻汾水可以灌平阳綘水可以灌安邑即此是也乃堰肥水亲自夜率顷之堰成水通舟舰继至魏初分筑东西小城夹合肥叡先攻二城既而魏援将扬灵𦙍帅军五万奄至衆惧不敌请表益兵叡笑曰贼己至城下方复求军临难铸兵岂及马腹且吾求济师彼亦徴衆犹如呉益巴邱蜀増白帝耳师克在和不在衆古之义也因与战破之军人少安初肥水堰立使军主王懐静筑城于岸守之魏攻䧟懐静城千余人皆没魏人乗胜至叡堤下其势甚盛军监潘灵祐劝叡退还巢湖诸将又请走保三义叡怒曰宁有此耶将军死绥有前无却因令取繖扇麾幢树之堤下示无动志叡素羸每战未甞骑马以板舆自载督厉衆军魏兵来凿堤叡亲与争之魏军少却因筑垒于堤以自固叡起鬬舰髙与合肥城等四面临之魏人计穷相与悲哭叡攻具既成堰水又满魏救兵无所用魏守将杜元伦登城督战中弩死城遂溃俘获万余级牛马万数绢满十间屋悉充军赏叡每昼接客旅夜算军书三更起张灯达曙抚循其衆常如不及故投募之士争归之所至顿舍脩立馆宇藩篱墙壁皆应准䋲合肥既平髙祖诏衆军进次东陵东陵去魏甓城二十里将会战有诏班师去贼既近惧为所蹑叡悉遣辎重居前身乗小舆殿后魏人服叡威名望之不敢逼全军而还至是迁豫州于合肥五年魏中山王元英寇北徐州围刺史昌义之于钟离衆号百万连城四十余髙祖遣征北将军曹景宗都督衆军二十万以拒之次邵阳洲筑垒相守髙祖诏叡率豫州之衆㑹焉叡自合肥迳道由隂陵大泽行值涧谷輙飞桥以济师人畏魏军盛多劝叡缓行叡曰钟离今凿穴而处负戸而汲车驰卒奔犹恐其后而况缓乎魏人己堕吾腹中卿曹勿忧也旬日而至邵阳初髙祖敕景宗曰韦叡卿之鄊望宜善敬之景宗见叡礼甚谨髙祖闻之曰二将和师必济矣叡于景宗营前二十里夜掘长堑树鹿角截洲为城比晓而营立元英大惊以杖击地曰是何神也明旦英自率衆来战叡乗素木舆执白角如意麾军一日数合英甚彊魏军又夜来攻城飞矢雨集叡子黯请下城以避箭叡不许军中惊叡于城上厉声呵之乃定魏人先于邵阳洲两㟁为两桥树栅数百歩跨淮通道叡装大舰使梁郡太守冯道根庐江太守裴邃秦郡太守李文钊等为水军值淮水暴长叡即遣之鬬舰竞𤼵皆临敌垒以小船载草灌之以膏从而焚其桥风怒火盛烟尘晦冥敢死之士㧞栅斫桥水又漂疾倐忽之间桥栅尽壊而道根等皆身自搏战军人奋勇唿声动天地无不一当百魏人大溃元英见桥絶脱身遁去魏军趋水死者十余万斩首亦如之其余释甲稽颡乞为囚奴犹数十万所获军实牛马不可胜纪叡遣报昌义之义之且悲且喜不暇答语但呌曰更生更生髙祖遣中书郎周舍劳于淮上叡积所获于军门舍观之谓叡曰君此获复与熊耳山等以功増封七百戸进爵为侯徴通直散骑常侍右卫将军七年迁左卫将军俄为安西长史南郡太守秩中二千石会司州刺史马仙琕北伐还军为魏人所蹑三闗扰动诏叡督衆军援焉叡至安陆増筑城二丈余更开大堑起髙楼衆颇讥其示弱叡曰不然为将当有怯时不可专勇是时元英复追仙琕将复邵阳之耻闻叡至乃退帝亦诏罢军明年迁信武将军江州刺史九年徴员外散骑常侍右卫将军累迁左卫将军太子詹事寻加通直散骑常侍十三年迁智武将军丹阳尹以公事免顷之起为中䕶军十四年出为平北将军宁蛮校尉雍州刺史初叡起兵鄊中客隂儁光泣止叡叡还为州儁光道候叡叡笑谓之曰若从公言乞食于路矣饷耕牛十头叡于故旧无所遗惜士大夫年七十以上多与假板县令鄊里甚懐之十五年拜表致仕优诏不许十七年徴散骑常侍䕶军将军寻给皷吹一部入直殿省居朝廷恂恂未甞忤视髙祖甚礼敬之性慈爱抚孤兄子过于已子歴官所得禄赐皆散之亲故家无余财后为䕶军居家无事慕万石陆贾之为人因画之于壁以自玩时虽老暇日犹课诸儿以学第三子稜尤明经史世称其洽闻叡每坐稜使说书其所发摘稜犹弗之逮也髙祖方锐意释氏天下咸从风而化叡自以信受素薄位居大臣不欲与俗俯仰所行略如他日普通元年夏迁侍中车骑将军以疾未拜八月卒于家时年七十九遗令薄塟敛以时服髙祖即日临哭甚恸赐钱十万布二百匹东园祕器朝服一具衣一袭丧事取给于官遣中书舍人监䕶赠侍中车骑将军开府仪同三司谥曰严初邵阳之役昌义之甚德叡请曹景宗与叡会因设钱二十万官赌之景宗掷得雉叡徐掷得卢遽取一子反之曰异事遂作塞景宗时与羣帅争先唘之㨗叡独居后其不尚胜率多如是世尤以此贤之子放正稜黯放别有𫝊正字敬直起家南康王行参军稍迁中书侍郎出为襄阳太守初正与东海王僧孺友善及僧孺为尚书吏部郎参掌大选賔友故人莫不倾意正独澹然及僧孺摈废之后正复笃素分有踰曩日论者称焉歴官至给事黄门侍郎稜字威直性恬素以书吏为业博物彊记当世之士咸就质疑起家安成王府行参军稍迁治书侍御史太子仆光禄卿着汉书续训三卷黯字务直性彊正少习经史有文词起家太子舍人稍迁太仆卿南豫州刺史太府卿侯景济江黯屯六门寻改为都督城西靣诸军事时景于城外起东西二土山城内亦作以应之太宗亲自负土哀太子以下躬执畚锸黯守西土山昼夜苦战以功授轻车将军加持节卒于城内赠散骑常侍左卫将军叡族弟爱爱字孝友沉静有器局髙祖父广晋后军将军北平太守曽祖轨以孝武太元之初南迁襄阳为本州别驾散骑侍郎祖公循宋义阳太守父义正早卒爱少而偏孤事母以孝闻性清介不妄交逰而笃志好学每虚室独坐逰心坟素而埃尘满席寂若无人年十二甞逰京师值天子出逰南苑邑里諠譁老㓜争观爱独端坐读书手不释卷宗族见者莫不异焉及长博学有文才尤善周易及春秋左氏义袁顗为雍州刺史辟为主簿遭母忧庐于墓侧负土起坟髙祖临雍州闻之亲往临弔服阕引为中兵参军义师之起也以爱为壮武将军冠军南平王司马带襄阳令时京邑未定雍州空虚魏兴太守颜僧都等据郡反州内惊扰百姓携贰爱沉敏有谋素为州里信服乃推心抚御晓示逆顺兼率募鄊里得千余人与僧都等战于始平郡南大破之百姓乃安萧颕胄之死也和帝徴兵襄阳爱从始兴王憺赴焉先是巴东太守萧璝巴西太守鲁休烈举兵来逼荆州及憺至令爱书谕之璝即日请降中兴二年从和帝东下高祖受禅进号辅国将军仍为骁骑将军寻除宁蜀太守与益州刺史邓元起西上袭刘季连行至公安道病卒赠卫尉卿子干向官至骁骑将军征北长史汝阴钟离二郡太守陈吏部尚书姚察曰昔窦融以河右归汉终为盛族栁惔举南郑响从而家声弗霣时哉忱之谋画亦用有成智矣韦叡起上庸以附义其地比惔则薄及合肥邵阳之役其功甚盛推而弗有君子哉梁书卷十二梁书卷十三钦定四库全书梁书卷十三唐散骑常侍姚思㢘撰列传第七范云沈约范云字彦龙南乡舞隂人晋平北将军汪六世孙也年八歳遇宋豫州刺史殷琰于涂琰异之要就席云风姿应对傍若无人琰令赋诗操笔便就坐者叹焉尝就亲人袁照学书一夜不怠照抚其背曰卿精神秀朗而勤于学卿相才也少机警有识且善属文便尺牍下笔輙成未尝定藁时人每疑其宿构父抗为郢府参军云随父在府时吴兴沈约新野庾杲之与抗同府见而友之起家郢州西曹书佐转法曹行参军俄而沈攸之举兵围郢城抗时为府长流入城固守留家属居外云为军人所得攸之召与语声色甚厉云容貎不变徐自陈説攸之乃笑曰卿定可儿且出就舍明旦又召令送书入城城内或欲诛之云曰老母弱弟悬命沈氏若违其命祸必及亲今日就戮甘心如荠长史柳世隆素与云善乃免之齐建元初竟陵王子良为会稽太守云始随王王未之知也会游秦望使人视刻石文时莫能识云独诵之王悦自是宠冠府朝王为丹阳尹召为主簿深相亲任时进见齐髙帝值有献白乌者帝问此为何瑞云位卑最后答曰臣闻王者敬宗庙则白乌至时谒庙始毕帝曰卿言是也感应之理一至此乎转补征北南郡王刑狱参军事领主簿如故迁尚书殿中郎子良为司徒又补记室参军事寻授通直散骑侍郎领本州大中正出为零陵内史在任洁己省烦苛去游费百姓安之明帝召还都及至拜散骑侍郎复出为始兴内史郡多豪猾大姓二千石有不善者谋共杀害不则逐去之边带蛮俚尤多盗贼前内史皆以兵刃自衞云入境抚以恩徳罢亭候商贾露宿郡中称为神明仍迁假节建武将军平越中郎将广州刺史初云与尚书仆射江袥善袥姨弟徐艺为曲江令深以託云有谭俨者县之豪族艺鞭之俨以为耻诣京诉云云坐徴还下狱㑹赦免永元二年起为国子博士初云与高祖遇于齐竟陵王子良邸又尝接里闬髙祖深器之及义兵至京邑云时在城内东昏既诛侍中张稷使云衘命出城髙祖因留之便参帷幄仍拜黄门侍郎与沈约同心翊赞俄迁大司马谘议参军领録事梁台建迁侍中时髙祖纳齐东昏余妃颇妨政事云尝以为言未之纳也后与王茂同入卧内云又谏曰昔汉祖居山东贪财好色及入关定秦财帛无所取妇女无所幸范增以为其志大故也今明公始定天下海内想望风声奈何袭昏乱之踪以女徳为累王茂因起拜曰范云言是公必以天下为念无宜留惜髙祖黙然云便疏令以余氏赉茂髙祖贤其意而许之明日赐云茂钱各百万天监元年髙祖受禅柴燎于南郊云以侍中参乗礼毕髙祖升辇谓云曰朕之今日所谓懔乎若朽索之驭六马云对曰亦愿陛下日慎一日高祖善之是日迁散骑常侍吏部尚书以佐命功封霄城县候邑千户云以旧恩见㧞超居佐命尽诚翊亮知无不为高祖亦推心任之所奏多允尝侍䜩高祖谓临川王宏鄱阳王恢曰我与范尚书少亲善申四海之敬今为天下主此礼既革汝宜代我唿范为兄二王下席拜与云同车还尚书下省时人荣之其年东宫建云以本官领太子中庶子寻迁尚书右仆射犹领吏部顷之坐违诏用人免吏部犹为仆射云性笃睦事寡嫂尽礼家事必先谘而后行好节尚竒专趣人之急少时与领军长史王畡善畡亡于官舍贫无居宅云乃迎丧还家躬营含殡事竟陵王子良恩礼甚隆云每献损益未尝阿意子良尝启齐武帝论云为郡帝曰庸人闻其恒相卖弄不复穷法当宥之以逺子良曰不然云动相规诲谏书具存请取以奏既至有百余纸辞皆切直帝叹息因谓子良曰不谓云能尔方使弼汝何宜出守齐文惠太子尝出东田观获顾谓衆宾曰刈此亦殊可观衆皆唯唯云独曰夫三时之务实为长勤伏愿殿下知稼穑之艰难无徇一朝之宴逸既出侍中萧𬗟先不相识因就车握云手曰不图今日复闻谠言及居选官任守隆重书牍盈案宾客满门云应对如流无所壅滞官曹文墨发摘若神时人咸服其明赡性颇激厉少威重有所是非形于造次士或以此少之初云为郡号称廉洁及居贵重颇通馈饷然家无蓄积随散之亲友二年卒时年五十三高祖为之流涕即日舆驾临殡诏曰追远兴悼常情所笃况问望斯在事深朝寄者乎故散骑常侍尚书右仆射霄城侯云器范贞正思懐经逺爰初立志素履有闻脱巾来仕清绩仍着燮务登朝具瞻惟允绸缪翊赞义简朕心虽勤非负靮而旧同论讲方骋逺涂永毗庶政奄致丧殒伤悼于懐宜加命秩式备徽典可追赠侍中衞将军仆射侯如故并给鼔吹一部礼官请谥曰宣勅赐谥文有集三十卷子孝才嗣官至太子中舍人沈约字休文呉兴武康人也祖林子宋征虏将军父璞淮南太守璞元嘉末被诛约㓜潜窜会赦免既而流寓孤贫笃志好学昼夜不倦母恐其以劳生疾常遣减油灭火而昼之所读夜輙诵之遂博通羣籍能属文起家奉朝请济阳蔡兴宗闻其才而善之兴宗为郢州刺史引为安西外兵参军兼记室兴宗尝谓其诸子曰沈记室人伦师表宜善事之及为荆州又为征西记室参军带关西令兴宗卒始为安西晋安王法曹参军转外兵竝兼记室入为尚书度支郎齐初为征虏记室带襄阳令所奉之王齐文惠太子也太子入居东宫为歩兵校尉管书记直永寿省校四部图书时东宫多士约特被亲遇每直入见景斜方出当时王侯到宫或不得进约每以为言太子曰吾生平懒起是卿所悉得卿谈论然后忘寝卿欲我夙兴可恒早入迁太子家令后以本官兼着作郎迁中书郎本邑中正司徒右长史黄门侍郎时竟陵王亦招士约与兰陵萧琛琅邪王融陈郡谢朓南乡范云乐安任昉等皆游焉当世号为得人俄兼尚书左丞寻为御史中丞转车骑长史隆昌元年除吏部郎出为宁朔将军东阳太守明帝即位进号辅国将军徴为五兵尚书迁国子祭酒明帝崩政归冢宰尚书令徐孝嗣使约撰定遗诏迁左衞将军寻加通直散骑常侍永元二年以母老表求觧职改冠军将军司徒左长史征虏将军南清河太守高祖在西邸与约游旧建康城平引为骠骑司马将军如故时高祖勲业既就天人允属约尝扣其端高祖黙而不应佗日又进曰今与古异不可以淳风期万物士大夫攀龙附凤者皆望有尺寸之功以保其福禄今童儿牧竖悉知齐祚己终莫不云明公其人也天文人事表革运之徴永元以来尤为彰着䜟云行中水作天子此又歴然在记天心不可违人情不可失茍是歴数所至虽欲谦光亦不可得己高祖曰吾方思之对曰公初杖兵楚沔此时应思今王业已就何所复思昔武王伐纣始入民便曰吾君武王不违民意亦无所思公自至京邑已移气序比于周武迟速不同若不早定大业稽天人之望脱有一人立异便损威徳且人非金玉时事难保岂可以建安之封遗之子孙若天子还都公卿在位则君臣分定无复异心君明于上臣忠于下岂复有人方更同公作贼高祖然之约出高祖召范云告之云对畧同约㫖高祖曰智者乃尔暗同卿明早将休文更来云出语约约曰卿必待我云许诺而约先期入高祖命草其事约乃出懐中诏书并诸选置高祖初无所改俄而云自外来至殿门不得入徘徊寿光合外但云咄咄约出问曰何以见处约举手向左云笑曰不乖所望有顷高祖召范云谓曰生平与沈休文羣居不觉有异人处今日才智纵横可谓明识云曰公今知约不异约今知公高祖曰我起兵于今三年矣功臣诸将实有其劳然成帝业者乃卿二人也梁台建为散骑常侍吏部尚书兼右仆射高祖受禅为尚书仆射封建昌县侯邑千户常侍如故又拜约母谢为建昌国太夫人奉策之日左仆射范云等二十余人咸来致拜朝野以为荣俄迁尚书左仆射常侍如故寻兼领军加侍中天监二年遭母忧舆驾亲出临弔以约年衰不宜致毁遣中书舍人断客节哭起为镇军将军丹阳尹置佐史服阕迁侍中右光禄大夫领太子詹事扬州大中正关尚书八条事迁尚书令侍中詹事中正如故累表陈让改授尚书左仆射领中书令前将军置佐史侍中如故寻迁尚书令领太子少傅九年转左光禄大夫侍中少傅如故给鼔吹一部初约久处端揆有志台司论者咸谓为宜而帝终不用乃求外出又不见许与徐勉素善遂以书陈情于勉曰吾弱年孤苦傍无朞属往者将坠于地契阔屯邅困于朝夕﨑岖薄宦事非为己望得小禄傍此东归岁逾十稔方忝襄阳县公私情计非所了具以身资物不得不任人事永明末出守东阳意在止足而建武肇运人世胶加一去不返行之未易及昏猜之始王政多门因此谋退庶㡬可果託卿布懐于徐令想记未忘圣道聿兴谬逢嘉运往志宿心复成乖爽今歳开元礼年云至悬车之请事由恩夺诚不能𢎞宣风政光阐朝猷尚欲讨寻文簿时议同异而开年以来病增虑切当由生灵有限劳役过差总此凋竭归之暮年牵策行止努力袛事外观傍览尚似全人而形骸力用不相综摄常须过自束持方可僶俛觧衣一卧支体不复相关上热下冷月增日笃取煖则烦加寒必利后差不及前差后剧必甚前剧百日数旬革带常应移孔以手握臂率计月小半分以此推算岂能支久若此不休日复一日将贻圣主不追之恨冐欲表闻乞归老之秩若天假其年还得平健才力所堪惟思是策勉为言于高祖请三司之仪弗许但加鼓吹而已约性不饮酒少嗜欲虽时遇隆重而居处俭素立宅东田瞩望郊阜尝为郊居赋其辞曰惟至人之非己固物我而兼忘自中智以下洎咸得性以为塲兽因窟而获骋鸟先巢而后翔陈巷穷而业泰婴居湫而徳昌侨栖仁于东里凤晦迹于西堂伊吾人之褊志无经世之大方思依林而羽戢愿託水而鳞藏固无情于轮奂非有欲于康庄披东郊之寥廓入蓬藋之荒茫既从竖而横构亦风除而雨攘昔西汉之标季余播迁之云始违利建于海昏创惟桑于江汜同河济之重世踰班生之十纪或辞禄而反耕或弹冠而来仕逮有晋之隆安集艰虞于天歩世交争而波流民失时而狼顾延乱麻于井邑曝如莽于衢路大地旷而靡容旻天逺而谁诉伊皇祖之弱辰逢时艰之孔棘违危邦而窘惊访安土而移即肇胥宇于朱方掩闲庭而晏息值龙颜之郁起乃凭风而矫翼指皇邑而南辕驾修衢以骋力迁华扉而来启张高衡而徙植傍逸陌之修平靣淮流之清直芳尘浸而悠逺世道忽其窊隆緜四代于兹日盈百祀于微躬嗟弊庐之难保若霣箨之从风或诛茅而剪棘或既西而复东乍容身于白社亦寄孥于伯通迹平生之耿介实有心于独往思幽人而轸念望东臯而长想本忘情于狥物徒羁绁于天壤应屡叹于牵丝陆兴言于世网事滔滔而未合志悁悁而无爽路将殚而弥峭情薄暮而逾广抱寸心其如兰何斯愿之浩荡咏归欤而踯跼眷巖阿而抵掌逢时君之丧徳何凶昏之孔炽乃战牧所未陈实升陑所不记彼黎元之喋喋将垂兽而为饵聸穹昊而无归虽非牢而被胾始叹丝而未覩终逌组而后值寻贻爱乎上天固非民其莫甚授冥符于井翼实灵命之所禀当降监之初辰值积恶之云稔宁方割于下垫廓重氛于上墋躬靡暇于朝食常求衣于夜枕既牢笼于妫夏又驱驰乎轩顼徳无逺而不被明无微而不烛鼔𤣥泽于大荒播仁风于遐俗辟终古而遐念信王猷其如玉值衘图之盛世遇兴圣之嘉期谢中涓于初日叨光佐于此时阙投石之勐志无飞矢之丽辞排阳鸟而命邑方河山而启基翼储光于三善长王职于百司兢鄙夫之易失惧宠禄之难持伊前世之贵仕罕纡情于丘窟譬丛华于楚赵每骄奢以相越筑甲馆于铜駞竝高门于北阙辟重扄于华阃岂蓬蒿所能没教传嗣于墝壤何安身于穷地味先哲而为言固余心之所嗜不慕权于城市岂邀名于屠肆咏希微以考室幸风霜之可庇尔乃傍穷野抵荒郊编霜菼葺寒茅构栖噪之所集筑町疃之所交因犯檐而刋树由妨基而剪巢决渟洿之汀濙塞井甃之沦坳艺芳枳于北渠树修杨于南浦迁瓮牖于兰室同肩墻于华堵织宿楚以成门籍外扉而为户既取隂于庭樾又因篱于芳杜开合室以逺临辟高轩而旁覩渐沼沚于霤垂周塍陌于堂下其水草则苹萍芡芰菁藻蒹菰石衣海发黄荇緑蒲动红荷于轻浪覆碧叶于澄湖飡嘉实而却老振羽服于清都其陆卉则紫鼈緑葹天着山韭鴈齿麋舌牛脣彘首布濩南池之阳烂漫北楼之后或幕渚而芘地或萦窓而窥牖若乃园宅殊制田圃异区李衡则橘林千树石崇则杂果万株竝豪情之所侈非俭志之所娱欲令纷披蓊郁吐緑攒朱罗窻映户接霤承隅开丹房以四照舒翠叶而九衢抽红英于紫蔕衘素蘂于青跗其林鸟则翻泊颉颃遗音下上楚雀多名流嘤杂响或班尾而绮翼或緑衿而绛颡好叶隠而枝藏乍间关而来往其水禽则大鸿小鴈天狗泽虞秋鹥寒䳵修鹢短凫曵参差之弱藻戏瀺灂之轻躯翅抨流而起沫翼鼓浪而成珠其鱼则赤鲤青鲂纎儵鉅鳠碧鳞朱尾修颅偃頟小则戏渚成文大则喷流扬白不兴羡于江海聊相忘于余宅其竹则东南独秀九府擅竒不迁植于淇水岂分根于乐池秋蜩吟叶寒雀噪枝来风南轩之下负雪北堂之垂访往涂之轸迹观先识之情伪每诛空而索有皆指难以为易不自己而求足竝尤物以兴累亦昔士之所迷而今余之所避也原农皇之攸始讨厥播之云初肇变腥以粒食乃人命之所储寻井田之往记考阡陌于前书颜箪食而乐在郑高廪而空虚顷四百而不足畆五十而有余抚幽𠂻而跼念幸取给于庭庐纬东菑之故耜浸北畆之新渠无褰㸑于晓蓐不抱惄于朝蔬排外物以齐遣独为累之在余安事千斯之积不羡汶阳之墟临巽维而骋目即堆冢而流眄虽兹山之培塿乃文靖之所宴驱四牡之低昻响繁笳之清啭罗方员而绮错穷海陆而兼荐奚一权之足伟委千金其如线试抚臆而为言岂斯风之可扇将通人之逺㫖非庸情之所见聊迁情而徙睇识方阜于归津带修汀于桂渚肇举锸于彊秦路萦呉而款越涂被海而通闽懐三鸟以长念伊故乡之可珍实褰期于晚歳非失歩于方春何东川之沵沵独流涕于吾人谬参贤于昔代亟徒游于兹所侍綵旄而齐辔陪龙舟而遵渚或列席而赋诗或班而宴语繐帷一朝冥漠西陵忽其葱楚望商颷而永叹毎乐恺于斯观始则钟石锵鈜终以鱼龙澜漫或升降有序或浮白无笇贵则景魏萧曹亲则梁武周旦莫不共霜雾而歇灭与风云而消散眺孙后之墓田寻雄霸之遗武实接汉之后王信开呉之英主指衡岳而作鎭苞江汉而为宇徒徴言于石椁遂延灾于金缕忽芜秽而不修同原陵之膴膴宁知蝼蚁之与狐兔无论樵刍之与牧竖睇东巘以流目心悽怆而不怡葢昔储之旧苑实博望之余基修林则表以桂树列草则冠以芳芝风台累翼月榭重栭千栌㨗嶫百栱相持皁辕林驾兰枻水嬉踰三龄而事往忽二纪以歴兹咸夷漫以荡涤非古今之异时回余眸于艮域觌高馆于兹岭虽混成以无迹实遗训之可秉始飡霞而吐雾终陵虚而倒景驾雌蜺之连卷泛天江之悠永指咸池而一息望瑶台而高骋匪爽言以自姱冀神方之可请惟钟巖之隠郁表皇都而作峻葢望秩之所宗含风云而吐润其为状也则巍峩崇崒乔枝拂日嶤嶷岧嵉坠石堆星岑崟峍屼或坳或平盘坚枕卧诡状殊形孤嶝横揷洞穴斜经千丈万仞三袭九成亘绕州邑款跨郊垧素烟晚带白雾晨萦近循则一巖异色逺望则百岭俱青观二代之茔兆覩摧残之余𡑞成颠沛于虐竖康歛衿于虚器穆恭己于巖廊简游情于𤣥肆烈穷饮以致灾安忘懐而受祟何宗祖之竒杰威横天而陵地惟圣文之缵武殆隆平之可至余世徳之所君仰遗封而掩泪神寝匪一灵馆相距席布骍驹堂流桂醑降紫皇于天阙延二妃于湘渚浮兰烟于桂栋召巫阳于南楚扬玉桴握椒糈怳临风以浩唱折琼茅而延伫敬惟空路邈逺神踪遐阔念甚惊颷生犹聚沫归妙轸于一乗启𤣥扉于三逹欲息心以遣累必违人而后豁或结橑于巖根或开櫺于木末室闇萝茑檐梢松栝既得理于兼谢固忘懐于饥渴或攀枝独逺或陵云髙蹈因葺茨以结名犹观空以表号得忘己于兹日岂期心于来报天假余以大徳荷兹赐之无疆受老夫之嘉称班燕礼于上庠无希骥之秀质乏如珪之令望邀昔恩于旧主重匪服于今皇仰休老之盛则请微躯于夕阳劳䝉司而获谢犹奉职于春坊时言归于陋宇聊暇日以翺翔栖余志于净国归余心于道塲兽依墀而莫骇鱼牣沼而不纲旋迷涂于去辙笃后念于徂光晚树开花初英落蘂或异林而分丹青乍因风而杂红紫紫莲夜发红荷晓舒轻风微动其芳袭余风骚屑于园树月笼连于池竹蔓长柯于檐桂发黄华于庭菊冰悬埳而带坻云萦松而被野鸭屯飞而不散鴈高翔而欲下竝时物之可懐虽外来而非假实情性之所留滞亦志之而不能舍也伤余情之頽暮罹忧患其相溢悲异轸而同归懽殊方而竝失时复託情鱼鸟归闲蓬荜旁阙呉娃前无赵瑟以斯终老于焉消日惟以天地之恩不报书事之官靡述徒重于高门之地不载于良史之笔长太息其何言羗愧心之非一寻加特进光禄侍中少傅如故十二年卒官时年七十三诏赠本官赙钱五万布百疋谥曰隠约左目重瞳子腰有紫志聪明过人好坟籍聚书至二万卷京师莫比少时孤贫丐于宗党得米数百斛为宗人所侮覆米而去及贵不以为憾用为郡部传尝侍䜩有妓师是齐文惠宫人帝问识座中客不曰惟识沈家令约伏座流涕帝亦悲焉为之罢酒约歴仕三代该悉旧章博物洽闻当世取则谢𤣥晖善为诗任彦昇工于文章约兼而有之然不能过也自负高才昧于荣利乗时借势颇累清谈及居端揆稍𢎞止足每进一官輙殷勤请退而终不能去论者方之山涛用事十余年未尝有所荐逹政之得失唯唯而己初高祖有憾于张稷及稷卒因与约言之约曰尚书左仆射出作边州刺史己往之事何足复论帝以为婚家相为大怒曰卿言如此是忠臣邪乃辇归内殿约惧不觉髙祖起犹坐如初及还未至牀而凭空顿于户下因病梦齐和帝以劒断其舌召巫视之巫言如梦乃唿道士奏赤章于天称禅代之事不由己出高祖遣上省医徐奘视约疾还具以状闻先此约尝侍䜩值豫州献栗径寸半帝竒之问曰栗事多少与约各疏所忆少帝三事出谓人曰此公䕶前不让即羞死帝以其言不逊欲抵其罪徐勉固谏乃止及闻赤章事大怒中使谴责者数焉约惧遂卒有司谥曰文帝曰懐情不尽曰隠故改为隠云所着晋书百一十卷宋书百卷齐纪二十卷高祖纪十四卷迩言十卷谥例十卷宋文章志三十卷文集一百卷皆行于世又撰四声谱以为在昔词人累千载而不寤而独得胷衿穷其妙㫖自谓入神之作高祖雅不好焉帝问周舍曰何谓四声舍曰天子圣哲是也然帝竟不遵用子旋及约时己歴中书侍郎永嘉太守司徒从事中郎司徒右长史免约丧为太子仆复以母忧去官而蔬食辟谷服除犹絶粳粱为给事黄门侍郎中抚军长史出为招逺将军南康内史在部以清治称卒官谥曰恭侯子寔嗣陈吏部尚书姚察曰昔木徳将谢昏嗣流虐惵惵黔黎命悬晷漏高祖义拯横溃志宁区夏谋谟帷幄寔寄良平至于范云沈约参预缔构赞成帝业加云以机警明赡济务益时约高才博洽名亚迁董俱属兴运葢一代之英伟焉梁书卷十三梁书卷十四钦定四库全书梁书卷十四唐散骑常侍姚思廉撰列传第八江淹任昉江淹字文通济阳考城人也少孤贫好学沉静少交游起家南徐州从事转奉朝请宋建平王景素好士淹随景素在南兖州广陵令郭彦文得罪辞连淹系州狱淹狱中上书曰昔者贱臣叩心飞霜击于燕地庶女告天振风袭于齐台下官每读其书未尝不废卷流涕何者士有一定之论女有不易之行信而见疑贞而为戮是以壮夫义士伏死而不顾者此也下官闻仁不可恃善不可依始谓徒语乃今知之伏愿大王蹔停左右少加怜鉴下官本蓬戸桑枢之民布衣韦带之士退不饰诗书以惊愚进不买名声于天下日者谬得升降承明之阙出入金华之殿何尝不局影凝严侧身扄禁者乎窃慕大王之义为门下之賔备鸣盗浅术之余豫三五贱伎之末大王惠以恩光眄以颜色实佩荆卿黄金之赐窃感豫让国士之分矣常欲结缨伏劒少谢万一剖心摩踵以报所天不图小人固陋坐贻谤缺迹坠昭宪身限幽圄履影弔心酸鼻痛骨下官闻亏名为辱亏形次之是以每一念来忽若有遗加以渉旬月迫季秋天光沉隂左右无色身非木石与狱吏为伍此少卿所以仰天搥心泣尽而继之以血者也下官虽乏乡曲之誉然尝闻君子之行矣其上则隠于帘肆之间卧于巖石之下次则结绶金马之庭高议云台之上次则虏南越之君系单于之颈俱启丹册并图青史宁当争分寸之末竞刀锥之利哉然下官闻积毁销金积谗糜骨古则直生取疑于盗金近则伯鱼被名于不义彼之二才犹或如此况在下官焉能自免昔上将之耻绛侯幽狱名臣之羞史迁下室如下官当何言哉夫鲁连之智辞禄而不反接舆之贤行歌而忘归子陵闭关于东越仲蔚杜门于西秦亦良可知也若使下官事非其虚罪得其实亦当钳口吞舌伏匕首以殒身何以见齐鲁竒节之人燕赵悲歌之士乎方今圣歴钦明天下乐业青云浮雒荣光塞河西洎临洮狄道北距飞狐阳原莫不浸仁沭义照景饮醴而下官抱痛圜门含愤狱戸一物之微有足悲者仰惟大王少垂明白则梧丘之魂不愧于沉首鹄亭之鬼无恨于灰骨不任肝胆之切敬因执事以闻此心既照死且不朽景素览书即日出之寻举南徐州秀才对册上第转巴陵王国左常侍景素为荆州淹从之镇少帝即位多失徳景素专据上流咸劝因此举事淹每从容谏曰流言纳祸二叔所以同亡抵局衘怨七国于焉俱毙殿下不求宗庙之安而信左右之计则复见麋鹿霜露栖于姑苏之台矣景素不纳及镇京口淹又为镇军参军事领南东海郡丞景素与腹心日夜谋议淹知祸机将发乃赠诗十五首以讽焉会南东海太守陆澄丁艰淹自谓郡丞应行郡事景素用司马柳世隆淹固求之景素大怒言于选部黜为建安呉兴令淹在县三年昇明初齐帝辅政闻其才召为尚书驾部郎骠骑参军事俄而荆州刺史沈攸之作乱高帝谓淹曰天下纷纷若是君谓何如淹对曰昔项彊而刘弱袁衆而曹寡羽号令诸侯卒受一劒之辱绍跨蹑四州终为奔北之虏此谓在徳不在鼎公何疑哉帝曰闻此言者多矣试为虑之淹曰公雄武有竒畧一胜也寛容而仁恕二胜也贤能毕力三胜也民望所归四胜也奉天子而伐叛逆五胜也彼志鋭而器小一败也有威而无恩二败也士卒觧体三败也搢绅不怀四败也悬兵数千里而同恶相济五败也故虽豺狼十万而终为我获焉帝笑曰君谈过矣是时军书表记皆使淹具草相国建补记室参军事建元初又为骠骑建安王记室带东武令参掌诏册并典国史寻迁中书侍郎永明初迁骠骑将军掌国史出为建武将军庐陵内史视事三年还为骁骑将军兼尚书左丞寻复以本官领国子博士少帝初以本官兼御史中丞时明帝作相因谓淹曰君昔在尚书中非公事不妄行在官寛勐能折衷今为南司足以震肃百寮淹答曰今日之事可谓当官而行更恐才劣志薄不足以仰称明㫖耳于是弹中书令谢朏司徒左长史王缋䕶军长史庾𢎞逺并以久疾不预山陵公事又奏前益州刺史刘悛梁州刺史隂智伯并赃货巨万輙收付廷尉治罪临海太守沈昭畧永嘉太守庾昙隆及诸郡二千石并大县官长多被劾治内外肃然明帝谓淹曰宋世以来不复有严明中丞君今日可谓近世独歩明帝即位为车骑临海王长史俄除廷尉卿加结事中迁冠军长史加辅国将军出为宣城太守将军如故在郡四年还为黄门侍郎领歩兵校尉寻为祕书监永元中崔惠景举兵围京城衣冠悉投名刺淹称疾不往及事平世服其先见东昏末淹以祕书监兼衞尉固辞不获免遂亲职谓人曰此非吾任路人所知正取吾空名耳且天时人事寻当翻覆孔子曰有文事者必有武备临事图之何忧之有顷之又副领军王莹及义师至新林淹微服来奔高祖板为冠军将军秘书监如故寻兼司徒左长史中兴元年迁吏部尚书二年转相国右长史冠军将军如故天监元年为散骑常侍左衞将军封临沮县开国伯食邑四百戸淹乃谓子弟曰吾本素宦不求富贵今之忝窃遂至于此平生言止足之事亦以备矣人生行乐耳须富贵何时吾功名既立正欲归身草莱耳其年以疾迁金紫光禄大夫改封醴陵侯四年卒时年六十二高祖为素服举哀赙钱三万布五十匹谥曰宪伯淹少以文章显晚节才思微退时人皆谓之才尽凡所着述百余篇自撰为前后集并齐史十志并行于世子蒍袭封嗣自丹阳尹丞为长城令有罪削爵普通四年高祖追念淹功复封蒍呉昌伯邑如先任昉字彦昇乐安博昌人汉御史大夫敖之后也父遥齐中散大夫遥妻裴氏尝昼寝梦有彩旗葢四角悬铃自天而坠其一铃落入裴怀中心悸动既而有娠生昉身长七尺五寸㓜好学早知名宋丹阳尹刘秉辟为主簿时昉年十六以气忤秉子久之为奉朝请举兖州秀才拜太常博士迁征北行参军永明初衞将军王俭领丹阳尹复引为主簿俭雅钦重昉以为当时无軰迁司徒刑狱参军事入为尚书殿中郎转司徒竟陵王记室参军以父忧去职性至孝居丧尽礼服阕续遭母忧常庐于墓侧哭泣之地草为不生服除拜太子歩兵校尉管东宫书记初齐明帝既废郁陵王始为侍中中书监骠骑大将军开府仪同三司扬州刺史録尚书事封宣城郡公加兵五千使昉具表草其辞曰臣本庸才智力浅短太祖高皇帝笃犹子之爱降家人之慈世祖武皇帝情等布衣寄深同气武皇大渐实奉诏言虽自见之明庸近所蔽愚夫一至偶识量已实不忍自固于缀衣之辰拒违于玉几之侧遂荷顾託导扬末命虽嗣君弃常获罪宣徳王室不造职臣之由何者亲则东牟任惟博陆徒怀子孟社稷之对何救昌邑争臣之讥四海之议于何逃责陵土未干训誓在耳家国之事一至于斯非臣之尤谁任其咎将何以肃拜高寝䖍奉武园悼心失图泣血待旦宁容复徼荣于家耻宴安于国危骠骑上将之元勲神州仪刑之列岳尚书是称司㑹中书实管王言且虚饰宠章委成御侮臣知不惬物谁谓宜但命轻鸿毛责重山岳存没同归毁誉一贯辞一官不减身累増一职已黩朝经便当自同体国不为饰让至于功均一匡赏同千室光宅近甸奄有全邦殒越为期不敢闻命亦愿曲留降鉴即垂听许鉅平之恳诚必固永昌之丹慊获申乃知君臣之道绰有余裕茍曰易昭敢守难夺帝恶其辞斥甚愠昉由是终建武中位不过列校昉雅善属文尤长载笔才思无穷当世公王表奏莫不请焉昉起草即成不加㸃窜沈约一代词宗深所推挹明帝崩迁中书侍郎永元末为司徒右长史高祖克京邑霸府初开以昉为骠骑记室参军始高祖与昉过竟陵王西邸从容谓昉曰我登三府当以卿为记室昉亦戏高祖曰我若登三事当以卿为骑兵谓高祖善骑也至是故引昉符昔言焉昉奉牋曰伏承以今令辰肃膺典策徳显功高光副四海含生之伦庇身有地况昉受教君子将二十年咳唾为恩眄睐成饰小人怀惠顾知死所昔承清宴属有绪言提挈之㫖形乎善谑岂谓多幸斯言不渝虽情谬先觉而迹沦骄饵汤沐具而非弔大厦构而相驩明公道冠二仪勲超邃古将使伊周奉辔桓文扶毂神功无纪化物何称府朝初建俊贤骧首惟此鱼目唐突玙璠顾己循涯寔知尘忝千载一逄再造难答虽则殒越且知非报梁台建禅让文诰多昉所具高祖践阼拜黄门侍郎迁吏部郎中寻以本官掌着作天监二年出为义兴太守在任清洁儿妾食麦而已友人彭城到溉溉弟洽从昉共为山泽游及被代登舟止有米五斛既至无衣镇军将军沈约遣裙衫迎之重除吏部郎中参掌大选居职不称寻转御史中丞秘书监领前军将军自齐永元以来秘阁四部篇卷纷杂昉手自讐校由是篇目定焉六年春出为宁朔将军新安太守在郡不事边幅率然曵杖徒行邑郭民通辞讼者就路决焉为政清省吏民便之视事期歳卒于官舍时年四十九阖境痛惜百姓共立祠堂于城南高祖闻问即日举哀哭之甚恸追赠太常卿谥曰敬子昉好交结奨进士友得其延誉者率多升擢故衣冠贵游莫不争与交好坐上賔客恒有数十时人慕之号曰任君言如汉之三君也陈郡殷芸与建安太守到溉书曰哲人云亡仪表长谢元龟何寄指南谁託其为士友所推如此昉不治生产至乃居无室宅世或讥其多乞贷亦随复散之亲故昉常叹曰知我亦以叔则不知我亦以叔则昉坟籍无所不见家虽贫聚书至万余卷率多异本昉卒后高祖使学士贺纵共沈约勘其书目官所无者就昉家取之昉所着文章数十万言盛行于世初昉立于士大夫间多所汲引有善己者则厚其声名及卒诸子皆㓜人罕瞻卹之平原刘孝标为着论曰客问主人曰朱公叔絶交论为是乎为非乎主人曰客奚此之问客曰夫草虫鸣则阜螽跃雕虎啸而清风起故絪緼相感雾涌云蒸嘤鸣相召星流电激是以王阳登则贡公喜罕生逝而国子悲且心同琴瑟言郁郁于兰茝道叶胶漆志婉娈于埙箎圣贤以此镂金版而镌盘盂书玉牒而刻钟鼎若匠人辍成风之妙巧伯牙息流波之雅引范张款款于下泉尹班陶陶于永夕骆驿纵横烟霏雨散皆巧歴所不知心计莫能测而朱益州汨彛叙越谟训捶直切絶交游视黔首以鹰鹯嫓人灵于豺虎䝉有猜焉请辨其惑主人忻然曰客所谓抚絃徽音未逹燥湿变响张罗沮泽不覩鹄鴈高飞葢圣人握金镜阐风烈龙骧蠖屈从道污隆日月聨璧叹斖斖之𢎞致云飞电薄显棣华之微㫖若五音之变化济九成之妙曲此朱生得𤣥珠于赤水谟神睿而为言至夫组织仁义琢磨道徳驩其愉乐恤其陵夷寄通灵台之下遗迹江湖之上风雨急而不辍其音霜雪零而不渝其色斯贤逹之素交歴万古而一遇逮叔世民讹狙诈颷起谿谷不能踰其险鬼神无以究其变竞毛羽之轻趋锥刀之末于是素交尽利交兴天下蚩蚩鸟惊雷骇然利交同源派流则异较言其畧有五术焉若其宠钧董石权压梁窦雕刻百工鑪锤万物吐潄兴云雨唿吸下霜露九域耸其风尘四海叠其燻灼靡不望影星奔借响川骛鸡人始唱鹤葢成隂高门旦开流水接轸皆愿摩顶至踵隳胆抽肠约同要离焚妻子誓狥荆卿湛七族是曰势交其流一也富埒陶白赀巨程罗山擅铜陵家藏金穴出平原而聨骑居里闬而鸣钟则有穷巷之賔绳枢之士冀宵烛之末光邀润屋之微泽鱼贯凫踊飒沓鳞萃分鴈鹜之稻粱沾玉斚之余沥衘恩遇进款诚援青松以示心指白水而旌信是曰贿交其流二也陆大夫燕喜西都郭有道人伦东国公卿贵其籍甚搢绅羡其登仙加以顩颐蹙頞涕唾流沬骋黄马之剧谈纵碧鸡之雄辩叙温燠则寒谷成暄论严苦则春丛零叶飞沉出其顾指荣辱定其一言于是弱冠王孙绮纨公子道不絓于通人声未遒于云阁攀其鳞翼丐其余论附骐骥之髦端轶归鸿于碣石是曰谈交其流三也阳舒隂惨生民大情忧合驩离品物恒性故鱼以泉涸而煦沬鸟因将死而悲鸣同病相怜缀河上之悲曲恐惧寘怀昭谷风之盛典斯则断金由于湫隘刎颈起于苫葢是以伍员濯溉于宰噽张王抚翼于陈相是曰穷交其流四也驰骛之俗浇薄之伦无不操权衡秉纎纩衡所以揣其轻重纩所以属其鼻息若衡不能举纩不能飞虽颜冉龙翰凤鶵曾史兰薰雪白舒向金玉渊海卿云黼黻河汉视若游尘遇同土梗莫肯费其半菽罕有落其一毛若衡重锱铢纩微彯撇虽共工之蒐慝驩兜之掩义南荆之䟦扈东陵之巨猾皆为匍匐委蛇折枝䑛痔金膏翠羽将其意脂韦便辟导其诚故轮葢所游必非夷惠之室苞苴所入实行张霍之家谋而后动芒毫寡忒是曰量交其流五也凡斯五交义同贾鬻故桓谭譬之于阛阓林回喻之于甘醴夫寒暑递进盛衰相袭或前荣而后瘁或始富而终贫或初存而未亡或古约而今泰循环翻覆迅彼波澜此则狥利之情未尝异变化之道不得一由是观之张陈所以凶终萧朱所以隙末断焉可知矣而翟公方规规然勒门以箴客何所见之晚乎然因此五交是生三舋败徳殄义禽兽相若一舋也难固易携讐讼所聚二舋也名䧟饕餮贞介所羞三舋也古人知三舋之为梗惧五交之速尤故王丹威子以槚楚朱穆昌言而示絶有㫖哉近世有乐安任昉海内髦杰早绾银黄夙招民誉遒文丽藻方驾曹王英特儁迈聨横许郭类田文之爱客同郑荘之好贤见一善则盱衡扼腕遇一才则扬眉抵掌雌黄出其脣吻朱紫由其月旦于是冠葢辐凑衣裳云合辎軿击轊坐客恒满蹈其阃阈若升阙里之堂入其奥隅谓登龙门之坂至于顾盼增其倍价翦拂使其长鸣彯组云台者摩肩趋走丹墀者叠迹莫不缔恩狎结绸缪想惠荘之清尘庶羊左之徽烈及瞑目东越归骸雒浦繐帐犹悬门罕渍酒之彦坟未宿草野絶动轮之賔藐尔诸孤朝不谋夕流离大海之南寄命瘴疠之地自昔把臂之英金兰之友曾无羊舌下泣之仁宁慕郈成分宅之徳呜唿世路险嶬一至于此太行孟门宁云絶是以耿介之士疾其若斯裂裳裹足弃之长骛独立高山之顶懽与麋鹿同羣皦皦然絶其雰浊诚耻之也诚畏之也昉撰杂传二百四十七卷地记二百五十二卷文章三十三卷昉第四子东里颇有父风官至尚书外兵郎陈吏部尚书姚察曰观夫二汉求贤率先经术近世取人多由文史二子之作辞藻壮丽允值其时淹能沉静昉持内行并以名位终始宜哉江非先觉任无旧恩则上秩显赠亦末由也已梁书卷十四梁书卷十五钦定四库全书梁书卷十五唐散骑常侍姚思㢘撰列传第九谢朏谢朏字敬沖陈郡阳夏人也祖𢎞微宋太常卿父庄右光禄大夫并有名前代朏幼聪慧庄器之常置左右年十歳能属文庄游土山赋诗使朏命篇朏揽笔便就琅邪王景文谓荘曰贤子足称神童复为后来特逹荘笑因抚朏背曰真吾家千金孝武帝游姑孰勑荘擕朏从驾诏使为洞井赞于坐奏之帝曰虽小竒童也起家抚军法曹行参军迁太子舍人以父忧去职服阕复为舍人歴中书郎衞将军袁粲长史粲性简峻罕通宾客时人方之李膺朏谒既退粲曰谢令不死寻迁给事黄门侍郎出为临川内史以贿见劾案经袁粲粲寝之齐髙帝为骠骑将军辅政选朏为长史勑与河南褚炫济阳江斆彭城刘俣俱入侍宋帝时号为天子四友续拜侍中并掌中书散骑二省诏册髙帝进太尉又以朏为长史带南东海太守高帝方图禅代思佐命之臣以朏有重名深所钦属论魏晋故事因曰晋革命时事久兆石苞不早劝晋文死方恸哭方之冯异非知机也朏答曰昔魏臣有劝魏武即帝位者魏武曰如有用我其为周文王乎晋文世事魏氏将必身终北面假使魏早依唐虞故事亦当三让尔髙帝不悦更引王俭为左长史以朏侍中领秘书监及齐受禅朏当日在直百僚陪位侍中当觧玺朏佯不知曰有何公事传诏云觧玺授齐王朏曰齐自应有侍中乃引枕卧传诏惧乃使称疾欲取兼人朏曰我无疾何所道遂朝服歩出东掖门乃得车仍还宅是日遂以王俭为侍中觧玺既而武帝言于髙帝请诛朏帝曰杀之则遂成其名正应容之度外耳遂废于家永明元年起家拜通直散骑常侍累迁侍中领国子博士五年出为冠军将军义兴太守加秩中二千石在郡不省杂事悉付纲纪曰吾不能作主者吏但能作太守耳视事三年徴都官尚书中书令隆昌元年复为侍中领新安王师未拜固求外出仍为征虏将军呉兴太守受召便述职时明帝谋入嗣位朝之旧臣皆引参谋策朏内图止足且实避事弟瀹时为吏部尚书朏至郡致瀹数斛酒遗书曰可力饮此勿豫人事朏居郡每不治而常务聚歛衆颇讥之亦不屑也建武四年诏徴为侍中中书令遂抗表不应召遣诸子还京师独与母留筑室郡之西郭明帝下诏曰夫超然荣观风流自逺蹈彼幽人英华罕值故长揖楚相见称南国髙谢汉臣取贵良史新除侍中中书令朏早借羽仪夙标清尚登朝树绩出守驰声遂歛迹康衢拂衣林沚抱箕颍之余芳甘顦顇而无闷抚事懐人载留钦想宜加优礼用旌素槩可赐牀帐褥席俸以卿禄常出在所时国子祭酒庐江何𦙍亦抗表还会稽永明二年诏征朏为散骑常侍中书监𦙍为散骑常侍太常卿并不屈三年又诏徴朏为侍中太子少傅𦙍散骑常侍太子詹事时东昏皆下在所使迫遣之值义师已近故并得不到及髙祖平京邑进位相国表请朏𦙍曰夫穷则独善逹以兼济虽出处之道其揆不同用舍惟时贤哲是蹈前新除侍中太子少傅朏前新除散骑常侍太子詹事都亭侯𦙍羽仪世胄徽猷冠冕道业徳声康济雅俗昔居朝列素无宦情宾客简通公卿罕预簪绂未褫而风尘摆落且文宗儒肆互居其长清规雅裁兼擅其羙并逹照深识预覩乱萌见庸质之如初知贻厥之无寄拂衣东山𦕈絶尘轨虽觧组昌运实避昏时家膺鼎食而甘兹橡艾世袭青紫而安此悬鹑自浇风肇扇用南成俗淳流素轨余烈颇存谁其激贪功归有道康俗振民朝野一致虽在江海而勲同魏阙今泰运甫开贱贫为耻况乎久藴瑚琏暂厌承明而可得求志海隅永追松子臣负荷殊重参赞万机寔頼羣才共成栋干思挹清源取镜止水愚欲屈居僚首朝夕谘诹庶足以翼宣寡薄式是王度请并补臣府军谘祭酒朏加后将军并不至髙祖践阼徴朏为侍中光禄大夫开府仪同三司𦙍散骑常侍特进右光禄大夫又并不屈仍遣领军司马王果宣㫖敦譬明年六月朏轻舟出诣阙自陈既至诏以为侍中司徒尚书令朏辞脚疾不堪拜谒乃角巾肩舆诣云龙门谢诏见于华林园乗小车就席明旦舆驾出幸朏宅醼语尽懽朏固陈本志不许因请自还东迎母乃许之临发舆驾复临幸赋诗钱别王人送迎相望于道到京师勑材官起府于旧宅髙祖临轩遣谒者于府拜授诏停诸公事及朔望朝谒三年元会诏朏乗小舆升殿其年遭母忧寻有诏摄职如故后五年改授中书监司徒衞将军并固让不受遣谒者敦授乃拜受焉是冬薨于府时年六十六舆驾出临哭诏给东园祕器朝服一具衣一袭钱十万布百匹蜡百斤赠侍中司徒谥曰靖孝朏所着书及文章并行于世子谖官至司徒右长史坐杀牛免官卒于家次子篹颇有文才仕至晋安太守卒官览字景涤朏弟瀹之子也选尚齐钱唐公主拜驸马都尉秘书郎太子舍人髙祖为大司马召补东合祭酒迁相国户曹天监元年为中书侍郎掌吏部事顷之即真览为人羙风神善辞令髙祖深器之尝侍坐受敕与侍中王暕为诗答赠其文甚工髙祖善之仍使重作复合㫖乃赐诗云双文既后进二少实名家岂伊止栋隆信乃俱国华以母忧去职服阕除中庶子又掌吏部郎事寻除吏部郎迁侍中览颇乐酒因醼席与散骑常侍萧琛辞相诋毁为有司所奏髙祖以览年少不直出为中权长史顷之敕掌东宫管记迁明威将军新安太守九年夏山贼呉承伯破宣城郡余党散入新安叛吏鲍叙等与合攻没黟歙诸县进兵击览览遣郡丞周兴嗣于锦沙立坞拒战不敌遂弃郡奔㑹稽台军平山冦览复还郡左迁司徒谘议参军仁威长史行南徐州事五兵尚书寻迁吏部尚书览自祖至孙三世居选部当世以为荣十二年春出为呉兴太守中书舍人黄睦之家居乌程子弟专横前太守皆折节事之览未到郡睦之子弟来迎览逐去其船杖吏为通者自是睦之家杜门不出不敢与公私门通郡邑多劫为东道患览下车肃然一境清谧初齐明帝及览父瀹东海徐孝嗣并为吴兴号为明守览皆欲过之昔览在新安颇聚敛至是遂称廉洁时人方之王怀祖卒于官时年三十七诏赠中书令子罕早卒陈吏部尚书姚察曰谢朏之于宋代葢忠义者欤当齐建武之世拂衣止足永元多难确然独善其疎蒋之流乎洎髙祖龙兴旁求物色角巾来仕首陟台司极出处之致矣览终能善政君子韪之梁书卷十五卷十五考证梁书卷十五考证谢朏传乃角巾肩舆诣云龙门谢诏肩监本讹自今从南本改正梁书卷十五考证梁书卷十六钦定四库全书梁书卷十六唐散骑常侍姚思廉撰列传第十王亮张稷王莹王亮字奉叔琅邪临沂人晋丞相导之六世孙也祖偃宋右光禄大夫开府仪同三司父攸给事黄门侍郎亮以名家子宋末选尚公主拜驸马都尉祕书郎累迁桂阳王文学南郡王友祕书丞齐竟陵王子良开西邸延才俊以为士林馆使工图画其像亮亦预焉迁中书侍郎大司马从事中郎出为衡阳太守以南土卑湿辞不之官迁给事黄门侍郎寻拜晋陵太守在职清公有羙政时齐明帝即位闻而嘉之引为领军长史甚见赏纳及即位累迁太子中庶子尚书吏部郎诠序着称迁侍中建武末为吏部尚书是时尚书右仆射江祏管朝政多所进㧞为士子所归亮自以身居选部每持异议始亮未为吏部郎时以祏帝之内弟故深友祏祏为之延誉益为帝所器重至是与祏眤之如初及祏遇诛羣小放命凡所除拜悉由内宠亮更弗能止外若详审内无明鉴其所选用拘资次而已当世不谓为能频加通直散骑常侍太子右衞率为尚书右仆射中䕶军既而东昬肆虐滛刑已逞亮倾侧取容竟以免戮义师至新林内外百僚皆道迎其未能㧞者亦间路送诚疑亮独不遣及城内既定独推亮为首亮出见高祖高祖曰颠而不扶安用彼相而弗之罪也霸府开以为大司马长史抚军将军琅邪清河二郡太守梁台建授侍中尚书令固让不拜乃为侍中中书监兼尚书令高祖受禅迁侍中尚书令中军将军引参佐命封豫宁县公邑二千户天监二年转左光禄大夫侍中中军如故元日朝会万国亮辞疾不登殿设馔别省而语笑自若数日诏公卿问讯亮无疾色御史中丞乐蔼奏大不敬论弃市刑诏削爵废为庶人四年夏高祖䜩于华光殿谓羣臣曰朕日昃听政思闻得失卿等可谓多士宜各尽献替尚书左丞范缜起曰司徒谢朏本有虚名陛下擢之如此前尚书令王亮颇有治实陛下弃之如彼是愚臣所不知高祖变色曰卿可更余言缜固执不已高祖不悦御史中丞任昉因奏曰臣闻息夫歴诋汉有正刑白襃一奏晋以明罚况乎附下讪上毁誉自口者哉风闻尚书左丞臣范缜自晋安还语人云我不诣余人惟诣王亮不饷余人惟饷王亮輙收缜白从左右万休到台辨问与风闻符同又今月十日御饥梁州刺史臣珍国宴私既洽羣臣竝已谒退时诏留侍中臣昻等十人访以政道缜不答所问而横议沸腾遂贬裁司徒臣朏襃举庶人王亮臣于时预奉恩留肩随竝立耳目所接差非风闻窃寻王有游豫亲御轩陛义深推毂情均湛露酒阑宴罢当扆正立记事在前记言在后轸早朝之念深求瘼之情而缜言不逊妄陈襃贬伤济济之风缺侧席之望不有严裁宪准将頽缜即主臣谨案尚书左丞臣范缜衣冠绪余言行舛駮夸谐里落喧诟周行曲学謏闻未知去代弄口鸣舌祗足饰非乃者义师近次缜丁罹艰棘曽不唿门墨缞景附颇同先觉实奉龙颜而今党协叠余飜为矛楯人而无恒成兹姦诐日者饮至策勲功微赏厚出守名邦入司管辖苞篚罔遗而假称折辕衣裙所弊谗激失所许与疵废廷辱民宗自居枢宪纠奏寂寞顾望纵容无至公之议恶直丑正有私讦之谈宜寘之徽纆肃正国典臣等参议请以见事免缜所居官輙勒外收付廷尉法狱治罪应诸连逮委之狱官以法制从事缜位应黄纸臣輙奉白简诏闻可玺书语缜曰亮少之才能无闻时辈昔经冒入羣英相与岂薄晚节謟事江祏为吏部末协附梅虫儿茹法珍遂执昏政比屋罹祸尽家涂炭四海沸腾天下横溃此谁之咎食乱君之禄不死于治世亮协固凶党作威作福靡衣玉食女乐盈房势危事逼自相吞噬建石首题启靡请罪朕录其白旗之来贳其既往之咎亮反覆不忠姦贿彰暴有何可论妄相谈述具以状对所诘十条缜答支离而已亮因屏居闭埽不通宾客遭母忧居丧尽礼八年诏起为祕书监俄加通直散骑常侍数日迁太常卿九年转中书监加散骑常侍其年卒诏赙钱三万布五千匹谥曰炀子张稷字公乔呉郡人也父永宋右光禄大夫稷所生母遘疾歴时稷始年十一夜不觧衣而养永异之及母亡毁瘠过人杖而后起性疎率朗悟有才略与族兄充融卷等俱知名时称之曰充融卷稷是为四张起家着作佐郎不拜频居父母忧六载庐于墓侧服除为骠骑法曹行参军迁外兵参军齐永明中为剡县令略不视事多为山水游㑹贼唐瑶作乱稷率厉县人保全县境入为太子洗马大司马东曹掾建安王友大司马从事中郎武陵王曅为䕶军转䕶军司马寻为本州治中明帝领牧仍为别驾时魏冦夀春以稷为宁朔将军军主副尚书仆射沈文季镇豫州魏衆称百万围城累日时经略处分文季悉委稷焉军退迁平西司马宁朔将军南平内史魏又冦雍州诏以本号都督荆雍诸军事时雍州刺史曹虎度樊城岸以稷知州事虎师退稷还荆州就拜黄门侍郎复为司马新兴永宁二郡太守郡犯私讳改永宁为长宁寻迁司徒司马加辅国将军及江州刺史陈显逹举兵反以本号镇歴阳南谯二郡太守迁镇南长史寻阳太守辅国将军行江州事寻徴还为持节辅国将军都督北徐州诸军事北徐州刺史出次白下仍迁都督南兖州诸军事南兖州刺史俄进督北徐徐兖青冀五州诸军事将军竝如故永元末徴为侍中宿衞宫城义师至兼衞尉江淹出奔稷兼衞尉副王莹都督城内诸军事时东昬滛虐义师围城已久城内思亡而莫有先发北徐州刺史王珍国就稷谋之乃使直合张齐害东昬于含徳殿稷召尚书右仆射王亮等列坐殿前西钟下谓曰昔桀有昬徳鼎迁于殷商纣暴虐鼎迁于周今独夫自絶于天四海已归圣主斯实微子去殷之时项伯归汉之日可不勉哉乃遣国子博士范云舍人裴长穆等使石头城诣高祖高祖以稷为侍中左衞将军高祖总百揆迁大司马左司马梁台建为散骑常侍中书令高祖受禅以功封江安县侯邑一千户又为侍中国子祭酒领骁骑将军迁䕶军将军扬州大中正以事免寻为度支尚书前将军太子右衞率又以公事免俄为祠部尚书转散骑常侍都官尚书扬州大中正以本职知领军事寻迁领军将军中正侯如故时魏冦青州诏假节行州事会魏军退仍出为散骑常侍将军呉兴太守秩中二千石下车存问遗老引其子孙置之右职政称寛恕进号云麾将军徴尚书左仆射舆驾将欲如稷宅以盛暑留幸仆射省旧临幸供具皆酬大官馔直帝以稷清贫手诏不受出为使持节散骑常侍都督青冀二州诸军事安北将军青冀二州刺史会魏宼朐山诏稷权顿六里都督衆军还进号镇北将军初郁州接边陲民俗多与魏人交市及朐山叛或与魏通既不自安矣且稷寛㢮无防僚吏颇侵渔之州人徐道角等夜袭州城害稷时年六十三有司奏削爵土稷性烈亮善与人交歴官无蓄聚俸禄皆颁之亲故家无余财初去呉兴郡以仆射徴道由呉乡候稷者满水陆稷单装径还京师人莫之识其率素如此稷长女楚瑗适会稽孔氏无子归宗至稷见害女以身蔽刃先父卒稷子嵊别有传卷字令远稷从兄也少以知理着称能清言仕至都官尚书天监初卒王莹字奉光琅邪临沂人也父懋光禄大夫南乡僖侯莹选尚宋临淮公主拜驸马都尉除着作佐郎累迁太子舍人抚军功曹散骑侍郎司徒左西属齐高帝为骠骑将军引为从事中郎顷之出为义兴太守代谢超宗超宗去郡与莹交恶既还间莹于懋懋言之于朝廷以莹供养不足坐失郡废弃久之为前军谘议参军中书侍郎大司马从事中郎未拜丁母忧服阕为给事黄门郎出为宣城太守迁为骠骑长史复为黄门侍郎司马太子中庶子仍迁侍中父忧去职服阕复为侍中领射声校尉又为冠军将军东阳太守居郡有惠政迁呉兴太守明帝勤忧庶政莹频处二郡皆有能名甚见襃羙还为太子詹事中领军永元初政由羣小莹守职而不能有所是非莹从弟亮既当朝于莹素虽不善时欲引与同事迁尚书左仆射未拜会䕶军崔慧景自京口奉江夏王入伐莹假节率衆拒慧景于湖头夜为慧景所袭衆散莹赴水乗榜入乐游因得还台城慧景败还居领军府义师至复假节都督宫城诸军事建康平高祖为相国引莹为左长史加冠军将军奉法驾迎和帝于江陵帝至南洲逊位于别宫高祖践阼迁侍中抚军将军封建城县公邑千戸寻迁尚书左仆射侍中抚军如故顷之为䕶军将军复迁散骑常侍中军将军丹阳尹视事三年迁侍中光禄大夫领左衞将军俄迁尚书令云麾将军侍中如故累进号左中权将军给鼔吹一部莹性清慎居官恭恪高祖深重之天监十五年迁左光禄大夫开府仪同三司丹阳尹侍中如故莹将拜印工铸其印六铸而龟六毁既成颈空不实补而用之居职六日暴疾卒赠侍中左光禄大夫开府仪同三司陈吏部尚书姚察曰孔子称殷有三仁微子去之箕子为之奴比干谏而死王亮之居乱世势位见矣其于取舍何与三仁之异欤及奉兴王䝉寛政为佐命固将愧于心廼自取废败非不幸也易曰非所据而据之身必危亮之进退失所据矣惜哉张稷因机制变亦其时也王莹印章六毁岂神之害盈乎梁书卷十六卷十六考证梁书卷十六考证张稷传新兴永宁二郡太守郡犯私讳改永宁为长宁按讳谓稷父名永也以私讳而改郡名仅见于此梁书卷十六考证梁书卷十七钦定四库全书梁书卷十七唐散骑常侍姚思廉撰列传第十一王珍国马仙琕张齐王珍国字徳重沛国相人也父广之齐世良将官至散骑常侍车骑将军珍国起家冠军行参军累迁虎贲中郎将南谯太守治有能名时郡境苦饥乃𤼵米散财以拯穷乏齐高帝手敕云卿爱人治国甚副吾意也永明初迁桂阳内史讨捕盗贼境内肃清罢任还都路经江州刺史柳世隆临渚饯别见珍国还装轻素乃叹曰此真可谓良二千石也还为大司马中兵参军武帝雅相知赏每叹曰晚代将家子弟有如珍国者少矣复出为安成内史入为越骑校尉冠军长史钟离太守仍迁巴东建平二郡太守还为游击将军以父忧去职建武末魏军围司州明帝使徐州刺史裴叔业攻拔涡阳以为声援起珍国为辅国将军率兵助焉魏将杨大眼大衆奄至叔业惧弃军走珍国率其衆殿故不至大败永泰元年会稽太守王敬则反珍国又率衆拒之敬则平迁宁朔将军青冀二州刺史将军如故义师起东昬召珍国以衆还京师入顿建康城义师至使珍国出屯朱雀门为王茂军所败乃入城仍密遣郄纂奉明镜献诚于高祖高祖断金以报之时城中咸思从义莫敢先𤼵侍中卫尉张稷都督衆军珍国濳结稷腹心张齐要稷稷许之十二月丙寅旦珍国引稷于衞尉府勒兵入自云龙门即东昬于内殿斩之与稷会尚书仆射王亮等于西钟下使中书舍人裴长穆等奉东昬首归高祖以功授右卫将军辞不拜又授徐州刺史固乞留京师复赐金帛珍国又固譲敕答曰昔田子泰固辞绢谷卿体国情深良在可嘉后因侍宴帝问曰卿明镜尚存昔金何在珍国答曰黄金谨在臣肘不敢失坠复为右卫将军加给事中迁左卫将军加散骑常侍天监初封滠阳县侯邑千户除都官尚书常侍如故五年魏任城王元澄寇钟离高祖遣珍国因问讨贼方略珍国对曰臣常患魏衆少不苦其多高祖壮其言乃假节与衆军同讨焉魏军退班师出为使持节都督梁秦二州诸军事征虏将军南梁秦二州刺史会梁州长史夏侯道迁以州降魏珍国歩道出魏兴将袭之不果遂留镇焉以无功累表请觧高祖弗许改封宜阳县侯户邑如前徴还为员外散骑常侍太子右衞率加后军顷之复为左衞将军九年出为使持节都督湘州诸军事信武将军湘州刺史视事四年徴还为䕶军将军迁通直散骑常侍丹阳尹十四年卒诏赠车骑将军给鼓吹一部赙钱十万布百匹谥曰威子僧度嗣马仙琕字灵馥扶风郿人也父伯鸾宋冠军司马仙琕少以果敢闻遭父忧毁瘠过礼负土成坟手植松栢起家郢州主簿迁武骑常侍为小将随齐安陆王萧缅缅卒事明帝永元中萧遥光崔慧景乱累有战功以勲至前将军出为龙骧将军南汝隂谯二郡太守会夀阳新陷魏将王肃侵邉仙琕力战以寡克衆魏人甚惮之复以功迁宁朔将军豫州刺史义师起四方多响应高祖使仙琕故人姚仲賔说之仙琕于军斩仲賔以殉义师至新林仙琕犹持兵于江西日钞运漕建康城陷仙琕号哭经宿乃觧兵归罪高祖劳之曰射钩斩祛昔人弗忌卿勿以戮使断运茍自嫌絶也仙琕谢曰小人如失主犬后主饲之便复为用高祖笑而美之俄而仙琕母卒高祖知其贫赙给甚厚仙琕号泣谓弟仲艾曰蒙大造之恩未获上报今复荷殊泽当与尔以心力自効耳天监四年王师北讨仙琕每战勇冠三军当其冲者莫不摧破与诸将论议口未尝言功人问其故仙琕曰丈夫为时所知当进不求名退不逃罪乃平生愿也何功可论授辅国将军宋安安蛮二郡太守迁南义阳太守累破山蛮郡境清谧以功封浛洭县伯邑四百戸仍迁都督司州诸军事司州刺史辅国将军如故俄进号贞威将军魏豫州人白皁生杀其刺史琅邪王司马庆曾自号平北将军推乡人胡游为刺史以悬瓠来降高祖使仙琕赴之又遣直合将军武㑹超马广率衆为援仙琕进顿楚王城遣副将齐茍儿以兵二千助守悬瓠魏中山王元英率衆十万攻悬瓠仙琕遣广㑹超等守三关十二月英破悬瓠执齐茍儿遂进攻马广又破广生擒之送雒阳仙琕不能救㑹超等亦相次退散魏军遂进据三关仙琕坐征还为云骑将军出为仁威司马府主豫章王转号云麾复为司马加振逺将军十年朐山民杀琅邪太守刘昕以城降魏诏假仙琕节讨之魏徐州刺史卢昶以衆十余万赴焉仙琕与战累破之昶遁走仙琕纵兵乗之魏衆免者十一二收其兵粮牛马器械不可胜数振旅还京师迁太子左卫率进爵为侯増邑六百戸十一年迁持节督豫北豫霍三州诸军事信武将军豫州刺史领南汝隂太守初仙琕幼名仙婢及长以婢名不典乃以玉代女因成琕云自为将及居州郡能与士卒同劳逸身衣不过布帛所居无帷幕衾屏行则饮食与厮飬最下者同其在边境常单身潜入敌庭伺知壁垒村落险要处所故战多克㨗士卒亦甘心为之用高祖雅爱仗之在州四年卒赠左卫将军谥曰刚子巖夫嗣张齐字子响冯翊郡人世居横桑或云横桑人也少有胆气初事荆府司马桓歴生歴生酗酒遇下严酷不甚礼之歴生罢官归吴郡张稷为荆府司马齐复从之稷甚相知重以为心腹虽家居细事皆以任焉齐尽心事稷无所辞惮随稷归京师稷为南兖州又擢为府中兵参军始委以军旅齐永元中义师起东昬征稷归都督宫城诸军事居尚书省义兵至外围渐急齐日造王珍国隂与定计计定夜引珍国就稷造膝齐自执烛以成谋明旦与稷珍国即东昬于内殿齐手刃焉明年高祖受禅封齐安昌县侯邑五百戸仍为宁朔将军歴阳太守齐手不知书目不识字而在郡有清政吏事甚修天监二年还为虎贲中郎将未拜迁天门太守宁朔将军如故四年魏将王足寇巴蜀高祖以齐为辅国将军救蜀未至足退走齐进戍南安七年秋使齐置大劒寒冡二戍军还益州其年迁武旅将军巴西太守寻加征逺将军十年郡人姚景和聚合蛮蜑抄断江路攻破金井齐讨景和于平昌破之初南郑没于魏乃于益州西置南梁州州镇草创皆仰益州取足齐上夷獠义租得米二十万斛又立台传兴冶铸以应赡南梁十一年进假节督益州外水诸军十二年魏将傅竖眼寇南安齐率衆距之竖眼退走十四年迁信武将军巴西梓潼二郡太守是嵗葭萌人任令宗因衆之患魏也杀魏晋夀太守以城归款益州刺史鄱阳王遣齐帅衆三万督南梁州长史席宗范诸军迎令宗十五年魏东益州刺史元法僧遣子景隆来拒齐师南安太守皇甫谌及宗范逆击之大破魏军于葭萌屠十余城魏将丘突王穆等皆降而魏更増傅竖眼兵复来拒战齐兵少不利军引还于是葭萌复没于魏齐在益部累年讨击蛮獠身无寕嵗其居军中能身亲劳辱与士卒同其勤苦自画顿舍城垒皆委曲得其便调给衣粮资用人人无所困乏既为物情所附蛮獠亦不敢犯是以威名行于庸蜀巴西郡居益州之半又当东道冲要刺史经过军府逺渉多所穷匮齐縁路聚粮食种蔬菜行者皆取给焉其能济办多此类也十七年迁持节都督南梁州诸军事智武将军南梁州刺史普通四年迁信武将军征西鄱阳王司马新兴永宁二郡太守未𤼵而卒时年六十七追赠散骑常侍右卫将军赙钱十万布百匹谥曰壮陈吏部尚书姚察曰王珍国申胄徐元瑜李居士齐末咸为列将拥彊兵或面缚请罪或斩关献㨗其能后服马仙琕而已仁义何常蹈之则为君子信哉及其临邉抚衆虽李牧无以加矣张齐之政绩亦有异焉胄元瑜居士入梁事迹鲜故不为之传梁书卷十七卷十七考证梁书卷十七考证马仙琕𫝊乃觧兵归罪髙祖劳之南史附仙琕于袁昂𫝊后叙其义烈甚详此特从畧以功封浛洭县伯浛南史作含梁书卷十七考证梁书卷十八钦定四库全书梁书卷十八唐散骑常侍姚思廉撰列传第十二张惠绍冯道根康绚昌义之张惠绍字徳继义阳人也少有武干齐明帝时为直阁后出补竟陵横桑戍主永元初母丧归葬于乡里闻义师起驰归高祖拔为中兵参军加宁朔将军军主师次汉口高祖使惠绍与军主朱思逺游遏江中断郢鲁二城粮运郢城水军主沈难当帅轻舸数十挑战惠绍击破斩难当尽获其军器义师次新林朱雀惠绍累有战功建康城平迁辅国将军前军直阁左细仗主高祖践阼封石阳县侯邑五百戸迁骁骑将军直阁细仗主如故时东昬余党数百人窃入南北掖门烧神虎门害衞尉张𢎞策惠绍驰率所领赴战斩首数十级贼乃散走以功增邑二百戸迁太子右衞率天监四年大举北伐惠绍与冠军长史胡辛生宁朔将军张豹子攻宿预执城主马成龙送于京师使部将蓝怀恭于水南立城为掎角俄而魏援大至败䧟怀恭惠绍不能守是夜奔还淮隂魏复得宿预六年魏军攻钟离诏左衞将军曹景宗督衆军为援进据邵阳惠绍与冯道根裴邃等攻断魏连桥短兵接战魏军大溃以功增邑三百戸还为左骁骑将军寻出为持节都督北兖州诸军事冠军将军北兖州刺史魏宿预淮阳二城内附惠绍抚纳有功进号智武将军益封二百户入为衞尉卿迁左衞将军出为持节都督司州诸军事信威将军司州刺史领安陆太守在州和理吏民亲爱之徴还为左衞将军加通直散骑常侍甲仗百人直衞殿内十八年卒时年六十三诏曰张惠绍志畧开济干用贞果诚懃义始绩闻累任爰居禁旅尽心朝夕奄至殒丧恻怆于怀宜追宠命以彰勲烈可赠䕶军将军给鼓吹一部布百匹蜡二百斤谥曰忠子澄嗣澄初为直阁将军丁父忧起为晋熙太守随豫州刺史裴邃北伐累有战功与湛僧智胡绍世鱼𢎞文竝当时之骁将歴官衞尉卿太子左衞率卒官谥曰愍冯道根字巨基广平鄼人也少失父家贫佣赁以养母行得甘肥不敢先食必遽还以进母年十三以孝闻于乡里郡召为主簿辞不就年十六乡人蔡道斑为湖阳戍主道斑攻蛮钖城反为蛮所困道根救之匹马转战杀伤甚多道斑以免由是知名齐建武末魏主托跋宏冦没南阳等五郡明帝遣太尉陈显逹率衆复争之师入汋均口道根与乡里人士以牛酒候军因説显逹曰汋均水迅急难进易退魏若守隘则首尾俱急不如悉弃船舰于鄼城方道歩进建营相次鼓行而前如是则立破之矣显逹不听道根犹以私属从军及显逹败军人夜走多不知山路道根每及险要辄停马指示之衆頼以全寻为汋均口戍副永元中以母丧还家闻高祖起义师乃谓所亲曰金革夺礼古人不避扬名后世岂非孝乎时不可失吾其行矣率乡人子弟胜兵者悉归高祖时有蔡道福为将从军高祖使道根副之皆𨽻于王茂茂伐沔攻郢城克加湖道根常为前锋陷陈会道福卒于军高祖令道根并领其衆大军次新林随王茂于朱雀航大战斩获尤多高祖即位以为骁骑将军封増城县男邑二百户领文徳帅迁游击将军是岁江州刺史陈伯之反道根随王茂讨平之天监二年为宁朔将军南梁太守领阜陵城戍初到阜陵修城隍远斥候有如敌将至者衆颇笑之道根曰怯防勇战此之谓也修城未毕会魏将党法宗傅竖眼率衆二万奄至城下道根堑垒未固城中衆少皆失色道根命广开门缓服登城选精鋭二百人出与魏军战败之魏人见意闲且战又不利因退走是时魏分兵于大小岘东桑等连城相持魏将高祖珍以三千骑军其闲道根率百骑横击破之获其鼓角军仪于是粮运既絶诸军乃退迁道根辅国将军豫州刺史韦叡围合肥克之道根与诸军同进所在有功六年魏攻钟离高祖复诏叡救之道根率衆三千为叡前驱至徐州建计据邵阳洲筑垒掘堑以逼魏城道根能走马歩地计足以赋功城隍立办及淮水长道根乗战舰攻断魏连桥数百丈魏军败绩益封三百戸进爵为伯还迁云骑将军领直合将军改封豫宁县户邑如前累迁中权中司马右游击将军武旅将军歴阳太守八年迁贞毅将军假节督豫州诸军事豫州刺史领汝隂太守为政清简境内安定十一年徴为太子右衞率十三年出为信武将军宣惠司马新兴永宁二郡太守十四年徴为员外散骑常侍右游击将军领朱衣直阁十五年为右衞将军道根性谨厚木讷少言为将能检御部曲所过村陌将士不敢虏掠每所征伐终不言功诸将讙譁争竞道根黙然而已其部曲或怨非之道根喻曰明主自鉴功之多少吾将何事高祖尝指道根示尚书令沈约曰此人口不论勲约曰此陛下之大树将军也处州郡和理清静为部下所怀在朝廷虽贵显而性俭约所居宅不营墻屋无器服侍衞入室则萧然如素士之贫贱者当时服其清退高祖亦雅重之微时不学既贵粗读书自谓少文常慕周勃之器重十六年复假节都督豫州诸军事信武将军豫州刺史将行高祖引朝臣宴别道根于武徳殿召工视道根使图其形像道根踧踖谢曰臣所可报国家惟余一死但天下太平臣恨无可死之地豫部重得道根人皆喜悦高祖每称曰冯道根所在能使朝廷不复忆有一州居州少时遇疾自表乞还朝徴为散骑常侍左军将军既至疾甚中使累加存问普通元年正月卒时年五十八是日舆驾春祀二庙既出宫有司以闻高祖问中书舍人朱异曰吉凶同日今行乎异对曰昔柳荘寝疾衞献公当祭请于尸曰有臣柳荘非寡人之臣是社稷之臣也闻其死请往不释祭服而往遂以襚之道根虽未为社稷之臣亦有劳王室临之礼也高祖即幸其宅哭之甚恸诏曰豫宁县开国伯新除散骑常侍领左军将军冯道根奉上能忠有功不伐抚人留爱守边难犯祭遵冯异郭伋李牧不能过也奄致殒丧恻怆于怀可赠信威将军左衞将军给鼓吹一部赙钱十万布百匹谥曰威子怀嗣康绚字长明华山蓝田人也其先出自康居初汉置都䕶尽臣西域康居亦遣侍子待诏于河西因留为黔首其后即以康为姓晋时陇右乱康氏迁于蓝田绚曾祖因为苻坚太子詹事生穆穆为姚苌河南尹宋永初中穆举乡族三千余家入襄阳之岘南宋为置华山郡蓝田县寄居于襄阳以穆为秦梁二州刺史未拜卒绚世父元隆父元抚并为流人所推相继为华山太守绚少俶傥有志气齐文帝为雍州刺史所辟皆取名家绚特以才力召为西曹书佐永明三年除奉朝请文帝在东宫以旧恩引为直后以母忧去职服阕除振威将军华山太守推诚抚循荒余悦服迁前军将军复为华山太守永元元年义兵起绚举郡以应高祖身率敢勇三千人私马二百五十匹以从除西中郎南康王中兵参军加辅国将军义师方围张冲于郢城旷日持久东昬将吴子阳壁于加湖军锋甚盛绚随王茂力攻屠之自是常领游兵有急应赴斩获居多天监元年封南安县男邑三百户除辅国将军竟陵太守魏围梁州刺史王珍国使请救绚以郡兵赴之魏军退七年司州三关为魏所逼诏假绚节武旅将军率衆赴援九年迁假节督北兖州縁淮诸军事振远将军北兖州刺史及朐山亡徒以城降魏绚驰遣司马霍奉伯分军据崄魏军至不得越朐城明年青州刺史张稷为土人徐道角所杀绚又遣司马茅荣伯讨平之徴骠骑临川王司马加左骁骑将军寻转朱衣直阁十三年迁太子右衞率甲仗百人与领军萧景直殿内绚身长八尺容貌絶伦虽居显官犹习武艺高祖幸徳阳殿戏马敕绚马射抚弦贯的观者悦之其日上使画工图绚形遣中使持以问绚曰卿识此图不其见亲如此时魏降人王足陈计求堰淮水以灌寿阳足引北方童謡曰荆山为上格浮山为下格潼沱为激沟併灌鉅野泽高祖以为然使水工陈承伯材官将军祖暅视地形咸谓淮内沙土漂轻不坚实其功不可就高祖弗纳发徐扬人率二十户取五丁以筑之假绚节都督淮上诸军事并䕶堰作役人及战士有衆二十万于钟离南起浮山北抵巉石依岸以筑土合嵴于中流十四年堰将合淮水漂疾辄复决溃衆患之或谓江淮多有蛟能乗风雨决坏崖岸其性恶铁因是引东西二冶铁器大则釡鬵小则鋘锄数千万斤沉于堰所犹不能合乃伐树为井干填以巨石加土其上縁淮百里内冈陵木石无巨细必尽负担者肩上皆穿夏日疾疫死者相枕蝇虫昼夜声相合高祖愍役人淹久遣尚书右仆射袁昻侍中谢举假节慰劳之并加蠲复是冬又寒甚淮泗尽冻士卒死者十七八高祖复遣赐以衣袴十一月魏遣将杨大眼扬声决堰绚命诸军撤营露次以待之遣其子悦挑战斩魏咸阳王府司马徐方兴魏军小却十二月魏遣其尚书仆射李昙定督衆军来战绚与徐州刺史刘思祖等距之高祖又遣右衞将军昌义之太仆卿鱼𢎞文直合曹世宗徐元和相次距守十五年四月堰乃成其长九里下阔一百四十丈上广四十五丈高二十丈深十九丈五尺夹之以堤并树杞柳军人安堵列居其上其水清洁俯视居人坟墓了然皆在其下或人谓绚曰四渎天所以节宣其气不可久塞若凿湫东注则游波寛缓堰得不坏绚然之开湫东注又纵反间于魏曰梁人所惧开湫不畏野战魏人信之果凿山深五丈开湫北注水日夜分流湫犹不减其月魏军竟溃而归水之所及夹淮方数百里地魏寿阳城戍稍徙顿于八公山北南居人散就冈垄初堰起于徐州界刺史张豹子宣言于境谓已必尸其事既而绚以他官来监作豹子甚慙俄而敕豹子受绚节度每事辄先谘焉由是遂谮绚与魏交通高祖虽不纳犹以事毕徴绚寻以绚为持节都督司州诸军事信武将军司州刺史领安陆太守增封二百户绚还后豹子不修堰至其秋八月淮水暴长堰悉坏决奔流于海祖暅坐下狱绚在州三年大修城隍号为严政十八年徴为员外散骑常侍领长水校尉与䕶军韦叡太子右衞率周舍直殿省普通元年除衞尉卿未拜卒时年五十七舆驾即日临哭赠右衞将军给鼓吹一部赙钱十万布百匹谥曰壮绚寛和少喜惧在朝廷见人如不能言号为长厚在省每寒月见省官繿缕辄遗以襦衣其好施如此子悦嗣昌义之歴阳乌江人也少有武干齐代随曹虎征伐累有战功虎为雍州以义之补防合出为冯翊戍主及虎代还义之留事高祖时天下方乱高祖亦厚遇之义师起板为辅国将军军主除建安王中兵参军时竟陵芊口有邸合高祖遣驱每战必㨗大军次新林随王茂于新亭并朱雀航力战斩获尤多建康城平以为直合将军马右夹毂主天监元年封永丰县侯邑五百戸除骁骑将军出为盱眙太守二年迁假节督北徐州诸军事辅国将军北徐州刺史镇钟离魏宼州境义之击破之三年进号冠军将军増封二百户四年大举北伐扬州刺史临川王督衆军军洛口义之以州兵受节度为前军攻魏梁城戍克之五年高祖以征役久有诏班师衆军各退散魏中山王元英乗势追蹑攻没马头城内粮储魏悉移之归北议者咸曰魏运米北归当无复南向高祖曰不然此必进兵非其实也乃遣土匠修营钟离城敇义之为战守之备是冬英果率其安乐王元道明平东将军杨大眼等衆数十万来宼钟离钟离城北阻淮水魏人于邵阳洲西岸作浮桥跨淮通道英据东岸大眼据西岸以攻城时城中衆才三千人义之督帅随方抗御魏军乃以车载土填堑使其衆负土随之严骑自后蹙焉人有未及回者因以土迮之俄而堑满英与大眼躬自督战昼夜苦攻分畨相代坠而复升莫有退者又设飞楼及冲车撞之所值城上辄頽落义之乃以泥补缺冲车虽入而不能坏义之善射其被攻危急之处辄驰往救之每弯弓所向莫不应弦而倒一日战数十合前后杀伤者万计魏军死者与城平六年四月高祖遣曹景宗韦叡帅衆二十万救焉既至与魏战大破之英大眼等各脱身奔走义之因率轻兵追至洛口而还斩首俘生不可胜计以功进号军师将军增封二百户迁持节督青冀二州诸军事征虏将军青冀二州刺史未拜改督南兖兖徐青冀五州诸军事辅国将军南兖州刺史坐禁物出藩为有司所奏免其年补朱衣直合除左骁骑将军直合如故迁太子右衞率领越骑校尉假节八年出为持节督湘州诸军事征逺将军湘州刺史九年以本号还朝俄为司空临川王司马将军如故十年迁右卫将军十三年徙为左衞将军是冬高祖遣太子右衞率康绚督衆军作荆山堰明年魏遣将李昙定大衆逼荆山扬声欲决堰诏假义之节帅太仆卿鱼𢎞文直合将军曹世宗徐元和等救绚军未至绚等已破魏军魏又遣大将李平攻崃石围直合将军赵祖悦义之又率朱衣直合王神念等救之时魏兵盛神念攻崃石浮桥不能克故援兵不得时进遂䧟崃石义之班师为有司所奏高祖以其功臣不问也十五年复以为使持节都督湘州诸军事信威将军湘州刺史其年改授都督北徐州縁淮诸军事平北将军北徐州刺史义之性寛厚为将能抚御得人死力及居藩任吏民安之俄给鼔吹一部改封营道县侯邑户如先普通三年徴为䕶军将军鼔吹如故四年十月卒高祖深痛惜之诏曰䕶军将军营道县开国侯昌义之干畧沉济志怀寛隠诚着运始効彰边服方申爪牙寄以禁旅奄至殒䘮恻怆于怀可赠散骑常侍车骑将军并鼓吹一部给东园秘器朝服一具赙钱二万布二百匹蜡二百斤谥曰烈子寳业嗣官至直合将军谯州刺史陈吏部尚书姚察曰张惠绍冯道根康绚昌义之初起从上其功则轻及羣盗焚门而惠绍以力战显合肥邵阳之逼而道根义之功多浮山之役起而康绚典其事互有厥劳宠进宜矣先是镇星守天江而堰兴及退舍而堰决非徒人事有天道矣梁书卷十八卷十八考证梁书卷十八考证张惠绍传累有战功监本缺战功二字又下文歴官衞尉卿句缺卿二字今増入昌义之传绚等已破魏军魏又遣大将李平攻崃石南本脱军魏二字梁书卷十八考证梁书卷十九钦定四库全书梁书卷十九唐散骑常侍姚思廉撰列传第十三宗夬刘坦乐蔼宗夬字明敭南阳湼阳人也世居江陵祖景宋时徴太子庶子不就有高名父繁西中郎谘议参军夬少勤学有局干弱冠举郢州秀才歴临川王常侍骠骑行参军齐司徒竟陵王集学士于西邸并见图画夬亦预焉永明中与魏和亲敕夬与尚书殿中郎任昉同接魏使皆时选也武帝嫡孙南郡王居西州以夬管书记夬既以笔札被知亦以贞正见许故任焉俄而文惠太子薨王为皇太孙夬仍管书记及太孙即位多失徳夬颇自疎得为秣陵令迁尚书都官郎隆昌末少帝见诛宠旧多罹其祸惟夬及傅昭以清正免明帝即位以夬为郢州治中有名称职以父老去官还乡里南康王为荆州刺史引为别驾义师起迁西中郎谘议参军别驾如故时西土位望惟夬与同郡乐蔼刘坦为州人所推信故领军将军萧颕胄深相委仗每事谘焉高祖师发雍州颕胄遣夬出自杨口靣禀经畧并䕶送军资高祖甚礼之天兴初迁御史中丞以父忧去职起为冠军将军衞军长史天监元年迁征虏长史东海太守将军如故二年徴为太子右衞率是冬迁五兵尚书参掌大选三年卒时年四十九子曜卿嗣夬从弟岳有名行州里称之出于夬右仕歴尚书库部郎郢州治中北中郎録事参军事刘坦字徳度南阳安衆人也晋镇东将军乔之七世孙坦少为从兄虬所知齐建元初为南郡王国常侍寻补孱陵令迁南中郎録事参军所居以干济称南康王为荆州刺史坦为西中郎中兵参军领长流义师起迁谘议参军时辅国将军杨公则为湘州刺史帅师赴夏口西朝议行州事者坦谓衆曰湘境人情易扰难信若专用武士则百姓畏侵渔若遣文人则威畧不振必欲镇静一州城军民足食则无踰老臣先零之役窃以自许遂从之乃除辅国长史长沙太守行湘州事坦尝在湘州多旧恩道迎者甚衆下车简选堪事吏分诣十郡悉发人丁运租米三十余万斛致之义师资粮用给时东昏遣安成太守刘希祖破西台所选太守范僧简于平都希祖移檄湘部于是始兴内史王僧粲应之邵陵人逐其内史褚洊永阳人周晖起兵攻始安郡竝应僧粲桂阳人邵昙弄邓道介报复私讐因合党亦同焉僧粲自号平西将军湘州刺史以永阳人周舒为谋主师于建宁自是湘部诸郡悉皆蜂起惟临湘湘隂浏阳罗四县犹全州人咸欲汎舟逃走坦悉聚船焚之遣将尹法畧距僧粲相持未决前湘州镇军钟𤣥绍潜谋应僧粲要结士庶数百人皆连名定计刻日反州城坦闻其谋伪为不知因理讼至夜而城门遂不闭以疑之𤣥绍未及发明旦诣坦问其故坦久留与语密遣亲兵收其家书𤣥绍在坐未起而收兵已报具得其文书本末𤣥绍即首伏于坐斩之焚其文书其余党悉无所问衆愧且服州部遂安法畧与僧粲相持累月建康城平公则还州羣贼始散天监初论功封荔浦县男邑三百戸迁平西司马新兴太守天监三年迁西中郎卒时年六十二子泉嗣乐蔼字蔚逺南阳淯阳人晋尚书令广之六世孙世居江陵其舅雍州刺史宗悫尝陈器物试诸甥姪蔼时尚幼而所取惟书悫由此竒之又取史传各一卷授蔼等使读毕言所记蔼畧读具举悫益善之宋建平王景素为荆州刺史辟为主簿景素为南徐州复为征北刑狱参军迁龙阳相以父忧去职吏民诣州请之葬讫起焉时齐豫章王嶷为武陵太守雅善蔼为政及嶷为荆州刺史以蔼为骠骑行参军领州主簿参知州事嶷甞问蔼风土旧俗城隍基跱山川险易蔼随问立对若按图牒嶷益重焉州人嫉之或谮蔼廨门如市嶷遣觇之方见蔼闭阁读书嶷还都以蔼为太尉刑狱参军典书记迁枝江令还为大司马中兵参军转署记室永明八年荆州刺史巴东王子响称兵反既败焚烧府舍官曹文书一时荡尽武帝引见蔼问以西事蔼上对详敏帝悦焉用为荆州治中敇付以脩复府州事蔼还州缮脩廨署数百区顷之咸毕而役不及民荆部以为自晋王悦移镇以来府舍未之有也九年豫章王嶷薨蔼觧官赴丧率荆湘二牧故吏建碑墓所累迁车骑平西録事参军歩兵校尉求助戍西归南康王为西中郎以蔼为谘议参军义师起萧颕胄引蔼及宗夬刘坦任以经畧梁台建迁镇军司马中书侍郎尚书左丞时营造器甲舟舰军粮及朝廷仪宪悉资蔼焉寻迁给事黄门侍郎左丞如故和帝东下迁兼衞尉卿天监初迁骁骑将军领少府卿俄迁御史中丞领本州大中正初蔼发江陵无故于船得八车辐如中丞健歩避道者至是果迁焉蔼性公彊居宪台甚称职时长沙宣武王将葬而车府忽于库火油络欲推主者蔼曰昔晋武库火张华以为积油万石必然今库若有灰非吏罪也既而检之果有积灰时称其博物𢎞恕焉二年出为持节督广交越三州诸军冠军将军平越中郎将广州刺史前刺史徐元瑜罢归道遇始兴人士反逐内史崔睦舒因掠元瑜财产元瑜走归广州借兵于蔼託欲讨贼而实谋袭蔼蔼觉之诛元瑜寻进号征虏将军卒官蔼姊适徴士同郡刘虬亦明识有礼训蔼为州迎姊居官舍参分禄秩西土称之子法才字元备㓜与弟藏俱有羙名少游京师造沈约约见而称之齐和帝为相国召为府参军镇军萧颕胄辟主簿梁台建除起部郎天监二年蔼出镇岭表法才留任京邑迁金部郎父忧去官服阕除中书通事舍人出为本州别驾入为通直散骑侍郎复掌通事迁尚书右丞晋安王为荆州重除别驾从事又复徴为尚书右丞出为招逺将军建康令不受俸秩比去任将至百金县曹启输台库高祖嘉其清节曰居职若斯可以为百城表矣即日迁太府卿寻除南康内史耻以让俸受名辞不拜俄转云骑将军少府卿出为信武长史江夏太守因被代表便道还乡至家割宅为寺栖心物表皇太子以法才旧臣累有优令召使东下未及发而卒时年六十三陈吏部尚书姚察曰萧颕胄起大州之衆以会义当其时人心未之能悟此三人者楚之镇也经营缔构葢有力焉方面之功坦为多矣当官任事蔼则兼之咸登宠秩宜乎梁书卷十九卷十九考证梁书卷十九考证宗夬传西中郎谘议参军各本脱郎字梁书卷十九考证梁书卷二十钦定四库全书梁书卷二十唐散骑常侍姚思廉撰列传第十四刘季连陈伯之刘季连字惠续彭城人也父思考以宋高祖族弟显于宋世位至金紫光禄大夫季连有名誉早歴清官齐高帝受禅悉诛宋室近属将及季连等太宰褚渊素善之固请乃免建元中季连为尚书左丞永明初出为江夏内史累迁平南长沙内史冠军长史广陵太守并行府州事入为给事黄门侍郎转太子中庶子建武中又出为平西萧遥欣长史南郡太守时明帝诸子幼弱内亲则仗遥欣兄弟外亲则倚后弟刘暄内弟江祏遥欣之镇江陵也意寄甚隆而遥欣至州多招賔客厚自封殖明帝甚恶之季连族甥琅邪王会为遥欣谘议参军美容貌颇才辩遥欣遇之甚厚会多所慠忽于公座与遥欣竞侮季连季连憾之乃宻表明帝称遥欣有异迹明帝纳焉乃以遥欣为雍州刺史明帝心徳季连四年以为辅国将军益州刺史令据遥欣上流季连父宋世为益州贪鄙无政绩州人犹以义故善待季连季连下车存问故老抚纳新旧见父时故吏皆对之流涕辟遂宁人龚惬为府主簿惬龚颖之孙累世有学行故引焉东昏即位永元元年征季连为右衞将军道断不至季连闻东昏失徳京师多故稍自骄矜本以文吏知名性忌而褊狭至是遂严愎酷狠土人始怀怨望其年九月季连因聚会𤼵人丁五千人声以讲武遂遣中兵参军宋买率之以袭中水穰人李託豫知之设备守险买与战不利还州郡县多叛乱矣是月新城人赵续伯杀五城令逐始平太守十月晋原人乐寳称李难当杀其太守寳称自号南秦州刺史难当益州刺史十二月季连遣参军崔茂祖率衆二千讨之赍三日粮值嵗大寒羣贼相聚伐树塞路军人水火无所得大败而还死者十七八明年正月新城人帛飬逐遂宁太守谯希渊三月巴西人雍道晞率羣贼万余逼巴西去郡数里道晞称镇西将军号建义巴西太守鲁休烈与涪令李膺婴城自守季连遣中兵参军李奉伯率衆五千救之奉伯至与郡兵破擒道晞斩之涪市奉伯因独进巴西之东鄊讨余贼李膺止之曰卒惰将骄乗胜履险非良策也不如小缓更思后计奉伯不纳悉衆入山大败而出遂奔还州六月江阳人程延期反杀太守何法藏鲁休烈惧不自保奔投巴东相萧慧训十月巴西人赵续伯又反有衆二万出广汉乘佛舆以五綵裹青石诳百姓云天与我玉印当王蜀愚人从之者甚衆季连进讨之遣长史赵越常前驱兵败季连复遣李奉伯由涪路讨之奉伯别军自潺亭与大军会于城进攻其栅大破之时会稽人石文安守休隠居乡里专行礼让代季连为尚书左丞出为江夏内史又代季连入为御史中丞与季连相善子仲渊字钦囘闻义师起率乡人以应高祖天监初拜郢州别驾从高祖平京邑明年春遣左右陈建孙送季连弟通直郎子渊及季连二子使蜀喻㫖慰劳季连受命饬还装高祖以西台将邓元起为益州刺史元起南郡人季连为南郡之时素薄元起典籖朱道琛者尝为季连府都録无赖小人有罪季连欲杀之逃叛以免至是说元起曰益州乱离已久公私府库必多耗失刘益州临归空竭岂办复能逺遣候逓道琛请先使检校缘路奉迎不然万里资粮未易可得元起许之道琛既至言语不恭又歴造府州人士见器物輙夺之有不获者语曰会当属人何湏苦惜于是军府大惧谓元起至必诛季连祸及党与竞言之于季连季连亦以为然又恶昔之不礼元起也益愤懑司马朱士畧说季连求为巴西郡留三子为质季连许之顷之季连遂召佐史矫称齐宣徳皇后令聚兵复反收朱道琛杀之书报朱士畧兼召李膺膺士畧并不受使使归元起收兵于巴西以待之季连诛士畧三子天监元年六月元起至巴西季连遣其将李奉伯等拒战兵交互有得失乆之奉伯乃败退还成都季连驱畧居人闭城固守元起稍进围之是冬季连城局参军江希之等谋以城降不果季连诛之蜀中䘮乱已二年矣城中食尽升米三千亦无所籴饿死者相枕其无亲党者又杀而食之季连食粥累月饥窘无计二年正月高祖遣主书赵景悦宣诏降季连季连肉袒请罪元起迁季连于城外俄而造焉待之以礼季连谢曰早知如此岂有前日之事元起诛李奉伯并诸渠帅送季连还京师季连将𤼵人莫之视惟龚惬送焉初元起在道惧事不集无以为赏士之至者皆许以辟命于是受别驾治中檄者将二千人季连既至诣阙谢高祖引见之季连自东掖门入数歩一稽颡以至高祖前高祖笑谓曰卿欲慕刘备而曾不及公孙述岂无卧龙之臣乎季连复稽颡谢赦为庶人四年正月因出建阳门为蜀人蔺道恭所杀季连在蜀杀道恭父道恭出亡至是而报复焉陈伯之济隂睢陵人也幼有膂力年十三四好着獭皮冠带刺刀候伺隣里稻熟輙偷刈之尝为田主所见呵之云楚子莫动伯之谓田主曰君稻幸多一担何苦田主将执之伯之因杖刀而进将刺之曰楚子定何如田主皆反走伯之徐担稻而归及年长在钟离数为刼盗尝援面觇人船船人斫之获其左耳后随鄊人车骑将军王广之广之爱其勇每夜卧下榻征伐尝自随齐安陆王子敬为南兖州颇持兵自卫明帝遣广之讨子敬广之至欧阳遣伯之先驱因城开独入斩子敬又频有战功以勲累迁为冠军将军骠骑司马封鱼复县伯邑五百户义师起东昏假伯之节督前驱诸军事豫州刺史将军如故寻转江州据寻阳以拒义军郢城平高祖得伯之幢主蘓隆之使说伯之即以为安东将军江州刺史伯之虽受命犹怀两端伪云大军未湏便下高祖谓诸将曰伯之此答其心未定及其犹豫宜逼之衆军遂次寻阳伯之退保南湖然后归附进号镇南将军与衆俱下伯之顿篱门寻进西明门建康城未平每降人出伯之輙唤与耳语高祖恐其复怀翻覆宻语之曰闻城中甚忿卿举江州降欲遣刺客中卿宜以为虑伯之未之信会东昏将郑伯伦降高祖使过伯之谓曰城中甚忿卿欲遣信诱卿以封赏湏卿复降当生割卿手脚卿若不降复欲遣刺客杀卿宜深为备伯之惧自是无异志矣力战有功城平进号征南将军封丰城县公邑二千戸遣还之镇伯之不识书及还江州得文牒辞讼惟作大诺而已有事典籖传口语与夺决于主者伯之与豫章人邓缮永兴人戴永忠竝有旧缮经藏伯之息英免祸伯之尤徳之及在州用缮为别驾永忠记室参军河南褚緭京师之薄行者齐末为扬州西曹遇乱居闾里而轻薄互能自致惟緭独不达高祖即位緭频造尚书范云云不好緭坚距之緭益怒私语所知曰建武以后草泽底下悉化成贵人吾何罪而见弃今天下草创饥馑不已䘮乱未可知陈伯之拥彊兵在江州非代来臣有自疑意且荧惑守南斗讵非为我出今者一行事若无成入魏何遽减作河南郡于是遂投伯之书佐王思穆事之大见亲狎及伯之鄊人朱龙符为长流参军竝乘伯之愚闇恣行姦险刑政通塞悉共专之伯之子虎牙时为直阁将军高祖手疏龙符罪亲付虎牙虎牙封示伯之高祖又遣代江州别驾邓缮伯之竝不受命答高祖曰龙符骁勇健儿邓缮事有绩効台所遣别驾请以为治中缮于是日夜说伯之云台家府库空竭复无器仗三仓无米东境饥流此万代一时也机不可失緭永忠等每賛成之伯之谓缮今段启卿若复不得便与卿共下使反髙祖敇部内一郡处缮伯之于是集府州佐史谓曰奉齐建安王敎率江北义勇十万已次六合见使以江州见力运粮速下我荷明帝厚恩誓死以报今便纂严备办使緭诈为萧寳夤书以示僚佐于㕔事前为坛杀牲以盟伯之先饮长史以下次第歃血緭说伯之曰今举大事宜引衆望程元沖不与人同心临川内史王观僧䖍之孙人身不恶便可召为长史以代元沖伯之从之仍以緭为寻阳太守加讨逆将军永忠辅义将军龙符为豫州刺史率五百人守大雷大雷戍主沈慧休镇南参军李延伯又遣乡人孙隣李景受龙符节度隣为徐州景为郢州豫章太守郑伯伦起郡兵距守程元沖既失职于家合率数百人使伯之典籖吕孝通戴元则为内应伯之每旦常作伎日晡輙卧左右仗身皆休息元沖因其觧㢮从北门入径至㕔事前伯之闻呌声自率出盪元沖力不能敌走逃庐山初元沖起兵要寻阳张孝季孝季从之既败伯之追孝季不得得其母郎氏蜡灌杀之遣信还都报虎牙兄弟虎牙等走盱眙盱眙人徐安庄兴绍张显明邀击之不能禁反见杀高祖遣王茂讨伯之伯之闻茂来谓緭等曰王观既不就命郑伯伦又不肯从便应空手受困今先平豫章开通南路多𤼵丁力益运资粮然后席卷北向以扑饥疲之衆不忧不济也乃留鄊人唐葢人守城遂相率趣豫章太守郑伯伦坚守伯之攻之不能下王茂前军既至伯之表里受敌乃败走间道亡命出江北与子虎牙及褚緭俱入魏魏以伯之为使持节散骑常侍都督淮南诸军事平南将军光禄大夫曲江县侯天监四年诏太尉临川王宏率衆军北讨宏命记室丘迟私与伯之书曰陈将军足下无恙幸甚将军勇冠三军才为世出弃䴏雀之小志慕鸿鹄以高翔昔因机变化遭逢明主立功立事开国承家朱轮华毂拥旄万里何其壮也如何一旦为奔亡之虏开鸣镝而股战对穹庐以屈膝又何劣耶寻君去就之际非有他故直以不能内审诸已外受流言沉迷猖蹷以至于此圣朝赦罪论功弃瑕録用收赤心于天下安反侧于万物将军之所知非假仆一二谈也朱鲔涉血于友于张绣倳刃于爱子汉主不以为疑魏君待之若旧况将军无昔人之罪而勲重于当代夫迷涂知反往哲是与不逺而复先典攸高主上屈法申恩吞舟是漏将军松栢不翦亲戚安居高台未倾爱妾尚在悠悠尔心亦何可述今功臣名将鴈行有序怀黄佩紫赞帷幄之谋乘轺建节奉疆场之任并刑马作誓传之子孙将军独腼颜惜命驱驰异域宁不哀哉夫以慕容超之强身送东市姚泓之盛靣缚西都故知霜露所均不育异类姬汉旧邦无取杂种北虏僭盗中原多歴年所恶积祸盈理至燋烂况伪孽昏狡自相夷戮部落携离酋豪猜贰方当系颈蛮邸悬首藁街而将军鱼游于沸鼎之中燕巢于飞幕之上不亦惑乎暮春三月江南草长杂花生树羣鸎乱飞见故国之旗鼓感平生于畴日抚弦登陴岂不怆恨所以廉公之思赵将吴子之泣西河人之情也将军独无情哉想早励良图自求多福伯之乃于夀阳拥衆八千归虎牙为魏人所杀伯之既至以为使持节都督西豫州诸军事平北将军西豫州刺史永新县侯邑千戸未之任复以为通直散骑常侍骁骑将军又为太中大夫乆之卒于家其子犹有在魏者褚緭在魏魏人欲擢用之魏元会緭戏为诗曰帽上着笼冠袴上着朱衣不知是今是不知非昔非魏人怒出为始平太守日日行猎堕马死史臣曰刘季连之文吏小节而不能以自保全习乱然也陈伯之小人而乘君子之器羣盗又诬而夺之安能长乆矣梁书卷二十卷二十考证梁书卷二十考证陈伯之传宻语之曰闻城中甚忿卿举江州降欲遣刺客中卿监本脱举江州三字今从阁本増入及在州用缮为别驾永忠记室参军监本脱及在州三字用字下脱缮字永忠下衍为字今俱从阁本改正伯之子虎牙时为直阁将军高祖手疏龙符罪亲付虎牙虎牙封示伯之各本作伯之子虎牙封示伯之脱去十九字梁书卷二十考证梁书卷二十一钦定四库全书梁书卷二十一唐散骑常侍姚思廉撰列传第十五王瞻王志王峻王暕王泰王份张充柳恽蔡撙江蒨王瞻字思范琅邪临沂人宋太保𢎞从孙也祖栁光禄大夫东亭侯父猷廷尉卿瞻年数嵗尝从师受业时有伎经其门同学皆出观瞻独不视习诵如初从父尚书仆射僧达闻而异之谓瞻父曰吾宗不衰寄之此子年十二居父忧以孝闻服阕袭封东亭侯瞻㓜时轻薄好逸逰为闾里所患及长颇折节有士操渉猎书记于棊射尤善起家着作佐郎累迁太子舍人太尉主簿太子洗马顷之出为鄱阳内史秩满授太子中舍人又为齐南海王友寻转司徒竟陵王从事中郎王甚相賔礼南海王为䕶军将军瞻为长史又出补徐州别驾从事史迁骠骑将军王晏长史晏诛出为晋陵太守瞻洁已为政妻子不免饥寒时大司马王敬则举兵作乱路经晋陵郡民多附敬则军败台军讨贼党瞻言于朝曰愚人易动不足穷法明帝许之所全活者万数徴拜给事黄门侍郎抚军建安王长史御史中丞高祖霸府开以瞻为大司马相国谘议参军领録事梁台建为侍中迁左民尚书俄转吏部尚书瞻性率亮居选部所举多行其意颇嗜酒每饮或竟日而精神益朗赡不废簿领髙祖每称瞻有三术射棊酒也寻加左军将军以疾不拜仍为侍中领骁骑将军未拜卒时年四十九谥康侯子长𤣥着作佐郎早卒王志字次道琅邪临沂人祖昙首宋左光禄大夫豫宁文侯父僧䖍齐司空简穆公竝有重名志年九嵗居所生母忧哀容毁瘠为中表所异弱冠选尚宋孝武女安固公主拜驸马都尉秘书郎累迁太尉行参军太子舍人武陵王文学褚渊为司徒引志为主簿渊谓僧䖍曰朝廷之恩本为殊特所可光荣在屈贤子累迁镇北竟陵王功曹史安陆南郡二王友入为中书侍郎寻除宣城内史清谨有恩惠郡民张倪吴庆争田经年不决志到官父老乃相谓曰王府君有徳政吾曹鄊里乃有此争倪庆相擕请罪所讼地遂为闲田征拜黄门侍郎寻迁吏部侍郎出为宁朔将军东阳太守郡狱有重囚十余人冬至日悉遣还家过节皆返唯一人失期狱司以为言志曰此自太守事主者勿忧明旦果自诣狱辞以妇孕吏民益叹服之视事三年齐永明二年入为侍中未拜转吏部尚书在选以和理称崔慧景平以例加右军将军封临汝侯固让不受改领右衞将军义师至城内害东昏百僚署名送其首志闻而叹曰冠虽獘可加足乎因取庭中树叶挼服之伪闷不署名高祖览牋无志署心嘉之弗以让也霸府开以志为右军将军骠骑大将军长史梁台建迁散骑常侍中书令天监元年以本官领前军将军其年迁冠军将军丹阳尹为政清静去烦苛京师有寡妇无子姑亡举债以歛葬既葬而无以还之志愍其义以俸钱偿焉时年饥每旦为粥于郡门以赋百姓民称之不容口三年为散骑常侍中书令领游击将军志为中书令及居京尹便怀止足常谓诸子姪曰谢庄在宋孝武世位止中书令吾自视岂可以过之因多谢病简通賔客迁前将军太常卿六年出为云麾将军安西始兴王长史南郡太守明年迁军师将军平西鄱阳郡王长史江夏太守竝加秩中二千石九年迁为散骑常侍金紫光禄大夫十二年卒时年五十四志善草𨽻当时以为楷法齐游击将军徐希秀亦号能书常谓志为书圣志家世居建康禁中里马蕃巷父僧䖍以来门风多寛恕志尤惇厚所歴职不以罪咎劾人门下客尝盗脱志车卖之志知而不问待之如初賔客游其门者専覆其过而称其善兄弟子姪皆笃实谦和时人号马蕃诸王为长者普通四年志改葬高祖厚赙赐之追谥曰安有五子缉休諲操素竝知名王峻字茂逺琅邪临沂人曾祖敬𢎞有重名于宋世位至左光禄大夫开府仪同三司祖瓒之金紫光禄大夫父秀之吴兴太守峻少美风姿善举止起家着作佐郎不拜累迁中军庐陵王法曹行参军太子舍人邵陵王文学太傅主簿府主齐竟陵王子良甚相赏遇迁司徒主簿以父忧去职服阕除太子洗马建安王友出为宁逺将军桂阳内史会义师起上流诸郡多相惊扰峻闭门静坐一郡帖然百姓頼之天监初还除中书侍郎高祖甚悦其风采与陈郡谢览同见赏擢俄迁吏部当官不称职转征虏安成王长史又为太子中庶子游击将军出为宣城太守为政清和吏民安之视事三年徴拜侍中迁度支尚书又以本官兼起部尚书监起太极殿事毕出为征逺将军平西长史南郡太守寻为智武将军镇西长史蜀郡太守还为左民尚书领歩兵校尉迁吏部尚书处选甚得名誉峻性详雅无趋竞心尝与谢览约官至侍中不复谋进仕览自吏部尚书出为吴兴郡平心不畏彊御亦由处世之情既薄故也峻为侍中以后虽不退身亦淡然自守无所营务乆之以疾表觧职迁金紫光禄大夫未拜普通二年卒时年五十六谥惠子子琮玩琮为国子生尚始兴王女繁昌县主不惠为学生所嗤遂离婚峻谢王王曰此自上意仆极不愿如此峻曰臣太祖是谢仁祖外孙亦不借殿下姻媾为门户王暕字思晦琅邪临沂人父俭齐太尉南昌文宪公暕年数岁而风神警㧞有成人之度时文宪作宰賔客盈门见暕即谓曰公才公望复在此矣弱冠选尚淮南长公主拜驸马都尉除员外散骑侍郎不拜改授晋安王文学迁庐陵王友秘书丞明帝诏求异士始安王遥光表荐暕及东海王僧孺曰臣闻求贤暂劳垂拱永逸方之疏壤取类导川伏唯陛下道隐旒纩信充符玺白驹空谷振鹭在庭犹惧隠鳞卜祝藏器屠估物色关下委裘河上非取制于一狐谅求味于兼采而五声倦响九工是询寝议庙堂借听舆皁臣位任隆重义兼邦家实欲使名实不违徼幸路絶势门上品犹当格以清谈英俊下僚不可限以位貌窃见秘书丞琅邪王暕年二十一七叶重光海内冠冕神清气茂允廸中和叔寳理遣之谈彦辅名教之乐故以晖映先达领袖后进居无尘杂家有赐书辞赋清新属言𤣥逺室迩人旷物疎道亲飬素丘园台阶虚位庠序公朝万夫倾首岂徒荀令可想李公不亡而已哉乃东序之秘宝瑚琏之茂器除骠骑从事中郎高祖霸府开引为户曹属迁司徒左长史天监元年除太子中庻子领骁骑将军入为侍中出为宁朔将军中军长史又为侍中领射声校尉迁五兵尚书加给事中出为晋陵太守徴为吏部尚书俄领国子祭酒暕名公子少致美称及居选曹职事脩理然世贵显与物多隔不能留心寒素衆颇谓为刻薄迁尚书右仆射寻加侍郎复迁右仆射以母忧去官起为云麾将军吴郡太守还为侍中尚书左仆射领国子祭酒普通四年冬暴疾卒时年四十七诏赠侍中中书令中军将军给东园秘器朝服一具衣一袭钱十万布百匹谥曰靖有四子训承穉訏竝通显训字怀范幼聪警有识量徴士何𦙍见而竒之年十三暕亡忧毁家人莫之识十六召见文德殿应对爽彻上目送乆之顾谓朱异曰可谓相门有相矣补国子生射策高第除秘书郎迁太子舍人秘书丞转宣城王文学友太子中庻子掌管记俄迁侍中既拜入见高祖从容问何敬容曰褚彦回年几为宰相敬容对曰少过三十上曰今之王训无谢彦回训美容仪善进止文章之美为后进领袖在春宫特被恩礼以疾终于位时年二十六赠本官谥温子王泰字仲通志长兄慈之子也慈齐时歴侍中吴郡知名在志右泰幼敏悟年数嵗时祖母集诸孙姪散枣栗于牀上羣儿皆竞之泰独不取问其故对曰不取自当得赐由是中表异之既长通和温雅人不见其喜愠之色起家为着作郎不拜改除秘书郎迁前将军法曹行参军司徒东阁祭酒车骑主簿高祖霸府建以泰为骠骑功曹史天监元年迁秘书丞齐永元末后宫火延烧秘书图书散乱殆尽泰为丞表校定缮写高祖从之顷之迁中书侍郎出为南徐州别驾从事史居职有能名复徴中书侍郎敕掌吏部郎事累迁给事黄门侍郎员外散骑常侍竝掌吏部如故俄即真自过江吏部郎不复典大选令史以下小人求竞者辐凑前后少能称职泰为之不通关求吏先至者即补不为贵贱请嘱易意天下称平累迁为廷尉司徒左长史出为明威将军新安太守在郡和理得民心徴为寕逺将军安右长史俄迁侍中寻为太子庻子领歩兵校尉复为侍中仍迁仁威长史南兰陵太守行南康王府州国事王迁职复为北中郎长史行豫章王府州国事太守如故入为都官尚书泰能接人士士多怀泰每愿其居选官顷之为吏部尚书衣冠属望未及选举仍疾改除散骑常侍左骁骑将军未拜卒时年四十五谥夷子初泰无子飬兄子祁晚有子廓王份字季文琅邪人也祖续明宋开府仪同三司元公父粹黄门侍郎份十四而孤解褐车骑主簿出为宁逺将军始安内史袁粲之诛亲故无敢视者份独往致恸由是显名迁太子中舍人太尉属出为晋安内史累迁中书侍郎转大司农份兄奂于雍州被诛奂子肃奔于魏份自拘请罪齐世祖知其诚款喻而遣之属肃屡引魏人来侵疆场世祖尝因侍坐从容谓份曰比有北信不份歛容对曰肃既近忘坟栢宁逺忆有臣帝亦以此亮焉寻除宁朔将军零陵内史徴为黄门侍郎以父终于此职固辞不拜迁秘书监天监初除散骑常侍领歩兵校尉兼起部尚书高祖尝于宴席问羣臣曰朕为有为无份对曰陛下应万物为有体至理为无高祖称善出为宣城太守转吴郡太守迁宁朔将军北中郎豫章王长史兰陵太守行南徐府州事迁太常卿太子右率散骑常侍侍东宫除金紫光禄大夫复为智武将军南康王长史秩中二千石复入为散骑常侍金紫光禄南徐州大中正给亲信二十人迁尚书左仆射寻加侍中时脩建二郊份以本官领大匠卿迁散骑常侍右光禄大夫加亲信为四十人迁侍中特进左光禄复以本官监丹阳尹普通五年三月卒时年七十九诏赠本官赙钱四十万布四百匹蜡四百斤给东园秘器朝服一具衣一袭谥胡子长子琳字孝璋举南徐州秀才释褐征虏建安王法曹司徒东阁祭酒南平王文学尚义兴公主拜驸马都尉累迁中书侍郎卫军谢朏长史员外散骑常侍出为明威将军东阳太守徴司徒左长史钖字公嘏琳之第二子也幼而警悟与兄弟受业至应休散常独留不起年七八嵗犹随公主入宫高祖嘉其聪敏常为朝士说之精力不勌致损右目公主每节其业为饰居宇虽童稚之中一无所好十二为国子生十四举清茂除秘书郎与范阳张伯绪齐名俱为太子舍人丁父忧居䘮尽礼服阕除太子洗马时昭明尚幼未与臣僚相接高祖敕太子洗马王钖秘书郎张纉亲表英华朝中髦俊可以师友事之以戚属封永安侯除晋安王友称疾不行敕许受诏停都王冠日以府僚摄事普通初魏始连和使刘善明来聘敕使中书舍人朱异接之预䜩者皆归化北人善明负其才气酒酣谓异曰南国辩学如中书者几人异对曰异所以得接賔宴者乃分职是司二国通和所敦亲好若以才辩相尚则不容见使善明乃曰王钖张缵北间所闻云何可见异具唘敕即使于南苑设宴钖与张纉朱异四人而已善明造席徧论经史兼以嘲谑钖缵随方酧对无所稽疑未尝访彼一事善明甚相叹揖佗日谓异曰一日见二贤实副所期不有君子安能为国转中书郎迁给事黄门侍郎尚书吏部郎中时年二十四谓亲友曰吾以外戚谬被时知多叨人爵本非其志兼比羸病庶务难拥安能舍其所好而狥所不能乃称疾不拜便谢遣胥徒拒絶賔客掩扉覃思室宇萧然中大通六年正月卒时年三十六赠侍中给东园秘器朝服一具衣一袭谥贞子子泛湜佥字公㑹钖第五弟也八嵗丁父忧哀毁过礼服阕召补国子生祭酒袁昻称为通理䇿高第除长史兼秘书郎中歴尚书殿中郎太子中舍人与吴郡陆襄对掌东宫管记出为建安太守山酋方善谢稀聚徒依险屡为民患佥潜设方畧率衆平之有诏褒美颁示州郡除威武将军始兴内史丁所生母忧固辞不拜又除寕逺将军南康内史属卢循作乱复转佥为安成内史以鎭抚之还除黄门侍郎寻为安西武陵王长史蜀郡太守佥惮岨崄固以疾辞因以黜免乆之除戎昭将军尚书左丞复补黄门侍郎迁太子中庶子掌东宫管记太清二年十二月卒时年四十五赠侍中给东园秘器朝服一具衣一袭承圣三年世祖追诏曰贤而不伐曰恭谥恭子张充字延符吴郡人父绪齐特进金紫光禄大夫有名前代充少时不持操行好逸游绪尝请假还吴始入西郭值充出猎左手臂鹰右手牵狗遇绪船至便放绁脱鞴拜于水次绪曰一身両役无乃劳乎充跪对曰充闻三十而立今二十九矣请至来嵗而敬易之绪曰过而能改颜氏子有焉及明年便脩身改节学不盈载多所该览尤明老易能清言与从叔稷俱有令誉起家抚军行参军迁太子舍人尚书殿中郎武陵王友时尚书令王俭当朝用事武帝皆取决焉武帝尝欲以充父绪为尚书仆射访于俭俭对曰张绪少有清望诚美选也然东士比无所执绪诸子又多薄行臣谓此宜详择帝遂止先是充兄弟皆轻侠充少时又不䕶细行故俭言之充闻而愠因与俭书曰吴国男子张充致书于琅邪王君侯侍者顷日路长愁霖韬晦凉暑未平想无亏摄充幸以鱼钓之闲鎌採之暇时复以卷轴自娱逍遥前史纵横万古动黙之路多端纷纶百年昇降之徒不一故以圆行方止器之异也金刚水柔性之别也善御性者不违金水之质善为器者不易方圎之用所以北海挂籫带之高河南降玺言之贵充生平少偶不以利欲干怀三十六年差得以栖贫自澹介然之志峭耸霜崖确乎之情峰横海岸彯缨天阁既谢廊庙之华缀组云台终慙衣冠之秀所以摈迹江臯阳狂陇畔者寔由气岸疏凝情涂狷隔独师懐抱不见许于俗人孤秀神崖每邅回于在世故君山直上蹙压于当年叔阳夐举乎千载充所以长羣鱼鸟毕影松阿半顷之田足以输税五亩之宅树以桑麻啸歌于川泽之间讽咏于渑池之上泛滥于渔父之游偃息于卜居之下如此而已充何识焉若夫惊巖罩日壮海逢天竦石崩寻分危落仞桂兰绮靡丛杂于山幽松栢森隂相缭于涧曲元卿于是乎不归伯休亦以兹长往若廼飞竿钓渚濯足沧洲独浪烟霞高卧风月悠悠琴酒岫逺谁来灼灼文谈空罢方寸不觉欝然千里路阻江川每至西风何尝不眷聊因疾隙畧举诸襟持此片言轻枉高听丈人嵗路未彊学优而仕道佐苍生功横海望入朝则恊长倩之诚出议则抗仲子之节可谓盛德维时孤松独秀者也素履未详斯旅尚𦕈茂陵之彦望冠盖而长怀霸山之氓伫衣车而耸叹得无惜乎若鸿装撰御鹤驾轩空则岸不辞枯山被其润奇禽异羽或巖际而逢迎弱雾轻烟乍林端而菴蔼东都不足奇南山岂为贵充昆西之百姓岱表之一民蚕而衣耕且食不能事王侯覔知已造时人骋游说蓬转于屠博之间其欢甚矣丈人早遇承华中逢崇礼肆上之眷望溢于早辰乡下之言谬延于造次然举世皆谓充为狂充亦何能与诸君道之哉是以披闻见扫心胸述平生论语黙所以通梦交魂推衿送抱者其唯丈人而已关山夐阻书罢莫因傥遇樵者妄尘执事俭言之武帝免充官废处乆之后为司徒谘议参军与琅邪王思逺同郡陆慧晓等竝为司徒竟陵王賔客入为中书侍郎寻转给事黄门侍郎明帝作相以充为镇军长史出为义兴太守为政清静民吏便之寻以母忧去职服阕除太子中庶子迁侍中义师近次东昏召百官入宫省朝士虑祸或往来酣宴充独居侍中省不出阁城内既害东昏百官集西钟下召充不至高祖霸府开以充为大司马谘议参军迁梁王国郎中令祠部尚书领屯骑校尉转冠军将军司徒左长史天监初除太常卿寻迁吏部尚书居选称为平允俄为散骑常侍云骑将军寻除晋陵太守秩中二千石徴拜散骑常侍国子祭酒充长于义理登堂讲说皇太子以下皆至时王侯多在学执经以拜充朝服而立不敢当也转左卫将军祭酒如故入为尚书仆射顷之除云麾将军吴郡太守下车恤贫老故旧莫不欣悦以疾自陈徴为散骑常侍金紫光禄大夫未及还朝十三年卒于吴时年六十六诏赠侍中护军将军谥穆子子最嗣桞恽字文畅河东解人也少有志行好学善尺牍与陈郡谢卄瀹隣居卄瀹深所友爱初宋世有嵇元荣羊盖竝善弹琴云传戴安道之法恽幼从之学特穷其妙齐竟陵王闻而引之以为法曹行参军雅被赏狎王尝置酒后园有晋相谢安鸣琴在侧以授恽恽弹为雅弄子良曰卿巧越嵇心妙臻羊体良质美手信在今辰岂止当世称奇足可追踪古烈累迁太子洗马父忧去官服阕试守鄱阳相听吏属得尽三年䘮礼署之文敎百姓称焉还除骠骑从事中郎高祖至京邑恽候谒石头以为冠军将军征东府司马时东昏未平士犹苦战恽上牋陈便宜请城平之日先收图籍及遵汉祖寛大爱民之义高祖从之会萧颕胄薨于江陵使恽西上迎和帝仍除给事黄门侍郎领歩兵校尉迁相国右司马天监元年除长史兼侍中与仆射沈约等共定新律恽立行贞素以贵公子早有令名少工篇什始为诗曰亭臯木叶下陇首秋云飞琅邪王元长见而嗟赏因书斋壁至是预曲宴必被诏赋诗尝奉和高祖登景阳楼中篇云太液沧波起长杨高树秋翠华承汉逺雕辇逐风游深为高祖所美当时咸共称传恽善奕棊帝每敕侍坐仍令定棊谱第其优劣二年出为吴兴太守六年徴为散骑常侍迁左民尚书八年除持节都督广交桂越四州诸军事仁武将军平越中郎将广州刺史徴为秘书监领左军将军复为吴兴太守六年为政清静民吏怀之于郡感疾自陈觧任父老千余人拜表陈请事未施行天监十六年卒时年五十三赠侍中中护军将军恽既善琴尝以今声转弃古法乃着清调论具有条流少子偃字彦游年十二引见诏问读何书对曰尚书又曰有何美句对曰德唯善政政在飬民衆咸异之诏尚长城公主拜驸马都督都亭侯太子舍人洗马庐陵鄱阳内史大宝元年卒蔡撙字景节济阳考城人父兴宗宋左光禄大夫开府仪同三司有重名前代撙少方雅退黙与兄寅俱知名选补国子生举高第为司徒法曹行参军齐左衞将军王俭高选府僚以撙为主簿累迁建安王文学司徒主簿左西属明帝为镇军将军引为从事中郎迁中书侍郎中军长史给事黄门侍郎丁母忧庐于墓侧齐末多难服阕因居墓所除太子中庻子大尉长史竝不就梁台建为侍中迁临海太守坐公事左迁太子中庻子复为侍中吴兴太守天监元年宣城郡吏吴承伯挟祅道聚衆攻宣城杀太守朱僧勇因转屠旁县踰山冦吴兴所过皆残破衆有二万奄袭郡城东道不习兵革吏民恇扰奔散竝请撙避之撙坚守不动募勇敢固郡承伯尽锐攻撙撙命衆出拒战于门应手摧破临阵斩承伯余党悉平加信武将军徴度支尚书迁中书令复为信武将军晋陵太守还除通直散骑常侍国子祭酒迁吏部尚书居选𢎞简有名称又为侍中领秘书监转中书令侍中如故普通二年出为宣毅将军吴郡太守四年卒时年五十七追赠侍中金紫光禄大夫宣惠将军谥康子子彦熙歴官中书郎宣城内史江蒨字彦标济阳考城人曾祖湛宋左光禄仪同三司父斆齐太常卿竝有重名于前世蒨幼聪警读书过目便能讽诵选为国子生通尚书举高第起家秘书郎累迁司徒东阁祭酒庐陵王主簿居父忧以孝闻庐于墓侧明帝敕遣齐仗二十人防墓所服阕除太子洗马累迁司徒左南属太子中舍人秘书丞出为建安内史视事期月义师下次江州遣寕朔将军刘諓之为郡蒨帅吏民据郡拒之及建康城平蒨坐禁锢俄被原起为后军临川王外兵参军累迁临川王友中书侍郎太子家令黄门侍郎领南兖州大中正迁太子中庶子中正如故转中权始兴王长史出为伏波将军晋安内史在政清约务在寛惠吏民便之诏徴为寕朔将军南康王长史行府州国事顷之迁太尉临川王长史转尚书吏部郎右将军蒨方雅有风格仆射徐勉以权重自遇在位者竝宿士敬之惟蒨及王规与抗礼不为之屈勉因蒨门客翟景为第七儿繇求蒨女婚蒨不答景再言之乃杖景四十由此与勉有忤除散骑常侍不拜是时勉又为子求蒨弟葺及王泰女二人竝拒之葺为吏部郎坐杖曹中干免官泰以疾假出守乃迁散骑常侍皆勉意也初天监六年诏以侍中常侍竝侍帷幄分门下二局入集书其官品视侍中而非华冑所悦故勉斥泰为之蒨寻迁司徒左长史初王泰出阁高祖谓勉云江蒨资歴应居选部勉对曰蒨有眼患又不悉人物高祖乃止迁光禄大夫大通元年卒时年五十三诏赠本官谥肃子蒨好学尤悉朝仪故事撰江左遗典三十卷未就卒文集十五卷子紑经在孝行传史臣曰王氏自姬姓以降及乎秦汉继有英哲洎东晋王茂𢎞经纶江左时人方之管仲其后蝉冕交映台衮相袭勒名帝籍庆流子孙斯为盛族矣王瞻等承借兹基国华是贵子有才行可得而称张充少不持操晚乃折节在于典选寔号㢘平桞恽以多艺称蔡撙以方雅着江蒨以风格显俱为梁室名士焉梁书卷二十一梁书卷二十二钦定四库全书梁书卷二十二唐散骑常侍姚思亷撰列𫝊第十六太祖五王太祖十男张皇后生长沙宣武王懿永阳昭王敷髙祖衡阳宣王畅李太妃生桂阳简王融懿及融齐永明中为东昏所害敷畅建武中卒髙祖践阼竝追封郡王陈太妃生临川静恵王宏南平元襄王伟吴太妃生安成康王秀始兴忠武王憺费太妃生鄱阳忠烈王恢临川静恵王宏字宣逹太祖第六子也长八尺美须眉容止可观齐永明十年为卫军庐陵王法曹行参军迁太子舍人时长沙王懿镇梁州为魏所围明年给宏精兵千人赴援未至魏军退迁骠骑晋安王主簿寻为北中即桂阳王功曹史衡阳王畅有美名为始安王萧遥光所礼及遥光作乱逼畅入东府畅惧祸先赴台髙祖在雍州常惧诸弟及祸谓南平王伟曰六弟明于事理必先还台及信至果如髙祖策髙祖义师下宏至新林奉迎拜辅国将军建康平迁西平即将中䕶军领石头戍军事天监元年封临川郡王邑二千戸寻为使持节散骑常侍都督扬南徐州诸军事后将军扬州刺史又给鼓吹一部三年加侍中进号中军将军四年髙祖诏北伐以宏为都督南北兖北徐青冀豫司霍八州北讨诸军事宏以帝之介弟所领皆器械精新军容甚盛北人以为百数十年所未之有军次洛口宏前军克梁城斩魏将鼌清会征役久有诏班师六年夏迁骠骑将军开府仪同三司侍中如故其年迁司徒领太子太傅八年夏为使持莭都督扬南徐二州诸军事司空扬州刺史侍中如故其年冬以公事左迁骠骑大将军开府同三司之仪侍中如故未拜迁使持莭都督扬徐二州诸军事扬州刺史侍中将军如故十二年迁司空使持莭侍中都督刺史将军竝如故十五年春所生母陈太妃寝疾宏与母弟南平王伟侍疾竝衣不觧带每二宫叅问輙对使涕泣及太妃薨水浆不入口者五日髙祖每临幸慰勉之宏少而孝谨齐之末年避难潜伏与太妃异处每遣使叅问起居或谓宏曰逃难湏宻不宜徃来宏衔涙荅曰乃可无我此事不容暂废寻起为中书监骠骑大将军使持节都督如故固辞弗许十七年夏以公事左迁侍中中军将军行司徒其年冬迁侍中中书监司徒普通元年迁使持莭都督扬南徐州诸军事太尉扬州刺史侍中如故二年改创南北郊以本官领起部尚书事竟罢七年三月以疾累表自陈诏许觧扬州余如故四月薨时年五十四自疾至于薨舆驾七出临视及葬诏曰侍中太尉临川王宏器宇沖贵雅量𢎞通爰初弱龄行彰素履逮于应务嘉猷载缉自皇业启基地惟介弟久司神甸歴位台阶论道登朝物无异议朕友于之至家国兼情方𢎞燮赞仪刑列辟天不憗遗奄焉不永哀痛抽切震恸于厥心宜増峻礼秩式昭懋典可赠侍中大将军扬州牧假黄钺王如故并给羽葆鼓吹一部増班劒为六十人给温明秘器歛以衮服谥曰靖恵宏性寛和䔍厚在州二十余年未甞以吏事按郡县时称其长者宏有七子正仁正义正徳正则正立正表正信世子正仁为吴兴太守有治能天监十年卒谥曰哀世子无子髙祖诏以罗平侯正立为世子由宏意也宏薨正立表让正义为嗣髙祖嘉而许之改封正立为建安侯邑千戸卒子贵嗣正义先封平乐侯正徳西丰侯正则乐山侯正立罗平侯正表封山侯正信武化侯正徳别有𫝊安成康王秀字彦逹太祖第七子也年十二所生母吴太妃亡秀母弟始兴王憺时年九嵗竝以孝闻居丧累日不进浆饮太祖亲取粥授之哀其早孤命侧室陈氏并母二子陈亦无子有母徳视二子如亲生焉秀既长美风仪性方静虽左右近侍非正衣冠不见也由是亲友及家人咸敬焉齐世弱冠为着作佐即累迁后军法曹行叅军太子舎人永元中长沙宣武王懿入平崔慧景为尚书令居端右弟衡阳王畅为卫尉掌管籥东昬日夕逸逰出入无度衆颇劝懿因其出闭门举兵废之懿不听帝左右既恶懿勲髙又虑废立竝间懿懿亦危之自是诸王侯咸为之备及难作临川王宏以下诸弟姪各得奔避方其逃也皆不出京师而罕有发觉惟桂阳王融及祸髙祖义师至新林秀与诸王侯竝自㧞赴军髙祖以秀为辅国将军是时东昏弟晋熈王寳嵩为冠军将军南徐州刺史镇京口长史范岫行府州事遣使降且请兵于髙祖以秀为冠军长史南东海太守镇京口建康平仍为使持莭都督南徐兖二州诸军事南徐州刺史辅国将军如故天监元年进号征虏将军封安成郡王邑二千戸京口自崔慧景作乱累被兵革民戸流散秀招懐抚纳恵爱大行仍值年饥以私财赡百姓所济活甚多二年以本号征领石头戍军加散骑常侍三年进号右将军五年加领军中书令给鼓吹一部六年出为使持莭都督江州诸军事平南将军江州刺史将发主者求坚船以为斋舫秀曰吾岂爱财而不爱士乃教所由以牢者给叅佐下者载斋物既而遭风斋舫遂破及至州闻前刺史取征士陶曽孙为里司秀叹曰陶潜之徳岂可不及后世即日辟为西曹时盛夏水汎长津梁断絶外司请依旧僦度收其价直秀教曰刺史不徳水潦为患可利之乎给船而已七年遭慈母陈太妃忧诏起视事寻迁都督荆湘雍益寕南北梁秦州九州诸军事平西将军荆州刺史其年迁号安西将军立学校招隠逸下教曰夫鹑火之禽不匿影于丹山昭华之寳乍耀采于蓝田是以江汉有濯缨之歌空谷着来思之咏𢎞风阐道靡不由兹处士河东韩懐明南平韩望南郡庾承先河东郭麻竝脱落风尘髙蹈其事两韩之孝友纯深庾郭之形骸枯藁或橡饭菁羮帷日不足或葭墙艾席乐在其中昔伯武贞坚就仕河内史云孤劭屈志陈留岂曰塲苗实惟攻玉可加引辟并遣喻意既同魏侯致礼之请庻无辟彊三缄之叹是嵗魏悬瓠城民反杀豫州刺史司马恱引司州刺史马仙琕仙琕籖荆州求应赴衆咸谓宜待台报秀曰彼待我而为援援之宜速待勅虽旧非应急也即遣兵赴之先是巴陵马营蛮为縁江㓂害后军司马髙江产以郢州军伐之不克江产死之蛮遂盛秀遣防合文炽率衆讨之燔其林木絶其蹊蛮失其崄期歳而江路清于是州境盗贼遂絶及沮水暴长颇败民田秀以谷二万斛赡之使长史萧琛简府州贫老单丁吏一日散遣五百余人百姓甚恱十一年征为侍中中卫将军领宗正卿石头戍事十三年复出为使持莭散骑常侍都督郢司霍三州诸军事安西将军郢州刺史郢州当涂为剧地百姓贫至以妇人供役其弊如此秀至镇务安之主者或求召吏秀曰不识救弊之术此州凋残不可扰也于是务存约已省去逰费百姓安堵境内晏然先是夏口常为兵冲露骸积骨于黄鹤楼下秀祭而埋之一夜梦数百人拜谢而去每冬月常作襦袴以赐冻者时司州叛蛮田鲁生弟鲁贤超秀据蒙笼来降髙祖以鲁生为北司州刺史鲁贤北豫州刺史超秀定州刺史为北境捍蔽而鲁生超秀互相谗毁有去就心秀抚喻懐纳各得其用当时赖之十六年迁使持莭都督雍梁南北秦四州郢州之竟陵司州之随郡诸军事镇北将军宁蛮校尉雍州刺史便道之镇十七年春行至竟陵之石梵薨时年四十四髙祖闻之甚痛悼焉遣皇子南康王绩縁道迎候初秀之西也郢州民相送出境闻其疾百姓商贾咸为请命既薨四州民裂裳为白㡌哀哭以迎送之雍州蛮迎秀闻薨祭哭而去丧至京师髙祖使使册赠侍中司空谥曰康秀有容观每朝百僚属目性仁恕喜愠不形于色左右甞以石掷杀所养鹄斋帅请治其罪秀曰吾岂以鸟伤人在京师旦临公事厨人进食误而覆之去而登车竟朝不饭亦不之诮也精意术学搜集经记招学士平原刘孝摽使撰类苑书未及毕而已行于世秀于髙祖布衣昆弟及为君臣小心畏敬过于踈贱者髙祖益以此贤之少偏孤于始兴王憺尤䔍梁兴憺久为荆州刺史自天监初帝以所得俸中分与秀秀称心受之亦弗辞多也昆弟之睦时议归之故吏夏侯亶等表立墓碑诏许焉当世髙才游王门者东海王僧孺吴郡陆倕彭城刘孝绰河东裴子野各制其文古未之有也世子机嗣机字智通天监二年除安成国世子六年为寕逺将军㑹稽太守还为给事中普通元年袭封安成郡王其年为太子洗马迁中书侍即二年迁明威将军丹阳尹三年迁持莭督湘衡桂三州诸军事宁逺将军湘州刺史大通二年薨于州时年三十机美姿容善吐纳家既多书博学彊记然而好弄尚力逺士子近小人为州専意聚歛无治绩频被案劾及将葬有司请谥髙祖诏曰王好内怠政可谥曰炀所着诗赋数千言世祖集而序之子操嗣南浦侯推字智进机次弟也少清敏好属文深为太宗所赏普通六年以王子例封歴宁逺将军淮南太守迁轻车将军晋陵太守给事中太子洗马秘书丞出为戎昭将军吴郡太守所临必赤地大旱吴人号旱母焉侯景之乱守东府城贼设楼车尽锐攻之推随方抗拒频击挫之至夕东北楼主许鬰华启闗延贼城遂䧟推握莭死之南平元襄王伟字文逹太祖第八子也幼清警好学齐世起家晋安镇北法曹行叅军府迁骠骑转外兵髙祖为雍州虑天下将乱求迎伟及始兴王憺来襄阳俄闻已入沔髙祖欣然谓佐吏曰吾无忧矣义师起南康王承制板为冠军将军留行雍州开府事义师发后州内储备及人皆虚竭魏兴太守裴师仁齐兴太守颜僧都竝据郡不受命举兵将袭雍州伟与始兴王憺遣兵于始平郡待师仁等要击大破之州境以安髙祖既克郢鲁下寻阳围建业而巴东太守萧慧训子璝及巴西太守鲁休烈起兵逼荆州屯兵上眀连破荆州镇军萧颕胄遣将刘孝庆䓁距之反为璝所败颕胄忧愤暴疾卒西朝汹惧尚书仆射夏侯详议征兵雍州伟乃割州府将吏配始兴王憺徃赴之憺既至璝䓁皆降和帝诏以伟为使持莭都督雍梁南北秦四州郢州之竟陵司州之随郡诸军事宁蛮校尉雍州刺史将军如故寻加侍中进号镇北将军天监元年加散骑常侍进督荆寕二州余如故封建安郡王食邑二千戸给鼓吹一部四年徙都督南徐州诸军事南徐州刺史使持莭常侍将军如故五年至都改为抚军将军丹阳尹常侍如故六年迁使持莭都督扬南徐二州诸军事右军将军扬州刺史未拜进号中权将军七年以疾表觧州改侍中中抚军知司徒事九年迁䕶军石头戍军事侍中将军鼓吹如故其年出为使持莭散骑常侍都督江州诸军事镇南将军江州刺史鼓吹如故十一年以本号加开府仪同三司其年复以疾陈觧十二年征为中抚将军仪同常侍如故以疾不拜十三年改为左光禄大夫加亲信四十人嵗给米万斛布绢五千匹药直二百四十万厨供月二十万并二卫两营杂役二百人倍先置防合白直左右职局一百人伟末年疾浸剧不复出藩故俸秩加焉十五年所生母陈太妃寝疾伟及临川王宏侍疾竝衣不觧带及太妃薨毁顿过礼水浆不入口累日髙祖每临幸譬抑之伟虽奉诏而毁瘠殆不胜丧十七年髙祖以建安土瘠改封南平郡王邑戸如故迁侍中左光禄大夫开府仪同三司普通四年増邑一千戸五年进号镇卫大将军中大通元年以本官领太子太傅四年迁中书令大司马五年薨时年五十八诏歛以衮冕给东园秘器又诏曰旌徳纪功前王令典慎终追逺列代通规故侍中中书令大司马南平王伟器宇宏旷鍳识𢎞简爰在弱龄清风载穆翼佐草昧勲髙樊沔契濶艰难劬劳任寄及赞务论道𢎞兹衮职奄焉薨逝朕用震恸于厥心冝隆宠命式昭茂典可赠侍中太宰王如故给羽葆鼓吹一部并班剑四十人谥曰元襄伟少好学䔍诚通恕趋贤重士常如不及由是四方逰士当世知名者莫不毕至齐世青溪宫改为芳林苑天监初赐伟为第伟又加穿筑増植嘉树珍果穷极雕丽每与宾客逰其中命从事中郎萧子范为之记梁世藩邸之盛无以过焉而性多恩恵尤愍穷乏甞遣腹心左右歴访闾里人士其有贫困吉㓙不举者即遣赡卹之太原王曼颕卒家贫无以殡歛友人江革徃哭之其妻儿对革号诉革曰建安王当知必为营埋言未讫而伟使至给其丧事得周济焉每祁寒积雪则遣人载樵米随乏絶者即赋给之晚年崇信佛理尤精𤣥学着二旨义别为新通又制性情几神等论其义僧宠及周舍殷钓陆倕竝名精觧而不能屈伟四子恪恭䖍祗世子恪嗣恭字敬范天监八年封衡山县侯以元襄功加邑至千戸初乐山侯正则有罪勑让诸王独谓元襄曰汝儿非直无过竝有义方恭起家给事中迁太子洗马出为督齐安䓁十一郡事宁逺将军西阳武昌二郡太守征为秘书丞迁中书即监丹阳尹行徐南徐州事转衡州刺史母忧去职寻起为云麾将军湘州刺史恭善觧吏事所在见称而性尚华侈广营第宅重斋歩櫩摸写宫殿尤好宾友酣䜩终辰座客满筵言谈不倦时世祖居藩颇事声誉勤心着述巵酒未尝妄进恭每从容谓人曰下官歴观世人多有不好欢乐乃仰眠床上㸔屋梁而着书千秋万嵗谁𫝊此者劳神苦思竟不成名岂如临清风对朗月登山泛水肆意酣歌也寻以雍州蛮文道拘引魏冦诏恭赴援仍除持莭仁威将军寕蛮校尉雍州刺史便道之镇太宗少与恭逰特被赏狎至是手令曰彼士流肮脏有闗辅余风黔首扞格但知重剑轻死降胡惟尚贪惏邉蛮不知敬让懐抱不可皁白法律无所用施愿充实邉戍无数迁徙谍候惟逺箱庾惟积长以控短静以制躁早蒙爱念敢布腹心恭至州治果有声绩百姓陈奏乞于城南立碑颂徳诏许焉先髙祖以雍为邉镇运数州之粟以实储仓恭后多取官米赡给私宅为荆州刺史庐陵王所启由是免官削爵数年竟不叙用侯景乱卒于城中时年五十二诏特复本封世祖追赠侍中左卫将军谥曰僖世子静字安仁有美名号为宗室后进有文才而䔍志好学既内足于财多聚经史散书满席手自雠校何敬容欲以女妻之静忌其太盛距而不纳时人服焉歴官太子舎人东宫领直迁丹阳尹丞给事黄门侍即深为太宗所爱赏太清三年卒赠侍中鄱阳忠烈王恢字𢎞逹太祖第九子也幼聪颕年七嵗能通孝经论语义发擿无所遗既长美风表渉猎史籍齐隆昌中明帝作相内外多虞明帝就长沙宣武王懿求诸弟有可委以腹心者宣武言恢焉眀帝以恢为寕逺将军甲仗百人卫东府且引为骠骑法曹行叅军明帝即位东宫建为太子舎人累迁北中即外兵叅军前军主簿宣武之难逃在亰师髙祖义兵至恢于新林奉迎以为辅国将军时三吴多乱髙祖命出顿破岗建康平还为冠军将军右卫将军天监元年为侍中前将军领石头戍军事封鄱阳郡王食邑二千戸二年出为使持莭都督南徐州诸军事征虏将军南徐州刺史四年改授都督郢司二州诸军事后将军郢州刺史持莭如故义兵初郢城内疾疫死者甚多不及藏殡及恢下车遽命埋掩又遣四使廵行州部境内大治七年进号云麾将军进督霍州八年复进号平西将军十年征为侍中䕶军将军石头戍军事领宗正卿十一年出为使持莭都督荆湘雍益宁南北梁南北秦九州诸军事平西将军荆州刺史给鼓吹一部十三年迁散骑常侍都督益宁南北秦沙七州诸军事镇西将军益州刺史使持莭如故便道之镇成都去新城五百里陆路徃来悉订私马百姓患焉累政不能改恢乃市马千匹以付所订之家资其骑乗有用则以次发之百姓赖焉十七年征为侍中安前将军领军将军十八年出为使持莭散骑常侍都督荆湘雍梁益寕南北秦八州诸军事征西将军开府仪同三司荆州刺史普通五年进号骠骑大将军七年九月薨于州时年五十一诏曰故使持莭散骑常侍都督荆湘雍梁益寕南北秦八州诸军事骠骑大将军开府仪同三司荆州刺史鄱阳王恢风度开朗器情凝质爰在弱嵗美誉克宣洎于从政嘉猷载缉方入正论道𢎞燮台阶奄焉薨逝朕用伤恸于厥心宜隆宠命以申朝典可赠侍中司徒王如故并给班剑二十人谥曰忠烈遣中书舎人刘显䕶丧事恢有孝性初镇蜀所生费太妃犹停都后于都下不豫恢未之知一夜忽梦还侍疾既觉忧皇便废寝食俄而都信至太妃已瘳后又目有疾乆废视瞻有北渡道人慧龙得治眼术恢请之既至空中忽见圣僧及慧龙下针豁然开朗咸谓精诚所致恢性通恕轻财好施凡歴四州所得俸禄随而散之在荆州常从容问宾僚曰中山好酒赵王好吏二者孰愈衆未有对者顾谓长史萧琛曰汉时王侯藩屏而已视事亲民自有其职中山聴乐可得任性彭祖代吏近于侵官今之王侯不守藩国当佐天子临民清白其优乎坐宾咸服世子范嗣范字世仪温和有器识起家太子洗马秘书即歴黄门即迁卫尉卿每夜自廵警髙祖嘉其劳苦出为益州刺史开通劒道克复华阳増邑一千戸加鼓吹征为领军将军侍中范虽无学术而以筹畧自命爱竒翫古招集文才率意题章亦时有竒致复出为使持莭都督雍梁东益南北秦五州诸军事镇北将军雍州刺史范作牧莅民甚得时誉抚循将士尽获欢心太清元年大举北伐以范为使持莭征北大将军总督汉北征讨诸军事进伐穣城寻迁安北将军南豫州刺史侯景败于涡阳退保夀阳乃改范为合州刺史镇合肥时景已蓄姦谋不臣将露范屡启言之朱异每抑而不奏及景围京邑范遣世子嗣与裴之髙䓁入援迁开府仪同三司进号征北将军京城不守范乃弃合肥出东闗请兵于魏遣二子为质魏人据合肥竟不出师助范范进退无计乃泝流西上军于摐阳遣信告寻阳王寻阳要还九江欲共治兵西上范得书大喜乃引军至湓城以晋熙为晋州遣子嗣为刺史江州郡县輙更改易寻阳政令所行惟存一郡时论以此少之既商旅不通信使距絶范数万之衆皆无复食人多饿死范恚发背薨时年五十二世子嗣字长𦙍容貌丰伟腰带十围性骁果有胆畧倜傥不䕶细行而能倾身养士皆得其死力范之薨也嗣犹据晋熙城中食尽士乏絶景遣任约来攻嗣躬擐甲胄出垒拒之时贼势方盛咸劝且止嗣按剑叱之曰今之战何有退乎此萧嗣效命死莭之秋也遂中流矢卒于阵始兴忠武王憺字僧逹太祖第十一子也数嵗所生母吴太妃卒憺哀感傍人齐世弱冠为西中即法曹行叅军迁外兵叅军义师起南康王承制以憺为冠军将军西中即谘议叅军迁相国从事中即与南平王伟留守和帝立以憺为给事黄门侍即时巴东太守萧慧训子璝䓁及巴西太守鲁休烈举兵逼荆州屯军上明镇军将军萧颕胄暴疾卒西朝甚惧尚书仆射夏侯详议征兵雍州南平王伟遣憺赴之憺以书喻璝等旬日皆请降是冬髙祖平建业明年春和帝将发江陵诏以憺为使持莭都督荆湘益寕南北秦六州诸军事平西将军荆州刺史未拜天监元年加安西将军都督刺史如故封始兴郡王食邑三千戸时军旅之后公私空乏憺厉精为治广辟屯田减省力役存问兵死之家供其穷困民甚安之憺自以少年始居重任思欲开导物情乃谓佐吏曰政之不臧士君子所冝共惜言可用用之可也如不用于我何伤吾开懐矣尔其无吝于是小人知恩而君子尽意民辞讼者皆立前待符教决于俄顷曹无留事下无滞狱民益悦焉三年诏加鼓吹一部六年州大水江溢堤壊憺亲率府将吏冐雨赋丈尺筑治之雨甚水壮衆皆恐或请憺避焉憺曰王尊尚欲身塞河堤我独何心以免乃刑白马祭江神俄而水退堤立邴州在南岸数百家见水长惊走登屋缘树憺募人救之一口赏一万估客数十人应募救焉州民乃以免又分遣行诸郡遭水死者给棺槥失田者与粮种是嵗嘉禾生于州界吏民归美憺谦让不受七年慈母陈太妃薨水浆不入口六日居丧过礼髙祖优诏勉之使摄州任是冬诏征以本号还朝民为之歌曰始兴王民之爹赴人急如水火何时复来哺乳我八年为平北将军䕶军将军领石头戍事寻迁中军将军中书令俄领卫尉卿憺性劳谦降意接士常与宾客连榻而坐时论称之是秋出为使持莭散骑常侍都督南北兖徐青冀五州诸军事镇北将军南兖州刺史九年春迁都督益寕南梁南北秦沙六州诸军事镇西将军益州刺史开立学校劝课就业遣子映亲受经焉由是多向方者时魏袭巴南西围南安南安太守垣季珪坚壁固守憺遣军救之魏人退走所收器械甚衆十四年迁都督荆湘雍宁南梁南北秦七州诸军事镇右将军荆州刺史同母兄安成王秀将之雍州薨于道憺闻丧自投于地席槀哭泣不饮不食者数日倾财产赙送部伍小大皆取足焉天下称其悌十八年征为侍中中抚将军开府仪同三司领军将军普通三年十一月薨时年四十五追赠侍中司徒骠骑将军给班剑三十人羽葆鼓吹一部册曰咨故侍中司徒骠骑将军始兴王夫忠为令徳武谓止戈于以用之载在前志王有佐命之元勲利民之厚徳契濶二纪始终不渝是用方轨徃贤稽择故训鸿名美义允臻其极今遣兼大鸿胪程爽谥曰忠武魂而有灵歆兹显号呜唿哀哉憺未薨前梦改封中山王䇿授如他日意颇恶之数旬而卒世子亮嗣史臣曰自昔王者创业广植亲亲割裂州国封建子弟是以大旂少帛崇于鲁卫盘石凝脂树斯梁楚髙祖逺遵前轨藩屏懿亲至于安城南平鄱阳始兴俱以名迹着盖亦汉之闲平矣梁书卷二十二梁书卷二十三钦定四库全书梁书卷二十三唐散骑常侍姚思廉撰列𫝊第十七长沙嗣王业永阳嗣王伯游衡阳嗣王元简桂阳嗣王象长沙嗣王业字静旷髙祖长兄懿之子也懿字元逹少有令誉觧褐齐安南邵陵王行叅军袭爵临湘县侯迁太子舎人洗马建安王友出为晋陵太守曽未朞月讼理人和称为善政入为中书侍即永眀季授持莭都督梁南北秦沙四州诸军事西戎校尉梁南梁二州刺史加冠军将军是嵗魏人入汉中遂围南郑懿随机拒击伤杀甚多乃觧围遁去懿又遣氐帅杨元秀攻魏歴城臯兰骆火坑池等六戍克之魏人震惧邉境遂寕进号征虏将军増封三百戸迁督益寕二州军事益州刺史入为太子右卫率尚书吏部即卫尉卿永元二年裴叔业据豫州反授持节征虏将军督豫州诸军事豫州刺史领歴阳南谯二郡太守讨叔业叔业惧降于魏既而平西将军崔慧景入冦京邑奉江夏王寳𤣥围台城齐室大乱诏征懿懿时方食投箸而起率锐卒三千人援城慧景遣其子觉来拒懿奔击大破之觉单骑走乗胜而进慧景衆溃追奔之授侍中尚书右仆射未拜仍迁尚书令都督征讨水陆诸军事持莭将军如故増邑二千五百戸时东昏肆虐茹法珍王咺之䓁执政宿臣旧将并见诛夷懿既立元勲独居朝右深为法珍䓁所惮乃说东昏曰懿将行隆昌故事陛下命在晷刻东昏信之将加酷刑而懿所亲知之宻具舟江渚劝令西奔懿曰古皆有死岂有叛走尚书令耶遂遇祸中兴元年追赠侍中中书监司徒宣徳太后临朝改赠太傅天监元年追崇丞相封长沙郡王谥曰宣武给九旒鸾辂輼辌车黄屋左纛前后部羽葆鼓吹挽歌二部虎贲班剑百人葬礼一依晋安平王故事业幼而明敏识度过人仕齐为着作即太子舍人宣武之难与二弟藻象俱逃匿髙祖既至乃赴于军以为寕朔将军中兴二年除辅国将军南琅邪清河二郡太守天监二年袭封长沙王征为冠军将军量置佐史迁秘书监四年改授侍中六年转散骑常侍太子右卫率迁左骁骑将军寻为中䕶军领石头戍军事七年出为使持节都督南兖兖徐青冀五州诸军事仁威将军南兖州刺史八年征为䕶军九年除中书令改授安后将军镇琅邪彭城二郡领南琅邪太守十年征为安右将军散骑常侍十四年复为䕶军领南琅邪彭城镇牙琅邪复征中书令出为轻车将军湘州刺史业性敦䔍所在留恵深信因果䔍诚佛法髙祖每嘉叹之普通三年征为散骑常侍䕶军将军四年改为侍中金紫光禄大夫七年薨时年四十八谥曰元有文集行于世子孝俨嗣孝俨字希荘聪慧有文才射策甲科除秘书即太子舍人从幸华林园于座献相风鸟华光殿景阳山䓁颂其文甚美髙祖深赏异之普通元年薨时年二十三谥曰章子眘嗣藻字靖艺元王弟也少立名行志操清洁齐永元初释褐着作佐即天监元年封西昌县侯食邑五百戸出为持莭都督益寕二州诸军事冠军将军益州刺史时天下草创邉徼未安州民焦僧䕶聚衆数万据郫樊作乱藻年未弱冠集僚佐议欲自击之或陈不可藻大怒斩于阶侧乃乗平肩舆廵行贼垒贼弓乱射矢下如雨从者举楯御箭又命除之由是人心大安贼乃夜遁藻命骑追之斩首数千级遂平之进号信威将军九年徴为太子中庻子十年为左骁骑将军领南琅邪太守入为侍中藻性谦退不求闻逹善属文辞尤好古体自非公䜩未尝妄有所为纵有小文成輙弃本十一年出为使持莭都督雍梁秦三州竟陵随二郡诸军事仁威将军寕蛮校尉雍州刺史十二年征为使持莭都督南兖兖徐青冀五州诸军事兖州刺史军号如故频数镇民吏称之推善下人常如弗及征为太子詹事普通三年迁领军将军加侍中六年为军师将军与西丰侯正徳北伐涡阳輙班师为有司所奏免官削爵土七年起为宗正卿八年复封爵寻除左卫将军领歩兵校尉大通元年迁侍中中䕶军时涡阳始降乃以藻为使持节北讨都督征北大将军镇于涡阳二年为中权将军金紫光禄大夫置佐史加侍中中大通元年迁䕶军将军中权如故三年为中将军太子詹事出为丹阳尹髙祖每叹曰子弟并如迦叶吾复何忧迦叶藻小名也入为安左将军尚书左仆射加侍中藻固辞不就诏不许大同五年迁中卫将军开府仪同三司中书令侍中如故藻性恬静独处一室床有膝痕宗室衣冠莫不楷则常以爵禄太过每思屏退门庭闲寂宾客罕通太祖尤敬爱之自遭家祸恒布衣蒲席不食鲜禽非在公庭不聴音乐髙祖每以此称之出为使持莭督南徐州刺史侯景乱藻遣长子彧率兵入援及城开加散骑常侍大将军景遣其仪同萧邕代之据京口藻因感气疾不自疗或劝奔江北藻曰吾国之台铉位任特隆既不能诛翦逆贼正当同死朝廷安能投身异类欲保余生因不食累日太清三年薨时年六十七永阳嗣王伯游字士仁髙祖次兄敷之子敷字仲逹觧褐齐后将军征虏行参军转太子舍人洗马迁丹阳尹丞入为太子中舍人除建威将军随郡内史招懐逺近黎庻安之以为前后之政莫之及也进号寕朔将军征为庐陵王谘议叅军建武四年薨髙祖即位追赠侍中司空封永阳郡王谥曰昭伯游美风神善言𤣥理天监元年四月诏曰兄子伯游虽年识未𢎞意尚粗可浙东奥区冝湏抚莅可督会稽东阳新安永嘉临海五郡诸军事辅国将军会稽太守袭封永阳郡王五年薨时年二十三谥曰恭衡阳嗣王元简字熈逺髙祖第四弟畅之子畅仕齐至太常封江陵县侯卒天监元年追赠侍中骠骑大将军开府仪同三司封衡阳郡王谥曰宣元简三年袭封除中书即迁会稽太守十三年入为给事黄门侍即出为持节都督广交越三州诸军事平越中即将广州刺史还为太子中庻子迁使持莭都督郢司霍三州诸军事信武将军郢州刺史十八年正月卒于州谥曰孝子俊嗣桂阳嗣王象字世翼长沙宣武王第九子也初叔父融仕齐至太子洗马永元中宣武之难融遇害髙祖平京邑赠给事黄门侍即天监元年加散骑常侍抚军大将军封桂阳郡王谥曰简无子乃诏象为嗣袭封爵象容止闲雅善于交逰事所生母以孝闻起家寕逺将军丹阳尹到官未几简王妃薨去职服阕复授明威将军丹阳尹象生长深宫始亲庻政举无失徳朝廷称之出为持莭督司霍郢三州诸军事征逺将军郢州刺史寻迁湘衡二州诸军事轻车将军湘州刺史湘州旧多虎暴及象在任为之静息故老咸称徳政所感除中书侍即俄以本官行石头戍军事转给事黄门侍即兼领军又以本官兼宗正卿寻迁侍中太子詹事未拜改授持莭督江州诸军事信武将军江州刺史以疾免寻除太常卿加侍中迁秘书监领步兵校尉大同二年薨谥曰敦子慥嗣史臣曰长沙诸嗣王并承袭土宇光有藩服桂阳王象以孝闻在于牧湘勐虎息暴盖徳恵所致也昔之善政何以加焉梁书卷二十三卷二十三考证梁书卷二十三考证长沙嗣王业𫝊镇牙琅邪牙或系守与于之讹藻𫝊十一年出为使持莭都督雍梁秦三州各本俱脱十字今据上文十年下文十二年増正梁书卷二十三考证梁书卷二十四钦定四库全书卷梁书卷二十四唐散骑常侍姚思亷撰列𫝊第十八萧景萧景字子昭髙祖从父弟也父崇之字茂敬即左光禄大夫道赐之子道赐三子长子尚之字茂先次太祖文皇帝次崇之初左光禄居于郷里専行礼让为衆所推仕歴宗太尉江夏王叅军终于治书侍御史齐末追赠散骑常侍左光禄大夫尚之敦厚有徳器为司徒建安王中兵参军一府称为长者琅邪王僧䖍尤善之每事多与议决迁歩兵校尉卒官天监初追谥文宣侯尚之子灵钧仕齐广徳令髙祖义师至行会稽郡事顷之卒髙祖即位追封东昌县侯邑一千戸子謇嗣崇之以干能显为政尚严厉官至冠军将军东阳太守永明中钱唐唐㝢之反别衆破东阳崇之遇害天监初追谥忠简侯景八嵗随父在郡居丧以毁闻既长好学才辩能断齐建武中除晋安王国左常侍迁永宁令政为百城最永嘉太守范述曽居郡号称亷平雅服景为政乃牓郡门曰诸县有疑滞者可就永寕令决顷之以疾去官永嘉人胡仲宣等千人诣阙表请景为郡不许还为骠骑行参军永元二年以长沙宣武王懿勲除歩兵校尉是冬宣武王遇害景亦逃难髙祖义师至以景为寕朔将军行南兖州军事时天下未定江北伧楚各据坞壁景示以威信渠帅相率面缚请罪旬日境内皆平中兴二年迁督南兖州诸军事辅国将军监南兖州髙祖践阼封吴平县侯食邑一千戸仍为使持莭都督北兖徐青冀四州诸军事冠军将军南兖州刺史诏景母毛氏为国太夫人礼如王国太妃假金章紫绶景居州清恪有威裁明觧吏职文案无壅下不敢欺吏人畏敬如神会年荒计口赈卹为饘粥于路以赋之死者给棺具人甚赖焉天监四年王师北伐景帅衆出淮阳进屠宿豫丁母忧诏起摄职五年班师除太子右卫率迁辅国将军卫尉卿七年迁左骁骑将军兼领军将军领军管天下兵要监局官僚旧多骄侈景在职峻切官曹肃然制局监皆近倖颇不堪命以是不得久留中寻出为使持莭督雍梁南北秦郢州之竟陵司州之随郡诸军事信武将军寕蛮校尉雍州刺史八年三月魏荆州刺史元志率衆七万㓂潺沟驱廹羣蛮羣蛮悉渡汉水来降议者以蛮累为邉患可因此除之景曰穷来归我诛之不祥且魏人来侵每为矛楯若悉诛蛮则魏军无碍非长策也乃开樊城受降因命司马朱思逺寕蛮长史曹义宗中兵叅军孟恵儁击志于潺沟大破之生擒志长史杜景斩首万余级流尸盖汉水景遣中兵参军崔缋率军士收而瘗焉景初到州省除叅迎羽仪器服不得烦扰吏人修营城垒申警邉备理辞讼劝农桑郡县皆改莭自厉州内清肃缘汉水陆千余里抄盗絶迹十一年征右卫将军领石头戍军事十二年复为使持莭督南北兖北徐青冀五州诸军事信威将军南兖州刺史十三年征为领军将军直殿省知十州损益事月加禄五万景为人雅有风力长于辞令其在朝廷为衆所瞻仰于髙祖属虽为从弟而礼寄甚隆军国大事皆与议决十五年加侍中十七年太尉扬州刺史临川王宏坐法免诏曰扬州应湏缉理宜得其人侍中领军将军吴平侯景才任此举可以安右将军监扬州并置佐史侍中如故即宅为府景越亲居扬州辞让甚恳恻至于涕泣髙祖不许在州尤称明断符教严整有田舎老姥尝诉得符还至县县吏未即发姥语曰萧监州符火爄汝手何敢留之其为人所畏敬如此十八年累表陈觧髙祖未之许明年出为使持莭散骑常侍都督郢司霍三州诸军事安西将军郢州刺史将发髙祖幸建兴苑饯别为之流涕既还宫诏给鼓吹一部在州复有能名齐安竟陵郡接魏界多盗贼景移书告示魏即禁坞戍保境不复侵略普通四年卒于州时年四十七诏赠侍中中抚军开府仪同三司谥曰忠子励嗣昌字子建景第二弟也齐豫章末为晋安王左常侍天监初除中书侍即出为豫章内史五年加寕朔将军六年迁持莭督广交越桂四州诸军事辅国将军平越中即将广州刺史七年进号征逺将军九年分湘州置衡州以昌为持莭督广州之绥建湘州之始安诸军事信武将军衡州刺史坐免十三年起为散骑侍即寻以本官兼宗正卿其年出为安右长史累迁太子中庻子通直散骑常侍又兼宗正卿昌为人亦眀悟然性好酒酒后多过在州郡每醉輙迳出入人家或独诣草野其于刑戮颇无期度醉时所杀醒或求焉亦无悔也属为有司所劾入留京师忽忽不乐遂纵酒虚悸在石头东斋引刀自刺左右救之不殊十七年卒时年三十九子伯言昂字子明景帝三弟也天监初累迁司徒右长史出为轻车将军监南兖州初兄景再为南兖徳恵在人及昂来代时人方之冯氏徴为琅邪彭城二郡太守军号如先复以轻车将军出为广州刺史普通二年为散骑常侍信威将军四年转散骑侍郎中领军太子中庻子出为吴兴太守大通二年征为仁威将军卫尉卿寻为侍中兼领军将军中大通元年为领军将军二年封湘隂县侯邑一千戸出为江州刺史大同元年卒时年五十三谥曰恭昱字子贞景第四弟也天监初除秘书郎累迁太子舎人洗马中书舍人中书侍即每求自试髙祖以为淮南永嘉襄阳郡并不就志愿邉州髙祖以其轻脱无威望抑而不许迁给事黄门侍即上表曰夏初陈启未垂採照追懐慙惧实战胸心臣闻暑雨祁寒小人犹怨荣枯宠辱谁能忘懐臣借以徃因得预枝戚之重縁报既杂时闻坎壈之运昔在齐季义师之始臣乃幼弱粗有识虑东西阻絶归赴无由虽未能负戈擐甲实衔泪愤懑伏东境备履艰危首尾三年亟移数处虽复饥寒切身亦不以冻馁为苦每渉惊疑惶怖失魄既乖致命之莭空有项领之忧希望开泰兾蒙共乐岂期二十余年功名无纪毕此身骸方填沟壑丹诚素愿溘至长罢俯自哀怜能不伤叹夫自媒自衒诚哉可鄙自誉自伐实在可羞然量已揆分自知者审陈力就列寕敢空言是以常愿一试屡成干请夫上应𤣥象实不易叨锦不轻裁诚难其制过去业鄣所以致乖算测圣监既谓臣愚短不可试用岂容久居显禁徒秽黄枢忝窃稍积恐招物议请觧今职乞屏退私门伏愿天照特垂允许臣虽叨荣两宫报効无地方违省闼伏深恋悚髙祖手诏荅曰昱表如此古者用人必前明试皆湏绩用既立乃可自退之髙昔汉光武兄子章兴二人并有名宗室就欲习吏事不过章为平隂令兴为缑氏宰政事有能方迁郡守非直政绩见称即是光武犹子昱之才地岂得比类焉徃嵗处以淮南郡既不肯行续用为招逺将军镇北长史襄阳太守又以邉外致辞改除招逺将军永嘉太守复云内地非愿复问晋安临川随意所择亦复不行觧巾临郡事不为薄数有致辞意欲何在且昱诸兄逓居连率相继推毂未尝缺嵗其同产兄景今正居藩镇朕岂厚于景而薄于昱正是朝序物议次第若斯于其一门差自无愧无论今日不得如此昱兄弟昔在布衣以处成长于何取立岂得任情反道背天违地孰谓朝廷无有宪章特是未欲致之于理既表觧职可聴如启坐免官因此杜门絶朝觐国家庆弔不复通普通五年坐于宅内铸钱为有司所奏下廷尉得免死徙临海郡行至上虞有敕追还且令受菩萨戒昱既至恂恂尽礼改意蹈道持戒又精洁髙祖甚嘉之以为招逺将军晋陵太守下车励名迹除烦苛眀法宪严于姦吏优养百姓旬日之间郡中大化俄而暴疾卒百姓行坐号哭市里为之諠沸设祭奠于郡庭者四百余人田舍有女人夏氏年百余嵗扶曽孙出郡悲泣不自胜其恵化所感如此百姓相率为立庙建碑以纪其徳又诣京师求赠谥诏赠湘州刺史谥曰恭史臣曰髙祖光有天下庆命傍流枝戚属㜕咸被任遇萧景之才辩识断益政佐时盖梁宗室令望者矣梁书卷二十四卷二十四考证梁书卷二十四考证萧景𫝊萧景字子昭昭南史作照江北伧楚各据坞壁江南史作沔梁书卷二十四考证梁书卷二十五钦定四库全书梁书卷二十五唐散骑常侍姚思廉撰列𫝊第十九周舍徐勉周舍字㫒逸汝南安城人晋左光禄大夫顗之八世孙也父颙齐中书侍即有名于时舍幼聪颕颙异之临卒谓曰汝不患不富贵但当持之以道徳既长博学多通尤精义理善诵书背文讽说音韵清辩起家齐太学博士迁后军行参军建武中魏人吴包南归有儒学尚书仆射江祏招包讲舍造坐累折包辞理遒逸由是名为口辩王亮为丹阳尹闻而恱之辟为主簿政事多委焉迁太常丞梁台建为奉常丞髙祖即位博求异能之士吏部尚书范云与颙素善重舍才器言之于髙祖召拜尚书祠部即时天下草创礼仪损益多自舍出寻为后军记室参军秣陵令入为中书通事舍人累迁太子洗马散骑常侍中书侍即鸿胪卿时王亮得罪归家故人莫有至者舍独敦恩旧及卒身营殡葬时人称之迁尚书吏部郎太子右卫率右卫将军虽居职屡徙而常留省内罕得休下国史诏诰仪体法律军旅谋谟皆兼掌之日夜侍上预机宻二十余年未甞离左右舍素辩给与人汎论谈谑终日不絶口而竟无一言漏泄机事衆尤叹服之性俭素衣服器用居处牀席如布衣之贫者每入官府虽广夏华堂闺合重邃舍居之则尘涘满积以荻为鄣壊亦不营为右卫母忧去职起为明威将军右骁骑将军服阕除侍中领歩兵校尉未拜仍迁贠外散骑常侍太子左卫率顷之加散骑常侍本州大中正迁太子詹事普通五年南津获武陵太守白涡书许遗舍面钱百万津司以闻虽书自外入犹为有司所奏舍坐免迁右骁骑将军知太子詹事以其年卒时年五十六上临哭哀恸左右诏曰太子詹事豫州大中正舍奄至殒丧恻怆于懐其学思坚明志行开敏劬劳机要多歴嵗年才用未穷弥可嗟恸冝隆追逺以旌善人可赠侍中䕶军将军鼓吹一部给东园秘器朝服一具衣一袭丧事随由资给谥曰简子明年又诏曰故侍中䕶军将军简子舍义该𤣥儒博穷文史奉亲能孝事君尽忠歴掌机宻清贞自居食不重味身靡兼衣终亡之日内无妻妾外无田宅两儿单贫有过古烈徃者南司白涡之劾恐外议谓朕有私致此黜免追愧若人一介之善外可量加褒异以旌善人二子𢎞义𢎞信徐勉字脩仁东海郯人也祖长宗宋髙祖霸府行参军父融南昌相勉幼孤贫早励清莭年六嵗时属霖雨家人祈霁率尔为文见称耆宿及长䔍志好学起家国子生太尉文宪公王俭时为祭酒每称勉有宰辅之量射策举髙第补西阳王国侍即寻迁太学博士镇军参军尚书殿中即以公事免又除中兵即领军长史琅邪王元长才名甚盛尝欲与勉相识每托人召之勉谓人曰王即名髙望促难可轻衣裾俄而元长及祸时人莫不服其机鍳初与长沙宣武王游髙祖深器赏之及义兵至京邑勉扵新林谒见髙祖甚加恩礼使管书记髙祖践阼拜中书侍郎迁建威将军后军谘议参军本邑中正尚书左丞自掌枢宪多所紏举时论以为称职天监二年除给事黄门侍郎尚书吏部郎参掌大选迁侍中时王师北伐候驿填委勉参掌军书劬劳夙夜动经数旬乃一还宅每还羣犬惊吠勉叹曰吾忧国忘家乃至于此若吾亡后亦是传中一事六年除给事中五兵尚书迁吏部尚书勉居选官彛伦有序既闲尺牍兼善辞令虽文案填积坐客充满应对如流手不停笔又该综百氏皆为避讳常与门人夜集客有虞暠求詹事五官勉正色荅云今夕止可谈风月不宜及公事故时人咸服其无私除散骑常侍领逰击将军未拜改领太子右卫率迁左卫将军领太子中庻子侍东宫昭明太子尚幼敕知宫事太子礼之甚重毎事询谋尝于殿内讲孝经临川静恵王尚书令沈约备二傅勉与国子祭酒张充为执经王莹张稷栁憕王暕为侍讲时选极亲贤妙尽时誉勉陈让数四又与沈约书求换侍讲诏不许然后就焉转太子詹事领云骑将军寻加散骑常侍迁尚书右仆射詹事如故又改授侍中频表觧宫职优诏不许时人间丧事多不遵礼朝终夕殡相尚以速勉上䟽曰礼记问丧云三日而后歛者以俟其生也三日而不生亦不生矣自顷以来不遵斯制送终之礼殡以朞日润屋豪家乃或半晷衣衾棺椁以速为荣亲戚徒𨽻各念休反故属纩才毕灰钉已具忘狐鼠之顾歩愧燕雀之徊翔伤情灭理莫此为大且人子承衾之时志懑心絶䘮事所资悉闗他手爱憎深浅事实难原如觇视或爽存没违滥使万有其一怨酷已多岂若缓其告歛之晨申其望生之冀请自今士庻冝悉依古三日大歛如有不奉加以紏绳诏可其奏寻授宣恵将军置佐史侍中仆射如故又除尚书仆射中卫将军勉以旧恩越升重位尽心奉上知无不为爰自小选迄于此职常参掌衡石甚得士心禁省中事未甞漏洩每有表奏輙焚藁草博通经史多识前载朝仪国典婚冠吉㐫勉皆预图议普通六年上脩五礼表曰臣闻立天之道曰隂与阳立人之道曰仁与义故称导之以徳齐之以礼夫礼所以安上治人𢎞风训俗经国家利后嗣者也唐虞三代咸必由之在乎有周宪章尤备因殷革夏损益可知虽复经礼三百曲礼三千经文三百威仪三千其大归有五即宗伯所掌典礼吉为上凶次之宾次之军次之嘉为下也故祠祭不以礼则不齐不荘䘮纪不以礼则背死忘生者衆宾客不以礼则朝觐失其仪军旅不以礼则致乱于师律冠婚不以礼则男女失其时为国修身于斯攸急洎周室大壊王道既衰官守斯文日失其序礼乐征伐出自诸侯小雅尽废旧章缺矣是以韩宣适鲁知周公之徳叔侯在晋辨郊劳之仪战国从横政教愈冺暴秦灭学扫地无余汉氏欎兴日不暇给犹命叔孙于外野方知帝王之为贵末叶纷纶逓有兴毁或以武功锐志或好黄老之言礼义之式于焉中止及东京曹襃南宫制述集其散畧百有余萹虽写以尺简而终阙平奏其后兵革相寻异端互起章句既沦爼豆斯辍方领矩歩之容事灭于旌鼓兰台石室之文用尽于帷盖至乎晋初爰定新礼荀顗制之于前挚虞删之于末既而中原䘮乱罕有所遗江左草创因循而已釐革之风是则未暇伏惟陛下睿明启运先天改物揆乱惟武经时以文作乐在乎功成制礼𢎞于业定光启二学皇枝䓁于贵游辟兹五馆草莱升以好爵爰自受命迄于告成盛徳形容备矣天下能事毕矣明明穆穆无徳而称焉至若𤣥符灵贶之祥浮溟机山之賮固亦日书左史副在司存今可得而畧也是以命彼羣才搜甘泉之法延兹硕学阐曲台之仪淄上淹中之儒连踪继轨负笈懐铅之彦匪旦伊夕谅以化穆三雍人从五典秩宗之教勃焉以兴伏寻所定五礼起齐永明三年太子歩兵校尉伏曼容表求制一代礼乐于时参议置新旧学士十人止脩五礼谘禀卫将军丹阳尹王俭学士亦分住郡中制作歴年犹未克就及文宪薨殂遗文散逸后又以事付国子祭酒何𦙍经渉九载犹复未毕建武四年允还东山齐明帝敕委尚书令徐孝嗣旧事本末随在南第永元中孝嗣于此遇祸又多零落当时鸠歛所余权付尚书左丞蔡仲熊骁骑将军何佟之共掌其事时脩礼局住在国子学中门外东昏之代频有军火其所散失又踰太半天监元年佟之启审省置之宜敕使外详时尚书参详以天地初革庻务权舆冝俟隆平徐议删撰欲且省礼局併还尚书仪曹诏旨云礼壊乐缺故国异家殊实冝以时脩定以为永准但顷之修撰以情取人不以学进其掌知者以贵总一不以稽古所以歴年不就有名无实此既经国所先外可议其人人定便即撰次于是尚书仆射沈约䓁参议请五礼各置旧学士一人人各自举学士二人相助抄撰其中有疑者依前汉石渠后汉白虎随源以闻请旨断决乃以旧学士右军记室参军明山宾掌吉礼中军骑兵参军严植之掌凶礼中军田曹行参军兼太常丞贺玚掌宾礼征虏记室参军陆琏掌军礼右军参军司马裴掌嘉礼尚书左丞何佟之总参其事佟之亡后以镇北谘议参军伏暅代之后又以暅代严植之掌凶礼暅寻迁官以五经博士缪昭掌凶礼复以礼仪深广纪载残缺宜湏博论共尽其致更使镇军将军丹阳尹沈约太常卿张充及臣三人同参厥务臣又奉别敕总知其事末又使中书侍即周舍庾于陵二人复豫叅知若有疑义所掌学士当职先立议通谘五礼旧学士及参知各言同异条牒启闻决之制旨疑事既多嵗时又积制旨裁断其数不少莫不网罗经诰玉振金声义贯幽微理入神契前儒所不释后学所未闻凡诸奏决皆载篇首具列圣旨为不刋之则洪规盛范冠絶百王茂实英声方垂千载寕孝宣之能拟岂孝章之足云五礼之职事有繁蕳及其列毕不得同时嘉礼仪注以天监六年五月七日上尚书合十有二秩百一十六卷五百三十六条宾礼仪注以天监六年五月二十日上尚书合十有七秩一百三十三卷五百四十五条军礼仪注以天监九年十月二十九日上尚书合十有八秩一百八十九卷二百四十条吉礼仪注以天监十一年十一月十日上尚书合二十有六秩二百二十四卷一千五条凶礼仪注以天监十一年十一月十七日上尚书合四十有七秩五百一十四卷五千六百九十三条大凡一百二十秩一千一百七十六卷八千一十九条又列副秘阁及五经典书各一通缮写校定以普通五年二月始获洗毕窃以撰正履礼厯代罕就皇明在运厥功克成周代三千举其盈数今之八千随事附益质文相变故其数兼倍犹如八卦之爻因而重之错综成六十四也昔文武二王所以纲纪周室君临天下公旦修之以致太平龙鳯之瑞自斯厥后甫备兹日孔子曰其有继周虽百代可知岂所谓齐功比羙者欤臣以庸识谬司其任淹留厯稔允当斯责兼勒成之初未遑表上寔由才轻务广思力不周永言慙惕无忘寤寐自今春舆驾将亲六师搜寻军礼阅其条章靡不该备所谓郁郁文哉焕乎洋溢信可以悬诸日月颁之天下者矣愚心喜忭弥思陈述兼前后聨官一时皆逝臣虽幸存耄已将及虑皇世大典遂阙腾奏不任下情輙具载撰脩始末并职掌人所成卷秩条目之数谨拜表以闻诏曰经礼大备政典载𢎞今诏有司案以行事也又诏曰勉表如此因革允釐宪章孔备功成业定于是乎在可以光被八表施诸百代俾万世之下知斯文在斯主者其按以遵行勿有失坠寻加中书令给亲信二十人勉以疾自陈求觧内任诏不许乃令停下省三日一朝有事遣主书论决脚疾转剧久阙朝觐固陈求觧诏乃赉假湏疾差还省勉虽居显位不营产业家无蓄积俸禄分赡亲族之穷乏者门人故旧或从容致言勉乃荅曰人遗子孙以财我遗之以清白子孙才也则自致辎軿如其不才终为他有甞为书诫其子崧曰吾家世清亷故常居贫素至于产业之事所未尝言非直不经营而已薄躬遭逢遂至今日尊官厚禄可谓备之每念叨窃若斯岂由才致仰借先代风范及以福庆故臻此耳古人所谓以清白遗子孙不亦厚乎又云遗子黄金满赢不如一经详求此言信非徒语吾虽不敏实有本志庻得遵奉斯义不敢坠失所以显贵以来将三十载门人故旧亟荐便冝或使创辟田园或劝兴立邸店又欲舳舻运致亦令货殖聚歛若此衆事皆距而不纳非谓拔葵去织且欲省息纷纭中年聊于东田营小园者非在播艺事以要利入正欲穿池种树少寄情赏又以郊际闲旷终可为宅傥获悬车致事实欲歌哭于斯慧日十住等既应营婚又湏住止吾清明门宅无相容处所以尔者亦复有以前割西邉施宣武寺既失西厢不复方幅意亦谓此逆旅舎耳何事湏华常恨时人谓是我宅古徃今来豪富继踵髙门甲第连闼洞房宛其死矣定是谁室但不能不为培塿之山聚石移果杂以花卉以娱休沐用託性灵随便架立不在广大惟功徳处小以为好所以内中逼促无复房宇近营东邉儿孙二宅乃借十住南还之资其中所湏犹为不少既牵挽不至又不可中涂而辍郊间之园遂不办保货与韦黯乃获百金成就两宅已消其半寻园价所得何以至此由吾经始厯年粗已成立桃李茂宻桐竹成隂塍陌交通渠畎相属华楼逈榭颇有临眺之羙孤峯丛薄不无紏纷之兴渎中并饶菰蒋湖里殊富芰莲虽云人外城阙宻迩韦生欲之亦雅有情趣追述此事非有吝心盖是笔势所至耳忆谢灵运山家诗云中为天地物今成鄙夫有吾此园有之二十载矣今为天地物物之与我相校几何哉此吾所余今以分汝营小田舎亲累既多理亦湏此且释氏之教以财物谓之外命儒典亦称何以聚人曰财况汝曹常情安得忘此闻汝所买姑孰田地甚为舄卤弥复何安所以如此非物竸故也虽事异寝丘聊可髣髴孔子曰居家理治可移于官既已营之冝使成立进退两亡更贻耻笑若有所收获汝可自分赡内外大小宜令得所非吾所知又复应沾之诸女耳汝既居长故有此及凡为人长殊复不易当使中外谐缉人无间言先物后已然后可贵老生云后其身而身先若能尔者更招巨利汝当自朂见贤思齐不冝忽畧以弃日也弃日乃是弃身身名羙恶岂不大哉可不慎欤今之所敕畧言此意正谓为家以来不事资产既立墅舍以乖旧业陈其始末无愧懐抱兼吾年时朽暮心力稍殚牵课奉公畧不克举其中余暇裁可自休或复冬日之阳夏日之隂良辰美景文案闲隙负杖蹑屩逍遥陋馆临池观鱼披林聴鸟浊酒一杯弹琴一曲求数刻之暂乐庻居常以待终不宜复劳家间细务汝交闗既定此书又行凡所资湏付给如别自兹以后吾不复言及田事汝亦勿复与吾言之假使尧水汤旱吾岂知如何若其满庾盈箱尔之幸遇如斯之事并无俟令吾知也记云夫孝者善继人之志善述人之事今且望汝全吾此志则无所恨矣勉第二子悱卒痛悼甚至不欲久废王务乃为荅客喻其辞曰普通五年春二月丁丑余第二息晋安内史悱丧之问至焉举家伤悼心情若陨二宫并降中使以相慰朂亲游宾客毕来弔问輙恸哭失声悲不自已所谓父子天性不知涕之所从来也于是门人虑其肆情所钟容致委顿乃歛袵而进曰仆闻古徃今来理运之常数春荣秋落气象之定期人居其间譬诸逆旅生寄死归着于通论是以深识之士悠尔忘懐东门归无之㫖见称徃哲西河䘮明之过取诮友朋足下受遇于朝任居端右忧深责重休戚是均冝其遗情下流止哀加饭上存奉国俯示隆家岂可纵此无益同之儿女伤神损识或亏生务门下窃议咸为君侯不取也余雪泣而荅曰彭殇之逹义延吴之雅言亦常闻之矣頋所以未能弭意者请陈其说夫植树阶庭钦柯叶之茂为山累仞惜覆篑之功故秀而不实尼父为之叹息析彼岐路杨子所以留连事有可深圣贤靡抑今吾所悲亦以悱始踰立嵗孝悌之至自㓜而长文章之羙得之天然好学不倦居无尘杂多所着述盈帙满笥淡然得失之际不见喜愠之容及翰飞东朝参伍盛列其所游徃皆一时才俊赋诗颂咏终日忘疲毎从容谓吾以遭逄时来位隆任要当应推贤下士先物后身然后可以报恩明主克保元吉俾余二纪之中忝窃若是幸无大过者繄此子之助焉自出闽区政存清静兾其旋反少慰衰暮言念今日𦕈然长徃加以阖棺千里之外未知归骨之期虽复无情之伦庸讵不痛于昔夷甫孩抱中物尚尽恸以待宾安仁未及七旬犹慇懃于词赋况夫名立官成半途而废者亦焉可己巳哉求其此懐可谓苗实之义诸贤既贻格言喻以大理即日辍哀命驾修职事焉中大通三年又以疾自陈移授特进右光禄大夫侍中中卫将军置佐史余如故増亲信四十人两宫参问冠盖结辙服膳医药皆资天府有敕每欲临幸勉以拜伏有亏频启停出诏许之遂停舆驾大同元年卒时年七十髙祖闻而流涕即日车驾临殡乃诏赠特进右光禄大夫开府仪同三司余并如故给东园祕器朝服一具衣一袭赙钱二十万布百匹皇太子亦举哀朝堂谥曰简肃公勉善属文勤着述虽当几务下笔不休尝以起居注烦杂乃加删撰为别起居注六百卷左丞弹事五卷在选曹撰选品五卷齐时撰太庙祝文二卷以孔释二教殊途同归撰会林五十卷凡所着前后二集四十五卷又为妇人集十卷皆行于世大同三年故佐史尚书左丞刘覧䓁诣阙陈勉行状请刋石纪徳即降诏许立碑于墓云悱字敬业幼聪敏能属文起家着作佐即转太子舍人掌书记之任累迁洗马中舎人犹管书记出入宫坊者厯稔以足疾出为湘东王友迁晋安内史陈吏部尚书姚察曰徐勉少而厉志忘食发愤脩身慎言行择交逰加运属兴王依光日月故能明经术以绾青紫出闾阎而取卿相及居重任竭诚事主动师古始依则先王提衡端轨物无异议为梁宗臣盛矣梁书卷二十五卷二十五考证梁书卷二十五考证徐勉𫝊又为妇人集十卷南史作又为人章表集十卷梁书卷二十五考证梁书卷二十六钦定四库全书梁书卷二十六唐散骑常侍姚思廉撰列𫝊第二十范岫傅昭萧琛陆杲范岫字懋宾济阳考城人也髙祖宣晋徴士父羲宋兖州别驾岫早孤事母以孝闻与吴兴沈约俱为蔡兴宗所礼泰始中起家奉朝请兴宗为安西将军引为主簿累迁临海长城二县令骠骑参军尚书删定即䕶军司马齐司徒竟陵王子良记室参军累迁太子家令文恵太子之在东宫沈约之徒以文才见引岫亦预焉岫文虽不逮约而名行为时軰所与博渉多通尤悉魏晋以来吉㐫故事约常称曰范公好事该博胡广无以加南乡范云谓人曰诸君进止威仪当问范长头以岫多识前代旧事也迁国子博士永眀中魏使至有诏妙选朝士有词辩者接使于界首以岫兼淮隂长史迎焉还迁尚书左丞母忧去官寻起摄职出为寕朔将军南蛮长史南羲阳太守未赴职迁右军谘议参军郡如故除抚军司马出为建威将军安成内史入为给事黄门侍郎迁御史中丞领前军将军南北兖二州大中正永元末出为辅国将军冠军晋安王长史行南徐州事义师平京邑承制征为尚书吏部郎参大选梁台建为度支尚书天监五年迁散骑常侍光禄大夫侍皇太子给扶六年领太子左卫率七年徙通直散骑常侍右卫将军中正如故其年表致事诏不许八年出为晋陵太守秩中二千石九年入为祠部尚书领右骁骑将军其年迁金紫光禄大夫加亲信二十人十三年卒官时年七十五赙钱五万布百匹岫身长七尺八寸恭敬俨恪进止以礼自亲丧之后蔬食布衣以终身每所居官恒以亷洁着称为长城令时有梓材巾箱至数十年经贵遂不改易在晋陵惟作牙管笔一双犹以为费所着文集礼论杂仪字训行于世二子襃伟傅昭字茂逺北地灵州人晋司𨽻校尉咸七世孙也祖和之父淡善三礼知名宋世淡事宋竟陵王刘诞诞反淡坐诛昭六嵗而孤哀毁如成人者宗党咸异之十一随外祖于朱雀航卖厯日为雍州刺史袁顗客顗常来昭所昭读书自若神色不改顗叹曰此儿神情不凡必成佳器司徒建安王休仁闻之因欲致昭昭以宋氏多故遂不徃或有称昭于廷尉虞愿愿遣车迎昭时愿宗人通之在坐竝当世名流通之赠昭诗曰英妙擅山东才子倾洛阳清尘谁能嗣及尔遘遗芳太原王延秀荐昭于丹阳尹袁粲深为所礼辟为郡主簿使诸子从昭受学㑹明帝崩粲造哀䇿文乃引昭定其所制毎经昭戸輙叹曰经其戸寂若无人披其帷其人斯在岂非名贤寻为总明学士奉朝请齐永眀中累迁贠外即司徒竟陵王子良参军尚书仪曹郎先是御史中丞刘休荐昭于武帝永明初以为南郡王侍读王嗣帝位故时臣𨽻争求权宠惟昭及南阳宗夬保身守正无所参入竟不罹其祸眀帝践阼引为中书通事舎人时居此职者皆势倾天下昭独亷静无所干豫器服率陋身安麤粝常挿烛板牀明帝闻之赐漆合烛盘䓁敕曰卿有古人之风故赐卿古人之物累迁车骑临海王记室参军长史校尉太子家令骠骑晋安王谘议参军寻除尚书左丞本州大中正髙祖素悉昭能建康平引为骠骑録事参军梁台建迁给事黄门侍即领着作即顷之兼御史中丞黄门着作中正竝如故天监三年兼五兵尚书参选事四年即真六年徙为左民尚书未拜出为建威将军平南安成王长史寻阳太守七年入为振逺将军中权长史八年迁通直散骑常侍领歩兵校尉复领本州大中正十年复为左民尚书十一年出为信武将军安成内史安成自宋已来兵乱郡舎号㐫及昭为郡郡内人夜梦见兵马铠甲甚盛又闻有人云当避善人军衆相与腾虚而逝梦者惊起俄而疾风暴雨倐忽便至数闲屋俱倒即梦者所见军马践蹈之所也自后郡舎遂安咸以昭正直所致郡溪无鱼或有暑月荐昭鱼者昭既不纳又不欲拒遂餧于门侧十二年入为秘书监领后军将军十四年迁太常卿十七年出为智武将军临海太守郡有蜜巖前后太守皆自封固专收其利昭以周文之囿与百姓共之大可喻小乃教勿封县令常饷粟置绢于薄下昭笑而还之普通二年入为通直散骑常侍光禄大夫领本州大中正寻领秘书监五年迁散骑常侍金紫光禄大夫中正如故昭所莅官常以清静为政不尚严肃居朝廷无所请谒不畜私门生不交私利终日端居以书记为乐虽老不衰博极古今尤善人物魏晋以来官宦簿伐姻通内外举而论之无所遗失性尤䔍慎子妇甞得家饷牛肉以进昭召其子曰食之则犯法告之则不可取而埋之其居身行已不负闇室类皆如此京师后进宗其学重其道人人自以为不逮大通二年九月卒时年七十五诏赙钱三万布五十匹即日举哀谥曰贞子长子谞尚书即临安令次子肱映字徽逺昭弟也三嵗而孤兄弟友睦脩身厉行非礼不行始昭之守临海陆倕饯之宾主俱懽日昏不反映以昭年髙不可连夜极乐乃自徃迎候同乗而归兄弟竝已斑白时人美而服焉及昭卒映丧之如父年踰七十哀戚过礼服制虽除每言輙感恸映泛渉记传有文才而不以萹什自命少时与刘绘萧琛相友善绘之为南康相映时为府丞文教多令具草褚彦囬闻而恱之乃屈与子贲等逰处年未弱冠彦囬欲令仕映以昭未觧褐固辞湏昭仕乃官永元元年参镇军江夏王军事出为武康令及髙祖师次建康吴兴太守袁昂自谓门世忠贞固守诚莭乃访于映曰卿谓时事云何映荅曰元嘉之末开辟未有故太尉杀身以眀莭司徒当寄托之重理无苟全所以不頋夷险以殉名义今嗣主昏虐狎近羣小亲贤诛戮君子道消外难屡作曽无悛改今荆雍恊举乗据上流背昏向眀势无不济百姓思治天人之意可知既眀且哲忠孝之途无爽愿眀府更当雅虑无祗悔也寻以公事免天监初除征虏鄱阳王参军建安王中权录事参军领军长史乌程令所受俸禄悉归于兄复为临川王录事参军南台治书安成王录事太子翊军校尉累迁中散大夫光禄卿太中大夫大同五年卒年八十三子𢎞萧琛字彦瑜兰陵人祖僧珍宋廷尉卿父恵训太中大夫琛年数嵗从伯恵开抚其背曰必兴吾宗琛少而朗悟有纵横才辩起家齐太学博士时王俭当朝琛年少未为俭所识负其才气欲候俭时俭宴于乐游苑琛乃着虎皮靴䇿桃枝杖直造俭坐俭与语大恱俭为丹阳尹辟为主簿举为南徐州秀才累迁司徒记室永明九年魏始通好琛再衔命至桑干还为通直散骑侍即时魏遣李道固来使齐帝䜩之琛于御筵举酒劝道固道固不受曰公庭无私礼不容受劝琛徐荅曰诗所谓雨我公田遂及我私座者皆服道固乃受琛酒迁司徒右长史出为晋熙王长史行南徐州事还兼少府卿尚书左丞东昏初嗣立时议以无庙见之典琛议据周颂烈文闵予皆为即位朝庙之典于是从之髙祖定京邑引为骠骑谘议领录事迁给事黄门侍郎梁台建为御史中丞天监元年迁庻子出为宣城太守征为卫尉卿俄迁员外散骑常侍三年除太子中庶子散骑常侍九年出为宁逺将军平西长史江夏太守始琛在宣城有北僧南度惟赍一葫芦中有汉书序𫝊僧曰三辅旧老相𫝊以为班固真本琛固求得之其书多有异今者而纸墨亦古文字多如龙举之例非𨽻非篆琛甚秘之及是行也以书饟鄱阳王范范乃献于东宫琛寻迁安西长史南郡太守母忧去官又丁父艰𧺫为信武将军䕶军长史俄为贞毅将军太尉长史出为信威将军东阳太守迁吴兴太守郡有项羽庙土民名为愤王甚有灵验遂于郡廰事安施牀幕为神座公私请祷前后二千石皆于廰拜祀而避居他室琛至徙神还庙处之不疑又禁杀牛觧祀以脯代肉琛频莅大郡不治产业有阙则取不以为嫌普通元年征为宗正卿迁左民尚书领南徐州大中正太子右卫率徙度支尚书左骁骑将军领军将军转秘书监后军将军迁侍中髙祖在西邸早与琛狎每朝䜩接以旧恩唿为宗老琛亦奉陈昔恩以早簉中阳夙忝同闬虽迷兴运犹荷洪慈上答曰虽云早契濶乃自非同志勿谈兴运初且道狂奴异琛常言少壮三好音律书酒年长以来二事都废惟书籍不衰而琛性通脱常自觧灶事毕馂余必陶然致醉大通二年为金紫光禄大夫加特进给亲信三十人中大通元年为云麾将军晋陵太守秩中二千石以疾自觧改授侍中特进金紫光禄大夫卒年五十二遗令诸子与妻同坟异藏祭以蔬菜葬日止车十乗事存率素乗舆临哭甚哀诏赠本官加云麾将军给东园秘器朝服一具衣一袭赙钱二十万布百匹谥曰平子陆杲字明霞吴郡吴人祖徽宋辅国将军益州刺史父叡扬州治中杲少好学工书画舅张融有髙名杲风韵举动颇类于融时称之曰无对日下惟舅与甥起家齐中军法曹行参军太子舍人卫军王俭主簿迁尚书殿中曹即拜日八座丞即竝到上省交礼而杲至晚不及时刻坐免官久之以为司徒竟陵王外兵参军迁征虏宜都王功曹史骠骑晋安王谘议参军司徒从事中即梁台建以为骠骑记室参军迁相国西曹掾天监元年除抚军长史母忧去职服阕拜建威将军中军临川王谘议参军寻迁黄门侍即右军安成王长史五年迁御史中丞杲性婞直无所顾望山隂令虞肩在任贜污数百万杲奏收治中书舎人黄睦之以肩事託杲杲不答髙祖闻之以问杲杲荅曰有之髙祖曰卿识睦之不杲答曰臣不识其人时睦之在御侧上指示杲曰此人是也杲谓睦之曰君小人何敢以罪人属南司睦之失色领军将军张稷是杲从舅杲尝以公事弹稷稷因侍宴诉髙祖曰陆杲是臣通亲小事弹臣不贷髙祖曰杲职司其事卿何得为嫌杲在台号称不畏彊御六年迁秘书监顷之为太子中庻子光禄卿八年出为义兴太守在郡寛恵为民下所称还为司空临川王长史领扬州大中正十四年迁通直散骑侍郎俄迁散骑常侍中正如故十五年迁司徒左长史十六年入为左民尚书迁太常卿普通二年出为仁威将军临川内史五年入为金紫光禄大夫又领扬州大中正中大通元年加特进中正如故四年卒时年七十四谥曰质子杲素信佛法持戒甚精着沙门𫝊三十卷弟煦学渉有思理天监初歴中书侍即尚书左丞太子家令卒撰晋书未就又着陆史十五卷陆氏骊泉志一卷竝行于世子罩少䔍学有文才仕至太子中庶子光禄卿史臣曰范岫傅昭竝笃行清慎善始令终斯石建石庆之徒矣萧琛陆杲俱以才学着名琛朗悟辨㨗加谙究朝典髙祖在田与琛游旧及践天歴任遇甚隆美矣杲性婞直无所忌惮既而执法宪台紏绳不避权幸可谓允兹正色诗云彼其之子邦之司直杲其有焉梁书卷二十六梁书卷二十七钦定四库全书梁书卷二十七唐散骑常侍姚思亷撰列𫝊第二十一陆倕到洽明山宾殷钧陆襄陆倕字佐公吴郡吴人也晋太尉玩六世孙祖子真宋东阳太守父慧晓齐太常卿倕少勤学善属文于宅内起两间茅屋杜絶徃来昼夜读书如此者数载所读一遍必诵于口尝借人汉书失五行志四卷乃暗写还之畧无遗脱幼为外祖张岱所异岱尝谓诸子曰此儿汝家之阳元也十七举本州秀才刺史竟陵王子良开西邸延英俊倕亦预焉辟议曹从事叅军庐陵王法曹行参军天监初为右军安成王外兵参军转主簿倕与乐安任昉友善为感知已赋以赠昉昉因此名以报之曰信伟人之世笃本侯服于陆乡缅风流于道素袭衮衣与绣裳还伊人而世载竝三骏而龙光过龙津而一息望鳯条而曽翔彼白玉之虽洁此幽兰之信芳思在物而取譬非斗斛之能量匹耸峙于东岳比凝厉于秋霜不一饭以妄过每三钱以投渭匪蒙𬒮之敢嗟岂沟壑之能衣既藴借其有余又淡然而无味得意同乎卷懐违方似乎仗气类平叔而靡雕似子云之不朴冠衆善而贻操综羣言而名学折髙戴于后台异邹颜乎董幄採三诗于河间访九师于淮曲术兼口𫝊之书艺广铿锵之乐时坐睡而梁悬裁枝梧而锥握既文过而意深又理胜而辞缛咨余生之荏苒追嵗暮而伤情测徂隂于堂下聼鸣钟于洛城惟忘年之陆子定一遇于班荆余获田苏之价尔得海上之名信落魄而无产终长对于短生饥虚表于徐歩逃责显于疾行子比我于叔则又方余于耀卿心照情交流言靡惑万类闇求千里悬得言象可废蹄筌自黙居非连栋行则同车冬日不足夏日靡余肴核非饵丝竹岂娱我未舍驾子已回舆中饭相頋怅然动色邦壤既殊离会莫测存异山阳之居没非要离之侧似胶投漆中离娄岂能识其为士友所重如此迁骠骑临川王东曹掾是时礼乐制度多所创革髙祖雅爱倕才乃敕撰新漏刻铭其文甚美迁太子中舎人管东宫书记又诏为石阙铭记奏之敕曰太子中舍人陆倕所制石阙铭辞义典雅足为佳作昔虞丘辨物邯郸献赋赏以金帛前史美谈可赐绢三十匹迁太子庶子国子博士母忧去职服阕为中书侍即给事黄门侍即扬州别驾从事史以疾陈觧迁鸿胪卿入为吏部即参选事出为云麾晋安王长史晋阳太守行江州府州事以公事免左迁中书侍郎司徒司马太子中庻子廷尉卿又为中庶子加给事中扬州大中正复除国子博士中庻子中正竝如故守太常卿中正如故普通七年卒年五十七文集二十卷行于世第四子缵早慧十嵗通经为童子奉车即卒到洽字茂㳂彭城武原人也宋骠骑将军彦之曽孙祖仲度骠骑江夏王从事中即父坦齐中书即洽年十八为南徐州迎西曹行事洽少知名清警有才学士行谢脁文章盛于一时见洽深相赏好日引与谈论毎谓洽曰君非直名人乃亦兼资文武脁后为吏部洽去职脁欲荐之洽覩世方乱深相拒絶除晋安王国左常侍不就遂筑室巖阿幽居者积嵗乐安任昉有知人之鉴与洽兄沼溉竝善尝访洽于田舎见之叹曰此子日下无双遂申拜亲之礼天监初沼溉俱蒙擢用洽尤见知赏从弟沆亦相与齐名髙祖问待诏丘迟曰到洽何如沆溉迟对曰正清过于沆文章不减溉加以清言殆将难及即诏为太子舎人御华光殿诏洽及沆萧琛任昉侍䜩赋二十韵诗以洽辞为工赐绢二十匹髙祖谓昉曰诸到可谓才子昉对曰臣常窃议宋得其武梁得其文二年迁司徒主簿直待诏省敕使抄甲部书五年迁尚书殿中即洽兄弟羣从递居此职时人荣之七年迁太子中舎人与庶子陆倕对掌东宫管记俄为侍读侍读省仍置学士二人洽复充其选九年迁国子博士奉敕撰太学碑十二年出为临川内史在郡称职十四年入为太子家令迁给事黄门侍郎兼国子博士十六年迁太子中庻子普通元年以本官领博士顷之入为尚书吏部郎请託一无所行俄迁员外散骑常侍复领博士母忧去职五年复为太子中庶子领歩兵校尉未拜仍迁给事黄门侍郎领尚书左丞凖绳不避贵戚尚书省贿赂莫敢通时銮舆欲亲戎军国容礼多自洽出六年迁御史中丞弹紏无所顾望号为劲直当时肃清以公事左降犹居职旧制中丞不得入尚书下舎洽兄溉为左民尚书洽引服亲不应有碍刺省详决左丞萧子云议许入溉省亦以其兄弟素笃不能相别也七年出为贞威将军云麾长史寻阳太守大通元年卒于郡时年五十一赠侍中谥曰理子昭眀太子与晋安王纲令曰明北兖到长史遂相系凋落伤怛悲惋不能己巳去嵗陆太常殂殁今兹二贤长谢陆生资忠履贞冰清玉洁文该四始学遍九流髙情胜气贞然直上明公儒学稽古淳厚䔍诚立身行道始终如一傥值夫子必升孔堂到子风神开爽文义可观当官莅事介然无私皆海内之俊乂东序之秘寳此之嗟惜更复何论但逰处周旋竝淹嵗序造膝忠规岂可胜说幸免祗悔实二三子之力也谈对如昨音言在耳零落相仍皆成异物毎一念至何时可言天下之寳理当恻怆近张新安又致故其人文笔𢎞雅亦足嗟惜随弟府朝东西日久尤当伤懐也比人物零落特可伤惋属有今信乃复及之洽文集行于世子伯淮仲举眀山宾字孝若平原鬲人也父僧绍隠居不仕宋末征国子博士不就山宾七嵗能言𤣥理十三博通经𫝊居丧尽礼服阕州辟从事史起家奉朝请兄仲璋婴痼疾家道屡空山宾乃行干禄齐始安王萧遥光引为抚军行参军后为广阳令顷之去官义师至髙祖引为相府田曹参军梁台建为尚书驾部即迁治书侍御史右军记室参军掌治吉礼时初置五经博士山宾首膺其选迁北中即谘议参军侍皇太子读累迁中书侍即国子博士太子率更令中庻子博士如故天监十五年出为持莭督縁淮诸军事征逺将军北兖州刺史普通二年征为太子右卫率加给事中迁御史中丞以公事左迁黄门侍即司农卿四年迁散骑常侍领青冀二州大中正东宫新置学士又以山宾居之俄以本官兼国子祭酒初山宾在州所部平陆县不稔启出仓米以赡人后刺史检州曹失簿书以山宾为耗阙有司追责籍其宅入官山宾黙不自理更市地造宅昭明太子闻筑室不就有令曰明祭酒虽出抚大藩拥旄推毂珥金拖紫而恒事屡空闻构宇未成今送薄助并贻诗曰平仲古称竒夷吾昔擅美令则挺伊贤东秦固多士筑室非道傍置宅归仁里庚桑方有系原生今易拟必来三迳人将招五经士山宾性笃实家中尝乏用货所乗牛既售受钱乃谓买主曰此牛经患漏蹄治差已久恐后脱发无容不相语买主遽追取钱处士阮孝绪闻之叹曰此言足使还淳反朴激薄停浇矣五年又为国子博士常侍中正如故其年以本官假节权摄北兖州事大通元年卒时年八十五诏赠侍中信威将军谥曰质子昭明太子为举哀赙钱十万布百匹并使舍人王颙监䕶丧事又与前司徒左长史殷芸令曰北兖信至明常侍遂至殒逝闻之伤怛此贤儒术该通志用稽古温厚淳和伦雅𢎞笃授经以来迄今二纪若其上交不謟造膝忠规非显外迹得之胷懐者盖亦积矣摄官连率行当言归不谓长徃眇成畴日追忆谈绪皆为悲端徃矣如何昔经聨事理当酸怆也山宾累居学官甚有训导之益然性颇疎通接于诸生多所狎比人皆爱之所着吉礼仪注二百二十四卷礼仪二十卷孝经丧礼服仪十五卷子震字兴道亦𫝊父业歴官太学博士太子舍人尚书祠部即余姚令殷钧字季和陈郡长平人也晋太常融八世孙父叡有才辨知名齐世歴官司徒从事中即叡妻王奂女奂为雍州刺史镇北将军乃言于朝以叡为镇北长史河南太守奂诛叡并见害钧时年九嵗以孝闻及长恬静简交游好学有思理善𨽻书为当时楷法南郡范云乐安任昉竝称赏之髙祖与叡少旧故以女妻钧即永兴公主也天监初拜驸马都尉起家祕书即太子舍人司徒主簿秘书丞钧在职启校定秘阁四部书更为目录又受诏料检西省法书古迹别为品目迁骠骑从事中即中书即太子家令掌东宫书记顷之迁给事黄门侍即中庻子尚书吏部即司徒左长史侍中东宫置学士复以钧为之公事免复为中庻子领国子博士左骁骑将军博士如故出为眀威将军临川内史钧体羸多疾闭阁卧治而百姓化其徳劫盗皆奔出境尝禽劫帅不加考掠但和言诮责劫帅稽颡乞改过钧便命遣之后遂为善人郡旧多山疟更暑必动自钧在任郡境无复疟疾母忧去职居丧过礼昭明太子忧之手书诫谕曰知比诸徳哀顿为过又所进殆无一溢甚以酸耿迥然一身宗奠是寄毁而灭性圣教所不许宜㣲自遣割俯存礼制饘粥果蔬少加勉彊忧懐既深指故有及并令缪道臻口具钧荅曰奉赐手令并缪道臻宣旨伏读感咽肝心涂地小人无情动不及礼但禀生尫劣假推年嵗罪戾所钟复加横疾顷者绵㣲守尽晷漏目乱𤣥黄心迷哀乐惟救危苦未能以逺理自制姜桂之滋实闻前典不避梁肉复沗今慈臣亦何人降此忧愍谨当循复圣言思自补续如脱申延实由亭造服阕迁五兵尚书犹以顿瘵经时不堪拜受乃更授散骑常侍领步兵校尉侍东宫寻改领中庻子昭明太子薨官属罢又领右游击除国子祭酒常侍如故中大通四年卒时年四十九谥曰贞子二子构渥陆襄字师卿吴郡吴人也父闲齐始安王遥光扬州治中永元末遥光据东府作乱或劝闲去之闲曰吾为人吏何所逃死台军攻䧟城闲见执将刑第二子绛求代死不获遂以身蔽刃刑者俱害之襄痛父兄之酷丧过于礼服释后犹若居忧天监三年都官尚书范岫表荐襄起家擢拜着作佐即除永宁令秩满累迁司空临川王法曹外兵轻车庐陵王记室参军昭明太子闻襄业行启髙祖引与游处除太子洗马迁中舍人竝掌管记出为扬州治中襄父终此官固辞职髙祖不许听与府司马换廨居之昭明太子敬耆老襄母年将八十与萧琛傅昭陆杲每月常遣存问加赐珍羞衣服襄母尝卒患心痛医方湏三升粟浆是时冬月日又逼暮求索无所忽有老人诣门货浆量如方剂始欲酬直无何失之时以襄孝感所致也累迁国子博士太子家令复掌管记母忧去职襄年已五十毁顿过礼太子忧之日遣使诫喻服阕除太子中庻子复掌管记中大通三年昭明太子薨官属罢妃蔡氏别居金华宫以襄为中散大夫领歩兵校尉金华宫家令知金华宫事七年出为鄱阳内史先是郡民鲜于琛服食脩道法尝入山採药拾得五色幡眊又于地中得石玺窃怪之琛先与妻别室望琛所处常有异气益以为神大同元年遂结其门徒杀广晋令王筠号上愿元年署置官属其党转相诳惑有衆万余人将出攻郡襄先已帅民吏脩城隍为备御及贼至连战破之生获琛余衆逃散时隣郡豫章安成等守宰案治党与因求贿货皆不得其实或有善人尽室离祸惟襄郡部枉直无滥民作歌曰鲜于平后善恶分民无枉死赖有陆君又有彭李二家先因忿争遂相诬告襄引入内室不加责诮但和言觧喻之二人感恩深自咎悔乃为设酒食令其尽欢酒罢同载而还因相亲厚民又歌曰陆君政无怨家闘既罢讐共车在政六年郡中大治民李睍䓁四百二十人诣阙拜表陈襄徳化求于郡立碑降敕许之又表乞留襄襄固求还征为吏部即迁秘书监领扬州大中正太清元年迁度支尚书中正如故二年侯景举兵围宫城以襄直侍中省三年三月城陷襄逃还吴贼寻冦东境没吴郡景将宋子仙进攻钱塘会海盐人陆黯举义有衆数千人夜出袭郡杀伪太守苏单于推襄行郡事时淮南太守文成侯萧宁逃贼入吴襄遣迎宁为盟主遣黯及兄子映公帅衆拒子仙子仙闻兵起乃退还与黯等战于松江黯败走吴下军闻之亦各奔散襄匿于墓下一夜忧愤卒时年七十襄弱冠遭家祸终身蔬食布衣不听音乐口不言杀害五十许年侯景平世祖追赠侍中云麾将军以建义功追封余千县侯邑五百戸陈吏部尚书姚察曰陆倕博渉文理到洽匪躬贞劲明山宾儒雅笃实殷钧静素恬和陆襄淳深孝性虽任遇有异皆列于名臣矣梁书卷二十七卷二十七考证梁书卷二十七考证陆倕𫝊祖子真宋东阳太守东阳南史作海陵殷钧𫝊又受诏料检西省法书古迹别为品目法监本讹注今从南史廻然一身宗奠是寄回字疑讹陆襄𫝊民作歌曰鲜于平后善恶分民无枉死赖有陆君南史无有字梁书卷二十七考证梁书卷二十八钦定四库全书梁书卷二十八唐散骑常侍姚思亷撰列𫝊第二十三裴邃夏侯亶韦放裴邃字渊眀河东闻喜人魏襄州刺史绰之后也祖夀孙寓居夀阳为宋武帝前军长史父仲穆骁骑将军邃十岁能属文善左氏春秋齐建武初刺史萧遥昌引为府主簿夀阳有八公山庙遥昌为立碑使邃为文甚见称赏举秀才对䇿高第奉朝请东昬践阼始安王萧遥光为抚军将军扬州刺史引邃为参军后遥光败邃还夀阳值刺史裴叔业以夀阳降魏豫州豪族皆被驱掠邃遂随衆北徙魏主宣武帝雅重之以为司徒属中书即魏郡太守魏遣王肃镇夀阳邃固求随肃密图南归天监初自㧞还朝除后军谘议参军邃求邉境自効以为辅国将军庐江太守时魏将吕颇率衆五万奄来攻郡邃率麾下拒破之加右军将军五年征邵阳洲魏人为长桥断淮以济邃筑垒逼桥每战輙克于是宻作没突舰㑹甚雨淮水暴溢邃乘舰径造桥侧魏衆惊溃邃乘胜追击大破之进克羊石城斩城主元康又破霍㐀城斩城主寗永仁平小岘攻合肥以功封夷陵县子邑三百户迁冠军长史广陵太守邃与乡人共入魏武庙因论帝王功业其妻甥王篆之密启高祖云裴邃多大言有不臣之迹由是左迁为始安太守邃志欲立功邉陲不愿闲逺乃致书于吕僧珍曰昔阮彧颜延有二始之叹吾才不逮古人今为三始非其愿也将如之何未及至郡㑹魏攻宿预诏邃拒焉行次直渎魏衆退迁右军谘议参军豫章王云麾府司马率所领助守石头出为竟陵太守开置屯田公私便之迁为游击将军朱衣直阁直殿省寻迁假节眀威将军西戎校尉北梁秦二州刺史复开创屯田数千顷仓廪盈实省息邉运民吏获安乃相率饷绢千余匹邃从容曰汝等不应尔吾又不可逆纳其绢二匹而已还为给事中云骑将军朱衣直阁将军迁大匠卿普通二年义州刺史文僧眀以州叛入于魏魏军来援以邃为假节信武将军督衆军讨焉邃深入魏境从邉城道出其不意魏所署义州刺史封夀据檀公岘邃击破之遂围其城夀面缚请降义州平除持节督北徐州诸军事信武将军北徐州刺史未之职又迁督豫州北豫霍三州诸军事豫州刺史镇合肥四年进号宣毅将军是岁大军将北伐以邃督征讨诸军事率骑三千先袭夀阳九月壬戍夜至夀阳攻其郛斩闗而入一日战九合为后军蔡秀成失道不至邃以援絶㧞还于是邃复整兵收集士卒令诸将各以服色相别邃自为黄袍骑先攻狄丘甓城黎浆等城皆㧞之屠安成马头沙陵等戍是冬始修芍陂眀年复破魏新蔡郡略地至于郑城汝颍之间所在响应魏夀阳守将长孙稚河间王元琛率衆五万出城挑战邃勒诸将为四甄以待之令直阁将军李祖怜伪遁以引稚稚等悉衆追之四甄竞发魏衆大败斩首万余级稚等奔走闭门自固不敢复出其年五月卒于军中追赠侍中左卫将军给鼓吹一部进爵为侯増邑七百戸谥曰烈邃少言笑沉深有思略为政寛眀能得士心居身方正有威重将吏惮之少敢犯法及其卒也淮肥间莫不流涕以为邃不死洛阳不足㧞也子之礼字子义自国子生推第补邵陵王国左常侍信威行参军王为南兖除长流参军未行仍留宿卫补直阁将军丁父忧服阕袭封因请随军讨夀阳除云麾将军迁散骑常侍又别攻魏广陵城平之除信武将军西豫州刺史加轻车将军除黄门侍即迁中军宣城王司马寻为都督北徐仁睢三州诸军事信武将军北徐州刺史徴太子左卫率兼卫尉卿转少府卿卒谥曰壮子政承圣中官至给事黄门侍即江陵陷随例入西魏之高字如山邃兄中散大夫髦之子也起家州从事新都令奉朝请迁参军颇读书少负意气常随叔父邃征讨所在立功甚为邃所器重戎政咸以委焉夀阳之役邃卒于军所之高𨽻夏侯夔平夀阳仍除平北豫章长史梁郡太守封都城县男邑二百五十戸时魏汝隂来附敕之高应接仍除假节飇勇将军颍州刺史士民夜反踰城而入之高率家僮与麾下奋击贼乃散走父忧还京起为光逺将军合讨隂陵盗贼平之以为谯州刺史又还为左军将军出为南谯太守监北徐州迁员外散骑常侍寻除䧺信将军西豫州刺史余如故侯景乱之高率衆入援南豫州刺史鄱阳嗣王范命之高总督江右援军诸军事顿于张公洲栁仲礼至横江之高遣船舸二百余艘迎致仲礼与韦粲等俱㑹青塘立营据建兴苑及城陷之高还合肥与鄱阳王范西上稍至新蔡衆将一万未有所属元帝遣萧慧正召之以为侍中䕶军将军到江陵承制除特进金紫光禄大夫卒时年七十三赠侍中仪同三司鼓吹一部谥曰恭子畿累官太子右卫率隽州刺史西魏攻陷江陵畿力战死之之平字如原之高第五弟少亦随邃征讨以军功封都亭侯歴武陵王常侍扶风𢎞农二郡太守不行除谯州长史阳平太守拒侯景城陷后迁散骑常侍右卫将军太子詹事之横字如岳之高第十三弟也少好宾游重气侠不事产业之高以其纵诞乃为狭被蔬食以激厉之之横叹曰大丈夫富贵必作百幅被遂与僮属数百人于芍陂大营田墅遂致殷积太宗在东宫闻而要之以为河东王常侍直殿主帅迁直阁将军侯景乱出为贞威将军隶鄱阳王范讨景景济江仍与范长子嗣入援连营度淮据东城亰都䧟退还合肥与范泝流赴湓城景遣任约上逼晋熙范令之横下援未及至范薨之横乃还时寻阳王大心在江州范副梅思立密要大心袭湓城之横斩思立而拒大心大心以州降景之横率衆与兄之高同归元帝承制除散骑常侍廷尉卿出为河东内史又随王僧辩拒侯景于巴陵景退迁持节平北将军东徐州刺史中䕶军封豫宁侯邑三千戸又随僧辩追景平郢鲁江晋等州恒为前锋陷阵仍至石头破景景东奔僧辩令之横与杜崱入守台城及陆纳据湘州叛又隶王僧辩南讨焉于阵斩纳将李贤眀遂平之又破武陵王于硖口还除吴兴太守乃作百幅被以成其初志后江陵陷齐遣上党王高涣挟贞阳侯攻东闗晋安王纲承制以之横为使持节镇北将军徐州刺史都督衆军给鼓吹一部出守蕲城之横营垒未周而魏军大至兵尽矢穷遂于阵没时年四十一赠侍中司空谥曰忠壮子凤寳嗣夏侯亶字世龙车骑将军详长子也齐初起家奉朝请永元末详为西中即南康王司马随府镇荆州亶留亰师为东昬听政主帅及崔恵景作乱亶以捍御功除骁骑将军及高祖起师详与长史萧颕胄恊同义举密遣信下都迎亶亶乃赍宣徳皇后令令南康王纂承大统封十郡为宣城王进位相国置僚属选百官建康城平以亶为尚书吏部即俄迁侍中奉玺于高祖天监元年出为宣城太守寻入为散骑常侍领右骁骑将军六年出为平西始兴王长史南郡太守父忧解职居丧尽礼庐于墓侧遗财悉推诸弟八年起为持节督司州诸军事信武将军司州刺史领安陆太守服阕袭封丰城县公居州甚有威恵为邉人所悦服十二年以本号还朝除都官尚书迁给事中右卫将军领豫州大中正十五年出为信武将军安西长史江夏太守十七年入为通直散骑常侍太子右卫率迁左卫将军领前军将军俄出为眀威将军吴兴太守在郡复有恵政吏民图其像立碑颂羙焉普通三年入为散骑常侍领右骁骑将军转太府卿常侍如故以公事免未㡬优诏复职五年迁中䕶军六年大举北伐先遣豫州刺史裴邃帅谯州刺史湛僧智歴阳太守眀绍世南谯太守鱼宏晋熙太守张澄竝世之骁将自南道伐夀阳城未克而邃卒乃加亶使持节驰驿代邃与魏将河间王元琛临淮王元彧等相拒频战克㨗寻有密敕班师合肥以休士焉须堰成复进七年夏淮堰水盛夀阳城将没高祖复遣北道军元树帅彭寳孙陈庆之等稍进亶帅湛僧智鱼宏张澄等通清流涧将入淮肥魏军夹肥筑城出亶军后亶与僧智还袭破之进攻黎浆贞威将军韦放自北道㑹焉两军既合所向皆降下凡降城五十二获男女七万五千人米二十万石诏以夀阳依前代置豫州合肥镇改为南豫州以亶为使持节都督豫州缘淮南豫霍义定五州诸军事云麾将军豫南豫二州刺史夀春乆离兵荒百姓多流散亶轻刑薄赋务农省役顷之民戸充复大通二年进号平北将军三年卒于州镇高祖闻之即日素服举哀赠车骑将军谥曰襄州民夏侯简等五百人表请为亶立碑置祠诏许之亶为人羙风仪寛厚有器量渉猎文史辩给能专对宗人夏侯溢为衡阳内史辞日亶侍御坐高祖谓亶曰夏侯溢于卿疏近亶荅曰是臣从弟高祖知溢于亶已疏乃曰卿伧人好不辩族从亶对曰臣闻服属易疎所以不忍言族时以为能对亶歴为六郡三州不修产业禄赐所得随散亲故性俭率居处服用充足而已不事华侈晚年颇好音乐有妓妾十数人竝无被服姿容每有客常隔帘奏之时谓帘为夏侯妓衣也亶二子谊损谊袭封丰城公歴官太子舍人洗马太清中侯景入冦谊与弟损帅部曲入城竝卒围内夔字季龙亶弟也起家齐南康王府行参军中兴初迁司徒属天监元年为太子洗马中舍人中书即丁父忧服阕除大匠卿知造太极殿事普通元年为邵陵王信威长史行府国事其年出为假节征逺将军随机北讨还除给事黄门侍即二年副裴邃讨义州平之三年代兄亶为吴兴太守寻迁假节征逺将军西阳武昌二郡太守七年徴为卫尉卿未拜改授持节督司州诸军事信武将军司州刺史领安陆太守八年敕夔帅壮武将军裴之礼直阁将军任思祖出义阳道攻平静穆陵隂山三闗克之是时谯州刺史湛僧智围魏东豫州刺史元庆和于广陵入其郛魏将元显伯率军赴援僧智逆击破之夔自武阳㑹僧智断魏军归路庆和于内筑栅以自固及夔至遂请降夔让僧智僧智曰庆和志欲降公不愿降僧智今往必乖其意且僧智所将为合募人不可御之以法公持军素严必无犯令受降纳附深得其宜于是夔乃登城㧞魏帜建官军旗鼓衆莫敢妄动庆和束兵以出军无私焉凡降男女口四万余人粟六十万斛余物称是显伯闻之夜遁衆军追之生擒二万余人斩获不可胜数诏以僧智领东豫州镇广陵夔引军屯安阳夔又遣偏将屠楚城尽俘其衆由是义阳北道遂与魏絶二年魏郢州刺史元愿达请降高祖敕郢州刺史元树往迎愿达夔亦自楚城㑹之遂留镇焉诏改魏郢州为北司州以夔为刺史兼督司州三年迁使持节进号仁威将军封保城县侯邑一千五百户中大通二年徴为右卫将军丁所生母忧去职时魏南兖州刺史刘眀以谯城入附诏遣镇北将军元树帅军应接起夔为云麾将军随机北讨寻授使持节督南豫州诸军事南豫州刺史六年转使持节督豫淮陈颍建霍义七州诸军事豫州刺史豫州积岁冦戎人颇失业夔乃帅军人于苍陵立堰溉田千余顷岁收谷百余万石以充储备兼赡贫人境内頼之夔兄亶先经此任至是夔又居焉兄弟竝有恩恵于乡里百姓歌之曰我之有州频仍夏侯前兄后弟布政优优在州七年甚有声绩逺近多附之有部曲万人马二千匹竝服习精强为当时之盛性奢豪后房伎妾曳罗縠饰金翠者亦有百数爱好人士不以贵势自高文武宾客常满坐时亦以此称之大同四年卒于州时年五十六有诏举哀赙钱二十万布二百匹追赠侍中安北将军谥曰桓子譔嗣官至太仆卿譔弟譒少麤险薄行常停乡里领其父部曲为州助防刺史萧渊明引为府长史渊眀彭城战没复为侯景长史景寻举兵反譒前驱济江顿兵城西士林馆破掠邸第及居人富室子女财货尽略有之渊眀在州有四妾章于王阮竝有国色渊眀没魏其妾竝还京第譒至破第纳焉鱼𢎞襄阳人身长八尺白晳羙姿容累从征讨常为军锋歴南谯盱眙竟陵太守常语人曰我为郡所谓四尽水中鱼鳖尽山中麞鹿尽田中米谷尽村里民庻尽丈夫生世如轻尘栖弱草白驹之过隙人生但欢乐富贵㡬何时于是恣意酣赏侍妾百余人不胜金翠服翫车马皆穷一时之絶迁为平西湘东王司马新兴永宁二郡太守卒官韦放字元直车骑将军叡之子初为齐晋安王宁朔迎主簿高祖临雍州又召为主簿放身长七尺七寸腰带八围容貎甚伟天监元年为盱眙太守还除通直即寻为轻车晋安王中兵参军迁镇右始兴王咨议参军以父忧去职服阕袭封永昌县侯出为轻车南平王长史襄阳太守转假节眀威将军竟陵太守在郡和理为吏民所称六年大举北伐以放为贞威将军与胡龙牙㑹曹仲宗进军七年夏侯亶攻黎浆不克高祖复使帅军自北道㑹夀春城寻迁云麾南康王长史寻阳太守放累为藩佐竝着声绩普通八年高祖遣兼领军曹仲宗等攻涡阳又以放为眀威将军帅师㑹之魏大将费穆帅衆奄至放军营未立麾下止有二百余人放从弟洵骁果有勇力一军所仗放令洵单骑击刺屡折魏军洵马亦被伤不能进放胄又三贯流矢衆皆失色请放突去放厉声叱之曰今日唯有死耳乃免胄下马据胡牀处分于是士皆殊死战莫不一当百魏军遂退放逐北至涡阳魏又遣常山王元昭大将军李奖乞佛寳费穆等衆五万来援放率所督将陈度赵伯超等夹击大破之涡阳城主王伟以城降放乃登城简出降口四千二百人器仗充牣又遣降人三十分报李奖费穆等魏人弃诸营垒一时奔溃衆军乘之斩获略尽擒穆弟超并王伟送于亰师还为太子右卫率转通直散骑常侍出为持节督梁南秦二州诸军事信武将军梁南秦二州刺史中大通二年徙督北徐州诸军事北徐州刺史増封四百户持节将军如故在镇三年卒时年五十九谥曰宜侯放性𢎞厚笃实轻财好施于诸弟尤雍睦每将逺别及行役初还常同一室卧起时称为三姜初放与吴郡张率皆有侧室懐孕因指为婚姻其后各产男女未及成长而率亡遗嗣孤弱放常赡恤之及为北徐州时有势族请姻者放曰吾不失信于故友乃以息岐娶率女又以女适率子时称放能䔍旧长子粲嗣别有𫝊史臣曰裴邃之词采早着兼思略沉深夏侯亶之好学辩给夔之奢豪爱士韦放之𢎞厚笃行竝遇主逢时展其才用矣及牧州典郡破敌安邉咸着功绩允文武之任盖梁室之名臣欤梁书卷二十八卷二十八考证梁书卷二十八考证裴邃𫝊魏襄州刺史绰之后也南史作冀州刺史徽昔阮彧颜延有二始之叹彧南史作咸应从之之高𫝊合讨隂陵盗贼平之合南史作令夏侯夔𫝊魏郢州刺史元愿达请降愿南史作显韦放𫝊普通八年高祖遣兼领军曹仲宗等攻涡阳又以放为眀威将军帅师㑹之普通八年南史作大通元年按高祖本纪大通元年冬十月庚戌魏东豫州刺史元庆和以涡阳内属不载放帅师㑹仲宗事盖两书所以互异者普通改大通在是年三月间故或作普通八年或作大通元年而放之帅师或又在未改元前也梁书卷二十八考证梁书卷二十九钦定四库全书梁书卷二十九唐散骑常侍姚思亷撰列传第二十三髙祖三王髙祖八男丁贵嫔生昭明太子统太宗简文皇帝庐陵威王续阮脩容生世祖孝元皇帝呉淑媛生豫章王综董淑仪生南康简王绩丁充华生邵陵携王纶葛脩容生武陵王纪综及纪别有传南康简王绩字世谨髙祖第四子天监八年封南康郡王邑二千戸出爲轻车将军领石头戍军事十年迁使持节都督南徐州诸军事南徐州刺史进号仁威将军绩时年七岁主者有受货洗改解书长史王僧孺弗之觉绩见而辄诘之便卽时首服衆咸叹其聪警十六年征爲宣毅将军领石头戍军事十七年出爲使持节都督南北兖徐青冀五州诸军事南兖州刺史在州着称寻有诏征还民曹嘉乐等三百七十人诣阙上表称绩尤异一十五条乞留州任优诏许之进号北中郎将普通四年征爲侍中云麾将军领石头戍军事五年出爲使持节都督江州诸军事江州刺史丁董淑仪忧居䘮过礼髙祖手诏勉之使摄州任固求解职乃征授安右将军领石头戍军事寻加护军羸瘠弗堪视事大通三年因感病薨于任时年二十五赠侍中中军将军开府仪同三司给鼓吹一部谥曰简绩寡玩好少嗜慾居无仆妾躬事约俭所有租秩悉寄天府及薨后府有南康国无名钱数千万子㑹理嗣字长才少聪慧好文史年十一而孤特爲髙祖所爱衣服礼秩与正王不殊年十五拜轻车将军湘州刺史又领石头戍军事迁侍中兼领军将军寻除宣惠将军丹阳尹置佐史出爲使持节都督南北兖北徐青冀东徐谯七州诸军事平北将军南兖州刺史太清元年督衆军北讨至彭城爲魏师所败退归本鎭二年侯景围京邑㑹理治严将入援㑹北徐州刺史封山侯正表将应其兄正徳外託赴援实谋袭广陵㑹理撃破之方得进路台城陷侯景遣前临江太守董绍先以髙祖手敕召会理其僚佐咸劝距之㑹理曰诸君心事与我不同天子年尊受制贼虏今有手敕召我入朝臣子之心岂得违背且远处江北功业难成不若身赴京都图之肘腋吾计决矣遂席卷而行以城输绍先至京景以为侍中司空兼中书令虽在冦手每思匡复与西乡侯欢等潜布腹心要结壮士时范阳祖皓斩绍先据广陵城起义期以㑹理爲内应皓败辞相连及景矫诏免㑹理官犹以白衣领尚书令是冬景徃晋熈京师虚弱㑹理复与栁敬礼谋之敬礼曰举大事必有所资今无寸兵安有以动㑹理曰湖熟有吾旧兵三千余人昨来相知克期响集听吾日定便至京师计贼守兵不过千人耳若大兵外攻吾等内应直取王伟事必有成纵景后归无能爲也敬礼曰善因赞成之于时百姓厌贼咸思用命自丹阳至于京口靡不同之后事不果与弟祈阳侯通理竝遇害乂理字季英㑹理第六弟也生十旬而简王薨至三岁而能言见内人分散涕泣相送乂理问其故或曰此简王宫人丧毕去尔乂理便号泣悲不自胜诸宫人见之莫不伤感爲之停者三人焉服阕后见髙祖又悲泣不自胜髙祖爲之流涕谓左右曰此儿大必爲竒士大同八年封建安县侯邑五百戸乂理性慷慨慕立功名每读书见忠臣烈士未尝不废卷叹曰一生之内当无愧古人博览多识有文才尝祭孔文举墓并爲立碑制文甚美太清中侯景内宼乂理聚賔客数百轻装赴南兖州随兄㑹理入援恒亲当矢石爲士卒先及城陷又随㑹理还广陵因入齐爲质乞师行二日㑹侯景遣董绍先据广陵遂追㑹理因为所获绍先防之甚严不得与兄弟相见乃爲请先还京得入辞母谓其姊固安公主曰事旣如此岂可合家受毙兄若至愿爲言之善爲计自勉勿顾以爲念也家国阽危虽死非恨前途亦思立効但未知天命何如耳至京师以魏降人元贞立节忠正可以託孤乃以玉柄扇赠之贞怪其故不受乂理曰后当见忆幸勿推辞㑹祖皓起兵乂理奔长芦收军得千余人其左右有应贼者因间劫会理其衆遂骇散爲景所害时年二十一元贞始悟其前言徃收葬焉庐陵威王续字世䜣髙祖第五子天监八年封庐陵郡王邑二千戸十年拜轻车将军南彭城琅邪太守十三年转㑹稽太守十六年爲都督江州诸军事云麾将军江州刺史普通元年征爲宣毅将军领石头戍军事续少英果膂力絶人驰射游猎应𤼵命中髙祖常叹曰此我之任城也尝与临贺王正徳及胡贵通赵伯超等驰射于髙祖前续冠于诸人髙祖大悦三年爲使持节都督南徐梁秦沙四州诸军事西中郞将南徐州刺史七年加宣毅将军中大通三年又爲使持节都督雍梁秦沙四州诸军事平北将军宁蛮校尉雍州刺史给鼓吹一部续多聚马仗蓄养骁雄金帛内盈仓廪外实四年迁安北将军大同元年爲使持节都督江州诸军事安南将军江州刺史三年征爲䕶军将军领石头戍军事五年爲骠骑将军开府仪同三司又出爲使持节都督荆郢司雍西北秦梁巴华九州诸军事荆州刺史中大同二年薨于州时年四十四赠司空散骑常侍骠骑大将军鼓吹一部谥曰威长子安嗣邵陵携王纶字世调髙祖第六子也少聪颕博学善属文尤工尺牍天监十三年封邵陵郡王邑二千戸出爲宁逺将军琅邪彭城二郡太守迁轻车将军㑹稽太守十八年征爲信威将军普通元年领石头戍军事寻爲江州刺史五年以西中郞将权摄南兖州坐事免官夺爵七年拜侍中大通元年复封爵寻加信威将军置佐史中大通元年爲丹阳尹四年爲侍中宣惠将军扬州刺史以侵渔细民少府丞何智通以事启闻纶知之令客戴子髙于都巷刺杀之智通子诉于阙下髙祖令围纶第捕子髙纶匿之竟不出坐免爲庻人顷之复封爵大同元年爲侍中云麾将军七年出爲使持节都督郢定霍司四州诸军事平西将军郢州刺史迁爲安前将军丹阳尹中大同元年出爲鎭东将军南徐州刺史太清二年进位中卫将军开府仪同三司侯景构逆加征讨大都督率衆讨景将𤼵髙祖诫曰侯景小䜿颇习行阵未可以一战卽殄当以岁月图之纶次钟离景已度采石纶乃昼夜兼道游军入赴济江中流风起人马溺者十一二遂率宁远将军西丰公大春新涂公大成等歩骑三万𤼵自京口将军赵伯超曰若从黄城大道必与贼遇不如迳路直指钟山出其不意纶从之衆军奄至贼徒大骇分爲三道攻纶纶与战大破之斩首千余级翌日贼又来攻相持日晚贼稍引却安南侯骏以数十骑驰之贼回拒骏骏部乱贼因逼大军军遂溃纶至钟山衆裁千人贼围之战又败乃奔还京口三年春纶复与东扬州刺史大连等入援至于骠骑洲进位司空台城陷奔禹穴大宝元年纶至郢州刺史南平王恪让州于纶纶不受乃上纶爲假黄钺都督中外诸军事纶于是置百官改厅事爲正阳殿数有灾怪纶甚恶之时元帝围河东王誉于长沙旣久内外断絶纶闻其急欲徃救之爲军粮不继遂止乃与世祖书曰伏以先朝圣徳孝治天下九亲雍睦四表无怨诚爲国政实亦家风唯余与尔同奉神训宜敦㫖喻共承无改且道之斯美以和爲贵况天时地利不及人和岂可手足肱支自相屠害日者闻誉专情先训以㓜陵长湘崃之内遂至交锋方等身遇乱兵毙于行阵殒于呉局方此非寃闻问号怛惟增摧愤念以兼悼当何可称吾在州所居遥隔虽知其状未喻所然及届此藩备加觌访咸云誉应接多替兵粮闭壅弟敎亦不悛故兴师以伐誉未识大体意断所行虽存急难岂知窃思不能礼争复以兵来萧墻兴变体亲成敌一朝至此能不呜唿旣有书问云雨传流噂其间委悉无因详究方今社稷危耻创巨痛深人非禽䖝在知君父卽日大敌犹强天讐未雪余尔昆季在外三人如不匡难安用臣子唯应剖心尝胆泣血枕戈感誓苍穹凭灵宗祀昼谋夕计共思康复至于其余小忿或宜寛贷诚复子憾须臾将柰国寃未逞正当轻重相推小大易夺遣无益之情割下流之悼𢎞豁以理通识勉之今已丧钟山复诛犹子将非扬汤止沸吞氷疗寒若以誉之无道近远同疾弟复效尤攸非独罪幸寛于衆议忍以事宁如使外寇未除家祸仍构料今访古未或弗亡夫征战之理义在克胜至于骨肉之战愈胜愈酷㨗则非功败则有丧劳兵损义亏失多矣侯景之军所以未窥江外者正为藩屏盘固宗镇强宻若自相鱼肉是代景行师景便不劳兵力坐致成效丑徒闻此何快如之又庄铁小竖作乱久挟观宁懐安二侯以爲名号当阳有事充掣殊废备境第闻征伐复致分兵便是自于𤓰州至于湘雍莫非战地悉以劳师侯景卒承虚借舋浮江豕突岂不表里成虞首尾难救可爲寒心其事已切弟若苦陷洞庭兵戈不戢雍川疑廹何以自安必引进魏军以求形援侯景事等内痈西秦外同瘤肿直置关中已爲咽气况复贪狼难测势必侵吞弟若不安家国去矣吾非有深鉴独能𢎞理正是採借风谣溥参物论咸以爲疑皆欲解体故耳自我国五十许年恩格𤣥穹徳弥赤县虽有逆难未乱邕熙漙天率土忠臣愤慨比屋罹祸忠义奋𤼵无不抱甲负戈冲冠裂眦咸欲剚刃于侯景腹中所须兵主唱耳今人皆乐死赴者如流弟英畧振远雄伯当代唯徳唯艺资文资武拯溺济难朝野咸属一匡九合非弟而谁岂得自违物望致招羣讟其闲患难具如所陈斯理皎然无劳请箸验之以实宁须确引吾所以间关险道出自东川政谓上游诸藩必连师狎至庻以残命预在行间及到九江安北兄遂泝流更上全由饩馈悬断卒食半菽阻以菜色无因进取侯景方延假息复缓诛刑信増号愤启处无地计潇湘谷粟犹当红委若阻弟严兵唯事交切至于运转恐无暇发遣卽日万心慊望唯在民天若遂等西河时事殆矣必希令弟豁照兹途解汨川之围存社稷之计使其运输粮储应赡军旅庻叶力一举指日宁泰宗庙重安天下清复推弟之功岂非幸甚吾才懦兵寡安能爲役所寄令弟庻得申情朝闻夕死万殒何恨聊陈闻见幸无怪焉临纸号迷诸失次绪世祖复书陈河东有罪不可解围之状纶省书流涕曰天下之事一至于斯左右闻之莫不掩泣于是大修器甲将讨侯景元帝闻其彊盛乃遣王僧辩帅舟师一万以逼纶纶将刘龙武等降僧辩纶军溃遂与子确等十余人轻舟走武昌时纶长史韦质司马姜律先在于外闻纶败驰徃迎之于是复收散卒屯于齐昌郡将引魏军共攻南阳侯景将任约闻之使铁骑二百袭纶纶无备又败走定州定州刺史田龙祖迎纶纶以龙祖荆镇所任惧爲所执复归齐昌行至汝南西魏所署汝南城主李素者纶之故吏闻纶败开城纳之纶乃修浚城池收集士卒将攻竟陵西魏安州刺史马岫闻之报于西魏西魏遣大将军杨忠仪同侯几通率衆赴焉二年二月忠等至于汝南纶婴城自守会天寒大雪忠等攻之不能克死者甚衆后李素中流矢卒城乃陷忠等执纶纶不爲屈遂害之投于江岸经日颜色不变鸟兽莫敢近焉时年三十三百姓怜之爲立祠庙后世祖追谥曰擕长子坚字长白大同元年以例封汝南侯邑五百戸亦善草隶性颇庸短侯景围城坚屯太阳门终日蒲饮不抚军政吏士有功未尝申理疫疠所加亦不存卹士咸愤怨太清三年三月坚书佐董勋华白昙朗寻以绳引贼登楼遂陷坚遇害弟确字仲正少骁勇有文才大同二年封爲正阶侯邑五百戸后徙封永安常在第中习骑射学兵法时人皆以爲狂左右或以进谏确曰听吾爲国家破贼使汝知之除秘书丞太子中舍人钟山之役确苦战所向披靡羣虏惮之确每临阵对敌意气详赡带甲据鞍自朝及夕驰骤徃反不以爲劳诸将服其壮勇及侯景乞盟确在外虑爲后患启求召确入城诏乃召确爲南中郎将广州刺史増封二千戸确知此盟多贰城必沦没因欲南奔携王闻之逼确使入确犹不肯携王流涕谓曰汝欲反邪时台使周石珍在坐确谓石珍曰侯景虽云欲去而不解长围以意而推其事可见今召我入未见其益也石珍曰敕㫖如此侯岂得辞确执意犹坚携王大怒谓赵伯超曰谯州卿爲我斩之当赍首赴阙伯超挥刃眄确曰我识君耳刀岂识君确于是流涕而出遂入城及景背盟复围城城陷确排闼入启髙祖曰城已陷矣髙祖曰犹可一战不对曰不可臣向者亲格战势不能禁自缒下城仅得至此髙祖叹曰自我得之自我失之亦复何恨乃使确爲慰劳文确旣出见景景爱其膂力恒令在左右后从景行见天上飞鸢羣虏争射不中确射之应弦而落贼徒忿嫉咸劝除之先是携王遣人宻导确确谓使者曰侯景轻佻可一夫力致确不惜死正欲手刃之但未得其便耳卿还启家王愿勿以爲念也事未遂而爲贼所害史臣曰自周汉广树藩屏固本深根髙祖之封建将遵古制也南康庐陵竝以宗室之贵据磐石之重绩以孝着续以勇闻纶聪警有才学性险躁屡以罪黜及太清之乱忠孝独存斯可嘉矣梁书卷二十九卷二十九考证梁书卷二十九考证髙祖三王𫝊董淑仪生南康简王绩淑南史作昭南康简王绩𫝊天监八年封南康郡王八南史作七按髙祖纪系天监七年九月事南史是也民曹嘉乐䓁三百七十人诣阙上表南史无嘉字与弟祈阳侯通理并遇害乂理字季英会理第六弟也监本缺通字阁本讹乂为通按南史通理字仲宣今各补正之封建安县侯建安南史作安乐邵陵携王纶𫝊权摄南兖州南兖南史作南徐考本纪不载兼摄事纶军溃遂与子确等十余人轻舟走武昌确南史作踬时纶长史韦质司马姜律先在于外律南史作伟西魏所署汝南城主李素者者南史作孝梁书卷二十九考证梁书卷三十钦定四库全书梁书卷三十唐散骑常侍姚思廉撰列传第二十四裴子野顾协徐摛鲍泉裴子野字几原河东闻喜人晋太子左率康八世孙兄黎弟楷绰竝有盛名所谓四裴也曾祖松之宋太中大夫祖骃南中郎外兵参军父昭明通直散骑常侍子野生而偏孤爲祖母所养年九岁祖母亡泣血哀恸家人异之少好学善属文起家齐武陵王国左常侍右军江夏王参军遭父忧去职居丧尽礼每之墓所哭泣处草爲之枯有白兎驯扰其侧天监初尚书仆射范云嘉其行将表奏之会云卒不果乐安任昉有盛名爲后进所慕游其门者昉必相荐逹子野于昉爲从中表独不至昉亦恨焉久之除右军安成王参军俄迁兼廷尉正时三官通署狱牒子野尝不在同僚辄署其名奏有不允子野从坐免职或劝言诸有司可得无咎子野笑而答曰虽慙柳季之道岂因讼以受服自此免黜久之终无恨意二年呉平侯萧景爲南兖州刺史引爲冠军录事府迁职解时中书范缜与子野未遇闻其行业而善焉会迁国子博士乃上表让之曰伏见前冠军府录事参军河东裴子野年四十字几原㓜禀至人之行长厉国士之风居丧有礼毁瘠几灭免忧之外蔬水不进栖迟下位身贱名微而性不憛憛情无汲汲是以有识嗟推州闾叹服且家传素业世习儒史苑囿经籍游息文艺着宋畧二十卷弥纶首尾勒成一代属辞比事有足观者且章句洽悉训故可传脱置之胶庠以𢎞奨后进庻一夔之辩可寻三豕之疑无谬矣伏惟皇家淳耀多士盈庭官人迈乎有妫棫朴越于姬氏茍片善宜录无论厚薄一介可求不由等级臣歴观古今人君钦贤好善未有圣朝孜孜若是之至也敢縁斯义轻陈愚瞽乞以臣斯忝回授子野如此则贤否之宜各全其所讯之物议谁曰不允臣与子野虽未尝衔杯访之邑里差非虚谬不胜慺慺微见冐昧陈闻伏愿陛下哀怜悾款鍳其愚实干犯之諐乞垂赦宥有司以资歴非次弗爲通寻除尚书比部郎仁威记室参军出爲诸暨令在县不行鞭罸民有争者示之以理百姓称悦合境无讼初子野曾祖松之宋元嘉中受诏续修何承天宋史未及成而卒子野常欲继成先业及齐永明末沈约所撰宋书旣行子野更删撰爲宋畧二十卷其叙事评论多善约见而叹曰吾弗逮也兰陵萧琛北地传昭汝南周舍咸称重之至是吏部尚书徐勉言之于髙祖以爲着作郎掌国史及起居注顷之兼中书通事舎人寻除通直正员郎着作舎人如故又敕掌中书诏诰是时西北徼外有白题及滑国遣使由岷山道入贡此二国歴代弗賔莫知所出子野曰汉颍阴侯斩胡白题将一人服䖍注云白题胡名也又汉定远侯击虏八滑从之此其后乎时人服其博识敕仍使撰方国使图广述懐来之盛自要服至于海表凡二十国子野与沛国刘显南阳刘之遴陈郡殷芸陈留阮孝绪吴郡顾协京兆韦棱皆博极羣书深相赏好显尤推重之时吴平侯萧励范阳张缵每讨论坟籍咸折中于子野焉普通七年王师北伐敕子野爲喻魏文受诏立成髙祖以其事体大召尚书仆射徐勉太子詹事周舍鸿胪卿刘之遴中书侍郞朱异集寿光殿以观之时竝叹服髙祖目子野而言曰其形虽弱其文甚壮俄又敕爲书喻魏相元乂其夜受㫖子野谓可待旦方奏未之爲也及五鼓敕催令开斋速上子野徐起操笔昧爽便就旣奏髙祖深嘉焉自是凡诸符檄皆令草创子野爲文典而速不尚丽靡之词其制作多法古与今文体异当时或有诋诃者及其末皆翕然重之或问其爲文速者子野答云人皆成于手我独成于心虽有见否之异其于刋改一也俄迁中书侍郎余如故大通元年转鸿胪卿寻领歩兵校尉子野在禁省十余年静黙自守未尝有所请谒外家及中表贫乏所得俸悉分给之无宅借官地二亩起茅屋数间妻子恒苦饥寒唯以敎诲爲本子姪祗畏若奉严君末年深信释氏持其教戒终身饭麦食蔬中大通二年卒官年六十二先是子野自克死期不过庚戌岁是年自省移病谓同官刘之亨曰吾其逝矣遗命俭约务在节制髙祖悼惜爲之流涕诏曰鸿胪卿领歩兵校尉知着作郞兼中书通事舎人裴子野文史足用廉白自居劬劳通事多歴年所奄致丧逝恻怆空懐可赠散骑常侍赙钱五万布五十匹卽日举哀谥曰贞子子野少时集注丧服续裴氏家传各二卷抄合后汉事四十余卷又敕撰衆僧传二十卷百官九品二卷附益谥法一卷方国使图一卷文集二十卷竝行于世又欲撰齐梁春秋始草创未就而卒子謇官至通直郞顾协字正礼吴郡吴人也晋司空和七世孙协幼孤随母养于外氏外从祖宋右光禄张永尝携内外孙姪游虎丘山协年数岁永抚之曰儿欲何戏协对曰儿正欲枕石潄流永叹息曰顾氏兴于此子旣长好学以精力称外氏诸张多贤逹有识鉴从内弟率尤推重焉起家扬州议曹从事史兼太学博士举秀才尚书令沈约览其策而叹曰江左以来未有此作迁安成王国左常侍兼廷尉正太尉临川王闻其名召掌书记仍侍西丰侯正徳读正徳爲巴西梓潼郡协除所部安都令未至县遭母忧服阕出补西阳郡丞还除北中郎行参军复兼廷尉正久之出爲庐陵郡丞未拜㑹西丰侯正徳爲吴郡除中军参军领郡五官迁轻车湘东王参军事兼记室普通六年正徳受诏北讨引爲府录事参军掌书记军还会有诏举士湘东王表荐恊曰臣闻贡玉之士归之润山论珠之人出于枯岸是以刍荛之言择于廊庙者也臣府兼记室参军吴郡顾协行称郷闾学兼文武服膺道素雅量邃远安贫守静奉公抗直傍阙知已志不自营年方六十室无妻子臣欲言于官人申其屈滞协必苦执贞退立志难夺可谓东南之遗寳矣伏惟陛下未明求衣思贤如渴爰发明诏各举所知臣识非许郭虽无知人之鉴若守固无言惧胎蔽贤之咎昔孔愉表韩缵之才庾亮荐翟汤之徳臣虽未齿二臣协实无慙两士卽召拜通直散骑侍即兼中书通事舎人累迁歩兵校尉守鸿胪卿员外散骑常侍卿舎人竝如故大同八年卒时年七十三髙祖悼惜之手诏曰员外散骑常侍鸿胪卿兼中书通事舎人顾协亷洁自居白首不衰久在省闼内外称善奄然殒丧恻怛之懐不能己巳傍无近亲弥足哀者大殓旣毕卽送其丧柩还乡并营冢椁竝皆资给悉使周办可赠散骑常侍令便举哀谥曰温子协少清介有志操初爲廷尉正冬服单薄寺卿蔡法度谓人曰我愿解身上襦与顾郎恐顾郎难衣食者竟不敢以遗之及爲舎人同官者皆润屋协在省十六载器服饮食不改于常有门生始来事协知其廉洁不敢厚饷止送钱二千协发怒杖二十因此事者絶于馈遗自丁难忧遂终身布衣蔬食少时将娉舅息女未成婚而协母亡免丧后不复娶至六十余此女犹未他适协义而迎之晚虽判合卒无𦙍嗣协博极羣书于文字及禽兽草木尤称精详撰异姓苑五卷琐语十卷竝行于世徐摛字士秀东海郯人也祖凭道宋海陵太守父超之天监初仕至员外散骑常侍摛㓜而好学及长遍览经史属文好爲新变不拘旧体起家太学博士迁左卫司马㑹晋安王纲出戍石头髙祖谓周舍曰爲我求一人文学俱长兼有行者欲令与晋安游处舍曰臣外弟徐摛形质陋小若不胜衣而堪此选髙祖曰必有仲宣之才亦不简其容貌以摛爲侍读后王出镇江州仍补云麾府记室参军又转平西府中记室王移镇京口复随府转爲安北中录事参军带郯令以母忧去职王爲丹阳尹起摛爲秣陵令普通四年王出镇襄阳摛固求随府西上迁晋安王谘议参军大通初王总戎北伐以摛兼宁蛮府长史参赞戎政教命军书多自摛出王入爲皇太子转家令兼掌管记寻带领直摛文体旣别春坊尽学之宫体之号自斯而起髙祖闻之怒召摛加让及见应对明敏辞义可观髙祖意释因问五经大义次问歴代史及百家杂说末论释敎摛商较纵横应答如响髙祖甚加叹异更被亲狎宠遇日隆领军朱异不说谓所亲曰徐叟出入两宫渐来逼我须早爲之所遂承间白髙祖曰摛年老又爱泉石意在一郡以自怡养髙祖谓摛欲之乃召摛曰新安大好山水任昉等竝经爲之卿爲我卧治此郡大通三年遂出爲新安太守至郡爲治清静敎民礼义劝课农桑朞月之中风俗便改秩满还爲中庻子加戎昭将军是时临城公纳夫人王氏即太宗妃之姪女也晋宋已来初婚三日妇见舅姑衆賔皆列观引春秋义云丁丑夫人姜氏至戊寅公使大夫宗妇觌用币戊寅丁丑之明日故礼官据此皆云宜依旧贯太宗以问摛摛曰仪礼云质明赞见妇于舅姑杂记又云妇见舅姑兄弟姊妹皆立于堂下政言妇是外宗未审嫺令所以停坐三朝观其七徳舅延外客姑率内賔堂下之仪以备盛礼近代妇于舅姑本有戚属不相瞻看夫人乃妃姪女有异他姻觌见之仪谓应可畧太宗从其议除太子左卫率太清三年侯景攻陷台城时太宗居永福省贼衆奔入举兵上殿侍卫奔散莫有存者摛独嶷然侍立不动徐谓景曰侯公当以礼见何得如此凶威遂折侯景乃拜由是常惮摛太宗嗣位进授左卫将军固辞不拜太宗后被幽闭摛不获朝谒因感气疾而卒年七十八长子陵最知名鲍泉字润岳东海人也父机湘东王谘议参军泉博渉史传兼有文笔少事元帝早见擢任及元帝承制累迁至信州刺史太清三年元帝命泉征河东王誉于湘州泉至长沙作连城以逼之誉率衆攻泉泉据栅坚守誉不能克泉因其弊出击之誉大败尽俘其衆遂围其城久未能拔世祖乃数泉罪遣平南将军王僧辩代泉爲都督僧辩至泉愕然顾左右曰得王竟陵助我经畧贼不足平矣僧辩旣入乃背泉而坐曰鲍郎有罪令㫖使我锁卿卿勿以故意见期因出令示泉锁之牀下泉曰稽缓王师甘罪是分但恐后人更思鲍泉之愦愦耳乃爲启谢淹迟之罪世祖寻复其任令与僧辩等率舟师东逼邵陵王于郢州郢州平元帝以长子方诸爲刺史泉爲长史行府州事侯景密遣将宋子仙任约率精骑袭之方诸与泉不恤军政唯蒲酒自乐贼骑至百姓奔告方诸与泉方双陆不信曰徐文盛大军在东贼何由得至旣而传告者衆始令阖门贼纵火焚之莫有抗者贼骑遂入城乃陷执方诸及泉送之景所后景攻王僧辩于巴陵不克败还乃杀泉于江夏沉其尸于黄鹄矶初泉之爲南讨都督也其友人梦泉得罪于世祖觉而告之后未旬果见囚执顷之又梦泉着朱衣而行水上又告泉曰君勿忧寻得免矣因説其梦泉密记之俄而复见任皆如其梦泉于仪礼尤明撰新仪四十卷行于世陈吏部尚书姚察曰阮孝绪常言仲尼论四科始乎徳行终乎文学有行者多尚质朴有文者少蹈规矩故卫石靡余论可𫝊屈贾无立徳之誉若夫宪章游夏祖述囬骞体兼文行于裴几原见之矣梁书卷三十卷三十考证梁书卷三十考证顾协𫝊协除所部安都令安都南史作新安鲍泉𫝊父机机南史作几梁书卷三十考证梁书卷三十一钦定四库全书梁书卷三十一唐散骑常侍姚思廉撰列𫝊第二十五袁昻袁昻字千里陈郡阳夏人祖询宋征虏将军吴郡太守父顗冠军将军雍州刺史泰始初举兵奉寻阳王子勋事败诛死昂时年五嵗乳媪携抱匿于庐山㑹赦得出犹徙晋安至元徽中聴还时年十五初顗败𫝊首京师蔵扵武库至是始还之昻号恸呕血絶而复蘓従兄彖尝抚视抑譬昻更制服庐于墓次后与彖同见従叔司徒粲粲谓彖曰其幼孤而能至此故知名器自有所在齐初起家冠军安成王行叅军迁征虏主簿太子舎人王俭镇军府功曹史俭时为京尹经于后堂独引见昂指北堂谓昻曰卿必居此累迁秘书丞黄门侍郎昻本名千里齐永眀中武帝谓之曰昻昂千里之驹在卿有之今改卿名为昻即千里为字出为安南鄱阳王长史寻阳公相还为太孙中庶子卫军武陵王长史丁内忧哀毁过礼服未除而従兄彖卒昻㓜孤为彖所养乃制期服人有怪而问之者昻致书以喻之曰窃闻礼由恩断服以情申故小功他邦加制一等同㸑有缌眀之典籍孤子夙以不天㓜倾干廕资敬未奉过庭莫承藐藐冲人未达朱紫従兄提养训教示以义方每假其谈价虚其声誉得及人次实亦有由兼开拓房宇处以华旷同财共有恣其取足尔来三十余年怜爱之至无异于已姊妹孤姪成就一时笃念之深在终弥固此恩此爱毕壤不追既情若同生而服为诸従言心即事实未忍安昔马棱与弟毅同居毅亡棱为心服三年由也之不除䘮亦縁情而致制虽识不及古诚懐感慕常愿千秋之后従服期齐不圗门衰祸集一旦草土残息复罹今酷寻惟恸絶弥剧弥深今以余喘欲遂素志庶寄其罔慕之痛少申无已之情虽礼无眀据乃事有先例率迷而至必欲行之君问礼所归谨以谘白临纸号哽言不识次服阕除右军邵陵王长史俄迁御史中丞时尚书令王晏弟诩为广州多纳赇货昻依事劾奏不惮权豪当时号为正直出为豫章内史丁所生母忧去职以䘮还江路风浪暴骇昻乃缚衣着柩誓同沉溺及风止余船皆没唯昂所乗船获全咸谓精诚所致𦵏讫起为建武将军呉兴太守永元末义师至京师州牧郡守皆望风降欵昻独拒境不受命髙祖手书喻曰夫祸福无门兴亡有数天之所弃人孰能匡机来不再圗之宜早顷借聴道路承欲狼顾一隅既未雅懐聊申往意独夫狂悖振古未闻穷凶极虐嵗月滋甚天未絶齐圣眀唘运兆民有頼百姓来苏吾荷任前驱扫除京邑方拨乱反正伐罪弔民至止以来前无横阵今皇威四临长围已合遐迩毕集人神同奋鋭卒万计鐡马千羣以此攻战何往不克况建业孤城人懐离阻面缚军门日夕相继屠溃之期势不云逺兼荧惑出端门太白入氐室天文表于上人事符扵下不谋同契实在兹辰且范岫申胄久荐诚款各率所由仍为掎角沈法瑀孙肸朱端已先肃清吴㑹而足下欲以区区之郡御堂堂之师根本既倾枝叶安附童儿牧竖咸谓其非求之眀鉴实所未达今竭力昬主未足为忠家门屠灭非所谓孝忠孝俱尽将欲何依岂若飜然改圗自招多福进则逺害全身退则长守禄位去就之宜幸加详择若执迷遂往同恶不悛大军一临诛及三族虽贻后悔宁复云补欲布所懐故致今白昻荅曰都史至辱诲承借以衆论谓仆有勤王之举兼蒙诮责独无送欵循复严㫖若临万仞三吴内地非用兵之所况以偏隅一郡何能为役近奉敕以此境多虞见使安慰自承麾斾届止莫不膝袒军门惟仆一人敢后至者政以内揆庸素文武无施直是东国贱男子耳虽欲献心不增太师之勇置其愚黙宁沮衆军之威幸借将军含宏之大可得従容以礼窃以一飡㣲施尚复投殒况食人之禄而顿忘一旦非惟物议不可亦恐眀公鄙之所以踌躇未遑荐璧遂以轻微爰降重命震灼于心忘其所厝诚推理鉴犹惧威临建康城平昻束身诣阙髙祖宥之不问也天监二年以为后军临川王叅军事昻奉唘谢曰恩降絶望之辰庆集寒心之日焰灰非喻荑枯未拟抠衣聚足颠狈不胜臣遍厯三坟备详六典廵校赏罚之科调检生死之律莫不严五辟扵眀君之朝峻三章于圣人之世是以涂山始㑹致防风之诛酆邑方构有崇侯之伐未有缓宪于斮戮之人賖刑扵耐罪之族出万死入一生如臣者也推恩及罪在臣实大披心沥血敢乞言之臣东国贱人学行何取既殊鸣鴈直木故无结绶弹冠従借羽仪易农就仕往年滥职守秩东隅仰属龚行风驱电掩当其时也负鼎圗者日至执玉帛者相望独在愚臣顿昬大义殉鸿毛之轻忘同徳之重但三吴险薄五湖交通屡起田儋之变每惧殷通之祸空慕君鱼保境遂失师涓抱器后至者斩臣甘斯戮眀刑殉衆谁曰不然幸约法之宏承解网之宥犹当降等薪粲遂乃顿释钳赭歛骨吹魂还编黔庶濯疵荡秽入楚逰陈天波既洗云油遽沐古人有言非死之难处死之难臣之所荷旷古不书臣之死所未知何地髙祖荅曰朕遗射钩卿无自外俄除给事黄门侍郎其年迁侍中眀年出为寻阳太守行江州事六年徴为吏部尚书累表陈让徙为左民尚书兼右仆射七年除国子祭酒兼仆射如故领豫州大中正八年出为仁威将军呉郡太守十一年入为五兵尚书复兼右仆射未拜有诏即真封寻以本官领起部尚书加侍中十四年马仙琕破魏军于朐山诏权假昻节往劳军十五年迁右仆射寻为尚书令宣惠将军普通三年为中书监丹阳尹其年进号中卫将军复为尚书令即本号开府仪同三司给鼓吹未拜又领国子祭酒大通元年加中书监给亲信三十人寻表解祭酒进号中抚军大将军迁司空侍中尚书令亲信鼓吹竝如故五年加特进左光禄大夫增亲信为八十人大同六年薨时年八十诏曰侍中特进左光禄大夫司空昻奄至薨逝恻怛于懐公器㝢凝素志诚贞方端朝燮理嘉猷载缉追荣表徳实惟令典可赠本官鼓吹一部给东园祕器朝服一具衣一袭钱二十万绢布一百匹蜡二百斤即日举哀初昻临终遗疏不受赠谥敕诸子不得言上行状及立志铭凡有所须悉皆停省复曰吾释褐従仕不期富贵但官序不失等伦衣食粗知荣辱以此阖棺无慙郷里往忝吴兴属在昬眀之际既闇扵前觉无识于圣朝不知天命甘贻显戮幸遇殊恩遂得全门户自念罪私门阶荣望絶保存性命以为幸甚不谓叨窃宠灵一至于此常欲竭诚酬报申吾乃心所以朝廷每兴师北伐吾辄唘求行誓之丹款实非矫言既庸懦无施皆不蒙许虽欲罄命其议莫従今日瞑目毕恨泉壤若魂而有知方期结草圣朝遵古知吾名品或有追逺之恩虽是经国恒典在吾无应致此脱有赠官慎勿祗奉诸子累表陈奏诏不许册谥曰穆正公子君正美风仪善自居处以贵公子得当世名誉顷之兼吏部郎以母忧去职服阕为邵陵王友北中郎长史东阳太守寻徴还都郡民徴士徐天祐等三百人诣阙乞留一年诏不许仍除豫章内史寻转吴兴太守侯景乱率数百人随邵陵王赴援及京城陷还郡君正当官莅事有名称而蓄聚财产服玩靡丽贼遣于子悦攻之新成戍主戴僧易劝令拒守吴陆映公等惧贼脱胜略其资产乃曰贼军甚锐其锋不可当今若拒之恐民心不从也君正性怯懦乃送米及牛酒郊迎子悦子悦既至掠夺其财物子女因是感疾卒史臣曰夫天尊地卑以定君臣之位松筠等质无革嵗寒之心袁千里命属崩离身逢厄季虽独夫䘮徳臣志不移及抗䟽髙祖无亏忠节斯亦存夷叔之风矣终为梁室台鼎何其美焉梁书卷三十一卷三十一考证梁书卷三十一考证袁昻𫝊怜爱之至无异于已无异于已南史作言无异色且范岫申胄久荐诚欵申南本作甲讹子君正𫝊贼遣于子悦攻之于子悦南史作张君墨吴陆映公等监本缺陆映二字今従南史增入梁书卷三十一考证梁书卷三十二钦定四库全书梁书卷三十二唐散骑常侍姚思亷撰列𫝊第二十六陈庆之兰钦陈庆之字子云义兴国山人也㓜而随従髙祖髙祖性好棊每従夜达旦不辍等軰皆倦寐惟庆之不寝闻唿即至甚见亲赏従髙祖东下平建邺稍为主书散财聚士常思効用除奉朝请普通中魏徐州刺史元法僧于彭城求入内附以庆之为武威将军与胡龙牙成景儁率诸军应接还除宣勐将军文徳主帅仍率军二千送豫章王综入镇徐州魏遣安丰王元延眀临淮王元彧率衆二万来拒屯据陟延眀先遣其别将丘大千筑垒浔梁观兵近境庆之进薄其垒一鼓便溃后豫章王弃军奔魏衆皆溃散诸将莫能制止庆之乃斩闗夜退军士得全普通七年安西将军元树出征夀春除庆之假节縂知军事魏豫州刺史李宪遣其子长钧别筑两城相拒庆之攻之宪力屈遂降庆之入据其城转东宫直阁赐爵闗中侯大通元年𨽻领军曹仲宗伐涡阳魏遣征南将军常山王元昭等率马歩十五万来援前军至駞涧去涡阳四十里庆之欲逆战韦放以贼之前锋必是轻鋭与战若㨗不足为功如其不利沮我军势兵法所谓以逸待劳不如勿击庆之曰魏人逺来皆已疲倦去我既逺必不见疑及其未集湏挫其气出其不意必无不败之理且闻虏所据营林木甚盛必不夜出诸君若疑惑庆之请独取之于是与麾下二百骑奔击破其前军魏人震恐庆之乃还与诸将连营而进据涡阳城与魏军相持自春至冬数十百战师老气衰魏之援兵复欲筑垒于军后仲宗等恐腹背受敌谋欲退师庆之杖节军门曰共来至此渉厯一嵗糜费粮仗其数极多诸军竝无闘心皆谋退缩岂是欲立功名直聚为抄暴耳吾闻置兵死地乃可求生湏虏大合然后与战审欲班师庆之别有密敕今日犯者便依眀诏仲宗壮其计乃従之魏人掎角作十三城庆之衔枚夜出陷其四垒涡阳城主王纬乞降所余九城兵甲犹盛乃陈其俘馘鼓噪而攻之遂大奔溃斩获畧尽涡水咽流降城中男女三万余口诏以涡阳之地置西徐州衆军乗胜前顿城父髙祖嘉焉赐庆之手诏曰本非将种又非豪家觖望风云以至于此可深思竒略善克令终开朱门而待宾扬声名于竹帛岂非大丈夫哉大通初魏北海王元颢以夲朝大乱自拔来降求立为魏主髙祖纳之以庆之为假节飈勇将军送元颢还北颢于涣水即魏帝号授庆之使持节镇北将军护军前军大都督𤼵自铚县进拔荥城遂至雎阳魏将丘大千有衆七万分筑九城以相拒庆之攻之自旦至申陷其三垒大千乃降时魏征东将军济隂王元徽业率羽林庶子二万人求救梁宋进屯考城城四面萦水守备严固庆之命浮水筑垒攻陷其城生擒徽业获租车七千八百辆仍趣大梁望旗归款颢进庆之卫将军徐州刺史武都公仍率衆而西魏左仆射杨昱西阿王元庆抚军将军元显恭率御仗羽林宗子庶子衆凡七万据荥阳拒颢兵既精强城又险固庆之攻未能拔魏将元天穆大军复将至先遣其骠骑将军尔朱吐没儿领胡骑五千骑将鲁安领夏州歩骑九千援杨昱又遣右仆射尔朱隆西荆州刺史王罴骑一万据虎牢天穆没儿前后继至旗鼓相望时荥阳未拔士衆皆恐庆之乃解鞍秣马宣喻衆曰吾至此以来屠城略地实为不少君等杀人父兄畧人子女又为无算天穆之衆竝是仇讐我等才有七千虏衆三十余万今日之事义不圗存吾以虏骑不可争力平原及未尽至前湏平其城垒诸君无假狐疑自贻屠脍一鼓悉使登城壮士东阳宋景休义兴鱼天愍踰堞而入遂克之俄而魏阵外合庆之率骑三千背城逆战大破之鲁安于阵乞降元天穆尔朱吐没儿单骑获免収荥阳储实牛马谷帛不可胜计进赴虎牢尔朱隆弃城走魏主元子攸惧奔并州其临淮王元彧安丰王元延眀率百僚封府库备法驾奉迎颢入洛阳宫御前殿改元大赦颢以庆之为侍中车骑大将军左光禄大夫增邑万户魏大将军上党王元天穆王老生李叔仁又率衆四万攻陷大梁分遣老生费穆兵二万据虎牢刀宣刀䨇入梁宋庆之随方掩袭竝皆降欵天穆与十余骑北渡河髙祖复赐手诏称美焉庆之麾下悉着白袍所向披靡先是洛阳童謡曰名师大将莫自牢千兵万马避白袍自发铚县至于洛阳十四旬平三十二城四十七战所向无前初元子攸止单骑奔走宫卫嫔侍无改于常颢既得志荒于酒色乃日夜宴乐不复视事与安丰临淮共立姦计将背朝恩絶宾贡之礼直以时事未安且资庆之之力用外同内异言多忌刻庆之心知之亦密为其计乃説颢曰今逺来至此未伏尚多若人知虚实方更连兵而安不忘危湏预为其䇿宜唘天子更请精兵并勒诸州有南人没此者悉湏部送颢欲従之元延眀説颢曰陈庆之兵不出数千已自难制今增其衆宁肯复为用乎权柄一去动转聴人魏之宗社于斯而灭颢由是致疑稍成踈贰虑庆之密唘乃表髙祖曰河北河南一时已定唯尔朱荣尚敢跋扈臣与庆之自能擒讨今州郡新服正湏绥抚不宜更复加兵摇动百姓髙祖遂诏衆军皆停界首洛下南人不出一万羌夷十倍军副马佛念言于庆之曰功髙不赏震主身危二事既有将军岂得无虑自古以来废昬立眀扶危定难鲜有得终今将军威震中原声动河塞屠颢据洛则千载一时也庆之不从颢前以庆之为徐州刺史因固求之镇颢心惮之遂不遣乃曰主上以洛阳之地全相任委忽闻舍此朝寄欲往彭城谓君遽取富贵不为国计手敕频仍恐成仆责庆之不敢复言魏天柱将军尔朱荣右仆射尔朱隆大都督元天穆骠骑将军尔朱吐没儿荣长史髙欢鲜卑芮芮勒衆号百万挟魏主元子攸来攻颢颢据洛阳六十五日凡所得城一时反叛庆之渡河守北中郎城三日中十有一战伤杀甚衆荣将退时有刘助者善天文乃谓荣曰不出十日河南大定荣乃缚木为筏济自硖石与颢战于河桥颢大败走至临颍遇贼被擒洛阳陷庆之马步数千结阵东反荣亲自来追值嵩髙山水洪溢军人死散庆之乃落须髪为沙门间行至豫州豫州人程道雍等送出汝隂至都仍以功除右卫将军封永兴县侯邑一千五百户出为持节都督縁淮诸军事奋武将军北兖州刺史㑹有妖贼沙门僧强自称为帝土豪蔡伯龙起兵应之僧强颇知幻术更相扇惑衆至三万攻陷北徐州济隂太守杨起文弃城走钟离太守单希寳见害使庆之讨焉车驾幸白下临饯谓庆之曰江淮兵劲其锋难当卿可以䇿制之不宜决战庆之受命而行曾未浃辰斩伯龙僧强𫝊其首中大通二年除都督南北司西豫豫四州诸军事南北司二州刺史余竝如故庆之至镇遂围悬瓠破魏颍州刺史娄起扬州刺史是云寳于溱水又破行台孙腾大都督侯进豫州刺史尧雄梁州刺史司马恭扵楚城罢义阳镇兵停水陆转运江湖诸州竝得休息开田六千顷二年之后仓廪充实髙祖每嘉劳之又表省南司州复安陆郡置上眀郡大同二年魏遣将侯景率衆七万宼楚州刺史桓和陷没景仍进军淮上贻庆之书使降敕遣湘潭侯退右卫夏侯夔等赴援军至黎浆庆之已击破景时大寒雪景弃辎重走庆之收之以归进号仁威将军是嵗豫州饥庆之开仓赈给多所全济州民李昇等八百人表请树碑颂徳诏许焉五年十月卒时年五十六赠散骑常侍左卫将军鼓吹一部谥曰武敕义兴郡𤼵五百丁㑹䘮庆之性祗慎衣不纨绮不好丝竹射不穿札马非所便而善抚军士能得其死力长子昭嗣第五子昕字君章七嵗能骑射十二随父入洛路遇疾还京师诣鸿胪卿朱异异访北闲形势昕聚土画地指麾分别异甚竒之大同四年为邵陵王常侍文徳主帅右卫仗主敕遣助防义阳魏豫州刺史尧雄北间骁将兄子寳乐特为敢勇庆之围悬瓠雄来赴其难寳乐求单骑校战昕跃马直趣寳乐雄即散溃仍陷溱城六年除威逺将军小岘城主以公事免十年妖贼王勤宗起于巴山郡以昕为宣勐将军假节讨焉勤宗平除隂陵戍主北谯太守以疾不之官又除骠骑外兵俄为临川太守太清二年侯景围厯阳敕召昕还昕唘云采石急湏重镇王质水军轻弱恐虑不济乃板昕为云骑将军代质未及下渚景已渡江仍遣率所领游防城外不得入守欲奔京口乃为景所擒景见昕殷勤因留极饮曰我至此得卿余人无能为也令昕收集部曲将用之昕誓而不许景使其仪同范桃棒严禁之昕因説桃棒令率所领归降袭杀王伟宋子仙为信桃棒许之遂盟约射唘城中遣昕夜缒而入髙祖大喜敕即受降太宗迟疑累日不决外事𤼵洩昕弗之知犹依期而下景邀得之乃逼昕令更射书城中云桃棒且轻将数十人先入景欲裹甲随之昕既不肯为书期以必死遂为景所害时年三十三兰钦字休眀中昌魏人也父子云天监中军功官至云麾将军冀州刺史钦㓜而果决趫㨗过人随父北征授东宫直合大通元年攻魏萧城拔之仍破彭城别将郊仲进攻拟山城破其大都督刘属衆二十万进攻笼城获马千余匹又破其大将柴集及襄城太守髙宣别将范思念郑承宗等仍攻厥固张龙子城未拔魏彭城守将杨目遣子孝邕率轻兵来援钦逆击走之又破谯州刺史刘海㳺还拔厥固收其家口杨目又遣都督范思念别将曹龙牙数万衆来援钦与战于阵斩龙牙𫝊首京师又假钦节都督衡州三郡兵讨桂阳阳山始兴叛蛮至即平破之封安懐县男邑五百户又破天漆蛮帅晚时得㑹衡州刺史元庆和为桂阳人严容所围遣使告急钦往应援破容罗溪于是长乐诸洞一时平荡又密敕钦向魏兴经南郑属魏将托跋胜宼襄阳仍敕赴援除持节督南梁南北秦沙四州诸军事光烈将军平西校尉梁南秦二州刺史增封五百户进爵为侯破通生擒行台元子礼大将薛儁张菩萨魏梁州刺史元罗遂降梁汉底定进号智武将军增封二千户俄改授持节都督衡桂二州诸军事衡州刺史未及赴职魏遣都督董绍张献攻围南郑梁州刺史杜懐珤请救钦率所领援之大破绍献于髙桥城斩首三千余绍献奔退追入斜谷斩获略尽西魏相宇文黑泰致马二千匹请结隣好诏加散骑常侍进号仁威将军增封五百户仍令述职经广州因破俚帅陈文彻兄弟竝擒之至衡州进号平南将军改封曲江县公增邑五百户在州有惠政吏民诣阙请立碑颂徳诏许焉徴为散骑常侍左卫将军寻改授散骑常侍安南将军广州刺史既至任所前刺史南安侯密遣厨人置药于食钦中毒而卒时年四十二诏赠侍中中卫将军鼓吹一部子夏礼侯景至厯阳率其部曲邀击景兵败死之史臣曰陈庆之兰钦俱有将略战胜攻取盖颇牧卫霍之亚欤庆之警悟早侍髙祖既预旧恩加之谨肃蝉冕组珮亦一世之荣矣梁书卷三十二卷三十二考证梁书卷三十二考证陈庆之𫝊屯据陟南史删此句故缺字不可考破魏颍州刺史娄起扬州刺史是云寳扵溱水各夲或作元云寳或注一作是元寳今従北史魏书及姓氏谱订正兰钦𫝊前刺史安南侯宻安南一本作南安梁书卷三十二考证梁书卷三十三钦定四库全书梁书卷三十三唐散骑常侍姚思廉撰列𫝊第二十七王僧孺张率刘孝绰王筠王僧孺字僧孺东海郯人魏卫将军肃八代孙曾祖雅晋左光禄大夫仪同三司祖准宋司徒左长史僧孺年五嵗读孝经问授者此书所载述曰论忠孝二事僧孺曰若尔常愿读之六嵗能属文既长好学家贫常佣书以养母所写既毕讽诵亦通仕齐起家王国左常侍太学博士尚书仆射王晏深相赏好晏为丹阳尹召补郡功曹使僧孺撰东宫新记迁大司马豫章王行叅军又兼太学博士司徒竟陵王子良开西邸招文学僧孺亦游焉文惠太子闻其名召入东宫直崇眀殿欲拟为宫僚文惠薨不果时王晏子得元出为晋安郡以僧孺补郡丞除候官令建武初有诏举士扬州刺史始安王遥光表荐秘书丞王暕及僧孺曰前候官令东海王僧孺年三十五理尚栖约思致悟敏既笔耕为养亦佣书成学至乃照萤映雪编蒲缉栁先言往行人物雅俗甘泉遗仪南宫故事画地成圗抵掌可述岂直鼮鼠有必对之辩竹书无落简之谬访对不休质疑斯在除尚书仪曹郎迁治书侍御史出为唐令初僧孺与乐安任昉遇竟陵王西邸以文学友㑹及是将之县昉赠诗其略曰惟子见知惟余知子观行视言要终犹始敬之重之如兰如芷形应影随曩行今止百行之首立人斯着子之有之谁毁谁誉修名既立老至何遽谁其执鞭吾为子御刘略班艺虞志荀録伊昔有懐交相欣朂下帷无倦升髙有属嘉尔晨灯惜余夜烛其为士友推重如此天监初除临川王后军记室叅军待诏文徳省寻出为南海太守郡常有髙凉生口及海舶每嵗数至外国贾人以通货易旧时州郡以半价就市又买而即卖其利数倍厯政以为常僧孺乃叹曰昔人为蜀部长史终身无蜀物吾欲遗子孙者不在越装竝无所取视事朞月有诏徴还郡民道俗六百人诣阙请留不许既至拜中书郎领着作复直文徳省撰中表簿及起居注迁尚书左丞领着作如故俄除游击将军兼御史中丞僧孺㓜贫其母鬻纱布以自业尝擕僧孺至市道遇中丞卤簿驱廹沟中及是拜日引驺清道悲感不自胜寻以公事降为云骑将军兼职如故顷之即真是时髙祖制春景眀志诗五百字敕在朝之人沈约已下同作髙祖以僧孺诗为工迁少府卿出监吴郡还除尚书吏部郎参大选请谒不行出为仁威南康王长史行府州国事王典签汤道愍暱于王用事府内僧孺每裁抑之道愍遂谤讼僧孺逮诣南司奉牋辞府曰下官不能避溺山隅而正冠李下既贻疵辱方致徽绳解箓收簮且归初服窃以董生伟器止相骄王贾子上才爰傅卑土下官生年有值谬仰清尘假翼西雍窃歩东阁多惭袨服取乱长裾髙榻相望直居坐右长阶如画独在僚端借其従容之词假以寛和之色恩礼逺过申白荣望多厠应徐厚徳难逢小人易説方谓离肠陨首不足以报一言露胆披诚何能以酬屡顾宁谓罻罗裁举微禽先落阊阖始吹细草仍坠一辞九畹方去五云縦天网是漏圣恩可恃亦复孰寄心骸何施眉目方当横潭乱海就鱼鼈而为羣披榛扪树従虺虵而相伍岂复仰聼金声式瞻玉色顾歩髙轩悲如霰委踟蹰下席泪若绠縻僧孺坐免官久之不调友人庐江何烱犹为王府记室乃致书于烱以见其意曰近别之后将隔暄寒思子为劳未能忘弭昔季叟入秦梁生适越犹懐怅恨且或吟謡况岐路之日将离严网辞无可怜罪有不测盖画地刻木昔人所恶丛棘既累于何可闻所以握手恋恋离别珍重弟爱同邹季淫淫承睫吾犹复抗手分背羞学妇人素钟肇节金飈戒序起居无恙动静履宜子云笔札元瑜书记信用既然可乐为甚且使目眀能袪首疾甚善甚善吾无昔人之才而有其病癫眩屡动消渴频增委化任期故不复唿医饮药但恨一旦离大辱蹈眀科去皎皎而非自污抱郁结而无谁告丁年蓄积与此销亡徒切髙价厚名横叨公器人爵智能无所报筋力未之酬所以悲至抚膺泣尽而继之以血顾惟不肖文质无所底盖困于衣食廹于饥寒依隐易农所志不过钟庾久为尺板斗食之吏以従皁衣黑绶之役非有竒才絶学雄略髙谟吐一言可以匡俗振民动一议可以固邦兴国全璧归赵飞矢救燕偃息藩魏甘卧安郢脑日逐髄月支拥十万而横行提五千而深入将能执圭裂壤功勒景钟锦绣为衣朱丹被毂斯大丈夫之志非吾曹之所能及已直以章句小才虫篆末艺含吐缃缥之上翩跹罇爼之侧委曲同之鍼缕繁碎譬之米盐孰致顕荣何能至到加性踈澁拙于进取未尝去来许史遨游梁窦俛首胁肩先意承旨是以三叶靡遘不与运并十年未徙孰非能薄及除旧布新清晷方旦抱乐衔圗讼讴有主而犹限一吏扵岑石隔千里于泉亭不得奉板中涓预衣裳之㑹提戈后劲厠龙豹之谋及其投劾归来恩均旧𨽻升文石登玉陛一见而降颜色再覩而接话言非借左右之容无劳羣公之助又非同席共研之夙逢笥饵巵酒之早识一旦陪武帐仰文陛备聃佚之柱下充严朱之席上入班九棘出専千里据操撮之雄官参人伦之显职虽古之爵人不次取士无名未有蹑景追风奔骤之若此者也盖基薄墙髙涂遥力踬倾蹷必然颠匐可俟竟以福过灾生人指鬼瞰将均宥器有验倾巵是以不能早従曲影遂乃取疑邪径故司𨽻懔懔思得应弦譬县厨之兽如离缴之鸟将充庖鼎以饵鹰鹯虽事异鑚皮文非刺骨犹复因兹舌杪成此笔端上可以投畀北方次可以论输左校变为丹赭充彼舂薪幸圣主留善贷之徳纡好生之施解网祝禽下车泣罪愍兹恚诟怜其觳觫加肉朽胔布叶枯株辍薪止火得不销烂所谓还魂斗极追气泰山止复除名为民幅巾家巷此五十年之后人君之赐焉木石感隂阳犬马识厚薄员首方足孰不戴天而窃自有悲者盖士无贤不肖在朝见嫉女无美恶入宫见妬家贫无苞苴可以事朋类恶其乡原耻彼戚施何以従人何以狥物外无奔走之友内乏强近之亲是以构市之徒随相媒糵及一朝捐弃以快怨者之心吁可悲矣盖先贵后贱古富今贫季伦所以发此哀音雍门所以和其悲曲又廹以严秋杀气具物多悲长夜展转百忧俱至况复霜销草色风摇树影寒虫夕叫合轻重而同悲秋叶晚伤杂黄紫而俱坠蜘蛛络幕熠燿争飞故无车辙马声何闻鸣鸡吠犬俛眉事妻子举手谢賔游方与飞走为隣永用蓬蒿自没忾其长息忽不觉生之为重素无一㕓之田而有数口之累岂曰匏而不食方当长为佣保煳口寄身溘死沟渠以实蝼蚁悲夫岂复得与二三士友抱接膝之欢履足差肩摛绮縠之清文谈希微之道徳唯吴冯之遇夏馥范彧之值孔嵩愍其留赁怜此行乞耳傥不以垢累时存寸札则虽先犬马犹松乔焉去矣何生髙树芳烈裁书代面笔泪俱下久之起为安西安成王叅军累迁镇右始兴王中记室北中郎南康王谘议叅军入直西省知撰谱事普通三年卒时年五十八僧孺好坟籍聚书至万余卷率多异本与沈约任昉家书相埓少笃志精力扵书无所不覩其文丽逸多用新事人所未见者世重其富僧孺集十八州谱七百一十卷百家谱集十五卷东南谱集抄十卷文集三十卷两台弹事不入集内为五卷及东宫新记竝行扵世张率字士简吴郡呉人祖永宋右光禄大夫父瓌齐世显贵归老乡邑天监初授右光禄加给事中率年十二能属文常日限为诗一萹稍进作赋颂至年十六向二千许首齐始安王萧遥光为扬州召迎主簿不就起家着作佐郎建武三年举秀才除太子舍人与同郡陆倕㓜相友狎常同载诣左卫将军沈约适值任昉在焉约乃谓昉曰此二子后进才秀皆南金也卿可与定交由此与昉友善迁尚书殿中郎出为西中郎南康王功曹史以疾不就久之除太子洗马髙祖霸府建引为相国主簿天监初临川王已下竝置友学以率为鄱阳王友迁司徒谢朏掾直文徳待诏省敕使抄乙部书又使撰妇人事二十余条勒成百卷使工书人琅邪王深吴郡范懐约褚洵等缮写以给后宫率又为待诏赋奏之甚见称赏手敕荅曰省赋殊佳相如工而不敏枚臯速而不工卿可谓兼二子扵金马矣又侍宴赋诗髙祖乃别赐率诗曰东南有才子故能服官政余虽惭古昔得人今为盛率奏诗往返数首其年迁秘书丞引见玉衡殿髙祖曰秘书丞天下清官东南胄望未有为之者今以相处足为卿誉其恩遇如此四年三月禊饮华光殿其日河南国献舞马诏率赋之曰臣闻天用莫如龙地用莫如马故礼称骤騵诗诵駵骆先景遗风之美世所得闻吐圗腾光之异有时而出洎我大梁光有区夏广运自中贠照无外日入之所浮琛委贽风被之域越险効珍軨服鸟号之骏騊駼豢龙之名而河南又献赤龙驹有竒貌絶足能拜善舞天子异之使臣作赋曰维梁受命四载元符既臻协律之事具举胶庠之教必陈檀舆之用已偃玉辂之御方廵考帝文而率通披皇圗以大观庆惟道而必先灵匪圣其谁賛见河龙之瑞唐瞩天马之祯汉既叶符而比徳且同条而共贯询国美于斯今迈皇王于曩昔散大眀以烛幽扬义声而逺斥固施之于不穷谅无所乎朝夕竝承流以请吏咸向风而率职纳竒贡于絶区致龙媒于殊域伊况古而赤文爰在兹而朱翼既効徳于炎运亦表祥于尚色资皎月而载生祖河房而挺授种北唐之絶类嗣西宛之鸿胄禀妙足而逸伦有殊姿而特茂善环旋扵荠夏知蹈躧于今奏超六种扵周闲踰八品于汉厩伊自然之有质宁改观于肥瘦岂徒服皁而养安与进驾以驰骤尔其挟尺县凿之辨附蝉伏兎之别十形五观之姿三毛八肉之势臣何得而称焉固已详于前制徒观其神爽视其豪异轶跨野而忽踰轮齐秀骐而竝末驷贬代盘而陋小华越定单而少天骥信无等于漏面孰有取扵决鼻可以迹章亥之所未游踰禹益之所未至将不得而屈指亦何暇以理辔若迹遍而忘反非我皇之所事方润色于前古邈深文而储思既而机事多暇青春未移时惟上已美景在斯遵镐饮之故实陈洛䜩之旧仪漕伊川而分派引激水以回池集国良于民儁列树茂于皇枝纷髙冠以连袵锵鸣玉而肩随清辇道于上林肃华台之金座望发色于緑苞伫流芬于紫裹聴磬镈之毕举聆韶夏之咸播承六奏之既阕及九变之已成均仪禽于唐序同舞兽于虞庭懐夏后之九代想陈王之紫辞乃命涓人効良骏经周卫入钩陈言右牵之已来宁执朴而后进既倾首于律同又蹀足于鼓振擢龙首回鹿躯睨两镜蹙双凫既就塲而雅拜时赴曲而徐趋敏躁中于促节㨗繁外于惊桴骐行骥动虎发龙骧雀跃鷰集鹄引凫翔妍七盘之绰约陵九劒之抑扬岂借仪于褕袂宁假器于髦皇婉嵴投颂俛膺合雅露沫歕红沾汗流赭乃却走于集灵驯惠养于丰夏郁风雷之壮心思展足于南野若彼符瑞之富可以臻介丘而昭卒业搢绅羣后诚希末光天子深穆为度未之访也何则进让殊事岂非帝者之弥文㢤今四卫外封五岳内郡宜𢎞下禅之规增上封之训背清都而日行指云郊而𤣥运将絶尘而弭辙类飞鸟与驱驉縂三才而驱骛按五御而超摅翳卿云于华盖翼条风于属车无逸御于玉轸不泛驾于金舆饰中岳之絶轨营奉髙之旧墟训厚况扵人神𢎞施育于黎献垂景炎于长世集繁祉于斯万在庸臣之方刚有従军之大愿必自兹而展采将同畀于庖煇悼长卿之遗书悯周南之留恨时与到洽周兴嗣同奉诏为赋髙祖以率及兴嗣为工其年父忧去职其父侍妓数十人善讴者有色貌邑子仪曹郎顾玩之求娉焉讴者不愿遂出家为尼尝因斋㑹率宅玩之乃飞书言与率姦南司以事奏闻髙祖惜其才寝其奏然犹致世论焉服阕后久之不仕七年敕召出除中权建安王中记室参军预长名问讯不限日俄有敇直夀光省治丙丁部书抄八年晋安王戍石头以率为云麾中记室王迁南兖州转宣毅谘议叅军竝兼记室王还都率除中书侍郎十三年王为荆州复以率为宣惠谘议领江陵令府迁江州以谘议领记室出监豫章临川郡率在府十年恩礼甚笃还除太子仆累迁招逺将军司徒右长史扬州别驾率虽厯居职务未尝留心簿领及为别驾奏事髙祖览牒问之竝无对但奉荅云事在牒中髙祖不悦俄迁太子家令与中庶子陆倕仆射刘孝绰对掌东宫管记迁黄门侍郎出为新安太守秩满还都未至丁所生母忧大通元年服未阕卒时年五十三昭眀太子遣使赠赙与晋安王纲令曰近张新安又致故其人才笔𢎞雅亦足嗟惜随弟府朝东西日久尤当伤懐也比人物零落特可澘慨属有今信乃复及之率嗜酒事事寛恕于家务尤忘懐在新安遣家僮载米三千石还吴宅既至遂耗太半率问其故荅曰雀鼠耗也率笑而言曰壮㢤雀鼠竟不研问少好属文而七略及艺文志所载诗赋今亡其文者竝补作之所着文衡十五卷文集三十卷行扵世子长公嗣刘孝绰字孝绰彭城人本名冉祖勔宋司空忠昭公父绘齐大司马霸府従事中郎孝绰㓜聪敏七嵗能属文舅齐中书郎王融深赏异之常与同载适亲友号曰神童融每言曰天下文章若无我当归阿士阿士孝绰小字也绘齐世掌诏诰孝绰年未志学绘常使代草之父党沈约任昉范云等闻其名竝命驾先造焉昉尤相赏好范云年长绘十余嵗其子季才与孝绰年竝十四五及云遇孝绰便申伯季乃命季才拜之天监初起家着作佐郎为归沐诗以赠任昉昉报章曰彼美洛阳子投我懐秋作讵慰耋嗟人徒深老夫託直史兼襃贬辖司専疾恶九折多美疹匪报庶良药子其崇锋颕春耕励秋获其为名流所重如此迁太子舍人俄以本官兼尚书水部郎奉唘陈谢手敕荅曰美锦未可便制簿领亦宜稍习顷之即真髙祖雅好虫篆时因宴幸命沈约任昉等言志赋诗孝绰亦见引尝侍宴于坐为诗七首髙祖览其文萹篇嗟赏由是朝野改观焉寻有敇知青北徐南徐三州事出为平南安成王记室随府之镇寻补太子洗马迁尚书金部侍郎复为太子洗马掌东宫管记出为上虞令还除秘书丞髙祖谓舎人周舍曰第一官当用第一人故以孝绰居此职公事免寻复除祕书丞出为镇南安成王谘议入以事免起为安西记室累迁安西骠骑谘议叅军敕权知司徒右长史事迁太府卿太子仆复掌东宫管记时昭眀太子好士爱文孝绰与陈郡殷芸吴郡陆倕琅邪王筠彭城到洽等同见賔礼太子起乐贤堂乃使画工先圗孝绰焉太子文章繁富羣才咸欲撰録太子独使孝绰集而序之迁贠外散骑常侍兼廷尉卿顷之即真初孝绰与到洽友善同游东宫孝绰自以才优扵洽每于宴坐嗤鄙其文洽衔之及孝绰为廷尉正携妾入官府其母犹停私宅洽寻为御史中丞遣令史案其事遂劾奏之云携少妹于华省弃老母于下宅髙祖为隐其恶改妹为姝坐免官孝绰诸弟时随藩皆在荆雍乃与书论共洽不平者十事其辞皆鄙到氏又写别本封呈东宫昭眀太子命焚之不开视也时世祖出为荆州至镇与孝绰书曰君屏居多暇差得肆意典坟吟咏情性比复稀数古人不以委约而能不伎痒且虞卿史迁由斯而作想摛属之兴益当不少洛地纸贵京师名动彼此一时何其盛也近在道务闲微得㸃翰虽无纪行之作颇有懐旧之萹至此已来衆诸屑役小生之诋恐取辱扵庐江遮道之姦虑兴谋于従事方且褰帷自厉求瘼不休笔墨之功曽何暇豫至于心乎爱矣未尝有歇思乐惠音清风靡闻譬夫梦想温玉饥渇眀珠虽愧卞随犹为好事新有所制想能示之勿等清虑徒虚其请无由赏悉遣此代懐数路计行迟还芳札孝绰荅曰伏承自辞皇邑爰至荆台未劳刺举且摛髙䴡近虽预观尺锦而不覩全玉昔临淄词赋悉与杨修未殚寳笥顾慙先哲渚宫旧俗朝衣多故季固之荐二邦徐珍之奏七邑威懐之道兼而有之当欲使金石流功耻用翰墨垂迹虽乖知二偶达圣心爰自退居素里却扫穷闬比杨伦之不出譬张挚之杜门昔赵卿穷愁肆言得失汉臣郁志广叙盛衰彼此一时拟非其匹窃以文豹何辜以文为罪由此而谈又何容易故韬翰吮墨多厯寒暑既阙子幼南山之歌又微敬通渭水之赋无以自同献笑少酬褒诱且才乖体物不拟作于𤣥根事殊宿诺宁贻惧于朱亥顾已反躬载懐累息但瞻言汉广邈若天涯区区一心分宵九逝殿下降情白屋存问相寻食椹懐音矧伊人矣孝绰免职后髙祖数使仆射徐勉宣旨慰抚之每朝宴常引与焉及髙祖为借田诗又使勉先示孝绰时奉诏作者数十人髙祖以孝绰尤工即日有敕起为西中郎湘东王谘议唘谢曰臣不能衔珠避颠倾柯卫足以兹踈倖与物多忤兼逢匿怨之友遂居司𨽻之官交构是非用成萋斐日月昭回俯眀枉直狱书每御辄鉴蒋济之寃炙髪见眀非闗陈正之辩遂漏斯密网免彼严棘得使还同士伍比屋唐民生死肉骨岂侔其施臣诚无识孰不戴天踈逺畆陇絶望髙阙而降其接引优以旨喻于臣㣲物足为荣陨况刚条落叶忽沾云露周行所寘复齿盛流但雕朽汚粪徒成延奨捕影系风终无効荅又唘谢东宫曰臣闻之先圣以衆恶之必监焉衆好之必监焉岂非孤特则积毁所归比周则积誉斯信知好恶之间必待眀鉴故晏婴再为阿宰同前毁后誉后誉出于阿意前毁由于直道是以一犬所噬旨酒贸其甘酸一手所摇嘉树变其生死又邹阳有言士无贤愚入朝见嫉至若臧文之下展季靳尚之放灵均绛侯之排贾生平津之陷主父自兹厥后其徒实繁曲笔短辞不暇殚述寸管所窥常由切齿殿下诲道观书俯同好学前载枉直备该神览臣昔因立侍亲承绪言飘风贝锦譬彼谗慝圣旨殷勤深以为叹臣资愚履直不能杜渐防㣲曾未㡬何逢訧罹难虽吹毛洗垢在朝而同嗟而严文峻法肆姦其必奏不顾卖友志欲要君自非上帝运超已之光昭陵阳之虐舞文虚谤不取信于宸眀在缧婴纆幸得蠲于庸暗裁下免黜之书仍颁朝㑹之旨小人未识通方絷马悬车息絶朝觐方愿灭影销声遂移林谷不悟天聴罔已造次必彰不以距违见疵复使引籍云陛降寛和之色垂布帛之言形之千载所蒙已厚况乃恩等特召荣同起家望古自惟弥觉多忝但未渝丹石永蔵轮轨相彼工言构兹媒諓且款冬而生已凋柯叶空延徳泽无谢阳春后为太子仆母忧去职服阕除安西湘东王谘议叅军迁黄门侍郎尚书吏部郎坐受人绢一束为饷者所讼左迁信威临贺王长史顷之迁秘书监大同五年卒官时年五十九孝绰少有盛名而仗气负才多所陵忽有不合意极言诋訾领军臧盾太府卿沈僧杲等竝被时遇孝绰尤轻之每于朝集㑹同处公卿闲无所与语反唿驺卒访道途闲事由此多忤于物孝绰辞藻为后进所宗世重其文每作一萹朝成暮遍好事者咸讽诵𫝊写流闻絶域文集数十万言行于世孝绰兄弟及羣従诸子姪当时有七十人竝能属文近古未之有也其三妹适琅邪王叔英吴郡张嵊东海徐悱竝有才学悱妻文尤清拔悱仆射徐勉子为晋安郡卒䘮还京师妻为祭文辞甚悽怆勉本欲为哀文既覩此文于是阁笔孝绰子谅字有信少好学有文才尤博悉晋代故事时人号曰皮褁晋书厯官着作佐郎太子舍人王府主簿功曹史中城王记室参军王筠字元礼一字徳柔琅邪临沂人祖僧䖍齐司空简穆公父楫太中大夫筠㓜警寤七嵗能属文年十六为芍药赋甚美及长清静好学与从兄泰齐名陈郡谢览览弟举亦有重誉时人为之语曰谢有览举王有养炬炬是泰养即筠竝小字也起家中军临川王行参军迁太子舍人除尚书殿中郎王氏过江以来未有居郎署者或劝逡廵不就筠曰陆平原东南之秀王文度独歩江东吾得比踪昔人何所多恨乃欣然就职尚书令沈约当世辞宗每见筠文咨嗟吟咏以为不逮也尝谓筠昔蔡伯喈见王仲宣称曰王公之孙也吾家书籍悉当相与仆虽不敏请附斯言自谢脁诸贤零落已后平生意好殆将都絶不谓疲暮复逢于君约于郊居宅造阁斋筠为草木十咏书之于壁皆直写文词不加萹题约谓人云此诗指物呈形无假题署约制郊居赋构思积时犹未都毕乃要筠示其草筠读至雌霓连踡约抚掌欣抃曰仆尝恐人唿为霓次至坠石磓星及氷悬埳而带坻筠皆击节称賛约曰知音者希真赏殆絶所以相要政在此数句耳筠又尝为诗呈约即报书云览所示诗实为䴡则声和被纸光影盈字夔牙接响顾有余慙孔翠羣翔岂不多愧古情拙目每伫新竒烂然总至权舆已尽㑹昌昭𤼵兰挥玉振克谐之义宁比笙簧思力所该一至乎此叹服吟研周流忘念昔时㓜壮颇爱斯文含咀之闲倐焉疲暮不及后进诚非一人擅美推能实归吾子迟此闲日清觏乃申筠为文能压强韵每公宴竝作辞必妍美约常従容唘髙祖曰晚来名家唯见王筠独歩累迁太子洗马中舍人竝掌东宫管记昭眀太子爱文学士常与筠及刘孝绰陆倕到洽殷芸等游宴𤣥圃太子独执筠袖抚孝绰肩而言曰所谓左把浮丘袖右拍洪崕肩其见重如此筠又与殷芸以方雅见礼焉出为丹阳尹丞北中郎谘议叅军迁中书郎奉敕制开善寺寳志大师碑文词甚丽逸又敕撰中书表奏三十卷及所上赋颂都为一集俄兼宁逺湘东王长史行府国郡事除太子家令复掌管记普通元年以母忧去职筠有孝性毁瘠过礼服阕后疾废久之六年除尚书吏部郎迁太子中庶子领羽林监又改领歩兵中大通二年迁司徒左长史三年昭眀太子薨敕为哀䇿文复见嗟赏寻出为贞威将军临海太守在郡被讼不调累年大同初起为云麾豫章王长史迁秘书监五年除太府卿眀年迁度支尚书中大同元年出为眀威将军永嘉太守以疾固辞徙为光禄大夫俄迁云骑将军司徒左长史太清二年侯景宼逼筠时不入城眀年太宗即位为太子詹事筠旧宅先为贼所焚乃寓居国子祭酒萧子云宅夜忽有盗攻之惊惧坠井卒时年六十九家人十余人同遇害筠状貌寝小长不满六尺性𢎞厚不以艺能髙人而少擅才名与刘孝绰见重当世其自序曰余少好书老而弥笃虽遇见瞥观皆即疏记后重省览懽兴弥深习与性成不觉笔倦自年十三四齐建武二年乙亥至梁大同六年四十载矣㓜年读五经皆七八十遍爱左氏春秋吟讽常为口实广略去取凡三过五抄余经及周官仪礼国语尔雅山海经夲草竝再抄子史诸集皆一遍未尝倩人假手竝躬自抄録大小百余卷不足𫝊之好事盖以备遗忘而已又与诸儿书论家世集云史𫝊称安平崔氏及汝南应氏竝累世有文才所以范蔚宗世擅雕龙然不过父子两三世耳非有七叶之中名徳重光爵位相继人人有集如吾门世者也沈少傅约语人云吾少好百家之言身为四代之史自开辟已来未有爵位蝉聮文才相继如王氏之盛者也汝等仰观堂构思各努力筠自撰其文章以一官为一集自洗马中书中庶子吏部佐临海太府各十卷尚书三十卷凡一百卷行于世史臣陈吏部尚书姚察曰王僧孺之巨学刘孝绰之词藻主非不好也才非不用也其拾青紫取极贵何难㦲而孝绰不拘言行自踬身名徒郁抑当年非不遇也梁书卷三十三卷三十三考证梁书卷三十三考证张率𫝊率奏诗往返数首奏诗南本作奉诏刘孝绰𫝊先圣以衆恶之必监焉衆好之必监焉顾炎武日知録察作监者梁宣帝讳詧故改之盖襄阳以来国史之原文也王筠𫝊史臣陈吏部尚书姚察夲书史臣论或称史臣或称陈吏部尚书姚察此则称史臣陈吏部尚书姚察前后卷縂不画一梁书卷三十三考证梁书卷三十四钦定四库全书梁书卷三十四唐散骑常侍姚思廉撰列𫝊第二十八张缅张缅字元长车骑将军宏策子也年数嵗外祖中山刘仲徳异之尝曰此儿非常器为张氏寳也齐永元末义师起𢎞策従髙祖入伐留缅襄阳年始十嵗每闻军有胜负忧喜形扵颜色天监元年𢎞策任卫尉卿为妖贼所害缅痛父之酷䘮过于礼髙祖遣戒喻之服阕袭洮阳县侯召补国子生起家秘书郎出为淮南太守时年十八髙祖疑其年少未闲吏事乃遣主书封取郡曹文案见其断决允惬甚称赏之还除太子舍人云麾外兵叅军缅少勤学自课读书手不辍卷尤眀后汉及晋代衆家客有执卷质缅者随问便对略无遗失殿中郎缺髙祖谓徐勉曰此曹旧用文学且居鹓行之首宜详择其人勉举缅充选顷之出为武陵太守还拜太子洗马中舎人缅母刘氏以父没家贫葬礼有阙遂终身不居正室不随子入官府缅在郡所得禄俸不敢用乃至妻子不易衣裳及还都竝供其母赈赡亲属虽累载所畜一朝随尽缅私室常閴然如贫素者累迁北中郎谘议叅军宁逺长史出为豫章内史缅为政任恩惠不设钩距吏人化其徳亦不敢欺故老咸云数十年未之有也大通元年徴为司徒左长史以疾不拜改为太子中庶子领羽林监俄迁御史中丞坐收捕人与外国使闘左降黄门郎兼领先职俄复为真缅居宪司推绳无所顾望号为劲直髙祖乃遣画工图其形扵台省以励当官中大通三年迁侍中未拜卒时年四十二诏赠侍中加贞威将军侯如故赙钱五万布五十匹髙祖举哀昭眀太子亦往临哭与缅弟纉书曰贤兄学业该通莅事眀敏虽倚相之读坟典郄縠之敦诗书惟今望古蔑以斯过自列宫朝二纪将及义惟僚属情实亲友文筵讲席朝游夕宴何曽不同兹胜赏共此言寄如何长谢奄然不追且年甫强仕方申才力摧苗落颖弥可伤惋念天伦素睦一旦相失如何可言言及増哽擥笔无次缅性爱坟籍聚书至万余卷抄后汉晋书衆家异同为后汉纪四十卷晋抄三十卷又抄江左集未及成文集五卷子傅嗣纉字伯绪缅第三弟也出后从伯𢎞籍𢎞籍髙祖舅也梁初赠廷尉卿纉年十一尚髙祖第四女富阳公主拜驸马都尉封利亭侯召补国子生起家秘书郎时年十七身长七尺四寸眉目踈朗神彩爽发髙祖异之尝曰张壮武云后八叶有逮吾者其此子乎纉好学兄缅有书万余卷昼夜披读殆不辍手秘书郎有四员宋齐以来为甲族起家之选待次入补其居职例数十百日便迁任纉固求不徙欲遍观阁内圗籍尝执四部书目曰若读此毕乃可言优仕矣如此数载方迁太子舍人转洗马中舍人竝掌管记纉与琅邪王钖齐名普通初魏遣彭城人刘善眀诣京师请和求识纉纉时年二十三善眀见而嗟服累迁太尉谘议叅军尚书吏部郎俄为长史兼侍中时人以为早达河东裴子野曰张吏部在喉舌之任已恨其晚矣子野性旷达自云年出三十不复诣人初未与纉遇便虚相推重因为忘年之交大通元年出为宁逺华容公长史行琅邪彭城二郡国事二年仍迁华容公北中郎长史南兰陵太守加贞威将军行府州事三年入为度支尚书母忧去职服阕出为吴兴太守纉治郡省烦苛务清静民吏便之大同二年徴为吏部尚书纉居选其后门寒素有一介皆见引拔不为贵要屈意人士翕然称之五年髙祖手诏曰纉外氏英华朝中领袖司空以后名冠范阳可尚书仆射初纉与参掌何敬容意趣不协敬容居权轴宾客辐奏有过诣纉者辄距不前曰吾不能对何敬容残客及是迁为表曰自出守股肱入尸衡尺可以仰首伸眉论列是非者矣而寸衿所滞近蔽耳目深浅清浊岂有能预加以矫心饰貌酷非所闲不喜俗人与之共事此言以指敬容也纉在职议南郊御乗素辇适古今之𠂻又议印绶官备朝服宜竝着绶时竝施行九年迁宣惠将军丹阳尹未拜改为使持节都督湘桂东宁三州诸军事湘州刺史述职经途乃作南征赋其词曰嵗次娵訾月惟中吕余谒帝于承眀将述职于南楚忽中川而反顾懐旧乡而延伫路漫澷以无端情容容而莫与乃弭节叹曰人之寓于宇宙也何异夫栖蜗之争战附蜹之游禽而盈虚倚伏俯仰浮沉矜荣华于尺景总万虑于寸隂彼忘机于粹日乃圣达之眀箴妙品物扵贞观曽何足而系心抚余躬之末迹属兴王之盛世蒙三栾之休宠荷通家之渥惠登石渠之三阁典校文乎六艺振长缨于承华眷储皇之上叡居衔觞而接席出方舟以同济彼华坊与禁苑常宵盘而昼憇思徳音其在耳若清尘之未逝经二纪以及兹悲明离之永翳惟平生之褊能实有志于栖息慙灭没之千里谢韩哀于八极如蓑裘之代用譬轮辕之曲直愧周任之清规谅无取于陈力逢濯缨之嘉运遇井汲之眀时懐君恩而未荅顾灵琐而依迟縂端揆以居副长庶僚而称师犹深泉之短绠若髙墉而无基伊吾人之罪薄岂斯满之能持奉皇命以奏举方驱𫝊于衡疑遵夕宿以言迈戒晨装而永辞行摇摇于南逝心眷眷而西悲尔乃横济牵牛傍瞻雉库前观隐胀却视云布追晋氏之唘戎覆中州之鼎祚鞠三川于茂草霑两京于朝露故黄旗紫盖运在震方金陵之兆允符厥祥及归命之衔璧爰献玺于武王唘中兴之英主宣十世而重光观其内招人望外攘干纪草创江南缔构基址岂徒能布其徳主晋有祀云汉作诗斯干见美而已㢤乃得正朔相承于兹四代多厯年所二百余载割疆场于华戎拯生灵于宇内不被髪而左衽繄明徳其是赉次临沧之层巘寻叔寳之旧埏藴珠玉之余润昭罗绮之遗妍懐若人之逺理岂喜愠其能迁虽魂埋于百世犹映澈于九泉经法王之梵宇覩因时之或跃従四海之宅心故取乱而诛虐在苍精之将季翦洪柯以销落既观蝎而逞刑又施兽而为谑候髙燧以巧笑俟长星而懽噱何惵惵之黔首思假命其无託信人欲而天従爰物覩而圣作我皇帝膺箓受圗聪眀神武乗璺而运席卷三楚师克在和仁义必取形犹积决应若颷举于是殪桑林之封狶缴青丘之大风戢干戈以耀徳肆时夏而成功放流声于郑卫屏艳质于倾宫配轩皇以迈迹岂商周之比隆化致升平于兹四纪六夷膜拜八蛮同轨教穆于上庠寃申于大理显三光之照烛降五灵之休祉谅殊功于百王固无得而称矣沂金牛之迅渚覩灵山之雄壮实江南之丘墟平云霄而竦状摽素岭乎青壁葺頳文于翠嶂跳巨石以惊湍批冲巖而骇浪铲千寻之峭岸潨万流之大壑隐日月以蔽亏搏风烟而回薄崕映川而晃朗水腾光而倐烁积霜霰之往还鼓波涛之前却下流沫以洊险上岑崟而将落闻知命之是虞故违风而靡託讯㑹骸之诡状云怒特之来奔及渔人之垂饵沉潜锁于洪源鉴幽涂于忠武驰四马之髙轩不语神以徴怪情存之而勿论晒姑熟之旧朔访遗迹兮宣武挟仲谋之雄气朝委裘而作辅厯祖宗之眀君犹负芒于盛主势倾河以覆岱威回天而震宇虽眀允之笃诚在伊稷而未举矧有功而无志岂季叶其能处惧贻笑于文景忧象贤之覆餗虽苞蘖以代兴终夷宗而殄族彼儋石之赢储尚邀之而俟福况神眀之大寳乃闇干于天禄造扃键之候司𤼵𫝊书于闗尉据轘辕乎伊洛守衡津于河渭无矫且以招宾阙捐繻而待贵实祗敬于王典懐鞠躬而屏气惟函谷之襟带疑武库之精兵採风謡于往昔闻乳虎于甯成在当今而简易止讥鉴其姦情陋文仲之废职鄙耏门之食征于是近睇赭岑遥瞻鹊岸岛屿苍茫风云萧散属时雨之新晴观百川之浩涆水泓澄以闇夕山参𦍑而辨旦忽临睨于故乡眇江天其无畔遡洄流而右阻遵长薄而左贯独向风以舒情搴芳洲其谁翫息铜山而系缆访叔文之灵宇得旧名而犹存皆攅芜而积椘想夫君之令问实有声于前古拯巴汉之废业爰配名于邹鲁辨山精以息讼对祠星而寤主每抚事以懐人非末学其能覩嘉梅根之孝女尚乗肥于媵姬嗟吴人之重辟忧峻网于将贻彼沉𤓰而显义指沧波而为期此浮履以眀节赴丹爓其何疑信礼感而情悼实悽怅于余悲空沉吟以遐想愧邯郸之妙词望南陵以寓目美牙门之守志当晋师之席卷岂藩篱而不庇携老弱于穷城犹区区乎一篑虽挈瓶之小善寔君子之所识是谓事人之礼入雷池之长浦想恭岱之芳尘临鱼官以辍膳践寒蒲之抽筠又有生为令徳没为眀神或捐家事主携手拜亲或正身殉义哀感市人所以家称纯孝国号能臣扬清徽于上列竝异世而为邻发晓渚而遡风苦神吴之难习㟁曜舟而不进水腾沙以惊急天曀曀其垂隂雨霏霏而来集愍征夫之劳瘁每搴帷而伫立由江沲之派别望彭汇之通津涂未中乎及绛日已盈于浃旬于是千流共归万岭分状倒景悬髙浮天泻壮清江洗涤平湖夷畅飜光转彩出没摇漾岷山嶓冡悠逺寂寥青湓赤㟁控汐引潮望归云之蓊蓊扬清风之飘飘界飞流于翠薄耿长虹于青霄若夫灌莾川涯层潭水府游泳之所往还喧鸣之所攅聚羣飞沙涨掩薄草渚竒甲异鳞雕文綷羽聴寡鹤之偏鸣闻孤鸿之慕侣在客行而多思独伤魂而悽楚美中流之冲要因习坎以守固既因之而设险又居之而务徳南通珠崕夜郎西欵玉津华墨莫不内清姦宄外弭苛慝篱屏京师事有均于齐徳也眄匡岭以踌躇想霞裳于云仭流姮娥之逸响发王子之清韵若夜光而可投岂荣华之难摈羡还丹其何术伫一丸扵来信径遵途乎鄂渚迹孙氏之霸基陈利兵而蓄粟抗十倍之鋭师在贤才之必用宁推诚而忍欺圗富强以法立属贞臣而日嬉识徐基于江畔云钓台之旧址方战国之多虞犹従容而宴喜钦辅吴之忠谅叹仲谋之虚已处君臣而竝得良致霸其有以伊文侯之雅望诚一代之伟人祢观书以心服玉比徳而誉均遘时雄之应运方协义以经纶名既逼而愈赏言虽闻而弥亲惜勤王扵延献俾汉京之惟新何天命其弗与悲盛业之未申汛芦洲以延伫闻伍员之所济出懐珠而免讐归投金以荅惠彼无求于万钟唯长歌而鼓枻慨斯诚之未感乃沉躯以眀誓空负恨其何追徒临飡而先祭及旋师于郑国美邀福于来裔入郢都而抵掌壮天险之难窥允分荆之胜略成百代之良规贾生方扵指大应侯譬之木披所以居宗振末强夲弱枝闻古今之通制厯盛衰而不移可不谓然与美经国之逺体也酌忠言于城郢播终古之芳猷忘我躬之匪阅顾社稷而懐忧服荘王之髙义乃徴名于夏州耻蹊田之过罚纳申叔之嘉谋观巫臣之献箴鉴周书以眀喻何自谋其多僻要桑中而逺赴若葆申之诛丹实匡君以成务在两臣而优劣居二主其竝裕临赤崕而慷忾㩁雄圗于魏武乗战胜以长驱志吞吴而并楚縂八州之毅卒期姑苏而振旅时有便乎建瓴事无留扵萧斧覇孙赫其霆奋杖万俗之英辅裂宇宙而三分诚决机乎一举嗟元徳之矫矫思兴复于旧京招卧龙于当世配管仲而称英收散亡之余弱结与国而连横延五纪乎岷汉绍四百于炎精望巴丘以邅囘遵洞庭而敞怳沉轻舟而不系何灵胥之浩荡眺君褊之双峯徒临风以増想偿瑶觞而一酌驾彩蜺而独往尔乃南奠衡霍北距沮漳包括沅澧汲引潇湘滮滮长迈漫澷回翔荡云沃日吐霞含光青碧潭屿万顷澄澈绮兰従风素沙被雪杂云霞以舒卷闲河洲而断絶回晓仄于中川起长颷而半灭税遗构之旧浦瞻汨罗以陨泗岂懐寳而迷邦犹殷勤而一致蕴芳华以襞积非党人之所媚合小雅之怨辞兼国风之美志譬弹冠而振衣犹自别于泥滓且杀身以成义宁露才而扬已悲先生之不辰逢椒兰之妬美有骅骝而不驭焉遑遑于千里既践境以思人弥流连其无已修行潦之薄荐敢慿诚于沼沚谒黄陵而展敬奠瑶席乎川湄具兰香以膏沐懐椒糈而要之延帝子于三后降夔龙于九疑腾河灵之水驾下太一之灵旗抚安歌以㑹儛踈缓节而依迟日徘徊以将暮情眇黙而无辞愠秦皇之川幸尤土壤以加戮昧天道之无亲勤望祀以祈福将人怨而神怒故飞川而荡谷推㝠理以归諐遂刋山而赭木于是下车入部班条理务砥课庸薄夕惕兢惧存问长老隐恤氓庶奉宣皇恩寛徭省赋逺哉盛乎斯邦之旧也有虞廵方以託终夏后开圗而䟽决太伯让嗣以来游臣祈仙而齐洁固是眀王之尘轨圣贤之踪辙也若夫屈平懐沙之赋贾子游湘之萹史迁摛文以投弔扬雄反骚而沉川其风謡雅什又是词人之所流连也亦有仲宁咸徳仍世相继父子三台缁衣改敝古初抱于烈火刘先髙而忤世蒋公琰之𢎞通桓伯绪之匡济邓兖时之絶述谷思恭之藻䴡实川岳之精灵常闲出而无替也至于殊庭之客帝鄊之贤神奔鬼化吐吸云烟玉笥登之而却老金人植杖以尊泉苏生骑龙而出入处静驾鹿以周旋配北烛之神女偶南荣之偓佺时髣髴其遥见亦往往而有焉尔乃厯省府庭周行街术山川逺览邑居近悉割黔中以置守献青阳而背质邹生所谓还舟楚王于焉垂驲廵髙山之累仭襃吴文之为宰彼非刘而八王皆国士而身醢在长沙而着令经五叶其未改知天道之福谦胜一时之经始寻太傅之故宅今筑室以安禅邑无改于旧井尚开流而冽泉懐伊管之政术遇庸臣而见迁终被知于时主嗟汉宗之得贤受齐居之逺託岂理谢而生全哀懐王之不秀遂抱恨而伤年修定祀于北郭对林野而幽蔼庶无吐于馨香祀琼茅而沃酹景十三以唘国惟君王其能大迨炎正之中微实斯藩而是頼顾四阜之纡余乍升髙以游目审山川之面带将取名于衡麓下弥漫以爽垲上钦亏而重复风瑟瑟以鸣松水琤琤而响谷低四照于若华竦千寻于建木冀嚣尘之可屏登巖阿而寤宿舍域中之常恋慕游仙之灵族是时凉风暮节万实西成华池逈逺飞阁凄眀嘉南州之炎徳爱兰蕙之秋荣下名柑于曲榭採芳菊于髙城树罗轩而竝列竹被岭而丛生翫栖禽之夕返送旅鴈之晨征悲去郷而逺客寄览物而娱情惟𫝊车之所骛实鹰扬其是掌或解组以立威乍露服而加赏遵圣主之恩刑荷天地之厚徳沾河润扵九里泽自家而刑国阙小道之可观宁畏涂其易克眄髙衢而愿骋忧取累于长纆闻困石之非据承烱戒乎明则愧夀陵之余子学邯郸而匍匐也纉至州停遣十郡尉劳解放老疾吏役及闗市戍逻先所防人一皆省併州界零陵衡阳等郡有莫徭蛮者依山险为居厯政不宾服因此向化益阳县人作田二顷皆异畆同颖纉在政四年流人自归户口増益十余万州境大安太清二年徴为领军俄改授使持节都督雍梁北秦东益郢州之竟陵司州之随郡诸军事平北将军宁蛮校尉纉初闻邵陵王纶当代已为湘州其后更用河东王誉纉素轻少王州府候迎及资待甚薄誉深衔之及至州遂託疾不见纉仍检括州府庶事留纉不遣㑹闻侯景宼京师誉饰装当下援时荆州刺史湘东王赴援军次郢州武城纉驰信报曰河东已竖樯上水将袭荆州王信之便回军镇荆湘因构嫌隙寻弃其部伍单舸赴江陵王即遣使责让誉索纉部下既至仍遣纉向襄阳前刺史岳阳王詧推迁未去镇但以城西白马寺处之㑹闻贼䧟京师詧因不受代州助防杜岸绐纉曰观岳阳殿下必不容使君使君素得物情若走入西山招聚义衆逺近必当投集又帅部下继至以此义举无往不克纉信之与结盟约因夜遁入山岸反以告詧仍遣㟁帅军追纉纉衆望㟁军大喜谓是赴期既至即执纉并其衆竝俘送之始被囚絷寻又逼纉剃髪为道人其年詧举兵袭江陵常戴纉随后及军退败行至湕水南防守纉者虑追兵至遂害之弃尸而去时年五十一元帝承制赠纉侍中中卫将军开府仪同三司谥简宪公纉有识鉴自见元帝便推诚委结及元帝即位追思之尝为诗其序曰简宪之为人也不事王侯负才任气见余则申旦达夕不能己巳懐夫人之徳何日忘之纉着鸿寳一百卷文集二十卷次子希字子颜早知名选尚太宗第九女海盐公主承圣初官至黄门侍郎绾字孝卿纉第四弟也初为国子生射策髙第起家长兼秘书郎迁太子舍人洗马中舍人竝掌管记累迁中书郎国子博士出为北中郎长史兰陵太守还除员外散骑常侍时丹阳尹西昌侯萧渊藻以久疾未拜敕绾权知尹事迁中军宣城王长史俄徙御史中丞髙祖遣其弟中书舍人绚宣旨曰为国之急惟在执宪直绳用人夲不限升降晋宋之世周闵蔡廓竝以侍中为之卿勿疑是左迁也时宣城王府望重故有此旨焉大同四年元日旧制仆射中丞坐位东西相当时绾兄纉为仆射及百司就列兄弟导驺分趋两陛前代未有也时人荣之嵗余出为豫章内史绾在郡述制旨礼记正言义四姓衣冠士子聴者常数百人八年安成人刘敬官挟祅道遂聚党攻郡内史萧侻弃城走贼转宼南康庐陵屠破县邑有衆数万人进宼豫章新淦县南中久不习兵革吏民恇扰奔散或劝绾宜避其锋绾不从仍修城隍设战备募召敢勇得万余人刺史湘东王遣司马王僧辩帅兵讨贼受绾节度旬月间贼党悉平十年复为御史中丞加通直散骑常侍绾再为宪司弹纠无所回避豪右惮之是时城西开士林舘聚学者绾与右卫朱异太府卿贺琛递述制旨礼记中庸义太清二年迁左卫将军㑹侯景寇至入守东掖门三年迁吏部尚书宫城䧟绾出奔外转至江陵湘东王承制授侍中左卫将军相国长史侍中如故出为持节云麾将军湘东内史承圣二年徴为尚书右仆射寻加侍中眀年江陵陷朝士皆俘入闗绾以疾免后卒于江陵时年六十三次子交字少游颇渉文学选尚太宗第十一女安阳公主承圣二年官至太子洗马秘书丞掌东宫管记陈吏部尚书姚察曰太清版荡亲属离贰纉不能叶和藩岳成温陶之举茍懐私怨构隙潇湘遂及祸于身非由忠节继以江陵沦覆实萌于此以纉之风格卒为梁之乱阶惜矣㦲梁书卷三十四卷三十四考证梁书卷三十四考证张缅𫝊此儿非常器为张氏寳也南史作非止为张氏寳方为海内令名也绾𫝊南中久不习兵革监夲缺兵字今従各本増入梁书卷三十四考证梁书卷三十五钦定四库全书梁书卷三十五唐散骑常侍姚思廉撰列𫝊第二十九萧子恪萧子恪字景沖兰陵人齐豫章文献王嶷第二子也永眀中以王子封南康县侯年十二和从兄司徒竟陵王髙松赋卫军王俭见而竒之初为宁朔将军淮陵太守建武中迁辅国将军吴郡太守及司马王敬则于㑹稽举兵反以奉子恪为名眀帝悉召子恪兄弟亲従七十余人入西省至夜当害之㑹子恪弃郡奔归是日亦至眀帝乃止以子恪为太子中庶子东昏即位迁祕书监领右军将军俄为侍中中兴二年迁辅国谘议叅军天监元年降爵为子除散骑常侍领歩兵校尉以疾不拜徙为光禄大夫俄为司徒左长史子恪与弟子范等尝因事入谢髙祖在文徳殿引见之从容谓曰我欲与卿兄弟有言夫天下之寳本是公器非可力得茍无期运虽有项籍之力终亦败亡所以班彪王命论云所求不过一金然终转死沟壑卿不应不读此书宋孝武为性猜忌兄弟粗有令名者无不因事鸩毒所遗唯有景和至于朝臣之中或疑有天命而致害者枉滥相继然而或疑有天命而不能害者或不知有天命而不疑者于时虽疑卿祖而无如之何此是疑而不得又有不疑者如宋眀帝本为庸常被免岂疑而得全又复我于时已年二嵗彼岂知我应有今日当知有天命者非人所害害亦不能得我初平建康城朝廷内外皆劝我云时代革异物心湏一宜行处分我于时依此而行谁谓不可我政言江左以来代谢必相诛戮此是伤于和气所以国祚例不灵长所谓殷鉴不逺在夏后之代此是一义二者齐梁虽曰革代义异往时我与卿兄弟虽复絶服二世宗属未逺卿勿言兄弟是亲人家兄弟自有周旋者有不周旋者况五服之属邪齐业之初亦是甘苦共尝腹心在我卿兄弟年少理当不悉我与卿兄弟便是情同一家岂当都不念此作行路事此是二义我有今日非是本意所求且建武屠灭卿门致卿兄弟涂炭我起义兵非惟自雪门耻亦是为卿兄弟报仇卿若能在建武永元之世拨乱反正我虽起樊邓岂得不释戈推奉其虽欲不已亦是师出无名我今为卿报仇且时代革异望卿兄弟尽节报我耳且我自借䘮乱代眀帝家天下耳不取卿家天下昔刘子舆自称成帝子光武言假使成帝更生天下亦不复可得况子舆乎梁初人劝我相诛灭者我答之犹如向孝武时事彼若茍有天命非我所能杀若其无期运何忽行此政足示无度量曹志亲是魏武帝孙陈思之子事晋武能为晋室忠臣此即卿事例卿是宗室情义异佗方坦然相期卿无复懐自外之意小待自当知我寸心又文献王时内斋直帐阉人赵叔祖天监初入为台斋帅在夀光省髙祖唿叔祖曰我本识汝在北第以汝旧人故每驱使汝比见北第诸郎不叔祖奉答云比多在直出外甚疎假使蹔出亦不能得往髙祖曰若见北第诸郎道我此意我今日虽是革代情同一家但今磐石未立所以未得用诸郎者非惟在我未宜亦是欲使诸郎得安耳但闭门髙枕后自当见我心叔祖即出外具宣敕语子恪寻出为永嘉太守还除光禄卿秘书监出为眀威将军零陵太守十七年入为散骑常侍辅国将军普通元年迁宗正卿三年迁都官尚书四年转吏部六年迁太子詹事大通二年出为宁逺将军吴郡太守三年卒于郡舍时年五十二诏赠侍中中书令谥曰恭子恪兄弟十六人竝仕梁有文学者子恪子质子显子云子晖五人子恪尝谓所亲曰文史之事诸弟备之矣不烦吾复率但退食自公无过足矣子恪少亦渉学颇属文随弃其本故不𫝊文集子瑳亦知名太清中官至吏部郎避乱东阳后为盗所害子范字景则子恪第六弟也齐永眀十年封祁阳县侯拜太子洗马天监初降爵为子除后军记室叅军复为太子洗马俄迁司徒主簿丁所生母忧去职子范有孝性居䘮以毁闻服阕又为司徒主簿累迁丹阳尹丞太子中舍人出为建安太守还除大司马南平王户曹属从事中郎王爱文学士子范偏被恩遇尝曰此宗室竒才也使制千字文其辞甚美王命记室蔡薳注释之自是府中文笔皆使草之王薨子范迁宣惠谘议参军护军临贺王正徳长史正徳为丹阳尹复为正徳信威长史领尹丞厯官十余年不出藩府常以自慨而诸弟竝登显列意不能平及是为到府牋曰上藩首佐于兹再忝河南雌伏自此重昇以老少异时盛衰殊日虽佩恩宠还羞年鬓子范少与弟子显子云才名畧相比而风采容止不逮故官途有优劣毎读汉书杜缓六弟五人至大官唯中弟钦官不至而最知名常吟讽之以况已也寻复为宣惠武陵王司马不就仍除中散大夫迁光禄廷尉卿出为戎昭将军始兴内史还除太中大夫迁秘书监太宗即位召为光禄大夫加金章紫绶以逼贼不拜其年𦵏简皇后使与张纉俱制哀策文太宗览读之曰今𦵏礼虽阙此文犹不减扵旧寻遇疾卒时年六十四贼平后世祖追赠金紫光禄大夫谥曰文前后文集三十卷二子滂确竝少有文章太宗东宫时尝与邵陵王数诸萧文士滂确亦预焉滂官至尚书殿中郎中军宣城王记室先子范卒确太清中厯官宣城王友司徒右长史贼平后赴江陵因没闗西子显字景阳子恪第八弟也幼聪慧文献王异之爱过诸子七嵗封宁都县侯永元末以王子例拜给事中天监初降爵为子累迁安西外兵仁威记室叅军司徒主簿太尉録事子显伟容貌身长八尺好学工属文尝着鸿序赋尚书令沈约见而称曰可谓得眀道之髙致盖幽通之流也又採衆家后汉考正同异为一家之书又唘撰齐史书成表奏之诏付秘阁累迁太子中舍人建康令邵陵王友丹阳尹丞中书郎守宗正卿出为临川内史还除黄门郎中大通二年迁长兼侍中髙祖雅爱子显才又嘉其容止吐纳每御筵侍坐偏顾访焉甞従容谓子显曰我造通史此书若成衆史可废子显对曰仲尼讃易道黜八索述职方除九丘圣制符同复在兹日时以为名对三年以本官领国子博士髙祖所制经义未列学官子显在职表置助教一人生十人又唘撰髙祖集并普通北伐记其年迁国子祭酒又加侍中扵学递述髙祖五经义五年选吏部尚书侍中如故子显性凝简颇负其才气及掌选见九流賔客不与交言但举扇一撝而已衣冠窃恨之然太宗素重其为人在东宫时每引与促宴子显甞起更衣太宗谓坐客曰甞闻异人间出今日始知是萧尚书其见重如此大同三年出为仁威将军吴兴太守至郡未㡬卒时年四十九诏曰仁威将军吴兴太守子显神韵峻举宗中佳器分竹未久奄到䘮殒恻怆于懐可赠侍中中书令今便举哀及𦵏请谥手诏恃才傲物宜谥曰骄子显甞为自序其畧云余为邵陵王友忝还京师逺思前比即楚之唐宋梁之严邹追寻平生颇好辞藻虽在名无成求心已足若乃登髙目极临水送归风动春朝月眀秋夜早鴈初鸎开花落叶有来斯应毎不能已也前世贾傅崔马邯郸缪路之徒并以文章显所以屡上歌颂自比古人天监十六年始预九日朝宴稠人广坐独受旨云今云物甚美卿得不斐然赋诗诗既成又降帝旨曰可谓才子余退谓人曰一顾之恩非望而至遂方贾谊何如㦲未易当也每有制作特寡思功湏其自来不以力构少来所为诗赋则鸿序一作体兼衆制文备多方颇为好事所𫝊故虚声易逺子显所着后汉书一百卷齐书六十卷普通北伐记五卷贵俭𫝊三十卷文集二十卷二子序恺竝少知名序太清中厯官太子家令中庶子竝掌管记及乱于城内卒恺初为国子生对策髙第州又举秀才起家秘书郎迁太子中舍人王府主簿太子洗马父忧去职服阕复除太子洗马迁中舎人竝掌管记累迁宣城王文学中书郎太子家令又掌管记恺才学誉望时论以方其父太宗在东宫早引接之时中庶子谢嘏出守建安于宣猷堂宴饯竝召时才赋诗同用十五剧韵恺诗先就其辞又美太宗与湘东王令曰王筠本自旧手后进有萧恺可称信为才子先是时太学博士顾野王奉令撰玉萹太宗嫌其书详略未当以恺博学于文字尤善使更与学士删改迁中庶子未拜徙为吏部郎太清二年迁御史中丞顷之侯景寇乱恺于城内迁侍中寻卒官时年四十四文集竝亡逸子云字景乔子恪第九弟也年十二齐建武四年封新浦县侯自制拜章便有文彩天监初降爵为子既长勤学以晋代竟无全书弱冠便留心撰着至年二十六书成表奏之诏付秘阁子云性沉静不乐仕进年三十方起家为秘书郎迁太子舎人撰东宫新记奏之勅赐束帛累迁北中郎外兵叅军晋安王文学司徒主簿丹阳尹丞时湘东王为京尹深相赏好如布衣之交迁北中郎庐陵王谘议叅军兼尚书左丞大通元年除黄门郎俄迁轻车将军兼司徒左长史二年入为吏部三年迁长兼侍中中大通元年转太府卿三年出为贞威将军临川内史在郡以和理称民吏悦之还除散骑常侍俄复为侍中大同二年迁员外散骑常侍国子祭酒领南徐州大中正顷之复为侍中祭酒中正如故梁初郊庙未革牲牷乐辞皆沈约撰至是承用子云始建言宜改唘曰伏惟圣敬率由尊严郊庙得西隣之心知周孔之迹载革牢爼徳通神眀黍稷苹藻竭诚严配经国制度方悬日月垂训百王于是乎在臣比兼职齐官见伶人所歌犹用未革牲前曲圜丘眡燎尚言式备牲牷北郊諴雅亦奏牲云孔备清庙登歌而称我牲以洁三朝食举犹咏朱尾碧鳞声被鼓钟未符盛制臣职司儒训意以为疑未审应改定乐辞以不敕答曰此是主者守株宜急改也仍使子云撰定敕曰郊庙歌辞应湏典诰大语不得杂用子史文章浅言而沈约所撰亦多舛谬子云答敇曰殷荐朝飨乐以雅名理应正採五经圣人成教而汉来此制不全用经典约之所撰弥复浅杂臣前所易约十曲惟知牲牷既革宜改歌辞而犹承例不嫌流俗乖体既奉令旨始得发蒙臣夙本庸滞昭然忽朗谨依成旨悉改约制惟用五经为本其次尔雅周易尚书大戴礼即是经诰之流愚意亦取兼用臣又寻唐虞诸书殷颂周雅称美是一而复各述时事大梁革服偃武脩文制礼作乐义髙三正而约撰歌辞惟浸称圣徳之美了不序皇朝制作事雅颂前例于体为违伏以圣旨所定乐论钟律纬绪文思深微命世一出方悬日月不刋之典礼乐之教致治所成谨一二採缀各随事显义以眀制作之美覃思累日今始克就谨以上呈敇竝施用子云善草𨽻书为世楷法自云善効钟元常王逸少而微变字体答敇云臣昔不能拔赏随世所贵规摹子敬多厯年所年二十六着晋史至二王列𫝊欲作论草𨽻法言不尽意遂不能成略指论飞白一势而已十许年来始见敕旨论书一卷商略笔势洞澈字体又以逸少之不及元常犹子敬之不及逸少自此研思方悟𨽻式始变子敬全范元常逮尔以来自觉功进其书迹雅为髙祖所重甞论子云书曰笔力劲骏心手相应巧踰杜度美过崔寔当与元常竝驱争先其见赏如此七年出为仁威将军东阳太守中大同元年还拜宗正卿太清元年复为侍中国子祭酒领南徐州大中正二年侯景冦逼子云逃民间三年三月宫城失守东奔晋陵馁卒于显灵寺僧房年六十二所着晋书一百一十卷东宫新记二十卷第二子特字世达早知名亦善草𨽻髙祖甞谓子云曰子敬之书不及逸少近见特迹遂逼于卿厯官着作佐郎太子舍人宣惠主簿中军记室出为海盐令坐事免年二十五先子云卒子晖字景光子云弟也少渉书史亦有文才起家员外散骑侍郎迁南中郎记室出为临安令性恬静寡嗜好尝预重云殿聴制讲三慧经退为讲赋奏之甚见称赏迁安西武陵王谘议带新繁令随府转仪同从事中骑长史卒陈吏部尚书姚察曰昔魏借兵威而革汉运晋因宰辅乃移魏厯异乎古之禅授以徳相𫝊故抑前代宗枝用絶民望然刘晔曹志犹显于朝及宋遂为废姓而齐代宋之戚属一皆殱焉其祚不长抑亦由此有梁革命弗取前规故子恪兄弟及羣従竝随才任职通贵满朝不失于旧岂惟魏与晋显而已㦲君子以是知髙祖之𢎞量度越前代矣梁书卷三十五卷三十五考证梁书卷三十五考证萧子恪𫝊眀帝悉召子恪兄弟亲従七十余人入西省西省南史作永福省子范𫝊王命记室蔡薳注释之顾炎武日知録隋书经籍志千字文一卷梁国子祭酒萧子云注子云乃子范之弟与本𫝊谓子范作之而蔡薳为之注释者又异矣子云𫝊三年迁长兼侍中中大通元年监本脱中字子晖𫝊随府转仪同従事中骑长史卒中南本作骠梁书卷三十五考证梁书卷三十六钦定四库全书梁书卷三十六唐散骑常侍姚思廉撰列𫝊第三十孔休源江革孔休源字庆绪㑹稽山隂人也晋丹阳太守冲之八世孙曾祖遥之宋尚书水部郎父珮齐庐陵王记室叅军早卒休源年十一而孤居䘮尽礼毎见父手所写书必哀恸流涕不能自胜见者莫不为之垂泣后就吴兴沈驎士受经略通大义建武四年州举秀才太尉徐孝嗣省其策深善之谓同坐曰董仲舒华令思何以尚此可谓后生之准也观其此对足称王佐之才琅邪王融雅相友善乃荐之于司徒竟陵王为西邸学士梁台建与南阳刘之遴同为太学博士当时以为美选休源初到京寓于宗人少府卿孔登宅曽以祠事入庙侍中范云一与相遇深加褒赏曰不期忽觏清颜顿祛鄙吝观天披雾验之今日后云命驾到少府门登便拂筵整带谓当诣己既而独造休源髙谈尽日同载还家登深以为愧尚书令沈约当朝贵显轩盖盈门休源或时后来必虚襟引接处之坐右商略文义其为通人所推如此俄除临川王府行叅军髙祖尝问吏部尚书徐勉曰今帝业初基湏一人有学艺解朝仪者为尚书仪曹郎为朕思之谁堪其选勉对曰孔休源识具清通谙练故实自晋宋起居注诵略上口髙祖亦素闻之即日除兼尚书仪曹郎中是时多所改作毎逮访前事休源即以所诵记随机断决曾无疑滞吏部郎任昉常谓之为孔独诵迁建康狱正及辨讼折狱时罕寃人后有选人为狱司者髙祖尚引休源以励之除中书舍人司徒临川王府记室叅军迁尚书左丞弹肃礼闱雅允朝望时太子詹事周舍撰礼疑义自汉魏至于齐梁竝皆搜採休源所有奏议咸预编録除给事黄门侍郎迁长兼御史中丞正色直绳无所回避百寮莫不惮之除少府卿又兼行丹阳尹事出为宣惠晋安王府长史南郡太守行荆州府州事髙祖谓之曰荆州总上流冲要义髙分陕今以十嵗儿委卿善匡翼之勿惮周昌之举也对曰臣以庸鄙曲荷恩遇方揣丹诚効其一割上善其对乃敕晋安王曰孔休源人伦仪表汝年尚幼当毎事师之寻而始兴王憺代镇荆州复为憺府长史南郡太守行府州事如故在州累政甚有治绩平心决断请託不行髙祖深嘉之除通直散骑常侍领羽林监转秘书监迁眀威将军复为晋安王府长史南兰陵太守别敕専行南徐州事休源累佐名藩甚得民誉王深相倚仗军民机务动止询谋常于中斋别施一榻云此是孔长史坐人莫得预焉其见敬如此徴为太府卿俄授都官尚书顷之领太子中庶子普通七年扬州刺史临川王宏薨髙祖与羣臣议王代居州任者久之于时贵戚王公咸望迁授髙祖曰朕已得人孔休源才识通敏实应此选乃授宣惠将军监扬州休源初为临川王行佐及王薨而管州任时论荣之而神州都㑹簿领殷繁休源割断如流傍无私谒中大通二年加授金紫光禄大夫监扬州如故累表陈让优诏不许在州昼决辞讼夜览坟籍每车驾廵幸常以军国事委之昭眀太子薨有敕夜召休源入宴居殿与羣公叅定谋议立晋安王纲为皇太子四年遘疾髙祖遣中使候问并给医药日有十数其年五月卒时年六十四遗令薄𦵏节朔荐蔬菲而已髙祖为之流涕顾谓谢举曰孔休源奉职清忠当官正直方欲共康治道以隆王化奄至殒殁朕甚痛之举曰此人清介彊直当今罕有微臣窃为陛下惜之诏曰慎终追逺厯代通规襃徳畴庸先王令典宣惠将军金紫光禄大夫监扬州孔休源风业贞正雅量冲邈升荣建礼誉重搢绅理务神州化覃歌咏方兴仁夀穆是彛伦奄然永逝倍用悲恻可赠散骑常侍金紫光禄大夫赙第一材一具布五十匹钱五万蜡二百斤克日举哀䘮事所湏随便资给谥曰贞子皇太子手令曰金紫光禄大夫孔休源立身中正行已清恪昔嵗西浮渚宫东泊枌壌毗佐蕃政实尽厥诚安国之详审公仪之廉白无以过之奄至殒䘮情用恻怛今湏举哀外可备礼休源少孤立志操风范彊正眀练治体持身俭约学穷文艺当官理务不惮彊御常以天下为己任髙祖深委仗之累居显职纎毫无犯性慎宻寡嗜好出入帷幄未甞言禁中事世以此重之聚书盈七千卷手自校治凡奏议弹文勒成十五卷长子云章颇有父风而笃信佛理遍持经戒官至岳阳王府谘议东扬州别驾少子宗轨聪敏有识度厯尚书都官郎司徒左西掾中书郎江革字休映济阳考城人也祖齐之宋尚书金部郎父柔之齐尚书仓部郎有孝行以母忧毁卒革幼而聪敏早有才思六嵗便解属文柔之深加赏器曰此儿必兴吾门九嵗丁父艰与弟观同生孤贫傍无师友兄弟自相训朂读书精力不倦十六䘮母以孝闻服阕与观俱诣太学补国子生举髙第齐中书郎王融吏部谢脁雅相钦重脁甞宿卫还过候革时大雪见革弊絮单席而耽学不倦嗟叹久之乃脱所着𥜗并手割半氊与革充卧具而去司徒竟陵王闻其名引为西邸学士弱冠举南徐州秀才时豫章胡谐之行州事王融与谐之书令荐革谐之方贡琅邪王汎便以革代之解褐奉朝请仆射江袥深相引接袥为太子詹事启革为府丞袥时权倾朝右以革才堪经国令叅掌机务诏诰文檄皆委以具革防杜形迹外人不知袥诛宾客皆罹其罪革独以智免除尚书驾部郎中兴元年髙祖入石头时吴兴太守袁昻据郡距义师廼使革制书与昻于坐立成辞义典雅髙祖深赏叹之因令与徐勉同掌书记建安王为雍州刺史表求管记以革为征北记室叅军带中庐令与弟观少长共居不忍离别苦求同行乃以观为征北行叅军兼记室时吴兴沈约乐安任昉竝相赏重昉与革书云此段雍府妙选英才文房之职总卿昆季可谓驭二龙于长途骋骐骥于千里途次江夏观遇疾卒革时在雍为府王所礼款若布衣王被徴为丹阳尹以革为记室领五官掾除通直散骑常侍建康正频迁秣陵建康令为治眀肃豪彊惮之入为中书舎人尚书左丞司农卿复出为云麾晋安王长史寻阳太守行江州府事徙仁威庐陵王长史太守行事如故以清严为百城所惮时少王行事多倾意于籖帅革以正直自居不与籖帅等同坐俄迁左光禄大夫南平王长史御史中丞弹奏豪权一无所避除少府卿出为贞威将军北中郎南康王长史广陵太守改授镇北豫章王长史将军太守如故时魏徐州刺史元法僧降附革被敕随府王镇彭城城既失守革素不便马乃泛舟而还途经下邳遂为魏人所执魏徐州刺史元延眀闻革才名厚加接待革称患脚不拜延眀将加害焉见革辞色严正更相敬重时祖暅同被拘执延眀使暅作欹器漏刻铭革骂暅曰卿荷国厚恩已无报答今乃为虏立铭孤负朝廷延眀闻之乃令革作丈八寺碑并祭彭祖文革辞以囚执既久无复心思延眀逼之逾苦将加箠扑革厉色而言曰江革行年六十不能杀身报主今日得死为幸誓不为人执笔延眀知不可屈乃止日给脱粟三升仅余性命值魏主讨中山王元畧反北乃放革及祖暅还朝诏曰前贞威将军镇北长史广陵太守江革才思通赡出内有闻在朝正色临危不挠首佐台铉实允佥谐可太尉临川王长史时髙祖盛于佛教朝贤多唘求受戒革精信因果而髙祖未知谓革不奉佛教乃赐革觉意诗五百字云惟当勤精进自彊行胜修岂可作底突如彼必死囚以此告江革并及诸贵游又手敕云世间果报不可不信岂得底突如对元延眀邪革因唘乞受菩萨戒重除少府卿长史校尉时武陵王在东州颇自骄縦上诏革面敕曰武陵王年少臧盾性弱不能匡正欲以卿代为行事非卿不可不得有辞乃除折冲将军东中郎武陵王长史㑹稽郡丞行府州事革门生故吏家多在东州闻革应至竝赍持縁道迎候革曰我通不受饷不容独当故人筐篚至镇惟资公俸食不兼味郡境殷广辞讼日数百革分判辨析曾无疑滞功必赏过必罸民安吏畏百城震恐琅邪王骞为山隂令赃货狼籍望风自解府王惮之遂雅相钦重每至侍宴言论必以诗书王因此耽学好文典籖沈炽文以王所制诗呈髙祖髙祖谓仆射徐勉曰江革果能称职乃除都官尚书将还民皆恋惜之赠遗无所受送故依旧订舫革竝不纳惟乗台所给一舸舸艚偏欹不得安卧或谓革曰船既不平济江甚险当移徙重物以迮轻艚革既无物乃扵西陵岸取石十余片以实之其清贫如此寻监吴郡于时境内荒俭刼盗公行革至郡惟有公给仗身二十人百姓皆惧不能静宼反省逰军尉民下逾恐革乃广施恩抚眀行制令盗贼静息民吏安之武陵王出镇江州乃曰我得江革文华清䴡岂能一日忘之当与其同饱乃表革同行又除眀威将军南中郎长史寻阳太守徴入为度支尚书好奨进闾阎为后生延誉由是衣冠士子翕然归之时尚书令何敬容掌选序用多非其人革性彊直每至朝宴恒有襃贬以此为权势所疾乃谢病还家除光禄大夫领歩兵校尉南北兖二州大中正优逰闲放以文酒自娱大同元年二月卒谥曰彊子有集二十卷行于世革厯官八府长史四王行事二为二千石傍无姬侍家徒壁立世以此髙之长子行敏好学有才俊官至通直郎早卒有集五卷次子从简少有文性年十七作採荷词以刺敬容为当时所赏厯官司徒従事中郎侯景乱为任约所害子兼叩头流血乞代父命以身蔽刃遂俱见杀天下莫不痛之史臣曰髙祖留心政道孔休源以识治见知既遇其时斯为幸矣江革聪敏亮直亦一代之盛名欤梁书卷三十六卷三十六考证梁书卷三十六考证孔休源𫝊父珮齐庐陵王记室叅军南史作父佩齐通直郎长子云章颇有父风章南史作童少子宗轨轨南史作范江革𫝊此段雍府妙选英才此段南史作比闻长子行敏南史无行字梁书卷三十六考证梁书卷三十七钦定四库全书梁书卷三十七唐散骑常侍姚思廉撰列𫝊第三十一谢举何敬容谢举字言扬中书令览之弟也㓜好学能清言与览齐名举年十四尝赠沈约五言诗为约称赏世人为之语曰王有养炬谢有览举养炬王筠王泰小字也起家秘书郎迁太子舎人轻车功曹史秘书丞司空従事中郎太子庶子家令掌东宫管记深为昭眀太子赏接秘书监任昉出为新安郡别举诗云讵念耋嗟人方深老夫託其属意如此尝侍宴华林园髙祖访举于览览对曰识艺过臣甚逺惟饮酒不及于臣髙祖大悦转太子中庶子犹掌管记天监十一年迁侍中十四年出为宁逺将军豫章内史为政和理甚得民心十八年复入为侍中领步兵校尉普通元年出为贞毅将军太尉临川王长史四年入为左民尚书其年迁掌吏部寻以公事免五年起为太子中庶子领右军将军六年复为左民尚书领歩兵校尉俄徙为吏部尚书寻加侍中出为仁威将军晋陵太守在郡清静百姓化其徳境内肃然罢郡还吏民诣阙请立碑诏许之大通二年入为侍中五兵尚书未拜迁掌吏部侍中如故举祖荘宋世再典选至举又三为此职前代未有也举少博渉多通尤长𤣥理及释氏义为晋陵郡时常与义僧递讲经论徴士何允自虎丘山赴之其盛如此先是北渡人卢广有儒术为国子博士于学发讲仆射徐勉以下毕至举造坐屡折广辞理通迈广深叹服仍以所执麈尾荐之以况重席焉四年加侍中五年迁尚书右仆射侍中如故大同三年以疾陈解徙为右光禄大夫给亲信二十人其年出为云麾将军吴郡太守先是何敬容居郡有羙绩世称为何吴郡及举为政声迹略相比六年入为侍中中书监未拜迁太子詹事翊左将军侍中如故举父卄瀹齐世终此官累表乞改授敇不许久之方就职九年迁尚书仆射侍中将军如故举虽居端揆未尝肯预时务多因疾陈觧敕輙赐假并手敕处方加给上药其恩遇如此其年以本官叅掌选事太清二年迁尚书令侍中将军如故是嵗侯景寇京师举卒于围内诏赠侍中中卫将军开府仪同三司侍中尚书令如故文集乱中竝亡逸二子禧嘏竝少知名嘏太清中厯太子中庶子出为建安太守何敬容字国礼庐江人也祖攸之宋太常卿父昌㝢齐吏部尚书竝有名前代敬容以名家子弱冠选尚齐武帝女长城公主拜驸马都尉天监初为秘书郎厯太子舍人尚书殿中郎太子洗马中书舎人秘书丞迁扬州治中出为建安内史清公有美绩民吏称之还除黄门郎累迁太子中庶子散骑常侍侍中司徒左长史普通二年复为侍中领羽林监俄又领本州大中正顷之守吏部尚书铨序眀审号为称职四年出为招逺将军吴郡太守为政勤恤民隐辨讼如神视事四年治为天下第一吏民诣阙请树碑诏许之大通二年徴为中书令未拜复为吏部尚书领右军将军俄加侍中中大通元年改太子中庶子敬容身长八尺白晳美须眉性矜荘衣冠尤事鲜丽每公庭就列容止出人三年迁尚书右仆射参掌选事侍中如故时仆射徐勉叅掌机密以疾陈解因举敬容自代故有此授焉五年迁左仆射加宣惠将军置佐史侍中叅掌如故大同三年正月朱雀门灾髙祖谓羣臣曰此门制卑狭我始欲构遂遭天火竝相顾未有答敬容独曰此所谓陛下先天而天不违时以为名对俄迁中权将军丹阳尹侍中叅掌佐史如故五年入为尚书令侍中将军叅掌佐史如故敬容久处台阁详悉旧事且聪眀识治勤于簿领诘朝理事日旰不休自晋宋以来宰相皆文义自逸敬容独勤庶务为世所嗤鄙时萧琛子廵者颇有轻薄才因制卦名离合等诗以嘲之敬容处之如初亦不屑也十一年坐妾弟费慧眀为导仓丞夜盗官米为禁司所执送领军府时河东王誉为领军将军敬容以书解慧眀誉即封书以奏髙祖大怒付南司推劾御史中丞张绾奏敬容挟私罔上合弃市刑诏特免职初天监中有沙门释寳志者尝遇敬容谓曰君后必贵然终是何败何耳及敬容为宰相谓何姓当为其祸故抑没宗族无仕进者至是竟为河东所败中大同元年三月髙祖幸同泰寺讲金字三惠经敬容请预聴敕许之又有敕聴朔望问讯寻起为金紫光禄大夫未拜又加侍中敬容旧时宾客门生諠譁如昔冀其复用㑹稽谢郁致书戒之曰草莱之人闻诸道路君侯已得瞻望朝夕出入禁门醉尉将不敢呵灰然不无其渐甚休甚休敢贺于前又将弔也昔流言裁作公旦东奔燕书始来子孟不入夫圣贤被虚过以自斥未有婴时衅而求亲者也且曝鳃之鳞不念杯勺之水云霄之翼岂顾笼樊之粮何者所託已盛也昔君侯纳言加首鸣玉在要回丰貂以歩文昌耸髙蝉而趋武帐可谓盛矣不以此时荐才㧞士少报圣主之㤙今卒如爰丝之説受责见过方复欲更窥朝廷觖望万分窃不为左右取也昔窦婴杨恽亦得罪眀时不能谢絶宾客犹交党援卒无后福终益前祸仆之所弔实在于斯人人所以颇犹有踵君侯之门者未必皆感惠懐仁有灌夫任安之义乃戒翟公之大署冀君侯之复用也夫在思过之日而挟复用之意未可为智者说矣君侯宜杜门念失无有所通筑茅茨于钟阜聊优游以卒嵗见可怜之意着待终之情复仲尼能改之言惟子贡更也之譬少戢言于衆口微自救于竹帛所谓失之东隅收之桑榆如此令眀主闻知尚有冀也仆东臯鄙人入穴幸无衘寠耻天下之士不为执事道之故披肝胆示情素君侯岂能鍳焉太清元年迁太子詹事侍中如故二年侯景袭京师敬容自府移家台内初景于涡阳退败未得审实𫝊者乃云其将暴显反景身与衆竝没朝廷以为忧敬容寻见东宫太宗谓曰淮北始更有信侯景定得身免不如所𫝊敬容对曰得景遂死深是朝廷之福太宗失色问其故敬容曰景翻覆叛臣终当乱国是年太宗频于𤣥圃自讲老荘二书学士吴孜时寄詹事府每日入聴敬容谓孜曰昔晋代䘮乱颇由祖尚𤣥虚胡贼殄覆中夏今东宫复袭此殆非人事其将为戎乎俄而侯景难作其言有徴也三年正月敬容卒于围内诏赠仁威将军本官竝如故何氏自晋司空充宋司空尚之世奉佛法竝建立塔寺至敬容又舍宅东为伽蓝趋势者因助财造构敬容竝不拒故此寺堂宇校饰颇为宏丽时轻薄者因唿为衆造寺焉及敬容免职出宅止有常用器物及囊衣而已竟无余财货时亦以此称之子㲄秘书丞早卒陈吏部尚书姚察曰魏正始及晋之中朝时俗尚于𤣥虚贵为放诞尚书丞郎以上簿领文案不复经懐皆成于令史逮乎江左此道弥扇惟卞壸以台合之务颇欲综理阮孚谓之曰卿常无闲暇不乃劳乎宋世王敬𢎞身居端右未尝省牒风流相尚其流遂逺望白署空是称清贵恪勤匪懈终滞鄙俗是使朝经废于上职事隳于下小人道长抑此之由呜唿伤风败俗曾莫之悟永嘉不竞戎马生郊宜其然矣何国礼之识治见讥薄俗惜㦲梁书卷三十七梁书卷三十八钦定四库全书梁书卷三十八唐散骑常侍姚思廉撰列𫝊第三十二朱异贺琛朱异字彦和吴郡钱唐人也父巽以义烈知名官至齐江夏王叅军吴平令异年数嵗外祖顾欢抚之谓异祖昭之曰此儿非常器当成卿门户年十余嵗好羣聚蒲博颇为鄊党所患既长乃折节従师遍治五经尤眀礼易渉猎文史兼通杂艺博奕书算皆其所长年二十诣都尚书令沈约面试之因戯异曰卿年少何乃不廉异逡廵未达其旨约乃曰天下唯有文义棊书卿一时将去可谓不廉也其年上书言建康宜置狱司比廷尉敕付尚书议详従之旧制年二十五方得释褐时异适二十一特敕擢为扬州议曹従事史寻有诏求异能之士五经博士眀山宾表荐异曰窃见钱唐朱异年时尚少徳备老成在独无散逸之想处闇有对宾之色器宇𢎞深神表峯峻金山万丈縁陟未登玉海千寻窥映不测加以珪璋新琢锦组初构触响铿锵值采便𤼵观其信行非惟十室所稀若使负重遥途必有千里之用髙祖召见使说孝经周易义甚悦之谓左右曰朱异实异后见眀山宾谓曰卿所举殊得其人仍召异直西省俄兼太学博士其年髙祖自讲孝经使异执读迁尚书仪曹郎入兼中书通事舎人累迁鸿胪卿太子右卫率寻加员外常侍普通五年大举北伐魏徐州刺史元法僧遣使请举地内属诏有司议其虚实异曰自王师北讨克获相继徐州地转削弱咸愿归罪法僧法僧惧祸之至其降必非伪也髙祖仍遣异报法僧并敕衆军应接受异节度既至法僧遵承朝旨如异䇿焉中大通元年迁散骑常侍自周舍卒后异代掌机谋方镇改换朝仪国典诏诰敕书竝兼掌之每四方表疏当局簿领谘询详断填委于前异属辞落纸览事下议従横敏赡不暂停笔顷刻之间诸事便了大同四年迁右卫将军六年异唘于仪贤堂奉述髙祖老子义敕许之及就讲朝士及道俗聴者千余人为一时之盛时城西又开士林馆以延学士异与左丞贺琛递日述髙祖礼记中庸义皇太子又召异扵𤣥圃讲易八年改加侍中太清元年迁左卫将军领歩兵二年迁中领军舍人如故髙祖梦中原平举朝称庆旦以语异异对曰此宇内方一之徴及侯景归降敕召羣臣议尚书仆射谢举等以为不可髙祖欲纳之未决尝夙兴至武徳合自言我国家承平若此今便受地讵是事宜脱致终纭悔无所及异探髙祖㣲旨应声答曰圣眀御宇上应苍𤣥北土遗黎谁不慕仰为无机㑹未达其心今侯景分魏国大半输诚送欵逺归圣朝岂非天诱其𠂻人奨其计原心审事殊有可嘉今若不容恐絶后来之望此诚易见愿陛下无疑髙祖深纳异言又感前梦遂纳之及贞阳败没自魏遣使还述魏相髙澄欲更申和睦敕有司定议异又以和为允髙祖果従之其年六月遣建康令谢挺通直郎徐陵使北通好是时侯景镇夀春累唘絶和及请追使又致书与异辞意甚切异但述敕旨以报之八月景遂举兵反以讨异为名募兵得三千人及景至仍以其衆守大司马门初景谋反合州刺史鄱阳王范司州刺史羊鸦仁竝累有唘闻异以景孤立寄命必不应尔乃谓使者鄱阳王遂不许国家有一客竝抑而不奏故朝廷不为之备及寇至城内文武咸尤之皇太子又制围城赋其末章云彼髙冠及厚履竝鼎食而乗肥升紫霄之丹地排玉殿之金扉陈谋谟之唘沃宣政刑之福威四郊以之多垒万邦以之未绥问豺狼其何者访虺蜴之为谁盖以指异异因慙愤发病卒时年六十七诏曰故中领军异器宇𢎞通才力优赡谘谋帷幄多厯年所方賛朝经永申寄任奄先物化恻悼兼懐可赠侍中尚书右仆射给秘器一具凶事所湏随由资办旧尚书官不以为赠及异卒髙祖惜之方议赠事左右有善异者乃唘曰异忝厯虽多然平生所懐愿得执法髙祖因其宿志特有此赠焉异居权要三十余年善窥人主意曲能阿谀以承上旨故特被宠任厯官自员外常侍至侍中四官皆珥貂自右卫率至领军四职竝驱卤簿近代未之有也异及诸子自潮沟列宅至青溪其中有台池翫好每暇日与宾客游焉四方所馈财货充积性恡啬未尝有散施㕑下珍羞腐烂每月常弃十数车虽诸子别房亦不分赡所撰礼易讲疏及仪注文集百余篇乱中多亡逸长子肃官至国子博士次子闰司徒掾竝遇乱卒贺琛字国寳㑹稽山隂人也伯父㻛歩兵校尉为世硕儒琛幼㻛授其经业一闻便通义理㻛异之常曰此儿当以眀经致贵㻛卒后琛家贫常往还诸暨贩粟以自给闲则习业尤精三礼初玚于郷里聚徒教授至是又依琛焉普通中刺史临川王辟为祭酒従事史琛始出都髙祖闻其学术召见文徳殿与语悦之谓仆射徐勉曰琛殊有世业仍补王国侍郎俄兼太学博士稍迁中卫叅军事尚书通事舍人叅礼仪事累迁通直正员郎舎人如故又征西鄱阳王中録事兼尚书左丞满嵗为真诏琛撰新谥法至今施用时皇太子议大功之末可以冠子嫁女琛駮之曰令旨以大功之末可得冠子嫁女不得自冠自嫁推以记文窃犹致惑案嫁冠之礼本是父之所成无父之人乃可自冠故称大功小功竝以冠子嫁子为文非闗惟得为子己身不得也小功之末既得自嫁娶而亦云冠子娶妇其义益眀故先列二服毎眀冠子嫁子结扵后句方显自娶之义既眀小功自娶即知大功自冠矣盖是约言而见旨若谓縁父服大功子服小功小功服轻故得为子冠嫁大功服重故不得自嫁自冠者则小功之末非眀父子服殊不应复云冠子嫁子也若谓小功之文言已可娶大功之文不言已冠故知身有大功不得自行嘉礼但得为子冠嫁窃谓有服不行嘉礼本为吉凶不可相干子虽小功之末可得行冠嫁犹应湏父得为其嫁冠若父扵大功之末可以冠子嫁子是于吉凶礼无碍吉凶礼无碍岂不得自冠自嫁若自冠自嫁于事有碍则冠子嫁子宁独可通今许其冠子而塞其自冠是琛之所惑也又令旨推下殇小功不可娶妇则降服大功亦不得为子冠嫁伏寻此旨若谓降服大功不可冠子嫁子则降服小功亦不可自冠自娶是为凡厥降服大功小功皆不得冠娶矣记文应云降服则不可宁得惟称下殇今不言降服的举下殇实有其义夫出嫁出后或有再降出后之身于本姊妹降为大功若是大夫服士又以尊降则成小功其于冠嫁义无以异所以然者出嫁则有受我出后则有𫝊重竝欲薄于此而厚扵彼此服虽降彼服则隆昔实朞亲虽再降犹依小功之礼可冠可嫁若夫朞降大功大功降为小功止是一等降杀有伦服末嫁冠若无有异惟下殇之服特眀不娶之义者盖縁以幼稚之故夭䘮情深既无受厚佗姓又异𫝊重彼宗嫌其年稚服轻顿成杀略故特眀不娶以示本重之恩是以凡厥降服冠嫁不殊惟在下殇乃眀不娶其义若此则不得言大功之降服皆不可冠嫁也且记云下殇小功言下殇则不得通扵中上语小功则不得兼于大功若实大小功降服皆不冠嫁上中二殇亦不嫁冠者记不得直云下殇小功则不可恐非文意此又琛之所疑也遂从琛议迁员外散骑常侍旧尚书南坐无貂貂自琛始也顷之迁御史中丞叅礼仪事如先琛家产既丰买主第为宅为有司所奏坐免官俄复为尚书左丞迁给事黄门侍郎兼国子博士未拜改为通直散骑常侍领尚书左丞竝叅礼仪事琛前后居职凡郊庙诸仪多所创定每见髙祖与语常移晷刻故省中为之语曰上殿不下有贺雅琛容止都雅故时人唿之迁散骑常侍叅礼仪如故是时髙祖任职者皆縁饰姦谄深害时政琛遂唘陈事条封奏曰臣荷拔擢之恩曾不能効一职居献纳之任又不能荐一言窃闻慈父不爱无益之子眀君不畜无益之臣臣所以当食废飱中宵而叹息也辄言时事列之于后非谓谋猷宁云唘沃独缄胷臆不语妻子辞无粉饰削槀则焚脱得聴览试加省鉴如不允合亮其戆愚其一事曰今北邉稽服戈甲解息政是生聚教训之时而天下户口减落诚当今之急务虽是处彫流而闗外弥甚郡不堪州之控总县不堪郡之裒削更相唿扰莫得治其政术惟以应赴徴歛为事百姓不能堪命各事流移或依扵大姓或聚扵屯封盖不获已而窜亡非乐之也国家于闗外赋税盖㣲乃至年常租课动致逋积而民失安居宁非牧守之过东境户口空虚皆由使命繁数夫犬不夜吠故民得安居今大邦大县舟舸衔命者非惟十数复穷幽之鄊极逺之邑亦皆必至每有一使属所搔扰况复烦扰积理深为民害驽困邑宰则拱手聴其渔猎桀黠长吏又因之而为贪残縦有廉平郡犹掣肘故邑宰懐印类无考绩细民弃业流冗者多虽年降复业之诏屡下蠲赋之恩而终不得反其居也其二事曰圣主恤隐之心纳隍之念闻之遐迩至扵翾飞蠕动犹且度脱况在兆庶而州郡无恤民之志故天下颙颙惟注仰于一人诚所谓爱之如父母仰之如日月敬之如鬼神畏之如雷霆茍湏应痛逗药岂可不治之㦲今天下宰守所以皆尚贪残罕有廉白者良由风俗侈靡使之然也滛奢之弊其事多端粗举二条言其尤者夫食方丈于前所甘一味今之燕喜相竞夸豪积果如山岳列肴同绮绣露台之产不周一燕之资而宾主之间裁取满腹未及下堂已同臭腐又歌姬儛女本有品制二八之钖良待和戎今言妓之夫无有等秩虽复庶贱微人皆盛姬姜务在贪汚争饰罗绮故为吏牧民者竞为剥削虽致赀巨亿罢归之日不支数年便已消散盖由宴醑所费既破数家之产歌謡之具必俟千金之资所费事等丘山为欢止在俄顷乃更追恨向所取之少今所费之多如复傅翼增其搏噬一何悖㢤其余滛侈着之凡百习以成俗日见滋甚欲使人守廉隅吏尚清白安可得邪今诚宜严为禁制道之以节俭贬黜雕饰纠奏浮华使衆皆知变其耳目改其好恶夫失节之嗟亦民所自患正耻不及羣故勉彊而为之茍力所不至还受其弊矣今若釐其风而正其失易扵反掌夫论至治者必以淳素为先正雕流之弊莫有过俭朴者也其三事曰圣躬荷负苍生以为任𢎞济四海以为心不惮胼胝之劳不辞癯瘦之苦岂止日仄忘饥夜分废寝至于百司莫不奏事上息责下之嫌下无逼上之咎斯实道迈百王事超千载但斗筲之人藻棁之子既得伏奏帷扆便欲诡竞求进不说国之大体不知当一官处一职贵使理其紊乱匡其不及心在眀恕事乃平章但务吹毛求疵擘肌分理运挈缾之智徼分外之求以深刻为能以绳逐为务迹虽似于奉公事更成其威福犯罪者多巧避滋甚旷官废职长弊增姦寔由扵此今诚愿责其公平之效黜其䜛愚之心则下安上谧无徼倖之患矣四事曰自征伐北境帑藏空虚今天下无事而犹日不暇给者良有以也夫国弊则省其事而息其费事省则养民费息则财聚止五年之中尚于无事必能使国丰民阜若积以嵗月斯乃范蠡㓕吴之行管仲覇齐之由今应内省职掌各检其所部凡京师治署邸肆应所为或十条宜省其五或三条宜除其一及国容戎备在昔应多在今宜少虽于后应多即事未湏皆悉减省应四方屯𫝊邸治或旧有或无益或妨民有所宜除除之有所宜减减之凡厥兴造凡厥费财有非急者有役民者又凡厥讨召凡厥徴求虽闗国计权其事宜皆息费休民不息费则无以聚财不休民则无以聚力故蓄其财者所以大用之也息其民者所以大役之也若言小事不足害财则终年不息矣以小役不足妨民则终年不止矣扰其民而欲求生聚殷阜不可得矣耗其财而务赋歛繁兴则姦诈盗窃弥生是弊不息而其民不可使也则难可以语富彊而圗逺大矣自普通以来二十余年刑役荐起民力彫流今魏氏和亲疆塲无警若不及于此时大息四民使之生聚减省国费令府库蓄积一旦异境有虞闗河可扫则国弊民疲安能振其逺略事至方图知不及矣言奏髙祖大怒召主书于前口授敕责琛曰謇謇有闻殊称所期但朕有天下四十余年公车谠言见闻聴览所陈之事与卿不异常欲承用无替懐抱每苦倥更増惽惑卿珥貂纡组博问洽闻不宜同于闟茸止取名字宣之行路言我能上事眀言得失恨朝廷之不能用或诵离骚荡荡其无人遂不御乎千里或诵老子知我者希则我贵矣如是献替莫不能言正旦兽鐏皆其人也卿可分别言事唘乃心沃朕心卿云今北邉稽服政是生聚教训之时而民失安居牧守之过朕无则哲之知触向多弊四聪不开四眀不达内省责躬无处逃咎尧为圣主四凶在朝况乎朕也能无恶人但大泽之中有龙有蛇縦不尽善不容皆恶卿可分眀显出某刺史横暴某太守贪残某官长凶虐尚书兰台主书舍人某人姦猾某人取与眀言其事得以黜陟向令舜但聴公车上书四凶终自不知尧亦永为闇主卿又云东境户口空虚良由使命繁多但未知此是何使卿云驾困邑宰则拱手聴其渔猎桀黠长吏又因之而为贪残竝何姓名廉平掣肘复是何人朝廷思贤有如饥渴廉平掣肘实为异事宜速条闻当更擢用凡所遣使多由民讼或复军粮诸所飈急盖不获已而遣之若不遣使天下枉直云何综理事实云何济办恶人日滋善人日蔽欲求安卧其可得乎不遣使而得事理此乃佳事无足而行无翼而飞能到在所不威而伏岂不幸甚卿既言之应有深见宜陈秘术不可懐寳迷邦卿又云守宰贪残皆由滋味过度贪残糜费已如前答汉文虽爱露台之产邓通之钱布扵天下以此而治朕无愧焉若以下民饮食过差亦复不然天监之初思之已甚其勤力营产则无不富饶惰游缓事则家业贫窭勤修产业以营盘案自己营之自己食之何损扵天下无赖子弟惰营产业致于贫窭无可施设此何益于天下且又意虽曰同富富有不同悭而富者终不能设奢而富者于事何损若使朝廷缓其刑此事终不可断若急其制则曲屋密房之中云何可知若家家搜检其细已甚欲使吏不唿门其可得乎更相恐胁以求财帛足长祸萌无益治道若以此指朝廷我无此事昔之牲牢久不宰杀朝中㑹同菜蔬而已意粗得奢约之节若复减此必有蟋蟀之讥若以为功徳事者皆是园中之所产育功徳之事亦无多费变一𤓰为数十种食一菜为数十味不变𤓰菜亦无多种以变故多何损于事亦豪芥不闗国家如得财如法而用此不愧乎人我自除公宴不食国家之食多厯年稔乃至宫人亦不食国家之食积累嵗月凡所营造不闗材官及以国匠皆资雇借以成其事近之得财颇有方便民得其利国得其利我得其利营诸功徳或以卿之心度我之心故不能得知所得财用暴扵天下不得曲辞辩论卿又云女妓越滥此有司之责虽然亦有不同贵者多畜妓乐至于勲附若两掖亦复不闻家有二八多畜女妓者此并宜具言其人当令有司振其霜豪卿又云乃追恨所取为少如复傅翼增其搏噬一何悖㦲勇怯不同贪廉各用勇者可使进取怯者可使守城贪者可使捍御廉者可使牧民向使叔齐守于西河岂能济事吴起育民必无成功若使吴起而不重用则西河之功废今之文武亦复如此取其搏噬之用不能得不重更任彼亦非为朝廷为之傅翼卿以朝廷为悖乃自甘之当思致悖所以卿云宜导之以节俭又云至治者必以淳素为先此言大善夫子言其身正不令而行其身不正虽令不从朕絶房室三十余年无有滛佚朕颇自计不与女人同屋而寝亦三十余年至于居处不过一牀之地雕饰之物不入于宫此亦人所共知受生不饮酒受生不好音声所以朝中曲宴未尝奏乐此羣贤之所观见朕三更出理事随事多少事少或中前得竟或事多至日昃方得就食日常一食若昼若夜无有定时疾苦之日或亦再食昔要腹过于十围今之瘦削裁二尺余旧带犹存非为妄説为谁为之救物故也书曰股肱惟人良臣惟圣向使朕有股肱可得中主今乃不免居九品之下不令而行徒虚言耳卿今慊言便罔知所答卿又云百司莫不奏事诡竞求进此又是谁何者复是诡事今不使外人呈事于义可否无人废职职可废乎职废则人乱人乱则国安乎以咽废飱此之谓也若断呈事谁尸其任専委之人云何可得是故古人云専聴生姦独任成乱犹二世之委赵髙元后之付王莾唿鹿为马卒有阎乐望夷之祸王莾亦终移汉鼎卿云吹毛求疵复是何人所吹之疵擘肌分理复是何人乎事及深刻绳逐竝复是谁又云治署邸肆何者宜除何者宜省国容戎备何者宜省何者未湏四方屯𫝊何者无益何者妨民何处兴造而是役民何处费财而是非急若为讨召若为徴赋朝廷从来无有此事静息之方复何者宜各出其事具以奏闻卿云若不及于时大息其民事至方图知无及也如卿此言即时便是大役其民是何处所卿云国弊民疲诚如卿言终湏出其事不得空作漫语夫能言之必能行之富国彊兵之术急民省役之宜号令逺近之法竝宜具列若不具列则是欺罔朝廷空示頬舌凡人有为先湏内省惟无瑕者可以戮人卿不得厯诋内外而不极言其事伫闻重奏当后省览付之尚书班下海内庶乱羊永除害马长息惟新之美复见今日琛奉勑但谢过而已不敢复有指斥久之迁太府卿太清二年迁云骑将军中军宣城王长史侯景举兵袭京师王移入台内留琛与司马杨曒守东府贼寻攻陷城放兵杀害深被枪未至死贼求得之轝至阙下求见仆射王克领军朱异劝开城纳贼克等让之涕泣而止贼复轝送荘严寺疗治之眀年台城不守琛逃归鄊里其年冬贼进寇㑹稽复执琛送出都以为金紫光禄大夫后遇疾卒年六十九琛所撰三礼讲疏五经滞义及诸仪法凡百余萹子诩太清初自仪同西昌侯掾出为巴山太守在郡遇乱卒陈吏部尚书姚察云夏侯胜有言曰士患不眀经术经术眀取青紫如拾地芥耳朱异贺琛竝起微贱以经术逢时致于贵显符其言矣而异遂徼宠幸任事居权不能以道佐君茍取容媚及延冦败国实异之由祸难既彰不眀其罪至于身死宠赠犹殊罚既弗加赏亦斯滥失扵劝沮何以为国君子是以知太清之乱能无及是乎梁书卷三十八卷三十八考证梁书卷三十八考证朱异𫝊父巽以义烈知名巽南史作巽之梁书卷三十八考证梁书卷三十九钦定四库全书梁书卷三十九唐散骑常侍姚思廉撰列𫝊第三十三元法僧元树元愿达王神念羊侃羊鸦仁元法僧魏氏之支属也其始祖道武帝父钟葵江阳王法僧仕魏厯光禄大夫后为使持节都督徐州诸军事徐州刺史镇彭城普通五年魏室大乱法僧遂据镇称帝诛锄异已立诸子为王部署将帅欲议匡复既而魏乱稍定将讨法僧法僧惧乃遣使归欵请为附庸髙祖许焉授侍中司空封始安郡公邑五千户及魏军既逼法僧请还朝髙祖遣中书舍人朱异迎之既至甚加优宠时方事招擕抚悦降附赐法僧甲第女乐及金帛前后不可胜数法僧以在魏之日久处疆场之任每因寇掠杀戮甚多求兵自卫诏给甲仗百人出入禁闼大通二年加冠军将军中大通元年转车骑将军四年进太尉领金紫光禄其年立为东魏王不行仍授使持节散骑常侍骠骑大将军开府同三司之仪郢州刺史大同二年徴为侍中太尉领军师将军薨时年八十三二子景隆景仲普通中随法僧入朝景隆封沌阳县公邑千户出为持节都督广越交桂等十三州诸军事平南将军平越中郎将广州刺史中大通三年徴侍中安右将军四年为征北将军徐州刺史封彭城王不行俄除侍中度支尚书太清初又为使持节都督广越交桂等十三州诸军事征南将军平越中郎将广州刺史行至雷首遇疾卒时年五十八景仲封枝江县公邑千户拜侍中右卫将军大通三年增封并前为二千户仍赐女乐一部出为持节都督广越等十三州诸军事宣惠将军平越中郎将广州刺史大同中徴侍中左卫将军兄景隆后为广州刺史侯景作乱以景仲元氏之族遣信诱之许奉为主景仲乃举兵将下应景㑹西江督护陈覇先与成州刺史王懐眀等起兵攻之覇先徇其衆曰朝廷以元景仲与贼连从谋危社稷今使曲江公勃为刺史镇抚此州衆闻之皆弃甲而散景仲乃自缢而死元树字君立亦魏之近属也祖献文帝父僖咸阳王树仕魏为宗正卿属尒朱荣乱以天监八年归国封为邺王邑二千户拜散骑常侍普通六年应接元法僧还朝迁使持节督郢司霍三州诸军事云麾将军郢州刺史增封并前为三千户讨南蛮贼平之加散骑常侍安西将军又增邑五百户中大通二年徴侍中镇右将军四年为使持节镇北将军都督北讨诸军事加鼓吹一部以伐魏攻魏谯城㧞之㑹魏将独孤如愿来援遂围树城陷被执发愤卒于魏时年四十八子贞大同中求随魏使崔长谦至邺𦵏父还拜太子舍人太清初侯景降请元氏戚属愿奉为主诏封贞为咸阳王以天子之礼遣还北㑹景败而返元愿达亦魏之支庶也祖眀元帝父乐平王愿逹仕魏为中书令司州刺史普通中大军北伐攻义阳愿逹举州献欵诏封乐平公邑千户赐甲第女乐仍出为使持节散骑常侍都督湘州诸军事平南将军湘州刺史中大通二年徴侍中太中大夫翊左将军大同三年卒时年五十七王神念太原祁人也少好儒术尤眀内典仕魏起家州主簿稍迁颍川太守遂据郡归款魏军至与家属渡江封南城县侯邑五百户顷之除安成内史又厯武阳宣城内史皆着治绩还除太仆卿出为持节都督青冀二州诸军事信武将军青冀二州刺史神念性刚正所更州郡必禁止滛祠时青冀州东北有石鹿山临海先有神庙妖巫欺惑百姓逺近祈祷糜费极多及神念至便令毁撤风俗遂改普通中大举北伐徴为右卫将军六年迁使持节散骑常侍爪牙将军右卫如故遘疾卒时年七十五诏赠本官衡州刺史兼给鼓吹一部谥曰壮神念少善骑射既老不衰尝于髙祖前手执二刀楯左右交度驰马往来冠絶羣伍时复有杨华者能作惊军骑竝一时妙捷髙祖深叹赏之子尊业仕至太仆卿卒赠信威将军青冀二州刺史鼓吹一部次子僧辩别有𫝊杨华武都仇池人也父大眼为魏名将华少有勇力容貌雄伟魏胡太后逼通之华惧及祸乃率其部曲来降胡太后追思之不能已为作杨白华歌辞使宫人昼夜连臂蹋足歌之辞甚悽惋焉华后累征伐有战功厯官太仆卿太子左卫率封益阳县侯太清中侯景乱华欲立志节妻子为贼所擒遂降之卒于贼羊侃字祖忻泰山梁甫人汉南阳太守续之裔也祖规宋武帝之临徐州辟祭酒从事大中正㑹薛安都举彭城降北规由是陷魏魏授卫将军营州刺史父祉魏侍中金紫光禄大夫侃少而瑰伟身长七尺八寸雅爱文史博渉书记尤好左氏春秋及孙吴兵法弱冠随父在梁州立功魏正光中稍为别将时秦州𦍑有莫遮念生者据州反称帝仍遣其弟天生率衆攻陷岐州遂寇雍州侃为偏将𨽻萧寳夤往讨之潜身廵堑伺射天生应弦即倒其衆遂溃以功迁使持节征东大将军东道行台领太山太守进爵鉅平侯初其父每有南归之志常谓诸子曰人生安可久淹异域汝等可归奉东朝侃至是将举河济以成先志兖州刺史羊敦侃従兄也宻知之据州拒侃侃乃率精兵三万袭之弗克仍筑十余城以守之朝廷赏授一与元法僧同遣羊鸦仁王弁率军应接李元履运给粮仗魏帝闻之使授侃骠骑大将军司徒太山郡公长为兖州刺史侃斩其使者以狥魏人大骇令仆射于晖率衆数十万及髙欢尒朱阳都等相继而至围侃十余重伤杀甚衆栅中矢尽南军不进乃夜溃围而出且战且行一日一夜乃出魏境至渣口衆尚万余人马二千匹将入南士卒并竟夜悲歌侃乃谢曰卿等懐土理不能见随幸适去留于此别异因各拜辞而去侃以大通三年至京师诏授使持节散骑常侍都督瑕丘征讨诸军事安北将军徐州刺史并其兄黙及三弟忱给元皆拜为刺史寻以侃为都督北讨诸军事出顿日城㑹陈庆之失律停进其年诏以为持节云麾将军青冀二州刺史中大通四年诏为使持节都督瑕丘诸军事安北将军兖州刺史随太尉元法僧北讨法僧先唘云与侃有旧愿得同行髙祖乃召侃问方略侃具陈进取之计髙祖因曰知卿愿与太尉同行侃曰臣拔迹还朝常思効命然实未曾愿与法僧同行北人虽谓臣为吴南人已唿臣为虏今与法僧同行还是羣类相逐非止有乖素心亦使匈奴轻汉髙祖曰朝廷今者要湏卿行乃诏以为大军司马髙祖谓侃曰军司马废来已久此段为卿置之行次官竹元树又于谯城䘮师军罢入为侍中五年封髙昌县侯邑千户六年出为云麾将军晋安太守闽越俗好反乱前后太守莫能止息侃至讨击斩其渠帅陈称吴满等于是郡内肃清莫敢犯者顷之徴太子左卫率大同三年车驾幸乐逰苑侃预宴时少府奏新造两刃矟成长丈四尺围一尺三寸髙祖因赐侃马令试之侃执矟上马左右击刺特尽其妙髙祖善之又制武宴诗三十韵以示侃侃即席应诏髙祖览曰吾闻仁者有勇今见勇者有仁可谓邹鲁遗风英贤不絶六年迁司徒左长史八年迁都官尚书时尚书令何敬容用事与之并省未尝游造有宦者张僧允候侃侃曰我牀非阉人所坐竟不前之时论美其贞正九年出为使持节壮武将军衡州刺史太清元年徴为侍中会大举北伐仍以侃为特节冠军监作韩山堰事两旬堰立侃劝元帅贞阳侯乗水攻彭城不纳既而魏援大至侃频劝乗其逺来可击旦日又劝出战并不从侃乃率所领出顿堰上及衆军败侃结阵徐还二年复为都官尚书侯景反攻陷厯阳髙祖问侃讨景之策侃曰景反迹久见或容豕突宜急据采石令邵陵王袭取夀春景进不得前退失巢窟乌合之衆自然瓦解议者谓景未敢便逼京师遂寝其策令侃率千余骑顿望国门景至新林追侃入副宣城王都督城内诸军事时景既卒至百姓竞入公私混乱无复次第侃乃区分防拟皆以宗室间之军人争入武库自取器甲所司不能禁侃命斩数人方得止及贼逼城衆皆恟惧侃伪称得射书云邵陵王西昌侯已至近路衆乃少安贼攻东掖门纵火甚盛侃亲自距抗以水沃火火灭引弓射杀数人贼乃退加侍中军师将军有诏送金五千两银万两绢万匹以赐战士侃辞不受部曲千余人并私加赏赉贼为尖顶木驴攻城矢石所不能制侃作雉尾炬施铁镞以油灌之掷驴上焚之俄尽贼又东西两面起土山以临城城中震骇侃命为地道潜引其土山不能立贼又作登城楼车髙十余丈欲临射城内侃曰车髙壍虚彼来必倒可卧而观之不劳设备及车动果倒衆皆服焉贼既频攻不捷乃筑长围朱异张绾议欲出击之髙祖以问侃侃曰不可贼多日攻城既不能下故立长围欲引城中降者耳今击之出人若少不足破贼若多则一旦失利自相腾践门隘桥小必大致挫衂此乃示弱非骋王威也不从遂使千余人出战未及交锋望风退走果以争桥赴水死者大半初侃长子鷟为景所获执来城下示侃侃谓曰我倾宗报主犹恨不足岂复计此一子幸汝早能杀之数日复持来侃谓鷟曰久以汝为死犹复在邪吾以身许国誓死行阵终不以尔而生进退因引弓射之贼感其忠义亦不之害也景遣仪同傅士哲唿侃与语曰侯王逺来问讯天子何为闭距不时进纳尚书国家大臣宜唘朝廷侃曰侯将军奔亡之后归命国家重镇方城悬相任寄何所患苦忽致称兵今驱乌合之卒至王城之下虏马饮淮矢集帝室岂有人臣而至于此吾荷国重恩当禀承庙筭以扫大逆耳不能妄受浮説开门揖盗幸谢侯王早自为所士哲又曰侯王事君尽节不为朝廷所知正欲面唘至尊以除姦佞既居戎旅故带甲来朝何谓作逆侃曰圣上临四海将五十年聪眀叡哲无幽不照有何姦佞而得在朝欲饰其非宁无诡説且侯王亲举白刃以向城阙事君尽节正若是邪士哲无以应乃曰在北之日久挹风猷每恨平生未获披叙愿去戎服得一相见侃为之免胄士哲瞻望久之而去其为北人所钦慕如此后大雨城内土山崩贼乗之垂入苦战不能禁侃乃令多掷火为火城以断其路徐于里筑城贼不能进十二月遘疾卒于台内时年五十四诏给东园秘器布绢各五百匹钱三百万赠侍中护军将军鼓吹一部侃少而雄勇旅力絶人所用弓至十余石尝于兖州尧庙蹋壁直上至五寻横行得七迹泗桥有数石人长八尺大十围侃执以相击悉皆破碎侃性豪侈善音律自造採莲棹歌两曲甚有新致姬妾侍列穷极奢靡有弹筝人陆太喜着鹿角爪长七寸儛人张浄琬腰围一尺六寸时人咸推能掌中儛又有孙荆玉能反腰帖地衔得席上玉簮敕赉歌人王娥儿东宫亦赉歌者屈偶之竝妙尽竒曲一时无对初赴衡州于两艖䒀起三间通梁水斋饰以珠玉加之锦缋盛设帷屏陈列女乐乗潮解缆临波置酒缘塘傍水观者填咽大同中魏使阳斐与侃在北尝同学有诏令侃延斐同宴宾客三百余人器皆金玉杂寳奏三部女乐至夕侍婢百余人俱执金花烛侃不能饮酒而好宾客交逰终日献酬同其醉醒性寛厚有器局尝南还至涟口置酒有客张孺才者醉于船中失火延烧七十余艘所燔金帛不可胜数侃闻之都不挂意命酒不辍孺才慙惧自逃匿侃慰喻使还待之如旧第三子鵾鵾字子鹏随侃台内城陷窜于平阳侯景唿还待之甚厚及景败鵾密图之乃随其东走景于松江战败惟余三舸下海欲向蒙山会景倦昼寝鵾语海师此中何处有蒙山汝但聴我处分遂直向京口至胡豆洲景觉大惊问㟁上人云郭元建犹在广陵景大喜将依之鵾㧞刀叱海师使向京口景欲透水鵾抽刀斫之景乃走入船中以小刀抉船鵾以矟入刺杀之世祖以鵾为持节通直散骑常侍都督青冀二州诸军事眀威将军青州刺史封昌国县公邑二千户赐钱五百万米五千石布绢各一千匹又领东阳太守征陆纳加散骑常侍平峡中除西晋州刺史破郭元建于东闗迁使持节信武将军东晋州刺史承圣三年西魏围江陵鵾赴援不及从王僧愔征萧㲄于岭表闻太尉僧辩败乃还为侯瑱所破于豫章遇害时年二十八羊鸦仁字孝穆太山鉅平人也少骁果有胆力仕郡为主簿普通中率兄弟自魏归国封广晋县侯征伐青齐间累有功绩稍迁员外散骑常侍厯阳太守中大通四年为持节都督谯州诸军事信威将军谯州刺史大同七年除太子左卫率出为持节都督南北司豫楚四州诸军事轻车将军北司州刺史侯景降诏鸦仁督士州刺史桓和之仁州刺史湛海珍等精兵三万趋悬瓠应接景仍为都督豫司淮冀殷应西豫等七州诸军事司豫二州刺史镇悬瓠㑹侯景败于涡阳魏军渐逼鸦仁恐粮运不继遂还北司上表陈谢髙祖大怒责之鸦仁惧又顿军于淮上及侯景反鸦仁率所部入援太清二年景既背盟鸦仁乃与赵伯超及南康王㑹理共攻贼于东府城反为贼所败台城陷鸦仁见景为景所留以为五兵尚书鸦仁常思奋发谓所亲曰吾以凡流受宠朝廷竟无报效以答重恩社稷倾危身不能死偷生茍免以至于今若以此终没有余愤因遂泣下见者伤焉三年出奔江陵其故部曲数百人迎之将赴江陵至东莞为故北徐州刺史荀伯道诸子所害史臣曰髙祖革命受终光期寳运威徳所渐莫不懐来其皆狥难投身前后相属元法僧之徒入国竝降恩遇位重任隆击钟鼎食美矣而羊侃鸦仁值太清之难竝竭忠奉国侃则临危不挠鸦仁守义殒命可谓志等松筠心均鐡石古之殉节斯其谓乎梁书卷三十九卷三十九考证梁书卷三十九考证元法僧𫝊大同中徴侍中左卫将军见景隆后为广州刺史见阁本作兄当改从之王神念𫝊时青冀州东北有石鹿山临海南史无青字羊侃𫝊监作韩山堰事韩一本作寒鵾𫝊从王僧愔征萧㲄于岭表㲄南史作㝅羊鸦仁𫝊为故北徐州刺史荀伯道诸子所害诸子南史作子晷又载鸦仁兄子海珍报复事梁书卷三十九考证梁书卷四十钦定四库全书梁书卷四十唐散骑常侍姚思廉撰列传第三十四司马褧到溉刘显刘之遴许懋司马褧字元素河内温人也曽祖纯之晋大司农髙密敬王祖让之员外常侍父变善三礼仕齐官至国子博士褧少传家业强力专精手不释卷其礼文所涉书畧皆遍覩沛国刘瓛为儒者宗嘉其学深相赏好少与乐安任昉善昉亦雅重焉初为国子生起家奉朝请稍迁王府行参军天监初诏通儒治五礼有司举褧治嘉礼除尚书祠部郎中是时创定礼乐褧所议多见施行除步兵校尉兼中书通事舎人褧学尤精于事数国家吉凶礼当世名儒明山賔贺玚等疑不能断皆取决焉累迁正员郎镇南谘议参军兼舎人如故迁尚书右丞出为仁威长史长沙内史还除云骑将军兼御史中丞顷之即真十六年出为宣毅南康王长史行府国并石头戍军事褧虽居外官有敕预文徳武徳二殿长名问讯不限日十七年迁明威将军晋安王长史未几卒王命记室庾肩吾集其文为十卷所撰嘉礼仪注一百一十二卷到溉字茂灌彭城武原人曽祖彦之宋骠骑将军祖仲度骠骑江夏王从事中郎父坦齐中书郎溉少孤贫与弟洽俱聪敏有才学早为任昉所知由是声名益广起家王国左常侍转后军法曹行参军歴殿中郎出为建安内史迁中书郎兼吏部太子中庶子湘东王绎为㑹稽太守以溉为轻车长史行府郡事髙祖敕王曰到溉非直为汝行事足为汝师闲有进止每须询访遭母忧居丧尽礼朝廷嘉之服阕犹蔬食布衣者累载除通直散骑常侍御史中丞太府卿都官尚书郢州长史江夏太守加招逺将军入为左民尚书溉身长八尺美风仪善容止所莅以清白自修性又率俭不好声色虚室单牀傍无姬侍自外车服不事鲜华冠履十年一易朝服或至穿补传唿清路示有朝章而已顷之坐事左迁金紫光禄大夫俄授散骑常侍侍中国子祭酒溉素谨厚特被髙祖赏接每与对棊从夕达旦溉第山池有奇石髙祖戏与赌之并礼记一部溉并输焉未进髙祖谓朱异曰卿谓到溉所输可以送未溉歛板对曰臣既事君安敢失礼髙祖大笑其见亲爱如此后因疾失明诏以金紫光禄大夫散骑常侍就第飬疾溉家门雍睦兄弟特相友爱初与弟洽常共居一斋洽卒后便舍为寺因断腥坛终身蔬食别营小室朝夕从僧徒礼诵髙祖每月三致浄馔恩礼甚笃蒋山有延贤寺者溉家世创立故生平公俸咸以供焉畧无所取性又不好交游惟与朱异刘之遴张绾同志友密及卧疾家园门可罗雀三君每歳时常鸣驺枉道以相存问置酒叙生平极欢而去临终託张刘勒子孙以薄葬之礼卒时年七十二诏赠本官有集二十卷行于世时以溉洽兄弟比之二陆故世祖赠诗曰魏世重双丁晋朝称二陆何如今两到复似凌寒竹子镜字圆照安西湘东王法曹行参军太子舎人早卒镜子荩早聪慧起家着作佐郎歴太子舎人宣城王主簿太子洗马尚书殿中郎尝从髙祖幸京口登北顾楼赋诗荩受诏便就上览以示溉曰荩定是才子翻恐卿从来文章假手于荩因赐溉连珠曰研磨墨以腾文笔飞毫以书信如飞蛾之赴火岂焚身之可吝必耄年其已及可假之于少荩其见知赏如此除丹阳尹丞太清乱赴江陵卒刘显字嗣芳沛国相人也父鬷晋安内史显幼而聪敏当世号曰神童天监初举秀才解褐中军临川王行参军俄署法曹显好学博涉多通任昉尝得一篇缺简书文字零落歴示诸人莫能识者显云是古文尚书所删逸篇昉检周书果如其说昉因大相赏异丁母忧服阕尚书令沈约命驾造焉于坐䇿显经史十事显对其九约曰老夫昬忘不可受策虽然聊试数事不可至十也显问其五约对其二陆倕闻之叹曰刘郎可谓差人虽吾家平原诣张壮武王粲谒伯喈必无此对其为名流推赏如此及约为太子少傅乃引为五官掾俄兼廷尉正五兵尚书傅昭掌着作撰国史引显为佐九年始革尚书五都选显以本官兼吏部郎又除司空临川王外兵参军迁尚书仪曹郎尝为上朝诗沈约见而美之时约郊居宅新成因命工书人题之于壁出为临川王记室参军建康平复入为尚书仪曹侍郎兼中书通事舎人出为秣陵令又除骠骑鄱阳王记室兼中书舎人累迁步兵校尉中书侍郎舎人如故显与河东裴子野南阳刘之遴吴郡顾协连职禁中递相师友时人莫不慕之显博闻强记过于裴顾时魏人献古器有隐起字无能识者显案文读之无有滞碍考校年月一字不差髙祖甚嘉焉迁尚书左丞除国子博士出为宣逺岳阳王长史行府国事未拜迁云麾邵陵王长史寻阳太守大同九年王迁镇郢州除平西谘议参军加戎昭将军其年卒时年六十三友人刘之遴启皇太子曰之遴尝闻夷叔栁惠不逢仲尼一言则西山饿夫东国黜士名岂施于后世信哉生有七尺之形终为一棺之土不朽之事寄之题目懐珠抱玉有殁世而名不称者可为长太息孰过于斯窃痛友人沛国刘显韫椟艺文研精覃奥聪明特达出类㧞羣阖棺郢都归魂有日须镌墓板之遴已畧撰其事行今輙上呈伏愿鸿慈降兹睿藻荣其枯骴以慰幽魂冐昧尘闻战慄无地乃蒙令为志铭曰繁弱挺质空桑吐声分器见重播乐传名谁其均之美有髦士礼着㓜年业明壮齿厌饫典坟研精名理一见弗忘过目则託若访贾逵如问伯始颕脱斯出学优而仕议狱既佐芸兰乃握搏凤池水推羊太学内参禁中外相藩岳斜光已道殒彼西浮百川到海还逐东流营营返魄汎汎虚舟白马向郊丹旒背巩野埃兴伏山云轻重吕掩书坟杨归𤣥冡尔其戒行途穷土垄弱葛方施丛柯日拱𡑞栁荑春禽寒歛氄长空常暗隂泉独涌祔彼故茔流芬相踵显有三子莠荏臻臻早着名刘之遴字思贞南阳湼阳人也父虬齐国子博士谥文范先生之遴八歳能属文十五举茂才对䇿沈约任昉见而异之起家宁朔主簿吏部尚书王瞻尝候任昉值之遴在坐昉谓瞻曰此南阳刘之遴学优未仕水镜所宜甄擢瞻即辟为太学博士时张稷新除尚书仆射託昉为让表昉令之遴代作操笔立成昉曰荆南秀气果有异才后仕必当过仆御史中丞乐蔼即之遴舅宪台奏弹皆之遴草焉迁平南行参军尚书起部郎延陵令荆州治中太宗临荆州仍迁宣惠记室之遴笃学明审博览羣籍时刘显韦稜并强记之遴每与讨论咸不能过也还除通直散骑侍郎兼中书通事舎人迁正员郎尚书右丞荆州大中正累迁中书侍郎鸿胪卿复兼中书舎人出为征西鄱阳王长史南郡太守髙祖谓曰卿母年徳并髙故令卿衣锦还乡尽荣养之理后转为西中郎湘东王长史太守如故初之遴在荆府尝寄居南郡廨忽梦前太守袁彖谓曰卿后当为折臂太守即居此中之遴后果损臂遂临此郡丁母忧服阕征祕书监领步兵校尉出为郢州行事之遴意不愿出固辞髙祖手敕曰朕闻妻子具孝衰于亲爵禄具忠衰于君卿既内足理忘奉公之节遂为有司所奏免久之为太府卿都官尚书太常卿之遴好古爱竒在荆州聚古器数十百种有一器似瓯可容一斛上有金错字时人无能知者又献古器四种于东宫其第一种镂铜鸱夷榼二枚两耳有银镂铭云建平二年造其第二种金银错镂古鐏二枚有篆铭云秦容成侯适楚之歳造其第三种外国澡灌一口铭云元封二年龟兹国献其第四种古制澡盘一枚铭云初平二年造时鄱阳嗣王范得班固所上汉书真本献之东宫皇太子令之遴与张缵到溉陆襄等参校异同之遴具异状十事其大略曰案古本汉书称永平十六年五月二十一日己酉郎班固上而今本无上书年月日字又案古本叙传号为中篇今本称为叙传又今本叙传载班彪事行而古本云稚生彪自有传又今本纪及表志列传不相合为次而古本相合为次总成三十八卷又今本外戚在西域后古本外戚次帝纪下又今本髙五子文三王景十三王武五子宣元六王杂在诸传秩中古本诸王悉次外戚下在陈项传前又今本韩彭英卢吴述云信惟饿𨽻布实黥徒越亦狗盗芮尹江湖云起龙骧化为侯王古本述云淮隂毅毅杖剑周章邦之杰子实惟彭英化为侯王云起龙骧又古本第三十七卷觧音释义以助雅诂而今本无此卷之遴好属文多学古体与河东裴子野沛国刘显常共讨论书籍因为交好是时周易尚书礼记毛诗并有髙祖义疏惟左氏传尚阙之遴乃着春秋大意十科左氏十科三传同异十科合三十事以上之髙祖大悦诏答之曰省所撰春秋义比事论书辞㣲㫖逺编年之教言阐义繁丘明传洙泗之风公羊禀西河之学铎椒之解不追瑕丘之说无取继踵胡母仲舒云盛因脩谷梁千秋最笃张苍之传左氏贾谊之袭荀卿源本分镳指归殊致详略纷然其来旧矣昔在弱年乃经研味一从遗置迄将五纪兼晚冬晷促机事罕暇夜分求衣未遑搜括须待夏景试取推寻若温故可求别酬所问也太清二年侯景乱之遴避难还乡未至卒于夏口时年七十二前后文集五十卷行于世之亨字嘉㑹之遴弟也少有令名举秀才拜太学博士稍迁兼中书通事舎人步兵校尉司农卿又代兄之遴为安西湘东王长史南郡太守在郡有异绩数年卒于官时年五十荆土至今懐之不忍斥其名号为大南郡小南郡云许懋字昭哲髙阳新城人魏镇北将军允九世孙祖珪宋给事中着作郎桂阳太守父勇惠齐太子家令冗从仆射懋少孤性至孝居父忧执丧过礼笃志好学为州党所称十四入太学受毛诗旦领师说晚而覆讲座下聼者常数十百人因撰风雅比兴义十五卷盛行于世尤晓故事称为仪注之学起家后军豫章王行叅军转法曹茂才迁骠骑大将军仪同中记室文惠太子闻而召之侍讲于崇明殿除太子歩兵校尉永元中转散骑侍郎兼国子博士与司马褧同志友善仆射江祏甚推重之号为经史笥天监初吏部尚书范云举懋叅详五礼除征西鄱阳王谘议兼着作郎待诏文徳省时有请封㑹稽禅国山者髙祖雅好礼因集儒学之士草封禅仪将欲行焉懋以为不可因建议曰臣案舜幸岱宗是为廵狩而郑引孝经钩命决云封于太山考绩柴燎禅乎梁甫刻石纪号此纬书之曲説非正经之通义也依白虎通云封者言附广也禅者言成功相传也若以禅授为义则禹不应传启至桀十七世也汤又不应传外丙至纣三十七世也又礼记云三皇禅奕奕谓盛徳也五帝禅亭亭特立独起于身也三王禅梁甫连延不絶父没子继也若谓禅奕奕为盛惪者古义以伏义神农黄帝是为三皇伏羲封太山禅云云黄帝封太山禅亭亭皆不禅奕奕而云盛惪则无所寄矣若谓五帝禅亭亭特立独起于身者颛顼封泰山禅云云帝喾封泰山禅云云尧封太山禅云云舜封太山禅云云亦不禅亭亭若合黄帝以为五帝者少昊即黄帝子又非独立之义矣若谓三王禅梁甫连延不絶父没子继者禹封太山禅云云周成王封太山禅社首旧书如此异乎礼说皆道聼所得失其本文假使三王皆封太山禅梁甫者是为封太山则有传世之义禅梁甫则有揖让之懐或欲禅位或欲传子义既矛盾理必不然又七十二君夷吾所记此中世数裁可得二十余主伏羲神农女娲大庭栢皇中央栗陆骊连赫胥尊卢混沌昊英有巢朱襄葛天隂康无懐黄帝少昊颛顼髙辛尧舜禹汤文武中间乃有共工霸有九州非帝之数云何得有七十二君封禅之事且燧人以前至周之世未有君臣人心淳朴不应金泥玉检升中刻石燧人伏羲神农三皇结绳而治书契未作未应有镌文告成且无懐氏伏羲后第十六主云何得在伏羲前封太山禅云云夷吾又曰惟受命之君然后得封禅周成王非受命君云何而得封太山禅社首神农与炎帝是一主而云神农封太山禅云云炎帝封太山禅云云分为二人妄亦甚矣若是圣主不须封禅若是凡主不应封禅当是齐桓欲行此事管仲知其不可故举怪物以屈之也秦始皇登太山中坂风雨暴至休松树下封为五大夫而事不遂汉武帝宗信方士广召儒生皮弁搢绅射牛行事独与霍嬗俱上既而子侯暴卒厥足用伤至魏明使髙堂隆撰其礼仪闻隆没叹息曰天不欲成吾事髙生舍我亡也晋武太始中欲封禅乃至太康议犹不定竟不果行孙皓遣兼司空董朝兼太常周处至阳羡封禅国山此朝君子有何功徳不思古道而欲封禅皆是主好名于上臣阿㫖于下也夫封禅者不出正经惟左传说禹会诸侯于涂山执玉帛者万国亦不谓为封禅郑元有参柴之风不能推寻正经专信纬候之书斯为谬矣葢礼云因天事天因地事地因名山升中于天因吉土享帝于郊燔柴岱宗即因山之谓矣故曲礼云天子祭天地是也又祈谷一报谷一礼乃不显祈报地推文则有乐记云大乐与天地同和大礼与天地同节和故百物不失节故祀天祭地百物不失者天生之地养之故知地亦有祈报是则一年三郊天三祭地周官有圜丘方泽者总为三事郊祭天地故小宗伯云兆五帝于四郊此即月令迎气之郊也舜典有歳二月东廵狩至于岱宗夏南秋西冬北五年一周若为封禅何其数也此为九郊亦皆正义至如大旅于南郊者非常祭也大宗伯国有大故则旅上帝月令云仲春𤣥鸟至祀于髙禖亦非常祭故诗云克禋克祀以弗无子并有雩祷亦非常祭礼云雩禜水旱也是为合郊天地有三特郊天有九非常祀又有三孝经云宗祀文王于明堂以祀上帝雩祭与明堂虽是祭天而不在郊是为天祀有十六地祭有三惟大禘祀不在此数大传云王者禘其祖之所自出以其祖配之异于常祭以故云大于时祭案系辞云易之为书也广大悉备有天道焉有地道焉有人道焉兼三才而两之故六六者非佗三才之道也干彖云大哉干元万物资始乃统天云行雨施品物流形大明终始六位时成此则应六年一祭坤元亦尔诚敬之道尽此而备至于封禅非所敢闻髙祖嘉纳之因推演懋议称制㫖以答请者由是遂停十年转太子家令宋齐旧仪郊天祀帝皆用衮冕至天监七年懋始请造大裘至是有事于明堂仪注犹云服衮冕懋駮云礼云大裘而冕祀昊天上帝亦如之良由天神尊逺须贵诚质今泛祭五帝理不容文改服大裘自此始也又降敇问凡求隂阳应各从其类今雩祭燔柴以火祈水意以为疑懋答曰雩祭燔柴经无其文良由先儒不思故也按周宣云汉之诗曰上下奠瘗靡神不宗毛注云上祭天下祭地奠其币瘗其物以此而言为旱而祭天地并有瘗埋之文不见有燔柴之说若以祭五帝必应燔柴者今明堂之礼又无其事且礼又云理少牢以祭时时之功是五帝此又是不用柴之证矣昔雩坛在南方正阳位有乖求神而已移于东实柴之礼犹未革请停用柴其牲牢等物悉从坎瘗以符周宣云汉之说诏并从之凡诸礼仪多所刋正以足疾出为始平太守政有能名加散骑常侍转天门太守中大通三年皇太子召诸儒参録长春义记四年拜中庶子是歳卒时年六十九撰述行记四卷有集十五卷陈吏部尚书姚察曰司马褧儒术博通到溉文义优敏显懋之遴强学浃洽并职经便繁应对左右斯葢严朱之任焉而溉之遴遂至显贵亟拾青紫然非遇时焉能致此仕也梁书卷四十卷四十考证梁书卷四十考证司马褧传司马褧字元素素南史作表褧虽居外官有敇预文徳武徳二殿长名问讯不限日日一本作口刘显传显有三子莠荏臻臻早着名荏南史作刘之遴传案古本汉书阁本及南本俱脱古字今从监本杂在诸传秩中秩南史作表淮隂毅毅杖剑周章杖南史作伏继踵胡母仲舒云盛因修谷梁千秋最笃修南史作循许懋传起家后军豫章王行参军后军南史讹后为神农与炎帝是一主监本缺农与二字今补入梁书卷四十考证梁书卷四十一钦定四库全书梁书卷四十一唐散骑常侍姚思廉撰列𫝊第三十五王规王承褚翔萧介褚球刘孺刘潜殷芸萧几王规字威眀琅邪临沂人祖俭齐太尉南昌文宪公父骞金紫光禄大夫南昌安侯规八嵗以丁所生母忧居䘮有至性太尉徐孝嗣每见必为之流涕称曰孝童叔父暕亦深器重之常曰此儿吾家千里驹也年十二五经大义并畧能通既长好学有口辨州举秀才郡迎主簿起家秘书郎累迁太子舎人安右南康王主簿太子洗马天监十二年改构太极殿功毕规献新殿赋其辞甚工拜秘书丞厯太子中舎人司徒左西属从事中郎晋安王纲出为南徐州髙选僚属引为云麾谘议叅军久之出为新安太守父忧去职服阕袭封南昌县侯除中书黄门侍郎敕与陈郡殷钧琅邪王钖范阳张缅同侍东宫俱为昭眀太子所礼湘东王时为京尹与朝士宴集属规为酒令规从容对曰自江左以来未有兹举特进萧琛金紫傅昭在坐并谓为知言普通初陈庆之北伐克复洛阳百僚称贺规退曰道家有云非为功难成功难也羯寇逰魂为日已久桓温得而复失宋武竟无成功我孤军无援深入寇境威势不接餽运难继将是役也为祸阶矣俄而王师覆没其识达事机多如此类六年髙祖于文徳殿饯广州刺史元景隆诏羣臣赋诗同用五十韵规援笔立奏其文又美髙祖嘉焉即日诏为侍中大通三年迁五兵尚书俄领歩兵校尉中大通二年出为贞威将军骠骑晋安王长史其年王立为皇太子仍为吴郡太守主书芮珍宗家在吴前守宰皆倾意附之是时珍宗假还规遇之甚薄珍宗还都宻奏规云不理郡事俄徴为左民尚书郡吏民千余人诣阙请留表三奏上不许寻以本官领右军将军未拜复为散骑常侍太子中庶子领歩兵校尉规辞疾不拜于钟山宗熙寺筑室居焉大同二年卒时年四十五诏赠散骑常侍光禄大夫赙钱二十万布百疋谥曰章皇太子出临哭与湘东王绎令曰威眀昨宵奄复殂化甚可痛伤其风韵遒正神峯标映千里絶迹百尺无枝文辩纵横才学优赡跌宕之情弥逺濠梁之气特多斯实俊民也一尔过隟永归长夜金刀掩芒长淮絶涸去嵗冬中已伤刘子令兹寒孟复悼王生俱往之伤信非虚説规集后汉衆家异同注续汉书二百卷文集二十卷子襃字子汉七嵗能属文外祖司空袁昻爱之谓賔客曰此儿当成吾宅相弱冠举秀才除祕书郎太子舎人以父忧去职服阕袭封南昌侯除武昌王文学太子洗马兼东宫管记迁司徒属秘书丞出为安成内史太清中侯景陥京城江州刺史当阳公大心举州附贼贼转寇南中襃犹据郡拒守大寳二年世祖命徴襃赴江陵既至以为忠武将军南平内史俄迁吏部尚书侍中承圣二年迁尚书右仆射仍恭掌选事又加侍中其年迁左仆射恭掌如故三年江陵陥入于周襃着幼训以诫诸子其一章云陶士行曰昔大禹不吝尺璧而重寸隂文士何不诵书武士何不马射若乃𤣥冬脩夜朱眀永日肃其居处崇其墙仭门无糅杂坐阙号呶以之求学则仲尼之门人也以之为文则贾生之升堂也古者盘盂有铭几杖有诫进退循焉俯仰观焉文王之诗曰靡不有初鲜克有终立身行道终始若一造次必于是君子之言欤儒家则尊卑等差吉凶降杀君南面而臣北面天地之义也鼎爼竒而笾豆偶隂阳之义也道家则堕支体黜聪眀弃义絶仁离形去智释氏之义见苦断习证灭循道眀因辨果偶凡成圣斯虽为教等差而义归汲引吾始乎幼学及于知命既崇周孔之教兼循老释之谈江左以来斯业不坠汝能脩之吾之志也初有沛国刘㲄南阳宗懔与褒俱为中兴佐命同恭帷幄刘㲄字仲寳晋丹阳尹真长七世孙也少方正有器局自国子礼生射策髙第为宁海令稍迁湘东王记室叅军又转中记室太清中侯景乱世祖承制上流书檄多委㲄焉㲄亦竭力尽忠甚蒙赏遇厯尚书左丞御史中丞承圣二年迁吏部尚书国子祭酒余如故宗懔字元懔八世祖承晋宜都郡守属永嘉东徙子孙因居江陵焉懔少聪敏好学昼夜不倦乡里号为童子学士普通中为湘东王府兼记室转刑狱仍掌书记厯临汝建成广晋等令后又为世祖荆州别驾及世祖即位以为尚书郎封信安县侯邑一千戸累迁吏部郎中五兵尚书吏部尚书承圣三年江陵没与㲄俱入于周王承字安期仆射暕子七嵗通周易选补国子生年十五射策髙第除祕书郎厯太子舎人南康王文学邵陵王友太子中舎人以父忧去职服阕复为中舎人累迁中书黄门侍郎兼国子博士时膏腴贵逰咸以文学相尚罕以经术为业惟承独好之发言吐论造次儒者在学训诸生述礼易义中大通五年迁长兼侍中俄转国子祭酒承祖俭及父暕尝为此职三世为国师前代未之有也当世以为荣久之出为戎昭将军东阳太守为政寛恵吏民悦之视事未朞卒于郡时年四十一谥曰章子承性简贵有风格时右卫朱异当朝用事毎休下车马常填门时有魏郡申英好危言髙论以忤权右常指异门曰此中辐辏皆以利往能不至者惟有大小王东阳小东阳即承弟穉也当时惟承兄弟及褚翔不至异门时以此称之褚翔字世举河南阳翟人曽祖渊齐太宰文简公佐命齐室祖蓁太常穆子父向字景政年数嵗父母相继亡没向哀毁若成人者亲表咸异之既长淹雅有器量髙祖践阼选补国子生起家祕书郎迁太子舎人尚书殿中郎出为安成内史还除太子洗马中舎人累迁太尉从事中郎黄门侍郎镇右豫章王长史顷之入为长兼侍中向风仪端丽眉目如㸃毎公庭就到为衆所瞻望焉大通四年出为宁逺将军北中郎庐陵王长史三年卒官外兄谢举为制墓铭其畧曰𢎞治推华子嵩惭量酒归月下风清琴上论者以为拟得其人翔初为国子生举髙第丁父忧服阕除祕书郎累迁太子舎人宣城王主簿中大通五年髙祖宴羣臣乐逰苑别诏翔与王训为二十韵诗限三刻成翔于坐立奏髙祖异焉即日转宣城王文学俄迁为友时宣城友文学加它王二等故以翔超为之时论美焉出为义兴太守翔在政洁已省繁苛去浮费百姓安之郡之西亭有古树积年枯死翔至郡忽更生枝叶百姓咸以为善政所感及秩满吏民诣阙请之敕许焉寻徴为吏部郎去郡百姓无老少追送出境涕泣拜辞翔居小选公清不为请属易意号为平允俄迁侍中顷之转散骑常侍领羽林监侍东宫出为晋陵太守在郡未朞以公事免俄复为散骑常侍侍东宫太清二年迁守吏部尚书其年冬侯景围宫城翔于围内丁母忧以毁卒时年四十四诏赠本官翔少有孝性为侍中时母疾笃请沙门祈福中夜忽见户外有异光又闻空中弹指及晓疾遂愈或以翔精诚所致焉萧介字茂镜兰陵人也祖思话宋开府仪同三司尚书仆射父恵蒨齐左民尚书介少颕悟有器识博渉经史兼善属文齐永元末释褐着作佐郎天监六年除太子舎人八年迁尚书金部郎十二年转主客郎出为吴令甚着声绩湘东王闻介名思共逰处表请之普通三年乃以介为湘东王谘议叅军大通二年除给事黄门侍郎大同二年武陵王为扬州刺史以介为府长史在职清白为朝廷所称髙祖谓何敬容曰萧介甚贫可处以一郡敬容未对髙祖曰始兴郡顷无良守岭上民颇不安可以介为之由是出为始兴太守介至任宣布威徳境内肃清七年徴为少府卿寻加散骑常侍㑹侍中阙选司举王筠等四人并不称旨髙祖曰我门中久无此职宜用萧介为之介博物强识应对左右多所匡正髙祖甚重之迁都官尚书毎军国大事必先询访于介焉髙祖谓朱异曰端右之村也中大同二年辞疾致事髙祖优诏不许终不肯起乃遣谒者仆射魏祥就拜光禄大夫太清中侯景于涡阳败走入寿阳髙祖敇防主韦黙纳之介闻而上表諌曰臣抱患私门窃闻侯景以涡阳败绩只马归命陛下不悔前祸复敕容纳臣闻凶人之性不移天下之恶一也昔吕布杀丁原以事董卓终诛董而为贼刘牢反王恭以归晋还背晋以构妖何者狼子野心终无驯狎之性养虎之喻必见饥噬之祸侯景兽心之种鸣镝之类以凶狡之才荷髙欢翼长之遇位忝台司任居方伯然而髙欢坟土未干即还反噬逆力不逮乃复逃死闗西宇文不容故复投身于我陛下前者所以不逆细流正欲以属国降胡以讨匈奴冀获一战之效耳今既亡师失地直是境上之匹夫陛下爱匹夫而弃与国之好臣窃不取也若国家犹待其更鸣之晨嵗暮之效臣窃惟侯景必非嵗暮之臣弃乡国如脱屣背君亲如遗芥岂知逺慕圣徳为江淮之纯臣事迹显然无可致惑一隅尚其如此触类何可具陈臣朽老疾侵不应輙干朝政但楚囊将死有城郢之忠卫鱼临亡亦有尸諌之节臣忝为宗室遗老敢忘刘向之心伏愿天慈少思危苦之语髙祖省表叹息卒不能用介性髙简少交逰惟与族兄琛従兄眎素及洽从弟㳤等文酒赏㑹时人以比谢氏乌衣之逰初髙祖招延后进二十余人置酒赋诗臧盾以诗不成罚酒一斗盾饮尽颜色不变言笑自若介染翰便成文无加㸃髙祖两美之曰臧盾之饮萧介之文即席之美也年七十三卒于家第三子允初以兼散骑常侍聘魏还为太子中庶子后至光禄大夫洽字宏称介従父兄也父恵基齐吏部尚书有重名前世洽幼敏寤年七嵗诵楚辞畧上口及长好学博渉亦善属文齐永眀中为国子生举眀经起家着作佐郎迁西中郎外兵恭军天监初为前军鄱阳王主簿尚书部郎迁太子中舎人出为南徐州治中既近畿重镇吏数千人前后居之者皆致巨富洽为之清身率职馈遗一无所受妻子不免饥寒还除司空従事中郎为建安内史坐事免久之起为䕶军长史北中郎谘议恭军迁太府卿司徒临川王司马普通初拜员外散骑常侍兼御史中丞以公事免顷之为通直散骑常侍洽少有才思髙祖令制同泰大爱敬二寺刹下铭其文甚美二年迁散骑常侍出为招逺将军临海太守为政清平不尚威勐民俗便之还拜司徒左长史又敇撰当涂堰碑辞亦赡丽六年卒官时年五十五有诏出举哀赙钱二万布五十疋集二十卷行于世褚球字仲寳河南阳翟人髙祖叔度宋征虏将军雍州刺史祖暧太宰外兵叅军父缋太子舎人并尚宋公主球少孤贫笃志好学有才思宋建平王景素元徽中诛灭惟有一女得存其故吏何昌㝢王思逺闻球清立以此女妻之因为之延誉仕齐起家征虏行叅军俄署法曹迁右军曲江公主簿出为溧阳令在县清白资公俸而已除平西主簿天监初迁太子洗马散骑侍郎兼中书通事舎人出为建康令母忧去职以本官起之固辞不拜服阕除北中郎谘议叅军俄迁中书郎复兼中书通事舎人除云骑将军累兼廷尉光禄卿舎人如故迁御史中丞球性公强无所屈挠在宪司甚称职普通四年出为北中郎长史南兰陵太守入为通直散骑常侍领羽林监七年迁太府卿顷之迁都官尚书中大同中出为仁威临川王长史江夏太守以疾不赴职改授光禄大夫未拜复为太府卿领歩兵校尉俄迁通直散骑常侍秘书监领着作迁司徒左长史常侍着作如故自魏孙礼晋荀组以后台佐加貂始有球也寻出为贞威将军轻车河东王长史南兰陵太守入为散骑常侍领歩兵寻表致仕诏不许俄复拜光禄大夫加给事中卒官时年七十刘孺字孝稚彭城安上里人也祖勔宋司空忠昭公父悛齐太常敬子孺幼聪敏七嵗能属文年十四居父䘮毁瘠骨立宗党咸异之服阕叔父瑱为义兴郡携以之官常置坐侧谓賔客曰此儿吾家之眀珠也既长美风采性通和虽家人不见其喜愠本州召迎主簿起家中军法曹行恭军时镇军沈约闻其名引为主簿常与逰宴赋诗大为约所嗟赏累迁太子舎人中军临川王主簿太子洗马尚书殿中郎出为太末令在县有清绩还除晋安王友转太子中舎人孺少好文章性又敏速尝于御坐为李赋受诏便成文不加㸃髙祖甚称赏之后侍宴夀光殿诏羣臣赋诗时孺与张率并醉未及成髙祖取孺手板题戱之曰张率东南美刘孺雒阳才揽笔便应就何事久迟回其见亲爱如此转中书郎兼中书通事舎人顷之迁太子家令余如故出为宣恵晋安王长史领丹阳尹丞迁太子中庶子尚书吏部郎出为轻车湘东王长史领会稽郡丞公事免顷之起为王府记室散骑侍郎兼光禄卿累迁少府卿司徒左长史御史中丞号为称軄大通二年迁散骑常侍三年迁左民尚书领歩兵校尉中大通四年出为仁威临川王长史江夏太守加贞威将军五年为宁逺将军司徒左长史未拜改为都官尚书领右军将军大同五年守吏部尚书其年出为眀威将军晋陵太守在郡和理为吏民所称七年入为侍中领右军其年复为吏部尚书以母忧去职居䘮未朞以毁卒时年五十九谥曰孝子孺少与从兄苞孝绰齐名苞早卒孝绰数坐免黜位并不髙惟孺贵显有文集二十卷子刍着作郎早卒孺二弟览遵览字孝智十六通老易厯官中书郎以所生母忧庐于墓再朞口不尝盐酪冬止着单布家人患其不胜䘮中夜窃寘炭于牀下览因暖气得睡既觉知之号恸欧血髙祖闻其有至性数省视之服阕除尚书左丞性聪敏尚书令史七百人一见并记名姓当官清正无所私姊夫御史中丞褚湮从兄吏部郎孝绰在职颇通赃货览劾奏并免官孝绰怨之尝谓人曰犬啮行路覧噬家人出为始兴内史治郡尤励清节还复为左丞卒官遵字孝陵少清雅有学行工属文起家着作郎太子舎人累迁晋安王宣恵云麾二府记室甚见賔礼转南徐州治中王后为雍州复引为安北谘议叅军带邔县令中大通二年王立为皇太子仍除中庶子遵自随藩及在东宫以旧㤙偏蒙宠遇同时莫及大同元年卒官皇太子深悼惜之与遵从兄阳羡令孝仪令曰贤従中庶奄至殒逝痛可言乎其孝友淳深立身贞固内含玉润外表澜清美誉嘉声流于士友言行相符始终如一文史该富琬琰为心辞章博赡𤣥黄成采既以鸣谦表性又以难进自居未尝造请公卿缔交荣利是以新沓莫之举社武弗之知自阮放之官野王之职栖迟门下已踰五载同僚已陟后进多升而怡然清静不以少多为念确尔之志亦何易得西河观寳东江独歩书籍所载必不是过吾昔在汉南连翩书记及忝朱方从容坐首良辰美景清风月夜鹢舟乍动朱鹭徐鸣未尝一日而不追随一时而不㑹遇酒阑耳热言志赋诗校覆忠贤𣙜扬文史益者三友此实其人及𢎞道下邑未申善政而能使民结去思野多驯雉此亦威鳯一羽足以验其五徳比在春坊载获申晤博望无通賔之务司成多节文之科所頼故人时相嫓偶而此子溘然实可嗟痛惟与善人此为虚说天之报施岂若此乎想卿痛悼之诚亦当何已往矣奈何投笔恻怆吾昨欲为志铭幷为撰集吾之劣薄其生也不能揄扬吹歔使得骋其才用今者为铭为集何益既往故为痛惜之情不能已已耳刘潜字孝仪秘书监孝绰弟也幼孤与兄弟相励勤学并工属文孝绰常曰三笔六诗三即孝仪六孝威也天监五年举秀才起家镇右始兴王法曹行叅军随府益州兼记室王入为中抚军转主簿迁尚书殿中郎敕令制雍州平等金像碑文甚宏丽晋安王纲出镇襄阳引为安北功曹史以母忧去职王立为皇太子孝仪服阕仍补洗马迁中舎人出为戎昭将军阳羡令甚有称绩擢为建康令大同三年迁中书郎以公事左迁安西谘议恭军兼散骑常侍使魏还复除中书郎顷之权兼司徒右长史又兼宁逺长史行彭城琅邪二郡事累迁尚书左丞兼御史中丞在职弹纠无所頋望当时称之十年出为伏波将军临海太守是时政网疎濶百姓多不遵禁孝仪下车宣示条制励精绥抚境内翕然风俗大革中大同元年入守都官尚书太清元年出为眀威将军豫章内史二年侯景寇京邑孝仪遣子励师郡兵三千人随前衡州刺史韦粲入援三年宫城不守孝仪为前厯阳太守庄鐡所逼失郡大寳元年病卒时年六十七孝仪为人寛厚内行尤笃第二兄孝能早卒孝仪事寡嫂甚谨家内巨细必先谘决与妻子朝夕供事未尝失礼世以此称之有文集二十卷行于世第五弟孝胜厯官邵陵王法曹湘东王安西主簿记室尚书左丞出为信义太守公事免久之复为尚书右丞兼散骑常侍聘魏还为安西武陵王纪长史蜀郡太守太清中侯景陷京师纪儧号于蜀以孝胜为尚书仆射承圣中随纪出崃口兵败被执下狱世祖寻宥之起为司徒右长史第六弟孝威初为安北晋安王法曹转主簿以母忧去职服阕除太子洗马累迁中舎人庶子率更令并掌管记大同九年白雀集东宫孝威上颂其辞甚美太清中迁中庶子兼通事舎人及侯景寇乱孝威于围城得出随司州刺史栁仲礼西上至安陆遇疾卒第七弟孝先武陵王法曹主簿王迁益州随府转安西记室承圣中与兄孝胜俱随纪军出崃口兵败至江陵世祖以为黄门侍郎迁侍中兄弟并善五言诗见重于世文集值乱今不具存殷芸字灌蔬陈郡长平人性侗傥不拘细行然不妄交逰门无杂客励精勤学博洽羣书幼而庐江何宪见之深相叹赏永眀中为宜都王行恭军天监初为西中郎主簿后军临川王记室七年迁通直散骑侍郎兼中书通事舎人十年除通直散骑侍郎兼尚书左丞又兼中书舎人迁国子博士昭眀太子侍读西中郎豫章王长史领丹阳尹丞累迁通直散骑常侍秘书监司徒左长史普通六年直东宫学士省大通三年卒时年五十九萧几字徳元齐曲江公遥欣子也年十嵗能属文早孤有弟九人并皆稚小几恩爱笃睦闻于朝野性温和与物无竞清贫自立好学善草𨽻书湘州刺史杨公则曲江之故吏也毎见几谓人曰康公此子可谓桓灵寳出及公则卒几为之诔时年十五沈约见而竒之谓其舅蔡撙曰昨见贤甥杨平南诔文不减希逸之作始验康公积善之庆释褐着作佐即庐陵王文学尚书殿中郎太子舎人掌管记迁庶子中书侍郎尚书左丞末年专尚释教为新安太守郡多山水特其所好适性逰履遂为之记卒于官子为字元专亦有文才仕至太子舎人永康令史臣曰王规之徒俱着名誉既逢休运才用各展美矣萧洽当涂之制见伟辞人刘孝仪兄弟并以文章显君子知梁代之有人焉梁书卷四十一卷四十一考证梁书卷四十一考证萧介𫝊以凶狡之才狡监本讹稷今改正刘潜𫝊第二兄孝能能南史作熊萧几𫝊康公此子可谓桓灵寳出南史出字上有重字子为字元专为南本作清梁书卷四十一考证梁书卷四十二钦定四库全书梁书卷四十二唐散骑常侍姚思亷撰列𫝊第三十六臧盾傅岐臧盾字宣卿东莞莒人高祖焘宋左光禄大夫祖潬之左民尚书父未甄博渉文史有才干少为外兄汝南周颙所知宋末起家为领军主簿所奉即齐武帝入齐歴太尉祭酒尚书主客郎建安庐陵二王府记室前军功曹史通直郎南徐州中正丹阳尹丞高祖平京邑霸府建引为骠骑刑狱叅军天监初除后军谘议中郎南徐州别驾入拜黄门郎迁右军安成王长史少府卿出为新安太守有能名还为太子中庶子司农卿太尉长史丁所生母忧三年庐于墓侧服阕除廷尉卿出为安成王长史江夏太守卒官盾幼从征士琅邪诸葛璩受五经通章句璩学徒常有数十百人盾处其间无所狎比璩异之叹曰此生重器王佐人也初为抚军行恭军迁尚书中兵郎盾美风仪善举止每趋奏高祖甚悦焉入兼中书通事舍人除安右录事叅军舍人如故盾有孝性随父宿直于廷尉母刘氏在宅夜暴亡左手中指忽痛不得寝及晓宅信果报凶问其感通如此服制未终父又卒盾居丧五年不出庐舍形骸枯顇家人不复识乡人王端以状闻高祖嘉之敇累遣抑譬服阕除丹阳尹丞转中书郎复兼中书舍人迁尚书左丞为东中即武陵王长史行府州国事领会稽郡丞还为少府卿领步兵校尉迁御史中丞盾性公彊居宪台甚称职中大通五年二月高祖幸同泰寺开讲设四部大会衆数万人南越所献驯象忽于衆中狂逸乘轝羽卫及会皆骇散惟盾与散骑郎裴之礼嶷然自若高祖甚嘉焉俄有诏加散骑常侍未拜又诏曰总一六军非才勿授御史中丞新除散骑常侍盾志懐忠宻识用详慎当官平允处务勤恪必能缉斯戎政可兼领军常侍如故大同二年迁中领军领军管天下兵要监局事多盾为人敏赡有风力长于拨繁职事甚理天监中吴平侯萧景居此职着声称至是盾复继之五年出为仁威将军吴郡太守视事未朞以疾陈解拜光禄大夫加金章紫绶七年疾愈复为领军将军九年卒时年六十六即日有诏举哀赠侍中领军如故给东园秘器朝服一具衣一袭钱布各有差谥曰忠子长博字孟𢎞桂阳内史次子仲博曲阿令盾弟厥厥字献卿亦以干局称初为西中即行叅军尚书主客即入兼中书通事舍人累迁正员即鸿胪卿舍人如故迁尚书右丞未拜出为晋安太守郡居山海常结聚逋逃前二千石虽募讨捕而冦盗不止厥下车宣风化凡诸凶党皆襁负而出居民复业商旅流通然为政严酷少恩吏民小事必加杖罸百姓谓之臧虎还除骠骑庐陵王谘议叅军复兼舍人迁员外散骑常侍兼司农卿舍人如故大同八年卒官时年四十八厥前后居职所掌之局大事及兰台廷尉所不能决者敕并付厥厥辨断精详咸得其理厥卒后有挝登闻鼓诉者求付清直舍人高祖曰臧厥既亡此事便无可付其见知如此子操尚书三公即傅岐字景平北地灵州人也高祖𢎞仁宋太常祖琰齐世为山隂令有治能自县擢为益州刺史父翙天监中歴山隂建康令亦有能名官至骠骑谘议岐初为国子明经生起家南康王宏常侍迁行参军兼尚书金部即母忧去职居丧尽礼服阕后疾废乆之是时改创北郊坛初起岐监知缮筑事毕除如新令县民有因鬬相欧而死者死家诉郡郡録其仇人考掠备至终不引咎郡乃移狱于县岐即命脱械以和言问之便即首服法当偿死会冬节至岐乃放其还家使过节一日复狱曹掾固争曰古者乃有此于今不可行岐曰其若负信县令当坐主者勿忧竟如期而反太守深相叹异遽以状闻岐后去县民无老小皆出境拜送啼号之声闻于数十里至都除廷尉正入兼中书通事舍人迁宁逺岳阳王记室叅军舍人如故出为建康令以公事免俄复为舍人累迁安西中记室镇南谘议叅军兼舍人如故岐美容止博渉能占对大同中与魏和亲其使嵗中再至常遣岐接对焉太清元年累迁太仆司农卿舍人如故在禁省十余年机事宻勿亚于朱异此年冬豫州刺史贞阳侯萧渊明率衆伐彭城兵败陷魏二年渊明遣使还述魏人欲更通和好敇有司及近臣定议左衞朱异曰高澄此意当复欲继好不爽前和邉境且得静冦息民于事为便议者并然之岐独曰高澄既新得志其势非弱何事须和此必是设间故令贞阳遣使令侯景自疑当以贞阳易景景意不安必圗祸乱今若许澄通好正是堕其计中且彭城去嵗丧师涡阳新复败退令便就和益示国家之弱若如愚意此和宜不可许朱异等固执高祖遂从异议及遣和使侯景果有此疑累启请追使敕但依违报之至八月遂举兵反十月入冦京师请诛朱异三年迁中领军舍人如故二月景于阙前通表乞割江右四州安其部下当解围还鎭诏许之乃于城西立盟求遣宣城王出送岐固执宣城嫡嗣之重不宜许遣石城公大款送之及与景盟讫城中文武喜跃望得解围岐独言于衆曰贼举兵为逆未遂求和夷情兽心必不可信此和终为贼所诈也衆并怨怪之及景背盟莫不叹服寻有诏以岐勤劳封南丰县侯邑五百户固辞不受宫城失守岐带疾出围卒于宅陈吏部尚书姚察曰夫举事者定于谋故万举无遗䇿信哉是言也傅岐识齐氏之伪和可谓善于谋事是时若纳岐之议太清祸乱固其不作申子曰一言倚天下靡此之谓乎梁书卷四十二梁书卷四十三钦定四库全书梁书卷四十三唐散骑常侍姚思廉撰列𫝊第三十七韦粲江子一张嵊沈浚桞敬礼韦粲字长蒨车骑将军叡之孙北徐州刺史放之子也有父风好学仗气身长八尺容貌甚伟初为云麾晋安王行叅军俄署法曹迁外兵叅军兼中兵时颕川庾仲容吴郡张率前軰知名与粲同府并忘年交好及王迁镇雍州随转记室兼中兵如故王立为皇太子粲迁歩兵校尉入为东宫领直丁父忧去职寻起为招逺将军复为领直服阕袭爵永昌县侯除安西湘东王谘议累迁太子仆左卫率领直并如故粲以旧恩任寄绸密虽居职屡徙常留宿卫颇擅权诞倨不为时軰所平右卫朱异尝扵酒席厉色谓粲曰卿何得已作领军靣向人中大同十一年迁通直散骑常侍未拜出为持节督衡州诸军事安逺将军衡州刺史皇太子出饯新亭执粲手曰与卿不为久别太清元年粲至州无几便表解职二年徴为散骑常侍粲还至庐陵闻侯景作逆便简阅部下得精卒五千马百匹倍道赴援至豫章奉命报云贼已出横江粲即就内史刘孝仪共谋之孝仪曰必期如此当有别敕岂可轻信单使妄相惊动或恐不然时孝仪置酒粲怒以杯抵地曰贼已渡江便逼宫阙水陆俱断何暇有报假令无敕岂得自安韦粲今日何情饮酒即驰马出部分将𤼵㑹江州刺史当阳公大心遣使要粲粲乃驰徃见大心曰上游蕃镇江州去京最近殿下情计实宜在前但中流任重当湏应接不可阙镇今直且张声势移镇湓城遣偏将赐随扵事便足大心然之遣中兵柳昕帅兵二千人随粲粲悉留家累扵江州以轻舸就路至南洲粲外弟司州刺史栁仲礼亦帅歩骑万余人至横江粲即送粮仗赡给之并散私金帛以赏其战士先是安北将军鄱阳王范亦自合肥遣西豫州刺史裴之髙与其长子嗣帅江西之衆赴京师屯扵张公洲待上流诸军至是时之高遣船渡仲礼与合军进屯王游苑粲建议推仲礼为大都督报下流衆军裴之高自以年位耻居其下乃云柳节下是州将何湏我复鞭板累日不决粲乃抗言扵衆曰今者同赴国难义在除贼所以推柳司州者政以久捍边疆先为侯景所惮且士马精锐无出其前若论位次柳在粲下语其年齿亦少扵粲直以社稷之计不得复论今日形势贵在将和若人心不同大事去矣裴公朝之旧齿年徳已隆岂应复挟私情以沮大计粲请为诸君解释之乃单舸至之高营切让之曰前诸将之议豫州意所未同即二宫危逼猾冦滔天臣子当戮力同心岂可自相矛盾豫州必欲立异锋镝便有所归之髙垂泣曰吾荷国恩荣自应帅先士卒顾恨衰老不能効命企望栁使君共平凶逆谓衆议已从无俟老夫耳若必有疑当剖心相示扵是诸将定议仲礼方得进军次新亭贼列阵扵中兴寺相持至晚各解归是夜仲礼入粲营部分衆军旦日将战诸将各有据守令粲顿青塘青塘当石头中路粲虑栅垒未立贼必争之颇以为惮谓仲礼曰下官才非御侮直欲以身狥国节下善量其宜不可致有亏丧仲礼曰青塘立栅廹近淮渚欲以粮储船乘尽就泊之此是大事非兄不可若疑兵少当更差军相助乃使直阁将军刘叔允师助粲帅所部水陆俱进时值昬雾军人迷失道比及青塘夜已过半垒栅至晓未合景登禅灵寺门阁望粲营未立便率锐卒来攻军副王长茂劝据栅待之粲不从令军主郑逸逆击之命刘叔𦙍以水军截其后叔允畏懦不敢进逸遂败贼乘胜入营左右牵粲避贼粲不动犹叱子弟力战兵死畧尽遂见害时年五十四粲子尼及三弟助警构从弟昻皆战死亲戚死者数百人贼𫝊粲首阙下以示城内太宗闻之流涕曰社稷所寄惟在韦公如何不幸先死行阵诏赠䕶军将军世祖平侯景追谥曰忠贞并追赠助警构及尼皆中书即昻员外散骑常侍粲长子臧字君理歴官尚书三公即太子洗马东宫领直侯景至帅兵屯西华门城陷奔江州收旧部曲据豫章为其部下所害江子一字元贞济阳考城人晋散骑常侍统之七世孙也父法成天监中奉朝请子一少好学有志操以家贫阙飬因蔬食终身起家王国侍即朝请启求观书秘阁髙祖许之有敕直华林省其姑夫右卫将军朱异权要当朝休下之日宾客辐凑子一未尝造门其髙洁如此稍迁尚书仪曹郎出为遂昌曲阿令皆着美绩除通直散骑侍郎出为戎昭将军南津校尉弟子四歴尚书金部郎大同初迁右丞兄弟性并刚烈子四自右丞上封事极言得失髙祖甚善之诏尚书详择施行焉左民郎沈烱少府丞顾玙尝奏事不允髙祖厉色呵责之子四乃趋前代烱等对言甚激切髙祖怒唿縳之子四据地不受髙祖怒亦止乃释之犹坐免职及侯景反攻陷厯阳自横江将渡子一帅舟师千余人扵下流欲邀之其副董桃生家在江北因与其党散走子一乃退还南洲复收余衆歩道赴京师贼亦寻至子一启太宗云贼围未合犹可出盪若营栅一固无所用武请与其弟子四子五帅所领百余人开承眀门挑贼许之子一乃身先士卒抽戈独进羣贼夹攻之从者莫敢继子四子五见事急相引赴贼并见害诏曰故戎昭将军通直散骑侍即南津校尉江子一前尚书右丞江子四东宫直殿主帅子五祸故有闻良以矜恻死事加等抑惟旧章可赠子一给事黄门侍即子四中书侍即子五散骑侍即侯景平世祖又追赠子一侍中谥义子子四黄门侍即谥毅子子五中书侍即谥烈子子一续黄图及班固九品并辞赋文笔数十篇行扵世张嵊字四山镇北将军稷之子也少方雅有志操能清言父临青州为土民所害嵊感家祸终身蔬食布衣手不执刀刃州举秀才起家秘书即累迁太子舍人洗马司徒左西掾中书郎出为永阳内史还除中军宣城王司马散骑常侍又出为镇南湘东王长史寻阳太守中大同元年徴为太府卿俄迁吴兴太守太清二年侯景围京城嵊遣弟伊率郡兵数千人赴援三年宫城䧟御史中丞沈浚违难东归嵊徃见而谓曰贼臣凭陵社稷危耻正是人臣効命之秋今欲收集兵力保据贵乡若天道无灵忠节不展虽复及死诚亦无恨浚曰鄙郡虽小仗义拒逆谁敢不从固劝嵊举义扵是收集士卒缮筑城垒时邵陵王东奔至钱唐闻之遣板授嵊征东将军加秩中二千石嵊曰朝廷危廹天子蒙尘今日何情复受荣号留板而已贼行台刘神茂攻破义兴遣使说嵊曰若早降附当还以郡相处复加爵赏嵊命斩其使仍遣军主王雄等帅兵扵鳢渎逆击之破神茂神茂退走侯景闻神茂败乃遣其中军侯子鉴帅精兵二万人助神茂以击嵊嵊遣军主范智朗出郡西拒战为神茂所败退归贼骑乗胜焚栅栅内衆军皆土崩嵊乃释戎服坐扵听事贼临之以刃终不为屈乃执嵊以送景景刑之扵都市子弟同遇害者十余人时年六十二贼平世祖追赠侍中中卫将军开府仪同三司谥曰忠贞子沈浚字叔源吴兴武康人祖宪齐散骑常侍齐史有𫝊浚少博学有才干厯山隂吴建康令并有能名入为中书即尚书左丞侯景逼京城迁御史中丞是时外援并至侯景表请求和诏许之既盟景知城内疾疫复懐姦计迟疑不去数日皇太子令浚诣景所景曰即已向热非复行时十万之衆何由可去还欲立効朝廷君可见为申闻浚曰将军此论意在得城城内兵粮尚支百日将军储积内尽国家援军外集十万之衆将何所资而反设此言欲胁朝廷邪景横刃扵膝瞋目叱之浚正色责景曰眀公亲是人臣举兵向阙圣主申恩赦过已共结盟口血未干而有翻背沈浚六十之年且天子之使死生有命岂畏逆臣之刀乎不顾而出景曰是真司直也然密衔之及破张嵊乃求浚以害之栁敬礼开府仪同三司庆逺之孙父津太子詹事敬礼与兄仲礼皆少以勇烈知名起家着作佐即稍迁扶风太守侯景渡江敬礼率马歩三千赴援至都据青溪埭与景频战恒先登陷陈甚着威名台城没敬礼与仲礼俱见扵景景遣仲礼经畧上流留敬礼为质以为䕶军景饯仲礼扵后渚敬礼密谓仲礼曰景今来会敬礼抱之兄㧞佩刀便可斫杀敬礼死亦无所恨仲礼壮其言许之及酒数行敬礼目仲礼仲礼见备卫严不敢动计遂不果会景征晋熈敬礼与南康王会理共谋袭其城克期将𤼵建安侯萧贲知而告之遂遇害史臣曰若夫义重扵生前典垂诰斯盖先哲之所贵也故孟子称生者我所欲义亦我所欲二事必不可兼得宁舍生而取义至如张嵊二三子之徒捐躯狥节赴死如归英风劲气笼罩今古君子知梁代之有忠臣焉梁书卷四十三卷四十三考证梁书卷四十三考证江子一𫝊江子一字元贞贞南史作亮梁书卷四十三考证梁书卷四十四钦定四库全书梁书卷四十四唐散骑常侍姚思廉撰列𫝊第三十八太宗十一王世祖二子太宗王皇后生哀太子大器南郡王大连陈㳤容生浔阳王大心左夫人生南海王大临安陆王大春谢夫人生浏阳公大雅张夫人生新兴王大荘包昭华生西阳王大钧范夫人生武宁王大威褚修华生建平王大球陈夫人生义安王大昕朱夫人生绥建王大摰自余诸子本书不载浔阳王大心字仁恕糿而聪朗善属文中大通四年以皇孙封当阳公邑一千五百戸大同元年出为使持节都督郢南北司定新五州诸军事轻车将军郢州刺史时年十三太宗以其幼恐未达民情戒之曰事无大小悉委行事纎毫不湏措懐大心虽不亲州务发言每合于理衆皆惊服七年徴为侍中兼石头戍军事太清元年出为云麾将军江州刺史二年侯景寇京邑大心招集士卒逺近归之衆至数万与上流诸军赴援宫阙三年城陷上甲侯萧韶南奔宣密诏加散骑常侍进号平南将军大寳元年封浔阳王邑二千戸初厯阳太守荘铁以城降侯景既而又奉其母来奔大心以铁旧将厚为其礼军旅之事悉以委之仍以为豫章内史侯景数遣军西上寇抄大心輙令铁击破之贼不能进时鄱阳王范率衆弃合肥屯于栅口待援兵总集欲俱进大心闻之遣要范西上以湓城处之廪馈甚厚与戮力共除祸难㑹荘铁据豫章反大心令中兵恭军韦约等将军击之铁败绩又乞降鄱阳世子嗣先与铁逰处因称其人才畧从横且旧将也欲举大事当资其力若降江州必不全其首领嗣请援之范从之乃遣将侯瑱率精甲五千往救铁夜袭破韦约等营大心闻之大惧于是二藩舋起人心离贰景将任约畧地至于湓城大心遣司马韦质拒战败绩时帐下犹有勇士千余人咸説曰既无粮储难以守固若轻骑往建州以图后举策之上者也大心未决其母陈淑容曰即日圣御年尊储宫万福汝久奉违颜色不念拜谒阙庭且吾已老而欲逺渉险路粮储不给岂谓孝子吾终不行因抚胸恸哭大心乃止遂与约和二年秋遇害时年二十九南海王大临字仁宣大同二年封宁国县公邑一千五百戸少而敏慧年十一遭左夫人忧哭泣毁瘠以孝闻后入国学眀经射策甲科拜中书侍郎迁给事黄门侍郎十一年为长兼侍中出为轻车将军琅邪彭城二郡太守侯景乱为使持节宣恵将军屯新亭俄又徴还屯端门都督城南诸军事时议者皆劝收外财物拟供赏赐大临独曰物乃赏士而牛可犒军命取牛得千余头城内赖以飨士大寳元年封南海郡王邑二千戸出为使持节都督扬南徐二州诸军事安南将军扬州刺史又除安东将军吴郡大守时张彪起义于㑹稽吴人陆令公颍川庾孟卿等劝大临走投彪大临曰彪若成功不资我力如其挠败以我说焉不可往也二年秋遇害于郡时年二十五南郡王大连字仁靖少俊爽能属文举止风流雅有巧思妙达音乐兼善丹青大同二年封临城县公邑一千五百户七年与南海王俱入国学射策甲科拜中书侍郎十年髙祖幸朱方大连与兄大临并从髙祖问曰汝等习骑不对曰臣等未奉诏不敢輙习敇各给马试之大连兄弟据鞍往还各得驰骤之节髙祖大悦即赐所乘马及为启谢词又甚美髙祖佗日谓太宗曰昨见大临大连风韵可爱足以慰吾年老迁给事黄门侍郎转侍中寻兼石头戍军事太清元年出为使持节轻车将军东扬州刺史侯景入寇京师大连率衆四万来赴及台城没援军散复还扬州三年㑹稽山贼田领羣聚党数万来攻大连命中兵叅军张彪击斩之大寳元年封为南郡王邑二千戸景仍遣其将赵伯超刘神茂来讨大连设备以待之㑹将留异以城应贼大连弃城走至信安为贼所获侯景以为轻车将军行扬州事迁平南将军江州刺史大连既廹寇手恒思逃窜乃与贼约曰军民之事吾不预焉候我存亡但听钟响欲简与相见囙得亡逸贼亦信之事未果二年秋遇害时年二十五安陆王大春字仁经少博涉书记天性孝谨体貎瓌伟腰带十围大同六年封西丰县公邑一千五百戸拜中书侍郎后为宁逺将军知石头戍军事侯景内寇大春奔京口随邵陵王入援战于钟山为贼所获京城既陥大宝元年封安陆郡王邑二千戸出为使持节云麾将军东扬州刺史二年秋遇害时年二十二浏阳公大雅字仁风大同九年封浏阳县公邑一千五百戸少聪警美姿仪特为髙祖所爱太清三年京城陥贼已乘城大雅犹命左右格战贼至渐衆乃自缒而下因发愤感疾薨时年十七新兴王大庄字仁礼大同九年封髙唐县公邑一千五百戸大寳元年封新兴郡王邑二千戸尝为使持节都督南徐州诸军事宣毅将军南徐州刺史二年秋遇害时年十八西阳王大钧字仁辅性厚重不妄戱弄年七嵗髙祖尝问读何书对曰学诗囙命讽诵音韵清雅髙祖因赐王羲之书一卷大寳元年封西阳郡王邑二千戸出为宣恵将军丹阳尹二年监扬州将军如故至秋遇害时年十三武宁王大威字仁容美风仪眉目如画大寳元年封武宁郡王邑二千戸二年出为信威将军丹阳尹其年秋遇害时年十三建平王大球字仁珽大寳元年封建平郡王邑二千户性眀恵夙成初侯景围京城髙祖素归心释教每发誓愿恒云若有衆生应受诸苦悉衍身代当时大球年甫七嵗闻而惊谓母曰官家尚尔儿安敢辞乃六时礼佛亦云凡有衆生应获苦报悉大球代受其早慧如此二年出为轻车将军兼石头戍军事其年秋遇害时年十一义安王大昕字仁朗年四嵗母陈夫人卒便哀慕毁顇有若成人及髙祖崩大昕奉慰太宗呜咽不能自胜左右见之莫不掩泣大寳元年封义安郡王邑二千戸二年出为宁逺将军琅邪彭城二郡太守未之镇遇害时年十一绥建王大摰字仁瑛幼雄壮有胆气及京城陥乃叹曰大丈夫㑹当灭虏属妳媪惊掩其口曰勿妄言祸将及大摰笑曰祸至非由此言大寳元年封绥建郡王邑二千户二年为宁逺将军遇害时年十嵗世祖诸男徐妃生忠壮世子方等王夫人生贞恵世子方诸其愍懐太子方矩本书不载所生别有𫝊夏贤妃生敬皇帝自余诸子并本书无𫝊忠壮世子方等字实相世祖长子也母曰徐妃少聪敏有俊才善骑射尤长巧思性爱林泉特好散逸尝着论曰人生处世如白驹过隙耳一壶之酒足以养性一簟之食足以怡形生在蓬蒿死在沟壑瓦棺石椁何以异兹吾尝梦为鱼囙化为鸟当其梦也何乐如之及其觉也何忧斯类良由吾之不及鱼鸟者逺矣故鱼鸟飞浮任其志性吾之进退恒存掌握举手惧触摇足恐堕若使吾终得与鱼鸟同逰则去人间如脱屣耳初徐妃以嫉妬失宠方等意不自安世祖闻之又恶方等方等益惧故述论以申其志焉㑹髙祖欲见诸王长子世祖遣方等入侍方等欣然升舟兾免忧辱行至繇水值侯景乱世祖召之方等唘曰昔申生不爱其死方等岂頋其生世祖省书叹息知无还意乃配歩骑一万使援京都贼毎来攻方等必身当矢石宫城陥方等归荆州收集士马甚得衆和世祖始叹其能方等又劝修筑城栅以僃不虞既成楼雉相望周廻七十余里世祖观之甚恱入谓徐妃曰若更有一子如此吾复何忧徐妃不荅垂泣而退世祖忿之囙疏其秽行牓于大阁方等入见益以自危时河东王为湘州刺史不受督府之令方等乃乞征之世祖许焉拜为都督令帅精卒二万南讨方等临行谓所亲曰吾此叚出征必死无二死而获所吾岂爱生及至麻溪河东王率军逆战方等击之军败遂溺死时年二十二世祖闻之不以为慼后追思其才赠待中中军将军扬州刺史谥曰忠壮世子并为招魂以哀之方等注范晔后汉书未就所撰三十国春秋及静住子行于世贞恵世子方诸字智相世祖第二子母王夫人幼聪警博学眀老易善谈𤣥风采清越辞辩锋生特为世祖所爱母王氏又有宠及方等败没世祖谓之曰不有所废其何以兴囙拜为中抚军以自副又出为郢州刺史镇江夏以鲍泉为行事防遏下流时世祖遣徐文盛督衆军与侯景将任约相持未决方诸恃文盛在近不恤军政日与鲍泉蒲酒为乐侯景知之乃遣其将宋子仙率轻骑数百从间道袭之属风雨晦冥子仙至百姓奔告方诸与鲍泉犹不信曰徐文盛大军在下虏安得来始命闭门贼骑已入城遂䧟子仙执方诸以归王僧辩军至蔡洲景遂害之世祖追赠侍中大将军谥曰贞恵世子史臣曰太宗世祖诸子虽开土宇运属乱离既拘寇贼多殒非命吁可嗟矣梁书卷四十四卷四十四考证梁书卷四十四考证太宗十一王𫝊范夫人生武宁王大威威南本作盛自余诸子本书不载按简文帝有二十子今本𫝊载十一王其别见者有大成大封大圜大训四人余则不可考矣西阳王大钧𫝊大钧字仁辅辅南史作博建平王大球𫝊大球字仁珽珽南史作玉忠壮世子方等𫝊所撰三十国春秋及静住子行于世静住南史作笃静梁书卷四十四考证梁书卷四十五饮定四库全书梁书卷四十五唐散骑常侍姚思亷撰列𫝊第三十九王僧辩王僧辩字君才右卫将军神念之子也以天监中随父来奔起家为湘东王国左常侍王爲丹阳尹转府行参军王出守㑹稽兼中兵参军事王为荆州仍除中兵在限内时武宁郡反王命僧辩讨平之迁贞威将军武宁太守寻迁振逺将军广平太守秩满还为王府中録事参军如故王被徴为䕶军僧辩兼府司马王为江州仍除云骑将军司马守湓城俄监安陆郡无㡬而还寻为新蔡太守犹带司马将军如故王除荆州为贞毅将军府谘议参军事赐食千人代栁仲礼为竟陵太守改号雄信将军属侯景反王命僧辩假节总督舟师一万兼粮馈赴援才至京都宫城䧟没天子蒙尘僧辩与栁仲礼兄弟及赵伯超等先屈膝于景然后入朝景悉收其军实而厚加绥抚未㡬遣僧辩归于竟陵于是倍道兼行西就世祖世祖承制以僧辩为领军将军及荆湘疑贰军师失律世祖又命僧辩及鲍泉统军讨之分给兵粮克日就道时僧辩以竟陵部下犹未尽来意欲待集然后上顿谓鲍泉曰我与君俱受命南讨而军容若此计将安之泉曰既禀庙筭驱率骁勇事等沃雪何所多虑僧辩曰不然君之所言故是文士之常谈耳河东少有武干兵刃又彊新破军师飬鋭待敌自非精兵一万不足以制之我竟陵甲士数经行阵已遣召之不乆当及虽期日有限犹可重申欲与卿共入言之望相佐也泉曰成败之举繋此一行迟速之宜终当仰聼世祖性严忌㣲闻其言以为迁延不肯去稍已含怒及僧辩将入谓泉曰我先𤼵言君可见系泉又许之及见世祖世祖迎问曰卿已办乎何日当发僧辩具对如向所言世祖大怒按剑厉声曰卿惮行邪因起入内泉震怖失色竟不敢言湏史遣左右数十人收僧辩既至谓曰卿拒命不行是欲同贼今惟有死耳僧辩对曰僧辩食禄既深忧责实重今日就戮岂敢懐恨但恨不见老母世祖因斫之中其左髀流血至地僧辩闷絶乆之方苏即送付廷尉并收其子姪并皆繋之㑹岳阳王军袭江陵人情搔扰未知其备世祖遣左右徃狱问计于僧辩僧辩具陈方略登即赦为城内都督俄而岳阳奔退而鲍泉力不能克长沙世祖乃命僧辩代之数泉以十罪遣舎人罗重欢领斋仗三百人与僧辩俱发既至遣通泉云罗舍人被令送王竟陵来泉甚愕然顾左右曰得王竟陵助我经略贼不足平俄而重欢赍令书先入僧辩从斋仗继进泉方拂席坐而待之僧辩既入背泉而坐曰鲍郎卿有罪令㫖使我鏁卿勿以故意见待因语重欢出令泉即下地鏁于牀侧僧辩仍部分将帅并力攻围遂平湘土还复领军将军侯景浮江西寇军次夏首僧辩为大都督率巴州刺史淳于量定州刺史杜龛宜州刺史王琳郴州刺史裴之横等俱赴西阳军次巴陵闻郢州已没僧辩因据巴陵城世祖乃命罗州刺史徐嗣徽武州刺史杜崱竝㑹僧辩于巴陵景既䧟郢城兵衆益广徒党甚鋭将进寇荆州乃使伪仪同丁和统兵五千守江夏大将宋子仙前驱一万造巴陵景悉凶徒水歩继进于是縁江戍逻望风请服贼拓逻至于隐矶僧辩悉上江渚米粮竝沉公私船于水及贼前锋次江口僧辩乃分命衆军乗城固守偃旗卧鼓安若无人翌日贼衆济江轻骑至城下问城内是谁答曰是王领军贼曰语王领军事势如此何不早降僧辩使人答曰大军但向荆州此城自当非碍僧辩百口在人掌握岂得便降贼骑既去俄尔又来曰我王已至王领军何为不出与王相见邪僧辩不答顷之又执王珣等至于城下珣为书诱説城内景帅船舰并集北寺又分入港中登岸治道广设氊屋耀军城东陇上芟除草芿开八道向城遣五千兔头肉薄苦攻城内同时鼓譟矢石雨下杀贼既多贼乃引退世祖又命平北将军胡僧祐率兵下援僧辩是日贼复攻巴陵水歩十处鸣鼓吹脣肉薄斫上城上放木掷火爨礨石杀伤甚多午后贼退乃更起长栅绕城大列舸舰以楼船攻水城西南角又遣人渡洲岸引䍧柯推虾蟇车填壍引障车临城二日方止贼又于舰上竖木桔橰聚茅置火以烧水栅风势不利自焚而退既频战挫衂贼帅任约又为陆法和所擒景乃烧营夜遁旋军夏首世祖䇿勲行赏以僧辩为征东将军开府仪同三司江州刺史封长宁县公于是世祖命僧辩即率巴陵诸军㳂流讨景师次郢城歩攻鲁山鲁山城主支化仁景之骑将也率其党力战衆军大破之化仁乃降僧辩仍督诸军渡兵攻郢即入罗城宋子仙蚁聚金城拒守攻之未克子仙使其党时灵䕶率衆三千开门出战僧辩又大破之生擒灵护斩首千级子仙衆退据仓门带江阻险衆军攻之频战不克景既闻鲁山已没郢镇复失罗城乃率余衆倍道归建业子仙等困蹙计无所之乞输郢城身还就景僧辩伪许之命给船百艘以老其意子仙谓为信然浮舟将𤼵僧辩命杜龛率精勇千人攀堞而上同时鼓譟掩至仓门水军主宋遥率楼船暗江四靣云合子仙行战行走至于白杨浦乃大破之生擒子仙送江陵即率诸军进师九水贼伪仪同范希荣卢晖略尚据湓城及僧辩军至希荣等因挟江州刺史临城公弃城奔走世祖加僧辩侍中尚书令征东大将军给鼓吹一部仍令僧辩且顿江州须衆军齐集得时更进顷之世祖命江州衆军悉同大举僧辩乃表皇帝凶问告于江陵仍率大将百余人连名劝世祖即位将欲进军又重奉表虽未见从并蒙优答事见本纪僧辩于是𤼵自江州直指建业乃先命南兖州刺史侯瑱率鋭卒轻舸袭南陵鹊头等戍至即克之先是陈霸先率衆五万出自南江前军五千行至湓口霸先倜傥多谋策名盖僧辩僧辩畏之既至湓口与僧辩㑹于白茅洲登坛盟誓霸先为其文曰贼臣侯景凶羯小胡逆天无状构造姦恶违背我恩义破掠我国家毒害我生民移毁我社庙我髙祖武皇帝灵圣聪明光宅天下劬劳兆庶亭育万民如我考妣五十所载哀景以穷见归全景将戮之首置景要害之地崇景非次之荣我高祖于景何薄我百姓于景何怨而景长戟彊弩陵䠞朝廷锯牙郊甸残食含灵刳肝斮趾不懕其快曝骨焚尸不谓为酷髙祖菲食卑宫春秋九十屈志凝威愤终贼手大行皇帝温严恭黙丕守鸿名于景何有复加忍毒皇枝繦抱已上缌功以还穷刀极俎既屠且鲙岂有率土之濵谓为王臣食人之禾饮人之水忍闻此痛而不悼心况臣僧辩臣覇先等荷称国藩湘东王臣绎泣血衔哀之寄摩顶至足之恩世受先朝之徳身当将帅之任而不能沥胆抽肠共诛姦逆雪天地之痛报君父之仇则不可以禀灵含识戴天履地今日相国至孝𤣥感灵武斯发已破贼徒获其元帅止余景身尚在京邑臣僧辩与臣覇先协和将帅同心共契必诛凶竖尊奉相国嗣膺鸿业以主郊祭前途若有一功获一赏臣僧辩等不推已让物先身帅衆则天地宗庙百神之灵共诛共责臣僧辩臣覇先同心共事不相欺负若有违戾明神殛之于是升坛歃血共读盟文皆泪下霑襟辞色慷慨及王师次于南洲贼帅侯子鉴等率歩骑万余人于岸挑战又以鸼䑠千艘并载土两边悉八十棹棹手皆越人去来輙袭捷过风电僧辩乃麾细船皆令退缩悉使大舰夹泊两岸贼谓水军欲退争出趋之衆军乃棹大舰截其归路鼓譟大唿合战中江贼悉赴水僧辩即督诸军沿流而下进军于石头之斗城作连营以逼贼贼乃横岭上筑五城拒守侯景自出与王师大战于石头城北霸先谓僧辩曰丑虏游魂贯盈已稔逋诛送死欲为一决我衆贼寡宜分其势即遣彊弩二千张攻贼西靣两城仍使结阵以当贼僧辩在后麾军而进复大破之卢晖略闻景战败以石头城降僧辩引军入据之景之退也北走朱方于是景散兵走告僧辩僧辩令衆将入据台城其夜军人採稆失火烧太极殿及东西堂等时军人卤掠京邑剥剔士庻民为其执缚者衵衣不免尽驱逼居民以求购赎自石头至于东城缘淮号呌之声震响京邑于是百姓失望僧辩命侯瑱裴之横率精甲五千东入讨景僧辩收贼党王伟等二十余人送于江陵伪行台赵伯超自吴松江降于侯瑱瑱时送至僧辩僧辩谓伯超曰赵公卿荷国重恩遂复同逆今日之事将欲何如因命送江陵伯超既出僧辩顾坐客曰朝廷昔唯知有赵伯超耳岂识王僧辩社稷既倾为我所复人之兴废亦复何常宾客皆前称叹功徳僧辩瞿然乃谬答曰此乃圣上之威徳羣帅之用命老夫虽滥居戎首何力之有焉于是逆冦悉平京都克定世祖即帝位以僧辩功进授镇卫将军司徒加班劒二十人改封永宁郡公食邑五千户侍中尚书令鼓吹竝如故是后湘州贼陆纳等攻破衡州刺史丁道贵于渌口尽收其军实李洪雅又自零陵率衆出空灵滩称助讨纳朝廷未逹其心深以为虑乃遣中书舍人罗重欢征僧辩上就骠骑将军宣丰侯循南征僧辩因督杜崱等衆军发于建业师次巴陵诏僧辩为都督东上诸军事覇先为都督西上诸军事先时覇先让都督于僧辩僧辩不受故世祖分为东西都督而俱南讨焉时纳等下据车轮夹岸为城前断水势士卒骁勐皆百战之余僧辩惮之不与轻进于是稍作连城以逼贼贼见不敢交锋竝懐懈怠僧辩因其无备命诸军水歩攻之亲执旗鼓以诫进止于是诸军竞出大战于车轮与骠骑循并力苦攻䧟其二城贼大败步走归保长沙驱逼居民入城拒守僧辩追蹑乃命筑垒围之悉令诸军广建围栅僧辩出坐垄上而自临视贼望识僧辩知不设备贼党吴藏李贤明等乃率鋭卒千人开门掩出蒙楯直进迳趋僧辩时杜崱杜龛并侍左右带甲卫者止百余人因下遣人与贼交战李贤明乗铠马从者十骑大唿冲突僧辩尚据胡牀不为之动于是指挥勇敢遂获贤明因即斩之贼乃退归城内初陆纳阻兵内逆以王琳爲辞云朝廷若杀王琳纳等自当降伏时衆军竝进未之许也而武陵王拥衆上流内外骇惧世祖乃遣琳和觧之至是湘州平僧辩旋于江陵因被诏㑹衆军西讨督舟师二万舆驾出天居寺饥行俄而武陵败绩僧辩自枝江班师于江陵旋镇建业是月居少时复回江陵齐主髙洋遣郭元建率衆二万大列舟舰于合肥将谋袭建业又遣其大将邢景逺歩六汗萨东方老等率衆继之时陈覇先镇建康既闻此事驰报江陵世祖即诏僧辩次于姑孰即留镇焉先命豫州刺史侯瑱率精甲三千人筑垒于东闗以拒北寇征吴郡太守张彪吴兴太守裴之横㑹瑱于闗因与北军战大败之僧辩率衆军振旅于建业承圣三年二月甲辰诏曰赞俊遂贤称于秦典自上安下闻之汉制所以仰协台曜俯佐𢎞图使持节侍中司徒尚书令都督扬南徐东扬三州诸军事镇卫将军扬州刺史永宁郡开国公僧辩器宇凝深风格详逺行为士则言表身文学贯九流武该七略顷歳征讨自西徂东师不疲劳民无怨讟王业艰难实兼夷险宜其燮此中台膺兹上将寄之经野匡我朝猷加太尉车骑大将军余悉如故顷之丁母太夫人忧世祖遣侍中谒者监䕶丧事䇿谥曰贞敬太夫人夫人姓魏氏神念以天监初董率徒衆据东关退保合肥漅湖西因娶以为室生僧辩性甚安和善于绥接家门内外莫不懐之初僧辩下狱夫人流泪徒行将入谢罪世祖不与相见时贞惠世子有宠于世祖军国大事多闗领焉夫人诣阁自陈无训涕泗呜咽衆竝怜之及僧辩免出夫人深相责励辞色俱严云人之事君惟须忠烈非但保祐当世亦乃庆流子孙及僧辩克复旧京功盖天下夫人恒自谦损不以富贵骄物朝野咸共称之谓为明哲妇人也及既薨殒甚见愍悼且以僧辩勲业隆重故丧礼加焉灵柩将归建康又遣谒者至舟渚弔祭命尚书左仆射王裒为其文曰维尔世基武子族懋阳元金相比映玉徳齐温既称女则兼循妇言书图镜览辞章讨论教贻爼豆训及平原楚𤼵将兵孟轲成徳尽忠资敬自家刑国显允其仪惟民之则反命师旅既修我戎补兹衮职奄有龟蒙母由子贵亶尔斯崇嘉命允集宠章所隆居高能降处贵思沖庆资善始荣兼令终崦嵫既夕蒹葭早秋奔驷难返冲涛讵留背龙门而西顾过夏首而东浮越三宫之遐岳经三江之沠流鬰鬰増岭浮云蔽亏滔滔江汉逝者如斯铭旌故旐宇毁遗碑即虚舟而设奠想徂魂之有知呜唿哀哉其年十月西魏相宇文黑泰遣兵及岳阳王衆合五万将袭江陵世祖遣主书李膺征僧辩于建业为大都督荆州刺史别敕僧辩云黑泰背盟忽便举斧国家勐将多在下流荆陜之衆悉非劲勇公宜率貔虎星言就路傍道兼行赴倒悬也僧辩因命豫州刺史侯瑱等为前军兖州刺史杜僧明等为后军处分既毕乃谓膺云泰兵骁勐难与争鋭衆军若集吾便直指汉江截其后路凡千里馈粮尚有饥色况贼越数千里者乎此孙膑克庞涓时也俄而京城陷没宫车晏驾及敬帝初即梁主位僧辩预树立之功承制进骠骑大将军中书监都督中外诸军事録尚书与陈覇先参谋讨伐时齐主高洋又欲纳贞阳侯渊明以为梁嗣因与僧辩书曰梁国不造祸难相仍侯景倾荡建业武陵弯弓巴汉卿志格𤣥穹精贯白日戮力齐心芟夷逆丑凡在有情莫不嗟尚况我隣国缉事言前而西寇承间复相掩袭梁主不能固守江陵殒身宗祏王师未及便已降败士民小大皆毕寇虏乃睠南顾愤叹盈怀卿臣子之情念当鲠裂如闻权立支子号令江陵年甫十余极为沖藐梁亹未已负荷谅难祭则卫君政由寗氏干弱枝彊终古所忌朕以天下为家大道济物以梁国沦灭有怀旧好存亡拯坠义在今辰扶危嗣事非长伊徳彼贞阳侯梁武犹子长沙之𦙍以年以望堪保江陵故置为梁主纳于彼国便诏上党王涣总摄羣将扶送江表雷动风驰助扫寃逆清河王岳前救荆城军度安陆既不相及愤惋良深恐及西寇乗流复蹑江左今转次汉口与陆居士相㑹卿宜协我良规厉彼羣帅部分舟舻迎接今王鸠勒劲勇并力一心西羗乌合本非勍寇直是湘东怯弱致此沦胥今者之师何徃不克善建良图副朕所望也贞阳承齐遣送将届寿阳贞阳前后频与僧辩书论还国继统之意僧辩不纳及贞阳高涣至于东闗散骑常侍裴之横率衆拒战败绩僧辩因遂谋纳贞阳仍定君臣之礼启曰自泰兵寇陜臣便营赴援才及下船荆城䧟没即遣刘周入国具表丹诚左右勲豪初并同契周既多时不还人情疑阻比册降中使复遣诸处询谋物论参差未甚决定始得侯瑱信示西寇权景宣书令以真迹上呈观视将帅恣欲同泰若一朝仰违大国臣不辞灰粉悲梁祚永絶中兴伏愿陛下便事济江仰借皇齐之威凭陛下至圣之略树君以长雪报可期社稷再辉死且非吝请押别使曹沖驰表齐都续启事以闻伏迟拜奉在促贞阳答曰姜暠至枉示具公忠义之怀家国丧乱于今积年三后蒙尘四海腾沸天命元辅匡救本朝𢎞济艰难建武宗祏至于丘园板筑尚想来仪公室皇枝岂不虚迟闻孤还国理㑹高怀但近再命行人或不宣具公既询谋卿士访逮藩维沿泝徃来理淹旬月使乎届止殊副所期便是再立我萧宗重兴我梁国亿兆黎庶咸蒙此恩社稷宗祧曽不相愧近军次东闗频遣信裴之横处示其可否答对骄凶殊骇闻瞩上党王陈兵见衞欲叙安危无识之徒忽然逆战前旌未举即自披猖惊悼之情弥以伤恻上党王深自矜嗟不𫝊首级更蒙封树饰棺厚殡务从优礼齐朝大徳信感神民方仰借皇威敬凭元宰讨逆贼于咸阳诛叛子于云梦同心叶力克定邦家览所示权景宣书上流诸将本有忠略弃亲向雠庶当不尔防奸定乱终在于公今且顿东闗更待来信未知水陆何处见迎夫建国立君布在方䇿入盟出质有自来矣若公之忠节上感苍旻羣帅同谋必匪携贰则齐师反斾义不陵江如致爽言誓以无克韬旗侧席迟复行人曹冲奉表齐都即押送也渭桥之下惟迟叙言汜水之阳预有号惧僧辩又重启曰员外常侍姜暠还奉敕伏具动止大齐仁义之风曲被隣国卹灾救难申此大猷皇家枝戚莫不荣荷江东冠冕俱知凭頼今歃不忘信信实由𠂻谨遣臣第七息显显所生刘并弟子世珍徃彼充质仍遣左民尚书周𢎞正至歴阳奉迎舻舳浮江俟一龙之渡清宫丹陛候六传之入万国倾心同荣晋文之反三善克宣方流宋昌之议国祚既隆社稷有奉则羣臣竭节报厚施于大齐戮力展愚效忠诚于陛下今遣吏部尚书王通奉启以闻僧辩因求以敬帝为皇太子贞阳又答曰王尚书通至复枉示知欲遣贤弟世珍以表诚质具悉忧国之怀复以庭中玉树掌内明珠无累胸怀志在匡救岂非劬劳我社稷𢎞济我邦家慙叹之怀用忘兴寝晋安王东京贻厥之重西都继体之贤嗣守皇家宁非民望但世道丧乱宜立长君以其蒙孽难可承业成昭之徳自古希俦沖质之危何代无此孤身当否运志不图生忽荷不世之恩仍致非常之举自惟虚薄兢惧已深若建承华本归皇胄心口相誓惟拟晋安如或虚言神明所殛览今所示深遂本怀戢慰之情无寄言象但公忧劳之重既禀齐恩忠义之情复及梁贰华夷兆庶岂不怀风宗庙明灵岂不相感正尔廻斾仍向歴阳所期质累便望来彼衆军不渡已着盟书斯则大齐圣主之恩规上党英王之然诺得原失信终不为也惟迟相见使在不赊乡国非遥触目号咽僧辩使送质于邺贞阳求渡衞士三千僧辩虑其为变止受散卒千人而已并遣龙舟法驾徃迎贞阳济江之日僧辩拥檝中流不敢就岸后乃同㑹于江宁浦贞阳既践伪位仍授僧辩大司马领太子太傅扬州牧余悉如故陈覇先时为司空南徐州刺史恶其飜覆与诸将议因自京口举兵十万水陆俱至袭于建康于是水军到僧辩常处于石头城是日正视事军人已踰城北而入南门又驰白有兵来僧辩与其子頠遽走出阁左右心腹尚数十人衆军悉至僧辩计无所出乃据南门楼乞命拜请覇先因命纵火焚之方共頠下就执覇先曰我有何辜公欲与齐师赐讨又曰何意全无防备僧辩曰委公北门何谓无备尔夜斩之长子顗承圣初歴官至侍中初僧辩平建业遣覇先守京口都无备防顗屡以为言僧辩不聼竟及于祸西魏寇江陵世祖遣顗督城内诸军事荆城䧟顗随王琳入齐为竟陵郡守齐遣琳镇寿春将图江左及陈平淮南执琳杀之顗闻琳死乃出郡城南登高冡上号哭一恸而絶顗弟颁少有志节恒随从世祖及荆城䧟覆没于西魏史臣曰自侯景寇逆世祖据有上游以全楚之兵委僧辩将率之任及克平祸乱功亦着焉在乎䇿勲当上台之赏敬帝以高祖贻厥之重世祖继体之尊洎渚宫沦覆理膺寳祚僧辩位当将相义存伊霍乃受胁齐师傍立支庶茍欲行夫忠义何忠义之逺矣树国之道既亏谋身之计不足自致殱灭悲夫梁书卷四十五卷四十五考证梁书卷四十五考证王僧辩传肉薄苦攻肉南史作内讹民为其执缚者衵衣不免衵监本作袒南史同今改正梁书卷四十五考证梁书卷四十六钦定四库全书梁书卷四十六唐散骑常侍姚思亷撰列传第四十胡僧祐徐文盛杜崱阴子春胡僧祐字愿果南阳冠军人少勇决有武干仕魏至银青光禄大夫以大通二年归国频上封事高祖器之拜假节超武将军文徳主帅使戍项城城陷复没于魏中大通元年陈庆之送魏北海王元颢入洛阳僧祐又得还国除南天水天门二郡太守有善政性好读书不解缉缀然每在公宴必彊赋诗文辞鄙俚多被謿谑僧祐怡然自若谓已实工矜伐愈甚晚事世祖为镇西录事参军侯景乱西沮蛮反世祖令僧祐讨之使尽诛其渠帅僧祐谏忤㫖下狱大寳二年侯景寇荆陜围王僧辩于巴陵世祖乃引僧祐于狱拜为假节武勐将军封新市县侯令赴援僧祐将发谓其子曰汝可开两门一门拟朱一门拟白吉则由朱门凶则由白门吾不捷不归也世祖闻而壮之至杨浦景遣其将任约率鋭卒五千据白塔遥以待之僧祐由别路西上约谓畏已而退急追之及于南安芊口唿僧祐曰吴儿何为不早降走何处去僧祐不与之言濳引却至赤砂亭㑹陆法和至乃与并军撃约大破之擒约送于江陵侯景闻之遂遁世祖以僧祐为侍中领军将军徴还荆州承圣二年进为车骑将军开府仪同三司余悉如故西魏寇至以僧祐为都督城东诸军事魏军四靣起攻百道齐举僧祐亲当矢石昼夜督战奖励将士明于赏罚衆皆感之咸为致死所向摧殄贼莫敢前俄而中流矢卒时年六十三世祖闻之驰徃临哭于是内外惶骇城遂䧟徐文盛字道茂彭城人也世仕魏为将父庆之天监初率千余人自北归𣢾未至道卒文盛仍统其衆稍立功绩高祖甚优宠之大同末以为持节督宁州刺史先是州在僻逺所管羣蛮不识教义贪欲财贿劫簒相寻前后刺史莫能制文盛推心抚慰示以威徳夷獠感之风俗遂改太清二年闻国难乃召募得数万人来赴世祖嘉之以为持节散骑常侍左衞将军督梁南秦沙东益巴北巴六州诸军事仁威将军秦州刺史授以东讨之畧于是文盛督衆军东下至武昌遇侯景将任约遂与相持乆之世祖又命䕶军将军尹悦平东将军杜幼安巴州刺史王珣等㑹之竝授文盛节度撃任约于贝矶约大败退保西阳文盛进据芦洲又与相持侯景闻之乃率大衆西上援约至西阳文盛不敢战诸将咸曰景水军轻进又甚饥疲可因此撃之必大捷文盛不许文盛妻石氏先在建业至是景载以还之文盛深徳景遂宻通信使都无战心衆咸愤怨杜幼安宋簉等乃率所领独进与景战大破之获其舟舰以归㑹景宻遣骑从间道袭䧟郢州军中恟惧遂大溃文盛奔还荆州世祖仍以为城北靣都督又聚赃汚甚多世祖大怒下令责之数其十罪除其官爵文盛既失兵权私怀怨望世祖闻之乃以下狱时任约被擒与文盛同禁文盛谓约曰汝何不早降令我至此约曰门外不见卿马迹使我何遽得降文盛无以答遂死狱中杜崱京兆杜陵人也其先自北归南居于雍州之襄阳子孙因家焉祖灵启齐给事中父懐寳少有志节常邀际会髙祖义师东下随南平王伟留镇襄阳天监中稍立功绩官至骁勐将军梁州刺史大同初魏梁州刺史元罗举州内附怀寳复进督华州值秦州所部武兴氐王杨绍反怀寳撃破之五年卒于镇崱即怀寳第七子也㓜有志气居乡里以胆勇称释褐庐江骠骑府中兵参军世祖临荆州仍参募府后为新兴太守太清二年随岳阳王来袭荆州世祖以与之有旧宻邀之崱乃与兄岸弟㓜安兄子龛等夜归于世祖世祖以为持节信威将军武州刺史俄迁宣毅将军领镇蛮䕶军武陵内史枝江县侯邑千户令随王僧辩东讨侯景至巴陵㑹景来攻数十日不克而遁加侍中左衞将军进爵为公増邑五百户仍随僧辩追景至石头与贼相持横岭及战景亲率精鋭左右冲突崱从岭后横截之景乃大败东奔晋陵崱入㨿城景平加散骑常侍持节督江州诸军事江州刺史増邑千户是月齐将郭元建攻秦州刺史严超逺于秦郡王僧辩令崱赴援陈覇先亦自欧阳来㑹与元建大战于土林覇先令彊弩射元建衆却崱因纵兵撃大破之斩首万余级生擒千余人元建收余衆而遁时世祖执王琳于江陵其长史陆纳等遂于长沙反世祖徴崱与王僧辩讨之承圣二年及纳等战于车轮大败䧟其二垒纳等走保长沙崱等围之后纳等降崱又与王僧辩西讨武陵王于硖口至即破平之于是旋镇遘疾卒诏曰崱京兆旧姓元凯苗裔家传学业世载忠贞自驱传江渚政号亷能推毂浅源实闻清静奄致殒䘮恻怆于怀可赠车骑将军加鼓吹一部谥曰武崱兄弟九人兄嵩岑嵸岌嶷巚岸及弟㓜安竝知名当世岸字公衡少有武干好从横之术太清中与崱同归世祖世祖以为持节平北将军北梁州刺史封江陵县侯邑一千户岸因请袭襄阳世祖许之岸乃昼夜兼行先徃攻其城不克岳阳至遂走依其兄巚于南阳巚时为南阳太守岳阳寻遣攻䧟其城岸及巚俱遇害㓜安性至孝寛厚雄勇过人太清中与兄崱同归世祖世祖以为云麾将军西荆州刺史封华容县侯邑一千戸令与平南将军王僧辩讨河东王誉于长沙平之又命率精甲一万助左衞将军徐文盛东讨侯景至贝矶遇景将任约来逆遂与战大败之斩其仪同叱罗子通湘州刺史赵威方等传首江陵乃进军大举因与景相持别攻武昌㧞之景渡芦洲上流以压文盛等㓜安与衆军攻之景大败尽获其舟舰㑹景宻违袭䧟郢州执刺史方诸等以归人情大骇徐文盛由汉口遁归衆军大败㓜安遂降于景景杀之以其多反覆故也龛崱第二兄岑之子少骁勇善用兵亦太清中与诸父同归世祖世祖以为持节忠武将军郧州刺史庐县侯邑一千户与叔㓜安俱随王僧辩讨河东王平之又随僧辩下继徐文盛军至巴陵闻侯景袭䧟郢州西上将至乃与僧辩等守巴陵以待之景至围之数旬不克而遁迁太府卿安北将军督定州诸军事定州刺史加通直散骑常侍増邑五百户仍随僧辩追景至江夏围其城景将宋子仙弃城遁龛追至杨浦生擒之大寳三年衆军至姑孰景将侯子鉴逆战龛与陈覇先王琳等率精鋭撃之大败子鉴遂至于石头景亲率其党㑹战龛与衆军奋撃大破景景遂东奔论功为最授平东将军东扬州刺史益封一千户承圣二年又与王僧辩讨陆纳等于长沙降之又征武陵王于西陵亦平之后江陵䧟齐纳贞阳侯以绍梁嗣以龛为震州刺史吴兴太守又除镇南将军都督南豫州诸军事南豫州刺史溧阳县侯给鼓吹一部又加散骑常侍镇东大将军㑹陈覇先袭䧟京师执王僧辩杀之龛僧辩之壻也为吴兴太守以覇先既非贵素兵又猥杂在军府日都不以覇先经心及为本郡每以法绳其宗门无所纵舍霸先衔之切齿及僧辩败龛乃据吴兴以距之遣军副杜泰攻陈蒨于长城反为蒨所败覇先乃遣将周文育讨龛龛令从弟北叟出距又为文育所破走义兴覇先亲率衆围之㑹齐将栁逹摩等袭京师覇先恐遂还与齐人连和龛闻齐兵还乃降遂遇害阴子春字㓜文武威姑臧人也晋义熙末曽祖袭随宋高祖南迁至南平因家焉父智伯与高祖隣居少相友善尝入髙祖卧内见有异光成五色因握髙祖手曰公后必大贵非人臣也天下方乱安苍生者其在君乎髙祖曰幸勿多言于是情好转宻髙祖每有求索如外府焉及髙祖践阼官至梁秦二州刺史子春天监初起家宣恵将军西阳太守普通中累迁至明威将军南梁州刺史又迁信威将军都督梁秦华三州诸军事梁秦二州刺史太清二年讨崃中叛蛮平之徴为左衞将军又迁侍中属侯景乱世祖令子春随领军将军王僧辩攻邵陵王于郢州平之又与左衞将军徐文盛东讨侯景至贝矶与景遇子春力战恒冠诸军频败景值郢州䧟没军遂退败太寳二年卒于江陵孙颢少知名释褐奉朝请歴尚书金部郞后入周撰琼林二十卷史臣曰胡僧祐勇敢有闻搴旗破敌者数矣及捐躯殉节殒身王事虽古之忠烈何以加焉徐文盛始立功绩不能终其成名为不义也杜崱识机变之理知向背之宜加以身屡典军频殄冦逆勲庸显着卒为中兴功臣义哉梁书卷四十六卷四十六考证梁书卷四十六考证胡僧祐传性好读书不解缉缀不解南史作爱杜崱传齐将郭元建攻秦州刺史严超逺于秦郡逺南史作逹兄嵩岑嵸岌嶷巚岸及弟幼安南史作兄嵩岑嶷岌巚岸及弟嵸幼安与此小异梁书卷四十六考证梁书卷四十七钦定四库全书梁书卷四十七唐散骑常侍姚思廉撰列𫝊第四十一孝行滕昙恭沈崇傃荀匠庾黔娄吉翂甄恬韩懐眀刘昙浄何烱庾沙弥江紑刘霁禇脩谢蔺经云夫孝徳之本也此生民之为大有国之所先欤髙祖创业开基饬躬化俗浇弊之风以革孝治之术斯着每𤼵丝纶逺加旌表而淳和比屋罕要诡俗之誉潜晦成风俯列踰羣之迹彰扵视听盖无几焉今採缀以备遗逸云尔滕昙恭豫章南昌人也年五嵗母杨氏患热思食寒𤓰土俗所不产昙恭厯访不能得衔悲哀切俄值一桑门问其故昙恭具以告桑门曰我有两𤓰分一相遗昙恭拜谢因捧𤓰还以荐其母举室惊异寻访桑门莫知所在及父母卒昙恭水浆不入口者旬日感恸呕血絶而复蘓隆冬不着蠒絮蔬食终身每至忌日思慕不自堪昼夜哀恸其门外有冬生树二株时忽有神光自树而起俄见佛像及夹侍之仪容光显着自门而入昙恭家人大小咸共礼拜久之乃灭逺近道俗咸传之太守王僧度引昙恭为功曹固辞不就王俭时随僧度在郡号为滕曾子天监元年陆琏奉使廵行风俗表言其状昙恭有子三人皆有行业时有徐普济者长沙临湘人居丧未及葬而隣家火起延及其舍普济号恸伏棺上以身蔽火隣人徃救之焚炙已闷絶累日方蘓宣城宛陵有女子与母同床寝母为勐虎所搏女号呌拏虎虎毛尽落行十数里虎乃弃之女抱母还犹有气经时乃絶太守萧琛赙焉表言其状有诏旌其门闾沈崇傃字思整吴兴武康人也父懐眀宋兖州刺史崇傃六嵗丁父忧哭踊过礼及长佣书以养母焉齐建武初起家为奉朝请永元末迁司徒行参军天监初为前军鄱阳王参军事三年太守栁恽辟为主簿崇傃从恽到郡还迎其母母卒崇傃以不及侍疾将欲致死水浆不入口昼夜号哭旬日殆将絶气兄弟谓之曰殡葬未申遽自毁灭非全孝之道也崇傃之瘗所不避雨雪倚坟哀恸每夜恒有勐兽来望之有声状如叹息者家贫无以迁窆乃行乞经年始获葬焉既而庐扵墓侧自以初行丧礼不备复以葬后更治服三年久食麦屑不噉盐酢坐卧扵单荐因虚肿不能起郡县举其至孝髙祖闻即遣中书舍人慰勉之乃下诏曰前军沈崇傃少有志行居丧踰礼斋制不终未得大葬自以行乞淹年哀典多阙方欲以永慕之晨更为再朞之始虽即情可矜礼有眀断可便令除释擢补太子洗马旌彼门闾敦兹风教崇傃奉诏释服而涕泣如居丧固辞不受官苦自陈让经年乃得为永宁令自以禄不及养怛恨愈甚哀思不自堪至县卒时年三十九荀匠字文师颍隂人晋太保朂九世孙也祖琼年十五复父仇扵成都市以孝闻宋元嘉末渡淮赴武陵王义为元凶追兵所杀赠员外散骑侍即父法超齐中兴末为安复令卒扵官凶问至匠号恸气絶身体皆冷至夜乃蘓既而奔丧每宿江渚商旅皆不忍闻其哭声服未阕兄斐起家为鬰林太守征俚贼为流矢所中死扵阵丧还匠迎扵豫章望舟投水傍人赴救仅而得全既至家贫不得时葬居父忧并兄服厯四年不出庐戸自括髪后不复栉沐髪皆秃落哭无时声尽则系之以泣目眦皆烂形体枯顇皮骨裁连虽家人不复识郡县以状言髙祖诏遣中书舍人为其除服擢为豫章王国左常侍匠虽即吉毁顇逾甚外祖孙谦诫之曰主上以孝治天下汝行过古人故𤼵眀诏擢汝此职非唯君父之命难拒故亦扬名后世所显岂独汝身哉匠扵是乃拜竟以毁卒扵家时年二十一庾黔娄字子贞新野人也父易司徒主簿徴不至有髙名黔娄少好学多讲诵孝经未尝失色扵人南阳髙士刘虬宗测并叹异之起家本州主簿迁平西行叅军出为编令治有异绩先是县境多虎暴黔娄至虎皆渡徃临沮界当时以为仁化所感齐永元初除孱陵令到县未旬易在家遘疾黔娄忽然心惊举身流汗即日弃官归家家人悉惊其忽至时易疾始二日医云欲知差剧但尝粪甜苦易泄痢黔娄辄取尝之味转甜滑心逾忧苦至夕每稽颡北辰求以身代俄闻空中有声曰徴君夀命尽不复可延汝诚祷既至止得申至月末及晦而易亡黔娄居丧过礼庐扵冡侧和帝即位将起之镇军萧颕胄手书敦譬黔娄固辞服阕除西台尚书仪曹即梁台建邓元起为益州刺史表黔娄为府长史巴西梓潼二郡太守及成都平城中珍寳山积元起悉分与僚佐惟黔娄一无所取元起恶其异衆厉声曰长史何独尔为黔娄示不违之请书数箧寻除蜀郡太守在职清素百姓便之元起死扵蜀部曲皆散黔娄身营殡殓擕持丧柩归乡里还为尚书金部郎迁中军表记室参军东宫建以本官侍皇太子读甚见知重诏与太子中庶子殷钧中舍人到洽国子博士眀山宾等递日为太子讲五经义迁散骑侍即荆州大中正卒时年四十六吉翂字彦霄冯翊莲勺人也世居襄阳翂糿有孝性年十一遭所生母忧水浆不入口殆将灭性亲党异之天监初父为呉兴原乡令为姦吏所诬逮诣廷尉翂年十五号泣衢路祈请公卿行人见者皆为陨涕其父理虽清白耻为吏讯乃虚自引咎罪当大辟翂乃挝登闻鼓乞代父命髙祖异之敕廷尉乡蔡法度曰吉翂请死赎父义诚可嘉但其㓜童未必自能造意卿可严加胁诱取其款实法度受敕还寺盛陈徽纒备列官司厉色问翂曰尔求代父死敕已相许便应伏法然刀锯至剧审能死不且尔童孺志不及此必为人所教姓名是谁可具列答若有悔异亦相聴许翂对曰囚虽蒙弱岂不知死可畏惮顾诸弟稚藐唯囚为长不忍见父极刑自延视息所以内断胷臆上干万乗今欲殉身不测委骨泉壤此非细故柰何受人教邪眀诏听代不异登仙岂有回贰法度知翂至心有在不可屈挠乃更和颜诱语之曰主上知尊侯无罪行当释亮观君神仪眀秀足称佳童今若转辞幸父子同济奚以此妙年苦求汤镬翂对曰凡鲲鲕蝼蚁尚惜其生况在人斯岂愿虀粉但囚父挂深劾必正刑书故思殒仆冀延父命今瞑目引领以听大戮情殚意极无言复对翂初见囚狱掾依法备加桎梏法度矜之命脱其二械更令着一小者翂弗听曰翂求代父死死罪之囚唯宜増益岂可减乎竟不脱械法度具以奏闻髙祖乃宥其父丹阳尹王志求其在廷尉故事并请乡居欲扵嵗首举充纯孝之选翂曰异哉王尹何量翂之薄乎夫父辱子死斯道固然若翂有靣目当其此举则是因父买名一何甚辱拒之而止年十七应辟为本州主簿出监万年县摄官朞月风化大行自雍还至郢湘州刺史栁悦复召为主簿后乡人裴俭丹阳尹丞臧盾扬州中正张仄连名荐翂以为孝行纯至眀通易老敇付太常旌举初翂以父陷罪因成悸疾后因𤼵而卒甄恬字彦约中山无极人也世居江陵祖钦之长宁令父摽之州从事恬数嵗丧父哀感有若成人家人矜其小以肉汁和饭饲之恬不肯食年八嵗问其母恨生不识父遂悲泣累日忽若有见言其形貌则其父也时以为孝感家贫养母常得珍羞及居丧庐扵墓侧恒有鸟元黄杂色集扵庐树恬哭则鸣哭止则止又有白雀栖宿其庐州将始兴王憺表其行状诏曰朕虚已钦贤寤寐盈想诏彼羣岳务尽搜扬恬既孝行殊异声着邦壤敦风厉俗𢎞益兹多牧守腾闻义同亲览可旌表室闾加以爵位恬官至安南行参军韩懐眀上党人也客居荆州年十嵗母患尸疰每𤼵輙危殆懐眀夜扵星下稽颡祈祷时寒甚切忽闻香气空中有人语曰童子母须臾永差无劳自苦未晓而母豁然平复乡里异之十五丧父几至灭性负土成坟赠助无所受免丧与乡人郭黁俱师事南阳刘虬虬尝一日废讲独居涕泣懐眀窃问其故虬家人答云是外祖亡日时虬母亦亡矣懐眀闻之即日罢学还家就飬虬叹曰韩生无虞丘之恨矣家贫常肆力以供甘脆嬉怡膝下朝夕不离母侧母年九十一以寿终懐眀水浆不入口一旬号哭不絶声有双白鸠巢其庐上字乳驯狎若家禽焉服释乃去既除丧蔬食终身衣衾无改天监初刺史始兴王憺表言之州累辟不就卒扵家刘昙浄字元光彭城莒人也祖元真淮南太守居郡得罪父慧镜厯诣朝士乞哀恳恻甚至遂以孝闻昙浄笃行有父风解褐安成王国左常侍父卒扵郡昙浄奔丧不食饮者累日絶而又蘓每哭辄呕血服阕因毁瘠成疾会有诏士姓各举四科昙浄叔父慧斐举以应孝行髙祖用为海宁令昙浄以兄未为县因以让兄乃除安西行参军父亡后事母尤淳至身营飱粥不以委人母疾衣不解带及母亡水浆不入口者殆一旬母丧权瘗药王寺时天寒昙浄身衣单布庐扵瘗所昼夜哭泣不絶声哀感行路未及朞而卒何烱字士光庐江灊人也父撙太中大夫烱年十五从兄𦙍受业一朞并通五经章句烱白晳美容貌从兄求㸃每称之曰叔宝神清𢎞治肤清今观此子复见卫杜在目烱常慕恬退不乐进仕从叔昌㝢谓曰求㸃皆已髙蹈尔无宜复尔且君子出处亦各一途年十九解褐扬州主簿举秀才累迁王府行参军尚书兵库部二曹即出为永康令以和理称还为仁威南康王限内记室迁治书侍御史以父疾经旬衣不解带头不栉沐信宿之间形貌顿改及父卒号恸不絶声枕凷借地腰虚脚肿竟以毁卒庾沙弥颍隂人也晋司空冰六世孙父佩玉辅国长史长沙内史宋昇眀中坐沈攸之事诛沙弥时始生年至五嵗所生母为制采衣辄不肯服母问其故流涕对曰家门祸酷用是何为既长终身布衣蔬食起家临川王国左常侍迁中军田曹行参军嫡母刘氏寝疾沙弥晨昏侍侧衣不解带或应鍼炙辄以身先试之及母亡水浆不入口累日终丧不解衰绖不出庐戸昼夜号恸隣人不忍闻墓在新林因有旅松百余株自生坟侧族兄都官尚书咏表言其状应纯孝之举髙祖召见嘉之以补歙令还除轻车邵陵王参军事随府会稽复丁所生母忧丧还都济浙江中流遇风舫将覆没沙弥抱柩号哭俄而风静盖孝感所致服阕除信威刑狱参军兼丹阳郡累迁宁逺録事参军转司马出为长城令卒江紑字含洁济阳考城人也父蒨光禄大夫紑糿有孝性年十三父患眼紑侍疾将朞月衣不解带夜梦一僧云患眼者饮慧眼水必差及觉说之莫能解者紑第三叔禄与草堂寺智者法师善徃访之智者曰无量寿经云慧眼见真能渡彼岸蒨乃因智者启舍同夏县界牛屯里舍为寺乞赐嘉名敇答云纯臣孝子徃徃感应晋世颜含遂见冥中送药近见智者知卿第二息感梦云饮慧眼水慧眼则是五眼之一号若欲造寺可以慧眼为名及就创造泄故井井水清冽异扵常泉依梦取水洗眼及煮药稍觉有瘳因此遂差时人谓之孝感南康王为南州召为迎主簿紑性静好老庄𤣥言尤善佛义不乐进仕及父卒紑庐扵墓终日号恸不絶声月余卒刘霁字士烜平原人也祖乗民宋冀州刺史父闻慰齐工员即霁年九嵗能诵左氏𫝊宗党咸异之十四居父忧有至性每哭辄呕血家贫与弟杳歊相笃励学既长博渉多通天监中起家奉朝请稍迁宣恵晋安王府参军兼限内记室出补西昌相入为尚书主客侍即未朞除海盐令霁前后宰二邑并以和理着称迁为建康正非所好顷之以疾免寻除建康令不拜母眀氏寝疾霁年已五十衣不解带者七旬诵观世音经数至万遍夜因感梦见一僧谓曰夫人算尽君精诚笃至当相为申延后六十余日乃亡霁庐扵墓哀恸过礼常有双白鹤驯翔庐侧处士阮孝绪致书抑譬霁思慕不已服未终而卒时年五十二着释俗语八卷文集十卷弟杳在文士𫝊歊在处士𫝊禇脩吴郡钱塘人也父仲都善周易为当时最天监中厯官五经博士脩少𫝊父业兼通孝经论语善尺牍颇解文章初为湘东王国侍即稍迁轻车湘东府行参军并兼国子助教武陵王为扬州引为宣恵参军限内记室脩性至孝父丧毁瘠过礼因患冷气及丁母忧水浆不入口二十三日气絶复蘓每号恸呕血遂以毁卒谢蔺字希如陈郡阳夏人也晋太傅安八世孙父经中即谘议参军蔺五嵗每父母未饭乳媪欲令蔺先饭蔺曰既不觉饥彊食终不进舅阮孝緖闻之叹曰此儿在家则曽子之流事君则蔺生之匹因名之曰蔺稍受以经史过目便能讽诵孝绪每曰吾家阳元也及丁父忧昼夜号恸毁瘠骨立母阮氏常自守视譬抑之服阕后吏部尚书萧子显表其至行擢为王府法曹行参军累迁外兵记室参军时甘露降士林馆蔺献颂髙祖嘉之因有诏使制北兖州刺史萧楷徳政碑又奉令制宣城王奉述中庸颂太清元年迁散骑侍郎兼散骑常侍使扵魏会侯景举地入附境上交兵蔺母虑不得还感气卒及蔺还入境尔夕梦不祥旦便投劾驰归既至号恸呕血气絶久之水浆不入口亲友虑其不全相对悲恸彊劝以饮粥蔺初勉彊受之终不能进经月余日因夜临而卒时年三十八蔺所制诗赋碑颂数十篇史臣曰孔子称毁不灭性教民无以死伤生也故制丧纪为之节文高柴仲由伏膺圣教曽参闵损虔恭孝道或水浆不入口泣血终年岂不知创鉅痛深蓼莪慕切所谓先王制礼贤者俯就至如丘吴终扵毁灭若刘昙浄何烱江紑谢蔺者亦二子之志欤卷四十七考证梁书卷四十七考证滕昙恭𫝊太守王僧度引昙恭为功曹固辞不就王俭时随僧度在郡号为滕曽子度南史作虔按南齐书王俭为叔父僧䖍所飬僧䖍尝为豫章内史则南史是也荀匠𫝊赴武陵王义为元凶追兵所杀义字上南史有举字梁书卷四十七考证梁书卷四十八钦定四库全书梁书卷四十八唐散骑常侍姚思亷撰列传第四十二儒林伏曼容何佟之范缜严植之贺玚司马筠卞华崔灵恩孔佥卢广沈峻孔子祛皇偘汉氏承秦燔书大𢎞儒训太学生徒动以万数郡国黉舍悉皆充满学于山泽者至或就为列肆其盛也如是汉末丧乱其道遂衰魏正始以后仍尚𤣥虚之学为儒者盖寡时荀觊挚虞之徒虽删定新礼改官职未能易俗移风自是中原横溃衣冠殄尽江左草创日不暇给以迄于宋齐国学时或开置而劝课未博建之不及十年盖取文具废之多歴世祀其弃也忽诸乡里莫或开馆公卿罕通经术朝廷大儒独学而弗肯飬衆后生孤陋拥经而无所讲习三徳六艺其废乆矣髙祖有天下深愍之诏求硕学治五礼定六律改斗歴正权衡天监四年诏曰二汉登贤莫非经术服膺雅道名立行成魏晋浮荡儒教沦歇风节罔树抑此之由朕日昃罢朝思闻俊异收士得人实惟醻奖可置五经博士各一人广开馆宇招内后进于是以平原明山宾吴兴沈峻建平严植之㑹稽贺玚补博士各主一馆馆有数百生给其饩廪其射䇿通明者即除为吏十数月间怀经负笈者云㑹京师又选遣学生如㑹稽云门山受业于庐江何𦙍分遣博士祭酒到州郡立学七年又诏曰建国君民立教为首砥身砺行由乎经术朕肇基明命光宅区宇虽耕耘雅业傍阐艺文而成器未广志本犹阙非以镕范贵游纳诸轨度思欲式敦让齿自家刑国今声训所渐戎夏同风宜大启庠斆博延胄子务彼十伦𢎞此三徳使陶钧逺被㣲言载表于是皇太子皇子宗室王侯始就业焉高祖亲屈舆驾释奠于先师先圣申之以䜩语劳之以束帛济济焉洋洋焉大道之行也如是其伏曼容何佟之范缜有旧名于世为时儒者严植之贺玚等首膺兹选今竝缀为儒林传云伏曼容字公仪平昌安丘人曽祖滔晋着作郞父允之宋司空主簿曼容早孤与母兄客居南海少笃学善老易倜傥好大言常云何晏疑易中九事以吾观之晏了不学也故知平叔有所短聚徒教授以自业为骠骑行参军宋明帝好周易集朝臣于清暑殿讲诏曼容执经曼容素美风采帝恒以方嵇叔夜使吴人陆探㣲画叔夜像以赐之迁司徒参军袁粲为丹阳尹请为江宁令入拜尚书外兵郞昇明末为辅国长史南海太守齐初为通直散骑侍郞永明初为太子率更令侍皇太子讲衞将军王俭深相交好令与河内司马宪吴郡陆澄共撰丧服义既成又欲与之定礼乐㑹俭薨迁中书侍郎大司马谘议参军出为武昌太守建武中入拜中散大夫时明帝不重儒术曼容宅在瓦官寺东施高坐于聼事有宾客辄升髙坐为讲説生徒常数十百人梁台建以曼容旧儒召拜司马出为临海太守天监元年卒官时年八十二为周易毛诗丧服集觧老庄论语义子暅在良吏传何佟之字士威庐江灊人豫州刺史恽六世孙也祖劭之宋员外散骑常侍父歆齐奉朝请佟之少好三礼师心独学彊力专精手不辍卷读礼论二百篇畧皆上口时太尉王俭为时儒宗雅相推重起家扬州从事仍为总明馆学士频迁司徒车骑参军事尚书祠部郞齐建武中为镇北记室参军侍皇大子讲领丹阳邑中正时歩兵校尉刘瓛徴士吴苞皆已卒京邑硕儒唯佟之而已佟之明习事数当时国家吉凶礼则皆取决焉名重于世歴歩兵校尉国子博士寻迁骠骑谘议参军转司马永元末京师兵乱佟之常集诸生讲论孜孜不怠中兴初拜骁骑将军高祖践阼尊重儒术以佟之为尚书左丞是时百度草创佟之依礼定议多所禆益天监二年卒官年五十五高祖甚悼惜将赠之官故事左丞无赠官者特诏赠黄门侍郞儒者荣之所着文章礼义百许篇子朝隐朝晦范缜字子真南乡舞阴人也晋安北将军汪六世孙祖璩之中书郞父蒙早卒缜少孤贫事母孝谨年未弱冠闻沛国刘瓛聚衆讲説始徃从之卓越不羣而勤学瓛甚竒之亲为之冠在瓛门下积年去来归家恒芒屩布衣徒行于路瓛门多车马贵游缜在其门聊无耻愧既长博通经术尤精三礼性质直好危言髙论不为士友所安唯与外弟萧琛善琛名曰口辩每服缜简诣起家齐宁蛮主簿累迁尚书殿中郞永明年中与魏氏和亲歳通聘好特简才学之士以为行人缜及从弟云萧琛琅邪颜幼明河东裴昭明相继将命皆着名隣国于时竟陵王子良盛招宾客缜亦预焉建武中迁领军长史出为宜都太守母忧去职归居于南州义军至缜墨绖来迎髙祖与缜有西邸之旧见之甚悦及建康城平以缜为晋安太守在郡清约资公禄而已视事四年徴为尚书左丞缜去还虽亲戚无所遗唯饷前尚书令王亮缜仕齐时与亮同台为郞旧相友至是亮被摈弃在家缜自迎王师志在权轴既而所怀未满亦常怏怏故私相亲结以矫时云后竟坐亮徙广州语在亮传初缜在齐世尝侍竟陵王子良子良精信释教而缜盛称无佛子良问曰君不信因果世间何得有富贵何得有贫贱缜答曰人之生譬如一树花同发一枝俱开一蔕随风而堕自有拂帘幌坠于茵席之上自有闗篱墙落于溷粪之侧坠茵席者殿下是也落粪溷者下官是也贵贱虽复殊途因果竟在何处子良不能屈深怪之缜退论其理着神灭论曰或问予云神灭何以知其灭也荅曰神即形也形即神也是以形存则神存形谢则神灭也问曰形者无知之称神者有知之名知与无知即事有异神之与形理不容一形神相即非所闻也荅曰形者神之质神者形之用是则形称其质神言其用形之与神不得相异也问曰神故非用不得为异其义安在荅曰名殊而体一也问曰名既已殊体何得一荅曰神之于质犹利之于刀形之于用犹刀之于利利之名非刀也刀之名非利也然而舍利无刀舍刀无利未闻刀没而利存岂容形亡而神在问曰刀之与利或如来説形之与神其义不然何以言之木之质无知也人之质有知也人既有如木之质而有异木之知岂非木有一人有二邪荅曰异哉言乎人若有如木之质以为形又有异木之知以为神则可如来论也今人之质质有知也木之质质无知也人之质非木质也木之质非人质也安有如木之质而复有异木之知哉问曰人之质所以异木质者以其有知耳人而无知与木何异荅曰人无无知之质犹木无有知之形问曰死者之形骸岂非无知之质邪荅曰是无人质问曰若然者人果有如木之质而有异木之知矣荅曰死者如木而无异木之知生者有异木之知而无如木之质也问曰死者之骨骼非生之形骸邪荅曰生形之非死形死形之非生形区已革矣安有生人之形骸而有死人之骨骼哉问曰若生者之形骸非死者之骨骼非死者之骨骼则应不由生者之形骸不由生者之形骸则此骨骼从何而至此邪荅曰是生者之形骸变为死者之骨骼也问曰生者之形骸虽变为死者之骨骼岂不从生而有死则知死体犹生体也荅曰如因荣木变为枯木枯木之质宁是荣木之体问曰荣体变为枯体枯体即是荣体丝体变为缕体缕体即是丝体有何别焉荅曰若枯即是荣荣即是枯应荣时凋零枯时结实也又荣木不应变为枯木以荣即枯无所复变也荣枯是一何不先枯后荣要先荣后枯何也丝缕之义亦同此破问曰生形之谢便应豁然都尽何故方爱死形绵歴未已耶荅曰生灭之体要有其次故也夫欻而生者必欻而灭渐而生者必渐而灭欻而生者飘骤是也渐而生者动植是也有欻有渐物之理也问曰形即是神者手等亦是邪荅曰皆是神之分也问曰若皆是神之分神既能虑手等亦应能虑也荅曰手等亦应能有痛痒之知而无是非之虑问曰虑为一为异荅曰知即是虑浅则为知深则为虑问曰若尔应有二乎荅曰人体惟一神何得二问曰若不得二安有痛痒之知复有是非之虑荅曰如手足虽异总为一人是非痛痒虽复有异亦总为一神矣问曰是非之虑不闗手足当闗何处荅曰是非之意心器所主问曰心器是五藏之心非邪荅曰是也问曰五藏有何殊别而心独有是非之虑乎荅曰七窍亦复何殊而司用不均问曰虑思无方何以知是心器所主荅曰五藏各有所司无有能虑者是以心为虑本问曰何不寄在眼等分中荅曰若虑可寄于眼分何故不寄于耳分邪问曰虑体无本故可寄之于眼分眼目有本不假寄于佗分也荅曰眼何故有本而虑无本茍无本于我形而可徧寄于异地亦可张甲之情寄王乙之躯李丙之性託赵丁之体然乎哉不然也问曰圣人形犹凡人之形而有凡圣之殊故知形神异矣荅曰不然金之精者能昭秽者不能昭有能昭之精金宁有不昭之秽质又岂有圣人之神而寄凡人之器亦无凡人之神而託圣人之体是以八采重瞳勋华之容龙颜马口轩皥之状形表之异也比干之心七窍列角伯约之胆其大若拳此心器之殊也是知圣人定分每絶常区非惟道革羣生乃亦形超万有凡圣均体所未敢安问曰子云圣人之形必异于凡者敢问阳货类仲尼项籍似大舜舜项孔阳智革形同其故何邪荅曰珉似玉而非玉鸡类凤而非凤物诚有之人故宜尔项阳貌似而非实似心器不均虽貌无益问曰凡圣之殊形器不一可也圆极理无有二而丘旦殊姿汤文异状神不侔色于此益明矣荅曰圣同于心器形不必同也犹马殊毛而齐逸玉异色而均美是以晋棘荆和等价连城骅骝騄骊俱致千里问曰形神不二既闻之矣形谢神灭理固宜然敢问经云为之宗庙以鬼飨之何谓也荅曰圣人之教然也所以弭孝子之心而厉偷薄之意神而明之此之谓矣问曰伯有被甲彭生豕见坟素着其事宁是设教而已邪荅曰妖怪茫茫或存或亡彊死者衆不皆为鬼彭生伯有何独能然乍为人豕未必齐郑之公子也问曰易称故知鬼神之情状与天地相似而不违又曰载鬼一车其义云何荅曰有禽焉有兽焉飞走之别也有人焉有鬼焉幽明之别也人灭而为鬼鬼灭而为人则未之知也问曰知此神灭有何利用邪荅曰浮屠害政桑门蠧俗风惊雾起驰荡不休吾哀其獘思拯其溺夫竭财以赴僧破产以趋佛而不恤亲戚不怜穷匮者何良由厚我之情深济物之意浅是以圭撮渉于贫友吝情动于颜也千钟委于富僧欢意畅于容发岂不以僧有多稌之期友无遗秉之报务施阙于周急归徳必于在已又惑以茫昧之言惧以阿鼻之苦诱以虚诞之辞欣以兠率之乐故舍逢掖袭横衣废爼豆列缾钵家家弃其亲爱人人絶其嗣续致使兵挫于行间吏空于官府粟罄于惰游货殚于泥木所以姦宄弗胜颂声尚拥惟此之故其流莫已其病无限若陶甄禀于自然森罗均于独化忽焉自有怳尔而无来也不御去也不追乘夫天理各安其性小人甘其垄畆君子保其恬素耕而食食不可穷也蚕而衣衣不可尽也下有余以奉其上上无为以待其下可以全生可以匡国可以覇君用此道也此论出朝野諠譁子良集僧难之而不能屈缜在南累年追还京既至以为中书郞国子博士卒官文集十卷子胥字长才传父学起家太学博士胥有口辩大同中常兼主客郞对接北使迁平西湘东王谘议参军侍宣城王读出为鄱阳内史卒于郡严植之字孝源建平秭归人也祖钦宋通直散骑常侍植之少善庄老能𤣥言精觧丧服孝经论语及长徧治郑氏礼周易毛诗左氏春秋性淳孝谨厚不以所长髙人少遭父忧因菜食二十三载后得风冷疾乃止齐永明中始起家为庐陵王国侍郞迁广汉王国右常侍王诛国人莫敢视植之独奔哭手营殡殓徒跣送丧墓所为起冢葬毕乃还当时义之建武中迁员外郎散骑常侍寻为康乐侯相在县清白民吏称之天监二年板后军骑兵参军事高祖诏求通儒治五礼有司奏植之治凶礼四年初置五经博士各开舘教授以植之兼五经博士植之馆在潮沟生徒常百数植之讲五馆生必至聼者千余人六年迁中抚军记室参军犹兼博士七年卒于馆时年五十二植之自疾后便不受廪俸妻子困乏既卒丧无所寄生徒为市宅乃得成丧焉植之性仁慈好阴徳虽在闇室未尝怠也少尝山行见一患者植之问其姓名不能荅载与俱归为营医药六日而死植之为棺殓殡之卒不知何许人也尝縁栅塘行见患人卧塘侧植之下车问其故云姓黄氏家本荆州为人佣赁疾既危笃船主将发弃之于岸植之心恻然载还治之经年而黄氏差请终身充奴仆以报厚恩植之不受遗以资粮遣之其义行多如此撰凶礼仪注四百七十九卷贺玚字徳琏㑹稽山阴人也祖道力善三礼仕宋为尚书三公郞建康令玚少传家业齐时沛国刘瓛为㑹稽府丞见玚深器异之尝与俱造吴郡张融指玚谓融曰此生神明聪敏将来当为儒者宗瓛还荐之为国子生举明经扬州祭酒俄兼国子助教歴奉朝请太学博士太常丞遭母忧去职天监初复为太常丞有司举治宾礼召见説礼义髙祖异之诏朝朔望预华林讲四年初开五馆以玚兼五经博士别诏为皇太子定礼撰五经义玚悉礼旧事时高祖方创定礼乐玚所建议多见施行七年拜歩兵校尉领五经博士九年遇疾遣医药省问卒于馆时年五十九所着礼易老庄讲疏朝廷博议数百篇宾礼仪注一百四十五卷玚于礼尤精馆中生徒常百数弟子明经对䇿至数十人二子革字文明少通三礼及长徧治孝经论语毛诗左传起家晋安王国侍郞兼太学博士侍湘东王读敕于永福省为邵陵湘东武陵三王讲礼稍迁湘东王府行参军转尚书仪曹郞寻除秣陵令迁国子博士于学讲授生徒常数百人出为西中郎湘东王谘议参军带江陵令王初于府置学以革领儒林祭酒讲三礼荆楚衣冠聼者甚衆前后再监南平郡为民吏所徳寻加贞威将军兼平西长史南郡太守革性至孝常恨贪禄代耕不及飬在荆州歴为郡县所得俸秩不及妻孥专拟还乡造寺以申感思大同六年卒官时年六十二弟季亦明三礼歴官尚书祠部郎兼中书通事舍人累迁歩兵校尉中书黄门郎兼着作司马筠字贞素河内温人晋骠骑将军谯烈王承七世孙祖亮宋司空从事中郞父端齐奉朝请筠孤贫好学师事沛国刘瓛彊力专精深为瓛所器异既长博通经术尤明三礼齐建武中起家奉朝请迁王府行参军天监初为本州治中除暨阳令有清绩入拜尚书祠部郎七年安成太妃陈氏薨江州刺史安成王秀荆州刺史始兴王憺竝以慈母表解职诏不许还摄本任而太妃在都丧祭无主舍人周舍议曰贺彦先称慈母之子不服慈母之党妇又不从夫而服慈姑小功服无从故也庾蔚之云非徒子不从母而服其党孙又不从父而服其慈由斯而言慈祖母无服明矣寻门内之哀不容自同于常按父之祥子竝受弔今二王诸子宜以成服日单衣一日为位受弔制曰二王在逺诸子宜摄祭事舍又曰礼云缟冠𤣥武子姓之冠则世子衣服宜异于常可着细布衣绢为领带三年不聼乐又礼及春秋庶母不世祭盖谓无王命者耳吴太妃既朝命所加得用安成礼秩则当祔庙五世亲尽乃毁陈太妃命数之重虽则不异慈孙既不从服庙食理无传祀子祭孙止是㑹经文髙祖因是敕礼官议皇子慈母之服筠议宋朝五服制皇子服训飬母礼依庶母慈已宜从小功之制按曽子问曰子游曰丧慈母礼欤孔子曰非礼也古者男子外有傅内有慈母君命所使教子也何服之有郑𤣥注云此指谓国君之子也若国君之子不服则王者之子不服可知又丧服经云君子子为庶母慈已者传曰君子子者贵人子也郑元引内则三母止施于卿大夫以此而推则慈母之服上不在五等之嗣下不逮三士之息傥其服者止卿大夫寻诸侯之子尚无此服况乃施之皇子谓宜依礼刋除以反前代之惑髙祖以为不然曰礼言慈母凡有三条一则妾子之无母使妾之无子者飬之命为母子服以三年丧服齐衰章所言慈母是也二则嫡妻之子无母使妾飬之慈抚隆至虽均乎慈爱但嫡妻之子妾无为母之义而恩深事重故服以小功丧服小功章所以不直言慈母而云庶母慈已者明异于三年之慈母也其三则子非无母正是择贱者视之义同师保而不无慈爱故亦有慈母之名师保既无其服则此慈亦无服矣内则云择于诸母与可者使为子师其次为慈母其次为保母此其明文此言择诸母是择人而为此三母非谓择取兄弟之母也何以知之若是兄弟之母其先有子者则是长妾长妾之礼实有殊加何容次妾生子乃退成保母斯不可也又有多兄弟之人于义或可若始生之子便应三母俱阙耶由是推之内则所言诸母是谓三母非兄弟之母明矣子游所问自是师保之慈非三年小功之慈也故夫子得有此对岂非师保之慈母无服之证乎郑𤣥不辩三慈混为训释引彼无服以注慈已后人致谬实此之由经言君子子者此虽起于大夫明大夫犹尔自斯以上弥应不异故传云君子子者贵人之子也总言曰贵则无所不包经传互文交相显发则知慈加之义通乎大夫以上矣宋代此科不乖礼意便加除削良是所疑于是筠等请依制改定嫡妻之子母没为父妾所飬服之五月贵贱竝同以为永制累迁王府谘议权知左丞事寻除尚书左丞出为始兴内史卒官子寿传父业明三礼大同中歴官尚书祠部郞出为曲阿令卞华字昭丘济阴寃句人也晋骠骑将军忠贞公壸六世孙父伦之给事中华㓜孤贫好学年十四召补国子生通周易既长徧治五经与平原明山宾㑹稽贺玚同业友善起家齐豫章王国侍郎累迁奉朝请征西行参军天监初迁临川王参军事兼国子助教转安成王功曹参军兼五经博士聚徒教授华博渉有机辩説经析理为当时之冠江左以来钟律絶学至华乃通焉迁尚书仪曹郞出为吴令卒崔灵恩清河武城人也少笃学从师徧通五经尤精三礼三传先在北仕为太常博士天监十三年归国髙祖以其儒术擢拜员外散骑侍郞累迁歩兵校尉兼国子博士灵恩聚徒讲授聼者常数百人性拙朴无风采及觧经析理甚有精致京师旧儒咸称重之助敎孔佥尤好其学灵恩先习左传服解不为江东所行及改説杜义每文句常申服以难杜遂着左氏条义以明之时有助敎虞僧诞又精杜学因作申杜难服以报灵恩世竝行焉僧诞㑹稽余姚人以左氏敎授聼者亦数百人其该通义例当时莫及先是儒者论天互执浑盖二义论盖不合于浑论浑不合于盖灵恩立义以浑盖为一焉出为长沙内史还除国子博士讲衆尤盛出为明威将军桂州刺史卒官灵恩集注毛诗二十二卷集注周礼四十卷制三礼义宗四十七卷左氏经传义二十二卷左氏条例十卷公羊谷梁文句义十卷孔佥㑹稽山阴人少师事何𦙍通五经尤明三礼孝经论语讲説竝数十徧生徒亦数百人歴官国子助敎三为五经博士迁尚书祠部郞出为海盐山阴二县令佥儒者不长政术在县无绩太清乱卒于家子俶𤣥颇涉文学官至太学博士佥兄子元素又善三礼有盛名早卒卢广范阳涿人自云晋司空从事中郞谌之后也谌没死冉闵之乱晋中原旧族谌有后焉广少明经有儒术天监中归国初拜员外散骑侍郞出为始安太守坐事免顷之起为折冲将军配千兵北伐还拜歩兵校尉兼国子博士徧讲五经时北来人儒学者有崔灵恩孙详蒋显竝聚徒讲説而音辞鄙拙惟广言论清雅不类北人仆射徐勉兼通经术深相赏好寻迁员外散骑常侍博士如故出为信武桂阳嗣王长史寻阳太守又为武陵王长史太守如故卒官沈峻字士嵩吴兴武康人家世农夫至峻好学与舅太史叔明师事宗人沈麟士门下积年昼夜自课时或睡寐輙以杖自击其笃志如此麟士卒后乃出都徧游讲肆遂博通五经尤长三礼初为王国中尉稍迁侍郞竝兼国子助敎时吏部郞陆倕与仆射徐勉书荐峻曰五经博士庾季逹湏换计公家必欲详择其人凡圣贤可讲之书必以周官立义则周官一书实为羣经源本此学不传多歴年世北人孙详蒋显亦经聼习而音革楚夏故学徒不至惟助教沈峻特精此书比日时开讲肆羣儒刘嵒沈宏沈熊之徒竝执经下坐北靣受业莫不叹服人无间言第谓宜即用此人命其专此一学周而复始使圣人正典废而更兴累世絶业传于学者勉从之奏峻兼五经博士于馆讲授听者常数百人出为华容令还除员外散骑侍郞复兼五经博士时中书舍人贺琛奉敕撰梁官乃启峻及孔子袪补西省学士助撰录书成入兼中书通事舍人出为武康令卒官子文阿传父业尤明左氏传太清中自国子助教为五经博士传峻业者又有吴郡张及㑹稽孔子云官皆至五经博士尚书祠部郞太史叔明吴兴乌程人吴太史慈后也少善庄老兼治孝经礼记其三𤣥尤精解当世冠絶每讲説聼者常五百余人歴官国子助教邵陵王纶好其学及出为江州携叔明之镇王迁郢州又随府所至辄讲授江外人士皆传其学焉大同十三年卒时年七十三孔子袪㑹稽山隂人少孤贫好学耕耘樵採常怀书自随投闲则诵读勤苦自励遂通经术尤明古文尚书初为长沙嗣王侍郞兼国子助教讲尚书四十徧聼者常数百人中书舍人贺琛受敕撰梁官启子袪为西省学士助撰录书成兼司文侍郞不就乆之兼主客郞舍人学士如故累迁湘东王国侍郞常侍员外散骑侍郞又云麾庐江公记室参军转兼中书通事舍人寻迁歩兵校尉舍人如故髙祖撰五经讲䟽及孔子正言专使子袪检閲羣书以为义证事竟敕子袪与右卫朱异左丞贺琛于士林馆递日执经累迁通直正员郞舍人如故中大同元年卒官时年五十一子祛凡着尚书义二十巻集注尚书三十卷续朱异集注周易一百卷续何承天集礼论一百五十卷皇偘吴郡人青州刺史皇象九世孙也偘少好学师事贺玚精力专门尽通其业尤明三礼孝经论语起家兼国子助教于学讲説聼者数百人撰礼记讲䟽五十巻书成奏上诏付秘阁顷之召入寿光殿讲礼记义髙祖善之拜员外散骑侍郞兼助教如故性至孝常日限诵孝经二十徧以拟观世音经丁母忧解职还乡里平西邵陵王钦其学厚礼迎之偘既至因感心疾大同十一年卒于夏首时年五十八所撰论语义十卷与礼记义竝见重于世学者传焉陈吏部尚书姚察曰昔叔孙通讲论马上桓荣精力凶荒既逄平定自致光宠若夫崔伏何严互有焉曼容佟之讲道于齐季不为时改贺玚严植之之徒遭梁之崇儒重道咸至髙官稽古之力诸子各尽之矣范缜墨绖儌倖不遂其志宜哉梁书卷四十八卷四十八考证梁书卷四十八考证贺玚传常恨贪禄代耕不及飬贪南史作食应从之司马筠传丧服齐衰章所言慈母是也慈母下南史有如母二字崔灵恩传制三礼义宗四十七卷四十七南史作三十孔子袪传常怀书自随投闻则诵读投南史作役梁书卷四十八考证梁书卷四十九钦定四库全书梁书卷四十九唐散骑常侍姚思亷撰列传第四十三文学上到沆丘迟刘苞袁峻庾于陵刘昭何逊钟嵘周兴嗣吴均昔司马迁班固书竝为司马相如𫝊相如不预汉廷大事盖取其文章尤着也固又为贾邹枚路𫝊亦取其能文𫝊焉范氏后汉书有文苑𫝊所载之人其详已甚然经礼乐而纬国家通古今而述羙恶非文莫可也是以君临天下者莫不敦悦其义缙绅之学咸贵尚其道古往今来未之能易髙祖聪明文思光宅区㝢旁求儒雅诏採异人文章之盛焕乎俱集每所御幸辄命羣臣赋诗其文善者赐以金帛诣阙廷而献赋颂者或引见焉其在位者则沈约江淹任昉竝以文采妙絶当时至若彭城到沆吴兴丘迟东海王僧孺吴郡张率等或入直文徳通䜩寿光皆后来之选也约淹昉僧孺率别以功迹论今缀到沆等文兼学者至太清中人为文学𫝊云到沆字茂瀣彭城武原人也曽祖彦之宋将军父撝齐五兵尚书沆㓜聪敏五嵗时撝于屏风抄古诗沆请教读一遍便能讽诵无所遗失既长勤学善属文工篆𨽻羙风神容止可悦齐建武中起家后军法曹参军天监初迁征虏主簿髙祖初临天下收㧞贤俊甚爱其才东宫建以为太子洗马时文徳殿置学士省召髙才硕学者待诏其中使校定坟史诏沆通籍焉时髙祖䜩华光殿命羣臣赋诗独诏沆为二百字二刻使成沆于坐立奏其文甚羙俄以洗马管东宫书记散骑省优䇿文三年诏尚书郎在职清能或人才髙妙者为侍郎以沆为殿中曹侍郎沆从父兄溉洽竝有才名时皆相代为殿中当世荣之四年迁太子中舎人沆为人不自伐不论人长短乐安任昉南乡范云皆友善其年迁丹阳尹丞以疾不能处职事迁北中郎谘议参军五年卒官年三十髙祖甚伤惜焉诏赐钱二万布三十疋所着诗赋百余篇丘迟字希范吴兴乌程人也父灵鞠有才名仕齐官至太中大夫迟八嵗便属文灵鞠常谓气骨似我黄门郎谢超宗征士何㸃竝见而异之及长州辟从事举秀才除太学博士迁大司马行参军遭父忧去职服阕除西中郎参军累迁殿中郎以母忧去职服除复为殿中郎迁车骑録事参军髙祖平京邑霸府开引为骠骑主簿甚被礼遇时劝进梁王及殊礼皆迟文也髙祖践阼拜散骑侍郎俄迁中书侍郎领吴兴邑中正待诏文徳殿时髙祖着连珠诏羣臣继作者数十人迟文最羙天监三年出为永嘉太守在郡不称职为有司所纠髙祖爱其才寝其奏四年中军将军临川王宏北伐迟为谘议参军领记室时陈伯之在北与魏军来距迟以书喻之伯之遂降还拜中书郎迁司徒从事中郎七年卒官时年四十五所着诗赋行于世刘苞字孝甞彭城人也祖勔宋司空父愃齐太子中庶子苞四嵗而父终及年六七嵗见诸父常泣时伯叔父悛绘等竝显贵苞母谓其畏惮怒之苞对曰早孤不及有识闻诸父多相似故心中欲悲无有佗意因而歔欷母亦恸甚初苞父母及两兄相继亡没悉假瘗焉苞年十六始移墓所经营改葬不资诸父未几皆毕绘常叹服之少好学能属文起家为司徒法曹行参军不就天监初以临川王妃弟故自征虏主簿仍迁王中军功曹累迁尚书库部侍郎丹阳尹丞太子太傅丞尚书殿中侍郎南徐州治中以公事免久之为太子洗马掌书记侍讲寿光殿自髙祖即位引后进文学之士苞及从兄孝绰从弟孺同郡到溉溉弟洽从弟沆吴郡陆倕张率竝以文藻见知多预䜩坐虽仕进有前后其赏赐不殊天监十年卒时年三十临终唿友人南阳刘之遴託以丧事务从俭率苞居官有能名性和而直与人交面折其非退称其羙情无所隠士友咸以此叹惜之袁峻字孝髙陈郡阳夏人魏郎中令涣之八世孙也峻早孤笃志好学家贫无书毎从人假借必皆抄写自课日五十纸纸数不登则不休息讷言语工文辞义师克京邑鄱阳王恢东镇破冈峻随王知管记事天监初鄱阳国建以峻为侍郎从镇京口王迁郢州兼都曹参军髙祖雅好辞赋时献文于南阙者相望焉其藻丽可观或见赏擢六年峻乃拟杨雄官箴奏之髙祖嘉焉赐束帛除员外散骑侍郎直文徳学士省抄史记汉书各为二十卷又奉敕与陆倕各制新阙铭辞多不载庾于陵字子介散骑常侍黔娄之弟也七嵗能言𤣥理既长清警博学有才思齐随王子隆为荆州召为主簿使与谢朓宗夬抄撰羣书子隆代还又以为送故主簿子隆寻为明帝所害僚吏畏避莫有至者唯于陵与夬独留经理丧事始安王遥光为抚军引为行参军兼记室永元末除东阳遂安令为民吏所称天监初为建康狱平迁尚书工部郎待诏文徳殿出为湘州别驾迁骠骑录事参军兼中书通事舎人俄领南郡邑中正拜太子洗马舎人如故旧事东宫官属通为清选洗马掌文翰尤其清者近世用人皆取甲族有才望时于陵与周舍竝擢充职髙祖曰官以人而清岂限以甲族时论以为羙俄迁散骑侍郎改领荆州大中正累迁中书黄门侍郎舎人中正竝如故出为宣毅晋安王长史广陵太守行府州事以公事免复起为通直郎寻除鸿胪卿复领荆州大中正卒官时年四十八文集十巻弟肩吾肩吾字子慎八嵗能赋诗特为兄于陵所友爱初为晋安王国常侍仍迁王宣恵府行参军自是每王徙镇肩吾常随府歴王府中郎云麾参军竝兼记室参军中大通三年王为皇太子兼东宫通事舎人除安西湘东王録事参军俄以本官领荆州大中正累迁中録事谘议参军太子率更令中庻子初太宗在藩雅好文章士时肩吾与东海徐摛吴郡陆杲彭城刘遵刘孝仪仪弟孝威同被赏接及居东宫又开文徳省置学士肩吾子信摛子陵吴郡张长公北地傅宏东海鲍至等充其选齐永明中文士王融谢朓沈约文章始用四声以为新变至是转拘声韵弥尚丽靡复踰于往时时太子与湘东王书论之曰吾軰亦无所游赏止事披阅性既好文时复短咏虽是庸音不能阁笔有慙伎痒更同故态比见亰师文体懦钝殊常竞学浮踈争为阐缓𤣥冬修夜思所不得既殊比兴正背风骚若夫六典三礼所施则有地吉凶嘉宾用之则有所未闻吟咏情性反拟内则之篇操笔写志更摹酒诰之作迟迟春日翻学归藏湛湛江水遂同大𫝊吾既拙于为文不敢轻有掎摭但以当世之作歴方古之才人逺则杨马曹王近则潘陆颜谢而观其遣辞用心了不相似若以今文为是则古文为非若昔贤可称则今体宜弃俱为盍各则未之敢许又时有效谢康乐裴鸿胪文者亦颇有惑焉何者谢客吐言天拔出于自然时有不拘是其糟粕裴氏乃是良史之才了无篇什之羙是为学谢则不届其精华但得其冗长师裴则蔑絶其所长惟得其所短谢故巧不可阶裴亦质不宜慕故胷驰臆断之侣好名忘实之类方分肉于仁兽逞郄克于邯郸入鲍忘臭效尤致祸决羽谢生岂三千之可及伏膺裴氏惧两唐之不𫝊故玉徽金铣反为拙目所嗤巴人下里更合郢中之听阳春髙而不和妙声絶而不寻竟不精讨锱铢覈量文质有异巧心终愧妍手是以握瑜懐玉之士瞻郑邦而知退章甫翠履之人望闽乡而叹息诗既若此笔又如之徒以烟墨不言受其驱染纸札无情任其揺襞甚矣哉文之横流一至于此至如近世谢朓沈约之诗任昉陆倕之笔斯实文章之冠冕述作之楷模张士简之赋周升逸之辩亦成佳手难可复遇文章未坠必有英絶领袖之者非弟而谁每欲论之无可与语思吾子建一共商㩁辩兹清浊使如泾渭论兹月旦类彼汝南朱丹既定雌黄有别使夫懐䑕知慙滥竽自耻譬斯袁绍畏见子将同彼盗牛遥羞王烈相思不见我劳如何太清中侯景㓂䧟亰都及太宗即位以肩吾为度支尚书时上流诸蕃竝据州拒景景矫诏遣肩吾使江州喻当阳公大心大心寻举州降贼肩吾因逃入建昌界久之方得赴江陵未几卒文集行于世刘昭字宣卿平原髙唐人晋太尉寔九世孙也祖伯龙居父忧以孝闻宋武帝敕皇太子诸王竝往弔慰官至少府卿父彪齐征虏晋安王记室昭㓜清警七嵗通老庄义既长勤学善属文外兄江淹早相称赏天监初起家奉朝请累迁征北行参军尚书仓部郎寻除无钖令歴为宣恵豫章王中军临川记室初昭伯父肜集衆家晋书注干寳晋纪为四十卷至昭又集后汉同异以注范晔书世称博悉迁通直郎出为剡令卒官集注后汉一百八十巻㓜童𫝊十卷文集十卷子縚字言明亦好学通三礼大同中为尚书祠部郎寻去职不复仕縚弟缓字含度少知名歴官安西湘东王记室时西府盛集文学缓居其首除通直郎俄迁镇南湘东王中录事复随府江州卒何逊字仲言东海郯人也曽祖承天宋御史中丞祖翼员外郎父询齐太尉中兵参军逊八嵗能赋诗弱冠州举秀才南乡范云见其对䇿大相称赏因结忘年交好自是一文一咏云辄嗟赏谓所亲曰顷观文人质则过儒丽则伤俗其能含清浊中今古见之何生矣沈约亦爱其文尝谓逊曰吾每读卿诗一日三复犹不能已其为名流所称如此天监中起家奉朝请迁中卫建安王水曹行参军兼记室王爱文学之士日与游宴及迁江州逊犹掌书记还为安西安成王参军事兼尚书水部郎母忧去职服阕除仁威庐陵王记室复随府江州未几卒东海王僧孺集其文为八卷初逊文章与刘孝绰竝见重于世世谓之何刘世祖着论论之云诗多而能者沈约少而能者谢朓何逊时有㑹稽虞骞工为五言诗名与逊相埒官至王国侍郎其后又有㑹稽孔翁归济阳江避竝为南平王大司马府记室翁归亦工为诗避博学有思理更注论语孝经二人竝有文集钟嵘字仲伟颍川长社人晋侍中雅七世孙也父蹈齐中军参军嵘与兄岏弟屿竝好学有思理嵘齐永明中为国子生明周易衞军王俭领祭酒颇赏接之举本州秀才起家王国侍郎迁抚军行参军出为安国令永元末除司徒行参军天监初制度虽革而日不暇给嵘乃言曰永元肇乱坐弄天爵勲非即戎官以贿就挥一金而取九列寄片札以招六校骑都塞市郎将填街服既缨组尚为臧获之事职唯黄散犹躬胥徒之役名实淆紊兹焉莫甚臣愚谓军官是素族士人自有清贯而因斯受爵一宜削除以惩侥竞若吏姓寒人听极其门品不当因军遂滥清级若侨杂伧楚应在绥附正宜严断禄力絶其妨正直乞虚号而已谨竭愚忠不恤衆口敕付尚书行之迁中军临川王行参军衡阳王元简出守㑹稽引为宁朔记室专掌文翰时居士何𦙍筑室若邪山山发洪水漂拔树石此室独存元简命嵘作瑞室颂以旌表之辞甚典丽迁西中郎晋安王记室嵘尝品古今五言诗论其优劣名为诗评其序曰气之动物物之感人故揺荡性情形诸舞咏欲以照爥三才辉丽万有灵祗待之以致飨幽微借之以昭告动天地感鬼神莫近于诗昔南风之辞卿云之颂厥义敻矣夏歌曰鬰陶乎予心楚谣云名余曰正则虽诗体未全然略是五言之滥觞也逮汉李陵始着五言之目古诗眇邈人代难详推其文体固是炎汉之制非衰周之倡也自王杨枚马之徒辞赋竞爽而吟咏靡闻从李都尉讫班婕妤将百年间有妇人焉一人而已诗人之风顿已缺丧东亰二百载中唯有班固咏史质木无文致降及建安曹公父子笃好斯文平原兄弟鬰为文栋刘桢王粲为其羽翼次有攀龙託鳯自致于属车者盖将百计彬彬之盛大备于时矣尔后陵迟衰幑讫于有晋太康中三张二陆两潘一左勃尔复兴踵武前王风流未沬亦文章之中兴也永嘉时贵黄老尚虚谈于时篇什理过其辞淡乎寡味爰及江表幑波尚𫝊孙绰许询桓庾诸公皆平典似道徳论建安之风尽矣先是郭景纯用俊上之才创变其体刘越石仗清刚之气赞成厥羙然彼衆我寡未能动俗逮义熙中谢益寿斐然继作元嘉初有谢灵运才髙辞盛富艳难踪固已含跨刘郭陵轹潘左故知陈思为建安之杰公干仲宣为辅陆机为太康之英安仁景阳为辅谢客为元嘉之雄颜延年为辅此皆五言之冠冕文辞之命世夫四言文约意广取效风骚便可多得每苦文烦而意少故世罕习焉五言居文辞之要是衆作之有滋味者也故云㑹于流俗岂不以指事遣形穷情写物最为详切者邪故诗有六义焉一曰兴二曰赋三曰比文已尽而意有余兴也因物喻志比也直书其事寓言写物赋也𢎞斯三义酌而用之干之以风力润之以丹采使味之者无极闻之者动心是诗之至也若専用比兴则患在意深意深则辞踬若但用赋体则患在意浮意浮则文散嬉成流移文无止泊有芜漫之累矣若乃春风春鸟秋月秋蝉夏云暑雨冬月祁寒斯四候之感诸诗者也嘉㑹寄诗以亲离羣託诗以怨至于楚臣去境汉妾辞宫或骨横朔野或魂逐飞蓬或负戈外戍或杀气雄边塞客衣单霜闺泪尽又士有解珮出朝一去忘反女有扬蛾入宠再盼倾国凡斯种种感荡心灵非陈诗何以展其义非长歌何以释其情故曰诗可以羣可以怨使穷贱易安幽居靡闷莫尚于诗矣故辞人作者罔不爱好今之士俗斯风炽矣裁能胜衣甫就小学必甘心而驰骛焉于是庸音杂体各为家法至于膏腴子弟耻文不逮终朝㸃缀分夜呻吟独观谓为警䇿衆视终沦平钝次有轻荡之徒笑曹刘为古拙谓鲍昭义皇上人谢朓今古独歩而师鲍昭终不及日中市朝满学谢朓劣得黄鸟度青枝徒自弃于髙聼无渉于文流矣嵘观王公搢绅之士毎博论之余何尝不以诗为口实随其嗜欲商㩁不同淄渑竝汎朱紫相夺諠譁竞起准的无依近彭城刘士章俊赏之士疾其淆乱欲为当世诗品口陈标榜其文未遂嵘感而作焉昔九品论人七畧裁士校以宾实诚多未值至若诗之为技较尔可知以类推之殆同博奕方今皇帝资生知之上才体沉鬰之幽思文丽日月学究天人昔在贵游已为称首况八纮既掩风靡云蒸抱玉者连肩握珠者踵武固以睨汉魏而弗顾吞晋宋于胷中谅非农歌辕议敢致流别嵘之今録庶周游于闾里均之于谈笑耳顷之卒官岏字长岳官至府参军建康平着良史𫝊十巻屿字季望永嘉郡丞天监十五年敕学士撰徧畧屿亦预焉兄弟竝有文集周兴嗣字思纂陈郡项人汉太子太傅堪后也髙祖凝晋征西府参军宜都太守兴嗣世居姑孰年十三游学亰师积十余载遂博通记𫝊善属文尝歩自姑孰投宿逆旅夜有人谓之曰子才学迈世初当见识贵臣卒被知英主言终不测所之齐隆昌中侍中谢朏为吴兴太守唯与兴嗣谈文史而已及罢郡还因大相称荐本州举秀才除桂阳郡丞太守王嵘素相赏好礼之甚厚髙祖革命兴嗣奏休平赋其文甚羙髙祖嘉之拜安成王国侍郎直华林省其年河南献儛马诏兴嗣与待诏到沆张率为赋髙祖以兴嗣为工擢贠外散骑侍郎进直文徳寿光省是时髙祖以三桥旧宅为光宅寺敕兴嗣与陆倕各制寺碑及成俱奏髙祖用兴嗣所制者自是铜表铭栅塘碣北伐檄次韵王义之书千字竝使兴嗣为文每奏髙祖辄称善加赐金帛九年除新安郡丞秩满复为员外散骑侍郎佐撰国史十二年迁给事中撰文如故兴嗣两手先患风疽是年又染疠疾左目盲髙祖抚其手嗟曰斯人也而有斯疾也手疏治疽方以赐之其见惜如此任昉又爱其才常言曰周兴嗣若无疾旬日当至御史中丞十四年除临川郡丞十七年复为给事中直西省左卫率周舍奉敕注髙祖所制歴代赋启兴嗣助焉普通二年卒所撰皇帝实録皇徳记起居注职仪等百余卷文集十卷吴均字叔庠吴兴故鄣人也家世寒贱至均好学有俊才沈约尝见均文颇相称赏天监初栁恽为吴兴召补主簿日引与赋诗均文体清㧞有古气好事者或斆之谓为吴均体建安王伟为扬州引兼记室掌文翰王迁江州补国侍郎兼府城局还除奉朝请先是均表求撰齐春秋书成奏之髙祖以其书不实使中书舎人刘之遴诘问数条竟支离无对敕付省焚之坐免职寻有敕召见使撰通史起三皇讫齐代均草本纪世家功已毕唯列𫝊未就普通元年率时年五十二均注范晔后汉书九十卷着齐春秋三十卷庙记十卷十二州记十六卷钱唐先贤𫝊五卷续文释五卷文集二十卷先是有广陵髙爽济阳江洪㑹稽虞骞竝工属文爽齐永明中赠衞军王俭诗为俭所赏及领丹阳尹举爽郡孝廉天监初歴官中军临川王参军出为晋阳令坐事系治作镬鱼赋以自况其文甚工后遇赦获免顷之卒洪为建阳令坐事死骞官至王国侍郎竝有文集梁书卷四十九卷四十九考证梁书巻四十九考证到沆𫝊时髙祖䜩华光殿光监本讹元今从南史改正袁峻𫝊峻乃拟杨雄官箴奏之官南史作书庾肩吾𫝊肩吾字子慎子慎南史作慎之周兴嗣𫝊次韵王羲之书千字并使兴嗣为文宋史李至𫝊言千字文乃梁武帝得钟繇书破碑千余字命周兴嗣次韵而成今以为王羲之异矣梁书卷四十九考证梁书卷五十钦定四库全书梁书卷五十唐散骑常侍姚思亷撰列𫝊第四十四文学下刘峻刘沼谢几卿刘勰王籍何思澄刘杳谢征臧严伏挺庾仲容陆云公任孝恭颜协刘峻字孝标平原平原人父珽宋始兴内史峻生朞月母携还乡里宋泰始初青州䧟魏峻年八嵗为人所畧至中山中山富人刘实愍峻以束帛赎之教以书学魏人闻其江南有戚属更徙之桑干峻好学家贫寄人庑下自课读书常燎麻炬从夕逹旦时或昏睡爇其发既觉复读终夜不寐其精力如此齐永明中从桑干得还自谓所见不博更求异书闻京师有者必往祈借清河崔慰祖谓之书滛时竟陵王子良博招学士峻因人求为子良国职吏部尚书徐孝嗣抑而不许用为南海王侍郎不就至明帝时萧遥欣为豫州为府刑狱礼遇甚厚遥欣寻卒久之不调天监初召入西省与学士贺踪典校祕书峻兄孝庆时为青州刺史峻请假省之坐私载禁物为有司所奏免官安成王秀好峻学及迁荆州引为户曹叅军给其书籍使抄录事类名曰类苑未及成复以疾去因游东阳紫巖山筑室居焉为山栖志其文甚羙髙祖招文学之士有髙才者多被引进擢以不次峻率性而动不能随衆沉浮髙祖颇嫌之故不任用乃着辨命论以寄其懐曰主上尝与诸名贤言及管辂叹其有竒才而位不逹时有在赤墀之下预闻斯议归以告余余谓士之穷通无非命也故谨述天㫖因言其畧云臣观管辂天才英伟珪璋特秀实海内之髦杰岂日者卜祝之流而官止少府丞年终四十八天之报施何其寡欤然则髙才而无贵仕饕餮而居大位自古所叹焉独公明而已哉故性命之道穷通之数夭阏纷纶莫知其辨仲任蔽其源子长阐其惑至于鹖冠瓮牖必以悬天有期鼎贵髙门则曰唯人所召譊譊讙唯异端俱起萧逺论其本而不畅其流子𤣥语其流而未详其本尝试言之曰夫道生万物则谓之道生而无主谓之自然自然者物见其然不知所以然同焉皆得不知所以得鼓动陶铸而不为功庶类混成而非其力生之无亭毒之心死之岂䖍刘之志坠之渊泉非其怒昇之霄汉非其悦荡乎大乎万寳以之化确乎纯乎一化而不易化而不易则谓之命命也者自天之命也定于㝠兆终然不变鬼神莫能预圣哲不能谋触山之力无以抗倒日之诚弗能感短则不可缓之于寸隂长则不可急之于箭漏至徳未能踰上智所不免是以放勋之代浩浩襄陵天乙之时焦金流石文公疐其尾宣尼絶其粮颜囘败其丛兰冉耕歌其芣苡夷叔毙淑媛之言子舆困臧仓之诉圣贤且犹若此而况庸庸者乎至乃伍贠浮尸于江流三闾沉骸于湘渚贾大夫沮志于长沙冯都尉皓髪于郎署君山鸿渐铩羽仪于髙云敬通鳯起摧迅翮于风穴此岂才不足而行有遗哉近代有沛国刘瓛瓛弟琎竝一时之秀士也瓛则闗西孔子通渉六经循循善诱服膺儒行琎则志烈秋霜心贞崑玉亭亭髙竦不杂风尘皆毓徳于衡门竝驰声于天地而官有微于侍郎位不登于执㦸相继徂落宗祀无飨因斯两贤以言古则昔之玉质金相英髦秀逹皆摈斥于当年韫竒才而莫用候草木以共凋与麋鹿而同死膏涂平原骨填川谷湮灭而无闻者岂可胜道哉此则宰衡之与皂𨽻容彭之与殇子猗顿之与黔娄阳文之与敦洽咸得之于自然不假道于才智故曰死生有命富贵在天其斯之谓矣然命体周流变化非一或先号后笑或始吉终凶或不召自来或因人以济交错纷纠循环倚伏非可以一理征非可以一途验而其道宻微寂寥忽慌无形可以见无声可以闻必御物以效灵亦凭人而成象譬天王之冕旒任百官以司职而或者覩汤武之龙跃谓龛乱在神功闻孔墨之挺生谓英睿擅竒响视彭韩之豹变谓鸷勐致人爵见张桓之朱绂谓明经拾青紫岂知有力者运之而趋乎故言而非命有六蔽焉余请陈其梗槩夫靡颜腻理哆咴顣頞形之异也朝秀辰终龟鹤千嵗年之殊也闻言如响智昏菽麦神之辨也同知三者定乎造化荣辱之境独曰由人是知二五而未识于十其蔽一也龙犀日角帝王之表河目龟文公侯之相抚镜知其将刑压纽显其膺録星虹枢电昭圣徳之符夜哭聚云鬰兴王之瑞皆兆发于前期涣汗于后叶若谓驱貔虎奋尺剑入紫幑升帝道则未逹窅冥之情未测神明之数其蔽二也空桑之里变成洪川歴阳之都化为鱼鼈楚师屠汉卒睢河鲠其流秦人坑赵士沸声若雷震火炎崐岳磔石与琬琰俱焚严霜夜零萧艾与芝兰共尽虽㳺夏之英才伊颜之殆庶焉能抗之哉其蔽三也或曰明月之珠不能无类夏后之璜不能无考故亭伯死于县长长卿卒于园令才非不杰也主非不明也而碎结緑之鸿辉残悬黎之夜色抑尺之量有短哉若然者主父偃公孙𢎞对䇿不升第歴説而不入牧豕淄原见弃州部设令忽如过隙溘死霜露其为诟耻岂崔马之流乎及至开东阁列五鼎电照风行声驰海外宁前愚而后智先非而终是将荣悴有定数天命有至极而谬生妍蚩其蔽四也夫虎啸风驰龙兴云属故重华立而元凯升辛受生而飞亷进然则天下善人少恶人多闇主衆明君寡而薰莸不同器枭鸾不接翼是使浑沌梼杌踵武云台之上仲容庭坚耕耘巖石之下横谓废兴在我无繋于天其蔽五也彼戎狄者人面兽心宴安鸩毒以诛杀为道徳以蒸报为仁义虽大风立于青丘凿齿奋于华野比于狼戾曽何足踰自金行不竞天地版荡左带沸脣乗闲电发遂覆瀍洛倾五都居先王之桑梓窃名号于中县与三皇竞其氓黎五帝角其区㝢种落繁炽充牣神州呜唿福善祸滛徒虚言耳岂非否泰相倾盈缩逓运而汩之以人其蔽六也然所谓命者死生焉贵贱焉贫富焉理乱焉祸福焉此十者天之所赋也愚智善恶此四者人之所行也夫神非舜禹心异朱均才絓中庸在于所习是以素丝无恒𤣥黄代起鲍鱼芳兰入而自变故季路学于仲尼厉风霜之节楚穆谋于潘崇成悖逆之祸而商臣之恶盛业光于后嗣仲由之善不能息其结缨斯则邪正由于人吉凶存乎命或以鬼神害盈皇天辅徳故宋公一言法星三徙殷帝自翦千里来云善恶无征未洽斯义且于公髙门以待封严母扫墓以望丧此君子所以自彊不息也如使仁而无报奚为修善立名乎斯径廷之辞也夫圣人之言显而晦㣲而婉幽逺而难闻河汉而不极或立教以进庸惰或言命以穷性灵积善余庆立教也鳯鸟不至言命也今以其片言辨其要趋何异乎夕死之类而论春秋之变哉且荆昭徳音丹云不卷周宣祈雨珪璧斯罄于叟种徳不逮勋华之髙延年残犷未甚东陵之酷为善一为恶均而祸福异其流废兴殊其迹荡荡上帝岂如是乎诗云风雨如晦鸡鸣不已故善人为善焉有息哉夫食稻粱进刍豢衣狐貉袭冰纨观窈眇之竒儛聼云和之琴瑟此生人之所急非有求而为也修道徳习仁义敦孝悌立忠贞渐礼乐之腴润蹈先王之盛则此君子之所急非有求而为也然则君子居正体道乐天知命明其无可奈何识其不由智力逝而不召来而不距生而不喜死而不慼瑶台夏屋不能説其神土室编蓬未足忧其虑不充诎于富贵不遑遑于所欲岂有史公董相不遇之文乎论成中山刘沼致书以难之凡再反峻竝为申析以答之会沼卒不见峻后报者峻乃为书以序之曰刘侯既有斯难值余有天伦之慼竟未之致也寻而此君长逝化为异物绪言余论藴而莫𫝊或有自其家得而示余者悲其音徽未沫而其人已亡青简尚新而宿草将列泫然不知涕之无从虽隙驷不留尺波电谢而秋菊春兰英华靡絶故存其梗槩更酬其㫖若使墨翟之言无爽宣室之谈有征冀东平之树望咸阳而西靡盖山之泉闻弦歌而赴节但悬剑空垄有恨如何其论文多不载峻又尝为自序其畧曰余自比冯敬通而有同之者三异之者四何则敬通雄才冠世志刚金石余虽不及之而节亮慷慨此一同也敬通值中兴明君而终不试用余逢命世英主亦摈斥当年此二同也敬通有忌妻至于身操井臼余有悍室亦令家道轗轲此三同也敬通当更始之世手握兵符跃马食肉余自少迄长戚戚无懽此一异也敬通有一子仲文官成名立余祸同伯道永无血胤此二异也敬通膂力方刚老而益壮余有犬马之疾溘死无时此三异也敬通虽芝残蕙焚终填沟壑而为名贤所慕其风流郁烈芬芳久而弥盛余声尘寂漠世不吾知魂魄一去将同秋草此四异也所以自力为叙遗之好事云峻居东阳吴会人士多从其学普通二年卒时年六十门人谥曰元靖先生刘沼字明信中山魏昌人六代祖舆晋骠骑将军沼㓜善属文既长博学仕齐起家奉朝请冠军行参军天监初拜后军临川王记室参军秣陵令卒谢几卿陈郡阳夏人曽祖灵运宋临川内史父超宗齐黄门郎竝有重名于前代几卿㓜清辩当世号曰神童后超宗坐事徙越州路出新亭渚几卿不忍辞诀遂投赴江流左右驰救得不沉溺及居父忧哀毁过礼服阕召补国子生齐文恵太子自临䇿试谓祭酒王俭曰几卿本长𤣥理今可以经义访之俭承㫖发问几卿随事辨对辞无滞者文恵大称赏焉俭谓人曰谢超宗为不死矣既长好学博渉有文采起家豫章王国常侍累迁车骑法曹行参军相国祭酒出为宁国令入补尚书殿中郎太尉晋安王主簿天监初除征虏鄱阳王记室尚书三公侍郎寻为治书侍御史旧郎官转为此职者世谓为南奔几卿颇失志多陈疾台事畧不复理徙为散骑侍郎累迁中书郎国子博士尚书左丞几卿详悉故实仆射徐勉每有疑滞多询访之然性通脱会意便行不拘朝宪甞预乐游苑宴不得醉而还因诣道边酒瓐停车褰幔与车前三驺对饮时观者如堵几卿处之自若后以在省署夜着犊鼻裈与门生登阁道饮酒酣嘑为有司纠奏坐免官寻起为国子博士俄除河东太守秩未满陈疾觧寻除太子率更令迁镇衞南平王长史普通六年诏遣领军将军西昌侯萧渊藻督衆军北伐几卿启求行擢为军师长史加威戎将军军至涡阳退败几卿坐免官居宅在白杨石井朝中交好者载酒从之宾客满坐时左丞庾仲容亦免归二人意志相得竝肆情诞纵或乗露车厯游郊野既醉则执铎挽歌不屑物议湘东王在荆镇与书慰勉之几卿答曰下官自奉违南浦卷迹东郊望日临风瞻言伫立仰寻恵渥陪奉游宴漾桂棹于清池席落英于曽岨兰香兼御羽觞竞集侧听余论沐浴𤣥流涛波之辩悬河不足譬春藻之辞丽文无以匹莫不相顾动容服心胜口不觉春日为遥更谓脩夜为促嘉会难常抟云易逺言念如昨忽焉素秋恩光不遗善谑逺降因事罢归岂云栖匪商官理就一廛田家作苦实符清诲本乏金覊之饰无假玉璧为资徒以老使形疎疾令心阻沉滞牀簟弥歴七旬梦幻俄顷忧伤在念竟知无益思自袪遣寻理涤意即以任命为膏酥擥镜照形飜以支离代萱树故得仰慕徽猷永言前哲鬼谷深栖接舆髙举遯名屠肆发迹关市其人缅邈余流可想若令亡者有知宁不萦悲𤣥壤怅隔芳尘如其逝者可作必当昭被光景懽同游豫使夫一介老圃得簉虚心末席去日已疎来侍未孱连剑飞凫拟非其类懐私茂徳窃用涕零几卿虽不持检操然于家门笃睦兄才卿早卒其子藻幼孤几卿抚养甚至及藻成立歴清官公府祭酒主簿皆几卿奨训之力也世以此称之几卿未及序用病卒文集行于世刘勰字彦和东莞莒人祖灵真宋司空秀之弟也父尚越骑校尉勰早孤笃志好学家贫不婚娶依沙门僧祐与之居处积十余年遂博通经论因区别部类録而序之今定林寺经藏勰所定也天监初起家奉朝请中军临川王宏引兼记室迁车骑仓曹参军出为太末令政有清绩除仁威南康王记室兼东宫通事舎人时七庙飨荐已用蔬果而二郊农社犹有牺牲勰乃表言二郊宜与七庙同改诏付尚书议依勰所陈迁歩兵校尉兼舎人如故昭明太子好文学深爱接之初勰撰文心雕龙五十篇论古今文体引而次之其序曰夫文心者言为文之用心也昔涓子琴心王孙巧心心哉美矣夫故用之焉古来文章以雕缛成体岂取驺奭羣言雕龙也夫宇宙緜邈黎献纷杂㧞萃出类智术而已嵗月飘忽性灵不居腾声飞实制作而已夫肖貌天地禀性五才拟耳目于日月方声气乎风雷其超出万物亦已灵矣形甚草木之脆名踰金石之坚是以君子处世树徳建言岂好辩哉不得已也予齿在踰立尝夜梦执丹漆之礼器随仲尼而南行旦而寤廼怡然而喜大哉圣人之难见也廼小子之垂梦欤自生人以来未有如夫子者也敷讃圣㫖莫若注经而马郑诸儒𢎞之已精就有深觧未足立家唯文章之用实经典枝条五礼资之以成六典因之致用君臣所以炳焕军国所以昭明详其本源莫非经典而去圣久逺文体觧散辞人爱竒言贵浮诡饰羽尚画文绣鞶帨离本弥甚将遂讹滥盖周书论辞贵乎体要尼父陈训恶乎异端辞训之异宜体于要于是搦笔和墨乃始论文详观近代之论文者多矣至如魏文述典陈思序书应玚文论陆机文赋仲治流别宏范翰林各照隅隙鲜观衢路或臧否当时之才或铨品前脩之文或汎举雅俗之㫖或撮题篇章之意魏典密而不周陈书辩而无当应论华而踈略陆赋巧而碎乱流别精而少功翰林浅而寡要又君山公干之徒吉甫士龙之軰汎议文意往往间出竝未能振叶以寻根观澜而索源不述先哲之诰无益后生之虑盖文心之作也本乎道师乎圣体乎经酌乎纬变乎骚文之枢纽亦云极矣若乃论文叙笔则囿别区分原始以表末释名以章义选文以定篇敷理以举统上篇以上纲领明矣至于割情析表笼圈条贯摛神性图风势苞㑹通閲声字崇賛于时序褒贬于才略怊怅于知音耿介于程器长懐序志以驭羣篇下篇以下毛目显矣位理定名彰乎大易之数其为文用四十九篇而已夫铨叙一文为易弥纶羣言为难虽复轻采毛髪深极骨髓或有曲意密源似近而逺辞所不载亦不胜数矣及其品评成文有同乎旧谈者非雷同也势自不可异也有异乎前论者非茍异也理自不可同也同之与异不屑古今擘肌分理唯务折𠂻案辔文雅之塲而环络藻绘之府亦几乎备矣但言不尽意圣人所难识在缾管何能矩矱茫茫往代既洗予闻𦕈𦕈来世傥尘彼观既成未为时流所称勰自重其文欲取定于沈约约时贵盛无由自逹乃负其书候约出千之于车前状若货鬻者约便命取读大重之谓为深得文理常陈诸几案然勰为文长于佛理亰师寺塔及名僧碑志必请勰制文有敕与慧震沙门于定林寺撰经证功毕遂启求出家先燔鬓髪以自誓敕许之乃于寺变服改名慧地未朞而卒文集行于世王籍字文海琅邪临沂人祖逺宋光禄勲父僧祐齐骁骑将军籍七嵗能属文及长好学博渉有才气乐安任昉见而称之尝于沈约坐赋咏得烛甚为约赏齐末为冠军行参军累迁外兵记室天监初除安成王主簿尚书三公郎廷尉正歴余姚钱塘令竝以放免久之除轻车湘东王谘议参军随府㑹稽郡境有云门天柱山籍尝游之或累月不反至若邪溪赋诗其略云蝉噪林逾静鸟鸣山更幽当时以为文外独絶还为大司马从事中郎迁中散大夫尤不得志遂徒行市道不择交逰湘东王为荆州引为安西府谘议参军带作塘令不理县事日饮酒人有讼者鞭而遣之少时卒文集行于世子碧亦有文才先籍卒何思澄字元静东海郯人父敬叔齐征东録事参军余杭令思澄少勤学工文辞起家为南康王侍郎累迁安成王左常侍兼太学博士平南安成王行参军兼记室随府江州为游庐山诗沈约见之大相称赏自以为弗逮约郊居宅新构阁斋因命工书人题此诗于壁傅昭常请思澄制释奠诗辞又典丽除廷尉正天监十五年敕太子詹事徐勉举学士入华林撰徧略勉举思澄等五人以应选迁治书侍御史宋齐以来此职稍轻天监初始重其选车前依尚书二丞给三驺执盛印青囊旧事纠弹官印绶在前故也久之迁秣陵令入兼东宫通事舎人除安西湘东王録事参军兼舎人如故时徐勉周舍以才具当朝竝好思澄学常递日招致之昭明太子薨出为黟县令迁除宣恵武陵王中録事参军卒官时年五十四文集十五卷初思澄与宗人逊及子朗俱擅文名时人语曰东海三何子朗最多思澄闻之曰此言误耳如其不然故当归逊思澄意谓宜在已也子朗字世明早有才思工清言周舍每与共谈服其精理尝为败冢赋拟庄周马棰其文甚工世人语曰人中爽爽何子朗歴官员外散骑侍郎出为固山令卒时年二十四文集行于世刘杳字士深平原平原人也祖乗民宋冀州刺史父懐慰齐东阳太守有清绩在齐书良政𫝊杳年数嵗徴士明僧绍见之抚而言曰此儿实千里之驹十三丁父忧每哭哀感行路天监初为太学博士宣恵豫章王行参军杳少好学博综羣书沈约任昉以下每有遗忘皆访问焉尝于约坐语及宗庙犠樽约云郑𤣥答张逸谓为画鳯皇尾娑娑然今无复此器则不依古杳曰此言未必可按古者樽彛皆刻木为鸟兽凿顶及背以出内酒顷魏世鲁郡地中得齐大夫子尾送女器有牺樽作牺牛形晋永嘉贼曹嶷于青州发齐景公冢又得二樽形亦为牛象二处皆古之遗器知非虚也约大以为然约又云何承天纂文竒博其书载张仲师及长颈王事此何出杳曰仲师长尺二寸唯出论衡长颈是毗骞王朱建安扶南以南记云古来至今不死约即取二书寻检一如杳言约郊居宅时新构阁斋杳为賛二首并以所撰文章呈约约即命工书人题其赞于壁仍报杳书曰生平爱嗜不在人中林壑之懽多与事夺日暮涂殚此心往矣犹复少存闲逺征懐清旷结宇东郊匪云止息政复颇寄夙心时得休偃仲长游居之地休琏所述之美望慕空深何可髣髴君爱素情多恵以二赞辞采妍富事义毕举句韵之间光影相照便觉此地自然十倍故知丽辞之益其事𢎞多辄当置之阁上坐卧嗟览别卷诸篇并为名制又山寺既为警䇿诸贤从时复髙竒觧颐愈疾义兼乎此迟比叙㑹更共申析其为约所赏如此又在任昉坐有人饷昉酒而作榐字昉问杳此字是不杳对曰葛洪字苑作木旁吝昉又曰酒有千日醉当是虚言杳云桂阳程乡有千里酒饮之至家而醉亦其例也昉大惊曰吾自当遗忘实不忆此杳云出杨元鳯所撰置郡事元鳯是魏代人此书仍载其赋云三重五品商溪摖里时即检杨记言皆不差王僧孺被敕撰谱访杳血脉所因杳云桓谭新论云太史三代世表旁行邪上并效周谱以此而推当起周代僧儒叹曰可谓得所未闻周舍又问杳尚书官着紫荷槖相𫝊云挈囊竟何所出杳答曰张安世𫝊曰持橐簪笔事孝武皇帝数十年韦昭张晏注竝云橐囊也近臣簪笔以待顾问范岫撰字书音训又访杳焉其博识彊记皆此类也寻佐周舍撰国史出为临津令有善绩秩满县民三百余人诣阙请留敕许焉杳以疾陈解还除云麾晋安王府参军詹事徐勉举杳及顾协等五人入华林撰徧略书成以本官兼廷尉正又以足疾觧因着林庭赋王僧孺见之叹曰郊居以后无复此作普通元年复除建康正迁尚书驾部郎数月徙署仪曹郎仆射勉以台阁文议専委杳焉出为余姚令在县清洁人有馈遗一无所受湘东王发教襃称之还除宣恵湘东王记室参军母忧去职服阕复为王府记室兼东宫通事舎人大通元年迁步兵校尉兼舎人如故昭明太子谓杳曰酒非卿所好而为酒厨之职政为不愧古人耳俄有敕代裴子野知着作郎事昭明太子薨新宫建旧人例无停者敕特留杳焉仍注太子徂归赋称为博悉仆射何敬容奏转杳王府谘议髙祖曰刘杳湏先经中书仍除中书侍郎寻为平西湘东王谘议参军兼舎人知着作如故迁为尚书左丞大同二年卒官时年五十杳治身清俭无所嗜好为性不自伐不论人短长及覩释氏经教常行慈忍天监十七年自居母忧便长断腥羶持斋蔬食及临终遗命歛以法服载以露车还葬旧墓随得一地容棺而已不得设灵筵祭醊其子遵行之杳自少至长多所着述撰要雅五卷楚辞草木䟽一卷髙士𫝊二卷东宫新旧记三十卷古今四部书目五卷竝行于世谢征字𤣥度陈郡阳夏人髙祖景仁宋尚书左仆射祖稚宋司徒主簿父璟少与从叔朓俱知名齐竟陵王子良开西邸招文学璟亦预焉隆昌中为明帝骠骑谘议参军领记室迁中书郎晋安内史髙祖平亰邑为霸府谘议梁台黄门郎天监初累迁司农卿秘书监左民尚书明威将军东阳太守髙祖用为侍中固辞年老求金紫未序㑹疾卒征幼聪慧璟异之常谓亲从曰此儿非常器所忧者寿若天假其年吾无恨矣既长羙风采好学善属文初为安西安成王法曹迁尚书金部三公二曹郎豫章王记室兼中书舎人迁除平北谘议参军兼鸿胪卿舎人如故徴与河东裴子野沛国刘显同官友善子野尝为寒夜直宿赋以赠徴徴为感友赋以酬之时魏中山王元略还北髙祖饯于武徳殿赋诗三十韵限三刻成征二刻便就其辞甚羙髙祖再覧焉又为临汝侯渊猷制放生文亦见赏于世中大通元年以父䘮去职续又丁母忧诏起为贞威将军还摄本任服阕除尚书左丞三年昭明太子薨髙祖立晋安王纲为皇太子将出诏唯召尚书左仆射何敬容宣恵将军孔休源及征三人与议徴时年位尚轻而任遇已重四年累迁中书郎鸿胪卿舎人如故六年出为北中郎豫章王长史南兰陵太守大同二年卒官时年三十七友人琅邪王籍集其文为二十卷臧严字彦威东莞莒人也曽祖寿宋左光禄祖凝齐尚书右丞父稜后军参军严㓜有孝性居父忧以毁闻孤贫勤学行止书卷不离于手初为安成王侍郎转常侍从叔未甄为江夏郡擕严之官于涂作屯游赋任昉见而称之又作七算辞亦富丽性孤介于人间未尝造请仆射徐勉欲识之严终不诣迁冠军行参军侍湘东王读累迁王宣恵轻车府参军兼记室严于学多所谙记尤精汉书讽诵畧皆上口王尝自执四部书目以试之严自甲至丁卷中各对一事并作者姓名遂无遗失其博洽如此王迁荆州随府转西中郎安西录事参军歴监义阳武宁郡累任皆蛮左前郡守常选武人以兵镇之严独以数门生单车入境羣蛮悦服遂絶㓂盗王入为石头戍军事除安右録事王迁江州为镇南谘议参军卒官文集十卷伏挺字士标父暅为豫章内史在良吏𫝊挺㓜敏悟七嵗通孝经论语及长有才思好属文为五言诗善効谢康乐体父友人乐安任昉深相叹异常曰此子日下无䨇齐末州举秀才对䇿为当时第一髙祖义师至挺迎谒于新林髙祖见之甚悦谓曰颜子引为征东行参军时年十八天监初除中军参军事宅居在潮沟于宅讲论语听者倾朝迁建康正俄以劾免久之入为尚书仪曹郎迁西中郎记室参军累为晋陵武康令罢县还仍于东郊筑室不复仕挺少有盛名又善处当世朝中势素多与交游故不能久事隐静时仆射徐勉以疾假还宅挺致书以观其意曰昔士徳懐顾恋兴数日辅嗣思友情劳一旬故知深心所系贵贱一也况复恩隆世亲义重知已道庇生人徳𢎞覆盖而朝野悬隔山川邈殊虽咳唾时沾而颜色不觏东山之叹岂云旋复西风可懐孰能无思加以静居廓处顾影莫酬秋风四起园林易色凉野寂寞寒虫吟叫懐抱不可直置情虑不能无託时因吟咏动辄盈篇杨生沉鬰且犹覆盎恵子五车弥多踳駮一日聊呈小文不期过赏还逮隆渥累牍兼翰纸缛字磨诵复无已徒恨许与过当有伤准的昔子建不欲妄讃陈琳恐见嗤哂后代今之过奢余论将不有累清谈挺窜迹草莱事絶闻见借以讴谣得之舆牧仰承有事砭石仍成简通娱肠悦耳稍从摈落宴处荣观务在涤除绮罗丝竹二列顿遣方丈员案三桮仅存故以道变区中情沖域外操彼絃诵贲兹观损追留侯之却粒念韩卿之辞荣睠想东都属懐南岳鑚仰来贶有符下风虽云幸甚然则未喻虽复帝道康宁走马行却由庚得所寅亮有归悠悠之人展氏犹且攘袂浩浩白水寗叟方欲褰裳是知君子拯物义非狥已思与赤松子游谁其克遂愿驱之仁寿绥此多福虽则不言四时行矣然后黔首有庇荐绅靡夺白驹不在空谷屠羊豫蒙其赉岂不休哉岂不休哉昔杜真自闭深室郎宗絶迹幽野难矣诚非所希井丹髙洁相如慢世尚复游渉权门雍容乡邑常谓此道为泰每窃慕之方念拥箒延思以陈侍者请至农隙无待邀求挺诚好属文不㑹今世不能促节局歩以应流俗事等昌菹谬彼偏嗜是用不羞固陋无惮龙门昔敬通之赏景卿孟公之知仲蔚止乎通人犹称盛羙况在时宗弥为未易近以蒲椠勿用笺素多阙聊効东方献书丞相湏得善写更请润诃傥逢子侯比复削牍勉报曰复览来书累牍兼翰事苞出处言兼语黙事义周悉意致深逺发函伸纸倍増愤叹卿雄州擢秀弱冠升朝穿综百家佃渔六学观眸表其韶慧视色见其英朗若鲁国之名驹迈云中之白鹤及占显邑试吏腴壤将有武城弦歌桐乡谣咏岂与卓鲁断断同年而语邪方当见赏良能有加宠授饰兹簮带寘彼周行而欲逺慕卷舒用懐愚智既知益之为累爰悟满则辞多髙蹈风尘良所钦挹况以金商戒节素秋御序萧条林野无人相乐偃卧坟籍游浪儒𤣥物我兼忘宠辱谁滞诚乃欢羡用有殊同今逖听旁求兴懐寤宿白驹空谷幽人引领贫贱为耻鸟兽难羣故当捐此薜萝出从鹓鹭无乖隠显不亦休哉吾智乏佐时才慙济世禀承朝则不敢荒宁力弱途遥愧心非一天下有道尧人何事得因疲病念彼闲逸若使车书混合尉候无警作乐制礼纪石封山然后乃返服衡门实为多幸但夙有风欬遘兹虚眩瘠类士安羸同长孺簿领沉废台阁未理娱耳烂肠因事而息非闗欲追松子逺慕留侯若乃天假之年自当靖恭所职拟非伦匹良觉辞费览复循环爽焉如失清尘独逺白云飘荡依然何极猥降书札示之文翰览复成诵流连缛纸昔仲宣才敏借中郎而表誉正平颕悟頼北海以腾声望古料今吾有慙徳傥成卷帙力为称首无令独耀随掌空使辞人扼腕式闾愿见宜事扫门亦有来思赴其悬榻轻苔鱼网别当以荐城阙之叹曷日无懐所迟萱苏书不尽意挺后遂出仕寻除南台治书因事纳贿当被推劾挺惧罪遂变服为道人久之藏匿后遇赦乃出大心寺㑹邵陵王为江州擕挺之镇王好文义深被恩礼挺因此还俗复随王迁镇郢州徴入为亰尹挺留夏首久之还亰师太清中客游吴兴吴郡侯景乱中卒着迩说十卷文集二十卷子知命先随挺事邵陵王掌书记乱中王于郢州奔败知命仍下投侯景常以其父宦途不至深怨朝廷遂尽心事景景袭郢州围巴陵军中书檄皆其文也及景纂位为中书舎人専任权宠势倾内外景败被执送江陵于狱中幽死挺弟捶亦有才名先为邵陵王所引歴为记室中记室参军庾仲容字仲容颍川陵人也晋司空氷六代孙祖徽之宋御史中丞父漪齐邵陵王记室仲容㓜孤为叔父泳所养既长杜絶人事専精笃学昼夜手不辍卷初为安西法曹行参军泳时已贵显吏部尚书徐勉拟泳子晏婴为宫僚泳垂泣曰兄子幼孤人才粗可愿以晏婴所沗逥用之勉许焉因转仲容为太子舎人迁安成王主簿时平原刘孝标亦为府佐竝以彊学为王所礼接迁晋安功曹史歴为永康钱唐武康令治县竝无异绩多被劾久之除安成王中记室当出随府皇太子以旧恩特降饯宴赐诗曰孙生陟阳道吴子朝歌县未若樊林举置酒临华殿时軰荣之迁安西武陵王谘议参军除尚书左丞坐推纠不直免仲容博学少有盛名颇任气使酒好危言髙论士友以此少之唯与王籍谢几卿情好相得二人时亦不调遂相追随诞纵酣饮不复持检操久之复为谘议参军出为黟县令及太清乱客游㑹稽遇疾卒时年七十四仲容抄诸子书三十卷衆家地理书二十卷列女𫝊三巻文集二十巻竝行于世陆云公字子龙吴郡人也祖闲州别驾父完宁逺长史云公五嵗诵论语毛诗九嵗读汉书畧能记忆从祖倕沛国刘显质问十事云公对无所失显叹异之既长好学有才思州举秀才累迁宣恵武陵王平西湘东王行参军云公先制太伯庙碑吴兴太守张纉罢郡经途读其文叹曰今之蔡伯喈也纉至都掌选言之于髙祖召兼尚书仪曹郎顷之即真入直寿光省以本官知着作郎事俄除着作郎累迁中书黄门郎竝掌着作云公善奕棋尝夜侍御坐武冠触烛火髙祖笑谓曰烛烧卿貂髙祖将用云公为侍中故以此言戯之也是时天渊池新制鳊鱼舟形濶而短髙祖暇日常汎此舟在朝唯引太常刘之遴国子祭酒到溉右卫朱异云公时年位尚轻亦预焉其恩遇如此太清元年卒时年三十七髙祖悼惜之手诏曰给事黄门侍郎掌着作陆云公风尚优敏后进之秀奄然殂谢良以恻然可克日举哀赙钱五万布四十匹张纉时为湘州与云公叔襄兄晏子书曰都信至承贤兄子贤弟黄门殒折非唯贵门䘮寳实有识同悲痛惋伤惜不能已已贤兄子贤弟神情早着标令弱年经目所覩殆无再问懐橘抱柰禀自天情倨坐列薪非因外奖学以聚之则一箸能立问以辩之则师心独寤始踰弱嵗辞艺通洽升降多士秀也诗流见与齿过肩随礼殊拜絶懐抱相得忘其年义朝游夕宴一载于斯翫古披文终晨讫暮平生知旧零落稍尽老夫记意其数几何至若此生宁可多过赏心乐事所寄伊人弟迁职潇湘维舟洛汭将离之际弥见情𣢾夕次帝郊亟淹信宿徘徊握手忍分岐路行役数年覊病侵廹识虑惛怳久絶人世凭几口授素无其功翰动若飞弥有多愧京洛游故咸成云雨唯有此生音尘数嗣形迹之外不为逺近隔情襟素之中岂以风霜改节客游半纪志切首丘日望东归更敦昔欵如何此别永成异世挥袂之初人谁自保但恐衰谢无复前期不谓华龄方春掩质埋玉之恨抚事多情想引进之情懐抱素笃友于之至兼深家寳奄有此恤当何可言临白増悲言以无次云公从兄才子亦有才名歴官中书郎宣成王友太子中庶子廷尉卿先云公卒才子云公文集竝行于世任孝恭字孝恭临淮临淮人也曽祖农夫宋南豫州刺史孝恭幼孤事母以孝闻精力勤学家贫无书常崎岖从人假借每读一徧讽诵畧无所遗外祖丘它与髙祖有旧髙祖闻其有才学召入西省撰史初为奉朝请进直寿光省为司文侍郎俄兼中书通事舎人勑遣制建陵寺刹下铭又启撰髙祖集序文竝富丽自是専掌公家笔翰孝恭为文敏速受诏立成若不留意毎奏髙祖輙称善累赐金帛孝恭少从萧寺云法师读经论明佛理至是蔬食持戒信受甚笃而性颇自伐以才能尚人于时軰中多有忽畧世以此少之太清二年侯景㓂逼孝恭启募兵𨽻萧正徳屯南岸及贼至正徳举衆入贼孝恭还赴台台门已闭因奔入东府寻为贼所攻城䧟见害文集行于世颜协字子和琅邪临沂人也七代祖含晋侍中国子祭酒西平靖侯父见逺博学有志行初齐和帝之镇荆州也以见逺为録事参军及即位于江陵以为治书侍御史俄兼中丞髙祖受禅见逺乃不食发愤数日而卒髙祖闻之曰我自应天从人何预天下士大夫事而颜见逺乃至于此也协幼孤养于舅氏少以器局见称博渉羣书工于草𨽻释褐湘东王国常侍又兼府记室世祖出镇荆州转正记室时吴郡顾协亦在蕃邸与协同名才学相亚府中称为二协舅陈郡谢暕卒协以有鞠养恩居䘮如伯叔之礼议者重焉又感家门事义不求显逹恒辞征辟游于蕃府而已大同五年卒时年四十二世祖甚叹息之为懐旧诗以伤之其一章曰𢎞都多雅度信乃含宾实鸿渐殊未昇上才淹下秩协所撰晋仙𫝊五篇日月灾异图两卷遇火湮灭有二子之仪之推竝早知名之推承圣中仕至正员郎中书舎人陈吏部尚书姚察曰魏文帝称古之文人鲜能以名节自全何哉夫文者妙发性灵独㧞懐抱易邈等夷必兴矜露大则凌慢侯王小则慠蔑朋党速忌离訧启自此作若夫屈贾之流斥桓冯之摈放岂独一世哉盖恃才之祸也羣士值文明之运摛艶藻之辞无郁抑之虞不遭向时之患羙矣刘氏之论命之徒也命也者圣人罕言欤就而必之非经意也梁书卷五十卷五十考证梁书卷五十考证刘峻𫝊敬通鳯起摧迅翮于风穴穴南本作次谢几卿𫝊寻为治书侍御史南史无侍字何思澄𫝊父敬叔齐征东録事参军余杭令南史父敬叔齐长城令有能名梁书卷五十考证梁书卷五十一钦定四库全书梁书卷五十一唐散骑常侍姚思亷撰列𫝊第四十五处士何㸃阮孝绪陶𢎞景诸葛璩沈顗刘恵斐范元琰刘訏刘歊庾诜张孝秀庾承先易曰君子遯世无闷独立不惧孔子称长沮桀溺隠者也古之隐者或耻闻禅代髙让帝玉以万乘为垢辱之死亡而无悔此则轻生重道希世间出隠之上者也或託仕监门寄臣柱下居易而以求其志处污而不愧其色此所谓大隐隐于市朝又其次也或躶体佯狂盲瘖絶世弃礼乐以反道忍孝慈而不恤此全身逺害得大雅之道又其次也然同不失语黙之致有幽人贞吉矣与夫没身乱世争利干时者岂同年而语哉孟子曰今人之于爵禄得之若其生失之若其死淮南子曰人皆鉴于止水不鉴于流潦夫可以扬清激浊抑贪止竞其惟隐者乎自古帝王莫不崇尚其道虽唐尧不屈巢许周武不降夷齐以汉髙肆慢而长揖黄绮光武按法而折意严周自兹以来世有人矣有梁之盛继绍风猷斯乃道徳可宗学艺可范故以备处士篇云何㸃字子晳庐江灊人也祖尚之宋司空父铄宜都太守铄素有风疾无故害妻坐法死㸃年十一几至灭性及长感家祸欲絶婚宦尚之彊为之娶琅邪王氏礼毕将亲迎㸃累涕泣求执本志遂得罢容貌方雅博通羣书善谈论家本甲族亲姻多贵仕㸃虽不入城府而遨游人世不簪不带或驾柴车蹑草屩恣心所适致醉而归士大夫多慕从之时人号为通隐兄求亦隐居吴郡虎丘山求卒㸃菜食不饮酒讫于三年要带减半宋泰始末征太子洗马齐初累徴中书郎太子中庶子并不就与陈郡谢卄瀹吴国张融㑹稽孔稚珪为莫逆友从弟遁以东篱门园居之稚珪为筑室焉园内有卞忠贞冢㸃植花卉于冡侧每饮必举酒酹之初褚渊王俭为宰相㸃谓人曰我作齐书赞云渊既世族俭亦国华不赖舅氏遑恤国家王俭闻之欲候㸃知不可见乃止豫章王嶷命驾造㸃点从后门遁去司徒竟陵王子良欲就见之点时在法轮寺子良乃往请点角巾登席子良欣悦无已遗㸃嵇叔夜酒杯徐景山酒铛点少时尝患渴痢积岁不愈后在吴中石佛寺建讲于讲所昼寝梦一道人形貌非常授丸一掬梦中服之自此而差时人以为淳徳所感性通脱好施与逺近致遗一无所逆随复散焉尝行经朱雀门街有自车后盗㸃衣者见而不言傍有人擒盗与之㸃乃以衣施盗盗不敢受㸃命告有司盗惧乃受之催令急去㸃雅有人伦识鉴多所甄㧞知吴兴丘迟于幼童称济阳江淹于寒素悉如其言点既老又娶鲁国孔嗣女嗣亦隐者也㸃虽婚亦不与妻相见筑别室以处之人莫喻其意也吴国张融少时免官而为诗有髙尚之言㸃答诗曰昔闻东都日不在简书前虽戱也而融久病之及㸃后婚融始为诗赠㸃曰惜哉何居士薄暮遘荒淫㸃亦病之而无以释也髙祖与㸃有旧及践阼手诏曰昔因多暇得访逸轨坐修竹临清池忘今语古何其乐也蹔别丘园十有四载人事艰阻亦何可言自应运在天每思相见密迩物色劳甚山阿严光排九重践九等谈天人叙故旧有所不臣何伤于髙文先以皮弁谒子桓伯况以縠绡见文叔求之往䇿不无前例今赐卿鹿皮巾等后数日望能入也㸃以巾褐引入华林园髙祖甚悦赋诗置酒恩礼如旧仍下诏曰前徴士何㸃髙尚其道志安容膝脱落形骸栖志窅冥朕日昃思治尚想前哲况亲得同时而不与为政喉脣任切必俟邦良诚望恵然屈居献替可征为侍中辞疾不赴乃复诏曰徴士何点居贞物表纵心尘外夷坦之风率由自逺往因素志颇申䜩言眷彼子陵情兼惟旧昔仲虞迈俗受俸汉朝安道勉志不辞晋禄此盖前代盛轨往贤所同可议加资给竝出在所日费所湏太官别给既人髙曜卿故事同垣下天监三年卒时年六十八诏曰新除侍中何点栖迟衡泌白首不沦奄至殒䘮倍懐伤恻可给第一品材一具赙钱二万布五十疋丧事所湏内监经理又敕㸃弟𦙍曰贤兄征君弱冠拂衣华首一操心游物表不滞近迹脱落形骸寄之逺理性情胜致遇兴弥髙文㑹酒徳抚际逾逺朕膺箓受图思长声教朝多君子既贵成雅俗野有外臣宜𢎞此难进方赖清徽式隆大业昔在布衣情期早着资以仲虞之秩待以子陵之礼听览暇日角巾引见窅然汾射兹焉有託一旦万古良懐震悼卿友于纯至亲从凋亡偕老之愿致使反夺纒绵永恨伊何可任永矣奈何㸃无子宗人以其从弟耿子迟任为嗣𦙍字子季㸃之弟也年八岁居忧哀毁若成人既长好学师事沛国刘瓛受易及礼记毛诗又入钟山定林寺听内典其业皆通而纵情诞节时人未之知也唯瓛与汝南周颙深器异之起家齐秘书郎迁太子舎人出为建安太守为政有恩信民不忍欺每伏腊放囚还家依期而返入为尚书三公郎不拜迁司徒主簿注易又解礼记于卷背书之谓为隠义累迁中书郎员外散骑常侍太尉从事中郎司徒右长史给事黄门侍郎太子中庻子领国子博士丹阳邑中正尚书令王俭受诏撰新礼未就而卒又使特进张绪续成之绪又卒属在司徒竟陵王子良子良以让𦙍乃置学士二十人佐𦙍撰録永明十年迁侍中领歩兵校尉转为国子祭酒郁林嗣位𦙍为后族甚见亲待累迁左民尚书领骁骑中书令领临海巴陵王师𦙍虽贵显常懐止足建武初已筑室郊外号曰小山恒与学徒游处其内至是遂卖园宅欲入东山未及发闻谢朏罢吴兴郡不还恐后之乃拜表辞职不待报辄去明帝大怒使御史中丞袁昻奏収𦙍寻有诏许之𦙍以㑹稽山多灵异往游焉居若邪山云门寺初𦙍二兄求㸃竝栖遁求先卒至是𦙍又隐世号点为大山𦙍为小山亦曰东山永元中徴太常太子詹事竝不就髙祖霸府建引𦙍为军谋祭酒与书曰想恒清豫纵情林壑致足懽也既内絶心战外劳物役以道养和履候无爽若邪擅羙东区山川相属前世嘉赏是为乐土仆推迁簿官自东徂西悟言素对用成睽阕倾首东顾曷日无懐畴昔懽遇曳裙儒肆实欲卧游千载畋渔百氏一行为吏此事遂乖属以世道威夷仍离屯故投袂数千克黜舋祸思得瞩卷谘款寓情古昔夫岂不懐事与愿谢君清襟素託栖寄不近中居人世殆同隐沦既俯拾青组又脱屣朱黻但理存用舍义贵随时往识祸萌实为先觉超然独善有识钦嗟今者为邦贫贱咸耻好仁由已幸无凝滞比别具白此未尽言今遣候承音息矫首还翰慰其引领𦙍不至髙祖践阼诏为特进右光禄大夫手敕曰吾猥当期运膺此乐推而顾已蒙蔽昧于治道虽复劬劳日昃思致隆平而先王遗范尚藴方䇿自举之用存乎其人兼以世道浇暮争诈繁起改俗迁风良有未易自非以儒雅𢎞朝髙尚轨物则汨流所至莫知其限治人之与治身独善之与兼济得失去取为用孰多吾虽不学颇好博古尚想髙尘每怀撃节今世务纷乱忧责是当不得不屈道巖阿共成世羙必望深逹往懐不吝濡足今遣领军司马王果宣㫖谕意迟面在近果至𦙍单衣鹿巾执经卷下牀跪受诏书就席伏读𦙍因谓果曰吾昔于齐朝欲陈两三条事一者欲正郊丘二者欲更铸九鼎三者欲树双阙世𫝊晋室欲立阙王丞相指牛头山云此天阙也是则未明立阙之意阙者谓之象魏县象法于其上浃日而收之象者法也魏者当涂而髙大貌也鼎者神器有国所先故王孙满斥言楚子顿尽圎丘国郊旧典不同南郊祀五帝灵威仰之类圎丘祀天皇大帝北极大星是也往代合之郊丘先儒之巨失今梁徳告始不宜遂因前谬卿宜诣阙陈之果曰仆之鄙劣岂敢轻议国典此当敬俟叔孙生耳𦙍曰卿讵不遣𫝊诏还朝拜表留与我同游邪果愕然曰古今不闻此例𦙍曰檀弓两卷皆言物始自卿而始何必有例果曰今君遂当邈然絶世犹有致身理不𦙍曰卿但以事见推吾年已五十七月食四斗米不尽何容得有宦情昔荷圣王眄识今又蒙旌贲甚愿诣阙谢恩但比腰脚大恶此心不遂耳果还以𦙍意奏闻有敕给白衣尚书禄𦙍固辞又敕山隂库钱月给五万𦙍又不受乃敕𦙍曰顷者学业沦废儒术将尽闾阎搢绅尠闻好事吾毎思𢎞奨其风未移当扆兴言为叹本欲屈卿蹔出开导后生既属废业此懐未遂延伫之劳载盈梦想理舟虚席湏俟来秋所望恵然申其宿抱耳卿门徒中经明行修厥数有几且欲瞻彼堂堂寘此周行便可具以名闻副其劳望又曰比嵗学者殊为寡少良由无复聚徒故明经斯废每一念此为之慨然卿居儒宗加以徳素当敕后进有意向者就卿受业想深思诲诱使斯文载兴于是遣何子朗孔寿等六人于东山受学太守衡阳王元简深加礼敬月中常命驾式闾谈论终日𦙍以若邪处势迫隘不容生徒乃迁秦望山山有飞泉西起学舎即林成援因巖为堵别为小合室寝处其中躬自启闭僮仆无得至者山侧营田二顷讲隙从生徒游之𦙍初迁将筑室忽见二人着𤣥冠容貌甚伟问𦙍曰君欲居此耶乃指一处云此中殊吉忽不复见𦙍依其言而止焉寻而山发洪水树石皆倒㧞唯𦙍所居室岿然独存元简乃命记室参军钟嵘作瑞室颂刻石以旌之及元简去郡入山与𦙍别送至都赐埭去郡三里因曰仆自弃人事交游路断自非降贵山薮岂容复望城邑此埭之游于今絶矣执手涕零何氏过江自晋司空充竝葬吴西山𦙍家世年皆不永唯祖尚之至七十二𦙍年登祖寿乃移还吴作别山诗一首言甚悽怆至吴居虎丘西寺讲经论学徒复随之东境守宰经途者莫不毕至𦙍常禁杀有虞人逐鹿鹿径来趋𦙍伏而不动又有异鸟如鹤红色集讲堂驯狎如家禽焉初开善寺藏法师与𦙍遇于秦望后还都卒于钟山其死日𦙍在般若寺见一僧授𦙍香奁并函书云呈何居士言讫失所在𦙍开函乃是大庄严论世中未有又于寺内立明珠柱乃七日七夜放光太守何逺以状启昭明太子钦其徳遣舎人何思澄致手令以襃羙之中大通三年卒年八十六先是𦙍疾妻江氏梦神人告之曰汝夫寿尽既有至徳应获延期尔当代之妻觉説焉俄得患而卒𦙍疾乃瘳至是𦙍梦一神女并八十许人竝衣帢行列至前俱拜牀下觉又见之便命营凶具既而疾动因不自治𦙍注百法论十二门论各一卷注周易十卷毛诗总集六卷毛诗隐义十卷礼记隠义二十卷礼答问五十五卷子撰亦不仕庐陵王辟为主簿不就阮孝绪字士宗陈留尉氏人也父彦之宋太尉从事中郎孝绪七嵗出后从伯𦙍之𦙍之母周氏卒有遗财百余万应归孝绪孝绪一无所纳尽以归𦙍之姊琅邪王晏之母闻者咸叹异之幼至孝性沉静虽与儿童游戱恒以穿池筑山为乐年十三徧通五经十五冠而见其父彦之诫曰三加弥尊人伦之始宜思自朂以庇尔躬答曰愿迹松子于瀛海追许由于穹谷庶保促生以免尘累自是屏居一室非定省未尝出户家人莫见其面亲友因唿为居士外兄王晏贵显屡至其门孝绪度之必至颠覆常逃匿不与相见曽食醤羙问之云是王家所得便吐飱覆醢及晏诛其亲戚咸为之惧孝绪曰亲而不党何坐之及竟获免义师围亰城家贫无以㸑僮妾窃隣人樵以继火孝绪知之乃不食更令撤屋而炊所居室唯有一鹿牀竹树环绕天监初御史中丞任昉寻其兄履之欲造而不敢望而叹曰其室虽迩其人甚逺为名流所钦尚如此十二年与吴郡范元琰俱征竝不到陈郡袁峻谓之曰往者天地闭贤人隠今世路已清而子犹遁可乎答曰昔周徳虽兴夷齐不厌薇蕨汉道方盛黄绮无闷山林为仁由已何闗人世况仆非往贤之类邪后于钟山听讲母王氏忽有疾兄弟欲召之母曰孝绪至性㝠通必当自到果心惊而返邻里嗟异之合药湏得生人葠旧𫝊钟山所出孝绪躬厯幽险累日不值忽见一鹿前行孝绪感而随后至一所遂灭就视果获此草母得服之遂愈时皆叹其孝感所致时有善筮者张有道谓孝绪曰见子隐迹而心难明自非考之龟蓍无以验也及布卦既揲五爻曰此将为咸应感之法非嘉遁之兆孝绪曰安知后爻不为上九果成遁卦有道叹曰此谓肥遁无不利象实应徳心迹并也孝绪曰虽获遁卦而上九爻不发升遐之道便当髙谢许生乃着髙隠𫝊上自炎黄终于天监之末斟酌分为三品凡若干卷又着论云夫至道之本贵在无为圣人之迹存乎拯弊弊拯由迹迹用有乖于本本既无为为非道之至然不垂其迹则世无以平不究其本则道实交丧丘旦将存其迹故宜权晦其本老庄但明其本亦宜深抑其迹迹既可抑数子所以有余本方见晦尼丘是故不足非得一之士阙彼明智体之之徒独懐鉴识然圣已极照反创其迹贤未居宗更言其本良由迹湏拯世非圣不能本实明理在贤可照若能体兹本迹悟彼抑扬则孔庄之意其过半矣南平元襄王闻其名致书要之不赴孝绪曰非志骄富贵但性畏庙堂若使麏䴥可骖何以异夫骥騄初建武末清溪宫东门无故自崩大风拔东宫门外杨树或以问孝绪孝绪曰青溪皇家旧宅齐为木行东者木位今东门自壊木其衰矣鄱阳忠烈王妃孝绪之姊王尝命驾欲就之游孝绪凿垣而逃卒不肯见诸甥嵗时馈遗一无所纳人或怪之答云非我始愿故不受也其恒所供养石像先有损壊心欲治补经一夜忽然完复衆竝异之大同二年卒时年五十八门徒诔其徳行谥曰文贞处士所着七录等书二百五十卷行于世陶𢎞景字通明丹阳秣陵人也初母梦青龙自懐而出并见两天人手执香炉来至其所已而有娠遂产𢎞景幼有异操年十岁得葛洪神仙𫝊昼夜研寻便有养生之志谓人曰仰青云覩白日不觉为逺矣及长身长七尺四寸神仪明秀朗目疎眉细形长耳读书万余卷善琴棋工草𨽻未弱冠齐髙帝作相引为诸王侍读除奉朝请虽在朱门闭影不交外物唯以披阅为务朝仪故事多取决焉永明十年上表辞禄诏许之赐以束帛及发公卿祖之于征虏亭供帐甚盛车马填咽咸云宋齐以来未有斯事朝野荣之于是止于句容之句曲山恒曰此山下是第八洞宫名金坛华阳之天周回一百五十里昔汉有咸阳三茅君得道来掌此山故谓之茅山乃中山立馆自号华阳隐居始从东阳孙游岳受符图经法徧厯名山寻访仙药每经涧谷必坐卧其间吟咏盘桓不能己巳时沈约为东阳郡守髙其志节累书要之不至𢎞景为人圎通谦谨出处㝠㑹心如明镜遇物便了言无烦舛有亦辄觉建武中齐宜都王铿为明帝所害其夜𢎞景梦铿告别因访其幽㝠中事多説秘异因着梦记焉永元初更筑三层楼𢎞景处其上弟子居其中宾客至其下与物遂絶唯一家僮得侍其旁特爱松风每闻其响欣然为乐有时独游泉石望见者以为仙人性好着述尚竒异顾惜光景老而弥笃尤明隂阳五行风角星筭山川地理方图产物医术本草着帝代年厯又尝造浑天象云修道所湏非止史官是用义师平建康闻议禅代𢎞景援引图谶数处皆成梁字令弟子进之髙祖既早与之游及即位后恩礼逾笃书问不絶冠盖相望天监四年移居积金东涧善辟谷导引之法年逾八十而有壮容深慕张良之为人云古贤莫比曽梦佛授其菩提记名为胜力菩萨乃诣县阿育王㙮自誓受五大戒后太宗临南徐州钦其风素召至后堂与谈论数日而去太宗甚敬异之大通初令献二丹于髙祖其一名善胜一名成胜竝为佳寳大同二年卒时年八十五颜色不变屈申如恒诏赠中散大夫谥曰贞白先生仍遣舎人监䕶丧事𢎞景遗令薄葬弟子遵而行之诸葛璩字幼玟琅邪阳都人世居亰口璩幼事征士闗康之博渉经史复师征士臧荣绪荣绪着晋书称璩有发摘之功方之壶遂齐建武初南徐州行事江祀荐璩于明帝曰璩安贫守道悦礼敦诗未尝投刺邦宰曵裾府寺如其简退可以扬清厉俗请辟为议曹从事帝许之璩辞不去陈郡谢朓为东海太守教曰昔长孙东组降龙丘之节文举北辎髙通徳之称所以激贪立懦式扬风范处士诸葛璩髙风所渐结辙前修岂懐珠被褐韬玉待价将幽贞独往不事王侯者邪闻事亲有啜菽之窭就养寡藜蒸之给岂得独享万钟而忘兹五秉可饷谷百斛天监中太守萧琛刺史安成王秀鄱阳王恢竝礼异焉璩丁母忧毁瘠恢累加存问服阕举秀才不就璩性勤于诲诱后生就学者日至居宅狭陋无以容之太守张友为起讲舎璩处身清正妻子不见喜愠之色旦夕孜孜讲诵不辍时人益以此宗之七年髙祖敕问太守王份份即具以实对未及徴用是年卒于家璩所着文章二十卷门人刘曒集而録之沈顗字处黙吴兴武康人也父坦之齐都官郎顗㓜清静有至行慕黄叔度徐孺子之为人读书不为章句着述不尚浮华常独处一室人罕见其面顗从叔勃贵显齐世每还吴兴宾客填咽顗不至其门勃就之顗送迎不越于阃勃叹息曰吾乃今知贵不如贱俄徴为南郡王左常侍不就顗内行甚修事母兄最孝友为乡里所称慕永明三年徴着作郎建武二年徴太子舎人俱不赴永元二年又徴通直郎亦不赴顗素不治家产值齐末兵荒与家人并日而食或有馈其粱肉者闭门不受唯以樵採自资怡怡然恒不改其乐天监四年大举北伐订民丁吴兴太守栁恽以顗从役扬州别驾陆任以书责之恽大慙厚礼而遣之其年卒于家所着文章数十篇刘慧斐字文宣彭城人也少博学能属文起家安成王法曹行参军尝还都途经寻阳逰于匡山过处士张孝秀相得甚欢遂有终焉之志因不仕居于东林寺又于山北构园一所号曰离垢园时人乃谓为离垢先生慧斐尤明释典工篆𨽻在山手写佛经二千余卷常所诵者百余卷昼夜行道孜孜不怠逺近钦慕之太宗临江州遗以几杖论者云自逺法师没后将二百年始有张刘之盛矣世祖及武陵王等书问不絶大同二年卒时年五十九范元琰字伯珪吴郡钱唐人也祖悦之太学博士徴不至父灵瑜居父忧以毁卒元琰时童孺哀慕尽礼亲党异之及长好学博通经史兼精佛义然性谦敬不以所长骄人家贫惟以园蔬为业尝出行见人盗其菜元琰遽退走母问其故具以实答母问盗者为谁答曰向所以退畏其愧耻今启其名愿不泄也于是母子秘之或有渉沟盗其笋者元琰因伐木为桥以渡之自是盗者大慙一乡无复草窃居常不出城市独坐如对严宾见之者莫不改容正色沛国刘瓛深加器异尝表称之齐建武二年始徴为安北参军事不赴天监九年县令管慧辨上言义行扬州刺史临川王宏辟命不至十年王拜表荐焉竟未徴其年卒于家时年七十刘訏字彦度平原人也父灵真齐武昌太守訏幼称纯孝数嵗父母继卒訏居䘮哭泣孺慕几至灭性赴弔者莫不伤焉后为伯父所养事伯母及昆姊孝友笃至为宗族所称自伤早孤人有误触其讳者未尝不感结流涕长兄絜为之聘妻尅日成婚訏闻而逃匿事息乃还本州刺史张稷辟为主簿不就主者檄召訏乃挂檄于树而逃訏善𤣥言尤精释典曽与族兄刘歊听讲于钟山诸寺因共卜筑宋熙寺东涧有终焉之志天监十七年卒于歊舎时年三十一临终执歊手曰气絶便歛歛毕即埋灵筵一不湏立勿设飨祀无求继嗣歊从而行之宗人至友相与刋石立铭谥曰𤣥贞处士刘歊字士光訏族兄也祖乘民宋冀州刺史父闻慰齐正员郎世为二千石皆有清名歊幼有识慧四嵗丧父与羣儿同处独不戱弄六嵗诵论语毛诗意所不解便能问难十一读庄子逍遥篇曰此可觧耳客因问之随问而答皆有情理家人每异之及长博学有文才不娶不仕与族弟訏竝隠居求志遨游林泽以山水书籍相娱而已常欲避人世以母老不忍违离每随兄霁杳从宦少时好施务周人之急人或遗之亦不距也久而叹曰受人者必报不则有愧于人吾固无以报人岂可常有愧乎天监十七年无何而着革终论其辞曰死生之事圣人罕言之矣孔子曰精气为物游魂为变知鬼神之情状与天地相似而不违其言约其㫖妙其事隠其意深未可以臆断难得而精覈聊肆狂瞽请试言之夫形虑合而为生魂质离而称死合则起动离则休寂当其动也人皆知其神及其寂也物莫测其所趣皆知则不言而义显莫测则逾辩而理㣲是以勋华旷而莫陈姬孔抑而不説前逹往贤互生异见季札云骨肉归于土魂气无不之庄周云生为徭役死为休息寻此二説如或相反何者气无不之神有也死为休息神无也原宪云夏后氏用明器示民无知也殷人用祭器示人有知也周人兼用之示民疑也考之记籍验之前志有无之辩不可厯言若稽诸内教判乎释部则诸子之言可寻三代之礼无越何者神为生本形为生具死者神离此具而即非彼具也虽死者不可复反而精灵逓变未尝灭絶当其离此之日识用廓然故夏后明器示其弗反即彼之时魂灵知灭故殷人祭器显其犹存不存则合乎庄周犹存则同乎季札各得一隅无伤厥义设其实也则亦无故周人有兼用之礼尼父发游魂之唱不其然乎若废偏携之论探中途之㫖则不仁不智之讥于是乎可息夫形也者无知之质也神也者有知之性也有知不独存依无知以自立故形之于神逆旅之馆耳及其死也神去此而适彼也神已去此馆何用存速朽得理也神已适彼祭何所祭祭则失理而姬孔之教不然者其有以乎盖礼乐之兴出于浇薄爼豆缀兆生于俗弊施灵筵陈棺椁设馈奠建丘陇盖欲令孝子有追思之地耳夫何补于已迁之神乎故上古衣之以薪弃之中野可谓尊卢赫胥皇雄炎帝蹈于失理哉是以子羽沉川汉伯方圹文楚黄壤士安麻索此四子者得理也忘教也若从四子而游则平生之志得矣然积习生常难卒改革一朝肆志傥不见从今欲翦截烦厚务存俭易进不祼尸退异常俗不伤存者之念有合至人之道孔子云敛首足形还葬而无椁斯亦贫者之礼也余何陋焉且张奂止用幅巾王肃唯盥手足范冉殓毕便葬奚珍无设筵几文度故舟为椁子㢘牛车载柩叔起诫絶坟陇康成使无卜吉此数公者尚或如之况于吾人而尚华泰今欲髣髴景行以为轨则傥合中庸之道庶免徒费之讥气絶不湏复魂盥洗而敛以一千钱市治棺单故裙衫衣巾枕履此外送往之具棺中常物及余阁之祭一不得有所施世多信李彭之言可谓惑矣余以孔释为师差无此惑歛讫载以露车归于旧山随得一地地足为埳埳足容棺不湏塼甓不劳封树勿设祭飨勿置几筵无用茅君之虚座伯夷之杅水其蒸尝继嗣言象所絶事止余身无伤世教家人长幼内外姻戚凡厥友朋爰及寓所咸愿成余之志幸勿夺之明年疾卒时年三十二歊幼时尝独坐空室有一老公至门谓歊曰心力勇勐能精死生但不得久滞一方耳因弹指而去歊既长精心学佛有道人释寳志者时人莫测也遇歊于兴皇寺惊起曰隠居学道清净登佛如此三説歊未死之春有人为其庭中栽柿歊谓兄子弇曰吾不见此实尔其勿言至秋而亡人以为知命亲故诔其行迹谥曰贞节处士庾诜字彦寳新野人也幼聪警笃学经史百家无不该综纬候书射棋筭机巧竝一时之絶而性託夷简特爱林泉十亩之宅山池居半蔬食弊衣不治产业尝乗舟从田舎还载米一百五十石有人寄载三十石既至宅寄载者曰君三十斛我百五十石诜嘿然不言恣其取足隣人有被诬为盗者被治劾妄款诜矜之乃以书质钱二万令门生诈为其亲代之酬备隣人获免谢诜诜曰吾矜天下无辜岂期谢也其行多如此类髙祖少与诜善雅推重之及起义署为平西府记室参军诜不屈平生少所游狎河东栁恽欲与之交诜距而不纳后湘东王临荆州板为镇西府记室参军不就普通中诏曰明敡振滞为政所先旌贤求士梦伫斯急新野庾诜止足栖退自事却扫经史文艺多所贯习颍川庾承先学通黄老该渉释教竝不竞不营安兹枯藁可以镇躁敦俗诜可黄门侍郎承先可中书侍郎勒州县时加敦遣庶能屈志方冀盐梅诜称疾不赴晚年以后尤遵释敎宅内立道塲环绕礼忏六时不辍诵法华经每日一遍后夜中忽见一道人自称愿公容止甚异唿诜为上行先生授香而去中大通四年因昼寝忽惊觉曰愿公复来不可久住颜色不变言终而卒时年七十八举室咸闻空中唱上行先生已生弥陁浄域矣髙祖闻而下诏曰旌善表行前王所敦新野庾诜荆山珠玉江陵把梓静侯南度固有名徳独贞苦节孤芳素履奄随运往恻怆于懐宜谥贞节处士以显髙烈诜所撰帝厯二十卷易林二十卷续伍端休江陵记一卷晋朝杂事五卷总抄八十卷行于世子曼倩字世华亦早有令誉世祖在荆州辟为主簿迁中録事每出世祖常目送之谓刘之遴曰荆南信多君子虽羙归田鳯清属桓阶赏徳标竒未过此子后转谘议参军所着丧服仪文字体例庄老义疏注筭经及七曜厯术并所制文章凡九十五卷子季才有学行承圣中仕至中书侍郎江陵陷随例入闗张孝秀字文逸南阳宛人也少仕州为治中从事史遭母忧服阕为建安王别驾顷之遂去职归山居于东林寺有田数十顷部曲数百人率以力田尽供山衆逺近归慕赴之如市孝秀性通率不好浮华常冠谷皮巾蹑蒲履手执并榈皮尘尾服寒食散盛冬能卧于石博渉羣书専精释典善谈论工𨽻书凡诸艺能莫不明习普通三年卒时年四十二室中皆闻有非常香气太宗闻甚伤悼焉与刘慧斐书述其贞白云庾承先字子通颍川陵人也少沉静有志操是非不渉于言喜愠不形于色人莫能窥也弱嵗受学于南阳刘虬彊记敏识出于羣軰𤣥经释典靡不该悉九流七畧咸所精练郡辟功曹不就乃与道士王僧镇同游衡岳晚以弟疾还乡里遂居于土台山鄱阳忠烈王在州钦其风味要与游处又令讲老子逺近名僧咸来赴集论难锋起异端竞至承先徐相酬答皆得所未闻忠烈王尤加钦重徴州主簿湘东王闻之亦板为法曹参军竝不赴中大通三年庐山刘慧斐至荆州承先与之有旧往从之荆陜学徒因请承先讲老子湘东王亲命驾临听论议终日深相赏接留连月余日乃还山王亲祖道并赠篇什隐者羙之其年卒时年六十陈吏部尚书姚察曰世之诬处士者多云纯盗虚名而无适用盖有负其实者若诸葛璩之学术阮孝绪之簿阀其取进也岂难哉终于隠居固亦性而已矣梁书卷五十一卷五十一考证梁书卷五十一考证阮孝绪𫝊非得一之士阙彼明智体之之徒独懐鍳识体之疑当作体贰二字见南齐书梁书卷五十一考证梁书卷五十二钦定四库全书梁书卷五十二唐散骑常侍姚思廉撰列𫝊第四十六止足顾宪之陶季直萧眎素易曰亢之为言也知进而不知退知存而不知亡知进退存亡而不失其正者其唯圣人乎𫝊曰知足不辱知止不殆然则不知夫进退不逹乎止足殆辱之累朞月而至矣古人之进也以康世济务也以𢎞道厉俗也然其进也光宠夷易故愚夫之所干没其退也苦节艰贞故庸曹之所忌惮虽祸败危亡陈乎耳目而轻举髙蹈寡乎前史汉世张良功成身退病卧却粒比于乐毅范蠡至乎颠狈斯为优矣其后薛广徳及二疏等去就以礼有可称焉鱼豢魏畧知足𫝊方田徐于管胡则其道本异谢灵运晋书止足𫝊先论晋世文士之避乱者殆非其人唯阮思旷遗荣好遁逺殆辱矣宋书止足𫝊有羊欣王微咸其流亚齐时沛国刘瓛字子珪辞禄懐道栖迟养志不戚戚于贫贱不躭躭于富贵儒行之髙者也梁有天下小人道消贤士大夫相招在位其量力守志则当世罔闻时或有致事告老或有寡志少欲国史书之亦以为止足传云顾宪之字士思吴郡吴人也祖觊之宋镇军将军湘州刺史宪之未弱冠州辟议曹从事举秀才累迁太子舎人尚书比部郎抚军主簿元徽中为建康令时有盗牛者被主所认盗者亦称已牛二家辞证等前后令莫能决宪之至覆其状谓二家曰无为多言吾得之矣乃令解牛任其所去牛迳还本主宅盗者始伏其辜发姦擿伏多如此类时人号曰神明至于权要请託长吏贪残据法直绳无所阿纵性又清俭彊力为政甚得民和故亰师饮酒者得醇㫖辄号为顾建康言醑清且羙焉迁车骑功曹晋熙王友齐髙帝执政以为骠骑録事参军迁太尉西曹掾齐台建为中书侍郎齐髙帝即位除衡阳内史先是郡境连嵗疾疫死者大半棺木尤贵悉裹以苇席弃之路傍宪之下车分告属县求其亲党悉令殡𦵏其家人絶灭者宪之为出公禄使纲纪营䕶之又土俗山民有病辄云先人为祸皆开冢剖棺水洗枯骨名为除祟宪之晓喻为陈生死之别事不相由风俗遂改时刺史王奂新至唯衡阳独无讼者乃叹曰顾衡阳之化至矣若九郡率然吾将何事还为太尉从事中郎出为东中郎长史行㑹稽郡事山隂人吕文度有宠于齐武帝于余姚立邸颇纵横宪之至郡即表除之文度后还葬母郡县争赴弔宪之不与相闻文度深衔之卒不能伤也迁南中郎巴陵王长史加建咸将军行婺州事时司徒竟陵王于宣城临成定陵三县界立屯封山泽数百里禁民樵採宪之固陈不可言甚切直王答之曰非君无以闻此徳音即命无禁迁给事黄门侍郎兼尚书吏部郎中宋世其祖觊之尝为吏部于庭植嘉树谓人曰吾为宪之种耳至是宪之果为此职出为征虏长史行南兖州事遭母忧服阕建武中复除给事黄门侍郎领歩兵校尉未拜仍迁太子中庶子领吴邑中正出为宁朔将军临川内史未赴改授辅国将军晋陵太守顷之遇疾陈解还乡里永元初徴为廷尉不拜除豫章太守有贞妇万睎者少孀居无子事舅姑尤孝父母欲夺而嫁之誓死不许宪之赐以东帛表其节义中兴二年义师平建康髙祖为扬州牧徴宪之为别驾从事史比至髙祖巳受禅宪之风疾渐笃固求还吴天监二年就家授太中大夫宪之虽累经宰郡资无担石及归环堵不免饥寒八年卒于家年七十四临终为制以勅其子曰夫出生入死理均昼夜生既不知所从死亦安识所往延陵所云精气上归于天骨肉下归于地魂气则无所不之良有以也虽复茫昧难徴要若非妄百年之期迅若驰隙吾今豫为终制瞑目之后念竝遵行勿违吾志也庄周澹䑓逹生者也王孙士安矫俗者也吾进不及逹退无所矫常谓中都之制允理惬情衣周于身示不违礼棺周于衣足以蔽臭入棺之物一无所湏载以輴车覆以麤布为使人勿恶也汉明帝天子之尊犹祭以杅水脯糗范史云烈士之髙亦奠以寒水干饭况吾卑庸之人其可不节衷也丧易宁戚自是亲亲之情礼奢宁俭差可得由吾意不湏常施灵筵可止设香灯使致哀者有凭耳朔望祥忌可权安小牀蹔设几席唯下素馔勿用牲牢蒸尝之祀贵贱罔替备物难办多致疎怠祀先人自有旧典不可有阙自吾以下祀止用蔬食时果勿同于上世也示令子孙四时不忘其亲耳孔子云虽菜羮𤓰祭必齐如也本贵诚敬岂求备物哉所着诗赋铭赞并衡阳郡记数十篇陶季直丹阳秣陵人也祖愍祖宋广州刺史父景仁中散大夫季直早慧愍祖甚爱异之愍祖尝以四圅银列置于前令诸孙各取季直时甫四嵗独不取人问其故季直曰若有赐当先父伯不应度及诸孙是故不取愍祖益竒之五嵗丧母哀若成人初母未病令于外染衣卒后家人始赎季直抱之号恸闻者莫不酸感及长好学淡于荣利起家桂阳王国侍郎北中郎镇西行参军竝不起时人号曰聘君父忧服阕尚书令刘秉领丹阳尹引为后军主簿领郡功曹出为望蔡令顷之以病免时刘秉袁粲以齐髙帝权势日盛将图之秉素重季直欲与之定䇿季直以袁刘儒者必致颠殒固辞不赴俄而秉等伏诛齐初为尚书比部郎时褚渊为尚书令与季直素善频以为司空司徒主簿委以府事渊卒尚书令王俭以渊有至行欲谥为文孝公季直请曰文孝是司马道子谥恐其人非具羙不如文简俭从之季直又请俭为渊立碑终始营䕶甚有吏节时人羙之迁太尉记室参军出为冠军司马东莞太守在郡号为清和还除散骑侍郎领左衞司马转镇西谘议参军齐武帝作相诛锄异已季直不能阿意明帝颇忌之乃出为辅国长史北海太守边职上佐素士罕为之者或劝季直造门致谢明帝既见便留之以为骠骑谘议参军兼尚书左丞仍迁建安太守政尚清静百姓便之还为中书侍郎迁㳺击将军兼廷尉梁䑓建迁给事黄门侍郎常称仕至二千石始愿毕矣无为务人间之事乃辞疾还乡里天监初就家拜太中大夫髙祖曰梁有天下遂不见此人十年卒于家时年七十五季直素清苦絶伦又屏居十余载及死家徒四壁子孙无以殡敛闻者莫不伤其志焉萧眎素兰陵人也祖思话宋征西仪同三司父恵明吴兴太守皆有盛名眎素早孤贫为叔父恵休所收卹起家为齐司徒法曹行参军迁着作佐郎太子舎人尚书三公郎永元末为太子洗马梁台建髙祖引为中尉骠骑记室参军天监初为临川王友复为太子中舎人丹阳尹丞初拜髙祖赐钱八万眎素一朝散之亲友又迁司徒左西属南徐州治中性静退少嗜欲好学能清言荣利不闗于口喜怒不形于色在人间及居职竝任情通率不自矜髙天然简素士人以此咸敬之及在亰口便有终焉之志乃于摄山筑室㑹徴为中书侍郎遂辞不就因还山宅独居屏事非亲戚不得至其篱门妻太尉王俭女久与别居遂无子八年卒亲故迹其事行谥曰贞文先生史臣曰顾宪之陶季直引年者也萧眎素则宦情鲜焉比夫懐禄躭宠婆娑人世则殊间矣梁书卷五十二梁书卷五十三钦定四库全书梁书卷五十三唐散骑常侍姚思亷撰列传第四十七良吏庾荜沈瑀范述曽丘仲孚孙谦伏暅何逺昔汉宣帝以为政平讼理其惟良二千石乎前史亦云今之郡守古之诸侯也故长吏之职号为亲民是以导徳齐礼移风易俗咸必由之齐末昏乱政移羣小赋调云起徭役无度守宰多倚附权门互长贪虐掊克聚敛侵愁细民天下摇动无所厝其手足髙祖在田知民疾苦及梁台建仍下寛大之书昏时杂调咸悉除省于是四海之内始得息肩逮践皇极躬览庶事日昃聼政求民之瘼乃命輶轩以省方俗置肺石以逹穷民务加隐卹舒其急病元年始去人赀计丁为布身服浣濯之衣御府无文饰宫掖不过绫綵无珠玑锦绣太官撤牢馔毎日膳菜蔬饮酒不过三以俭先海内毎选长吏务简亷平皆召见御前亲朂治道始擢尚书殿中郎到溉为建安内史左民侍郎刘鬷为晋安太守溉等居官竝以亷洁着又着令小县有能迁为大县大县有能迁为二千石于是山隂令丘仲孚治有异绩以为长沙内史武康令何逺清公以为宣城太守剖符为吏者往往承风焉若新野庾荜诸任职者以经术润饰吏政或所居流惠或去后见思盖后来之良吏也缀为良吏篇云庾荜字休野新野人也父深之宋应州刺史荜年十嵗遭父忧居丧毁瘠为州党所称弱冠为州迎主簿举秀才累迁安西主簿尚书殿中郎骠骑功曹史博渉羣书有口辩齐永明中与魏和亲以荜兼散骑常侍报使还拜散骑侍郎知东宫管记事鬰林王即位废掌中书诏诰出为荆州别驾仍迁西中郎谘议参军复为州别驾前后纲纪皆致富饶荜再为之清身率下杜絶请託布被蔬食妻子不免饥寒明帝闻而嘉焉手敕褒羙州里荣之迁司徒谘议参军通直散骑常侍髙祖平亰邑霸府建引为骠骑功曹参军迁尚书左丞出为辅国长史㑹稽郡丞行郡府事时承凋弊之后百姓凶荒所在谷贵米至数千人多流散荜抚循甚有治理唯守公禄清节逾厉至有经日不举火太守襄阳王闻而馈之荜谢不受天监元年卒停尸无以殓柩不能归髙祖闻之诏赐绢百匹米五十斛初荜为西楚望族早厯显官乡人乐蔼有干用素与荜不平互相陵竞蔼事齐豫章王嶷嶷薨蔼仕不得志自歩兵校尉求助戌归荆州时荜为州别驾益忽蔼及髙祖践阼蔼以西朝勲为御史中丞荜始得㑹稽行事既耻之矣㑹职事㣲有谴髙祖以蔼其乡人也使宣㫖诲之荜大愤故发病卒沈瑀字伯瑜吴兴武康人也叔父昶事宋建平王景素景素谋反昶先去之及败坐系狱瑀诣台陈请得免罪由是知名起家州从事奉朝请尝诣齐尚书右丞殷沵沵与语及政事甚器之谓曰观卿才干当居吾此职司徒竟陵王子良闻瑀名引为府参军领扬州部𫝊从事时建康令沈徽孚恃势陵瑀瑀以法绳之衆惮其彊子良甚相知赏虽家事皆以委瑀子良薨瑀复事刺史始安王遥光尝被使上民丁速而无怨遥光谓同使曰尔何不学沈瑀所为乃令専知州狱事湖熟县方山埭髙峻冬月公私行侣以为艰难明帝使瑀行治之瑀乃开四洪断行客就作三日立办扬州书佐私行诈称州使不肯就作瑀鞭之三十书佐归诉遥光遥光曰沈瑀必不枉鞭汝覆之果有诈明帝复使瑀筑赤山塘所费减材官所量数十万帝益善之永泰元年为建徳令教民一丁种十五株桑四株柿及梨栗女丁半之人咸欢悦顷之成林去官还亰师兼行选曹郎随陈伯之军至江州㑹义师围郢城瑀説伯之迎髙祖伯之泣曰余子在都不得出城不能不爱之瑀曰不然人情匈匈皆思改计若不早图衆散难合伯之遂举衆降瑀从在髙祖军中初瑀在竟陵王家素与范云善齐末尝就云宿梦坐屋梁柱上仰见天中字曰范氏宅至是瑀为髙祖説之髙祖曰云得不死此梦可验及髙祖即位云深荐瑀自暨阳令擢兼尚书右丞时天下初定陈伯之表瑀催督运转军国获济髙祖以为能迁尚书驾部郎兼右丞如故瑀荐族人沈僧隆僧照有吏干髙祖竝纳之以母忧去职起为振武将军余姚令县大姓虞氏千余家请谒如市前后令长莫能絶自瑀到非讼所通其有至者悉立之堦下以法绳之县南又有豪族数百家子弟纵横逓相庇荫厚自封植百姓甚患之瑀召其老者为石头仓监少者补县僮皆号泣道路自是权右屏迹瑀初至富吏皆鲜衣羙服以自彰别瑀怒曰汝等下县吏何自拟贵人耶悉使着芒屩麤布侍立终日足有蹉跌辄加榜棰瑀微时尝自至此鬻瓦器为富人所辱故因以报焉由是士庶骇怨然瑀亷白自守故得遂行其志后王师北伐徴瑀为建威将军督运漕寻兼都水使者顷之迁少府卿出为安南长史寻阳太守江州刺史曹景宗疾笃瑀行府州事景宗卒仍为信威萧颕逹长史太守如故瑀性崛彊每忤颕逹颕逹衔之天监八年因入谘事辞又激厉颕逹作色曰朝廷用君作行事耶瑀出谓人曰我死而后已终不能倾侧面从是日于路为盗所杀时年五十九多以为颕逹害焉子续累讼之遇颕逹亦寻卒事遂不穷竟续乃布衣蔬食终其身范述曽字子元吴郡钱唐人也㓜好学从余杭吕道恵受五经略通章句道恵学徒常有百数独称述曾曰此子必为王者师齐文恵太子竟陵文宣王幼时髙帝引述曽为之师友起家为宋晋熙王国侍郎齐初至南郡王国郎中令迁尚书主客郎太子歩兵校尉带开阳令述曽为人謇谔在官多所谏诤太子虽不能全用然亦弗之罪也竟陵王深相器重号为周舎时太子左衞率沈约亦以述曽方汲黯以父母年老乞还就养乃拜中散大夫明帝即位除游撃将军出为永嘉太守为政清平不尚威勐民俗便之所部横阳县山谷崄峻为逋逃所聚前后二千石讨捕莫能息述曽下车开示恩信凡诸凶党襁负而出编户属籍者二百余家自是商贾流通居民安业在郡厉志清白不受馈遗明帝甚嘉之下诏褒羙焉徴为游撃将军郡送故旧钱二十余万述曽一无所受始之郡不将家属及还吏无荷担者民无老少皆出拜辞号哭闻于数十里东昏时拜中散大夫还乡里髙祖践阼乃轻舟出诣阙仍辞还东髙祖诏曰中散大夫范述曽昔在齐世忠直奉主往莅永嘉治身亷约宜加礼秩以厉清操可太中大夫赐绢二十匹述曾生平得奉禄皆以分施及老遂壁立无所资以天监八年卒时年七十九注易文言着杂诗赋数十篇丘仲孚字公信吴兴乌程人也少好学从祖灵鞠有人伦之鍳常称为千里驹也齐永明初选为国子生举髙第未调还乡里家贫无以自资乃结羣盗为之计画劫掠三吴仲孚聪明有智略羣盗畏而服之所行皆果故亦不发太守徐嗣召补主簿歴扬州从事太学博士于湖令有能名太守吕文显当时倖臣陵诋属县仲孚独不为之屈以父丧去职明帝即位起为烈武将军曲阿令值㑹稽太守王敬则举兵反乘朝廷不备反问始至而前锋已届曲阿仲孚谓吏民曰贼乗胜虽鋭而乌合易离今若収船舰凿长岗埭泻渎水以阻其路得留数日台军必至则大事济矣敬则军至值渎涸果顿兵不得进遂败散仲孚以距守有功迁山隂令居职甚有声称百姓为之谣曰二傅沈刘不如一丘前世傅琰父子沈宪刘𤣥明相继宰山隂竝有政绩言仲孚皆过之也齐末政乱颇有赃贿为有司所举将收之仲孚窃逃迳还亰师诣阙㑹赦得不治髙祖践阼复为山隂令仲孚长于拨烦善适权变吏民敬服号称神明治为天下第一起迁车骑长史长沙内史视事未朞徴为尚书右丞迁左丞仍擢为衞尉卿恩任甚厚初起双阙以仲孚领大匠事毕出为安西长史南郡太守迁云麾长史江夏太守行郢州州府事遭母忧起摄职坐事除名复起为司空参军俄迁豫章内史在郡更厉清节顷之卒时年四十八诏曰豫章内史丘仲孚重试大邦责以后效非直悔吝云亡实亦政绩克举不幸殒丧良以伤恻可赠给事黄门侍郎仲孚丧将还豫章老㓜号哭攀送车轮不得前仲孚为左丞撰皇典二十卷南宫故事百卷又撰尚书具事杂仪行于世焉孙谦字长逊东莞莒人也少为亲人赵伯符所知谦年十七伯符为豫州刺史引为左军行参军以治干称父忧去职客居厯阳躬耕以养弟妹乡里称其敦睦宋江夏王义恭闻之引为行参军歴仕大司马太宰二府出为句容令清慎彊记县人号为神明泰始初事建安王休仁休仁以为司徒参军言之明帝擢为明威将军巴东建平二郡太守郡居三崃恒以威力镇之谦将述职敕募千人自随谦曰蛮夷不宾盖待之失节耳何烦兵役以为国费固辞不受至郡布恩恵之化蛮獠懐之竞饷金寳谦慰喻而遣一无所纳及掠得生口皆放还家俸秩出吏民者悉原除之郡境翕然威信大着视事三年徴还为抚军中兵参军元徽初迁梁州刺史辞不赴职迁越骑校尉征北司马府主簿建平王将称兵患谦彊直託事遣使亰师然后作乱及建平诛迁左军将军齐初为宁朔将军钱唐令治烦以简狱无繋囚及去官百姓以谦在职不受饷遗追载缣帛以送之谦却不受毎去官輙无私宅常借官空车厩居焉永明初为冠军长史江夏太守坐被代辄去郡繋尚方顷之免为中散大夫明帝将废立欲引谦为心膂使兼衞尉给甲仗百人谦不愿处际㑹辄散甲士帝虽不罪而弗复任焉出为南中郎司马东昏永元元年迁大夫天监六年出为辅国将军零陵太守已衰老犹彊力为政吏民安之先是郡多虎暴谦至絶迹及去官之夜虎即害居民谦为郡县常勤劝课农桑务尽地利收入常多于隣境九年以年老徴为光禄大夫既至髙祖嘉其清洁甚礼异焉毎朝见犹请剧职自效髙祖笑曰朕使卿智不使卿力十四年诏曰光禄大夫孙谦清慎有闻白首不怠髙年旧齿宜加优秩可给亲信二十人并给扶谦自少及老厯二县五郡所在亷洁居身俭素牀施蘧蒢屏风冬则布被莞席夏日无帱帐而夜卧未尝有蚊蚋人多异焉年逾九十彊壮如五十者毎朝㑹辄先衆到公门力于仁义行已过人甚逺兄灵庆常病寄于谦谦出行还问起居灵庆曰向饮冷热不调即时犹渴谦退遣其妻有彭城刘融者行乞疾笃无所归友人舆送谦舎谦开廰事以待之及融死以礼殡葬之衆咸服其行义十五年卒官时年九十二诏赙钱三万布五十匹髙祖为举哀甚悼惜之谦从子亷便辟巧宦齐时已歴大县尚书右丞天监初沈约范云当朝用事亷倾意奉之及中书舎人黄睦之等亦尤所结附凡贵要毎食亷必日进滋旨皆手自煎调不辞勤剧遂得为列卿御史中丞晋陵吴兴太守时广陵髙爽有险薄才客于亷亷委以文记爽尝有求不称意乃为屐谜以喻亷曰刺鼻不知嚏蹋面不知嗔啮齿作歩数持此得胜人讥其不计耻辱以此取名位也伏暅字𤣥耀曼容之子也幼𫝊父业能言𤣥理与乐安任昉彭城刘曼俱知名起家齐奉朝请仍兼太学博士寻除东阳郡丞秩满为鄞令时曼容已致仕故频以外职处暅令其得养焉齐末始为尚书都官郎仍为卫军记室参军髙祖践阼迁国子博士父忧去职服阕为车骑谘议参军累迁司空长史中书侍郎前军将军兼五经博士与吏部尚书徐勉中书侍郎周舍总知五礼事出为永阳内史在郡清洁治务安静郡民何贞秀等一百五十四人诣州言状湘州刺史以闻诏勘有十五事为吏民所懐髙祖善之徴为东阳太守在郡清恪如永阳时民赋税不登者辄以太守田米助之郡多麻苎家人乃至无以为绳其厉志如此属县始新遂安海宁竝同时生为立祠徴为国子博士领长水校尉时始兴内史何逺累着清绩髙祖诏擢为黄门侍郎俄迁信武将军监吴郡暅自以名辈素在逺前为吏俱称亷白逺累见擢暅迁阶而已意望不满多託疾居家寻求假到东阳迎妹丧因留㑹稽筑宅自表觧髙祖诏以为豫章内史暅乃出拜治书御史虞㬭奏曰臣闻失忠与信一心之道以亏貌是情非两观之诛宜及未有陵犯名教要冒君亲而可纬俗经邦者也风闻豫章内史伏暅去嵗启假以迎妹丧为解因停㑹稽不去入东之始货宅卖车以此而推则是本无还意暅厯典二邦少免贪浊此自为政之本岂得称功常谓人才品望居何逺之右而逺以清公见擢名位转隆暅深诽怨形于辞色兴居叹咤寤寐失图天髙听卑无私不照去年十二月二十一日诏曰国子博士领长水校尉伏暅为政亷平宜加将养勿使恚望致亏士风可豫章内史岂有人臣奉如此之诏而不亡魂破胆归罪有司擢髪抽肠少自论谢而循奉慠然了无异色暅识见所到足逹此㫖而冒宠不辞吝斯茍得故以士流解体行路沸腾辨迹求心无一可恕窃以暅踉蹡落魄三十余年皇运勃兴咸与维始除旧布新濯之江汉一纪之间三世隆显曽不能少懐感激仰答万分反覆拙谋成兹巧罪不忠不敬于斯已极请以暅大不敬论以事详法应弃市刑辄収所近狱洗结以法从事如法所称暅即主臣谨案豫章内史臣伏暅含疵表行借悖成心语嘿一违资敬兼尽幸属昌时擢以不次溪壑可盈志欲无满要君东走岂曰止足之归负志解巾异乎激处之致甘此脂膏孰非荼苦佩兹龟组岂殊缧緤宜明风宪肃正简书臣等参议请以见事免暅所居官凡诸位任一皆削除有诏勿治暅遂得就郡视事三年徴为给事黄门侍郎领国子博士未及起普通元年卒于郡时年五十九尚书右仆射徐勉为之墓志其一章曰东区南服爱结民胥相望伏阙继轨奏书或卧其辙或扳其车或图其像或式其闾思耿借㓂曷以尚诸初暅父曼容与乐安任瑶皆暱于齐太尉王俭瑶子昉及暅竝见知顷之昉才遇稍盛齐末昉已为司徒右长史暅犹滞于参军事及其终也名位畧相侔暅性俭素车服麤恶外虽退静内不免心竞故见讥于时能推荐后来常若不及少年士子或以此依之何逺字义方东海郯人也父慧炬齐尚书郎逺释褐江夏王国侍郎转奉朝请永元中江夏王寳𤣥于亰口为䕶军将军崔慧景所奉入围宫城逺豫其事事败乃亡抵长沙宣武王王深保匿焉逺求得桂阳王融保藏之既而发觉收捕者至逺逾垣以免融及逺家人皆见执融遂遇祸逺家属系尚方逺亡渡江使其故人髙江产共聚衆欲迎髙祖义师东昬党闻之使捕逺等衆复溃散逺因降魏入寿阳见刺史王肃欲同义举肃不能用乃求迎髙祖肃许之遣兵援送得逹髙祖髙祖见逺谓张𢎞䇿曰何逺羙丈夫而能破家报旧徳未易人也板辅国将军随军东下既破朱雀军以为建康令髙祖践阼为歩兵校尉以奉迎勲封广兴男邑三百户迁建武将军后军鄱阳王恢録事参军逺与恢素善在府尽其志力知无不为恢亦推心仗之恩寄甚密顷之迁武昌太守逺本倜傥尚轻侠至是乃折节为吏杜絶交游馈遗秋毫无所受武昌俗皆汲江水盛夏逺患水温毎以钱买民井寒水不取钱者则摙水还之其佗事率多如此迹虽似伪而能委曲用意焉车服尤弊素器物无铜漆江左多水族甚贱逺毎食不过干鱼数片而已然性刚严吏民多以细事受鞭罚者遂为人所讼徴下廷尉被劾数十条当时士大夫坐法皆不受立逺度已无赃就立三七日不欵犹以私藏禁仗除名后起为镇南将军武康令愈厉亷节除滛祀正身率职民甚称之太守王彬巡属县诸县盛供帐以待焉至武康逺独设糗水而已彬去逺送至境进斗酒只鹅为别彬戱曰卿礼有过陆纳将不为古人所笑乎髙祖闻其能擢为宣城太守自县为近畿大郡近代未之有也郡经㓂抄逺尽心绥理复着名迹朞年迁树功将军始兴内史时泉陵侯渊朗为桂州缘道剽掠入始兴界草木无所犯逺在官好开途巷修葺墙屋民居市里城隍厩库所过若营家焉田秩俸钱竝无所取嵗暮择民尤穷者充其租调以此为常然其听讼犹人不能过絶而性果断民不敢非畏而惜之所至皆生为立祠表言治状髙祖毎优诏答焉天监十六年诏曰何逺前在武康已着亷平复莅二邦弥尽清白政先治道恵留民爱虽古之良二千石无以过也宜升内荣以显外绩可给事黄门侍郎逺即还仍为仁威长史顷之出为信武将军监吴郡在吴颇有酒失迁东阳太守逺处职疾彊富如仇讐视贫细如子弟特为豪右所畏惮在东阳嵗余复为受罚者所谤坐免归逺耿介无私曲居民间絶请谒不造诣与贵贱书疏抗礼如一其所㑹遇未尝以颜色干人以此多为俗士所恶其清公实为天下第一居数郡见可欲终不变其心妻子饥寒如下贫者及去东阳归家经年嵗口不言荣辱士类益以此多之其轻财好义周人之急言不虚妄盖天性也毎戏语人云卿能得我一妄语则谢卿以一缣衆共伺之不能记也后复起为征西谘议参军中抚司马普通二年卒时年五十二髙祖厚赠赐之陈吏部尚书姚察曰前史有循吏何哉世使然也汉武役繁姦起循平不能故有苛酷诛戮以胜之亦多怨滥矣梁兴破觚为圎斵雕为朴教民以孝悌劝之以农桑于是桀黠化为由余轻薄变为忠厚淳风已洽民自知禁尧舜之民比屋可封信矣若夫酷吏于梁无取焉梁书巻五十三梁书卷五十四钦定四库全书梁书卷五十四唐散骑常侍姚思廉撰列传第四十八诸夷海南诸国东夷西北诸戎海南诸国大抵在交州南及西南大海洲上相去近者三五千里逺者二三万里其西与西域诸国接汉元鼎中遣伏波将军路博徳开百越置日南郡其徼外诸国自武帝以来皆朝贡后汉桓帝世大秦天竺皆由此道遣使贡献及呉孙权时遣宣化従事朱应中郎康泰通焉其所经及𫝊闻则有百数十国因立记𫝊晋代通中国者盖尠故不载史官及宋齐至者有十余国始为之𫝊自梁革运其奉正朔脩贡职航海嵗至踰于前代矣今採其风俗粗着者缀为海南𫝊云林邑国者本汉日南郡象林县古越裳之界也伏波将军马援开汉南境置此县其地縦广可六百里城去海百二十里去日南界四百余里北接九徳郡其南界水歩道二百余里有西国夷亦称王马援植两铜柱表汉界䖏也其国有金山石皆赤色其中生金金夜则出飞状如萤火又出瑇瑁贝齿吉贝沉木香吉贝者树名也其华成时如鵞毳抽其绪纺之以作布洁白与纻布不殊亦染成五色织为斑布也沉木者土人斫㫁之积以嵗年朽烂而心莭独在置水中则沉故名曰沉香次不沉不浮者曰香也汉末大乱功曹区达杀县令自立为王𫝊数世其后王无嗣立外甥范熊熊死子逸嗣晋成帝咸康三年逸死奴文簒立文本日南西卷县夷帅范稚家奴常牧牛于山涧得鳢鱼二头化而为鐡因以铸刀铸成文向石而呪曰若斫石破者文当王此国因举刀斫石如㫁刍藳文心独异之范稚常使之商贾至林邑因教林邑王作宫室及兵车噐械王宠任之后乃谗王诸子各奔余国及王死无嗣文伪于隣国迓王子置毒于浆中而杀之遂胁国人自立举兵攻旁小国皆吞灭之有衆四五万人时交州刺史姜荘使所亲韩戢谢稚前后监日南郡竝贪残诸国患之穆帝永和三年台遣夏侯览为太守侵刻尤甚林邑先无田土贪日南地肥沃常欲畧有之至是因民之怨遂举兵袭日南杀览以其尸祭天留日南三年乃还林邑交州刺史朱藩后遣督䕶刘雄戍日南文复屠灭之进㓂九徳郡残害吏民遣使告藩愿以日南北境横山为界藩不许又遣督䕶陶绶李衢讨之文归林邑寻复屯日南五年文死子佛立犹屯日南征西将军桓温遣督䕶滕畯九真太守灌邃帅交广州兵讨之佛婴城固守邃令畯盛兵于前邃帅劲卒七百人自后踰垒而入佛衆惊溃奔走邃追至林邑佛乃请降哀帝昇平初复为㓂暴刺史温放之讨破之安帝隆安三年佛孙湏达复㓂日南执太守炅源又进宼九徳执太守曹炳交趾太守杜瑗遣都䕶邓逸等击破之即以瑗为刺史义熈三年须达复宼日南杀长史瑗遣海逻督䕶阮斐讨破之斩获甚衆九年湏达复宼九真行郡事杜慧期与战斩其息交龙王甄知及其将范健等生俘湏达息那䏻及虏获百余人自瑗卒后林邑无嵗不宼日南九徳诸郡杀荡甚多交州遂致虚弱须达死子敌真立其弟敌铠擕母出奔敌真追恨不䏻容其母弟舍国而之天竺禅位于其甥国相藏驎固谏不従其甥既立而杀藏驎藏驎子又攻杀之而立敌铠同母异父之弟曰文敌文敌后为扶南王子当根纯所杀大臣范诸农平其乱而自立为王诸农死子阳迈立宋永初二年遣使贡献以阳迈为林邑王阳迈死子咄立簒其父复曰阳迈其国俗居䖏为阁名曰于阑门戸皆北向书树叶为纸男女皆以横幅吉贝绕腰以下谓之干漫亦曰都缦穿耳贯小镮贵者着革屣贱者跣行自林邑扶南以南诸国皆然也其王着法服加璎珞如佛像之饰出则乗象吹螺击鼓罩吉贝繖以吉贝为幡旗国不设刑法有罪者使象踏杀之其大姓号婆罗门嫁娶必用八月女先求男由贱男而贵女也同姓还相婚姻使婆罗门引壻见妇握手相付咒曰吉利吉利以为成礼死者焚之中野谓之火𦵏其寡妇孤居散髪至老国王事尼干道铸金银人像大十围元嘉初阳迈侵暴日南九徳诸郡交州刺史杜𢎞文建牙欲讨之闻有代乃止八年又宼九徳郡入四会浦口交州刺史阮弥之遣队主相道生帅兵赴讨攻区栗城不克乃引还尔后频年遣使贡献而宼盗不已二十三年使交州刺史檀和之振武将军宗悫伐之和之遣司马萧景宪为前锋阳迈闻之惧欲输金一万斤银十万斤还所略日南民戸其大臣䓯僧达谏止之乃遣大帅范扶龙戍其北界区栗城景宪攻城克之斩扶龙首获金银杂物不可胜计乗胜迳进即克林邑阳迈父子竝挺身逃奔获其珍异皆是未名之寳又销其金人得黄金数十万斤和之后病死见胡神为祟孝武建元大眀中林邑王范神成累遣长史奉表贡献眀帝泰豫元年又遣使献方物齐永眀中范文赞累遣使贡献天监九年文赞子天凯奉献白猴诏曰林邑王范天凯介在海表乃心款至逺脩职贡良有可嘉宜班爵号被以荣泽可持莭督縁海诸军事威南将军林邑王十年十三年天凯累遣使献方物俄而病死子弼毳跋摩立奉表贡献普通七年王髙式胜铠遣使献方物诏以为持节督縁海诸军事绥南将军林邑王大通元年又遣使贡献中大通二年行林邑王髙式律陁罗跋摩遣使贡献诏以为持节督縁海诸军事绥南将军林邑王六年又遣使献方物扶南国在日南郡之南海西大湾中去日南可七千里在林邑西南三千余里城去海五百里有大江广十里西北流东入于海其国轮广三千余里土地洿下而平博气候风俗大较与林邑同出金银铜钖沉木香象牙孔翠五色鹦鹉其南界三千余里有顿逊国在海崎上地方千里城去海十里有五王竝覊属扶南顿逊之东界通交州其西界接天竺安息徼外诸国往还交市所以然者顿逊回入海中千余里涨海无崖岸船舶未曾得迳过也其市东西交㑹日有万余人珍物寳货无所不有又有酒树似安石榴采其花汁停瓮中数日成酒顿逊之外大海洲中又有毗骞国去扶南八千里𫝊其王身长丈二头长三尺自古来不死莫知其年王神圣国中人善恶及将来事王皆知之是以无敢欺者南方号曰长颈王国俗有室屋衣服噉粳米其人言语小异扶南有山出金金露生石上无所限也国法刑罪人竝于王前噉其肉国内不受估客有往者亦杀而噉之是以商旅不敢至王常楼居不血食不事鬼神其子孙生死如常人唯王不死扶南王数遣使与书相报答常遗扶南王纯金五十人食器形如圎盘又如瓦塸名为多罗受五升又如椀者受一升王亦能作天竺书书可三千言说其宿命所由与佛经相似竝论善事又𫝊扶南东界即大涨海海中有大洲洲上有诸薄国国东有马五洲复东行涨海千余里至自然大洲其上有树生火中洲左近人剥取其皮纺绩作布极得数尺以为手巾与焦麻无异而色微青黒若小垢洿则投火中复更精洁或作灯炷用之不知尽扶南国俗本躶文身被髪不制衣裳以女人为王号曰栁叶年少壮健有似男子其南有徼国有事鬼神者字混填梦神赐之弓乗贾人舶入海混填晨起即诣庙于神树下得弓便依梦乗船入海遂入扶南外邑栁叶人衆见舶至欲取之混填即张弓射其舶穿度一面矢及侍者栁叶大惧举衆降混填混填乃教栁叶穿布贯头形不复露遂治其国纳栁叶为妻生子分王七邑其后王混盘况以诈力间诸邑令相疑阻因举兵攻并之乃遣子孙中分治诸邑号曰小王盘况年九十余乃死立中子盘盘以国事委其大将范蔓盘盘立三年死国人共举蔓为王蔓勇健有权畧复以兵威攻伐旁国咸服属之自号扶南大王乃治作大船穷涨海攻屈都昆九稚典孙等十余国开地五六千里次当伐金邻国蔓遇疾遣太子金生代行蔓姊子旃时为二千人将因簒蔓自立遣人诈金生而杀之蔓死时有乳下儿名长在民间至年二十乃结国中壮士袭杀旃旃大将范寻又杀长而自立更缮治国内起观阁游戱之朝旦中晡三四见客民人以焦蔗龟鸟为礼国法无牢狱有罪者先斋戒三日乃烧斧极赤令讼者捧行七歩又以金镮鸡卵投沸汤中令探取之若无实者手即焦烂有理者则不又扵城沟中养鳄鱼门外圈勐兽有罪者辄以餵勐兽及鳄鱼鱼兽不食为无罪三日乃放之鳄大者长二丈余状如鼍有四足喙长六七尺两邉有齿利如刀剑常食鱼遇得麞鹿及人亦噉之苍梧以南及外国皆有之吴时遣中郎康泰宣化従事朱应使于寻国国人犹祼唯妇人着贯头泰应谓曰国中实佳但人亵露可怪耳寻始令国内男子着横幅横幅今干缦也大家乃截锦为之贫者乃用布晋武帝太康中寻始遣使贡献穆帝升平元年王竺旃檀奉表献驯象诏曰此物劳费不少驻令勿送其后王憍陈如本天竺婆罗门也有神语曰应王扶南憍陈如心恱南至盘盘扶南人闻之举国欣戴迎而立焉复改制度用天竺法憍陈如死后王持梨陁跋摩宋文帝世奉表献方物齐永眀中王阇邪跋摩遣使贡献天监二年跋摩复遣使送珊瑚佛像并献方物诏曰扶南王憍陈如阇邪跋摩介居海表世纂南服厥诚逺着重译献賝宜䝉酬纳班以荣号可安南将军扶南王今其国人皆丑黒拳髪所居不穿井数十家共一池引汲之俗事天神天神以铜为像二面者四手四面者八手手各有所持或小儿或鸟兽或日月其王出入乗象嫔侍亦然王坐则偏踞翘膝垂左膝至地以白叠敷前设金盆香罏于其上国俗居丧则剃除须髪死者有四𦵏水𦵏则投之江流火𦵏则焚为灰烬土𦵏则瘗埋之鸟𦵏则弃之中野人性贪吝无礼义男女恣其奔随十年十三年跋摩累遣使贡献其年死庶子留陁跋摩杀其嫡弟自立十六年遣使竺当抱老奉表贡献十八年复遣使送天竺旃檀瑞像婆罗树叶并献火齐珠欝金蘓合等香普通元年中大通二年大同元年累遣使献方物五年复遣使献生犀又言其国有佛髪长一丈二尺诏遣沙门释云寳随使往迎之先是三年八月髙祖改造阿育王寺塔出旧塔下舎利及佛爪髪髪青绀色衆僧以手伸之随手长短放之则旋屈为蠡形案僧伽经云佛髪青而细犹如藕茎丝佛三昧经云我昔在宫沐头以尺量髪长一丈二尺放已右旋还成蠡文则与髙祖所得同也阿育王即鐡轮王王阎浮提一天下佛灭度后一日一夜役鬼神造八万四千塔此即其一也吴时有尼居其地为小精舎孙綝寻毁除之塔亦同泯吴平后诸道人复于旧䖏建立焉晋中宗初渡江更修饰之至简文咸安中使沙门安法师程造小塔未及成而亡弟子僧显继而修立至孝武太元九年上金相轮及承露其后西河离石县有胡人刘萨何遇疾暴亡而心下犹暖其家未敢便殡经十日更蘓说云有两吏见録向西北行不测逺近至十八地狱随报重轻受诸楚毒见观世音语云汝縁未尽若得活可作沙门洛下齐城丹阳㑹稽竝有阿育王塔可往礼拜若夀终则不堕地狱语竟如堕髙巖忽然醒寤因此出家名慧达游行礼塔次至丹阳未知塔处乃登越城四望见长千里有异气色因就礼拜果是育王塔所屡放光眀由是定知必有舎利乃集衆就掘之入一丈得三石碑竝长六尺中一碑有鐡函函中有银函函中又有金函盛三舎利及爪髪各一枚髪长数尺即迁舎利近北对简文所造塔西造一层塔十六年又使沙门僧尚伽为三层即髙祖所开者也初穿土四尺得龙窟及昔人所舍金银镮钏钗镊等诸杂寳物可深九尺许方至石磉磉下有石函函内有鐡壶以盛银坩坩内有金镂罂盛三舎利如粟粒大圎正光洁函内又有琉璃椀内得四舎利及髪爪爪有四枚竝为沉香色至其月二十七日髙祖又到寺礼拜设无㝵大㑹大赦天下是日以金钵盛水泛舎利其最小者𨼆钵不出髙祖礼数十拜舎利乃于钵内放光旋囘久之乃当钵中而止髙祖问大僧正慧念今日见不可思议事不慧念荅曰法身常住湛然不动髙祖曰弟子欲请一舎利还台供养至九月五日又于寺设无㝵大㑹遣皇太子王侯朝贵等奉迎是日风景眀和京师倾属观者百数十万人所设金银供具等物竝留寺供养并施钱一千万为寺基业至四年九月十五日髙祖又至寺设无㝵大㑹竖二刹各以金罂次玉罂重盛舎利及爪髪内七寳塔中又以石函盛寳塔分入两刹下及王侯妃主百姓富室所舍金银镮钏等珍寳充积十一年十一月二日寺僧又请髙祖于寺𤼵般若经题尔夕二塔俱放光眀敕镇东将军邵陵王纶制寺大功徳碑文先是二年改造㑹稽鄮县塔开旧塔出舎利遣光宅寺释敬脱等四僧及舎人孙照蹔迎还台髙祖礼拜竟即送还县入新塔下此县塔亦是刘萨何所得也晋咸和中丹阳尹髙悝行至张侯桥见浦中五色光长数尺不知何怪乃令人于光处掊视之得金像未有光趺悝乃下车载像还至长干巷首牛不肯进悝乃令驭人任牛所之牛径牵车至寺悝因留像付寺僧每至中夜常放光眀又闻空中有金石之响经一嵗捕鱼人张系世于海口忽见有铜花趺浮出水上系世取送县县以送台乃施像足宛然合㑹简文咸安元年交州合浦人董宗之採珠没水于底得佛光艳交州押送台以施像又合焉自咸和中得像至咸安初厯三十余年光趺始具初髙悝得像后西域胡僧五人来诣悝曰昔于天竺得阿育王造像来至邺下值胡乱埋像于河邉今寻觅失所五人尝一夜俱梦见像曰已出江东为髙悝所得悝乃送此五僧至寺见像嘘欷涕泣像便放光照烛殿宇又瓦官寺慧邃欲模写像形寺主僧尚虑亏损金色谓邃曰若能令像放光回身西向乃可相许慧邃便恳到拜请其夜像即转坐放光回身西向眀旦便许模之像趺先有外国书莫有识者后有三藏那求跋摩识之云是阿育王为第四女所造也及大同中出旧塔舎利敕市寺侧数百家宅地以广寺域造诸堂殿并瑞像周囘阁等穷于轮奂焉其图诸经变竝吴人张繇运手繇丹靑之工一时冠絶盘盘国宋文帝元嘉孝武孝建大眀中竝遣使贡献大通元年其王使使奉表曰扬州阎浮提震旦天子万善庄严一切恭敬犹如天净无云眀耀满目天子身心清净亦复如是道俗济济竝蒙圣王光化济度一切永作舟航臣闻之庆善我等至诚敬礼常胜天子足下稽首问讯今奉薄献愿垂哀受中大通元年五月累遣使贡牙像及塔并献沉檀等香数十种六年八月复使送菩提国真舎利及画塔并献菩提树叶詹糖等香丹丹国中大通二年其王遣使奉表曰伏承圣主至徳仁治信重三寳佛法兴显衆僧殷集法事日盛威严整肃朝望国执慈愍苍生八方六合莫不归服化隣诸天非可言喻不任庆善若蹔奉见尊足谨奉送牙像及塔各二躯并献火齐珠吉贝杂香药等大同元年复遣使献金银瑠琉杂寳香药等物干陁利国在南海洲上其俗与林邑扶南畧同出斑布吉贝㯽榔㯽榔特精好为诸国之极宋孝武世王释婆罗那怜陁遣长史竺留陁献金银寳器天监元年其王瞿昙脩跋陁罗以四月八日梦见一僧谓之曰中国今有圣主十年之后佛法大兴汝若遣使贡奉敬礼则土地丰乐商旅百倍若不信我则境土不得自安修跋陁罗初未能信既而又梦此僧曰汝若不信我当与汝往观之乃于梦中来至中国拜觐天子既觉心异之陁罗本工画乃写梦中所见髙祖容质饰以丹青仍遣使并画工奉表献玉盘等物使人既至模写髙祖形以还其国比本画则符同焉因盛以寳函日加礼敬后跋陁死子毗邪跋摩立十七年遣长史毗贠跋摩奉表曰常胜天子陛下诸佛世尊常乐安乐六通三达为世间尊是名如来应供正觉遗形舎利造诸塔像庄严国土如湏弥山邑居聚落次第罗满城郭馆宇如忉利天宫具足四兵能伏怨敌国土安乐无诸患难人民和善受化正法庆无不通犹䖏雪山流注雪水八味清净百川洋溢周囘屈曲顺趋大海一切衆生咸得受用于诸国土殊胜第一是名震旦大梁扬郡天子仁廕四海徳合天心虽人是天降生䕶世功徳寳藏救世大悲为我尊生威仪具足是故至诚敬礼天子足下稽首问讯奉献金芙蓉杂香药等愿垂纳受普通元年复遣使献方物狼牙脩国在南海中其界东西三十日行南北二十日行去广州二万四千里土气物产与扶南畧同偏多沉婆律香等其俗男女皆袒而被髪以吉贝为干缦其王及贵臣乃加云霞布覆胛以金绳为络带金镮贯耳女子则被布以璎珞绕身其国累塼为城重门楼阁王出乗象有幡眊旗鼓罩白盖兵卫甚设国人说立国以来四百余年后嗣衰弱王族有贤者国人归之王闻知乃加囚执其鏁无故自断王以为神因不敢害乃斥逐出境遂奔天竺天竺妻以长女俄而狼牙王死大臣迎还为王二十余年死子婆伽达多立天监十四年遣使阿撤多奉表曰大吉天子足下离淫怒痴哀愍衆生慈心无量端严相好身光眀朗如水中月普照十方眉间白毫其白如雪其色照耀亦如月光诸天善神之所供养以垂正法寳梵行衆増庄严都邑城阁高峻如干陁山楼观罗列道途平正人民炽盛快乐安稳着种种衣犹如天服于一切国为极尊胜天王愍念羣生民人安乐慈心深广律仪清净正法化治供养三寳名称宣扬布满世界百姓乐见如月初生譬如梵王世界之主人天一切莫不归依敬礼大吉天子足下犹如现前忝承先业庆嘉无量今遣使问讯大意欲自往复畏大海风波不达今奉薄献愿大家曲垂领纳婆利国在广州东南海中洲上去广州二月日行国界东西五十日行南北二十日行有一百三十六聚土气暑热如中国之盛夏谷一嵗再熟草木尝荣海出文螺紫贝有石名蚶贝罗初採之柔软及刻削为物干之遂大坚彊其国人披吉贝如帊及为都缦王乃用斑丝布以璎珞绕身头着金冠髙尺余形如弁缀以七寳之饰带金装剑偏坐金髙坐以银蹬支足侍女皆为金花杂宝之饰或持白眊拂及孔雀扇王出以象驾舆舆以杂香为之上施羽盖珠帘其导従吹螺击鼔王姓憍陈如自古未通中国问其先及年数不能记焉而言白净王夫人即其国女也天监十六年遣使奉表曰伏承圣王信重三寳兴立塔寺校饰庄严周徧国土四衢平坦清净无秽台殿罗列状若天宫壮丽㣲妙世无与等圣主出时四兵具足羽仪导従布满左右都人士女丽服光饰市廛丰富充积珍寳王法清整无相侵夺学徒皆至三乗竞集敷说正法云布雨润四海流通交㑹万国长江渺漫清泠深广有生咸资莫能消秽阴阳和畅灾厉不作大梁扬都圣王无等临覆上国有大慈悲子育万民平等忍辱怨亲无二加以周穷无所藏积靡不照烛如日之眀无不受乐犹如净月宰辅贤良羣臣贞信尽忠奉上心无异想伏惟皇帝是我真佛臣是婆利国主今敬稽首礼圣王足下惟愿大王知我此心此心久矣非适今也山海阻逺无縁自达今故遣使献金席等表此丹诚普通三年其王频伽复遣使珠贝智贡白鹦鹉靑虫兜鍪瑠璃器吉贝螺杯杂香药等数十种中天竺国在大月支东南数千里地方三万里一名身毒汉世张骞使大夏见卭竹杖蜀布国人云市之身毒身毒即天竺盖𫝊译音字不同其实一也従月支髙附以西南至西海东至槃越列国数十每国置王其名虽异皆身毒也汉时覊属月支其俗土着与月支同而卑溼暑热民弱畏战弱于月支国临大江名新陶源出崑崙分为五江总名曰恒水其水甘美下有眞盐色正白如水精土俗出犀象貂鼲瑇瑁火齐金银鐡金缕织成金皮罽细摩白叠好裘毾㲪火齐状如云母色如紫金有光耀别之则薄如蝉翼积之则如纱縠之重沓也其西与大秦安息交市海中多大秦珍物珊瑚琥珀金碧珠玑琅玕欝金蘓合蘓合是合诸香汁煎之非自然一物也又云大秦人採蘓合先笮其汁以为香膏乃卖其滓与诸国贾人是以展转来达中国不大香也郁金独出罽賔国华色正黄而细与芙蓉华里被莲者相似国人先取以上佛寺积日香稿乃粪去之贾人従寺中徴雇以转卖与佗国也汉桓帝延熹九年大秦王安敦遣使自日南徼外来献汉世唯一通焉其国人行贾往往至扶南日南交趾其南徼诸国人少有到大秦者孙权黄武五年有大秦贾人字秦论来到交趾交趾太守吴邈遣送诣权权问方土謡俗论具以事对时诸葛恪讨丹阳获黝歙短人论见之曰大秦希见此人权以男女各十人差吏㑹稽刘咸送论咸于道物故论乃径还本国汉和帝时天竺数遣使贡献后西域反叛遂絶至桓帝延熹二年四年频従日南徼外来献魏晋世絶不复通唯吴时扶南王范旃遣亲人蘓物使其国従扶南发投拘利口循海大湾中正西北入厯湾邉数国可一年余到天竺江口逆水行七千里乃至焉天竺王惊曰海濵极逺犹有此人即唿令观视国内仍差陈宋等二人以月支马四匹报旃遣物等还积四年方至其时吴遣中郎康泰使扶南及见陈宋等具问天竺土俗云佛道所兴国也人民敦厖土地铙沃其王号茂论所都城郭水泉分流绕于渠壍下注大江其宫殿皆雕文镂刻街曲市里屋舎楼观钟鼓音乐服饰香华水陆通流百贾交㑹竒玩珍玮恣心所欲左右嘉维舎卫叶波等十六大国去天竺或二三千里共尊奉之以为在天地之中也天监初其王屈多遣长史竺罗达奉表曰伏闻彼国据江傍海山川周固衆妙悉备庄严国土犹如化城宫殿庄饰街巷平坦人民充满欢娱安乐大王出游四兵随従圣眀仁爱不害衆生国中臣民循行正法大王仁圣化之以道慈悲羣生无所遗弃常修净戒式导不及无上法船沉弱以济百官氓庶受乐无恐诸天䕶持万神侍従天魔降服莫不归仰王身端严如日初出仁泽普润犹如大云于彼震旦最为殊胜臣之所住国土首罗天守䕶令国安乐王王相承未曾断絶国中皆七寳形像衆妙庄严臣自修检如化王法臣名屈多奕世王种惟愿大王圣体和平今以此国羣臣民庶山川珍重一切归属五体投地归诚大王使人竺达多由来忠信是故今遣大王若有所须珍奇异物悉当奉送此之境土便是大王之国王之法令善道悉当承用愿二国信使往来不絶此信返还愿赐一使具宣圣命备𠡠所宜款至之诚望不空返所白如允愿加採纳今奉献琉璃唾壶杂香吉贝等物师子国天竺旁国也其地和适无冬夏之异五谷随人所种不湏时莭其国旧无人民止有鬼神及龙居之诸国商估来共市易鬼神不见其形但出珍寳显其所堪价商人依价取之诸国人闻其土乐因此竞至或有停住者遂成大国晋义熙初始遣献玉像经十载乃至像髙四尺二寸玉色洁润形制殊特殆非人工此像厯晋宋世在瓦官寺寺先有徴士戴安道手制佛像五躯及顾长康维摩画图世人谓为三絶至齐东昏遂毁玉像前截臂次取身为嬖妾潘贵妃作钗钏宋元嘉六年十二年其王刹利摩诃遣使贡献大通元年后王伽叶伽罗诃梨邪使奉表曰谨白大梁眀主虽山海殊隔而音信时通伏承皇帝道徳髙逺覆载同于天地眀照齐乎日月四海之表无有不従方国诸王莫不奉献以表慕义之诚或泛海三年陆行千日畏威懐德无逺不至我先王以来唯以修徳为本不严而治奉事正法道天下欣人为善庆若已身欲与大梁共𢎞三宝以度难化信还伏听告敕今奉薄献愿垂纳受东夷之国朝鲜为大得箕子之化其器物犹有礼乐云魏时朝鲜以东马韩辰韩之属世通中国自晋过江泛海东使有髙句骊百济而宋齐间常通职贡梁兴又有加焉扶桑国在昔未闻也普通中有道人称自彼而至其言元本尤悉故并録焉髙句骊者其先出自东眀东眀本北夷櫜离王之子离王出行其侍儿于后任娠离王还欲杀之侍儿曰前见天上有气如大鸡子来降我因以有娠王囚之后遂生男王置之豕牢豕以口气嘘之不死王以为神乃听收养长而善射王忌其勐复欲杀之东眀乃奔走南至淹滞水以弓击水鱼鼈皆浮为桥东眀乗之得渡至夫余而王焉其后支别为句骊种也其国汉之𤣥莵郡也在辽东之东去辽东千里汉魏世南与朝鲜秽貊东与沃沮北与夫余接汉武帝元封四年灭朝鲜置𤣥莵郡以髙句骊为县以属之句骊地方可二千里中有辽山辽水所出其王都于丸都之下多大山深谷无原泽百姓依之以居食涧水虽土着无良田故其俗莭食好治宫室于所居之左立大屋祭鬼神又祠零星社稷人性㐫急喜宼抄其官有相加对卢沛者古邹加主簿优台使者皂衣先人尊卑各有等级言语诸事多与夫余同其性气衣服有异本有五族有消奴部絶奴部愼奴部雚奴部桂娄部本消奴部为王㣲弱桂娄部代之汉时赐衣帻朝服鼓吹常従𤣥莵郡受之后稍骄不复诣郡但于东界筑小城以受之至今犹名此城为帻沟娄沟娄者句骊名城也其置官有对卢则不置沛者有沛者则不置对卢其俗喜歌儛国中邑落男女每夜羣聚歌戏其人洁清自喜善藏酿跪拜申一脚行歩皆走以十月祭天大㑹名曰东眀其公㑹衣服皆锦绣金银以自饰大加主簿头所着似帻而无后其小加着折风形如弁其国无牢狱有罪者则㑹诸加评议杀之没入妻子其俗好淫男女多相奔诱已嫁娶便稍作送终之衣其死𦵏有椁无棺好厚𦵏金银财币尽于送死积石为封列植松柏兄死妻嫂其马皆小便登山国人尚气力便弓矢刀矛有铠甲习战鬭沃沮东秽皆属焉王莽初发高骊兵以伐胡不欲行彊迫遣之皆亡出塞为宼盗州郡归咎于句骊侯驺严尤诱而斩之王莽大恱更名髙句骊为下句骊当此时为侯矣光武八年髙句骊王遣使朝贡始称王至殇安之间其王名宫数宼辽东𤣥莵太守蔡风讨之不能禁宫死子伯固立顺和之间复数犯辽东宼抄灵帝建寕二年𤣥莵太守耿临讨之斩首虏数百级伯固乃降属辽东公孙度之雄海东也伯固与之通好伯固死子伊夷摸立伊夷摸自伯固时已数宼辽东又受亡胡五百余户建安中公孙康出军击之破其国焚烧邑落降胡亦叛伊夷摸伊夷摸更作新国其后伊夷摸复击𤣥莵𤣥莵与辽东合击大破之伊夷摸死子位宫立位宫有勇力便鞍马善射猎魏景初二年遣太傅司马宣王率衆讨公孙渊位宫遣主簿大加将兵千人助军正始三年位宫宼西安嘉平五年幽州刺史毋丘俭将万人出𤣥莵讨位宫位宫将歩骑二万人逆军大战于沸流位宫败走俭军追至岘悬车东马登丸都山屠其所都斩首虏万余级位宫单将妻息逺窜六年俭复讨之位宫轻将诸加奔沃沮俭使将军王颀追之絶沃沮千余里到肃慎南界刻石纪功又到丸都山铭不耐城而还其后复通中夏晋永嘉乱鲜卑慕容廆据昌黎大棘城元帝授平州刺史句骊王乙弗利频宼辽东廆不能制弗利死子刘代立康帝建元元年慕容廆子晃率兵伐之刘与战大败单马奔走晃乗胜追至丸都焚其宫室掠男子五万余口以归孝武太元十年句骊攻辽东𤣥莵郡后燕慕容垂遣弟农伐句骊复二郡垂死子寳立以句骊王安为平州牧封辽东带方二国王安始置长史司马参军官后畧有辽东郡至孙髙琏晋安帝义熙中始奉表通贡职厯宋齐竝授爵位年百余嵗死子云齐隆昌中以为使持莭散骑常侍都督营平二州征东大将军乐浪公髙祖即位进云车骑大将军天监七年诏曰髙骊王乐浪郡公云乃诚款着贡驿相寻宜隆秩命式𢎞朝典可抚东大将军开府仪同三司持莭常侍都督王竝如故十一年十五年累遣使贡献十七年云死子安立普通元年诏安纂龙封爵持节督营平二州诸军事寕东将军七年安卒子延立遣使贡献诏以延袭爵中大通四年六年大同元年七年累奉表献方物太清二年延卒诏以其子袭延爵位百济者其先东夷有三韩国一曰马韩二曰辰韩三曰弁韩弁韩辰韩各十二国马韩有五十四国大国万余家小国数千家总十余万户百济即其一也后渐彊大兼诸小国其国本与句骊在辽东之东晋世句骊既畧有辽东百济亦据有辽西晋平二郡地矣自置百济郡晋太元中王须义熙中王余映宋元嘉中王余毗竝遣献生口余毗死立子庆庆死子牟都立都死立子牟太齐永眀中除大都督百济诸军事镇东大将军百济王天监元年进太号征东将军寻为髙句骊所破衰弱者累年迁居南韩地普通二年王余隆始复遣使奉表称累破句骊今始与通好而百济更为彊国其年髙祖诏曰行都督百济诸军事镇东大将军百济王余隆守藩海外逺修贡职廼诚款到朕有嘉焉宜率旧章授兹荣命可使持节都督百济诸军事寕东大将军百济王五年隆死诏复以其子眀为持节督百济诸军事绥东将军百济王号所治城曰固麻谓邑曰檐鲁如中国之言郡县也其国有二十二檐鲁皆以子弟宗族分据之其人形长衣服净洁其国近倭颇有文身者今言语服章畧与髙骊同行不张拱拜不申足则异唿帽曰冠襦曰复衫袴曰裈其言参诸夏亦秦韩之遗俗云中大通六年大同七年累遣使献方物并请湼盘等经义毛诗博士并工匠画师等敕竝给之太清三年不知京师宼贼犹遣使贡献既至见城阙荒毁竝号恸涕泣侯景怒囚执之及景平方得还国新罗者其先本辰韩种也辰韩亦曰秦韩相去万里𫝊言秦世亡人避役来适马韩马韩亦割其东界居之以秦人故名之曰秦韩其言语名物有似中国人名国为邦弓为弧贼为宼行酒为行觞相唿皆为徒不与马韩同又辰韩王常用马韩人作之世相系辰韩不得自立为王眀其流移之人故也恒为马韩所制辰韩始有六国稍分为十二新罗则其一也其国在百济东南五千余里其地东濵大海南北与句骊百济接魏时曰新卢宋时曰新罗或曰斯罗其国小不能自通使聘普通二年王名募泰始使使随百济奉献方物其俗唿城曰健牟罗其邑在内曰啄评在外曰邑勒亦中国之言郡县也国有六啄评五十二邑勒土地肥美宜植五谷多桑麻作缣布服牛乗马男女有别其官名有子贲旱支齐旱支谒旱支壹告支竒贝旱支其冠曰遗子礼襦曰尉解袴曰柯半靴曰洗其拜及行与髙骊相类无文字刻木为信语言待百济而后通焉倭者自云太伯之后俗皆文身去带方万二千余里大抵在㑹稽之东相去絶逺従带方至倭循海水行厯韩国乍东乍南七千余里始度一海海阔千余里名瀚海至一支国又度一海千余里名未卢国又东南陆行五百里至伊都国又东南行百里至奴国又东行百里至不弥国又南水行二十日至投马国又南水行十日陆行一月日至祁马台国即倭王所居其官有伊支马次曰弥马获支次曰奴往鞮民种禾稻纻麻蠺桑织绩有姜桂橘椒蘓出黒雉真珠靑玉有兽如牛名山䑕又有大蛇吞此兽蛇皮坚不可斫其上有孔乍开乍闭时或有光射之中蛇则死矣物产畧与儋耳朱崖同地温暖风俗不淫男女皆露紒富贵者以锦绣杂采为帽似中国胡公头食饮用笾豆其死有棺无椁封土作冡人性皆嗜酒俗不知正嵗多寿考多至八九十或至百嵗其俗女多男少贵者至四五妻贱者犹两三妻妇人无婬妬无盗窃少诤讼若犯法轻者没其妻子重则灭其宗族汉灵帝光和中倭国乱相攻伐歴年乃共立一女子卑弥唿为王弥唿无夫壻挟鬼道能惑衆故国人立之有男弟佐治国自为王少有见者以婢千人自侍唯使一男子出入𫝊教令所䖏宫室常有兵守卫至魏景初三年公孙渊诛后卑弥唿始遣使朝贡魏以为亲魏王假金印紫绶正始中卑弥唿死更立男王国中不服更相诛杀复立卑弥唿宗女台与为王其后复立男王竝受中国爵命晋安帝时有倭王賛賛死立弟弥弥死立子济济死立子兴兴死立弟武齐建元中除武持莭督新罗任那伽罗秦韩慕韩六国诸军事镇东大将军高祖即位进武号征东将军其南有侏儒国人长三四尺又南黒齿国裸国去倭四千余里船行可一年至又西南万里有海人身黑眼白裸而丑其肉美行者或射而食之文身国在倭国东北七千余里人体有文如兽其额上有三文文直者贵文小者贱土俗欢乐物丰而贱行客不赍粮有屋宇无城郭其王所居饰以金银珍丽绕屋为壍广一丈实以水银雨则流于水银之上市用珍宝犯轻罪者则鞭杖犯死罪则置勐兽食之有枉则勐兽避而不食经宿则赦之大汉国在文身国东五千余里无兵戈不攻战风俗竝与文身国同而言语异扶桑国者齐永元元年其国有沙门慧深来至荆州说云扶桑在大汉国东二万余里地在中国之东其土多扶桑木故以为名扶桑叶似桐而初生如笋国人食之实如棃而赤绩其皮为布以为衣亦以为绵作板屋无城郭有文字以扶桑皮为纸无兵甲不攻战其国法有南北狱若犯轻者入南狱重罪者入北狱有赦则赦南狱不赦北狱在北狱者男女相配生男八嵗为奴生女九嵗为婢犯罪之身至死不出贵人有罪国乃大㑹坐罪人于坑对之宴饮分诀若死别焉以灰绕之其一重则一身屏退二重则及子孙三重则及七世名国王为乙祁贵人第一者为大对卢第二者为小对卢第三者为纳咄沙国王行有鼓角导従其衣色随年改易甲乙年青丙丁年赤戊巳年黄庚辛年白壬癸年黒有牛角甚长以角载物至胜二十斛车有马车牛车鹿车国人养鹿如中国畜牛以乳为酪有桑棃经年不壊多蒲桃其地无鐡有铜不贵金银市无租估其㛰姻壻往女家门外作屋晨夕洒扫经年而女不悦即驱之相悦乃成㛰㛰礼大抵与中国同亲丧七日不食祖父母丧五日不食兄弟伯叔姑姊妹三日不食设灵为神像朝夕拜奠不制缞绖嗣王立三年不视国事其俗旧无佛法宋大眀二年罽賔国尝有比丘五人游行至其国流通佛法经像教令出家风俗遂改慧深又云扶桑东千余里有女国容貌端正色甚洁白身体有毛髪长委地至二三月竞入水则任娠六七月产子女人胸前无乳项后生毛根白毛中有汁以乳子一百日能行三四年则成人矣见人惊避偏畏丈夫食咸草如禽兽咸草叶似邪蒿而气香味咸天监六年有晋安人渡海为风所飘至一岛登岸有人居止女则如中国而言语不可晓男则人身而狗头其声如吠其食有小豆其衣如布筑土为墙其形圎其戸如窦云西北诸戎汉世张骞始发西域之迹甘英遂临西海或遣侍子或奉贡献于时虽穷兵极武仅而克㨗比之前代其畧逺矣魏时三方鼎跱日事干戈晋氏平吴以后少获寕息徒置戊巳之官诸国亦未賔従也继以中原䘮乱胡人递起西域与江东隔碍重译不交吕光之渉龟兹亦犹蛮夷之伐蛮夷非中国之意也自是诸国分并胜负强弱难得详载眀珠翆羽虽仞于后宫蒲梢龙文希入于外署有梁受命其奉正朔而朝阙庭者则仇池宕昌髙昌邓至河南龟兹于阗滑诸国焉今缀其风俗为西北戎𫝊云河南王者其先出自鲜卑慕容氏初慕容奕洛干有二子庶长曰吐谷浑嫡曰廆洛干卒廆嗣位吐谷浑避之西徙廆追留之而牛马皆西走不肯还因遂徙上陇度枹罕出凉州西南至赤水而居之其地则张掖之南陇西之西在河之南故以为号其界东至垒川西邻于阗北接髙昌东北通秦岭方千余里盖古之流沙地焉乏草木少水潦四时恒有冰雪唯六七月雨雹甚盛若睛则风飘沙砾常蔽光景其地有麦无谷有青海方数百里放牝马其侧辄生驹土人谓之龙种故其国多善马有屋宇杂以百子帐即穹庐也着小䄂袍小口袴大头长裙帽女子披发为辫其后吐谷浑孙叶延颇识书记自谓曾祖奕洛干始封昌黎公吾盖公孙之子也礼以王父字为国氏因姓吐谷浑亦为国号至其末孙阿犲始受中国官爵弟子慕延宋元嘉末又自号河南王慕延死従弟拾寅立乃用书契起城池筑宫殿其小王竝立宅国中有佛法拾寅死子度易侯立易侯死子休留代立齐永眀中以代为使持莭都督西秦河沙三州镇西将军䕶羗校尉西秦河二州刺史梁兴进代为征西将军代死子休运筹袭爵位天监十三年遣使献金装马脑钟二口又表于益州立九层佛寺诏许焉十五年又遣使献赤舞龙驹及方物其使或嵗再三至或再嵗一至其地与益州隣常通商贾民慕其利多往従之教其书记为之辞译稍桀黠矣普通元年又奉献方物筹死子呵罗真立大通三年诏以为寕西将军䕶羗校尉西秦河二州刺史真死子佛辅袭爵位其世子又遣使献白龙驹于皇太子髙昌国阚氏为主其后为河西王沮渠茂䖍弟无讳袭破之其王阚爽奔于芮芮无讳据之称王一世而灭国人又立麴氏为王名嘉元魏授车骑将军司空公都督秦州诸军事秦州刺史金城郡开国公在位二十四年卒谥曰昭武王子子坚使持节骠骑大将军散骑常侍都督𤓰州诸军事𤓰州刺史河西郡开国公仪同三司髙昌王嗣位其国盖车师之故地也南接河南东连炖煌西次龟兹北邻敕勒置四十六镇交河田地高宁临川横截栁婆洿林新兴由宁始昌笃进白刀等皆其镇名官有四镇将军及杂号将军长史司马门下校郎中兵校郎通事舎人通事令史谘议校尉主簿国人言语与中国畧同有五经歴代史诸子集面貌类髙骊辫发垂之于背着长身小袖袍缦裆袴女子头发辫而不垂着锦缬缨珞环钏姻有六礼其地髙燥筑土为城架木为屋土覆其上寒暑与益州相似备植九谷人多噉麨及羊牛肉出良马蒲陶酒石盐多草木草实如玺蠒中丝如细纑名为白叠子国人多取织以为布布甚软白交市用焉有朝乌者旦旦集王殿前为行列不畏人日出然后散去大同中子坚遣使献鸣盐枕蒲陶良马氍毹等物滑国者车师之别种也汉永建元年八滑从班勇击北虏有功勇上八滑为后部亲汉侯自魏晋以来不通中国至天监十五年其王厌带夷栗陁始遣使献方物普通元年又遣使献黄师子白貂裘波斯锦等物七年又奉表贡献元魏之居桑干也滑犹为小国属芮芮后稍彊大征其旁国波斯盘盘罽賔焉耆龟兹疎勒姑墨于阗句盘等国开地千余里土地温暖多山川树木有五谷国人以麨及羊肉为粮其兽有师子两脚骆驼野驴有角人皆善射着小袖长身袍用金玉为带女人被裘头上刻木为角长六尺以金银饰之少女子兄弟共妻无城郭氊屋为居东向开户其王坐金牀随太嵗转与妻竝坐接客无文字以木为契与旁国通则使旁国胡为胡书羊皮为纸无职官事天神火神毎日则出户祀神而后食其跪一拜而止𦵏以木为椁父母死其子截一耳𦵏讫即吉其言语待河南人译然后通周古柯国滑旁小国也普通元年使使随滑来献方物呵跋檀国亦滑旁小国也凡滑旁之国衣服容貌皆与滑同普通元年使使随滑使来献方物胡蜜丹国亦滑旁小国也普通元年使使随滑使来献方物白题国王姓支名史稽毅其先盖匈奴之别种胡也汉灌婴与匈奴战斩白题骑一人今在滑国东去滑六日行西极波斯土地出粟麦𤓰菓食物畧与滑同普通三年遣使献方物龟兹者西域之旧国也后汉光武时其王名宏为莎车王贤所杀灭其族贤使其子则罗为龟兹王国人又杀则罗匈奴立龟兹贵人身毒为王由是属匈奴然龟兹在汉世常为大国所都曰延城魏文帝初即位遣使贡献晋太康中遣子入侍太元七年秦主苻坚遣将吕光伐西域至龟兹龟兹王帛纯载寳出奔光入其城城有三重外城与长安城等室屋壮丽饰以琅玕金玉光立帛纯弟震为王而归自此与中国絶不通普通二年王尼瑞摩珠那胜遣使奉表贡献于阗国西域之属也后汉建武末王俞为莎车王贤所破徙为骊归王以其弟君得为于阗王暴虐百姓患之永平中其种人都末杀君得大人休莫覇又杀都末自立为王覇死兄子广得立后击虏莎车王贤以归杀之遂为彊国西北诸小国皆服従其地多水潦沙石气温宜稻麦蒲桃有水出玉名曰玉河国人善铸铜器其治曰西山城有屋室市井菓蓏菜蔬与中国等尤敬佛法王所居室加以朱画王冠金帻如今胡公㡌与妻竝坐接客国中妇人皆辫发衣裘袴其人恭相见则跪其跪则一膝至地书则以木为笔札以玉为印国人得书戴于首而后开札魏文帝时王山习献名马天监九年遣使献方物十三年又献波罗婆歩障十八年又献瑠璃罂大同七年又献外国刻玉佛渇盘陁国于阗西小国也西邻滑国南接罽賔国北连沙勒国所治在山谷中城周回十余里国有十二城风俗与于阗相类衣吉贝布着长身小袖袍小口袴地宜小麦资以为粮多牛马骆駞羊等出好氊金玉王姓葛沙氏中大同元年遣使献方物末国汉世且末国也胜兵万余戸北与丁零东与白题西与波斯接土人剪发着氊帽小袖衣为衫则开颈而缝前多牛羊骡驴其王安末深盘普通五年遣使来贡献波斯国其先有波斯匿王者子孙以王父字为氏因为国号国有城周回三十二里城髙四丈皆有楼观城内屋宇数百千间城外佛寺二三百所西去城十五里有土山山非过髙其势连接甚逺中有鹫鸟噉羊土人极以为患国中有优钵昙花鲜华可爱出龙驹马咸池生珊瑚树长一二尺亦有琥珀马脑真珠玫㻁等国内不以为珍市买用金银㛰姻法下聘讫女壻将数十人迎妇壻着金线锦袍师子锦袴戴天冠妇亦如之妇兄弟便来捉手付度夫妇之礼于兹永毕国东与滑国西及南俱与婆罗门国北与汎慄国接中大通二年遣使献佛牙宕昌国在河南之东南益州之西北陇西之西羗种也宋孝武世其王梁瓘怱始献方物天监四年王梁弥博来献甘草当归诏以为使持节都督河凉二州诸军事安西将军东羗校尉河凉二州刺史陇西公宕昌王佩以金章弥博死子弥泰立大同十年复授以父爵位其衣服风俗与河南畧同邓至国居西凉州界羗别种也世号持节平北将军西凉州刺史宋文帝时王象屈躭遣使献马天监元年诏以邓至王象舒彭为督西凉州诸军事号安北将军五年舒彭遣使献黄耆四百斤马四匹其俗唿㡌曰突何其衣服与宕昌同武兴国本仇池杨难当自立为秦王宋文帝遣裴方眀讨之难当奔魏其兄子文徳又聚衆茄卢宋因授以爵位魏又攻之文徳奔汉中従弟僧嗣又自立复戍茄卢卒文徳弟文度立以弟文洪为白水太守屯武兴宋世以为武都王武兴之国自于此矣难当族弟广香又攻杀文度自立为阴平王茄卢镇主卒子炅立炅死子崇祖立崇祖死子孟孙立齐永眀中魏氏南梁州刺史仇池公杨灵珍据泥切山归欵齐世以灵珍为北梁州刺史仇池公文洪死以族人集始为北秦州刺史武都王天监初以集始为使持莭都督秦雍二州诸军事辅国将军平羗校尉北秦州刺史武都王灵珍为冠军将军孟孙为假莭督沙州刺史阴平王集始死子绍先袭爵位二年以灵珍为持莭督陇右诸军事左将军北梁州刺史仇池王十年孟孙死诏赠安沙将军北雍州刺史子定袭封爵绍先死子智慧立大同元年克复汉中智慧遣使上表求率四千戸归国诏许焉即以为东益州其国东连秦岭西接宕昌去宕昌八百里南去汉中四百里北去岐州三百里东去长安九百里本有十万戸世世分减其大姓有符氏姜氏言语与中国同着乌皁突骑㡌长身小袖袍小口袴皮鞾地植九谷㛰姻备六礼知书疏种桑麻出䌷绢精布漆蜡椒等山出铜鐡芮芮国盖匈奴别种魏晋世匈奴分为数百千部各有名号芮芮其一部也自元魏南迁因擅其故地无城郭随水草畜牧以穹庐为居辫发衣锦小袖袍小口袴深雍鞾其地苦寒七月流澌亘河宋昇眀中遣王洪轨使焉引之共伐魏齐建元元年洪轨始至其国国王率三十万骑出燕然山东南三千余里魏人闭关不敢战后稍侵弱永眀中为丁零所破更为小国而南移其居天监中始破丁零复其旧土始筑城郭名曰木末城十四年遣使献乌貂裘普通元年又遣使献方物是后数嵗一至焉大同七年又献马一匹金一斤其国能以术祭天而致风雪前对皎日后则泥潦横流故其战败莫能追及或于中夏为之则曀而不雨问其故以㬉云史臣曰海南东夷西北戎诸国地穷邉裔各有疆域若山竒海异怪类殊种前古未闻往谍不记故知九州之外八荒之表辩方物土莫究其极髙祖以徳懐之故朝贡嵗至美矣梁书卷五十四卷五十四考证梁书卷五十四考证海南诸国𫝊叙自武帝以来皆朝贡朝贡南本作献见林邑国𫝊阳迈死子咄立簒其父复曰阳迈簒疑作纂然考南史亦同此扶南国𫝊十六年又使沙门僧尚加为三层伽南史作加中天竺国𫝊积日香稿稿应作藁滑国𫝊自魏晋以来不通中国监本来字下缺三字今増入梁书卷五十四考证梁书卷五十五钦定四库全书梁书卷五十五唐散骑常侍姚思廉撰列𫝊第四十九豫章王综武陵王纪临贺王正徳河东王誉豫章王综字世谦髙祖第二子也天监三年封豫章郡王邑二千戸五年出为使持节都督南徐州诸军事仁威将军南徐州刺史寻进号北中郎将十年迁都督郢司霍三州诸军事云麾将军郢州刺史十三年迁安右将军领石头戍军事十五年迁西中郎将兼䕶军将军又迁安前将军丹阳尹十六年复为北中郎将南徐州刾史普通二年入为侍中镇右将军置佐史初其母吴淑媛自齐东昬宫得幸于髙祖七月而生综宫中多疑之者及淑媛宠衰怨望遂陈疑似之说故综懐之既长有才学善属文高祖御诸子以礼朝见不甚数综恒怨不见知每出藩淑媛恒随之镇至年十五六尚躶袒嬉戯于前昼夜无别内外咸有秽议综在徐州政刑酷暴又有勇力手制奔马常㣲行夜出无有期度每髙祖有敕疏至辄忿恚形于颜色羣臣莫敢言者恒于别室祀齐氏七庙又微服至曲阿拜齐眀帝陵然犹无以自信闻俗说以生者血沥死者骨渗即为父子综乃私𤼵齐东昬墓出骨沥臂血试之并杀一男取其骨试之皆有验自此常懐异志四年出为使持节都督南兖兖徐青冀五州诸军事平北将军南兖州刺史给鼓吹一部闻齐建安王萧寳寅在魏遂使人入北与之相知谓为叔父许举镇归之㑹大举北伐六年魏将元法僧以彭城降高祖乃令综都督衆军镇于彭城与魏将安丰王元延眀相持髙祖以连兵既久虑有衅生敕综退军综惧南归则无因复与寳寅相见乃与数骑夜奔于延眀魏以为侍中太尉高平公丹阳王邑七千戸钱三百万布绢三千匹杂彩千匹马五十匹羊五百口奴婢一百人综乃改名纉字徳文追为齐东昬服斩衰于是有司奏削爵土絶属籍改其姓为悖氏俄有诏复之封其子直为永新侯邑千戸大通二年萧寳寅在魏据长安反综自洛阳北遁将赴之为津吏所执魏人杀之时年四十九初综既不得志尝作听钟鸣悲落叶辞以申其志大畧曰听钟鸣当知在帝城参差定难数厯乱百愁生去声悬窈窕来响急徘徊谁怜𫝊漏子辛苦建章䑓听钟鸣听听非一所懐瑾握瑜空掷去攀松折桂谁相许昔朋旧爱各东西譬如落叶不更齐漂漂孤雁何所栖依依别鹤夜半啼听钟鸣听此何穷极二十有余年淹留在京域窥眀镜罢容色云悲海思徒揜抑其悲落叶云悲落叶连翩下重叠落且飞従横去不归悲落叶落叶悲人生譬如此零落不可持悲落叶落叶何时还凡昔共根本无复一相关当时见者莫不悲之武陵王纪字世询高祖第八子也少勤学有文才属辞不好轻华甚有骨气天监十三年封为武陵郡王邑二千戸歴位寕逺将军琅邪彭城二郡太守轻车将军丹阳尹出为㑹稽太守寻以其郡为东扬州仍为刾史加使持节东中郎将徴为侍中领石头戍军事出为宣恵将军江州刺史征为使持节宣恵将军都督扬南徐二州诸军事扬州刺史寻改授持节都督益梁等十三州诸军事安西将军益州刺史加鼓吹一部大同十一年授散骑常侍征西大将军开府仪同三司初天监中震太阳门成字曰绍宗梁位唯武王解者以为武王者武陵王也于是朝野属意焉及太清中侯景乱纪不赴援髙祖崩后纪乃僭号扵蜀改年曰天正立子圎照为皇太子圎正为西阳王圎满竟陵王圎普南谯王圎肃宜都王以巴西梓潼二郡太守永丰侯撝为征西大将军益州刺史封秦郡王司马王僧畧直兵参军徐怦竝固谏纪以为贰于己皆杀之永丰侯撝叹曰王不免矣夫善人国之基也今反诛之不亡何待又谓所亲曰昔桓𤣥年号大亨识者谓之二月了而𤣥之败实在仲春今年曰天正在文为一止其能久乎太清五年夏四月纪帅军东下至巴郡以讨侯景为名将图荆陕闻西魏侵蜀遣其将南梁州刾史谯淹廻军赴援五月日西魏将尉迟迥帅衆逼涪水潼州刺史杨干运以城降之逈分军据守即趋成都丁丑纪次于西陵舳舻翳川旌甲曜日军容甚盛世祖命䕶军将军陆法和于硖口夹岸筑二垒镇江以断之时陆纳未平蜀军复逼物情恇扰世祖忧焉法和告急旬日相继世祖乃拔任约于狱以为晋安王司马撤禁兵以配之并遣宣勐将军刘棻共约西赴六月约筑连城攻絶鐡鏁世祖复于狱拔谢答仁为歩兵校尉配衆一旅上赴法和世祖与纪书曰皇帝敬问假黄钺太尉武陵王自九黎侵轶三苗宼扰天长䘮乱獯丑冯陵䖍刘象魏黍离王室朕枕戈东望泣血西浮殒爱子于二方无诸侯之八百身被属甲手贯流矢俄而风树之酷万恨始纒霜露之悲百忧继集扣心饮胆志不图全直以宗社缀旒鲸鲵未翦尝胆待旦龚行天罚独运四聪坐挥八柄虽复结坛待将褰帷纳士拒赤壁之兵无谋于鲁肃烧乌巢之米不访于荀攸才智将殚金贝殆竭傍无寸助险阻备尝遂得斩长狄于驹门挫蚩尤于枫木怨耻既雪天下无尘经营四方専资一力方与岳牧同兹清静隆暑炎赫弟比何如文武具僚当有劳弊今遣散骑常侍光州刺史郑安忠指宣往懐仍令喻意于纪许其还蜀専制岷方纪不従命报书如家人礼庚申纪将侯叡率衆缘山将规进取任约谢答仁与战破之既而陆纳平诸军竝西赴世祖又与纪书曰甚苦大智季月烦暑流金烁石聚蚊成雷封狐千里以兹玉体辛苦行阵乃眷西顾我劳如何自獯丑慿陵羯胡叛换吾年为一日之长属有平乱之功膺此乐推事归当璧傥遣使乎良所迟也如曰不然于此投笔友于兄弟分形共气兄肥弟痩无复相代之期譲枣推梨长罢懽愉之日上林静拱闻四鸟之哀鸣宣室披图嗟万始之长逝心乎爱矣书不尽言大智纪之别字也纪遣所署度支尚书乐奉业至于江陵论和缉之计依前喻还蜀世祖知纪必破遂拒而不许丙戍巴兴人符昇徐子初等斩纪硖口城主公孙晃降于衆军王琳宋簉任约谢答仁等因进攻侯叡陷其三垒于是两岸十余城遂俱降将军樊勐获纪及其第三子圎满俱杀之于硖口时年四十六有司奏请絶其属籍世祖许之赐姓饕餮氏初纪将僭号妖恠非一其最异者内寝柏殿柱绕节生花其茎四十有六靃靡可爱状似荷花识者曰王敦杖花非佳事也纪年号天正与萧栋暗合佥曰天字二人也正字一止也栋纪僭号各一年而灭临贺王正徳字公和临川靖恵王第三子也少麤险不拘礼节初高祖未有男养之为子及髙祖践极便希储贰后立昭眀太子封正徳为西丰侯邑五百戸自此怨望恒懐不轨睥睨宫扆顗幸灾变普通六年以黄门侍郎为轻车将军置佐史顷之遂逃奔于魏有司奏削封爵七年又自魏逃归髙祖不之过也复其封爵仍除征虏将军中大通四年为信武将军吴郡太守征为侍中抚军将军置佐史封临贺郡王邑二千戸又加左衞将军而凶暴日甚招聚亡命侯景知其有姦心乃密令诱说厚相要结遗正徳书曰今天子年尊奸臣乱国宪章错谬政令颠倒以景观之计日必败况大王属当储贰中被废辱天下义士窃所痛心在景愚忠能无忿慨今四海业业归心大王大王岂得顾此私情弃兹亿兆景虽不武实思自奋愿王允副苍生鉴斯诚款正徳览书大喜曰侯景意暗与我同此天赞也遂许之及景至江正徳潜运空舫诈称迎荻以济景焉朝廷未知其谋犹遣正徳守朱雀航景至正徳乃引军与景倶进景推正徳为天子改年为正平元年景为丞相台城没复太清之号降正徳为大司马正徳有怨言景闻之虑其为变矫诏杀之河东王誉字重孙昭眀太子第二子也普通二年封枝江县公大通三年改封河东郡王邑二千戸除寕逺将军石头戍军事出为琅邪彭城二郡太守还除侍中轻车将军置佐史出为南中郎将湘州刺史未㡬侯景宼京邑誉率军入援至青草湖台城没有诏班师誉还湘镇时世祖军于武城新除雍州刺史张纉密报世祖曰河东起兵岳阳聚米共为不逞将袭江陵世祖甚惧因歩道间还遣谘议周宏直至誉所督其粮衆誉曰各自军府何忽隷人前后使三反誉竝不従世祖大怒乃遣世子方等征之反为誉所败死又令信州刺史鲍泉讨誉并与书陈示祸福许其迁善誉不答修浚城池为拒守之计谓鲍泉曰败军之将势岂语勇欲前即前无所多说泉军于石椁寺誉帅衆逆撃之不利而还泉进军于橘洲誉又尽锐攻之不克㑹已暮士卒疲獘泉因出撃大败之斩首三千级溺死者万余人誉于是焚长沙郭邑驱居民于城内鲍泉度军围之誉幼而骁勇兼有胆气能抚循士卒甚得衆心及被围既久虽外内断絶而备守犹固后世祖又遣领军将军王僧辩代鲍泉攻誉僧辩筑土山以临城内日夕苦攻矢石如雨城中将士死伤者太半誉窘急乃潜装海船将溃围而出㑹其麾下将慕容华引僧辩入城誉顾左右皆散遂被执谓守者曰勿杀我得一见七官申此谗贼死亦无恨主者曰奉命不许遂斩之𫝊首荆镇世祖反其首以𦵏焉初誉之将败也私引镜照靣不见其头又见长人盖屋两手据地瞰其斋又见白狗大如驴従城而出不知所在誉甚恶之俄而城陷史臣曰萧综萧正徳竝悖逆猖狂自致夷灭宜矣太清之宼萧纪据庸蜀之资遂不勤王赴难申臣子之莭及贼景诛翦方始起兵师出无名成其衅祸呜唿身当管蔡之罚盖自贻哉梁书卷五十五梁书卷五十六钦定四库全书梁书卷五十六唐散骑常侍姚思亷撰列𫝊第五十侯景侯景字万景朔方人或云雁门人少而不羁见惮乡里及长骁勇有旅力善骑射以选为北镇戍兵稍立功效魏孝昌元年有懐朔镇兵鲜于脩礼于定州作乱攻没郡县又有柔𤣥镇兵吐斤洛周率其党与复宼幽冀与脩礼相合衆十余万后脩礼见杀部下溃散懐朔镇将葛荣因收集之攻杀吐斤洛周尽有其衆谓之葛贼四年魏眀帝殂其后胡氏临朝天柱将军尒朱荣自晋阳入弑胡氏并诛其亲属景始以私衆见荣荣甚竒景即委以军事㑹葛贼南逼荣自讨命景先驱至河内撃大破之生擒葛荣以功擢为定州刺史大行台封濮阳郡公景自是威名遂着顷之齐神武帝为魏相又入洛诛尒朱氏景复以衆降之仍为神武所用景性残忍酷虐驭军严整然破掠所得财寳皆班赐将士故咸为之用所向多㨗縂揽兵权与神武相亚魏以为司徒南道行台拥衆十万専制河南及神武疾笃谓子澄曰侯景狡猾多计反覆难知我死后必不为汝用乃为书召景景知之虑及于祸太清元年乃遣其行台郎中丁和来上表请降曰臣闻股肱体合则四海和平上下猜贰则封疆幅裂故周邵同徳越裳之贡来臻飞恶离心诸侯所以背叛此盖成败之所由古今如画一者也臣昔与魏丞相髙王竝肩戮力共平灾衅扶危戴主匡弼社稷中兴以后无役不従天平及此有事先出攻城每陷野战必殄筋力消于鞍甲忠贞竭于寸心乗借机运位阶鼎辅宜应誓死罄节仰报时恩陨首流肠溘焉罔贰何言翰墨一旦论此臣所恨义非死所壮士弗为臣不爱命但恐死之无益耳而丞相既遭疾患政出子澄澄天性险忌触类猜嫉謟谀迭进共相搆毁而部分未周累信赐召不顾社稷之安危惟恐私门之不植甘言厚币规灭忠梗其父若殒将何赐容惧谗畏戮拒而不返遂观兵汝颍拥斾周韩乃与豫州刺史髙成广州刺史郎椿㐮州刺史李密兖州刺史邢子才南兖州刺史石长宣齐州刺史许季良东豫州刺史丘元征洛州刺史朱浑愿扬州刺史乐恂北荆州刺史梅季昌北扬州刺史元神和等皆河南牧伯大州帅长各阴结私图克相影㑹秣马潜戈待时即发函谷以东瑕丘以西咸愿归诚圣朝息肩有道戮力同心死无二志惟有青徐数州仅湏折简一驿走来不劳经略且臣与髙氏衅隙已成临患赐征前已不赴纵其平复终无合理黄河以南臣之所职易同反掌附化不难羣臣颙仰听臣而唱若齐宋一平徐事燕赵伏惟陛下天网宏开方同书轨闻兹寸款惟应霈然丁和既至髙祖召羣臣廷议尚书仆射谢举及百辟等议皆云纳侯景非宜髙祖不従是议而纳景及齐神武卒其子澄嗣是为文㐮帝髙祖乃下诏封景河南大将军使持节董督河南南北诸军事入行台承制辄行如邓禹故事给鼓吹一部齐文㐮遣大将军慕容绍宗围景于长社景请西魏为援西魏遣其五城王元庆等率兵救之绍宗乃退景复请兵于司州刺史羊鸦仁鸦仁遣长史邓鸿率兵至汝水元庆军又夜遁于是据悬瓠项城求遣刺史以镇之诏以羊鸦仁为豫司二州刺史移镇悬瓠西阳太守羊思建为殷州刺史镇项城魏既新䘮元帅景又举河南内附齐文㐮虑景与西南合従方为已患乃以书喻景曰盖闻位为大寳守之未易仁诚重任终之实难或杀身成名或去食存信比性命于鸿毛等节义于熊掌夫然者举不失徳动无过事进不见恶退无谤言先王与司徒契阔夷险孤子相于偏所眷属缱绻衿期绸缪寤语义贯终始情存嵗寒司徒自少及长従㣲至着共相成生非无恩徳既爵冠通侯位标上等门容驷马室飨万钟财利润于乡党荣华被于亲戚意气相倾人伦所重感扵知己义在忘躯眷为国士者乃立漆身之节馈以壶飱者便致扶轮之效若然尚不䏻己况其重于此乎幸以故旧之义欲持子孙相託方为秦晋之匹共成刘范之亲假使日往月来时移世易门无强荫家有幼孤犹加璧不遗分宅相济无忘先徳以恤后人况闻负杖行歌便己狼顾犬噬于名无所成于义无所取不蹈忠臣之迹自陷叛人之地力不足以自强势不足以自保率乌合之衆为累卵之危西求救扵黒秦南请援于萧氏以狐疑之心为首䑕之事入则秦人不容归则吴人不信当今相视未见其可不知终久持此安归相推本心必不应尔当是不逞之人曲为口端之说遂懐市虎之疑乃致投杼之惑耳比来举止事已可见人相疑误想自觉知合门大小竝付司㓂近者聊命偏师前驱致讨南兖扬州应时克复即欲乗机长驱悬瓠属以炎暑欲为后图方慿国灵龚行天罚器械精新士马彊盛内外感徳上下齐心三令五申可蹈汤火若使旗鼓相望埃尘相接势如沃雪事等注萤夫眀者去危就安智者转祸为福寕使我负人不使人负我当开従善之门决改先迷之路今刷心盪意除嫌去恶想犹致疑未便见信若能卷甲来朝垂櫜还阙者当授豫州刺史即使终君之世所部文武更不追摄进得保其禄位退则不䘮功名君门眷属可以无恙宠妻爱子亦送相还仍为通家卒成亲好所不食言有如皎日君既不能东封函谷南向称孤受制于人威名顿尽空使兄弟子姪足首异门垂髪戴白同之涂炭闻者酸鼻见者寒心矧伊骨肉能无愧也孤子今日不应方遣此书但见蔡遵道云司徒本无归西之心深有悔祸之意闻西兵将至遣遵道向崤中参其多少少则与其同力多则更为其备又云房长史在彼之日司徒甞欲遣书启将改过自新己差李龙仁垂欲𤼵遣闻房已逺遂复停发未知遵道此言为虚为实但既有所闻不容不相尽告吉凶之理想自图之景报书曰盖闻立身扬名者义也在躬所寳者生也茍事当其义则节士不爱其躯刑罚斯舛则君子实重其命昔㣲子发狂而去殷陈平懐智而背楚者良有以也仆乡曲布衣本乖艺用初逢天柱赐忝帷幄之谋晚遇永熈委以干戈之任出身为国绵厯二纪犯危履难岂避风霜遂得躬被衮衣口餐玉食富贵当年光荣身世何为一旦举旌斾援桴鼓而北面相抗者何哉寔以畏惧危亡恐招祸害捐躯非义身名两灭故耳何者往年之暮尊王遘疾神不祐善祈祷莫瘳遂使嬖幸擅威权阍寺肆诡惑上下相猜心腹离贰仆妻子在宅无事见围叚康之谋莫知所以卢潜入军未审何故翼翼小心常懐战慄有腼面目寕不自疑及廻师长社希自陈状简书未达斧钺己临既旌旗相对咫尺不送飞书每奏兼申鄙情而羣卒恃雄眇然不顾运㦸推锋専欲屠灭筑围堰水三板仅存举目相看命悬晷刻不忍死亡出战城下禽兽恶死人伦好生送地拘秦非乐为也但尊王平昔见与比肩共奨帝室虽形势参差寒暑小异丞相司徒鴈行而已福禄官荣自是天爵劳而后受理不相干欲求吞炭何其谬也然窃人之财犹谓为盗禄去公室相为不取今魏徳虽衰天命未改祈恩私第何足关言赐示不能东封函谷受制于人当似教仆贤祭仲而襃季氏无主之国在礼未闻动而不法何以取训窃以分财养幼事归令终舍宅存孤谁云隙末复言仆衆不足以自强危如累卵然纣有亿兆夷人卒降十乱桀之百克终自无后颍川之战即是殷监轻重由人非鼎在徳茍䏻忠信虽弱必彊殷忧启圣䖏危何苦况今梁道邕熙招臇以礼被我兽文縻之好爵方欲苑五岳而池四海扫夷秽以极黎元东覊瓯越西通汧陇吴楚剽劲带申千羣吴兵冀马控弦十万兼仆所部义勇如林奋义取威不期而发大风一振枯榦必摧凝霜蹔落秋蔕自殒此而为弱谁足称彊又见诬两端受疑二国斟酌物情一何至此昔陈平背楚归汉则王百里出虞入秦斯覇盖昏眀由主用舍在时奉礼而行神其庇也书称士马精新克日齐举夸张形胜指期盪灭窃以寒飂白露莭候乃同秋风扬尘马首何异徒知北方之力争未识西南之合従茍欲狥意于前途不觉坑穽在其侧若云去危令归正朔转祸以脱网罗彼既嗤仆之愚迷此亦笑君之晦昧今已引二邦扬旌北讨熊豹齐奋克复中原荆㐮广颍已属关右项城悬瓠亦奉南朝幸自取之何劳恩赐然权变不一理有万途为君计者莫若割地两和二分鼎峙燕卫晋赵足相奉禄齐曹宋鲁悉归大梁使仆得输力南朝北敦姻好束帛交行戎车不动仆立当世之功君卒祖祢之业各保疆界躬享嵗时百姓乂寕四民安堵孰若驱农夫于陇亩抗勍敌于三方避干戈扵首尾当锋镝扵心腹纵太公为将不能获存归之髙眀何以克济复寻来书云仆妻子悉拘司㓂以之见要庶其可反当是见疑𥚹心未识大趣何者昔王陵附汉母在不归太上囚楚乞羮自若矧伊妻子而可介意脱谓诛之有益欲止不能杀之无损徒𣸪坑戮家累在君何关仆也而遵道所𫝊颇亦非谬但在缧绁恐不备尽故重陈辞更论款曲所望良图时恵报㫖然昔与盟主事等琴瑟谗人间之翻为讐敌抚弦搦矢不觉伤懐裂帛还书知何䏻述十二月景率军围谯城不下退攻城父拔之又遣其行台左丞王伟左民郎中王则诣阙献策求诸元子弟立为魏主辅以北伐许之诏遣太子舎人元贞为咸阳王湏渡江许即伪位乗舆副御以资给之齐文襄又遣慕容绍宗追景景退入涡阳马尚有数千匹甲卒数万人车万余辆相持于涡北景军食尽士卒竝北人不乐南渡其将暴显等各率所部降于绍宗景军溃散乃与腹心数骑自峡石济淮稍收散卒得马歩八百人奔寿春监州韦黯纳之景启求贬削优诏不许仍以为豫州牧本官如故景既据寿春遂懐反叛属城居民悉召募为军士辄停责市估及田租百姓子女悉以配将卒又启求锦万匹为军人袍领军朱异议以御府锦署止充颁赏逺近不容以供邉城戎服请送青布以给之景得布悉用为袍衫因尚青色又以台所给仗多不能精启请东冶鍜工欲更营造敇竝给之景自涡阳败后多所徴求朝廷含𢎞未尝拒絶先是豫州刾史贞阳侯渊眀督衆军围彭城兵败没于魏至是遣使还述魏人请追前好二年二月髙祖又与魏连和景闻之惧驰启固谏髙祖不従尔后表疏跋扈言辞不逊鄱阳王范镇合肥及司州刾史羊鸦仁倶累启称景有异志领军朱异曰侯景数百叛虏何能为役竝抑不奏闻而逾加赏赐所以姦谋益果又知临贺王正徳怨望朝廷密令要结正徳许为内启八月景遂发兵反攻马头木栅执大守刘神茂戍主曹璆等于是诏郢州刺史鄱阳王范为南道都督北徐州刺史封山侯正表为北道都督司州刺史栁仲礼为西道都督通直㪚骑常侍裴之髙为东道都督同讨景济自厯阳又令开府仪同三司丹阳尹邵陵王纶持节董督衆军十月景留其中军王显贵守寿春城出军伪向合肥遂袭谯州助防董绍先开城降之执刺史丰城侯泰髙祖闻之遣太子家令王质率兵三千廵江遏防景进攻厯阳厯阳太守庄鐡遣弟均率数百人夜斫景营不克均战没鐡又降之萧正徳先遣大船数十艘伪称载荻实装济景景至京口将渡虑王质为梗俄而质无故退景闻之尚未信也乃宻遣觇之谓使者曰质若审退可折江东树枝为验觇人如言而返景大喜曰吾事办矣乃自採石济马数百匹兵千人京师不之觉景即分袭姑孰执淮南太守文成侯宁遂至慈湖于是诏以扬州刾史宣城王大器为都督城内诸军事都官尚书羊偘为军师将军以副焉南浦侯推守东府城西丰公大春守石头城轻车长史谢禧守白下既而景至朱雀航萧正徳先屯丹阳郡至是率所部与景合建康令庾信率兵千余人屯航北见景至航命彻航始除一舶遂弃军走南塘逰军复闭航渡景皇太子以所乗马授王质配精兵三千使授庾信质至领军府与贼遇未阵便奔走景乗胜至阙下西丰公大春弃石头城走景遣其仪同于子恱据之谢禧亦弃白下城走景于是百道攻城持火炬烧大司马东西华诸门城中仓卒未有其备乃凿门楼下水沃火久之方灭贼又斫东掖门将开羊偘凿门扇刺杀数人贼乃退又登东宫墙射城内至夜太宗募人出烧东宫东宫台殿遂尽景又烧城西马廏士林舘太府寺眀日景又作木驴数百攻城城上飞石掷之所值皆碎破景苦攻不克伤损甚多乃止攻筑长围以絶内外启求诛中领军朱异太子右卫率陆验兼少府卿徐驎制局监周石珍等城内亦射赏格出外有能斩景首授以景位并钱一亿万布绢各万匹女乐二部十一月景立萧正徳为帝即伪位于仪贤堂改年曰正平初童謡有正平之言故立号以应之景自为相国天柱将军正徳以女妻之景又攻东府城设百尺楼车钩城堞尽落城遂陷景使其仪同卢晖略率数千人持长刀夹城门悉驱城内文武躶身而出贼交兵杀之死者二千余人南浦侯推是日遇害景使正徳子见理仪同卢晖略守东府城景又于城东西各起一土山以临城内城内亦作两山以应之王公以下皆负土初景至便望克定京师号令甚眀不犯百姓既攻城不下人心离阻又恐援军总集衆必溃散乃纵兵杀掠交尸塞路富室豪家恣意裒剥子女妻妾悉入军营及筑土山不限贵贱昼夜不息乱加殴棰疲羸者因杀之以填山号哭之声响动天地百姓不敢藏𨼆竝出従之旬日之间衆至数万景仪同范桃棒密遣使送款乞降㑹事泄见杀至是邵陵王纶率西丰公大春新涂将军永安侯确超武将军南安乡侯骏前谯州刺史赵伯超武州刺史萧㺯璋歩兵校尉尹思合等马歩三万𤼵自京口直据钟山景党大骇具船舟咸欲逃散分遣万余人距纶纶大破之斩首千余级旦日景复陈兵覆舟山北纶亦列阵以待之景不进相持㑹日暮景引军还南安侯骏率数十骑挑之景廻军与战骏退时赵伯超陈于𤣥武湖北见骏急不赴乃率军前走衆军因乱遂败绩纶奔京口贼尽获辎重器甲斩首数百级生俘千余人获西丰公大春纶司马荘丘恵达直阁将军胡子约广陵令霍儁等来送城下狥之逼云已擒邵陵王儁独云王小小失利已全军还京口城中但坚守援军寻至贼以刀殴之儁言辞颜色如旧景义而释之是日鄱阳世子嗣裴之髙至后渚结营于蔡洲景分军屯南岸十二月景造诸攻具及飞楼橦车登城车登堞车阶道车火车竝髙数丈一车至二十轮陈于阙前百道攻城竝用焉以火车焚城东南隅大楼贼因火势以攻城城上纵火悉焚其攻具贼乃退又筑土山以逼城城内作地道以引其土山贼又不能立焚其攻具还入于栅材官将军宋嶷降贼因为立计引𤣥武湖水灌台城城外水起数尺阙前御街竝为洪波矣又烧南岸民居营寺莫不咸尽司州刺史栁仲礼衡州刺史韦粲南陵太守陈文彻宣勐将军李孝钦等皆来赴援鄱阳世子嗣裴之髙又济江仲礼营朱雀航南裴之髙营南苑韦粲营青塘陈文彻李孝钦屯丹阳郡鄱阳世子嗣营小航南竝縁淮造栅及晓景方觉乃登禅灵寺门楼望之见韦粲营垒未合先渡兵撃之粲拒战败绩景斩粲首狥于城下栁仲礼闻粲败不遑贯甲与数十骑驰赴之遇贼交战斩首数百投水死者千余人仲礼深入马䧟泥亦被重创自是贼不敢济岸邵陵王纶与临成公大连等自东道集于南岸荆州刺史湘东王绎遣世子方等兼司马吴曅天门大守樊文皎下赴京师营于湘子岸前髙州刺史李迁仕前司州刺史羊鸦仁又率兵继至既而鄱阳世子嗣永安侯确羊鸦仁李迁仕樊文皎率衆渡淮攻贼东府城前栅破之遂结营于青溪水东景遣其仪同宋子仙顿南平王第縁水西立栅相拒景食稍尽至是米斛数十万人相食者十五六初援兵至北岸百姓扶老携幼以候王师才得过淮便竞剥掠贼党有欲自拔者闻之咸止贼之始至城中才得固守平荡之事期望援军既而四方云合衆号百万连营相持已月余日城中疾疫死者大半景自嵗首以来乞和朝廷未之许至是事急乃听焉请割江右四州之地并求宣城王大器出送然后解围济江仍许遣其仪同于子恱左丞王伟入城为质中领军傅岐议以宣城王嫡嗣之重不容许之乃请石城公大款出送诏许焉遂于西华门外设坛遣尚书仆射王克兼侍中上甲乡侯韶兼散骑常侍萧瑳与于子恱王伟等登坛共盟左衞将军栁津出西华门下景出其栅门与津遥相对刑牲歃血南兖州刺史南康嗣王㑹理前青冀二州刺史湘潭侯退西昌侯世子彧率衆三万至于马卭州景虑北军自白下而上断其江路请悉勒聚南岸勅乃遣北军进江潭苑景启称永安侯赵威方频隔栅见诟臣云天子自与汝盟我终当逐汝乞召入城即当进发敕竝召之景又启云西岸信至髙澄已得夀春钟离便无䖏安足权借广陵谯州湏征得夀春钟离即以奉还朝廷初彭城刘邈说景曰大将军顿兵已久攻城不拔今援衆云集未易而破如闻军粮不支一月运漕路絶野无所掠婴儿掌上信在于今未若乞和全师而返此计之上者景然其言故请和后知援军号令不一终无勤王之効又闻城中死疾转多必当有应之者景谋臣王伟又说曰王以人臣举兵背叛围守宫阙已盈十旬逼辱妃主凌秽宗庙今日持此何䖏容身愿王且观其变景然之乃抗表曰臣闻书不尽言言不尽意然则意非言不宣言非笔不尽臣所以含愤蓄积不能黙已者也窃惟陛下睿智在躬多才多艺昔因世季龙翔汉沔夷凶翦乱克雪家怨然后踵武前王光宅江表宪章文武祖述尧舜兼属魏国凌迟外无勍敌故能西取华陵北封淮泗结好髙氏輶轩相属疆场无虞十有余载躬览万㡬劬劳治道刋正周孔之遗文训释真如之秘奥享年长久本枝盘石人君艺业莫之与京臣所以踊跃一隅望南风而叹息也岂图名与实爽闻见不同臣自委质策名前后事迹従来表奏已具之矣不胜愤懑复为陛下陈之陛下与髙氏通和嵗踰一纪舟车往复相望道路必将分灾卹患同休等戚宁可纳臣一介之服贪臣汝颍之地便絶好河北檄詈髙澄聘使未归陷之虎口扬兵撃鼓侵逼彭宋夫敌国相伐闻䘮则止匹夫之交託孤寄命岂有万乗之主见利忘义若此者㢤其失一也臣与髙澄既有仇憾义不同国归身有道陛下授以上将任以専征歌钟女乐车服弓矢臣受命不辞实思报效方欲挂斾嵩华县旌冀赵刘夷荡涤一匡宇内陛下朝服济江告成东岳使大梁与轩黄等盛臣与伊吕比功垂裕后昆流名竹帛此实生平之志也而陛下欲分其功不能赐任使臣撃河北欲自举徐方遣庸懦之贞阳任骄贪之胡赵裁见旗鼓鸟散鱼溃慕容绍宗乗胜席卷涡阳诸镇靡不弃甲疾雷不及掩耳散地不可固全使臣狼狈失据妻子为戮斯实陛下负臣之深其失二也韦黯之守夀阳衆无一旅慕容凶锐欲饮马长江非臣退保淮南其势未之可测既而逃遁邉境获寕令臣作牧此州以为蕃捍方欲收合余烬劳来安集励兵秣马克申后战封韩山之尸雪涡阳之耻陛下䘮其精魄无复守气便信贞阳谬启复请通和臣频陈执疑闭不听翻覆若此童子犹且羞之况在人君二三其徳其失三也夫畏懦逗留军有常法子玉小败见诛于楚王恢失律受戮于汉贞阳精甲数万器械山积慕容轻兵衆无百乗不能拒抗身受囚执以帝之犹子而面缚敌庭实宜絶其属籍以衅征鼓陛下曽无追责怜其茍存欲以㣲臣规相贸易人君之法当如是哉其失四也悬瓠大藩古称汝颍臣举州内附羊鸦仁固不肯入既入之后无故弃之陛下曽无嫌责使还居北司鸦仁弃之既不为罪臣得之不以为功其失五也臣涡阳退衂非战之罪实由陛下君臣相与见误乃还夀春曽无悔色祗奉朝廷掩恶扬善鸦仁自知弃州切齿叹恨内懐慙惧遂启臣欲反欲反当有形迹何所徴验诬陷顿尔陛下曽无辩究黙而信纳岂有诬人莫大之罪而可竝肩事主者乎其失六也赵伯超抜自无能任居方伯惟渔猎百姓多蓄士马非欲为国立功直是自为富贵行货权幸徼买声名朱异之徒积受金贝遂使咸称胡赵比昔关张诬掩天听谓为真实韩山之役女妓自随裁闻敌鼓与妾俱逝不待贞阳故只轮莫返论其此罪应诛九族而纳贿中人还䖏州任伯超无罪臣功何论赏罚无章何以为国其失七也臣御下素严无所侵物关市征税咸悉停原夀阳之民颇懐优复裴之悌等助戍在彼惮臣检制遂无故遁归又启臣欲反陛下不责违命离局方受其浸润之谮䖏臣如此使何地自安其失八也臣虽才谢古人实颇更事抚民率衆自幼至长少来运动多无遗策及归身有道罄竭忠规每有陈奏恒被抑遏朱异専断军旅周石珍总尸兵仗陆验徐驎典司谷帛皆眀言求货非令不行境外虚实定计于舎人之省举将出师责奏于主者之命臣无贿于中故恒被抑折其失九也鄱阳之镇合肥与臣邻接臣推以皇枝每相祗敬而嗣王庸怯虚见备御臣有使命必加弹射或声言臣反或启臣纎介招携当湏以礼忠烈何以堪于此哉其失十也其余条目不可具陈进退惟谷频有表疏言直辞强有忤龙鳞遂发严诏便见讨袭重华纯孝犹逃凶父之杖赵盾忠贤不讨杀君之贼臣何亲何罪而䏻坐受殱夷韩信雄桀亡项霸汉末为女子所烹方悔蒯通之说臣每览书𫝊心常笑之岂容遵彼覆车而快陛下佞臣之手是以兴晋阳之甲乱长江而直济愿得升赤墀践文石口陈枉直指画臧否诛君侧之恶臣清国朝之粃政然后还守藩翰以保忠节实臣之至愿也三月朔旦城内以景违盟举烽鼓譟于是羊鸦仁栁敬礼鄱阳世子嗣进军于东府城北栅垒未立为景将宋子仙所袭败绩赴淮死者数千人贼送首级于阙下景又遣于子恱至更请和遣御史中丞沈浚至景所景无去意浚固责之景大怒既决石阙前水百道攻城昼夜不息城遂陷于是悉卤掠乗舆服玩后宫嫔妾收王侯朝士送永福省撤二宫侍衞使王伟守武徳殿于子恱屯太极东堂矫诏大赦天下自为大都督督中外诸军事録尚书其侍中使持节大丞相王如故初城中积尸不暇埋瘗又有已死而未敛或将死而未絶景悉聚而烧之臭气闻十余里尚书外兵郎鲍正疾笃贼曵出焚之宛转火中久而方絶于是援兵竝散景矫诏曰日者姦臣擅命㡬危社稷赖丞相英发入辅朕躬征镇牧守可各复本任降萧正徳为侍中大司马百官皆复其职景遣董绍先率兵袭广陵南兖州刺史南康嗣王㑹理以城降之景以绍先为南兖州刺史初北兖州刺史定㐮侯祗与湘潭侯退及前潼州刺史郭凤同起兵将赴援至是凤谋以淮阴应景祗等力不能制竝奔于魏景以萧弄璋为北兖州刺史州民发兵拒之景遣厢公丘子英直合将军羊海率衆赴援海斩子英率其军降于魏魏遂据其淮阴景又遣仪同于子恱张大黒率兵入呉吴郡太守袁君正迎降子悦等既至破掠吴中多自调发逼掠女子毒虐百姓吴人莫不怨愤于是各立城栅拒守是月景移屯西洲遣仪同任约为南道行台镇姑孰五月髙祖崩于文徳殿初台城既陷景先遣王伟陈庆入谒髙祖髙祖曰景今安在卿可召来时髙祖坐文徳殿景乃入朝以甲士五百人自卫带剑升殿拜讫髙祖问曰卿在戎日久无乃为劳景黙然又问卿何州人而敢至此乎景又不䏻对従者代对及出谓厢公王僧贵曰吾常据鞍对敌矢刃交下而意气安缓了无怖心今日见萧公使人自慴岂非天威难犯吾不可再见之髙祖虽外迹己屈而意犹忿愤时有事奏闻多所谴却景深敬惮亦不敢逼景遣军人直殿省内髙祖问制局监周石珍曰是何物人对曰丞相髙祖乃谬曰何物丞相对曰是侯丞相髙祖怒曰是名景何谓丞相是后每所徴求多不称㫖至于御膳亦被裁抑遂忧愤感疾而崩景乃宻不发䘮权殡于昭阳殿自外文武咸莫知之二十余日升梓宫于太极前殿迎皇太子即皇帝位于是矫诏赦北人为奴婢者兾收其力用焉又遣仪同来亮率兵攻宣城宣城内史杨华诱亮斩之景复遣其将李贤眀讨华华以郡降景遣仪同宋子仙等率衆东次钱塘新城戍戴僧易据县拒之是月景遣中军侯子鉴入吴军收于子恱张大黒还京诛之时东扬州刺史临成公大连据州吴兴太守张嵊据郡自南陵以上皆各据守景制命所行惟吴郡以西南陵以北而已六月景以仪同郭元建为尚书仆射北道行台总江北诸军事镇新秦郡人陆缉戴文举等起兵万余人杀景太守蘓单于推前淮南太守文成侯寕为王以拒景宋子仙闻而撃之缉等弃城走景乃分吴郡海盐胥浦二县为武原郡至是景杀萧正徳于永福省封元罗为西秦王元景龙为陈留王诸元子弟封王者十余人以栁敬礼为使持节大都督𨽻大丞相参戎事景遣其中军侯子鉴监行台刘神茂䓁军东讨破吴兴执太守张嵊父子送京师景竝杀之景以宋子仙为司徒任约为领军将军尔朱季伯叱罗子通彭儁董绍先张化仁于庆鲁伯和纥奚斤史安和时灵护刘归义竝为开府仪同三司是月鄱阳嗣王范率兵次栅口江州刺史寻阳王大心要之西上景出顿姑孰范将裴之悌夏侯威生以衆降景十一月宋子仙攻钱塘戴僧易降景以钱塘为临江郡富阳为富春郡以王伟元罗竝为仪同三司十二月宋子仙赵伯超刘神茂进攻㑹稽东扬州刺史临成公大连弃城走遣刘神茂追擒之景以裴之悌为使持节平西将军合州刺史以夏侯威生为使持节平北将军南豫州刺史是月百济使至见城邑丘墟于端门外号泣行路见者莫不洒泪景闻之大怒送小荘严寺禁止不听出入大寳元年正月景矫诏自加班剑四十人给前后部羽葆鼓吹置左右长史従事中郎四人前江都令祖皓起兵于广陵斩景刺史董绍先推前太子舎人萧勔为刺史又结魏人为援驰檄逺近将以讨景景闻之大惧即日率侯子鉴等出自京口水陆竝集皓婴城拒守景攻城陷之景车裂皓以徇城中无少长皆斩之以侯子鉴监南兖州事是月景召宋子仙还京口四月景以元思䖍为东道行台镇钱塘以侯子鉴为南兖州刺史文成侯寕于吴西乡起兵旬日之间衆至一万率以西上景厢公孟振侯子荣击破之斩寕𫝊首于景七月景以秦郡为西兖州阳平郡为北兖州任约卢晖畧攻晋熈郡杀鄱阳世子嗣景以王伟为中书监任约进军袭江州江州刺史寻阳王大心降之世祖时闻江州失守遣衞军将军徐文盛率衆军下武昌拒约景又矫诏自进位为相国封太山等二十郡为汉王入朝不趋讃拜不名剑履上殿如萧何故事景以栁敬礼为护军将军姜询义为相国左长史徐洪为左司马陆约为右长史沈衆为右司马是月景率舟师上皖口十月盗杀武林侯谘于广莫门谘常出入太宗卧内景党不能平故害之景又矫诏曰盖县象在天四时取则于辰斗羣生育地万物仰照于大眀是以垂拱当扆则八纮共辏负圗正位则九域同归故乃云名水号之君龙官人爵之后莫不启符河洛封禅岱宗奔走四夷来朝万国逖听虞夏厥道弥新爰及商周未之或改逮幽厉不竞戎马生郊恵懐失御胡尘犯跸遂使犲狼肆毒侵穴伊瀍猃狁孔炽巢栖咸洛自晋鼎东迁多歴年代周原不复嵗实永久虽宋祖经畧中息逺圗齐号和亲空劳冠盖我大梁膺符作帝出震登皇浃㝢归仁绵区饮化开疆辟土跨瀚海以扬镳来庭入觐等涂山而比辙𤣥龟出洛白雉归丰鸟塞同文胡天共轨不谓髙澄跋扈䖍刘魏邦扇动华夷不供王职遂乃狼顾北侵马首南向值天厌昬伪丑徒数尽龙豹应期风云㑹节相国汉王上徳英姿盖惟天授雄谟勇畧出自懐抱珠鱼表应辰昴叶晖剖析六韬锱铢四履腾文豹变凤集虬翔奋翼来仪负圗而降爰初秉律实先启行奉兹庙算克除獯丑直以鼎湖上征六龙宴驾干戈蹔止九伐未申而恶稔贯盈元凶殒毙弟洋继逆续长乱阶异彼洋音同兹荐食偷窃伪号心希举斧丰水君臣奉图乞援关河百姓泣血请师咸愿承奉国灵思覩王化朕以寡昧纂戎下武庶极尧黎冀康禹迹且夫车服以庸名因事着周师克殷鹰扬创自尚父汉征戎狄眀友实始度辽况乃神规叡算𦕈乎难测大功懋绩事絶言象安可以习彼常名保兹守固相国可加宇宙大将军都督六合诸军事余如故以诏文呈太宗太宗惊曰将军乃有宇宙之号乎齐遣其将辛术围阳平景行台郭元建率兵赴援术退徐文盛入资矶任约率水军逆战文盛大破之仍进军大举口时景屯于皖口京师虚弱南康王㑹理及北兖州司马成钦等将袭之建安侯贲知其谋以告景景遣收㑹理与其弟祈阳侯通理栁敬礼成钦等竝害之十二月景矫诏封贲为竟陵王赏𤼵南康之谋也是月张彪起义于㑹稽攻破上虞景太守蔡台乐讨之不能禁至是彪又破诸暨永兴等诸县景遣仪同田迁赵伯超谢答仁等东伐彪二年正月彪遣别将冦钱塘富春田迁进军与战破之景以王克为太师宋子仙为太保元罗为太傅郭元建为太尉张化仁为司徒任约为司空于庆为太子太师时灵护为太子太保纥奚斤为太子太傅王伟为尚书左仆射索超世为尚书右仆射北兖州刺史萧邕谋降魏事泄景诛之是月世祖遣巴州刾史王珣等率衆下武昌助徐文盛任约以西台益兵告急于景三月景自率衆二万西上援约四月景次西阳徐文盛率水军邀战大破之景访知郢州无备兵少又遣宋子仙率轻骑三百袭陷之执刺史方诸行事鲍泉尽获武昌军人家口徐文盛等闻之大溃奔归江陵景乗胜西上初世祖遣领军王僧辩率衆东下代徐文盛军次巴陵㑹景至僧辩因坚壁拒之景设长围筑土山昼夜攻撃不克军中疾疫死伤大半世祖遣平北将军胡僧祐率兵二千人救巴陵景闻遣任约以精卒数千逆撃僧祐僧祐与居士陆法和退据赤亭以待之约至与战大破之生擒约景闻之夜遁以丁和为郢州刺史留宋子仙时灵护等助和守以张化仁阎洪庆守鲁山城景还京师王僧辩乃率衆东下次汉口攻鲁山及郢城皆陷之自是衆军所至皆㨗景乃废太宗幽于永福省作诏草成逼太宗冩之至先皇念神噐之重思社稷之固歔欷呜咽不能自止是日景迎豫章王栋即皇帝位升太极前殿大赦天下改元为天正元年有囘风自永福省吹其文物皆倒折见者莫不惊骇初景既平京邑便有簒夺之志以四方湏定且未自立既巴陵失律江郢䘮师勐将外殱雄心内沮便欲伪僭大号遂其姦心其谋臣王伟云自古移鼎必湏废立故景従之其太尉郭元建闻之自秦郡驰还谏景曰四方之师所以不至者政为二宫万福若遂行弑逆结怨海内事㡬一去虽悔无及王伟固执不従景乃矫栋诏追尊昭眀太子为昭眀皇帝豫章安王为安皇帝金华敬妃为敬皇后豫章国太妃王氏为皇太后妃张氏为皇后以刘神茂为司空徐洪为平南将军秦晃之王曅李贤眀徐永徐珍国宋长寳尹思合竝为仪同三司景以哀太子妃赐郭元建元建曰岂有皇太子妃而降为人妾竟不与相见十月壬寅夜景遣其卫尉彭儁王修纂奉酒于太宗曰丞相以陛下䖏忧既久故令臣等奉进一觞太宗知其将弑乃大酣饮酒既醉还寝修纂以帊盛土加于腹因崩焉敛用法服以薄棺宻瘗于城北酒库初太宗久见幽絷朝士莫得接觐虑祸将及常不自安惟舎人殷不害后稍得入太宗指所居殿谓之曰龎涓当死此下又曰吾昨夜梦吞土卿试为思之不害曰昔重耳馈块卒反晋国陛下所梦将符是乎太宗曰傥幽冥有徴冀斯言不妄耳至是见弑实以土焉是月景司空东道行台刘神茂仪同尹思合刘归义王曅云麾将军桑干王元頵等据东阳归顺仍遣元頵及别将李占赵恵朗下据建徳江口尹思合收景新安太守元义夺其兵张彪攻永嘉永嘉太守秦逺降彪十一月景以赵伯超为东道行台镇钱塘遣仪同田迁谢答仁等将兵东征神茂景矫萧栋诏自加九钖之礼置丞相以下百官陈备物于庭忽有野鸟翔于景上赤足丹觜形似山鹊贼徒悉骇竞射之不能中景以刘劝戚覇朱安王为开府仪同三司索九昇为䕶军将军南兖州刺史侯子鉴献白獐建康获白䑕以献萧栋归之于景景以郭元建为南兖州刺史太尉北行台如故景又矫萧栋诏追崇其祖为大将军考为丞相自加冕十有二旒建天子旌旗出警入跸乗金根车驾六马备五时副车置旄头云罕乐儛八佾钟虡宫悬之乐一如旧仪景又矫萧栋诏禅位于已于是南郊柴燎于天升坛受禅文物竝依旧仪以轜车牀载鼔吹槖驼负牺牲辇上置筌蹄垂脚坐景所带剑水精标无故堕落手自拾之将登坛有兔自前而走俄失所在又白虹贯日景还升太极前殿大赦改元为太始元年封萧栋为淮阴王幽于监省伪有司奏改警跸为永跸避景名也改梁律为汉律改左民尚书为殿中尚书五兵尚书为七兵尚书直殿主帅为直寝景三公之官动置十数仪同尤多或匹马孤行自执覊绊其左仆射王伟请立七庙景曰何谓为七庙伟曰天子祭七世祖考故置七庙并请七世之讳敕太常具祭祀之礼景曰前世吾不复忆惟阿爷名标衆闻咸窃笑之景党有知景祖名周者自外悉是王伟制其名位以汉司徒侯霸为始祖晋徴士侯瑾为七世祖于是追尊其祖周为大丞相父标为元皇帝十二月谢答仁李庆等至建徳攻元頵李占栅大破之执頵占送景景截其手足狥之经日乃死景二年正月朔临轩朝㑹景自巴丘挫衂军兵畧尽恐齐人乗衅与西师掎角乃遣郭元建率歩军趣小岘侯子鉴率舟师向濡湏曜兵肥水以示武威子鉴至合肥攻罗城克之郭元建侯子鉴俄闻王师既近烧合肥百姓邑居引军退子鉴保姑孰元建还广陵时谢答仁攻刘神茂神茂别将王华丽通竝据外营降答仁刘归义尹思合等惧各弃城走神茂孤危复降答仁王僧辩军至芜湖芜湖城主宵遁景遣史安和宋长贵等率兵二千助子鉴守姑孰追田迁等还京师是月景党郭长献马驹生角三月景往姑孰廵视垒栅又诚子鉴曰西人善水战不可与争锋往年任约败绩良为此也若得马歩一交必当可破汝但坚壁以观其变子鉴乃舍舟登岸闭营不出僧辩等遂停军十余日贼党大喜告景曰西师惧吾之强必欲遁逸不击将失之景复命子鉴为水战之备子鉴乃率歩骑万余人渡洲并引水军倶进僧辩逆击大破之子鉴仅以身免景闻子鉴败大惧涕下覆面引衾以卧良久方起叹曰误杀乃公僧辩进军次张公洲景以卢晖畧守石头纥奚斤守捍国城悉逼百姓及军士家累入台城内僧辩焚景水栅入淮至禅灵寺渚景大惊乃縁淮立栅自石头至朱雀航僧辩及诸将遂于石头城西歩上连营立栅至于落星墩景大恐自率侯子鉴于庆史安和王僧贵等于石头东北立栅拒守使王伟索超世吕季畧守台城宋长贵守延祚寺遣掘王僧辩父墓剖棺焚尸王僧辩等进营于石头城北景列阵挑战僧辩率衆军奋撃大破之侯子鉴史安和王僧贵各弃栅走卢晖畧纥奚斤竝以城降景既退败不入宫敛其散兵屯于阙下遂将逃窜王伟揽辔谏曰自古岂有叛天子今宫中卫士尚足一战寕可便走弃此欲何所之景曰我在北打贺拔胜破葛荣扬名河朔与髙王一种人今来南渡大江取台城如反掌打邵陵王于北山破栁仲礼于南岸皆乃所亲见今日之事恐是天亡乃好守城我当复一决耳仰观石阙逡廵叹息久之乃以皮囊盛二子挂马鞍与其仪同田迁氾希荣等百余骑东奔王伟委台城窜逸侯子鉴等奔广陵王僧辩遣侯瑱率军追景景至晋陵刼太守徐永东奔吴郡进次嘉兴赵伯超据钱塘拒之景退还吴郡达松江而侯瑱军掩至景衆未阵皆举幡乞降景不䏻制乃与腹心数十人单舸走推堕二子于水自沪渎入海至壶豆洲前太子舎人羊鲲杀之送尸于王僧辩𫝊首西台曝尸于建康市百姓争取屠脍噉食焚骨扬灰曾罗其祸者乃以灰和酒饮之及景首至江陵世祖命枭之于市然后煮而漆之付武库景长不满七尺而眉目踈秀性猜忍好杀戮刑人或先斩手足割舌劓鼻经日方死曾于石头立大舂碓有犯法者皆擣杀之其惨虐如此自簒立后时着白纱㡌而尚披青袍或以牙梳插髻牀上常设胡牀及筌蹄着靴垂脚坐或匹马游戯于宫内及华林园弹射乌鸟谋臣王伟不许轻出于是欝怏更成失志所居殿常有鸺鹠鸟鸣景恶之每使人穷山野讨捕焉普通中童謡曰青丝白马夀阳来后景果乗白马兵皆青衣所乗马每战将胜辄踯躅嘶鸣意气骏逸其奔衂必低头不前初中大同中髙祖尝夜梦中原牧守皆以地来降举朝称庆寤甚恱之旦见中书舎人朱异说所梦异曰此岂宇内方一天道前见其徴乎髙祖曰吾为人少梦昨夜感此良足慰懐及太清二年景果归附髙祖欣然自恱谓与神通乃议纳之而意犹未决曾夜出视事至武徳阁独言我家国犹若金瓯无一伤缺今便受地讵是事宜脱致纷纭非可悔也朱异接声而对曰圣眀御宇上应苍𤣥北土遗黎谁不仰慕为无机㑹未达其心今侯景据河南十余州分魏土之半输诚送款逺归圣朝岂非天诱其衷人奨其计原心审事殊有可嘉今若拒而不容恐絶后来之望此诚易见愿陛下无疑髙祖深纳异言又信前梦乃定议纳景及贞阳覆败邉镇恇扰髙祖固已忧之曰吾今段如此勿作晋家事乎先是丹阳陶宏景𨼆于华阳山博学多识尝为诗曰夷甫任散诞平叔坐谈空不意昭阳殿化作单于宫大同末人士竞谈𤣥理不习武事至是景果居昭阳殿天监中有释寳志曰掘尾狗子自发狂当死未死啮人伤湏臾之间自灭亡起自汝阴死三湘又曰山家小儿果攘臂太极殿前作虎视掘尾狗子山家小儿皆猴状景遂覆陷都邑毒害皇室大同大医令朱躭尝直禁省无何夜梦犬羊各一在御坐觉而恶之告人曰犬羊者非佳物也今据御坐将有变乎既而天子䝉尘景登正殿焉及景将败有僧通道人者意性若狂饮酒噉肉不异凡等世间游行已数十载姓名乡里人莫䏻知初言𨼆伏久乃方验人竝唿为阇梨景甚信敬之景尝于后堂与其徒共射时僧通在坐夺景弓射景阳山大唿云得奴已景后又宴集其党又召僧通僧通取肉揾盐以进景问曰好不景答所恨太咸僧通曰不咸则烂臭果以咸封其尸王伟陈留人少有才学景之表启书檄皆其所制景既得志规摹簒夺皆伟之谋及囚送江陵烹扵市百姓有遭其毒者竝割炙食之史臣曰夫道不恒夷运无常泰斯则穷通有数盛衰相袭时屯阳九盖在兹焉若乃侯景小竖叛换本国识不周身勇非出类而王伟为其谋主成此姦慝驱率丑徒陵江直济长戟强弩沦覆宫阙祸纒宸极毒徧黎元肆其恣睢之心成其簒盗之祸呜唿国之将亡必降妖孽虽曰人事抑乃天时昔夷羿乱夏犬戎厄周汉则莽卓流灾晋则敦元搆祸方之羯贼有逾其酷悲夫梁书卷五十六梁书跋编修谨言唐贞观三年诏姚思廉与魏徴同撰梁书思亷梁史官姚察子推其父意复採谢昊等所记以成是书徴惟裁其总论编次笔削则皆出于思亷盖书成扵一手业绍乎一家述作之盛与李百药父子辉映一时亦犹史记之有谈迁汉书之有彪固禇亮谓其苦志精勤洵不虚矣旧唐书经籍志及思㢘本𫝊俱云五十卷新书则云五十六卷与今本合盖嘉祐以来锓版目次然也等奉勅校刋深愧学殖浅陋谨将南史与本文详加叅校辨其讹舛条其同异録为考证以附卷末云谨识