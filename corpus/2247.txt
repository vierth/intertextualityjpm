樊川文集樊川文集序樊川文集序将仕郎守京兆府蓝田县尉充集贤殿校理裴延翰撰长安南下杜樊郷郦元注水经实樊川也延翰外曽祖司徒歧公之别墅在焉上五年冬仲舅自吴兴守拜考功郎中知制诰尽吴兴俸钱创治其墅岀中书直亟召昵宻往游其地一旦谈啁酒酣顾延翰曰司马迁云自古冨贵其名磨灭者不可胜纪我适稚走于此得官受俸再治完具俄及老爲樊上翁旣不自期冨贵要有数百首文章异日尔爲我序号樊川集如此顾樊川一禽鱼一草木无恨矣庻千百年未随此磨灭邪明年冬迁中书舎人始少得恙尽搜文章阅千百纸掷焚之才属留者十二三延翰自撮髪读书学文率承导诱伏念始𥘉出仕入朝三直太史笔比四出守其间余二十年几有撰制大乎短章涂藁醉墨硕伙纎屑虽适僻阻不逺数千里必获冩示以是在延翰乆藏蓄者甲乙籖目比校焚外十多七八得诗赋传録论辩碑志序记书启表制离爲二十编合爲四百五十首题曰樊川文集呜唿虽当一时戏感之言孰见魄兆而果验白耶嘻文章与政通而风俗以文移在三代之道以文与忠敬随之是爲理具与运高下探採古作者之论以屈原宋玉贾谊司马迁相如杨雄刘向班固爲世魁杰然骚人之辞怨刺愤怼虽援及君臣敎化而不䏻霑洽持论相如子云瑰丽诡变讽多要寡漫羡无归不见治乱贾马刘班乗时君之善否直豁巳臆奋然以拯世扶物爲任纂绪造端必不空言言之所及则君臣礼乐敎化赏罚无不包焉窃观仲舅之文高聘夐厉旁绍曲摭絜简浑圆劲出横贯涤濯滓窳支立攲倚呵摩郓瘃如火煦焉爬梳痛痒如水洗焉其抉剔挫偃敢㫁果行若誓牧野前无有敌其正视严听前衡后銮如整冠裳祗谒宗庙其聒蛰爆声发不慄若大吕劲鸣洪钟横撞撑裂噎喑戞切韶护其砭熨嫉害堤障𥘉终若濡藁扵未焚膏㿈扵未穿栽培敎化翻正治乱变醨养瘠尧醲舜薫斯有意趋贾马刘班之藩墙者邪具文有罪言者原十六卫者战守二论者与时宰论用兵论江贼二书者上猎秦汉魏晋南北二朝逮贞观至长庆数千百年兵农刑政措置当否皆能採取前事凡人未甞经度者若绳裁刀解粉画线织布在眼见耳闻下其谲往事则阿房宫赋刺当代则感懐诗有国欲亡则得一贤人决遂不亡则张保皐传尚古两柄本出儒术不专任武力者则注孙子而爲其序褒劝贤杰表掲职业则赠庄淑大长公主及故丞相竒章公汝南公墓志摽白歴代取士得才率由公族子弟爲多则与髙大夫书諌诤之体非讦丑恶与主鬪激则论諌书若一县宰因行德敎不施刑罚能举古风则谢守黄州表一存一亡适见交分则祭李处州文训励官业告东君命拟古典謩以寓诛赏则司帝之诰其余𫐠喻讃诫兴讽愁伤易格异状机键杂发虽绵逺穷幽醲腴魁礨笔酣句健窕眇碎细包诗人之轨宪整杨马之衙阵耸曹刘之骨气掇颜谢之物色然未始不拨斸治本縆幅道义钩索于经史觝御于理化也故文中子曰言文而不及理是天下无文也王道何从而兴乎嘻所谓文章与政通而风俗以文移果于是以卜盛时理具踔三代而䕃万古若跻太华临溟渤但观乎积髙而沓深不知其磅礴澶漫所爲逺大者也近代或序其文非有名与位则文学宗老小子旣就其集寐寤思虑颠倒友覆不翅逾年苟坠承顾付与之言虽晦显两不相解在他人无知状者然以髙有天幽有神隂有宰物者可自诬以甘罚殛邪故惣条目强自作序樊川文集目録樊川文集緫目中书舎人杜牧字牧之第一赋三首阿房宫赋望故园赋晩晴赋诗二十八首感怀杜秋娘郡斋独酌张好好冬至日寄小姪阿冝李甘洛中送兾处士东游送沈处士赴苏州李中丞招以诗赠行长安送友人游湖南皇风雪中书怀雨中作偶游石尽僧舎赴京𥘉入汴口晓景即事独酌惜春题安州浮云寺楼过骊山作池州送孟迟先重送题池州弄水亭题宣州开元寺大雨行逢裴坦判官归宣州因题赠赠宣州元处士村行史将军弟二律诗六十七首华清宫三十韵长安杂题长句六首河湟许七侍御弃官东归李给事二首题永崇西平王宅太尉愬院六韵东兵长句十韵过勤政楼题魏文贞早春阁下寓直萧九舎人因寄书怀四韵秋晚与沈十四舎人期游樊川不至念昔游今皇帝陛下一诏徴兵不日功集河湟诸郡次第归降臣获覩圣功輙献歌咏奉和白相公长句四韵过华清宫絶句三首登乐游原闻赵纵使君与党项战中箭身死长句送容州中丞赴镇夏州崔常侍自少常亚列出领麾幢十韵街西长句春申君奉陵宫人读韩杜集春日言怀寄李常侍李侍郎于阳羡里冨有泉石某亦于阳羡粗有薄产叙旧述怀因献长句四韵赠李䖏士长句四韵送国棊王逢重送絶句少年行奉和门下相公送西川相公兼领相印出镇全蜀朱坡早春寄岳州李使君送王侍御赴夏口座主幕自贻自遣题桐叶沈下贤李和鼎赠沈学士张歌人忆逰朱坡四韵朱坡絶句三首出宫人二首长安秋望独酌醉眠不饮赠酒昔事文皇帝三十二韵道一大尹存之学士庭美学士简于圣明自致霄汉皆与舎弟昔年还徃牧支离穷悴窃于一麾书美歌诗兼自言志因成长句四韵呈上三君子杏园春睌题韦家亭子过田家宅见宋拾遗题名处感而成诗雪晴访赵嘏街西所居将赴吴兴登乐逰原一絶第三律诗八十八首洛阳长句二首洛中监察病假满送韦楚老拾遗归朝东都送郑处诲校书归上都故洛阳城有感杨州三首润州二首题杨州禅智寺西江怀古江南怀古江南春絶句将赴宣州留题杨州禅智寺题宣州开元寺水阁宣州送裴坦判官往舒州句溪夏曰送卢霈秀才自宣城赴官上京春末题池州弄水亭登池州九峯楼寄张祜齐安郡晚秋九日齐山登髙池州春送前进士蒯希逸齐安郡中偶题二首齐安郡后池絶句题齐安城楼池州李使君没后十一日处州新命始到后见归妓感而成诗见刘秀才与池州妓别池州废林泉寺忆齐安郡池州清溪游池州林泉寺金君洞即事黄州作赠李秀才是上公孙子寄李起居四韵题池州贵池亭兰溪睦州四韵秋晚早发新定除官归京睦州雨霁夜泊桐庐先寄苏台庐郎中新转南曹未叙朝散𥘉秋暑退出守吴兴书此篇以自见志题白苹洲题茶山茶山下作入茶山下题水口草市絶句春日茶山病不饮酒因呈賔客不饮赠官妓赠薛判官代吴兴妓春𥘉寄薛军事八月十三日得替后移居霅溪馆因题长句𥘉冬夜饮栽竹梅山石榴栁长句随隄桞栁絶句独柳早鴈䴔䴖鹦鹉鹤鵶鹭鸶村舎鷰归鷰伤猿还俗老僧斫竹将赴湖州留题亭菊折菊云醉后题僧院题禅院哭李给事中敏黄州竹迳题敬爱寺楼送刘秀才归江陵见吴秀才与池妓别因成絶句湖南正𥘉招李郢秀才赠朱道灵屏风絶句哭韩绰新定途中题新定八松院小石第四长韵四首律诗七十一首感旧伤懐因成十六韵怀钟陵旧游四首台城曲二首江上雨寄崔碣泊湓浦感旧啇山麻涧啇山冨水驿丹水题武关除官赴阙啇山道中絶句汉江襄阳雪夜感怀咏歌圣德追怀天寳因题关亭长句四韵途中作哭韦寿朋赤壁云梦泽除官行至昭应闻友人出官因寄寄浙东韩乂评事泊秦淮秋浦途中题桃花夫人庙𥘉春有感书怀寄中朝往还寄崔钧𥘉春雨中舟次和州横江裴使君见迎李赵二秀才同来因书四韵兼寄江南许浑先軰和州絶句题乌江亭题横江馆寄澧州张舍人笛寄杨州韩绰判官送李群玉赴举送薛种游湖南题夀安县甘棠馆御沟汴河怀古汴河阻冻酬张祜处士见寄长句四韵寄宣州郑諌议题元处士高亭郑瓘恊律题寿笔驿和野人殷潜之题筹笔驿十四韵重题絶句一首送陆洿郎中弃官东归寄珉笛与宇文舍人寄内兄和州崔贠外十二韵遣与早秋秋思途中一絶春尽途中题村舎代人寄逺闺情旧游寄逺帘寄题甘露寺北轩题青云舘郡中有怀正𥘉奉酬江上偶见絶句题木兰庙入啇山偶题送卢秀才一絶醉题题啇山四皓庙送隐者游张处士山庄有怀重送斛斯判官赠别寄逺九曰寄牛相公爲人题赠少年行盆池有寄第五罪言原十六卫战论守论论相第六燕将録张保臯郑年传窦列女传书处州韩吏部孔子庙碑隂三子言性辩塞废井文题荀文若传后第七唐故江西观察使武阳公韦公遗爱碑唐故太子少师竒章郡开国公赠太尉牛公墓志铭唐故东川节度使检校右仆射兼御史大夫赠司徒周公墓志铭第八唐岐阳公主墓铭唐故御史大夫韦公墓志铭唐故处州刺史李公墓志铭唐故歙州刺史邢君墓志铭第九李府君墓志铭杜君墓志铭骆䖏士墓志铭复州司马杜君墓志铭卢秀才墓志铭进士龚轺墓志铭第十李贺集序注孙子序送薛䖏士序送卢秀才赴举序杭州新造南亭记池州造刻漏记池州重起萧丞相楼记同州澄城县功仓戸尉㕔壁记宋州寕陵县记淮南监军使院㕔壁记自撰墓志铭第十一上司徒李公论用兵书上李太尉论江贼书上门下崔相公书上昭义刘司徒书第十二上周相公书上宣州髙大夫书上李中丞书与人论諌书上浙西卢大夫书第十三上宣州崔大夫书上池州李使君书投知巳书荅庄充书上河阳李尚书书上盐铁裴侍郎书与汴州从事书第十四黄州准祭百神文又祭城隍神祈雨文二首池州祭木瓜神文祭故处州李使君文祭东川周相公文祭龚秀才文礼部尚书崔公行状吏部侍郎沈公行状第十五黄州刺史谢上表贺平党项表进撰故江西韦大夫遗爱碑文表爲中书门下请追尊号表贺生檎衡州草贼邓裴表谢赐御札提举边将表谢赐新丝表寿昌节宴谢赐音乐状谢赐茶酒等状代裴相公譲平章事表代谢赐批荅表又代谢赐告身鞍马状论合内延英奏对书时政记状谢许受江西送綵绢等状内宴百寮上寿酒及谢恩谢赐物等辞三首代人举周敬复自代状代人举蒋系自代状第十六上李太尉论北边事启贺中书门下平泽潞启上白相公启上周相公启上郑相公状上淮南李相公状上吏部高尚书状上刑部崔尚书状上安州崔相公启荐韩乂启上知已文章启献诗启荐王寕启上宰相求湖州第一启上宰相求湖州第二启上宰相求湖州第三启上宰相求杭州启爲堂兄慥求澧州第十七髙元𥙿除吏部尚书制崔璪除刑部尚书苏涤除左丞崔玙除兵部侍郎等制裴休除礼部尚书裴谂除兵部侍郎等制毕諴除刑部侍郎制韦有翼除御史中丞制赵真龄除右散骑常侍制韩賔除户部郎中裴处权除礼部郎中孟璲除工部郎中等制郑处晦守职方贠外郎兼侍御史知杂事制庾道蔚守起居舎人李汶儒守礼部贠外郎充翰林学士等制李朋除刑部贠外郎李从诲除都官贠外郎等制权审除戸部贠外郎制皇甫鉟除右司贠外郎郑溒除侍御史等制韦退之除户部贠外郎裴徳融除殿中侍御史卢颕除监察御史等制李蔚除侍御史卢潘除殿中侍御史等制卢告除左拾遗制萧现除太常博士制杜蒙除太常博士制马曙除右庶子王固除太仆少卿王球除太府少卿等制李叔玫除太仆卿髙証除均州刺史葛分除施州刺史等制李珏赠司空制归融赠左仆射制令狐定赠礼部尚书制第十八李讷除浙东观察使兼御史大夫制卢搏除庐州刺史等制李文举除睦州刺史制窦弘余加官依前台州刺史苏荘除邓州刺史等制李曁除绛州刺史魏中庸除亳州刺史曹庆除威逺营使等制李诚元除朔州刺史制薛逺除秦州刺史制田克加捡校国子祭酒依前宥州刺史制薛淙除邓州任如愚除信州虞藏玘除卭州刺史等制郑液除通州刺史李蒙除陈州刺史等制王晏实除齐州吴𥘉本巴州陈侹渝州刺史等制郭琼除渠州郭宗元除兴州等刺史王康除建陵台令等制吴从蓬州贾师由除琼州萧蕃除罗州刺史制裴阅除温州刺史伊实除献陵台令等制陆绍除信州刺史封载除遂州刺史郑宗道南郑县令等制张德翁除归州刺史李承训除福昌县令卢审矩除阳翟县令等制王樟除雅州刺史郭錥除右谕德等制傅孟恭除威州刺史宣敏加祭酒兼御史依前宣歙道兵马使知防秋事等制姚克柔除鳯州刺史韦承鼎除栎阳县令王仲连賛善大夫等制朱载言除循州刺史袁循除渭南县令张公及除献陵令韦㓜章除京兆府仓曹等制支某除郓王傅卢賔除融州刺史赵全素除福陵令等制郑㥄除大理少卿致仕制第十九王钊除皇城留守制王知信除左衞将军史寰除右监门县将军等制张直方授左骁卫将军制朱叔明授右武卫大将军制梁荣干除检校国子祭酒兼右神䇿军将军制吕卫除左卫将军李铢右威卫将军令狐朗除滑州别驾等制张幼彰程脩巳除诸卫将军翰林待诏等制一品孙李明逺授左千牛备身等制李鄠除检校刑部贠外郎充塩铁岭南留后郑蕃除义武军推官等制韦宗立授检校仓部贠外郎知盐铁庐寿院等制房次玄除检校贠外郎充度支灵盐供军使等制李知让加御史中丞依前邠州刺史韦琼加侍御史充振武军掌书记等制崔彦曽除山南西道副使李诜山东道推官扬元汶京兆府法曹等制李承庆除鳯翔节度副使冯轩除义成军推官等制夏侯曈除忠武军节度副使薛途除泾阳尉充集贤校理等制萧孜除着作佐郎裴祐之陜府廵官崔滔栎阳县尉集贤校理等制杨知退除郓州判官薛廷望除羙原尉直弘文舘制白从道除东渭桥廵官陶祥福建支使刘蜕寿州廵官等制卢籍除河东副使李推贤殿中丞高湜除湖南推官薛延杰桂管支使等制郑碣除江西判官李仁范除东川推官裴处余除山南东道推官处士陈威除西川安抚廵官等制裴诒除监察御史里行桂管支使等制石贺除义武军书记崔㳙除东川推官等制顾湘除泾原营田判官夏侯觉除盐鐡廵官等制赵元方除戸部和籴巡官陈洙除长安县尉王巖除右金吾使判官等制韦承鼎除左賛善大夫韦谞除尚食奉御栁谦除寿安县令韦选除义昌军推官钱琦除沧景支使等制康从固除翼王府司马等制张正度除汾州别驾等制马逈除蜀州别驾等制第二十高骈除祭酒兼侍御史依前充右神策军兵马使制忠武军都押衙检校太子賔客王仲玄等加官制右神策军押徛检校太子賔客尚汉美叙勲制右神龙军大将军刘诚信等三十三人叙阶制栁师玄除衢州长史知夏州进奏等制頼师贞除怀州长史周少鄘除州司马主桂除道州长史等制景思齐等授官知宣武军进奏制冯少端等湖南军将授官制武官授折冲果毅等制张直方贬恩州司户制王着贬端州司户制李玕贬抚州司马制姜阅贬岳州司马制武易简量移梧州司马制王元宥除神䇿军护军中尉制周元植除鳯翔监军制朱能𥙿除景陵判官制刘全礼等七人并除内侍省府局丞登同正等制宋叔康妻封邑号制吐突士晔妻封邑号制新罗王子金元弘等授太常寺少卿监丞簿等制西州廻鹘授骁卫大将军制沙州专使押猗钱安正等二十九人授官制炖煌郡僧正慧菀除临坛大徳制契丹贺正使大首领等授官制黔中道朝贺牂牁大酋长等十六人授官制黔中遒朝贺训州昆明等十三人授官制樊川文集緫目樊川文集樊川文集卷第一樊川文集第一中书舎人杜牧字牧之阿房宫赋六王毕四海一蜀山兀阿房出覆压三百余里隔离天日骊山北构而西折直走咸阳二川溶溶流入宫墙五歩一楼十歩一阁廊腰缦廻檐牙髙啄各抱地势钩心鬪角盘盘焉囷囷焉蜂房水涡矗不知乎几千万落长挢卧波未雩何龙复道行空不霁何虹髙低冥迷不知东西歌台暖响春光融融舞殿冷䄂风雨凄凄一日之内一宫之间而气候不齐妃嫔媵嫱王子皇孙辞楼下殿辇来于秦朝歌夜絃爲秦宫人明星荧荧开粧镜也緑云扰扰梳晓鬟也渭流涨腻弃脂水也烟斜雾横焚椒兰也雷霆乍惊宫车廻也辘辘逺听杳不知其所之也一肌一容尽态极妍缦立逺视而望幸焉有不见者三十六年燕赵之收藏韩魏之经营齐楚之精英几丗几年摽掠其人倚叠如山一旦有不能输来其间鼎铛玉石金块珠砾弃掷逦迤秦人视之亦不甚惜嗟乎一人之心千万人之心也秦爱纷奢人亦念其家奈何取之尽锱铢用之如泥沙使负栋之柱多于南亩之农夫架梁之椽多于机上之工女钉头磷磷多于在庾之粟粒瓦缝参差多于周身之帛缕直拦横槛多于九土之城郭管絃呕哑多于市人之言语使天下之人不敢言而敢怒独夫之心曰益骄固戍卒叫凾谷举楚人一炬可怜焦土灭六国者六国也非秦也族秦者秦也非天下也嗟平使六国各爱其人则足以拒秦使秦复爱六国之人则逓三世可至万世而爲君谁得而族灭也秦人不睱自哀而后人哀之后人哀之而不鑑之亦使后人而复哀后人也望故园赋余固秦人兮故园秦地念归途之几里诉余心之未归兮虽繋曰而安至旣操心之大谬欲当时之奏技技固薄兮岂易售矧将来之岁几人固有尚珠金印节人固有爲背憎面恱击短扶长曲邀横结吐片言兮千口莫穷触一机而百関俱发嗟小人之颛蒙兮尚何念于逸越余之思归兮走杜陵之西道巖曲天深地平木老陇云秦树风高霜早周台汉园斜阳暮草寂寥四望蜀峯聮嶂䓗茏气佳蟠聮地壮缭粉堞于绮城矗未央于天上月出东山苔扉向关长烟苒惹寒水注湾远林鸡犬兮樵夫夕还织有桑兮耕有土昆令季强兮郷党附怅余心兮舍兹而何去忧岂无念念至谓何愤愠悽悄顾我则多万世在上兮百世居后中有一生兮孰爲夀夭生既不足以纫佩兮顾他务之纎小赋言归兮余之忘世徒爲兮纷扰晩晴赋秋日晩晴樊川子目于郊园见大者小者有状类者故书赋云雨晴秋容新沐兮忻遶园而细履面平池之清空兮紫阁青横远来照水如高堂之上见罗幕弓垂乎镜里木势党伍兮行者如迎偃者如醉高者如逹低者如跂松数十株切切交风如冠劒大臣国有急难庭立而议竹林外裹兮十万丈夫甲刃摐摐宻阵而环侍岂负军令之不敢嚣兮何意气之严毅复引舟干深湾忽八九之红芰姹然如妇敛然如女堕蘃黦颜似见放弃白鹭潜来兮邈风摽之公子窥此美人兮如慕恱其容媚杂花参差于岸侧兮绛緑黄紫格顽色贱兮或妾或婢间草甚多丛者束兮靡者杳兮仰风猎日如立如笑兮千千万万之状容兮不可得而状也若予者则爲何如倒冠落珮兮与世阔踈敖敖休休兮眞徇其愚而隐居者乎感怀诗一首高文㑹隋季提劒徇天意扶持万代人歩骤三皇地圣云继之神神仍用文治德泽酌生灵沉酣薫骨髓旄头骑箕尾风尘蓟门起胡兵杀汉兵尸满咸阳市宣皇走豪杰谭笑开中否蟠聮两河间烬萌终不弭号爲精兵䖏齐蔡燕赵魏合环千里疆争爲一家事逆子嫁虏孙西隣聘东里急热同手足唱和如宫徴法制自作爲礼文争僣拟压阶螭鬪角画屋龙交尾署𥿄日替名分财赏称赐刳隍㰹万㝷缭垣叠千雉誓将付孱孙血絶然方巳九庙仗神灵四海爲输委如何七十年汗赩含羞耻韩彭不再生英卫皆爲鬼凶门爪牙辈穰穰如儿戏累圣但日吁酣薫骨髓旄头骑箕尾风尘蓟门起胡兵杀汉兵尸满咸阳市宣皇走豪杰谭笑开中否蟠聮两河间烬萌终不弭号爲精兵䖏齐蔡燕赵魏合环千里疆争爲一家事逆子嫁虏孙西隣聘东里急热同手足唱和如宫徴法制自作爲礼文争僣拟压阶螭鬪角画屋龙交尾署𥿄日替名分财赏称赐刳隍㰹万㝷缭垣叠千雉誓将付孱孙血絶然方巳九庙仗神灵四海爲输委如何七十年汗赩含羞耻韩彭不再生英卫皆爲鬼凶门爪牙辈穰穰如儿戏累圣但日吁阃外将谁寄屯田数十万隄防常慴惴急征赴军湏厚赋资凶器因堕画一法且逐随时利流品极蒙尨网罗渐离弛夷狄日开张黎元愈憔悴邈矣远太平萧然尽烦费至于贞元末风流恣绮靡艰极㤗循来元和圣天子元和圣天子英明汤武上茅茨覆宫殿封章绽帷帐伍旅拔雄儿梦卜庸真相勃云走轰霆河南一平盪继于长庆𥘉燕赵终舁襁擕妻负子来北阙争顿颡故老抚儿孙尓生今有望茹鲠喉尚隘负重力未壮坐幄无竒兵吞舟漏踈网骨添蓟垣沙血涨嘑沲浪秪云徒有征安䏻问无状一日五诸侯奔亡如鸟徃取之难梯天失之易反掌苍然太行路翦翦还榛莽关西贱男子誓肉虏柸羹请数系虏事谁其爲我听荡荡干坤大曈曈日月明叱起文武业可以豁洪𬈑安得封域内长有扈苗征七十里百里彼亦何常争徃徃念所至得醉愁苏醒韬舌辱壮心呌阍无助声聊书感怀韵焚之遗贾生杜秋娘诗杜秋金陵女也年十五爲李锜妾后锜叛灭籍之入宫有宠扵景陵穆宗即位命秋爲皇子傅姆皇子壮封漳王郑注用事诬丞相欲去巳者指王爲根王𬒳罪废削秋因赐归故郷予过金陵感其穷且老爲之赋诗京江水清滑生女白如脂其间杜秋者不劳朱粉施老濞即山铸后庭千双眉秋持玉斚醉与唱金缕衣濞旣白首叛秋亦红泪滋吴江落日渡灞岸緑杨垂聮𥚑见天子盼眄独依依椒壁悬锦幕镜奁蟠蛟螭低鬟认新宠窈袅复融怡月上白璧门桂影凉参差金阶露新重闲捻紫萧吹莓苔夹城路南苑鴈𥘉飞红粉羽林仗独赐辟邪旗归来煑豹胎餍饫不䏻饴咸池昇日庆铜雀分香悲雷音后车远事徃落花时燕禖得皇子壮髪緑緌緌画堂授传姆天人亲捧持虎睛珠络褓金盘犀镇帷长杨射熊罴武帐弄哑咿渐抛竹马剧稍出舞鸡竒崭崭整冠珮侍宴坐瑶池眉宇俨图画神秀射朝辉一尺桐偶人江充知自欺王幽茅土削秋放故郷归稜拂斗极廻首尚迟迟四朝三十载似梦复疑非潼关识旧吏吏髪巳如丝却唤吴江渡舟人那得知归来四隣改茂苑草菲菲清血洒不尽仰天知问谁寒衣一疋素夜借隣人机我昨金陵过闻之爲歔欷自古皆一贯变化安䏻推夏姬灭两国逃作巫臣姬西子下姑苏一舸逐鸱夷织室魏豹俘作汉太平基悞置代借中两朝尊母仪光武绍高祖本系生唐儿珊瑚破高齐作婢舂黄糜萧后去扬州突厥爲阏氏女子固不定士林亦难期射钩后唿父钓翁王者师无国要孟子有人毁仲尼秦因逐客令柄归丞相斯安知魏齐首见㫁篑中尸给䘮蹷张辈廊庙冠峩危珥貂七叶贵何妨我虏支苏武却生返邓通终死饥主张旣难测翻覆亦其宜地尽有何物天外复何之指何爲而捉足何爲而驰耳何爲而听目何爲而窥巳身不自晓此外何思惟因倾一樽酒题作杜秋诗愁来独长咏聊可以自贻郡斋独酌前年鬓生雪今年须带霜时节序鳞次古今同鴈行甘英穷西海四万到洛阳东南我所见北可计幽荒中画一万国角角棊布方地顽压不穴天廻老不僵屈指百万世过如霹雳忙人生落其内何者爲彭殇促束自繋缚儒衣寛且长旗亭雪中过敢问当垆娘我爱李侍中摽摽七尺强白羽八扎弓䏶压緑檀枪风前略横阵紫髯分两傍淮西万虎士怒目不敢当功成赐宴麟德殿猨超鹘掠广毬塲三千宫女侧头看相排踏碎双明珰旌竿幖幖旗㸌㸌意气横鞭归故郷我爱朱䖏士三吴当中央罢亚百顷稻西风吹半黄尚可活郷里岂唯满囷仓后岭翠扑扑前溪碧泱泱雾暁起凫鴈日晚下牛羊叔舅欲饮我杜瓮尔来尝伯娣子欲归彼亦有壷浆西阡下桞坞东陌绕荷塘姻亲骨肉舎烟火遥相望太守政如水长官贪似狼征输一云毕任尔自存亡我昔造其室羽仪鸾鹤翔交横碧流上竹映琴书牀出语无近俗尧舜禹武汤问今天子少谁人爲栋梁我曰天子圣晋公提纪纲聮兵数十万附海正诛沧谓言大义小不义取易卷席如探囊犀甲吴兵鬪弓弩虵矛燕骑驰锋铓岂知三载几百战钩车不得望其墙荅云此山外有事同胡羗谁将国伐叛话与钓鱼郎溪南重廽首一迳出脩篁尔来十三岁斯人未曽忘徃徃自抚已泪下神苍茫御史诏分洛举趾何猖狂阙下諌官业拜䟽无文章㝷僧解幽梦乞酒缓愁肠岂爲妻子计未去山林蔵平生五色线愿𥙷舜衣裳絃歌敎燕赵兰芷浴河湟腥膻一扫洒兇狠皆披攘生人但眠食寿域富农桑孤吟志在此自亦笑荒唐江郡雨𥘉霁刀好截秋光池边成独酌拥鼻菊枝香醺酣更唱太平曲仁圣天子夀无疆张好好诗牧大和三年佐故吏部沈公江西幕好好年十三始以善歌来乐籍中后一岁公移镇宣城复置好好于宣城籍中后二岁爲沈着作述师以双鬟纳之后二岁扵洛阳东城重覩好好感旧伤怀故题诗赠之君爲豫章姝十三才有余翠茁鳯生尾丹叶莲含跗高阁倚天半章江聮碧虚此地试君唱特使华筵铺主公顾四座始讶来踟蹰吴娃起引賛伭徊映长𥚑双鬟可高下才过青罗𥜗盼盼乍垂䄂一声离鳯唿繁絃迸関纽塞管裂圎卢衆音不能逐袅袅穿云衢主公再三叹谓言天下殊赠之天马锦副以水犀梳龙沙看秋浪明月游东湖自此每相见三日巳爲踈玉质随月满艶态逐春舒绛脣渐轻巧云歩转虚徐旌斾忽东下笙歌随舳舻霜凋谢楼树沙暖句溪蒲身外任尘土罇前极懽娱飘然集仙客讽赋欺相如聘之碧瑶珮载以紫云车洞闭水声逺月髙蟾影孤尔来未几歳散尽髙阳徒洛城重相见婥婥爲当垆恠我苦何事少年垂白须朋游今在否落拓更能无门馆恸哭后水云秋景𥘉斜日挂衰枊凉风生座隅洒尽满衿涙短歌聊一书冬至日寄小姪阿宜诗小姪名阿冝未得三尺长头圎筋骨紧两脸明且光去年学官人竹马遶四廊指挥群儿軰意气何坚刚今年始读书下口三五行随兄旦夕去歛手整衣裳去歳冬至日拜我立我旁祝尔愿尔贵仍且寿命长今年我江外今日生一阳忆尔不可见祝尔倾一觞阳德比君子𥘉生甚微茫排隂出九地万物随开张一似小儿学日就复月将勤勤不自巳二十能文章仕宦至公相致君作尧汤我家公相家劒珮甞丁当旧第开朱门长安城中央第中无一物万卷书满堂家集二百编上下驰皇王多是抚州写今来五纪强尚可与尔读助尔爲贤良经书刮根本史书阅兴亡髙屈宋艶浓薫班马香李杜泛浩浩韩栁摩苍苍近者四君子与古争强梁愿尔一祝后读书曰曰忙一日读十纸一月读一箱朝庭用文治大开官职埸愿尔出门去取官如駈羊吾兄苦好古学问不可量昼居府中治夜归书满牀后贵有金玉必不爲汝藏崔昭生崔芸李兼生窟郎堆钱一百屋破散何披猖今虽未即死饿冻几欲僵叅军与县尉尘土惊劻勷一语不中治笞箠身满疮官罢得丝髪好买百树桑税钱未输足得米不敢甞愿尔闻我语懽喜入心肠大明帝宫阙杜曲我池塘我若自潦倒看汝争翶翔揔语诸小道此诗不可忘李甘诗天和八九年训注极虓虎潜身九地底转上青天去四海镜清澄千官云片缕公私各闲暇追游日相伍岂知祸乱根枝叶潜滋莽九年夏四月天诫若言语烈风驾地震狞雷駈勐雨夜于正殿阶抜去千年树吾君不省觉二凶日威武操持北斗柄开闭天门路森森明庭士缩缩循墙鼠平生负名节一旦如奴虏指名爲锢党状迹谁告诉喜无李杜诛敢惮髠钳苦时当秋夜月日直日庚午喧喧皆传言明晨相登注予时与和鼎官班各持斧和鼎頋予云我死有䖏所当庭裂诏书退立须鼎爼君门暁日开赭案横霞布俨雅千官容勃欝吾累怒适属命麟将昨之传者误明日诏书下谪斥南荒去夜登青泥坂坠车伤左股病妻尚在牀稚子𥘉离乳幽兰思楚泽恨水啼湘渚怳怳三闾魂悠悠一千古其冬三兇败涣汗开汤罟贤者须䘮亡谗人尚堆堵予于后四年諌官事明主常欲雪幽冤于时一禆𥙷拜章岂艰难胆薄多忧惧如何干斗气竟作炎荒土题此涕滋笔以代投湘赋洛中送兾处士东逰处士有儒术走可挟车辀坛宇寛帖帖符彩高酋酋不爱事耕稼不乐干王侯四十余年中超超爲浪逰元和五六嵗客于幽魏州幽魏多扗士意气相淹留刘济愿跪履田兴请建筹处士拱两手笑之但掉头自此南走越㝷山入罗浮愿学不死药粗知其来由却于童顶上萧萧玄髪抽我作八品吏洛中如繋囚忽遭冀处士豁若登高楼拂榻与之坐十日语不休论今星璨璨考古寒飕飕治乱掘根本蔓延相牵钩武事何骏壮文理何优柔颜回捧爼豆项羽横戈矛祥云绕毛髪高浪开咽喉但可感鬼神安䏻爲献酧好入天子梦刻像来尔求胡爲去吴㑹欲浮沧海舟赠以蜀马箠副之胡罽裘饯酒载三斗东郊黄叶稠我感有泪下君唱高歌酧嵩山高万尺洛水流千秋徃事不可问天地空悠悠四百年炎汉三十代宗周二三里遗堵八九所高丘人生一世内何必多悲愁謌阕解携去信非吾辈流送沈处士赴苏州李中丞招以诗赠行山城树叶红下有碧溪水溪桥向吴路酒旗夸酒美下马此送君高謌爲君醉念君苞材䏻百工在城垒空山三十年鹿裘挂牎睡自言陇西公飘然我知巳举酒属吴门今朝爲君起悬弓三百斤囊书数万𥿄战贼即战贼爲吏即爲吏尽我所有无惟公之指使予曰陇西公淊淊大君子常思抡群材一爲国家治譬如匠见木碍眼皆不弃大者麄十围小者细一指㨝橛与栋梁施之皆有位忽然竖明堂一挥立䏻致予亦何爲者亦受公恩纪处士常有言残虏爲犬豕常恨两手空不得一马箠今依陇西公如虎傅两翅公非刺史材当坐巖廊地处士魁竒姿必展平生志东吴饶风光翠多名寺踈烟亹亹秋独酌平生思因书问故人能忘批𥿄尾公或忆姓名爲说都憔悴长安送友人游湖南子性剧弘和愚衷深𥚹狷相舍嚣譊中吾过何由鲜楚南饶风烟湘岸苦萦宛山宻夕阳多人稀芳草逺青梅繁枝伭班笋新梢短莫哭葬鱼人酒醒且眠饭皇风仁圣天子神且武内兴文敎外披欀以徳化人汉文帝侧身脩道周宣王迒蹊巢穴尽窒塞礼乐刑政皆㢮张何当提笔待廵狩前駈白斾弔河湟雪中书懐腊雪一尺厚云冻寒顽痴孤城大泽畔人踈烟火微愤悱欲谁语忧愠不能持天子号仁圣任贤如事师凢称曰治具小大无不施明庭开广敞才儁受羁维如日月縆昇若鸾鳯葳蕤人才自朽下弃去亦其冝北虏坏亭障闻屯千里师牵连乆不解他盗恐旁窥臣实有长䇿彼可徐鞭笞如蒙一召议食肉寝其皮斯乃庙堂事尔微非尔知向来躐等语长作陷身机行当腊欲破酒齐不可遟且想春候暖瓮间倾一巵雨中作贱子本幽慵多爲儁贤侮得州荒僻中更值连江雨一褐拥秋寒小牎侵竹坞浊醪气色严皤腹瓶甖古酣酣天地寛怳怳嵇刘伍但爲适性情岂是藏鳞羽一世一万朝朝朝醉中去偶游石盎僧舎敬岑草浮光句沚水觧脉益郁乍怡融凝严忽頽坼梅颣暖眠酣风绪和无力凫浴涨汪汪雏娇村羃羃落日美楼台轻烟饰阡陌㶑緑古津远积润苔基释孰谓汉陵人来作江汀客载笔念无䏻捧筹慙所昼任辔偶追闲逢幽果遭适僧语淡如云尘事繁堪织今古㡬辈人而我何䏻息赴京𥘉入汴口晓景即事先寄兵部李郎中清淮控隋漕北走长安道樯形斜浪态迤迤好𥘉旭红可染明河澹如扫泽阔鸟来迟村饥人语早露蔓虫丝多风蒲燕鶵老秋思高萧萧客愁长袅袅因怀京洛间宦游何戚草什伍持津梁澒涌争追讨翾便讵可㝷㡬秘安䏻考小人乏馨香上下将何祷唯有君子心显豁知幽抱独酌长空碧杳杳万古一飞鸟生前酒伴闲愁醉闲多少烟深隋家寺殷叶暗相照独佩一壷游秋豪㤗山小惜春春半年巳除其余强爲有即此醉残花便同尝腊酒怅望送春盃殷勤扫花箒谁爲驻东流年年长在手题安州浮云寺楼寄湖州张郎中去夏踈雨余同倚朱栏语当时楼下水今日到何处恨如春草多事与孤鸿去楚岸栁何穷别愁纷若絮过骊山作始皇东游出周鼎刘项纵观皆引颈削平天下实辛勤却爲道旁穷百姓黔首不愚尔益愚千里凾关囚独夫牧童火入九泉底烧作灰时犹未枯池州送孟迟先辈昔子来陵阳时当苦炎热我虽在金台头角长垂折奉披尘意惊立语平生豁寺楼㝡骞轩坐送飞鸟没一罇中夜酒半破前峯月烟院松飘萧风廊竹交戞时歩郭西南缭径苔圆折好鸟响丁丁小溪光汃汃篱落见娉婷机丝弄唖轧烟湿树姿娇雨余山态活仲秋徃歴阳同上牛矶歇大江吞天去一练横坤抹千帆美满风晓日殷鲜血歴阳裴太守襟䪨苦超越鞔皷画麒麟看君撃狂节离䄂飐应劳恨粉啼还咽明年忝諌官緑树秦川濶子提徤笔来势若夸父渇九衢林马挝千门织车辙秦台破心胆黥阵惊毛髪子既屈一鸣余固冝三刖慵忧长者来病怯长街喝僧炉风雪夜相对眠一褐暖灰重拥瓶晓粥还分钵青云马生角黄州使持节秦岭望樊川秪得廻头别商山四皓祠心与樗蒲说大泽兼葭风孤城狐兎窟且复考诗书无因见簮笏古训屹如山古风冷刮骨周鼎列瓶罂荆璧横抛摋力尽不可取忽忽狂歌发三年未爲苦两郡非不逹秋浦倚吴江去檝飞青鹘溪山好画图洞壑深闺闼竹冈森羽林花坞团宫缬景物非不佳独坐如鞴绁丹鹊东飞来喃喃送君扎唿儿旋供衫走门空踏袜手把一枝物桂花香带雪喜极至无言笑余翻不恱人生直作百嵗翁亦是万古一瞬中我欲东召龙伯翁上天掲取北斗柄蓬莱顶上斡海水水尽到底看海空月于何处去日于何处来跳丸相趂走不住尧舜禹汤文武周孔皆爲灰酌此一杯酒兴君狂且謌离别岂足更关意衰老相随可奈何重送手捻金仆姑腰悬玉辘轳爬头峯北正好去系取可汗钳作奴六宫虽念相如赋其那防邉重武夫题池州弄水亭弄水亭前溪飐灔翠绡舞绮席草芊芊紫岚峯伍伍螭蟠得形势翚飞如轩户一镜奁曲堤万丸跳勐雨槛前燕鴈栖枕上巴㠶去丛筠侍脩廊密蕙媚幽圃杉树碧爲幢花骈红作堵停樽迟晚月咽咽上幽渚客舟耿孤灯万里人夜语漫流罥苔槎饥凫晒雪羽玄丝落钩饵氷鳞看吞吐㫁霓天帔垂狂烧汉旗怒旷朗半秋晓萧瑟好风露光㓗疑可揽欲以襟怀贮幽抱吟九歌羇情思湘浦四时皆异状终日爲良遇小山浸石稜撑舟入幽处孤謌倚桂巖晚酒眠松䲧纡余带竹村蚕郷足砧杵塍泉落环珮畦苗差纂组风俗知所尚豪强耻孤侮隣䘮不相舂公租无诟负农时贵伏腊簮瑱事礼赂郷校富华礼征行产强弩不䏻自勉去但媿来何暮故园汉上林信美非吾土题宣州开元寺南朝谢眺城东吴㝡深处亡国去如鸿遗寺藏烟䲧楼飞九十尺廊环四百柱高高下下中风绕松桂树青苔照朱阁白鸟两相语溪声入僧梦月色晖粉堵阅景无旦夕慿栏有今古留我酒一罇前山看春雨大雨行东垠黑风驾海水海底卷上天中央三吴六月忽悽惨晚后点滴来苍茫铮栈雷车轴辙壮矫躩蛟龙爪尾长神鞭鬼驭载隂帝来徃喷洒何颠狂四面崩腾玉京仗万里横牙羽林抢云缠风束乱𫾣磕黄帝未胜蚩尤强百川气势苦豪俊坤関宻鏁愁开张大和六年亦如此我时壮气神洋洋东楼耸首看不足恨无羽翼高飞翔尽召邑中豪健者阔展朱盘开酒埸奔觥槌鼓助声势眼底不顾纎腰娘今年阘茸鬓巳白竒游壮观唯深藏景物不尽人自老谁知前事堪悲伤自宣州赴官入京路逢裴坦判官归宣州因题赠敬亭山下百顷竹中有诗人小谢城城髙跨楼满金碧下听一溪寒水声梅花落径香缭绕雪白玉珰花下行萦风酒斾挂朱阁半醉游人闻弄笙我𥘉到此未三十头脑钐利䈥骨轻画堂檀板秋拍碎一引有时聮十觥老闲腰下丈二组尘士高悬千载名重游鬓白事皆改唯见东流春水平对酒不敢起逢君还眼明云罍看人棒波脸任他横一醉六十日古来闻阮生是非离别际始见醉中情今日送君话前事髙謌引劒还一倾江湖酒伴如相问终老烟波不计程赠宣州元处士陵阳北郭隐身丗两忘者蓬蒿三畒居寛于一天下罇酒对不酌黙与玄相话人生自不足爱叹遭逢寡村行春半南阳西柔桑过村坞娉娉垂栁风点点回塘雨蓑唱牧牛儿篱窥蒨裙女半湿解征衫主人馈鸡黍史将军长鉟周都尉闲如秋岭云取蝥弧登垒以骈隣翼军百战百胜价河南河北闻今遇太平日老去谁怜君壮气盖燕赵耽耽魁杰人弯弧五百歩长㦸八十斤河湟非内地安史有遗尘何日武台坐兵符授虎臣樊川文集第一樊川文集樊川文集卷第二樊川文集第二中书舎人杜牧字牧之华清宫三十韵绣岭明珠殿层峦下缭墻仰窥雕槛影犹想赭𫀆光昔帝登封后中原自古强一千年际㑹三万里农桑几席延尧舜轩墀立禹汤雷霆驰号令星斗焕文章钓筑乗时用芝兰在处芳北扉闲木索南面冨循良至道思玄圃平居厌未央钩陈裹巖谷文陛压青苍歌吹千秋节楼台八月凉神仙髙缥缈环珮碎丁当泉暖涵牎镜云娇惹粉囊嫰岚滋翠葆清渭照红粧帖泰生灵寿懽娱歳序长月闻仙曲调霓作舞衣裳雨露偏金穴轧坤入醉郷玩兵师汉武廻手倒干将鲸鬛掀东海胡牙掲上阳喧唿马嵬血零落羽林枪倾国留无路还魂怨有香蜀峯横惨澹秦树逺微茫鼎重山难转天扶业更昌望贤余故老花蕚旧池塘往事人谁问幽襟泪独伤碧檐斜送日殷叶半凋霜迸水倾瑶砌踈风罅玉房尘埃羯鼔索片叚茘枝筐鸟啄摧寒木蜗涎蠧画梁孤烟知客恨遥起泰陵傍长安杂题长句六首稜金碧照山高万国珪璋捧赭𫀆䑛笔和鈆欺贾马讃功论道鄙萧曹东南楼日珠帘卷西北天宛玉厄豪四海一家无一事将军擕镜泣霜毛晴云似絮惹低空紫陌㣲㣲弄䄂风韩嫣金丸莎覆緑许公鞯汗杏粘红烟生窈窕深东第轮撼流苏下北宫自笑苦无楼护智可怜鈆椠竟何功雨晴九陌铺江练岚嫩千峯叠海涛南苑草芳眠锦雉夹城云暖下霓旄少年羁络青纹玉游女花簮紫蔕桃江碧栁深人尽醉一瓢颜巷日空高束带谬趋文石陛有章曽拜皂囊封期严无奈睡留癖势窘犹爲酒泥慵偷钓侯家池上雨醉吟隋寺日沉钟九原可作吾谁与师友瑯琊邴曼容洪河清渭天池濬太白终南地轴横祥云辉映汉宫紫春光绣画秦川明草妬佳人钿朶色风廻公子玉衔声六飞南幸芙蓉苑十里飘香入夹城豊貂长组金张辈驷马文衣许史家白鹿原头廻猎骑紫云楼下醉江花九重树影连清汉万夀山光学翠华谁识大君谦让德一毫名利闘鼃蟇河湟元载相公曽借着宪宗皇帝亦留神旋见衣冠就东市忽遗弓劒不西廵牧羊駈马虽戎服白髪丹心尽汉臣唯有凉州歌舞曲流传天下乐闲人许七侍御弃官东归潇洒江南颇闻自适高秋企望题诗寄赠十韵天子绣衣吏东吴美退居有园同庾信避事学相如兰畹晴香嫩筠溪翠影踈江山九秋后风月六朝余锦肆开诗轴青囊结道书霜巖红薜荔露沼白芙蕖睡雨高梧宻棊灯小阁虚冻醪元亮秫寒鲙季鹰鱼尘意迷今古云情识卷舒他年雪中棹阳羡访吾庐李给事二首一章缄拜皂囊中慄慄朝廷有古风元礼去归缑氏学江充来见犬台宫纷纭白昼惊千古鈇锧朱殷㡬一空曲突徙薪人不㑹海邉今作钓鱼翁晩髪闷还梳忆君秋醉余可怜刘校尉曽讼石中书消长虽殊事仁贤每见如因看鲁襃论何处是吾庐题永崇西平王宅太尉愬院六韵天下无双将关西第一雄授符黄石老学劒白猿翁矫矫云长勇恂恂郄縠风家唿小太尉国号大梁公半夜龙骧去中原虎穴空陇山兵十万嗣子握琱弓东兵长句十韵上党争爲天下嵴邯郸四十万秦坑狂童何者欲专地圣主无私岂翫兵玄象森罗摇北落诗人章句咏东征雄如马武皆弹劒少似终军亦请缨屈指庙堂无失䇿垂衣尧舜待昇平羽林东下雷霆怒楚甲南来组练明即墨龙文光照曜常山虵阵势纵横落鵰都尉万人敌黒矟将军一鸟轻渐见长围云欲合可怜穷垒带犹萦凯歌应是新年唱便逐春风浩浩声过勤政楼千秋佳节名空在承露丝囊丗巳无唯有紫苔偏称意年年因雨上金铺题魏文贞蟪蛄宁与雪霜期贤哲难敎俗士知可怜贞观太平后天且不留封德彛早春阁下寓直萧九舎人亦直内署因寄书怀四韵御水𥘉销冻宫花尚怯寒千峯横紫翠双阙凭栏干玉漏轻风顺金茎淡日残王乔在何处清汉正骖鸾秋晚与沈十七舎人期游樊川不至邀侣以官解泛然成独游川光𥘉媚日山色正矜秋野竹踈还宻巖泉咽复流杜村连潏水晩歩见垂钩念昔游十载飘然绳检外鐏前自献自爲酬秋山春雨闲吟处倚遍江南寺寺楼云门寺外逢勐雨林黒山髙雨脚长曽奉郊宫爲近侍分明羽林枪李白题诗水西寺古木廻巖楼阁风半醒半醉游三日红白花开山雨中今皇帝陛下一诏徴兵不日功集河湟诸郡次第归降臣获覩圣功輙献歌咏捷书皆应睿谋期十万曽无一镞遗汉武惭夸朔方地宣王休道太原师威加塞外寒来早恩入河源冻合迟听取满城歌舞曲凉州声韵喜参差奉和白相公圣德和平致兹休运岁终功就合咏盛明呈上三相公长句四韵行看腊破好年光万夀南山对未央黠戞可汗脩职贡文思天子复河湟应须日御西廵守不假星弧北射狼吉甫裁诗歌盛业一篇江汉美宣王过华清宫絶句三首长安廻望绣成堆山顶千门次第开一骑红尘妃子笑无人知是荔枝来新丰緑树起黄埃数骑渔阳探使廻霓裳一曲千峯上舞破中原始下来万国笙歌醉太平倚天楼殿月分明云中乱拍禄山舞风过重峦下笑声登乐游原长空澹澹孤鸟没万古销沉向此中看取汉家何似业五陵无树起秋风闻庆州赵纵使君与党项战中箭身死长句将军独乗铁騘马榆溪战中金仆姑死绥却是古来有骄将自惊今日无青史文章争点笔朱门歌舞笑捐驱谁知我亦轻生者不得君王丈二殳送容州中丞赴镇交阯同星座龙泉似斗文烧香翠羽帐看舞欝金裙鹢首冲泷浪犀渠拂岭云莫教铜柱北空说马将军夏州崔常侍自少常亚列出领麾幢十韵帝命诗书将坛登礼乐卿三邉要高枕万里得长城对客犹褒博填门已斾旌腰间五绶贵天下一家荣野水差新燕芳郊咔夏鸎别风嘶玉勒残日望金茎榆塞孤烟媚银川緑草明戈矛虓虎士弓箭落鵰兵魏綘言堪採陈汤事偶成若湏垂竹帛静胜是功名街西长句碧池新涨浴娇鵶分鏁长安冨贵家游骑偶同人鬪酒名园相倚杏交花银秋騕袅嘶宛马繍鞅璁珑走细车一曲将军何处笛连云芳树日𥘉斜春申君烈士思酬国士恩春申谁与快冤䰟三千賔客总珠履欲使何人杀李园相如死后无词客延寿亡来絶尽工玉颜不是黄金少泪滴秋山入寿宫读韩杜集杜诗韩集愁来读似倩麻姑痒处天外鳯凰谁得髓无人解合续弦胶春日言怀寄州李常侍十韵岸藓生红药巖泉涨碧塘地分莲岳秀草接鼎原芳南派潨漴急风畦芷若香织蓬眠舴艋惊梦起鸳鸯论吐开冰室诗陈曝锦张貂簮荆玉润丹穴鳯毛光今日还珠守何年执㦸郎且嫌游昼短莫问积薪埸无计披清裁唯持祝夀觞愿公如卫武百歳尚康强李侍郎于阳羡里冨有泉石牧亦于阳羡粗有薄产叙旧述怀因献长句四韵冥鸿不下非无意塞马归来是偶然紫绶公卿今放矌白头郎吏尚留连终南山下抛泉洞阳羡溪中买钓舡欲与明公操履杖头闻休去是何年赠李处士长句四韵玉函怪牒鎻灵篆紫洞香风吹碧桃老翁四目牙爪利掷火万里精神髙霭霭祥云随歩武累累秋冡叹蓬蒿三山朝去应非乆姹女当牎绣羽𫀆送国棊王逢玉子纹楸一路饶㝡冝檐雨竹萧萧嬴形暗去春泉长㧞势横来野火烧守道还如周伏柱鏖兵不羡霍嫖姚得年七十更万日与子期于局上销重送絶句絶艺如君天下少闲人似我丗间无别后竹牎风雪夜一灯明暗覆吴图少年行连环羁玉声光碎緑锦蔽泥虬卷高春风细雨走马去珠落璀璀白罽𫀆奉和门下相公送西川相公兼领相印出镇全蜀诗十八韵盛业冠伊唐台阶翊戴光无私天雨露有截舜衣裳蜀辍新衡镜池留旧鳯凰同心真石友冩恨篾河梁虎骑揺风斾貂冠韵水苍彤弓随武库金印逐文房栈压嘉陵咽峯横劒阁长前駈二星去开险五丁忙廽首峥嵘尽连天草树芳丹心悬魏阙徃事怆甘棠治化轻诸葛威声慑夜郎君平敎说卦犬子召升堂塞接西山雪桥维万里樯夺霞红锦烂扑地酒炉香忝逐三千客曽依数仞墻滞顽堪白屋攀附亦周行肉管伶伦曲箫韶清庙章唱高知和寡小子斐然狂朱坡下杜郷园古泉声绕舎啼静思长惨切薄宦与乖睽北阙千门外南山午谷西倚川红叶岭连寺緑杨堤逈野翘霜鹤澄潭舞锦鸡涛惊堆万岫舸急转千溪眉点萱牙嫩风条栁幄迷岸藤梢虺尾沙渚印麑蹄火燎湘桃坞波光碧绣畦日㾗絙翆巘陂影堕晴霓蜗壁斓斑藓银延荳泥洞云生片叚苔径缭髙低偃蹇松公老森严竹阵齐小莲娃欲语幽笋稚相携汉舘留余趾周台接故蹊蟠蛟岗隐隐班雉草萋萋树老萝纡组巖深石启闺侵牎紫桂茂拂面翆禽栖有计冠终挂无才笔谩提自尘何太甚休笑触藩羝早春寄岳州李使君李善棊爱酒倩地闲雅城高倚峭巘地胜足楼台朔漠暖鸿去潇湘春水来萦盈几多思掩抑若爲裁返照三声角寒香一树梅乌林芳草逺赤壁健帆开徃事空遗恨东流岂不廽分符颍川政弔屈洛阳才拂匣调珠柱磨鈆勘玉杯棊翻小窟势垆拨冻醪醅此兴予非薄何时得奉陪送王侍御赴夏口座主幕君爲珠履三千客我是青衿七十徒礼数全优知隗始讨论常见念回愚黄鹤楼前春水阔一杯还忆故人无自贻社陵萧次君迁少去官频寂寞怜吾道依俙似古人饰心无彩缋到骨是风尘自嫌如疋素刀尺不由身自遣四十巳云老况逢忧窘余旦抽持板手却展小年书嗜酒狂嫌阮知非晩笑蘧闻流宁叹咤待俗不亲踈遇事知裁剪操心识卷舒还称二千石于我意何如题桐叶去年桐落故溪上把叶因题归燕诗江楼今日送归燕正是去年题业时叶落燕归真可惜东流玄髪且无期笑筵歌席反惆怅朗月清风见别离庄叟彭殇同在梦陶潜身丗两相遗一丸五色成虚语石烂松薪更莫疑哆侈不劳文似锦进趋何必利如锥钱神任尓知无敌酒重于吾亦庶几江畔秋光蟾阁镜槛前山翠茂陵眉罇香轻泛数枝菊檐影斜侵半局棊休指宦游论巧拙秖将愚直祷神祇三吴烟水平生念宁向闲人道所之沈下贤斯人清唱何人和草径苔芜不可㝷一夕小敷山下梦水如环珮月如襟李和鼎鵩鸟飞来庚子直谪去日蚀辛卯年由来枉死贤才事消长相持势自然赠沈学士张歌人拖䄂事当年郎敎唱客前㫁时轻裂玉收处逺缲烟孤直縆云定光明滴水圎泥情迟急管流恨咽长絃吴苑春风起河桥酒斾悬慿君更一醉家在杜陵邉忆游朱坡四韵秋草樊川路斜阳覆盎门猎逢韩嫣骑树识馆陶园带雨经荷沼盘烟下竹村如今归不得自戴望天盆朱坡絶句三首故国池塘倚御渠江城三诏换鱼书贾生辞赋恨流落秖向长沙住岁余烟深苔巷唱樵儿花落寒轻倦客归藤岸竹洲相掩映满池春雨䴙鹈飞乳肥春洞生鹅管沼避廻巖势犬牙自笑卷懐头角缩归盘烟磴恰如蜗出宫人二首闲吹玉殿昭华管醉折棃园缥蔕花十年一梦归人丗绛缕犹封系臂纱平阳拊背穿驰道铜雀分香下璧门几向缀珠深殿里妬抛羞态卧黄昏长安秋望楼倚霜树外镜天无一毫南山与秋色气势两相髙独酌牎外正风雪拥炉开酒缸何如钓船雨蓬底睡秋江醉眠秋醪雨中熟寒斋落叶中幽人本多睡更酌一鐏空不饮赠酒细筭人生事彭殇共一筹与愁争底事要尔作戈矛昔事文皇帝三十二韵昔事文皇帝叨官在諌垣奏章爲得地齚齿负明恩金虎知难动毛釐亦耻言撩头虽欲吐到口却成吞照胆常悬镜窥天自戴盆周钟旣窕槬黥阵亦瘢痕鳯阙觚稜影仙盘晓日雨晴文石滑风暖㦸衣翻每虑号无告长忧骇不存随行唯跼蹐出语但寒暄宫省咽喉任戈矛羽卫屯光尘皆影附车马定西奔亿万持衡价锱铢挟契论堆时过北斗积处满西园接棹隋河溢连蹄蜀栈刓漉空沧海水搜尽卓王孙闘巧猴雕刺夸趫索挂跟狐威假白额枭啸得黄昬馥馥芝兰圃森森枳棘藩吠声嗾国猘公议怯膺门窜逐诸丞相苍茫逺帝阍一名爲吉士谁免弔湘魂间丗英明主中兴道德尊崑岗怜积火河汉注清源川口隄防决隂车鬼恠掀重云开㓪照九地雪幽冤我实刚肠者形甘短褐髠曽经触虿尾犹得凭熊轩杜若芳洲翠严光钓瀬喧溪山侵越角封壤尽吴根客恨萦春细郷愁压思繁祝尧千万寿再拜揖余罇道一大尹存之学士庭羙学士简于圣明自致霄汉皆与舎第昔年还往牧支离穷悴窃于一麾书羙歌诗兼自言志因成长句四韵呈上三君子九金神鼎重丘山五玉诸侯杂珮环星座通霄狼猎暗戍楼吹笛虎牙闲斗间紫气龙埋狱天上洪炉帝铸颜若念西河旧交友鱼符应许出函关杏园夜来微雨洗芳尘公子骅骝歩贻匀莫恠杏园顦顇去满城多少挿花人春晩题韦家亭子拥鼻侵襟花草香髙台春去恨茫茫蔫红半落平池晩曲渚飘成锦一张过田家宅安邑南门外谁家板筑髙奉诚园里地墻缺见蓬蒿见宋拾遗题名处感而成诗窜逐穷荒与死期饿唯蒿藿病无医怜君更抱重泉恨不见崇山谪去时雪晴访赵嘏街西所居三韵命代风骚将谁登李杜坛少陵鲸海动翰苑鹤天寒今日访君还有意三条冰雪独来看将赴吴兴登乐游原一絶淸时有味是无能闲爱孤云静爱僧欲把一麾江海去乐游原上望昭陵樊川文集卷二樊川文集樊川文集卷第三樊川文集第三中书舎人杜牧字牧之洛阳长句二首草色人心相与闲是非名利有无间桥横落照虹堪画树鏁千门鸟自还芝盖不来云杳杳仙舟何处水潺潺君王谦让泥金事苍翠空高万嵗山天汉东穿白玉京日华浮动翠光生桥邉逰女珮环委波底上阳金碧明月鏁名园孤鹤唳川酣秋梦凿龙声连昌绣岭行宫在玉辇何时父老迎洛中监察病假满送韦楚老拾遗归朝洛桥风暖细翻衣春引仙官去玉墀独鹤𥘉冲太虚日九牛新落一毛时行开敎化期君是卧病神祇祷我知十载丈夫堪耻处朱云犹掉直言旗东都送郑处诲挍书归上都悠悠渠水清雨霁洛阳城槿堕𥘉开艶蝉闻第一声故人容易去白髪等闲生此别无多语期君晦盛名故洛阳城有感一片官墙当道危行人爲汝去迟迟筚圭苑里秋风后平乐舘前斜日时锢党岂䏻留汉鼎清谈空解识胡儿千烧万战坤灵死惨惨终年鸟雀悲扬州三首炀帝雷塘土迷蔵有旧楼谁家唱水调明月满扬州骏马宜闲出千金好暗逰喧阗醉年少半脱紫茸裘秋风放萤苑春草鬪鸡台金络擎鵰去鸾环拾翠来蜀船红锦重越橐水沉堆处处皆华表淮王奈却廻街垂千歩栁霞映两重城天碧台阁丽风凉歌管清纎腰间长䄂玉珮杂繁缨拖轴诚爲壮豪华不可名自是荒淫罪何妨作帝京润州二首句吴亭东千里秋放歌曽作昔年逰青苔寺里无马迹緑水桥邉多酒楼大抵南朝皆旷逹可怜东晋㝡风流月明更想桓伊在一笛闻吹出塞愁谢眺诗中佳丽地夫差传里水犀军城高铁瓮横强弩栁暗朱楼多梦云画角爱飘江北去钓歌长向月中闻扬州尘土试廻首不惜千金借与君题扬州禅智寺雨过一蝉噪飘萧松桂秋青苔满阶砌白鸟故迟留暮蔼生深树斜阳下小楼谁知竹西路歌吹是扬州西江怀古上吞巴汉控潇湘怒似连山浄镜光魏帝缝囊真戏剧符坚投箠更荒唐千秋钓舸歌明月万里沙鸥弄夕阳范蠡清尘何寂寞好风唯属徃来商车书混一业无穷井邑山川今古同戊辰年向江南怀古金陵过惆怅闲吟忆庾公江南春絶句千里鸎啼緑映红水村山郭酒旗风南朝四百八十寺多少楼台烟雨中将赴宣州留题扬州禅智寺故里溪头松柏双来时尽日倚松牎杜陵隋苑巳絶国秋晚南逰更渡江题宣州开元寺水阁阁下宛溪夹溪居人六朝文物草连空天澹云闲今古同鸟去鸟来山色里人歌人哭水声中深秋帘幕千家雨落日楼台一笛风惆怅无因见范蠡参差烟树五湖东宣州送斐坦判官徃舒州时牧欲赴官归京日暖泥融雪半销行人芳草马声骄九华山路云遮寺清弋江村桞拂桥君意如鸿高的的我心悬斾正揺揺同来不得同归去故国逢春一寂寥句溪夏日送庐霈秀才归王屋山将欲赴举野店正纷泊茧𧖟𥘉引丝行人碧溪渡繋马緑杨枝苒苒迹始去悠悠心所期秋山念君别惆怅桂花时自宣城赴官上京萧洒江湖十过秋酒盃无日不迟留谢公城畔溪惊梦苏小门前栁拂头千里云山何处好㡬人襟韵一生休尘冠挂却知闲事终把蹉跎访旧逰春末题池州弄水亭使君四十四两佩左铜鱼爲吏非循吏论书读底书晚花红艶静高树緑隂𥘉亭宇清无比溪山画不如嘉賔能啸咏宫妓巧粧梳逐日愁皆碎随时醉有余偃湏求五鼎陶秪爱吾庐趣向人皆异贤豪莫笑渠登池州九峯楼寄张祜百感衷来不自由角声孤起夕阳楼碧山终日思无尽芳草何年恨即休睫在眼前长不见道非身外更何求谁人得似张公子千首诗轻万户侯齐安郡晚秋栁岸风来影渐踈使君家似野人居云容水态还堪赏啸志歌怀亦自如雨暗残灯棊欲散酒醒孤枕鴈来𥘉可怜赤壁争雄渡唯有簔翁坐钓鱼九日齐山登高江涵秋影鴈𥘉飞与客携壷上翠㣲尘世难逢开口笑菊花湏挿满头归但将酩酊酬佳节不用登临恨落晖古徃今来只如此牛山何必独霑衣池州春送前进士蒯希逸芳草复芳草㫁肠还㫁肠自然堪下泪何必更残阳楚岸干万里燕鸿三两行有家归不得况举别君觞齐安郡中偶题二首两竿落日溪桥上半缕轻烟栁影中多少緑荷相倚恨一时廻首背西风秋声无不搅离心梦泽兼葭楚雨深自滴堦前大梧叶千君何事动哀吟齐安郡后池絶句菱透浮萍緑锦池夏鸎千转弄蔷薇尽日无人看㣲雨鸳鸯相对浴红衣题齐安城楼鸣轧江楼角一声㣲阳㶑㶑落寒汀不用慿栏苦廻首故郷七十五长亭池州李使君没后十一日处州新命始到后见归妓感而成诗缙云新命诏𥘉行才是孤魂夀噐成黄壤不知新雨露粉书空换旧铭旌巨卿哭处云空㫁阿骛归来月正明多少四年遗爱事郷闾生子李为名见刘秀才与池州妓别逺风南浦万重波未似生离恨别多楚管䏻吹栁花怨吴姬争唱竹枝歌金钗横䖏緑云堕玉筯凝时红粉和待得枚皐相见日自应粧镜笑蹉跎池州废林泉寺废寺碧溪上頽垣倚乱峯看栖归树鸟犹想过山钟石路㝷僧去此生应不逄忆齐安郡平生睡足处云梦泽南州一夜风欺竹连江雨送秋格卑常汩汩力学强悠悠终掉尘中手潇湘钓漫流池州清溪弄溪终日到黄昏照数秋来白髪根何物頼君千遍洗笔头尘土渐无㾗游池州林泉寺金碧洞䄂拂霜林下石稜潺湲声㫁满溪氷携茶腊月游金碧合有文章病茂陵即事黄州作因思上党三年战闲咏周公七月诗竹帛未闻书死节丹青空见画灵旗萧条井邑如鱼尾早晚干戈识虎皮莫笑一麾东下计满江秋浪碧参差赠李秀才是上公孙子骨清年少眼如冰鳯羽参差五色层天上麒麟时一下人间不独有徐陵寄李起居四韵椘女梅簮白雪姿前溪碧水冻醪时云罍心凸知难捧鳯管簧寒不受吹南国剑眸䏻昐盻侍臣香䄂爱僛垂自怜穷律穷途客正刼孤灯一局棊题池州贵池亭势比凌歊宋武台分明百里逺㠶开蜀江雪浪西江满强半春寒去却来兰溪兰溪春尽碧泱泱映水兰花雨发香楚国大夫憔悴日应㝷此路去潇湘睦州四韵州在钓台边溪山实可怜有家皆掩映无处不潺湲好树鸣幽鸟晴楼入野烟残春杜陵客中酒落花前秋晚早发新定解印书千轴重阳酒百缸凉风满红树晓月下秋江巖壑会归去尘埃终不降悬缨未敢濯严瀬碧漴漴除官归京睦州雨霁秋半吴天霁清凝万里光水声侵笑语岚翠挨衣裳逺树疑罗帐孤云认粉囊溪山侵两越时节到重阳顾我能甘贱无由得自强悮曽公触尾不敢夜循墙岂意笼飞鸟还爲锦帐郎网今开传爕书旧识黄香姹女眞虚语饥儿欲一行浅深湏掲厉休更学张纲夜泊桐庐先寄苏台卢郎中水槛桐庐舘归舟系石根笛吹孤戍月犬吹隔溪村十载违清栽幽怀未一论苏台菊花节何处与开鐏新转南曹未叙朝散𥘉秋暑退出守吴兴书此篇以自见志捧诏汀洲去全家羽翼飞喜抛新锦帐荣借旧朱衣且免材爲累何妨拙有机宋株聊自守鲁酒怕旁围清尚宁无素光隂亦未晞一盃寛幕席五字弄珠玑越浦黄甘嫰吴溪紫蟹肥平生江海志佩得左鱼归题白苹洲山鸟飞红带亭薇拆紫花溪光𥘉透彻秋色正清华静处知生乐喧中见死夸无多珪组累终不负烟霞题茶山山实东吴秀茶称瑞草魁剖符虽俗吏脩贡亦仙才溪尽停蛮棹旗张卓翠苔栁村穿窈窕松涧渡喧豗等级云峯峻寛平洞府开拂天闻笑语特地见楼台泉嫰黄金涌牙香紫璧裁拜章期沃日轻骑疾奔雷舞䄂岚侵涧歌声谷荅廻磬音藏叶鸟雪艳照潭梅好是全家到廉爲奉诏来树隂香作帐花径落成堆景物残三月登临怆一盃重游难自尅俛首入尘埃茶山下作春风最窈窕日暁栁村西娇云光占岫健水鸣分溪燎巖野花逺戞瑟幽鸟啼把酒坐芳草亦有佳人携入茶山下题水口草市絶句倚溪侵岭多髙树夸酒书旗有小楼惊起鸳鸯岂无恨一双飞去却廻头春日茶山病不饮酒因呈賔客笙歌登画舡十曰清明前山秀白云腻溪光红粉鲜欲开未开花半隂半晴天谁知病太守犹得作茶仙不饮赠官妓芳草正得意汀洲日欲西无端千树㧕更拂一条谿几朶梅堪折何人手好携谁怜佳丽地春恨却悽悽早春赠军事薛判官雪后新正半春来四刻长晴梅朱粉艳嫰水碧罗光絃管开双调花钿坐两行唯君莫惜醉认取少年埸代吴兴妓春𥘉寄薛军事雾冷侵红粉春隂扑翠钿自悲临暁镜谁与惜流年栁暗霏㣲雨花愁黯淡天金钗有㡬只抽当酒家钱八月十二日得替后移居霅溪馆因题长句四韵万家相庆喜秋成处处楼台歌板声千岁鹤归犹有恨一年人住岂无情夜凉溪馆留僧话风定苏潭看月生景物登临闲始见愿爲闲客此闲行𥘉冬夜饮淮阳多病偶求懽客䄂侵霜与烛盘砌下梨花一堆雪明年谁此凭栏干栽竹本因遮日种却似爲溪移歴歴羽林影踈踈烟露姿萧骚寒雨夜𫾣劼晚风时故国何年到尘冠挂一枝梅轻盈照溪水掩歛下瑶台妬雪聊相比欺春不逐来偶同佳客见似爲冻醪开若在秦楼畔堪爲弄玉媒山石榴似火山榴映小山繁中䏻薄艶中闲一朶佳人玉钗上秪疑烧却翠云鬟桞长句日落水流西复东春光不尽栁何穷巫娥庙里低含雨宋玉宅前斜带风莫将榆荚共争翠深感杏花相映红灞上汉南千万树㡬人游宦别离中隋堤桞夹岸垂杨三百里秪应图画㝡相宜自嫌流落西归疾不见东风二月时桞絶句数树新开翠影齐倚风情态𬒳春迷依依故国樊川恨半掩村桥半拂溪独栁含烟一株桞拂地揺风乆佳人不忍折怅望廻纎手早鴈金河秋半虏絃开云外惊飞四散哀仙掌月明孤影过长门灯暗数声来湏知胡骑纷纷在岂逐春风一一廻莫厌潇湘少人处水多菰米岸莓苔䴔䴖芝茎抽绀趾清唳掷金梭日翅闲张锦风池去罥罗静眠依翠荇暖戯折高荷山隂岂无尔茧字换群鹅鹦鹉华堂日渐高雕槛繋红縚故国陇山树美人金剪刀避笼交翠尾罅嘴静新毛不念三缄事世途皆尓曹鹤清音迎晚月愁思立寒蒲丹顶西施颊霜毛四皓须碧云行止躁白鹭性灵麤终日无群伴溪邉弔影孤鵶扰扰复翻翻黄昬飏冷烟毛欺皇后髪声感楚姬絃蔓垒盘风下霜林接翅眠祗如西旅様头白岂无縁鹭鸶雪衣雪发青玉觜群捕鱼儿溪影中惊飞逺映碧山去一树梨花落晚风村舎燕汉官一百四十五多下珠帘闭琐牎何处营巢夏将半茅檐烟里语双双归燕画堂歌舞喧喧地社去社来人不看长是江楼使君伴黄昏犹待倚栏干伤猿独折南园一朶梅重㝷幽坎巳生苔无端晚吹惊髙树似袅长枝欲下来还俗老僧雪发不长寸秋寒力更㣲独㝷一径叶犹挈纳残衣日暮千峯里不知何处归斫竹寺废竹色死宦家寕尔留霜根渐随斧风玉尚𫾣秋江南苦吟客何处送悠悠将赴湖州留题亭菊陶菊手自种楚兰心有期遥知渡江日正是撷芳时折菊篱东菊径深折得自孤吟雨中衣半湿拥鼻自知心云尽日看云首不廻无心都大似无才可怜光彩一片玉万里晴天何处来醉后题僧院离心忽忽复悽慺雨晦倾瓶取醉泥可羡髙僧共心语一如携穉往东西题禅院觥舡一棹百分空十歳青春不负公今日鬓丝禅榻畔茶烟轻飏落花风哭李给事中敏阳陵郭门外坡陁丈五坟九泉如结友兹地好埋君黄州竹迳鬪竹浊蟠小径屈折鬪虵来三年得归去知遶几千廽题敬爱寺楼暮景千山雪春寒百尺楼独登还独下谁㑹我悠悠送刘秀才归江陵綵服鲜华觐渚宫鲈鱼新熟别江东刘郎浦夜侵船月宋玉亭春弄䄂风落落精神终有立飘飘才思杳无穷谁人世上爲金口借取明时一荐雄见吴秀才与池妓别因成絶句红烛短时羗笛怨清歌咽处蜀絃高万里分飞两行泪满江寒雨正萧骚湖南正𥘉招李郢秀才行乐及时时巳晚对酒当歌歌不成千里暮山重叠翠一溪寒水浅深清高人以饮爲忙事浮世除诗尽强名看着白苹牙欲吐雪舟相访胜闲行赠朱道灵刘根丹篆三千字郭璞青囊两卷书牛渚矶南谢山北白云深处有巖居屏风絶句屏风周倣画纎腰嵗乆丹青色半销斜倚玉牎鸾髪女拂尘犹自妬娇饶哭韩绰平明送葬上都门绋翣交横逐去䰟归来冷笑悲身事唤妇唿儿索酒盆新定途中无端偶效张文纪下杜郷园别五秋重过江南更千里万山深处一孤舟题新定八松院小石雨滴珠玑碎苔生紫翠重故关何日到且看小三峯樊川文集第三樊川文集樊川文集卷第四樊川文集第四杜牧字牧之徃年随故府吴兴公夜泊芜湖口今赴官西去再宿芜湖感旧伤怀因成十六韵南指陵阳路东流似昔年重恩山未荅双鬓雪飘然数仞惭投迹群公愧拍肩驽骀蒙锦绣尘土浴潺湲郭隗黄金峻虞卿白璧鲜貔貅环玉帐鸎鹉破蛮牋极浦沉碑㑹秋花落㡌筵旌旗明逈野冠珮照神仙筹画言何𥙷优容道实全讴謡人扑地鸡犬树连天紫鳯超如电青襟散似烟苍生未经济坟草巳芊绵徃事唯沙月孤灯但客舡岘山云影畔棠叶水声前故国还归去浮生亦可怜髙歌一曲泪明日夕阳边怀钟陵旧游四首一谒征南最少年虞卿双璧截肪鲜歌謡千里春长暖丝管髙台月正圆玉帐军筹罗俊彦绛帷环珮立神仙陆公余徳机云在如我酬恩合执鞭又滕阁中春绮席开柘枝蛮皷殷晴雷垂楼万幕青云合破浪千㠶阵马来未掘双龙牛斗气髙悬一榻栋梁材连巴控越知何有珠翠沉檀处处堆又十顷平湖堤桞合岸秋兰芷緑纎纎一声明月採莲女四面朱楼卷画帘白鹭烟分光的的㣲涟风定翠斜辉更落西山影千歩虹桥气象兼又控压平江十万家秋来江静镜新磨城头晩鼓雷霆后桥上游人笑语多日落汀㾗千里色月当楼午一声歌昔年行乐秾桃畔醉与龙沙㨂蜀罗台城曲二首整整复斜斜随旗簇晩沙门外韩檎虎楼头张丽华谁怜容足地却羡井中鼃又王颁兵势急鼓下坐蛮奴㶑灔倪塘水义牙出骨须干芦一炬火廻首是平芜江上雨寄崔碣春半平江雨圎文破蜀罗声眠蓬底客寒湿钓来簑暗澹遮山逺空蒙着栁多此时怀一恨相望意如何罢钟陵幕吏十三年来泊湓浦感旧爲诗青梅雨中熟樯倚酒旗边故国残春梦孤舟一褐眠揺揺逺堤柳暗暗十程烟南奏钟陵道无因似昔年啇山麻涧云光岚彩四面合柔柔垂栁十余家雉飞鹿过芳草逺牛巷鸡埘春日斜秀眉老父对罇酒旧袖女儿簮野花征车自念尘土计惆怅溪边书细沙啇山冨水驿益戆犹来未觉贤终湏南去弔湘川当时物议朱云小后代声华白日悬邪佞每思当面唾清贫长欠一盃钱驿名不合轻移改留警朝天者惕然丹水何事苦萦廻离肠不自裁恨声随梦去春态逐云来沉定蓝光彻喧盘粉浪开翠巖三百尺谁作子陵台题武关碧溪留我武关东一笑怀王迹自穷郑䄂娇饶酣似醉屈原憔悴去如蓬山墻谷堑依然在弱吐强吞尽巳空今日圣神家四海戍旗长卷夕阳中除官赴阙商山道中絶句水叠鸣珂树如帐长杨春殿九门珂我来惆怅不自决欲去欲住终如何汉江溶溶漾漾白鸥飞緑净春深好染衣南去北来人自老夕阳长送钓船归襄阳雪夜感怀徃事起独念飘然自不胜前滩急夜响宻雪映寒灯的的三年梦迢迢一线縆明朝楚山上莫上㝡高层咏歌圣德逺怀天寳因题关亭长句四韵圣敬文思业太平海寰天下唱歌行秋来气势洪河壮霜后精神泰华狞广德者强朝万国用贤无敌是长城君王若悟治皮谕安史何人敢弄兵途中作緑树南阳道千峯势逺随碧溪风澹态芳树雨余姿野渡云𥘉暖征人袖半垂残花不一醉行乐是何时重到襄阳哭亡友韦寿朋故人坟树立秋风伯道无儿迹更空重到笙歌分散地隔江吹笛月明中赤壁折戟沉沙铁未销自将磨洗认前朝东风不与周郎便铜雀春深鏁二乔云梦泽日旗龙斾想飘扬一索功髙缚楚王直是超然五湖客未如终始郭汾阳除官行至昭应闻友人出官因寄贱子来千里明公去一麾可能休涕泪岂独感恩知草木秋风后山川落照时如何望故国驱马却迟迟寄浙东韩乂评事一笑五云溪上舟跳丸日月十经秋鬓衰酒减欲谁泥迹辱魂惭好自尤梦寐㡬囬迷蛱蝶文章应广畔牢愁无穷尘土无聊事不得清言解不休泊秦淮烟笼寒水月笼沙夜泊秦淮近酒家商女不知亡国恨隔江犹唱后庭花秋浦途中萧萧山路穷秋雨淅淅溪风一岸蒲爲问寒沙新到鴈来时还下杜陵无题桃花夫人庙细腰宫里露桃新脉脉无言度㡬春至竟息亡縁底事可怜金谷堕楼人𥘉春有感寄歙州邢贠外雪溺前溪水啼声巳绕滩梅衰未减态春嫩不禁寒迹去梦一觉年来事百般闻君亦多感何处倚栏干书怀寄中朝徃还平生自许少尘埃爲吏尘中势自廻朱绂乆惭官借与白头还叹老将来湏知丗路难轻进岂是君门不大开霄汉㡬多同学伴可怜头角尽卿材寄崔钧缄书报子玉爲我谢平津自愧扫门士谁爲乞火人词㠯陪羽猎战将骋骈隣两地差池恨江汀醉送君𥘉春雨中舟次和州横江裴使君见迎李赵二秀才同来因书四韵兼寄江南许浑先軰芳草渡头㣲雨时万株杨栁拂波垂蒲根水暖鴈𥘉浴梅径香寒蜂未知辞客倚风吟暗淡使君廻马湿旌旗江南仲蔚多情调怅望春隂㡬首诗和州絶句江湖醉度十年春牛渚山边六问津歴阳前事知何实髙位纷纷见䧟人题乌江亭胜败兵家事不期包羞忍耻是男儿江东子弟多才俊卷土重来未可知题横江舘孙家兄弟晋龙骧驰骋功名业帝王至竟江山谁是主荅矶空属钓鱼郎寄澧州张舎人笛髪匀肉好生春岭截玉鑚星寄使君檀的染时㾗半月落梅飘处响穿云楼中威鳯倾冠听沙上惊鸿掠水分遥想紫泥封诏罢夜深应隔禁墙闻寄杨州韩绰判官青山隐隐水遥遥秋尽江南草木凋二十四桥明月夜玉人何处教吹箫送李羣玉赴举故人别来面如雪一榻拂云秋影中玉白花红三百首五陵谁唱与春风送薛种游湖南贾傅松醪酒秋来美更香怜君片云思一棹去潇湘题夀安县甘棠舘御沟一渠东注芳华苑苑鏁池塘百岁空水殿半倾蟾口澁爲谁流下蓼花中汴河怀古锦䌫龙舟隋炀帝平台复道汉梁王游人闲起前朝念折柳孤吟断杀肠汴河阻冻千里长河𥘉冻时玉珂瑶珮响参差浮生恰似冰底水日夜东流人不知酬张祜处士见寄长句四韵七子论诗谁似公曹刘须在指挥中荐衡昔日知文举乞火无人作蒯通北极楼台长挂梦西江波浪逺吞空可怜故国三千里虚唱歌辞满六宫寄宣州郑諌议大夫官重醉江东萧洒名儒振古风文石陛前辞圣主碧云天外作冥鸿五言宁谢颜光禄百歳须齐卫武公再拜冝同丈人行过庭交分有无同题元处士髙亭水接西江天外声小斋松影拂云平何人敎我吹长笛与倚春风弄月明郑瓘恊律广文遗韵留摅散鸡犬图书共一船自说江湖不归事阻风中酒过年年题筹笔驿江东矜割据邺下夺孤婺霸略非匡汉宏图欲佐谁奏书辞后主仗劒出全师重袭襃斜路悬开反正旗欲将苞有截必使举无遗沉虑经谋际挥毫决胜时圜当分画前着比操持山秀扶英气川流入妙思筭成功在彀运去事终亏命屈天方猒人亡国自随艰难推旧姓开创极𥘉基揔叹曽过地寕探作敎资若归新暦数谁复顾衰危报德兼明道长留识者知和野人殷潜之题筹笔驿十四韵三吴裂婺女九钖狱孤儿覇主业未半本朝心是谁永安宫受诏筹笔驿沉思画地干坤在濡毫胜负知艰难同草创得失计毫釐寂黙经千虑分明浑一期川流萦智思山耸助扶持慷慨匡时略从容问罪师襃中秋鼓角渭曲晩旌旗仗义悬无敌鸣攻固有辞若非天夺去岂复虑䏻支子夜星才落鸿毛鼎便移邮亭世自换白日事长垂何处躬耕者犹题殄瘁诗重题絶句一首邮亭寄人丗人丗寄邮亭何如自筹度鸿路有冥冥送陆洿郎中弃官东归少微星动照春云魏阙衡门路自分倐去忽来应有意丗间尘土谩疑君寄珉笛与宇文舎人调髙银字声还侧物比柯亭韵校竒寄与玉人天上去桓将军见不教吹寄内兄和州崔贠外十二韵歴阳崔太守何日不含情恩义同钟李埙箎实弟兄光尘能混合擘画最分明台阁仁贤誉闺门孝友声西方像教毁南海绣衣行金槖宁廻顾珠箪肯一枨祇冝裁宻诏何自取专城进退无非道徊翔必有名好风𥘉婉软离思苦萦盈金马旧逰贵桐庐春水生雨侵寒牖梦梅引冻醪倾共祝中兴主髙歌唱太平遣兴镜弄白髭须如何作老夫浮生长勿勿儿小且呜呜忍过事堪喜㤗来忧胜无治平心径熟不遣有穷途早秋踈雨洗空旷秋摽惊意新大热去酷吏清风来故人罇酒酌未酌晓花嚬不嚬铢秤与缕雪谁觉老陈陈秋思热去解钳飘萧秋半时㣲雨池塘见好风襟䄂知髪短梳未足枕凉闲且欹平生分过此何事不参差途中一絶镜中丝髪悲来惯衣上尘㾗拂渐难惆怅江湖钓竿手却遮西日向长安春尽途中田园不事来逰宦故国谁交尔别离独倚关亭还把酒一年春尽送春诗题村舎三树稚桑春未到扶牀乳女午啼饥潜销暗铄归何处万指侯家自不知代人寄逺河桥酒斾风软候舘梅花雪娇宛陵楼上瞪目我郎何处情饶绣领任垂蓬髻丁香闲结春梢䞉肯新年归否江南緑草迢迢闺情姢姢却月眉新鬓学鵶飞暗砌匀檀粉晴牎画夹衣䄂红垂寂寞眉黛歛依稀还向长陵去今宵归不归旧游闲吟芍药诗怅望乆嚬眉盼眄廻眸逺纎衫整髻迟重㝷春昼梦笑把浅花枝小市长陵住非郎谁得知寄逺只影随惊鴈单栖鏁画笼向春罗䄂薄谁念舞台风帘徒云逢剪削岂谓见偏装鳯节䡖雕日鸾花薄饰香问屏何屈曲怜帐解周防下溃金阶露斜分碧瓦霜沉沉伴春梦寂寂侍华堂谁见昭阳殿真珠十二行寄题甘露寺北轩曽上蓬莱宫里行北轩栏槛㝡留情孤高堪弄桓伊笛缥缈冝闻子晋笙天接海门秋水色烟笼隋苑暮钟声他年㑹着荷衣去不向山僧道姓名题青云舘虬蟠千仞剧羊肠天府由来百二强四皓有芝轻汉祖张仪无地与怀王云连帐影萝隂合枕遶泉声客梦凉深处㑹容高尚者水苗三顷百株桑郡中有怀寄上睦州贠外十三兄歙州刺史邢羣城枕溪流浅更斜丽谯连带邑人家经冬野菜青青色未腊山梅树树花虽免瘴云生岭上永无京信到天涯如今嵗晏从羇滞心喜弹冠事不賖正𥘉奉酬翠巖千尺倚溪斜曽得严光作钓家越嶂逺分丁字水腊梅迟见二年花明时刀尺君湏用幽处田园我有涯一壑风烟阳羡里解龟休去路非賖江上偶见絶句楚郷寒食橘花时野渡临风驻綵旗草色连云人去住水纹如糓燕差池题木兰庙弯弓征战作男儿梦里曽经与画眉㡬度思归还把酒拂云堆上祝明妃入商山早入商山百里云蓝溪桥下水声分流水旧声人旧耳此廻呜咽不堪闻偶题甘罗昔作秦丞相子政曽爲汉辇郎千载更逄王侍读当时还道有文章送卢秀才一絶春瀬与烟逺送君孤棹开潺湲如不改愁更钓鱼来醉题金镊洗霜鬓银觥敌露桃醉头扶不起三丈日还高题商山四皓庙一絶吕氏强梁嗣子柔我扵天性岂恩雠南军不袒左邉䄂四老安刘是灭刘送隐者一絶无媒径路草萧萧自古云林远市朝公道世间唯白髪贵人头上不曽饶题张处士山荘一絶好鸟疑𫾣磬风蝉认轧筝脩篁与嘉树偏倚半巖生有怀重送斛斯判官苍苍烟月满川亭我有劳歌一爲聴将取离魂随白骑三台星里拜文星赠别娉娉袅袅十三余荳䓻梢头二月𥘉春风十里扬州路卷上珠帘揔不如多情却似揔无情唯觉罇前笑不成蜡烛有心还惜别替人垂泪到天明寄远前山极远碧云合清夜一声白雪㣲欲寄相思千里月溪边残照雨霏霏九日金英繁乱拂栏香明府辞官酒满缸还有玉楼轻薄女笑他寒燕一双双寄牛相公汉水横冲蜀浪分危楼点的拂孤云六年仁政讴歌去栁远春隄处处闻我乏青云称君无买笑金虚传南国貌争奈五爲人题赠陵心桂席尘瑶珮琼鑪烬水沉凝魂空荐梦低珥悔听琴月落珠帘卷春寒锦幕深谁家楼上笛何处月明砧兰径飞蝴蝶筠笼语翠襟和簮抛鳯髻将泪入鸳衾的的新添恨迢迢絶好音文园终病渇休咏白头吟緑树莺莺语平江燕燕飞枕前闻去鴈楼上送春归半月縆双脸凝腰素一围西墙苔漠漠南浦梦依依有恨簮花懒无寥鬪草稀雕笼长惨澹兰畹谩芳菲镜歛青蛾黛灯挑皓腕肌避人匀迸泪拖䄂倚残晖有貌虽桃李单栖足是非云軿载驭去寒夜看裁衣少年行官爲骏马监职帅羽林儿两绶藏不见落花何处期猎𫾣白玉镫怒䄂紫金鎚田窦长留醉苏辛曲让岐豪持出塞节笑别逺山眉捷报云台贺公卿拜寿巵盆池凿破苍苔地偷他一片天白云生镜里明月落阶前有寄云阔烟深树江澄水浴秋美人何处在明月万山头樊川文集第四樊川文集樊川文集卷第五樊川文集第五中书舎人杜牧字牧之罪言国家大事牧不当官言之实有罪故作罪言生人常病兵兵祖于山东胤于天下不得山东兵不可死山东之地禹画九土曰兾州野舜以其分太大离爲幽州爲并州程其水土与河南等常重十一二故其人沉贽多材力重许可䏻辛苦自魏晋已下胤浮羡淫工机纎杂意态百岀俗益荡弊人益脆弱唯山东敦五种本兵矢他不䏻荡而自若也复产健马下者日驰二百里所以兵常当天下兾州以其恃强不循理兾其必破弱虽巳破兾其复强大也井州力足以并吞也幽州幽隂惨杀也故圣人因其风俗以爲之名黄帝时蚩尤爲兵阶自后帝王多居其地岂尚其俗都之邪自周劣齐覇不一世皆太常佣役诸侯至秦萃锐三晋经六世乃䏻得韩遂折天下嵴复得赵因拾取诸国秦末韩信聮齐有之故蒯通知汉楚轻重在信光武始扵上谷成扵鄗魏武举官渡三分天下有其二晋乱胡作至宋武号爲英雄得蜀得关中尽得河南地十分天下有八然不能使一人渡河以窥胡至于髙齐荒荡宇文取得隋文因以灭陈五百年间天下乃一家隋文非宋武敌也是宋不得山东隋得山东故隋爲王宋爲覇由此言之山东王者不得不可爲王覇者不得不可爲覇猾贼得之是以致天下不安国家天寳末燕盗徐起出入成臯函潼间若渉无人地郭李辈常以兵五十万不䏻遇邺自尔一百余城天下力尽不得尺寸人望之若廻鹘吐蕃义无有敢窥者国家因之畦河脩障戍塞其街蹊齐鲁梁蔡𬒳其风流因亦爲㓂以里拓表以表撑里混廻转颠倒横斜未尝五年间不战生人日顿委四夷日猖炽天子因之幸陜幸汉中焦焦然七十余年矣呜唿运遭孝武澣衣一肉不畋不乐自卑冗中拔取将相凢十三年乃䏻尽得河南山西地洗削更革罔不顺适唯山东不服亦再攻之皆不利以返岂天使生人未至于帖㤗耶岂其人谋未至耶何其艰哉何其艰哉今日天子圣明超出古昔志于平理若欲悉使生人无事其要在于去兵不得山东兵不可去是兵杀人无有巳也今者上䇿莫如自治何者当贞元时山东有燕赵魏叛河南有齐蔡叛梁徐陈汝白马津盟津襄邓安黄夀春皆戍厚兵凡此十余所才足自护治所实不辍一人以他使遂使我力解势弛熟视不轨者无可柰何阶此蜀亦叛吴亦叛其他未叛者皆迎时上下不可保信自元和𥘉至今一十九年间得蜀得吴得蔡得齐凢收郡县二百余城所未䏻得唯山东百城耳土地人户财物甲兵校之徃年岂不绰绰乎亦足自以爲治也法令制度品式条章果自治乎贤才姧恶搜选置舍果自治乎障戍镇守干戈车马果自治乎井闾阡陌仓廪财赋果自治乎如不果自治是助虏爲虏环土三千里植根七十年复有天下隂爲之助则安可以取故曰上䇿莫如自治中䇿莫如取魏魏于山东最重于河南亦最重何者魏在山东以其䏻遮赵也既不可越魏以取赵固不可越赵以取燕是燕赵常取重于魏魏常操燕赵之性命也故魏在山东㝡重黎阳距白马津三十重新郷距盟津一百五十里陴垒相望朝驾暮战是二津虏能溃一则驰入成皐不数日间故魏于河南间亦㝡重今者愿以近事明之元和中纂天下兵诛蔡诛齐顿之五年无山东忧者以能得魏也昨日诛沧顿之三年无山东忧者亦以能得魏也长庆𥘉诛赵一日五诸侯兵四出溃解以失魏也昨日诛赵罢如长庆时亦以失魏也故河南山东之轻重常悬在魏明白可知也非魏强大能致如此地形使然也故曰取魏爲中䇿冣下䇿爲浪战不计地势不审攻守是也兵多粟多欧人使战者便于守兵少粟少人不欧自战者便于战故我常失于战虏常困于守山东之人叛且三五丗矣今之后生所见言语举止无非叛也以爲事理正当如此沉酣入骨髓无以爲非者指示顺向詃侵族脔语曰叛去酋酋起矣至于有围急食尽餤尸以战以此爲俗俗岂可与史一胜一负哉自十余年来凢三收赵食尽且下尧山败赵复振下博败赵复振舘陶败赵复振故曰不计地势不审攻守爲浪战㝡下䇿也原十六卫国家始踵隋制开十六卫将军緫三十贠属官緫一百二十八贠署宇分部夹峙禁省厥𥘉历今未始替削然自今观之设官言无谓者其十六卫乎本原事迹其实天下之大命也始自贞观中旣武遂文内以十六卫畜养戎臣外开折冲果毅府五百七十四以储兵伍或有不幸方二三千里爲㓂土数十百万人爲㓂兵变夷戎狄践踏四作此时戎臣当提兵居外至如天下平一暴勃消削单车一符将命四走莫不信顺此时戎臣当提兵居内当其居内也官爲将军绶有朱紫章有金银千百骑趋奉朝庙第观车马歌儿舞女念功赏劳出于曲赐所部之兵散舎诸府上府不越一千二百人三时耕稼拨襫耞耒一时治武骑劒兵矢禆卫以课父兄相言不得业他籍藏将府伍散田畒力解势破人人自爱虽有蚩尤爲师雅亦不可使爲乱耳及其当居外也縁部之兵𬒳撽乃来受命于朝不见妻子斧钺在前爵赏在后以首争首以力搏力飘暴交捽岂暇异略虽有蚩尤爲师雅亦无能爲叛也自贞观至于开元末百五十年间戎臣兵伍未始逆篡此圣人所䏻柄统轻重制障表里圣筭圣术也至于开元末愚儒奏章曰天下文胜矣请罢府兵诏曰可武夫奏章曰天下力强矣请搏四夷诏曰可于是府兵内剷邉兵外作戎臣兵伍湍奔矢徃内无一人矣起辽走蜀缭络万里事五强㓂十余年中亡百万人尾大中干成燕偏重而天下掀然根萌烬燃七圣旰㑹求欲除之且不能也由此观之戎臣兵伍岂可一日使出落钤键哉然爲国者不䏻无也居外则叛居内则篡使外不叛内不篡兵不离伍无自焚之患将保颈领无烹狗之谕古今巳还法术最长其置府立卫乎近代巳来于其将也弊复爲甚人嚣曰廷诏命将矣名出视之率市儿辈盖多赂金玉负倚幽隂折劵交货所能也絶不识父兄礼义之教复无慷慨感槩之气百城千里一朝得之其强杰愎勃者则挠削法制不使缚巳斩族忠良不使违巳力壹势便罔不爲㓂其隂泥巧狡者亦能家算口歛委于邪倖由卿市公去都得都四履所治指爲别舘或一夫不幸而夀则戞割生人略匝天下是以天下每每兵乱涌溢齐人干耗郷党风俗淫窳衰薄教化恩泽壅抑不下召来灾沵𬒳及牛马嗟乎自愚而知之人其尽知之乎且武者任诛如天时有秋文者任治如天时有春是天不能倒春秋是豪杰不能总文武是此辈受钺诛暴乎曰于是乎在某人行教乎曰于是乎在欲祸蠧不作者未之有也伏惟文皇帝十六衞之㫖谁复而原其实天下之大命也故作原十六卫战论兵非脆也谷非殚也而战必挫北是曰不循其道也故作战论焉河北视天下犹珠玑也天下视河北犹四支也珠玑苟无岂不活身四支苟去吾不知其爲人何以言之夫河北者俗俭风浑淫巧不生朴毅坚强果于战耕名城坚垒嶭相贯髙山大河盘互交鏁加以土息健马便于驰敌是以出则胜处则饶不窥天下之产自可封殖亦犹大农之家不待珠玑然后以爲冨也天下无河北则不可河北既虏则精甲锐卒利刀良弓健马无有也卒然夷狄惊四邉摩封疆出表里吾何以御之是天下二支兵去矣河东盟津滑䑓大梁彭城东平尽宿厚兵以塞虏冲是六郡之师严饰护疆不可他使是天下二支兵去矣六郡之师厥数三亿低首仰给横拱不爲则㳂淮巳北循河之南东尽海西叩洛经数千里赤地尽取才䏻应费是天下三支财去矣咸阳西北戎夷大屯吓唿膻臊彻于帝君周秦单师不能排辟于是尽剷吴越荆楚之饶以啖兵戍是天下四支财去矣乃使吾用度不周徴徭不常无以膏齐民无以接四夷礼乐刑政不暇脩治品式条章不能僃具是天下四支尽解头腹兀然而巳焉有人解四支其自以䏻乆爲安乎今者诚能治其五败则一战可定四支可生夫天下无事之时殿寄大臣偷处荣逸爲家治具战士离落兵甲钝弊车马刓弱而未尝爲之简帖整饰天下杂然盗发则疾欧疾战此宿败之师也何爲而不北乎是不蒐练之过者其败一也夫百人荷戈仰食县官则挟千夫之名大将小禆操其余羸以虏壮爲幸以师老爲娯是执兵者常少糜食者常多筑垒未干公嚢巳虚此不责实科食之过其败二也夫战辄小胜则张皇其功奔走献状以邀上赏或一日再赐一月累封凯还未歌书品巳崇爵命极矣田官广矣金缯溢矣子孙官矣焉肯搜竒外死勤于我矣此赏厚之过其败三也夫多䘮兵士颠翻大都则跳身而来刺邦而去廻视刀锯菜色甚安一岁未更旋巳立于坛墀之上矣此䡖罚之过其败四也夫大将将兵柄不得专恩臣诘第来挥之至如堂然将阵殷然将鼓一则曰必爲偃月一则曰必爲鱼丽三军万夫环旋翔佯愰骇之间虏骑乗之遂取吾之鼓旗此不专任责成之过其败五也元和时天子急太平严约以律下常团兵数十万以诛蔡天下干耗四岁然后䏻取此盖五败不去也长庆𥘉盗子孙悉来走命是内地无事天子寛禁厚恩与人休息未㡬而燕赵甚乱引师起将五败益甚登坛注意之臣死窜且不暇复焉能加威于反虏哉今者诚欲调持干戈洒扫垢汗以爲万世安而乃踵前非踵前非是不可爲也古之政有不善士传言庻人谤发是论者亦且将书于谤木传于士大夫非偶而巳守论徃年两河盗起屠囚大臣劫戮二千石国家不议诛洗束兵自守反条大暦贞元故事而行姑息之政是使逆辈益横终唱患祸故作守论焉厥今天下何如哉干戈朽缺钱钝含引混贷煦育逆孽而殆爲故常而执事大人曽不歴筭周思以爲宿谋方且嵬岸抑扬自以爲广大繁昌莫巳若也呜唿其不知乎其俟蹇顿颠倾而后爲之支计乎且天下㡬里列郡㡬所而自河巳北蟠城数百金坚蔓织角奔爲㓂伺吾人之顦顇天时之不利则将与其朋伍罗络郡国将骇乱吾民于掌股之上耳今者及吾之壮不图擒取而乃偷处恬逸苐苐相付以爲后世子孙背胁疸根此复何也今之议者咸曰夫倔强之徒吾以良将劲兵以爲衔䇿髙位美爵充饱其肠安而不挠外而不拘亦犹豢扰虎狼而不拂其心则忿气不萌此大暦贞元所以守邦也亦何必疾战焚煎吾民然后以爲快也愚曰大暦贞元之间适以此爲祸也当是之时有城数十千百卒夫则朝廷待之贷以法故于是乎阔视大言自树一家破制削法角爲尊奢天子飬威而不问有司守恬而不呵王侯通爵越録受之觐聘不来几杖扶之逆息虏胤皇子嫔之装縁采饰无不备之是以地益广兵益强僣拟益甚侈心益昌于是土田名器分划殆尽而贼夫贪心未及畔岸遂有淫名越号或帝或王盟诅自立恬淡不畏走兵西略以饱其志者也是以赵魏燕齐卓起大倡梁蔡吴蜀蹑而和之其余混澒轩嚣欲相效者徃徃而是运遭孝武宵旰不忘前英后杰夕思朝议故䏻大者诛锄小者惠来不然周秦之郊㡬爲犯猎哉大抵生人油然多欲欲而不得则怒怒则争乱随之是以教笞于家刑罚于国征伐于天下此所以裁其欲而塞其争也大暦贞元之间尽反此道提区区之有而塞无涯之争是以首尾指支㡬不䏻相运掉也今者不知非此而反用以爲经愚见爲盗者非止于河北而巳鸣唿大历贞元守邦之术永戒之哉论相吕公善相人言女吕后当大贵冝以配季季后爲天子吕后复称制天下王吕氏子弟悉以大国隋文帝相工来和軰数人亦言当爲帝者后簒窃果得之诚相法之不谬矣吕氏自称制通爲后凢二十余年间隋氏自簒至灭凢三十六年间男女族属杀灭殆尽当秦末吕氏大族也周末杨氏爲八柱国公侯相袭乆矣一旦以一女一男子偷窃位号不三二十年间壮老婴儿皆不得其死不知一女子爲吕氏之福邪爲祸邪一男子爲杨氏之祸邪爲福邪得一时之贵灭百丗之族彼知相法者当曰此必爲吕氏杨氏之祸乃可爲善相人矣今断一指得四海凢人不欲爲况以一女子一男子易一族哉余读荀卿非相因感吕氏杨氏知卿爲大儒矣樊川文集第五樊川文集樊川文集卷第六樊川文集第六中书舎人杜牧字牧之燕将録诨忠者绛人也祖瑶天寳末令内黄死燕㓂忠豪健喜兵始去燕燕牧刘济与二千人障曰狼口后将渔阳军留范阳元和五年中黄门出禁兵伐赵魏牧田季安令其徒曰师不跨河二十五年矣今一旦越魏伐赵赵诚虏魏亦虏矣计爲之柰何其徒有超佐伍而言曰愿借骑五千以除君忧季安大唿曰壮矣哉兵决出格沮者斩忠其时爲燕使魏知其谋乃入谓季安曰某之谋是引天下之兵也何者往年王师取蜀取吴筭不失一是相臣之谋今王师越魏伐赵不使耆臣宿将而专付中臣不输天下之甲而多出禁甲君知谁爲之谋此乃天子自爲之谋欲将夸服于臣下也今若师未叩赵而先碎于魏是上之谋反不如下且能不耻于天下乎旣耻且怒于是任智画䇿仗勐将兵练精毕力再举渉河鑑前之败必不越魏而伐赵校罪轻重必不先赵而后魏是上不上下不下当魏而来也季安曰然则若之何忠曰王师入魏君厚犒之于是悉甲压境号曰伐赵则可隂遗赵人书曰魏若伐赵则河北义士谓魏卖友魏若与赵则河南忠臣谓魏反君卖友反君之名魏不忍受执事若能隂解陴障遗魏一城魏得持之奏捷天子以爲符信此乃使魏北得以奉赵西得以爲臣于赵爲角尖之耗于魏获不世之利执事岂能无意于赵平赵人脱不拒君是魏覇基安矣季安曰善先生之来是天眷魏也遂用忠之谋与赵隂计得其堂阳忠归燕谋欲激燕伐赵㑹刘济合诸将曰天子知我怨赵今命我伐之赵亦必大备我伐与不伐孰利忠疾对曰天子终不使我伐赵赵亦不备燕刘济怒曰尔何不直言济赵叛命忠系狱因使人视赵果不备燕后一日诏果来曰燕南有赵北有胡胡勐赵孱不可舍胡而事赵也燕其爲予谨护北疆勿使予复挂胡忧而得专心于赵此亦燕之功也刘济乃解狱召忠曰信如子断矣何以知之忠曰潞牧卢从史外亲燕内实忌之外絶赵内实与之此爲赵画曰燕以赵爲障虽怨赵必不残赵不必爲备一且示赵不敢抗燕二且使燕获疑天子赵人旣不备燕潞人则走告于天子燕厚怨赵今赵见伐而不备燕是燕反与赵也此所以知天子终不使君伐赵赵亦必不备燕刘济曰今则奈何忠曰燕孕怨天下无不知今天子伐赵君坐全燕之甲一人未济易水此正使潞人将燕卖恩于赵败忠于上两皆售也是燕贮忠义之心卒染私赵之口不见徳于赵人恶声徒嘈嘈于天下耳唯君熟思之刘济曰吾知之矣乃下令军中曰五日毕出后者醢以徇济乃自将七万人南伐赵屠饶阳束鹿杀万人暴卒于师济子緫袭职忠复用事元和十四年春赵人献城十二冬诛齐三分其地忠因说緫曰凢天地数穷合必离离必合河北与天下相离六十年矣此亦数之穷也必与天地复合且建中时朱泚搏天子狩畿甸李希烈僣于梁王武俊称赵朱泚称兾田恱称魏李纳称齐郡国往往弄兵者低目而视当此之时可爲危矣然天下卒于无事自元和巳来刘辟守蜀栈道劒阁自以爲子孙丗丗之地然军卒三万数月见羁李锜横大江抚石头全吴之兵不得一战反束帐下田季安守魏卢从史守潞皆天下之精甲驾赵爲骑鼎立相视可爲强矣然从史绕壍五十里万㦸自护身如大醉忽在轞车季安死坟杵未收家爲逐客蔡人𬒳重叶之甲圎三石之弦持九尺之刃突前跳后卒如搏鹗一可枝百者累数万人四歳不北二三可爲坚矣然夜半大雪忽失其城齐人经地数千里倚渤海墻泰山壍大河精甲数亿钤劒其阨可爲安矣然兵折于潭赵首竿于都市此皆君之自见亦非人力所能及盖上帝神兵下来诛之耳今天子巨谋纎计必平章于大臣铺乐张猎未甞戴星徘徊顐玩之臣颜澁不展缩衣节口以赏战士此志岂湏臾忘于天下哉今国兵骎骎北来赵人巳献城十二助魏破齐唯燕未得一日之劳爲子孙寿后丗岂能帖帖无事乎吾深爲君忧之緫泣且拜曰自数人来未闻先生之言今者幸枉大敎吾心定矣明年春刘緫出燕卒于赵忠护緫丧来数日亦卒年六十四官至御史大夫忠弟宪前范阳安次令持兄丧归葬于綘常徃来长安间元年孟春某遇于冯翊属县北徴中因吐其兄之状某因直书其事至于襄贬之间俟学春秋者焉张保臯郑年传新罗人张保臯郑年者自其国来徐州爲军中小将保臯年三十年少十岁兄唿保臯俱善鬪战骑而挥枪其本国与徐州无有䏻敌者年复能没海履其地五十里不噎角其勇健保臯差不及年保臯以齿年以艺常龃龉不相下后保臯归新罗谒其王曰遍中国以新罗人爲奴婢愿得镇清海使贼不得掠人西去其王与万人如其请自大和后海上无鬻新罗人者保臯既贵于其国年错寞去职饥寒在泗之涟水县一日言于涟水戍将冯元规曰年欲东归乞食于张保臯元规曰尔与保臯所挟何如奈何去取死其手年曰饥寒死不如兵死快况死故郷邪年遂去至谒保臯保臯饮之极欢饮未卒其国使至大臣杀其王国乱无主保臯遂分兵五千人与年持年泣曰非子不䏻平祸难年至其国诛反者立王以报王遂徴保臯爲相以年代保皐天寳安禄山乱朔方节度使安思顺以禄山从弟肠死诏郭汾阳代之后旬日复诏李临淮持节分朔方半兵东岀赵魏当思顺时汾阳临淮俱爲牙门都将将万人不相䏻虽同盘饮食常睇相视不交一言及汾阳代思顺临淮欲亡去计未决诏至分汾阳兵东讨临淮入请曰一死固甘乞免妻子汾阳趍下持手上堂偶坐曰今国乱主迁非公不能东伐岂怀私忿时耶悉诏军吏出诏书读之如诏约束及别执手泣涕相勉以忠义讫平剧盗实二公之方知其心不叛知其材可任然后心不疑兵可分平生积忿知其心难也忿必见短知其材益难也此保臯与汾阳之贤等耳年投保臯必曰彼贵我贱我䧏下之不冝以旧忿杀我保臯果不杀此亦人之常情也临淮分兵诏至请死于汾阳此亦人之常情也保臯任年事出于巳年且寒饥易爲感动汾阳临淮平生抗立临淮之命出于天子㩁于保臯汾阳爲优此乃圣贤遟疑成败之际也彼无他也仁义之心与杂情并植杂情胜则仁义灭仁义胜则杂情销彼二人仁义之心旣胜复资之以明故卒成功出称周邵爲百代人师周公拥孺子而邵公疑之以周公之圣邵公之贤少事文王老佐武王能平天下周公之心邵公且不知之苟有仁义之心不资以明虽邵公尚尔况其下哉语曰国有一人其国不亡夫亡国非无人也丁其亡时贤人不用苟能用之一人足矣窦列女传列女姓窦氏小字桂娘父良建中𥘉爲汴州戸曹掾桂娘美颜色读书甚有文李希烈破汴州使甲士至良门取桂娘以去将出门顾其父曰愼无戚必能灭贼使大人取冨贵于天子桂娘旣以才色在希烈侧复能巧曲取信凢希烈之密虽妻子不知者悉皆得闻希烈归蔡州桂娘谓希烈曰忠而勇一军莫如陈先竒其妻窦氏先竒宠且信之愿得相往来以姊妹叙齿因徐说之使坚先竒之心希烈然之桂娘因以姊事先竒妻甞间曰爲贼兇残不道迟晩必败姊冝早图遗种之地先竒妻然之兴元元年四月希烈暴死其子不发丧欲尽诛老将校以卑少者代之计未决有献含桃者桂娘白希烈子请分遗先竒妻且以示无事于外因爲蜡帛书曰前日已死殡在后堂欲诛大臣湏自爲计以朱染帛丸如含桃先竒发丸见之言于薛育育曰两日希烈称疾但恠乐曲杂发尽夜不絶此乃有谋未定示暇于外事不疑矣明日先竒薛育各以所部譟于牙门请见希烈希烈子迫出拜曰愿去伪号一如李纳先竒曰尔父勃逆天子有命因斩希烈及妻子函七首以献暴其尸于市后两月吴少诚杀先竒知桂娘谋因亦杀之请试论之希烈负桂娘者但劫之耳希烈僣而桂娘妃复宠信之于女子心始终希烈可也此诚知所去所就逆顺轻重之理明也能得希烈权也姊先竒妻智也终能灭贼不顾其私烈也六尺男子有禄位者当希烈叛与之上下者衆矣岂才力不足邪盖义理苟至虽一女子可以有成大和元年予客游涔阳路出荆州松滋县摄令王洪爲某言桂娘事淇年十一歳能念五经举童子及第时年七十五尚可日记千言当建中乱希烈与李纳田恱朱泚朱滔等僣诏书檄争战胜败地名人名悉能说之聴说如一日前言窦良出于王氏实淇之堂姑子也书处州韩吏部孔子庙碑隂天不生夫子于中国中国当何如曰不夷狄如也荀卿祖夫子李斯事荀卿一日宰天下尽诱夫子之徒与书坑而焚之曰徒䏻乱人不若刑名狱吏治世之贤也彼商鞅者能耕䏻战䏻行其法基秦爲强曰彼仁义虱官也可以置之自董仲舒刘向皆言司马迁良史也而迁以儒分之爲九曰愽而寡要劳而无功不如道家者流也自有天地巳来人无有不死者海上迂怪之士持出言曰黄帝錬丹砂爲黄金以饵之昼曰乗龙上天诚得其药可知黄帝以燕昭王之贤破强齐㡬于覇秦始皇汉武帝之雄材灭六强擗四夷尽非凡王也皆甘其说耗天下捐骨肉而不辞至死而不悟其尊于天地莫严于宗庙社稷梁武帝起爲梁国者以笋脯麪牲爲荐祀之礼曰佛之教牲不可杀以天子尊舍身爲其奴散髪布地亲命其徒践之有天地日月爲之主隂阳鬼神爲之佐夫子巍然统而辩之复引尧舜禹汤文武周公爲之助则其徒不爲劣其治不爲僻彼四君二臣不爲无知一旦不信背而之他仍族灭之傥不生夫子纷纭冥昧百家鬪起是巳所是非巳所非天下随其时而宗之谁敢非之纵有非之者欲何所依拟而爲其辞是杨墨骈愼巳䧏百家之徒庙貌而血食十年一变法百年一改教横斜髙下不知止泊彼夷狄者爲夷狄之俗一定而不易若不生夫子是知其必不夷狄如也韩吏部夫子庙碑曰天下通祀唯社稷与夫子社稷坛而不屋取异代爲配未若夫子巍然当门用王者礼以门人爲配自天子至于庻人亲北面而师之夫子以德社稷以功固有次第因引孟子曰生人巳来未有如夫子者也自古称夫子者多矣称夫子之德莫如孟子称夫子之尊莫如韩吏部故书其碑隂云三子言性辩孟子言人性善荀子言人性恶杨子言人性善恶混曰喜曰哀曰惧曰恶曰欲曰爱曰怒夫七者情也情出于性也夫七情中爱怒二者生而能自是二者性之根恶之端也乳儿见乳必拏求不得即啼是爱与怒与儿俱生也夫岂知其五者焉既壮而五者随而生焉或有或亡或厚或薄至于爱怒曽不须臾与乳儿相离而至扵壮也君子之性爱怒淡然不出于道中人可以上下者有爱拘于礼有怒惧于法世有礼法其有踰者不敢恣其情世无礼法亦随而炽焉至于小人虽有礼法而不䏻制爱则求之求不得即怒怒则乱故曰爱怒者性之本恶之端与乳儿俱生相随而至于壮也凡言性情之善者多引舜禹言不善者多引丹朱商均夫舜禹二君子生人巳来如二君子者凡有㡬人不可引以爲喻丹朱商均爲尧舜子夫生于尧舜之世𬒳其化皆爲善人况生扵其室亲爲父子蒸不䏻润灼不䏻热是其恶与尧舜之善等耳天止一日月耳言光明者岂可引以爲喻人之品类可与上下者衆可与上下之性爱怒居多爱怒者恶之端也荀言人之性恶比于二子荀得多矣塞废井文井废輙不塞于古无所㩀今之州府㕔事有井废不塞居第在堂上有井废亦不塞或匣而护之或横木土覆之至有岁乆木朽䧟人以至于死世俗终不塞之不知何典故而井不可塞井虽列在五礼在都邑中物之小者也若盘庚五迁其都者社稷宗庙尚毁其旧而独井岂不塞邪古者井田九顷八家环而居之一夫食一顷中一顷树𬞞凿井而八家共汲之所以籍齐民而重泄地气以小喻大人身有疮不医即死木有疮乆不封即亦死地有千万疮于地何如哉古者八家共一井今家有一井或至大家至于四五井十倍多于古地气漏泄则所产脆薄人生于地内今之人不若古之人浑刚坚一宁不由地气洩漏哉易曰改邑不改井此取象言安也非井不可塞也天下每州春秋二时天子许抽当所上赋钖宴其刺史及州吏必廓其地爲大宇以张其事黄州当是地有古井不塞故爲文投实以土题荀文若传后荀文若爲操画䇿取兖州比之髙光不弃关中河内官渡不令还许比楚汉成臯凡爲筹计比拟无不以帝王许之海内付之事就功毕欲邀名于汉代委身之道可以爲忠乎世皆曰曹马且东汉崩裂纷披都迁主播天下大乱操起兵东都提献帝于徒歩困饿之中南征北伐仅三十年始定三分之业司马懿安完之代窃发肘下夺偷权柄残虐狡谲岂可与操比哉若使操不杀伏后不诛孔融不囚杨彪从容于揖譲之间虽慙于三代天下非操而谁可以得之者纣杀一比干武王㫁首烧尸而灭其国桓温四十年间杀千百比干毒流其社稷可以血食乎可以坛墠父天拜郊乎假使当时无操献帝复能正其国乎假使操不挟献帝以令天下英雄能与操争乎若使无操复何人爲苍生请命乎教盗穴墻发柜多得金玉巳复不与同挈得不爲盗乎何况非盗也文若之死冝然耶樊川文集卷第六樊川文集樊川文集卷第七樊川文集第七中书舎人杜牧唐故江西观察使武阳公韦公遗爱碑皇帝召丞相延英便殿讲议政事及于循吏且称元和中兴之盛言理人者谁居第一丞相墀言臣甞守土江西目覩观察使契丹有大功德𬒳于八州殁四十年稚老歌思如丹尚存丞相敏中丞相植皆曰臣知丹之爲理所至人思江西之政熟于听闻乃命首臣纥干衆上丹之功状聮大中三年正月二十日诏书授史臣尚书司勲贠外郎杜牧曰汝爲丹序而铭之以美大其事臣某㐲念天寳建中艰难之余根于河北枝蔓于齐鲁梁蔡辟爲章句书生以蜀叛锜爲宗室老以吴叛其他髙下其目跂而欲飞者徃徃皆是宪宗皇帝髙听古议广諌益圣任贤使䏻考校法度号令未出威先雷霆十有四年擒殛兇狠方行四海罔不率伏当是时凡五徴兵解而复合仅八周岁天下晏然不告劳苦实以守土多循良吏而丹居第一周召伯治人于陜西召穆公有武功于宣王时神尼採甘棠江汉之诗絃而歌之列于风雅班固叙汉宣帝中兴名臣言治人者亦首迷黄覇龚遂次将相下今下明诏刻丹治效令得与元和功臣彰中兴得人之盛悬于无穷用古道也谨案韦氏自汉丞相贤巳降代有逹官寛有大功于后周封郧国公郧公曽孙㓜平爲歧州参军生抱贞爲梓州刺史生政爲汉州雒县丞赠右諌议大夫雒县生武阳公公字文明以明五经登科授校书郎咸阳尉以监察御史殿中侍御史佐张献甫于邠宁府徴爲太子舎人迁起居郎检校吏部贠外郎侍御史河阳行军司马未行改驾部贠外郎㑹新罗国以丧来告且称立君拜司封郎中兼御史中丞章服金紫弔册其嗣新罗再以丧告不果行改容州经略使筑州城环十三里因悉城管内十三州敎种茶麦多开屯田黄贼畏服诏加太中大夫贞元末拜河南少尹连拜检校秘书监兼御史中丞郑滑行军司马皆未至拜右諌议大夫宪宗即位刘辟以蜀叛议者欲行贞元故事请释不诛公再上䟽曰今不诛辟则朝廷可以指臂而使者唯两京耳此外而谁不爲叛因拜劒南东川节度使兼御史大夫时刘辟急攻梓州公至汉中表言攻急守坚不可易帅髙崇文客军远闘无所资若与梓州缀其士心必䏻有功遂召拜晋慈隰三州观察使不半岁元和二年二月拜洪州观察使洪操章江上控百越爲一都㑹屋居以茅竹爲俗人火之余烈日乆风竹戞自焚小至百家大至盪空霖必江溢燥必火作火水夹攻人无固志倾摇懈怠不爲旬月生产计公始至任计口取俸除去冗事取公私钱教人陶瓦伐山取材堆叠亿计人䏻爲屋取官材瓦免其半赋徐责其直自载酒食以勉其劳𥘉若艰勤日成月就不二周岁凡爲瓦屋万四千间楼四千二百间县市营廐名爲栋宇无不创爲派湖入江节以斗门以走暴涨辟开广衢南北七里盪渫汚壅筑堤三尺长十二里堤成明年江与堤平凿六百陂塘灌田一万项益劝桑苎机织广狭俗所未习教劝成之凡三周年成就生遂手爲日覩无不如志公之爲政去害兴利机决势去如孙吴乗敌不可当向辅以经术仁抚智诱慈母之心赤子之欲求必得之故人自尽力所指必就子产治郑未及三年国人尚谤黄覇治颕川前后八年始曰愈治考二古人行事与公相次第不知如何元和五年薨年五十八其铭曰章武皇帝披攘经营凡十四年五大徴兵人不告病肩于太宁将相是矣岂无循良考第理行谁髙武阳武阳所至爲人父母于洪之功洞无前古洪始有居水火是苦二者夹攻死无䖏所曰天所然不嗟不诉武阳始至材瓦是聚公钱不足以俸爲助䏻爲居宇贳贷付与日载酒餚如无稚乳不督不程诱以美语未二周星创数万堵㡬半重楼如诗翚羽錭以长堤缭四千歩明年水平人始歌舞灾乆事鉅一日除去灌田万顷益种桑苎俗所未有罔不完具寂寥千年谁守兹土大中圣人元和是师图讃功劳武阳岂遗乃命史臣刻序碑辞宠假武阳爲人慰思训劝守吏勉于爲治唐故太子少师竒章郡开国公赠太尉牛公墓志铭并序唐优四帝十九年宰相牛公讳某字某八代祖弘以德行儒学相隋氏封竒章郡公赠文安侯文安后四丗讳鳯及仕唐爲中书门下侍郎脩国史于公爲髙祖文安后五丗集州刺史赠给事中讳休充于公爲曽祖集州生太常博士赠太尉绍太尉生华州郑县尉赠太保讳㓜闻太保生公孤始七歳长安南下杜樊郷东文安有隋氏赐由数顷书千卷尚存公年十五依以爲学不出一室数年业就名声入都中故丞相韦公执谊以聦明气势急于襃拔如栁宗元刘禹钖軰以文学秀少皆在门下韦公亟命栁刘于樊郷访公曰愿一得相见公乗驴至门韦公曰是矣东京李元礼爲后进师隋竒章公仁德禄位二者包而有之登进士上第元和四年应贤良直諌制数强臣不奉法忧天子炽于武功诏下第一授伊阙尉以直𬒳毁周歳凢十府奏取不下伊阙满歳郄公士美以昭义军书记辟凡三上请诏除河南尉拜监察御史丁母夫人忧制终复拜监察御史转殿中侍御史迁礼部贠外郎都官贠外郎兼侍御史知杂事改考功贠外郎集贤殿学士库部郎中知制诰赐五品命服半岁迁御史中丞宿州刺史李直臣以赃数万败穆宗得偏辞于中称直臣冤且言有才宰相言格不用公以具狱奏上曰直臣有才可惜公曰彼不才者无饱食以足妻子安足虑本设法令所以缚束有才者禄山朱泚是才过人而乱天下上因可奏曰善赐章服金紫迁户部侍郎掌财赋事上益亲重欲相之㑹中书令韩弘男公武谋曰大人守大梁二十年齐蔡诛后始来朝今不以财授中外设有飞一辞者谁与保白公武赍弘书献公钱千万公笑曰此何名爲公亟持去明年弘公武继卒主藏奴与吏讼于御史府上怜弘大臣父子併死稚孙将家事走中使至第尽取财簿自阅视凡中外主权多纳弘货独朱勾细字曰某年月日送户部牛侍郎钱千万不纳上大喜以指歴簿徧视旁侧曰果然吾不谬知人言讫再拜殿上皆再拜唿万岁㝷以本官平章事明年正位中书侍郎加银青三品兼集贤大学士监脩国史敬宗即位与武士畋宴无时徴天下道士言长生事公亟諌曰陛下不读玄元皇帝五千言以清静飬生彼道士皆庸人徒夸欺虚荒岂足师法未一歳请退不许连四月日间以疾辞乃以鄂岳六州建节号武昌军命公爲礼部尚书平章事爲节度使公始至问民尤苦皆曰城土踈恶歳输䉴竹爲苦具姧吏旁縁主爲侵取费与税等歳乆前后政欲昼计筞讫无所施公即除去冗长用公私钱陶塼成城凡五年乃就明年文宗即位就加吏部尚书明年急徴拜兵部尚书平章事重拜中书侍郎弘文大学士郑注怨宋丞相申钖造言挟津王爲大逆状迹牢宻上怒必杀公曰人臣不过宰相今申钖巳宰相假使如所谋岂复欲过宰相有他图乎臣爲中丞爱申钖忠良奏爲御史申钖心臣敢以死保之上意解由是宋不死大和六年西戎再遣大臣贽寳玉来朝礼倍前时尽罢东向守兵用明臣陮李太尉德𥙿时殿劒南西川上言维州降今若冠生羗三千人烧十三桥擣戎腹心可洗乆耻是韦皐二十年至死恨不能致事下尚书省百官聚议皆如劒南奏公独曰西戎四面各万里来贵曰何事失信养马蔚茹川上平凉坂万骑缀回中怒气直辞不三日至咸阳桥西南逺数千里虽百维州此时安可用弃诚信有利无害匹夫不忍爲况天子以诚信见责扵夷狄且有大患上曰然遂罢维州议大和六年检校右仆射平章事淮南节度使六年至开成二年连上章请休官诏益不许公曰臣惟退罢可以行心夏五月以兵付监军使拜䟽讫就道除检校司空留守东都明年拜左仆射上恐公不起诏曰朕比有疾良巳思一面叙公不得巳至阙下一拜谢闭门不出明年检校司空平章事㐮州节度使出都门赐黄彛樽龙杓凡六品名出周礼诏曰精金古器用以比况君子非无意也㐮州七年饶假军人入赋不一公至㩀地造籍免贫弱四千万均入豪彊皆曰甘心不出一怨言明年武宗即位就加司徒㑹昌元年秋七月汉水溢堤入郭自汉阳王张东之一百五十岁后水爲最大李太尉徳𥙿挟维州事曰修利不至罢爲太子少师未㡬检校司徒兼太子少保明年以检校官兼太子太傅留守东都刘稹以上党叛诛死时李太尉专柄五年多逐贤士天下恨怨以公徳全畏之言于武宗曰上党轧左京控山东刘从諌父死擅之十年后来朝加宰相纵去不留之致稹叛竭天下力乃能取此皆公与李公宗闵爲宰相时事从諌以大和六年十二月十七日拜阙下实以其月十九日节度淮南明年正月从諌以宰相东还河南少尹吕𫐠公恶其爲人述与李太尉书言稹破报至公出声叹恨上见述书复闻前纵从諌去叠二怒不一参校自十月至十二月公凡三贬至循州贠外长史天下人爲公挼手咤骂公走万里瘴海上二年恬泰若一无事今天子即位移衡州汝州长史迁太子少保少师凡四年复位大中二年十月二十七日薨于东都城南别墅年六十九天子桐伤不朝两日册赠太尉天下善人执手相弔哭公忠厚仁恕庄重敬愼未尝以此八者自勉而终身益笃爲宰相急于铨品凡名清官不忍持一资以假非其人以道徳谟于天子每指古义爲据有言机利克迫必釽㓢使之攉破三大邦去苛碎条约除大患其轻巧吏欲贼公爱恶希向所爲浑然终不能见故所至必大治衣冠单穷出俸钱嫁其子女月与食歳与衣资送其死丧凡数百家李太尉志必杀公后南谪过汝州公厚供具哀其穷爲解说海上与中州少异以勉安之不出一言及于前事镇武昌时军容使仇士良爲监军使公律以礼敬暑甚大合军宴拱手至暮一不揺扇益自俭克平居非公事不出内屏周三歳语言举止率有常度仇军容开成未首议立武宗权力震天下每言至公必合手加颡曰清德可服人但过恡官财与人无一毫恩分耳不肯引誉不敢怨毁淡居其中公始自河南荐郷贡士爲郎官考吏部科日选三开幕府中丞宰相外凡取六十余人上至将相次布台阁皆当时名士每暇日䜩语寮吏必言古人脩身行事旁诱曲指微警教之不以巳所长人所不及裁量髙下以生重轻后进归之承望声光得一言许可必自矜重夫人辛氏以公封张掖郡赠仆射祕之长女士林称爲妇师凡三十年前公八年殁五男六女长曰蔚监察御史次曰藂浙南府恊律郎皆以文行登进士第不籍公势次曰奉倩河南府洛阳第二人皆稚齿长女嫁户部郎中上党苗愔次女嫁河中节度副使检校郎中范阳张洙次女嫁河南府士曹集贤校理常山张希复次女嫁前进士邓叔次女未笄一人始数歳以某年月日葬少陵南某郷某里铭曰道旣讹衰必有以扶厥公之生以隆其洿幽以烛明映以雨濡以敎其徒以佐天子灭絶霸駮如有枢柅摽掲峙倚巍乎二纪臣宗德老鉅杰魁礨孰爲忌畏譛去南海不校不辩旋复显大百行浑圎隣于及年以归其全唐故东川节度检校右仆射兼御史大夫赠司徒周公墓志铭周平王次子烈封汝坟侯秦以汝坟爲汝南郡侯之孙因家焉遂姓周氏自烈十八丗至西汉周仁继烈封侯其后逃西晋乱南去黄岗灵起仕梁爲桂州刺史生炅在陈爲车骑将军炅生法明年十二一命爲巴州刺史陈灭臣隋爲赵之真定令隋乱归黄岗起兵取蕲安沔黄武徳中籍四州地请命授揔管安十六州军事光禄大夫封国于道太宗命虞丗南铭书墓碑相国爲六代孙曾祖恽汝州梁县令祖沛左拾遗皇考颋右骁卫兵曹参军赠礼部侍郎公少孤奉飬母夫人以孝闻举进士登第始试秘书正字湖南团练廵官母夫人亡哭泣无时里人过公庐曰无惊周孝子后自留守府监察眞拜御史集贤殿学士李公宗闵以宰相镇汉中辟公爲殿中侍御史行军司马后一年复以殿中书职徴归时大和末注训用事夏六月始逐丞相宗闵立朋党语钩挂名人凡白日逐朝士三十三軰天下悼慑以目受意附兇者屡以公为言注训曰如去周殿中恐人益惊竟不敢议注训取公为起居舎人文宗复二史故事公濡笔立石螭下丞相退必召语旁侧窥帝每数十顾迁考功贠外郎帝曰周某不可不见冝兼前官数月以考功掌言谢日帝曰就试翰林公辞譲坚恳帝正色以手三麾之遂兼学士迁职方郎中中书舎人政事细大必𬒳顾问公终身不言事故不传武宗即位以疾辞出爲工部侍郎华州刺史八禁军二十四内司居华下者籍役等百姓不敢妄出一辞李太尉德𥙿伺公纎失四年不得知愈治不可盖抑迁公江西观察使兼御史大夫公旣得八州施展教令申明约束发以䖍守陈弇赃坐弇以法死吏手胶拳穷郷逺井如公在旁缚出洞㓂刘大朴大朴徒数百人斸拨根脉无有遗失彭蠡东口戍五百人上下千里无一贼迹迁礼部尚书郑滑节度使老将某项领不如教约公鞭背䧏爲下卒声北入魏皆曰周尚书文儒䏻治百姓仁爱兵士而复敢尔是岂可犯九岁入拜兵部侍郎度支兼户部吏曹事积邉粮糓九十万石今天子即位二年五月以本官平章事后一月正位中书侍郎监修国史就加刑部尚书因河湟事议不合㫖以检校刑部尚书出爲劒南东川节度使明日入谢面加检校右仆射公自举进士第非其人不交言旁睨后进镌心镂志及爲将相近取远挽悉置于位李太尉徳𥙿㑹昌中以恩换元和朝实録四十篇益美其父吉甫为相事公上言曰人君唯不改史人臣可改乎元和实録皆当时名士目书事实今不信而信徳𥙿后三十年自名父功衆所不知者而书之此若垂后谁信史竟废新本并师王宰剷所部财货承事贵倖自请来朝声言我取平章事鎭大梁公上言曰宰破太原取汴州不知天下治所凢几得如太原汴之大者可饱宰欲乞宰还镇自𥙷其残后二日还宰诏下驸马都尉韦让求爲京兆尹公言曰尹坐堂上阶下拜二赤县令属官将百人悉可笞辱非有德者京兆不可爲岂止取吏事让议竟寝自此非道求进者䑕循自屏及镇东蜀一歳欲归闲洛师微得风恙公曰我今去是以疾去疾愈去非晚大中五年歳在辛未二月十七日薨于位享年五十九讣至废朝三日册赠司徒命諌议大夫卢懿弔䘏其家公信于朋友公于爲官事婺姊岀告返靣家事不敢自专同曽祖兄弟入门呵笞奴婢衣服饮食无二等免相位西去送公还者虽武将散秩叹惜咨嗟曰周相公无私我惜其去岂有私乎夫人义兴蒋氏先公某年终生二男一女长曰寛饶崇文校书次曰咸喜京兆参军皆孝谨有文学女嫁起居舎人薛蒙大中六年岁次壬申二月十二日归葬先茔河南府河南县谷阳郷立行里铭曰姬之支封国自爲姓以周爲氏入唐不盛烈后几丗厥生贤孙当唐中兴爲唐相臣文思天子跨古爲治提起王道以公爲倚迒蹊隙窍去者鸟驶谁塞谁棘劳公砕指三屏大邦骏壮武事哺抚稚老父母赤子曰将曰相公其愧几指古爲比公其无愧以公遗唐而后公死不钖寿考谁其辩之樊川文集第七樊川文集樊川文集卷第八樊川文集第八中书舎人杜牧字牧之唐故歧阳公主墓志铭宪宗皇帝即位八年出嫡女册封歧阳公主下嫁于今工部尚书判度支杜公悰始宪宗时宰相权德舆有壻独孤郁爲翰林学士帝爱其才因命宰相曰我嫡女既笄可嫁德舆得壻独狐我岂不得耶可求其比后丞相吉甫进言曰前所奉诏臣谨搜其人因名我烈祖司徒歧公曰有孙儿悰年始弱冠有徳行文学秀㓪严整臣甞爲司徒吏熟其家事官族世婚习尚守治臣一皆忖度疑悰可以奉诏帝即召尚书见与语大恱受殿中少监服章金紫以元和八年某月日主下嫁于杜氏上御正殿礼毕由西朝堂出节幡鼓铎仪物毕备引就昌化里赐第上御延喜楼驻止主轮尚书及賔侍酒食金帛奏内乐䧏嫔御送行赐第堂有四庑缋椽藻栌丹白其壁派龙首水爲沼主外族因请愿以尚父汾阳王大通里亭沼爲主别舘当其时隆贵显荣莫与爲比主实宪宗皇帝嫡女穆宗皇帝母妹敬宗皇帝今天子亲姑尚父汾阳王子仪外曽孙太皇太后始以正妃事宪宗以太后太皇太后爱飬三朝凡四十年徳厚慈恕化充六宫主以一女之爱䧏于杜氏逮事舅姑杜氏大族其他冝爲妇礼者不翅数十人主卑委怡顺奉上抚下终日惕惕屏息拜起一同家人礼度二十余年人未尝以丝髪间指爲贵骄始与尚书合谋曰上所赐奴婢卒不肯穷屈奏请纳之上嘉叹许可因钖其直悉自市寒贱可制指者自是闭门落然不闻人声尚书读书考今古治乱主职妇事承奉夫族时岁献馈吉㐫助必亲自经手池塞舘陊辟毬塲种树不数十年搢绅间杂然称尚书爲贤尚书旋出爲澧州刺史主后尚书行郡县闻主且至杀牛羊大爲数百人供具主至后不二十人六七婢乗驴阘茸约所至不得肉食驿吏立门外舁饭食以返不数日间闻于京师衆譁说以爲异事尚书在澧州三年主始入后出中闲不识刺史㕔屏尚书治澧州考治行爲天下第一后爲大司徒京兆尹鳯翔节度使朝廷屈指比数以爲凡有中外重难非尚书不可主贤益彰虽至宫闱贵号亦加尊敬姑凉国太夫人寝疾比䘮及葬主奉飬蚤夜不解带亲自尝药粥饭不经心手一不以进既而哭泣哀号感动他人尚书后爲忠武军节度使所治许州创爲节度府五十年南迫扵蔡屋室痺主居无正堂处东支屋恬然六年许军彊雄且撑剧㓂自始多用武臣治各出已部曲家人疪政弛法习爲循常有司用比邉障远地掷置不问民亦甘心尚书再冶之老民相率两走阙下遮丞相马叩头乞留请树生祠及诏追去攀縁携扶哭扵道路尚书治外主冶内尚书所至必称崱崱爲名公伟人主实有内助焉穆宗以皇太后敬主尤爲亲信俯首益卑车服侍使愈自贬抑觐谒温清外口不言他事讫穆宗朝人不以亲贵称当贞元时德宗行姑息之政王武俊王士眞张孝忠子聮爲国壻宪宗𥘉宠子頔来朝以其子配以长女皆挟恩佩势聚少侠狗马爲事日截驰道纵撃平人豪取民物官不敢问戚里相尚不爲以爲穷弱自主䧏于尚书壁絶外之𥘉怒中笑后皆敬畏累圣亦指示主德以诫警之至于今以主尚书显重扵中外戚里亦皆自检歛随短长爲善于是旧俗灭不复有尚书自许奉急追诏主有疾小愈强不肯留曰去朝兴庆宫纵死于道吾无恨以开成二年十一月某日薨于汝州长桥驿亭年若干上废朝三日其年十二月某日主丧至京师比及葬两宫弔问相继于道开成三年某月日上御正殿诏丞相嗣复摄中书令正衙宣册谥曰荘淑大长公主某年某月日祔葬于万年县洪原郷少陵原尚书先茔礼也生男二人长曰辅九年十岁次曰杨十始二岁女二人某于尚书爲从父弟得以实铭铭曰章武皇帝唐中兴主刑于正妃教及嫡女婉婉帝子下嫁时贤影逐响荅随顺纒绵杜氏大族枝蔓蝉聮上有舅姑髙堂俨然螭绶龟章玉佩金轩飬色恱意侍后承前人不我贵我敬我䖍始终尽礼大小周旋余二十年谁兴间言贵不召骄冨不期侈是此四者倐相首尾自古名士或泥扵此孰谓帝子超脱摆弃妇职是勤夫言是指池荒馆陊屏外不履淑德柔风天下倾耳冝乎寿考归女婚子不钖全祉孰提神纪幽石有志显笔有史流千千祀唐故宣州观察使御史大夫韦公墓志铭并序韦公㑹昌五年五月头始生疮召子壻张复鲁曰三稚女得良壻死以是託墓冝以池州刺史杜牧爲志复鲁曰公去岁两疮生头今始一尚微何言之深公曰吾年二十九官校书郎时甞梦渉浐水旣中涴有二人若举符召我者其一人曰坟墓至大万日始成今未也今万日矣天巳告我我其可逃乎谢医不问以其月十四日年五十八薨于位公从父弟某书公切行以公命来命牧牧位哭序且铭之公讳温字弘育韦氏自殷周秦汉丘明马迁班固軰争书其人以光其所爲书至后周逍遥公夐出丗家贵富中隐身行道当其时及后代论者以蜀严郑谷口不能爲比逍遥公五丗生潞州上党尉赠諌议大夫希元上党生吏部侍郎赠太尉肇吏部生右𥙷阙翰林学士古散骑常侍致仕赠司空绶常侍生公于逍遥公爲九代孙年十一以明经取第爲太常寺奉礼郎祕书省校书郎选判入等咸阳尉监察御史公曰是官岂奉飬所冝耶上䟽乞免改着作佐郎当贞元中常侍公事德宗爲翰林学士帝深于文学明察人间细㣲事事有宻切多委之岁乆忧畏病心帝曰某之心我其尽之以致仕官屏居西郊公早夜侍侧温凊饮食迎情解意一经心乎积二十余年丁常侍䘮自毁不欲生后相国李公逄吉以相印镇武昌皆虚上职书卑辞至门公起赴武昌未至府拜监察御史迁左𥙷阙事文宗皇帝时宰相百吏源条帝功德譔号上献公独再䟽曰今蜀之东川川溢杀万家京师雪积五尺老多冻死岂崇虚名报上帝时耶帝乃止遂讫十五年不荅尊号事改侍御史尚书吏部考功贠外郎当大和九年文宗思㧞用德行超出者以天下故公自考功不数月拜諌议大夫召爲翰林学士遂欲相之公立银台外门下拜送䟽入具道先常侍遗诫子孙不令任宻职言恳志决因命掌书舎人合下公复坚让不半岁转太常少卿一岁迁给事中皇太子侍读公复陈先诫以侍读辞自宰相皆曰帝以一子请敎于公是冝避邪公不听凡拜三章帝终不能夺灵武节度使王晏平罢灵武以战马四百疋兵器数万事去罪成贬康州司戸不旬日改抚州司马仙诏院乐官尉迟璋以乐官授光州长史晏平以财胶贵倖璋大有宠于上公皆封诏书上还上比谕之公持益急竟以康州还晏平璋免长史庄恪太子得罪上召东西省御史中丞郎官于内殿悉䟽庄恪过恶欲立废之曰是冝爲天子乎群公低首唯唯公独进曰陛下唯一子不敎䧟之至是太子岂独过乎上意稍平不数日迁尚书右丞朱衣鱼章迁兵部侍郎亟请丞相愿爲治人官出爲陜州防御使兼御史大夫服章金紫廻鹘窥边刘稹继以上党叛东徴天下兵西出禁兵陜当其冲公抚民供事就不两告苦入爲吏部侍郎典一冬选老吏无所卖复以御史大夫出爲宣歙池等州观察使赋多口衆最于江南公急恶寛穷益自俭苦刑律其俗凡周一歳无所更改自至大治公㓜不戏弄冠爲老成人觧褐得官出羣衆中人不敢旁发戏嫚及爲公卿在朝廷省合中大臣见公若临絶壑先忖度语言举止然敢出发其所执持不可者笔一落𥿄言一出口虽天子宰相知不䏻夺俯委遂之不以德行尚人人自敬畏不施要结于人人自亲慕后进凡持节业自许者获公一言矜奋刻削益自贵重官卑家贫时主将家事在私阃内髙曽兄弟镌琢教诱嫁娶衣食无有二等疾甚将终悉召亲属賔吏称先常侍诗句云在室愧屋漏因曰今知没身不负斯诫遂涕下不禁当夫子世得七十子国小俗俭复有圣人爲之师使生于今与公相后先必有䏻品之者夫人陇西李氏賛善大夫怂之女先公四岁终四男长礭前国子监四门助教次曰璆前明经次曰瓖次未免乳女四人长嫁南阳张复鲁复鲁得进士第有名于时为试太常寺恊律郎鄂岳观察支使其下皆稚齿相次铭曰德则至矣位其充乎如其充兮可大厥功以施生人天先告之万日之期天实爲之唐故䖏州刺史李君墓志铭并序君讳方玄字景业刑部尚书赠司空贞公长子贞公事宪宗皇帝兄弟受寄四鎭在汉南时戦淮西未利监军使崔谈峻䜛言中入爲太子賔客后淮西平李光颜移郑滑陈许无帅帝闲䜩独言曰劲兵三万谁可付者谈峻侍侧曰有大臣家不三十口俸钱委库不取小僮跣足市薪此可乎帝曰谁爲者谈峻进即以贞公言帝即日起贞公爲陈许帅其俭徳服人如此景业少有文学年二十四一贡进士举以上第升名解褐裴晋公奏以秘书省校书郎校集贤殿秘书聦明才敏老成人争与之交后以恊律郎爲江西观察支使裴谊观察判官有杀人狱法曹官断成当死者十二人景业讯覆数日内活十二人冤尚书以上下奏考裴公移宣城授大理评事团练判官后尚书冯公宿自兵部侍郎节鎭东川以监察里行爲观察判官不一歳御史府取爲眞御史分察盐池左藏吏盗隠官钱千万岳竟迁左𥙷阙遇事必言不知其他丞相固言以门下侍郎出鎭西蜀奏景业以检校礼部贠外郎参节度军谋事仍赐绯鱼袋徴拜起居郎出爲池州刺史始至创造籍簿民𬒳傜役者科品髙下鳞次比比一在我手至当役役之其未及者吏不得弄景业甞叹曰沈约身年八十手冩簿书盖爲此也使天下知造籍役民民庶少活复定戸税得与豪猾沉浮者凡七千戸衮入贫弱不加其赋堤州南五里以渉爲衢凡裁减蠧民者十余事城东南隅树九峯楼见数千里凿齐山北靣得洞穴怪石不可名状刋石于巖下自纪其事凡四年政之利病无不爲而去之罢去上道老民攀哭景业季父刑部侍郎建与贞公以德行文学俱髙一时时之秀俊半归李氏门下景业复聦明少锐俭苦温谨卑与长者游备知天下之所治甞慷慨有意于经纶少在诸侯府入爲朝官出爲刺史早夜勤苦爲学不巳屈指计量必伸巳志虽时之名士亦以此许之罢池廉使韦公温舘干宣城㑹昌五年四月某日卒于宣城客舎年四十三七代祖逺后周柱国大将军都督熊陜十六州阳平郡公曽王父珍玉绵州昌明令昌明生雅州别驾赠右仆射仆射生贞公逊先夫人荥阳郑氏赠本县太君后夫人范阳卢氏男若干女若干人铭曰显莫识其端幽莫见其绪巳乎景业何付与之多而夺之何遽夭颜病冉孔不知其故于景业兮杳欲何语呜唿哀哉唐故歙州刺史邢君墓志铭亡友邢涣思讳群牧大和𥘉举进士第扵东都一靣涣思私自约曰邢君可友后六年牧于宣州事吏部沈公涣思于京口事王并州俱为幕府吏二府相去三百里日夕闻涣思佽助并州鉅细合冝后一年某奉沈公命北渡扬州聘丞相牛公徃来留京口并州峭重入幕多贤士京口繁要㳺客所聚易生讥议并州行事有不合理言者不入涣思必䏻夺之同舎以为智不以为颛并州以为贤不以为僣侵游客贤不肖不能私谕议以一辞公事宴懽涣思口未言足未至缺若不圆某曰徃年私约邢君可友今真可友也卢丞相商镇京口涣思复以大理评事应府命今吏部侍郎孔温业自中书舎人以重名为御史中丞某以𥙷阙为贺客孔吏部曰中丞得以御史为重轻𥙷阙冝以所知相告某以涣思言中丞曰我不素知愿闻其为人某具以京口所见对后旬日诏下爲监察御史会昌五年涣思由户部贠外郎出爲䖏州时某守黄州岁满转池州与京师人事离阔四五年矣闻涣思出大喜曰涣思果不容于会昌中不辱吾御史举矣涣思罢处州授歙州某自池转睦歙州相去直西东三百里问来人曰邢君何以为治曰急于束缚黠夷冗事弊政不以乆逺必务尽根本某曰邢君去缙云日稚老泣送于路用此术也复问闲日何为曰时饮酒髙歌极欢某曰邢君不喜酒今时饮酒且歌是不以用繁虑而不快于守郡也复问曰日食㡬何曰嗜彘肉日再食某凡三致专书曰本草言是肉能闭血脉弱筋骨壮风气嗜之者必病风数月涣思正握管两手反去背仆于地竟日乃识人果以风疾废舟东下次干睦两扶相见言澁不䏻拜语及家事曰爲官俸钱事骨肉亲友随手皆尽盖壮未期病病未期死今病必死未死得至洛幸矣妻儿不能知矣君进士及第歴官九歴职八始太子校书郎恊律郎大理评事监察御史京兆府司録殿中侍御史户部贠外郎䖏州刺州歙州刺史职爲浙西团练廵官观察推官度支廵官再爲浙西观察推官转支使爲戸部贠外郎判度支案伐刘稹爲制使使鎭魏料军食赐绯服银章𥘉副李丞相回再副髙尚书铢抚安上党三面征师大和三年六月八日卒于东都思恭里年五十邢氏周公次子靖渊封爲邢侯国灭因以爲氏西汉宇爲太尉子绥爲司空曽孙丗宗光武时爲骠骑将军丗宗玄孙颙因居河间颙当曹魏时参太祖丞相事终于太常邢有河间南阳君实河间人太常后也后至晋魏巳降皆有官禄唐麟台郎中举于君爲曽祖麟台生奉天令待封奉天生缑氏丞至和君即缑氏子两娶前夫人陇西李氏忠州刺史佐次女今夫人南阳张氏寿州刺史植女四男曰怿惜温郎寿郎用某年某月某日葬于偃师县某郷里葬有月日其孤立使者哭告于柩来京师请铭铭曰十五知书二十有文三十登进士五十终刺史才能温良并包与之而止于斯七政在天一廻一旋差以氂数䏻穷知贤贤者多天不肖寿考谁爲圣魁孔不能䆒无可柰何付之以命曰其如命何樊川文集第八樊川文集樊川文集卷第九樊川文集第九中书舎人杜牧字牧之唐故平卢军节度廵官陇西李府君墓志铭大和元年举进士及第郷贡上都有司试扵东都在二都群进士中徃徃有言前十五年有进士李飞自江西来貌古文髙始就礼部试赋吏大唿其姓名熟视符验然后入飞曰如是选贤耶即求贡如是自以为贤耶因䄂手不出明日径返江东某曰诚有是人吾辈不可得与为伍矣后二年事故吏部沈公于钟陵宣城为幕吏两府凡五年间同舎生兰陵萧寘京兆韩乂愽陵崔夀每品量人之等第必曰有道有学有文如李䖏士戡者寡矣是卑进士不举尝名飞者某益恨未靣其人且喜其人之在世也大和九年为监察御史分司东都今谏议大夫李中敏左拾遗韦楚老前监察御史卢简求咸言于某曰御史法当检谨子少年设有与游冝得长厚有学识者因访求得失资以为官洛下莫若李䖏士戡某谢曰素所恨未见者即日造其庐遂旦夕往来开成元年春二月平卢军节度使王公彦威闻君名挈卑辞于简副以币马请爲节度廵官明年春乎卢府改西归病于路卒于洛阳友人王广思恭里第享年若干君讳戡字定臣七代祖渤海王奉慈祖杠衢州盈川令父䔲婺州浦阳尉浦阳晩无子夫人吴兴沈氏梦一人状甚伟捧一婴儿曰予爲孔丘以是与尔及期而生君因名曰夫授君㓜孤旁无羣从可以附託年十余歳即好学寒雪拾薪自炙夜无然膏黙念所记年三十尽明六经书解决微隠苏融雪释郑玄至于孔颕逹軰凡所爲䟽注皆能短长其得失一举进士耻不肯试归晋陵阳羡里得山水居之始开百家书縁饰事业每有小功丧讫制不食肉饮酒语言行止皆有法度阳羡民有鬪诤不决不之官人必以诣君所着文数百篇外于仁义一不关笔甞曰诗者可以歌可以流于竹皷于丝妇人小儿皆欲讽诵国俗薄厚扇之于诗如风之疾速甞痛自元和已来有元白诗者纎艳不逞非庄士雅人多爲其所破坏流于民间䟽于屏壁子父女母交口敎授淫言媟语冬寒夏热入人肌骨不可除去吾无位不得用法以治之欲使后代知有发愤者因集国朝巳来类于古诗得若干首编爲三卷目爲唐诗爲序以导其志居江南秀人张知实萧寘韩又崔寿宋邢杨发王广皆趋君交之后皆得进士第有名声官职君尚爲布衣然于君不敢稍怠君在洛中困甚河阳节度使萧洪移鎭鄜州諌议大夫萧俶以君言于洪洪素敬諌议即欲谒君以请君曰人间譁言洪盗籍外戚一窥其面能易吾死尚且不忍死况爲其党乎居数月洪果败晏弘农杨氏女早卒子二人长曰审之次曰鼎郎始五歳以某年月权葬于常州义兴县某郷里某于君爲晚交得君㝡厚因爲之铭曰命如烟云道比宫宅烟云飘扬莫知往来爲道不至无以偃息有道有命偶然相值命不在我不肖亦贵岂可指此与彼爲市呜唿定臣曰徳孔脩曰学必圣饬我兢兢一不言命可传其心以敎后生呜唿哀哉唐故淮南支使试大理评事兼监察御史杜君墓志铭君讳顗字胜之曽祖凉州节度使襄阳公赠左仆射希望大父司徒平章事太保致仕岐国公赠太师某皇考驾部贠外郎赠礼部尚书某君㓜孤多疾目视昏近先夫人不令就学年十七读尚书十三篇礼记七篇汉书止贾谊传下复执卷年二十四明年当举进士始握笔茸阙下献书裴丞相度书指言时事书成各数千字不半岁遍传天下进士崔岐有文学峭澁不许可人诣门赠君诗曰贾马死来生杜顗中间寥落一千年年二十五举进士二十六一举登上第时贾相国餗为礼部之二年朝士以进士干贾公不获有杰强毁嘲者贾公曰我秪以杜某敌𢾗百軰足矣始命试秘书正字匦使判官李丞相德𥙿出为镇海军节度使辟君试恊律郎为廵官后贬袁州语亲善曰我闻杜廵官言晩十年故有此行大和九年夏君客扬州六月授咸阳尉直史舘君曰训註必乱可徐行俟之至汴二兇败及洛以疾辞东下居扬州龙兴寺丞相竒章公僧孺请君入幕府君谢曰李公在困未愿副知巳开成二年春目益昬冬遂䘮明李爲淮南节度使复请爲试评事兼监察观察支使兄自冯翊迎医石至曰是状脑脂下融名曰内障如蜡塞管蜡去管明俟脂凝可以抉去无不愈者后二年石曰可冶治不効自冯翊别迎医医曰嗟乎障有赤脉如木根横去牢不可㫁是法名曰日脚内障生日脚者法不可治君因居淮南筑室治生不复言治眼事闻于天下无不嗟叹君安泰自如令人旁读十三代史书一闻不遗客来与之议论证引听者忘去年四十五大中五年二月二十五日卒一男麟师年十歳女曰暑儿始五歳六年二月八日归葬先茔实万年县洪原郷陵西南二里某今年五十假使更生十年爲六十人不夭矣与君别止三千六百日尔况早衰多病敢期六十人乎忍不㧕哀以铭吾弟铭曰古之逹人以生爲寄爲梦以死爲归爲竟不知生偶然乎其有裁受乎偶然即泯爲大空与不生同其有裁受乎呜唿胜之今旣归而竟矣其自知矣何爲而然乎呜唿哀哉唐故㶚陵骆处士墓志铭㶚陵骆处士名峻字肃之华州华隂人也当建中四年年二十游京师值泚乱爲其党源休拘委以事处士逸一日夕行二百里拜亲于华隂因启度贼终不䏻东出百里间郷里不足忧愿得一见天子于艰危中遂入奉天至汉中屡以兵食干执事者后长安李懐光踵叛关中公私饥李马浑兵十余万计日饷食有司因请授处士岳州㶚陵尉繋职于馈运间后四迁上扬州士曹参军至元和𥘉以母䘮去职哀哭濵死终䘮因曰汚吾迹二十余年者食豊衣鲜以有飬也今可以行吾志也乃于㶚陵东坡下得水树以居之相国杜公黄裳在蒲津相国张公弘静在并州大梁浑尚书镐在易定潘侍郎孟阳在蜀之东川司徒薛公革在郑滑皆挈卑词币马至门曰处士不䏻一起助我爲治乎皆以疾辞长庆𥘉桂府观察使杜公凢两拜章乞爲梧州刺史诏因授之衆皆曰今黄家洞贼炽邕容兵连败缩首不出犹鼎鼈尔交阯杀都护复旱乱相仍朝廷岂捐此三处不以公治之而乆置公爲梧守耶处士惨而让祇以疾辞解讫不言其他尔后人知其坚不可复动矣田三百畒菓𬞞占其一捽垦辛苦不受人一钱惠朝之名士多造其庐未甞以栖退超脱之髙露于言色温敬畏下如勇于仕进者论及当代利病活人缓边之䇿必亹亹尽吐兾逹于在位者至于安危机键之语黙不出口尤不信浮圗学有言者必约其条目引六经以窒之曰是乃其徒盗夫子之旨而爲其辞是安能自爲之善圗山水状鑑者比之朱审王维之俦里百家鬪诉㓙吉一来决凡三十六年无一日不自得也以㑹昌元年十一月某日卒年七十九以某月日归葬于华隂县先人之墓处士甞曰相国刘公晏不急征不横赋承乱亡之余食数十万兵者二十余年斯过萧何逺矣每长短校量今古冨人强国之术我烈祖司徒歧国公赵国公李公当贞元元和时儒学术业冠天下每与处士语未甞不嗟叹其才恨其尚壮不可屈以仕优礼接之呜唿贤哉铭曰不见可欲使心不乱古之作者穷栖自㫁子伯子至王覇乆卧向栩相赵马良车焕子夏髙第心中交戦处士之居落青门畔文驷连覊绣轩交贯危冠自喜首萦后绊言讫揖去一如不见我齿未衰谁知巳知岐公主师见必迎喜语必移时论兵计食屈指无遗功名冨贵不䏻钓之诸侯六辟南服一麾笑而不荅亦无事非三百畒田百实繁滋三十六年食具衣完今其去矣谁知其端呜唿贤哉唐故复州司马杜君墓志铭公讳诠字谨夫河西陇右节度使襄阳公赠司空之曽孙司徒岐国公赠太师之孙司农少卿赠给事中之子公以岐公䕃调授扬州参军同州冯翊县丞卫尉寺主簿鄂州江夏县令复州司马年六十某年月日终于汉上别业岐公外殿内辅凡十四年贵冨繁大孙儿二十余人晨昏起居同堂环侍公爲之亲不以进门内家事条治裁酌至于筐箧细碎悉归于公称谨而治自罢江夏令卜居于汉北泗水上烈日笠首自督耕夫而一年食足二年衣食两余三年而室屋完新六畜肥繁器用皆具凡十五年起于垦荒不假人之一毫之助至成冨家翁常曰忍耻入仕不縁妻子衣食者举丗几人彼忍耻我劳力等衣食尓顾我何如后授复州司马半歳弃去终不复仕以某月日归葬于长安城南少陵原司马村先茔某爲从父弟泣涕而书铭曰公侯之家所业唯官薄官业农垦荒室完入仕多耻以农力劳等衣食尓劳力者贤归全故丘庆期孙子唐故邕府廵官裴君墓志铭君讳希颜字某裴氏于百氏中独摽其族曰眷三分之爲东西中君东春裴在国朝名位㝡大曰冕艰难中定册立肃宗于灵武而相之继相代宗仅十五年国史有传冕于君爲堂伯祖父王考某终朗州刺史娶宣州宁国令荥阳郑某女生四男爲首生朗州爲盩厔河西令道朗二州刺史公廉刚简强于爱人凢关百姓一毫事与京兆尹节度使争论大声于延府间前如无人然未甞以杖贵治家家人有过失则谕之谕不变者出之爲良人终不忍牵鬻于市将终郑夫人泣请遗令曰吾之厩骡爲盩厔时役之今踰十年听其老死愼不可卖言讫而絶君生寖染仁父之化温良柔友穷居鄠县饥寒余二十年未甞出一言以愠不足司农卿裴及爲邕府经略使辟君爲从事得南方疾归大中二年某月日卒于其家享年若干不娶无子某娶裴氏实君之私其弟觉泣来请铭铭曰淑其性生无位死无子孰识其端唐故范阳卢秀才墓志秀才卢生名霈字子中自天寳后三代或仕燕或仕赵两地皆多良田畜马生年二十未知古有人曰周公孔夫子者击毬饮酒马射走兎语言习尚无非攻守战鬪之事镇州有儒者黄建鎭人敬之唿爲先生建因语生以先王儒学之道因复曰自河而南有土地数万里可如燕赵比者百数十处有西京东京西京有天子公卿士人畦居两京间皆亿万家万国皆持其土产出其珍异时节朝贡一取约束无禁限疑忌广大寛易嬉游终日但能爲先王儒学之道可得其公卿之位显荣冨贵流及子孙至老不见战争杀戮生立悟其言即隂约母弟云窃家骏马日驰三百里夜抵襄国界舍马歩行径入王屋山请诣道士观道士怜之置之外门庑下席地而处始开孝经论语布褐不袜椊草爲茹或竟日不得食如此凡十年年三十有文有学日闲习人事诚敬通逹汝洛间士人稍稍知之开成三年来京师举进士于羣軰中酋酋然凡曰进士名者多趋之愿与之爲交生甞曰丈夫一日得志天子召座于前以笏画地取山东一百二十城唯我知其甚易尔因言燕赵间山川禹俭敎令风俗人情之所短长三十年来王师攻击利与不利其所来由明白如彩画一一可以目覩开成四年客游代州南归某月日于晋州霍邑县界昼日盗杀之京师名进士闻之多有哭者资其弟云至霍邑取生丧来长安以某年月日葬于城南某郷里其所资费皆岀于交游间曽祖昌嗣涿州刺史祖顗易州长史父劝鎭州石邑令某常以生之林节荐生于公卿间闻生之死哭之因志其墓唐故进士龚轺墓志㑹昌五年十二月某自秋浦守桐庐路由饯塘龚轺䄂诗以进士名来谒时刺史赵郡李播曰龚秀才诗人兼鼓琴因令操流波弄清越可听及饮酒颇攻章程谨雅而和饮罢某南去舟中阅其诗有山水闲淡之思后四年守吴兴因与进士严恽言及鬼神事严生曰有进士龚轺去歳来此昼坐客馆中若有二人召轺者轺命马甚速始跨鞍马惊墯地折左胫旬日卒余始了然忆钱塘见轺时徐徐㝷思如昨日事因知尚殡于野乃命军吏徐良改葬于卞山南去州城西北一十五里严生与轺善亦不知其郷里源樊川文集樊川文集卷第十樊川文集第十中书舎人杜牧字牧之李贺集序大和五年十月中半夜时舎外有疾唿传缄书者某曰必有异亟取火来及发之果集贤学士沈公子明书一通曰吾亡友李贺元和中义爱甚厚日夕相与起居饮食贺且死甞授我平生所着歌诗杂爲四编凡千首数年来东西南北良爲巳失去今夕醉解不复得寐即阅理箧怢忽得贺诗前所授我者思理往事凡与贺话言嬉游一处所一物候一日夕一觞一饭显显焉无有忘弃者不觉岀涕贺复无家室子弟得以给养䘏问常恨想其人咏其言止矣子厚于我与我爲贺集序尽道其所来由亦少解我意某其夕不果以书道不可明日就公谢旦曰丗爲贺才絶出前让居数日某深惟公曰公于诗爲深妙竒博且复尽知贺之得失短长今寳叙贺不让必不能当君意如何复就谢极道所不敢叙贺公曰子固若是是当慢我某因不敢辞勉爲贺叙然其甚慙皇诸孙贺字长吉元和中韩吏部亦颇道其歌诗云烟绵聮不足爲其态也水之迢迢不足爲其情也春之盎盎不足爲其和也秋之明㓗不足爲其格也风樯阵马不足爲其勇也瓦棺篆鼎不足爲其古也时花美女不足爲其色也荒国陊殿梗莽丘壠不足爲其恨怨悲愁也鲸呿鳌掷牛鬼蛇神不足爲其虚荒诞幻也盖骚之苗裔理虽不及辞或过之骚有感怨刺怼言及君臣理乱时有以激发人意乃贺所爲无得有是贺䏻探㝷前事所以深叹恨今古未尝经道者如金铜仙人辞汉歌𥙷梁庾肩吾宫体謡求取情状离絶逺去笔墨畦迳间亦殊不䏻知之贺生二十七年死矣世皆曰使贺且未死少加以理奴仆命骚可也贺死后凡十某年京兆杜某爲其序注孙子序兵者刑也刑者政事也爲夫子之徒实仲由冉有之事也今者㩀案听讼械繋罪人笞死于市者吏之所爲也驱兵数万橛其城郭系累其妻子斩其罪人亦吏之所爲也木索兵刃无异意也笞之与斩无异刑也小而易制用力少者木索笞也大而难制用力多者兵刃斩也俱期于除去恶民安活善人爲国家者使教化通流无敢輙有不由我而自恣者其取吏无他术也无异道也俱止于仁义忠信智勇严明也苟得其道一二者可以使之爲小吏尽得其道者可以使之爲大吏故用力少者其吏易得也功易见也用力多者其吏难得也功难就也止此而巳无他术也无异道也自三代巳降皆由斯也子贡讼夫子之德曰文武之道未坠于地在人贤者识其大者逺者不贤者识其小者近者季孙问冉有曰子于戦学之乎性逹之也对曰学之季孙曰事孔子恶乎学冉有曰即学之于孔子者大圣兼该文武并用适闻其戦法犹未之详也复不知自何代何人分爲二道曰文曰武离而俱行因使搢绅之士不敢言兵或耻言之苟有言者世以爲麁暴异人人不比数呜唿亡失根本斯最爲甚周公相成王制礼作乐尊大儒术有淮夷叛则出征之夫子相鲁公㑹于夹谷曰有文事者必有武备叱辱齐侯服不敢动是一大圣人岂不知兵乎周有齐太公秦有王翦两汉有韩信赵充国耿弇虞诩段颎魏有司马懿吴有周瑜蜀有诸葛武侯晋有羊祜杜公元凯梁有韦叡元魏有崔浩周有韦孝寛隋有杨素国朝李靖李勣裴行俭郭元振如此人者当其一时其所出计画皆考古校今竒秘长远䇿先定于内功后成于外彼壮健轻死善撃刺者供其唿召指使耳岂可知其由来哉某㓜读礼至于四郊多垒卿大夫辱也谓其书眞不虚说年十六时见盗起圜二三千里系戮将相族诛刺史及其官属尸塞城郭山东崩壊殷殷焉声震朝廷当其时使将兵行诛者则必壮健善撃刺者卿大夫行列进退一如常时笑歌嬉游輙不爲辱非当辱不辱以爲山东乱事非我辈所冝当知某自此谓㓜所读礼眞妄人之言不足取信不足爲教及年二十始读尚书毛诗左传国语十三代史书见其树立其国灭亡其国未始不由兵也主兵者圣贤材䏻多闻博识之士则必树立其国也壮健撃刺不学之徒则必败亡其国也然后信知爲国家者兵最爲大非贤卿大夫不可堪任其事苟有败灭眞卿大夫之辱信不虚也因求自古以兵着书列扵后世可以教扵后生者凡十数家且百万言其孙武所着十三篇自武死后凡千岁将兵者有成者有败者勘其事迹皆与武所着书一一相抵当犹印圈模刻一不荖跌武之所论大约用仁义使机权也武所着书凡数十万言曹魏武帝削其繁剰笔不精切凡十三篇成爲一编曹自爲序因注觧之曰吾读兵书戦䇿多矣孙武深矣然其所爲注觧十不释一此者盖非曹不䏻尽注觧也予㝷魏志见曹自作兵书十余万言诸将征伐皆以新书从事从令者尅捷违教者负败意曹自于新书中驰骤其说自成一家事业不欲随孙武后尽觧其书不然者曹岂不䏻耶今新书巳亡不可复知予因取孙武书备其注曹之所注亦尽存之分爲上中下三卷后之人有读武书予觧者因而学之犹盘中走丸丸之走盘横斜圆直计于临时不可尽知其必可知者是知丸不䏻出于盘也议于廊庙之上兵形巳成然后付之于将汉祖言指踪者人也获兔者犬也此其是也彼爲相者曰兵非吾事吾不当知君子曰叨居其位可也送薛䖏士序䖏士之名何哉潜山隐市皆䖏士也在山也且非顽如木石也在市也亦非愚如市人也盖有大知不得大用故羞耻不出宁反与市人木石爲伍也国有大知之人不䏻大用是国病也故䖏士之名自负也谤国也非大君子其孰䏻当之薛君之䖏盖自负也果䏻窥测尧舜孔子之道使指制有方弛张不穷则上之命一日来子之庐子之身一日立上之朝使我辈居则来问学仕则来问政千辩万索滔滔而得若如此则善苟未至是而遽名曰䖏士虽吾子自负其不爲矫欤某敢用此赠行送卢秀才赴举序治心治身治友三者治矣有求名而名不随者未之闻也治心莫若和平治身莫若兢谨治友莫若诚信友治矣非身治而不能得之身治矣非心治而不能致之三者治矣推而广之可以治天下恶其求成进士名者而不得也况有千人皆以圣人爲师眠而食一无其他唯议论是司三人有私十人公私半百人无有不公者况千人哉古之圣贤业大事鉅道行则不肖惧道不行则不肖喜故有不公今进士者业㣲事细如成其名不肖未所喜惧寕不公邪故取之甚易耳卢生客居于饶年十七八即主一家骨肉之饥寒常与一仆东泛沧海北至单于府丐得百钱尺帛囊而聚之使其仆负之以归饶之士皆怜之䏻辞明敏而知所去就年未三十尝三举进士以业丐资家近中辍之去岁九月余自池改睦凡同舟三千里复爲余留睦七十日今之去余知其成名而不丐矣杭州新造南亭子记佛着经曰生人既死隂府收其精神校平生行事罪福之坐罪者刑狱皆怪险非人世所爲凡人平生一失举止皆落其间其尤怪者狱广大千百万亿里积火烧之一日凡千万生死穷亿万世无有间㫁名爲无间夹殿宏廊悉图其状人未熟见者莫不毛立神骇佛经曰我国有阿阇世王杀父王篡其位法当入所谓狱无间者昔䏻求事佛后生爲天人况其他罪事佛固无恙梁武帝明智勇武创爲梁国者舍身爲僧奴至国灭饿死不闻悟况下軰固惑之爲工商者杂良以苦伪内而华外纳以大秤斛以小岀之欺夺村闾戅民铢积粒聚以至于冨刑法钱谷小胥出入人性命颠倒埋没使簿书条令不可究知得财买大第豪奴如公侯家大吏有权力能开库取公钱縁意恣爲人不敢言是此数者心自知其罪皆捐巳奉佛以求救月日积乆曰我罪如是贵冨如所求是佛能灭吾罪复能以福与吾也有罪罪灭无福福至生人唯罪福耳虽田妇稚子知所趋避今权归于佛买福卖罪如持左契交手相付至有穷民啼一稚子无以与哺得百钱必召一僧饭之兾佛之助一日获福若如此虽举寰海内尽爲寺与僧不足怪也屋壁绣纹可矣爲金枝扶踈擎千万佛僧爲具味饭之可矣饭讫持钱与之不大不壮不髙不多不珎竒瓌怪爲忧无有人力可及而不爲者晋覇主也一铜鞮宫之衰弱诸侯不肯来盟今天下能如几晋几几千铜鞮人得不因哉文宗皇帝甞语宰相曰古者三人共食一农人今加兵佛一农人乃爲五人所食其间吾民尤困于佛帝念其本牢根大不䏻果去之武宗皇帝始即位独奋怒曰穷吾天下佛也始去其山台野邑四万所冠其徒几至十万人后至㑹昌五年始命西京留佛寺四僧唯十人东京二寺天下所谓节度观察同华汝三十四治所得留一寺僧准西京数其他刺史州不得有寺出四御史缕行天下以督之御史乗驲未出关天下寺至于屋基耕而刓之凡除寺四千六百僧尼笄冠二十六万五百其奴婢十五万良人技附爲使令者陪笄冠之数良田数千万顷奴婢口率与百畒编入农籍其余贱取民直归于有司寺材州县得以恣新其公署传舎今天子即位诏曰佛尚不杀而仁且来中国乆亦可助以爲冶天下州率与二寺用齿衰男女爲其徒各止三十人两京数倍其四五焉着爲定令以徇其习且使后世不得复加也赵郡李子烈播立朝名人也自尚书比部郎中出爲钱塘钱塘于江南繁大雅亚吴郡子烈少游其地委曲知其俗蠧人者剔削根节㫁其脉络不数月人随化之三牋干丞相云涛壊人居不一銲锢败侵不休诏与钱二千万筑长堤少爲数十年计人益安喜子烈曰吴越古今多文士来吾郡游登楼倚轩莫不飘然而増思吾郡之江山甲于天下信然也佛炽害中国六百岁生见圣人一挥而几夷之今不取其寺材立亭胜地以彰圣人之功使文士歌诗之后必有指吾而骂者乃作南亭在城东南隅宏大焕显工施手目髪匀肉均牙滑而无遗巧矣江平入天越峯如髻越树如髪孤帆白鸟点尽上凝在半夜酒余倚老松坐怪石殷殷潮声起于月外东闽两越宦游善地也天下名士多徃之予知百数十年后登南亭者念仁圣天子之神功矣美子烈之旨迹覩南亭千万状吟不辞巳四时千万状吟不䏻去作为歌诗次之于后不知㡬千百人矣池州造刻漏记百刻短长取于口不取于数天下多是也某大三年佐沈吏部江西府暇日公与賔吏环城见铜壷银箭律如古法曰建中时嗣曹王臯命䖏士王易简爲之公曰湖南府亦曹王命䖏士所所爲也后二年公移鎭宣城王处士尚存因命工就京师授其术创置于城府其爲童时王处士年七十常来某家精大演数与杂机巧识地有泉凿必涌起韩文公多与之游大和四年某自宣城使于京师处士年余九十精神不衰某拜于牀下言及刻漏因图授之㑹昌五年歳次乙丑夏四月始造于城南门楼京兆杜某记池州重起萧丞相楼记萧丞相爲刺史时树楼于大㕔西北隅上藏九经书下爲刺史便㕔事大历十年乙夘建会昌四年甲子摧木悉朽坏无一可取者刺史李方玄具材刺史杜牧命工南北霤相距五十六尺东西四十五尺十六柱三百七十六椽上下凡十二间上有其三焉皆仍旧制以㑹昌五年五月毕自𥘉至再凡七十一年丞相讳复实相徳宗皇帝焉京兆杜某记同州澄城县户工仓尉㕔壁记县之所重其举秀贡贤也今之自外诸侯之儒者旷不能升一人况尉乎次乃户税而巳史记河渠书曰自微引洛水至商颜下凿井深者四十余丈即此地也徴者俗讹爲澄耳其地西北山环之县境笼其趾沙石相礴岁雨如注他皆淫灔不测徴之土适润苗则大获天或旬而不雨民则蒿然四望失矣是以年多薄复絶丝麻蓝菓之饶固无豪族富室大抵民戸高下相羌埒然岁入官赋未尝期表鞭一人因徴其来由耆老咸曰西四十里即畿郊也主如禁司东西军禽坊龙廐彩工梓匠善声巧手之徒第畨上下互来进取挟公爲首縁以一栝十民之晨炊夜春岁时不敢甞悉以仰奉父伏子走尚不䏻当其意徃徃撃辱而去长吏固不敢援复况其养秩安禄者邪加以御女官多盘穴其间逓相占附比急热如手足自丞相御史咸不䏻与之角逐县令固无有爲也非豪吏真工聮纽相姻戚者率率解去是以县赋益逋徴民幸脱此苦者盖以西有通涧巨壑义牙交吞小山峭径驰鞍马张机置者不便于此是以絶迹不到兼之土田枯卤树植不茂无秀润气象咸恶之而不家焉民所以安安活输赋者殆由此傥使徴亦中其苦则墟矣尚安敢比之于他邑乎嗟乎国家设法禁百官持而行之有尺寸害民者率有尺寸之刑今此咸堕地不起反使民以山之涧壑自爲防限可不悲哉使民恃险而不恃法则划土者冝乎墙山壍河而自守矣燕赵之盗复何可多怪乎书其西壁俟得言者覧焉宋州宁陵县记建中𥘉年李希烈自蔡䧟汴驱兵东下将收江淮宁陵守将刘昌以兵二千拒之希烈衆且十倍攻之三月韩晋公以三千强弩渉水夜入宁陵弩矢至希烈帐前希烈曰复益吴弩宁陵不可取也解围归汴后数月希烈骁将翟辉以锐兵大败于淮阳城下希烈且蹙弃汴归蔡后司徒刘公玄佐见昌问曰尔以孤城用一当十凡百日间何以䏻守昌泣曰以负心䏻守之耳昌令陴者曰内顾者斩昌孤甥张俊守西北隅未尝内顾捽下斩之军士有死志故䏻坚守因伏地流涕司徒刘公亦泣抚昌背曰国家必以富贵尔天寳末淮阳太守薛愿睢阳太守许远眞源县令张廵等兵守二城其于穷蹙事相差埒睢阳䧟贼淮阳䏻守故廵远名悬而愿事不传昌之守宁陵近比之于睢阳故良臣之名不如忠臣孙武曰善用兵者无赫赫之功斯是也大中二年十一月十八日将仕郎守尚书司勲贠外郎史馆修撰杜某题淮南监军使院㕔壁记淮南军西蔽蔡壁寿春有团练使北蔽齐壁山阳有团练使节度使爲军三万五千人居中统制二处一千里三十八城护天下饷道爲诸道府军事㝡重然倚海壍江淮深津横商备守坚险自艰难巳来未甞受兵故命节度使皆以道徳儒学来罢宰相去登宰相命监军使皆以贤良勤劳内外有功来自禁军中尉枢宻使去爲禁军中尉枢宻使自贞元元和巳来大抵多如此今上即位六年命内侍宋公出监淮南诸开府将军皆以内侍贤良有材不冝使居外上以爲内侍自元和巳来诛齐诛蔡再伐赵前年诛沧旁撃赵魏且徴师且抚师且诰且谕勤劳危险终日马上徃监青州新附卧未尝安复监滑州边魏穷狭多事今监淮南是且休之休息亦不乆之故内侍至焉监军四年如始至日简钓寛泰明白清㓗恕悉军吏礼爱賔客举止作动无非典故暇日唯召儒生讲书道士治药而巳内侍旧部将校多禁兵子弟京师少侠出入闾里间俛首唯唯受吏约束故上至相国竒章公下至于百姓无不道说内侍称爲贤人此不虚也冝其侍卫六朝声光冨贵某谬爲相国竒章公幕府掌书记奉内侍命爲㕔壁记某再谢不才不足记序内侍曰掌书记爲监军使㕔壁记冝也某慙惶而书时大和八年十月二十一日记自撰墓铭牧字牧之曾祖某河西陇右节度使祖某司徒平章事歧国公赠太师考某驾部贠外累赠礼部尚书牧进士及第制䇿登科弘文馆校书郎试左武卫兵曹参军江西团练廵官转监察御史里行御史淮南节度掌书记拜眞监察分司东都以弟病去官授宣州团练判官殿中侍御史内供奉迁左𥙷阙史馆修撰转膳部比部贠外郎皆兼史职岀守黄池睦三州迁司勲贠外卽史馆修撰转吏部贠外以弟病乞守湖州入拜考功郎中知制诰周歳拜中书舎人某平生好读书爲文亦不出人曹公曰吾读兵书战䇿多矣孙武深矣因注其书十三篇乃曰上穷天时下极人事无以加也后当有知之者去歳七月十日在吴兴梦人告曰尔当作小行郎复问其次曰礼部考功爲小行矣言其终典耳今岁九月十九日归夜困亥𥘉就枕寝得𬒳势乆酣而不梦有人朗告曰尔改名毕十月二日奴顺来言炊将熟甑裂予曰皆不祥也十一月十日梦书片𥿄皎皎白驹在彼空谷傍有人曰空谷非也过隙也予生于角星昴毕于角爲第八宫曰病厄宫亦曰八杀宫土星在焉火星继木星工杨晞曰木在张于角爲第十一福德宫木爲福德大君子救于其旁无虞也予曰自湖守不周歳迁舎人木还福于角足矣土火还死于角冝哉复自视其形视流而疾鼻折山根年五十斯夀矣某月某日终干安仁里妻河东裴氏朗州刺史偃之女先某若干时卒长男曰曹师年十六次曰柅柅年十二别生二男曰兰曰兴一女曰眞皆幼以某月日葬于少陵司马村先茔铭曰后魏太尉颙封平安公及子九丗皆葬少陵嗟尔小子亦克厥终安于肃官樊川文集卷第十樊川文集樊川文集卷第十一樊川文集第十一杜牧字牧之上李司徒相公论用兵书伏覩明诏诛山东不受命者庙堂之上事在相公虽罇俎之谋筭昼巳定而贱末之士蒭荛敢陈伏希舍其狂愚一赐听览某大和二年爲校书郎曾诣淮西将军董重质诘其以三州之衆四歳不破之由重质自夸勇敢多筭之外复言其不破之由是徴兵太杂耳徧徴诸道兵士上不过五千人下不至千人旣不能自成一军事湏帖附地主名爲客军每有战阵客军居前主人在后势羸力弱心志不一旣居前列多致败亡如战似胜则主人引救以爲巳功小不胜主人先退至有殱焉初战二年巳来战则必胜是多杀客军及二年巳后客军殚少止与陈许河阳全军相搏纵使唐州军不能因雪取城蔡州事力亦不支矣其时朝廷若使鄂州寿州唐州祇令保境不用进战但用陈许郑滑两道全军帖以宣润弩手令其守隘即不岀一歳无蔡州矣令者上党之叛复与淮西不同淮西爲㓂仅五十岁破汴州襄州襄城尽得其财货输之悬瓠复败韩全义于殷上多杀官军四万余人输辇财谷数月不尽是以其人味爲㓂之腴见爲㓂之利风俗益固气𦦨巳成自以爲天下之兵莫我与敌父子相勉仅于两世根深源阔取之固难夫上党则不然自安史南下不甚附隷建中之后每奋忠义是以郳公抱眞能窘田恱走朱滔常以孤穷寒苦之军横折河朔彊梁之衆贞元中节度使李长策卒中使提诏授与本军大将但军士附者即授之其时大将来希皓爲衆所服中使将以手诏付之希皓言于衆曰北军取人合是希皓但作节度使不得若朝廷以一束草来希皓亦必敬事中使言面奉进㫖只令此军取大将拔与节钺朝廷不别除人希皓固辞押衙卢从史其位居四潜与监军相结超出五曰若来大夫不肯受诏某请且勾当此军监军曰卢中丞若肯如此此亦固合圣㫖中使因探怀取诏以授之从史捧诏再拜舞蹈希皓廻挥同列使北靣称贺军士毕集更无一言从史尔后渐畜姧谋养义儿三千人日夕喣沬及父䖍死军士留之表请起复亦只义儿与之唱和其余大将王翼元乌重胤第五钊等及长行兵士并不同心及至𬒳擒乌重胤坐于军门喻以祸福义儿三千一取约束及河阳取孟元阳爲之统师一军无主仅一月日曽无犬吠况于他谋以此证验人心忠赤习尚专一可以尽见及元和十五年授与刘悟时当幽鎭入觐天下无事柄庙筭者议必销兵雄健敢勇之士百战千攻之劳坐食租赋其来巳乆一旦黜去使同编戸纷纷诸鎭停解至多是以天下兵士闻之无不忿恨至长庆元年七月幽鎭乗此首唱爲乱昭义一军初亦欝咈及诏下诛叛使温起居造宣慰泽潞便令发兵其时九月天巳寒四方全师未颁冬衣服聚之授诏或伍或离垂手强项往往谇语及温起居立于重榻大布恩旨并䟽昭义一军自七十余年忠义战伐之功劳安史巳还叛逆灭亡之明効辞语旣毕无不懽唿人衣短褐争出効命其时用兵处处败北唯昭义一军于临城县北同果堡下大战杀贼五千余人所杀皆楼下歩射搏天飞者贼之精勇无不殱焉贼中大震更一月日田布不死贼亦自溃后一月其军大乱杀大将礠州刺史张汶因刼监军刘承阶尽杀其下小使此实承阶侮媟一军侵取不巳张汶随王承元出于镇州乆与昭义相攻军人恶之汶旣因依承阶谋欲杀悟自取军人忌怒遂至大乱非悟独䏻使其如此刘悟卒从諌求继与扶同者只郓州随来中军二千耳其副悴贾直言入责从谏曰尔父提十二州地归之朝廷其功非细秪以张汶之故自谓不洁淋头竟至羞死尔一孺子安敢如此从諌恐悚不敢出言一军闻之皆隂然直言之说值寳暦多故因以授之今才二十余嵗风俗未改故老尚存虽欲刼之必不用命伏以河阳西北去天井关强一百里关隘多山井可凿虽有兵力必恐无功若以万人爲垒下窒其口高壁深壍而与之战忽有败负势惊洛师盖河阳军士素非精勇战则不足守则有余成德一军自六十年来世与昭义爲敌访闻无事之日村落隣里不相徃来今王司徒代居反侧思一自雪况聮姻戚愿夺可知六十年相雠之兵仗朝爲委任之重必冝尽节以荅殊私魏博承风亦当效顺然亦止于围一城攻一堡刋木堙并系累稚老而巳必不能背二十城长驱上山径擣上党其用武之地必取之䇿在于西面今者严紫塞之守备谨白马之隄防祗以忠武武宁两军以青州五千精甲宣润二千弩手由绛州路直东径入不过数日必覆其巢何者昭义军粮尽在山东泽潞两州全居山内土塉地狭积谷全无是以节度使多在邢州名爲就粮山东粮谷旣不可输山西兵士亦必单鲜擣虚之地正在于此后周武帝大举伐齐路由河阳字吏部宇文㢸曰夫河阳要冲精兵所聚尽刀攻围恐难得志如臣所见彼汾之曲戍小山平用武之地莫过于此帝不纳无功而还后复大举音用㢸计遂以灭齐前秦苻坚遣将王勐伐后燕慕容伟大破伟将慕容评于潞川因遂灭之路亦由此北齐髙欢再攻后周路亦由此而西后周名将韦孝寛齐王攸常鎭勲州王壁城故东西相伐每由此路以古爲证得之者多以某愚见不言刘稹终不能取贵欲速擒免生他患昨者北虏才毕复生上党頼相公庙筭深逺北虏即日败亡傥使北虏至今尚存㳂邉犹须转战廻顾上党岂能计除天下虽言无事若上党乆不能解别生患难此亦非难自古皆因攻伐未解旁有他变故孙子曰兵闻拙速未暏巧之乆也伏闻圣主全以兵事付于相公某受恩最深切敢干冐威严远陈愚见无任战汗某顿首再拜上李太尉论江贼书伏以太尉持柄在上当轴处中未及五年一齐四海德振法束贪廉儒立有司各敬其事在位莫匪其任虽九官事舜十人佐周校于太尉未可爲比伏以江淮赋税国用根本今有大患是刼江贼耳某到任才九月日㝷穷询访实知端倪夫劫贼徒上至三舩两舩百人五十人下不减三二十人始肯行劫劫杀商婴孩不留所劫商人皆得异色财物尽将南渡入山博茶盖以异色财物不敢货于城市唯有茶山可以销受盖以茶熟之际四远商人皆将锦绣缯缬金钗银钏入山交易妇人稚子尽衣华服吏见不问人见不惊是以贼徒得异色财物亦来其间便有店肆爲其囊橐得茶之后出爲平人三二十人挟持兵仗凡是鎭戍例皆单弱止可供亿浆茗唿召指使而巳鎭戍所由皆云賖死易就死难纵贼不捉事败抵法谓之賖死与贼相拒立见杀害谓之就死若或人少𬒳捉罪抵止于私茶故贼云以茶压身始能行得凡千万軰尽贩私茶亦有巳聚徒党水劫不便逢遇草市泊舟津口便行陆劫白昼入市杀人取财多亦纵火唱棹徐去去年十月十九日劫池州青阳县市凡杀六人内取一人屠刳心腹仰天祭拜自迩巳来频于隣州大有劫杀沉舟灭迹者即莫知其数凡江淮草市尽近水际冨室大戸多居其间自十五年来江南江北凡名草市劫杀皆徧只有三年再劫者无有五年获安者一劫之后州县麋费所由㝷捉烽火四出凡是平人多𬒳恐胁求取之外恩雠并行追逮证验穷根㝷叶狼虎满路狴牢充塞四五月后炎欝烝湿一夫有疾染习多死免之则踪迹未白杀之则赃状不明一狱之中凡五十人中二十人悉是此辈至于眞贼十人不得一濠亳徐泗汴宋州贼多劫江西淮南宣润等道许蔡申光州贼多劫荆襄鄂岳等道劫得财物皆是愽茶北归本州货卖循环徃来终而复始更有江南土人相爲表里校其多少十居其半盖以倚淮介江兵戈之地爲郡守者罕得文吏村郷聚落皆有兵仗公然作贼十家九亲江淮所由屹不敢入其间所能捉获又是㳂江架舩之徒村落负檐之类临时胁去分得㳙亳雄徤聚啸之徒尽不能获爲江湖之公害作郷闾之大残未有革釐实可痛恨今若令宣润洪鄂各一百人淮南四百人每舩以三十人爲率一千二百人分爲四十舩择少徤者爲之主将仍于本界江岸剏立营壁置本判官专判其事㨂择精锐牢爲舟棹昼夜上下分畨廵检明立殿最必行赏罚江南北岸添置官渡百里率一尽絶私载每一宗舩上下交送是桴鼓之声千里桓接私渡尽絶江中有兵安有乌合蚁聚之辈敢议攻劫或曰制置太大不假如此荅曰今西北邉御未来之㓂备向化之戎长倾东南物产供百万口况长江五千里来徃百万人日杀不辜水满冤骨至于婴稚曽不肯留葛伯杀饷童子汤征灭之盖以童子无知而杀之王者不舍其罪今长江连海羣盗如麻骤雨絶絃不可㝷逐无关可闭无要可防今者自出五道兵士不要朝廷添兵活江湖赋税之郷絶㓂盗劫杀之本政理之急莫过于斯若此制置凡去三害而有三利人不冤死去一害也郷闾获安无追逮证验之苦去二害也每擒一私茶贼皆称买卖停泊恣口点染盐鐡监院追扰平人搜求财货今私茶尽黜去三害也啇旅通流万货不乏获一利也郷闾安堵狴犴空虚获二利也撷茶之饶尽入公室获三利也三害尽去三利必滋穷根㝷源在劫贼耳故江西观察使裴谊召得贼帅陈璠署以军中职名委以江湖之任陈璠徤勇分毫不私自后廉察悉皆委任至今陈璠每出彭蠡湖口领徒东下商舩百数随璠行止璠去之后惘然相弔安有清朝盛时太尉在位反使万里行旅依一陈璠某详观格律勑条百二十卷其间制置无不该备至于㣲细亦或再三唯有江㓂未尝言及今四夷九州文化武伏奉贡走职罔不如法言其功德皆归太尉敢率愚衷上干明虑兾禆亿万之一无任战汗惶惧之至某谨再拜上门下崔相公书天生相公辅仁圣天子外齐武事内治文敎𬒳权衡称量者不失铢黍受威烈慑怛者蚓缩鱼蔵百职率冶中外平一伏惟相公功德无与爲比徃者彭城骄强顽卒数万聮三齐旧风振天下饷道重弓束矢大刀长矛不受指挥自有信誓王侍中生于其间称爲徤黠奔马潜出不敢廻顾高仆射寛厚闻名䏻治军事举动汗流拜于堂下及乎不受李司徒脔食其使者风波不廻气势巳去自淮北渡由洛东下漕輓行役出泗上者稚长相贺藩镇欲生事树功者横激旁搆庙堂谋议不知所出相公殿一家僮驰入万衆无不手垂目瞪露刃弦弓偶语腹非或离或伍相公气压其骄文诱其顺指示叛臣贼子覆灭之踪铺陈忠臣义士荣显之效皇威坌涌扵言下狼心顿革扵目前然后剔刮根节销磨顽矿日教月化水顺雪释吐饭饱之解衣暖之威驱恩收礼训法束一年人畏二年人爱三年化成截成一邦俗同三辅当此之时迟廻之间有勇力者一唱而起徴兵数十万大小且百战然后傅其垒钩其垣得其罪人天下固巳困矣而天下议者必曰某名将也某善用兵也虽䟽爵上公裂土千里其酬尚薄此必然之说也故曰见胜不过衆人之所知非善之善者也战胜而天下曰善非善者也百战百胜非善之善者也能不战而屈人之兵乃善之善者也是相公手携暴虎贪狼化爲耕牛乗马退数十万兵解天下之缚秪扵谈笑俯仰燕享笔砚之间耳以此校之斯过古人万万远矣复自持统大相开张敎化外制四夷内循百度长育人材兴起頽弛心迎志释罔有怨嗟是以天下帖㤗蝗死灾去饥人复饱流人复安内外远近率职奉法不闻其他如周有召穆公仲山甫汉有魏相邴吉国朝姚宋二公文事武事居中处外固不是倚国家有天下二百三十余年盛溢两汉功侔三代今复生相公辅佐仁圣天子天时人事即自将来福禄昌炽卜之无穷天下孰不幸甚某僻守荒郡亦𬒳陶钧齿髪甚壮志尚未衰敢不自强兾荅天造无任感激悃恳之至某恐惧再拜上昭义刘司徒书今日轻重望于几人相位将权长材厚德与轻则轻与重则重将军岂能让焉昔者齐盗坐父兄之旧将七十年来海北河南泰山课赋三千里料甲一百县独据一面横挑天下利则伸钝则满镞而不发约在子与孙孙与子血絶而已此虽使鐡偶人爲六军取不孔易况席征蔡之弊天下消耗燕蟠赵伏用齐卜我当此之时一年不能胜则百姓半流二年不能胜则关东之国孰知其变化也将军一心仗忠半夜兴义昧旦而巳齐族矣疆土籍口探岀僣物重寳仰关辇上是以赵一揺燕一唿争来汗走一日四海廓廓然无事矣伏惟将军之功德今谁比哉是以𥘉守滑台爲尚书守潞爲仆射乃作司空乃作司徒爰开丞相府平章天下越録躐等骤得冨贵古今之人亦将军止巳矣将军德于国家甚信大国家复之于将军雅亦无与爲大矣今者上党足马足甲马极良甲极精后负燕前触魏侧肘赵彼三虏屠囚天子耆老劫良民使叛衔尾交颈各蟠千里不贡不觐私赡妻子王者在上此辈何也今者上党驰其精良不三四日与魏决于漳水西不五六日与赵合于沍水东萦太原挑飞狐缓不二十日与燕遇于易水南此天下之郡国足以事区区于忠烈无如上党者明智武徤忠寛信义知机便多筭画攻必巧战不负䏻使万人乐死赴敌足以事区区于忠烈天下之人无如将军者爵号禄位冨贵休显冝驱三旋上校恩泽冝出万死以副倚注天下之人亦无如将军者是将军负天下三无如之望也始者将军頼齐然后得禄仕入卧内等子弟一身聮齐累世之逆卒境上争首其恩甚厚其势甚不便将军以爲大仁可以杀身大忠不顾细谨终探怀而取之今者将军负三无如之望上戴天子四海之大以爲缓急所冝日夜具申喧请今黙而处者四五歳矣负天下之三无如者冝如是邪不冝如是耶是以天下之小人以爲将军始者取齐见利而动今者安潞见义而止而若是则天下利无穷义有限走无穷皆有限则安可识之哉其有识者则曰不然夫桓文之霸也先脩刑政然后事事近有山东士人来者咸道上党之政军士兵吏之详男子畒妇人桑老者养孤者庇上下一切罔有纰事曁乎政庭则将军不知尊布衣不知卑诸侯之骄乆矣是以高才之人不忍及门仁政不施乆矣是以暴乱不止若此者将军是行仁政来高才苟行仁政来高才若非止暴乱尊九庙峻中兴复何汲汲如是邪在汉伯通在晋牢之二人功力不寡一旦诛死人岂冤之苻秦相勐将终戒视后祸大唐太尉房公忍死表止伐辽此二贤当时德业不在诸人尚死而不巳盖以辅君活人爲事非在矜伐邀引爲心也伏惟将军思伯通年之所以不终仰相勐房公之所以垂休则天下之人口祝将军之福寿目睹将军盛徳之形容手足必不敢加不肖于将军之草木此乃上下万世烈丈夫口念心祷而求者今将军尽能有之岂可容易而弃哉大唐二百年向外叛者三十余种大者三得其二小者亦包裹千里燕赵魏潞齐蔡吴蜀同欢共悲手足相急陈刺死帐下死围悉死伏劒死斩死绞死大者三歳小或一日巳至于尽死曰忠曰义则有父子同坛兄弟继踵论罪则曰有某功论功则曰舍某罪伏惟十二圣之仁一何汪汪焉天之校恶灭逆复何一切焉此乃尽将军所识复何云云小人无位而谋当死罪某恐惧再拜樊川文集第十一樊川文集樊川文集卷第十二樊川文集第十二中书舎人杜牧字牧之上周相公书某再拜伏以大儒在位而未有不知兵者未有不能制兵而能止暴乱者未有暴乱不止而能活生人定国家者自生人巳来可以屈指而数也今兵之下者莫若刺伐之法诗大雅维清奏象舞之篇曰维清缉熈文王之典迄用有成维周之祯象者象武王伐纣刺伐之法此乃文王受命七年五伐留战阵刺伐之法遗之武王王用以伐纣而有天下致之清平爲周家之祯祥周公居摄祀文武于清庙作此诗以歌舞文武之德其次兵之尤者莫若钩援冲壁今之一卒之长不肯亲自爲之诗大雅周公皇矣美周之诗曰以尔钩援以尔临衡以伐崇墉临冲闲闲崇墉言言此实文王伐崇墉傅于其城以临车冲钩援其城文王亲自爲之夫文王何人也周公诗之夫子删而取之列于大雅以美武王之功德手絃而口歌之不知后伐之人何如此三圣人安有谋人之国有暴乱横起戎狄乗其邉坐于庙堂之上曰我儒者也不䏻知兵不知儒者竟可知兵也竟不可知兵乎长庆兵起自始至终庙堂之上指踪非其人不可一二悉数高宗朝薛仁贵攻吐蕃大败于大非川仁贵曰今年嵗在庚午不当有事于西方此乃钟邓伐蜀身诛不返昨者诛讨党羗徴关东兵用于西方是不知天道也邉地无积粟师无见粮不先屯田随日随饷是不知地利也两汉伐虏骑兵取于山东所谓兾之北土马之所生马良而多人习骑战非山东兵不䏻伐虏昨者以歩骑百不当一是谓不知人事也天时地利人事此三者皆不先计量短长得失故困蝎天下不䏻灭朴樕之虏此乃不学之过也不敎人之战是谓弃之则谋人之国不䏻料敌不曰弃国可乎某所注孙武十三篇虽不䏻上穷天时下极人事然上至周秦下至长庆寳暦之兵形势虚实随句解析离爲三编辄敢献上以备阅覧少希鑑悉苦心即爲至幸伏増惶惕之至某顿首再拜上宣州高大夫书某顿首再拜自去歳前五年执事者上言云科第之选冝与寒士兄爲子弟议不可进熟于上耳固于上心上持下执坚如金石爲子弟者鱼潜䑕循无入仕路某窃惑之科第之设圣祖神宗所以选贤才也岂计子弟与寒士也古之急于士者取盗取雠取于夷狄岂计其所由来况国家设取士之科而使子弟不得由之若以科第之徒浮华轻薄不可任以爲治则国朝自房梁公巳降有大功立大节率多科第人也若以子弟生于膏梁不知理道不可与羙名而令得羙仕则自尧巳降圣人贤人率多子弟凡此数者进退取舍无所依据某所以愤懑而不暁也尧天子子也禹公子也文王诸侯孙与子也武王文王子也周公文王之子武王之弟也夫子天子裔孙宋公六代大夫子也春秋时列国有其社稷各数百年其良臣多出公族及卿大夫子孙也鲁之季友季文子叔孙穆子叔孙昭子孟献子皆岀于三桓也臧文仲武仲出于公子彄栁下惠出于公子无骇宋之良臣多出于戴桓武庄之族也举其尤者华元子罕向戍是也卫之良臣亦公族及卿大夫之裔也举其尤者公子荆公叔发公子朝皆公族也子鲜公子也史狗史鱼寗武子卿大夫之裔也齐之晏婴晏桓子子也曹之子臧公子也吴之季札王子也郑之良臣皆公孙公族也举其尤者子封子良子罕子展子皮子产子张子太叔是也楚之良臣子囊子西子期皆王子也子庾王孙也其卿大夫之裔鬪氏生令尹子文后有鬪辛鬪巢鬪怀蔿氏生蔿贾孙叔敖薳启彊薳子慿薳掩薳罢屈氏生屈荡屈到屈建六国时有昭奚恤公族也屈原诸屈后也皆其祖先于武王文王时基楚国爲霸者用其子孙其社稷垂九百余年至于晋国最爲强其贤臣尤多有赵氏魏氏韩氏狐氏中行氏范氏荀氏羊舌氏栾氏郄氏祁氏其先皆武公献公文公勤劳臣也用其子弟召诸侯而盟之者仅三百年在六国齐之孟甞赵之平原魏之信陵皆王子王孙也齐复有司马穰苴亦王族也其在汉魏巳下至于国朝公族之子弟卿大夫之胄裔书于史氏爲伟人者不可胜数不知论圣贤才能于子弟中复何如也言科第浮华轻薄不可任用则国朝房梁公玄龄进士也相太宗凡二十一年爲唐宗臣比之伊吕周邵者郝公处俊亦进士也爲宰相时高宗欲逊位与武后处俊曰天下者高祖太宗之天下非陛下之有但可传之子孙不可私以与后高宗因止来济上官仪李玄义皆进士也后爲宰相济助长孙太尉禇河南共槯武后者后突厥入塞免胄战死仪革废武后召玄义助处俊言不可以位与武后娄侍中师德亦进士也吐蕃强盛爲监察御史以红抺额应勐士诏躬衣皮袴率士屯田积谷八百万石二十四年西征兵不乏食荐狄公爲相取中宗于房陵立爲太子汉阳王张公柬之亦进士也年八十爲相敺致四王手提社稷上还中宗郭代公元振亦进士也镇凉州仅十五年北却突厥西走吐蕃制地一万里握兵三十万武氏惕息不敢移唐社稷魏公知古亦进士也爲宰相废太平公主谋以佐玄宗及卒也宋开府哭之曰叔向古之遗直子产古之遗爱廉而有者其魏公乎姚梁公元崇登第下笔成章举首佐玄宗起中兴业凡三十年天下㡬无一人之狱宋开府璟亦进士也与姚唱和致开元太平者刘幽求登制䇿科与玄宗徒歩诛韦氏立睿宗者苏氏父子皆进士也大许公爲相于武后朝酷吏中不失其正于中宗朝诛反贼郑普思于韦后党中小许公佐玄宗朝号爲苏宋张燕公说登制䇿科排张易之兄弟賛睿宗请玄宗监国竟诛太平公主招置文学士开内学馆玄宗好书尚古封中太山祀后土因燕公也张曲江九龄亦进士也排李林甫牛仙客骂张守珪不斩安禄山谪老南服年未七十张廵亦进士也凡三入判等以兵九千守睢阳城凡周嵗拒贼十三万兵使贼不能东进尺寸以全江淮元和中宰相河东司空公中书令裴公皆进士也裴公仍再得宏辞制䇿科当贞元时河北叛齐蔡亦叛阶此蜀亦叛吴亦叛其他未叛者皆高下其目熟视朝廷希向强弱而施其所爲司空公始相宪宗废权倖之机矛令不得张收歛百职归于有司命节度使出朝廷不由兵士抜取沉滞各还其官然后西取蜀东取吴天下仰首始见白日裴公抚安魏博使田氏尽忠剪蔡剧贼于洛师胁下招来常山质其二子以累其心取十三城使不得与齐交手爲㓂因诛师道河南尽平当是时天下几至于太平凡此十九公皆国家与之存亡安危治乱者也不知科第之选复何如也至于智效一官忠立一节德行文学不可悉数董生云春秋之义变古则讥之傅说命髙宗曰鑑于先王成宪其以永无愆故殷道复兴鸿鴈美周宣王能复先王之道西汉魏相佐汉宣帝爲中兴但能奉行汉家故事姚梁公佐玄宗亦以务举贞观之法制耳自古及今未有背本弃古而能致治者昨获览三郎秀才新文凡十篇数日在手读之不倦其旨意所尚皆本仁义而归忠信加以辞彩酋茂皎无尘土况有诚明长厚之誉于千人中傥使前五六年得进士第今可以出入諌官御史助明大子爲治矣古人云三月不仕则相弔安有凢五六年来选取进士施设纲罟如防盗贼言子弟者噎哑抑欝思一解布衣与下士齿厥路无由扵古今未前闻也某因覧三郎文章不觉发愤略言大槩干触尊重无任惶惧某再拜上李中丞书某入仕十五年间凡四年在京其间卧疾乞假复居其半嗜酒好睡其癖巳痼徃徃閇戸便经旬日弔庆参请多亦废阙至于俯仰进趍随意所在希时徇势不能逐人是以官途之间比之辈流亦多困踬自顾自念守道不病独处思省亦不自悔然分于当路必无知巳黙黙成戚守日待月兾得一官以足衣食一自拜谒门馆似蒙奨饰敢以恶文连进机案特遇采録更不因人许可指敎实爲师资接过之礼过等询问之辞悉纎虽三千里僻守小郡上道之日气色济济不知沉困之在巳不知昇腾之在人都门带酒笑别亲戚斯乃大君子之遇难逢世途之不偶常事虽爲远宦适足自寛某世业儒学自高曽至于某身家风不坠少小孜孜至今不怠性颛固不䏻通经于治乱兴亡之迹财赋兵甲之事地形之险易远近古人之长短得失中丞即归廊庙宰制在手或因时事召置堂下坐之与语此时廻顾诸生必期不辱恩奖今者志尚未泯齿髪犹壮敢希指顾一罄肝胆无任感激血诚之至某恐惧再拜与人论諌书某踈愚于惰不识机括独好读书读之多矣每见君臣治乱之间兴亡谏诤之道遐想其人䑛笔和墨则兾人君一悟而至于治平不悟则烹身灭族唯此二者不思中道自秦汉已来凡千百軰不可悉数然恣諌而激乱生祸者累累皆是纳諌而悔过行道者不能百一何者皆以辞语迂险指射丑恶致使然也夫迁险之言近于诞妄指射丑悪足以激怒夫以诞妄之说激怒之辞以卑凌尊以下干上是以諌杀人者杀人愈多諌畋猎者畋猎愈甚諌治宫室者宫室愈崇諌任小人者小人愈宠观其㫖意且欲与諌者一鬪是非一决怒气耳不论其他是以每于本事之上尤増饰之今有两人道未相信甲谓乙曰女好食某物愼勿果食之必死乙必曰食我食之乆矣汝爲我死必倍食之甲若谓乙曰汝好食某物第一少食苟多食必生病乙必因而谢之减食何者迃险之言则欲反之循常之说则必信之此乃常人之情世多然也是以因谏而生乱者累累皆是也汉成帝欲御楼船过渭水御史大夫薛广德谏曰冝从桥陛下不听臣自刎以血汚车轮陛下不庙矣上不说张勐曰臣闻主圣臣直乗船危就桥安圣主不乗危御史大夫言可听上曰晓人不当如是耶乃从桥近者寳暦中敬宗皇帝欲幸骊山时谏者至多上意不决拾遗张权舆伏紫宸殿下叩头谏曰昔周幽王幸骊山爲犬戎所杀秦始皇葬骊山国亡玄宗皇帝宫骊山而禄山乱先皇帝幸骊山而享年不长帝曰骊山若此之凶耶我冝一徃以验彼言后数日自骊山廻语亲倖曰叩头者之言安足信哉汉文帝亦谓张释之曰卑之无甚高论令可行也今人平居无事友朋骨肉切磋规诲之间尚冝旁引曲释亹亹绎绎使人乐去其不善而乐行其善况于君臣尊卑之间欲因激切之言而望道行事治者乎故礼称五谏而直谏爲下前数月见报上披合下谏䟽钖以币帛僻左且远莫知其故近于游客处一暏合下谏草明白辩婉出入有据吾君圣明冝爲动心数日在手味之不足且抃且喜且慰三者交并不䏻自止吾君闻谏既且行之仍复宠钖诱䏻谏者斯乃尧舜禹汤文武之心也闻于远地冝爲吾君抃也合下以忠孝文章立于朝廷勇于谏而且深于其道果能动吾君而光世德某蒙合下之厚爱兾于异时资合下知以进尺寸䏻不爲合下之喜复自喜也吾君今日披一䟽而行之明日闻一言而用之贤才忠良之士森列朝廷是以奋起志虑各尽所怀则文祖武宗之业穷天尽地日出月入皆可扫洒以复厥𥘉某纵不得效用但于一官一局筐箧簿书之间活妻子而老身命作爲歌诗称道仁圣天子之所爲冶则爲有余能不自慰故获合下之一䟽抃喜慰三者交并眞不虚也冝如此也无因面讃其事书𥿄言诚不觉繁多某再拜与浙西卢大夫书某顿首再拜某年二十六由校书郎入沈公幕府自应举得官凡半歳间旣非生知复未渉人事齿少意锐举止动作一无所据至于报効施展朋友与游吏事取舍之道未知东西南北冝所趋向此时郎中六官一顾怜之手擕指画一一诱教丁宁纎悉两府六年不嫌不怠使某无大过而粗知所以爲守者实由郎中之力也去歳乞假路由汉上贠外七官以某甞获知于郎中惠然不疑推置于肺肝间某恃郎中之知亦敢自道其志公私谋议各悉所怀一俯一仰如乆而深者乆欲资郎中贠外之爲阶级逺干尊重欲望收䘏舐笔伸纸以复踰于三四因曰旣阶级矣歩欲升堂与排关而入者事不同日式微诗曰何其处也必有与也言必有仁义与我所以处而不去也进退计忖不冝得罪今敢谨冩所爲文十四首编爲一卷继进于后爱之不倦爲之不巳不至于工今以爲献无任慙惶然特爲进说之端非敢因此求知不胜攀恋惕惧之至某再拜樊川文集第十二樊川文集樊川文集卷第十三樊川文集第十三杜牧字牧之上宣州崔大夫书某再拜合下以德行文章有位于明时如望江汉见其去之呇天沉汪澶漫不知其所爲终始也复自开幕府巳来辟取当时之名士礼接待遇各尽其意后进絜絜以节业自持者无不愿受合下廻首一顾舒气快意自以满足今藩镇之贵土地兵甲生杀与夺在一出口终日矜高与门下后进之士搉得失去就于分寸铢黍间多是其人也独合下不自矜高不设壍垒曲垂情意以尽待士之礼然知后进絜絜以节义自持者愿受合下廻首一顾舒气快意自以满足此固然也非敢茍佞其辞以取媚也不知合下俯仰延遇之去就币帛篚篚之多少饮食献酬之和乐各用何道闲夜永日三五相聚危言峻论知与不知莫不愿尽心于合下寿考福禄祝之无穷某虽不肖则亦千百间其一人数也鹿鸣宴羣臣诗曰旣饮食之复实币帛筐筐以将其厚意然后忠臣嘉賔得尽其心矣吉日诗曰宣王䏻慎㣲接下无不尽心以奉其上焉自古虽尊爲天子未有不用此而能得多士尽心也未有不得多士之尽心而得树功立业流于歌诗也况于诸侯哉夫子曰君子疾没世而名不称司马迁曰自古冨贵其名磨灭不可胜纪而言思之令人感动激发当寐而寤在饥而饱伏希阁下濬之益深筑之益高缄鐍之益固使天下之人异日捧阁下之德不替今日则爲宰相长育人材兴起敎化国朝房杜姚宋不足过也某也于流辇无所知识承风望光徒有输心效节之志今谨録杂诗一卷献上非敢用此求知盖欲导其志无以爲先也徃年应进士举曽投献笔语亦蒙亟称于时今十五年矣于顽懜中爲之不知矣于其事䏻不稍工不敢再録新述恐烦尊重无任惶惧谨再拜上池州李使君书景业足下仆与足下齿同而道不同足下性俊逹坚明心正而气和饰以温愼故处世显明无罪悔仆之所禀阔畧踈易轻微而忽小然其天与其心知耶柔利已偷苟谗謟可以进取知之而不䏻行之非不䏻行之抑复见恶之不䏻忍一同坐与之交语故有知之者有怒之者怒不附巳者怒不恬言柔舌道其盛美者怒守直道而违巳者知之者皆齿少气锐读书以贤才自许但见古人行事眞当如此未得官职不覩形势絜絜少辈之徒也怒仆者足以裂仆之赐折仆之胫知仆者不䏻持一饭与仆仆之不死巳幸况爲刺史聚骨肉妻子衣食有余乃大幸也敢望其他然与足下之所受性固不得伍列齐立亦抵足下疆壠畦畔间耳故足下怜仆之厚仆仰足下之多在京城间家事人事终日促束不得日出所怀以自晓自然不敢以辈流间期足下也去嵗乞假自江汉间归京乃知足下出官之由勇于爲义向者仆之期足下之心果爲不缪私自喜贺足下果不负天所付与仆所期向二者所以爲喜且自贺也幸甚幸甚夫子曰吾少也贱故多能鄙事复曰不试故艺圣人尚以少贱不试乃䏻多䏻有艺况他人哉仆与足下年未三十爲诸侯幕府吏未四十爲天子廷臣不爲甚贱不爲不试矣今者齿各甚壮爲刺史各得小郡俱处僻左幸天下无事人安谷熟无兵期军湏逋负诤诉之勤足以爲学自强自勉扵未闻未见之间仆不足道虽䏻爲学亦无所益如足下之才之时眞可惜也向者所谓俊逹坚明心正而气和饰以温慎此才可惜也年四十爲刺史得僻左小郡有衣食无爲吏之苦此时之可惜也仆以爲天资足下有异日名声迹业光于前后正在今日可不勉之仆常念百代之下未必爲不幸何者以其书具而事多也今之言者必曰使圣人㣲㫖不传乃郑玄辈爲注解之罪仆观其所解释明白完具虽圣人复生必挈置数子坐于游夏之位若使玄辈解释不足爲师要得圣人复生如周公夫子亲授㣲㫖然后爲学是则圣人不生终不爲学假使圣人复生即亦随而猾之矣此则不学之徒好出大言欺乱常人耳自汉巳䧏其有国者成败废兴事业踪迹一二亿万青黄白黒据实空有皆可图画考其来由裁其短长十得四五足以应当时之务矣不似古人穷天凿玄蹑于无踪筭于忽㣲然后䏻爲学也故曰生百代之下未必爲不幸也夫子曰三人行必有我师焉此乃随所见闻能不亡失而思念至也楚王问萍实对曰吾徃年闻童謡而知之此乃以童子爲师耳参之于上古复酌于见闻乃能爲圣人也诸葛孔明曰诸公读书乃欲爲愽士耳此乃盖滞于所见不知适变名爲腐儒亦学者之一病仆自元和巳来以至今日其所见闻名公才人之所论讨典刑制度征伐叛乱考其当时参于前古䏻不忘失而思念亦可以爲一家事业矣但随见随忘随闻随废轻目重耳之过此亦学者之一病也如足下天与之性万万与仆相远仆自知顽滞不能苦心爲学假使䏻学之亦不䏻出而施之恳恳欲成足下之美异日旣受足下之敎于一官一局而无过失而巳自古未有不学而䏻垂名于后代者足下勉之大江之南夏候欝湿易生百疾足下气俊胸臆间不以悁忿是非贮之邪气不䏻侵慎防是晚多食大醉继饮其他无所道某再拜投知巳书夫子曰不怨天不尤人下学而上逹知我者其天乎复曰知我者春秋罪我者亦以春秋此圣人操心不顾世之人是非也柱厉叔事莒敖公莒敖公不知及莒敖公有难柱厉叔死之不知我则巳反以死报之盖怨不知之深也豫让谓赵襄子曰智伯以国士待我我以国士报之此乃列士义夫有才感其知不顾其生也行无坚明之异材无尺寸之用泛泛然求知扵人知则不能有所报不知则怒此乃衆人之心也圣贤义列之士旣不可到小生有异扵衆人者审巳功也审巳之行审巳之才皆不出衆人亦不求知扵人巳或有知之者则蔵缩退避唯恐知之深盖自度无可以爲报效也或有因縁他事不得巳求知扵人者茍不知未尝退有怼言怨色形扵妻子之前此乃比扵衆人唯审巳求知也大和二年小生应进士举当其时先进之士以小生行可与进业可益修喧而举之争爲知巳者不啻二十人小生迩来十年江湖间时时以家事一抵京师事巳即返尝所谓喧而誉之爲知巳者多巳显贵未尝一到其门何者自十年来行不益进业不益修中夜忖量自愧扵心欲持何说复扵知巳之前爲进拜之资乎黙黙蔵缩茍免寒饥爲幸耳昨李廵官至忽传合下㫖意似知姓名或欲异日必録在门下合下爲世之伟人鉅德小生一获进谒一陪䜩享则亦荣矣况欲异日终置之扵榻席之上齿扵数子之列乎无攀縁丝髪之因出特逹倜傥之知小生自度冝爲何才可以塞合下之求宜爲何道可以报合下之德是以自承命巳来审巳愈切抚心独惊忽忽思之而不自知其然也若蒙待之以衆人之地求之以衆人之才责之以衆人之报亦庻㡬异日受约束指顾扵簿书之间知无不爲爲不及私亦或能提笔伸𥿄作咏歌以发盛德止此而巳其他望扵古人责以不及非小生之所堪任伏恐合下听闻之过求取之异敢不特自发明导说其哀一开合下视听其他感激发愤怀愧思德临𥿄汗发不知所裁某恐惧再拜荅荘充书某白荘先辈足下凢爲文以意爲主气爲辅以辞彩章句爲之兵卫未有主强盛而辅不飘逸者兵卫不华赫而荘整者四者高下圆折歩骤随主所指如鸟随鳯鱼随龙师衆随汤武腾天潜泉横裂天下无不如意苟意不先立止以文彩辞句绕前捧后是言愈多而理愈乱如入阛阓纷纷然莫知其谁暮散而巳是以意全胜者辞愈朴而文愈高意不胜者辞愈华而文愈鄙是意䏻遣辞辞不䏻成意大抵爲文之㫖如此观足下所爲文百余篇实先意气而后辞句慕古而尚仁义者苟爲之不巳资以学问则古作者不爲难到今以某无可取欲命以爲序承当厚意惕息不安复观自古序其文者皆后世宗师其人而爲之诗书春秋左氏以降百家之说皆是也古者其身不遇扵世寄志扵言求言遇扵后世也自两汉巳来冨贵者千百自今观之声势光明孰若马迁相如贾谊刘向扬雄之徒斯人也岂求知扵当世哉故亲见杨子云着书欲取覆酱瓿雄当其时亦未尝自有夸目况今与足下并生今世欲序足下未巳之文此固不可也苟有志古人不难到勉之而巳某再拜上河阳李尚书书伏以三城所治兵精地要北鏁太行东塞黎阳左京河南指爲重轻自艰难巳来儒生成名立功者盖寡扵前代是以壮徤不学之徒不知儒术不识大体取其㣲效终败大事不可一二悉数伏以尚书有才名德望知经义儒术加以俭克好立功名今横㩀要津重兵在手朝廷搢绅之士屈指延颈伫观政能况圣主掀擢豪俊考校古今退朝之后急扵观书巳筑七关取陇城缉爲郡县今亲诛虏收其土田取其良马爲耕战之具西复凉州东取河朔平一天下使不贡不觐之徒敢自专擅此实圣主之心事业巳彰臣下明明无不知之伏自尚书树立鍜錬教训㨂拔法术尺寸取扵古人若受指顾必立大功使天下后学之徒知成功立事非大儒知今古成败者而不能爲之复使儒生舒展胷臆得以诲导壮徤不学之徒指踪而使之令其心服正在今日某多病早衰恚在耕钓得一二郡资其退休以活骨肉亦能作爲歌诗以称道盛德其余息心亦巳乆矣下情日増瞻仰恋德之切某恐惧再拜上盐铁裴侍郎书伏以盐鐡重务根本在扵江淮今诸监院颇不得人皆以权势干求固难悉议停替其扵利病岂无中䇿某自池州睦州实见其弊盖以江淮自废留后巳来凡有冤人无处告诉每州皆有土豪百姓情愿把盐每年纳利名曰土盐商如此之流两税之外州县不敢差役自罢江淮留后巳来破散将尽以监院多是诛求一年之中追唿无巳至有身行不在须得父母妻儿锢身驱将得钱即放不二年内尽恐逃亡今譬扵常州百姓有屈身在苏州归家未得便可以苏州下状论理披诉至如睦州百姓食临平监盐其土盐商𬒳临平监追唿求取直是睦州刺史亦与作主不得非裹四千里粮直入城役使即须破散奔走更无他图其间搜求胥徒针抽镂取千计百校唯恐不多除非吞声别无赴诉今有明长吏在上旁县百里尚敢公爲不法况诸监院皆是以货得之恣爲姧欺人无语路况土盐商皆是州县大戸言之根本实可痛心比𥘉停罢留后衆皆以爲除烦去冗不知其弊及扵疲羸即是所利者至㣲所害者至大今若蒙侍郎改革前非于南省郎吏中择一清愼依前使爲江淮留后减其胥吏不必一如向前多置人数即自岭南至于汴宋凡有冤人有可控告姧赃之辈动而有畏数十州土盐商免至破灭除江淮之太残爲侍郎之隂德以某愚见莫过扵斯若问扵盐铁吏即不欲江淮别有留后若有留后其间百事自能申状谘呈安得货财表里计㑹分其权力言之可知伏惟俯察愚衷不赐罪责某再拜与汴州从事书汴州境内最弊最苦是牵船夫大寒虐暑穷人奔走毙踣不少某数年前赴官入京至襄邑县见县令李式甚年少有吏才条䟽牵夫甚有道理云某当县万戸已来都置一板簿每年轮检自差欲有使来先行文帖尅期令至不㨂贫冨职掌一切均同计一年之中一县人戸不着两度夫役如有远戸不能来者即任纳钱与扵近河雇人对面分付价直不令所由欺隐一县之内稍似苏息盖以承前但有使来即出帖差夫所由得帖冨豪者终年闲坐贫下者终日牵船今即自以板簿在手轮转差遣虽有黠吏不能用情某每任刺史应是役夫及竹木瓦砖工巧之类并自置板簿若要使役即自检自差不下文帖付县若下县后县令付案案司出帖分付里正一郷只要两夫事在一郷徧着赤帖怀中藏却廵门掠敛一徧贫者即𬒳差来若籍在手中廵次差遣不由里胥典正无因更能用情以此知襄邑李式之能可以惠及夫役更有良术即不敢知以某愚见且可救急因襄邑李生之绩效知先辈思报幕府之深诚不觉亦及拙政以爲证明岂敢自述今爲治患扵差役不平诗云或栖迟偃仰或王事鞅掌此盖不平之故长吏不置簿籍一一自检即姧胥贪冐求取此最爲甚某恐惧再拜樊川文集第十三樊川文集樊川文集卷第十四樊川文集第十四杜牧字牧之黄州准赦祭百神文㑹昌二年岁次壬戍夏四月乙丑朔二十三日丁亥皇帝御宣政楼百辟卿士稽首再拜敢上仁圣文武至神大孝尊号于皇帝受册礼毕御丹鳯楼因大赦天下刺史宜祭境内神祗有益于人者可抽常所上赋以备具牧爲刺史实守黄州夏六月甲子朔十八日辛已伏准赦书得祭诸神因爲文称讃皇帝功德用飨神云黄帝嗣帝饰天付前壬申年坐统大业慈明寛恩圣明文武或曰诛殛曰我父母譬彼婴儿岂不可恕或曰畋逰苑大林深喈嘐跳突千毛万羽豹裂鹏擒其乐无伍皇帝曰不匪我不知言岂假汝未抚四夷未考百度天地宗庙未陈簋簠如寐未寤如痒未愈斥退狗马未可以御或曰酒饮顺气完神奠乐工习自祖自父瑶簮绣𥚑千万侍女酧以觥斚助之歌舞冨贵四海不乐何苦皇帝曰不如闻四海蝗蔽田畒或曰亢旱或曰淫雨稚老孤寡未尽得所闻一有是首不能举乃㧞俊良乃登耆老夕思朝议依䂓约矩详刑定法深刻不取摽掲典制酌之中古远师太宗近法宪宗憷慄思惟不治是惧四国旣平六职攸序黍稷稻梁呕哑俯偻父子供养婴儿抚乳万里齐俗实皇帝力繄眠而食罔知其故皇帝乃曰予见郊庙严法物旓旐旅五帝坐坛百神立坫嵬嶷肹向捧爵是醮海外天内戎狄蛮夷竒服异貌伏于除外懽喜呌噪廻御丹鳯大赦四海改元㑹昌减论有罪绍功嗣德搜剔幽昧寒暑合节风轻雨碎谷溢陈囷畜繁腯大东南西北限岸畺纪无有顿惮不识灾害三事大夫邦伯诸侯曰皇帝德古不能侔讴歌謡咏安能可称百工庻人亦有聚谋拜章口唿愿上大号神聴天闻欲扬宏休皇帝曰无功不可虚受恳请不巳出涕叩头皇帝不能止曰予慙羞曰因大赦惟新九州不穷不诈不饥不偷有穷有饥实吏之尤予实天吏许之省修约束敎诫纎悉丁宁品类细伟各当源流皇帝曰俞股肱耳目诚示竭力寒暑风雨宜神是酬匪神之力其谁䏻谋凡尔守土各报尔望剥烹羹胾无爱羊牛天下闻命奔走承事牧实遭遇亦忝刺史斋斋惕慄临谷临坠视牲启毛濯爵置羃不委下吏餚羞具洁罔有不备衣冠待暁坐以假寐歩及神宇蹐足屏气神实在前敬恭跪起诗不云乎皇天上帝伊谁云憎天憎罪人天可指视止殃其身岂可傍炽刺史有罪可病可死其身未塞可及妻子无作水旱以及闾里皇帝仁圣神祇聪明唱和符同相爲表里黄治虽远黄俗虽鄙皇符视之近远一致洋洋在上实提人纪无负皇帝自作羞愧月惟孟夏日惟辛巳实神降祉神如有言我荅皇帝寒暑风雨其期必至瘥疠水旱永永止弭尔爲官人勉其尔治某敬再拜流汗霑地祭城隍神祈雨文下土之人云实有之石谷豊实寒暑合节天实生之苗房甲而水湮之苗秀好而旱莠之饥即必死天实杀之也天实有人生之孰敢言天之仁杀之孰言天之不仁刺史吏也二岁一交如𬒳管库敢有其寳玉如彼传舎敢治其居室东海孝妇吏冤杀之天实冤之杀吏可也东海之人扵妇何辜而三年旱之刺史性愚治或不至厉其身可也絶其命可也吉福殃恶止当其身胡爲䧏旱毒彼百姓谨书诚恳本之扵天神能格天爲我申闻第二文牧爲刺史凡十六月未尝爲吏不知吏道黄境隣蔡治出武夫仅五十年今行一切后有文吏未尽削除伏腊节序牲醪杂须吏仅百辈公取扵民里胥因縁侵窃十倍简料民费半扵公租刺史知之悉皆除去郷正村长强爲之名豪者尸之得纵强取三万戸多五百人刺史知之亦悉除去蠒丝之租两耗其二铢税谷之赋斗耗其一斗刺史知之亦悉除去吏顽者笞而出之吏良者勉而进之民物吏钱交手爲市小大之狱面尽其词弃扵市者必守定令人戸非多风俗不杂刺史年少事得躬亲疽抉其根矣苗去其莠矣不侵不蠧生活自如公庭昼日不闻人声刺史虽愚亦曰无过纵使有过力短不及恕亦可也杀亦可也稺老孤穷指苗燃鼎将穂秀矣忍令萎死以絶民命古先圣哲一皆称天举动行止如天在旁以爲天道仁即福之恶即杀之孤穷即怜之无过即遂之今旱巳乆恐无秋成谨具刺史之所爲下人之将絶再告于神神其如何祭木瓜神文维㑹昌六年歳次景寅某月某日某官敬告于木瓜山之神惟神聦明格天能降云雨郡有灾旱必能救之前后刺史祈无不应去歳七月苗将萎死祷神之际甘雨随至藁然㓙歳化爲丰年仰神之灵惑神之德愿新祠宇以崇祭祀今易卑庳变爲华敞正位南靣庙皃严整风雷云雨师伯必备侍卫旗㦸罗列森然惟神繋云在襟贮雨在缶视人如子渇即与之不容㓙邪不降疾疫千万年间使池之人敬仰不怠伏惟尚飨祭故处州李使君文维㑹昌五年歳次乙丑某月日池州刺史杜牧谨遣军事押衙王鏶谨以清酌庶羞之奠敬致祭于亡友李君起居之灵忆昔相遇两未生须京师衆中迹犹甚踈一言道合尽冩有无我于宣城恭迹賔吏君随幕府东下继至复与友人故薛子威邂逅释愿如相爲期放论剧谈各持是非攻强讨深张矛彀机怒或赩赫终成笑嬉于后七年君拜左史来蜀西川我官𥙷阙云愧我先拜章请代盖私我焉我有家事乞假南来循出里第君出离杯令弟在席恣爲诙谐耳热胆张觥聮相我归坠马一支㡬摧君来我坐侧倚旁隈时闲酸吟戏口犹开云君我杀以酒相加忌我之才及我南去君刺池阳我守黄冈葭苇之场唯君书信前后相望辞意纎悉勉我自强笔我性情𥙷短裁长一函每发沉忧併忘幸㑹交代㳂檝若飞江山九月凉风满衣爲别㡬时多少懽悲志业益广不可窥知长人之术酋爲吏师纵酒十日舞䄂僛垂语公之余且及其私许以季女配我长儿莫云稚齿可以指期各负少壮轻后会时寓居宣城书札曰驰一疾不起讣来犹疑呜唿哀哉惟先仆射俭德冠古凡二十年四领茅土所至所治曰人父母官俸余半委库不取京师里第蓬茅数畒庆余生君曰天酧𥙷何聪明才智兮不使施爲何付与之多兮折之何暴天阳地隂高厚相侔上有河汉鈲天横流百刻昼夜平分不饶皎不隂晦一月㡬朝二男三女俗率如此三男二女无有其地君子小人鼻目并列与小人校会无百一扵百一中以秀夺实凢禀隂阳生扵其间阳常不胜贤者冝艰自古皆然欲复何言抚孤一弔拍棺一哭咫尺不遂涕下相续期扵没齿尽力嗣子呜唿哀哉伏惟尚飨祭周相公文维大中五年岁次辛未七月辛未朔八日戊寅故吏朝议郎知湖州诸军事守湖州刺史杜牧谨遣军事押衙司马素谨以清酌庻羞之奠敬祭于故相国仆射赠司徒周公之灵伏惟相公之道徧于天下至如牧者受恩丛深爰自稚齿即蒙顾许及在䆠途援挈益至㑹昌之改柄者爲谁忿忍隂汗多逐良善牧实忝幸亦在遣中黄岗大泽葭苇之埸继来池阳西在孤岛僻左五岁遭逢圣明牧拾冤沉诛破罪恶牧扵此际更迁桐庐东下京江南走千里曲屈越嶂如入洞穴惊涛触舟㡬至倾没万山环合才千余家夜有哭鸟昼有毒雾病无与医饥不兼食抑喑偪塞行少卧多逐者纷纷归轸相接唯牧远弃其道益艰相公怜悯极力掀拔爰及作相首取西归授之名曹帖以重职虢国太子綘市谍人死而复生未足爲喻旌斾西去拜扵都门贤士大夫无不攀惜皆曰相公事君尽忠保道轻位大张公室尽闭私门彼由径者跛倚不进天下贤彦明知所趣重德壮年衆期再入牧守吴兴继奉手示但休退不言疾恙讣问忽至恸哭问天呜唿苍生未济而䘮吾相爲苍生恸岂独私恩想像音容思惟恩纪期扵令嗣可以効死吴洛相远踰扵二千无因拜柩见归九泉哭送使者致诚奠筵伏惟尚享祭龚秀才文维大中五年岁次辛未五月朔二日湖州刺史杜牧谨遣军事十将徐良敬致祭于故龚秀才之灵死者生之极折胫而天复死之极言扵前定莫得而推出扵偶然魂其冤哉郷里何在骨肉何人卞山之南可以栖䰟呜唿哀哉伏惟尚飨唐故银青光禄大夫检校礼部尚书御史大夫充浙江西道都团练观察处置等使上柱国清河郡开国公食邑二千户赠吏部尚书崔公行状曽祖某皇任醴泉县令祖某皇任太子中允赠右散骑常侍父某皇任检校吏部郎中兼御史中丞袁州刺史赠太师公讳某字某威仪秀伟神气深厚即之如鑑望之如春旣冠识者知不容扵风尘矣贞元十二年中第十六年平判入等授集贤殿校书郎陜观察使崔公琮愿公爲賔而不乐之挈辞载币使者数返公徐爲起之且曰不关上闻摄职可也受署爲观察廵官后转京兆府鄠县尉迁监察御史侍御史刑部贠外丁邠国太夫人忧杖而䏻起人有闻焉外除拜吏部贠外郎判南曹事千人百族必应进而进公亲自挟格肖法必留戾程必黜每悬牓举牍冨室权家汗而仰视不敢出口宿吏逡廵缚手系舌愿措一姧不䏻得之凡二年迁左司郎中吏部郎中加朝散大夫旋拜諌议大夫兼知匦使穆宗皇帝春秋冨盛稍以畋游声色爲事公晨朝正殿挥同列进而言曰十一圣之功德四海之大万国之衆之治之乱悬于陛下自山巳东百城千里昨日得之今日失之西望戎垒距宗庙十舎百姓憔悴蓄积无有愿陛下稍亲政事天下幸甚诚至气直天子为之动容歛䄂慰而谢之迁给事中敬宗皇帝始即位旁求师臣今相国竒章公上言曰非公不可遂以本官充翰林侍讲学士命服金紫旋拜中书舎人仍兼旧职侍帝郊天加银青光禄大夫高承简罢郑滑节度使滑人叩阙乞爲承简树政德碑内官进曰翰林故事职由掌诏学士上曰承简功臣胤也治吾咽喉地克有善政罢而请纪入人深矣吾以师臣之辞且宠异焉居数月魏博节度使史宪诚拜章爲故帅田季安树神道碑内官执请亦如前辞上曰魏北燕赵南控成臯天下形胜地也吾以师臣之辞且慰安焉居数月陈许节度使王沛拜章乞爲亡父树神道碑内官执请如前辞上曰许昌天下精兵处也俗忠风厚沛䏻抚之吾视如臂吾以师臣之辞而彰其忠孝焉是三者皆御扎命公令刻其辞恩礼亲重无与爲比历嵗愿出守本官辞恳而遂礼部缺侍郎上曰公可也遂以命之二年选士七十余人大抵后浮华先材实转兵部侍郎今上即位四年公亟请于丞相合曰愿得一方疲人而治之除陜观察使兼御史大夫先是陜之官人人必月尅俸钱五千助输贡于京师者岁至八十万公曰官人不䏻瞻私安䏻䘏民吾不䏻独治安可自封即以常给廉使杂费下至于塩酪膏薪之品十去其九可得八十万岁爲代之官人感恱随治短长不忍爲欺万国西走陜实其冲复有江淮梁徐许蔡之戌兵北出朔方上郡回中汧陇间践更徃来不虚一时民之供亿吏湏必应生活之具至于缾缶匕匙常碎于四方之手公曰此犹束炬以焚民也于是节宴赏截浮费凡金陶木丝枲之用悉爲具之可飨数千人民一不知复有诏㫖支税粟输太仓者歳数万斛始歛民也远远近近就积佛寺终输于河复借民而载之民之巨牛大车半顿于路前政咸知计不䏻出公曰管仲曰粟行五百里民有饥色斯言粟重物也不可推迁民受其弊况今迂直之计有不趐习试五百里乎公乃大索有无亲筹而计之北临黄河树仓四十间穴仓爲糟下注于舟因隙赏直不败时务自此壮者斛㓜者斗负挈囊里委仓而去不知有输他境之民越逸奔走軿軿争闘愿爲陜民政成化行上国下国更口讃颂凡二年改岳愕安黄蕲申等州观察使囊山带江三十余城缭绕数千里洞庭百越巴蜀荆汉而㑹注焉五十余年北有蔡盗于是安鏁三关鄂练万卒皆伧楚善战寖有战风称爲难治有自徃矣公始临之简服伍旅脩理械用亲之以文齐之以武大创㕔事以张威容造蒙冲小舰上下千里武士用命尽得羣盗公曰劫于水者以尽杀爲习虽值童耉而无舍焉比附他盗刑不可等扵是一死之内必累加之盗相诫曰公之未去勿触其境然后黜弃奸冐用公法也升陟㢘䏻用公举也抚获穷约用公惠也豪商大贾不得轻役不得隐田父子兄弟不得同贩于阖境之内有余不足自公而均复建立儒宫置愽士设生徒廪饩必具顽惰必迁敬让之风人知家习八年秋江水涨溢公曰安得长堤而御之言讫军士齐民云锸雨杵一挥立就令行恩结有如此者千里之内如视堂庑虽僻左下里嵗腊男子必以鸡黍贺馈女子䏻以簮瑱相问遗富乐欢康肩扵治古凡五年迁浙西观察使加礼部尚书公曰三吴者国用半在焉因高爲旱因下爲水者六嵗矣轻赋兵役不减扵民上田沃土多归豪强荀恱所谓公家之惠优扵三代豪强之酷甚扵亡秦今其是也扵是料民等第籍地沃塉均其征赋一其徭役经费宴赏约事裁节民有宿逋不可减扵上供者必代而输之诚祷山川嵗获大稔复曰衣冠者民之主也自艰难巳来军士得以气加之商贾得以财侮之不䏻自奋者多栖扵吴土遂立延賔舘以待之苟有一善必接尽礼因访里闾益知民之疾苦随以治之才逾朞岁而吴民复振开成元年十月二十日薨扵治所多士相弔曰使公相天子贞观开元之俗可期而见也岂公不幸实生民之不幸也主上痛悼辍朝一日赠吏部尚书公生得灵和自干名立朝爲公卿爲侯伯未尝须臾间汲汲牵率欲显名合朝而仁义忠信明智㳟俭欝积发溢自然相随不立约结而善人自亲不设沟垒而不肖自远不志扵荣逹而官位自及公内外阀阅源派清显㧞扵甲族而复甲焉观昆仲六人皆至逹官公与伯兄季弟五司礼闱再入吏部自国朝巳来未之有也上至公相方伯下及再命一命幕府附陪吏之属徧满内外皆公门生公俯首益恭如孤臣客卿惕惕而多畏也自爲重镇苞苴金币之货不至权门亲戚故旧周给衣食毕其婚䘮悉出俸钱不以家爲在家怡然未尝训勉子弟自化皆爲名人居室卑痺不设歩廊賔至值雨则张盖蹑屐而就于外位𥘉镇于陜或束挺经月不鞭一人至于驿马令五嵗幸全则爲代之着爲定制曰致一物扵必穷之地君子不爲其爲仁爱而臻扵此及迁镇鄂渚严峻刑法至扵诛戮未尝贳一等后一刻或问扵公曰陜鄂之政不一俱臻扵治何也公曰陜之土塉民劳吾抚之不暇尚恐其惊鄂之土沃民剽杂以夷俗非用威刑莫䏻致理政贵知变盖爲此也闻者服焉呜唿公之德行材器真哲人君子没而不朽者也易名定谥爲国常典敢书先烈逹于执事附于史氏云尔谨状唐故尚书吏部侍郎赠吏部尚书沈公行状曾祖某皇任泉州司戸叅军祖某皇任婺州武义县主簿赠屯田贠外郎父某皇任尚书礼部贠外郎赠太子少保公讳某字某明春䏻文攻书未冠知名我烈祖司徒岐公与公先少保友善一见公喜曰沈氏有子吾无恨矣因以冯氏表生女妻之贞元末举进士时许公孟容爲给事中权文公爲礼部侍郎时称权许进士中否二公未尝不相闻于其间者其年礼部毕事文公诣许曰亦有遗恨曰爲谁曰沈某一人耳许曰谁家子某不之知文公因具言先少保名字许曰若如此我故人子后数日径诣公且责不相见公谢曰闻于丈人或援致中第是累丈人公举违某孤进故不敢自逹许曰如公者可使我急贤诣公不可使公因旧造我明年中第文公门生七十人时人比公爲颜子聮中制䇿科授太子校书鄠县尉直史馆左拾遗左𥙷阙史馆修撰翰林学士歴尚书司门贠外郎司勲兵部郎中中书舎人命服朱紫时穆宗皇帝亲任学士时事机祕多考决在内必取其长循爲宰相公宻𥙷弘多同列每欲面陈拜章互来告公必取规议用爲进退歳乆当爲其长者凡再公皆逡廵不就上欲面授之公奏曰学士院长参议大政出爲宰相臣自知必不能爲凡宰相之任非能尽知天下物情苟爲之必致败挠况今百姓甚困燕赵适乱臣以死不敢当愿得治人一方爲陛下长养之因出称疾特降中使刘泰伦起之公称益笃故相国李公徳𥙿与公同列友善亦欲公之起辞说甚切公终不出因诏以本官兼史职出归纶阁乆处宻近思效用于外恳请于丞相不已由是出爲湖南观察使兼御史大夫凡二歳转爲人困事繁恶易滋长官人调授少得防冤踈通蹊径人情物理无不曲尽吏欲爲欺扵此照验之端必明扵彼民有未伸扵彼开张之路必在扵此亹亹循环皆极根本尤重刑罚杖十五至死者每有一犯必具狱㫁刑之后徧示幕府吏虽十人有一人以爲小未可者必再详䆒经费游宴约事裁节岁有水旱不可减于常贡者必爲代之江西宣州聮岁水灾所贷万计公善飬情性自居方伯生杀之任喜怒好恶是四者闭覆浑然虽终嵗伺之不见毫髪故黠吏欲贼公之所向高下其事终不可得每处一事未尝不从容尽理故所至之处冨庻懽康理行第一每去任人吏泣送出境不絶自宣城入爲吏部侍郎二年考覆搜举品第伦比时称精能宰物之望属于佥议公每愿用所长复理于外及薨于位知与不知莫不相弔上悼惜辍朝一日赠吏部尚书公与先少保俱掌国史撰宪宗实録未竟出镇湖南诏以随之成于理所时论荣之公出得灵粹沛然而仁自㓜及长未尝须臾间汲汲牵率欲及扵道温良恭俭明智忠信内积外溢自然相随自布衣至扵逹䆠凡所交友皆当时名公将美所长覆救所不及三十年间无有携间者公常居中虽有重名每苦于饥寒两求廉镇时宰许之皆先要公曰欲用某爲从事可乎公必拒之至有怒者公曰诚如此愿息所请故二镇幕府皆取孤进之士未尝有吏一人因权势入尝择邸吏尹伦戆滞阙事寮佐皆患之因请易之公曰某出京师面诫伦曰止可关事不可多事是伦适能如此受不虚矣故二镇号爲富饶凡十年间权势贵倖之风不及扵公耳苞苴寳玉之赂亦不至权门虽有怒者亦不敢以言议公公然侵公其爲守道自得皆如此类在家无杖笞呵责家人自化兄弟生姪虽絶服者入门饮食衣服指使其奴婢无二等亲戚故旧周给所得皆出俸钱不以家爲于京师开化里致第价钱三百万讫二镇牵率满之及在牀之日周身之饰易以任器京师士人杂然言议以爲非今之有指爲异事呜唿公之徳行可以称古君子矣牧分实通家义推先执复以孱昧叨在賔席幼熟懿行长奉指教泣涕撰记以僃遗阙以附于史氏云尔谨状卷终樊川文集樊川文集卷第十五樊川文集第十五中书舎人杜牧字牧之黄州刺史谢上表臣某言臣奉某月日勑㫖自某官授臣黄州刺史以某月日到任上讫诚惶诚恐顿首顿首臣某自出身巳来任职使府虽有官业不亲治人及登朝二任皆参台阁优㳺无事止奉朝谒今者蒙恩擢授刺史专㫁刑罚施行诏条政之善恶唯臣所繋素不更练兼之昧愚一自到任忧惕不胜动作举止唯恐罪悔伏以黄州在大江之侧云梦泽南古有夷风今尽华俗戸不满二万税钱才三万贯风俗谨朴法令明具乆无水旱疾疫人业不耗谨奉贡赋不爲罪恶臣虽不肖亦䏻守之然臣观东汉光武明帝称爲明主相继聮五十年当时以深刻刺举号爲称职冶古之风废俗吏之课髙于此时循吏衞䬃任延王景鲁恭刘寛陈宠之徒上一县宰独䏻不狥时俗自行教化唯德是务爱人如子废鞭笞责削之文用忠恕抚字之道百里之内勃生古风凡违衆背时徇古非今王者公侯尚难其事岂一县宰能移其俗止盖人爲治古之人法爲一时之法治以之教教之即治古之人以一时之法齐之即一时之人正国家自有天下巳来二百三十余年间专用仁恕每后刑罚是以内难外难作者相継土地甲兵权柄号令尽非我有终能擒之此实恩泽慈爱入人骨髓俗厚风古不可揺动今自陛下即位巳来重罪不杀小过不问普天之下蛮貊之邦有罹艰㓙一皆存䘏圣明睿哲广大慈恕逺僻隐阨无不欢戴十四圣之生育张二百四十年之基宇臣于此际爲吏长之敢不遵行国风彰扬至化小大之狱必以情恕孤独鳏寡必躬问抚庶使一州之人知上有仁圣天子所遣刺史不爲虚受烝其和风感其欢心庶爲瑞爲祥爲歌爲咏以禆盛业流乎无穷在臣心之则然岂材术之能及无任感激悃恳血诚之至谨奏贺平党项表臣某言伏奉三月二十七日勑党项剪除北边宁静华夏同庆道路懽唿臣诚庆诚抃顿首顿首伏以上天有震耀杀戮王者有攻讨诛夷是以不暂讨者不乆宁不一劳者不永逸伏以自古夷狄处中华未有不爲患者春秋时长狄攻鲁北戎病齐破衞陵燕侵秦挠晋西汉赵充国纳先零于内地东朝马文泉置当煎于三辅自后炽大侵乱关中战争十年骚扰四海陵逼京邑发掘园陵叚颎不生终不䏻灭后至曹公因匈奴衰弱分爲五部处在汾晋散而居之元海杰然首乱华夏中原䘮没凡数百年国朝贞观之𥘉突厥破灭太宗惑彦愽之利口忽文贞之成筭处其䧏衆置于河南不数十年果残燕赵兴师命将输谷馈财天下骚然始能殄灭是知今古夷狄处在中土未有不爲乱者伏以党羗杂种本在河外生西北之劲俗禀天地之戾气爲西戎所蹙举种来䧏国家纳之置于内地爰受冠带兼伏征徭角觡既成觝触是务天寳至德之际北燕偏重中原一掀大暦建中之际逆胡余波巨盗再起党羗因此亦恣猖狂兎伏鸟飞爲戎虏之耳目狼心枭响作郊畿之残贼比以回鹘未殄吐蕃正强且须覊縻未可重撅于是邉疆日骇种类嵗繁每至劲弓折胶重马免乳以魁健之质张忿鸷之兇劫馈糓以焚舟杀轺车而闭道衆虺盘结群犬吽牙依㨜深山出没险径近在宇下游于彀中艰难巳来不能剷削伏惟圣敬文思和武光孝皇帝皇天纵圣赫日资明威极风霆谋先造化潜运睿筭独决神机箕宿禡牙狼星歛角戍日祷马太白扬眉按琐而边事无遗聚米而兵形尽见披其要地擣以竒兵兽穷搏人鹿急走隘囊封赤白杂沓继来雉走檄书逺近同至苏辛李蔡傅郑甘陈十万齐唿四面同入行军于枕席之上败虏于险阻之中或以利戈春喉或以长矛挟胁僵尸积叠千山之草木飞腥霆电轰喧万里之威稜大震诗曰不弔昊天乱靡有定此言中国不振蛮夷入伐下人号天以告乱也复曰宣王薄伐小雅中兴是知武功不成文德不洽皐陶无遗之诫史佚非类之言若不殄除何爲家国自此兵爲农器革作轩车泥紫金于常山沉残戎于青海天覆尽得禹画无遗统华夏爲一家用夷狄爲四守万物由道百度皆贞逺超三代之风使无一人之狱臣僻左小郡朴樕散材空过流年徒生圣代尚能爲诗见志作歌极情上咏神功庻垂后代限以守土不获称庆无任踊跃欵恳之至谨奉表陈贺以闻臣诚惶诚恐顿首顿首谨言进撰故江西韦大夫遗爱碑文表右臣奉某月日勑牒令撰故江西观察使韦丹遗爱碑文臣官卑人微素无文学恩生望外事出非常承命震惊以荣爲惧伏以洪爲州府逾于千年言念疲羸常患水火风俗如此改革无因韦丹受朝廷分忧爲百姓去弊不践旧迹特建宏谋凡三年苦心去千嵗大患兼之灌溉种莳豊其衣食渤海颕川之治邵父杜母之恩授之扵丹未足爲比伏惟皇帝陛下陟降顺帝施设如神纳諌若转丸去恶如反掌是以兵刑措寝年糓豊登而犹念切疲人及于循吏𬗟韦丹巳效之绩慰江西去思之心特与彰扬创爲碑纪是冝使内直学士西掖辞臣振发雄文流传后代至于臣者最爲鄙陋明命忽临牢让无路俯仰慙惧神魂惊飞臣不敢深引古文广徴朴学但首叙元和中兴得人之盛次述韦丹在任爲治之功事必直书辞无华饰所兾通衢一建百姓皆观事事彰明人人晓㑹但率诚朴不近文章受曲𬒳之恩私如生羽翼报非次之拔擢冝裂肝肠无任感激恳悃血诚之至其碑文本谨随状封进以闻谨奏爲中书门下请追尊号表臣某等言伏以收复河湟廓开土宇北絶梓岭西过榆溪壮中夏起塞之雄夺西戎理弓之地至使强虏不敢触锋山鏁七关地辟千里歌狸首而息射咏枤杜以劳旋圣徳神功超今越古某月日臣某等于延英殿面奉徳音陛下以尅定旧疆获成先志归功祖考追尊鸿名臣等伏念国家之爲治也溢三皇之轨躅奋百代之上下天寳之末天下泰宁恃冨庶而醉饱无虞韬干戈而兇逆潜作大暦贞元之际河北河南之地朝廷行姑息之政郡国皆叛乱之臣苟且之令行画一之法废月増日长雄唱雌和李锜宗子刘辟书生东据石头西断劒阁朝廷所有唯止两京伏惟宪宗皇帝顺上帝之心酌列圣之法爵不踰等举不失贤亲庄正之人去侧媚之士然后提挈纲纪震叠雷霆诛夷群兇洒扫四海百度如律九功可歌天业益张圣统无极诗曰惠我无疆子孙保之复曰周虽旧邦其命惟新伏惟元和之功实开中兴之业伏惟圣敬文思和武光孝皇帝陛下脩先王之大道行天下之逹德广问延諌襃直尽下首雪冤狱常对法官是则虞舜恤刑文王慎罚无以过也开张聪明延纳諌诤守职业者无职不举𬒳言责者无事不言皆获甄升岂唯假借夫仲尼以三人有我师大禹以愚夫能胜予是仲尼之好问大禹之拜言无以过也是以百姓手足皆安于措置四海风俗益臻于和平尚犹午夜观书日听政下採人病上求天端帝典曰圣敬日跻汤铭曰日日新是陛下之德有以过之仲尼曰禹立三年百姓以仁仰陛下之至理知孔圣之可验夫西戎强盛自古无之包有引弓之人尽爲跨马之国天下献力备邉不充四海输赋飬兵不足广川荐草尽爲所有徤兵倅马不可当锋虽李广材䏻充国沉勇但䏻闭垒岂敢交绥伏惟圣敬文思和武光孝皇帝陛下畜睿筭于霄汉之表尽圣谟于造化之先捕虏将军射声校尉羽林突阵之骑酒泉校射之兵亲自指踪同时受命信星效祉灵旗呈祥壁垒言言而洞开渠魁累累而自缚觧辫削袵投戈委弓慑怛威灵欢唿冠带破种徙域空漠静邉指北海而封燕然中西域而立幕府郑吉之理乌垒班超之镇他干大庇生人一寛天下昔汉武帝之逐北虏四海耗半殷髙宗之伐鬼方三年乃克尚书班史称德咏功今陛下用仁义爲干戈以恩信爲疆埸所求必至有闘必先不遗一矢不顿一刃洗八圣旰食之恨百年亡地之羞小雅尽兴大业无极爲而不有归功先帝礼曰天子有善上让于天仲尼曰武王周公其逹孝乎盖以善于继述䏻光祖考今者陛下谦让之道符于礼经继述之孝称于孔圣臣等待罪宰相日覩昇平谨具太常追尊顺宗皇帝宪宗皇帝谥号如前伏听勑㫖贺生擒衡州草贼邓裴表臣某等言伏见湖南团练使奏生擒衡州草贼邓裴及徒党等伏以湖湘旱耗百姓饥荒遂有姧兇敢图啸聚今承擒灭巳尽根株臣等诚诚抃顿首顿首臣闻三代之英两汉之盛姦宄乱常之类挻灾构逆之党乗间即有遇隙便生伏惟圣敬文思和武光孝皇帝陛下威极风霆徳滋雨露正开寿域尽纳群生永戢干戈将臻冨庶逆贼邓裴鮿尔小㜸敢因艰食渐诱饥人剥乱郷闾陵惊郡邑徒坚党合事鉅㓂牢或据深山或闭官道遂使湖岭之外人不聊生愼由指挥义徒緫齐武士仰慿睿筭逺仗皇威不经歳时尽翦豺虺党项巳宁于朔北妖党复殄于巴西今擒邓裴一清湖岭用夷狄爲四守统华夏爲一家言念秋毫无非帝力臣等备位台鼎日奉圣谟无任抃舞庆快欢唿踊跃之至谢赐御札提举边将表伏奉宸翰以边塞未静将帅乏才唯务诛求不谋兵食者伏以陛下自即位巳来正朝廷而举典法肥天下而寿群生故能不血刃以收河湟用文诰而降羗㓂干戈偃戢逺迩安宁今者尚以戍边未得髙枕深忧将帅不副忧勤或但恣于侵贪或不事其兵食湏有戒励形于诏书此乃周文小心克勤大禹不自满假比于圣徳无以过焉臣等僃位鼎司亲奉睿㫖铭镂肝鬲专令防虞无任抃跃屏营之至谢赐新丝表右中使某至奉宣圣㫖赐臣等新丝者伏以茧𧖟所繋在于纂组言功之大与食争先陛下仁德动天雨泽顺序柔桑沃若𧖟女功勤皛比凝霜萦如委雾茧税不逋于郷井𬒳覆皆徧于华夷尽荷皇慈同歌帝力臣等僃位台席亲逄盛时无任踊跃欢抃感恩之至夀昌节宴谢赐音乐状右臣某言伏以䧏诞之辰生灵同庆合钧天之广乐九奏谐和令钖宴于仙祠百辟欢抃臣等幸生圣代获僃台阶虽欲杀身岂酧大造无任感恩踊跃之至又谢赐茶酒状右臣某等言伏以大庆吉辰荣霑钖宴鸿恩继至王人荐临㫖酒名茶玉食仙果来于御府莫匪天慈适口忘忧巳满小人之腹杀身粉骨难酧圣主之恩臣无任感恩抃跃之至代裴相公让平章事表臣某言伏奉今月日制书除臣某官同中书门下平章事祗奉成命进退夫图捧诏兢惶衔恩战慄臣诚惶诚恐顿首顿首臣本书生仕逢圣代掌纶言于西掖作藩守于名邦自顾才䏻巳是踰越陛下奨遇不次拔擢过分春闱典贡地官掌财咸无政䏻粗免愆阙及擢爲筦搉累受宠荣虽竭尽疲驽欲禆万一而才智踈拙不效㳙尘夫宰相之任前贤有言如渉川有舟如幽室有烛代天理物爲人具瞻岂伊小臣而膺大任今朝廷髦俊并作名德森然或多歴庻官或皆有功实或四方屏翰巳着勲劳举而用之无不可者如臣凡浅岂冝委任伏乞俯廽天鑑更择时贤必䏻丹青帝图金玉王度使㣲臣无尸禄之诮圣主有得贤之名非唯㣲臣获安实亦天下幸甚无任悃恳血诚之至又代谢赐批荅表臣某言臣伏奉今月日批荅令臣冝㫁来表不许牢让者仰承鸿泽跪捧芝缄战越失图启处无地臣某诚惶诚恐顿首顿首臣昨奉诏书付以魁柄自顾斗筲之噐朴樕之才乗恩宠时窃栋梁任只合效蔡谟坚卧孔覇恳辞尚犹拜谢天颜进见卿士荣忝既积忧惶实深是以拜章上陈恳辞自叙兾廽圣鑑更择时贤岂意睿㫖重临纶言再下不令徇志且遣守官大君之成命巳行㣲臣之丹恳不遂誓当戮力尽瘁粉骨捐躯知无不爲见死寕避兾荅君亲生成之德用酧干坤覆育之恩无任感激血诚慙惶战越之至又谢赐告身鞍马状右中使某奉宣圣㫖赐臣告身一通马一疋并鞍辔臣生逢圣代窃位巖廊奉告令之诏书丹霄之雨露犹湿钖代劳之骏马内栈之风云尚随寳轴焕丝纶之言逸足骋拳竒之态萤光爝火何禆日月之明弱质孤根但荷干坤之徳杀身宁报抚已知慙无任感恩抃跃恳悃之至论合内延英奏对书时政记状右旧例宰臣每于合内及延英奏论政事及退归中书知印宰臣尽书其日德音及宰臣奏事送付史馆名时政记史官慿此编入简䇿伏以敷陈时政承奉圣㫖事非一端时移数刻退朝循省执笔讃论但记出巳之辞或忘同列之对若献替之说或阙则史册之书不详臣今啇量每合内奏事及延英对廻陛下所降德音宰臣所奏公事人自爲记共成一篇旣得精详必无遗漏付与史氏便得直书伏乞天恩永爲常式谢许受江西送綵绢等状右今月十八日中使某至奉宣圣旨令臣领江西观察使纥干衆所寄撰韦丹遗爱碑文人事綵绢三百疋者恩随幸至荣与利并抃跃慙惶罔知所措伏惟皇帝陛下皇天纵圣赫日资明大奖功劳不计存没举韦丹江西之绩时令微臣撰碑堕涙之思岂慙羊祜黄绢之妙实愧蔡邕今者更蒙恩私广受丝帛捧戴兢惕无地容身不胜感恩慙惶之至内宴请上寿酒具官臣某等言伏惟圣敬文思和武光孝皇帝陛下天覆地容尧仁舜孝四海波静三春物华故于彤庭大开钖宴窃以三事大僚百司庶府愿持玉巵上千万寿未敢专擅伏俟德音轻渎宸严无任戦越之至宴毕殿前谢辞具官臣某等言迟日正丽广埸洞开张仙乐者三千余人列正羞者二十六豆酒倾瑶罋食置雕盘列圭组以成行酌金罍以爲劳属餍而止饱徳以归旣醉太平之风共乐仁寿之域千年一遇百辟同欢臣等备位台司亲逢圣日欢唿抃跃不能自胜谢赐物状具官臣某等言叨陪钖宴窃覩钧天百品并陈三酒皆具微臣所志巳极满盈岂意鸿泽重霑钖赉殊等朱緑玄黄之缯綵精金文锦之珎竒捧戴自天启处无地不胜抃跃感恩之至代人举周敬复自代状前件官执德以进向道而行蔼有令名备歴清贯掌纶言于西掖才称发挥参宻命于内庭衆推忠慎自弭貂近侍主钥东门声实益重于搢绅磨涅始彰其坚白伏以南省实天下根本两丞爲百司管辖苟非其选必致败官今若以臣所任廻授敬复庶能肃清台阁提举纪网旣曰陟明实不虚受伏乞天恩允臣所请代人举蒋系伏准某年月日勑内外文武常参官上后三日冝举一人自代者伏以前件官仁义素彰文学早着扬歴台阁宣昭令名甞爲谏官无所避忌及领藩鎭实惠疲羸顷者不附权臣例遭左官今逢明代犹典小州伏以封还诏书駮正时事职业实重选择冝精今若以臣此官廻与蒋系旣不虚受实爲陟明伏乞圣慈允臣所请谨状樊川文集第十五樊川文集樊川文集卷第十六樊川文集第十六中书舎人杜牧字牧之上李太尉论北邉事启某启伏以圣主垂衣太尉当轴威德上显和泽下流诸侯无异心百姓无怨气星辰顺静日月光明天业益昌圣统无极既功成而理定实道尊而名垂今则未闻纵东山之游乐后园之醉惕惕若不足兢兢而如无岂不以边障尚惊殊虏未殄防其入㓂犹湏徴兵伏以廽鹘种落人素非多校于突厥絶爲小弱今者国破衆叛迯来漠南爲羇旅之魂食草莱之实白髪骊骍之骑凋耗巳无湩酪皮毳之资饥寒皆尽寄命杂种蔵迹隂山取之及时可以一战今者度虏之计不出二者时去时来徊翔不决必有所在西戎巳得要约同其气势同爲侵扰此其一也心胆破坏马畜残少且于美水荐草暖日广川牧马飬习以俟强大此其二也今者徴中国之兵与之首尾乆戌则有师老费财之忧深入则有大寒瘃坠之苦示戎狄之弱生姧杰之心今者不取恐贻后患敢以管见上干尊重自两汉代虏皆是秋冬不过百日驱中国之人入苦寒之地此时匈奴劲弓折胶重马免乳畜肥草壮力全气盛与之相校胜少败多故匈奴云汉实大国也但其人不䏻辛苦尔此所谓避虚而撃实逃短而攻长至于后魏崔浩因见其理蠕蠕强盛屡犯北邉浩请讨之曰蠕蠕恃其地逺自寛来乆故夏则散衆放畜秋肥乃聚背寒向暄南来㓂抄今出其虑表掩其不备大兵卒至必惊骇星分向尘奔走壮马护牧牝马恋驹驱驰难制不得水草未过数日则聚而困毙可一举而灭太武帝从之及军入境蠕蠕先不设备民畜布野惊怖四奔莫相收摄于是分军扑讨东西五千里南北三千里凡所俘虏及获畜产弥漫山泽髙车因杀蠕蠕种类归降者三十余万落虏遂散乱帝㳂弱水西行至涿邪山诸大将虑深入有㐲兵劝帝停止不追浩先劝穷追之不从后闻凉州贾胡言若更前行三日则尽灭之矣帝深恨之以某所见今若以幽并突阵之骑酒泉教射之兵整饰诫誓仲夏潜发计隂山与涿邪之远近十不一一校蠕蠕廻鹘之强弱犹如虎䑕五月节气在中夏则热到隂山尚寒中国之兵足以施展行军于枕席之上翫㓂于掌股之中軏轠悬瓶汤沃晛雪一举无频必然之䇿今冰合防秋冰销解戍行之巳乆虏爲长然出其意外实爲上䇿议者或云北取黠戞今讨廻鹘伏以黠戞起于别种超爲可汗必是英杰天时必助贤材必用法令必明㓕回鹘之后便是勍敌况示之以弱必爲所轻今者四海九州同风共贯诸侯用命年糓丰熟可以瘗玄玉于常山子遗人于河壠顾兹疲虏岂遗子孙伏惟太尉相公大德素昭武功复着画地而兵形尽见按璅而边事无遗唯一指踪即可扫迹昔汉武帝之求贤也有上书不足採者輙报罢去未甞罪之故能羁越臣胡大兴礼乐今太尉与仁圣天子同德有志之士无不愿死伏惟特寛狂狷不赐诛责生死荣幸无任感恩攀恋惶惧汗慄之至谨启贺中书门下平泽潞启某启伏以上党之地肘京洛而履蒲津倚太原而跨河朔战国时张仪以爲天下之嵴建中日田恱名曰腹中之眼带甲十万籍土五州太行夷仪爲其扃关健马强弓爲其羽翼自逆党专有仅及一世颇闻教育实曰精强昨者凶坚专地之请𥘉陈圣主整旅之诏将下中外远迩皆疑难攻蜂虿螗蜋颇亦自负伏惟相公上符神㫁潜运庙谟仗宗社威灵駈风云雷电掌上必取彀中难逃才逾周星果枭逆首周公东征之役捷至三年宪皇淮夷之师尅闻四嵗校虏㓂之强弱曾不等伦考攻取之败亡何至容易若非睿算英略借筯深谋比之前修一何远出自此鞭笞反侧洒扫河湟大开明堂再振儒校穷天尽地皆爲寿域之人赤子秀眉共老止戈之代某谬分符竹实由思知庆快懽抃之诚倍百常品不宣谨启上白相公启某启伏惟相公上佐圣主独专魁柄封殖良善脩整纪纲练羣臣谨百职考功绩覈名实大张公室尽闭私门盛德大功直笔实光于简䇿清节细行祝史不愧于神明天下望之爲凖绳朝廷倚之爲依㨿毕公克勤小物周公焕发大猷鞭笞反侧洒扫河湟大开明堂再振儒校穷天尽地皆爲寿域之人赤子秀眉共老止戈之代某谬分符竹实由思知庆快懽抃之诚倍百常品不宣谨启上白相公启某启伏惟相公上佐圣主独专魁柄封殖良善脩整纪纲练羣臣谨百职考功绩覈名实大张公室尽闭私门盛德大功直笔实光于简䇿清节细行祝史不愧于神明天下望之爲凖绳朝廷倚之爲依㨿毕公克勤小物周公焕发大猷邴吉陋案吏于公庭袁安不锢人于圣代卫将军有长揖之客张子孺无谢恩之人吉甫率由旧章魏相能明故事房杜不以求备取人不以已长格物姚梁公先有司脩旧法下位各得言其志百司各得尽其才求于古人之贤皆集相公之德如以尺量刀解粉布墨画小大铢参丸角尖鈌各尽其分皆当其任是以庶人不议郷校无言天下欣欣若更生者自此黄髪之老待哺之子不见兵戈不离抱抚清庙之祭四夷来助苍生之愿百志皆成颙颙万方实悬斯望某逺守僻左无因起居但採风謡亦能歌咏无任攀恋激切之至谨启上周相公启某启伏奉三月八日勑除尚书司勲贠外郎史馆修撰承命荣惧启处无地伏以圣主顺上帝之则率四海以仁神化风行家至日见吉先哲王之德也有求必至有开必先是以传吕得于梦卜申甫降于山岳伏惟相公待主乃用爲时而生当考室构厦之时膺笃绳削墨之任賛杰俊遂贤良调隂阳提纪律类能而使度材受官常切如家之忧每怀挞市之耻是以朝廷礼乐天下清明人不凋伤神不怨怅万物由道百度皆贞虽周获仁人商得元哲梦卜䧏岳之得岂䏻逾焉某朴樕之才粪朽之贱遭逢盛业三带郡符自审事冝实以逾忝伏以睦州治所在万山之中终日昬氛侵染衰病自量忝官巳过不敢率然请告唯念满岁得保生还不意相公拔自汚泥昇于霄汉却收斥锢令厠班行仍授名曹帖以重职当受震骇神魂飞扬抚已自惊喜过成泣药肉白骨香返游魂言于重恩无以过此虽买臣怀绂郡邸萧育召拜扶风杨仆三组垂腰苏秦六印在手校于荣忝无以爲喻言念㣲生难酧殊造伏以相公自数载巳来朝廷䔍老四海俊贤皆因挈维尽在门馆毗辅圣主巍爲元勲自有明神以相百禄固唯贱末报效无门感激血诚涕泪迸溢无任攀恋恳款之至谨启上郑相公状某启伏以相公自专魁柄一阐大猷镇抚四夷训导百吏无不信顺皆有程品犹尚不遗微贱特䧏慰诲重叠满幅荣耀阖门捧戴生光启处无地闻于白屋之辈皆愿杀身询于黄耇之徒以爲异事慰示天下长育人材鱼颉鸿冥之潜丘中坞上之隐皆可以结恋随指效用尽心接地际天日出月入尽得臣妾无不讴歌苍生颙颙实有所望某一门骨肉皆受恩知效命之诚沥血自誓无任攀恋感激恳悃之至谨状上淮南李相公状某启伏以近日当州人吏徃来及诸道賔客行过皆传相公以淮海之地灾旱累年仁悯之心忧念深切广求人瘼大革土风䘏飬疲羸抑挫豪猾备职者思励其巳业官者得用其䏻鳏寡孤惸飞沉动植仁煦必及惠爱无遗吏不敢欺法䏻必束上行下效家至户到闾里安㤗史册未闻窃以圣上倚注既深相公勲业愈重况兹异政即逹宸聪伏料穷邉絶塞将议息兵宣室明庭必思旧徳重秉钧轴固在旬时某忝迹门墻不胜抃跃攀望棨㦸下情无任恋结之至谨状上吏部高尚书状某启人惟朴樕材实朽下三守僻左七换星霜拘挛莫伸抑鬰谁诉每遇时移节换家逺身孤弔影自伤向隅独泣将欲渔钓一壑栖迟一丘无易仕之田园有仰食之骨肉当道每叹末路难循进退唯艰愤悱无告今者大君继统贤相秉钧遗坠必举髦隽并作伏惟尚书秩髙天爵德冠人伦爲缙绅之纪纲作朝廷之标表凡游门馆莫非隽贤至于小人㝡爲凡器顷者幸以属郡祗事廉车奉约束而虽严涤昬蒙而无术实多愆阙每頼恩容敢望尊严特自褒举手示逺降羇魂震惊感激彷徨涕泪迸落便无跛倚如生羽翰全忘鼠循忽欲鸟举虽阙下一召歳中四迁校其光荣不能踰越礼曰君子其死有以待也养其身有以爲也是小人忘生杀身之地刳肠奉首之报今得之矣复何求焉江山絶域登临巳秋猿吟鸟思草衰木坠黎侯寓卫有式微之诗赵王迁房创山木之咏流落多戚今古同尘回望门墻涕恋唯积起居未由无任血诚恳悃之至谨状上刑部崔尚书状某启某比于流軰踈阔慵怠不知趋向唯好读书多忘爲文格卑十年爲幕府吏每促束于簿书宴游间刺史七年病弟孀妹百口之家经营衣食复有一州赋讼私以贫苦焦虑公以愚恐败悔仍有嗜酒多睡厠于其间是数者相遭于多忘格卑之中书不得日读文不得专心百不逮人所尚业复不能尺寸铢两自强自进乃庸人軰也复何言哉今者欲求爲贽于大君子门下尚可以爲文而爲其礼诗所谓有腼面目视人罔极者也谨敢缮冩所爲文凡二十首伏地汗𧹞不知所云谨状上安州崔相公启某启某比于流軰一不及人至于读书爲文日夜不倦凡诸所爲亦未有以过人至于㑹昌三年八月中所献相公长启铺陈功业称校短长措于史记两汉之间读于文士才人之口与二子并无愧容伏恐机务殷繁不暇省览今者窃敢再録启本重干尊严付于史官而不诬悬于后代而不泯其于取重岂在小人复敢别録所爲新旧文两卷凡一十九首上陈视听一希镌琢重叠过越惶惧伏深伏惟照察谨启荐韩乂启昨日所启言韩拾遗事非与韩求衣食救饥寒也御史亦岂爲救饥寒之官乎中丞必曰太梁奏取韩以饥寒何不去夫幕吏乃古之陪臣以人焉北面虽布衣无耻之士亦冝访其乐与不乐况有道之君子乎韩以旅寓洛中非不乐梁也不甘不告之请耳韩及第后归越中佐沈公江西宣城府罢唐扶中丞辟扵闽中罢府归路由建州妻与元晦同髙祖扶恶晦爲人不省之及晦得越乃弃产避之居常州殷俨者仰韩之道自闽寄百缣遗之及门不开书缄而斥去之某比两府同院但见其㢘愼髙㓗亦未知其道大和八年自淮南有事至越见韩君于镜上三畒宅两顷田树𬞞钓鱼唯召名僧爲侣余力究易嬉嬉然无日不自得也未尝及身名出䖏之语未尝入公府造请与幕吏宴游因此不爲搢绅相所见礼萧髙二连帅即日造其庐询以政事称先人梓材有文学髙名没于越之府幕故不愿复爲越賔及髙至许下厚礼辟之其爲人也贞洁芳茂非其人不与游非其食不敢食萧舎人考功崔贠外是趍扵韩交者某复趍于萧崔二君子者即韩之去某其间不啻容数十人矣亦安得知其贤而言之复不僣乎伏恐中丞谓韩求官以衣食干交朋者中丞𥘉在宪府固宜愼选御史御史固非救饥寒之官某乆承恩知但欲荐贤于盛时虽至浅陋亦知不可以交友饥寒求清秩以干大君子者伏虑未审诚恳故此具陈本末伏惟照察谨启上知巳文章启某启某少小好爲文章伏以侍郎文师也是敢谨贡七篇以爲视听之汚伏以元和功德凡人尽当歌咏纪叙之故作燕将録徃年弔伐之道未甚得所故作罪言自艰难来始卒伍佣役辈多㨿兵爲天子诸侯故作原十六卫诸侯或恃功不识古道以至于反侧叛乱故作与刘司徒书处士之名即古之巢由伊吕辈近者徃徃自名之故作送薛䖏士序寳暦大起宫室广声色故作阿房宫赋有庐终南山下尝有耕田着书志故作望故园赋虽未䏻深窥古人得与揖让笑言亦或的的分其状貌矣自四年来在大君子门下恭承指顾约束于政理簿书间永不执卷上都有旧第唯书万卷终南山下有旧庐颇有水树当以耒耜笔砚闻齿髪甚壮间粪有成立他日捧持一游门下爲拜谒之先或希一奨今者所献但有轻黩尊严之罪亦何所取伏希少假诛责生死幸甚谨启献诗启某启某苦心爲诗本求髙絶不务竒丽不渉习俗不今不古䖏于中间既无其才徒有其竒篇成在𥿄多自焚之今谨録一百五十篇编爲一轴封留献上握风捕影铸木镂冰敢求恩知但希镌琢冒黩尊重下情无任惶惧谨启荐王宁启前渭南县令王宁前件官实有吏才称于衆口年少强力一也遇事必能裁割二也既藴智䏻无头角夸诞三也廉直可保四也䖏于骄将内臣之间必䏻和同五也今者邉将生事杂虏起戎不忧兵甲唯在馈运某过承恩奖敢敢荐才伏惟取舍之间特赐恕察谨启上宰相求湖州第一启某启人有爱某者言于某曰吏部贠外郎例不爲郡子不可求假使巳求愼勿坚恳至于再三荅曰某虽不学按六典令式及诸故事多无此例国史复无贤相名卿悬之以爲格言此乃急于进趋之徒自爲其说若以言例贞元𥘉故相国卢公迈由吏部贠外郎出爲滁州近者澶王传李疑爲盐鐡使江淮留后岂曰无例人曰卢事太逺李爲擢用此不足徴某曰不知今者视之古事在书取爲今证逺自三代两汉近至隋氏国𥘉尚可援引况前十五年名相故事反不足爲例乎况卢公迈止以骨肉寒饿来守滁阳非如某以亲弟废痼寒饿仍之是卢公有一某有二与卢公所切复爲不同仲尼曰雍也可使南面今刺史古之南面诸侯行天子教化刑罚者江淮盐铁留后求利小臣校量轻重与刺史相悬求利臣乃可吏部贠外郎爲之十万戸州天下根本之地曰吏部贠外郎不可爲其刺史即是本末重轻颠倒乖戾莫过于此某弟顗世胄子孙二十六一举进士及第尝爲上斐相公书酋壮温润词理杰逸贾生司马迁䏻爲之非班固刘向辈亹亹之词流于后辈人皆藏之朱崖李太尉迫以世旧取爲浙西团练使廵官李太尉贵骄多过凡有毫髪顗必䟽而言之后謪袁州于苍惶中言于亲吏曹居实曰如杜廵官爱我之言若门下人尽䏻出之吾无今日李太尉在袁州顗客居淮南牛公欲辟为吏顗谢曰荀爽爲李膺御以此显名今受命爲幕府下执事御李膺矣然李公困谪逺地未愿仕宦牛公叹美之聪明儁杰非㝷常人也某自省事巳来未闻有后进名士䘮明废弃穷居海上如顗比者今有一兄仰以爲命复不得一郡以饱其衣食尽其医药非今日海内无也言于所传闻亦未有也自古喜莫若国太子以其死而复生言恳莫若申包胥求救扵秦七日七夜哭声不絶某今恳如包胥但未哭尔若蒙恩悯特遂血恳其喜也不下太子词语烦碎频干尊重足及轩闼神惊汗流不胜忧恐恳悃之至谨启第二启某启某㓜孤贫安仁旧第置于开元末某有屋三十间去元和末酬偿息钱爲他人有因此移去八年中凡十徙其居奴婢寒饿衰老者死少壮者当面逃去不䏻呵制有一竖恋恋悯叹挈百卷书随而飬之奔走困苦无所容归死延福私庙支拄欹坏而处之长兄以驴游丐干亲旧某与弟顗食野蒿藿寒无夜烛黙所记者凡三周岁遭遇知已各及第得官文宗皇帝改号𥘉年某爲御史分察东都顗爲镇海军幕府吏至二年间顗疾眼暗无所覩故殿中侍御史韦楚老曰同州有眼医石公集劒南少尹姜沔䘮明亲见石生针之不一刻而愈其神医也某迎石生至洛告满百日与王生俱东下见病弟于扬州禅智寺石曰是状也脑积毒热脂融流下盖塞瞳子名曰内障法以针旁入白睛穴上斜拨去之如蜡塞管蜡去管明然今未可也后一周岁脂当老硬如白玉色始可攻之某世攻此疾自祖及父某所愈者不下二百人此不足忧其年秋末某载病弟与石生自杨州南渡入宣州幕至三年冬某除𥙷阙石生自曰明年春眼可针矣视童子中脂色玉白果符𥘉言堂兄慥守浔阳泝流不逺刺史之力也复可以饱石生所欲令其尽心此即家也京中无一畒田岂可同归遂如浔阳四年二月某于浔阳北渡赴官与弟顗决手哭曰我家世德汝复无罪其疾也岂遂痼乎然有石生愼无自挠其年四月石生施针九月再施针俱不效五年冬某爲膳部贠外郎乞假徃浔阳取顗西归顗固曰归不可议俟兄慥所之而随之㑹昌元年四月兄慥自江守蕲某与顗同舟至蕲某其年七月却归京师明年七月出守黄州在京时诣今州庾使君问庾使君眼状庾云同州有二眼医石公集是一也复有周师逹者即石之姑子所得当同周老石少有术甚妙似石不及某常病内障愈于周手岂少老间工拙有异某至黄州以重币卑词致周至蕲周见弟眼曰嗟乎眼有赤脉凡内障脂凝有赤脉缀之者针拨不䏻去赤脉赤脉不除针不可施除赤脉必有良药某未知之是石生业浅不逹此理妄再施针周不针而去时西川相国兄始镇扬州弟兄谋曰扬州大郡爲天下通衢世称异人术士多游其间今去值有势力可爲乆安之计兾有所遇其年秋顗遂东下因家扬州与顗一相见别八年矣坐一室中不复有再生意住三十日而西临岐与决曰此行也必祈大郡东来谋汝医药衣食庻㡬如志近闻九疑山南有隐士綦母弘者人言异人䏻愈异疾忠州豊都县有仙都观后汉时仙人隂长生于此白日昇天今闻道士龚法义年逾八十精严其法人之所谓有前世负累今世还以痼疾者奏章于上帝䏻爲解之刺史之力二人或可致是以去岁閠十一月十四日輙献长启乞守钱塘盖以私恳有素非敢率然言念病弟䘮明坐废十五年矣但䏻识某声音不复知某髪巳半白颜面衰改是某今生可以见顗而顗不䏻复见某矣此天也无可奈何某䏻见顗而不得去此岂天乎而恳在相公若小人㣲恳终不䏻上动相公相公恩悯终不下及小人是日月下亲兄弟终无相见期况去岁淮南小旱衣食益困目无所覩复困于衣食即海内言穷苦人无如顗者今敢以情事再书恳迫上干尊重伏料仁㫖必爲悯侧然某早衰多病今春耳袭积四十日四月复落一牙耳聋牙落年七八十人将谢之候也今未五十而有七八十人将谢之候盖人生受气坚强脆弱品第各异也坚强者七八十而衰脆弱者四五十而衰其不同也亦与草木中蒲栁松栢同也某今生四十八矣自今年来非唯耳聋牙落兼以意气错寞在群衆懽笑之中常如登髙四望但见莾苍大野荒墟废壠怅望寂黙不能自解此无他也气衰而志散眞老人态也自省人事巳来见亲旧交游年未五十尚壮健而死者衆矣况某早衰敢望六七十而后死乎闻未死前一见病弟异人术士求其所未求以甘其心厚其衣食之地某若先死使病弟无所不足死而有知不恨死早湖州三歳可遂此心伏惟仁悯念病弟望某东来之心察某欲见病弟之志一加哀怜特遂血恳披剔肝胆重此告诉当盛暑时敢以私事及政事堂启干丞相治其罪可也伏𥿄流涕俯侯严命不胜忧惶激切之至谨启第三启某启某去歳闰十一月十四日輙书微恳列在长启干黩尊重乞守钱塘以便家事自叹精诚不䏻上动相公不遂于便伏以病弟孀妹因縁事故寓居淮南京中无业今者不复西归遂于淮南客矣病孤之家假使旁有强近救接庇借嵗供衣月供食日问其所欠阙尚犹戚戚多感无乐生意况乎爲客于大藩喧嚣杂沓之中无俸禄之气势食不继月用不给日闭门于荒僻之地取容于里胥游徼之辈部曲臧获可以气凌䑕侵又不䏻制止所可仰以爲命者在三千里外一郎吏尔复有衣食生生之所湏悉多欠阙欲其安活而无叹咤悲恨不可得也去岁伏蒙恩念出于私曲语今青州郑常侍云更与一官必任东去某承受仁㫖不敢不重以钱塘更尘视聴今自勲曹擢爲废置在某更授一官巳荣过矣在相公必任东去之言锵然在耳近者累得书告以羇旅困乏闻于他人可爲酸鼻况于某心岂易排遣今年七月湖州月满敢辄重书血诚再干尊重伏希怜悯特赐比拟某伏念骨肉悉皆早衰多病常不敢以夀考自期今更得钱三百万资弟妹衣食之地假使身死死亦无恨湖州三考可遂此心湖州名郡也私诚难遂也不遇知已岂得如志沥血披肝伏𥿄迸泪伏希殊造或赐济活下情无任恳悃惶惧之至谨启上宰相求杭州启某启某于京中唯安仁旧第三十间支屋而巳长兄慥罢三原县令闲居京城弟顗一举进士及第有文章时名不幸得痼疾坐废十三年矣今与李氏孀妹寓居淮南并仰某㣲官以爲糇命某前任刺史七年给弟妹衣食有余兼及长兄亦救不足是某一身作刺史一家骨肉四䖏安活自去年八月时蒙奨擢授以名曹郎官史氏重职七年弃逐再复官荣归还故里重见亲戚言于鄙诚巳满素志自去年十二月至京以旧第无屋与长兄异居今秋巳来弟妹频以寒馁来告某一院家累亦四十口狗爲朱马緼作由𫀆其于妻儿固冝穷饿是作刺史则一家骨肉四处皆㤗爲京官则一家骨肉四处皆困谋于知友曰杭州大郡今月满可求欲干告吾相次活家命以爲如何皆曰子七年三郡今始归复相国知子必欲次第叙用子今复求刺史得不生相国疑怪乎某荅曰是何言与某唯恃吾相之知始敢干求今天下以江淮爲国命杭州戸十万税钱五十万刺史之重可以杀生而有厚禄朝廷多用名曹正郎有名望而老于爲政者而爲之某今官爲外郎是官位未至也前三任刺史无异政闻于吾相是爲政无取也今若得遂所求非唯超显兼活私家某若不恃吾相之知而求之是狂躁妄庸人也坠井者求出执热者愿濯古人以此二者譬喻所切也某今所切是坠于絶壑而衣挂于树杪覆在鼎中下有热火而水将沸与古所喻则复过之輙敢具䟽血诚上干尊重兾垂恩怜或赐援拯慺慺丹恳不胜惶惧恳悃之至谨启爲堂兄慥求澧州启某启库部家兄昨者特蒙奨㧞却忝班行实以听闻稍难不敢更求荣进今在郢州汨口草市絶俸巳是累年孤外生及姪女堪嫁者三人仰食待衣者不啻百口脱粟蒿霍才及一飡伏蒙仁恩频赐顾问必许援拯授以涔阳活于阖门无不感涕伏以相公上佐圣主蔚爲元勲恩随风翔德与气游唯一物之微四海之大镕造所及罔不得冝伏念库部家兄承一顾之恩二纪不替伏恐机务繁重不时记亿心迫情切輙敢重干尊严战汗忧惶伏地待罪谨启樊川文集第十六樊川文集樊川文集卷第十七樊川文集第十七中书舎人杜牧字牧之髙元𥙿除吏部尚书制初昔有虞氏贵德尚齿言于四代其道㝡优今吾卿老冨有道德以大冡宰表率群寮顾子敢专得于佥议前山南东道节度管内观察处置等使银青光禄大夫检校尚书使持节襄州诸军事兼襄州刺史御史大夫上柱国渤海县开国男食邑三百戸髙元𥙿始以御史谏官在长庆寳暦之际匡拂时病磨切贵近罔有顾虑知无不爲复以諌议舎人在大和末词摧凶魁坐以左宦继爲中丞京兆公卿藩服朕始在位徴归朝廷爰自尚书裂分茅土爲政以德行巳惟仁信而履之服而乐之余三十年道益昭着夫中外之任迭有重轻今者干戈藴藏戎狄信顺将欲详考典礼开张教化使吾丞相巳降有所咨禀非尔元𥙿其谁膺之至于官业岂劳倚任祗听出纳无忘教戒可守吏部尚书散官勲封如故崔璪除刑部尚书苏涤除左丞崔玙除兵部侍郎等制勑喉舌百官之本纲辖天下之要戌政国之大事三人爲衆一举得之唯君知臣予不敢让正议大夫尚书左丞上柱国赐紫金鱼袋崔璪德可标凖言成文章扬歴中外道益光显左省驳议不畏强御分忧陜服尹兹东郊政旣安人化能𬒳俗擢任藻鉴旋职牢笼材皆适冝官无逋事分鎭股胘之郡遂成功实之臣陟处纲曹副以中宪每师蘧瑗常慕史鱼枰弹之勇正当时病翰林学士承旨银青光禄大夫行尚书兵部侍郎知制诰武功县开国男食邑三百戸苏涤行冠人伦爵髙天秩仁义礼乐之是务克伐怨欲之不行翺翔禁闱出入讽议汲黯爲郡甞闻卧理下惠去国皆以直道洎宣室思贤甘泉召雄造膝尽忠代言稽古近以微恙恳请自便君子之道进退可观正议大夫前权知尚书戸部侍郎上柱国博陵县开国子食邑五百戸赐紫金鱼袋崔玙上知自得不器难名旣擅髙文兼通朴学掌言纶阁典贡春闱词同三代之风士掇一时之秀振举职业昭宣令名诗曰多士文王以宁礼曰官僃天子爲乐咨尔璪等实瑞清时予爲尔之德隣尔膺予之慎选典刑不忘于哀敬提纲唯在于公勤举司马法勿踵近习各膺重任企伫上酬冝于夙夜无孤官业璪可守刑部尚书散官勲赐如故涤可行尚书左丞散官封如故玙可权知尚书兵部侍郎散官勲封赐如故裴休除礼部尚书裴谂除兵部侍郎等制勑冉有仲由孔氏门人之髙弟也尚曰处扵小国可爲具臣况今照临百官抚御四海绾牢笼漕輓之职掌五兵六师之重次第超擢爲吾大寮若非佥谐岂敢轻授正议大夫守尚书兵部侍郎兼御史大夫充诸道盐铁转运使上柱国河东县开国子食邑五百户赐紫金鱼袋斐休仁义礼乐文行忠信积此八者以爲成人前宣歙池等州都团练观察处置等使太中大夫检校左散骑常侍兼御史大夫上柱国河东县开国男食邑三百戸赐紫金鱼袋裴谂在元和代唯帝念功四夷九州文化武伏咨尔先父贵者大勲天必祚仁门有令嗣道直才冨行备名髙文学而浃洽专精率履而清净恭俭而皆周歴华显践更台阁处事可法出言成章咸辍自纶闱任寄方伯敎训以礼生聚以仁千里封疆一口歌咏休乃命以取士时称得人用其公方委之管搉事爲之制曲爲之防钩校姧赃末减赋取公财不耗疲人乐生望爲凖绳立作据仗名实兼备徳位两髙汉史曰理行尤异者就加礼曰有功于人者进律秩崇八座官副夏卿举以授之予亦何恠夫宰相佐天子公卿助宰相股肱指臂任同一身有事必言未爲越局无由爱惜勉荅宠荣休可礼部尚书依前充诸道塩鐡转运等使谂可权知尚书兵部侍郎散官勲封赐如故毕諴除刑部侍郎制勑士师皐陶之恤刑司㓂苏公之用狱旣尽哀敬能致治平擢爲大寮膺兹愼选出于予志以諴臣翰林学士朝散大夫守中书舎人上柱国平隂县开国男食邑三百戸赐紫金鱼袋毕諴学臻壶奥文越拘挛常以忠信用爲前后爰自郎署擢居内庭谋议有同于夀王竒异輙委于严助竭尽心力禆𥙷机要既乆岁序湏议迁昇今者耕夫服田戎马不驾欲使凡一手足皆获措置是故用汝典予刑罚汝其徃哉吾今告汝吾闻孔子曰古之听狱求所以生之今之听狱求所以杀之冝念格言深思伦要九服休命以称朕意可权知尚书刑部寺郎散官勲封赐如故韦有翼除御史中丞制勑昔贞观开元之为理也逺隐必见情伪必知天下如一家兆庻如一人无他道也纲目皆振法令必行祖宗在天方册在地人存政举行之非艰故用正臣委之邦宪朝请大夫守尚书刑部侍郎上柱国赐紫金鱼袋韦有翼戴仁而行抱义以处墻仞里峻坛宇外寛介特守君子之强文学尽儒者之业周歴华贯擢爲诤臣攻予其专言事颇切愿试佐辅移理陜郊冯翊之恐失倪寛颍川之意得黄覇壷浆迎路襁属攀车徴爲公卿愈见风彩恤刑慎罚守法当官巍然立朝爲时准直今者迹其率理委之紏绳尔其念惠文弹理之言思立秋授署之㫖三尺律令四海纪纲所冝公共无节上意古人有言曰凡爲虎䑕计于用揜今者倚任伫观尔䏻唯君知臣无累所举可守御史中丞散官勲封赐如故赵眞龄除右散骑常侍制勑仲尼曰愼择尔臣爲人之导夫语言应对之选爲顾问耳目之官若非善良必致壅害朝散大夫守太子賔客上柱国汉中郡开国公食邑二千户赐紫金鱼袋赵眞龄其先君子祗事祖宗出入屏毗余曰十载尔爲令嗣克肖素风好学烦专树善不倦凡曰贤彦无不与游云水登临多闻放志风尘趋竞殊不萦心是以长人有慈惠之名处官无纎介之失其爲行巳斯亦多矣丹墀文陛之内貂羽金蝉之荣超以授之无忝所举可守右散骑常侍散官勲封赐如故韩賔除户部郎中裴处权除礼部郎中孟璲除工部郎中等制勑朝散大夫守尚书水部郎中上柱国韩賔等尚书天下之本郎官皆爲清秩非科名文学之士罕与其选以賔端贞有守以处权俊乂出群以璲才䏻适用皆茂郷里之称咸爲名实之士各服休命勉于官业可依前件郑处晦守职方贠外郎兼侍御史知杂事制勑朝议郎行尚书职方贠外郎上柱国赐绯鱼袋郑处晦御史中丞韦有翼上言曰御史府其属三十人例以中台郎官一人稽参其事以重风宪如曰处晦族清胄贵䏻文博学人伦义理无不讲求朝廷典章饱于闻见乞爲副贰以佐纪纲以尓处晦常居内庭草具宻命自以疾去于今惜之颇俞其言如我自得有翼爲尔之知巳余爲有翼之德隣上下交举岂有私爱勉脩职业所报非一可守本官兼御史知杂事散官勲赐如故庾道蔚守起居舎人李汶儒守礼部贠外郎充翰林学士等制勑天下爲公选贤与能也况乎伎出流辈超侍帷幄岂唯独以文学止于代言亦乃宻参机要得执所见若非贤彦岂膺选擢将任郎守起居舎人庾道蔚善行必备重价无对尝自侯府升爲諌臣每直言而尽诚不违忠而偶意朝议郎行尚书礼部贠外郎赐绯鱼袋李汶儒才行冠时名声华衆扬歴台阁宣昭职业无入而不得其道守正而莫混其源并爲儒者之英咸藴贤人之操乆游安在相见何晚礼曰君子称人之美则必爵之我既言矣亦能絷维冝尽忠谠以酬宠遇并可守本官充翰林学士余各如故李朋除刑部贠外郎李从诲除都官贠外郎等制勑书曰庻狱庻事予敢罔知此乃周文王之所理天下也惟狱惟事㑹于南宫求郎之难岂敢轻易将仕郎侍御史内供奉李朋䏻积行实发其词华劲正端愼官业克举天平军节度副使朝议郎校检尚书祠部贠外郎兼侍御史赐绯鱼袋李从诲宗室子弟美秀而文尝经磨涅不改坚白今者取自宪府擢于幕吏各有所授皆爲清秩当自宣室受谳之际思满堂饮酒之言至于刑章尤繋念虑予曰罪尓勿罪予曰寛尓勿寛问法何如无节上意各冝勉励勿自轻怠朋可守尚书刑部贠外郎散官如故从诲可守尚书都官贠外郎散官如故权审除户部贠外郎制勑文林郎守尚书水部贠外郎权审湖岭旱暵百姓枵耗老弱死道上强壮入贼中爰求使臣以救其弊执事者上言尓审学古有文通知理道遂使乗驲视吾饥人果䏻临事知权受命逹㫖慰抚流散宣导恩泽蠲贷逋逸䏻裁阔狭大小轻重各合事宜虽古所谓直指绣衣美俗使者言之于尓无以过焉用超名曹以酬徃效无旷官业勉服休命可守尚书户部贠外郎散官如故皇甫鉟除右司贠外郎郑潨除侍御史内供奉等制勑夫圣人之理百代同道无他术也纲纪尽举而关辖不寛故提纲主辖之司为邦立理之本言于其属岂敢轻取浙西道都团练副使朝议郎检校尚书刑部贠外郎兼侍御史赐绯鱼袋皇甫鉟郷里秀人台阁名士䏻以文学发爲官业朝议大夫前守河南县令上柱国郑潨生于清族克肖素风凡守郡邑皆着理行㑹府藂委之任宪司抨弹之职委之授汝得不戒之夫爲政也日夜思之勤而行之此乃子产之言也刚亦不吐柔亦不茹此乃诗人之所称也四海百司之条目举之在勤破制坏法之姧蠧纠之在敢率是二者可曰当官各服宠荣无忝迁擢鉟可尚书右司贠外郎散官赐如故潨可侍御史内供奉散官封勲如故韦退之除戸部贠外郎裴徳融除殿中侍御史卢颍除监察御史等制勑仲尼见负版者则必式之此言爲国根本不敢不敬况其官属岂可轻用汉家授署御史多于立秋盖以风霜始严鹰隼𥘉撃古人垂旨可以知之朝议郎行殿中侍御史韦退之等皆章甫髙危逢掖褒博表里文行师法典常退之甞歴宪台乆居官次性旣安静事皆逹练徳融典校延阁服膺群书羙价广誉旁溢逺颍佐贤侯名声籍甚留滞在外而非所冝地官爲郎南台持斧皆有职业伫见风彩各思率励以副甄昇并可依前件李蔚除侍御史卢潘除殿中侍御史等制勑将仕郎守殿中侍御史李蔚劒南西川节度判官朝议郎捡校尚书礼部贠外郎兼侍御史上拄国赐绯鱼袋卢潘等夫法不立而化行恶不去而善进虽使尧舜在上未之有也故御史之举职者前代有埋轮都亭之奏国朝亦有戴豸正殿之劾若非端劲知名之士不在斯选蔚以文行进用巳着劳效潘以儒雅流闻今膺拔擢有司列状词㫖颇公使吾纲目尽张隄防不坏不在法吏其在他乎朕辟祗官之门开天下之口企以待理无有厚薄尓等吐茹侮畏之道能不愧于诗人斯塞职矣可不勉之蔚可侍御史散官如故潘可殿中侍御史散官勲如故卢告除左拾遗制勑承奉郎行京兆府长安县尉直史舘卢告朕观不理之代无他道也取唯诺之士爲耳目之官是以太宗皇帝之理天下也德爲圣人尊爲圣帝三日不谏必责侍臣况予寡昧固多遗阙不官才彦安能知之告是吾贤卿老之令子弟也以甲科成名以家行称着取自史阁拔居諌垣夫朕之不德史之不平政之失中人之不宁四者之阙悉陈其志此乃汉文帝开谏诤之诏也忠告不倦尔当奉职自用则小予不吝过勉思有犯无事逊言可依前件萧岘除太常愽士制勑礼至则无怨乐至则不争揖让而理天下者礼乐是也今国家上法三代下採两汉质文隆杀皆有旧章今命愽士非欲革其仪法但使提举考习而巳登仕郎守秘书省着作佐郎萧岘闻尔昆弟之间着友爱之称复䏻于知巳依投之地竭力报效况乎冨有文学黙守恬退执心处巳不亦多乎尔其爲吾折中轻重详校疑似使祝宗卜史之徒不敢以近习欺尔斯则可矣勉于自强可守太常愽士散官如故杜蒙除太常博士制勑守左拾遗杜𪷟尔五庙祖尝佐太宗同安生人共爲天下者也尔䏻自以文学䇿名清时升爲谏臣岂曰虚授如闻同列墻进而不尔容尔亦拜章自陈极辞贡愤乃令微辨尽知其由佥曰尔以齿少有才不䏻韬晦或处衆矜巳或遇事𥚹衷言于愼㣲则亦乖矣仕于清贯斯岂废乎考衆恶必察之言徴怨不在大之说官移礼寺迹云掖垣屈既伸眉事亦存体酌此二者颇得中道况乎职业至重藴畜可施无使衆多复有窥测可太常愽士马曙除右庻子王固除太仆少卿王球除太府少卿制勑前度支河东振武天德等道营田供军使检校太仆卿兼御史中丞马曙等或以文学䇿名或以吏才进用乆更官次皆着劳效西汉赵充国八十老将通知四夷以爲排折羗虏非谷不可今浚稽山南遮卢障北坐甲待食不下十万曙以文学之暇颇好论边果䏻峙粮饱吾戦士固此爲郡亦报善政球倅賔席得专留事兵于其郊所命皆具东朝崇秩列等贰卿各服官荣以俟昇擢可依前件李叔玫除太仆卿髙証除均州刺史万汾除施州刺史等制勑壮武将军检校太子賔客前兼右金吾卫将军监察御史上柱国袭岐国公食邑三千户食实三百七十戸赐紫金鱼袋李叔玟等夫伊吕之爲将也每以救扶爲心故其苗裔福随殷周我西平王功存社稷庆流后嗣子孙多贤裂土分茅玟弘毅知书洵羙且武儒士多誉将才颇髙庆忌一门尽有瓜牙之用金敞举族皆着忠厚之名置将军之符列卿寺之任曰文曰武唯上所命酋爲才士实曰寳臣証之与汾爲吏歳乆文学绩效皆有可观清江武当有人有赋岂目薄小冝遵诏条无忝宠荣以称朕意可依前件李珏册赠司空制维大中六年歳次壬申五月丁夘朔十六日壬午皇帝若曰国有元老道可咨禀天命不助倐然去我冝加褒命以慰重泉咨尔故淮南节度副大使知节度事管内营田观察处置等使金紫光禄大夫检校尚书右仆射兼杨州大都督府长史御史大夫上柱国賛皇县开国公食邑一千五百户李珏立德行道继长増髙贵而益脩老而弥笃在文宗朝徧歴清近内备顾问甞摧姧兇外领事权善提故典爰付魁柄实肖象求镇抚四夷莫不信顺训导百吏皆有程品左官荒服衆冤非罪事君以道知我其天李固之确论无私周公之金縢终启自朕统御尊敬旧老分委戎辂作镇孟津训兵令行治人化洽饱闻声闻渇见风彩以大冡宰徴归朝廷谠直忠贞骨鲠魁礨凡所陈启无非法诫遂乃裂授东夏表率诸侯䏻救饥艰克爲康㤗𥘉陈微恙请捐重寄驲骑奔问侍医临理旋闻大病却食涕流命也柰何痛悼不及今遣使某官副使某官某持节册赠尔爲司空魂而有知鑑兹诚意呜唿哀哉归融册赠左仆射制勑有禄位而享富贵启手足而归壤树身殁名着生荣死哀蔚为大臣冝遵赠典故金紫光禄大夫守太子少傅分司东都上柱国晋陵郡开国公食邑二千户归融发于文华扬歴清近业冠前辈才髙当时揔领属官预闻政事凡曰繁剧无不践更刃皆有余施无不可徧䖏重位内循典法三乗戎辂外作屏毗冨而不骄贵而愈谨曽参三省太叔九言服以行之终身不倦实士林之君子爲朝廷之表臣未䆒髙年遽闻长夜爰舒痛悼用加显位命之寮长以慰重泉可赠尚书仆射令狐定赠礼部尚书制勑朕有表臣作镇南服天不我助遽此殱夺用崇饰终之典以舒痛悼之诚故桂州本管都防御观察䖏置等使银青光禄大夫检校左散骑常侍持节都督桂州诸军事兼桂州刺史御史大夫上柱国令狐定始自结髪至于夀考直道而行靡有悔德初以友爱谒闺门之风中以文学膺郷里之选终以德业爲名实之臣爰自郎吏至于藩翰事藂必理刃皆有余去载桂阳虽云旱耗闻其风俗芬若椒兰昔尔元昆辅我圣考今汝犹子相予冲人公忠贞正衡镜法式焕乎当代萃于一门上有佽助急难之名下有慈爱教诲之道闻于论者尔其得之迹去难留川逝不舍追命宗伯以慰重泉徃而有知鑑我厚意可赠礼部尚书樊川文集第十七樊川文集樊川文集卷第十八樊川文集第十八中书舍人杜牧字牧之李讷除浙东观察使兼御史大夫制勑仲尼以举贤才则理大禹以䏻官人则安况西界淛河东奄左海机杼耕稼提封七州其间茧税鱼盐衣食半天下不有可仗岂冝委之正议大夫使持节华州诸军事守华州刺史兼御史中丞充潼关防御镇国军等使上柱国陇西县开国男食邑三百戸赐紫金鱼袋李讷温良恭俭齐庄中正实以君子之徳华以才人之辞扬歴清显昭彰令闻辍自掌言式是近辅子贡爲清庙之噐仲弓有南靣之才智莫能欺刚亦不吐表率教化皆有法度今者兵爲农噐草作轩车言于共理在择循吏是故用已效之绩託分寄之任拥蒨斾而服玄玉化千里而有三军儒者之荣莫过于此孔子曰仁者爱人智者知人爱人则疲羸可苏知人则才干不弃土宇旣广杀生在我考此二者可以报政荣加副相用压大邦尔其勉之无忝所举可使持节都督越州诸军事守越州刺史兼御史大夫充浙江东道都团练观察处置等使散官勲封赐如故卢搏除庐州刺史制勑夫立人伯长此周文王所以敬事上帝也况庐江五城环地千里口衆贼重岂可轻授朝议郎守尚书刑部郎中柱国赐绯鱼袋卢搏以文学䇿名才能入仕周歴台阁尝宰繁剧鬰有佳誉兼报善政今者出郎官之帐悬太守之章言于清时不爲不遇上有命则违之上有好则效之此乃成王命君陈之言也故行令不如行化律人不如律身念兹二者可长人矣无忝分寄尔其勉之可使持节庐州诸军事守庐州刺史散官勲赐如故李文举除睦州刺史制勑夫三尺律令人情出于中耳苟情有不可亦法无本条正议大夫权知宗正卿上柱国陇西县开国伯食邑七百戸赐紫金鱼袋李文举宗室子孙𥘉以地进累居官次皆着能名是以取自远藩擢爲宗正大则提举群吏洒扫守奉次则整训属族次第昭穆唯此二者尔之职焉今则狂盗公然侵犯陵寝毁椟之罪巳坐首令责师之义固难矜寛勉于分忧足以𥙷过可使持节睦州诸军事守睦州刺史散官勲封赐如故仍驰驿赴任窦弘余加官依前台州刺史苏庄除邓州刺史等制勑朝散大夫使持节台州诸军事守台州刺史上柱国窦弘余朝议郎前使持节䖍州诸军事守䖍州刺史上柱国赐绯鱼袋苏庄等南郡盗作而萧育拜河内政羙而㓂恂留爲人择官因重而抚考于两汉行古道也弘余廉使上言父老有请其爲政也长育多方恵训不倦凡设敎令皆有科指荘任南康悉心爲理谨身律下节用爱人南阳古都近者小扰临海越俗尤惜良吏就加超拜各叶所冝仕至二千石可比人矣无异文律不自贵重副疲羸之望者须念始终坐狂愚之罪者勿理深汚各膺宠禄无忝分寄弘余可检校太子右庻子余如故庄可使持节邓州诸军事守邓州刺史散官勲赐如故李曁除绛州刺史魏中庸除亳州刺史曹庆除威远营使等制勑中散大夫使持节亳州诸军事守亳州刺史充本州团练镇遏使云骑尉赐紫金鱼袋李曁等昔贞观末遣孙伏伽等二十二人各以六条廵察郡县以能进者止二十人获死者七人流窜黜免仅千百軰以太宗皇帝上圣忧勤之切百执事奉法公谨之心守臣爲姧如此之衆况今黜陟乆废仕进多门𬗟思疲人每渇良吏牧守之念予常怀曁实文士出典兵郡不薄爲吏爱我百姓盗贼姧宄寝而不作鳏寡孤独皆有所养中庸再分符竹闻立善政凡爲理者皆髙仰之今用巳効之才各委共理之任簿书刀笔俗吏事耳慈惠敎化君子冝之二者较然尔欲何取庆乃身带两绶兵分禁营得佩牛刀立于交战或有郷里之誉克肖友悌之风百里长人在王畿内各思荅效无沗宠荣可依前件李诚元除朔州刺史制勑银青光禄大夫检校国子祭酒前使持节都督胜州诸军事兼胜州刺史御史中丞充本州押蕃落及义勇军等使上柱国李诚元开元时吐蕃上书悖慢无礼皆邉将造伪交闘华夷兾立功勲以求爵赏自长庆巳降怠于制置西北守帅多非其人侵虐种落厚自封殖至使忿鸷之性不甘欺夺之若近者聚爲内㓂至乃骚动天下因令循抚果效信顺是以屡诏执事愼于选求佥曰诚元家本北边志气慷慨将军之子颇传父业学万人敌知四夷事迹榆林之前政寄马邑之名邦仍留兼官用震殊俗夫车马甲兵战之噐也礼乐慈爱战所蓄也然后要之诚信御以坚明虽曰戎夷岂不畏服深期国士无頽家声可捡校国子祭酒使持节朔州诸军事兼朔州刺史御史中丞散官勲如故薛逵除秦州刺史制勑兵者㐫噐也将者死官也若不择才必有䧟败银青光禄大夫捡校右散骑常侍使持节陇州诸军事兼除州刺史御史大夫充本州防御使上柱国薛逵匈奴犯塞李广逢时爪牙甚坚翅翼颇健任以汧陇倚戎守封当赐輙分军租不入士争爲死虏不敢犯今以天水名郡号爲新都用汝守之期于镇静无召戎生事无翫兵功正封疆守礼信险走集严候伍邉将之道莫过于斯弄印貂冠皆爲荣秩壮尔军旅惟恐不多勉砺锋铓以期报效可捡校左散骑常侍使持节秦州诸军事兼秦州刺史御史大夫充天雄军使兼秦成两州经略及义宁军行营镇遏都知兵马使本道营田等使散官勲如故田克加检校国子祭酒依前宥州刺史制勑银青光禄大夫检校太子賔客使持节宥州诸军事兼宥州刺史御史中丞充经略军使押蕃落副使左神䇿军宥州行管都如兵马使上柱国鴈门郡开国侯食邑一千戸田克枭俊无敌感激轻生李信之气盖関中陈安之勇闻陇上委以邉郡能得士心㓂围隂河守陴甚寡尔乃万死不顾一奋无前竒兵径冲骁骑横挑围开孤垒战败豪羗言念忠劳岂爱爵赏帖以崇秩用酬竒功毕万疋夫也百战皆获有马百乗死于牖下死不在㓂此乃赵鞅誓衆之辞也冝念古人之言勉作万夫之特可捡校国子祭酒余并如故薛宗除邓州任如愚除信州虞蔵玘除卭州刺史等制勑朝议郎前使持节坊州诸军事守坊州刺史薛淙等仲尼对鲁哀公曰人道之大莫先爲政汉宣帝曰与我共治者其唯良二千石乎念先师贤帝之言思疲人良吏之选夙兴夜寐不忘于此淙以文科入仕命守邉郡属当伐叛兵于其郊处剧不繁事丛皆办如愚进以门子屡爲长吏其有政化可差古人蔵玘与逢阅官簿而颇多言理名而亦着绍元甞闻谨慎可宰百里巳所不欲勿施于人无忘格言副我优寄可依前件郑液除通州刺史李䝉除陈州刺史等制勑朝议郎前守太原府晋阳县令上柱国郑液等今之郡守爲人师帅宣上敎化者也以夜乆在官途甞宰大邑闻其爲治人歌舞之以䝉执殳前驱予之雄也光禄护塞居延视胡虏不敢窥士争爲死各委分寄实曰迁升通州杂以华夷淮南两有兵赋尔其往哉今用诫尔爲天子之守臣作百姓之长吏言于仕进可曰显荣夫君子之道先有诸巳后求于人苟能律身始可检下勉详诏令用谨理行从规始于门子入仕㳟谨无尤自州佐而升在朝斑列五尚而职三服亦爲良遇无忝官常可依前件王晏实除齐州呉𥘉本巴州陈侹渝州刺史等制勑正议大夫前使持节淄州诸军事守淄州刺史上柱国太原县开国男食邑五百户赐紫金鱼袋王晏实等俟善政而后用或蔑无所闻滞序进之常途则怨生于下古今政柄患斯二者晏实𥘉本侹等三人入仕年多亦甞爲郡闻无悔吝是熟诏条济南跨河有兵有赋巴渝夷俗慷慨豪徤刑于乐典尔其往哉古之人有言曰子茍爲善谁敢不勉身率以正孰敢不正欲谨于行在于廉平弘宗温愼有余王属咸爲清秋铢以文学甞佐贤侯作掾京兆亦曰羙仕皆有官业愼无自薄可依前件郭琼除渠州郭宗元除兴州等刺史王康除建陵台令等制勑太中大夫前使持节文州诸军事守文州刺史兼侍御史充本州镇遏使上柱国郭琼等隣山顺政僻处山谷罕知文律易爲欺夺琼与宗元守郡宰邑闻无悔吝尔其往哉仲尼曰正身而人正欲善而人善抚我疲俗冝遵格言苟或不臧贻尔之戚惟康入仕甞在斑列青宫賛导陵邑守奉若非谨愼不膺斯任可依前件呉从除蓬州贾师由除琼州萧蕃除罗州刺史等制勑中散大夫前使持节栁州诸军事守栁州刺史上柱国赐紫金鱼袋呉从等地逺京邑俗杂蛮夷不知文律易爲欺夺朝廷选置多无名人小则抑鬰不伸大则聚以爲㓂蓬縁巴徼其风忿劲琼处海外在两汉时往往小反罗居百越磎洞深阻咨尔三吏比甞爲郡亦执有政勿以荒服侮我疲人或异诏条必寡厥辟㳙当叙进优以上佐茍有闻见无忘禆助可依前件裴阅除温州刺史伊实除献陵台令等制勑正议大夫前使持节忠州诸军事守忠州刺史上柱国裴阅等江崃之间其俗剽悍闻尔爲理人惜其去若不迁陟岂酬政能洎师素等乆居官常皆无悔吝半刺列郡人所咨禀衣冠弓劒之地霜露感思之心尤借谨良以颛守奉各服休命勉于始终可依前件陆绍除信州刺史封载除遂州刺史郑宗道南郑县令等制勑中大夫前使持节申州诸军事守申州刺史上柱国赐紫金鱼袋陆绍等夫以冉求之才方六七十爲之三年然后可使足人今者一州之地五六于此况上饶参以越俗遂宁旁縁巴徼号爲沃野皆有厚赋委之分寄实难其人以绍其先君子仍代作相能以儒学縁饰吏理以载颇有长者之举闻于士林之间夫二千石所繋朕常留念举以授尔能不诲乎䘏孤独逮不足脩其敎徇其冝凡此四者着于王制勉循古道以活疲民宗道宰邑卓然善政廉使上课书爲第一列于迁陟得以不时无易𥘉心以失前効可依前件张徳翁除归州刺史李承训除福昌县令卢审矩除阳翟县令等制勑朝议郎前京兆府渭南县令上柱国张德翁等德翁承训审矩为天子之守臣作百姓之长吏仕而至此斯亦逹矣匹夫爲善人犹则之守令所爲谁敢不化诗曰尔之教矣人胥效矣可不勉之量助奉陵邑以谨慎选执临师景参谅等各以序进亦爲良遇可依前件王樟除雅州刺史郭錥除右谕德等制勑朝议郎前守成都县令上柱国赐绯鱼袋王樟等卢山江关扼束控西南夷置吏不善所虞非细以樟甞宰剧县在㑹府中条令和平吏人嘉美迹尔前政抚予逺人礼曰人之所好巳亦好之人之所恶巳亦恶之以此用心何忧不理曁錥与绶门子清族阅其官簿入仕巳乆东朝谕导名藩上寮颇爲优闲冝服休命可依前件傅孟恭除威州刺史宣敏加祭酒兼侍御史依前宣歙道兵马使知防秋事等制勑开府仪同三司检校国子祭酒前使持节都督银州诸军事兼银州刺史御史中丞充本州押蕃落及监牧副使兼度支银川营田使上柱国清河郡开国公食邑二千戸傅孟恭等孟恭山西将门并州壮士虽长鉟都尉黒矟将军校其忠勇无以过也左宦非罪志气益坚守邦有闻官业克奉今以威州新造虵豕之卫非尔材力不䏻控压遂以武健佐助戎臣观其列状颇着勤效敏于穷塞提挈孤军树立和门缮完械用翚飞虹亘者三百间耀雪吹毛者数万事言其劳绩亦少比伦各兼宪班或伏熊轼可曰荣遇无自懈怠可依前件姚克柔除鳯州刺史韦承鼎除栎阳县令王仲连賛善大夫等制敕中散大夫前使持节利州诸军事守利州刺史上柱国姚克柔等仲尼曰人道之六莫先爲政之功者其长人乎克柔甞典一邦愈知爲理承鼎増宙等开敏有材干䏻堪事河池名郡畿内小侯仕于清时皆爲良遇大凡爲理之要先事孤弱譬诸草木无倦栽培仲连荏苒宦途岁月滋乆东朝賛导亦曰升迁各愼厥官无忝荣命可依前件朱载言除循州刺史袁循除渭南县令张公及除献陵令韦㓜章除京兆府仓曹等制勑前灵盐节度掌书记朝请郎试大理司直兼殿中侍御史朱载言等刺史县令皆古之五等诸侯行诏条纪纲专教化杀生者也得其才则疲人苏息非其任则百姓愁怨载言循省问逺等或以吏理进官或以科名入仕当此选择闻无悔尤海丰越俗王畿名邑夫邪正表前之影教令如草上之风若非律身不能爲理公及以勤谨膺陵邑愼选㓜章以才敏坐京兆剧曹各有官业无自废怠可依前件支某除郓王传卢賔除融州刺史赵全素除福陵令等制勑银靑光禄大夫前使持节邢州诸军事守邢州刺史兼侍御史充本州团练使上柱国支某等近者控名责实事不苟且量材适用咸当所冝咨尔某等各于进官亦以劳乆王门爲传越徼分忧洎守奉园陵毗佐列郡皆曰美秩尽获优安各务清勤无掇悔吝可依前件郑㥄除大理少卿致仕制勑朝散大夫检校太仆少卿前兼江陵少尹上柱国郑㥄四代所贵事皆不同至于尚齿其道一也闻尔乆居官次年踰月制家唯四壁身无一簮今者致政里居亚列半俸足得安枕几而就頥养敬老之道亦爲优异可守大理少卿致仕散官勲如故樊川文集第十八樊川文集樊川文集卷第十九樊川文集第十九中书舎人杜牧字牧之王钊除皇城留守制勑银青光禄大夫检校刑部尚书前兼左金吾衞大将军御史大夫充左街使太原郡开国公食邑二千户王钊常侍文陛召见武䑓愿以五千独当一队思长䇿乆安之术避必战敢死之虏颇嗤免胄独䏻全师洎繁缨趋朝执金入侍夷险一贯忠劳两兼子尾之疾虽平郄克之歩尚蹇官崇环衞职实司武入座副相不失旧荣且务优安勉于遵飬可检校刑部尚书兼右领军衞上将军御史大夫充大内皇城留守散官如故王知信除左衞将军史寰除右监门卫将军等制勑昭武军校尉前守右骁卫将军上柱国赐绯鱼袋王知信等古人之爲理也不以一青而掩大功克广绍子文之宗霍阳继愽陆之后知信烈祖贝丘之战可庇十代岂止曾孙寰父伯仲亦效忠恳提挈全魏归于朝廷今者宠以将军旌其旧德岂唯独举赏延之典亦欲使列士诸将自爲孙谋彛镐明谊入仕巳乆皆无悔吝故有序迁临封逺邦蔡亳兵部分忧佐理无忘谨㢘可依前件张直方授左骁卫将军制勑朕㩀南面之尊制一代之命先讲百官之法后行四方之政若有罪不问是倒持太阿有顽不磨是废去砥石则拱视天下何以爲理云麾将军起复检校刑部尚书兼右羽林统军将军御史大夫张直方席其先人任爲邉将披诚向阙执玉来朝近臣劳郊大匠理第典兵于禁门之内立侍于交㦸之中校其宠荣无与等比而乃每轻法检恣爲遨盪擅去宿卫潜游异县有司问状持舌不言以至再三始引愆阙古人有云语人必于其伦观过必于其党念其生自戎旅素不镌琢既触法网亦可矜容加膝坠泉予常自慎小惩大诫尔冝知恩不失将军之荣仍有兼官之重足得湔洗以俟甄升可银青光禄大夫检校刑部尚书兼右骁卫将军御史大夫朱叔明授右武卫大将军制勑金紫光禄大夫检校工部尚书兼左武卫上将军御史大夫上柱国呉兴郡开国公食邑二千户朱叔明司马军令黄帝李法兵家尚严始可尅敌邉将破虏诈増首级亦罪之小者汉文时魏尚囚繋汉宣时田顺自杀开元中幽州长史赵含章大破奚虏旋坐赃贿放流瀼州纵有功劳不赎罪犯是以拓土万里垂功中兴自长庆巳还益轻边事选拔将帅多非贤良豪夺种落蹄角之畜割削士卒衣食之赐见利则徃见弱则欺罔酧恩荣不顾㢘耻积帛藏镪丘累陵聚是以战士离落兵甲钝弊积三十年掷之不问近者伐叛益知其由屡下诏书诰诫深切岂知顽昧不可镌琢嗟尔叔明材惟朴樕性命浅狭其兄叔夜以赃抵刑不出私门可视覆辙忝㩀藩翰巳积岁时料甲峙粮既乏素效事虏接战不报寸功而乃公欺降戎干没战马归充伏枥告以弊帷人之无良一至于此昔曹刿请战卜式输射俱是匹夫不与公食尔乃贵拥旄钺任倚邉陲何其用心与古相万諌臣拜䟽前罚未塞尚爲恩贷不失将军分务洛师可以循省可右武衞大将军分司东都散官勲封如故梁荣干除检校国子祭酒兼右神䇿军将军制勑北落亲军夹峙宫省选忠勇者爲吾爪牙右神䇿军奉天镇都知兵马使银青光禄大夫检校国子祭酒兼右威卫将军御史大夫上柱国安定郡开国公食邑二千户梁荣干射必落鵰力䏻扼武自晦雄毅益守谦恭故䏻塞护长榆兵分细栁恩加士卒名着勤劳今日擢掌五兵荣悬三绶勉砺锋锷上答宠光可检校国子祭酒兼右神䇿军将军知军事御史大夫充马军都虞侯散官勲封如故吕卫除左卫将军李铢右威卫将军令狐勆除滑州别驾等制勅忠武将军前左武卫将军兼沣州长史合川郡公赐紫金鱼袋吕卫等卫爲天骄之魁来就诸臣之位诚敬忠信不失其常铢朗入仕岁乆阅官颇多闻无尤违是率理道将军上佐半刺之任言于清时皆爲美仕帖以禄秩之绶用嘉慕义之心慎无自轻勉于敬畏可依前件张㓜彰程脩巳除诸衞将军翰林待诏等制勑翰林待诏昭武校尉前守左骁衞将军上柱国赐紫金鱼袋张㓜彰等㓜彰脩巳鸿都奏伎攻于丹青用志不分与古争品审以武进晩䏻知书屡以辞章上千丞相知实以谨良绾务师儒以详练守职或艺或劳或迁或㧞将军佐寮皆爲宠擢各守职秩无忘专愼可依前件一品孙李明逺授左千牛僃身等制勑一品孙李明逺三品孙韩锷等立侍交㦸才䏻胜冠出入见君父之尊师资益忠孝之道流离少好骐骥老成冝念聿脩愼无欲速明逺可致果副尉守左千牛僃身锷可翊麾校尉守左千牛僃身李鄠除检校刑部贠外郎充盐鐡岭南留后郑蕃除义武军推官等制勑前鳯翔节度副使朝议郎侍御史内供奉赐绯鱼袋李鄠等五岭之表地逺京邑吏以法制奉公下以文律自持盖亦寡矣而盐铁搉束之籍延袤万里若当其才非唯山泽之饶归于公上亦得以逺人利病闻于朝廷今吾丞相揣摩新规改易旧制以鄠文学廉愼当官挺然甞倅贤侯号爲名士以此委任必有可观蕃瑾嗣闵咸有才能佐藩评刑知已所请各进官秩皆爲荣遇冝思报效无累荐延可依前件韦宗立授捡校仓部贠外郎知盐铁庐寿院等制勑权知盐铁庐寿院事朝请郎侍御史内供奉韦宗立等近者恢复河湟训定羗虏江湖之间人安而不扰供馈之费财有余而力不蹙实由管搉委之名臣今者尚书休以尔宗立等上言咸曰清白处巳勤谨奉公予安能知无不可者曁颉与潜皆称名士自有丞相爲尔巳知守职佐藩无忝新命可依前件房次玄除检校贠外郎充度支灵盐供军使等制勑前知度支河南院事朝散大夫试太子司议郎兼侍御史上柱国赐绯鱼袋房次玄等有司臣各言尔等或以科名文学或以清白才用列于荐籍其辞甚羙分金谷榷运之务无忘谨廉佐诸侯将军之府冝竭禆助报知苟尽能不逹乎尔其勉之可依前件李知让加御史中丞依前邠州刺史韦琼加侍御史充振武掌书记等制勑大中大夫使持节邠州诸军事守邠州刺史充兵马留后上柱国赐紫金鱼袋李知让等以知议所理杂以华夷冝假霜台用压戎落琼璹观等皆吾卿大夫之令子弟也戎臣知之请爲佐理夫幕吏之道有事必言知无不爲考于职分亦无本局各思报效勿事依违可依前件崔彦曾除山南西道副使李诜山东道推官扬元汶京兆府法曹等制勑朝议郎行郑州管城县令上柱国赐绯鱼袋崔彦曾等戎臣请士京兆求贤披其荐籍皆曰才能彦曾左官非罪理人异等诜张王贤客梁苑辞人元汶官决平之司无舞文之过移爲典狱陟在賔阶不累巳知唯有直道可依前件李承庆除鳯翔节度副使冯轩除义成军推官等制勑朝议郎前守太常丞上柱国李承庆等以文学升名于有司以才䏻入仕于官次诸侯辟之以佐于实席天子用之升于朝廷次第等级大小髙下亦与古之郷举里选考德试言无以异也尔等皆吾卿大夫之令子弟也清风素范克肖家声属辞彫章能取科第旣有知巳皆爲才人贤观与游逹视所举今尔賔主两皆得之义则进否则退无爲羙疹以求苟容可依前件夏侯曈除忠武军节度副使薛途除径阳尉充集贤校理等制勑前昭义军节度判官朝议郎殿中御史内供奉夏侯曈等曈以科名辞学开敏多才乆游诸侯常藴令闻周知吏理兼能㓗身戎臣上言愿爲毗賛旣诺仕以委质宜直道以酬知途以文行䇿名节趣清逺言于后进实爲秀人延阁典校丞相所请勉循阶级以至堂奥可依前件萧孜除着作佐郎裴祐之陜府廵官崔滔栎阳县尉集贤校理等制勑在春秋时晋爲诸侯国也尚立公族大夫敎育诸卿之子冨有贤哲不假搜聘召同列而㑹者三百余年况今天覆尽得而禹画无遗名卿贤相之家清风素范之敎子孙森罗髦俊并作次第叙用岂叹乏才匦使判官将仕郎守国子监太学博士萧孜等或以秀异得举文学决科或以行实立身遭逢知巳皆后生可畏之士爲当时有才之人东观着述殿阁典校参画幕府开导献纳清秩羙职二者兼之不由阶级安至堂奥勉于脩愼以俟超升可依前件扬知退除郓州判官薛廷望除羙原尉直弘文馆等制勑将仕郎前守京兆府蓝田县主簿杨知退等国家盪定济鲁余三十年多用名儒鎭之以选古俗其议賔吏皆爲秀彦弘文馆四部群书十八学士详考理乱铺陈王道此乃贞观之故事也若非名士固不与焉知退与途文行温雅副幕府之求廷望才学声华膺丞相之选当战伐之后切于供馈庠绩自以谨干称于有司子非能知咸徇其请各冝率励无累所举可依前件白従道除东渭桥廵官陶祥除福建支后刘蜕寿州廵官等制勑度支东渭桥给纳使廵官将仕郎试大理评事兼监察御史白従道等朕以国计出入委以表臣尚书㓪当战伐之余财谷殚蹷㫁长𥙷矩以无爲有今者上言三吏皆曰周才校其智䏻足应事役曁守臣贻孙等亦曰祥蜕之学温愼而在賔阶才者得失之端士者功名之本勉于自励无负巳知可依前件卢籍除河东副使李推贤殿中丞髙湜除湖南推官薛廷杰桂管支使等制勑河东节度副使朝散大夫检校大理少卿摄御史中丞上柱国卢籍等夫诸侯之任重矣其行道也得以阜俗其行法也得以刑人赏人若张攻化得以助业某等上言咸举可用籍等或负才器倜傥不群或以文章䇿名俊秀或有干局可佐囹圄皆徇所子安能知并州近胡王业兹始艰难巳来何战不会长沙始安颇闻旱耗各冝良士以佐贤侯夫直道枉道无他故也取容尽节而巳勿虑后患冝竭报知曁殿省佐僚县道爲郡岂曰虚授亦当尔才正霜台之旧名班芸阁之𥘉命各服宠禄勉于自强可依前件郑碣除江西判官李仁范除东川推官斐䖍余除山南东道推官䖏士陈威除西川安抚廵官等制勑浙江西道都团练判官将仕郎监察御史里行郑碣李仁范曁䖍余等咸以丈行䇿名清时诸侯知之命爲幕吏少微四星䖏士毗辅之宿也天之布列在轩辕前此乃天意亲近贤良先于妃后威者吾能言之耕延陵之臯荷石门之莜沉如鱼潜冥若鸿翔非吾贤相尔不肯起徇酬知已以壮在野并可依前件斐诒除监察御史里行桂管支使等制勑前郓曹濮等州观察支使朝散大夫试大理评事斐诒等守臣有司上言请士皆曰诒等士族之中有政事科名清廉公谨尝经职守称有才能古人于一饭之恩尚有杀身以报况于知已得不勉之可依前件石贺除义武军书记崔㳙除东川推官等制勑朝议郎行祕书省着作佐郎石贺等朕寄诸侯之事重矣大者敎化风俗小者惠飬黎衆环千里之疆绾三军之衆讲求倚用不五六人守臣公度仲郢所请贺等各以文学决科恺悌于禄观其襃举皆是才名能报所知在尔賔主子不与焉曁镶与钧亦称智敏神州作掾五库掌财足展干能无惰官守可依前件顾湘除泾原营田判官夏侯觉除盐鐡廵官等制勑前振武军节度判官文林郎监察御史里行顾湘等近者循名贵实科指稍峻诸侯有司亦各搜选才良以佐物务湘觉本以文进兼通吏理从周曁鲁皆称干能于以声韵上献律吕精功虽曰小道亦有可观徇请酬劳咸加新命各守职分无忘用心可依前仲赵元方除户部和籴廵官陈洙除长安县尉王巖除右金吾使判官等制勑摄戸部廵官宣德郎试秘书省校书郎兼殿中侍御史赵元方等各爲长才自有知巳地官平籴专丰耗发歛之任京尉坐曹决事得操豪猾交㦸之内賛佐卫臣言于仕进皆曰得路勉思报效无累所举并可依前件韦承鼎除左賛善大夫韦谞除尚食奉御柳谦除夀安县令韦选除义昌军推官钱琦除沧景支使等制勑前度支东渭桥给纳使廵官徴仕郎试大理司直兼殿中侍御史柱国韦承鼎等持身谨洁美才周通奉公当官先劳后禄端雅守道俊秀升名乆游贤侯衆称君子参东朝之賛谕分五尚之职秩糺大府群吏之失提王畿生齿之籍方六七十长亿万夫金台嘉招武幄与食法官宪秩以壮藩垣进于清时皆爲美仕近者屡谴幕吏子岂无意盖欲廓賔阶敢言之路诫诸侯自是之尊惟沧新造控制两河付之诚臣尤籍良画若免后患愼勿苟容各脩官业无自媮薄可依前件康从固除翼王府司马制勑新授银青光禄大夫检校国子祭酒兼濮州长史殿中侍御史上柱国康从固其父秀荣实爲名将李广多争死之士窦婴无入家之金一收七关易如拾芥念尔跨马事敌执戎同仇壮比文鸯勇同李敢子之能仕父教之忠古人之言信不虚设今者愿留阙下以奉朝请念其垂诲可见至诚曵𥚑宪寮用尔恩宠冝思终始上报君亲可检校国子祭酒兼翼王府司马殿中侍御史散官勲如故张正度除汾州别驾等制勑中散大夫前守青州别驾上柱国张正度等各以才能仕进谨愼脩身积日累时咸有知巳或以序进或徇所请皆佐列郡无怠官当可依前件马逈除蜀州别驾等制勑中散大夫前守彭王府司马上柱国马逈等以尔入仕歳乆愈知爲理半刺上佐得与二千石参校政事短长利病者也今以名郡借其佽助各有兼授以峻等衰愼守官常无自偷惰可依前件樊川文集第十九樊川文集樊川文集卷第二十樊川文集第二十杜牧字牧之髙骈除祭酒兼侍御史依前充职右神䇿军兵马使制右神䇿军右厢兵马使兼押衙银青光禄大夫检校国子祭酒前灵州大都督府左司马殿中侍御史上柱国髙骈禁旅典兵爲吾爪士言念付禄未称输劳舛之王官帖以宪秩可曰荣遇无忘尽瘁可检校国子祭酒兼濮王府司马侍御史余如故忠武军都押衙检校太子賔客王仲玄等加官制勑忠武军节度右都押衙银青光禄大夫捡校太子賔客兼殿中侍御史王仲玄等自艰难以来言念许师何役不行何战不㑹居常则长法知礼临敌则致命争登摽于和门不忝忠武尔等短衣长劒事㓂乗边触履艰危无所顾虑将军列状宪班酧劳勿矜常胜无忘淬砺可依前件右神䇿军押衙检校太子賔客尚汉美等叙勲制勑前件等㧞以貔貅之勇籍于禁旅之中大刀长矛重弓束矢林㑹山立星罗翼舒唯以忠勤供我宸极钖之勲宠以酬劳瘁可依前件右龙武军大将军刘诚信等三十三人叙阶制勑右龙武军大将兵马都知正议大夫检校太子賔客上柱国赐紫金鱼袋右龙武军宿卫刘诚信等技以勇闻任因信普力可挟辀以走敌艺䏻夺弰以制人常砺锋锘无所廻避自拱宸极益展忠劳思以报之何惜阶级可依前件柳师玄除衢州长史知夏州进奏等制勑夏州节度押衙知进奏朝议郎前权知杭州长史兼监察御史上柱国柳师玄等将军謢塞师玄主留邸之职从瑜继怤以墨纕徇公丧葬告满珪专书府藂委之务咸有劳䏻迁奨正名亦其常也各冝专谨勿罹悔尤可依前件頼师贞除怀州长史周少鄘除州司马王桂直除遒州长史等制勑鳯翔府节度押衙知进奏银青光禄大夫检校秘书监前兼亳州长史殿中侍御史上柱国赖师贞等师贞主大藩留邸之事少鄘专史阁错杂之务皆公谨歳乆官次冝迁玄爽俾佐郡符亦有可取湖外饥人相聚爲㓂荡覆郷县势如燎火盖不得巳遂至翦伐桂冝用命一举灭之言念功勤冝有襃赏名郡上佐帖以宪秩耀尔军旅可増义勇可依前件景思齐授官知宣武军进奏官制勑宣武军节度押衙知进奏起复银青光禄大夫检校太子賔客兼歙州司马上柱国景思齐等诸侯之任各有职贡小者得循事例大者决于朝廷闻白启导属在留邸尔等咸以谨宻能膺任使或外除䘮服或超授新命不失职禄勉于忠勤可依前件冯少端等湖南军将授官制勑湖南同团练副使冯少端等皆长沙勇士同擢兇徒言念功勤咸冝升奖帖之宪秩试以崇班名郡掾曹亦爲羙称特如恩宠非用彛章耀尔辕门可増忠壮可依前件朱諌周豹二人委本道量事优奖官健陞满等一百二十八人弩手并子弟周质等四百八十五人并委本道酌事量加赏给武官授折冲果毅等制勑具官某等夫折冲果毅皆吾武位以延勇士国朝用此以进立战功至将军者衆矣自府兵一废名存实亡今之来者岂其人哉近以邉障隙开㓂戎患结岂无万人之敌奋于下位之中但使披文空増拊髀并可依前件张直方贬恩州司戸制勑朕闻先王之理也设法误罹虽大必舍不忌故犯纵小必诛况乎凶狠不悛罪戾日积更欲矜免其如法何银青光禄大夫检校刑部尚书兼左骁卫大将军御史大夫张直方念以来朝嘉其慕善付之宠禄颇极尊荣爲执金吾鞭小过而至死作禁军统去异县而恣游尚以生自邉陲素乏教义退之散秩以惩非心俟其抆拭旧㢃湔洗前过必欲牵复用存始终岂暴虐得于天生险悍着于心本抵冐刑宪纵恣胸臆法所恶者尔皆爲之白昼九衢指憎万手作横日甚而不自知满于听闻岂可悉数礼曰凢有罪恶屏于四裔不留中国唯舜䏻之况之坚顽有不移之姿网罗无屡开之典荒服作掾犹曰寛恩尔䏻自新岂惜后命可守恩州司户参军贠外置同正贠仍即驰驿发遣王着贬端州司户制勑守爱州九眞县尉贠外置同正贠王着汉家之制虽丞贠相子亦当戌邉隋文之令盗邉谷一升坐法斩首盖以西北镇戍华夏保障法茍不立所虞非细尔当羗㓂犯塞之日天子拊髀之时命守关防以爲遮扜而乃占般兵粮自取佣直屏之荒服以谨其类乃令厥子叫阍称冤再命坐狱备见罪状幸以得无逋负可以矜寛爲列郡之掾曹换万里之一尉足得循省吾不负人可守端州司户参军置问正贠仍即驰驿发遣李玕贬抚州司马制勑朝散大夫守光禄少卿李玕昔开元致理之𥘉兾州刺史平嗣光阙温凊之礼遂夺其官放归田里是故四十余年风俗忠厚教化之本岂先斯乎尔爲将相之家穷极富贵坐有大第官爲亚卿母子异居仅将十载有司弹劾事状昭着于吾用法尔当何罪俾佐名郡尚曰寛恩可守抚州司马贠外置同正贠仍即驰驿发遣姜阅贬岳州司马等制勑朝议郎前守景陵台令上柱国姜阅等盗逆无状輙犯陵寝侵攘法物闻之震惊尔等官业在于守奉懈怠所政是谁之过言于末减朕不敢议各宜佐官用正典刑可依前件仍并驰驿发遣武易简量移梧州司马制勑守崖州司戸参军贠外置同正武易简㓂来乗城不能死节以此播弃尔亦何辞然汉诛李陵是爲虐典魏舍于禁实得中道力不足者法冝矜焉守臣敎爲吾爪牙能与别白使易简导生还之路朝廷无失入之刑咨尔三事大僚百司庶尹率能守此可期洽平各冝尽规朕不惜失可守梧州司马贠外置同正贠王元宥除右神䇿军护军中尉制勑縏缨趋朝交㦸入侍委以兵卫固湏信臣内枢宻使骠骑大将军行右威卫上将军知内侍省事上柱国晋国公食邑二千户王元宥俭而多才忠而䏻力事君尽礼䖏已无私自主枢要益见诚信今者十万全师北落禁旅视吴汉差强人意非韩信无可计事是以辍自心腹寄兹爪牙以尽尔材出于余志尔战歛豪猾整肃威容无使郷闾致有侵害勉酧倚任以报君亲可行右骁卫上将军知省事充右神䇿军护军中尉兼右街功德使散官勲封如故周元植除鳯翔监军制勑控秦塞之西扼胡苑之左乃睠歧陇爲国藩墙命以监抚冝崇班秩鳯翔监军使银青光禄大夫右领军卫大将军贠外置同正员上柱国汝南郡开国公食邑二千户赐紫金鱼袋周元植事君以敬䖏仕无私节操凌霜而不凋肝胆开忠而洞见谦以自得高而益兢累监三军推诚一贯言念西塞未得髙枕用其声实以护藩垣夫䖏于兵戎予今诫汝无怨不过于逺利伏衆莫若于律身立事成功酧恩垂美在此二者汝其勉之宠以内省之崇仍兼将军之贵徃服休命无忝恩荣可守右监门卫大将军知内侍省事散官勲封赐如故依前监鳯翔节度兵马朱䏻𥙿除景陵判官制敕新授景陵判官上骑都尉朱䏻𥙿朕以乔山弓剑渭北衣冠霜露之心悽感常切以汝端谨有守操尚无尤常在傍侧备见忠孝用是奨擢爰资守奉夙夜勤敬无忝委任可将仕郎内侍省掖庭局官教愽士贠外置同正员余如故刘全礼等七人并除内侍省内府局丞置同正等制勑赐绯鱼袋上柱国刘全礼等置在傍侧皆有才䏻既歴岁时合霑班秩各冝敬恭职禄不懈忠勤可依前件宋叔康妻封邑号制勑诗称鹊巢礼荣翟茀既彰牙爪之效冝齐伉俪之荣左神䇿军护军中尉兼左街功德使特进左领军衞大将军知内侍省事上柱国广平县开国侯食邑一千户宋叔康妻清河县君房氏懿兹柔淑作配忠勲䏻洁苹蘩克叶姻族成此内则穆其壸风称爲令人实光妇道爰䟽封爵用举典章可服宠荣勉于辅佐可封清河郡夫人吐突士晔妻封邑号制勑诗羙夫人礼称内子元膺腹心之任冝崇家室之荣弓箭军器等使特进行右领军卫大将军知内侍省事上柱国隂山县开国公食邑一千五百戸吐突士晔妻咸阳县君田氏生于冨贵作配忠贞柔婉自卑仪范可则职勤賔祭道睦亲旣谐闺风克成妇德爰加礼秩之贵以彰辅佐之勤荣我䟽封无忘内助可封鴈门郡夫人新罗王子金元弘等授太常寺少卿监丞簿制功某臣等感恩知义奉䞇不阙居大海之外爲有礼之賔尔国是也自列国卿至于署丞皆吾文吏之选次第授尔赤所以表他国不同礼也将我恩宠耀尔殊隣愼勿怠违永作藩屏并可依前件仍并放还蕃西州廻鹘授骁衞大将军制勑古者天子守在四夷盖以恩信不亏羁縻有礼春秋列潞子之爵西汉有隰隂之封考于经史其来尚矣西州放首颉干伽思俱宇合逾越宻施莫贺都督宰相安宁等忠勇竒志魁健雄姿懐西戎之腹心作中夏之保障相其君长颇有智谋今者交臂来朝稽颡请命丈组寸印髙位重爵举以授尔用震殊隣无忘敬恭冝念终始可云麾将军守左骁卫大将军外置同正贠余如故沙州专使押衙吴安正等二十九人授官制勑沙州专仗衙前左厢都知押衙吴安正等自天寳以降中原多故莫大之虏盗取西陲男爲戎臣女爲戎妾不暇弔伐今将百年自朕君临岂敢偷惰乃命将帅收复七关爰披地图实得天险遂相朝庭声闻闻于炖煌尔帅议潮果䏻抗忠臣之丹心折昆夷之长角窦融西河之故事见于盛时李陵教射之竒兵无非义旅尔等咸䏻竭尽肝胆奉事长帅将其诚命经歴艰危言念忠劳岂吝爵位官我武卫仍峻阶级以慰皇华用震殊俗可依前件炖煌郡僧正慧菀除临坛大德制勑炖煌管内释门都监察僧正兼州学愽士僧慧菀炖煌大藩乆䧟戎垒气俗自异果产名僧彼上人者生于西土利根事佛余力通儒悟执迷尘俗之身譬喻火宅举君臣父子之义教尔青襟开张法门显白三道遂使悍戾者好空恶杀义勇者徇国忘家禆助至多品地冝峻领生徒坐于学校贵服色举以临坛若非出群之才岂获兼荣之授勉弘两教用化新邦可充京城临坛大德余如故契丹贺正使大首领等授官制勑幽州道入朝贺正契丹大首领讨鲁等天子有道守在四夷尔今来朝予亦増愧绥之玉帛荣以班秩冝怀恩宠永保封疆可依前件仍并放还蕃黔中道朝贺牂牁大酋长等十六人授官制勑黔中道朝贺牂牁大酋长摄充州刺史赵琼林等夫西南诸国自古多顺在法度之外居绳墨之表来朝有礼归贡不阙玉帛以将厚意阶级以峻等衰各服宠荣无忘恭敬可依前件仍并放还蕃黔中道朝贺训州昆明等十三人授官制勑黔中道朝贺训州昆明继袭部落主嵯阿如弟摄训州刺史嵯阿蒲等招携以礼怀逺以德此国家所以殊俗贡聘不倦命舌人以通志意委属国以厚宴享仍峻阶级式尔恩荣无警邉陲以念终始可依前件仍并放还蕃樊川文集第二十樊川文集樊川文集别集一卷樊川别集序中书舎人杜牧字牧之集贤校理斐延翰编次牧之文号樊川集者二十卷中有古律诗二百四十九首且言牧始少得恙尽搜文章阅千百𥿄掷焚之才属留者十二三疑其散落于世者多矣旧传集外诗者又九十五首家家有之予徃年于棠郊魏处士野家得牧诗九首近汶上卢讷处又得五十篇皆二集所逸者其后池泛舟宴送王十秀才诗乃知外集所亡取别句以𥙷题今编次作一卷俟有所得更益之熈宁六年三月一日杜陵田槩序寓言暖风遟日柳𥘉含顾影看身又自慙何事明朝独惆怅杏花时节在江南猿月白烟青水暗流孤猿㗸恨呌中秋三声欲㫁疑肠㫁饶是少年须白头怀归尘埃终日满䆫前水态云容思浩然争得便归湘浦去却持竿上钓鱼船邉上晚秋黒山南面更无州马放平沙夜不收风送孤城临晚角一声声入客心愁伤友人悼吹箫妓玉箫声㫁没流年满目春愁陇树烟艶质巳随云雨散鳯楼空鎻月明天访许颜门近寒溪䆫近山枕山流水日潺潺长嫌世上浮云客老向尘中不解颜春日古道傍作万古荣华旦暮齐楼䑓春尽草萋萋君看陌上何人墓旋化红尘送马蹄青塜青塜前头陇水流燕山山上暮云秋蛾眉一坠穷泉路夜夜孤䰟月下愁大梦上人自庐峯廻行脚㝷常到寺稀一枝藜杖一禅衣开门满院空秋色新向庐峯过夏归洛中柳动晴风拂路尘年年宫阙鎻浓春一从翠辇无廵幸老却蛾眉㡬许人风吹柳带揺晴緑蝶遶花枝恋暖香多把芳菲泛春酒直敎愁色对愁肠邉上闻胡笳何处吹笳薄暮天塞垣髙鸟没狼烟游人一听头堪白苏武争禁十九年海路无尘邉草新荣枯不见緑杨春白沙日暮愁云起独感离郷万里人胡雏吹笛上髙䑓寒鴈惊飞去不廻尽日春风吹不散只应分付客愁来春日寄许浑先辈葪北鴈𥘉去湘南春又归水流沧海急人到白头稀塞路尽何处我愁当落晖终须接鸳鹭霄汉共髙飞经阖闾城遗踪委衰草行客思悠悠昔日人何处终年水自流孤烟村戌逺乱雨海门秋吟罢独归去烟云尽惨愁并州道中行役我方倦苦吟谁复闻戍楼春带雪邉角暮吹云极目无人迹廻头送鴈群如何遣公子髙卧醉醺醺别怀相别徒成泣经过总是空劳生惯离别夜梦苦西东去路三湘浪归程一片风他年寄消息书在鲤鱼中渔父白髪沧浪上全忘是与非秋潭垂钓去夜月叩船归烟影侵芦岸潮㾗在竹扉终年狎鸥鸟来去且无机秋梦寒空动髙吹月色满清砧残梦夜䰟㫁美人邉思深孤鸿秋出塞一叶暗辞林又寄征衣去迢迢天外心早秋客舎风吹一片叶万物巳惊秋独夜他郷泪年年爲客愁别离何处尽揺落㡬时休不及磻溪叟身闲长自由逢故人故交相见稀相见倍依依尘路事不尽云巖闲好归投人销壮志徇俗变真机又落他郷涙风前一满衣秋晚江上遣懐孤舟天际外去路望中賖贫病逺行客梦䰟多在家蝉吟秋色树鵶噪夕阳沙不拟彻双鬓他方掷岁华长安夜月寒光垂静夜浩彩满重城万国尽分照谁家无此名古槐踈影薄仙桂动秋声独有长门里蛾眉对晓晴云东西郍有碍出处岂虚心晓入洞庭阔暮归巫崃深渡江随鸟影拥树隔猿吟莫隐髙唐去枯苗待作霖春怀年光何太急倐忽又青春明月谁家主江山暗换人鸎花潜运老荣乐渐成尘遥忆朱门栁别离应更频逄故人年年不相见相见却成悲教我泪如霰嗟君髪似丝正伤携手处况值落花时莫惜今宵醉人间忽忽期闲题男儿所在即爲家百镒黄金一朶花借问春风何处好緑杨深巷马头斜金谷园繁华事散逐香尘流水无情草自春日暮东风怨啼鸟落花犹似堕楼人重登科星汉离宫月出轮满街含笑绮罗春花前每𬒳青娥问何事重来只一人游邉黄沙连海路无尘邉草长枯不见春日暮拂云堆下过马前逄着射鵰人将赴池州道中作青阳云水去年㝷黄绢歌诗出翰林投辖暂停留酒客綘帷斜繋满松隂妖人笑我不相问道者应知归路心南去南来尽郷国月沉秋水只沉沉隋宫春龙舟东下事成空蔓草萋萋满故宫亡国亡家爲颜色露桃犹自恨春风蛮中醉瘴塞蛮江入洞流人家多在竹棚头青山海上无城郭唯见松牌出象州寓题把酒直须判酩酊逢花莫惜暂淹留假如三万六千日半是悲哀半是愁送赵十二赴举省事却因多事力无心翻似有心来秋风郡阁残花在别后何人更一杯偶呈郑先辈不语亭亭俨薄粧画裙双鳯欝金香西京才子旁看取何似乔家郍窈娘子规蜀地曽闻子规鸟宣城又见杜䳌花一呌一回肠一㫁三春三月忆三巴江楼独酌芳春酒登楼已半醺谁惊一行鴈冲㫁过江云旅宿旅舘无良伴凝情自悄然寒灯思旧事㫁鴈警愁眠逺梦归侵晓家书到隔年湘江好烟月门繋钓鱼船杜䳌杜宇竟何寃年年呌蜀门至今衔积恨终古弔残䰟芳草迷觞结红花染血㾗山川尽春色呜咽复谁论闻蝉火云𥘉似灭晓角欲微清故国行千里新蝉忽数声时行仍髣髴度日更分明不敢频倾耳唯忧白髪生送友人十载名兼利人皆与命争青春望不住白髪自然生夜雨滴郷思秋风从别情都门五十里驰马逐鸡声旅情䆫虚枕簟凉寝倦忆潇湘山色㡬时老人心终日忙松风半夜雨帘月满堂霜匹马好归去江头橘正香晓望独起望山色水鸡鸣蓼洲房星随月晓楚木向云秋曲渚疑江尽平沙似浪浮秦原在何处泽国碧悠悠贻友人自是东西客逄人又送人不应相见老秪是别离频度日还知暮平生未识春傥无迁谷分归去飬天真书事自笑走红尘流年旧复新东风半夜雨南国万家春失计抛渔艇何门化涸鳞是谁添岁月老却暗投人别鹤分飞共所从六翮势催风声㫁碧云外影孤明月中青田归逺路丹桂旧巢空矫翼知何处天涯不可穷晚泊㠶湿去悠悠停桡宿渡头乱烟迷野岸独鸟出中流蓬雨延郷梦江风阻暮秋傥无身外事甘老向扁舟山寺峭壁引行径截溪开石门泉飞溅虚楹云起涨河轩隔水看来路踈篱见定猿未闲难乆住归去复何言早行垂鞭信马行数里未鸡鸣林下带残梦叶飞时忽惊霜凝孤鹤逈月晓逺山横僮仆休辞虑时平路复平秋日偶题荷花兼栁叶彼此不胜秋玉露滴𥘉泣金风吹更愁緑眉甘弃坠红脸恨飘流数息是游子少年还白头忆归新城非故里终日想柴扃兴罢花还落愁来酒欲醒何人𥘉髪白㡬处乱山青逺忆湘江上渔歌对月听偶见黄州作朔风髙紧掠河楼白鼻騧郎白罽裘有箇当垆明似月马鞭斜揖笑回头醉倒日晴空乐下仙云俱在凉亭送使君莫辞一盏即相请还是三年更不闻酬许十三秀才兼依来韵多为裁诗歩竹轩有时凝思过朝昏篇成敢道怀金璞吟苦唯应似岭猿迷兴每慙花月夕寄愁长在别离䰟烦君把卷侵寒烛丽句时传画㦸门后池泛舟送王十秀才城日晚悠悠絃歌在碧流夕风飘度曲烟屿隐行舟问拍疑新令怜香占彩毬当筵虽一醉宁复缓离愁书情谁家洛浦神十四五来人媚髪轻垂额香衫软着身摘莲红䄂湿窥渌翠娥频飞鹊徒来徃平阳公主亲兵部尚书席上作华堂今日绮筵开谁召分司御史来偶发狂言惊满坐三重粉靣一时囬骕骦坂荆州一万里不如蒯易度仰首望飞鸣伊人何异趣樊川别集樊川文集樊川文集外集一卷樊川外集中书舎人杜牧字牧之班竹筒簟血染班班成锦纹昔年遗恨至今存分明知是湘妃泣何忍将身卧泪㾗和严恽秀才落花共惜流年留不得且环流水醉流柸无情红艳年年盛不恨凋零却恨开倡楼戏赠细栁桥邉深半春缬衣帘里动香尘无端有寄闲消息背挿金钗笑向人𥘉上舩留寄烟水本好尚亲交何惨悽况爲珠履客即泊锦帆堤沙鴈同舩去田鵶遶岸啼此时还有味必卧日从西秋岸河岸微退落栁影微彫踈舩上听唿穉堤南趂漉鱼数帆旗去疾一艇箭廻𥘉曽入相思梦因慿附逺书过大梁闻河亭方䜩赠孙子端筑园纵翫归应少赋雪搜才去必频板路岂縁无罚酒不教客右更添人题吴兴消暑楼十二韵晴日登攀好危楼物象饶一溪通四境万岫遶层霄鸟翼舒华屋鱼鳞棹短挠浪花机乍织云叶近新雕䑓榭罗嘉卉城池敞丽谯蟾蜍来作鑑螮蝀引成桥燕任随秋叶人空集早潮楚鸿行尽直沙鹭立偏翘暮角凄游旅清歌惨沈寥景牵游目困愁託酒膓销逺吹流松韵残阳渡栁桥时陪庾公赏还悟脱烦嚣奉送中丞姊夫俦自大理卿出镇江西叙事书怀因成十二韵惟帝忧南纪搜贤与大藩梅仙调歩骤庾亮拂鞬一室何劳扫三章自不冤精明如定国孤峻似陈蕃灞岸秋犹嫩蓝桥水始喧红旓罣石壁黒矟㫁云根滕阁丹霄倚章江碧玉奔一声仙妓唱千里暮江痕私好𥘉童稚官荣见子孙流年休挂念万事至无言玉辇君频过冯唐将未论佣书醻万债竹坞问樊村中丞业深韬略志在功名再奉长句篇兼有谘劝樯似邓林江拍天越香巴锦万千千滕三阁上柘枝鼓徐孺亭西铁轴船八部元侯非不贵万人师长岂无权要君严重踈欢乐犹有河湟可下鞭和裴杰秀才新樱桃新果眞琼液未应宴紫兰圎疑窃龙颔色巳夺鸡冠逺火微微辨繁星歴历看茂先知味好曼倩恨偷难忍用烹骍酪从将翫玉盘流年如可驻何必九华丹春思岂君心的的嗟我泪㳙㳙绵羽啼来乆锦鳞书未传兽炉凝冷艳罗幕蔽晴烟自是求佳梦何湏讶昼眠代人作楼髙春日早屏束麝烟堆盼眄凝䰟别依稀梦雨来緑鬟羞妥么红颊思夭偎闘草怜香蕙簮花间雪梅戍辽虽咽切游蜀亦迟廻锦字梭悬壁琴心月满台笑筵凝贝启眠箔暁珠开腊破征车动𫀆襟对泪裁偶题二首劳劳千里身襟𬒮满行尘深夜悬双涙短亭思逺人苍江程未息黒水梦何频明月轻桡去唯应钓赤鳞有恨秋来极无端别后知夜䦨终耿耿明发竟遟遟信巳慿鸿去归唯与燕期只应明月见千里两相思冬至日遇京使发寄舎弟逺信初逢双鲤去他郷正遇一阳生鐏前岂解愁家国辇下唯能忆弟兄旅馆夜忧姜𬒳冷暮江寒觉晏裘轻竹门风过还惆怅疑是松䆫雪打声洛下送张曼容赴上党召歌阕鐏残恨起偏慿君不用设离筵未趍雉尾随元老且蓦羊肠过少年七叶汉貂眞宻近一枝诜桂亦徒然羽书正急徴兵地湏遣头风处处痊宣州留赠红鈆湿尽半罗裙洞府人间手欲分满面风流虽似玉四年夫壻恰如云当春离恨盃长满倚柱关情日渐曛爲报眼波湏穏当五陵游宕莫知闻寄题宣州开元寺松寺曽同一鹤栖夜深台殿月髙低何人爲倚东楼柱正是千山雪涨溪赠张祐诗韵一逄君平生称所闻粉毫唯画月琼尺只裁云黥阵人人慑秋星歴歴分数篇留别我羞杀李将军残春独来南亭因寄张祐煖云如粉草如茵独歩长堤不见人一岭桃花红锦黦半溪山水碧罗新髙枝百舌犹欺鸟带叶梨花独送春仲蔚欲知何䖏在苦吟林下拂诗尘宣州开元寺南楼小楼才受一床横终日看山酒满倾可惜和风夜来雨醉中虚度打牎声寄逺人终日求人卜廻廻道好音那时离别后入梦到如今别沈䖏士旧事参差梦新程逦迤秋故人如见忆时到寺东楼留赠舞鞾应任闲人看笑脸还湏待我开不用镜前空有泪蔷薇花谢即归来奉和仆射相公春泽稍愆圣君轸虑嘉雪忽降品彚昭苏即事书成四韵飘来鸡树鳯池边渐压琼枝冻碧涟银阙双髙银汉里玉山横列玉墀前昭阳殿下风廻急承露盘中月彩圎上相抽毫歌帝徳一篇风雅羙丰年寄李播评事子列光殊价明时忍自髙寕无好舟擑不汎恶风涛大翼终难戢竒锋且自韬春来烟渚上几净雪霜毫送牛相出镇襄州盛时常注意南雍暂分茅紫殿辞明主巖廊别旧交危憧侵碧雾寒斾猎红旓德业悬秦镜威声隐楚郊拜尘先洒泪成厦昔容巢遥仰沉碑㑹鸳鸯玉佩敲送薛邽二首可怜走马骑驴汉岂有风光肯占伊只有三张最惆怅下山廻马尚迟迟小捷风流巳俊才便将红粉作金台明年未去池阳郡更乞春时却重来见穆三十宅中庭梅榴花谢矜红掩素似多才不待樱桃不逐梅春到未曽逢宴赏雨余争解免低徊巧穷南国千般艳趂得东风二月开堪恨王孙浪游去落英狼籍始归来留诲曹师等诗万物有丑好各一姿状分唯人即不尔学与不学论学非探其花要自拨其根孝友与诚实而不忘尔言根本既深实柯叶自滋繁念尔无忽此期以庆吾门洛阳文争武战就神功时似开元天寳中巳建玄戈收相土应廽翠㡌过离宫侯门草满冝寒兎洛浦沙深下塞鸿疑有女蛾西望䖏上阳烟树正秋风寄唐州李玭尚书累代功勲照世光奚胡闻道死心降书功笔秃三千管领节门排十六双先揖耿弇声寂寂今看黄霸事摐摐时人欲识胷襟否彭蠡秋连万里江南陵道中南陵水靣漫悠悠风紧云轻欲变秋正是客心孤逈䖏谁家红䄂凭江楼登九峯楼晴江灔灔含浅沙髙低逺郭滞秋花牛酒渔笛山月上鹭渚鹙梁溪日斜爲郡异郷徒泥酒杜陵芳草岂无家白头搔杀倚柱遍归棹何时闻轧鸦别家𥘉岁娇儿未识爷别爷不拜手咤义拊头一别三千里何日迎门却到家归家穉子牵衣问归来何太遟共谁争岁月赢得鬂邉丝雨连云接塞添迢递洒幕侵灯送寂寥一夜不眠孤客耳主人䆫外有芭蕉送人鸳鸯帐里暖芙蓉低泣关山几万重明鑑半边钗一股此生何处不相逢遣懐道泰时还泰时来命不来何当离城市髙卧愽山隈醉赠薛道封饮酒论丈四百刻水分云隔二三年男儿事业知公有卖与明君直几钱歙州卢中丞见惠名醖谁怜贱子启穷途太守封来酒壹壷攻破是非浑似梦削平身丗有如无醺醺若借嵆康懒兀兀仍添寗武愚犹念悲秋更分赐夹溪红蓼映风蒲咏袜钿尺裁量减四分纎纎玉笋里轻云五陵年少欺他醉笑把花前出画裙官词二首蝉翼轻绡傅体红玉肤如醉向春风深宫鎻闭犹疑惑更取丹沙试辟宫监宫引出暂开门随例湏朝不是恩银錀却收金鎻合月明花落乂黄昏月三十六宫秋夜深昭阳歌㫁信沉沉唯应独伴陈皇后照见长门望幸心忍死留别献盐铁裴相公二十叔贤相辅明主苍生夀域开青春辞白日幽壤作黄埃岂是无多士偏蒙不弃才孤坟一尺土谁可爲培栽悲吴王城二月春色江上来水精波动碎楼䑓吴王宫殿栁含翠苏小宅房花正开解舞细腰何处徃䏻歌姹女逐谁廻千秋万古无消息国作荒原人作灰闺情代作梧桐叶落鴈𥘉归迢递无因寄逺衣月照石泉金点冷鳯酣箫管玉声微佳人力杵秋风外荡子从征梦寐希遥望戍楼天欲晓满城冬鼓白云飞寄沈褒秀才晴河万里色如刀处处浮云卧碧桃仙桂茂时金镜暁洛波飞处玉容髙雄如寳劒冲牛斗丽似鸳鸯飬羽毛他日忆君何处望九天香满碧萧骚入关东西南北数衢通曽取江西径过东今日更㝷南去路未秋应有北归鸿及第后寄长安故人东都放牓未花开三十三人走马廻秦地少年多办酒巳将春色入关来偶作才子风流咏暁霞倚楼吟住日𥘉斜惊杀东隣绣床女错将黄晕压檀花赠终南兰若僧北阙南山是故郷两枝仙桂一时芳休公都不知名姓始觉禅门气味长遣怀落魄江南载酒行楚腰肠㫁掌中轻十年一觉扬州梦占得青楼薄倖名春日途中田园不事来游宦故国谁教尔别离独倚关亭还把酒一年春尽送春时秋感金风万里思何尽玉树一䆫秋影寒独掩此门明月下泪流香𬒮倚栏干赠渔父芦花深泽静垂纶月夕烟朝㡬十春自说孤舟寒水畔不曽逄着独醒人叹花自恨㝷芳到巳遟徃年曽见未开时如今风摆花狼籍緑叶成隂子满枝题刘秀才新竹数茎幽玉色晓夕翠烟分声破寒䆫梦根穿緑藓纹渐笼当槛日欲碍入帘云不是山隂客何人爱此君山行逺上寒山石径斜白云生䖏有人家停车坐爱枫林晚霜叶红于二月花书怀满眼青山未得过镜中无那鬓丝何秖言旋老转无事欲到中年事更多紫薇花晓迎秋露一枝新不占园中最上春桃李无言又何在向风偏笑艳阳人醉后呈崔大夫谢傅秋凉阅管絃徒教贱子侍华筵溪头正雨归不得辜负南䆫一觉眠知宣州沈大夫登北楼书懐兵符严重辞金马星生光芒射斗牛笔落青山飘古韵帐开红斾照髙秋香连日彩浮绡幕溪逐歌声遶画楼可惜登临佳丽地羽仪湏去鳯池游夜雨九月三十日雨声如别秋无端满阶叶共白几人头点滴侵寒梦萧骚着淡愁渔歌听不唱蓑湿棹廻舟方响数条秋水挂琅玕玉手丁当怕夜寒曲尽连敲三四下恐惊珠泪落金盘将出关宿层峯驿却寄李諌议孤驿在重阻云根掩柴扉数声暮禽切万壑秋意归心驰碧泉涧目㫁青琐闱明日武关外梦魂劳逺飞使廻枉唐州崔司马书兼寄四韵因和清晨候吏把酒来十载离忧得暂开痴叔去时还读易仲容多兴索衘盃人心计日殷勤望马首随云早晚廻莫爲霜台愁岁暮潜龙湏待一声雷郡斋秋夜即事寄斛斯处士许秀才有客谁人肯夜过独怜风景柰愁何邉鸿怨处迷霜乆庭树空来见月多故国杳无千里信綵弦时伴一声歌驰心秪待城乌暁㡬对虚檐望白河同赵二十二访张明府郊居聮句陶潜官罢酒缾空门掩杨花一夜风古调诗吟山色里无絃琴在月明中逺檐髙树冝幽鸟出岫孤云逐晚虹别后东篱数枝菊不知闲醉与谁同早春题眞上人院清羸已近百年身古寺风烟又一春寰海自成戎马地唯师曽是太平人对花微疾不饮呈坐中诸公花前虽病亦提壷数调持觞兴有无尽日临风羡人醉雪香空伴白髭须酬王秀才桃花园见寄桃满西园淑景催㡬多红艳浅深开此花不逐溪流出晋客无因入洞来走笔送杜十三归京烟鸿上汉声声逺逸骥㝷云歩歩髙应笑内兄年六十郡城闲坐飬霜毛送王十至褒中因寄尚书阙下经年别人间两地情坛埸新汉将烟月古隋城鴈去梁山逺云髙楚岫明君家荷藕好缄恨寄遥程后池泛舟送王十相送西郊暮景和青苍竹外遶寒波爲君蘸甲十分饮应见离心一倍多重送王十分𬒮还应立马看向来离思始知难鴈飞不见行尘灭景下山遥极目寒洛阳秋夕泠泠寒水带霜风更在天桥夜景中清禁漏闲烟树寂月轮移在上阳宫赠猎骑巳落双鵰血尚新鸣鞭走马又翻身慿君莫射南来鴈恐有家书寄逺人怀吴中冯秀才长洲苑外草萧萧却筭游程岁月遥唯有别时今不忘暮烟秋雨过枫桥寄东塔僧𥘉月微明漏白烟碧松梢外挂青天西风静起传深业应送愁吟入夜蝉秋夕红烛秋光冷画屏轻罗小扇扑流萤淫阶夜色凉如水坐看牵牛织女星瑶瑟玉仙瑶瑟夜珊珊月过楼西桂烛残风景人间不如此动揺湘水彻明寒送故人归山三清洞里无端别又拂尘衣欲卧云看着挂冠迷处所北山萝月在移文闻角暁楼烟槛出云霄景下林塘巳寂寥城角爲秋悲更逺护霜云破海天遥押兵甲发谷口寄诸公晓涧青青桂色孤楚人随玉上天衢水辞谷口山寒少今日风头校暖无和令狐侍御赏蕙草㝷常诗思巧如春又喜幽亭蕙草新本是馨香比君子遶栏今更爲何人偶题道在人间或可传小还轻变巳多年今来海上昇髙望不到蓬莱不是仙三川驿伏覧座主舎人留题旧迹依然巳十秋雪山当面照银钩怀恩泪尽霜天晓一片余霞映驿楼陜州醉赠裴四同年凄风洛下同覊思遟日棠隂得醉歌自笑与君三歳别头衔依旧鬓丝多破镜佳人失手镜𥘉分何日团圎再㑹君今朝万里秋风起山北山南一片云长安雪后秦陵汉苑参差雪北阙南山次第春车马满城原上去岂知惆怅有闲人华清宫零叶飜红万树霜玉莲开蘂暖泉香行云不下朝元阁一曲淋铃泪数行冬日题智门寺北楼满怀多少是恩酬未见功名巳白头不爲㝷山试筋力岂能寒上背云楼别王十后遣京使累路附书重关晓度宿云寒羸马縁知歩歩难此信的应中路见乱山何处拆书看许秀才至辱李蕲州絶句问断酒之情因寄有客南来话所思故人遥枉醉中诗暂因微疾湏防酒不是欢情减旧时送张判官归兼谒鄂州大夫处士闻名早游秦献䟽廻腹中书万卷身外酒千盃江雨春波阔园林客梦催今君拜旌㦸凛凛近霜台宿长庆寺南行歩歩逺浮尘更近青山昨夜邻髙铎数声秋撼玉霁河千里暁横银红渠影落前池净緑稻香来野迳频终日官闲无一事不妨长醉是游人望少华身随白日看将老心与青云自有期今对晴峯无十里世縁多累暗生悲文字波中去不还物情𥘉与是非闲时名竟是无端事羞对灵山道爱山眼看云鹤不相随何看尘中事作爲好伴羽人深洞去月前秋听玉参差登澧州驿楼寄京兆韦尹一话涔阳旧使君郡人廻首望青云政声长与江声在自到津楼日夜闻长安晴望翠屏山对鳯城开碧落揺光霁后来回识六龙廵幸处飞烟闲绕望春台歳日朝回星河犹在整朝衣逺望天门再拜归笑向春风初五十敢言知命且知非骕骦骏瑶池罢游宴良乐委尘沙遭遇不遭遇盐车与鼓车龙丘途中汉苑残花别吴江盛夏来唯看万树合不见一枝开水色饶湘浦滩声怯建溪泪流回月上可得更猿啼宫人冢尽是离宫院中女苑墻城外冢累累少年入内教歌舞不识君王到老时寄浙西李判官燕台上客意何如四五年来渐渐踈直道莫抛男子业遭时还与故人书青云满眼应骄我白发浑头少恨渠唯念贤哉崔大让可怜无事不歌鱼寄杜子不识长杨事北胡且教红䄂醉来扶狂风烈熖虽千尺豁得平生俊气无武牢关吏应相笑箇底年年徃复来若问使君何处去爲言相忆首长廻卢秀才将出王屋髙歩名埸江南相逢赠别王屋山人有古文欲攀青桂弄氛氲将擕徤笔干明主莫向山坛问白云驰逐宁教争䖏让是非偏忌衆中分交游话我慿君道除却鲈鱼更不闻送刘三复郎中赴阙横溪辞寂寞金马去追逰好是鸳鸯佀正逢霄汉秋玉珂声琐琐锦帐梦悠悠㣲笑知今是因风谢钓舟羊栏浦夜陪宴会弋槛营中夜未央雨沾云惹侍襄王毬来香䄂依稀暖酒凸觥心汎灔光红絃髙紧声声急珠唱铺圆袅袅长自比诸生最无取不知何䖏亦升堂送杜顗赴润州幕少年才俊赴知音丞相门栏不觉深直道事人男子业异郷加饭弟兄心还须整理韦弦佩莫独矜夸玳瑁簮若去上元怀古去谢安坟下与沉吟有感宛溪垂栁最长枝曽𬒳春风尽日吹不堪攀折犹堪看陌上少年来自遟书怀寄卢州谢山南畔州风物最宜秋太守悬金印佳人敞画楼凝缸暗醉夕残月上汀州可惜当年鬓朱门不得游贺崔大夫崔正字内举无慙古所难燕䑓遥想拂尘冠登龙有路水不峻一鴈背飞天正寒别夜酒余红烛短映山帆去碧霞残谢公楼下潺湲响离恨诗情添㡬般江南送左师江南爲客正悲秋更送吾师古渡头惆怅不同尘土别水云踪迹去悠悠寝夜蛩唱如波咽更深似水寒露华惊弊褐灯影挂尘冠故国𥘉离梦前溪更下滩纷纷毫髪事多少宦游难十九兄郡楼有宴病不赴十二层慺敞画檐连云歌尽草纎纎空堂病怯阶前月燕子嗔垂一行帘愁聚散竟无形廻肠自结成古今留不得离别又潜生䧏虏将军思穷秋逺客情何人更憔悴落第泣秦京隋苑红霞一抺广陵春定子当筵睡脸新却笑丘墟隋炀帝破家亡国爲谁人芭蕉芭蕉爲雨移故向䆫前种怜渠点滴声留得归郷梦梦逺莫归郷觉来一翻动汴人舟行荅张祐千万长河共使船听君诗句倍沧然春风野岸名花发一道㠶樯画栁烟牧陪昭应卢郎中在江西宣州佐今吏部沈公幕罢府周歳公宰昭应牧在淮南縻职叙旧成二十韵用以投寄燕鴈下杨州凉风栁陌愁可怜千里梦还是一年秋宛水环朱槛章江敞碧流谬陪吾益友祗事我贤侯印组萦光马锋铓看解牛井闾安乐易冠盖惬依投政简稀开合功成每运筹送春经野坞迟日上高楼玉裂歌声㫁霞飘舞带收泥情斜拂印别脸小低头日晩花枝烂釭疑粉彩稠未曾孤酩酊剰肯只淹留重德俄徴宠诸生苦宦游分途之絶国洒泪拜行辀聚散眞漂梗光隂极转邮铭心徒歴歴屈指尽悠悠君作烹鲜用谁膺仄席求卷怀能愤悱卒歳且优游去矣时难遇沽哉价莫酬满枝爲皷吹衷甲避戈矛隋帝宫荒草秦王土一丘相逢好大笑除此揔云浮樊川外集