祖堂集中支出版社祖堂集卷第一毗婆尸佛第一毗婆尸佛姓拘楼剎利王种父字槃裱母字槃头末所治国名剎末提偈曰身从无相中受生喻如幻出诸形像幻人心识本来空罪福皆空无所住尸弃佛第二尸弃佛姓拘楼剎利王种父字阿轮拏母字婆罗诃越提所治国名阿楼那和提偈曰起诸善法本是幻造诸恶业亦是幻身如聚沬心如风幻出无根无实性毗舍浮佛第三毗舍浮佛姓拘楼剎利王种父字须波罗提和母字耶舍越提所治国名阿耨忧摩偈曰假借四大以为身心本无生因境有前境若无心亦无罪福如幻起亦灭拘留孙佛第四拘留孙佛姓迦叶婆罗门种父字阿枝达兜母字随舍迦所治国名轮呵利提偈曰见身无实是见佛了心如幻是了佛了得身心本性空斯人与佛何殊别拘那含牟尼佛第五拘那含牟尼佛姓迦叶婆罗门种父字耶睒钵多母字欝多罗所治国名差摩越提偈曰佛不见身知是佛若实有知别无佛智者能知罪性空坦然不惧于生死迦叶佛第六迦叶佛姓迦叶婆罗门种父字阿技达耶婆母字檀明越提耶所治国名波罗私偈曰一切众生性清净从本无生无可灭即此身心是幻生幻化之中无罪福释迦牟尼佛第七释迦牟尼佛姓释迦剎利王种父字阅头檀母字摩诃摩耶所治国名迦维罗卫偈曰幻化无因亦无生皆则自然见如是诸法无非自化生幻化无生无所畏是释迦佛者即贤劫中第四佛也三劫之中初千佛花光佛为首下至毗舍浮佛于过去庄严劫中而得成佛也中千佛者拘楼孙佛为首下至楼至如来于现在贤劫中次第成佛也后千佛者日光如来为首下至须弥相佛于未来星宿劫中当得成佛也贤劫初时香水弥满中有千茎大莲华王其第四禅观见此瑞递相谓曰今此世界若成当有一千贤人出现于世是故此时名为贤劫准因果经云释迦如来未成佛时为大菩萨名曰善慧亦名忍辱功行已满位登补处生兜率天名曰圣善亦曰护明为诸天王说补处行亦于十方现身说法期运将至当下作佛觐诸国土何者处中则知迦毗罗国最是地之中矣故本起经云佛之威神至尊至重不生边地之倾斜也此迦毗罗城三千日月干坤之中央也往古诸佛皆兴于此俱舍论云剡浮洲之中矣山海经云身毒之国轩辕氏居之廓璞註曰则中天竺也彼土自分五天竺国中天竺国是天地之中名既非边中义现矣因果经云中天大夏种姓有四谓剎利帝种婆罗门种毗舍罗种首种剎利王种最为高贵劫初以来相承不绝余之三姓非此所论但明佛姓自分五别又长阿含经云劫初成时未有日月光明诸天福尽下生皆化为人欢喜为食身光远照飞行自在无有男女尊卑亲属自然地味味如苏蜜有试尝者遂生抟食光威通亡唿嗟在地食多貌悴食小形泽便兴胜负地味则没又生地皮因食地皮故诸恶凑集又生林藤粳米等众味甘美因兹食者具男女根如是展转便为姻媾遂始胎生楼炭经云自然粳米朝刈暮熟中阿含经云米长四寸人竞预取如是相煞预取之处后更不生长阿含经云尔时众生既见不重生故各怀忧恼互封田宅以为畔其有自藏以来盗他田由是诤起无能决者议立一人号平等主赏善罚恶仍共供给时有一人容质伟威严鞠物众所信伏则往请之彼既受已遂有民主名焉楼炭经云众人言议为作长号谥之曰王以法取祖故名剎利此译田地主也时阎浮提天下富乐安隐地生青草如孔雀毛八万郡国聚落相闻无有寒热及病恼者王以正法治世奉行十善互相崇敬犹如父子人寿极久不可量计后有余王不行正法其寿遂减至十千岁如是渐减至今百年先于劫初创始为王展转相承至菩萨身罗罗正嫡便绝余族枝派今犹嗣位故下广列转轮粟散绍续之相也初民主王号曰大人第二珍宝王乃至第三十三善思王如上三十三王子子相承也亦是粟散而已次下并是转轮圣王嫡嫡相承至于菩萨楼炭经云真阇王有一太子名波迮迦译云大鱼王也佛本行经云中天有城名曰褒多那人民繁炽其中有帝名大鱼王从此王乃至大名称王有子孙相承苗裔计有八万四千二百七十二王尽是金轮王最后有二王为阎浮提主名茆草王草王有太子名大茆草王大茆草王无子为王作是念言我上祖代代相承皆是金轮王之苗裔我今无嗣种姓将恐断绝我若出家恐断王种若不出家则断圣种思惟是已则持国事付诸大臣王乃入山修道成五通仙名曰王仙此王仙先有夫人名善袭在宫有娠后生一子是大茆草王之苗裔也后诸大臣知是王仙太子遂则重灌顶绍承王位号为遮王又云欝摩王亦曰摩王也王有二妃一名善贤二名妙端正妙端正者生四太子一名炬面二名金色三名象众四名别成善贤夫人唯生一子名曰长寿端严可喜世间小双唯无骨相不堪绍位善贤思惟妙端正四子炬面等辈兄弟群族我今唯此一子虽然端正不堪为王作何方便令我此子得绍王位尔时遮王驾车宫菀安慰诸妃善贤出来启王言我种种安隐唯有一愿拟从王乞愿王赐我王曰从心所欲朕当与之善贤曰王不得变悔请王设誓王言若变悔者朕当破作七分善贤白大王曰炬面等四子宜可摈出王言此四子无过云何摈出王良久思惟为自设誓已不违愿故遂判四子摈于他方时四王子白父王言我等四人不造余过忽然摈我出国何也王言知汝四子实无过失不辜横遭如上所说此非我心善贤之意时四童子所生庶母并眷属等闻此事已疾至王所白大王言我等四子奉王摈出我愿随去王言宜依遮王有续告四子若欲姻娉莫婚他族宜亲内姓无令种姓断绝此四童子敬王教则领眷属面北而去至舍夷林其中水土宽平无诸阜将诸眷属住此林中福德盛故遂成巨国后遮王思问群臣朕昔摈出四子今在何方大臣奏曰今在香山之北雪山之南二山中间有林名曰舍夷地沃丰饶人民炽盛百姓归之犹如市欝成大国立为王名尼拘罗城古仙迦毗罗得道之处因兹立城名也时遮王闻已再三叹言我子释迦我子释迦因此从德立姓姓释迦释迦者译言能仁也大遮王三子已殁唯有别成号曰尼拘罗王是佛祖祖此王有太子名曰拘卢罗王是佛高祖此王有太子名曰瞿拘卢王是佛曾祖此王有太子名曰师子颊王是佛祖此王有四太子一名输头檀那则净饭王二名输拘卢檀那则白饭王三名途卢那则斛饭王四名阿弥都檀那则甘露饭王净饭王有二太子一名悉达多则是佛四月八日生身长丈六二名难则是逆风扫地者也四月九日生身长丈五尺四寸白饭王有二太子一名调达是佛当兄四月七日生身长丈五尺四寸二名阿难是佛侍者四月十日生身长丈五尺三寸斛饭王有二太子一名释摩男捉土成金者四月十二日生身长丈四寸甘露饭王有二太子一名波投出家竟四月十三日生身长丈四寸二名跋提子入道四月十四日生身长丈四寸佛本行经曰尔时护明菩萨在兜率天上心念欲化一切众生遂金团天子汝善观察诸王种族则当为吾拣一生处金团天子奉菩萨为其观察观察已竟白菩萨言有剎利种姓瞿昙氏剎利帝后依瞿昙大仙学道从师姓瞿昙氏元本以来世世为金轮王之种族乃至遮王苗裔以来子孙相承住彼迦毗罗城释种之所都也其中有王名师子颊王此王有太子名输头檀那王今此王者于一切世间天人之中有大名称堪为菩萨託生之处菩萨叹曰善哉善哉汝善观察诸王种姓如汝所说我定生彼又经云护明菩萨欲降下时摩耶夫人告净饭王言大王当知我今欲受八禁清净斋戒当斋戒已遂则眠于梦中见有一六牙白象其首朱色七支柱地以金装牙天人乘之从空而下赴净饭王宫据阿含经曰推佛降神母胎则当此土姬周第五帝昭王即位二十三年癸丑之岁七月十五日託阴摩耶至二十四年甲寅之岁摩耶夫人于毗罗菀中游戏快乐见波罗树花可爱举右手攀枝菩萨从右胁而诞生身真金色相好具足又普曜经云佛初生时放大光明照十方界地涌金莲自然捧足东西南北各行七步观察四方一手指天一手指地作师子吼天上天下唯我独尊又偈曰我生胎分尽是最后末身我已得解脱当复度众生说此偈已感九龙吐水沐浴太子太子浴已嘿然不语还同世间婴儿又案周异记云昭王即位二十四年甲寅之岁四月八日江河泉池忽然泛涨宫殿人舍山川大地咸悉震动其光有五色贯入大殿遍于四方昭王问大史苏由曰是何祥也苏由奏曰有大圣人生于西方又问于天下如何由曰则时无也他一千年外声教被于此土即是佛初生西天竺国迦毗罗城净饭王宫瑞应此土案十二因缘经云太子年登十九猒皇后宫父王恐畏出家遂箫韵娱乐太子太子不乐坐至三更五百宫人悉皆得睡净居天子时在虚空中说偈告于太子世间不净众惑迷无过妇人身体性世间衣服庄严故愚痴是边生贪欲是人能作如是观如梦如幻非真实速舍无明勿放逸心得解脱功德身又天人于牖中叉手白太子言时可去矣太子闻此偈已心生欢喜命车匿鞁犍陟来四神捧足踰城西北而去太子念言夫出家者具大慈悲不留马迹王必罪于门人则于城西北角留一马迹令知腾空西北而去时当此土周昭王四十二年壬申之岁二月八日夜半也案律云太子去已至摩竭国斑茶山中于其石上结跏趺坐作是念言以何物剃除鬓发才起此念净居天子便即捧刀太子自把剃鬓发已净居天子更捧缦僧伽梨衣便脱旧日所着衣服并脱头冠白马等付与车匿将还王宫并说偈言辞父王曰假便恩爱久共处时至命尽会别离见此无常须臾间是故我今求解脱尔时太子在于山中勇勐精进修无上道又诣阿蓝迦蓝处三年学不用处定知非便舍复至欝头蓝弗处三年学非想非非想定知非亦舍又至象头山同诸外道日食麻麦经于六年苦行将满则于尼连河浴苦行日久就岸稍难成仙人挽低树枝接于太子又因果经云浴已我若以羸劣之身而取道者外道言自饿则是涅槃故当受食太子才起此念时有难波罗奈姊妹二人捧上乳糜太子又自念言当将何器而为受食才起此念时四天王各捧石钵其时菩萨为平等故并总受之息贪欲故按成一钵以受乳糜喰充色力欲诣正觉山准本行经云太子思念当用何物而坐应须净草才起此念路上遇刈草人名曰吉安太子语曰此草可能惠施小许不为爱惜吉安则授与逦迆而去至正觉山为太子德重故其山震动山神出现语太子曰此非成道处太子问曰何方堪耶山神曰从此去摩竭提国南一十六里有金刚座贤劫千佛皆昇此座成等正觉宜当往彼尔时太子遂则下山遇一盲龙盲龙语太子曰菩萨欲求成道处也太子问汝何知我菩萨盲龙曰我昔于毗婆尸佛时为恶性比丘毁三宝遂堕龙中兼盲其目过去三佛出世我眼则开灭后还闭今见汝身令我眼开故知汝是菩萨则引太子诣金刚座以草敷上遂昇此座太子发弘愿言我若不成无上菩提誓不起于此座而成正觉号之为佛故普曜经云菩萨于二月八日明星出时大悟便造偈曰因星得悟悟后非星不随于物不是无情时当此土周第六帝穆王三年癸未之岁二月八日成道因此三十成道也尔时释迦如来成道竟示众曰夫出家沙门者断欲去爱识自心源达佛本理悟无为法内无所得外无所求心不系道亦不业结无念无作非修非证不历诸位而自崇敬名之为道有一比丘问如何是清净本性佛言毕竟净故如何是本性无知佛言诸法钝故外道问佛不问有言不问无言佛乃良久外道作礼赞曰善哉善哉世尊有如是大慈大悲开我迷云令我得入外道去后阿难问佛外道以何所证而言得入佛言如世间良马见鞭影而行如是说法住世四十九年后于拘尸那城熙连河侧娑罗双树间入于涅槃寿龄当七十九矣时周穆王五十二年壬申之岁二月十五日暴风忽起飘损人舍伤折树木山河大地悉皆震动西方有白虹十二道通过此土连夜不灭当此之时则佛入涅槃之祥应又涅槃经云尔时世尊欲涅槃时迦叶不在众会佛告诸大弟子迦叶来时可令宣扬正法又云吾有清净法眼涅槃妙心实相无相微妙正法付嘱于汝汝善护持并阿难嗣二传化无令断绝而说偈曰法本法无法无法法亦法今付无法时法法何曾法尔时迦叶与五百弟子在耆阇崛山身心寂然入于三昧于正受中倏然心惊举身战从定中出见诸山地皆大振动则知如来已入涅槃告诸弟子我佛大师入于涅槃经于七日已入棺中苦哉苦哉应当疾往至如来所恐已荼毗不得见佛以敬佛故不敢飞空往如来所则将弟子寻路疾行悲哀速往正满七日至拘尸城茶毗所问大众言如何得开大圣金棺大众答曰佛入涅槃已经二七恐有损坏如何得开迦叶言如来之身金刚坚固不可俎坏德香芬馥若栴檀山作是语已涕涙交流至佛棺所尔时如来大悲平等为迦叶故棺自然开皆则解散现出三十二相八十种好真金紫磨坚固之身尔时迦叶复重悲哀与诸弟子绕佛七匝长跪合掌说偈哀叹曰苦哉苦哉大圣尊我今荼毒苦切心世尊灭度一何速大悲不能留待我我于崛山禅定中遍观如来悉不见又观见佛已涅槃倏然心战大振惊忽见暗云遍世界复睹山地大振动则知如来已涅槃故我疾来已不见世尊大悲不普我令我不见佛涅槃不蒙一言相教告今我孤露何所依世尊我今大苦痛情乱迷闷昏浊心我今为礼世尊顶为复哀礼如来胸为复敬礼大圣手为复悲礼如来腰为复敬礼如来脐为复深心礼佛足何故不见佛涅槃唯愿示我敬礼处如来在世众安乐今入涅槃皆大苦哀哉哀哉深大苦大悲示教所礼处尔时迦叶说是偈已世尊大悲则现二足千辐轮相出于棺外回示迦叶从千辐轮放千光明遍照十方一切世界尔时迦叶与诸弟子见佛足已一时礼拜千辐轮相大觉世尊金刚双足还自入棺封闭如故尔时如来以大悲力从心胸中火踊棺外渐渐茶毗经于七日焚妙香薪尔乃方尽佛力威神内外白褺而无损也此有二表外一重白褺不损者表俗谛存焉内一重白褺不损者表真谛不坏也自如来入涅槃壬申之岁至今唐保大十年壬子岁得一千九百一十二年教流汉土迄今壬子岁凡经八百八十六年矣大迦叶第一祖大迦叶尊者摩竭国人也姓婆罗门父名饮泽母字香志与瓶沙王竞富唯让一犁共摩竭以争饶更逾千倍积长者之贝玉祈请树神获贫女之金珠庄严塔像载诞金光之子结成金色之妻果合前缘深扶宿愿虽为贵偶乃无欲情欲求出家泽志听许便投世尊发弘誓愿上法受戒清贞守素无爱无欲常行头世尊在日命坐付衣常于众中称叹第一尔时大迦叶告诸比丘曰佛已茶毗金刚舍利非我等事何以故自有国王大臣长者居士求最胜福田者自当供养我等宜当结集法宝无令断绝为未来世作大照明绍隆正法尔时迦叶作大神通往须弥顶而说偈曰如来诸弟子且莫般涅槃若得神通者当赴于结集说是偈已则击挝铜挝铜之中而传此偈声遍三千大千世界得神通者悉皆赴集圣众既繁遂拣内闲三藏外达五明足满六通智圆四辨者其数四百九十有九悉集王舍城耆阇崛山宾钵罗窟此云七叶尔时阿难为漏未尽当被跋阇比丘有他心智则便观察知阿难兄有欲漏故未及众圣不得入会时阿难比丘当自念言我事如来亦无缺犯为自有漏不及众数思惟是事晓夜经行明相出时身体疲极兼卧之次头未至枕得证果位心生欢喜则往宾钵罗窟击其石门尔时迦叶在于窟中问是何人敲我此户答言是佛侍者比丘阿难迦叶语曰汝漏未尽不得入来阿难答言我已证无漏迦叶报言汝既证无漏可现神变以遣众疑尔时阿难则骋神通从钥孔入得在众会添数五百案育王经云迦叶告阿阇世王我今欲集如来三藏愿大王为我檀越王言愿诸大圣集如来三藏无有遗余不舍慈悲受我供养阿阇世王为结集主时诸比丘则从座起谘问长老大迦叶于三藏中先集何藏迦叶语云堂集修多罗藏迦叶白圣众言此阿难比丘多闻持有大智慧常随如来梵行清净所闻佛法如水传器无有遗余佛所赞叹聪第一宜可请彼集修多罗藏大众嘿然允之迦叶告阿难曰汝于今者宜宣法宝阿难躬受敬诺观察圣心而说偈曰比丘诸眷属离佛不庄严犹如虚空中众星之无月说是偈已礼众圣足则昇法座案七事记云尔时阿难当昇座已尊诸相好现身如佛众见此瑞则生三疑一谓大师慈悲故从涅槃起为我等辈宣甚深法二谓他方诸佛知我释迦奄化故而来此中宣扬妙法三谓阿难转身成佛为众说法耶尔时阿难而说是言如是我闻一时佛住某城某处说某经教乃至人天等作礼奉行阿难则下法座却复本身诸菩萨等知是世尊加被众疑悉遣时迦叶问诸比丘阿难所言不错谬乎诸比丘皆云不异世尊所说于是迦叶请优波离集毗尼藏次命迦旃延集阿毗昙藏迦叶则入愿智三昧观所集法藏皆无欠少由兹流布而不断绝阿阇世王忏悔经有三种阿难一阿难此云庆喜持声闻法藏于上二乘随力随分二阿难跋罗此云庆喜贤持中乘法藏于上大乘随力随分于下小乘容与兼持三名阿难婆伽罗此云庆喜海持菩萨大乘法藏于下二乘容与兼持又台教中有四阿难何等为四一者庆喜阿难结集藏教二者贤阿难结集通教三者典藏阿难结集别教四者海阿难结集圆教论其本也唯一金龙尊佛语其迹也分四阿难弟子梵语阿难此无染阿者无也难者染也论此无染亦分为二一者断除烦恼名为无染二者出离修证名为无染断除烦恼无染是名传教阿难出离修证无染是名传禅阿难矣阿难问师传佛金襕外别传个什摩师唤阿难阿难应若师曰倒却门前剎竿着阿阇世王请师说法师受请昇座良久乃下王问师何故不为弟子说师云大王位崇名重迦叶尊者阐一乘而利物弘二教以度人实得他心终无我想说法住世四十五年度无量众乃告阿难言如来正法眼付嘱于我我今年迈持佛僧伽梨衣入足山待慈氏下生汝受佛嘱弘扬正法勿令断绝听吾偈曰法法本来法无法无非法何于一法中有法有非法尔时迦叶说是偈已遂入王舍城辞阿阇世王王不遇留言付于门者令奏王知云吾当往足山矣准西域记云此山三峰如仰足故因此立号也迦叶尊者于此山以草敷坐结跏而已作是念言今我此身着佛所与粪扫之衣及持僧伽梨等经于五十七俱低六十百千岁慈氏佛出世不令其朽坏作是念已遂语山曰若阿阇世王与阿难来山当为开令其得入若归去后复当还合言讫便入灭尽定应时大地六种震动尔时阿阇世王于睡梦中见殿梁折遂则惊觉时执之使奏闻王知云大迦叶辞王往足山欲入涅槃遇王殿未敢奏闻王闻此语遂生悲泣云朕何薄祐诸圣涅槃不得睹见则诣竹园精舍礼阿难足借问迦叶所在遂命阿难同往足王到山已山自开辟迦叶在中全身不散王乃诸力士积诸香薪欲阇维之阿难白大王曰摩诃迦叶以定持身待于弥勒下生捧付僧伽梨竟方入涅槃如今切不可焚也王闻是语以种种供养心生悲恋然后礼辞定身却命阿难入于王舍城阿阇世王与阿难才出此山山合如故师入灭时当此土周第八主孝王五年丙辰岁矣净修禅师赞曰伟哉迦叶密传佛心身衣一纳口海千寻威仪庠序化导幽深未逢慈氏且定岑阿难第二祖阿难尊者王舍城人也姓剎利帝白饭王子是佛之当弟也本是金龙尊佛今为如来所化建立法幢度六万众高悬佛日大照迷徒博达总持多闻第一师巡游往至一竹林之闻一比丘错念佛偈曰若人生百岁不见水潦涸不如生一日而得睹见之阿难闻已嗟叹曰世间一凡有不解诸佛意徒载四围不如空身睡阿难叹已语比丘曰此非佛语如今当听我演佛偈曰若人生百岁不会诸佛机未若生一日而得决了之尔时阿难告商那和修言如来正法眼付嘱于我我今付汝当弘吾教无令断绝复谓末田底曰佛预记汝吾灭度后罽宾国中一百二十年有一比丘名末田底流布佛法尔时商那和修与末田底同师阿难末田底无弟子商那和修有一弟子名优婆毱多西国罗汉宗首尔时阿难付法偈曰本来付有法付了言无法各各既自悟悟了无无法师付法已踊身虚空作十八变入风轮奋迅三昧分身四分一分奉忉利天一分奉沙竭罗龙王一分奉毗舍离王一分奉阿阇世王各起宝塔供养阿难入灭时当此土周第十主厉王十二年癸巳岁矣净修禅师赞曰多闻庆喜高建法幢传佛金偈继祖银釭慈悲第一智慧无双饮光后月印秋江商那和修第三祖商那和修尊者亦名商诺迦是西天自然九枝秀草名也摩突罗国人也姓毗舍多父名林胜母字娇奢耶在母胎中六年始生寻后出家身衣自然化成九条得庆喜之法广度群生大作明灯乃云佛记吾灭度后二百年中圣者继我则入三昧观见咤利国中有长者子名曰善意而姓首后生三子少者出家当续于我大兴吾教吾当以小神通至于彼国不将徒众而自往之长者作礼问尊者远至有何所须答曰我无伴侣孑然一身欲命徒侣而归佛道长者曰我乐世俗不能出家若复生子当给于汝师云善哉善哉言已则归本座时长者寻后果生三子前二子不愿出家第三子名优婆多年十七尔时和修告父而曰佛记此子云吾灭度后二百年中当第四师而度筹众父闻佛记则奉尊者任其出家师乃问毱多曰汝年几岁耶子曰年十七岁也师曰汝十七岁性十七岁耶子曰性非十七岁子曰性非十七岁子白师曰为心白耶为头白耶师曰此白是发非心头也子曰身自十七岁非性尔也在师左右三四年间出家具戒便证圣果尔时商那和修告毱多言如来以大法眼付嘱迦叶如是展转乃至于我我今付嘱于汝听吾偈曰非法亦非心无心亦无法说是心法时是法非心法自商那和修灭度时当姬周第十一主宣二十三年乙未岁矣净修禅师偈曰胎衣尊者暗室明灯人天耳目佛法股肱非心非色不减不增良哉至圣觉海大鹏优婆毱多第四祖优婆毱多尊者咤利国人其姓首佛记于禅祖中当其第四化度群品如我今日贤劫之中当得成佛名无相好如来十七出家二十成道随方行化至摩突罗国大众云集半月说法天花时降地神腰现而听法故尽获解脱尔时多尊者凡度一人抛下一筹筹长四寸满一石室室高丈六纵广亦然其后度者名曰提多迦志求出家师问曰为心出家耶为身出家耶子曰我来出家非为身心而求利益师云不为身心复谁出家子曰夫出家者无我之故无我之故心不生灭心不生灭则是常故既是常故诸佛亦常心无形相其体亦尔师云汝当大悟心自明朗依佛法中度恒沙众尔时多尊者曰我今将此法眼付嘱于汝汝可流布无令断绝汝今当听吾说偈曰心自本来心本心非有法有法有本心非心非本法多尊者付嘱法已即入涅槃尔时提多迦取石室筹积之焚烧拾取舍利竖塔供养时当此土姬周第十三主平王三十一年庚子之岁矣净修禅师赞曰优波毱多辩泻悬河法山峥道树婆娑筹盈石室尸系失魔性非十七悟在剎那提多迦第五祖提多迦尊者摩迦国人也在舍父梦金日从屋而出放大光明照一宝山山顶有泉初名香众因父梦故号提多迦译云通真量多云如来记汝吾灭度后一百年中必有一子而证道果又为师解其父梦宝山者吾身是也出光明者汝智慧也从屋而出者入道也山顶泉者无上法味也提多迦闻毱多解梦心自忻庆而说偈曰巍巍七宝山常出智慧泉为真法味能度诸有缘多尊者以偈答曰我法传于汝当现大智慧金日从屋出照曜于天地尔时提多迦闻毱多偈已合掌瞻颜既得付法游历诸土而度群品尔时弥遮迦八千仙中主欲求出家尔时提多迦告曰汝欲出家各应自念非假刀剃随所念故鬓发自净深敬佛故衣生袈裟而变檀相时诸仙人各自念佛心生敬慕鬓发自净袈裟生体心不退转尽获圣果尔时提多迦告弥遮迦曰如来以正法眼付嘱迦叶如是展转乃至于我我今将此法眼付嘱于汝听吾偈曰通达本法心无法无非法悟了同未悟无心得无法师说偈已化火三昧而烬其体弟子弥遮迦收得舍利斑山中起塔供养时当此土姬周第十五主庄王七年己丑岁矣净修禅师赞曰多迦大师无我出家了根达境免却空花体非形相理出齿牙随方利物岂有匏瓜弥遮迦第六祖弥遮迦尊者中印土人得提多迦法尔时弥遮迦得法已游历行化众中有一人名婆须密欲求出家尔时提多迦尊者曰佛在世时至北天竺而谓阿难曰此国土中吾灭度后三百年末有一圣者当出于世姓波罗堕名婆须密于诸祖中当其第七佛之记汝非我所知汝可出家舍除触器合证圣果时婆须密弃其酒器合掌作礼深自觉知我昔曾于无量劫中而施宝座于第七佛与我授记于贤劫中当得作佛于禅祖中当得第七如尊所说深达昔缘如所睹尊者大慈愿接引我时弥遮迦则为出家而受佛戒所作已办深自知之乃命付法而说偈言无心无可得说得无名法若了心非心始解心心法师入灭度时当此土姬周第十八主襄王十七年丙申岁矣净修禅师赞曰弥遮迦祖习五通仙遇师法正省我心偏悟如来悟玄之又玄神通示灭八部潸然婆须密第七祖婆须密尊者北天竺国人也得弥遮迦法已而自行化度诸有情至迦摩罗国大作佛事于此座前有大智者而称佛难提问师曰解论义不师曰论则不义义则不论若拟论义终非论义佛难提闻师论义心则敬伏而求出家师则纳受具戒证果乃命付法而说偈曰心同虚空界示等虚空法自婆须密入定时当此土姬周第二十一主定王十九年辛未岁矣净修禅师赞曰祖婆须密入弥遮室迷悟本如物我冥一手携酒器顶擎佛日奚是奚非谁得谁失佛陁难提第八祖佛难提尊者迦摩罗国人姓瞿昙波当生之时顶上有珠珠光照曜年至四十遇婆须密而得出家便证圣果游行化导至提迦国而有一人名伏驮密多而问师曰父母非我亲谁为最亲者诸佛非我道谁为最道者师曰汝言与心亲父母非可比汝行与道合诸佛心即是外求有相佛与法不相似若识汝本心非合亦非离尔时伏驮密多得闻尊者说是妙法则五体投地深敬作礼尔时尊者则与出家而命贤圣受具足戒尔时佛难提告伏驮密多曰如来以大法眼付嘱迦叶如是展转吾当第八汝受法宝勿令断绝听吾偈言虚空无内外心法亦如是若了虚空故是达真如理师入灭时当此土姬周第二十四主景王十二年丙寅岁矣净修禅师赞曰佛难提大化群迷心无内外法离高低五天论将三界云梯卓然真气南北东西伏驮密多第九祖伏驮密多尊者提迦国人姓毗舍罗得佛难提法已至中印国大作佛事导化群品百千人俱有一长者名曰香盖家有一子号难生依师出家尔时师既受已懃苦修行胁不至席因兹立号名胁尊者尔时伏驮密多告比丘难生曰如来以大法眼付嘱迦叶展转相传至今于我我将此法付嘱于汝汝善护持无令断绝汝受吾教而听偈曰真理本无名因名现真理领得真实法非真亦非伪师说偈已嘿然入定诸天散花而供养之时胁尊者则以香薪用阇维之收得舍利建塔供养时当此土姬周第二十六主敬王三十五年甲寅岁矣净修禅师赞曰伏驮密多大器晚成五十不语五十不行俄逢大士倏契无生崖松有操鹙鹗无程胁尊者第十祖胁尊者中印国人也得伏驮密多法广化群迷至花氏国有一长者名曰宝身而有七子第七子名富那耶奢礼师白言我今欲出家尊者当济度尔时尊者则为出家具戒证果乃命付法而说偈曰真体自然真因真说有理领得真真法无行亦无止师付法已化火三昧而自焚身耶奢尊者收拾舍利竖塔供养时当此土姬周第二十八主贞王二十二年癸亥岁矣净修禅师赞曰胁大尊者爱憎网撦量等虚空道唯萧洒真体自然因真舒写约世苍奔腾意马富那耶奢第十一祖富那耶奢尊者花氏国人也姓瞿昙兄弟七人而处最幼心明博达无诸所求得付法已广宣流布次第游化又至一城名波罗奈遇一长者名马鸣问师曰我欲识佛何者即是师曰汝欲识佛不识者是马鸣曰佛既不识争知是乎师曰汝既不识争知不是马鸣曰此是锯义师曰彼是木义师却问锯义者何马鸣曰共师并出马鸣却问云何木义师曰汝被我解尔时马鸣闻师胜义心即欢喜而求出家尔时富那耶奢告马鸣曰我今将此正法眼藏付嘱于汝汝可流布勿令断绝而说偈曰迷悟如隐显明暗不相离今付隐显法非一亦非二时马鸣闻师说偈心大庆悦师付法已则现神通飞行自在却至本座而入寂定时当此土姬周第三十三主安王十四年戊戌岁矣净修禅师赞曰富那夜师智若须弥心捐去住身外荣衰明暗隐显视听希夷现前提取更莫参差马鸣第十二祖马鸣尊者波罗奈国人尔时马鸣告毗罗曰我今将此正法眼藏付嘱于汝汝可流布无令断绝而听偈曰隐显即本法明暗元无贰今付悟了法非取亦非弃师入大寂时当此土姬周三十五帝显王二十七年甲午岁矣净修禅师赞曰尊者马鸣化花氏城魔宫雾卷释苑风清我欲识佛不识者明莫非玄解动足尘生毗罗第十三祖毗罗尊者花氏国人尔时毗罗告龙树曰我今将此正法眼藏用付于汝汝当护持勿令断绝而听偈言非隐非显法说是真实际悟此隐显法非愚亦非智毗罗入灭时当此土姬周三十七帝王四十一年壬辰岁净修禅师赞曰毗罗大圣因地魔王凭师指教豁证真常胡为愚智讵是讵长德馨兰慧性净冰霜龙树第十四祖龙树尊者西天竺人尔时龙树告提婆曰我今将此正法眼藏用付于汝汝当受教听吾偈曰为明隐显法方说解脱理于法心不证无嗔亦无喜龙树尊者寂然入定时当此土秦第三帝始皇三十丑年己五岁矣净修禅师赞曰菩萨龙树化龙是务心晓佛心住而非住身显圆月法流膏雨提婆投机就谙旨趣迦那提婆第十五祖迦那提婆尊者南印土人姓毗舍罗尔时提婆尊者告罗罗多曰我今将此正法眼藏用付于汝汝宜传受无令断绝而听偈言本对传法人为说解脱理于法实无证无终复无始此师灭度时当此土前汉第四主文帝十九年庚辰岁矣净修禅师赞曰迦那提婆德岸弥高旋香象吹金毛机迅电辩泻秋涛始终绝证勿王刀罗喉罗第十六祖罗罗尊者毗罗国人姓梵摩父名净德尔时僧伽难提而问师曰法有证不有取舍不有有无不有内外不愿尊者慈造而为解说尔时罗罗多以偈答曰于法实无证不取亦不离法非有无相内外云何起此师全身入定时当此土前汉第六武帝十年戊辰岁矣净修禅师赞曰罗道德在口宁论因师说耳寻得入门高提日月大照干坤不取不舍传乎子孙祖堂集卷第一乙巳岁分司大藏都监彫造祖堂集中支出版社祖堂集卷第二于卷内西天并震旦一十七祖已毕僧伽难提第十七祖僧伽难提尊者罗伐城人也剎利姓父名宝庄严母名芬利才生解语分明晓了为母说法既得罗罗法行化至摩竭国见一童子年当十二手执铜镜而来师所师问曰子年几耶子曰我当百岁师曰汝当无智者汝幼少答曰我年百岁非其理也子曰我不会理正当百岁师曰子善机也子曰佛偈云若人生百岁不会诸佛机未若生一日而得决了之时尊者敬之深知是圣问曰汝执此镜其意云何子曰诸佛大圆镜内外无瑕翳两人同得见心眼皆相似其舍父母见子言异则令出家师为度脱领诣古寺而为受戒名曰伽耶舍多于彼殿角有一铜铃被风摇响师曰彼风鸣耶铜铃鸣耶子曰我心鸣耶非风铜铃师曰非风铜铃我心谁耶也子曰俱寂静故岂非三昧师曰善哉真比丘善会诸佛理善说真法要善识诸佛义乃命付法以偈告曰心地本无生因种从缘起缘种不相妨花菓亦复然伽耶舍多闻师说偈及受法藏心生敬重顶戴受持师付法已即离本座至树下立而举左手攀其树枝寻则灭度焚其舍利则在树侧不可移动则就本处竖塔供养诸天散花而雨宝衣用散塔处时当此土前汉第七主昭帝十年辛酉岁矣净修禅师赞曰僧伽难提庄严王子逾城九重入山千里定俞井金义班终始理屈于师忽穷自己伽耶舍多第十八祖伽耶舍多尊者摩竭国人姓欝头蓝父名天盖母名方圣年至十二得僧伽难提法行化至月氏国大作佛事有一波罗门名曰鸠摩罗多心信外道不爱佛法师至波罗门家为说大因缘又为说父病因缘于时波罗门闻师所说而生欢喜欲求出家师与出家受具足戒令证道果乃命付法而说偈曰有种有心地因缘能发萌于缘不相碍当生生不生时鸠摩罗多闻师说偈心生欢喜当自安乐师付法已即从座起踊身虚空作十八变化火三昧自焚其身众拾舍利起塔供养时当此土前汉第十五主成帝十四年戊申岁矣净修禅师赞曰伽耶舍多幼会佛机手执宝镜面难提师内外绝翳眉目无亏风飘铎韵非我是谁鸠摩罗多第十九祖鸠摩罗多尊者月氏国人也初遇伽耶舍多得法行化时至北天有一大士名阇夜多而用油涂足巡游诸国遥见伽耶舍多作礼问我家父母心常供养亦求佛道未省是何因缘长萦疾苦又观邻舍常行凶杀不乐修行而无所患此二事实未晓之唯愿慈悲为我解说尊者云业通三世如影随形积善余庆积恶余殃闻说欢喜志愿出家乞师纳受既摄受已便获道果师乃命付法而说偈曰性上本无生为对求人说于法既无得何怀决不决师付法已于座上以爪劙面各分两向当此处分有大光明照大众已寂然灭度时当此土王莽则位十八年壬午岁矣净修禅师赞曰鸠摩罗多大常止檐蒙师为诀委父无猒本非錬肯借鎚钳一榻孤坐人天礼瞻阇夜多第二十祖阇夜多尊者北天竺国人也得鸠摩罗多法已行化至罗阅城遇一头名婆修盘头六时礼佛少欲知足长坐不卧一食而已尔时尊者问大众曰此头者汝见如何众曰不可思议常修梵行长坐不卧一食而已师曰此是道耶众曰诚如尊说师曰今此头不久当堕与道悬远心有所求不名为道众曰师如何师曰我不求道亦不颠倒我不六礼亦不轻慢我不长坐亦不懈怠我不一食亦不杂食我不知足亦不贪欲尔时头闻师所说心生欢喜说偈赞曰稽首三昧尊不求于佛道不礼亦不慢心不生颠倒不坐不懈怠但食无所好虽慢而不迟虽急而不燥我今遇宝尊和南依师教师见说偈已师告曰如来以正法眼付嘱迦叶如是展转乃至于我我今嘱汝汝善护持勿令断绝听吾偈曰言下合无生同于法界性若能如是解通达事理竟师入灭时当此土后汉第二主明帝十六年甲申岁矣净修禅师赞曰阇夜多祖格高貌古钖有六田无半亩言下不生何处不普垂手入他方此土婆修盘头第二十一祖婆修盘头尊者罗阅城人姓毗舍佉父名光盖母名严一师得阇夜多法行化至那提国而共常自在王言论次有一使者乃奏王曰百万象兵至于南面王曰此事非少如何抵敌师曰大王莫愁令第二太子摩拏罗轻喝一声大王则命太子喝太子奉王教诏即至城南便举左手拍其腹上而喝一声象兵倒地不复更起王见此事深自叹讶愿师摄受度脱出家命圣受戒尔时太子偈赞曰为摧百万象鼓腹作神通一切诸宫殿无不震动者遇师方便力而得度脱我稽首父母辞而出于爱火尔时尊者则领太子游行化导建胜法幢乃命付法而说偈曰泡幻同无如何不了悟达法在其中非今亦非古师入定时当此土后汉第五主炀帝九年丁巳岁矣净修禅师赞曰婆修盘头修行不卧虽历辛懃翻成懒惰因指见月逢歌指和泡幻无真虑情无过摩拏罗第二十二祖摩拏罗尊者那提国人姓剎利帝名大力尊父名多满亦名常自在尔时摩拏罗告鹤勒曰我今将此正法眼藏用付于汝汝当守护无令断绝汝受吾教而说偈言心随万境转转处实能幽随流认得性无喜复无忧此师入灭时当此土后汉第九主桓帝十八年乙巳岁矣净修禅师赞曰辩塔降象自在王子雷震蛰门邪师失齿神运六通道风千里声色恒真何须聩耳鹤勒第二十三祖鹤勒尊者月氏国人姓婆罗门父名千胜母号金光尔时鹤勒告师子曰我今将此正法眼藏用付于汝汝善护持外方行化当国有难刑在汝身汝受吾教而听偈曰认得心性时可说不思议了了无可得得时不说知此师灭度时当后汉第十一主献帝十九年己丑岁矣净修禅师赞曰尊者鹤勒上德不德任性纵横发言奇特功高二仪名喧万国稽首归依祖林薝卜师子第二十四祖师子尊者中印土人姓婆罗门尔时师子告婆舍斯多曰如来以正法眼付嘱迦叶如是展转乃至于我我持此法并僧伽梨衣付嘱于汝汝当护持无令断绝而听偈言正说知见时知见俱是心当心即知见知见即于今此师还债时当此土前魏第三主少帝己卯岁矣净修禅师赞曰师子尊者人天仰誉雪里松青云间鹤翥论鼓才声法轮高驭挫拉邪徒悟真求去婆舍斯多第二十五祖婆舍斯多尊者罽宾国人姓婆罗门父名寂行母号常安乐夜梦神人手执宝剑付常安乐因此有孕满月产下其子左手常拳似执物从此出家证果得法行化至中天竺国广化群迷次第游行至南印土有一国王名曰得胜常崇咒师不信佛法咒师奏王婆舍斯多不会佛法请王试之此人云圣问其异事若答不得则非师子继承弟子大王有一太子名不如密多则向王曰今此尊者先王供养有大威德不用试之王切齿呵啧则囚太子王乃命师师则赴命王不令坐当殿试语问曰我国之中无诸邪法师所学者当是何宗师曰此国之内无诸邪法我所学者当是佛宗王曰佛灭度已千二百年师今七十当何得之师曰自释迦传教历于二十四人我今所学当继师子尊者法亦有信衣名僧伽梨衣现在囊中取呈大王王虽见传法袈裟心不敬信则命左右以火验之其火炽然光明贯天祥云覆地而雨四花异香气馥火烬衣存王睹斯瑞方乃发心求哀忏悔时太子被囚深宫并不得食乃云我为法故今此饥渴如何存济其时天降白乳入口味如甘露食了轻建乃作是言我若出宫则便出家王诏出宫投师出家师云汝欲出家当为何事太子曰我所出家不为其事师曰汝言不为不为何事太子曰我所不为不为俗事师云不为俗事当为何事太子曰不为俗事当为佛事师自念言如来以大悲力令此太子助作佛事在师左右出家具戒便证道果乃命付法而说偈曰圣人说知见当境无非是我今悟真性无道亦非理此师入灭时当此土东晋第一主元帝八年乙酉岁矣净修禅师赞曰婆舍斯多久离攀缘未逢作者终不开拳传师衣钵度物桥舡当心妙见岂假言宣不如密多第二十六祖不如密多尊者南印土国王太子正名得胜尔时不如密多告般若多罗曰我持此法用付于汝汝善护持勿令断绝而听吾偈言真性心地藏无头亦无尾应缘而化物方便唿为智此师入灭时当此土东晋第九主孝武帝戊子岁矣净修禅师赞曰不如密多胜王诞庆高远宫嫔迥惇道行佛法栋梁王臣瞻敬洞鉴媸妍祖堂金镜般若多罗第二十七祖般若多罗尊者东印土人姓婆罗门父母俱丧示化菩萨而作佛事得不如密多法行化至南天竺国国王剎帝利名香至师因赴王斋次诸圣尽转经唯有师不转经大王问师为什摩不转经师曰贫道出息不随众缘入息不居蕴界常转如是经百千万亿卷非但一卷尔时大王赐师一珠光明耀然是化般若多罗告达摩曰我今将此正法眼藏用付于汝而听吾偈曰心地生诸种因事复因理果满菩提圆花开世界起般若多罗化火焚身时当此土宋第五王武帝孝建四年丁酉岁矣净修禅师赞曰般若多罗幼名璎珞父母沦亡东西盘泊一晓龟毛恒嗟水涸果满菩提道源辽廓菩提达摩第二十八祖菩提达摩和尚者南天竺国香至大王第三太子也得般若多罗法般若多罗乃告曰汝今得法亦莫远化待吾灭后六十七年当往震旦大施法药汝勿速去当有难起衰于日下达摩问曰我去彼国行化有菩萨不师云彼国获道者如稻麻竹不可称计吾灭度后六十七年各别着人此国留难水中文布自善降之汝至彼国南方勿住彼国天人不见佛理好作有缘而爱功德汝至彼国则出不住听吾谶曰路行跨水复逢羊独自恓恓暗渡江日下可怜双象马两株嬾桂久昌昌达摩又问师此后更有难不师云吾灭度后一百五年而有小难听吾谶曰心中虽吉外头凶川下僧房名不中为遇毒龙生武子忽逢小鼠寂无穷又问此后更有难不师云吾灭度后一百六年有小难父子相连亦当不久作一二三五岁当此事过以有人见其意吾不能明略与谶曰路上忽逢深处水等闲见虎又逢猪小小牛儿虽有角清溪龙出总须输又问师于此后有圣人出不师云林下见有一人当得于道亦契菩提听吾谶曰震旦虽阔无别路要假姪孙脚下行金鸡解衔一颗米供养十方罗汉僧达摩大师同学兄名佛大先此佛大先是佛驮跋罗三藏之弟子佛驮跋罗复有弟子名那连耶舍于南天大化后来此土东魏高劝邺都与五戒优婆塞万天懿译出梵本尊胜经一部万天懿问彼天有菩萨传教不那连耶舍答曰西天诸祖二十七师悉说此法名般若多罗亦有弟子名菩提达摩至此土后魏第八帝讳诩大和十年至于洛阳少林寺化导至九年示灭经于一十五年矣又问此师后有人能继不三藏谶曰尊胜今藏古无肱亦有肱龙来方受宝捧物复嫌名又问此后谁当继此耶三藏谶曰初首不称名风狂又有声人来不喜见白宝初平平又问此师后更有人继不又谶曰起自求无师传我没绳路上逢僧礼脚下六枝分又问此师后更有人继不三藏又谶曰三四全无我隔水受心灯尊号过诸量逢嗔不起憎唯书四句偈将对瑞田人又问此师后明其法者能继之不三藏又谶曰心里能藏事说向汉江滨湖波探水月将照二三人三藏又谶曰领得珍勤语乡日日敷移梁来近路余筭脚天徒三藏又谶曰艮地生玄旨通尊媚亦尊比肩三九族足下一有分三藏又谶曰灵集媿天恩生牙二六人法中无气味石上有功勋三藏又谶曰本是大虫男回成师子谈同详三十三三藏又谶曰八女出人伦八箇绝婚姻朽床添六脚心祖众中尊三藏又谶曰走戊与朝邻鹅乌子出身二天虽有感三化寂无尘三藏又谶曰说小何曾小言流又不流三四继门修尔时那连耶舍说此谶已告万天懿云今此国吾灭后二百八十年中有大国王善敬三宝此前诸贤悉出于世化导群品约有千百亿后所得法只因一师兴大饶益开甘露门能为首者当菩提达摩焉尔时达摩和尚泛海东来经于三载梁普通八年丁未之岁九月二十一日至于广州上舶刺史啸昂出迎奏闻梁帝十月一日而至上元武帝亲驾车辇迎请大师昇殿供养是时志公和尚监修高座寺彼谓寺主僧灵观曰汝名灵观实灵观不灵观曰唯愿和尚指示志公曰从西天有大乘菩萨而入此国汝若不信听吾谶曰仰观两扇低腰捻钩九乌射尽唯有一头至则不久要假须刀逢龙不住过水则逃尔时灵观则以纸笔录于记之尔时武帝问如何是圣谛第一义师曰廓然无圣帝曰对朕者谁师曰不识又问朕自登九五已来度人造寺写经造像有何功德师曰无功德帝曰何以无功德师曰此是人天小果有漏之因如影随形虽有善因非是实相武帝问如何是实功德师曰净智妙圆体自空寂如是功德不以世求武帝不了达摩所言变容不言达摩其年十月十九日自知机不契则过江北入于魏邦志公特至帝所问曰我闻西天僧至今在何所梁武帝曰昨日逃过江向魏志公云陛下见之不见逢之不逢梁武帝问曰此是何人志公对曰此是传佛心印观音大士武帝乃恨之曰见之不见逢之不逢即发中使赵光文往彼取之志公云非但赵光文一人阖国取亦不回大师自到东京有一僧名神光昔在洛中久传庄老年逾四十得遇大师礼事为师从至小林寺每问于师师并不言说又自叹曰古人求法敲骨取髓刺血图像布发掩泥投崖饲虎古尚如此我何惜焉时大和十年十二月九日为求法故立经于夜雪乃齐腰天明师见问曰汝在雪中立有如何所求耶神光悲帝泣涙而言唯愿和尚开甘露门广度群品师云诸佛无上菩提远劫修行汝以小意而求大法终不能得神光闻是语已则取利刀自断左臂置于师前师语神光云诸佛菩萨求法不以身为身不以命为命汝虽断臂求法亦可在遂改神光名为惠可又问请和尚安心师曰将心来与汝安心进曰觅心了不可得师曰觅得岂是汝心与汝安心竟达摩语惠可曰为汝安心竟汝今见不惠可言下大悟惠可白和尚今日乃知一切诸法本来空寂今日乃知菩提不远是故菩萨不动念而至萨般若海不动念而登涅槃岸师云如是如是惠可进曰和尚此法有文字记录不达摩曰我法以心传心不立文字大师语诸人言有三人得我法一人得我髓一人得我骨一人得我肉得我髓者惠可得我骨者道育得我肉者尼总持我法至六代陵迟传法之人惠可进曰何故第六代陵迟传法之人达摩云为邪法竞兴乱于正法我有一领袈裟传授与汝惠可白和尚曰法既以心传心复无文字用此袈裟何为大师云内授法印以契证心外传袈裟以定宗旨虽则袈裟不在法上法亦不在袈裟于中三世诸佛递相授记我今以袈裟亦表其信令后代传法者有禀承学道者得知宗旨断众生疑故惠可便顶礼亲事九年昼夜不离左右达摩大师乃而告曰如来以净法眼并袈裟付嘱大迦叶如是展转乃至于我我今付嘱汝汝听吾偈曰吾本来此土传教救迷情一花开五叶结菓自然成师付法已又告惠可曰吾自到此土六度被人下药我皆拈出今此一度更不拈出吾已得人付法尔时达摩领众云往禹门千圣寺止得三日时有期城太守杨衍问师曰西国五天师承为祖未晓此意其义云何师曰明佛心宗寸无差行解相应名之曰祖又问曰唯此一等更有别耶师答曰须明他心知其古今不猒有无亦非取故不贤不愚无迷无悟若能是解亦名为祖杨衍又问曰弟子久在恶业不近知识勤生恭敬被小智慧而生缠缚却成愚惑不得悟道而致于此伏愿师指示大道通达佛心修行用心何名法祖师以偈答曰亦不睹恶而生嫌亦不观善而勤措亦不舍愚而近贤亦不抛迷而就悟达大道兮过量通佛心兮出度不与凡圣同躔超然名之曰祖杨衍作礼唯愿和尚久住世间化导群品师曰吾则去矣不宜久停人多致患常疾于我杨衍而问是何人也愿师指示当为知之师曰吾宁往矣终不明焉恐损此人汝若要委听吾谶曰江槎分玉浪管炬金五口相共行九十无彼我杨衍而作礼曰且辞尊长愿善保庆时后魏第八主孝明帝大和十九年入涅槃寿龄一百五十葬在熊耳吴坂也武帝昭明太子而述祭文灭度后三年魏使时有宋云西岭为使却逢见达摩手携只履语宋云曰汝国天子已崩宋云到魏果王已崩遂闻奏后魏第九主孝庄帝乃开塔唯见一只履却取归少林寺供养因武帝自制师碑文代宗皇帝谥号圆觉大师空观之塔自魏丙辰之岁迁化迄今壬子岁得四百一十三年矣净修禅师赞曰菩提达摩化道无为九年少室六叶宗师示灭熊耳只履西归梁天不荐惠可传衣惠可第二十九祖师惠可禅师者是武牢人也姬氏父寂初无其子共室念言我今至善家而无慧子深自叹羡何圣加卫时后魏第六主孝文帝永宜十五年正月一日夜现光明遍于一宅因兹有孕产子名曰光光年十五九经通诵至年三十往龙门香山寺事宝静禅师常修定慧既出家已至东京永和寺具戒年三十二却步香山侍省尊长又经八载忽于夜静见一神人而谓光曰当欲受果何于此住不南往乎而近于道本名曰光光因见神现故号为神光至于第二夜忽然头痛如裂其师欲与炙之空中有声报云且莫且莫此是换骨非常痛焉师即便止遂说前事见神之由以白宝静宝静曰必是吉祥也汝顶变矣非昔首焉五峰垂坠玉轸其相异矣遂辞师南行得遇达摩悟上乘师乃云一真之法尽可有矣汝善守护勿令断绝汝传信衣各有所表惠可曰有何所表达摩曰内传心印以契证心外受袈裟而定宗旨不错谬故吾灭度后二百年中此袈裟不传法周沙界明道者多行道者少说理者多通理者少于后得道还近千万汝所行道勿轻末学此人志便获菩提初心菩萨与佛功等尔时可大师得付法已广宣流布度诸有情于天平年中后周第二主孝闵己卯之岁有一居士不说年几候有十四及至礼师不称姓名云弟子身患风疾请和尚为弟子忏悔师云汝将罪来为汝忏悔居士曰觅罪不可见师云我今为汝忏悔竟汝今宜依佛法僧宝居士问但见和尚则知是僧未审世间何者是佛云何为法师云是心是佛是心是法法佛无二汝知之乎居士曰今日始知罪性不在内外中间如其心然法佛无二也师知是法器而与剃发云汝是僧宝宜名僧璨亦受具戒师告曰如来以大法眼付嘱迦叶如是展转乃至于我我今将此法眼付嘱于汝并赐袈裟以为法信汝听吾偈曰本来缘有地因地种花生本来无有种花亦不能生说此偈已告璨曰吾往邺都还债便去彼所化导群生得三十四年或在城市随处任缘或为人所使事毕却还彼所有智者每劝之曰和尚是高人莫与他所使师云我自调心非关他事时有辩和法师于邺都管城安县匡救寺讲涅槃经是时大师至彼寺门说法集众颇多法师讲下人少辩和怪于师遂往县令瞿仲说之彼邪见道人打破讲席瞿令不委事由非理损害而终葬在磁州涂阳东北七十余里寿龄一百七岁示于时灭当隋第一主文帝开皇十三年癸丑之岁唐内供奉沙门法琳撰碑文德宗皇帝谥号大弘禅师大和之塔自隋癸丑岁迁化迄今唐保大十年壬子岁得三百五十九年矣净修禅师赞曰二祖硕学操为坚礭心贯三乘顶奇五岳天上麒麟人间鸑鷟断臂立雪混而不独僧璨第三十祖僧璨者即是大隋三祖不知何许人不得姓字遇可大师得付心法大集群品普雨正法会中有一沙弥年始十四名道信来礼师而问师曰如何是佛心师答曰汝今是什摩心对曰我今无心师曰汝既无心佛岂有心耶又问唯愿和尚教某甲解脱法门师云谁人缚汝对曰无人缚师云既无人缚汝即是解脱何须更求解脱道信言下大悟在师左右八九年间后于吉州具戒却归省觐于师师命付法而说偈曰花种虽因地从地种花生若无人下种花种尽无生师自隋第二主炀帝大业二年丙寅岁迁化迄今唐保大十年壬子岁得三百四十年矣大明孝皇帝谥号智镜禅师觉寂之塔矣净修禅师赞曰三祖大师法王真子语出幽微心无彼此或处山林或居廓市因地花生栴檀旖旎道信第三十一祖道信和尚者即唐土四祖姓司马氏本居河内迈止蕲州广济之所育也得璨大师心印之后忽于黄梅路上见一小儿年七岁所出言异师乃问子何姓子答曰姓非常姓师曰是何姓子答是佛性师曰汝勿姓也子答曰其姓空故师谓左右曰此子非凡吾灭度二十年中大作佛事子问曰诸圣从何而证师云廓然廓然子曰与摩则无圣去也师曰犹有这人纹綵在师乃付法偈曰花种有生性因地花性生大缘与性合当生不生生师付法已时当高宗永徽二年庚戌之岁闰九月四日掩然而灭寿年七十二葬后三年四月八日塔门无故自开容貌端然无异常日自兹已后门人更不取闭至大历年中代宗谥号大医禅师慈云之塔中书令太子宾客襄阳公杜正伦撰碑文净修禅师赞曰四祖十四因师解脱处世道流兴慈量阔永绝彫荣迥祛始末菓少花多忍传衣钵弘忍第三十二祖弘忍和尚即唐土五祖也姓周氏本居汝南迁止蕲州黄梅诞生七岁出家事信大师幼而聪敏事不再问母怀之时发光通霄每闻异香身体安泰后乃生育形貌端严哲者观之云此子阙七种大人之相不及佛也时有卢行者年三十二从岭南来礼觐大师大师问汝从何方而来有何所求行者对曰从新州来来求作佛师云汝岭南人无佛性也行者云人则有南北佛性无南北师云汝作何功德行者对云愿竭力抱石舂米供养师僧师便许之于一日一夜舂得一十二石米首末亲事经八箇余月行者又问曰如何是大道之源师曰汝是俗人问我此事作什摩对曰世谛即有僧俗道岂人耶师曰汝若如此莫从人觅进曰与摩即不从外得师曰内亦非大师临迁化时告众云正法难闻盛会希逢是你诸人如许多时在我身边若有见处各呈所见莫记吾语我与你证明时众中有神秀闻师频训告遂挥毫于壁书偈曰身是菩提树心如明镜台时时懃拂拭莫使有尘埃师见此偈乃告众曰是你诸人若依此偈修行而得解脱众僧总念此偈有一童子碓坊里念此偈行者曰念什摩童子曰行者未知第一座造偈呈师大师曰若依此偈修行而得解脱行者曰某甲不识文字请兄与吾念看我闻愿生佛会有一江州别驾张日用为行者高声诵偈行者却请张日用与我书偈某甲有一个拙见其张日用与他书偈曰身非菩提树心镜亦非台本来无一物何处有尘埃时大师复往观之挥却了举颜微笑亦不赞赏心自诠胜师又去碓坊便问行者不易行者米还熟也未对曰米熟久矣只是未有人簸师云三更则至行者便唱喏至三更行者来大师处大师与他改名号为慧能当时便传袈裟以为法信如释迦牟尼授弥勒记矣大师便偈曰有情来下种因地果还生无情既无种无性亦无生行者闻偈欢喜受教奉行师又告云吾三年方入灭度汝且莫行化当损于汝行者云当往何处而堪避难师云逢怀则止遇会且藏又问此衣传不师云后代之人得道者恒河沙今此信衣至汝则住何以故达摩大师付嘱此衣恐人不信而表闻法岂在衣乎若传此衣恐损于物受此衣者命若县丝况达摩云一花开五叶结菓自然成是印此土与汝五人般若多罗云菓满菩提圆花开世界起此两句亦印今时法衣至汝不合付与人行者奉教便辞大师大师遂到江边昇小舡子师自把橹行者曰甲把橹师云你莫闹我若称断是你嘱我你若称断我则嘱你过江了向行者云你好去其行者迆逦取向南方矣师经于三日都不说法至第四日众人问曰师法嗣何人师云吾法已往岭南神秀便问何人得之师云能者则得众人良久思惟不见行者数日恐是将法去也当时七百余人一齐趁卢行者众中有一僧号为慧明趁得大庾岭上见衣钵不见行者其上坐便近前以手提之衣钵不动便委得自力薄则入山觅行者高处望见行者在石上坐行者遥见明上座便知来夺我衣钵则云和尚分付衣钵某甲苦辞不受再三请传持不可不受虽则将来现在岭头上座若要便请将去明上座云不为衣钵特为佛法来不知行者辞五祖时有何密语密意愿为我说行者见上座心意苦切便向他说静思静虑不思善不思恶正与摩思不生时还我本来明上座面目来上座又问上来密语密意只有这个为当更有意旨行者云我今明明与汝说则是不密汝若自得自己面目密却在汝上座问行者在黄梅和尚处意旨如何行者曰和尚看我对秀上座偈则知我入门意则印慧能秀在门外汝得入门得坐被衣向后自看此衣钵从上来分付切须得人我今分付汝汝须努力将去十有余年勿弘吾教当有难起过此已后善诱迷人又问当往何处而堪避难师云逢怀则止遇会且藏慧明云某甲虽在黄梅剃发实不得宗乘面目今蒙行者指授也有入处如人饮水冷暖自知从今向后行者即是慧明师今便改名号为道明行者便云汝若如是我亦如是与汝同在黄梅不异自当护持道明云行者好与速向岭南在后大有僧来趁行者道明又问宜往何处行者云遇蒙则住逢袁即止道明敬仰之心辞行者便向北去至于虔州果然见五十余僧来寻卢行者道明向众云大庾岭头怀化镇五六日寻候兼问诸门津并向北寻觅行者言不见此色诸人却道明独往卢山布水台经三年后归蒙山修行凡徒弟尽教过岭南六祖处只今蒙山灵塔现在大师付法后高宗在位二十四年壬申之岁二月十六日灭度春秋七十四代宗谥号大满禅师法雨之塔自上元壬申岁迁化迄今唐保大十年壬子岁得二百八十年矣净修禅师赞曰五祖七岁洞达言前石牛吐雾木马含烟身心恒寂理事俱玄无情无种千年万年慧能第三十三祖慧能和尚即唐土六祖俗姓卢新州人也父名行本贯氾阳移居新州父早亡母亲在孤艰辛贫乏能市买柴供给偶一日买柴次有客姓安名道诚欲卖能柴其价相当送将至店道诚与他柴价钱慧能得钱却出门前忽闻道诚念金刚经慧能亦闻心开便悟慧能遂问郎官此是何经道诚云此是金刚经慧能云从何而来读此经典道诚云我于蕲州黄梅县东冯母山礼拜第五祖弘忍大师今现在彼山说法门人一千余众我于此处听受大师劝道俗受持此经即得见性直了成佛慧能闻说宿业有缘其时道诚劝慧能往黄梅山礼拜五祖慧能报云缘有老母家乏欠阙如何抛母无人供给其道诚遂与慧能银一百两以充老母衣粮便令慧能往去礼拜五祖大师慧能领得其银分付安排老母讫便辞母亲不经一月余日则到黄梅县东冯母山礼拜五祖五祖问汝从何方而来有何所求慧能云从新州来来求作佛师云汝岭南人无佛性也对云人即有南北佛性即无南北师曰新州乃猎獠宁有佛性耶对曰如来藏性遍于蝼蚁岂独于獦獠而无哉师云汝既有佛性何求我意旨深奇其言不复更问自此得之心印既承衣法遂辞慈容后隐四会怀集之间首尾四年至仪凤元年正月八日南海县制旨寺遇印宗印宗出寺迎接归寺里安下印宗是讲经论僧也有一日正讲经风雨勐动见其幡动法师问众风动也幡动也一个云风动一个云幡动各自相争就讲主证明讲主断不得却请行者断行者云不是风动不是幡动讲主云是什摩物动行者云仁者自心动从此印宗席座位正月十五日剃头二月八日于法性寺请智光律师受戒戒坛是宋朝求那跋摩三藏之所置也尝云后有肉身菩萨于此受戒梁末有真谛三藏于坛边种菩提树云一百二十年有肉身菩萨于此树下说法师果然于此树下演无上乘至明年二月三日便辞去曹溪宝林寺说法化道度无量众师以一味法雨普润学徒信衣不传心珠洞付得道之者若恒河沙遍满诸方落落星布时神龙元年正月十五日则天孝和皇帝诏大师云朕虔诚慕道渴仰禅门诏诸山禅师集内道场安秀二德最为僧首朕每谘求法再三辞推云南方有能和尚受忍大师记传达摩衣为信顿悟上乘明见佛性今居韶州曹溪山示悟众生即心是佛朕闻如来以心之法付嘱摩诃迦叶如是相传至于达摩教被东土代代相承至今不绝师既禀受并有信衣可赴京师设化缁俗归依天人瞻仰故发遣中使薛简迎师愿早降至大师表曰沙门慧能生自边方长而慕道叨承忍大师付如来心印传西国衣钵受东山佛心伏奉天恩发中使薛简诏慧能入内慧能久处山林年迈风疾陛下德包物外道贯万邦育养苍生仁慈黎庶恩旨弥天钦仰释门恕慧能居山养疾修持道业上答皇恩及诸王太子谨奉表陈谢以闻释沙门慧能顿首顿首谨言时中使薛简启师云京城禅师大德教人要假坐禅然方得道师云由心悟道岂在坐也故经云若有人言如来若来若去若坐若卧是人行邪道不解我所说义如来者无所从来亦无所去故名如来诸法空故即是如来毕竟无得无证岂况坐耶薛简曰弟子至天庭圣人必问伏愿和尚指受心要传奏圣人及京城学道者譬如一灯照百千灯冥者皆明明明无尽师云道无明闇明闇是代谢之义明明无尽亦是有尽相待立名故经云法无有比无相待故薛简曰明譬智慧闇喻烦恼学道之人若不用智慧照生死烦恼何得出离师云烦恼即是菩提无二无别故以智慧照烦恼者是二乘人见解有智之人终不如此薛简曰何者是大乘人见解师云涅槃经云明与无明凡夫见二智者了达其性无别无别之性即是实性处凡不减在圣不增住烦恼而不乱居禅定而不寂不断不常不来不去不在中间及其内外不生不灭性相常住恒而不变名之曰道简曰师也说不生不灭何异外道说不生不灭师云外道说不生不灭将生止灭灭犹不灭我说不生不灭本自无生今亦无灭所以不同外道中使欲得心要一切善恶都莫思量自然得入心体湛然常寂妙用恒沙时薛简闻师所说然便悟礼师数拜曰弟子今日始知佛性本自有之昔日将谓太远今日始知至道不遥行之即是今日始知涅槃不远触目菩提今日始知佛性不念善恶无思无虑无造无作无住无为今日始知佛性常而不变易不被诸境所迁中使礼辞大师遂持表至京时当神龙元年五月八日后至九月三日诏曰师辞老病为朕修道国之福田师若净名託疾金粟阐弘大教传诸佛心谈不二之法杜口毗耶声闻被呵菩萨辞退师若如此薛简传师指教受如来知见一切善恶都莫思惟自然得入心体湛然常寂妙用恒沙朕积善余庆宿种福因值师之出世顿悟上乘佛心第一朕感荷师恩顶戴修行永永不朽奉磨纳袈裟一领金钵一口供养大师其后下赐寺额重兴寺及新州古宅造国恩寺师每告诸善知识曰汝等诸人自心是佛更莫狐疑外无一物而能建立皆是本心生万种法故经云心生即种种法生心灭即种种法灭汝等须达一相三昧一行三昧一相三昧者于一切处而不住相于彼相中不生憎爱不取不舍不念利益不念散坏自然安乐故因此名为一相三昧一行三昧者于一切处行住坐卧皆一直心即是道场即是净土此之名为一行三昧如地有种能含藏故心相三昧亦复如是我说法时犹如普雨汝有佛性如地中种若遇法雨各得滋长取吾语者决证菩提依吾行者定证圣果吾今不传此衣者以为众信心不疑惑普付心要各随所化昔吾师有言从吾后若受此衣命如悬丝吾以道化不可损汝汝受吾法听吾偈曰心地含诸种普雨悉皆生顿悟花情已菩提果自成师说此偈已乃告众曰其性无二其心亦然其道清净亦无诸相汝莫观净及空其心此心本净亦无可取汝各努力随缘好去有人问曰黄梅意旨何人得师云会佛法者得僧曰和尚还得也无师云我不得僧曰和尚为什摩不得师云我不会佛法云大师拈问龙花佛法有何过祖师不肯会花云向上人分上合作摩生进曰向上人事如何花云天反地覆龙花却问云大师大师云一翳不除出身无路进曰除得一翳底人还称得向上人也无云大师云横眠直卧有何妨六祖见僧竖起拂子云还见摩对云见祖师抛向背后云见摩对云见师云身前见身后见对云见时不说前后师云如是如是此是妙空三昧有人拈问招庆曹溪竖起拂子意旨如何庆云忽有人杓柄到汝作摩生学人掩耳云和尚庆便打之尔时大师住世说法四十年先天元年七月六日忽然命弟子于新州故宅建塔一所二年七月一日别诸门人吾当进途归新州矣大众缁俗啼泣留连大师大师不纳曰诸佛出世现般涅槃尚不能违其宿命况吾未能变易分段之报必然之至当有所在耳门人问师师归新州早晚却回师云叶落归根来时无口问其法付谁师云有道者得无心者得又曰吾灭度后七十年末有二菩萨从东而来一在家菩萨同出兴化重修我伽蓝再建我宗旨师言讫便往新州国恩寺食讫敷坐被衣俄然异香满室白虹属地奄而迁化八月三日矣春秋七十六当先天二年达摩大师传袈裟一领是七条屈眴布青黑色碧绢为里并钵一口中宗谥大鑑禅师元和灵照之塔癸丑岁迁化迄今唐保大十年壬子岁得二百三十九年矣净修禅师赞曰师造黄梅得旨南来奚因幡义大震法雷道明遭遇神秀迟衣虽不付天下花开祖堂集卷第二祖堂集中支出版社祖堂集卷第三牛头牛头和尚嗣四祖师讳法融润州延陵人也姓文四祖在双峰山告众曰吾未至此山时于武德七年秋于庐山顶上东北而望见此蕲州双峰山顶上有紫云如盖下有白气横分六道四祖问五祖曰汝识此瑞不五祖曰莫是师脚下横出一枝佛法不四祖曰汝会我意汝善住矣吾过江东便去至牛头山幽栖寺见数百僧并无道气乃顾问僧曰寺中有多少住持其中有道人不僧曰禅和大相轻夫出家者阿那个不是道人四祖曰何者是道人僧无对乃云山上有嬾融身着一布裘见僧不解合掌此是异人也禅师自往看四祖乃往庵前过来过去谓曰善男子莫入甚深三昧融乃开眼四祖曰汝学为有求为无求耶融曰我依法华经开示悟入某甲为修道四祖曰开者开何人悟者悟何物融无对四祖曰西天二十八祖传佛心印达摩大师至此土相承有四祖汝还知不融瞥闻此语乃曰融每常望双峰山顶礼恨未得亲往面谒四祖曰欲识四祖即吾身是融便起接足礼曰师因何降此祖曰特来相访又曰别更有住处不融以手指于庵后曰更有庵在遂引四祖到庵所师遂见虎狼遶庵麈鹿纵横四畔师乃两手作怕势云融曰师犹有这个在师曰适来见什摩融于言下虽承玄旨而无有对师于是为说法要曰夫百千妙门同归方寸恒沙妙德尽在心源一切定门一切慧门悉自具足神通妙用并在汝心烦恼业障本来空寂一切果报本来自有无三界可出无菩提可求人与非人性相平等大道虚旷绝思绝虑如是之法汝今已得更无阙少与佛无殊更无别法可得成佛汝但任心自在莫作观行亦莫停心莫起贪嗔痴莫怀愁虑荡荡无任意纵横不作诸善不作诸恶行住坐卧触目遇缘总是佛之妙用快乐无忧故名为佛融问心既具足何者是心何者是佛师曰非心不问心问心非不心又问既不许观行于境起时如何对治师曰境缘无好丑好丑起于心心若不强名妄情从何起妄心既不起真心任遍知随心自在复无始终则名常住法身无有变易吾从先师璨和尚处传得顿悟法门今付于汝汝今谛受以酬吾道但住此山从汝向后更有五人相继不绝也善自保持吾当去矣师于言下顿盪微瑕永亡兆自是灵怪鬼神供须无地以此详鉴足见如来密旨岂修证以能齐祖胤玄门安寂静之可趣言亡理契顾玄要以云泥静虑还源望禅枢而楚越矣问师夫言圣人者当断何法当得何法而言圣人答一法不断一法不得此谓圣人进曰不断不得与凡夫有何异师曰有异何以故一切凡夫皆有所断妄计所得真心圣人则本无所断亦无所得故曰有异进曰云何凡夫有所得圣人无所得得与不得复有何异师曰有异何以故凡夫有所得则有虚妄圣人无所得则无虚妄有虚妄者则有异无虚妄者则无异进曰若无异圣人名因何立师曰凡之与圣二俱是假名假名之中无二则无有异如说龟毛兔角也进曰圣人若同龟毛兔角则应是无令人学何物师曰我说龟毛不说无龟汝何意作此难进曰龟喻何物毛喻何物师曰龟喻于道毛喻于我故圣人无我而有道凡夫无道而有我执我者犹如龟毛兔角也次乃法付智严已自现庆元年司空萧无善请出建初寺师辞不免乃谓众曰从今一去再不践也既出山寺门禽兽哀号逾月不止山间泉池激石涌砂一时填满房前大桐四株五月繁一朝凋尽师至现庆二年丁巳岁润正月二十三日于建初寺终春秋六十四僧夏四十一至二十七日葬塔在金陵后湖溪笼山即耆阇山也因此牛头宗六枝第一是融禅师第二智巖第三慧方第四法持第五智威第六惠忠也鹤林鹤林和尚嗣牛头威禅师师讳马素未睹行状不决化缘始终谥大律禅师大和宝航之塔问如何是西来意师曰会即不会疑即不疑师却云不会不疑底不疑不会底有僧敲门师问是什摩人对曰僧师曰非但僧佛来亦不着进曰佛来为什摩不着师曰此间无公止泊处先径山先径山和尚嗣鹤林师讳道钦大历年代宗请赴京师号国一禅师肃宗皇帝来礼师师见帝来遂起立帝曰大师见朕来因何起师曰檀越因什摩向四威仪中见贫道问如何是祖师西来意师曰汝问不当曰如何得当师曰待我死即向汝道江西马大师令西堂问师十二时中以何为境师曰待汝去有信上大师西堂曰如今便去师曰传语大师却须问取曹溪始得鸟窠鸟窠和尚嗣径山国一禅师在杭州未睹行录不决化缘始终因侍者辞师问汝去何处对曰向诸方学佛法去师曰若是佛法我这里亦有小许侍者便问如何是这里佛法师抽一茎布毛示侍者便悟白舍人亲受心戒又时对坐并无言说舍人第三弟见此造诗曰白头居士对禅师正是楞严三昧时一物也无百味足恒沙能有几人知白舍人问一日十二时中如何修行便得与道相应师云诸恶莫作诸善奉行舍人曰三岁儿也解道得师曰三岁儿也解道得百岁老人略行不得舍人因此礼拜为师赞曰形羸骨瘦久修行一纳麻衣称道情曾结草菴倚碧树天涯知有鸟窠名师问白舍人汝是白家儿不舍人称名白家易师曰汝婀爷姓什摩舍人无对舍人归京入寺游戏见僧念经便问甲子多小对曰八十五进曰念经得几年对曰六十年舍人云大奇大奇虽然如此出家自有本分事作摩生是和尚本分事僧无对舍人因此诗曰空门有路不知处头白齿黄犹念经何年饮着声闻酒迄至如今醉未醒已上空宗忍五祖忍大师下傍出一枝神秀和尚老安国师道明和尚神秀下普寂普寂下懒瓒和尚在南师有乐道歌曰兀然无事无改换无事何须论一段真心无散乱他事不须断过去已过去未来更莫筭兀然无事坐何曾有人唤向外觅功夫总是痴顽汉粮不畜一粒逢但知世间多事人相趁浑不及我不乐生天亦不爱福田饥来即喫睡来昂卧瞑愚人笑我智乃知贤不是痴钝本体如然要去即去要住即住身被一破纳脚着孃生袴多言复多语由来反相若欲度众生无过且自度莫谩求真佛真佛不可见妙性及灵台何曾受勋练心是无事心面是孃生面劫石可移动个中难改变无事本无事何须读文字削除人我本冥合箇中意种种劳筋骨不如林间睡兀兀举头见日高乞从头餧将功用功展转冥朦取则不得不取自通吾有一言绝虑忘缘巧说不得只用心传更有一语无过直与细如毫末本无方所本自圆成不劳机杼世事悠悠不如山丘青松弊日碧涧长流卧藤萝下块石枕头山云当幕夜月为钩不朝天子岂羡王侯生死无虑更须何忧水月无形我常只宁万法皆尔本自无生兀然无事坐春来草自青老安老安国师嗣五祖忍大师在嵩山坦然禅师问如何是祖师西来意旨师曰何不问自家意旨问他意旨作什摩进曰如何是坦然意旨师曰汝须密作用进曰如何是密作用师闭目又开目坦然禅师便悟腾腾腾腾和尚嗣安国师师有乐道歌曰问道道无可修问法法无可问迷人不了性空智者本无违顺八万四千法门至理不离方寸不要广学多闻不在辩才聪识取自家城廓莫谩游他州郡言语不离性空和光不同尘坌烦恼即是菩提净花生于泥粪若有人求问答谁能共他讲论亦不知月之大小亦不知岁之余闰晨时以粥充饥仲时更一顿今日任运腾腾明日腾腾任运心中了了总知只没佯痴缚钝破灶堕破灶堕和尚嗣安国师师在北地有一禅师唯善塞灶频频感得灶神现身彼地敬重剧于佛像是时和尚至彼为灶神说法灶神闻法便获生天故现本身礼辞和尚蒙师说法重得生天故来谢师便还天府言犹未讫瞥然不见其灶瓦解悉自落破此师本不称名因此缘故破灶堕和尚也已上北宗靖居靖居和尚嗣六祖在吉州师讳行思俗姓刘庐陵人也自传曹溪密旨便复庐陵化度群生僧问如何是佛法大意师曰庐陵米作摩价师问神会汝从何方而来对曰从曹溪来师曰将得何物来会遂震身而示师曰犹持瓦砾在会曰和尚此间莫有金真与人不师曰设使有与汝向什摩处着师以开元二十八年十二月十三日迁化谥弘济大师归真之塔净修禅师赞曰曹溪门人出世庐陵唯提一迥出三乘泽中孤烛火里片冰许君妙会说底相应荷泽荷泽和尚嗣六祖在西京荷泽寺师讳神会姓高襄阳人也师初到六祖处六祖问是你远来大艰辛还将本来不若有本即合识主是你试说看师对曰神会以无住为本见即是主祖曰者沙弥争取次语便以杖乱打师杖下思惟大善知识历劫难逢今既得遇岂惜身命六祖察其语深情至故试之也因此自传心印演化东都定其宗旨南能北秀自神会现杨曹溪一枝始芳宇宙天宝中御史卢液是北宗普寂门徒奏会聚徒洛阳玄宗征赴驾幸诏应得对天颜言理允符圣情郑重有司量移均州至德二年肃宗徙荆州住开元寺师乡信到报父母俱丧师乃入僧堂白搥曰父母俱丧请大众念摩诃般若大众才坐师曰劳烦大众珍重师上元元年五月十三日终谥真宗大师般若之塔惠忠惠忠国师嗣六祖姓冉越州诸暨县人也其儿子在家时并不曾语又不曾过门前桥直到十六有一个禅师来才望见走出过门前桥迎接礼拜通寒喧父阿孃眷属远近邻舍总来惊讶曰不可思议这个儿子养来到十六并不曾见他语话又不曾见他过门前桥今日才见和尚有如是次第恐是此儿子异于常人也儿子便问禅师乞师慈悲摄受度得一众生某甲切要投禅出家禅师曰是我宗门中银轮王嫡子金轮王孙子方始得继续不坠此门风是你三家村里男女牛背上将养底儿子作摩生投这个宗门不是你分上事儿子曰启禅师是法平等无有高下那得有这个言词障于某甲善心再乞禅师垂慈容纳禅师见儿子有如是次第便向儿子说你若如此投某出家则不得子曰投什摩人出家禅师与某甲指示宗师禅师曰汝还闻曹溪摩子曰不知曹溪是什摩州界禅师曰广南曹溪山有一善知识唤作六祖广六百众你去那里出家某甲未曾游天台你自但去其儿子便入草隐遁避爷孃便行三日程二日行两日程一日行到曹溪恰遇祖师正当说法时便礼拜祖师祖师问从什摩处来对曰只近祖曰生缘在阿那里子曰自得五阴后忘却也祖师招手云近前来子便近前祖师曰实说你是什摩处人子曰浙中人祖曰远来到这里为什摩事子曰一则明师难遇正法难闻特来礼觐祖师二则投师出家乞师垂慈摄受祖曰我向你道莫出家子曰因什摩有此言祖曰你是圣明不动干戈六十年天子是你但造天子佛法为主子曰启师非但六十年百年天子也不要乞师慈悲容许某甲出家师便摩顶授记曰你若出家天下独立佛便摄受师曾在南阳白崖山修行四十余年上元二年正月十六日奉肃宗皇帝征诏赴上都千福寺西禅院安置后归光宅寺肃宗代宗前后两朝并亲受菩萨戒礼号国师焉僧问如何是佛法大意师曰文殊堂里一万菩萨僧曰学人不会师曰大悲千手千眼师定坐次肃宗问师得何法师曰陛下见空中一片云不皇帝曰见师曰钉钉着悬挂着帝又问如何是十身调御师乃起立云还会摩帝曰不会师曰与老僧过净瓶水来耽源问师百年后忽有人问极则事如何向他道师曰幸自可怜生要须得个护身符子作什摩肃宗因从侍肩舁师上殿师乃仰面视曰还会摩帝曰不会师曰老僧今日困帝问如何是无诤三昧师曰檀越踏毗卢头上行帝曰如何是踏毗卢头上行师曰莫认自己清净法身师于一日见耽源入法堂师便乘一足耽源便出去良久来师曰适来意作摩生对曰向阿谁说即得师曰我问你对曰什摩处见某甲肃宗帝问讯次师不视帝帝曰朕身一国天子师何得殊无些子视朕师云皇帝见目前虚空摩帝曰见师曰还曾眨眼向陛下摩鱼军容问师住白崖山时如何修行师唤家童子童子来师乃以手摩童子头曰惺惺直言惺惺历历直言历历以后莫受人谩南阳张濆问某甲闻有情说法未谛其事乞师指示师曰无情说法汝若闻时方闻无情说法缘他无情始得闻我说法汝但问取无情说法去张濆曰只如今约有情方便之中如何是无情因缘师曰但如今于一切动用之中施为但凡圣两流都无小分起灭便是出识不属有情炽然见觉只是无其系执所以六根对色分别非识师在党子谷时麻谷来遶师三震钖一下师曰既然任摩何用更见贫道又震钖一下师呵曰这野狐情长庆代曰大人是什摩心行又代曰若不与摩争识得和尚师与紫璘法师共论义次各登坐了法师曰请师立义某甲则破师曰岂有与摩事法师曰便请立义师曰立义了也法师曰立是什摩义师曰果然不见非公境界长庆代曰师义堕也有座主来参次师问作什摩事业对讲金刚经业师曰最初两字是什摩字对曰如是师曰是什摩师问璘供奉佛是什摩义对曰佛是觉义师曰佛还曾迷也无对曰不曾迷师曰既不曾迷用觉作什摩无对供奉又问如何是实相义师曰将虚底来对曰虚底不可得师曰虚底尚不可得问实相作什摩师又时见僧来以手作圆相圆相中书曰字僧无对有时王咏问如何得解脱师曰诸法不相到当处得解脱咏曰若然者即是断岂是解脱师便喝曰这汉我向你道不相到谁向汝道断王咏更无言和尚亦识此人是三教供奉王咏门徒志心问如何得成佛去师曰佛与众生一时放却当处解脱进曰如何得相应去师曰善恶都莫思量自然得见佛性又问若为得证法身耶云超毗卢遮那境界进曰清净法身如何超得师曰不着佛求又问阿那个是佛师曰即心即佛进曰心有烦恼如何是佛师曰烦恼性自离进曰岂不断烦恼耶师曰断烦恼是声闻缘觉若见烦恼不生名大涅槃代宗又引一大白山人来见和尚曰此山人甚有见知师问解何业代宗曰识山识地识字解筭和尚借问山人所住是雌山是雄山山人久而不答又问识地不山人曰识师则指殿上地曰此是何地山人曰容弟子筭方得乃知又问识字不对曰识师向地上划作一字问此是何字对曰此是一字师曰土上着一是王字是什摩一字又问解筭不对曰解师曰三七是多小对曰和尚弄弟子三七二十一师曰却是山人弄贫道三七是十唤作二十一岂非弄贫道又问山人更会何业山人曰更有实不敢对师曰纵汝总解亦不足贵师却谓代宗曰问山不识山问地不识地问字不识字问筭不解筭何处引得这个朦汉来代宗向山人曰朕虽有国位未为宝和尚是真宝山人曰陛下真识宝人也时十月中旬有诸座主来礼拜和尚师问城外草作何色对曰作黄色师遂唤少童子问城外草作何色对曰作黄色师曰座主解经解论与此厮儿见解何殊座主却问和尚城外草作何色师曰见天上鸟不座主曰和尚转更勿交涉也愿和尚教某等作摩生即是师却唤座主向前来座主一时向前来师见诸座主不会遂笑曰诸座主且归寺别日却来诸大德嘿然而往师曰见即见若不见纵说得出亦不得见诸供奉曰从上国师未有得似和尚如是机辩师曰他家即师国贫道即国师诸供奉曰我等诸人谩作供奉自道解经解论据他禅宗都勿交涉有南方禅客问如何是古佛心师曰壁瓦砾无情之物并是古佛心禅客曰与经太相违故涅槃经曰离壁瓦砾无情之物故名佛性今云一切无情皆是佛心未审心与性为别不别师曰迷人即别悟人即不别禅客曰又与经相违故经曰善男子心非佛性佛性是常心是无常今曰不别未审此义如何师曰汝依语而不依义譬如寒月结水为冰及至暖时释冰为水众生迷时结性成心众生悟时释心成性汝若定执无情无佛性者经不应言三界唯心万法唯识故华严经曰三界所有法一切唯心造今且问汝无情之物为在三界内为在三界外为复是心为复不是心若非心者经不应言三界唯心若是心者不应言无情无佛性汝自违经吾不违也禅客曰无情既有心还解说法也无师曰他炽然说恒说常说无有间歇禅客曰某甲为什摩不闻师曰汝自不闻不可妨他有闻者进曰谁人得闻师曰诸圣得闻禅客曰与摩即众生应无分也师曰我为众生说不可为他诸圣说禅客曰某甲愚昧聋瞽不闻无情说法和尚是为人天师说般若波罗蜜多得闻无情说法不师曰我亦不闻进曰和尚为什摩不闻师曰赖我不闻无情说法我若闻无情说法我则同于诸圣汝若为得见我及闻我说法乎禅客曰一切众生毕竟还得闻无情说法不师曰众生若闻即非众生禅客曰无情说法还有典据也无师曰言不典非君子之所谈汝岂不见弥经云水鸟树林皆是念佛念法念僧鸟是有情水及树岂是有情乎又华严经云剎说众生说三世一切说众生是有情剎岂是有情乎客曰既是无情有佛性未审有情又如何师曰无情尚尔岂况有情乎禅客曰若有情无情俱有佛性杀有情而食噉其身分即结于罪怨相报损害无情食噉五谷禾蔬菓栗等物不闻有罪互相仇报也师曰有情是正报从始劫来虚妄颠倒计我我所而怀结恨即有怨报无情是依报无颠倒结恨心所以不言有报客曰经教中但见有情授三菩提记于未来世而得作佛号曰某等不见无情授菩提记作佛之处只如贤劫千佛中阿那个是无情成佛请为示之师曰我今问汝譬如皇太子受王位时为太子一身受于王位为复国界一一受也对曰但令太子受得王位国土一切自属于王宁当别受乎师曰今此亦尔但令有情授记作佛之时三千大千世界一切国土尽属毗卢遮那佛身佛身之外那得更有无情而得授记耶客曰一切大地既是佛身一切众生居佛身上便利秽污佛身穿凿践踏佛身岂无罪乎师曰一切众生全是佛身谁为罪乎客曰佛身无为无所今以有为质之物而作佛身岂不乖于圣旨乎师曰汝今不见大品经曰不可离有为而说无为又不可离无为而说有为汝信色是空不对曰佛之诚言那敢不信师曰色既是空宁有又问众生与佛既同者只用一佛修行一切众生应一时解脱今见不尔同义何在师曰汝不见华严经中六相义同中有异异中有同成中有坏坏中有成总中有别别中有总众生与佛虽同一性不妨各各自修自得看他人食终自不饱又问古德曰青青翠竹尽是真如欝欝黄花无非般若有人不许是邪说亦有人信言不可思议不知若为师曰此盖是普贤文殊大人之境界非诸凡小而能信受皆与大乘了义经意合故华严经云佛身充满于法界普现一切群生前随缘赴感靡不周而恒处此菩提座翠竹既不出于法界岂非法身乎又摩诃般若经曰色无边故般若无边黄花既不越于色岂非般若乎此深远之言不省者难为措意又问有善知识言学道人但识得本心了无常来时抛却陋子一边着灵台觉性迥然而去名为解脱此复若为师曰此犹未离二乘外道之量二乘之人皆猒离有为生死忻乐无余涅槃老子亦曰吾有大患为吾有身忻乐冥谛而为至道乃趣冥谛须洹人八万劫斯含人六万劫阿那含人四万劫阿罗汉人二万劫辟支佛十千劫住于定中外道亦八万大劫住非想非非想天二乘劫满犹心向大外道劫满不免轮生死又问一切人佛性为复一种为复有别师曰不得一种进曰云何有别师曰有人佛性全不生灭有人佛性半生灭半不生灭进曰谁人佛性全不生灭谁人佛性半生灭半不生灭耶师曰我此间佛性全不生灭彼南方佛性半生灭半不生灭进曰和尚佛性若为全不生灭南方佛性若为半生灭半不生灭师曰我之佛性身心一如身外无余所以全不生灭南方佛性身是无常心性是常所以半生灭半不生灭也进曰和尚身是色身岂得便同法身不生灭耶师曰汝今那得入邪道乎禅客曰某甲早晚入于邪道也师曰金刚经曰若以色见我以音声求我是人行邪道不能见如来汝既作色见我岂非入邪道乎于是禅客作礼而叹曰和尚此说事无不尽理无不周某甲若不遇和尚空过一生矣肃宗皇帝问一切众生忙忙业性无本可据日用而不知此意如何师拈起金花叠子向帝曰唤作什摩帝曰金花叠子师曰灼然是一切众生日用而不知伏牛和尚与马大师送书到师处师问马师说何法示人对曰即心即佛师曰是什摩语话又问更有什摩言说对曰非心非佛亦曰不是心不是佛不是物师笑曰犹较些子伏牛却问未审此间如何师曰三点如流水曲似刈禾镰后有人举似仰山仰山云水中半月现又曰三点长流水身似鱼龙衣肃宗皇帝问一切众生忙忙业性无本可据日用而不知无由得出离于三界乞师方便弟子与众生离于生死师便索三个罗盛水着讨蚁子便抛放水里蚁子在水中遶转两三困了浮在中心死活不定帝礼拜曰乞师慈悲师又索一草抛放水里其蚁子惊讶依草便上罗外皇帝然便悟代宗皇帝问师百年后要个什摩师曰与老僧造个无缝塔帝乃跪曰请师塔样师良久帝罔措师曰吾有付法弟子在耽源却谙此事问取他去国师顺世后帝乃诏耽源举此因缘问此意如何耽源乃作偈曰湘之南潭之北中有黄金充一国无影树下合同舡瑠璃殿上无知识师大历十年十二月九日终代宗谥号大证禅师净修禅师赞曰唐朝国师大播洪猷曹溪探日渭水乘舟二天请偈四众抛筹法才极赡大耳着崛多三藏崛多三藏嗣六祖师天竺人也行至大原定襄县历村见秀大师弟子结草为庵独坐观心师问作什摩对曰看静师曰看者何人静者何物僧遂起礼拜问此理如何乞师指示师曰何不自看何不自静僧无对师见根性迟乃曰汝师是谁对曰秀和尚师曰汝师只教此法为当别有意旨对曰只教某甲看静师曰西天下劣外道所习之法此土以为禅宗也大误人其僧问三藏师是谁师曰六祖又曰正法难闻汝何不往彼中其僧闻师提训便去曹溪礼见六祖具陈上事六祖曰诚如崛多所言汝何不白看何不自静教谁静汝其僧言下大悟也智策和尚智策和尚嗣六祖在务州师自契曹溪密旨逍遥物外不拘小节未决化缘始终师游北地遇见五祖下智皇禅师二十年修定师遂问在此间作什摩对曰入定师曰入定者为有心入定耶为无心入定耶若有心入定者即一切有情悉皆有心亦合得定若无心入者一切无情亦合得定智皇曰吾正入定之时不见有无之心师曰若不见有无之心即是常定不应更有出入也智皇无对却问汝师是谁师曰六祖汝师以何法为禅定师曰妙湛圆寂体用如如五阴本空六尘非有不出不入不定不乱禅性无住离住禅寂禅性无生离生禅相心如虚空亦无虚空之量皇闻此说未息疑情遂震钖南行直往曹溪礼见六祖六祖乃亦如上说智皇禅师言下大悟龙神其夜报旧住庵处檀越曰智皇禅师今夜得道本净司空山本净和尚嗣六祖师姓张绛州人也僧问奇特事如何师曰无一念心喜僧曰岂得无喜耶师曰喜是阿谁分上事天宝三年令中使杨光庭往司空山採恒春藤到于寺中去禅师院语话次问禅师曰弟子生死事大一心慕道愿和尚慈悲救度师曰大夫自京城来帝王之地禅伯甚多彼处问之某甲老病一无知解中使设礼再请师曰为当求佛为复问道若求作佛即心是佛若欲问道无心是道中使不会再请说之师又曰若欲求佛即心是佛佛因心得若悟无心佛亦无佛若欲会道无心是道中使曰京城大德皆令布施持戒忍辱苦行等求佛今和尚曰无漏智性本自具足本来清净不假修行故知前虚用功耳中使到京城进恒春藤讫遂口奏禅师具陈上事帝乃闻之令中使却往传诏取禅师天宝三年十二月十七日到京参讫帝于白莲花亭子安置正月十五日令京城内大师大德与禅师论道禅师奏曰山僧久病无暇谈论不假繁辞以要言之安问敢对有泰平寺远禅师问曰对圣人不敢繁词何者为道师曰道本无名因心名道心名若有道不穷虚然名心若无道凭何有二俱虚妄总是假名问见有身心是道已不师曰小僧身心本来是道问适来曰无心是道今言身心本来是道岂非相违师曰无心是道心泯道无心道一如故曰无心是道身心本来是道者道亦本是身心身心本既是空道亦穷源不有远公曰渺小山僧还会道理师曰大德只见山僧相不见无相见相者是大德所见故云凡所有相皆是虚妄若见诸相非相即悟其道若以相为实者穷劫不可得也问今见山僧相不见山僧无相请为于相中说无相理看师曰净名曰四大无主身亦无我今即无我所见与道相应大德若以四大有主主即是我若有我见恒沙劫中不可会得是日圣人大悦朝士忻然师乃四大无主偈曰四大无心复如水遇曲逢直无彼此净秽两处不生心壅决何曾有二意境触但似水无心在世纵横有何事又香山僧慧明问无心是道瓦砾无心亦应是道又曰身心是道四生六类皆有身心悉是道不若有见闻请对圣说师曰大德若作见闻觉知之者非是求道之人与道殊不相应经曰无眼耳鼻舌身意眼耳尚无见闻觉知凭何说有穷本不有何处存心若会无心不同草木慧明无对师遂见闻觉知偈曰见闻觉知无障声香味触常三昧如鸟空中只没飞无取无舍无憎爱若会应处本无心方得名为观自在又白马寺惠真问禅师说无心是道师曰然问曰道既无心佛有心耶佛之与道是一是二师曰不一不二问佛度众生为有心故道不度人为无心故一度一不度是二是不二师曰此是大德妄生二见山僧不然何者佛是虚名道亦妄立二俱不实都是假名一假之中立何二又问佛之与道纵是假名当立名时是谁为立若有立者何得言无师曰佛之与道因心而立推穷心本心亦是无二俱虚妄犹如花翳即悟本空强立佛道于是惠真赞曰事无不尽理无不备此是顿见真门即心是佛可与后世众生轨则师无修偈曰见道方修道不见复何修道性如虚空虚空何处修遍观修道者拨火觅浮沤但看弄傀儡线断一时休法空禅师问曰佛之与道尽是假名妄立十二部经亦应不实从前尊宿代代相承皆言修道总是妄不师曰然十二部教皆合于道禅师错会背道逐教道本无修禅师强修道本无作禅师强作道本无事强生多事道本无为于中强为道本无知于中强知如此见解自是不会须自思之师背道逐教偈曰道体本无修不修自合道若起修道心此人未会道弃却一真性却入闹浩浩忽逢修道人第一莫向道又福先寺安禅师问道是假名佛亦妄立十二部教接人方便一切总妄以何为真师曰为有妄故将真对妄推穷妄性本来空寂真亦何曾更有实体故知真妄总是假名座下众人悉皆顿悟又问一切是妄妄亦同真真妄无殊复是何物师曰若言何物此亦是妄道无相似道无比道无譬喻道无对治言道者以言诠理得理忘言知语性空此人悟道经曰言语道断心行处灭师真妄偈曰穷真真无相穷妄妄无形返观推穷心知心亦假名会道既如此到头也只宁有照成寺达性禅师赞叹问其理甚妙真妄双泯佛道两亡修行性空名相不实如是解时不可断他众生善恶二根可是菩提耶师曰善恶二根因心而有穷心若有根亦不无推心既空根因何立经曰善不善从心化生善恶业缘本无有实虽则不实不共心俱师善恶二根不实偈曰善既从心生恶岂离心有善恶是外缘于心实不有舍恶送何处取善令谁守伤嗟二见人攀缘两头走忽悟无生本始会从前咎又士孙体虚问此身从何而来百年后复归何处师曰如人睡时忽然作梦梦从何来睡觉之时梦从何去进曰梦时不可言无忽觉不可言有虽有往来往来无所师曰贫道之身亦如其梦体虚顿悟此身实同于梦师来往如梦偈曰亦知如在梦睡里实是闹忽觉万事休还同睡时觉智者会悟梦迷人信梦闹会梦无两般一悟无别悟富贵与贫贱更亦无别道师上元三年五月五日迁化春秋九十五谥大晓禅师一宿觉和尚一宿觉和尚嗣六祖在温州师讳玄觉字道明俗姓戴氏温州永嘉县人也内外博通食不耕锄衣不蚕口平生功业非人所测曾在温州开元寺孝顺亲母兼有姊侍奉二人合寺合廓人谤其僧有一日亲母下世着麻未抛姊又更被人谤其僧不能观得有一日廊下见一禅师号曰神策年近六十有余弟姊两人隔帘见其老宿姊却向弟曰屈老宿归房里喫茶还得也无弟便出来屈其老宿老宿不欲得入见其僧苦切老宿许之老宿去房里女出来相看曰小弟容易乞老宿莫怪便对老宿坐又教弟坐三人说话次老宿见其僧气色异于常人又女人亦有丈夫之气老宿劝其僧曰孝顺之事自是一路虽明佛理未得师印过去诸佛圣圣相传佛佛印可释迦如来燃灯授记若不然者即堕自然矣南方有大圣号曰慧能禅师可往礼足为师僧对曰昨者母亲下世只有姊独自无人看侍争抛得姊却向弟说弟莫疑我某甲独自身取次寄住得但自去弟僧从此装裹却去寺主处具说前事寺主曰师兄若这个善心某甲身自不能去得某相共造善因师兄但去莫愁其姊某甲孝顺但唤来他房里其僧一一依他寺主处分唤姊去寺主房里安排了便发去其弟僧年当三十一迆逦往到始兴县曹溪山恰遇大师上堂持钖而上遶禅床三而立六祖问夫沙门者具三千威仪八万细行行行无亏名曰沙门大德从何方而来生大我慢对曰生死事大无常迅速六祖曰何不体取无生达本无速乎对曰体本无生达即无速祖曰子甚得无生之意对曰无生岂有意耶祖曰无意谁能分别对曰分别亦非意祖曰如是如是于时大众千有余人皆大愕然师却去东廊下挂钖具威仪便上礼谢默然击目而出便去僧堂参众却上来辞祖曰大德从何方来返太速乎对曰本自非动岂有速也祖曰谁知非动对曰仁者自生分别祖师一跳下来抚背曰善哉善哉有手执干戈小留一宿来朝辞祖师禅师领众送其僧其僧行十步来振钖三下曰自从一见曹溪后了知生死不相干其僧归来名号先播于众人耳直道不可思议人也收过者无数供养者不一从此所有歌行偈颂皆是其姊集也师先天二年十月十七日迁化春秋三十九谥无相大师净光之塔怀让怀让和尚嗣六祖在南姓杜氏金州人也初生之时有六道白气应于上像仪凤二年四月八日生感此瑞气刺使赡见奏闻高宗帝曰此气何瑞太史曰国之法宝非染俗贵在于安康金州分野时金州太守韩偕具录奏上帝曰僧瑞宜加善庆韩偕亲往存毓厚赐安慰是时杜氏名曰光奇家内有三子于三子中其应瑞生者年近五岁炳然殊异心怀恩让不与竞父母号之名为让子至于十载唯爱佛经有三藏玄静过舍说法吉光奇曰此子出家之后当获上乘至幽至微会于佛理垂拱四年年始十五拜辞父母往荆州玉泉寺事弘景律师经于八年便怀让至通天元年四月十二日于当寺受戒至久视元年七月十八日自叹曰我受戒今经五夏广学威仪而严有表欲思真理而难契焉又曰夫出家者为无为法天上人间无有胜者时有坦然禅师睹让嗟叹乃命云游博问先知至嵩山安和尚处坦然问西来意话坦然便悟事安和尚师乃往曹溪而依六祖六祖问子近离何方对曰离嵩山特来礼拜和尚祖曰什摩物与摩来对曰说似一物即不中在于左右一十二载至景云二年礼辞祖师祖师曰说似一物即不中还假修证不对曰修证即不无不敢污染祖曰即这个不污染底是诸佛之所护念汝亦如是吾亦如是西天二十七祖般若多罗记汝佛法从汝边去向后马驹踏杀天下人汝勿速说此法病在汝身也马和尚在一处坐让和尚将塼去面前石上磨马师问作什摩师曰磨塼作镜马师曰磨塼岂得成镜师曰磨塼尚不成镜坐禅岂得成佛也马师曰如何即是师曰如人驾车车若不行打车即是打牛即是师又曰汝为学坐禅为学坐佛若学坐禅禅非坐卧若学坐佛佛非定相于法无住不可取舍何为之乎汝若坐佛却是杀佛若执坐相非解脱理也马师闻师所说从座而起礼拜问曰如何用心即合禅定无相三昧师曰汝学心地法门犹如下种我说法要譬彼天泽汝缘合故当见于道又问和尚见道当见何道道非色故云何能观师曰心地法眼能见于道无相三昧亦复然乎马师曰可有成坏不师曰若契于道无始无终不成不坏不聚不散不长不短不静不乱不急不缓若如是解当名为道汝受吾教听吾偈曰心地含诸种遇泽悉皆萌三昧花无相何坏复何成有大德问如镜铸像像成后镜明向什摩处去师曰如大德未出家时相状向什摩处去进曰成像后为什摩不鉴照师曰虽然不鉴照谩他一点不得师天宝三年八月十二日终谥大慧禅师最胜轮之塔祖堂集卷第三祖堂集中支出版社祖堂集卷第四石头石头和尚嗣吉州思和尚在南师讳希迁姓陈端州高要人也在孕之时母绝羶秽及诞之夕满室光明父母怪异询乎巫祝巫祝曰斯吉祥之征也风骨端秀方颐大耳专静不杂异乎凡童及年哺龆将诣佛寺见尊像母氏令礼礼已曰斯佛也师礼讫瞻望久之曰此盖人也形仪手足与人奚异苟此是佛余当作焉时道俗咸异斯言亲党之内多尚淫祀率皆宰犊以祈福祐童子辄往林社毁其祀具夺牛而还岁盈数十悉巡之于寺自是亲族益修净业时六祖正扬真教师世业邻接新州遂往礼觐六祖一见忻然再三抚顶而谓之曰子当绍吾真法矣与之置馔劝令出家于是落发离俗开元十六年具戒于罗浮山略探律部见得失纷然乃曰自性清净谓之戒体诸佛无作何有生也自尔不拘小节不尚文字因读肇公涅槃无名论云览万像以成己者其唯圣人乎乃叹曰圣人无己靡所不己法身无量谁云自他圆镜虚鉴于其间万像体玄而自现境智真一孰为去来至哉斯语也尚于山舍假寐如梦见吾身与六祖同乘一龟游泳深池之内觉而详曰龟是灵智也池性海也吾与师同乘灵智游于性海久矣六祖迁化时师问百年后某甲依什摩人六祖曰寻思去六祖迁化后便去清凉山靖居行思和尚处礼拜侍立和尚便问从什摩处来对曰从曹溪来和尚拈起和痒子曰彼中还有这个也无对曰非但彼中西天亦无和尚曰你应到西天也无对曰若到即有也和尚曰未在更道对曰和尚也须道取一半为什摩独考专甲和尚曰不辞向你道恐已后无人承当和尚又问你到曹溪得个什摩物来对曰未到曹溪亦不曾失师却问和尚在曹溪时还识和尚不思曰你只今识吾不对曰识又争能识得又问和尚自从岭南出后在此间多小时思曰我亦不知汝早晚离曹溪对曰某甲不从曹溪来思曰我也知你来处对曰和尚幸是大人莫造次思和尚见师异于常人便安排于西侠日夕祇在和尚身边其师形貌端正足人是非直得到和尚耳里和尚得消息向师曰汝正时是师便应喏第二日粥鼓鸣了在西侠里坐伸手取粥厨下僧见其钵盂寻来元来其师取和尚粥众人知是其人安排凡夫不识圣人谤和尚又毁师阖院一齐上来于和尚前收过思和尚向师曰从今已后第一不得行此事你若行此事是你正眼埋却也不难师受戒后思和尚问你已是受戒了也还听律也无对曰不用听律思曰还念戒也无对曰亦不用念戒思曰你去让和尚处达书得否对曰得思曰速去速来你若迟晚子不见吾你若不见吾不得床下大斧师便去到南让和尚处书犹未达先礼拜问不慕诸圣不重己灵时如何让和尚曰子问太高生向后人成阐提去师对曰宁可永劫沉沦终不求诸圣出离师机既不投书亦不达便归师处思和尚问彼中有信不师对曰彼中无信思曰有报也无对曰信既不通书亦不达师却问专甲去时和尚有言教速来床下收取大斧今已来也便请大斧思和尚良久师作礼而退斯之要旨岂劣器之能持乃佛佛径烛心灯祖祖玄传法印大师既投针而久亲于丈室临歧而迥承方外之机则能事将备道可行矣思和尚曰吾之法门先圣展转递相嘱授莫令断绝祖师预记于汝汝当保持善自好去非久之间思和尚迁化师着麻一切了于天宝初方届衡遍探岑壑遂蝢息于南台寺东有石如台乃庵其上时人号石头和尚焉此台则梁海禅师得道之台也师初至南台师僧去看转来向让和尚说昨来到和尚处问佛法轻忽底后生来东石头上坐让曰实也无对曰实也让便唤侍者曰你去东边子细看石头上坐底僧若是昨来底后生便唤他若有应你便道石上憉子堪移此处栽侍者持此偈举似师师答曰任你唤声哀终不过山来侍者却来举似让和尚和尚云这阿师他后子孙噤却天下人口去又教侍者问法侍者去彼问如何是解脱师曰阿谁缚汝如何是净土师曰阿谁垢汝如何是涅般师曰谁将生死与汝侍者却来举似和尚和尚便合掌顶戴此时有坚固禅师兰让三人为世宗匠佥曰彼石头上有真师子吼师唤主事具陈前事主事曰乞师有事处分和尚领众去东边见石头石头又强为不得起来迎接相看一切了让和尚与石头起院成持也僧问如何是祖师西来意师曰问取露柱去僧曰不会师曰我更不会大颠问古人道道有道无二谤请师除师曰正无一物除个什摩师索大颠曰併却咽喉脣吻速道将来对曰无这个师曰若与摩则你得入门也僧问如何是本来事师曰汝因何从我觅进曰不从师觅如何即得师曰何曾失却那作摩药山在一处坐师问你在这里作什摩对曰一物也不为师曰与摩则闲坐也对曰若闲坐则为也师曰你道不为不为个什摩对曰千圣亦不识师以偈赞曰从来共住不知名任运相将作摩行自古上贤犹不识造次常流岂可明僧拈问漳南既是千圣为什摩不识答曰千圣是什摩垸鸣声师问僧从什摩处来对曰从江西来师曰江西还见马祖不对曰见师乃指一柴橛曰马师何似这个僧无对却举似师请师为决马师曰汝见柴橛大小对曰勿量大马师曰汝甚有壮大之力僧曰何故此说马师曰汝从南负一柴橛来岂不是有壮大之力师述参同契曰竺土大仙心东西密相付人根有利钝道无南北祖灵源明皎洁枝派暗流注执事元是迷契理亦非悟门门一切境互不互而更相涉不尔依位住色本殊质像声源异乐苦暗合上中言明暗清浊句四大性自复如子得其母火热风动摇水湿地坚固眼色耳声音鼻香舌醋然于一一法依根叶分布本末须归宗尊卑用其语当明中有暗勿以明相遇当暗中有明勿以暗相睹明暗各相对譬如前后步万物自有功当言用及处事存函盖合理应箭锋住承言须会宗勿自立规矩触目不见道运足焉知路进步非远近迷隔山河耳谨白参玄人光阴勿虚度师与邓隐峰草次见师过锹子与隐峰隐峰接锹子了怕不敢下手师却拈锹子截作两段谓隐峰曰生死尚未过得学什摩佛法师将锹子草次隐峰问只得这个还得那个摩师便过锹子与隐峰隐峰接得锹子向师一下师曰你只得这个洞山代曰还有堆阜摩师唐贞元六年庚午岁十二月六日终春秋九十一僧夏六十三僖宗皇帝谥号无际大师见相之塔耽源耽源和尚嗣忠国师先是马大师门人也师入京为国师侍者后再见马大师于大师前旋行一匝作圆相然后于中心礼拜大师曰你欲作佛也对曰某甲不解捏目大师曰吾不如汝百丈在泐潭推车次师问车在这里牛在什摩处百丈以手斫额师以手拭目天皇天皇和尚嗣石头在荆南师讳道悟未睹行状不决终始之要师初问石头离却智慧何法示人石头曰老僧无奴婢离什摩进曰如何得玄旨石头曰你解撮风不师曰若与摩则不从今日去也石头曰未审汝早晚从那边来师曰专甲不是那边人石头曰我早个知汝来处师曰和尚亦不得赃贿于人石头曰汝身现在师曰虽然如此毕竟如何示于后人石头云你道阿谁是后人师礼谢深领玄要问如何玄妙之说师云莫道我解佛法僧云争那学人疑滞何师曰何不问老僧僧曰问则问了也师曰去不是你存泊处师乃一日忽然唤典座典座来师示曰会摩曰不会师便把枕子当面抛之乃告寂尸梨尸梨和尚嗣石头顺宗皇帝问师大地普众生见性成佛道师曰佛性犹如水中月可见不可取大义禅师曰佛性非见必见水中月何不攫取帝嘿然之又问大义何者是佛性大义云不离陛下所问皇帝嘿契玄一言遂合丹霞丹霞和尚嗣石头师讳天然少亲儒墨业洞九经初与庞居士同侣入京求选因在汉南道寄宿次忽夜梦白光满室有鉴者云此是解空之祥也又逢行脚僧与喫茶次僧云秀才去何处对曰求选官去僧云可惜许功夫何不选佛去秀才曰佛当何处选其僧提起茶垸曰会摩秀才曰未测高旨僧曰若然者江西马祖今现住世说法悟道者不可胜记彼是真选佛之处二人宿根勐利遂返秦游而造大寂礼拜已马大师曰这汉来作什摩秀才汰上幞头马祖便察机笑而曰汝师石头摩秀才曰若与摩则与某甲指示石头马祖曰从这里去南七百里迁长老在石头你去那里出家秀才当日便发去到石头参和尚和尚问从什摩处来对曰某处来石头曰来作什摩秀才如前对石头便点头曰着槽厂去乃执爨役经一二载余石头大师明晨欲与落发今夜童行参时大师曰佛殿前一搭草明晨粥后却来晨诸童行竞持锹唯有师独持刀水于大师前跪拜揩洗大师笑而剃发师有顶峰突然而起大师按之曰天然矣落发既毕师礼谢度兼谢名大师曰吾赐汝何名师曰和尚岂不曰天然耶石头甚奇之乃为略说法要师便掩耳云太多也和尚云汝试作用看师遂骑圣僧头大师云这阿师他后打破泥龛塑像去师受戒已而大寂耀摩尼于江西师乃下再诣彼礼谒大寂大寂问从什摩处来对曰从石头来大寂曰石头路滑还倒也无对曰若倒即不来此也大寂甚奇之师放旷情怀涛违顺境乐乎云水去住逍遥至洛京参忠国师初见侍者便问和尚还在也无对曰在只是不看客师曰大深远生侍者曰佛眼觑不见师曰龙生龙子凤生凤子侍者举似国师国师便打侍者师寻上邓州丹霞山格调孤峻少有攀者爰有禅德远来问津山下遇见师遂辄申问丹霞山在什摩处师指山曰青青黤黤底是禅德曰莫只这个便是不师曰真师子儿一拨便转次于天台居花顶峰三载又礼国一禅师以元和初上龙门香山与伏牛禅师为莫逆侣后于惠林寺遇天寒焚木佛以御次主人或讥师曰吾茶毗觅舍利主人曰木头有何也师曰若然者何责我乎主人亦向前眉毛一时堕落有人问真觉大师丹霞烧木佛上座有何过大师云上座只见佛进曰丹霞又如何大师云丹霞烧木头师有时到山院寄宿见老宿共行者同床坐师放下衣钵便问讯二人二人都不顾视直至来朝遂见行者将一铛饭向堂中心着共老宿喫又不唤师师亦自向前共喫行者见师向前便顾视老宿云莫言侵早起师向老宿曰这个行者何不教伊大无礼生老宿云好个人家男女有什摩罪过点污他作什摩师云适来洎错放过师作孤寂吟曰时人见余守孤寂为言一生无所益余则闲吟孤寂章始知光阴不虚掷不弃光阴须努力此言虽说人不识识者同为一路行岂可颠坠缘榛棘榛棘何是边只为终朝尽众喧众喧不觉无涯际哀哉真实不虚传传之响之只不闻犹如灯烛合盂盆共知总有光明在看时未免暗昏昏昏昏不觉一生了斯类尘沙比不少直似潭中吞钩鱼何异空中盪罗鸟此患由来实是长四维上下远茫茫倏忽之间迷病死尘劳难脱哭怆怆怆怆哀怨终无益只为将身居痛室到此之时悔何及云泥未可访孤寂孤寂宇宙穷为良长吟高卧一闲堂不虑寒风吹落叶岂愁桑草遍遭霜但看松竹岁寒心四时不变流清音春夏暂为群木映秋冬方见欝高林故知世相有刚柔何必将心清浊流二时糖随缘过一身遮莫布毛裘随风逐浪住东西岂愁地迮与天低时人未解将为错余则了然自不迷不迷须有不迷心看时浅浅用时深此个真珠若採得岂同樵夫负黄金黄金亨练转为真明珠含光未示人了即毛端滴巨海始知大地一微尘尘滴存乎未免愆莫弃这边留那边直似长空搜鸟迹始得玄中又更玄举一例诸足可知何用諵諵说引词只见饿夫来取饱未闻浆逐渴人死多人说道道不行他家未悟诈头明三寸利刀开旷路万株榛棘拥身生尘滓茫茫都不知空将辩口泻玄微此物那堪为大用千生万劫作贫儿聊书孤寂事还深钟期能听白牙琴道者知音指其掌方贵名为孤寂吟师又有翫珠吟识得衣中宝无明醉自惺百骸俱溃散一物镇长灵知境浑非体寻珠不见形悟即三身佛迷疑万卷经在心心岂测居耳耳难听罔像先天地渊玄出杳冥本刚非锻錬元净莫澄停盘泊逾朝日玲暵晓星瑞光流不灭真澄浊还清鋻照崆峒寂劳笼法界明凡功不灭超圣果非盈龙女心亲献王口自倾护鹅人却活黄雀义犹轻解语非舌能言不是声绝边弥瀚漫三际等空平演教非为教闻名不认名二边俱不立中道不须行见月休看指归家罢问程识心岂测佛何佛更堪成又颂曰丹霞有一宝藏之岁月久从来人不识余自独防守山河无隔光明处处透体寂常湛然莹彻无尘垢世间採取人颠狂逐路走余则为渠说抚掌笑破口忽遇解空人放旷在林薮相逢不擎出举意便知有师又有骊龙珠吟骊龙珠骊龙珠光明灿烂与人殊十方世界无求处纵然求得亦非珠珠本有不昇沉时人不识外追寻行尽天涯自疲极不如体取自家心莫求觅损功夫转求转觅转元无恰如渴鹿趁阳燄又似狂人在道途须自体了分明了得不用更磨莹深知不是人间得非论六类及生灵虚用意损精神不如闲处绝纤尘停心息意珠常在莫向途中别问人自迷失珠元在此个骊龙终不改虽然埋在五阴山自是时人生懈怠不识珠每抛掷却向骊龙前作客不知身是主人公弃却骊龙别处觅认取宝自家珍此珠元是本来人拈得翫弄无穷尽始觉骊龙本不贫若能晓了骊珠后只这骊珠在我身师有弄珠吟般若神珠妙难测法性海中亲认得隐现时游五蕴山内外光明大神力此珠无状非大小昼夜圆明悉能照用时无处复无踪行住相随常了了先圣相传相指授信此珠人世希有智者号明不离珠迷人将珠不识走吾师权指喻摩尼採人无数入春池争拈瓦砾将为宝智者安然而得之言下非近亦非远体用如如转无转万机珠对寸心中一切时中巧方便皇帝曾游于赤水视听争求都不遂罔像无心却得珠能见能闻是虚伪非自心非因缘妙中之妙玄中玄森萝万像光中现寻之不见有根源烧六贼烁四魔能摧我山竭爱河龙女灵山亲献佛贫儿衣里狂蹉亦非性亦非心非性非心超古今体绝名言名不得权时题作弄珠吟师与麻浴游山到涧边语话次麻浴问如何是大涅槃师头云急浴曰急个什摩师云涧水师初开堂时有人问作摩生语话即得不堕门风师曰一任语话即不堕门风僧云便请和尚语话师曰青山渌水不相似师勘僧曰什摩处来对曰山下来师曰喫也未对曰喫了也师曰将饭与阇梨喫底人还有眼也无僧无对有人举似沩山沩山云有进曰眼在什摩处沩山曰眼在顶上有人持此语举似洞山洞山云若不是沩山争解与摩道僧便问作摩生是在顶上底眼洞山云不昧向上招庆拈问保福将饭与人喫感恩则有分为什摩却成不具眼去保福云施者受者二俱瞎汉庆云忽有人尽其机来还成瞎汉不保福曰和尚还为人摩庆云教某甲共阿谁商量保福寻后曰道某甲瞎汉得摩师又有如意颂曰真如如意宝如意宝真如森萝及万像一法更无余海澄孤月照天地洞然虚寂寂空形影明明一道如师以长庆三年癸卯岁六月二十三日告门人令备汤沐讫云吾将行矣乃戴笠子策杖入屦垂一足未至地而逝春秋八十六谥智通大师妙觉之塔刘轲撰碑文招提招提和尚嗣石头师讳惠朗姓欧阳韶州曲江人也年十三于邓林寺模禅师处出家十七游衡二十受戒乃往虔州龚公山谒大寂大寂云你来何求对曰求佛知见大寂曰佛无知见知见乃魔界耳你从南来似未见石头曹溪心要耳汝应却归石头师遂依言而返造石头果应大寂之言契缘悟达不出招提三十余年因号招提朗矣至元和十五年庚子岁正月二十二日迁化春秋八十三僧夏六十四矣药山药山和尚嗣石头在朗州师讳惟俨姓韩绛州人也后徙南康年十七事潮州西山慧照禅师大历八年受戒于衡寺希澡律师师一朝言曰大丈夫当离法自净焉能肩肩事细行于布巾耶即谒石头大师密领玄旨师于贞元初居澧阳芍药山因号药山和尚焉师初住时就村公乞牛栏为僧堂住未得多时近有二十来人忽然有一僧来请他为院主渐渐近有四五十人所在迮侠就后山上起小屋请和尚去上头安下和尚上头又转转师僧王其院主僧再三请和尚为人说法和尚一二度不许第三度方始得许院主便欢喜先报大众大众喜不自胜打钟上来僧众才集和尚却门便归丈室院主在外责曰和尚适来许某甲为人如今因什摩却不为人赚某甲师曰经师自有经师在论师自有论师在律师自有律师在院主怪贫道什摩处从此后从容得数日后昇座便有人问未审和尚承嗣什摩人师曰古佛殿里拾得一行字进曰一行字道什摩师曰渠不似我我不似渠所以肯这个字李翱相公来见和尚和尚看经次殊不采顾相公不肯礼拜乃发轻言见面不如千里闻名师召相公相公应喏师曰何得贵耳而贱目乎相公便礼拜起来申问如何是道师指天又指瓶曰云在青天水在瓶相公礼拜后以偈赞曰练得身形似鹤形千株松下两函经我闻师道无余说云在青天水在瓶师因一夜月明上药山顶中夜而大笑一声澧阳东来去药山九十里澧阳人其夜同闻笑声尽曰是东家声来处展转寻问互东推直至药山徒众曰夜闻和尚山顶笑李相公赞曰选得幽居惬野情终年无送亦无迎有时直上孤峰顶月下披云笑一声相公别问如何是戒定慧师曰贫道这里无这个闲家具问己事未明乞和尚指示师沉吟良久曰吾今为汝道一句亦不难只宜汝于言下便见去师因唤沙弥道吾曰用沙弥童行作什摩师曰为有这个吾曰何不弃却师曰有来多少时师因石头垂语曰言语动用亦勿交涉师曰无言语动用亦勿交涉石头曰这里针札不入师曰这里如石上栽花有人拈问漳南古人石上栽花意作摩生漳南曰伏汝大赡却曰还会摩对曰不会云癞人喫猪肉师问僧近离什摩处对曰近离百丈师曰海师兄一日十二时中为师僧说什摩法对曰或曰三句外省去或曰六句外会取或曰未得玄鉴者且依了义教犹有相亲分师曰三千里外且喜得勿交涉师带刀行次道吾问背后底是什摩师拔刀便蓦口斫师夜不点火僧立次师乃曰我有一句子待特牛生儿即为汝说僧曰特牛生儿了也只是和尚不说师便索火火来僧便抽身入众后云嵒举似洞山洞山曰此僧却见道理只是不肯礼拜僧拈问长庆既是见为什摩不肯礼拜庆曰只为无礼白莲拈问僧既见道理为什摩不肯礼无对白莲代曰更不欲得出头师又时唤沙弥云嵒曰唤他作什摩师曰我有折脚铛子要伊提上提下嵒曰若与摩则某甲与和尚一人出一手师又时问僧汝诸方行脚来觅取难得底物来不僧对不中师曰堪作什摩用师代曰不缘闺合所滞觅来久矣师问云嵒作什摩对曰担水师曰那个尼对曰在师曰你来去为阿谁对曰替渠东西师曰何不教伊并头行对曰和尚莫谩他师曰不合与摩道师代曰还曾担担摩师有时曰我有一句子未曾向人说道吾曰相随来也师问僧汝从什摩处来对曰南泉来师曰在彼中多少时对曰经冬过夏师曰与摩则作一头水牯牛去也对曰虽在彼中不曾上他食堂师曰不可口喫东西风也对曰莫错和尚自有人把匙在云嵒问一句子如何言说师曰非言说道吾曰早说了也云嵒因乞百丈斋师问阴界不喫乞与阿谁对曰有一人要因于迪相公问紫玉佛法至理如何玉召相公名相公应喏玉曰更莫别求师闻举曰搏杀这个汉僧便问师如何师代曰是什摩院主报和尚打钟也请和尚上堂师曰汝与我擎钵盂来院主不会云嵒曰和尚无手脚来多少时师曰汝只是狂被袈裟嵒曰某甲只与摩和尚如何师曰我无这个眷属师问园头作什摩来对曰栽菜来师曰栽则不障你莫教根生园头曰既不教根生大众喫个什摩师曰你还有口摩师书一佛字问道吾是什摩字吾曰是佛字师曰咄这多口阿师千佛代叉手退后立又代药山第二机曰错有僧在药山三年作饭头师问汝在此间多少时对曰三年师曰我总不识汝其僧不会恨而发去问学人有疑请师决师曰且待上堂时来师晚际上堂曰今日有僧决疑在什摩处出来其僧才出来师便托出却入房丈师行次云嵒避边侧立待师到云后底后底师便蓦口掴问如何得不被诸境惑师曰听他何你僧曰学人不会此意如何师曰何境惑你问如何是道中指宝师曰莫曲进曰不曲时如何师曰倾国不换道吾和尚四十六方始出家俗姓王钟陵建昌县人也云嵒和尚是道吾亲弟也云嵒先出家在百丈造侍者道吾在屋里报探官一日行得五百里恰到百丈庄头讨喫饭当时侍者亦下庄头庄主唤侍者对客侍者来相看一切后便问将军是什摩处人曰钟陵建昌人也贵姓什摩对曰姓王侍者便认得家兄便把手啼哭云孃在无对曰忆师兄哭太煞失却一只眼下世去侍者得消息当日便上百丈侍者领兄参和尚一切后侍者便谘白和尚这个是某甲兄欲投师出家还得也无百丈曰投某出家则不得侍者曰作摩生即是百丈曰投师伯处出家侍者领去师伯处具陈前事师伯便许兄便投出家后侍者领师弟入京受戒了却转来近百丈两人坐地歇息次道吾起来礼拜曰某甲有一段事欲问多时未得其便今日有幸启问师兄还得也无嵒曰有什摩事吾便问离却这个壳漏子后与师兄什摩处得相见嵒曰不生不灭处相见吾曰莫道草里无人白有鉴人嵒曰作摩是你幞头痕子尚犹在有这个身心吾曰启师兄莫下这个言词佛法不在僧俗嵒便问与摩理长则就师弟作摩生吾曰非不生不灭处亦不求相见云嵒后曰灼然是你眼目得与摩细若也到山中递相度脱便归百丈过得一年后道吾辞百丈便到药山药山问一句子如何言说吾曰有一人总不曾言说师曰大藏小藏从何来吾曰傍出师甚奇之因此学禅得滋味后只观望师兄来有一日造书书上说石头是真金铺江西是杂货铺师兄在彼中堕根作什摩千万千万速来速来云嵒得这个信后只管忧愁有一日在和尚身边侍立直到三更和尚曰且歇嵒不去和尚曰你有什摩事颜容瘦恶恰似肚里有事有事但说云嵒云无事和尚曰莫是得智阇梨信不嵒云不敢百丈索道吾信嵒便取呈似和尚和尚见了云灼然是生我者父母成我者朋友你不用在我这里便速去嵒曰不敢去百丈曰我有书兼有信物欲得送药山尊者你持书速去云嵒奉师处分持书到药山道吾相接引去和尚处达书一切了后药山问海师兄寻常说什摩法对曰三句外省去亦曰六句外会取师曰三千里外且喜得勿交涉又问更有什摩言句对曰有时说法了大众下堂次师召大众大众首师曰是什摩药山曰何不早道海兄犹在因汝识得百丈矣师问云嵒目前生死如何对曰目前无生死师曰二十年在百丈俗气也未除嵒却问某甲则如此和尚如何师曰拳拳羸羸垂垂百丑千拙且与摩过时从此共师弟递相成持云嵒后有一日辞药山药山问去什摩处对曰欲去沩山师兄处师曰为什摩事对曰某甲与沩山在百丈时有一愿师曰愿道什摩对曰某等两人曾在百丈时沩山和尚造典座某甲造侍者不离左右佐副和尚在后违于本愿欲得说破这个事师便许嵒便下山道吾担衣钵送到桥亭后却转来不审和尚和尚云送师兄去来对曰送了也道吾却问师兄离师左右还得也无师曰智阇梨何必有此问多少年压膝道伴何事不造作何事不商量不用更问道吾云无和尚一言堪为后来是标牓乞和尚一言师曰若也如此我则与汝道眼则有也只欠涛汰道吾闻此语当夜便发明朝到山下村院得见师兄说药山语了相共转来药山直到终不离左右真觉大师举问玄晤大师眼门放光照破山河山河大地不眼光此人过在什摩处只欠涛汰玄晤大师曰除却两人降此已下任你大悟去也须涛汰进曰此是什摩人对曰西天是一人唐土是一人进曰西天一人是什摩人对曰维摩居士唐土是什摩人云双林傅大士进曰此两人被什摩时节因缘即不涛汰对曰札箌则过于老兄云嵒不安时道吾问离却这个壳漏子向什摩处再得相见嵒曰不生不灭处相见吾曰何不道非不生不灭处亦不求相见师问云嵒马有角你还见也无对曰有要见作什摩师曰与摩则好马也对曰若是好马则将出去师有一日看经次白颜问和尚休得看经不用摊人得也师卷却经问白颜日势何似对曰正当午时师曰犹有纹綵在对曰无亦无师曰你大煞聪明却问师某甲如此和尚如何师曰拳拳羸羸垂垂百丑千拙且与摩过时茗溪和尚对师说话去后师向云嵒曰茗溪向上曾为节察来嵒却问和尚向上曾为什摩师曰拳拳羸羸垂垂百丑千拙且与摩过时嵒礼拜出去向道吾拈起因缘吾曰好话祇欠一问嵒云作摩生问道吾云何故如此嵒才得个问头便去和尚处续前问何故如此师曰书卷不曾展后有人举似石霜石霜曰不曾展他书卷又时侍者请和尚喫药食师曰不喫进曰为什摩不喫师曰消他不得进曰什摩人消得师曰不犯优婆夷者进曰和尚为什摩消他不得师拈起绵卷子曰争祭这个何云嵒请师浴师曰我不浴进曰为什摩不浴师曰无垢进曰无垢却须浴师曰这苍生无垢浴什摩嵒曰争那如许多孔窍何师勘东国僧问汝年多少对曰七十八师曰可年七十八摩对曰是也师便打之后有人拈问曹山作摩生祇对免得药山打之曹山曰正衔天子诸侯避路傍进曰只如上座过在什摩处即被打之曹山曰前锵托犹浅后箭射人深问学人拟欲归乡去时如何师曰有人遍身烘烂卧荆棘之中阇梨作摩生归对曰与摩则某甲却不归去也师曰无却须归乡去你若归乡去我与你休粮方进曰请和尚休粮方师曰二时把钵盂上堂莫咬破一粒米曜日颂遍身烘烂更何人卧棘森森一智真为报你来须体妙时中不拟宛然新石室高沙弥往京城受戒恰到朗州经过次近药山下路上忽见一个老人沙弥问老人万福老人曰法公万福沙弥问前程如何老人曰法公何用忙这里有肉身菩萨出世兼是罗汉僧造院主何妨上山礼拜沙弥才得个消息便到药山换衣服直上法堂礼拜和尚师曰从什摩处来对曰从南来师曰什摩处去对曰江陵受戒去师曰受戒图什摩对曰图免生死大师曰有二人不受戒而远生死阿你还知也无对曰既若如此佛在世制二百五十条戒又奚为师曰咄这饶舌沙弥犹挂着脣齿在师便教伊参众去其沙弥去库头相看主事次道吾来不审和尚和尚向道吾曰你见适来跛脚沙弥摩对曰见师曰此沙弥有子气息吾曰村里男女有什气息未得草草更须勘过始得师教侍者唤其沙弥沙弥便上来师曰闻说长安甚大闹汝还知也无对曰不知我国甚安清师曰汝从看经得从人请益得对曰不从看经得亦不从人请益得师曰大有人不看经亦不从人请益为什摩不得对曰不道他无自是不肯承当师向道吾曰不信道老僧不虚发言便下床抚背云真师子儿沙弥又辞师问汝向什摩处去对曰住庵去师曰生死事大汝何不受戒对曰彼此知是一般事唤什摩作受戒师曰若与摩在我身边时复要见因此在药山去半里地卓庵过一生唿为石室高沙弥也僧问身命切急处如何师曰莫种杂粮进曰将何供养师曰无口者师垂语曰是你诸人欲知保任向高高山顶立向深深海底行此处行不异方有小许子相应之分有人拈问顺德古人有言向高高山顶立向深深海底行如何是高高山顶立德云只处峭峭如何是深深海底行德云深湛履践师看经次僧问和尚寻常不许看经为什摩却自看经师曰我要遮眼进曰学人学和尚看经得不师曰汝若学我看经牛皮也须穿过长庆拈问僧古人遮眼眼有何过对者非一不称师旨自代曰一翳又作摩生师大和八年甲寅岁十一月六日告众曰法堂倒也法堂倒也众人不测遂把物之师拍手大笑曰汝不会我意师遂告寂春秋八十四僧夏六十五谥弘道大师化城之塔祖堂集卷第四祖堂集中支出版社祖堂集卷第五石头下卷第二曹溪三四五代法孙大颠和尚大颠和尚嗣石头在潮州元和十三年戊戌岁迎真身元和皇帝于安远门躬自焚香迎候顶礼皇帝及百寮俱见五色光现皆云是佛光百寮拜贺圣感唯有侍郎韩庾一人独言不是佛光不肯拜贺圣德帝问既不是佛光当此何光侍郎当时失对被贬潮州侍郎便到潮州问左右此间有何道德高行禅流左右对曰有大颠和尚侍郎令使往彼三请皆不赴后和尚方闻佛光故乃自来侍郎不许相见令人问三请不赴如今为什摩不屈自来师云三请不赴不为侍郎不屈自来只为佛光侍郎闻已喜悦则申前旨弟子其时云不是佛光当道理不师答曰然侍郎云既不是佛光当时何光师曰当是天龙八部释梵助化之光侍郎云其时京城若有一人似于师者弟子今日终不来此侍郎又问曰未审佛还有光也无师曰有进曰如何是佛光师唤云侍郎侍郎应喏师曰看还见摩侍郎曰弟子到这里却不会师云这里若会得是真佛光故佛道一道非青黄赤白色透过须弥卢围遍照山河大地非眼见非耳闻故五目不睹其容二听不闻其响若识得这个佛光一切圣凡虚幻无能惑也师欲归山留一偈曰辞君莫怪归山早为忆松萝对月宫台殿不将金闭来时自有白云封自后侍郎特到山复礼乃问弟子军州事多佛法中省要处乞师指示师良久侍郎罔措登时三平造侍者在背后敲禅床师乃视云作摩对曰光以定动然后智拔侍郎向三平云和尚格调高峻弟子罔措今于侍者边却有入处礼谢三平却归州后一日上山礼师师睡次见来不起便问游山来为老僧礼拜来对曰礼拜和尚来师曰不礼更待何时侍郎便礼拜后一日又上山师问游山来为老僧礼拜来侍郎曰游山来师曰还将得游山杖来不对曰不将得来师曰若不将来空来何益又一日师曰老僧往年见石头石头问阿那个是汝心对曰即祗对和尚言语者是石头便喝之经旬日却问和尚前日岂不是除此之外何者是心石头云除却扬眉动目一切之事外直将心来对曰无心可将来石头曰先来有心何得言无心有心无心尽同谩我于此时言下大悟此境却问既今某甲除却扬眉动目一切之事外和尚亦须除之石头云我除竟对曰将示和尚了也石头云汝既将示我心如何对曰不异和尚石头曰不汝事对曰本无物石头曰汝亦无物对曰无物则真物石头云真物不可得汝心见量意旨如此也须护持僧问其中人相见时如何师曰早不其中进曰其中者如何师曰渠不作这个问长髭和尚长髭和尚嗣石头在潭州攸县未睹行录不决化缘终始师初礼石头密领玄旨次往曹溪礼塔却回石头石头问从何处来对曰从岭南来石头云大庾岭头一铺功德还成就也无对曰诸事已备只欠点眼在石头曰莫要点眼不对曰便请点眼石头硚起脚示之师便连礼十数拜不止石头曰这汉见什摩道理但知礼拜师又不止石头进前把住云你见何道理但知礼拜师曰如炉炉上一点雪石头云如是如是师得十岁儿子养得八年有一日儿子启和尚曰某甲欲得受戒去还得也无师云受戒图什摩儿子曰某甲祖公在南欲得去那里礼觐只是未受戒不敢去师曰受戒须是二十始得且住师忽然觉察唤来许伊受戒小师明朝辞和尚和尚云子归来须到石头处来小师应喏便去南般若寺受戒后却去石头参石头云从什摩处对云从长髭来石头曰今夜在此宿还得摩对云一切取和尚处分小师第二日早朝来不审师便领新戒入山路边有一个树子石头云汝与我斫却这个树我路对曰某甲不将刀子来石头曰我这里有刀子曰便请石头便抽刀把柄过与刀子曰何不过那头来师曰用那头作什摩新戒便大悟石头教新戒归受业处新戒便辞石头却归师处师问教你到石头你还到也无对曰到则到不通师问曰依什摩人受戒对曰不依他师曰你在彼中即如此我这里作摩生对曰要且不违背师曰大与摩多知生对曰舌头不曾染着在师便咄这多口新戒出去此是石室和尚也龙潭龙潭和尚嗣天皇在澧朗州师讳崇信未详姓氏在俗之时世业作饼师住在天皇巷阳其天皇和尚住寺内独居小院多闭禅房静坐而已四海禅流无由凑泊唯有饼师每至食时躬持餬饼十牧以饷斋如是不替数年天皇每食已常留一饼与之云吾慧汝以荫子孙日日如斯以为常准师因于一日忽自讶之乃问此饼是某甲持来何乃返惠某甲天皇云是你持来复汝何咎师闻此语似少惊觉乃问曰弟子浮生扰扰毕竟如何天皇云在家牢狱逼迮出家逍遥宽广师便投天皇出家天皇云汝昔崇福善今信吾语宜名崇信受具戒已执爨数年忽于一日问天皇曰某甲身厕僧伦已果宿志未蒙和尚指示个心要伏乞指示天皇曰你自到吾身边来未尝不指汝心要师问何处是和尚指某甲心要处天皇曰汝擎茶吾为汝喫汝持食吾为汝受汝和南吾为汝低首何处不是示汝心要师低头沉吟顷刻天皇云见即直下便见拟思则便差师闻已顿悟指要便问毕竟如何保任则得始终无患皇曰任性逍遥随缘放旷不要安禅习定性本无拘不要塞耳藏睛灵光迥耀如愚若讷行不惊时但尽凡心别无圣解汝能尔者当何患乎师既领宗要触目朗然犹如远客还家顿息他游之意亦如贫收宝藏故无不足求自荆渚至澧阳龙潭栖止行不惊俗世莫能疑未尝辄衒机锋玄流无由扣击所居兰若临小溪潭时属元阳郡民多于是处祈求雨泽故号龙潭和尚焉有僧问髻中珠谁人得师曰不赏翫者得僧曰安着何处师曰待有所在即说似汝尼僧问如何得为僧去师曰汝作尼来多小时尼曰还有为僧时也无师曰你即今是什摩尼曰现是女身何得不识师曰谁识汝翠微翠微和尚嗣丹霞在西京师讳无学僖宗皇帝诏入内大敷玄教帝情大悦赐紫法号广照大师自余未睹行录不决化缘终始师因供养罗汉次僧问今日设罗汉罗汉还来也无师云是你每日什摩云嵒云嵒和尚嗣药山在潭州澧陵县师讳昙晟姓王钟陵建昌县人也其生自然胎裳右袒倣若缁服出家于石门初参百丈入室十数年间次参药山药山问汝师百丈于徒奚示师对曰师今示何物药山云因汝识得百丈矣师禀承药山后心攸县大弘法化师有时谓众曰有个人家儿子问着无有道不得底洞山问他屋里有多小典借师曰一字也无进曰争得与摩多知生师曰日夜不曾睡洞山云问着则无有道不得底问一段事还道得不师曰道得却不道得师问僧从什摩处来对曰石头上语话来师曰石头还点头也无对曰师未问时却点头师因看经次洞山云就师乞眼精师曰汝底与阿谁去也洞山云某甲无师曰有汝向什摩处着洞山无对师曰乞眼精底是眼不洞山云非眼师曰咄出去道吾问初祖未到此土时还有祖师意不师曰有吾云既有更用来作什摩师曰只为有所以来师因行粽子洞山受了又展手云更有一人在师云那个人还喫不洞山云行即喫洞山辞时师问何处去洞山云虽辞和尚未卜所止师曰莫是湖南去不对曰无师曰莫是归乡去不对曰也无师举高声云早晚却来对曰待和尚有住处即来师曰自此一别后应难得相见对曰难得不相见洞山到沩山沩山即大圆当时郢匠集徒千众振化三湘乃见洞山来顾而异焉他日沩山密离宴室独步林泉洞山乃疾追蹑迹其后至于佛地之西有作务之所洞山遂进前礼拜而言曰某甲窃闻国师有无情说法之示曾闻其语常究其微每欲励心愿尽于此沩山忻然顾曰子于何获此语耶洞山具述始终而举举了沩山乃曰此间亦有小许但缘罕遇其人非我所吝也洞山云便请沩山云父母缘生口终不敢道洞山不礼拜便问还有与师同时慕道者不沩山云此去澧陵县侧石室相邻有云嵒道人若能拨草瞻风必为子之所重也洞山便问无情说法什摩人得闻师曰无情说法无情得闻进曰和尚还闻得不师云我若闻汝则不得见我进曰与摩则某甲不得闻和尚说法去也师云吾说法尚自不闻岂况于无情说法乎因此洞山息疑情乃作偈曰可笑奇可笑奇无情解说不思议若将耳听声不现眼处闻声方得知师问尼众曰汝婀爷还在也无对曰在师曰年多少对曰年八十师云有个爷年非八十汝还知也无对曰莫是与摩来底是不师曰这个犹是儿子洞山云直饶不来也是儿子问一念瞥起便落魔界时如何师曰汝因什摩从佛界来却云还会摩对曰不会师曰莫道不会设使会得也只是左之右之师与道吾舡子三人受山下人请斋一人云斋去日晚一人云近那动步便到师云有一人不动步便到作摩生寻后洞山闻举云此语最着力如人入镬汤垆炭不被烧煮始得这里得永劫不失余处得暂时间切嘱第一莫向舌头上取办记他了事言语有什摩用处这个功课从无人边得不由聪明强记莫向闲处置功一步不冥然累劫所以云嵒云向这个相貌中失却人身最苦无苦于此苦师问僧何处去来对云添香去来师曰还见佛不对曰见师曰什摩处见对曰下界见师曰古佛古佛师煎茶次道吾问作什摩师曰煎茶吾曰与阿谁喫师曰有一人要道吾云何不教伊自煎师云幸有专甲在药山问承汝解弄师子弄得几出师曰弄得六出药山云我亦弄得师问和尚弄得几出药山云我弄得一出师曰一即六六即一沩山问师承闻长老在药山解弄师子是不师曰是也沩山云为复长弄还有置时也无师曰要弄即弄要置即置沩山曰置时师子在什摩处师云置也置也师窥一老宿房老宿云只这个是窥作什摩师云大有人不肯与摩道师问道吾老兄家风作摩生吾曰教汝指点着堪作什摩师云无这个来多少时吾云牙根犹带生涩在问如何是正修行路师云修是堑不修是里头人师问众世间什摩物最苦云地狱是最苦师云地狱未是苦今时作这个相貌中失却人身最苦无苦过于此苦师与洞山锄姜次师说先德事洞山云这个人如今在什摩处师良久云作摩作摩洞山云太迟也有僧出来两三则语举似师师复审云之我适来祇闻汝声不见汝身出来我要见汝其僧竖起五指师云苦杀人洎错放过者个汉洞山问此僧竖起五指意如何师曰现五分法身如今在阿那个分师临迁化时洞山问和尚百年后有人问还邈得师真也无向他作摩生道师云但向他道祇这个汉是洞山吃沉底师云此着一子莽吞不过千生万劫休阇梨瞥起草深一丈况乃有言师见洞山沉吟底欲得说破衷情洞山云启师不用说破但不失人身为此事相着师迁化后过太相斋共师伯欲往沩山直到潭州过大溪次师伯先过洞山离这岸未到彼岸时临水睹影大省前事颜色变异呵呵底笑师伯问师弟有什摩事洞山曰启师伯得个先师从容之力师伯云若与摩须得有语洞山便造偈曰切忌随他觅迢迢与我疏我今独自往处处得逢渠渠今正是我我今不是渠应须与摩会方得契如如后有人问洞山云嵒道祇这个汉是意旨如何洞山云某甲当初洎错承当报慈拈问累害在什摩处又续前问如今作摩生又问洞山云嵒道只这个汉是还知有事也无洞山云先师若不知有又争解与摩道良久又曰若知有事争肯与摩道保福拈问长庆既知有事为什摩不肯与摩道庆曰此问甚当保福曰昔日云嵒又奚为庆云养子方知父慈师比色垸里贮甘橘洞山来不审立地师曰那边还有这个摩洞山曰有也过于这个无用处师曰有也未曾与阇梨说什摩有用无用洞山当时无对隔三日道恐怕和尚与专甲师肯之师问黄蘗侍者汝和尚还说法不对曰也说师云汝还听也无对曰也听师云说时即听不说时还听也无对曰听师曰说时即从汝听不说时听什摩对曰不可无这个人也师曰嘿底是说底是对曰嘿底是师曰洎错放过这个汉师示众云从门入者非宝直饶说得石点头亦不干自己事又云拟心则差况乃有言恐有所示转远僧问石头如何是祖师意石头曰老僧面前一踏草三十年来不曾锄有人举似师师云牛不喫栏边草南泉云智不到处不得说着说着则头角生也有人举问师古人与摩道意作摩生师曰兄弟也莫说说着这个事损着说底人有人举问洞山云嵒与摩道作摩生洞山云在途也有人举问云居洞山与摩道意作摩生居云说似也有人举问疏山云居与摩道意作摩生疏山云一棒打杀龙师扫地次叫寺主问师何得自驱驱师曰有一人不驱驱寺主曰何处有第二月师竖起扫箒云这个是第几月寺主无对玄沙代云此犹是第二月洞山问无量劫来余业未尽时如何师云汝只今还作不对曰更有胜妙亦不作师云汝还欢喜不对云欢喜即不敢如粪扫堆上拾得一颗明珠师问僧承汝解卜是不对曰是师云试卜老僧看无对洞山代云请和尚生月师自会昌辛酉年忽示疾至十月二十七日迁化谥无住大师净胜之塔华亭华亭和尚嗣药山在苏州师讳德诚未详姓莫测始终师昔与云嵒道吾三人并契药山秘旨药山去世后三人同议持少多种粮家具拟隐于澧源深邃绝人处避世养道过生三人议毕即候晨去三人之中花亭处长道吾居末至中夜道吾具三衣白二师兄曰向来所议于我三人甚适本志然莫埋没石头宗枝也无花亭曰因什摩得埋没道吾云两个师兄与某甲三人隐于深邃绝人处避世养道过生岂不是埋没师云师弟元来有这个身心若然者不用入山各自分去然虽如此有事嘱于师弟专甲从分襟之后去苏州花亭县讨小舡子水面上游戏于中若有灵利者教他来专甲处道吾云依师兄尊旨从此三人各自分去道吾出世数年并不见灵利者有一日新到参道吾问从什摩处来对曰天门山来吾云什摩人住持对曰某与摩和尚道吾云有什摩佛法因缘其僧举两三则因缘道吾便欢喜处分安排夜间唤院主云某甲欲得去天门山辄不得出这个消息当夜便发行便到天门山才三门前和尚望见道吾便走下来引接道吾上法堂一切了后便问和尚有什摩事到这里道吾曰特为长老来见说来日开堂还是摩对云开什摩堂无与摩事道吾曰莫与摩道不用待来日今夜速开堂主人推不得便昇座破题两三则言语有人问如何是真佛师曰真佛无相问如何是法眼师曰法眼无瑕道吾闻此对答掩耳京口下堂遂屈道吾吾来房京口问某甲对答过在什摩处掩耳出去道吾曰观师精彩甚是其器奈缘不遇其人某甲师兄在苏州花亭县乘小舡子江里游戏长老才去那里便有来由这里若有灵利者领二人着座主衣服去主人当夜便发直到江边立师才望见三个座主便问座主从那个寺里住对曰寺即不住住即不寺师云为什摩故不住对曰目前无寺师曰什摩处学得来对曰非耳目之所到师曰一句合头意万劫系驴橛便打数下师虽打他见根性灵利又云适来祗对底阿师莫怪下舡天门便下舡便问每日直钩钓鱼此意如何云垂丝千丈意在深潭浮定有无离句三寸子何不问天门拟欲问谘和尚师以舡藁蓦便撞天门却出云语带玄而无路舌头谈而不谈师云每日直钩钓鱼今日钓得一个师自有语云竿头丝线从君弄不犯清波意自殊师问天门座主还去得也无对曰去师曰去即一任去还见其事也无对曰见师曰作摩生见对曰见草师再嘱曰子以后藏身处没迹没迹处藏身不住两处实是吾教有人拈问花严如何是藏身处没迹花严曰夹山亲受花亭嘱如何是没迹处藏身严云今朝忽睹个獃郎因此颂曰藏身没迹师亲嘱没迹藏身自可知昔日时时逢剑客今朝往往遇痴儿择禅师因道吾指夹山寻师颂曰京口谈玄已有名吾山特地涉途程虽云法眼无瑕翳争奈其人掩耳听参学须参真心匠合头虚诈不劳聆此来更欲寻师去决至应当暂改形道友当年深契会老僧今日苦叮咛持报水云知识道半秋孤月落花亭又夹山顿遇以华亭颂曰一泛轻舟数十年随风逐浪任因缘祇道子期能允律谁知座主将参禅目前无寺成椿橛句下相投事不然遥指碧潭垂钓叟被师呵退顿忘筌椑树和尚椑树和尚嗣药山未睹实录不决化缘终始因道吾卧次师问作什摩吾云盖覆师云卧底是不卧底是吾云不在两处师云争那盖覆何道吾乃拂袖而出福先拈问僧盖覆意作摩生僧无对自代良久师问道吾作什摩来吾曰亲近来师曰你道亲近来更用动两皮作什摩吾云岂无借师曰不曾为人借什摩石霜云此是他人口师扫地次赵州问般若以何为体师曰只与摩去赵州第二日见师扫地依前与摩问师曰借这个问阇梨还得也无赵州曰便请师便问赵州拍掌而去道吾道吾和尚嗣药山在刘阳县师讳圆智姓王钟陵建昌人也依涅槃和尚指示而参药山药山示众云法身具四大阿谁道得若有人道得与汝一腰师曰性地非风风非性地是名风大地水火大亦复如是药山肯之不违前言赠一腰石霜问百年后忽有人问极则事作摩生向他道师唤沙弥沙弥应喏师云添净瓶水着师却问石霜适来问什摩石霜再举师便起去师下山到五峰五峰问识彼中老宿不师云不识峰云何故不识师曰不识不识僧问如何是和尚家风师便下禅床作拜相云谢子远来都无祗对问万里无云犹是傍来日如何是本来日师曰今日好晒麦因沩山问云嵒菩提以何为座嵒曰无座为座云嵒却问沩山沩山云以诸法空为座沩山却问师师曰坐也听伊坐卧也听伊卧有一人不坐不卧速道将来师将出笠子云嵒问用这个作什摩师云有用处嵒云黑风勐雨来时作摩生师云盖覆着嵒云他还受盖覆也无师云虽然如此要且无漏问如何是今时着力处师曰千人唤不头方有小分相应僧云忽然火起时作摩生师曰能烧大地因椑树向火次师问作什摩椑树曰和合师曰与摩则当头脱去也树云隔阙来多少时也师便拂袖而出师问云嵒千手千眼如何嵒云如无灯夜把着枕子云汝还知不师云我会也我会也嵒却问作摩生会师云通身是眼神山云浑身是眼师有时示众云出世不出世尽是出世边说僧曰有一人不肯师云直饶不肯亦是傍出师辞沩山沩山唤云智头师云其中事作摩生沩山云智头智头师云也大丑拙师见新到参便打鼓归房丈其僧又打鼓归僧堂主事来和尚处啧云和尚打鼓本分新到因什摩无端打鼓师曰如法批排茶明日我与你勘到明日批排茶屈喫次师指教童子指僧童子便来其僧身边立其僧便摩童子头云和尚唤师便归丈室主事又向和尚曰比来昨日无端打鼓要伊堪啧为什摩却打他童子头师曰我与你勘啧了也因高僧冲雨上堂药山笑曰汝来也高僧曰里药山云可杀湿高僧云不打与摩鼓笛云嵒云皮也无打什摩鼓师云骨也无打什摩皮药山曰大好曲调师大和九年乙亥之岁九月十一日有人问伏审和尚四体违和可杀痛还减损也无师曰者与摩地不痛作什摩所以古人道愿得今身偿不入恶道受师又曰还知道不偿不受者摩对曰与摩则波不离水水不离波去也师便蓦面唾良久之间问大众如今是什摩时对云未时师曰与摩则打钟打钟三下便告寂春秋六十七临行时谓众云吾虽西逝理无东移后焚得灵骨一节特异清莹其色如金其声如铜乃塔于石霜谥修一大师宝相之塔净修禅师赞曰长沙道吾多不聚徒出世不出树倒藤枯寒嵒古桧碧汉金乌垂机崄峭石霜是乎三平和尚三平和尚嗣大颠在漳州师讳义忠福州福唐县人也姓杨自入大颠之室而获深契值武宗澄汰隐避三平山后虽值宣宗再扬佛日而彼海嵎竟绝玄侣后至西院大沩兴世众中好事者十数人往彼请而方转玄因有一僧特称黄大口师问曰久响大口是公不对曰不敢师曰口大小曰通身是口师曰向什摩处疴当时失对自是法道声扬寰海玄徒不避瘴疠之奔而远凑师示众曰今时出来尽学个驰求走作将当自己眼目有什摩相应时阿你欲学不要诸余各自有本分事在何不体取作什摩心愤愤口悱悱有什摩利益分明说若要修行路及诸圣建立化门自有大藏教在若是宗门中事宜你不得错用心有人问还有学路也无师云有一路滑如苔僧云还许人蹑不师云不拟心你自看问三乘十二分教学人不疑乞和尚直指西来意师云大德龟毛拂子兔角柱杖藏着何处僧对曰龟毛兔角岂是有耶师云肉重千斤智无铢两荷玉颂曰龟毛拂兔角杖拈将来随处放古人事言下当非但有无亦丧王侍郎问黑豆未生芽时作摩生师云诸佛亦不知师颂曰菩提慧日朝朝照般若凉风夜夜吹此处不生聚杂树满山明月是禅枝师云诸人若未曾见知识则不可若曾见作者来便合体取子意度向幽嵒雅独宿孤峰木食草衣任摩去方有小分相应若也驰求知解义句则万里望向珍重师有偈三首即此见闻非见闻无余声色可呈君中若了全无事体用无妨分不分又曰见闻觉知本非尘识海波生自昧身又曰见闻觉知本非因当处虚玄绝妄真见性不生痴爱业洞然明白自家珍师咸通十三年壬辰岁十一月六日迁化春秋九十二吏部侍郎王讽制塔铭矣石室石室和尚嗣长髭在潭州攸县师讳善道因沙汰年中改形为行者沙汰后师僧聚集更不造僧每日踏碓供养师僧木口和尚到见行者每日踏碓供养僧问行者不易甚难消师曰开心垸子里盛将来合盘里合取说什摩难消易消木口失对有僧举似云居云居云得底人改形换眼又问曰行者还曾到五台山也无师曰到木口曰还见文殊也无师曰见进曰向行者道什摩师曰道阇梨父母在村草里木口又失对长庆代云行者还出得摩后曹山拈问强上座是赏是罚对曰是罚曹山曰罚他什摩处对曰罚他知有处曹山曰什摩处是他知有处对曰为不如山中事便认着文殊曹山曰作摩生是山中事对曰不认文殊曹山曰如是如是在后木口出世数年后迁化主事差两人往洞山达哀书僧持书到洞山达一切了洞山问两人和尚迁化后作摩生对曰茶毗洞山曰茶毗了作摩生对曰拾得二万八千粒舍利一万粒则纳官家一万八千粒则三处起塔洞山曰还得希异也无对曰世间罕有洞山曰作摩生说罕有对云有眼不曾见有耳不曾闻岂不是罕有洞山曰任摩你和尚遍天下尽是舍利去总不如当时识取石室行者两句语沩山教仰山探石室仰山去到石室过一日后便问如何是佛室拳手如何是道又展手毕竟阿那个即是石室便摆手云勿任摩事仰山却归具陈前话沩山便下床向石室合掌师与仰山同翫月次仰山问这个月尖时圆相在什摩处师曰尖时圆相隐圆时尖相在云嵒云尖时圆相在圆时尖相无道吾云尖时亦不尖圆时亦不圆自余未睹实录焉德山德山和尚嗣龙潭在朗州师讳宣鉴姓周剑南西川人也生不熏食幼而敏焉岁从师依年受具毗尼胜藏靡不精研解脱相宗独探其妙每曰一毛吞巨海海性无亏纤芥投针锋锋利不动然学与非学唯我知焉遂云游海内访谒宗师凡至击扬皆非郢哲后闻龙潭则石头之二叶乃摄衣而往焉初见而独室小驻门徒师乃看侍数日因一夜参次龙潭云何不归去师对曰黑龙潭便点烛与师师拟接龙潭便息却师便礼拜潭云见什摩道理师云从今向去终不疑天下老师舌头师便问久向龙潭及至到来潭又不见龙又不见时如何潭云子亲到龙潭也师闻不糅之言喜而叹曰穷诸玄辩如一毫置之太虚竭世枢机似一滴投于巨壑遂乃摄金牙之勇敌藏敬德之雄征继立雪之玄徒后传衣之秘旨给侍瓶屦日扣精微更不他游盘泊澧源三十余载乎澄汰后咸通初年武陵太守薛廷望迎请始居德山自是四海玄徒冬夏常盈五百矣师有时谓众曰汝等诸方更谁敢铭邈有摩出来吾要识汝闻此语者惕慄钳结无敢当对师又曰汝但无事于心无心于事乃虚而妙矣若毫釐系念皆为自欺瞥尔生情万劫去师问曰维那今日几个新到对曰有八个师曰一时令来生案过却僧问禾山一时令来生案过却此意如何禾山云才出门便知委下客僧曰如何免得此过禾山曰万里来却肯伊钦山问天皇也与摩未审德山作摩生道师曰试举天皇龙潭看钦山礼拜师乃打之云大师代曰与摩则自置虚言已失师又时云问则有过不问则又乖僧便礼拜师乃打之僧云某甲始礼为什摩却打师云侍你开口堪作什摩师见僧来便闭却门僧便敲门师问阿谁僧云师子儿师便开门其僧便礼拜师骑却头云者畜生什摩处去来师因病次问和尚病还有不病者无云有进曰如何是不病者师云阿耶阿耶龙牙问学人仗镆之剑拟取师头时如何云你作摩生下手龙牙曰与摩则师头落也师不答龙牙后到洞山具陈上事洞山云把将德山落底头来龙牙无对问如何是菩提师便咄云出去莫向这里痾嵒头问凡圣相去多少师喝一声因南泉第一座养猫儿邻床损脚因此相诤有人报和尚和尚便下来拈起猫儿云有人道得摩有人道得摩若有人道得救这猫儿命无对南泉便以刀斩作两撅雪峰问师古人斩猫儿意作摩生师便趁打雪峰雪峰便走师却唤来云会摩对云不会师云我与摩老婆你不会师问头还会摩对云不会云成持取不会好进曰不会成持个什摩师云你似撅铁雪峰在德山时上法堂见和尚便转师曰此子难偕长庆拈问什摩处是雪峰与德山相见处僧无对庆代云还得当摩更有枢要备陈广诲咸通六年乙酉岁十二月三日忽告诸徒扪空追向劳你神耶梦觉觉非觉有何事言讫宴坐安详奄然顺化春秋八十四僧夏六十五谥见性大师沙门元会撰碑文净修禅师赞曰德山朗州刚骨无俦尚祛祖佛岂立证修释天杲日苦海慈舟谁攀真躅雪峰头祖堂集卷第五祖堂集中支出版社祖堂集卷第六石头下卷第二曹溪第五代法孙投子投子和尚嗣翠微在舒州桐城县师讳大同舒州怀宁县人也姓刘受业于东都保唐满禅师下初习小乘定知非而舍文广穷海藏博悟幽深便造翠微而问师未审二祖初见达摩当何所得翠微答曰汝今见吾复何所得师乃伏膺玄墀息心他往又因一日翠微在法堂行道次师而近前接礼问曰西来密旨和尚如何指示于人翠微驻步须臾师又迮曰请和尚指示翠微答曰不可事须要第二似恶水浆泼作摩师于言下承旨礼谢而退翠微云莫却师曰时至根苗自生师又问曾闻丹霞烧木佛和尚何以供养罗汉翠微云烧亦烧不着供养亦一任供养师既承言领旨任性逍遥放旷人问周游胜概旋经故里卜投子山而有终焉之志乃立菴茨栖心遁及干符中和之际鼎沸鲸吞荆越楚吴戈竞耀狂戎交扇跖纵横岂唯隳殄国邦抑亦摧残佛寺时有暴党魁师执刃庵前厉声曰和尚在此间作什摩师曰吾在此间传心魁师云传个什摩心师曰佛心魁师低首良久解颜曰和尚家大不思议非我辈之所则内剑于匣膜各脱服玩用施而去自尔日有禅流相访有人问曰凡圣相去几何师下绳床立问一物不将来为什摩却言放下着师云辛苦与摩来问最亲处乞师一言师以杖敲之僧曰为什摩不道师云汝争得与摩不识好恶问古人道百年投山下作一头水牯牛意作摩生师云为鞔常住僧曰不鞔常住时什摩生师云又鞔俗人问大庾岭头趁得及为什摩提不起师提起纳衣僧云不问这个师云看你提不起问佛佛授授祖祖相传未审传个什摩师曰年老也争受谩语问併却咽喉脣吻请师道师曰汝只要我道不得问达摩未来时如何师曰遍天遍地僧曰来后如何师曰盖覆不得问诸圣从何而证师曰有病不假服药僧曰与摩则不假修证去也师曰不可长嗔长喜问省要处还通信不师曰是你与摩问我僧曰如何识得师曰不可识僧曰毕竟作摩生师曰直是省要问如何得不犯目前机师曰犯也僧曰什摩处是犯师曰适来道什摩问古人道要急相应唯言不二未审和尚作摩生师曰汝问我我更道僧曰作摩生道师曰唯言不二师有时云诸方一切句道尽一句老僧则不然一句道尽一切句僧进问如何是和尚一句道尽一切句底句师曰今日上堂喫子饭问古人有言解语非舌能言不是声如何是解语师曰一切总道得如何是非舌师曰无耳听音声问古人有言目前无法意在目前作摩生是在目前意师曰不狂妄僧曰作摩生师曰他不是目前法非耳目之所到赵州到投子山下有铺向人问投子那里俗人对曰问作什摩赵州云久向和尚欲得礼谒俗曰近则近不用上山明日早朝来乞钱待他相见赵州云若与摩和尚来时莫向他说纳僧在里俗人唱若师果然是下来乞钱赵州便出来把驻云久向投子莫只这个便是也无师才闻此语便侧身退师又拈起笊篱云乞取盐钱些子赵州走入里头师便归山赵州落后到投子便问死中得活时如何师云不许夜行投明须到赵州便下来一直走师教沙弥你去问他我意作摩生沙弥便去唤赵州赵州头沙弥便问和尚与摩道意作摩生赵州云遇着个太伯沙弥归举似师便大笑有僧举似雪峰便问只如古人与摩道意作摩生雪峰曰将为我胡伯更有胡伯在僧问黄龙古人道不许夜行投明须到意作摩生黄龙曰嚼鲁伯又问未见四祖时如何师曰在见后如何师曰在师问僧从什摩处来对曰云居来师曰何似此问地僧无对却归举似云居云居云南有雪峰北有赵州师又才开门了便东觑西觑大众一时走上师便却门有问石门投子门意作摩生门云门尚不不门你向什摩处会师有时云你诸人闲处脱不可得相应时无量劫来向一切处用心着急自己事却是问事所以难得相称莫因修各自办事莫待临衣时方始忙不及也老僧此间无巧言如人咬嚼只是随汝问处祗对汝若不向什摩处道则得若更向汝道向上向无事尽是走作你无了时你但莫逐名驰求走作则了事边亦收管你不着却是诸过患虽然如此包罗天地含诸重不同于量万外各不差殊直示简要曰锄地不依一法问便请和尚直指师嗄僧曰即这个别更有也无师曰莫闲言语师于甲戌岁四月六日跏趺端坐俄然顺化春秋九十六僧夏七十六矣如禅师州如禅师嗣荷泽益州惟忠和尚嗣州如遂州圆禅师嗣惟忠草堂和尚嗣圆禅师师讳宗密未睹行录不叙终始师内外谚瞻朝野钦敬制数本大乘经论疏钞禅诠百卷礼忏等见传域内臣相裴休深加礼重为制碑文询奂射人颇彰时誉谥定慧禅师青莲之塔有时史山人十问草堂和尚第一问曰云何是道何以修之为复必须修成为复不假功用禅师答曰无碍是道觉妄是修道虽本圆妄起为累妄念都尽即是修成第二问曰道若因修而成即是造作便同世间法虚伪不实成而复坏何名出世师答曰造作唯是结业名虚伪世间无作是修行即真实出世第三问曰其所修者为顿为渐渐则忘前失后何以集合而成顿即万行多方岂得一时圆满师答曰真理即悟而顿圆妄情息之而渐尽顿圆如初生孩子一日而肢体己全渐修如长养成人多年而志气方立第四问曰凡修心地之法为当悟心即了为当别有行门若别有行门何名南宗顿旨若悟即同诸佛何不发神通光明师答曰识冰池而全水借阳气而镕融悟凡夫而即真资法力而修习冰消则水流润方呈溉涤之功妄尽即心灵通始发通光之应修心之外无别行门第五问曰若但修心而得佛者何故诸经复说必须庄严佛土教化众生方名成道师答曰镜明而影像千差心净而神通万应影像类庄严佛国神通即教化众生庄严而即非庄严影像亦色而非色第六问曰诸经皆说度脱众生且众生即非众生何故更劳度脱师答曰众生若是实度之即为劳既自云即非众生何不例度而无度第七问曰诸经说佛常住或即说佛灭度常即不灭灭即非常岂不相违师答曰离一切相即名诸佛何有出世入灭之实乎见出没者在乎机缘机缘应即菩提树下而出现机缘尽即娑罗林而涅槃其犹净水无心无像不现像非我有盖外质之去来相非佛身岂如来之出没第八问曰云何佛化所生吾如彼生佛既无生生是何义若言心生法生心灭法灭何以得无生法忍耶师答曰既云如化化即是空空即无生何诘生义生灭灭已寂灭为真忍可此法无生名曰无生法忍第九问曰诸佛成道说法只为度脱众生众生既有六道佛何但住在人中现化又佛灭后付法于迦叶以心传心乃至此方七祖每代只传一人既云于一切众小皆得一子之地何以传授不普师答曰月丽天六合俱照而盲者不见盆下不知非日月不普是障隔之咎也度与不度义类如斯非属人天拣于鬼畜但人道能结集传授不绝故祇知佛现人中也灭度后委付迦叶展转相承一人者此亦盖论当代为宗教主如土无二王非得度者唯尔数也第十问曰和尚因何发心慕何法而出家今如何修行得何法味所行得至何处地位今住心耶修心耶若住心妨修心若修心即动念不安云何名为学道若安心一定即何异定性之徒伏愿大德运大慈悲如理如如次第为说长庆四年五月日史制诚谨问师答曰觉四大如幻达六尘如空花悟自心为佛心见本性为法性是发心也知心无住即是修行无住而知即为法味住着于法斯为动念故如人入闇即无所见今无所住不染不着故如人有目及日光明见种种法岂为定性之徒既无所住着何论处所阶位同年同月二日沙门宗密谨对神山神山和尚嗣云嵒师讳僧密未睹行录不决始终师与洞山锄茶次洞山抛却䦆头云我今日困一点气力也无师曰若无气力争解与摩道得洞山云将谓有气力底是因裴大夫问僧下供养佛还喫也无僧曰如大夫祭祀家先有人举似云嵒云嵒云这个人未出家在师进曰却请和尚道嵒曰汝几般食但一时下来嵒却问师他忽然下来时作摩生师曰却须合取钵盂嵒深肯之有行者问生死事大请师一言师曰行者何时曾死来行者云不会请师说师云若与摩须死一场去师与洞山行脚时到寺里洞山坐禅师一向睡洞山心闷唤师师应喏洞山云上座还会摩师曰不会洞山云既不会作摩生睡师云会底人还睡也无洞山不语师曰一条绳子自系师把针次洞山问作什摩师曰把针洞山云作摩生把针师云个个与他相似洞山云若有个个则不相似师却问洞山洞山云大地一齐火发曹山云为什摩寸丝不留曹山问僧作摩生是大地一齐火发对曰近不得曹云近不得是火也与摩时还存得寸丝也无对曰若有寸丝则不成大火曹山不肯邈上座云与摩时却存得寸丝曹山云邈阇梨是间生师与洞山到村院向火次洞山问师水从何出师云无处来洞山云三十年同行作任摩语话师云理长则就老兄作摩生洞山云只见淈淈不知从何出洞山洞山和尚嗣云嵒在洪州高安县师讳良价姓俞越川诸暨县人也初投村院院主处出家其院主不任持师并无欺嫌之心过得两年院主见他孝顺教伊念心经未过得一两日念得彻和尚又教上别经师启师曰念底心经尚乃未会不用上别经院主云适来可怜念得因什摩道未会师曰经中有一句语不会院主云不会那里师曰不会无眼耳鼻舌身意请和尚为某甲说院主杜口无言从此法公不是寻常人也院主便领上五洩和尚处具陈前事此法公不是某甲分上人乞和尚摄收五洩容许师蒙摄受过得三年后受戒一切了谘白和尚启师某甲欲得行脚乞和尚处分五洩云寻取排择下问取南泉去师曰一去攀缘尽孤鹤不来巢师便辞五洩到南泉南泉因归宗斋垂语云今日为归宗设斋归宗还来也无众无对师出来礼拜云请师征起南泉便问师对曰待有伴则来南泉跳下来抚背云虽是后生敢有彫啄之分师曰莫压良为贱因此名播天下唿为作家也后参云嵒尽领玄旨止大中末间住于新丰山大弘禅要时有人问学人欲见和尚本来师时如何师曰年涯相似则无阻学人再举所疑师曰不蹑前踪更请一问云居代云与摩则某甲不得见和尚本来师也后教上座拈问长庆如何是年涯相似长庆云古人与摩道教阇梨来这里觅什摩问师见南泉因什摩为云嵒设斋师曰我不重他云嵒道德亦不为佛法只重他不为我说破问如何是毗卢师法身主师曰禾茎粟柄师到百颜颜问近离什摩处师曰近离湖南颜云官察使姓什摩师曰不得他姓颜云名什摩师曰不得他名颜曰还曾出不师曰不曾出也颜曰合句当事不师曰自有郎幕在颜曰虽不出合处分事师乃拂袖而出百颜经宿自知不得入堂问昨日二头何在师曰某甲是颜曰昨夜虽对阇梨一夜不安将知佛法大难大难头若在此间过夏某甲则陪随二头便请代语师代云也太尊贵因云嵒问院主游石室云汝去入石室里许莫只与摩便回来院主无对师云彼中已有人占了也嵒云汝更去作什摩师云不可人情断绝去也问如何是西来意师云大似解犀有人问洞山时时勤拂拭大杀好因什摩不得衣钵洞山答曰直道本来无一物也未得衣钵在进曰什摩人合得衣钵师曰不入门者得进曰此人还受也无师曰虽然不受不得不与他问吞虾蟆救则是不救则是师云救则双目不睹不救则形影不彰因云嵒斋有人问和尚于先师处得何指示师曰我虽在彼中不蒙他指示僧曰既不蒙他指示又用设斋作什摩师曰虽不蒙他指示亦不敢辜负他又设斋次问和尚设先师斋还肯先师也无师曰半肯半不肯僧曰为什摩不全肯师曰若全肯则辜负先师僧拈问安国全肯为什摩却成辜负安国曰金屑虽贵白莲云不可认儿作爷有人拈问凤池如何是半肯凤池云从今日去向入且留亲见如何是半不肯凤池云还是汝肯底事摩僧曰全肯为什摩辜负先师凤池云守着合头则出身无路问三身中阿那个身不堕众数师曰吾常于此切僧问曹山先师道吾常于此切意作摩生曹山云要头则斫将去问雪峰雪峰以杖拦口擉云我亦曾到洞山来因夜不点灯有僧出来问话师唤侍者点灯来侍者点灯来师曰适来问话上座出来出来其僧便出师曰将取三两粉与这个上座僧拂袖而出后因此得入路将衣钵一时设斋得三五年后辞和尚和尚云善为善为雪峰在身边侍立问者个上座适来辞去几时再来师曰只知一去不知再来此僧归堂衣钵下座而迁化雪峰见上座迁化便报师师曰虽然如此犹教老僧三生在又一家举则别因两个僧造同行一人不安在涅槃堂里将息一人看他有一日不安底上座唤同行云某甲欲得去一时相共去对曰某甲未有病作摩生相共去病僧云不得比来同行去也须同行去始得对曰好与摩则某甲去辞和尚其僧到和尚处具说前事师云一切事在你善为善为其僧去涅槃堂里两人对坐说话一切后当胸合掌峭底便去雪峰在法席造饭头见其次第便去和尚处说适来辞和尚僧去涅槃堂里两人对坐迁化极是异也师云此两人只解与摩去不解传来若也与老僧隔三生在师有时示众曰吾有闲名在世谁能与吾除得有沙弥出来云请师法号师白搥曰吾闲名已谢石霜代云无人得他肯进曰争那闲名在世何霜曰张三李四他人事云居代云若有闲名非吾先师曹山代曰从古至今无人弁得疏山代云龙有出水之机人无弁得之能问如何是正问正答师曰不从口里道僧曰有如是人问和尚还道不师曰汝问也未曾问问如何是病师曰瞥起是病进曰如何是药师曰不续是药洞山问僧曰什摩处来对曰三祖塔头来师曰既从祖师处来要见老僧作什摩对曰祖师则别学人与和尚不别师云老僧欲见阇梨本来师得不对曰亦须师自出头来始得师云老僧适来暂时不在问承教中有言誓度一切众生我则成佛此意如何师曰譬如十人同选一人不及第九人总不得一人若及第九人总得僧曰和尚还及第不师曰我不读书师问僧名什摩对曰专甲师曰阿那个是阇梨主人公对曰现祗对和尚即是师曰苦哉苦哉今时学者例皆如此只认得驴前马后将当自己眼目佛法平沉即此便是客中主尚不弁得作摩生弁得主中主僧问如何是主中主师曰阇梨自道取僧云某甲若道得则是客中主师曰与摩道则易相续则大难大难云居代云某甲若道得不是客中主师问雪峰汝去何处对曰入岭去师云汝从飞猿岭过不对曰过师曰来时作摩生对曰亦彼处来师曰有一人不从飞猿岭便到者里作摩生对曰此人无来去师曰汝还识此人不对曰不识师曰既不识争知无来去雪峰无对师代云只为不识所以无来去师有时曰体得佛向上事方有些子语话分僧便问如何是语话分师曰语话时阇梨不闻僧曰和尚还闻不师曰待我不语话时则闻师有时云直须向万里无寸草处立有人举似石霜石霜云出门便是草师闻举云大唐国内能有几人师举盐官法会有一僧知有佛法身为知事未得修行大限将至见鬼使来取僧僧云某甲身为主事未得修行且乞七日得不鬼使云待某甲去白王王若许得七日后方始来若不许须臾便到鬼使七日后方来觅僧不得有人问他若来时如何祗对他师曰被他觅得也有僧从曹溪来师问见说六祖在黄梅八个月踏碓虚实对曰非但八箇月踏碓黄梅亦不曾到师曰不到且从从上如许多佛法什摩处得来对曰和尚还曾佛法与人不师曰得则得即是太抵突人师代曰什摩劫中曾失却来中招庆代云和尚禀受什摩处问如何是古人百答而无一问师曰清天朗月如何是今时百问而无一答师云黑云叆叇问师见什摩道理更住此山师曰见两个泥牛闘入海直至如今无消息问饭百千诸佛不如饭一无修无证之者未审百千诸佛有何过师曰无过只是功勋边事僧曰非功勋者如何师曰不知有保任即是问承和尚有言教人行鸟道未审如何是鸟道师曰不逢一人僧曰如何是行师曰足下无丝去僧曰莫是本来人也无师曰阇梨因什摩颠倒僧云学人有何颠倒师曰若不颠倒你因什摩认奴作郎僧曰如何是本来人师曰不行鸟道问六国不宁时如何师曰臣无功僧曰臣有功时如何师云国界安清僧曰安清后如何师曰君臣道合僧云臣传身后如何师曰不知有君问知识出世学人有依迁化去后如何得不被诸境惑师曰如空中轮僧曰争奈今时妄起何师曰正好烧却问和尚出世几人肯重佛法师曰实无一人肯重僧曰为什摩不肯重师曰他各各气宇如王相似问云居你爱色不对曰不爱师曰你未在好与云居却问和尚还爱色不师曰爱居曰正与摩见色时作摩生师曰如似一团铁师问僧名什摩对曰请和尚安名师自称良价僧无对云居代云与摩则学人无出头处也又云与摩则总被和尚占却也师问太长老有一物上柱天下柱地常在动用中黑如漆过在什摩对曰过在动用师便咄出去石门代云觅不得有人进曰为什摩觅不得石门云黑如漆因雪峰般柴次师问重多少对曰尽大地人提不起师云争得到这里雪峰无对云居代云到这里方知提不起疏山代云只到这里岂是提得起摩有一僧到参师见异起来受礼了问从何方而来对曰从西天来师曰什摩时离西天曰斋后离师曰太迟生对曰迆逦游山翫水来师曰即今作摩生其僧进前叉手而立师乃祗揖云喫茶去师问僧什摩处来僧云游山来师曰还到顶上不曰到师曰顶上还有人不对曰无人师曰与摩则阇梨不到顶上也对曰若不到争知无人师曰阇梨何不且住对曰某甲不辞住西天有人不肯师问云居什摩处去来对曰踏山去来师曰阿那个山敢住对曰阿那个山不敢住师曰与摩则大唐国内山总被阇梨占却了也对曰不然师曰与摩则子得入门也对曰无路师曰若无路争得与老僧相见对曰若有路则与和尚隔生师云此子已后千万人把不住师到氻潭见政上座谓众说话云也太奇也大奇道界不可思议佛界不可思议师便问道界佛界则不问且说道界佛界是什摩人只请一言上座良久无言师催云何不急道上座云争则不得师云道也未曾道说什摩争即不得上座无对师曰佛之与道只是名字何不引教上座曰教道什摩师曰得意忘言上座云犹将教意向心头作病在师曰说道界佛界者病多少上座因兹而终师问雪峰什摩处去来对曰斫槽去来师曰几斧得成对曰一斧便成师云那边事作摩生对曰无下手处师曰此犹是这边事那边事作摩生雪峰无对疏山代云不堕无釿斧问单刀直入拟取师头时如何师曰堂堂无边表僧曰争奈今时羸劣何师曰四邻五舍谁人无之暂寄侣店足什摩可怪大师又劝学徒曰天地之内宇宙之间中有一宝秘在形山识物灵照内外空然寂寞难见其位玄玄但向己求莫从他借借亦不得舍亦不堪总是他心不如自性性如清净即是法身草木之生见解如此住止必须择伴时时闻于未闻远行要假良朋数数清于耳目故云生我者父母成我者朋友亲于善者如雾里行虽不湿衣时时有润蓬生麻竹不扶自直白砂在泥与之俱黑一日为师终世为天一日为主终身为父玉不琢不成器人不学不知道师问病僧不易阇梨对曰生死事大和尚师曰何不向粟畬里去病僧曰若与摩则珍重峭然便去问一切皆放舍犹若未生时如何师曰有一人不知阇梨手空师示众云诸方有惊人之句我这里有刮骨之言时有人问承和尚有言诸方有惊人之句我这里有刮骨之言岂不是师曰是也将来与你刮僧曰四方八面请师刮师曰不刮僧曰幸是好手为什摩不刮师曰汝不见道世医拱手云门到西峰西峰问某甲只闻洞山刮骨之言不得周旋请上座与某举看云门具陈前话西峰便合掌云得与摩周旋云门拈问西峰洞山前语道将来与你刮宾家第二机来为什摩道不刮西峰沈吟后云上座上座应喏西峰曰堆阜也师示众曰展手而学鸟道而学玄路而学宝寿不肯出法堂外道这老和尚有什摩事急云居便去和尚处问和尚与摩道有一人不肯师曰为肯者说不为不肯底只如不肯底人教伊出头来我要见居云无不肯底师曰阇梨适来道有一人不肯因什摩道无不肯更道居云出来则肯也师曰灼然肯则不肯出则不出问古人有言青青翠竹尽是真如欝欝黄花无非般若此意如何师曰不遍色僧曰为什摩不遍色师曰不是真如亦无般若僧曰还彰也无师曰不露世僧曰为什摩不露世师曰非世僧曰非世者如何师曰某甲则与摩道阇梨如何对曰不会将会与阇梨僧曰和尚为什摩不与施设师曰看看不奈何僧曰为什摩承当不得师曰汝为什摩泥他有言僧曰与摩则无言师曰非无言僧曰无言为什摩却非师曰不是无言问相逢不擎出举意便知有此意如何师合掌顶戴报慈拈问僧只如洞山口里与摩道合掌顶戴只与摩是合掌顶戴僧无对自代曰一两中问清河彼岸是什摩草师曰不萌之草僧曰渡河就者如何师曰一切都尽师又云不萌之草为什摩能藏香象香象者今时功成果草者本来不萌之草藏者本不认圆满行相故云藏有一尼到僧堂前云如许多众僧总是我儿子也众僧道不得有人举似师师代云我因所生有僧持钵家常俗人问上座要个什摩僧云拣什摩俗人将草满钵盂着云上座若解道得则供养若道不得则且去其僧无对有人举似师师代云这个是拣底不拣底把将来师问僧心法双亡性则真是第几座对曰是第二座师曰为什摩不与他第一座僧曰非心非法师曰心法双亡是非心非法也何更如是道师代曰非真不得座问如何是父少师云阇梨春秋多少如何是子老师曰某甲寻常向人道玄去问古人有言但以神会不可以事求此意如何师曰从门入者非宝曰不从门入者如何师曰此中无人领览问心法灭时如何师曰口里道得有什摩利益莫信口头办直得与摩去始得设使与摩去也是佛边事学进曰请师指示个佛向上人师曰非佛问四大违和还有不病者也无师曰有僧曰不病者还看和尚不师曰某甲看他则有分他谁彩某甲僧曰和尚病争看得他师曰某甲若看则不见有病问正与摩时如何师曰是阇梨窠窟僧曰不与摩时如何师曰不顾占僧云不顾占莫是和尚重处不师曰不顾占重什摩僧曰如何是和尚重处师曰不擎拳向阇梨僧曰如何是学人重处师曰莫合掌向某甲僧曰任摩则不相干也师曰谁共你相识僧曰毕竟如何师曰谁肯作大谁肯作小问牛头未见四祖时百鸟衔花供养时如何师曰如珠在掌僧曰见后为什摩不衔花师云通身去也问如何是无心意识底人师曰非无心意识人僧曰还参请得也无师曰不曾闻人传语不曾受人嘱託僧曰还亲近得也无师曰非但阇梨一人老僧亦不得僧曰和尚为什摩不得师曰不是无心意识人问蛤中有珠蛤还知不师曰知则失僧曰如何则得师曰莫依前言问古人有言以虚空之心合虚之理如何是虚空之理师曰荡荡无边表如何是虚空之心师曰不挂物如何得合去师曰阇梨与摩道则不合也问古人有言佛病最难治佛是病佛有病师曰佛是病僧曰佛与什摩人为病师曰与渠为病僧曰佛还识渠也无师曰不识渠僧曰既不识渠争得与他为病师曰你还闻道带累他门风问语中取的时如何师曰的中取什摩僧曰与摩则的中非师曰非中还有的也无师问僧有一人在千万中不向一人不背一人此唤作什摩人僧曰此人常在目前不随于境师曰阇梨此语是父边道子边道对曰据某甲所见向父边道师不肯师却问典座此是什摩人对曰此人无面背师不肯又别对曰此人无面目师曰不向一人不背一人便是无面目何必更与摩道师代曰绝气息者问一切处不乖时如何师曰此犹是功勋边事有无功之功子何不问僧曰无功之功莫是那边人也无师曰已后有眼人笑阇梨与摩道僧云与摩则调然也师曰调然非调然非不调然僧曰如何是调然师曰唤作那边人则不得僧曰如何是非调然师曰无弁处师蓦唤侍者侍者来师良久云传语大众寒者向火不寒者上堂来师有时谓众曰这里直须句句不断始得如似长安路上诸道信不绝若有一道不通便是不奉于君此人命如悬丝直饶学得胜妙之事亦是不奉于君岂况自余有什摩用处莫为人间小小名利失于大事假使起模画样觅得片衣口食总须作奴婢偿他定也专甲敢保先德云随其诸类各有分齐既得人身的不皮衣土食任运随缘莫生住着专甲家风只如此也肯与不肯终不抑勒阇梨一任东西珍重师自咸通十年己丑岁三月一日剃发被衣令击钟俨然而往大众号恸师复觉曰夫出家儿心不依物是真修行何有悲恋则唿主事僧令办愚痴斋主者仰恋渐办斋筵至七日备师亦少食竟日师云僧家何太率临行之际喧恸如斯至八日使开浴浴讫端坐长往春秋六十二僧夏四十一谥悟本禅师慧觉之塔励偈颂等并通流于参徒宝箧笥此中不录矣净修禅师赞曰师居洞山聚五百众眼处闻声境缘若梦畔贞筠天边瑞凤不堕三身吾于此痛渐源渐源和尚嗣道吾师讳仲兴未睹实录不决终始师因随道吾往檀越家相看乃以手敲棺木问生也死也吾云生亦不道死亦不道师云为什摩不道吾云不道不道师不肯去阳溪一宿次半夜便惺悟出声啼哭归寺和尚便欢喜自来迎接师到石霜将锹子向法堂前过来过去霜云作什摩师云觅先师灵骨霜云洪水滔天流浪去也师云与摩则正好着力霜云我这里无札针之地你向什摩处着力后太原孚上座代云先师灵骨犹在石霜石霜和尚嗣道吾师讳庆诸吉州新淦人也俗姓陈年十三于洪州西山出家年二十于嵩山受戒回参道吾道吾问有一人无出入息速道将来师云不道云为什摩不道师云不将口来师年三十五而止石霜更不他游为洞上指唱避不获乃旌法寺四海玄徒奔凑日夜围达师走避深山而不能免众复寻出围拷近半载间师无异说然而无门可推师不获已乃有僧将杖子上其僧云奉师一条杖其形有九曲曲则为今时上下长多少师云我道不出头僧云为什摩不出头师云汝道长多少大众一时云得也得也师云汝若与摩我有一句子盖却天下人舌头僧拈问师如何是盖却天下人舌头底句师云不可更教老僧答一转话问真身还出世也无师云真身不出世僧曰争奈真身何师云琉璃瓶子口问佛性如虚空时如何师曰卧时则有坐时则无师有时云我向前在一老宿处有个师僧同过夏夏满请益云乞和尚指示个正因他老宿云你莫栖束正因中一字也无才与摩道便失声齿两三下悔与摩道有一老宿隔窗闻乃云好个一镬羹不净物污着作什摩福先拈问僧如今须符他正因不得污着作摩生道僧无对福先自代云汝向后不得怪着我进曰忽逢道伴作摩生举先云但问别人去病僧问劫火洞然时如何师云来时不知有去亦任从伊僧曰争奈即今羸劣何师云须知有不病者僧云病与不病相去几何师云悟即无分寸迷则隔山歧僧云前程事如何云虽然黑似漆成立在今时此僧峭然便去师问张拙秀才汝名什摩对曰张拙师云世间文字有什摩限名什摩拙对曰觅个巧处不可得师云也只是个拙张秀才有偈曰光明寂照遍恒沙凡圣含灵共一家一念不生全体现六情才动被云遮遣除烦恼重增病趣向真如亦是邪任逐境缘无真如凡圣是空花问道吾忌日和尚何不设斋师云我因他得无三寸所以不将这个供养有人问禾山古人云我因他得无三寸所以不将这个供养未审将什摩供养禾山云将无三寸供养僧云古人为什摩道不将这个供养禾山云汝唤什摩作这个圆茶头问志圆为什摩勿奈何师云非但一个阖国亦勿奈何进曰和尚如何师云我亦勿奈何进曰师是人天师为什摩勿奈何师云老僧不曾得他颜色教我作摩生师问座主教中道不可以智知不可以识识此是什摩人次第对曰此是赞法身之言师云法身是赞何必更赞乎座主无对问忽有人问百年后什摩处去作摩生向他道师云但向他道二十年在世一千五百人又云会摩对曰不会师云且归堂去师问大光除却今时还更有异时也无对云渠亦不道今日是师云我也拟道非今日雪峰问少师什摩处归对曰江西峰曰江西那里对云石霜雪峰举石霜病重时有新到二百来人未参见和尚惆怅出声啼哭石霜问监院是什摩人哭声对云二百来个新到不得参见和尚因此啼哭师云唤他来隔窗相看侍者便唤他新到一际上来隔窗礼拜问咫尺之间为什摩不睹尊颜师云遍界不曾藏雪峰举此话赞师后问遍界不曾藏是什摩界对云是什摩问和尚峰云问有横竖是你因什摩与摩道学人不会又问衷情无可祗对峰造一首偈曰可怜徒懃子时人笑你昏神清如镜像迥然与物分师问僧从什摩处来对云雪峰来师云有什摩佛法因缘你举看其僧便举和尚示众云三世诸佛不能唱十二分教载不起三乘教外别传十方老僧口到这里百杂碎师便失声云堪作什摩早被你蓦头拗却也师又云虽然如此我也不一向其僧便问雪峰意旨如何师云我道梦人思不近你作摩生问十方同一会共谭何事师云在三寸上何处有事在僧曰岂无拨端者师云时人眼不齐问如何是芥子纳须弥师云双双听你双双问臣之有功王赐何物师云不转目师自僖宗皇帝特降紫衣坚退不受光启四年戊申岁二月十日迁化报龄八十僧夏五十九平章事孙握撰碑文谥普会大师见相之塔祖堂集卷第六祖堂集中支出版社祖堂集卷第七石头下卷第四曹溪五六代法孙夹山夹山和尚嗣花亭在澧州师讳善会姓廖氏汉广岘亭人也受业龙牙山依年受戒于荆门后通经论时称学海聪辩天机初曾京口已转法轮后因道吾指参承花亭密契玄便栖夹岫师有时曰夫有佛有法有祖已来时人错会谓言佛边祖边法边递代相承至于今日须依佛祖法句意与汝为师言方是因此天下出无眼狂人却成无智不然他只如无法本来是道无一法当情没佛可成没道可修没法可舍故曰前无法意在目前他不是目前法非耳目之所到三乘十二分教是老僧坐具祖师玄旨是破草鞋宁可赤脚不着最好目睹瞿昙犹如黄叶汝若向佛边举法此人未有眼目在何以故此皆属所依之法不得自在本只为生死忙忙法法依着识性无有自在分他千里求善知识须有眼目永脱虚谬之见不随幻惑之法方达后人直须目前生死定取一言来看为复实有实无若人定得老僧许伊出头所以老僧道垂丝千丈意在深潭语覆机而不顾舌头玄而不参有人问如何是道师曰大阳溢目万里不挂片云僧曰学人如何得会去师曰清潭之水游鱼自迷有大德发心行脚到先白马乃问承教中有言一尘含法界之无边时如何师答曰如鸟二翼如车二轮座主云将谓禅宗别有奇特之事元来不出教乘便却归本寺后闻师出世遣少师持前问问师师云彫砂无镂玉之谈结草乖道人之思少师却归举似师师遥礼夹山赞曰将为禅宗与教不殊天然有奇特之事夹山不着后生佛日到维那不许参和尚佛日云甲暂来礼见和尚不宿维那白和尚云有个后生到来暂礼拜和尚不宿师乃许参见佛日到法堂下未上师云三道宝阇梨从何而上佛日云三道宝曲为今时向上一路请师速道速道便上礼拜和尚了师问从什摩处来对曰天台国清寺来师曰承闻天台有青青之水绿绿之波谢子远来子意如何对曰久居嵒谷不挂森萝师曰此犹是春意秋意如何佛日无对师曰看君只是舡汉终归不是弄潮人福先代云凉风吹落叶高低任意游凤池拈问僧作摩生祗对免得舡汉对曰待和尚自出来即商量凤池曰若出来时作摩生商量僧无对自代不可预搔而待痒又代问若到有什摩难道师又问曰与什摩人为同行对曰木上座师曰在什摩处对曰在堂中师曰唤来佛日便归堂取柱杖抛下师前师云莫从天台採得来不对曰非五岳之所生师曰莫从须弥顶上採得来不对曰月宫不曾逢师曰与摩则从人得也对曰自己尚怨家从人得堪作什摩师曰冷灰里豆子爆师唤维那安排向明灯下着又问你名什摩对曰佛日师曰日在什摩处对云日在夹山顶上师曰与摩则超一句不得也师令大众地次佛日倾茶与师师伸手接茶次佛日问俨茶三两垸意在头边速道速道师云瓶有盂中意篮中几个盂对曰瓶有倾茶意篮中无一盂师曰手把夜明符终不知天晓罗秀才问请和尚破题师曰龙无龙躯不得犯于本形秀才云龙无龙躯者何师云不得道着老僧秀才曰不得犯于本形者何师云不得道着境地又问如何是夹山境地师答曰猿抱子归青嶂后鸟衔花落碧前座主出来便问洞明三教底人还通此理也无师云夜月明珠不如天晓又问等妙二觉底人还通此理也无师云金玉免不堕鱼父之手座主曰此意如何师云句中无法意不度人座主曰步步踏莲华犹是今时昇降螺髻向上事乞师一言师云铁牛无声不用闻之师问云盖近离什摩处对云近离朗州师曰此间无路你争得到这里对云既无路因什摩有人到这里师许之师问法志近离什摩处对云近离朗州师曰作什摩来对云寻和尚迹师曰老僧不动步你向什摩处寻对云咄堕根汉师曰未屈阇梨在对云不动步岂是不屈师便失声师问僧从什摩处来对云新丰来师曰彼中是什摩人道首对云上字是良下字是价师云吾识竟又问有什摩佛法因缘汝举看其僧便举云和尚示众曰欲行鸟道须得足下无丝欲得玄学展手而学师低却头其僧便礼拜问某甲初入丛林不会洞山意旨如何师云贵持千里抄林下道人悲其僧礼拜退立师云咄者阿师近前来僧便近前而立师云甲初见先师先师问甲阿那个寺里住某甲对云寺则不住住即不寺先师曰为什摩故如此某甲对云目前无寺先师曰什摩处学得此语来某甲对云非耳目之所到先师云一句合头意万劫系驴撅如今改为四句偈曰目前无法意在目前他不是目前法非耳目之所到某甲无赠物与阇梨这个是老僧见先师因缘囊中之宝将去举似诸方若有人弹得破莫来若也无人弹得破却还老僧其僧便辞却归洞山洞山问阿那里去来对云到夹山洞山曰有什摩佛法因缘汝举看对云彼中和尚问当头因缘某甲情切举似彼中和尚洞山曰举什摩因缘僧曰某甲举和尚示众曰欲行鸟道须得足下无丝欲得玄学展手而学洞山便失声云夹山道什摩对云贵持千里抄林下道人悲洞山云灼然夹山是作家夹山小师当时在洞山洞山教小师你速去是你和尚在夹山匡二百众有如是次第小师对云某甲和尚无佛法兼不在夹山其僧向小师云旧时则合山如今改为夹山也小师方始得信便辞洞山却归本山才到门前高声哭入向和尚说某甲是师初住山时与和尚何事不造作何事不经暦有与摩奇特之事当时因什摩不与某甲说和尚云当初时是你涛米老僧烧火是你行老僧展受又怪我什摩处小师便悟是韶山和尚也问迷子归家时如何师云家破人亡子归何处僧云不欲得见旧时人如何师答云庭前残雪日轮消室内游尘教谁扫问迅速不停时如何师云有眼不窥天子乐目前并取老僧歌问南北则不问和尚足下事如何师云彫砂无镂玉之机结草亏道人之目有一座主参师师问久习何业对云法花经留心师曰法花经以何为极则对云露地白牛为极则师云爱着舍那之服璎珞之衣驾以白牛届此道场岂不是座主家风对云是师曰傍边有根迦叶起来不肯诸子幼稚惟无所知老僧者里百草头与一䦆座主向上一路富贵处因何不问座主曰与摩则有弟二月也师云老僧要坐却日头天下黯黑忙然者匝地普天座主问如何是向上一路富贵处师云滴雪峰外白云不挂座主作摩生师又云一句子十方共参一句子天下人不那何一句子活却天下人一句子死却天下人巧拙临时自看所以道贵持千里抄林下道人悲直得灵草不挂犹非九五之位明珠夜月不是天晓问如何是沙门行师云动则影现觉则病生钦山教侍者问师学人拟欲斩身千断谁人下手师云道无横径立者皆危侍者又问当风飏时如何师云者里无风飏什摩侍者又问青山无霞云从何生师云骏马不露峰骨朗然清虚侍者云骏马何在师曰蒲麻作针札布袋不入白雪千丈之线寄在碧潭浮定有无离钩三寸子何不问侍者却归举似钦山钦山云夹山是作家漳南举此因缘僧便问道无横径立者皆危与摩道只是说道话道未审如何是道漳南云大家总觑汝师教僧问石霜如何是一老一不老霜云白云听你白云青山听你青山其僧却归举似师师云门前把弄不如老僧入理之谭欠他三步师自天门夹山首末十二年通前凡三处转法轮至中和初年辛丑岁十一月七日自烧却门屋谓众曰苦哉苦哉石头一枝埋没去也乐蒲出来云听也埋没去自有青龙在师问青龙意旨如何对曰贵人不借衣师便救火因此造偈曰大江沈尽小江现明月高峰法自流石牛水上卧影落孤峰头荒田闻我语如同不系舟师便示化矣春秋七十七僧夏五十七塔于夹山谥号传明大师永济之塔韶州刺史金夔撰碑文头头和尚嗣德山在鄂州唐宁住师讳全俗姓柯泉州南安县人也受业灵泉寺义公下于长安西明寺具戒成业讲涅槃经后参德山初到参始拟展坐具设礼德山以杖挑之远掷下师因便下收坐具相看主事参堂德山谛视久而自曰者阿师欲似一个行脚人私记在怀来晨师上法堂参德山问阇梨是昨晚新到岂不是对云不敢德山云什摩处学得虚头来师云专甲终不自诳德山呵云他向后老汉头上痾着师礼而退藏密机既盘泊数载尽领玄旨初住卧龙后居头有人问去却仆从直请卧龙相见师云眨上眉毛看曜日颂当机直下现前真认语之徒未可亲本色先如头柽桧镇长新时有三人同礼拜未申问师云三人俱错三人默而无言师便喝出东山代云只怕和尚无语云门代云和尚亦不得无过问如何是毗卢师云汝道什摩学人拟申问师喝出云钝汉问不历古今事如何师云卓朔底又问历古今事如何师云任烂底问三界竞起时如何师云坐却着僧曰未审师意如何师云移将庐山来则向你道罗山问和尚岂不是三十年在洞山又不肯洞山师云是也罗山云和尚岂不是法嗣德山又不肯德山师云是也罗山云不肯德山则不问只如洞山有何亏阙师良久云洞山好个佛只是无光奴雪峰问德山从上宗乘和尚此间如何禀授与人德山云我宗无语句实无一法与人师闻举云德山老汉一条嵴梁骨拗不折虽然如此于唱教中犹较子保福拈问长庆头平生出世有什摩言教过于德山便道犹较些子长庆举师示众云若是得意底人自解作活计举措悉皆索索底时长恬恬底触物则传意在传处住则住去则去须于欲去不去欲住不住处体会不执物不据物不同窒塞人紧把着事不解传得恰似死人把玉擩玉相似纵然传得直到驴年有什摩用处且愧伊向这里凑泊不别运为讶将去钻将去研将去直教透过直教通彻不见道如人学射久久方中有人问中时如何师云莫不识痛痒摩保福云今日非唯举话庆云是什摩心行问如何是祖师西来意师云移取庐山来向你道师云德山老汉只凭目前一个白棒曰佛来也打祖来也打虽然如此交些子问如何是祖师西来意师云又与摩去也问如何是嵒中的的意师云道什摩请和尚答话师云谢阇梨指示师共雪峰到山下鹅山院压雪数日师每日只管睡雪峰只管坐禅得七日后雪峰便唤师兄且起师云作摩峰云今生不着便共文遂个汉行数处被他带累今日共师兄到此又只管打睡师便喝云你也眠去摩每日在长连床上恰似漆村里土地相似他时后日魔魅人家男女去在峰以手点胸云某甲这里未稳在不敢自谩师云我将谓汝他时后日向孤峰顶上盘结草庵播扬大教犹作这个语话峰云实未稳在师云汝若实如此据汝见处道将来峰云某甲初到盐官因说观色空义得个入处又因洞山曰切忌随他觅迢迢与我疏我今独自往处处得逢渠渠今正是我我今不是渠应须与摩会方得契如如师便喝云若与摩则自救也未彻在峰云他时后日作摩生师云他时后日若欲得播扬大教去一一个个从自己胸襟间流将出来与他盖天盖地去摩峰于此言下大悟便礼拜起来连声云便是鹅山成道也二人分襟后师在鄂州遇沙汰只在湖边作渡舡人湖两边各有一片板忽有人过打板一下师便提起楫子云是阿谁对云要过那边去师便舡过雪峰往福州卓庵遇沙汰后忽有两个纳僧来礼拜和尚和尚才见上来以手托木庵门放身出外云是什摩其僧对云是什摩峰便低头入庵里其僧三五日后便辞峰云什摩处去对云湖南去峰云我有同行在彼付汝信子得摩僧云得雪峰遂作信信云一自鹅山成道后迄至于今师兄一自鹅山成道后迄至如今同参某信付上师兄其僧到头师问什摩处来云南方来师云到雪峰摩对云到来时有信上和尚便抽书过与师师接得便问他近日有什摩言教僧云某甲初到时有一则因缘具举前话师云他道什摩对云他无语便低头入庵师便拍掌云噫我当初悔不向伊道末后一句我若向他道末后一句天下人不奈何雪峰其僧到夏末具陈前因缘问师云师道我悔不向伊道末后一句如何是末后一句师云汝何不早问僧云某甲不敢容易师云虽则德山同根生不与雪峰同枝死汝欲识末后一句祇这个便是师沙汰时着栏衫戴席帽去师姑院里遇师姑喫饭次便堂堂入厨下便自讨喫小师来见报师姑师姑把柱杖来才跨门师便以手拔席帽带起师姑云元来是上座被师喝出去大彦上座初参见师师在门前草次彦上座戴笠子堂堂来直到师面前以手拍笠子提起手云还相记在摩师拈得把草拦面与一掷云勿处勿处他无语便被师与三掴后具威仪始欲上法堂师云已相见了不要上来彦便转到来朝喫粥了又上始跨方丈门师便透下床拦胸一擒云速道速道无对被师推出大彦叹曰我将谓天下无人元来有老大虫在疏山参见师师才见却低头佯佯而睡疏山近前立久师并不管疏山便以手拍禅床引手一下师头云作什摩山云和尚且瞌睡师呵呵大笑云我三十年弄马骑今日被驴子扑因沩山和尚于廊下泥壁次李军容具公裳直来诣沩山访道到沩山背后端笏而立沩山首便侧泥盘作接泥势侍郎便转笏作进泥势沩山当下抛泥盘与侍郎把臂归方丈师后闻此语云噫佛法已后澹薄去也多少天下沩山泥壁也未了在夹山有僧到石霜才跨门便问不审石霜云不必阇梨僧云与摩则珍重其僧后到头直上便云不审师云嘘僧云与摩则珍重始欲身师云虽是后生亦能管带其僧却归举似夹山夹山上堂云前日到头石霜底阿师出来如法举着其僧才举了夹山云大众还会摩众无对夹山云若无人道老僧不惜两茎眉毛道去也却云石霜虽有杀人之刀且无活人之剑头亦有杀人之刀亦有活人之剑百丈垂语云与摩不与摩有人举似师师云我不与摩道便云与摩与摩不与摩不与摩与摩会千人万人之中难得一个半个长庆与罗山在临水宅举此因缘便问罗山与摩不与摩则不问与摩与摩不与摩不与摩意作摩生罗山云双明亦双暗庆云作摩生是双明亦双暗罗山云同生不同死此后有人问长庆如何是同生不同死庆云彼此合取口其僧却举似罗山罗山便不肯其僧便问如何是同生不同死罗山云如大虫着角如何是同生同死罗山云如牛无角师辞德山德山问什摩处去对云暂辞和尚德山云子后作摩生对云不忘德山云既然如此因什摩不肯山僧师对云岂不闻道智慧过师方传师教智慧若与师齐他后恐减师德德山云如是如是应当善护持问如何是切急处师云道什摩僧无对师便有颂适来和声送低头不会事欲知此中意云里有光彩问如何是佛法大意师云小鱼吞大鱼自余枢要莫尽玄猷师平生预有一言者老汉去时大吼一声了去以中和五年乙巳岁天下罹乱凶徒炽盛师于四月四日偿债而终临刃之时大叫一声四山避之人悉闻其声春秋六十僧夏四十四东吴僧玄泰制铭云善恶二境逆顺取舍二祖大师师子尊者谥清俨大师出尘之塔雪峰雪峰和尚嗣德山在福州师讳义存泉州南安县人也俗姓曾师生隔薰食戏不群游于识环之年居然异俗及为童之岁辞亲于莆田县玉涧寺依庆玄律师以受业焉值武宗澄汰变服而造芙蓉止有若冥契蒙圆照大师询而摄受至大中即位佛宇重兴即四年庚午年诣幽州宝剎寺具戒自是不寻讲律唯访宗师遍历法筵方造武陵才见德山如逢宿契便问从上宗乘事学人还有分也无德山起来打之云道什摩师于言下顿承旨要对云学人罪过德山云担负己身询他轻重师礼谢而退斯谓面临秦镜目鉴亲躬无猜非己之疑复何言而属矣既而摩尼现掌罢探沧溟身役心闲盘泊数载后返钖瓯闽卜于雪峰众上一千余人师神情恒荡而厉容止怡怿而威行则远近奔随坐则森然拥遶有时上堂云汝诸人来者里觅什摩莫要相钝致摩便起去有时上堂众立久师云便与摩承当却最好省要莫教更到这老师口里来三世诸佛不能唱十二分教载不起如今嚼涕唾汉争得会我寻常向师僧道是什摩便近前来觅答话处驴年识得摩事不得已向汝与摩道已是平欺汝了也向汝道未门以前早共汝商量了还会摩亦是老婆心也省力处不肯当荷但知踏步向前觅言语向汝道尽干坤是个解脱门总不肯入但知在里许乱走逢着人便问阿那个是我还着摩只是自受屈所以道临河渴水死人无数萝里受饥人如恒河沙莫将等闲和尚子若实未得悟入直须悟入始得不虚度时光莫只是傍家相徼掠虚嫌说悟入且是阿谁分上事亦须着精神好菩提达摩来道我以心传心不立文字且作摩生是汝诸人心不可只是乱统了便休去自己事若不明且从何处出得如许多妄想向这里见凡见圣见有男女僧俗高低胜劣大地面上炒炒底铺砂相似未尝一念暂返神光流浪生死劫尽不息惭愧大须努力好问寂然无依时如何师云犹是病进曰转后如何师云舡子下杨州僧问承古人有言师便倒卧良久起来师云问什摩问什摩学人再申问师云虚生浪死汉问箭路投锋时如何师云好手不中的尽眼勿标时如何师曰不放随分好手保福拈问长庆既尽眼勿标为什摩不许全好手庆云还与摩也福云好手者作摩生庆云不当即道保福云谢和尚领话自云礼拜着问古人道路逢达道人莫将语墨对未审将什摩对师云喫茶去师问僧此水牯牛年多少僧无对师云七十七也僧曰和尚为什摩却作水牯牛师云有什摩罪过问古人有言知有佛向上事方有语话分如何是语话师把柱云道什摩僧无对被师踏问学人道不得处请师道师云我为法惜人师举古来老宿引俗官巡堂云这里有二三百师僧尽是学佛法僧官云古人道金屑虽贵又作摩生无对师拈问镜清镜清代云比来抛塼引玉师问长庆古人道前三三后三三意作摩生庆便出去鹅湖云喏师举拂子示僧其僧便出去长庆举似泉州太傅却云此僧合唤转与一顿棒太傅云和尚是什摩心行庆云洎错放过沩山问仰山过去诸圣什摩处去仰云或在天上或在人间师举问长庆仰山与摩道意作摩生庆云若问诸圣出没与摩道即得师云汝浑来不肯或有人问汝作摩生对云但向他道错师云老僧即错是你作摩生庆云何异于错师为书状头造偈苦屈世间错用心低头曲躬寻文章妄情牵引何年了辜负灵台一点光有俗士投师出家师以偈住之万里无寸草迥迥绝烟霞历劫常如是何烦更出家师问僧什摩处来对云江西来师云这里与江西相去多少对云不遥师拈起杖子云还隔这个摩对云不遥师肯之又问僧什摩处来对云江西来师云这里与江西相去多少对云不遥师拈起柱杖云还隔这个摩对云若隔这个则遥师便打之其僧却归举似云居云居云世谛则得佛法则无过其僧却归雪峰举似前话峰云者老汉老僧臂长则便打二十棒虽然如此老僧这里留取十个双峰辞师时造偈与师暂辞雪岭伴云行谷口无路坦平禅师莫愁怀别恨犹如秋月月常明师和非但抛僧去云岭不相虚空无隔放旷任纵横神光迥物外岂非秋月明禅子出身处雷罢不停声师云世界阔一丈古镜阔一丈世界阔一尺古镜阔一尺学人指火炉问阔多少师云恰似古镜阔天龙拈问为复火炉置于古镜与摩大为复古镜置于火炉与摩大庆代云与摩心弁人犹可在师共双峰行脚游天台过石桥双峰造偈学道修行力未充莫将此身崄中行自从过得石桥后即此浮生是再生师和学道修行力未充须将此身崄中行自从过得石桥后即此浮生不再生问学人乍入藂林乞师指示师云宁自碎身如微尘终不敢瞎却一个师僧僧问四十九年后则不问四十九年前事如何师以拂子蓦口打师上堂良久便起来云为你得彻困也孚上座云和尚败阙也僧问清座主雪峰过在什摩处招得孚上座不肯座主云若不与摩道争招得不肯又举似孚上座上座云莫道是骨皮也不识问但有施为尽是傍通鬼眼如何是正眼师良久问古人有言我眼本正因师故邪如何是我眼本正师云未逢达摩僧云我眼何在师云不从师得问古人据个什摩事去却四十二本经论师云汝须礼拜始得师示僧云是什摩对云不似一物师便打僧问苏州西禅三乘十二分教则不问祖师西来的的意祇请一言西禅竖起拂子其僧不肯后到雪峰师问什摩处来对云西禅来师云有什摩佛法因缘僧举前话师云你还肯也无对云作摩生肯师云作摩生说不肯底道理对云什摩生问师将境示人师云是你从西禅与摩来到这里过却多少林木总是境你因什摩不不肯只得不肯拂子僧无对因此师云尽干坤是一个眼是你诸人向什摩处放不净庆对云和尚何得重重相欺有人持此语举似赵州赵州云上座若入闽寄上座一个锹子去翠嵒持师语举似疏山疏山云雪峰打二十棒推向屎坑里着翠嵒云和尚与摩道岂不是打他雪峰过疏山云是也嵒云眼又作摩生疏山云不见心经云无眼耳鼻舌身意嵒不肯云不是和尚疏山无言师问僧什摩处人云州人师曰见说州出金还是也无对云不敢师曰还将得来也无对云将来师云若将来则呈似老僧看僧展手师唾之又问别僧什摩处人对云州人师曰见说州出金还是也无对曰不敢师展手云把将金来僧便唾之师便掴三五下师问僧名什摩惠全师云汝得入处作摩生对曰共和尚商量了也师云什摩处是商量处对云什摩处去来师曰汝得入处更作摩生僧无对被棒师举似长庆长庆云前头两则也有道理后头无主在师问什摩处来对曰蓝田来师曰何不入草长庆闻举云崄有僧辞师问什摩处去僧曰浙中礼拜径山去忽然径山问汝向他道什摩对云待问则道师打之师问镜清者个师僧过在什摩处清云径山问得彻困也师笑云径山在浙中因何问得彻困清云不见道远问近对师颂曰君觅路边花表柱天下忙忙总一般琵琶拗捩随手转广陵妙曲人弹若有人能解弹得一弹弹尽天下曲常敬长老初参时云休经罢论僧常敬等参师当时不造声明日早朝来不审师云休经罢论僧常敬在摩敬便出来师云老僧唤休经罢论僧常敬公什摩事敬云明君有诏臣无不现师云适来诏不诏对云诏师便喝出师有颂曰世中有一事奉劝学者取虽无半钱活流传历劫登天不借梯遍地无行路包尽干坤处禅子火急悟寅朝不肯起贪座昏黄晡鱼被网裹却张破獦师肚朗上座问满目是生死师云满目是什摩上座便大悟常敬长老问元正一旦万物唯新未审真王还度春也无师云四相年老转真王不度春敬云十二时中将何侍奉师云触食不受云忽然百味珍馔来时作摩生师云太与摩新鲜生师入佛殿见经案子问玄沙是什摩经对云华严经师云老僧在仰山时仰山拈经中语问大众剎说众生说三世一切说为什摩人说无人对云养子代老借此问阇梨阇梨作摩生道玄沙迟疑师却云你问我我与你道玄沙便问师便向面拶身云掴掴报慈拈问卧龙话是仰山话举是雪峰举为什摩雪峰招掴龙云养子代老慈云打草惊师见僧云会摩对云不会师云老僧不出头为什摩不会师问僧你还有父母摩对云有师云吐却着别僧云无师云吐却着又别僧云和尚问作什摩师云吐却着师示众云明镜相似胡来胡现汉来汉现有人举似玄沙玄沙云明镜来时作摩生其僧却归雪峰举似玄沙语师云胡汉俱隐也其僧却归玄沙举此语玄沙云山中和尚脚根不踏实地又时玄沙上雪峰师收一脚独脚而行沙问和尚作什摩师云脚根不踏实地婆师示众云我寻常道钝汉还有人会摩若也有人会出来呈似我我与你证明时有长生出来云觌面峻临机峻师云老子方亲得山僧意顺德云打水鱼头痛师云是也师上堂云某甲共头钦山行脚时在店里宿次三人各自有愿头云某甲从此分襟之后讨得一个小舡子共钓鱼汉子一处座过却一生钦山云某甲则不然在大州内节度使与某礼为师处分着锦袄子坐金银床斋时金花揲子银花揲子大槃里如法排批喫饭过却一生也某云某甲十字路头起院如法供养师僧若是师僧发去老僧提钵囊把柱杖送他他若行数步某甲唤上座他若头某甲云途中善为自后头钦山果然是不违于本愿只是老僧违于本志住在这里造得地狱柤滓又云江西湖南东蜀西蜀总在这里当时无人出问师教僧问其僧出来礼拜问未审这里事如何师云入地狱去有人拈问报慈先师与摩道意作摩生慈云阎老断望问古人有言欲得不招无间业莫谤如来正法轮如何得不谤去师云入地狱去问如何是涅槃师云入地狱去师示众云譬如世间两个君子一个君子从南方来一个君子从北方来广野之中相逢南来君子问北来君子何姓第几北来君子便掴南来君子云某甲行五常之礼过在于何北来君子云某甲早是不着便诸和尚若领这个况喻住山也得住城隍也得师游西院了归山次问泯典座三世诸佛在什摩处典座无对又问藏主藏主对云不离当处常堪然师便唾之师云你问我我与你道藏主便问三世诸佛在什摩处师忽然见有个猪母子从山上走下来恰到师面前师便指云在猪母背上师又时问僧堂中有一千余人争委得他是龙是又不通个消息长庆云有个沁水杖子师云汝道我这里作摩生庆放身作倒势师云这个师僧患风去也沩山与仰山一夜语话次沩山问仰山子一夜商量成得什摩边事仰山便一划沩山云若不是吾洎被汝惑有人问长庆仰山一划意作摩生便竖起指又问顺德顺德又竖起指其僧云佛法不可思议千圣同辙其僧又举似师师云两个总错会古人事其僧却问师师云只是横事师初出家时儒假大德送三首诗光阴轮谢又逢春池柳亭梅几度新汝别家乡须努力莫将辜负丈夫身又云鹿群相受岂能成鸾凤终须万里征何况故园贫与贱苏秦花锦事分明又云宪原守贫志不移颜回安命更谁知嘉禾未必春前熟君子从来用有时师问僧什摩处来对云不涉途中师云咄这虾蟆叫又问僧什摩处来对云江西来师曰什摩处逢达摩对云非但达摩更有亦不逢师云有达摩不逢无达摩不逢对云不逢说什摩有无师云既不说有无你何道不逢僧无对师示众云南山有鼻是你诸人好看取众无对庆代云和尚与摩道堂中多有人丧身失命玄沙代云要那南山作什摩辉和尚颂曰雪峰养得一条寄着南山意若何不是寻常毒恶物参玄须得会先报慈和劝君崄处好看冲着临时争奈何欲得安身免负物向南看北正先师指树橦子问长庆古人道见色便见心心外无余你还见树橦子不对云见什摩师云孤奴庆云不孤和尚师云你道不孤我道孤庆退三步而立师云你问我我与你道庆便问和尚见树橦子不师云更见什摩问目击相扣不言教者如何师云弥也要急相投又值盲人师云我盲我盲师平生厚心接物行坐垂机自天祐丙寅之间众上一千七百闽王四事供须不替终始开平二年戊辰岁五月二日夜三更初迁化春秋八十七僧夏五十九出世三十九年谥真觉大师难提之塔祖堂集卷第七祖堂集中支出版社祖堂集卷第八石头下卷第五曹溪第六代法孙云居云居和尚嗣洞山在洪州师讳道膺姓王幽州蓟门玉田人也师居龆龀岐嶷生知匪狎竹马之朋卓有乘羊之誉年二十五于幽州延寿寺受戒初习毗尼喟然叹曰大丈夫儿焉局小道而晦大方遂纳衣杖钖侄访翠微一沐玄津三移星律因宴止石室俄见二使素异裳曰师其南访必遇奇人果有毳侣自洪湖而至举洞山大师当世宗匠师乃摄衣而造洞山洞山大师格高调古言简旨玄师一至毕其仪敬洞山问阇梨名什摩师称名专甲洞山云向上更道师云向上道则不名专甲洞山云如吾在云嵒时祗对无异遂则朝询夕惕励志怀冰効赤水以求珠踵温生之目击有因一日问洞山如何是祖师意洞山云阇梨他后住一方时忽有人问作摩生向他道师云专甲罪过洞山又问师我闻思大和尚向倭国作王虚实师云若是思大佛亦不作岂况国王乎洞山嘿然许之自是密领玄旨闻所未闻更不他游学心併息初住三峰后住云居钟陵大王仰德高重慇懃异常为奏紫衣师号师再三坚止由是法轩大敝玄教高敷十五余年春秋不减千有余众师每上堂云夫出家人但据自己分上决择切不得分外到者里合作摩生行李身上被什摩衣服喫什摩饭食合作什摩声音身被高上衣须取高事道尔千乡万里行脚来为个什摩事更向这里容易过则知不得莫为小小因缘妨于大事大事未办日夜故合因修所以道如对尊严长须得兢兢底决择之次如履轻冰勤求至道如救头然更有什摩余暇如火逼身便须去离一切事来总须向这里盪罗取头头上须及物物上须通若有毫发事乃不尽则被沈累岂况于多道你一步才失便须却一步若不冥然累劫便是隔生隔劫千生万生事祇为一向若向这里不得万劫千生着钝问如何是曩劫事师云祇在如今僧曰如今作摩生师云不见有曩劫事师上堂祇在绳床边立大众亦在一畔立良久便归去俗士问僧某甲家中有一铛子寻常煮三人喫不足千人食有余上座作摩生僧无对师代曰争则不足让则有余有尚书问古人有言世尊有密语迦叶不覆藏如何是世尊有密语师唤尚书尚书应喏师云还会摩尚书云不会师曰汝若不会世尊有密语汝若会迦叶不覆藏师问僧你名什摩对云行密师云是什摩行得与摩密僧无对师代云虽则如此有人未许专甲在师示众云如人将一百贯钱买得猎狗只解寻得有踪迹底忽遇灵羊挂角莫道踪迹气也不识僧便问灵羊挂角时如何师云六六三十六又云会摩对云不会师云不见道无踪迹僧举似赵州赵州云云居和尚犹在僧便问赵州灵羊挂角时如何州云六六三十六问大肯底人与大舍底人是一是二师云是二僧曰阿那个是轻阿那个重师云太肯是重大舍是轻僧曰大肯底人为什摩却重师云此人见自己向上事似不净物所以不落功勋边大舍底人则不见有身则是也所以属向去功勋边事岂不是轻问曰达摩未来时在什摩处师答曰只在这里进曰为什摩不见师曰过西天去问曰于耳不闻于眼闻声时如何师曰眼还闻也无对曰闻者不是眼师自代曰眼闻非眼问被三衣即这边人那边人事作摩生师云那边人被什摩衣服学人不会师云不阙学人云不阙底事作摩生师云生生不拣有僧问总无人时和尚还说话也无师曰未曾停此时进曰什摩人得闻师曰不说者得闻进曰师还闻也无师云闻即不说问游子归家时如何师云且喜得归来进曰将何奉献师云朝打三千暮打八百有人问如何是清净茄蓝师曰合着什摩人僧无对自代不是不着渠不坐圆位有人问大业底人为什摩阎罗天子觅不得师云是伊解藏身进曰忽然投着时作摩生喫拳喫师示众云孤迥且巍巍僧云便请师云孤迥旦巍巍学人不会师云是你面前按山岂不会师问僧什摩处去来对曰山下去来师云草还青也无对曰青也师云牛还喫也无僧无对自代云有余有余体云不希望又云自足即是有人问二祖截臂当为何事师云不为少少苦进曰求还得也无师云此身当射师临顺世时师问侍者今日是几侍者云三日师云三十年也只这个是有人问不出户者如何师云不着事进云为什摩不着事师云不出户不着事又云此是理用也问不逢不遇时如何师云也大屈在僧云得遇得逢时如何师云也大屈在进曰既得遇得逢为什摩却成屈师云千劫不过来僧曰与摩则不逢不遇即是也师云路上行人绝保福拈问困山古人道得逢得遇亦是屈不逢不遇亦是屈不逢不遇时屈则且从得逢得遇为什摩却是屈困山云上座行脚底事作摩生保福不肯自云从来合作摩生又代前云且行脚去问文殊丈剑拟杀何人师云动者先死僧曰万里无寸草处作摩生师云谁人受杀僧曰不弁生死底人作摩生师云不由人问古人道佛不会道我自修行如何是佛不会道师云佛与众生总不会进曰是什摩人会师云是阇梨会僧云和尚道阇梨是什摩人师云非佛不众生者问纯石之山草从何生师云不理则不乱僧云忽然片云来时如何师云莫视僧云与摩则空然也师云何必同安问重玄不到处如何师云向上事作摩生安云则非重玄师云不得同安不肯在后收过改前语云谁言到不到抚州刺史便问圆长老只如国王大臣未曾见有小福未审曾供养什摩人来长老云曾供养佛刺史云有佛则供养未有佛时供养什摩人长老无对师代云贤者不隐报慈代云未有佛时何不问五问举目便知意时如何师云什摩生事问欲採宝珠时如何师云漂入罗剎鬼国僧曰大悭惜生师云自是你无分因兵马入云居山众僧走唯有师端然不动统军使不礼拜而对坐便问世界什摩时得安师云待将军心足统军便礼拜为师问松生三寸时如何师云不从他得僧云直拔云霄时如何师云不是本来身进云还假四时也无师云不涉诸有问不假言句还达本源也师云问取与摩人僧对云只今现问师云更讨一问有僧问三千里外久向云居三千里内事如何师云三千里内尽是真如进曰如何是真如师云三千三千问雪山六年苦行当为何事师云自立其志万法不依僧曰明星出时当何所见师云都无所见僧曰作何功课则得外道归心师云一切俱息进曰着弊垢衣彼中消息如何师云转高去也僧曰与摩则现化劝机也师云不将为有问古人道我这里有刮骨禅身也无如何刮师云直须刮僧曰髓也无如何刮师云始得刮僧曰刮后如何师云则非骨髓佛日问二龙争珠谁是得者师云舍却业身来佛日云业身已舍云居便云珠在什摩处佛日无对佛日别时依前举某甲比来问和尚业身已舍珠在什摩处与摩排批和尚便夺某甲道不得忽有人问业身已舍珠在什摩处和尚作摩生道师云转头则不得又云更有紫路作摩生佛日无对师云谁求珠者师示众云十度拟发言九度却休去为什摩却如此只恐你诸人无利益长庆闻举别云十度拟发言十度却休去莫道诸人无利益僧问长庆古人道十度拟发言九度却休去古人为什摩却如此庆便掴之又云这个是布袋和尚真又云更有一路汝自看问牛头未见四祖时如何师云在僧云见后如何师云忘却也问相逢欲相识不能言时如何师云适来洎道得自余玄要此不尽彰天复元年辛酉岁秋忽有微疾至十二月上旬累有教令至二十八日夜主事及三堂上座参省师顾视云汝等在此粗知远近生死寻常勿以忧虑斩钉截铁莫违佛法出生入死莫负如来事宜无多人各了取至二年壬戌岁正月二日问侍者今日是几云新岁已二师曰吾出世来恰三十年亦可行矣三日寅时终焉钦山钦山和尚嗣洞山师讳文遂未睹行状莫穷姓族武陵雷相公礼以接足不替终始僧问如何是祖师西来意师曰梁公曲尺志公剪刀问一切诸佛及诸法皆从此经出如何是此经师曰常转僧问未审经中说什摩师曰有疑请问师与卧龙雪峰煎茶次见明月彻垸水师曰水清则月现卧龙曰无水清则月不现雪峰便放却垸水了云水月在什摩处因将江寺僧乞钱有人问乞钱作什摩云掘井钱既是将江掘井作什摩无对师代云不饮众流师问道士为法来为礼拜来对云为法来师云若为法来不得坐道士问言及细语皆归第一义如何是第一义师云汝是佛家奴是不对云和尚太生师云第一义何在进云和尚莫通三教也无师云三教且致老君什摩时生对云混沌未分时生师曰混沌未分前事作摩生道士无对师便打之中山中山和尚嗣洞山在高安县师讳道全未睹行状不决终始师问洞山如何是出离之要洞山云阇梨足下烟生师便悟后云居进云与摩则不敢辜负和尚也大光进云与摩则不敢造次所以文众赞第二和尚云师闻击耳之言便息修证之路问清净行者不入涅槃破戒比丘不堕地狱古人意旨如何师云度尽无遗影还他越涅槃问二龙争珠谁是得者师云众类皆尽但似目前僧曰与摩则二龙俱不得也师云非但二龙千佛不得僧曰非佛还得也无师云得者不是明珠曹山曹山和尚嗣洞山在杭州住师讳本寂泉州莆田县人也俗姓黄少习九经志求出家年十九父母方听受业于福唐县灵石山年二十五师方许受戒而举措威仪皆如旧习便云游方外初造洞山法筵洞山问阇梨名什摩对曰专甲洞山云向上更道师云不道洞山曰为什摩不道师云不名专甲洞山深器之盘泊数年密室承旨因一日辞去洞山问什摩处去师曰不变异处去洞山曰不变异处岂有去也师云去亦不变异自尔之后兀兀延时依依放旷非其道友无得交言稳不自由化缘将至初住曹山后居荷王钟陵大王向仰德高再三降使迎请师乃託疾而不从命第三遣使去时王曰此度若不得曹山大师来更不要相见使奉旨到山泣而告曰和尚大慈大悲救度一切和尚此度若也不赴王旨弟子一门便见灰粉师云专使保无忧虑去时贫道附一首古人偈上大王必保无事偈曰摧残枯木倚青林几度逢春不变心樵客见之犹不顾郢人那更苦追寻使通偈王遥望山顶礼曰弟子今生决定不得见曹山大师也如是二处法席咸二十年参徒冬夏盈于二百三百师每上堂示诲云诸人莫怪曹山不说诸方多有说成底禅师在你诸人耳里总满也一切法不接不借但与摩体会他家差别知解无奈阇梨何天地洞然一切事如麻如如粉如葛佛出世亦不奈何祖出世亦不奈何唯有体尽即无过患你见他千经万论说成底事不得自在不超始终盖为不明自己事若明自己事即转他一切事为阇梨自己受用具若不明自己事乃至阇梨亦与他诸圣为缘诸圣与阇梨为境境缘相涉无有了时如何得自由若体会不尽则转他一切事不去若体会得妙则转他一切事向背后为僮仆着是故先师云体在妙处莫将作等闲到这里不分贵贱不别亲疏如大家人守钱奴相似及至用时是渠总不得知东西这里便是不辩缁素不识清浊若是下人出来着衣更胜阿郎奈何缘被人识得伊专甲向诸人道向去语则净洁事上语却不净洁且唤什摩作事上语这里没量大人弁不得僧问学人自到和尚此间觅个出身处不得乞和尚指示个出身路师云阇梨曾行什摩路来云到这里弁不得师云第一不得出身处问古人道从苗弁地从语识人只今语也请师弁师云不弁僧曰为什摩不弁师云不见道曹山好手问鲁祖面壁用表何事师以手掩耳问无言如何现云莫向这里现僧云向什摩处现师云昨夜三更失却三个钱问日未出时如何师云昔日曹山亦曾与摩来进云日出后如何师云犹欠曹山三月粮问古人面壁当为何事师云两株嫩桂久昌昌问承教中有言未出轮而弁圆觉彼圆觉性则同轮如何是未出轮而弁圆觉师云如人在途说家事如何是彼圆觉性则同轮师云宛然在途不涉途程还有弁处也无师曰若有弁处则不圆只如无弁处还流转也无师曰亦有流转如何流转曰要且不团团问眉与目还相识也无师云不相识进云为什摩不相识师云为同在一处僧云与摩则不分也师云眉且不是目如何是目师云端的去如何是眉师云曹山却疑僧曰和尚为什摩却疑师云我若不疑则端的去问常在生死海中沈没者是什摩人师云第二月僧曰还求出离也无师云也求出离只是无路僧云出时什摩人接得伊师云担铁枷者问朗月当空时如何师云犹是下汉僧曰请师接上师曰月落后相见问如何假师云不希夷僧曰作何你师曰不申哂僧曰与摩则零去也师云不申哂零什摩问一牛饮水五马不嘶时如何师云曹山孝满问于相何真师云即相即真僧曰当示何者师便提起垸子问国内按剑者谁师云曹山僧曰拟杀何人师曰但有一切总杀云忽逢本生父母时作摩生师云拣什摩僧云争奈自己何师云谁奈我何僧云为什摩不杀师云勿下手处俗士问古人道人人尽有弟子在尘蒙还有也无师过手来遂点头指云一二三四五足问古人有言未有一人倒地不因地而起如何是地师云一尺二尺如何是倒云肯即是如何是起师云起也问具何知解善能对众问难师云不呈言句僧曰既不呈言句问难个什摩师云刀斧斫不入僧云解与摩问难还更有不肯者也无师云有僧云是什摩人师云曹山问幻本何真云幻本元真僧曰当幻何现师云即幻即现僧曰与摩则始终不离幻也师云觅幻相不可得僧问亲近什摩道伴即得常闻于未闻云共同一被盖僧云此犹是和尚得闻如何是常闻于未闻师云不可同于木石僧曰何者在先何者在后师云不见道常闻于未闻问古人道诸佛诸祖不知有狸奴白牯却知有诸佛诸祖为什摩不知有师云佛为相似祖为执印僧云狸奴白牯知有个什摩师云知有狸奴白牯云佛祖为什摩相似执印师云人无阻此中妙会问教中有言杀一阐提获福无量如何是阐提师云起佛见法见者云如何是杀云不起佛见法见是杀师却问僧是明阐提是暗阐提僧无对师代云白裹肚着皂袄此意者起见是明故云白不起见是暗故云墨师举教中事问大众无问而自说称赞所行道作摩生是无问而自说云尽大地未有一人得闻师云虽然与摩摘一个字添一个字佛法大行众无对师云尽大地未有一人不闻师垂语云此座高广吾不能昇未审唤作什摩座强上座对云唤作此座早是触污也师云还有昇得者也无对云有师云是什摩人对云不举足者师曰昇得者莫便是座上人也无对云也是左右师云如何是座上人对云不昇此座师云既不昇用座何为对云无则不得师云只如座为当别有人为复转座为上身对云即转座为上身师云如是如是师问僧从什摩处来对云从大光来师云来时光还现也无对云不现常现师云还照不对云不照师云大光何在僧无对师云将谓是玉玺元来只是天南角师代云直得不照始得大光问古人道得座被衣如何是得座师云不顾东西如何是被衣师云去离不得僧云是个什摩衣去离不得师云人人尽有底衣即是僧云既是人人尽有底用被作什摩师云岂不见道起倒相随处处得活僧云向后自看事如何师云不认被衣又云脱却衣来相见问如何是十年归不得忘却来时路师云得乐忘忧僧云忘却什摩路师云十处即是僧曰还忘却本来路也无师云亦忘却僧云为什摩不言九年要须十年师云若有一方不归我不现身问教中有言童子舍全身夜叉说半偈如何是童子舍全身师云失却端正如何是夜叉说半偈白云缦荆棘如何是失却端正师云只是失却少父便是问玉殿苔生时如何答曰不居正位进曰八方来朝时如何云不受礼云与摩则何用来朝耶云违则暂违顺是臣之分事云君意如何云枢密不得旨云与摩则治国之功全归臣相去也云还知君性不对云外方不敢论师问僧名什摩对云智轮师云智轮与法轮相去多少轮无对邈公代云亦同亦不同绍公代云纤毫不隔强上座代云要近则近要远则远师云作摩生是要近则近对云同辙载师云作摩生是要远则远云不同众辐则是师云阿那个是先云不同众辐者先师云如是如是问如何是法身主师良久问承先师有言学处不玄流俗阿师如何是玄师云未问前僧云与摩莫便是玄也无师云玄则不是流俗阿师僧云如何是玄师云换问来问三乘十二分教还有祖师意也无师曰有僧曰既有祖师意又用西来作什摩师云只为三乘十二分教有祖师意所以西来问如何是和尚家风师云问与摩醉汉作什摩又云不因阇梨问曹山也不知问如何是异类师云异中不答类又云我若向你道驴年得异摩又云曹山只有一双眉问文殊为什摩仗剑于瞿昙师云为阇梨今时进曰如来为什摩却称善害师云大悲覆护群生云未审杀尽后如何师云方识不死者僧云只如不死者为瞿昙是什摩眷属师云与阇梨安名即得只恐不成眷属僧云时中如何给侍师云子当善害问华严经云大海不宿死尸如何是大海云包含万有如何是死尸师云绝气者不着僧云既包含万有绝气者为什摩不着师云大海非其功绝气者有其德僧云未审大海还更有向上事也无师云道有道无即得争奈龙王按剑何师问僧手里是什摩物对云佛头上宝镜师云既是佛头上宝镜争得到阇梨手里僧无对师代云诸佛却是甲儿孙问古人道佛不会道我自修行如何是佛不会道师云佛界里无会石门云更会作什摩如何是我自修行师云向上无事僧云只这个别更有也无师云只这个阿谁奈何问大保任底人失一念如何师云始得保任僧曰作大魔王时如何师云不见有佛云末后事如何师云佛亦不作问作大利益底人还得相似不师云不得相似僧云为什摩不得相似师云不见道作大利益僧云此人还知有尊贵也无师云不知有尊贵僧云为什摩不知有尊贵师云是伊未识曹山僧云如何是曹山师云不作大利益问承甘泉有言牵耕人之牛夺饥人之食如何是牵耕人之牛师云不与露地如何是夺饥人之食师云去却醍醐问承古人有言看时浅浅用时深浅则不问如何是深师便叉手闭目学人拟问师云剑去远兮何必舟问如何是玄师云何不早问云如何是玄中又玄师云故有一人在问承师举新丰有言一色处有分不分之理如何是分师云不同于一色僧曰与摩则不从今日去也师云是也如何是不分师云无弁处僧曰只如无弁处这里岂不是父子通为一身师云是汝还会摩僧云正当一色时无向上师曰向上本来无一色云只如一色还是宗门中意旨不师云不是僧云既不是为什摩人说云我只为宗门中无人承当所以为这个人说僧云与摩则有顿有弱去也师云我若说顿说弱则落那边去也僧云宗门中事如何承当师云须是其中人如何是其中人师云我自住此山来未曾遇见其中人僧云今时无其中人和尚遇古人时如何承当师云不展手僧云古人意旨如何师云阇梨但莫展手也僧云与摩时和尚还分付也无师云古人骂汝问如何是无刃之剑师云非烹錬之所成也僧云用者如何师云来者皆尽僧云不来者如何师云亦须尽也僧云不来者为什摩却须尽也师云不见道能尽一切僧云尽后如何师云方知有此剑僧问如何是沙门相云尽眼看不见还被搭也无云若被搭则不是沙门相如何是沙门行李处云头上戴角身着毛衣此人得什摩人力则得如此云终日得他力只是行不住此人以何为贵云头上不戴角身上不被毛师自天复元年辛酉岁夏中忽有一言云嵒师翁年六十二洞山先师亦六十二曹山今年亦是六十二也好趁作一解子至闰六月十五日夜问主事曰今日是何日月对云闰六月十五日师云曹山一生行脚到处只管九十日为一夏至来日辰时师当化矣春秋六十二僧夏三十七谥元证大师矣华严华严和尚嗣洞山在洛京师讳休静大化东都禅林独秀住花严寺时有人问日未出时如何师云国乱思明主道泰则寻常师在京中赴内斋他诸名公悉皆转经唯有师与弟子不转经帝问师师也且从不转经弟子为什摩不转经师云道泰不传天子令时人尽唱泰平歌问王子未登九五时如何师云贪游六宅戏不觉国内亏王子正登九五时如何师云朱廉齐卷上四相整朝仪登九五后如何云金箱排玉玺御轝四方归问大悟底人为什摩却迷师云破镜不重照落花难上枝问师幸是后生为什摩却作善知识师云三岁宅家龙凤子百年下老朝臣问祖意与教意同别师云不入龙宫藏众义岂能诠师初见洞山时问见则见争奈情识云伪何洞山云汝还见也无对云见洞山云既见为什摩情识云伪对云争奈情识云伪何洞山云若与摩则万里无寸草处立溪林和尚把木剑云魔来挠我魔来挠我有人问和尚寻常为什摩却被魔挠云贼不打贫儿家有人举似师师云我不与摩道僧问和尚如何云无魔来挠我云和尚为什摩无魔来挠云贼不打贫儿家禾山拈问僧作摩生道通得两个和尚意亦须自作主无对自代云不因有亦非无后游河北返钖平阳迁化后茶毗舍利四处起塔谥宝智大师无为之塔本仁和尚本仁和尚嗣洞山在高安县师初住浙西已张法席后避众游方到处虽匿玄谈而参徒行住奔凑天复之间因住高安县白水禅院数年徒众或至二百三百矣镜清行脚时到师问时寒道者对曰不敢师云还有卧单盖得也无对云设有亦无展底功夫师云直饶道者滴水滴冻亦不干他事对曰滴水冰生事不相涉师云是云此人意作摩生云此人不落意云不落意此人师云高山顶上无可与道者啗啄洪州西山诸行者来问今日不为别事乞师指示师曰汝诸人求指示耶对曰是也师云教我分付阿谁得师临迁化时先遍处辞人人皆泣恋谓言他去来晨令修斋食毕声钟集众焚香缁素拥遶师跏趺坐香烟尽师端然迁化矣青林青林和尚嗣洞山在江西师讳师虔初住青林后住洞山平生住持高节宇内声扬师在先师法席时栽松树后造一首颂短短一尺余纤纤覆绿草不知何世人得见此松老先师见此偈后云此人三十年后来住此山香饭供养师僧果然是三十年后住洞山每日细食供养师僧也问卷尽森萝不逢师时如何师云孤峰独秀僧云彼彼事如何师云两人掴大沩师举先师上堂示众云今时人不得相似只为拟将心学若欲得似他去死人一息不来阿那个人直似这个当时轨上座出来问正当一色时还有向上事也无先师云无其僧珍重便归僧堂白搥云五百来人在这里莫是不为向上事当头和尚道无不可成持合杀处折合了休去若是某甲不得在这里虚过一生因此大众装裹主事向和尚说僧众不肯和尚佛总发去和尚云从伊我事方得行先师教主事却僧堂门处分后来烧茶阁里向某说这个一队子去也然转来果然是转总啼哭先师不开僧堂门大众向主事说某等实是凡夫谬会和尚意旨错不肯一切在和尚某等欲得就和尚面前收过主事便去房丈和尚闭却门面壁卧不开房丈门主事逼请和尚方始得开门主事具陈前事和尚许入僧堂后大众一齐高声啼哭上来请师上堂先师昇座僧轨出来礼拜起云乞和尚杖啧某甲等广大劫来出佛身血破和合僧直至今日谬会和尚尊旨若不改这个身心难得再复于今日伏乞和尚慈悲先师又悲声云自少来不曾把手指柱别人岂况造次杖啧夫一色有分不分之理所以阇梨问某甲正当一色时还有向上事也无某甲道无有什摩罪过问省语易会乞师一言师云释迦掩室净名杜口师迁化时遗嘱焚而飏于风师不许安立坟塔端然化矣疏山疏山和尚嗣洞山在抚州师讳匡仁未睹行录不叙终始师行脚时到大安和尚处便问夫法身者理绝玄微不堕是非之境此是法身极则如何是法身向上事安云只这个是师云和尚与摩道还出得法身也无安云不是也是又到香严问不从自己不重他圣时如何答万机休摆千圣不携师不肯便下来吐出云肚里喫不净洁物有人报和尚处和尚便唤来师便上来香严云进问着师便问万机休摆则且置千圣不携是何言香严云是也你作摩生道师云肯重不得全香严云你不无道理也虽然如此向后若是住山则无柴得烧若是住江边则无水得喫欲临说法时须得口里吐出不净后住疏山如香严谶夹山到问阃阈不点请师不傍夹山云不似之句目前无法师云不似之句则且置目前无法是何言夹山云更添三尺天下人勿奈何师云只今还奈何也无问如何是直指师曰珠中有水君不信拟向天边问大阳师偈曰我有一宝琴寄在旷野中不是不解弹未有知音者问和尚百年后什摩人续绍和尚位云四脚指天背底茫藂有人问第三百丈作摩生是背底茫藂百丈云不续无贵位镜清到师举问肯重不得全话道者作摩生会镜清云全归肯重师云不得全者作摩生清云个中无肯路师云始称病僧意鼓山到便问久向疏山元来是若子大师云肉重千斤智无铢两鼓山云与摩则学人不礼拜去也师云谁要你肉山倒地因鼓山说着威音王佛次师问鼓山作摩生是威音王佛师鼓山云莫无愧好师云是阇梨与摩道则得若约病僧则不然鼓山问作摩生是威音王佛师师云不坐无贵位问去时尽转去何用却来三师云大唐难有木却来第三柱问远见则圆近见则方此唤作什摩字师云东海有鲸鱼斩头亦断脚背上抽一骨便是这个字问佛在世时度众生佛灭后什摩人度众生疏山答曰疏山僧进曰还有度不尽者也无师曰无有不尽度者师因骑马行次措大问既是骑马为什摩不踏镫师云比来骑马歇足踏镫何异步行师临迁化时偈曰我路碧空外白云无处闲世有无根树黄叶送风还龙牙龙牙和尚嗣洞山在潭州妙济师讳居遁俗姓郭抚州南城人也年十四于吉州蒲田寺出家依年具戒于嵩初参翠微香严德山白马虽请益己劳而机缘未契后闻洞山言玄格外语峻时机遂乃策而造其席师问曰有人持镆之剑拟取师头时如何洞山云取即且从阇梨且唤什摩作老僧头师持此问在处不契其机忽闻洞上斯言当时失对遂有抠衣之意不慕他游既罢禅征宁有请益洞山问阇梨名什摩对云玄机作摩生是玄底机又无对洞山放三日无对师因此造偈学道蒙师指却闲无中有路隐人间时人尽讲千经论一句临时下口难洞山改末后语云一句教併下口难从此改名也师问洞山如何是祖师意洞山云待洞水逆流则与汝说师于言下顿承玄旨隐众栖息七八年间日斫精妙楚王殿下请赴妙济禅林玄徒五百余人爰奏章服师号证空大师师示众曰夫参学者须透过祖佛始得所以新丰和尚道佛教祖教如生怨家始有学分汝若秀过祖佛不得则被祖佛谩有人问祖佛还有谩人之心也无云汝道江湖还有碍人之心也无师又云江湖虽无人之心为时人透过不得所以成人去不得道江湖不人祖佛虽无谩人之心为时人透过祖佛不得所以成谩人去不得道祖佛不谩人若与摩透过得祖佛此人却体得祖佛意方与向上人同如未透得但学佛祖则万劫无有得期问达摩未来时如何师答曰可怜生进曰任摩去时如何师曰二祖得什摩云居问洞山如何是祖师意旨洞山答曰忽有人问阇梨阇梨作摩生道云居曰某甲罪过有僧持此语问师洞山还道得也无师曰洞山未道云居也未得进曰既是未得因什摩唤作云居云体得洞山意云洞山道什摩师云云居闻底又师云此是肉身成佛语问一心不生时如何师答曰什摩时不生心进曰与摩时鸟道何分师云正伊摩时行鸟道曰如何弁师曰却须行鸟道问如何是道中用师答曰无心是道中用进曰无心还有用也无师云无心用即遍天下师问德山远闻德山一句佛法及至到来未曾见和尚说一句佛法德山云嫌什摩师不肯当时便发去后到洞山只问前话洞山云争怪得专甲师当时便住问如何是祖师西来意师云待石乌龟解语即向汝道僧曰石乌龟解语也师曰向道者道什摩又颂万般施设不如常又不惊人又久长如常恰似秋风至无意凉人人自凉问师见古人得个什摩师云如贼入空室又颂曰进道先须立自身直交行处不生尘真僧不假俱严室到处无心即在人参寻玄道莫因修学处须教皂白分千圣从来无异路忘缘机智有多闻未了之时亲遍礼不应端坐守清贫直似罗行密行岂如迦叶不闻闻人若无心称道情识得无明道已明人能弘道道能现道在人中人自宁师出世近四十年凡歌行偈颂并广行于世此不尽彰至龙德三年癸未岁九月十三日归寂矣幽栖和尚幽栖和尚嗣洞山在台州未睹实录不决化缘终始镜清问师如何是少父师云无标的进曰以何为少父云有什摩罪过进曰只如少父又作摩生云是什摩心行道者师临顺世时有僧问师百年后向什摩处去师云调然调然上蓝上蓝和尚嗣夹山在洪州师讳令超初住上蓝山钟陵大王统霸预章迎师出府护国院礼重为师凡百亿所须始终不替奏紫衣师号妙觉大师问二龙争珠谁是得者师云明珠不向彼中翫龙与非龙争得珠大顺元年正月十五日声钟集众遗诲讫端然化矣谥元真大师本空之塔祖堂集卷第八祖堂集中支出版社祖堂集卷第九石头下卷第六曹溪六七代法孙落浦落浦和尚嗣夹山在澧州师讳元安凤翔麟游人也姓淡自少歧阳怀恩寺从兄祐律师受业至于论经无不该通先礼翠微次谒临济各有所进后闻夹山直造澧阳才展座具时夹山问这里无残饭不用展炊巾对曰非但无有亦无着处夹山曰只今对云非今夹山云什摩处得这个来对云无这个夹山云这个犹被老僧坐却底云学人亦不见有和尚夹山云与摩则室内无老僧对云画影亦不得夹山赞曰道者知音指其掌钟期能听白牙琴师问久向宗风请师一言夹山云目前无法师云莫错夹山云缦缦阇梨山溪各异任你截断天下人舌头争奈无舌人解语何阇梨只知有杀人之刀且无活人之剑老僧这里亦有杀人之刀亦有活人之剑师进问如何是和尚活人之剑夹山曰青山不挂剑挂剑勿人知师又问佛魔不到处犹未是学人本分事如何是学人本分事夹山云烛明千里像暗室老僧迷师又问朝阳已昇夜月未现时如何夹山曰龙含海珠游鱼不顾师闻此语莫知所从便止夹山抠衣数载不惮劳苦日究精微至夹山化缘毕初开落浦后住苏溪矣师有时上堂云夫学道先须弁得自己宗旨方可临机免失只如锋铓未兆已前都无是个非个瞥尔暂起见闻便有张三李四胡来汉去四姓杂居各亲其亲相参是非互起致使玄固闭识难开疑网笼牢智刀方剪若不当扬晓示迷子何以知归欲得大用现前但可顿亡诸见见量若尽昏雾不生智照洞然更无物与非物今时学人触目有滞盖为依他数量作解被他数量该括得定分寸不能移易所以见不逾色听不越声鼻香舌味身触意法亦然假饶併当得门头净洁自己未得通明还同不了若也单明自己未明目前此人只具一只眼所以是非忻猒贯系不得脱折自由谓之深可伤矣问如何救离生死师云执水救延生不闻天乐妙问四大从何而有师曰湛水无波沤因风击进曰沤则不问如何是水师云不浑不澄鱼龙任跃问如何是一藏收不得者云雨滋三草秀片玉本来晖问一毫吞尽巨海于中更复何言云家有白择之图必无如是妖怪后保福云家无白择之图亦无如是妖怪问凝然时如何师曰时雷应时节震岳惊蛰户僧云千般运动不异个凝然时如何师云灵鹤翥空外钝鸟不离巢云如何师曰白首拜少颜举世人难信师有神剑歌异哉神剑实奇自古求人得者稀在谓言无照耀用来方觉转光辉破犹预除狐疑壮心胆兮定神姿六贼既因斯剪拂八万尘劳尽乃挥斩邪徒盪妖孽生死荣枯齐了决三尺灵覆碧潭一片晴光莹寒月愚人忘剑舟求奔驰浊浪徒悠悠抛弃澄源逐浑派岂知神剑不随流他人剑兮带血腥我之剑兮含灵鸣他人有剑伤物命我之有剑救生灵君子得时离彼此小人得处自轻生他家不用我家剑世上高低早晚平须知神剑功难纪慑魔威兮定生死未得之者易成难得剑之人难却易展则周遍法界中收乃还归一尘里若将此剑镇干坤四塞终无阵云起福先拈问一语中须道得在匣出匣底剑你作摩生道僧无对自代云且出匣与老兄商量还会摩问诸圣与摩来将何供养师云土宿虽持钖不是波罗门问西天一人传一人彼此不垂委曲谁是知音者师曰野老门前不话朝堂之事进曰不话朝当之事合谈何事师曰未逢别者终不开拳进曰有一人不从朝堂门下来合谈何事师曰量外之机徒劳击目问如何是无惭无愧底人师曰不出家不持戒进曰不出家不持戒来多少时也师曰噼破虚空看弁取进曰即今如何师曰不向你杜排行进曰与摩即该括不得也师曰未你与摩道在问如何是大人相师曰坐端十方不点头门廓落世界为什摩不弁目前法师曰曙色未分人思觉及乎天晓不当明云还留及也无师曰莫言及不及但与我道云辩师宗不得师曰不辩即亲问凡圣不到处即不问不尽凡圣处如何师曰师子窟中无异兽象王行处勿狐踪问瞥然便见时如何师曰晓星分暑色争似大阳辉如何是本来者师云一粒在荒田不耘苗自秀僧云若一向不耘莫草埋却去也无师云肥骨异荛稊稗终难映问如何是西来意师云飒飒当轩竹经霜不自寒学人更拟申问师云只闻风击响不知几千竿问行到不思议处时如何师云青山常运步白月不移轮问大众云集师意如何师云开拳明旧宝握手谢今时问如何是沙门行师云逢佛蓦头坐僧曰忽遇和尚时如何师曰阇梨来时老僧不在问日未出时如何师云直木无乱枝灵羊难挂角问如何是云水意师云一轮孤月万像齐耀僧曰移轮事如何师云潭中无影户外非珍问祖意与教意还同别师云出群不戴角三韵况难同进曰投机凭意句焉得不同轮师云迥技测海底三湘深可酌问古人有言动是法王苗寂是法王根苗则不问如何是法王根师竖起拂子僧曰此犹是苗如何是法王根师曰龙不出洞谁人奈何问量郭无涯为什摩不容自己师云末后一句始到牢断要津不通凡圣任你天下忻忻老僧独然不顾却云庄周胡蝶二俱是梦汝道梦从何来问孤灯不自照室内事如何师云飞针走线时人会两边透过却还希问满满龙宫该不得一尘尘外事如何师云三跳出箩笼不如云外者僧曰学人不重朝庭贵不可条然只摩休师云去你不会我语进曰三跳外事如何师云射虎不中徒劳没羽问万法归一一归何所师云击水动波澜其中难见影问牛头未见四祖百鸟衔花供养见后为什摩不来师云玄河泛起雪花浪无燄孤灯明暗宵师有浮沤歌秋天雨滴庭中水水上漂漂见沤起前者已灭后者生前后相续何穷已本因雨滴水成沤还缘风激沤归水不知沤水性无殊随他转变将为异外明莹内含虚内外胧若宝珠正在澄波看似有及乎动着又如无有无动静事难明无相之中有相形祇知沤向水中出岂知水不从沤生权将沤体况余身五虚攒假立人解达空沤不实方能明见本来真师临迁化时云老僧有事问诸人若道这个是头上更安头若道这个不是斫头更觅活第一座云青山不举足日下不挑灯师便喝出我这里无人对众中还有新来达士出来与老僧掇送从上座对云于此二途请师不问师云更道对云某甲道不尽师云我不管你尽不尽更道对云甲无侍者不能祗对师便喝出诸阿师且归堂当日初夜后师教侍者唤从上座上座便上来侍立师问从上座年多少对云二十八师云太嬾在甚须保持生缘什摩处对云信州人师云今日事被阇梨道破称得老僧意我这里数年出世并无一个今日阇梨掇送老僧甲先师初见舡子时舡子问先师祗对因缘改为颂曰目前无法意在目前他不是目前法非耳目之所到祇如四句中阿那个是主句从上座迟拟师云速与速与下头撅子冷不欲得辜负你莫形迹从上座云实不会师便搥胸哭苍天从上座一走下不去僧堂直至如今更无消息师前云舟不掉清波上剑崃徒劳放木鹅师光化二年戊午岁十二月二日迁化春秋六十五僧夏四十六矣盘龙盘龙和尚嗣夹山在洪州师讳可文初住盘龙山后居上蓝有僧问落浦一沤未发已前如何弁其水浦云移舟谙水势举掉别波澜因此问师一沤未发已前如何弁其水师云移舟不弁水举掉则迷源逍遥逍遥嗣夹山在高安未睹行录不决始终问烘炉勐焰烹锻何物师曰烹佛烹祖云佛祖作摩生烹师曰业在其中进曰唤作什摩业师曰佛力不如问一切众生皆有佛性为什摩有佛有众生师曰肯即同众异不肯即异众同问古人有言知有底人直须不知有不知有底人如何师曰识性共同俱无兼戴进曰不知有底人如何得知有师曰语取乃不人问如何是祖中祖师曰息不肯破为有明人决师垂语曰大家去那里向火又云火即从你向不得烧着身对曰法身具四大谁是向火者更垂语曰古时传祖法如今不传祖法先洞安先洞安和尚嗣夹山未睹行录不决化缘终始有僧问如何是和尚家风师云金抱子皈霄汉玉兔怀胎入紫微僧曰忽遇客来时将何祗对师云金菓早朝猿摘去玉花晚后凤衔来黄山和尚黄山和尚嗣夹山在抚州师讳月轮闽中人也师初参夹山夹山而问汝是什摩处人对曰闽中人夹山云还识老僧不对曰还识学人不夹山云不然子且还老僧草鞋价然后老僧还子江陵米价师云与摩则却不识和尚未委江陵米作摩价夹山赞曰子善能哮吼师初开堂示众曰祖师西来特唱此事自是诸人不荐向外驰求投赤水以寻珠就荆山而觅玉所以道从门入者非宝认影为头岂非大错问如何是祖师西来意师云梁殿不施功魏邦没心迹问如何得见本来面目师云不劳悬古镜天晓自鸣问宗乘一句请师商量师云黄峰独脱物外秀年来月往冷秋秋问如何是纳衣下事师云石牛水上卧东西得自由韶山韶山和尚嗣夹山在北地师讳寰普未睹实录不决始终有一僧礼拜起来立地师云大才藏拙户其僧又向一边立云丧却栋梁哉问实际理地如何运步师曰幽谷白云藏白雀拟心栖处隔山迷问祖意与教意如何师曰日晓昏韶山不借其中事进曰师还借也无师曰灯后口无舌进曰与摩即向后不传也师曰影隔贷明月不挂指南踪充天布纳到韶山韶山勘曰闻你有充天之气是不是对曰不敢师曰汝有充天之气我这里有啄地之锥汝若把旗上来我则钉牁相对汝若横吞巨海我则背挟须弥向上一路速道速道如是三度嗦后云明镜当台请师一照师便喝云死水无鱼徒劳下钩栖贤栖贤和尚嗣石霜师讳怀祐仙游人受业于九座山依年具戒便历遐方而造普会之门密契投针之旨问如何是五老峰前句云万古千秋进曰与摩莫成嗣绝也无师云踌躇欲与谁大光大光和尚嗣石霜师讳居让俗姓王长安人也自摄衣访道南来而造石霜普会门下一二年间乃私于北塔栽植菓木麻衣草履灰心尘面志存于道因一日普会垂问以征浅深云国家每年放五百人及第朝堂门下还得好也无师对云有一人不求进会云凭何师云且不为名普会又因疾垂语云除却今日别更有时也无师对云渠亦不道今日是霜云我也拟道非今日普会然之如此往复凡数则函盖无异盘泊二十余载时有檀越胡公尽室归依请住大光山有学人问混沌未分时如何师云特教阿谁叙问古人有言不出门而知天下事如何是不出门而知天下事师云犹是第二家主如何是天下事师云清如何是向上事师云不出户如何是不出户师云别为什摩却别师云不齐众又每示徒云一代时教只是收拾一代时人直饶剥得彻底也只是成得个了你不可便将当纳衣下事所以向你道四十九年明不尽四十九年标不起僧问只如达摩是祖师不师云不是祖僧曰既不是祖又来东土作什摩师云为汝不荐祖僧曰荐后如何师云方知不是祖问保任底人失一念时如何师云始得常在僧曰作大魔王时如何师云暂时间僧曰末后事如何师云不在者里问绝迹玄去时如何师云鸟道不曾闻问如何是沙门行师云过海不打舡座主问径山万法归一一亦不存时如何径山云一亦不留座主不肯便去江西问云居居云则非万法亦不肯便去大光问师云除不尽座主肯之问啐啄同时则不问卵子里鸣时如何师云还得音信不问如何是密室师云四不睹如何是密室中人师云远无路自是玄言闻于遐迩师天复三年癸亥岁九月三日怡然告寂年龄六十七僧夏三十六矣肥田伏肥田伏禅师嗣石霜师讳慧光未睹行录不决终始师有颂修多妙用勿功夫返本还源是大愚古佛不从修证得直饶玄妙也崎岖有人拈问长庆如何是修多妙用勿功夫庆云用与摩作什摩如何是返本还源是大愚庆云何必如何是古佛不从修证得庆云从来是你更修作什摩如何是直饶玄妙也崎岖庆云只为你妄外师又颂曰心静愁难入无忧祸不侵道高龙虎伏德重鬼神钦涌泉涌泉和尚嗣石霜在台州师讳景忻仙游县人也受业于白云山才具尸罗便寻祖道而参见石霜便问学人初入藂林乞师指示个入路霜云我道三只子抛不落师便契玄更无他往有康德二僧来到院在路上遇师看牛次其僧不识云蹄角甚分明争奈骑牛者不识何其僧进前煎茶次师下牛背近前不审与二上座一处坐喫茶次便问今日离什摩处僧云离那边师曰那边事作摩生僧提起茶盏子师云此犹是蹄角甚分明那边事作摩生其僧无对师云莫道不识便去福先代云若不与摩争识得道者又代云且座喫茶招庆问从上宗乘中事和尚此间如何言论师云不唱目前进曰不唱目前则且置宗乘中事如何言论师云待虚空落地则向道者道招庆不肯进曰和尚如何庆曰专甲则不当请兄弟捡点报慈代曰寒天雪满问如何是冰中水师云凌霜结不成如何是水中冰师云六月不曾融僧曰与摩则千日销不得也师云二鼠往来不关他南际南际和尚嗣石霜在江西师讳僧一初住南际山次钟陵大王请居末山后闽王请住西院奏紫衣谥号本净大师无尘之塔处世时僧问千圣位中还有不陪位者也无师云有进曰如何是不陪位者师云明明是龙不带鳞明明是牛不戴角还会摩对云不会师云步行入水不知深海底龙宫空摸问学人幸获侍觐乞师指示师云我若指旨则厄屈着你僧曰教学人作摩生则是师云切忌是非问如何是纳僧气息师云还曾勋着你也无问如何是法身主师云不过来如何是毗卢师云不超越云盖云盖和尚嗣石霜在潭州师讳源禅未睹实录不决化缘终始师在石霜时因一日作礼而问万户俱开则不问万户俱闭时如何霜云当中事作摩生师曰无位霜曰凭何师当时无对直得半年方始云无人接得渠霜云道也大杀道只得八九成师却请和尚代语霜云无人识得渠九峰九峰和尚嗣石霜在江西师讳道虔俗姓刘福州侯官县人也自契石霜密旨便住九峰后化缘氻潭宝峰禅院矣僧问无间中人行什摩行师云畜生行僧曰畜生复行什摩行师云无间行僧曰此犹是长生路上人师云你须知有不共命者僧云不共什摩命师云长生气不恒师云诸兄弟还识得命摩欲知命流泉是命湛寂是身千波竞涌是文殊境界一亘晴空是普贤床其次借一句子是指月于中事是话月从上宗门中事如节度使信旗且如诸方及先德未建立如许多名目指陈已前诸兄弟约什摩体格商量到这里不假三寸试话会看不假耳根试听声看不假眼根试弁白看所以道声前抛不出句后不藏形尽干坤都来是你当人个体向什处安眼耳鼻舌莫但向意根下度作想作解尽未来际亦未有休歇分所以古人道拟将心意学玄宗状似西行却向东论劫违背兄弟问九重信恩赦何来师云流光虽遍阃内不周流光与阃内相去多少师云渌水腾波青山秀色问人人尽言请益未审师将何拯济师云汝道巨岳还曾乏寸土也无僧云与摩则四海参寻当为何事师云演若迷头心自狂僧云还有不狂者也无师云有进曰如何是不狂者师云突晓途中眼不开问如何是学人自己师云更是阿谁僧曰便与摩承当时如何师云须弥还更戴须弥也无问祖祖相传复传何法师云释迦悭迦叶富僧曰毕竟传持事如何师云同岁老人分夜灯问古人有言诸佛非我道如何是我道师云我道非诸佛僧云既非诸佛为什摩却立我道师云适来暂唤来如今却遣出僧云为什摩却遣出师云若不遣出眼里尘生问一切处觅不得岂不是圣师云是圣也牛头未见四祖岂不是圣师云是也圣境未亡僧曰二圣相去多少师云尘中虽有隐形术争似全身入帝乡问承古人有言尽干坤都来是个眼如何是干坤眼师云干坤在里许僧曰干坤眼何在师云正是干坤眼僧曰还照烛也无师云不借三光势进曰既不借三光势凭何唤作干坤眼师云若不如是髑髅前见鬼人无数问一笔丹青为什摩邈志公真不得师云僧瑶却许志公僧曰未审志公还肯僧瑶也无师云志公若肯僧瑶不许僧曰僧瑶得什摩人证旨却许志公师云乌龟稽首须弥柱问古人有言真心妄心此意如何师云是立真显妄如何是真心师云不杂食如何是妄心师云攀缘起倒是僧曰离此二途如何是学人本体师云本体不离僧曰为什摩不离师云不敬功德天谁嫌黑暗女问对境不动时如何师云不是大力人进曰如何是大力人师云对境不动僧曰前来为什摩道不是大力人师云在舍只言为容易临筌方觉取鱼难问古人道道超名外祇如名外之道谁当建立师云假名唱道道不自名僧曰既不自名卢行者为什摩却会师云会处不是卢家境界如何是卢家境界师云明星背后倒骑牛问弥勒元是释迦师释迦有何据验即玄超九劫师云宝所远近迟速有殊伦僧曰迟速外还分也无师云作摩不分僧曰如何分师云释迦先不达弥勒后不至僧曰任摩则足持衣更待何人师云远信只合通补处僧曰通后如何师云龙华会上无慈氏僧曰补处又是何人师云却问取慈氏看师上堂众集师云空中有一人说法声振梵天诸人还闻摩若也不闻谛听谛听久立珍重众才下师召大众众僧乃顾师云莫错举问日轮正当午时如何云似半夜僧曰与摩时日轮何在师云正当午僧曰既当午为什摩却似半夜师云半夜亦当午僧对曰还照烛也无师云白云散光彩轮中影不舒师乃再颂曰当午日轮圆不照却指三更暂示人莫将明暗消前事不是灯边具足身问圣迷与凡迷如何弁师云圣迷黑似漆凡迷明如日僧云圣迷为什摩黑似漆师云不见道亡僧面前僧曰凡迷为什摩明如日云为你结识处多僧云不落凡圣如何弁师云千眼不到问古人有言世智佛智名同体别未审世智与佛智相去多少师云你道萤光与日光又作摩生僧云与摩则胜劣有殊去也师云为你奴郎所以有殊僧云既有殊古人因什摩道身心一如身外无余师云事既若全有何同异法照和尚问承师有言文殊是用师云是又承和尚有言文殊是方头师云去是从今日去不是方头是什摩进曰未审方头还也无师云十人家活九人作闹一人不知进曰既不知和尚为什摩道文殊是方头师云千江分月彩何曾下碧天进曰与摩时文殊在什摩处师云含中失却旧时名问九人与摩来有何音信师云九人不得意曰既不得意又何传语师云正是传语未审传什摩人语师云宁当截舌不犯国讳问法雨普润枯木为什摩无花师云不见道高原陆地曰毕竟还有生花时也无师云若生花则不名枯木曰古人为什摩道枯木上生一朵花师云你道一人不言一人阿那个无舌问被毛戴角底人居何位次师云白银为地黄金为云未审此人还有师也无师云有如何是此人师云不被毛不戴角云古人因什摩道直得不被毛不戴角又勿交涉师云古人为明异中异所以重洗面问中下者即假断送师云是落在曲劝僧云只如上上者还假断送也无师云家夫不喫嚼饭僧曰古人为什摩道直得上上者亦须击发云灼然撩着便去谁有你刁刁僧云与摩即刁刁犹须断送也师云是也僧曰只如上上者如何击发师云子过时有人不惊问大阐提人作何行李师云露刀擎剑僧曰拟杀何人师云凡圣祖佛总须尽却僧曰尽后此人向什摩处合杀师云合槃里合杀僧云合杀后如何师云鹭不入雪林中问朝生之子还具年涯也无师云凤腾霄汉青云不知僧云入门后事如何师云门里忘却白头儿僧曰与摩则不知有少年父师云鹭已在雪林中进曰与摩时还有弁处也无师云不无鹭问古人道向山下檀越家作一头水牯牛与狸奴白牯还分也无师云作摩不分僧云如何分师云狸奴白牯头无角山下牯牛再生角僧曰与摩则古人作一头水牯牛去也师云若作一头水牯牛则屈着古人也僧曰和尚前来为什摩道再生角师云再生角则悲不断头无角则不入流问从上宗乘请益即是不请益即是师云三年大旱东海不知僧曰与摩则不从外得师云内亦不可得僧曰不内不外时如何师云不是具足不是欠少僧曰毕竟如何师云穷不尽问佛法两字如似怨家时如何师云兔角从汝打还我兔子来僧曰兔子岂是有角也师云佛法两字从何而立不立者如何云不可无兔子南岳玄泰南玄泰和尚嗣石霜师所居兰若在山之东号七宝台平生高洁手下不立门徒其游礼僧或聚或散故无常准师来晨迁化今日并无僧到自出山口唤得一人令备香薪于山所讫被衣而坐乃书二偈曰今年六十五四大将离主其道自玄玄个中无佛祖又曰不用剃头不用澡浴一堆勐火千足万足偈毕垂一足而逝茶毗收灵骨坟于坚固大师塔之左平生所有歌行偈颂遍于寰海道流耳目此不尽彰耳宝盖和尚宝盖和尚嗣石霜未睹行录不决化缘终始僧问罢卷停书时如何师云书卷不曾展僧曰再举者如何师云举人不得意汝早落第二进曰不赴朝庭者如何师云还及第摩僧云争奈金牓名字何师云世号不曾通僧曰与摩则金箱玉印无分付处师云衔号不曾彰僧云直得阃阈不霑时如何师云龙床不曾卧九五不曾登玄泉彦玄泉彦和尚嗣头问如何是声前一句师吽吽进曰转后如何师曰什摩是太不塞道问青山不露顶时如何师曰玉兔不知春不是无分晓进曰直得与摩时如何师曰姮仙生月宫不处仙家调乌巖乌和尚嗣头师讳师彦未睹行录莫穷始终问头上宝盖现足下有云生时如何师云彼枷带汉头上宝盖不现足下无云生时如何师云犹有杻在毕竟事如何师云斋后困问天不覆地不载岂不是师云若是则被覆载学人云若不是乌洎遭师称名师彦问如何是诸佛出身处师云芦花沈海底劫石过阳春火焰长流水佛从此出身师垂问尽十方世界唯属一人或有急疾事如何相告报广利和尚对云任汝世界烂坏那人亦不彩汝报恩对曰若道和尚是龙头尾也只是个瞎汉灵巖灵和尚嗣头在吉州师讳慧宗姓陈福州长溪县人也受业于龟山依年具戒便慕宗师一见头密传旨要矣僧问如何是学人自己本分事师云抛却真金拾得瓦砾作什摩罗山罗山和尚嗣头在福州师讳道闲姓陈长溪人也出家于龟山才具尸罗便寻祖道契头之密旨初开堂时才揽衣昇座乃云珍重时有学者出来拟申问师便喝出云什摩处去来有僧与疏山和尚造延寿塔毕手白和尚和尚便问汝将多少钱与匠人僧云一切在和尚疏山云汝为复将三钱与匠人为复将两钱与匠人为复将一钱与匠人若道得与吾亲造塔僧无对师在大岭住庵时其僧到师问什摩处来对云疏山来师云疏山和尚近日有什摩言句其僧具陈前事师云还有人道得摩对云未有人道得师云汝却疏山道大岭和尚闻举有语若将三钱与匠人和尚此生决定不得塔若将两钱与匠人和尚与匠人同出一手造塔若将一钱与匠人带累匠人眉鬓一时堕落其僧便举似疏山疏山便具威仪望大岭叹曰将谓无人大岭有古佛光明射到此间却云汝去向大岭道犹如十二月莲花开也其僧却举似师师云早已龟毛长数丈也师又时上堂云宗门深奥合作摩生话会真心难定实理何诠祖代褒扬曲垂知见俊士显于大事次第施行为破佛魔撒归深际灵光密布撒教现前举意明宗光流大海闻禅与道削迹吞声佛与祖师明明古路摩腾竺法黄叶何殊大藏教文图书不得若论宗乘一路海口难宣何不见释迦掩室净名杜口暂息波澜接物应机须通俊士应时如风应机如电一点不来犹同死汉当锋一箭谁肯承当不是俊流徒劳措口上古流今无过奇特若也未逢匠伯低首侧聆意下寻思卒摩搔不着记举古话系惑盲侣送向空劫未免轮将抵敲作家驴年终无是处珍重因郑十三娘年十二随一师姑参见西院大沩和尚才礼拜起大沩问这个师姑什摩处住对云南台江边沩山便喝出又问背后老婆子什摩处住十三娘放身进前三步叉手而立沩山再问这老婆子什摩处住十三娘云早个对和尚了也沩山云去去才下到法堂外师姑问十三娘寻常道我会禅口如铃相似今日为什摩大师问着总无语十三娘云苦哉苦哉具这个眼目也道我行脚脱取纳衣来与十三娘着不得十三娘后举似师便问只如十三娘参见大沩与摩对还得平稳也无师云不得无过娘云过在什摩处师乃叱之娘云今日便是锦上更添花又时上堂云理上通明与佛齐肩事上通明咸同诸圣事理俱通唤作什摩天下横行罗笼自在须是与摩汉临机隐现搓掺临时自由不是你呢呢惹惹底便解会得若实未会卒不可奈何三句至于四句罗笼交通若不会向上事什摩处得不见道上士不领关会摩若是超伦作者瞥然便休如今且有与摩汉摩出来试弄一转看作摩生精彩若也不解纵夺且须自识取旷却已来不可思议底常教现露自由自在若论师子据地且作摩生道千般设用未脱野干鸣透古透今声前看取无事珍重轸上座问只如头和尚道洞山好个佛只是无光彩未审洞山有何亏阙便道无光彩师唤无轸无轸应喏师云酌然好个佛只是无光彩轸云大师因什摩拨无轸话师云什摩处是陈老师拨汝话快道快道无轸说不得师便打之问如何是宗门中流布师乃展手问急急来投请师一接师云会摩对云不会师云箭过也又大德参师师问大德号个什摩对云明教师云还会教也无对云随分师竖起拳云灵山会上与摩唤作什摩教对云唤作拳教师笑云与摩是拳教师却展足云与摩时唤作什摩大德无对师却云莫是脚教摩师临迁化时上堂昇座良久展开左手主事云东面黑师僧退后师又良久展开右手主事又云西面黑师僧退后师却云欲报师恩无过守志欲报王恩无过流通大教归去也归去也呵呵珍重祖堂集卷第九祖堂集中支出版社祖堂集卷第十石头下卷第七曹溪第七代法孙玄沙玄沙和尚嗣雪峰在福州师讳师备俗姓谢福州闽县人也咸通初上芙蓉山出家于钟陵开元寺道玄律师受戒却归山门凡所施为必先于人不惮风霜岂倦寒暑衣唯布纳道在精专语嘿有规不参时伦雪峰见师器质粹容亦多相接乃称师为备头如斯数载陪仰亲依有一日普请畲田雪峰见一条以杖撩起召众云看看以刀芟为两段师便以杖挑抛后更不顾视众僧愕然雪峰云俊哉雪峰一日諕曰备头未曾经历诸方何妨看一转乎如是得四度师见和尚切依和尚处分装裹一切了恰去到岭上踢着石头忽然大悟后失声云达摩不过来二祖不传持又上大树望见江西了云奈是许你婆便归雪峰雪峰见他来问师教你去江西那得与摩回速乎师对云到了也峰曰到那里师具陈前事雪峰深异其器重乘入室之谈师即尽领玄机如瓶泻水初住普应次卜玄沙后闽王迎居安国寺礼重为师奏钖紫衣师号宗一大师三处住持三十来年匡八百众矣问如何是学人自己事师云用自己作什摩问从上宗门中事此问如何言论师云少人听师云佛言吾有正法眼付嘱摩诃迦叶我道犹如话月曹溪竖起拂子是指月问古人瞬视接人师如何接人师云我不瞬视接人进曰师如何接人师视之问古人拈槌竖拂还当宗乘中事也无师云不当进曰古人意作摩生师竖起拂子进曰宗门中事作摩生师云待你自悟始得师问长生维摩观佛前际不来后际不去今则无住长老作摩生观对云放某甲过有个商量师曰放长老过作摩生长老良久师云教阿谁委对云徒劳侧耳师云正知你鬼趣里作活计师闻鱼鼓声乃云打我也师游南州时与王太傅一房坐时有一沙弥揭帘欲入见师与太傅便放帘抽身退步师云者沙弥好喫二十棒太傅云与摩则延玭罪过师云无佛法不是这个道理也须子细好僧问中塔沙弥过在于何打二十棒塔云更添三十棒沙弥又无过又问兴化兴化云若会二公坐处此棒不从外来又问顺德玄沙与摩道意作摩生顺德云不为水而打水僧曰与摩则太慰亦合先去也德云又成求他不肯进曰只如不为水而打水意作摩生德云青山碾为尘敢保无闲人天请问经曰云何利刀剑云何碜毒药云何炽盛火云何极重暗尔时佛告彼天曰言利刀剑贪欲碜毒药恚炽盛火无明极重暗有人举问雪峰如来只说利刀剑未曾当剑请师当剑峰云咄不识好恶汉有人持此语举似师师云似则似是则不是僧便问请和尚当剑师云咄不识好恶汉有人举似中塔中塔云不可思议古人与摩见知虽然如此欠进一问僧便问请和尚道塔云尊宿分上还有这个也无志超上座为众乞茶去时问师伏乞和尚提撕师云只是你不可更教我提撕进曰乞师直指志超不是愚痴人师云是你是愚痴人作摩生会进曰时不待人乞师指示师云我这里有三棒打你愚痴会摩志超不会中塔云自愚痴地藏云和尚愚痴教什摩人打遂偈曰三棒愚痴不思议浩浩溶溶自打之行来目前明明道七颠八倒是汝机师问灵云那里何似这里云云也只是桑梓别无他故师曰何不道也要知云曰有什摩难道师云若实便请道灵云偈曰三十来年寻剑客叶落几回再抽枝自从一见桃花后直至如今更不疑师云灵云也什摩生桑梓之能云曰向道故非外物师云不敢不敢又云灵云谛当甚谛当敢报未彻在云曰正是和尚还彻也无师云若与摩即得云曰亘古亘今师云甚好云曰喏喏师作一颂送灵云曰三十来年只如常药落几放毫光自此一去云霄外圆音体性应法王师问招庆汝作摩生说驴使马使庆云某甲姓孙师云是即是且作摩生是驴马庆云也只是桑梓师云知得也未庆云要且不是和尚师问作摩说大意庆云得与摩颠倒师云正是我颠倒庆云某甲也颠倒师云知得便有偈用处妙理不换机问来答得不思议应现常明知交人人自在得功希又偈曰再睹道交话清源人人问道无不全法法恒然皆如是四生九类体中圆问如何是正妙心答尽十方世界都来是个真实之体师开平二年戊辰岁十一月二十七日身体极热曰我是大悟底人尽大地一时火发是你小小之辈走却不难休长老便问和尚寻常骂十方因什摩到与摩地师云达底人尚自如此岂况是你诸人便顺化春秋七十四僧夏四十四闽王崇塔矣长兴元年庚寅岁将十一郎林澄制碑文净修禅师赞曰玄沙道孤禅门楷模言一坐偈四海五湖巨鳌海面金翅云衢嵒崖崄峻佛法有无长生长生和尚嗣雪峰在福州师讳皎然福州人也自造雪峰之门密契传心之旨于一日雪峰因读古人语到光境俱亡复是何便问师这里合着什摩字师对云放某甲过有个道处峰云放你过作摩生道对云某甲亦放和尚过又因玄沙云一切森萝镜中像便提起杖问师这个是像阿那人是镜师对云若不如是争获圆通师在雪峰时为后生造偈曰素面相呈犹不识更添脂粉竞闘看这里若论玄与实与吾如隔万重山问从上宗乘如何言论师云不可为阇梨荒却长生路也问古人道无明即佛性烦恼不须除如何是无明即佛性师作嗔势竖起拳喝云今日打这个师僧如何是烦恼不须除师以手拏头曰今日打这个师僧得任摩发人业师巡堂后到厨下雪峰曰我寻常向师僧曰是什摩未有人对阿你作摩生师对曰放甲过亦有商量峰云放你过作摩商量对曰某甲亦放和尚过雪峰曰相识满天下知心能几人师到鹅湖当门安下忽然见灯头来挑灯便造偈曰一灵孤灯当门悬拟欲挑来历劫昏山声朴直人难见此中会得处处全内侍问古人有言一切众生日用而不知作摩生是众生日用而不知师乃指揖内侍曰喫橄榄子内侍又问作摩生是众生日用而不知师云内侍适来岂不是喫橄榄子对云是也师云古来众生日用而不知如今内侍亦日用而不知问如何是主中主云昨日送一个去今日迎一个来鹅湖鹅湖和尚嗣雪峰在信州师讳智孚福州人也未睹实录不诀化缘始终僧问五逆之子还受父的也云虽有自裁未免伤己问国无定乱之剑为什摩四海宴清云君王无道君王道合事如何云不令亦不行问如何是佛向上人云正知阇梨勿奈何进曰为什摩勿奈何云未必小儿得见君王问利娄相击不侧耳者如何云哲问虚空讲经以何为宗云阇梨不是听众去大普大普和尚嗣雪峰师讳玄通福州福唐县人也出家于兜率山依年具戒便慕参游见雪峰数年盘泊更不他往承言领旨而居大普矣有僧问巨海骊珠如何取得师乃抚掌瞬视问拨尘见佛时如何师曰脱却枷来商量镜清镜清和尚嗣雪峰在越州师讳道怤温州人也师初入闽参见灵云便问行脚大事如何指南云云浙中米作摩价师曰洎作米价会却续到象骨象骨问汝是什摩处人对云终不道温州生长峰云与摩则一宿觉是汝乡人也云只如一宿觉是什摩处人峰云者个子好喫一顿棒且放过师又问从上祖德例说入路还是也无峰云是学人初心后学乞师指示个入路峰云但从者里入师云学人朦昧再乞指示峰云我今日不多安放身便倒又问只如从上祖德岂不是以心传心峰云是兼不立文字语句师曰只如不立文字语句师如何传峰良久遂礼谢起峰云更问我一传可不好对云就和尚请一传问头峰云只与摩别更有商量也无对云在和尚与摩道则得峰云于汝作摩生对云辜负杀人峰曰不辜负底事作摩生师便珍重又一日雪峰告众云当当密密底师便出对云什摩当当密密底雪峰从卧床腾身起云道什摩师便抽身退立又一日普请雪峰沩山语见色便见心还有过也无师对云古人为什摩事峰云虽然如此我要共汝商量对云与摩商量不如某甲地又一日行次雪峰便问尽干坤事不出一剎那只如不出一剎那底事今时向什摩处弁明则得师对云更共什摩人商量去雪峰云我亦有对汝但问我师便问今时向什摩处弁明则得峰乃展手云但向这里弁明师对云此是和尚为物情切峰便笑峰又时云争得与摩尊贵得与摩绵密师对云甲自到山门今经数夏可闻和尚与摩示徒峰云我向前虽无如今已有莫所妨摩对云不敢此是和尚不已而已峰云置我如此又云量才处职于是承言领旨遍历诸方凡对机缘悉皆冥契旋东越初住镜清后居天龙龙钱王钦仰德高赐紫衣法号顺德大师见新到参次拈起拂子对云久向镜清到来犹有纹綵在师云今日遇人却不遇人后有人进问今日遇人却不遇人意作摩生师云一盘御饭反为庶食问无源不住有路不归时如何师云这个师僧得座便坐问如何是心师云是则第二头云不是如何师云又成不是头僧曰是不是总不与摩时作摩生师云更多饶过问如何是玄中玄师云不是是什摩僧曰还得当也无师云木头也解语因此颂曰一向随他走又成我不是设尔不与摩伤着他牵匮欲得省要会二途俱莫缀问古人有言人无心合道如何是人无心合道师云何不问道无心合人如何是道无心合人师云白云乍可来青嶂明月那堪下碧天新到参次师问阇梨从什摩处来对云佛国来师云只如佛以何为国对云清净庄严为国师云国以何为佛对云以妙静真常为佛师云阇梨从妙静来从庄严来僧无不对答师云嘘嘘到别处有人问汝不可作这个语话师有时上堂众集良久云来朝更献楚王看珍重问明能相见其理如何师云可惜与汝道却僧曰只如可惜道却意旨如何师云悭珍不免施如何是悭珍师云可惜道僧曰不免施又如何师云对汝道却问宝在衣中为什摩伶俜辛苦师云过在阿谁僧曰只如认得又作摩生师云更是伶俜僧曰认得为什摩却伶俜师云不媿己有问如何是皮师云分明个底如何是骨师云绵密个如何是髓师云更密于密问如何是粪扫一纳衣师云迦叶被来久进曰纳衣下事如何师云亲仁阿难传问如何是天龙一句师云伏汝大胆进曰与摩则学人退一步师云覆水难收问如何是文殊剑师便作斫势祇如一剑下得活底人又作摩生师云出身路险与摩则大可畏师云不足惊怛师问僧外边是什摩声学人云雨滴声师云众生迷己逐物学人云和尚如何师云洎不迷已后有人问和尚与摩道意作摩生师云出身犹可易脱体道还难师又问僧离什处学云离应天师云还见鳗鲤不学人云不见师云阇梨不见鳗鲤鳗鲤不见阇梨云总有与摩云阇梨只解慎初不解护末师示众云好晴好雨又云不为好晴道好晴不为好雨道好雨若随语会迷却神机僧问未审师尊意如何颂曰好晴好雨奇行持若随语会落今时谈玄只要尘中妙得妙还同不惜伊问经首第一唤作何字师曰穿耳胡僧笑点头问西来密旨如何通信师云出一人口入千人耳如何是出一人口师云释迦不说说如何是入千人耳师云迦叶不闻闻问学人拟被纳师意如何师云一任高飞僧曰争奈毛羽未备何师云唯宜低弄僧曰如何是低弄师云逢缘不作对境无心僧曰如何是高飞师云目睹优昙犹如黄叶如何是优昙师云一劫一现如何是黄叶师云此未为真僧曰与摩则更有向上事在师云灼然如何是向上事师云待你一口吸尽镜湖水我则向你道问惺惺为什摩却被热恼师云为不是那边人僧曰如何是那边人师云过这边来僧云未审这边如何过师云惺惺不惺惺僧曰惺惺不惺惺时如何师曰鲁班失却手问如何是声色中面目师云现人不见僧云太绵密生师云体自如此僧云学人如何趣向师云活人投机问闻处为什摩只闻不见见处为什摩只见不闻师云各各自缘不缘他师题象骨山颂曰密密谁知要明明许也无森萝含本性山岳尽如如问十二时中如何行李师云一步不得移僧曰学人不会也师指示个入路师云不过于此师乃颂云当此支荷得胜于历却功多途终不到一路妙圆通师问僧你名什摩对云省超师便作偈曰省超之时不守住更须腾身俊前机太虚不金乌运霄汉宁妨玉兔飞师因在帐里坐僧问乍入藂林乞师指示个径直之路云子既如此吾岂吝之近前来学人遂近前师以手拨开帐云嗄学人礼拜起云某甲得个入处师遂审之浑将意解师乃颂曰我适抑不已汝领不当急机竖尚亏投影没大难及因举长庆上堂众僧立久有僧出来云与摩则大众归堂去也长庆便打后有僧举似中招庆招庆云僧道什摩对云僧无语招庆云这个师僧为众竭力祸出私门寻后有僧举似化度化度却问其僧只如长庆行这个杖还公当也无对云公当化度云或有人道不公当又作摩生对云若是与摩人放他出头始得化度云在秦则护秦化度却举似师云只如长庆有与摩次第不合行这个柱杖师云大师代长庆作摩生折合化度云但起来东行西行师云与摩则木杓落这个师僧手里去也时有人拈问师只如长庆行这个柱杖意作摩生师云宗师老拦兼自出身师又时上堂云尽十方世界都来是金刚不坏之体唯怕牯羊角时有人问如何是金刚不坏之体师云世界坏时作摩坏为什摩唯怕牯羊角师云要汝尽却如何是牯羊角师云洎道惊杀汝僧曰体坏时角还存也无师云不是过夏物僧曰只如牯羊角尽时还得相应也无师云不同汝归意僧曰不同归意者如何师云千金不改耕僧曰只如牯羊角明得什摩边事师云上上聊闻便了却中下意思莫能知有人拈问资福作摩生是金刚不坏之体资福以手点胸作摩生是牯羊角资福以两手头上作羊角势有人举似师师因此示众云角锋不密太露太现金刚不坏体唯怕牯羊角提其角只要出其体体角俱备诸人作摩生会又谈体颂云体含众像像分明离体含形形转精清明妙净谁能弁释迦掩室竭罗城又因叹景禅吟叹汝景禅去何速虽不同道当眼目今永却不曾亏地水火风还故国好也好也大奇忙忙宇宙几人知莹净宁闲追路绝青山渌嶂白云驰歌好歌笑好笑谁肯便作此中调难提既为君凑机其旨无不谐其要格志异气骨高森萝咸会一灵毫虽然示作皆同电出岫藏峰徒思劳希奇地剑吹毛脱罩腾笼任性游此界他界如水月几般应迹妙逍遥又悟玄颂曰有路省人心学玄者好寻旋机现体骨何用更沈吟莫嫌浅不食犹胜意思深鱼若有龙骨大小尽堪任问古人有言切忌随他觅迢迢与我疏如何是切忌随他觅师云犯令也如何是迢迢与我疏师云不啻十万八千里如何是我今独自往师云单马罄骑如何是处处得逢渠师云遍身是眼如何是渠今正是我师云可杀端的如何是我今不是渠师云识弁奴郎始得翠巖翠和尚嗣雪峰在明州师讳令参湖州人也未睹行录钱王钦仰赐紫永明大师问不借三寸请师道师云茶堂里贬剥去问诸余即不敢问师良久进曰如何举似于人师云侍者点灯来师有时上堂曰三十年来无有一日不共兄弟持论语话看我眉毛还在摩众无对有人举似长庆长庆代云生也师示后学偈曰入门须有语不语病栖芦应须满口道莫教带有无明照和尚和入门通俊士正眼密呈珠当机如电拂方免病栖芦师再和入门如电拂俊士合知无头却问我终是病栖芦师又劝学偈苦哉甚苦哉波里觅干灰劝君收取手正与摩时报恩报恩和尚嗣雪峰师讳怀岳泉州仙游人也出家于莆田圣寿院依年具戒志慕祖筵而参见雪峰密契玄化于漳浦问宗乘不却如何举唱云山不自称水无间断师临迁化时上堂云十二年来举扬宗教诸人怪我什摩处若要听三经五论开元咫尺便告寂化度化度和尚嗣雪峰在西兴师讳师郁泉州莆田县人也师号悟真大师僧问如何是随色摩尼珠师云青黄赤白如何是不随色摩尼师云非青黄赤白问如何是一尘师云九世剎那分如何含法界师云法界在什摩处问六国未宁时如何师云是汝宁后如何师云是汝问只如维摩登时或有人问和尚如何祗遣师云唯有门前镜湖水清风不改旧时波鼓山鼓山和尚嗣雪峰在福州师讳神晏示生梁国世姓李氏则皇唐诸王之裔也幼避荤膻乐闻钟梵年始十二俗舍青灰之壁忽显白气数道父曰此子必出家至年十五偶因抱疾梦神人与药睡觉顿愈年十七梦一胡僧告云出家时至后累辞亲爱方果其愿遂依卫州白鹿山卯斋禅院道规禅师剃落至中和二年于嵩山瑠璃坛受戒因一日谓同学云古德云才自四羯磨后全体戒定慧何必拘恋准绳犹同桎梏自此不穷律肆拥毳遍参先见白马超州次历径山荷玉虽谐请问未契机缘后遇雪峰雪峰拦胸把驻云是什摩师乃豁然而已寻便举手摇拽峰云又作道理作什摩师云作何道理峰乃呵曰大有人未到此境界切须保任护持寻以雪峰顺寂闽王于城左二十里开鼓山请师为众师云经有经师论有论师律有律师有函有号有部有帙各有人传持若是佛之与法是建立化仪禅之与道是止啼之说他诸圣兴来盖为人心不等巧开方便遂展多门为病不同处方固异在有破有居空叱空二患既除中道须遣鼓山所以道句不当机言非展事承言者丧滞句则迷不唱言前宁谈句后直至释迦掩室净名杜口大士梁时童子当日一问二问三问尽有人了也诸仁者作摩生时有人礼拜师云高声问学云谘和尚师便喝出师颂曰直下犹难会寻言转更赊拟论佛与祖特地隔天涯隆寿隆寿和尚嗣雪峰在漳州师讳绍卿姓郑泉州莆田县人也师号兴法大师有人问古人道摩尼宝殿有四角一角常露三角亦然如何是常露底角师便竖起拂子问良禾不立米如何济得万人饥云侠客面前如夺剑看君不是点儿郎安国安国和尚嗣雪峰在福州师讳弘韬姓陈泉州仙游县人也初诞之时胎衣紫色朝感胡僧而来访之志求出家遂于龙华寺东禅依师染剃依年具戒便诣雪峰密契玄寻离瓯越遍历楚吴后再入雪峰雪峰才见便问什摩处来师云江西来峰云什摩处逢见达摩师云分明向和尚道峰云道什摩师云什摩处去来又因一日峰见师便拦胸把云尽干坤是个解脱门把手拽教伊入争奈不肯入师云和尚怪某甲不得峰云虽然如此争奈背后如许多师僧何自后闽王钦敬请住安国阐扬宗教矣问如何是西来意师云如何是不西来意又云是即是莫错会问学人上来未尽其机请师尽其机师良久学人礼拜师云忽到别处有人问汝作摩生举学云终不敢错举师云未出门便见笑具问如何是达摩传底心师云素非后胤众参师云若有白纳衣一时染却于时众中召出一僧当阳而立师指云这个便是样子也还有人得相似摩众皆无对别时僧侍立师云你当此时作摩生僧云某甲向前僧边立云还得相似摩师云你不相似学人云为什摩不相似师云你带黑有因长庆在招庆时法堂东角立次云者里好置一个问时有人便问和尚为什摩不居正位庆云为你与摩来僧云只今作摩生庆云用你眼作什摩师因举着云他个则与摩别是个道理只今作摩生道则得后安国云与摩则大众一时礼拜去也师亦代云与摩则大众一时散去得也师在众时举国师碑文云得之于心伊兰作栴檀之树失之于旨甘露乃蒺之园师拈问僧一语之中须具得失两意作摩生道僧提起拳头云不可唤作拳头师不肯自拈起拳头云只为唤作拳头问如何是活人之剑师白不敢瞎却汝如何是杀之人刀师云只这个是因举西域记云西天有贼盗佛额珠欲取其珠佛额渐高取不得遂啧云佛因中有愿我成佛果菩提愿济一切贫乏众生如今何得违于本愿不与我珠佛遂低头与珠师拈问众向这里须得作主又不违于本愿合有济人作摩生道众无对师代云有愿不违长庆云适来岂是违于因中所愿摩师上堂云达摩道吾本来此土传教救迷情诸人且道是什摩教莫是贝多之教摩若是贝多之教自是摩腾竺法兰二三藏汉明帝永平年中已来了也既不是此教且是什摩教还有人择得摩若有人择得便出来看若无人择我与你择这个便是纳僧谙会处得摩只如达摩与摩道遇着本色行脚人还得了摩汝道达摩愆疣在什摩处便不了去我如今不识好恶颠倒与汝诸和尚偈歌咏告报尚不能察得傥若依于正令汝向什摩处会去何不抖擞眉毛着子精彩耶尽干坤界是你诸人家风诸人一时体取还有人体得摩若无人体得莫只与摩醉慢慢底有什摩成办时大须努力时有人问承师有言尽干坤界是你诸人家风学人到这里为什摩却不见师云是你到什摩处却不见学云请师指旨师云洎放过又问承师有言若依于正令汝向付摩处会如何是正令师良久学人罔措师云不信道向什摩处会因举六祖为行者时到刘志略家夜听尼转涅槃经尼便问行者还读得涅槃经不行者云文字则不解读只解说义尼便将所疑文字问之行者云不识尼乃轻言呵云文字尚不识何解说义行者云岂不闻道诸佛理论不干文字因举次师云由欠一问便问如何是不干文字理论底事师云什摩处去来师与长庆从江外再入岭在路歇次因举太子初下生时目视四方各行七步一手指天一手指地云天上天下唯我独尊庆却云不委太子登时实有此语为复是结集家语直饶登时不与摩道便是目视四方犹较子师问什摩处你庆云深领阇梨此一问师云领问则领问太生庆拈得柱杖行三两步头云不妨是子师云不错嫌长庆长庆和尚嗣雪峰在福州师讳慧稜杭州海盐县人姓孙年十三出家初参见雪峰学业辛苦不多得灵利雪峰见如是次第断他云我与你死马医法你还甘也无师对云依师处分峰云不用一日三度五度上来但知山里燎火底树橦子相似息却身心远则十年中则七年近则三年必有来由师依雪峰处分过得两年半有一日心造坐不得却院外遶茶园三匝了树下坐忽底睡着觉了却归院从东廊下上才入僧堂见灯笼火便有来由便去和尚处和尚未起却退步依法堂柱立不觉失声大师听闻问是什摩人师自称名大师云你又三更半夜来者里作什摩对云某甲别有见处大师自起来开门执手问衷情师说衷情偈曰也大差也大差卷上帘来满天下有人问我会何宗拈起拂子蓦口打大师便安排了处分侍者教伊煮粥喫粥后教侍者看堂里第二粥未行报侍者去看来报和尚和尚令师来堂里打搥云老汉在这里住聚得千七百人今日之下只得半个圣人明朝索上堂昇座便唤师师便出来和尚云昨夜事大众却疑你道两个老汉预造闘合禅你既有见处大众前道得一句语师便有偈曰万像之中独露身唯人自肯乃能亲昔日谬向途中学今日看来火里冰师问从上诸圣传授一路请垂指示师答良久设礼而退雪峰云宽尔大哉因此便住招庆也师问大沩山久住诜上座还曾到雪峰山摩对云不曾到师云为什摩不曾到对云甲自有本分事在师云作摩生是上座本分事上座拈起纳衣角师云只这个为当别更有对云和尚适来见什摩师云龙头尾师代云果然不见师与保福游山次保福问古人道妙峰顶莫只这个便是不师云是即是可惜许有僧举似鼓山鼓山云若不然者髑髅遍野白骨连山因举体师叔古曲偈曰古曲发声雄今古唱还同若论第一拍祖佛尽迷踪师拈问只如祖佛尽迷踪成得个什摩边事僧曰成得个佛未出世时事黑豆未生萌时事云某甲到这里去不得未审师如何师代云成得个绝痕缝边事僧问忠塔如何是诸佛师答曰一切人识不得有人举似师师云是即是只欠礼三拜因僧举云嵒补草鞋次药山问作什摩嵒对云将败坏补败坏药山不肯云即败坏非败坏师云药山与摩道犹教一节在僧问和尚如何师云汝犹教一节在僧云学人则与摩教和尚一节在未审作摩生则得尽于师机师云汝须亲自道始得时有学人问如何是败坏底师提起杖如何是非败坏底师亦举起杖问古人道真金卖不受卖受金不真既卖受为什摩金不真师云只为被谩师有时云与摩举扬背地看来却成返僧便问当众举扬为什摩却成返师云以为容易僧云不容易作摩生道师云当不当问如何是万法之源师云未用怪我祇这个是僧便礼拜师却云忽有人不肯与摩道你还肯也无你若肯过在什摩处你若不肯道理在什摩处你若择得许你有这个眼你若择不出敢保你未具眼在问灵山会上百万众唯有迦叶亲闻如何是迦叶亲闻底事师良久僧云若不问和尚洎空过一生也师乃将杖打之问师子捉象亦全其力捉兔亦全其力既是全力为什摩救善星不得云汝道救不得如今在什摩处师患耳重王太傅有书来问疾兼有偈上师世人悟道非从耳耳患虽加道亦分灵鹫一机迦叶会吾师传得岂闻师问云不及奉和辄置问词太傅若也不吝则显截流之作也蒙示非从耳云得岂闻不从闻得者请露后来珍太傅答好晴好雨宜花宜麦得不得请大师亲批师云与摩则大众有望北院何忧虽然如此犹虑恐人笑在又因举仰山与岑大虫话师云前头彼此作家后头却不作家某甲于中下一句语云邪法难扶汝道向什摩人分上下语问如何得不疑不惑去师便展手向两边却令学人再问我更与汝道学人再问师乃露膊而坐学人礼拜师云汝且作摩生会对云今日东风起师云汝与摩道未定人见解汝于古圣已来有什摩言教时节齐得长庆你若举得许你有这个话主问于一不谛还解置得无过底事也无师云汝既问我我亦问汝与摩则不敢道和尚问某甲师云我也委汝来处你亦不得错认定半星师代前但言珍重孔子问诸弟子汝诸人以何为道一人云无心为道一人云触目为道有一人两手抚膝雀跃而行孔子判云无心为道是向去道触目为道是明道雀跃而行是现道师闻此语拈问众孔子与摩判断还称得三人意也无无人对自云两个则得一个则不得师回清源太傅问山中和尚近日有何言教师云山中和尚近日老婆心教人向未开口已前会取太傅云与摩道还得当也无师云当不当则且置太傅作摩生会得太傅云专甲亦有商量处大师云太傅作摩生商量太傅乃收足坐师云教什摩人委太傅云大师不委师云上来何在太傅云有什摩罪过师云亦须自捡责好师与王大王说今古成人立德底事师向大王云世俗中亦有志人底苗稼佛法中亦有志人底苗稼大王就师问作摩生是世俗中志人底苗稼师举云青云有路应须到金无名誓不归大王云作摩生是佛法中志人底苗稼师举云努力此生须了却莫交累劫受诸殃又云不得无生终不止取彻为期大王礼拜云若不遇和尚岂知与摩次第问僧不伤本柄你作摩生道对云某甲有口只解喫菜师云擗嵴棒汝还甘也无云争得不甘师云你过在什摩处招得这个棒对云若不打专甲何处有长庆师云是也长庆意作摩生其僧珍重师有时云我若放你过纵汝百般东道西道口似悬河则得我若不放你过汝拟道个什摩对云乞和尚放某甲过亦有道处师云我放你过作摩生道对云来日供养主设斋师云我若放你过汝与摩道我若不放你过汝与摩道过在什摩处无对别人对云若不与摩道争识得和尚师便讶之又问别僧放你过作摩生道对云只这个僧到参次师便把住云莫屈着兄弟摩对云不屈师推出僧云如许多时虚踏破草鞋作什摩又一日僧参师拦胸把住云莫成相触忤摩僧无对师便托出有僧举似安国安国云招庆今日有杀人之刀亦有活人之剑僧举似保福福云招庆杀活俱备中招庆云与摩则首者无过演侍者云赖得和尚与摩道师进云是也不与摩道时作摩生侍者无对师代云和尚若不与摩道百杂碎问学人近入藂林乞师举唱宗乘师云是举扬是不举扬学人礼拜师云会摩学云不会师云赖汝不会汝若会何处更有招庆问塞鴈衔芦为质祖代凭何为信师云莫札与摩则金口绝谈扬去也师云还得此消息摩学曰师还说也无师云且要问汝僧云与摩则不敢诳妄和尚去也师云还得不诳妄摩僧曰和尚诺即得师云识弁相访好问古人道目击道存不在言说和尚此间还着这个人不师云是我这里别有来由僧曰和尚如何师与一掴云过与一脚不解拈出问知古知今时人共委如何是招庆截流之作师云酬你所问不酬你所问僧云深委和尚道处师云是你委得招庆落在什摩处僧云体悉则不可师云体悉作摩生学人礼拜虽有都头且无副将师有时云灵利参学底人更不到这里来僧问既不到这里来和尚争得委他灵利师云只见他不到这里来委他灵利僧云向什摩处支荷师云看汝不是这个脚手问承和尚有言一等是学直交见处坐却天下人舌头如何是坐却天下人舌头底见师云多少年在此住持未曾不领个须索僧云不假三寸还许学人通信也无师云许汝作摩生通信僧云今日东风起师云涅槃堂里汉师出世二十八年众上一千五百人以长兴三年壬辰岁五月十七日迁化春秋七十九僧夏六十师号超觉大师净修禅师赞缁黄深郑重格峻实难当尽机相见处立下闭僧堂祖堂集卷第十祖堂集中支出版社祖堂集卷第十一石头下卷第七曹溪第七代法孙保福保福和尚嗣雪峰在漳州师讳从展姓陈福州福唐县人也年十五便投雪峰出家十八于大州大中寺受戒既师子之乳育乃檀树之抽芽片月新生孤云出岫海鹏成羽望霄汉以腾身善友临溟探摩尼而近掌暂游吴楚寻复巾瓶弟子之礼才施接示之言便至雪峰云还会摩师欲拟近前雪峰以杖之师顿契玄要更无游心凡有机缘悉皆冥契后以漳州王太傅仰师道德请转法轮师出世一十二年矣师上堂云有人问话高声问时有人出来问学人高声问请和尚高声答师云道什摩学人再申前问师云我不是患聋有人问摩腾入汉一藏分明达摩西来将何指示师云上座行脚底事作摩生僧云不会师云会取好莫傍家取人处分有人问才施三寸尽涉搽胡如何示徒免负于前机师云收舍看学云大众咸委师云汝也是天津桥上皱眉僧问祖祖相传有何言属师云汝从什摩人边传得来进曰与摩则学人退一步师云你无端进前退后作什摩有持上堂云夜来还有悟底摩乞个消息不悟底摩乞个消息悟底是不悟底是若便悟去亦不分外若便不悟去亦不分外莫见与摩道便道非悟非不悟莫错好者风汉与摩道莫屈着人摩问承师有言若便悟去亦不分外若便不悟去亦不分外未审如何是不悟底事师云教我向阿谁道云如何是悟底事师云悟人即委有人问学人欲见和尚本来事时如何师云退后进曰与摩则非次也师曰汝亦知而故犯有人问不弁诸尘如何端的师云亏汝问即道进曰与摩即学人有赖去也师云山鬼屈汝自作得僧问不将一物来时如何师云莫向这里污人田地云如何免得师云如何即不免有僧问十二中时如何据验师云恰好据验云学人为什摩不见师云不可更捏目也僧问至理幽微如何得到师云别更梦见作什摩进曰幽微之说犹是梦言以何所示即得出于梦言师云还解怪笑得摩僧问十二分教是背后赞言请师当赞便赞师云当不当云还得全也无师云莫语好师昔在江外时欲先归雪峰遂问招庆云某甲先归山山中和尚忽问上座有什信作摩生祗对招庆云不避腥膻亦有少许师云有信道什摩招庆云教某甲分付与阿谁师云虽有此语未必有与摩事庆云若与摩则前呈全在阇梨招庆云阇梨先归山山中或有异闻底事乞个消息师云设使有上座还肯摩招庆云是什摩心行推人向泥里着招庆临赴清源请时遂命安国与师同游山行次招庆云某甲来去山门已经二十八年此住心中也足师问于二十八年中山中和尚有什摩枢要处请和尚不费家才举一两则云有一则某甲收为方便师云什摩处招庆举首顾视师云这个则收为方便只如宗中事作摩生良久师云教什摩人委招庆云阇梨又与摩泥猪疥狗作什摩招庆因举僧问石霜如何是一句云非句无句不是句师拈问古人与摩道意作摩生答曰实即实师云还得实也无答曰委曲话似人即得师云非句无句不是句委曲话似人即得据本分作摩生师曰大众总委兄弟有此问师云谢和尚领话招庆因举僧问德山从上宗乘和尚此间如何禀受与人德山云我宗无语句实无一法与人头云实即实于唱教中犹交子师拈问招庆头平生有什摩言教过于德山招庆举头云如人学射久久方中时有人问中时如何云莫不识痛痒师云今日非唯举话招庆云是什摩心行招庆因举佛婆梨尊者从西天来礼拜文殊逢文殊化人问还将得尊胜经来否云不将来文殊曰既不将来空来何益纵见文殊亦何必识之拈问招庆将得经来文殊在什摩处庆答云恰是庆却问师将得经来文殊在什摩处师云互换之机且从只今作摩生招庆因举古人道金屑银屑虽贵肉眼里着不得岂况法眼乎招庆拈师问只如着不得还着得摩师对云未在更道招庆遂喝师却喝招庆却问阇梨作摩生道师云某甲斋后未喫茶师举教中云宁说河不入海不说如来有二种语宁说罗汉有三毒不说如来有二种语不道如来无语只道如来无二种语师拈问招庆作摩生是如来语招庆云聋人争得闻师云和尚向第二头道则得招庆问阇梨作摩生道师云喫茶去招庆举南泉翫月次时有僧问何时得似这个月泉云王老僧二十年前亦曾与摩来招庆续起问如今作摩生师代云近日老迈且摩过时招庆云不因阇梨举洎成亡记师云宿习难忘困山云今日可杀寒因举东寺问近离什摩处云近离江西东寺云还将得马师真来不对云只这个是云背后底师代云洎不到此间招庆云太似不知因举长庆云我有一个问却天下人口又云汝且作摩生问师代云谢和尚重重相为因举无着和尚到五台山见文殊化寺共喫茶次文殊提起茶垸子云南方还有这个不无着云无文殊云寻常将什摩喫茶无着无对师代云几不与摩道又代云久向金毛今日亲见招庆代云若与摩则痴客劝主人请尽茶因举先洞山辞兴平兴平问什摩处去洞山云沿流无所止兴平云法身沿流报身沿流洞山云总不作如是见解师代云觅得几个因举耆婆向弟子云汝于山中觅不中为药草归来弟子归来云并无有不中为药底草师遂提起问这个还中为药摩对云有什摩病敢出头师不肯自代云有什摩不水消因举盐官问座主华严经有几种法界对云四种法界提起拂子这个向阿那个法界中收无对师代云若只礼谢则着和尚棒因举南泉云文殊普贤昨夜三更各打与二十棒一时趁出院赵州云和尚棒教什摩人喫师代云不得不道因举先洞山问雪峰入门须得语不得道早个入门了也雪峰云某甲无口师曰无口则且从还我眼来无对师代云若问眼和尚谨随状退因举僧问先洞山从上几人得入此门洞山云实无一人得入此门进曰与摩道莫屈人也无洞山云若实如此亦不屈着人时有学人问古人还扶入门不扶入门保福云行脚得什摩人力僧举盘山云光境俱亡复是何物洞山云光境未云复是何物据二彼商量尽未得勦绝师拈问其僧作摩生道得勦绝僧云还解怪笑得摩师云非常怪笑得学人却问和尚如何道得勦绝去师云两手扶犁水过膝自后举似招庆保福道非常怪笑意作摩生招庆云尽法无民因举曹山三种阐提云杀尽一切名曰阐提杀一阐提得福无量僧问只如一阐提作摩生杀师云不杀进云为什摩不杀师云若杀则同于阐提因举云居示徒云举得一百个话不如拣得一个话拣得一百个话不如道取一个话道得一百个话不如行取一个话时有僧问只如一个作摩生行师云不行进云为什摩不行师云汝须礼拜因举曹山云佛既说一言五百害心生如何是此言师云冷侵侵地进曰既有此言为什摩却返怨师云汝唤什摩作返怨对云唯不喜见父面时有学人问父有什摩过师云父无过云既无过为什摩不喜见师云只为无过所以不喜见因举南泉问座主讲什摩经座主云讲上生经南泉云弥勒在什摩处对云在兜率天南泉叱云天上无弥勒后僧举似洞山洞山叱地下无弥勒有人问师弥勒在什摩处师乃叱之因举教中有言应真菩萨内外俱作黄金色时有人问直得与摩时是什摩人分上事师云不是兄分上事云与摩则有强有弱去也师云前话已堕师因举初祖于少林寺里面壁坐打九年寺里三千个听徒口似悬河只云此是西天小乘壁观婆罗门有什摩雪处直是有理无雪处时有人问既有理为什摩无雪处师云只为如此所以如此若不如此焉知如此僧云不如此事作摩生师云莫放我打睡师有时云不座诸法还得无过摩有时云欲得见诸圣亦从此门入不欲得见诸圣亦从此门入师却问僧作摩生是汝入门底事僧云当不当师云是凡是圣对曰未问已前却疑和尚师叱之问古人有言欲达无生路应须识本源如何是本源师良久却问侍者适来僧问什摩其僧再举师便喝出云我不是患聋师患漏次僧问善知识诸漏已尽为什摩患漏师云若是善知识一物亦不违僧云争奈苦楚何师云若见众生苦则同受苦者因小师行脚归师问汝乱走还变也未对云不是神不是鬼变什摩师云又乱走作什摩对云也要和尚鉴师云放汝二十棒师代云和尚见走到什摩处师问僧我寻常道莫道道不得设而道得十成犹是患謇既道得十成为什摩却成患謇僧云从来岂是道得底事那作摩师抗声云脱却来其僧别云头上不可更安头师云停囚长智僧辞师问什摩处去对云什摩处不是某甲去处师云忽然山河大地又作摩生对云唤什摩作山河大地师云汝话堕也问不问不答时如何师云不道进曰为什摩不道师云你也虚有这个问师上堂云此事似个什摩闪电相似石火相似火焰相似霹雳相似是你诸人着力须得趁着始得若不趁着丧身失命有人便问承师有言是你诸人着力须得趁着始得若不趁者丧身失命直得趁着还不丧身失命也无师云失不失即且置是你还趁着也无对曰若道趁不着招人怪笑师曰是你趁着底事作摩生对曰和尚还解怪笑得摩师曰汝是恶人僧曰何必师便打出去师举曹山代无着曰久承大师剑何得处在一尘僧便问作摩是文殊剑对曰不道为什摩不道曰道则在一尘鼓山问静道者古人道这里则易那里则难这里则且从那里事作摩生道者曰还有这里那里摩鼓山打之师云打有道理打无道理学人云于静道者分上商量则得师云古人意作摩生学云不可道某甲辜负古人师云不辜负古人事作摩生对云和尚惯得此便师云你也是惯得此便因举彦上座问九峰和尚又须道取柏树子不得触着和尚如何道和尚无对彦上座举似长庆长庆却问上座当此问上座代和尚作摩生道上座对云不逐四时彫长庆举似保福保福拈问长庆只如上座道不逐四时彫与摩道还得勦绝为当不得勦绝庆云争得勦绝师云大众分明记取向后举似作家第一机对困山云不是桄榔树师云桄榔树不是师上堂因示徒云过去如许多诸圣乃至今时老宿出头来尽道我愿度一切众生成道成果与我无异灼然吾徒等辈为不承他先圣方便今日向什摩处填沟塞壑然虽如此于中还有一人具眼也无师代云汝问天下人怪笑得摩因举古人道诸方只有杀人之刀且无活人之剑时有学人问如何是活人之剑师答曰我老大汉不能礼拜汝师问僧我都置一问汝作摩生对曰与摩即退一步师云非时作摩生云和尚因什摩龙头尾师云汝是作家对曰未在更道师云我不辞向汝道恐汝会去问教中有言师子捉象亦全其力未审全个什摩力师答曰若问全力我怕进云和尚为什摩却怕学人师云为汝有全力问承古人有言智不到处切忌道着道着则头角生和尚如何师答曰收进曰若向无头角处收即招大众怪笑师云失钱遭罪因举金刚经云一切诸法皆是如义师却问僧作摩生是如义对云和尚问阿谁师云忽遇道伴相借问作摩生向伊道对云和尚是什摩心行师不肯代云何处有与摩道伴云门云门和尚嗣雪峰在韶州师讳偃禅苏州中吴府嘉兴人也姓张年十七依空王寺澄律禅师下受业年登己卯得具尸罗习四分于南山听三车于中道辞入闽岭才登象骨直鹏程三礼欲施雪峰便云何得到与摩师不移丝发重印全机虽等截流还同戴角每于参请闇契知见后出瓯闽止于韶州灵树知圣大师密怀通鉴益固留连去世后付嘱住持南朝钦崇玄化赐紫号匡真大师问如何是透法身之句师云看山师上堂云汝若不会三十年后莫道不见老汉师有十二时偈半夜子命似悬丝犹未许因缘契会剎那间了了分明一无气鸣丑一岁孙儿大哮吼实相圆明不思议三世法身藏北斗平旦寅三昧圆光证法身大千世界掌中收色透髑髅谁得亲日出卯嘿说心传道实教心心相印息无心玄妙之中无拙污食时辰恒沙世界眼中人万法皆从一法生一法灵光谁是邻禺中巳分明历历不相似灵源独曜少人逢达者方知无所虑日南午一部笙歌谁解舞逍遥顿入达无生昼夜法螺击法鼓日昳未灌顶醍醐最上味一切诸佛及菩提唯佛知之贵中贵晡时申三坛等施互为宾无漏果圆一念修六度同归净土因日入酉玄人莫向途中走黄叶浮沤赚杀人命尽慞惶是了手黄昏戌把火寻牛是底物素体相呈却道非奴郎不弁谁受屈人定亥莫把三乘相疋配要知此意现真宗密密心心超三昧又宗颂曰如来一大事出现于世间五千方便教流传几百年四十九年说未曾忤出言如来灭度后付嘱迦叶边西天二十八祖佛印相传达摩观东土五叶气相连九年来面壁唯有喫茶言二祖为上首达摩西天六祖曹溪住衣钵后不传派分三五六各各达真源七八心忙乱空花坠目前苦哉明眼士认得止啼钱外道多毁谤弟子得生天昔在灵山上今日获安然六门俱休歇无心处处闲如有玄中客但除人我山一味醍醐药万病悉皆安因缘契会者无心便安禅师因把杖打柱问什摩处来对云西天来师云作什摩来对云教化唐土众生来师云欺我唐土众生却问大众还会摩对云不会师打柱云打你个两重败阙师良久僧问何异释迦当时师云大众立久快礼三拜问如何是超佛越祖之谈师云蒲州麻黄益州苻子同一口吞尽时如何师云老僧在你肚里僧曰和尚为什摩在学人肚里师云还我话头来问如何是禅师云露柱吞虾蟆僧云如何举唱则不负于来机师云道什摩僧云还可来意也无师云且款款问师问僧诸方行来道我知有且与我拈二千大千世界向眼上着学人应喏师云钱唐去国为什摩三千里师问僧一切声是佛声一切色是佛色拈却了与你道对云拈却了也师云与摩驴年去齐云齐云和尚嗣雪峰师讳灵照东国人也自传雪峰密旨便住浙江钱王钦重敬赐紫衣号真觉大师初居齐云后住镜清报慈龙花四海玄徒长臻法席矣师有时上堂云尽令去也如存若亡私曲将来碍着老学与摩相告报还解笑得我摩时有人问请师尽令师云吽吽问如何是诸佛出身处师唤少儿名法归亦庆幸僧云与摩则只今讳什摩师云到京不知有京风问此个门风如何继绍师云昔年汉主今日吾君师住报慈时开堂日云帝子王孙及四众云集金枝玉叶未离王宫及诸高班君子等犹在贵居乃至诸寺大师大德祇在本寺正当与摩时微僧早与相着了也于中还有省察者摩诸仁者才拟跨门万里望乡开岂况到报慈何处更有也与摩语话莫轻触上人摩放过则万事绝言若不放过一场祸事虽然如此不可断绝今时于中还有怀疑者摩快出来时有人出来问承师有言未离本处早与相着了也未审未离本处什摩处是师与众人相着处师云阿你若不得我力争解形得此问问寸丝不露时如何师云隐密僧云与摩则无面可露也师云林下月彩足人撮问诸圣会中还有不排位者也无师云诸圣会中则且置唤什摩作不排位僧云与摩则出身无路也师云玉不处雪那辩坚贞因说百丈打侍者因缘有人拈问百丈打侍者为上座打为侍者打师云理正不了累及家丁师问招庆事须有与摩道不被人捡点初机后学又须得力自古先德苗稼是什摩次第附得某甲此问请和尚择招庆择云放旷长如痴兀人他家自有通人爱问未纳问前请师指示师云成什摩道理僧云已领师意师云献璧加刑因措多入古寺问僧此寺名什摩其僧不知名额措多遂作一首诗曰此寺何年造问僧僧不知系马枯松下拂尘读古碑有人拈问师碑文道什摩师云三藏入室师问招庆作摩生是投机如未肯招庆曰遇茶即喫师曰适来立久脚痛招庆却问什摩处是成尘处请兄择师云即此勐提取招庆肯之师有时上堂蓦地起来伸手云乞取些子乞取子又云一人传虚万人传实问古人有言无言无说直入不二法门文殊与摩道还称得长老意无师云比拟理国却令家破问灵山会上法法相传未审齐云将何付嘱于人云不可为汝一个荒却齐云山僧云莫便是亲付嘱也无师云莫令大众笑师一日见僧上来立次竖起物问你道这个与那个别不别僧无对师代云别则眼见山不别则山见眼问向上一路千圣不传未审是什人则能传得师云千圣也疑我僧云莫便是传底人无师云晋帝斩嵇康师上堂偏立告云莫不要昇此座摩云禅大师云人义道中自代云大众还体悉摩师初入龙华上堂云宗门妙理别时一论若也大道玄网包三界为一门尽十方为正眼世尊灵山说法之后付嘱摩诃迦叶祖祖相继法法相传自从南天竺国王太子舍荣出家唿为达摩大师传佛心印特置十万八千里过来告曰吾本来此土传教救迷情以经得二千来年真风不替我吴越国大祖世皇崇敬佛法当今殿下敬重三宝兴阐大乘皆是灵山受佛付嘱来大师令公迎请大士归朝入内道场供养兼宣下造寺功德以当寺便是弥勒之内菀宝塔安大士真身又是令公兴建地久天长古今罕有播在于四海八方知闻昨者伏蒙圣恩宣赐当寺住持许聚玄徒敢不率以焚修励一心而报答圣躬许赐从容有事近前时有学人问只如龙花之会何异于灵山师云化城教一级僧云与摩则彼彼不相羡也师云前言终不虚施僧云未审当初灵山合谈何法师云不见道世尊不说说迦叶不闻闻僧云与摩则不睹王居殿焉知天子尊师云酌然瞻敬则有分师问僧作什摩云扫佛身上尘云既是佛为什摩却有尘僧无对自代云不见道金屑虽贵问古人有言佛有正法眼付嘱摩诃迦叶如何是正法眼师云金屑虽贵僧云正法眼又作摩生师云也须知有龙花惜人有人问某甲下山去忽有人问龙花有什摩消息向他作摩生道师云但向他道马鸣龙树白搥下问不二之言请师道帅云不遵摩竭令谁谈毗耶理丽天和尚颂无着对文殊话颂曰清凉感现圣伽蓝亲对文殊接话谈言下不通好消息头只见翠山嵒师和颂曰遍周沙界圣伽蓝触处文殊共话谈若有门上觅消息谁能敢道翠山嵒问古人有言中之细细中之如何是中之细师曰佛病最难治进曰师还治也无师云作摩不得僧曰如何治得师云喫茶喫饭永福永福和尚嗣雪峰在福州师讳从弇福州闽县人也姓陈于雪峰山出家依年具戒密契玄遍游吴楚却复瓯闽初住漳南报恩后居永福闽王钦敬赐紫号超证大师师有时上堂向绳床一边立云二尊不化便归方丈问教中有言十方佛土中唯有一乘法无二亦无三如何是一乘法师云汝道我在这里为个什摩僧云与摩则不知古人去也师云虽然如此却不辜负汝问诸余则不敢问省要处乞师垂慈师云不快礼拜更待何时因举长庆上堂云尽法则无民永福则不然若不尽法争得有民有人问赵州古人道至道无难唯嫌栋择如何是不择栋底法赵州云天上天下唯我独尊僧云此犹是栋择底法州云田舍奴天上天下唯我独尊什摩处是栋择有人举问长庆如何是不拣择底法庆云还我有异底法来师闻举云此两人总在拣择中收僧便问如何是不拣择底法师云今日是几后长庆闻举云须道超证有亲疏不无他与摩道福清福清和尚嗣雪峰在泉州师讳玄讷东国人也泉州王太尉仰师道德请转法轮敬奏紫衣问如何是人王师云一手指天一手指地如何是法王师云无手指天无手指地学曰人王与法王相去几何师云汝自断看进云学人断不得却请和尚断师云来年更有新条在恼乱春光卒未休问如何是菩提师云阇梨失却半年粮学云为什摩失却半年粮师云只为他一斗米问圆伊三点人皆信灵秀家风事若何师云灵秀家风也且从是汝家风作摩生学云争奈学人未现何师云阿谁教你不会潮山潮山和尚嗣雪峰在吉州师讳延宗泉州莆田县人也僧问和尚是咸通前住咸通后住师云嗄学人再申问师乃云病鸟栖芦困鱼止泊问师久修何业而隐此山师云什摩处得这个消息学人应喏师叱之问如何是学人自己师云争受人谩惟劲惟劲禅师嗣雪峰在南般舟道场生缘福州永泰县人也自参见雪峰便契玄旨经游五顶南北藂林遍探宗师推为匠伯后栖南平生苦节寰海播名编续宝林镜灯漩澓防邪论并释赞广流于世楚王钦仰迎请出留驻府廷为教网之纪纲作祖天之日月住持报慈东藏奏赐紫衣号宝文大师矣师因赞镜灯颂曰伟哉真智士能开方便津一灯明一体十镜现十身身身相映涉灯灯作互因层层身土广重重理事渊俨睹微尘佛等逢毗目仙海印从兹显帝网义由诠一尘说法界一切尘亦然五蕴十八界寂用体俱全圆光含镜像一异不可宣达斯无境鹿那法报圆又述象骨偈曰象骨雄雄举世尊统尽干坤是一门词锋未接承当好莫待言教句里传拟议终成山海隔擗面浑机直下全更欲会他泥牛吼审细须听木马嘶如体禅师雄颂曰古曲发声雄今古唱还同若论第一拍祖佛尽迷踪长庆拈问僧只如祖佛尽迷踪成得个什摩边事对云成得个佛未出世时事黑豆未生芽时事庆云只如佛未出世时事黑豆未生芽时事成得个什摩边事对云某甲到这里举不得未审和尚如何庆云成得个痕缝边事师又颂曰学道如攒火逢烟且莫休直得金星现归家始到头有人举问中招庆古人有言直得金星现归家始到头如何是金星现庆云我道直得金星现也未是到头在僧云作摩生庆云遇茶喫茶遇饭喫饭越山鉴真越山鉴真大师嗣雪峰钱王钦敬赐紫师因睹写真有偈曰真之本源顶足方圆弥沦不坏实相无边恒沙劫数古今现前沤起沤灭空手空拳此之相貌三界亦然师颂三种病人曰盲聋喑格调高是何境界自担荷昔日曾向玄沙道笑杀张三李四歌睡龙睡龙和尚嗣雪峰在泉州师号道溥姓郑福唐县人也出家于宝林院依年具戒便参见雪峰密契玄关更无他往后清源王太尉钦仰德高请住五峰旋奏紫衣钖号弘教大师矣有时僧参次于时云莫道空山无可祗对便起归丈室有俗官问黄蘗供养主黄蘗和尚驴马相似上座作供养主作什摩僧无对却归举似黄蘗黄蘗云道薄人微甚是难消有人举似南泉南泉云池州麻黄蜀地当归有人举似师师云泉州葛布好造汗衫问古人有言含珠不吐谁知有宝含珠则不问便请吐师云看者甚多弁者甚少问如何是学人自己事师云不是你自己是什摩问太尉相公送绳床和尚将何报答师云天津桥上无异路报答之心性不殊僧云与摩则相公慇懃师之不谬师云我道毗卢不点头你作摩生僧云学人到这里直得无言可进师云饶你与摩亦与老师较一地问学人乍入藂林乞和尚指示个入路师良久学人礼拜师云汝礼拜阿谁学云礼拜和尚师云汝若会即是汝礼拜汝汝若不会即是礼拜老僧问如何是古佛心师云我委你不问古佛心问如何是佛师云觌面相呈由不识问佛之人焉能委师颂三种病人曰奇哉大师盲聋善能方便唱真宗为报知音须带会莫将意句竞来通问教中有言罗罗密行如何是密行师云汝是人争得委学云和尚还委得也无师云不委学云和尚为什摩不委师云若委则不密去问教中有言开方便门现真实相如何是方便门师竖起拳如何是现真实相师良久学云若不置问焉委得和尚慈悲师曰也须进步太尉问如何是摩尼珠师云明日更献北禅看太尉云非北禅还有鉴者也无师云臣僧有幸得遇明君又述示学偈曰瞎眼善解通聋耳却获功一体归无性六处本来同我今齐举唱方便示汝浓相传佛祖印继续老胡宗因雪峰问玄沙汝还识国师无缝塔也无玄沙却问无缝塔阔多少高多少雪峰顾示玄沙云和尚何得自犯僧问师玄沙岂不是不诺雪峰师云是也僧云既然如此请师代雪峰对玄沙师云向后不用修造佛日和尚佛日和尚嗣云居在越州师到径山径山问伏承长老独处一方何得再游峰顶师云朗月当空挂冰霜不自寒径山云莫是长老家风也无师云峭峙万重山此中含宝月径山曰此犹是文言长老家风作摩生师云今日赖遇佛日师别申一问隐密全生时人知有道得大省无辜时人知有道不得于此二途犹是时人昇降处未审长老亲道自道云何道径山云我家道处无可道师云如来路上无私曲更请玄音和一场径山云任你二轮更互照碧霄云外不相干师云为报白头无限众此中年少莫归乡径山云老少同轮无向背我家玄路莫参差师云一言已定天下四句为谁留径山云汝道有三四我道其中一亦无径山因此偈曰东西不相顾南北与谁留师颂曰遍学穷切抱死尸出身不得病难治任汝入海常献宝不如自治剑轮飞水西南台和尚水西南台和尚嗣云居在潭州问祖祖相传未审传个什摩师云不因阇梨举老僧亦不知中曹山中曹山和尚嗣曹山在抚州师号慧遐姓黄泉州莆田县人也自造漕源法席密契玄道更无他往而居荷王矣僧问抱璞投师时如何师云不是自家珍僧曰如何是自家珍师云不啄不成器问佛未出世时如何师云曹山不如曰佛出世后如何师云不如曹山问四山相逼时如何师云曹山在里许僧曰还求出离也无师云若在里许则求出离金峰金峰和尚嗣曹山在杭州师讳从志福州古田县人也自离闽越便造漕源顿契玄猷更不他往初住金峰山后住报恩寺师号玄明禅师矣问四海晏清时如何师云犹是下汉僧曰王还知也无师云王不少神问如何是禅师云不动转如何是道师云不同万物进曰禅与道相去近远师云近则近远则远如何是近则近师云对面弁不得如何是远则远师云过于兜率问古人则调絃以弁为希只如熊耳与曹溪以何为验师云无纹綵进曰既然如此六叶从何来师云岂是有纹綵那作摩僧云古人还传也无师云若不传争得到今日僧曰既无纹綵作摩生传师云传是无纹綵僧曰和尚还传也无师云作摩不传僧云古人意如何师云曹溪门前力掌直至如今不忘僧曰向后事如何师云千嘱万嘱鹿门鹿门和尚嗣曹山在襄州师讳真禅问如何是得道底人师云有口似鼻孔僧曰忽有客来将何祗对师云柴户草门谢你经过祖堂集卷第十一祖堂集中支出版社祖堂集卷第十二石头下卷第九曹溪弟七代法孙荷玉荷玉和尚嗣曹山在抚州师讳匡慧俗姓高福州福唐县人也出家于罗汉院具戒造曹源因一日参次曹山乃问师大人还在也无对云在曹山云略要相见还得摩对云请和尚进曹山乃倒卧师便珍重而出于时却来曹山云曹山适来问阇梨与摩祗对曹山是什摩时节但触道触道师云却是相见时节曹山深器之自尔任性逍遥化缘将至初住龙泉后居荷玉于辛亥岁诏再三辞免赐号玄悟禅师矣师有时上堂云诸兄弟莫只是走上为言为句漭漭荡荡地大难得相应如今欲得省心力摩不如直下休歇去剥却从前如许多不净心垢附託依解回头看汝自家本分事合作摩生着力师有时上堂良久云须道我好心学人便问如何是和尚好心师云好心无好报师见禾山来僧拈起拂子云禾山还说得这个也无对云非但这个师云辜负禾山作什摩问如何是密传底心师良久僧云若与摩则徒劳侧耳也师唤侍者侍者来师云烧火问古人道若记着一句论劫作野狐精未审古人意如何师云龙泉僧堂未曾僧曰和尚如何师云风吹耳埵师又时举起杖云从上来皆留此一路方便接人僧云和尚犹是从头起也师云更谢相悉问古人道释迦掩室于摩竭净名杜口于毗耶时人皆云不昧于真宗未审古人意如何师云惜取眉毛好师有时示众云若向这里通得未是自己眼目又云占人恐与画足眼中生翳复若为问如何指示则得不昧于时中师云不可雪上更加霜僧曰与摩则全因和尚去也师云因什摩云嵒扫地次寺主问何得自驱驱嵒云有人不驱驱寺主云何处有第二月嵒提起箒云这是第几月玄沙代云此由是第二月报慈拈问师忽然放下扫箒时作摩生道师云大家喫茶去师有颂曰好心相待人少悉开门来去何了期不如达取同风事我自修行我自知问如何是客中主师云识取好如何是主中主师良久僧曰客中主与主中主相去多少师云作问古人道山下檀越家作一头水牯牛去未审此理如何师云阇梨何不被毛载角去僧云直得与摩还得相应也无师云吾早曾经多劫修不是等闲相狂惑问作个什摩业称得南泉路师云作水牯牛去僧云为什摩如此师云为鞔常住问有问有答则不当宗风只如宗门中事如何师良久僧云若不如是争知如此师云也是半路人问六门未息如何知有师云六门是什摩问十二时中如何与道相应师云莫造作僧曰争奈时中何师云时中是什摩问大藏教中还有宗门中事也无师云是什摩进云如何是宗门中事师云雷声甚大雨点全无育王育王和尚嗣曹山在衡州师号弘通洪州高安县人也出家青林寺依年具戒参见曹山曹山问近离什处师云近离明水曹山云作摩生得到这里师云遇明则行遇暗则止曹山肯之自尔逍遥云水后栖衡育王匡化楚王钦仰三降使人迎请师誓不从愿处林峦寄安光景矣师有时上堂云释迦如来在灵山会上四十九年说不到底句今夜某甲不避羞耻与诸尊者共谈师倾间云莫错道者珍重紫陵和尚紫陵和尚嗣花严在襄州问如何是毗卢师师云木马唿吸和难同被毛戴角终难契问如何识得自己佛师云一叶明时消不尽松风韵节怨无人问如何是王子舍王宫出家出世事师云珠轮旷劫实难穷毛头滴血终难契师上堂云古琴普视目前音谁人和得无丝曲学人对云千机千凑空王曲无丝古格妙难穷长兴和尚长兴和尚嗣花严在凤朔府周太傅问未审大师年多少师云五六四三不得类岂同一二实难穷报慈报慈和尚嗣龙牙在潭州师号藏屿屿镇州人也初参赵州次礼龙牙密凑玄便驻湘江更无他往楚王钦敬请住报慈敷杨妙旨赐紫号匡化大师矣僧问心眼相见时如何师云心向汝道什摩问如何是实见处师云丝毫不隔僧曰与摩则见也师云南泉甚好处去问如何是学人自己师云耳里风雷眼中星月僧云学人会也师云汝道释迦老子眉毛长多少后疏山和尚后疏山和尚嗣先疏山在杭州抚州李太傅请师疏伏以法眼髻珠微妙乃明于佛日心灯祖印传来别在于人间得之者瓦砾成金悟之者醍醐灌顶一乘良玉叮咛来自于双林六祖传衣血广流于百代只将烦恼便证菩提讵可智知良难拟议先疏山大师以水中之月物外谈四十余年百千徒众日东者沧溟浩渺岱北者巘崿齐攀四远参寻一言道断今则光流异地月照别天故疏岭之萧条望连云之霞盖长老和尚玄珠自晓慧剑方新能令滋想之源便证真如之地愿将法雨普润人天冀凭最胜之缘上皇王之福幸徒众请勿阻人心谨疏因此住疏山也师行脚时到投子投子问近离什摩处对云近离延平投子云还将得剑来不对云将得来投子曰呈似老僧看师乃指面前地上投子便休去三日后问侍者这个师僧在摩侍者云去也投子云三十年学骑马昨日被驴扑问如何是就事学师云着衣扫地如何是就理学师云骑牛去秽向上事如何云溥际不收问如何是声色中混融一句师云不弁消不及如何是声色外别行一句云难逢不可得禾山禾山和尚嗣九峰在洪州师号殷福州连江县人也姓吴于雪峰山出家才具尸罗便寻祖道出离闽越遍历宗筵而造九峰一言顿契于心源万水无疑于别月因编十一位集数百言求者填门师多秘要师于一日辞往他游九峰乃与偈送曰将宝类宝意不殊琉璃线贯瑠璃珠内外双通无异迳欝我家园桂一株师初住禾山次居祥光翠于辛亥岁赐洪州护国住持号澄源禅师矣师有时良久云自作自受或时见僧入门来云患颠那作摩僧便问未审过在什摩处师云不是萧逸争取兰亭师云诸兄弟且莫二言三语且待禾山与汝证明诸人会摩大难如今第一不及第二不到须有言语指归话出诸人便有领览且莫怪葛藤东说西说可不闻释迦在座上良久众所指归其时鹙子出来乃白搥云大众当观法王法又云法王法如是佛当时便下坐去诸人道置此一言合校多少亦如阇王请迦叶说法乃受请登坐良久乃下王乃问师以何不为弟子说迦叶云位崇名重当时亦有纭纭者如今尽会了也你道古人意作摩生八十老翁出屋还知摩时有人问迦叶当时意作摩生师云不觉时迁变萧然洞底风又时见僧云还知禾山恶发摩僧便问和尚无端恶发作什摩师云嗔拳不打笑面乃笑云大不容易诸和尚不见他古老接示一开一合便悟此是有情中方便更有灵云见桃花仰山见天云此是无情之物应什摩便解令人得入莫成思想底事摩莫嫌古德夙根悬铎相似触着则应是与摩根器始得更有归宗敲鼎竖拳拈布毛抛拂子当用无用如啐啄之机是他上上之流始得问只如因物便得入意如何师云鱼透假一击龙无变彩身又时把住僧云去则住住则死快道快道是汝还具眼摩如今一等是乱说可不闻六祖问让大师从嵩山来不污之语与神会和尚本源佛性之理古德配云一人会祖师意一人会大教意诸人道是谁如此解会须是鹅王之作始得汝见华林被沩山问专甲唤作这个铜瓶师叔唤作什摩画林云我终不敢唤作木沩山乃云与摩则专甲沩山主也且受用具谁不有因什摩如此又如云嵒问道吾专甲唤作这个草鞋师兄唤作什摩吾云你若唤作草鞋则鞭胸打嵴嵒云未审师兄唤作什摩吾云不可唤作木也且道此处还分也无太不易辨白须是龙精铁眼始得问未审此二人同别师云门外不见主入室始知音诸和尚不是天生自然吾非圣人经事多知矣此个门中也须精礭亲近高格者不可断言语若是声闻之辈则有取舍之理若是全收一法不取一法不舍媿无偏见皆取来往之次方知有无若也不通如何弁识一者须自己分明广大二者时中行位相资三者博附道友若无道友向去如何成立岂不见石霜和尚到云嵒云嵒问从什摩处来对云沩山来嵒云你在沩山多少时对云五六夏嵒云与摩则是山长对云某甲虽在彼中却不知嵒云他家也非知非识石霜后到道吾乃举前缘道吾乃抗声而言争得与摩无佛法身心且看古人什摩处是无佛法身心处好手亦不奈何恰似藂林兄弟学处不通只执一问一答往来言语殊不知亦有时中问答分为三般一者现对缘处机纵夺亦得名为问答二者亦有拟心是问不续是答是药病之语三者亦有无问之问无说之说这个宗门正问正答之路又不可类同事须甄别若论提掇即是单行若道收人须承路布乃有僧问未审此三般分不分师云为物明缁素谁知涉路迷师云莫取次好禅师难作须是其人若不直下当荷得也须三十二十年藂林淹浸气拍汉始得纵不大用现前亦是坯璞岂同八月冬芥销什摩霜雪一种葛藤将去且听亦清人耳目东引西证忽因古德光贤便有见处岂不是疋上不足比下有余若拨无因果便同谤于般若出佛身血一般此谤亦须区分第一现今不信自己即佛何处生灭坏烂之身得成佛道如此之辈亦同出佛身血唤作破和合僧第二旷大劫来无明相随习业颠倒便须今日息念归真坏除生死六根销落亦得为今时谤谤是毁之异名也始得无问岂不见古德云无问而自说乃问云有问还说也无师曰有问则不说祇如不问还说也无师云若不问时则一切说所以先德云古人百说而无一问今时百问而无一说盖以明知力未充又有僧问古老如何是百问而无一说答云黑云叆叇如何是百说而无一问答云青天朗月师云可不闻僧问洞山有问则有答不问不答时如何洞山答云持斋喫肉羹曹山云喫酒喫肉只如曹山亦置此问于石霜石霜乃对云不折尺师云大难会举者多弁者少第三知有自己本生父母为有知解却须鞔过亦唤作大谤不见当时亦有人问南山谤般若底人还有过也无答云作摩无师云不见道杀父害母出佛身血破和合僧不是过是什摩僧问古人云如人不喫饭未审此理如何师云不见道累劫受饥寒僧云只如古人云不喫饭岂不是不知有谤师云无非论不知有谤直得是知有不肯亦是谤乃问僧汝还会不知有谤摩岂不见古人见座主乃唤座主云是汝身中有佛你还识不座主对云何处得与摩疴屎放尿佛这个是不知有谤大凡出言吐气不可和泥合水去也夫与人为师匠岂是草草之流且说一种本自真如非同降不假修证何借劬劳众圣兴不加千人退时难灭既导其事须赖其人若不通明焉知如理然则二者既达表里未亡滞有法之所牵遭无为之所束则须泯其能所妄虑俱销如豁虚空然无寄始得功成德立位称本情果既将成大事圆办始得记位兜率独尊超乎群品亦如树菓一般方为称断守此为解煖瘵将凌脱病不粘谓言无辩一色之义已立双分之理须知所以刘阳云一色后如何答云有人长欢喜有人嗔迫迫地亦如氻潭云猫儿口里雀儿飞须此一格始得余则不可论也因举南泉云祖佛不知有狸奴白牯却知有诸人尽知诸方道出语句皆行且如今禾山问诸人作摩生是狸奴白牯时有僧出来对云饥则喫草渴则饮水师云道则亦不教多但却两字则可行矣岂不闻古人整理洞山礼兴平兴平云莫礼老朽洞山云礼非老朽兴平云他不受礼洞山云亦不要止此一句错古人云当时洞山对云亦不曾止看谓一般古人拈起便有缁素莫只与摩笼罩着争得所以微细中更须子细始得夫教道太不容易个个须解主宰始得见向前老宿示徒云夫沙门者十二时中一时不得失一时不得背上上者一拨便去中下者落在功勋直须日夜勤苦干却心识教无线道直得似他犹是借句僧乃问如何是借句师云金牌上无名直须向佛未出世时体会取僧问出世不出时如何师云与摩来皆不到僧曰未审还出世不师云诸圣更有事在僧曰只如佛出世为什摩人师云为未者僧曰未审佛向什摩处出世师云进身人难得勐利人难得进曰如何是进身事师云事事总须打过进曰事事总须打过时如何师云他解传语进曰未审传什摩人语师云受他嘱不得他闻僧曰和尚教学人承当又如何承当师云直须似目前僧曰承当后如何师云不知有今日问如何是古佛心师云世界崩陷僧曰世界为什摩崩陷师云宁无我身问仰山插锹意作摩生师云汝问我玄沙蹋倒锹意作摩生师云我问汝问咫尺之间为什摩不睹师颜师云且与梨阇通一半僧曰为什摩不全通师云尽法则无民僧曰不怕无民请师尽法师云次到禾山问如何是佛法大意师云为知己者丧身僧曰为什摩却丧身师云好心无好报问尊者拨眉击目示育王时如何师云即今也与摩僧云学人如何领会师云莫非摩利支山问学人时中息尽境缘未审当归何处师云落叶旋于地却至始知休僧曰只如旋地知休复何话论师云有截舌之刀无活人之剑问见而不见闻而不闻时如何师云既晓国师须明洞山问雪仲久思为什摩相见无辞师云道且凭目击知音复是谁僧曰钟期有韵时又作摩生师云只爱伯牙琴不续文侯志问儒以洗耳为良释以何为极则云不猒荣枯事瓢提欲为谁僧曰争奈避世何师云不别巢父意由忻许氏能问居士不二之门如何理论则息于后学之疑师云干时须好去莫待雨霖头僧曰学人宁待雨霖头未审师意如何师云青山凭秀色水碧假波澜问无影之言如何话论师云满口吐尽已具知闻问不惜身命底人当求何事师云舍命将无命无希有所希云既舍命为什摩却无命师云绝息无来往宁知道已行问大人相逢则道个丑陋未审和尚相逢道个什摩师云未有藏深拙言话又何妨僧云不妨之事乞师方便师云不触当今讳无因断截舌问初登雪岭正觉道成为什摩霜林方传王叶师云示有明星现枝条异翠今僧曰与摩则枝枝不绝去也师云寻苗纵有路终非解到根问乘羊渐次驾牛理穷顾视四衢此人还绍得家业也无师云三车出火宅露地不当头僧曰既不当头谁当露地师云未有跨日程终须带影迹问护明降迹唯我独尊明星现时又言成道未审此理如何师云为物权兴世争知涉位驰僧曰涉位兴世犹是今时方便未审还有不降迹者也无师云不向兜率居双林难变彩问古人有言拟心则差况复有言只如不拟又复无言时如何师云芭蕉重剥后那知自不疑僧曰如何免招此过师云日从东岭上月向西嶂沈问古人云盲聋喑此人须救若不救佛法无灵验未审此人如何救师云虽有奇特意还须反自招学人则甘招未审和尚又如何师云登山知水入室坐温床问古人有言相逢欲相唤咏咏不能语未审还相唤也无师云似却古人机还同舌头备僧曰与则学人无端去也师曰但莫踏泥何烦洗脚宝峰宝峰和尚嗣九峰在洪州师号延茂泉州仙游县人姓郭出家于三会寺依年具戒更不寻经讨论便慕祖门而参见九峰后因一日非时问观瞩将来全无所有时如何九峰云来欲知此事如风师乃顿息疑情更无他游于壬辰岁住于宝峰矣师才昇堂众集于时有僧问大众云集未审师有何赏赉师云不嫌弱僧曰便请师云什摩处去来问如何是古佛心师云终不道土木瓦砾是问大众云集从上宗乘请师举唱师云不举唱僧云为什摩不举唱师云为国惜贤问如何是佛师云头戴中霄月足步一莲花看他圆成处不如自归家光睦光睦和尚嗣九峰在都阙师号行修福州福唐县人也姓林瑞山出家依年具戒便离闽越而造九峰峰才见师便问近离什摩处对云亦未到和尚此间峰云若是诸方则有二十杖师云谢和尚放过峰叱之云参众去师云喏从此契会廓净心源遍历殊方任缘泉石初请住南源时有人问如何是和尚末上一句字师云如今觅什摩进曰与摩则学人脚短去也师云犹成亚次问师一栖南源已逾二纪于辛亥岁皇帝遐飞紫诏征赴京都赐慧观禅师同安同安和尚嗣九峰在洪州建昌师号常察福州长溪县人也姓彭依年具戒便离闽越而参见九峰密契玄而栖凤岭僧问如何是凤岭境地师云阇梨则今在什摩处问如何是从上来事师云从上提不起僧曰今日方便又如何师云万人吐不出氻潭氻潭和尚嗣九峰在洪州建昌师号匡悟泉州仙游县人也于保福院出家依年受戒自契九峰密旨任性逍遥于辛亥岁请住氻潭矣问香烟地大展法筵从上宗乘如何举唱师云莫错举似人僧曰与摩则一应如是去也师云还是勿交涉问六叶芬芳师传何叶师云六叶不相续花开菓不成僧曰岂无今日事师云若是今日则有僧曰今日事如何师云叶叶连枝秀花开处处荣后云盖后云盖和尚嗣先云盖在潭州师号景禅泉州仙游县人也姓田于祥云山出家依年具戒便离闽越而凑萧湘契云盖之真机楚王之钦敬赐紫号超法大师矣僧问如何是和尚家风师云四海不曾通问古人有言一尘含法界如何是一尘含法界师云通身体不圆如何是九世剎那分师云繁兴不布彩问如何是宗门的的意师云万里胡僧不入波澜黄龙黄龙和尚嗣玄泉在号州师讳诲机姓张清河人也师便栖江夏匡徒吴朝钦敬赐超慧大师矣师有时谓众云有一句子如山如岳有一句子如透网鱼有一句子如百川水为当是一句为当是三句有人拈问福先古人有言有一句如山如岳有一句子如透网鱼有一句子如百川水如何是如山如岳底句福先云凡圣近不得如何是透网鱼底句先云汝不肯又争得如何是如百川水底句先云互用千差如何是和尚一句先云莫错举似师问香严如何是无表戒严云待阇梨还俗则为汝说师又时云诸和尚子君王之剑烈士之刀若是君王之剑不伤万类烈士之刀斩钉截铁用则不无不得佩者为什摩故忠言不避截舌利刀则血溅梵天久立珍重时有人问如何是君王剑师云不伤万类学云佩者如何师云血溅梵天学云大好不伤万类师打二十棒问明镜当台还鉴物也无师云不鉴物僧云忽然胡汉来时作摩生师云胡汉俱现大好不鉴物师便打之问如何是宝师云无一物如何是中宝师云写不出学云大好无一物师便打之问如何是大疑底人师云对坐盘中弓落盏如何是大不疑底人师云再坐盘中弓落盏问如何是西来意师曰波斯人失手巾龙光龙光和尚嗣罗山在金陵师号隐微吉州新淦县人也姓杨年八岁于石头院出家十六于洪州大安寺具戒十七便慕祖筵入闽初参见罗山罗山才见师器异乃问汝是什摩处人对云江外人罗山云争得到这里师云罗山叱之师便挂瓶囊盘泊数载后因一日辞次罗山于师身上脱下纳衣披向绳床坐云若要去取得纳衣放汝去师从东边而向堂中礼三拜从西边进前云就和尚请纳衣罗山忻然而脱还师师接得礼谢而出罗山遂把驻于师云却来一转师云不远辞违和尚则来从此契会尔无疑次第离闽遍历诸方初住龙泉于辛亥岁旨征诏赴京赐龙光演法仍钖觉寂禅师矣大师上堂云旷劫来事只在如今如今事作摩生试通个消息看有什摩来由有摩有摩诸和尚子这个事古今排不到老胡吐不出祖师道什摩还有人与祖师作得主摩时有人才礼拜师便云珍重问如何是黄梅一句师云则今作摩生如何通信师云九江路绝僧问国界安宁为什摩明珠不现师云落在什摩处问如何是龙泉剑师云不出匣进曰便请师云辰星失度龙回龙回和尚嗣罗山在高安师号从盛福州闽县人也于长生山出家才具尸罗便寻祖道参见罗山顿契玄机出闽而住龙回僧问梵王请佛度尽一切众生尚书今日殷懃接足请师举唱师云处处大阳辉学云与摩则全因今日师云不礼更待何时师到招庆度上座问罗山寻常道诸方尽是喫唯有罗山是一味白兄从罗山来却展手云白请子师起手打两掴度上座云将谓是白元来也只是师师云痴人棒打不死度上座夜间举似诸禅客次师近前来云不审度上座云今日便是这个上座下掴上座云不用下掴但就里许下取一转语师云就里许也道度上座无对师云是汝诸人一时缚作一束倒竖不净处来晨相见珍重师因天台山游时初到紫凝众僧一时出接师以两手握杖子云国师本位在什摩处僧对云上面庵处便是师云与摩语话虚喫却紫凝问古人道前三三后三三意作摩生师云西山日出东山月没问古人因星得悟意作摩生师以手拨开眉问丹霞烧木佛意作摩生师向火翠微迎罗汉意作摩生师散花师问罗山少师先师有声前一句汝还解举得全也无僧拈起纳衣角师云汝也未梦见礼真在师临迁化时上堂良久云是什摩时也诸上座一百年中只看今日今日事作摩生吾四十年来独镇此山常持一剑活人天师却拈起手巾云如今更有纯供提向他方任展看便掷却有僧问师百年后向什摩处去师提起一足云足下看师问侍者昔日灵山会上释迦牟尼佛展开双足放百宝光师却展足云吾今放多少对云昔日灵山今日和尚师以手拔眉云莫不辜负摩清平清平和尚嗣罗山在吉州师讳惟旷福州闽清县人也姓黄于禅林院出家依年具戒而便参见罗山密契玄更无他往寻离闽岭而住清平于庚戌岁征诏赴京赐龙光住止赐号寂照禅师矣问如何是第一句师云要头则斫将去问不历古今事如何师云落在什摩处古今事如何师云莫乱道中塔中塔和尚嗣玄沙在福州师讳慧救泉州莆田县人也出家于龟洋山依年具戒便遇玄沙密契心源更无他往后以闽王钦敬请转法轮奏赐紫衣矣师有时上堂云古今坦然法尔如是与摩道还有过也无有人持此语举以长庆长庆云还得无过摩问如何是大庾岭头事师云料汝承当不得学云重多少师云这般底论劫不奈何师问了院主只如先师道尽十方世界真实人体你还见这个僧堂不对云和尚莫眼花师云与摩则斫额望先师未梦见在师上堂云我此间粥因缘纵然为兄弟举唱宗乘终是不恒如今欲得委省要却是山河大地与汝诸人举明其事却常亦能究竟又云若从文殊门入者则一切有为土木瓦砾悉皆助汝发机若从观音门入者则一切善恶音声乃至虾蟆蛐助汝发明若从普贤门入者则不动步则到我以此三处示汝方便如持一只搅大海水令彼鱼龙知水命还会摩若无智眼而审谛之任汝百般巧妙不为究竟问佛法大意从何方便门得入师云入是方便问僧汝岂不是展兄少师对云不敢汝和尚教伊行脚师便失声云汝和尚是什摩心行师有时云满眼觑不见眼根昧满耳听不闻耳根背二途不晓只是瞌睡汉曜日颂见物明明绝见尘闻声浩浩亦非因宗师直示无闻见未晓徒劳见月新因玄沙封白纸送雪峰雪峰见云君子千里同风其僧却来举似玄沙玄沙云与摩则何异于勐春犹寒有人举似长庆长庆云送书底人还识好恶摩有人举似师师云送书呈书了退身仙宗仙宗和尚嗣长庆在福州住师讳玭禅师因见罗汉次问古人有言宁作心师不师于心如何是师师以手指之问学人常在昏沈请师惊觉师以杖打之云若识痛痒则古佛齐肩师因见溪水云此水得与摩流急僧云喏师云还有脚手也无僧云有师云阿那个是僧以手指之师云用不应时僧却问师师以水喷之师问僧离什摩处对云离淅中师云来此间几年对云和尚试道看师云汝岂不是今夏在鼓山对云是冬是夏师别云谩村僧则得师问僧汝平生成得什摩业次对云已前在众东举西举如今无业可成总无般次师云如今活业作摩生僧对不中师代云有粥无有监无醋问古人有言言语道断心行处灭请师道师云阿弥佛僧云为什摩却如此师云汝子细捡点问古人有言夜夜抱佛眠朝朝相共起如何是佛师云汝还信古人摩学人终不敢违背师云汝若信古人叉手申问非佛而谁问久处沈沦请师拯济师云你在沈沦几时与摩则不假沈沦去也师云又与摩去也问非言所及非解所到什摩人能到师云阿谁教你担枷带索僧云今日得遇明师批判师云我则与摩批判你到什摩处对云热则灵原取源寒则烧火围炉问尽十方世界是解脱门更有疑者如何得入师云我不似汝巧恶僧云和尚也是惯得此便师云先撩者贱祖堂集卷第十二祖堂集中支出版社祖堂集卷第十三石头下卷第十曹溪第八代法孙招庆招庆和尚嗣长庆在泉州师讳道匡汉国潮州人也姓李入闽参见怡山密契心源后以泉州王太尉请转法轮闽王赐紫号法因大师矣师上堂良久云大众谛听与你真正举扬还委落处摩若委落处出来大家证明若无一时谩煳去也时有人问大众云集请师真正举扬师良久云未委谁是闻者云闻者闻如何是闻者师云雀逐凤飞问灵山一会迦叶亲闻未审招庆筵中谁当视听师云汝还闻摩僧云与摩则迦叶侧耳虚得其名师云更有一着子作摩生学人拟进问师便喝出又时上堂云古人道开门待知识知识不相过招庆今日不惜身命出门相访还有知音者也无问如何是招庆提宗之句云不得昧着招庆学人礼拜起师又云不得昧着招庆是嘱汝什摩处是招庆提宗处问凡有言句尽属不了义如何是了义师云若向阇梨道还是不了义进曰为什摩如此师云阇梨适来问什摩问师子未吼已前为什摩众类同居师云不惊进曰只如吼后为什摩毛羽脱落师云是阇梨分上事进曰除非师子请和尚道一句师云向与摩时置一问来问诸佛出世普润含生未审招庆出世如何师云我不敢瞎却汝底问无居止处还许学人立身也无师云于上不足疋下有余学云与摩则学人进一步也师云汝也莫口解脱问如何是问师云不与摩来问如何是答师云向你道什摩进曰不问不答时如何师云你亦须别头好问古佛道场如何得到师云更拟什摩处去学云与摩则学人退一步师云又是乱走作摩问如何是学人本来心师云即今是什摩心学云争奈学人不识何师云不识识取好问此是和尚肉身如何是和尚法身师以手搭胸进曰与摩则分付去也师云是法身是肉身问环丹一颗点铁成金妙理一言点凡成圣请师点师云不点学云为什摩不点师云不欲得抑良为贱进曰与摩则不欺于学人去也师云莫闲言语问四方归崇凭何道理消得人天应供师云若有一物所凭一滴水也难消进曰直得一物不留还消得也无师云于上不足疋下有余进曰虽然如此有赏有罚师云亦要汝委问三界忙忙如何得出师云不舍一法学云争奈忙忙何师云当直除断不肯问如何是与摩去底人师云还与摩问人摩又云不头问如何是与摩来底人师云还会摩又云满面忻欢问如何是不来不去底人师云向与摩时问将来又云还与摩问人摩问菩萨如恒沙为什摩不能知佛智师云不见道唯佛与佛乃能知之又云汝还当得摩学云争奈不能恻得何师云如许多时什摩处去来问如何是沙门行李处师云莫教自委进曰还行李也无师云莫略虚问如何是沙门行师云非行不行学云如何保任师云汝适来问什摩问请师不却来情师云虽然如此更待什摩时进曰击电之机难为措意师云何假烦词问目瞪口呿底人来师如何击发师云何处有与摩人学人云如今则无忽有如何师云待有则得进曰终不道和尚不为人师云莫垸鸣声问如何是无句中有句师云不道亦不道学人云请师举扬师云什摩处去来问古佛之机已有人置了也未审师意如何师云古佛之机已有人置了也进曰与摩则造次非宜师乃休去问浑崙提唱学人根思迟回曲运慈悲开一线道云这个是老婆心与摩则悲花剖折已领尊慈未审从上宗乘如何举唱与摩须索你亲问始得问疑则途中作不疑则坐家见离此二途乞师方便师云未曾将曲与汝离什摩进曰与摩则冰消瓦解师云动亦你置静亦你置问如何是眼处开声师弹指云若待答话则落耳根去也云我道汝领处错问佛魔不到处未是学人自己如何是学人自己师云我道你还信摩学人云便请师道师云你话堕也问瞥起便息此人于宗乘中如何师云困鱼止泊病鸟栖芦宗乘中不可作与摩语话学云如何是宗乘中事师云招庆道什摩问如何履践则得不负当人师云若求履践则负当人进曰与摩则任性随流去也师云还向你与摩道摩问文殊剑下不承当时如何师云未是好人学人云如何是好人师云是汝话堕也问诸缘则不问如何是和尚家风师云宁可清贫长乐不作浊富多忧问如何是南泉一线道师云不辞向汝道恐较中又有较问如何是佛法大意师云七颠八倒师有时云言前得辜负平生句后投机殊乖道体僧便问为什摩却如此师云汝且道从来事合作摩生问古人有言般若无知遇缘而照如何是遇缘而照师乃提起手问古人相见目击道存今时如何相见师云如今不可更道目击道存学云与摩则适来已是非次去也师云知过必改问古人有言皮肤脱落尽唯有真实在皮肤则不问如何是真实师云莫是将皮肤过与汝摩问承教中有言正直舍方便方便则不问如何是正直师云方便里收得摩问常居大海为什摩口里烟生师云非但大海醍醐亦须吐却僧云与摩则学人不与摩去师云若不与摩去阿谁罪过僧谢师答话师云更不与你啧状问不假提纲还有提处也无师云试举与摩时看僧进曰不可道无提处师云你作摩生学人礼拜师云虾跳不出斗问教中有言欲行大道莫视小径未委如何是大道师云行得摩僧云学人未会乞师进向师云我若与汝进向蹉却汝大道问古人有言阎浮有大宝少见得人希如何是大宝师云见摩僧谢师垂慈师云大小问古人有言未有绝尘之行徒为男子之身如何是绝尘之行师云我若将一法如微尘许与汝受持则不得绝僧云便与摩去还得也无师云汝也莫贫头问古人有言一句了然超百亿如何是超百亿底句师云不答汝这个话僧云为什摩不答师云适来问什摩问古人有言不可以智知不可以识识此是今时昇降处未审向上一路和尚如何示及于学人师云不可道智知识识得僧云与摩则终不错举似于人师云你作摩生举学人云当不当师云此是答话你作摩生举僧云和尚与摩道则得师云你作摩生合杀师问僧你名什摩对云慧炬师便提起杖云还照得这个也无对云有物则照师云还见这个摩对云适来向和尚道什摩师云争奈这个何对云和尚是什摩心行因古时有一尊者在山中住自看牛次忽遇贼斫头其尊者把头觅牛次见人问祇如无头人还得活也无对云无头人争得活其尊者当时抛头便死师遂拈问僧尊者无头什摩人觅牛对云那个人师云只如那个人还觅牛也无僧无对师代云不可同于死人报慈报慈和尚嗣长庆福州住师讳光云泉州莆田县人也于玄沙出家才具尸罗便参祖道而造怡山顿晓真心后闽主请住报慈赐紫号慧觉大师矣师昇座谓众云某甲道薄人微叨奉皇恩请命传持从上祖宗贵得相承不令断绝今日众中还有堪任继踵底人摩出来若是利根底相投不烦瞬视何况更待历涉脣锋方为知有与摩道也未免招他诸方明眼人不肯问师承超觉口之诀如何示人师云赖我柱杖不在学云与摩则深领尊慈师云待我肯汝则得问玄沙宝印和尚亲传未审今日一会付嘱何人师云且就是你还解承置得摩问不历诸位如何与道相应师良久学人罔措师云虽有此问何异于无问僧问和尚适来拈掇犹是第二机如何是第一机师良久学人罔措师遂云合消得汝三拜学云与摩则非但学人大众有赖师云亦须讳却师入朝皇帝问报慈与圣泉相去近远对云若说近远不如亲到师却问皇帝陛下日应万机是什摩心皇帝云什摩处得心来师云岂有无心者帝云那边事作摩生师云请向那边问帝云道师云皇帝要谩众人则不可问大众臻凑请师举杨师云更有几人未闻学云与摩则不假上来师云不假上来也且从汝向什摩处会僧云若有所在则辜负和尚师云只恐不弁精师问僧才有是非纷然失心祖师与摩道还有过也无对云不可道无师云过在于何对云合与摩道不师云你只是担枷判事师代云只为自犯严条僧进云如何道得免得此过师云雨顺风调极有所济师问僧灵利参学与道伴交肩过便得一生不喜见为复宾不喜见主为复主不喜见宾对云主不喜见宾师喝之明朝却来云宾不喜见主师又喝师代云不弁投机则向宾主分上行僧进云只如不喜见底人合到什摩田地师云药山道底只是拙钝师问僧曰近离什摩处对云近离莲花师云古人道不见一相出莲花汝既离莲花何烦更到这里对云参礼和尚师云汝是奴缘未尽见婢殷懃师代云游山翫水来问诸余则不问请师尽其机师云不消汝三拜对众道却僧云与摩则深领尊慈师云若是别处则柱杖到来学云和尚宁不与摩师云又是不识痛痒问名言妙义教有所诠不涉三科请师指示师云消汝三拜问得旨不存时如何师云若教更进一步也是无端僧云与摩则粥随时去也师云或有人借问汝汝且作摩生向他道僧云今日多好雨师云合喫棒不合喫棒学人礼拜问机缘不到处由是成瑕翳未委和尚如何师云若问我我则粥饭僧学云忽遇人问作摩生向伊道师云遇寒则说寒遇热则说热又时上堂云四方来者从头勘过勿去处底竹片痛决直是道得十成亦须痛决过学人便问既是道得十成和尚为什摩亦擗嵴打他师云不见道一句合头语万劫系驴撅进云与摩则学人更进一步师云若更进一步亦是乱走人学云在和尚与摩道则得师云若如是竹片犹是到来又时上堂云古人教向未启口已前会取今日报慈同于古人为复不同于古人有明眼汉出来断看还有人断得摩若断不得公当作你便解放光亦无用处虽然如此我亦未免分腥羶在学人便问不啧上来宗风如何举师良久僧云反处沈痾全因王师云待我肯则得问如何是和尚广化师云非但一人更有来者我亦向他道学云忽有大阐提人来又作摩生师云个还问会摩僧云故问又作摩生师云但来僧云则今现来师便喝出师问僧尽今不塞人口作摩生道则塞却人口对云今好喧师云扶提不扶提对云未却扶提师云后语不付前言师代云和尚喫茶也未有僧辞师问脚根未跨门限四目相睹一生便休去更招人捡点为复不招人捡点汝若道得我则提囊煎茶送汝无对师以杖趁出法堂云这虚生浪死汉别僧代云亦招人捡点师云过在什摩处对云一翳又作摩生师肯之师又问僧见处出一切人见还有过也无对云官不容针师云不放过过在什摩处对云还与摩也无师云汝与摩道还解齐得见处出一切人见也未无对师云大凡行脚人到处且子细好以杖趁出法堂别僧代第二机云犹是今时置得师上堂众已集云灵药不假多僧便出来师云我则肯你别有人不肯僧云只如不肯底人活业在什摩处师云喫茶喫僧云只如与摩人还捡点人也无师云若是与摩人始解见你病痛其僧不肯师云汝虽然如此我道理在师举佛日见夹山因缘云古人道自己尚似怨家岂况从人得与摩判断堪与人为眼为复不堪与人为眼对云虽然如此犹较些子师云自己尚似怨家为什摩道较些子对云唯有这个见解师云只如捡点底人眼作摩生对云遇茶则喫茶师云此人还捡点人也无对云传来则不可师云未传时作摩生无对师代云喫茶喫饭问教中有言文殊赞维摩维摩还得究竟也无师云未也犹是教尽处僧云究竟作摩生师云喫茶喫僧云文殊与维摩还得究竟也无师云自少出家粗识好恶师问僧喫也未对云喫饭了也师云宾主二家阿那个眼目最长对云请师鉴师云方木逗于圆孔师又问别僧这个祗对作摩生对云这个不合与摩祗对师云阇梨作摩生对云据某甲所见两个总是瞎汉师云只如判断底人还有眼也无对云若无眼争解与摩判断师云作摩生是此人眼对云还怪得某甲摩师不肯师代云适来与摩判断还成瞎汉得摩因僧辞次师问僧你到浙中浙中道伴借问语附机而不顾舌头玄而不参且作摩生与报慈知音是汝若为对他对云终不敢辜负和尚师云看汝平生未脱笼在师代云和尚上堂则随和尚上堂僧云还有知音分也无师云平生被人请益口似楄檐师问僧离什摩处对云离莲花在莲花多少时对云半月来日师云古人道灵利参学与道伴交肩过便得不喜见汝既在莲花半月来日亲得见处作摩生对云专甲虽在彼中只是喫粥喫师云好五六百人聚头喫粥喫饭为复见处一般见处别对云大家担柴则担柴大家擣米则擣米师云既然如此何用行脚对云天长地阔有什摩障师云不道你无道理也须纯熟始得同文节道场三更时僧俗俱集于应圣殿前皇帝问师作摩生是纳僧本分事对云若问本分事终不别道皇帝又问还见不师云是甚摩帝再问还见不对云不可更见皇帝别问如何是一切众生本来心师云不离当位帝云其中事如何对云即心是佛皇帝便礼拜皇帝又别问作摩生是诸大师道不得底事对云臣到这里缄口则有分别日又于大安殿上集百寮昇殿及两街僧录名公大师皇帝问诸佛还有师也无对云佛佛相传作摩无师皇帝云如何是诸佛师云不过于此皇帝云大师佛法亦无穷无尽对云湛湛亡言法海之波澜浩瀚有何穷尽皇帝遂礼拜皇帝又问佛何不现对云佛身充满于法界普现一切群生前未尝不现时有两街首座对御问师本目圆成凝然湛寂和尚对圣人说个甚摩事师云汝更听看首座云那边事作摩生师云向那边来商量因师说文殊院是报慈主山僧拈问和尚寻常道祖佛向这里出头不得为什摩却以文殊为主师云为他善能按剑且留与后来僧云未委按剑时还存也无师云拽出着问古人道因师故邪为什摩宗承达摩师云若见达摩师向什摩处出头因举华严经普眼菩萨入三千三昧门觅普贤菩萨不见僧便问既是定观为什摩不见师云只为妄想追求未晓全真僧云只如退一步还得见也无师云若于进前退后则对面千里僧云既然如此为甚摩举一念想得见普贤师云不闻道繁兴大用举必全真因师看经次僧便问古人道佛教祖教如似怨家和尚为什摩却看经师云见若不见触事何妨与摩则超毗卢去也师云亦是傍助插觜僧云何妨之义凭何致得师云为你与摩因僧辞师问六根无用底人还有行持佛法也无对云有师云既是六根无用于佛法中作摩生行持其僧叉手进前退后师便喝出云将为是作家若与摩见知更须行脚遇人去好别僧代良久师肯之龙潭龙潭和尚嗣保福在舒州师号如新福州福唐县人也姓林依灵握院出家才具尸罗志慕祖筵而登保福之门密契传心之旨数年盘泊后因一日辞保福出闽保福云汝出岭去几时却来师云待世界平宁则归省觐福云与摩则与汝个护身符子师云虽然如此虑恐有人不肯保福深器之自尔遍游淮海檀信倾瞻俯侚人天匡于禅剎矣师有时上堂良久乃云礼烦则乱问如何是迦叶亲闻底事师云汝若领得我则不吝学云与摩则不烦于师去也师云又须着棒争得不烦问省要处乞师指示师云不得说也听他问古人道横说竖说犹未知有向上一捩子如何是向上一捩子师云赖遇孃生臂短僧问如何是祖师意师云要道有何难僧云便请师道师云将谓灵利又却不先师问僧古人借君臣父子汝还信也无对云今日劳倦勿心情师云待明朝还祗对也无对云入藂林久矣师癸巳之冬申午之春丁卯之月二十一日示诲遗诫诸徒则以子时便当顺寂住世四十一年为僧二十五夏福先招庆福先招庆和尚嗣保福在泉州师讳省澄泉州仙游县人也俗姓阮氏于彼龙花寺菩提院出家依年具戒先穷律部精讲上生酬因虽超于净方达理宁固于广岸因而谓云我闻禅宗最上何必局然而失大理遂乃拥毳参寻初见鼓山长庆安国未凑机缘以登保福之门顿息他游之路后因一日保福忽然入殿见佛乃举手师便问佛举手意作摩生保福举手而便掴保福却问师汝道我意作摩生师云和尚也是横身保福云这一撅我自插取于时而云和尚非唯是横身福深奇之寻游吴楚遍历水云却旋招庆之筵坚秘龙溪之旨后以郡使钦仰请转法轮敬奏紫衣师号净修禅师矣师初开堂日昇座顷间云大众向后到别处遇道伴作摩生举似他若有举得试对众举看若举得免辜负上祖亦免埋没后来古人道通心君子文外相见还有这个摩况是曹溪门下子孙合作摩生理论合作摩生提唱若欲问向宗乘中置问来时有人始云谘和尚师云白云千里万里学云承和尚有言向宗乘中置问来请和尚答师云与摩也可在问昔日觉城东际象王回旋今日闽领南方如何提接师云会摩僧云与摩则一机启处四句难追未委从上宗乘成得什摩边事师云退后礼拜随众上下问昔日灵山会匿王请佛今日招庆太尉迎师人天交接于坐隅至理愿垂于开演师云莫屈着者问摩僧云与摩则慈舟已驾苦海何忧师云不敢问昔日梵王请佛盖为奉法之心今日太尉临筵如何拯济师云不是不拯济还肯也无学云既然如此今日一会当为何人师云不为老兄僧云为什摩人师云却为老兄问九年少室五叶花开十载白莲今日如何垂示师云遇人作摩生举僧云与摩则法雨群生有赖去也师云别时与摩道则得师上堂云某甲东道西道也得只是于人无利益只如达摩大师梁普通八年到此土来向少林寺里冷坐地时人唤作壁观婆罗门直得九年方始得一人继续只如他是观音圣人岂无智辩可不解说法摩只如当时分付二祖是个甚摩意旨二祖于达摩边承领得个什摩事还有人举得摩若有人举得出来举看若无人举得大众侧聆待甲为众举当时事于时众立颙然师云久立珍重问名言妙句尽是教中之言真实谛源请师指示师云喫茶去僧云与摩则慧日干坤朗有昧悉皆明师云向后也须更遇作家问承和尚举古云师坐真金地常说真实义光而照我令入三摩地如何是真实义师云览老兄此一问云与摩则不异于当时也师云说同说异天与地犹是相近师上堂临下堂时云有人问话者出来其时无人问良久之间师云霜重方知松柏操事难始见丈夫心珍重师上堂云真实离言说文字别时行诸上座在教不在教又上堂云本自圆成不劳机杼诸上座出手不出手又上堂云古人道拟心则差招庆道拟心为什摩却成差时有人出来叉手而立师肯之又上堂示众了饷时却言诸上座看后莫看前珍重问南泉道三世诸佛不知有狸奴白牯却知有只如三世诸佛为什摩不知有师云只为慈悲利物僧云狸奴白牯为什摩却知有师云唯思水草别也无求僧云未审南泉还知有也无师云知幻则离问才施三寸尽落途中不落途中请师指示师云适来岂不是擣米归与摩则不虚申此问也师云今日是真正问不啧非次如何是和尚家风师云一瓶兼一钵到处是生涯僧云与摩则后学之流皆承覆师云随众上下又上堂于时云大家识取混崙莫识取噼破竺土大仙心东西密相付是混崙是噼破时有人便问承师有言大家识取混崙莫识取噼破问如何是混崙师良久问如何是噼破底师云只这个是僧问古人道服像虽殊妙机不二如何是不二底妙机师云你试分看僧云已蒙师指如何保任师云适来作摩生会僧云是什摩师云若与摩则着衣喫饭问尽令提纲未免受人捡点到别处有人相借访如何知音师云茶饭延时僧云与摩则拈掇无功去也师云府庭过岁春间却来问如何是佛法大意师云扰扰晨暮钟问从上宗承如何举唱师云无老兄扫地又争得问全身振视为什摩道犹执瓦砾师云你还有眼不僧云若不与摩问争委得当时事师云汝道思和尚见知作摩生僧进前叉手师云莫辜负思和尚僧云思和尚宁不与摩师云众眼难谩问温白夫子相见则且置和尚作摩生相见师云嗄僧云若不是学人招得和尚怪笑师云汝适来问什摩学人礼拜师云虾跳不出斗是汝不会师有颂曰佛日沖天闲雾开觉城东际象王善财五众承当得鹙子虽逢似不来问巧妙之说又涉三寸不啧上来若为指示师云我不责你上来僧云深领尊慈师意如何师云我则且置汝适来作摩生学人礼拜师云我适来龙头尾是汝不知师有颂曰大士梁天请讲开始登莲座蹑梯回皇情未晓志公说大士金刚已讲来问普贤心洞晓何不获圆通师云因地修心闻力大初心争可得圆通僧云与摩则格高难凑泊门普易相应师有时颂曰吴坂当年塔未开宋云岭见师回手携只履分明个后代如何密来问未审和尚法嗣何人师云漳水深沈宁穷浪底云与摩则龙溪一派晋水分流师甘言道薄何置饰词问如何是古佛师云无金色僧又问如何是今佛师云带笑容僧云未审古佛与今佛还分也无师云向汝道无金色带笑容僧云说古说今因学人置得和尚如何师云阳和布令万物唯新府主太尉问僧众已蒙师指示弟子进步乞和尚垂慈悲师云太尉既进步招庆不可不祗接弟子常笼日久军府事多不会乞师方便师云太尉适来道进步招庆道不可不祗接太尉还会摩太尉设礼而退问如何是般若师云是什摩僧云与摩则因师委得去也师云委得底事作摩生学云遇茶喫茶师云太深也山谷山谷和尚嗣保福在舒州三祖塔住师讳行崇福州长溪县人也俗姓郑氏于彼慈云出家具戒至于经论无不博通律部精严长讲百法久在浙江后闻保福匡徒化盛乃拥毳抠衣密传心印漳州太尉钦仰道风请匡禅菀敬奏紫衣敷杨佛事寻离漳浦远届皇都叠捧天恩赐于山谷矣师初开堂时僧问不责非次乞师全示云若教全示更是阿谁又时上堂云虽不在未常不为诸兄弟若委报恩常为人处许汝出意想知解五阴身田若不委得犹待报恩开者两片皮方是为人保汝未解出得意想知解所以古人唤作鬼家之活计虾蟆衣下客汝欲得速疾相应只如今立地便验取识取有什摩罪过不然根思迟且须以日及夜究竟将去忽然一日觑见更莫以少为足更解研穷究竟乃至屠坊酒肆若触若净若好若恶以汝所见事觑尽教是此境界入如入律若更见一法如丝发许不是此个事我说为无明翳障直须不见有一法是别底法方得圆备到这里更能掷自由开合不成痕缝如水入水如火入火如风入风如空入空若能如是直下提一口剑刺断天下人疑网一如不作相似所以古人道繁兴大用起必全真若有一个汉到与摩境界谁敢向汝面前说是说非何以故此人是个汉超诸限量透出因果一切处管束此人不得兄弟若能如是则不可未得如此直须好与莫取次发言吐气沈坠却汝无量劫莫到与摩时便道报恩不道珍重问不涉公私如何言论云喫茶去问丹霞烧木佛意作摩生云时寒烧向火翠微迎罗汉意作生云别是一家春问如何是佛法大意云碓捣磨磨问曹溪一路请师举杨云莫屈着曹溪摩与摩则群生有赖云汝也是老鼠喫盐祖堂集卷第十三祖堂集中支出版社祖堂集卷第十四江西下卷第一曹溪第二代法孙马祖江西马祖嗣让禅师在江西师讳道一汉州十方县人也姓马于罗汉寺出家自让开心眼来化南昌每谓众曰汝今各信自心是佛此心即是佛心是故达摩大师从南天竺国来传上乘一心之法令汝开悟又数引楞伽经文以印众生心地恐汝颠倒不自信此一心之法各各有之故楞伽经云佛语心为宗无门为法门又云夫求法者应无所求心外无别佛佛外无别心不取善不舍恶净秽两边俱不依怙达罪性空念念不可得无自性故三界唯心森萝万像一法之所印凡所见色皆是见心心不自心因色故有心汝可随时言说即事即理都无所菩提道果亦复如是于心所生即名为色知色空故生即不生若体此意但可随时着衣喫长养圣胎任运过时更有何事汝受吾教听吾偈曰心地随时说菩提亦只宁事理俱无当生则不生有洪州城大安寺主讲经讲论座主祇观诽谤马祖有一日夜三更时鬼使来搥门寺主云是什摩人对云鬼使来取寺主寺主云启鬼使某甲今年得六十七岁四十年讲经讲论为众成持只观贪诤论未得修行且乞一日一夜还得也无鬼使云四十年来贪讲经论不得修行如今更修行作什摩临渴掘井有什摩交涉寺主适来道只观贪讲经论为众成持无有是处何以故教有明文自得度令他得度自解脱令他解脱自调伏令他调伏自寂静令他寂静自安隐令他安隐自离垢令他离垢自清净令他清净自涅槃令他涅槃自快乐令他快乐是汝自身尚乃未得恬静何能令他道业成持汝不见金刚藏菩萨告解脱月菩萨言我当自修正行亦劝于他令修正行何以故若自不能修行正行令他修者无有是处汝将生死不净之心口头取办错传佛教诳諕凡情因此彼王嗔汝教我取去彼中便入刀树地狱断汝舌根终不得免汝不见佛语言词所说法小智妄分别是故生障不了于自心不能了自心云何知正道彼由颠倒慧增长一切恶汝四十年来作口业不入地狱作什摩古教自有明文言语说诸法不能现实相汝将妄心以口乱说所以必受罪报但啧自嫌莫怨别人如今速行若也迟晚彼王嗔吾其第二鬼使云彼王早知如是次第何妨与他修行其第一鬼使云若与摩则放一日修行某等去彼中谘白彼王王若许明日便来王若不许一饷时来其鬼使去后寺主商量这个事鬼使则许了也某甲一日作摩生修行无可计不待天明便去开元寺搥门门士云是什摩人对云太安寺主来起居大师门士便开门寺主便去和尚处具陈前事后五体投地礼拜起云生死到来作摩生即是乞和尚慈悲救某甲残命师教他身边立地天明了其鬼使来太安寺里讨主不见又来开元寺觅不得转去也师与寺主即见鬼使鬼使即不见师与寺主也僧拈问龙华只如寺主当时向什摩处去鬼使觅不得花云牛头和尚僧云与摩则国师当时也太奇龙花曰南泉和尚有一日斋后忽然有一个僧来具威仪便上法堂参师师问昨夜在什摩处对曰在山下师曰喫也未对曰未喫饭师曰去库头觅喫饭其僧应喏便去库头当时百丈造典座却自个分与他供养其僧喫饭了便去百丈上法堂师问适来有一个僧未得喫饭汝供养得摩对曰供养了师曰汝向后无量大福德人对曰和尚作摩生与摩说师曰此是辟支弗僧所以与摩说进问和尚是凡人作摩生受他辟支弗礼师云神通变化则得若是说一句佛法他不如老僧师有一日上禅床才与摩坐便洟唾侍者便问和尚适来因什摩洟唾师云老僧在这里坐山河大地森萝万像总在这里所以嫌他与摩唾侍者云此是好事和尚为什摩却嫌师云于汝则好于我则嫌侍者云此是什摩人境界师云此是菩萨人境界后鼓山举此因缘云古人则与摩是你诸人菩萨境界尚未得又故则嫌他菩萨虽则是嫌但以先证得菩萨之位后嫌也嫌老僧未解得菩萨之位作摩生嫌他这个事有西川黄三郎教两个儿子投马祖出家有一年却归屋里大人才见两僧生佛一般礼拜云古人道生我者父母成我者朋友是你两个僧便是某甲朋友成持老人曰大人虽则年老若有此心有什摩难大人欢喜从此便居士相共男僧便到马祖处其僧具陈来旨大师便上法堂黄三郎到法堂前师曰咄西川黄三郎岂不是对曰不敢师曰从西川到这里黄三郎如今在西川在洪州云家无二主国无二王师曰年几云八十五虽则与摩筭什摩年岁云若不遇和尚虚过一生见师后如刀划空师曰若实如此随处任真黄三郎有一日到大安寺廊下便啼哭亮座主问有什摩事啼哭三郎曰啼哭座主座主云哭某等作摩三郎曰还闻道黄三郎投马祖出家才蒙指示便契合汝等座主说葛藤作什摩座主从此发心便到开元寺门士报大师曰大安寺亮座主来欲得参大师兼问佛法大师便昇座座主来参大师大师问见说座主讲得六十本经论是不对云不敢师云作摩生讲对云以心讲师云未解讲得经论在座主云作摩生云心如工技儿意如和技者争解讲得经论在座主云心既讲不得将虚空还讲得摩师云虚空却讲得座主不在意便出才下大悟来礼谢师云钝根阿师礼拜作什摩亮座主起来霂汗流昼夜六日在大师身边侍立后谘白云某甲离和尚左右自看省路修行唯愿和尚久住世间广度群生伏惟珍重座主归寺告众云某甲一生功夫将谓无人过得今日之下被马大师呵啧直得情尽便散却学徒一入西山更无消息座主偈曰三十年来作饿鬼如今始得复人身青山自有孤云伴童子从他事别人漳南拈问僧虚空讲经什摩人为听众对云适来暂随喜去来漳南云是什摩义云若是别人便教收取漳南曰汝也是把火之意师上堂良久百丈收却面前席师便下堂问如何是佛法旨趣师云正是你放身命处问请和尚离四句绝百非直指西来意不烦多说师云我今日无心情不能为汝说汝去西堂问取智藏其僧去西堂具陈前问西堂云汝何不问和尚僧云和尚教某甲来问上座西堂便以手点头云我今日可杀头痛不能为汝说汝去问取海师兄其僧又去百丈乃陈前问百丈云某甲到这里却不会其僧却举似师师云藏头白海头黑师遣人送书到先径山钦和尚处书中只画圆相径此才见以笔于圆相中与一划有人举似忠国师忠国师云钦师又被马师惑有人于师前作四划上一划长下三划短云不得道一长不得道三短离此四句外请师答某甲师乃作一划云不得道长不得道短答汝了也忠国师闻举别答云何不问某甲有座主问师禅宗传持何法师却问座主传持何法对曰讲得四十本经论师云莫是师子儿不座主云不敢师作嘘嘘声座主云此亦是法师云是什摩法对云师子出窟法师乃嘿然座主云此亦是法师云是什摩法对云师子在窟法师云不出不入是什摩法座主无对遂辞出门师召云座主座主应喏师云是什摩座主无对师呵云这钝根阿师后百丈代云见摩师问僧从什摩处来对云从淮南来师云东湖水满也未对云未师云如许多时雨水尚未满道吾云满也云嵒云湛湛底洞山云什摩劫中曾久小来师明晨迁化今日晚际院主问和尚四体违和近日如何师曰日面佛月面佛汾州和尚为座主时讲四十二本经论来问师三乘十二分教某甲粗知未审宗门中意旨如何师乃顾示云左右人多且去汾州出门脚才跨门阆师召座主汾州头应喏师云是什摩汾州当时便省遂礼拜起来云某甲讲四十二本经论将谓无人过得今日若不遇和尚泊合空过一生师问百丈汝以何法示人百丈竖起拂了对师云只这个为当别更有百丈抛下拂子僧拈问石门一语之中便占马大师两意请和尚道石门拈起拂子云寻常抑不得已大师下亲承弟子总八十八人出现于世及隐道者莫知其数大师志性慈容相奇足下二轮颈有三约说法住世四十余年玄徒千有余众师贞元四年戊辰岁二月一日迁化塔在氻潭宝峰山谥大寂禅师大庄严之塔裴相书额左承相护得兴撰碑文净修禅师颂曰马师道一行全金石悟本超然寻枝劳役久定身心一时抛掷大化南昌寒松千尺大珠大珠和尚嗣马大师在越州师讳慧海建州人也师谓众曰汝心是佛不用将佛求佛汝心是法不用将法求法佛法和合为僧体唤作一体三宝经云心佛及众生是三无差别身口意业清净名为佛出世三业不净名为佛灭度喻如嗔时无喜喜时无嗔唯是一心用无二体本智法尔无漏现前如蛇化为龙不改其鳞众生心作佛不改其面性本清净不待修成有证有求即同增上慢真空无滞应用无时无始无终利根先悟用无等等即是阿耨菩提性无形相即是微妙色身无相即是实相性体本空则是无边法身万行庄严具即是功德法身即是万化之本随处立名智用无尽即是无尽藏能生万法是大法藏具一切智是智慧藏万法同如是如来藏经云如来者则诸法如义一切世间生灭法无有一法不归如有王长史问法师律师禅师阿那个最胜师云法师者踞师子座泻县河之辩对椆人匡众启凿玄开般若之妙门等三轮之空际若非龙象蹴踏安敢当人律师者启毗尼之法藏名利双行持犯开遮威仪作则叠三翻之羯摩作四果之初因若非宿德白眉安敢造次禅师者撮其枢要直了心源出没卷舒纵横应物咸均事理顿见如来拔生死之深根得现前之三昧若不安禅静虑到者里总须茫然有座主问某甲拟问禅师义得不师曰清潭月影任意撮摩问如何是佛师曰清潭对面非佛而谁座主茫然却问禅师说何法度人师云未曾有法座主云禅师浑如此师却问法师说何法对云讲金刚经二十余座师曰金刚经是谁说对云禅师岂不知是佛说师云若言如来有所说法则为谤佛是人不能解我所说义若言经不是佛说即为谤经离此之外为老僧说法师无对师曰其义且置经云若以三十二相观如来者转轮圣王即是如来又云若以色见我乃至不能见如来经且置待小时征大德且道那个是如来对云到这里却迷去师呵云讲经二十余座浑不识如来师云如来者则诸法如义大德那得不知法师云若如是则一切皆如师云未是未是法师云经作此说那得不是师云法师如不对云如师云木石如不对曰如师又云汝木石如不对曰无二如师云与摩则大德共草木何别法师无对乃叹曰此上人极难酬对时有俗官问法师何故不信禅法师名相易解至理难见有行者问即心即佛那个是佛师云汝疑那个不是指出看行者无对师云达则遍境是不悟则永乖疏华严座主数人问禅师何不许青青翠竹是法身欝欝黄花是般若师曰法身无像对翠竹以成形般若无知对黄花而现相非彼黄花翠竹而有般若法身乎经云佛真法身犹若虚空应物现形如水中月黄花若是般若般若则同无情翠竹若是法身翠竹还同应物不大德数人杜口无言百丈政百丈政和尚嗣马大师在江西未睹行录不决化缘始终师向僧道汝与我开田了为汝说大义僧云开田了请师说大义师乃展开两手有老宿见日影透过问为复就日为复日就师云长老房内有客且归去好杉山杉山和尚嗣马大师在池州师讳智坚未睹实录不决化缘始终云嵒见月问师太好月师云还照也无云嵒低却头师在南泉造第一座南泉收生次云生师云无生泉云无生犹是末南泉行五六步师召云长老南泉头云作摩师云莫道是末后有人拈问顺德南泉道生意作摩生顺德云急水行舟杉山道无生意作摩生德云风若不来树亦不动无生犹是末意作摩生德云磨锋捺刃汝且作摩生避唤南泉意作摩生德云要举胜令别旋行持南泉头意作摩生德云象王旋师子嚬呻莫道是末意作摩生德云妙个出身古今罕有安国拈问明上座古人当无生不当无生对曰不当无生安国云杉山意作摩生明上座无对明真大师代云汝试举看师与南泉向火次南泉问师不用指东指西本分事直下道将来师便把火放下南泉云饶你与摩犹较王老师一道南泉又问赵州赵州以手作圆相中心一点泉云饶你与摩犹教王老师一线道云门闻举云南泉只是步步登高不解空里放下问如何是本来身师云举世不相似师提起蕨菜问南泉这个太好供养南泉云非但这个百味珍羞他亦不顾师云虽然如此个个总须偿他始得茗溪和尚茗溪和尚嗣马大师未睹行录不决化缘始终问如何是修行路师云好个阿师莫作客僧云毕竟如何师云安置则不敢师有时云吾有大病非世所医有人问先曹山古人有言吾有大病非世所医未审唤作什摩病曹山云攒蔟不得底病僧云一切众生还有此病也无曹山云人人尽有僧云一切众生为什摩不病山云众生若病则非众生僧云和尚还有此病也无山云正觅起处不可得僧云未审诸佛还有此病也无山云有进曰既有为什摩不病山云为伊惺惺问如何是正修行路师云涅槃后有僧云如何是涅槃后有师云无洗面僧云学人不会师云无面可洗石巩石巩和尚嗣马大师在抚州师讳慧藏未出家时趁鹿从马大师庵前过问和尚还见我鹿过摩马大师云汝是什摩人对云我是猎人马师云汝解射不对云解射马师云一箭射几个对曰一箭射一个马师云汝浑不解射进曰和尚莫是解射不马师云我解射进曰一箭射几个师云一箭射一群师云彼此生命何得射他师云汝既知如此何不自射师曰若教某甲自射无下手处师云者汉无明烦恼一时顿消师当时拗折弓箭将刀截发投师出家师后因一日在厨作务次马师问作什摩对云牧牛马师曰作摩生牧对曰一入草去便把鼻孔拽来马师云子真牧牛师问西堂你还解捉得虚空摩西堂云捉得师云作摩生捉西堂以手撮虚空势师云与摩作摩生捉得虚空西堂却问师作摩生捉师便把西堂鼻孔拽着西堂作忍痛声云太杀拽人鼻孔直得脱去师曰直须与摩捉他虚空始得有时僧参次师云适来什摩处去来对云在师曰在什摩处僧弹指而对有僧礼拜师师云从什摩处来对曰某处来师云还将得那个来摩对云将得来师云在什摩处僧弹指两三下三平和尚参师师架起弓箭叫云看箭三平擗开胸受师便抛下弓箭云三十年在者里今日射得半个圣人三平住持后云登时将谓得便宜如今看却输便宜石门拈问明真作摩生道即得免被唤作半个圣人明真便喝云这野狐情石门云委得也莫弄好手师有弄珠吟曰落落明珠耀百千森萝万像镜中悬光透三千越大千四生六类一灵源凡圣闻珠谁不羡瞥起心求浑不见对面看珠不识珠寻珠逐物当时变千般万般况珠喻珠离百非超四句祇这珠生是不生非为无生珠始住如意珠大圆镜亦有人中唤作性分身百亿我珠分无始本净如今净日用真珠是佛何劳逐物浪波波隐现则今无二相对面看珠识得摩紫玉紫玉和尚嗣马大师在襄阳师讳道通未睹实录不决生缘襄阳廉师于迪相公处分界内凡有行脚僧捉送无有一僧得命便杀如是得无数师闻此消息欲得去相公处众中觅人随师近有十来人师领十人恰到界首十人怕不敢进师犹自入界内军人见师来便捉着枷送上师着枷到门外着纳衣便上厅相公按剑大坐便云咄这阿师还知道襄阳节度使斩斫白由摩师云还知道法王不惧生死摩相公云和尚头边还有耳摩师云眉目无障贫道与相公相见有何障相公便抛却剑着公衣服便礼拜问承教中有言黑风吹其舡舫漂堕罗剎鬼国此意如何师便唤于迪相公颜色变异师曰罗剎鬼国不远在又问如何是佛师唤于迪相公应喏师云更莫别求相公言下大悟便礼为师有人举似药山药山云缚杀者个汉僧便问和尚如何药山云是什摩僧问如何出三界师云你在里许多少时僧云如何得出离去师云青山不白云飞南源南源和尚嗣马大师在袁州师讳道明洞山初到南源便上法堂次师才望见洞山便云已相见了也不用更上来洞山便归堂又去和尚处便问适来道已相见了也什摩处是与某甲相见处师云心心不间断流入于性海洞山云洎错放过洞山五日后辞师师云有事嘱阇梨得摩洞山便礼拜云有什摩事师云多学佛法广作利益洞山问多学佛法即不问如何是广作利益师云一物也不为即是洞山便住两年矣百丈百丈和尚嗣马大师在江西师讳怀海福州长乐县人也姓黄童年之时随母亲入寺礼佛指尊像问母此是何物母云此是佛子云形容似人不异于我后亦当作焉自后为僧志慕上乘直造大寂法会大寂一见延之入室师密契玄关更无他往师平生苦节高行难以喻言凡日给执劳必先于众主事不忍密收作具而请息焉师云吾无德争合劳于人师遍求作具既不获而亦忘喰故有一日不作一日不食之言流播寰宇矣有僧哭入法堂师云作摩作摩僧对曰父母俱丧请师择日师云且去明日来一时埋却师谓众曰我要一人传语西堂阿谁去得五峰对云某甲去师云作摩生传语对云待见西堂即道师云道什摩对云却来说似和尚师见沩山因夜深来参次师云你与我拨开火沩山云无火师云我适来见有自起来拨开见一星火夹起来云这个不是火是什摩沩山便悟师与沩山作务次师问有火也无对云有师云在什摩处沩山把一枝木吹两三下过与师师云如虫喰木问如何是佛师云汝是阿谁对云某甲师云汝识某甲不对云分明个师竖起拂子云汝见拂子不对曰见师便不语有一日普请次有一僧忽闻鼓声失声大笑便归寺师曰俊哉俊哉此是观音入理之门师问其僧适来见什摩道理即便大笑僧对曰某甲适来闻鼓声动得归喫饭所以大笑师便休长庆代曰也是因齐庆赞问依经解义三世佛怨离经一字即同魔说如何师云固守动用三世佛怨此外别求即同魔作僧问西堂有问有答则不问不问不答时如何答曰怕烂却那作摩师闻举云从来疑这个老汉僧云请师道师云一合相不可得师教僧去章敬和尚处见他上堂说法次礼拜起来收他一只履以袖拂上尘倒头覆下其僧去到一一依前师指章敬云老僧罪过师行却时到善劝寺欲得看经寺主不许云禅僧衣服不得净洁恐怕污却经典师求看经志切寺主便许师看经了便去大雄山出世出世后供养主僧到善劝寺相看寺主寺主问离什摩处对曰离大雄山寺主问什摩人住对曰恰似和尚行却时在当寺看经寺主曰莫是海上座摩对曰是也寺主便合掌某甲实是凡夫当时不识他人天善知识又问来这里为个什摩事对曰着疏寺主自行疏教化一切了供养主相共上百丈师委得这个消息便下山来迎接归山一切了后请寺主上禅床某甲有一段事要问寺主寺主推不得便昇座师问寺主正讲时作摩生主云如金盘上弄珠师云拈却金盘时珠在什摩处寺主无对又问教中道了了见佛性犹如文殊等既是了了见佛性合等于佛为什摩却等文殊又无对因此便被纳学禅号为涅槃和尚便是第二百丈也师一日夜深睡次忽然便觉欲得喫汤然侍者亦是睡唤不得非久之间有人敲门唤侍者云和尚要喫汤侍者便起煎汤来和尚处和尚便惊问阿谁教你与摩煎汤来侍者具陈前事师便弹指云老僧终不解修行若是解修行人人不觉鬼不知今日之下被土地觑见我心识造与摩次第师见云嵒便提起五指云何个而也云嵒云非也师云岂然乎师有一日法堂里坐直到四更当时侍者便是云嵒和尚也三度来和尚身边侍立第三度来和尚蓦底失声便唾侍者便问和尚适来有什摩事唾师云不是你境界侍者云启师某甲是和尚侍者若不与某甲说为什摩人说师云不用问不是你问底事兼不是老僧说底事侍者云启师百年后要知乞和尚慈悲师云苦杀人老汉未造人在适来忽然忆着菩提涅槃所以与摩唾侍者云启师若也如此如许多时因什摩说菩提涅槃了义不了义师云分付不着人所以向你道不是你问底事兼不是你境界师垂语云併却咽喉脣吻速道将来有人云学人道不得却请师道师曰我不辞向你道已后欺我儿孙云嵒对曰师今有也师便失声云丧我儿孙师垂语云见河能漂香象僧便问师见不师云见僧云见后如何师云见见无二僧云既言见见无二不以见见于见若见更见为前见为后见师云见见之时见非是见见犹离见见不能及师垂语云古人举一手竖一指是禅是道此语系缚人无有住时假饶不说亦有口过怤上座拈问翠嵒既不说为什摩却有口过翠嵒云只为不说怤上座便隔两日翠嵒却问怤上座前日与摩祗对不称上座意旨便请上座不舍慈悲曲垂方便既不说为什摩却有口过上座举起手翠嵒五体投地礼拜出声啼哭师教侍者问第一座实际理地不受一尘佛事门中不舍一法是了义教里收是不了义教里收第一座云是了义教里收侍者却来举似和尚和尚便打侍者趁出院问如何是大乘入道顿悟法师答曰汝先歇诸缘休息万事善与不善世间一切诸法并皆放却莫记忆莫缘念放舍身心令其自在心如木石口无所辩心无所行心地若空慧日自现犹如云开日出相似俱歇一切攀缘贪嗔爱取垢净情尽对五欲八风不被见闻觉知所缚不被诸境惑自然具足神通妙用是解脱人对一切境心无静乱不摄不散逢一切声色无有滞名为道人但不被一切善恶垢净有为世间福智拘系即名为佛慧是非好丑是理非理诸知见总尽不被系缚处处自在名为初发心菩萨便登佛地一切诸法本不自言空不自言色亦不言是非垢净亦无心系缚人但人自虚妄计着作若干种解起若干种知见若垢净心尽不住系缚不住解脱无一切有为无为解平等心量处于生死其心自在毕竟不与虚幻尘劳蕴界生死诸入和合迥然无寄一切不拘去留无往来生死如门开合相似若遇种种苦乐不称意事心无退屈不念名闻衣食不贪一切功德利益不与世法之所滞心虽亲爱苦乐不干于怀食接命补衣寒暑兀兀如愚如聋相似稍有相亲分于生死中广学知解求福求智于理无益却被知解境风漂却归生死海里佛是无求人求之则乖理是无求理求之则失若取于无求复同于有求此法无实亦无虚若能一生心如木石相似不为阴界五欲八风之所漂溺则生死因断去住自由不为一切有为因果所缚他时还与无缚身同利物以无缚心应一切以无缚慧解一切缚亦能应病与药问如今受戒身口清净已具诸善得解脱不师答曰小分解脱未得心解脱未得一切解脱问如何是心解脱师答曰不求佛不求知解垢净情尽亦不守此无求为是亦不住尽处亦不畏地狱缚不爱天堂乐一切法不拘始名为解脱无即身心及一切皆名解脱汝莫言有小分戒善将为便了有恒沙无漏戒定慧门都未涉一毫在努力勐作早与莫待耳聋眼暗头白面皮皱老苦及身眼中流泪心中慞惶未有去处到与摩时整理脚手不得纵有福智多闻都不相救为心眼未开唯缘念诸境不知返照复不见道一生所有恶业悉现于前或忻或怖六道五蕴现前尽见严好舍宅舟舡车轝光明现赫为纵自心贪爱所见悉变为好境随所见重处受生都无自由分龙畜良贱亦总未定问如何得自由师答曰如今对五欲八风情无取舍垢净俱亡如日月在空不缘而照心如木石亦如香象截流而过更无疑滞此人天堂地狱不能摄也又云读经看教语言皆须宛转归就自己但是一切言教只明如今鉴觉性自已但不被一切有无诸境转是故导师能照破一切有无境法是金刚印有自由独立分若不能任摩得纵令诵得十二围经只成增上慢却是谤佛不是修行读经看教若唯世间是好善事若向理明人边数此是壅塞人十地之人不脱去流入生死河但不用求觅知解语义句知解属贪贪变成病只如今俱离一切有无诸法透过三句外自然与佛无差既自是佛何虑佛不解语只恐不是佛被有无诸法转不得自由是以理未立先有福智载去如贱使贵不如于理先立后有福智临时作得捉土为金变海水为苏酪破须弥山为微尘于一义作无量义于无量义作一义自余化缘终始备陈实录谥大智禅师大宝胜之塔鲁祖鲁祖和尚嗣马大师在池州师讳宝云机格玄峻学徒来参面壁而坐问如何是言不言师云汝口在什摩处对云某甲无口师云将何喫茶饭自后洞山代云他不饥喫什摩问如何是诸佛师师云头上宝盖生者不是僧云如何则是师云头上无宝盖南泉和尚到师便面壁而坐南泉以手拍师背师云你是阿谁泉云普愿师云如何泉云也寻常师云汝何多事南泉有一日看菜园南泉把石打园头僧头看是师其僧具威仪礼拜便问和尚适来岂不是惊觉学人南泉便跷足云惊觉则且置任摩时作摩生其僧无对南泉教僧你去鲁祖处到彼中便有来由其僧辞南泉便去鲁祖处师才见僧来便面壁坐其僧不在意却归南泉南泉问到鲁祖处摩对曰到泉曰太速乎对曰鲁祖和尚才见某甲便面壁坐所以转来南泉便云王老僧初出世时向你诸人道向佛未出世时体会尚自不得一个半个是伊与摩驴年得一个半个摩安国和尚拈问云居鲁祖过在什摩处被南泉呵啧云居便呵安国出声啼哭云居云却成赞叹安国从此止哭保福拈问长庆鲁祖有什摩切峻处招得南泉此语长庆云退己进于人万中无一个长庆举此因缘云他家面壁坐有个摸处忽然堂堂底坐你向什摩处摸僧问龙泉只如怡山与摩道意作摩生泉云持聋得高城高城和尚嗣马大师师讳法藏未睹行录不决化缘终始师有歌行一首古人重义不重金曲高和寡勿知音今时志士还如此语默动用迹难寻所嗟世上歧路者终日崎岖狂用心平坦栴檀不肯取要须登崄访椿林穷子舍父远逃逝却于本舍绝知音贫女宅中无价宝却将秤卖他人金心无相用还深无常境界不能侵运用能随高与下灵光且不是浮沈无相无心能运曜应声应色随方照虽在方而不在方任运高低总能妙亦无头复无尾灵光运运从何起祇今起者便是心心用明时更何你不居方无处觅运用无踪复无迹识取如今明觅人终朝莫慢别求的懃心学近藂林莫将病眼认花针说教本穷无相理广读元来不识心了取心识取境了心识境禅河静但能了境便识心万法都如闼婆影劝且学莫为师不用登高向下窥平源不用金刚钻剑刃之中错下锥向前来莫人我山僧有曲无人和了空无相即法师不用绫罗将作幡可中了大希奇大人幽邃不思议自家坏却真宝藏终日从人乞布衣取境界妄情生只如水面一波成但能当境无情计还同水面本来平应大躯应小躯运用只随如意珠被毛戴角形虽异能应之心体不殊应眼时若千日万像不能逃影质凡夫只是未曾观那得自轻而退屈应耳时若幽谷大小音声无不足什方钟鼓一时鸣灵光运运常相续应意时绝分别照烛森萝长不歇透过山河石壁间要且照时常寂灭境自虚不须畏终朝照烛无形对设使任持浮幻身运用都无舌身意师又集大乘经音义流通海藏矣章敬章敬和尚嗣马祖在长安师讳怀晖姓谢泉州同安县人也有僧持钖到遶师三匝振钖而立师云是是其僧无对长庆代云和尚佛法心何在此僧又到南泉遶师三匝振钖而立南泉云不是不是风力所转终归败坏僧云章敬和尚向某甲道是和尚因什摩道不是南泉云章敬则是汝则不是长庆代云和尚是什摩心行问心法灭时如何师云郢人无污徒劳运釿有人举似洞山洞山云虽然如此须亲近作家始得僧云此意如何洞山云须运釿始得僧云向什摩处运釿洞山云不到处师到兴善大彻禅师处禅师问从什摩处来师云从天台来禅师云天台高多少师云自看取云居进云尽眼看不见时又作摩生自代云异于世间师契大寂宗教缁儒奔法会自以道响天庭闻于凤阙元和初奉征诏对位排僧录首座已下圣上顾问僧首对云僧依夏师当时六十夏奉迁为座首对圣上言论禅门法教圣颜大悦慇敬殊常恩泽面临宣住章敬寺大化京都高悬佛日都城名公义学竞集击难者如云师乃大震雷音群英首伏投针契意者得意忘言元和十三年戊戌岁十二月二十一日迁化谥大觉禅师大宝光之塔长沙贾岛碑铭曰实姓谢称释子名怀晖未详字家泉州安集里无官品有佛位始丙申终乙未祖堂集卷第十四祖堂集中支出版社祖堂集卷第十五江西下卷第二曹溪第三代法孙西堂西堂和尚嗣马祖在虎州师讳智藏有一秀才问曰有天堂地狱不师云有又问曰有佛法僧宝不师云有秀才云但问处尽言有和尚与摩道莫是错不师云秀才曾见什摩老宿秀才云曾见径山和尚师云径山向秀才作摩生说云说一切总无师云秀才唯独一身还别有眷属不对曰某甲有山妻兼有两颗血属师云径山和尚还有妻不对曰他径山和尚真素道人纯一无杂师呵云径山和尚内外严护理行相称道一切悉无即得公具足三界凡夫抱妻养儿何种不作是地狱柤滓因什摩道一切悉无若似径山听公道无秀才礼而忏谢焉马祖遣师送书到国师处在路逢见天使天使遂留斋次因驴啼天使唤头师乃举头天使便指驴示师师却指天使天使无对又到国师处国师问汝师说什摩法师从东边过西边立国师云只者个为当别更有不师又过东边立国师云这个是马师底仁者作摩生师云早个呈似和尚了也师曾烧一僧有一日现身觅命师云汝还死也无对云死也师云汝既死觅命者谁其僧遂不见自外未睹行录不知终始谥宣教禅师元和正真之塔鹅湖鹅湖和尚嗣马大师在信州师讳大义衢州须江县人也姓徐依年具戒禅律俱通礼大寂于江西一扣秘廓然玄悟契心于洪州应缘次上都孝文皇帝诏入内谘请问道德宗朝麟德殿大筵论义有人问心有也旷劫而滞凡夫心无也剎那而登妙觉师答曰此乃梁武帝言然心有者是滞有有既有矣安可解脱心无也何人而登妙觉师以群英十号等有为已迷者终不复悟等无为已悟者终不却迷于是群英执伏佥曰玄无以比师问诸硕德曰行止偃息毕竟以何为道有人云知者是道师云不可以识识不可以智知安得知者是道乎有人云无分别是道师云善能分别诸法相于第一义而不动安得无分别是道乎有人云四禅八定是道师云佛身无为不堕众数安得四禅八定是道耶大师之旨一切法是一切法非于无性无像而有得有丧岂可以一方定趣决为道耶所以不定之辩遣不定之执趣无方之道矣师颂曰直下识玄旨罗纹结角是不识玄旨人徒劳逐所示鸟守空池鱼从脚下过总不知有经论供奉大德对顺宗皇帝前问如何是四谛师指圣人云当今是一谛三谛何在大德无对供奉又问欲界无禅禅居色界此土凭何立禅师答曰法师只知有欲界无禅不知有禅界无欲供奉云禅界无欲如何是禅师以手空中点一下供奉无对皇帝云只这一点法师尚勿奈何师元和十三年戊戌岁正月二日迁化报龄七十四谥慧觉大师见性之塔国相韦厚制碑文伏牛伏牛和尚嗣马大师在北京师讳自在未睹实录莫究化缘终始师放少师行脚时颂曰放汝南行入大津碧潭深处养金鳞等闲莫与凡鱼伴直透龙门便出身小师答曰鱼龙未变忐常存变了还教海气浑两眼不曾窥小水一心专拟透龙门千回下网终难系万度垂钓誓不天待我一朝鳞甲备解将云雨洒干坤小师便是第二伏牛也师有三个不归颂曰割爱辞亲异俗迷如云似鹤更高飞五湖四海随缘去到处为家一不归苦节劳形守法威幸逢知识决玄微慧灯初照昏衢朗唯报自亲二不归峭壁幽嵒往复希片云孤月每相依经行宴坐闲无事乐道逍遥三不归盘山盘山和尚嗣马大师在北京师讳宝积未详姓氏师有时示众云心若无事万法不生境绝玄机纤尘何立道本无体因道而得名道本无名因名而得号若言即心即佛今时未入玄微若言非心非佛犹是指踪之极则向上一路千圣不传学者劳形如猿捉影大道无中复谁前后长空绝际何用量之空既如斯道岂言哉心月孤圆光吞万像光非照境境亦非存光境俱亡复是何物禅德譬如掷剑挥空莫论及之不及斯乃空轮无迹剑刃非亏若能如是心心无知全心即佛全佛即人人佛无异始为道矣禅德可学中道似地擎山不知山之高峻如石含玉不知玉之无瑕若能如是是名出家故导师云法本无相三际亦复然无为无事人犹是金难所以古人道灵源独耀道本无生大智非明真空绝迹真如凡圣皆是梦言佛及涅槃并为增语禅德切须自看无人替代三界无法何处求心四大本空佛依何住旋机不动寂尔无根觌面相呈更无余事珍重强大师拈问福先向上一路古人宗学者徒劳捉影功若道不传早传了不传之路请师通福先答曰盘岫高提向上宗兴来诸圣舌无功吾师既问不传事问当何愁不为通问牛头未见四祖时如何师云有量之事龙鬼可寻进曰见四祖后如何师云脱量之机龙鬼难寻进曰见后为什摩百鸟不来师答曰丝在能歌舞线断一时休师临迁化时谓众云还有人邈得吾真摩若有人邈得吾真呈似老僧看众皆将写真呈似和尚师尽打时有一少师普化出来云某甲邈得师真师云呈似老僧看普化倒行而出师云我不可着汝这般底向后去别处打风颠去也师平生住持轨范严整异常海内闻名谥凝寂大师真际之塔麻谷麻谷和尚嗣马大师在莆州师讳宝彻未详姓氏师与丹霞游山见水中鱼师以手指丹霞丹霞云天然师至明日却问昨日意作摩生丹霞便作卧势师曰苍天苍天师行脚时到三角三角和尚上堂云此事眨上眉毛早已差过也师便问承和尚有言此事眨上眉毛早已差过如何是此事三角云差过也师便担倒绳床三角和尚便打之问十二分教某甲不疑师便起去问如何是佛法大意师良久其僧却举似石霜此意如何石霜云主人慇懃滞累阇梨拖泥涉水盐官盐官和尚嗣马大师在苏州师讳齐安未详姓氏有法空禅师到问师经中诸义师答了师云禅师到来贫道总未得作主人禅师云请和尚作主人师云日已将晚且归本位安置明日却来师明朝令沙弥屈法空禅师禅师应时来师呵沙弥云这沙弥不了事教屈法空禅师来何故屈得守堂人来僧参师师云汝是阿谁对曰法忻师云我不识汝问如何是本身卢舍那佛师云与我将取那个铜瓶来僧取瓶来师云却送本处安置僧便送本处已再来问如何是本身卢舍那佛师云古佛也过去久矣大中皇帝龙之日曾礼为师甚有对答言论具彰别录谥悟空禅师栖真之塔真塔浩瀚非常北有汾州南有盐官矣五洩五洩和尚嗣马祖在越州师讳灵嘿姓宣常州人也师未出家时入京选官去到洪州开元寺礼拜大师大师问秀才什摩处去云入京选官去大师云秀才太远在对云和尚此间还有选场也无大师云目前嫌什摩秀才云还许选官也无大师云非但秀才佛亦不着因此欲得投大师出家大师云与你剃头即得若是大事因缘即不得从此摄受后具戒有一日大师领大众出西下游行次忽然野鸭子飞过去大师问身边什摩物政上座云野鸭子大师云什摩处去对云飞过去大师把政上座耳拽上座作忍痛声大师云犹在这里何曾飞过政上座豁然大悟因此师无好气便向大师说某甲抛却这个业次投大师出家今日并无个动情适来政上座有如是次第乞大师慈悲指示大师云若是出家师则老僧若是发明师则别人是你驴年在我这里也不得师云若与摩则乞和尚指示个宗师大师云此去七百里有一禅师唿为南岳石头汝若到彼中必有来由师便辞到石头云若一言相契则住若不相契则发去着鞋履执座具上法堂礼拜一切了侍立石头云什摩处来师不在意对云江西来石头云受业在什摩处师不祗对便拂袖而出才过门时石头便咄师一脚在外一脚在内转头看石头便侧掌云从生至死只这个汉更转头恼作什摩师然大悟在和尚面前给侍数载唿为五洩和尚也后有人举似洞山洞山云登时若不是五洩大难得承当虽然如此犹涉途在自后长庆云崄净修禅师拈问僧只如长庆与摩道意作摩生僧无对自代云恐他认处错有人拈问漳南古人道从生至死只这个汉是和尚如何漳南云地狱柤滓只有人作了也僧云深领和尚尊旨古人因什摩与摩道漳南云只为这般汉僧云与摩则忘前失后去漳南云头上不秃肚里无毒僧云贪看天上月忘却室中灯漳南便失声僧问何物大于天地师云无人识得伊僧云还可彫啄也无师云你试下手看越州观察使差人问师依禅住持依律住持师以偈答曰寂寂不持律滔滔不坐禅俨茶三两垸意在䦆头边观察使差人送百柄䦆头师才见送来把棒趁出却云我有一柄䦆头平生用不尽谁要你送来专使却来具说前事观察使遥申礼拜问此个门中始终事如何师云你道目前成来多少时僧云不会师云我此间无你适来问底僧云岂无和尚接人处师云待你求则接僧云请和尚接师云你欠少什摩师元和十三年化缘周毕澡浴焚香端坐绳床大集僧众慇懃叮嘱嘱累开喻门徒云妙色真常本生灭法身圆寂宁有去来千圣同源万灵一辙吾今示灭不假兴哀无强劳形须存正念傥遵此命真报我恩若固违言非吾弟子有人问什摩处去师云无处去僧云某甲何以不见师云非眼所睹洞山闻举云作家师正坐叠掌收光一剎那间便归圆寂亨龄七十二僧三十一沙门志问撰碑文矣大梅大梅和尚嗣马大师在明州师讳法常襄阳人也荆州玉泉寺受业才具尸罗学通众典讲大小本经论多闻虽益辩注虚张觉爽情神游方访道闻江西马大师诲学师乃直造法筵因一日问如何是佛马师云即汝心是师进云如何保任师云汝善护持又问如何是法师云亦汝心是又问如何是祖意马师云即汝心是师进云祖无意耶马师云汝但识取汝心无法不备师于言下顿领玄旨遂杖钖而望云山因至大梅山下便有栖心之意乃求小许种粮一入深幽更不再出后因盐官和尚出世有僧寻柱杖迷山见其一人草衣结发居小皮舍见僧先言不审而言语謇涩僧穷其由师云见马大师僧问居此多少年也师云亦不知多少年只见西山青了又黄青了又黄如是可计三十余度僧问师于马祖处得何意旨师云即心是佛其僧问出山路师指随流而去其僧归到盐官处具陈上事盐官云吾忆在江西时曾见一僧问马大师佛法祖意马大师皆言即汝心是自三十余年更不知其僧所在莫是此人不遂令数人教依旧路斫山寻觅如见云马师近日道非心非佛其数人依盐官教问师云任你非心非佛我只管即心即佛盐官闻而叹曰西山梅子熟也汝曹可往彼随意採摘去如是不足二三年间众上数百凡应机接物对答如流因夹山与定山去大梅山路上行次定山云生死中无佛则非生死夹山不肯自云生死中有佛则不迷生死二人相不肯去到大梅山夹山自问此二人道阿那个最亲师云一亲一疏夹山云阿那个是亲师见苦问乃云且去明日来夹山明日来问昨日未蒙和尚垂慈未审阿那个是亲师云问者不亲亲者不问有人问盐官如何是西来意官云西来无意僧举似师师云不可一个棺里着两个死尸师临顺世时鼯鼠叫师告众曰即此物非他物汝等诸人善护持吾今逝矣师言已掩室来辰化矣括州刺史江勣撰碑文永泰永泰和尚嗣马大师师讳灵瑞姓黄衡阳人也年十一出家于南岳年十八为沙弥问津于大寂嘿领心要年二十四进具于双峰寺却归大寂法会贞元一年丙寅岁游青州州牧张胤请止龙兴寺元和中青州人大饥人多殍仆师胁不至席视人如伤乃率富屋俾行檀度繇是净名给孤竞垂乘下师左臂有肉环卧常右胁占者曰寔人天师也后尚书薛平侍以为师凡二十三年大化青社故号青州和尚焉及游襄阳廉使牛元翼礼重曰人中师子王也请止感通寺又至荆渚仆射王请住永泰寺布金阐道大展化度大和三年戊子岁六月三日顺世春秋六十九茶毗得舍利五千余粒塔于郭东刘轲制碑文谥道镜禅师宝真之塔东寺东寺和尚嗣马大师在潭州师讳如会韶州始兴曲江县人也大历八年止国一禅师门下后归大寂众皆仰德臻凑如林榻为之折时称折床会也后止长沙东寺大播洪规每曰自大寂禅师去世常病好事者录其语本不能遗筌领意认即心即佛外无别说曾不师于先匠只侚影迹且佛于何住而曰即心心如画师贬佛甚矣遂唱于言心不是佛智不是道剑去远矣尔方刻舟时号东寺为禅窟承相崔公胤高其风韵躬问师曰师以何得师曰见性为得公云师见性不师曰见性师当时方病眼相公讥曰既言见性其眼奈何师云见性非眼眼病何害相公喜而礼拜更与师到佛殿见雀儿在佛头上放粪相公问者个雀儿还有佛性也无师云有相公云既有为什摩向佛头上疴师云他若无因什摩不向鹞子头上疴相公从此礼拜为师自后长庆闻云崄师问南泉近离什摩处对曰近离江西师云还将得马大师真来不对云将得来师云将来则呈似老僧看对云只这个是师云背后底南泉登时休后长庆云和尚太似不知保福代云洎不到和尚此间师问仰山离什摩处对曰离广南师曰见说广南有镇海明珠还是也无对曰是也师云此珠作摩生对曰白月则隐黑月则现师云还将得此珠来也无对云将得来师云若将来则呈似老僧看对云昨日到沩山沩山和尚就某甲索此珠直得无言可对师一跳抚背云真师子儿真师子儿又云慙愧慙愧老僧不如沩山汝便是沩山弟子也仰山受戒后再到相见才入法堂师便云已相见了也不用更上来对云与摩相见莫不当摩师便入法堂却门仰山后举似沩山沩山云子是什摩心行师长庆癸卯岁终春秋八十时井泉涸异香馥郁塔于城南故廉使李公翱尽毁近城塔唯留师塔笔书曰独留此塔以别贤愚刘轲撰碑文矣邓隐峰邓隐峰和尚嗣马大师建州邵武县人也因南泉示众曰铜瓶是境瓶中有水我要水不得动境将水来师便将瓶到南泉前写出水师因行至五台山金刚窟前倒立而逝众妨圣窟拟易处茶毗竟莫能动先有亲妹出家为尼在彼及谙其兄行迹遂近前呵云师兄平生为人不依法律死后亦不能侚于世情以手推倒众获阇维塔于北台之顶平生在世唯留一偈曰独絃琴子为君弹松柏长青不怕寒金相和性自别任向君前试取看归宗归宗和尚嗣马大师在江州庐山师讳智常未详姓氏师久与南泉同道神彩奇异时人猜之合有一人之分师遂以药熏其眼令赤时人号为赤眼归宗和尚焉白舍人为江州刺史颇甚殷敬舍人参师师泥壁次师首云君子儒小人儒白舍人云君子儒师以泥敲泥板侍郎以泥挑挑泥送与师师便接了云莫是俊机白侍郎以不对云不敢师云只有送泥之分有李万卷白侍郎相引礼谒大师李万卷问师教中有言须弥纳芥子芥子纳须弥须弥纳芥子时人不疑芥子纳须弥莫成妄语不师却问于国家何艺出身抗声对云和尚岂不知弟子万卷出身师云公因何诳公云云何诳师云公四大身若子长大万卷何处安着李公言下礼谢而事师焉万卷赞曰出廓送钱嫌不要手提笠向庐山昔日曾闻青霄鹤更有青霄鹤不如师偈曰归宗事理绝日轮正当午自在如师子不与物依怙独步四山顶优游三大路吹嘘飞禽堕嚬呻众兽怖机竖箭易及影没手难覆施张如工伎剪截成尺度巧镂万盘名归宗还似土语密音声绝理妙言难措弃箇耳还聋取箇眼还瞽一镞破三分明箭后路可怜个丈夫先天为心祖师有时拈起帽子问会摩对曰不会师曰莫怪老僧头风不下帽子问如何是诸佛玄旨师云无人能会僧云向者如何师云有向则乖僧云无向者如何师云谁求玄旨其僧于时无语师云去无子用功处僧云岂无方便门令学人得入师曰有僧云如何是方便门师云观音妙智力能救世间苦僧云如何是观音妙智力能救世间苦师敲鼎盖三下却问子还闻摩云闻我为什摩不闻僧无对师打之李万卷问大藏教明得个什摩边事师竖起拳却问汝还会摩李公对云不会师云者李公拳头也不识李公云某甲不会请和尚指示师云遇人则途中授与不遇人则世谛流布师为众曰吾今合说禅诸子总近前来大众尽近前师云汝听观音行善应诸方所弘誓深如海历劫不思议侍多千亿佛发大清净愿师又问阿那个是观音行师却弹指一下问诸人还闻摩众皆云闻师云者一队汉向这里觅什摩趁出了呵呵大笑师入园中见一株菜尽圆相裹却谓众曰辄不得损着者个众僧更不敢动着师于时却来见菜株犹在便把杖趁打呵云者一队汉无一个有智慧师问僧从什摩处来对云某处来师云还将得那个来不对云将得来师云在什摩处僧以手从顶上擎出呈似师师举手抛向后僧无对师云者野狐儿师草次有一座主来相看忽见一条师便䦆断座主云久向归宗元来只是行沙门后有人举问长庆归宗䦆意作摩生长庆云错明真举似庵土庵主云把将性命来明真不肯石门代云专甲在庵中只是噼柴种菜时有江州东林寺长讲维摩经并肇论座主神建问如何是触目菩提师乃跷起一脚示他座主云莫无礼师云不无礼三个现在座主一任拣取座主不会遂置状于江州陈论刺史李万卷李公判云伏以三乘至教一藏严持所载文词唯穷佛性事能幽现理实通玄统三教之根源作群迷之依仰既有辞亲弃俗被褐讲经经有明文疏无不尽自是智辩不到谬判三身体解不圆滥转八识将智辩智狂用功夫将文执文岂非大错况师乃深穷肇论洞达维摩肇有青青翠竹尽是真如欝欝黄花无非般若大士有菩提是障能障诸愿此之两教既非谬词且师辩菩提之路尚未分明欝欝黄花争能见性如斯之见何用讲经高座宣扬欺他中下何不自玄究竟擅骋愚聪抱垢问禅发言不谛尊宿垂念触目相呈理既共通何不自会只如三个何异法身师鉴了能略无般若何不顿惺便见无生假相菩提空有名字信有法身只共一源改换形仪凡心自乱真心了了无字无名见性惺惺何言何说如师只问菩提之处将言对敌埋没达摩来踪若领寂嘿为宗维摩一生受屈师岂不见肇有四不迁之义生有六不空之谈乃知触目之义不干智慧不迁之理永在恒沙体似瑠璃色如啐啄随其大小好丑何安即色即空将何言对奇哉空门弟子不会色空却置状词投公断理只如儒教尚有不出户而知一切事不窥而知天下明知之为知知之不知为知俱归智也辩智之义尚以如斯学佛之人何迷佛性见师之貌举意昂藏将为业蕴无生道弘大觉及乎动用全是凡情词状但有诽谤之言出口全乖声闻之行再三奉劝旦自思惟知识不屈于学徒真如岂随于言句真见无像其像分明实听无声其声不绝洞达如之莫非一切师之不肯再把状来忽以公穷必无好事聊申一判略表玄猷不出词锋安能辩正但执此判将归寺中集众声钟诠谛真实汝若不信再将状来若也定实便自礼佛一百拜仍更具威仪往彼礼问知识造罪忏悔众罪如霜露慧日忽顿消前罪去报慈拈问僧作摩生道则得不屈得古人僧对云这个僧将状出去报慈云据个什摩道理对云若是别人大家喫汾州汾州和尚嗣马大师师讳无业姓杜商州上洛人也初母李氏忽闻空中有言曰寄住得不已而方娠诞生之夕异光满室及至成童不为儿戏行必直视坐则跏趺商之缁徒见皆叹曰此无上法器也速令出家绍隆三宝九岁启父母依商州开元寺志本禅师禅师授以金刚法华维摩涅槃等经一览无遗年十二剃落具戒于襄州幽律师禀四分律疏一夏肆习便能敷演长讲花严涅槃等经时谓生肇不泯琳远再兴后闻洪州马大师禅门上首特往瞻礼师身逾六尺屹若立山马大师一见异之曰魏魏佛堂其中无佛师礼而问曰三乘至教粗亦研穷常闻禅门即心是佛实未能了伏愿指示马大师曰即汝所不了心即是更无别物不了时即是迷了时即是悟迷即是众生悟即是佛道不离众生别更有佛也亦如手作拳拳作手也师言下豁然大悟涕泪悲泣白马大师言本将谓佛道长远懃苦旷劫方始得成今日始知法身实相本自具足一切万法从心化生但有名字无有实者马大师云如是如是一切心性不生不灭一切诸法本自空寂是故经云诸法从本来常自寂灭相又云毕竟空寂舍又云诸法空为坐此则诸佛如来住无所住处若如是知即是住空寂舍坐法空座举足下足不离道言下便了更无渐次所谓不动足而登涅槃山大师直造宝所不栖化城于元和皇帝御宇三年两度诏请师辞病不赴至穆宗即位重降旨使曰此度圣恩不并常时师笑云贫道有何德累烦圣主行则行矣道途恐殊乃作行次剃发沐浴至中夜告徒弟等云女等见闻觉知之性与虚空同寿犹如金刚不可破坏一切诸法如影如响无有实者是故经云唯此一事实余二则非真言已跏趺奄然而化长庆三年癸丑岁十二月二十一日茶毗塔于城西谥大达禅师澄源之塔汾州刺史杨撰碑文大同大同和尚嗣马大师师讳广澄未睹行录不决化缘终始问如何是玄师云返去如何是玄中又玄师云不返去金牛和尚金牛和尚嗣马大师师寻常自作饭供养众僧将饭来堂前了乃抚掌作舞大笑云菩萨子喫饭来后有僧举问长庆古人抚掌大笑意作摩生长庆云太似因斋庆赞僧问洞山抚掌大笑是奴儿婢子不洞山云是僧云向上事请师直指洞山云总未曾见你问在僧云只今现问洞山云咄这奴儿婢子龟洋龟洋和尚嗣马大师师讳无了俗姓沈莆田县壶公宏塘人也七岁出家君挈白之重院遽视院之如家十八落发清源灵泉寺受具好游山水院之北樵採而无径师乃振钖而行遇六眸巨龟须臾而失乃结庵居有一麈被虎逐来师以杖约住其虎后号龟洋也续有一僧近从钟陵至举马大师意旨师曰吾得马大师之旨临迁化时垂训有偈曰八十年来辩东西如今不要白头公非长非短非大小还与诸人性相同来无去兼无住了却本来自性空偈毕俨然而寂塔于正堂后二十载塔下有水淹浸乃发看见师全身水中而浮闽王闻之将辇取于府庭供养拟造塔安士庶瞻敬师放气阖府皆闻闽王乃焚香启告如若却复故山乞收气师乃放香气阖廓皆瞻礼当时厚宣什物仍安存现在本塔陈陈禅师师讳慧忠仙游县人也俗姓陈九岁诣龟洋庵出家剃度后便游方遇庵和尚问离自何方师云六眸峰庵还具六通不师云患非重瞳便复故山遇会昌沙汰避而几乎五六年后宣宗中兴师曰古之有言上昇道士不受箓成佛沙弥不具戒遂午而不粒不宇而禅终此山门人葬于沈禅师之东隅二百步士庶皆云龟洋二真至今香灯不绝祈祷灵应不少亦是黄先辈制碑文黑磵和尚黑和尚嗣马大师在洛东问如何是密室师云截耳卧街如何是密室中人师以手搥胸闭魔巖和尚闭魔巖和尚嗣马大师师常提杈子每见僧参蓦项便杈云那个魔魅教你出家那个魔魅教你受戒那个魔魅教你行脚道得亦杈下死道不得亦杈下死速道速道其无对师便打趁出庞居士庞居士嗣马大师居士生自衡阳因问马大师不与万法为侣者是什摩人马师云待居士一口吸尽西江水我则为你说居士便大悟便去库头借笔砚造偈曰十方同一会各各学无为此是选佛处心空及第归而乃驻泊参承一二载间遂不变儒形心游像外旷情而行符真趣浑迹而卓越人间寔玄学之儒流乃在家之菩萨初住襄阳东巖后居郭西小舍唯将一女扶侍制造竹漉篱每令女市货以遣日给平生乐道偈颂可近三百余首广行于世皆以言符至理句阐玄猷为儒彦之珠金乃缁流之箧宝略陈一二余不尽书偈曰心如境亦如无实亦无虚有亦不管无亦不居不是贤圣了事凡夫又偈曰看经须解义解义始修行若依了义教即入涅槃城如其不解义多见不如盲缘文广占地心牛不肯耕田田皆是草稻从何处生又偈曰易复易即此五蕴有真智十方世界一乘同无相法身岂有二若舍烦恼觅菩提不知何方有佛地又偈曰无贪胜布施无痴胜坐禅无嗔胜持戒无念胜求缘昼现凡夫事夜来安乐眠寒时向火坐火寔本无烟不怕黑暗女不求功德天任运生方便皆同般若舡若能如是学功德实无边又偈曰世人嫌庞老庞老不嫌他开门待知识知识不来过一丸疗万病不假药方多又偈曰心若如神自虚不服药病自除病既除自见莲华如意珠无劳事莫驱驱智者观财色了知如幻虚衣食支身命相劝学如如时至移庵去无物可盈余又偈曰贪嗔不肯舍徒劳读释言看方不服药病从何处除取空空是色取色色无常色空非我有端坐见家乡又偈曰人有一卷经无相复无名无人解转读有我不能听如能转读得入理契无生非论菩萨道佛亦不要成居士临迁化时令女备汤水沐浴着衣于床端然趺坐付嘱女已告曰你看日午则报来女依言看已报云日当已午而日蚀阳精居士云岂有任摩事遂起来自看其女寻则据床端然而化父见之云俊哉吾说之在前行之在后因此居士隔七日而终矣祖堂集卷第十五祖堂集中支出版社祖堂集卷第十六江西下卷第三曹溪第三代法孙南泉南泉和尚嗣马大师在池州师讳普愿姓王新郑人也母孕之时不喜荤血至德二年投密县大隗山大慧禅师受业后参大寂密掌灵符池阳宣城廉使陆亘请下礼事大弘真教师每上堂云近日禅师太多生觅一个痴钝底不可得阿你诸人莫错用心欲体此事直须向佛未出世已前都无一切名字密用通无人觉知与摩时体得方有小分相应所以道祖佛不知有狸奴白牯却知有何以如此他却无如许多般情量所以唤作如如早是变也直须向异类中行又如五祖大师下有五百九十九人尽会佛法唯有卢行者一人不会佛法他只会道直至诸佛出世来只教人会道不为别事江西和尚说即心即佛且是一时间语是止向外驰求病空拳黄叶止啼之词所以言不是心不是佛不是物如今多有人唤心作佛认智为道见闻觉知皆云是佛若如是者演若达多将头觅头设使认得亦不是汝本来佛若言即心即佛如兔马有角若言非心非佛如牛羊无角你心若是佛不用即他你心若不是佛亦不用非他有无相形如何是道所以若认心决定不是佛若认智决定不是道大道无影真理无对等空不动非生死流三世不摄非去来今故明暗自去来虚空不动摇万像自去来明镜何曾鉴阿你今时尽说我修行作佛且作摩生修行但识取无量劫来不变异性是真修行有人拈问三世诸佛为什摩不知有师云争肯你喃喃进曰狸奴白牯为什摩却知有师云似他即会师又时谓众曰会即便会去不会即王老师罪过师初住庵时有一僧到师向僧云某甲入山去一饷时为某送茶来其僧应喏其僧待师去后打破家具杀却火长伸瞌睡师小时归见僧睡师向他身边伴睡其僧便起发去师后住得数年谓众曰我初住庵时有个灵利僧如今却不见师问僧空劫中还有人修行也无对云有师云是阿谁对曰良钦师曰居何国土僧无对曹山代云若与摩不是良钦报慈代云若与摩则自出来相访长沙代云居常寂光土师有时云我行脚时有一个老宿教某甲道返本还源噫祸事也我十八上解作活计三乘十二分教因我所有如今我向三乘十二分教且不是所以解修行底人不落因果不解修行底人落他因果陆亘大夫问弟子从六合来彼中还有专甲身也无师云分明记取已后举似作家千顷寺院主到师问汝和尚在日如许多债负教什摩人还院主无对师代云教和尚一时还却道吾代云把将来石霜代云他无人天什摩债负师欲顺世时向第一座云百年后第一不得向王老师头上污第一座对云终不敢造次师云或有人问王老师什摩处去也作摩生向他道对云归本处去师云早是向我头上污了也却问和尚百年后向什摩处去师云向山下檀越家作一头水牯牛去第一座云某甲随和尚去还许也无师云你若随我衔一茎草来僧问逍遥如何是一头水牯牛逍遥云一身无两役进曰如何是衔一茎草来逍遥云新旧添不得僧云还许学人承当也无逍遥云你若承当衔铁负鞍又僧问曹山只如水牯牛成得个什摩边事曹山云只是饮水喫草底汉僧云此莫便是沙门边事也无曹山云此是沙门行李处不是沙门边事僧云如何是沙门边事曹山云不见有祖佛进曰如何是沙门行李处曹山云常在尘中又问如何是沙门相曹山云尽眼看不见僧云还被搭也无曹山云若被搭则不是沙门相如何是沙门行李处曹山云头上戴角身上被毛僧云此人得什摩人力曹山云终日得他力只是行不住僧云此人以何为贵曹山云头上不戴角身上不被毛又问沙门行与行李处是一是二曹山云亦一亦二如何是一曹山云杀佛杀祖如何是二曹山云被毛戴角又问从凡入圣则不问从圣入凡时如何曹山云成得个一头水牯牛如何是水牯牛曹山云朦朦膧膧地僧云此意如何曹山云但念水草余无所知僧云成得个什摩边事曹山云只是逢水喫水逢草喫草又问如何是一头水牯牛曹山云不证圣果如何是衔一茎草来曹山云毛羽相似师又时拈起毬子问僧那个何似这个对云不似师云你什摩处见那个便道不似对云若约某甲见处和尚亦须放下手中物师云许你具一只眼洞山代云若见则似他去师行脚次问村路此路到什摩处村公对云脚下底是什摩师云到岳不村公如许多时又觅在师云有茶不对云有师云觅一垸茶得不对云觅则不得但来师示众曰王老师要卖身阿谁买僧对云某甲要买师云他不作贱亦不作贵你作摩生买僧无对安国代云与摩则嘱专甲去也问师归丈室将何指南师云昨夜三更失却牛天明失却火作摩生是失却牛师云未问已前会取作摩生是失却火师云但知就人觅取问祖祖相传合传何法师云一二三四五师问陆亘太夫十二时中作摩生对云寸丝不挂师云堪作什摩夫云什摩处有过师云还闻道有道之君不纳有智之臣问牛头未见四祖百鸟衔花供养时如何师云只为步步踏佛见后为什摩不来师云直饶不来犹较王老师一线道在师与归宗同行二十年行脚煎茶次师问从前记持商量语句已知离此后有人问毕竟事作摩生归宗云这一片田地好个卓庵师云卓庵则且置毕竟事作摩生归宗把茶铫而去师云某甲未喫茶在归宗云作这个语话滴水也消不得有人问和尚住此间来还见作家也无师云作家则不见两个石牛闘入海直至如今不得有人拈问龙花只如南泉与摩道意作摩生龙花云谁敢向这里出头师持钖到韶州刺史问十二种头和尚是第几种师乃振钖一下刺史再问师云大钝生师敲绳床谓众云大众共他语话对云却请和尚共他语话师云我不共他语话僧云为什摩不共他语话师云不辞共他话话恐他不解语师又时曰若是文殊普贤昨夜三更各打二十棒趁出院了也赵州对云和尚合喫多少棒师云王老师有什摩罪过赵州礼拜出去师谓赵州云江西马大师道即心即佛老僧这里则不与摩道不是心不是佛不是物与摩道还有过也无赵州礼拜出去赵州在楼上打水师从下过赵州以手攀栏县脚云乞师相救师踏道上云一二三四五赵州云谢师指示南泉山下有僧住庵有人向他道此间有南泉近日出世何不往彼中礼拜去庵僧云任你千圣现我终不疑得有僧举似师师令赵州看他赵州到庵便礼拜起来从东边过西边立从西边过东边立此僧总不动赵州又拔破帘其僧亦不动赵州归举似师师云我从来疑他师问黄蘗笠子太小生黄蘗云虽然小三千大千世界总在里许师云王老师你黄蘗无对后有人举似长庆长庆代云欺敌者亡保福代曰洎不到和尚此间有人问曰三身中阿那个最尊师云三只投子掷下失却一个有僧问古人道摩尼珠人不识如来藏里亲收得如何是如来藏师云王老师共你与摩来去是藏进曰不来不去时如何师云亦是藏如何是珠师唤僧僧应喏师云去你不会有人到归宗归宗问从什摩处来对云从南泉来归宗云有什摩佛法因缘对云和尚上堂告众曰夫沙门者须行畜生行若不行畜生无有是处归宗沈吟底僧便问只如南泉意如何归宗云虽然畜生行不受畜生报其僧却归举似师师云实与摩道摩僧云实也师云孟八郎又与摩去赵州问知有底人向什摩处休歇去师云向山下作一头水牯牛去赵州云谢和尚指示问如何是菩萨意旨师云黑如漆僧云眼在何处师云明如日僧辞时问学人到山下有人问着和尚近日如何作摩生祗对师云但向他道解相扑僧云作摩生相扑师答云一拍双泯问父母未生时鼻孔在什摩处云如今已生也鼻孔在什摩处沩山别云则今阿那个是鼻孔有僧在师身边叉手立师云太俗生僧又合掌师云太僧生僧无对问十二时中以何为境师云何不问王老师僧云问了也师云还曾与你为境摩师见院主遂唤院主便近前叉手而立师云佛九十日在忉利天为母说法优填王思佛故教目连神通三转摄匠人往彼彫得三十一相唯有梵音相彫不得院主便问如何是梵音相师云赚杀人僧见雀儿啄生问师为什摩得与摩忙师便脱鞋打地一下僧云和尚打地作什摩师云趁雀儿师问院主忽有人问王老师什摩处去你作摩生道院主无对曹山代云但道作摩疏山代云待有去处则向和尚道问如何是涅槃师云清犹清急犹急浮沙何处停僧拈问如何是清犹清师云混他一点不得如何是急犹急师云转目看不见如何是浮沙何处停师云金屑虽贵眼里着不得师问黄蘗定慧等学明见佛性此理如何黄蘗云不依一物师云莫便是长老家风也无蘗云不敢师云浆水钱则且置草鞋钱教阿谁还师又问长老什摩年中受戒蘗云威音王佛同时受戒师云威音王佛是我儿孙黄蘗却问和尚什摩年中受戒师云这后生莫礼黄蘗无对师又问白银为地黄金为壁此是什摩人居止处蘗云圣人居止处师曰更有一人居什摩处蘗云我则道不得师云王老师却道得蘗云便请道师云王老师罪过师共归宗行次归宗先行师落后忽见大虫草里出师怕不敢行便唤归宗归宗转来一喝大虫便入草师问师兄见大虫似个什摩归宗云相似苗儿师云与王老师犹较一线道归宗却问师弟见大虫似个什摩师云相似大虫道吾到南泉师问曰阇梨名什摩道吾对云圆智师云智不到处作摩生道吾对云切忌说着师问曰灼然说着则头角生也却后三五日间道吾与云嵒相共在僧堂前把针师行游次见道吾依前问智阇梨前日道智不到处切忌说着说着则头角生也如今合作摩生行李道吾便抽身起却入僧堂内待师过后却出来云嵒问道吾和尚适来问何不祗对道吾云师兄得与摩灵利云嵒却上和尚处问适来和尚问智师弟这个因缘合作摩生祗对师云他却是异类中行云嵒云作摩生是异类中事师云岂不见道智不到处切忌说着说着则头角生唤作如如早是变直须向异类中行云嵒亦不先道吾念言他与药山有因缘矣便却共他去药山药山问阇梨到何处来嵒云此去到南泉来药山云南泉近日有什摩方便示诲学徒云嵒举似前话药山云汝还会他这个时节也无云嵒云某甲虽在他彼中只为是不会他这个时节便特归来药山大笑云嵒便问作摩生是异类中行药山云我今日困汝且去别时来嵒云某甲特为此事归来乞和尚慈悲药山云阇梨且去老僧今日身体痛别时却来云嵒礼拜了便出去道吾在方丈外立听闻他不领览不觉知咬舌得血却后去问师兄去和尚处问因缘和尚道个什摩嵒云和尚并不为某甲说道吾当时低头不作声在后各在别处住至临迁化时见洞山密师伯来道吾向师伯说云嵒不知有这一则事我当初在药山时悔不向他说虽然如此不违于药山之子道吾却为师伯子细说此事师问僧什摩处去对云山下去师云第一不得谩王老僧对云终不敢谩和尚师遂将瓶喷水云是多少僧无对师代云非师本有又云非和尚境界保福代云和尚他一斗米失却半年粮师问黄蘗去什摩处对云择菜去师云将什摩择黄蘗竖起刀子师云只解作客不解作主自代云更觅则不得有僧拈问长庆与古人作主如何道长庆便咄之僧拈问顺德南泉见黄蘗去什摩处意旨如何顺德云也是黄蘗招致得僧云只如黄蘗后与摩祗对南泉还得也无德云且自付则得僧云只如对南泉作摩生道德云汝作南泉来僧云将什摩择德放下刀师有一日法堂上坐忽然喝一声侍者惊讶上和尚处看并无人大师曰汝去涅槃堂里看有一僧死也无侍者到于半路逢见涅槃堂主着纳衣走上来侍者云和尚教专甲看涅槃堂里有一人死也无堂主对曰适来有一僧迁化特来报和尚两人共去向和尚说停腾之间更有一人来报和尚云适来迁化僧却来也和尚问其僧病僧道什摩其僧云要见和尚师便下涅槃堂里问病僧适来什摩处去来病僧云冥中去来师曰作摩生僧云行得百里地脚手痛行不得又渴水忽然有玉女唤入大楼台阁上某甲行乏辛苦欲得上楼阁始上次傍有一个老和尚喝某甲不许上才闻喝声则便惊讶抽身仰倒今日再得见和尚也师喝啧云可谓好楼阁若不遇老僧洎入火客屋里造猪从此后其僧修福作利益日夜不停直到手指三分只有一分底年到七十后坐化而去也唿为南泉道者也有一日其道者提篮子摘梨盛篮次师问篮里底是什摩道者便覆却篮子僧拈问龙花只如道者覆却篮子意旨如何龙花云阇梨举不圆有讲经论大德来参师师问教中以何为体对云如如为体师云以何为极则对云法身为极则师云实也无对云实也师云唤作如如早是变也作摩生是体大德无对因此索上堂云今时学士类尚辩不得岂弁得类中异类中异尚弁不得作摩生辩得异中异唤作如如早是变也直须向异类中行赵州和尚上堂举者个因缘云这个是先师勘茱萸师兄因缘也有人便问如何是异中异赵州云直得不被毛不戴角又勿交涉师大和八年甲寅岁十二月二十五日迁化春秋八十七僧夏五十九矣刘轲撰碑铭矣净修禅师赞曰出世南泉为大因缘猫牛委有佛祖宁传高提线道异却言诠赵州入室其谁踵焉沩山沩山和尚嗣百丈在潭州师讳灵祐福州长溪县人也姓赵师小乘略览大乘精阅年二十三乃一日叹曰诸佛至论虽则妙理渊深毕竟终未是吾栖神之地于是杖钖天台礼智者遗迹有数僧相随至唐兴路上遇一逸士向前执师手大笑而言余生有缘老而益光逢潭则止遇沩则住逸士者便是寒山子也至国清寺拾得唯喜重于师一人主者呵啧偏党拾得曰此是一千五百人善知识不同常矣自尔寻游江西礼百丈一凑玄席更不他游师有时谓众曰是你诸人只得大识不得大用有一上座在山下住仰山自下来问和尚与摩道意作摩生上座云更举看仰山举未了被上座踏倒却归来举似师师吽吽而笑师与仰山语话次师云只闻汝声不见子身出来要见仰山便把茶树摇对师云只得其用不得其体仰山却问某甲则任摩和尚如何师良久仰山云和尚只得其体未得其用师云子与摩道放你二十棒师问道吾见火不吾云见师云见从何起道吾云除却行住坐卧更请一问有僧礼拜师师作起势僧云请和尚不起师云未曾坐不要礼僧云某甲未曾礼师云何故无礼师临迁化时示众曰老僧死后去山下作一头水牯牛胁上书两行字云沩山僧某专甲与摩时唤作水牯牛唤作沩山僧某专甲若唤作沩山僧又是一头水牯牛若唤作水牯牛又是沩山僧某专甲汝诸人作摩生后有人举似云居云居云师无异号曹山代云唤作水牯牛师有时与仰山净瓶仰山才接师乃缩手云是什摩仰山云和尚见什摩师云你若任摩因何更就我觅仰山云虽然如此人义途中与和尚提瓶挈水亦是本分师过净瓶与仰山又问如何是西来意师云太好灯笼山云莫只这个便是也无师云这个是什摩仰山云太好灯笼师云果然不见师与仰山行次师指枯树子云前头是什摩仰山云只是个枯树子师指背后插田公云这个公向后亦有五百众隐峰到沩山于上座头放下衣钵师闻师叔来先具威仪来相看隐峰见师来便倒佯睡师归法堂隐峰便发去师问侍者师叔在摩对云去也师云师叔去时道什摩对云无语师云莫道无语其声如雷德山行脚时到沩山具三衣上法堂前东觑西觑了便发去侍者报和尚云适来新到不参和尚便发去师云我早个相见了也师令侍者唤第一座第一座来师云我唤第一座干阇梨什摩事曹山代云和尚若教侍者唤但恐不来师问云嵒承你久在药山是不对云是师云药山大人相如何对云涅槃后有师云如何是涅槃后有对云水洒不着云嵒却问百丈大人相如何师云魏魏堂堂炜炜煌煌声前非声色后非色蚊子上铁牛无你下觜处沩山提物问仰山正与摩时作摩生仰山云和尚还见摩沩山不肯却教仰山问正与摩时作摩生师云正与摩时亦无作摩生师却云与摩道亦不得从此而休隔数年后仰山有语举似师云切忌素着师闻云停囚长智仰山在沩山时看牛次第一座云百亿毛头百亿师子现仰山与第一座便举前话问适来道百亿毛头百亿师子现岂不是上座云是仰山云毛前现毛后现上座云现时不说前后仰山便出去师云师子腰折也洞山问和尚在此间住有什摩学禅契会底人师云某甲初住此山有一人是石头之孙药山之子仰山从田中归师云田中有多少人仰山遂插下锹子叉手而立师云今日南山大有人刈茆有人问顺德只如沩山道南山大有人刈茆意作摩生顺德云狗衔赦书诸臣避路师问云嵒寻常道什摩对云某甲父母所生口道不得僧问某甲欲奉师去时如何师云向他道直须绝渗漏去始得似他僧云还得不违于尊旨也无师云向他道第一不得道老僧在这里云嵒到沩山沩山泥壁次问有句无句如藤倚树树倒藤枯时作摩生云嵒无对举似道吾道吾便去到沩山师便置前问问未了道吾便夺云树倒藤枯时作摩生师不对便入房丈师向仰山云寂阇梨直须学禅始得仰山便作摩生学师云单刀直入僧拈问石门只如沩山与摩道意作摩生石门便顾示有京中大师到沩山参和尚后对坐喫茶次置问当院有多少人师云有千六百人大师云千六百人中几人得似和尚师云大师与摩问作什摩大师云要知和尚师云于中也有龙亦有现人大师便问众僧三界为鼓须弥为搥什摩人击此鼓仰山云谁击你破鼓大师搜觅破处不得因此被纳学禅有人拈问报慈什摩处是破处报慈云什摩年中向你与摩道僧云毕竟作摩生报慈便打一下师与仰山游山一处坐老衔红柿子来放师面前师以手拈来分破一片与仰山仰山不受云此是和尚感得底物师云虽然如此理通同规仰山危手接得了便礼谢喫师匡化四十二年现扬宗教自大中七年癸酉岁示化春秋八十三僧夏六十四谥大圆禅师清净之塔黄蘗黄蘗和尚嗣百丈在高安县师讳希运福州闽县人也自少于黄蘗寺出家身长七尺额有肉珠闶阆天生不拘小节初与二三时流游天台山在途偶接一僧与师同道言笑便同囊故道到溪遇时水汎涨遂阻步而暂息其僧频催师而共渡师不疑之云要渡但自渡其僧敛衣蹑波而渡至彼岸已顾招手令师渡焉师乃呵云这贼汉悔不预知若知则便打折脚其僧叹曰大乘器者哉吾辈不及也言已忽然而隐后游上都因行分卫而造一门云家常屏后有老女云和尚太无猒生师闻其言异探而拔之云犹未得何啧无猒女云只这个岂不是无猒师闻驻而微笑阿婆睹师容仪堂堂特异常僧遂命入内供以斋喰毕询问参学行止师不能隐竭露见知阿婆提以再举微师则玄门顿而荡豁师重致言谢拟欲师承阿婆曰吾是五障之身故非法器吾闻江西有百丈大师禅林郢匠特秀群峰师可诣彼参承所贵他日为人天师法不轻未耳后人传说此婆少年曾参见忠国师也师遂依言而造百丈礼而问从上相承之事和尚如何指示于人百丈良久师曰不可教后人断绝去也百丈云我本将谓汝是一个人遂起入丈室欲掩其户师云某甲来只要这个印信足矣丈言若然者他后不得辜负于吾师遂驻泊延于时岁后居黄蘗山玄徒竞凑法鼓震于寰中缁素奔风智炬扬于海内高安县令见已方乃稽首泯伏而有诗赞曰曾传达士心中印额有圆珠七尺身挂钖十年栖蜀水浮盃今日渡漳滨一千龙象随高步万劫香花结胜因愿欲事师为弟子不知将法付何人僧问如何是西来意师打之师谓众曰是你诸人患颠那作摩把棒一时趁出云尽是一队喫酒糟汉与摩行脚笑杀人去兄弟莫只见八百一千人处去那里不可只热闹这个老汉行脚时或遇着草根下有个老汉便从顶上啄一下锥看他若识痛痒便将布袋盛米供养他古人个中总似你与摩容易何处更有今日事也兄弟行脚人亦须着子精神好汝还知大唐国内无禅师有人问诸方尊宿尽皆匡化和尚为什摩道无禅师师云不道无禅只道无师又云阇梨可不见马大师下有八十八人坐道得马大师真正法眼者只有一二庐山是一人夫出家者须知有从上来事不见四祖下有牛头融大师横说竖说未知有向上一捩子若有此眼脑不妨弁得邪正宗傥当人事不能会得但知念言语学向皮袋里到处便道我会禅会道还替得你轮摩轻忽老宿入地狱如箭射我亦见汝行脚人入门便识得汝了也还知摩诸人亦须在意急急努力莫只拟取次容易事持一片衣口食过一生明眼人笑你久后总被俗汉弄将去在切须自看近远且是阿谁面上事若会则便会若不会则散去珍重保福举师语云不道无禅只道无师福拈问殿主作摩生是与禅为师底人殿主指和尚手中杖云某甲惜这个柱杖保福不肯殿主却问作摩生是与禅为师底人福云我不惜这个柱杖莲花在漳州报恩时僧问只如保福道不惜柱杖意作摩生报恩云他大意则是只是无凭执僧云只如有凭执意作摩生报恩云惜柱杖则不肯僧却问作摩生是与禅为师底人报恩乃放下柱杖归方丈僧问鼓山只如莲花放下柱杖意作摩生师云什摩所在僧云只如事在放下柱杖处事在归方丈处鼓山趁出云莫向这里出头保福闻举云更有一般底锥又锥不动召又召不应此人作摩生委得虚之与实翠嵒云兄则乞米某甲则拾柴保福云与摩则坼布袋造浴着师行脚时到盐官盐官有一日云色即是空空义不成空即是色色义不成师出来问承和尚有言色即是空空义不成空即是色色义不成岂不是和尚与摩道盐官云是也师敲禅床云这个是色阿那个是空盐官不对师令八百来人到洪州见州主州主手执越杖便问师这个是什摩字师云欠一点便掴州主便礼拜为师裴相公有一日微微底不安非久之间便死师恰在宅里不抛相公头边底坐看相公相公无限时却惺惺后说冥中事某一入冥界有脚不曾行有眼不曾见行得个四五十里困了忽然见一池水某甲拟欲入池有一个老和尚不与某甲入池里便喝因此再见和尚师云若不遇老僧相公洎合造龙师又时握拳云诸方老宿性命在这里放也得不放也得僧拈问招庆诸方老宿性命在这里要放也得不要放也得如何是要放底事庆云恕你此问如何是不要放底事招庆云好与二十打自余未睹行录谥断际禅师广业之塔西林操西林操和尚嗣百丈师与大沩行次忽然见驴喫草师取驴喫底草向大沩云吽吽大沩两手托地便造驴声师喝云这畜生大沩云适来见什摩师便掴有人拈问龙花作摩生道则免得操禅师掴花云洎一向自余不究化缘终始矣古灵和尚古灵和尚嗣百丈在福州师自少于福州大中寺出家及至为僧游参百丈盘泊数年密契玄旨后归省侍本师思欲发悟以报其恩而俟方便偶因一日为师澡浴去垢之次抚师背曰好个佛殿而佛不圣其师乍闻异语头看之弟子曰佛虽不圣且能放光师深疑而不能问后得一日新煳窗其日照窗陪明师于窗下看经次蝇子竞头打其窗求觅出路弟子侍立云多少世界如许多广阔而不肯出头撞故纸里驴年解得出摩师闻此语放下经卷问汝行脚来见何人得何事意前后见汝发言盖不同常汝子细向吾说看弟子见问恰称本意为说百丈大师指授禅门心要灵光洞耀迥脱根尘体露真常不拘文字心性无染本自圆明离却妄缘则如如佛师于言下万机顿息叹曰不可思议吾本闻佛将谓独一今始返照心源有情皆尔因为同流曰我弟子行脚得上人法我欲返答其恩汝当佐助众为备筵敷法座毕请弟子昇座略演百丈宗教众闻所未闻悉皆忻庆师谓弟子曰吾为汝剃发之师汝今为吾出世之师吾今返礼汝以答其恩耳弟子下座曰此乖世礼事不可也师若然者当应面西遥礼百丈为师即是同道不异也师则从之遥礼百丈为师弟子后住古灵山因为古灵和尚焉聚徒十数年间临迁化时剃发澡浴焚香声钟集众告云汝等诸人还识得无声三昧不众曰不识请师指示师曰汝等静思静虑谛听谛听师乃端坐而告寂性空和尚石霜性空和尚嗣百丈在吉州僧问如何是西来意师曰如人在百丈井中不假寸绳出得此人我则为答西来意僧云与摩则湖南近日亦有畅和尚为师僧东话西话师唤沙弥拽出这个死尸着自外未究终始矣祖堂集卷第十六祖堂集中支出版社祖堂集卷第十七江西下卷第四曹溪第四代法孙大慈大慈和尚嗣百丈在抚州师讳寰中有僧辞师问什摩处去对云江西去师云将取老僧去得摩对云非但和尚更有过于和尚者不能得将去后有人举似洞山洞山云但道得师上堂云说取一丈不如行取一尺说取一尺不如行取一寸说取那行处行取那说处有人举似洞山洞山便欢喜云大慈和尚为物情切僧便问彼中则如此此间还有也无洞山云有僧云若与摩则便请洞山云行取那说不得处说取那行不得处洞山又云离此二途作摩生僧对云离此二途请师不问洞山云海上功秀又作摩生对云石人唱歌幻人抚掌有人举似云居云居云行时无说路说时无行路不说不行合行什摩路有人举似乐浦乐浦云行说俱到本事无行说俱不到本事在又云大慈和尚则古佛洞山和尚则细师又闻举云作家师行脚时三人同行逢见女人收稻次问退山路何处去女人云蓦底去师云前头水深过得摩女云不湿脚师云上岸稻得与摩好下岸稻得与摩勿次第女云下岸稻总被螃蟹喫却师云太香生女云无气息师云住在什摩处女云只在这里三人到屋里其女见来点一瓶茶排批了云请上座用神通喫三人不敢倾茶女云看老婆呈神通去也拈起盏子便泻行荼自外未睹行录不决化缘终始性空禅师定慧之塔福州西院福州西院和尚嗣百丈师讳大安福州福唐县人也未睹行状不知姓族自少于黄蘗寺出家乃至为僧本拟听习因在洪州招提偶闻行脚僧举百丈一二句玄机似少省觉从尔便造百丈既睹盛筵深称志慕礼问百丈曰学人欲求识佛如何是佛百丈云太似骑牛觅牛师云识得后如何百丈云如人骑牛至家师云未审始终如何保任则得相应去百丈云譬如牧牛之人执鞭视之不令犯人苗稼师从兹领旨顿息万缘性好辛勤少亲言论更不寻经讨论放旷任情夜则山野头昼则倍加执役后随祐禅师同创沩山则十数年间僧众犹小师乃头头耕耨处处劳形日夜忘疲未尝辄暇沩山见而语曰安汝少劳役师云待和尚觏五百众安则休也不久之间僧众果至五百师乃劳心顿摆或坐房廊凝如株杌或入灵洞月十不归如痴似狂三十余祀夜在第二第三座间有同流私睹其身燄尔通光众人佥曰定光佛矣问黄巢军来和尚向什摩处回避师云五蕴山中僧云忽被捉着时作摩生师云恼乱将军恼乱将军问此阴已谢彼阴未生时其中事如何师曰此阴未谢时阿那个是大德对云不会师云此阴未谢尚不会问与摩时事作什摩有俗官问佛在什摩处师云不离心地又问双峰上人有何所得师云法无所得设有所得得于本得问大用现前不存轨则时如何师云用得便用其僧裸形遶师三匝师云向上何不道取僧才拟开口师打之云这野狐情罗汉和尚拈问僧当此之时作摩生免得被他喝出僧对云便抽身出去罗汉云落嵴棒又作摩生僧却回头今日赖遇某甲罗汉云识得阇梨骨也问一切施为尽是法身用如何是法身师云一切施为尽是法身用问离却五蕴如何是本来身师云地水火风受想行识这个是五蕴有僧到大沩师指面前狗子云明明个明明个僧便问师既是明明个为什摩刺头在里许师云有什摩罪过有人举似雪峰雪峰云沩山是古佛也师又时上堂云汝诸人来就安觅什摩若欲得作佛汝自是佛担却一个佛傍家走渴鹿趁阳燄相似何时得相应去阿你欲得作佛汝但无如许多颠倒攀缘妄想恶觉垢欲不净众生之心则汝便是初心正觉佛更去何处别讨所以安在沩山三十年来喫沩山痾沩山屎不学沩山禅只是长看一头水牯牛落路入草便牵出侵犯人苗稼则鞭打调来伏去可怜生受人言语如今一时变作个露地白牛常在面前终日露迥迥地趁亦不肯去汝道什摩语话汝诸人各自身中有无价大宝从眼门放光照山河大地耳门放光领览一切善恶音响六门昼夜常放光明亦名放光三昧汝自有何不识取影在四大身中内外扶持不教倾侧两脚若子大担得二硕从独木桥上过亦不教伊倒地且是什摩物汝若觅毫发则不可见故志公云内外追寻觅总无境上施为浑大有有人拈问石门古人有言安在沩山三十年来喫沩山痾沩山屎不学沩山禅只是长看一头水牯牛落路入草便牵出侵犯人苗稼则鞭打调来伏去可怜生受人言语如今一时变作露地白牛常在面前终日露迥迥地趁亦不肯去只如今古人与摩道意作摩生石门云昔日话虎尚乃惊如今见虎也不怕僧云古人分上则与摩学人分上如何石门云取我与食驴年得味摩师垂化闽城二十载至中和三年癸卯岁十月二十一日顺化谥圆智大师正真之塔处微和尚处微和尚嗣西堂师问仰山汝名什摩对曰慧寂师曰阿那个是慧阿那个是寂对云只在目前师曰你犹有前后在对曰前后则且置和尚还曾见未师曰喫茶去问三乘十二分教体理得妙是祖师意为复不是祖师意师云三乘十二分教体理得妙何处更有祖师意虽然与摩须向六句外鉴若也鉴不得随声色转也僧云作摩生是六句师曰语底嘿底不嘿底不语底总是总不是元寂雪岳陈田寺元寂禅师嗣西堂在溟州师讳道义俗姓王氏北汉郡人未妊之前其父见白虹入室又母梦中见僧同床而寝觉闻香气芬馥父母愕然共相谓曰据斯嘉瑞必得圣子经于半月知有身因在胎三十九月方始产生分免之旦忽有异僧杖钖到门曰今日所产儿胎可置临河之岪言毕忽然不见遂从僧言将胎埋之大鹿来守终年不去经历人见不起害心因瑞出家法号明寂以建中五年岁次甲子随使韩粲号金让恭过海入唐直往台山而感文殊空闻圣钟之响山见神鸟之翔遂届广府宝坛寺始受具戒后到曹溪欲礼祖师之堂门扇忽然自开瞻礼三遍而出门闭如故次诣江西洪州开元寺就于西堂智藏大师处顶谒为师决疑释滞大师犹若摭石间之美玉拾蚌中之真珠谓曰诚可以传法非斯人而谁改名道义于是头而诣百丈山怀海和尚处一似西堂和尚曰江西禅属东国之僧欤余如碑文桐里东国桐里和尚嗣西堂师讳慧彻谥号寂忍禅师照轮清净之塔实相东国实相和尚嗣西堂师讳洪直谥号证觉大师凝寂之塔慧目山东国慧目山和尚嗣章敬师讳玄昱俗姓金氏东溟冠族父讳廉均官至兵部侍郎妣朴氏胎孕之际梦得殊常以贞元三年五月五日诞生才有童心便知佛事每汲水以供鱼常聚沙而为塔年至壮齿志愿出家既持浮海之囊遂落掩泥之发元和三年遂受具戒长庆四年入于大唐至太原府历居二寺颇志已成随本国王子金义宗奉诏东归以开成二年九月十二日达于本国武州会津南岳实相安之敏哀大王神武大王文圣大王宪安大王并执师资之敬不征臣伏之仪每入王宫必命敷座讲法自开成末结茆于慧目山埵景文大王命居高达寺奇香妙药闻阙必供暑寒裘待时而授九年秋解夏之始忽告门人曰我今岁内法缘当尽你等宜设无遮大会以报百巖传授之恩终吾志也十一月十四日中夜忽尔山谷震动鸟兽悲鸣寺钟击而不响三日十五日未曙遽命侍者撞无常钟胁席而终亨年八十二僧腊六十耳公畿和尚公畿和尚嗣章敬在河中府有人问如何是禅如何是道师云有名非大道是非俱不禅欲知此中意黄叶止啼钱关南南和尚嗣盐官在襄阳师讳道常有乐道歌曰三界兮如燄六道兮如幻圣贤出世兮同电国土犹如水上泡无常生灭频迁变唯有摩诃大般若坚如金刚是可羡软似兜罗大等空极小纤尘不可见拥之令聚而不聚拨之令散而不散侧耳欲闻而不闻瞪目观之不能见歌复歌盘石上笑呵呵自从顿获此明珠帝释轮王都不要不是山僧独施为自古先贤作此调不坐禅不修道任运逍遥只摩好但知万法不干怀无始何曾有生老通晓溟州山故通晓大师嗣盐官法讳梵日鸠林冠族金氏祖讳述元官至溟州都督廉平察俗宽勐临人清风尚在于民谣余列备于传乎其母支氏累叶豪门世称妇范及其怀娠之际梦征捧日之祥爰以元和五年庚寅正月十辰在胎十三月而诞生螺髻殊姿顶珠异相年至一五誓愿出家谘于父母二亲共相谓曰宿缘善果不可夺志汝须先度吾未度也于是落采辞亲寻山入道年至二十到于京师受具足戒净行圆备精勤更励为缁流之龟镜作法侣之楷模洎乎大和年中私发誓愿往游中华遂投入朝王子金公义琮披露所怀公以重善志许以同行假其舟达于唐国既谐宿愿便发巡游遍寻知识参彼盐官济安大师大师问曰什摩处来答曰东国来大师进曰水路来陆路来对云不踏两路来既不踏两路阇梨争得到这里对曰日月东西有什摩障大师曰实是东方菩萨梵日问曰如何即成佛大师答曰道不用修但莫污染莫作佛见菩萨见平常心是道梵日言下大悟殷懃六年后师到药山药山问近离什摩处师对曰近离江西药山曰作什摩来师对曰寻和尚来药山曰此间无路门梨作摩生寻师对曰和尚更进一步即得学人亦不见和尚药山曰大奇大奇外来青风冻杀人欲恣游方远投帝里值会昌四年沙汰僧流毁坼佛宇东奔西走窜身无所感河伯之引道遇山神之送迎遂隐高山独居禅定拾坠菓以充斋掬流泉而止渴形容枯藁气力疲羸未敢出行直踰半载忽梦异人云今可行矣于是强谋前行力未可丈须臾山兽口衔饼食放于座侧虑其故与收而焉后以誓向韶州礼祖师塔不遥千里得诣曹溪香云忽起盘旋于塔庙之前灵鹤倏来嘹唳于楼台之上寺众愕然共相谓曰如此瑞祥实未曾有应是禅师来仪之兆也于是思归故里弘宣佛法却以会昌六年丁卯八月还涉鲸浪返于林亭亭戒月光流玄兔之城皎皎意珠照彻青丘之境暨大中五年正月于白达山宴坐溟州都督金公仍请住山寺一坐林中四十余载列松为行道之廊平石作安禅之座有问如何是祖师意旨答曰六代不曾失又问如何是纳僧所务答曰莫踏佛级切忌随他悟咸通十二年三月景文大王广明元年宪康大王光启三年定康大王三王并皆特迂御礼遥申钦仰拟封国师各差中使迎赴京师大师久蕴坚贞礭乎不赴矣忽于文德二年己酉四月末召门人曰吾将他往今须永诀汝等莫以世情浅意乱动悲伤但自修心不坠宗旨也即以五月一日右胁累足示灭于山寺上房春秋八十僧夏六十谥号通晓大师塔名延徽之塔普化和尚普化和尚嗣盘山在镇州未睹行录不决化缘始终师在市里遇见马步使便相扑势马步使便打五棒师云似则似是则不是师寻常暮宿冢间朝游城市把铃云明头来也打暗头来也打林际和尚闻此消息教侍者探师侍者来问师不明不暗时事作摩生师曰明日大悲院有斋侍者归来举似林际便欢喜云作摩生得见他非久之间普化自上来林际林际便欢喜排批食对坐喫师凡是下底物总喫却林际云普化喫食似一头驴师便下座两手托地便造驴声林际无语师云林际厮儿祇具一只眼后有人举似长庆长庆代林际进语云也且从更作摩生又代普化云被长老申此一问直得酩酩酊酊林际又问大悲菩萨分身千百亿便请现师便掷地卓子便作舞势云吽吽便去又林际上堂师侍立次有一僧在面前立师蓦推倒林际前林际便把杖子打三下师云林际厮儿祇具一只眼又林际与师看圣僧次林际云是凡是圣师云是圣林际便喝咄师便抚掌大笑师得一日手擎函板遶郭辞人云我迁化去众人云集相随东门而出云今日不好二日南门二日西门人众渐小不信第四日北门而出更无一人随之自甓甃门而卒矣麻谷嵩严山圣住寺故两朝国师嗣麻谷法号无染庆州人也俗姓金氏以武烈大王为八代之祖大父名周川品在真骨位居韩粲高曾皆为相为将父名范清族品降于真骨一等乡谈得难母华氏梦感循臂天人垂授藕花因此有娠又时梦中胡道人授十戒为胎教过而诞焉以十二岁落染于雪岳五色石寺有法性禅师尝扣楞伽门于其中夏大师事师数年长庆之初入唐到佛爽寺问道如满印可于江西之印而应对有色曰吾阅人多矣罕有如是东国人他日中国失禅之时将问之东夷焉又到麻谷宝彻和尚处服勤执役无看所择人所难者必能易之众人目曰禅门之中异德高行彻公曰我师马和尚诀我曰若得东人可目击者畎渠道中俾慧水丕胃于海隅为德非浅师言在耳吾喜汝来今印焉俾寂禅俟于东土往钦哉已得心珠于麻谷会昌六年归本国大中元年始就居于嵩严山圣住寺僧徒千众名震十方于是大师吐珠于嵩严寺内授印于祖师根中繇是两朝圣主天冠倾于地边一国臣寮头面礼于足下大师禅定之余暇应求之机缘有人问曰无舌土中无师无弟何故从西天二十八代至于唐代六祖传灯相照至今不绝耶答曰皆是世上流布故不是正传问曰一祖师中具二土耶答曰然也是故仰山云两口一无舌即是吾宗旨问曰一祖师中见二土如何答曰正传禅根不求法故师亦不饷是为无舌土也应实求法之人用假名言之说是名有舌土矣然则文考康王以为事师然后定康大王即位皆承前规奉迎然而年当九十不能上阙国师以文德元年畅月二十七日示灭谥号大朗慧大师白月葆光之塔天龙和尚天龙和尚嗣大梅未睹行录不决化缘始终正原和尚正原和尚嗣五洩同住龟山姓蔡宣州南陵县人也贞元十五年落发于当州借山元和丁酉岁建州干元寺受具师灵苗间出道器混成桂芳少以呈香松柏新而见节始从稚子不狎朋游寻会稽之藂林契五洩之密印师有偈曰沧溟几度变桑田唯有虚空独湛然已到岸人休恋筏未曾度者任须舡又云寻师认得本心源两岸俱玄一不全是佛何须更求佛只因从此便忘言又云忍仙林下坐禅时曾被歌王截四支况我圣明无此事只令休道亦何悲又云心本绝尘何用洗身中无病岂求医欲知是佛非身处明镜高悬未照时师亨龄七十八为僧五十四夏谥性空大师惠观之塔后至天祐二年龙集乙丑八月闽王重建塔凡是国家祈祷灵应生民迄至于今香灯续焰天龙仰卫士庶倾瞻号龟山二真身至梁开平四年庚午岁省邢制碑文矣芙蓉芙蓉和尚嗣归宗在福州师讳灵训福州候官县人也姓危初参见归宗问如何是佛宗云向你道你还信不对曰和尚若道那敢不信宗云信即是佛即汝便是师云如何保任宗云一翳在目空花乱堕师领受玄旨便创芙蓉住持严整海内闻名入灭之后谥弘照大师圆相之塔岑和尚岑和尚嗣南泉在湖南未睹实录不决化缘始终问如何是诸佛师师云不可拗直作曲问如何是向上一路师云一里二里僧云请师道师云三里四里问如何是学人心师云尽十方世界是汝心僧云与摩则学人无着身处师云是汝着身处僧云如何是学人着身处师云大海水深又更深僧云学人不会师云鱼龙出没任昇沈问古人有言动是法王苗寂是法王根如何是法王根师指露柱云何不问取大士僧云如何是法王苗师云道什摩道什摩问学人不据地时如何师云向什摩处安身立命僧云学人却据地时如何师云拽出死尸问如何是本来地师云一步两步僧云本来地是地不是地师云三步四步会和尚云未有诸圣已前作摩生师云鲁祖开堂亦与师僧东话西话三圣和尚问请和尚说向上师云阇梨眼瞎耳聋作什摩问如何是玄旨师云虚空道得僧云虚空常道还有断时也无师云徒劳念静问请和尚道师云不可重道问如何是沙门眼师云长长出不得又云成佛成祖出不得六道轮亦出不得汝道出什摩不得僧便问未审出什摩不得师云昼见日夜见星僧云学人不会师云妙高山色青又青问如何是异类师云尺短寸长寸长尺短问上上人相见时如何师云如死人手如何是上上人行李处师云如死人眼问如何是无情说法师指东边露柱云这个师僧说得僧云什摩人得闻师指西边露柱云这个师僧得闻僧云师还闻摩师云我若闻则教谁举师示众云富贵则易贫穷则难又云今时禅师祇识得天子终不识未作天子已前师劝学偈曰万丈竿头未得休堂堂有路少人游禅师欲达南泉去满目青山万万秋问如何是平常心师云要眠则眠要坐则坐僧云学人不会师云热则取凉寒则向火问有人问和尚和尚则随问答话总无人问时和尚如何师云困则睡健则起僧云教学人向什摩处领会师云夏天赤骨身冬天须得被问南泉迁化向什摩处去师云东家作驴西家作马僧云学人不会师云要骑则骑要下则下师诫斫松竹人偈曰千年竹万年松枝枝叶叶尽皆同为报四方参学者动手无非触祖翁师投机偈曰处处真处处真尘尘尽是本来人真实说时声不现正体堂堂没却身问如何是西来祖教师良久学人不敢进语师令侍者去会和尚处问和尚见南泉后如何会和尚良久侍者进云未见南泉已前事如何会和尚云不可别更有也侍者却归举似师师当时有偈曰百尺竿头不动人虽然得入未为真百尺竿头须进步十方世界是全身三圣和尚问承师有言百尺竿头须进步百尺竿头则不问百尺竿头如何进步师云朗州山礼州水进曰更请和尚道师云四海五湖王化里亡僧迁化向什摩处去师云历劫无言真性命解语能行却死人三圣和尚令秀上座问师南泉迁化向什摩处去也师云石头作沙弥时参见六祖上座云不问石头作沙弥时参见六祖南泉迁俱向什摩处去也师云教伊寻思云上座云虽有千尺之松且无抽条石师嘿然上座礼拜起云谢师答话师又嘿然上座却归举似二圣三圣云若实如此胜林际七步虽然如此待我更验看至明日三圣问讯曰昨日答那个师僧一转因缘为只是光前绝后古今罕闻师又不语师因事颂曰自觉开佛堂慧放五道光无人不佛佛不悟意中藏师问僧从什摩处来对云从洞山来师云何不教洞山自来对云只与摩师云彼自无疮勿以伤之有人问如何是第二月师云正是第二月又云恰是师乃颂曰也大奇也大奇一月之中两月疑见与见缘无自性常寂谁是复谁非又须弥纳芥子颂曰须弥本非有芥子元来空将空纳非有何处不相容皓月供奉问曰教中说幻意是有耶师曰大德是何言敷云是无耶云是何言欤云与摩则幻意是不有不无耶师曰大德是何言欤大德进曰如某甲三明尽不契圣意未审和尚如何明教中幻意师曰大德信一切法不思议不大德云佛之诚言那敢不信师云大德言信二信之中是阿那个信大德云如甲所信二信之中名为缘信师云依何教文得生缘信大德云花严经云菩萨摩诃萨无障无智慧信一切世间境界是如来境界又曰诸佛世尊悉知世间法性无差别决定无二又曰佛法世间法若见真实一切无差别师曰所起缘信所引教文甚有来处老僧与大德明教中幻意偈曰若人见幻本来真是即名为见佛人圆通法界无生灭无灭无生是佛身问蚯蚓斩两段两头俱动佛性在阿个头师答曰动与不动是何境界大德云言不典非智者之所谈只如和尚言动与不动是何境界出自何经师答曰灼然言不典非智者之所谈大德岂不见道首楞严经云当知十方无边不动虚空并动摇地水火风均名六大性真圆融皆如来藏本无生灭师有偈曰最甚深最甚深法界人身便是心迷者迷心为众色悟时剎海是真心身界二尘无实性分明达此号知音有大德问虚空为定有耶虚空为定无耶师答曰言有亦得言无亦得虚空有时但有假有虚空无时但无假无大德再问只如和尚所说有何教文师答曰大德岂不闻首楞严经云十方虚空生汝心内犹如片云点大清里岂不是虚空生时但有假有汝等一人发真归源此十方虚空悉皆消殒岂不是虚空灭时但灭假灭老僧所以道有时假有无时假无问天下善知识为证大涅槃不师云为问因中三德为问果上三德大德云为问果上三德师云若问果上三德天下善知识未证大涅槃又问何故未证大涅槃师云功未齐于诸佛所以未证大涅槃又问既功未齐于诸佛何故名为善知识师答曰明见佛性名为善知识皓月云若与摩则功齐何道名为证大涅槃以偈曰摩诃般若照解脱甚深香法身寂灭体三一理圆常欲识功齐处此名常寂光皓月再问果上涅槃已蒙和尚指示如何是本来涅槃师答曰大德是问和尚承嗣何人师云我无人承嗣云师还参学不师云我自参师意如何师偈曰虚空问万像万像答虚空何人得亲问木叉了角童问如何是教师云五千四十八卷如何是教意师曰祖意即是问如何是祖师意师云教意即是学云与摩即教意与祖意无二去也师云十方佛土中唯有一乘法无二亦无三大德便礼拜师偈曰祖心即教意教意即祖意欲识祖师意祖师传佛心祖意与教意一性一真心问第八识及七六识等毕竟无体云何得言转第八识为大圆镜师答曰岂不闻转名不转体师偈曰七生依一灭一灭持七生一灭灭亦灭七六永无生第九真常识非后亦非先非后非先义常住永无迁问古人有言了即业障本来空未了应须偿宿债师子尊者与二祖大师为甚摩却偿债师云大德不识本来空皓月云如何是本来空师云业障是如何是业障师云本来空是皓月礼谢师偈曰假有元非有假灭亦非无涅槃偿债义一性更无殊问本心何故不离生灭心生灭心何故不当本来心师以偈答曰妙空妙用不思议无灭无生无所依本觉性真为智父父生智子妙难思智智不觉元来妙达见无观即本如父子本来二相即今即本更时问如何是罗尼师云大德无问老僧答又问是何人诵得师指禅床左臂云这个师僧诵得又问何人得闻师指禅床右臂云这个师僧得闻大德云某甲为什摩不闻云岂不闻真诵响真听无闻大德云与摩则音声不入法界性耶师云大德岂不闻道离色求观非正见离声求闻是邪闻又问如何是不离色是正见不离声是真闻师云大德听老僧相助明以颂曰满眼本非色满耳本非声文殊常触目观音塞耳根会三元一体达四本同真堂堂法界性无佛亦无人问善财童子为什摩无量劫游普贤身中世界不遍师云从无量劫来还游得遍摩又问如何是普贤身云含元殿里更觅长安问如何是文殊师云壁瓦砾即是问如何是观音师云音声语言即是问如何是普贤云众生心即是问如何是佛师云众生色身是佛问恒沙诸佛体皆同何故说有种种名号师云眼根返源名为文殊耳根返源名为观音意识返源名为普贤文殊是佛妙观察智观音是佛无缘大悲普贤是佛无为妙行三圣是佛之妙用佛是三圣之真体用有恒沙假名体总名为一博伽梵又问四圣为定是四耶师云灯分千室元是一光潮应万波本来一水迷人差别智者同真是故先德云非唯我今独达了恒沙诸佛体皆同问教中有言十劫坐道场不得成佛道未审此意如何师云佛是果菩萨是因释迦如来于果地谈大通智胜佛因中事大通智胜佛虽十劫在菩提树下金刚座上结跏趺坐犹是菩萨未成佛故为彼时众生寿命长故根未熟故过十劫已众生根始熟大凡菩萨须待众生根熟如鸡伺啐啐啄同时众生根熟便成佛菩提故言过十劫已证得无上菩提所以经曰佛知时未至受请嘿然坐有人问如何是触目菩提师答曰一切法常住如何是一切法常住师曰触目菩提问如何转得山河大地归于自己去师答曰我却忧转自己归山河大地去学人礼谢师偈曰谁问山河转山河转向谁圆通无两畔法性本无归问如何是色本殊质像师曰尽十方世界是什摩进曰如何是声元异乐苦师答曰将来将来问教中有言己不异空空不异色未审教意如何师以偈答曰碍处无壁通处勿虚空若能如是解心色本来同自外具载别录谥号招贤大师白马白马和尚嗣南泉在江陵师讳昙照未睹实录问曰如何是学人自己师以杖当面指学人长庆和尚举此因缘以手指面前云古人只与摩又竖起指云何似与摩顺德大师云虾跳不出斗庆不肯自代云是什摩心行下堂和尚下堂和尚嗣南泉在襄州有俗官问蚯蚓断两头总动佛性在阿那个头师展开两手而示洞山和尚云即今问底在阿那个头双峰双峰和尚嗣南泉师讳道允姓朴汉州鸺巖人也累叶豪族祖考仕宦郡谱详之母高氏夜梦异光荧煌满室愕然睡觉有若怀身父母谓曰所梦非常如得儿子盍为僧乎寄胎十有六月载诞尔后日将月就鹤貌鸾姿举措殊侪风规异格竹马之年摘花供佛羊车之岁累塔娱情玄关之趣昭然真境之机卓尔年当十八恳露二亲舍俗为僧适于鬼神寺听于华严教禅师窃谓曰圆顿之筌岂如心印之妙用乎遂被毳挈瓶栖云枕水洎于长庆五年投入朝使告其宿志许以同行既登彼岸获觐于南泉普愿大师伸师资之礼目击道存大师叹曰吾宗法印归东国矣以会昌七祀夏初之月旋届青丘便居枫岳求投者风驰雾集慕来者星逝波奔于是景文大王闻名归奉恩渥日崇咸通九载四月十八日忽诀门人曰生也有涯吾须远迈汝等安栖云谷永耀法灯语毕怡然迁化报年七十有一僧腊四十四霜五色之光从师口出蓬勃而散漫于天伏以今上褒法侣恩霈禅林仍赐谥澈鉴禅师澄昭之塔矣祖堂集卷第十七祖堂集中支出版社祖堂集卷第十八江西下卷第五曹溪四五代法孙赵州赵州和尚嗣南泉在北地师讳全谂青社缁丘人也少于本州龙兴寺出家嵩山琉璃坛受戒不味经律遍参藂林一造南泉更无他往既遭盛筵宁无扣击师问如何是道南泉云平常心是道师云还可趣向否南泉云拟则乖师云不拟时如何知是道南泉云道不属知不知知是妄觉不知是无记若也真达不拟之道犹如太虚廓然荡岂可是非师于是顿领玄机心如朗月自尔随缘任性笑浮生拥毳携周游烟水矣师问座主所业什摩对云讲维摩经师云维摩还有祖父也无对云有师云阿那是维摩祖父对云则某甲便是师云既是祖父为什摩却与儿孙传语座主无对问学人拟作佛去时如何师云费心力僧云不费心力时如何师云作佛去问夜昇兜率昼降阎浮其中摩尼为什摩不现师云道什摩僧再问师云不见道毗婆尸佛早留心直至如今不得妙有僧辞什摩处去对云南方去师云三千里外逢人莫喜僧云学人不会师云柳絮柳絮问第一座堂中还有祖父摩对云有师云唤来与老僧洗脚师示众云我这里亦有在窟师子亦有出窟师子只是无师子儿有僧出来师云作什摩僧云师子儿师云我唤作师子早是罪过你又更蹴踏作什摩问与摩来底人师还接也无师云接不与摩来底人师还接也无师云接僧云与摩来底人从师接不与摩来底人师如何接师云止止不须说我法妙难思问如何是平常心师云虎狼野干是僧云还教化也无师云不历你门户僧云与摩莫平沈那个人也无师云太好平常心大王礼拜师师不下床侍者问大王来师为什摩不下地师云汝等不会上等人来上绳床接中等人来下绳床接下等人来三门外接师问座主久蕴什摩业对云涅槃经师问座主一义得不对云得师以脚剔空中口吹却问这个是涅槃经中义不云是师云会摩不会师云这个是五百力士结成之义师示众云我三十年前在南方火炉头举无宾主话直至如今无人道着有人举问雪峰赵州无宾主话作摩生道雪峰便踏倒师又到一老宿处老宿云老大人何不觅取住处师云什摩处是某甲住处老宿云老大人住处也不识师云三十年学骑马今日被驴扑问离教请师决师云与摩人则得僧才礼拜师云好问好问僧云谘和尚师云今日不答话问澄澄绝点时如何师云我此间不着这个客作汉问如何是和尚家风师云不向你道僧云为什摩不道师云是我家风问如何得报国王恩师云念佛僧云街头贫儿也念佛师拈一个钱与问如何是本分事师指学人云是你本分事僧云如何是和尚本分事师云是我本分事问如何是佛向上事师云我在你脚底僧云师为什摩在学人脚底师云为你不知有佛向上事问如何是密室中人师展手云茶盐钱布施有人问云居赵州与摩道意作摩生云居云八十老公出场屋问柏树子还有佛性也无师云有僧云几时成佛师云待虚空落地僧云虚空几时落地师云待柏树成佛新到展座具次师问近离何方僧云无方面师起向僧背后立僧把座具起师云太好无方面僧辞次师问外方有人问还见赵州也无作摩生向他道僧云只道见和尚师云老僧似一头驴汝作摩生见僧无对师问新到近离什摩处云近离南方师云什摩人为伴子僧云畜生为伴子师云好个阇梨为什摩却与畜生作伴子僧云无异故师云太好畜生僧云争肯师云不肯则一任还我伴子来僧无对有僧才礼拜师云珍重僧申问师云又是也又是也问学人去南方忽然雪峰问赵州意作摩生祗对师云遇冬则寒遇夏则热进曰究竟赵州意旨如何师云亲从赵州来不是传语人其僧到雪峰果如所问其僧一一如上举对雪峰曰君子千里同风问如何是祖师西来意师云亭前柏树子僧云和尚莫将境示人师云我不将境示人僧云如何是祖师西来意师云亭前柏树子问如何是学人师师云云有出山势水无投涧声僧云不问这个师云是你师不问问头头到这里时如何师云犹较老僧一百步问方圆不就时如何师云不方不圆云与摩时作摩生师云是方是圆师有时云佛之一字吾不喜闻僧问师还为人不师云佛也佛也问一灯燃百千灯未审一灯是什摩灯师跳出只履又云若是作家不与摩问问如何是本来人师云自从识得老僧后只这个汉更无别僧云与摩则共和尚隔生也师云非但千生与万生也不识老僧师问沩山如何是祖师意沩山唤侍者将床子来师云自住已来未曾遇着一个本色禅师时有人问忽遇时如何师云千钧之弩不为奚鼠而发机有人问诸佛还有师也无师云有僧进曰如何是诸佛师师云阿弥佛又师云佛是弟子有僧问长庆赵州与摩道阿弥佛是道底语是嗟底语长庆云若向两头会尽不见赵州意僧进云赵州意作摩生长庆便弹指一声镇州大王请师上堂师昇座便念经有人问请和尚上堂因什摩念经师云佛弟子念经不得摩又别时上堂师念心经有人云念经作什摩师云赖得阇梨道念经老僧洎忘却问如何是玄中又玄师云那个师僧若在今年七十四也问如何是玄中一句师云不是如是我闻问寸丝不挂时如何师云不挂什摩僧云不挂寸丝师云太好不挂问迦叶上行衣什摩人合得被师云七佛虚出世道人都不知师问僧还曾到这里摩云曾到这里师云喫茶去师云还曾到这里摩对云不曾到这里师云喫茶去又问僧还曾到这里摩对云和尚问作什摩师云喫茶去师问僧你在这里得几年对云五六年师云还见老僧也无对云见师云见何似生对云似一头驴师云什摩处见似一头驴对云入法界见师云去未见老僧在有人举似洞山洞山代云喫水喫草问朗月处空时人尽委未审室内事如何师云自少出家不作活计学曰与摩则不为今时去也师云老僧自疾不能救争能救得诸人疾学曰与摩则来者无依师云依则榻着地不依则一任东西师问僧从什摩处来对云从五台山来师云还见文殊也无对云文殊则不见只见一头水牯牛师云水牯牛还有语也无对云有师曰道什摩对云孟春犹寒伏惟和尚尊体起居万福师有一日向七岁儿子云老僧尽日来心造与你相共论义你若输则买餬饼与老僧老僧若输则老僧买餬饼与你儿子云请师立义师云以劣为宗不得诤胜老僧是一头驴儿子云某甲是驴粪师云是你与我买餬饼儿子云不得和尚和尚须与某甲买餬饼始得师与弟子相争断不得师云者个事军国事一般官家若判不得须唤村公断这里有三百来众于中不可无人大众与老僧断宾主二家阿那个是有路大众断不得师云须是具眼禅师始得三日以后沙弥觉察买餬饼供养和尚矣古时有官长教僧拜马祖下朗瑞和尚不肯拜官长便嗔当时打杀有人问师瑞和尚为什摩却被打杀师云为伊惜命龙花拈问僧惜个什摩命无对龙花代云嗔我不得问正与摩时作摩生师云生公忍死十年老僧一时不可过师唤沙弥沙弥应喏师云煎茶来沙弥云不辞煎茶与什摩人喫师便动口沙弥云大难得喫茶有人拈问漳南又须教伊煎茶又须得喫茶合作摩生道保福云虽然如此何不学观音有人问老婆赵州路什摩处去婆云蓦底去僧云莫是西边去摩婆云不是僧云莫是东边去摩婆云也不是有人举似师师云老僧自去勘破师自去问赵州路什摩处去老婆云蓦底去师归院向师僧云敢破了也院主请上堂师昇座唱如来梵院主云比来请上堂这个是如来梵师云佛弟子唱如来梵不得摩问开口是一句如何是半句师便开口三峰见师云上座何不住去师云什摩处住好三峰指面前山师云此是和尚住处师为沙弥扶南泉上胡梯问古人以三道宝接人未审和尚如何接南泉乃登梯云一二三四五师举似师伯师伯云汝还会摩师云不会师伯云七八九十南泉指铜瓶问僧汝道内净外净僧云内外俱净却问师师便剔却师问南泉古人道道非物外物外非道如何是物外非道泉便棒师云莫错打南泉云龙易弁纳子难谩问如何是西来意师云仲冬严寒有人举似云居便问只如赵州与摩道意作摩生居云冬天则有夏月则无僧举似师只如云居与摩道意作摩生师因此便造偈曰石桥南赵州北中有观音有弥勒祖师留下一只履直到如今觅不得紫胡和尚紫胡和尚嗣南泉在衢州未睹实录不决化缘始终师因勘刘铁磨云见说有刘铁磨莫便是不尼云什摩处得这个消息来师云左转右转尼云莫颠倒师打之南泉代云贯得此便师有时云从来事非物方便名为佛中下竞是非上士始知屈又云三十年来住紫胡二时斋粥气力每日上山三五转回头问汝会也无师于半夜时叫唤贼也贼也大众皆走师于僧堂后遇一僧拦胸把柱叫云捉得也捉得也唤维那来僧云不是贼某甲师云你正是贼只是你不肯承当有人拈问漳南紫胡捉贼意作摩生云还肯受与摩波咤摩又拈问石门紫胡捉贼意作摩生云承当则骇汉不承当则紫胡打汝陆亘太夫陆亘太夫嗣南泉和尚公亲受南泉心戒大夫问南泉弟子家中有一片石或坐或踏如今镌作佛像还坐得不南泉云得得陆亘云莫不得不泉云不得不得云嵒云坐则佛不坐则非佛洞山云不坐则佛坐则非佛南泉云摘一个字添两字佛法大行有人摘得摩无人对泉代云只今是有是无大夫问南泉为大众请和尚说法泉云教老僧作摩生说大夫云岂无和尚方便泉云大夫道他个欠少什摩大夫别时云则今和尚不可思议到处世界成就师云适来问底总是大夫分上事大夫又因拈起掷投问南泉与摩又不得不与摩又不得正与摩信彩去时如何南泉拈掷投抛下云臭骨头打十八有人举似石霜只如臭骨头打十八意作摩生霜云汝道一半我道一半进曰请师全道云怕汝僧拈问长庆南泉与摩道意作摩生庆便掴之云今日非唯明古人又云一彩两塞仰山仰山和尚嗣沩山在怀化师讳慧寂俗姓叶韶州怀化人也年十五求出家父母不许年至十七又再求去父母犹吝其夜有白光二道从曹溪发来直贯其舍父母则知是子出家之志感而许之师乃断左手无名指及小指置父母前答谢养育之恩初于南花寺通禅师下剃发年十八为沙弥行脚先参宗禅师次礼耽源在左右数年学境智明暗一相一闻而不再问后舍之而造大沩初到自参沩山沩山曰者沙弥是有主沙弥无主沙弥师云有主沙弥沩山云主在什摩处师在西边立却向东边立沩山察其异器与言引接师问如何是佛沩山云以思无思之妙返灵燄之无穷思尽还源性相常住理事不二真佛如如师于语下顿悟礼谢指要在沩山盘泊十四五年凡在众中祗对沩山谈扬玄秘可谓鹙子之利辨光大雄之化哉年三十五领众出世住前后诸州府节察刺使相继一十一人礼为师师三处转法轮钖澄虚大师并紫衣矣每日上堂谓众云汝等诸人各自回光返顾莫记吾语吾汝无始旷劫来背明投暗逐妄根深卒难顿拔所以假设方便夺汝诸人尘劫来识如将黄叶止啼亦如人将百种货物杂浑金宝一铺货卖祗拟轻重来机所以道石头是真金铺我者里是杂货铺有人来觅杂货铺则我亦拈他与来觅真金我亦与他时有人问杂货铺则不问请和尚真金师云啮镞拟开口驴年亦不会僧无对又云索唤则有交易则无所以我若说禅宗旨身边觅一人相伴亦无说什摩五百七百我若东说西说则竞头向前採拾如将空拳诱诳小儿都无实处我今分明向汝说圣边事且莫将心凑泊但向身前义海如实而修不要三明六通此是圣末边事如今且要识心达本但得其本不愁其末他时后日自具足去在若未得其本纵饶将情学他亦不得汝何不见沩山和尚云凡圣情尽体露真心常住理事不二即是如如佛矣珍重问法身还解说法也无师云我则说不得别有人说得进曰说得底人在什摩处师乃推出枕子僧后举似沩山沩山云寂子用剑刃上事有人举似雪峰雪峰云沩山和尚背后与摩道则得有人拈问当衙时作摩生福先代以手作打势报恩代云谁敢出头师共僧说话次傍僧云语是文殊嘿底是维摩师云不语不嘿莫是公不其僧良久师问曰何不现神通其僧云不辞现神通恐和尚收入教师云鉴公来处未有教外之眼师问俗官至个什摩对云衙推师拈起柱杖云还推得这个不无对师代云若是这个待别时来兴化代云和尚有事在师问上座不思善不思恶正与摩时作摩生上座云正与摩时甲放身命处师云何不问某甲云与摩时不见有和尚师云扶我教不起师洗纳衣次耽源问正与摩时作摩生师云了然二俱无为又云正与摩时某甲不思量渠又云正与摩时向什摩处见渠师见京岑上座在中庭向日次师从边过云人人尽有这个事只是道不得云恰似请汝道师云作摩生道岑上座便拦胸与一踏师倒起来云师叔用使直下是大虫相似师在东平看经时有僧侍立师卷却经头问还会摩对云某甲不曾看经争得会师云汝向后也会去在师与韦曹相公相见后问院中有多少人师云五百人公云还切看读不师云曹溪宗旨不切看读公云作摩生师云不收不摄不思相公就沩山乞偈子沩山云觌面相呈犹是钝汉岂况上于纸墨又就师乞偈子师将纸画圆相圆相中着某字谨答左边思而知之落第二头右边不思而知之落第三首乃封与相公问弯弓满月啮镞意如何师云啮镞拟开口驴年也不会南泉对侧身立强大师拈问啮镞拟开口驴年也不会国师云损益只可句安在净修禅师答曰仰山啮镞话拟议都难会指拟益后来言损这边在石门拈问僧古人留会不留会无对门代云不留会进曰作摩生会双峰离沩山到仰山师问兄近日作摩生双峰云某甲所见无有一法可当情师云你所见不出心境进曰某甲所见不出心境和尚所见如何师云岂无能知寔无一法可当情乎有僧举似沩山沩山云寂子此语迷却天下人去在顺德颂双峰览自非是仰山屈挑汝解绳抽把当宗徒说一盲引众盲会古在今日师有时正与摩闭目坐次有一僧步到师身边侍立师开门便于地上作圆相圆相中书水字顾示其僧无对问如何是祖师意师以手作圆相圆相书佛字对有行者随法师入佛殿行者向佛唾法师云行者少去就何以唾佛行者云还我无佛处来唾沩山闻云仁者却不仁者不仁者却是仁者师代法师但唾行者行者若有语即云还我无行者处来唾有俗官送物充沩山赎钟沩山谓仰山云俗子爱福也仰山云和尚将什摩酬他师把柱杖敲丈床三两下云将这个酬得他摩仰山云若是这个用作什摩师云汝嫌个什摩仰山云专甲即不嫌这个是为大家底师云汝既知大家底更就我觅什摩酬他仰山云怪和尚把大家底行人事沩山云汝不见达摩从西天来亦将此物行人事汝诸人尽是受他信物者师示众云与摩时且置不与摩时作摩生有人举似沩山沩山云寂子为人太早因沩山与师游山说话次云见色便见心仰山云承和尚有言见色便见心树子是色阿那个是和尚色上见底心沩山云汝若见心云何见色见色即是汝心仰山云若与摩但言先见心然后见色云何见色了见心沩山云我今共树子语汝还闻不仰山云和尚若共树子语但共树子语又问某甲闻与不闻作什摩沩山云我今亦共子语子还闻不仰山云和尚若共某甲语但共甲语又问某甲闻与不闻作什摩若问某甲闻与不闻问取树子闻与不闻始得了也师在沩山时雪下之日仰山置问除却这个色还更有色也无沩山云有师云如何是色沩山指雪仰山云某甲则不与摩沩山云是也理长则就除却这个色还更有色也无仰山云有沩山云如何是色仰山却指雪洞山遣人问师作摩生即是作摩生则不是师云是则一切皆是不是则一切不是洞山自云是则一切不是不是则一切是师偈曰法身无作化身作薄伽玄应诸病药闻响拟嗥吠焰水觅鱼痴老鹤师为沙弥时在宗和尚处童行房里念经宗和尚问谁在这里念经对云专甲独自念别无人宗和尚喝云什摩念经恰似唱曲唱歌相似得与摩不解念经师便问某甲则如此和尚还解念经也无云我解念经师曰和尚作摩生念宗和尚念如是我闻师便云住住问今日设沩山斋未审沩山还来也无师云来则有去去则有来沩山唤师师喏沩山云速道速道子莫落阴云专甲信亦不立云汝何故不立信云若是专甲更信阿谁云汝解故不立不解故不立云若不立不说解不解云汝是定性声闻云专甲佛亦不见师举起一物问沩山云与摩时如何沩山曰分别属色尘我到这里与摩不与摩仰山云和尚有身而无用沩山云子如何仰山云某甲信亦不立沩山云为什摩不立信仰山云若是某甲更信阿谁沩山云有不立无不立仰山云不立不说有无沩山云子是定性声闻仰山云专甲到这里佛尚不见沩山云子向后传吾声教行步阔狭吾不及子也师为沙弥时在耽源唱礼次耽源问作什摩师云唱礼源云礼文道什摩对云一切恭敬源云忽遇不净底作摩生师曰不审第一韦中承问和尚曰五祖云何分付衣钵与慧能不分付神秀既分付后云何慧明又从五祖下趁到大庾岭头夺其衣钵复有何意不得衣回某甲在城曾问师僧悉各说不同某甲常疑此事和尚禀承有师愿垂一决师答曰此是宗门中事曾于先师处闻说登时五祖下有七百僧五祖欲迁化时觅人传法及分付衣钵众中有一上座名曰神秀遂作一偈上五祖身是菩提树心如明镜台时时勤拂拭莫遣有尘埃后磨坊中卢行者闻有此偈遂作一偈上五祖曰菩提本无树明镜亦非台本来无一物何处有尘埃五祖亦见此偈并无言语遂于夜间教童子去碓坊中唤行者来行者随童子到五祖处五祖发遣却童子后遂改卢行者名为慧能授与衣钵传为六祖向行者云秀在门外能得入门得座被衣向后自看二十年勿弘吾教当有难起过此已后善诱迷人慧能便问当往何处而堪避难五祖云逢怀即隐遇会即逃异姓异名即当安矣行者既得付嘱衣钵五祖发遣于时即发去岭南五日后五祖集众人告曰此间无佛法也此语意显六祖众僧问五祖衣钵分付何人五祖云能者即得众僧商议碓坊中行者又被童子泄语众僧即知卢行者将衣钵归岭南众僧遂趁众中有一僧舍官入道先是三品将军姓陈字慧明星夜倍程至大庾岭头行者知来趁遂放衣钵入林向磻石上坐其慧明岭上见其衣钵向前已手之衣钵不动便自知力薄即入山觅行者于山高处林中见行者在石上坐行者遥见慧明便知欲夺衣钵即云我祖分付衣钵我苦辞不受虽将来见在岭头上坐欲要便请将去慧明答能不为衣钵来只为法来不知行者离五祖时有何密意密语愿为我说行者见苦来即与说先教向石上端坐静思静虑不思善不思恶正与摩思不生时还我本来明上座面目来慧明问云上来密意即这个是为当别更有意旨行者云我今分明与汝说着却成不密汝若自得自己面目密却在汝边慧明问行者云汝在黄梅和尚身边意旨复如何行者云和尚看我对秀上座偈即知我入门意即印慧能云秀在门外能得入门得座被衣向后自看此衣钵从上来分付切须得人我今付汝努力将去二十年勿弘吾教当有难起过此已后善诱迷情慧能问云当于何处而堪避难五祖云逢怀即隐遇会即逃怀即怀州会即四会县异姓异名当即安矣时慧明虽在黄梅剃发实不知禅宗面目今蒙指授入处如人饮水冷暖自知从今日向后行者即是慧明师今便改名号为道明行者曰汝若如是吾亦如是与汝同师黄梅不异善自护持道明曰和尚好速向南去在后大有人来趁和尚待道明尽却指今便礼辞和尚向北去道明在岭头分首便发向北去于虎州果见五十余僧来寻卢行者道明向僧曰我在大庾岭头怀化镇左右五六日等候借访诸津并不见此色目人过诸人却向北寻觅云其人石碓硾损腰行李恐难众人分头散后道明独往卢山布水台经三年后归蒙山修行后出徒弟尽教岭南礼拜六祖处至今蒙山露塔见在第二菀陵僧道存问曰和尚沙汰后再到湖南礼觐沩山和尚复有何微妙言说和尚云我难后到沩山得一日问我汝在仰山住持及说法莫诳惑他人否仰山云随自己眼目沩山云汝争辩得诸方师僧知有师承知无师承知是义学知是禅学宗门事宜说似我看仰山谘和尚云辩得也沩山云有诸方学人来问汝曹溪意旨汝如何答渠仰山云大德近从何处来学人答近从诸方老宿处来仰山即举一境问云诸方老宿还说这个不说这个或时举一境云这个则且置还诸方老宿意旨如何已上两则境智也沩山闻说叹曰大好此亦是从上来宗门牙爪沩山又云忽有人问一切众生但有忙忙业识无本可据汝云何答仰山云蓦唿于学人名学人应诺仰山问是什摩物学人答云不会仰云汝亦无本可据非但忙忙业识沩山云此是师子一滴乳六斛驴乳一时迸散沩山又问仰山身边还有学禅僧不仰山云还有一两个只是面前背后沩山问云何面前背后仰山云人前受持声教祗对别人即似背后揩定着渠自己照用处业性亦不识沩山云我身边还有学禅人不仰山答云出山日早有亦不识他沩山云以汝在日眼目且沩山有不仰山答山中纵有诸同学兄弟不曾子细共他论量并不知眼目深浅沩云大安如何答云不识他全谂如何亦不识他志和如何亦不识他志遇如何亦不识他法端如何亦不识沩山咄云我问汝总道不识什摩意仰山谘和尚为当欲得记他见解为当欲得行解沩山云汝云何说他见解云何说他行解仰山云若欲记他见解上来五人向后受持和尚声教为人善知识说示一切人如泻之一瓶不失一滴为人师有余此是见解沩山云行解如何仰山云未具天眼他心不知他照用处缘行解自辩清浊业性属于意密所以不知他只如慧寂在江西时尽头无无愧今时和尚见了唤作学禅人不沩山云是我向一切人前说汝不解禅得不仰山云慧寂是何虾蟆蛐云何解禅沩山云是汝光明谁人障汝仰山问沩山云西天二十七祖般若多罗玄记禅宗向后三千年事时至分寸不移只如和尚今时还得不沩山云此是行通边事我今未得我是理通学亦是通自宗所以未具六通仰山谘沩山云只如六祖和尚临迁化时付嘱诸子取一鍉铤可重二斤安吾颈中然后漆之诸子问曰安铁颈中复有何意六祖云将纸笔来吾玄记之五六年中头上养亲口里须遇满之难杨柳为官沩山云汝还会祖师玄记意不仰山云会其事过也沩山云其事虽则过汝试说看仰山云五六年中者三十年也头上养亲者遇一孝子口里须者数数设斋也遇满之难者是汝州张净满也被新罗僧金大悲将钱雇六祖截头兼偷衣钵杨柳为官者杨是韶州刺史柳是曲江县令惊觉后于石角台捉得和尚今时有此见不沩山云此是行通我亦未得此亦是六通数仰山云谘和尚和尚今时若记人见解即得若记人行解即属人情不是佛法沩山喜云百丈先师记十数人会佛法会禅向后千百人围遶及其自住数不仰山云虑恐如此然则圣意难测或逆或顺亦非慧寂所知沩山云汝向后还记人不仰山云若记只记见解不记行解见解属口密行解属意密未齐曹溪不敢记人沩山云子何故不记仰山云燃灯身前事这边属众生行解无凭沩山云燃灯后汝还记得渠不仰山云若燃灯后他自有人记亦不到慧寂记仰山又问沩山和尚浮沤识近来不知宁也未沩山云我来经五六年仰山云若与摩如今和尚身前应普超三昧顶也沩山云未仰山云性地浮沤尚宁燃灯身前何故未沩山云虽然理即如此我亦未敢保任仰山云何处是未敢保任处沩山云汝莫口解脱汝不闻安秀二禅师被则天一试下水始知有长人到这里铁佛亦须汗流汝大须修行莫终日口密密底又云汝三生中汝今在何生实向我说看仰山云想生相生仰山今时早已淡泊也今正在流注里沩山云若与摩汝智眼犹浊在未得法眼力人何以知我浮沤中事仰山云大和三年奉和尚处分令究理顿穷实相性实际妙理当剎那时身性清浊辨得理行分明从此已后便知有师承宗旨虽则行理力用卒未可说如今和尚得与不得即知以海印三昧印定前学后学无别有路沩山云汝眼目既如此随处各自修行所在出家一般仰山谘沩山云初礼辞和尚时和尚岂不有语处分沩山云有语云虽是机理不无含其事沩山云汝也是秦时铎落钻仰山云此行李处自谩不得沩山云仁子之心亦合如此道存问曰礼辞沩山时有何言语仰山云我辞和尚时处分五六年闻吾在即归来闻吾不在即自拣生路行努力好去道存问云和尚今时传持祖教若不记向后学人如何和尚云我分明向汝道今时即试人见解不试人行解他行解属意密正涉境时重处偏流业田芽出别人争知何处记他汝不闻大耳三藏从西天来得对肃宗肃宗问云三藏解何法三藏云善解他心肃宗遂令中使送到国师忠和尚处请试三藏实解他心不国师遂将涉境心试三藏三藏果见知心念去处缘为涉境后国师入三昧心不涉境三藏觅国师意不得被呵云这野狐精圣在何处若入自受用三昧去玄谁得知所以行解难知故云证者非见知不证者非见知道存问云如何是行解相应和尚云汝须会得禅宗第三玄初心即贵入门第一玄向后两玄是得座被衣汝须自看亦须自知有种觉种智种觉者即三身如一亦云理无诤亦云遮那湛寂种智者即得身性圆明后却向身前照用不染不着亦云舍那无依智亦云一体三身即行无诤如是身性圆明漏尽意解身前无业不住动静出生入死接物利生亦云正行亦云无住车他时自具宿命他心三明八解此是圣末边事汝莫将心凑泊我分明向汝道却向性海里修行不要三明六通何故如此然则有清有浊但二俱是情汝不见沩山道凡圣情尽体露真性常住事用不二即是如如佛第三菀陵僧道存问和尚诸方大家说达摩将四卷楞伽经来未审虚实耶仰山云虚道存问云何知虚和尚云达摩梁时来若将经来在什摩朝翻译复出何传记其楞伽经前后两译第一译是宋朝求那跋摩三藏于南海始兴郡译梵云质多此云数数生念又云干栗此云无心此是一译见上目录又江陵新兴寺截头三藏译胡云质多此云数数生念胡云干栗此云无心此是二译义即一般胡云汉云则有差别若言达摩将经来具翻译义复是何年又复流行何土汝不闻六祖在曹溪说法时我有一物本来无字无头无尾无彼无此内外无方圆无大小不是佛不是物返问众僧此是何物众僧无对时有小师神会出来对云神会识此物六祖云这饶舌沙弥既云识唤作什摩物神会云此是诸佛之本源亦是神会佛性六祖索杖打沙弥数下我向汝道无名无字何乃安置本源佛性登时神会唤作本源佛性尚被与杖今时说道达摩祖师将经来此是谩煳达摩带累祖宗合喫其铁棒只如佛法到此土三百余年前王后帝翻译经论可少那作摩达摩特来为汝诸人贪着三乘五性教义汨没在诸义海中所以达摩和尚救汝诸人迷情初到此土时唯有梁朝宝志禅师一人识梁帝问宝志曰此是何人宝志答此是传佛心印大师观音圣人乎不云传楞伽经圣人也道存问和尚云达摩五行论云借教悟宗复借何教仰山云所言借教悟宗者但借口门言语牙齿咽喉唇吻云口放光即知义也悟宗者即答梁帝云见性曰功妙用曰德功成德立在于一念如是功德净智妙用非是世求祇如曹溪六祖对天使云善恶都莫思量自然得入心体湛然常寂妙用恒沙天使顿悟叹曰妙尽故知佛性不念善恶妙用自在待某甲若见圣人与传妙旨皇帝闻之当时顿悟亦叹曰朕在京城不曾闻说此语实为明据谨敬顶礼修行道存问曰达摩和尚既不将楞伽经来马大师语本及诸方老宿数引楞伽经复有何意仰山云从上相承说达摩和尚说法时恐此土众生不信玄旨数数引楞伽经来缘经上有相似处宗通说通诱童蒙宗通修行者及听惠婆罗门来问佛三十六对世尊并拨入世论又有相似处从缘所得觉及本住法如金银等性如来出世及不出世本性常住故云有佛无佛性相常住此是闲暇语话引来非是达摩将此为祖宗的意汝不闻达摩在西天时问般若多罗云我今得法当往何土而可行化般若多罗云汝今得法且莫远去待吾灭度后六十一年当往震旦只得一九如今便去衰于日下亦不闻分付将楞伽经来此土我今告汝若学禅道直须稳审若也不知原由切不得妄说宗教中事虽是善因而招恶果第四幽州僧思问和尚毕竟禅宗顿悟入理门的的意如何仰山云此意甚难若见他祖宗苗裔上上根性如西天诸祖此土从上祖相承或一玄机或一境智他便肯去玄得自理不居惑地更不随于文教故相传云诸佛理论不干文墨此一根人难得向汝道少有学禅师僧何处有不得佛法只为无志汝不闻先德道若不安禅静虑到这里总须忙然思问云除此一格别更有入处不仰山云有如何即是仰山云汝是何处人思云幽燕人仰山云汝还思彼处不答云思仰山云彼处是境思是汝心如今返思个思衣还有彼处不答云到这里非但彼处一切悉无仰山云汝见解犹有心境在信位即是人位即不是思问除却这里别更有意旨不仰山云别有别无即不安也思问到这里作摩生即是仰山云据汝解处还得一玄得坐被衣向后自看汝不闻六祖云道由心悟亦云悟心又云善恶都莫思量自然得入心体湛然常寂妙用恒沙若实如此善自保任故云诸佛护念若有漏不忘意根忆想在身前义海被五阴身所摄他时自不奈何故云如象溺深泥并不见禅亦非师子儿也第五海东僧亭育问和尚禅决名函不知所措仰山集云峰迦叶弥伽舍那遮那三摩钵底师地静虑沙门慧寂和尚云仰山集云峰者即是卢舍那本身及现在业根分段身所招外依报也亦云僧宝住持处所迦叶弥迦者总也迦叶者禅宗初祖从婆伽婆处密传三昧也故云弘伽也舍摩者密受三昧也亭育问和尚禅决中云还我本来面目莫是此三昧以不仰山云若是汝面目更教我说如石上裁花亦如夜中树影问云夜中树决定信有其树影为有为无仰山云有无且置汝今见树不遮那者身性如也三摩钵底者即戒定慧亦云菩提妙花亦云花藏庄严即内依报招外果者即人相成佛是也师地者通自宗自宗通即三十三祖静虑者即四种无受三昧问此三昧有出入不仰山云有病即有出入无病药还袪初心即学出入熟根即净明无住问出入其意如何仰山云入人如无受即法眼三昧起离外取受入性如无受即佛眼三昧起即离内取受入一体如无受即智眼三昧起即离中间取受亦云不着无取受自入上来所解三昧一切悉空即惠眼所起入无无三昧即道眼所起即玄通无也譬如虚空诸眼不立绝无眼翳赞如上三昧毕竟清净无依住即净明三昧也告诸学人莫勤精进懈怠嬾空心静坐想一个无念无生想一个无思无心论他身前不生不灭二边中道义海是他人光影抛却身前义海紧抱执一个黑山此是痴界亦不是禅沙门者达本性息缘虑勤修上来三昧则通达一切三昧故云沙门天人阿修罗顶戴恭敬故云道德圆备执此向后堪受人天供养若不如此修行受人天供养一生空过大难大难慧寂者在住持三宝中与初解外招依报不别并属假名空自余法要及化缘之事多备仰山行录谥智通大师妙光之塔东平迁化后归仰山矣祖堂集卷第十八祖堂集中支出版社祖堂集卷第十九江西下卷第六曹溪第五代法孙香严和尚香严和尚嗣沩山在登州师讳智闲未睹实录时云青州人也身方七尺博闻利辩才学无当在沩山众中时击论玄猷时称禅匠前后数数扣击沩山问难对答如流沩山深知其浮学未达根本而未能制其词辩后因一朝沩山问曰汝从前所有学解以眼耳于他人见闻及经卷子上记得来者吾不问汝汝初从父母胞胎中出未识东西时本分事汝试道一句来吾要记汝师从兹无对低头良久更进数言沩山皆不纳之遂请为道沩山云吾道不当汝自道得是汝眼目师遂归堂中遍捡子亦无一言可对遂一时烬之有学人近前乞取师云我一生来被他带累汝更要之奚为并不与之一时烬矣师曰此生不学佛法也余自生来谓无有当今日被沩山一扑净尽且作一个长行粥饭僧过一生遂礼辞沩山两泪出门因到香严山忠国师遗迹栖心憩泊併除草木散闷因击掷瓦砾次失笑因而大悟乃作偈曰一挃忘所知更不自修持处处无踪迹声色外威仪十方达道者咸言上上机便罢归室焚香具威仪五体投地遥礼沩山赞曰真善知识具大慈悲拔济迷品当时若为我道却则无今日事也便上沩山具陈前事并发明偈子呈似和尚便上堂令堂维那呈似大众大众总贺唯有仰山出外未归仰山归后沩山向仰山说前件因缘兼把偈子见似仰山仰山见了贺一切后向和尚说虽则与摩发明和尚还验得他也无沩山云不验他仰山便去香严处贺喜一切后便问前头则有如是次第了也然虽如此不息众人疑作摩生疑将谓预造师兄已是发明了也别是气道造道将来香严便造偈对曰去年未是贫今年始是贫仰山云师兄在知有如来禅且不知有祖师禅师问僧如人在高树上口衔树枝脚下踏树手不攀枝下有人问如何是西来意又须向伊道若道又被扑杀不道违于他问汝此时作摩生指他自免丧身失命虎头招上座返问上树时则不问未上树时作摩生师笑嘘嘘问如何是据现在学师以扇子旋转示云见摩见摩问如何是无表戒云待阇梨还俗则为你说问如何是声色外相见一句云某甲未住香严时且道在什摩处与摩时亦不敢道在云如幻人心心所念法问如何是声前一句师云大德未问时则答进曰即今时如何云即今时问也问如何是直截根原佛所印师把杖抛下撮手而去指古人迹颂曰古人语语中骨如云映秋月光明时出没句里隐不当当人玄会暗商量唯自肯意不伤似一物不相妨师与乐普同行欲得相别时乐普云同行什摩处去师云去东京普曰去作什摩师云十字路头卓庵去普曰卓庵作什摩师云为人普曰作摩生为人师便举起拂子普举拂子作摩生为人师便抛下拂普云荒处犹过在净地为什摩却迷人师云怪伊作什摩励学吟满口语无处说明明向道人不决急着力勤咬无常到来救不彻日里话暗嗟切快磨古锥净挑揭理尽觉自护持此生事吾不说玄旨求他古老吟禅学须穷心影绝师诫宗教接物颂曰三句语究人玄迅面目示然开两路备机缘投不遇说多年洞山问僧离什摩处来对云离香严来山云有什摩佛法因缘对云佛法因缘即多只是爱说三等照山云举看学人举云恒照常照本来照洞山云有人问此三等照也无对云有山云作摩生问对云作摩生是恒照又问常照山云好问处不问僧问请师垂个问头洞山云问则有不用拈出缘作摩故阇梨千乡万里来乍到者里且歇息其僧才得个问头眼泪落洞山云哭作什摩对云启和尚末代后生伏蒙和尚垂方便得这个气道一则喜不自胜二则恋和尚法席所以与摩泪下洞山云唐三藏又作摩生从唐国去西天十万八千里为这个佛法因缘不惜身命过得如许多崄难所以道五天犹未到两眼泪先枯虽则是从此香严千乡万里为佛法因缘怕个什摩其僧下山却归香严从容得二日师戴帽子上堂其僧便出来问承师有言恒照常照本来照三等照则不问不照时唤作什摩师便却下帽子抛放众前其僧却归洞山具陈前事洞山却低头后云实与摩也无对云实与摩洞云若也实与摩斫头也无罪过其僧却归香严具陈前事师下床向洞山合掌云新丰和尚是作家最后颂曰有一语全规矩休思量不自许路逢同道人杨眉省来处踏不着多疑虑却思量带伴侣一生参学事无成慇懃抱得栴檀树常在颂管带历历诸边宁息平常见闻不入榛棘四威仪中净洁析析机感相投一时抛掷嘿处对缘声前显迹同道相知不劳势力修行颂曰天寒宜曝日归堂一食倾思着未生时宜然任他清祇摩寻时明镜非明镜独坐觉虚凉行时也只宁郑郎中问颂既无人解又无人缚出此路歧入何城廓师颂答语中埋迹声前露容即时妙会古人道同向应机劝无自他宗诃起骇奔嚬迅成龙郑郎中又问来无他彻迹去是非我途併逐猿猴尽山川境在无大师以发机颂答语里埋筋骨音声染道容即时才妙会拍手趁乖龙清思颂曰尽日坐虚堂静思绝参详更无回顾意争肯置平常谈玄颂曰的的无兼带独运何依赖路逢达道人莫将语嘿对与学人玄机颂曰妙旨迅速言说来迟才随语会迷却神机杨眉当问对面熙怡是何境界同道方知浑沦语颂曰一束茆草六分盖得庵无子门藏头人入去却转头来语浑沦师为众曰此世界日月短促则须急急底事了却去平治如许多不如意事直须如地相似安然不动一切殊胜境不随转只摩寻常不用造作独脱现前不带伴侣皎然秋月明内外通透念寸阴直须此生了却今生不了阿谁替代大德莫待头白齿黄耳聋眼暗无常到来悔当何及大德身上是他衣堂里是他食灯油火炭床榻卧具什方信心供须将何道业消受一念迹不尽个个是债负特达丈夫气志坚固心如断绳休去三界因果无断现时富贵贫穷苦乐之事尽未来际纵恣贪爱织造有漏至于今日应当知足过去诸佛还从凡夫中修持去无天生圣人大德本离归中抛却父母出家为什摩事莫因循莫犹预虚度光阴古人道寄语参玄人光阴莫虚度百丈云努力一生须了却谁能累劫受诸殃明古颂曰古人骨多灵异贤子孙密安置此一门成孝义人未达莫差池须志固遣狐疑得安静不倾危向即远求即离取即失急即迟无计校忘觉知浊流识今古伪一剎那通变异嵯峨山石火起内里发焚巅无遮栏烧海底法网疏灵焰细六月卧去被衣盖不得无假伪达道人唱祖意我师宗古来讳唯此人善安置足法财具愧不虚施用处谛有人问小呵气更寻来说米贵与崔大夫畅玄颂曰达人多隐显不定露形仪语下不遗迹密密护持动容扬古路明妙乃方知应物但施设莫道不思议宝明颂曰思清人少虑风规自然足影落在音容孤明绝触出家颂从来求出家未详出家称起坐只寻常更无小殊胜寄法堂颂东间里入寂西间里语话中间里睡眠通间里行道向前即捡校向后即隐形时人都不措问什摩精灵答曰净地上鼓怒怡然中伴嗔平坦处不守危崄中藏身盲聋遇之眼开僧瑶驻笔凝神玄旨颂曰去去无标的来来只摩来有人相借问不语笑咳咳赠同住归寂颂同住道人七十余共辞城郭乐山居身如寒木心芽绝不话唐言休梵书心期尽处身虽丧如来弟子沙门样深信共崇钵塔成巍巍置在青山嶂观夫参道不虚然脱去形骸甚高上从来不说今朝事暗里埋头隐玄畅不留踪迹异人间深妙神光饱明亮劝学颂曰出家修道莫求安失念求安学道难未得直须求大道觉了无安无不安志守得破颂云十五日已前师僧莫离此间十五日已后师僧莫住此间去即打汝头破住即亦复如然不去不住事意如何是即是拟即差辞见闻颂曰好住径分离幽宗人迹稀从来未登陟无计遣狐疑分明颂顿丧命根威德自足一物不似规矩现前遵古路颂与郎中虚心越境净思量句里无踪声外详文字影像骇惊觉动容弹指饱馨香与兵马使说示偈宿静心意到山中为求半偈契神踪向道却思思不得却被寻思不通专志颂宛转宛转究尽疑见只摩分明无生己恋内外不思未露眉面如梦踏惊人顿变与学人宗教宗如满寺释迦子未详释迦经唤来试共语开口杂音声三句后意颂书出语多虚虚中带有无却向书前会放却意中珠自余化缘终始年月悉彰实录谥龙灯大师延福之塔径山和尚径山和尚嗣沩山师讳鸿諲未睹实录师两浙尚父大王礼重为师赐号法济大师师初出世时未具方便不得稳便因此不说法过得两年后忽然心向徒弟曰我闻湖南石霜是作家知识我一百来少师中岂无灵利者谁去彼中懃学彼中气道转来密救老汉时有一僧名全表便辞发到石霜恰遇上堂日便置问曰三千里外久响石霜到来为什摩寸步千里霜云我道落带手不长从此亲近石霜四十余日后却归本山成持和尚便有来由上堂说法时有人问如何是短师云蟭螟眼里着不满进曰如何是长师云千圣不能量全表却归石霜举似前话石霜微笑曰是你和尚真实道人全表却问石霜如何是短霜云莫屈曲进曰如何是长霜云双陆盘中不喝彩全表持此因缘来举似师师欢喜便上堂告众曰南风吹来饱齁齁底任你横来竖来十字纵横也不怕你时有人问与摩去底人还有却来分也无师云我道金闭不得全表持此话来举似石霜石霜当日便上堂告众曰今日有径山消息来诸上座总去径山径山是真善知识具举前话后却向众曰只如径山与摩道还得十成也无虽然如此只道得八分全表便出来问与摩去底人还有却来分也无云金闭不得来作什摩石霜久住道明上座欲去径山辞石霜临发时便问一毫穿众穴时如何霜云须得万年进曰直得万年后如何霜云光靴听你光靴白俊听你白俊明上座持此问来径山便问曰一毫穿众穴时如何云须得老进曰直得老后如何云登科听你登科拔髓听你拔髓灵云和尚灵云和尚嗣沩山在福州师讳志懃福州人也一造大沩闻其示教昼夜亡疲如丧考妣莫能为喻偶睹春时花繁花忽然发悟喜不自胜乃作一偈曰三十年来寻剑客几逢花发几抽枝自从一见桃花后直至如今更不疑因白沩山和尚说其悟旨沩山云从缘悟达永无退失汝今既尔善自护持遂而返钖瓯闽举似玄沙玄沙云谛当甚谛当敢保未彻在僧进问正是也和尚还彻也无玄沙云须与摩始得师云亘古亘今玄沙云甚好甚好师云喏喏玄沙送师颂曰三十年来只如常几回落叶放毫光从此一去云霄外圆音体性应法王中塔颂曰谛当恒然亘古今未彻见闻实甚深现现运转三十载春尽萎花示君心师初创灵应后住灵云玄徒臻凑矣长庆初参见问如何是佛法大意师云驴使未了马使到来雪峰僧来问如何是佛出世时事师竖起拂子进曰如何是佛未出世时事师又竖起拂子其僧便发上雪峰雪峰问回太速乎其僧云问佛法不相当所以却归来雪峰云你举看其僧便举前话雪峰云你问我我与你道僧便问如何是佛出世时事雪峰竖起拂子进曰如何是佛未出世时事雪峰放下拂子僧便礼拜雪峰便打之喝出僧举似玄沙玄沙云譬如一片地作契卖与你总了东西四畔并属你了也唯有中心一树由属我在雪峰示众云山上鸟水里鱼什摩人取得有僧举似师云前三三后三三雪峰闻举云灵云顶上孤月明问诸方尽皆杂食未审和尚如何师云唯有闽中异雄雄镇海涯问如何是西来意师云彩气夜常动精灵日少逢问久战沙为什摩功名不就师云君王有道三边静何劳万里筑长城进曰罢息干戈缩手皈朝时如何师云慈云普润无边际枯树无花争奈何问混沌未分时如何师云如露柱怀儿进曰含生来后如何师云如一片云点大清进曰只如大清还受点也无师云与摩则含生不来进曰直得纯清绝点时如何师云由是真常流注进曰如何是真常流注师云如镜常明进曰未审向上还有事也无师曰有进曰如何是向上事师云打破镜来相见问摩尼不随众色未审作什摩色师云作白色进曰这个是众也师云玉本无瑕相如诳于秦主问君王出阵时如何师云吕才葬虎耳进曰如何是吕才葬虎耳师云坐见自衣天进曰王今何在师云莫触龙颜王敬初王敬初常侍嗣沩山因见米和尚来公竖起笔米和尚云还解判得虚空不天官抛笔案上便入宅更不出见米乃致疑公制襄州延庆寺祖师堂双声碑文者是也称扬祖教洞契玄猷理含金石之声文抱风云之韵广行于世矣临济临济和尚嗣黄蘗在镇州师讳义玄姓刑曹南人也自契黄蘗锋机乃阐化于河北提网峻速示教幽深其于枢秘难陈示诲略申少分师有时谓众云山僧分明向你道五阴身田内有无位真人堂堂露现无毫发许间隔何不识取时有僧问如何是无位真人师便打之云无位真人是什摩不净之物雪峰闻举云临济太似好手师问落浦从上有一人行棒有一人行喝还有亲疏也无落浦云如某甲所见两总不亲师云亲处作摩生落浦遂喝师便打之因德山见僧参爱趁打师委得令侍者到德山打汝汝便接取柱杖以柱杖打一下侍者遂到德山皆依师指德山便归丈室侍者却归举似师云从来疑这个老汉因僧侍立次师竖起拂子僧便礼拜师便打之后因僧侍立次师竖起拂子其僧并不顾师亦打之云门代云只宜专甲黄蘗和尚告众曰余昔时同参大寂道友名曰大愚此人诸方行脚法眼明彻今在高安愿不好群居犹栖山舍与余相别时叮嘱云他后或逢灵利者指一人来相访于时师在众闻已便往造谒既到其所具陈上说至夜间于大愚前说瑜伽论谭唯识复申问难大愚毕夕峭然不对及至旦来谓师曰老僧独居山舍念子远来且延一宿何故夜间于吾前无羞放不净言讫杖之数下推师回黄蘗复陈上说黄蘗闻已稽首曰作者如勐火燃喜子遇人何乃虚往师又去复见大愚大愚曰前时无愧今日何故又来言讫便棒推出门师复返黄蘗启闻和尚此回再返不是空归黄蘗曰何故如此师曰于一棒下入佛境界假使百劫粉骨碎身顶擎遶须弥山经无量报此深恩莫可酬得黄蘗闻已喜之异常曰子且解歇更自出身师过旬日又辞黄蘗至大愚所大愚才见便拟棒师师接得棒子则便抱倒大愚乃就其背之数拳大愚遂连点头曰吾独居山舍将谓空过一生不期今日却得一子先招庆和尚举终乃问师演侍者曰既因他得悟何以却将拳打他侍者曰当时教化全因佛今日威拳总属君师因此侍奉大愚经十余年大愚临迁化时嘱师云子自不负平生又乃终吾一世已后出世传心第一莫忘黄叶自后师于镇府匡化虽承黄蘗常赞大愚至于化门多行喝棒有时谓众云但一切时中更莫间断触目皆是因何不会只为情生智隔想变体殊所以三界轮回受种种苦大德心法无形通贯十方在眼曰见在耳曰闻在手执捉在脚云奔本是一精明分成六和合心若不生随处解脱大德欲得山僧见处坐断报化佛头十地满心犹如客作儿何以如此盖为不达三祇劫空所以有此障若是真正道流尽不如此大德山僧略为诸人大约话破纲宗切须自看可惜时光各自努力自余应机对答广彰别录矣咸通七年丙戌岁四月十日示化谥号慧照大师澄虚之塔观和尚观和尚嗣黄蘗在福州师出家黄蘗寺密承黄蘗宗教后复瓯闽于丁墓山居小兰若每局其户学者无由辄造其门唯有日给饷食清信儒流至时则号扣之乃一开耳后因雪峰和尚初入岭久钦高峻遂往祗候手扣其门师才出门雪峰一见拦胸把住便问是凡是圣师蓦面与一唾云者野狐精便推出却其户雪峰云只要识老兄曹山到洞山洞山问近离什摩处对云近离闽中洞山云有什摩佛法因缘对云某甲问西院如何是大人相西院云安三藏时则有洞山向西院合掌云作家洞山又云某甲行脚时遇着南泉南泉也有似这个因缘有僧问如何是大人相南泉答曰王老师三岁时则有如今无洞山又问什摩处人对云莆田县人洞山云什摩处出家对云碎石院山云碎石院近黄蘗你曾到不对云曾到洞山云有什摩佛法因缘对云某甲自问如何是毗卢师法身主云我若向你道则别更有也洞山闻此语便合掌云你见古佛虽然如此只欠一问曹山礼拜便请问头曹山再三苦切问三度方得问头入岭参师举前话进问为什摩故不道师云若道我不道则却我口若道我道则秃却我舌曹山便归洞山具陈前事洞山执手抚背云汝甚有彫啄之分便下床向黄蘗合掌云古佛古佛师问安和尚只这一片田地合着什摩人好安和尚云好着个无相佛师云早是污却也师住庵时有一僧喫粥了便辞师师问汝去什摩处僧云礼拜大沩师云近那喫了去也其僧便住喫了便辞师恰得见庵前树上有青开口便指云汝若去大沩只这青是自外枢要不一故不尽彰干府五年遇黄巢兵马偿债而终临刃之时白乳涌高数尺盖大权化迹莫可恻陈和尚陈和尚嗣黄蘗在睦州龙兴寺师平生行密行常制造莆鞋暗遗于人因此称为陈莆鞋和尚是也有时谓众曰汝诸人还得个入处摩若未得入即向这里入向后不得辜负老僧珍重师有时云明明向你道尚乃不知岂况盖覆将来时有一座主问三乘十二分教某甲粗已留心宗门中事乞师提网师云问着宗门中事有什摩难道恰问着老僧鼻孔头上漫漫脚下底漫漫教家唤作什摩座主教家无这个意旨师便打之师问大德讲什摩经论答曰讲十本经论作摩生讲云依文讲你不解讲经某甲则不解讲请师讲云你不是听经人某甲不会乞师说教云三段不同今当第一又问大德讲什摩经论云曾讲十数本经论何得妄说对云某甲实语师云雪上更加霜担枷过状来我与你道不妄语近前来便近前师云得与摩墨大德隔三月后便悟又问什摩处来云江西来夏在什摩处云云居云居切要处作摩生云祇今作摩生拈上大人对云有什摩罪过师云云居与摩道是你与摩道云云居与摩道师云三家村里老婆禅造主不得自领出去师见僧上来云破也什摩处是破处师云破也临济见僧上来便喝有僧问古人才见人便喝意作摩生师唤僧正僧正应喏师云有什摩共语处又云来来会摩对云不会不会则念经持斋又问僧什摩处来云游台山去来还见文殊摩云见什摩处见对云台阁上见师云见泥堆又云近前你识文殊摩云不识师云年高长占得上座头并无气息问祖意与教意还同别师云教意是教意祖意是祖意问如何是学人自己师云一怕你不问二恐你不会便请师云心不负人面无惭愧大随和尚大随和尚嗣安和尚师讳法真俗姓陈东川人也心行慈道德高峻赈饥俭割己于人而天性敖于林峦守道不趣于浮世也大蜀皇帝响其德高书请诏师辞老病不赴渥泽须送紫衣法号神照大师问僧什摩处去对云去娥媚礼拜普贤师提起拂子云文殊普贤总在这里其僧便作圆相抛向背后师唤侍者师云将一贴茶来与师僧师欲顺世时患口㖞师乃集众上堂告云还有人医得吾口摩有人医得出来再三征无人祗对师云若无人解医老僧自医师遂以手推正告寂灵树和尚灵树和尚嗣西院安禅师在韶州师讳如敏冥州人也自四十余年大化汉国其道行孤峻一方贤儒敬重极矣多有异行南朝礼为师赐号知圣大师有僧问和尚生缘在什摩处云日出东方月落西山年多少师云今日生明日死问如何是法身云鼓鸣也喫饭去问佛法毕竟事如何师展开两手镇州大王请赵州共师斋次师问赵州大王请和尚斋和尚将何报答赵州云念佛师云门前乞儿也解与摩道州云大王将钱来与灵树山和尚山和尚嗣西院安禅师在饶州未睹行录不决化缘终始问如何是西来意云中冬严寒问如何是深深处师云待你舌头落地则向你道道吾休和尚道吾休和尚嗣南师每日上堂戴莲花笠子身着襕简击鼓吹笛口称鲁三郎云打动南鼓尽唱德山歌法乐自娱者是也有人拈问东山古人有言打动南鼓尽唱德山歌如何是南鼓云听如何是德山歌云还解和得摩忽遇同道者作摩生云教他作舞应声便作舞时作摩生云知音者不无亦须讳却讳却后如何云萎萎羸羸且与摩过时师入僧堂问第一座上座是什摩人对云东国人彼中还有这个样人也无对云有既有来这里作什摩对云只为有所以回避来今日恰遇着师便呵呵大笑却归房丈俱胝和尚俱胝和尚嗣天龙在敬安州未睹行录不决始终师因住庵时有尼众名实际戴笠子执钖遶师三卓钖前立问师曰和尚若答某甲则下笠子师无对其尼便发去师云日势已晚且止一宿尼云若答得则宿若答不得则进前行师叹曰我是沙门被尼众所笑滥处丈夫之形而无丈夫之用欲出山参寻知识宴寂之中忽然神人报言三五日间有大菩萨人到来为和尚说法未逾旬日天龙和尚到来师接足前迎侍立之次具陈上事未审如何对他天龙竖起一指师当时大悟后来为众云某甲得天龙和尚一指头禅一生用不尽胜光和尚胜光和尚嗣紫湖在台州问如何是和尚家风云福州枝泉州刺桐问如何是佛法两字云即便道进曰请师道云穿耳胡僧笑点头资福和尚资福和尚嗣仰山和尚在吉州师讳贞邃韶州浈昌县人也师有时把团子向面前云诸佛菩萨及入理圣人皆从这里出却折破抛下拍开胸云作摩生问如何是古佛心云山河大地问如何是纳僧切急处云不过于此问室内呈丧时如何师云好个问头学人礼拜师云苦痛苍天学人云此时学人重揲和尚如何云明日来向你道学人云苦痛苍天师便打之问古人拈搥竖拂此理如何又僧过夏问师某甲新入藂林在此间过夏未曾蒙和尚指教亦须往问遂至和尚所述其意则被师拦胸托出云某甲自住此山未曾瞎却一箇师僧眼问如何是一路涅槃门师弹指一下却展手如何领会云不是秋月不明子自横行八九祖堂集卷第十九祖堂集中支出版社祖堂集卷第二十江西下卷第七曹溪第六代法孙瑞云寺和尚五冠山瑞云寺和尚嗣仰山寂禅师师讳顺之俗姓朴氏浿江人也祖考并家业雄豪世为边将忠勤之誉遗庆在乡母昭氏柔范母仪芬芳闾里怀娠之日频梦吉祥免腹之时即多异瑞昔贤知此今又征焉及乎竹马之期渐有牛车之量凡为嬉戏必表殊常已至十岁精勤好学属词咏志即见凌云剖义谈玄如同照镜既登弱冠道牙早熟猒处喧华之地长游静默之中遂乃恳告二亲将随缁侣志不可夺所天容许便投五冠山剃发仍适俗离山受具足戒行同结草心比护鹅因游公岳忽遇神人邀请化成宫阙若兜率天说法应缘倏焉殄灭若非德至行圆孰能致感如此也洎乎大中十二年私发誓愿拟游上国随入朝使利涉云溟乘一只之船过万重之浪曾无惧念不动安禅迳到仰山慧寂和尚处虔诚礼足愿为弟子和尚宽尔笑曰来何迟缘何晚既有所志任汝住留禅师不离左右谘禀玄宗若颜回于夫子之下如迦叶于释尊之前彼中禅侣皆增叹伏干符初松岳郡女檀越元昌王后及子威武大王施五冠山龙严寺便往居焉今改瑞云寺也师有时表相现法示徒证理迟疾此中四对八相此相者所依涅槃相亦名理佛性相与群生众圣皆依此相相虽不异迷悟不同故有凡夫有圣谓识此相者名为圣人迷此相者名为凡流是故龙树在南印土则为说法对诸大众而现异相身如月轮当于坐上唯闻说法不见其形彼众之中有一长者名曰提婆谓诸众曰识此瑞不众曰非其长圣谁能辩耶尔时提婆心根宿静亦见相默然契会乃告众曰今此瑞者师现佛性非师身者无相三昧形如满月佛性之义语犹未讫师现本身座上偈曰身现圆月相以表诸佛体说法无其形用辩非声色若有人将此月轮相来问相中心着牛字对也牛此相者牛食忍草相亦名见性成佛相何以故经云雪山有草名为忍辱牛若食者则出醍醐又云众生若能听受谘启大涅槃则见佛性故当知草喻妙法牛喻顿机醍醐喻佛如是则牛若食草则出醍醐人若解法则成正觉故云牛食忍草相亦名见性成佛相也此相者三乘求空相何以故三乘人闻说真空有心趣向未证入真空故表圆相下画三牛也若将此相来问以渐次见性成佛相对之牛此相者露地白牛相谓露地者佛地亦名第一义空白牛者谘法身之妙慧也是故表一牛入圆相也问何故月轮相下着三兽又月轮相中心着牛字对之耶答月轮相下三兽是表三乘月轮相中心一牛是表一乘是故举权乘来现实入证对之问向前已说月轮相中心着牛是牛食忍草相何故又言月轮相中心着牛者露地白牛相也两处皆是同相同牛何故说文不同耶答说文虽别相及牛则不异问若也不异何故两处各现同相同牛耶答虽相及牛则不异见性迟疾不同故两处各现同相同牛问若论见性迟疾各别者食忍草牛与露地白牛谁迟谁疾耶答食忍草牛则明华严会中顿见实性之牛故疾露地白牛则明法华会中会三归一牛故是故说文虽则不同证理不异故举同相同牛明理智不异不言来处全同也牛此相者契果修因相何以故初发心住虽成正觉而不众行慧等佛地行不过位故表此相也古人云履践如来所行之迹则此相也若有人将此相来问又作月轮相中心着卍字对之此相者因圆果满相也问何故月轮相上头着牛字来月轮相中心着卍字对之答月轮相上头着牛者契果修因相日轮相中心着卍字者因圆果满相举因来现果对之牛此相者求空精行相谓门前草庵菩萨求空故经云三僧祇修菩萨行难忍能忍难行能行求心不歇故表此相也若有人将此相来问月轮相中心着王字对之王此相者渐证实际相何以故若有菩萨经劫修行坏四魔贼始得无漏真智证入佛地更无余习所恒似圣王降伏群贼国界安宁更无怨贼所怛故表此相也此下两对四相遣虚指实牛人此相者想解遣教相谓若有人依佛所说一乘普法善能讨寻善能解脱实不错谬而不了自己理智全依他人所说故表此相也若有人将此相来问则袪上头牛字对之人此相者识本还源相经云神住空窟降伏难调伏解脱魔所缚超然露地坐识阴般涅槃者即此相也问何故袪上头牛字不袪圆相中心人字耶答圆相中心人字者表理智上头牛字者喻人想解若有人虽依教分析三藏教典而未显自己理智者尽是想解想解不生则理智现前故袪上头牛字不袪圆相中心人字是故经云但除其病而不除法问何故不许凡人依教学法耶答若是智者依教何用识心凡人依教无益问诸佛所说三藏经典有所用不答不是不许依教悟入依教想解祇是虚妄是故佛告阿难虽复忆持十方如来十二部经清净妙理如恒河沙只益戏论当知依教想解无益问何故教云闻佛教者尽成圣果又云一毫之善发迹驻佛答约上恨人依教便悟直现理智决定明了若约下根依教不悟想解无益此下根人依教勋种待后世者谁言无益闻佛教者尽成圣果一毫之善发迹驻佛何况广学经论及讲说者人牛此相者迷头认影相何以故若有人不了自己佛及净土信知他方佛净土一心专求往生净土见佛闻法故勤修善行念佛名号及净土名相故表此相也志公笑云不解即心即佛真似骑驴觅驴者即此相也若有人将此相来问则袪圆相下牛字对之人此相者背影认头相问何故袪下头牛字不袪圆相中心人字耶答众生未发真智未达真空故专求他方净土及佛往生净土见佛闻法众生若回光发智达得真空自己佛及净土一时齐现不求心外净土佛故不袪圆相中心人字袪下牛字也问如何是自己佛及自己净土答众生若发真智达得真空即真智是佛空是净土若能如是体会何处更求他方净土及佛也是故经云将闻持佛佛何不自闻闻又此下四对五相此相者举函索盖相亦名半月待圆相若有人将此相来问更添半月对之此则问者举函索盖答者将盖着函函盖相称故已现圆月相也圆相则表诸佛体也此相者把玉觅契相若有人将此相来问圆月中心着某对之此则问者把玉觅契故答者识珠便下手此相者钓入索续相若有人将此相来问某字边添着人字对之此则问者钓入索续故答续成宝器也佛此相者已成宝器相若有人将此相来问又作圆月相中心着土字对之土此相者玄印旨相迥然超前现众相更不属教意所摄若有人似个对面付果然不见故三祖云毫釐有错天地玄隔然不无玄会之谁能识此相也若是其人见而谙会如子期听百牙之琴提婆见龙树之相不是其人对面不识似巴人闻白雪之歌鹙子入净名之会假使后学根机玄利将是则顿晓如把卵啐啄同时相性迟钝者学而难晓似盲人相色而转错耳师有时说三遍成佛篇于中有三意云何为三一者证理成佛二者行满成佛三者示显成佛言证理成佛者知识言下回光返照自己心原本无一物便是成佛不从万行渐渐而证故云证理成佛是故经云初发心时便成正觉又古人云佛道不远回心即是即此义也此证理成佛中若说体性都无一物通论三身不无一佛二菩萨虽有三人而今见性成佛故得成佛功在文殊故古人云文殊是诸佛母所谓诸佛从文殊生故言文殊者即实智也一切诸佛因其实智而证菩提是故文殊是诸佛母耳言行满成佛者虽已穷其真理而顺普贤行愿历位广修菩萨之道所行周备悲智圆满故云行满成佛也故古人云行到处即是从来处是故明知所行已周还至本处本处者即理也此行满成佛所证之理不异于前证理成佛之理理虽不异行因至果故云行满成佛也此行满成佛中若举果德但以普贤行成佛道论三身亦有一佛二菩萨虽有三人而今别取行满成佛故得成佛功在普贤故古人云普贤是诸佛父也所谓诸佛从普贤生故言普贤者即万行也一切诸佛因其万行而证菩提是故普贤是诸佛父耳言一佛二菩萨者遮那是理文殊是智普贤是行此理智行三人同体故一不可舍也又一佛二菩萨互为主伴以本体无上遮那为主以见性智功文殊为主以万行福力普贤为主是故李玄通云一切诸佛皆以文殊普贤二大士成佛菩提也又云文殊普贤为诸佛作少男长子故知三人互为主伴耳言示显成佛者如前证理行满自行成佛已毕今为众生示显成佛八相成道矣言八相者从兜率天退入胎住胎出胎出家成道转法轮入涅槃等八相成佛故云示显成佛当知八相成道是报化非真是故经云如来不出世亦无有涅槃以本愿力故示显自在法此经报化佛中指真佛也又经云吾从成佛已来经无量阿僧祇劫故知释迦如来无量劫前已成行满大觉而为众生故示显始成正觉今此释迦是贤劫千佛之中第四佛也过去庄严劫中一千佛现在贤劫中一千佛未来星宿劫中一千佛如是三劫中一切诸佛出现于世摄化群生相传授记分毫不错矣欢看教典推寻古迹通观一人成佛方样应知三遍成佛耳伏请欲磨佛位者略看筌蹄却自思惟前佛后佛皆同此路如人行路新旧同辙故记而之也师有时说三篇于中有三意第一顿证实际篇第二渐证实际篇第三渐证实际篇广野中有一仙人名曰该通为大众说若有众生无始已来不悟性地轮回三界随缘受报忽遇智者演说真教顿悟性地便成正觉不依渐次故名为顿证实际是故经云雪山有草名曰忍辱牛若食者即出醍醐是其意也众中有一隐士名曰智通启仙人曰信知群品自有性地又一切智者演说真教不为一人何以故同闻真教悟与不悟各各不同仙人告隐士言众生虽有自性清净圆明之体背本逐末多劫多时受别异身根性利钝不等故同闻真教悟与不悟各各不同不是智者说真教祸故经云犹如明净日瞽者莫能见无有智慧心终不能见隐士启仙人曰谛观高指旦寻来言智者说法不为一人悟与不悟唯在愚智然则愚智本来各各不同说法有何所用仙人告隐士言汝今谛听吾为汝说智人不是本悟愚人不是长迷愚人忽悟真说智人不是外来若也不用真教愚争成智人若也不用真教何处辩得利钝是故众生若是根钝者再闻真教不晓性地众生若是利根者忽闻真教顿晓性地便是智人也何处愚智有隔是故当知凡圣不隔根有利钝智者说法亦不为一人犹如母抱卵众卵皆发赞窠不发可即母唯不爱众卵爱赞窠是则发与不发唯在卵性不是母抱卵之祸一切智者亦复如是广为大众演说真教根利者顿晓根钝者不晓可则智者唯爱利根不爱钝根是即晓与不晓唯在根性不是智者说教之祸是故经云所有闻法不由他悟然即知假方便智者常说妙法悟与不悟此在学人不在智者隐士问曰众生若是利根忽闻真教言下慧发顿悟性地此是何人仙人答曰此是智照文殊隐士问曰文殊智照在何处仙人答曰文殊智照是在性之隐士问曰照智与性地同异若何仙人答曰智照与性地不同不异隐士问曰智照与性地不同不异其义如何仙人答曰智照是能证之人性地是所证之法故不无能所是故古人云以此无知之般若证彼无相之真谛故智与性不同又能证智照无知所证性地无体不有能所是故古人云智穷真际能所两亡故智照与性地不异照隐士智通闻仙人说奉契高指顿决疑网也于时该通仙人为大众说先为智通已说见性若论众行不必如此此众中有游子名曰行通启仙人曰见性如此众行若何仙人告游子言若有众生忽闻真教顿见性地不住此处随缘行自利利他悲智故名为众行游子启仙人曰我等曾闻仙人演说法忽闻真教顿悟性地名为智照文殊今承仙人说顿悟性地不住此处随缘行自利利他悲智故名为众行行此行者此是何人仙人答曰行此行者寄位普贤游子问曰普贤大士寄何等位仙人答言寄因五位不至果位虽寄此位不住此位众行行时三等普贤游子问曰寄位于因位乃至果位何等名为三等普贤仙人答曰一者出缠普贤二者入缠普贤三者果后普贤游子问曰此三普贤胜劣等级其义如何仙人答言此三普贤胜劣等级其义不同谓所言出缠普贤者见性之后行于众行对前万境不无瞥起之心已达心源不滞幻化之境故古人云不无所断之障还有能断之智游子问曰古人云若发能证之智全无所断之障其义如何仙人答曰若发能证之智全无所断之障者此是文殊断惑何以故文殊当性之时体中不有异相故今言不无所断之障还有能断之智此是普贤断惑何以故普贤历位之时不无断惑成德故是故两人断惑成德不同不会两人断惑成德相诤断惑成德之义游子问曰已知文殊断惑如此若论普贤断惑断现行耶断习气耶仙人答言若言普贤位中全无现行烦恼普贤寄位断惑此是习气烦恼游子问现行与习气如何普贤全无现行之惑唯有习气之障仙人答言凡夫对境起心不识前境后境作业即是现行智者对境起心知境虚幻不滞前境习气故是普贤是见性之后行行之人故全无现行之惑唯有习气之障若无习气可断何用难忍能忍若无悲智成佛何用难行能行虽行悲智二门所作依体成行是故古人云所作皆依性修成功德林终无取寂意唯有济群心行悲悲广大用智智能深利他兼自利少圣讵能任然即知出缠普贤众行悲智而依体修行又细说普贤众行即行布圆融齐现断惑成德俱有自利利他双修智门悲门并成言行也繁兴大用起必全真言行相也不无依位断惑位高则习气渐薄行广则悲智增深从十住乃至十地出缠菩提已满也所言入缠普贤者一切群品中同类大悲是前出缠普贤位中广行悲智而自利利他行故不无断惑成德之功虽断惑成德之功出缠已满而不信出缠无患之处故于四生六趣广行大悲同断化物之名入缠普贤此以入缠化物之德与前出缠成行之功二心功齐平等故名为等觉悲智圆满故名为等觉不取出缠入缠不取大智大悲故名为妙觉虽不取悲智出缠入缠若论果德无行不取无位不收也所言果后普贤者遍行三昧是也谓妙觉位中虽不取出缠大智大悲而不住此还向出缠入缠大智大悲逆顺踪横于诸位中同类同心亦不定守一位随缘任运广作大悲于诸类中何位定不受于能作能受不作不受故名为果后普贤也若取此人所行者未会此人行处也所言三等普贤者不是三人一人行行依行胜劣大义三等普贤也所言一人者初顿证实际之时即文殊今随缘行行之时即普贤故名为一人也此是通取内证外化也若以内证外化不同故文殊普贤两人若以通取能证所证及众行不同即为三人也此大教意说也谓大经题云大方广者所说之法故即遮那是也佛者能证之人也故即文殊是也华严者随缘之行故普贤是也此旦一佛二菩萨即为三人也若欲修行普贤行者先穷真理随缘行行即今行与古迹相应如似闭门造车出门合辙耳渐证实际篇第二时该通仙人为大众说法若有众生无始已来不悟性地轮回三界闻三乘渐教悟三乘法三界患故有三乘人此忽闻真教成妙惠穷证实际故名为回渐证实际也是故古人云门前三驾车是权乘露地白牛方明实证即其意也隐士智通启仙人曰此回渐证实际之者与彼顿证实际之人同异如何仙人答曰虽先已落三乘不在三乘故来处玄殊而今回渐证实际故与彼顿证实际者不异是故古人云百川归大海无百川名三乘归一乘无三乘名也然即知此回渐证实际之人与彼顿证之人不异也莫愁回渐与顿证同异自随缘之心还照实际之理也隐士智通奉领真说寂然无言也于时游子行通启仙人曰我等曾闻仙人演说若有众生顿证悟性地不住此处随缘行行名为众行行此行者名为普贤今此渐证实之后有人行众行耶无人行众行耶仙人答曰不无行众行者所以者何回渐证实者即露地白牛故白牛运转不住露地故不无行众行人所言露地白牛者露地是所证之法故即遮那是也白牛是能证之人故即是文殊是也白牛运转不住此处故即普贤是也普贤所行即是众行也二篇大意如此汝自谛观同异自看耳渐证实际篇第三时该通仙人为大众说若有众生无始已来不悟性地轮三界随缘受报忽闻渐教信解渐发寄因六位经三祇劫难忍能忍难行能行断惑成德始得无漏真智露现法身故名为渐证实际也是故古人云信根生一念诸佛尽应知修因于此日证果未来时三大僧祇劫六度久安施薰成无漏种方号不思议是其意也时隐士智通启仙人曰今此渐证实际之人顿悟实际之人同异如何仙人告隐士言虽渐顿不同而终归一耳所以者何小川归海全同一味渐解归源岂有两般也是故渐顿虽异归源无二耳隐士智通奉仙人教不生异解退身默然也于时游子行通启仙人曰于前篇中闻仙人说顿证实际后有行人此篇所明渐证实际之者渐证实际已后有行人耶仙人答曰虽不无行行不同前篇所明者顿证实际已后随位行时出缠入缠乃至果后三等普贤行今此渐证实际篇意者依渐教方便经三僧祇修菩萨行始得无漏真智以此无漏真智露现法身故名为渐证实际渐证实际已后虽不无行行而全依位等级故是故不同前篇所明也游子问曰曾闻前两篇中俱明能证之人所证之法乃至随缘行人各各有名此篇中还有能证所证及随缘行人名耶请为指出仙人答曰不无能证所证及随缘行人名也谓能证之人者即是无漏真智亦报身佛是也所证之法者即是实际亦名法身佛是也行之人即是无漏真智不守果位随缘利物名为行人亦名化身佛是也和尚亨年六十五迁化也谥号了悟禅师真原之塔米和尚米和尚嗣襄州王敬初常侍在西京未睹行录莫穷氏族师因教僧问仰山今时还假悟也无仰山云悟则不无争奈落第二头何师肯之有老宿屈师斋师来不排座位老宿在一边坐师便展座具礼拜老宿老宿便起师便坐老宿都不作声乃展席地上而坐到夜间告众曰他家若在佛法中用心三日便合见若不见则不知师到三日后来云前日着贼僧问镜清米和尚意如何云只见锥头利不见凿头平临济问师十二面观音岂不是圣师云是也作摩生是本来面临济一掴师云长老且宽宽济侧掌师归受业寺有老宿问月中断井索时人唤作未审吾师唤作甚摩师云若有佛见则同众生见其老宿云千年桃核宝寿和尚宝寿和尚嗣临济师讳沼在镇州未睹行录不决化缘终始师问胡钉铰见说解钉铰是不对曰是也师曰还解钉铰得虚空摩对曰请和尚打破将来师便打之对曰莫错打甲师云向后有多口阿师与你点破在有人举似赵州赵州云只者一缝尚不奈何东山代第一云若是某甲手里阿那个缝闭不钉师初开堂时三圣推出一僧师便打之三圣云长老与摩识弁人瞎却镇州城里人眼去在灌溪和尚灌溪和尚嗣林济在潭州师讳志闲未睹行录不决化缘始终后道吾参师不礼拜便问什摩生师云无位吾云与摩则同空去也师云咄这屠儿吾云有生可杀则不倦师到末山师姑处师姑问从什摩处来师云露口来师姑云何不盖覆师却问如何是末山师姑云不露顶进曰如何是末山中人姑云非男非女相进曰还变也无姑云不是鬼神变什摩师肯之洞山问夹山作摩生对云只与洞山肯之有人举似师师云金打金水洗水云门拈问僧作摩生是金打金水洗水僧云喫餬饼与摩道还得摩僧云搥了莫闹云门肯之问如何是不伤之句师云满口道不触师初住灌溪山次化岳麓每有一言五阴山中古佛堂毗卢昼夜放圆光塔于岳麓山兴化和尚兴化和尚嗣林济师在魏府师讳存奖未睹行录莫决终始谥广济大师通寂之塔师问僧甚摩处来对云崔禅师处来师云还将得喝来也无对云不将来师云与摩则不从崔禅师处来僧便喝师便棒打师又时唤僧应喏师云点则不到又唤别僧僧云作摩师云到则不点问国师唤侍者意作摩生师云一盲引众盲怡山拈问众什摩处是国师盲处自代云他家欠少甚摩同光帝问师朕昨来河南取得一个宝珠无人着价师云请皇帝宝珠看帝以两手拨开幞头角师云皇帝是万代之宝珠谁敢着价后鲁祖和尚后鲁祖和尚嗣灌溪在邓州问如何是双林树师云有相身中无相身进曰如何是无相身师云金香炉下铁崙问如何是高峰独宿底人师云夜半日头明午时打三更问格外事如何师云化道缘终后虚空更那边僧问进向无门时如何师云太钝生进曰不是钝生直下进向无门时如何师云灵机未曾论边际执法来在暗中问如何是学人着力处云春来草自青日上已天明进曰如何是不着力处云山头石崩落平川烧火行隐山和尚隐山和尚洞山行脚时迷路入山恰到师处师问此山无路从什摩处来对云来处则不无和尚从什摩处入此山隐山云我不从云水来和尚是先住此山是先住云不知和尚为什摩不知云春秋不到来洞山便问如何是宾中主云白云盖青山如何是主中主云长年不出户宾主相去几何云长江水上波宾主相见有何言说云清风拂白月又偈曰青山白云父白云青山儿白云终日依青山都不知欲知此中意寸步不相离洞山因此颂曰道无心合人人无心合道欲知此中意一老一不老因此龙牙大师造颂曰心空不及道空安道与心空状一般参玄不是道空士一乍相逢不易看因此曹山大师造颂曰今年田不熟来年种有期爱他年少父须得白头儿兴平和尚兴平和尚洞山礼拜师云莫礼老朽洞云礼非老朽者师云他不受礼洞山云亦未曾止洞又辞师云何处去云沿流无所止师云法身沿流报身沿流云总不作如是见解师拍掌讶之保福云觅不得几个又问如何是古佛心师云即汝心是虽然如此犹未是甲问处师云若与摩问取木人去甲有一句子不借诸圣口师云汝试道看洞山云不是甲米岭和尚有人问米岭和尚问如何是纳衣下事师云丑陋任君嫌不挂云霞色祖堂集卷第二十