太师诚意伯刘文成公集诚意伯刘文成公文集序重刻诚意伯刘公文集后序诚意伯刘公文集固栝一方文献实为明百代文章勋业之宗儒先理学之统也刻自永乐初王太史景后凡三易梓矣岁乆寖堙论次或盭海内学士大夫诵说睹慕公者每嗟咨焉嘉靖巳未公郷逹斗山樊侍御尝刻扵北畿廵院东南脩辞士人尠得觏覩且经义删遗似非全集隆庆壬申春豫章虬峯谢公持斧按两浙丕崇正学风厉人文竹部至栝握刘公简籍恻然曰集残缺矣士君子有志用世明道舍是何所法程㢤廼檄烈捜讨遗文重手校而锓焉公诸逺尔意甚渥也刻成授烈序诸末简序曰烈自撮发读书即跂向公勋业文章为古今殊絶人物恨不一至其地为之藻蓻奋感依冯兹猥以谫薄承乏公郡获瞻仪刑章典复辱挂名文字中以自託扵尚友岂非畴昔之硕㢤夫天将开一代文明之治则必䔍生名世之臣以应昌期遘会风云翊主佐命賛谟决䇿拨乱攘夷辅成皇王之化未始不本之扵道徳文章道徳文章精神心术之㣲也古之君子若伊尹扵啇吕望扵周其阿衡鹰扬事业巳定扵莘野渭濵之时子房始遇沛公运筹决䇿以成帝业亡一不酬孔明卧草庐与先主啇㩁孙曹因蜀之资以圗天下终身不易其言公天挺人豪钟禀特异固伊吕之亚子房孔明之俦也生丁元季阨塞抗愤则巳有忧天下致太平之贲故撰着郁离覆瓿诸篇章言虽雄浑奥宻闳辨激壮体裁殊而摅忠阐性则皆所以铺撷其拯世救民之心酿醖夫礼乐法制之教出入造化机变鬼神卒泽扵道徳仁义之懿久其明炳物先克识真主起从而受心膂之寄柄帷幄之筹殄汉殱呉驱夷奠夏指授诸虓虎熊貔柱石之臣以成高皇帝大一统之业涤秽湔羶复还三代之华何其伟欤嗟嗟树𨳩国之勋猷昭传世之文章与古先豪杰兼休并显扵千百世之后公盖出有所爲而生非无意者矣岂章句之儒虗诵讃守空文罔效尺寸巳㢤是固烈之依凭向慕之私也谨序诚意伯刘文成公文集目録重编大师诚意伯刘文成公集目録第一卷诚意伯像賛行状卷之一御书御制慰书御名书又帖又御名书御寳诏书皇帝手书御制平西蜀文诰诏附钦䧏祭文礼部㑹议制诰御史中丞诰弘文舘学士诰诚意伯诰御赐归老靑田诏书袭封诚意伯诰劵赠谥太师文成诰颂表附谢恩表长史传瑞麦颂祀方丘颂平西蜀颂丼露颂谢恩表合门使刘仲璟遇恩録第二卷郁离子千里马鲁般玄豹灵丘丈人瞽瞶枸橼螇螰天地之盗省敌虞孚天道牧豭公孙无人蛇蝎神仙麋虎羔藿九难第三卷序送高生序双淸诗序郭子明诗集序送别灯和尚还乡序赠奕棋相子先序海宁州贾希贤义塾诗序沙班子中兴义塾诗序送月忽难明徳江浙府总管去官序章秀才观海集序送海宁张知州满任去官序槐隂读书图序送海宁尹知州之官序送柯上人远逰诗序竹川上人集韵序全婴堂序郑士亨东逰集序照玄上人诗集序送熊文彦归江西序悦茂堂诗序送张山长序牡丹㑹诗序送道士张玄中归桐柏观诗序赠医学录江仲谦序赠徐仲逺序王原章诗集序送余希贤归江东序送章三益之龙泉序赠陈伯光诗序季山甫文集序项伯高诗序吕周臣诗集送宋仲珩还金华序送黄叔旸归金华序苏平仲文集序送谢教授序送钱士能之建昌序送顺师住持瑞巖寺序喜雨诗序唱和集序灵棋经觧序宋景濂学士文集序记季氏湖山义塾记尚友斋记友梅轩记海宁应氏墓菴记杭州实菴和尚福严寺记饮泉亭记逰云门记出越城至平水记活水源记自灵峰适深居过普济寺淸远楼记发普济过明觉寺至深居记深居精舎记松风阁记前后横碧楼记孝友堂记白云山舎记怡怡山堂记棣蕚轩记鱼乐轩记飬志斋记𥙿轩记尚节亭记前江淮都转运盐使宋公政绩记夀萱堂记诸暨州重修州学记绍兴崇福寺记贾性之市隐斋记浙东处州分府元帅石末公徳政记浙东肃政㢘访司处州分司题名记苦斋记淸斋记少微山眉巖神仙宅记大勇齐记独冷先生传第四卷䟦书苏伯脩御史断狱记后书刘禹畴行孝传后书善最堂卷后题医者王飬蒙诗卷后书爲善堂卷后书绍兴府逹鲁花赤九十子阳徳政诗后题刘啇观奕图书申屠子迪毁杌木庙曹操像文后题王右军兰亭帖说天说上下雷说上下医说赠马复𥘉狮子图说菜窝说问答语卖柑者言樵渔子对答郑子享问齿愁鬼言觧拙逸解杂解附辨三章文送穷文谕瓯栝父老文铭颂箴賛尊闻堂铭敬斋铭奎上人耘杖铭朱伯言砚铭绍兴能仁寺钟铭醒斋铭玉兎泉铭王原实裕斋铭梅颂顺斋箴爲夏仲珎作守口如瓶箴敬斋箴官箴三篇灵峰寺植木賛昼龙賛碑铭北岭将军庙碑嘉兴路重脩陆宣公书院碑铭墓志铭刘显仁墓志铭海宁应和卿墓志铭紫虚观道士吴梅涧墓志铭吴孟思墓志铭王子明墓志铭处州路教授吴府君夫人梁氏墓志铭陈处士墓志铭陈恩户墓志铭处州分元帅府同知副都元帅石末公徳政碑颂连珠拟连珠第五卷赋述志赋弔诸葛武侯赋弔祖豫州赋弔岳将军赋弔㤗不华元帅赋伐寄生赋通天台赋龙虎台赋骚九叹九首秋日惨淡思归引松筠轩歌渔父歌麦舟图歌山隂王景回友樵斋辞柳桥渔唱二首爲黄中立作获麟操在陈操白云歌爲良上人作秋山图歌梁孝子庐墓词送龙门子入仙华山辞王彦中哀辞古乐府艾如张芳树上陵将进酒上之回朱鹭巫山髙戦城南君马黄思悲翁圣人出钓竿思羙人关山月楚妃叹上淸词三首汉宫曲江上曲八首寒夜謡二首夜夜曲秋夜曲长歌续短歌墻头花望行人长松稍折杨柳王子乔走马引结交行梁甫吟春日行墻上难爲趍行少年行独漉篇懊憹歌王昭君塘上行君子有所思上山采蘼芜双桐生空井羙女篇玉阶怨秋思长门怨宛转歌长相思雉子班朗月行大墻上蒿行鸡鸣曲邯郸才人嫁爲厮养卒妇出塞入塞孤儿行病妇行淮南王蜀国弦昔昔盐东飞伯劳歌双燕离乌栖曲三洲曲武陵深行远如期大堤曲明月子短歌行长安道陇头水秋宵吟车遥遥阳春歌鸣鴈行独不见梅花落折杨柳秋夜月枣下何纂纂行白苎词二首蛱蝶行钓天乐周小史结袜子㧞蒲三首从军五更转前有尊酒行公无渡河隔谷歌歩虚词五首气出唱班婕妤神絃曲短歌行长歌行燕歌行江南弄七首歩出夏门行丹霞蔽日行乌生八九子勐乕行行路难二首野田黄雀行何当行射虎词苦哉行起夜来长相思无愁果有愁曲妾安所居放歌行鴈门太守行艳歌行门有车马客行煌煌京洛行升天行长安有狭邪行飞龙引春思静夜思华山畿冬暖行节妇吟登髙丘而望远海江上曲北风行铜爵台薤露歌沐浴子秋闺曲莲塘曲蒿里曲三首促织词衘泥燕秋思二首寒夜曲古镜词并序琅琊王歌四首长相思四首残丝曲拜新月自君之出矣羙人烧香词筑城词畦桑词买马词神祠曲雨雪曲苦寒行逺客叹雨乆别离苦热行二首梁甫吟送郑希道入京望逺行俟后舟不至作女儿割股词爲徐勉之作巴陵女子行秦女休行蛮中歌二首闺词六首乌啼曲五杂爼春江曲公子行仙人词三首黄鹄曲吴歌五首采莲歌六首竹枝歌十二首江南曲七首前溪曲长门怨山鹧鸪六首浣纱女二首双带子四首鸡鸣曲二首塞姑三首春曲二首杨柳枝词九首宫怨二首女儿子歌行五十送陈庭学之成都卫照磨任爲王辅卿郎中题雪汉寒鴈图渔樵问答题王元章梅花图琴歌赠刘元明二鬼寄江西黄伯善兄弟题安仁余氏留余堂送胡季瑊平江监仓弋阳方氏夀康堂为杭州郑善止题蓬莱山图夀山福海图歌送人分题得鹤山寄宋景濂四首题谢臯羽传后松阳周处士氷壸歌寳林同讲师渴马图歌靑罗山房歌寄宋景濂题仲山和尚群鱼图爲本大师题唐临晋帖题老翁骑牛图题也先进徳祖母徐氏节义传后题金谷园图𥘉夏即景画竹歌爲道士詹明徳赋题兰花图送葛元哲归江西题释骖图题钱舜举马图题王元章梅花图题县崕兰花图题雪汀图爲董楚芳题山水图寄陶中立郭秉心叙旧言懐和呉以时秋夜长篇潜溪图歌爲宋景濂赋题陆放翁卖花叟诗后题柯敬仲墨竹花石爲包与直题太一真人图爲戴起之题猿鸟图题界画金山图题界画卧龙山楼阁图陈彦徳以画见赠歌以酬之长平戈头歌泾县柬宋二编脩长歌爲张生题赵仲穆画马爲詹同文题浙江月夜观潮图戯爲雪鸡篇寄詹同文题米元晖潇湘图题赵学士色竹图送黄巖林生伯云还乡觐省送姚伯渊之清溪河泊所任双鲤堂歌爲唐侍仪赋爲冷起敬赋泉石歌第六卷四言古诗有泉在山一首东园之柳一首维泽有蒲一首鸡鸣一首赠宗文姪送季徳大之文登税务官任有栢一章爲吴太常作黄华一首送叶师仁省兄还栝苍春夜一首青阳一首春日一首送呉浩叔大之饶州府通判任条风一首题兰雀图秋懐八首山有乔水一首赠王子章有鸟一首赠袁尚志擢彼乔松一首五言古诗感懐三十一首咏史二十一首㳺仙九首感寓六首招隐五首杂诗四十一首感懐自都回至通州寄普逹世理原理二首晚至草平驿送僧家奴叅政赴河东宣慰使发安谿至青田戎事急不得留有感天夀节同诸寓臣拜于寳林教寺登槃翠轩分韵题兰花图正月一日公宴分韵得恩字种蘹香北上感懐送普颜子夀赴广西宪幕过东昌有感南陵崔氏思梅诗晨诣祥符寺送郑希道行省掾满之泉州録事寄题偰世本东溪渔唱亭发安仁驿发龙㳺早行衢州道中铅山龙泉𥘉食㯽榔望武夷山作发白沙至水口早发建宁至兴田驿题武夷图孔子充相送至鹅湖自衢州至兰溪九日舟行至桐庐从军诗五首送髙则诚南征蛟谿诗题林以仁平反诗卷送偰世南叅政分题得虎林题山水小画送田生归乡题李伯时画渊明归来图题朱孟章虞学士送别图后题老翁骑马图明斋诗爲湖广陈进士赋寄题江东兰逸监司瑶芳亭题揭伯洪山居图㑹稽张氏春晖堂张子英闲止斋三首耕云诗三首爲堵无傲作壬辰岁八月自台州之永嘉度苍岭梦草堂遣懐在永嘉作蟾室诗爲台州栖霞观道士作癸巳正月在杭州作登卧龙山冩懐二十八韵立夏日有感赠柯遂卿一首赠周宗道六十四韵遣懐三月八日偕徐成中诸君逰南镇得禽字送马生逰京师别峯和尚方丈题唐子华山隂图送孔世川赴江西儒学题举爲竺西和尚题谿山茅屋图春谷诗爲竺西和尚赋四月二十二日郊外逰得水字题枯木图五月三日㑹王氏南楼得激字题西旅献图题钱舜举折枝山茶遣兴六首乆雨壊墻园𬞞尽压怅然成诗题鲜于伯机书杜工部诗后次韵和脱因宗道感兴三首题春江送别图琴淸堂诗田家渡江遣懐题山水图若耶溪杳郭深居精舍大热遣懐六月十八日自天章入城作晚同方舟上人登师子巖作七月四日自深谷之灵峰作清脩院良上人浸月轩普济寺用恭行巳上人韵题陆放翁晚兴诗后题啇学士寒林图题杂画卷子题宋子章效米元晖山水图爲贾性之赋松石有客来欵我题赵文敏公画松题三香图感时述事十首丙申二月别绍兴诸公雨中杂诗四首次胡元望郊行诗韵秋夜感懐东石末公申之次韵和石末公用元望韵遣兴见寄以野狸饷右末公因侑以诗和石末公种棘用胡元望韵得令字正月廿三日得台州黄元徽书有感三首次韵和石末公春雨见寄次韵和石末公春日感懐元帅石末公复令紫虚周道士归观就飬偶兴杂感黄慎之自闽见访夜坐对酌怅然有感郑同夫饯别图诗旅兴五十首感春六首逺㳺篇秋夜聴冷恊律弹琴分韵得夜字杂诗七首旅夜四首遣兴送叶景龙之通州同知任分韵得勲字送张孟兼之山西按察司佥事任送胡生之定逺教谕任送骆起原之新城知县任连江陈子晟师古齐诗二首题李太白观瀑图刘宗文菜窝遣兴新春送医戴原礼归金华怨诗秋懐八首七言古诗爲祝彦中题山水图徐资深华山图永康胡元鼎白云楼赠医士黄元之中峰永先和尚醉墨图夜聴张道士弹琴辛卯仲冬雨中作二首悲杭城夏夜台州城中作老病叹题松下道士携琴图钱王箭头篇次韵和石末公七月十五夜月蚀诗再用前韵聴蛙赠道士蒋玉壸长歌古歌三首道士周玄𥘉鹤林行送李叔允脩撰致仕归钧州松叶酒歌寄梁安宅枯树图正月十五日夜灯花大开作爲韩克铭题画石鼎聮句图寄赠懐渭上人金碧山水图雪晴偶兴因以成篇题群龙图爲丘彦良题牧谿和尚千鴈图雨中寄用章上人玉涧和尚西湖图顾周道山水图题富好礼所畜村乐图题湘湖图爲启𥘉门和尚题山水图题赵学士松图题李陵见苏武图雪鹤篇赠詹同文赠杜安道第七卷五言律诗旱天多雨意五首呈石末公次韵和石末公旱天多雨意五首忧懐感叹题鑑湖送别图次韵和王文明雨中杂兴四首题太公钓渭图稽句岭淳安舟中遇雨遣闷丙戌岁将赴京师途中送徐明徳归镇江过南望时守闸不得行发景州泛海咏雾杀气遣兴二首四月十二日发杨州济州太白楼送僧家奴叅政赴河东宣慰使二首送人赴徳淸税题钓雪图将暁不寐秋感一首秋兴晚思望孤山作靑丝马十二月一日古戍客路逢熊文彦二首附五言长律一首七言律诗二百四十二首寄题昇元观緑筠轩送李子庚之金陵欣懐亭二首爲脱因宗道赋送赵元举之奉化州学正次韵追和音上人题王起宗御史江山烟霭图二月二日登楼作感兴发嵊县至上虞道中作次韵和谦上人秋兴一首闻髙邮纳欵漫成口号春兴再用韵答严衍二上人六用韵答严上人次韵和孟伯真感兴诗妙成观用何逸林通判韵得胡仲渊书欢喜成诗奉呈石末公兼简三益军谘次韵和石末公秋日感懐见寄二首重阳日使者持诏用韵东石末公夜坐有懐呈石末公次韵答石末公伤用三苗之作石末公家人自台州来以诗问之次韵岁菊次韵和石末公岁除送穷之作次韵和石末公春晴诗次韵石末公题桃源卷再次韵时闰九月九日菊再用前韵颂菊次韵和石末公闻有诏使不至和石末公冬暖望江亭发绍兴至萧山宿蜡烛菴俊上人房二月七日夜泊许村遇雨嘉兴寄王昌言学正感懐二首寄台郎张质夫水西寺东楼暁起闻莺茶园别朱伯言郭公葵二月二十三日自黄冈还杭途中作晚泊海宁州舟中作忧懐春兴七首雨中遣懐送岳季坚入计筹山爲贾性之题山水图题雪竹图题修竹图题画蒲萄卷子萧山山行萧山任氏山堂以纨扇赠奎上人并寄以诗灵峰寺栖云楼题瑞上人山水图普济寺遣懐崇福寺俦上人㸔山楼宗上人溪山亭题水墨蓼花草虫题山水图爲寳林衍上人作次韵和新罗严上人秋日见寄二首重用韵答严上人再用韵答严衍二上人复用韵答严上人仍用韵酬衍上人又用前韵题寒林图题访隐图宿贾性之市隠题陆放翁湖上诗后次韵和孟伯真感兴四首次韵张徳平见寄题承天观感兴三首可叹柯桥灵秘寺即景贻基上人次韵和石末元帅见赠二首雨中寄季山甫二首五月二十九日喜雨奉贺石末元帅用前喜雨韵寄呈石末元帅题紫虚观用周伯温韵题紫虚道士晚翠楼叶叔安南溪草堂即事妙成观北亭用何逸林韵以梨饷石末公侑之以诗遣闷柬石末公次韵和石末公中秋不见月诗次韵和石末公七夕诗再和倒用前韵病足戯呈石末公遣闷呈石末公庭前萱草至秋复开感而作诗柬石末公次韵和石末公闵雨诗再用韵妙成观道士刘云心挽诗次韵和石末公闻海上使命之作因念西州怆然有感二首驿传杭台消息石末公有诗见寄次韵奉和并寓悲感二首再次韵二首次韵和石末公感兴见寄次韵和石末公无题之作次韵和石末公九日见寄陈太𥘉充兵应点作诗戯之次韵和石末公开读有感秋夕有感柬石末公次韵和石末公自讼之作立冬日作丙申岁十月还乡作七首冬至日泊舟戈溪次韵和石末公红树诗次韵和石末公元夜之作石末公再赋元夕见寄用韵酬之丁酉七月十四夜望月仍蚀且旣司天报不至因感作寄石末公题烟波泛舟图爲王彦和赋槐堂社日偶成奉呈石末公次韵和林彦文刘山驿作诗次韵和余嘉宾御史见寄次韵和石末公月蚀见寄即事有感呈石末公次韵和石末公感懐之作闻盗过界首季君山甫亦䝉访及以诗唁之次韵和石末公中秋翫月次韵和十六夜月再次韵次韵和刘宗保秋懐二首次韵和石末公九日无菊诗野行偶见红树怅然有感呈石末公次韵和石末公红树诗次韵和石末公悲红树二首诏书到日喜雨呈石末公感事呈石末公赠西岩道元和尚题王伯衡县尹桒隂图次韵和石末公漫兴见寄二首闻鸠鸣有感呈石末公戯和石末公催太𥘉画山水之作和石末公冬煖雨中呈石末公和石末公见示肓字韵次李子庚韵早春遣懐雨中遣闷闻猿有感漫成感兴夜坐蒋山寺十月桃花寒夜漫成题秋江独钓图题墨竹雪中有懐章三益叶景渊白发愁感代哭冬至黄州团湖董氏镜心楼寄黄仲羙春城舟中至婺州闻官军自温处之江东所过皆空遂从间道还鄕遣兴摇落秋夕感兴七首越山亭晚望谒夏王庙有感寒夜有懐周紫巖先生遂成口号奉寄冬煖漫成夏日杂兴七首夏日访王友文留饮赠诗题江村风雨图次韵和岳季坚见寄次韵和天童良上人见寄灵峰寺松风阁次韵高则诚雨中三首次韵和谦上人秋兴七首法华山弘上人自天衣还城赠伯言爲黄元徽题画松秋感一首悼废圃残菊侍宴钟山应制题李息斋墨竹云门寺作次韵和朱伯言自云门之天衣途中作送陈子晟省亲归连江送黄生涖祀福建即事遣兴乙卯岁首早朝元夜附七言长律二首第八卷五言絶句十七首题梅屏二絶题小画春晚遣兴岁晏途中见去鴈漫成九首题墨竹附六言絶句三首七言絶句题画梅读史有感分赃台漫成春雨三絶句秋兴二首题梧桐折枝翎毛图题竹根小禽图题画猫过闽关题竹木石图二首题蟹二首题枯木图题陈太𥘉画扇咏史遣兴题明皇幸蜀图题柯敬仲墨竹移梅亭题赵仲穆画眉图题画山水题石末元帅扇上有陈太初画松题渭桥图皆春亭题小景题梅花小禽图题湖山烟雨图次韵和王文明絶句漫兴十八首题羙人书红叶图送鲍生之闽中题米氏小景二首题安石蒲葵图题沧江独钓图题二乔图题小画惆怅二首次韵和石末公见寄五絶过苏州九首题尽菜戯呈石末公汉世祖凉夜五月十九日大雨次韵和石末公二絶白塔寺题风中水仙花图送医士贾思诚还浙东二首絶句漫兴七首忆昔二首唿灯磨石冈作夜坐二首送别无寐栖乌羲和䊵扇漫成二首咏史有感七首送金华何生还郷觐省五首春日杂兴八首题陈太𥘉画扇二絶七月七日夜泊桐江驿即景二首御柳二首苕溪皇甫秀才幽居二首遣兴梅花七絶句雪中三首雪后遣兴絶句二首立春夜闻蛙鸣作絶句九首半山寺二首絶句漫兴十一首漫成三首不雨遣闷二首雨余无题絶句二首春蚕晚兴睡起喜雨寄夏允中五絶无题将晓江行杂诗九首钟山作十二首有感题画鱼二首无题三首题墨菊题沙溪驿过闽关九首题画红梅题扇靣牡丹花题扇面荷花秋日即事十五首题水墨海棠鹦鹉诗余二百三十三首河传满庭芳玲珑四犯江神子浪淘沙二首淡黄柳调笑令四首菩萨蛮渔家傲小重山虞羙人喜迁莺水龙吟二阕浣溪沙长相思踏莎行江神子靑杏儿摸鱼儿虞羙人沁园春惜分飞沁园春忆秦娥蓦山溪忆秦娥念奴娇八声丼州倦寻芳漫渡江云阮郎归苏幕遮八六子摊破浣溪沙江神子烛影揺红生查子长相思蓦山溪满江红阮郎归怨王孙鹧鸪天醉花隂满庭芳醉花隂如夣令南乡子踏莎行摸鱼儿点綘唇眼儿媚更漏子怨王孙谒金门鹧鸪天蓦山溪长相思二阕临江仙忆秦娥苏幕遮蝶恋花蒋山寺十月桃花过秦楼踏莎行隔浦莲生查子惜花江神子满江红江神子长相思忆王孙十二首集句浣溪沙集句二关青玉案春思长相思生查子集句七阕浣溪沙青门引渔父词五首贺新郎如夣令眼儿媚虞羙人玉漏迟踏莎行菩萨蛮七首浣溪沙菩萨蛮浣溪沙卜筭子金钱子梁州令最高楼花犯西江月卜筭子蝶恋花摸鱼儿玉楼春惜余春慢金人捧露盘水调歌头玉楼春归朝欢传言玉女好事近虞羙人诉衷情御街行浣溪沙玉漏迟满庭芳花心动小重山一剪梅南柯子如夣令六么令忆旧逰声声慢念奴娇採桑子夜飞鹊卖花声阮郎归捣练子阮郎归卖花声长相思玉楼春醉落魄解语花蓦山溪梅花引浣溪沙忆旧逰浪淘沙望江南梼练子临江仙尉迟盃满路花喜迁莺水龙吟雨中花菩萨蛮怨王孙锦堂春浣溪沙玉烛新临江僊淸平乐锦堂春苏幕遮蝶恋花洞仙歌风入松祝英台近摸鱼儿小重山点綘唇菩萨蛮一蕚红生查子霜叶飞浣溪沙擣练子二阕江神子南柯子桃源忆故人六么令一剪梅蝶恋花浣溪沙风流子兰陵王踏莎行青门引浣溪沙浪淘沙踈影花心动卜筭子瑞龙吟渡江云帝台春浣溪沙千秋岁蓦山溪长相思浣溪沙摸鱼儿祝英台近怨王孙二郎神霜叶飞少年逰小重山渔歌子满庭芳太师诚意伯刘文成公集目録终诚意伯刘先生文集春秋明经目録卷之十九公朝于王所仲孙羯㑹晋韩不信城成周筑郿大无麦禾臧孙辰告籴于齐新延廐𥘉税𤱔蝝生饥大有年晋郄缺帅师伐蔡戊申入蔡诸侯盟于扈考仲子之宫𥘉献六羽一取郜大鼎于宋戊申纳于太庙公㑹齐侯伐莱公至自伐莱大旱郑伐许郑伯伐许陈侯使袁侨如㑹陈人围顿陈侯逃归城费叔弓帅师围费公至自晋晋侯使士匄来聘𣏌伯来朝邾子来朝筑郎囿蔡侯郑伯㑹于邓公及戎盟于唐公至自唐郑人侵宋宋人齐人衞人伐郑荆伐郑㑹齐侯宋公同盟于幽齐仲孙来齐髙子来盟莒人伐我东鄙围台季孙宿帅师救台遂入郓晋人执虞公衞人立晋三月癸酉大雨震电庚辰大雨雪公子结媵陈人之归于鄄遂及齐侯宋公盟公㑹齐侯盟于牡丘宋人伐曹楚人败徐于娄林齐侯袭莒卷之二十筑䑓于郎筑䑓于薛筑䑓于秦冬不雨齐侯衞侯郑伯来戦于郎齐人卫人郑人盟于恶曹季孙宿㑹晋士匄宋华阅卫孙林父于戚晋人执衞行人石买吉禘于荘公作僖公主曹公孙㑹自鄸出奔宋秦伐晋狄侵宋楚子蔡侯次于厥貉宋人衞人入郑宋人蔡人衞人伐戴郑伯伐取之齐人郑人入郕蔡人卫人陈人从王伐郑𣏌子来朝公子遂帅师入杞及晋䖏父盟公孙敖㑹宋公晋士縠盟于垂陇楚人伐郑公子遂㑹晋人救郑楚子使椒来聘齐侯使其弟年来聘有年考仲子之宫筑王姬之舘于外㑹于萧鱼秦人伐晋莒人伐我东鄙围台宋皇瑗帅师取郑师于雍丘郑罕逹帅师取宋师于嵒仲孙羯㑹晋苟盈城𣏌晋侯使士鞅来聘𣏌子来盟楚人伐黄楚人伐徐公至自㑹呉入郢扵越入呉公㑹晋侯及呉子于黄池扵越入呉公子结媵陈人之妇于鄄遂及齐侯宋公盟齐人陈人伐我西鄙公围成公至自围成筑蛇渊囿取汶阳田公㑹楚公子婴齐于蜀诚意伯刘文成公文集行状赞虬髯电目探天根兮斡地轴扶龙兴云四方以肃以生民休戚为忧喜以大道晦朙为荣辱武功既成而文治不尽其用者盖天也耶抑人也耶孤子仲璟拜赞华沦于夷曷仕于时夷归于夏仕止廼宜就桀就汤节义奚亏大哉王佐察物炳几运筹决胜翊龙以飞昭回制作文章是咨允爲宗臣尔爵尔祠工部侍郎莆田彭韶拜賛同郡王公景曰先生沉几先物独识真主遂委身而服事焉太祖敬而信之用其宏谋西平江汉东定吴㑹天下大势巳定于是席卷中原群雄归命混一四海大抵皆先生之策也今观御书诏诰之推奨国计事几之商搉词命徃复弥缝叅賛千载一遇虽伊摰吕望张良之卓越亦不过于先生矣先生真豪杰之士哉年愈髙智愈明功愈大徳愈邵遂分爵土终始荣显殷周以来一人而巳金陵李公时勉曰公之出处进退比之子房明白正大伟然大丈夫之所爲非惟勋业冠絶前古而文章亦足以垂世而莫之与并也其气壮故其辞雄浑而敦厚其学愽故其辞深宏而奥宻其志忠故其辞感激而切直其行㢘故其辞蠲洁而清劲吁古今之能以勋业文章并显于当时而垂耀于后世若先生者几何人哉诚意伯刘公行状公讳基字伯温世为䖏州青田人年十四入郡庠从师受春秋经人未尝见其执经读诵而黙识无遗习举业为文有竒气决疑义皆出人意表凡天文兵法诸书过目洞识其要讲理性于复𥘉郑先生闻濂洛心法即得其㫖归先生大器之乃谓公父曰吾将以天道无报于善人此子必髙公之门矣后应进士举授江西髙安县丞掲文安公曼硕见公谓人曰此魏征之流而英特过之将来济时器也公在燕京时间阅书肆有天文书一帙因阅之翊曰即背诵如流其人大惊欲以书授公公曰巳在吾胸中矣无事于书也之官以㢘节着名发姦擿伏不避强御为政严而有惠爱小民自以为得慈父而豪右数欲䧟之时上下咸知其㢘平卒莫䏻害也新昌州有人命狱府委公覆检案覈得其故杀状初检官得罢职罪其家衆倚蒙古根脚欲害公以复讐江西行省大臣素知公遂辟为职官掾史以谠直闻后与幕官议事不合遂投劾去隐居力学至是而道益明后为江浙儒学副提举为行省考试官顷之建言监察御史失职事为台宪所沮遂移文决去尝逰西湖有异云起西北光映湖水中时鲁道原宇文公谅诸同逰者皆以为庆云将分韵赋诗公独纵饮不顾乃大言曰此天子气也应在金陵十年后有王者起其下我当辅之时杭城犹全盛诸老大骇以为狂且曰欲累我族㓕乎悉去之公独唿门人沈与京置酒亭上放歌极醉而罢时无能知者惟西蜀赵天泽知公才器以为诸葛孔明之流方谷珎反海上省宪复举公为浙东元帅府都事公即与元帅纳隣哈刺谋筑庆元等城贼不敢犯及帖里帖木耳左丞招谕方冦复辟公为行省都事议收复公建议招捕以为方氏首乱掠平民杀官吏是兄弟宜捕而斩之余党胁从诖误宜从招安议方氏兄弟闻之惧请重赂公公悉却不受执前议益坚帖里帖木耳左丞使其兄省都镇抚以公所议请于朝方氏乃悉其贿使人浮海至燕京省院台俱纳之准招安授谷珎以官乃驳公所议以爲伤朝廷好生之仁且擅作威福罢帖里帖木耳左丞軰覊管公于绍兴是后方氏遂横莫能制山穴皆从乱如归公在绍兴放浪山水以诗文自娱时与好事者逰云门诸山皆有记行省复以都事起公招安山冦吴成七等使自募义兵贼拒命不服者輙擒诛之畧定其地复以爲行枢宻院经历与行院判石末宜孙守䖏州安集本郡后授行省郎中经略使李谷凤廵抚江南诸道採守臣功绩奏于朝时执政者皆右方氏遂置公军功不録乃弃官归田里时义从者俱畏方氏残虐遂从公居青田山中乃着郁离子客或说公曰今天下扰扰以公才畧据栝苍併金华明越可折简而定方氏将浮海避公矣因画江守之此勾践之业也舍此不为欲悠悠安之乎公笑曰吾平生忿方谷珎张士诚軰所为今用子计与彼何殊耶且天命将有归子姑待之㑹上下金华定栝苍公乃大置酒指干象谓所亲曰此天命也岂人力䏻之耶客闻之遂亡去公决计趋金陵衆疑未决母夫人富氏曰自古衰乱之世不辅真主讵䏻获万全计哉衆乃定或请以兵从公曰天下之事在吾与所辅者尔奚以衆为乃悉以衆付其弟陞俾家人叶性朱佑等叅掌之且曰善守境土毋为方氏所得也勿忧我适总制官孙炎以上命遣使来聘公遂由间道诣金陵陈时务一十八欵上从之㑹陈氏入冦献计者或谋以城降或以钟山有王气欲奔据之或欲决死一戦不胜而走未晩也公独张目不言上召公入内公奋曰先斩主降议及奔钟山者乃可破贼尔上曰先生计将安出公曰如臣之计莫若倾府库开至诚以固士心且天道后举者胜宜伏兵伺隙击之取威制敌以成王业者在此时也上遂用公䇿乗东风发伏击之斩获凡若干万上以克敌之赏赏公公悉辞不受中书省设御座将奉小明王以正月朔旦行庆贺礼公大怒骂曰彼牧竖尔奉之何为遂不拜适上召公公遂陈天命所在上大感悟乃定征伐之计遂攻皖城自昏逹旦不㧞公以为宜迳㧞江州上遂悉军西上陈氏率其属走湖广江州平上使都督冯胜将兵攻某城命公授方畧公书纸授之使夜半出兵云至某所见某方青云起即伏兵顷有黒云起者是贼伏也慎勿妄动日中后黒云渐薄囬与青云接者此贼归也即衔枚蹑其后击之可尽擒也衆初莫肯信至夜半诣所指地果有云起如公言衆以为神莫敢违竟㧞城擒贼而还王汉一以饶信降上命公抚之陈氏洪都守将胡均美使其子约降请禁止若干事上初有难色公自后踢所坐胡床上意悟许之均美遂以城降初公闻母富氏䘮悲恸欲即归上以书慰留之期以成功公不得巳遂从征伐至是辞归上遣礼官伴送累使弔祭恩礼甚厚时苗军反金华栝苍杀守将胡大海耿某孙炎等衢州或谋翻城应之守将夏毅惧无所措㑹公至即迎入城一夕定之公即发书金处属县谕以固守所部遂同邵平章诸军克复处城擒苗帅贺某李某处州平公至家营葬事时语所亲以上必当有天下之状于是乡里及隣附郡县翕然心服方氏虽据温台明三郡其士大夫皆仰公如景星庆云其小民亦未尝不懐公之旧徳也方氏素畏公名时遣人致书奉礼公不敢受使人白于上上因令公与通问公因宣国家威徳方氏遂纳土入贡上时使人以书访军国事公即条答悉合机宜某年月日公赴京道经建徳今严州也适张氏入冦时曹国公守建徳欲奋击之公乃使勿击曰不出三日贼当自走追而击之此成擒也比三日黧明公登城望之曰贼走矣衆见其壁垒旗帜皆如故且闻严皷声疑莫敢轻动公趣使疾进兵至则皆空垒击皷者乃所掠老弱耳遂穷追贼迸走至东阳悉擒之以还公遂至京时陈友谅据湖广张士诚据浙西皆未下衆以为苏湖地肥饶欲先取之公曰张士诚自守虏耳陈友谅居上流且名号不正宜先伐之陈氏既㓕取张氏如囊中物耳㑹陈氏复攻洪都上遂伐陈氏因大戦于彭蠡湖胜负未决公宻言干上移军湖口期以金木相犯日决胜上皆从之陈氏遂平上还京定计取张士诚因定中原拓土西北公宻谋居多上或时至公所屏人语移时乃去虽至亲宻莫知其由以公为太史令一日公见日中有黒子奏曰东南当失一大将时叅军胡琛伐福建果败没他日公见上上方欲刑人公曰何为上语公以所梦公曰是衆字头上有血以土傅之得土得衆之象应在得梦时三日当有报至上遂留所欲刑之人以待之三日后海寕以城降果如公言捷至上大喜悉以所留人俾公纵之某年月日荧惑守心羣臣皆震惧公宻奏上宜罪巳以回天意次日上临朝即以公语谕羣臣衆心始安后大旱上命公谂滞狱凡平反出若干人天应时雨上大喜公因奏请宜立法定制上从之张士诚平后张昶欲乱政乃使人上书称颂功徳劝上宜及时为娱乐上以示公公曰是欲为赵高也上颔之昶色动知公得其情也乃使齐翼巖等伺察公隂事欲䧟之未及发而昶先事受诛及司天台灾翼巖因为书言之于上其事多公平日宻闻于上或上使爲之者翼巖未之知也书奏上切责翼巖斩之遂治党与尽得其与昶通谋状上适以事责丞相李善长宪使凌恱因弹之公爲上言李公旧勲且能辑和诸将上曰是数欲害汝汝乃爲之地耶汝之忠勲足以任此公叩头曰是如易柱必湏得大木然后可若束小木爲之将速颠覆以天下之广宜求大才胜彼者如臣驽钝尤不可尔上怒遂解洪武元年正月上登大寳于南郊公宻奏立军卫法外人无知者拜御史台中丞适中丞章公溢奏定处州七县税粮比宋制亩悉加五合上特命青田县粮止作五合起科余准所拟且曰使刘伯温乡里子孙世世为美谈也或言有杀运三十年公慨然曰使我任其责者扫除弊俗一二年后寛政可复也上幸凤阳使公居守公志在澄清天下乃言于上曰宋元以来寛纵日乆当使纪纲振肃而后惠政可施也乃命宪司紏察诸道弹劾无所避公案劾中书省都事李彬侮法等事罪当死丞相李善长素爱彬乃请缓其事公不听遣官赉奏诣行在上从公议处彬死刑公承㫖即斩之由是与李公大忤比上回京李公愬之公乃求退上命归乡里公奏曰凤阳虽帝乡然非置都之地王保保虽可取然未易轻也愿圣明留意焉遂辞归后定西失利王保保竟走沙漠上手诏叙公勲伐且召公赴京师同盟勲册公至京师上赉赐甚厚追赠公祖父爵皆永嘉郡公累欲进公爵公曰陛下乃天授臣何敢贪天之功圣恩深厚荣显先人足矣遂固辞不敢当上知其至诚不强也上欲相杨宪公与宪素厚以为不可上恠之公曰宪有相才无相器夫宰相者持心如水以义理为权衡而巳无与焉者也今宪不然䏻无败乎上曰汪广洋何如公曰此𥚹浅观其人可知曰胡惟庸何如公曰此小犊将偾辕而破犁矣上曰吾之相无逾于先生公曰臣非不自知但臣疾悪大深又不耐繁剧为之且孤大恩天下何患无才硕明主悉心求之如目前诸人臣诚未见其可也三年七月授弘文舘学士十一月进封诚意伯四年正月赐归老乡里二月至家遣长子琏捧表诣阙谢恩某年某月复遣琏进贺平西蜀表颂上仍以文答之八月上使尅期以手书问天象事公悉条答其大意以为霜雪之后必有阳春今国威已立自宜少济以寛书奏上悉以付史舘其书藁并巳前奏请诸藁公皆焚之莫䏻得其详也初公言于上瓯栝间有隙地曰谈洋及抵福建界曰三魁元末顽民负贩私塩因挟方冦以致乱累年民受其害遗俗犹未革宜设廵检司守之上从之及设司顽民以其地系私产且属温州界抗拒不服适茗洋迯军周广三反温处旧吏持府县事匿不以闻公令长子琏赴京奏其事迳诣上前而不先白中书省时胡惟庸为左丞掌省事因挟旧忿欲搆䧟公乃使刑部尚书吴云訹老吏讦公乃谋以公欲求谈洋为墓地民弗与则建立司之䇿以逐其家庻几可动上听遂为成案以奏赖上素知公置不问省部又欲逮公长子狱上时巳勑琏归及奏上曰既归矣免之公入朝惟引咎自责而巳先是杨宪败后汪广洋为丞相未几而贬广东乃相惟庸公乃大慼尝谓人曰使吾言不验苍生之福也言而验者其如苍生何遂忧愤而旧疾愈増洪武八年正月胡丞相以医来视疾饮其药二服有物积腹中如卷石公遂白于上上亦未之省也自是疾遂笃三月上以公乆不出遣使问之知其不䏻起也特御制为文一通遣使驰驿送公还鄕里居家一月而薨公生于至大辛亥六月十五日薨于洪武乙邜四月十六日享年六十五岁公之子琏仲璟以是年六月某日葬公于其乡夏山之原礼也遗文郁离子十卷覆瓿集二十四卷写情集四卷长子琏又集所遗文藁五卷名曰犁眉公集娶富氏封永嘉郡夫人继室陈氏章氏子男二人长琏由考功监丞任江西叅政卒于官次仲璟皆陈氏出也女二人长适吴彪次适沈安皆章氏出也孙男三人廌虒貊孙女三人㓜未适也公未薨前数日乃以天文书授琏使伺服阕进且戒之曰勿令后人习也复命次子仲璟曰胡惟庸必败我欲奉遗表无益也日后上必思我待有问当宻为我奏其畧以为修徳省刑祈天永命且为政寛勐如循环耳诸形胜要害之地宜与京师声势连络幸圣主留意公生平刚毅慷慨有大节毎论天下安危则义形于色然与人交㳺开心见诚坦然无间阻至于义所不直无少假借虽亲之者以此而忌之者亦以此惟上察其至诚任以心膂公亦以为不世之遇知无不言每遇急难勇气奋发计画立就外人莫䏻测其机累赞上成大功上甞临朝称之公輙逡廵不敢当家居惟饮酒奕棋未甞自言其功每天象有大变则累日不乐凡公以天下苍生休戚爲忧喜者即此可知矣上天威严重惟公抗言直议不以利害憷其中上亦甚礼公常称爲老先生而不名又曰吾子房也廷臣或有过失得谴者公宻爲救解而免其人或知而诣公谢者则拒不纳其人不知亦未甞爲人言也其居乡里守礼义尚节俭多隂徳不以富贵骄人公初与同郡叶公景渊胡公仲渊章公三益金华宋公景濂同出处有通家之好至于居官任政则各行其志俱以功名显于世而公与宋公又以文章爲当代首称云伯生辱在同郡预诸生列与公子琏仲璟相知最深今公薨而琏没仲璟与琏之子廌请録公遗事因辑乎昔所闻大畧为行状至于皇上知人之明倚注之重公之遭遇感激以天下公议辅人主者观纶綍之文考成效之绩可见矣其筹䇿帷幄有不䏻尽详者亦不敢强质也明开国翊运守正文臣资善大夫赠太师谥文成护军诚意伯刘公神道碑铭赐进士出身资政大夫前奉勑参賛机务南京兵部尚书四明张时彻撰赐进士及第嘉议大夫南京吏部右侍郎前太常卿𬋩南京国子监祭酒事翰林院侍读学士掌院事太典总校官常熟瞿景淳篆文成刘公其先豊沛人也后徒鄜延名延庆者宋宣抚都统少保厥子光世以平方腊功爲兵马緫𬋩髙宗南渡部兵以从累官开府仪同三司録尚书事进太师杨国公因家临安子尭仁过丽水而乐之遂徒其邑之竹洲四传至集又卜居青田之武阳去县治者百五十里世所称南田福地也俗尚俭朴有唐风之遗焉遂世定厥居兢兢于仁义之训五传而至濠宋翰林掌书益慈恵好施每淫雨积雪登髙而望里中有不举火者即分廪赈之㑹宋亡乃荒遯自适时有林融者徴聚义旅兴复宋室元讨平之逮融至京世祖义而弗杀也融归而至瓯越之间地名牙阳四谿者而复啸其徒元乃驰驿使簿録其胁从将尽殱之而郷豪因以仇怨相倾引盖善良鲜有脱者使者返夜次武阳㑹天大雪与居民百钱市酒而市者则至濠家具语之故濠即间行谒使者得所簿録数而深心恻焉时孙爚侍年方十龄隂为䇿计濠则大喜輙盛供具以逆使者醉而寝之楼乃探箧启牍録其渠魁二百人巳乃遂火其居熖灼于楼仓皇掖使者跣而走诘旦大恚曰将何籍以复阙下殆诛死不赦矣濠辟之曰濠不幸灾于居室震惊使者濠诚死罪意者簿録有冤天欲生之乎使者事竟不复可至濠幸有密亲于彼度徃返者四日可以相报使者曰幸甚但半之亦可矣巳而以前所録二百人者授之得命诛死诸所全活无筭濠即文成公之王大父也祖孙同心破家以沾万命笃生文成为一代元勲子孙千百世食其报岂倖然㢤濠生庭槐愽洽坟籍为太学上舎槐生爚通经术元遂昌教谕是爲公祖公父后皆以公贵封永嘉郡公祖母梁氏母冨氏皆封永嘉郡夫人公讳基字伯温神知逈絶读书能七行俱下年十四入郡胶师受春秋未尝执经诵读而黙识无遗辩决疑义出人意表爲文輙有竒气诸家百氏过目即洞其㫖尝逰燕京间阅书肆天文书翊日背诵如流其人大惊欲以书授公公曰此巳在吾胸中矣时从郑复𥘉先生逰讲濂洛之学先生大噐异之语公父曰吾将以天道不报善人此子必髙公之门矣揭文安公曼硕见公輙曰此魏徴之流而英特过之将来济时噐也西蜀赵天泽亦以爲诸葛孔明之俦盖虽未试于用亦巳颕露囊中矣甫弱冠举元进士授江西髙安县丞以㢘节着名发姦摘伏不避强御爲政严而有恵小民咸慈父戴之而豪右数欲䧟焉时上下信其㢘平卒莫能害也新昌州有杀人者狱公覆案得实而𥘉检官以不实当罪乃其家欲甘心于公江西行省大臣辟公爲掾史舒解之巳而与幕官议事不合遂投劾去后爲江浙儒学副提举行省考试官顷之建言监察御史失职事爲宪䑓所沮则又投劾去尝逰西湖有异云起西北时同逰者鲁道原宇文公谅皆以爲庆云将分韵赋诗公独縦饮不顾大言曰此天子气也应在金陵十年后有王者起其下我当辅之时元方全盛诸同逰大駴以爲狂也而悉去之公益唿酒放歌极醉而罢方国珎反海上省宪复举公为浙东元帅府都事公即建议城庆元等路贼不敢犯及左丞帖里帖木耳招谕方冦复辟公行省都事公议方氏首乱罪不可赦冝捕诛其兄弟而招安诸胁从者方氏大惧行重赂求解而公峻却之执前议请于朝方氏乃走赂阙下而省院䑓则胥甘焉降诏招安授国珎官驳公议以为伤朝廷好生之仁且擅作威福则罢左丞軰而羇𬋩公于绍兴自是方氏遂横莫可制山穴皆从乱如归公在绍兴则放浪山水以诗文自娯于当途盖篾如也乃行省复以都事起公招安山冦使自募义兵贼拒命不服者輙禽诛之畧定其地巳复以为行枢宻院经历与行院判石末宜孙守处州安集之后受行省郎中时经畧使李谷凤奏守臣功绩而执政者皆右方氏遂抑公功仅由儒学副提举格授处州路总𬋩府判诸将莫不解体公拜勑曰臣不敢负国今无所宣力矣遂弃官归时义从者俱畏方氏残虐从公居青田山中乃着郁离子客或说曰今天下优优以公才畧据栝苍併金华明越可折简而定方氏将浮海避公矣因画江守之此勾践之业也公咲曰吾平生忿方国珎张士诚軰徒狗䑕耳而柰何効之且天命有归子姑待焉㑹髙皇帝下金华定栝苍公指干象谓客曰此非向所云天命者乎客遂亡去公决计趋金陵悉以衆付其弟陞併家人叅掌之曰善守境土母为方氏得也适总制孙炎以上命来聘公遂由间道诣焉陈时务一十八策上悉从之㑹陈氏入冦或谋以城降或以钟山有王气宜奔据之或欲决死一戦不胜而走未晚也公独张目不言上召公入内计之公奋曰先斩主降议及奔钟山者乃可破贼耳上曰计将安出公曰如臣之计莫若倾府库开至诚以固士心且天道后举者胜宜伏兵伺隙击之取威制敌以成王业在此举也上遂用公䇿斩获凡若干万巳而颁赏则力辞不受中书省设御座将奉小明王以正月朔旦行礼公大怒诟曰彼牧竖尔奉之何为遂不拜巳而见上陈天命所在上大感悟遂定征伐之计兵攻晥城自昏逹旦不㧞公谓宜舎坚城而迳拔江州遂平江州上尝使都督冯胜攻敌城命公授方畧以云物为验及克敌一一如㫖陈氏洪都守将胡均羙使子约降请禁止若干事上𥘉有难色公自后踢所坐胡床上意悟许之均羙遂以城降时苗军反金华栝苍杀守将胡大海等衢州亦谋翻城应之守将夏毅计无所出适公以忧归道其地入城一夕而定公即遗书金处属邑谕以固守所部遂同郡平章诸军克复处城苗帅就禽公时语所亲上必有天下衆心翕然方氏势日沮䘮数遣人奉欵于公不纳而白于上上因令公与之通问公乃宣国家威徳而方氏遂纳土入贡矣上时使人以书访军国事公条答悉合机宜㑹公赴京经建徳适张氏入冦守将曺国公欲奋击之公止之曰不出三日贼当自走追而击之此成禽耳巳而果然时陈友谅据湖广张士诚据浙西衆谓苏湖富饶宜先取之公曰仕诚自守虏耳友谅居上流且名号不正宜先焉陈氏既㓕取张氏如探囊中物耳㑹陈氏复攻洪都上遂伐陈氏大戦彭蠡湖公宻启移军湖口以避难星期以金木相犯日决胜上从之遂殱友谅次取张仕诚次定中原荡群雄逐胡狄再造区夏凡皆公之宻谋也上时至公所屏人而语率至移时虽至亲宻莫知其端公爲太史令一日见日中有黒子奏曰东南当失一大将时叅军胡深伐福建果败没又见荧惑守心群臣皆震惧公宻奏谓宜罪巳以回天意次日上以公语谕群臣衆心始安后大旱上命公谂滞狱凡平反若干人雨即随澍公因奏请立法定制以止滥杀上方欲刑人公请其故上语公以所夣云云公曰是衆字头上有血以土傅之得土得衆之象计得夣后三日当有报至上遂停刑以待如期报海宁果以城降上大喜悉以欲刑之人俾公縦之张仕诚平后有张㫤者欲乱政上书称颂功徳劝上宜及时为乐上以示公公曰是欲为赵髙也上颔之㫤以为发其奸也而怨之使齐翼巖等詷公隂事欲䧟焉未及发而㫤先事受诛㑹司天䑓灾翼巖上书言事欲以中公而上洞其奸切责翼巖斩之穷治党与尽得其与㫤通谋状上不慊于丞相李善长而宪使凌恱因弹之公为营救上曰是数欲害汝汝乃为之地耶汝之忠勲足以任此矣公首触地曰是如易柱湏得大木若束小木为之将速颠覆如臣驽钝尤非所堪上怒乃解洪武改元上登大寳拜公御史中丞时定处州七县䅋额计臣谓比宋制畆加五合上特命青田县粮畆止五合曰使刘伯温郷里子孙世世为羙谈也上幸凤阳使公居守公志在澄清天下上言宋元以来寛縦日乆当使纪纲振肃而后恵政可施也乃命宪司紏劾无所避公因案中书省都事李彬不法事罪当死而李善长素善彬请缓其事公竟奏诛彬由是与善长大忤力请归鄊里临行奏凤阳虽帝郷非建都之地王保保虽可取然未易轻举也巳而定西失利王保保竟走沙漠上益思公言手诏叙公勲伐召赴京师同盟勲册公至赐赉甚厚赠公祖公父爵皆永嘉郡公累欲晋公爵而公固辞不拜上知其至诚不强也时上谋所相首杨宪次汪广洋次胡惟庸公皆谓不可上乃曰是无逾先生矣公曰臣岂不自知况臣疾恶太深又不耐繁剧爲之秪孤大恩耳天下何患无才愿明主悉心求之如目前诸人臣诚未见其可也三年七月授弘文舘学士十一月进封诚意伯四年正月赐归老于鄊八月上手书克期问天象亊公条具以奏大意谓霜雪之后必有阳春今国威巳立自宜少济以寛上嘉纳之以付史舘公所奏记诸如此类率焚其草人莫得其详也𥘉瓯栝间有隙地曰谈洋界于福建之三魁元末顽民鬻贩私塩因挟方冦爲乱乆之不靖公言于上设廵检司控之而顽民犹复逆命适茗洋逃军周广三反吏匿不以闻公令长子琏赴京奏之不先白中书省而迳诣上前时胡惟庸主省事怒其不白也而重以旧怨惎刑部尚书呉云訹老吏讦公谓谋谈洋为墓地而弗得也而建议立司以播迁居氓激之为变上素知公置不问又请逮琏置狱复不许于时非得上渥眷公且族矣比公入朝惟引咎自责先是杨宪败而相汪广洋未㡬贬广东乃相惟庸公大慼曰使吾言不验苍生之福也言而验者其如苍生何遂忧愤增疾盖八年正月云惟庸以医来饮其药至再有物积腹中彭彭如拳石公遽白上而疾遂益笃三月上知公且不起御制文遣使驰驿送之归归一月而薨公生至大辛亥六月十五日薨于洪武乙卯四月十六日享年六十有五以是年六月塟于夏山之原所着有郁离子十卷覆瓿集二十四卷冩情集四卷犂眉公集五卷皆传于代公𥘉与同郡叶景渊胡仲渊章三益金华宋景濓以德蓻相慕尚至居官任政则各行其志俱以功名显于世而公与宋公又以文章为当代称首云公生乎刚毅慷慨有大节每论天下安危则义形于色与人交洞见肝腑至义所不直无少假借虽亲之者以此而忌之者亦以此惟上察其至诚任以心膂公以为不世之遇知无不言毎遇急难勇气奋发计画立就俦莫能测也累賛大功上尝临朝称之公輙逡廵逊谢家居惟饮酒奕棋未尝一齿前亊每天象有变则累日不怿盖志念深矣上天威严重惟公抗言直议不以利害自憷上亦甚礼之常称为老先生而不名时曰吾子房也又曰居则毎匡治道动则仰观干象以至谳狱审刑罚之中议礼新国朝之制运筹决胜功寔茂焉又曰每扵闲暇之时数以孔子之言道予是以颇知古意此其知遇之隆世寕有㢤廷臣以过𬒳谴公宻为救觧其人知而谢之輙拒不纳其人不知卒亦未尝言也公之将薨也以天书授琏使服阕奏进且戒之曰勿令后人习也复命仲璟曰胡惟庸在位欲奉遗表无益也败后上必思我倘有问以遗䟽宻奏之其畧以修徳省刑祈天永命且爲政寛勐如循环耳诸形胜要害之地宜与京师声势连络惟圣明留意上益念之公𥘉娶富氏封永嘉郡夫人继陈氏赐章氏陈生子男二长琏由考功监丞任江西叅政卒于官次仲璟授合门使赐除奸敌佞鉄简侍朝㝷陞谷府左长史提督肃辽庆寕代谷六王府军务成祖时死亊别有传公以中毒死上深闵其冤乃命长孙廌世袭伯爵给之金书鉄劵后文皇帝北征沙漠定鼎燕都而廌子㓜弱不能赴阙遂停禄爵至景㤗间七世孙刘禄始授翰林院世袭五经博士弘治间九世孙刘瑜授处州卫世袭指挥使立祠本郡盖数用言者所请云至嘉靖间后纳郎中李瑜下礼兵二部义大畧曰基当草昧之𥘉首识真主金陵谒帝动中机宜观其陈天命之有在斥伪主为不足事舎安庆而径拔九江𣢾仕诚而急攻友谅江南大势巳定于此其后屡从征伐观天察象设䇿运筹知无不言言无不验仰副顺天应人之举翊成用夏㓕夷之功我髙皇帝延揽豪俊创造丕图虽一时佐命之臣并轨宣翼而賛画帷幄之竒谋恢复中原之大计徃徃属之基故在军有子房之称剖符发孔明之喻功臣庙庑既图其迹青田邑租复减其科推基之功扵国家岂有量㢤盖思创造之难则当隆佐命之恩修社稷之功则当笃延世之赏况翊运开基勲业炳烈如基者㢤奏上报允遂进公配享扵太庙乃复瑜伯爵世世承袭焉公临终戒子孙母仕且不利九世方兴至今若合左劵云彻鄊里后进伏读功臣翊运诸録而景公之勲烈读郁离子诸集而慕公之文章夜旦皇皇恒思执鞭而不可得兹其孙世延䔍厉操尚䋲其祖武恐芳懿之不彰也而缪以隧道之碑见属即不文庸何敢辞铭曰扵惟掌书乐善好施雨雪分饷闾闬称慈无辜𬒳録百千其徒何以拯之爰火其居我也无栖人则释诛䔍生孙子为时鉅儒武緼韬钤文富诗书玑衡洞烛囊括寰区元失其驭四国卒瘏如鼎斯沸莫赤匪狐廼有真主应天受符间关草昧翼龙以飞运筹帷幄以张以弛天牗其衷人罔攸窥群雄窃据次第芟除大命既集戎胡卒逋帝曰汝功汝侯汝公公曰天眷㣲臣曷庸功成身退从逰赤松帝宠其直人嫉其忠奄殒非命实恫帝衷丹书钖爵赏延不穷厥惟㣧子忠考弥崇均输大节益阐丕风嗣传式㣲谓天瞢瞢爰有封章频吁九重哲后攷徳宗工记功廼集廷议报称宜隆侑享太庙爼豆春容君臣一体祀典攸同于万斯载嗣续公封百尔圭裳胥庆厥逄公文日星公烈华嵩既载旂常亦铭鼎钟孰是不师孰是不共况也梓里奕世其风渺予小子夙夜钦崇不腆者词曷贲玄宫庶托贞珉光昭罔终皇明隆庆元年岁次丁卯春二月望日太师诚意伯刘文成公集诚意伯刘文成公文集卷第一太师诚意伯刘文成公集卷之一后学䴡水何镗编校御书御制慰书今日闻知老先生尊堂辞世去矣寿八十余岁人生在世能有几箇如此先生闻知莫不思归否先生既来助我事业未成若果思归必当且寛于礼我正当不合解先生休去为何此一小城中我掌纲常正宜敎人忠孝却不当当先生归去昔日徐庻助刘先主母𬒳曹操操将去庻云方寸乱矣乞放我归先主容去致使子母团圆然此先生之母若生而他处以徐庻论之必当以徐庻之去今日先生老母任逍遥之路踏更生之境有何不可先生当以寛容加餐以养懐才抱道之体助我成功那时必当遣官与先生一同乡里荐毋之劬劳岂不美哉御名书顿首奉书伯温老先生合下愚与先生自江西别后屡有不祥皆应先生前敎之言幸获殄㓕奸党疆域少安收兵避暑遣人专诣先生前䖍求一来望先生发踪指示耳日夜悬悬六月二十二日尅期囬得敎墨谕以六月七月间举兵用事不利先动当候土木顺行金星出见则可使愚一见敎音身心勇跃足不敢前如此者何盖以先生一二年间以天道发愚所向无敌今不敢违敎然择在七月二十一日甲子未得吉时是以再差人星夜诣前望先生以生民为念徳敎为心早赐来临是所愿也如或未可即来可将年月吉日时辰方向门户择定宻封发来实为眷顾惟先生亮察不备又帖郎中胡深转奉到先生喻以守备之书知人情之见山中豪杰可否尽在其书愚观先生之诚又何言也似先生有此护顾之心栝城可使愚高枕无忧矣又御名书顿首奉书伯温老先生合下去岁先生行曽言湖广之事一去便得然得不得直候正月尽间二月内可得果然初至湖广贼人诈降后乂坚壁不出至今未下寔应先生之言矣兹者再行差人赍书诣前专望先生早为起程前来万幸希亮察不具御寳诏书朕闻同患难异心者未辅前太史令御史中丞刘基世居栝苍懐先圣道天下初乱闻朕亲将金华旋师建业尔曽别闾里忘丘壠弃妻子从朕于羣雄未定之秋居则每匡治道动则仰观干象察列宿之经纬验日月之休光发踪指示三军徃无不克曩者攻皖城㧞九江抚饶郡降洪都取武昌平处城之内变尔多辅焉至于彭蠡之鏖戦砲声击裂犹天雷之临首诸军纳喊虽鬼神也悲号自旦日暮如是者几四尔亦在舟岂不同患难也㦲今年夏告镜粧失胭粉之容遗子㓜冲暂囬祀敎速赴京师去乆未归朕心有欠今天下一家尔当疾至同盟勲册庻不负昔者之多难言非儒造实巳诚之意但着鞭一来朕心恱唉洪武元年十一月十八日赐臣基皇帝手书皇帝手书付诚意伯刘基近西蜀悉平称名者尽俘于京师我之疆宇比之中国前王所统之地不少也柰何胡元以寛而失朕收平中国非勐不可然歹人恶严法喜寛容谤骂国家扇惑非非莫䏻治即今天象叠见且天鸣巳及八载日中黒子又见三年今秋天鸣震动日中黒子或二或三或一日日有之更不知灾祸自何年月日至卿山中或有深知暦数者知休咎者与之共论封来前者舍人捧表至京忙忘问卿安否今差尅期徃卿住所为天象事卿年高家处万峰之中必有真乐使者徃而回勿赉以物茶饭发还洪武四年八月十三日午时书御制平西蜀文洪武四年九月三十日朕亲纪征蜀二道总兵官功之低昻以旌忠勇有智之将又张无谋钝兵之徒尔基再作平蜀颂一章为傅将军廖将军千万年不朽之功朕闻云从龙风从虎圣人作而万物覩此盖上古圣君临御恩及海内故贤者讃扬若非圣君安敢受此美称善扬者也朕本淮民因元失政豪杰忿争吾承人后偶获多兵训练为我调用有时命将四出有时亲征一方不五六年间羣雄歛迹惟西蜀一隅限山阻险是有戴寿者假明之童孩负固不伏隂生诡计説诱诸洞蛮夷爲我边民患于是发兵二道命将分行三年冬平章杨璟徳庆侯廖永忠率舟师抵衢塘戴寿以合蜀军民与之决戦平章杨璟兵败收兵仅䏻与之对垒当年冬颕川侯传友徳将兵由西畨道经阶文逾月而抵绵汉蜀兵莫敢当锋其戴寿者恃衢塘之险选老弱守之尽㧞坚关之兵西行与颕川侯戦道逢颕川侯一戦戴寿披靡再戦困逼成都其攻衢关舟师总兵者尚未尽知将军颕川侯木牌书其戦胜次第顺川江而放流徳庆侯获之连垒而进乗机破关捣虚而至伪京师㓜主明昇衔璧率文臣请降戴夀爲传将军生擒于成都于是中国清宁论将之功传一廖次低昻是焉天佑我邦师出以律将忿扬扬马嘶蹄踏画角声张惟我颕侯智勇难量羗人稽首壶浆道傍劳我军行绵汉是降蠢尔戴夀率衆来当一戦披靡拒城且蔵旬日困逼诣军请降传将功就再歌衢塘天生廖将与傅成双江风浩浩起我旌幢泊舟连垒直破衢关生俘伪主市肆无干遣使飞捷一刻数关天产名将兵出农间非朕有能实由天鍳有臣在南家居栝苍生而能文举笔何难谓我採择黼之班班诰诏御史中丞诰奉天承运皇帝圣㫖太史公之职天下欣闻中执法之官台端清望惟亲信之既乆斯倚注之方隆前太史令兼太子率更令刘基学贯天人资兼文武其气刚正其才宏博议论之顷驰骋乎千古扰攘之际控驭乎一方慷慨见予首陈逺略经邦纲目用兵后先卿䏻言之朕䏻审而用之式克至于今日凡所建明悉有成効且栝苍为卿乡里地壌幽遐山溪深僻承平之世民犹据险方当兵起乗时纷纭原其投戈向化帖然宁谧使朕无南顾之忧者乃卿之嘉谟也若夫观象眂祲特其余事天官之署借重老成以至谳狱审刑罚之中议礼新国朝之制运筹决胜功实茂焉乃者肇开乌府丞辅需贤㫁自朕衷居以崇秩清要得人于斯为盛于戏纪纲振肃立标凖于百司耳目清明为范模于诸道永绥福履光佐丕图可资善大夫御史中丞兼太子賛善大夫宜令刘基准此洪武元年三月日弘文舘学士诰奉天承运皇帝圣㫖朕稽唐典其弘文舘之设报勲旧而崇文学以旧言之非勲着于国家犹未至此以儒者言之非才徳俱优安得而崇尔资善大夫御史中丞刘基朕亲临浙右之初尔基慕义及朕归京师即亲来赴当是时栝苍之民尚未深信尔老卿一至山越清宁节次随朕征行毎扵闲暇数以孔子之言开导我心故颇知古意及将临敌境尔乃昼夜仰观干象慎候风云使三军避凶趋吉数有贞利于戏苍颜皓首之年当抚儿女扵家门何方寸之过赤眷恋不舍与朕同逰后老甚而归朕何时而忘也可御史中丞兼弘文舘学士散官如前宜令刘基准此洪武三年七月日诚意伯诰奉天承运皇帝制曰咨尔前资善大夫御史中丞兼太子赞善大夫刘基朕观徃古俊杰之士䏻识主扵未发之先硕効劳扵多难之际终扵成功可谓贤智者也如诸葛亮王勐独䏻当之朕提师江左兵至栝苍尔基挺身来谒扵金陵归谓人曰天星数验真可附也硕委身事之扵是乡里顺化基累从征伐覩列矅垂象每言有凖多効劳力人称忠洁朕资广闻今天下巳定尔应有封爵特加尔为开国翊运守正文臣资善大夫护军诚意伯食禄二百四十石以给终身子孙不世袭于戏尔能识朕扵初年秉心坚贞怀才助朕屡献忠谋驱驰多难其先见之明比之古人不过如此尚其敷尔勤劳忠志训尔子孙以光永世宜令刘基准此洪武三年十一月日御赐归老青田诏书朕闻古人有云君子絶交恶言不出忠臣去国不洁其名尔刘基栝苍之士少有英名海内闻之及元末羣䧺鼎峙熟辨真伪者谁岁在戊戌天下正当扰乱之秋朕亲帅六军下双溪而有浙左独尔栝苍未附惟知尔名耳吾将谓白面书生不识时务不乆而栝苍附朕巳还京何期仰观俯察独㫁无疑千里之余兼程而至谒朕陈情百无不当至如用征四方摧坚抚顺尔亦助焉不数年间天下一统当定功行赏之时朕不忘尔从未定之秋是用加以显爵特使垂名扵千万年之不朽敕归老扵桑梓以尽天年何期祸生扵有隙致使不安若明以宪章则轻重有不可恕若论相从之始则国有八议故不夺其名而夺其禄此国之大体也然若愚蠢之徒必不克巳将谓巳是而国非卿善为忠者所以不辨而趋朝一则释他人之余论况亲君之心甚切此可谓不洁其名者欤恶言不出者欤卿今年迈居京数载近闻老病日侵不以筋力自强朕甚悯之扵戏禽鸟生扵丛木翎翅干而飏去恋巢之情时时而复顾禽鸟如是况人者乎若商不亡扵道官终老扵家世人之万幸也今也老病未笃可速徃栝苍共语儿孙以尽考终之道岂不君臣两尽者欤袭封诚意伯诰劵维洪武二十三年岁次庚午十月巳未朔越二十七日乙酉皇帝制曰昔者皇元运末豪雄鼎峙海内瓜分当是时士夫之衆数莫知其几然而泛泛从人者亦何量㢤所以曩古贤智之人务必择人而树以善天下奠安万民士岂易从人而轻㓕姓氏者耶所以当不可从之时虽死士节亦也不移何爲若是噫是虽死也名彰矣朕曩与群雄并驱数年之间异声敎而擅烝民者不可胜数熟辨真伪者谁尔刘荐祖父诚意伯刘基乃括苍之士居勍敌之陲迩山贼之寨间道兼程星驰来附陈朕历数之有在议戡定之机措安黎庶之道其爲人也士气凛然奸邪莫可犯所以父子相继殁于奸臣紊政之秋此果不移节也欤𥘉授伯爵以终身因节弗移今特以前爵授尔庆为诚意伯增禄二百六十石共食禄五百石子孙世袭朕与尔誓若有非爲除谋逆不宥其余杂犯死罪免尔一死以报尔祖父之功尔其敬㢤附钦䧏祭文维正徳某年歳次某月日浙江处州府知府某钦承上命致祭于开国翊运守正文臣诚意伯赠太师谥文成刘公曰惟公学本帝师才具王佐相我圣祖迅扫胡夷干坤载清纲常复正古称名世何以过之惟皇念功特伸䘏典文臣之谥光于留侯歳祀之仪比于魏国兹惟仲式当明荐老成虽远风烈固存秩祀有常求昭崇报尚向资善大夫都察院左都御史兼吏部尚书臣詹徽宣奉赠谥太师文成诰奉天承运皇帝制曰增秩彰功进穹阶于一等饰名显徳加美号于百年礼在褒崇事关劝敎尔故开国翊运守正文臣资善大夫护军诚意伯刘基慷慨有志刚毅多谋学爲帝师才称王佐属圣祖之聿兴乃明良之载遇孔明之任岂间人言敬舆之谋不负所学遂覃精诚之虑益酬神武之知占事考祥明有徴验运筹画计动中机宜盖始见异云而识王气复仰指干象以示天心逮应聘栝苍陈时务于建业即从征彭蠡定大事于中原渡江䇿士无双开国文臣第一受爵能譲懐辞金蹈海之风成功不居从辟谷封留之请可谓明哲允矣清贞叅前代之名臣休声罔替稽累朝之报礼恩典尚遗今特赠尔为太师谥文成于戏青田薄赋巳为鄕里之羙谈寳册易名益重华夷之永誉制诰正徳九年十月十九日之寳附礼部㑹议礼部题为崇元勲以正祀典事祠祭清吏司案呈奉本部送礼科抄出刑部贵州清吏司署郎中事主事李瑜奏臣窃谓有济世之君必有名世之臣有希世之功必有延世之赏洪惟我太祖高皇帝顺天应人攘夷安夏济世之君也诚意伯刘基丙圣外王经文纬武名世之臣也西湖浩饮占真主扵金陵之鄕彭蠡从征擒大敌扵金木之日希世之功也生前之爵不列扵上公身后之禄遂泯扵再传则延世之赏诚有缺焉伏遇皇上以生知之资操议礼之权凡昔人所未议与议之而未行者皆举行扵今日焉顷因词臣之请断自渊衷遂黜姚广孝之配享大圣人之见何其高出㝷常万万㢤臣遭逢明时乆懐肤见敢昧死披沥而一陈之刘基字伯温处州府青田县人也臣籍缙云廼其乡人自童雅时闻父老谈先逹之有功者必曰刘伯温盖南田义兵不罹方氏之残虐青田减税永爲鄕里之羙谈也及入鄕校闻师友谈先贤之有徳者必曰刘伯温盖心悟理性学通天人志不遂而弃官功屡成而辞赏也逮登仕途闻士大夫谈本朝之有功业文章者必曰刘伯温盖决危机扵逆陈群慑之表首大䇿扵𥪡韩共戴之中所着郁离覆瓿冩情犂眉诸集皆梓行扵世如洗马杨守陈诚所谓树开国之勲业而兼传世之文章者也近如侍郎杨亷编辑国朝名臣首徐逹而次刘基亷岂无所见哉盖六王之功载在谱传徐细攷之不过攻城畧地摧坚䧟阵而巳至扵启沃运筹定计遣将所言皆验所向无前则未有出基之右者也昔汉高以萧何为功人诸将为功狗我太祖之见岂出汉高下㢤特以基成功不居屡辞爵赏重违其志故以公封其祖父而以伯荣其身既为天子犹称先生其褒赏之辞则曰毎扵闲暇之时数以孔子之言道予是以颇知古意又曰入则毎匡治道又曰言非儒造实巳诚之意则太祖之扵基固以伊吕视之矣基殁后遂命其孙刘廌世袭伯爵给以诰劵又曽谕其仲子刘仲璟曰我的子孙享无穷天下尔老子的子孙享无穷爵禄大㢤王言所以报基者至矣后因太宗文皇帝北征沙漠定䁀燕都而廌子孙㓜弱不能赴阙伯爵遂停至景泰年间七世孙刘禄授翰林院五经博士弘治年间九世孙刘瑜授处州卫指挥使臣惟胡元主中国振古所未有之变也我圣祖出而扫除之振古所未有之君也当时佐命者莫若刘基振古所未有之臣也以振古所未有之臣而子孙不得霑一品之禄其何以劝当代法后世㢤先年该给事中呉仕伟奏请袭爵而当时大臣不暇详攷止授前官近年知府潘润复以为言而事下该部未蒙施行只许立祠伏望皇上思圣祖创业之艰念刘基翊运之劳特勑该部论功定议俾配享之位与徐达相次袭爵之典与徐逹相侔则上慰圣祖之灵下副士民之望昭公论扵既徃激人心扵将来矣併将翊运録名臣言行録各一部封进奉圣㫖这本所奏诚意伯刘基袭爵配享事宜着吏礼二部㑹议停当具奏定夺钦此钦遵抄出送司案呈到部除袭爵事系吏部㑹议具题外臣等窃惟赏以延世祀以庙享二者所以报施勲臣固帝王资以励世磨钝之具也故有功则食自古巳然而盘庚所以诰劝殷士亦必曰兹予大享于先王尔祖其从与享之则知配享之典三代以来所不废矣臣等窃惟国𥘉诚意伯刘基本以纯粹之学王佐之才同徐达汤和軰殚谋戮力奉翊我太祖高皇帝削平海内奄有中原发縦决䇿有古萧何之功帷幄运筹有吾子房之比当时论功行赏世封伯爵与徐逹汤和等事体相同则我皇祖所以优眷勲臣者未尝不至矣后太宗文皇帝定䁀燕都基子孙㓜弱不能赴京伯爵遂停而庙祀之典亦因废阙近年虽有该科论奏府官题请修建祠宇扵该处地方然偏僻苟简与鄕祠无异非庙食报功之典天下觖望非一日矣今本官之奏实出人心之公恭惟皇上创新礼乐釐正祀典百年机㑹幸遇昌辰伏愿陛下思太祖创业之难体先王励世之意念功臣一体报称冝同进刘基扵太庙功臣配享之列名位次于六王之下则公道昭彰人心激劝而太祖高皇帝在天之灵亦无所不慰矣臣等不胜仰望之至縁系节奉钦依吏礼二部㑹议停当具奏定夺事理未敢擅便谨题请㫖嘉靖十年三月十五日具题十九日奉圣㫖是依拟行礼部上请近题为崇元勲以正祀典事近该刑部贵州清吏司署郎中事主事李瑜奏称乞将诚意伯刘基配享等因该本部议拟覆题奉圣㫖是依拟行钦此续该本部题为祭祀事内开太庙功臣配享縁由节奉圣㫖是及増刘基配享钦此钦遵本部巳行该监将刘基牌位遵照太庙功臣牌位高广尺寸制造完备查将翊运录内开洪武三年十一月内封刘基开国翊运守正文臣资善大夫护军诚意伯正徳九年十月十九日诰赠太师谥文成臣等谨将前项封爵赠谥书曰开国翊运守正文臣资善大夫赠太师谥文成护军诚意伯牌位一座刋完巳令太常寺官扵本月二十九日捧赴太庙两庑列扵六王之下奉安讫谨具题知嘉靖十年三月二十九日具题次日奉圣㫖知道了附祖永嘉郡公诰奉天承运皇帝圣㫖天眷我邦生英才而翊运世济其羙立功业以承家是以得贤为用而必推其本焉资善大夫御史中丞兼太子賛善大夫刘基祖父刘庭槐志乐诗书义孚郷里积善余庆发扵孙枝今朕褒赏功臣焕扬礼典追荣颁宠爵及先世此祖徳之明効而国家之至恩也松楸有耀益厚来昆可中奉大夫中书叅知政事护军追封永嘉郡公宜令准此制诰洪武元年十一月二十九日之寳祖母永嘉郡夫人梁氏诰奉天承运皇帝圣㫖国有夀俊爲善治之资家有贤孙乃重闱之庆顾兹盛事是用推恩资善大夫御史中丞兼太子賛善大夫刘基祖母梁氏出自髙华着其贤淑积徳垂范以开后人遂能作朕名臣卓为腹心耳目之寄故追封之典及其大母亦以体孝孙之心也领兹嘉命玄壌其光可追封求嘉郡夫人宜令准此洪武元年十一月日父永嘉郡公诰奉天承运皇帝圣㫖士有厚徳而立报虽不在其身必有贤嗣而得时足以大其后资善大夫御史中丞兼太子賛善大夫刘基父刘钥世为右族人服令名藴设施之才而无求千时贻文学之传而能善其子是以其子行义方扵古人谋猷着于实用朝廷所頼士民所瞻皆遗训之功力善之徴也钖命表一门之盛列爵居五等之尊大郡䟽封玄堂永贲可赠资善大夫御史中丞上护军追封永嘉郡公宜令准此洪武元年十一月日母永嘉郡夫人富氏诰奉天承运皇帝圣㫖母氏劬劳为人子者思报罔极之恩惟立身扬名以显其亲斯亦可为孝矣资善大夫御史中丞兼太子賛善大夫刘基母富氏贞资婉范嫓徳生贤孟轲成大儒王珪爲名辅致兹树立盖有其原爵禄优荣不逮于养然母之贵毎因其子功庸既昭霈恩宜厚劬劳之报庶遂其心可追封永嘉郡夫人宜令准此洪武元年十一月日妻永嘉郡夫人富氏诰奉天承运皇帝圣㫖淑女配君子致内治之有成人主得贤臣霈封恩而并及资善大夫御史中丞兼太子賛善大夫刘基妻富氏徳功端茂闺阃严明佐此名卿嘉㢤仪范中馈尽其爱敬家道至扵和平爵秩从夫礼文合古钖以金花之诰爰䟽郡境之封祗服荣光茂膺多福可封永嘉郡夫人宜令富氏准此洪武元年十一月日袭封诚意伯并夫人诰奉天承运皇帝制曰开基启运人臣竭佐命之忠崇徳报功国家隆延世之赏实惟公议匪出私恩咨尔浙江处州卫指挥使刘瑜乃开国翊运守正文臣资善大夫护军诚意伯赠太师谥文成刘基九世孙粤尔先人辅我圣祖运筹帷幄迅扫胡元干坤再清纲常复正功业勒诸䁀彛文章传于海宇𥘉封伯爵用报元勲中遇多虞乆停承袭顷因廷议遂兴继絶之思简在朕心特复象贤之举惟尔夙承家学绰有祖风眷兹后裔之良宜食前人之报今特命尔袭封开国翊运守正文臣资善大夫护军诚意伯食禄七百石钖之诰劵子孙世世承袭于戏懋赏懋官巳订山河之誓世臣世羙毋忘忠孝之箴尚与国以同休庶垂名扵不坠钦㢤制曰朝廷録翊运之功举推恩之典爵命既颁乎茅土封章必及扵闺门礼备情文事関风化尔呉氏乃诚意伯刘瑜之妻出自名家嫔于世胄恪勤主馈曽无自遂之心顺正承夫毎有相成之益爰因夫贵特钖褒章兹特封为伯夫人尚敦儆戒之心祗服休嘉之命嘉靖十二年正月二十二日颂表瑞麦颂弘文舘学士刘基撰天厌元徳九州䴢沸群猾并作黎民惶惶奔走无路皇帝提三尺劒奋起草莱指顾之间豪杰景附矛锋所向战克攻取皇帝心知天意之有在爰举有衆以与万姓请命一征而取荆㐮再征而清江浙三征而闽海率从四征而席卷全齐五征而定周及梁遂取秦晋举燕赵南交北貊东夷西羗海外之邦莫不望风遣使奉朔称伏阙庭于是民获所归上下神祗咸有依託庆云丼露洊奏祯祥帝心谦抑每譲弗居洪武三年五月陜西寳鸡县进瑞麦一茎五穗者一本三穗者三本两穗者十有余本盖自兵兴以来王保保据周宋李思齐张思道据秦晋燕赵齐梁之间大豪小猾或凭城郭或聚山寨皆假元为名分割境土擅兵相攻扵是燕晋周秦之地弥数千里连岁无雨百谷不生民相杀食旦尽今年夏四月王师奏捷于兰州朔漠扫清关陇底定天乃大降丼雨滋为嘉瑞和气致祥不亦昭㢤周颂有曰绥万邦屡丰年天命匪懈传者谓商之季年比岁旱荒至周武王克纣受命而天下遂获丰年由今观之信非诬矣汉謡以麦穗两𡵨歌其太守之美政则是两𡵨之麦世所希有而况扵三𡵨以至五𡵨者㢤颂声之作弗可阙也颂曰神雀赤乌其羽不可以为仪紫芝丼露其实不可以疗饥岂若五谷之为瑞可以厚民之生丰国之资者㢤元失其鹿天下共逐扰扰纷纷强食弱肉皇天震怒诞命真主肃将天威以靖区宇骑士如云勐将如龙发踪指示悉出帝衷既平南东遂定西北民居攸奠品物咸殖爰有嘉麦一本五𡵨布叶萋萋结实离离既齐既平先百谷成擢颕扬芒金支翠英溥彼原田滃若云烟望之油油即之芊芊其种伊何降自穹昊其瑞伊何丰年之兆丰年穰穣颂声洋洋其始自今奕世无彊祀方丘颂弘文舘学士刘基撰维洪武三年五月二十日戊申日北至皇帝将祀地示于方丘乃先期九日洁斋于旧宫诏百僚集射西苑命之曰古人有言惟徳动天惟诚感神故射以观徳诚扵中者必形于外不可掩也惟尔庻官各一乃心以致其诚毋替朕命群臣自左丞相宣国公以下至于有司百执事皆拜手稽首曰敢不敬承天子之明命维大江之南土每夏四五月多霖雨少霁是岁雨作连日至十有七日乙巳皇帝御法驾率百僚告于太庙遂居于斋宫雨势未巳至丁未日夜三鼓有风徐来淋潦顿收㣲月出云氛雾廓清皇帝𬒳衮冕登坛万籁无声华烛有辉雅乐浏亮燎烟不摇百礼既洽千官肃雍洋洋乎神明临之在上诚意恳至升降秩秩济济翼翼穆穆如也比明竣事薰风应节和气交畅小大咸喜知诚徳之感格若合符契大命所集皇天后土信不也于是弘文舘学士臣基谨献颂曰濬哲惟帝父天母地维孝维诚斯承其意孝诚既备物以将之神鉴在徳匪惟其仪圣不世出礼失莫求弗澄其源曷清其流末流之极礼仪并废岂无牛羊而不以祭穹祇赫怒监观万方式昭大命命我圣皇维我圣皇克孝克诚提三尺劒由一旅兴奋于长淮长淮具宗济于大江大江攸同汉沔既朝闽浙率从施及广海化外之邦望风占云献其琛賨稽首龙墀蹈舞从容乃命虎臣越济踰河云斾霓旌鐡马金戈蹴踏泰岱凭陵华嵩锄秦铲燕扫貊涤戎莫尢我前莫膺我锋斩逆懐降允恊天衷自西自东自南自北罔不怿怿戴天子徳天子之徳格于上下既禋于郊又敬于社人怀其仁神钖之嘏圆方所包无不服者超黄迈唐越商踰夏小臣作诗以继大雅平西蜀颂诚意伯刘基撰臣闻天命真主混一六合必先有以爲之驱除然后收拾以归其笼自古及今同一揆矣是故冬寒之极必有阳春激湍之下必有深潭大乱之后必有大治理则然也元徳既衰九土糜沸鸱张狼顾之豪弥满山泽万姓鱼喁无所吁告天乃命我皇帝肃将武威代伐不道故一伐而定荆湖再伐而举全吴三伐而海甸廓清四伐而东粤南闽悉归版图于是肆伐中原拾宋掇秦掣赵㧞燕兵锋未至声闻先及神詟鬼慄匍匐俯伏玄菟青海崑崙大漠交阯鐻耳之国罔不献琛奉表稽首阙下无敢后者独明昇窃据巴蜀虽遣使奉贡而不去伪号大臣皆请讨之皇帝怜其父没子㓜数遣使招之不至乃命将帅师伐之洪武四年大军破瞿唐杀其将某郡邑镇戍望风送欵㫒乃率其官属奉玺印诣军门请降盖自建国至是凡五年而天下一统何其易耶固知天命有在而羣雄并起爲之驱除也臣基受恩深厚无能𥙷报遥闻捷音欢喜踊跃不能自巳谨撰平西蜀颂一首虽不足以赞扬圣徳万一亦聊以寓葵藿向日之忱云尔其辞曰惟彼蜀国开自蚕丛山川隔阂与华不通金牛启道厥窍斯凿岷峨岧嶤始连井络秦以之覇汉以之王诸葛用之震惊北方劒阁倚天瞿唐折地仰不可攀俯不可视蠢兹羗戎凭其险阻罔知天命大邦是距洸洸虎臣受命于征出师桓桓如雷如霆如雷如霆天子之威庙筭先定鬼神莫违灵旗挥挥指山山摧羗人失魂恧若死灰爰将其臣奉其版籍泥首军门面縳衔璧六军奏凯声动玄黄黧童白叟蹈舞康荘四海㑹同丰年穣穣庆云丼露自天降祥臣拜稽首受天之佑受天之佑天子万寿丼露颂诚意伯刘基撰钦惟皇帝顺天应人奄有九土武功既成文治大洽恪恭天地孝敬祖宗山川鬼神莫不祇肃是以亿兆归心遐迩向化羗夷蛮貊无有弗庭皇帝愈加谦慎深惟上天付卑之重夙夜兢业思与群臣庻民咸跻雍熈以承天眷敎诲戒饬谆谆切切日不厌勤于是乎天不爱道地不爱寳醇和至精悉发悉逹禾麦呈瑞年谷屡登仓廪之积如冈如坁民用纾矣邦本固矣乃洪武四年十月丼露降于钟山沾润草木莹若凝脂美若醍醐五年十有一月又降今年仍降如初臣闻瑞应图曰王者徳至于天则丼露降钟山京国之镇帝业所基而丼露毎降于兹则天之所以彰我皇帝之徳而引国祚于悠乆之意岂不显显矣乎昔者轩辕黄帝得玛瑙之瓮丼露降之满盈黄帝食之而寿今丼露连年屡降则天之所以寿我皇帝于千万岁之意又岂不昭昭矣乎于是群臣莫不欣怿百姓莫不蹈舞举手相庆而在廷之臣或爲诗歌或爲赋颂以咏盛事于是臣基谨再拜稽首而献颂曰古帝轩辕徳恊于天天降丼露俾服延年明明我皇统坤握干芟翦豪猾树徳佑贤命将出师廓清四边沧溟帖涛岭峤收烟宏功茂烈烜赫八埏郊杜宗庙享祀丰蠲日月星辰岳镇海川敬罔不至诚罔不宣寅畏天命翼翼䖍䖍匡直臣庻亹亹惓惓惟恐弗及惟恐或愆皇天后土睠顾式坚瑰祥信祯来集连连膏露流滋如瑶如璇味夺醴齐光粲珠蠙高映斗极深浃重渊𬒳之竹栢竹栢鲜鲜𬒳之鹤鹄鹤鹄姢姢璧月宵烱银河暁旋天乳耀芒烨于穹圆霏霏其雾泥泥其泉㫖㫖其饴馥馥其荃瑞我圣皇神恬气全万姓率徳七曜顺躔皇寿如山如黄如玄超三轶五焕后辉前小臣作颂愿附史编谢恩表伏以出草莱而遇真主受荣宠而归故乡此人人之所愿欲而不可得者也中谢钦惟皇帝陛下以圣神文武之姿提一旅之衆龙兴淮甸扫除群䧺不数年间遂定中原奄有四海神谟庙㫁悉出圣衷舜禹以来未之有也臣基一介愚庸生长南裔踈拙无似其䏻识主于未发之先者亦犹巢鹊之知太岁园葵之企太阳以管窥天偶见于此非臣之知有以过扵人也至于仰观干象言或有验者是乃天以大命授之陛下若有鬼神隂诱臣衷开导使言非臣念虑所能及也圣徳广大不遗葑菲逺法唐虞功疑惟重之典钖臣以封爵赐臣以禄食俾臣囬还故郷受荣宠以终其天年臣窃自揆何修而膺此犬马㣲忱惟増愧惧巳于洪武四年二月初四日到家谨遣长男臣琏捧表诣阙拜谢圣恩臣基无任激切屏营之至谨奉表称谢以闻附诚意伯刘瑜谢恩表礼部尚书夏言撰诚意伯臣刘瑜㐲䝉皇上深惟创业之难追念先臣与有賛㐮之力行取臣瑜赐袭伯爵臣瑜诚惶诚恐稽首顿首㐲念先臣刘基放迹江湖识真主扵未遇决机帷幄翊丕运扵方开言听计从功成身退既投簮扵绿野实追轨乎赤松进爵伯封钖名诚意允矣儒臣之极卓哉圣祖之知故在军则称之曰子房其命词至比之爲诸葛始终完节上下交孚厚泽深仁赏巳延扵来世功㣲祚薄禄宜夺扵后人偶尘丹书鐡劵之盟乆谢金蝉玉貂之贲于兹九世迨越百年过蒙敬皇之茂恩授以指挥之世袭据分亦已足矣扵他复何望哉讵烦廷论之上陈仰荷圣恩之误及式逢今日再沐休光召自青田遽宠霑于七命瞻依紫禁极荣𬒳于万分蔼枯枿之再春然死灰而复炽恭惟皇帝陛下一徳格天百灵效顺制作比隆于三代礼乐必兴于百年舞干羽以格有苗谦兹受益听鼓鼙而思将帅安不忘危悯翊运之功臣念承家之末裔悉爲録用特示表扬光昭带砺于山河直㧞涂泥于霄汉兴㓕国继絶世庻几存召伯之甘棠正祀典崇元勲奚止念郑公之故笏臣敢不笃先人烈冀免诮于弓裘爲邦家光誓捐躯于介胃㐲愿始终典于学益充尧舜之资左右惟其人𢡟建唐虞之治本支百世永歌穆穆皇皇胡越一家乐覩熈熈皥皡臣无任曕天仰圣激功恐惧之至谨奉表称谢以闻诚意伯次子合门使刘仲璟遇恩录洪武二十年十二月十五日早仲璟胡伯机于奉天门见钦蒙圣㫖到歇处去每日来见十六日早朝奉天门钦蒙圣㫖你叔叔的儿子着他快完了图来见章三益有甚么人囬奏有子圣㫖你明年带得来叶景渊家有甚么人你去㝷问有人时与他带将来圣㫖你如今年年来见我各人与你钞一百锭做盘缠回去十七日早朝谢恩奉天门宣谕你如今回去㝷师问友但是有见识人师问于他你学得高了人皆师问于你便不做官也高尚了你毎父亲都是志气的人説的言语都説得是人都聴他那时与我安了一方至有今日我的子孙享无穷天下你老子的子孙享无穷爵禄男子汉家学便学似父亲様做一箇人休要歪歪搭搭的过了一世你毎趂我在这里年年来叩头你毎还是挨年这歇来你每小舎人年纪少莫要花堦桞市里去你父亲都是秀才好人家休要学那等泼皮的顽洪武二十一年十二月二十四日同胡伯机章允载叶永道扵奉天门早朝钦奉圣㫖敎他毎日日随班朝见过节了着他回去二十五日早朝奉天门再靣见钦奉圣㫖你那刘当粮长的在这里多时他家里粮谁与他办回奏讫钦奉圣㫖每人与他伍锭钞过节你每这几箇也年纪小里读书学好勾当你每学尔的老子行我来这里时浙东许多去处只有你这几箇老子来到如今也只有你这几箇毎每和那士大夫翰林院説呵也只把你这几箇老子来説你每家里也不少了穿的也不少了喫的你每如今也学老子一般般做些好勾当乡里取些和睦你每老子在乡里不曽用那小道儿捉弄人他与人只是诚义所以人都信服他大丈夫多是甚么做便死也得箇好名歪歪搭搭死了也干着了箇死叶景渊虽然这般死他死在官我也常念他刘伯温他在这里时满朝都是党只是他一箇不从他吃他毎蛊了他大的儿子这小的也利害不从他也吃他每害了这起反臣都吃我废了坟墓发掘了那胡仲渊他若早依着我説也不到这上他只性紧了些恁父亲到是有见识人便做先吃些亏到㡳也得箇好名胡家这小的痴早自将得这诰来我道那里得些诰来原来是他的我随即赶得他回来他那哥泼皮又不至诚又要害我的军我发他在云南金齿呵关钞了再叩头圣㫖我年时不筵席了这钞你每将去买些酒喫过节再见我了去叩头二十六日早朝奉天殿谢恩二十九日随班洪武二十二年正月朔旦随班行朝贺礼𥘉四日早朝奉天殿再扵华盖殿靣见钦奉圣㫖你这几箇小的雨下里天晴了回去等我郊祀天地了去十三日晴上御殿宣制洪武二十二年正月十六日大祀天地扵南郊你文武百官自十三日爲始致斋三日各供尔职随班行礼十五日早朝奉天殿午后大驾御南郊十六日晴郊礼毕驾回宫上御殿随班行礼庆成十七日晴上御殿赐宴行礼谢恩宴毕出十八日晴早朝奉天殿再扵武英殿靣见圣㫖礼科给事中那里那中间小的是胡仲渊的儿子他父亲阵亡了这箇叶家他公公在江西做府官吃陈家废了这刘伯温是箇好秀才吃胡陈蛊了那胡家吃我杀得光光的了这三箇父亲都是好男子各与他伍拾锭钞那东边长的是章三益的儿子与他贰拾锭这箇是胡仲渊的姪儿与他拾锭关钞再扵武英殿叩头钦蒙宣谕你家去种田的种田有庄佃的使佃仆有伴儅的使伴儅你每还好学里一日便学三句学到四五十岁也好了你每父覩便吃些亏呵如今朝廷也留箇好名你每自不知道胡你早将得这诰来我才知道是你家便赶你回来尔那哥泼皮在那里且由他去十九日谢恩辞奉天殿再扵奉天殿御道东边靣见钦奉圣㫖你每回去行着好勾当休汚了父亲的好名你休道父亲吃他每蛊了他只是有分暁的他每便忌着他若是那等无分晓的呵他每也不忌他里到如今我朝廷是有分暁在终不亏他的好名你毎大的敎着那小的学着父亲每行去洪武二十二年十二月二十六日扵华盖殿靣见钦奉圣㫖呵这几箇小的也来了各与他两锭钞过正了去扵礼科领钞再扵华盖殿谢恩钦奉圣㫖恁每都在这里歇着过正了去时再见我了去洪武二十三年正月初四日扵华盖殿面辞钦蒙赐钞再扵奉天门左煖房内谢恩钦奉圣㫖恁每回去至诚着恁老子都是君子人这章三益是箇善善良良一箇老儿回家去好好的死了刘伯温他父子两人都吃那歹臣毎害了我只道他老病原来吃蛊了这胡仲渊他乡里都信服他与我带将许多人来只他那大的子不才他在金齿呵等他在那里锦衣衞官尔引他这几箇去见东宫与殿下説进几箇都是有大功的我如今老了怕他不知道恐民间有是非伤着他殿下记着当令锦衣衞官同内官引去文华殿见锦衣衞官传㫖讫敬奉令㫖我知道了洪武二十三年复获山贼吴再起等三名六月初六日见奏闻钦奉圣㫖锦衣衞官与他收了人你带几箇伴儅来明日带得里头来见了去初七日见钦奉圣㫖那三箇是舍人的伴儅各赏钞伍锭舍人是刘伯温的儿子赏钞壹百锭做盘缠回去长觧的在那里着他入来赏钞各壹锭関钞谢恩钦奉圣㫖刘伯温在这里时胡家结党只是老子説不倒圣㫖你父兄做一世好人都停停当当的了你父亲吃胡家下了蛊药哥也吃他害了你老子虽然吃些苦么你如今恰光荣洪武二十三年为冒名提取卖军事十二月二十二日见奏闻钦奉圣㫖这是刘伯温的儿子你那里是军罢再见钦奉圣㫖你记得父亲的诰么你带得来么回奏带得来圣㫖便取得来取诰进钦奉圣㫖宣吏部官圣㫖我到㜈州时得了处州他那里东边有方谷珎南边有陈友谅西边有张家刘伯温那时挺身来随着我他的天文别人看不着他只把秀才的理来㫁到强如他那等鄱阳湖里到处厮杀他都有功后来胡家结党他吃他下了蛊只见一日来和我説上位臣如今肚内一块硬结怛谅着不好我着人送他回去家里死了后来宣得他儿子来问説道胀起来紧紧的后来泻得鳖鳖的却死了这正是着了蛊他大儿子在江西也吃他药杀了如今把尔袭了老子爵与他五百担俸回奏臣出力气事尽死向前报本欲在袭封伯爵的事哥哥有儿子在钦奉圣㫖他终是秀才人家孩儿知理熟大功爵譲与哥的儿子好呵当宣刘荐进见袭爵二十三日具服谢恩钦蒙各赐金绣衣服壹套全辔鞍马壹疋拨赐南门内房屋壹处钦奉圣㫖取得胡仲渊章三益叶景渊三家来二十四日谢恩就徃所赐房钦奉圣㫖你如今休去我也与你箇小职名儿与朝廷办些事只着报喜的家人稍着书子去着他每来二十五日钦奉圣㫖我考宋制除尔做合门使夜来翰林院考了这衙门正似如今仪礼司一般不着你管仪礼司事只要跟着驾但是我在处尔便有着传㫖意发放事呵我如今着你叔姪两箇都回家去走一遭把你老子祭一祭祖公都祭一祭便来二十六日谢恩二十七日吏部官引奏授正六品钦奉圣㫖与实授三十日辞回乡祭祖洪武二十四年二月回京二十日早朝奉天门见二十八日钦奉圣㫖着记事有不是我口里説的説话他每胡添上时尔便来説传㫖宣唤人三月𥘉十日早华盖殿奏事袁都御史为车牛事不明白蒙寛宥不叩头继即出班奏闻讫有顷都御史出班服罪钦奉圣㫖合门使奏尔里十一日晚朝奉天门钦奏圣㫖今后尔每徃来照管着朝班但有这等的便来説我虽不罪他也着他警省着巳前胡陈在这里无人敢説他后来惹得不好里六月十日奉圣㫖为雨泽愆期事着同衆官人到都察院刑部审録究滞囚人七月二十七日充賛引官肃辽庆宁四王行冠礼八月初一日午扵奉天门御道上钦陞谷王府左长史实授附诚意伯次子合门使刘仲璟长史传诚意伯仲子曰璟字孟光生时月蚀复光诚意伯叹曰天坠廼绪而卒能干之者也㓜沉朴峻厉群于儿恒坐视弗逐弄弱冠咀嚅经传喜谈兵究极韬畧握竒诸说旁及释老年二十八师事石楼子明志式虑锋稜古人尝及兄琏侍父入朝髙皇帝称之曰阿琏明秀阿璟凝重伯温有子矣洪武乙卯诚意伯卒兄琏继亡廷赗日数至公引纳如制适瓯冦叶丁香叛朝廷勑延安侯唐胜宗提兵讨之唐决䇿于公破之复命白公才畧髙皇帝喜曰璟真伯温子也朕将大授顾年少姑缓之不虞速树如是㑹叅军胡琛子伯玑来白事髙皇帝遣还嘱之曰尔归致命刘璟来见公驰上见帝帝曰尔家与国同休用汝顾汝年少维拓励重托耳日者诛叶丁香可嘉可嘉顾谓侍臣曰璟絶有父风允恊朕望赐楮币敕归时父兄新䘮门第草草鄕富人蒋邦臻素不齿于公计中之适都督府移文勾取迯军刘二贯公㓜名二官蒋执官贯同声署公应觧覊公崇道观道人王松涧曰朝廷与君通家君盍直走上愬纵公抵京见上于左暖房上曰尔何来朝公白其事上愀然曰国家旷尔爵土故雠诬乗间诏公袭爵公辞以世嫡姪廌与臣俱来上喜曰如此功爵輙譲人有所不爲其介可知即日封廌诚意伯公伟貌豊髯论说英侃帝爱之次日召公谓曰朕欲卿日夕左右夜考宋纪惟合门使如仪礼司立百官之上爲朕宣唤传逓处尔无踰此官遂拜职赐第马衣带金书除奸敌侫四字于鉄简赐之且命曰百官敢有不法卿持此简紏正之时袁都御史奏车牛事忤㫖公当殿以简击其项上曰正当如此自是举朝畏公时谷王年十三将封宣府上素爱王每朝谓侍臣曰谷王年少羽翼无人柰何诸大臣畏公风力乐公外𥙷奏曰辅㓜藩非忠勇敢直者不能合门使刘璟其人也上颔之即日授谷王府长史并勑提调肃辽庆寕燕赵六王府事宣府爲古乌桓郡东距大寕南抵居庸西连云中北接古砂王就邸出入蓁莾烽火四警公脩城池缮兵甲谨斥堠式士马砺金鼓诸胡屏息癸酉还塞六府羊马数缺上怒诸府官属连坐谷府以公故置弗问丁丑晋燕奉制爲宣府筑城二王搆隙公曰臣闻兄弟䦧于墻外御其侮友爱相亏臣恐不能御侮王悟而觧先是合门使时朝廷行十王冠礼上问王爵何爵公对曰帝子爲王此人爵之至贵弗爲之所如刘安燕旦祸且滋蔓矣上然之命公主冠礼事公歳巡行六王府一旦至燕文皇帝与公奕公胜帝曰先生独不少譲我耶公正色曰臣可譲处则譲不可譲处不敢譲帝黙然戊寅夏六月髙皇帝晏驾皇太孙嗣位公归省丘陇巳卯改元建文秋八月公复国闻太宗南渡遂驰阙献十六䇿嗣帝不用命公赴大将李景隆军聴征景隆不用公计䘮师㑹天大雪公夜半渡卢沟河氷䧟马毙公䟾氷跻岸捦雪走良鄕裂趾次日跛行三十里时公之子貊自大同来赴难越良鄕至逐州失公所在道遇素所善指挥使陈玉指公行次貊䇿驶骑反涿𢾗十里遇公翼公上马遯去二年春二月公病甚谷王遣使诣军门召公公复国上䟽王慰纳之遣舎人送公还家飬疾辛巳公舆疾赴阙进闻见録千万言嗣帝不用命公归爕待用道遇宋景濓孙翼自戎伍来窘甚公觧衣衣之至家杜门读书黙覩天下动静壬午六月太宗入承大统公辞疾不起上欲用公罪公迯判亲玉系公至京强以官公辞对上语犹称殿下遂大忤㫖下公狱一日辫发自经时郑朱子罪没其家权䆠希㫖縁例帝曰璟家难例郑朱子置之诏其家归塟之𥘉公𬒳系夫人徐氏别曰今皇帝圣神嗣统先生勲旧残孽宜弗底刑剭唯顺承天心可以永誉愿终图之公瞪目视曰母长辞吾生死之分巳决今幸近太庙耳拂衣而去道经白巖姻人呉彪饯公戒曰皇上神武何止唐文皇先生忠良允爲魏徴可也公曰尔谓我学魏徴耶㨡席而出座客震栗不敢挽嘉靖乙酉江右万公按浙东视学究舆议始立像配享诚意之庙公平生慷慨多大节不事产业稍盈𥙿輙以周赈好书史山居聚门生故友奋议攩跖古今成案善书法古碑籀篆剥落辨诵多金购之爲玩居南田势重元勲角巾布服与鄕里老稚聚笑冲然相忘御壬夫小子稜幅益厉事有可爲悉心力爲之其弗我必者恒曰有命焉别号易斋所着越吟藁无隠集易斋藁若干卷蔵于家野史氏评曰宋季犬羊入帝中华天日蒙耻盖自有天地以来非常之变也髙皇帝起而驱之九十三年流腥积毒一旦荡然建文萎弱中叶不振文皇帝入承大统故物重光天下拭目㳺泳太平先生以故家宿硕才畧早试于髙皇帝之朝忠义再着于文皇帝之日是故才畧所以恢弘开基之统绪忠义所以感激千万代之人心夫非多于太祖而少于太宗也呜唿贤哉又曰先生取义于永乐壬午至嘉靖乙酉万公按浙东视学究舆议立像配享文成之庙其忠声义闻泯没沉晦者百六十年鬼神固之秘而竒之发也太师诚意伯刘文成公集卷之一终太师诚意伯刘文成公集诚意伯刘文成公文集卷第二太师诚意伯刘文成公集卷之二后学䴡水何镗编校郁离子千里马郁离子之马孳得駃騠焉人曰是千里马也必致诸内廐郁离子悦从之至京师天子使太仆阅方贡曰马则良矣然非冀产也寘之扵外牧南宫子朝谓郁离子曰熹华之山寔维帝之明都爰有绀羽之䧿菢而弗朋惟天下之鸟惟凤爲能屣其形扵是道凤之道志凤之志思以凤之鸣鸣天下爽鸠见而谓之曰子亦知夫木主之与土偶乎上古圣人以木主事神后世乃易以土偶非先王之念虑不周扵今之人也苟求诸心诚不以貌肖而今反之矣今子又以古反之弗鸣则巳呜必有戾卒鸣之咬然而成音拂梧桐之枝入扵青云激空穴而殷巖松杉栢枫莫不振柯而和之横体竖目之听之者亦莫不蠢蠢焉熈熈焉鷔闻而大愓畏其挻巳也使鹨䜛之于王母之使曰是䧿而竒其音不祥使䲰日逐之进幽昌焉䧿委羽于海濵鶝鶔遇而射之中脰几死今天下之不内吾子之不爲幽昌而爲䧿也我知之矣郁离子忧湏麋进曰道之不行命也夫子何忧乎郁离子曰非爲是也吾忧夫航沧溟者之无舵工也夫沧溟波涛之所积也风雨之所岀也鲸鲵蛟蜃扵是乎集夫其负锋鋋而含铓锷者孰不有所俟今弗虑也且夕有动子将安所适乎湏麋曰昔者太冥主不周河洩于其岫且老童过而惴之谓太冥曰山且太冥怒以为妖言老童退又以语其臣其臣亦怒曰山岂有乎有天地则有吾山天地山乃耳欲兵之老童愕而走无几康回过焉弗肃又弗防也康回怒以头触其山山之骨皆水裂土隤于渊沮焉太冥逃客死于崑崙之墟其臣皆亡厥家今吾子之忧老童也其若之何戚之次且谓郁离子曰子何为其垂垂也与子非有愿欲扵今之人也何为其然也郁离子仰天叹曰小子焉知予㢤戚之次且曰昔周之娅冶子早䘮其父政属于家僮沸用贿扵是家日迫将改父之旧其父之老不可僮群询而出之其母禁之僮曰老人不知死而弗自靖也夫以其父之老与其母之言且不听也而况扵䟽逺之人乎忧之何𥙷秪自痗也郁离子曰吾闻天之将雨也穴蚁知之野之将霜也草虫知之知之扵将萌而避之扵未至故或徙焉或蛰焉不虚其知也今天下无可徙之地可蛰之土矣是为人而不如虫也诗不云乎匪鹑匪鸢翰飞戾天匪鳣匪鲔潜逃于渊言其无所徃也吾何为而不忧㢤戚之次且曰昔者孔子以天纵之圣而不得行其道㒹沛穷厄无所不至然亦无徃而不自得不为无益之忧以毁其性也是故君子之生扵世也为其所可为不为其所不可为而巳若夫吉㐫祸福天实司之吾何为而自孽㢤郁离子谓执政曰今之用人也徒以具数与抑亦以为良而倚以图治与执政者曰亦取其良而用之耳郁离子曰若是则相国之政与相国之言不相似矣执政者曰何谓也郁离子曰仆闻农夫之为田也不以羊负贾子之治车也不以豕骖服知其不可以集事恐为其所败也是故三代之取士也必学而后入官必试之事而能然后用之不问其系族惟其贤不鄙其侧陋今风纪之司耳目所寄非常之选也仪服云乎㢤言语云乎㢤乃不公天下之贤而悉取诸世胄昵近之都那竖为之是爱国家不如农夫之田贾子之车也执政者许其言而心忤之工之侨得良桐焉斵而为琴弦而鼓之金声而玉应自以为天下之美也献之太常使国工视之曰弗古还之工之侨以归谋诸工作㫁纹焉又谋诸篆工作古窽焉匣而理诸土朞年出之抱以适市贵人过而见之易之以百金献诸朝乐官传视皆曰希世之珍也工之侨闻之叹曰悲㢤世也岂独一琴㢤莫不然矣而不早图之其与亡矣遂去入于宕冥之山不知其所终王孙濡谓郁离子曰子知荆巫之鬼乎荆人尚鬼而崇祠巫与鬼争神则隐而卧其偶鬼弗知其谁为之也乃于其郷郷之老徃祠见其偶之卧醮而起焉鬼见以为是卧我者也欧之踣而死今天下之卧弗可起矣而不避焉无益秪取尤耳郁离子曰一指之寒弗燠则及扵其手足一手足之寒弗燠则周扵其四体气之相贯也忽扵㣲而至大故疾病之中人也始扵一腠理之不知或知而忽之也遂至于不可救以死不亦悲夫天下之大亡一邑不足以为损是人之常言也一邑之病不救以及一州由一州以及一郡及其甚也然后倾天下之力以救之无及扵病而天下之筋骨䟽矣是故天下一身也一身之肌肉腠理血之所至举不可遗也必不得巳而去则瓜甲而巳矣穷荒絶徼圣人以瓜甲视之虽无所不爱而捐之可也非若手足指之不可遗而视其受病以及于身也故治天下者惟能知其孰为身孰为瓜甲孰为手足指而不逆施之则庶几乎弗悖矣楚太子以梧桐之实养枭而兾其凤鸣焉春申君曰是枭也生而殊性不可易也食何与焉朱英闻之谓春申君曰君知枭之不可以食易其性而为鳯矣而君之门下无非狗偷䑕窃亡赖之人也而君宠荣之食之以玉食荐之以珠履将望之以国士之报以臣观之亦何异乎以梧桐之实养枭而兾其鳯鸣也春申君不寤卒爲李园所杀而门下之士无一人能报者周厉王使芮伯帅师伐戎得良马焉将以献于王芮季曰不如捐之王欲无厌而多信人之言今以师归而献马焉王之左右必以子获爲不止一马而皆求扵子子无以应之则将哓于王王必信之是贾祸也弗听卒献之荣夷公果使有求焉弗得遂譛诸王曰伯也隠王怒逐芮伯君子谓芮伯亦有罪焉尔知王之渎货而启之芮伯之罪也燕王好乌庭有木皆巢乌人无敢触之者爲其能知吉凶而司祸福也故凡国有事惟乌鸣之听乌得宠而矜客至则群呀之百鸟皆不敢集也扵是大夫国人咸事乌乌攫腐以食腥于庭王厌之左右曰先王之所好也一夕有鸱止焉乌群聣而附之如其类鸱入謼于宫王使射之鸱死乌乃呀而啄之人皆丑之穆天子得八骏以造王母归而伐徐偃王㓕之乃立天闲内外之廐八骏居天闲食粟日石其次乗居内廐食粟日八斗又次居外廐食粟日六斗其不企是选者爲散马散马日食粟五斗又下者爲民马弗齿于官牧以造父爲司马故天下之马无遗良而上下其食者莫不丼心焉穆王崩造父卒八骏死马之良驽莫能差然后以产区焉故兾之北土纯色者为上乗居天闲以驾王之乗舆其厖为中乗居内廏以备乗舆之阙戎事用之兾及济河以北居外廏诸侯及王之公卿大夫及使于四方者用之江淮以南为散马以递传服百役大事弗任也其士食亦视马高下如造父之旧及夷王之季年盗起内廏之马当服戎事则皆饱而骄闻钲鼓而辟易望斾而走乃参以外廏二廏之士不相能内廏曰我乗舆之骖服也外厩曰尔食多而用寡其奚以先我争而闻于王王及大臣皆右内廏既而与盗遇外廏先盗北内廏又先上以为功扵是外廏之士马俱懈盗乗而攻之内廏先奔外廏视而弗捄亦奔马之高足首者尽没王大惧乃命出天闲之马天闲之马实素习吉行乃言于王而召散马散马之士曰戎事尚力食充则力彊今食之倍者且不克荷吾侪力少而恒劳惧弗肩也王内省而慙慰而遣之且命与天闲同其食而廪粟不继虚名而巳扵是四马之足交于野朢粟而取农不得植其老羸皆殍而其壮皆逸入于盗马如之王无马不能师天下萧然蜀贾三人皆卖药于市其一人专取良计入以为出不虚价亦不过取嬴一人良不良皆取焉其价之贱贵惟买者之欲而随以其良不良应之一人不取良惟其多卖则贱其价请益则益之不较扵是争趋之其门之限月一易岁余而大富其兼取者趋稍缓再朞亦富其专取良者肆日中如宵旦食而昬不足郁离子见而叹曰今之为士者亦若是夫昔楚鄙三县之尹三其一廉而不获于上官其去也无以僦舟人皆咲以为痴其一择可而取之人不尤其取而称其能贤其一无所不取以交于上官子吏卒而賔富民则不待三年举而任诸纲纪之司虽百姓亦称其善不亦恠㢤北郭氏之老卒僮仆争政室坏不修且压乃召公谋之请粟曰未间女姑自食役人告饥涖事者弗白而求贿弗与卒不白扵是衆工皆惫恚执斧凿而坐㑹天大雨霖歩廊之柱折两庑既圯次及于其堂乃用其人之言出粟具饔饩以集工曰惟所欲而与弗靳工人至视其室不可支则皆辞其一曰向也吾饥请粟而弗得今吾饱矣其二曰子之饔餲矣弗可食矣其三曰子之室腐矣吾无所用其力矣则相率而逝室遂不葺以圯郁离子曰北郭氏之先以信义得人力致富甲天下至其后世一室不保何其忽也家政不脩权归下隷贿赂公行以失人心非不幸矣阏逢敦牂之岁戎事大举有荐瓠里子宓扵外阃者曰瓠里先生实知兵可将也聘至瓠里子过郁离子辤且请言焉郁离子仰天叹曰嗟乎悲㢤是举也忠矣而独不为先生计㢤瓠里子曰何谓也郁离子曰昔者秦始皇帝东巡使徐市入海求三神蓬莱之山请舶弗予予之苇筏辞曰弗任秦皇帝使谒者譲之曰人言先生之有道也寡人听之而必求舶也则不惟人皆可徃也寡人亦能徃矣而焉事先生爲㢤徐市无以应退而私具舟载其童男女三千人宅海岛而国焉秦皇帝留连海滨待徐市不至不得三神山而归殂于沙丘今之用事者皆肉食吾恐先生之请舶而得苇茷也旣而果不用瓠里子郁离子曰治天下者其犹医乎医切以知证审证以爲方证有隂阳虚实有浮沉细大而方有汗下𥙷泻针灼汤齐之法参苓姜桂麻黄芒硝之药随其人之病而施焉当则生不当则死矣是故知证知而不善为方非医也虽有扁鹊之识徒哓哓而无用不知证不知道听涂説以为方而语人曰我能医是贼天下者也故治乱政也纪纲也道徳政刑方与法也人才药也夏之政尚忠殷承其敝而救之以质殷之政尙质周承其敝而救之以文秦用酷刑苛法以箝天下天下苦之而汉承之以寛大守之以宁壹其方与证对其用药也无舛天下之病有不瘳者鲜矣郁离子以言忤于时为用事者所恶欲杀之大臣有荐其贤者恶之者畏其用飏言毁诸庭庭立者多和之或问和之者曰若识其人乎曰弗识而皆闻之矣或以告郁离子郁离子笑曰女几之山干鹊所巢有虎出于朴蔌鹊集而噪之鸲鹆闻之亦集而噪鹎鶋见而问之曰虎行地者也其如子何㢤而噪之也鹊曰是啸而生风吾畏其颠吾巢故噪而去之问扵鸲鹆鸲鹆无以对鹎鶋笑曰鹊之巢木末也畏风故忌虎尔穴居者也何以噪为郁离子曰民犹沙也有天下者惟能抟而聚之耳尧舜之民犹以抟沙无时而解故尧崩百姓如䘮考妣三载四海遏宻八音非威驱而令肃之也三代之民犹以胶抟沙虽有时而融不释然离也故以子孙传数百年必有无道之君而后衰又继而得贤焉则复兴必有大无道如桀与纣而人有贤圣诸矦如啇汤周武王者间之而后亡其无道未如桀纣者不亡无道如桀纣而无贤圣诸侯适丁其时而间之者亦不亡覇世之民犹以水抟沙其合也若不可开犹水之氷然一旦消释则涣然离矣其下者以力聚之犹以手抟沙拳则合放则散不求其聚之之道而以责于民曰是顽而好叛呜唿何其不思之甚也平原君患盗诛之不能禁或曰更赏之足则戢矣虞卿曰不可先王立赏罚以劝惩善恶衰世之政也虽㣲犹足以激其趋故赏禁僭罚禁滥县衡以称之犹惧其不平也而况敢逆施之乎夫民之轻禁以逞欲如水之决必有所自求而塞之斯可矣今此之不塞而力遏其流至于不能制乃不省其阙而欲矫以逆先王之法度是犹欲止水而去其防也其庸有瘳乎夫民有欲而无厌者也节以制之犹或踰焉盗而获赏利莫大矣利之所在民必趋焉趋而禁之是贰政也趋而不禁人尽盗矣是鼓乱也不臧孰甚焉平原君豁然而寤起再拜受敎尽散其私财以济贫之申明旧章而重购以赏获盗者扵是赵盗皆走之燕道不拾遗虞卿之敎也州之庸问扵郁离子曰云山出也而山以之灵烟火出也而火以之畜不亦异哉郁离子曰善哉问夫人之用智者亦犹是也夫智人出也善用之犹山之出云也不善用之犹火之出烟也韩非囚秦鼌错死汉烟出火也鲁般郁离子之市见坏宅而哭之恸或曰是犹可葺与郁离子曰有鲁般王尔则可也而今亡矣夫谁与谋之吾闻宅坏而栋不挠者可葺今其栋与梁皆朽且折矣举之则覆不可触巳不如姑仍之则甍桷之未解者犹有所附以待能者苟振而摧之将归咎于葺者弗可当也况葺宅必新其材间其蠧腐其外完而中溃者悉屏之不束椽以为楹不斵柱以为椽其取材也惟其良不问其所产枫柟松栝杉槠柞檀无所不收大者为栋为梁小者为杙为栭曲者为枅直者为楹长者为榱短者为梲非空中而液身者无所不用今医闾之大木竭矣䂓矩无恒工失其度斧锯刀凿不知所裁桂樟柟栌剪为槱薪虽有鲁般王尔不能輙施其巧而况扵无之乎吾何为而不悲也青丘之山九尾之狐居焉将作妖求髑髅而戴之以拜北斗而儌福于上帝遂徃造共工之台以临九丘九丘十薮之狐毕集登羽山而人舞焉有老狈见而谓之曰若之所戴者死人之髑髅也人死肉腐而为泥枯骨存焉是为髑髅髑髅之无知与瓦砾无异而其腥秽瓦砾之所不有不可戴也吾闻鬼神好馨香而悦明徳腥臊秽恶不可闻也而况敢以渎上帝帝怒不可犯也弗悔若必受烈祸行未至阏伯之墟猎人邀而伐之攅弩以射其戴髑髅者九尾之狐死聚羣狐而焚之沮三百仞三年而臰乃熄汉愍帝之季年东都大旱野草皆焦昆明之池竭洛巫谓其父老曰南山之湫有灵物可起也父老曰是蛟也弗可用也虽得雨必有后忧衆曰今旱极矣人如坐炉炭朝不谋夕其睱计后忧乎乃召洛巫与如湫祷而起之酒未毕三奠蛟蜿蜓出有风随之飕飕然山谷皆殷有顷雷雨大至木尽㧞弥三日不止伊洛瀍涧皆溢东都大困始悔不用其父老之言郁离子曰萤之为明㣲㣲也昬夜得之可以炤物取而寘诸烛下则然亡矣烛亦明矣哉而不䏻不晦扵月也太阳出矣月之明又安在哉故狗制狐豹制狗虎制豹狻猊制虎魏吴晋宋齐梁陈隋之君惟其不当汉祖之时也使其在汉祖之时不敢与布越伍而况䏻南面哉是故汤武不作而后有桓文桓文不作而后有秦秦之王适逢六国之皆庸君故有贤人弗䏻用而秦之间得行呜唿岂秦之䏻㢤或问胜天下之道曰在徳何以胜徳曰大徳胜小徳小徳胜无徳大徳胜大力小徳敌大力力生敌徳生力力生扵徳天下无敌故力者胜一时者也徳愈乆而愈胜者也夫力非吾力也人各力其力也惟大徳为䏻得羣力是故徳不可穷而力可困人言五伯之假仁义也或曰是何足道哉郁离子曰是非仁人之言也五伯之时天下之乱极矣称诸侯之徳无以加焉虽假而愈扵不能故圣人有取也故曰诚胜假假胜无天下之至诚吾不得见矣得见假之者亦可矣郁离子曰甚矣仁义之莫彊扵天下也五伯假之而犹足以维天下而获天下之显名而况扵出之以忠行之以信者㢤今人谈仁义以口间取其一二无拂扵其欲者时行焉将以贾誉也及其弗获则举仁义以为迂而舍之至于死弗寤哀哉齐愍王既取燕㓕宋遂伐赵侵魏南恶楚西絶秦交示威诸侯以求为帝平原君问于鲁仲连曰齐其成乎鲁仲连笑曰成哉臣窃悲其为象虎也平原君曰何谓也鲁仲连曰臣闻楚人有患狐者多方以捕之弗获或敎之曰虎山兽之雄也天下之兽见之咸詟而亡其神伏而俟命乃使作象虎取虎皮蒙之出于牗下狐入遇焉啼而踣他日豕暴于其田乃使伏象虎而使其子以戈掎诸衢田者唿豕逸于莾遇象虎而反奔衢获焉楚人大喜以象虎为可以皆服天下之兽矣扵是野有如马𬒳象虎以趋之人或止之曰是駮也真虎且不䏻当徃且败弗听马雷呴而前攫而噬之颅磔而死今齐实象虎而燕与宋狐与豕也弗戒诸侯其无駮乎明年望诸君以诸侯之师入齐愍王为淖齿所杀蟾蜍㳺于泱瀼之泽蚵蚾以其族见喜其类巳也欲与俱入月使鼁唿之问曰彼何食曰彼宅于月中身栖桂树之隂餐㤗和之淳精吸风露之华滋他无所食也蚵蚾曰若是则予不能从矣予处泱瀼之中一日而三饱予焉能从彼单栖于泬漻枵其胃肠而吸饮风露乎问其食不对鼁复命使返而窥之则方据溷而食其蛆粪汁而饮之满腹然后出肭肭然鼁返曰彼之食溷蛆与粪汁也一日不可无也而焉䏻从子蟾蜍蹙额而咍曰呜唿予何罪乎而生与此物类也郁离子曰豺之智其出扵庶兽者乎呜唿岂独兽哉人之无知也亦不如之矣故豺之力非虎敌也而独见焉则避及其朋之来也则相与掎角之尽虎之力得一豺焉未暇顾其后也而掎之者至矣虎虽勐其奚以当之长平之役以四十万之衆投戈甲而受死惟其智之不如豺而巳玄豹石羊先生谓郁离子曰呜唿世有欲盖而彰欲抑而扬欲揜其明而播其声者不亦异乎郁离子喟然叹曰子不见夫南山之玄豹乎其始也䵳䵳耳人莫之知也雾雨七日不下食以泽其毛而成其文文成矣而复欲忌何其蚩也是故县黎之玉处顽石之中而潜于幽谷之底其寿可以与天地俱也无故而舒其光使人瞩而骇之扵是乎椎凿来而扄鐍发矣桂树之轮囷诘樛与栲枥奚异而斧斤寻之不惮阻逺者何也以其香之达也故曰欲人之不见莫若䀛其明欲人之不知莫若瘖其声是故鹦鹉絷于䏻言蜩蠠获于善鸣樗以恶而免割以苦而不烹何如翳子之烨烨而返子之㝠㝠乎石羊先生怅然乆之曰惜乎予闻之晚也南山之隈有大木羣蚁萃焉穿其中而积土其外扵是木朽而蚁日蕃则分处其南北之柯蚁之垤瘯如也一日野火至其处南者走而北处北者走而南不能走者渐而迁于火所未至巳而俱爇无遗者东南之美有荆山之麝脐焉荆人有逐麝者麝急则抉其脐投诸莾逐者趋焉麝因得以逸令尹子文闻之曰是兽也而人有弗如之者以贿亡其身以及其家何其知之不如麝耶子㳺为武城宰郭门之垤有迁其巢扵墓门之表墓门之老以告曰知天将雨之鸟也而骤迁其巢邑其大水乎子㳺曰诺命邑人悉具舟以俟居数日水果大至郭门之垤没而雨不止水且及于墓门之表之巢翘翘然徘徊长唳莫知其所处也子㳺曰悲㢤是亦有知矣惜乎其未逺也西郭子侨与公孙诡随渉虚俱为㣲行昬夜踰其邻人之垣邻人恶之坎其徃来之涂而置溷焉一夕又徃子侨先堕于溷弗言而招诡随诡随从之堕欲唿子侨掩其口曰勿言俄而渉虚至亦堕子侨乃言曰我欲其无相咥也君子谓西郭子侨非人也巳则不慎自取汚辱而包藏祸心以䧟其友其不仁甚矣苍筤之山溪水合流入于江有道士筑于其上以事佛甚谨一夕山水大出漂室庐塞溪而下人骑木乗屋号唿求救者声相连也道士具大舟躬蓑笠立水浒督善水者绳以俟人至即投木索引之所存活甚衆平旦有兽身没波涛中而浮其首左右盻若求救者道士曰是亦有生必速救之舟者应言徃以木接上之乃虎也始则蒙蒙然坐而舐其毛比及岸则瞠目眂道士跃而攫之仆地舟人奔救道士得不死而重伤焉郁离子曰哀㢤是亦道士之过也知其非人而救之非道士之过乎虽然孔子曰观过斯知仁矣道士有焉豢龙先生采药于山有老父坐石上揖之不起豢龙先生拱而立顷之老父仰而嘘俯而凝其神玉如也颔而笑曰子欲采药乎余亦采药者也今子虽采药而未知药也知药莫若我豢龙先生跪曰愿受敎老父曰坐吾语子中黄之山有药焉龙鳞而凤葩玉质而金英宵纳月彩晨晞日精宅厚坤以为家澡沆之流荣其味不苦不酸其性不热不寒淡如也淳如也其名曰芝得而服之寿考以康百病不生皥皥熈熈跻于泰宁而五百年一遇之太行之山有草焉丹荑而紫㽔根如伏龙叶如翠翘葱葱萋萋蔚茂以齐其名曰参得而服之老者耉少者寿病者巳尫者起而三百年一遇之南条之山有草焉性温而和味芳以辛馥馥芬芬香气袭人其名曰术得而服之飬精益神救死扶生去疾除根瘴疠莫干寝兴以安而百年一遇之岣嵝之山有木焉碧干而琼枝绿叶菁菁上拂穹青下临层崖霜雪洒之而不凝赤日过之而不炎其馨菲菲其味如饴鬼魅畏之避不敢窥其名曰桂煑而服之可以祛百邪消毒滛扶阳抑隂歛眞归元岷山之隂有草焉叶如翠眊根如团金味如人胆禀性酷烈不䏻容物名曰黄良煑而服之推去百恶破㿂觧结无秽不涤烦痾毒热一扫无迹如司㓂之殛残贼之二物也有病乃服无病者不服也故有弗用用必中隂谷有草状如黄精背阳而生入口口裂着肉肉溃名曰钩吻云夣之隰有草其状如葵叶露滴人流为疮痍刻骨絶筋名曰㫁肠之草之二草者但有杀人之能而无愈疾之功吾子其慎择之㢤无求美弗得而为形似者所误豢龙先生愀然而悲頋求老人巳不知其所之矣梓谓棘曰尔何为乎脩脩而不掦櫹櫹而无所容幽樛扵灌莾之中翳朽箨而不见太阳不巳痗乎吾干竦穹崖梢拂九阳根入九隂日月过而留其晖风雨㑹而流其滋鹓雏翠鸾朝夕和鸣暖霭晴岚山蒸泽烘结为祥云五色备象八音成声绚为文章抱日浮光蔚兮若濯锦出蜀江粲兮若春葩曜都房是以匠石见而爱之期以为明堂之栋梁言既棘倚风而啸振条而吟曰美矣哉吾闻之冶容色者侮之招丽服饰者盗之招多才䏻者忌之招今子之美冠群超伦名彰于时泰运未开构厦无人吾忧子之不得为明堂之栋梁而剪为黄肠与腐肉同归于冥冥之乡虽欲见太阳其可得乎吾长不盈㝷大不踰指扶踈屈律不文不理天不卑之以材而赐之以刺使人不敢樵禽不敢萃故虽无子之美而亦无子之忧则吾之所得多矣吾又安所求哉宋王欲使熊蛰父为司马熊蛰父辞宋王谓𣏌离曰薄诸乎吾将以为太宰𣏌离曰臣请试之旦日之熊蛰父氏不遇遇其仆于逵为道王之意其仆曰小人不䏻知也然尝闻之南海之岛人食蛇北㳺于中国腊蛇以为粮之齐齐人馆之厚客喜侑主人以文镻之修主人吐舌而走客弗喻为其薄也戒皂臣求王虺以致之今王与大夫无亦犹是与𣏌离惭而退郁离子学道于藐干罗子冥授化鐡为金之术遂徃入九折之山得跃冶之钢而錬之以左目取火于太阳右目取水扵太隂驱役雷风收拾鬼神以集于黄中浑浑肧肧如珠在胎焜焜荧荧如日将升仙人皆仰之矣山鬼窥而慄焉啸其徒谋之曰有怪女知之乎若不早图而待其成悔无及矣乃使与挠之百端不䏻破乃羣号而诉诸帝曰天生物而赋之形与性寿夭贵贱司命掌之弗可移也夫是谓之天常今彼将以智夺之以窃天权弗可假也帝怒命方伯宵鼓之以狵鞟之鞴鐡跃弗可止遂不能成金石羊先生谓郁离子曰子不知予之忧乎郁离子曰何为其不知也曰何以知之曰周人有好姣服者有不足扵其心则忸怩而不置必易而后慊一日有所之𬒮涅而弗知也扬扬而趋乐甚其友半途而指之涅则惋而嗟摄而搔之涅去而迹在其心妯妯然五歩而六视不成行而复郑子阳好其妻其妻美而额靥蔽之以翟三年未之见一夕而禠其翟见焉则快然不乐申旦而不寐其妻虽以翟蔽之终不好矣故隂谷之木生于嵌巖之下终年不见日月之光而不怨者不知天之有日月也梧丘之野人种稻以爲食岁储旧而待新新未尝不敢竭其旧旦日之亩视其禾皆颕而且栗喜而归曰新可期矣则皆发其旧与其人饱之旧且尽而新未熟不胜其觖望与其子及妻更徃而迭视蹊其亩而禾愈青是非禾之返青也望之者切也荆人有走虎而捐其子者以爲虎巳食之矣弗求矣人有见而告之曰尔子在盍速求之弗信采薪者以归子之他日遇而争之其子弗识矣赵王之太子病召医缓医缓至曰病革矣非万金之药弗可问之曰是必得代之赭荆之玉岣嵝之沙禺同青蛉之空曽青崑崙之紫白英合浦之珠蜀之犀三韩之寳龟毉无闾之珣玕琪合永铅而錬之一年而和二年而成三年而金粟生则取而埋诸土中又三年而服之斯可以起矣淳于公闻而笑之曰诚㢤所谓医缓矣荘子之齐见饿人而哀之饿者从而求食荘子曰吾巳不食七日矣饿者吁曰吾见过我者多矣莫我哀也哀我者惟夫子向使夫子不不食其能哀我乎豢龙先生谓石羊子曰徃予泝于江十日而风恒从西来及还而沿又十日而风恒从东来从者恚而泣予唏之曰天有风主为予汝乎何为泣也灵丘丈人灵丘之丈人善养蜂岁收蜜数百斛蜡称之扵是其富比封君焉丈人卒其子继之未朞月蜂有举族去者弗恤也岁余去且半又岁余尽去其家遂贫陶朱公之齐过而问焉曰是何昔者之熇熇而今日之凉凉也其隣之叟对曰以蠭请问其故对曰昔者丈人之养也园有庐庐有守刳木以为蠭之宫不鏬不其置也䟽宻有行新旧有次坐有方牖有乡五五为伍一人司之视其生息调其暄寒巩其构架时其墐发蕃则从之析之寡则与之裒之不使有二王也去其蟊蚍蜉弥其土蜂蝇豹夏不烈日冬不凝澌飘风吹而不摇淋雨沃而不渍其取蜜也分其蠃而巳矣不竭其力也于是故者安新者息丈人不出户而收其利今其子则不然矣园庐不葺污秽不治燥湿不调启闭无节居处臲卼出入障碍而蜂不乐其居矣及其乆也蛅蟖同其房而不知蝼螘鑚其室而不禁鹩鳭掠之于白日狐狸窃之于昬夜莫之察也取蜜而巳又焉得不凉凉也哉陶朱公曰噫二三子识之为国有民者可以鍳矣郁离子曰刑威令也其法至于杀而生人之道存焉赦徳令也其意在乎生而杀人之道存焉书曰刑期于无刑又曰眚灾肆赦此先王之心也是故制刑期于使民畏刑有必行民知犯之之必死也则死者鲜矣赦者所以矜惷愚宥过误知罪不避而輙原焉是启侥倖之心而敎人犯也至于祸稔恶积不得巳而诛之是以恩为穽也然则赦令卒不可行与曰法有二有古今之通禁有一代之私禁古今之通禁恶逆也杀人伤人及盗之类也而释勿治是代之为则也一代之私禁茶塩钱币之类也民无以为生而官不能恤扵是乎有犯虽难以为常原情而贷之可也济隂之贾人渡河而亡其舟栖于浮苴之上号焉有渔者以舟徃救之未至贾人急号曰我济上之巨室也能捄我予尔百金渔者载而升诸陆则予十金渔者曰向许百金而今予十金无乃不可乎贾人勃然作色曰若渔者也一日之获几何而骤得十金犹为不足乎渔者黯然而退他日贾人浮吕梁而下舟薄干石又覆而渔者在焉人曰盍救诸渔者曰是许金而不酬者也立而观之遂没郁离子曰或称贾人重财而轻命始吾不信而今知有之矣张子房谓汉王曰秦将贾人子可㗖也抑所谓习与性成者与此陶朱公之长子所以死其弟也孟子曰故术不可不慎也信㢤衞懿公好禽见觝牛而悦之禄其牧人如中士寗子諌曰不可牛之用在耕不在觗觝其牛耕必废耕国之本也其可废乎臣闻之君人者不以欲妨民弗听扵是衞牛之觗者贾十倍扵耕牛牧牛者皆释耕而敎觝农官弗能禁弼有马生驹不䏻走而善鸣公又悦而纳诸廐寗子曰是妖也君不窹国必亡夫马齐力者也鸣非其事也邦君为天牧民设官分职以任其事废事失职厥有常刑故非事之事君不举焉杜其源也妖之兴也人实召之自今以徃衞国必多不耕之夫不织之妇矣君必悔之又弗听明年狄伐衞衞侯将登车而御失其辔将戦士皆不䏻执弓矢遂败于荥泽㓕懿公髬耏问于赤羽雕曰盗日杀而日多何也赤羽雕曰未也而今方多耳髬耏曰何若是甚也赤羽雕曰乗子之车循子之轨天下之生将尽为盗髬耏曰请闻之赤羽雕曰昔者蠪蚳暴扵岷嶓之间蜀王使相回帅师伐之畏弗进作土门而壁焉其士卒日食于民民瘵弗堪扵是五丁凿山以出于江之源擒蠪蚳杀之相回闻蠪蚳之死也毁壁而出取其尸以为功曰我之徒兵实杀之五丁怒杀相回排大彭而壅之江江水逆流覆王宫王升木而号化为杜䳌今天下之治盗者皆相回也民不甘餧肉于蠪蚳也能无洩五丁之怒者乎晋灵公好狗筑狗圈于曲沃衣之绣嬖人屠岸贾因公之好也则夸狗以悦公公益尚狗一夕狐入于綘宫惊㐮夫人㐮夫人怒公使狗抟狐弗胜屠㟁贾命虞人取他狐以献曰狗实获狐公大喜食狗以大夫之爼下令国人曰有犯吾狗者刖之扵是国人皆畏狗狗入市取羊豕以食饱则曵以归屠岸贾氏屠岸贾大获大夫有欲言事者不因屠岸贾则狗羣噬之赵宣子将諌狗逆而拒诸门弗克入他日狗入苑食公羊屠岸贾欺曰赵盾之狗也公怒使杀赵盾国人救之宣子出奔秦赵穿因衆怒攻屠岸贾杀之遂弒灵公于桃园狗散走国中国人悉禽而烹之君子曰甚矣屠岸贾之为小人也譝狗以蛊君卒亡其身以及其君宠安足恃㢤人之言曰蠧虫食木木尽则虫死其如晋灵公之狗矣瓠里子自吴归粤相国使人送之曰使自择官舟以渡送者未至扵是舟泊于浒者以千数瓠里子欲择之而不能识送者至问之曰舟若是多也恶乎择对曰甚易也伹视其敝蓬折橹而破颿者即官舟也从而得之瓠里子仰天叹曰今之治政其亦以民为官民与则爱之者鲜矣宜其敝也楚王好安陵君安陵君用事景睢邀江乙使言于安陵君曰楚国多贫民请以云夣之田贷之耕以食无使失所安陵君言于王而许之他日见景子问其入之数景子曰无之安陵君愕曰吾以子为利扵王而言焉乃以与人而为恩乎景雎失色而退语其人曰国危矣志利而忘民危之道也衞灵公怒弥子瑕抶出之瑕惧三日不敢入朝公谓祝鮀曰瑕也怼乎子鱼对曰无之公曰何谓无之子鱼曰君不观夫狗乎夫狗依人以食者也主人怒而抶之嘷而逝及其欲食也葸葸然复来忘其抶矣今瑕君狗也仰扵君以食者也一朝不得扵君则一日之食矌焉其何敢怼乎公曰然㢤瞽瞶郁离子曰自瞽者乐言巳之长自瞶者乐言人之短乐言巳之长者不知巳乐言人之短者不知人不知巳者无所见不知人者无所闻无见者谓之瞽无闻者谓之瞶人有耳目而见闻有所不及恒思所以聦明之犹惧其蔽塞也而况扵自瞽自瞶乎瞽且聩而以欺人曰予知且䏻然而不䘮者蔑之有也郁离子曰讳者欺之媒乎矜者謟之宅乎媒以招之宅以纳之姦其不至乎故舟必漏也而后水入焉土必湿也而后苔生焉姦人伺隙以图进其身奚暇为人国家计㢤故因其矜也而施之謟因其讳也而投以欺然后昭然知其为謟与欺而弗之拒也由是而贯贯而后宠生焉宠生慕慕生效夫姦人之得志扵人国家也一且不䏻堪也而况扵慕效之相承乎腐肉之致蝇非特尽其肉而巳也蝇生蛆而蛆复为蝇蝇蛆相生而不穷夫何以当之是故君子之修慝辨惑如良医之治疾也鍼其膏肓絶其根源然后邪淫不生茍知謟与欺之䏻䘮人心亡人国也屏其媒壊其宅姦者熄矣瓠里子之艾谓其大夫曰日君之左服病兽人曰得生马之血以饮之可起也君之圉人使求仆之骖仆难未与也大夫曰杀马以活马非人情也夫何敢瓠里子曰仆亦窃有疑焉虽然亦既知君之心矣愿因而有所请仆闻有国者必以农耕而兵戦也农与兵孰非君之民㢤故兵不足则农无以为衞农不足则兵无以为食兵之与农犹足与手不可以独无也今君之兵暴扵农而君不禁农与兵有讼则农必左耕者困矣是见手而不见足也今君之圉人见君之不可无服而不见仆之不可无骖也昔者陈胡公之元妃大姬好舞扵是宛丘之人皆㧞其桑而植桞仆窃为君畏之宋王偃恶楚威王好言楚之非旦日视朝必诋楚以为笑且曰楚之不䏻若是甚矣吾其得楚乎群臣和之如出一口扵是行旅之自楚适宋者必搆楚短以为容国人大夫传以达于朝狃而扬遂以楚为果不如宋而先为其言者亦惑焉扵是谋伐楚大夫华犨諌曰宋之非楚敌也旧矣犹犪牛之扵鼢䑕也使诚如王言楚之力犹足以十宋宋一楚十十胜不足以直一败其可以国试乎弗听遂起兵败楚师于颕上王益逞华犨复諌曰臣闻小之胜大也幸其不吾虞也幸不可常胜不可恃兵不可玩敌不可侮侮小人且不可况大国乎今楚惧矣而王益盈大惧小盈祻其至矣王怒华犨出奔齐明年宋复伐楚楚人伐败之遂㓕宋越王燕群臣而言吴王夫差之亡也以杀子胥故群臣未应大夫子余起而言曰臣甞之东海矣东海之若㳺于青渚禺彊㑹焉介鳞之从者以班见䕫出鼈延颈而笑䕫曰尔何笑鼈曰吾笑尔之硚跃而忧尔之踣也䕫曰我之硚跃不犹尔之䟤跛乎且我之用一而尔用四四犹不尔持也而笑我乎故跋之则赢其肝曵之则毁其腹终日匍匐所行几许尔胡不自忧而忧我也今王杀大夫种而走范蠡四方之士掉首不敢南顾越无人矣臣恐诸侯之笑王者在后也王黙然即且与蝁遇于疃蝁褰首而逝即且追之蹁旋焉绕之蝁迷其所如则呀以待即且摄其首身弧屈而矢发入其肮食其心啮其䏿出其尻蝁死不知也他日行扵煁见蛞蝓欲取之蚿谓之曰是小而毒不可触也即且怒曰甚矣尔之欺予也夫天下之至毒莫如蛇而蛇之毒者又莫如蝁蝁噬木则木翳啮人兽则人兽毙其烈犹火也而吾入其肮食其心𦵔鲊其腹肠醉其血而饱其膋三日而醒融融然夫何有扵一寸之虵蝡乎鼔其足而凌之蛄蝓舒舒焉曲直其角煦其沬以俟之即且黏而颠欲走则足与湏尽解解䏰䏰而卧为螘所食楚有养狙以为生者楚人谓之狙公旦日必部分衆狙于庭使老狙率以之山中求草木之实赋什一以自奉或不给则加鞭箠焉群狙皆畏苦之弗敢违也一日有小狙谓衆狙曰山之果公所树与曰否也天生也曰非公不得而取与曰否也皆得而取也曰然则吾何假扵彼而为之役乎言未既衆狙皆窹其夕相与伺狙公之寝破栅毁柙取其积相携而入于林中不复归狙公卒馁而死郁离子曰世有以术使民而无道揆者其如狙公乎惟其昏而未觉也一旦有开之其术穷矣蒙人衣狻猊之皮以适圹虎见之而走谓虎为畏巳也返而矜有大志明日服狐裘而徃复与虎遇虎立而睨之怒其不走也叱之为虎所食邾娄子泛于河中流而溺水涡喣而出之得壸以济岸以为天祐巳也归而不事鲁又不事齐鲁人伐而分其国齐弗救君子曰无畏者祸之本乎惟有徳可以受天祥祥不妄集圣人实有之犹内省而惧畏其不能胜也而况敢自祥乎非祥而以为祥䘮其心矣其能免乎郁离子谓姬献曰吾甞㳺汝泗之间见丛祠焉其中为天仙其左右为鬼伯天仙之祠香烛之外无物而鬼伯之祠击钟烹羶明膏火穷昼夜今子之庭无雨旸寒暑皆如市鹅羊鸭鸡之声哑嚄嘈囋不得闻人语吾隐子之不能为天仙而为鬼伯也明年而败于匏瓜之墟姬献死焉有献陵鲤于啇陵君者以为龙焉啇陵君大悦问其食曰螘啇陵君使豢而扰之或曰是陵鲤也非龙也啇陵君怒抶之扵是左右皆惧莫敢言非龙者遂从而神之啇陵君观龙龙卷屈如丸倐而伸左右皆佯惊称龙之神啇陵君又大悦徙居之宫中夜穴甓而逝左右走报曰龙用壮今果穿石去矣啇陵君视其迹则悼惜不巳乃飬螘以伺兾其复来也无何天大雨震电真龙出焉啇陵君谓为豢龙来矢螘以邀之龙怒震其宫啇陵君死君子曰甚矣啇陵君之愚也非龙而以为龙及其见真龙也则以陵鲤之食待之卒震以死自取之也冥谷之人畏日恒穴土而居隂有蛇焉䏻作雾谨事之出入凭焉扵是其国昼夜雾巫绐之曰吾神巳食日矣日亡矣遂信以为天无日也乃尽废其穴之居而处垲羲和氏之子之崦过焉谓之曰日不亡也今子之所翳者雾也雾之氛可以晦日景而焉䏻亡日日与天同其乆者也恶乎亡吾闻之隂不胜阳妖不胜正蛇隂妖也鬼神之所诘雷霆之所射也今乗天之用否而逞其姦又因人之譌以凭其妖妖其能乆乎夫穴子之常居也今以譌致妖而弃其常居蛇死雾必散日之赫其可当乎国人谋诸巫巫恐洩其绐遂沮之未朞月雷杀其蛇蛇死而雾散冥谷之人相呴而藁粤人有采山而得菌其大盈箱其叶九成其色如金其光四照以归谓其妻子曰此所谓神芝者也食之者仙吾闻仙必有分天不妄与也人求弗能得而吾得之吾其仙矣乃沐浴齐三日而烹食之入嚥而死其子视之曰吾闻得仙者必蜕其骸人为骸所累故不得仙今吾父蜕其骸矣非死也乃食其余又死扵是同室之人皆食之而死郁离子曰今之求生而得死者皆是之类乎故张罔以逐禽使无所逃而获非不知而不避者也设食而机之则其获也皆非知之而不避者也南方有鸟五采而象凤名曰昭明其性好乱故出则天下起兵西方有兽斑文而象虎名曰驺虞其性好仁故出则天下偃兵其不知者莫不以为凤与虎也今天下之人孰不曰予有知也由此观之逺矣太师诚意伯刘文成公集卷之二终太师诚意伯刘文成公集诚意伯刘文成公文集卷第三太师诚意伯刘文成公集卷之三后学䴡水何镗编校郁离子枸橼梁王嗜果使使者求诸呉呉人予之橘王食之美他日又求焉予之柑王食之尤美则意其犹有美者未予也惎使者聘于呉而宻访焉御儿之鄙人有植枸橼于庭者其实大如瓜使者见而愕之曰羙哉煌煌乎柑不如矣求之弗予归言于梁王梁王曰吾固知呉人之靳也命使者以币请之朝而进之荐而后尝之未毕一瓣王舌缩而不䏻嚥齿柔而不能咀鼻顣頞以让使者使者以诮呉人呉人曰吾国果之羙者橘与柑也既皆以应王求无以尚矣而王之求弗置使者又不询而观诸其外羙宜乎所得之不称所求也夫木产于土有土斯有木于是乎果实生焉果之所产不惟呉王不徧索而独求之呉吾恐枸橼之日至而终无适王口者也公仪子爲政于魏魏人淳于獝以才智自荐公仪子试而知其弗任也退之淳于獝之西河西河守使人道而入诸赵赵人以爲将西河守谓公仪子曰是必疚赵矣赵疚魏国之利也公仪子愀然不恱曰如大夫言是魏国之耻也昔者由余戎人也由余入秦秦穆公用之由余贤秦人不敢轻戎吾惧赵人之由是轻魏也泗水之濵多羙石孟尝君爲薛公使使者求之以币泗濵之人问曰君用是奚爲㢤使者对曰吾君封于薛将崇宗庙之祀制雅乐焉㣲君之石无以爲之磬使隷人敬请于下执事惟君图之泗濵人大喜告于其父老斋戒肃使者以车十乗致石于孟尝君孟尝君馆泗濵人而置石于外朝他日下宫之磶阙孟尝君命以其石爲之泗濵人辞诸孟尝君曰下邑之石天生而地成之昔者禹平水土命后䕫取而荐之郊庙以谐八音衆声依之任土作贡定爲方物要之明神不敢亵也君命使者来求于下邑曰以崇宗庙之祀下邑之人畏君之威不敢不供斋戒肃使者致于君君以置诸外朝未有定命不敢以请今闻诸馆人曰将以为下宫之磶臣实不敢闻弗谢而走诸侯之客闻之皆去于是秦与楚合谋伐齐孟尝君大恐命驾趣谢客亲御泗濵人迎石登诸庙以为磬诸侯之客闻之皆来秦楚之兵亦觧君子曰国君之举不可以不慎也如是㢤孟尝君失信于一石天下之人疾之而况得罪于贤士㢤虽然孟尝君亦能𥙷过者也齐国复彊不亦宜乎越王使其大夫子余造舟舟成有贾人求掌为工子余弗用贾人去之呉因王孙率以见呉王且言越大夫之不能用人也他日王孙率与之观于江飓作江中之舟扰则收指以示王孙率曰某且覆某不覆无不如其言王孙率大竒之举于呉王以为舟正越人闻之尤子余子余曰吾非不知也吾甞与之处矣是好夸而谓越国之人无巳若者吾闻好夸者恒是巳以来多謏谓人莫若巳者必精于察人而闇自察也今呉用之偾其事者必是夫矣越人未之信未㡬呉伐楚王使操余皇浮五湖而出三江迫于扶胥之口没焉越人乃服子余之明且曰使斯人弗试而死则大夫受遗才之谤虽咎繇不能直之矣越人冦不韦避兵而走剡贫无以治舍徘徊于天姥之下得大木而庥焉安一夕将斧其根以为薪其妻止之曰吾无庐而託是以庇身也自吾之止于是也骄阳赫而不吾灼寒露零而不吾凄飘风扬而不吾凓雷雨晦冥而不吾震撼谁之力耶吾当保之如赤子仰之如慈母爱之如身体犹惧其不蕃且殖也而况敢毁伤之乎吾闻之水泉缩而潜鱼惊霜钟鸣而巢鸟悲畏夫川之竭林之落也鱼鸟且然而况于人乎郁离子闻之曰哀哉是夫也而其知不如一妇人也呜唿岂独不如一妇人哉则亦鸟鱼之不若矣东瓯之人谓火为虎其称火与虎无别也其国无陶冶而覆屋以茅故多火灾国人咸苦之海隅之贾人适晋闻晋国有冯妇善搏虎冯妇所在则其邑无虎归以语东瓯君东瓯君大喜以马十驷玉二㲄文锦十纯命贾人爲行人求冯妇于晋冯妇至东瓯君命驾虚左迎之于国门外共载而入馆于国中爲上客明日市有火国人奔告冯妇冯妇攘臂从国人出求虎弗得火迫于宫肆国人拥冯妇以趋火灼而死于是贾人以妄得罪而冯妇死弗寤燕文公之路马死或告之曰卑耳氏之马良请求之辞曰野马也不足以充君驷公使彊之逃苏代之徒欲以其马售公弗取巫闾大夫入言曰君求马将以驾乗舆也何必近舍其所欲售而远取其不欲售者乎公曰吾恶夫自衒者对曰昔中行伯求妇于齐髙鲍氏皆许之谋诸叔向叔向曰娶妇所以承宗祧奉祭祀不可苟也惟其贤而巳今君之求马亦惟其良而巳可也昔者尧让天下扵许由许由逃尧弗彊也而卒得舜寗戚饭牛以自售于齐桓公桓公用之而卒得管仲使尧不听许由何以得舜桓公不用寗子何以得管仲君何固焉晋献公㓕虞寘其俘于下阳使士蔿监焉其大夫多逃士蔿弗禁公闻之怒召士蔿让之士蔿对曰君以是为可以充吾国之用也夫夫彼虞公之臣也皆甞任虞公之事矣食虞公之禄而立虞公之朝闻虞公之政虞亡不能救虞公执而身随之君将焉用是为㢤公曰吾惧其邻国之之也士蔿笑曰若是则臣滋惑矣公曰何哉士蔿曰往岁臣之里有厉卜之曰丛为祟扵是集里之老㓜召巫觋具舟车奉牲币羞桃茢男女以班举丛而寘诸衢东里之人利其噐物而收之因得厉焉死者且过半故废社之土不可以涂宫室弃出之妇不可以主中馈鬼神之所遗也今虞之贤臣曰宫之竒百里奚而巳矣宫之竒先虞公之亡而以其族去百里奚与于俘则君既入之秦矣其他奚取焉而必欲置之曰无使适邻国君实欲善邻则曰爱厥苗无遗莠可也今君坐不安食不甘缮甲兵以睨四封无岁不征岂有他哉求吾欲也敌衅未生无所用谋如其弗欲犹将纳之矧自徃焉如其用诸适吾愿也君何怒爲公曰善郁离子曰鸟兽之与人非类也人能扰而驯之人亦何所不可为㦲鸟兽以山薮为家而豢养于樊笼之中非其情也而卒䏻驯之者使之得其所嗜好而无违也今有养鸟兽而不能使之驯则不食之以其心之所欲䖏之以其性之所安而加矫迫焉则有死耳乌乎其能驯之也人与人为同类其情为易通非若鸟兽之无知也而欲夺其所好遗之以其所不好絶其所欲彊之以其所不欲迫之而使从其果心悦而诚服耶其亦有所顾畏而不得巳耶若曰非心悦诚服而出不得巳乃欲使之治吾国徇吾事则尧舜亦不能矣孙子自梁之齐田忌郊迎之而师事焉饮食必亲启寝兴必亲问孙子所喜田忌亦喜之孙子所不欲田忌亦不欲也邹奭谓孙子曰子知蛩蛩駏虚之与蟨乎蛩蛩駏虚负蟨以走为其䏻啮甘草以食巳也非忧其将为人获而负之也今子爲蟨而田子蛩蛩駏虚也子其识之孙子曰诺或问致人之道郁离子曰道致贤食致民渊致鱼薮致兽林致鸟臭致蝇利致贾故善致物者各以其所好致之则天下无不可致者矣是故不患其有所不至而患其有所不安能致而不能安不如不致之亡伤也粤人有学致鬼者三年得其术扵是坛其室之北隅以集鬼鬼至而多无以食则相帅以爲妖声闻于外一夕其人死而爇其室邻里莫不笑韩垣之齐以䇿于齐王王不用韩垣怒出诽言王闻而拘诸司㓂将杀之田无吾见王以语之田无吾曰臣闻娵萌学扰象而工北之义渠以扰象之术干义渠君义渠君不答退而诽诸馆馆人曰非吾君之不聴子也顾无所得象也娵萌赧而归医胡之魏见魏太子之神驰而气不属也谓之曰太子病矣不疾治且不可救太子怒以爲谤巳也使人刺医胡医胡死魏太子亦病以死夫以䇿干人不合而怨者非也人有言不察恚而讐之亦非也臣闻之江海不与坎井争其清雷霆不与蛙蚓闘其声䃘䃘之夫何足杀㢤王乃释韩垣楚王问于陈轸曰寡人之待士也尽心矣而四方之贤者不贶寡人何也陈子曰臣少甞㳺燕假馆于燕市左右皆列肆惟东家甲焉帐卧起居饮食噐用无不备有而客之之者日不过一二或终日无一焉问其故则家有勐狗闻人声而出噬非有左右之先容则莫敢蹑其庭今王之门无亦有噬狗乎此士所以艰其来也秦楚交恶楚左尹郄恶奔秦极言楚国之非秦王喜欲以爲五大夫陈轸曰臣之里有出妻而再嫁者日与其后夫言前夫之非意甚相得也一日又失爱于其后夫而嫁于郭南之寓人又言其后夫如昔者其人爲其后夫言之后夫笑曰是所以语子者犹前日之语我也今左尹自楚来而极言楚国之非若他日又得罪于王而之他国则将移其所以訾楚者訾王矣秦王由是不用郄恶𣏌离谓熊蛰父曰子亦知有乌蜂乎黄蜂殚其力以为蜜乌蜂不能为蜜而惟食蜜故将瑾户其王使视蓄而计课必尽逐其乌蜂其不去者衆哜而杀之今居于朝者无小大无不手瘃足以任王事皆有益于楚国者也而子独遨以食先星而卧见日而未起是无益于楚国者也旦夕且计课吾忧子之为乌蜂也熊蛰父曰子不观夫人之面乎目与鼻口皆日用之急独眉无所事若可去也然人皆有眉而子独无眉其可观乎以楚国之大而不能容一遨以食之士吾恐其爲无眉之人以贻观者笑也楚王闻之益厚待熊蛰父汉八年髙皇帝崩吕太后临朝听政大臣患匈奴之强将与爲和亲议使者太后恶宦者中行说欲去之故使徃焉栾布諌曰陛下之所以使中行说者不过以匈奴骄恣必不䏻善待汉使或留之则非我所惜从而弃之耳臣独以爲不便夫使所以逹主命释仇讲好决疑觧纷卑不可以屈国体髙不可以激敌恚察变应机以制事权国之荣辱巳之休戚非素所爱信而知其忠且亮者不可遣也今中行说刑臣也名不齿扵国士又陛下之所素恶夫素恶扵君则不重其君名不齿于国士则不重其身臣惧其泄国情而开敌衅也弗聴栾布退谓辟阳侯曰子不力諌北边自此弗寕矣昔郑伯恶其大夫髙克弗䏻去而使帅师以御狄次于河上乆而不召衆溃髙克奔陈春秋书曰郑弃其师病郑伯也今使说也如匈奴无乃弃说以及其介币乎昔晋之败于邲也先縠实徃楚师楚之败于鄢陵也苗贲皇实在晋此古人之偾车辙也上必悔之楚王患其令尹蔿吕臣之不䏻欲去之访于宜申宜申曰未可王曰何故宜申曰令尹楚相也国之大事莫大平置相弗可轻也今王欲去其相必先择夫间之者有乃可耳王蹙然曰令尹之不足以相楚国不惟诸大夫及国人知之鬼神亦实知之大夫独以为未可寡人惑焉宜申曰不然臣之里有巨室梁蠧且压将易之召匠尔匠尔曰梁实蠧不可以不易然必先得材焉不则未可也其人不䏻堪乃召他匠束群小木以易之其年冬十有一月大雨雪梁折而屋圯今令尹虽不能而承其祖父之余国人与之素矣而楚国之新臣弱未有间者此臣之所以曰未可也赵人患䑕乞猫于中山中山人予之猫善捕䑕及鸡月余䑕尽而其鸡亦尽其子患之告其父曰盍去诸其父曰是非若所知也吾之患在䑕不在乎无鸡夫有䑕则窃吾食毁吾衣穿吾垣墉壊伤吾噐用吾将饥寒焉不病扵无鸡乎无鸡者弗食鸡则巳耳去饥寒犹远若之何而去夫猫也客有短吴起扵魏武侯者曰呉起贪不可用也武侯踈呉起公子成入见曰君奚为踈呉起也武侯曰人言起贪寡人是以不乐焉公子成曰君过矣夫起之䏻天下之士莫先焉惟其贪也是以来事君不然君岂能臣之㦲且君自以为与殷汤周武王孰贤务光伯夷天下之不贪者也汤不能臣务光武王不䏻臣伯夷今有不贪如二人者其肯为君臣乎今君之国东距齐南距楚北距韩赵西有虎狼之秦君独以四戦之地处其中而𬒳五国顿兵坐视不敢窥魏者何㢤以魏国有吴起以为将也周诗有之曰﨣﨣武夫公侯于城呉起是也君若念社稷惟起所愿好而予之使起足其欲而无他求坐殱五国之师所失甚小所得甚大乃欲使之饭粝茹𬞞𬒳短褐歩走以供使令起必去之起去而天下之如起者却行不入大梁君之国空矣臣窃为君忧之武侯曰善复进呉起郁离子疾病气菀痰结将㱿之或曰痰荣也是养人者也人无荣则中干中干则死弗可㱿也郁离子曰吁吾子过㦲吾闻夫养人者津也医家者所谓荣也今而化为痰是荣贼也则非养人者也夫天之生人参地而为三为其能賛化育也一朝而化为贼其䏻賛天地之化育乎是故俞跗扁鹊之为医也浣胃涤肠绝去病根而阽死者生舜禹成汤周文王之为君也诛四凶戮防风勦昆吾放夏桀戡黎伐崇而天下之乱载宁其将容诸乎容之无益以戕人也故虫果生也虫成而果溃自我而离焉非我巳其䏻养我乎弗去是殖贼以待戕也从子之教吾其不逺溃矣螇螰智伯围赵襄子于晋阳使人谓其守曰若䏻以城降吾当使若子及孙世世保之守者对曰昔者中牟之郭圯有螇螰堕于河洙拥之以旋其翅拍拍见而怜之㳺而负之及陆谓曰吾与子百年无相忘也振羽大笑曰若冬春之不知也而䏻百年无忘我乎今晋国惟无人而壅女以天盈盈而恃之是壅祸也壅祸恃盈以虿尾于人天实厌之晋阳朝亡女必夕死死予不寒犹及见之其何有扵子及孙是夕智伯为韩魏所杀郁离子曰人之度量相越也其犹江海之扵瀐泉乎瀐泉之㣲积而至于海无以尚之矣而海亦不自知其大也惟其不自知其大也故其纳不巳而天下之大莫加焉圣人之为徳亦若是而巳矣是故汧泉纳瀐泉池纳汧泉沟纳池浍纳沟谿纳浍川纳谿泽纳川江河纳泽而归诸海故天子海也公侯卿大夫江河也川泽也庶官谿浍之类而万民皆瀐泉也瀐泉之扵海其相去也不亦大县絶矣乎而其势必趋焉其志之感情之逹如气至而虫鸣也如雨来而础润也君人者惟徳与量俱而后天下莫不归焉徳以收之量以容之徳不广不能使人来量不弘不能使人安故量小而思纳大者祸也汋谷之鱦不可以陵洪涛蒿樊之鴽不可以御飘风大不如海而欲以纳江湖难㢤介葛卢髽白狄辫皆朝于鲁遇于沈犹氏之衢相睨而失笑从者归而语诸馆交訾焉鲁人使执渠略与蛣蜣以示之弗喻公山弗狃欲伐季氏问于冉有冉有曰盍召仲尼公山弗狃使召仲尼或谓其人曰子之从夫子也粲衣而凿食今将恒其故而丰其新矣而召仲尼焉至必授之政将绳子以纆子其悔㢤乃隂嗾使者易其礼仲尼不至将起师冉有曰盍闻诸公乎弗聴遂以费人攻季氏问昭公焉师入惊公宫季桓子挟公以登䑓使行人辞诸费人曰先君之事先大夫有之虽然盟主实有命今斯之事君惟谨君惠优渥蔑有二命二三子不念鲁国不谋于君而怫临以兵其若君与社稷何且吾闻之鸢不吓乌袒禓不责夷踞惟二三子图之费人曵戈而走公山弗狃出奔齐君子曰公山之伐季氏也其犹介葛卢之咻狄乎虽欲召仲尼卒䝉于其人而弗果其无成也宜㢤齐人伐燕取其财而俘其民王朝而受俘喜见于色谓其大夫曰寡人之伐燕不戮一人焉虽汤武亦若是而巳矣大夫皆顿首贺巳而燕人畔王怒曰吾之扵燕民尽心焉一朝而畔寡人徳不足为与淳于髠仰天大笑王怪而问之对曰臣邻之富叟疾使巫祷于神神告之曰若能活物万吾当为若请于帝去尔疾钖尔夀富叟曰诺乃使人蒐于山罗于林罾于泽得羽毛鳞介之生者万言于神而放之罔罟所及铩翅而㓕足者嘈嘈聒聒蔽野揜谷明曰而富叟死其子往泣于巫曰神亦有廷乎问之以实对巫笑曰有是㢤是女实自廷非神廷女也今燕之君臣相为不道而民无故也君伐而取其财迁其居冤号之声訇殷天地鬼神无所依归帝怒不可解矣而曰不戮一人焉夫人饥则死冻则死不必皆以锋刃而后谓之杀之也周诗曰树怨以为徳君实有焉而以尤燕民非臣之所知也郁离子曰呜唿天下之乱也天亦无如之何矣夫天下之物动者植者足者翼者毛者保者如也沸如也菶如也森如也出出而不穷连连而不絶莫非天之生也则天之好生亦尽其力矣尽其力以生之又尽其力以殱之不亦劳且病哉其生也非一朝而其殱也在顷刻天若能如之何而为之则亦不诚甚矣楚令尹病内结区霿得秦医而愈乃言于王令国人有疾不得之他医无何楚大疫凡疾之之秦医者皆死于是国人悉往齐求医令尹怒将执之子良曰不可夫人之病而服药也爲其能救巳也是故辛螫涩苦之剂碱砭熨灼之毒莫不忍而受之爲其苦短而乐长也今秦医之爲方也不师古人而以臆谓岐伯俞跗爲不足法谓素问难经爲不足究也故其所用无非捜洩酷毒之物钩吻㦸喉之草荤心晕脑入口如锋胸肠刮割弥日逹夕肝胆决裂故病去而身从之不如死之速也吾闻之择祸莫若轻人之情也今令尹不求诸草茅之言而图利其所爱其若天道何吾得死于楚国幸也郁离子曰膏粱可以易豆羔狐貉可以夺緼絮民情之常也是故膏粱不足豆羔可也狐貉不足緼絮可也野鸟系于笼中而驯者以食也笼中之不如山薮入其笼者知之有童子侧木檠而设食以诱䑕多获䑕一夕逸其一遂不复获䑕今使持槲叶之衣麦麧之饼而招于市曰舍尔室捐而服而来与我共此则虽其子亦走而避矣是故不情之事大人不为之楚王好祥有献白乌白鸜鹆木连理者羣臣皆贺荀卿不来王召而谓之曰寡人不侫幸頼先君之遗徳群臣辑睦四鄙无事鬼神鍳格而降之祥大夫独不喜焉愿闻其故荀卿对曰臣少甞受教扵师矣王之所谓祥者非臣之所谓祥也臣闻王者之祥有三圣人为上丰年次之凤皇麒麟为下而可以为祥可以为妖者不与焉故凢物之殊形诡色而无益扵民用者皆可以谓之祥可以谓之妖者也是故先王之思治其国也见一物之非常必省其政以为祥与则必自省曰吾何徳以来之若果有之则益勉其未至无则反躬自励畏其僣也畏其易福而为祸也以为妖与则必自省曰吾何戾以致之若果有之不待旦而改之无则夙夜祗惕检视聴之所不及畏其蔽也畏其有隐慝而人莫之知也夫如是故祥不空来而妖虚其应今三闾大夫放死于湘鄢郢夷陵皆举于秦耕夫牧子莫不荷戈以拒秦老弱餽饷水旱相仍饥馑无蓄虽有凤皇麒麟日集于郊无𥙷楚国之罅漏而况扵易色之鸟乱常之木乎王如不省楚国危矣王不寤荀卿乃退䖏兰陵楚遂不振以亡齐伐燕用田子之谋通徃来禁侵掠释其俘而弔其民燕人皆争归之矣燕王患之苏厉曰齐王非䏻行仁义者必有人教之也臣知齐王急近功而多猜不能安受教其将士又皆贪不能长受禁请以计中之乃隂使人道齐师要降者于途掠其妇人而夺其财扵是降者皆畏弗敢进乃使间招亡民亡民首窜齐将士乆欲掠而惮禁则因民之首窜而言于王曰燕人叛齐王见䧏者之弗来也果大信之下令尽收拘降民之家田子諌不听将士因而纵掠燕人遂不复思降齐郁离子曰善疑人者人亦疑之善防人者人亦防之善疑人者必不足于信善防人者必不足于智知人之疑巳而弗舍者必其有所存也知人之防巳而不避者必其有所倚也夫天下之人焉得尽疑而尽防之哉智不足以知贤否信不足以弭欺诈然后睢睢焉惟恐人以我之所以处人者处我也扵是不任人而专任巳于是谋者隐识者避哲者愚巧者拙廉者匿而圆曲顽鄙之士来矣圆曲顽鄙之士盈于前而疑与防愈急至扵术穷而身愤愈悔其防与疑之不足不亦痛哉郁离子曰呜唿吾今而后知以讦爲直者之为天下后世害不少也夫天之生人不恒得尧舜禹汤文王以为之君然后及其次焉岂得巳㢤如汉之髙祖唐之太宗所谓间世之英不易得也皆传数百年天下之生頼之以安民物蕃昌蛮夷向风文物典章可观其功不细乃必捜其失而斥之以自夸大使后世之人举以爲词曰若是者亦足以受天命一九有则不师其长而效其短是岂非以讦为直者之流害㢤或曰史直笔也有其事则直书之天下之公也夫奚讦郁离子曰是儒生之常言而非孔子之训也孔子作春秋爲贤者讳故齐桓晋文皆録其功非私之也以其功足以使人慕录其功而不扬其罪虑人之疑之立教之道也故诗书皆孔子所删其于啇周之盛王存其颂羙而巳矣天地之盗郁离子曰人天地之盗也天地善生盗之者无禁惟圣人为能知盗执其权用其力攘其功而归诸巳非徒发其藏取其物而巳也庶人不知焉不能执其权用其力而遏其机逆其气暴夭其生息使天地无所施其功则其出也匮而盗斯穷矣故上古之善盗者莫伏羲神农氏若也惇其典庸其礼操天地之心以作之君则既夺其权而执之矣扵是教民以盗其力以为吾用春而种秋而收逐其时而利其生髙而宫卑而池水而舟风而㠶曲取之无遗焉而天地之生愈滋庶民之用愈足故曰惟圣人为䏻知盗执其权用其力非徒取其物发其藏而巳也惟天地之善生而后能容焉非圣人之善盗而各以其所欲取之则物尽而藏竭天地亦无如之何矣是故天地之盗息而人之盗起不极不止也然则何以制之曰遏其人盗而通其为天地之盗斯可矣公仪子谓鲁穆公曰君知圃人之为圃乎沃其壤平其畦通其风日䟽其水潦而施艺植焉窊隆干湿各随其物产之宜时而树之无有违也𬞞成而后撷之相其丰瘠取其多而培其寡不伤其根撷巳而漑𬞞忘其撷扵是庖日充而圃不匮今君之有司取诸民不度知取而不知培之其生㡬何而入于官者倍焉君之圃匮也巳臣窃为君忧之楚使芉叔为尹课上最楚王大悦譝诸朝孙叔敖仰天大咲三噎而三顿楚王不怿曰令尹有不足于寡人与盍教之而廷耻寡人窃为令尹不取也孙叔敖对曰臣之里人有洿池以为利者吴行人过楚见其鱼鼈之牣也谓之曰我善渔臣之里人喜为之具罔罟舟檝资其行则趋而之其池曰我于是乎渔臣之里人蹙然曰吾惟子能取江湖之鱼以益我也若是则吾固有之矣而焉用子为㢤今楚国之民莫非王民矣芊叔之尹申也不闻有令政以来隣国之民而多取诸王之固有以最其课是剜王之股以㗖王也则王之左右皆能之矣不惟是夫也今王朝群臣而譝之群臣不侫由是而度王心则相率而慕效之以为敌国驱是社稷之忧也楚王曰善哉乃黜芊叔下令国中曰下邑之大夫有效芊叔剥吾民以最课者服上刑楚人大悦三年而伯诸侯艾大夫曰民不可使佚也民佚则不可使也故曰有事以勤之则易治矣郁离子曰是术也非先王之道也先王之使民也义而公时而度同其欲不隐其情故民之从之也如手足之从心而奚恃扵术乎今子之民知畏而不知慕知免而不知竞而子之所用者无非掊克之吏所行者无非朝四暮三之术也子以为人不知之而不知人皆知之也故子以是施诸民民亦以是应诸子上下之情交隐矣子徒见其貌之合而不知其中之离也见其外而不察其心者也故自喜以是爲得计而不思恶劳欲逸人志所同是故先王之养民也聚其所欲而勿施其所恶今子反之庸非罔乎上罔下则不亲下罔上则不孙不孙不亲乱之藴也诗云彼其之子邦之司直子为司直乃不循先王之旧章而以罔教仆实不敢与闻大夫虽慙弗䏻改也郁离子谓艾大夫曰子以为以力毒人而人不言怨者其畏威也乎懐徳也乎大夫曰亦畏威而巳矣郁离子曰吾始以爲夫子莫之知也而今而后知夫子非莫之知也夫子以钩距擿民隐罗其财以供公非得巳也夫子之心人知之也而夫子之所任则非䏻以夫子之心为心者也是以民免而弗子懐也诗云小东大东杼轴其空又曰东人之子职劳不来西人之子粲粲衣服舟人之子熊罴是裘私人之子百僚是试今兹备矣而民不言是怨不在口而在腹也诗云中心藏之何日忘之若药之在駮未有火以发之也夫子而今知之矣能无虞乎韩非子为政于韩且十年韩贵人死于法者无完家于是韩多旷官王谓公叔曰寡人欲用人而韩之群臣举无足官者若之何㢤公叔对曰王知夫种树乎臣家国东郊世业种树树之材者松柟栝栢可以为栋梁种之必三五十年而后成其下者为柽桞朴樕种之则生不过为薪故以日计之则栋梁之利缓而薪之利速以歳计之则薪之利一而栋梁之利百臣俱种之世享其利是以富甲扵韩国臣邻之窭叟急慕而思効之植松栝不能三年不待其成而輙伐之以为常仅足以朝夕食无余也今君之用人也不待其老成至于不克负荷而輙以法戕之栋梁之材竭矣一朝而屋壊臣恐束薪不足以支之也郁离子曰虎之力于人不啻倍也虎利其瓜牙而人无之又倍其力焉则人之食于虎也无怪矣然虎之食人不恒见而虎之皮人常寝䖏之何㢤虎用力人用智虎自用其爪牙而人用物故力之用一而智之用百爪牙之用各一而物之用百以一敌百虽勐不必胜故人之为虎食者有智与物而不能用者也是故天下之用力而不用智与自用而不用人者皆虎之类也其为人获而寝䖏其皮也何足怪㢤省敌郁离子曰善戦者省敌不善戦者益敌省敌者昌益敌者亡夫欲取人之国则彼国之人皆我敌也故善省敌者不使人我敌汤武之所以无敌者以我之敌敌敌也惟天下至仁为能以我之敌敌敌是故敌不敌而天下服郁离子曰水赴壑鸟赴林蝇赴臭不驱而自至者也而奚以召之哉利者衆之所逐名者衆之所争而徳者衆之所归也是皆足以聚天下者也故聚天下者其犹的乎夫的也者衆矢之所射衆志之所集也尭舜以仁义为的而天下之善聚焉收天下之所争逐者为之均之不使其争逐也及其至也九州来同四夷鄊风穆穆雍雍以入于其的之中桀纣以淫欲为的而天下之不善聚焉收天下之所争逐者私诸其人及其穷也诸侯百姓相与操弓注矢的其躬而射之是故不能仁义而为天下的者祸也故秦之未帝也天下莫彊焉及其吞六国而一位号不过再世匹夫唿而与之争天下并起和之莫不以秦爲辤者的所在也陈渉先起而先亡以其先自王以为秦兵之的也故曰不为事先动而辄随者不为的而巳矣昔者秦攻韩上党上党之守冯亭以上党归于赵赵人受之是以有长平之败赵国㡬亡夫秦之所欲取者上党也兵之所加不选其韩与赵也惟上党之所在耳介山之草木何罪而焚乎子推之所在也是故辞祸有道辞其的而巳矣秦恶楚而善于齐王翦帅师伐楚田璆谓齐王曰盍救诸齐王曰秦王与吾交善而救楚是絶秦也邹克曰楚非秦敌也必亡不如起师以助秦犹可以爲徳而固其交田璆曰不然秦虎狠也天下之彊国六秦巳取其四所存者齐与楚耳譬如摘果先近而后远其所未取者力未至也其能终留之乎今秦岂诚恶楚而爱齐也齐楚若合犹足以敌秦以地言之则楚近而齐远远交而近攻秦之宿计也故将伐楚先善齐以絶其援然后专其力于楚楚亡齐其能独存乎谚有之曰攅矢而折之不若分而折之之易也此秦之巳效计也楚国朝亡齐必夕亡秦果㓕楚而遂伐齐㓕之孽摇之虚有鸟焉一身而九头得食则八头皆争呀然而相衘血飞毛食不得入咽而九头皆伤海凫观而笑之曰而胡不思九口之食同归于一腹乎而奚其争也晋平公作琴大弦与小絃同使师旷调之终日而不能成声公恠之师旷曰夫琴大弦爲君小弦爲臣大小异能合而成声无相夺伦隂阳乃和今君同之失其统矣夫岂瞽师所能调哉无支祈与河伯闘以天吴爲元帅相抑氏副之江疑乗云列缺御雷泰逢起风薄号行雨蛟鱓鳄鲮激波涛而前驱者三百朋遂北至于碣石东及吕梁河伯大骇欲走灵姑胥止之曰不如且戦不捷而走未晚也乃谋元帅灵姑胥曰赑负可河伯曰天吴八首八足而相抑氏九头实佐之雷风雨云之神各专其能以卫中坚蛟鼍鳄鲮莫不尾劒口凿鳞锋鬛锷掉首摧山揵鬐倒渊而岂赑负所敢当㢤灵姑胥曰此臣之所以举赑负也夫将以一身统三军者也三军之耳目齐于一人故耳齐则聦目齐则明心齐则一万夫一力天下无敌今天吴之头八而副之者又九其头臣闻人心之神聚于耳目目多则视惑耳多则听惑今以二将之心而御其耳目六十有八则巳不能无惑矣加以云雷风雨之师各负其能而毕欲逞焉其孰能一之故惟赑负爲足以当之赑负之冥冥不可以智诱威胁而谋激也而其志有必至破之必矣乃使赑负帅九䕫以伐之大捷故曰衆志之多疑不如一心之独决也常羊学射于屠龙子朱屠龙子朱曰若欲闻射道乎楚王田于云梦使虞人起禽而射之禽发鹿出于王左麋交于王右王引弓欲射有鹄拂王旃而过翼若垂云王注矢于弓不知其所射养叔进曰臣之射也置一叶于百歩之外而射之十发而十中如使置十叶焉则中不中非臣所能必矣郁离子曰多能者鲜精多虑者鲜决故志不一则厖厖则散散则溃溃然罔知其所定是故明生于一禽鸟之无知而能知人之所不知者一也人为物之灵而多欲以昬之反禽鸟之不如养其枝而枯其根者也呜唿人能一其心何不如之有㢤粤工善爲舟越王用之良命廪人给上食粤之治舟者宗之歳余言于粤王曰臣不惟能造舟而又能操舟王信之隽李之役风于五湖溺焉越人皆怜之郁离子曰是画蛇而爲之足者之类也人无问智愚惟知止则功完而不毁故以子胥之贤而不免焉夫子胥之入吴也图报其父兄之讐而巳矣及其入郢而鞭平王足矣夫复何求哉乃不去而沈其身不知止也郁离子曰水鸮翔而大风作穴蚁徙而隂雨零岂其知之独觉哉惟其所愿欲莫切于饱与安也故孜孜以候之气将来而必知惟其心之专也是故知䁧潦者莫如农知水草者莫如马知寒暑者莫如虫故以刖守以瞽听乐取其专也鲁人有善言易者百家之训诂䟽义无不诵而记之命之卜则不中吴有医与之谈证必折而请其治疾无不愈者故曰诚则明矣水鸮之知风穴蚁之知雨诚也屠龙子与都黎奕都黎数败馆人怜而助之又败观者皆愕胥助焉从者请巳曰吾闻寡不敌衆彼方鸠群知吾忧子之不胜以圯前劳也屠龙子弗应坐而奕如故都黎乃大败不能支助者相顾皆失色执子以诟使复之俱弗敢矣从者喜曰神矣哉夫子之奕也屠龙子曰未也子不观夫闘兽乎夫兽虎爲勐今以虎闘虎则独虎之不胜多虎也明矣以狐闘虎则虽千狐其能胜一虎㢤多愈见其自乱也昔者六国合从以摈秦辩士之爲秦者以连衡喻之六国果不胜如辩士言今者之奕犹是也吾甞行于野见两头之蛇其首一东而一西二首相掣终日不能离其处吾观而悲焉故为巨室者工虽多必有大匠焉非其画不敢裁也操巨舟者人虽多必有舵师焉非其指不敢行也故视听专而事不偾是故四海之民听于一君则定百万之师听于一将则胜易曰长子帅师弟子舆尸凶诗曰如彼筑室于道谋是用不溃于成虽使奕秋为之犹当败也而况非奕秋者乎吾何惴焉虞孚虞孚问治生于计然先生得种之术三年树成而割之得数百斛将载而鬻诸呉其妻之兄谓之曰吾常扵吴商知吴人尚饰多工扵呉为上货吾见卖者煑叶之膏以和漆其利倍而人弗知也虞孚闻之喜如其言取叶煑爲膏亦数百瓮与其俱载以入于吴时吴与越恶越贾不通吴人方艰呉侩闻有喜而逆诸郊道以入呉国劳而舍诸私馆视其甚良也约旦夕以金币来取虞孚大喜夜取漆叶之膏和其以俟及期呉侩至视漆之封识新疑之谓虞孚请改约期二十日至则其皆败矣虞孚不能归遂丐而死于吴若石隐于冥山之隂有虎恒蹲以窥其藩若石帅其人昼夜警日出而殷钲日入而燎煇宵则振铎以望植棘树墉坎山谷以守卒歳虎不能有获一日而虎死若石大喜自以爲虎死无毒巳者矣扵是弛其机撤其备垣坏而不修藩决而不理无何有貙逐麋来止其室之隈闻其牛羊豕之声而入食焉若石不知其爲貙也叱之不走投之以块貙人立而瓜之毙君子谓若石知一而不知二冝其及也郁离子居山夜有狸取其鸡追之弗及明日从者擭其入之所以鸡狸来而絷焉身缧而口足犹在鸡且掠且夺之至死弗肯舍也郁离子叹曰人之死货利者其亦犹是也夫宋人有为邑而以赂致讼者士师鞫之隐弗承掠焉隐如故吏谓之曰承则罪有数不承则掠死胡不择其轻终弗承以死且死唿其子私之曰善保若货是吾以死易之者人皆咲之则亦与狸奚异焉蹶叔好自信而喜违人言田于亀隂取其原为稻而隰为梁其友谓之曰粱喜亢稻喜隰而子反之失其性矣其何以能获弗听积十稔而仓无储乃视于其友之田莫不如所言以获乃拜曰予知悔矣既而啇于汶上必相货之急于时者趋之无所往而不与人争比得而趋者毕至輙不获市其友又谓之曰善贾者收人所不争时来利必倍此白圭之所以富也弗听又十年而大困复思其言而拜曰予今而后不敢不悔矣他日以舶入于海要其友与偕则汜滥而东临于巨渊其友曰是㱕塘也徃且不可复又弗听则入于大壑之中九年得化鲲之涛嘘之以还比还而发尽白形如枯腊人无识之者乃再拜稽首以谢其友仰天而矢之曰予所弗悔者有如日其友笑曰悔则悔矣夫何及乎人谓蹶叔三悔以没齿不如不悔之无忧也齐人有好诟食者毎食必诟其仆至壊噐投匕箸无空日馆人厌之忍弗言将行赠之以狗曰是能逐禽不腆以赠子行二十里而食食而召狗与之食狗嘷而后食且食而且嗥主人诟于上而狗嘷于下每食必如之一日其仆失笑然后觉郁离子曰夫人必自侮而后人侮之又曰饮食之人则人贱之斯人之谓矣黔中仕于齐以好贿黜而困谓豢龙先生曰小人今而痛惩于贿矣惟先生怜而进之又黜豢龙先生曰昔者玄石好酒为酒困五藏熏灼肌骨蒸煑如裂百药不䏻救三日而后释谓其人曰吾今而后知酒可以䘮人也吾不敢复饮矣居不能閲月同饮至曰试甞之始而三爵止明日而五之又明日十之又明日而大釂忘其故死矣故猫不能无食鱼鸡不能无食虫犬不能无食臭性之所躭不能絶也句章之野人翳其藩以草闻唶唶之声发之而得雉则又翳之兾其重获也明日徃聆焉唶唶之声如𥘉发之而得蛇伤其手以毙郁离子曰是事之小而可以爲大戒者也天下有非望之福亦有非望之祸小人不知祸福之相倚伏也则儌幸以为常是故失意之事恒生扵其所得意惟其见利而不见害知存而不知亡也犂冥之梁父之山得码碯焉以爲羙玉而售之人曰是码碯也石之似玉者也若以玉价售徒贻人笑且卒不克售胡不实之虽不足尔欲售矣弗信则抱而入海将之燕适海有怪涛舟师大怖徧索于舟之人曰是必舟有寳而龙欲之耳有则亟献之无惜惜胥没矣犂冥拊膺而哭问其故曰予实有重寳今将献之不能不悲耳索而视之码碯也舟师唖然忘其怖而咲曰龙宫无子不能识此寳也姑苏之城围吴王使太宰伯嚭发民以戦民诟曰王日饮而不虞㓂使我至于此乃弗自省而驱予战战而死父母妻子皆无所託幸而胜敌又不云予功其奚以战太宰嚭以告王请行赏王恡不发请许以大夫之秩王顾有难色王孙雄曰姑许之㓂退与不与在我王乃使太宰嚭布令或曰王好诈必诳我国人亦曰姑许之㓂至战不战在我于是王筑城䲭夷子皮虎跃而鼓之薄诸阊阖之门呉人不战太宰嚭帅左右扶王以登台请成弗许王伏劒泰伯之国遂亡郑之鄙人学为盖三年艺成而大旱盖无所用乃弃而为桔橰又三年艺成而大雨桔橰无所用则又还为盖焉未㡬而盗起民尽改戎服鲜有用盖者欲学爲兵则老矣郁离子见而嗟之曰是殆类汉之老郎与然老与少非人之所䏻为也天也艺事田巳之学虽失时在命而不可尽谓非巳也故粤有善农者凿田以种稻三年皆伤于涝人谓之宜洩水以树黍弗对而仍其旧其年乃大旱连三岁计其获则偿所歉而赢焉故曰旱斯具舟热斯具裘天下之名言也狐丘之野人世农农田之入俭恒思易其业而未有加于农者其舅之子驺于邑大夫归而华其衣见而企焉遂弃农而往爲驺其主曰汝自欲耳余弗女逐也三年而不返则汝之田与庐吾当使他人营之无悔也跽而辞曰唯越三年而其所事者物故欲复归而田与庐皆易人矣故主怜而召之而其同里皆疾其亡故而违常也遂恧不敢复而涂殍焉或以语郁离子郁离子曰古称良农不为水旱辍耕良贾不以折閲废市正谓此也吴人有养猿于笼十年怜而放之信宿而輙归曰未远乎舁而舍诸大谷猿乆笼而忘其习遂无所得食鸣而死是以古人慎失业也郁离子曰多疑之人不可与共事儌倖之人不可兴定国多疑之人其心离其败也以扰儌倖之人其心汰其败也以忽夫惟其多疑也而后逢迎之夫集焉惟其儌倖也而后亡忌惮之夫集焉逢迎之夫道其猜而揜其明亡忌惮之夫盈其欺而厉其暴然后益疑其所不当疑而决其所不当决败而后悔奚及㢤天道盗子问于郁离子曰天道好善而恶恶然乎曰然曰然则天下之生善者宜多而恶者宜少矣今天下之飞者乌鸢多而凤皇少岂凤皇恶而乌鸢善乎天下之走者豺狼多而麒麟少岂麒麟恶而豺狼善乎天下之植者荆棘多而稻粱少岂稻粱恶而荆棘善乎天下之火食而竖立者姦宄多而仁义少岂仁义恶而姦宄善乎将人之所谓恶者天以为善乎人之所谓善者天以为恶乎抑天不能制物之命而聴从其自善恶乎将善者可欺恶者可畏而天亦有所吐茹乎自古至今乱日常多而治日常少君子与小人争则小人之胜常多而君子之胜常少何天道之好善恶恶而若是戾乎郁离子不对盗子退谓其徒曰甚矣君子之私于天也而今也辞穷于予矣郁离子曰𧖟吐丝而爲茧以自卫也卒以烹其身而其所以贾祸者乃其所自作以自衞之物也𧖟亦愚矣㢤𧖟不能自育而託扵人以育也託人以育其生则竭其力戕其身以为人用也弗过人夺物之所自衞者为巳用又戕其生而弗恤甚矣而曰天生物以养人人何厚物何薄也人䏻财成天地之道辅相天地之宜以育天下之物则其夺诸物以自用也亦弗过不䏻财成天地之道辅相天地之宜蚩蚩焉与物同行而曰天地之生物以养我也则其获罪于天地也大矣东陵侯旣废过司马季主而卜焉季主曰君侯何卜也东陵侯曰乆卧者思起乆蛰者思启乆懑者思嚏吾闻之畜极则洩閟极则逹热极则风壅极则通一冬一春靡屈不伸一起一伏无往不复仆窃有疑愿受教焉季主曰若是则君侯巳喻之矣又何卜为东陵侯曰仆未究其奥也愿先生卒教之季主乃言曰呜唿天道何亲惟徳之亲鬼神何灵因人而灵夫蓍枯草也龟枯骨也物也人灵扵物者也何不自聴而聴扵物乎且君侯何不思昔者也有昔者必有今日是故碎瓦頽垣昔日之歌楼舞馆也荒榛㫁梗昔日之琼㽔玉树也露蛬风蝉昔日之凤笙龙笛也鬼燐萤火昔日之金釭华烛也秋荼春荠昔日之象白驼峯也丹枫白荻昔日之蜀锦齐纨也昔日之所无今日有之不为过昔日之所有今日无之不爲不足是故一昼一夜华开者谢一秋一春物故者新激湍之下必有深潭髙丘之下必有浚谷君侯亦知之矣何以卜爲郁离子曰气者道之毒药也情者性之锋刃也知其爲毒药锋刃而凭之以行者欲使之也呜唿天与人神灵者也而皆不䏻不爲欲所使使气与情得以逞其䏻而性与道反随其所如往造化至此亦㡬乎穷矣郁离子见披枯荷而履雪者恻然而悲㳙然而泣之沾其䄂从者曰夫子奚悲也郁离子曰吾悲若人之阽死而莫能恤也从者曰夫子之志则大矣然非夫子之任也夫子何悲焉夫子过矣郁离子曰若不闻伊尹乎伊尹者古之圣人也思天下有一夫不𬒳其泽则其心愧耻若挞于市彼人我亦人也彼䏻而我不䏻寕无悲乎从者曰若是则夫子诚过矣伊尹得汤而相之汤以七十里之国为政于天下有人民焉有兵甲焉而用之执征伐之权以为天下君而伊尹为之师故得志而弗为伊尹耻之今夫子羁旅也伊尹之事非夫子之任也夫子何为而悲哉且吾闻之民天之赤子也死生休戚天实司之譬人之有牛羊心诚爱之则必为之求善牧矣今天下之牧无䏻善者夫子虽知牧天弗使牧也夫子虽悲之若之何㢤退而歌曰彼冈有桐兮此泽有荷叶不庇其根兮嗟嗟柰何郁离子归絶口不谈世事楚南公问于萧寥子云曰天有极乎极之外又何物也天无极乎凢有形必有极理也势也萧寥子云曰六合之外圣人不言楚南公笑曰是圣人所不䏻知耳而奚以不言也故天之行圣人以暦纪之天之象圣人以噐验之天之数圣人以筭穷之天之理圣人以易究之凢耳之所可聴目之所可视心思之所可及者圣人捜之不使有毫忽之藏而天之所閟人无术以知之者惟此今又不曰不知而曰不言是何好胜之甚也太师诚意伯刘文成公集卷之三终太师诚意伯刘文成公集诚意伯刘文成公文集卷第四太师诚意伯刘文成公集卷之四后学䴡水何镗编校郁离子牧豭项羽既自立爲西楚覇王都彭城狙丘先生自齐之楚牧豭请见曰先生曷之徃先生曰我将见楚王牧豭曰先生布衣也而见楚王亦有说乎先生曰楚王起草莱爲天下除秦泰分封诸侯而爲盟主我将劝之以仁义之道帝皇之事牧豭曰善㢤先生之盛心也其若楚国之勲旧何狙丘先生不悦曰小人亦有知乎是非若所及也牧豭曰臣牧豭者也家贫无豭而为人牧豭豭蕃则主人喜而厚其佣不则反之故臣之牧豭也舒舒焉诘朝而放之使其蹢躅于丛灌之中鼻粪壤而食腥秽籍朽翳荟负涂以㳺则皆由由然不苦牧而获主人之驩以不后臣之佣臣西家之子慕利而求其术臣靳欲专之弗以告也西家子不能蕃其豭主人怪之恒不足其佣扵是爲豭作寝䖏焉高其垣洁其橧旦而出之日未入而收之择草以食之不使啖秽臭豭弗得逸则皆亡之野主人怒而逐之今楚国之休戚臣皆豭也豭得其志则王喜不得其志则王不喜矣遑恤乎其他而先生欲使之易其心以行子之道幸而弗听先生之福也其或听焉而不待其终则先生之䇿未效而先亡王豭王必怒昔者衞鞅以帝王之道说秦孝公终日不入耳及以伯术语之曽未移时不觉其膝之前何㢤彼功利之君鲜不务近而忽逺故非尧禹不可与言道德非汤武不可与谋仁义今楚王何如人㢤其所与立功业计政事者非适戍之刑徒则杀人之亡命也攘攘其心而炎炎其欲者也而欲与之论道德行仁义是何异于𬒳鹿麋以冠裳而使与人同饮食㢤而王非此不可也无乃抏先生之神而无益于道乎且先生之德不如仲尼犹霄壤也仲尼厯聘诸侯卒栖栖而无合然后危于匡困于宋饿于陈蔡之间㡬不免焉今楚王之威非直孔子之时诸侯大夫比也先生之行臣窃惑焉君子谓狙丘先生有救时之心而不如牧豭之识事势也夷门之瘿人头没于胛而瘿代爲之元口目鼻耳俱不能爲用郢封人怜而爲之割之人曰瘿不可割也弗听卒割之信宿而死国人尤焉辞曰吾知去其害耳今虽死瘿亦亡矣国人掩口而退他日有悪春申君之专者欲言于楚王使杀之荀卿闻之曰是不亦割瘿之类乎春申君之用楚非一日矣楚国之人知有春申君而巳春申君去则楚随之是子又欲教王以割瘿也郁离子曰乌鸣之不必有凶鹊鸣之不必有庆是人之所识也今而有乌焉日集人之庐以鸣则其人虽恒喜亦莫不悪之也有鹊焉日集人之庐以鸣则其人虽恒忧亦莫不恱之也岂惟常人㢤虽哲士亦不䏻免矣何㢤寕非以其声与是故直言人皆知其爲忠而不䏻卒不厌䛕言人皆知其爲邪而不䏻卒不惑故知直言之爲药石而有益于巳然后果扵䏻听知䛕言之爲疢疾而有害于巳然后果扵能不听是皆憷于其身之利害而然也是故善爲忠者必因其利害而道之善爲邪者亦必因其利害而欺之惟能灼见利害之实者爲能辨人言之忠与邪也人欲求其心之惑当于其闻乌鹊之鸣也识之郁离子与客汎于彭蠡之泽风云不兴白日朗照平湖若砥鱼虾之出殁皆见皛如也豁如也左之右之无不可者客曰有是㢤汎之乐也吾得託此以终其身焉足矣巳而山之云出如缕不顷刻而翳日风歘然薄石而偃木鼓穹嵁而雷力渊轮旋而箕簸焉客踸不能立俯而伏而不敢仰视神逝魄夺如死曰吾徃矣吾终身不敢复来矣郁离子曰世事亦若是也夫千乗之君坐朝而临羣臣受言接词鲜不温温然一朝而怒莫敢撄其锋其何以异于水乎天下之乆安也人恬不知患谓之儆不信而死亡于夣寐者亡限也无亦知汎之乐而不知风之可畏乎慎兢观于吕梁见其触石而喣沬也曵足而走曰吾何爲昌是㢤没齿而不渉君子以爲知畏其贤于海贾逺矣故三崃之惊湍望而知其能覆舟也而蹈之以死者不有其生者也知汎之乐而不知风之可畏者未甞夫险者也故曰暴虎冯河死而无悔者圣人不与也言其知祸而弗避也司城子之圉人之子食鯸鲐而死弗哭司城子问之曰父与子有爱乎曰何爲其无爱也司城子曰然则尔之子死而弗哭何也对曰臣闻之死生有命知命者不茍死鯸鲐毒鱼也食之者死夫人莫不知也而必食以死是爲口腹而轻其生非人子也是以弗哭司城子愀然叹曰好贿之毒其犹食鯸鲐乎今之役役者无非口腹之徒也而不知圉人之弗子也甚矣瑕丘子既说秦王归而有矜色谓慎子曰人皆谓秦王如虎不可触也今仆巳摩其须拍其肩矣慎子曰善㢤先生天下之独歩也然吾甞闻赤城之山有石梁五仞径尺而龟背其下维千丈之谷县泉沃之湿藓𬒳焉无藤萝以爲援也有野人负薪而越之不留趾而达观者皆唶唶或谓之曰是石梁也人不䏻越惟若䏻越之得匪有仙骨乎使还而复之其人立而睨之则足揺而不䏻举目运而不敢瞩今子之说秦王是未覩夫石梁之险者也是故过瞿唐而不慄者未甞惊扵水者也视狴犴而不惴者未甞中扵法者也使先生而再三之则亦无辞以敎仆矣刍甿之市见市子之骑而都也慕之頋无所得马归而惋形于色一夕乃夣骑乐甚寤而与其友言之其友怜而与俱适市僦马与之骑以如陌马见青而风嘶而驰駜然而骧䠥然而若凫刍甿抱鞍而号旋于马腹之下马跃而过之头入于泥尺有咫其友驰救之免归而谓其子曰知命者有大戒惟慎无乗马而巳郁离子曰石激水山激风法激姦吏激民言激戎直激暴天下之纷纷生于激是故小人之作乱也由其操之急抑之甚而使之东西南北无所容也故进则死退则死进退无所逃也则安得不避其急而趋其缓也㢤夫人之有欲如婴儿之欲乳也吾力不足以遏之而又不能舒徐以开之委曲以道之乃欲以一介之微挫其锋于顷刻是何异乎以唾㓕火以瓠捍刃也㢤圣人知其无益也故曰人而不仁疾之巳甚乱也及其见阳虎也则应之曰诺吾将仕矣而不与之争也陈恒弒其君告夫三子不可则曰以吾从大夫之后不敢不告也而不与之辩也夫如是何激之有㢤是故鲧堙洪水禹乃导而䟽之然后地平天成之功不在鲧而在禹何也激不激之谓也楚俗尚鬼鬼实弗神也而其巫谋神之乃隂搆于邑侠请以其利共邑侠以其情通于国侠故得悉闻有司之事与讼狱之胜负验如响有不用巫言则事之巳右者必左巳左者必右于是楚人之奉巫过于奉王令寕违王禁而不敢违巫言王闻之怒命司马戮巫而焚其祠国人大譟相与爲譌言于是楚旱民皆以咎王羣小巫并起爲讙遍国中皆称鬼王与令尹谋尽杀巫以问熊蛰父熊蛰父曰是激也未可夫民愚而溺于祸福彼方兴用鬼而吾骤遏之未竟其所望而谓吾怫其情必怨夫怨起于微而积者也十家之邑一日不䏻户无事而况楚国乎有事莫不诿诸鬼则莫不倚鬼以尤王其奚以御之不如因而亢之小人䏻诪祸而不避亢亢而后昭其诈则不户说而喻然后明正其法蔑敢违矣乃命群巫推一大巫以主鬼而复其祠国有事亦请焉而大选县公平庻狱寛征役絶请谒黜贪墨国邑之侠皆屏迹巫言多不中民始懈㑹鄙有西师王集其国老以祈巫巫不得先闻而失其辞王以诘国老国老愕弗䏻对乃尸巫而爇鬼无一人敢复言鬼公孙无人柳下惠之弟跖盗于鲁鲁人患之公孙无人谓展季曰舜父瞽䏂而弟象舜克谐以孝烝烝乂不格姦有诸展季恻然无以应明日而之盗跖盗跖环甲兵以自衞揖其兄以入还而坐杨扬然问曰圣人之聚人有道乎展季曰有请问之曰太上以德其次以政其下以财德乆则懐政弛则散财尽则离故德者主也政者佐也财者使也致君子莫如德致小人莫如财可以君子可以小人则道之以政引其善而遏其悪圣人兼此三者而弗颠其本末则天下之民无不聚矣盗跖怫然曰我之聚人也异于是驱之以白刃渍之以赤血从我者与之其不从我者屠之焚烧其室庐芟翦其妻孥芜其土田割其爱恩㫁絶其顾念使之不夺不食舍我奚适吾将以是横行于天下而非若长者之迂也展季哑然而返曰始吾谓人无不肖皆异于禽兽由今观之殆不若矣遂隐于柳下而别其族曰柳下氏僰人养猴衣之衣而教之舞规旋矩折应律合节巴童观而妬之耻巳之不如也思所以败之乃䄂茅栗以徃筵张而猴出衆賔凝眝左右皆蹈节巴童佁然挥䄂而出其茅栗掷之地猴禠衣而争之翻壸而倒案僰人呵之不䏻禁大沮郁离子曰今之以不制之师战者蠢然而蚁集见物则争趋之其何异于猴㢤郁离子曰人莫不亲其父母也而弗思他人之亦各亲其父母也莫不爱其子也而弗思他人之亦各爱其子也故有杀人之父母与子而不顾者及其父母与子之死则不堪其悲是其良心之未亡犹可道而之善也人有不能孝于父母而钟爱其子者不思父母之于巳亦犹巳之于子也是其良心虽亡而犹有存者亦未至于不可道而之善也是故圣人立敎因其善端而道之使之引而伸之触类而长之侯以明之挞以记之格则承之庸之否则威之生之者天地父母而成之者君师也不然名虽曰人与禽兽何别焉熊蛰父谓子离曰今有病渴而刺汁以饮之可乎曰不可育鱼于池而患獭则毒其水可乎曰不可曰然则子之王亦未之思也甚矣王患民赋之不均也而用司马发司马发极人力之所至务尽收以爲功见利而不见民民入不足以为出老弱饿殍田野荒虗而王未之闻也王患敌㓂之未弭也而用乐和乐和说士卒以剽掠见兵而不见民民视之犹虎狼所过妻孥不保而王未之知也是何异乎刺汁以止渴毒池水以禁獭㢤王如不寤吾恐民非民而国非王国矣石羊先生倚楹而叹曰呜唿予何爲其生乎人皆娭娭我独离离人皆养养我独罔罔谓天之弃之乎则比人爲有知谓天之顾之乎则何为使予生于此时时乎命乎我独于罹东乎西乎南乎北乎吾安所归独不如鱼与鼈乎潜居于坻又不如鸿与鴈乎挿羽而飞何不使之为土为石乎而彊生以四肢又何不使之㝠㝠木木不知痛痒以保其眞乎而予之以致冦之货䧟之以不测之机于是悲风振天四野凄凉浮云不行霰雪交零日月为之无光七日郁离子曰小人其犹膏乎观其皎而泽莹而媚若可亲也忽然染之则腻不可濯矣故小人之未得志也尾尾焉一朝而得志也岸岸焉尾尾以求之岸岸以居之见乎声形于色欲人之知也如弗及是故君子疾夫尾尾者㞶山之鹰既化为鸠羽毛爪觜皆鸠矣飞翔于林木之间见群羽族之翪然集也然忘其身之为鸠也虺然而鹰鸣焉群鸟皆翕伏乆之有乌翳薄而闚之见其爪觜羽毛皆鸠而非鹰也则出而噪之鸠仓皇无所措欲鬪则爪与觜皆无用乃竦身入于灌乌唿其朋而逐之大困郁离子曰鹰天下之鸷也而化为鸠则既失所恃矣又鸣以取困是以哲士安受命而大含忍也莒比离公城莒视绛都正舆大夫諌曰晋天下之大国也而作綘都三年然后成民犹弗堪而况于莒乎蕞尔国于晋不百一以一企百何异乎以羔服象乗乎且城成而与守者民也悉莒国之人不直晋一邑而矧敢视綘苟有事焉民集于一隅三则否矣乃损而参之尽役其老㓜五年而不毕楚师伐之民不戦而溃君子谓莒比离公之智不如螘螘计其徒之多寡以作室有戒则徙徙各执其事有蚳者负其蚳无相以也今为国而不量其力不丧何待郁离子曰食主于疗饥其功在饱而甘㫖不与焉衣主于御寒其功在煖而华餙不与焉饱煖主也甘㫖华餙客也言文而不信行诡而不实是专事为客而亡其主也是犹构九成之楼而以竹柱也呜唿人之于事也䏻辨识其何者为主何者为客而不失其权度则亦庶几乎寡悔矣夫屠龙子失马而治廐人曰晚矣屠龙子曰折肱而学医未晚也昔者齐桓晋文公皆先䘮其国而后归为五伯越王句践栖于㑹稽而后㓕夫差作诸侯长知武子囚于楚而后归相晋侯光复先君之业孙子刖足而后为大国师破军斩将威动天下伍子胥䘮家出奔而后入郢复其父兄之雠范雎折胁拉齿弃于箦中而后相秦斩魏齐此三君四大夫者方其逃奔困厄之际孰不谓其当与枯荄落叶同腐土壤而一旦光辉焕赫使人仰之如日星之在上向使其甘于危亡而自暴也则亦巳矣如七月之旱禾不生矣犹可芟而望其稆若以为晚而遂弃之田卒荒矣数月而马归人服其识齐宣王与盼子㳺于囿出鸟兽鱼鼈而观之见其驯狎而不惊也洋洋然有喜色盼子问曰王何以能使之若是㢤王曰吾惟其性之欲而弗焉耳盼子曰王必以山林䖏其狐狸猴猿沼䖏其鱼鼈而泽䖏其鸿鴈乎王曰然盼子曰王必以肉饱其虎豹果饱其猴猿稻梁饱其鸿鴈鸡鹜饱其狐狸乎王曰固然盼子曰使虎豹一日无肉猴猿一日无果鸿鴈一日无稻梁狐狸一日无鸡鹜则王能安之乎王曰不䏻也今欲以泽沼䖏虎豹狐狸猴猿而山林䖏鸿鴈鱼鼈则王䏻驯之乎王曰不䏻也曰然则王之所以䖏鸟兽鱼鼈无不得其所矣彼必感王之德而知所以报王矣今济与洸闘河济洸泗同溢民庻流离无人以拯之臣请举豹三晋合兵伐我侵车东至阿无人以治之臣请举虎博之间海溢水昌于城郭无人以䟽之臣请举鼈四郊多垒烽火不絶狗偷䑕窃乗时而兴无人以治之臣请举狐戎卒相持千里餽饷禾黍不登仓廪空竭无人以理之臣请举鴈礼典违阙纪法失守敌国使至无人以应之臣请举猴忠信不孚民隠其情断狱多辟无人以明之臣请举猨力本无赀草莱滋蔓田野荒芜无人以辟之臣请举狸而王可以坐镇齐国矣王勃然色变盼子曰王无怪也臣以爲王不惜枽麻之地以爲山林沼泽不惜人食以养禽兽者爲其足以承王之任使也今皆不可则必于人乎取之而王之待士未见有惟其性之欲而弗逆者也未见有䖏之必以其䖏而食之必以其食者也则王之所重轻人知之矣而又欲䋲之以王之徽纆范之以王之榘度彊之以其所不能迫之以其所不愿则任王之事者非图餔则有所不得巳焉耳而欲望其悉心竭力与王共治齐国是何异乎筑枯箨以防水鑚朽木以取火㢤于是宣王豁然大窹投案而起下令放禽兽开沼泽与民共之礼四方之贤士立盼子以爲相齐国大彊秦楚致覇盼子之力也蛇蝎楚人有见蛇蝎而必杀之者又有曲爲之容而惟恐人之伤之者或曰斯二者孰是郁离子曰其亦杀之者是而容之者非耳或曰人有害于人伤成而受罪律也今蛇与蝎未甞伤人而輙杀之不巳甚乎郁离子曰是非若所及也夫人与物之轻重较然殊矣虫蛇之无知而𣣔以待人者待之不亦惑乎昔者周公命庭氏射妖鸟以救日之弓救月之矢又命硩簇氏掌覆妖鸟之巢着爲典训故孙叔敖见两头之蛇杀而埋之其母以为隂德君子不非焉况毒人之虫中之者不死则痍而曰必待其伤成而后可杀是以人命同扵虫蛇其失轻重之伦不亦甚㢤近世之爲异端者以杀物爲有罪报而大小善悪无所别故见悪物而曲爲之容私于其身爲之而不顾其爲人之害其操心之不仁可见吾故曰是非若所及也吴王夫差与群臣夜饮有鵋䳢鸣于庭王悪使弹之子胥曰是好音也弗可弹也王怪而问之子胥曰王何爲而悪是也夫有口则有鸣物之常也王何悪焉王曰是妖鸟也鸣则不祥是以悪之子胥曰王果以为不祥而悪之与则有口而爲不祥之鸣者非直一鸟矣王之左右皆能鸣者也故王有过则鸣以文之王有欲则鸣以道之王有事则鸣以持之王有闻则鸣以蔽之王臣之顺巳者则鸣以誉之其不顺巳者则鸣以毁之凡有鸣必有为故其鸣也能使王喜能使王怒能使王听之而不疑是故王国之吉㐫惟其鸣王弗知也则其不祥孰大焉王胡不此之虞而鸟鸣是虞夫吉㐫在人禽鸟何知若以爲不祥则虑而先爲之防求吾阙而𥙷焉所益多矣臣故曰是好音也屈子谓楚襄王曰王之所以爱靳尚者谓其善任使令与夫国王国民王民也靳子有事焉非王言不获是楚人之听于靳子也以王故然则靳子无王不可也而王亦何頼于靳子㢤今王委国靳子食不由靳子则不丼于口衣不由靳子则不安于体出号令不由靳子则王心惘然以爲不足臣窃惑焉昔商王受之任蜚㢘悪来軰也惟王之所欲而奉之揣王之心度王之意多方以迎合自以爲大忠于王而不知为王集天下之怒牧野之聚王亡而身与之俱亦何益㢤今靳子不鉴徃辙而王蛊是𥙿王忱有德令则靳子收其㤙曰余实爲之民弗堪命则曰余将若王何利究于下而怨归于上臣恐楚国之非王国也襄王大怒放屈子于湘江之源屈子去楚楚乃大弱于秦熊蛰父居楚有见闻必言不待王之问也及其之宋宋王虽问之弗言或曰宋王之待先生不薄于楚王而先生或言焉或不言焉无乃异乎熊蛰父曰子亦甞学乐乎鼓钟县矣和之以琴瑟间之以笙磬合止柷敔然后八音谐而箫韶成矣今有陈筝筑笛缶间以铙钹和以羯鼓虽有鸣球磬筦其可以杂奏乎是故雷不鸣于启蛰而鸣于日至则天道变鸡不鸣于向晨而鸣于宵中则人听惑郁离子曰劝天下之作乱者其招安之说乎非士师而杀人谓之贼非其财而取诸人谓之盗盗贼之诛于法无宥秦以苛政罔民汉王人关尽除之而约三章焉杀人伤人及盗而巳秦民果大悦归汉汉卒有天下由是观之岂非他禁可除而惟此三者不可除乎天生民不䏻自治于是乎立之君付之以生杀之权使之禁暴诛乱抑顽悪而扶弱善也暴不禁乱不诛顽悪者不抑善者日弱以消愚者化而从之亦巳甚矣而又崇之以爵禄华之以宠命假之以大权使无辜之民不可与共戴天者释其雠而服事焉是诚何道㢤遂使天下之义士䘮气勇士裂眦贪夫悍客攘臂慕效以要利禄故曰劝天下之作乱者招安之説而世主弗寤也悲夫或曰然则舞干羽而苗格非与曰甚㢤俗儒之梏于文以误天下也舜典曰窜三苗于三危又曰分北三苗夫窜与分北皆非抚纳䧏附之词也则岂因其来格而遂为之㢤非人情也圣人岂为之必也以兵临之而后分北其来格者安之顽不悛者窜之耳又况干羽非特文舞则非曰诞敷文徳而遂弛其伐苗之谋明矣臯陶曰苗顽弗即工帝念哉念兹在兹则有虞之君臣不顷刻而忘苗可想而见岂若后世衰微偷惰之君臣以姑息为幸而以劝贤之爵禄劝天下之大憝㢤盗犨以如芒之钩系八尺之丝钩牛舌而牵之宵夜而牛随之行莫之违也故世之善盗牛者称犨焉郁离子曰是所谓盗道也中其肻扼其害橾其机而运之蔑不从矣石羊先生曰此古人制盗之道也今人弗䏻也盗用之矣罔与勿析土而农耨不胜其草罔併薙以焚之禾㓕而草生如𥘉勿两存焉粟则化而爲稂稻化爲稗胥顾以馁乃俱诉于后稷曰谷之种非良问而言其故后稷曰是女罪也夫谷由人而生成者也不自植也故水泉动而治其畆灵雨䧏而播其种蜩螗鸣而芸其草粪壤以肥之泉流以滋之其耨也删其非类不使伤其根其植也相其土宜不使失其性潦䟽暵漑举不违时然后可以望有秋今女不师诸先民而率由乃心以遏天生乃弗惩尔躬而归咎于种之非良其庸有愈乎汪罔之国人长其胫骨过丈捕兽以为食兽伏则不能俯而取恒饥焉僬侥之国人短其足三寸捕蜩以为食蜩飞则不能仰而取亦恒饥焉皆诉于帝娲帝娲曰吾之分大块以造女也虽形有巨细而耳鼻口目头腹手足心肝腑肠毛孔骨节无彼此之多寡也长则用其长短则用其短不可损也亦不可益也若核之有仁么乎其㣲而根榦枝叶莫不具矣若卵之有殻块乎其冥而羽毛觜爪无不该矣今女欲为核之仁乎卵之殻乎是在女矣非吾所能与也神仙虺韦问于罗离子竒曰或称神僊有诸曰有之曰何以知之曰以物请问之曰狐兽也老枫木也而皆能怪变人物之灵夫奚为不能恠变故神仙人之变恠者也恠可有不可常是故天下希焉曰神仙不死乎曰死曰何以知之曰天以其气分而为物人其一物也天下之物异形则所受殊矣脩短厚薄各从其形生则定矣惟神僊为能有其受而焉能加之故物之大者一天而无二天者衆物之共父也神仙人也亦子之一也能超乎其群而不䏻超乎其父也夫如是而后元气得以长为之主不然则非天矣郁离子曰贪与㢘相反而贪为悪徳贪果可有乎匹夫贪以亡其身卿大夫贪以亡其家邦君贪以亡其国与天下是皆不知贪者也知贪者其惟圣人乎圣人之于仁义道徳犹小人之于货财金玉也小人之于货财金玉无时而足圣人之于仁义道徳亦无时而足是故文王周公孔子皆大圣人也文王视民如伤自朝至于日中昃不遑暇食周公思兼三王以施四事以夜继日坐而待旦孔子曰吾有知乎㢤无知也圣人之贪于仁义道徳若是㢤故以其贪货财金玉之心而贪仁义道徳则昬可明狂可哲而人弗䏻也故于货财金玉则贪而于仁义道徳则㢘遂使天下之人专名贪爲悪徳而悪之则小人之罪也管豹问曰人死而为鬼有诸郁离子曰是不可以一定言之也夫天地之生物也有生则必有死自天地开辟以至于今㡬千万年生生无穷而六合不加广也若使有生而无死则尽天地之间不足以容人矣故人不可以不死者势也既死矣而又皆为鬼则尽天地之间不足以容鬼矣故曰人死而皆为鬼者罔也然而二气之变不测万一亦有䰟离其魄而未遂散者则亦暂焉而不能乆也夫人之得气以生其身犹火之着木然䰟其𦦨体其炭也人死之䰟复归于气犹火之灭也其𦦨安徃㢤故人之受气以为形也犹酌海于盃也及其死而复于气也犹倾其盃水而归诸海也悪得而恒专之以爲鬼㢤曰然则人子之祀其祖父也虗乎曰是则同气相感之妙也是故方珠向月可以得水金燧向日可以得火此理之可见者也虞琴弹而薫风生䕫乐奏而鳯皇来声气之应不虗也故鬼可以有可以无者也子孝而致其诚则其鬼由感而生否则虗矣故庙则人鬼享孝诚之所致也不然先王继絶世以复明祀岂其鬼长存而馁乃至此而复食耶江淮之俗以斗指寅申亥爲天地水三官按罪钖福之月而致斋以邀祥焉满三年计之多不得祥而得祸人曰若是乎鬼神之渺茫也郁离子曰果若是则鬼神不渺茫矣夫神聦明而正直者也惟其聦明也故无蔽焉惟其正直也故无私焉无蔽无私不可欺也则亦不可媚也今择其按罪钖福之辰而致齐焉是欺之也焚香烛朝夕稽叩拜跪是媚之也人之稍有知识者不受欺与媚而况扵聦明正直之鬼神乎今之致齐者非滥官污吏姦胥悍卒即市井豪侩及巨商大贾之爲富而不仁者使鬼神果有按罪钖福之典则斯人也䧏之祥乎䧏之祸乎故曰若是则鬼神不渺茫矣郁离子观于岳祠怅然叹曰悲㢤先王之道隠而鬼神亦受人之诬也而况于人乎管豹问曰何也郁离子曰若不闻圣人之言曰曽谓泰山不如林放乎言泰山不享非礼之祭也今也又从而爲之祠形其神而配以妃不亦诬且䙝乎夫人之生死有天命焉福善祸淫天之道也使诚有鬼司之犹当奉若帝命其敢受非礼之祈而淫纵其祸福于其所不当得者乎而祠以私之是以浊世之鄙夫待鬼神也其不敬孰大焉海岛之夷人好鯹得虾蟹螺蛤皆生食之以食客不食则咻焉祼壤之国不衣见冠裳则骇反而走以避五谿之蛮羞蜜唧而珍桂蠧贡以爲方物不受则疑以逖郁离子曰世之抱一隅之闻见者何莫非是㢤是故衆醉悪醒衆贪悪㢘衆淫悪贞衆污悪洁衆枉悪直衆惰悪勤衆佞悪忠衆私悪公衆嫚悪礼犹鸱鸮之见人而赫也故中国以夷狄爲冦而夷狄亦以中国之师爲冦必有䏻辨之者是以天下贵大同也麋虎虎逐麋麋奔而阚于崖跃焉虎亦跃而从之俱坠以死郁离子曰麋之跃扵崖也不得巳也前有崖而后有虎进退死也故退而得虎则有死而无生之冀进而跃焉虽必坠万一有无望之生亦愈扵坐而食扵虎者也若虎则进与退皆在我无不得巳也而随以俱坠何㢤麋虽死而与虎俱亡使不跃于崖则不䏻致虎之俱亡也虽虎之冥亦麋之计得㢤鸣唿若虎可以爲贪而暴者之永鍳矣昔郑之间有躁人焉射不中则碎其鹄奕不胜则啮其子人曰是非鹄与子之罪也盍亦反而思之乎弗喻卒病躁而死郁离子曰是亦可以爲鉴矣夫民犹鹄也射之者我也射得其道则中矣兵犹子也行之者我也行得其道则胜矣致之无艺用之无法至扵不若人而不胜其愤恚非所当恚乌得而不死郁离子曰今有人焉坐高堂之上指使臧获则不得其心者十恒七八不得其心而怒叱左右惎之色与声并厉左右承颜而接言惧其怒之将巳迁也而亦以厉出之受指使者不知吾怒之所在则仓惶而愈乱愈不得扵吾心则吾之怒愈加出愈厉承颜而接言者亦不知吾怒之所在以意度意愈惎而愈吾违故小怒则小违大怒则大违虽以劒挺临之不能使之得吾心也是故君子之使人也量䏻以任之揣力而劳之用其长而避其缺振其怠而提其蹶敎其所不知而不以我之所知责之引其所不能而不以我之所能尤之诲之循循出之申申不震不暴匪怒伊敎夫如是然后惩之而不敢怼刑之而不敢怨诗曰岂弟君子民之父母如是斯可以爲民之父母矣秦起兵欲攻周国人皆不与应侯谓秦昭王曰臣之里公孙弗忌弱其邻之老而谋食饮之裒其徒谓之曰彼予邻之叟也富而啬吾将与若徃食饮之其徒曰彼虽富而甚啬其奚以食饮之曰我且盗之其徒皆愀然明日又欲徃其徒曰子之谋鄙盍更诸曰我将胁而取之其不从者半弗果徃他日又曰请以货先爲之市具礼召主人而醻酢之多取物而日稽其直且速其子弟以为常不数岁吾将竭其蔵何如其徒皆欣然从之夫三言者其以不道取诸人均也而有从不从焉者避其名也今周天下之共主也无桀纣之悪无辞而攻之谁丼受其名臣固知国人之不与也郁离子曰树天下之怨者惟其重巳而轻人也所重在此所轻在彼故常自处其利而遗人以不利高其智以下人之能而不顾夫重巳轻人人情之所同也我欲然彼亦欲然求其欲弗得则争故争之弗能而丼心以上人者势有所不至力有所不足也非夫人之本心也势至力足而有所不为然后爲盛徳之人虽不求重于人而天下之人莫得而轻之是谓不求而自至今人有悻悻自任者矜其能以骄有不自巳出则不问是非皆以爲未当发言盈庭则畏之者唯唯外之者黙黙焉然后扬扬乎自以爲得而不知以其身为怨海亦奚益哉昔者智伯之亡也惟其以五贤陵人也人知笑智伯而不知检其身使亡国败家接踵相继亦独何哉唐蒙与薜荔俱生于松朴之下相与谋所丽唐蒙曰朴不材木也荟而翳松根石膸而生茯苓是惟百药之君神农之雨师食之以僊其膏入土是爲琥珀爰与水玉琅玕同爲重寳其干耸壑而干霄其枝樛流其叶扶踈爰有百乐絃筦之音吾舍是无以丽矣薜荔曰信羙然由仆观之不如朴矣夫羙之所在则人之所趋也故山有金则凿石有玉则劚泽有鱼则竭薮有禽则薙今以百尺梢云之木不生于穷崖絶谷人迹不到之地而挺然于衆觌而又曰有伏苓焉有琥珀焉吾知其戕不乆矣乃袅而附于朴鑚蚋螬之穴以入其条缠其心而出焉于是朴之叶不生而柯枚条干悉属于薜荔中虗而外皮索箨如也岁余齐王使匠石取其松以爲雪宫之梁唐蒙死而薜荔与朴如故荆人有畏鬼者闻藁叶之落与蛇䑕之行莫不以爲鬼也盗知之于是宵窥其垣作鬼音惴弗敢睨也若是者四五然后入其室空其藏焉或侜之曰鬼实取之也中心惑而隂然之无何其宅果有鬼由是物出于盗所终以为鬼窃而与之弗信其人盗也郁离子曰昔者赵髙之譛蒙将军也因二世之畏而微动之二世之心疑矣乃遏其请以怒恬又煽其愤以激帝知李斯之有諌也则揣其志而先宣之反覆无不中于是君臣之猜不可解虽谓之曰髙实爲之弗信也故曰䜛不自来因疑而来间不自入乗隙而入由其明之先蔽也郁离子与艾大夫偕谋盗士有俘盗以请赏者予之金不愿而请爵大夫不可郁离子请予之大夫曰爵王章也弗可滥也郁离子曰大夫之言是也然吾甞观于圃人矣果实之未摘虽其家人不敢求甞焉及其旣摘而余则蚊蚋皆聚而咂之矣汉曲之处女色若朝虹观者慕之不敢求也一旦归于倡家则儇子佻夫庸奴贱皂之有金者皆得而觊之今朝廷之尊爵大盗得之士之有耻者弗欲仕矣而犹有愿之者未之思也矧敢靳乎北鄙之獠人以肉豢狗而怒其子之窃食其膋于是室家离心子必悔之或问于郁离子曰井田可复乎郁离子曰可曰何如其可也曰以大德戡大乱则可也夫民情乆佚则思乱乱极而后愿定欲谋治者必因民之愿定而爲之制然后疆无梗猾无间故令不疚而行请问之曰天下之宴安也人不甞苦辛不知乱之无所容其身而易于怨上故一拂其欲则愤激而思变有从而倡之乱斯作矣是故老成之人慎纷更焉非爲苟也畏未得其利而先覩其害也故民犹马也廐牧以安之豆粟以饫之旦而放之莫不振鬛而奔风牝鸣而牡应嘶驰踶突惟意所如不可逐而也及其负盐车历羊膓流汗踠足饥不得秣倦不得息踰数百千里而归望皂枥如弗及见圉人而欨沬则虽鞭之使逸否矣及此而调之其有不服者乎是故圣人与时偕行时未至而爲之谓之躁时至而不爲之谓之陋今民风不淳而古道之废兴欲不欲者各半故以大徳戡大乱则井田亦可复也客有好佛者毎与人论道理必以其説驾之欣欣然自以为有独得焉郁离子谓之曰昔者鲁人不能爲酒惟中山之人一善酿千日之酒鲁人求其方弗得有仕于中山者主酒家取其糟归以鲁酒渍之谓人曰中山之酒也鲁人饮之皆以爲中山之酒也一日酒家之主者来闻有酒索而饮之吐而笑曰是予之糟液也今子以佛夸予可也吾恐真佛之笑子窃其糟也郁离子曰天地之唿吸吾扵潮汐见之祸福之素定吾于梦寐之先兆见之同声之相应吾于琴之弦见之同气之相求吾于鐡与磁石见之鬼神之变化吾于雷电见之隂阳五行之消息人命繋其吉㐫吾于介鳞之于月见之祭祀之非虚文吾于豺獭见之天枢之中吾于子午之针见之巫祝之理不无吾于吹蛊见之三辰六气之变有占而必验吾于人之胍色见之观其箸以知㣲察其显而见隐此格物致知之要道也不研其情不索其故梏于耳目而止非知天人者矣郁离子谓执政者曰物之所贵于天下者以其少有而难得也如使明珠如沙黄金如土则人皆得而有之其何以䏻贵乎故服有章爵有等使人不可以妄觊然后王命尊而荣辱行此鼓舞天下之竒货也昔者赵王得于阗之玉以爲爵曰以饮有功者邯郸之围觧王跪而执爵进酒爲魏公子寿公子拜嘉焉故鄗南之役王无以爲赏乃以其爵饮将士将士饮之皆喜于是赵人之得爵饮重于得十乗之禄及其后王迁以爵爵嬖人之䑛痔者于是秦伐赵李牧击却之王取爵以饮将士将士皆不饮而怒故同是爵也施之一不当则反好以爲悪人知寳其所贵而巳矣或曰传曰天裂阳不足地动隂有余然乎郁离子曰天道幽㣲非可亿也然以吾观之天裂阳不足是也地动隂有余未必然也夫天浑浑然气也地包于其中气行不息地以之莫今而动焉岂地之自动乎观乎地之动也盖象夫震掉颤惕而不爲跳跃奋舞之状也夫既不爲跳跃奋舞则岂地之自动乎其必有以使之然矣然则地之动也非其自动也由其所丽者有所不恒而使之然也犹舟之在水其动也由乎水非舟之自动也吾固曰天裂阳不足是也地动亦阳不足而非隂有余也羮藿郑子叔逃㓂于野野人羮藿以食之丼归而思焉采而茹之弗甘矣郁离子曰是岂藿之味异乎人情而巳故有富而弃其妻贵而遗其族者由遇而殊之也昔楚昭王出奔而亡其屦使人求之以百金曰吾不忘其相从于患难之中也故论功而未及者皆不怨非术也诚之感也郁离子曰人有智而能愚者天下鲜㢤夫天下鲜不自智之人也而不知我䏻人亦䏻也人用智而偶获遂以为我独于是乎无所不用及其乆也虽实以诚行之人亦以为用智也能无穷乎故智而能愚则天下之智莫加焉鬼神之所以神于人者以其不常也惟不常故不形不形故不可测人有作为不可测者自以为不可测而不知其为人所测故智不自智而后人莫与争智辞其名受其实天下之大智㦲安期生得道于之罘之山持赤刀以役虎左右指使进退如役小儿东海黄公见而慕之谓其神灵之在刀焉窃而佩之行遇虎于路出刀以格之弗胜为虎所食郁离子曰今之若是者衆矣蔡人渔于淮得符文之玉自以为天授之命乃徃入大泽集衆以图大事事不成而赤其族亦此类也或问于郁离子曰币之不行而欲通之有道乎郁离子曰在治本何谓治本曰币非有用之物也而䏻使之流行者法也行法有道本之以德政辅之以威刑使天下信畏然后无用之物可使之有用今盗起而不讨民不知畏信法不行矣有用之物且无用矣而况于币乎如之何其通之也郁离子曰天下之重禁惟不在衣食之数者可也故铸钱造币虽民用之所切而饥不可食寒不可衣必借主权以行世故其禁虽至死而人弗怨知其罪之在巳也若盐则海水也海水天物也煑之则可食不必假主权以行世而私之以为巳是与民争食也故禁愈切而犯者愈盛曲不在民矣或曰若是则数罟不入洿池斧斤以时入山林先王之禁亦过与曰先王之禁非奄其利而私之也将育而蕃之以足民用也其情异矣矧百畆之田无家不受而不饥不寒乎或问于郁离子曰在律妇有七出圣人之言也曰是后世薄夫之所云非圣人意也夫妇人从夫者也淫也妬也不孝也多言也盗也五者天下之悪德也妇而有焉出之冝也悪疾之与无子岂人之所𣣔哉非所𣣔而得之其不幸也大矣而出之忍矣㢤夫妇人伦之一也妇以夫为天不矜其不幸而遂弃之岂天理㢤而以是为典训是敎不仁以贼人道也仲尼没而邪辞作惧人之不信而驾圣人以逞其説呜唿圣人之不幸而受诬也乆矣㢤九难郁离子冥迹山林友木石而侣猿猱茅径不开草屋萧然随阳公子过焉坐定公子作而言曰仆不佞窃闻先生乆矣今幸得觌玉色趋下风仆闻有道之士不遗蒭荛之言愿有陈焉先生肯听之乎郁离子曰唯唯愿奉教公子曰夏屋耽耽缭以周垣广庭砥平翼以飞楼突室留春清馆含秋髙櫩楬䡾以翚骞曽甍㳫以云浮虹芳檀以承衡兽苍珉以负楹浮柱错落以星罗碧瓦流离而水波天华卉暐而冬敷秀木脩森以夏凉流景入而成霞濳籁动以生风晃兮如阊阖之开忽兮若筦弦之音于是乎曼目蛾眉窈窕成行曵结烟之翠绡鸣锵泉之玉珰衆乐张华筵启肆金尊澄芳醴炮羔击牛烹燖鹿臇玉珧臛比目脍跃湍之鲂炙拂云之鹊羮月窟之兎肺胹雾谷之豹胎和以麟髄之酥芼以赪桂之荑果则碧华之莲紫英之梨霜柑盎密丹荔凝脂曼倩之桃若壷安期之枣如瓜羶肥既饫清膬乃荐践笙箫行组练迅翔鵾矫轻燕熺金釭与绮烛激粧艳以过电良宵欲终娱乐未足鸡胶憀以呌晨留嘉賔以终曲吾愿与先生同之郁离子曰夏书曰酣酒嗜音峻宇雕墻有一于此未或不亡仆不愿也公子曰百顷之园树以羙木繁华环以曲沼清池黒石白沙冥冥岧岧亭亭密密堂堂畜隂洩阳木则女贞石楠合欢㯶榈桐栢枫栌椒桂杉榆叶如车轮实若埀珠春禽嘤鸣而相求夏虫鼓腋以唿秋朝阳发旭以摅虹夕岚凝晖而欲流草则䑕姑玫瑰芎兰茞衡茭蒋蒲菰苹萍浮生丹苕抱木以垂翘薜荔縁崖以舒荣蔚披离以棽缨激迅飈以扬馨鸟则白鵫黄莺翠鹬锦鸡敷羽翰摛文章韡韡煌煌若霞之间矞云鱼则赤鲤白鲦鳜鲫鯈鲨斑鳞𬗋鳍吹澜生华于是乎翠盖飘摇文鹢委蛇嘉朋逺至冠佩追随憇芳亭酌琼巵携佳人泛涟漪扰凫鹥发棹讴钓游鲭弋潜龟奏艳歌赋新诗邀姮娥于洞房累日夕而忘归吾愿与先生共之郁离子曰仲尼曰乐佚逰乐燕乐损矣仆不愿也公子曰五都之市列肆千区三川之衢大车千两二江之津舳舻千艘家僮万人分方逐利西极岷陇河源康居大宛出马渥洼流玉崑崙东穷日本扶桑玄莬乐浪海岱青徐三韩扶余南尽百粤七闽蒙诏猺氓穿胸交趾鲛室蜃市北陟无闾代恒隂山北庭卑耳孤竹万里沙漠掇天琛拾坤珍山藏谷韫之英蜚潜动植之精莫不悉致而毕陈爰有吉量驒騱苍兕文犀足蹑电而追风角纳象以成形火齐玫瑰琼瑶璆琳琪树琅玕王母所㘽备五色含八音璀璨珑璁睒闪虎睛獓旄牛师类之毛鬖髿披蓑以纛以缨珊瑚海栢若木非木若玉非玉萧森櫒索葩桠箨落其采有赩沉檀罗縠脑麝之香郁烈芬芳苾茀馧螺甲龙涎腥极返馨钟乳丹沙金芽石英錬而服之变爲神仙水晶玻瓈辟暑清尘琉璃木难的皪晖光豆冦胡椒荜拨丁香杀悪诛臊易牙所珍丼蕉木绵香葛兠罗柔暖轻凉寒暑攸宜翡翠鹔鷞綵羽繍翰玳瑁乙兼取并积镞骨皮箙磨鳞刮甲齿牙锋锷以凾以㦸瓮鲊桑鱐其利什百其重寳则有径寸之珠方尺之璧腾光吐景闪日烁月匣不能閟土不䏻蚀可以易旤回祥倾城夺国吾愿与先生致之郁离子曰传曰象有齿以焚其身贿也仆不愿也公子曰九成之堂十畆之庭俯阛阓以当中岌重门之峥嵘甃以砻石植以栝栢牗以鱼鳞洞朗八左右蜂房奕奕翼翼冬暄夏清舆马达于陛除鸣驺导以升阶髙坐华䄄尊严若神卒列貔貅吏排鴈行肃肃跄跄秩秩如也听欬传声神撝鬼诃发号施令理诉决讼出言而侍者辟易指頋而瞻者跼蹐千人离立跂望颜色其喜也温若春日之熈其怒也凛若秋霜之飞雷霆起于颊舌而死生判于笔下吾愿与先生谋之郁离子曰孔子曰富与贵是人之所𣣔也不以其道得之不䖏也仆不愿也公子曰欵叚之马黒貂之裘囊无百钱槖无驘金慷慨辞家踊跃逺㳺曵𥚑而入公门掉舌以动王侯一语之合不觉前席更仆秉烛熏心酣骨执鞭爲之骇汗虎士爲之吐舌于是出辞成法建画为律条九章以富国发六竒以制敌阳谋隂间神授鬼伏指挥而白虹贯日顾盻而长庚入月盖樗里不能测其机孟贲不能当其决也是以一言贵于千金一诺重于千钧吹则勐虎竖毛嘘则寒谷生春謦欬折五兵谈咲却三军气使燕赵之豪威詟齐楚之君吾愿与先生论之郁离子曰孔子曰暴虎冯河死而无悔者吾不与也仆不愿也公子曰戎卒十万虎贲三千犀革之车驾以駃騠服以騊駼造父御戎乌获为右士如熊罴马如腾龙豁阚炰烋殷谷訇丘挂以重铠𬒳以鲛凾炫燿冬氷烨煜晨星纯钩太阿缦理龟鳞雄㦸扬虹厹矛掣蛇舒光发辉上纒斗杓乃有角端之弓鱼牙之矢控弦而满月在手覆彇而蹲甲吞羽黄间谿子时力距黍九牛引挽发若雷吼于是乎白羽如荼赤羽如荭大斾鏠旗植以玄戈建九斿之霓旂蔚云旋而猋廻山陵为之低昻太阳爲之寝光乃布天衡乃列地冲风云鸟蛇龙虎翕张屹兮如山俨兮若城浑浑沌沌莫窥其形吾愿与先生将之郁离子曰孔子曰爼豆之事则甞闻之军旅之事未之学也仆不愿也公子曰五方之域有真人焉广大神通浩浩无涯其力可以斡造化回天地其功可以拯垫溺㧞罪苦起死扶生剖顽烛㝠窈窈愔愔荡扫六淫寂寂黙黙涤除百惑如翦草莱不遗一荄如龙用壮莫我䏻当不震不揺障翳自消不悚不难百怪自散如镜去尘其光粲新如莲出水凈无泥滓以能不㓕不生长存至精不形不体无徃不在放之无外收之无内幽静恬漠永享至乐吾愿与先生求之郁离子曰孔子曰攻乎异端斯害也巳仆不愿也公子曰太极浑浑分为干坤干坤翕辟结爲日月日月代明播爲五精二五媾真形而为人玄黄两间独为物灵得天全也是故轩辕黄帝访于广成子而受诀焉其诀曰穆清漻兮沕杳冥洞晃朗兮观吾庭扫氛埃兮驱虫蛇部署衆神兮集予家时风雨兮若晦冥䟽不壅兮待其生调其行兮和厥止保其受兮为孝子收六区兮归一握仁灵芽兮苴乃核乗应龙兮入寥郭吾愿与先生追之郁离子曰语曰死生有命仆不愿也公子曰愿闻先生之志郁离子愀然曰公子三王既没孔子道塞九流杨墨百家并出淫辞横説从横反覆惨害隂毒恫疑恐惑变幻白黒如猋之发可使晦日如水之激可使漂石萦纡廻遹以蟊以贼此其章章者也其矫者则谓天地爲蘧庐黔首为虫蛆文章礼乐皆不足为以耀以夸使人染之如膏吞之如钩虚浮谲诡诳生罔死舎形索影慢弃伦理此皆迷生之曲蹊蠧世之巨蝎也方今成弧絶弦枉矢交流旬始搀抢䧏魄流精为貙为豺为蛟为蛇犬失其主化爲封狼奋爪张牙饮血茹肉淫淫灂灂沉膏腻穷渊积骸连太陵无人以救之天道㡬乎熄矣而欲以富贵爲乐娭游为适不亦悲乎仆愿与公子讲尭禹之道论汤武之事宪伊吕师周召稽考先王之典商度救时之政明法度肄礼乐以待王者之兴若夫旁途捷岐狙诈诡随鸣贪鼓愚儌倖一时者皆不硕也于是公子赧然頥颊发赤目眊舌彊再拜受教曰鄙人不学乃今日始闻先生之言如垢得涤愿为弟子幸甚至哉服膺无斁太师诚意伯刘文成公文集卷之四终太师诚意伯刘文成公集诚意伯刘文成公文集卷第五太师诚意伯刘文成公集卷之五后学䴡水何镗编校序送髙生序髙生以敬学科举业将从师于闽过予请言以相其行生年甫弱冠去乡里违家室以求师于千里之外其志可谓勤矣韩子曰业精于勤生既能之矣尚何待予言以相之㢤抑予之所以勉生者又有出于此之外也圣人作经以明道非逞其文辞之羙也非所以夸耀于后世也学者诵其言求其义必有以见于行问之无不知也言之无不通也验之于事则偭焉而背驰掲揭焉不周于宜则虽有班马杨韩之文其于世之轻重何如耶生燕南人也国朝兴科目燕南人屡尝爲举首矣安知异日不在生乎故用是以爲之规也双清诗序双清轩者东山夀圣寺物外上人之所营也上人名崇超物外其号也寺在杭州城东四十里其㑹曰汤镇轩所储无他物有水一泓竹一林上人日与之爲徒故遂以名其轩也夫天下之清者莫如水有莭而贞者莫如竹伯夷以莭立行而其清至于圣则物之清又莫竹若也夫人与物情性之相得者各从其类物之所处不同则清者有时而汚非其情之本然也今之人逹而用于世则役于事穷则役于衣食无忧者莫如僧故能遂其情而物之託焉者亦得以全其性也然则上人虽欲自外于物而物不能外之也有诗一卷上人作而同声气者和之也书而掲于轩者故翰林学士吴兴赵公为之序者括苍刘基也郭子明诗集序郭君文徳字子明广平人也读书好为诗有交于前无不形之于诗其忧愁抑欝放旷愤发欢愉逰佚凢气有所不平皆于诗乎平之是故飮食非诗不丼坐卧非诗不安应人接物非诗不能摅其中懐至于㒹沛造次梦寐想像莫不有诗思天下有一事一物不入吾诗若巳有所歉焉于是北眺燕代西踰岷峨南浮江湘东覧齐岱困穷迫阨寒暑枯湿举不足以摇其中而惟得乎诗可以觧忧其为诗也不尚险涩不求竒巧惟心所适因言成章而其自得之妙则有人不能知而巳独知之者盖孔子所谓好而乐之者欤余尝叹世之人汲汲以趍禄利有所好乐则决性命以赴之朝奔夕驰所在皆是今子明乃违衆人之所务而独好我之所好得之不足以疗饥寒而失之无伤于其身彼之不顾而我则为之盖有所感激而自异于人以为髙也是固非俗子所能识也送别灯和尚还乡序有浮屠氏踵门而求见予方以事出不得见明日复来问其乡则世为括人与予为同州故其心尤惓惓焉将归求言以赠其行夫浮屠以离世絶俗为教父母兄弟且不得为其亲也而独惓惓于乡人焉何㢤今之人同里巷以居而有不相接者及其遇于他方不啻如见骨肉所适愈逺则其情愈亲是乃人心之所同非待乎矫揉勉强为也浮屠氏割慈忍爱以为髙宜殊乎人而师独不然是盖有见于道者也则其为浮屠也岂果惑于其术之説而为之㢤世治不古为民者日困农疲于耕而终岁不饱其食工疲于作而终身不得休息士不谱于时而累累无所即追唿徭役之可怜诛求徴歛之无厌皆足以累其身愁其心求全躯而苟安舍是其何之乎若师者其迹于是而心则有所寓乎余既重其敏慧又嘉其敦乡人之谊故为之言且继以诗师名𣸪祖别灯其号也诗曰闲居寡尘务遂与嬾惰亲扣门报有客喜见同里人相知岂必素乡语情自真北风吹大江寒水波龙鳞话别一何速令我生苦辛故山到何时溪梅照新春亲朋或见问为道长清贫赠奕棋相子先序礼乐射御书数之艺君子㳺焉慱其理也其不在此科者士弗尚吾独于碁乎有取盖棋末伎也而有用兵之道可以通人之智知缓急存亡进退取舍有乘机应变攻守之法避实击虚投间抵隙兼弱取乱之道无所不备吾尝读孙子十三篇而知古人制敌之术意奕棋必出于兵家教戦者所制非其他娯目悦耳者比其所以不得附于六艺者以其为兵也夫兵君子慎言之而可以教乎㢤宜其在六者之外也自天下为戦国而司马穣苴孙武呉起之徒公然以兵为教扵是学戦阵者不必寓于物以求之而棊遂为娯乐之具而精其数者亦日用而不知耳陶士衡以周物之智不违纎芥而不喜人为棊当时僚佐实不知其可以逹于兵而徒为费时乱日使有知及此者以告士衡士衡当教人为之不必投其具于江中矣儒者之道格物以致其知贵能推其类也故观水而知学观耨田而知治国善推之而巳矣是故无用之伎也旁通之可以措大事吾于此而知智者之不死也相生子先兄弟皆精于棊人无与敌焉吾毎惜其用心之专而惧其无益于用也故原夫制作之本意以语之方今㓂盗窃发武夫环视如林无或能出一谋发一虑生能惎之䇿乎使不旷日糜粟以忧农民不亦伟㢤海宁州贾希贤义塾诗序人有积货财而不能散者君子谓之愚知散之而不要诸道其爲愚一也故有捐赀产以广异端而徼非望之福者非徒无益且受诳而丼心焉凢若此者盖不可一二数也若海宁贾希贤者非卓然有异于人乎贾氏爲海宁大家而希贤益厚念邑之子弟多不知学或贫不能自致师以学乃构宇买田招名儒以爲师俾乡里之俊秀与闾巷之童儿莫不来学其食饮器用咸取给于贾氏呜唿可谓积而能散散而得其道者矣今天下学校责在守令徃徃不暇顾而视爲文具至考满不能备六事而阻其仕进者不少则今之官海宁者一何幸耶得贾氏以爲其民州之子弟得贾氏而皆振起于学彼爲守令者从而收其功则不惟有功于其州之人而爲之司牧者亦有頼焉其爲利岂不慱㢤使人人效之而不见三代之化吾不信也沙班子中兴义墪诗序至正十一年春三月十有五日沙班子中来言曰吾居杭有年矣杭于江南视他郡爲大民多而儒少岂教育之未至乎吾尝得隙地于庆逺安抚沙公愿筑室以爲义学招子弟以教而土木树筑之资无所出可若何余闻而叹曰方今天下郡县无不有学名山古蹟又有书院咸设学官杭之城郡县学及书院凢四处生徒蚁集省宪临焉又何俟于子之室乎子中曰噫是子不知余也子以爲予之学犹官之学与非也予请为子言学夫学也者学为圣人之道也学成而以措诸用故师行而弟子法之是故搜罗天人䆒极古今旁通物情逹其智也齐明盛服非礼勿动䔍其敬也见悪则违见善则随敦其仁也存心养性乐道尊徳致其大也礼仪三百威仪三千尽其细也忠信谨悫固其内也貌言容止闲其外也诗书六艺昭其文也刚毅木讷培其质也亲贤友仁以辅徳也㓜㓜长长顺天则也夫学智以周之敬以一之仁以行之立乎大不遗乎细严乎内不弛乎外文以藻之质以榦之于是乎徳成而不失其则今之学主以文墨为教弟子上者华而鲜实下者习字画以资刀笔官司应酬廪粟之外无他用心其亦异乎予之所欲为者乎夏之校殷之序周之庠吾不得而见之矣而有志焉道之将行也夫吾室之成未可知道之不行矣夫吾固将以尽吾心终吾年纵不能行于今庻其或垂于后予闻而壮之书其言以为序予闻湖浙之间多富而好礼者有与子中同志尚能为子中成之送月忽难明徳江浙府总管谢病去官序余昔宦㳺髙安髙安与临江邻临江故多虎狼之卒凢居城郭者非素良家咸执鞕以为业根据蔓附累数百千軰以鹰犬于府县民有忤其一必中以竒祸官斥弗任则群搆而排去之狱讼兴㓕一自其喜怒有诉于官非其徒为之所虽直必曲获其助者反是百姓侧足畏避号曰笳鼓人莫觧其意或曰谓其部党衆而心力齐也余毎闻而切齿焉无能如之何也㑹朝议以蒙古色目氏参佐簿书曹官于是江浙行省掾史月忽难公获选为临江路经历下车访民瘼按宿狱凢壅滞不决者皆笳鼓之徒为之督所属逮捕穷其姦状而上下夹为覆冐公执正议愈奋曰吾誓不与䑕子俱立于此衆不能沮于是事露者伏其辜余党悉歛迹退散农民入城市相谓曰微经历我与尔敢来此乎予闻甚喜且庆朝廷之用得其人也后数岁乃识公于京师公时奉使自湖广还民誉独籍籍予又为大喜至正巳丑公为江浙财赋副总管因得相与为文字交公素有足疾辛卯六月以病去荐绅之士咸祖送北门外酒酣有起而歌者曰湛卢可以㫁犀而以之割鸡陏珠可以照车而以之弹乌吁嗟兮吾安所如客有和之曰松柏在山兮匠石求之夜光在璞兮下和识之物固有遇兮遇当有时因相顾大笑赋诗为别而刘基序焉章秀才观海集序桐江章正则好学能诗文名其集曰观海予覧耎其志夫志道之正也立乎其大而小者不遗焉斯得之矣是故天下惟海为大求其大而不于海非知大者也故锜釡之型不铸鼎鼐藿菽之实不生松柏无他先居乎其小也是故知海斯知学矣今夫海之爲物浮天地纳日月汗漫八极人见其大也曷致㢤鲸龙鰕蟹无不有也江河沟渎无不收也动之不知其所爲流之不知其所归变幻倐忽沓冥莫测观海者知海之所以大乎则其造也不可量矣予既嘉章子之志故爲序以勉之送海宁张知州满任去官序至正辛卯夏五月刘显仁自海宁来致其友贾希贤之言曰海宁濒海爲斥卤地民勤而贫吏肆而嚚积有日矣自我知州张侯来乡不见吏卒易其业田畴屡豊旅葆不札庭不宿讼囚无留狱租赋时集木索不用譁讦之声化爲弦诵大民儒儒小民愉愉朝出暮归讴歌满途三岁之间洋洋乎里闾不知时莭之我徂今且代去欲留之不可得也请为言以饯之予闻而叹曰羙㢤张侯今之为人牧巳代而使人思之者鲜矣㢤居于位则畏其威且满则相视如途人甚则排而去之惟恐其弗亟也间有欲之者非素所䁥爱则为卒若吏于民无与焉夫设官所以为民也官为父母民为子为父母而使其子不我爱亦独何㢤故善为官者犹农夫之善为田也嘉谷以为亲稂莠以为雠是故获乎吏卒者必不获乎民获乎强暴者必不获乎善人今张侯能使民惜其去而希贤又为善士兴义学以淑乡里其所慕尤不苟仲尼曰不如乡人之善者好之张侯有焉予雅知刘君其言必信而有征也是为序槐隂读书图序槐隂读书图者嘉兴吴仲圭所为姑苏王行道作也王氏之先有植三槐于庭而期其后必为三公者后果如其言为宋贤相今仲圭之作此也其将朂行道以力学而履前人之发也乎夫盛徳大业有志者成之圣贤与我皆人也企斯及之矣故与人交必常有所朂者朋友之盛心也观听动息凢有所接必使可以有所警者进脩之善道也然则斯图岂玩好之云乎虽然吾愿益有以朂之夫王氏之先所以致位宰相者抑由乎槐耶非与植柏于大别而兾似禹求南国之棠而憇焉曰吾以继召伯也可乎㢤晋公之行事载在史官若三槐者苏子所谓徳之符也思其人象其徳今之槐犹昔之槐也不然彼园之檀其下维糓而巳矣吾子朂之使后人之慕此图如今人之慕三槐则伟矣于是乎言送海宁尹知州之官序国家怜黔首之未宁乃大选守令以熈庻绩非名实素闻于上下者弗任且以六事考覈其殿最责至重也东平尹希善由余杭主簿江浙行省掾史遂昌宣城县尹温台海道千戸皆能其职故得举为海宁知州将之官相与交㳺者咸为诗以饯之而属其序扵予予惟今之人类多喜䛕心窃非之夫求言扵人而得䛕不如勿求与人言而进以䛕是不以贤人君子待其人不㳟莫大焉故愿献其规而不以颂今天下乂安而盗贼姦宄窃发不禁何㢤为守令者非其人耳天子有民不能徧治故托之守令故守令谓之民牧夫牧也者受人之牛羊而牧之必为之豊其水草适其寝讹去其瘯蠡驱其豺狼然后物生遂而牧之道得矣是故悍卒猾吏民虎狼也苛徭横歛民瘯蠡也虎狼不屏瘯蠡日生寝讹失时水草乏絶则亦日就死亡而巳矣悪在其为牧也夫好安乐而悪忧患人情同之盗贼之刑自死而族人岂愿为之㢤必有大不得巳然后宁蹈不测以苟旦夕之命诚䏻顺而抚之吾未见其弗宁也海宁为濒海邑民劳而贫乆矣孟子曰饥者易为食渇者易为飮于今之时抑亦可以谓之易而非难矣行矣尹侯国家之寄朋友之祝百姓之望皆扵是乎在他日惠政之碑又当为君书也送柯上人逺㳺诗序古之人有违其家而浙四方者何㢤孔孟志于道仪秦志扵利司马子长志于文其所志不同而欲行其志也则同墨子之道异乎圣人而走不黔突无亦欲以其所得乎师者传之扵人与是皆有所为而为也浮屠柯上人者予之同邑人也客㳺于凈慈净慈之主者举以任其寺之事善焉扵是群寺之闻上人名者竸举以为其住持上其名于宣政院㑹他僧有以贿求住持者事闻院官院官怒併其余悉罢之上人遂拂衣㳺金陵且泝大江观衡湘陵巴汉沔秦陇北觐天都至于五䑓略恒碣而归将行过余求言焉夫上人方外人也固不以利役其身而为文又非所嗜好抑将学孔孟与则上人墨氏徒也今浮屠之道大行于世金碧焜耀弥天下贝叶之书家畜而人诵之不必走四方以施教则又异乎墨子者矣予又何言以赠之㢤予盖因是而重有所感矣今之为士者欲㳺四方行李之徃来豊则患扵盗贼约则患扵资粮之乏裘马之敝当何所取给㢤独浮屠以其徒为一体所至则如归焉穷山际海何徃而不可也然则上人之㳺维其时矣予学孔氏者也不能作浮屠语故以是为赠云竹川上人集韵序昔邵子以音声穷天地事物之变莫能逃其情焉邵子没虽有书不得其传故有能言而莫精其义者则扵声之轻重清浊且不能辨尚何望其造前人之㣲妙也㢤余𥘉来杭时识竹川上人于祥符戒坛寺见其为歌诗清越有理致遂相与徃来因语及声音之学而出其所为书则集凢天下之音声比其开发收闭之类而各使相从凢有声而无字者咸切而註之审音以知字因母以识子如指其掌也子问之曰师其精于邵子之术乎则笑而不应余尝思浮屠氏离世絶俗而自外乎人群以为髙也近世之业之者异焉以浮屠居其身而其营营汲汲每生死利欲殆有甚扵俗之人盖举天下皆若是矣今上人为浮屠而志扵儒不泯扵流俗而着书以为乐年巳老而愈不倦是岂可以常人目之㢤自古有避世之士非一途矣晨门荷蒉偶耕卖药亦各随其所䖏以求其志若上人者其避世之徒欤其书之藴予不能知而其人则予深知之矣是为序全婴堂序术有可以寓道者其医乎夫济人利物无位者不能焉惟医以救死扶生为功苟志扵斯使恻隠之心恒存而不死岂非为仁之机括耶故术之近道者莫如医医之为功昭晣不昧故扵术为难至于婴儿之医则难乎又难矣是故古人语治天下曰如保赤子夫赤子无知疾病痛痒饥饱寒煖一听扵人而不能告死生存亡无所归咎天下之难保者孰有甚于赤子㢤故又曰心诚求之虽不中不逺矣言不可以卤莾虚伪为也呜唿治天下者果能存是心乎吾不得而知也得见善医者亦可以自慰矣武林忻生儒者也而工为医以全婴名其堂先难也夫以儒为医固当与常医殊他日逹而用于时则又举其为医之心而措之岂曰小㭪云乎㢤郑士亨东㳺集序予始与豫章郑士亨遇于杭察其人玩其文遂与为忘年交日相过谈文章剧昼夜如不及有所得则各相自庆慰唿酒共飮至醉近世之为文非逹官贵人及善䛕不谐扵时士亨不能䛕又不仕故不敢以文示于人而自以为贤扵愽奕书而藏之或获传扵后世则亦可以惩创感发不为无益而不悖乎古圣贤之意虽不望其必传而亦未尝不欲其传也其年冬十月有牛谅者见郑子之文大喜率其友闻正集而刻之于梓求予为序予甚异之夫县黎之䖏璞中虽不自售而不能閟其璟谓卞和之不恒有可也而谓世之无卞和也可乎㢤余尝谓郑子之文独予识之而不意复有二子彼二子者好为文则不取诸时人之所趋而独慕扵居下位之郑子何耶予既喜郑子之文获传于世而又喜有二子能识世人之所不识而自㧞于流俗以为之传也扵是乎序照玄上人诗集序予𥘉来杭时求士于郑希道先生先生为余言照玄上人之为诗雄俊峭㧞近世之以能诗名者莫之先也余素知郑君善鍳而言不过心常懐之及访于杭人无能言上人之䏻诗者心窃恠之及余徙居白塔之下而上人乃住持万松岭之夀宁寺扵是始得徧观其所为诗盖浩如奔涛森如武库峭如苍松之栖县崖凛乎其不可攀也而忧世感时之情则毎见于言外呜唿是宜不以诗闻于杭之人矣夫诗何为而作㢤情发于中而形于言国风二雅列于六经羙刺风戒莫不有禆扵世教是故先王以之验风俗察治忽以逹穷而在下者之情词章云乎㢤后世太师职废扵是夸毗戚施之徒悉以诗将其䛕故溢羙多而风刺少流而至于宋扵是诽谤之狱兴焉然后风雅之道扫地而无遗矣今天下不闻有禁言之律而目见耳闻之习未变故为诗者莫不以哦风月弄花鸟为能事取则扵逹官贵人而不师古定轻重扵衆人而不辨其爲玉爲石惽惽怓怓此倡彼和更相朋附转相诋訾而诗之道无有能知者矣然则上人之不以诗称扵今之人不亦宜㢤呜唿有伯乐而后识马有匠石而后识梧槚自古以及于今伯乐㡬人匠石㡬人耶抱竒材而不遇以泯死者不少矣予既重上人之诗而又悲夫人之不知郑先生之爲伯乐匠石也故爲序其端焉送熊文彦归江西序传曰君子以友辅仁天下之大伦五友其一也是故圣人论友必备道其损益之故友之爲道岂易言㢤近世学者率不好闻巳过未有善而欲人扬见胜巳则讳见不若巳则肆藻于外不求于中诋异而党同附势而传声靡靡掦掦柔柔如也而与之友䏻无损乎故论友之益者曰直曰谅而又曰多闻焉夫直矣谅矣而所闻不多则箴规奨劝未必尽合乎古而通于今吾未见其能益也呜唿友之为道岂易言㢤予居杭三年而得江西郑士亨无何又因郑子而得熊文彦焉观其人理而温又亮以荘恢乎其有容且年方壮气方鋭学业方日新识见方广如泉之始出鸿之始发勾萌之方逹也因命曰交相为助扵是方自庆其各有所益也比岁暮予归浙东而二子亦相率归于豫章廼命酒以别而为之言曰古人之为学也未尝自谓巳至仲尼大圣也曰假我数年卒以学易衞武公大贤也九十犹陈抑戒而况扵吾侪也乎岁月如流时不再得耨之不勤其实不栗筑之不多其基不巩诗不云乎婉兮娈兮总角非兮未㡬见兮突而弁兮幸相逢于未耄而学业俱若是焉朋友之心遂矣至于东门之章㳺于之吟则不必为君歌也恱茂堂诗序悦茂堂者㑹稽旌教寺学庭上人之所居室也上人性好菊故种菊环其居取菊谱之语名之曰悦茂或曰谓其以菊之茂而为悦也或曰非也悦茂在菊不在人上人将扵是乎观物焉岂惟菊㢤凢物悦则茂得其性也不悦则不茂不得其性也故悦者茂之藏茂者悦之着譬之扵人忧愁结于心而病生焉及其着也发焦而齿黄色黯而形枯其不茂也可知矣故翚翟天下之文禽也朱冠而彩翰章章焉及其絷于笼中则惨然而不怡泯泯然如死灰非涅而昏之也不得其性焉耳是故人不得其性则痡鸟兽不得其性则瘏草木不得其性则萎以枯故茂物有道悦之而巳矣悦之有道使之得其性而巳矣敢问使之得其性有道乎曰有可得闻乎曰上人之艺菊也其种也以时其溉也有莭其爱之也如慈母之扵子也燥则滋之则淸之瘠则肥之扤则培之欹则扶之翳则䟽之暵则隂之诛其草茅戮其螬蝎驱其雀䑕蛛丝蚁壤无所侵也扵是乎春而萌夏而叶秋而华濯濯蓁蓁㽔㽔英英见其生而荣而不知其所以生如斯而巳耳或以语扵予予曰有是㢤是道也后稷之所以教民稼也上人其果有见扵此耶而独扵此物者何耶呜唿使世之为人牧者懐其民如上人之懐其菊也天下其永安㢤因为之诗曰治圃如治国飬卉如养民羲农契此理立法诏后人五帝暨三王继世称至仁聚欲去其悪不使伤和淳所以覆载间物物熈阳春动植蜚走軰生长咸及辰周辕逝东迈此意乆沉沦诛求与剥削浩荡无涯津高堂一笑粲白屋千眉颦谁见田里间悲啼杂吟呻本根不自固枝叶何由伸感来为尓歌哀音入苍旻安得观风者逹之于𬗋宸送张山长序稽山书院山长张君用中受代将归友生具酒肴祖送越西门外酒半有执爵而言曰行者必以赆古之道也故老子曰富贵者送人以财仁者送人以言是故诗有崧髙烝民缱绻激切情意恳至是盖温如春阳馥如兰芷而重扵南金夜光之遗赠也张君以茂才举为文学官居其职三年教行而道尊人无间言今以代去而所与㳺者又莫非文学士而无言以送之庸非缺乎衆应曰诺扵是命楮笔各为歌诗俾余序焉余观诗人之有作也大抵主于风谕盖欲使闻者有所感动而以兴其懿徳非徒为诵羙也故崇奨之言兾其有所劝而加勉示事之告愿其有所儆而加详也然后言非空言而言之者为直为谅为辅仁为交相助而有益而闻誉达于天下而言与人相为不朽不亦伟㢤今诸君之诗则皆既肆好一矣复何以尚之㢤方今教学之官为职甚卑而其出身为甚正非他岐比也由是而跻大官位宰辅者非一人矣张君年方壮气方盛学方进而业方隆也梢云之木起扵勾芒冲天之翰发于遵渚由是而之焉仲山甫申伯之地位不难造矣人之言曰谁谓华高企其齐而他日仲山甫申伯之徳业吾扵张君深有望焉牡丹㑹诗序甲午之春予避地㑹稽始识祝茂卿于呉君以时之所三月既暮茂卿之牡丹大开因得与寓官郡士徃观焉主人崇酒肴登客而侑之既洽主人奉花以请曰兹花之植于某有年矣虽翫赏日至而未尝有阖坐皆文章大夫士如今日之集者盍各为歌诗以为他日之雅谈乎客曰唯唯乃取唐人罗邺诗二句十四字为韵命探丸信所得为诗不限以体制诗成属余序予譲弗获乃为之序曰诗不云乎岂弟君子和乐且湛夫既曰君子而又谓之岂弟则其为和也不流而为乐也不淫故湛而无害扵徳此诗人之所以賛而羙之也予尝见世俗之为宴集大率以声色为盛礼故女乐不具则主客莫不黯然而无驩及夫觞酌既繁性情交荡男女混杂谑浪䙝侮百不一顾有向隅而不获与群则愤愤然见于色形于辞故始之以笑傲而终之以闘争以为有人之心者无不知悪而絶之也而世方以是为能放旷豁逹以尽主客之情然则与禽兽奚异㢤若今日之㑹则不然矣其色则草木之秀其声则风雅之余其人则邦家之彦也是故揖逊酬酢所以尽朋友之义凝志澄神所以杜纵恣之门抑扬歌咏所以摅幽深之抱情既畅藻思逸发莫不郁如树兰锵如金石皎如月露跃如蛟龙之出𬈑涬捷如㧞坚城而禽大酋以献馘也曽子曰君子以文㑹友今日之举其庻几乎虽然神蓍之茎灵龟䕃之以之借豕则茨蘝之不如矣苍莨之实鳯皇食之以之豢牛则菅稗之不若矣人固有异好悪其相出岂不县絶也㢤易曰方以类聚物以群分吾扵是乎见之故既爲之诗𣸪冠以序焉送道士张玄中归桐柏观诗序别峰上人既住寳林十有七年道髙徳隆百废咸理乃重建槃翠之轩以㳺息四方之文学士扵是丛林之望益重而龟山之胜爲扵越冠华𥚑藻佩篇翰交错济济翼翼彬彬如也至正甲午予来㑹稽因得与群士大夫爲寳林之㳺而赋诗倡和无虚日焉夏四月癸丑有道士张玄中来访别峰上人告将归桐柏观适余与所逰客皆在上人遂分韵为歌诗以送道士诗成属予序予尝见世俗以儒与僧道为三教谓当各道其道各志其志言不得同词行不得同躅衣服不得同制度也今扵是乎相从㳺而赠以诗何独异乎人之言耶盖吾徒之所以与上人㳺者非欲求其道也上人䏻赋诗而乐贤士寺之胜足以资吾㳺道士又逺来见吾徒而欣慕焉吾安得而拒之三王世逺天下之为民者不易矣懐才抱志之士遗其身于方外以逺害而离尤岂得巳㢤予既从上人之请而为之诗复为序焉诗曰道士张玄中年少气方鋭从师桐柏宫饵木啖松桧黄冠紫霓衣赤舄青组带翩翻辝故居汗漫㳺方外北穷燕幽都南尽越吴㑹泛海超东溟㝷河极西兊惊霆霄砰轧浊雾昼晻凄凄风薄裳洩洩云拥盖追龙入医闾访鹤凌岱泰蟠桃花未实火枣叶始柭鼍梁没𬈑涬鳯吹杳茫昧波驰羲和轮电掣纎阿轪悠悠雀雉化渺渺蝉蛇蜕怆怳窹徃图飘飖返旌斾振衣赤城岑潄齿白鹤瀬餐赮鍊精魂洗膸去埃壒晨朝玉宸高夜醮金景偓佺授寳诀列缺助禳桧采芝麋鹿引烧药龙虎㑹扶桑倒景长建木盘根大嵒花春蒙茸涧草秋馣馤山辉月姢姢瀑落石礚礚息心观群动清耳闻衆籁窓虚琪树明幕静鵉羽枸𣏌藤蔓潜松苓兎丝荟我欲徃从之逍遥觧沉昧风尘正欝㲄原野塞戈祋盗贼炽炎火平人走狼狈湮沦海底珠黯淡日中沬忧深𣏌国天卜渎文仲蔡抚事生悲伤懐古増感慨上人昙彦孙龙象雄𣑽贝道殊心靡它谊合情自最飞书邀应真摆落刍槀廥凄凉念吾侪漂泊累䟽粝短章慙未工浪迹谁倚頼髙歌向冥漠安得躬畎浍赠医学録江仲谦序或称良医之用药犹良将之用兵其信然㢤人之死生倚扵医国之存亡倚扵将反掌之间吉凶分焉不得其良而用之是以人与国弃也故良将投其兵于敌而敌失其所御良医投其药于病而疾失其所聚兵可以杀敌药可以杀病人皆知之用之有舛则杀病之药不于病而于其人杀敌之兵不于敌而于其国可不慎㢤故人之将死而得良医国之将亡而得良将天下之幸无有大扵此者而天下之功亦无有逾扵此者以之并言良非过矣绍兴江仲谦以医良于其郡甲午之岁余挈家来绍兴绍兴地卑岁又寒暑昜常度家人疾病相连属不絶延仲谦诊之剂所投无不愈由是倚仲谦以为安而信其以良称不虚矣方予家人之疾也仲谦来视曰某当某日愈某当变某疾疾作后几日愈无不验有所餽谢则坚拒不受予尝读史见赵充国论邉事无不如其先言魏公子救邯郸于垂亡而却不受赏古今所称以为贤今以仲谦观之良医之与良将其用心真有不期而脗合者良可骇也剡溪姚古道从师于越得疾焉遇仲谦而愈仲谦又不取餽谢郡士之与古道交者多赋诗以羙仲谦而予又为知仲谦者故为序赠徐仲逺序世之所谓祸福通塞者果由扵命耶圣人罕言命命果不足道耶孔子曰道之将行也与命也道之将废也与命也自古固有不仁而安荣守道而戮辱者庸非命乎古之人以夀冨康宁攸好徳考终命为福而不言贵今之论命以官爵之大小品髙下岂古之所谓祸福与今异耶好徳无踰扵仲尼则厄穷而在下颜渊亚圣三十以死曹孟徳司马仲逹位在人上而以夀终且及其子与孙祸耶福耶所谓命者当何以断之㢤昜曰穷理尽性以至于命孔子曰不知命无以为君子也今之言命者其果有合扵古人否乎天以隂阳五行生为人也隂阳五行之精是为日月木火土金水之曜七曜运乎上而万形成于下人也者天地之分体而日月木火土金水之分气也理生气气生数由数以知气由气以知理今之言命者之所由起也夫气母也人子也母子相感显微相应天人之理也则亦何可废㢤日至而麋鹿觧月死而蠃硥瞧温风动而荠麦死清霜降而豊钟鸣物理相通不可诬也天台徐仲逺以七曜四余推人生祸福无不验予甚异之而赠以言若夫吉凶利害之所趋避则吾闻之孟子矣王原章诗集序予在杭时闻㑹稽王原章善为诗士大夫之工诗者多称道之恨不能识也至正甲午盗起瓯栝间予辟地之㑹稽始得尽观原章所为诗盖直而不绞质而不俚豪而不诞竒而不恠愽而不滥有忠君爱民之情去悪㧞邪之志悃悃见扵词意之表非徒作也因大敬焉或语予曰诗贵自适而好为论刺无乃不可乎予应之曰诗何为而作邪虞书曰诗言志卜子夏曰诗者志之所之也上以风化下下以风刺上主文而谲諌言之者无罪闻之者足以戒诗果何为而作耶周天子五年一廵守命太师陈诗以观国风使为诗者俱为清虚浮靡以吟鸎花咏月露而无関扵世事王者当何所取以观之㢤曰圣人悪居下而讪上者今王子在下位而挟其诗以弄是非之权不㡬扵讪乎曰吁是何言㢤诗三百篇惟颂为宗庙乐章故有羙而无刺二雅为公卿大夫之言而国风多出于草茅闾巷贱夫怨女之口咸采録而不遗也变风变雅大抵多扵论刺至有直指其事斥其人而明言之者莭南山十月之交之类是也使其有讪上之嫌仲尼不当存之以为训后世之论去取乃不以圣人为轨范而自私以为好悪难可与言诗矣曰书曰惟口起羞昔苏公以谤诗速狱播斥海外不可以不戒也曰孔子曰邦有道危言危行邦无道危行言孙故尧有诽谤之木而秦有偶语之僇乱世之计治世之所与也得言而不言是土瓦木石之徒也王子生圣明之时而敢违孔子之训而自比扵土瓦木石也耶送余希贤归江东序有不必问其行而可以知其人则视其所交而巳矣故元礼之门惟林宗可登仲举之榻非孺子不下夫一介之士未必人人识而知其心也而二子之名以之闻于天下者何耶当是时天下之想望二公不啻如麒麟鳯凰而二公亦直以天下之模楷自任其明如鍳其直如弦其平如衡其公如日月之照人莫不知之也故士之𬒳其知者如马之逢伯乐如剑之遇薛烛如楩楠松柏之得匠石其羙不扬而自播其价不衒而自定矣别峯上人为予言余君希贤以池阳府史从监郡九十子阳公治戎江东子阳公甚敬重之有谋画悉与计议多所弘益及公还绍兴希贤又送至浙江之东今将归请为言以饯之予居王氏南园时希贤尝来访余一识靣不䏻频数接话言惟是子阳公之政事日下扵民门庭无私谒左右无私人则予所目见为有徴也子濯孺子曰尹公之他端人也其取友必端矣人欲知希贤吾当以此论之送章三益之龙泉序古之人有行则歌诗以送之其来逺矣故烝民所以饯山甫崧髙所以赠申伯皆褒述其徳行以勉进其勲业非若后世伤离悼别留连杯酒以摅其儿女子之情态也栝旧多贤士大夫今扵章君之行必有所启沃振励不为无益告矣是诗之编庸可忽㢤章君佐石末公拯临海之穷民敉宁海之狂㓂镇守寳定招抚松阳遂昌咸有成效功髙而不言心劳而不辞有徳行者固如是㢤今君又奉石末公之龙泉夫龙泉章君之桑梓里也徃岁石末公以孤军破贼扬威福建章君实与有力今此行也将箪食壸浆之塞道左垂发戴白之满车下章君将日不暇给而分府可以无西顾之忧矣章君勉㢤大丈夫生长草茅当平世不务进及遇变故则挺身以为国寄一方赤子命不亦伟㢤勉㢤章君昔者王司空温河阳皆自藩幕逹于王朝垂名竹帛矧今天下多故章君巳试有効者㢤吾见勲业自此升矣扵是乎言赠陈伯光诗序陈君伯光以医名于栝者也栝故多良医而伯光为能世其祖父业传有之曰医不三世不服其药盖其传之也逺而试之也详其可信而无惑也宜矣徃岁伯光徴予文予时迫戎事不克应所请今至栝伯光又来予乃问之曰昔者神农肇尝草木䖝鱼玉石酌其酸苦辛醎以辨燥寒温披陈其性情表章其好悪定为君臣佐使秩以九等命之曰药黄帝岐伯着为经书难疑荅问以闸神用医之为教不亦大彰明矣乎岐伯既没则有若越人华佗淳于意张仲景孙思邈之流莫不䏻簸弄化机窃用五材出没鬼神造法立方转移隂阳皆可以血气朽骨生色腐肉制人命扵掌上何昔有而今无耶伯光愀然叹曰君何莫之思也人亦有言情随习迁事与时殊昔之为术者早夜以谋道故道成而功日彰今之为术者早夜以谋食故智昏而道与穷若是非一日矣且夫三才一理治道无二天地将病祲祥豫形人身将病气色先征病之将至其㡬乃萌防㣲遏㡬百病不生㡬动形见力倍功半知及此者其神人乎医乎医乎尧舜之为天下亦不外矣乎宜其昔有而今亡也予甚韪其言因序而継以诗曰岐跗不世出人病莫䏻治伊周不世出国病莫能医岂无龙宫方可以完支离桓侯彊自用扁鹊乃见疑去去仙都山中有木与芝服食炼精魄海上从安期季山甫文集序季君山甫文集若干卷体格严正文词典雅真可以式后学传来世不可磨㓕者也予与山甫生同郡自少相友善山甫实长予九岁其学问才识非予所能及也而予以年少忝科第山甫乃屡试不偶庸非时命也耶予自丙子之岁宦㳺他方山甫亦出典文学外邑不相见者垂二十年是时诸公方留意举业未暇及古文也乃今年复㑹于栝而获覩山甫所为诗文铭记论賛序説莫不彬彬济济方驾古人下视塲屋组缀之文不啻如麒麟鳯皇之扵鷃雀鼢䑕也盖其学问之功益勤而真积之力愈乆如水有源而流长如木有根而枝蕃乌得以浅近窥测之㢤呜唿峄阳之桐泗濵之石排风霜而啮涛浪不知其㡬年矣然后縆之以丝䋲度之以规矩登之清庙则可以交于上下神示天将成其材必先苦之理则然也昔人有以木鑚穿石槃者昼夜不巳卒得丹以为僊今山甫年愈加而志愈谦学愈不倦宜其业日隆而名日着也人之言曰谁谓华髙企其齐而后之来者其尚以山甫为法焉项伯髙诗序言生于心而发为声诗则其声之成章者也故世有治乱而声有哀乐相随以变皆出乎自然非有能彊之者是故春禽之音悦以豫秋䖝之音悽以切物之无情者然也而况扵人㢤予少时读杜少陵诗颇恠其多忧愁怨抑之气而説者谓其遭时之乱而以其怨恨悲愁发为言辞乌得而和且乐也然而闻见异情犹未能尽喻焉比五六年来兵戈迭起民物凋耗伤心满目毎一形言则不自觉其悽怆愤惋虽欲止之而不可然后知少陵之发于性情真不得巳而予所恠者不异夏䖝之凝氷矣故今观项君之集而深有感焉项君与予生同郡而年少长观其诗则冲澹而和平逍遥而闲暇似有乐而无忧者何耶呜唿当项君作诗时王泽旁流海岳奠乂项君虽不用于世而得以放意林泉耕田钓水无所维系扵此时也发为言词又乌得而不和且乐也夫以项君之文学而不得扬历䑓阁黼黻太平此人情之所不足也而项君不然抱志䖏幽丼寂寞而无怨项君亦贤矣㢤贤不获用世而亦不果扵忘世吾又不知项君近日所作复能不悽怆愤惋而长为和平闲暇乎否也感极而思故序而问之吕周臣诗集序仲尼有言曰饱食终日无所用心难矣㢤夫以人心之出入无时苟不至于圣人不惑之地则不有以收系而拘止之鲜不飘揺汗漫而无所不之矣故以愽奕为贤乎巳厥㫖微㢤吕君周臣由吏员累月日至九品家居以待选则杜门而作诗有咏史一百首题咏杂花二百有余首皆意足而语到予尝见今世之从事于公门者进则慕权利以相夸退则交结势要谈官府是非勾引俗事以致人之慕巳以肥其家未有䏻兀兀独䖏而留心文墨若周臣者也周臣以通济之才沉下僚而无怨筚门陋巷为诗歌以自适且不刻琢以求衒盖有得扵寡欲养心之道者予故喜而为之序焉送宋仲珩还金华序易不云乎有子考无咎庚子之岁予与金华宋先生俱来京师时上渡江未乆浙东方归附先生与予及予同乡叶景渊章三益同居孔子庙学惟日相与谈咲虽俱不念家而予三人者亦皆不䏻无芥于心惟先生㤗然耳日与文彦士相从㳺不倦人咸异焉时先生有子二人长曰瓉字仲圭次曰璲字仲珩皆克家盖夙以家事付二子乆矣故先生得以优㳺授道于浦江郑氏之义门至今又十有五年矣去年秋七月予自家重赴京先生时为翰林侍读学士执手相盻睐喜溢眉目先生长予一岁予湏髪巳白过太半齿落什三四左手顽不掉耳瞶足踸踔不䏻趋而先生鬓须黒唇齿朱贝颜渥丹歩履坦坦不落朝班后晨起戴星入国史舘握笔写细字如青蝇头日数千且仆仆走承召命暮归作诗文四五少不下二三先生素儒家无赢僮仆在京寓旧城去公舘弥十有五里惟次子璲偕一驺者从夫人又病在寓璲来徃省视父母且奉母粥药不遑朝夕今年春长子瓉遣二孙自金华来夫人病亦愈扵是先生以事命璲暂还故里而在朝群公大夫士咸赋诗饯璲望其即还则璲之能善事其父执善交其朋友者可见鸣唿若先生可谓有子无咎者矣宜其老而愈康且乐也璲又工楷篆隷草书赋诗属文皆足以纉承家业故扵其行序以送之且継以诗曰条风东来灵雨从之之子于迈何以送之灵雨蒙蒙沾彼原隰送子于郊为子伫立有鸣者鸠在彼苞桑习习其风载吹我裳维桐之华亦炫于野悠悠行子亦驻其马维水东流维日西驰春言顾之靡靡其思维日西驰载昏载朝维水东流以汐以潮芃芃者麦维其黄矣心之思矣维其长矣赠子以诗酌子以酒晤言何其伊迩匪乆送黄叔旸归金华觐省序孟子言君子有三乐以父母俱存兄弟无故为乐之大岂不以是为系乎天人人之所愿欲而不可得者㢤夫孝子之欲显父母心无穷也显父母之道无过乎立身杨名而鲜有能及其父母之目见是故君子之急扵仕者良有由也且父母之鞠子亦孰不望其能立功立事超乎群伦之上以光大其祖宗之门户也㢤故扵其𥘉生也桑蓬矢以射四方不呴呴乎为老妇之慈以娇之扵膝下也天下之为父母者亦孰无是心㢤而当其生存之时获见其显者盖十百之中不能二三信乎其系乎天而不由乎人也爲人子而知爱其父母则其中心爲何如㢤是故孳孳汲汲不遑自巳仰驰光而兴慕俯逝水而长懐当此之时将奚爲而可㢤金华黄生以明经举扵乡就试浙江行省贡于春官时年二十有二是岁上閲天下贡士率多年少虑其未熟扵世故例廪之国学使习闻朝廷律令练逹治政然后授之职俾勿壊以殖天下之良才扵是生亦与焉其明年翰林学士宋公濂奉命纂脩实録生以工书服劳史舘又善扵所事事竣受命伴读齐府其年冬十有一月给假还金华觐省父母基与生俱浙东人故翰林群大夫士赋诗送其行而属其序扵基夫生曷啻扵父母俱存兄弟无故而巳㢤且又有祖母在学日进以充其身又际盛代事圣主受命侍从哲王出入禁闼此人人之所瞻望而不敢觊者生扵是乎兼之其爲乐不亦大㢤基既爲之序而継以诗且有深望扵生惟兾其服膺乎不愧不怍之训以接迹扵古昔圣贤而后巳也呜唿生其勉乎㢤诗曰潜阳回地底暗泉发枯荄泽雉雊鷕鷕乳鸡鸣喈喈㳺子畏祁寒掩关坐如齐湿薪无熖四壁生凉飔青镫翳其光月华照阶苔及此送归人岂不动我懐赠诗慰缱绻俛仰空徘徊学古务成巳入官期显亲髙风吹秋木谁䏻不伤神皇恩重丘山有愿俾克伸北风送归舟江水清漪沦堂上綵衣舞堂前谖草春羽觞澄芳醴鹤髪映丹脣服膺移忠训布武追古人脩名着青简山岳同嶙峋苏平仲文集序文以理为主而气以摅之理不明为虚文气不足则理无所驾文之盛衰实关时之㤗否是故先王以诗观民风而知其国之兴废岂苟然㢤文与诗同生扵人心体制虽殊而其造意出辞规矩绳墨固无异也唐虞三代之文诚扵中而形为言不矫揉以为工不虚声而强聒也故理明而气昌玩其辞想其人盖莫非圣贤之徒知徳而闻道者也而况又经孔子之删定乎汉兴一扫衰周之文敝而返诸朴豊沛之歌雄伟不餙移风昜尚之机实肇扵此而髙祖文帝制诏天下咸用简直扵是仪秦鞅斯县河之口至此㡬杜是故贾䟽董䇿韦传之诗皆妥帖不诡语不惊人而意自至由其理明而气足以摅之也周之下享国延祚汉为最乆盖可识矣武帝英雄之才气盖宇宙而司马相如又以夸逞之文侈之以启其夜郞笻筰通天桂舘㤗山梁甫之役与秦始皇帝无异致勤持斧之使封富民之侯下轮䑓之诏然后仅克有终文不主理之害一至扵斯不亦甚㢤相如既没人犹尚之故扬子云用是见知成帝然而汉家朴厚之尚巳成其根未尝㧞也故赵充国将也有屯田之奏刘更生宗室子也有封事之言徃复𨳩陈周旋辨析诚意恳至理明辞逹气畅而舒非汲汲以鸿生硕儒争名当代者所能及也岂非习尚有源而得之扵自然乎呜唿此西汉之文所以为盛国祚絶而复续如元气之不壊而干坤不死也后之人论不及此而以相如子云为称首不亦悲㢤东汉班孟坚之外虽无超世之文要亦不改故尚故亦不失西京旧物下逮魏晋降及于隋驳杂不一而其大㮣惟日趋于绮靡而巳是故非惟国祚不长而声教所𬒳亦不能薄四海观国风者盍扵是乎求之㢤継汉而有九有享国延祚最乆者唐也故其诗文有陈子昻而継以李杜有韩退之而和以柳扵是唐不譲汉则此数公之力也継唐者宋而有欧苏曽王出焉其文与诗追汉唐矣而周程张氏之徒又大阐明道理于是高者上窥三代而汉唐若有歉焉故以宋之威武较之汉唐弗侔也而七帝相承治化不减汉唐者抑亦天运之使然与是故气昌而国昌由文以见之也元承宋统子孙相传仅逾百载而有刘许姚吴虞黄范掲之俦有诗有文皆可垂后者由其土宇之最广也今我国家之兴圡宇之大上轶汉唐与宋而尽有元之幅员夫何髙文宏辞未之多见良由混一之未逺也金华苏平仲起国子学录迁翰林编脩以其所为诗文示予予得以谛观之见其辞逹而义粹识不凢而意不诡盖明扵理而昌扵气者也与之㳺知其勤而敏不自足其所巳䏻且年方将而未艾也知其他日必以文名扵盛代耀扵前而光扵后也故为之叙而举昔人之大以期之送谢教授序士有急扵用世者非苟为利禄计也少而学壮而欲行之不得一命则抱材而无所施古之人皇皇焉出彊必戴质夫岂苟而然㢤今之由学校掌出内为儒官循次待用至得官教授亦难矣教授名九品职而不得与民事故谓之冷官繇是以逹于县府然后得行其所志壮日去而老及之矣如之何其不皇皇也谢君仲连教授于杭期未及三年计余月无所用即飞书趣代至则长揖出门外若驰峻坂就平陆若苍鹰脱鞲绦而乘长风也夫以仲连之才固冝取科第以早施其用乃屡试而不偶卒就学官以进抑天将多其所历以大其成乎岂人之行止各有其途而系乎数者也譬之顺流江河以入海其行有遅速及其造则一耳天门洞开多士辐辏有志扵用世者维其时矣故扵君之行序以壮之送钱士䏻之建昌知州序徃时予与钱君士能同日辟掾江西行省故其交为最厚岁余士能与幕官论事不合拂衣去未㡬余亦以朽钝辞归不得见者九年矣乃今年十月遇于杭予以从仕郎为儒学副提举又以疾谢事而士能以奉议大夫为建昌知州方之官大夫士之工词章者咸赋诗以为饯俾予序焉夫士能与予同以职官充簿书役又同以事辞其出䖏甚类而九年之间相去越五等何县絶耶今既见而喜喜而思语故旧则悽以悲又自庆其相逢于未老而俱无恙也夫物之生患不得其所性射于处于曽崕而藏莨茂于陂池不以所不愿昜其所愿今士能以长才方为世用而余之朽且钝愈加扵昔日天将全之俾各获其志则一进而一止岂不俱洋洋也㢤勉㢤士䏻知者劳之愚者安之予亦有頼扵君矣送顺师住持瑞巖寺序予尝闻浮屠氏言大秽迹金刚事云佛既涅槃西方西方之鬼谓佛巳寂㓕天下不复有佛佛弟子无足畏因悉起为佛之法且大壊佛遂化其身为金刚蓝色凿齿出入无有中咋群鬼食饮其肉血鬼乃大惕请命愿改过为佛弟子佛法由是不壊今其呪语犹存所谓大秽迹金刚是也予旧闻人言佛以慈悲为道䏻开闇瞢㧞死苦转悪为善闻见患难无不救今又闻佛能以武勐服魔鬼圣人曰仁者必有勇岂不信㢤辛卯之岁盗贼起四方明年予奉省佐戎浙东闻永嘉有横舟和尚善用矛㦸弓弩刀剑戈槊挝挺通曲制官道主用之法因礼致于台时天宁寺住持舜田方宣力扞城蚤夜不忘㓕贼见则大喜举以主其仙居三学寺又明年方氏纳欵请降凢以兵事进者措弗用而有司敬和尚之徳能复以其教举爲瑞巖寺长老瑞巖之僧徒闻和尚名亦大喜将行请予言予惧世之惽者不知佛之有勇而惑爲佛法者之不当䆒武事故爲道大秽迹金刚以发其蒙焉喜雨诗序同知副都元帅石末公再镇栝之明年威行惠敷姦暴日铄其夏五月禾黍既艺天乃不雨民大忧惧公遂致斋沐梼于丽山之祠得雨未沛越翌日命道士设醮于玄妙观是日大雨明日又雨又明日乃大雨至夜分民大喜皆拜公贶予时奉省在栝目覩其事因喜而爲诗以歌大夫君子咸属和焉季君山甫裒而集之又俾予序其故惟公之功在栝甚大而扵此见公之心焉书曰惟徳动天又曰至诚感神矧兹有苗戡乱致治兆在是矣能无喜乎唱和集序古人有言曰君子居庙堂则忧其民䖏江湖则忧其君夫人之有心不䏻如土瓦木石之瑰然也禹思天下有溺者由巳溺之稷思天下有饥者由巳饥之伊尹思天下有一夫之不获则心愧耻若挞于市是皆以天下为巳忧而卒遂其志故见诸行事而不形扵言若其发而为歌诗流而为咏叹则必其所有沉埋抑挫欎不得展故假是以摅其懐岂得巳㢤是故文王有拘幽之操孔子有将归之引圣人不䏻免也故曰在心为志发言为诗先王採而陈之以观民风逹下情其所系者不小矣故祭公谋父赋祈招以感穆王穆王早寤焉周室頼以不坏诗之力也是故家父之诵寺人之章仲尼咸取焉纵不能救当时之失而亦可以垂戒警于后世夫岂徒㢤故室一女子也倚楹而歗忧动鲁国而况扵委质为臣者㢤予至正十六年以承省与元帅石末公谋栝㓂因为诗相徃来凡有所感輙形诸篇虽不得逹诸大廷以讹君子之心而亦岂敢以䟽逺自外而忘君臣之情义也㢤昔者屈原去楚离骚乃作千载之下诵其辞而不恻然者人不知其忠也覧者幸无诮焉万一得附瞽师之口以感上听则亦岂爲无𥙷㢤灵棋经觧序昔者圣人作易以前民用灵棋象易而作也易道奥而难知故作灵棋以象之灵棋之象虽不足以尽易之藴然非精扵易者又焉䏻爲灵棋之辞也㢤灵棋之式以三爲经四爲纬三以上爲天中爲人下爲地上爲君中爲臣下爲民四以一爲少阳三爲太阳二爲少隂四爲老隂少阳与小隂爲耦而太阳与太隂爲敌得耦而悦得敌而争其常也或失其道而耦反爲仇或得其行而敌反爲用其变也阳多则道同而相助隂多则志异而相乖君子小人之分也隂阳送用体有不同而名随之异变易之道也易之取象曰车曰马曰桷曰矢曰鬼曰狐之类推而逹之天下之物无不该矣曰马矣而又化爲龙曰水矣而又以爲云变易之义也非通天下之赜者不识也故曰灵棋象易而作也非精扵易者不䏻也予每喜其占之验而病觧之者不识作者之㫖而以世之卜师之语配之故爲申其意而爲之言若夫以爲黄石公之授张子房之受则传无其文史无其实不敢从而附㑹之也宋景濂学士文集序太史公宋濂先生金华潜溪人也其字为景濂五岁能诗九岁善属文当时号为神童若经若史若子集无不徧览辄䏻记忆年未弱冠文名播扵遐迩至正中词林群公奏为国史编脩力辞不起大明皇帝㝎鼎建业丞相李韩公以名闻即日遣使者奉书币聘致之俾提举江南儒学授皇太子经擢居记注之职㑹有诏繤脩元史东南名士一时皆集复命充总裁官书成入翰林为学士海内求文者项背相望碑版之镌照耀乎四方髙丽日本安南之使毎朝贡京师皆问安否且以重价购其潜溪集以归至有重刻以为楷式者儒林清议佥谓开国词臣当推为文章之首诚无间言也先生之着述多至百余卷虽入梓者巳乆其门人刘刚复请基撷其精深别成一编庻几便扵诵习且徴言序之昔者楚国大司徒欧阳文公玄賛公之文曰先生天分至髙极天下之书无不尽读以其所藴大肆厥辞其气韵沉雄如淮隂出师百戦百胜志不少慑其神思飘逸如列子御风飘然褰举不沾尘土其词调清雅如殷卣周彛龙纹漫㓕古意独存其态度多变如晴跻终南衆驺前陈应接不暇非才具衆长识迈千古安能与扵此鸣唿文公之言至矣尽矣设使基有所品评其能加毫末扵是㢤今用备抄冠扵篇端而幷系先生出处之大略使读者有所考焉先生赴召时基与丽水叶公琛龙泉章君溢实同行叶君出知南昌府以殁章君官至御史中丞亦以夀终今幸存者惟基与先生耳然皆頺然日就衰朽尚可咈刚之所请而不加之意乎虽然先生之文其传世央矣基亦何能与力扵其间㢤文粹十卷而诗居其一云太师诚意伯刘文成公集卷之五终太师诚意伯刘文成公集诚意伯刘文成公文集卷第六太师诚意伯刘文成公集卷之六后学䴡水何镗编校记季氏湖山义塾记青田之山其上四十里有泉滙而爲潭繇潭入谷十有五里是爲高湖之源其上多竒峯絶巚大木之所盘蔚献竒纳秀故士多俊彦室常殷阜季氏其一也有名谦字伯益者好学尚义故其家日𥙿廼谓其人曰人孰不爱其子孙而不知所以爱之者今有良田美宅绵亘阡陌堆金积帛充斥梁栋自以爲用之不竭享之无穷也一旦光销影铄而无纎芥之留者何耶骄滛生于富溢而纵欲败度之子常由不寤前人成败之迹而自视侈然大也及其颠连困厄于垂老之际彷徨无所容其身虽欲效织蒲𥙷履以食其余年且不可得若是者虽其人之不肖抑亦其父兄处之不得其道也今予幸借先人余业以自免于冻馁未尝不惴惴于吾身况能保于其子孙故愿制产以建读书之所延名儒爲师以训子弟以及族婣之人咸知所学大则脩身齐家以用于时小亦不失爲乡里之善士不亦可乎廼筑于其居之侧以爲堂中设孔子像旁列斋舎翼以廊庑缭以周垣买田若干亩以给师弟子之食萃其族之子弟悉入学于是襟佩衣裳肃肃有容弦诵之音蔼蔼旁逹入其乡者莫不感叹而慕恱也呜唿若季氏者真知爱其子孙哉由是逹于一乡一邑以播于天下使人人闻而效其所爲则将见比屋皆爲贤士大夫而愚不肖者寡矣邑人洪应求道其事于予且请爲之记予旣乐乡里之善人而又嘉洪生之乐道人善也故喜而书之至正十年庚寅夏五月记尚友斋记尚友斋者赵郡吴以时之所居室也尚友之云出自孟子其义则习章句者能言之矣而以时之取以名其室抑必有其故哉曽子曰君子以友辅仁天下之大伦五友居其一人不可以无友也孔子曰母友不如巳者以时抱英俊之才勤学而好问直谅而多闻天下之士如以时者不多矣而又求友以自益其不如以时者以时弗与友也则必求胜以时者而友之则不尚论古人而徒求于今取诸我则善柔便侫可以丼人心而蛊予智取诸人或得乡原焉其爲损也不少夫何爲而不惧哉凡物之相从必以类气之所感不召而集故豊山之钟得霜而鸣阳燧之火见日而烜是故文王作而伯夷太公归阖闾起而子胥孙武至魏文侯爲君而卜子夏田子方段干木之徒出焉人而尚友天下之友以类来矣犹以爲未足则必尚论古之人古之人有颜渊者得一善则服膺而勿失我则以之脩吾德有季路者人告之以过则喜我则以之去吾慝有成汤者与人不求备检身若不及我则以之处巳而接物也夫如是其庶几哉呜唿天下未尝无善士也孔子曰十室之邑必有忠信而况于天下也哉一人之身未甞无一善也屈子曰尺有所短寸有所长而况于一鄕一国也哉诗曰他山之石可以攻玉孔子曰三人行必有我师焉朂哉以时无徒嘐嘐然曰古之人古之人也友梅轩记臯亭之山有隐者焉以友梅字其轩环其居皆梅也或曰友者人伦之名也君子以友辅仁人求其友必于人焉可也梅卉木也人得而友之乎生于世爲人焉舎斯人弗友而卉木乎取之斯人也不旣恠矣乎刘子曰否彼固有所激而云也夫彼所谓隐者也不同乎人而隐彼固自絶于世之人而卉木之爲徒也彼固以斯世爲不足乎巳而隐以爲高彼固谓人不足与友而卉木良我友也彼诚有所激哉世之如管鲍者希矣刺于谷风嗟于桒柔膑于㳙卖于寄累于灌夫蝇营狗苟于拜尘之人友之而不爲损者鲜矣哉人不可以无友彼将何所取哉梅卉木也有歳寒之操焉取诸人弗得矣舎卉木何取哉且此物非徒取也凌霜雪而独秀守洁白而不汚人而象之亦可以爲人矣昔人有揖怒蛙而勇士至气类以感之直谅多闻之友不逺千里来矣然则斯人也弗恠矣隐者闻之曰子知予请书之遂书以记于轩隐者王其姓昶其名记之者栝苍刘基也海宁应氏墓菴记至正辛卯冬十有一月予旣铭应君和卿之墓矣其子元亨又以贾希贤之书来请曰元亨之先人隠居于郷不求闻于公卿先生不遗草莱而赐之铭今死者巳即安于土中谨筑于其傍爲间十有二买田以供祭祀爲亩十有九惧来者之弗获承也心窃悼焉先生幸不遗予愿卒记之惟古建国民以族塟其域中之室墓大夫守之自周爲秦法废乆矣室其墓而置守焉孝子之良心也斯可以记遂爲之词曰维海寕以州隷杭面山负山厥土广斥涂泥民质以良有乡长平里曰皇冈应氏居之世载德以昌弗竞弗求惟田惟桑教子弟以书炳炳琅琅肃肃跄跄以不愆于义方不诡其逢而守其常乃耆乃康戴玄履黄七十有八年皡皡洋洋游葛天而泳陶唐有子克承既妥厥灵以固乃藏继斯述斯有跻勿颠以赫以扬其墓伊何树之以杨其室伊何玄楹垩墻象设有严诃禁不祥伐石镌辞以识歳年子子孙孙以永不忘杭州实菴和尚福严寺记杭州属县曰仁和县北三十里有溪焉曰义谿故宋嘉定中有姓陈氏名逈者庐于溪上好清凈不偶于流俗遂舍身为浮屠名其庐曰福严有弟子二人曰如春明皓江南旣平之明年始赐院额旣而逈与春俱卒卒后皓爲僧司都纲领敎门事乃以其衣食之余贸民田广其院皇庆二年冬朝廷赐额爲福严寺命其徒以甲乙相授受㤗定乙丑皓始建佛阁阁成而皓卒皓有弟子三人曰崇实崇志崇行实继皓卒崇志始刻于优昙花于阁志卒崇行始新僧堂后至元庚辰乃建大雄寳殿壬午搆圆通殿甲申作库院丙戌新作山门廊庑钟楼轩厅丈室塔院期堂以及庖湢圊溷无不备具于是舡有坊工有室松门石径缭绕纡欝丹垩金碧日闪月映朗朗如也奕奕如也盖自逈师至行积勤累劳五六传而始就可谓难矣非继志者之得其人能如是乎至正辛卯寺成将树碑求文以志其所自介杭人之识予者以请予时卧病江浒介以逺弗逹而倩于人爲文假予名归于师师览其言词大鄙陋弗称心甚不怿而不知其果爲予作与否业巳请不欲易也将勒石命禇奂书之奂尝从予校文棘闱中颇知予力办其妄乃与师偕诣余求真文予时巳具舟将归仓卒不克就㑹饶信告急声汹汹予狼狈上道遂不能记明年予以事至杭师闻即来犹礲石待予言呜唿予之言何足爲世重轻至有伪爲之者而师之求必于予旷岁月以俟之愈乆而志愈固使余不幸死于道路又未知斯石树耶否耶浮屠氏之学予不及知而师之坚忍不二则于是乎见矣师号实菴皓师号东巖记之者括苍刘基而书之者武林禇奂也饮泉亭记昔司马氏有㢘臣焉曰吴君隐之出刺广州过贪泉而饮之赋诗曰古人云此水一㰱懐千金试使夷齐饮终当不易心其后隐之卒以㢘终其身而后世之称㢘者亦必曰吴刺史焉有元宪副吴君爲广西时名其亭曰饮泉慕刺史也而宪副之㢘卒与刺史相先后至正十四年宪副之孙以时以故徴士亰兆杜君伯原所书饮泉亭三字徴予言予旧见昔人论刺史饮泉事或病其爲矫心甚不以为然夫君子以身立教有可以植正道遏邪说正人心扬公论皆当见而为之又何可病而讥之哉人命之脩短系乎天不可以力争也而行事之否臧由乎巳人心之贪与㢘自我作之岂外物所能易哉向使有泉焉曰饮之者死我乃奋其不畏之气冒而饮之死非我能夺也而容有死之理而疆饮焉是矫也是无益而沽名也则君子病而不爲之矣大丈夫之心仁以充之礼以立之驱之以刀剑而不为不义屈临之以汤火而不为不义动夫岂一勺之水所能幻而移哉人之好利与好名皆蛊于物者也有一焉则其守不固而物得以移之矣若刺史吾知其决非矫以沽名者也惟其知道明而自信笃也故饮之以示人使人知贪㢘之由乎内而不假乎外使外好名而内贪浊者不得以借口而分其罪夫是之谓植正道遏邪说正人心扬公论真足以启愚而立懦其功不在伯夷叔齐下矣番禺在岭峤外去天子最逺故吏于其地者得以逞其贪贪相承习爲故民无所归咎而以泉当之怨而激者之云也刺史此行非惟峤外之民始获沾天子之惠而泉亦得以雪其冤夫民天民也泉天物也一刺史得其人而民与物皆受其赐呜唿伟哉以时尚气节敢直言见贪夫疾之如雠故凡有禄位者多不与相得予甚敬其有祖风也是为记逰云门记语东南山水之美者莫不曰㑹稽岂其他无山水哉多于山则深沈杳絶使人悽而寂寥多于水则旷漾浩汗使人望洋而靡漫独㑹稽为得其中虽有层峦复冈而无梯磴攀陟之劳大湖长谿而无激冲漂覆之虞于是适意逰赏者莫不乐徃而忘疲焉曩余行江浙间闻㑹稽有云门若耶之胜思一逰不可得甲午之歳始至越以事弗克逰明年春天台朱伯言自淅西来乃与东平李子庚㑹稽富好礼开元寺僧玄中偕徃逰则知所谓云门若耶果不谬于所闻于是慨然有留连徘徊之意而人事不偶不能如其愿遂自广孝寺度岭至法华山而归至于普济明觉诸寺名山古迹多不得一寓目而余之兴终未巳也其年六月乃复与灵峯奎上人徃颇得观所未历而向时同逰之人俱不在焉予毎恠古人于欢㑹之际輙兴悲感于此观之良非过矣昔唐柳先生謪居岭外日与賔客为山水之逰凡其所至一丘一莫不有记夫岭外黄茆苦竹之地有一可取犹必表而出之而况于云门若耶以山水名于天下者哉惜余之荒陋不足以发扬之也虽然岭外之地各擅一奇而不能皆譬之于人取其长不求其全故陈文子取其清令尹子文取其忠臧武仲取其智尾生取其信务光卞随取其㢘孟责夏育取其力庆忌专诸北宫黝之徒取其勇如斯而巳矣若夫云门若耶则又不可以与此同条而共贯也故但记其足之所至目之所及聊以志歳月云若其昔㳺之地则伯言巳记之不重述也出越城至平水记舟出越城东南入镜湖四里许为贺监宅宅今为景福寺又东南行二里许为夏后陵陵旁为南镇祠又东可二里入樵风径东汉郑巨君采薪之所也径上有石帆山状如张帆又折而西南行二里为阳明洞天其中有峯状如伞名曰石之峯其东为石旗秦皇酒瓮在焉又南入若耶之溪循宛委玉笥泝流三里至昌源有故宋废陵盖理宗上皇之所葬也其上有山状如香炉名曰香炉之峯入南可四里曰铸浦是为赤堇之山其东山曰日铸有铅钖多美茶又南行六七里泊于云峯之下曰平水市即唐元㣲之所谓草市也其地居镜湖上㳺群小水至此入湖于是始通舟檝故竹木薪炭凡货物之产于山者皆于是乎㑹以输于城府故其市为甚盛开元寺僧有菴在市中是为机上人祖故上人邀宿其所菴侧有小轩俯耶溪而山自秦望之阳分趋云门北下者至此而止其南自舜田陶山刺浮若耶东下者则皆在其外历歴可数诸檐楹间故虽居市中而不黩首春水涸舟不得深入登岸行一里余乃至坐乆觉清爽机上人因请名其轩莫能定比至法华山伯言好礼乃议其名曰溪麓以其在溪之上山之足也且俾予为记乃明日入城府俗事又至思遂遏至于今今予来时机上人爲育王书记适自四明归复送予至菴所时雨新霁舟直抵桥下予出城前一日友人招饮大醉明日入舟比登岸且醉不能醒乃卧溪麓轩中明日机上人辞还育王予独至灵峯㝷奎上人时至正十五年六月二十二日也机上人即开元寺僧圆中也活水源记灵峯之山其上曰金鸡之峯其草多竹其木多枫槠多松其鸟多竹鸡其状如鸡而小有文采善鸣寺居山中山四面环之其前山曰陶山华阳外史弘景之所隐居其东南山曰日铸之峯欧冶子之所铸剑也寺之后薄崖石有阁曰松风阁奎上人居之有泉焉其始出石鏬涓涓然冬温而夏寒浸为小渠冬夏不枯乃溢而西南流乃伏行沙土中旁出为四小池东至山麓潴为大池又东注于若耶之谿又东北入于湖其初为渠时深不踰尺而澄彻可鉴俯视则崖上松竹华木皆在水底故秘书卿白野公恒来㳺终日坐水傍名之曰活水源其中有石蠏大如钱有小鰿鱼色正黒居石穴中有水䑕常来食之其草多水松菖蒲有鸟大如鸜鹆黒色而赤觜恒鸣其上其音如竹鸡而滑有二嵴令恒从竹中下立石上浴饮毕鸣而去予早春来时方甚寒诸水族皆隠不出至是悉出又有虫四五枚皆大如小指状如半莲子终日旋转行水面日照其背色若紫水晶不知其何䖝也予旣爱兹水之清又爱其出之不穷而能使群动咸来依有君子之德焉上人又曰属歳旱时水所出能漑田数十亩则其泽又能及物宜乎白野公之深爱之也自灵峯适深君过普济寺清逺楼记出灵峯狥溪而上至云门近十里取道禾黍中二三里为普济寺外视甚峻絶若无所容陟石径数十歩忽平广而寺始见入其中则松栢幽茂径路窈窅似不在人间世问之则晋时鸿明禅师讲经之所将军何充常诣听讲有何㣧读书之室故又谓之何山寺寺西庑有楼焉其扁曰清远昔剏之者云峯和尚而今居之者砥上人也客至上人邀客坐楼上日色方甚炽上人出茶瓜酒食延客开戸左右跳则陶山刺浮柯公秦望紫霞诸山皆在眼㡳有泉出竹根流入于楼下其声琅琅然又有白石冈在楼外其石色皆白如玉上人见客喜因请为诗诗成又求叙清逺之义子笑曰楼之名予与之也我安能知子意哉且盈目前皆山水也我不知其孰为淸孰为逺也今夫天清而望逺无逺之弗见也及其云雨晦冥则所谓逺者安在哉请无求诸目而求诸心上人不应旣而跃然曰命之矣发普济过明觉寺至深居记是日未午巳大热砥上人固欲留客宿有来告曰浮休公待于其深居且甚乆予曰浮休公老人也不可使乆待虽热必速徃遂亟辞出上人持其酒追至寺门外亭上临池水坐更尽四五盃忽有云自西方飞来翳日奎上人拊掌曰可行矣乃登舆度何山岭上刺浮至明觉寺云去因相视大笑时日方悬天中气如炉炭乃皆坐松下石上俯视涧水风出松水间淅淅作凉意少项有僧出揖客乃偕上后山麓谒千歳和尚塔观洗骨池于东庑下盖当山之巅而有水能爲池虽大旱不干谓之灵迹或可信也而予特爱其前三涧自三方来皆㑹石壁下王与寺门对鹿头亀鹤之山隔涧水若拜其下而柯公陶山木禾鵞鼻诸峯咸外列如屏障故寺虽高不露人言天下名山水多为浮屠所佔岂虚语哉观览乆之乃降自前岭絶磵少憇道侧云𣸪自巖中上冉冉欲作雨趣行至深居道上凡三憇每行皆适当云起时以语浮休公浮休公亦大笑历观古人未有触热㳺者盖自奎上人与予始云深居精舎记深居精舎者云门广孝寺上人浮休公退居室也上人名允若字季蘅以文行闻于时贤士大夫无不与交号之曰若耶谿因其名而配以地也深居去云门十里而赢𥘉入谿口有竒石㧞起沙水中状如折柱其下者如伏兽其名曰钓台其石鏬皆有树自钓台泝谿入谿色湛碧两岸皆秔稻风过之其香菲菲然有三山鼎足列状如三狮子九墩错其间为九毬深居在三狮子中其背山曰柯公之山山上有潭潭中云有白亀有龙恒出作云雨歳旱祷輙应其右山曰化鹿之山亦曰鹿头相传葛稚川旣化为仙有木几亦化为鹿在此山其外山曰秦望其左山曰木禾木禾视群山为最髙其前山曰鵞鼻之峯其高与木禾等峯顶大石突起望之如鵞鼻大海在鵞鼻东北其上云有秦时碑今亡之矣鵞鼻北下小山曰望秦秦望在望秦北又北曰天柱曰玉笥又东北为阳明之山是为禹穴其下维湖予旣至深居与俘休公语极相得又爱其有美木隹水石花竹且静僻无妄人迹虽隆暑不汗因留八日出旣出而心恒思之松风阁记雨风露雷皆出乎天雨露有形物待以滋雷无形而有声惟风亦然风不能自为声附于物而有声非若雷之怒号訇磕于虚无之中也惟其附于物而为声故其声一随于物大小清浊可喜可愕悉随其物之形而生焉土石屃赑虽附之不能为声谷虚而大其声雄以厉水荡而柔其声汹以豗皆不得其中和使人骇胆而惊心故独于草木爲宜而草木之中叶之大者其声窒叶之藁者其声悲叶之柔者其声懦而不扬是故宜于风者莫如松盖松之爲物干挺而枝樛叶细而条长离竒而巃嵸潇洒而扶踈鬖髿而玲珑故风之过之不壅不激䟽通畅逹有自然之音故听之可以觧烦黩涤昏秽旷神怡情恬淡寂漻逍遥大空与造化逰宜乎适意山林之士乐之而不能违也金鸡之峯有三松焉不知其几百年矣㣲风拂之声如暗泉飒飒走石瀬稍大则如奏雅乐其大风至则如扬波涛又如振鼓隐隐有节奏方舟上人爲阁其下而名之曰松风之阁予尝过而止之洋洋乎若将留而忘归焉盖虽在山林而去人不逺夏不苦暑冬不酷寒观于松可以适吾目听于松可以适吾耳偃蹇而优㳺逍遥而相羊无外物以汨其心可以喜乐可以永日又何必濯颕水而以为髙登首阳而以为清也哉予四方之寓人也行止无所定而于是阁不能忘情故将与上人别而书此以为之记时至正十五年七月九日也松风阁记松风阁在金鸡峯下活水源上予今春始至留再宿皆值雨但闻波涛声彻昼夜未尽阅其妙也至是徃来止阁上凡十余日因得备悉其变态盖阁后之峯独高于群峯而松又在峯顶仰视如幢葆临头上当日正中时有风拂其枝如龙鳯翔舞离褷蜿蜒轇轕徘徊影落檐瓦间金碧相组绣观之者目为之明有声如吹埙箎如过雨又如水激崖石或如鐡马驰骤剑槊相磨戞忽又作草䖝鸣切切乍大乍小若逺若近莫可名状听之者耳为之聦予以问上人上人曰不知也我佛以清浄六尘为明心之本凡耳目之入皆虚妄耳予曰然则上人以是而名其阁何也上人笑曰偶然耳留阁上又三日乃归至正十五年七月二十三日记横碧楼记天下之佳山水所在有之自有天地以迄于今地不改作也或乆晦而始彰其有数乎抑亦繋于人也故兰亭显于晋盘谷显于唐乃与右军之记昌黎之序相为不朽物之遇也果有待于人哉㑹稽山隂之柯桥即古之柯亭也有寺曰灵秘有上人曰守基爱其山水之佳无譲于人所称者而惜其不能与东山云门并杨于时也乃相其南偏作楼焉出群室之上凭之而觌山之峙者苍然俯之而曯水之流者渊然或挺而隆或靡而驰如龙如虎如蛟如蛇如烟如云如蓝如苔如带如屏逺近髙低萦纡蔽亏举不逃于一览于是其地遂为甲观恨未有髙世之人爲发之也至正甲午用章师自浙西来过而竒之以其兼山水之美也山与水皆以碧为色故命其名曰横碧而俾予爲之记师今世之高人也予于是乎喜斯楼之遇自此始也予又闻柯亭有美竹可为笛风清月明登楼一吹可以来鳯凰惊蛰龙真竒事也上人能之乎吾将徃观焉孝友堂记堂曰孝友敦人伦也善父母为孝善兄弟曰友陶君恍仲及其子凯俱有孝友之行于是临川葛元哲请以孝友名其堂按书言君陈惟孝友于兄弟诗言张仲孝友是皆天子之大臣则不举其事业而以孝友称之盖以脩身齐家为治国平天下之本也故曰其为父子兄弟足法而后民法之孝友也者所谓懿德之首与陶君者台之临海人也旧为巨室生八年而母卒继母弗能爱及长娶吴氏相与谨事母母终不能容君乃与妻出居于外力勤苦织绩以为食朝夕入定省弗旷而父与继母自治其产业不使君与闻乆之家日匮父又且老继母所生弟妹皆无以具婚嫁君乃迎父及继母于巳养以其资为弟娶妇嫁其妹咸得所由是继母大感悔君益䖍门庭之内穆穆如也吴氏早䘮父其母沈无以养君亦迎养之以夀终于陶氏凯读书有文行为贫故恒出外以经学敎授弟子弟子自四方来从者甚衆故得以其束脩之入佐父治䘮塟供祭祀悉如礼上世墓域有夺于势家者咸赎而表之凯无他兄弟惟一妹适顾氏早卒凯爲育其子及女以成人如巳子故鄕党之称孝友莫不曰陶氏父子而士大夫又皆爲诗以歌咏之于是栝苍刘基旣叙其事𣸪爲之言曰诗不云乎天生烝民有物有则民之秉彛好是懿德夫孝友之在人心不求诸外而民鲜能者欲昏之也世教旣衰彛伦攸斁于是有借耰锄而德色取箕帚而谇语如贾子之云者况敢望其能奉不爱巳之继母于艰苦之余哉又敢望其施及于异产之弟妹哉若陶君者真可以当孝友之名矣乎方其家之富也见弃于亲丼逺身而不失于礼及其贫也弟妹无所託又竭力自任而不贻父母忧呜唿难哉若陶君可谓能尽孝友之道矣抑亦可谓能处人伦之变矣君陈张仲皆以孝友施于政而逹于天下陶君无其位不得流其泽于民而独行于家至其子又克类天将昌陶氏乎子类父孙类子绳绳焉而不絶能无昌乎善之有后天之道也凯字中立今之鄕贡乙科为永豊县教谕与余善是为记白云山舎记物之出于山惟云为神灵而士有类焉其发也如缕浩浩然盈天下士之逹而用于世者类之歛其色宻其迹忽然而生泯然而潜其形士之隐而不用于世者类之是故悠然而风行滃然而晦冥砉然而震霆蛟龙乗焉鬼神凭焉人皆骇之洩洩潏潏清凉炎热容容汁汁沛为膏泽人皆仰之神矣哉人莫得而窥也或冒于石或栖于木或起或伏扬㽔擢叶靡漫巖谷或隆或洼或舒或葩布濩交加旖旎纷拏拂水浮沙上腾为赮㸌乎成光蔚乎为章合散五色变化无极而士之文者类之夫旣类于人矣则人之好之宜也大章上人居天台之五峯命其室曰白云僧舎求予记夫天台南纪之名山也山以出云为神灵南纪之山以神灵称者莫天台若也云之所发所聚千态万状无不备有则不取夫青黄赤黒而独取其白者何耶山之阿涧之濵洋洋漠漠惟意之适云之䖏而未出者也上人方外之士无役世之志则惟澹而不华素而不杂者可以适吾情也今夫云人莫不见而鲜能知之惟日夕与䖏而于其动静有黙契者斯知之矣故触石而出肤寸而合不终朝而雨天下者云也其始也白而巳矣然则上人其知云哉不可以不记也于是乎记怡怡山堂记怡怡山堂者任君伯大兄弟别业之所也任君居越之萧山家世读书父母具庆年过七十而伯大亦年五十有余矣乃以其二亲之命预卜塟地于北干山之阳去郭四五里室其旁以爲逰息之地所谓怡怡山堂是也其爲堂也背负崇冈左廽右环衆木扶踈脩篁来风前迤平畴夏麦秋禾芁芁离离遥望越山矫若㳺龙带以长渠舟楫通焉汇以清池石泉洩焉听之泠泠如筑如琴赤鳞之鱼汜滥藻荇憇之沉沉泳之熈熈景与心融莫知其疲于是天清日明二老乃泛轻舟乗板舆从以诸孙斑裳綵衣徜徉乎其中不知其忘昏晨而乐以终永年也虽然此特其娯乎外者也人徒见伯大之以是奉其亲而亲诚恱之谓恱亲之道惟在是矣而不知伯大之兄弟友爱笃于心无间于家人之言以能称父母之所愿欲而父母无不恱矣又何俟于此哉伯大之子元与予善邀予㳺而请以名其堂吾故䆒其本而以怡怡山堂名之孔子曰兄弟怡怡诗曰兄弟旣翕和乐且湛宜尔室家乐尔妻孥孔子举而賛之曰父母其顺矣乎宜兄宜弟事亲之本也请以是而掲诸堂以示任氏之子孙俾知其祖父家法之所自而则之效之以世其德于无穷庻其不为无益而有助矣棣蕚轩记至正十四年春二月予以事至萧山过故人包与善留舎于其棣蕚之轩明日予还居越无何与善以书来言曰大同之先旧为山隂人今徙家萧山三世矣先人一身无兄弟而大同之兄弟五人先人因以棣蕚名其轩且卒遗命无负吾所以命名之意愿先生为我记之按棣蕚之义出自小雅周公不幸遭管蔡之变故作棠棣之诗极天下之人情以致儆于世之为兄弟者今包君之命其轩不亦逺哉夫兄弟一气之分也兄弟不亲乱之本也虽有家室将焉保之先王之教不行此义不明于人心乆矣血气之欲流为忿争箪食豆羹不能相譲由是干戈㝷于门庭闘䦧作于户牖然后手足化为豺狼而人道絶矣夫父母之生子无不愿其人人昌且炽也父母没而兄与弟不相容死者之目其不暝于地下矣包氏兄弟能无忘其先人取诗人之㫖而服膺焉去其所戒而敦其所劝使祖考慰于上而子孙法于下吾见其世泽之未艾而方隆也昔者汤以日新铭其盘武王以敬义书其几杖器用朝夕见之以启其心廸其德学圣人者师焉然则兹轩之扁当无愧于古人矣吾子朂哉鱼乐轩记至正癸巳番阳程邦民以进士授官判绍兴之余姚州明年春奉府檄至郡理钞法及赈济事寓永福寺之东轩东轩者上人善启之所居也其广不盈丈而清明不烦有榻可息有花木竹石可翫轩之前甃瓦石为小池有鱼六七十头皆长五六寸赤鳞锦章出入藴藻中悠悠焉或沫或翔或吹而沤或施而涟与与焉不啻如䖏江湖而乗秋涛也程君观而恱之命其轩曰鱼乐之轩或难之曰诗不云乎鱼在于沼亦匪克乐今此无乃又迫于沼而非鱼之所乐乎程君曰吁果然哉子见其一而未见其二也夫恶忧患而乐无害凡物之同情也是故性迁于习习贯而乐生焉岂惟鱼哉野鸟之䖏笼中其始至也憧憧焉闻声而跃见动而愓如不能湏臾生也及其乆而驯也则虽举而之野纵之而不逸驱之而不去徘徊盘旋恐违其所离之则悲以鸣狂頋而疾赴焉于是笼其家而乐在是矣夫山野之优㳺岂不胜樊笼之局促哉彼旣习而躭之矣我局促而彼优㳺之矣又乌得不乐哉今夫洿泽之间数罟不禁缯罔如云鲛人蜑夫鼓檝生风獱獭鹙鸧鹜鹭成群利觜长骹没渊泉撇波涛无隐弗留鲲鲕登于庖厨鲰鱻殈于胎卵患害日至而无所避优㳺云乎哉则又曷若䖏此之为乐也难者无以应遂书以为记吾闻释氏好生而戒杀虽蚤蝨蚊蝎必思所以完之然则是鱼之得上人以为依宜其有乐而无忧矣飬志斋记事亲莫大于飬志孟子之言至矣华亭唐伯譲书而扁诸室盖将以朝夕观省而致孝于其父母属予言以记之夫孝百行之首也为人子而志于孝夫奚为而不淑哉孔门弟子以孝称于圣人而扬于天下后世者闵子曽子而巳游夏之徒则各有所亏缺而曽子亦不能以是传于子何耶甚哉孝之难也今世之飬亲者以饮食供奉为至足而不知戚其戚欣其欣至于违其情而不顾又乌知所谓飬志之云乎唐氏东之巨室也华亭在松江之濵胜地冠于浙右乌程之醸巨口细鳞之鱼秋菘春韮之菜芳菰精稻晨凫露鸡之臛所以适口充腹者无不有矣其爲室也东望三泖九峯之山西望具区山光水色逺近辉映翠霞晨飞玄鹤宵警松篁衆木花鸟靡曼所以娯耳悦目者无不备矣白发坐于堂上綵衣戯于庭下欲有与随所命欲有适仆夫版舆观望頥指不唿而集其斯所以称夫飬志之名矣虽然予之所求于唐君则有大于此者夫父母之爱其子心无穷也痛痒疾疢如巳受之否㤗荣辱忧喜钟焉可不念哉人知爱其身不爱其亲爲不孝而不知爱其亲不爱其身亦为不孝世固有尽心力以奉父母而不谨其身以䧟于刑辟者其于道又何如耶是故时言慎行由义履礼使父母之心不以我而劳尊贤友仁脩慝辩惑使父母之名不以我而汚和其兄弟亲其姻族睦其隣里乡黛使父母之泽流于子孙而不坠所谓飬志其庶几乎唐君勉之闵子曽子亦人也𥙿轩记㑹稽王元实于其居之傍作小室名之曰𥙿轩予旣为铭之矣而元实复请记焉夫𥙿者寛广之谓也今元实之室大不盈丈髙不踰仞庭不容栱杷之木径不通一马之足擳栉宻宻籓篱逼塞不见孔隙而谓之𥙿可乎盖人之𥙿在物而王子之𥙿在我人以物我𥙿也王子于我𥙿而不知物之𥙿不𥙿于是我𥙿而物从以𥙿其斯所以为𥙿乎今夫人忧思钟乎情好乐牵乎心我欲富也金谷珊瑚不为多西蜀铜山不为饶陶朱倚顿之积不为豊我欲贵也通侯牧守不为尊大车驷马不为荣万钟五鼎不为属厌我欲娯乐也食前方丈不为奢歌舞靡曼不为淫弋猎驰骋不为荒珎禽奇玩充斥亭舘不为侈䴡则必竭力以求之有所不获则食不丼寝不安若是虽履汗漫之野登穹窿之丘将无所容其身而可谓之𥙿乎而王子则不然饭一盂而饱酒一升而醉无求多于口腹而吾之心𥙿如也夏一絺而凉冬一裘而温无求多于衣服而吾之心𥙿如也诵吾诗读吾书适吾情则㳺足则息倦则卧无求多于盘乐玩好而吾之心𥙿如也足不践讼狱之庭耳不接市肆之言目不耽隹冶之容口不谈官政之是非无求欲尚人而吾之心𥙿如也一榻之小容身之外非吾庸一室之卑蔽风雨之外非吾忧僮仆之愚子弟之痴任使令之外非吾诛然则何徃而不𥙿哉故轩之不𥙿而得𥙿名焉以王子爲之主也甲午之岁余辟地于越主王氏知王子之爲人与之交而善于是乎爲之记尚节亭记古人植卉木而有取义焉者岂徒为玩好而巳故兰取其芳谖草取其忘忧莲取其出汚而不染不特卉木也佩以玉环以象坐右之器以欹或以之比德而自励或以之惩志而自警进德脩业于是乎有禆焉㑹稽黄中立好植竹取其节也故为亭竹间而名之曰尚节之亭以为读书㳺艺之所澹乎无营乎外之心也于观而喜之夫竹之为物柔体而虚中婉婉焉而不为风雨摧折者以其有节也至于渉寒暑䝉霜雪而柯不改叶不易色苍苍而不变有似乎临大节而不可夺之君子信乎有诸中形于外为能践其形也然则以节言竹复何以尚之哉世衰道㣲能以节立身者鲜矣中立枹材未用而早以节立志是诚有大过人者吾又安得不喜之哉夫节之时义大易备矣无庸外而求也草木之节实枝叶之所生气之所聚筋脉所凑故得其中和则畅茂条逹而爲美植反之则爲瞒爲液爲瘿肿爲樛屈而以害其生矣是故春夏秋冬之分至谓之节节者隂阳寒暑转移之机也人道有变其节乃见节也者人之所难䖏也于是乎有中焉故让国大节也在㤗伯则是在季子则非守死大节也在子思则宜在曽子则过必有义焉不可胶也择之不精䖏之不当则不爲畅茂条逹而爲瞒液瘿肿樛屈矣不亦逺哉传曰行前定则不困平居而讲之他日䖏之𥙿如也然则中立之取诸竹以名其亭而又与吾徒㳺岂苟然哉前江淮都转运塩使宋公政绩记人有守正议而不阿蒙排斥而不挠知为国而不頋其身者真可谓大丈夫哉故石可转也而吾之志不可回水可遏也而吾之气不可沮盖其所见素明而所立素定非若庸人匹夫偶有所知而发于一时之暂夫是之谓不馁若前两淮都转运塩使宋公是巳谨按公名文瓉字子璋其先彰德人唐开元贤相广平公之后也家世业医为金国御诊号曰金紫医官金亡窜䖏南阳有讳全者赘壻于叶县杨氏遂改籍𥙿州公之祖也生子曰钦字敬之读书㳺亰师受知于中书左丞崔公崔公举以为南阳府营田司提控按牍未几崔公迁江淮行省左丞道过南阳君徃见焉时执政者与崔公有隙搆崔公隂事遂诬崔公过南阳时取君金逮捕君送刑部搒掠殆死君终不屈乃以他事致崔公罪于是湖广行省阿里海牙平章髙君节义辟为掾从镇南王伐交趾君还自交趾又以事忤用事者遂遣君之广西造海舶石康还至静江中瘴毒疾作卒干驿舎后以子恩追赠嘉议大夫礼部尚书上轻车都尉南阳郡侯子即运使公也公少失父母稍长能读书以儒生举为吏转湖北道肃政㢘访司迁江南行御史台察院陞内台察院书吏考满授将仕郞池州路緫管府知事未任改授宣政院断事官知事甫三日御史台辟为掾转中书省掾考满授从事郎浙西道肃政㢘访司经历至治中民有吴机孙者以贿交权贵谓故宋髙宗吴皇后为其族祖姑有旧赐汤沐田在浙西愿以献于朝执政者为奏官币十二万五千锭偿其直而实分取之以所献田付普庆僧寺命宣政院官奉㫖驰驿至浙西疆其田则皆编戸恒产连数十万戸戸有田皆当夺入官浙西大骇而使者甚威勐上下畏詟奉命莫敢忤公奋白廉使朶儿只班公收所献田民按问得实状追所诳取官币一万锭付库同僚皆愕不敢署公力賛廉使独署之以逹于御史台官以闻而使者亦言公沮㫖执政太怒奏收公按问内外惊骇公恬不爲意㑹内御史台奏缓其事改调公江浙行省都事后朝廷亦知其诳献田者皆抵罪十有二月除兵部员外郞至亰师未上除右司都事至治四年从幸上都六月湖广行省平章忽刺歹咨言广西岑世䧺及黄圣许之子谋叛㩀城邑谍知将以二月十九日袭邕州请调兵四万讨之时中书叅政马来忽刺歹之姪也与叅议王某同主亢其请集议于中书政事堂右丞相拜住公曰是事属右司宋都事首署案牍其先言公即前曰某尝爲书吏湖北宪司与湖广行省同建衙武昌广西爲湖广属地故得悉知广西事今忝与计事列固当爲竭愚言矧丞相有命某敢不言广西蛮夷之地自古王化所不及其地多芮每瘴疠不可触其俗尚狠闘动輙相雠杀不可以礼义训至元中朝廷尝命湖广左丞刘二㧞都徃征之则散入山谷败而复集迄无成功故因其还业授以名爵岑世䧺土军万戸黄圣许禄州知州亦聊以羁縻之耳盖得其地无所益得其人无所用故也然自是邉鄙頼以无事大德中广西帅臣建言置征讨枢宻院奏准发湖广四川云南兵四万隷院官进讨时广西廉访佥事奥屯忽都鲁上言请以家属保其不叛朝廷从之即命奥屯忽都鲁行招谕事至今又二十余年不闻有变也今曰谍知将以二月十九日袭邕州今巳六月而邉报不至非虚言乎徼功生事非国家之利也王某等犹争之公曰昔完泽荅刺罕丞相皆贤宰辅于广西未尝主征讨之议岂务为姑息哉防黩武也刘二㧞都先朝名将进讨无功无地利也今之为将者何人调兵四万粮运之费不下数十百万骚动三省幸而有功得不偿失不幸失利不得中止兵连祸结涂炭平民耗损国用悔之何及丞相曰善乃复以奥屯忽都鲁为同知副都元帅宣慰广西广西果不反七月改左司都事八月英宗皇帝崩晋王即位除监察御史未几除左司员外郎出为江浙行省郞中又入为大宗正府左右司郎中转礼部侍郞天暦二年以母老辞归杭州觐省除储政院同佥不赴遂改除杭州路緫管仁宗皇帝时西台御史中丞脱懽以罪废延祐末皇太后有㫖命中书省复与除授时公为省掾白叅议阅旧案寝不除脱懽由是大恨公为御史时又尝劾奏前太师右丞相帖木迭儿擅权乱政及御史大夫帖失弑逆其党与皆不宜任用坐黜免者甚衆咸相与搆害公㑹脱复为南台大夫其党和尚为廉访使将之官嘱之曰宋緫管吾雠也必为我报之和尚许诺至则召吏卒悉谕之意先是杭州飬济院凡十有六所孤老为数万五千有竒其实不满六千人余皆假名姓冒请人甲首而府县及大府官吏卒咸有恒餽遗以故互为容匿不举歳冒破米二万五十石钞二万余锭公至擿取冒籍者悉削去之由是上下多怨愠有富民沈氏兄与弟争财母右其弟公曰兄不怜弟㓜而争财是不友也且有母在皆子也母所右官亦右之遂直其弟至是和尚令人胁其弟使诬公赃弗肯命群卒拘系之榜箠鍜鍊俾为之词词成召公以属吏公𬒳召不平即闷絶吏惧狱不就罪且及巳乃妄为公诬服词取公座署以为式代公署和尚大喜竟繋公狱㑹母夫人以忧恚卒公乃以例出持服乆之御史为办其冤除绍兴路总管未及考除山东都转运塩使召为刑部尚书先是汴梁盗杀省臣矫制除官发府兵多所诖误盗败有诏止坐首悪䝱从勿论至是复议治连三百余人族斩刑窜有差公不从曰巳有诏而违之不可丞相高昌王以罪死又以他事论其弟弃市送刑部议公不肯曰狱情未具于是复大忤用事者意改除大路都緫管台官希意以大兴县尹盗塩草事连公劾奏坐免无何御史郑彦章等辨其诬除两淮都转运塩使时海上㓂起江淮间㳺民群聚贩塩因而刼商旅爲盗公至督有司掩捕获其渠魁鞠间尽得其党与㑹有爲风宪官者𬒳劾居无钖与其徒相交结甚厚及是起爲淮东廉访副使至即爲畨案悉出其囚按塩司枉勘召吏抵罪公遂以老疾谢事居绍兴时年七十矣公爲浙西经历时尝出遇卒牵一囚见公至伏地唿枉公驻马问囚囚曰我湖州农民姓名为杨信方家居力农忽有卒云自浙东来以强贼见捕逐受执不知其由公唿卒出所持牒察之疑有诈召有司付之讯果得诈状案上公曰此必有故命再谳乃得豪僧沈明仁与杨信争田故搆诈擒信转致死地使死状流其僧于海南公为绍兴有惠爱于民嘉禾生于郡郡人歌之故以老䖏绍兴而民爱敬之如慈父母焉基年少时闻长老论说郡守政绩必以宋緫管为首称及来越始获见公因访于越士得公所行之大槩録以为后进式徃年陈万戸逐塩贼𬒳杀海上其贼即公所督捕而淮东廉访司所反案出者今皆为大盗在江隂莫能制云夀萱堂记㑹稽山隂余邦用有堂名曰夀萱以奉母也按萓草名也诗曰焉得谖草言树之背谖与萱同音而谖之义为忘故草名萱亦取其能忘忧北堂谓之背妇洗在北堂见于昏礼之文而萱草忘忧出于嵇叔夜之论后世相承以北堂喻母道而又有萱堂之称盖不知其何所据若唐人堂阶萱草之诗乃谓母思其子有忧而无懽虽有忘忧之草如不见焉非以萱比母也又按医书萱草一名宜男以萱谕母意或出此盖不可知然萱能忘忧旣夀矣又无忧焉人之所愿欲遂矣子之奉母不过欲其如是则夀萱之名不必其有所据亦可也夫人欲孝而亲不待或厄穷而无以为孝则皆抱终身之恨而不平于天岂不大可怜哉余君豊于家而得夀母以飬之其所受于天者厚矣书称五福夀富康寕居其目之三康寕也者无忧之谓也五福四系于天而一系乎人攸好德也余君业儒而孝于其亲又以善见推于其鄕人斯可谓之能好德巳人知四者之系于天而不知天之所佑者德也书曰惠廸吉夀富康寕考终命惟攸好德者受之余君勉乎哉诗曰如切如磋如琢如磨夫积德如水愈浚而愈深否则有时而涸矣余君勉乎故诸曁州重脩州学记学校以教民明人伦见于书传肇自虞夏以逮于今莫不以先代圣人为师圣人人伦之至也自太皥迄于孔子圣人迭出莫不以道德𬒳于民物垂于后世孔子旣出而天下翕然师孔子自汉以来释奠先师皆于孔子至唐太宗遂诏州县学悉立孔子庙至今因之无有间议先孔子者得志行乎当时后世不获见闻其言行之详也而欲学焉何从而入哉孔子独无位于时而以淑其弟子故论学至孔子而始备㣲孔子师不知所以教弟子不知所以学徃古之言行无所折衷而人不知轨范故至孔子而后大中之论定亘古今弥天地不可易也是故宰我子贡有若孔子之弟子也其论孔子或曰贤于尧舜或曰自生民以来未之有也而后世不以之为党子思孔子之孙也其论孔子则曰譬如天地之无不覆焘无不持载而后世不以之为私国家仍先代旧制凢天下郡县莫不有学学皆有孔子庙立官设教以作成贤能至今且百载承平旣乆天下忘危于是盗贼窃发而有事于师旅为郡县者徃徃以戎事供给告疲且怠故学校多不举奉议大夫伯不花侯来监绍兴之诸曁州即注意治学事而州学不脩乆墁瓦剥落梁木蠧腐且陊且压侯大以为忧亟谋新之㑹同知张君守正判官许君汝霖吕君诚俱以进士受命来佐是州侯大喜曰吾事成矣乃与其知州元侯思中同知张君友仁及山长包君瑛咸㑹于治事之堂集吏民劝儒戸之有田而羡于财者俾以力髙下供役衆皆愿听命乃择木伐石命之曰必巩必完自殿堂以及廊庑斋居灵星之门先贤之祠罔不毕葺于是庙益邃以清学益隆以严弦诵蔼然士气为之一新经始于至正十五年五月告完于是年七月乃以其事请记于刘基昔者冉有问于夫子曰旣庶矣又何加焉曰富之旣富矣又何加焉曰教之国家自混一以来以仁泽施于民濡飬育蕃衍滋息可谓庶且富矣今乃至相率而为盗庸非典教者失其职耶夫民之所以敢犯法者以其不知人伦也圣人之教行则人伦明矣人伦旣明则为民者莫不知爱其亲而不敢为不义以自累为士者莫不知敬其君而不敢自私以偾国事盗贼何由而生亦何由而滋蔓哉诸君子可谓能知治道之本矣可无述乎于是乎为之记绍兴崇福寺记越于江南为山水郡云门若耶则以名胜闻于天下者也平水去云门十里当镜湖上㳺有为云门之游者必至是登陆故緫谓之云门云门之山自秦望分而北东行至平水而止故其地独寛衍其水始通舟檝鱼塩竹木啇贾所㑹故号曰草市市有寺曰崇福故宋绍兴间志道法师所剏建也法师𥘉受业云门之淳化寺后㳺学无所不历乃复归云门顾云门为入山太深乃作精蓝水濵谓之观音懴院弟子来从者日衆其业浸广开禧二年中始请于期得赐额为崇福院至元十三年寺煌于兵越十有二年法师之孙法育浩观可棋法辉行廉等相与买贾氏墓菴以广寺置田山以给薪米増度弟子定甲乙相次主寺事于是寺益蕃盛天暦之初仍煌干火而佛像皆存弗壊时可模住郡之圆通寺属其弟子景晔似璘重建乃徙其趾去旧趾二百歩寺本西向又更而南向其徒善祚仁伟恱俦皆併力相事无敢怠故大殿三门堂庑库院以次告完垣墉阶闼庖溷圊湢靡不备具木石瓦甓丹垩涂墍视昔有加于是山水之观新若改作而㳺观之胜门爲入山太深乃作精蓝水濵谓之观音懴院弟子来从者日衆其业浸广开禧二年中始请于朝得赐额爲崇福院至元十三年寺煌于兵越十有二年法师之孙法育浩观可模法辉行廉等相与买贾氏墓菴以广寺置田山以给薪米増度弟子定甲乙相次主寺事于是寺益蕃盛天暦之初仍煌于火而佛像皆存弗壊时可模住郡之圆通寺属其弟子景晔似璘重建乃徙其趾去旧趾二百歩寺本西向又更而南向其徒善祚仁伟恱俦皆併力相事无敢怠故大殿三门堂庑库院以次告完垣墉阶闼庖溷圊湢靡不备具木石瓦甓丹垩涂墍视昔有加于是山水之观新若改作而㳺观之胜告曰寺自癸未岁始以田租服官役于是乎有民事焉寺之僧本出一祖今分为三房均逸劳也三房以昭穆序兄弟子孙如族属俾同力一心以无坠先绪惧后人之安于成而弗此懐也故愿志其所自勒诸石使来者知有本原而不忍相遐遗也不亦善乎敢请予旣喜山水之美而又嘉其僧能承先志以思永其传也于是乎为之记贾性之市隐斋记贾君性之居越之萧山筑室一区在阛阓中集古今图书以为燕㳺接賔客之所不髙其垣而不觌车马之尘不深其宫而不闻闾阎之声以其径路宛转户庭清谧而不与鄙俗者接也王君子充过而命之曰市隐而贾君俾予记夫隐以全身而逺害也市者商贩所集争利锥刀之所也故士不乐居焉而古人乃有隐于是者以其卑贱混浊足以自秽而冺其名也今贾君居于市而不与市人同其行事得无异于古之隐于市者乎吾尝闻隐于孔子矣孔子曰隐居以求其志夫君子之有道也遇则仕不遇则隐仕与隐虽两途而岂二其志哉伊尹传说䖏于耕筑一旦举而寘诸相若固有之无动于其中也故曰君子素其位而行不愿乎其外知此则可以语隐不必废其身丑其名而后为隐者也是故博徒卖浆隐之侠者也放言非圣隐之狂者也辟兄离母隐之贼者也㪺颕水以洗耳隐之矫者也蹲窽水以待聘隐之伪者也上介山而立枯隐之怨者也沈湎于酒不衣冠而䖏隐之乱者也是皆为惊世骇俗而有害于道君子不忍为之是尚为能求其志也哉贤者遭时之不然或辟世或辟地或耕或渔或居山林或䖏城市或抱関而撃柝无所不可而其志则不以是有易焉柳下惠之与伯夷迹若氷炭而同谓之逸民君子不非焉庸非以其志乎贾君以孝友䖏乎家人以信义行乎里邻有学有文而口不言其志可知矣谓之隐者不亦宜乎虽然夜光在深山人莫得而见也出而投之瓦砾之间则庸人孺子皆识之矣今君居于市而不与市人同其行吾惧其欲晦而愈彰也他日见王君请以斯言质之浙东䖏州分府元帅石末公德政记浙东道宣慰使司同知副都元帅石末公之镇括以智计销顽梗以德惠抚疲瘵理财足食完守固御仁威并行㓂盗潜戢子旣从父老请叙其绩而颂之矣其夏六月巳巳松阳县民吴亨又介何君子安来请曰当盗发松阳时亨以义兵从有司攻盗故群盗皆与亨为仇家无何盗有斩其酋诣帅府降者方论功受赏乃因势诉亨及同事四人谓与盗通公且信且疑之即檄召亨等亨时出外四人者先至公讯得其情谓之曰女軰虽非与盗通然顿兵玩㓂以致蔓延不为无罪四人惧请输钞各五百定以自赎亨独后至公怒曰是重违吾令亨大惧请赎公命筑左渠城堤五十丈费且倍旣而公察知亨实无异心更助粟百斛塩五引俾卒事亨自惟𬒳诬事昧惟公释疑俾从轻亨来又后犯公令公亦不忍施大罚俾降从赎典旣又发𥙷我劳亨实不共以戚公其敢自藏慝若垢在躬克涤其敢忘公恩思为公为祠树石以昭示于人人先生幸鉴其诚而赐之文俾我公之功之德永底弗忘亨之愿也非所敢望也予甚嘉之曰善哉孟子曰以佚道使民虽劳不怨以生道杀民虽死不怨杀者岂不信哉粤自草窃搆乱朝野多故纪纲就弛官吏张口引颈幸民有事以资渔猎使亨不逄公家必倾或激不得巳鞠为匪人则其抱恨何如哉惟公涖兹邦决庶政大小有民咸戴实德不独一吴氏子也今亨不幸𬒳诬而当公时亦幸矣哉呜唿使亨不幸属他人虽倾家奉吏且枉直终不分今输力于官虽罚有度矧又获为功于父母邦宜其喜而感也昔者诸葛武侯之治蜀也政尚严明蜀人始畏而终懐之至于李平廖立亲遭废斥而悔艾思念没身不置公道之服人固若是哉豪杰之士相后千歳而能使人感动奋发其机如一故予于亨之请輙不辞而为之文若夫公之功绩在栝者旣别有碑不重着也浙东肃政廉访司䖏州分司题名记题名所以识歳月之乆近行役之劳勤而寓感思于其中焉山川阻脩行李䟦渉或一歳而屡至或历年而一过是故足以兴人之感恩在而懐威在而惮义在而敬虐在而怨若之何而不起人之思邪是又寓劝戒于其中而切有禆于世教也自古及今相因不废良有以哉国家设肃政廉访司以平官政举衆务瘳民瘼执紏墨以䋲天下之曲揉不顺道理者故録囚视牍歳再出外出必以隆寒盛暑之时其劳勤孰甚焉任重于百司而政下于民者独伙宜其起人之思尤甚也然则题名之记其可缺乎粤自盗起以来宪府缺官分廵不及䖏州且累歳今年秋宪副张公始来决壅䟽塞剔蠧振坠大明举措以植轧山薮之惠廸从逆者于是七县士庻咸知畏懐㓂盗爰戢郡境用寕乃暇日视分司题名缺记命伐石树壁下而俾基为之文惟公以通济之才筮仕于朝出任民寄以最绩奏闻扬历风纪老成更事所至有德泽加于民真足以起后人之畏慕昭轨范于将来题名之石昉建于兹吾知其垂永乆而不磨也昭昭矣至正十七年冬十月记苦斋记苦斋者章溢先生隐居之室也室十有二楹覆之以茆在匡山之巅匡山在䖏之龙泉县西南二百里剑溪之水出焉山四面峭壁㧞起巖㠋皆苍石岸外而臼中其下惟白云其上多北风风从北来者大率不能甘而善苦故植物中之其味皆苦而物性之苦者亦乐生焉于是鲜支黄蘖苦栋侧栢之木黄连苦枤亭历苦参钩夭之草地黄㳺冬葴芭之菜槠栎草斗之实楛竹之笋莫不族布而罗生焉野蜂巢其间采花髄作蜜味亦苦山中方言谓之黄杜初食颇可难乆则弥觉其甘能巳积热除烦渇之疾其槚荼亦苦于常荼其洩水皆啮石出其源沸沸汨汨瀄滵曲折注入大谷其中多斑文小鱼状如吹沙味苦而㣲辛食之可以清酒山去人稍逺惟先生乐逰而从者多艰其昏晨之徃来故遂择其窊而室焉携童児数人启陨箨以艺粟菽茹啖其草木之荑实间则蹑屐登崖倚脩木而啸或降而临清泠樵歌出林则拊石而和之人莫知其乐也先生之言曰乐与苦相为倚伏者也人知乐之为乐而不知苦之为乐人知乐其乐而不知苦生于乐则乐与苦相去能几何哉今夫膏梁之子燕坐于华堂之上口不尝荼蓼之味身不历农亩之劳寝必重槈食必珎美出入必舆隷是人之所谓乐也一旦运穷福艾颠沛生于不测而不知醉醇饫肥之膓不可以实䟽粝籍柔覆温之躯不可以御蓬藋虽欲效野夫贱隷跼跳窜伏偷性命于榛莽而不可得庸非昔日之乐为今日之苦也耶故孟子曰天之将降大任于是人也必先苦其心志劳其筋骨饿其体肤赵子曰良药苦口利于病忠言逆耳利于行彼之苦吾之乐而彼之乐吾之苦也吾闻井以丼竭李以苦存夫差以酣酒亡而勾践以尝胆兴无亦犹是也夫刘子闻而悟之名其室曰苦斋作苦斋记清齐记室以齐名取其洁也齐以清名清者洁之华也惟洁也而后清生焉浮屠氏离世絶俗以洁为其道故翦湏薙髪割情断爱所以洁其身也䟽茹粝食屏斥鱼肉所以洁其口也趺坐面壁收神内观所以洁其目也晨钟暮鼓𣑽音海潮所以洁其耳也焚檀沉氤氲桂薫所以洁其鼻也幽漻闲黙惟寂惟寞所以洁其心也五情旣治百魔不生洁不汚而后天下之清归焉天台朱伯贤爲予言义中上人之居中天竺也有室曰清齐环以群山萦以碧水其在钱塘时盖尝屡㳺而玩心者其爲名也实称故太虚澄朗烟空雾豁日月光华原野昭旷而天地爲之清焉丹葩发鲜緑隂永昼凉飈撤暑银汉挂戸而节物爲之清焉时雨新濯竹树生色猨鸟不唿松栢帖妥而巖壑爲之清焉遥望西湖如大圆镜翠赮垂映波澜锦章而是室之下白石玉皎暗泉金奏足音无闻谷响相荅至于今使人思不能忘请爲文以记之予惟干坤睢刺以来人世之无此境乆矣今聆朱先生言意敞如夣寐幸而圣明应运宇宙载造太平景象于今复见则所谓清齐者尚或得而㳺也年月日记少微山眉巖神仙宅记神仙果有宅乎超无为以至清与太𥘉而为邻又乌有所谓宅也神仙果无宅乎左带瑶池右环翠水缭以赤城王楼十二其传非一惜乎吾不得而见之也世之人由不能见遂并神仙以为无有呜唿是非知造化之情状者也天造化之神妙岂夫人之所能穷哉天地生物各禀气以成形人亦物之一也物能化人奚为不能化故雀化为蛤䑕化为鴽麦化为蛾蟞化为蝉蠋化为蝶鱼与蛇化为龙吴之桑晋之石楚之枯木冥顽无灵去人甚逺乃或化而为人或忽然而人言焉由是观之天下之物无不能变化也审矣何独于最灵之人而疑之哉缙云之山桐溪出焉东南流入于好溪其南曰少微之山是为栝苍洞天有观曰紫虚紫虚之山水清竒幽邃瓯栝之间无与为比自唐宋以来神仙钟离先生吕洞賔皆尝来逰而章思廉徐㤗定即其观之道士也皆以羽化去其事蹟显着人能言之不可盖也履其地思其人寕不飘然有凌云之志哉观之南有山曰眉巖章先生羽化之后塟其冠舄之所也今道士梁惟适及其弟子王有大毎至其所必裴回兴感嗟先生之绪不续故于巖傍作室以邀先生歳时致享祀而以神仙宅名之夫先生神逰八表雷霆爲舆风雨爲驾蹑光景超㓕没亦安事夫宅哉其或鉴二子之诚心而爲之一来不可知也故爲𫐠其事而继以歌惟适字安宅基祖母永嘉郡夫人之姪孙基之外姪也有大字䖏谦皆栝苍人歌曰幽华兮春菲明月兮秋辉仙人去兮何时归空山寂寥兮使我心悲檀爲梁兮楠爲柱白石承楹兮青萝爲宇攀桂枝兮延伫高玄无梯兮泪零如雨瑶壁兮丹崖鹤晨鸣兮猿夜哀怆怳悢兮倚长懐望夫君兮来不来挹寒泉兮荐芳芷长烟徘徊兮清风四起洞谷谽谺兮笙竽盈耳松篁戞摩兮毛髪飒洒采琼英兮琅玕将以遗兮飞鸾肹肸蠁兮杳冥吟环佩兮云端逍遥兮夷犹伤心兮离忧拜稽首兮陈情兾神君兮长留大勇齐记勇天下之达德也而圣人有时乎弗德夫人之于道知足以知之而行弗逮者无勇也弗能择乎中庸而冥行焉者鲜有不惑于其近似而沦于六蔽君子实深病之故勇者仁知之卒徒也仁知帅乎中坚挺乎其不回于是选锋劲骑听指麾而疾驰如雷如霆不可遏也夫是之谓勇盖仁知不能自行而驾勇以行及其成功则勇亦得参乎仁知同爲逹徳苟不周于仁知昧乎不辨其是非茫乎不计其公私惟其情之所狥而果行焉曰吾天下之勇也知有勇而不知有其身而不知其违乎仁旣违乎仁不得谓之知遂则为专诸聂政不遂则为荆轲要离获书于春秋而名曰盗岂不害哉故德之蔽惟勇为多故六言之中曰直曰刚皆勇之属也故曰勇天下之逹德而圣人有时乎弗德择理而不精必害故德之害惟勇为大卞荘子之刺虎也伺其闘而伤且死然后举而兼取之可谓知矣虎毒人之兽也以是施之可也而槩以加诸人则恐其未仁也是故夫子语成人取其勇矣而必曰文之以礼乐则卞荘子之勇亦未得为无蔽择勇之难也如是哉庐陵张生名其室曰大勇大勇之云盖出自孟子其一则对齐宣王之问而劝之以周文王武王之事盖当是时周德衰矣周命替矣天下之民困于虐政极矣齐以万乗之国七九有之一苟有志于斯民则文武之事反掌可为勇之时义岂不大哉然非所以为衆人言也其一则引曽子谓子襄之言曰自反而不直虽褐寛愽吾不惴焉自反而直虽千万人吾徃矣其意惟在论北宫孟施舎之勇非圣人之徒之勇而巳使曽子而有此言必亦有为而非教子襄之恒训也不然则曽子之学务在成巳何切切于褐寛慱之不惴与千万人之不畏哉曽子传孔子之道者也孔子论行三军曰暴虎冯河死而无悔者吾不与也必也临事而惧好谋而成者也则必不怙恃其直而以一身当千万人也必矣且直不直在我于人乎何与虽千万人吾徃矣抑亦何所用其直哉曽子之雅言称吾友犯而不校子思之作中庸得之于曽子也及其语勇则引孔子告子路之言曰袵金革死而不厌北方之强也而强者居之寛柔以教不报无道南方之强也而君子居之则子路之勇孔子未之取也曽子亦未之取也然则如之何曰颜渊问仁子曰克巳复礼为仁克巳人人之所难而颜子跃然任之君子之大勇盖如是曽子曰仁以为巳任不亦重乎死而后巳不亦逺乎又曰可以託六尺之孤可以寄百里之命临大节而不可夺也君子人与君子人也曽子之大勇盖如是生也好勇盍求诸孔子之训而服膺乎颜子之事曽子之言则其为勇也庶几乎无蔽矣于是乎言记杭州富阳县重脩文庙学宫记至正九年永嘉洪元诚典教富阳县明年冬㤗兴丁君良卿受命来尹兹土庙谒之明日集诸儒于讲堂命之曰学校以敷教化作兴贤良必宏其䂓非欲以为夸也譬之于人必正其衣冠端其容貌不如是不足以惰慢敦鄙薄矣今者殿宇虽设栋楹欲倾櫩不蔽影戸不留风雀䑕穿突弦歌无声此士气之所以不振而教铎之所以不鸣也吾将为子新之何如衆喜曰诺而学田岁入鲜不足以具瓦木君遂及监县各以其俸先之扵是邑士之好义者咸硕致助明年六月百废备举庙有新室学有新舎教官有㕔文昌有祠垣廊庑门靡不中度奕奕如也廼以状逹于刘基儭为记之夫教政之本也知本斯知政矣可无述乎按富阳为杭属县县学剏始于唐歴宋三百有余年兴废莫能悉国家混一海宇二十有八年而学圯县尹李君质作而新之历十有九年复圯而夏君赐继作之又十有六年而圯至于今历年十有二其间凡五修卒大壊不可支君既新其庐遂返故豪民所夺江隂里田一百有六𤱔及望仙里田八十𤱔又益以新涨田百𤱔有竒由是岁有恒产而学事可无堕矣惟国家以武定九有而守以文故京有胄监郡县皆有学至于海隅日月之所出入罔不知尊孔子之道皇皇剡剡照映天地亘古所未有也慎择守令非名实素加才徳兼羙者不与在列学校兴替居考绩之一爲守令有可永夙夜钦承之㢤夫爲其事者必有其功华其外者必实其中是故笾豆既具礼以将之钟鼓既备律以谐之必有事焉非徒设也诗曰岂弟君子令徳来教言必有其实也是以率之以身教之道也人之责也典教者之所軄也今之食其食而能尽其軄者天下㡬人㢤吾闻富春之山严子所耕其高风劲节播为元气东都节义之士莫非其余波也必有能继之者抑岂隐而未光耶振而出之其在诸君子矣大学曰一家仁一国兴仁使教化之行由一邑而逹于逺上以副朝廷之委任而下以发高贤之潜徳不亦伟㢤杭州路重修府治记国家抚有四海舆圗广斥民物蕃庑犹虑政教有所未𬒳乃大选守令举重臣之有才徳闻望者居其軄以杭为东南大郡故以中宪大夫福建宪副寳珂公为其总管公受命来杭未及朞月威惠大行百废咸举吏民顺令如臂使指遂作新三皇孔子庙以尊圣道明教化既底厥成乃集僚佐吏而谓之曰大江之南郡莫大扵杭行省所在他郡扵是乎取则而郡治仍宋故物以至于今榱桷朽腐瓦木将压今因陋就简以至頽仆而后役民为之工用必倍是养患以贻民戚也吾欲理而新之若何衆皆应曰诺惟公命扵是出俸钱之余以先之僚佐以下皆致俸焉乃命知事丁钺董其役曰坚者仍之蠧者易之倾者植之颇者直之缺者完之隘者寛之卑者垲之实其基址鲜其涂塈华勿过侈俭勿致陋工用之需一自有司无以烦于民土兴民亦相谓曰我公以徳懐我滋我息我恐劳我力趍事赴功我之軄也我乃弗为而以忧我公他邦之人其谓我何皆踊跃请自效不数月而工毕其视事之堂即其旧名曰宣化其偃息之楼名之曰明新宣化者宣明天子之化布政之谓也明新者明徳以新其民修教之谓也政教并举治民之道备矣明年公以除去而府判刘克忠以其事言于基请记焉夫颂前人之羙将以爲后人之式非徒作也公之政不赫赫而使人有去后之思有古循吏之风焉来者尚踵其法而思其意出则思善其政入则思善其教使斯民观感而化以不负斯堂而无忝乎名楼之义则公之心益逺而无遗矣公字惟贤髙昌人至正壬辰春三月日记独冷先生传客有遗弃世事不求利逹者结屋于巾山之下居焉树以柔木有源一泓跻高冈而景焉坐于桐梓之隂歌曰衆皆諠我独静衆皆热我独冷朝作暮息兮我日独永牧人聆之归而语其老其老曰隐者哉明日欵其庐问其姓名曰忘之乆矣因目其居曰独冷谓其人曰独冷先生客出先生寝夣逰乎苍茫之鄕觐玉帝于璇台帝赐之逰于广寒之宫飮之以玄云之浆四顾无人凄风满空星月坱北扵是愀然而思悠然而歌歌曰风萧萧兮吹我衣高寥泬漻兮逝将安归又歌曰风萧萧兮吹我裳吁何为乎踽踽凉凉觉而异之访于鬼谷子卜之遇井之巽其繇曰井天飞吝其頥获乎南垂熇而焚而沃其鲜而利贞鬼谷子曰木上有水井井上出者也飞而上于天人莫得而食也南夏方也暍之所由生也如熇如焚可勿沃乎巽东南之方也其象为风泉以冽之风以清之鲜可知矣利贞者秋冬之徳也秋冬徳之收蔵者也宜乎其踽踽凉凉也吾闻天台之山南望赤城有逸人焉谓之独冷先生其子也夫或曰先生姓张氏盖子房之系胄先生不言人亦莫知其果然否也太师诚意伯刘文成公集卷之六终太师诚意伯刘文成公集诚意伯刘文成公文集卷第七太师诚意伯刘文成公集卷之七后学䴡水何镗编校䟦书苏伯脩御史㫁狱记后往岁朝廷虑天下断狱之未审用中书御史台议遣官审覆论报仆时居山间闻人言之山岳震叠如雷雨之将至隂风鸣条飞电烁目豪民猾吏窜伏如䑕俱自期不能免而衘冤抱痛之民莫不伸眉引项若藁叶之待滋润及其至则风止雨霁望者如败军之归而畏者如鹰隼之脱绦而得扶摇也则恠而问于老成更事之人咸曰断大狱必视成案苟无其隙不得而更焉因退自太息曰苟如是乌用是审覆者爲㢤于是大信刀笔之真能生死人矣既又闻诸人曰非朝廷意也奉命者之不恪耳及观国子博士黄先生所叙御史苏公虑囚湖北所平反事曷甞拘于成案㢤然后知贤人所爲固与衆人异矣夫以一湖北之地公一廵历而所平反者八事所擿豪右之持吏而尼法者又数事岂他道之无冤民耶无苏公而巳矣仆往甞观于牧民之以简讼名者之其庭草生于阶视其几尘积于牍徐而访于其乡察其田里之间则疆梁横行怨声盈路问其故曰官不受词无所诉受之而巳矣大吏至则曰官能不生事民譁非官罪也则皆扶出之诉者悉含诟去则转以相告无复来者由是卒获简讼之名呜唿舆图广矣不皆得苏公彼上报于朝廷者又将获备事之赏矣然后怨愤之气抝而爲闘杀激而爲盗贼欝而爲灾沴上应乎天谁之咎哉呜唿使人人如苏公刑期于无刑不难矣明天子在上庶其见之则求诸老成以为典刑舎是编其奚适哉书刘禹畴行孝传后世之所谓浮屠者果何道而能使人信奉之若是哉人情莫不好安乐而恶忧患故惴之必于其所恒惧诱之必于其所恒愿然后不待驱而自赴浮屠氏设爲祸福之説其亦巧于致人与夫四海之衆林林也而无不爲其所致何㢤彼固非止惑愚昧而巳也人情无不爱其亲亲没矣哀痛之情未置而谓冥冥之中欲加以罪孰不惕然而动于其心㢤间有疑焉则群咻之若目见其死者拘于囹圄受箠楚而望救者故中材之人莫不波驰而蚁附虽有笃行守道之亲则亦文致其罪以告哀于土偶木俑之前彼固自以爲孝而不知其爲大不孝岂不哀哉且彼谓戕物者必偿其死故有牛马羊豕蛇虺之狱谓天下之蠢动者举不可杀也今夫虎豹鹰鹯抟击蜚走以食日不知其㡬何而独无罪也哉人之杀物有狱矣虎豹食人而无狱何其重禽兽而轻人也彼又谓妇人之育子者必有大罪故儿女子尤笃信其説以致恩于其母吾不知司是狱者谁欤人必有母将舍其母而狱人之母与将并与其母而狱之与狱其母不孝舍其母而狱人之母不公不孝不公俱不可以令二者必一居焉将见群起而攻之矣虽有狱谁与治之宰天地者帝也彼则谓有佛焉至论佛之所为呴呴妪妪若老妇然有唿而求救不论是非虽穷凶极恶无不引手援之使有罪者勿恒刑是以情破法也夫法岀于帝而佛破之是自获罪于天也吾知其无是事也昭昭矣以刘子之贤其不为所惑无足恠者吾独悲夫天下之为刘子者不多也故又为之言以窹夫知爱其亲而不知道者书善最堂卷后武林陈舜中以善最名其堂介其友富君子明求予言夫立言以明道而求言于人者将以正巳之所学言可以苟乎哉所谓善最者盖本于东汉东平王王之言天下之格言也人以是而服膺焉圣贤之为道不外是矣然善之云不过㮣而言之求诸实践必有其方不可徒云云而巳也今夫世俗之人类以善自名也观其行而不掩道之不明也乆矣夫善未易择也㳟与謟相邻讦与直相似小谅贼信小慧贼智小刚贼勇小不忍贼仁故有非礼之礼非义之义疑似之间禽跖分焉可不慎㢤是故择焉而不得其中道焉而不知其穷古之人有为之者杨墨是也知焉而不䏻蹈好焉而不䏻用取其名不必其实古之人有为之者郭公是也若人之心未尝不自谓巳能善也而卒于不善为善之名岂易当㢤且题扁之设起于何人乎盘之铭几杖之书朝夕警省淬厉以成其徳非衒外以为观也今之掲于轩标于楣大书以示于人者其果有志于自警乎抑将从事于咏歌以为娯也屈子曰善不由外来名不可以虚作也古之人有衞武公者抑抑之戒陈于庭而睿圣之名垂于后若是故咏歌乃有益也呜唿诗不如抑人不如衞武公则求者为徒求言者爲妄言矣题医者王飬蒙诗卷后李君一𥘉序王养䝉之为医且羙其不屑为吏予独谓此无足恠者虎豹鹰鹯日杀物以飬其躯至死不厌驺虞视生草而不折见生䖝而不践其嗜好不同出于天性易之则两死物理然也何独疑于人㢤故吏与医为二道活人以为功者医之道也其心慈以恕而仁者好之利巳而无恤乎人者吏之道也其心忍以刻而不仁者好之故以吏之心为医者业必䘮以医之心为吏者身必穷又何恠乎善医者之不屑为吏也㢤虽然今之以医道为吏者未见也而以吏道为医则有矣然则飬䝉贤乎㢤吾故发李君之言以附于孟氏论巫匠之末书爲善堂卷后大梁武子宣之父明德君名其居之堂曰爲善君卒子宣奉其母夫人之命祠君于堂而服爲善之训乃作法海兰若于建业城南又奉母航海至于𥙷陀洛伽之山以求所谓大士真仪者将以广爲善之路也故翰林学士虞公爲之记文献之士爲之言者不少而子宣之求言于四方未巳也吾固有以知其心矣夫人志于道而未获所向故愿就有道而正焉是其好学䔍行之诚积于中而见乎外也正宜因其愤悱而启发之惜无有以圣人之道与之言而徒就其所巳行者缕缕焉宜其不足乎心而求之不置也孟子曰不直则道不见我且直之昔宋人有好玉者淂燕石焉以爲玉而寳之革柜十重巾十袭周客见而笑之夫好玉则诚好玉矣而未爲知玉也故不免爲识者所笑尭舜禹汤文武周公之道载在方册其所言皆善言也其所行皆善行也天下之善莫䏻外之矣舍是而他求焉惑也夫人之所食以生者五谷也今有厌五谷而不食则必求夫爽口蜇吻之味而食之则不戕其生者鲜矣故圣人之道五谷也异端之道爽口蜇吻之味也圣人之道求诸日用之常异端之道必索隐以行恠其势不并立也是故欲求道者必先定其所何如将适燕先举辕而指北然后访而取途则无倒行之悔矣故孟子道性善必称尭舜恐其不知孰爲善孰为不善也故以尭舜的之知所在矣又必有至之之道是故颜渊问克巳复礼必请其目如是而后可以言为善矣择之而不得其正为之而不知其方心与事相违而徳与言不相类冥行而不问学者之失也问焉而不告聴者之咎也人有所请不知则不必言知则当尽言之不然则皆圣人之罪人矣予虽不识子宣观其求之广而知其志之䔍于是乎尽言之书绍兴府逹鲁花赤九十子阳徳政诗后㑹稽方外僧诗若干首羙监郡子阳公也至正十四年予自台之越居城之南陬近寳林教寺寺主者别峯师有文行且喜接贤士由是得相从以逰其年秋七月用章师又自浙西来住䏻仁禅寺二上人皆以文章驰名而其属寺之主者亦多䏻为诗乃九月遇于寳林因语及郡太守子阳公之政交口賛美至有感泣者上人乃分韵俾为歌诗以颂公徳而属予为叙其意予闻国风雅颂诗之体也而羙刺风戒则为作诗者之意故怨而为硕䑕北风思而为黍苗丼棠羙而为淇澳缁衣油油然感生于中而形为言其谤也不可禁其歌也不待劝故嘤嘤之音生于春而恻恻之音生于秋政之感人犹气之感物也是故先王陈列国之诗以验风俗察治忽公卿大夫之耳可聩而匹夫匹妇之口不可杜天下之公论扵是乎在吁可畏㢤予以今年春始来越是时浙东六郡皆警于盗惟越为无事故士大夫之避地者多在越或有谓予曰越之从政者鄙又左右皆兇人恐不能和其民万一变生肘腋子将安之予方谋适他所忽有言者曰子阳公且来归公徃在婺女有惠爱孚于民予旧尝闻之则大喜黙为越人庆而又自庆其得贤地主以为依而安䖏也至于今果谐所愿望得不深可喜耶扵是乎序而以其诗附于淇奥缁衣之后焉题刘啇观奕图右昔人临唐刘啇观奕图其曰李伯时临茅君彦勒苏先生识盖皆假设之云而其描冩模刻实俱妙絶不必问其真作扵何人也王生以采薪入山父母妻子待之以食见奕者而躭观之至于烂其斧柯岂所谓力本者㢤比归而亲戚郷党咸非其旧可悼也巳一夫一妇不获自尽伊尹耻之以戯迷愚人使之老无所依其果有是事耶神仙亦未仁矣书申屠子迪毁杌木庙曹操像文后孟子称孔子成春秋而乱臣贼子惧孔子以王法诛既死之姦回着之方册万世而下昭如日星举而行之不待教命志于恶者䏻无惧乎㢤曹操挟主以令天下屠戮忠良以及主母卒盗神器有王者作杀其人壊其室汚其宫而潴焉人纪立矣世衰道隐大义不明扵人心至有书伐贼之师爲入㓂者嗟乎悲夫无乃与春秋之㫖戾乎夷陵之祠悖理伤教歴千百年而无人爲之明焉抑其习之乆也申屠公斥而出之其可谓深知孔子之用心者矣孟子曰䏻言距杨墨者圣人之徒也夫杨墨之道其流至扵无父无君圣贤且痛絶之而况扵身亲爲之者㦲言空言也犹有大功而况扵见诸行事之毅然者㢤呜唿后世复有孟子而不曰申屠公圣人之徒吾不信也题王右军兰亭帖王右军抱济世之才而不用观其与桓温戒谢万之语可以知其人矣放浪山水抑岂其本心㢤临文感痛良有以也而独以䏻书称于后世悲夫说天説上或曰天之降祸福于人也有诸曰否天乌能䧏祸福扵人㢤好善而悪悪天之心也福善而祸悪天之道也为善者不必福为悪者不必祸天之心违矣使天而能降祸福扵人也而岂自戾其心以穷其道㢤天之不能降祸福扵人亦明矣曰然则祸福谁所为与曰气也曰气也者孜孜焉为之与曰否气有隂阳邪正分焉隂阳交错邪正互胜其行无方其至无常物之遭之祸福形焉非气有心扵为之也是故朝得而生晞阳而死靡草得寒而生见暑而死非气有心扵生死之也生扵其所相得而死扵其所不相得也是故正气福善而祸悪邪气祸善而福悪善悪成扵人而祸福从其所遇气有所偏胜人不能御也曰然则天聴于气乎曰否天之质茫茫然气也而理为其心浑浑乎惟善也善不能自行载扵气以行气生物而滛扵物扵是乎有邪焉非天之所欲也人也者天之子也假扵气以生之则亦以理为其心气之邪也而理为其所胜扵是乎有悪人焉非天之欲生之也朱均之不肖而以为子非尭舜之所欲也蛲蛔生于人腹而人受其害岂人之欲生此物㢤曰然则天果聴于气矣曰否天之气本正邪气虽行扵一时必有𣸪焉故气之正者谓之元气元气未尝有息也故其𣸪也可期则生扵邪者亦不能以自容焉秦政王莾是巳曰跖之寿操懿之得其志而子孙享之岂天之有所私耶曰气之𣸪也有遅有速而人之生也不乆故为悪之人或当其身而受罚或卒享福禄而无害当其身而受罚者先逢其𣸪者也享福禄而无害者始终乎其气者也以懿継操以𥙿継懿不扵其身而扵其后昆谓天之有所私不可也故见祸福而谓之天降于人者非也气未𣸪而以祸福责于天亦非也不怨天不尤人殀寿不贰脩身以俟惟知天者能之天説下或曰天灾流行隂阳舛讹天以之警扵人与曰否天以气为质气失其平则变是故风雨雷电晦明寒暑者天之喘汗唿嘘动息启闭收发也气行而通则隂阳和律吕正万物并育五位时若天之得其常也气行而壅壅则激激则变变而后病生焉故吼而为暴风欝而为虹蜺不平之气见也抑拗愤结廽薄切错暴怒溢发冬雷夏霜骤雨疾风折木漂山三光盪摩五精乱行昼昏夜明瘴疫流行水旱愆殃天之病也雾浊星妖晕背祲氛病将至而色先知也天病矣物受天之气以生者也能无病乎是故瘥疠夭札人之病也狂乱反常颠蹶披中天之病气而不知其所为也虽天亦无如之何也惟圣人有神道焉神道先知防扵未形不待其㡬之发也尭之水九载汤之旱七载天下之民不知其灾朱均不才为气所胜则举舜禹以当之桀纣反道自絶于天则率天下以伐之元气之不汩圣人为之也曰然则人胜天与曰天有所不能而人能之此人之所以配天地为三也曰书曰作善降之百祥作不善降之百殃非与曰此天之本心也而天有所不能病扵气也惟圣人能救之是故圣人犹良医也朱均不肖尧舜医而瘳之桀纣暴虐汤武又医而瘳之周末孔子善医而时不用故着其方以传于世易书诗春秋是也髙文光武能于医而未圣故病少愈而气不尽复和安以降病作而无其医桓灵以钩吻为参苓而操懿之徒又加鸩焉由是病入于膏育而天道㡬乎穷矣曰然则元气息矣乎曰有元气乃有天地天地有壊元气无息尭舜汤武立其法孔子传其方方与法不泯也有善医者举而行之元气复矣作天説雷説上有夫耕于野震以死或曰畏㢤是获罪于天天戮之矣刘子曰噫诬㢤何观天之局也一夫有罪天将自戮之乎天生民而立之牧付之以生杀之权而又自震以讨焉悪用是司牧者为也曰天鍳于民有隐慝焉人罚弗能及也而震以烕之㣲显阐幽神道也曰恶是何言也古帝制刑以为天下均故执刑如执权因罪之轻重而前知之又不敢专而聴于天曰天讨也夫是之谓賛天地之化育今曰天又自以震戮人罪吾不知天之所自戮者以何等罪乎谓其积之极人不能胜而戮之耶则天下之为人子而不孝为人臣而不忠为人长而不慈为人㓜而不孙为人友而不义为人妻而不顺贼义而戕仁纵私而㓕公倚势而行姦乗约而肆滛人言而兽心隂惨而阳和磨牙吮血朘膏刮骨擅威作福残害正直而逭于司㓂之诛者不为不多矣岂司雷者有所畏乎乃不一有戮而庸夫乎戮焉使彼有以觇天之意而谓天之所怒在彼而所容在此也则恃以不忌是天以震劝逆而济祸也岂天道㢤必不然矣曰然则雷何物也曰雷者天气之欝而激而发也阳气团于隂必迫迫极而迸迸而声为雷光为电犹火之出礮也而物之当之者柔必穿刚必碎非天之主以此物撃人而人之死者适逢之也不然雷所震者大率多于木石岂木石亦有罪而震以威之耶雷説下或曰雷有神焉有诸曰人曰有之曰然则雷神所为而非气矣曰否雷与神皆气之所为也气也者无所不能为也忽而形倐而声为雷为神或有或无不可测知人见其忽而形也而谓之神夫神也者妙万物而无形形则物矣是故有形而有质者有形而无质者有暂者有乆者莫非气所为也气形而神寓焉形㓕而神复于气人物鬼神或常或变其归一也曰既为神也而曰不能戮人罪何耶曰神形而暂者也彼且不能以其形恶能求罪人而戮之医説赠马复𥘉或称医药出于上古圣人神农黄帝皆身为之其果然乎儒者疑之惧世之以是小圣人也孟子称尭舜忧民而不暇耕夫耕后稷实亲为之岂以是为非圣人之所事㢤天下之事不止于耕教之者有其官业之者有其人则尭舜之忧不在耕而有大焉者此孟子之意也天地辟而人生蠢蠢焉圣人出而后异于物扵是垂衣裳造书契作为舟车网罟弧矢杵臼之器载在易经不可诬也凡可以前民用者圣人无不为之而况于医乎辨隂阳于毫毛决死生于分寸其用心之难又岂直舟车网罟弧矢杵臼而巳㢤吾固有以知其作于神农黄帝无疑也圣人之道包天地括万物一体而毫分焉莫非道也故天之大也分而为日月为星为云为雨为雪为霜为露莫非天也而后各形其形焉地之广也结而为山融而为川生而为草为木为石为玉为金银铜鐡为五谷莫非地也而后各形其形焉故见其形而不知其出之原非知道者也是故知医之不足以尽圣而不知其爲圣之事非知圣者也今有酌海于盃曰海也人皆知其不可也而谓之非海出也可乎㢤天下之术多矣惟医以救死扶生为功效故志之者可以存其不忍人之心而于道为有益至于莭嗜欲调隂阳时寒暑去邪飬正流通血脉其为道也引而伸之治天下不能外致逺而不泥其斯而巳矣绍兴马𣸪𥘉以医药从左丞帖理帖木尔公招辑海㓂其为人也粹而温其于术也精以造其剂之所投无宿疾也予甚敬之惧其日用而不知也作医説以赠之师子图説狻猊天下之勐兽也而人能扰之人亦灵矣㦲世有人而为兽所食者是不能灵其灵者也人不能灵其灵不惟不能以扰兽而反食于兽虽为人不如兽矣吁灵不如兽而欲以制兽则不为兽所食鲜矣㢤菜説菜者宗姪彬之所以名其居室也彬字宗文少好学有识而未用其居在䖏州府城之东门毎求予为文而恒弗得暇今年予来京师而彬亦以儒士贡为工部主事因戯作菜说且以勉而进之云尔犁眉公谓东门子贆曰子之居东门也井地十亩既夷既壤俯壕爲沟倚城爲墉藩以枳林纬以蘗塲是盖比如束鍼锬若攅鎗蛇蜴不能求其缝罅蚍蜉不能爲之穴隙也何不垦之以种树乎又何不耕之以艺稷黍乎不然何不大爲之池分北山之泉流以养鳖与鱼乎徒何爲乎筑陋室于其中墼粪土以爲壁茨以腐茅蟦蝎是宅借以瓦砾羊蹄豕迹与鼢䑕爲主客平明出门不马不车不羸不驴以造他人之庐唿朋命徒左跄右趋谈无用之空言强相名而曰儒坐视殷赈之膄索爲蓬藋之区不亦悲乎吾闻燕秦枣栗穰橙邓橘李梨薁鬰秦杏周漆柿桃柰禊琬容琰质椅桐栝栢坚緽有瑟桂椒茰榝吐芳馞馝木瓜榅桲藷藇葛芴丛蔓轇轕彼揫此茁或庸其材或以其实或黄如金或赤如日翘萧逺条可蜂以蜜克勤厥营苟获其一富拟封君受天之秩范子所至穿池种鱼史传货殖盛称陶朱八口之家五亩之宅墻下㘽桑足以衣帛今子不士不农不啇不工缀籍州庠口躰不充人皆子嗤子曷不懜东门子贆聴之愀然思之杳然瞿然而作再拜而怍立而言曰公有言吾获矣而吾亦有知焉请以复扵公吾将以艺稷黍乎则古人一夫受田百亩而给今将以五亩为宅矣则所羡不过二十之一不䏻以不饥也抑将以种树乎则近者非四三年不成不知逺者又㡬年乎不可以悬吾釜而俟㸑也抑且为池以畜鱼乎则我身畸耳贷力扵人何日成乎不可以暵吾肮而待汲也今当种菜而鬻焉尚庶㡬哉可也夫夫菜也者采也君子之所采也或谓之𬞞焉𬞞也者䟽也食梁肉者之所䟽也君子所采而食梁肉者䟽之庶几或者可以𥙿我矣乎乃往访于溪南之圃人得膏上沃泉之术蒐四鄙之菜类其族而种之买牛牯一㹀二䥽其莱芜芟去奥薉㧞其荄杜阜翳箨而灺之穿井于其四隅建桔槹焉潴水有池洩水有渠或培或滋或丛或竒灌溉攸宜或耘或耔踈稠比稀慈穉举肥根茎实荑各随其时罗之离离㩜之菲菲未浃旬月而东门氏之童色泽如也貌怿如也窥其园则鬰鬰芊芊入其门则盎然春温有酒盈尊他日犁眉公过焉东门子贆御诸门犁眉公咲曰子亦足于斯而巳乎东门子贆再拜谢曰吾硕见公而有陈焉乆矣请坐扵吾庐而为公言之可乎公曰吾硕也东门子贆曰公能悉识吾菜乎公曰未也请之园而言焉曰始吾之不营是园也漠乎其无思也今吾之既营是园也惟其所以壮吾址而厚吾生则非一日也天地乆其道而万物生圣人乆其徳而庶功成士农工啇乆其业而百务贞故植韭以为之君韭者乆也所以乆吾生也致乆必慎其揆故植之以葵葵者揆也揆得其道则视明而聴聦故植之以葱聦逹则得筭多故植之以蒜蒜筭也筭不失家必豊故植之以豊丰则彊矣故植之以姜姜强也物大彊则过刚刚过则折君子戒焉故植之以芥芥者戒也戒事者思必苦思苦则毒故植之以荼荼毒罹于中而用力勤故植之以芹勤极则病故植之以蒲蒲痡也病之剧也病剧必弱故植之以荏荏柔而弱也弱则㣲矣故植之以薇㣲骭疡也骭微则羸其行故植之以蒌蒌者偻也愈病必以药故植之以芍药药攻病不可失其养故植之以鞠鞠养也得其养而后苏故植之以苏苏则起矣故植之以芭起必慎以保其后故植之以瓠瓠者护也护不违乎道则难舒而福生焉故植之以芷芷者祉也引祉莫大乎育徳故植之以蓄蓄必有济故植之以荠荠者济也济自近而之逺自卑而底髙也故植之以菘菘者髙也髙极必穷故植之以芎䓖虑穷者必早计故植之以蓟蓟者计也吾朝而㳺焉观其菶菶菁菁可以悦吾目而畅吾情夕而㳺焉撷其芳而茹其英可以㫖吾腹而曼吾龄又可以究吾知而通物理安得不悠然而永懐怡然而自喜哉夫吾庐也不足以延长者而长者肯临焉不可以不志请名之曰菜硕公为吾志之犁眉公大恱遂旅其菜酌其酒书其言而去问荅语卖柑者言杭有卖果者善藏柑渉寒暑不溃出之烨然玉质而金色置于市贾十倍人争鬻之予贸得其一剖之如有烟扑口鼻视其中则干若败絮予恠而问之曰若所市于人者将以实笾豆奉祭祀供賔客乎将衒外以惑愚瞽也甚矣㢤为欺也卖者笑曰吾业是有年矣吾頼是以食吾躯吾售之人取之未甞有言而独不足子所乎世之为欺者不寡矣而独我也乎吾子未之思也今夫佩虎符坐臯比者洸洸乎干城之具也果能授孙吴之略耶峨大冠拖长绅者昻昻乎庙堂之器也果能建伊臯之业耶盗起而不知御民困而不知救吏姦而不知禁法斁而不知理坐縻廪粟而不知耻观其坐髙堂骑大马醉醇醲而饫肥鲜者孰不巍巍乎可畏赫赫乎可象也又何往而不金玉其外败絮其中也㢤今子是之不察而以察吾柑予黙然无以应退而思其言类东方生滑稽之流岂其愤世疾邪者耶而託于柑以讽耶樵渔子对樵渔之为业贱而且劳有嗜之若将终身者察其私非頼是以生盖隐者也人有问之曰夫嵩岱之木不朽心而液节者固将应栋梁之需也幽冀之马不曵蹄而蹶膝者固将驾瑶象之车也天地之间莫大乎人观子之容坦坦施施神气盈宇又伟且竒方今圣明在上旁搜俊贤纎芥之善毕举寸尺之长不捐是故懐徳抱材之士莫不龙跃九渊鳯翥髙云传岩无版筑之老磻溪起垂钓之民藏器待用者维其时矣方当豹変风云接武龙䕫施泽于民以措时宜不此之图顾守汚卑翳荟山泽没齿何为赪肩汗体䟦履崖谷铦觚覃刺鑚肤如镞蹈蛇触虎动贻荼毒淸冷之川大鱼不处䲡鳝琐琐杂以虾蜅穷日之力所获几许朱门晨启歌钟聒天先生之灶冷而无烟银鞍骏马照映狐貉先生之𫀆长不蔽足徒懐荃而佩茞长芜没于丘甚无谓也隐者笑曰子不见夫炎洲之翡翠乎巢居絶岛之中栖息乎陵苕之上飮石㡳之流泉食葭下之纎鳞蔚罗不能加弓弩不能及也一旦乗风远逝汜滥乎江湖之问饱鱼虾而饫稻粱洋洋焉不知其所归虞人罔而撤其毛羽焉向使守分而居孰得而致之哉故曰贵贱命也穷通时也是以鷃雀不思霄汉之翔麋鹿不羡攀縁之能故能全其身今子之云是欲剡蒿以射犀札植菰蒋于千仞之崖而兾其实也且今之遇于世者何如耶附势趍权病于深谷之頳肩忧䜛畏讟过于蛇虺之螫毒学古入官试用有司责任何弘俸禄何㣲苟虚名之日着亦奚救于寒饥若夫髙屋大厦百鬼所阚妖服贾祸先哲时鍳是岂野人之所愿欲㢤采山林以食力钓清冷以自适日髙而起日入而卧目不接市肆之尘耳不受长官之骂俯石泉以莹心搴芳兰以为借荣与辱其两忘世与身而相谢若是者吾庸多矣吾又何所求㢤问者退而言于予予惟其言近乎道故志之隐者居桐江不知其名人谓之渔樵子云荅郑子享问齿单阏之岁招摇指于干维郑子与客过予速酒登肴践豆扬巵载爵载呞龈腭輷輘有声然上通崑崙天旋雾𪷟倐烁昼昏颠倒室庐衆賔愕贻不知其由有神罗吞跼跳而前曰予神也实司子牙今予之居泐矣龟兆拆矣予无所宅矣吁予厄矣子且何以处我予未及应而郑子代予为文浩浩汤汤喷云披风予惫弗能荅也酒尽客去予唿老罗而诮之曰子为神乎含灵有牙将子是司子择予居予弗子辝相彼牧夫牛羊是守虎狼抟噬伊谁之咎大木将颠本必先拨窹而筑之庶其不㪍子实司齿而不我扶不我夙告以俾我瘏键腐枢摧阍何为乎子名为神而不保乃宅以亢乃身弗攘垢以自讼而语余以云云子去矣子之丑莫大矣夜分就寝老罗左执鞭右引苇索缚一小鬼其状蝡蝡蜎蜎赤首虺身头若枳伤曰是所谓蛲蚑者也实蚀子牙请戮之以释我尤于是斧锧既陈且讯以言曰来女蛲蚑人齿女居弗齿曷依齿固女活齿溃女絶曷其弗察列鼎之家熊蹯豹胹梅酢姜辛靑蚨味醎桂蠧氷蛆宻唧蜂蚳渗液腥涎苍橘黄橙木瓜作酸鑚坚磷刚砭剥女肤知女所在挑女剔女钩女摘女蜀椒鹤蝨浸溃攻刺索女于室縻溃女质抜其枵殻投之瓦砾植以駞骨女悔曷及今我之牙䟽芳漱清吐辞兰馨干胏弗噬腊肉弗尝白塩赤米虀汁泔淡含咀天和康女以居女实予依予不女虞胡弗臧乃心以作慆滛用䃣析女家以离予之辅车今当艾尓元残尔躯劓殄㓕尓种尔罪有余蛲蚑闻言蒲服顿伏脞首触地仰而嘘天唹咿而言曰㣲生罔知寄命先生匪牙曷居岂其弗思而自絶于居停主人主人戮我以罪我弗敢避虽然愿得一言而死死且不朽先生独不闻夫穆天子乎天子骖赤駵之驷服翠黄之乗造父为御西㳺瑶池觞王母于帝台靡靡娭娭穷年岁而忘归天下睢睢如鸟失栖造父大諌天子弗聴造父乃埋其轮而朽之以示天子天子始窹疾驰而还则半四海之诸侯巳委贽于鹄仓氏之庭矣是谓偾车之辙故其知者以造父为忠不知者以为不恭由今观之是耶非耶今先生之生四十有一年矣心随物迁志与景赴日𣸪日暮𣸪暮泯泯然与草梗同腐而不知隙驹之度朝华迎霜以为冥灵蟪蛄吟秋以为神亀外彊中干奄为枯椔而犹不觉为我闻孔子大圣四十不惑声律身度永世作则孟子四十而不动心知言飬气垂名至今今夫先生之心愦愦忳忳飘若浮烟言交于前躁吉罔甄气凭于中蓬勃熛天激物动懐以滑而魂者日不知其几矣且夫四十无闻君子耻之先生闭门而坐册不离目笔不离手日着千言而不章于人口留之身后以覆酱瓿徒何为乎玄华衒容藻襮以夸丹元冥迷偷以为安罗公知之而不辰告㣲生独不䏻忍且恚且悼窃愿有陈而闭锢坚确牢不可发乃鑚乃啮堛坼以出不然其得见扵先生耶且先生之齿三十有四而未尝以之哜大肉截大胾芹藻葑菲柔脆輭羙餂之以舌可使成膏又悪用是三十二齿为㢤吾今逺慕造父近效史鱼使先生因齿脱而知迈感齿刚而知戒日干干乎弥厥愆乎以踵属于圣贤乎则走也有功扵先生多矣乃不蒙赏而以为戮言未既刘子惕然大窹酹而醮之书其言以自警愁鬼言岁次玄枵律中林钟北山起云南𬈑来风土润溽暑蒸叆霴而为虹岑峯先生独处不怿筋嬾肉缓体倦志形神枯瘁精气消铄頺乎岸塌湱尔氷泐口不能言心意迷惑盿盿泯泯若有求而不得龙门子使贾生诊之贾生曰异㢤乎先生之疾病也若阳非阳若隂非隂没没淫滛倐浮忽沉其来无踪其去无迹吐之不出下之不泄汗之不液针不能刺艾不能灼其在丹元之宫爽灵之室乎龙门子恠而伺于其寝是夕也玄云往来月色黯凄风吹衣隂气肃穆飒飒率率恍若有物入自壁隙闪闪魇魇唏晞㛍㛍肸肸歘歘若㓕而没如有形质龙门子使保儿招而问之曰女何祥也昊苍赋形至灵维人㳺魂为変归鬼伸神女其神耶将徳是凭庙貌血食福善祸淫正直聦明享于克诚胡不召而日至蹈秽䙝而爽徳馨其鬼也耶形气殊途幽显异致女身安属女神曷寄㝠乎漠乎非我族类胡为来㢤吁可畏乎憎于人也于是其物而前跮跮而却睢盱舔舕载踸载硚咿唹嚄唶而致词曰我愁鬼也生于昧瞶之野而长于欎厄之郷其出无朋其动无常其去无方饥无以为食渇无以为浆风雨飒洒无以为居庐霜云凌冽无以为衣裳恒曀曀以儽儽忳愲愲其如伤或乃噫气成城嘘忧为阵当之者蒙蒙中之者晕晕巫阳见而哀之为我请于上帝上帝恻然乃诏咎繇审厥愆申命巫阳赐我六穷之符使㳺人间帝命若曰惟鬼无依将人是依王公大人积德为基运亨福宏女不可窥猗顿陶朱大屋髙垣徐仪守门女不可干逹人大观知命不忧与女异志女不可投﨣﨣武夫无所畏惧大胆如瓜见女必怒㿕㿕痁痁载柔载纎旖旎沾黏则不女嫌低首下气如膏如喑鸣涕泗则不女忌女徃自择无有差迕既得女所顺与之处我乃再拜稽首受命以还聿求同志以为依归乆矣未䏻得也间尝乗子之虚入子之庐歴相群公下逮仆夫莫不笑语嬉嬉歩履舒舒喜色着于眉宇精神蒲于身躯谛所尚之凿枘知不可以与俱于是逡廵却立曵足欲逝㣲风入耳忽闻罄欬委霍呷喢叹缓惫带迫而视之得一人焉华发半秃发言迟滞举趾局促頽乎若将覆之墻瘨乎若不食之鹄面蹙薰瓠肤凋藁木忧容不霁痗气可掬伺而知其岑峯先生也于是因彭矫以见先生于宵寐先生果怜而收我舎我于灵府之中食我以丹田之琼糜飮我以华池之芳泉方期与我出处以终其天年龙门子大惊亟唿左右挺剑击之其鬼然而消乃命贾生发囊倾瓢作大齐以投之岑峯先生汁然汗出妯然而知诘旦魂返魄定归神聚气筋骨植立不知沉疴之去体也觧拙逸觧建业冷继先以拙逸自名征予言作拙逸觧以遗之其词曰濩洛先生蓬庐筚门径不通人庭不容车与人言如不能发口食巳则卧衣敝而不䏻补带结而不能觧人皆笑之以为拙莫之与往来耀华公子过而问焉朱轮五十乗駵骐骆困于枳枸之根登丘而唿先生方熟寐矍然而起无䏻取于其涂窥垝墻而见客公子曰噫悲㢤拙乎夫人之生参天与地抱智含仁挺为物先出类超群厥维上圣飞龙九五为民立命大贤以下德各有伦乃棐乃翼以臣以邻公侯伯子岳牧师长下逮百工农啇艺术巫师马医莫不有䏻以用于时吁嗟先生独何为乎齿发其生而土石其归乎先生不荅公子趋翼而前揖而言曰楚国有鸟三年不蜚蜚则冲天三年不鸣鸣则惊人仆闻大巧若拙今夫先生无乃是耶仆也不才五岁诵诗七岁诵书上贯三坟下通百家晨兴习礼宵坐肄乐射御星暦隷首所作方程勾股卜筮农圃孙吴申韩扁鹊俞跗九流六艺靡不究极緫角而成弱冠而升为公为卿跻于王庭是故出则驷马髙车前后塞途入则大屋华堂陈鼎撃钟银鞍金络执鞭以候仆者数百骑通门列肆待仆而食者数百家政令非仆不行法度非仆不立礼乐非仆不作讼狱非仆不决军旅非仆不治庶民非仆不亲賔客非仆不悦贤不肖非仆不䏻进退君王之心非仆不能一日安于岩廊之上吾愿与先生言之先生俯而咍仰而叹睢盱却立而谢客曰公子过矣吾闻铅刀不可以割羊朽箨不可以树墻王良不彊驽骀以骖服而匠石不责朴樕以栋梁公子过矣万物并育巧拙参焉巧者为之拙者随之天之道也故谚有之巧者拙之奴也是故干鹊拮据鸤飬雏苍鹰搏鹿蝼螘食血由此言之岂不信㢤是故仲尼多能坐不煖席墨却云梯走不黔突岂有他㢤巧害之也是故神亀焦于先知浑沌死于凿窍原伯鲁不获承祀而沈灶产鼃之难亦不与焉巧之与拙何得而何失㢤故大禹治水手胼足胝而虞甸之氓皥皥熈熈文王即功日不暇食而周野之蒙不知帝力亦独何㢤巧与拙也今予无所知也而天下之虑无役于予心无所能也而天下之务无加于予身起而食偃而卧顺天之生而无所矫揉焉予之逸也予之拙也予又何所求㢤巳矣公子君子巧之小人拙之君子劳之小人逸之彼巧而劳此拙而逸再拜谢客塞门不出杂解言之中扵人也惨于兵故其为身害也甚扵杀人夫言之伤人未至于杀也而志在是焉则人之防之乌得而不严书曰惟口出好兴戎君子之所以愼其言也畏其兴戎也非所冯而冯焉昧也非所笃而笃焉悔也昧而悔祸其至矣虽忧何及㢤诗曰肃肃鸨翼集于苞棘伤之而巳矣君子之所以守其身者礼与乐也礼不及则失其威其敝也侮乐不及则失其惠其敝也残侮则人陵之残则人疾之诗曰终南何有有纪有堂君德也人各有所能也物各有所庸也非所任而任之事必蹶非所施而施之功必圯是故有天下未尝无人也有人未尝无用也用得其当谓之得人用失其当谓之失人诗曰椅桐梓漆爰伐琴瑟古之人所以立而不顿者不失人而巳矣禁民之为不善善也非善之善者也化不善使之为善善也善之善者也非人之所及也天下无不可化之民也政不至于化不可谓之善也中庸曰夫政也者蒲卢也蒲卢也者果嬴是也诗曰螟蛉有子果嬴负之教诲尔子式谷似之喻民之无不可化也人有不交而求者必其有所谋也有不约而至者必其有所爲也故惟礼可以沮暴惟诚可以破诈易曰有不速之客三人来敬之终吉君子之所以不自失者豫定而不躁也人之爲观羙者将奚事乎㢤型土以为噐而髹之知不可以利吾用及其败也秪足以委吾盛而犹有乐为之者何也诗曰蜉蝣之羽衣裳楚楚鄙之也虎之在山也隐隐然㣲振其颊领人与兽莫不骇也絷而槛之虽咆莫之畏矣易曰困亨有言不信夫既困矣虽黙犹恐其及也而有言焉人谁听之秪重其疑而巳矣衞公子寿予读春秋传衞公子寿与其兄争死之事及诗载驰河广之篇而深有感焉夫以衞宣公与姜氏之行而生寿及宋桓许穆夫人岂习其家法然㢤而制行过人如是民之秉彛不可冺也抑又何多耶以文王太娰之圣而有管蔡霍叔昔人之所谓胎教者非矣宋有雀生鷇殷𣏌以亡物生非其类人以爲妖也人之生不以类若是者其又何耶夏后氏之郊祭法曰夏后氏禘黄帝而郊鮌鮌固夏后之父也夏后之天下受于舜非受于鮌也禹不得以天下私其父夫鮌以治水绩用弗成而舜殛之羽山天下咸服则鮌天下之罪人也故舜之刑非私刑也天刑也以天刑讨天下之罪人天下之至公也禹旣受舜禅而升其罪人以配天是舜之殛鮌非也夫鮌之殛获罪于天天殛之也非舜殛之也奉天讨也而以鮌配天是天之殛鮌亦非也一私其父而逆于舜又逆于天天其弗享夏后氏之郊矣禹圣人也而敢为是哉祭法之言非也然则禹之于鮌也如之何曰庙以祭之而巳矣君子非有恭敬则不齐祭统曰君子非有大事也非有㳟敬也则不齐是非所以语君子也夫君子之所以为徳者㳟敬而巳矣㳟敬也者不可湏臾离也故孔子之语仲弓曰出门如见大賔使民如承大祭大雅之述文王曰于缉熈敬止又曰不显亦临无射亦保圣人无一息之不恭且敬何待乎齐齐所以笃其恭敬犹恐其有未至而致之圣人不自满假之心也谓之非有大故不齐犹可也谓之非有恭敬则不齐大不可也信斯言也是不齐之时不㳟敬矣岂所以语君子哉其悖也甚矣或曰然则所谓不齐则于物无防也嗜欲无止也如之何曰其疵同也大抵汉儒记礼之言多驳徃徃流于文而失于理取其长而去其短可也文送穷文余夣有物兮龙首人身蓬头䑕目兮其音若呻跳踉晱冶兮若逺而亲歘往砉来兮忽笑以颦觉而异之乃具糗芳㓗豆觞过老郭而问之曰是何祥也郭子襃然启椟拂蓍宻沕而筮之遇困之兑其繇曰困于堬穴中有孤举趾蹑胡毁踵及颅其泣婴如恣睢䑏孔隙以窥如垢如脂彳亍追随求速得遅郭子释䇿而笑曰是穷鬼也其为物也入山山空入泽泽荒人而遭之穷不可当载柭载禳遣之他方可以无殃余曰苟然矣遣之何居郭子曰子苐为之所我请为子逐之余曰唯唯乃致词曰嗟尔穷鬼兮无处我庐八牎洞朗廓以虚陟釐兔颕有图书虀𦵔粝食菽与𬞞守分自足不求余汝不可留阻歩趍左有欎垒右有荼苇索縳汝饲老乌嗟尔穷鬼兮无泊我市九衢四逹平若砥高楼大屋欝云起冠裳济济集俊士谋谟折冲格遐迩汝不可往耗储偫山川灵神歆穆祀孟涂司刑伐尔死嗟尔穷鬼兮无依我城垣墉睥睨髙不可陵沟湟深浚栫以荆重门击柝钟鼓訇斥堠谨肃列旗旌汝不可徃搆妖狞徤儿披甲眼若星长戈劲箭穿尔形嗟尔穷鬼兮无适我野田畴井井治而不苴禾麻豆麦梧梓槚菶菶蔚蓊𬒳窿䵦岁时禋祀逹方社汝不可徃原隰赭朱衣赤郭骑駮马执汝脔肉燔其躶嗟尔穷鬼兮无上天髙明行徤覆八埏转旋日月照幽玄温嘘吹寒暑煎陶治万物成岁年汝不可往乱星躔黔羸凭怒施椎鞭破骸碎骨䘮尔元嗟尔穷鬼兮无下地慱厚载物生育庶类江河顺流山岳峙融结蓄洩百寳出洪纎蠢顽各奠位汝不可徃坤轴臲黄示土伯咸震恚艾殄尓种灰厥骴嗟尓穷鬼兮无潜于山岩嶅石核立键関丘林陵麓产植蕃阂隔风气限夷蛮颔云腹雨濡旱干汝不可往鼓神姦渉㤗逢毛虎斑噬肤嚼肉流血殷嗟尓穷鬼兮无入于水大包纳川渎委䟽烦洩秽通脉理鱼塩蟹鰕奏鲜㫖蛟鼍亀鼋藏谲诡汝不可徃陵谷圯天呉九头挿九尾磨牙吮血糜烂尓巳大泊荡荡无涯垠靑㝠杳茫不见人瞢瞢漠漠混昏晨㵼之不虚壅之不堙不丼不苦淡以淳汝往居之寂无邻乗骑光景入絪緼保全尓躯絶诟嗔汝不窹兮㓕为尘急急如律令谕瓯栝父老文告瓯栝父老皇朝以武徳一九有服而不杀燠休滋润罔有荼毒至今八十余年矣父老目不覩旌旗耳不聆钲鼓茹𬞞饭稻哺孙育子早卧晏眠优优坦坦通无贩有蹈山渉水不覩不类谁之赐欤帝徳寛大务在休息与百姓安乐太平故禁纲漏而弗脩官缺其人偷惰潜生以不能宣徳化逹壅滞咎在有司非主上意也今父老子弟不察其故怼暑嗟寒徙怨于天乗间造衅窃弄戈兵睚眦跳跟曼及艹木禽兽率遏厥生所过所止山夷土赤甚亡谓也百姓无辜吁号于天惊动天心天子乃授钺左丞相曰其从便冝死之生之无倚无颇丞相矜念小民谓不教而诛有辜帝仁询于庶言知使者父老鄊里姻戚与父老故无恶爲能奉扬朝廷仁恩以启迪父老心不逖伤是用发传俾使者来谕父老兾父老各体上意约束其子弟变极作福以活乃㣧属俾引勿割惠至渥也今使者至郡且弥月矣布告巳至而父老子弟犹豫未决使者实愚朴不能测人意而甞闻大君子之教曰惠迪从逆吉㐫犹影响火生于木厥惟自灼匹夫不可雠况敢触天子丞相怒乎大命不僣大恩不再怨可释不可结乱可巳不可长冥行弗返厥途乃穷易曰不逺复无祇悔元吉又曰迷复㐫父老念㢤语曰因不失其亲亦可宗也使者虽㣲丞相命也惟父老审图之无自失厥时以贻悔莫及太师诚意伯刘文成公集卷之七终太师诚意伯刘文成公集诚意伯刘文成公文集卷第八太师诚意伯刘文成公集卷之八后学䴡水何镗编校铭尊闻堂铭皇降恒徳我仪受之情牵物交民鲜克有之卓彼圣哲有开于先弘猷秩昭纉绪维贤凡有所闻恭敬奉持造次必将屋漏勿欺洋洋鬼神震霆寝斯食斯或敢弗承厥闻伊何阙疑择善靡圣天只克念不远人亦有闻罔知所择杨墨仁义乃徳之贼亦既择止罔知所尊郭公善善国䘮身奔闻义必为闻过必徙能尊能行是谓君子戴生有堂扁曰尊闻用宏厥理昭以铭文敬斋铭敬斋者笃列图彦诚所以名其居室也彦诚以科苐发身其于敬字之义盖亦讲之熟矣则举其所知而行焉可也又何必多求乎人之言㢤乃勉而为之铭铭曰荘其外而肃其内琼琚玉佩无顕无昧惟鬼神是对肆遏蹶弗愦以不越载以永无有悔奎上人耘杖铭奎上人得古藤以为杖而置锄焉将以两其用也名之曰耘杖而刘基为之铭曰可以取鱼而不可以絷鴽带可以系襦而不可以贯珠孰眇其癯而多乃需既予老是扶又薉莾之除俾康勿趄以弗迷厥涂杖乎杖乎岁月逝夫子也予俱朱伯言砚铭䃜而容既泽既砻俾椎以爲锋克相予工厥惟尔庸予所弗工维予之悾悾式蠠没以攻无贻尔懜绍兴能仁寺钟铭嬾翁禅师既住大能仁寺之明年新铸大钟成括苍刘基铭之曰赤堇之金耶溪之铜弗锷弗锋而以爲吾钟摐之锽锽靡幽不通以畅八风阖隂辟阳式賛化功于万亿年与皇家相为无穷醒斋铭醒斋者蘧君徳芳所以自名其居室也蘧君少嗜酒数为酒所困一旦忽思古人之所以䘮其身覆其家者大率多于酒遂絶㫖酒而以醒斋署其居用以朝夕警省而杜其欲于将萌也括苍刘基闻而喜其善脩慝也故为之铭使掲于楣且以坚其志铭曰禹䟽仪狄祗承虞帝汤儆酣歌用永厥世维衞武公𥘉筵有诗年踰九十令闻不堕在鲁仲尼酒不及乱范模万古愈乆弥粲羲和湎淫㣧后徂征楚国皆醉鄢郢榛荆次公北阙仲孺东市狂谈酗骂身戮家毁吾以是知昭昭生于惺惺而愦愦出于㝠冥刘曜受执孔融𬒳刑莫不因此以残其形古称覆辙后车勿蹈有纵弗防祸生所好人孰无过弗改维咎知过而改何过之有维敬与怠狂哲攸分敬醒则存不醒则昏于嗟蘧君以我谆谆止尔醺醺有茁弗芸视此铭文玉兎泉铭自古有以势轧天下箝人口使和巳者鲜不由细㣲以及大此姦人之素能也故髙之马莾之祥瑞惟其言而莫之违然后大诈行而大欲得矣秦桧之事宋髙宗也以岳将军之武之忠且排搆之杀其身以及其子反以为功而宋之君臣莫不从其指则亦何求而不得哉玉兎之泉以淸羙为建业城中第一岂昔顕而今堙者桧实知之耶或有善察土脉工穿井之术者宻以语桧而神之以白兎耶则皆不可知也夫桧之罔民设诈岂下于高莾哉白兎之是非无关天下之大事是故贤人君子忽之而莫与较扵是乎鄙夫謟子遂探其意而夸之以为侫是盖不足辩也金华张孟兼悯泉之芳洁为姦人所汚而铭以雪其冤爱物之良心也予亦悲之为之作后玉兎泉铭铭曰呜唿泉乎夫何辜爲桧所汚世无吴隐之孰昭其诬呜唿泉乎尼父大圣犹言其主瘠环与痈疽白兎之传夫何伤扵尔欤桧死为蛆泉洁自如我作铭诗衆惑斯祛呜唿泉乎终古弗渝王原实𥙿斋铭㑹稽王原实以𥙿名其斋括苍刘基为之铭曰寛而舒绰绰乎有余佩𥚑与与有容弗据德人之闾过者式诸颂梅颂吴兴章仲文筑室花谿之上环植梅焉命之曰梅花之荘予与仲文交敬其好学而知徳也知其有取扵物不徒矣乃效屈子颂橘之体而作颂曰朱方之秀梅实硕兮含章而贞受命独兮扶踈䔥森清以直兮玄氷沍寒不挠其节兮玉之洁兮夷之特兮闭而发兮芳郁烈兮黄中绛跗羙而完兮丽而不淫物莫能干兮冬荣夏实含隂阳兮青黄累离以和羔兮文质彬彬徳之仪兮君子之象君子之宜兮箴顺斋箴爲夏仲珎作二仪茫茫繄理是牣判以两途维逆与顺理之所在漠乎无形曷予求之即事以明利剑吹毛不柄之持北辕适粤徒劳何爲尭舜理物因利除恶鲧堙洪水彛伦攸斁势顺则强气顺则舒天地顺动百度弗渝待时而行处顺以守君子作箴敢告左右守口如瓶箴吴君以时书守口如瓶以自警徴予言爲作箴曰维人有口瓶亦有口瓶口弗守䘮厥受人口弗守速厥咎口乎口乎其祸福之门而一身之枢纽乎人有瓶也尚克固之胡然有口而不知度之维言如泉维口如隄有出弗稽爲河爲谿激石扬泥追不可囬故曰好言自口莠言自口又曰君子无易由言耳属于垣守口如瓶永矢勿谖敬斋箴蒙古氏宗道之先出自山西而以儒世其家故名其燕居之室曰敬斋载世徳也先正有言曰经礼三百曲礼三千一言以蔽之曰毋不敬敬也者其万事之根本与故圣人之语君子惟曰脩巳以敬故禹汤以克敬而王桀纣以不敬而亡自天子至于庶人岂有异㢤故曰穆穆文王扵缉熈敬止又曰昊天曰明及尔出王昊天曰旦及尔㳺衍敬也者不可湏臾离也宗道勉乎㢤克念作圣敬而巳矣作敬斋箴其词曰心敬则存而不敬则昏事敬则立而不敬则跲克臧自我否臧自我如之何以可维谧维专式荘弗儇臧之渊渊出之䖍䖍俾中不偏有握勿捐既悠既坚无不顕或愆无息弗干熟之者圣守之者贤故曰敬胜则吉怠胜则㓕敬而无失聦明睿智皆由此出事神治民舍是无术是用作箴以谨燕昵官箴上维天生民㒩㒩蚩蚩有欲罔制廼豹廼螭爰立之君载作之师式飬式教毋泪秉彛嗟尔司牧代君抚绥君禄我食君令我施邦本弗固庶事咸堕受寄匪輶敢不肃祗治民奚先字之以慈有顽弗迪警之以威振惰奖勤拯艰息疲疾病颠连我扶我持禁暴戢姦损赢益亏如农植苗蚤夜孜孜涝䟽旱溉无容稗秕如良执舆顺以导之无俾旋泞彊䇿以驰慈匪予爱帝命溥时威匪予憎国有恒䂓弱不可陵愚不可欺刚不可畏媚不可随无取我便寘人于危无避我谤见义不爲天鍳孔昭民各有思惠之斯怀推之乃离誉不可骄器悪满欹谤不可怒退省吾私人有恒言视民如児无反厥好以暴予知是用作箴敢告执羁官箴中在昔隆古分封国都付之以民俾飬勿瘏上下恊心各保乃区明庶考绩昭㢤范模秦废圣制代徳以狙刀笔之权始归吏胥弄法舞文聋痴瞽愚流波至今一任簿书行立公庭如鴈如凫我欲是求我利是趋摩揣官情以逞觊觎官惟好货我丼以苴官惟好名我逢以䛕官惟畏嫌我疑以污官惟好惰我淫以娱官惟好猜惑以多途官惟好威道以掊语黙有为俯仰有湏觇容察辞助忿乘愉法度盈口奸邪满躯蛊智迷昧欺庸䧟迂俾好作悪以紫为朱未获官心妪妪儒儒亦既获止如登天衢傲兀民士凭陵里闾悪积祸来官与之俱人有恒言遇吏如奴坚防固隄犹恐或窬矧曰聴之百姓何辜是用作箴敢告仆夫官箴下无谓余明人莫䏻昧离娄善察不识其背无谓予能人莫敢欺校人烹鱼子产弗知立事惟公烛诈惟诚小节勿固小慧勿行无矜我廉守所当为无沽我名以生衆疑何以简讼决之使通何以弭贪慎检乃躬去䜛斥倿逺吏近民待人以寛律巳以勤无咎人弗信忱至斯孚无患人不闻惟德不孤德以进善威以挫姦徳不可偏威不可烦无谓彼富我必极之无谓彼贫我必直之持心如衡以理为平无为避嫌以纵无情人有恒言为臣不易是用作箴敢告有位賛灵峰寺植木賛灵峰寺有松杏与朴并植焉刘子见而感之为作賛曰杏叶䓤芊有子可以实笾松枝扶踈有苓可以引年朴状如樗衆蠧所穿拥肿液瞒不可以䥴胡并植于庭混厥丑妍明堂求材般趋尔先松戕杏割朴独宛然呜唿朴乎孰女之怜维女之全抑弃于人乃获乎天耶画龙賛觩其角苍其鳞蚴蚪其身胡为乎而神至阳之精徤与天伦形而求之悪识其真于嗟龙兮碑铭北岭将军庙碑诸暨东北百里为萧山县其山曰北干之山浙水带其隂湘湖汇其阳东望㑹稽至于大海日之所出其上为星纪婺女之辰故其神为甚灵能祛疫疠作云雨人有所祈必应故立庙于其山尊其神曰北岭将军岁时祠焉宋徽宗时方腊反睦州自睦入杭具舟将渡江吏民大怖相率祷于神比㓂至即有风逆共舟且见甲士列岸上甚衆乃止不敢渡㓂平知越州刘韐上其事于朝赐额曰武佑庙后封显应侯再封灵顺显应侯有元至正十二年妖贼入江浙行省烽火通于萧山百姓惊窜市井皆空主簿赵君某至县甫八日即自徃西兴募民备御而江上守兵甚寡弱无頼子竞起为刼且应贼衆汹惧君诣庙卜于神神许之吉衆心稍安君乃分遣人捕无頼子为刼者悉诛之有自贼中来言贼欲遣兵攻浙东见江岸列甲卒旗帜如睦㓂欲渡时以故畏惮无东心及贼退邑人皆徳赵君赵君曰吁兹惟神之功予何庸焉明年夏大旱君往祷又輙得雨衆益信神之灵而大敬赵君之能以诚感神也庙在山之冈岁乆朽壊惟神所居室独存君每至庙谒念无以报神贶乃以其俸钱作新庙邑人亦大喜争致助焉十有五年春庙成为堂三间三门两廊像设噐用无所不备惟所独存堂仍其旧缭以垣墉甃以瓦石植以嘉木丹垩辉映吏民趍走承祀益肃以䖍时三月壬寅予自杭还越过萧山而庙适成故赵君请予记按祭法有能御大灾捍大患则祀之今神能降雨泽苏枯藁又能隂力却贼以能保全其民物所谓御灾捍患孰有大于是㢤庙而祀之谁曰不宜赵君能爱其民故能以敬事神而获其佑可尚也矣予故喜而爲序其事复为之歌俾祀神焉其词曰靑山兮幽幽緑萝含烟兮树木稠望夫君兮怅悠悠巖阿寂寥兮使我心愁雷为车兮云为马轻霞动兮江色赭神之来兮风振野吹竹兮弹丝女巫舞兮纷陆离奠芳醴兮荐洁粢留灵脩兮牢纯禧驱魃兮逐狼虎弭毒沴兮时旸雨禾麻成兮息桴鼓物既备兮礼无慾和熈洽兮洞渊玄为城为堡兮式恒且坚保佑我民兮乐以永年嘉兴路重脩陆宣公书院碑铭士有以一身任社稷之安危一言廻天下之趍向盖其智足以识事机其诚足以动人心故能出入危邦扶持庸君宠之而不阿违之而弗惩知有国而不知有其身若是真可谓大臣㢤孔子称大臣以道事君不可则止其或先䝉君之知而期尽心以报効知祸而不避知难而不止若唐陆宣公者其去就虽殊而其揆一也孔子曰笃信好学守死善道宣公以之吾常恠唐徳宗以猜防小智行多欲之私信䜛邪如心膂视货贿为性命临患难则姑息一施处安佚则嫌疑百出以致藩臣叛命士卒离心播迁困厄而卒不亡及观唐史称其出居艰阻之时谋猷参决一出于公又称奉天所下诏书虽武夫悍卒无不流涕多公所为然后知其得人以扶持也昔者随有季梁不灭于楚衞成公有寗武子不死于晋无竞维人不然殆㢤况公之言徳宗不尽用也而仅用其一二犹足以转危为安易败为功使其能举国以听公周宣汉光不难継矣惜乎其中信用群小而弃公也公殁而奏议行于天下今天下之言时务论政事者莫不宗之然则公之志虽蹔屈于一时而终伸于万世公之言虽不能以窹时君而足以淑后人则亦可以无憾矣夫公浙西之嘉兴人嘉兴郡学旧有公祠其详见于吕公祖谦之记而郡城之东鸳鸯湖上又有宣公书院其地有桥曰宣公桥故老相传宣公实生于此故于此立祠以祀公至宋景定癸亥始以祠堂为书院丙子之岁书院延燎于兵而公像故存衆白郡迎置于太𥘉堂因以堂为书院大徳九年济南赵鲁为山长病其简陋始改作之其详见于牟公巘之记自是城东故址遂废为墟泰定中有僧贿学官请佃而建庵焉后至元二年庵灾地𣸪干书院是岁六月其僧𣸪贿有司剏庵如故山长虽争之弗能得也至正十四年宣徽院判海岱刘公贞受命为嘉兴路总管至则首治学校之阙顾书院陋且朽欲新之而址隘弗称乃用推官方君道壑言命所司督其僧撤庵归地复建书院其中爲先圣庙两庑仪门东西礼亭灵星之门具其西爲宣公祠祠西爲室东郷以祀郡之先贤其外爲三门庙东爲讲堂其前轩仍旧扁曰仁义之堂以藏宣公奏议谓其言无非仁义也西斋以延师教弟子又増买荡地若干亩以益廪膳庖厨仓溷各得其所将成而公改除海道万户于是以属之方君方君力賛成之经始于至正十四年四月竣事于十五年二月董其役者嘉兴县丞善庆路吏施渊頋选及前山长王玭任奔走者直学张惟仁学吏沈隽也既成使请记于刘基惟孔子明王道以教万世宣公学孔子者也故其术业一本王道昔人以宣公祠为书院有以也夫刘公用方君言撤浮屠以复书院可谓能排异端植正道者有功于世教矣于是乎序而铭之曰孔子大圣不遇于时旣没之后为万世师宣公大贤忠而见疑降及异代人以为规有徳无位用无所施用而弗信惟祸之随诡遇有获君子弗为身黜道光虽止不堕郡守孔良百废咸支爰崇其宫又严乃祠俾民观者式是令仪勿替后人尚永无亏墓志铭刘显仁墓志铭至正八年予𥘉寓临安交友未尽织也求士于天台陶中立得四明刘显仁焉与之交侃侃如也时杭学教导职废不择有学行輙介有权力者或以贿营为之既弗称皆惶惧自退郡因令教官选文学之士不奔竞者具礼徃致聘显仁与焉显仁曰吾心实不乐为此今郡守以礼招予予当为斯文一出然不能乆也居数月竟以父病辞去明年乃以诗经领鄊贡弗偶于春官归侍父馆海寕州贾希贤之义塾明年七月得暍疾疾二十日卒且卒无他言惟以父老弗克飬为恨显仁名子靑家世居四明之黄甘里曽祖讳三聘祖讳图南仕宋为秘书校勘官父名景元读书作文为鄊先生母舒氏娶史氏无子先显仁五年卒显仁既卒乃以郷贡进士除书院山长顕仁生于某年某月某日卒于某年某月某日有诗文若干篇显仁家甚贫而性耿介寡所与交其平生之最相知者陶凯中立贾执中希贤及基是为铭铭曰行成而不诡学成而不及仕犹有老父而无弱子呜唿其死自古有此命也匪咎海宁应和卿墓志铭四明刘显仁病笃遗言于其叔父景仪以其友人应和卿之墓俾求铭于刘基曰先生知予心信子言且无妄许可于人其为言必当垂于后应君长者生与予交没予不得志必属之先生先生当不我遗以不朽我友我其无憾矣夫明日显仁卒景仪来致其言呜唿以显仁之才之徳予方期其用于世以泽夫人乃弗克遂以死痛何如㢤尚忍铭其友之墓虽然不可辞也遂涕泣而铭之谨按君姓应氏闻礼其名而和卿其字也应与邗晋同本于周武王之穆后因国为氏有二琏者以文章名于汉魏君之所自出也今杭之属州曰海宁鄊曰长平里曰黄岗君之所居也曽祖某祖某父某君之世也鄥氏君之母也沈氏君之妻也曰元亨文彬元善君之子也妙靖适郭某君之女也曰择曰某某君之孙也幼失母氏育于祖母周以成人君之命于天也勤于田俭于家孝于亲睦于邻不角势以陵人君之脩于身也故宋咸淳甲戌二月二十有二日君生之辰也有元至正辛卯五月四日君卒之日也四百六十有五甲子君之夀也海宁州长平里之草营冈君之墓也至正辛卯某月某日塟之日也铭之者栝苍刘基也铭曰彼夸之頥声腾毁随此逐之足视忽趾触弗逐弗夸孰或予加不夭其全夫𣸪何嗟紫虚观道士吴梅涧墓志铭栝有高士呉先生讳自福字梅涧旧为呉兴人其先评事公感因仕家于栝其子孙遂为栝人五世祖安国故宋释褐第二人歴官至太常少卿使金国不屈莭高祖挺承莭郎安抚使司将领𣸪使金国曽祖嗣英迪功郎祖有光父艮之皆不仕先生生而敏慧好清净不从群儿嬉父母甚器异之谓其有仙风道骨稍长遂命入紫虚观从叶邦彦先生为道士读道徳黄庭咸通其大㫖及长徳行愈着自逹官贵人以至于市里细民无不敬爱天师正一真人闻其名授号崇徳淸脩凝妙法师玄教宗师亦卑号教门高士金䦨紫衣主领观事先是观燬于兵继作极草率及先生领事乃重脩三清殿建蔵室新作山门既成复建通明寳阁以祗奉昊天上帝其下为演法堂于是观宇粲新山水为之増气先生之力也先生性孝友能爱人观去其居半舍二亲在时必日亲觐省奉丼㫖不匮亲没䘮塟皆如礼与其兄相游处毎眷眷不忍舍二弟早死则抚育其孤周恤其空乏无少间其兄之二子能读书则蚤夜勉之曰吾家世簮缨更值时变门戸寝衰吾巳委身方外不𣸪能力学以续先绪其责实在女女惟勿懈尚克遂吾愿既而世昌中乙亥鄊贡世徳中丁亥乙榜如先生志焉先生又自名其室曰知止客至輙邀坐具酒食不极欢不巳同门陈樵隐老病先生躬为奉汤药侍寝兴数歳犹一日及卒为治䘮塟曲尽其情凡其他所为大槩类此故领䄂教门垂五十年大小咸敬服无间言至正十五年冬十月丙申卒年七十有五弟子王君采先先生二年卒于是君采之弟子梁惟适及惟适之弟子王有大相与奉柩塟于观之南冈是岁十有一月丁亥日也基年未弱冠时读书栝城中闻紫虚山水之嘉因从数朋友往㳺之先生先生即束带出与偕㳺过一所必指曰此某所此旧为某所今为某作于某人实某时无不诚且悉㳺毕登肴速觞主仆皆酣饫乃送至溪浒无毫忽怠慢意基后毎与客往先生輙相待如𥘉盖是时鄊里之称仁德长者莫不曰吴先生焉丙子之岁基䆠㳺他方不获复见先生今年春归栝而先生巳矣不亦伤㢤于是塟巳七月而惟适持世昌状来请铭基既蒙先生知弗敢辞乃为之铭铭曰惟呉之先自周出弟兄来东开邑国支分蔓延绵厥长沙保民有功绩河南治平为苐一前有季英后处黙安栖蒿莱食氷蘖声华章章在文籍贤良代生莫具述豫章真人纯孝徳以扇渡水神辅翼公然飞升当白日于休先生发往蹟保合至真去汚浊收藏精神归閴寂金蛇守门遘皇极二六益一灵降质龙离于羊牝马逸大衍之半返冲漠好溪南陵高以蔚少㣲四星光景接其上有松下有栢中有佳城锢以石地乆天长保玄宅吴盂思墓志铭至正十五年春三月濮阳吴孟思卒其冬十有一月翰林待制致仕申屠公以子昭来泣拜于刘基巳公乃代之言曰昭之先人以文学出入缙绅间缙绅之士扬名当世者无不与交㳺先生所知也今死而家无赀不能求名于大官请以属先生基居杭时甞与孟思㳺而善故不能让而志之曰君讳叡字孟思先世家濮阳谱亡莫详其系六世祖忠仕宋为殿前司统制官靖康之难从髙宗南渡江始居杭州高祖允昌宋左武大夫忠州防御使曽祖佐承信郎御前东库使祖淸成忠郎殿前都指挥使父埴以亰官子弟恩授迪功郎至元十三年宋亡幼主归命凡赵氏及其臣僚之子姪咸北觐京师迪功与焉留十余年𣸪归于杭配王氏生子三人孟思其长也孟思少好学工翰墨尤精篆隷凡歴代古文𣢾识制度无不考䆒得其要妙下笔𥘉若不经意而动合榘度识者谓吴子行先生赵文敏公不能过也故四方来求书者日衆出輙为好事者邀止止或弥年月去则随所至肩足摩蹑孟思悉应接不倦孟思事父母甚孝母王氏先卒越二十有六年而父卒年八十有九家无恒产而䘮塟咸得尽礼二弟皆仰给孟思孟思又好賔客乐周急故金帛日至而籯常无储是岁以疾卒于崑山州之寓舍年五十有八归塟于湖州武康县之封禺山从先域也配徐氏先二十有四年卒至是而合塟焉子一人即昭也孟思为人外不与物忤而内甚刚介所交多逹官而略无求荐进意自号曰云涛散人所着述有云涛萃藁説文续释集古印谱传于世铭曰孰成其名而不侈其龄维䝉弗冥以铄厥贞有悠曷徴昭以斯铭王子明墓志铭君讳坦字子明姓王氏其先㑹稽人由㑹稽徙栝之䴡水曰玉溪居焉故遂为栝人曽祖森祖祀父杰皆隐不仕守分务本以致蕃𥙿君貌峻整而心坦夷善居室州闾族人无不敬信䏻与人交时贤大夫如胡公汲仲赵公子昻李公仲賔皆相好读书务知大义常曰士生不获罪扵亲戚乡党使得自娱于一丘一壑足矣宠荣权利非吾愿也至正十五年九月日以疾卒年五十有九且卒命其子曰我家世儒者我死女当以时歛葬我母越礼母用释道士以违圣人教且诬辱我配刘氏先四年卒年五十有七以某年某月日合塟于戴村先茔之侧子二人长曰珖其次曰瑾瑾早死君卒之明年君之从弟壎以珖来泣拜于刘基请铭其墓且曰吾兄有才学宜用世泽物乃閟不显斯为可憾基曰不然洪范称人之福有五民鲜能兼也今君年六十不满一不为夭有田宅以足衣食不为贫守巳而不悪扵人不为无徳世治而生世乱而死生不见戈兵而死在正寝不为不幸夫何憾乃为之铭曰生不劳其形而以善名死不离于否克全弗毁谁如其祉以覃孙子处州路教授吴府君夫人梁氏墓志铭夫人姓梁氏处州䴡水县人也五世祖汝嘉宋建炎𥘉知常州武进县髙宗南渡至常官吏皆散走公独不去由是见知升通判州事累迁户部侍郎言金人难与和亲及东京留守孟庾不可任用忤用事臣意进权户部尚书而讽言者弹之未㡬金果背约孟庾以东京降如其言终寳文阁学士右通议大夫致仕追赠少师爵缙云郡公曽祖溱宋朝奉郎通判平江府事祖梓父荣国好学有文值世变不仕母蒋氏宋文林郎常徳府龙阳县丞昕之女也夫人年二十八嫁为今将仕郞处州路教授呉君虎孙妻吴君先卒卒后二十年是为至正九年而夫人以其年九月壬戌卒年八十十月巳酉祔塟于教授君之墓墓在靑田县鸣鹤郷之择山子男二人长士弘次士毅士毅早卒女二人长亦早卒次适叶诜孙男三人支生本生棣生女二人夫人能读书每暇日必召子孙立堂下讲经史大义亹亹不倦故其子若孙皆读书为儒者铭曰维梁之先因国为姓叔鱼师孔侯封千乗统守九江竦着七序政既可称言亦有绪伯鵉清莭文贞纯孝贤良代生可则可效侃侃夫人少师之孙载其静壹以配儒门儒门有秩淑人是宜兢兢妇道媞媞母仪孝慈既脩寿考以寕诗书之训子孙是承择山之原其土孔阜既妥厥灵必大乃后陈处士墓志铭处士姓陈氏名莘字希尹世爲处州䴡水县之来仪郷人曽祖某祖某父某皆守分乐善以继承其家业故世以徳称于州里至处士而家益𥙿行益谨推余济急虽数不吝邑旧有通济堰漑四鄊民田㡬二千顷遇旱劳壅泄必先出巳资倡事皇庆癸丑水壊堤数十丈鄊人大戚处士竭力昌寒暑董役三年乃完盖未尝矜其劳焉至顺庚午某月某日卒年六十有一其卒之月日又其生之月日也娶叶氏后十有五年卒年七十有一至正癸巳四月丙辰合塟于其鄊吴院之原子男四人女一人孙男九人曽孙男十人可谓昌盛蕃衍有后也巳铭曰既赢既寕胡为乎公卿位不酬其履多而孙子克缉乃祉垂于万祀陈司戸墓志铭故宋平江府司戸叅军陈公以有元至元三十一年二月癸亥卒塟于䴡水县和乐鄊太平里曰浯溪大羕之山至正十七年郡人季仁寿始摭其世系行事以为状而靑田刘基为之志及铭其志曰陈氏上世居光州固始县唐兵部侍郎勲始迁福唐其子孙再世仕闽遂留为闽人至宋有讳叙者㓜以孝闻人称之曰孝童及长有学行累征不起叙生岳州教授报报生湖南运使禾累赠金紫光禄大夫位特进公髙祖也是始居龙泉为处州人是生右儒林郞长沙县丞煇长沙生左承莭郞江东緫领所干辨公事堉堉生鐩官左宣教郞两浙西路安抚使司主管书写机宜文字公父也公讳浩一讳汶字飬浩少孤母夫人叶氏亲课之读书比长通易春秋百家子史知天文暦数之学寳祐丙辰以祖泽𥙷将仕郎赵葵马光祖交荐授钱塘尉不就景定辛酉吕文徳制置荆湖辟权鄂州司理咸淳辛未陈仲㣲荐除绍兴文学官俱不就后四年甲戍铨授迪功郎平江府司户叅军时潜説友安抚浙西彊起之未几以印氏杀人事忤贾丞相遂觧归鄊里卒年五十有一夫人潘氏叶夫人后司戸十六年卒而夫人奉飬克尽孝道子男四人长椿从仕郞汀州路緫管府知事次梓卿次相卿出为叔父后次松卿早世女二人长适将仕郞广东道肃政㢘访司照磨潘弼孙男二人煚杭州路豊衍仓大使燫处州路医学録曽孙男四人女三人其铭曰昔周大姬女胡公祀虞侯封于陈宛丘是都其后子孙为齐楚大夫因国立氏实蕃实肤阅秦汉魏晋宋齐以祖勋庸徳言代有不虚覇先开梁王于南隅渉隋唐宋支分蔓敷有自光徙闽来宅括区踵属班聮爲卿爲儒历世满五是维司戸未及成人而失所怙服膺母训不惮勤苦慱贯经史蜚声庠序而弗竞弗求笃信好古荐辟数不就不违母所叅军小试匪溺簮组不悖法以附势权臣是忤拂衣长辞归卧鄊土遂自龙泉移家城府韬光履素和乐诩诩邻有赤子贫弗能举我唿俾鞠之卒续厥绪里有墓庐爲强暴夺取我资俾直之爰复乃宇姻巨室乏嗣请后勿与曰鬼不歆异姓敢馁而祖父惟殁先厥母痛摧肝腑幸有子有孙克承克叙俾母寿以康如子与处浯溪之旁其原膴膴其兆孔安其泽孔溥立石镌铭百世犹覩䖏州分元帅府同知副都元帅石末公徳政碑颂至正十六年季春月九日予自杭归至处处父老率其子弟遮道言分元帅府同知副都元帅石末公政徳曰徃微公吾聚巳为墟今微公吾属巳为菹生我者天而活我者公君其知乎予曰然如父老言夏五月豪酋既来纳欵父老又率其子弟造于庭言曰石末公邦家之干城庶民之父母也父母鞠子罔不殚厥诚厥子虽冥亦鲜不念覆育恩亶由中惟公有大造于我州肆我民诞轸恤于心曰曷以报公愿绘公像于祠且勒石纪公功用示于州人子子孙孙俾勿忘请为之文予谢弗能父老进曰君以丞相命布宣天子徳威既恊于逺人旌庸録勋当不惮为石末公惠安我民不伐不矜君实知之鍳于庶言式克有徴逹丞相心以劝后人时惟至公予弗敢辞乃叙其实而继以文谨按公姓石末氏名某旧为契丹人其先御史大夫以黒军助太祖皇帝开国㓕金为大勋臣有传在史官四世祖昭毅大将军事世祖皇帝受命南伐克襄樊有功定爵三品为沿海万户佩虎符镇处婺由是居江南好读书工文章元统中袭爵镇守处州大得军民心居数岁以爵让于弟而退处天台山中至正十二年福建妖贼入处之龙泉处婺大震宪司趣起公领征讨事公至龙泉募鄊兵击贼走之未几贼复入庆元公进屯查田使人购其徒为应贼遂挠败公乗胜掩撃俘斩千计遂复庆元进攻建寕之松溪政和皆克之处州平公乃还归天台十四年海贼复叛行省宪司又以副元帅起公分府台州公辞不得巳乃命鄊民作保伍团结扼要害使贼不敢輙登岸乃聚粮训兵以图进讨其夏六月朝廷用旧议立巡海道官所以防贼贼乃复请降帅其属徃衞漕运至京师而妖人黄草堂复扇动黄岩民以报雠为名聚衆搆乱公以计收其渠酋六人斩之余党皆散为民台州平行省又公分府处州时处之属县皆有贼松阳遂昌在上㳺去郡最近冬十月公帅师进讨至寳定而黄坛贼大出焚民居火照山谷公分兵守寳定自将麾下还城而贼巳薄河津欲渡先是沿海军悉发往江东城中晋者不满数百人又太半老弱公夜部分居民丁壮出拒戦斩不用命者三人衆乃齐奋贼止不敢渡时沿海军有自江东逃归者六十余人公召谓曰女軰能破贼吾当原女罪皆拜曰诺即遣渡水击贼贼败走明日退去处州旧有城后壊不脩遗趾芜没无捍蔽故百姓尤恟惧㑹缙云人又叛从贼焚婺之永康及台之仙居扵是处州四靣戒严乃议浚湟筑城而官仓库尽空昼夜经画劝勉啇贾大家和集其小民俾効力输赀咸从无违审势相方啇工度材公悉亲之官吏左右无容私焉由是虽劳而无怨者义兵部长吴成帅衆讨缙云贼中途不进乃大掠民财以归谋乱城中公测知其意即召与计事缚斩之併捕其党则皆授兵给号将作矣民大惊以为神十有二月公所募义士合击松阳贼大破之杀其酋余衆乞降松阳遂昌悉平今予以行省与公同议招辑事比至而公处置巳各得其当因悉遵公行扵是七县豪酋相継纳欵公之力也人谓公生太平时与缙绅为文墨交㳺彬彬然儒者也及其临遇事变则智勇奋发不失机抚循士民则仁慈岂弟惠无不及可谓有用之竒才矣观其镇一州未及朞月而功効若是使得制方面专且乆盗贼何足平㦲予既敬公徳又重父老请扵是述舆情而颂之羙既往以期将来也颂曰维木在山愈乆弥长维徳在人愈逺弥光公载世勋来镇有方佩符桓桓出师洸洸谋先鬼神雷行电翔鏠旗所指百怪走蔵既剪我棘爰固我疆风雨我庐公树之墻雪霜我肤公𬒳之裳晨昏起居妇拜儿蹡有聚弗暌公赐溥将民愚而灵群祝孔祥祝公于天钖公寿昌如川源源如岳嶈嶈扵千亿年悠㢤勿忘连珠拟连珠六十八首盖闻空谷来风谷不与风期而风自至深山囿木山不与木约而木自生是故福不可徼徳盛则集功不可幸人归则成盖闻志大业者必择所任抱大器者必择所投是以梁江湖不取螬残之木钩鲸鲵不适雨盈之沟盖闻急雨之涨可以决山及其息也得坻则止怒马之奔可以超壑及其惫也歴坎而瘏是以长平之威报在鉅鹿㑹稽之胜终于姑苏盖闻身无恒守势穷则屈心无定主情急则亲是以失时之言每多谦巳堕井之唿不暇择人盖闻石不乱玉惟瑊玏为能乱玉枭不混鳯惟鹔鷞为能混凤故妖声冶色君子远之必严伪行辩言圣人惩之必痛盖闻鍳䏻照物翳之以尘则不可照水能澣物淆之以泥则不可澣故身明明斯可以使人明明政缓缓不可以责人缓缓盖闻神龙未云沕渊沦而无闷凡鱼得水罣罔罟而莫知是故圣哲识时以远悔吝愚䝉竞利以冒倾危盖闻物无全材适用为可材无弃用择可惟长故一目之人可使视凖五毒之石可使溃疡是以穰苴治师智勇贪愚咸宜其任公输搆厦栋梁枅梲各得其良盖闻神龙可豢而不能使之去水飞黄可驾而不能使之捕狸是故舍人之能而强之以其所不能则叛夺人之好而遗之以其不好则离盖闻民情本质文过则伪人道本直虑佚则倾是故圣人制礼因自然之序哲士用智利不息之贞盖闻观形于声未必见形求实于名未必得实是故飘风不可以调宫啇巧妇不可以爲家室盖闻物有甘苦尝之者识道有夷险履之者知是以宴安日乆诘戎兵而聴者忽忽老成人䘮语典刑而闻者嗤嗤盖闻物无专羙用之者贵人有异欲谐之者从故冠缨不可以服鹿而鞿鞚不可以驭龙是以合抱之松无庸于竫人之国若瓮之见弃于躶体之邦盖闻千斤之象不惴虎而惴䑕三寸之蝎不蠧棘而蠧松是以制必取其所畏防必䆒其所容故能不震而威于斧钺不劳而固于垣墉盖闻国不自富民足则富君不自彊士多则彊故嫉之人庸则士隐而君独掊克之吏进则民夷而国伤盖闻春原之草㧞尽复生夏厨之蝇驱去还集故时未至不可以彊争势方来不可以力戢是以善扑火者不迎其烟善防水者不当其急盖闻万物并育不齐其用而各有用五气迭运不同其功而皆成功故良珠夜光不假燄于明烛秋华发彩不争荣于春风盖闻鱼无定止渊深则归鸟无定栖林茂则赴故以道飬贤则四方之民聴声而来以徳飬民则四方之贤望风而慕盖闻剔大蠧者木必凿去大姦者国必伤是故剖腹澣肠不如无病决蹯觧腕不若豫防盖闻日月劳其躯而寒暑成君相劳其心而天地位是故宵衣旰食大舜所以致其忧手胼足胝神禹所以忘其贵盖闻仁暴殊途非暴无以为仁之启怨恩异路非怨无以为恩之资是以赤日流金嘉树之隂穆若玄氷裂石春阳之德煦如盖闻制万变者在乎专察万㣲者在乎定故衆辐寄身于一毂而衆物纳形于一镜是以人心无贰而鬼神不违王言如纶而兆民悉聴盖闻势有所梏则小柔可以服大力形有所格则大勐不能破小坚是故食人之虎不能吞一猬牵羊之绠可以御九犍盖闻太阳未升爝火与流萤并照繁霜未降蕣花与小草同妍是以蛟蜃之市不可以称有国稊稗之秋不可以言有年盖闻冬华之木春不必实早慧之子年不必寿故良工铸金忌其踊冶智士懐材贵乎蔵秀盖闻植善倾悪天道之定好安悪危人性之常是以顺天之道则人归而王逆人之性则天怒而亡故伐罪弔民而周祚延于孙子兴徭树怨而秦祸发于萧墻盖闻拂云之松生于一豆之实耸壑之鱼穿于一丝之熘是以忽细事者祸必盈轻小敌者亡必骤盖闻善贾者不壅其货善治者不壅其民故政壅则奸生于国气壅则疡生于身是以山泽不壅而雨旸时若天地不壅而人物皆春盖闻大明普照鼢䑕悪其眯目毒雾扬氛蜦蛇喜其得时是以尭舜至仁而三苗不服桀纣极悪而多罪皆归盖闻执骇马者不与并逐救危舟者不与同諠是故止闘而平其气则争可息听讼而平其心则事不冤盖闻剪纸为墻不可止暴抟沙为饼不可疗饥故姁姁之言终非实惠仆仆之拜徒尔多仪盖闻时有未至非力所及情有未孚非言可亲是以见疑之璞三献而取刖足不鸣之鸟三年而后惊人盖闻人非大圣鲜有全材君欲任贤当如用器惟能避短而庸长乃克奏功而济事是故骅骝騄駬以之运磨不若蹇驴之能干将莫耶以之刈草不若钩鎌之利盖闻俗有厚薄运有癈兴故去伪就真者盛之兆舍实狗华者衰之征是以艳舞妖歌末世所好竒技淫巧先王所惩盖闻理乱丝者必凝其志治乱国者在定其趋是故三军一心剑阁可以攻㧞四马齐足孟门可以长驱盖闻能盈而不能谦者虽成必堕知进而不知止者虽得必失是故附蠃以升髙而枯蝜蝂以任重而踬盖闻百㕓之市不畜噬犬八家之井不畜觗牛是故士有悍妇则良友不至国有妬臣则贤士不留盖闻蛭螾之薮神龙不栖蒿荻之区嘉谷不植故秦庭虎视而芝歌逸响于啇山周峄鸟鸣而紫气流光于西极盖闻物有凖则心为权衡非定静之有素必纷拏而起争是故坐舟视星当察其曷转执斗较斛当审其孰平盖闻奔马之轮拳石碍之而格迅川之水束草投之则凝是以一星见变能使九服同灾一脉爽和能使百体俱病盖闻渊之深者流必缓声之大者响必悠是故政以渐成则民不骇俗以渐变则功不偷盖闻植嘉糓必以粪壤铸洪钟必以土型故物无心贱而贱不可轻是以海纳汚然后成其大君纳衆然后保其荣盖闻大器非一人之私大事非独力所建是故利不及衆所以起天下之争爵不求贤所以萃天下之怨盖闻心有所忧当儆于事事有所害当慎于爲故愚人畏病而常病智士防危而不危盖闻骄者謟之招故謟集而贤路塞暴者贪之使故暴用而怨府开是以荣夷操轴而若神之严弃社稷以如莾来革秉权而如燬之室与珠玉以同灰盖闻明镜照胆不启陇廉之颜长剑柱頥不称佋侥之服是以狂歌之士遗世若草莱茹芝之老比身如鸿鹄盖闻嗜有所专则姦从而入长有所属则惑由之生故狥功利者不虞謟诈溺鬼神者独觉形声盖闻暴于物者衆志之所诛妨于衆者舆情之所疾是以虎狼堕穽仁者见之而不怜枳棘当道行者过之而必诘盖闻截牛之角而唿为豕则虽庸必骇染鹭之毛而指为鸦则虽愚必疑故欺心之言秪足以招天下之恠掩耳之噪适足以致天下之嗤盖闻丼雨祈祈不起断根之木长风烈烈难行折舵之舟故渭濵星殒孔明力殚于兴汉洛都鼎震苌弘志屈于扶周盖闻天不掩慝而神人之道不睽君不忌言则上下之情无蔽是故周史陈诗而八百其年秦令禁语而一二其世盖闻天下有道则贵者劳而贱者佚天下无道则贵者佚而贱者劳是以弼亮惟寅而万姓恊睦姻娅膴仕而四方绎骚盖闻无舆马者不耻徒歩无鱼肉者不厌莱羔故性为欲汨则乱心爲物动则争是以絶外交则可以守淡泊专内视则可以全淳精盖闻虎之跃也必伏乃厉鹄之举也必拊乃髙是故学必潜心然后可以有得艺能时习然后不爲徒劳盖闻龙涎螺甲以臭爲香苦卤酸梅用爽作味是以五气交感善调则收骏功五材相成善用则获羙利盖闻穴蚁不知飘风巢鸟不知涌熘是故阀閲之子患不识稼穑之艰难山林之士患不识礼法之去就盖闻方石不可以爲磨直木不可以爲轮故至情有时而当隐正论有时而不陈是以明夷利贞箕子以之处巳危行言孙尼父以之诲人盖闻大亨不以有鼎鼐而弃釜鬵大祭不以有犠牲而遗臡醢是故马服将赵而破秦用许歴之言子房佐汉而胜楚由董公之启盖闻蠖屈求伸非终于屈龙潜或跃匪固于潜是故勾践事吴乃成姑苏之举夷吾佐覇曷问槛车之嫌盖闻隂阳之用道妙所凭刚柔之变鬼神所蛰故阳有阖而隂有开刚可溃而柔可立是以玄冥廪冽而水结成氷赤熛熺炎而金流为汁盖闻以杀止杀圣人之不得巳以暴易暴悍夫之无所成故牧野倒戈而三军之役不再隂陵失路而百战之功尽倾盖闻知风莫过于老驼识路莫逾于老马是以家有老仆则故物不委诸途国有老臣则旧章不求之野盖闻道有穷通非智可胜名有得䘮非力可成故无愿乎外不必其身之絶谤无求于物不必其言之果行盖闻谲不可恃人觉则穷伪不可长情见而极是以剪綵爲葩不可以受风雨画布爲凾不可以当戈㦸盖闻侏㒧之舌可习而変蒙瞍之目难涤而明故教可行于质近而道难化乎性成是以御龙之智不能训猿以礼神农之圣不能服豕而耕盖闻有形之器欲虚惟虚则可以纳理无形之理欲实惟实则可以充器是故性无不诚然后能主一心心无不明然后能应万事盖闻救天下之纷纷者不拘细故成天下之亹亹者不矜小功是故剸烂肉不为利刃贯躶体不为良弓盖闻积仓之家独喜㐫歳舞法之吏不乐淸朝故民由此困而俗由此浇是以去奢尚俭明君所以弭邪侈澄心省事哲王所以淸烦嚣太师诚意伯刘文成公集卷之八太师诚意伯刘文成公集诚意伯刘文成公文集卷第九太师诚意伯刘文成公集卷之九后学䴡水何镗编校赋述志赋鲜余生之眇眇兮荷后皇之深仁具五气以成形兮受明命而为人体乹坤之粹精兮晞日月之景光漱飞泉之华滋兮浥灏露之醇英制杜蘅以为衣兮借茞若之菲菲佩琳璆之玲珑兮带文藻之葳㽔朝濯发于兰池兮夕偃息乎琼苑愿驰鹜以逺逰兮及白日之未晚驾轻轺之将将兮服苍虬之騑騑遵大路以周流兮曵虹蜺之委蛇挟长离而椉鹓兮欵阊阖之九门丰隆为余先导兮百灵为余骏奔前烛隂以启途兮飏凯风使清埃觐北斗干文昌兮朝玉皇于帝䑓食玄圃之丹荑兮澡天潢之芳津激微焱于桂枝兮轻波起而龙鳞清都不可以乆留兮忽乗云而遐征浮江湖之浩溔兮陵山岳之峥嵘野莾苍以多榛兮路险隘而纡曲猰㺄炰烋而攫噬兮蝮蛇蜿蜒以当陆欎忡忡以憷惕兮遹皇皇以营营雨淫淫而不止兮雾黯黯以昼冥乌鸢号以成群兮鳯孤栖而无所楚屈原之独醒兮衆皆以之为咎欲振迅以髙举兮无六翮以奋飞将抑志以从俗兮非余心之所怡长太息以増欷兮哀时世之异常弃韶夏而非听兮登僸佅于中堂芼轩于以和羔兮腌鲍鱼而实爼斮楩楠以给㸑兮束荆棘而爲柱施䍡于丘陵兮怨鲂鲤之弗获虎兕逸于山林兮循戸庭以求索前蒙瞍以指途兮疆杨子使操辕命侏儒令举䁀兮刖都卢使守阍岁冉冉而将頽兮日暧暧以就昧松栢摧而根死兮江河化而爲浍秣余马于不周兮整余辔扵樊桐无蓍龟以决疑兮迷不知余所从搏扶摇以爲舆兮揽列缺以爲辀骖青鸾之苃苃兮超烟霭而上浮梁天津以济河兮睇𬗋微之神阙开明怒目而电视兮貔豹吼而山裂进无人以爲之先容兮欲自献而不敢气勃欎以凭中兮心恻伤以懔过少微而历明堂兮就轩辕而陈情雷霆砰其隐辚兮马辟易而不行访六符于㤗阶兮求民极之所在咎繇不可以作兮竞狂直以爲罪凌天街以径度兮造旬始而瞻西清衆畏䜛而卷舌兮孰䏻白予之忠诚怊愮其无止兮黙悄悄以狐疑要传说于箕尾兮命灵亀使占之曰有名必有实兮若形影之相因相福极出自天兮又何尤乎世之人鼎胡峙而不烹兮旗胡张而弗麾弧不可以射侯兮驷不可以䇿而驰衆蠕蠕以朶頥兮若頽波之东趍谓翚翟爲弗章兮爱羸豕之负涂方不可刓而䂓兮白不可涅而黒悲桂椒之芬芳兮与朝而偕落殷比干之剖心兮时岂不知其爲圣人鲁仲尼之过化兮焉役役而无所容其身由彊义而罹殃兮惠直道而𬒳黜子胥忠而殒命兮伯夷清而不食将登山而迷路兮欲渉水而无航东西南北安所之兮顾焉择其所长神冥冥而不下兮亀又厌而弗告思糺结而不抽兮意恍惚以震悼忽滥汜以遐举兮行逰目扵大荒羲和不可扳而留兮恐年岁之弗将驾广漠而南征兮呌重华于九疑山岑岑以蔽天兮江淼淼而不可窥邅吾道夫西陲兮聴鸣鳯于岐阳慨禾黍之离离兮梧桐摧而不生浮龙门以泝河兮访夏后之遗迹川渎混而不分兮鲸鲵起而人立揽騑辔而廻鹜兮谒陶唐之旧京无衣裳以御寒兮哀蟋蟀之悲鸣心悢悢以増伤兮神夣夣其若醉泪落落以交流兮忧湛湛而来㑹傅说之版筑兮无武丁其谁举夷吾不逢夫鲍叔兮竟沦没于囹圄推竭心以服勤兮上介山而立枯种覇越而㓕呉兮终刎颈于属镂乐毅升于金䑓兮何遁逃而走赵周条侯之耿介兮卒含怨以饿忠有蔽而不昭兮道有塞而不行名不可疆而立兮功不可期而成李斯上书以相秦兮空自䧟扵罪尤买臣显而僇辱兮岂如负薪之无忧鱼赴饵以中钩兮雉慕媒而膺镝鳯凰翔于丹穴兮又何患乎矰弋返余斾之旖旎兮还余车之辚辚采薇蕨于山阿兮撷芹藻于水濵列玄泉以莹心兮坐素石以怡情聆嘤鸣之恱豫兮翫卉木之敷荣挹清风之冷冷兮照秋月之姢姢登髙丘以咏歌兮聊逍遥以永年弔诸葛武侠赋天地闭塞兮圣贤隐沦大旱焦土兮龙无所用其神当运命之厄穷兮尧舜且犹有极委厥躯以随化兮亦哲人之所戚彼狂猾之纵悖兮履羿莾以滔天乱伦汨典兮流毒为渊夏少康之不作兮时又无汤与武蕨薇不可以食兮焉睘睘而独处睠三顾之凝悃兮跖髙光之所为鳯凰非梧桐不栖兮于嗟去此其安归瞻星芒于渭濵兮岂皇天之叛涣日昃不可使再中兮指桓灵而慨叹昔尼父之不逢兮寓斧钺于春秋诛姦邪扵既死兮开日月之昧幽般纷纷以攘夺兮世不以之爲殃民彛泯㓕犹一发兮徴斯人其孰明覧出师之遗表兮涕淫滛其如雨悲逝者之不回兮邈英风于万古弔祖豫州赋污池汀泞兮蛙黾乐之大鹏天逰兮燕雀谓女奚爲狐狸冠裳兮枭獭堂宇支离节䟽兮侧身无所呜唿将军兮管葛之伦遭逢庸愚兮有志莫伸委弃九鼎兮烹餁瓦釡截梁爲杙兮束椽爲柱偭背㤗山兮依倚培塿圭璋碔砆兮沙砾琼玖山陵暴骨兮社稷黍离故臣酸嘶兮行人涕洟卧薪尝胆兮此维时矣宣光不作兮吁其悲矣乌号之彻札兮无飬由以操之骅骝不逢伯乐兮与驽骀而并驰系曰龙嘘而云兮夫岂不能自翔鸿鹄举翮而千里兮又何必懐此郷鱼逰思故渊兮鸟栖思故林吾固知将军之不忍兮惜庸夫之无心日暧暧以西倾兮时靡靡而就逝雁鹜群而喋呷兮鸾鳯反为所制世治乱之有数兮天亦无如之何也匪将军之不能兮惜不幸而逢此时也死有重扵㤗山兮系生民之休戚吾独悲夫将军兮仰玄穹而太息弔岳将军赋木之颠兮其根必伤人之将死兮俞扁以为不祥呜唿将军夫何为㦲天地易位兮江河倒流鳯凰夭殈兮豺狼冕旒臣不知有其君兮子不知其有父呜唿将军兮独㗸冤而懐苦雠何爱而可亲兮忠何辜而可戮父兄且犹不顾兮何忠良之能育臣竭心以为主兮又何可以为仇也天之所废不可植兮亦将军之尤也乌伤弓而欲殒兮群哑哑而拊翼猿狖縻于机槛兮覉悲鸣而不食相伊人之有心兮曽鸟兽之不如忘戴天之大耻兮安峻宇而髙居信䜛邪之矫枉兮委九庙于狐狸丼卑辞以臣妾兮苟残喘以娯嬉焚舟楫于洪流兮烹骅骝于中路庸夫亦知其至愚兮羗独迷而弗寤捐薄躯以报主兮乃忠臣之素心纵狂瞽之弗思兮又何必以之为禽屈原贞而见逐兮伍子忠而获戾固将军之不辰兮哀中原之芜秽弔孤坟于湖濵兮见思陵之牛羊寄遥情于悲歌兮识忘亲之不臧弔泰不华元帅赋世有作忠以致怨兮曽不知其故然懐先生之耿介兮遭时命之可怜上壅蔽而不昭兮下贪婪而不贞权不能以自制兮谋不能以独成进欲陈而无阶兮退欲徃而无路忠沉沉而不白兮心揺揺而不固絷乗黄服皷车兮骖蹇驴以曵之罥勐虎于笼槛兮狐狸群而制之衆刻木之枉直兮信䜛邪之流言倒裳以为衣兮涅素以为玄前宕㝠令指途兮驱离娄使从之教飬由以弯弧兮繋其肘而引之吁嗟先生兮何逢时之不辰生不能遂其心兮死又抑而不伸姦何为而可长兮忠何为而可尤尸比干而奨恶来兮白日为之昧幽重曰呜唿哀㦲吾安归乎猰㺄升堂兮驺虞以为妖殪鳯凰而斮麒麟兮糜粱肉以飬枭吠狗遭烹兮捕猫䝉醢雄鸡晨鸣兮衆以为罪忠固不求人知兮扵先生其何伤国有忠而不知兮喟皇天之不祥辞曰莾莾崇丘閴无人兮天髙听遐䟽不得亲兮松栢摧折荆棘长兮轩于菉葹充佩纕兮浮云虹蜺纷纵横兮上下阻隔幽不䏻明兮嗟苦先生卒罹殃兮姦邪矫枉归罪愆兮咎繇不作谁与平兮跖犬噬尭理则然兮麒麟豺狼不同群兮自古有之吾又何嗟兮伐寄生赋余山居树群木嘉果骈植人事错迕斤斧不修野鸟栖息粪其上茁异类日夕滋长旧本就悴余覩而悲之乃募趫揵腰斧凿升其巅剜条剔根聚其遗而燔之扵是老榦挺立新荑濯如若疮疡脱身大姦去国斧钺之时用大矣㢤作伐寄生赋天生五材兮资土而成汝独何为兮附䴡以生疣赘蛭嘬兮枝牵蔓萦瘠人以肥巳兮偷以长荣状似小人之窃据兮谓城社之可凭观其隂不庇物材匪中器华不羞于几筵实不谐扵五味来乌鸟之哤聒集䖝豸以刺蚝果𬒳之而实萎卉䝉之而本悴坛杏无所容其芬芳丼棠曷能成其蔽芾亶无庸而有害矧眶睷之可置尔乃建脩竿升木末运斤生风以翦以伐脱纒牵扵乔竦落纎㽔之骚屑剜藓肤以除根斆去毒而刮骨扵是巨蠧既夷新荑载蕃迎春而碧叶云滃望秋而硕果星繁信知斧钺之神用宁能𥙿蛊以生患也耶嗟夫农植嘉谷恶草是芟物犹如此人何以堪独不闻夫三桓竞爽鲁君如寄田氏厚施姜陈易位大贾入秦栢翳以亡园谋既售芊化为黄蠧凭木以藁木姦凭国以盗国鬼居肓而人殒枭寄巢而母食坚氷戒乎履霜羸豕防其躅踯谅前辙之昭昭何人心之自惑故曰非其种者锄而去之信斯言之可则通天䑓赋昔汉武帝元封二年作通天茎䑓于云阳亦一时之竒观也相如巳死无能赋者乃拟而为之其辞曰惟汉五世握干统坤三十有二载文教赫乎有截威武振乎八裔扵是乎万方来同四夷向风靡民不宁无神不宗天子乃驾六龙椉轻雷访王子于缑山邀安期扵东莱㤗山封兮碣石开宣防塞兮万福来乃立通天之茎台延列仙于太虚运巧思于孙卿发脱卒于温舒景雍上之髙明得轩辕之阛丘役六丁以孱功凿坤舆以承趺下刻峭以削成兮上辨华而纷敷屹屹兮似不周之天柱挺挺兮若阆风之瑶圃矗鸿𪷟以建标兮拖丼泉以为祛日月萦绕扵中央兮雷霆欎律而在下俯太微之连珠兮见华岳其如马云雾起于太空兮激倒景而成虹攀帝车而陟三阶兮平歩阁道而入紫宫建毕昴以为梁兮缭银河以为带覧九州于一目兮㳺氛却而清气㑹尔乃命方士集王童脯文麟炙轻鸿扬太一之灵旗撞碧玉之华钟万舞波动百神景从奏承云兮发咸池献三嫔兮矫两龙合六律兮齐八佾羙要妙兮灵感通乐具九奏神交五精红光下垂烨如流星歘霍挥忽电掣而焱集兮皓皜了皛天辉而日晶方象载之樛流兮㐲烛隂以承衡蜚陈寳使先驱兮曵旄头以为旌纎阿舒徐而按节兮飞㢘㳺扬而不惊于是万姓盱盱使者肃肃竽籁戢音鸟兽跧伏风摐摐以扶轮兮云霏霏而蒙毂尔乃铿蒲牢举神爟声砰隠于穹窿兮燎烟煴以烛汉于是乘舆乃升竹宫展严禋老聃相礼后䕫正伦张九光之华镫列羽葆以行陈登降有数拜起有秩八神雍穆而顺序千官端俨其如一精诚交孚上下不二祀事既䖍天瑞乃至㤗山宵唿白云昼媚露落仙掌芝生洞房洒铜盘以如饴擢九茎而夜光蓬莱致如瓜之枣玄洲献不死之香神筴周而复始与天地同乆长于是天子乃毣然而思湛然而疑曰予否德曷致休徴将天以民爲子而王者代天以理苟䏻以天心爲心天胡爲而不喜徃者南征北伐东狩西廵虽曰顺天以行道能不衆而劳民迺命谒者省四方赈贫穷察饥荒寒者与之衣馁者周其粮六宫罢文绣之餙上林闲射猎之场老羸无负戴之劳㓜穉絶夭殈之伤亘天所覆莫不熈熈皥皥戴帝徳于虞唐也遂作颂曰于玉台兮赫通天不日成之黔走先熛绵绵兮穆上玄太一贶兮辉光贠拜竹宫兮熈恪䖍蕃祉衍兮德泽宣人神和兮皇亿年龙虎台赋至顺癸酉㑹试作龙虎台去京师相逺百里在居庸关之南右接太行之东地势髙平如台背山而面水每岁车驾行幸上都徃还驻跸之地以其有龙盘虎踞之形故名耳猗欤太行之山呀云豁雾结元气而左蟠于赫龙虎之台摩干轧坤魁群山而独尊其背崔嵬突嵂森冈峦而拱衞其势则昆崘駊駥仰星辰之可扪白虎敦圉而踞峙苍龙蜿蜒而屈盘状昻首以奋角恍飈兴而云屯其北望则居庸嵲烟光翠结攅峰列㦸断崕立鐡踆鸟飞而不度古木樛以相掣其下视则涨海沖瀜飞波洗空风㠶浪舶徃来莫穷想瀛洲之宻迩睇三山之可通彼唿雁戯马适足彰其陋而眺蟾望屋曷足逞其雄岂若兹台之不事乎版筑而靡劳乎土功也想其嵚岺碕礒曼衍迤逦形髙势平背山面水巨灵献其幽秘归邪护其光晷何嵩华之足吞岂岱宗之可拟此所以通光道于上都掲神京之外垒匪松乔之敢登羗乗舆之攸止也至若四黄既驾卤簿既齐方玉车之万乗蔚翠华之萋萋载云罕与九㳺光彩绚乎虹霓山祗执警以广道屏号洒雨以清埃朝发轫于清都夕驻跸扵斯台明四目以遐覧沛仁泽扵九垓眇轩辕之梁甫屑神禹之㑹稽雄千古之盛典又何数乎方壶与蓬莱慨愚生之多幸际希世之圣明虽未获覩斯台之壮观敢不慕乎颂声遂作颂曰杰彼神台在京之郊金城内阻灵关外包上倚天猊下镇地轴大行为臂沧海为腹崇台峨峨虎以踞之群山巃嵸龙以翼之扵铄帝徳与台无穷扵隆神台与天斯同崇台有伟鸾驾爰止天子万年以介遐祉骚九叹九首秋风起兮夕露漙浮云沉隂兮白日昼寒木叶落兮水泉干孤鴈鸣兮悽以酸揽余辔兮怅盘桓野萧条兮行路难豺狼骄兮狐兎顽兰蕙死兮荆棘蕃我欲奋飞兮无羽翰援雅琴兮发哀弹絃断絶兮涕汎澜我髪种种兮飒如其稀我心伥伥兮忽若有遗过吾不能改兮徳吾不能知往者不可悔兮来者不可期进无益于世兮退将安归呜唿巳矣兮吾宁不悲天有田兮不可以耕山有亀兮不可以知咎徴剡蒿以为梁兮削菌以居楹匠石却走兮工垂拊膺登髙望远兮观四瀛水东流兮日西倾般纷纷兮各有营我独展转兮从夜逹明风飘飘兮扬尘野寂寞兮无人舟何为兮山阿车何为兮水濵北望楚兮东望秦倒江河兮乱星辰天门窈窕兮重九闉愿有言兮逺莫陈虎豹颬颬兮为喜为瞋横流涕兮瞻苍旻心冯噫兮不能伸麋有角兮龙有鳞空山寂寥兮吾谁与邻江无舟兮河无梁隰有荆棘兮而无稻梁鹰化鸠兮雀变隼狸为貙兮龙为蚓睠长顾兮情纡轸九疑髙兮禹穴幽梧桐枯兮鳯不㽞山木惨惨兮呌鸺鹠鸿鹄飞兮无所投云㳫㳫兮雨悠悠孰懐情兮知此愁虎厌肉兮驺虞苦饥獭升堂兮麒麟受覊黄彜荐滫兮童甫承綦箾韶屏弃兮絃筦兠离指玉以为石兮削方以为䂓天不可问兮神不可咨繄彼之是兮而此之非有樗在林兮有栎在馗蓍亀孔昭兮勿远余思今夕何夕兮天宇清歩逍遥兮仰观列星河汉皎兮北斗横悲风发兮候䖝鸣林鸟起兮沙鸨惊长夜寥寥兮何人哭声怆怳悢兮不忍聴回身入房兮泪沾缨蛟虬偃蹇兮豺虎狞无弦兮车说其衡知不可虑兮谁女令蹇淹留兮难为情履霜思裘兮燠则弃之临河号舟兮济而置之不网胡鱼兮不弋胡鹄翦薙𣏌梓兮索灌莾以取木捕猫乳䑕兮佥以为仁吠狗宵警兮行者怒瞋弹鸾养枭兮莫知其咎斵氷以承宫兮曷云能乆长太息兮有所思林木动兮巢鸟悲山有藿兮园有葵心懐君兮君不知秋天泬漻兮百草黄蟪蛄悲吟兮朝荣有芳屣履起兮独彷徨心悠悠兮懐故郷原有粟兮隰有禾桂花红兮兰紫芽凉风动兮松栢馨流潦落兮水泉清𬞞可茹兮秫可酒集乡里兮㑹亲友坐白石兮䕃苍筠翫明月兮思古人鱼归渊兮狐首丘终余生兮安所求秋日惨淡秋日惨淡兮秋风其飔白露既下兮繁霜継之蘗离其根兮叶脱其枝丰者黝颜兮柔者就萎登髙望逺兮涕泗滂沱松栢稀少兮蒲柳何多露不盈条兮霜晨以晞岁晏玄氷兮知将奈何思归引山髙髙兮可以望四荒胡跻尔颠兮而不见我故郷岁云莫兮无衣裳车罢马羸兮仆夫顿僵水有蛟鳄兮陆有虎狼于嗟柰何兮惟懐永伤松筠轩歌彼松之高兮矫吾以其操兮此竹之节兮耿吾以其㓗兮露溥溥兮宵明烟霏霏兮晓清风声我琴兮鸣鸐我笙淄胡爲兮我衣尘胡爲兮我缨飕兮飗兮窈以幽骖青鸾兮服苍虬吾与元气兮升降与云霞兮绸缪逍遥兮相羊终吾生兮乐以忘忧渔父歌江之水兮悠悠深有鰋鲤兮浅有鲨与鯈桧爲楫兮松爲舟其钓伊緍兮人谁女尤江之水兮娟娟蒹葭吟风兮杨柳含烟有鲔在穴兮有鲂在渊其钓伊丝兮人谁女愆江之水兮浪浪泳之沄沄兮浮之洋洋有鱼与鰕兮可钓以纲无遐尔思兮人谁女伤麦舟图歌我马饱粟兮彼食不选秕糠我麦满舟兮彼无以送其死亡我忽见兮哀不能忘推以与之兮我心乃康我闻在昔兮有虞夏商一夫百亩兮家有稻与粱生不饿殍兮死有藏呜唿今不得见兮使我心伤山隂王景囬友樵斋辞稻粱离离兮稂莠骄骄麒不可以偶狼兮凤不可以侣枭求羊无人兮钟子寂寥哀风觱发兮原野萧条四顾彷徨兮忧心且焦若有人兮在山椒携粮负薪兮啸歌以遨黜陟无闻兮宠辱不摇呜唿吾尔群兮去无待子招临流泉兮倚逍遥无斤我松兮无使栢也凋柳槗渔唱二首为黄中立作春风淡淡兮湖水波柳乗桥兮靑烟满莎扣子舷兮发长歌靡白苹兮乱驾鹅前有蛟兮后有鼍予徃予还兮吁予奈何彼湖有波兮此桥有柳我维我舟兮聊以搔我首放歌逍遥兮哀莫予偶有箨在兮有沙在罶逝者滔滔兮羗不可以乆绿苹兮菲菲落花兮点衣江无津兮海无涯呜唿寂寥兮吾谁与归获麟操有兽维麟兮猎者获之折肢毁肤兮曽不如鹿与麋呜唿哀㢤兮尔何生于此时周公巳矣兮吾能不悲在陈操彼山有杨兮彼隰有栩彼路斯何兮孔棘且阻玄云杳冥兮不日以雨重华寂寥兮谁与晤语茫茫九州兮孰爲予所龟蒙无人兮驾予归处白云歌爲良上人作用贞上人以白云隐居名其舍盖取诸唐狄公之言以寓其思亲之意括苍刘基爲之歌曰青山兮翠㣲白云兮孤飞怅游子兮远于离不如云兮倐徃而归白云兮容与靑山兮欲雨懐予亲兮在云之下云兮云兮归予从女秋山图歌秋风起兮萧萧望青山兮寂寥水泠泠兮出石叶槭槭兮辝条气悽悽兮就寒夜耿耿兮不朝鳯凰兮安之梧桐兮早凋思羙人兮隔江河玄云冥兮天路遥託宵夣兮远徂征欵扶桑兮倚消遥盻靑鵻兮不来怆怳悢兮魂屡飘愿乗风兮絶浮云要洪崖兮访子乔髙无梯兮深无航鼋鼍陆梁兮虎豹骄归来兮归来紫芝有荑兮黄精有苗梁孝子庐墓词梁君天民思其父母而庐于墓将终身焉夫庐墓非古礼也然人子之情有不䏻巳而自我为之君子不非焉或乃状其景物而咏歌之则悖于礼而非孝子之本心矣故为之作楚语使梁君闻之必愀然悲曰他人有心予忖度之夫子之谓也不其庶乎其词曰陟彼岵兮望父陟彼屺兮望母若仪容兮在前恍音声兮在后陟彼屺兮望母陟彼岵兮望父惝怳惘兮无闻心揺摇兮愁苦闻空庐兮山之巅朝松有岚兮暮萝有烟其下维地兮其上维天食思寝思兮以日以年呜唿魂乎其有知兮矢相从扵九泉送龙门子入仙华山辞龙门先生既辞辟命将去入仙华山爲道士而逹官有邀止之者予弱冠婴疾习懒不能事甞爱老氏清净亦欲作道士未遂闻先生之言则大喜因歌以速其行先生行吾亦从此徃矣他日道成爲列仙无相忘也其辞曰青山崔嵬兮烟云杳冥囬溪欎纡兮巖谷晦明脩篁杂树兮相蔽亏洞壑窈窕兮人不知清猿警夜兮鹤报晨花开鸟啼兮长如春隰有芷兮陵有苕羙人不来兮山寂寥琼芝兮玉华丹荑兮翠葩𬗋葛兮黄精礧碨兮鬖髿蜚梁连蜷兮登降峛崺幽漻閴磟兮敞晃谲诡芳兰桂椒兮或红或𬗋松风涧泉兮金石盈耳梧桐萋萋兮竹实蕋蕋鳯凰翔鸣兮五色卉炜望羙人兮翠微空山寂寥兮遟尔来归霓爲衣兮霞爲裳飮沆兮食瑶浆睎正阳兮澡沦隂精神完兮毛发香握六符兮蹑九灵𬒳矞云兮歌洞章御扶揺兮欵天门诣北斗兮觐虗皇超鸿𪷟兮轶希夷造无始兮逍遥娭召秦女兮吹箫使湘娥兮弹终洪崖啸歌兮王母启齿万舞齐进兮襟佩飒纚长离前驱兮鸾鸟爲使苍龙騑騑兮白虎豸豸雷公磅硠兮列缺旭虺登明堂兮絶河津上阁道兮攀勾陈过三危兮绕玄冥出太微兮入西清憇牛渚兮泛灵槎乘回飈兮以还家羙人兮归来山中兮其乐无涯王彦中哀辞王氏二子者故宋给事中信之世孙也长曰钟字彦中次曰锜字彦和是同母一乳而生二子焉及长俱好学䏻文词至正癸巳其长以春秋经魁郷贡次榜行省铨授建徳路学録未几以力学得疾至丁酉四月卒郷人咸痛惜之盖期其成而不意止于斯也其弟悲哭不能自胜扵是元帅石末公闻之为诗以弔且唁而刘基为文以哀之其辞曰朝出兮鴈行暮归兮相将聮綵服兮上髙堂棣华茂兮亲乐康忽秋霜兮夏零凄风发兮凋紫荆同气两身兮一死一生车只其轮兮嗟何以行窈窈兮愔愔想形容兮不可㝷饮泣兮吞声恐慈亲兮伤心俯重泉兮永隔掩此哀兮何极尽礼事生兮恪恭子职是谓孝友兮死者瞑目太师诚意伯刘文成公集卷之九太师诚意伯刘文成公集诚意伯刘文成公文集卷第十太师诚意伯刘文成公集卷之十后学䴡水何镗编校古乐府艾如张有菀者林衆鸟萃之我欲张罗榛楛翳之旣砺我斧又饰我徒孰是奥秽而不剪除爰升于虚以相乃麓有条我纲载秩我目有鸟有鸟五采其章喈喈率彼高冈张之弗获忧心且伤窹寐懐思曷云能忘有鸟五采亦旣来止昭其德音以相君子君子岂弟其仪是若艾而张矣云胡不乐芳树蔚彼芳树生于兰池景风昼拂荣泉夜滋烨如其光炫于朱曦含华吐芬嘤鸣满枝君子有酒以遨以嬉羽觞交横吹竹弹丝相彼草木允惟厥时良辰易徂能不懐思沛其迈矣其谁女悲上陵零雨霏霏亦降于桑怆悢中懐念昔先皇惟昔先皇创业孔艰窹寐兴懐能不永叹精灵安所体魄焉依幽明隔絶曷巳其思堂堂梓宫在彼高冈霜露是萃能不慨伤礼起由情将情繄物溥斯索矣庶其罔阙郊社旣䖍宗庙孔威上陵是申式昭孝思将进酒有酒湛湛亦盈于觞酌言进之思心洋洋亦有兄弟在天一方安得致之乐以徜徉有酒在尊旣㫖且清何以酌之有觩其觥岂不欲饮惜无友生怆悢伤懐曷云其平兄弟之合如埙如箎朋友旣比如纲如维死䘮急难是责是庇今日有酒如何勿思人亦有言解忧惟酒载惛载呶亦孔之咎我觞维琼我斚维玖以乐兄弟以宴朋友上之囬上之囬六龙矫揵光耀拂鹥鸟轥石関匝棠棃扬灵旗县月支天马来宛居劙穆上玄釐穣穣坐明堂朝万方翕披离王烛光于亿年乐未央朱鹭朱鹭来玉山巅赪翁引熛臆延朱鹭来赩流赮饮赤水食丹砂朱鹭来炎徳加威昆明滇𤏡讹朱鹭来集太液帝钖祐荒广斥朱鹭来烨煌煌挟鹪鵰媒鳯凰朱鹭来皇之辉神筴演无穷期巫山髙巫山高哉欝崔嵬下有江汉浮天囬深林日月照不到洞谷阖辟生风雷危峯半出赤道上落日猿狖鸣声哀虎牙赤甲闘䧺壮风气以之而隔阂楚王遗迹安在哉但见麋鹿跳蒿莱当时忠臣放泽畔乃与靳尚相徘徊山中妖狐老不死化作妇女莲花腮潜形谲迹託夣寐变幻涕泪成琼瑰神灵震怒不可祷云雾惨淡昏阳台勐风吹雨洗不尽假手秦炬歊飞灰精诚感应各以类世间妖孽匪自来君不见商王夣中得良弼传巖之美今安匹巫山何事近楚宫终古怨恨流无穷战城南朝战城南门暮战城北郭杀气高冲白日昏劒光直射旄头落圣人以五服限夷复射猎耕织各自安土风胡为彼狂不自頋而与大国争长雄高帝定天下遗此平城忧陛下宵旰不遑食拥旄仗钺臣不羞登南城望北土云茫茫土膴膴蚩尤禡牙雷击鼓举长㦸挥天狼休屠日逐浑邪王氊车尾尾连马羊槖駞载金人照耀红日光逍遥而来归帝鄕归帝乡乐熈熈际天所覆罔不来小臣献凯未央殿陛下垂拱安无为君马黄君马黄我马骊二马八足争驱驰回头顾影双骄嘶尾端散作赪虹飞黄马曜日黄金晶骊马谓是玄天精眼前好丑那能明吾闻良骥称以德不闻矜此骊黄色世无伯乐识者谁有德无色空自知思悲翁弱龄轻日月迈景想神仙顾徃谅无及待来徒自怜黄金弃砂砾劬心鍊丹铅凿石不得水沉剑徒窥渊流光不我与白发盈华颠杖䇿出门去十歩九不前归来对妻子尘灶午未烟干时乏计䇿退畊无园田霜蒲怨青松逝矢恨惊弦巳矣复何道吞声赴黄泉圣人出圣人出临万方赤若白日登扶桒隂灵韬精星㓕芒群氛辟易归大荒晻暧寒谷熈春阳枯根发茁畅幽藏潜鱼跃波谷鸟翔花明草暖青天长青天长圣人夀北斗轩辕调气候北辰中居环列宿八风应律九歌奏圆方交格神灵辏圣人出阳道开亿万年歌康哉钓竿斫竹作钓竿抽蠒作钓丝沧洲日暖波涟漪绿蒲茸茸柳叶垂钩纎饵香鱼不知石鳞激水溪毛动玉燕廻翔竿尾重大鱼入馔腮頬红小鱼却放渊沄中更祝小鱼知我意长逝深潭莫贪饵思美人雨欲来风䔥䔥披桂枝拂陵苕繁英陨鲜叶飘扬烟埃靡招揺激房帷发绮绡中髪肤寂寥思美人隔青霄水渺茫山岧嶤云中鸟何翛翛欲寄书天路遥东逝川不可邀芳兰花日夜凋掩瑶琴闲玉簘䰟睘睘心摇摇望明月歌且謡聊逍遥永今宵関山月関山月明风恻恻万里黄云杂沙砾夜深羗笛吹一声征人相看泪沾臆古人以绥服奋武衞耕戦守御不外求何人倡此戍邉䇿千载以贻中国忧関山月圆复缺何忍年年照离别愿得驰光照明主莫遣邉人望鄕苦楚妃叹江汉扬波六千里上有巫山矗天起锦衾一夕夣行云万户千门冷如水闻道秦兵下武関君王留连犹未还山深不见章台殿汨罗寃泪空潺湲尙忆前王好驰逐宫中美人不食肉囬狂作哲须臾间至今相业归孙叔楚宫无复如昔人况有神女如花新悲来恨新还忆故谁能㫁却巫山路上清词三首王子晋好吹笙吹得神仙下玉亰一朝羽化随风去囬首故宫芳草生天上月影悠悠似镜看看又似钩自是嫦娥甘寂寞桂华相对度千秋河汉水九秋清凉月满空闻鴈声鴈声不到夣先到白露湿衣天未明汉宫曲小雨如烟昼掩扉卷帘忽见燕双飞不知春色能多少緫向昭阳柳上归江上曲八首数树垂杨绿水邉问郎何不系兰舡浦沙新涨青山逺半夜月明无杜䳌曾记楼船夜泊时家家絃管闘腰肢于今絃管归何䖏绾束枯蒲当酒旗昨夜月明天似水今晨月落水如天天长水逺人何䖏芦苇萧萧一抹烟紫桂香销五夜霜碧云收尽玉蟾光琅玕不是人间树何䖏朝阳有凤凰月出前山青黛寒鴈声遥下碧云端草根错认骊珠吐自是西风白露团賔鴈来时月满洲于今鴈去月如钩鴈来鴈去何时了月照离人又白头忆见垂杨缒緑丝陡看秋菊映踈篱柳花作絮随风去菊绽金葩欲似谁红蓼丹枫一色秋楚云吴水共悠悠人间万事西风过惟有沧江日夜流寒夜謡良夜悠悠星河满天风吹窓声如管絃无酒可饮寒不能眠枯肠饥鸣百虑交煎人生一世不满百年窹寐懐思曷维其然内省不疚有愧圣贤今夕何夕歳韦其徂草木凋落山川萦纡瞻彼鸿鴈拂翼天衢雝雝和鸣载悠载徐虽无羽翰心与之俱华月出云青镫在隅歌以写懐云何其吁夜夜曲冬夜恒苦长夏夜恒苦短短长相蔽亏殷勤望推挽纫茅作绳绳易㫁汲水作池池易旱故镜尘昏难逺照故衣絮敝无新暖西风袅袅吹桂枝白露点苔黄叶满秋夜曲木落霜露繁鸟啼夜方永起行望明月西风吹鴈影鴈飞一何急乌啼安所集徘徊不能寐望月空伫立伫立河汉倾谁家砧杵声関山渺千里何䖏不伤情长歌续短歌短歌调促情苦悲长歌引愁无絶期短声欲尽长声续似是荆山人泣玉悲哉荆山泣玉人但知贵玉不贵身纵令哭尽歌堪听何异春花委路尘古称悲歌可当哭伤心如中金石镞更不必听蔡琰笳又不必听渐离筑长歌飘扬彻九天短歌呜咽入九泉徒言歌哭两情异谁知歌声尤可怜墻头花墻头花红锦妬美人抱瑟倚髙楼只恐花飞逐风去荧荧绛蜡送残宵燕语莺啼斜日暮望行人朝听干鹊鸣暮见灯花结鹊鸣灯结无定期镜里青云看成雪人生百歳难长保天上孤鸾海中老滔滔逝水不囬西灼灼秋花几时好一朝复一朝一夕复一夕只恐君心念妾时妾身巳作山头石长松梢长松梢青拂天歳暮啇飈急寒苦令人怜隂崖有朴樕生在荆棘下霜凋荆棘叶网缀如檐瓦春风破氷冻劲緑不曾赭祸福相倚伏岂不在所招寕为朴樕茎莫作长松梢折杨柳东风二月春如酒不见百花惟见柳柳丝绾烟留暝鸦柳花荡漾迷羲和美人卷帘看不足柳色萋萋妬娥緑夜来㣲雨清郊圻莺黄相应鸣埙箎欲寄柔条无信使空将泪染回文字王子乔王子乔乃是髭王之子皇王之孙深宫洞房不称意却驾白鹤㝷轩辕虹蜺为斾云为旛飘然乗风上崑崙王子乔去何之朝发旸谷暮崦嵫六龙九凤相追随穆王西上不得王母诀胡为元气独尔私王子乔去不还后稷功业委如山犹有九鼎知神姦王城日夕生茆菅尔独胡为白云间王子乔空长叹走马引天冥㝠云蒙蒙当天白日中贯虹壮士拔劒出门去手提仇头掷草中掷草中血漉漉追兵夜至深谷伏精诚感天天心哀太一乃遣天马从天来挥霍雷电扬风埃壮士唿天马驰横行白昼吏不敢窥戴天之耻自古有必报天地亦与相扶持夫差徒能不忘而报越栖于㑹稽又纵之始知壮士独无媿鲁荘嵇绍何以为人为结交行朋友以义合乆要贵不忘结交或匪人驺虞化为狼君不见市井人盃酒忽相得倾肝泻胆无所惜一朝需求不称意口里駏蛩心上蚝更闻背语触疑心墻角车轮亦生趐君不见耳与余又不见田与窦当其得意时刎颈以相就寕知嫌隙反掌成坐令袵席生戈兵古人重结交晏子真其人伾文执谊羊豕之合死生弃置安足陈梁甫吟谁谓秋月明蔽之不必一尺翳谁谓江水清淆之不必一斗泥人情旦暮有翻覆平地倐忽成山谿君不见桓公相仲父竖刁终乱齐秦穆信逢孙遂违百里奚赤符天子明见万里外乃以薏苡为文犀停婚仆碑何震怒青天白日生虹蜺明良际㑹有如此而况童角不辨粟与稊外间皇父中艳妻马角突兀连牝鸡以聡为聋狂作圣颠倒衣裳行蒺藜屈原懐沙子胥弃魑魅呌啸风凄凄梁甫吟悲以悽岐山竹实日稀少凤皇憔悴将安栖春日行白日出东陆垂光矅中天大哉至阳德荡荡无颇偏坐令惨烈化滋润顷刻枯藁囬鲜妍圣人法天道神化叅玄微春朝着典礼上下同光晖垂衣向明物自育帝力皡皡无人知春天和春日丽但愿宇宙长如春圣明天子千万歳墻上难为趍行弱水不可以航石林不可以车人生贵守分墻上难为趋茫茫八极内狭径交通衢纷纷皆辙迹扰扰论锱铢焦原诧齐踵龙颔夸探珠片言取卿相盃酒兴剪屠机事一朝露妻子化为鱼林间有一士蓬蒿翳穷庐种稻十数亩种桑八九株有酒且饮之无事卽安居孰知五鼎食聊保百年躯悠悠身后事汲汲复何如少年行骏马狐白裘玉勒黄金覊賔从如浮云顾盻生光辉朝驱紫陌尘暮醉青楼姬但见花月好寕知霜雪飞荏苒世途异凄凉瑶草衰园田皆易主亲友尽暌违学书时旣晚躬稼力巳微岁晏寒风生倚墻听隣机逝水不可挽枯蓬安所依伫立为尔叹感我泪沾衣独漉篇独漉复独漉月明江水浊水浊迷龙鱼月明复何如楚国皆浊屈原独清行吟泽畔哀哉不平上山采茶下山采蘗心在腹中何由可白豺狼在后虎豹在前四顾无人魂飞上天珠王委弃不如泥沙蹑冠戴履万古悲嗟懊憹歌白鵶飬雏时夜夜啼达曙如何羽翼成各自东西去昨夜霜风起入户复吹帷児啼母心酸母愁児不知飬児图飬老无児生烦恼临老不见児不如无児好食蘗苦在口食莲苦在心苦心无人知苦口泪沾襟男児初生时蓬矢桑弧弓老大却思家懊恼无终穷王昭君汉庭不赏徼功士昭君却向胡中死昭君辞汉入胡中胡女悲愁汉嫔喜含情欲怨当语谁手弹琵琶泪沾衣掖庭望幸从此絶巫山有路他生归殷勤说与上林鴈好在明年再相见汉恩如海长自深妾自生来命如线贱妾一身何足惜可惜当年刘敬䇿遂令上䇿重和亲欲倚红颜清塞尘只恐妾身先草露汉宫无复如花人塘上行塘上何所有有蒲与荷花蒲花难开荷易落使我叹恨长咨嗟鸳鸯戯我后鸧鸹翔我前四顾不见人泪下如流泉浮萍违渌井寄身沧江渚沧江不应竭是妾命如许朝泪洒玉台夕泪沾罗衾采荷得见莲中复懐苦心广筵列肴𬞞好者即羙味荼蓼有时丼菘葵有时弃严风吹秋林蕙兰化为草于悒今可憎芳菲故甞好行亦私自怜坐亦私自怜愿为天邉月流影玉堦前君子有所思晨上龙首山徘徊望咸京交衢错万井甲第连公卿鞍马相照曜冠盖如云行扈从金宫归赐酒银瓮盈前庭列驺骑后苑罗倾城宠极妬心起欢余骄气生田窦巧相夺萧韩互摧倾快意在一时报复延戈兵范睢掉柔舌穰侯去彊嬴宁知幽燕客接踵夸雄鸣茫茫前车辙遗迹犹未平胡为不自悟坐使忧患井二䟽独何人千载垂令名上山采蘼芜上山采蘼芜山峻路迢逓下山逄故夫悲风生罗𬒮忆昔结发时愿得终百年变故不可期中道相弃捐莲实生水中石榴生路侧未尝挂齿牙中心岂能识上山采蘼芜罗䄂生芳菲因君赠新人莫遣秋霜霏落叶辞故枝不寄别条上白日无囬光谁能不惆怅双桐生空井双桐生空井井空桐叶稀叶稀不自蔽凤鸟将安㱕双桐生空井井泥泉不出桐根日夜枯何由伐琴瑟美女篇南国有美女粲粲玉雪颜眉目艳华月色暎清秋寒粉黛不敢涴佩服惟幽兰一朝备选择得厠金宫班贞心耻自衒望幸良独难况蒙衆女妬倩咲谁为欢恒恐芳桂枝寂寞寒露溥素手发瑶琴冷冷奏孤鵉官商合要妙遗响风珊珊大音世罕识日暮空盘桓安得託宵梦集君瑶台端相思不可极踯蠋起长叹玉阶怨长门灯下泪滴作玉阶苔年年傍春雨一上苑墻来秋思梧桐生碧砌宻叶暗金井惊心昨夜月照见栖禽影长门怨白露下玉除风清月如练坐看池上萤飞入昭阳殿宛转歌星稀月白河阑干饥虫吁号莎草寒美人望月歌宛转潇湘水碧苍梧逺愁魂一夜不得㱕化作㫁云天际飞长相思长相思在沅湘九疑之山欝苍苍青天荡荡林木暗落日虎啸风飞扬欲徃从之水无航仲尼有德而不用孟轲竟死扵齐梁松柏摧折桂生蠹但见荆棘如山长长相思㫁人肠雉子班雉子班飞翛翛鸣鷕鷕踉蹡出没灌莾中衮裳焕烂赪瞳了野人拄翳潜置媒和声相应无惊猜黄间一发激流电锦绣披裂委草莱林栖野啄本无累嗜欲沉溺祸所胎君不见天池凤凰食竹实逍遥至和永终日朗月行朗月何胧胧照我绮中中美人不能寐起看玉宇生秋风秋风飘飖吹木末纎云卷尽悬明月明月随风出海来海水荡漾龙鳞开寒光喷浸碧落外白浪涌作金银台何䖏悲风怨羗管谁家舞榭笙簧暖长信宫中漏水长昭阳殿里更筹短漏长更短緫含情开窓坐视河汉倾广寒宫在何䖏欲徃从之渺烟雾青鵻汗漫不可期桂华如雪东方曙大墻上蒿行墻上蒿方春擢秀何芃芃炎天六月旱无雨枝叶枯死随飘风世情翻覆不可拟人生有身莫依倚君不见樊将军一朝函首西入秦又不见刘越石仰天长歌握中璧三士自残因二桃子胥终弃吴江涛世人见机苦不蚤何不看取墻上蒿鸡鸣曲日将出鸡先鸣千门万戸听鸡声羙人锦帐愁欲曙壮士苦心煎百虑人间百年能几日日日鸡鸣催日出一朝过了复一朝白发萧萧此生毕齐妃播淑德感彼虫薨薨周宣悟姜后功业光中兴亦知国家共如此莫恠鸡鸣催早起邯郸才人嫁为厮养卒妇邯郸有才人艳色如朝霞嫁作厮飬妇云鬓埋泥沙忆昔赵王全盛日夜夜绮筵张寳瑟中山美酒盈羽觞一咲黄金满千镒繁华过眼如转蓬故宫禾黍秋芃芃明珠白璧走凾谷坠簮遗珥空悲风人生㝡苦是衰老白首无归向谁道荜门夜永月光寒卧听驽骀龁枯草出塞居延风高榆叶空狼烟夜照甘泉宫将军授钺虎士怒蚩尤亘天旗尾红麒麟前殿催赐酒巳觉此身非巳有勐气遥将日逐吞壮心肯落嫖姚后鴈门城外沙如雪玉帐霜浓鉄衣折长劒须披瀚海云哀笳莫怨天邉月北风烈烈刁斗鸣囬看北斗南方明惊箭离弦车在坂不勒燕然终不返入塞狐裘蒙茸沙碛里望见玉関惊且喜関门候吏记曽逄白发相看泪如水归来放马咸阳原旧逰今有几人存斜阳惨淡照篱落闲看邻翁戏子孙孤児行蓬头皲足谁家児满靣尘埃双涙垂爷娘叶我不待老骨肉无人但兄嫂两身一气不相知陌路茫茫向谁道清晨采薪日入归残羔冷饭难充饥欲言问兄兄不顾嫂是他人更奚诉人生一世为弟兄同根自合同枯荣爷娘在日曽眷恋愿兄回看死人靣病妇行夫妻结发期百年何意中路相弃捐小児未识死别苦哑哑向人犹索乳箱中探出黄金珥付与孤儿买饵不辝瞑目归黄泥泉下常闻児夜啼低声语郎情不了愿郎早娶怜児小淮南王淮南王好神仙澄心鍊炁守自然收拾真一归中圆化为五色黄金丸乗风驾景飞上天飞上天逍遥逰八鸾捧毂龙翼辀虹蜺纷夹綵斿上窥九阳下六幽回头大咲武皇帝栢梁桂舘空清秋蜀国弦胡笳拍断玄氷结湘灵曲终斑竹裂为君更奏蜀国弦一弹一声飞上天蜀国周遭五千里峩眉岧岧连玉垒岷嶓出水作大江地天浮戒南纪舒为五色朝霞晖惨为虎豹嘷隂霏翕为千嶂云雨入嘘为百里雷霆飞白盐雪消春水满谷鸟相唿锦城䁔巴姬倚歌汉女和杨柳压桥花纂纂铜梁翠气通青蛉碧鸡啼落天上星山都号风寡狐泣杜䳌呜咽愁幽冥商悲羽怒听未了穷猿三声巫峡晓瞿塘喷浪翻九渊倒泻流泉喧木杪楼头仲宣覉旅客故鄕渺渺皆尘隔含悽更听蜀国音不待天明头尽白昔昔盐杨桞正萋萋门前碧草齐别离如昨日白发满春闺飘花兼泪落行云逐望迷緑苔凝履迹粉汗浥书题夣到龙沙北䰟销马邑西卷帘双燕入开镜一鸎啼肠共吴江绕眉将楚岫低攀枝怜并蒂窥沼妬双栖跃水寕无劒通天亦有犀那看明月夜登楼惑马蹄东飞伯劳歌南飞鹧鸪北飞鹄黄昏鸣鸡白日烛珊瑚石上栽兎丝駌鸯独宿枯桑枝永夜凉蟾入罗幕蝉翼不如秋鬓薄寒塘露莲千叶红可怜零露空随风双燕离双燕营巢时双飞复双语轻盈栁陌风振迅芹塘雨巢成近绣帏双宿更双飞为蒙主人爱不信有暌违四月温风起榴花发红蕋拾虫还哺雏出入无停觜五月教雏飞绕巢舞乌衣侧避蛛丝过斜萦柳线归六月雏翼老分飞各相保脉脉傍珠帘依依集兰缭世事有转旋陵谷一朝迁昆明延刼火甲第化歊烟带睡惊飞出风沙两相失死生不得知嬿婉从兹毕回看旧主人粉黛成灰尘天高尘渺渺海阔波鳞鳞荏苒朝还暮惸惸向何䖏毛凋半夜霜泪滴三春露露寒霜又浓憔悴不成容同心谅难隔魂魄终相从乌栖曲霜华着树成秋蕋树头栖乌惊夜起起向幽闺啼数声闺中美人泣到明吴宫乌啼夜已分宫中不闻人尽闻夜深风落茱茰子沉沉漏㫁啼乌死三洲曲三洲洲上花桞春三洲浦里多商人酒旗红䄂明江阁客舡只望洲邉泊八月风吹洲上树楼舡却向江西去红粧送别各沾巾惊动新来江北人武陵深行武陵溪一何深水有射工射人影陆有丹蛇长百㝷嗟哉武谿不可临溪之水深且阔鸟不敢飞龙不敢越海气连天日月昏菵露着人肌肉裂呜唿丈夫寕能沙塲百戦死有骨莫葬武谿水逺如期逺如期近别尚云可逺期能不悲忆昔辞君出门去手种庭前松栢树树今成器人未归洞房白发秋霏霏高原有梧隰有槚待君北邙山石下大堤曲大堤女児颜如花大堤堤上无豪家东家女作西家妇夫能棹舡女沽酒春去秋来年复年生歌死哭长相守君不见㐮阳女児嫁荆州撞钟击皷烹肥牛楼舡一去无回日红泪空随江水流明月子朱阁绮䟽琼作户明月照人秋独苦桂花吹冷眠不成谁家高楼絃管声倚楼空望别离䖏唯有清光自来去月圆正好缺复催人生见月能几回短歌行来日苦短去日苦长日长不自觉日短令人伤君不见望后月又不见霜中蕋清光纵好魄巳亏芳心欲动根先死少年不知老可悲衰老却忆少年时长安道长安道送尽芳菲到枯藁人生衰盛苦不常何异长安道傍草汉家将军初拜官门前上客车班班一朝世衰烟燄歇车轮无声马蹄絶明年有诏封冠军依旧车马来如云陇头水陇头水征夫泪征夫之泪滴陇头化为水入秦川流水流向秦川呜咽鸣不巳何因得天风吹入君王耳秋宵吟玄蝉催秋入湘簟芙蓉露浴胭脂淡铜乌吻水添夜长碧草歛愁归寒螀罗帐无人五更雨梧桐惊啼白杨语春光烂熳不得知霜露凄凉奈何汝车遥遥车遥遥马朅朅不知何人始作车长与人间载离别回风吹起罗帐尘低头恨杀作车人阳春歌帝车东指淑景昭冶容冉冉生寒条枯根相顾一时起阳春只在霜雪里枝头候禽鸣滑滑暖烟日夜催花发蜂喧蝶竞方及时风雨宿昔成离披人间但见阳春好未识春阳有枯藁鸣鴈行鸣鴈鸣逹旦举翼相连拂云汉平原漠漠生野烟鴈飞只向江南天江南十月多禾黍一半输官半供汝明年二月归飬雏雏成又望江南去独不见暖烟漾春林色紫腻雨摧红出花蕋蝶飞撩乱燕飞轻嘤鸣春秋夜月秋夜月黄金波照人哭照人歌人歌人哭月长好月缺月圆人自老枣下何纂纂行枣初作花时纂纂临路岐八月枣成实累累曜朝日枣花纂蜂蝶翻枣实累累人满园严风萧瑟枯叶飞蜂蝶不来人亦稀白苎词铿华钟伐灵皷青娥弹丝白苎舞文竿迎风雉振羽长䄂奋迅若云举愽山雾合春蒙蒙玉缸摇火生长虹翠荡红翻如夣中暖香结暝娇青春翠钗珠压光照人鳯箫十二烟雾匀鸿惊燕娇波龙鳞玉觞交飞酒如沼门外斜阳在林杪宫中沉沉天未晓蛱蝶行软芳晞露春鲜妍上有蛱蝶飞翩翩暖风扶暝扑天起翠重红轻迷欲死东园无花留不住相随又过西园去沉沉断夣失韩凭却抱霜华怨秋曙钧天乐君不见天穆之山二千仞天帝所以觞百灵三嫔不下两龙去九歌九辩归杳冥我忽乗云夣轻举身骑二虹臂六羽指挥开明辟帝関环佩冷冷曵风雨明月照我足倒影揺云端参差紫鸾笙响震瑶台寒我欲听之未敢前空中接引皆神仙烟挥雾霍不可测翠葩金叶光相射鲸钟虎簴铿鸿蒙撼昆崙兮殷崆峒扬天桴兮伐河皷咸池波兮析木风遂升泰阶朝玉帝侧身俯伏当琼陛讯曰太极拆裂为干坤纷纷枝叶皆同根胡为妄主水火金木土自使激搏相熬煎臣闻三皇前群物咸熈熈衆子戴一父皡皡无偏私忽然元气自荡潏变换白黒分贤痴蚩尤与黄帝从此兴戈矛流毒万万古争夺无时休骨肉自残贼帝心至仁能不忧帝不答臣心迷风师咆哮虎豹怒银汉汹涌天鸡啼飊轮撇捩三岛过海水尽是青玻璃神奔鬼恠惕惊起遗音沨沨犹在耳夣耶逰耶不可知但见愁云漠漠横九凝周小史婉娈周小童冶容敌花红鲜云委緑发明星烱双瞳采兰澧水湄挟弹长陵东掷果閧春市卷衣娇金宫流盻溢华彩言咲生芳风常恐秋露零瑶草成衰蓬食桃坐翻覆倩笑徒为工繁华岂不好不知身所终吾闻济川楫乃属植鳍翁悠悠万世下德业光无穷结袜子昔有信陵君乃在大梁城亲为贵介弟位冠诸侯卿倾家待国士倒屣延豪英诣门谒朱亥虚左上侯嬴䄂椎夺兵符救赵蜚英声河外走蒙骜宗社頼扶倾于今不可见寂寞伤人情㧞蒲三首㧞蒲清川渚水浅蒲不长自非排风羽莫羡凌云翔㧞蒲江水湄终日不盈把嫌杀𬗋鸳鸯双戯蒲叶下㧞蒲复㧞蒲织作波纹簟无䖏寄相思秋风露莲淡从军五更转一更戍皷鸣市上㫁人声风吹鸿鴈过忆弟复思兄二更月上城照见兠鍪光侧身望山川泪落百千行三更悲风起树上乌鹊鸣枕戈不能眠荷戈绕城行四更城上寒刁斗鸣不歇披衣出户视太白光如月五更星斗稀霜叶光烂烂徤児争先起拂拭寳刀看前有尊酒行前有尊酒芳以饴举杯欲饮且置之丈夫有志可帅气胡为受此麴蘖欺禹恶㫖酒而玄德上逹桀作酒池而南巢是蔡啇恶来以白日为夜糟丘肉林相枕借瑶台倐忽成灰尘流毒犹且迁殷民夫差酗而纳施楚国酣而放屈姑苏台上麋鹿逰鄢郢宫中狐兎出灌夫骂坐祸延魏其竹林称贤神州蒺藜亡家破国有如此酒有何好而嗜之前有尊酒醲以清酌之白日成晦冥眼花耳热乱言语元气耗斁肝胆倾乃知酒是䘮身物卫武之戒所以垂休声公无渡河丈夫不爱死成仁心所安殒身苟无故哀哉徒自残水能杀人人共知公独茫然狂以痴黄河渺渺无津涯乃欲絶流而渡之公也溺死人谁悲世路如何险恶实多平地倐忽滔天风波利淫欲饵孰知其佗不见不闻纵横网罗固不必如公之痴可揕以鱼中之铍亦不必如公之狂可禽以伏甲之觞眼前言咲百媚出寕知兵刃罗心肠公无渡河河无津箜篌一曲愁杀人隔谷歌战皷咽悲风弓折不可把弟兄隔谷不相闻咫尺人间与泉下丈夫誓许国杀身非所怜两心本一气何能坐相捐登埤四顾望慨慷肝胆裂不见救兵来但见绕城鐡甲光如雪飞禽在罗罔尚或念其饥身为高官马食粟忍见手足居重围相彼鸿与鴈亦各顾匹俦挽弓射一猿群猿拔箭声啾啾鸟兽且有情人心独何尤呜唿田家𬗋荆虽㣲木不忍听君歌隔谷歩虚词太微启灵宇𬗋殿含祥风圆光照无外𣑽炁来冲融仙人鱼鳞次羽葆朝当中离罗欝萧台缥缈浮太蒙泰阶平六符文昌位三公北斗运元化轩辕成歳功稽首玉陛下逍遥乐无穷欝华开赤殿结邻炫黄文葳𬎼烂霄汉照曜下土坟东华跸严驾西崦泮昏氛神行肃亹亹象化陶醺醺景风调坱北玉烛焕烟煴冥茫宻勿间歘忽幽朗分万灵仰无私九真告成勲重阳峩寳阙衆星拱高垣寥寥太虚庭巍巍无极尊白乕伏右騑青龙承左辕玄武后躨跜长离前腾骞黄灵正常居万有归一元希微眇稊粟浩荡弥干坤高卑各奠位神化无穷源歩虚归太一精心觐枢庭浮浮囬极运湛湛规中清五神谨诃衞六位肃敉宁东溟升阳曜西海生隂灵炎光熺玄室涌醴液朱陵骎骎麤秽除绵绵淳粹凝妙用无邉方摄身逰帝青焚香礼玄𣑽粛驾朝𬗋宸㳺云结华盖鲜飈翼飞轮披烟上阁道佩月攀钩陈服食丹霞浆嗽嚥甘露津琅琅歌洞章寂感虚皇嚬飘飖广莫风舒嘨青林春沆瀁六合外永与无始隣气出唱今日不乐振荣远逰东上㤗山巍何脩脩道逢仙人要我同仇蒸霞为粮烹玉为羞玄英素㽔光华蔓流日观菡蓞葩华九州令我从之身轻若浮道以五鸾翼以两虬朝翔玄圃夕止蓬丘谒见王母云眉月眸青娥三千或舞或讴风吹琅玕声如鸣球杂花并开莫知春秋洪崖先生劝我此留自揣凡骨非仙者俦七情交煎一触百抽又病戆僻无药可瘳崇崇清宫荡无涯輙列仙如沙不少一沤王母咲听拜谢扣头归来山林曷标曷钩熈熈㤗和长乐无忧班婕妤昭阳秋清月如练笙歌嘈嘈夜开宴长信宫中辞辇人独倚西风咏纨扇倾城自古有褒妲红颜失宠何湏怨泠泠玉漏掩重门一点金釭照书卷神絃曲𬗋桂飘香九万里三山地色如凝水水妃骨冷不能眠金簮素指𫾣氷絃泠泠玉泉滴贝阙闺婺鲛泣幽碧青瞳小䯻歌繁霜霜飞风起江低昻曈昽𬗋𦦨出海树天清月落空相望短歌行凉风西来天气清云飞水落山峥嵘发肤剥削稜骨生鲜芳菸悒成枯茎百虫哀号百窍鸣凡有形色皆不平成之孔艰壊厥轻覉人含愁起夜行列星满天河汉横繁思攅心剧五兵天高何由达其情归来託梦通精诚长歌行秋夜夜长月照轩夣见天神与我言曜灵循环周四垣四时迭代成寒温枯荣生杀相为根我于万物何怨㤙生丁其时命所存六淫汹涌无键阍由其弗约离其魂春葩敷披夏实繁外美中瘁谁能扪风霜涸寒肃不骞纳华状真归本元扫涤浮秽夫何冤我今语女开女昏生生杀杀无穷源歛女贞蓄守女门扶桑赫赫升朝暾燕歌行霜飞动地燕草凋沙飞石走天萧条江河倒影陵谷摇白日惨淡昼为宵美人迢迢隔云霄青冥无梯海无桥鱼枯鴈死星芒消沉沉思君不自憀愁如惊风皷春潮歳云暮矣山寂寥梧桐叶落空干条崑崙层城阻且辽苍梧九疑烟雾遥琼田瑶草芟蒭荛江蓠泽兰成艾萧登高望逺肝肺焦安得羽翼搏长飈江南弄七首江南细水缃绮波江南綵女雏鳯歌凝嚬引睇纡青蛾纡青蛾舒窈窕网轩绣戸鎻娇春不放杜䳌来木杪雄龙唿雌江底鸣山揺谷殷江波惊余音不㫁随风征随风征入湘竹截玉鑚星吹向天楚江六月无炎燠湖波澄明日色鲜画鹢相随出采莲娇红曼绿闘春妍闘春妍倚徘徊今朝花尽且归去明日更有新花开河曲悬匏渭濵竹碧鲜削出蓝田玉轻翎参差飞羽谡飞羽谡幽簧含丹樱瑶笋调清吹月明𬗋凤来毶毶采菱女子木兰船翠裙红䄂青玉钿摇光荡影惜婵姢惜婵姢愁夕晖㧞蒲歌㫁鲤鱼入归去芰荷香满衣江草萋萋春渺渺江臯出逰多窈窕轻霞衣裳碧云袅碧云袅红日斜鸳鸯飞过緑渚去东风吹落菖蒲花巫山苕嶤巫崃长瑶姬出舞朝云翔翠葩婹嬝金支光金支光丹叶赩寳鸡为使凤为骖去雨来风乐无极歩出夏门行歩出夏门遥望沧海九河茫茫碣石安在鱼龙瀺灂日月晻蔼三山何所弱水浼浼羲和曷徃鳌极孰宰发鸠之羽其心不改安期不死桃实可待悠哉沛乎歌以永慨丹霞蔽日行霞何煌煌蔽此白日色炎埃𬒳九野照灼后土赤朱陵开火府熺烂相荡射山蒸绛红气川泻丹砂液穹玄変光曜衆草相烜赫逈迷河林蒨高夺昆仑碧欝华不能神踆乌巳化魄女娲在青天岁莫还鍊石乌生八九子树上乌一生八九子相唿哑哑聒人耳何不学泥燕和鸣集桃李又不学鹰与隼奋翅高飞碧云里胡为巢此庭树间啄腐吞腥饕吻觜少年挟弹如流星祸机潜发不见形翅翎槯析身首磔蝼螘伤残谁女惜勐乕行君不见昔者牛哀病七日化作勐虎形躨跜衣裳佩带换毛尾弃置袵席眠茅茨怒牙出吻目闪电项刻不识妻与児昨日灯前相咲语岂意今朝化爲乕呜唿世上茫茫化乕人秪应化心不化身行路难君不见水上澌徃来倐忽随波移又不见花上蜂东枝飘落寻西枝世人食葵不食蘗莫倚结交心匪石君不见避席武安人即是当年窦家客君不见白日光不照幽草心又不见石上云肤寸遂成隂世间㑹合良难得况有巧言䏻烁金伏波槀葬魏碑仆当时岂是非知音智谋启疑忠逆耳平地反掌生崎嵚行路难愁最深野田黄雀行野田雀觜啄啄朝食山下禾暮食山上粟千百爲群丛薄里忽然惊飞若蜂起飞飞却落稻田中衆口齐啄稻爲空农夫力田望秋至沐雨梳风尽劳瘁王租未了私债多况复尔辈频经过野田雀鹰隼高翔不汝击农夫田父愁何极何当行念离莫悲歌悲歌惨于哭思郷莫望逺望逺伤心目九疑迢迢隔湘川空山落日啼杜䳌梧桐摧折凤凰去蛟蜃出没波滔天令我四顾心茫然泪如悬崖泻流泉樊桐有路到玄圃何当飞堕王母前射虎词长戈如林夹弓弩言向深山射勐乕獠児蒙鹖走如风所过犬羊皆为空纷纷散入人家宿丁男上山妇女哭前行闻乕心先畏一乕当头万夫弃折弓坠刃委如土却向人前作威武苦㦲行鸡不可使守门狗不可使司晨驱车梁弱水日暮空悲我欲乗风谒阊阖虹蜺弥天云雾合九关乕豹森骇人长跪陈辞阍不荅错石作玙璠鬼神惊见欺截梁为欂栌般垂拊泪交頥冲风结玄氷道恶不可履巫咸上天去泽冻神蓍死我欲竟此曲此曲多苦声鸿鴈向天北因之寄遐情起夜来㣲月就没银河烂城乌哑哑夜将半忧愁不寐揽衣起仰看明星坐待旦威弧历落连天狼两旗欲动风不扬槐根王侯夣未觉岂知鸡声堪断肠长相思长相思妾在天南君在北红颜未必无人知葑菲不羡君王食相思迢迢隔天河长夜不眠愁柰何欲凭魂夣到君所君门九重乕豹多长相思向谁道凉风日夕吹桂枝可惜馨香暗中老无愁果有愁曲君不见陈家天子春茫茫后庭玉树凝冷光楼船江上走龙阵宫中只报平安信酒波灔灔蒸粉香暖翠烘烟妬娇鬓无愁老夫貂䑕裘降旗摇动台城秋生绡束缚槛车去始信人间果有愁妾安所居忆昔嫁君时红颜艳春华今与君别离明珠化为沙女児嫁夫愿偕老何异青菘纒蔓草一枝一叶俱有心生死长当两萦抱谁言妾心君不知芳兰委弃同蒺藜妾欲有言君不见君车遥遥妾空恋君家大宅荒路隅可怜弃妾安所居放歌行鸿鹄搏𬗋霄鹁鸠守苞桑岂惟异所志羽翼有短长玄隂变白昼闇虚侵太阳一鹿走中原熊虎竞腾植竿成垒壁举袂爲搀枪叱咤倒江河蹴蹋摧山冈犬牙据险要瓜瓣割土疆六竒夸曲逆三略称子房磨牙各有伺裂觜遥相望龙蛇未分明智力正争强孔明鱼得水毛遂锥脱囊雾晦豹始变海激鹏乃翔嗟尔独何爲抱巳自摧藏鴈门太守行赤符复汉祚褒德先侯封阳熺熖发鐩霜皠山鸣钟驯雉集中牟乳虎去弘农枹皷夜无声桑隂麦芃芃循良一何多谣歌满児童贤哉洛阳令卓鲁相继踪擿姦若眀神外勐中有容正狱除烦苛平赋寛畸穷黎民拜㤙惠吏卒服至公身殁德不堕絃歌祠庙崇望美安阳亭顽懦兴廉风彼哉肉食者舆马愧肓聋艳歌行亭亭松柏树结根幽涧隈高标拂云日直干排风雷曽经匠石頋谓是梁栋材明堂未构架厚地深栽培荧星入天阙武库一朝灾搜求到栎朴谷赤山城垓般尔死无人钩绳付舆台路阻莫自致弃之于草莱天寒斧斤集歳莫空摧頽三光无偏照四气有还廻斵䘮在湏臾成长何艰哉孰知真宰意怅望使心哀门有车马客行门有车马客云是故乡人执手前借问鄕语知情真自云别故鄕观光京国尘经商渉代北薄䆠徃西秦绣鳯锦鸳鸯金鞍紫骐驎结交贵公卿出入拥衆賔剧孟气方锐郭解家不贫但见三春花寕思秋露晨㫁蓬失其根风沙歘漂沦前途塞虎狼故里荒荆榛昔为横海鲸今为涸辙鳞话言未及竟涕泪各盈巾居家倚骨肉出家倚交亲何当在异县见此旧里邻园𬞞如蜜甘市酒若醴醇悲欢且弃置生死同苦短歌有深情情深难具陈煌煌京洛行齐讴且辍唱吴趍亦停声请君倾耳听听我歌洛京京洛何煌煌卜宅自周王五服画九州兹为土中央用文四战地恃德不恃强叔世道虽微灵源㵼流长汉祖殪秦项定都由子房马上得天下继周焉敢当光武起白水龙飞扫挽抢应天顺民心戡暴安痍伤冕旒王宸极圭组崇俊良功臣列爵土循吏劝畊桑诏书报臧马玉関闭西羗周严播高风卓鲁树甘棠廷无乳乕伏邑有驯雉翔涓涓醴泉液烨烨朱草芳继体更贤能守成不踰常南郊尊上帝宗祀亲明堂辟雍飬耆德灵台观祲祥南宫画元勲东观昭文章诗书母后训滛侈蕃封防百年天再辟四帝日重光倾昃自满盈宴安生怠荒刑官窃威柄义士死道旁衅积千里草祸成一星黄大命始不挚余晖尚悠扬典午亦有初言治称太康用人混哲否孽芽出萧墻兄弟相啖食同气成豺狼金墉岂不固清谈漫洋洋妖星入太极胡雏登御床铜駞荆棘没寝庙狐狸藏落日照西城寒云归北邙轘辕无人行伊洛广且长衰荣若且暮道德信金汤殷勤亰洛篇厥鍳不可忘升天行太仪转神枢日月飞两丸荣华如电火瞬息无留颜谁能与蟪蛄争鸣秋草间中夜集五灵歩虚欵天関摆脱尘土累廓落真境寛玉髄充晚食璚霞足晨餐妙合五色光化爲九转丹洞朗照无极逍遥出人寰象载六苍虬翼以双紫鸾濯足北河津弭节蓬莱山伶伦歌九韶眉连舞七盘浮丘吹参差宓妃鸣佩环娱乐竟日夕还归玉宸班长安有狭邪行大道坦荡荡狭路能摧车大道少人行狭路争走趋狭路险以捷大道平而迂所以狭路间叠足不惮劬嶒崚磨爲光窊㘭辗成渠峻滑无澁踵攀缘有牵裾騧骊踠蹄踸仆从赪肩唿清霜晨入𬒮白露夜沾𥜗扰扰极追奔营营竞湏臾穷通乃定命得丧岂异途君子遵义路诡御非吾驱㓕趾祸难悔素履戒勿踰那能恸阮籍何用泣扬朱长安有狭邪虽捷焉所如飞龙引轩辕黄帝上天时五龙垂髯下接之后宫綵女咸相随云轻龙徤不可追綵女化作黄金芝千年一作花花光五色眀朝霞扶踈䕃映玉皇家沉精降液爲丹砂錬丹砂成水银水银流汞浴火轮火轮照曜十二辰黄龙归来天帝嗔春思忆昔东风入芳草桞绿花红看总好仐日风吹陌上尘鸎啼燕语俱伤神忧来感人泪沾臆未必春光不如昔静夜思静夜思一思肠百转啼螀当戸听不闻明月在庭看不见方将入海剸勐蛟复欲度岭邀飞猱胸中倐忽乱忧喜得丧纷纷竟何是静夜思思无穷天鸡一声海日红满头白发吹秋风华山畿华山畿劳劳渚割弃父母㤙相随黄泉去男婚女嫁当及时标梅不见周南诗王风荡荡散荆棘帷薄日夕生狂痴当歌怅然有所思华山畿何足悲冬暖行孟冬十月暖桃李花盛开胡蝶草间出飞上花枝来蝶知爱花爲花出不知冬暖无多日霜风一夕花作尘坠粉飘黄愁杀人节妇吟凄切复凄切绿萍初生池水竭兰根压霜芽不茁春风冷冷逐秋月蓼虫食苦甘如酒卷葹虽生心巳朽杨洲青镜蚀土花玉匣琼䑓复何有君不见人间日月如飞梭地下相从应始多登高丘而望逺海登高丘望逺海长风簸浪高于山蓬莱宫阙无光采云雾翳阳谷羲和安所之鲸鲵作队行鳞鬛如朱旗精卫石空有心口角流血天不知登高丘望逺海弱水浩荡不可航一望令人玄髪改江上曲江上风吹沙石走江中涛浪如牛吼鄂君绣𬒳寒无香江水不如残夜长北风行城外萧萧北风起城上徤児吹落耳将军玉帐貂䑕衣手持酒盃看雪飞铜爵䑓高台突兀连苍穹中有艶质如花红君王巳作西陵土繐帷王座空秋风向陵舞罢寒月白苍狐夜啼松泪滴冡中枯骨寕有知翠䄂珠𫀆为谁色当其奋臂谯许间手挥群雄如刈菅横矛赋诗逞豪杰勐气可以移南山寕知暮年壮心死遗教但闻令卖履唏嘘涕泣児女态遗臭至今犹未巳君不见永安宫中顾命时天下英雄人得知薤露歌蜀琴且勿弹齐竽且莫吹四筵并寂听听我薤露诗昨日七尺躯今日为死尸亲戚空满堂魂气安所之金王素所爱弃捐箧笥中佩服素所爱凄凉挂悲风妻妾素所爱洒泪空房栊賔客素所爱分散各西东雠者自相快亲者自相悲有耳不复闻有目不复窥譬彼烛上火一㓕无光辉譬彼空中云散去絶余姿人生无百歳百歳复如何谁能将两手挽彼东逝波古来英雄士俱巳归山阿有酒且尽欢听我薤露歌沐浴子沭发不如清神浴身不如洗心仁义非外铄冶容防内淫登山望汉亰楼观蔚嵚岑轩车拥衡禹几杖尊雄歆着书拟周孔吐论跻骞参青衿来济济白日去骎骎驱车泗水曲揽辔长淮隂悠悠黄石畧杳杳天风吟盛时不可再感叹为沾襟秋闺曲天上伤心月秋来情更亲那能照幽独不照逺行人莲塘曲落日下莲塘轻舟赴晚凉偶然花片落飞出两鸳鸯蒿里曲涧草萋萋泉汩汩𬗋兰香老棠棃发山中无人松栢寒卧听狐俚啸明月白杨树头风恻恻寡乌悲啼山月黑殡宫冷落清夜长银鸭金凫不堪食山花㝠㝠啼子䂓鸟衘𥿄钱挂花枝山中逰人莫相咲君到此中当自知促织词草间小虫名促织夜夜隔窓鸣不息小児侧足潜听声雕笼銕栅闭尔形金钱纵閗争相妬得胜转多扃转固高秋九月严霜飞开笼却放枯蔓归旧穴无踪故帷去生死凄凉向何䖏衘泥燕衘泥燕尾涎涎衘泥点汚几席间更捉飞虫扑人靣衘泥燕人言尔巢长满尺主人仓廪多蓄积借尔华屋好安居年年垒巢生尔雏秋思蕙草芳巳歇候虫寒不鸣相知惟白发日夜满头生露出阶苔光风生庭树冷推窓掩明月不忍见孤影寒夜曲蟾车轧露迷圆景金井辘轳僵素绠孤鸾呌破海天云嫦娥涙滴方诸冷十二楼开春醉醒千年断石生曽青林霏散漫𬗋府曙白莎黄葛空残萤古镜词金陵武生扵勾曲野人得古墓中镜李桓先生辨其欵制燕石上有元康年字定其为汉时物今虽不能灼见其非晋而汉然其来之不近则明矣百鍊青铜曽照胆千年土蚀萍花黡想得玄宫初闭时金精夜哭黄鸟悲鱼灯引魂开地府夜夜晶光射幽戸盘龙隠见自有神神物岂肯长湮沦愿借蟾蜍骑入月将与嫦娥照华发琅琊王歌骏马须好鞍彊弓湏劲箭将军不知兵徤児空自徤香罗金缕衣采花弄春晖花高折不得空歩绿莎归出门无情亲大道行亦窄寄与逺逰人㞐贫胜为客四通八逹琅琊道快马如龙踏烟草草凄凄烟漠漠陌头风起桃花落长相思长相思在瀛洲蓬莱之山忽沉浮弱水无风亦倒流鲸鱼一吸吞九牛旋渊呀呷鸣其喉青鸟飞去天悠悠嗟我欲徃徒离忧长相思在苍梧九疑愁云隔明都湘神泪滴湘水枯冥冥雾雨啼短狐枫林沉隂天色晡鳯皇不食鸱鸮唿嗟我欲徃空长吁长相思在昆仑黄河怒浪訇天门天开石裂龙骏奔羲和县车光未暾岷峨云埋蜀帝魂流沙千仞沉轓辕嗟我欲徃难穷源长相思在玄冥寒门六月天雨氷天関冻折天柱倾女娲鍊石𥙷未成石鳞迸落如流星亀蛇上诉愁帝青嗟我欲徃劳心形残丝曲玉楼十二春如绮日暖清池跃鲂鲤空闺无䖏着柔情夣逐残丝扑天起天南河汉天西流岂知少年能白头便唤姮娥栽桂树花时相约月中逰拜新月月生花始开月圎花渐落花开人少年花落人可怜女児拜新月望圆不望缺未圆望不休旣圆应更愁自君之出矣自君之出矣云鬓愁不绾思君如辘轳倐忽心百转美人烧香词翡翠钗梁云作叶腻红深晕桃花頬玉奴纎手卷虾须绣罗袜小不胜扶低头背人整裙带神前独自深深拜翠䄂轻廻香雾分细语悠悠听不闻门外逰人空驻马冥冥白日西山下筑城词君不见杭州无城贼直入台州有城贼不入重门击柝自古来而况四郊多警急愚民莫可与虑始见说筑城俱不喜一朝城成不可踰挈家却向城中居寄语筑城人城高固自好更须足食仍足兵不然劒阁潼関且难保独不念至元延祐年天下无城亦不盗畦桑词编竹爲篱更栽刺高门大写畦桒字县官要备六事忙村村巷巷催畦桒桒畦有増不可减准备上司来计点新官下马旧官行牌上却改新官名君不见古人树桑在墻下五十衣帛无冻者仐日路傍桑满畦茅屋苦寒中夜啼买马词驿官亭鼓冬冬打驿使星驰买官马府官奔走群吏趍呵叱县官如使奴一时立限限郷役马价顿増无䖏覔卖田买马来纳官买时苦纳时难县官定价府官减骅骝也作驽骀看归来拊膺向隅泣门前索钱风火急神祠曲路傍古庙壁半斜雨滴香案堆坭沙槎牙死树当道卧树上𥿄銭犹未化春秋祭祀知几时乌鸦得食号相随人人欢喜得好珓低昻拜跪山花飞寕知祸发在旦夕空村无烟唯瓦砾庙傍乌鸦亦不来独留土偶眠苍苔雨雪曲北风吹尘沙雨雪日夜深三足之乌毛氄飞不逺白昼惨淡成幽隂青天冥冥不可覩水有罔象路有虎平民避乱入山谷编蓬作屋无环堵回看故里尽荆榛野乌争食声怒嗔盗贼官军齐刼掠去住无所容其身呜唿彼苍何日回春阳北风雨雪㫁人肠苦寒行去年苦寒犹自可今年苦寒愁杀我去年苦寒冻裂唇犹有草茅堪蔽身今年苦寒冻入髄妻啼子哭空山里空山日夜望官军燕颔虎头闻不闻逺客叹雨逺客暮年筋力寡入门无家出无马冷风一夜雨潇潇平明道上泥没腰灶下湿薪不生火𫾣氷取水指欲堕仆夫怨怒唿不前终日忍饥掩関坐忧来伤心令发白人生百身莫为客乆别离乆别离别时小児未觧语今日踉蹡庭下来向人问爷泪如雨儿知有爷未曽识爷有母在愁何极明庭不奏采薇诗乆别离当语谁苦热行南风吹云不成泽朝霞暮霞山谷赤赤松羽人潜大荒火府朱陵气相射蜚廉翅跕不能奋蓱号眼枯口流液逺客魂销畏絺绤忆昔伏波南伐时穿岸为宫避炎气青草茫茫起瘴烟吹虫含沙总堪畏人生惜死非男児但有马革可褁尸武陵之曲何伤悲梁甫吟送郑希道入亰老翁生长平原里但见平原路如砥谓言路平无崄巇车轮不摧马如飞今日驱车上梁甫囬头却忆平原路梁甫吟愁我心望逺行俟后舟不至作望逺行日日望来肠欲㫁数遍南风下水船愁中白日偏难晚顺风顺水不易得欲去又愁耒者逺望逺行一望令人白发生女児割股词为徐勉之作女児少小幽闺里深掩重帘学针指施朱傅粉有母怜一朝无母将焉恃青灯背壁月当户峘山之禽夜啼苦丹元诉天天为愁泪洒长河作飞雨嗟児与母同为身母子分离何苦抽刀割股股不血一念自感皇穹仁吾闻孝慈出天性人心至诚天必听児股有肉母所育母生児死児亦足巴陵女子行巴陵女子天下竒石作心肝氷作脾生平见义不见巳抆泪恨杀㐮阳児临终裂素写怨语生气犹能起风雨君不见虎符系颈东海樯令人愧死巴陵女秦女休行秦家女児美且都齿如编贝唇如朱有生不幸遭乱世弱肉强食官无诛兄朝出门暮不返家人怅望空倚闾女休闻之肝胆裂奋臂不惜千金躯援矛一掷白日戚仇血上溅天糢煳市人惊譟尘土沸逻卒奔走驰金吾有心杀人寕惜死顾谓女吏何其愚嫚法长姦谁所致舍生得义吾何逋精诚通天天为恻赦书一夕来宸极路旁观者咸叹嗟女休出门无喜色君不见景升本𥘉之子空是男亡家破国令人慙蛮中歌小児负薪早已归大児采螺不回海上樯竿齐入浦山头云起飓风来祝融庙前稻欲齐椰子如瓠压枝低乌鸦乱呌祭鬼罢桄榔树里鹧鸪啼闺词戎马関山隔空闺鬓发华将何寄消息江树总无花昨夜三更夣分明见所思觉来惊枕席心迹两相疑塞鴈南还北江潮西复东佳人不可见霜雪万山空剔却灯花蕋从教汚翠钿几回虚报喜误妾不成眠小小雝渠鸟双双入画楼楼中人怨别爱尔不知愁欲寄音书去书成乏便邮持书上楼望泪洒鹔鹴裘乌啼曲可恠乌鸦鸟鸣声不喜人如何好彊聒故慱主人嗔五杂爼五杂爼原上翮徃复还小贩客不得巳滹沱麦五杂爼百衲衣徃复还燕双飞不得巳赋式微五杂爼市卖果徃复还邮传马不得巳死垓下春江曲江上风㠶日日归独自狂夫音信稀无因化作䴔䴖鸟随着郎舡到䖏飞公子行玉勒金鞍照地光驼裘珠帽绣文章平明上马归来醉他日清朝作栋梁仙人词玉府仙人氷雪姿生来卽遣侍瑶池五云隔㫁尘凡路説着人间总不知上帝宸居俨肃森九関乕豹立崟崟群龙自有三珠树不见扶桑水浅深东海鲸鲵白昼㳺南𬈑风浪涌吞舟三山亦在沧波里自是神仙未觧愁黄鹄曲黄鹄双飞中路分関山风雪陇头云云深雪暗知何䖏哀呌声声天上闻吴歌五首侬做春花正少年郎做白日在青天白日在天光在地百花谁不愿郎怜承郎顾盻感郎怜凖拟欢娱到百年明月比心花比面花容美满月团圆便道逢春花合开谁知秾艳有人猜山鸡不入家鸡侣野果难同园果㘽蛾眉二八不曽愁有色无媒郎不留月里蟾蜍推落地几时再得广寒游㘽花圗作看花人谁料花开不及春昨夜狂风今夜雨为花落得两眉颦采莲歌十三女児白似脂向人学得做娇痴折得白莲头上挿苎罗山下赛西施十五女児花正开随群逐伴采花回浓粧比似花娇艶引得黄蜂队队来采得红莲爱白莲双桡快转怕人先争知要紧翻成慢菱叶中间绊却船芍药争春衒彩霞芙蓉秋尽却荣华有色有香兼有实百花都不似莲花女伴相随出芰荷并船比较采莲多擡头忽见逰人过擢入菰蒲水拍波晚凉风定却囬船望见新月在天邉放下荷花深深拜翻身忙整翠花钿竹枝歌人间日月去如梭快活无多苦多欲识江南古来意请君听唱竹枝歌相思无益莫相思嬴得霜髯换黒髭明月自圆还自缺蚌胎瘦减有谁知阳台云雨漫荒唐巫峡啼猿枉断肠莫向苍梧山下去九疑愁色满潇湘潇湘江水接天河苐一伤心是汨罗斑竹冈头兰蕙死黄茅壠上艾蒿多荣华未必是荣华园里甜瓜生苦瓜记得水邉枯楠树也曾发叶吐鲜花若要开花湏护持花枝怕雨怕风吹抽条结蕋千苦糁土埋苔一霎时弯弯月子似帘钩挂在梧桐树上头月里姮娥知何䖏人间离别未为愁昨夜星光照湿泥五更依旧雨凄凄懊恼人心难测度说道东方却在西杜䳌花开不着忙石莲花落却恓惶垆头酒尽休悬望裁衣无尺莫思量莫见干藤道是香莫见白石道是羊布帘卖酒齐夸好甜辣须还到口甞鼋鼍在水乕在山登山入水早防闲别有一般真叵耐虾蟇生在月中间望帝无端化羽毛无朝无暮口嘈嘈见说天髙三万里吻干舌出也徒劳江南曲江北垂杨未爆芽江南水緑万重花北人尽道江南好江南才到便为家金陵好是帝王州城下秦淮水北流惆怅江南旧花月女児尽作北歌讴洞庭湖色碧于蓝潇湘日融花欲酣黄寉楼中留醉客懒人天气是江南钱唐胜地作南都纨绮如云隘广途想得燕山风雪夜㫁魂相语怨西湖桃叶渡头春水平莫教城上哓鸎声中原无限英雄泪併入江南送别情无情白日去如梭有限青春可柰何江北风沙人住少江南秔稻鴈来多生长吴侬不记春乡音旋改踏亰尘丫头小妓相偎坐衆里矜夸是北人前溪曲前溪送别溪水满石楠花落蒲芽短春风无情看复秋莫学落花随水流长门怨不学周南咏小星空悲玉殿鎻娉婷黄金漫买相如赋犹胜无辜送掖庭山鹧鸪女児未始㑹穿针将去高丽学语音教得新畨鹧鸪曲一声准拟直千金鹦鹉能言百鸟惊鹧鸪呌噪阻人行珊瑚软语呈娇媚不似班鸠得拙名溪深不比海子深一物从来有一心野凫赶鱼溪上去鹧鸪飞过野凫沉黄茅壠上雨和泥苦竹冈头日色低自是行人行不得莫教空恨鹧鸪啼鹧鸪元是岭南音岭北无人识此禽南人唱歌过岭去北人相向泪沾襟山禽一䖏一般声不是鄕音便动情多是江南子规鸟天津桥上对人鸣浣纱女袅袅腰肢玉一围妬红娇緑淡春晖莫教名字传宫掖终遣诗人刺緑衣卧薪终夜泣孤臣落月飞霜几度春能使姑苏聚麋鹿谁知却是浣纱人双带子嫁时双带绣骐驎翠叶金花色色新宁教尘匣蒙蛛网不肯将来别赠人结得同心欲寄郎还将双带刺鸳央殷勤祝付西归燕一纸书缄泪两行合歓双带绣蜻蜓一度看来一泪零雪里芭蕉心长在春来不改旧时青莫言长夜便无明莫道离鸾不合并天上星辰能化石黄河千歳也还清鸡鸣曲霜飞月落天峥嵘咿咿喔渥邻鸡鸣龙蛇杂沓寰海沸谁知此声非恶声莫厌晨鸡相应啼中原千里絶晨鸡一匡自是无管仲坐谈不用夸曽西塞姑苔没行踪草没堤满帘红日一鸎啼天涯那得真消息不敢逢人问碛西肠㫁龙沙信不通夣中长怕醒时空夜来忽得榆関报却忆传闻是夣中满箧衣裳手自裁寄君亲付与郎开锦衾角枕期窀穸遮莫无人莫寄囬春曲春天不雨亦不晴杨花飘尽池萍生庭鸟雏成巢燕瞑惟有杜䳌啼到眀春晴野烟生緑塘春游綵女铅华光碧云日暮去何䖏红荇白苹他自香杨柳枝词多事垂杨管送迎长条折尽短条生不知几许东风里犹带轻烟罥晚晴汉将营中万树春朱旗晓色动星辰可怜烟雨章台路翠缕斜萦走马尘杨叶凄凄隐画楼杨枝袅袅弄轻柔鸣鸠呌罢黄鸎语肯信年华有素秋忆昔春风白下亭桃红李白栁青青繁华一夣今何在露叶依稀似泪零长干桥邉杨柳枝千条万缕欝金丝人来人去争攀折无复青青映酒旗淮水春晴碧簟纹杨花杨叶緫成云锦帆零落美人画枝上流莺谁独闻二月垂杨緑叶齐无朝无暮子䂓啼飞花衮衮向东去却被东风吹向西枝上秾花吹渐稀楼前杨柳正依依春风觧释佳人恨故卷繁隂放燕归长江春水去悠悠乱絮轻花取次休落日高楼怨横笛寒鸦飞尽暮蝉愁宫怨沉沉烟雨掩孤闱可恠东风到得遅今日晴明上楼望不知花谢巳多时何䖏春风拂苑墻飞花片片入昭昜多情尚有池邉柳留得啼鸎伴日长女児子女児二六月上弦娇羞长在阿婆边阿婆惜爱女児子女児只愁阿婆死太师诚意伯刘文成公集卷之十终太师诚意伯刘文成公集诚意伯刘文成公文集卷第十一太师诚意伯刘文成公集卷之十一后学䴡水何镗编校歌行送陈庭学之成都衞照磨任君不见岷山导江戒南纪喷雨嘘云九千里瞿唐剑阁键重关锦城花绕成都市雄藩作屏镇羌夷列郡五十爪牙之长夏雪山连太白玄冬热海蒸坤维圣皇握符御宸极烟尘不起鲸波息凤凰麒麟在郊薮川后岳灵俱效职筹邉楼上罗俊良况子敏学年方将将军幕府曽试用骅骝熟路宜腾骧大艑扬帆泝江水东风漫漫吹兰芷綵衣䳽发对晨昏有酒盈尊丼且㫖吾闻崌崃上与井络通风气隔阂华与戎九夷八蛮濡帝泽庙堂巳得攻心䇿爲王辅卿郞中题雪滩寒鴈图云茫茫水浪浪林木脱叶无稻粮乌啼鴈呌天苍凉岁云莫矣江山长有竹有竹在髙冈三株冻折两复僵小禽悲飞不能扬苍梧悠悠隔沅湘欲徃从之川无梁愿披寒霄见朝阳勿令嗷嗷伤我肠渔樵问荅樵问渔江湖风波恶何似采薪人无忧茹藜藿渔荅樵山中何所有未若擢扁舟得鱼即沽酒题王元章梅花图㑹稽老王拙且痴䏻画梅花称絶竒春牎走笔生古恠中有窈窕倾城姿人生得闲真是好得闲不闲惟此老布𫀆阘茸发不梳一生只𬒳梅花恼天生梅实可和羹尔梅有花结不成世间花实总尤物不如画图终古无枯荣琴歌赠刘元明龙门独树氷弦空林霜清鸣暗泉姮娥抱桂寒不眠离鸾怨啼风满天碧潭殷雷龙起蛰月落太隂山鬼泣湘江秋水一剑明帝子归来闻珮声扶桑浪翻碣石改东海鱼飞入西海白云去尽天茫茫十二玉楼深夜凉二鬼忆昔盘古初开天地时以土为肉石为骨水为血脉天为皮崑崙为头颅江海为胃肠嵩岳为背膂其外四岳为四肢四肢百躰咸定位乃以日月为两眼循环照烛三百六十骨节八万四千毛窍勿使淫邪发洩生疮痍两眼相逐走不歇天帝愍其劳逸不调生病患申命守以两鬼名曰结璘与欎仪欝仪手捉三足老鸦脚脚踏火轮蟠九螭咀嚼五色若木英身上五色光陆离朝发旸谷暮金枢清晨还上扶桒枝扬鞭驱龙扶海若蒸霞沸浪煎鱼龟煇煌焜燿啔幽暗燠煦草木生芳𬎼结璘坐在广寒桂树根漱嚥桂露芬香菲啖服白兎所擣之灵药跳上蟾蜍背眷骑掐光弄影荡云汉闪奎烁璧葩花摛手摘桂树子撒入大海中散与蚌蛤爲珠玑或落岩谷间化作珣玕琪人拾得喫者胸臆生明翚内外星官各职职惟有两鬼两眼昼夜长相追有物来掩犯两鬼随即挥刀铍禁制虾蟇与老鸦低头屏气服役使不敢起意爲姧欺天帝怜两鬼暂放两鬼人间娭一鬼乗白狗走向织女黄姑矶槌河鼓褰两旗跳下皇初平牧羊群烹羊食肉口吻流膏脂却入天台山唿龙唤虎听指麾东岩凿石取金卯西岩掘土求琼葳岩訇洞石梁折惊起五百罗汉半夜拨刺冲天飞一鬼乗白豕从以青羊青兎赤䑕児便从阁道出西清入少㣲浴咸池身骑青田䳽去採青田芝仙都赤城三十六洞主骑鸾翳鳯来陪随神清唱毛女和长烟袅袅飘熊旂蜚廉吹笙虎击筑罔象出舞奔冯夷两鬼自从天上别别后道路阻隔不得相闻知忽闻韩山子徃来说因依两鬼各借问始知相去近不逺何得不一相见叙情词情词不得叙焉淂不相思相思人间五十年未抵天上五十炊忽然宇宙変差异六月落雪冰天逵鼋鼍上山作窟穴蛇头生角角有岐鳄鱼掉尾斫折巨鳌脚蓬莱宫倒水没楣搀抢枉矢争出逞妖恠或大如瓮盎或长如蜲虵光烁烁形躨躨呌鹿豕唿熊罴煽吴囬翔魌魑天帝左右无扶持蚊蝱蚤蝨蝇蚋蜞噆肤咂血图饱肥扰扰不可挥筋节觧折两眼不辨妍与媸两鬼大惕伤身如受榜笞便欲相约讨药与天帝毉先去两眼翳使识青黄红白黑便下天潢天一水洗涤盘古肠胃心肾肝肺脾却取女娲所抟黄土块改换耳目口鼻牙舌眉然后请轩辕邀伏羲风后力牧老龙告泰山稽命鲁般诏工倕使豊隆役黔羸砺斧凿具鑪鎚取金蓐收伐材尾箕修理南极北极枢斡运太隂太阳机檄召皇地示部署岳渎神受约天皇墀生鸟必鳯凰勿生枭与鸱生兽必麒麟勿生豺与狸生鳞必龙鲤勿生虵与生甲必龟贝勿生蝓与蜞生木必松楠生草必荠葵勿生钩吻含毒断人肠勿生枳棘覃利伤人肌螟蝗害禾稼必絶其蝝蚳虎狼妨畜牧必遏其孕孳启迪天下蠢蠢氓悉蹈礼义尊父师奉事周文公鲁仲尼曽子舆孔子思敬习书易礼乐春秋诗履正直屏邪欹引顽嚚入规矩雍雍熈熈不冻不饥避刑逺罪趋祥祺谋之不能行不意天帝错怪恚谓此是我所当为眇眇末两鬼何敢越分生思惟呶呶向瘖肓洩漏造化㣲急诏飞天神王与我捉此两鬼拘囚之勿使在人寰做出妖恠竒飞天神王得天帝诏立召五百夜义带金绳将鉄网㝷踪逐迹莫放两鬼走逸入崄巇五百夜义箇箇口吐火捜天刮地走不疲吹风放火烈山谷不问杉栢樗栎兰艾蒿芷蘅茅茨燔焱熨灼无余遗捜到九万九千九百九十九仞幽谷底捉住两鬼眼睛光活如琉璃飬在银丝鉄栅内衣以文采食以麋莫教突出笼络外踏折地轴倾天维两鬼亦自相顾咲但得不寒不馁长乐无忧悲自可等待天帝息怒觧猜惑依旧天上作伴同㳺戯寄江西黄伯善兄弟我思羙人乃在洞庭之阳彭蠡之隂冲波亘天三百里离恨比之应更深扬澜咆哮左蠡怒白日惨惨玄猿吟欲徃从之愤余心鼋鼍臲卼不可以驾风摐摐兮雨滛滛望厌原之飞烟邈匡庐之髙岑霞标日观矗南斗石门㕠阙撑崎嵚虹旌兮翠羽昌容兮鳯凰舞荍衣兮茞襟玉笙吹兮紫鸾音望不见兮悲莫任江水湛湛愁枫林西来文鱼曽到海愿寄笔札逾兼金题安仁余氏留余堂君不见石季伦对案方丈皆八珍珊瑚夜光视如土宁知汩没同埃尘又不见李賛皇平生䁀食满万羊中厨烟火宵未冷诏书趣使趋南荒金谷名园委蔓草平泉荆棘无人扫荣华瞬息可柰何空令过者伤懐抱世人积金贻子孙一朝金尽难复论古来天道有好还君㸔汉代于公门送胡季瑊平江监仓君不见棠谿沙中金又不见龙门山上桐冲波荡汨入坎窞石熘漱囓欹雷风梓人桃氏不见顾自分委弃蒿栎同一朝清庙作雅乐搜索络绎奔垂工飞㢘鼓铸王尔炽炭利凿相治礲朱絃横縆笋立镇圭衮冕齐雍容世间物理有消息累土自可成穹隆司仓虽㣲君莫弃君不见鲁叟当年甞委吏弋阳方氏夀康堂先生筑堂依林臯绕屋杉松浮翠涛乌皮灵夀扶鹤髪项有千岁㕠垂绦小孙踉蹡竹马戯大孙綵衣花底翶有耳不聆阛阓音有目不识簿领曹鸎啼燕语日髙起羽觞沉沉浮春醪君不见非熊老人钓清渭九十鹰扬亦劳瘁爲杭州郑善止题蓬莱山图君不见大瀛海中有神岳如崑崙周遭四城五十里石骨缠绕扶桑根琪华烂日珠炫夜翠楼玉殿虎守阍钟山烛龙在其北两眼烨煜如朝暾仙人东王公掌握天纪弼帝尊长虹爲辕龙作马飘然乗风白日在下弱水荡荡无力可负芥自从大禹刻石之后来者寡彼秦之皇其贪如狼而汉之武其欲如虎楼船万斛空巍巍欲到不到风掣之徐市蜉蝣身乃欲邀安期文成五利小竖子羊质彊使蒙貔皮神仙大咲起涛浪射鱼海上夫何爲夀山福海图歌吾闻轩辕之国乃在大海之中央其不夀者八百岁夀者乃与天地同乆长楼台缥缈造云汉赤日绕戸扶桒凉玉泉之水清以香瑶草之味如琼浆洪崖有时来环佩声琅琅鳯凰自歌鸾自语青蜺连蜷白云舞淋漓豹髓浮瑶觞璀错金盘荐麟脯耳闻楚水泣皇英眼见啇郊葬彭祖琪华玉树宵有光东风入律春茫茫春茫茫乐无极青鵻夜夜月中来广寒姮娥寄消息送人分题得鹤山丁令威乃在崑崙之墟阆风之巅羽衣误作尘土夣回首人世三千年空中落日松栢冷苦雾惨惨含悲泉夣随囬飇访琼田紫鸡青鸭还相怜丁令威将柰何野有矰缴隰有网罗前飞乌鸢后驾鹅啄腥争腐声喽啰渺予懐兮隔烟萝杳冥冥兮猗长歌丁令威胡不归槐江之山连大騩玉楼金嶂中天开玲珑碧树锵琼瑰鳯凰有阁鸾有䑓君胡为兮独蒿莱丁令威归去来寄宋景濂我思羙人乃在仙华之山山前夜半挂河汉天津两旗俯可攀我欲从之阻河关初平不来白羊死瘦骨蚀尽莓苔顽风沙萧萧隔人间玄霜日夕凋玉颜有鸟有鸟丁令威侧身下上空孤飞女娲石坠鳌脚折海水散作云霏霏山中有竒树一华一千秋羙人何不折寄我使我叹恨长凝眸深沉洞谷山鬼集隂气六月氷霜留嗟哉羙人谁与俦明年定约赤松子与尓群峰顶上逰有羙一人兮羙且仁自我不见兮不知几春仰玄穹兮睇参辰爲合爲离兮孰测其因青冥无阶兮江海无津风雨茫茫兮蛟龙怒瞋安得羽翼兮致我与隣有羙一人兮羙且都青霞爲衣兮白云爲𥚑𬒳秋兰兮佩珣玗泰和与㳺兮中黄与居瞻望弗及兮芳岁其徂山高水深兮道阻且纡安得羽翼兮致我与俱有羙一人兮在山中苍眉黑须兮玉雪其容饮沆兮食紫虹澡石泉兮洒清风邀初平兮从赤松超逍遥兮乐无穷安得羽翼兮致我与同题谢皐羽传后阮籍哭穷途墨翟哭素丝贾谊上书期寤主卞和抱玉无人知人生有情不可塞谢生恸哭非狂痴神奔鬼遁天地革龙鱼猫虎三辰黒黼裳玄衮换氊裘鞮唱羌歌满中国生也何辜逢此时有才不用空男儿伯益丘墟管仲没孤根弱植谁扶持既不䏻学申胥顿首血沾臆却呉再建荆社稷又不能学邹衍长号彻帝关飞霜六月凄燕山空将泪洒荒冈雨添作秋涛撼江浦君不见𣏌梁之妻善哭夫哭得城崩又何𥙷夜猿呌罢天晦冥哭声摇动虗危星潇湘竹死鳯凰去但见白波连洞庭鸣唿此士今安在金石可销心不改应将魂魄化精衞衔取南山填北海松阳周处士氷壶歌氷壶者栝苍周处士之所以自号也夫氷太阳寒水之凝而壶者噐也水凝爲氷至柔而变爲刚天下之刚莫尚焉壶之贵者以玉爲之虽栗而氷乎其腹仆切异之于是乎歌以谇焉歌曰隂风吹空寒凛冽玉壶夜半玄氷结十二楼中琐翠鸾太㣲宫里县明月明月流光照玉壶珠飞上天沧海枯青女鍊霜封贝阙燧人犀龙泣血银河凌澌胶北斗五色石裂娲皇走相㸔一笑天茫然囬首人间三万年寳林同讲师渇马图歌天廐马神龙姿目如明星耳如锥拳花毛云陆离扬鬐掉尾頳虹飞天廐马闲且骄絷以青丝勒以镳渇不得饮瑶池泉饥不得食琼田苗豆粟不实中肠枵口不能语足屡硚天廐马壮且武食主之食湏报主莝秣失时罪在牧圉无如宋牂怨不得嚼咀䘮厥元戎殄师旅天廐马尔不闻赵国㢘将军一饭斗米肉十斤𬒳甲㩀鞍走若云北斩栗腹西拒秦负荆谢蔺不为身至今天下称良臣又不闻汉季刘荆州有牛千斤角曲觩啖食十倍于常牛负重不若一牝麀老暪度江俘楚囚骨肉觧割庖刃游天廐马饱尔食草间封狼逭诛殛威弧拨刺矢不直嗟尔神骏湏尽力他年定遇田子方枥上优㳺终主徳青罗山房歌寄宋景濂若有人兮乃在大江之南淛河之东连山掎㧞瀛海上上与河鼓天津通忆昔四女下天来遗鬟堕髢根龎鸿仙华杰出㝡恠异望之如云浮太空嵚崟峛崺齾啮不可上荟蔚杂树昏朣胧虎龙咆号猿鹤呌山鬼呵歘生悲风嗟哉若人兮胡为乎其中梁檀柟兮柱桂枫结青萝兮以帡幪不翦不伐兮不盐以攻晨岚暮蔼滴晴雨烟条雾叶相䝉龙縿縿兮纚纚菶菶兮蓬蓬缭紏要绍兮若苍龙垂胡降玄穹棽丽披离兮若翠鸾振迅飞㽔氃鹂黄和鸣桑扈应髣髴牙旷之丝桐幽泉发窦锵玲珑六月赤日收藴隆阳凌隂蓄春融融巖花涧草纷白红有时皇初平清夜骑羊朝帝君琼㽔羽盖氷玉珮华月闪烁光成虹松吹笙兮竹舞翿影斾斾兮声沨沨娱目恱耳兮乐不可言世间尘土何夣夣山有芝隰有蘴石凿凿兮水漴漴猗若人兮羙且充饥食倦息兮可以保我躬逍遥兮栖遅又何必访广成于崆峒题仲山和尚群鱼图濠梁之乐谁能写袁蚁死后无画者上人安知身非鱼援毫貌出态更殊剡藤素拂秋云冷眼前惊见沧江永翠尾轻披水上萍玉鳞倒漾空中影前行十二相逥环吹涝喣沫渊沄间最后群趋俨成列皎若寒霄舞流雪却思昨夜风雨来赤鲤巳去随奔雷鲰鱻不作霄汉夣濳心泳暖何悠㢤赠言还画重太息芒鞋竹杖今何适慎勿作海水汹涌龙峥嵘空令素壁凝尘生爲本大师题唐临晋帖干符天子万机暇宫中扈从多儒冠玉堂开宴出晋帖翠气荡揺山雪寒侍臣模写各臻妙碧树琼柯相照耀令孜嗟叹至尊喜内官拜舞宫娥咲日斜宴罢归内园外门有事人不言君不见关东夜飞赤白丸昭陵玉匣秋风酸题老翁骑牛图白日上悠悠竹梢雾巳收晴天不易得及时当放牛邻家放牛多児童我家无児只老翁寒衣在机织未就原上烈烈多髙风勿言衰老筋力簿有牛可放殊不悪伹愿天公不相恼牛背闲眠饥亦好题也先进徳祖母徐氏节义传俊进徳之祖以战死时其祖母年尚少凰乃鳯之匹麒乃麟之俦锦衾角枕期白发谁知不得同山丘丈夫殉莭殒烽矢英灵在世何曽死两龙未合延平津白日无光天色紫君不见青松与兎丝引蔓相缠萦松摧丝蔓断结根犹作千歳苓洞房含风霜露早孤儿哑哑在懐抱皇天可怜児长成相见黄泉情亦好题金谷园图君不见石家名园拟黄屋蜀锦作围金作谷暖香烘日浮紫霄氷纨火布鲛人绡燕钗十二歌白苎珊瑚玲壠緑珠舞月榭吹笙引鳯凰雾幄传觞语鹦鹉㸑下蜡光宵未歇楼上佳人碎琼雪空将遗恨寄丹青留作千年覆车辙初夏即景前日大热释我裘昨日一雨凉如秋寒暄倐忽反覆手氷炭着躰何由瘳今朝初晴又欲暖园中草芽轧复抽呜唿安得伶伦吹嶰竹四气不愆同玉烛画竹歌为道士詹明徳赋我所思兮在潇湘苍梧九疑渺无际但见緑竹参天长上有寒烟凝不飞下有流水声琅琅中有万古不尽离别泪化作五色丹霞浆穿崕贯石出厚地风吹露涤宵有光我欲因之邀鳯凰天路脩阻川无梁孰知画史解人意能以造化归毫芒虗堂无人白日静使我顾盻増慨慷玄霜惨烈岁将宴鼪啼鼯呌天悲凉我所思兮杳茫茫山中紫笋春可茹归来无使遥相望题兰花图幽兰花在空山羙人爱之不可见裂素写置明窓闲幽兰花何菲菲世方𬒳佩薋菉葹我欲纫之充佩祎睘睘独立衆所非幽兰花为谁好露冷风清香自老送葛元哲归江西我昔筮仕筠阳初官事窘束情事踈风尘奔走仅五稔满懁荆棘无人锄明堂大开壮梁栋散木不遗椽梲用豫章江上一逢君矫矫鸡群一孤鳯城头月出明星稀开门望月露沾衣文章绣衣郎谈屑天葩飞得句即髙歌惊起鸟鹊穿林霏星流云散隔吴楚有时夣君诗上语座中百谷含清晖牎外飘风度踈雨我住青山耕晚霞君去蟾宫折桂华别来八见秋雁过忽然㑹合増长嗟江南二月草未秀雪阵如涛衮清昼投壶命觞尽文友此乐百年何日又一朝复一朝三岁如过电四牡彭彭子独贤江东山水㸔一遍人间事万不齐我马向南君向西海门日照渔浦白歌欲断呉云低栝苍山临川水相思迢迢一千里山髙髙兮水深深极望不见愁人心应将旅魂夣化鹤永夜月明懐好音题释骖图関中小児勇而竞玉帐貔貅三百乗焉知道上十二牛皇天黙佑周同姓绛宫大厉吼如雷墨车载甲光照䋿鹰腾二陵间劒锋白皑皑壮士百战脑涂地元帅束缚坐草莱俘囚有血堪衅鼓自分残膏染齐斧万死一生直望外岂意片言由内主鸿鴈曽伤弓尚为空弮愁犀兕脱匣出闻唿肯囬头河邉觧骖徒谫谋舟中稽首心悠悠济河封尸勿云晚此事终作晋国羞君不见夫差违子胥空洒姑苏泣丈夫深戒妇人仁养虎遗患悔莫及题钱舜举马图呉兴公子雅好竒欲把丹青竞天巧花蜂柳莺㸔巳足貌得骅驑图更好浪花满身蹄削两耳抽出春笋尖风欲拂九霄雾隅目似挂髙秋蟾昨者王良失鞿鞚封狼咆哮蛇豕閧天闲乘黄越在野出车未见歌南仲呜唿安得此马背负郭令公扫清四海归奏明光宫题王元章梅花图道人红颜映髭雪欲与梅花闘清洁夣魂化作梅花神貌得梅花最竒絶髙轩落笔当晴曦北风吹树寒云垂九霄露洗珠玉蕋野水影动龙蛇枝劳生苦𬒳烦热恼见此令人畅懐抱虗堂夜半明月入玄鹤一声惊絶倒西湖䖏士骨巳藁湖上淡烟迷蔓草石坛日夜长苍苔紫脱瑶英为谁好罗浮山在何䖏闻道其间无散木只有梅花三万树黄𥘉平在金华山中白羊许借我与尔并驾凌飞霞题县崕兰花图洞庭一夜西风起沅湘羙人隔秋水翠㽔玉佩冷不收怨入苍梧九千里苍梧之山絶浮烟上与女娲所錬之石相牵连瘦根迸云石为穿紫茎琼蕋涓飞泉一开一落三千年岁晏玄霜白日昃南山桂枝化为棘我欲采之无羽翼月宫青鸾唿不来卧㸔月明空太息题雪汀图天迷迷地茫茫云垂日白江水黄踆乌冻缩龙走蔵雪花如月开榑桑彼何人斯一叶航手持钓竿咏沧浪咏沧浪倚逍遥天风吹入瑶池去素女素娥应见招为董楚芳题山水图金庭接四明㑹稽蔵禹穴半岭生白云如涛涌𬈑渤我住城南隔天镜朝夕看山见山性是谁模写作画图展向髙堂色相暎天上寳书缄石室翠栢苍筠晓萧瑟有蛟如龙身九屈林深嶂叠不见日龙气吐为烟雾出何䖏楼台香霭中蓬莱只在云门东阳崖不留建木影隂涧自起樵人风贺知章今巳矣湖邉酒船为谁舣赤城霞标通宛委陵苕花开落松子蕙带荷衣归去来清泉素石无泥滓寄陶中立郭秉心叙旧言懐为别未五载恍如生死隔有时长想愁欲狂中夜感叹无羽翼忆昔相逢俱壮年钱唐桞緑花含烟粉墻缭绕子云宅华灯照幙自草玄春城飞雪满一月立马㪣门马蹄没铜壸骁箭三十六易坐更投镞相扢仰天大咲催命觞酒多雪急天茫茫论文握手到尔汝知有胶漆无参啇君行却向江东去我亦栖遅广文署震泽风惊白鴈秋玉山露落青枫暮井邑萧条刼火余行人何䖏问缄书传闻那得辨真假引领遥望空嗟吁今年飘泊越城里重见手书悲且喜旧游虽在旧人非独立㸔云泪如水羡君绛帐开海濵綵衣堂上生阳春艰危大幸适乐土况有主翁贤且仁嗟余数与时不偶画虎不成秪类狗家乡荡析身转蓬弃置田园事奔走豺狼在郊蛇在薮府县官曹但煳口藩垣乆厌邉鄙报旄丘载驰徒疾首郭公子今何如璞中之玉可照车委弃土壌惭碔砆徃事转头同过翼猿鹤虫沙岂终极南山直干噼雷电般匠束手无颜色殷勤寄情素㑹面未有期愿言努力各自慰莫遣青鬓先成丝和呉以时秋夜长篇秋夜长今日何日此何乡流萤在砌苔在墻明星满天月照床东西南北路渺茫车何为乎水中央秋夜长今日何日此何鄕潜溪图歌为宋景濂赋金华山水天下希潜溪龙门尤絶竒群峰峻极河汉上一峯独立芙蓉陂先生结庐在其下文追班扬兼贾马遂令此山增壮观野有朴樕皆梧槚上清道士方方壷乗兴为作潜溪图丹崖翠麓神仙居东望日出树如苏溪流穿林还度谷十里一逹五里伏龙湫吐景生白虹藤萝振雨松唿风却忆徃时清夜月帝女乘云下天阙钟镛铿鍧萧鼓发霓裳羽衣飘㓕没初平骑羊前启行长髯鬖髿飞玉霜秦娥吹笙玄鹤舞牵牛河鼓凝寒芒相思迢迢频入夣夣驾雨鸾从一鳯觉来毛发犹爽淅目送征鸿度空碧山有𬞞水有鱼幽涧有泉清可㪺何时上䟽乞骸骨寄声先遣双飞凫题陆放翁卖花叟诗后君不见㑹稽山隂卖花叟卖花得钱即买酒东方日出照紫陌此叟巳作醉乡客破屋含星席作门萤生灶花满园五更风颠雨声恶不忧屋倒忧花落卖花叟但硕四海无尘沙有人卖酒仍卖花题柯敬仲墨竹花石红桃花夭夭緑竹叶薿薿水邉石上相依倚恰似佳人配君子奎章慱士丹丘生寳书鑑尽芸阁清染朱涅翠归墨笔收入造化无逃形烟浓风暖春如醉竹有哀音花有泪花枯竹死今几年空留手迹令人怜爲包与直题太一真人图太一真人龎眉湏不知所持何代书既不学昴星降精下辅隆凖公又不学传说请帝通夣寐左右商王陈范谟眇然一叶莲花荂淸秋风吹落泥涂红凋粉瘵不可扶君何爲乎以爲桴荡漾九河凌五湖夸耀水伯惊天吴坐令文成五利之軰假借神圣欺庸愚灵旗风翻壮荆符麞鹿无鬼夫何辜汉宫天禄连石渠金釭衘璧䴡绮䟽青藜有燄如芙蕖何不分饷依光夜绩之徐吾髙堂眈眈县画图作歌一咲骇里闾爲戴起之题猿鸟图巴东之西巫山髙连峰挿天关徤牢中有懐凌簸谷之波涛藤萝杳㝠风怒号人迹不到神鬼逃但见野猿沙鸟群相嘈聱耴百窍揺巖嶅此景可闻不可遭尔何为乎貌以毫毛嗟㦲用心无乃劳江盘崃束雷雨昏崩崕死树缠古根玄猿抱儿随白猿长臂婹袅相攀援舔睒谲诡趠腾鶱县柯攫石坠且掀上有满月如赪盆篔筜桃枝寒自蕃嘉实不食鳯髙翻但见娥皇女英之泪㾗势穷险尽原野辟落日乌鸦绕云黒荻花茫茫芦叶赤前飞鸹鸧后凫鹢潇湘洞庭烟水碧驺虞鸑鷟无颜色还君此画长太息独立㸔天泪沾臆题界画金山图岷山导江入海长金山却在江中央下有地轴连扶桑上有鸟道通九阳白波绕之如雪霜杳然浮空或低昻但见危楼峻阁造牛斗一似蓬莱之锵锵撞金伐革殷朝夕丹㽔翠葩相焜煌巖崖洞谷蛟龙堂斑鳞锦纹颏颔张隐嶙窈窕变暄凉虎蹄豹迹万古不可到海若夜出烟霞香摩尼之珠明月光目连持来自西方谓䏻驱遣毒沴消灾殃转悪为善回妖祥嗟我欲徃不䏻翔画中忽见心飞扬渉水有鼍野有狼武陵桃花今渺茫浩歌一曲増慨慷题界画卧龙山楼阁图巍巍乎大海之西浙河之东是曰㑹稽夏后所封吞云吐雨隔躔次阖辟光景调春冬地平天成五千载职贡长与中华通洞天石室神仙宫香炉紫气腾芙蓉禹穴窈窕潜蛟龙王书金简今无踪但见苍松翠柏晻暧闭白日猿狖呌啸生悲风卧龙何蜿蜒向之离立如孩童上有朱薨碧瓦缥缈浮玄穹流星穿牎月挂戸下视水木光玲珑多年不见甞胆䖏野花自落莓苔中緑苹香飘杨柳浓渔舟一叶波溶溶黄冠贺老巳寂寞澹烟细雨空青枫雁山狂客意匠工能以翰墨偷天功对此使我心神融便欲筑室依巃嵸短衣瘦䇿㝷葛洪嚥服石髓餐晴虹翩然逺逐浮丘公不湏懐古意惨戚伯夷绮季俱蒿蓬陈彦徳以画见赠歌以酬之君不见昔者米南宫又不见今时赵学士䏻将翰墨争鬼工天下流传名父子栝苍䖏士身姓陈小郎英俊尤可人欲收大地入掌握笔意所到如有神晓携小幅来赠我红日满牎花婀娜开轩展视心眼寛如在岳阳楼上坐湖波吹烟入逺山君山乃在湖中间苍梧九疑隔湘浦孤云目断幽篁斑渔舟一叶来何䖏巫崃雨昏啼鴂暮泽畔行人乆不归沙上轻鸥自飞去陈公子聴我歌深林大谷龙蛇多蓬莱三岛可避世欲徃其柰风涛何长平戈头歌长平戦骨烟尘飘岁乆遗戈金不销野人耕地初拾得土花溃出珊瑚色邯郸小児强觧事枉使泥沙埋利噐四十万人非少弱勇怯贤愚一朝弃隂坑血冷秋复春朽壌食尽苍蛇鳞湮沦长愧杜邮劒废坠空忆桩喉人故垒中宵鬼神入云愁月暗戈应泣呜唿当时岂无牧与颇戈乎不遇可柰何泾县柬宋二编修长歌浙东行人过江左正值㽔賔之管吹轻葭隂气黯黕天地闭仰面不见扶桑鸦谷风哀鸣灌木应雨脚四垂如乱麻崩湍涌熘汨奔㑹平地碾啮作臼洼便疑桑田变沧海流永荧眼无津涯菅茅披猖黄竹拜蛙黾狼籍助喧譁满路青泥杂陨箨局缩畏触蛭与蛇破瓦荒畦旧市井荆榛秽奥巢麏䴥翠眉蝉鬓转蓬去頽墻缺甃刼火煅善淫祸福不可料韶艳天阏令人嗟丛祠佛殿緫销歇但见木偶眠泥苴前度长洲絶短涧舆从沾水没胯寒飔瘁瑟透衣䄂虽有氊盖那能遮水邉老学人立鹭鸶侍傍如小婐废田蔓草结旌斾农夫尽化为虫沙布谷不知时事异劝耕终日声查查晚来雨歇到泾县只有蒿荻无人家县官趋迎入公𪠘筋挛骨觧肉半麻萧条破灶冷灰灺饥童冻口张唅呀滹沱麦饭那能致新丰酒醪何䖏賖古称悲歌可当哭莫恠咲谑同児哇夜深月出照庭树鬼燐一似青莲华惊魂遁魄稍归舍收入志虑无令邪愁云苦雾子䂓呌起坐更盻羲和车为张生题赵仲穆画马天廐之马髙且肥王孙貌出真絶竒杜陵寒儒恒苦饥枉使韩干遭诮嗤渥洼天马龙象力朝发太䝉暮西极豆刍五石充一食力由食生非外得地黄首蓿羙如饴嚥以甘泉清肺脾神完气定吪止时素餐立仗马耻之髙风吹鴈酸枣红狼烟夜半通囬中为君长鸣起子公斩取郅支归献明光宫为詹同文题浙江月夜观潮图君不见四时平分成岁功以秋継夏独不同炎官挟长握天柄七月赤日熺玄穹蓐收抱钺蹲白水野气赫赫摅頳虹阳侯喘汗河伯暍少昊上诉愁天公㑹须万物长养遂期以仲月虚宵中此夜姮娥魄正满命驾四蟾骖两駥指挥禺强出玄渚荡涤歊熇清霾䝉河汉发源牛斗下曲江上与天津通初看一发起溟徼如曵组练来扵东渐闻殷驎鼍鼓发倐忽万雷声撼风天呉掉尾出溟涬马衔扬鬐招海童霓旌缟帐鹭羽帱瑶台十二浮空𪷟蘂珠仙人乗王辂腾驾䳽鹄飞氋氃长庚歘霍掞光耀电母扶龙嘷戞铜宓妃起舞素女从琼珮綷縩云帡幪氷绡雾縠纷飒纚霜旂雪旛髙翳空鲸鱼呀呷鲛鳄遁蒲牢哮吼冯夷宫瞿唐巫崃起平地灔滪若象鏖囬潨先驱巳过赤亭嶂后从始发龛山谼商声爽浙合群籁泽国凛凓寒欲冻先生翫月坐楼上夜气澄寂神和冲凭阑怏覩烦暑退唿児命酒浇喉咙自舞自歌歌自作月照白髪三千緫歌声迆飏林壑应竹树戞击丝与桐渊鱼跃波栖鸟作紫桂绕屋清香融君歌曲终响未终我歌激烈留征鸿瞠眸相视俱老矣况有聚病来交攻圣明天子御宇宙威惠与天相比隆首丘倘许谢鞿绊犹有古月光朣胧行当唱和三百首永与潮汐流无穷戯爲雪鸡篇寄詹同文我爲先生歌雪鹤逸兴翩翩入寥廓先生爲我咏雪鸡扶桑昼景寒凄迷雪鹤排云舒六翮长鸣逺逐浮丘伯玄洲巨君张两耳竫人踉蹡走如蚁雪鸡欲上蟠桃枝白光烁眼流琼黐腾身蹋折琅玕树片片琪华振鸥鹭鹤飞拨刺向辽东海鲸扬波雪半空缟衣䙰褷丹顶素九皐月黑猿嘷风鸡啼喔咿夜方永惊起踆乌怨金井群仙环珮响玲珑十二玉楼烟雾冷忆昔康回触折天柱时女娲扶天立天维坤维太白作天骨万古至今长积雪上有雪蛆大毂长如辕氷蛇雪䑕相蜷蜿味如餦餭色如乳入口清凉生肺腑炎埃荡涤邪秽除幽精爽雪㳺六虚鹤也莫与乌鸦争腐䑕鸡也莫向沟塍拾禾黍雪寒可畏清可欲洗髓伐毛天所玉雪可嚥兮氷可餐谁其作友三青鸾题米元晖潇湘图米家父子皆好竒戯弄笔墨如小児三百年来传几手坐见销铄同春澌丹青驰誉士所耻勉强狥物寕非痴苍梧之山欝崎嶬重华徃矣空寒飔猿啼鳯去竹迸泪白日惨淡令人悲潇湘洞庭连鄂渚江汉波涛动荆楚不见轩辕张乐时水妃怨泣鲛人语问君此图何䖏得中有逺意衆莫识君不见岐阳石鼓字泯㓕千载犹为人爱惜题赵学士色竹图竹性本孤直磬折良可怜由来刚介有摧挫岁寒然后知真坚虚堂无人清气㑹日满髙林风影碎漆园胡蝶去茫茫今落潇湘苍玉佩我思羙人淇水隈路永莫致増悲懐雪霜纷糅嘉实晚不知鳯皇来不来送黄巖林生伯云还乡觐省生児须男不须女二十辞家事明主由来卿相出白屋志士宁丼守环堵天上宫古庠序济济衣冠鹓鹭羽学业湏兼文与武济川期舟旱期雨悬䯻看书困不眠劬心问道饥忘咀朝来忽覩林间鸦雏飞哺母声哑哑慨想高堂缺温清稽首天阍动天聴春烟苍茫春树緑水煖芹芽白如玉扁舟荡漾驶归风綵服飘掦炫晴旭盈门弱柳鵞黄丝莺鸣如絃花满枝开门见儿喜不定问言执手仍牵衣牵衣上堂拜嘉庆笾豆既具殽且时児前劝酒还蹈舞亲戚满筵讙咲语朱颜婉娩映青松鹤发婵姢照芳醑为子歌一曲送子江之湄到家早来旋勿为児女慈人生有亲乐莫乐况乃君恩重山岳读书不可迂检身不可踈劝子慎勿学世儒言耻行名为愚君不见良金铸为噐鼎亨饪干将利才全徳俻称大贤报国荣亲两无愧送姚伯渊之清溪河泊所任清溪之水通秋浦石白水清鱼可数鲦鲿鯩鲢鲂与鱮小鱼如鍼大如杵侵晨渔艇浮空来千夫撒网云烟回鸣榔击楫声如雷水怪駾啄珠宫开课鱼使者矢鱼急冯夷嘘唏龙母泣琴髙赤鲤纵有神何暇超腾作人立吾观大江之中有壮鱼名曰海狶头如猪群行九十其朋徒歕沫成雨倐歘肓风俱旌阳仙人上天去巳乆平地波涛随䖏有春渊潜鳞陟负氷时㦲罔俾虞人后小鱼琐碎獭所捐大鱼多膏秪自煎君不见振振鹭白如玉沙头见鱼饥不啄一朝飞上瑶华池紫鹓黄鹄相追随俯视秃鹤垂六羽还共野乌争腐䑕双鲤堂歌为唐侍仪赋君不见鲁阳挥戈囬白日又不见耿恭拜井飞泉出精诚自古格皇天如响应声非异术长江鲤鱼龙伯臣三十六鳞红锦匀枕丁尾丙宫渊沦乗驾潮汐扶桑津天怜孝子孝不匮特勑水官宣徳意玄氷跃岀双赤鯶顷刻寒谷生春温之子髙堂髪如絮毎懐古人心是慕中庭凿池专种鱼鱼行圉圉随陶朱晨昏膳羞不逺索翠韭金橙鲙肥白中妇奉飱少妇进大儿登歌小児拍合欢花开庭草芳忘忧花开池水光凌晨上马出门去彩䄂披拂金炉香薄暮言归拜堂所何况有鱼丼且㫖忠孝由来同一轨努力扬名焕青史旧在杭时爲冷起敬赋泉石歌乱后失之今起敬爲恊律郎邀予写旧作巳忘而记其起三句因更足之君不见呉山削成三百尺上有流泉发苍石冷卿以之调七絃龙出大隂风动天初闻㳙㳙响林莾悄若玄宵鬼神语泠然穿崕逹幽谷竽籁飕飕振乔木永懐帝子来潇湘瑶环琼珮千鸣珰女夷鼓歌交甫舞月上九疑啼鳯凰还思娲皇𥙷穹碧排抉银河通积石咸池泻浪入重𬈑玉井冰凘相戞击三门既凿龙池髙三十六鳞腾夜涛丰隆咆哮震威怒鲸鱼揵尾惊蒲牢倐然神怪归寂寞殷殷余音在寥廓鲛人渊客起相顾江白山青烟漠漠伯牙骨朽今几年叔夜广陵无续絃絶伦之艺不常有得心应手非人传忆昔识子时西州正䌓华筝笛沸晨暮兠离僸侏争矜夸子独倘佯泉石里长日松隂净书几取琴为我弹一曲似掬沧浪洗尘耳否徃泰来逢圣明有虞制作超茎英和声恊律子䏻事罔俾䕫挚专其名太师诚意伯刘文成公集卷之十一终太师诚意伯刘文成公集诚意伯刘文成公文集卷第十二太师诚意伯刘文成公集卷之十二后学䴡水何镗编校四言古诗有泉在山一首有泉在山爰注为壑膏火自煎一室之烛蔚彼茂林有檀有松有梓有桐可以为车可以为宫有泉在山爰注为渊膏火之烛维以自煎蔚彼茂林有柞有棫有樗有栎可以为薪可以为杙东园之柳一首东园之柳萋其黄矣瞻彼白日焕其阳矣睠睠懐思曷其长矣东园之柳萋其青矣瞻彼白日焕其明矣睠睠懐思曷其平矣东园之柳冉冉其华悠悠行人玄髪卒华瞻彼白日维懐永嗟黄莺于飞喈喈其音惸惸行人悠悠其心瞻彼白日维懐永吟维泽有蒲一首维泽有蒲爲陈生思礼作也陈生生七岁而父没母石氏教育之甫成人而母又没生哀痛不能胜輙发狂欲自尽者四五家人守救之获免翰林学士金华宋先生爲叙其事予闻而深悼焉因赋诗代言其情虽不足以附蓼莪之后亦聊以见天理之在人心昭昭乎不泯也呜唿悲夫维泽有蒲其叶濡濡谁无父母恫我独孤旻天不矜鲜民卒痡我罪实訏父母何辜人有父母如日如月煦之照之弗陨弗越人有父母如玄如黄覆之载之不遐有伤陟彼崇丘言采其葛望父不旯忧心如割陟彼重阜于以望母不见母兮忧心如炙相彼虎蜼亦各有从矧伊人矣惟此鞠㐫啼彼中林爰有哺乌恫我人斯云何其瘏父兮见儿孩咲咿咿晨兴未炊早念其饥母兮见児孩咲欢欢草虫宵鸣早念其寒既髫既髧綵衣有菼父携母将如琬如琰出则睹之入则抚之行有陧扤式趋负之中园有橘离离其实人无父母曷其有卒中园有梨其实离离人无父母生也何为川水东流苍天悠悠恫我鲜民不知其尤空山㝠㝠离禽夜鸣恫我鲜民曷为其生鸡鸣一首赠宗文姪鸡鸣朝晖草露未晞巢鸟于飞鸡鸣夕隂草露淋滛鸟归于林鸡鸣匪司时鸟举匪有期氓之蚩蚩盖亦何思朝露白如玉我不敢躅恐湿我足夕露光如珠我不敢踰恐湿我𥚑谁谓河弗广可航可荡风波无期不如勿徃谁谓林弗幽可遨可㳺豺虎无虞不如勿由中田有禾园有树麻发石有泉可以为家中田有麦园有树核采山有𬞞可以为宅送季德大之文登税务官任有客有客驾言逺行天路脩广鸿鴈冥冥凄风吹衣白日满庭有酒在樽可以怡情云胡不飮使我心惸歌以侑之百禄具并芃芃者麦在彼原隰悠悠行人既舟既檝海邦孔遐云雾厌浥勿谓政难克敬则立勿谓俗殊克诚则辑赠言不多圣企斯及有栢一章为呉太常作有栢有栢霜露灌之栢叶不萎霜露何其有栢有栢维桒冥冥岁暮坚氷不渝其贞莽彼北林维榛维棘玄云四涌白日昼匿有狼有狐有鵙有乌长彘㫿盱湩脑饭肤有䫻其风鳌揵于𬈑五精相磢江河倒行蛭矫于云龙羸于沙哀此下民亦孔之嗟赤堇之金铸为干将不刜犀兕孰知其良沙棠之舟泛于广津不遌阳侯孰知其神踧彼周行君子蹟之猗彼菉竹君子植之显允君子邦家之纪克崇厥履施于孙子严严君子穆穆其犹载其令德贻厥孙谋黄华一首送叶师仁省兄还栝苍睆彼黄花有烨其辉骊驹在路送子于归蔚彼柔桑猗其条矣心之怊矣维其辽矣翩翩者鳦亦习其羽悠悠者途孔脩且阻执子之手酌子以酒言念言懐劳心如紏子有兄弟维胸维臆嗟我之懐曷云䏻极瞻彼崇阿维云茫茫之子之徃多我慨伤鸿鴈于征载号载飞兄弟之逺胡寕不悲山川遐邈日月逾迈送子于归俾我心瘵春夜一首春夜迢迢㣲风不兴六合无氛银河欲氷月流素波星囬玉绳孤坐不寐忧思相仍壮年巳谢昔非莫惩如彼老马心念超腾道路﨑岖劢不可䏻俯拨红炉仰剔青灯欲与晤语谁其我应青阳一首青阳俶载白日孔昭草生于野华发于条随气成形或蘂或翘睠睠兴懐中心飘摇麦有雉雊藻有鱼跳嘤鸣在树磬管箫韶驾言出㳺以犹以陶皤不可髫箨不可夭自非松栢不能后彫来者弗畏徃者其消春日一首送呉浩叔大之饶州府通判任春日载阳鸟鸣干桒与子为别思心洋洋人生几何忧念苦多仰睇浮云俯观逝波有殽在笾有酒在觞无曰不腆物鲜意长翾翾者鹨飞鸣戾天企贤则善企圣斯贤古人有言立事惟勤克敬勿懈何适不臻古人有言顾畏民碞线熘摧山患生不监驾彼四牡言陟太行羊肠不偾儆在康荘感以情生忧由爱甚有酒在尊云胡不饮春日熈熈芳草菲菲与子爲别胡宁不悲欢言恱耳是谓疾疢君子虞之如矢如刃忠言谔谔是谓药石君子好之如金如璧相彼川水孔渊其澄风以挠之黄浊山腾有兰有兰在彼幽畎无曰不显其芳维逺春日遅遅鸟鸣喈喈与子爲别胡宁不懐条风一首正月载阳二月条风缬彼郊原载青载红维麦菶菶维桑芃芃仓庚戾止有晥其容二月条风吹彼平林翘翘杂英如盭如綅维麦离离维桑隂隂仓庚戾止喈喈其音三月鸣鸠爰拂其羽玄鸟于翔载庭载宇有漂者萍亦被于渚睠睠懐人繁念斯聚维渊有鱼悠悠其逝维隰有苇其叶淠淠睠睠懐人心焉如瘵瞻言则惟惓言则睇维麦离离宜其食矣惟桑隂隂将其摵矣翧彼鶗鴂如笙如簧泽雉于雊绣衣锦章殷殷其雷霏霏其雨睠睠懐人曷其有与霏霏其雨殷殷其雷于以永言于以写懐题兰雀图有雀有雀亦集于棘无啄我兰空林多风霜露其溥婉彼孤芳克贞以完无俾荒芜以永岁寒有雀有雀亦集于枳无啄我蕙空林多风雨雪有曀婉彼孤芳克贞弗替无俾荒芜以永终岁秋懐八首夜悠悠华灯有辉凄风动林明月在帷山川迢迢㳺子无衣瞻彼原隰零露溰溰靡草不凋无木不稀不覩逝波焉知昨非亭亭南山有蕨有薇黄华晚荣紫芝秋肥岁云莫矣胡寕不归陟彼高原望羙中陵玄商夕振白露宵零蔚彼茂草化爲枯莛我有素琴玉轸朱绳弹为阳春旭日满庭怆悢兴懐悲来填子期逝矣其谁汝听喓喓草虫慓慓其股岁莫如何尔独良苦瞻望日月绵绵我愁如彼逝矢一徃不留嗟尔小子时不再得匪缗曷鱼不艺胡稷䔥䔥草虫烈烈其音岁莫何为秖觉我心中庭有枣累累其实零露既降岁事孔疾循彼阶轩有鸣蟋蟀岂其觱发而不栗烈南山崒嵂松栢萧瑟彼兰斯莸彼枳斯橘安得羽翼载飞载鸣汜滥八荒以终永日有爝者萤载飞载扬有倬云汉载炳其章白日易徂玄夜何长繁思交横浮念无方慨懐古人中心怛伤离娄冥行历坎而僵循墻以趋虽瞽不伥勐乕雷咆班文在床妖狐鬼潜毳裘黄黄悠悠多岐荡荡周行慎尔驰驱天命有常夕簟既清缾水既寒浩歌临风忧来多端悬崖而栖瞽以为安菅茅在门蒙以为兰黍稷弗膳腐鲍是餐干将挂壁敝履加冠宛其悲矣䏻不永叹欝彼晨烟亦曼于楚瑟彼枯杨䇿䇿其语良辰几何亦既徂暑溥彼郊原有禾有黍凄风夕兴鴈鹜如雨今日何日岁聿其秋候鴈北来星火西流懐我故郷道阻且脩俯察渊潜仰睇天㳺孰翶匪鸢孰跃匪虬瞻望日月中心如抽岂无羙酒焉得良俦矢诗不多聊以觧忧山有乔木一首赠王子章山有乔木有条有柯人无兄弟云如之何窹寐懐思忧心实多翩翩者鸿行彼幽草人有兄弟如城如堡窹寐懐思戦兢以保惟彼兄弟一本而枝同气殊心则各有思造次弗念参商以离莫矜匪父莫哀匪母岂羔之先孰羜之后忧饥悼疾中心如灸维此哲人秉心不回夙夜寝兴二人是懐如彼駏蛩死生以偕维彼愚人弗念厥绍利火中焚谗兵外挑豆羔不平干戈是挢温温恭人如桐如丝宫鸣角应羽振啇随翕翕雍雍融融怡怡我尊既陈我爼有践言念兄弟中心弗殄敬慎威仪以谨嬿婉有鸟有鸟喈喈其音拂彼丛薄扬于中林宜尔子孙式昭厥心有鸟一首赠袁尚志有鸟有鸟薄言缴之君子至止何以乐之有酒湑湑亦盈于觞明月照帷清风满堂我酒既㫖我仪有秩言念君子温如其日有鸟有鸟载好其音君子之洽如瑟如琴有棐有翼有劝有饰古训是式大猷是力有栗者璧瑕则磨之有紑者丝色以讹之如彼织絍君子维经如彼锋刃君子爲硎无爲夸毗无爲戚施伊我之偾亦子之痍此令朋友交相爲助匪中式孚俾好作悪有酒在觞有琴在堂酌言鼓之心焉孔臧有鸟有鸟载翾载飞岂弟君子式昭令仪业不厌脩学不厌多既酌以酒复相以歌擢彼乔松一首擢彼乔松在彼丘阿岁莫凄风飘爲枯柯忧来伤心云如之何瞻彼昊天曷其有冝天降淫徳痡于下国稲梁黍稷暨于螟蜮不稼不穑㓂攘以食哀此下民曷其有极心之忧矣如烹如煎䘮乱靡底如渊如泉如彼奥草孔蔓以延呜唿昊天伊谁之愆有罻者罿曷施于宇胡于林觊彼鲂鱮小人所怃君子所与弗询弗犹曷其有愈君子不畏乱日以炽君子不忧乱日以悠正言谔谔謟言诺诺欢言孔怡䘮乱所基邦家维车庻民维舆庻僚维服大臣维御慎尔驱驰㑭险作夷无然汶汶无俾车偾无曰予知民各有思无曰予圣庻民孔竞无竞维徳四方之则无为回遹以纵枉慝瞻彼髙原翳翳其云眄彼大水浩矣无津嗷嗷飞鴈各念尔群哀我人斯胡胥以沦莫髙匪天莫明匪日何纎勿冐何昧勿晣维此圣人庻民是葵维彼愚人则各有谋原隰之瘁夫妇云之闾巷之呻君子闻之弗闻弗惟则各有思式谤式詈腑肠以离谷斯之秕农以为殃匪鹰匪隼曷云能翔维天有船不可以航睠言顾之心焉恻伤相彼茂草飞鸟依之淠彼深渊鲂鲤归之靡依靡归胡䏻勿悲我有隐忧人莫之知中途有棘庻民伐之执讯弗笃君子堲之不瞶不聋孰填尔聡靡瞻靡顾自贻伊瞽如彼沸鼎无増尔薪无从尔言以逖逺人迩人营营逺人兢兢弗讹尔心曷其有惩嗟尔君子戒慎尔止靡谦不光靡盈不毁维山有𣏌维泽有芷庻民所履维君子使陟彼髙原维风飗飗靡草不凋无木不刘忧来伤心如焚如抽瞻仰昊天曷其有瘳五言古诗感懐三十一首闲夜坐中庭逍遥散烦襟素月出髙云清风来逺林仰观河汉流俯聆鶗鴂吟伫立起长歌感叹一何深驱车出门去四顾不见人廻风卷落叶飒飒带沙尘平原矌千里莾莾尽荆榛繁华䏻几何憔悴及兹辰所以芳桂枝不争桃李春云林耿幽独霜雪空相亲谁云鲁酒薄邯郸𬒳戈矛楚舘困两君乃为马与裘举世共如此太息复何尤振衣箕山顶引领望许由终然不可见涕泪交膺流古人盗天地利源不可穷今人盗农夫岁莫山泽空纷纷九衢内连䄂如长虹共咲沮溺鄙各事㳺冶雄悠悠方自此衮衮何时终啾啾草间雀日随黄鸟飞争先赴稲梁宁顾野人机便便善柔子懐利近相依但慕春荑好不见秋霜霏驱车逐走鹿中路忘所归岂不爱其躬天命与心违古道今巳矣感窹空涕欷柔桒生中园婀娜当阳春下滋灵泉液上承膏露津羙人望𧖟月倾筐竞眀晨荣盛方及时采捋一何频枯根不盈拱何以御霜辰复闻刍荛子磨砺待为薪㝠观成感激踯躅含酸辛无恤得尹铎晋阳以为归冯谖劝市义孟甞䏻不危战国有如此况乃商周时汉武任桒羊朘剥尽膏脂向非轮䑓诏持斧空绣衣悠悠复何道咄咄令人悲伏枕候明发夣逰沧海中中有万斛船荡漾随天风舵师兀昏睡环视立衆工波涛正汹涌欲徃迷西东窹寐惕惊起魂魄犹忡忡苏秦佩六印賔从何纵横当时机中妇倩咲逺相迎黄金生意气蚕蠋见人情岂无箪瓢士今为时所轻种树当中庭不识羙与悪微隂未盈戸枝叶犹荏弱一朝根柢成延蔓蔽楼阁离披引刺蚝蒙昧喧鸟雀毁垣施斧斤得䘮亦相若万事不早谋日暮徒骇愕东园多棰李擢榦何交加春秋互逓代衰荣竞相夸槭槭去故物英英发新花花谢叶复作空令人叹嗟翡翠翔江湖亡身为毛羽不如道傍李尚得滋味苦驱车上太行还顾望梁甫髙冈多烈风茂林化为岵空余涧底藤蒙茏蔓烟雨浮萍不依山女萝不移根草木非有心天道更何言如何三春子磬折随凉温朝乗晋主车暮集韩魏门巧咲发容辉驰骋矜愚昏谁见陶彭泽桒麻满田园上山采幽兰尽日未盈手持赠故交人长唤不回首兰花岂不芬故情岂不厚投之非所好良意翻成丑峩峩蓬莱山渺渺大瀛水神仙有窟宅亦在玄黄里大壑多惊风不辨龙与鲤吹沙乗波出汹若鲸鲵起阳侯贯深渊海若汨泥滓马衘恣馋食罔象潜谲诡谁䏻报王母弱水不可履羲和近虞渊日暮空巳矣亭亭山上木蔚蔚石底竹谅非懐隐忧胡为自局促振衣陟崇冈髙下眺原陆鳯凰栖枯枝稲梁肥鴈骛春阳恱衆目风雨愁比屋人主各有情岂若䴢与鹿射干生曽崖不识寒涧隂池鱼贯安流宁知江海深殷王相版筑垂名耀来今后世重阀阅田野多呻吟鰕鱼涌姑射月晕沧海风鲸鲵吐髙浪白日寒曈昽神仙下天阙左右翳玉虹金盘荐麟脯翠㽔拥青童酣歌殷𬈑徼鱼鼈相噞喁忽然乗云去寥落寒江空朝登㑹稽山逍遥望南讹禹穴巳芜没禹功长不磨惆怅感徃昔沉吟发新歌谁言专车骨冠弁髙嵯峨为虺且复尓为蛇当奈何天门隔虎豹空悲涕滂沱结发事逺逰逍遥观四方天地一何阔山川杳茫茫衆鸟各自飞乔木空苍凉登髙见万里懐古使心伤伫立望浮云安得凌风翔芳树生丹崖緑叶如云烟上枝蔽光景下根蟠九泉朝凉聒衆鸟夕隂萃鸣蝉岂不盛容色及此阳春年西风次白露点缀庭堦前繁华坐销歇枝叶空相捐世情多反覆天道有推迁金屋擅娇宠长门闭神仙献赋亦巳晚徒悲泪如泉我有緑绮琴其材出空桑金徽暎玉轸音韵锵琳琅上絃感薰风下弦来鳯皇世耳不欲闻子期今则亡硕持献重华路阻川无梁孟轲去齐魏贾谊之长沙圣贤良己矣吾道空咨嗟徒言青松枝不如桃李花太息安陵子知时为世夸客有持六经翩翩西入秦衣冠独异状谈舌空轮囷献纳竟何𥙷焚坑祸谁因昻昻採芝士矫矫蹈海人龙骧九渊外岂复叹获麟白璧閟顽矿沦晦同泥沙朽壌生夜光见者咸惊嗟君子分寂寞小人互矜夸枯瘁若秋蓬鲜艳如春华狂风忽簸荡飘落帰谁家大道散草泽呻吟在康衢蔓葛自缠绕兰蕙日萧踈鸡鸣出门去薄暮还走趋进则蚊蚁萃退为失群乌君看拜尘友逸气凌东都凄凉白首叹千载为嗟吁象以齿自伐马以䏻受覊勐虎恃强力而不卫其皮世人任巧智天道善盈亏不见瑶䑓死永为天下嗤藁叶寒摵摵罗帐秋风生凄凄候虫鸣唳唳賔鸿惊羙人抱瑶瑟仰视舅汉明丝桐岂殊音古调非今声沉思空幽寂岁月巳徂征晨登呉山上四望长叹嗟借问胡叹嗟狭路险且邪子胥竭忠諌抉目为夫差宰嚭善逢迎越刃复相加守正累则多从人祸亦奢遭逢贵明良不尔俱泥沙壶公下天阙聊以观世纷卖药汝南市时人俱不闻顾此非我徒飘然乗白云方驾双虬龙𬒳服九霞文但见北邙坂岧嶤尽髙坟种苗甫田中其叶何离离上天降膏泽溥博无偏私人力苟不至不如茅与茨常恐嘉实晚坐伤零露滋徘徊感节序太息秋风时咏史二十一首凯风扇朱夏草木生清凉卧疾澹幽旷白日悠且长散帙观古人喟焉想虞唐阳春能几何隂气多繁霜天道谅悠悠人理亦茫茫咏歌寄深情歌罢増慨慷神枢干元化循环运隂阳善恶随气异祸福竟何常朱均继尧舜时事巳抢攘至人妙转移霾曀回晶光祥麟踣大野君子徒慨慷黄星照中原天道遂披猖汗漫千百年流潦浩滂滂否㤗有倾覆霖雨见朝阳惜无风雨收乗时佐羲皇熈熈返大朴济济垂衣裳鼎湖去不复叹息空哀伤野马不豢食疆受组与覊低头衡軏下各自东西驰秦人任法令斩艾尊君师六合始一家恩爱巳乖离一旦山东客褐竿以爲旗呌唿骊山徒天下响应之素车拜轵道谁复爲嗟咨周昌勇庭诤子房善竒谋王陵抗髙议平勃终安刘经权两不废道立知亦周煌煌东都士节义明清秋孰知䜛佞巧举足触戈矛顾此悲世运泫然涕交流食毒偶不死谓言堇可餐堕河偶不溺谓是天所完侈心不自顾利欲纷多端百胜困一踬名㓕躯軆残君子戒徼幸小人乐灾患不见瑶与羽千载遗悲酸燕昭志报复金䑓求俊贤下齐如破竹大耻雪九泉六王死灰人安可与比肩奈何骄气盈妄想彼神仙安期不可致即墨火巳然煌煌召公业委弃如浮烟天狗吠梁野七雄扇妖氛吴徒二十万剽若狼虎群皷行破棘壁长驱似轻云汉将三十六朱旗燿天垠救梁不奉诏太尉真将军遂令千载下知人称孝文哀㦲潼関戦百万徒纷纭平居观群物纷纷争朶頥口舌不䏻胜兵戈遂相随古来豪杰士于今安所之大运一朝至孰分贤与蚩所以四老人去采啇山芝清风扇六合百世真吾师景公返雀鷇晏子称其仁鳏寡既有室长年不负薪焉知子玉节遗祸逮天伦推恩限目见太息此君臣田横不事汉刎颈送咸阳二客既穿冢岛中皆自戕虽非中庸道要亦有耿光英雄乆沦没世俗但炎凉嗟嗟翟廷尉慷慨令人伤吾闻共工台乃在崑崙北长蛇戴九头利吻错戈㦸呿呀恣啖食抵厥成溪泽呜唿三仞沮可以警贪得四七续炎运渐䑓殪狂新建侯首褒徳拳拳念生民富春有遗老终竟不为臣遂令节义士视身若埃尘前车屡折轴后驾无廻轮不有锢党禁何由起黄巾为邦贵知本明主宜书绅建光悖祖徳封爵逮阉竖忠良坐荼毒陨涕盈道路南廵既不返狡窟寕乆固功成十九侯事巳非细故况闻用骨鲠乃以浮阳䟽中官既世袭山阳更娇妬时事亦可知君子独未窹羙㦲吴长史衡门掩秋露当途乱天纪赤帝悬空名宁知辟掾日祸机巳潜萌晋主念私劳荀冯巧相迎抚床竟不窹骨肉成鲵鲸好还实天道狙诈徒人情香饵获死鱼重赏致死士自古以为训世俗宁知此陈汤困刀笔壮夫皆切齿如何中兴主终竟惑薏苡随帝易广勇天命以不长唐宗昧治恪本支竟摧戕圣人有逹节变通亦何常禹汤不同迹万古皆明王永嘉昔溃乱南渡驰五马长江画天堑九庙扇灰灺岂无运甓人亦有誓江者眢池不掦波灵物栖旷野哀哀黍离泪空向新亭荜门翳蓬蒿穷巷絶马迹中有抱膝人䟽粝不充食荣华过浮埃敝服无愠色献玉鄙卞和扣角羞寗戚天潢不垂云中夜起叹息吾爱闵仲叔幽居翳苑茨应辟思济世利禄岂其私进当致尧舜退则老蒿藜焉能犬马豢以为天下嗤羙人皎如玉挟瑟升髙堂泠泠向长风操作孤鳯凰曲度未终竟玄云蔽穹苍走兽骇赴林飞鸟号且翔髙山与流水日莫空凄凉夫差卧薪日勾践甞胆时人生各有志况乃身践之宁知姑苏鹿巳与西施期空令千载下痛恨于鸱夷游仙九首日月如过翼瞬息春巳秋何不学神仙缥缈凌虚㳺雷霆以为舆虹蜺以为辀淸晨登阆风薄暮宿不周长啸层城巅濯足翠水流俯视八极内扰扰飞蜉蝣今日何不乐振䇿登髙山深林仰无见藤蔓隂以繁鼪鼯绕树啼黄鹄空飞翻揽辔向西北思欲赴崑崙琼楼十二重豹虎夹陛阍青鸟去何之谁向王母言徘徊岁华晚感激生愁怨岐阳隐孤鳯寰海腾蛟蛇不食松栢实而采日及花翩翩柱下史望望之流沙麻姑何为者乃降蔡经家神龙集洿泽取咲于鱼虾费生市井児未甞识神仙偶然壷中去谓是别有天幻化且不觧真诀安能传那将食色身妄弄刑赏权果然失符后衆鬼不见怜天高河汉清露白秋宵永朝华炫红芳蟪蛄弔驰景繁思靡志帅内疚积心梗渉江无方舟汲井悲短绠岁莫霜雪寒泣涕沾项领秦皇煽虐𦦨烈烈燔九州平原旷如赭鸿鹄安所投所以避世士慨想乗桴浮楼船载侲子去作汗漫㳺何必蓬莱山逺人即瀛洲虎视徒逐逐竟死于沙丘姢姢姮娥女灼灼芙蓉姿一入月宫去千秋闭蛾眉凉风清玉除碧云生桂枝鳯歌不可听长夜有余悲晨登女床山西北望崑崙楼台似霄汉金碧气魂魂素女三千人灼若扶桒暾鸾笙引鳯舞云斾随霓旛老童发清歌昌容戯紫鹓神荼献丹桃洪崖开玉尊蜚㢘漫崔嵬建章空千门大道乆巳晦谁能识仙真如何卖药翁恠语惊市人日月空明照朝非大椿巳矣复何道去去生愁辛感寓六首暑退生夕凉褰衣歩微月风来竹隂动草暗萤光发伫立忽懐人江河渺难越庭前金鳯花向晚争媚妩但见白露滋岂知繁霜苦芳时良可惜此物何足数白露下木叶凄凉江海秋江臯有鸣鴈噭噭安所求稲梁日萧索风雨徒离忧一日复一夕一夕复一朝青灯向暗壁光𦦨坐自消鞲鹰铩六翮絶意扵云霄严霜陨奥草蛇虺去所依可惜蕙兰花与之共頽萎顾此悲世运泫然涕交頥凄凄素秋霜苒苒髙原草运穷相值遇颜就枯藁浩叹采薇歌惭愧商山老招隐五首浮景无根株逝川不可㽞昨日瑶草春今朝蓬梗秋䁀食岂不羙酖毒潜戈矛华轩岂不贵长路能摧辀子胥弃吴江屈原赴湘流韩彭竟𦵔醢萧樊亦累囚何如张子房脱屣万戸侯深韬黄石畧去从赤松㳺秦皇火六籍黄绮之商山汉帝握干符羊裘竟不还古来遯世士冥心丘壑间扵时苟无用安事空摧颜石泉清以芳白云寒更闲春𬞞杂丼辛秋果罗青殷浊酒晚自酌柴扉昼恒関啸歌陟崇冈濯足临潺湲金马我何荣羊肠我何艰鸿鹄翔九霄邈然不可攀豫章长千仞挺生崇崖隂布叶连青云交柯蔽层岑结根岂不固斤斧将见㝷有栢生石间屈曲樷灌林古根啮飞电火焚中心大不中梁柱小不堪瑟琴风霜自揺落偃蹇独至今流水千百折白云三四峯上有喷泉下有凌霜松中有一老人坐啸巖间风素发垂两肩朱颜暎青瞳年纪将百龄容貌如孩童长跪前致辝子非列仙翁咲谓汝孺子语汝使心通我生不偶俗遗身在蒿蓬结庐白水邉采药青林中世语我不接世士我不逢箪瓢我不忧轩盖我不崇自耕足我食自息安我躬冥冥絶思虑黙黙全和冲持此摄吾生仰荷元化功何必揷羽翰逺逐浮丘公再拜受斯言廓然如发蒙投簮谢知巳一去无回踪有客欵我庐身披紫云𫀆鸣驺列前后从者皆俊髦坐我蓬荜下向我谈伊臯手斡北斗魁足踏东海鳌髙视六合内泰山等毫毛挥𬒮起谢客且还饮我醪醉卧不知晓衡门塞蓬蒿杂诗四十一首江蓠生汀洲香气何清婉欲采寄所思不惮道路逺疾风吹尘沙山泽蛟蛇混谁复惜芳菲空悲岁年晚小鱼头如针大鱼须如松小大各生育孰私天地功坤灵发淫怒𬈑海簸惊风大鱼食小鱼陂池为之空陂空水亦竭小大相噞喁但见灌莾间颅骨成崆巄残膏饫蝼蚁孰辨鲸与鯼儳妇厌贫夫常懐相弃心慨慕东家子年少多黄金轻身改西託布𬒳烂锦衾宁忆秋风起霜露凄繁林叶落枝亦尽愁闻蜻蛚吟云月虽不明精魄固长在飞蛾亦何知乗时妬光彩天高多飘风烟雾中叆叇纷纷随蒿棘终竟为何罪人生如浮云飘揺无根蔕昨暮青山阿今朝沧海澨风波无定时沦踬难为计是中苟不爽曷问耿与翳申胥存楚国仲连却秦帝此士虽则亡英名千万世渇人常夣饮饥人常夣餐中霄覉旅夣两臂生羽翰腾身入紫青吹面一入风寒惊觉凛毛发感我涕汍澜吾观神龙变天地为晦冥龙成宰元化嘉泽浃四𬈑出山不飘风入水无震霆枯萎仰沾溉沃若生䓤青岂比蜧与蜦裂石摧巘陉俾民举疾首抗神蹙眉䫤鹰本是鸷鸟瓜利翮劲疾胡为化为鸠钝拙无与匹栖遅荆棘间粒啄营口实暮啼墻角雨朝啼屋头日昔为衆鸟畏今为衆鸟咥运命苦不常孰为金石质愚公志移山精衞思填海山髙海茫茫心事金石在松栢冐雪霜秀色终不改春阳熈幽林卓立有光彩急雨涨潢潦沟池成五湖青蛙与耿黾得意鸣相唿自谓乐无似至足不求余蓬莱有玄顾曽见东海枯清夜蜧长风哀音绕天衢使我起太息黒髯变霜须空庭生夕隂髙阁留返照归鸦集纷纷栖雀鸣噭噭冥思观群物肆目展遐眺草树蔚参差云霞相辉耀慷慨商山心想像苏门啸大鹏抟扶摇斥鷃翳蓬藋悠悠共沦汨溃溃堪一咲惟豺知祭兽獭亦知祭鱼豺獭有报本人道当何如华堂饫玉食盗贼塞中涂那䏻不自媿而以耀庸愚吁嗟千载下枯骨空专车雷蔵蛰虫伏雷动蛰虫起虫雷不相期冥契非人使英雄应有时何异羶致蚁神剑无风胡铜花蚀泥滓种荷渌池中荷生叶犹紫掠萍逐蛙蝈恐畏伤荷蕋荷心有露珠的皪无泥滓荷根有藕丝缠绵谁得似隂崖有乔树干鹊巢其颠朝食叶上露暮食叶下蝉巢成长衆雏鸣飞一何嬛但愿本根固风雨得安眠如何就揺落而不抱悁悁苍蝇眼昼明蚊虫眼夜明明眼利口觜昼夜无时停拍死纷籍籍飞来更营营一旦霜风起稜威肃天刑飞者不复飞鸣者不复鸣虽有太阳光不䏻煦其生乃知天胜人智力徒闘争豺狼食人肉蚊虫食人血食肉死湏臾食血死不辍哀哀露筋女肉尽惟皮骨谁谓蚊蝱㣲积锈能销鐡蟁母羽虫孽与人无怨尤胡为含毒害吐蚊吼如牛纷纷散草泽森戈矛无辜受螫蠚皮破腥血流覆巢或有令未应后鸺鹠黄鹰食鸟雀山鸡食虫豸蜂食花上蜜虾食苔间滓兎食茅草根鳯食梧桐子所嗜曲性成易之则皆死冥观付一咲谁与穷兹理鲁阳仰挥戈羲和为纡辔耿恭俯拜井涌液岀荒地精诚所感格高厚靡不至人生亦良难如何殄其类蓬蒿满六合惭愧真宰意在昔信陵君谦劳实弘度好士天下稀賔客逺倾慕救赵夺兵符扫清邯郸雾归来存大梁秦甲詟东顾魏王木偶人朽心自成蠧䜛言一以入危石不可据日落西河隂歌钟怨零露天鸙巢蒿草形躯纎且㣲不知懐何事直上闻天扉啾啾终日鸣天听不可希铩羽口吻裂落日空悲啼雉死为从雌鹖死为闘力蜜蜂死洩愤鸤鸠死求食象犀好齿角狨豹羙毛色纷纷死相借杀身奉华饰自取夫岂过外至良可恻獍合族烹枭鵙宜卯殈山林乆秽荟谁复继禹益天风触万窍小大皆有声律吕与悬匏嘈嘈同一鸣人情有所钟声气为之使无知而强聒则亦悬匏耳殊俗丼朐䏰比之刍牛腴殷勤奉賔客自谓敬有余鸱吓虽异贯赤惑谁能祛霾隂蔽玄象清渭混污渠谁能继夏后再分龙与鱼大星出西方晱晱如明月児童惊指示草木见毫发夜乆斗柄廻人静凉风发徙倚歩中庭空烟散成雪楚人将适蜀掦帆信江水江阔多西风帆逸行不止日暮入海涛极目无涯涘鲸鱼吹髙浪舵折樯竿圯顿足空号唿烟波千万里冲霄难为羽泛海难为舟縳羊驾戎辂勐志空悠悠农时失耕耨何以望有秋决藩盗菽粟鹰隼不如鸠韶华不我与去若川水流岁莫独彷徨凛凛懐百忧爰居避风翔岂冀粢牲祀臧孙强自用取咲扵君子拾虫养鳯凰将以为观羙徒令翚翟畏长逝深林里神仙不世出蟪蛄咲蜉蝣嘉禾旷膏泽稊稗矜有秋驱马将焉徃荆棘满崇丘玄隂结严冬芳意坐自遒鸿鹄从何来哀鸣声啾啾愿欲适县圃路阻迷所投况我孱懦成引领空忧愁桓温一老兵岂识扪蝨士拥衆临上流竟作䟦扈鬼符坚氏羗竖何能作天子耽耽视中原为有景略耳知人圣难之求贤在虚巳袁曹岂力敌生死一弹指惆怅后来人慷慨前车轨英英木槿花振振蜉蝣羽乗彼三秋露及此六月雨容好能几时生成亦良苦十年搆阿房一日化为土染须作童颜于身竟何𥙷不如顺天命保已良多祜天地若大瓮万物生其腹人犹腹中虫蠢蠢随化育钻攻无时休臓腑为翻覆帝青调元气岂不畏戎毒皤然命涤荡汗下兼涌衂蚩蚩自狂猘涫沸交杀戮何当暝昡定风止水归渎铸鐡作锄犁春耕待秋熟二仪播元气昼夜靡停机有生即有死化工亦何私彼狂牵所欲㝠行失康逵无航思利渉发此百祸机贼人还自贼扰扰竟何为郭南有穷夫黄发对老妻见人抱儿女仰靣㸔天啼郭北有宕子鲜服明春闺累累倚门亲䟽茹乏塩醯盛年异欣戚薄暮空噬脐逹生贵知命胡为苦悲悽咬咬水中凫谷谷墻下鸡良无返哺望乳菢何栖栖瞑目思此理惆怅中自迷盗跖饫梁肉原思馁穷闾夷齐采薇蕨仪秦驷髙车祥麟殪西狩尼父空叹吁天道果福善彼苍竟何如老眼眯昏夜见萤以为灯灯萤何足辨所悲老且瞢瞢老复何用丼心就无䏻逍遥麋鹿硕所得良巳弘鬼神隂阳精变化无定迹如能祸福人岂向人求食而况天地心坦坦甚正直祭祀本人情将以牲与稷居歆岂在物馨香荐明德葛伯信不臧虞公亦何益前王有旧章敬之在无射海鲸乗抉揺激水腾九旻退潮触泥沙颅骨空嶙峋勐虎掉尾行飮血不满唇跳哮逞雄攫系首八尺缗赋命虽在天成之亦由人嗟嗟灯上蛾亦岂厌其身夷齐值明时饿死西山阳四老生乱世采芝以徜徉李业遇公孙欲盖反受殃严陵辞故人万古清名扬性也寔有命君子顺其常漫漫云间鸟㝠㝠随风翔海宇岂不寛六翮有短长浩歌向日月曲尽意茫茫感懐昊天厌秦德瑞气生芒砀入関封府库约法唯三章英雄不世出智勇安可当叔孙一竖儒绵蕞兴朝纲遂令汉礼乐逺媿周与商逝者如飘风盛时安得常窹寐増永叹感慨心内伤四月阳用事群物咸长荣靡草虽就死王瓜亦复生死生谁所致时至莫䏻争圣人洞神理守分无外营脩身俟天命万古全其名自都囬至通州寄普逹世理原理二首旦辝文明门囬首望宫阙长云拥蓬莱烟雾中滃欝相去不崇朝杳若隔𬈑渤扁舟指呉云离夣萦燕月虽懐归郷欢复怆如巳别裁诗寄悠悠感念深至骨西风吹青㝠征鸿暮萧萧一辝都门去便觉京国遥轻霜入秋鬓落英罄寒条念我同年友髙谊薄九霄恨我䖏遐逺不得陪晨朝绵绵乆要心万里匪为辽鳣鲂赴清渊孔翠依兰苕飞潜各有适分得无外徼伫立望阊阖倾耳聆箫韶晚至草平驿落日照阡陌秔稲生清香好风自西来吹我征衣裳但惜景物佳不觉道路长幽禽韵蒙茸马足响康荘驿吏迎我前拜跪进酒浆要我入山舘左右华镫光觧鞍待升月星明树苍苍送僧家奴叅政赴河东宣慰使晨登晋阳山西北望云中大漠造瀚海重関阻飞鸿昔为征戍塲今见车轨同相公奉明诏分符㧾元戎赋诗睇行云坐啸生长风霜浓曙角清月出黄河空细草卧牧马虎服韬弧弓天子万岁夀垂拱明光宫发安谿至青田戎事急不得留有感鸡鸣戒晨装挂席日尚早风乱沙上云雨昬江中岛士生从王事薄质非所寳但惧筋力㣲任重躜逺道昔迈园柳青今来江枫老豺狼互㓕没忧虞何时了朝原思眷令夜船夣萱草寸歩隔河山惄焉伤懐抱天夀节同诸寓臣拜于寳林教寺礼毕登槃翠轩分韵得稽字宿雨霁𥘉节群山緑如洗流霞绚琳宇旭日射丹棨鸣钟趋𣑽宫焚香望天陛遥遥蜂螘忱惓惓葵藿礼万年主夀长百拜臣首稽竣事陟华轩敦情属芳醴太师祗园英聦明实神启诸公俱俊髦文藻压班祢肃雍周簠簋古恠夏追蠡鹿鸣歌苹蒿鱼丽咏鲂鳢剑气星有辉珠光海无底嘉㑹非㝷常令徳更岂弟澄心映空旷涤虑俯清泚㸔竹风泠泠折花露泥泥纡徐睇𬈑瀛缅邈想淮济巍巍世皇业乔岳深根柢螳蜋亢齐斧碎首堪立徯农郊卜丼岁巳喜先抽荠层楼盻北极祥光应周髀中山致曲蘗东呉来米宴酺定有期玉釭浮盎醍题兰花图亭亭石上竹袅袅竹下兰岁晚各自媚不知霜露寒欲持赠君子路永江海寛空山日摇落伫立起长叹正月一日公宴分韵得恩字青阳肈嘉岁白日间春温起视天宇间粲然生意存高堂建华盖北面朝至尊彤云暎扶桑条风吹我幡鸣絃在两楹㫖酒盈金罇辕门号令肃主将诗书敦彬彬衆多士矫矫鳯与鹓庙筭得其长豺狼安足吞揆子实碔砆深慙厠玙璠敢矜铅刀割所望安黎元恢复旧土疆以酬生育恩太师诚意伯刘文成公集卷之十二终太师诚意伯刘文成公集诚意伯刘文成公文集卷第十三太师诚意伯刘文成公集卷之十三后学䴡水何镗编校五言古诗种蘹香蘹香体虚柔本自南土出毛芒散纎叶旖旎怯朝日芳菲挺衆卉辛美更无匹况能巳疝瘘兼理膓胃疾种之近庭阶离离看新茁驱童斩竹枝扶植待秋实常恐风雨恶摧折伤弱质蒺藜生道傍延蔓何绵宻岂无荷锄人夕薙旦巳出上天意何如感叹靡终毕松柏多斧斤山林日萧瑟北上感懐倦鸟思一枝枥马志千里营营劳生心出入靡定止伊余朽钝材嬾拙更无比才踈乏世用嗜僻惟书史虽非济时具颇识素餐耻旣懐黎民忧妄意古人企宁知乖圆方举足輙伤趾尘埃百病侵贫窭万感累艰难幸息肩迟莫窃所喜明时登骥騄驽马但垂耳自非冀北姿莫羡追风驶便𣣔解衣冠躬耕向桑梓终懐葵藿恋不慕沮溺诡潜阳动原隰白日暧兰芷埘鸡戒晨鸣客子驾行李萦纡越巘崿浩荡渉风水淹留具区北信宿沧江汜维时连年歉道路多流徙官司职抚字黔首皆赤子陈红太仓米丰年所储偫爲民备乏困朝廷岂私此推余补不足玆实王政始臣子宜奉承天威不违咫柰何簿书曹暴慢蔑至理荷云出纳吝当闵觳觫死呜唿草莾露惨恻沟渎委闻之犹鼻酸见者宜颡泚踰淮入大河凄凉更难视黄沙渺茫茫白骨积荒藟哀㢤耕食塲尽作狐兎垒太平戢干戈景物未应尔意者斯人徒纵𣣔扰天纪鬼神赫震怒咎戾良有以去年人食人不识弟与姊至今盗贼軰啸聚如蜂蚁长戈耀白雪徤马突封豕岂惟横山泽巳敢剽城市途行絶稀少空车但墻倚身行湏结集一寐四五起牧民岂无人司冦亦有氏阵车不驱驰大田无耒耜邦家禄食恩岂爲臣奉巳山东古要地燕赵犹唇齿况兹南北冲津梁通远迩属当全盛时四海同一轨庙堂多稷契振举无遗弛勿云疥癣㣲不足成疮痏滔天起滥觞炎冈发星炟虞朝有分北汉庭烦直指农夫植嘉谷所务诛稂秕耕耘苟失时雨露空沾威懐岂异任守令职非痺端能慎黜陟此軰何足弭故鄕隔山川前途塞荆枳靑徐气萧索河济俱泥滓痛哭贾生狂长叹室里何当天门开淸问逮下俚送普颜子寿赴广西宪幕离维荆衡南逦迆走蛮徼民风杂徭蜑地势带蒙诏迢迢商周前风水絶纎窍后王务广土懐柔倚攻剽覊縻非本情疲痾复谁疗大明侔日月幽裔靡不照化育之所加欣荥及蓬藋宪府绳百司选择自廊庙偏方异习俗赋性实同调培养自殊途激扬贵知要凄凉溪上泷鲰鱼困钓高风吹霜鹘缥缈集海峤硕言崇令业以继南国召过东昌有感夜发高唐湾旦及东昌郭乔树拂踈星霜飞月将落仰观天宇淸平见原野廓白杨号悲风蔓草杳漠漠但见荆棘樷白骨翳寒箨圣道县日月斯人非虺蝁教养旣迷方𣣔炽性乃凿展季骨巳朽淸风散藜藿絃歌㓕遗音茧丝尽笼络䲭啸魍魉凭螽鸣草虫矅遂令一变姿化为跖与硚况闻太行东水旱荐为虐饥垊与暴客表里相倚着赈䘏付群吏所务惟刻削征讨乏良谋乃反恣剽掠坐令参苓剂翻成毒肠药今年秋租登行止稍有託余波尚披猖未敢开一噱但恐习俗成何由返𥘉昨藩宣有重寄胡不慎远略往者谅难追来者犹可作歌诗附里謡大猷希圣莫南陵崔氏思梅诗昔来梅花下綵服辉淸尊今来不见人泪滴梅树根梅落风不回泪落化为石冥冥入幽泉一夜千万尺晨诣祥符寺上马鸡始鸣入寺钟未歇草际起微风林端淡斜月僧房湛幽寂假寐待明发松径㫁无人经声在淸樾送郑希道行省掾满之泉州录事郑君廊庙姿才识天下冠若华升朝霞可望不可翫胸中富文史蔚蔚锦绣叚公余但好客高论斡云汉莲风散秋幕薇露收夕案吴云翼行辀闽峤入竒观抚字徯深仁剸繁让明㫁嘉㑹复何时悠悠仰飞翰寄题偰世本东溪渔唱亭落日去层峦淸溪澹轻浪呕哑戢柔橹款乃发孤唱初随飘风起复逐行云飏月色照未䦨滩声杂逾壮恐有濯缨人一听一惆怅发安仁驿鸡鸣发山驿天黑路弥险烟树出猿声风枝落萤点江秋气转炎嶂湿云难歛伫立山雨来客愁纷冉冉发龙㳺微飈献轻凉客子中夜发秋原旷无际马首挂高月草䖝自宫啇叶露光可掇狭径非我由周行直如髪扬鞭望南天晴霞绚闽越早行衢州道中草际生曙色林端收暝烟露花泫啼脸风叶弹鸣絃农家喜铚艾行歌向东阡大道无狭邪平原多稻田客行良不恶敢曰从事贤铅山龙泉兹山近南服胜迹冠朱方石骨入海眼地脉通混茫金精孕淸淑水德融嘉祥寒含六月冰润浃九里长鲸顋狎猎𧺫虎口呿呀张发窦旣窈窕流渠遂汪洋洞彻莹玉鑑锵鸣合宫啇静含玄机妙动见大智藏养德君子类膏物农夫望野僧向我言其功殊匪常饮之祛百邪能使俗虑忘潄嚥入灵府喉舌生淸香爽浙动毛发飘忽凌风翔何当扬湛冽尽洗贪浊肠初食㯽榔㯽榔红白文包以靑扶留驿吏劝我食可巳瘴疠忧𥘉惊刺生颊渐若㦸在喉纷纷花满眼岑岑晕蒙头将疑误腊毒复想致无由稍稍热上面轻汗如珠流淸凉彻肺腑粗秽无纎留信知殷王语瞑眩疾乃瘳三复增永叹书之遗朋俦望武夷山作饮马九曲溪遥望武夷峰长林抱廻合丹崖造空蒙浮晖澹寒翠水木皆曼容薄逰限尘务促景尼竒踪缅懐紫阳子千载谁与同琼佩邈烟雾石函閟遗封覉猿怨幽涧飞萝冐芳樷瑶琴空流泉桂枝徒秋风怅望佳期阻纒绵忧思重殷勤尺素书愿寄云间鸿发白沙至水口夜发白沙驿亭午至水口中流欝风雾宻雨蔽原阜冥蒙蛟龙过隐辚怒雷吼倾欹卧㠶席冯翼惑前后长途生顷刻颠倒乱足手仓皇投山舘喜惧剧纷紏摄身整衣带沾湿及肩肘平生歴道路艰险颇曽受未能外形骸岂敢轻衰朽捐躯匪成仁垂堂不宜狃总辔登前岭烟云尚昏黝经阻有妨虞姬文亦奔走早发建宁至兴田驿鸡鸣戒晨装上马见𥘉日露泫叶尚俯雾重山未出客途得霁景缓歩非纵佚矧玆歳有秋高下俱颕栗牛羊散原野鹅鸭满阡陌懐抱旣夷旷神情自淸谧寒花蔓蓠落候虫响蒙宻霞标青枫林雪绽乌桕实幽覧虽云遽佳趣领巳悉我行固无期况乃尘事毕题武夷图崇山奠朱维实维群山囿葱茏薄光景隐显变气候百泉萦虹蜺万谷蒸饙馏深根入无底峻表切星宿嶒崚削剑㦸窈窕错锦绣骑云擘高掌窦石室隂嘼金鸡鸣未晨玉女来自逗琪树缟玄宵瑶花落清昼美人逰不还霜月怨猿狖凄凉驾壑槎芜没白玉柩蓬莱渺沧海弱水浩浸熘良辰不可掩沉思令人廋安得凌风翰飘飖逐飞鹫㝷源挹孤清搴林摘三秀逍遥观物化俛仰空宇宙真诠倘可求吾将解吾绶孔子充相送至鹅湖忆昨过武夷𣣔往无与俦今兹逢故人遂得鹅湖㳺轻云翼征盖翔风当鸣驺古塔挿苍譪寺门启平畴陟径既纡欝冯轩亦樛流云旗袅香雾金像明清秋昔贤论道处松柏深且幽鸿飞渺沧海龙去空灵湫懐人巳寂寞对景空淹留兴阑成远别马首山悠悠自衢州至兰溪秋郊歛微雨霁色澄人心振䇿率广路逍遥散烦襟踈烟带平原薄云去高岑湛湛水凝碧离离稻垂金荠麦霜始秀玄蝉寒更吟幽懐耿虚寂好景自相㝷心契清川流目翫嘉树林歌传沧浪调曲继白雪音仙山在咫尺早晚期登临九日舟行至桐庐杪秋天气佳九日更可喜衆人竞登山而我独泛水江明野色来风淡汲鳞𧺫苍翠观远峰泬寥度清沚沙禽泛悠飏岸竹摇萝靡泝湍懐谢公临瀬思严子紫茰空俗佩黄菊漫妖蕊落帽非我逹虚垒非我耻扣舷月娟娟濯足石齿齿澄心以逍遥坻流任行止从军诗五首送高则诚南征以小慕曽闵穷阎兀幽栖丘园贲嘉命通籍厠金闺握笔事空言块焉愧梁鹈不如属櫜鞬结束习皷庙筭出帷幄白日收虹蜺劒光帖沧𬈑旗尾县鲸鲵振旅还大藩歌舞安旄倪拂衣不受赏长揖归蒿藜江鄕积隂气二月春风寒壮士缦胡缨伐皷开洪澜长风翼万轴撇若横海翰马衘伏辕门翊卫森牙官仗钺指天狼怒发冲危冠按莭肃徒旅神劒宵有声挥挥大旗动烈烈刀斗鸣仰看太白高俯视沧波平王师古无戦蟂獭安足烹人言从军悪我言从军好用兵非圣意伐罪乃天讨运筹中坚内决胜千里道雷霆馘蛟鼍雨露泽枯藁懐柔首惸独延访及黎老牧羊必除狼种谷当去草凯歌奏大廷天子长寿考清晨絶长江日夕次海濵北风吹斾旌军动速若神令严戎马闲九陌无惊尘伐皷震𬈑峤扬帆役鲛人鲸鳞亰观筑鳄醢华筵春喈喈布谷鸣祁祁农鸤春去子还故郷悲喜集里邻荷锸启瓦砾再荷天地仁抚绥属有望世世爲尧民蛟谿诗蛟乃龙之徒隐显异凡质屈蟠深弯环灵变不可悉清溪潨百湍漱涤见冽溧寒飊黯离晶隂电焬幽室超腾云雷徯诃禁鬼神谧应龙翔中天涣汗湿箕毕大江扬浊澜鼍蜃恣狂谲闭藏当有待保养慎无失捜竒凛精魄跼歩迷故术谽巖生长风林木暮萧瑟题林以仁平反诗卷木伐岂再植壁毁宁复完议狱有缓死圣言垂不刋两造旣偏听无辜遘㐫残况复使其孥流离播夷蛮司牧尽瞠视佐使独悲酸抗词动鬼神润泽生枯干死者纵不生魂魄亦获安孤儿虽不夭且得依故山圣人迈种徳惠及毛与翰云胡任民寄视之如草管为君歌此曲歌竟𧺫长叹送偰世南参政分题得虎林深林合蒙茏仰视不见日中有白额虎哮吼恣狂獝怒晴谷摇电掉尾原簸䫻牛羊困攫取樵牧萃忧恤相公镇方面化揵影响疾百灵肃号令万恠悚潜逸昔出昼需朋今行夜辞匹㤗山絶悲啼牛哀返初质岂独惠斯邦四海望宁谧题山水小画谿上春始还微波动芳燠树暖𣣔生烟山明初过雨美人期不来桂檝怨兰柱伫立忽懐愁渔歌𧺫洲渚送田生归鄕少年客他鄕还鄕反如客莫惊新井里乃是旧阡陌欢咲集姻亲觞酌上班白老翁爱英俊慰问至日夕应怜邻舍儿鱼龙两县隔题李伯时画渊明归来图江左昔溃乱桓卢逓相㝷刘𥙿𧺫寒微长驱扫氛祲秋草虽未枯霜雪已骎骎陶公节义士素食岂其心我才非管葛谁能𧺫沦沉所以歌去来归卧五柳隂悠悠多感激怆悢寄讴吟哲人贵知㡬芳名留至今展图三叹息懐古一何深题朱孟章虞学士送别图后秋郊一盃酒握手念将离落日照野水凉风生树枝今朝重相忆靑山如旧时鬓毛非松柏争得不成丝题老翁骑马图少年远征役及归鬓巳霜戦甲零落尽空余弓箭房老马同死生蹴踏沙碛长故乡此何极仰㸔鸿鴈行眀斋诗为湖广陈进士赋客从于阗来遗我盈尺璧晶光射云汉璀璨生五色置之暗室中鬼魅皆辟易愿持自照身不用持照人寄题江东兰逸监司瑶芳亭江蓠悲楚佩丛桂空秋霜兹花特秀絶得升君子堂艶色非我贵皎洁有余光仙人美良夜鸣玉来琳琅纎云淡华月色暎靑凤凰飘飘白霓珮左右参翺翔衆卉不敢傍瑶䑓淸且凉闻有千岁实其味如琼浆愿持夀明主天地同乆长题揭伯洪山居图黄埃晦城市赤日焮逵道荣华能㡬何未若山居好启扉对平林辟径入芳草丹崖翠萝暎靑嶂白云抱世事幸见遗幽趣堪独讨新晴景物佳缓歩随野老倚巖听鸣弦息隂憇华葆蜂乱觉春暄鸿惊信秋早无荣谢驰驱有酒任倾倒但硕长儿童稼穑以为寳㑹稽张氏春晖堂乔木生山阿硕实秋离离谁知茂育功乃在阳春时丈夫佩玉玦壮气东西驰列鼎未酬欢倚门巳生悲君看㫁根草引蔓复何为逝波不可驻感激成吾诗张子英闲止斋三首鸟飞止茂林鱼㳺止深渊歩止辝跲踬语止絶悔愆䗂蝓升高壁朽殻消腥涎夸父逐羲和渴死大道邉所以知止者不为物所牵摆落尘网婴寂寞守自然悠悠观群动黙黙全吾年闲居安所止自古有陶公柴门䕃高柳左右来淸风槿蓠宻复踈下有黄菊樷摘花泛浊醪啸歌抚孤松驷马耀长衢视之如蒿蓬筑室在城市而无阛阓声非关远人世虑涤境自淸图书堆几案花竹当檐楹酿酒香满瓮賔至卽共倾黜陟吾不知宠辱吾不惊百岁聊复尔孰为身后名耕云诗三首为堵无傲作靑山何逶迤白云自悠悠数亩幸可耕此外更何求整耨候时雨荷锄适东畴凯风拂兰蕙林薄鸣鸤鸠我麦既菶菶我禾亦油油食力分所安但硕岁有秋王租及时足尊酒聊相酬八月白露零九月筑场圃稻粱巳映遂梨枣亦盈坞耕耘幸就毕一饱谅可取斗酒烹黄鸡殷勤㑹田父但硕守令贤邑里得按堵无事苟安居明朝复相聚朝耕原上云暮宿云间屋云来动丹霄云去澄翠麓坐㸔云变化卧见云𧺫伏斯湏不可期飘忽鸟过目濯足临寒泉息景䕃嘉木饭𬞞勿云恶无忧胜梁肉长歌招隐诗淸风满空谷壬辰岁八月自台州之永嘉度苍岭昨暮辞赤城今朝度苍岭山峻路屈盘崃束迷晷景谽谺出风门坎窞入天井冥行九地底高阚群木顶瀑泉流其中豃若洩𬈑涬哀猿啸无外去鸟飞更永仆夫怨䟦渉瘦马悲项领盗贼逭天诛平人遘灾眚伫立盻嵚岑心乱难为整梦草堂遣懐卽事在自得彊歌非正音所以春草句声价重兼金若人千载下遗响邈难㝷凄凉一池塘頼尔得至今我来当杪秋天净潢潦沈枯荷有余馨衰柳无残隂皷鼙响未已山水意徒深感时念兄弟恻怆伤我心在永嘉作高屋集飞雨萧条生早寒我来复㡬时明月缺已团浮云蔽靑天山川杳漫漫狐狸啸悲风鲸鲵喷重澜孤雁号南飞音声悽以酸顾瞻望桒梓慷慨𧺫长叹愿𣣔凌风翔惜㢤无羽翰中夜百感生展转不遑安枯荷响西池藁叶鸣林端寥寥天宇空冉冉时节䦨举俗爱文身谁识章甫冠河流未到海平陆皆惊湍旗帜满山泽呜唿行路难蟾室诗为台州栖霞观道士作蟾是虾蟇精谁令居月宫凄其羇旅身竟作蚀月虫我心有灵丹光与日月同子能精鍊之可发天地蒙照灼六合外安事一室中哀㢤爬沙軰局促栖樊笼癸巳正月在杭州作春阳动万物衆草皆巳抽嘤鸣亦和恱我何独懐忧鲸鲵未𦵔醢豺狼满山丘凤凰窜荆棘乌鸢自相求浮云蔽苍穹天路阻且脩风沙日暮𧺫铩羽安所投悲来怛中懐泣涕纵横流江城隂气凝积雨春凄凉出门何所见但见瓦砾塲新庐各有前店舍亦已张市人半荷戈使客尽戎装回首旧逰地惨淡寒烟黄怅焉念所思恻怆心中伤徘徊西湖上怆悢有所思所思不可见涕泪下沾衣死生一瞬息逝者安可追狼曋信君子李陵非男儿鍜鐡当用椎析薪当用斧拔蓼而植荼去辛还得苦峨峨九阳门卫以豹与虎㣲微蝼蚁忱欝欝不得吐登卧龙山写懐二十八韵暮春时雨余原野皆秀色流云暧芳甸惠风畅轻翼公崇冈低垂崇冈𬗟登陟山川紏纷错疆畎互纡直凄凉神禹穴偪仄句践国玉简閟玄缄铜牛启雄德覇气浩江河王风散荆棘感今情轸欝怀古心怆恻东𬈑尚波涛中原未耕织无能事萧曹妄意追契稷蹇产䰟屡迁逶迟足犹侧良辰复㡬何白日忽中昃周流睨圆方俯仰观动植有水必趋东无星不拱北宗社固神灵至尊实恭黙殷王伐鬼方尚期三年克苗顽负险阻终竟窜殛天戈向无前况乃诛鬼蜮窃闻海濵民决眦疾狂慝荷殳思一奋所惧官未识朝廷鍳往辙中道诛贪愎主将敦书诗志士愿尽力诸公緫英俊矫矫百夫特愚生谅踈拙千虑兾一得农人奉壸浆迟尔殄蟊贼采薇戒懐归伐檀慙素食白云在靑天可望不可卽浩歌梁甫吟忧来凭胸臆立夏日有感朝旦天宇淸逍遥歩庭除温风自远至緑树嘉有余登高展遐眺万象各以舒念此客行乆感彼时节徂退食耻尸素进思愧庸驽仰视日月高俯察川原纡愿𣣔凌风翔周流观六虚天路脩且阻惜无竒肱车倚松翫悬萝借茅想连茹公叔实尚贤寗武不䏻愚何当脱尘鞅归卧园田居赠柯遂卿一首今年夏四月余至台闻柯遂卿抗言释诬囚事甚异而伟之夫天下之大岂无慷慨激烈之士见义而勇为之者㢤其作也非有私其进也非有求触于其心形于其言发于其言信于其事可不谓之大丈夫㢤惜其晦而弗彰也扵是乎为之诗曰雷霆蛰神威妖蜃跃海濵将军戦败死玉帐空无人腥涎之所𬒳蛭螾皆蛇鳞天弧不张弦民情曷由申县讲亦令典奉行在明仁谁令姦宄徒并缘逞顽嚚俄然齿髪躯化作豺狼身剽金既无畏况复枉平民壮㢤柯夫子义气冲九旻曵𥚑公府门抗论回星辰坐令霜雪间朽骨生阳春晲视夸毗儿精䰟散飞尘我忽耳闻之肝胆张轮囷安得似郷軰落落千百人出应休明时翊賛臯陶臣旌别鸾与枭再使权衡均上天意茫茫感叹空悲辛赠周宗道六十四韵天弓拨其弦平地跃虎狼腥风扇九泽浊雾干太阳琐琐蚊与蝱亦沸如蜩螗帝阍隔蓬莱弱水不可航蝼蚁有㣲忱抑塞无由扬遥遥草茅臣怒切忠愤膓披衣欵军门披腹陈否臧曰走居海隅诗书传世芳感荷帝王恩禄食厠朝行走身非巳躯安得缄其肮走有目击事敢布之庙堂永嘉浙名郡有州曰平阳面海负山林寔维瓯闽彊闽冦不到瓯倚兹为保障官司职防虞当念懐善良用民作手足爱抚勿害伤所以获衆心卽此是仞墻柰何纵毒淫反肆其贪攘破廪取菽粟夷垣刼牛羊朝出系空槖暮归荷豊囊丁男跳上山妻女不得将稍或违所求便以贼见戕负屈无处诉哀号动穹苍斩木为戈矛染红作巾裳鸣锣撼巖谷聚衆守村鄕官司大惊怕弃鼓撇旗鎗窜伏草莾间股慄靣玄黄窥伺不见人湍江走伥伥可中得火伴约束归营埸顺途刼寡弱又各夸身彊将吏悉有献欢喜赐酒觞杀贼不计数纵横书荐章民情大不丼怨气结肾膓遂令父子恩化作虿与蝗恨不斩官头剔骨取肉甞累累野田中拜泣祷天皇愿得贤宰相飞牋奏巖廊先封尚方剑按法诛姦赃择用忠荩臣俾之提纪纲弯弧落鸱枭薙棘出凤凰尚可存孑遗耕稼纳官仓失今不早计如水决隄防而后事堙筑劳费何可当足间疽初生灼艾最为良焮成施剜割所忧动膏肓邉戎大重寄得人则金汤龚遂到渤海盗贼还农桑张纲入广陵健儿跪如羊苟能任仁智勿使憸邪妨孟门虽险艰可使成康荘走非慕爵赏自鬻求荐扬痛惜休明时消患无其方又不忍鄕里鞠为狐兎埸陈词未及终涕泣下滂滂旁观髪上指侧听心中伤天路阻且脩不得羽翼翔可怜涸辙鱼待汲西江长况有蛟与蛇磨牙塞川梁旄丘靡与同载驰徒慨慷严冬积玄隂天色惨以凉衆鸟各自飞孤鸾独徬徨冥冥丽山云木叶殷淸霜子去慎所适我亦行归藏遣懐鸿鹄㑹高风拂翼凌云霓蛟龙不得水葺鳞困涂泥惟昔望诸君一戦举彊齐秦穆伯西戎能用百里奚传説筑啇巖太公钓磻溪韩信寄食飮孔明躬耕犁立贤苟无方曷问骛与鹥驱车上太行峻极不可跻重云蔽层岑流潦絶荒蹊豺狼当我嘷魑魅向我啼顾瞻望九州𣣔去惑东西嘉谷委蔓草良田养蒿藜乗黄避跛鼈狐貉骄虎貔谁言纵壑鱼竟为触藩羝长夜𧺫啸叹邪气凭我脐夣登舜苍梧遥望禹㑹稽援琴奏将归日暮増惨悽肓飊正滃勃孤鳯将安栖三月八日偕徐成中杨澄源李子庚呉溥泉董朝宗黄中立程邦民汤仲谋王文明逰南镇得禽字积雨霁芳甸凯风来远林逍遥出郊郭徙倚散烦襟桂棹荡淸涟长𥚑曵轻隂肆覧夏王陵流观秦帝岑黄熊安所之荒楚自萧森仰翫卉木荣俯聆泉石音洋洋潭底鱼喈喈枝上禽昭融见天德滉瀁怡人心况有文彦友温恭比瑶琳献酬礼不愆咏歌思弥深良辰岂易得嘉㑹难屡㝷愿作胶与无为啇与参殷勤属此章兾以代兼金送马生逰京师东山夜雨急鑑湖春水深之子远于迈祖帐淸江浔白日映兰皋青烟𧺫松岑艳舞激回风长歌袅哀音何以慰离懐八珎盈釡何以将素情赠言比瑶琳京畿佳䴡地多士纷如林构厦徯檀柟去疾湏苓参殷勤治安䇿悃𣢾大寳箴敷陈草茅情启迪帝王心斯人邈永矣继之在于今勿羡苏季子自侈多黄金别峯和尚方丈题唐子华山隂图连山走陂陀太谷入䁆暧屋藏深树中路出巨石背烟雨时有无涧谷互显晦轻盈曵飞绡缥缈沃浮黛雄梁矫脩鼍骍壁駮文瑇峥嵘紫霞高屈曲白水汇隂森神鬼宅奋迅龙马队风云气象寛日月光烟碎借问此何鄕或有捐余佩荅云越山隂信美无与对自从永和来燕逰推胜槩佳人去不还盛集嗟未再唐令实好竒掇拾归画绘上人远公徒我亦渊明軰㑹晤属时艰观覧増感慨故园没灌莾举足蛇豕碍放歌自太息激烈惊厚载送孔世川赴江西儒学提举镜湖荷花发耶溪菱叶生送君何所之去作西江行西江大藩地卓荦多豪英文能绚云汉武能壮于城浩荡吴楚间頺波障东倾凤凰不妄集梧桐匪空荣行行勿惮远亹亹崇令名我辞西江归倐忽十二秋每望西江云思心怅悠悠恨无排风翼安能凌虚㳺故人渺天末可梦不可求邂逅送子行感我涕泗流登山有脩蛇渉水有长虬逝者如零雨一落谁能收为竺西和尚题谿山茅屋图靑山十亩余茅屋数间足高树结浮烟脩篁茂深緑孤松无邻舍生理不拘束开田种禾稻间以黍与粟中岁幸西成青黄被谿曲凫鹥与鸿鴈亦各得所𣣔清秋霁雨磵底石如玉野老时见过柸酒聊与属但愿官长㢘吏卒莫我毒耕稼纳王租世世还相续春谷诗为竺西和尚赋条风自东来雪消春谷暖荒畦碧草短清池细泉缓谿花明锦绣时禽响弦筦道人闲无事习惯牛头嬾过桥禅杖落坐石袈裟袒日暮精舍归灯龛白云满四月二十二日郊外㳺得水字草根蝼蝈鸣湖上蒹葭靡繁林袅深緑淸池散圆紫离居昧节序陶情頼佳士泛舟出郊甸缓渉信所履壶觞展倡酬及此晴日美啸歌望山川慷慨集悲喜豺狼未鼎镬郊野尚多垒鐡衣挂儒冠好爵逮麻屣吾侪幸味苦得似道傍李无思身外忧适意聊复尔归云入禹穴返照射宛委鸟啼树有风帆过烟生水兴尽各言还月明城角𧺫题枯木图松以直而伐桂以芳而攻睠此屈曲形拥肿又空中身为蝼螘家根作蛴螬宫蠹皮化土壤朽腐不可烘轮囷盘石间㡬歳经霜风明堂搆群材梯梁匝谾豅斧斤独不到凋落还芃芃知兵膑孙子善射殱有穷胥种伏短剑韩彭叹良弓岂如蚩蚩氓负薪翳蒿蓬饥食渇则饮不识王与公白发死枕席无事伤其躬赠诗持画还去㝷黄绮翁五月三日㑹王氏南楼得激字蹇歩属时艰睽违苦多慼偶寄越城隅颇喜得幽寂炎夏天象明群山皎如涤况有文献友同心不离逖虽无鼎爼盛斗酒聊相覔登楼望禹穴慷慨生感激玄珠沦赤水金简不可觌崩腾六合内惨淡多羽檄天弧弛虚彀封豕逃碪锧惟见野田中白骨杂瓦砾忧来歌一曲客泪再三滴晚风吹晴霞海色映石壁展诗肆遐眺严令困勍敌诸公俱凤麟愧我独樗栎危途知骥騄勉旃树功绩无然学儿女怆恨山阳笛题西旅献图鸣鳯启至德镐亰作王家万国戴元后懐柔无迩遐逖矣裔夷人占风慕中华毳服耳金鐻拳毛眼窈洼献越重译辛苦渉流沙归仁自彼心务广匪予夸謇謇大廷臣忠告犹咨嗟卜年盈八百分得未为奢云胡叔世主黩武生諠哗枸醤毒南河源诧西槎哀哀万夫命驱以易骊騧暴蔑文祖训大贻天下瑕画图漫写形索意良无涯太康焚雉头宫闱茁妖芽开元灰组绣骊岫荒淫哇夫岂不有初荡心生百邪望美洛阳都赤符炳流霞玉关闭高门军賔絶相加鸠杖老貔貅乕落蔼桑麻煌煌中兴业奕奕流芳葩谦光信受益知足复何差感事重懐古因书戒矜夸题钱舜举折枝山茶岁暮寒气结百卉无遗荣懿此独不淍方冬烨红英有似节义士特立不爽贞幽居屏纷杂丹铅寄深情䓤茏翠云翘缀以流霞精玄霜避晨艳华月助宵明坐令桃与李无言愧微生赠诗勿遐弃贵之比瑶琼遣兴六首避地适他鄕息肩谢羁束生事未有涯蹔止聊自足南园实清旷可以永幽独层楼靣群山俯见湖水緑杂英被郊甸鱼鸟得栖宿登临且慰意未暇计远躅圣贤有遗训知命夫何积雨兼数旬天气凉有余青苔交戸庭始觉人迹踈地主多闲园可以种我𬞞儿童四五人蔓草相与锄旣倦则归休卧阅床上书无事且为乐何者为名誉夏日苦太长夜景良可爱华月吐曽岑遥天碧如黛披衣更登楼稽山正相对澄湖晶空明浮云去无碍遗荣世何人贺老今不在凉风吹毛发坐乆増感慨溽暑百体倦晓凉正堪眠飞蚊何营营绕鬓鸣相煎拍之不胜多挥去还复前世乱有骨肉逃生幸完全细微何足较此意谁当传緑树何隂隂良苗亦离离开窓招远风赤鲤跃清池云日酿晴光芰荷有余姿宴坐偶自得悠然遂忘饥富贵不可求守分勿复疑迂踈乏世用矫情非所安投簮谢时軰聊得心中寛回首望故鄕枳棘日以䌓譬彼水上萍随流且盘桓楼头好山色晴雨皆可观未知明朝事且尽今日欢乆雨壊墻园𬞞尽压帐然成诗晚岁逼豺狼漂揺去鄕土囊橐罄留储釜甑恒若窳开畦种𬞞菜拨借荷地主晨兴率童稚树艺躬伛偻瓠实正累离茄花亦争吐鱼肉方絶交恃此当醢䀯悲风吹江干浩荡十日雨幽泉涌隂寳高墉坼脩堵苍蔓压泥沙朱苞埋宿莾凄凉紫芝英乃与朝菌腐数竒值时危一饱不敢取天地有穷愁每望贫家聚青苔满頺墻日暮空倚柱题鲜于伯机书杜工部诗后少陵昔避乱买屋西枝村卜邻得賛公聊可与晤言四郊闘豺乕烟尘塞干坤中宵望北辰惨戚衰老魂我今亦漂泊不得归本根感此一太息𣣔语声复吞次韵和脱因宗道感兴三首索居守贞素乆巳忘世机晨兴夕还寐不知时节违庭前有芳树宿昔容颜非巢鸟去安之寒蝉鸣亦稀居人歌北风客子叹无衣浮云结隂翳白日少光辉鸿鴈号南翔蟋蟀在中闱荣华如流水一往何当归松栢守孤直不争桃李色明星在青天有时化爲石春风车马尘竟日翳紫陌宁知禾黍地旧是王侯宅蓬莱有仙药求之不可得霜风吹林木岁暮徒怆恻鈆刀方用世挂壁干将闲剪松养荆棘匠石空悲酸驱车陟大行日暮多险艰玄氷胶大谷脱粟贵琅玕魑魅揽人魂豺狼食人肝路远无羽翼何由得飞还题春江送别图春江水悠悠行人上兰舟春云散江树行人重回顾嘉㑹未有期离心渺千里愿作还山云莫作东流水琴清堂诗亭亭峄阳桐斵为緑绮琴縆之朱丝絃弹我白雪音虚堂夜迢迢华月耿踈林凤凰天上来虬龙水中吟曲罢𧺫太息无人知此心田家田家无所求所求在衣食丈夫事耕稼妇女攻纺绩侵晨荷锄出暮夜不遑息饱暖匪天降頼尔筋与力租税所从来官府宜爱惜如何恣刻剥渗漉尽涓滴怪当休明时狼借多盗贼岂无仁义矛可以弭锋镝安得㢘循吏与国共欣慽淸心罢苞苴养民瘳国脉渡江遣懐东风吹沧江白日照花柳山川半显晦积雨晴未乆青阳好气候群物竞苞剖农夫荷锄犂各自登陇亩鸤鸠鸣相应陂水光浏浏天地𧺫戈兵荆榛塞原阜兹邦特按堵庶足憇奔走故乡有园田委弃没藜莠老母年八十头童齿牙朽痴儿始垂髫出入寡朋友衣衾杂絮毳羔食乏菘韮儽然多病身全家倚煳口那令更远去忧念成疾首千金聘宿瘤顾谓西施丑盬车摧太行骅骝不如狗况我驽蹇质困踣畏培塿济河湏巨舫将焉用罂缶朱弦絙琴瑟曷中洪钟纽蒿射犀革空贻养由咎巍巍神祖烈干坤让高厚蠢兹蛇豕俦乗间恣哮吼非无熊罴臣土产分左右更张吾岂能习惯彼巳狃鹿麋曽伤乕宵迈詟狸寤言乱心绪忽若醉醇酒踈贱等蚍蜉捐驱复何有夷吾匪毎生鞠育未宜负怆恨忆松楸泪湿蓬鬓垢道途正艰阻进退维窊臼向风一陈情何由达南斗题山水图江上何所有高低千万峰结庐覆以茅取足聊自容緑树旣蓊欝清溪亦溶溶地僻无车马猿鸟得相从日落沙际明寒烟澹踈松苍茫云霞外隐见青芙蓉悠然一舸还好景时独逢归来山月出古刹鸣昏钟若耶溪杳郭深居精舍上人好山居入山惟恐浅纡余渉渊沄结搆依㟞嵃冈峦外挺㧞水木终隐显其前对鹅鼻突兀正冠冕其傍连木禾积翠森偃蹇后有狮子巖崒露龈齴春花炫阳林秋草馥隂畎高通云雨过侧见星斗转桃源不远求箕颕安足践我来三伏羇懐忽如展谈经道心融听灋俗虑翦踈窓夜深启孤月挂遥岘空蒙白毫光闪铄动崕巘何当此卜隣永用辞淟湎大热遣懐盛夏火用事长日不可堪热汗发我肤如泉溢穹嵁清晨登楼望四野皆红岚坡坨㑹稽山缥缈浮欝蓝何由作雨泽一洗暍与酣湏臾玻瓈盘涌出琉璃潭杂气若绛旂飘飖散空峆朱光熭九幽天色熇以树木首咸俯鸟兽声尽韽玄冥将禺彊侧身入埪龛渊蛇葺短鳞山龟灼枯悍熊伏朝鼨困龙缩秋𧖟焦根裂埴㫁毙鹬蚌脯含水井为汤池冶容成病颔渡水翅帖帖守门口舑舑蜩螗轻绡翼依隂萃枫柟沸渭泊静寂噪聒乱语谈苍蝇丹砂头群飞逐烹腤拍之适汚手驱之死仍眈对食惮下肮引飮輙倾甔抚几炎𣣔燎披衣重犹凾慨彼征戍卒荷㦸忘寝弃絶骨肉爱不得同苦丼但闻盗贼炽未见工师戡郊原虏掠遍餽饷那能覃况乃隆暑节蒸欝非所谙用兵贵拙速将帅当懐慙沈冥及暮鼓两目脂流泔拂䄂招远风衆星烂天南河汉上昭回烟霞远䰐鬖且喜辰极明愿覩戎马倓云门连镜湖林清且涵岂惟隔埃壒庻足憇负担惜无五亩宅偃蹇投吾簮六月十八日自天章入城作天凈山气凉溪浑夜来雨篮舆度踈翠初日照平楚高林半长烟好鸟时自语烦襟得萧散似𣣔忘羇旅何当盗贼息比屋豊禾黍逍遥丘壑间鹿麋以爲伍晚同方舟上人登师子巖作落日下前峰轻烟生远林云霞媚余姿松栢澹清隂振䇿纵幽歩披榛陟层岑槿花篱上明莎鸡间吟凉风自西来飗飗吹我襟荣华能㡬时摇落方自今逝川无停波急弦有哀音顾瞻望四方怅焉愁思深七月四日自深谷之灵峰作平旦岀云门亭午至灵峰山盘涧萦纡谷深巖错重竹露滴皎皎林霞散溶溶度石苔藓滑披萝烟霭浓颇喜禾黍成可以慰老农野草各有花照水似衒容徐行恐触热聊憇崕下松时闻幽鸟鸣亦足开心胸慨懐陶隐居丹灶仐无踪干将与莫邪俱巳化为龙空余远山色菡蓞青芙蓉清脩院良上人浸月轩华池浸皓月高下共清莹烱如长明灯飞入大圆镜又疑铅汞炉伏火发宵映层轩开九秋万象出昏暝月来池色动月去池色定窥临足逰适翫味见心性珍重无生侣扵焉託清凈宴坐六尘空百魔从律令普济寺用恭行巳上人韵偶从灵峰来遂作双峰逰双峰何峨峨俯映耶溪流炎天正埃欝𣣔往安所投喜见农事成秔稻满中丘歩入古寺门信美无与俦渌池对径路水木自深幽飞萝冒松柏上有猿与猴登楼散烦热坐挹山绸缪更爱山下泉冷冷洩隂沟青苔閟脩竹竟日凉风留披轩眺西崖焕若丹霞浮神劒去安之赽望空斗牛沉思终永夜月白银潢秋题陆放翁晚兴诗后雄劒閟寳匣中夜蛟龙吼男儿抱志气宁肯丼衰朽松柟在深谷枝叶拂星斗虽无般匠顾势自凌培塿昻昻商山翁矫矫渭濵叟林泉不遐遗轩冕亦固有奈何刘伶軰贱身若刍狗徒生天地间辜负发与手三复咏斯章千载吾尚友题啇学士寒林图昔闻啇学士水墨称絶艺今覩寒林图信美无与凄凉霰雪余簸扫悉轻脆玄氷刮老骨衣𬒳荷纎荔龙须结璎珞虎瓜出锋锐鳞皴蝮蛇殻璀错琅玕蔕下有不死石蓝汁沃鬒髢前有赴海湍漱濯沙土细青烟曼遥渚白日淡荒裔苍茫浮云外缥缈惑盼昧梧桐早飘落凤鸟将焉逝四序若循环葳㽔在椔翳衰荣各有时至道惟冥契题杂画卷子山川出云霓谿谷藏虎豹枯树缯绫身恠石磈礨貌竹枝如琅玕烟雨昏暮罩梅花雪中开的砾珠磊靤兰独称国香姱䴡最可乐荑纎草堪借伤覃棘能宋公学元睴骇兽见腾䶂老班性嗜酒藻思发余酵丹丘泣龙髯零落江湖櫂颠王食败笔得米动盈窖僧明本静者一艺起衆閙展卷见歴歴聊足觧喧嗃裁诗慕韩豪琐细非所较题宋子章效米元晖山水图昔时米南宫父子同画癖油然烟雨态千里入盈尺近代宋尙书笔意妙𣣔逼置之几格间新旧莫辨识应是前后身神㑹造化迹鸿蒙迷日月澒洞飞霹雳苍崕晦中㫁天阙杳高隔洪涛涨无倪龙虎移窟宅农夫怨昏垫樵牧絶行迹破屋两三家摇撼巳倾侧得非杜少陵无乃陶彭泽檐茅委泥泞篱菊没狼籍空江乏舟檝汗漫安所适披图瞻青冥惆怅至终夕为贾性之赋松石老松不搆厦潜迹归后土千年化为石诡怪惊地府鄷都壮轮奂翦截就梁柱嶙峋锯凿余弃置人得取君家赤玻瓈光采夺朝昫嶒崚铁心坚璀璨霞色古何当唿吴罡匠以脩月斧持献女娲皇天鏬或可𥙷有客来欵我有客来欵我自谓儒者俦问我胡不出乃来此淹留我咲而不答彼问方未休彼我异所志问答宁相投青山屋外高沟水山下流隐几书一卷寒檐雀啾啾题赵文敏公画松吴兴昔王孙能画世莫及观其二松图矫若龙出蛰蟠根破坤舆㧞萃滃原隰交加各轩翥崱屴相倚立鼍鳞撑空青豕鬛振飒飁高藏日月气清滴云雾汁垂钓者何人短棹非妄集五湖多风涛蛟蜃头角不如洿泽间取足鰿与鳛倦眠松影下百窍清凉入慎勿惊松枝天寒衣𬒮湿题三香图梅是玉堂花和羹有佳实水仙如淑女婉娩抱贞质山矾直而劲野䖏似隐逸分类族虽三论德性乃一琼䑓耿清夜月白胜日霏霏芳气交粲粲华采溢琪树让晶荧瑶草愧私暱愿言永其欢嵗莫保终吉感时述事十首天王有万国抚治不能徧百僚分所司控制倚方靣旬宣贵浃洽付託属隆眷易置苟无恒勤怠朝夕变自非㝅氏俦何官匪邮传矧兹世多故军府希闲宴戎机一以失蚁穴偾台殿公庭委旧事书牍呈新选来者且迟迟在者同秋燕偷安待日至退託从私便姦贪遂乗隙民病孰与唁大臣囯柱石忧喜相连纒反躬既遗阙何以率州县寄与要津人有舌未宜燕十羊烦九牧自古贻咲嗤任贤茍不贰焉用多人为师行仰供给州县方告疲差徭逮所歴添官有权宜柰何乗此势争先植其私百司并效尤货贿纵横飞列坐隘公堂号令纷披离名称到舆隷混杂无尊卑正官反差出道路不停驰狥禄积日月官吏之所希此軰欲何求朘剥图身肥世皇一宇宙四海均惠慈盗贼乗间发咎实由官司云胡未悔祸救焚用膏脂姻娅遂连茹公介弃草茨农郊日増垒良民死无期天关深虎豹欲语当因谁先王制民产曷分兵与农三时事耕稼閲武在严冬乱略齐愤疾戦伐厥有庸那令异编籍自使殊心胸坐食不知恩怙势含威兇将官用世袭生长值时雍岂惟昧韬略且不习击悍卒等骄子有令亦无从跳踉恣豪横鼓气陵愚惷所以丧纪律安能当贼锋崩腾去部曲蚁合㝷归踪时方务姑息枉法称寛容宁知养豺虎反噬中自钟国家立制度恃此为垣墉积弊有根源终成肠肺痈何由复古道一视均尧封豢狗不噬御星驰募民兵民兵尽乌合何以壮干城百姓虽云庻教养素无行譬彼原上草自死还自生安知狥大义捐命爲父兄利财来应召早懐逃窜情出门即剽掠所过沸如羹总戎无节制颠倒迷章程威权付便嬖赏罚昧公平饥寒莫与恤鋭挫怨乃萌见贼不湏多奔溃土瓦倾旌旗委曲野鸟雀噪空营将军与左右相頋目但瞠此事巳习惯智巧莫能争庙堂忽远筭胸次猜疑幷岂乏计䇿士用之非至诚德威两不立何以御群氓慷慨思古人恻怆涙沾缨古人有戦伐诛暴以安民今人尚杀戮无问豹与麟滥官舞国法致乱有其因何为昧自反一体含怒瞋斩艾若草芥虏掠无涯津况乃多横歛殃祸动輙臻人情各畏死谁能坐捐身所以生念虑啸聚依荆榛暴寡惮强梁官政惟因循将帅各有心邈若越与秦迁延相顾望退託文移频坐食挫戎机养虺交蛇鳞遂令耕桒子尽化为顽嚚大权付非类重以贻笑颦䑕璞方取贵和璧非所珍但恐胥及溺是用懐悲辛五谿旧三苗蛇蚓相杂䖏其人近禽兽巢穴依险阻𧺫居任情𣣔闘狠竞瓜距况能识君臣且不頋子父所以称为㐫分北劳舜禹先朝慎羁縻罔俾来中土胡为倐而至驰骤如风雨见贼但趦趄逢民輙俘虏腰纒皆金银衣𬒳俱绣组所过恶少年改服投其伍农家刼掠尽何人种禾黍盗贼有根源厥咎由官府任将匪能贤败衂乃自取竒材何代无推诚即心膂谁㢤倡此计延冦入堂宇割鼻救眼睛扵身竟奚𥙷浙西耕桒地百载安生聚自从甲兵兴徴歛空轴杼疲氓真可怜忍令饲豺虎追忆至元年忧来伤肺腑虞刑论小故夏誓殄渠魁好生虽大德纵恶非圣裁官吏逞贪婪树怨结祸胎法当究其源剪锄去根荄蒙茏曲全宥驾患扵后来滥觞不堙塞滔天谷陵頺总戎用高官沐猴戴母頧玉帐饫酒肉士卒食菜薹未戦巳离心望风遂崩摧招安乃倡议和者声如雷天高豹关远日月照不该俱曰贼有神讨之则蒙灾大臣恐及巳相视若䘖枚阿䛕就姑息华𬒳死灰姦宄争效尤无风自扬埃啸聚逞强力谓是爵禄媒黎民亦何辜骨肉散草莱倾家事守御反以结嫌猜恸哭浮云黑悲风爲徘徊赤子母不怜不如絶其肧养枭逐凤凰此事天所哀胡爲尚靡定颠倒䏶与颏春秋戒肆眚念此良悠㢤八政首食货钱币通有无国朝币用楮流行比金珠至今垂百年转布弥寰区此物岂足贵实由威令敷庙堂喜新政躁议违老夫悠悠祖宗训变之在朝晡瞿然骇群目疑恠仍揶揄至寳惟艰得韫椟斯藏诸假令多若土贱弃复谁沽钱币相比较好丑天然殊譬彼絺与绤长短价相如互市从所取孰肯要其觕此理实易解无用论智愚矧兹四海内五载横戈殳赤子投枳棘不知所归途一口当万喙唇缩舌亦瘏导水必㝷源源达流乃䟽艺木必培根根固叶不枯慎勿庸迩言扬火自焚躯尚克诘戎兵丕显厥祖谟惟民食为命王政之所先海实天物厥利何可专贪臣务聚财张罗宻扵氊厉禁及鱼鰕卤水不得煎出门即䧟阱举足遭缠牵炰烋用鞭箠冤痛声相连高牙开怨府积货重姦权分摊筭戸口渗漉尽微涓官征势既迫私贩理则然遂令无頼儿睚眦操戈鋋出没山谷里陆梁江海邉横行荷䉂笼方驾列船舷拒捕斥后懦争疆夸直前盗贼由此𧺫狼借成蔓延先王务广徳如川出深渊外本而内末民俗随之迁自从甲兵兴奄忽五六年借筹讨得䘮耗费倍万千回忆至元初禁网踈且平家家有衣食畏刑思保全后来法转细百体皆拘挛厚利入私家官府任其愆大㢤乃祖训典章尚流传有举斯可复庻用康迍邅秦皇县九宇三代法乃变汉祖都咸阳一綂制荒甸豪䧺既铲削疮痍获休宴文皇继鸿业垂拱未央殿累嵗减田租频年赐缣绢太仓积陈红圜府朽贯线是时江南粟未尽输赤县方今贡赋区两际日月竁胡爲倚东呉转饷给豊饍径危冒不测势与蛟龙戦遂令鲸与鲵掉尾乗利便扼肮要国宠金紫𬒳下贱忠良怒切齿姦宄竞攀援包羞屈政典尾大不可圣人别九州田赋掦为殿中原一何膴所务非所先豳风重稼穑王业丘山奠夫征厉末习孰敢事㳺燕哀㢤罔稽古生齿徒蕃羡一耕而十食何以奉征缮长歌寄愁思涕泪如流霰丙申二月别绍兴诸公劳生属时艰将老萃忧戚风尘隘九野何土为乐国兹邦控呉越名胜闻自昔湖山竞竒丽物产亦充斥交逰尚质俭而不事华饰况有良友朋时来慰岑寂全家免寒饿㡬𣣔忘旅客胡为复舍此僶俛就行役轩车远追送酒至泪輙滴还鄕人所乐我独愁苦剧故山有松栢摧折为荆棘岂无骨肉亲太半生死隔此语不可闻此景那堪觌愁情如波涛澒洞胸与臆伫立向穹苍一叹双鬓白雨中杂诗四首乆晴思得雨旣雨乆复厌广庭屯隂气平陆就昏垫凄风吹人寒朱火黯无𦦨水衣上高墉泉熘发枯堑青泥没逵道寸歩不可觇慷慨成感伤缠绵积忧念首夏凉风生朝树结晚色𪷟蒙细雨交惨惨原野黑衡门长藜莠坏璧穿荆棘念彼征戍儿沾湿荷戈㦸囊槖罄留赀藿菽难充食供输既乏絶戦闘何时息巢居者谁子䑕窜延晷刻田畴没蓬蒿无䖏勤尔力旻天高寥寥仰视不可极多雨损万物草烂麦生耳青苔独得时延曼及堂戺晨兴视天宇滴沥殊未巳君子惧陆沉小人忧饿死凄大将营鼓缦弧弓弛朝廷竟知否盗贼如流水离居感时节窹寐不遑安青灯晦壁角檐熘如崩湍屈指计日月殷忧集多端蛙黾尔何知呌噪喧草莞中夜揽衾禂凄凄隂气寒凤凰铩羽翼卑飞避䲭鸢抚几一长叹声出心巳酸次胡元望郊行诗韵谁言公舘清晨气晚未散岂乏树䓗芊尚有花烂熳美人隔巷陌可念不可唤温温夜光璧幽丱潜璀璨鄙夫竞喧譁达士善大观世情如秋莲零落风中瓣少年喜纷纭谈咲轻綘灌进取务出竒周虑非习惯逝水难重廻芳时愁坐换元臣镇方面邉戎仰成筭应怜四郊外荆棘满耕畔悽悽忧葵女恻恻抚床瓘兴懐増感伤展转过夜半𧺫行视青天星河色凌乱安能作野马脱略谢覊绊秋夜感懐柬石末公申之不寐知夜长𧺫视天宇阔散漫草上风朦胧云间月寒禽鸣踈树黄叶堕阶闼俛仰观群物惆怅不敢发谁云蝼螘壤能使㤗山危瓦苍鹰铩六翮狡兎营三窟何当威弧正王旅得肆伐簵虽㣲材尚可施羽筈岂意风浪舟心犹隔胡越士生非金玉有足难自达周婺矛牙不恤纬楚放常懐阙平生葵藿情忍与霜露歇玄氷胶坤轴非君孰能斡申章匪繁辞悲愤不可遏次韵和石末公用元望韵遣兴见寄鹁鸠劝春耕桴鼓帖宵逻捬循余暇日珠玉生咳唾时维青阳初天子在左个布德顺木令万囯罔不和禄食自纷纭抚字谁最课幅贠若金瓯丝发无璺破㳙熘可摧山机祸不在大中夜登高楼遥瞻太㣲座干坤漭寥落日月飞鸟过愤惋空有心盛时嗟巳蹉以野狸饷石末公因侑以诗野狸性狡猾夜动昼则潜絷之笼槛中耳弭口不呥当其得意时足爪长且铦跳踉逞俊捷攫噬靡有餍贫家养一鸡兾用易米塩尔黠弗自食㝷声窃窥觇破栅舔肉血淋漓汗毛髯老㓜𧺫顿足心如刺刀鎌东邻借筌蹄西邻唿猲猃系饵翳丛灌设伏抽隂钤彼机歘巳发此欲方未欦丝䋲急纒绕四体如黐黏野人大喜慰不敢私烹燖持来请科㫁数罪施剜使君镇方面残贼职所殱械送致麾下束缚仍加箝腥膏忝汚钺羶胔或可腌芼芳和糟酱颁赐警不廉黄雀利螳蜋碎首泥涂霑乌鸦殉腐肉喷墨身受淹此物亦足戒申章匪虚和石末公种棘用胡元望韵力役困年侵种棘代遮逻豫防苟无失有地孰敢唾风条曲抽乙雨叶细垂个是时春载阳土脉如膏和分彊督蓻植勤惰各有课挥锄緑烟披转石苍藓破稍看萌蘖长渐覩根株大结䕃冐长堤开花映高座猿公不敢窥貉子那得过慨慕陶公言罔俾分隂蹉得令字勾芒发陈根北斗转东柄衆星各参差威何时正好生虽圣心明刑亦王政哲人慎谋始斯焉获终庆徒言两阶舞可以懐逆命不见三危山万里窜枭獍世德异唐虞民情好争竞那无跗扁医而有膏肓病波涛地轴虎豹天关夐雨露当春滋风霜及秋劲谁能奉明主顺天行号令正月廿三日得台州黄元徽书有感三首世乱网恢恢斯人亦沦翳数竒当何如穷途难为计盲风振乔木硕果失其蒂乕豹落机槛坐服舆皁制玄珠迷罔象白日惨隂曀渉水水有蛟入山山有彘弃马感湏无直道懐柳惠青冥无羽翼悲来夜迢逓结交无䟽戚艰难见平生金石苟不渝万里如两楹重山非云远邈若辽与荆嬿婉岂不懐蛇虺正骄狞手持故人书心念故人情开书问故人泪下如雨倾客从何鄕来遗我尺素书道路险且艰故人情有余妖气晦斗极黄浊混龙鱼何荃不爲莸何麟不爲貙殷勤故人心炯若明月珠投之千丈泥万古光不渝安得致阊阖以照君王车次韵和石末公春雨见寄愁隂沴阳景孟春犹苦寒腾云涌巖岫落雪蔽江干街衢溢黄潦井谷生狂澜误疑蛙黾窟中有蛟龙蟠复忧扶桒日坐爲黄浊漫顾瞻望四郊侧足不遑安却秦慕鲁连存齐想田单玄发虽向改壮心终靡殚小人务苟且君子惭素餐高牙对多垒肉食徒王官周纲虽云弛一匡頼齐桓莫惊沟浍盈雨息当自干次韵和石末公春日感懐下泽潢潦集幽林光景迟羁禽有哀响藁叶无半姿梁稊不同亩世事乆当遗便𣣔驾扁舟泛彼湖上漪慨懐祈招赋怆恻感遐思流光逐飘风去若六马驰干戈尚杂沓举目多可悲歩登西城怜还望东城陴近悼㫪陵吟远伤鸿鴈诗未能巳怨怒矧暇防咲嗤頼有贤大夫直道人不欺相期各努力共济艰难时紫虚周道士还俗多年而贫老如故元帅石末公怜其无依复令归观就养白鹤栖青松愿与人世违松高风露寒却向人间飞江湖无稻梁岁莫将畴依稽首浮丘公涕泪洒毛衣浮丘怜老鹤觧悟既往非浴以丹池泉照以若木晖翛然骨髓清还向青松归松叶烟茸茸松华雾菲菲可栖复可食其乐天下稀如何从鴈骛喋呷图身肥偶兴劳人怨长途壮士悲老别那将望鄕心对此伤神月凄凉寒风至惆怅芳草歇瑶琴无子期丝弦为君絶杂感畸穷伤往事晚莫悔前非流光不相待逝川那可追佳期隔河汉日夕千里思鸿鴈西北来安能从之飞伫立望明月天霜夜沾衣黄慎之自闽见访夜坐对酌怅然有感故人一为别七见秋夕月今日见故人故人须发新世情如须发故人当识察车轮东北驰车毂终不移倦暑伏管蒯白汗如流泻开门见故人谓是天上下新人各自媚故人何为者斧斤入山林松柏化灰灺寄语风胡子莫恠金跃冶煌煌华烛辉扇扇飞蛾翼羲和倚扶桑恨无夸父力大鹏虽有能万里亦一息可怜千斤牛坐受鼷鼠食故人发犹黒故人心尚赤人生一世间㡬见驹过隙南山有乔松翠鹬闘颜色般倕不收録野火恣焚炙枝枯干亦折雪霰交洒淅中心有流液入地化为石遗之五百年犹堪𥙷青天郑同夫饯别图诗江上潮始白林端霞半紫㣲风飏归㠶红叶暎行子芳醪耻金樽清歌犹在耳马鸣不见人愁来若流水旅兴初秋积雨过衆緑光如濡莎鸡啼高树蟋蟀鸣堦除时物巳改故芳年从此徂荣名非我愿守分敢求余登楼眺远郊肆目望天衢明月出云中照我华髪踈还归掩関卧夣到园田居忆年二三十咲人不能勤诵书歘万言落笔飞烟云有朋自远来讲论穷朝曛一艺耻不知髙蹈躐前闻寕知有衰老耳聋目如熏身世且未保况敢言功勲老不与懒期身老懒自至懒不与傲期力惫难强事茫茫视天宇忽忽心如醉劳生谅何庸顾为形所累弱水隔蓬莱安得生两翅秋风肃万物百虫竞号鸣蟪蛄最可怜切切悲其生屣履歩庭除素月圆且明翫之不可掇渺焉忽西倾囬身掩房闼怆怳烦虑盈太息以终宵展转难为情儌福非所希避祸敢不慎富贵实祸枢寡欲自鲜吝䟽食可以饱肥丼乃锋刃探珠入龙堂生死在一瞬何如坐蓬荜默默观大运紫燕来我檐营巢养其雏拾虫扑我衣衔泥汚我书雏成复生子风雨同安居一旦舍我去瞻之起长吁死别不可追生别那可思悼徃恨节促待来恚时遅人生百歳间苦乐相牵攀念生复念死何时一开颜登髙望八荒目睠飞鸟还有愿不克遂泪下空潺湲秋气虽可悲秋色亦可恱寥寥天宇旷皎皎县象晣鴈来山叶红龙卧江潭㓗彼美黄金花含英耀穷莭佳人不可期明月圆复缺空庭夕隂尽露草白如雪伫立望四方弥使忧念结穷巷屏人迹开门见青山青山似故鄕客子何当还蟪蛄日夜鸣緑树亦巳殷白日驶西征浮云不可攀安得生羽翼奋飞出玄间雨来群山暗雨过群山明山明猨鸟喜山暗猨鸟惊歳暮隂风𧺫白日西南倾寒蝉枝上号夏螽草间鸣人生非草木能无感中情赤霞变玄云风𧺫烟雾塞飕飕木叶响曀曀原野黑青泥没委巷关塞生咫尺水深蛟龙恣山湿鸟兽寂留滞荷戈人艰难去鄕客翘首望太阳忧思萃朝夕望舒乗罕车潜蜦跃重渊二仪烟雾交九泽风云连丘陵冐潢潦沟浍成通川鹤失其巢穷猨鸣可怜蛙黾一何乐喧唿䀨宵眠西岑挂朝隮东岭垂日脚唳唳垤鸣矫矫渊蜦跃凄风拂乔树宻雨翳林薄煌煌篱下花粲粲黄金蕚含英不自衒守分丼寂寞愿持献美人恐贻观者愕昃景无还晖霜露凄巳繁松栢坐椔翳桃李更何言旦夕悲风𧺫黄沙蔽平原万物尽凋落芳华谁独存我硕化爲鹤不硕化爲猨鹤鸣声闻天猨鸣烟雨昏空林夜寥寂踯躅伤精魂西风吹硕果草茅思索绹摵摵卉木零唧唧寒虫号百川日夜流㤗山何其高沉浮自有定汲汲无乃劳乆雨得晚霁豁然如醉醒幽花衒余红远峰出孤青独坐无与娱蜻蛚吟空庭良辰能㡬何逝者忽如倾歗歌𣣔自慰歌竟还伤情㣲风振檐铎玱如环珮响登高看秋色俯见明月上木落天地寛云散川原广来者不可期逝者日巳往离居岂无懐恻怆萦远想日暮登高䑓流目盻云间云间有明月窈窕芙蓉颜光辉𬒳四表万古一往还惜无腾化术仰之不能攀江上秋风急天寒鴈南归客子睠长途中心一何悲顾瞻望四方有懐当告谁霜露日夜零百卉厌其枝衰谢不待期荣盛安可追太息复太息怆悢涕沾衣薄云歛㣲雨返照涵空烟黄葵间红蓼烂苦濯锦鲜老病若无欢坐为忧所缠自恨非松乔不能还少年援琴写此曲曲尽心茫然少别无惨容老别有苦心筋力巳非故忧思谅难任春风吹郊原杂英满园林物生无巨细各以类相㝷含情曷能忘矧乃衆病侵勿言愁可量沧𬈑未为深翔鵾抟扶摇九万一奋翅骅骝骤康荘瞬息千里至谷鲋穴坎窞㨶鹪集蓬蔚偪仄岂不怜饮啄亦何忌夸父空有勇精衞良无智翼折海未枯身偾杖徒弃何如抱区区保巳遗世事倦鸟兾安巢风林无静柯路长羽翼短日暮当如何登高望四方伹见山与河宁知天上雨去为沧海波慷慨对长风坐感玄髪皤弱水不可航曽城岌嵳峨凄凉华表鹤太息成悲歌病身如朽木螬蚁群萃之生意巳无多雨露空相滋晨兴步庭除足弱㡬不持论年未应尓胡为遽如斯大块播万形一躯非我私暂假终必还但有速与迟居易以俟命圣言岂吾欺上古人一心生荣死同哀末世自为心骨肉多嫌猜沉沉十日雨漫漫百亩苔苔深车轮没平路生蒿莱呜唿张仲蔚衡门何由开踈庸厌人事疲病畏交㳺得闲硕已惬敢有分外求开门对钟山山翠盈我眸日中市声远草緑空庭幽登临观万象玄理足可捜谁能走逐逐自使生悔尤别离多苦懐三年当百载来者非所知往者今安在浮云旦夕𧺫白日埋光彩天地亦有形岂能长不改去去东园公紫芝犹可采晨兴梳短发庭树生秋风万物有容色与故各不同硕实属老成天柔怨童蒙英英黄金花旎旎淸露丛岁暮等沦落何异蒿与蓬庭前草华发夜凉萤火流有懐不能寐𧺫望女与牛那无一苇航繁念空悠悠泪如宵露零散漫不可收四月阳用事群物咸长荣靡草虽就死王瓜亦复生死生谁所致时至莫能争达人洞神理守分絶外营脩身俟天命万古全其名忡忡坐虚室暧暧日向暮空烟歛曽岑暝色半高树缅邈𧺫遐思逍遥散轻歩婵姢天上月的皪草间露物情岂异昔人事殊非故芳岁不可淹衰年况多虑谅无彭铿术頽龄那能驻夭夭芙蓉花向晚犹媚妩娟娟明月辉粲粲当庭戸寒衾耿长夜夣寐空自语劳生遘六极老病在覉旅将思诉穹玄恨无抟风羽大火没西南昼短宵巳长志士鬰慷慨老年怨凄凉萧萧草虫鸣肃肃苍隼扬物情各有定人意苦不常歩陟崇丘流目睇康荘宁为欵叚驽勿作骐骥良欵叚驾鼓车道里有限量骐骥𬒳重甲力尽百戦埸死骨卖千金虽贵亦何偿人生如浮云聚散无定期惊风一飘荡各自东西之粲粲陵苕花凄凄寒露时浮云不可驻顾盻空赍咨青青潇湘竹猗猗𬒳寒水逰子如飞蓬佳人旷千里登高左右望伹见黄尘𧺫凤凰翔不下梧桐化为枳伤懐不可道忧念何时巳吾观穹壌间万变皆有穷何如顺天道原始以知终清晨揽衣𧺫絺绤生秋风雝雝鸣鴈来灼灼酸枣红怅焉念所思悲感集予衷佳期在何许瑶草成枯蓬伫立望日月劳心极少年不信老恠闻老人言怱怱老到眼却忆少年愆逝川莫回流乌兎日夜奔忧思集方寸欝气如云屯试为少年道听之亦茫然顾谓少年子聆我尔汝篇尓未及我耄我曽犹尔妍劝尓无我厌勿令人尔怜今日复明日明日能㡬何壮心萧索尽思念恒苦多引领望故鄕川路犹且长巢燕巳北飞賔鸿亦南翔我独无羽翼慷慨中自伤乌鸣朝哑哑鹊鸣暮啾啾闻鹊旣不喜闻乌复何忧世人务苟得君子絶外求沧浪迅风波无风卽安流胡为自氷炭以贻逹者羞严风萃群有蝇蚊亦无多所憎虽去眼若此岁晏何中夜揽衣裳𧺫视星与河出云未还山落叶早辞柯沉思不成寐大息继以歌寒灯耿幽幕虫鸣清夜䦨𧺫行望清天明月在云端美人隔千里山河杳漫漫玄云翳崇冈白露凋芳兰愿以緑绮琴冩作行路难忧来无和声絃絶空长叹秋山青如烟秋月白如水登高俯空旷咫尺见千里悠悠孤云行袅袅凉风𧺫凉风吹客衣客心随风飞愿作沧海潮朝来莫还归泊舟严子瀬遥望仙华山中有骑羊人皓齿頳玉颜餐霞饮沆坐石濯潺湲长啸𧺫天风落日爲之还悠悠隔云雨杳杳不可扳日落天气凉逍遥歩庭墀蟋蟀巳在宇鸿鴈来何迟少壮轻远逰衰老伤别离念我亲与友各在天一涯音容两契阔悲欢絶相知铩羽懐旧林葺鳞思故池百年能㡬何逝者无还期俛仰増感叹有懐当语谁殷勤託宵夣聊用慰所思乆旱草不生一雨青满池新荑与旧枿好丑各自媚喈喈黄莺吟习习玄鸟至闲庭人迹稀白日澹清气平生孟公绰庶足无妄觊但愿长若斯拨置身外事江城夜来雨雷音亦何砰今晨视郊原草木皆发荣双双布糓儿来我墻上鸣园𬞞犹可艺无忘及时耕倦翮得安巢感荷天地生浮云西止𧺫飞雨东南去㣲㣲若轻烟霭霭如薄雾卧疾少出门不知春巳暮芳年复㡬何冉冉征鸟度花落有再开水流无回注坐念入杳冥明月在高树秋高潦水涸旻天亦凄清枯箨响悲音羇虫振余声曀曀落日晖惨惨游子情风林无定枝驰车鲜安旌自愧匪贤达黙黙嗟其生山鬼处幽壑自分不见天宁知无私照及此暗井泉倦鸟思故林穷鱼思故渊感荷实难忘庶其保终年铩羽畏高风疲马厌长道玄隂促暮节何物能不老自非松栢质敢兾出衆草登山临流水及此晴日好春芳蔼兰蕙秋实栗秔稻黄精肥可食石泉清可澡荣名何足言息心以为寳感春种桃望食实种柳期成隂春风应时至杂英满园林黄鸟多嘉声鸤鸠亦好音勿言荏苒质不如松与梫託根信永固岂乏岁寒心孤坐不自适兴言出行㳺凯风吹衣𬒮白日光悠悠来牟秀弥野荷芰叶已抽行游岂不好顾盻无与俦回身掩门坐几闻鸣鸠日暮东风𧺫沧江水微波水深不可渉路远将柰何蘼芜叶巳齐故鄕隔山河盛年难再得芳意其蹉跎朝采山上蕨暮采涧底薇虽无梁肉味聊可以御饥羔羊荐美酒饱食同豢牺玄庐苟未闭彼此谁是非春风既和柔春日更皎㓗夭桃红如锦䌓李白胜雪黄蜂与紫蝶亦各竞时节人生有忧乐譬彼天上月愿言艮其背无使心自爇人生多忧患死去百患消但恨不便得无由脱鞿镳浮荣衆所贵何异掠草焱一生与一死一夕复一朝周器忌盈满老子戒矜骄园林无恒芳江海有回潮委心从大化庻㡬永逍遥远逰篇三山六鳌背翠水扶桑东鸡鸣上海日海面玻瓈红仙人骑鸾鳯唿我㳺云中云中有金阙谓是天帝宫明星列两藩琪树光玲珑太一坐端门白髪映青瞳授我玉篆文赤蛇蟠九虹出入元化先寿命齐老童因逢青鸟使遂造东王公素女如莲华歌喉絃管同顾盻动环佩振迅若轻鸿化为五色光倐然随长风秋夜听冷恊律弹琴分韵得夜字秋清衆籁寂华月耿遥夜玉琴奏瑶席逸响发高榭㣲㣲风入林稍稍泉出罅关关黄鸟春嘒嘒玄蝉夏幽忧北鄷语赫怒西楚咤初疑广寒府和銮𧺫仙驾忽惊龙腾霄雷电噼太华凄凉汉宫女万里异囯嫁逍遥啇山老芝歌意闲暇斯湏变暄凉要妙夺造化终焉返淳朴瑚琏在缫借郑卫失其滛仪秦失其诈虎狼失其攫乌鸢失其吓大音信希声余美丼如蔗持此涤尘心永与筝笛谢杂诗七首赵女工妙舞秦娥善清声同入楚王宫各擅倾城名宵陪绮席宴夙侍金舆行常恐他人至得宠分恩荣涕泣奉颜色冶态随风生愿爲松栢枝莫作日夕英开花不结实坐伤秋露零白露出草根颗颗如明珠黄华炫金钱亦复盈堦除闲居无尤物翫之聊可娯衡门不必扄此非衆所湏但恐成薏苡千载令人吁服力徇穑事矻矻望有秋凌晨荷锄出日入且未休中夜看星辰旱潦切所忧西成告豊岁珠玑满田畴饱食幸可期喜色𣣔盈眸宁知霜雪早零落不得收荒畦委滞穗槿篱挂空篝斜阳照白髪短褐还饭牛天命固如此汲汲复何永季世罕上夀百岁爲长年轩皇不可见颜冉复谁怜安期乗彩虹羡门驾紫烟朝㳺蓬莱岛夕宿曾城巅常恐声风枝摧折沧海田徒令骊山客想望称神仙月明栖鸟动月暗栖鸟定茅䲭潜枳枸大眼挂宵镜皇天生万物一物卑一性遂令盖壌间扰扰事争竞喧呶穷日夕岂不慁天听化工虽云巧爲法秪自病沉思令人嗟𣣔问谁与应苍苍山上松濯濯庭前柳亭亭拂云𧺫矫矫含风乆佳人皎如玉旷世难爲偶长歌继以叹去鸟尽回首昔爲瑶草华今爲蠧余杻弃置勿复道华容不如丑速成非良噐骤得难乆好桃李望春舒亦复迎秋稿蕣英耀朝日未夕委蔓草饥农种植禾自庆得食早岁暮寒凓冽衡门凈如扫瀛洲对方壶弱水为池沼不有千年花安得如瓜枣徐市驾楼船轻帆迅如鸟仙人倘可见常恐三光老寄书附文鳐碧云空缥缈旅夜月光天上来入户清如水㳺子忽思家披衣中夜𧺫徙倚步回廊乌啼夜未央𣣔飞无羽翼零泪湿衣裳昨夜𧺫观星月在杨枝上今宵不见月星影空摇漾羽虫飞拂戸灯吐孤火壮伫立掩衡门愁来独惆怅客愁常突兀今夜灯花生虽知无喜报愁亦暂时平觧襟成独寝留灯待天明喜固不可求客心恒畏愁六街马憧憧钟响声暂歇两星光灼烁中有如眉月旣见月如眉还㸔月如镜月光自有恒人心长不定遣兴春至日色好白水生青烟江梅巳堪折园桞亦可怜鸟鸣山芳菲鱼跃波漪涟人生覆载间与物共推迁守分絶外求何者为忧煎但愿有酒饮无事惊昼眠即此是至乐安用松乔年送叶景龙之通州同知任分韵得勋字泛泛水上沤飘飘空中云俱为无根蔕揺漾随絪緼北风厉玄冥霜雪下纷纷送子陟长道鴈声不可闻盛年复㡬何逝川去沄沄朔方沙漠地杂㳫驼马群居庸接太行华貃所由分隂山茹毛国未甞识耕耘自古所攘斥比之鹿与麏汴京失其驭冠裳倒玄纁否极㤗则来天生圣明君扬旗指大荒旄头落胡氛玉帐万貔虎爪牙天将军子行勿叹劳袭芳衣必薫君恩重山岳矧敢负以蚊丈夫有壮志曷间武与文不见传介子盛烈光典坟奉子一盃酒别离安足云时哉谅有㑹勉旃树功勲送张孟兼之山西按察司佥事任平明集冠盖祖帐清江濆天县赫曦日山涌崔嵬云大舶发中流碧水龙鳞纹宿雨霁𥘉伏川原无垢氛脩杨蓊深緑禾黍气如饙芦荻响㣲风䳽鸣相闻市酒虽云薄情至心自醺赠诗虽不多芳意同兰薰丈夫树远业儿女徒纷纷农夫务去草稊稗职所耘苍鹰司鸷击枭鸾慎其分利劒㫁犀兕不数雀与鼢筹邉有庙筭樽爼茂竒勲巍巍太行山苍翠浮絪緼万古戒华戎峻极通天文老罴当道卧气詟狼虎群引领望征斾迢迢隔河汾营平曜前烈定远扬后芬制胜在两楹岂必疲三军功成早归来华衮昭玄纁送胡生之定远教谕任青阳献嘉岁万物生华姿柔桑荑緑英新柳杨黄㽔祖帐送行人大舶舣江湄管絃发清音丼醴溢琼巵欢情旣已畅缱绻申以诗丈夫生世间出身事明时有材必有用譬彼桐与椅縆之朱丝絃弹以格神祇一奏兽率舞再奏鳯来仪校官职敷教位小任匪卑栋梁自勾芒翀霄𧺫陂池仕学犹两趐对举不可遗努力慎保爱勲名以为期送骆起原之新城知县任忆在越王城与子共翶翔子实才俊士举止安且详温如春雪消日照璆琳琅一别二十年尘沙翳玄黄凄风拉梧桐霜露摧篔筜浮云变白黒各在天一方邂逅忽相逄悲喜交肺肠故情岂不懐王事不敢遑倐歘复爲别安得不慨慷西江富文彦其俗淳以良念我别来乆怆悢増感伤英英江梅花皎皎晞晴旸折以赠子行侑之以短章萱章亦巳生鹤髪在高堂征鸿渐于逵擢翮陵八荒行将仪大廷鹓鳯参颉颃陟遐必自迩永矢莫相忘连江陈子晟师古齐诗祥麟踣鲁薮王道遂湮沦秦坑扇灰灺六籍失其真茫茫穹壌间谈舌纷轮囷鵋䳢指爲鸾𣏌梓斯爲薪所以尚志士慷慨思古人造行拟渊骞吐辞追孟荀不羡季氏富而丼原宪贫不荣桃李容而效西施颦临川翫清澜味道剧淳珍谁云㤗岱高布武期必臻谁谓江汉永利渉由通津有为亦若是是此语非徒申衞武陈抑戒圣垂芳名吕公着丹书君臣同显荣伯玉硕寡过使者知其情柳惠志直道身匮德乃盈古人如良金百炼弥刚贞悠悠万载下日月同昭明圣人有遗训可畏在后生服慎勿替窃比扵老彭西风振枯柯凉月澹光景门前马蹄歇室虚心独静焚香对六籍耆味知隽永懐人若在眼酌潦何必泂尼父训九思子舆明三省康荘无他岐车马日驰骋捷径善摧轮此意当黙领题李太白观瀑图忆昔李谪仙泛舟彭湖东遂登庐山顶直上香炉峯遥望瀑布水自天垂白虹大声回九地浮光散虚空万木震辟易千崖殷钟镛清凉人肌骨如归广寒宫赋诗留人间至今响沨沨丹青极摹写𣣔代玄造功逸驾不可追举头睇飞鸿倚歌无人和引䄂乗长风刘宗文菜窝遣兴岁暮寒气冽今晨颇和缓登高眺原陆陡觉生意满日色照地黄墻影看渐短草抽识土膏鱼出知泉暖吾生亦天物安得不乐衎且复撷其𬞞独酌慰衰晚新春昨夜东风来吹我庭前柳柳芽黄未全草根青巳有鹁鸠屋上鸣劝我甞春酒我髪日巳白我颜日巳丑开樽聊怡情谁能计身后送医戴原礼归金华岧岧金华山上属匏瓜星纡余带江海窈窕储仙灵隂谷泉夏冽阳崖草冬荣帝女降清夜龙鸾夹云軿旭昱五色光天葩播芳馨𥘉平剽元气骑羊逰玉京宗公秉节钺稜威憺邉庭吕子传圣学出辞樊六经陈生挟英才䧺辩摧五兵至今文彦士绵绵若连城子兮抱竒术爲人驻危龄运鍼号二竖煑齐泣三彭岁晚趣归装日照千山明涧阿多石芝玉色味如饧可以实肌肠化骨为瑶琼或可分饷否相从翺紫清怨诗屈原沉汨罗不忍弃其宗苌弘志存同寕为一巳容申生顾父爱杀身以为恭子车守眀信殉死安所从之人岂不贤揆道犹过中卞和独奚为抱玉售瞽聋刖足实自取怨泣情何钟文貍䖏幽林无人识其踪谁令贪鸡鹜以触弋与罿縻身献厥皮为人作妍容娟娟芳兰花託根千仞峰下有孤飞泉上有灌木丛岁晏不改色霜清香更浓韬光远人祸委命安夭穷道得复何怨老子其犹龙秋懐东风吹晨霞初日垂白足湿烟屯檐栋飞雨鸣朴樕厌厌叶就黄萋萋草还緑索居谢喧嚣庭絶车马躅念来多所懐追往不可复嬾随老共至病与年相促省躬惭寡尤守分无望福驽骀立皁枥敢慕骐骥逐秋热喜稍退秋雨又成霖涓涓屋熘㵼汨汨街泥深淸寒中筋骨湿气薄衣襟晤言靡与同孤坐难为心俯视青苔积仰睇玄云隂弱质昧闻道乃为忧所侵㝠㝠至终夕悄悄成孤吟空堦走穴蚁荒垤唳巢隂氛方腾达宻雨已弥漫沉沉翳光景昧昧感昏旦林鸦湿休飞檐雀饥相唤晆歩隔关河四望空慨叹悽悽衣裳单戚戚岁年晏㣲生如石火徒劳暂时焕永寤烂柯人万事一梦幻清晨启扉坐㣲风动㳺龙离离墻上花切切砌下蛩喓喓自成音灼灼各有容四序迭推移衰病情所钟身羸足巳弱有愿不得从愧负天地生怆悢填心胸蟋蟀巳在宇鸿鴈方来賔天秋风露寒隂谷何时春𣣔为商声歌恐惊梁上尘衡门掩仲蔚庶用存吾真饱食无一事一日复一夕倚门望圆穹白云在空碧来鸿与去燕岁晚各有适英英黄金花粲粲好颜色采撷贵及时霜露巳盈积掩门还独坐浩然懐往昔惟有故鄕梦可以慰岑寂雨息残暑退凉气何凄而羇人倦遥夜明月光在帷展转不成寐披衣歩前墀春芳不再秾夕露空华滋泯黙对青灯怅焉心自思薄云散高风天色青如染盈庭露辉辉当窓星燄燄寒来爱兰釭暑往却筠簟忧思浩无际𧺫坐数更点晦明相代谢避盈乃无歉未甞陟孟门谁识行路险贾害岂无因戒之在懐琰冥豫何可长用之以自检太师诚意伯刘文成公集卷之十三终太师诚意伯刘文成公集诚意伯刘文成公文集卷第十四太师诚意伯刘文成公集卷之十四后学严水何镗编校七言古诗为祝彦中题山水图高轩玲珑不受暑半幅轻绡宿烟雨白屋素壁生空明似闻水声绕庭宇松髯拂天藤蔓垂枯根瘦石相因依寒涛不惊虎兕卧岚翠𣣔与蛟虬飞空江悠悠一渔艇渚白沙明万鱼静武陵桃花何䖏㝷落日㣲风片㠶影徐资深华山图华岳挿天七千丈丹崖翠壁开仙掌壁间擘出黄河流大禹以之分九州河流衮衮赴溟涨华岳㧞出天河上云宫雾窟疑本无石室金䑓俨相向玊泉高通玊井津中有莲实如车轮世人肉食未羽化可望不得聊相亲高堂晚晴图画展眼明一见心自逺世间尘土今纷纷吾当拂衣卧山云末康胡元鼎白云楼少年辤家往京国蓬根一㫁无消息有时长想白云飞江海茫茫泪霑臆归来拜母悲且喜悔作他鄕逺逰子却𧺫高楼对白云綵服翩翩足丼㫖昔时望云煎百虑今日看云美无度却忆天涯望云日平生心事从此毕赠医士黄元之先生轩辕之子孙手提万物生死根神功㣲妙不可状䏻使元气回逰魂箧中永芽抽粟粒丹光照耀三彭泣衘珠不受脩蛇报采药常令白猿拾结庐㡬岁呉山阿赤松玄俗时相过更向蓬莱下神水併与人世清烦痾中峰末先和尚醉墨图老先行脚遍天下五湖七泽胸中吞淋漓醉墨落人世恍愡目撃潇湘存苍梧飞龙去不还洞庭赤沙流水浑九疑竹枝余涙㾗澧兰沅芷化萧艾古木雨炫寒烟昏云㠶缥缈向何䖏波浪澒洞骄鱼鼋我生胡为覉旅间感时覩物生愁怨还君此画歌一曲悲风惨淡来崑崙夜听张道十弹琴白涧含光月照席梅花入檐珠的皪蕋宫道士弹七弦明星在树霜满天锵如暗泉发幽窦悄若空山呌哀狖雾雨寒吹松柏响波涛怒激蛟龙闘神奔鬼恠入杳㝠鸾孤鹤寡风冷冷湘娥宵攀竹枝泣紫鳯暁啄梧桐鸣悽悽𣣔㫁还复续啼鸎一声春草緑砉然清啇行素秋落叶地虫啾啾拥衾听之消百虑梦逐行云自来去九疑连天洞庭逺海阔烟深不知䖏蕋宫道士听我语世无子期谁识女桒间濮上方施行白雪阳春弃如土辛卯仲冬雨中作二首江城积隂愁玄冬千家万家云水中乌啼黄昏鴈呌夜鼓角惨澹愁悲风青灯无光掩关坐饥䑕相㘅啼过我读罢残书有所思冻雨霏霏泪交堕岁云暮矣风萧萧木叶脱落惟空条云浓雨细白日短惨惨不辨昏与朝雨中行人足斛觫去与公家制戎服中原豺虎正横戈天寒风急柰尔何悲杭城观音渡头天狗落北关门外尘沙恶徤儿披发走如风女哭男啼撼城郭忆昔江南十五州钱塘富庶称第一高门画㦸拥雄藩艳舞清歌乐终日割膻进酒皆俊郞呵叱闲人气骄逸一朝奔迸各西东玊斚金杯散蓬荜清都太㣲天听高乕略龙韬缄石室长夜风吹血腥入吴山浙河惨萧瑟城上阵云凝不飞独客无声泪交溢夏夜台州城中作江上火云蒸热风𣣔雨不雨天瞢瞢良田半作亀兆拆秔稻日夕成蒿蓬去年海贼杀元帅黎民星散刼火红耕牛剥皮作戦具锄犂化尽刀劒锋农夫有田不得种白日惨淡衡茅空将军虎毛深玊帐野哭不入辕门中徤儿闘死乌自食何人幕下矜竒功今年大军荡淮甸分命上宰麾元戎舞干再见有苗格山川鬼神当効忠胡为旱魃还肆虐坐令毒沴伤和冲传闻逆党尚攻剽所过丘壠皆成童阃司恐畏破和议斥堠悉罢云邉烽杀䧏共说有大禁无人更敢弯弧弓山中悲啼海中咲蜃气绕日生长虹古时东海辟孝妇草木枯瘁连三冬六月䧏霜良有以天公未必长瘖聋只今幅员广无外东至日出西太蒙一民一物吾肺腑仁者自是哀鳏恫养枭殈鳯天所厌谁能抗䟽回宸衷夜凉木末挂河汉海峤月出光玲珑仰视皇天转北斗呜唿愁叹何时终老病叹我身衰朽百病加年未六十眼巳花筋牵肉颤骨髄竭肤腠剥错疮与瘸人皆爱我馈我药暂止信宿还萌芽肺肝上气若潮涌旧剂再歠犹淋沙有眼不视非我目有齿不啮非我牙三黄苦心徒自瘵五毒浣胃空矛戈因思造物生我日脩短巳定无舛差琚瓆不能使之少卢秦焉能使之加攻犀朽各有分凫悲鹤悼何缪耶不如闭戸谢客去有酒且饮辞諠譁题松下道士携琴图道士抱琴松下行松风入耳清凉生石梁苔滑不可上潭水泠泠学琴响琴有意兮水无心水中有龙能听琴琴声凄㫁水流咽月满空山落松雪钱王箭头篇䲭夷遗魂拗余怒𣣔取呉山入江去雷霆噼地水群飞海门扶胥没氛雾英雄一怒天可回肯使赤子随鲛鲐指挥五丁发神弩鬼物辟易腥风开三百年来人事改涛落沙平箭空在石梁饮羽未足夸蜀国三犀漫欺绐近闻黄河木乱流青徐一半悲鱼头安得壮士斡地轴爲拯斯民涂炭忧次韵和石末公七月十五夜月蚀诗招揺指坤月望日大月如盘海中出不知妖恠从何来惝恍𥘉惊天眼昳児童走报开戸看城角咿呜声未卒蟾逃兎遁漠无踪璧陨珠沉一何疾丈夫愕视隘街巷妇女喧唿动圭筚辉辉稍辨河汉沬耿耿渐明荒冢漆百官𫀆笏群吏趋伐皷撞钲仍设韠赤水难令罔象求渑池莫効相如叱升檐变阁到空旷掩氛祲殊靡毕广寒桂树刼火烬借问嫦娥有何术今年下土困炎沴草木焦枯野萧瑟蓱号暍死龙甲焮赤熛当衢挂萍实光芒照灼玄武烂谁复琐琐怜蚌鹬今夜慝作最差异天道幽㣲孰䏻诘太隂配日宰臣象无乃常刑多纵轶近来营垒徧宇内羽林惨澹空铁锧荒郊废市何所见䕫罔蛟蛇兼蚤蝨此皆在地不在天未若虾蟇狡而獝黄文结邻上诉帝赐以小戎骖牡骘剖蟇洗魄还月光再𧺫咎繇明典秩返蟾归兎复纎阿万古㳺尘避清跸再用前韵虞渊谽谺纳归日金枢吐月相承出𥘉离积水看若飞稍映㣲云盻犹眣是时蓐收肇视政莎鸡振羽鸣蜩卒姮娥靓粧觐玊帝坎轲中途婴祸疾旅人苦热爱清凉快覩光辉满蓬荜愿开寳鑑照覆盆岂拟瘴尘昏点隋珠慙固重革柜和璧嗟蒙韎韦韠呉罡树折不自谋纎阿马弱无人叱三足蟾惊入坎洼八窍兎走罹罝毕围灰破晕谩传方屑玊𥙷凹空着术雷公骇惧罢灵皷湘女幽忧舍鸣瑟故老谓是虾蟇精潜伏姦妖营口实羲和尸位罔闻知可以人而不如鹬往岁威弧弛其彀蛇豕陆梁谁复诘高牙大纛拥藩垣肠㫁吞声受陵轶江淮汹涌湖浙沸骸骨成山连鬼锧万姓喁喁釜里鱼百官蠢蠢禈中蝨黄茅白苇弃贤良赤绂玄裳宠狞獝昊穹示变盍警畏惟徳动天天有骘况今旱魃又为厉东作西成不平秩安得缄辤伏阊阖圣主如闻应驻跸聴蛙绕舍荒池底且蛰蛙齐候鸣雷社巳知地气上如炊更觉石泉流若㵼举头玊烛焕阳明足污泥悲土苴半夜条风入绮牎清晨细雨霏檐瓦梁间紫燕舞参差枝上黄鸎语悲姹播形肖貌均有生感气伤情孰瘖痖𥘉聆衙衙杂更鼓渐聴嘈嘈成侈多犹持坚白较同异似坐狙丘谈稷下村童呌噪聋学究悍妇勃磎喧姊姐西域胡僧弹般若齐东老生矜炙輠逸㠶触岸靡蒹葭醉客骂筵投盏斚咬谁辨骠儿哇虩砉乍开賨叟㗿怒牙嚼啮悸罗吞寤言诘屈惊宜徒夸楚使能詈齐未譲秦巫上诅芊兠离僸佅纷覼缕帝乐虚张洞庭野虞䕫奚暇调笙磬周瞽曷由分郑雅旅人懐忧实无寐遭此彊聒胡为者得非作姦谋蚀月无奈聚讼腾讙昔闻周公立典教蝈氏专司鞠灰常疑圣人茂育物独向㣲虫少寛假乃今知其非琐屑𣣔问官司乞余灺鳯皇鸑鷟声苦希白雪阳春和偏寡蚊蝇蚤蝨多扵沙鑚咂喑鸣纷丑䰩虾蟇幸不含毒螫何苦呶号争跁跒鸟鸢逐响蛇听音宁顾入腹生㿂瘕赋诗却咲柳柳州忍使腥臊辱殖鲊赠道士蒋玊壶长歌先生清如玊壶冰神闲志一精粹凝玄黄健顺六子承和气坱圠麄秽澄冲虚澹澹廓以弘冥茫沕穆怙无能火鸟入海隂液升鹑蛇受约不敢腾束缚龙虎如寒蝇虚无黄堂帝所凭四方上下齐钩绳北幽罗鄷对朱陵女夷鼔歌王母应琼宫夜半张华灯金葩碧叶红毾㲪素霞欝滃玄云烝沆瀣厌浥沦泉兴牵牛织女来相仍用之不减亦不増地官钖福天官徴老蚌迸殻珠升太一象舆骖八鹏翼以六蜺前五腾风轮萧萧生夏凌参旗九斿筏绲縢二八青蛾美目縢翠㽔交翟翶翪属车九九如连䋲最后雷轺子所乗流苏勃窣垂镂膺斒斓驳马骝骆驓蹴霞踏雾碎绮绫天津阁道轥輷輘归来瑶台十二层月光照耀玻瓈棚下视瀛海波涛砅龙宫蜃窟寒兢兢归塘旸谷清可凭鳞甲镜莹鳄与鲮湘妃鼓瑟氷丝縆摐金戞玊万穴琅玕风吹殷崚嶒琉璃云母亀贝朋琳房璧甓珵阶陞素鸾振迅霜女扔璇题琐牎肃蕄蕄洞晃曭朗眩遥瞪瘁肌砭髓魂𣣔殑忽然浮空堕杳瞢飈驰电㸌羽脱肱天衢阻遐世网昏昏日月𫾣炎蒸句曲之山崒硱磳枫杉桧栢槠桂㭁蘅兰杜若蕙茞䔷縁冈被岭羃磵塍大地浪井瀑练漰萍濒绣绘芙蓉蔆鼍虬蚴蚪千年藤缠络薜荔县鬅鬙敷芳发馥菲芬艿獑猢蜼鵰苍鹰攀援歘砉巖㟧崩寒螀蟪蛄䗿犯岚餐霭饮喧岌峘先生皮冠衣綘缯桃枝七尺穿虺螣三茅真君共嗟称星根絶顶时同登黄斑黒虎陟䧏凭石罅甘浆溢若渑神芝吐𦦨如篔簦食时动机保不薨驱斥琚瓆除瘕㿂眸光照座生紫稜举觞引满鲸喉㵗觧后见之喜莫胜扬眉抵掌开蒙人生嘉会安得恒靖恭正直天所㭁作诗持赠匪妄譝古歌红葵高花高以妍清晨方开夕就蔫美人迢迢隔山水可望不见心茫然花开花落日复夜惟觉新年非故年人生百岁花一度何不作乐令人怜旧花𣣔落新花好新人少年旧人老佳人见此心相怜举觞劝我学神仙我闻神仙亦有死但我与子不见耳秪言老彭寿最多八百岁后还如何双燕双飞入我堂衔泥飬雏何太忙养得雏成却飞去双燕双飞复如故东园挑李春萋萋日华烘露生紫霓一朝实熟付人採叶枯枝折空成蹊道士周玄初鹤林行鹤林道士轩辕徒以飈为轮雷为舆开山养鹤作骐骥上下二仪周六虚雏成洗髄扶桑窟缟练羽毛镠铁骨声飘碧落玉清扬影拂太微云㓕没永夜有明风满林竹栢戞击笙箫音云是旌阳许县令蹑硚佩劒来相㝷靡蓱西枝摇倒景借去林间两丹顶伐蛟北海奠玄㝠斩蜃南讹封浪井上穷列缺旁九围却过度朔山中归归来赠我桃树枝朱衣赤郭手所持令我鞭龙抶虓虎欇缚臊魃如奴虏授我尧时松子诀转晴出电嘘成雨钟山秀色连冶城百花绕屋风泠泠焚香独坐诵眞诰坠露点滴流华星土伯骏奔从号令鹤鸣闻天空谷应寥阳寳殿歌歩虚河汉当窓回斗柄嗟子衰朽杂病攻盈颠素髪吹秋蓬空余硬骨如瘦鹤因子致意浮丘公送李叔允脩撰致仕归钧州忆昔西亰祖二踈都门供帐罗长衢金张许史集轩盖弹琴鼓瑟吹笙竽頩颜鹤发映霄汉苍松翠栢红珊瑚道傍观者皆慨叹此士足为天下模先生胷蟠五车书雍容进退安且徐披香朝侍紫宸案珥笔昼入承明庐引经论奏动天听天语亲授非胪句老年谢事归里闾召见特许儿童扶临轩赐膳侑金币尚食供奉黄门趋夜来㣲雨清郊墟缃黄沤柳莺相唿风吹暖烟逗白日露湿芳草留骊驹虽无㫖酒嘉殽𬞞短歌一曲聊踟躇浮云流水无根蔕人生何者为驩虞嵩高少室衆美奥素石如玊泉如酥时清四野乐耕稼雉鸣麦秀千华敷亲朋㑹合各慰意况有令子知劳劬挥金买酒泳圣泽怡情之外吾何湏西飞鸿鴈东飞鱼相思迢迢天一隅赠言有尽意不尽努力善保千金躯松叶酒歌寄梁安宅道人赠我松叶酒味似琼浆色琼玖嚥之骨爽神魂清令我夀同金石乆我生踈嬾无所能瘦皮黏骨危崚嶒病来啖药犹啖水梦寐恍惚风中灯常闻徂徕有嘉木玄醴涤濯黄露沐上有兎丝扬翠于下有茯苓蹲白鹿咀华嚼叶燕以津岁乆定化肠为筋便从偓佺觐黄帝身骑肉角青骐驎我𣣔求之百忧集满眼蚊蝇随出入踆鸟箭逝纎阿急日暮空瞻邓林泣道人此酒还有方我欲与子同徜佯世上神仙亦何限留侯辟谷应未晚枯树图道傍古树身半枯白蚁穴根虫穴肤风摧雨撼霜雪冻㫁石臲卼无人扶忆昔勾芒肇𥘉政百卉腾逹随呵嘘新柯荏苒旧柯壮雾露膏沐光如濡黄鹂翡翠语娇滑桒扈戴胜鸣相唿白鹤来巢鹿止䕃匠石愕睨争叹誉宁知忧患生旦夕野火倐忽𧺫不虞燎原烈熖难向迩孰问柞栎杉与槠枝燔叶焮根半赤朽腐瞒液非时湏山林摇落歳方晏聊以薜荔为衣袽呜唿广厦栋梁具委弃草莾同新蒭皇天未必替生意更盻玊烛回旸乌正月十五夜灯花大开作灯花如营红且緑灯花有意怜幽独夜寒衾冷漏声迟卧看琼枝绽金粟凉蟾入戸四壁空地炉宿火天无风祥烟抱日丽碧落骊龙吐珠歊紫虹人言此花专报喜劳生短髪丝垂耳无望之福非所希无事恼懐吾足矣唿童添油引良夜九衢灯月光相射漫沽浊酒饷离魂岂必忘忧惟树萱为韩克铭题画石鼎聮句图轩辕道士轩辕孙昔随飞龙陟崐崘乘骑六气遨干坤上穷混沌无涯门下抉若木扶桑根旋雷舞电讹晨昏批蹴虎豹号帝阍搥击河鼓牛腾骞摛虹织煇绚泽原三足老乌不敢迷离缺兎骇且奔羲和吁号诉至尊謪䧏下土营丘樊结喉长颈古貌存如鹤如鹄如龙蜿诘屈不作人间言涕唾落地生兰荪驱叱碣石归河源蜚㢘屏翳双挟轓别捩象齿愁育贲山玄水苍琮琥璊离罗璀错辉煓炖笙镛琴瑟箎与壎五音翕绎珠泻盆吹为栗烈呵为暄扑抶罔象笞鼍鼋馋鳄辟易徙厥屯束缚㺑魃魈魖魂秉卑赤郭充朝飱妙用歘忽无留痕嗟㢤二子尔曷冤如井谷鲋当化鲲喓喓草虫唿阜蠜𣣔与蟪蛄语凉温不知风霆掣墻藩江腾海跃乔岳翻鬼物喘汗相濡歕爽灵漂揺失所蹲敞梦寐精魄惛低头拜代詟再论阳春二月花满园掩关独坐辤谇諠按图索意聊涤烦羡君轩辕之后昆浩歌一曲期勿谖寄赠懐渭上人老僧懐渭字清远胸蟠文史三千卷雪晴太白玉为峰月出蓝田金作巘少年挟䇿走四方要看蓬莱水清浅燕山帝亰龙象㑹璇䑓寳林发关键横空鵰鹗撇高秋纵辔骅骝逸长畈龎眉老宿皆震惊观者觧頥陪者赧奎章学士虞邵菴唶唶称夸枯舌本连床咲语到晨鸡走笔赠言何欵悃转头霜雨四十年万事茫茫不堪忖江湖簸浪客舟寒地炉宿火僧房煖我来邂逅一见之忆曽相识嗟成谖世士如公良所希方外只今还有限我如野马贯薮泽络以羁鞿知必踠老来耗耄百事违况俾三卢宅愁眼甚𣣔归依白莲宇其柰素餐非力垦寄言聊复写中懐白石清泉犹未晚金碧山水图武陵桃源今有无展画浑如夣中见青螺作山绡作云白日苍茫暧芳甸雄梁跨壑矫脩虹走瀑悬崕激飞电紫鳯霄鸣梧树枝青鵻暁啄桃花片鸟啼长是艳阳时草色宁随霜雪变衣冠尚存周典则租税不输秦郡县山中肉芝美堪食涧底石泉清可嚥安得此地结茅屋寄书漫託双飞燕雪晴偶兴因以成篇玄云四垂天黯黮大野苍茫飞雪糁北风刮面利如刀海气昏昏迷远览若华东光封宻雾比屋无烟色悽惨天姥沈隂禹穴闭扶胥海涛浑不撼愁埋朱鳯入杳冥冻缩赤蛟深坎窞猿狖哀号咽巗谷鸿鴈惊啼乱葭菼壮士金戈铓锷凌将军玊帐旌旗黪师徒百万尽熊罢幕下从官皆燕颔马蹄蹴蹋坤轴震夜半入蔡何人敢苍山野客拙且懒旅舍箫条坐无㲭顽童汲井十指直稚子𫾣氷两髦髧今朝出日照梁栋楼外远山皆菡蓞𥘉惊急熘泻源泉渐看县澌挂旒紞那无美酒洗胸臆空有新诗吐肝胆先人敝庐松柏在墻角早梅应可蝮蛇张鳞虎掉尾平地倐忽成窊埯藩阃官曹厚禄食忍以黔黎为醢醓天民日望天爱怜破瓦頺垣最悲农家齐仰二麦成且喜土膏滋九坎清晨树上啼布谷柳下碧波漪澹澹安得扁舟泛五湖莫使中心攅百感题群龙图世间万类皆可覩茫昧独有鬼与龙此图画龙二十四状貌诡谲各不同得非物产有异种或曰神变无常踪一龙揵尾欲上木足爪犹在奫沄中一龙出穴饮涧底头上飞瀑泻白虹前有一龙巳在云頋视厥子扬双瞳浪波鱼鳞㳫谾豅日车坱圠天无风中庭两龙忽相逢湏眉葩髿如老翁便𣣔角觝争雌雄西望积石接崆峒白龙擘石窥流潨河伯远遁虚其宫屈蟠睡者何龙钟老物用亢时当终峡外六龙狞以兇矜牙舞爪赽戦攻齩鳞嚼甲含劒锋䧟胸折尾波血红之死弗悟人谁恫一龙引肮将𣣔从廻环睢盱未敢通最后一龙蔵扵埪睥睨胜败非愚蒙无乃有意收全功云中㺯珠劳尔躬不如卧沙之从容龙子学飞力未充母在下视心憧憧何物一角额凖隆觩然出洞若蛇虫有龙接之自巃嵸恐是巩穴王鲔公皮骨始蜕形犹蒙两龙归来倦不翀痴龙攀石身巳癃蚴蚪偃蹇歘腾冲䖤蟺攫跃鬐发茸呿呀奔拏曲如弓百态并作何纷龎是耶非耶孰能穷画师昔有僧繇工能令眞龙下虚空安得伶伦截竹筒吹之唿龙岀石谼使我一见开昏瞢为丘彦良题牧谿和尚千鴈图往时惠崇画芦鴈对之如在江湖㳺只今此图又精妙中有千里潇湘秋乃知浮屠性多巧意匠不与凢夫俦吴松江长贝区阔天目虎丘青一发西风九月秔稻黄朔鴈飞来翼相戞农夫苦饥鴈独饱此意画师应识察近者分明辨羽毛远者缥缈瞻秋毫或乗飘风入烟霄或翳落日沉隍濠𧺫如武侯布八阵集如万舞回旌旄眠沙卧草鸣且翶喋呷藻荇乱蓬蒿禾空穗尽却归去紫塞漠漠春云高我家南山限苍岭鴈飞不到川路永深林大谷蛇豕盛愁向他鄊抚虚景人言鸿鴈比弟兄我有兄弟隔两城题诗卷画谢客去无使感怆伤中情雨中寄用章上人月盈复魄巳过五不见白日长见雨美人娟娟隔巷陌㑹面不得徒延伫若邪当门泉涌础仲蔚蓬蒿塞环堵隂风向人作秋气芳草日夕成宿莾玄圭上天禹穴闭仓水使者今何许玉京群仙翳烟雾弱水西流隔玄圃女夷鼓歌不自觉朱鳯翅湿那能举自从干戈𧺫淮甸天下无处无豺虎徴歛频烦转输急更有何鄕为乐土翳枽饿人谁复数思家远客空悽楚半生身世付浮云独立看云百忧聚晚来天南横綘虹雨势未巳愁雷公井蛙谷鲋俱得意汜滥潢潦登穹隆方外文章谁最好后有嬾公前笑老裁诗忽漫寄中情万事茫茫听苍昊玊涧和尚西湖图大江之南风景殊杭州西湖天下无浮光吐景十里外叠嶂涌出青芙蕖百年王气散荆棘惟有歌舞留欢娱重楼峻阁竞铅黛媚柳娇花使人爱老僧不善儿女情故作觕豪见真态想其泚笔欲画时高视画工如小儿千巖万壑吾意匠夸娥巨灵吾指麾却忆往年秋雨夕画舫冲烟度空碧苍茫不辨云与山但觉㣲风响芦荻湏臾冷月迸深雾时见松杉半昏黒开尊命客弹焦桐扣舷大咲惊海童鲛人唱歌鱼鼈应水底影动双高降只今倐忽成老翁可怜此乐难再逢愁来看画欲自适谁知感生愁转剧顾周道山水图忆昔晋时顾乕头能画声名塞穹昊千载而下继者谁君之耳孙字周道江南山连沧海岛水远山长愁絶倒兴来走笔如有神浓抺淡粧无不好前峰倚天自太古知是天台是天姥烟开浪波揺浦溆草满江洲树如羽山廻两崖夹幽谷小桥俯暎菰蒲緑扁舟何䖏覔鲈鱼沧浪水寒空濯足柳邉碧石明素沙茅庐似是陶公家衡门昼掩鸡犬寂谁人共采黄金花我屋双溪松栢里清泉皎洁无泥滓鳯皇不来鹰隼逝白日䲭鸮啸桑梓华表柱头丁令威风尘澒洞何当归感时对景重回首不知人民今是非题富好礼所畜村乐图我昔住在南山头连山下带清溪幽山巅出泉宜种稻绕屋尽是良田畴家家种田耻啇贩有足懒踏县与州西风八月淋潦尽稻穗栉比无蝗蟊黄鸡长大白鸭重瓦瓮琥珀香新篘芋魁如拳栗殻赤献罢地主还相酬东邻西舍迭賔主老㓜合坐意绸缪山花野叶挿巾帽竹筋椀兼甆瓯酒酣大咲杂语话跪拜交错礼数稠或𧺫顿足舞侏儒或坐拍手歌瓯篓倾盆倒榼混醯酱烂熳沾渍方未休儿童跳跃助諠譟执遁逐走同俘囚出门不记舍前路颠倒扶掖迷去留朝阳照屋且熟睡官府亦简少所求宁知宴安含酖毒耒耜一变成戈矛高门大宅化灰烬蓬蒿瓦砾塞道周春燕营巢在林木深山露宿随猿猴三年避乱客异县侧身天地如浮沤亲朋阻隔童仆散䟽食水饮不自谋有时惝怳夣闾里惊觉五内攅百忧君家画图称絶妙鍳别曽遇柯丹丘想应临榻出秘府笔意精到世罕俦村歌社舞自真率何用广乐张公侯太平气象忽在眼令我感怆涕涙流近者乡人来报喜今岁高下俱有秋豺狼食饱卧窟穴军师巳运招安筹人情自古共懐土况乃霜雨凄松楸神亀且𬒳预且困予所弗念天我尤积薪厝火非远计谁能献纳陈嘉猷长江波浪接淮泗白日惨澹腾蛟虬天下农夫緫供给陇亩不得安锄耰市中食物贵百倍一豕之价过扵牛鱼塩菜菓悉卖米宫币束阁若赘瘤朝餐仅了愁夕膳谁复有酒浇其喉循环天运往必复邪气蹔至不远瘳此生此景湏再覩引领帐望心悠悠题湘湖图君山洞庭隔江水彭蠡无风波浪𧺫明窓暁晴图画开兴入湘湖三百里湘江两岸山纵横湘湖碧绕越王城越王城荒陵谷在古树落日长烟平㳺子天寒孤棹逺七十二谿飞雪满浩歌不见濯缨人沙鹤野猿相对晚湖东云气通蓬莱我欲从之归去来蛟鼍塞川陆有虎两臂无翼令心哀为启初门和尚题山水图天下名山随䖏有画图流传亦良乆祗园道人展横幅观者称夸同一口苍梧九疑高挿天卷而懐之不盈手巨灵惊唿盘古怒地轴坱圠昆仑剖太阳出海开杳冥嶓冡岷峨大如斗华轩无人清昼闲恍然置我匡庐间金轮逈出牛女上远近罗列千云鬟江花野竹青锦斑嵌巖㫁石蛟鼍颜冈盘谷转絶径路但见湖水廻琼环白沙洲暖春风𧺫南船挂㠶北船舣吴波不尽芳草外楚岫半入长烟里夜深小龙行雨归宫亭月落彭郞矶旌阳歩虚卢老和杂佩散作虹蜺飞百年尘世真夣寐回首旌旗塞天地旧㳺何䖏成渺茫一曲狂歌数行涙青丘弱水迷方壶武陵桃源今有无瑶台三岛消息㫁安得羽翼归清都题赵学士松图赵公拈笔作古松平地跃出三青龙蜿蜒不上霄汉去爽飒长留烟雨浓前朝美人闘草䖏犹有当时数株树江亭六月凉如秋应与此图相对愁题李陵见苏武图中原无书羝不乳狐裘蒙茸奈何许老身汉莭死生俱地角天涯见明主金鞍骏马空故人相看一咲增悲辛悲来风沙吹上马河水东流日西下雪鹤篇赠詹同文有鹤有鹤丁令威碧玉为骨玄霜衣层城十二身所依千年伐毛一度归洗髄织女黄姑矶瑶䑓雪花大十围食之神爽肉不肥乗风振羽芳菲菲丹砂结顶烨有辉咳唾璀错生珠玑朝逰明星夕大騩腾光蹑景超巍巍滕六骖乗虹蜺騑蕋宫仙娥顼帝妃镕云鍊雨成琼葳眩晃昼夺扶桑辉离眸闪烁不可睇回猋摐摐翼缟旂白虎觳艮厥腓鸾鹓鸟鸿鹑鹄翚鹭鹗鹊鷢与鵗局促缩朒潜崿﨑惟有皓鹤从之飞竦翮夜过东皇畿玲珑琪树戞金徽砉然长鸣惊海圻海波喷作烟雾霏马衔罔象蹲若鞿鲲鲸天矫相嘘唏银河腹坚胶蜄豨王母桃花冻不绯五色石裂女娲譩祝融上诉开九扉帝命养之青锁闱赐以沆怜其饥朝朝暮暮朝太微翅翎披拂天香馡北斗粲烂星依稀翠赮抱日露未晞圆肮脩趾逸且颀跄跄蹈舞霍以挥散仙引领空相希嗟㢤清峻天下稀勿叹辽东城郭非桂华窅洼丼露溰味美远胜啇山薇撷英为羞堪咀叽比之琅玕亦庶㡬盘空硬语去脂韦歌以赠君君莫讥赠杜安道忆昔天兵伐荆楚舳舻蔽江齐万橹讙声激烈似雷霆勐气炰烋震貔虎㧞栅皖城犹俯拾探穴九江无险阻明年大戦康郞下日月坱圠相吞吐冯夷蹋浪群水飞臣鳌掉苜三山舞云随太乙拥锋旗鼍为豊隆作灵鼓将军金甲箭攅猬戦士铁衣汗流雨火龙熺𦦨绛天衢燧象豗烟煎地府鲸鲵既翦搀抢落草木熈阳鱼出谷当时从臣皆俊良近侍共推徐与杜或操陈子之刀镊或负伊公之鼎爼艰难出入矢石下鞠躬尽力无摧阻夙兴夜寐事一人小心不贰帝临女只今四海同车轨葑菲罔遗遵往古琼琚赤芾簉鹓行鞍马禄食光门戸天鸡一声金阙启龙颜有喜常先覩顾我愚踈忧患集病骨崚嶒蒸溽暑兴来懐旧倚长歌星星两鬂丝千缕太师诚意伯刘文成公集卷之十四终太师诚意伯刘文成公集诚意伯刘文成公文集卷第十五太师诚意伯刘文成公集卷之十五后学䴡水何镗编校五言律诗旱天多雨意五首呈石末公旱天多雨意云日气恒隂草木焦枯尽蛟龙㐲匿深移家愁地蹙经国恨年侵巳矣啇巗叟无人解作霖旱天多雨意炎夏巳清秋虚牝空蒸欝高圆逈独浮下田应脯蚌深树且鸣鸠向夕星河影稀踈恰近楼旱天多雨意散漫起重隂渐变峰峦状还摛锦绣文龙应愁病暍乌亦念将焚碧落高无极人间呌不闻旱天多两意炎燎发洪炉事急徒号梗谋穷漫曝巫王征愆节制民望失来苏原籍看如赭哀今卤掠无旱天多雨意云起旋随风泽气沉沙白山岚过野红干坤愁夣里日月戦尘中漫説生生理如何亦有穷次韵和石末公旱天多雨意五首旱天多雨意云合又还晴苦热连三伏㣲凉入五更青山黄叶遍白水紫烟生旦夕霞摽起依稀对赤城旱天多雨意霞起衆山光日月躔阳道雷霆伏大荒跃渊无黒蜧在牧有夷羊万室俱如燬何人尚闵尫旱天多雨意一望百忧侵海沸羲和日山藏傅説霖南河那可决北斗不能斟叹息还搔首清啇巳满林旱天多雨意悽恻望钩陈哀吁何时逹愁眉尽日颦干坤三岛浪岁月两淮尘莫问和调事呜唿畎亩人旱天多雨意隂电绕空湫暴客冯高垒良农死椉丘干戈犹未息灾沴复何尤轸望成衰疾那堪数倚楼忧怀伤离惊岁晏引望起愁端落日烟中小孤云雪外寒浮生无限恨垂老异乡看掩泪观梅蕋中心分外酸感叹闻説苏州破仓皇问故人死生俱可悼吾道一何屯北去应无路南藩自此贫凄凉转蓬客涙尽浙江濵题鑑湖送别图曲岸扁舟舣澄湖祖帐开云生秦帝碣雨䁐越王台荷气清瑶席波光灔玊盃情深不忍别欲去更徘徊次韵和王文明雨中杂兴四首积雨累十日平湖添半篙风连箕毕动云傍斗牛高水巢林木池鱼上野蒿农人愁饿莩採撷到溪毛白日迷隂陆浓云没大荒雨深筠簟润风度葛衣凉虎豹归林湿鱼龙赴壑长波涛渺清落悽恻解鸣珰湿云看欲薄隂气未全收日月昏昏见鼋鼍额额浮虚檐腾肹蠁壊壁涌蜉蝣幽独无人问含情谩上楼青冥不可见朱夏巳无多云木光浮没川原气盪磨荒芜一将略浩汗五湖波去去沧浪水君听鼓枻歌题太公钓渭图璇室群酣夜璜縘独钓时浮云看富贵流水澹须眉偶应非熊兆尊为帝者师轩裳如固有千载起人思稽句岭白日隐巖嶅千崕气势豪溪流婺女阔山入少㣲高危石天欹侧长风谷怒号干戈方自此行役敢辞劳淳安舟中遇雨遣闷一夜青山雨平明黄浊喧乱流翻地轴高响落云根铩羽投林鸟啼饥抱树猿羇懐正愁絶感物重销魂溪雨细如雾北风长夏寒污池不赴井谷自成湍兰茞馨香尽鱼龙世界寛斜阳在林树时复卷蓬看丙戍岁将赴京师途中送徐明徳归镇江疲马懐空枥征衣怯路尘那堪远逰子复送欲归人月满西津夜花明北固春论文应有日话别莫悲辛过南望时守闸不得行客路三千里舟行二月余壮颜随日减衰鬓受风踈蔓草湏句国浮云少昊墟愁心如汶水荡漾遶青徐发景州澹澹夕风作萧萧芦叶鸣林间衆鸟息河上一舟行海近云常湿天虚月更清神京看渐近且缓望乡情泛海咏雾海上苦多雾北风吹更长才交积水气巳翳太阳光浅乱洲渚色深迷鸿鴈行神姦冯出入君子慎周防杀气杀气干坤黒隂氛日月黄巳成心曲乱不复鬓毛苍夜哭城笳里朝烟野戍傍扶倾无郭李何地尚畊桑遣兴白日下西岑空庭生夕隂郊原过雨色钟𣑽隔墻音有感忧思积无能老病深露从河汉落不觉满衣襟月是今宵满花从昨夜开看花嗟寂寞对月且徘徊白发添无数青春去不回莫思人隔世聊乐酒盈盃四月十二日发杨州几见明月满犹嗟行路难时平耻无用身贱敢偷安天地山河阔风沙道路寒旅人元有涙不必雍门弹济州太白楼小迳迂行客危楼舎酒星河分洸水碧天倚峄山青昭代空文藻斯人竟㫁萍登临无贺老谁与共忘形送僧家奴叅政赴河东宣慰使云中形胜地关塞接天长白草连沙漠黄河入晋阳老臣持节钺大阃壮金汤昭代思贤佐湏公在庙堂大阃诸藩上元戎朔漠间天低马邑塞河入鴈门关落日旌旗静高风堡障闲旬宣推硕望喜色动龙颜送人赴徳清税镜湖木叶落震泽水波生凫鴈冲人起笙歌送客行塩津鱼罟集桒屋茧丝明王税随时足吟哦待太平题钓雪图雪暗洲渚白江清蒲柳寒悠扬㕠短棹汗漫一鱼竿忽忆沧浪曲因悲行路难蛟鼍正骄恣还为尔长叹将暁愁夣不更续寒天将欲明雪风吹海树霜月凛江城衰病丹心在艰虞素发盈殷勤东注水渺渺若为情不寐不寐月当戸起行风满天山河青霭里刁斗白云邉避世慙啇绮匡时愧鲁连徘徊懐徃事恻怆感衰年秋感老病偏多感宵长昼亦长衣冠方谢暑枕席巳惊凉徃事镌心在新知过眼忘篱邉旧㘽菊岁晚为谁黄秋兴天浄山月出水寒沙鸟鸣孤灯秋后思短笛夜深情江海空衰鬓干坤未弭兵清都隔河汉诃禁有开明晚思返照吴山外归云越水头宁捐白羽扇却着黒貂裘草暖凫鹥渚波香杜若洲艰难愧生事汗漫想扁舟望孤山作晓日千山赤寒烟一岛青羇心霜下草生态水中萍黄屋迷㐮野苍梧隔洞庭空将垂老涙洒恨到沧𬈑青丝马蹀躞青丝马艰难赤伏符穷隂岁欲暮落日鬼相唿见鴈愁心裂看天泪眼枯殷勤夜深月还照旅魂孤十二月一日耿耿夜不寐源源忧思来岁余三十日肠定九千回江响风初发天昏月未开白头真合得非是楚猿哀古戍古戍连山火新城殷地笳九州犹虎豹四海未桒麻天逈云垂草江空雪覆沙野梅烧不尽时见两三花客路客路秋风里扁舟夕照时渚鸿鱼复阵江树井陉旗衰朽嗟谁与愚蒙荷帝慈山中牧羊子岁莫尔相期逢熊文彦相离巳隔世相㑹岂忘情识面非观貌知心只记名夕阳荒野阔秋水大江平徃事无劳问空令万感生忆昔相逢处湖山锦绣春筦絃喧夹巷花栁隘通津离别人非故推移物自新愁来重回首涕泪下霑巾五言长律钱唐懐古得吴字泽国繁华地前朝旧此都青山弥百粤白水入三吴艮岳销王气坤灵肇帝图两宫千里恨九子一身孤设险冯天堑偷安负海隅云霞行殿𧺫荆棘寝园芜币帛敦和议弓刀抑武夫但闻当宁奏不见立庭唿鬼蜮昭华衮忠良赐属镂何劳问社稷且自作欢娱秔稻来吴㑹鱼鼋出具区至尊巍北阙多士乐西湖鹢首驰文舫龙鳞舞绣𥜗暖波摇襞积凉月浸氍毹紫桂秋风老红莲晓露濡巨螯擎拥剑香饭漉雕胡蜗角干坤大鳌头气势殊秦庭迷指鹿周室叹曕乌玉马违京辇铜驼掷路衢含容天地广养育羽毛俱橘柚驰包贡涂泥赋上腴㫁犀埋越棘照乗走陏珠吊古江山在怀今岁月逾鲸鲵空渤澥歌咏巳唐虞鸱革愁何极羊裘钓不迂征鸿暮南去回首忆莼鲈太师诚意伯刘文成公集卷之十五终太师诚意伯刘文成公集诚意伯刘文成公文集卷第十六太师诚意伯刘文成公集卷之十六后学䴡水何镗编校七言律诗寄题昇元观緑筠轩带郭轩楹暎緑筠八牎潇洒总宜人风生宻叶蛟龙舞露下寒梢翡翠匀不待剪裁调律吕若为惆怅忆伶伦五城双阙烟尘隔且傍林峦寄此身送李子庚之金陵舎下微波涌碧鳞湖邉草色可怜人也知使者徴书急莫厌轻舟出郭频春酒盈缸清似水时鱼带子白于银山桃野杏能红紫醉眼相㸔意自真欣懐亭二首爲脱因宗道赋欣懐亭子湖山上山色湖光八面开恰似崑崙积石圃涌岀王母阆风台骊龙夜静擎珠上神女天寒委佩来何日扁舟一繋缆髙跻絶顶望蓬莱爱子山亭湖水中杂花脩竹合蒙茏三春锦绣花迎日十里笙箫竹度风菰饭炊来胜雪白鲤鱼钓得岀波红浮生无事当爲乐应许闲人一醉同送赵元举之奉化州学王东风吹雪作春波送客中流发棹歌酒至莫辤狼籍醉情深无柰别离何天童山杳岚光暝佛手江长海气多泮水𬗋芹香可揽倚㸔待佩乐菁莪次韵退和音上人絶顶浮云鎻石关曲途危磴阻跻攀他年甲楯孤臣泣此日斋钟老枘闲夜永星河低半树天清猿鹤响空山干戈未定归无䖏拟结茅庐积翠间题王起宗御史江山烟霭图绣衣御史乗暇貌得江山烟霭图日落风云连紫极天寒波浪隔苍梧鱼龙纵壑深无底猿乌归巢暝不唿羁旅伤心縁百感可堪回首忆吾庐二月二日登楼作薄寒踈雨集春愁愁极难禁独上楼何䖏山中堪採药几时湖上好乗舟衘泥客燕聊相傍泛水浮萍可自由见説兰亭依旧在于今王谢少风流感兴赤城霞气接天台上界仙宫此地开沧海有波容蜄鳄石梁无路入莓苔当时玉帐躭罗绮今日丝纶到草莱传语疲氓聊忍待王师早晚日邉来发县至上虞道中作磴滑泥深去马迟雪残青嶂不多时荒烟蔓草中郎宅素石清谿烈妇祠日落风生临水树野寒云渡江旗宣光事业存书史北望凄凉有所思次韵和谦上人秋兴一首山云满地起秋涛凉叶惊风下九臯药笼空闻收马勃弦歌岂复用牛刀草间狐兔营三窟天上龙彲昧六韬周汉中兴还有日载歌赤㐲咏嵩髙闻髙邮纳疑漫成口号闻道髙邮巳撤围却愁淮甸未全归圣朝雅重懐柔策诸将当知虏掠非尭帝封疆元荡荡世皇功业甚巍巍忠臣义士同休戚纵𣣔偷安緫祸机春兴近闻丹诏出天闱圣主鸣谦下土知岂意豺狼犹桀黠未随干羽格庭墀四郊多垒忠臣耻百战无前壮士䂓寄语緫戎熊虎将莫教长媿伐檀诗再用韵荅严衍二上人负郭无田生事踈㣲官巳谢不湏除散愁漫入髙僧舎乗兴还过野老居草冷虫声悲杼轴霜余蕉叶碎缄书黄花素发相将暮独立凄凉忆徃𥘉又用韵荅严上人中夜登楼望紫微北辰不动衆星依由来赤日行黄道多事玄云变白衣雪下蓬莱三岛隔涛翻沧海万鱼飞圣君宵旰惟恭巳早晚阳和斡化机次韵和孟伯真感兴诗避难移家适逺鄕忧时一夜百囬肠徒闻鉄甲连戎垒未覩钩车跨贼隍不共班超争食肉欲㝷木羽学休粮磨崖可勒中兴颂努力诸公佐有唐妙成观用何逸林通判韵我访仙家溽暑前青枫緑柳暗晴川竹根露登山屐沙际鸥迎渡水船云气长留虗白室丹光直上蔚蓝天纯阳道士重来日为问蓬莱是那邉得胡仲渊书欢喜成诗奉呈石末公兼简三益军谘故人忽寄一封书愁眼还明病亦无风满髙林归勐虎月凉古塜散妖狐大廷职贡当遄复戎马资粮不再输更喜元侯契天意良苗得雨应时苏次韵和石末公秋日感懐见寄二首郊原如赭巳无秋况复干戈未肯休肉食不知田野事布衣深为庙廊忧典章沦落悲刍狗餽饷倭迟想木牛礼乐将军今郄縠豺狼满地待䖍刘秋隂竟日似黄昏夏旱良苗不半存敢望鱼鸡充醓醢尚期菘韮作饔飱烟尘惨澹黄公石云气苍茫紫极垣作擑济川湏傅説九关虎豹向谁论重阳日使者持诏用韵柬石末公中元悲㫁羲和报九日欢迎诏使来紫禁羽林分垒壁清秋辰极照中台愿从黄石明三略莫使诗人赋七哀蚁垤牛涔休沸荡泰山乔岳甚崔嵬夜坐有懐呈石末公西风白露下清寥岸柳江蒲取次凋诸将旌麾非一统大藩衣服变三苗雄豪窃㩀皆屠狗功业舆台緫续貂弃马独知懐故枥天涯涕泪北辰遥次韵荅石末公伤用三苗之作周用羗髳功有赫唐通囬鹘祸无訾豳歌郑曲非同调楚服秦骖实背驰安得着鞭先祖逖趋陪前跸学姚期扶持圣主中兴业整顿干坤去诡随石末公家人自台州来以诗问之委羽山前海水飞赤城霞色乱斜晖过庭且喜诸郎至懐土休嗟旧业违李晟孤军终独捷杜曽百戦竟安归丈夫事主心如石去杀胜残自有机次韵岁菊风霜摇落愈伤神黄菊扵予意自亲遅莫长存君子操凄凉不厌主人贫天虗沆流清气月过青冥动细沦此夜空庭耿相对春花夏叶緫埃尘次韵和石末公岁除送穷之作五夜雪霜清沴气三阳玉烛照芳春愿闻驯象来林邑复覩封牛至罽賔川后山祗争效职淮夷海獠悉归臣君王垂拱明光殿圣敬如汤日日新次韵和石末公春晴诗幽禽啧啧语朝阳细緑骎骎入女桒天上深宫调王烛人间和气应勾芒赤眉青犊终何在白马黄巾莫漫狂将帅如林湏发踪太平功业望萧张次韵石末公题桃源卷桃花逐水萦纡入不觉清溪路浅深执手问名惊见面论新话旧各伤心壶浆餽饷飱加璧馆谷温存赠有金似此情懐良匪悪何嗟嵗月去骎寻再次韵时閠九月九日菊秋来有菊即重阳曷问他乡与故鄕愁见飞蓬垂雪领笑搴落蕋入霞觞陶时莫讶逢余闰遣兴聊图不末伤岁晚移根深记取勿令红紫间中黄再用前韵颂菊天遣幽花驻独阳移根应自白云鄕醸成甘谷千年液满泛瑶䑓百寳觞人老容颜犹可返嵗寒霜雪𣸪何伤得时无用空妖冶愧死姚家宫様黄次韵和石末公闻有诏使不至祈招旦夕动遐心疾首西归望好音鳯下丹霄云杳杳鱼飞碧海雾沉沉徒言雨露无私润谁谓阳和未溥临何日六师䏻电扫周原依旧载驰骎和石末公冬暖緫谓浮云觧作霖岂期云气漫成隂何人奠璧频瞻仰有客悲歌叹毒淫顼帝权移天曷定神龙用亢海徒深掩身未服先贤训向日空懐寸艹心望江亭柳拂江亭旧画栏望潮人去地应闲寝园寂寞秋风里行殿荒凉野草间白塔尽销龙虎气荒城空锁鳯凰山兴亡莫问前朝事江水东流去不还发绍兴至萧山落日牛羊下緑坡㣲风短檝拂晴莎穷愁白发真相得悲感青春最苦多水䁔菰蒲沙鸨集月明洲渚傍人歌此时忽漫思身世柰尔桃花满眼何宿蜡烛菴俊上人房城外春江动客愁江邉细草緑悠悠还将短发临岐路畏向东风忆旧㳺斜日逺天归鴈急薄寒孤舘落花稠青灯不放还鄕梦一夜肠回一万周二月七日夜泊许村遇雨漫喜晴天出北门还愁急雨送黄昏山风度水喧林麓野树翻云动石根宿麦巳随江草烂新泉休共井泥浑鱼龙浩漫沧溟阔泽畔谁招楚客魂嘉兴寄王昌言学正去年相别鴈来𥘉今日相思栁拂渠对酒放歌难再得登高作赋近何如黄华烨烨轻烟里碧草油油小雨余欲棹扁舟寻逸少爲愁妨写换鹅书感懐二首新晴杨柳散春丝长路行人有所思愁上容颜青镜识寒生亭舘落花知髙云送雨来无定独鸟惊风去自遅闷对亭前紫荆树同根那得却相离不到西州又十年青山白水独依然徒闻鸡狗供输尽无那干戈迤逦延天上九霄空玉烛人间万井共贪泉草中攫取云中送坐待连茹紫闼邉寄台郎张质夫春愁忽得故人书喜极成悲涙满𥚑兾野驽骀虚伯乐鲁门钟鼓骇爰居全家荡析饥寒切病骨支离志虑踈敢以浮名误知巳缄辞写意愧何如水西寺东楼暁起闻莺日上髙城柳影齐风轩临水看莺啼𥘉来木杪鸣相应稍入花间听却迷芳草自深句践国行人犹隔御儿溪思家每恨无轻翼可对鸎华不㦧悽茶园别朱伯言郭公葵细水吹烟送客舟离情恰似水东流此时对酒难为乐何䖏寻春可纵㳺去雨来云天渺渺轻蜂乱蝶日悠悠絶怜短发无聊頼一夜如丝白满头二月二十三日自黄冈还杭途中作日照江邉春树林繁花乱叶感人心花间蛱蝶漫多事叶底杜䳌非好音举目山川成皓首侧身天地一沾襟觧忧惟有尊中酒疾病年来巳厌斟晚泊海寕州舟中作春雾今宵气稍清空江一舸客心惊东流浊浪冲山动西望长庚似月明不有龚黄为郡县徒令耒耜化戈兵溥天何䖏非王土无地安身愧此生忧懐群盗纵横半九州干戈满目㡬时休官曹各有营身计将帅何曽为国谋勐虎封狼安荐食农夫田父困诛求抑强扶弱湏天讨可恠无人借箸筹春兴七首柳暖花融草满汀日酣烟淡麦青青枝间好鸟鸣求友水底寒鱼陟负萍异县光隂空荏苒故鄕蛇豕尚羶腥感时对景情何极悼徃悲来緫涕零忽聴屋角閙晨鸠起㸔园林绿渐稠小雨霏霏涵日过新泉细细入河流残花㫁柳虗归计逺水他山聚客愁鸿鴈南飞限苍岭伤心何䖏问松楸于越山城控海壖春风囬首忽经年忧时望月青宵逈懐土登楼白发鲜江上波涛来渺渺云中鸿鹄去翩翩暮寒细雨余花落梦遶天涯到日邉㑹稽南镇夏王封蔽日腾空紫翠重隂洞烟霞辉草木古祠风雨岀蛟龙玄夷此日归何䖏玉简他年岂再逢安得普天休戦伐不令竹箭困输供卧龙山奠越王都群水南来入镜湖苦恠桑田非旧迹还惊雉堞是新图白波翠霭浮天际緑树青莎到海隅便𣣔投身归钓艇不知何处有莼鲈深春积雨感年芳暮馆轻寒透客裳翠柳条柔先改色紫兰花冷不飘香山中虎豹人烟少海上楼䑓蜃气长燕子新来畏沾湿一双相对立空梁忆昔江南未起兵吴山越水共知名苹萍日暖游鱼岀桃李风和乳燕鸣紫陌尘埃嘶歩景画船歌管列倾城于今征戍诛求尽翻对鸎花百感生雨中遣懐青春苦寒雨太多野水极目似秋波湖上芳草生巳遍山中羙人愁柰何思家无计铲荆棘避地只恐触蛟鼍落花零乱晚风起坐㸔城头乌尾讹送岳季坚入计筹山阳羡先生故将孙拂衣髙蹈入玄门瓮盈五粒松花酒食有千年枸杞根自得诗篇留客诵频来猿鸟识人言浮云冨贵非吾愿此意陶公可与论爲贾性之题山水图不见唐朝王右丞世间画史少知名何人貌得烟雨意静听如闻风水声逺岫带云才隐约斜阳照树却分明清泉素石堪乘兴欲买扁舟过此生题雪竹图雪压江邉脩竹林沅湘晚色起愁隂川光荡漾空清阔山气玲珑太白深未得稍云邀鳯宿可能映水学龙吟无人谷里吹春律直节虗中恐不禁题脩竹图九疑山下湘江畔多少篔筜覆碧湍自有清隂堪解愠也䏻结实待栖鸾蒙蒙暖翠晨烟合颗颗明珠夕露溥长日焚香对图画青㝠风雨共凄寒题画蒲萄卷子西域蒲萄也自竒画图惊见墨淋漓迎风翠羽憣憣动带露玄珠纂纂垂此日散愁思酿酒㡬回病渇想如饴春隐几成幽夣应共张骞到郅支萧山山行积雨今朝天气佳山亭暁色上林花未湏汗漫思身世且可逍遥翫物华偶值㫁桥妨去路却随脩竹到隣家篱邉野鸭惊人过拨刺飞鸣落逺沙萧山任氏山堂新堂结构倚巖阿地僻无譁乐事多日上黄鹂鸣翠竹雨余红鲤跃清波消除暑气凭松栢舒卷烟岚任薜萝珎重主人䏻爱客衰颜聊复爲君酡以纨扇赠奎上人并寄以诗新裁纨扇如圆月寄与灵峰奎上人不共青蒲争巧拙好将白㲲伴清新薰心炎暑谁䏻敌应手凉风自有神莫怨秋来蔵箧笥明年朱夏更相亲灵峰寺栖云楼灵峰之中楼倚山山云日夕栖其间九霄雨露随髙下六月风雷送徃还青嶂暁光浮藻梲银河夜气湿松关天台向上无多路鹫岭烟霞此可攀题瑞上人山水图上人性僻躭山水应是王维第二身兰渚流觞新到越蓝田别业旧通秦驱驰翰墨廻龙虎簸㺯风雷感鬼神羇旅相逢聊自慰莫思天地有烟尘普济寺遣懐江上西风一叶黄莎鸡络纬满樷篁物华乗兴看都好时序逢愁速不妨露下星河光㶑灔月明巖谷气清凉愿闻四海销兵甲早种梧桐待鳯凰崇福寺俦上人㸔山楼爲爱山中世事踈㸔山终日坐茅庐林花涧草香无际翠壁丹崖锦不如禹穴风雷翻石鹞耶溪波浪动金鱼此时应窹幽栖乐底用凌云献子虗宗上人溪山亭湖上清溪溪上山山亭结构俯人寰窓中树色宜晴雨门外滩声自徃还錬药井寒玄鹤逝采莲舟去碧波闲春兰秋桂年年好憔悴风尘漫厚颜题水墨蓼花草虫爲爱江头红蓼花秋来独作草虫家㝷香粉蝶应随夣采蜜黄蜂不趂衙络纬语残凉露滳蜻蜓立困晚风斜画图水墨惊𥘉见却似扁舟过赤沙题山水图为寳林衍上人作雨过秋山日欲暾白云如雪拥山根高松浥露和烟冷迸水穿沙出谷浑拟向萝隂縁石径却㝷花片入桃源画图应有通神䖏他日相从子细论次韵和新罗严上人秋日见寄二首露冷风清木叶踈蓼花莎草没阶除子云词赋空投阁仲蔚蓬蒿漫索居群盗只今齐得意故鄊从此遂无书镜中短发非松栢岁晚看看不似𥘉爱汝精蓝抱翠㣲青松绿竹共依依龟台落日明霞绮鳗井寒潮长石衣银杏子成邉鴈到木犀花发野鸎飞钟残永夜禅心定一任秋虫促杼机重用韵荅严上人坐见风霜百草踈却怜光景渐消除萍蓬飘荡三年客松菊荒凉五亩居陋巷苍苔封蚁垤空庭黄叶带虫书江枫恰似知人意强学芳菲二月𥘉江水东流西日㣲闲身不繋独何依尘埃爽飒枯蓬鬓霜露凄凉破衲衣百粤雨余山翠合三韩云净海青飞沧溟自古通天汉梦绕黄姑织女机再用韵荅严衍二上人厚禄故人音问踈天官不拟介推除莫思浮世尘埃事好共深山才石居月满髙楼留客话灯明寒榻课儿书城头鼓角沉沉夜肠㫁鄊关入梦𥘉蔓草萋迷野色㣲嗷嗷鸣鴈欲谁依残花露淡胭脂靥落木霜凋薜荔衣万国旧闻车轨一九州今见刼尘飞緫戎安得英雄将不放龙蛇起杀机复用韵荅严上人闭门无事徃来踈窓外从他草不除食肉巳忘三月味谋身欲去九夷居人情自古懐乡土天下何时罢羽书莫向西风苦惆怅白云流水只如𥘉西风吹树夕阳微斥鷃鹪鹩各有依幕府三年双短鬓乡关千里一沾衣江淮渺渺人烟少梁楚茫茫鬼燐飞诛暴保民黄石畧将军莫自失戎机仍用韵酬衍上人多愁秪觉世情踈愁极凭谁与破除江海烟尘羇客涣云山桑梓别人居髙风㫁鴈惟将恨衰草残萤不照书世乱弓刀方有用休夸新句逼黄𥘉嵗莫天寒生意㣲空林鸟雀自相依有情霜叶欺花貌无用风荷象客衣西塞鼓鞞山岳震东郊羽檄海波飞传闻有诏颁南服早晚阳和干化机又用前韵树头寒月影扶踈天上清霜下玉除紫塞风髙鸿失路碧梧枝冷鹊移居虎头旷日糜仓粟牛腹中霄诧帛书见説抱关堪避世稗官犹可学虞𥘉西风吹面两霏微片片浮云水上依鸿鴈群翔营口实凫鹥对立惜毛衣关河惨烈时将晚原野萧条叶自飞惭愧江湖一萍梗厌听咿轧响隣机题寒林图摇落江邉秋树林凄凉乆客二毛侵藤萝岁晚龙蛇死樷薄天寒虎豹深流水斜阳人逺近青烟白草鴈飞沉桂花自在山中发怅望西风起夕隂题访隐图忽忆山中陶隐居杖藜冲暁谒茅庐林花浥露红无比涧草含烟緑有余金鼎丹光缠日月银河流水到堦除松间白鹤通人语长向瑶台寄逺书宿贾性之市隐今年冬雨不作雪屋头鸟声浑似春絶怜草色緑铺地可爱梅花白照人时物巳迎新岁换交情空向异乡亲忽思昨夜残灯里错认还家夣是真题陆放翁湖上诗后放浪江湖一老翁若耶溪上㡬春风门前流水斜还直篱外闲花白复红甚欲赋诗追杜子也能纵酒学陶公细㸔墨蹟成懐古叹息他鄕类㫁蓬次韵和孟伯真感兴四首五载江淮百战塲干坤举目总堪伤巳闻盗贼多扵蚁无柰官军暴似狼緑水青山人寂寂长烟蔓草日荒荒弟兄零落音书絶肠㫁春风一鴈行无用文章岂疗饥劳生筋骨巳支离穷愁杜甫家何在落魄陈平计未竒草泽狐狸三窟固江湖波浪一㠶危故园春色年年到緑叶红花好为谁平时盗贼起成云厚禄能忘愧庶民樽爼自高廊庙䇿经纶不用草茅人思家逺道风尘悪争食空山虎豹嗔莫怪洛阳年少客持书痛哭向枫宸多事繁花白暎红无愁细草緑浮空春秋迭代人先老天地生成意不穷凤鸟长辞西岭树鲸鱼自起北溟风㡬时学得玄真子箬笠蓑衣一短篷次韵张徳平见寄漠漠长烟野色昏霏霏细雨湿衡门干坤象纬㝷常转江海波涛日夜翻贾谊奏书哀自哭屈原心事苦谁论近逢使者徴遗逸説道巖廊纳谠言题承天观吴山顶上承天观玉牒金符镇地灵百尺楼台依斗极九霄风露出牎江声汹涌蛟龙阙云气虚无翡翠屏见説蓬莱恰相对仙凡只在隔沧溟感兴三首病骨愁寒忆见春及观春色却愁人转添细草当门径不惜秾华委路尘去国杜䳌红泪尽伤时庾信白头新风波满地鸬鹚鸟相趂㘅鱼饱一身二月江南雪片飞吴山寒色动征衣莫㝷花径防泥滑且掩衡门待日晞弱柳先舒应自损蛰虫巳出更安归干坤䖏䖏旌旗满肉食何人问采薇春院微风栢叶垂朝寒坐㸔雀争枝娟娟坠雨抛苍藓点点轻花赴緑池景物关情悲自老江山满目惜时危长生应有真仙诀漫把黄金驻黒髭可叹风雨潇潇聴暁鸡忽思世事一悲悽当时重禁藏矛㦸今日唿令学鼓鞞未见争锋曽奏捷徒闻却走不先迷刼灰日夜飞相逐随䖏空林有燕栖柯桥灵秘寺即景赠基上人尽日隂隂风坠花楼前沟水发芹芽青春院宇僧房好白昼豺狼客路賖对坐虾须廻舞燕出门䲭尾立饥鸦相期握手何时再五月芙蓉隘若耶次韵和石末元帅见赠二首雨过前溪暁色新山城草木静埃尘殊方负固犹蜗角此地偷安頼虎臣髙阁緑萝相对晚画䦨红药不胜春谁怜衰病兼踈拙漂泊东西一旅人元戎玊帐拥旌麾武畧文韬并出寄构厦可堪无大匠安邦曽见活危棊此时山斗归民望他日龙彲简帝思我軰迂狂乖世务趍风执御更何疑雨中寄季山甫二首山雨随风去复来南明晚色动楼台犹怜仗节中郎在不见乗槎使者廽感兴诗成聊自遣忘忧花好为谁开偏嫌近水多蝼蝈永夜喧唿聒夣回长夜雨多泥没车白日闭门人迹踈阶下水衣㸔上壁庭前檐熘欲成渠闲花自发无劳种蔓草从生不遣锄想见幽栖张仲蔚蓬蒿如树塞园庐五月二十九日喜雨奉贺石末元帅使君设醮天皇格道士陈章玊女开遂遣赤松来作雨更敎玄武下乗雷凉飈细拂花间入润色新从草际囬岂但农夫堪一饱野人亦有酒盈盃用前喜雨韵寄呈石末元帅时戍卒有不轨谋蓄而未发公治之以意卒遂返正故发之以言且并志祈雨有应也将军渡水流澌合太守弯弧巨石开但觉诚心通日月不知生意在风雷思莼未许归张翰结草终当获杜囬可恠踈狂谪仙子兼旬浪饮六千杯题紫虗观用周伯温韵少㣲山直太㣲宫山下楼䑓起半空丹井石床缠地络琼牎翠戸出天风传闻仙子常时到应是神霄有路通㑹待九秋明月夜髙吹鐡笛上青䓗题紫虚道士晚翠楼晚翠楼子好溪南溪山四围开蔚蓝微隂草色尽平地落日木杪生浮岚巖畔竹柏宻先暝池中芰荷香欲酣闻説仙人徐泰定骑鸾到此毎停骖叶叔安南溪草堂即事溪上草堂盈十㝷踈杨宻竹各成隂緑烟绕舎桒畦静白水当门稻遂深过雨怱翻金碧影凉蜩乱发管絃音此时不省愁何在坐到鸦栖月满林妙成观北亭用何逸林韵最爱云山满目前更怜亭榭俯清川草深林蔼迷樵径花落巖霏点客船碧涧金芝新出地丹崖石穴旧通天神仙应在楼头上翠羽霓旌下日邉以棃饷石末公侑之以诗山人见饷含消实青紫相排箇箇圆共道觧烦同綘雪也知止渴胜甘泉种从汉武樊川得名并张公大谷传珎重使君方闵雨急湏走送涤熬煎遣闷柬石末公緑杨落尽白杨枯坐石徒今嵗月徂尚想藩臣知患盗岂期驿使似投巫当时秔稻通辽海今日风涛隔具区豺獭可堪节钺衣冠何以㧞泥涂次韵和石末公中秋不见月诗一年明月中秋好万里长空此夜隂雨晕青灯昏逺思虫鸣黄叶乱乡心见愁盗贼氛犹悪莫恠干坤气尚淫便欲扪萝上天柱九霄风露恐难禁次韵和石末公七夕诗天上传闻㑹两星清秋夜色湛玄㝠蚌胎隐见银蟾窟鹊翼高低玉女一水经年才邂逅七襄终日岂神灵劳生厌事惟思睡独卧无心觐帝青再和倒用前韵天官垂象焕空青㑹合徒闻帝子灵三武夜开千石簴两旗晨轙七香房帷瓜果纷祠祀霄汉云霓隔晦冥惆怅多忧江海客登楼独自看台星病足戯呈石末公旻天容我作支离病疟才除足就羸跬歩不妨犹似鼈踔行那得更怜䕫抱珎献楚何堪再斫树收庞亦未迟塞叟于今知匪祸周鸡从此免为犠遣闷呈石末公公庭春树秋重緑但见鸤鸠日日鸣不雨正当三伏热看云无柰百忧生草间群盗俱縻爵天下何人尚力耕汉法㡬时还再复白头犹得咏昇平庭前萱草花落巳乆至秋复开感而作诗柬石末公露下蛩鸣寒气催兼葭叶响鴈归来鬓毛巳为忧生白蘐草何湏晚更开袅袅悲风吹落木炎炎赤日走黄埃干戈未了仍饥馑人事天时緫可哀次韵和石末公闵雨诗腾云䧏雨指龙功况复山川祭秩隆岂意愆阳为沴气怱过炎夏到秋风祈年劳酒仪徒俻登谷甞新望巳空享祀未应无报称可堪不杀待时豊再用韵旱魃为妖殄岁功田畴龟折徧污隆无多过雨才鸣叶不定行云又逐风蔓草荒烟秋社逈黄沙白苇暮江空愁来漫忆淳于祝却愧灵祗享祀豊妙成观道士刘云心挽诗少㣲星下塟神仙白玉楼中迓翠軿弟子焚香玄鹤逝天官粛驾紫鸾翩金丹缥缈空山月鉄笛凄凉逺树烟溪上故人如见问碧桃花里过年年次韵和石末公闻海上使命之作因念西州怆然有感二首巫闾析木天空濶桐柏终南水乱流邑里䔥条无吠狗田畴芜秽少耕牛萋萋蔓草随人逺淡淡残阳向客留遅莫飘零偏感旧㡬廽垂泪睇神州弟子舆尸漫有师圯桥谁共老人期龙鱼并出应难识樗栎无庸幸见遗毎上楼台瞻北极愿闻波浪帖南陲吴山越水元相接莫更中流下鐡椎驿传杭台消息石末公有诗见寄次韵奉和并寓悲感二首𬒳䜛去国终思楚厚貌深情漫剧秦未识庞萌真老贼妄期侯景作忠臣池鱼幕燕依栖浅轩鹤冠猴宠渥新何䖏荃兰不萧艾种𬞞犹得养闲身䘮乱如川未有涯悲风满地是虫沙衰遟两臂从生柳疾病双眸但陨花暗蛬寒蝉秋色老丹枫紫菊夕阳斜颇闻四国思郇伯尚想诗人赋木瓜再次韵二首南州昔日称三楚西国今闻又一秦有爵与縻亡命贼无才深媿具官臣青冥鸾凤风尘隔画省貔貅服色新怅望令人忆李郭谁能匡济想捐身深秋蔓草接天涯极目飞鸿没逺沙緑水青山长送目汀兰岸蓼各生花风来西塞云隂合涛落东溟蜃气斜叹息笙歌旧亭馆坏垣樷棘老王瓜次韵和石末公感兴见寄使君学术似文翁奕世流芳缉武功赤芾青衿来燕喜黄童白叟望车攻笔端波浪翻三崃旗尾龙蛇动八风惭愧谫才多谬误忧时独有此心同次韵和石末公无题之作秋风袅袅作商音落叶枯荄日夜深巳为抵乌投白璧徒劳点鐡兾黄金轩辕未必迷襄野夸父终当死邓林咲捻东篱菊花蕋天寒岁晚尔知心次韵和石末公九日见寄去年见鴈思鄊里今岁还鄊鴈不来此地凄凉逢九日何时清切覩三台莞茅夜冷蛩螀急禾黍秋空鸟雀哀辟难无劳效桓景巢居随䖏压崔嵬陈太𥘉充兵应点作诗戯之无仆无台一老儒数间茅屋近通衢怱闻巷长唿排甲急换戎装出荷殳就列敢辝长拱立随群独作没堦趋西风鼓角秋宵永明日青髯是白须次韵和石末公开读有感百年万国奉王正相业台纲属老成山海若时共职贡郊原何䖏有戈兵庙谟可使归权倖祖训由来重变更𣣔呌天关无羽翼拊心长叹不胜情秋夕有感柬石末公独立西风闻莫蝉起㸔时物怆流年星临野树辉辉动露出庭莎的的圆无奈素丝侵緑鬓却嫌黄菊似金钱烟尘满眼难囬首惆怅髙堂坐细氊次韵和石末公自讼之作緑駬骅骝不服骖王良造父亦难堪羡君名重中台上勲业终光北斗南露井凄风残緑少霜林落日乱红酣侯封职在同藩屏班爵无劳阿伯男立冬日作忽见桃花出小红因惊十月起温风岁功不得归颛顼冬令何堪付祝融未有星辰能好雨转添云气漫成虹虾蟇蛱蝶偏如意旦夕蜚鸣白露丛丙申岁十月还鄊作七首溪上寒山淡落晖溪邉风送客㠶归故家文物今何在平世人民半巳非华发老翁啼进酒蓬头稚子咲牵衣自嗟薄质行衰朽未覩明廷赋采薇风急霜飞天地寒草黄木落水泉干千村乱后荒榛满孤客归来抆泪㸔野宿狐狸鸣戸外巢居烟火出云端黍苗䖏䖏思隂雨王粲诗成损肺肝故园梅蕋依时发异县归人见却悲花自别耒难独立人今老去复何之未能荷除丛棘且可随方着短篱等待薰风暄暖后枝间㸔取实离离手种庭前安石榴开花结子到深秋可怜枝叶从人折尚有根株爲客留枳枸悲风吹白日若华髙影隔青丘壊垣蟋蟀知离恨长夜凄凉弔独愁舎比草池寒巳枯草中时复见菰蒲滥泉觱沸无留鲋弱藻蒙茸不繋凫緑叶红花空代谢春蛙秋蚓任喧唿窥临最忆琴髙鲤腾驾风雷定有无小舟冲雨清溪上雨宻溪深宿雾昏㳺子到家无旧物故人留客叹空尊荒畦蔓草缠蒿草落日青猿呌白猿语罢不湏还秉烛耳闻目见緫销魂五载辤家未卜归归来如客鬓成丝亲知过眼还成夣事势伤心不可思且喜松楸仍旧日莫嗟闾井异前时修文偃武君王意铸甲销戈㑹有期冬至日泊舟戈溪日薄云隂雪在山野寒溪静客舟还干坤簸荡逾三载风俗乖张似百蛮废井衰芜霜后白空村乔木暁余殷独怜节序逢冬至不得安栖学闭関次韵和石末公红树诗红树漫山驻岁华玄冬惊见眼生花井陉旗帜军容盛汴水㠶樯御气賖春草凄迷金谷障夕阳照灼赤城霞靡蓱丹木扶桒里惆怅谁乗愽望槎次韵和石末公元夜之作八表流云澄夜色九霄华月动春城条风细细吹旗影香蔼㣲㣲引漏声河汉虹桥应㫁絶沧溟鳌足漫峥嵘愁来更听渔阳操独倚阑干坐到明石末公再赋元夕见寄用韵酬之东方月出鱼龙窟北极云开虎豹関渤澥青丘金作水崑崙赤岸玉为山风光岂减常时好灯火嗟逢此夜悭聴尽残钟成不寐那无飞羽入玄间丁酉七月十四夜望月仍蚀且旣而司天报亦不至因感去年作此寄石末公山城望月中元夜天运循环四序周顾兔又从银汉灭磔蟇空抱玉川忧清䑓视梫当箕尾仙使乗槎隔斗牛安得寄书凭去燕爲言桂树不胜秋题烟波泛舟图旧游忆鼓湘湖櫂日净风㣲江练平小艇曲穿花底出游鱼相伴镜中行别来漫想心徒切画里重㸔眼亦明素石苍松是何䖏愿从巢父濯冠缨为王彦和赋槐堂晋公庭上三槐树千载流传是德符今日耳孙思継述昔年手泽叹荒芜当窓欲㸔屯云叶夹径先栽带雨株㑹见枝头金粟蕋秋风吹送上天衢社日偶成奉呈石末公昔闻同社燕鸡豚今见操戈竞一飱松栢空坛饥䑕出枌榆落日乱鸦喧地连吴㑹嗟何蹙民是周余不半存踈嬾浑愁闻世事治聋有酒漫盈尊次韵和林彦文刘山驿作诗青泥九折度危峰翠木千章集逺风欲为流离安堡障寕辝辛苦渉蒿蓬梧桐叶落无栖凤荆棘枝寒有怨鸿旦夕升虗聊望楚何时重赋定方中次韵和余嘉賔御史见寄二纪相思欲奋飞百年心事苦相违风尘䟦渉容颜改豺虎纵横信使稀忽枉缄书如见面不胜悲喜却沾衣有懐欲语无由写马天涯㡬日归次韵和石末公月蚀见寄凉气开秋桂未花青天见月漫咨嗟玉毫扑搠此中兎金背荧煌何䖏蟇百錬精铜才照胆连城白璧底生瑕谁能鼓劒披氛祲莫遣东郊马歕沙即事有感呈石末公葵藿倾心向大明参商琐琐只㝷兵蛾眉欲擅三千宠鱼翼难通九万程贝锦笙簧鸱鸟瑞明珠瑑玉㤗山轻两阶干羽闻来格分北犹劳圣主情次韵和石末公感懐之作鳯去深林鹜在庭西风囬首故山青𣏌人岌岌忧将殒楚国茫茫醉不醒自觉艰虞多错午谁怜耗斁祝寕丁金芝玉蕨甘如蜜嵗晚吾从董五经闻盗过界首季君山甫亦蒙访及以诗唁之妖星何故犯奎躔鹤上云霄鲤入渊㓂退喜闻曽子反书焚尚頼伏生传虀酸併与青氊去瓜苦空余緑蔓牵惭愧杜郊汤愽士白塩赤米数相怜次韵和石末公中秋翫月一年二六团圆月此夜光辉独耐看银汉波涛三岛接玉京风露九霄寒方欣酷暑随时去只恐清商促岁䦨更上南楼瞻北极那无鸿鴈报平安次韵和十六夜月才圆又缺中天月犹自寒光媚老蟾承露仙人珠落掌别风楼观雪生檐玉阶桂影骎骎薄金井苔花渐渐添坐乆城头闻夜柝牢愁清兴苦相兼再次韵永夜凉风吹碧落深秋白露洗明蟾金波灔灔将流瓦玉砾荧荧恰近檐贝阙寒生鱼脑减龙宫气粛蚌胎添从军不废篇章事倚頼元侯智勇兼次韵和刘宗保秋懐二首眼见賔鸿去复回可堪云雾隔瑶台黄花自在山中发青鸟何由海上来墻角虫号瓜蔓索树头禽吓栗房开凉蟾照幙还清夜惭愧千村野哭哀蛩螀啼露作悲愁鵰鸮抟风乐素秋莫讶系匏长不食亦知神劒觧相求翰林白发三千丈吏部囬肠一万周借问何如青白眼酣歌竟日为身谋次韵和石末公九日无菊诗篱菊无花冷夕阳西风空送鴈还郷巳妨少昊颁时令更阻渊明泛酒觞生意循环深自识年华逝水去谁伤愁来最爱霜中叶满眼殷红间浅黄野行偶见红树怅然有感呈石末公红树伤心夕照前漫山暎水爲谁妍树当摇落人尤惜人自忧愁树不怜九译未通青鸟使四郊犹涨緑林烟野夫病足思休息借草栖橧拟晏眠次韵和石末公红树诗岸柳江蒲总戚施桕林辛苦擢金支虞人诧见炎官伞候骑讹传汉将旗照水荧煌空衒貌因风飘落竟从谁应慙若木生旸谷长驻踆乌烛崦嵫次韵和石末公悲红树二首干坤何䖏非王土稂莠谁令满大田未扫緑林千嶂里还看红树九秋前吴宫露冷蝉何在汉苑风悲鹤自怜却羡鲁阳功德盛挥戈回日至今传霜与秋林作锦帏一朝霜重却全稀坐看絶艳成尘土应窹浮华是楇机惊鹊月明难自定穷猿岁暮欲何归犹怜有客期欢赏太息斯湏志愿违诏书到日喜雨呈石末公将军鐡马高秋出使者楼船渤海来甘雨恰随天诏下冻云应与地图开枯黄背日纷纷落细緑迎春苒苒囬怅望山中多病客坐看乌鹊遶庭梅感事呈石末公前飞鸧鸹后驾鹅天阔风髙柰汝何不羡焦头居上客空怜䑛痔得车多深山虎豹来城市落日鼪鼯出薜萝薇蕨可羹鱼可脍白云长自在岩阿赠西岩道元和尚西岩寺里云巢子不到人间㡬十年杖钖野猿迎路侧谈经山鬼拜灯前尘飞刼火青春梦雪满长松白日眠近得渊明入莲社兴来时复有诗篇题王伯衡县尹桑隂图渔阳太守之官后种得桑隂比召棠麦陇风微云委甸茅詹日暖雪盈筐仓庚过去青枝动戴胜飞来紫椹香千载先生同此意为君重赋两岐章次韵和石末公漫兴见寄二首王侯古有兴屠狗郎吏今无善牧羊青海风波腾罔象紫霄氛祲翳揺光江寒逝水东流急天逺冥鸿北去长莫咲乌鸢悪毛羽翻飞齐得簉鹓行济世何人希管乐隐居无䖏覔求羊扶桑未换旸乌彩腐草犹争爝火光百载承平戎马佚七年戦伐艾菅长长沙迁客能流涕一日湏垂一万行闻鸠鸣有感呈石末公郊原过雨东作始枝上鹁鸠鸣可怜此地巢居犹葺垒他郷去子望归田匡时势异民思汉忧国心随鴈到燕逝水自流人自老倚楹长忆至元年戯和石末公催太𥘉画山水之作春蚕吐丝作成蠒辛苦爲人身上衣画史等闲挥彩笔女工顦顇倚空机髙堂素壁峰峦出暮雨朝云夣寐归可恠唐朝杜陵老瘦妻短褐有光辉和石末公冬暖世乱干戈日夜㝷可堪灾沴又相侵烟霞出地皆成祲雷电飞时肻作霖祝蝪漫劳遵故事问牛谁复轸忧心小虫未窹年光晚犹抱枯荄学苦吟雨中呈石末公去年三冬暖不雨今年孟春寒有余大云垂垂压宇宙宻雪衮衮飘庭除安排白水与泛舸醖酿青泥容没车辛苦陌头杨柳树含颦等待太阳舒和石末公见示肓字韵长想天涯皆内地忍看阃外即他鄊扶生可惜毉无缓救死宁堪鬼在盲郡县诛求应到骨干坤战伐徧成疮辽东华表云间鹤相见相思总㫁肠次李子庚韵风落余花春事非愁心烟雨共霏霏溪云不作从龙起山石何湏学燕飞篱下旧存彭泽菊林间新长首阳薇夜阑忽漫闻啼鸟肠㫁天涯信使稀早春遣懐正月余寒未放春漫空飞雪舞随人新年对客情何限浊酒于予意独亲涧底流泉浑似玉门前细草总成茵鹤归自爱山能静豹隐方知雾有神雨中遣闷雨渍愁云重不飞山蒸冷雾袭人衣亦知屏翳空多事只恐羲和失所归嵗晏波涛东逝急天寒鸿鴈北来稀残灯永夜清无焰坐听饥猿响翠㣲闻猿有感猿响秋山夜向䦨白云如雪拥林端钟仪楚奏难成调蔡琰胡笳欲罢弹泽畔离骚余怨恨巴东涕泪想汎澜唯应华表归来鹤明月清风共嵗寒漫成老去知心更有谁愁将短发对花枝花残更发新春叶发白空垂满面丝纵酒放歌怜徃日倚䦨听鴈立多时若为化得抟风翮汗漫东西信所之感兴百年疆半巳无能愁入膏肓病自増千里江山双白鬂五更风雨一青灯䌓弦急管谁家宅废圃荒窑昔代陵不寐坐聴鸡唱尽素光穿牖日华升夜坐残釭背壁翳还明坐拥衾禂阅五更云卷星河垂永夜霜飞鼓角静严城飘揺莫计余生事老病都非旧日情想像故园凭梦到愁来转使梦难成蒋山寺十月桃花王母桃花此地栽风霜摇落为谁开琳宫玉座同黄土綘蕋丹跗自緑苔度朔烟霞违梦想武陵云水怨归来残蜂剰蝶相逢浅黄菊芙蓉莫浪猜寒夜月上前山夜寂寥江城鼓角殷寒宵鱼龙水落沧溟静鸿鴈声来紫塞遥风物自应随律转霜髯争得见春消青釭冷暗愁眠怯楼外频移北斗杓漫成愁将短发逢摇落漫把残灯照寂寥两地身心悲夜鹊五更钟鼓梦春潮惊寒栢叶垂垂静向日霜华泫泫消怅望烟尘满长路紫芝空长故山苗题秋江独钓图秋风江上垂纶客知是严陵是太公细水浮岚天与碧斜阳炙面脸生红形容想像丹青在嵗月荒凉草泽空日暮忽然闻欵乃蓼花枫叶忘西东题墨竹苍梧山下无穷竹尽是湘妃泪种成烟雨不销千古恨珮环虗度九秋声见愁牧竖乗时伐可待伶伦学凤鸣独立凄凉对图画爲君惆怅一沾缨雪中有懐章三益叶景渊嵗莫懐人雪满天饥乌病客对凄然地炉无火同谁坐石砚生氷尽日眠栗里何时归白发茅檐㡬䖏起青烟稻畦麦陇㸔春及土膏泉滋䜟有年白髪白发应同春草茎风吹一夜满头生欲收浮艳归根柢故遣芳菲定老成碧瓦暁霜怜变㓕𥿄窓宵月妬分明㩀鞍上马非吾事頼尔粧严意不轻愁感代哭燕鸿北去又南来断垄荒冈㡬刼灰慈母矶寒风落木望夫石老雨添苔江流定与天河合客泪还经地底囬未必春光便销歇白华犹发烧残梅冬至冬至㣲阳斡化机闭关独坐正相宜白杨风扫经霜叶翠柏水凝泣露枝日转天南林影觉春生地底水泉知物华过眼成今古愁絶看云有所思黄州圑湖董氏镜心楼团湖四面开明镜中有髙楼接㤗清綘气徃来蟾影入碧光浮动日华生云间威鳯孤飞下空里逰鱼作队行安得翠軿唿弄玉金银台上卧吹笙寄黄仲羙二十年前别故人干坤何䖏不风尘玉缸阻对檐花夕素发羞同野草春紫极星辰空有象青㝠波浪杳无津欢华过眼成今昔苦忆元方涙满巾春城春尽江城不见花似知白发畏韶华戦争故习俱无頼䘮乱余生未有涯三岛虹蜺昏日月二仪风雨化龙蛇何年百谷归沧海㝷取河源泛客槎舟中雨翳青灯静客舟轻寒只恋敝貂裘漫山薄雾穿漱石鸣泉拍枕流身在壶中天万里梦惊华表鹤千秋愁来滳泪都成血直到沧溟水尽头至婺州闻官军自温䖏之江东所过皆空遂从间道还鄊闻道人家緫避军我亦独穿豺虎群莫思身外路多棘且喜雨晴山出云林端石磴鹘自占涧底风松猿共闻他年想象或夣到两鬓白雪应纷纷遣兴白露如珠滳素秋啼螀络纬寂然收烟开碧水浮天逺月带银河入海流艶艶霜林张绮缬琤琤风叶落鸣球此时旅客篝灯坐无柰黄昏一饷愁揺落揺落江天气惨凄野黄云白惑东西可怜饥䑕当人立无柰寒鸦向客啼杳杳夕阳葭浦阔茫茫秋水稻田低销魂何地归衰疾触䖏烟尘沸皷秋夕柏叶䔥踈柳叶黄露华如玉缀空廊丹心欲共灯花结白髪偏随漏水长月色故园同窈窕虫声此夜独凄凉寒鸦莫更啼金井衰病能堪㡬断肠感兴七首昭代仁声浃九夷野无矛㦸有镃基谁言潢海操兵衅却产宫庭制礼时广路駪駪周四牡隂风粛粛汉灵旗弔民伐罪元戎事旴食宵衣上圣思清时不乐道干戈鼯䑕其如虎豹何淮海风云连鼓角湖山花木怨笙歌紫微画省青烟入细柳空营白骨多惆怅无人奏丹扆侧身长望涕滂沱衣冠共喜际雍熈岂意豺狼负盛时礼乐百年忘戦乆风云八阵得才遅神谋不是闾阎识庙筭谁闻黼扆思惭愧鲰生懒无用江湖愁望鬓成丝将军意气薄丹霄欲把孤航截海潮蘓武节来无忌死岑彭营悪子阳骄鸱鸮诗奏忠谁白松柏歌成恨岂销怅望天涯一洒泪鲸鲵罔象杂三苗落日悲风云满川家家闭戸少炊烟也知渤海无龚遂漫忆邯郸有鲁连三尺青萍思出匣数茎白发望归田请㸔如镜南楼月此夜清光最可怜天弧不觧射封狼戦骨纵横满路傍古戍有狐鸣夜月高冈无凤集朝阳琱戈昼㦸空文物废井頽垣自雪霜漫説汉庭思李牧未闻郎署遣冯唐天上九関森虎豹人间七泽起龙蛇尘埃不辨风云色雨露全归枳棘花秦国有人迷鹿马周郊无土载虫沙淮濆何日歌常武肠㫁严城戍鼓挝越山亭晚望越絶孤城枕海湄越王亭下景迟遅云埋夏后蔵书穴草没秦皇颂德碑凿齿未驯虞礼乐戈船犹驻汉旌旗春风淡荡吹杨柳咲㸔吴钩有所思谒夏王庙有感一片宫垣粉雘新前王陵庙在松筠玉书金简归天地贝叶昙花诧鬼神沧海波涛纡职贡山川草木望时廵苗顽未狎虞阶舞空使忠良泪满巾寒夜忽然有懐周紫巖先生遂成口号奉寄且以酬黄柑之惠柱下先生住紫巖倚天愁岭气巉巉客来每託青猿报书寄还凭白凤衔日上寒光生水石月明晴翠落松杉旅人珎重黄柑赠愧乏琼瑶荅素缄冬暖今年南国天气暖十月赤城桃有花江枫未肯换故色汀草强欲抽新芽野畦落日舞残蝶小池过雨喧鸣蛙城上㡬时罢击柝愁见海云蒸晚霞漫成春雨日日送愁来雨中百花浑未开青山不见神禹穴碧草巳满越王台鱼儿㺯水浮还没燕子寻巢去却囬头白杨雄嬾献赋衡门从此掩蒿莱夏日杂兴七首眼见青苔上短垣忽㸔碧草翳衡门西来急雨寒声壮东望扶桒暁气昏征戍诛求三载外诗书礼乐㡬家存天涯地角风尘满极目云霄漫㫁魂爱此南园僻有余依稀景物似郊居风轩自舞苍筤竹莲沼双逰赤鲤鱼酿酒剰收元亮秫换鹅时写右军书人生纵意惟踈嬾莫遣门多长者车闻道中原沸似糜倚楹长啸不胜悲百年城郭连烽火千里桒麻委蒺藜南国乆纡方叔斾东郊未返鲁侯旗五湖何䖏堪垂钓肠㫁松楸入梦思故里无书问逺逰他鄊萍梗漫淹留盲风恠雨蛟龙喜荒楚寒芜燕雀愁天上古今星北拱人间日夜水东流谁能走报西王母乞与还丹驻黒头层楼迢逓俯清郊天际群山槛外交日暖水禽鸣哺子风轻沙燕语寻巢緑荷雨洗藏龟叶翠竹烟寒集鳯梢可叹仲宣归未得苦吟终日倚衡茅夏至隂生景渐催百年巳半亦堪哀葺鳞不入龙彲夣铩羽何劳燕雀猜雨砌蝉花粘碧草风檐萤火出苍苔细观景物宜消遣寥落兼无浊酒杯菱叶荷花渐满池红榴緑篠正相宜天邉日岀园葵觉地底云生柱础知长夏未应炎暑过薄寒恰似晚秋时朝来苦恠双青鬓辄向风前学素丝夏日访王友文留饮赠诗长夏园林白昼闲髙轩留客雨漫山倾壶竹叶沉沉緑落树杨梅颗颗殷槛外新荷揺水佩檐前弱柳舞风鬟醉来带月浮舟去忘却尘埃世路艰题江村风雨图日落千山风雨来野昏林黒鸟飞廻风吹烟雾连天起雨送雷霆入地囬龙母鲛绡云半巫娥贝阙夜深开暮寒燕子归华屋愁絶余花委碧苔次韵和岳季坚见寄尘埃不见望诸君江海谁怜郑广文雪里一笻穿虎出竹间半榻与僧分无人问字朝眠穏有客论诗夜坐勤豹褎羊裘等黄土金章紫绶漫浮云次韵和天童良上人见寄不辞尘匣掩青萍愿见天邉陨盗星白日有时容黑子紫㣲终古照玄㝠轻风㵸雪归兰汜细雨涵春入草亭但得此身疆徤在江山相见眼长青灵峯寺松风阁灵峯寺阁倚松风风细松髙阁更空何䖏流泉生石上有人鸣玉下云中花飘雾露春香满影动龙蛇暁日融安得身如列御㓂翩翩髙举岀㝠鸿次韵髙则诚雨中三首短棹孤蓬访昔游冷风凄雨不胜愁江湖满地蛟螭浪秔稻连天䑕雀秋莫恠贾生偏善哭从来杞国最多忧絶怜窓外如珪月只爲离人照白头霖雨萧萧泥客途岁华冉冉隙中徂不知燕赵车千乗何似嵩邙饭一盂露冷芙蓉捐玉佩天寒薏苡结明珠柬邻艇子如堪借去钓松江巨口鱼吴苑西风禾黍黄越鄊倦客葛衣凉楸梧夜冷鸟惊树霜露秋清蜂闭房天上出车无召虎人间卖卜有王郞干戈满日难回首梦到空山月满堂次韵和谦上人秋兴七首一自中原万马奔江淮今有㡬州存龙韬豹略痴儿戯秾李夭桃勐士门废垒秋风销戦骨荒郊夜雨泣冤魂江湖愁絶无家客伫立㸔天泪眼昏东海波涛激迅飈西风氛雾虎狼骄髙牙画㦸尊方伯绣叚黄封出内朝无客金戈桩凿齿有人玉帐舞弓腰武陵日暮桃花尽何䖏林泉可採樵霜飞大野气凄清日落荒村少客行投笔班超空食肉登楼王粲独伤情海壖雨翳旌旗影淮甸云埋鼓角声中夜起瞻天北极鬓毛萧飒忆神京浙江流水绕东呉佳丽犹传故国都红锦漫山春雨后黄云压树暁霜余娇莺逐暖归牙帐征鴈冲寒送羽书惆怅南园钓舟子蒺藜满地不胜锄绣幕香帏隐日华金鞍玉辔巧矜夸深山雾两貙生虎大海波涛虺作蛇檏樕有枝寒集鹊梧桐无叶夜啼鸦凉风袅袅吹㳺子何䖏松楸是汝家故鄊知巳不曽逢满目云山恨万重斥堠霜清寒夜柝谯楼风急暁城钟此时遶树怜乌鹊异县携家想駏蛩独向晴檐问梅蘂数枝和雪为谁容江上悲风起白波山中芳草柰愁何紫菱青荇鲛人舞翠藟苍藤木客歌旷野烟尘迷虎兕长亭泥泞没騧浊河日夜东流去肠断霓旌影馺娑法华山弘上人可爱寒潭似镜清清光寒气袭轩楹草根流水泠泠出石上潜鱼箇箇横翠蔼惊风和露滴白沙得雨照人明故鄊近报犹豺虎愁对沧浪咏濯缨自天衣还城赠伯言城上余寒暁气凝湖邉春树緑层层一山独表秦王望衆水皆朝夏后陵白眼嗣宗终嗜酒青鞋子羙谩㝷僧仙都石室烟霞里早晩相携䇿瘦藤爲黄元徽题画松黄子宅邉松十㝷两株相倚自成林半空鸾凤翻清影长日笙竽奏好音岂但茯苓能却老更有琥珀可安心风尘澒洞还相忆写挂髙轩恨最深秋感日白天青木叶凋云山漫漫故鄊遥石床坠露珠光动碧砌幽花玉色销十载故人俱土壤五更归梦负渔樵懐来忆徃成惆怅蔓草羇虫对寂寥悼废圃残菊旧菊将芜尚有根髙秋相顾耿无言芳心不共青莎死生熊犹欺白露繁要待灵均餐落蕋从教元亮耻空尊何人觧识凄凉意分付寒螀仔细论侍宴钟山应制清和天气雨晴时翠麦黄花夹路岐万里玉关驰露布九霄金阙绚云旗龙文騕骖鸾辂马乳蒲萄入羽巵衰老自惭无𥙷报叨陪仪凤侍瑶池题李息斋墨竹李候貌出苍筤竹叶上湘妃泪未干烟雨昼迷丹鸑鷟霜风秋劲碧琅玕脩茎拟截伶伦管和气潜驱嶰谷寒此意秪令谁赏识高堂素壁静时㸔云门寺作若耶溪头过新雨云门寺前芳草长好将薜荔纫衣带更取辛荑结佩纕緑鬓朱颜非昔日茂林修竹是他鄊东风且莫吹花尽逺客伤春易断肠次韵和朱伯言自云门之天衣途中作即㸔梅蕋发江南渐见柔桒可浴𧖟日铸雨余峰似䯻云门烟合树如蓝青猿不避㳺人过碧涧能消宿酒酣况有山僧颇觧事何妨聊驻使君骖送陈子晟省亲归连江连江此去三千里綵服趋庭及早春闽岭白云迎马首建溪碧水涣龙鳞题桥兎颕留南徼恋阙丹心照北辰鹤髪正须三釡养凤城雨露四时新送黄生涖祀福建九重发政懐川岳使者承宣下紫宸玊瓉黄流敷帝泽碧鸡金马出神珍风清五岭烟霞粛春到三山雨露匀归路武夷溪九曲棠梨花映緑杨津即事春半余寒似暮秋掩门髙坐日悠悠树头独立知风鹊屋角双鸣唤雨鸠芳意自随流水逝华年不为老人留浮花冶叶休相咲自古英贤緫一沤遣兴江上潮来风卷沙城头毕逋乌尾讹燕泥半湿昨夜雨蛛网忽粘何䖏花孤坐日月自闲暇岀门岐路空交加漫将白髪对芳草目送去鸿天一涯乙卯嵗首早朝奉天殿柬翰林大本堂诸友枝上鸣嘤报早春御沟波澹碧龙鳞旂常影动千官粛环珮声来万国賔若乳露从霄汉落非烟云抱翠华新从臣才俊俱杨马白首无能媿老身元夜玉漏迟遅岀苑墻星河踈淡月辉煌送寒梅蘂清香细报喜灯花紫𦦨光金阙暁霞来若木瑶池春色满长杨君王注意防骄佚万岁千秋乐未央次韵和刘彦箕忆山中篇句曲峰髙倚太阳不风巖谷自清凉四时岚彩霏琼雪百道泉流湛玉霜雅称采芝追绮季尤宜散发学嵇康龙鳞璀错松当径凤尾䙰褷竹过墻月上海门蟾早觉露寒天宇鹤先尝仙人卓剑䧏魑魅道士书符禁獝狂寳气丹光生夜寂黄精白术引年长茅君虎卧瑶坛上萧史鸾栖碧殿旁桂树寒山违谢客挑花流水忆刘郞猿猱任占青萝帐薜荔从生緑石床世难有身空自累诗成无鴈倩谁将欲凭锦瑟传幽思才理朱絃意巳忘彭泽阻风风急云飞江倒流请君聊且驻兰舟浪翻彭蠡蛟螭横云压匡庐虎豹幽懐古谩㝷元亮菊望鄊空倚仲宣楼五更归梦三千里一日逥肠九万周啸侣山栖怜野鹿伴人水宿感沙鸥中元都府神官㑹上界星辰积气浮地轴西南连少昊天关东北镇阳侯两峰对拥青螺髻孤月𥘉生白玉钩龙甲冷欺狞蜃市蚌胎光夺睡龙眸春撞急杵涛惊枕滳沥真珠霰洒禂枯树挂崖眠复起老藤牵石坠还留宫商调合灵钟夕铓锷稜髙峭壁秋绣𬒳焚香寒悄悄金环扣瑟夜悠悠竹枝写恨传巴女木客长吟荅楚囚不寐残缸犹闪㓕动情鸣橹数哑讴苍梧凤逐重华去赤水珠无罔象求大宅髙门荒町疃頽垣败塜閙鸺鹠尘埃漠漠城笳怨芦荻萧粛戍皷愁鬼火碧穿灯火去狼烟黄入烧烟遒紫芝可茹林多蟒红鲤堪泽有虬万国锄犂俱剑㦸八陵松柏让戈矛哀哀野哭干坤惨踽踽途行面目魗永忆卢敖翔汗漫愿随慧逺学清修瑶䑓青鸟归何䖏玄圃琪华烂莫收沧海未容精衞塞蓬莱定许偓佺逰故园梅蕋相将发倚頼春阳慰白头太师诚意伯刘文成公集卷之十六终太师诚意伯刘文成公集诚意伯刘文成公文集卷第十七太师诚意伯刘文成公集卷之十七后学䴡水何镗编校五言絶句题梅屏二絶树杪过流星轻霜落半庭踈花与孤客相对一青灯独酌梅花下怜花与鬓同折花还挿鬓颠倒笑东风题小画庭前緑荷叶香气浓扵酒踈雨忽飞来的皪明珠走春晚踈雨随风过轻寒薄暮归犹怜数花朶辛苦驻春辉遣兴扵越三年客思家一百旬如何今夜月却忆镜湖春岁晏岁晏悲风急空江白昼隂黄芦与红蓼无䖏不伤心途中见去鴈昔与鴈同归今来鴈北飞殷勤祝过鴈来徃莫相违漫成春暁正堪睡嫌他牎上明无端双楚雀又向屋头鸣明月圆复缺春风去不来涙随花雨落点点在苍苔昨夜三更里还乡夣却成朦胧半惊觉连唤小儿名日暮庭隂合斜阳复照檐不禁风絮乱寂寞掩重帘病身劳应接长日掩双扉燕子来何晚春归寒未归炎赫迎新节绨𫀆洗未干那知一夜雨更作九秋寒萱草花空发丁香子又生浮云无䖏所孤月不湏明泪为看花落愁因对酒多良辰不再得衰莫欲如何望帝千年魄声声是泪流空庭无竹树省得一春愁题墨竹风梢舞空烟露叶滴晴月折取寄情人感此岁寒节六言絶句题山水小画二首鄂渚轻舟未发潇湘倦客多愁可恨一江春水无情日夜东流碧草桃源路断紫芝啇岭云深髙树月明啼鴂一声一度伤心题画竹叶间重露犹滴林表寒烟未开想见沅湘江上月明环佩归来七言絶句题画梅夭桃䏻紫杏䏻红满靣尘埃怯晚风争似罗浮山磵底一枝清冷月明中读史有感千古懐沙恨逐臣章䑓遗事最酸辛可怜日暮高唐夣绕尽行云不到秦分赃䑓突兀髙台絫土成人言暴客此分赢饮泉清节今寥落可但梁山独擅名漫成阶下青苔砌上莎春深烟雨自相和幽兰生在空山里纵有清香柰尔何春雨三絶句春雨和风细细来园林取次发枯荄古墻芳草无生䖏一滴还成一点苔翠麦黄花烂熳春苍颜皓首别离人相㸔一咲浑成梦又见汀洲老白苹一雨如膏五日泥长烟不散草萋萋殷勤分付墻邉柳为挽流莺自在啼秋兴二首袅袅西风起白苹妖红媚緑㸔成尘九衢车马如流水尽是邯郸夣里人梁间燕子去悠悠络纬寒螀管领秋谁遣荘周化胡蝶不胜憔悴为花愁题梧桐折枝翎毛图琼柯碧叶两参差又是西风白露时鳯鸟不来嘉实晚小禽㗸上最髙枝题竹根小禽图竹露无声坠碧柯小禽相对啄秋莎江湖鴈鹜肥梁稻矰连天雨雾多题画猫碧眼乌圆食有鱼仰㸔胡蝶坐阶除春风漾漾吹花影一任东郊䑕化鴽过闽关天上丝纶启玊封欢声雷动八州同闽江渺渺通炎海添作恩波到日东题竹木石图凌霜傲雪无人问拂水梢云意自闲愿就姮娥借明月卧㸔鸾鳯舞空山古木萧森傍水隈鳯凰飞去不飞回披烟细㸔苍莨叶知是湘君涙湿来题蟹殻闘犀凾手闘兵沙堤潮落可横行稲根香软芦根羙未斍江山酒兴生拥劒横行气象豪浑疑缣素是波涛䏻令吻角流馋沬莫向牎前咤老饕题枯木图干排风雨三千尺根老氷泉八百年不用江头唤元绪何妨湖上识神仙题陈太𥘉画扇炎天玉烁水银流琴上薰风可觧忧不负吾皇麟趾意只今谁是冨民侯咏史姦雄盗窃幸倾危只道冥冥便可欺想得民心思汉日正当杨子剧秦时遣兴一炷清香一卷书此身安䖏是吾庐緑槐翠栢宜长日门外何湏长者车题明皇幸蜀图斜阳惨淡照霓旗石栈萦纡㒒马羸想得林间子䂓鸟断崖青壁亦相随裂帛声中发祸机白华歌㫁草菲菲可怜蜀道三军恨不记他年武惠妃题柯敬仲墨竹苍龙倒挂不入地回首却攀云上天夜深云散明月出化作脩篁舞翠烟移梅亭贯石稍云一树梅谁教移向画堂㘽月凉夜色清如水其那楼头玊笛哀题赵仲穆画眉图有羙清掦婉且闲横云吐月闘弯环平生不识张京兆却对粧䑓写逺山含簧茹管细相和语困春风意更多惊起佳人应有恨㕠蛾蹙损不成歌题画山水澹澹轻烟羃半林涓涓飞瀑泻遥岑偶然坐石观流水不记还山路浅深题石末元帅扇上有陈太𥘉画松老松根干如铁石般匠不知空谷深永夜高风吹万窍啇声满地作龙吟题渭桥图百戦平城愤未销武皇赫怒属天骄可怜陵树秋风后貂㡌驼裘拜渭桥皆春亭草色青青日色黄暖烟烘露百花香晓窓夣入挑园去惊觉啼鸎在緑杨题小景江头日日起西风江树惊寒叶变红天澹云低何䖏鴈一行飞下荻花中题梅花小禽图三鸟翩翩海上来一双飞去入瑶㙜可怜铩羽空山里独立寒枝怨野梅题湖山烟雨图湖上青山烟雨寒湖中一棹欲归难白苹自老东风里肠㫁黄昏独倚阑若耶溪上雨声来秦望山前雾不开欲渡镜湖㝷禹完苍藤翠木㫁猿哀次韵和王文明絶句漫兴十八首芙蓉湖上夕阳低杨柳枝头一鸟楼独倚䦨干㸔山色白云飞过若耶溪年华如水去堂堂何䖏无愁不㫁肠天上群僊风雨外人间明月夜凄凉觧印渊明柳映门床头酒尽卧空尊牎风吹破羲皇夣闲㸔山云起石根竹根草叶垂书带苔靣蜗涎学篆文坐到慱山香烬歇不知新月出㣲云眼见繁花开满林即㸔嫩叶緑成隂杜䳌啼落西山月一夜相思万里心澹澹轻风冷透衣冥冥细雨客思归若爲化得辽东鹤逺逐浮云汗漫飞天邉云气来湏女湖上轻雷起少男一阵微凉踈雨过满池莲蕋緑如簮风翻竹箨空林响雨缒蛛丝落蕋县长日掩关无客到一眉山水对婵姢江北江南几驿亭可怜疆半草青青夜凉月白西湖水坐㸔三台上将星旧㳺何䖏渺烟萝㡬度相思梦玉珂莫向天涯苦回首野猿木客恣经过东海鲸鲵倒百川西江波浪阻征舡谁䏻散发空山里学取希夷石上眠夣里分明到广寒夣回月落斗阑干碧桃吹尽无人觉满䄂西风涕泗漙暁晴何䖏一黄鹂飞上花枝欵欵啼独坐小窻歌伐木偶然懐古忆祈奚钓得槎头缩颈鱼隔墻有酒贯钱酤近来酒价如珠玊独饮千钱不要扶楼头新月闘弓弯楼外青山对客闲深夜忽然思徃事梦随孤鹤遶云间一自江淮作战埸城池无䖏不金汤辕门湏识黄公略莫与萧娘竞粉粧草庐不枉逹官车长日惟消满架书睡足北牎清似水数声残角起城乌故乡蛇豕满柴荆异域风尘叹此生至竟迂狂成濩落可怜天地一浮萍题羙人书红叶图红叶随波岂自由綵毫空复写绸缪无人觧识诗中意天上尘间总是愁送鲍生之闽中青青芳草夹长堤漠漠轻烟送马蹄他日相思建溪上棠梨花发鹧鸪啼题米氏小景二首陌上春风紫翠重烟含汀树淡还浓夜来水涨溪桥㫁应是雷霆起蛰龙春雾昏昏雨散丝溪流拍岸小桥危猿啼鸟呌山鬼出正是行人肠㫁时题安石蒲葵图东山导骑出巖阿能使枯蒲贵绮罗却恨卞和无禄位中宵抱玊涙成河题沧江独钓图山绕沧江一钓舡又随斜日下长川小鱼不食大鱼去风定逺林生白烟题二乔图江上挑花红粉腮偶然吹入玊堂来东风日暮和烟雨多少飘零委緑苔题小画夕阳山下水鳞鳞一叶轻舟钓白苹谩道江湖堪浪迹荻花风雨更愁人惆怅二首紫薇花树小楼东日炙霞蒸似锦红过了春风到秋露可堪零落碧苔中与君为别几清秋鸿鴈来时輙上楼今日倚楼无鴈过㫁肠风水隔瀛洲次韵和石末公见寄五絶楩楠割截为椽杙岁暮搜材到柞薪怅望无因见夏后再平水土叙彛伦庙略䏻回十万夫诗书郄縠近来无何由入奏明光殿指点山河一统图春满郊原乐意融野花庭草竞纎秾惟余陵上青青栢不向东风改旧客越溪清水淬干将鬼魅惊啼畏夜光不共铅刀争利钝何妨玊匣且深藏汉殿千门锦绣开不堪一夜柏梁灾鲁般骨朽萧何死肠断无人为取材过苏州姑苏台下垂杨柳曽为张王护禁城今日淡烟芳草里暮蝉犹作管絃声姑苏㙜下垂杨柳落叶萧萧日暮风天地山河有真主迎来送徃总成空忆昔呉宫无事时满城杨柳舞西施如今柳尽西施死恨杀当年陌上儿陌上清歌最可聴谁知此是㫁肠声就中更有杨枝曲恨杀昏鸦及暁莺虎丘山下月朦胧阊阖门前动地风子夜一声琴一阕杜䳌声在碧云中灯映前牎𥿄不鸣四隣无语犬号声南阳巳起为霖了何用人间更得名满地寒风满靣尘荒烟白草旧通津晏安酖毒俱亡国可但西施觧悞人成败由天衆所知乌江㧞劒更何疑谁言碧海剸蛟手也学临春井底儿小雨如膏渍陌尘一沟寒碧晓生鳞余年巳自无多子更向途中见早春题尽菜戯呈石末公列鼎羔羊厌腯肥园官菜把莫嫌㣲年来骑士工堕突此物人间亦见稀汉世祖白水龙飞绍赤精鸱枭尽入太官羹三驱只贷樊崇死侯印应慙不义名凉夜潇潇凉雨泻檐泷聒聒鸣蛙似吠龎惟有露萤怜寂寞却将光景到书牎五月十九日大雨风驱急雨洒髙城云压轻雷殷地声雨过不知龙去䖏一池草色万蛙鸣次韵和石末公二絶槖里金多嫂自迎殻中珠满蚌䏻明文犀亦有通灵角天上龙彲尽可撄徒闻弹铗怨无鱼未见兼程贡蜡书四海城池总完璧只今谁是蔺相如白塔寺物换星移事巳迷从来此地惑东西可怜如镜中天月独照城乌夜夜啼题风中水仙花图痴妬封家十八姨不争好悪故相欺沅湘日暮波涛起翠荡瑶翻欲渡遅送医士贾思诚还浙东二首西风袅袅水鳞鳞一曲离歌泪满巾残柳数株鸥数点夕阳江上送归人落木长亭独客回蹇驴聊可当驽骀还山湏种千株杏等待仙华道士来絶句漫兴七首一岁三春好景光纷纷红紫竞芬芳芙蓉亦有倾城色不见东风却拒霜风散萤光夜未分隔窓凉雨落纷纷秋衾不与还乡梦征鴈南来独自闻碧瓦凉生月欲流露蛩枫叶共啼秋城乌半夜惊飞起只为离人白尽头多事池邉促织儿声声哀怨旅魂知干戈满地无机杼长夜辛勤説与谁伐木丁丁谷响传楩楠檏樕共成烟扶桒不是人间树因见沧溟变稲田愁极毎将歌当哭归来不觉咲成狂蓬山缥缈鲸鲵外一夕相思九㫁肠永夜西风袅袅来露华如玊委苍苔碧鸡啼落山头月肠㫁槐根夣不回忆昔二首忆昔上林花发时黄蜂撩乱蝶参差如今花落枯枝在付与秋䖝挂网丝忆昔扬州㸔月华满城絃管满人家可怜今夜中秋月独照寒蛩泣细沙唿灯溽暑蒸人百体柔中宵挥汗想清秋西风一夜吹庭树惊起唿灯问敝裘磨石冈作磨石冈头云衣谢公墩上雨霏霏西风忽卷残阳岀临水登山忘却归夜坐二首露泣寒螀唁㫁魂风惊檐铎语黄昏羇愁悄悄成危坐㸔尽空墻上月㾗虫响莓苔叶响廊月光如雪露如霜铜壶管领催华发一夜应添百刻长送别送别江头日欲沉落潮风急鸟归林秋云恰似人情薄秋水还同客恨深无寐夜长无寐待鸣鸡及至鸡鸣梦却迷惊起朝阳斜照屋一眉残月在天西栖乌归鴈将秋入楚天薄云开月伴愁眠露寒叶动栖乌起一呌千声落枕邉羲和㫁梗枯茎付野蒿冷风凉雨剥征𫀆羲和只在嵎夷宿自是金乌未发毛纨扇树头风露咽玄蝉锦褥新张竹簟捐纨扇团团霜雪色好蔵箧笥待明年漫成二首沉水香销金博山月满楼台深夜寒瑶琴弦絶不可弹叶落乌啼寻夣难江水如天月如水落叶萧萧夜风起一寸愁心千万里不见行人应未巳咏史六雄糜沸扰天纲天下嗷嗷望禹汤多事秦皇䏻一统却教人忆楚懐王天与聦明作大君应天在实岂虚文重瞳若觧行仁义不枉芒砀五色云有感物换星移事巳迷重来旧䖏惑东西可怜如镜天邉月独照栖乌半夜啼焚书千古讶嬴秦迯难茫茫走缙绅尚忆啇山近京洛白头容得採芝人甲楯孤栖死不疑那将宗社换西施想应尝胆秋风夜恰似无忘檇李时鸿鴈来时月满天客途僮仆自相怜荒村触眼惟茅屋榆柳萧踈起暮烟黍穗髙低菊有华㕓居恰似野人家夕阳日向西墻过只为㣲生换鬓华鱼塩充牣稲梁肥谁窹繁华是祸机日暮无人唁亡国寒雅犹带夕阳飞漫漫阳春不见秋人生得意总忘愁茱茰谢尽芙蓉发清夜吹笙月满楼送金华何生还乡觐省金华山色翠亭亭曽驻仙人白玊軿羡汝结庐松柏里卧㸔鸾鹤下青冥尚想髙人何北山谈经论道此山间故家文物依然在似汝湏归玊笋班漫漫东风吹緑蘩行人江上发归轩想应今夜春山月华发萧萧正倚门楼外桃花红锦披当花把酒映花枝慈亲饮酒㸔儿咲记摘桃花洗靣时送儿岀去望儿归㸔尽雏鸦弄夕晖清晓开门儿却到蟏蛸飞上老莱衣春日杂兴采石矶头春水平长干桥下暮潮生谁能载酒㝷芳草杨柳堤邉信马行过雨柔桑綟绶新涵风细麦碧波匀鸣鸠语燕声相应又是人间一度春春雾冥冥木叶稠苍鹰拂羽化为鸠莫将松桂夸桃李柱下先生早白头日自西驰水自东落花飞絮总随风旧巢燕子今何䖏烟两庭台似夣中花竞娇娆草竞芳纵横只是为春忙夭桃秾李先飘落不及蔷薇与海棠细雨冥冥昼掩扉更无芳草有垣衣人生一世邯郸夣老病无眠夣亦稀雨隐沧江雾隐山乡关迢逓寄书难病来只盼春风到不拟春风暁更寒日出江空暁气柔白苹风起渚烟收夜来一饷三更雨送尽飞花入海流题陈大𥘉画扇一道沧江隔戦尘白苹风起浪鳞鳞新亭满眼神州涙未识中流击楫人泛湖浮海两如何满地悲风起白波争似乘槎随博望王绳光里㸔山河水净沙明一叶舡钓丝牵月过长川五湖何地宜生理我欲从之问计然七月七日百年佳㑹㡬今宵脉脉相㸔一水遥漫道天孙觧专巧却教鸟鹊爲成桥夜泊桐江驿伯夷清节太公功出䖏非邪岂必同不是云台兴帝业桐江无用一丝风即景江城五月冷脩脩细雨㣲风拂靣愁汀蓼不知犹是夏竞开丹粟满枝头薄寒轻雨细如丝风满长川棹去迟漠漠野田将瞑色纎纎汀草欲青时御柳御柳青青隂緑池迎春擢秀不违时皇恩天地同生育雨露无私尔最知漫漫春风入舜韶緑杨舒叶乳莺调君王不为娱声色无用辛勤学舞腰苕溪皇甫秀才幽居玄晏先生一草庐万竿脩竹五车书日髙无客来惊夣自谓公侯总不如天目山前苕水流野华啼鸟自春秋沧浪清浊吾何预坐听松风咲许由遣兴萋萋芳草掩重门几树斜阳照㫁魂坐爱㣲风起苹末月明檐铎语黄昏梅花七絶句风林凋尽碧琅玕的皪梅花好自㸔霜白月明残雪夜一枝危拂斗杓寒群山积雪惨晴曦石裂玄氷万木披不是孤芳贞不挠阳和争得上枯枝紫府仙人萼緑华暂抛琼苑到天涯㫁魂应化为蝴蝶夜夜归来阿母家稀踈寒玉小楼东骨冷魂清五夜风惟有翠禽怜寂寞一双相倚月明中蕋宫仙子媿云鬟姑射神人薄錬颜借问髙标谁得似白头苏武在天山琼跗玉叶两依依揺落空山物色㣲青女不知幽独意忍寒犹自妬芳菲微阳穉緑未能还四海昆䖝总闭关只有梅花见天意先将春色到人间雪中三首灶下孤烟欝暁炊檐前寒鸟啄枯篱琼瑶满地无行迹正是袁安独卧时一夜雪深一尺余平明鸟雀噪堦除移床漫向明牎下图得清光好照书漠漠随风结逺埃轻轻糁地集枯荄春前有意呈三白知是阳和次第来雪后遣兴朝寒布糓应时鸣起向回廊独自行残雪未消檐影寂满庭幽草㸔春生絶句二首立春夜闻蛙鸣作鬼门竹管动轻灰春色先从地底来月落江城闻画角五更残夣一时回轻轻细雪点枯池袅袅东风拂树枝春到草根人未觉夜来先有蛰蛙知絶句九首异乡风景不知春满地苍苔一病身睡起无人问幽独杜鹃声在緑杨津花自飘零草自荣何湏惆怅独关情髙轩日永成危坐隔水风来闻鍜声雨余烟柳约青丝风过芹塘澹碧漪正是愁来无着䖏緑隂庭馆暮寒时一树秾华半夜风平明枝上十分空黄蜂紫蝶纷纷去留得苍苔借碎红槐叶隂隂覆短墻㣲风细雨麦秋凉如何一岁三春景不及闲牎午夣长淮水东邉旧六朝琼楼翠馆白云销于今只有垂杨柳犹似当时舞细腰花落江臯宿雨晴野烟消尽见芜城鳯箫一去无回日不及年年緑草生天堑长江似海深江头山鬼咲埋金东家醸酒西家醉世上英雄各有心暖风吹帐日光遅恰似清和四月时黄鸟不知人嬾起未明啼上緑杨枝半山寺二首王家废寺旧闻名荆棘花开鸟自鸣深夜狐狸穿破冢佛灯争似鬼灯明奸邪変法事多端气𦦨兴妖胆自寒漫道謟䛕堪媚佛竟将佛作么人㸔絶句漫兴十一首风光何故恼闲人我欲乗槎一问津满地緑隂迷㫁夣五更啼鸟不胜春兎葵燕麦旧人家曽唱南朝玊树花寒暑又随风日转东陵谁种邵平瓜莫道花开便是春莫言沙涨即成津南风过了东风起愁杀江头待渡人新鸎枝上语如丝似与覉魂话所思不用登楼㸔草色白苹香散巳多时相思举目万重云燕去鸿来杳不闻漫説黄金䏻得士只今谁是望诸君五湖风雨夜埀纶一叶扁舟一粟身至竟云涛归大烟波还属钓鱼人病客无钱试药方出门聊复信行藏争知头上萧萧发却与逰丝较短长池靣新荷贴小钱荷心点点露珠圆开花结子应堪待乱荇空萍正可怜袅袅江风转白苹轻花乱蕋㸔成尘谁䏻爇取生犀角采石矶头照水神日落群山返照余槐隂夣觉夕阳𥘉夜闲不畏更筹短收取流萤映读书白鹭洲邉白鹭鸶一双相对立䙰褷日斜隔水分明见不分人间有别离漫成三首八骏茫茫去不回白云歌曲使人哀鲮鱼风起鲸鲵涌青鸟何由海上来瞿塘怒水激天风回首童颜変老翁落日长年鸣橹过白鸥飞出浪花中㣲凉生𬒮一登楼落照归鸦点点愁谁似孤云独无事随风直到海西头不雨遣闷二首朝霞不作黄昏雨暝霭徒为白昼风日上髙林啼布糓声声只在短墻东池上芹泥即渐干梁间燕子拾虫难緑窓无限伤春意㸔尽斜阳更倚䦨雨余枯池得雨閙群蛙䖤坛含浆总有家为爱㣲凉宜暁夣不知晴日满庭沙无题絶句二首花自飘零水自流无情有恨月如钩十年一枕三更夣嬴得风烟满地愁后夜蛾眉约浅黄河邉犹翳玉绳光不知何䖏藤萝上全见姮娥一靣粧春蚕可咲春蚕独苦辛为谁成茧却焚身不如无用蜘蛛网网尽蜚䖝不畏人晚兴腐草余光㓕又明㣲风不起夕凉生絶怜一饷池塘雨只得青蛙半夜声睡起浓緑当轩日上遅病身只与睡相宜觉来却恠荘周蝶绕尽残枝过别枝喜雨寄夏允中五絶好雨知时五月零豆苗瓜蔓一时青老夫亦起中庭立两眼㸔天似醉醒隐隐轻雷不起风𪷟𪷟宻雨遍长空枯根发秀新茎长小草那知造化功涣汗如蒸𬒳体流日髙强起倦梳头多情一夜千山雨消尽人间万斛愁水鹳长嘷应九陵山云䖏䖏上如蒸定知谷鲋从今后不向西江乞斗升江暗天低雨脚垂屋鸣檐㵼入枯池却怜似镜新荷叶不见鱼跳鹭浴时无题槐映髙楼柳映墀风来唯有鹊先知长应别殿黄昏后记得金宫妬宠时将暁月落牎余白练光满天清露结为霜东风可是无情思吹出新杨一树黄江行杂诗九首采石江头山挿天江泉激石鸣湘絃十年戦血汚江水水中鬼神应醉眠三生矶上星满滩白烟如雪浮林端水妃夜觧玉佩去清泪滴成红木难马当之山中江中其下乃是冯夷宫良宵月岀江水底行人喜甚天无风九龙山西西日沉江云压地生层隂汀洲无人芦叶响咆虎一声风满林皖口孤城江水傍城上犹有愁云黄豺狼魑魅相食尽忠魂白日长垂光桑落洲邉春草生冝城九醖空传名百年世事同醉梦愁听野猿啼到明江盘崃束雷彭浪孤山如笔江中央坤灵不放厚地裂应有潮汐通扶桑长江水浊湖木清石钟涛击鲸鱼鸣山头出云山下雨杨澜左蠡何时平江州太守文儒宗骂贼就死真从容天翻地覆元气在斯人万古其犹龙钟山作十二首紫桂吹香媚小山月华的皪满林间坐来凉气生虚室知是山云作雨还松露滴堦星在天草䖝相吊响如絃寳公塔上西风急半夜林鸦不得眠九月江南叶未黄空山松栢夜深凉玄蝉且莫催徂景留取幽兰作晚香玄武湖中草自秋石头城下水长流繁华过眼成今古更与牛羊竞一丘春去秋来荣复衰花残叶落总堪悲谁䏻句曲山中去乞取茅君一乕骑北斗䦨干夜未央钟残虚牗出天香佛灯相对坐宵寂坠露满林生白光一炷清香一卷经世间无事是山僧何湏更卓飞空钖长使时人恨不䏻月落山空雾未开风生咆虎响如雷树头惊鹊相唿起欲下还飞一百廻白鴈萧萧柿叶红野花开尽六王宫空余一道秦淮水着意西流竟向东䇿杖登山信早凉山花涧草总䏻香扪萝抱水归来倦不扫苍苔卧石床袅袅西风散白苹冥冥落日起黄尘青娥不分秋容寂故染枫林似老人藁叶含风弹夜絃蟪蛄凄唳荅寒蝉鸡鸣埭上繁华子莫向秋霜惜盛年有感浪动江淮戦血红羽书应不逹宸聦紫薇门下逢宣使新向湖州召画工题画鱼二首为爱濠梁乐有余故拈兔颕写成图秋风忽忆银丝鲙肠断松江隔具区九罭无人咏鳟鲂河坟有客叹牂羊不知生意䏻多少争得鲲鲕满尺长无题三首一片浮云万里心海波无底未为深虞渊险迫羲和疾空使傍人诧邓林玉树沉沉结夜愁金陵蔓草没荒丘谁言锦䌫江都去不见金陵蔓草秋黄鹄髙飞云路遐野凫谋食但泥沙山中樗栎年年在㸔尽西风木槿花题墨菊粲粲金英羙可餐九秋风露与清寒墨君莫妬天然色终遣灵均怨子兰题沙溪驿涧水弯弯绕郡城老蝉鸣作车轮声西风吹客上马去夕阳满川红叶明过闽关九首关头雾露白𪷟𪷟关下斜阳照树红过了秋风浑未觉满山秔稲八闽中峻岭如弓驿路賖清溪一带抱山斜髙秋八月崇安道时见棠梨三两花建溪激箭向南流石齿如锋闘客舟篙子踏歌浑不畏行人遥望替生愁驿路髙低度岭关兠离人语杂夷蛮江花巧似驼茸白山果浑如码碯般饭淅香琼酒㶑霞驿亭到䖏只如家征夫但恐咨询阙莫向天涯怨路賖漠漠轻云结晚隂依依斜日挂遥岑炊烟忽起桒榆上散作鲛绡抺半林道上黄埃扑马鞍汗流如水透中单忽惊踈雨林梢过急换罗衣更怯寒剑水悠悠南去深黄茅苦竹自成林日烘溪雾生秋瘴风搅山霏作昼隂岭上髙秋生火云狂雷送雨忽纷纷鹧鸪更呌空山里纵是无愁亦厌闻题画红梅水晶宫里玉真妃宴罢瑶台歩月归行到赤城天未暁冷霞飞上緑铢衣题扇靣牡丹花沉香亭畔月华流掌上孤鸾镜里愁舞罢春风却回首六宫红粉总包羞题扇靣荷花玊井芙蓉红粉腮何人移向月中栽髙轩忽漫看图画疑是昭阳晓镜开秋日即事秋风吹雨冷脩脩堦下金钱烂漫愁鸿鴈不来巢燕去草虫辛苦独知秋杨柳新㘽半出篱夜深鸟鹊自惊枝露凉月淡空烟暝啼到金鸡报暁时九月东风露不寒蟪蛄相庆语檐端野人便拟开荒径剰种忘忧与合欢揺落江臯草满烟秋光何䖏不堪怜夜凉银汉低城阙卧听蛩声似筦絃春华秋草两悠悠素髪多情却满头落叶自随流水去逺山空带夕阳愁垂垂宻雨亸脩杨点点青苔绘短墻不是鴈声天畔过争知今日是重阳秋气萧条宋玊悲西风唯有鴈相宜秦淮岸上青青草想见繁霜未落时寒星无数月如钩藁叶唿风入敝裘人世可怜唯有老镜中憔悴夣中愁挂壁青釭照不眠相㸔到此亦堪怜露寒霜重残萤尽膓断秋风忆徃年病眼昏昏四顾迷独行浑似雪中鸡花开叶落真成夣愁听门前过马蹄槿华数树夕阳时收拾秋光在短篱自紫自红还自碧柢应独有暮蝉知满天星月一庭烟坐掩衡门思悄然漫想明珠成薏苡却嫌黄菊似金钱踈雨鸣檐月在云马蹄初歇夜将分鴈行却向城头过何䖏砧声隐隐闻江上秋髙暑未归照书犹有数萤飞东风可是怜㳺子不遣㸔天忆授衣北风吹鴈过萧萧旅馆青灯共寂寥蓬鬂一时成白雪老来禁得几秋宵题水墨海棠鹦鹉陇山鹦鹉白霓衣欲语谁听只自知漫漫东风吹不起海棠花上立多时太师诚意伯刘文成公集卷之十七终太师诚意伯刘文成公集诚意伯刘文成公文集卷第十八太师诚意伯刘文成公集卷之十八后学䴡水何镗编校诗余河传江上风过水生纹烟里斜阳半曛雨声不堪客耳闻纷纷夣魂迷㫁云夣㫁天涯归路杳天欲晓残月窥牕小木兰舟芦苇秋汀洲藕花相伴愁满庭芳杨柳烟销梨花云散瑶台别是风光翠霞深处谁舞白霓裳三十六宫向晓鳯绡拥红粉成行珠帘外风翻瑞葆惊起紫鸳鸯含情空怅望衾寒鄂渚佩冷潇湘怨凌波尘袜不度银潢只恐靑娥娇妬相将见苇白芹黄凄凉也一天坠露明月在池塘玲珑四犯白露点珠明河生浪秋光㸔又一半翠衾知夜永淸梦冷孤舘南楼数声过㕍西池桂花零乱歳序如何江山若此赢得鬂霜满伤心谩回愁眼见蛩吟蔓草萤度荒疃涙随黄叶下事逐浮云散沧波衮衮东流去问谁是登楼王粲菊绽篱边赋归来恐晩江神子霏霏轻雨弄秋光野烟苍晚风扬征㕍将愁分付与寒螀牕外声声啼到晓人不寐夜何长沧江波浪去茫茫莫思量使心伤篱外黄花只作旧时香歌罢归来深对酒今古事总凄凉浪淘沙江上晚来风烟蔼蒙蒙白苹吹尽到丹枫流水落霞衰草外离恨无穷极目楚云东愁见归鸿拒霜相倚夕阳中露重月寒芳意歇知爲谁红浪淘沙天际草离离鸿鴈南归冷烟凝恨锁斜晖胡蝶不知身是夣飞上寒枝惆怅倚阑时总是伤悲絶怜红叶似芳菲淸露自凋枫自落没个人知淡黄柳江城夜寂何处吹羗笛城上月高风淅淅翻动林梢败叶一片琅玕下空碧倦游客鄕关暮云隔谩回首盻归翼想柴门流水依然在白髪参军靑衫司马休向天涯泪滴调笑令四首秋雨秋雨窓外白杨自语夣回月在空廊灯影朦胧夜凉凉夜凉夜露冷芙蓉花谢沙燕沙燕别去㡬时重见汀洲芳草纎纎细雨㣲风卷帘帘卷帘卷人与碧梧俱晚白露白露点我庭前芳树树中有箇栖鸦啼到银蟾影斜斜影斜影照见罗帏梦冷红树红树粧点天涯秋暮淡烟衰草黄昏露冷啼螀㫁魂魂㫁魂㫁明日玊台霜满菩萨蛮西风吹散云头雨斜阳却照天邉树树色荡湖波波光艳绮罗征鸿何处起点点残赮里月上海门山山河莾苍间渔家傲江上秋来惟有雨江城九月犹炎暑泉涌中庭苔上柱深闭戸莎鸡露泣寒螀语征戌诛求空轴杼千村万落无砧杵玉帐悠悠闲白羽愁正聚乱鸦啼破楼头皷小重山城上高楼接海赮踈林藏不尽欲栖鸦回廊曲槛别人家征鸿外风冷夕阳斜灯暗皷三挝望中烟隠树月笼莎白云如梦绕天涯梧桐雨和泪滴寒沙虞美人秋来日日烟含雨不肯收残暑小桃错认是春回尽把枝头红緑向人开白云流水靑山远门掩苍苔晚草间蜂蝶未湏忙后夜云英和月结成霜喜迁莺画角㫁篆香淸斜月淡踈櫺露寒霜冷鹊频惊归夣不曽成湖上数声沙鸟河汉渐低木杪起㸔北斗待天明云白日华生水龙吟秦台人去无踪空余緑树连天表瑶京路远缑山夜永离愁萦绕露咽玄蝉霜栖白鹤月寒烟袅想孤鸾舞罢碧桃花尽长是怨多欢少梦里軿车过处见苍梧九峯靑小脩篁染涙沧江流恨年年不了广莫风悲昭华玉冷声沉云杪又扶桑日上靡蓱光散蓬池春暁水龙吟鸡鸣风雨潇潇侧身天地无刘表啼䳌迸泪落花飘恨㫁魂飞绕月暗云霄星沉烟水角声淸袅问登楼王粲镜中白发今宵又添多少极目鄕关何处渺靑山䯻螺低小㡬回好梦随风归去被渠遮了寳瑟絃僵玊笙簧冷冥鸿天杪但侵阶莎草满庭绿树不知昏暁浣溪沙细草垂杨村巷幽白沙素石引溪流靑苔矶上有扁舟门外好山开画屋头新月学帘钩窓风一榻似淸秋长相思晚风淸晚云轻雨意将成又不成㫁赮天际明旧恨盈新恨生立到楼头河汉倾无人知此情踏莎行瓶水知秋池荷怨晚有人楼上吹淸管月明夜寂却堪听可怜刚𬒳风惊㫁楚泽吟悲槐根梦短江山处处伤愁眼欲凭靑鸟寄殷勤波涛无地蓬莱远江神子西风吹树簟凉𥘉露如珠月如梳鸿雁无情不带半行书谩倚阑干成小立人老也倩谁扶中庭梧叶待霜踈有栖乌夜相唿门外一池寒水落芙蕖爲问闲愁还几许多似草不胜锄靑杏儿独自倚阑干西风起玊宇淸寒夜深月转长河曲踈萤度竹啼螀依草凉露溥溥莫把素琴弹氷弦上商冷宫残万牛不挽东流水悠悠碧落茫茫云海叠叠忧端摸鱼儿问春光尚余几许伤心前夜风雨夭挑艳杏都吹尽兰茞变成荒楚春欲去但渺渺靑烟白水迷津渚多情杜宇有恨血滋宵哀音破暁千呌一延伫蓬莱路还是鲸涛间阻神仙缥缈何处琼楼玊殿深留景不见下方尘土谁最苦瞑色滞双飞燕子归无主那堪诉与又暗壁残灯重门转漏呜咽梦中语虞羙人桃花半折臙脂蕋莺语东风里坐来檐日转墻隂时见黄蜂带粉岀花心长烟不散萋萋草人与春俱老知人老去愿春迟无柰满庭风絮促春归沁园春白芷生香緑萍抽叶还是淸明有残丝绊雨危芳怯露梨云困蝶絮雪迷莺发短心长时殊事异覩物如何不动情愁来也怕东风无頼鶗鴂先鸣莫思身外虚名绵绵荒田草树平任龙蛇歌怨桑榆烟尽山枯石死毕竟何成富贵浮云穷通定命守分安常百虑轻和谁说又鸦栖高柳月照层城惜分飞蝶醉蜂迷莺不语门掩一庭花雨春事无多许野云江树谁爲主纵有垂杨千万缕难绾教春莫去愁到伤心处数声杜宇靑山暮沁园春万里封侯八珍鼎食何如故鄕奈狐狸夜啸腥风满地蛟螭昼舞平陆成江中泽号鸿苞荆集鸨輭尽平生铁石肠凭阑㸔但云霓明灭烟草苍茫不湏踽踽凉凉盖世功名百战塲笑杨雄寂寞刘伶沈湎嵇生纵诞贺老淸狂江左夷吾关中宰相济弱扶倾计甚长桑榆外有轻隂乍起未是斜阳忆秦娥阳春月蜂喧蝶竞芳菲节芳菲节风狂雨横魂消心折鳯凰台上箫声絶长洲苑里光隂别有人愁叹涙珠成血蓦山溪淸明过了帘幙余寒浅芳树不胜风任流水飘红去远烟昏雨暝天衬海云低鸎意懒蝶魂销花尽成秋苑游丝落絮特地相萦绊无计网春晖漫赢得遮人望眼登高凝睇欲寄一封书鸿路阻豹关深日暮空膓㫁忆秦娥春雨歇庭花撩乱飘红雪飘红雪一川芳草数声鶗鴂长烟渺渺青㝠阔江湖波浪行人絶行人絶云山迢逓夣魂飞越念奴娇池塘过雨有许多蛙黾为谁彊聒乍寂还喧如聚讼覼缕宫商争发呕哑蛮歌兠离鞮唱颊齿相𫾣龁可人幽梦惊回天水空阔最好白石清泉𬒳渠翻倒作蹄涔丘垤蚯蚓蝼蛄无智识相趂草根嘈噆坐井持頥当车怒目㡬欲吞明月子阳安在至今莫辨优劣八声丼州问靑蛙有底不平鸣真个为公私向汚泥曵足蹄涔接腋缺甃持頥㫁续仪同歌吹羔沸緑萍池钟鼓难成响而况埙箎曽记江湖烟雨𬒳枕邉讙噪刺耳如锥拥轻衾孤坐愁到晓鸡时道巴猨声声是泪细看来不似此声悲应知得洒灰着令千载无疑倦㝷芳慢翠霞暎日柱础生云衣𬒮先冷石燕飞时天与乱山俱暝稍见如丝随风细渐看宻洒沧江逈倚阑干恁昏昏过了淸和光景小楼外榴花间竹可恨红英飘坠苔径雾罩阳台悽恻梦魂难醒阶下决明忧烂死草根得意惟蛙黾正萧条又沉沉戌皷夜凉人静渡江云麦秋晨气润嫩凉院落细雨乍晴时定巢新燕子睡起雕梁对立整乌衣庭空昼寂但尽日帘幙低垂归去来不堪重赋两鬓漫成丝伤悲斜阳难繋逝水无回想佳期应未愁正浓如何消遣惟有心知瑶琴调苦弦先絶任冷落玉轸金徽凝望处啼鸦飞上高枝阮郎归晓寒杨柳緑如濡园林新雨余紫苔成晕上阶除日高庭院虚官况懒世情踈㫁肠芳歳徂暮云不见北飞鱼路遥难寄书苏幕遮日斜时山尽处緑水朱霞隐映云间树鸿鹄㝠㝠乌鹊暮海阔天高翼短迷征路路多岐情没绪想极生悲欲语难成句忽忆登楼怀土赋愁着心头泪落如零雨八六子到黄昏悄无情绪凄凉又掩重门盼草际残阳易尽云中征鴈难慿漫劳夣魂渊明三径犹存白鹤不归华表乌鸦自满荒村念过眼芳菲总埋泥土纵然回首可堪凝睇伤心处处蓬蒿废井时时烟雨啼猨更何言苍苔渐深泪㾗摊破浣溪沙燕子巢成倦不飞緑隂鸣静频嘶拄杖独穿芳草径立多时池面紫钱荷点点枝头靑弹杏离离更爱葵花红粉艳似崔徽江神子沅湘烟雨夏生寒怕江干有离魂蕙圃蘅兰芜秽有谁看愁絶洞庭双帝子风飒飒珮珊珊钧天虎豹守重关隔人间寄音难肠㫁春光正美却凋残闻说桃源今不见何处好把渔竿烛影摇红筠粉初销海榴花外丝丝雨靑槐緑柳又新蝉凄咽黄鹂语烟草苍茫何处想当年三闾故楚蕙兰萧艾蘅茞蓬蒿菉葹无数细葛香罗有人衣𬒮随风举游枭不作太官羹玊燕空雕虎永昼庭隂自午一时间愁情万绪寸肠柔脆末了伤今那堪懐古生查子槐云軃坠鬟柳露酣啼眼深院有佳人坐惜芳菲晚素手理瑶琴曲罢空长叹伫立望靑霄愁永靑霄短长相思山悠悠水悠悠水远山长处处愁那堪独倚楼忆归休怎归休细雨㣲风冷似秋緑隂啼栗留蓦山溪晚晴池馆月淡烟笼水草际却熺㣲渐游扬随风四起拂云穿雾摇乱玉绳光高又下灭还明点缀林梢蘃汉宫遥夜镫影深罗绮莫近绣帘飞满阶苔无人有泪蓬牎凄冷留取照韦编天禄阁校书时藜杖淸晖似满江红华表孤云还应是当初相识回望处烟尘满地燕鸿南北过眼浮荥胡蝶夣萦身薄宦猩猩屐笑村童不认主人翁唿爲客鲸鲵起沧溟拆藩篱外生仇敌帐高门广厦鹿场麋迹大泽犹缠蛇豕气旸乌未放干坤白细看来还自有靑山长如昔阮郎归白苹风起夕阳㣲小舟冲浪归江潮却落钓鱼矶天寒红叶飞彭泽菊首阳薇不知今是非山林朝市事相违紫芝彊肉肥怨王孙漏悄人静星稀云淡烟柳成眠露莲半颔何处月色飞来满楼台㣲风入𬒮仍吹领愁都醒好个淸凉境红尘自逈河汉应有仙槎待还家鹧鸪天玊骨氷肌蕚緑华骑龙飞下太淸家衣飘碧落星芒动珮拂玄冥月影斜江水阔岭云奢香魂散作岁寒葩画图惊见春风面陡觉精神冷不邪醉花隂溽暑炊人肌骨软梦绕南柯远惊起却依然碧树连天风雨溪山晚人闲巳自成踈懒事徃谁能挽去去紫芝翁白石淸泉日夜靑苔满满庭芳岳气钟嵩星精昴五云光暎麟书绿明红媚风暖日长初金翿斜开洞府群仙拥翠佩琼裾收拾尽干坤淸淑爲瑞在扶舆文韬兼武畧南阳诸葛东海穰苴有貔虎龙蛇深护储胥制胜不妨谈笑莺声里旗影徐徐行看取非熊应兆沙路辗高车醉花隂楼外斜阳低半树虽好难留住树里有鸣蝉似诉中情哽咽风前语碧云不见蓬莱路靑鸟今何处莫更倚阑干愁上心头无计推他去如梦令草际斜阳红委林表晴岚緑靡何许一渔舟揺动半江秋水风起风起擢入白苹花里南鄕子鸣雨过庭除病骨崚嶒不自扶强倚䦨干成小立萧踈立困依然作宰予惊觉失华胥楼外靑山落照余谁似庄周能化蝶蘧蘧心上闲愁一点无踏莎行冷雨笼晨凄风催晚杜䳌哀怨黄莺懒蛛丝柳絮总轻狂可怜春去无人管碧草连天靑山遮眼侧身四望肠千㫁愁如溪水暂时平雨声一夜依然满摸鱼儿正凄凉月明孤舘那堪征鴈嘹唳不知衰鬂能多少还共柳丝同膬朱戸闭有瑟瑟萧萧落叶鸣莎砌㫁魂不系又何必殷勤啼螀络纬相伴夜迢递樵渔事天也和人较计虚名枉误身世流年衮衮长江逝回首碧云无际空引睇但满眼芙蓉黄菊伤心丽风吹露洗寂寞旧南朝凭阑怀古零泪在衣𬒮点绛唇云淡秋霄夜寒月过轩窓冏㕍声相应人语长廊静欲寄离情夣短天涯永休临镜舞鸾孤影怕见菱花冷眼儿媚烟草萋萋小楼西云压鴈声低两行踈柳一丝残照数点鸦栖春山碧树秋重緑人在武陵溪无情明月有情归夣同到幽闺更漏子塞门云湘浦树毕竟故鄕何处枫叶渚蓼花矶水深矰缴稀蓬莱阙扶桑岛极目茫茫烟草芦荻老稻粱空月明江上风怨王孙翠𬒳夜冷碧梧风劲蛩语将阑鸦栖不定开戸月在枝头恰如钩烟波缥缈瑶台路人何处黄叶连天雨夣魂此际绕尽越水吴山白云间谒金门风袅袅吹线一庭秋草天际夕阳无限好㫁肠芳树老尘世茫茫难料有酒便湏倾倒落叶满阶从不扫醒来新月皎鹧鸪天窻外群蛙乆不鸣夜来忽听满池声客心且喜逢冬暖天意犹当放晚晴尘劳事莫关情淸风皓月共忘形夭桃应妬芙蓉色故发鲜花照眼明蓦山溪檐铃风过昵昵闺中语月上海东峰冷光浸澄淸玉宇幽人此际轻歩绕回廊蛙鸣沼鸦翻树露滴松梢雨芦花粗老也学杨花絮衮衮趂流尘半沾泥半飘陌路不湏看觑且自买芳尊巴觎曲婆娑舞醉饮朝还暮长相思霜华淸月华淸淸逼衾禂冷似氷那堪砧杵声鸡巳鸣钟又鸣天若于人还有情如何不肯明长相思鴈南归人未归寒信先来家信迟容颜只镜知晓风㣲晓星稀正是愁阑欲睡时隣鸡莫要啼临江仙予在江西时与李爟以庄善以庄甞赋诗有曰涙如霜后叶摵摵下庭柯郑君希道深爱赏之今郑君巳卒以庄与予别亦二十年夣中相见道旧好觉而忆其人不知今存与亡因记其诗属为词以写其悲焉街鼓无声更漏咽不知残夜如何玉䋲历落耿银河鹊惊穿暗树露坠滴寒莎夣里相逢还共说五湖烟水渔簑镜中緑髪渐无多泪如霜后叶摵摵下庭柯忆秦娥风淅淅月明何处吹长笛吹长笛拂云来鴈连天芦荻繁华过眼成今昔沧波浩渺空潮汐空潮汐淡烟衰草六朝陈迹苏幕遮白云山红叶树阅尽兴亡一似朝还暮多事夕阳芳草渡潮落潮生还送人来去阮公途杨子路九折羊肠曽把车轮误记得寒芜嘶马处翠管银筝夜夜歌楼曙蝶恋花度朔移来天上种绛蕋丹跗王母亲曽弄靑女素娥为侍从婵娟独擅三千宠回首欢娱谁与共荒草残烟冷落秦源洞阆苑风高迷彩鳯㫁魂飞入韩凭夣过秦楼暖日蒸红浓烟烘黛又过一年春半鸾啼镜掩桂老蟾孤芳草为谁如剪何处燕子飞来入幕穿帘似曽相见问前朝王谢风流安在雪消氷泮还记得翠幄笼花琼阑搭柳鸣佩响和淸管圆光易缺急景难追回首夣迷天远緑蒋靑苹是他玉树亭台金莲宫苑且高歌对酒趂取韶华未晩踏莎行雨过山明烟生川媚佳人𥘉把罗衫试玉骢嘶入柳隂中蒙蒙淡日蒸花气帘幕低垂䦨干独倚一池春浪鱼鳞起暮寒寂寞掩重门怕人问道归期未隔浦莲朱帘不卷昼雨弱柳愁千缕事与孤鸿去空相忆同谁语云水迷翠羽人何许玉佩沉湘浦悄凝竚春风到处白苹香满洲渚泪篁自老目尽野田平楚未用天涯怅间阻回頋斜阳犹在高树生查子东风为爱花着意吹原野秾艳正堪怜何忍轻吹谢闷损玊楼人独立花枝下㣲睇歛双蛾红泪和花洒江神子春晴杨柳欝金丝有黄鹂在高枝正是佳人无语倚阑时不理云鬟寻㫁夣消瘦损雪肤肌海棠飘玊燕交飞草芳菲水沦漪怕见轻蜂小尾扑香归满镜容颜凭酒染还惨淡对斜晖满江红风淡寒轻又还是淸明时节㡬处处莓苔铺绣碎红堆缬满树緑隂堪止渴漫山黄雾松花发背画阑独立检韶华闻啼鳺怀徃事空凄切思不㫁肠千结想繁华一瞬夕阳明灭玄武湖邉杨柳月鸡鸣埭上棠梨雪到如今何处覔遗踪泉声咽江神子丝丝纎雨织黄昏掩衡门黯消魂赢得满硕华发照干坤天上神仙三岛外空虎豹守重阍河林落日隠崑崙望中原杳漫漫白苇靑蒿无处着啼㣪鳯去不来箫管咽心里事共谁论长相思桃花开李花开小白长红越女腮春风巧剪裁蜂徘徊蝶徘徊饮遍淸香末肯回莫教飘緑苔忆王孙十二首花明柳暗绕天愁赵女乗春上画楼楼上黄昬欲望休月如钩槛外长江空自流乱山凝黛色高低江雨霏霏江草齐三戸无人自鸟啼緑杨堤笑杀山翁醉似泥远书归夣两悠悠闲倚南窓尽日愁手卷虾须上玉钩泪难收红叶相随何处流卢家少妇欝金堂日日春光闘日光勾引花枝笑凭墻暎垂杨不是愁人亦㫁肠当时我醉美人家肯信流年鬓有华海燕西飞白日斜对残花莫怨春风当自嗟情愁无意整花钿万事伤心在目前锦瑟无端五十絃月明天绣𬒳焚香独自眠湿云如夣雨如尘客舎靑靑柳色新一片花飞减却春劝行人莫向天涯金绕身郎心如妾妾如郎一度相思一㫁肠尘满金炉不炷香向斜阳离恨空随江水长爲谁零落爲谁开小白长红越女腮渐老逢春能㡬廻看花回一日湏倾三百杯水纹如縠燕差池斜日悠掦在柳丝故国平居有所思倚阑时却是同𫀆不得知欝金苏合及都梁不是金炉旧日香懒对菱花晕晓粧细思量欲话因縁恐㫁肠满庭芳草易黄昏摘索花枝料峭寒坐见新池落旧痕忆王孙深院无人独倚门浣溪沙花压阑干春昼长碧楼红树倚斜阳入门惟觉一庭香絶壁过云开锦绣氷丝弹月夣淸凉鸾歌鳯舞㫁人肠浣溪沙沙渚烟销翠羽空楚歌重叠怨兰丛树硕树底覔残红三百年间同晓夣㡬家台榭鳯城东露桃犹自笑春风靑玉案昨朝岀日今朝雨望不见愁来路径滑泥深妨纵歩美人何处花谢谁爲主离絃不繋鸣筝拄但满眼相思泪如缕关塞迢迢音信阻千重云水万重烟树心逐征鸿去长相思烟茫茫草茫茫人去人来来去忙沧江空夕阳凫飞翔鴈飞翔天路㝠冥川路长月明芦苇凉生查子他鄕别故人拭涙攀杨柳此物最相思皎皎当窻牗留取作秋香岀入君怀䄂万里故园心天地同长乆生查子靑山欲暮时暝色生寒树不那客愁多复送王孙去涧戸寂无人暗谷疑风雨耿耿夜何长月落闻津鼓生查子开帘满地花风起春城暮悲妾似花身暂向花间语落叶不归林惊鸟从横去独立傍银床点点回塘雨生查子春风能㡬时柳色看犹浅胡蝶夣中飞迹与孤云远明月照花枝入夜愁难遣形影自相怜不及衔泥燕生查子新年旧燕归似与覉魂语不见帐中人空见相思树水上覔红云片片随风去薄暮欲如何背泣西窓雨生查子思君君未归向夕千愁起两泪忽成行滴滴空阶里垂柳覆金堤蕙草生闲地少壮莫轻年白日如流水生查子愁多夣不成坐对银釭暁轻袖拂花粧惊起双栖鸟出戸独彷徨烟里㸔鸿小日下四山隂转转伤怀抱浣溪沙语燕鸣鸠白昼长黄蜂紫蝶草花香沧江依旧绕斜阳泛水浮萍随处满舞风轻絮霎时狂淸和院宇麦秋凉靑门引数点松梢雨还𬒳晚风吹住兎葵燕麦㡬家春残花㫁柳难记旧游处斜阳满目空凝竚鬓影三千缕是他枝上蜂蝶纷纷带取韶华去渔父词五首采石矶头煑酒香长干桥畔柳隂凉歌欵乃濯沧浪来徃烟波送夕阳自鹭洲邉好月明赏心亭下暮潮平红米饭紫莼羔自是无愁过一生江花江草两悠悠随意东西懒即休黄犬恨緑珠愁定应不上钓鱼舟钓得鳊鱼不卖钱甆瓯引满㸔靑天芳树下夕阳邉睡觉芦花雪满船朝辞蓼渚暮芦汀自有沙鸥伴醉醒尘世里一浮萍不着羊裘动客星贺新郎碧秀天涯草怨王孙雕轮去远玊骢嘶老风雨余春无㝷处絮乱花飞夣杳㫁魂与行云萦绕赤水珠沉迷象罔暗尘深不见长安道今夜月爲谁好他鄕事事伤怀抱更那堪荒烟暝霭晚虹斜照千里关山劳回首苔径残红未扫又恐怕梧桐秋早王母宫中靑鸟使想归来巳近蓬莱岛竹叶酒且倾倒如夣令莺啄垂圆黄透蜂抱碎芳红皱睡起北窻风浓緑满庭如酒回首回首想见那人消瘦眼儿媚芳草帘栊夕阳红莺语绿隂中王孙何处碧云千里靑鸟无踪玊笙吹落天邉月离恨满西风忍将淸涙化爲零雨滴在兰丛虞羙人红榴花下宜男草色与人俱好佳人重色爱新花只恐东风渐急夕阳斜岂知浮艳难长乆看见花枝瘦琐牎晨启怨花空不觉玊颜憔悴减春红玊漏迟海榴花似火看看又见麦秋时候枝上鸣蜩㫁续一庭金奏翠沼风漪未定看叶底明珠圆熘苔径黝虾须挂处有人消瘦缅想那日欢娱是鸿鴈来初芙蓉开后蔓草靑芜但觉暗愁依旧欲把相思寄与雾烟惨不堪回首凝望乆寒鸦自啼踈柳踏莎行破暖轻风做寒细雨冥冥飞过空江去客中无物可消愁緑隂满院黄莺语琴㫁朱絃香销翠缕连天碧草人何处欲乗斜日望长安伤心烟浪迷南浦菩萨蛮七首洞房昨夜秋风起江淸露白芙蓉死岂是逺行时与君生别离千山鸟飞絶隆想弥年月思妇夜鸣砧君听空外音东风吹緑瀛洲草去年人到今年老老去愿春迟凋伤感所思攀枝长太息倚树疑无力正是忆山时愁容镜独知文牎绣戸垂罗幙江南緑水通朱阁花髻玊珑璁单衫杏子红高楼悲独守日色浓扵酒不敢怨春风屏帏向月空珠帘暮卷西山雨离魂不散烟郊树暝色赴春愁行藏独倚楼玉绳廻㫁絶卧见云间月悄悄夜寒生月高风满城东流江水西飞燕黄姑织女时相见见少别离多浮生能㡬何梧桐相待老常恐秋风早万恨在蛾眉傍人那得知东邉日出西邉雨孤帆夜发潇湘渚雨浪细无声烟斜月转明淸猿不可听枫落呉江冷更欲向芳洲水深难急流孤云目断苍梧野无邉落木萧萧下玆岁巳蹉跎其如芳草何玉阶生白露病骨伤幽素夣好更㝷难相思锦帐寒浣溪沙云压斜晖照树黄风生水榭緑隂凉渴蛙得雨閙池塘红熖射人榴火炫靑丝窣地柳条长卷帘明月满廻廊菩萨蛮林中独酌邻家酒门前学种先生柳灌木自悲吟风泉淸道心独行潭底影蝉噪林逾静渡口欲黄昏残阳归掩门浣溪沙布谷催耕最可怜声声只在緑杨邉夕阳江上雨余天满地蓬蒿无旧陌㡬家桑柘有新烟战塲开尽是何年卜筭子春去蝶先知花落蜂难缀草緑庭空不见人愁共天无际凿沼种荷看水浅荷钱细惟有靑苔最可怜欲上人衣𬒮金钱子云淡风微江雨欲来还去倚阑干鬂霜千缕白水靑芜是征鸿归处望尽天涯夕阳犹在深深树艾叶榴花又上阿谁门戸悄空梁燕雏自语王谢亭台杳不知何许独立苍茫乱鸦啼满城钟鼓梁州令雨过羣山翠杨柳含烟如醉画檐双燕引雏飞风动榴花点点猩红碎对花莫把阑干倚心乱难为理夕阳江上满眼淸波总是愁人泪最高楼今宵月还照别离愁愁上最高楼九霄无路靑㝠阔玉京风露冷扵秋寳刀裁不㫁水东流谁知道黄梁炊未熟早过了洞天三十六尘土事几时休广寒桂树淸香好圆光恰满又成钩笑阶前萱草浪语忘忧花犯夜何其星移漏转凉蟾照无睡寳筝絃㫁金鴈与靑釭相对憔悴塞鸿过尽人千里余香怨绣𬒳但满眼碧云红树阑干空自倚阶前暗蛩最殷勤悽悽似向我说他情意莎露冷相将到晓霜开蕋惟应有素娥末老曽几见桑田成海水任浪语愁来堪遣君看明镜里西江月红叶无风自落黄花过雨犹香床头尘瓮耻空觞添了愁城万丈阅世身如萍梗怀人夣绕潇湘应知此恨不㝷常岂在眉间目上卜筭子摵槭度莲池漠漠昏松陇却过西园拂紫尘柳媚花矜宠泥润燕衣沾粉腻蜂湏重极目沧江不见人波浪兼天涌蝶恋花春夣岑岑唿不起草緑庭空日抱娇莺睡暖吹飘香三万里残丝骨㫁天沉水寳瑟絃僵谁复理梅子靑靑苦在心児里满径苍苔花糁地杜䳌口血闺中泪摸鱼儿悄寒生沉沉院宇不知春在何处逢春渐老能多少惟有暗愁无数春又暮但碧草和烟緑叶漫飞絮画梁燕语还是旧音声乌衣巷陌转盻㡬今古天涯路流水靑山如故离魂长在郊树夜深月暗苍梧逺化作杜䳌归去人不见桃花自落空阶上东风未许吹夣过蓝桥关河满目波浪渺南浦玉楼春春来触处花成绮春去可怜花委地催耕布谷彊知时去国杜䳌空有泪双鱼不见人千里落絮牵愁和夣起芭蕉多事惹东风故作雨声惊客耳惜余春慢陇水沉沙巴猿咽雨涙尽潇湘竹死多情怨魄何处飞来声在万重云里肠断行吟放臣去国佳人地遥天迩悄空山月冷风淸惟见野棠如绮记向日琼戸珠帘樱唇簧舌吹商呵徴朱颜尚在十二阑干回首不堪重倚沧海桑田有时海若未枯愁应无巳到明朝赢得浮花满树锦霞碎金人捧露盘水如蓝山如黛草如丝正去年双燕来时衡门昼掩日长惟有睡相宜午风吹破北窓夣檐影参差李花开梅花谢榴花放杏花稀枉教人两鬂霜垂凭阑竚立空将愁眼盻斜晖㫁云迢递趂征鴈直到天涯水调歌头雨过百花尽緑叶自成帷翛然惊破残夣何许一黄鹂独上高楼凝望不见阳春去处惟见草离离且喜画梁燕还傍旧巢归理纨扇淸竹簟试单衣莫思身外闲事有酒便须挥蝼蚁王侯同尽何用名摽竹帛留与后人疑坐乆暮天碧月在緑杨枝玊楼春江城雨熟黄梅后楼阁淸高虚永昼阶前夕露寳珠呈叶底夜蝉金石奏苍苔不受残红覆市径沿墻欺组绶老来于物总忘情漫爲靑山开北牗归朝欢紫燕成雏辞旧宇红日满庭鸡唱午披襟起遡北窻风緑杨叶底闻莺语故人音信阻白苹吹尽沧江雨倚阑干悠然独笑暝色下平楚浮生百岁眞覉旅富贵繁华萍梗聚重瞳隆凖等丘墟紫髯桑盖俱尘上坐来天欲暮鸟鸦立遍城头树㸔云头金盘涌岀身在广寒府传言玊女爲问韩凭何事化为胡蝶妬风羞雨一身轻似叶园苑昼末丽日晴烟相接舞回柳眼拍翻花颊殢粉迷香困酣犹自未惬锦云深䖏更愁浓露浥何况素秋枝上暁霜披鬛秖应无柰翠销红厌好事近雨过却斜阳虹外远山犹湿独据藁梧高坐待北窓风入可人嘉树有淸隂蝉噪一何急倦暑盼秋来又恐芳时轻戢虞美人东风过了南风起节去如流水日长门掩燕交加可惜红葵落尽雨中花人闲只愿花长好花谢人催老老来空有爱花心无柰斜阳不爲驻光隂诉衷情相思日日上高楼还是去年秋无情梁上双燕弃我怱如讐虫啧啧叶飕飕夜悠悠阑干谩倚塞北江南何地无愁御街行捂桐滴露鸣金井夜耿耿如年永月明栖鸟数移柯有似佳期不定华年迅速碧霄迢逓别恨空心领靑鸾怕见单栖影任网遍盘龙镜盈盈一水隔双星肠㫁羽迷鳞暝消愁凭酒惟应无柰酒与愁同醒浣溪沙可恠西园木槿花强将孤艳闘轻霞不知门外夕阳斜应有㫁魂随蛱蝶岂无悠恨寄寒鸦那堪横被緑苔遮玊漏迟渺长空万里西风动地鴈来无数早发榆关暮入楚江烟雨逝水浮花去远但满眼黄芦飞絮肠㫁处云深夣泽月寒湘浦楼上有个佳人闷倚遍阑干翠眉双聚涙湿鸦鬟化成素丝千缕一望一回惆怅又灯暗网虫垂戸天路阻谁知此情愁苦满庭芳雨歇凉生天高气爽又是一岁重阳鴈声来䖏云白草茫茫黄菊知人无酒也不惜椷死幽芳龙山上西风瞑霭落日下牛羊登楼何限兴一齐分付络纬寒螀把古今闲事莫更思量坐到银河案戸城角尽月转空墻凝眸乆惊乌蜚起零露湿衣裳花心动墻下红葵向斜阳犹开那时颜色半卷绣帘独倚雕阑泪眼爲谁长滴九疑烟雾连蓬岛蜚鱼去浑无踪迹旧游䖏空余满地緑苔堆积百歳眞如过客待落蕋重荣不知何夕镜掩素尘香歇罗衣此恨怎生消得夜凉月转梧桐影靑灯共踈萤寥寂正憔悴饥虫又啼暗壁小重山始暎西轩似玊钩想应容不得一些愁姢姢斜倚鳯凰楼窥朱戸应自半含羞今夜正悠悠玊池金岸总是瀛洲人间天上一般秋银潢水何事独西流一剪梅机杼无声络纬多天凈云收月在银河相思迢逓隔关山㕍短人遥可柰何身世悠悠似逝波夣里嗟咨镜里婆娑欲回西日挂扶桑惆怅阳公不解挥戈南柯子汀荇靑丝尽江莲白羽空翠㽔丹粟炫芳丛总把秋光管领属西风艳敌秦川锦鲜欺楚岸枫鲤鱼却下水仙宫肯放斜阳更向若华东如夣令昨夜五更风雨吹尽一汀红树矌野寂无人漠漠淡烟荒楚日暮日暮谁与暝鸦爲主六么令淡云收尽月在苍龙角霏霏似烟非雾空里无声落汉殿仙人掌冷桂影筛高阁玄蝉皓鹤相唿相唤嗽嚥华滋笑丹药寒螀不分命薄永夜惊离索络纬也共莎鸡吟尽伤心曲只恐韶年昜晚辜负蓬莱约秋容寂寞凭君着意染取枫林赛红蕚忆旧游正良宵过雨玊漏传声罗幌无风夣觉靑釭里有金葩璀璨琼蕋珑璁翠翘隐䁐丹鳯揺曵碧云中似瑞霭含星轻霞晕月霁景摛虹离人最多感况四壁萧条惟有吟虫想像长门殿怨佳期氷泮芳意烟空强将片影相对淸泪湿铅红但暗自灰心朱颜判却成老翁声声慢无踪无迹难语难言依依只在心曲雨冷云昏日暮海涯天角轻衾夣回酒醒夜悠悠虫响灯緑事去也纵相怜不是那时金屋镜里淸扬婉娩凭朱槛知他爲谁颦蹙鳯老桐枯惨淡九峯靑矗湘江泪痕未尽有哀猿相伴幽独向此际更那堪怀古送目念奴娇霜风弄巧把秋林一夜吹成春苑炎帝骑龙来绛阙紫鳯三千乗辇电帜挥云火旗热雨赮佩随琼幰碧山流水窅然迷却刘阮堪笑旧日隋园绮罗虚剪蝶与蜂俱怨对此令人心耿耿如在欝华宫殿若木重晖靡蓱四照日漾骊珠暖凭高凝睇赤城相去不远採桑子鴈来不带天邉信莫上高楼新月如钩一度㸔来一度愁人间无限伤心事覆水难收风叶飕飕只是啇量㫁送秋夜飞鹊中天旧时月还照元宵山叠叠水遥遥碧云日暮去无际玉人何处吹箫东风尚怜故苑尽莺含脆管柳舞纎腰凭高望㫁旋添清泪作春潮欲问广寒音信鲸浪涌鱼蜚不到层霄芳径苍苔渐满琼轩珠缀空掩蟏蛸几时再得海棠花底候鸣鏕但长烟緑树靑芜暝霭相对魂消卖花声门外緑杨堤有个莺啼声声传恨入幽闺闺里佳人惊睡起泪湿眉低莫把此情题天也悲悽沧江东下夕阳西华发不知人别苦随意萋萋阮郎归河梁携手怆离分悲嘶声入云长门踈雨滴黄昏昭阳歌吹闻怀故国呌愁魂泪花红欲焚苍梧苦雾压湘筠猿啼不见君捣练子烟漠漠日隂隂山色苍茫草色深客里不知春又半倚阑无语听鸣禽阮郎归寥寥庭舘暮寒时四檐鸣雨垂慱山沉水吐游丝玉釭花烬微蟾影浅漏声迟愁多成夣稀客行虽好不如归有懐当语谁卖花声楼上倚阑干月在云端轻烟蜚尽碧绡寒肠㫁夕阳芳草外山海漫漫柳嫩不堪攀欲寄应难盘龙尘匣怨孤鸾可惜婵娟今夜月好共谁看长相思风飕飕雨飕飕风雨凄寒似九秋酿成千斛愁花事休春事休漫把花枝挿满头劝春湏少留玊楼春东风白下桥邉道不见百花惟见草隂云结暝燕来难宿雨留寒春去早渚蒲汀荇无烦恼舞叶吹香随䖏好相思一夜楚江空满地緑苔蜂蝶老醉落魄东风太恶夜来尽把花吹落余寒燕子乌衣薄对语空梁似叹人离索江山满眼今非昨无情芳草年年緑雾云不见辽东鹤野鸟声声只呌思归乐解语花依依旎旎袅袅姢姢生态眞无比细腰宫里和烟重组绘满园桃李佳人睡起画未了横云妩媚轻歩还怜掌中身不自胜纨绮长想渭城雨后恨繁丝难绾陌上征骑阳关歌罢香尘远枉把翠柔折寄鸦啼向晚罗幕掩数行淸涙一任他化作浮萍漂荡随流水蓦山溪夜阑人静鸣玊传声小历历透纱窓悄空闺衾寒夣杳凄凄切切如共旅魂言流水咽过云停一日肠千绕金茎月转乌尾讹将暁欲㫁又还连渺烟霄羇鸿相吊慿谁细写此意入朱丝唿郢客招湘灵添作江南调梅花引晚云凝晚烟横烟草茫茫云树平杜䳌声不堪听别涙暗倾良宵空月明氷𧖟丝㫁琅玕折湘妃竹死靑寞裂短长亭几千程归计未成愁随江水生浣溪沙细雨斜风拂面来草黄云白鴈声哀沧江东去㡬时回枫叶有霜才可爱菊花无酒不湏开百年多病莫登台忆旧游掩重门夜静庭戸幽幽蓦地闻砧杳不知何䖏是云间过响空外传音故鄕未卜归日栖薄愧飞沉漫对月兴怀临风起叹恻怆伤心登高盼来鴈想此际孤帏几度停针想带围寛减向谁人借问无计追㝷但将数点淸泪滴在紫罗襟更倚遍朱䦨满头素丝应自今浪淘沙白日堕林端庭宇生寒黄芦风急鴈来难阶下露珠眉下泪相赛汍澜寂寞掩重关坐到更阑月华虽好不堪看旧恨新愁都有㡬地窄天寛望江南黄昏雨滴沥四檐声陡爲衾裯添宿润都来肺腑作愁城惟觉寐难成单栖鸟几度绕枝鸣金兽有烟飞不起玊虫无燄翳还明谁识此时情擣练子人寂寂夜沉沉风满中庭月满林欲挽银河湔泪眼银河清浅泪痕深临江仙织女机邉如镜月夜深长照空帏玊笙簧冷鳯孤飞苔阶行遍霜露剥裳衣华表柱头双白鹤不知何日来归故山今在故人稀沉思似夣垂涕掩朱扉尉迟盃凌波歩怨赤鲤不与传椷素空将泪滴珠玑含情无语瑶台路永环佩冷江臯荻花雨把淸魂化作孤英满怀幽恨谁诉长夜送月迎风多应被闱紫殿人妬三岛鲸涛迷天地欢㑹䖏都成间阻凄凉对氷壶玊井又还怕祁寒凋翠羽盼潇湘鳯杳篁枯赏心惟有靑女满路花山烟掠草低江月披云湿声宵未了钟声急寒鸦何事独在枝头立老来诸病集客里光隂驶如驰马难絷怀新思故记一长遗十頽墉围废宇凭谁葺阶前冷露似向离人泣岁暮蛟龙蛰干将挂壁任他苔锈生涩喜迁莺冻云初启看的皪梅花俯窥淸泚膏泽无加铅华不御应与素娥争丽艶浥蘃宫露冷香引瑶池风细夜耿耿想飞琼欲下缟衣揺曵惊慨犹记得月榭春宵锦障开芳砌倚树聮诗撷英浮酒左右翠翘珠帨今日故人何在肠㫁白波东逝向此际但含情独立爲伊凝睇水龙吟玊釭开尽丹葩画檐深宿蟾蜍影门掩淸宵声来何䖏堂空人静如竹梳风如荷过雨如泉发井向罗帏细细如歌如语还如暗虫相命绣被沉薰正暖夣云车紫鹓双竝洞庭矌野九韶齐奏殷天笙磬别有蛾眉鼓琴弹瑟江鸣山应待翛然睡觉炉存余灺鸡啼窓冏雨中花月入踈松光的皪淡炳琐江城夜寂问何䖏无愁人间今古莫作他鄕客月里靑鸾空有翼杳不见姐娥消息但北斗从横银河淸浅重露成涓滴菩萨蛮氷澌着树成云朶林稍白月欹将堕户下有啼乌如悲良夜徂兰芳销翠被凄恻惊眠起起坐待天明飞霜入鬂淸怨王孙鳞羽路阻佳人何䖏木落山寒江空岁暮明镜飞上靑天照无眠海风裂地鲸鱼死三万里水击蓬莱徙不禁淸涙暗里洒向孤灯结成氷锦堂春墻角含霜树静楼头作雪云垂钩帘鹊噪空庭晚坐看月来时异域书迷雁足幽闺镜掩虫丝一宵两地肠千转惟有夣魂知浣溪沙烟惨云黄天雨沙叶踈枝冷呌栖鸦峭风凝雾作琪花澧浦空捐游子佩河源不返客星槎夜冷坐听皷三挝玊烛新夣归羇魂悲别乆但闷暁忧昏感新怀旧任他万千峯阻径度不劳回首楼台侧畔记向日新栽花柳斜照里一带靑山山前翠浮琼熘佳人倩笑来迎有野舞村歌齓童鲐叟故池半甃风叶动搅乱数升科斗周章未了早画角吹残更漏翻惹起无限愁端中心自受临江僊楼外西风将雨过重门又掩黄昏金凫香息被无温繁思牵宿恨愕夣怆离魂徃事都随流水去伤心欲共谁论故家耆旧几人存相思芳歳尽霜雪满干坤淸平乐春风欲到小草先知道黄入新荑颜色好图遣王孙归早兴来䇿杖㣲行枝间布谷初鸣喜见儿童相报墻根荠菜先生锦堂春鹊噪轻隂乍霁鸠呜冷雨还来不知春到多时了浑未见花开老景夕阳有限华年逝水无回相思一夜兰膏歇淸泪滴琼瑰苏幕遮雨潇潇风袅袅柔夣相牵不觉春窻暁鴈到衡阳回去了镜里离鸾独对琴台老楚天长秦树杳山蹙愁眉江学囬肠绕满地苍烟连碧草弱水三千人隔蓬莱岛蝶恋花白水茫茫烟渺渺原野高低触䖏生芳草草绿花红人自老有情争似无情好䘮乱余身欢意少肠㫁江山不肯留残照门掩黄昏寒料峭角声吹起双栖鸟洞仙歌蒙蒙漠漠杳不知根蔕荡漾春光去无际盼神仙缥缈烟蔼苍茫身到䖏惟有天风引袂故人千万里蓦地相逢忘了关山路迢逓聚散未分明雨眩云酣空回首巳迷尘世但拥被追㝷恍如遗㦧不觉鸡鸣若华东启风入松一天烟霭醖愁隂庭宇沉沉画梁燕子来何晚薄寒犹恋罗衾但道靑春未谢不知芳径苔深少年欢笑夣中㝷落得伤心苍梧鳯去幽篁死㫁絃空系瑶琴莫更登高望远杜䳌声在云林祝英台近问靑靑河畔草能得㡬时好春去难留镜掩鸾空老凄凉深院黄昏新愁陈恨趂风雨一齐来到雾云杳漫有千丈游丝那堪繋残照罗幙寒生哽咽子规呌㫁肠只是縁愁柔肠数寸怎禁得许多烦恼摸鱼儿㫁肠花巳随流水靑苔空锁深院知人不似花重好莫恠爲花留恋花不管任啼鸠悲鸣霞锦成霜霰水遥山远泪滴翠绡寒满天风雨寂寞送书鴈伤心事纵是生来见惯那堪芳岁先晚孤云目尽苍梧野留得竹枝歌怨帘莫卷斜照里荒烟白草愁何限情长意短虫响又黄昏沈沈夜永惟有月华满小重山月满江城秋夜长西风吹不㫁桂花香碧天如水露华凉人不见有泪在罗裳何许鴈南翔堪怜一片影落孤房百年浮世事难量空回首天阔海茫茫点绛唇昨夜三更井梧叶上闻鸣雨夣魂空去不到思量䖏爲问灯花底向愁人吐花无语星河满树白髪三千缕菩萨蛮月华泛灎秋塘草羇虫露泣芙蓉老空舘夜闻砧难爲客子心故鄕何䖏在云白天黏海天海共苍茫何时还故鄕一蕚红白苹洲有芦花似雪人在木兰舟祖帐方开骊歌未阕斜照半入江楼话不了纒绵意绪早归鸿相唤落沙头红蓼丹枫靑烟碧草总爲供愁此去㡬时重见怅秾华易谢零雨难收落浦波空渭城柳尽欲饮还又回眸恨只恨无情海水趂归风輙向西流毕竟难留一宵长似三秋生查子蜘蛛网画檐一日丝千转红烬落寒釭心死无由见湖上采莲归苦意知何限引领望佳期征斾天邉远霜叶飞簟凉宵永纱窻外琅玕飘坠金井欲眠深恐寐难成彊起看星影悄不觉天回斗柄封狼弧矢相辉暎对此黙消魂又露落靑冥渐渐湿透衣领河汉有客乗槎淸都非远可惜鱼羽无定桂花吹散广寒风兎老蟾蜍冷但唧唧饥虫啼暝中心撩乱谁能整坐待雄鸡三唱飒飒霜髭怕临靑镜浣溪沙半亩荒园自看锄雨中时复撷新𬞞不湏弹铗叹无鱼早息机心劳役少懒闻世事徃来踈淸风明月总赢余擣练子云淡淡月娟娟云月朦胧照不眠宁是不眠休作夣夣时欢喜觉时怜擣练子吴苑树楚江枫一様秋光两不同莫道衰荣长定在落花终古怨东风江神子城头吹角夜沉沉有栖禽出踈林冲落满庭珠露滴衣襟身在吴江家在越南北事两关心人生莫遣二毛侵病相㝷老骎骎谩好靑山緑水懒登临千古钟期今巳矣空惨怆对瑶琴南柯子送别沧江永伤心落日曛寳筝絃㫁鴈离群最苦愁浓酒淡不成醺黄叶凄凉月丹枫索漠云重来此地却思君但觉骊歌犹在耳中闻桃源忆故人渊明篱下黄金蕋还共空尊憔悴今古这般滋味想得都相似牛山落日悲风起回首旧欢无㡬长夜清凉如水独立在吴江家在越南北事两关心人生莫遣二毛侵病相㝷老骎骎谩好靑山緑水懒登临千古钟期今巳矣空惨怆对瑶琴南柯子送别沧江永伤心落日曛寳筝絃㫁鴈离群最苦愁浓酒淡不成醺黄叶凄凉月丹枫索漠云重来此地却思君但觉骊歌犹在耳中闻桃源忆故人渊明篱下黄金蕋还共空尊憔悴今古这般滋味想得都相似牛山落日悲风起回首旧欢无㡬长夜清凉如水独立星河里六么令杪秋遥夜人卧群喧息明河渐低庭戸戸有蟏蛸织何许飞来鴈阵冲入寒烟碧相思何急悲来空自目㫁云霄羡归翼青镫独照暗壁覊魂寂堪恨冷夣难长欲见无由得年少不知过了老去徒嗟惜追寻畴昔愁如流水渺渺茫茫趂潮汐一剪梅征鴈来时木叶红淡淡秋光袅袅西风江南江北短长亭烟草低迷落照中浮世生涯一转蓬今日韶颜明日衰翁五丁难挽逝川回千古英雄此恨都同蝶恋花冷雨凄风昬白昼庭院幽幽秋草沿墻秀何䖏无愁仍有酒可怜彭泽门前柳老去情怀难似旧貌殊言异转使人㸔丑漫摘黄金花在手寒烟满眼空回首浣溪沙绛帻鸡人紫绮裘彤墀欲报五更筹不胜娇冶立淸秋日影却穿云气入虹光犹带露华流三千红粉总凝眸风流子雪尽水平津萋萋䖏风景最愁人想金勒未归绣帏深闭玊颜自老芳意徒新送日挽烟千万里迤逦际苍旻蜀魄呌迷楚魂思殢碧云如夣眉黛空颦凄凉长门殿飞花与淸泪共滴华茵惟有乱萤时来夕砌相亲恨此身不化柔条弱蔓暗随灵雨得到枫宸窓掩黄昏一生几度靑春兰陵王问明月何苦才圆便缺靑㝠里风惨露凄长向人间照离别玄隂凋暮节瑶井氷澌暗结䦨干外河汉渐低星影辉辉动城阙重裘冷如铁看头上春云都作飞雪银釭花落铜壶咽伤怀巳无柰暝鸦多事啼遍寒枝未肯歇寸心自摧折忉怛望天末恨正抵沧江烟浪空阔文鱼翼短沉书札泪滴在衣袂尽成淸血覉愁恰似庭草枯了又更茁踏莎行弱不胜烟娇难着雨如何绾得春光住甫能振迅入云霄又还旖旎随风去高拂楼台低黏花絮如狂似醉无归䖏黄蜂粉蝶漫轻盈也应未敢窥芳树靑门引采采黄金蘃遥见晚山横翠重门深掩一庭风沽来淡酒能得㡬回醉草黄云白鸿千里落日寒烟起相怜自有明月照人肺腑淸如水浣溪沙不寐凄寒剥痩肌闻钟惊起揽裳衣恰如乆戌得归时斜汉隔山牵月落小禽出树掠霜飞蒙蒙轻蔼晕朝晖浪淘沙门外㡬多春特地愁人红英都作马蹄尘只有靑靑河畔草一似相亲极目楚江濵流水无津野猿山鸟怨芳辰呌雨唿云昏复暁天也伤神踈影琴薫应律有细烟罥雨浓露晞日洛浦波生湘渚风交霓裳水珮争出姮娥欲共靑鸾舞飏锦幕香霏纨质唤海童齐捧骊珠艳色荡揺鲛室遥想麻姑坛上翠霞与缟㭈相伴萧瑟妖冶珊瑚柔媚昌宗敢汚天然清谧西峯玊井秋河近㸔叶底蜂房成蜜爲君摘向金尊压倒楚江萍实花心动烟雨池塘盻花枝垂垂向人如泣燕子乍归帘幕余寒语困尽梁双立暁光摇帐惊眠起莺簧犹澁㫁肠䖏丝繁絮乱子规声急只恐芳时易戢便不待秋风粉销香浥半掩绮窓深锁重门天静月华将入素琴弹尽离鳯调凄风与愁云交集夜迢逓罗襟旧痕又湿卜筭子白日下层岑青霭生寒水水远山长不见人月上风微起何许一孤鸿飞去潇湘沚欲採苹花寄所思无䖏㝷双鲤瑞龙吟秋光好无奈锦帐香销绣帏寒早钩帘人立西风送书过鴈依然又到故鄕杳空把涙随江水夣萦池草何时赋得归来倚松对柳开尊醉倒衰鬓不堪临镜镜中愁见蓬飞丝绕门外远山青青长带斜照石泉涧月辜负夜猿啸伤心䖏枫凋露渚荷枯烟沼燕去玄蝉老满天细雨鸣覉鸟花蔓当檐袅庭院静遥闻清砧声擣拥衾背壁一灯红小渡江云西风吹楚甸四山凈緑万籁起秋声卷帘当晚霁倚遍阑干惨恻望郷情柴桑旧菊爲谁犹擢金英愁对他一江流水衮衮向东倾凄清天邉孤鴈甚䖏飞来到中庭落影云路遥归程难计离恨空萦斜阳冉冉低乔木但暝色揺动檐楹还又见花间露滴瑶琼帝台春凉雨新沐秋花遍墻角门对远山山带斜阳葱茏相属明月今宵巳自满又争柰素娥幽独向天涯望月兴怀愁多如簇年岁促欢去速意易足事难续镜掩懒重开纵春风也不觧染黄成緑陇首孤云去无际草上露华白如玉且深下红帘倒金樽醽醁浣溪沙袅袅西风吹草黄踈踈零雨泫花粧惊寒鹦鹉唤人忙鴈影两行冲月落虫声一部和更长慱山烟冷思茫茫千秋岁淡烟平楚又送王孙去花有涙鸎无语芭蕉心一寸扬柳丝千缕今夜雨定应化作相思树忆昔欢游䖏触目成前古良㑹知何许百盃桑落酒三叠阳关句情未了月明潮上迷津渚蓦山溪三更鸣雨湿透桃花脸珠箔未登钩早飘落猩红数点碧云如夣人去巳无踪金泥鳯玊蟠龙寂寞蛛丝捡玄华柔软摠𬒳秋霜染夜拥寒衾耿青镫膏凝晕闪铜壸漏水应是接天河一声去一声来空把重门掩长相思草青青麦青青草穗高低麦穗平黄花相间明山禽鸣水禽鸣禽鸟与人同有情不堪闻此声浣溪沙春半江城不见花也无杨柳可藏鸦青烟碧草到天涯过雨郊原啼布谷始雷池沼出鸣蛙清明寒食客思家摸鱼儿洒轩窻数声踈雨霎时驱退残暑碧江风过龙鳞起天际白云如絮人老去但说道秋来先自伤心绪故鄕何䖏望不见渊明菊荒三径尽日漫凝伫新凉夜兎影澄清汉渚寥寥鸿鴈飞度莎鸡络纬闲相妬催得鬓丝千缕芳草渡还又是苍烟緑水连红树荥名几许随分莫求多五湖有路波浪未应阻祝英台近翠烟收珠露下星汉共潇洒桂影徘徊白雪粲檐瓦故鄕渺渺青山茫茫緑水又争奈流年如泻嫩凉夜尚有萱草余花芳菲䑓榭铜篆香残绛蜡散轻灺谩说花解忘忧忧多花少更不分𬒳风吹谢怨王孙兎魄又满天长鴈短露槿惊寒夜蝉怨晚知有多少闲愁在心头白云飞尽秋无际花满砌钟皷重门闭前年旧事转盻巳逐东流水悠悠二郎神卷帘邀月渐夜永凉生珍簟看露岀青莎烟凝碧树的皪残萤数点老景逢秋兼多病怎免得长懐短念辜负却故园千山松桂一池菱芡门掩寂寥满地余花红糁睠翠𬒳香收玊觞尘涴背壁兰缸自闪马角不生乌头难素心似风旌长飐休恠他败叶寒螀相应替人悽惨霜叶飞鲤鱼风起津梁㫁盈盈一水难渡藕花相向自成莲谁道中心苦又不觉明星在戸鹊桥横跨黄姑渚怕喜极悲生似那日匆匆再把欢笑辜负堪恨桂阙姮娥乗云骖雾便踏龙尾先去碧鸡啼罢鳯楼寒早漏声催皷盻油壁香车驾了踟蹰欲上频回頋但暗滴真珠教向人间散成飞雨少年游清风收雨轻云漏月凉气入幽窻乱叶吟朝饥虫啼夜各自奏新腔孤鸿又向天邉落归夣阻苍江百结愁肠雨行丝飐休恠他败叶寒螀相应替人悽惨霜叶飞鲤鱼风起津梁㫁盈盈一水难渡藕花相向自成莲谁道中心苦又不觉明星在戸鹊桥横跨黄姑渚怕喜极悲生似那日匆匆再把欢笑辜负堪恨桂阙姮娥乗云骖雾便踏龙尾先去碧鸡啼罢鳯楼寒早漏声催皷盻油壁香车驾了踟蹰欲上频回頋但暗滴真珠教向人间散成飞雨少年游清风收雨轻云漏月凉气入幽窻乱叶吟朝饥虫啼夜各自奏新腔孤鸿又向天邉落归夣阻苍江百结愁肠雨行丝鬓寂寞对清缸小重山说道多忧解瘦人眼中双别泪怕沾巾白苹红蓼满江濵空搔首何䖏是归津感旧却怜新情怀都不似少年春野花园柳共埃尘盈尊酒取醉莫辞频渔歌子麦秀蔪蔪野雉飞沙头新柳叶如眉风澹荡水涟漪正是溪鱼上钓时二月桃花紫锦香一声啼鴂万蜂忙歌欵乃濯沧浪有酒无愁醉不妨烟雨楼前溪水生少㣲山下杂花明杨柳岸小舟横緑隂如幄听啼莺漠漠风花扑面飞萋萋烟草送人归彭泽菊首阳薇白酒苍苔独掩扉雨声一夜水漫沙垤鹳长鸣蚁岀窠汀荇叶石楠花随意漂流拥钓槎苍岭松花结子成南明山色翠相迎游客思故人情不是阳关堕涙声三寸时鱼碧玉鳞一汀芳草緑罗茵枫叶渚荻花津笑杀黄埃马上人满庭芳积雨沉春昏烟酣昼不知还又淸明榆钱柳絮相逐闘轻盈芳径莓苔渐满靑苹与白芷俱生踈篱畔海棠间竹有个鹁鸠鸣寛心应是酒酒冲愁阵彊似竒兵爱星星白发知我生平底用登楼看镜误身世只是虚名空凝伫落花如雪云雾琐高城太师诚意伯刘文成公集卷之十八终太师诚意伯刘文成公集诚意伯刘文成公文集卷第十九诚意伯刘先生文集春秋明经卷之十九公朝于王所仲孙羯会晋韩不信城践周春秋与诸侯之觐王而惜王所之非其地与大夫之勤王而伤王城之同于列国夫趋事赴工者臣子之所当为至于天子之守则有先王之遗法焉襄王下临僖公有王所之朝春秋书公而成其为朝谓天子在是诸侯不可以不朝也然不言明堂而曰王所则所非其地异乎先王方岳之礼矣敬王命城王都而诸大夫有成周之城春秋列书大夫之名氏谓天子有命诸侯不可以不从也然不言京师而曰成周则同扵列国而异乎先王作京之意矣然则流水之朝宗葵藿之向日固人子之至情也而下堂以见诸侯与城郭沟池以爲固者又岂天子之盛事㢤呜唿此圣人之所以不责诸侯大夫而深不满扵王室之意欤是故至于岱宗肆觐东后天子廵诸侯之守者然也未闻下劳诸侯而临于非所之地也王命仲山甫城及东方天子彻诸侯之封者然也未闻请扵诸侯以城其所都之邑也平辙旣东周纲觧纽归枋邑易许田而朝觐之礼委诸草莾赋黍离歌束楚而二雅之音変爲国风扵是覇圗兴而王道絶矣推原其由岂非天王自失其道而致之㢤观春秋之所书然后正本澄源之意可得而知矣且蛮夷猾夏㓂贼姦宄惟是大侯小伯所当攘斥非异人任则夫城濮之勲因其献俘而钖命之赐之弓矢以旌其劳可也何至屈万乗之尊亲举玉趾以劳晋侯于践土乎纵自轻也柰宗庙何成康之时廵宜不如是春秋安得不以为贬㢤然而君虽失礼臣不可以不尽其敬是故诸侯就朝虽无为龙为光之盛而冠冕佩玉觐天威于咫尺犹足以明水木本源之义谓非东迁以后之羙事不可也是故我公书朝以成其礼故曰春秋与诸侯之觐王而惜王所之非其地也嬖子匹嫡乱生不夷惟是二三大臣相与僇力以不陨坠则夫定位之后所当夙夜夤畏任贤脩政以圗转危而为安也何至以四海之广请城其都以为固乎徳则不竞城郭何为周公之作洛宜不如是春秋又安得而不讥之乎然而上虽失政下不可以不奉其令是故大夫会城虽有弗躬弗亲之责然版筑雉堞服王事而靡盬亦足以存宗邦翰屏之典谓非王室乱以后之羙事不可也是故诸大夫书名以逹其义故曰春秋与大夫之勤王而伤王城之同扵列国也夫春秋天子之事也故其自治严而待人恕惟其自治之严故周之不振为可贬惟其待人之恕故或成其朝或与其城而无责焉虽然二百四十二年之间书公之朝者二而皆于王所则言外之意可知矣书大夫城成周而无诸侯则属辝之法又可见矣然则二役也谓之免扵贬可也而或者谓为羙之则岂圣人之意㢤故甞攷之周室在㐮王则有子带之难在敬王则有子朝之难子带之难惟书天王居郑至晋文纳王则不书盖以是为臣子之常也子朝之难始末皆书而以城成周终之是果足以为羙㢤呜唿齐桓首止之盛不可及巳得如晋文亦庶几矣至于晋侯午者又文公之罪人也筑郿大无麦禾臧孙辰告籴于齐新延廐诸侯兴不急之役以空其国而取给于人犹不戒焉春秋比事而书之以示讥也夫国以民为本而民以食为本可不相时而轻用其力也㢤荘公妄兴筑郿之役而不计国储之虗实至于麦禾皆无而当国之大夫亲徃告籴于齐其事急矣而明年之春又新延廐何其轻慢国本至于此极乎春秋比而书之而鲁之君臣无务农重谷之实而有伤财害民之政可见矣吾闻古之为国者必时视民之所勤民勤于力则工筑罕民勤于食则百事废未闻以凶年而兴不急之役也三年耕必余一年之食九年耕则余三年之食未闻在位二十八年而无一年之积也鲁之荘公则不然矣以峻宇雕墻为无损以节用时使为无益也是故筑郿之工未毕而仓廪巳空告籴之迹犹新而延廐复作曽谓君国子民之道而若是乎宜其见讥扵君子矣且筑者剏作邑也城邑所以御暴非时与制不敢兴也况扵无故而筑邑乎荘公不视岁之豊凶而有筑郿之役不知其何为也若曰御恭保民则鲁国无故苟无令徳太行孟门且不可恃而况扵郿乎若曰虞山林薮泽之利则非君人之心矣未几而仓廪尽竭麦禾俱无无而曰大颗粒不存之词也然后皇皇焉无所措其手足而臧孙辰奔告于齐以请籴焉以千乗之国仰给于他人以活其民可不惧乎不曰如齐告籴而曰告籴于齐见其情之急也急病譲夷何足为功适以昭其治名不治实之罪焉耳鲁之君臣盍亦因此而加省矣则又愈不知戒以求扵人之余而新延廐夫延廐者法廐也飬马之所也凶年饥岁民食不给而马廐是新推此心也不至于率兽而食人乎故书新延廐于告籴之后所谓时诎举嬴知其用民力为巳悉矣然则荘公之为国也可知矣不然春秋书筑者七而公有其四书兴作者九而公有其三书无麦苗无麦禾而皆见于荘公之世何耶鲁十二公䑓池死囿之役莫多扵荘公而水旱螟蜮多麋有蜚之灾皆备于荘公天人感应之理不诬矣而公终不窹也身死而妻子不保㡬亡其国呜唿岂他人之咎㢤初税𤱔蝝生饥大有年困民以致灾者理之常悖道而获福者理之变夫天人感应之理春秋之所深谨也是故螽蝝饥馑国之灾也鲁之宣公废助法而用税虐民也虐民而天降之灾宜矣故所税𤱔之年蝝生而饥斯非理之常乎百谷顺成国之福也鲁之宣公夺世嫡以有国悖道也悖道而天降之福异矣故即位之十有大年而大有年斯非理之变乎在他人以饥蝝爲变在宣公则爲常在他人以有年爲常在宣公则爲变春秋诛乱臣讨贼子之法严矣㢤啇书曰惟吉凶不僣在人惟天降灾祥在徳夫凶人爲不善而致谴焉天道之当然也其或反之者庸非异乎是故螽蝝之害法所当书而他公皆记有年之瑞法不当书而独志于桓宣之册圣人之㫖渊乎㣲矣且饥者五谷皆歉之谓也宣公以不义得国惧讨于人而竭力以事齐水旱螽蝝相继而起扵是国用不足而税𤱔之法兴焉𥘉者事之始也税𤱔者公田之外又履其余𤱔而取之是爲什而取二矣以诸侯而擅改先王之法以国君而行虐民之政由是怨怼之声上闻于天而戾气应之秋螽未息冬蝝又生蝝者螽之子也螽蝝相继于二时嘉谷其有子遗乎故遂至于饥馑而无以振业贫乏春秋书蝝生与饥继于𥘉税𤱔之后则是灾也实税𤱔之应而宣公得之非过矣故曰困民以致灾者理之常也若夫有年者五谷皆熟之谓也宣公以庶孽之子篡正嫡之位使恶视二子殒于非辜而过市之哭哀动鲁国是上不有王法而下不有宗庙王朝不能施残执之刑邻国不闻有沐浴之请而鲁国又无石碏之臣矣则惟天能诛之耳其乖气所感两螽而一旱一水而两饥宜也至于是岁而大有年焉有年而曰大则禾麻菽麦黍稷穜稑实颕实栗无所不有是果何以致之㢤春秋书大有年于蝝生饥之明年则是福也非凶人之所当有而宣公得之为反常矣故曰悖道而获福者理之变也然则天道僣乎曰非也宣公在位十有八年而独是年为有年他年之歉可知矣越明年而宣公死矣获罪于天者宣公也鲁国之民不可尽絶而周公不可摧也税𤱔矣饥矣而不卑之以有年则周余黎民何罪乎天非为宣公而有年也夫岂僣耶或曰春秋之法常事不书惟变则书之桓宣之有年志变也则桓宣之水旱螟螽乃为常矣何以亦书之乎曰春秋天子之事也天人相与之理惧灾思患之意治恶人矜小民之道无所不备是故观凶灾之迭见于二公则知天道之不僣而为恶者知所警观有年之独见于二公则知恶人之不可容扵世而操刑赏之柄者可以知所主矣呜唿至㢤故曰孔子成春秋而乱臣贼子惧晋郄缺帅师伐蔡戊申入蔡诸侯盟于扈伯主能以力治二国而不能以义讨罪人春秋比书而自见也夫诸侯从夷固伯者之所当问而弑逆之恶又乌可舍而不讨也㢤晋灵之时蔡从楚以次厥貉罪也故郄缺帅师伐蔡而入其国力有余矣夫何齐有啇人之乱则诸侯为会于扈而受其赂何不以所治蔡者治齐乎春秋书伐蔡入蔡于前而不序诸侯扵盟扈之役知晋之所以力争诸侯者不过求逞其私耳岂其知有义㢤甞谓天下之事有重有轻故伯者之治有缓有急是故不能三年而缌小功之察谓之不知务失肩背而飬一指则为狼疾人矣今也啇人弑君告于诸侯巳及朞矣伯主无致讨之令而大夫无沐浴之请何其乆也必有以也一旦上乡授钺韅靷鞅靽出自绛都意其事之在齐也既而义旗不指于营丘之邦马首乃瞻于淮西之境诸侯不无惑矣师及于蔡蔡人未服则以戊申之日鼓而入其国都以百里之侯邦倚蛮荆之势援木易破也今以孤军攻之而城郭失其守甲兵失其卫使蔡侯泥首受罪以为城下之盟谓晋师不强而若此乎苟以此衆声齐之罪师直而壮若举江河以沃炎火啇人之血何足以污斧钺耶柰何诸侯之会于扈名为讨齐实以取货谓其力之不足乎则八国诸侯非直一郄缺之师也惟其不以贼为贼而甘与贼为徒也是故于扈未盟天下犹有所望而齐犹有惧也及夫于扈旣盟然后天下絶望而啇人成为齐侯扵是变讨罪之师为成乱之会是举诸侯而为夷狄之行矣不亦甚㢤春秋扵伐蔡而书帅师书伐书入则其力之有余可知盟扈畧诸侯而不序则其义之不足可见而后讨贼之功不足以盖其纵贼之罪矣呜唿中国之所恃以制夷狄者礼义而巳有贼不讨礼义亡矣虽得百蔡何益㢤厥后遂习爲常至于陈夏氏之乱方以会狄爲务而楚荘遂爲辰陵之盟晋卒无以爲伯其来非一日矣今观入蔡之役不足以离蔡于楚而盟扈之役反足以使鲁从齐则晋人见利忘义之效也向使晋灵能移伐蔡之师于齐而兾缺能推不可以怠之心以纳忠于盟扈之际则晋之世伯视文襄有光矣岂其有邲之败㢤噫考仲子之宫𥘉献六羽取郜大鼎于宋戊申纳于太庙正乐用于别宫而非礼陈于祖庙圣人据事书之所以伤鲁之衰也夫礼乐者国家之本不可一日紊也隐公立宫以祀仲子而乐舞之数用六用六虽正而献于妾母之宫则非其所矣桓公奨乱以立宋督而取郜大鼎之赂求赂立贼而纳于先君之庙岂不为巳甚乎夫君子之事其亲也造次必以其礼然则鲁人之待周公鲁仲于之不若矣呜唿悖哉夫媵妾不可以为夫人未闻违礼立宫以祀之也宗庙礼法之所在未闻昭违乱之赂于其中也鲁扵春秋号为秉礼而若是乎此圣人之所为惧而春秋之所以深谨也盖仲子者惠公之妾也惠公元妃孟子既入于庙则仲子无祭享之所矣若以庶子为君为其母筑宫而使公子主祭之典言之则仲子非隐之母安得为立宫乎至其乐舞之数则扵别宫不敢同扵群庙而降用六羽自当时言之盖以为得礼矣以王制论之则诸侯用六奚取扵仲子之宫㢤今也六羽献于妾母之前而群公之庙用八自若曽是以为礼乎春秋因其始成而祀书曰考仲于之宫旣正名其为非礼矣献羽而书初者以见前此未甞有六佾之舞所谓因事以明用八之僣也若夫太庙者周公庙也曽谓周公而享非礼之祀乎犹有鬼神而以不义之物陈于公前公其无所依矣不孝孰大焉桓既篡兄而立又推其恶以及扵人扵是偕齐郑之徒成宋督之乱而取其赂器置于周公之庙是死周公也不惟亵祖宗之灵而又以敎其百官习为夷狄禽兽之行乱臣贼子得志而无忌惮至扵此极㢤春秋书取郜大鼎于宋取者得非其有之称又书纳于太庙纳者不受而疆致之谓曰以戊申深谨之也夫六羽者当用之乐也而在仲子之宫郜鼎者违乱之噐也而在周公之庙四方之人将扵鲁乎观礼而鲁之礼若是㢤此春秋之所为惧也因循至于僖公而有禘太庙致夫人之举文公而有大事太庙跻僖公之事仲子犹别立宫而成风则直致之于太庙仲子犹降用六羽而成风则直用天子之大禘礼乐之紊既不可言而乱伦逆理之事纷纷然扵周公之前陈焉何周公之不幸至扵此㢤周家之礼公所制也而公之子孙若是他国复何望㢤呜唿此春秋之所以假鲁史而作也夫公㑹齐侯伐莱公至自伐莱大旱人君以不义劳民为可危故天应之灾为可惧甚矣乖气之能致异也鲁之宣公以簒得国故屈巳以事齐今又劳民以㑹齐而伐莱天何义乎公既告至而国内大旱庸非嗟怨之气上感于天而致之乎春秋书伐书至扵上以着宣公之罪继书大旱扵下以见天道之应不可诬也尝谓善恶之事作于下而灾祥之应见于上此天人相与之至理也是故僖公以务农重谷为事而三时之不雨不足以为其害荘公以峻宇雕墻为务而一时之不雨即可以为之忧天之扵人各以类应其可忽㢤今宣公之得国既获罪于天矣况扵即位以来烦其兵役凟其交际虗内事外而不恤其民乎则天降之灾宜矣齐为不道狡焉思启封疆故为伐莱之举其所以召兵扵鲁者恃其有援立之私恩也宣自会于平州以后奴役干齐非一日矣今又动鲁国之衆徃为之役以伐无罪之莱外结衅于逺人而贾怨于百姓则是行也宁不危㢤幸而得归反行饮至以告于先君之庙甚㢤其怙恶也军旅之后必有凶年盖其愁叹之声怨愤之气上彻于天而戾气为之应乎是故伐莱方至旱巳作旱而曰大必至扵涤涤山川而不可沮非真僖文不雨之比也春秋以大旱书者抑旱而不雩耶是无忧国恤民之心也雩而不雨耶是见弃于天矣宣公造恶不悛而流毒于其国若是㢤圣人比而书之所以哀鲁国之民也虽然宣之虐用其民不特此也伐莒取向伐邾取绎改助法而用税非一事矣天之示变亦不特此也螽之见经者三饥之见经者二至扵大水蝝生亦非一端矣春秋备书于经然则为君而不仁不义者亦可警矣故曰天灾流行必不扵有道之国岂不信㢤郑伐许郑伯伐许诸侯之陵虐小国春秋狄之于前而爵之于后皆以着其恶也夫春秋之法有加贬而后见其罪者有直书而罪自见者惟明乎属词比事之意斯得之矣郑人为许之小弱也每肆暴以伐之皆罪矣故我成公之三年书郑伐许以其一岁而再动干戈为恶巳甚故称国以狄之所谓加贬以见其罪者也及其明年㐮卒而悼立矣䘮未踰年而复伐许其恶非不甚也然自郑伯而不贬所谓直书而罪自见经之书爵又见其释服从戎有忘亲之罪焉由此观之春秋之法可知矣呜唿王泽竭伯功浅小国之迫于大国春秋深伤之也许以太岳之㣧宻迩于郑郑荘怙其诈力託为鬼神不逞之词入其国而披其地其所以不遂殄其宗祀者东迁之𥘉尚以㓕国为重事故未敢蒙首恶之名然而窜逐其君置许叔于东偏而公孙获处其西制其死生之命虽有存许之名亦何异扵㓕乎其后许叔因乱窃入未几而齐伯兴故得保其遗祀以俟他日郑人盖以许为俘邑乆矣特畏大国而未得逞其志耳以义言之许者先王所封之国郑安得而虐之㢤今郑襄既背中国而事楚遂借强夷之势肆虎狼之心一岁之间再加兵扵许国不思巳之见陵扵晋楚者亦惟国小而弱之故可不自反而以是施扵蕞尔之男邦乎是与夷狄之所行无以异矣春秋狄之所以诛其不仁之心也㐮公既没悼公所宜改恶从善以自新也柰何父䘮甫葬遂以吉礼从金革之事以肆其毒于许夫许之与郑非有不共戴天之雠何至伐之若是亟㢤忘䘮非礼陵弱不仁于大国之怒不智卒之交讼楚庭以中国之君而听于夷狄之大夫然则郑伯之自伐亦甚矣春秋扵㐮之伐许虽书之于公子去疾帅师伐许之后而其恶未着故必贬之而后见若夫悼之伐许则上书葬郑㐮公而继之以郑伯伐许则其罪巳明不必贬矣故曰惟明于属词比事之义斯得之矣大抵春秋之法既贬则多从同是故晋之伐鲜虞也既扵昭公之十二年狄之矣至于十有五年荀呉之伐则直书之盖与郑伐许郑伯伐许之书法同矣虽然许独无可议者乎苟能修德行仁以保其国何畏乎一郑而乃恃楚以为安他日楚有亡郢之祸而郑遂有灭许之师而叶夷白羽容城之迁俱无益焉呜唿观逺臣以其所主弃中华之礼义而附夷以为安夫何社稷之能守㢤陈侯使袁侨如会陈人围顿陈侯逃归二国背夷以即夏乃不量力而陵小国又不守义而叛伯主此春秋之所惜也夫为国以礼其可不慎而轻举㢤陈之成公背楚从晋而使袁侨聴命于鸡泽之㑹可谓知所向矣至于哀公乃兴围顿之师以挑楚人之怒及夫于鄬有㑹诸侯方急于陈而又效匹夫之事脱身以逃则其举不中礼甚矣是故书陈侯使袁侨如会见其背楚而从晋也陈人围顿见其无故而怒楚也陈侯逃归则又背晋而从楚矣五岁之间一来一徃君子盖有取扵成而深不满扵哀焉是故袁侨如会而称陈侯之使致其志也围顿而称人贬也逃义曰逃逃者匹夫之事也由此观之予夺见矣呜唿陈以有虞之裔列在三恪虽其国迩于楚然春秋之𥘉楚患巳及蔡郑犹未至于陈也齐桓之伯陈无事于四隣故独倚齐以为安桓公即世穆公首生厉阶以倡于齐之㰱则延盗入室职陈之由由是而取焦夷由是而围宛丘则陈实自取之耳尚頼晋文之兴而践土如会得以自㧞于蛮夷之污不幸而有灵公之祸中国无伯而陈遂专属于楚亦可哀巳今也晋悼复文㐮之业实中国之大幸矣陈侯厌楚之暴而幡然改辙虽不能躬来聴命扵坛玷之间而袁侨之使亦足见其向华之实以二十余年服楚之国一旦不召而来春秋能不与其出幽谷而迁乔木乎彼楚也怒陈背巳则未敢声兵来伐而姑使顿间陈者何耶侵欲之暴其曲在巳故未有词以加陈也为陈计者修明徳政坚事伯主而睦四隣蕞尔之蝢亦何以伺其隙㢤不知自反而肆其兵威以围顿不思頉小于陈而陈小于楚顿固非我敌也而我岂楚敌㢤昔在穆公尝以蝢故受得臣之围矣今而图顿无乃履其覆辙乎遂使楚人得以有词于我而陈国从此不遑寕处伐而继之以图陈虽噬脐亦知无及然当是时晋君方明诸侯听命始之以戍而继之以救未尝顷刻而忘陈也今又合诸侯于鄬亦惟陈故之以茍能完守以老楚伏信以待晋犹可爲也柰何以千乗之君效匹夫之举背先君之成德弃仪䘙而逃奔是下乔木而入幽谷其父柝薪其子弗克荷负春秋至是不得而不责之矣盖尝论之春秋之时陈与蔡郑皆困扵楚之国也而其受患之故多在扵不量力以召侮是故郑之见伐始于侵蔡而蔡之𬒳围由于㓕沈不思小国之见陵于我亦犹我之见陵于楚也惟不能推巳及人以至于此是故陈人围顿独加贬焉盖围国非将卑师少所能办而书人焉其贬明矣虽然晋之与楚争者陈与郑也自于鄬以后而陈遂终于从楚悼公之志盖自以得郑为足矣晋人曰有陈非吾事也无之而后可鲁人曰陈不服扵楚必亡论而至此则陈之不能自拔为可矜而不能拔陈扵楚则亦伯者之罪也城费叔弓帅师围费大夫役民以疆私家而无以制陪臣之横可见其出乎尔者之反乎尔也甚矣上行下效之捷于影响也季孙宿为政于鲁无故役民以城费不过欲疆其私邑以弱公室也岂意至于意如而南蒯据之以叛叔弓帅师围之有如敌国其效岂不深切着明矣乎君子曰所恶于下毋以事上所恶于上毋以使下观季孙之所为亦可为不能事君者之戒矣夫先王之制大都不过三国之一中五之一小九之一所以示强干弱枝之道而弭乱之所由生也昔者季友受费于僖公至是九十年矣未尝有疆塲之虞也无故役民以城之且当农事方殷之月何其急耶是季孙宿之欲斵䘮公室惟恐其弗及也是故乗叔仲之媚巳而兴版筑之功君且不顾扵民何有㢤一旦百雉之城溥彼东土而龟蒙之景如两国焉由是而三分公室有其一由是而四分公室有其二惟其所欲而为之夫孰得而制之㢤而不思南氏之世为费宰亦犹季氏之世为鲁卿也彼南蒯之欲出季孙亦犹季孙之欲僣其君也叔弓以国卿动鲁国之衆环而攻之则向日之沟池雉堞反为他人之守亦独何㢤出乎巳者之反乎巳不可诬也春秋书城费于㐮公之时而又书围费于昭公之世所谓属词比事原始可以知其终矣故曰禄之去公室五世矣政逮于大夫四世矣故夫三桓之子孙微矣夫三桓实分公室而子孙以㣲何耶下陵上替虽令不从此其效也或曰春秋不登叛人南蒯以费叛而不正其罪何也曰谓春秋法不书内叛但书围则叛可知此胡氏之说其或有未尽欤按左氏南蒯请子仲吾出季氏而归其邑于公子更其位我以费为公臣则蒯之叛叛季氏也非叛公也季氏无君之人安得以叛名蒯春秋亦安得以叛讨夫谋去意如者㢤不然公山弗狃以费畔召孔子而子欲徃何耶公至自晋晋侯使士匄来聘𣏌伯来朝邾子来朝筑郎囿交情睦于外而逸乐肆于内观春秋比事之书可以知望国之所以衰矣夫国家闲暇乃脩明政刑之时而劳民以自奉则岂君人之道㢤成公之末年至自朝晋而晋侯即使士匄来聘大国睦矣旣而𣏌伯邾子相继来朝小国睦矣四邻和睦国家无故不扵此时立政立事以新其国乃役民以筑鹿囿夫何为㢤君子以是知成公之终扵不振而巳矣尝观成公在位十有八年之间国内多故甚矣方其即位之未几也赤棘有盟而东虐于齐战韩幸胜而南辱于楚比年朝晋而汶阳之田终失于韩穿之言仆仆从役而沙随之会又中扵侨如之譛会葬而见止来聘而及盟其所以困心衡虑者亦云至矣何独无愤悱自强之心乎幸而晋悼新立矫厉公之虐政复文㐮之故业推亲亲之心以仁我是以公之如晋至不暧席而士匄之聘踵及鲁庭以伯主之尊报礼扵鲁惟恐或后晋之待鲁非复昔日比矣扵是𣏌伯邾子之朝项领相望自呉伐郯之岁曹伯来朝之后诸侯不至曽庭者十年谓鲁之不见重于大国也今而骤来庸非为晋重鲁之故欤大国来聘而小国来朝公之困辱至此可少杀乎则当居安思危鍳巳徃之不逮圗将来之日新明德脩政懐保小民维其时矣不此之圗而槃乐傲怠如恐不及当农事之方殷役丘民以筑囿囿曰鹿囿者飬鹿之所也虞山薮之利以奉耳目之娯而不知国政巳落三家之手虽有台池苑囿其䏻独乐之㢤春秋比而书之义自见矣厥后昭公之即位也鲁亦未有事也七年而公如楚八年而叔弓如晋九年而仲孙貜如齐大国睦矣而郎囿筑焉无乃效成公之尤乎诸曰且以喜乐且以永日宛其死矣他人入室筑囿未几而周公之鲁为季孙之鲁矣他日定公亦筑蛇渊之囿于堕三都之日卒使圣人去鲁而一变至道之国终分崩离析而不䏻守叔孙有言曰无囿犹可无民何为而鲁之诸君不悟也哀㢤蔡侯郑伯㑹于邓公及戎盟于唐公至自唐徳不脩而惧外患者为可鄙身不正而结外交者为可危夫天下莫大扵理莫强扵义也曽何㑹盟之足恃㢤蔡郑与邓为楚疆而惧则相与为㑹于邓而不自省其徳之不脩也不亦鄙乎鲁之桓公篡其兄而立则徃与戎盟于唐而不自念其身之不正也不亦危乎是故于邓之会特书于经而于唐之盟谨书其至圣人之意见矣呜唿方叔元老克壮其犹吾闻蛮荆之来威矣未闻私相㑹聚而惧之也元戎十乗以先启行吾闻戎狄之是矣未闻刑牲㰱血以要之也而况扵时㑹发禁行人掌其事非列国之所得专司盟之法太史蔵其约非诸侯之所冝用也㢤今也蔡郑之为㑹于邓不过谓我之封境宻迩荆蛮而筚路繿缕之衆实蕃有徒惟我有邦所当恊比以为辅车相依之势自常情观之其䇿未为失也君子则曰惟徳可以自强苟有令政则汤以七十里无敌扵天下矣何不师之而安其所以危乎事丑徳齐莫䏻相尚而徒以㑹聚为䏻事陋矣㢤三国之所为也春秋直书其事虽无贬词而鄙之之意自见于言外矣若夫鲁桓之及戎盟于唐得无谓巳得国本以不义而狼子野心之种实䖏东郊我位新定所当脩睦以市继好息民之誉自常人言之以爲不足责也君子则曰夷狄之有君不如诸夏之亡也彼诸侯之甘心同恶者无可望矣安知祸之不在此乎要言既毕友行饮至以告先君之庙幸矣㢤桓公之此行也春秋先书及以志其欲在鲁终书至以志其幸而得归而危之之意见矣观之诸侯巳不䏻自强矣观之望国又有甚焉则夷夏盛衰之势判矣呜唿滥觞不塞必致于滔天之忧履霜不谨无惑乎坚氷之至他日盟于齐而戦于泓次厥貉而盟辰陵甚而至扵问鼎扵周室则楚之势愈盛向使蔡郑之徒䏻思所以自强吾固如其不在此也异日侵济西而为鲁患阻燕贡而逐曹君极而至于败刘康公之师则戎之抗莫遏向使中国无间可乗吾又知其未至此也诗曰枝叶未有害本实先拨忧国者盍亦以礼义为尚不然何华夷之足辨㢤郑人侵宋宋人齐人衞人伐郑荆伐郑会齐侯宋公同盟于幽贰国背好以启华夷之交争外夷猾夏而速诸侯之从伯此世道之所以变也夫夷狄之陵中国岂无其故而列国之成为伯亦岂无其由㢤故我荘公之时郑人弃二鄄之好而间齐以侵宋扵是诸侯有伐郑之举未几而荆亦伐郑则华夷之争郑非由郑人侵宋以启之欤荆既伐郑而后于幽之盟出扵诸侯之所同欲而齐伯成矣然则来齐楚之争者郑也而成齐桓之伯者荆也比事以观岂不信㢤师人有言国必自伐而后人伐之也其郑之谓乎又曰为渊驱鱼者獭也为丛驱雀者鹯也其楚之谓乎我荘公之十年齐宋实始为郎之次其年荆亦败蔡于莘然有与君并兴之势矣越四年而荆入蔡扵是乎有二鄄之会诸侯之心盖巳凛凛畏楚而思倚齐以为安矣郑何为者玉帛之好方同而干戈之念又起间诸侯之有事于郳而侵宋潜师以掠人之境何名也是时宋方睦于齐师而加宋齐必救之郑岂不知此㦲而侵宋焉是谓自作孽以动天下之兵也未几而诸侯之师至矣以一旅之侵易三国之伐郑之为谋踈矣不思旣暌于齐而又取轻于楚遂使荆尸乗广之卒鸣钟击鼓公然问其缓告之罪而荥阳京栎之间自是多故向使郑人䏻守二鄄之好则唇齿之势方固楚安得而轻犯之㢤故曰贰国背好而启华夷之交争也若夫齐之圗伯固未䏻卒有诸侯也北杏之会宋人旋叛二鄄之役郑又贰心屡会而不敢为盟知人心未可以强一也及夫荆患至郑则天下诸侯皆有无厌及我之虑矣扵是大国若宋衞小国若滑滕逺国若陈许望国若鲁无不皆来而郑伯亦不敢不亲至矣扵是相与为盟且谓之同而无不从齐之国矣向使楚患未至于郑则桓公之伯乌得而遽成㢤故曰外夷猾夏以速诸侯之从伯也春秋书曰郑人侵宋责之也三国伐郑而书人将卑师少也荆伐郑狄之也盟于幽而书同同欲也诸侯书爵与之也不书我公讳失信也圣人予夺之意见矣呜唿以列国而主天下之政岂春秋之所欲㢤不得巳也则世道之变可胜言㢤虽然吾扵齐桓伐郑之事不能无憾也郑突以篡而有国当讨也使桓公能请于王而正其罪不亦羙乎而公之志止于得郑而巳耳伐郑以讨其侵宋执郑詹以问其不朝扵天下之大义无与也论者谓召陵之役不问楚之僣王而问包茅之不入盖伯者之茍且大抵类此不然九合诸侯一匡天下其功盛矣何仲尼之门羞称之㢤齐仲孙来齐高子来盟外臣之来望国其受命同而所行异春秋因其得失而予夺之也夫以道事君者忠之大也仲孙高子皆齐大夫仲孙之来名为省难高子之来名曰谋鲁其受命而来也皆非有定难安危一定之辞也春秋略其君臣之常词而不称使无以异也然仲孙不劝其君急于讨贼而俟其自毙高子至则平鲁难而定僖公使鲁国頼之以安是仲孙不能匡君以义而高子则能权而合宜故春秋一则直书曰来而不言其故一则羙而称子且曰来盟则二子之得失可见矣仲尼曰君使臣以礼臣事君以忠谓之以礼则不可为私也谓之以忠则不以趋走承顺为恭而以责难陈善为敬也然则仲孙髙子之得失岂不昭昭矣乎夫齐之与鲁亲则甥舅且邻国也鲁国有难齐其可以坐视之乎而况扵盟幽之役既以伯主自任昭大神要言马扵是乎授之诸侯将何为耶天祸鲁国荘公即世而嗣子弗终无所归咎鲁之臣子方将有讨而力不足则大国是望而巳矣桓公不脩廼职而有乗乱取国之心乃使仲孙来鲁阳以省难为名而隂行窥觇之计伯主之义岂若是㢤仲孙之言曰不去庆父鲁难未巳则既知罪人之所在矣则劝其君共行天讨不可后也乃曰难不巳将自毙固将坐而待之乎虽有务寕鲁难而亲之之言不足以盖其幸灾飬患之罪矣卒使巨姦稔恶无所忌惮而武闱之楇再作向使仲孙能劝桓公早为之所岂至此耶春秋不言其故而止曰来则其来之无名可知矣闵公无禄鲁国无君桓公又使髙子将南阳之甲至鲁而谋其国其所以命髙子者想不异扵仲孙矣而髙子则不然君之命我虽无一定之言而我之事君岂可不引之以当道㢤与其取鲁而失天下之心孰若安鲁以昭吾君之令徳㢤扵是制其阃外之命鲁未有君我是以定公子申之位鲁难未巳我是以有鹿门吏门之城鲁民未安我是以和其不恊而为之盟使周公之社稷頼以不坠而齐侯获存亡继絶之名扵天下呜唿事君若高子真所谓大臣㢤若仲孙者可谓具臣而巳矣故春秋特褒之而称子且曰来盟见其权在高子而高子又能行权而合乎善非若仲孙之比矣或曰仲孙以省难来安知其隂行窥觇之计乎曰观桓公之问曰鲁可取乎则知之矣曰然则仲孙何以称字而不贬乎曰仲孙虽不能劝君以讨贼而亦未尝纳君扵恶也故曰君其待之非也而曰君其务寕鲁难而亲之则是矣故以仲孙方之髙子则不足若加贬焉则有劝桓公乗时以取鲁者又将何以罪之㢤此又轻重之权衡也故曰春秋非圣人莫能脩之夫岂可以苟言㢤晋人执虞公诸侯狥利以失国乃其自取之也夫有国家而以利狥人未有不失之矣其虞公之谓乎虞公贪璧马之赂而从晋以㓕虢号亡而虞亦随之春秋书曰晋人执虞公言以衆人执独夫也夫以千乗之国爵为上公而晋人执之如一夫然非虞公自取之乎观圣人之所书可以为贪利者之戒矣夫虞太王之昭也晋扵是乎㓕虞矣则不言㓕而止言晋人执虞公何耶盖㓕者亡国之善词上下之同力也上无明王下无方伯诸侯而有壌地𥚹小困扵强暴力不足而失其国非其有以致之则书㓕以见㓕之者之罪如谭遂弦黄之类是也若夫虞公则异扵是矣以堂堂上公之尊君百里之地夫孰得而犯之㢤今也重货财而轻兄弟信邪说而违忠言璧马既入而灭号之师遂起不思下阳威而号不能为号号㓕而虞不能以为虞辅车相依唇亡齿寒宫之奇言之矣而不聴是爱社稷不如垂棘之璧而视同姓之亲不如屈产之乗也不仁不智无礼无义非独夫而何㢤以千乗之君而身为独夫其亡也非不幸矣春秋不书晋人㓕虞而曰晋人执虞公若曰虞地之緼扵晋乆矣虞公之死命制于晋而巳矣故左氏曰罪虞且言易也糓梁曰其曰公者犹下埶之之词也呜唿利之能亡人国若是㢤人亦有言家必自毁而后人毁之国必自伐而后人伐之其如虞公矣或曰晋之扵虞同姓也卫侯燬㓕邢而生名之虞固有罪而晋得从末减何耶曰㓕人之国其罪易见而贪利以失国其罪难明下阳邑也而以虞晋㓕之为文晋之罪巳见矣今又执虞公焉虞公天子之上公而晋人擅执之是无王也而得为无罪乎春秋不以梁亡之法书之则亦不以恕晋矣若夫㓕同姓之恶复何待扵贬耶莒人伐我东鄙围台季孙宿帅师救台遂入郓伐国而围人之邑与救患而入人之邑者皆王法之所不容也夫兵春秋之所恶至于乗势以为利尤有所不当为者矣我㐮公之十有二年莒人伐我东鄙而围台书伐书围是罪之在莒也季孙宿受命以救台不受命而遂入郓书救而遂入是罪之在季孙矣莒固不义而鲁亦岂为义㢤春秋比而书之所以着二国阻兵脩怨之罪也凡书伐者皆悪其檀兵以为暴也伐而围人之邑则又甚矣凡书救者皆善其恤患而解纷也救而遂入人邑则救不足言而入为罪矣是故蕞尔莒国敢伐我而围邑患自外至者也君子固为鲁忧之季氏强臣因救邑而生事患自内作者也鲁国之忧至是始大矣呜唿龙旂承祀奄有龟䝉鲁周公之裔胄春秋之时惟齐倚其舅甥之故而转为仇敌其他若宋若卫若晋若秦皆不敢以一矢相向者畏周公故也今以僻陋在夷之莒乃敢执干戈与鲁周旋庸非鲁人自取之乎于之役季友败其师而俘其卿莒人不敢报也僖公屈千乗之尊嫁女于其大夫而自主之又降班失列下与之盟封境之间虽得无事而辱国亦甚矣宣公以不正之君贪㓛狥利以启争端莒犹未敢致报畏鲁之有齐援也㐮公不务徳政而属鄫以为私卒致莒人㓕鄫而侏儒有狐给之败由是鲁之不能为人所料而莒始敢称兵伐我矣至于今而围台乃莒人伐我之三役也间诸侯之有事背盟好而兴戈矛今又伐我而围其邑莒之罪不可胜诛矣季孙受命以救台台者我之封邑受诸先王有民人焉不可以不救也师至而莒围斛振旅以归复命可矣乃乗时而遂入郓无乃怒蹊田而夺之牛乎尤而效之其罪与莒同矣而擅权生事不有其君非细故也其患岂直伐我东鄙而巳㢤春秋书莒人伐我东鄙围台所以着莒人之罪継书季孙宿帅师救台遂入郓帅师救台可也而遂入郓不可也遂者专事之词入者不顺之意则季孙之罪不可逃矣故尝论之莒鲁之争每不利于公而利于季孙厥后乗乱取郓者季孙也而叔孙当其讨伐莒而取郓者又季孙也而昭公受其辱其事盖权舆于救台入郓之举矣故曰莒患不足为忧也而大夫之患深可为鲁忧也讵不信㢤卫人立晋为臣而擅置其君为子而专有其国则皆得罪于王法矣夫春秋为正名分而作也衞有州吁之乱贼既讨矣其国人不请于天王而立晋是擅置其君也晋虽诸侯之子无王命而遂立焉是专有其国也春秋书曰卫人立晋则卫人与晋之罪皆无所迯矣古者诸候継世袭封则内必有所承爵位土田受之天子则上必有所禀必承国于先君者所以重父子之亲必禀命于天子者所以正君臣之义天下之大伦于是乎在而可以私乱之乎卫州吁以嬖人之子弑其君而自立诸侯连兵欲㝎其位而卫人不以为君凡经八月而杀之于濮谓卫国之无人焉不可也柰何知其一而不知其二乎此圣人之所深惜而特起衞人立晋之文也欤吾尝观卫人之杀州吁而知春秋之𥘉人心之天理犹明也及观卫人之立晋而伤春秋之时人心天理之壊亦自此始也何也击鼓其镗踊跃用兵介先君之宠握百里之权弑其君而虐用其民有宋鲁陈蔡以为之党其势未易取也然而敢即图之使一徃而陈人遂执以请涖以一告老之大夫主其谋而国人无不从诸侯无敢沮非人心天理之犹明而若是夫柰之何讨贼之后遽尔相率自置其君而不使一介行李告于天子视周室如无人焉则不顾先王之典而䧟其君于无王之罪矣彼晋者宣公也縦不足责而石子贤人也亦不念水木之有本源乎无他狃于见闻之习而遂以为常也贤者而若是矣人心天理之壊可胜救乎观卫人立晋之文継于卫人杀州吁于濮之后其为深惜之可知矣是故卫人书立立者不冝立也所以着擅其君之罪也于晋絶其公子言其内无所承也所以明专有其国之非也晋也既立卒于不令以乱卫国大抵不正其始者必不能善其终盖亦必然之理矣或曰春秋书立君者二此年卫人立晋及昭二十三年尹氏立王子朝是也彼则指其立之之人而此则言卫人何也盖立子朝者尹氏之私意也朝不当立而㒔尹氏立之也晋虽不当专有其国而实当立故卫人之立晋特不请于王为可罪而非若尹氏之私于子朝也此又轻重之权衡也吁圣人之笔严矣㢤三月癸酉大雨震电庚辰大雨雪春秋纪隂阳之失节所以示人君不可忽天道也夫春秋常事不书帷异而后书之震电雨雪常有之物而以为异何耶盖周之三月乃夏时之正月阳气未大发也而大雨震电阳失节矣震电既发则雨雪不当复降越八日而又大雨雪是阳穉而隂复肆也隂阳之交失若是安得不以为异乎天人一理有感则有其应观春秋之所书而隐公之失政可知矣愚尝求之洪范庶徴之论矣君人者所以建皇极而纳民于福者也是故雨旸燠寒风之若否由之而应于是乎有恒寒恒燠之罚焉人君知之则遇灾而惧虽有其象而无其应不然则应复为感而灾咎之来必矣是故震电者阳精之发而雨雪者隂气之凝震电则发于燠雨雪则凝于寒不可并行也隐公即位九年于兹不闻令政而多凉徳以诸侯而不事天子以国君而不抚庶民军旅数兴政权下替君道之失乆矣今以建寅之月未当启蛰之时而大雨震电阳气之巳过于早矣雷电既发于癸酉之辰而雨雪复作于庚辰之日阳不顺令而动非其时故不能胜隂之兆见矣故震电而曰大雨震电雨雪而又曰大雨雪则皆非小变矣为隐公者盍亦反躬而自省矣徳不脩欤政不举欤䜛邪之未去欤善人之弗用欤抑小民之失其所而祭祀之不共欤何上天降鍳之若是也我其夙夜畏天之威而思所以自新庻其免于戾矣公则藐乎无所警也方且伐宋取邑会郑入许扬扬然自以为功而钟巫之难作矣春秋所书虽然不言其应而事应之符昭然不昧故曰非深明夫天人之理者不可以言春秋也抑尝攷之于经凡书雨雪者三而两在冬若以夏时言之则雨雪冬所当有春秋法不当书而况二百四十二年之间岂止两雨雪耶故知春秋之以周正纪事而书冬之为建西戍亥之月无疑也此夏时之正月则以震电雨雪兼作为异且又大而过常则皆为不时矣呜唿读春秋者不以全经贯之而欲因一句以求义安能得圣人之㣲意㢤公子结媵陈人之妇于鄄遂及齐侯宋公盟大夫轻身以亲浅事而专命以抗公侯春秋书之所以责其重以失巳而又轻以失人也夫礼莫大于正名分过与不及皆罪矣而况于一出而两失之乎今公子结以国卿之尊而下媵陈人之妇是以所重临乎礼之轻既失巳矣既而以大夫之卑而专事以及齐侯宋公盟是以所轻干乎礼之重又失人焉然则结之不知礼也甚矣春秋能不深恶之㢤吾闻之易曰君子以裒多益寡称物平施故以徴者而视大夫犹以大夫而视公侯也其体之不敌犹堂陛之有级截然不可犯矣今公子结以诸侯之子为当国之卿固将任出谋发虑之寄以匡社稷庇民人也今乃縦一巳之私情亲媵妇之浅事是谓以尊临卑而乱上下之等威矣至于齐侯者太师之㣧东州之方伯也宋公者先代之后天子之上公也夫岂列国大夫所可敌㢤乃不自揣而敢上要之盟无乃以卑抗尊而紊君臣之名分乎故以公子而媵微者之妇是以冠而荐屦也以大夫而盟齐宋之君则举足而加首矣不特此也人臣非君命不越境鄄卫地也以私事而出不可也大夫无遂事盟者有国之大权不禀于君而专之不可也然则此行也岂特失巳失人而巳㢤又有不臣之罪矣春秋据事而直书之结之罪其可逃乎是故牲盘之好方讲于秋至冬而三国之师至于西鄙故曰国必自伐而后人伐之其公子结之谓乎虽然鲁则失矣齐亦未爲得也彼结之求盟其从其否固在我也何至以二国之君而輙从其所欲㢤既盟而后伐之非矣厥后季孙行父会齐侯于阳糓求盟而齐侯弗及之盟夫以啇人之不义且能却行父之请而况于堂堂伯主之尊乎呜唿结不足责也吾独深爲齐桓惜之公㑹齐侯盟于牡丘宋人伐曹楚人败徐于娄林伯谋不恊而与国贰此外夷之所以得肆其志也甚矣齐桓之伯有始而无终也牡丘之役将以救徐而先爲盟固可见其不恊矣誓言方新而宋人有伐曺之举大功未立而自携贰将何以御外患耶遂使楚人得志而败徐于娄林中国之势扵是乎衰矣由此观之非桓公不能敦不息之诚而至于斯欤常谓齐内以治外者善谋也慎终以承始者善道也故外夷之进退未尝不视诸华之疆弱而诸侯之向背又岂不由伯心之思斁㢤是故桓公之始伯也郑侵宋则合宋卫以致讨荆伐郑则率鲁宋而徃救分灾讨贰诸侯无阙故能壮中国之势以服四夷召陵之功蔚为五伯之盛诚可嘉也使其尝存是心不亦善乎柰何葵丘既会震矜遂生由是楚伐黄而不救以次陉椅角之助反贻队命亡氏之悲则桓公之不足以宗主诸侯人知之矣不然以宻迩山东之徐楚人何敢喻越险阻以伐之耶今楚而敢伐徐则以不救黄而觇桓公之不能矣公能于此而振旅焉犹可及也柰何八国诸侯萃于牡丘则不鼓行直指淮泗之间以拯徐人于焚溺而方且刑牡软血以诏鬼神诸侯君实有之何辱盟焉则伯谋之不恊可知矣使敌人得以忖度其情而淹留不退谁之咎耶大夫之救不闻有功而伐厉之师徒为黩武未㡬而无役不从之宋遂敢致怨于伐厉从齐之曺虽曰弱曹不顾齐矣不知牡丘之盟何为耶外忧未弭内志巳睽俾好恶同之之国翦为仇讐而不能禁兄弟䦧于墻外御其侮仐不然矣中国之虚实在楚人目中矣扵是荆尸乗广之旅蠭合豕突以败徐于娄林则向日为齐取舒之人仐亦无以庇其民矣使三十余年之功业一旦扫地岂不哀㢤尝因是而论之齐桓之伯业有系扵宋不小也方其始也宋公推戴以为盟主而伯业以成及其终也宋人背之以伐曹遂卒无以制楚昔者汤以七十里文王以百里曷尝倚人以为势㢤譬之扵水有本者其出无穷若夫蹄涔沟浍得雨而盈霁则涸矣呜唿此伯者之功烈所以如彼其卑而君子不愿为之也夫齐侯袭莒大国用兵以掩人之不备春秋特书以着其罪也夫兵以御暴非所以为暴也而况以诡诈行之者乎齐为不道乗莒人之不备而潜师以袭之不仁甚矣春秋特起袭莒之文而专目齐侯则其包蔵祸心之恶何所逭㢤先王用三驱而不掩羣君子钓而不纲弋不射宿待物且尔而况扵人乎凡春秋书用兵皆在所恶然亦有声罪伐人而驻兵不戦以服之者矣未闻有以袭书也彼小国恃大国之安靖巳无故而加之兵巳有陵弱犯寡之罪况以隂谋閟计出其不意而掩取之乎此春秋之所必诛而不赦者也齐荘背澶渊之会盟而助叛臣以伐盟主不义甚矣入孟门取朝歌无损于晋也动而无所以生悖心于是袭莒之念兴焉衘枚卧鼓出莒人之不意自谓一鼓可以得莒矣而不虞其谋之不遂也且于之门伤股而退蒲侯之遇𣏌梁授首亦何益㢤人亦有言抑君似䑕昼㐲而夜动其齐侯光之谓矣春秋二百四十二年之编此爲特笔盖用兵之中其罪爲尤甚者也而齐独有焉他日宋皇瑗帅师取郑师于雍丘而郑罕逹亦帅师取宋师于嵒潜踪宻迹伺人之间以相倾覆流而至于戦国残民以逞若艾草菅然始作俑者其无后乎今年未能得志明年再兴伐莒之师构怨未巳而不知祸盈恶积变起䔥墻未㡬何时崔氏之难作矣故曰阻兵无衆安忍无亲衆叛亲离难以齐矣呜唿若齐荘公者尚谁怼㢤抑尝攷之于经凢特笔以着其暴者多在于齐故在㐮公则有迁纪郱鄑郚之举在桓公则有鄣迁阳之文不特此也春秋未尝书㓕国也而㓕国亦自齐始发扬蹈厉之志以成从简尚功之俗盖其流风之未泯欤太师诚意伯刘文成公集诚意伯刘文成公文集卷第二十诚意伯刘先生文集春秋明经卷之二十筑䑓于郎筑䑓于薛筑䑓于秦冬不雨力役荐兴而民困故天降之异为可忧夫固国莫大于保民而保民莫切于备患也鲁之荘公不知务本而郎用故即位之三十一年春而筑䑓于郎矣至夏而再筑䑓于薛其秋又筑䑓于秦三时而筑三䑓是谓妄兴力役无故以劳民也其冬而有不雨之异夫民力困矣而重之以天灾寕不深可忧乎是故一岁筑䑓而至于三则庄公之虐其民者可见一时不雨而书则圣人之忧民者可知矣吾甞观于荘公之经矣公之二十八年一兴筑郿之役而遂至于大无麦禾则其不能务本节用而无豫灾之备可知矣筑郿之岁未尝闻有水旱蝗螟之灾也而至于仓廪皆竭况于连筑三䑓而重以不雨之变乎呜唿此㫪秋为之深忧而谨书之也古者天子有灵䑓以候天地诸侯有时䑓以候四时夫岂以为观㳺之所㢤今荘公去国筑䑓于逺则是为耳目之娱而劳民矣劳民以自乐使百姓见其车马羽旄皆疾首蹙頞而相告其何以为国乎故当卒岁于耜之时既巳筑䑓于郎矣至举趾条桑之月又筑䑓于薜焉侈心一肆遂不可遏又役亨葵及菽之民而筑䑓于秦何至若是数数而不惮烦也㢤财尽则怨力尽则怼怨怼之气积于下而隂阳之气沴于上是以不雨之应遂见于二年之冬呜唿天之爱民甚矣岂使一人肆于民上而淫从其欲㢤今兹之警良可惧矣是故一时不雨非大灾也春秋犹谨书焉所以寓忧民之深意也抑甞论之鲁扵春秋以周公之故而为天下诸侯之宗荘公值齐桓之伯宴安无亊苟能立政立亊以保乂其民周公之业可复振也仐也不然及此时盘乐怠傲不亦深可惜㢤三筑䑓而不雨矣明年之春又城小谷是以民力为不足惜而惟其所欲为矣身虽终于正寝而嗣子卒毙扵乱臣之手其国㡬亡呜唿使天假之年吾恐荘公之忧不在其子孙而在其身矣齐侯卫侯郑伯来戦于郎齐人卫人郑人盟于恶曹诸侯连兵以搆怨又结言以固党春秋所以直书于前而贬之扵后也夫征伐㑹盟巳非诸侯之所得爲而况以不道行之者乎郑憾鲁之后巳而挟齐卫之君爲郎之戦是谓连兵以搆怨非义甚矣既戦而爲恶曹之盟又结言以固党夫何义乎春秋存其爵扵戦所以见其实贬其爵扵盟所以正其罪圣人之笔削严矣㢤呜唿九伐之法职在司马王者所以讨不庭盟载之法掌扵司盟圣人所以待衰世有天子在夫岂诸侯所得而私用㢤彼齐者太师之㣧衞者康叔之后而郑者宣王之㦤亲也我周东迁子孙日失其序惟是一二伯父叔舅所当戮力以爲藩屏岂如弁髦而因以敝之今也不念先王先公而私相树党以侵败王略使宗周之卑日益滋甚其何罪大焉呜唿此春秋之所必诛而不以聴也且郎之战何爲耶鲁桓天下之大恶人人所得而讨也彼郑伯既首盟于越以定其位齐侯则继会于稷以济其姦卫亦坐视而不问也则皆与之爲徒矣今乃以周班后郑之故合三国之君亲将戎卒压周公之封境以快心扵一戦尚爲知类也夫是故春秋列序三国之爵而曰来战于郎若曰三国之志爲此戦也则其动衆无名残民不道之罪可见矣郑伯主兵而先齐者所以治恶党犹卫州吁主兵而先宋也恶曹之盟又何爲耶方其来戦也既曰同心以从亊于兵革矣复何嫌隙而结盟㢤盖其合也不以义则其中不无疑矣扵是刑牲㰱血质之以鬼神矢之以约誓将以固其党与而求其所大欲而不知信之不由中盟何益㢤徒足以长乱耳春秋扵此贬其爵而称人贱之也若曰无道之君不足以当王爵也则其慢鬼神犯刑政之罪可见矣是故始不书爵则不知其为三国之君后不书人则不足以瘅三国之恶故前书爵而以来戦着罪后书其盟而以夺爵示贬属词比亊之教不亦深切着明矣㢤厥后不出三年郑伯果合纪鲁而戦齐卫明年齐衞又聴宋人之言而伐郑誓言果足恃乎卒之连兵结党惟利之从今日取赂而纳突明日纳朔而归俘使兄弟之伦君臣之义委诸草莾而不存也然后王纲凘尽而天下变爲伯矣吁春秋深贬悪曹之盟其有以也夫季孙宿会晋士匄宋华閲卫孙林父于戚晋人执衞行人石买党大恶而治小罪此晋伯不竞之所由也夫伯主之所以能宗诸侯者以其䏻明天下之大义也今卫孙林父逐君而立不正大悪也晋人乃合诸大夫于戚以列其罪人于会矣至于石买之伐曺较之林父非小罪乎晋则因其来使而执之无乃不能三年而缌小功之察也乎観春秋书于戚之会扵前而书执卫行人石买于后则晋之所以爲伯主者可知矣昔者桓王不讨宋鲁而伐郑以致繻葛之败王纲始大不振而㫪秋讥其不天爲其不知轻重之伦也仐有以臣逐君以弟篡兄则相与爲谋以成其乱而欲以威力禁与国之争吾知其无益矣故曰放饭流歠而问无齿决是之谓不知务其斯之谓与是故孙林父卫之强臣也昔也不能事君而出奔晋又介于大国以归其国非定公之所欲也其于先君且然矣于嗣君乎何有丘宫之盟杀三公子尹佗之追直欲以一矢加之君臣不帅职而増淫发洩罪执大焉晋悼惑师旷之邪言及中行偃之妄议不能共行天罚而反爲之合七大夫于戚以定其所立之人其何以爲训乎遂使乱臣贼子得有所恃以縦其悪而无所忌惮也不亦甚㢤若夫石买之伐曹非无罪也然而毁瓶之怒起于孙蒯当是时也卫侯在外未入而侪窃之剽犹立于位也使晋平因曹人之愬治其旧悪告于诸侯复衎废剽执孙林父而戮之不亦善乎今也舎此弗问而执石买徒以伐曹之故伯讨宜不如是矣春秋先书于戚之㑹既出林父之名而继于卫侯出奔之后后书晋执石买而贬称人且曰执卫行人则晋人党大悪而治小罪之失可见矣呜唿买可讨也置林父而讨买则不可也于是乎可以知春秋之权衡矣故以悼公之贤而伯止于䔥鱼至平公而遂有溴梁大夫之縦则皆党孙氏之效也诸侯之贰岂必假羽旄之事㢤向使晋人以㑹戚之大夫而讨逐君之罪以执石买之怒移干孙氏则晋之伯业未可量也而不能焉惜㢤他日栾盈入于曲沃而赵鞅入于晋阳荀寅士吉射入于朝歌大夫相继而起其患不减于林父三家竞爽而靖公废为家人其祸不止于卫侯故曰出乎尔者反乎尔者也又曰始作俑者其无后乎推原其由则于戚之㑹可胜憾㢤吉禘于荘公作僖公主礼失于亟而复失于缓春秋所以病望国也夫䘮祭之礼各有其时缓与亟之失均也何谓亟荘公䘮制未终三年而闵文公之失不可盖矣送死人道之大变而不谨其礼履霜坚冰之兆也其可以为小失乎嗟夫禘者天子之祭也鲁僣天子以为常不可胜书也作主者事亡之常礼也不必书也仐皆见于春秋之经矣为国以礼而祭祀又礼之大者而至于如此此时之鲁尚可为周公伯禽之鲁乎又其甚者禘太庙以致妾母縦逆祀以乱昭穆鲁之礼不可言矣周家之礼周公所制以周公之子孙而壊周公之法度吾扵他国又何望焉呜唿周公其衰矣曹公孙㑹自鄸出奔宋贤者之后能不失其去国之礼春秋所以着其羙也夫圣人不以常亊过褒扵人臣其有所褒者必其有以取之矣是故大夫去国待放而后出奔常礼也曺公孙会能行之于春秋之世则既贤扵当时之人矣而况又为子臧之后乎春秋特因其出奔而书曰曺公孙会自鄸出奔宋鄸者其食邑也自鄸而出奔者待放也曹大夫鲜有以名氏书其曰公孙贤也而又贤者之后也一人而二羙具焉可不书乎古者大夫有罪待放扵其境三年君赐之环则复赐之玦则去是臣子之常礼也时入春秋君臣道䘮乆矣故臣子能专其邑者无不叛其国能使其衆者无不要其君以臧武仲之智而据防以求后况其他乎仐有人焉语其世则贤人之子孙也观其所公遂行吉禘之祭无乃太早乎何谓缓僖公即世十有五月而文公始作练祭之主则又太慢矣先王制礼以即人情亟与缓同为不敬鲁为秉礼之国而若是焉可叹也夫古者三年之䘮毕致新死之主于庙庙之逺主当迁入桃扵是大祭于太庙以审定昭穆之序其礼有常期也诸侯既葬则反虞虞主用桑期年而练祭练主用栗故特祀之扵寝而不同扵宗庙以昭其孝思之诚其日有定数也仐闵公既失之扵亟而文公又失之扵缓一缓一亟皆以巳意行之先王之制紊矣圣人爱礼甚矣宁不为周公之鲁惜㢤自仐观之吉禘于荘公在闵公二年之五月荘公之薨至是二十三月则三年之䘮未毕矣䘮未毕也而可以行吉禘之礼乎禘非鲁所当用姑置未论仐先君方祀于寝而非宫庙遂用盛乐而行吉礼三年之爱忘矣为子而忘三年之爱是不有其父也是亊也一举而三失礼也故㫪秋禘祭不书因其亟而书曰吉禘见其用吉之早也曰于荘公眀其于寝也而闵公之失不可掩矣作僖公主在文公二年之二月则僖公之薨十有五月巳过乎期三月矣过朞而犹未作主可乎生亊死祭礼之大节以先君练祭之主而作不及时以为㣲而忽之慎终之意蔑矣亊父而蔑慎终之意不可以为子也是亊也积恶之原也春秋扵他公作主不书以其缓而书之且谨志其日焉而行又有异乎当时之人则君子又乌得而不录之㢤若曺之公孙会是巳夫公孙㑹者公子喜时之后也喜时者何所谓子臧是也子臧者曺宣公之庶子宣公伐秦而卒于师曺人使公子负刍守而使喜时逆曺伯之丧负刍乃杀太子而自立子臧将亡负刍惧而告罪乃反致其邑焉及晋侯之执负刍也将见子臧于王而立之子臧辞弗立而奔宋曺人所谓社稷之镇公子也今会之出亡也虽不可知其故然当衰乱之世独能行古人之礼故其去也不即走于他邦而居于鄸则非有大罪也明矣居鄸而君不赐之环矣然后徐徐焉自鄸出奔宋其进退之间雍容不乱隐然有子臧之遗风焉可谓不坠其世徳矣观于子臧巳如彼而子臧之后又如此子臧其不泯乎春秋之义善善也长而恶悪也短悪悪止其身而善善及其子孙安得不特书以着其羙也㢤故奔未有书自者而书自鄸则知其为待放也曺无大夫唯公子首以鞌之戦特书以示贬此则特书公孙则知其与之也不书其入于鄸则非叛也自鄸出奔而不以鄸系之曺则与宋华亥向宁华定自宋南里出奔楚者不同也由此观之圣人之情见矣抑尝论之国之衰也未尝不由亲小人而逺贤臣也是故维鹈在梁刺于诗人乗轩三百数于伯主其来乆矣故子臧贤公子也致邑与卿而不出公孙会好礼者也去国而入于宋然后白鴈来而公孙疆出矣且不得以亡国之善词书于经呜唿悲夫观鲁论记太师以下踰河蹈海而知鲁观春秋书子哀来奔而知宋吾于公孙会之去也而又有以知曹矣秦伐晋狄侵宋楚子蔡侯次于厥貉疆国并起而伯势分春秋所以深为世道虑也世至文公中国衰而外夷强矣是故秦有伐晋之师而狄亦为侵宋之举二强并起遂使楚子得以乗间而挟蔡侯次于厥貉以与晋争伯春秋狄秦于前而爵楚于后然则成楚之强者秦与狄也观伐晋侵宋而次厥貉书于一年之间诸侯之无伯害㢤尝考春秋之时倚方汉之险以慿陵诸夏者楚也据崤亟之固以抗衡伯国者秦也恃豺狼之瓜牙以逞其贪婪者狄也桓文不作伯业不振无岁不有秦狄之师无国不有荆楚之患春秋不以秦狄之患爲忧而以秦狄党楚爲忧者何㢤盖当时天下之所倚頼者一晋而巳今荆既盛于南而泰又起于西狄又跳踉于北三强竞爽不弱一个焉晋之世伯不易守矣是故秦人伐晋而楚遂㓕江秦晋战于令狐而狄遂侵我西鄙楚师至于狼渊而狄又有侵齐之告何其不约而同耶南夷与北夷交中国不絶如线可不惧㢤况于晋君冲㓜不在诸侯于是起范山之邪谋生蛮荆之祸心救郑不及楚人遂有以觇其不能聘鲁而傲楚人遂敢以试其倔强而北方之图坚不可破矣彼秦者晋之姻亲也令狐之役晋不谢秦固不直矣而秦纳不正岂为无罪康犹不悛不顾义理之是非而惟以报复为亊兴兵伐晋以取北征当楚狄交乱之际而乗时肆暴陵轹诸侯之盟主是以夏而为夷之行春秋以狄待秦者晋之失伯秦为之也由是狄患遂肆而三恪之宋首𬒳其侵虽曰潜师以为侵掠而豺狼之毒寝不可遏是役也非特为宋患也将天下之患自此始矣扵是楚人知中国之多故而乗势以兴厥貉之次以临宋也临宋所以图北方也而宋果以狄虽不能御遂道以田孟诸夫以变夷覆载不容之罪人然入于中国驱诸侯而奴役之天下之变有大扵此者乎故楚从此遂得书子同于中国以其强之成自此始矣春秋狄秦于前而进楚于后岂无意㢤观楚秦相与㓕庸相与盟于蜀而他日吕相絶秦之言亦谓穆公即楚谋我则秦之党可知矣自是以后楚伐麋而狄侵齐楚围巢而秦戦河曲新城之盟仅仅收拾而齐又叛晋人置不敢问不欲更生一敌以为东顾之忧也而不知文㐮之业堂堂然去矣呜唿狄不足责也楚亦汚扵荆蛮乆矣秦之先死于王亊有功扵周室者也穆公以于崤之败出悔过之誓言圣人録之使其由是而进于善则其伯岂止西戎而已㢤柰何连兵数岁不能成尺寸之功而徒以成楚人之暴抗呜唿春秋狄秦而至于再其有以也夫宋人卫人入郑宋人蔡人卫人伐戴郑伯伐取之诸侯连兵以为暴而敌国又乗其后春秋所以交责之也夫兵圣人之所恶而况以诡诈相报复乎宋卫间郑师之在外而秉虚以入其国既入郑矣又召蔡人以伐戴则其阻兵肆暴未有若此之甚者也而不虞郑伯之起乗其弊伐而兼取其师焉夫宋卫固不义矣而郑亦岂得为义㢤春秋书入书伐又书伐取则为交责之也可知矣周官九伐之法大司马掌焉列国而非王命不敢擅其兵也东迁以来王纲不振诸侯各自为党以奸诈为仁义视杀戮为寻常侵夺纷纷莫之能禁其罪可胜诛㢤今郑师以伐宋出宋人知其国之无守也扵是挟卫人以擣其虚所谓攻其无备出其不意之谋也果然造郑国都如入无人之竟是宋卫之得志扵郑矣二国既巳入郑而骄故以伐戴召蔡借曰郑有旧怨戴何罪乎不过乗时徼利以凌弱而犯寡耳则其阻兵安忍之恶极矣而不知郑荘之计又巧也方二国之入郑也郑师巳在郊矣不还师以自救而委国与之避其锐也及其既伐戴而图之击其惰也是故驻师于郊多方以误之彼宋卫狃于入郑之役谓巳实无敌矣而不虞郑伯之亦掩其不备郑攻其外戴应其内一举而三国之师尽没亦可为好兵毒衆者之戒矣呜唿宋卫以是施之于郑而郑又以此反之其民何罪而鱼肉之若是耶然则宋卫蔡郑皆不可以迯王者之刑也春秋比书其事而四国之悪彰矣抑尝考之春秋之𥘉以诈用兵莫甚于宋郑也前此宋人伐郑围其长葛郑则输平于鲁而不之救长葛见取于宋犹不顾也宋人自谓无能为矣不知宋鲁之党既离而郜防之取継至则宋巳堕郑之术中而不窹也至此又蹈其前辙焉卒于民不堪命祸发䔥墻呜唿若宋之殇公所谓自取之也夫齐人郑人入郕蔡人卫人陈人从王伐郑假玉命以逞其私忿抗王威以肆其不臣甚矣郑荘公之不道也夫诸侯而不知有王恶之大者也郑伯憾郕之不㑹伐宋于是託于王命而挟齐人以入其国入者不顺之词也则其假王命以逞私忿者可见矣既而以不朝得罪于王王帅诸侯以讨其罪乃敢用兵交戦于繻葛王非诸侯之敌者抗王威以肆其不臣其罪又何如㢤春秋于入郕书人书入以着齐郑之罪于伐郑不言戦败所以存天下之防也呜唿郑者宣王之懿亲我周之东迁晋郑焉依则郑实王室之藩屏也柰何窹生以小人之雄连诸侯以逞其不义东迁之𥘉实为无王之首是故伐卫而专征伐之权盟石门而乱司盟之法温麦周禾君臣道䘮取邑易田㓕纪废典则其不知有王也乆矣至是以兵入郕果欲尊王室㢤观繻葛之一戦可以究其姦雄不道之心矣夫郕者文之昭也当鲁之九年郑人伐宋召郕而郕不与非郕罪也郑荘以其尝为王之卿士而託于王命以败诸侯于是合齐人以虐郕而诬以违命之罪干戈戎马造其国都而王臣不行王师不出则其矫假之罪巳明而犹未也一旦王夺其政遂懐忿而不朝以致天王奋怒躬师三国以伐之此举虽非天讨而郑之见伐于王尤足信其入郕之为矫矣不然郑方紏逖王慝何至自受王师之伐也㢤王师既至乃不俯首请命而敢执干戈与天子周旋繻葛之后至以一矢加之乗舆逆理悖道而有若此者乎春秋不言其戦与败所以为王讳而存天下之大防也虽然郑之所以敢抗王者未始不由入郕之役致之也易曰履霜坚氷至矫制入郕而王不问然后大假王命以制诸侯于是而入许于是而纳冯志得意满遂有繻葛之举矣自繻葛以后而王命不行伯图遂启故夫东周之不振皆窹生之所为也论而至此郑荘之罪不容诛矣而齐以太公之裔赐履之命非不重也乃不能以义制郑而从其所欲然则禄父者亦窹生之徒与𣏌子来朝公子遂帅师入𣏌事人而失其礼者固可责责人之失礼而加以兵者尤可罪夫惟智者为能以小事大而仁者为能以大亊小也若𣏌者可谓不知而鲁亦可谓之不仁也欤夫𣏌不朝王而朝鲁非礼矣况以中华而用夷俗以夷变夏𣏌之罪容可免乎鲁之于𣏌有婚姻之好焉诲之以文告加之以训辞抑岂不可而公子遂帅师入其国则太甚矣春秋交着其罪故𣏌本伯爵而贬称子狄之也公子遂帅师言其用大衆也入者不顺之词也而二国之罪皆无所逃矣昔者太王之事昆夷以小事大者也其诗曰肆不殄厥愠亦不陨厥问曷尝自外于礼乎汤之事葛以大字小者也其书曰乃葛伯仇饷𥘉征自葛曷尝以失礼而遂伐之乎春秋之时人心斁壊天理不明故小国安于僻陋而无自强之志大国矜其威力而无仁爱之心于是并吞并起弱肉疆食然后礼义衰而干戈横行中国微而夷狄暴横莫之能御夫岂无故而然㢤且𣏌者先代之后先王以之备三恪而作賔者也今而弃命废职忘先君之所事守不能居其封爵亦可鄙矣縦以微弱之故欲恃大国以镇抚其社稷则有先公之遗法在何至以夏后之子孙用东夷之习俗投章甫而袭左袵变礼乐而言侏离巳则无礼以污大禹之明徳其何罪大焉春秋因其来朝之用夷礼遂从而夷之以见𣏌之自絶于中国也由此观之𣏌则诚有罪矣奈何鲁以周公之㣧周礼所在彼小国不能自振而倚我大国以为援其情亦可矜也而况于伯姬左𣏌甥舅之好庸可弃乎彼之来朝岂不有慕于我而为是㒒也乎威仪文词之不类进退揖譲之或愆胥教胥诲以引以翼以継武王周公兴灭举废之心可也今也不然来朝之车甫旋而上卿授钺直造东楼之国舎曰有罪何至于此彼以其卑我以吾暴嘉善而矜不能之意果安在乎春秋书公子遂帅师入𣏌継于𣏌子来朝之后则𣏌之失礼可罪也而鲁之不道不亦甚乎抑尝考之桓之二年𣏌尝朝鲁未㡬而鲁亦入𣏌则𣏌毎以朝鲁而受其兵何㢤桓不足责也僖公号称贤君而亦若是耶禘太庙致夫人而嫡妾之分失爱季姬遇子而闺门之防乱况又从楚盟齐乞师于楚使天下沦于涂炭鲁之为鲁庸愈于𣏌乎不省巳而以责人呜唿微春秋不仁者皆得以文其恶矣及晋处父盟公孙敖㑹宋公晋士縠盟于垂陇受人之非礼而效其尤者罪在望国待人以非礼而贰其过者罪在伯主夫大夫不可以抗诸侯礼之大节也今也文公朝晋而及晋处父盟是晋以非礼加鲁而鲁受其辱矣柰何垂陇之盟宋陈郑之君在焉而我以公孙敖㑹之晋又以士縠主之晋既贰过鲁亦效尤遂使君臣之分从此大紊于天下谁之咎耶春秋于处父之盟没公不书而处父去氏于垂陇之盟则据事直书而罪自见矣夫司盟之法巳非列国之所当专况于以大夫而与诸侯盟乎周道衰微王纲解纽及邾盟蔑隐公实肇其端至于浮来之㰱降尊从卑于折之盟以下援上则乱常失序皆自我鲁为之宁不重可叹乎齐桓剏伯而以公子结抗盟为讨于防之㰱鲁又不祥直至后幽之盟齐伯大㝎二十余年纲纪粗立抑何幸欤晋文以谲主诸侯而翟泉之役首为厉阶王臣且不顾矣况与国乎㐮公当国家多难之时不知以礼信属诸侯而以不朝来讨文之伯也未能改物何遽至此我文公不能以周礼自守而畏大国之威奔走聴命辱莫大焉晋侯不念同姓之懿而暴蔑周公之裔胄以宣示其侈处父大夫也敢盟天子之公侯乎㓕纪废典以干先王之法度其何罪如之春秋没公以为鲁讳鲁人耻之君子亦耻之也至于垂陇之会宋以三恪之賔陈以虞帝之后郑以宣王之㦤亲咸与在列而晋又使士縠主其盟是晋㐮之待诸侯皆以大夫当之矣一之巳甚其可再乎晋不足责也鲁亦可以省矣人以大夫盟我我之辱也敖也何人而使上敌三国之君辱于人不戒而亦此辱人夫效尤祸也不知政权下逮自此始矣是故有处父之盟而后有垂陇之盟晋有处父士縠而鲁有公孙敖相视而起相观而化三家六卿之祸萌矣春秋严谨始之法故深贬处父而垂陇之役遂列二子之名氏非但直书以从同而巳也若曰大夫之交政于天下自此始也由是而大夫皆得以名氏书于经矣仲尼曰始作俑者其无后乎由是晋有赵有鲁有仲遂纷纷迭起而桃园之事过市之哭继见呜唿滥觞之不塞孰滔天之可遏履霜之不谨知坚氷之必至他日昭公遂哀公走靖公废乃其效欤然后知春秋正名辨分必谨于始为后世虑至深逺矣楚人伐郑公子遂会晋人救郑楚子使椒来聘外夷猾夏而中国失御侮之道故外夷遂强而用中国之礼焉此夷夏盛衰之大机也夫外夷之所以强皆由中国不振而巳矣当我文公之时晋灵少懦不在诸侯楚人师于狼渊以伐郑是以此尝晋之能否也晋大夫以五国之师救郑而缓不及事春秋贬大夫而人之以见中国之不振自此始欤由是楚势遂张而使椒聘鲁乃以爵书而君臣并见然后华夷无复辨矣可不爲之寒心㢤尝谓夷狄猾夏未足忧而中国之衰爲可忧何㢤当齐桓创伯之时荆始入蔡而伐郑其势张矣桓公同盟于幽之后荆始来聘其进不过书人而国号且未改也既聘之后屡驾伐郑而改称楚不骎骎乎强大而将不可遏欤然而次陉之伐振旅于前而城濮之戦献捷于后终桓文之世不得以爵见经以中国之有人也城濮以来楚人不敢北向者十有五年今而忽起伐郑之师寕不谓中国无人而可以逞其愿乎是役也实华夷盛衰之大机也晋之执事不思折冲御侮以消外患虽起救郑之师而逡廵畏缩不即赴敌遂使郑国失三大夫不得巳而及楚平谁之咎耶春秋于伐郑之楚犹以人书向使晋能遏之于此亦何致遂成其强㢤惟晋人不识事势而坐失其机然后强夷得遂其志而越椒来聘公然以中华之礼行乎望国观其以玉帛而来固异乎执干戈以从事推原其心岂诚知义而慕之者㢤不过借此以为窥觇之计耳春秋于救郑之役贬诸大夫而称人而中国之失䇿自此始也至于来聘之役遂进楚而称子以蛮荆之得与齐晋并肩自此始也由是而次厥貉由是而侵陈遂侵宋无乃滥觞于伐郑而滔天于聘鲁也欤甚而至于辰陵之盟于邲之戦首足遂倒悬焉然则晋灵赵盾长乱之罪无所迯矣或曰来聘之举传谓与之今子之云得无异乎曰君臣并书固与之也而寖强之意见焉不然何以从此而凡役得书爵耶愚请为之说曰滕子来朝自是而皆称子若曰滕之沦于夷狄自朝桓始也楚子使椒来聘自是而得称子若曰楚之进于中国自䀻鲁始也吁圣人之㫖㣲矣㢤齐侯使其弟年来䀻有年礼施于不当施之人者人事之失瑞降于不当降之国者天道之变也夫时聘结好常礼也而以为非何㢤鲁桓以不义得国王法所当讨也今齐侯使其弟年来䀻兹非人亊之失乎百谷顺成嘉瑞也而以为异何㢤鲁桓以不义得国天理所不容也今五谷皆熟以有年兹非天道之变乎在他君以聘问为礼而施于桓公则非在他君以有年为常而降于桓公则异圣人之㫖微矣㢤尝谓春秋之作无非为存天理正人伦计也人事舛则伦不正天道僣则理不明圣人上奉天时下立人纪故有赏刑之庸而有爕理之道焉春秋天子之亊也安得不于天人之际交致其谨也㢤是故鲁桓簒隐而夺其位人伦之大变也执之者无罪杀之者无禁暴明其悪恭行天罚宜也鲁之臣子义不戴天而莫能讨则邻国之所当举法也况于太公实受赐履之命齐可以不问乎柰何不脩方伯之职乃使其贵介弟将玉帛以脩好人事之反其常未有甚于此者矣春秋书曰齐侯使其弟年来聘所谓礼施于不当施之人也桓篡隐而有其国天理之大变也不有人祸必有天殃旱干水溢疾疫饥馑宜也天下诸侯视以爲常而莫能讨则惟天能诛之耳况于豊年之瑞当应于有道之国鲁何以致此乎柰何不有凶灾之谴当其即位之三年乃获五谷皆熟之庆天道之反其常未有甚于此者矣春秋特书曰有年是谓瑞降于不当降之国也春秋深明天人之理安得不以为非常之事而谨书之㢤厥后宣公之恶犹桓也元年齐侯与之㑹于平州以定公位则亦僖公修聘之类也十六年而大有年则亦桓公有年之类也人事之失天道之娈春秋特于二公备之圣人诛乱讨贼之法严矣㢤虽然弟年来聘齐之罪也而有年之瑞天亦僣乎以桓公在位十有八年大水螽灾每见于经而仅一有年则他岁之歉可知矣桓公之罪可诛而周公之遗民不可殄也天为民而有年岂桓公有以致之㢤不然彭生之难亦不异于蔿氏之祸何耶故曰天㝎亦能胜人不可诬矣考仲子之宫筑王姬之馆于外望国以非礼为礼春秋书之所以正其失也夫知其不当为而为之者天下之大罪矣故仲子恵公之妾也不当祀以夫人之礼而隐公成其父之邪志为别立宫以祀之盖自以为得礼而不知其非礼也齐者鲁之仇也不当为之主婚而荘公忘其父之讐为筑王姬之馆于外亦自以为得礼而不知其悖礼也由此言之岂非故为其所不当为者乎此春秋所以深恶之也古者庶子在父母之室为其母不禫所以厌于尊慈母与妾母不世祭所以降于嫡此礼之当辨者也况以妾母而敢立宫以尊之乎父母之雠不共戴天兄弟之雠不与同国九族之雠不同郷党此义之当行者也况以父雠而敢筑馆以王其婚乎今隐公紊嫡庶之分而庄公忘父子之亲天理絶而人伦亡矣春秋安得不深责之㢤且仲子者桓公之妾母也隐公承先君之邪而譲非其所当譲将立其子而先尊其母特以盂子既入恵公之庙则仲子不得与之并享则非不知仲子之为妾矣故特奉之以别宫自常情言之则不敢致诸太庙而别立宫焉疑若称也由君子观之则谓公虽不敢祔仲子于太庙而立宫之礼亦非故春秋因其始祀而书曰考仲子之宫考者始成而祀也不曰夫人而曰仲子正其名也而隐公之以非礼为礼可知矣荘公之于齐不共戴天之讐也天王嫁女于齐而使鲁为之主害义甚矣为庄公者泣血以请辞焉而勿从之可也柰何藐然不顾而遂受命焉然不馆之于国内则非不知其不当为也故特筑王姬之馆于外自常情言之则筑馆于外不失居䘮之礼疑若可也以大义言之则公也方当寝苫枕戈之时而与仇人主婚姻之礼不亦悖乎故春秋特书筑王姬之馆于外则荘公之以非礼为礼又可见矣夫考宫常事也其得为者不书而考仲子之宫则书以其乱夫妇之伦也考宫书于上而継之以𥘉献六羽六羽尤非仲子所当用则隐公之罪不可逃矣鲁主王姬乆矣其得为者不书而荘公之主齐婚则书以其忘父子之伦也筑馆书于上而继之王姬归于齐归齐则非鲁所当主而荘公之罪不可逭矣斯二者三纲之所系也春秋安得不深谨之㢤呜唿鲁之礼若是耶而曰犹秉周礼也然则当时诸侯之于礼可知矣会于萧鱼秦人伐晋莒人伐我东鄙围台伯主既服贰国而不能制外患此春秋之所惜也夫功不在大而患不在小也惟不虑患于功成之后则未有不失之者矣晋悼公叠三驾之劳以得郑于萧鱼之会此中国莫大之功也柰何秦人继之以伐晋惜曰秦晋仇也蕞尔莒乃敢伐我东鄙而围台彼固有以觇晋之怠矣而当悼公之世有是焉宁不深可惜㢤故自萧鱼而晋伯衰矣吾尝观于齐桓公矣方其伯之盛也攘夷狄恤与国紏逖王慝如恐弗逮何其勤耶至于葵丘既盟怠心遽肆由是楚狄交炽公不能抑君子伤之以爲有始而无终也然而縁陵之城救徐之役功虽不足犹有事焉而未至如晋悼之遽自画于服郑也人徒知葵丘爲桓公盛衰之会又孰知夫䔥鱼爲悼公勤怠之机耶何也悼公之入国也逐不臣七人以治内围宋彭城以治外而复伯之权舆巳在此矣由是而睦诸侯和戎狄三分四军以待来者其勤爲何如耶故郑人之未服也申之以五会震之以三驾屡盟而屡叛屡叛而屡伐公亦知服人以威之未尽善矣于是乎肆青围郑聊以张吾三军而纳斥候禁侵掠旋继于行成之后讲好会而却担盟推至诚以待郑使反覆之人不惟靣革而有服其心庶㡬乎王者之气象矣柰何服郑之后遂自縦弛秦虎狼也党楚而来谋我盍亦预为之防乎今也徒知一郑之服为可喜而不知外侮之至为可忧蠭虿有毒况敌国乎秦人来伐乃使士鲂以孤军御之卒易秦而不设备于檪之戦不敢以告诸侯亦可耻矣此及明年僻陋在夷之莒亦敢兴师伐鲁而围其邑夫鲁晋之同姓事晋最谨而莒敢陵之岂徒弱鲁而巳知晋之怠而不畏也观春秋书萧鱼之会而继书秦人伐晋明年又书莒人伐我东鄙围台无乃与盟于葵丘而继书狄㓕温楚人伐黄之事类乎虽然䔥鱼之会晋悼之终也诸侯頼之稍获息肩当衰乱之世亦可谓之小康然以圣人之王道律之则不然矣悼公以清明之资而止于此宁不深可惜㢤悼公没晋伯替矣推原其由悼公之政大抵以大夫分之当其盛也有荀罃魏绛之良及其衰也伐秦制于栾黡而会戚惑于荀偃师矌然骎骎不振而溴梁之兆见矣无竞维人岂虚语㢤宋皇瑗帅师取郑师于雍丘郑罕逹帅师取宋师于嵒列国互用诈以相覆春秋直书之亦可见出乎巳者之反乎巳也夫兵圣人之所恶也而况于以诈谋交相倾覆者乎我哀公之九年宋皇瑗帅师取郑师于雍丘越五年而郑罕逹又帅师取宋师于嵒夫取者悉虏而俘之也成师以出而使敌人得尽取之则败者必有不备不虞之失而胜者必有出其不意之计诈谋并作仁义涂炭宁不重可怜㢤观春秋书宋郑互相取师之文可以有所感矣先王用三驱而不掩群君子钓而不纲弋不射宿待物且尔而况人乎时入春秋诸侯放恣干戈相寻靡有宁岁用诈逞奇纷纷而莫之禁以奸宄爲仁义以杀戮爲寻常在王法不可胜诛矣仐郑大夫欲外取邑以与嬖人于是乎有围宋雍丘之举其罪岂不大㢤春秋乃舍郑人之围邑而专着宋人取师之罪何也夫敌加于巳自反而有礼焉则脩文告以却之不得则告于天子请于方伯必有能伸之者今也不然则围郑师于雍丘日迁舍以合垒是宋人之志在于尽割其衆而异于解罔祝禽者矣则不仁孰大焉故春秋不书郑之伐宋而但曰宋皇爰帅师取郑师于雍丘言取则无一人得脱可知而郑之悬军深入自取败亡之罪亦可见矣佳兵不祥之器出乎尔者必反乎尔矣不越五载而郑罕逹又以取宋师书于经夫向巢欲尽平元之族而围嵓亦犹郑人之围雍丘也郑罕逹救嵓而围宋师亦犹皇瑗之救雍丘而围郑师也则郑人之志亦在于报宋必欲悉虏而俘之矣彼以不道施诸我而我又以不道报之以怨易怨当何时而巳乎春秋亦不书宋人之伐郑而直书曰郑罕逹帅师取宋师于嵒则用诈之罪在郑而宋之不备不虞以取䘮败之罪又可知矣夫国以民为本君子之爱民也如保赤子不时且不敢使况以私忿小怨驱而纳诸䧟阱之中使其肝脑涂地骨肉离析至此极㦲有伯者作且不可容律以春秋之王法皆当服上刑矣抑尝考之春秋之𥘉书曰宋人卫人入郑而继之曰宋人蔡人卫人伐戴郑伯伐取之是二国之以诈谋相掩非一日矣桓文迭起而取师之文不见干经至是乃两见焉而又出于宋郑宋以先代之后作賔王家而郑以母弟㦤亲蕃屏王室而壊法乱纪至于如此可胜诛㢤呜唿观宋殇郑荘扵春秋之始而知天下之无王观宋皇瑗郑罕逹于春秋之终而知天下之无伯始而诸侯终而大夫又可以言世变矣仰孙羯会晋荀盈城𣏌晋侯使士鞅来聘𣏌子来盟伯主以天下私其亲故命使施礼为可鄙而屈身要信为可贱也夫惟义可以率人茍以其私则无以令与国矣今晋之平公以𣏌出之故合十二大夫而城𣏌役诸侯以私其母家罪莫大焉是故既城之后而使士鞅来聘来聘所以拜城𣏌也未几而𣏌子又以来盟至鲁来盟所以拜𣏌田也比事以观则其以不义动人而有不慊扵心者可知矣然则晋之失伯不亦宜㢤夫伯者所以合诸侯而匡天下也苟以徳命谁敢不从是故齐桤公以诸侯之师城邢封衞天下翕然以存亡继絶之羙归齐不闻桓公之遣使以谢诸侯而亦不闻邢侯卫侯之亲徃结盟于诸侯也而邢迁如归衞国忘亡其功为何如㢤惟其心在扵公义而非为私也今晋侯以奕世之伯号令诸侯非弱扵齐也而城𣏌之后仆仆焉来聘来盟之不暇寕不可鄙贱㢤何以言之晋平之母𣏌女也𣏌扵是时非有外患如邢衞之在齐桓时也徳则不竞而介扵大国以劳诸侯夫诸侯者天子之诸侯也非晋国之役也昔者平王不抚其民而戍母家诗人有束薪蒲楚之刺君子伤之而况扵晋乎今晋臣彪不恤周宗之阙而夏肄是屏扵是乎合十二国之大夫勤版筑于东楼之𣏌文之伯也未至改物何以有此弃同即异不仁役人以私不义不义不仁何以为伯主当时鲁郑大夫有甚乎之叹而不敢违也则天下皆知其不当为而晋亦自知其不可矣城𣏌之役甫旋而士鞅之聘踵至谓区区礼文之未可以盖其愆而收诸姬之心乎则其鄙也不待贬而自见矣既成其国又治其田使晋命之出于公鲁何敢不尽归乎今瘠鲁以肥𣏌乃以卿犬夫相继于朝府无虗月之故则晋之所以令诸侯者利而巳矣来盟以固归田而以国君亲其事且不守中华之礼而用夷俗焉夫以土田之故亲辱于人是狥利也以先伐之后而变于夷是弃礼也礼亏利胜其䏻国乎呜唿晋以城𣏌之故而来聘𣏌以得地之故而来盟则伯主之所以为伯主𣏌子之所以为诸侯皆可知矣春秋扵城𣏌则列序十二大夫以着其动衆之罪而继之以晋侯使士鞅来聘又继之以𣏌子来盟𣏌称子贱之也盖尝攷扵斯时天下甚多故也吴楚交政于中国此何时耶平公举七世之伯业一朝付之扵楚自谓可以奠枕而居矣不知于号之会再读旧书于申之役楚主中夏他日将通少习之言一出而执戎蛮子赤归于楚如事天子然谁生厉阶至今爲梗蛮夷侮其外而大臣叛其内晋国卒剖而爲三则皆平公之罪矣城𣏌之役可胜叹㢤楚人伐黄楚人伐徐公至自会外患自逺而至近春秋危望国以见伯业之衰也夫华夷之势不两立伯业衰则夷狄强矣当齐桓之暮年楚人伐黄而公不救然后楚复伐徐夫黄逺国而徐在山东与齐爲邻非外患自逺而至近乎是以牡丘之盟春秋始书公至自会而桓徳之衰与国皆有可危之势扵是因鲁以见其余也楚之爲中国患乆矣东迁以来僣号称王凭陵上国尚頼齐桓剏伯以攘夷安夏爲巳任是以有次陉之役而中华之势复振抑何幸也奈何葵丘既会震矜遂生一念之怠前功遽废使强夷得以付度其心而前日相与周旋之国悉蒙其患自远以及于近岂不骎骎乎剥床及肤也㢤观春秋危公之意亦可惧矣且夫黄自贯泽受盟于齐于是有阳谷之会相爲掎角以牵制楚人之肘腋用能致屈完之来盟则黄实有功于齐也今楚人敢兴兵以伐黄无乃讨其前日从齐之故与黄以从齐见伐于楚则楚师之起乃所以尝齐也齐既视黄而不救然后浸淫而及徐鸣钟击鼓将问徐以何罪不过爲其附齐而取舒也借曰黄远国也虽鞭之长不及马腹徐在齐之宇下可不𬒳髪缨冠而徃救之乎始之伐黄则置而不恤继之伐徐则救而不亟则桓公之不竞不足庇与国可知矣是故春秋凡桓公之盟会皆不书至安之也至于牝丘之盟始书公至自会夫楚之患自黄而及徐矣徐之去鲁不远也辅车相依唇亡齿寒宁不有无厌及我之患乎呜唿岂独鲁也天下之从齐者莫不岌岌乎殆矣春秋鲁史故至公以着其危而他国从可知焉啇书曰靡不有𥘉鲜克有终吾于桓公见之矣厥后公卒未几而楚遂至其国都以盟鲁郑陈蔡越八年而以师伐齐取谷至是则盟贯取舒进次于陉之憾悉报无遗呜唿向使桓公敦不息之诚当楚人伐黄而振旅焉天下事岂至此也或者谓桓公𥘉致江黄之时管敬仲尝有言矣桓公不从而卒贻祸于二国吁仲之言是也而未知道也使其能引公以正心脩身而行王道则岂无自彼氏羌莫敢不来享莫敢不来王之遗事乎而仲不能也使小国贤君欲自援于蛮夷之污而不克遂其志君子盖深伤之不然仲之器不小矣呉入郢于越入吴公㑹晋侯及呉子于黄池于越入吴强国毎逞力于外而不虞敌人之乗其后观春秋书呉之事亦可以爲戒矣方呉之败楚而入郢也师犹在楚而于越乗虚以入呉亦可警矣至于黄池之㑹方与晋侯争长何不虞于越之又入其国耶春秋始书于越入呉于呉入郢之后再书于越入呉于公㑹晋侯及呉子于黄池之后则其虚内事外阻兵安忍之效岂不深切着明也㢤尝谓以力胜人者人亦以力胜之此理之必然也春秋之季呉国天下莫强焉长岸鸡父之戦㓕巢灭徐之文经不絶书犹曰以蛮夷而攻变夷也及其胜楚则遂及齐而及鲁及晋若火之燎于原不可向迹自以为莫能敌巳不知祸乱相㝷罔有纪极东南又生一越为其腹心之患一之巳甚而至于再姑苏之栖兆矣岂不可爲陵人而不顾已者之大戒㢤自今观之呉乗楚之得罪于中国而伐之虽曰因以复怨犹有名也至于五战而造其国都系累其人民鞭橽其冢基君居其君之㾛大夫处其大夫之室弃约肆淫恣行无忌暴横未有甚于此矣方且扬扬然自以爲得志也不思国内空虚而于越之兵擣其不备入其巢穴如造无人之境无乃出乎巳者之反乎巳也乎春秋书呉入郢而继之以于越入呉比事以观可谓深切着明矣吾意呉人爲是恐惧而警省也岂意夫胜齐伐鲁之后复驾晋而争伯黄池有会方将逞其枭雄以长上国不知勾践之又蹑其后也死灰燃于会稽而太子毙于姑蔑所得几何不足以偿所䘮春秋书公会晋侯及呉子于黄池而又继之以于越入呉何其蒙患于前而又不戒于后也呜唿呉以力胜楚而越又以力胜之呉以强陵晋而越又以强陵之天道好还岂不信㢤阖闾之时犹曰不备不虞而巳矣若夫差何其愚耶春秋因事而比书之垂戒之意逺矣是故观入郢而会黄池宜呉之盛也而于越入呉败亦随之讐之蛇豕踯躅卒以自偾不亦可哀也㢤虽然呉不足论也吾于此而爲中国诸侯悲也当入郢之时特以晋不救蔡而呉得假之以爲功呉兴而晋遂失伯隽李一败北向之图稍辍而诸侯莫之省也齐衞方助叛臣以挠晋鲁方有事于邾而晋则惟纳蒯聩伐鲜虞之是务也而皆不以呉爲忧遂使伐陈会鲁势熖大炽而齐晋大国俱受其患庸非自致之耶然后呉越争衡而春秋终矣其可叹也夫公子结胜陈人之妇于邮遂及齐侯宋公盟齐人宋人陈人伐我西鄙大夫越礼以生事而贻患于其国春秋据事直书而自见矣夫失巳失人㓂之招也今公子结以国卿下媵陈人之妇既矣巳矣媵妇之后遂专事以及齐侯宋公盟公侯岂大夫之敢敌乎是以牲㰱徒陈而反以致三国之伐然后生事病国之祸见矣结可责也而齐侯宋公亦不得免焉古者大夫之出疆也受命而不受词有可以安社稷利民人者专之可也未闻专命而非礼以致患者也夫人必自侮然后人侮之国必自伐而后人伐之皆由巳以致之况于巳爲大夫固当使其君安富尊荣而民无侵陵之患也今一举而害及其国其罪岂不大㢤是故公子结者鲁之卿也媵妇浅事非大臣之当亲今乃纵其私情去国踰境以媵微者之妇则以尊而临卑紊上下之分矣彼齐侯者太师之㣧尊爲东州之方伯宋公者先伐之后爵爲天子之上公夫岂列国大夫所可敌㢤今结也因媵妇之行遂及二君爲盟焉夫盟者有国之大事也乃不禀命于君而专之外有以卑杭尊之罪而内有以臣专君之恶一举而二罪併焉其可乎㢤他日西鄙之伐辱国殄民果谁之所致乎则结之罪不可逃矣是故媵妇浅事不当书而春秋特书曰公子结媵陈人之妇于郢陈人㣲者既见其重以失巳矣而继之曰遂及齐侯宋公盟遂者专词及者所欲又见其轻以失人也至于西鄙之师而书曰伐见三国之有词于伐也然则三国义乎曰鲁则失矣三国亦岂义哉夫以伯主之严上公之重谁得而犯之蕞尔大夫而求盟其从其否诚在我耳训之以礼义道之以名分不与之盟可也执而治之可也何至以二大国之君俛首与之共㰱既㰱之后而以兵刅临之夫抗尊求盟者公子结也西鄙之民何罪慢鬼神而食话言虐无辜以黩威武不义甚矣吾甞观乎文公之经有曰季孙行父会齐侯于阳谷齐侯弗及盟夫以啇人之不义且能却大夫之请何桓公乃不能慎之于始而悔之于终乎然则结也不足责也齐爲伯主于是乎有慙徳矣公围成公至自围成筑蛇渊囿君令不行于陪臣而劳民以自乐甚矣鲁之不竞也夫佚㳺从欲巳非人君之当爲而况作于患难之时乎是故成鲁邑也而疆臣㨿焉㝎公欲堕其城而亲帅师徒以围之卒不能克而返是正恐惧警省之时也柰何告至之后乃役民以筑蛇渊之囿尚可谓知务乎春秋书公围成公至自围成于十有二年之冬而书筑蛇渊囿于十有三年之夏则㝎分之失君道可知矣呜唿鲁自宣公受国于东门氏而禄去公室矣成公失政而政逮于大夫丘甲之作费邑之城三军之作中军之舍不絶于经三家竞爽不弱一个焉孰知陪臣之又专制其后㢤至于孔子摄相然后费郈继堕公室可爲之兆巳见于此使其终用圣人鲁可以爲政于天下矣虽百成何能爲㢤今定公不知二邑之堕出于仲尼之化而以爲巳功也于是亲帅其师以围成而不知公歛处父之徒无君之人也于公何难㢤是以无成是无孟氏之言一动彊臣之心而深沟髙垒坚守弗下以封内之邑而用师围之有如敌国巳见鲁之失政矣况以堂堂国君之尊伐一陪臣而不能胜卷甲而归亦可危巳吾意定公因是而惧改前辙以自新委国圣人之不暇也柰何恬不知畏告至之后反自肆于骄乐当举趾条桑之月役农作之民以筑囿焉夫筑者创始之词而囿者育乌兽之所也当闲暇之时且不可爲也而况于䔥墻之㓂未弭此何时耶而自放于盘乐怠傲无乃安危利菑而乐其所以亡乎置民人社稷于度外而以奉巳爲重颠倒错乱未有甚于此者矣春秋先书公围成而继之以公至自围成危之之意巳见至明年之夏而有筑蛇渊囿之书则定公之不足与有爲也明矣卒之女乐至庭而圣人以燔肉去遂使一变至道之国日沦于㣲弱而大野之麟卒虚其应悲夫吾尝观乎春秋书筑䑓及囿凡六见荘公一年而筑三䑓当齐桓方伯四邻和睦国家无事可以有为而不为也故鲁自是始弱及荘公告终而遂大乱国几亡成公之时内政归于强臣而外屡辱于大国末年晋悼复伯稍获见重而遂筑鹿囿昭公㳺扵季孙之术中而筑郎囿卒以客死今定公不以先君为鍳而又履其辙焉呜唿无囿犹可无民何为邦分崩离析而不能守是谁之咎㢤取汶阳田公会楚公子婴齐于蜀借势以复地其利国也为甚㣲致赂以从夷其辱国也爲甚大夫为国而不知以义为利未有不受其咎者矣鲁之成公恃晋之势一戦胜齐以取汶阳之田以乱而易乱也其利国不亦㣲乎遂使楚人以此借口而爲阳桥之役公也乃屈千乗之尊会其大夫于蜀致赂纳质以求免焉则其辱国大矣观春秋书取汶阳田于前而书公会楚公子婴齐于后则鲁之所获不如所䘮爲国而不以礼其效岂不深切着明矣㢤尝谓天下莫大扵礼其强扵义是故诸侯修陆以事天子不敢失也而后蛮夷顺令以事中国不敢违也今也友邦冡君不能和恊而使外夷得以借此以爲猾夏之阶不亦甚㢤观成公之所以胜齐而辱扵楚者抑亦可以爲戒矣且夫汶阳鲁故田也而见夺扵强大之齐攷扵建邦士地之图若在封域之中则先王所钖先祖所受不敢失坠所当告于天王以正疆界不当擅兵以取之也不然侵小得之则固有兴㓕继絶之义齐固不得而有亦岂鲁之所当有㢤今鲁之戦齐也以大夫之一怒而介于大国幸以获胜则借郄克之言以取汶阳而不使一介告诸天子是惟强力之恃而于君臣之义蔑矣虽取故邑与夺人之有何异㢤而不知我以强力陵人人亦以强力而陵我矣未几楚人遂有侵衞侵我之师以问伐齐之故甥舅之国翦爲仇雠而使蛮夷得以爲词亦巳傎矣而又不能亲贤修政保固疆圉乃以国君之尊亲会公子婴齐于蜀而荐侑焉以周公之裔千乗之君降班失列以聴于夷狄之大夫岂不哀㢤惟其不能以礼爲国以及此忧也故曰借势以复地其利国也爲甚㣲致赂以从夷其辱国也爲甚大也季孙行父爲国上卿固当上使其君保安富尊荣之位而下庇其民使无辛苦垫隘之祸也而乃不忍一朝之忿残民以逞其私汶田之归扬扬然自以爲功而辱逮君父不顾也方将立武宫以宣示其侈而不知他日韩穿一言复束手以归诸齐而所得者爲虚文不足以偿所䘮然后知不以义爲利而以利爲利乃有国家者之大患而春秋讥取汶阳田之意远矣诚意伯刘先生文集春秋明经卷之二十终