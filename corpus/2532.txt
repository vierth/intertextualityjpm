诚斋集诚斋集序天㠯诚而覆地以诚而载日月以诚而乆照江河㠯诚而昼夜混混不息诚之一字非圣人畴克尽此文节杨公㠯诚名斋要亦自明而诚苟有为皆是也人皆知先生之孤标劲节可以薄秋霜可以沮金石而始终不挠不知始终之所㠯不挠先生之诚也厶皆知先生之文如瓮茧缲丝璀璨夺目取而不竭不知文以气为主充浩然之气见诸文而老益壮者先生之诚也负天下之望如诚斋真所谓一代不数人而复有东山为之子是子是父前后一辙非家学㠯诚其能是乎东山先生曩帅东广贰令南海辱寘门墻益深敬慕廼今假守通徳之郷诚斋文集独阙未传高先生之道义㠯倡儒学表先生之志节㠯激士习发先生之词藻㠯振文气冐兹承乏政孰先生东山首从所请且获手为是正以卷计一百三十有二㠯字计八十万七千一百有八锓木于端平初元六月一日毕工于次年乙未六月之既望累𬒳朝肯捜访遗书遂获羣书之未备者悉上送官蔵之书府云端平二年月日刘炜叔序诚斋集诚斋集卷第一诚斋集巻第一庐陵杨万里廷秀诗江湖集壬午初秋赠冩真陈生居士一丘岳深衣折角巾谁曽令子见忽漫冩吾真更不游方外于何顿若人唿児一笑看下笔可能亲和萧判官东夫韵寄之湘江晓月照离裾目送车尘至𣣔晡㱕路新诗合千首㡬时乘兴更三吾眼边俗物只添睡别后故人何似臞尚䇿爬沙追歴块未甘直作水中凫木犀二絶句只道秋花艳未强此花尽更有商量东风染得千红紫曽有西风半㸃香轻薄西风未辨霜夜揉黄雪作秋光吹残六出犹余四匹似天花更着香考试湖南漕司南㱕值雨我亦知吾生有涯长将病骨抵风沙天寒短日仍为客酒煖长亭未是家又苦征夫催去去更甘飞雨故斜斜旧闻行路令人老便恐霜毛一半加题湘中馆清境故应好新寒殊不胜征衣愁着尽凭槛喜犹能乱眼舩离岸闗心山见稜箇中有句在下语更谁曽江𣣔浮秋去山能渡水来娵隅蛮语杂欸乃楚声哀寒早当缘闰诗成未费才愁边正无奈欢伯一相开送施少才赴试南宫我岂登名晚今仍作吏卑文能追古作子未要人知取第真成漫言良独奇新知谁不乐所要白头期十日九奔命同行半倦游出城愁不早思子悔何由脚底已衡岳眼中犹橘洲似嫌踈过子吾过更谁尤野菊未与骚人当糗粮况随流俗作重阳政缘在野有幽色肯为无人减妙香已晚相逢半山碧便忙也折一枝黄花应冷笑东篱族犹向陶翁觅宠光衡山值雨稍喜皈涂中半程犹愁泥潦未知晴雨来也不怜行客风过何须作许声至永州城外恋恋庭闱竟北征槐花唤我试诸生了知㱕近犹看堠更有愁来即入城愚水端能勤入梦嵛峰何得嬾相迎只应白发持环乆见我跫然笑未成寄别何运判徳献移闽宪再嵗三移节千山一据鞍梅花锦囊古霜月绣衣寒民𣣔刑㡬措公于此岂难谁令清庙器未着侍臣冠薄枝工奚取知音一已多从公日㡬许去我意如何梦里闽山月吟边楚水波门阑万珠履更试嵗寒柯视旱憩镜田店走檄堪频捧严程敢少徐虽晴恐非乆犹热未全无憩息翻増倦驰驱减壮图诗成兼利害失闷得清臞视旱遇雨已旱何秋雨无禾始水声病民岂天意致此定谁生汤爪宁须翦桒羊可缓烹小儒空自叹得到鳯凰城水西野店皆不着宿夜抵石山虗不着官人宿无如野店何见容幸有此虽陋更嫌佗头蝨妨贩梦隣鸡伴寤歌此生眠食尔行路緫蹉跎明发石山明发愁仍集寒云又作屯悬知今定雨正坐夜来暄便恐禾生耳寕论客断魂山深更须入闻有早梅村涉小溪宿淡山径仄愁斜步溪深怯正看破舩能不渡晴色敢辞寒白退山云细青还玉宇寛险艰明已济䰟梦未渠安题龙㱕寺壁题字才前嵗冲寒又此行竹能知雨至牎不隔江清走檄还曽了禁人未肯晴息肩更须喜问路可怜生董主簿正道壁间作水墨老梅一枝宿鹊缩脰合半眼栖焉斜枝饱风雪踈花淡氷玉一鹊忍清寒居然伴幽独普明寺见梅城中忙失探梅期初见僧䆫一两枝犹喜相看那恨晚故应更好半开时今冬不雪何闗事作伴孤芳却欠伊月落山空正幽独慰存无酒且新诗寄周子察院二首郷者豺当路如今虎在山百年诸老尽一叚好风还谁谓永嘉末人犹庆暦间班心公定可更可押廷班迹逺公犹记情亲㔟使踈忽思参砚席如许遽龙猪云步知无那文盟肯弃予只哦五箇字不愈一行书自音声巖泛小舟下髙溪晚日黄犹暖寒江白更清逺山冲岸出钓背人行舟穏何妨小波恬尔许平大鱼不相报拨剌得吾惊腊夜普明寺睡觉二首旅梦忘为客檐声忽唤愁亲庭未差逺佛屋不胜秋只么功名是如今悟觧不十年行路饱谁不遣吾休作腊聊村酒依人只短檠略无更可数聴到雨无声犬吠知何若鸡寒肯更鸣生来眠不足老去梦难成腊后二首待腊惊还过留年惜𣣔除雨才三日有雪更一冬无游屐妨缘泞寒威恋为炉末须排旅闷犹足助诗娱云暗虗疑暮江空分外寒如何山雨过便尔岸沙干杯此诗愁得怀哉嵗事䦨梅残吾更忍不折一枝看夜坐𣣔雪天还惜不风寒自生灯揺无定影火作始然声又遣庭闱讯悬知骨肉情履端犹㡬日有梦未㱕程东寺诗僧照上人访予于普明寺赠以诗故人深住白云隈𣣔到何因只寄梅嵗晚观山吾独立泥中骑马子能来转头不觉三年别病眼相看一笑开説似少陵真句法未应言下更空囬题照上人迎翠轩二首寺外秋山触眼明寺根秋水洗心清晴岚暖翠来未了不用髙人倒屣迎参寥癞可去无还谁蹈诗僧最上闗𣣔具江西句中眼犹须作礼问云山得亲老家问二首节里难为客家中数有书慈亲问皈否意绪各何如强酒那能尽添愁不更除旧来贫未仕父子岂相踈济世吾无䇿迎亲仕屡惊干坤裂未补簪笏达何荣三径犹禄群飞不复情山林早囬首诗酒且平生立春前一夕二首春忽明朝是冬将半夜非年华只不住客子未能㱕㣲霰踈还客寒檐滴又稀捻须真浪苦呵笔更成挥腊尽春还好朝暄暮复寒雨晴终日异衣着一冬难生菜知无分残梅不用看本慿书遣睡转更睡相干霰雪花遣霰作前锋势颇张呈𣣔暗空筛瓦巧寻踈处漏跳堦误到暖边融寒声带雨山难白冷气侵人火失红方讶一冬暄较甚今宵敢叹卧如弓立春日有怀二首飘蓬敢恨一年迟客里春光也自宜白玉青丝那得説一盃嚥下少陵诗玉堂着句转春风诸老从前亦寓忠谁为君王供帖子丁宁绮语不须工立春新晴宿云送腊晓仍开日动江光度竹来春到更晴谁不喜时迁不道老相催山村敢惜身犹逺边地应怜战未囬春鸟岂知人意绪新声只𣣔劝衔杯晚立普明寺门时已过立春去除夕三日尔将㱕有叹萧萧淅淅荻花风惨惨澹澹云物容𣣔雪不雪関得侬得㱕未㱕一筦中年华纵留春已换半生作客今何恨夜来飞霰打僧牎便恐雪真数尺强催科不拙亦安出吾民沥髓不濡骨边头犀渠未晏眠天不雨粟地流钱除夕前一日㱕舟夜洎曲涡市宿治平寺江寛风紧折绵寒滩多岸少工水舩市何曽逺舩不近意已先到灯明边夜投古寺冲泥入湿薪烧作虫声泣冷牎冻笔更成眠也胜踈篷仰见天市人歌唿作时节诗人两滕髙于颊还家児女问何如明日此怀犹忍説癸未上元后永州夜饮赵敦礼竹亭闻蛙醉吟茅亭夜集俯万竹初月未光让髙烛主人酒令来无穷恍然堕我醉郷中草间蛙声忽三两似笑吾人悭酒量只作蛙聴故自佳何须更作鼓吹想尚忆同登万石亭倚栏垂手望寒青只今真到寒青里吾人不饮竹不喜过百家渡四絶句出得城来事事幽涉湘半济值渔舟也知渔父趂鱼急翻着春衫不里头园花落尽路花开白白红红各自媒莫问早行奇絶处四方八面野香来栁子祠前春已残新晴特地却春寒踈篱不与花为护只为蛛丝作网竿一晴一雨路干湿半淡半浓山叠重逺草平中见牛背新秧踈处有人踪武冈李簿囬寄问萧判官东夫客有来从天一隅相逢喜问子何如橘洲各自分马首湘水更曽烹鲤鱼心近人遐长作悪离多合少可无书得知安穏犹差慰敢道韦郎迹也踈迓新守值雨春雨不大又不晴只与行人禁送迎小溪绿涨竟何曽官路黄泥滑不滕今年送迎乃尔苦去年送迎正如许风严火灭未五更暗行十里鸡三鸣行路最难仍最悪平生歴尽今更觉前人失脚后人笑后人失脚那可料负亟零陵更尽而代者未至家君携老幼先㱕追送出城正值泥雨万感骤集吾父先皈吾未可吾母已行犹顾我児女喜皈未觧悲我愁安得似児痴墻头人看不须羡居者那知行者叹昨日幸晴今又雨天公管得行人苦吾母病肺生怯寒晚风鸣屋正无端人家养子要作官吾亲此行谁使然送别吕令圣与一门三相千子孙后有公家前诸袁有治国谱无县谱种爱在堂铭在门谁能不徼鬻爵恩民乃不识田畒钱姓名堕在诸公口去去云霄穏着鞭三年为寮无间然公行何得搀吾先取别当愁今更喜定知同醉西湖莲和司法张仲良醉中论诗醉话醒犹记来诗读转新不缘朋好宻其柰客居贫无乃阳秋误云何䑕朴珍端令和者寡敢以速为神相过寕嫌数未行先畏辞要寛千里别犹费㡬篇诗意得翻难售声希只自奇此生诗社里三折或知医题唐徳明秀才玉立斋坡云无竹令人俗我云俗人正累竹玉立斋前一万竿能与主人相对寒看竹哦诗笔生力山童怪予遽忘食不但不可一日无斯须无此看何如诗成𣣔冩且复歇恐竹嫌诗未清絶丁宁一竿不可除竹亦何曽减风月张仲良乆约出郊以诗督之百花亭下花如海子厚宅前溪似油幕下风流法曹掾坐牎犹未作遨头只道今春不肯晴已晴谁遣不郊行忍违花底提壶语不虑屋头鸠妇鸣和仲良催看黄才叔秀才南园牡丹愁雨留花花巳䦨作晴犹喜两朝寒山城春事无多子可缓黄园探牡丹谢唐徳明惠笋髙人爱笋如爱玉忍口不餐要添竹云何又遣十軰来昏花两眼为渠开败夫束縳向市卖外强中干美安在锦纹犹带落花泥不论烧煑两皆奇猪肝累人真可怍以笋累公端不悪别吴敎授景衡道合从人笑情亲觉别难得朋何恨晚到老㡬相看世路今逾窄吾徒却自寛此心各相勉不伹道加餐谒张安国帝苑花秾记并游万人囬首看鳌头也知旬月应颛面已逼云霄又作州别后闻公非故我学林着脚到前修登门犹説同年话未觉红鸾映白鸥龚令国英约小集感冷暴下皈卧感而赋焉客里何烦病春余不谓寒併来无计柰那得有怀寛憎药犹须强躭书更暇看两亲问消息敢道不平安吏卒稀仍散僮奴野自亲问吾适无恙遽病此何因初觉身为客还疑老逼人焚香发深省一笑对残春仲良见和再和谢焉未惜诗脾苦端令鬼胆寒吾才三鼓竭君思九江寛作者今犹古灯前卷又看不辞须捻断只苦句难安谁谓陈三逺髯张下笔亲夫何此意合恐有宿生因我岂慵开眼年来寡见人更烦彫好句割取楚江春徤论开仍阖清规髙更寒抗章胡未报忧世可能寛收用今寕晚飞鶱尚㑹看自怜千虑短所愿一枝安岂不为寮乆兹焉独愈亲卜居如不近同志竟何因山鸟频招饮江花觧笑人风颠仍雨急枉却一年春晚寒莫道今晨热东风未得欺晚来作悪甚寒似禁烟时约雨斜还整吹花合且离不应如许峭故故恼吾衰和仲良病中躭睡居士何曾病群児错见怜对床正风雨落纸忽云烟𣣔夏花全退犹寒柳尚眠如何睡郷里只是着诗仙和仲良春晚即事五首㡬许春才好谁令縁遽深风光曽着眼时序只惊心永日便甘寝覉懐怯苦吟春㱕犹作客晴少更多隂春在已愁热夏来还觧凉一年又如许万事更须忙情薄忘花减心危愿嵗穰平生只坐嬾何药疗嵇康𣣔与东风説休吹堕絮飞吾行正无定魂梦岂忘㱕花暖能醺眼山浓𣣔染衣只嫌春已老此景也应稀贫难聘欢伯病敢跨连钱梦岂花边到春俄雨里迁一犂関五秉百箔候三眠只有书生拙穷年垦纸田笋改斋前路蔬眠雨后畦晴江明处动逺树看来斋我语真彫朽君诗妙斵泥殷勤报春去恰恰一鸴啼题潘彦政叔姪濯缨齐愚溪之口湘江左茅斋不小亦不大斋前看江江只流江中望斋斋更幽两潘读书韵清壮湘妃出聴鱼吹浪大潘皎如鹤出林小潘不减在沙金向来姓名到天府市人莫笑渠尘土濯缨当属最闲人两潘且弹冠上尘和仲良分送柚花沉薰然真腊水沉片烝以洞庭春雪花只得掾曹作南薰国香未向俗人夸锯沉百叠糁琼英一日三薰更九烝却悔香成太清絶龙涎生妬木犀憎鹤骨龙䈥金玉相诗人十袭㡬年蔵已惊好手夺天巧更遣余芬恼楚狂再病书怀呈仲良病身谁伴亦谁怜赢得昏昏㡬觉眠睡起不知身是病踞床看尽水沉烟病中嫌雨又嫌晴自是情懐未若平两日雨多端不悪市声洗尽只檐声功名销尽向来心诗酒从今也不禁夜雨遣人㱕思动不知湘水㡬篙深方外诗豪张仲良义风今日更谁双絶怜病客无半眼粥饭随宜到小䆫赠蜀中相士范思斋徃全州见万先之教授两脚那解上金銮两手只合把钓竿比身管乐児时态已翻九河洗我肝范生来自浣花里眼中之人定谁贵百鍊未必贤绕指贵人正要老于事斜风细雨又春休落花啼鸟緫春愁试问谈间立封侯何如百钱拄杖头和唐徳明问病罢却微官且客居庭闱不近信全踈更无竹下子唐子谁与过逢説异书俟命循天更不疑朶頥那可换灵亀逍遥岂在揄枋外问着扶揺緫不知又和梅雨管得天公雨更晴何関客子病心情得皈此意良不悪且住㣲躯也自轻又和见喜病间初病杨花犹乱飞即今梅子巳黄稀卧惊节物遽如许起得沉緜更觧肥云寺耶溪招布袜斜风细雨欠蓑衣半生不结脩门梦只梦家山唤早㱕罢丞零陵忽病伤寒谒医两旬如负担者日逺日重改谒唐医公亮九日而无病矣谢以长句料病如料敌用药如中的淮隂百战有百胜由基百发无一失老唐脉法明更髙阅人二竖可得逃探囊起死无徳色掉臂不为曳裾客伹使郷隣少卧痾眼底名医麻竹多嗟予诗瘦仍多病两旬进尺退不寸逢君已晚亦未恨埽除何曾费余刃长句借手聊尔耳真成不直一杯水题黄才叔看山亭春山华润秋山瘦两山㸃黯晴山秀湖湘山色天下稀零陵仍复白其眉作亭不为俗人好箇竹把茅吾事了朝来看山佳有余为渠更尽一编书送张倅山西劲气何曽歇秦汉迄今㡬奇杰张公长身须鬓苍斜飞不入鹓鹭行狂卒呌讙民震扰不労谈笑斯须了呈上方披舆地图烦公赤手系单于捕逐虎豹公则老坐运筹䇿公尚少题所寓唐徳明书斋凫鹜行中脱病身竹林深处得幽人只言官满浑无事也被诗愁搅一春白含笑薰风晓破碧莲荅花意犹低白玉颜一粲不曽容易发清香何自遍人间题唐徳明建一斋城南前江后山趾竹斋正对寒江启不嫌渔火乱书灯只苦橹声惊睡美平生刺头鑚故纸晚知此道无多子从渠散漫汗牛书笑倚江枫弄江水夜离零陵以避同僚追送之労留二絶简诸友已坐诗臞病更羸诸公刚𣣔饯湘湄夜浮一叶逃盟去已被沙鸥圣得知思㱕日日只空言一棹今真水月间半夜犹闻郡楼鼓明朝应失永州山泊冷水浦前夕放舩湘口步约到衡州来日午五程一减作三程谢渠江涨半篙清今日雨来三四五又闭踈篷聴暮雨长年商量泊舩所雨外青山更青处憩连岭店此馆初明眼前山正接眉热嫌连日甚凉惜两朝迟雨竹何其重风鸥不自持庭闱犹百里早已豁愁思早行见萤浅草时双起深丛忽独明情知晓月淡意𣣔照人行扇扑髙无柰风斜半𣣔横书帷吾巳嬾不拟着囊盛秋人七夕爱月斜仍细占星乆未过浪传商用事正苦污成河蛛喜今宵缀蝇憎昨日多吾文那乞巧诗或拟隂何送抹利花与庆长江梅去去木犀晚萱草石榴刺人眼抹利独立幽更佳龙涎避香雪避花朝来无热夜凉甚急遣山童问花信一枝带雨折来㱕走送诗人觅好诗新居翦茅小筑𥘉开一畒基晚风散䇿已相宜山童何急催㱕去正是凉生月上时读罪已诏莫读轮䑓诏令人泪㸃垂天乎容此虏帝者渴非罴何罪良家子知他大将谁愿惩危度口傥复鴈门踦乱起吾降日吾将强仕年中原仍梦里南纪且愁边陛下非常主群公莫自贤金䑓尚未筑乃至羡强燕只道六朝窄渠犹数百春国家祖宗泽天地发生仁厯服端传逺君王伹侧身楚人要能惧周命正惟新嘉定元年春三月男长孺编定端平元年夏五月门人罗茂良校正诚斋集巻第一诚斋集诚斋集卷第二诚斋集巻第二庐陵杨万里廷秀诗江湖集题代度寺一别重来十五年残僧半在寺依然黄杨当日絶低小过危檐也可怜又题寺后竹亭行尽空房忽画栏竹光和月入亭寒壁间题字知谁句醉把残灯子细看中秋前两日别刘彦纯彭仲庄于白马山下忽忽离合梦非梦续续谈谐眠不眠莫道对床容易着试思分手㡬何年长亭更放金荷浅后夜谁同璧月圆要得长随二三友不知由我定由天早发建安寺过大栎虗睡美那能动朝凉强作行吾方犯星起人已趂虗声近路还如许长途作么生两亲今正老三釡又须営中秋前一夕翫月月拟来宵好吾先今夕遭才升半壁许已复一轮髙迁坐明相就群飞影得逃望秋惟有此彻夜敢辞劳赴调宿白沙渡族叔文逺携酒追送走笔取别扁舟斜缆白沙虗𣣔行未发小踟蹰吾家子云来得得为携碧酒买白鱼谊风多年冷似鉄非公其谁主风月尊前醉倒定不嗔同来多半箇中人醉后题壁夜寒星斗挂屋椽我軰把酒不问天语声未怕惊天上只愁惊起白鸥眠夜雨泊新涂乱眼才迷树囬头已湿沙萧萧打篷急㸃㸃入舩斜此夕初为客何时却到家余樽曾卧否唤取作生涯明发新涂晴快风顺约泊樟镇雨到中宵歇心知逗晓晴排云数峯出漏日半江明风借轻㠶便天催嬾客行不应樟镇酒无意待人倾泊樟镇北地三接浙重来四肃霜日斜秋树转市散暮舩忙波卷青中白霞翻紫外黄汀沙浑换却不记旧园芳午憩堆钱岭蚤作难为饭前途又苦饥尘労正未了眠食且随宜小憩那思去追程得更迟馆人只冷眼还为惜奔驰路逢故将军李显忠以符离之后私其府库士怨而溃谪居长沙贪将如中使兵书不误今只悲熊耳甲谁怨袅䟽金贾传奚同郡朱游独折心书生何处説诗罢自长吟宿杨塘店吾生行路何时了旧馆重来身渐老路旁松桂只十年如今㫦㫦旧小小昨宵宿处又云边来宵还似今宵然陈迹更待俛仰间有酒不饮要称贤宿长林雾月撩人白风灯恼客青倦多资美睡酒薄免迟醒午憩东塘近白干江西地尽于此日以秋还短涂缘热故长也知茅店小柰此竹风凉更逺终然到而吾有底忙𣣔行犹小驻咫尺便他郷初寒𣣔雨还晴又作隂添衣已减却重寻絶知早晚新寒到更用先来破客心沙溪江亭渔舟竟日不知还水碓无人也不闲砍却江头一丛柳当愁无地着江山宿张家店壁间有赵民则一絶句云舎䇿投床睡便浓觉来凉叶动西风惊秋念逺无穷意客里知谁此夜同因次其韵督邮不敌客愁浓那更愁宵一笛风公子何曽知许事旷怀也觧与人同蒋莲店有书柳子厚寄吴武陵琴诗三读敬哦五言秋晴得凉行壁閲遇佳读已咽犹余滋将烬忽賸馥语妙古未多聴难今良独追诵惜去眼信步遑拟足惊心一鸟鸣隔溪两峯绿道逢王元亀阁学秋日才昇却雾中先生更去恐群空古虽云逺今犹古公亦安知世重公轩冕何缘関此老江山所过緫清风我行安用相逢得不得趋隅又北东宿枫平休説江西西路行东来骨瘦却诗清恐缘桂玉踈云子敢对溪山唤麴生发枫平谷暗迷牎晓山鸣报雨来畦丁絶须喜菜甲正新栽倦路愁何那冲泥惯岂才吾诗未大好也辱片云催过下梅不特山盘水亦囬溪山信美暇徘徊行人自趂斜阳急関得㱕鸦更苦催九日落莫忆同施少才集长沙九月九日今朝是五里十里正未已良辰美景只自美不如且着黒碁子浊醪不贱有如无黄花新寄絶交书三年客里两重九去年却得登髙友醉吟岳麓道林间天风吹帽挂名山倒骑蹇驴下絶顶眼花㡬落贾谊井如今悔狂亦嬾游不嫌清坐独醒休宿度息薄云翳佳月风为作金篦我行以事役云行亦忙为如何今夕寒只与客子期忘情岂我軰能禁秋兴悲短檠不觧事唤我哦新诗晓泊舟庙山平水长先晓无风也自涛烟昏山易逺岸润树难髙去鴈鸣相报游鱼冷緫逃轻寒容可忍清朓得辞劳到龙山头影静长安道凉风响辔衔海天低到水江日晚明㠶潮遣先驱壮声吞絶岛巉黄尘征袖满却愧着朝衫见澹菴胡先生舎人澹翁家近醉翁家二老风流莫等差黄帽朱耶饱烟雨白头紫禁判鸴花补天老手何须石行地新堤早着沙三嵗别公千里见端能觧榻瀹春芽为王监簿先生求近诗林下诗中第一仙西风吹到日轮边杜陵野客还惊市国子先生小着鞭拈出老谋开宇宙本来清尚只云泉新篇未许児童诵伹得真传敢浪传宿徐元达小楼楼逈眠曽着秋寒夜更加市声先晓动牎月傍人斜役役名和利憧憧马又车如何泉石耳禁得许諠譁赠相士蓑衣道人杜需二首与子生踈有底仇谈间容易説封侯病身更遣氷山倚野鹤孤云也替愁坐来小歇过眉拄客里那能满眼酤肯脱蓑衣借侬着鸥边雨外且江湖跋马公弼省干出示山谷草圣浣花醉图歌涪翁浣花醉图歌歌词自作复自冩少陵无人张颠死此翁奄有二子者不论钗股与锥沙更数旱蛟及惊蛇诗仙不合兼草圣鬼妬天嗔敎薄命人言爱书缘爱贤紫眉未必胜青编旧时鬼门闗外客如今一字抵尺壁何须千载空相忆送王监簿民瞻南㱕潮头打云云不留月波泼牎牎𣣔流夜寒报晴岂待晓天公端为卢溪老卢溪在山不知年卢溪出山即日还黄纸苦催得髙卧青霞成癖谁能那诏谓先生式国人掉头已复烟林深路旁莫作两踈看老儒不用囊中金澹菴坐上观显上人分茶分茶何似煎茶好煎茶不似分茶巧蒸水老禅弄泉手隆兴元春新玉爪二者相遭兎瓯面怪怪奇奇真善幻纷如擘絮行太空影落寒江能万变银瓶首下仍尻髙注汤作字势嫖姚不须更师屋漏法只问此瓶当响荅紫㣲仙人鸟角巾唤我起看清风生京尘满袖思一洗病眼生花得再明汉鼎难调要公理䇿勲茗椀非公事不如囬施与寒儒㱕续茶经传衲子谢赵茂甫惠淅曹中笔蜀越薄牋二首公子平生无长物几研生涯敌玉氷二妙端能并送似便唿毛颕试溪藤百楮先生十免尖心知奇絶敢言贪诗无好语书仍俗喜气多抵得慙和马公弼夜雨一雨未辞泥至腰新寒疠气喜全消都人得此正希濶逺客憣然成寂寥声在踈檐与黄叶梦聴禁漏近丹霄愁心却被诗勾引始覚君家我里遥再和错综其韵家书希到恐缘遥岂有全无鴈扫霄屈指大刀违破镜负渠缩项及长腰何当竹外扁舟去趂取梅梢未雪消頼有可人同舎客破愁得句似参寥和赵彦徳旅懐是夕渠诵诗鼓琴客间眼暗可逢人公子诗琴却有神频掉乌纱知得句快挥绿绮更留尘飘零不问今何夕邂逅相欢意便亲作许生涯浑不悪只愁我軰转须贫至日前思亲节近亲庭逺天寒日暮时未风䆫已报𣣔雪脚先知和汤叔度雪道得闲来尽未闲颇缘幽事搅心间卧聴雪作披衣起不待天明带月看更覚梅枝殊摘索只惊蓬鬓却覉单飞花岂觧知人意风里时时戏作团和马公弼雪洒竹穿梅湖更山客间得此未嫌寒髯踈也被轻轻㸃齿冷犹禁细细餐晴了还成三日冻销余留得半庭看慿谁説似王郎妇塩絮吟来緫未安中书胡舎人玉堂夜直用万里所和汤君雪韵和寄逆旅再和谢焉紫禁仙人视草闲宫云低到绮䟽间玉如为作囬风舞金炬髙烧带笑看得句却嫌椽笔小冲泥遣慰客氊单夜哦妙语锵鸾鹤不觉梅梢霁日团和符君俞卜隣朱崖柳色𣣔春风庾岭梅花尚雪容念子南㱕骑瘦马只今谁觧好真龙吾郷端是山水窟何日来同丘岳胸白鹭青原不妨拣诛茅结屋看何从引见前一夕寓宿徐元达小楼元达招符君俞胡季永小集走笔和君俞韵主賔唿酒巻沧溟我亦何人与徳星髙阁连云压潮白前山倒影入杯青细哦秀句清无底匹似踈梅寒更馨不惜坐间作頽玉只愁宫漏又须聴同君俞季永步至普济寺晚泛西湖以㱕得四絶句阁日㣲隂不碍晴杖藜小倦且须行湖山有意留侬欵约束踈钟未要声烟艇横斜柳港湾云山出没柳行间登山得似游湖好却是湖心看尽山西湖虽老爲人容不必花时十里红卷取郭熈真水墨枯荷折苇小霜风曲曲都城缭翠㣲鳞鳞湖浪动斜晖天寒日暮游人少两岸轻舟星散㱕同岳大用抚干雪后游西湖早饭显明寺步至四圣观访林和靖故居观鹤聴琴得四絶句时去除夕二日湖暖开氷已借春山晴留雪要娱人昨游未当清奇在路冻重来眼却新紫陌㣲干未放尘青鞋不惜涴泥痕春风已入寒蒲节残雪犹依古柳根氷壶底里步金沙真到林逋处士家未辨寒泉荐秋菊且将瘦句了梅花道堂髙絶俯空明上下跻攀取意行浄阁虗廊人寂寂鹤声断处忽琴声甲申上元前闻家君不快西㱕见梅有感二首官路桐江西复西野梅千树压踈篱昨来都下筠篮底三百青钱买一枝千里来为五斗谋老亲望望且㱕休春光尽好関侬事细雨梅花只做愁晚春行田南原西畴前日尘作雾南村今日波生路云子从来踈广文冲雨学稼当辞勤农言秧好殊胜麦其如绿针未堪喫吾生十指不拈泥毛锥便得傲蓑衣只愿边头长无事把耒耕云且吾志不愁官马送还官借牛骑㱕不用鞍闻鸴过雨溪山浄新晴花柳明来穿雨好树别作一家声故𣣔撩诗兴仍添怀友情惊飞苦难见那更绿隂成初夏日出且雨笑忆唐人句无晴还有晴斜阳白鸥影踈两子规声䑓阁非吾事溪山且此生诗成何用好诗好却难成和文逺以作醮相踈涉夏天勤雨今年定有秋试思冲热出何似带泥游轩冕関庄子江湖着魏牟髙人香火里也到酒边不族叔祖彦通所居宛在水中央名之曰小蓬莱为作长句侬爱南溪不减公南溪亲公却踈侬为侬只作一两曲为公绕尽云边屋屋后有竹前有花断桥才整巳半斜客来不悪去亦好莫将污脚涴瑶草俗子只道无蓬莱请渠且洗睫上埃蓬莱不大亦不小作诗示公公一笑彦通以诗送石菖蒲和谢之笑拂孤芳旋汲泉忽如身堕晓霜天一生寒瘦知何用只得清名垂万年清晓出城别王宣子舎人月细惟愁落阳昇未要忙出门鸡未覚夹路稻初香涉世寕容嬾侵星幸稍凉病来诗乆废觅句费商量送王吉州宣子舎人知明州二首满聴除书好明州胜吉州又爲邦伯去政坐治声优过阙端能遇居中定作留新民莫漫喜竹马不须休碧海翻词笔清霜逼谊风不应盛名下未着玉堂中剰𣣔公留此其如帝望公从今摩病眼看到火城红题王宣子新作吉州学前咏㱕亭使君见处我何言且上斯亭一笑还便有醒然新气象何曽改却旧江山咏㱕风味谁知㸃克已工夫未减颜箇里诸生髙着眼仕和不仕得相関夜同文逺祷雨老冈祠秋热常年无此例今宵有月不能凉藁苗似妬诗人嬾作意催成祷雨章霜露落照红犹剰初星白未真霜威能夺月寒力故欺人哀鴈知谁怨吟蛩独我亲老来忧患里忍泪已霑巾理蔬小摘吾犹惜频来迳自成青虫捕仍有蠧叶病还生贫里犹存灶霜余正可羮窥园未妨学抱瓮更须营送传山人二絶句江山有约未应踈浪自忙中白却须我昔属官今属我子能略伴瘦藤无谈天渠外更谁先聊复怜渠与酒钱富贵不愁天不管不应丘壑也関天悯农稻云不雨不多黄荞麦空花早着霜已分忍饥度残歳更堪歳里闰添长絶句枫老颜方少山晴气反昏旧贫今更甚已冷幸犹暄故少师张魏公挽词三章出昼民犹望囬军敌尚疑时非不吾以天未胜人为自别知何恙从谁话许悲一生长得忌千载却空思手麾日三舎身驭月重轮始是岷峨秀前无社稷臣向来元破斧何用更洪钧只使江淮草明年不作春读易堂边路曽闻赤舄声心从画前到身在易中行忧国何缘夀思亲岂𣣔生不应永州月犹傍两牎明和周仲覚三首书嬾聊遮眼诗穷只掉头寒醒非不睡薄醉奈何愁火细霜还重风停叶自投半生灾疾里谁遣未休休月淡犹明树霜严不剰云天寒一鴈呌夜半㡬人闻诗只令吾瘦清聊与子分频来仍恨少此去更离群春在梅边动寒从月外来贫于蛍不暖心与烛俱灰此意悠悠着从谁细细开病来更忧患泪尽只余哀雪用欧阳公白战律仍禁用映雪访戴等故事赋三首示同社夜映非晓山明不覚遥尽寒无柰爽且落未须销体怪心仍爱颜衰酒强潮毛锥自堪战寸鉄亦何消是雨还堪拾非花却觧飞児童最无頼抟弄肯言皈向树翻投竹欺人故㸃衣肩寒未妨耸笔冻可能挥细聴无仍有贪看立又行落时晨却暗积处夜还明幸自漫山好何如到夏清似知吾党意未遣日华晴刘公佐亲家奉议挽词二首已病身犹徤云瘳讣却闻告存非不夀有子更能文嗟我何多难䘮亲又哭君两家两翁好作么併丘坟一命华其老诸昆半作官相髙仍孝悌不伹盛衣冠近别那云诀临䘮独忍看心知公不恨我自泪难干送卢山人二首行尽千山又万山山真何好子能然青鸟纵妙侬曽问着眼烟云也自贤有欠牛眠子为寻剰将朽胔换华簪家阡只免牛羊到此外穷通得上心徃安福宿代度寺春前腊后暖还寒陌上泥中湿更干野寺鸣钟招我宿逺峯留雪待谁看㱕途轿中读参寥诗车中无作惟生睡巻里何佳却胜闲㑹意贪看三五句囬头悔失数重山挽封州太守赵次公二首国尔怀孤愤麟兮嗣古风谓宜空冀北何意召河东榕叶烝山祲棃花惨殡宫传家今有子身后未应穷鴈峯三径古融水贰车新自此相从后还成永别晨只今耆旧传谁是老成人剰𣣔书遗徳心悲语不真和元举叔见谢载酒之韵二首雪乆自消犹半在雨来正密更无休硬黄字里真添瘦重碧杯中且避愁南溪溪北北山边风月公何得独专挈榼慙无桒落酒赠诗如得汉隂鳊雪后晚晴四山皆青惟东山全白赋最爱东山晴后雪二絶句只知逐胜忽忘寒小立春风夕照间最爱东山晴后雪软红光里涌银山群山雪不到新晴多作泥融少作氷最爱东山晴后雪却愁宜看不宜登寄题郭汉卿琴堂着眼飞鸿外欹巾韵磬边半忘今古操岂校有无絃自适何须妙能聴也则贤如何划然里犹露祖生鞭乙酉社日偶题愁边节里两相関茶罢唿児捡暦看社日雨多晴较少春风晚暖晓犹寒也思散策郊行去其柰缘溪路未干绿暗红明非我事且寻野蕨作蔬盘和昌英主簿叔社雨愁巳春相背诗仍债未还雨声宜小睡竹户且深闗梦钓鸥边雪衰忘镜里颜起来聊觅句句在眼中山送谈星辰吴山人牙筹入手风前快玉李行天镜里看紫闼青规吾不梦子言𣣔试故应难寒食上冢迳直夫何细桥危可免扶逺山枫外淡破屋麦边孤宿草春风又新阡去嵗无棃花自寒食时节只愁予和昌英主簿叔送花去嵗㱕时正牡丹亲庭上夀捻花看共知春好毋虗掷更复盃深肯剰残谁料今兹千万感强从叔也两相寛风颠雨急闗侬事时序撩人只暗叹和萧伯振见赠愁里真成日似年嬾边觅句此何缘雨荒山谷江西社苔卧曹瞒䑓底甎顿有珠玑开病眼旋生羽翼𣣔俱仙车斜韵険难为継聊复酬公莫浪传春晚徃永和春事已如许山居殊未知绿光风度麦白碎日翻池景好怀翻悪人嬉我独悲郊行聊着眼兴到漫成诗轿中风翻书巻卷册登车强出山展来未读眼先昏无端又被春风妬叶叶吹开更扬翻农家叹两月春霖三日晴冬寒初暖稍秧青春工只要花迟着愁损农家管得星三江小渡溪水将桥不复囬小舟犹倚短篙开交情得似山溪渡不管风波去又来嘉定元年春三月男长孺编定端平元年夏五月门人罗茂良校正诚斋集巻第二诚斋集诚斋集卷第三诚斋集卷第三庐陵杨万里廷秀诗江湖集薄晚絶句春气吹人不作醒病身感物底心情斜阳也不蔵人老偏照霜髭一两茎暂出嫌喧可得除漫游乆废未全无路逢塩里知城近店有鸡声觉日晡兴主簿叔𬞞饮䏈句蕨含春味紫如椽酒入春风浪似山未信干坤非细物小吞螺浦半杯阎永和遇风未嫌春晚不多花只爱青原緑似爪剰𣣔开怀细巖岳可堪病眼着风沙待舩小立看鴎没倚杖㣲吟尽㡌斜客里更无诗遣闷不愁两鬓不成华金甖花䏈句两日风狂雨更颠取将暖去正衣单金甖花发闗谁事何用夜来如许寒彦通叔祖约游云水寺二首出门天色隂晴半着雨途间进退难知得招提在何许只慿田父指林间竹深草长绿冥冥有路如无久断行风亦恐吾愁寺逺慇懃隔雨送钟声和昌英主簿叔乆雨积雨今晨也解休慇懃日脚傍花流半明衣桁烘梅润全为农家放麦秋更着好风堕清句不知何地顿闲愁新晴佳处无人㑹隔柳一声黄栗留悯旱鸣鸠唤雨知唤晴水车夜啼声彻明乖龙嬾睡未渠醒阿香推热唿不譍下田半湿髙全圻㓜秧𣣔焦老差碧书生所向便四壁卖浆逢寒步逢棘还家浪作饱饭谋买田三歳两无秋一门手指百二十万斛量不尽穷愁小児察我惨不乐旋沽村酒聊相酌更哦子美醉时歌焉知饿死填沟岳水车哑哑止复作和萧伯振祷雨云气㣲昇又霍然虗疑数㸃长三川渚东秔稻今无雨杜曲桒麻莫问天饿死何愁更平籴野夫半去只荒田来辞託命长鑱柄黄独那能支一年旱后郴冦又作自怜秋蝶生不早只与夜蛩声共悲眼边未覚天地寛身后更用文章为去秋今夏旱相継淮江未浄郴江沸饿夫相语死不愁今年官免和籴不旱后喜雨四首云头造次便能开雨脚商量半𣣔来旧日催诗元要雨如今雨却索诗催検校西畴首忍囬雨佳小恨较迟来抄云浙玉何曽梦只拟禾孙作粥竟夏兴云只苦风入秋今雨稍宜农怪来霹雳轰枯树知向前山起卧龙宻洒踈飘尽自由通宵到晓未须休平生愁聴芭蕉雨何事今来聴不愁秋日见橘花二首花净何须艶林深不隔香初闻无处觅小摘莫令长春落秋仍发梅兼雪未强缥瓷汲寒甃浅浸一枝凉不夜非闗月无风也自香着花能许细落子不多长玉糁开犹半金须捻更强得秋何恨晩映暑却生凉题吉水余端䝉明府县门飞凫阁尘外尘中尽静喧阁前阁后且山川秋生踈雨㣲云处月仄青原白鹭边眼冷庾楼聊复此人如叶令更差贤从公𣣔徃其如嬾着句无佳莫浪传题周鲠臣浩斋浩翁曲肱一浩斋焉知廊庙与蒿莱此翁定复死不死旧斋又新有贤子斋前种树初如椽如今过云𣣔造天作人谁无半㸃气草动风惊便心醉囬山倒海不関身古人与我各何人杉溪老人是翁友拈岀问渠领否送胡季永赴漕试兔目着花官样黄氷轮飘子秋风香谁骑瘦马蹈词埸澹翁庭堦玉雪郎天于贤侫真不省不应阿翁有阿永景升児子漫谷量未识一丁惟啗饼阿永胸中几许书石渠奄有仍更余毛锥半㸃不籧篨羽镞一脱无犀渠当家衣钵更谁付鏁㕔小借梯云路澹翁严冷纵不嬉㱕来滕上安文度送瀛洲先生元举叔谈命郡城谁遣谈天太逼真取憎造物得辞贫不妨小隠君平肆戏与人间閲贵人四十二叔祖母刘氏太孺人挽词夫人自七十有母尚期頥不遣千山讣犹应一病迟孝留天下口身立女中师到得君羮美翻令颕谷悲四十九叔母祖朱氏孺人挽词忆哭清湘掾诸孤未里头盛年能素节凛气却清秋眼底生刍奠生前汎柏舟无龄还有徳此母不应愁黄太守元授挽词二首五马新通贵千牛旧不全岂渠才作祟从古命悬天半世风波里清名玉雪边诸郎俱伟器枢我忝通家子公如父行亲一书虽不欠半面遂无因旅榇千江逺铭旌两竹新庆门寕有此造物岂其仁梦亡友黄世永梦中犹喜谈佛既覚感念不已因和梦李白韵以记焉二首子在人每憎子亡憎者恻自吾失此友伹覚生意息犹觧梦里来岂子余此忆死生知有无贤圣或未测浑作白日看不记夜许黒尚怜紫鸾姿未举先折翼只惊玉雪容冷面带古色梦泪覚犹湿悲罢喜有得去年客京都子去我未至得书不得面安用慇懃意犹矜各未老相见当亦易不知此蹉跎交道遽云坠一杯胡不仁埋此经世志絃絶谅何益蕙叹庸不顇吾闻佛者流正以生作累梦中尚㣲言子岂悲世事次主簿昌英叔镊白韵滴尽思亲泪犹残影弔形眼花浑作黒颔底更能青少也投三赋今焉忽一星此生成底事有脚不曽停次昌英主簿叔晴望韵秋水冬全落寒梅暖向栄烟林明又灭风鴈仄还平老岂愁能避贫非嬾不営犹须铲千嶂剰与放双明次出门韵有酒何须富无车却好行眼中长得句身外岂関情逺岭寒逾瘦干枫落更声好怀非自閟且道向谁倾次霜月韵银浦寒无浪金星澹不芒初看霜是月併爱月和霜万里除纎翳双清作一光诗穷只欠许穷我未渠央同主簿叔暮立旋旋前山没骎骎半臂寒鸥㱕势何嬾林近意先安待月迟云么烦公小立看未知立玉笋何似立江于晚望二首月是小春春未生节名大雪雪何曽夕阳不管西山暗只照东山八九稜万松不掩一枫丹烟怕山狂约住山却被沙鴎恼人损作行飞去略无还次主簿叔晚霞病眼何愁未苦佳晓看霜了晚看霞只惊天上三冬月那得西湖十里花景与诗争酣未退兴如水涌去难遮却嫌醉墨欹倾甚整整斜斜半似鸦次乞米韵鲁公尚有粥为食卢老今无僧作隣文字借令真可煑吾曹从古不应贫诗肠幸自无烟火句眼何愁着㸃尘俗子岂知贫亦好未须容易向渠陈夜雨不寐雨急㸃不踈瓦干声可数滴破江湖梦合眼无复补更长酒力短睡甜诗思苦已自不成眠如何更遭许新寒寒力欺谁得知侬典却衣暮禽差慰眼不作一行㱕和罗巨济敎雪二首天悭聊尔落地暖未敎深犹放遥岑碧偏鸣宻竹林似供愁里眼小恼客边心诗巻开还阖清寒溢素襟飞来须面旋𣣔堕更横斜不遣诗人嬾惟禁酒力加镂氷初试手翦水便成花谁㑹欧蘓律吟边别一家次主簿雪韵向来一雪亦草草天知诗人眼未饱相传南风为雪骨此言未试吾不晓昨日忽惊冬作春暖气吹人软𣣔倒惟余桃李未着花便恐蛰虫偷出窖南风未了却北风一夜吹翻青玉昊今晨冷傍笔管生似妬吟边事幽讨司寒作意𣣔再雪冻雀求哀不容祷令人还忆柳栁州觧道千山絶飞鸟谁教爱雪却嫌寒欢喜十分九烦恼诗人冻死不足怜冻死犹应谈雪好寄声滕六何似休净尽将云为侬扫次秦少游梅诗南枝外藁中不藁未叶先花笑人倒已从寒里着诗愁可复溪边被花恼非渠搀出百卉前尔许清寒谁敢早有花无雪花只俗有雪无梅雪何好冷蘃不风元自香瘦何冩月真如扫伹令一岳莳横斜便挂竹皮为渠老秦七蘓二氷玉词絶唱寒盟㡬秋草梅边尚有句可搜更捻衰髯仰清昊次东坡先生蜡梅韵梅花已自不是花氷魂谪堕玉皇家不餐烟火更餐蜡化作黄姑瞒造物后山未覚坡先知东坡勾引后山诗金花劝饮金荷叶两公醉吟许孤絶人间姚魏漫如山令人眼暗只𣣔眠此花寒香来又去恼损诗人难觅句月兼花影恰三人欠箇文同作墨君吾诗无复古清越万水千山一瓶钵次东坡先生用六一先生雪诗律令亀字二十韵旧禁玉月棃梅练絮白舞鹅鹤等字新添访戴映雪髙卧啮氊之类一切禁之病身柴立手亦亀不要人怜天得知一寒度夕抵度嵗悪风更将干雨吹作祥只觧谁饥腹催老偏工欺短髭透屋旋生衾里鉄隔䆫也送砚中澌揽衣起看端不悪两耳巳作冻菌危似明还暗静复响索我黄绢挥乌丝误喜家贫屋骤富不道天巧人能为忽思向来旅京国瘦马断鞭包袖持红金何曽梦得见茧生脚底粟生肌残杯冷炙自无分不是不肯叩富児独立西湖望东海海神驾雪初来时眼花只怪失天地风横併作翻帘帏飞来峯在水仙国九里松无尘土姿只欠杖头聘欢伯安得醉倒衣淋漓犹遭天子唿野客催班声里趋丹墀如今四壁一破褐雪花宻宻巾披披诗肩浑作逺岭瘦诗思浪与春江驰茅柴乞暖却得冷聊复尔耳三两巵东坡逸足电雹去天马肯放氂牛随君不见溧阳县里一老尉一句曽饶韩退之丙戌上元后和昌英叔李花春暖何缘雪压山香来初认李花繁露酣月蘃苍茫外梅与山矾伯仲间剰雨残风底无頼明朝后日不堪看泥深小忍春游脚犹遣青童去一攀又和春雨向来一旱鬓成丝敢道新年两脚垂未必催诗真强管端令学稼失愁思只今且莫倾三崃此后时须示一犂未爱少陵红湿句可人却是道知时和周仲容春日二絶句春半花全退诗人尚道迟惟应读书苦声调作吾伊端忧更贫病不分又花时只説春何好犹堪入小诗和周仲容春日二律句饥民日夜去也有不荒田旧雨仍新雨今年胜去年未嫌诗得瘦只苦妨眠花气薰人醉来从若箇边今晨晴颇嬾昨夜雨犹声𣣔社鷰先覚半春鸴未鸣诗非一字苦句岂十分清参透江西社无灯眼亦明和王才臣新诗不伹不饶侬便恐除何立下风每与胜谈千古事不知拨尽一炉红生児底巧翁何恨得子销愁我未穷剰𣣔苛留老三迳念渠何罪亦山中得省榜见罗仲谋曽无逸䇿名夜㱕喜甚通夕不寐得二絶句淡墨髙垂两客名夜㱕到晓睡难成却缘二喜添三喜聴得黄鹂第一声两日隂晴较不常嫩寒轻暖杂花香今晨天色休休问卧看红光㸃屋梁和萧伯和韵桃李何忙开又零老怀易感扫还生略无花片经人眼谁道春风不世情睡去恐遭诗作祟愁来当遣酒行成子能觅句庸非乐未必胸中有不平又和风雨二首东风未得颠如许定被春光引得颠晚雨何妨略弹压不应犹自借渠权风风雨雨又春穷白白朱朱已眼空拚却老红一万㸃换将新绿百千重和文逺叔行春行脚宜晴翠看云恐夕黄何村不花柳此社要柴桒一笑当谁领同来得许忙老懐翻作悪不剰半分狂和子上弟春雹雹子何孤竹屋声只于花事较无情青春已在残红里更着渠侬何似生和萧伯和春与只道韶华不到侬不妨较日媚柔风愁心自对春无味老面可能花似红逢着诗狂兼酒圣又忘人辰或天穷圣人枉索方兄价我与贤人也一中又和闻蛙春来真底好此軰政縦横身作泥中计声从雨后増北人餐未惯南食眼犹生灰洒知虗实于渠似可行又和二絶句一冬寒不到深山岂有春来更㑹寒幸自趂晴行脚好却嫌沙入破鞋间翦翦轻风未是轻犹吹花片作红声一生情重嫌春浅老去与春无㸃情三月三日雨作遣闷十絶句行春莫放一日一修禊仍逢三月三忍遣晴光作隂雨更将急溅涴春衫出门着雨不能皈借得青蓑着片时春染万花知了未云偷千嶂忽何之㱕得茅斋松竹边看风看雨亦欣然空檐知与堦何故须把青苔滴似穿旧与酴醿颇不踈今春半朶未逢渠千花一雨俱红雨问讯孤芳小住无今年春事底怱怱雨急风颠恼得侬不见一林如许笋犹嫌三日向来风荒余只怪不愁声好语烦君细细聴秧早不由田父懒蚕犀端待柘隂成犀日何缘似箇长睡郷未苦怯茶枪春风觧恼诗人鼻非叶非花只是香村落寻花特地无有花亦自只愁予不如卧聴春山雨一阵繁声一阵踈报荅春光酒一巵贫中无酒着春欺作诗细与东风道未必东风肯要诗却是春残景更佳诗人须记许生涯平田涨绿村村麦嫩水浮红岸岸花和罗武冈钦若酴醿长句花飞十不啻五六青子团枝失红簇江南桃李緫成隂不论少城与韦曲酴醿珍重不浪开晚堆绿云㸃氷玉体薰山麝非一脐水洗银河费千斛滴成小蓓宻于糁乱走长条柔可束醉眸须及月下来破鼻细从风处触先生未必被花恼偶与门人暮春浴为怜压架十万枝小立傍边领新馥剰拚妙语宠琼㽔更掇清英酿酃渌先生何得便杜门霜鬓犹烦玉堂宿再和春风一夜吹滕六旋落旋销不成簇只余架上万天花照影清池三两曲江东诗仙花下饮小摘繁枝篸醉玉惊飞雪片万许㸃乱落酒舩百余斛旧枝掠削自萦囬新枝奔迸无拘束诗仙诗满云梦胸那更相逢此花触只愁毛颕倦驱使一日屡向陶泓浴两章洗尽眼底尘箇字亦带花边馥慿谁説与柳柳州休道一声山水渌愿参佳句法如何夜雨何时对床宿贺澹菴先生胡侍郎新居落成二首清庙欹斜一笑扶㱕来四壁亦元无可怜拙计输余子住破僧房始结庐三迳非遥人自逺万间不悪我何须冥搜善颂终难好贺厦真成鷰不如眼髙不肯住清都梦绕江南水竹居却入青原更青处饱看黄本硬黄书翦裁风月聊堪醉折洗干坤正要渠赐宅不应公得免未知北第似林庐见周子充舎人叙怀三年再谒一畨逢两舎相望㡬讯通便有好懐安得尽不知造物底相穷公今贫贱庸非福我更清愁悪似公误辱相期千载事云泥政自未应同和易公立投赠之句目者论文各少年中间嵗月似风旋老来书册惟生睡里许生涯未苦贤好句撩人那得嬾胜流觅纸便争传诗坛正欠风骚将君合为真不用权和昌英主簿叔求潘墨颇怯冥搜恼蔵神却思瘗砚学元賔墨家何以得公重诗债又来欺我贫镜面松身纷楚楚金华笏様本陈陈嬾边此寳端无用送似草玄扬子云之永和小憩资夀寺石子宻铺迳竹茎踈作行不缘憩驺仆㡬失此山房佛象看都好林花静自香未须清兴尽㱕更借僧床过神助桥亭下轿浑将野店看只惊脚底水声寒不知竹外长江近忽有髙桅出寸竿过大皐渡隔岸横州十里青黄牛无数放春晴舩行非与牛相背何事黄牛却倒行至永和出城即便见青原正在长江出处天却到青原望城里楼䑓些子水云边自值夏小溪泛舟出大江放熘山溪一叶轻山溪尽处大江横舟中寂寂无人语只有波声及雨声和文明主簿叔见寄之韵二首古声弹九寡妙学足三多十载才重见百年当㡬何入州非不肯出伏即相过安得看云路金盆仄白河黄九陈三外诸人緫觧诗甘心休作许苦语竟何为所向公同我何缘様入时从来大小阮一笑更谁知和济翁见寄之韵二首只有髙为累元无俗可离正缘隔少面添得许多诗杜老吟边树山公醉处池犹须谋一笑天许又何时四海皆兄弟何如真弟兄吾今有弟在眼只为渠横剰𣣔驱涛壮犹应倒崃清青春不可又未𣣔傍长檠和王才臣再病二首鷰外将心逺鸴边与耳谋如何再卧病对此两添愁赤壁还坡老黄楼只子由二蘓三赋在一览病应休诗瘦如春瘦时乖抑命乖病过三日雨门掩半扉柴不面何曽乆于心便有怀端能暮出否溪水减南涯闲居初夏午睡起二絶句梅子留酸软齿牙芭蕉分绿与䆫纱日长睡起无情思闲看児童捉柳花松隂一架半弓苔偶𣣔看书又嬾开戏掬清泉洒蕉叶児童误认雨声来携酒夜饯罗季周夜深未要掩柴门且放清风入绿尊淡月轻云相映着浅黄帊子里金盆雨后独登舎北山顶山下生愁热不除山头小立气全蘓自缘着脚髙低别万岳清风岂是无题罗巨济敎授蓬山堂蓬莱蔵室盛东都只着方书并老儒后来许事晓星踈登车不落问何如广文先生自有饭诸公衮衮端无羡着脚金坡不作难问津木天何足辨作堂聊尔题蓬山此岂有意亦偶然登瀛仙人多姓许未必先生肯为伍书生饶舌定可憎此话姑置莫葛藤先生诸孙皆玉氷诵书已作鸾鹤声请来欹枕细细聴和昌英叔夏至喜雨清酣暑雨不缘求犹似梅黄麦𣣔秋去歳如今禾半死吾曹遍祷汗交流此生未用愠三已一饱便应哦四休花外绿畦深没鹤来看莫惜下邳侯和昌英叔觅松枝作日棚先人手种一川松为栋为杗似未中只合茅斋聴駈使为公六月唤秋风𣣔和新诗且捻髯岸巾百匝绕前檐茅斋或恐清隂薄更遣苍官去一添秋夜不寐秋气侵人冷𣣔氷不由老境不愁生雨声已遣侬无睡更着寒蛩泣到明元举叔莲花不着芙蓉近路栽菰蒲深处却花开晩香特地清人骨多谢西风得得来昌英叔门外小树木犀早开触鼻无从觅看林小缀黄旋开三两粟已作十分香入夜偏相恼搀先有底忙移床月枝下坐对略传觞寄题张商弼葵堂堂下元不种葵花但取面㔟向阳二首行尽葵堂西复东葵花元自不曽逢客来问讯名堂意雪里芭蕉笑杀侬主人未肯便山林赏月吟风酒更琴每一登堂一揩眼谁知半㸃向阳心南溪暮立溪影明霞新月底水声乱石嫰沙间𣣔皈小爲鱼児住更看跳波玉一环晚望病身似怪暮来风老眼还惊霁后虹落日偏明松表里好山分占水西东嘉定元年春三月男长孺编定端平元年夏五月门人罗茂良校正诚斋集巻第三诚斋集诚斋集卷第四诚斋集巻第四庐陵杨万里廷秀诗江湖集秋夜挑落寒灯一㸃青方知斜月半䆫明无端一阵秋声起唤作铜缾蟹眼鸣夜闻萧伯和与子上弟读书少日躭书病得臞何曽灯火稍相踈如今老懒那能许卧聼隣斋夜读书中秋雨过月出𣣔遣清风扫乱云先将一雨浄游尘今年大作中秌事月色何孤我軰人照却八方还剰在看来千古许清新不眠不惜明朝补报荅孤光醉是真和李天麟二首学诗须透脱信手自孤髙衣钵无千古丘山只一毛句中池有草子外目俱蒿可口端何似霜螯略带糟句法天难秘工夫子伹加参时且栢树悟罢岂桃花要共东西玉其如南北涯肯来谈箇事分㘴白鴎沙寄题刘元明环翠阁二首阁在青囲翠绕中何时我軰略搘笻亦闻佳处无多子只有千峯与万峯一夜秋声恼井桐梦囬得句寄西风诗成却问题诗处正在东山东复东濠原路中长亭短亭三复五緫是児时行底路尚忆天寒日小黄先君前行我后顾如今悲不为涂穷病鴈孤飞失老鸿三年闭户松风里行路又还从此始小雨雨来细细复踈踈纵不能多不肯无似妬诗人山入眼千峯故隔一帘珠连岭遇雨肩舆正好看山色雨里两窓开不得此外只有书可观斜㸃又来湿书册一日秋晴一日泥南翁此谚似可疑山寒却要日暴背吾衰不用雨催诗题赤孤同亭馆数菊能令客眼明三峯端为此堂横仆夫不敢催侬去只道长沙尚八程分宜逆旅逢同郡客子在家児女亦心轻行路逢人捴弟兄未问后来相忆否其如临别不胜情袁州路遇晴晴意乆不果天容今一新如何半轮日销却许多云积雨还休雨小春真似春客心君莫问山鸟亦欣欣将至萍郷𣣔宿为重客拠馆乃出西郊哦诗浑忘路髙低忽恠松梢与路齐凖拟醉眠萍实驿驿西西去更山西将至醴陵行尽崎岖崃初逢熨帖坡寒从平野有雨傍逺山多也自长沙近其如此路何披文浑不悪冻手柰频呵见张钦夫二首克已今颜子承家小吕申只愁无好手不道欠斯人一别时飞㡬重来事揔新祥琴声尚苦可更话酸辛不见所知乆有懐何许开百书终作悪千里为渠来邹鲁期程逺风霜鬓髪催不应师友地只么遣空囬见张定叟蜀士冠朝士最谈蘓与张少公今是似相国未应亡黄阁如寒素青春已老苍新功知更逺余事出文章宿龙囬大熟虗成喜㣲生亦可嗟禾头已生耳两脚尚如麻顷者官收米精于玉絶瑕四山云又合柰尔老农家见潭师刘恭父舎人二首云雾开衡岳波涛息洞庭是邦谁岳牧西掖一文星有眼难人物斯人尚典刑如何闲处着不遣肃朝廷道合寕嫌晚心期不用多于公犹未见此恨独如何颇辱谈间问端须雪里过门阑当欠士许寄病身么蜀士甘彦和寓张魏公门馆用予见张钦夫诗韵作二诗见赠和以谢之説着岷江士未逢眉已伸慇懃耒相府邂逅得诗人不是胸中别何缘句子新谈今还悼昔喜罢反悲辛夜把新诗读灯前阖且开一行私独喜两脚不虗来天似嫌梅晚冬初遣雪催与君问花信能绕百千囬和侯彦周知县招饮乗兴山隂更㶚桥人间此事久寥寥客心也𣣔将㱕去小为故人留一霄和吴伯承提宫孟冬风雨旧雨新更寒昼歇夜复陨我行十日泥履迹故未泯吟声正酸苦已似琴促轸更遭雪作祟不由絃不紧与公无诗债何得便见窘半生领盛名一面辱倾囷眼底过浮云谁见柳下悯觅句许奇险有底恼肝肾开懐爱我多落茟爲渠尽独怜禾头湿可叹不可哂题清江胡民瞻忍堂俗物茫茫奈我何児女昵昵不用呵先生笑问有酒么醉来得句自长哦家风孝友春风软牀无黄金且青简君不见多愁多恼张公艺枉却御前百余字除夕宿临川战平一腊天频雪千山梅未花终年不为客除夕恰辞家雨又垂垂落风仍故故斜难开愁里眼只益鬓边华纪闻人道真虗席心知必数公賔王欺钓筑君实误児童天在昇平外春㱕小雪中何曽忘诸老渠自爱松风又除夕絶句紫陌相逢谁不客青灯作伴未为孤何须家里作时节只问旗亭有酒无丁亥正月新晴晚步二首嫰水春来别様光草芽绿甚却成黄东风似与行人便吹尽寒云放夕阳急下柴车蹈晚晴青鞋步步有沙声忽逢野沼无人处两鸭浮沉最眼明过安仁岸野水工穿石踈林不掩巢雨蒲拳病叶风篠秃危稍短胫知难续长腰强自抄兹游良不悪物色困诙嘲早行鸣山二首淡淡清霜薄薄氷晓寒端为作新晴慇懃唤醒梅花睡枝上春禽一两声灵山未见见亀山且卷诗书子细看春日幸从年后暖春风须带腊前寒明发弋阳县灯市通宵沸朝来觧一空梅边霜似雪雾外日如虹句妙元非作人穷未必工忽惊家已逺身在大江东雾中见灵山依约不真东来两眼不曾寒四顾千峯掠晓鬟天𣣔恼人消㡬许只教和雾看灵山题小沙溪郑氏店江亭隔水千山又万山大江仍合小溪湾岸巾独立东风里眼趂凫雏下急滩又题郑店立春后一日石壁仍丛竹江亭更小楼滩声清客梦灯影动诗愁春日已虗过元宵看又休谁令不行乐蹙破两眉头上元日晩过顺溪恰恰元宵两脚垂天风为我扫除之恠来平地寒如许雪满逺峰人未知白沙买舡晩至严州重雾凝朝雨斜阳竟晩晴万山江外尽一塔岭尖明舟小寕嫌窄途长已倦行子陵䑓下水未酌竟先清题钓䑓二絶句断崖初未有人踪只今先生着此中汉室也无一抔土钓䑓今是㡬春风同学书生已冕旒未将换与一羊裘子云到老不晓事不信人间有许由和周子中韵清愁政尔喜逢兄一笑那知客帝城海气不曾晴色好棃花半落嫩寒生刑书夜诵端何苦诗句春来想不平我亦有怀无处説对床只𣣔为渠倾都下无忧馆小楼春尽旅怀二首病眼逢书不敢开春泥谢客亦无来更无短计销长日且遶栏干一百囬不関老去愿春迟只恨春㱕我未㱕最是杨花欺客子向人一一作西飞新热送同邸㱕客有感二首日日思亲未拜亲何时乞我自由身同来客子送㱕尽更送后来无数人瘦不縁诗不为春只教悬罄未教行清和天理不㱕去六月长途作么生䟦蜀人魏致尧抚干万言书雨里短檠头似雪客间长鉄食无鱼上书恸哭君何苦政是时人重子虗桐庐道中肩舆㘴睡茶力短野堠无人山路长鸦鹊声欢人不㑹枇杷一树十分黄金溪道中野花垂路止人行田水偏寻缺处鸣近浦人家随曲折挿秧天气半隂晴将至建昌梅雨芹泥路不佳闷来小歇野人家緑萍池沼垂杨里初见芙蕖第一花见王宣子侍郎二首不作伾文客投闲可得辞髙名真自累了事竟成痴到㡳须良匠非渠更阿谁莫嫌风雪悪要试歳寒枝老去浑多难愁来敢怨天生遭文字误更结簿书縁苦忆悬问榻难囬雪后舩三年才一见百歳㡬三年都下和同舍客李元老承信赠诗之韵论交何必星霜久白头得似倾盖友长安市上李将军挽弓旧不论石斗只今有子似渠长清夜读书雪边牗云端烽烟半㸃无怪来将军不好武遗我骊珠三百颗字字镌鑱未曾苟得得且看钱塘潮莫莫言攀渭城栁朝家金印斗样大情知不上书生肘儒冠多误侬饱谙毛锥焉用君知否便应早请终军缨径须系取单于首居延蒲类水如天吹作春风一杯酒㱕来冠剣上凌烟剰作功名落人口如何收剣许光芒也趂槐花黄里走献璞虽真不救胫絶絃何如只停手人生匹似风中花栄瘁昇沉岂非偶与君早赋㱕去来名垂万古知何有不如耳热歌鸣鸣醉帽欹倾衣不细诗流唱和秋虫鸣僧房问荅狮子吼尽令俗客不妨来白眼相看勿分剖新涂抛江烟雨横江水着天不曾复涝似今年绿堤何用千株栁只与行人碍过舩还家秋夕饮中喜雨好风有意入金䑓白酒无声落玉林秋雨亦嫌秋热在打荷飘竹为人来咊李天麟秋怀五絶句漫浪㱕来歳又秋依然风月替人愁奉酬只么随缘句懒更雕肝与探钩双井无人后山死只今谁子定得灯老夫言语浑无味不但秋来面可憎小立南溪暮未还略容老子照衰颜颇惊瞑色来天外未必秋声在树间缀玉聨珠辱见投要知词客觧悲秋侬家韦自无烦恼却被新诗嫁许愁夜把新诗百遍开句如红药与苍苔如何作许无端甚押尽车斜始送来送相士髙元善二首选官选佛两悠悠元不関人浪自愁洙泗生涯乆春草老夫作么晚囬头穉子烦君一一看丁寕莫道好求官老来正要团栾㘴伴我秋风把钓竿出城途中小憩未到江城已日斜山烟白处是人家秋风毕竟无多巧只把燕支滴蓼花题周子中司户乗成䑓三首不烦営筑便成䑓自有青松不用栽只道先生忙更懒也须一日一囬来只须独立领秋光何用安排石皷双平揖青原未为美更于竹外见长江先生无劓何须补上到乘成尽放懐松树尚堪驱使在为公一一捧诗牌三辰砚屏歌文发主管叔有一砚屏其石正紫中有日月相并月中有桂其枝叶一一可数月旁有一星文发目为三辰屏予因赋之天小紫日淡红月光正与日相通一星雪白大于黍走近月旁无半武吾闻三辰不并明如何日中见月星霜后梨花定非端春秋获麟不应贵君不见八月十五夜向晨东方亭亭升火轮西有玉李伴金盆是时三辰正如许君不着眼君莫论吾家大阮嗜文字看书到晓那能睡三辰并光射䆫儿影落砚屏不容洗就中月轮景特竒桂树可数叶与枝烟如秋水涵荇藻天巧此岂人能为懐璧未为罪借书未为痴公当十袭古锦帊如何传翫十手把不防夜半有力者题文发叔所蔵潘子真水墨江湖八境小轴洞庭波涨湖水吞天去湖风送浪还银山何处是青底是君山武昌春色花外庾楼月鸴边呉宫栁我𣣔问废兴春风独无口庐山霁色彭泽收积雨庐山放嫩晴多情是瀑布只作雨中声海门残照万里长江白半䂓斜日黄焦山浑𣣔到宛在水中央太湖秋晩水气清空外人家秋色中细看千万落户户水精宫浙江观潮海涌银为郭江横玉系腰呉侬只言黠到老也看潮西湖夏日四月曾湖上荷钱劣可穿㱕来开短纸十里已红莲灵隐冷泉小潘诗家子觧作无声诗八境俱妙絶冷泉天下竒和文黼主簿叔惠诗之韵薄宦江湖苦异途十年骨肉隔音书此行政尔见公面又廹㱕欤巾我车安得从容林下去相从漫浪物之初念公不是渔竿客合结丝约立玉除秋晓出郊二絶句初日新寒政晓霞残山賸水稍人家霜红半脸金甖子雪白一川荞麦花野菊相依露下丛冷香自送水边风丰年气象无多子只在鸡鸣犬吠中送杨山人善谈相及地理相人何似相山难慙媿渠侬眼不寒木末凉风无半㸃如何又𣣔跨㱕鞍胡英彦得欧阳公二帖盖训其子仲纯叔弼之语其一公自书之其一东坡书之英彦刻石以遗朋友吾叔父春卿得一本有诗谢英彦和焉万里用其韵以简英彦圣处眇安在谈者一何易注瓦矜细巧岑鼎䘮良贵群児有新舌六学无故意向来孟韩息不有欧蘓継庸知后死者未渠郷原弃同时䲭鵶噪并起爪觜利两公察膏肓与世作姜桂挟山初作难破竹忽乘㔟双明日配月再立仁与义我有香一瓣恨不生并世厥今圣域里澹叟真守器怪来兰玉秀渠以清白遗当家有学林满腹惟典记人间市井言眼底冦雠视独于两公帖费此半生喜麝煤叩山骨卧聴丁丁美令我竹林老亦复拜嘉惠敢云赓絶唱颇𣣔与兹事朝来䆫儿爽尽室问何瑞寳帖更新诗小子汝其志寄题张钦夫春风楼乐齐先生了张子独立春风望洙泗四海无人万古空咏歌一声满天地不应东阁胜东山浮云于渠了不関只余平生医国手未忍旁观缩袖间楼中古书积至斗楼外春江緑如酒权门得似圣门寒万波横流独囬首向来沂上瑟声希由求相顾只心知至今留取一转语不知何咏亦何㱕四印室长句效刘信夫作呈信夫广文眼力自超然作室题诗字字研愤世嫉邪聊尔耳未必崔君真鹤言涪州别驾亦浪语渠家四印何曾铸漫向世人言飬生涪州却向宜州去广文平生不觧愁只将诗句敌清秋白浪如山风打头江南江北一虗舟㘴上无毡惟有客青灯枉草强边䇿万言万当不如黙误人又指庭前栢题刘徳夫真意亭二首湖上轩窓岸岸开谁家不傍读书䑓新亭自有人知处只拣风烟好处来渊明有意自忘言真处如今底处传客子若来问真意镜中人影水中天题萧岳英常州草虫轴盖画师之女朱氏之笔二首常州草虫天下竒女郎新样不縁师未应好手传轮扁便恐前身是郭熈笔端春草已如生㸃缀虫沙更未停浅着鹅黄作胡蝶深将猩血染蜻蜓过双陂霜后寒溪清更清氷如溪水水如氷闲来也有穷忙事问讯梅花开未曾夜宿王才臣齐中睡覚闻风雪大作雨外风非细风中雪更飞夜声吹不尽寒客卧相依一醉醒醒了平生事事非终年才小𣢾明日又言㱕和罗巨济山居十咏世方争造化渠独请真祠意在昇沉外官无冷热冝山如辋川画地似习家池若道闲居懒如何有十诗老子朝慵起春风若唤行晴边犹着雪寒后未闻鸴偶见千峯翠偏令两眼明倦来浑𣣔睡无処避溪声只拥书千巻何须屋万间新堂傍溪水大字署蓬山恰有乗风客来分半日闲自煎虾蠏眼同瀹鹧鸪斑漫浪真堪老丁寕勿语人屐痕浑似齿巾角小于纶从事固不悪贤人也似醇空瓶未应卧只恐恼比隣园花皆手植梅蘃独禁寒色与香无价飞和雪作团数枝横翠竹一夜遶朱栏不惜吟边苦收将句里看花栁春全盛池塘燕学飞晩晴还小立暮色不能㱕草逺天无壁苔深水有衣山居自清絶不必扣禅扉酒客来中散诗僧约惠勤共聼茅屋雨添炷博山云万事休多问三杯且一醺君看醉中语不琢自成文秀溪何处好腊尾与春初山色梅边净人家竹里居先生来得得一笑意舒舒㱕路无灯火氷轮挂岭隅且爱灯檠短寕论剣鉄长芝兰照春紫编简着人香贺监聊呉语昌黎岂楚狂豹文元炳蔚未信雾能蔵眼底无群子毫端有百川㫦名如掲月余事亦凌烟剰𣣔携藤去相从聼雨眠恐渠即霄汉泉石罢潺湲赵通判恭人周氏挽辞早与梁鸿隠中随士㑹㱕一门忠义气千古日星晖紫告金花诏青灯锦字机西峯今夜月坟是昔人非老眼废书有叹老矣书无分居然眼有花墨兵非死友陆谞且生涯雪后霜逾劲吟边帽只斜小児知我懒夜诵故諠譁过蕉坃枫叶干余尚小红苕花飞尽不留茸经旬𣣔雪还无雪只作清寒恼杀侬和九叔知县昨游长句诗穷不伹两鬓霜白髪缘愁千丈长一年强半走道路㱕来又见橘柚黄不知南隣更此里醉折梅花照溪水扶藜时蹑大阮踪觅句深参少陵髓昨游过眼不可留今朝𣣔再亦何由新诗已落万人口不应更着锦囊收送王无咎善邵康节皇极数二首安乐窝中书一编君从何许得真传我无杜曲桒麻在也道此生休问天识尽江淮诸贵人㱕来卢水一畨新问渠福将今谁子容我昇平作伟民嘉定元年春三月男长孺编定端平元年夏五月门人罗茂良校正诚斋集卷第四诚斋集诚斋集卷第五诚斋集巻第五庐陵杨万里廷秀诗江湖集看雪揉云剪水作风毬夜落连明肯便休旧説六花元未试偶看一片上驼裘送曽秀才㱕永丰白白茅柴强作春青青灯火夜相亲超然佀子真翘楚旧矣逢人诵过秦觅举不应专嗜古能文安得却嫌贫射科速化谁无术误向南溪更问津寄题邹公桥吾侪一事办不曽邹公一桥了此生省斋先生三大字此桥便有千载意今年天亦与䕶持桃花春水不多肥济川题柱吾无梦梦借新桥作钓矶赠曽相士二首富贵真成一聚尘饥寒选得万年名心知那有扬州鹤更问侬当作么生抛了儒书读相书却将冷眼看诸儒曽生肯伴诚斋否共箇渔舟入五湖题萧端虚和乐堂玉笥风回崃山雨两公对床方软语少公一生吟样臞长公半醉少公扶白头兄弟不多有面如橘红不関酒紫荆花开连理枝孝友未要时人知昌英知县叔作嵗坐上赋瓶里梅花时坐上九人七首销氷作水旋成家犹似江头竹外斜试问坐中还几客九人而已更梅花胆样银瓶玉样梅此枝折得未全开为怜落莫空山里唤入诗人几案来酒兵半己卧长瓶更看梅兄巧尽情醉揷寒花望松雪人间曽有箇般清寒尽春生夜未央酒狂狂似醒时狂吾人何用餐烟火揉碎梅花和蜜霜衣染龙涎与麝脐裁云剪月作氷肌小瓶雪水无多子只篸横斜一两枝雪冻霜封稍𣣔残慇懃折向坐中看绮疏深闭珠帘宻不遣花愁半㸃寒梅香不是不寒清参遍横枝酒未醒梦入西湖疎影里觉来失却冷泉亭戊子正月六日雷雨感叹示夀仁子今晨忽雷雨天地又发春草木闷红緑生意察已欣蛰虫且徐动余寒未全仁先生起褁头三叹一再颦春风吹万物不吹先生贫靖怨一束书只博两袴尘自倚文字工意取造物嗔小児在傍笑笑我浪苦辛去年作客子椒柏羡主人在家不差胜更用愁此身先生亦一莞我不如児真为我满眼酤不问醨与醇杖头日百钱无钱借诸隣不然衣可典及此花柳新人日诘朝从昌英叔出谒四序各自佳要不如春时何必花与柳始爱春物熙今晨驾言出从公南山西泥软屦自惬风嫰面不知寒草动暖芽晴山余雨姿水日亦相媚蹙纹生碎晖鸟声岂为我我聴偶自怡出门初惮烦载涂乃忘㱕但令我意适岂挍出处为路人见我揖属我有所思我不见其面信口聊应之徐悟恐忤物欲谢己莫追我率或似傲彼愠独得辞暮宿半涂朝日在我东夕日在我西我行日亦行日㱕我未㱕势须就人宿逺近或难期平生太疎放似黠亦似痴如何今日行不以含枕随幸逢春小暄倒睡莫解衣借令今夕寒我醉亦不知次日醉㱕日晩颇𣣔㱕主人苦见留我非不能饮老病怪觥筹人意不可违𣣔去且复休我醉彼自止醉亦何足愁㱕路意昏昏落日在岭陬竹里有人家𣣔憩聊一投有叟喜我至唿我为君侯告以我非是俛笑仍掉头机心久已尽犹有不平鸥田父亦外我我老谁与游上元夜里俗粉米为茧丝书古语置其中以占一嵗之福祸谓之茧卜因戏作长句去年上元客三衢冲雨看灯强作娯今年上元家里住村落无灯惟有雨隔溪丛祠稍箫皷不知还有游人否児女炊玉作茧丝中蔵吉语黙有祈小児祝身取官早小女只求蚕事好先生平生笑児痴逢埸亦复作児嬉不愿着脚金华殿不愿増巢上林苑只哦少陵七字诗但得长年饱喫饭心知茧卜未必然醉中得卜喜𣣔癫送萧仲和往长沙见张钦夫萧家伯氏难为兄萧家仲氏难为弟御史子孙今有谁眼中乃见此二士阿兄采兰夀梅堂阿弟束书参蜀张圣明九钥天为守玉匙宻付蜀张手子到长沙渠门侬为言真成一老翁功名妄念雪销了只爱吟诗恼鱼鸟子㱕好在中秋前看子新年胜故年送邹元升㱕安福我昔见子卢溪南烟如玉雪照晴岚子今访我南溪北凛如騄骥成骨骼袖中文字细作行读来病眼生寒光尖新句子入时样故应破阵翰墨埸春风春雨春山路喜子能来愁子去故人一别二十年且对青灯夜深语和昌英叔雪中春酌南溪春寒强似冬南溪春水走玉虹雷公戏手行春雪诗人嘲词便飞屑只嫌春雪趂春雷春容止要渠栽培冻作玉花销作雨多般㸃缀春庭户酒盃如海醉即休醉中看雪忘却愁如何唿酒不痛饮可令诗肩受凄凛少时狂杀老更狂长恐此意堕渺茫醉乡有地分一席且与先生十分梨花注太白送刘生谈命学兵先学䇿谈命先谈格君看前軰富贵人岂与寒士校日辰星家者流有刘子进人退人若翻水谈何容易验他年却是直言差可喜和曽克俊惠诗眼底春光正入年社前燕子已言旋雨多厌聴鸠夫妇病起全疎酒圣贤旧喜作诗今已懒君能得句我先传畧无好语傥嘉惠只么从权只么权和胡侍郎见简花边雪里捻霜髭怪底诗来妙一时聊复小吟开后悟便应大用到前疑先生此曲难先和着句如碁且着持每望南云尺有咫其人甚逺只嗟咨赠彭云翔长句读书台边士如云卢溪门下士如麟定知此地难为士后来之秀説彭子雪里能来访我为当堦下马雪满衣赠我文章无不有出入欧苏与韩柳如今场屋号作家相州红缬洛中花岂如彭子有律令㑹当一书取张景今年谁子司文柄和贺升卿云菴升卿尝上书北阙既㱕去嵗寄此诗今乃和以报之贺子胸中自有山结菴山底更云间遗才只道今无许此士如何尚着闲未应万言直杯水向来九虎守天関莫嫌久不还诗债诗债从来隔嵗还送昌英叔知县之官麻阳政坐诗无半㸃尘天令着句锦江春逺民䝉惠即真学漫仕缘亲非为身许日相从今恨少先生此别我谁隣不应更作徒劳叹廊庙方寻宻县人和周子中病中代书之韵兼督胡季文季永游山之约吟外今何病愁边我索居昔无今样懒新乆故人书只説游山去谁令作计疎衡庐负我軰我軰负衡庐除夕前一日絶雪留逺岭半尖白云漏斜阳一线黄天肯放晴差易耳慇懃剰觅几朝霜己丑上元后晩望雪里晴偏好寒余暖尚轻山烟春自起野烧暮方明又是元宵过端令病骨惊遣愁聊觅句得句却愁生送文黼叔主簿之官松溪乃翁只解日争晖不解尘中脱叔兮杨簿故应过习簿建溪好处説松溪此行诗句何须觅满路春光緫是题飞上金鸾穏安脚竹林分付一莺啼送周仲觉访来又别酒边诗里久尘埃见子令人病眼开无夕不谈谈不睡看薪成火火成灰小留差胜怱怱别𣣔去何如莫莫来渠政功名我巖岳老身谁子共㱕哉休日晩步二絶句未须急访社中狂且到西园探海棠今嵗行春虽较晩也胜雨里度春光晩云𣣔雨又𣣔晴天借吾人作此行莫道行春无去处山矾香里聴溪声寒食前三日行脚遇雨信脚那知逺虽劳亦快哉如何寒食近无数野花开碧草望中去黒云头上来吾行吾自返雨子不须催和张器先十絶旧闻我里子张子七字端能出六奇穷巷有门无剥啄怪来佳客肯差池向来一别十番秋消息中间风马牛只道故人霄汉去不应林岳小淹留谁云涸辙困波臣合脱青鞋立缙绅寄与有司髙着眼后来文格待渠新我自穷愁坐缀文何堪见子可怜生两穷政好同诗社一战犹须债酒兵散尽千金买尽书短檠雨夜趂三余相如自倚多文富不问家无澹石储不随俗子作蝇营深入书林寄此生已与杜郎争笔阵更传侯喜有诗声漏黄官柳已垂墻针水公畦未种秧多谢诗人来得得蹈开三径雨中荒老夫端𣣔买江天抹月批风嚥圣贤他日君来相问当南溪溪北北山前学成不必要心齐眼到前脩脚自偕挽住春风还独笑更无一物可装怀䑓家搜遍北山莱倾国如君不用媒次第幽人出空谷鹤书即傍日边来挽郑恭老少卿天不遗耆老人谁尚典刑向来卿月白无复史天青诗派囬风雪心源贝叶经故应书带草和露泣康成和济翁惠诗语妙浑忘夜杯行未厌频平生憎俗子胜处要吾人已结诗中社仍居族里亲酒边不着句何许见天真文逺叔挽词气爽尘埃外川行翰墨间忽忽未白首去去忽青山琴在絃安用人亡鹤不还竹林有前约𣣔语泪先澘雨中送客有感不知春向雨中回只道春光未苦来老子今晨偶然出李花全落郑花开题谢昌国金牛烟雨图金牛烟雨最相関老子方将老是间不分艮齐来貌取更于句里占江山春日六絶句逺日随天去斜阳着树明犬知何处吠人在半山行春醉非関酒郊行不问涂青天何处了白鸟入空无雾气因山见波痕到岸消诗人元自懒物色故相撩江水夜韶乐海棠春贵妃慇懃向春道莫遣一花飞日落碧簪外人行红雨中幽人诗酒里又是一春风春色有情意桃花生暮寒只应催客子不遣立江干和济翁弟惠诗二首竟嵗不得面移书焉用频我方得吾弟今岂有斯人海内友非少谈间子独亲醉余无浪语尤见醉中真相思何所似饥者食仁频此客非常客诗人太逼人黄初那足过子建巧能亲台阁俱知己谁能荐子真夏夜追凉夜热依然午热同开门小立月明中竹深树宻䖝鸣处时有微凉不是风暑雨后散䇿溪南稻紫似溪北雨后山青非雨前芒屦泥深凉不浅今年六月箇般天夏月频雨一番暑雨一番凉真箇令人爱日长隔水风来知有意为吹十里稻花香新秋盛热度夏今年未觉难那知秋热政无端晩林不动蝉声苦蝉亦无风可得餐送庆基叔往上犹二絶南溪不住住犹溪别驾贤孙法掾児莫以甘棠南国荫便忘萱草北堂诗六十慈亲路一千郎君㱕省又何年赠行句子真聊尔且折垂杨当赠鞭初秋暮雨禾穟轻黄尚浅青村㫪已报隔林声忽惊暮色翻成晓仰见双虹雨外明济翁弟赠白团扇子一面作百竹图有诗和以谢之月波初上涌寒金桂树风来细有音特地此君偏作恼为侬隔却半轮隂秋日晩望村落丰登里人家笑语声溪霞晩红温松日暮黄轻只么秋殊浅如何气许清不应久闲散便去羡功名秋夜读书穉子慵都睡先生唤不譍虫声䆫外月书册夜深灯半醉聊今古千年几废兴有怀人未㑹不乐我何曽睡起理发老态随年觉新凉与睡谋鹊惊茅屋晓臂冷葛衣秋逺岭元无约开门便见投闲中多事在一日一梳头暮㱕山色偏宜暮桐声小作秋人行溪侧畔天在树梢头学懒真成懒知休却得休遣愁愁不去愁尽自无愁晓望暑退谁当忆秋生喜此逢荒林失轻雾寒日上危峯忽有吟边兴忘看镜里容不须兼鲍谢始得坛诗宗午睡起过雨余秋暑移床拣午凉小风吹醉面凛气忽如霜日脚何曽动桐阴有底忙倦来聊作睡睡起更苍茫和胡季永赴季文游园良集之韵聊以致私怨于独往云有酒招元亮无浆馈子居何曽三不速焉用一行书乞饮殊无分于时不已疎犹应慰大嚼玉轴到吾庐四美堂义山禾水在处在明月清风无地无光禄子孙宁底巧不应造物独私渠君不见谢家名子取四字叚家作堂兼四美主人自有笔如椽何用慇懃问杨子秋晚过泉口日色全无热秋凉不似初行人惊翡翠掠水度芙蕖平野一回顾逺山千有余谁令贪眺望却道废看书丰山小憩㱕路元无逺行人倦自迟野香寒蝶聚秋色老枫知得得逢清荫休休憩片时江山岂无意邀我觅新诗过刘村江波走痕痕日江呈岸岸秋清流堪数石浅涉不须舟野菊知何喜迎风舞未休㱕涂愁𣣔暮未暮我何愁寄萧仲和贫里端何好欣然肯不居诗臞将到骨室陋得関渠我懒今仍老谁能强着书谈间可无子独判一秋虚题刘朝英进齐灯火三更雨诗书一古琴惟愁脚力软未必圣门深莫笑云端树初如涧底针不应将一第用破半生心题王季安主簿佚老堂二首造物那能恼我曹软红尘里漫徒劳是中却有商量处且道青原几许髙布韈青鞋已懒行不如宴坐聴啼莺只言此老浑无事种竹移花作么生和王元驹向来淮海説三秦脚蹈苏门最絶尘莫道江山歇英气如今文物有斯人黄埃九陌谁知子青竹千年独问津未得相看已相识只惭空叹蜀庄珍题丘成之司理明逺阁决曹据按尘似海髙阁退食心如氷夜将官本校家本万山围里短檠灯能文未得傲能吏好官不应博丁字何时着脚最髙层目送㱕鸿挥緑绮和谢昌国送韦俊臣相访芒屩为车不必巾天穷未害子能文谢家有句元无継枉却催诗头上云嵗晩出城温饱能消底奔忙自作痴平生脚已茧今日鬓将丝山刻霜余骨梅临水底枝只嫌长落莫不道许幽奇至鹧鸪洞岸冻树逾瘦日髙林始明瑶草密如积玉泉中暗鸣初至心为动𣣔㱕脚还停江湖千万峯穿侬两鞋青如何鹧鸪岭咫尺来未曽读张忠献公谥册感叹恩视韩兼赵名均献与忠礼中非不极勲外若为同三圣无多学千年仅一翁犹怜公议在拚泪乞秋风寄张钦夫二首作郡絻佳政留中即好音还将着书手拈出正君心岳麓风霜饱脩门雨露深登庸何恨晚廊庙要山林工瑟曽縁利鸣琴岂负子发于贫里白诗亦病来疎知己俱霄汉孤踪且簿书三年知免矣一饱㑹㱕欤和庆长怀麻阳叔二首旧雪才追送新梅又作繁欣逢上林鴈聊免管城冠酒债多多在诗盟久久寒忽思十年事有枕不能安自幼仍投老相懽不解愁政縁湖外别负却竹林秋佳政真余事闻人説甚休不应野水渡横此济川舟送罗永年㱕永丰谁道三年聚能胜一别多嵗寒知子可心折奈吾何所喜如椽笔能挥却日戈老夫留病眼看子中文科夜㘴小集霜余雪后夜无风人在灯前梅影中玉作寒蔬氷作酒诗人犹自怨天穷和谢昌国送管相士韵半世缘痴自作劳万人争处我方逃怜渠识尽公卿贵一马㱕来骨转髙郭汉卿母挽诗妇节今安仰斯人古有光鸡鸣不知雨荠茂独凌霜未拜金花诰空悲玉树郎藤舆帘蹙绣无复出萱堂庚寅正月送罗季周游学禾川眼边相识蚕様密如子嵗寒万才一我往西山子义山老里一别堪三年外舅阴功不知数诸孙太半廊庙具学文先要学忍饥明年看子刺天飞过秀溪长句去年来此上巳日今年重来未寒食临溪照影老自羞慙愧春光尚相识秀溪何许好春容最是溪深树宻中海棠开尽却成白桃花𣣔落翻深红题荐福寺千山底里着楼台半夜松风万岳哀晓起巡檐看题壁雨声一片隔林来晩过黄洲铺二絶数峯残日紫将销一片新秧绿未交道是今年春水小涨痕也到岸花梢仆夫已倦路犹赊脚底殊劳眼底佳緑锦堆中半团雪千枫拥出一桐花嘉定元年春三月男长孺编定端平元年夏五月门人罗茂良校正诚斋集巻第五诚斋集诚斋集卷第六诚斋集巻第六庐陵杨万里廷秀诗江湖集过白沙渡得长句呈澹菴先生收红拾紫消几许也费一春强半雨不辞长江万波阻来聴先生夜深语尚忆向来侍樽爼㣲雪斜飞小梅吐先生半酣染霜兔金章玉句空万古今年寒食还相聚明年寒食知何处只道先生押班去不道门生折腰苦长句寄周舍人子充省齐先生太髙寒肯将好官博好山又吿君王觅闲散要读短檠三万卷州家新画瑞雾图渠莫错认何関渠青原两公复双起山川出云不在此自怜无地寄病身四海知己非无人老穷只是诗自悞春色撩人又成句题崃江谭温父咏齐渔郎载我下崃水夜寻故人有谭子柴门竹屋断崖底艮齐手题咏齐字巴丘花草一番新玉笥峰头月半轮如今政是暮春者三叹春风舞雩下浅夏独行奉新县圃我来官下未多时梅已黄深李緑肥只怪南风吹紫雪不知屋角练花飞晚登浦心阁望雨悯雨喜见云喜云愁不雨长风将怒㸃慰此楼中暮喜雨不但人松竹亦皷舞未知今年熟得以去年否登清心阁苦遭好月唤登楼脚力虽慵不自由上得金梯一囬首氷轮已过树梢头立秋后一日雨天𣣔暮小立问月亭雨后林中别様凉意行幽径不知长风蝉幸自无星事强为闲人报夕阳七月十二日夜登清心阁醉吟小楼秋夜月明底仰不见天惟见水岸巾独立四无人白月青天伴杨子谁知横玉作秋声一声吹尽九陌尘月轮半仄吾未睡楼角风生凉杀人月夜散䇿县圃有飞蝶仍闻笛声月明未许人早睡笛声解与秋争清夜深不应有飞蝶渠侬似𣣔伴人行中秋后一夕登清心阁二首昨夜云为祟今宵月始妍如何一日隔便减半分圆影里偏宜竹光中不剩天客来休遣去我醉正无眠秋夜真成书西山却在东吹髙半轮月正赖一襟风清景今年过何人此兴同青天忽成纸似𣣔借诗翁木犀天将秋气蒸寒馥月借金波滴小黄不㑹溪堂老居士更谈桂子是天香送客既㱕晩登清心阁谁不知侬懒其如送客何叶声和雨细山色上楼多出处俱为累昇沉尽聴他踈钟暮相荅也解説愁么戏嘲金灯花上皂蝶花须为饭露为浆黒雾玄霜剪薄裳飞绕金灯来又去不知能有几多香刘世臣先生挽诗策第仍为邑于公未足论眼中无佛国戸外即韩门道大功非细人亡徳则存西风寄双泪吹到秀峯原罗元通挽诗奏赋曽三比兴能竟二南如何双桂子枉着拜亲衫旧事余诗酒何人续笑谈生前孝友在代石为公鑱罗价卿母李氏挽诗孝岂天无报慈如古所称百年得偕老二子看同舛未拜鸾回纸先虚绣蹙藤他时颕考叔清泪落君羮过西山一年两蹈西山路西山笑人应解语胸中百斛朱墨尘雨卷珠帘无半句慇懃买酒谢西山慙愧山光开我颜鬓丝浑为催科白尘埃满胸独遑惜豫章江皐二絶句幸自轻隂好片秋如何余热未全休大江𣣔近风光冷平野无边草亦愁只今秋稼满江郊犹记春舡掠屋茅可是北风寒入骨荻花争作向南梢同李簿养直登秋屏大范今无寺秋屏故有基㸔山非不好吊古却成悲行役真何苦同来也未迟题诗只悪语差胜不题诗送别吴帅我公四海不数人小烦江西作好春落霞秋水只似旧如何入笔事事新即今诸公方衮衮一老不应闲里顿政縁山水太慇懃日夜呌阍乞此身二天去人忽觉逺两地起公端不免苍生未要怨东山未必东山当此怨㱕自豫章复过西山一眼苕花十里明忽疑九月雪中行我行莫笑无驺从自有西山管送迎送何主簿㱕丰城庚寅之旱奉新为甚大帅龚公择行田之官婺女何季华以府檄来不憷不疑竟以实闻县令杨哦五言以饯其㱕衆里非无士难中却㡬人如何新帅泽偏作此邦春未要栖鸾恨方看报主身青灯一樽酒聊复话酸辛诏追供职学省晓发鸣山驿数店踈仍宻千峰整复斜冰痕犹带浪霜草自成花录录堪朝列星星已鬓华帝城万事好得似早还家望见灵山旱后催科恼杀侬且随尺一解而东灵山忽近西山逺囬首新吴一梦中登乌石寺囬头身忽在树杪一览千山万山小怪崖不落欹𣣔摧令人仰看怯眼开小亭解事知侬倦翼然飞出青山半上头最上却镜平百畆金碧千衲僧髙峰髙寺更髙阁进步竿头若为脚兹游胜絶庸非天山下虚行二十年夜宿杨溪晓起见雪茅檐无声风不起误喜夜来雨应止开门送眼忽心惊失却前山万堆翠江南只説浙西山更令着雪与人看诸峰尽处一峰出凛然玉立最髙寒溪声细伴吟声苦客心冷趂波心去掉头得句恐天嗔且唤征夫问前路辛卯五月送丘宗卿太博出守秀州二首冯翊端谁可丘迟肯去么茧丝臣敢后饥馑帝云何身达当难免能称未要多但无田里叹不必袴襦歌老矣渠怜我超然我爱渠论诗春雨夜解手藕花初梦只江湖去情知伎俩踈未应五马贵不寄一行书代钱塘宰莫子章贺皇太子生辰寒外干坤凈霜前殿阁新如何震一索顿有月重轮甲观堂初画青宫牓更银三天同日晓一气八荒春东序繙周学南阳摘汉亲承祧英类祖问寝孝通神帝子临京邑藩寮着野人天将重九节瑞应诞弥辰茰菊双为夀山河总效珍前星环紫极长照漆园椿题吕子明国谕退菴笔砚工为祟湖山若约盟坐忘非圣处行乐且吾生一笑谁当㑹孤斟句恰成何时却乘兴雪外叩柴门送蜀士张之源二子维焘中童子科西㱕岷山玉様清岷水眼様明风流文彩故应尔又见张家双骥子小児八嵗骨未成诵书新作鸾鹤声大児十二气已老觅句谈经人絶倒豫章七年人得知䭾騠三日世便奇天生异材能几许更饱风霜也未迟壬辰别头胡元伯丞公折双梅见赠作一絶以谢之一花怪结双青子独蔕还蔵两玉花薄相春工宁底巧眼明初见枝斜四月二日进士唱名以省试官待罪殿庐遇林谦之説诗夜㱕又见林东因纪其事清晓朝帝所就列复少须不逢林夫子于何得故吾宫云霁犹未宸风爽亦初説诗怜新体信美古则无将无古人拙未必今制疎夜㱕辱良讯送似谈笑余病懐翻不乐此意从谁舒短歌纪幽事老矣复焉如送黄仲秉少卿知泸州二首灔滪方如象余皇底似飞相将刺天去收拾大名㱕西掖桐隂静泸南茘子肥未应经世具便𣣔闭山扉补外公何幸来㱕我尚留还为万里别又费半生愁安得欹黄帽相从却白头醉中有话在𣣔説忘来休晩立西湖惠照寺石桥上舩于镜面入烟丛寺在湖心更栁中暮色𣣔来吾𣣔去其如南北两髙峰谒永祐陵㱕途游龙瑞宫观禹穴我昔骑鳯超九疑今复御风登㑹稽禹穴下窥正深黒地老天荒知是非好峰髙处偏薄雾秋热苦时恰轻雨囬头却望昭陵松云气成竜或成虎寄马㑹叔影转郎官宿春随刺史天相从忽相别同舍况同年我爱吴児説兄如邵父然赐金真浪费唤取从甘泉送傅安道郎中将漕七闽二首一代风骚将百年忠义家出関称使者蹈雪度梅花梦破南宫被春生北斗槎悬知入奏日不待贡新茶把酒春如许论诗夜未央相逄便金石何必试氷霜离合知难免愁思自不忘他年一茅屋公肯访荒凉故恭人刘氏挽词雨露低苹沼芝兰上桂林鱼轩帘蹙绣鸾纸诰涂金死者夫何恨㱕欤乃宿心不偕君子老愁絶白头吟王龟龄挽词佛以偏师胜天能一手囬横空立万仞不为作三魁道大身无着人亡世却哀溪梅那解事寂寞为谁开吴母叶氏大孺人挽词髪以留賔短家从教子贫班衣奉当署象服镜湖春许穆诗还废班姑史尚新不堪萱草露也解泣慈亲答章汉直诗人今代谢宣城举手新年章子平雨剩风残忽春暮花催草唤又诗成五湖烟水三冬卧万里云霄一日程老里睡多吟里少旧来句熟近来生西湖晩㱕际晚游人也合㱕画舩犹自弄斜晖西湖两岸千株栁絮不因风暖自飞癸巳省宿咏南宫小桃孤坐南宫悄桃花故故红晴曛半脸日寒惨数须风昔嵗山村里春光痛饮中不烦渠伴宿今我已衰翁送李童子西㱕江西李家童子郎腹载五车于王皇选徳殿后春昼长天子唿来傍御床口角诵书如布谷眼光骨法俱氷玉紫绡轻衫髪锦束万人囬头看不足莫言幼慧长不奇杨文公与晏临淄老翁笞児也太痴𣣔鞭辕下追霜蹄六嵗取官曲肱似春风昼绣㱕吾里生子当如李童子至如吾児豚犬耳送林谦之司业出为桂路提刑雨眠起霄㘴搔首偶不欣孤念元无感懐我同社人昨日林先生抱经出成均初闻为渠喜忽悟谁我亲缅然记宿昔夜款水际门㣲月耿秋寂幽蛩慨凉新论诗煮豆粥粥熟天已晨先生补天手万象焉能春若非千载仰却要今世珍圣门旧传业不在先生身雪前何有松燬中谅非䃉论思尺有咫决去曽逡廵谁言我无耳老矣未有闻先生又舍我离别尚足云桂山玉笋立桂水罗带纹得句能寄似不须持岭云寄题天台临海县白鹤庙西泉为司晨颜鲁子作鲁子始尹临海祷晴于祠下见殿之东砌有泉而西独无因念安得西泉未㡬有泉出焉东泉千年流不休西泉千年秘不流临海令君一念作猿鸟未知泉已觉殿脚西头苍石根向来元无泉眼痕一朝擘崖迸膏乳却与东作賔主令君已昇金掌中白鹤古祠烟雨蒙父老思君难再得登亭饮泉三叹息祝君公台夀千百和韩子云惠诗幸自同裘好谁令异巷居恭承五箇字不但百车渠句法端何様先生肯乞余只容弹剑铗敢道出无车送丁子章将漕湖南三首岳麓猿声里湘流鴈影边自天持一节到日是新年身退名逾重今稀古则然黄花非不好只是挿离筵湖外游曽漫荒余好在么山应依様瘦民岂似田多不是无风物其如费拊摩人言补外乐且道定如何半世行天下同心寡友生故人今又去此意向谁倾白髪三更语青灯一㸃明看渠还玉署老我正㱕耕送枽叔羽寺丞持节淮东二首唿酒东西玉探梅南北枝相逄长不款此别有余思古道寒如水吾侪鬓已丝一生商略此更待赠临岐煑海谁为祟沿淮困不胜民思贤使者帝遣大农丞玉节寒侵斗牙樯冻作氷来㱕闻早着紫禁要渠登题张兴伯主簿经训堂范家尚有釜生鱼张家无鱼釡也无屠沽児亦莫笑渠渠有至富汝不如一翁冻吟拥竹炉诸郎映雪夜读书山鬼来聴鹤惊起万岳无人霁月孤不论取官大门闾始是经训为菑畬父子毎腹百斛珠出门掩鼻马牛裾马郎中母蒋夫人挽章文物余三迳芝兰秀五常鱼轩来粉省象服去黄堂此母今谁佀清名死不亡一生令吏部废却蓼莪章送韩子云検正将漕江东二首宰士仍名士诗人更徳人还家桐树古揽辔绣衣新不以髯边雪而忘句里春登庸衣钵在得恋大江濵名下得佳句梦中哦半生未逄心已契相见眼偏明复此忽忽别苍然惘惘情非関风外树侬自作离声送陈行之寺丞守南剣甫尔丞农扈翩然牧剑津诸公谁不相有子㡬何人气节霜余凛辞章玉檨新飞腾可轻料渠亦正青春我召公先到公㱕我亦行三年如梦尔一笑可怜生野店緑山去春风并辔轻先愁饶水上话别若为情送乡僧徳璘二首衲子向来元士子诗僧遮莫更禅僧不妨参透诸方得别有宫墻第一层湖上诸峰紫翠间三年𣣔到㡬曽闲侬今去处渠知么不是南山即北山别萧挺之泉州二首郎署春同宿州魔晚卜邻出山成底事借手得斯人名实今无对云霄早致身舟逄应互笑诸发不如银八叶今成九一枝谁敢双野人应补外贤者亦为邦夹岸梅临水孤帆雪涌江别愁才半掬不遣我心降甲午出知漳州晚发舩龙山暮宿桐庐二首一席清风万岳云送将华髪得㱕身海潮也怯桐江净不遣涛头过富春道涂奔走不曽安却羡山家住得闲记取还山安住日更忘奔走道涂间上严州乌石滩人语相闻数尺间其如滩悪费人梦已从滩下过滩上却立前舩待后舩雨里问讯张定叟通判西园杏花二首白白红红一村春晴光炫眼看难真无端昨夜萧萧雨细锦全机卸作茵梅不嫌疎杏要繁主人何忍折令残也知雨意将无悪为勒芳菲故故寒携家小歇严州建徳县簿㕔晓起不堪久客只思㱕晓起巡檐强捻髭偶聴梅梢啼一鸟举头立看独多时题严州新堂郡圃旧亭面东了无所见太守曹仲本撤材易地为堂买地以广之正对南山经始小筑覚江山辐凑得长句新堂略有次第否忙里从公一来觑是时新晴收旧雨小风吹花掠巾屦江山只道不解语云何惠然堂上聚北山故挽南山住东溪不遣西溪去向来天蔵在何处遭公拈出天不拒旧亭不为山作主皆山起楼何以故更烦好手铲东阜放出钓台寸来许和冯倅投赠韵二首先生弹铗冻吟时此岂求他一世知只怨送穷穷不去元来却不怨工诗茧纸松煤细作行两诗字字可珍蔵书生伎俩成何事只博虚名万古香积雨小霁暮立卷书亭前二首报晴底用暮寒为薄薄春衫横见欺似有如无风细甚栁丝无赖恰先知淡紫斜阳嫩碧天一春今夕始开颜看山偶忘㱕来却月到西廊第二间虞丞相挽词三首负荷偏宜重经纶别有源雪山真将相赤壁再干坤奄忽人千古凄凉月一痕世无生仲达好手未须论保奭方为左希文自请西不劳三尺剑已办一丸泥已矣㱕黄壤伤哉梦白鸡清风谁作诵何石不天齐一老堂堂月诸贤得得来但令元气壮患不塞尘开名大天难着人亡首忍回东风好西去吹泪到泉台南溪山居秋日睡起客至徒嗔不着冠起来信手揽书看小蜂得计欺侬睡偷饮晴䆫砚滴干秋夕书懐老去还多感㱕来政倦游数峰愁外月一叶静边秋偶忆平生事直供独笑休烧花吾㑹得村酒恰当篘秋暑二首一年强半走尘埃触热还山亦快哉幸自西风㱕较早却教秋暑伴将来追凉能到竹溪无隔水斜阳未肯晡剩暑不䝉蕉扇扇细云聊债月梳梳观稼三年再旱独堪闻一熟诸村稍作欣老子朝朝弄田水眼看翠浪作黄云感秋旧不悲秋只爱秋风中吹笛月中楼如今秋色浑如旧𣣔不悲秋不自由送翁志道平生翁子妙谈天谁爱青山不爱官一笑同看岩下井秋来能更起㣲澜表弟周明道工于传神而山水亦佳久别来访赠以絶句二首笔端人物更江山外弟周郎两不难可把吴松半江水博他头进贤冠侬家有轴郭熙山堕在氷溪雪岭间有弟新来眼如月为侬洗手拾将还送彭元忠司戸二首触热能相访言㱕有底忙百闻才半面一别又三湘诗入江西社心传肘后方木天须此土丹笔挍官黄浯石髙仍瘦愚溪绀且寒凭君聊杖屦道我问平安句好今逾进书来剰寄看只言官舍小檐下过湘滩乙未和杨谨仲教授春兴㱕欤还复换年芳不分官梅恼石肠黄帽政堪供短棹白头可更献长杨忽社里催搜句安得花边对举觞天上含香有知己弹冠端复为王阳寄广东提刑林谦之司业玉节星槎下九天祝融海若让云烟故人一别还三嵗新句如今更几篇忆昨待班南内否论诗看雪未央前梦中若箇韶州路庾岭梅花正可怜送子上弟之石井我生苦终鲜四海皆弟兄四海尚如许而况吾宗盟君年甫弱冠已有俊异声作赋拟三都着论追过秦平生一瓣香何曽举似人子上与济翁真若吾同生我穷无人共二子慰眼明济翁往荆州君作石井行一老便落莫有话从谁评懐哉勿重陈唿酒且细倾雨中送客闲人也解有忙时送客谁令作许痴一夜黒风吹白雪昨朝紫陌緫黄泥送客夜㱕呈萧兵英县丞并舍频过亦㡬曽却因送客得同行风舩逆水四十里雪屋吹灯三二更老去病身禁底苦向来危官若为情天台香火侬当觅且伴先生学养生二月望日海棠着意唤诗愁桃李才开又落休小雨轻风春一半去年今日在严州醉笔呈尚长道晩风一雨生新涨只送仙槎到天上十年相别一相逢和气春风谈笑中如今耆旧晨星似犹及先生説遗事舌端往往疏九河只有剩浪无欠波汉渠周柱㡬青竹却在先生一泓腹诸公道是今乏才如何此士尚尘埃此行青䂓更黄阁拭目孤鸿径寥廓能念南溪病客无风来肯寄半行书尚长道十年离索盃酒话旧怃然若隔世醉笔无律令亦情之至也淳熙乙未四月十四日初夏三絶句麦黄秧碧百家衣已热犹寒四月时雨后覔春无一寸野蔷薇发酽燕脂手种琅玕劣十年今年新笋不胜繁不知明早添多少日暮闲来数一番竹间露重午方干松里云深夏亦寒只道一溪无十里为谁百屈更千盘行圃薤本新痕割复齐豆苗初叶合仍离莺声政好还飞去不为诗人更许时看笋六言笋如滕薛争长竹似夷齐独清只爱锦绷满地暗林忽两三茎农家六言挿秧已盖田面疎苗犹逗水光白鸥飞处极浦黄犊㱕时夕阳山居鬓秃犹云少书多却道穷柴门踈竹处茅屋万山中幽梦时能忆闲题底要工不知蝉报夏为复自吟风有叹老来无面见毛锥犹把闲愁付小诗若道愁多头易白鹭鸶从小鬓成丝喜定元年春三月男长孺编定端平元年五月门人罗茂良校正诚斋集卷第六诚斋集诚斋集卷第七诚斋集卷第七庐陵杨万里廷秀诗江湖集梅熟小雨风从独树忽然来雨去前山逺却回留许枝间慰愁恨児童抵死打黄梅书王右丞诗后晩因子厚识渊明早学蘓州得右丞忽梦少陵谈句法劝㕘庾信谒隂铿饭罢登山树逺通鸎响花晴带雨痕登山偶回首隔水见前村澹往孤无伴清㱕笑不言还家更迟着松菊未应存待次临漳诸公荐之易地毗陵自媿无济剧才上章丐祠亦岂真辞禄谁令自不才更须三釡恋未放两眉开道我今贫却何朝不饭来商量若为可杜宇一声催栀子花树恰人来短花将雪様看孤姿妍外净幽馥暑中寒有朶篸瓶子无风忽鼻端如何山谷老只为赋山矾谢传宣州安道郎中送宣城笔忽惊骑吏叩柴荆厚禄移书访死生今日犹迟傅岩雨前身端是谢宣城解包兔颕霜盈把试墨山泉月一泓老里苦吟翻作拙捻须枉断两三茎病疟无聊病身兀兀意昏昏急挂东䆫避夕曛坐看云生还有雨忽然雨止併无云秋兴宿有青霞愿惟应白鹭知风烟聊晚望山水入秋宜老里还多病贫中却剩诗浪愁余热在㑹自有凉时中秋与诸子果饮几年今夕一畨逢千古何人此兴同酒入银河波底月笛吹玉桂树梢风莫言秋色无多巧净洗清光也费工老子病来浑不饮如何频报绿尊空挽邹彦明野渡无氷涉荒民不木饥桥横侍郎记墓立舍人碑自古谁无死何人没后思淙淙富川水便是挽歌词探梅偶李判官餽熊掌小摘梅花篸玉壶旋糟熊掌削琼肤灯前雪哀新醅熟放却先生不醉无醉后捻梅花近壁以灯照之宛然如墨梅老子年来画入神凿空幻出墨梅春壁为玉板灯为笔整整斜斜様様新钓雪舟倦睡予作一小斋状似舟名以钓雪舟子读书其间倦睡忽一风入户撩瓶底梅花极香惊觉絶句小阁明䆫半掩门看书作睡政昏昏无端却被梅花恼特地吹香破梦魂晚步南溪弄水吾庐在南溪溪北北山半山空谁肯隣影静鹤为伴万松当篱落千岩上几案花草岂厌多不多亦堪翫一丘万事足半㸃无外羡如何濯双缨独欠泉一眼晩晴漫野步偶到溪侧畔颇怪清浅流雪后劣如线相将二三子一笑出奇观琼砂杂瑶砾掇拾作㣲堰锵然便淙琤清若奏琴阮当流立孤石灔滪忽童丱不塞势何怒惟激声故逺从今日日来愁肺要湔浣児童俾勿壊鸥鹭好看管醉眠夜闻霜风甚紧起坐达旦二首玉酒醺人底易醒月低梅影恰三更只嫌老眼清无睡不道松声聴到明雪花旋落旋成融横作清霜阵阵风一夜急吹君㑹否妬他残叶恋丹枫霜夜望月人静蛩喧天𣣔霜不眠独自步风廊闲看月走仍云走知是云忙复月忙瓶中梅花长句幽人蚤作月满堦月随幽人登舫斋推门𣣔开犹未开勐香排门扑我懐径从鼻孔上灌顶拂拂吹尽髪底埃恍然堕我衆香国𣣔问何祥无处觅冥搜一室一物无瓶里一枝梅的皪平生为梅判断肠何曽知渠有许香夜来偶㤀挂南䆫贮此幽馥万斛强却忆去年西湖上锦屏下瞰千青嶂谷深梅盛一万株十顷雪花浮𣣔涨是时雨后初晴前日光烘花香作烟政如新火炷博山丞出沉水和龙涎醉登絶顶撼疎影掇蘃餐花照冰井蜀人老张同舍郎唤作谪仙侬笑领如今茅屋卧山村更无载酒来叩门一尊孤斟懒论文犹有梅花是故人夜饮以白糖嚼梅花剪雪作梅只堪嗅㸃蜜如霜新可口一花自可嚥一盃嚼尽寒花几杯酒先生清贫似饥蚊馋涎流到瘦胫根贑江压糖白于玉好伴梅花聊当肉钓雪舟中霜夜望月溪边小立苦待月月知人意偏迟出㱕来闭户闷不看忽然飞上千峰端却登钓雪聊一望冰轮正挂松梢上诗人爱月爱中秋有人问侬侬掉头一年月色只腊里雪汁揩磨霜水洗八荒万里一青天碧潭浮出白玉盘更约梅花作渠伴中秋不是欠此叚梅花下小饮今年春在腊前回怪底空山早见梅数㸃有情吹面过一花无赖背人开为携竹叶浇琼树旋折冰葩浸玉盃近节雨晴谁料得明朝无兴也重来幽居三咏钓雪舟青鞋黄帽緑蓑衣钓雪舟中雪政飞㱕自巖州无一物扁舟载得钓台㱕雪卧菴十年两袖软红尘㱕濯沧浪且幅巾不是白云留我住我留云住卧闭身诚斋浯溪见了紫岩回独笑春风尽放懐谩向世人谈昨梦便来唤我作诚斋寄题更好轩经丘寻岳恰忙时更有工夫到得诗政用此时索诗债素兄青士若为痴无梅有竹竹无朋无竹有梅梅独醒雪里霜中两清絶梅花白白竹青青郡中送春盘饼如茧纸不可风菜如缥茸劣可缝韭芽卷黄苣舒紫芦菔削冰寒脱齿卧沙压玉割红香部署五珍访诗肠野人未见新厯日忽得春盘还太息新年五十柰老何霜须看镜几许多麴生嗔人不解事且为春盘作春醉腊里立春蜂蝶軰出嫰日催青出冻荄小风吹白落踈梅残冬未放春交割早有黄蜂紫蝶来梅花落尽有感五树梅花一树迟花迟花早緫离披春风只解吹梅落不为愁人染鬓丝丙申嵗朝椒盘又颂一年初多拜犹欣未要扶山色长供青蒻笠春光不为白髭须仙家风土闲中是嵗后鸴花较早无人事驰驱不须叹倦来添得睡工夫与刘景明晩歩行尽南溪溪北涯李花㸔了㸔桃花㱕来倦卧唿童子旋煑山泉瀹建茶赠刘景明来访研席相从昔少年白头谁信两苍然来从八桂三湘外忆折双松十载前告我明朝还又别对床终夕不成眠交游存没休休説且为梅花釂玉舡晓看牡丹呈彭仲庄牡丹新植旧来无早起看花花更蘓晴翠满空天政晓暖红烝雾汗成珠絶怜嫰日偏催老犹喜轻春为给扶来嵗一株应百朶只今紫笋绕根须和彭仲庄对牡丹上酒病身无伴卧空山石友相从慰眼寒唿酒捻花谈旧事牡丹匹似梦中看老里心情客里懐逢花不饮若为开虚名身后真何用更判生前酒一杯暮春小雨宿酒㣲醒尚小醺似痴如病不多欣深深池沼轻轻雨独倚栏干看水纹夏日絶句不但春妍夏亦佳随缘花草是生涯鹿葱解挿纎长柄金鳯仍开最小花小池泉眼无声惜细流树隂照水爱晴柔小荷才露尖尖角早有蜻蜓立上头题左正卿夀慈堂万事丝窠黏露珠奉亲最乐天下无丘明逺孙千里驹有母七十髪漆如雪底笋生冰底鱼人间无觅天赐渠三更月落堂西隅母自挑灯児读书去年生日不用扶今年生日健过初冰桃碧藕脆如酥一觞千嵗母子俱挽谢母安人胡氏玉树仍双桂金花不一书雪封青竹笋雾失白藤舆天下谁无母江西未有渠西峰半轮月松槚政踈踈雨霁幽兴寄张钦夫大官有重荷丰廪无薄忧草茹我岂腴饱亦与彼侔积雨久自霁曙光清以幽欣然出荆扉不出旬已周初意𣣔看竹信步偶临流北惊失故岸东见生新洲懐哉古与今与此岂不犹㱕来翻不乐隐几到昔游平生忘年友草草相应酬暂梦不多欵唤人苦鸣鸠山林本无事亦复扰扰休题刘伯山蕃殖图二首老子平生只荷锄误携破砚到清都㱕来荒尽西畴却媿见刘家蕃殖图黄云翠荚杂玄珠上熟今年不负渠説似田家早収拾一番风雨一番跦极暑题钓雪暑中北阁望南䆫将谓南䆫分外凉到得南䆫还更热芙蕖和蘃落幽香读书读书不厌勤勤甚倦且昏不如巻书坐人书两忘言兴来忽开巻径到百圣源説悟本无悟谈玄初未玄当其㑹心处只有一欣然此乐谁为者非我亦非天自笑终未是拨书枕头眠六月十三日立秋暑中剩喜立秋初特地西风半㸃无旋汲井花浇睡眼洒将荷叶看跳珠聴雨㱕舟昔嵗宿严陵雨打踈篷聴到明昨夜茅檐踈雨作梦中唤作打篷声中秋前二夕钓雪舟中静坐月到南䆫小半扉无灯始觉室生辉人间何处氷壶是身在冰壶却道非去嵗中秋政病余爱他月色强支吾今年老矣差无病后夜中秋有月无中秋无月既望月甚佳中秋无月莫尤天月入秋来夜夜妍且道今宵明月色何曽减却半分圆月到中秋故故无今宵月好莫渠孤旧传月径圜千里影落金杯只粒珠晩兴双井茶芽醒骨甜蓬莱香烬倦人添蜘蛛政苦空庭阔风为将丝度别檐约刘彦纯㑹建安寺觧后何时可平章后月凉前期来一夕古寺作重阳白酒多多载黄花急急香遣诗愁已遣何况更连床送客山行岭云为作小凉天山店重来忆去年独树丹枫谁不是何须更立万松前秋月夜气凉于水髙斋可当楼古来除却月此外更无秋寒入兰心劲光随菊脚流惟愁清不极清极却成愁雨夜嵗晩能无感诗成只独哦萤光寒𣣔淡秋雨暮偏多伴老贫无恙留愁酒肯么吟虫将落叶为我拍还歌秋雨叹十解雨入秋宵滴到明不知有意复无情若言不搅愁人梦为许千千万万声霖霖滴滴未休休不解教侬不白头却把穷愁比秋雨犹应秋雨少于愁湿侵团扇不能轻冷逼孤灯分外明蕉叶半黄荷叶碧两家秋雨一家声厌听㸃滴井边桐起看空蒙一望中横着东山三十里真珠帘外翠屏风篱下黄花最恨他金钿香少泪痕多仙人解补银河漏天上无泥柰许何老子愁来只苦吟一吟一叹为秋霖居人只道秋霖苦不道行人泥更深昼落无声夜有声只堪醉聴不堪醒檐牙半㸃能多少滴入苔堦一寸青晓起穷忙作么生雨中安否问秋英枯荷倒尽饶渠着滴损兰花太薄情似雾如尘有却无须㬰宻宻复踈踈忽忘九月清霜晓唤作蒙蒙二月初不是檐声不放眠只将愁思压衰年道他滴沥浑无頼不到侯门舞袖边寄题刘直卿冰壶外看积翠玉千峰中有清池月半弓更拓长堤三十里剩栽杨栁与芙蓉壶里清氷氷里人箇边无地可留尘何时去弄池中月照我星星白髪新寄题王国华环秀楼近山逺岫不知重暖翠晴岚只满空珍重主人将好手尽驱秀色入楼中平地看山山絶低上楼山色逐层奇不知山与楼争长为复楼随山却移赠尚长道签判今代髙人尚子平风流文采旧家声合于玉笋班中立却向红莲幕里行天色恼人浑𣣔雪烛花照别若为情日边已辨除书着莫恋南楼秋月明赠尚献之老鳯苍然姿雏鳯锵然鸣一见渠父子令人英气生大尚傲一世不肯揖公卿小尚刷羽毛势𣣔追风鹏吾州八千士下笔电雹声小尚洒墨汁一笑万人惊姓名登天府纸价髙帝城朂哉更摩厉制胜在此行相遭又相别勿作児女情舟行得秀句寄我増双明题陈叔虎绣梅花扇指下生寒影针端即化工氷痕将雪㸃不受烛光融和彭仲庄七言向来年少今老翁随身不去只有穷请君与我共看镜岂复平生氷雪容秋霖暗天瘦日色满掇黄花当朝食何人哀饭问子枽穷里逢君自为客空山冻吟只自奇故人之外谁相知今年相从岂不好安得到老长追随喜君诗思未渠薄秋后花鹰兔边落慙我短才澁𣣔无霜余水涧流还涸君游宣溪何日来愁城封闭待君开定知此行脱寒谷领取阳春一併囬胡季永挽词澹菴潜圣学未许外人传门里存衣钵吟边可管弦浣花宗武辔儋耳小坡舡緑鬓成黄壤从今更问天一昨官都下同时寄客间相从湖上寺览遍浙西山骏足应千里彪文未一班霜风吹病眼老泪为渠澘送徐吉水解组造朝我住南溪溪北涯闭门草长不曾开风䆫只怪烧花喜雪径传唿县尹来道是朝廷举亷吏如何江海尚遗才西枢东观俱知巳拜了除书却探梅寄题箫民望扶踈堂不栽繁杏试晴红不种垂杨拂暖茸堂下生涯无一物月中脩竹雪中松株松箇竹已竒竒那更扶踈䕃碧漪唤醒渊明千载梦政缘泸水一篇诗送奔医时亭往攸县省觐雪恰来时子恰行白云飞边双眼明阿母几年不相见阿兄唤渠来作伴探囊半粒黄金丹湘南小児开病颜江西两奔留不住併被湘南夺将去晚步半疋轻烟束翠山一梳寒月印青天生憎野烧无端甚直上髙梀香霭边灯下读山谷诗天下无双双井黄遗编犹作旧时香百年人物今安在千载功名纸半张使我诗编如许好関人身事亦何尝地炉火暖灯花喜且只移家住醉乡题刘直卿崇兰轩风亦何须过林仍不厌深莫将春色眼来看嵗寒心政坐香通国端令佩满襟楚人更饶舌得免世间寻寄题朱景元直节轩见说幽居似渭川一川脩竹雪霜寒如何剪得苍主乞与诚斋作钓竿月到梢头十倍明风来叶底百分清尽言直节无人㑹嵗晩君㸔太瘦生和同年梁韶州寺丞次张寄诗故人一别恰三年谁与论诗更説禅忽报一麾官岭外寄来七字雪梅前人惟南内班行旧语带西湖山水鲜安得对床吟至晓旋烹山茗试溪泉送永新杜宰解印还朝去年摘山初弄兵永新县前戈剣腥杜侯不持一寸鉄闭合坚卧民不惊军前作山谷聚木牛流马安用许但令緑林无㸃尘何须烂额画麒麟紫皇急才霄不寐斯人合着班行里速骑匹马谒朋光夜来溪风吹玉霜探梅山间幽步不胜竒政是深寒浅暮时一树梅花开一朶恼人偏在最髙枝霜夜月影全无只有星如何夜色照人清素娥未必饶青女不道霜明胜月明月下梅花天恐梅花不耐寒遣将孤月问平安未须一夜都开尽留取前前后后看访周仲觉夜宿南岭月色灿然晓起路湿闻有夜雨夜晴那得晓来泥絻见金钲浴绀池一阵五更松上雨元来睡着不曽知过西坃干风无那湿云何吹不能开只助他野水落溪生蟹眼一番过了一番多观陂水波缓沤迟似让行忽然赴岳怒还生东㱕到底谁先后何用争流作许声刘村渡隔岸轻舟不可唿小桥独木有如无落松满地金钗瘦逺树黏天菌子孤旷野风从脚底生逺峯顶与额般平何人知道诚斋叟独着驼裘破雨行晩㱕遇雨略略烟痕草许低初初雨影先知溪囬谷转愁无路忽有梅花一两枝和闽漕传安道郎中送毛平仲诗韵寄谢惠书及诗宣城讯后忽年余闽水风来又嵗除人品只今推正始诗声何止过黄初岂无天上同朝友不寄山中半纸书珍重故人多问我鬓毛半脱齿全踈丁酉初春和张钦夫榕溪阁五言榕影下照水翠蚊舒复樛溪光逆昇檐夏冻以幽髙阁昔雨荒竒观久风休南轩天遣来山谷神与谋字新址惟旧景逝人为留不意猿饮潭复见驷驾辀先生何孤往野客欠从游愿携龙文璧去瀹兔褐瓯垂手掬寒泚移床聴凉飕阁逈诗更超古往今亦犹揽渠五字妙觉我百疾瘳出山未遽误在山未遽优如何近来梦夜夜在钓舟曽达臣挽词珠冻兰溪水氷封玉笥山是翁元不死蜕骨此中间书画今存否仪刑香莫攀端令郡博士陟岵泪班班议论千千古胸懐一一竒非関时弃我不肯我于时老鹤云间意长松雪外姿平生独知命冷眼看人痴题刘景明百牛图扇面吉语闻田父新年胜故年借侬百觳觫雨里破荒田题刘景明百马图扇面雾鬛如无笔霜蹄不带埃直言明眼着若箇是龙媒题邓国材水墨寒林人间那得箇山川舡上渔郎使是仙逺岭外头江尽处问渠何许洞中天春寒絶句几丝㣲雨噀前山半㸃轻寒徤牡丹只道一春晴较少到他晴了是春残雨中酴醿翡翠堆头辞不梳梅花脑子糁肌肤夜来急雨元无事晓起看花一片无晩春即事二絶尺许新条长杏栽文余班笋出墻隈浪愁草草酴醿过不道婷婷芍药来树头吹得叶㝠冥三日颠风不小停只是向来枯树子知他那得许多青寄题邹虞卿觌仙阁仙山去天才一握与山相髙邹氏阁月波吹面寒𣣔氷斗柄挂檐危不落叶县双凫那复飞缑山一鹤何时㱕王仙肯来阁上否共丝麟脯倾天酒入城杜鹃有底怨春啼鷰子无端贴水飞不种自红仍自白野酴醿压野蔷薇永和放舡永和不到又经秋淡日微风好放舟最是可怜江上路人来人去几时休濒江楼阁秪遥看却恐登临不足观已是老来无眼力更供两岸万峰寒嘉定元年春三月男长孺编定端平元年夏五月门人罗茂良校正诚斋集巻第七诚斋集诚斋集卷第八诚斋集巻第八庐陵杨万里廷秀诗荆溪集丁酉四月十日之官毗陵舟行阻风宿椆陂江口虫声两岸不堪闻把烛销愁且一尊谁宿此舩愁似我舩篷犹带烛烟痕十里江行一日程出山似被北风嗔东䆫水影西䆫月併照舩中不睡人舟次西径夜来徐汊伴鴎眠西径晨炊小泊舩芦荻渐多人渐少鄱阳湖尾水如天余于泝流至安仁半篙新涨满㠶风两岸千山一抹中慙愧櫂郎能袖手若非袖手更无功宿小沙溪树捧山烟补缺云风揉花雨作香尘緑杨尽道无情着何苦垂条拂路入诸峯知我厌泥行卷尽痴云放嫰晴不分竹梢含宿雨时将残点滴寒声玉山道中村北村南水响齐巷头巷尾树隂低青山自负无尘色尽日殷勤照碧溪入常山界老随千骑赴毘陵骑吏朝来有喜声未到常山三十里此身已在浙中行昨日愁霖今喜晴好山夹路玉亭亭一峯忽被云偷去留得峥嵘半截青小憇栟楮笋舆放下倦腾腾睡倚胡床撼不譍攑柳细花吹面落误挥团扇扑飞蝇过招贤渡余昔嵗㱕舟经此水涸舟胶旅情甚悪㱕舟曽被此滩留説着招贤梦亦愁五月雪飞人不信一来滩下看涛头一江故作两江分立杀唿舩隔岸人栁上青虫宁许劣垂丝到地却囬身倦游客子自无聊不是江山景不饶危岸崩沙新改路断渠横石自成桥岸上行人莫叹労长年三老政唿号也知滩悪舩难上仰蹈桅竿卧着篙苕溪登舟深于池沼浅于河动地风来也不波只道东来行役苦胡床面面是菱荷舟过徳清人家两岸栁隂边出得门来便入舩不是全无最佳处何䆫何戸不清妍舟泊吴江独立吴江第四桥桥南桥北渺银涛此身真在吴江里不用并州快剪刀江湖便是老生涯佳处何妨且泊家自汲松江桥下水垂虹亭上试新茶东是吴江西太湖长桥横截万寻余江妃舞倦凌波韈玉带围腰揽镜初七月十四日雨后毘陵郡圃荷桥上纳凉荷叶迎风聴荷花过雨看移床桥上坐堕我镜中寒暮立荷桥𣣔问红蕖几莟开忽惊浴罢夕阳催也知今夕来差晩犹胜穷忙不到来秋热追凉池上圃逈人全寂池清虑自消萍根㣲着水荷叶𣣔穿桥今嵗知何故秋阳尔许骄追凉犹有处此老未无聊秋凉晩步秋气堪悲未必然轻寒政是可人天緑池落尽红蕖却荷叶犹开最小钱毘陵郡斋冬至晴寒竹屋消残半瓦霜氷河冻裂一渔不须宫线量㬢影化日今年特地长蜡梅天向梅梢别出奇国香未许世人知慇懃滴蜡缄封却偷被霜风折一枝登净逺亭池氷受日未全开旋旋波痕百皱来野鸭被人惊得惯作群飞去却飞囬戊戌正月二日雪作雪与新春作伴囬擣霜爲片雹爲埃只愁雪虗梅无柰不道梅花领雪来梦囬纸帐怪生寒童子传唿雪作团已被晓风融作水头巾不里起来看戏题郡斋水墨坐屏二面两客唿舩一急行树林半落半犹青诸峰最是中峰好我𣣔峯头筑小亭荆溪四面四无山不是荒林即野田忽有石崖天半出飞泉落处稍人烟郡圃小梅一枝先开小窠梅树太尖新先为东风觅得春后日千株空玉雪如今一朶许精神戏赠子仁姪小阮新来觅句忙自携破砚汲寒江天公念子抄诗苦借与朝阳小半䆫净逺亭晚望鸂鶆娇红野鸭青为人浮没为人呜忽𨳩风起仍波起乃是飞声与落声郡斋梅花月朶痕雪半梢便无雪月更飘萧不应腊尾春头里两嵗风光一併饶雪后寻梅去年看梅南溪北月作主人梅作客今年看梅荆溪西玉为风骨雪为衣腊前𣣔雪竟未雪梅花不惯人间热横枝憔悴涴晴埃端令羞面不肯开缟裙夜诉玉皇殿乞得天花来作伴三更滕六驾海神先遣东风吹玉尘梅仙晓沐银浦水氷肤别放瑶林春诗人莫作雪前看雪后精神添一半雪霁出城梅于雪后较多花草亦晴初忽几芽河冻落痕余一寸残氷阁在栁根沙正月十九日五更诣天庆观谢雪闻都下尺雪旬日而毘陵三四㣲雪而已元宵风物又阑残闭阁何曽出一看尚觉烛光欺病眼旋添衣着试春寒中都尺雪逾旬许此地飞花逐片干不待珠宫香火了海风吹上紫金盘雪中看梅犯雪寻梅雪满衣池边梅映竹边池要寻踈影横斜底拣尽南枝与北枝梅花花早春何力香寒晓尽吹月摇横水影雪带入瓶枝春梦纷纭烛花半作紫芝开诗兴频遭白雨催只有睡时愁可遣春愁又向梦中来二月一日郡圃寻春中和节里半春天一拂清寒半㸃暄憔悴不胜梅𣣔落娇饶无对杏初繁花遶朱檐栁遶栏小亭面面锦团栾春风横𣣔欺诗瘦且下东䆫护嫰寒梅残雪已都消去梅能小住无雀争飞落片蜂猎未蔫须寒夜不寐雪入迎春鬓茶醒学古胸梦囬霜满屋吟到月斜钟新栁夀仁子与罗永年同试南宫还郡因谈西湖栁色已佳而郡圃方芽辇路金丝半𣣔垂外间玉爪未渠开一林栁色休多忆更趂春风看一囬小饮俎豆颇备江西淮浙之品戏题满盘山海眩芳珍未借前筹已嚥津鲎酱子鱼緫佳客玉狸黄雀是乡人味含霜气洞庭柑鲊带桃花楚水春暖着人君㑹否不敎淮白过江南雨霁雨为梅花遣尽尘栁勾日影自传神不须苦问春多少暖幕晴帘緫是春蜜渍梅花瓮澄雪水酿春寒蜜㸃梅花带露餐句里畧无烟火气更教谁上少陵坛感兴看书已怪短檠灯觅句犹锵涧水声诗瘦近来惟有骨可怜辛苦为虗名春暖郡圃散䇿已觉朝来退裌衣日光风力软如痴倩谁留许春寒着更放梅花住少时萱草行间过履絇杏花影里散文书秋风遣我踈团扇又被春风遣唤渠春禽处处讲新声细草欣欣贺嫰晴曲折遍穿花底路莫令一步作虚行休日登城爱他休日更新晴忍却春寒上古城废垒荒芦无一好春来㣲径緫堪行净逺亭午望城外春光染逺山池中嫰水涨㣲澜囬身小却深檐里野鸭双浮𣣔近栏竹迳殊踈欠补栽兰芽𣣔吐未全开初暄乍冷飞犹倦一蝶新从底处来池亭双树梅花开尽梅花半𣣔残两株晴雪作双寒团栾遶树元无见只合池亭隔水看多稼亭前小步樱桃抛过隔墻莟芍药丛抽刺土芽最是蜜蜂无意思忍将尘脚蹈梅花多稼亭宴客㱕来不省醉还醒只怪谯门打一更秉烛径穿梅下过此身真在雪中行烧香七言琢瓷作䁀碧于水削银为叶轻如纸不文不武火力匀闭阁下帘风不起诗人自炷古龙涎但令有香不见烟素馨忽开抹利拆低处龙麝和沉檀平生饱识山林味不柰此香殊斌媚唿児急取烝木犀却作书生真富贵读严子陵传客星何补汉中兴空有清风冷似氷早遣阿瞒移汉䁀人间何处有严陵题山庄小集子仁姪初学作诗便有可人语数日得五诗子题之以山庄小集云莫笑山庄小集休篇篇字字爽于秋向来枫落吴江冷一句能销万古愁春寒春寒尽解粟人肤敢傍吾侪酒琖无雨里杏花如半醉擡头不起索人扶瓶中梅杏二花梅花耿耿氷玉姿杏花淡淡注燕脂两花相娇不相下各向春风同索价折来双挿一铜瓶旋汲井花浇使醒红红白白看不足更遣山童烧蜡烛书斋夜坐棐凡吹灯丈室虗隔䆫雨㸃响堦除胡床枕手昏昏着卧聴児童读汉书酒力欺人正作眠梦中得句忽醒然寒生更㸃当当里雨在梅花蔌蔌边瑞香花织锦天孙矮作机紫茸翻出白花枝更将沉水浓薰却日淡风微𣣔午时树如岩桂不胜低花比素馨幽更奇要作团栾小窠锦春风不长出丛枝二月十四日梅花雨打知无那春暄絶不禁小风千㸃雪落日一须金树劲春犹瘦花寒暮更明平生岂无句此外不须清晩饮旋旋哦诗旋旋抄一尊野䔩更山肴春风畧不扶人醉月到梅花最末梢二月望日劝农既㱕散策郡圃荆溪老守劝农㱕吏散还从郡圃嬉拾得落英才一掬春风若向掌中吹今年花事许迟迟九十春光已半㱕风急杏花吹不脱落梅无数掠人飞水仙花江妃虗却蘃珠宫银汉仙人谪此中偶趂月明波上戏一身氷雪舞春风额间拂杀御袍黄衣上偷将月姉香待倩春风作媒却西湖嫁与水仙王韵絶香仍絶花清月未清天仙不行地且借水为名开处谁为伴萧然不可亲雪宫孤弄影水殿四无人夜坐背壁青灯劝读书窥䆫素月唤看渠向来诸老端何似未必千年便不如春后春前双雪鬓江南江北一茅庐只愁夜饮无供给小雨新肥半圃蔬新栁栁条百尺拂银塘且莫深青只浅黄未必栁条能蘸水水中栁影引他长祷雨报恩到翟园雾气初迎日脚开春光偏傍栁边囬寒暄消息何人㑹十指今朝出袖来草路无泥未有尘城南城北緫游人不缘香火来山墅孤负今年半叚春遶亭怪石小山幽夹迳低枝压客头幸自一来惟不早梅花满地诉春愁未必钱园似翟园翟园窠木最宜看茂松亭下偏明眼矮桧平铺翡翠盘垂丝海棠无波可照底须窥与栁争娇也学垂破晓骤晴天有意生红新晒一絇丝不関残醉未醒松不为春愁懒散中自是新晴生睡思起来无力对东风送罗永年西㱕梅莟香边蹈雪来杏花雨里带春囬明朝解缆还千里今日看花更一杯谁遣文章太惊俗何缘埸屋不遗才南溪鴎鹭如相问为报春吟费麝煤社雨时节从来好雨知今朝社日顿霏㣲落花只得春风舞湿却残香不得飞读唐人及半山诗不分唐人与半山无端横𣣔割诗坛半山便遣能参透犹有唐人是一闗落梅再着晚花数日春风不柰暄梅花落尽凈无痕却将晩莟重收拾更放南枝第二番镊白五十如何是后生唿児㧞白未忘情新年只道无功业也有霜髭六十茎春兴着尽工夫是化工不関春雨更春风已拚腻粉涂双蝶更费雌黄滴一蜂夜䆫口角哦诗细有声不妨半醉不妨行青灯一㸃才如黍解作书䆫彻夜明诗人心绪几时休逄着三春似九秋数到五更仍五㸃明朝还更有新愁春晓拂花红露溅春衣栁外春禽睡未知天借晴光与桃李更将剩彩弄游丝风光明淑柰渠何非暖非寒直是和春到千花俱有分海棠独自得春多一年生活是三春二月春光尽十分不必开牎索花笑隔牎花影也欣欣米囊花鈆膏细细㸃花稍道是春深雪未销一斛千囊苍玉粟东风吹作米长腰鸟语蜂喧蝶亦忙争传天诏诏花王东皇羽衞无供给探借春风十日粮晓寒黯黯轻寒淡淡隂游人便覚减行春春风也解嫌萧索自送秋千不要人春光唤入百花丛寒力平欺两鬓蓬吹乱衆红还复整海棠却不怕东风嘉定元年春三月男长孺编定端平元年夏五月门人罗茂良校正诚斋集卷第八诚斋集诚斋集卷第九诚斋集巻第九庐陵杨万里廷秀诗荆溪集上巳上巳春阴政未开寒牎愁坐冷于灰冻蝇触纸飞还落仰面翻身起不来雨冷风酸数日强老懐不可更禁当春寒幸自㱕将去唤取重来是海棠正是春光最盛时桃花枝映李花枝秋千日暮人㱕尽只有春风弄彩旗寒食雨作双燕冲帘报禁烟唤惊昼梦耸诗肩晩寒政与花爲地晓雨能令水作天桃李海棠聊病眼清明寒食又来年老来不辨琱新句报荅风光且一篇垂丝海棠半落雨后精神退九分病香愁态不胜春落堦一寸轻红雪卷地风来政恼人寒食相将诸子游翟园得十诗雨罢饶晴色松阴转午时堆成李花雪开遍海棠枝旋酌新篘酒留题细字诗不来真是枉𣣔去更云迟鹿葱旧种菊新栽幽径深行忘却回忽有野香寻不得兰于石背一花开栁条老去尚青鲜下有清渠遶野田波面落花相趂走避风争泊岸傍边尽忙也到翟园休只见春光不见愁屈折海棠团更密日光下照绣灯毬小小茅亭短短牎海棠围里栁中央乍晴萱草浑无力落尽梅花尚有香児曹徤走尽从渠老脚微酸半要扶未委前头花好否且令蜂蝶作前驱三月风光一嵗无杏花𣣔过李花初栁丝自为春风舞竹尾如何也学渠驱使花枝苦未休平章诗句政冝搜无端一窦西牎日不遣吾人略小留花木从渠取次栽青山那肯入城隈翟公不有驱山手城里松林底处来荆溪老守底风流哦就千诗一笑休天𣣔做春无去处只堆浓緑栁梢头三月十日才看桃李锦成围忽便园林緑作堆逺草将人双眼去飞花引蝶过墻来簿书节里无多着懐抱朝来得好开已是七分春去了何须鸟语苦相催清明雨寒整冠忽见镜中霜挽树浑无蔕上香已贮春愁过万斛更令细细着升量脱却单衣着裌衣禁烟无有不寒时一年好处君知么寒食千门挿栁枝今年寒食与清明各自阴晴作么生细雨千丝不成㸃如何也觧滴檐声桃李一空春已㱕不须更待絮飞时闭门独琢春寒句只有轻风细雨知苦堦滴雨翠方浓须把寒珠溅鹿葱梅子犹粘雪前蘂海棠生恨夜来风莫嫌细雨苦飘萧政要寒声伴寂寥杏叶犹疎不成响且将𥿄瓦当芭蕉闭户何缘得句来开牎更倩雨相催只言春色都㱕去小树桃花政晩开风欹衆栁自成姘雨泣残花不忍看急唤麴生尝杏子及渠小苦未生酸题山庄草虫扇风生蚱蜢怒须头纨扇团圆璧月流三蝶商量探花去不知若箇是庄周清明杲饮南溪春酒碧于江北地鹅梨白似霜頽却老人山作王更加食邑醉为乡春光如许天何负雨㸃殊疎鷰不妨絶爱𣏌萠如紫蕨为烹茗椀洗诗膓深着炉香浅着桮桮行尽缓莫教催可怜花树浑无頼下却帘钩也入来雪藕新将削氷水蔗霜只好㸃青梅明年寒食还家去却忆荆溪花政开和张倅子仪送鞓红魏紫崇宁红醉西施四种牡丹朱墨勾添眼底尘今年春尽不知春鞓红魏紫能相访西子崇宁更可人洛花移种到松江国也天香内様粧老里懒边无好思为渠觅句却穷忙次李倅子寿郡集诗韵苍壁新煎第二泉博山深炷古龙涎草玄顾我非扬子能赋如公是仲宣诗社自甘编下户醉乡何苦不开邉穷州地主慙司业不解时时与酒钱薛舍人母方氏太恭人挽章熊胆平生苦鱼轩脕嵗荣芝兰今柱史苗裔古玄英寒食花争泣元霄烛半明从今好时节萱砌罢君赋感东征句诗愁陟屺篇生前九龄梦眼底五朝天锦告浑无恙云车忽香然不堪青竹笋㱕路不迎舩樱桃樱桃一雨半彫零更与黄鹂翠羽争计㑹小风留紫脆殷勤落日弄红朋摘来珠颗光如湿走下金盘不待倾天上荐新旧分赐児童犹解忆寅清雨后行郡圃雨余行脚古城隈为爱危亭首屡回无数菊苗齐老去多时花径不曾来多稼亭前雨槛芍药红白对开二百朶红红白白定谁先袅袅娉娉各自妍最是倚栏娇分外却缘经雨意醒然晩春早夏浑无伴暖艳暗香政可怜好为花王作花相不应只遣侍甘泉小雨雨才放脚又还无叶上萧萧半霎余贮得千珠无㸃漏丝窠元自不胜疎六月喜雨守臣两月祷山川诏㫖才颁便沛然不是格天缘诏肯忧民天子本如天玄云直下素光开雨到前山只恐囬霹雳一声风一阵为侬催上半天来今年不是雨来悭不后秧时亦不前自古浙西长苦涝近来无涝恰三年和李子夀通判曾庆祖判院投赠喜雨口号雷起嘉山半㸃苍乖龙无地着身蔵莫嫌白雨来差晩伹遣黄云作大穰尘涨冲头不识泥朝来也解滑霜蹄两公玉句惊风雨把翫都忘日脚西雨早些时打麦残雨迟许日即秧干阿谁㑹得天公意只道今年乞雨难梦中檐熘作滩声㓜竹新荷緫解鸣晓色满城浑是喜更无一寸旱时情苏湖元以水为乡春早偏欺润与常一雨忽来三昼夜两公巻入八诗章守臣闵雨㡬曽欣两月天高呌不闻黄纸帯将今雨至分明端为圣明君谪仙下笔不曽休句似金盘柘弹流我𣣔将渠卜隣着对披蓑笠刺渔舟南丰每见每津津茧纸松煤幻好春幸与李侯成二妙更添杨子作三人晓登多稼亭过雨梅无半箇黄冬青枝上雪花香不须更要风吹面看着青林意自凉雨前田畒不胜荒雨后农家特地忙一眼平畴三十里际天白水立青秧尚无池水泛荷香幸有园英照竹䆫雪白葵花持玉节柿红萱草立金幢六月六日小集青李来禽已眼明新瓜入夏见何曾酒边忘却人间暑消尽金盆一文氷新蝉声澁亦无多强与娇鸴和好歌尽日舞风浑不倦无人奈得栁条何雨足晓立郡圃荷桥郡池六月水方生便有新荷贴水轻雨后独来无箇事闲聴啼鸟话昇平登多稼亭晓望风不能销晓雾痕天犹未放宿云根城腰折处才三径山觜前头别一村午热登多稼亭矮屋炎天不可居髙亭爽气亦元无小风不被蝉餐却合有些凉到老夫芒鞋葵扇颇萧然倦倚胡床不是眠避暑无蔵身去处追凉行尽竹旁边不是城中是甑中雨余日色更明红若为飞上金山顶独立长江万里风栁外花边忽飒然好风一㸃破愁颜岸巾独倚千寻树闲看南云度北山御风不必问雌雄只有炎风最不中却是竹君殊解事炎风筛过作清风张尉惠诗和韵谢之下笔生波便百川字间句里緫超然读来清气凉人骨六月真成九月天软红尘里眼曾开苦被新诗勐唤回借问锦心能底巧更从月脇摘将来老去才情半掬悭不愁不退岂愁前清风明月无拘管与子分张更一年卧治斋晩坐闭户坐不得开牎竚微凉树林荫白日儿研生碧光信手取诗卷细哦三数章初披颇欣惬再揽忽感伤废巻不能读起行绕胡床古人恨如山吾心澹于江本不与彼谋云何断我肠感罢翻自笑一蝉催夕阳憇怀古堂新葺懐古堂旧临郭璞池去嵗夏徂秋无日不此嬉茨菰无暑性芙蕖有凉姿今年池水干老子来遂稀岂惟来不留亦复去靡思朝来偶一到又觉景特竒水含霁后光荷于风处欹便有白鸥下惊起翠羽飞方池滟牎东长池横檐西红緑向背看觞咏朝夕宜此堂初无情此池谅何知如何涉斯世乖逢亦有时望雨云兴惠山顶雨放太湖脚初愁望中逺忽在头上落白羽障乌巾衣袖已沾渥㱕来看檐熘如㵼万仞岳霆裂大瑶瓮电萦湿银索须臾水平堦花坞失半角定知秧畴满想见田父乐向来春夏交旱气亦太虐山川已徧走云物竟索寞双鬓愁得白两膝拜将剥早知有今雨老懐枉作悪闻一二故人相继而逝感叹书懐故人昔同朝与游每甚欢岂缘势利合相得文字间有顷各补外不见今六年我来荆溪上敲榜索租钱故人复双入飞上青云端我虽世味澹羡心能恝然忽传故人去得书墨未干又传故人亡惊悼摧肺肝鼎贵良独佳安贫未遽贤向以我易彼安知不作难今以彼易我试问谁当悭如何捐此躯必要博好官顾谓妻与子官满当㱕田我贱汝勿羞我贫汝勿叹从汝丐我身百年庶团栾妻子笑荅我脩短未易言富贵必速殒郭令当夭残贫贱杲永筭颜子寿必延我复荅渠道薄命我自怜我福肯如郭我徳敢望颜造物本啬与我乃多取㫋借令彼不怒退省我独安汝言自有理我意不可还晩步追凉老眼偏明逺岫孤夕阳故遣树阴疎蝉鸣叶底无寻处随意闲行偶见渠风不须多只是凉穿花度栁到人傍细吹病耳飕飕响徐弄轻衫拂拂长荷桥暮坐桥剪荷花两叚开荷花留我不容囬不胜好处荷桥坐政是凉时蚊子来池似平铺緑锦横荷花为纬藻为经无端织出诗人像独立飞桥摘斗星水到荷花蔕风生菰叶梢鸥凫晩声散天水夕光交休日晴晓读书多稼亭携家守荆溪忽忽已一暮官舍非不佳懐抱长鲜怡若非僮仆病定复児女啼昔贫叹不饱今愁岂縁饥晨起袖书册急登亭上嬉露痕尚星月风气无牎扉顿觉老病身不禁絺绤衣昨暑何可度朝凉乃尔竒白鸟逺如蝶玄蝉哦似诗松色雪我神荷香氷我脾忧乐忽安在形骸亦俱遗穉子不解事朝餐唿我㱕多稼亭上望三山中峯独秀而低三山道是逺连天亭上看来只近檐可惜当初低少许三山幸有一峯尖雨后晩步郡圃画舫鸣钲野寺钟暮声惊破翠烟重好风不解蔵天巧彫碎孤云作数峯风勒㱕云帯雨囬不容老子小徘徊拨忙也到池亭上昨日巻荷今尽开晓坐荷桥雨后晨前絶爽时胡床四面是荷池荷珠细走惟愁落为报薫风莫急吹四叶青苹㸃緑池千重翠盖䕶红衣蜻蜓空里元无见只见波间仰面飞碧玉山边白鸟鸣緑杨风里翠荷声草花踏碎教人惜为勒芒鞋欵欵行帘影窥池到藕根水光为我弄朝暾鱼儿解作晴天雨波面吹成落㸃痕池亭小沼才堦下孤亭恰水边揩磨一玉镜上下两青天可惜无多水谁堪着钓舩今年非不暑每到每醒然卧治斋盆池旧来菰叶已全衰旋买新荷帯藕栽看得荷花作莲子可怜时节被花催凝露堂前紫薇花两株每自五月盛开九月乃衰晴霞艳艳覆檐牙绛雪霏霏㸃砌沙莫管身非香案吏也移床对紫薇花似痴如醉弱还佳露压风欺分外斜谁道花无红十日紫薇长放半年花暮坐中庭蚊子因凉减蝉声入暮多有愁无处着不饮𣣔如何食莲子蜂不禁人採蜜忙荷花蘂里作蜂房不如玉蛹甜于蜜又被诗人嚼作霜食鸡头龙宫失晓恼江妃也养鸣鸡报早晖要啄稻粱无半粒只教满颔饱珠玑暮雨既霁将児軰登多稼亭一霎滂池一霎晴檐间㸃滴尚残声水将树影乱揉碎月与日光相对明试数六宵还五两坐令夏热作秋清児曹小住休㱕去更聴风蝉子细鸣苦热登多稼亭日脚斜红𣣔暮天倚栏垂手弄云烟两行相对树如许一叶不揺风寂然剰𣣔啜茶还罢去却愁通夕不成眠黑丝半把垂天外白雨初生逺岭边吏散庭空便悄然不须休日始偷闲鴎边野水水边屋城外平林林外山偶见行人囬首却亦看老子立亭间暮蝉何苦催㱕急只待凉生月半环暮热游荷池上玉砾金沙一迳长暑中无处可追凉独行行到荷池上荷不生风水不香寒甃千寻汲井花病身一浴不胜佳追凉不得浑闲事烧眼生憎半幅霞细草揺头忽报侬披襟拦得一西风荷花入暮犹愁热低面深蔵碧伞中也不多时便立秋寄声残暑速拘收瘦蝉有得许多气吟落斜阳未肯休空中斗起朶云头旋旋开来旋旋收初作䰒松松树子忽成髣髴栁花毬月下杲饮恰则天方暮如何月正中一年无此热今夕絶无风早藕凝松雪新菱剥酽红醉邹堪避暑只合着衰翁酒邉无物伴长瓶一颗新莲一叚氷月下不风终是爽烛光何罪也堪憎一年遇暑一畨愁六月梢时七月头今夕追凉还得热何时遇夏却逢秋月初生处薄云生到得云销月政明两处打更如一处二更还作四更声坐久轻云次第开月光飞入酒杯来今霄只有半边月一半桂枝何处栽斜斜花影𣣔愁予唧唧虫声亦爱渠月与诗人元不薄侬于欢伯未应疎人静更深丈室虗𣣔眠聊复小踟蹰竹床最冷也成热羽扇不凉差胜无嘉定元年春三月男长孺编定端平元年夏五月门人罗茂良校正诚斋集巻第九诚斋集诚斋集卷第十诚斋集巻第十庐陵杨万里廷秀诗荆溪集晓坐多稼亭日光烘碎一天云散作蒙蒙雾满村我亦知渠别无事不教逺岫翠当门梳头有感身在荷香水影中晓凉不与夜来同且抛书册梳蓬鬓移转胡床受小风同郡同年緫八人七人零落一人存如何独立薰风里犹怨霜花㸃鬓根晩凉散䇿饭余浴罢趂凉行偶憇池头最小亭醉倚胡床便成睡梦闻荷气忽然醒半㸃轻风泛栁丝忽吹荷叶一时欹芙蕖好处无人㑹最是将开半落时闰六月立秋后暮热追凉郡圃上得城来眼顿明暮山争献数尖青垂杨舞罢西风叶一叶多时独未停夏𣣔尽头秋𣣔初小凉未苦爽肌肤夕阳幸自西山外一抹斜红不肯无静坐池亭胡床倦坐起凭栏人正忙时我正闲却是闲中有忙处看书才了又看山荷边弄水一身香行里招风满扇凉道是秋来还日短秋来闲里日偏长秋暑不教老子略眉开夏热未除秋热来一夜凉风吹𣣔尽半轮晓日唤将回汗如雨㸃涌人肤一一须根一一珠不道去年秋不热今年秋热去年无半栁斜阳半栁阴一蝉飞去一蝉吟岸巾亭子钓栏角送眼江村松树林戏题蜂居笔管没人知谁遣啾啾不住时最是蜗牛太多事长将宅子自相随晓登水亭露气仍荷气秋风更晓风身兼水亭子双堕玉壶中读元白长庆二集诗读遍元诗与白诗一生少傅重微之再三不晓渠何意半是交情半是私白莲花头素片剪成氷叶背青琼刻作稜珍重児童轻手折緑针刺手却渠憎瓶中红白二莲红白莲花共玉瓶红莲韵絶白莲清空斋不是无秋暑暑被花销断不生拣得新开便折将忽然到晩㰸花房只愁花㰸香还减来早重开别是香晩花特地㰸新粧莫道无情緫不妨中有黄金莲子盏被人瞥见即深蔵白莲半莟未开时看作红莲更不疑到得𣣔开浑别了玉肤洗退淡臙脂折得荷花伴我幽更搴荷叶伴花愁孤芳𣣔落偏多思一片先垂半不收早起不分老铃下苦来惊我眠要知甘寝处最是𣣔明天未了公家事难销月俸钱坐曹临讼罢残烛正荧然晓登懐古堂度暑过于嵗初凉别是天独穿秋露草来看晓风莲病骨殊轻甚幽襟一洒然不妨聊吏隐何必更林泉荷桥桥压荷梢过花围桥外饶荆溪无胜处胜处是荷桥感秋今嵗五十二岂为年少人荷凉欣暑退蝉苦怨秋新澹虑翻成感彫诗不着尘小児知得句频掉小乌巾南国初凉日东呉𣣔尽头露荷幽馥晓云日澹光秋也爱西风爽其如半老休蝉声与蛩响计㑹两催愁雨后清晓梳头读书懐古堂宿雨犹凉在晨阴𣣔霁初移床近秋水正面对芙蕖团扇凄无彩生衣凛觉疎𣣔㱕仍小住更读数行书虫响余霄寂荷粧赴晓鲜梳头花雾里照水栁风前旧雨仍今雨新年胜故年登城有佳眺秋稼正连天午坐卧治斋雨后朝阴到午晴空斋孤坐纳秋清一蝉也解怜幽寂栁外飞来叶底鸣谢丁端叔直阁惠永嘉髹研句容香鬲元珍先生茁云孙雪竹有节豹有文染云作句本天巧镂氷生花无手痕鹓鹭行边旧聨翼天禄阁中今独直半竿淮水将渠㱕一笑荆溪岂人力赠我阿泓非姓陶木家居士漆园曹急唿陈玄导黑水花晕千层吹海涛句容铜山擣金屑幻出羽渊三足鼈两耳踰肩一腹皤解吐黄云香刮骨双珍投赠感故人秃翁有笔今无神盃水博诗元不直酱瓿覆却那作嗔阿泓处分蛛丝里延置铜君上㘴煑茶剥芡对炉薰遮莫白驹隙中过桧迳晓步老桧阴阴夹古城露丛迎贯日华明晓凉无箇人分却一迳深长独自行雨歇林间凉自生风穿迳里晓逾清意行偶到无人处惊起山禽我亦惊谢尤延之提举郎中自山间恵访长句淮南使者郎官星瑞光夜烛荆溪清平生龎公不入城令我折却屐歯迎交游云散别如雨同舍诸郎半为土二老还将两鬓霜三更重对孤灯语向来南宫绫锦堆南䆫北䆫桃李开先生诵诗舌起雷一字不似人间来剡藤染出梅花赋句似梅花花似句㡬年金钥秘银钩玉不施恐飞去秋风唿酒荷边亭主人自醉客自醒侬能痛饮渠不饮饮与不饮俱忘形鬓今如霜心如水功名一念扶不起侬㱕螺山渠惠山来嵗相思二千里小集食藕极嫰比雪犹松在无丝可得飘轻拈愁𣣔碎未嚼已先销秋懐随分哦诗足散愁老懐何用更宜搜聿来胥宇蚁移穴无以为家燕入秋盖世功名吹剣首平生忧患浙矛头从今㱕去便㱕去未到无颜见白鸥七月既望晩观菱壕官壕水落两三痕正是秋初雨后天菱荇中间开一路晓来谁过採菱舩新凉感兴初退生衣进熟衣新凉只与睡相宜草争人迹微疎处荷怯秋风𣣔动时又是一年将过眼如何两鬓不成丝中元节后新来懒草册才抄第二诗七月二十五日晓登多稼亭风将烟雨入亭寒城引山林拓眼寛六月登临浑觉热朝来不敢傍危栏凝露堂木犀雪花四出剪鹅黄金屑千麸糁露嚢看去看来能㡬大如何着得许多香梦骑白鳯上青空径度银河入月宫身在广寒香世界觉来帘外木犀风中秋前一夕携酒与子仁姪登多稼亭月忽飞来堕我傍我还飞入月中央如何桂树许多影不隔氷轮些子光自古中秋多苦事非风即雨断人肠醉来不信寒欺酒露湿盃盘冻作霜观蚁偶尔相逢细问途不知何事数迁居微躯所馔能多少一猎㱕来满后车一骑初来只又双全军突出阵成行䇿勲急报千丈长渡水还争一苇杭中秋无月至十七日晓晴劣到中秋云便兴中秋过了却成晴雾横平野村村白日上疎林叶叶明嵗事不应如许早朝来已觉嫰寒生春吟不似秋吟好觅句新来分外清重九前五日再游翟园翟园不到才㡬日寒梢冷叶秋萧瑟只有黄花数㸃明上照青松下苍石记得春头来此嬉梅花太瘦杏花肥巷南巷北皆春色恰似吾人年少时忽怪翟园如许老园应笑我衰容早来嵗春光更一来我衰依旧园还少送子仁姪南㱕酒为吾人緑花知九日黄风灯秋熖冷霜鴈夜声忙爱子文无对嗟予老更狂相分即相见不待半年强再嵗来相欵三盃忽语离忍将垂老泪滴作送行诗子去侬犹住身留梦亦随南溪旧风月千万寄相思食老菱有感幸自江湖可避人懐珠韫玉冷无尘何须抵死露头角荇叶荷花老此身醉吟古人亡古人在古人不在天应改不留三句五句诗安得千人万人爱今人只笑古人痴古人笑君君不知朝来暮去能㡬许叶落花开无尽时人生须要印如斗不道金槌控渠口身前只解皱两眉身后还能更盃酒李太白阮嗣宗当年谁不笑两翁万古贤愚俱白骨两翁天地一清风和丁端叔菊花忽忽还重九匆匆又嵗华不妨将白发剰与挿黄花懐山庄子仁姪危亭独上忽徬徨欠箇山庄堕我傍却是向来相聚日老懐未解忆山庄吾家小阮未西㱕日日相从郡圃嬉黄菊拒霜今笑我先生也有独来时张子仪太社折送秋日海棠新様西风较劣重阳还放海棠花春红更把秋霜洗且道精神佳不佳木蕖篱菊緫无光秋色今年付海棠为底夜深花不睡翠纱袖上月和霜晩登浄逺亭重阳才过便新寒去嵗如今暑尚残云外鴈来元不觉一声唤我举头看簿书才了晩衙催且上高亭眼暂开野鸭成羣忽惊起定知城背有舩来黄菊鸎様衣裳钱様裁冷霜凉露溅秋埃比他红紫开差晩时节来时毕竟开晓登子城鞋响新霜后襟暄野日初寒溪半湾落逺树一行疎老矣端何苦㱕哉不愿余终更犹半嵗作么度居诸多稼亭前黄菊危亭俯凉囿落叶日夜深佳菊独何为开花得我心韵孤自无伴香浄暗满襟根器受正色非缘学黄金独违春光早而俟秋寒侵岂不爱周年坐令淹寸阴奈此清苦操媿入妍华林向来朱碧丛亦复悴斯今清霜惨万象幽芳耿森森持以寿君子聊尔慰孤斟促织一声能遣一人愁终夕声声晓未休不解缫丝替人织强来出口促衣裘迓使客夜㱕去时岸树日犹明㱕到州桥月已曻水与天争一轮玉市声人语两街灯迎来送往须成雪索笔题诗砚𣣔氷浄洗红尘烦碧酒倦来不觉睡腾腾病后霜威不见饶吟边月色苦相捺重帘垂地寒犹入画烛无风影自揺谁遣尘埃空老去何曾鸥鹭不吾招坐来已是愁无奈草露虫声政寂寥起视青天分外青满天一㸃更无星忽惊平地化成水乃是月华光满庭笔下何知有前辈醉中未肯赦空瓶児曹夜诵何书册也遣先生细细聴病身已怯九秋凉也复移樽下砌傍只爱盃中都是月不知身上寸深霜清愁旧觉天来逺寒夜新添嵗様长不是傍人俱𣣔睡老人无睡亦何妨城头秋望秋光好处顿胡床旋唤茶瓯浅着汤隔树漏天青破碎惊风度竹碧匆忙未得霜晴未是晴霜晴无复㸃云生鹭鹚不遣鱼惊散移脚惟愁水作声生酒歌生酒清于雪煑酒赤如血煑酒不如生酒烈煑酒只带烟火气生酒不离泉石味石根泉眼新汲将面米酿出春风香坐上猪红间熊白瓮头鸭緑变鹅黄先生一醉万事已那知身在尘埃里夜雨幽人睡正熟不知江雨来惊风飒然起声若山岳摧起坐不复寐万感集老懐忆年十四五读书松下斋寒夜耿难晓孤吟悄无侪虫语一灯寂鬼啼万山哀雨声正如此壮心滴不灰即今踰知命已先十年衰不知后此者壮心肯更囬旧学日𬞞芜书册久尘埃圣处与天似而我老相催坐念慨未已东䆫晨光开芭蕉雨芭蕉得雨便欣然终夜作声清更妍细声巧学蝇触纸大声锵若山落泉三㸃五㸃俱可聴万籁不生秋夕静芭蕉自喜人自愁不如西风收却雨即休雨中懒困城头𣣔上苦新泥暖风薰人软𣣔痴睡又不成行不是强来看打洛神碑胡逹孝水墨妙絶一世为余作枯松孙枝石间老栢谢以长句东斋㱕自涴花里访我弄泉恵山趾随身万里只孤舟一簮不曾着行李忽拈逺物出袖中乃是孔明庙前古栢阆州松径从平地便起立上穿屋瓦到青穹老蛟脱鳞干见骨厥孙碧丝作须发石间霜皮二千尺石似孤根根似石硬根瘦干未要论叶间犹带汉唐春嵗久亦无苔藓痕只有雪山之雪玉垒云却收松栢半天里儿上卷来一张纸苦吟蚁无秋衣鴈有裘霜天谋食各自愁鴈声寒死呌不歇蚁膝冻僵行复休先生苦吟日色晩老铃来催喫朝饭小児诵书唿不来案头冷却黄虀面晩衙野望上却城来忘却㱕迎他来鴈送他飞可怜乌臼能缁素却被清霜染作绯毘陵郡斋追忆卿味坐无黄雀牛尾狸荆溪日日思江西若无鹅梨与海错江西却恐思荆溪旧居江西不自惜到得荆溪却追忆明年官满㱕江西却忆荆溪难再得江珍海错各自竒冬裘何曾羡夏絺鹅梨黄雀无不可荆溪江西不闗我和张汉直宛水吹波解舫斋南徐吊古上髙台岸巾过我灯前语赠句清于月底梅对着酒舩手持蟹管渠秋井骨生苔壁间挂舌那能许一斗百篇真快哉晓坐卧治斋夜风甚细不胜酸霜落无声只是寒日上东䆫无箇事送将梅影索人看行圃饭罢来窥园晴路忽流水石子浄无尘一一湿如洗夜来元无雨霜消痕尚尔穉子有素约杖屦从我戏老夫偶独先穉子久不至初心一何乐中路惨不喜怅望行复歇回顾亦三四行逢木蕖开攀翻嗅霜蘂壕上壕上朝来眼顿明小风浅水冩秋清新露杀尽萍萍草放出靴纹水面生白髪叹素丝久即黒黒鬓久即丝丝黒有涴法鬓丝无染期日月有底忙昼夜驰向西江汉与之友却向东方驰江汉西流日东落鬓丝漆黒还如胙夜长何不秉烛游自是人生不行乐红叶诗人满腹着清愁吐作千诗未肯休冩徧壁间无去处却将红叶强题秋送葵定夫提举正字使广东国朝以来妙人物近世独数干道年后皇乃武再开辟𣣔倾东海洗干坤九渊探珠岩採璞天地为网罝羣贤玉堂金铉贮稷契蓬山璧水俱崔班追还庆厯元祐初突过正观开元前麟台正字蔡夫子乃祖元是四谏官风流文采已碧梧忠义慷慨仍青氊折槛旧痕故无恙后皇是日动龙颜严霜烈日照鹓鹭一身似叶飘淮堧柴门僵卧三腊雪鱼釡仅续一线烟后皇九重念五岭生愁雨露南方干诏谓正字当居中肯为朕行绥百蛮梅花迎笑锦囊古南斗退避文星寒动揺山岳细事耳约束海若收波澜坐令百姓万里外堕在二陜三辅间槟榔红时芝泥紫㱕来径着侍臣冠我家江西更西处白鹭洲对青原山公㱕肯访老翁否酤酒满眼未必然青刍白饭聊随缘斋房戏题长瓶举我充自代短檠留人为莫逆醉乡无日不瓜时书囿何朝无菜色𣣔从举者便弹冠囬顾石交难割席子墨客卿善运筹更问渠侬决去留墨卿转问子虗子𣣔説还忘一笑休太平寺水太平古寺劫灰余夕阳惟照一塔孤得得来看还不乐竹茎荒处破殿虗偶逢老僧聴僧话道是壁间留古画徐生絶笔今百年祖师相传妙天下壁如雪色一丈许徐生画水才盈堵横看侧看只么是分明是画不是水中有清济一线波横贯万里浊浪之黄河雷奔电巻尽渠勐独清元自不随他波痕尽处忽掀怒搅动一河秋色暮分明是水不是画老眼向来元自误佛庐化作金拖楼银山雪堆风打头是身飘然在中流夺得太一莲叶舟僧言此画难再觅官㱕江西却相忆并州剪刀剪不得鹅溪疋绢官莫惜貎取秋涛悬坐侧水纹池面尖风起烟痕一拂微无形还有影掠水去如飞初作眉头皱还成簟面班小风来不住织遍一池间一鹭先立池中有双鹭自外来先立者逐之双鹭亟去莫敢敌者鹭鹚各自有食邑长恐诸侯客子来一鹭忽追双鹭去穷追尽处始飞回晩风寒林已是霜林叶烂红那禁动地晩来风寒鸦可是矜渠点蹈折枯梢不堕空树无一叶万梢枯活底秋江水墨图幸自寒林俱淡笔却将浓墨㸃栖乌霜夜无睡闻画角孤鴈画角声从枕底鸣愁霜怨月不堪聴拥䌷起坐何人伴只有残灯半晕青梅边玉琯月边横吹落银河与晓星城里万家都睡着孤鸿呌我起来聴饭罢登浄逺亭今嵗寒应少冬深气转和都缘径差曲添得歩行多栁色犹青在霜威奈尔可忽然双野鸭飞下一池波晴望愁于望处一时销山亦霜前分外高枸𣏌一丛浑落尽只残红乳似樱桃豫章王集大成恵我思古人实获我心八诗谢以五字孤嗜难衆悦今聴非昔絃美人西山秀蔵茹饮涧泉雪蓑韫明月氷棹刺野舩寳祲耿不掩球声忽复珊闻者已瞠若鬻之谅悠然良瓌彼何憎击缶俗所便老我讵能聪妙音误至前古人子所思而我岂古贤借不满子赏能不聊子叹故家富彦士梧竹映芝兰紫余乃祖槖朱遍羣从轓迅趾岂地行逸翎当云鶱勗哉塼羊角何必懐西山不寐聴雨雨到中霄寂不鸣只闻风拂树梢轻瓦沟收拾残零水併作檐间一滴声送张元直尉塩官璧水寒荠客春闱擢桂郎折腰端小耐整翮未须忙徳进官无小诗癯誉更香㑹看两鸂鶆飞下蓼滩傍溧水孟东野南昌梅子真平生一少府千载两高人白马松梢寺朱旗雪外春村行知得句寄我大江濵和胡运干投赠诗似离骚与国风一襟尘土为君空来从月脇天心外堕在冰瓯雪椀中判却青灯穷活计早㱕紫禁䇿元功面生未怕愁城峻聊遣渠侬为九攻夜雨独觉枕上还乡枕上回更更㸃㸃把人催雨将苔砌滴到晓风拣荻帘疎处来每到凋年每多感不教睡眼不曾开来霄我识华胥路莫近茶瓯近酒盃夜闻风声作寒作暑无处避开花落花尽他意只有夜声殊可憎偏搅愁人五更睡幸自无形那有声无端树子替渠鸣斫尽老槐与枯栁更看渠侬作么生咏韲庾郎晩菘翡翠茸金城土酥玉雪容如何俱堕瑶瓮中却与醯鸡同闷宫金井银床水清泚雪山氷谷塩轻脆秋风一月酿得成字曰受辛非麴生太学儒生朝复暮茹冷啜寒那可度十年雪汁冻蔬膓一夜饥雷聴更鼓不如瓮头吏部瓮头醒一逢受辛还一醒毕卓与尔同死生嘉定元年春三月男长孺编定端平元年夏五月门人罗茂良校正诚斋集巻第十诚斋集诚斋集卷第十一诚斋集巻第十一庐陵杨万里廷秀诗荆溪集鲎酱忽有瓶罂至卷将江海来玄霜冻龟殻红雾染珠胎鱼鲊兼虾鲊奴才更婢才平堪一饭㫁送更三盃池氷池底枯荷瘦不胜池氷新琢玉壶凝如何留到炎蒸日上有荷花下有氷怕寒不敢上髙台上得髙台急急回日欲消氷风不允天犹未夕月先来节日新晴归自天庆初日明鴈腹酸风迎马头如何一雨过添却满城秋楼观色俱喜槐榆影独愁节中公事少吏㪚得吾休城上野步用辘轳体寒劲无遗暖晴行失老懐叶飞枫骨立萍尽沼奁开路好仍回首泥残敢放鞋登临不湏尽留眼要重来时眺野意随宜有山光入望无寒㬢不自暖落木㡬曽枯不分霜前树长啼月下乌苦吟徐便悔可惜数茎须霜晓霜重晓未觉日髙融始寒空墻半根湿落叶片声干晩兴老来懐抱向谁开嵗晩无花荐一盃处分新霜且留菊辟差寒日早开梅只教诗句清如雪看得荣名细似埃管葛诸人端解事也曾遭我笑渠来暮寒过鴈双仍急寒鸦只已多絶怜晴色好无暮寒何眼病书休读心劳句尚哦老生穷事业此外岂无他酒蛤蜊饮者怜渠有典刑见渠借箸眼偏青平生开口不论事晩嵗搜肠求独醒蒲桃干凉州博酒不胜痴银汉乗槎领得归玉骨瘦来无一把向来马乳太轻肥棃挂冠大谷肯于时饤坐风流特地竒骨里馨香衣不隔胷中氷雪齿偏知卖浆碎捣琼为汁解甲方怜玉作肌老子醉来浑谢客见渠倒屣只嫌迟蜡烛未夜身先卧不春花已开泣残双泪雨愁得寸心灰小立浄逺亭清景无终极频来未属厌逺山秋后出茅屋近来添新晴晓步冬来暮暮雨丝丝竹径梅坡迹顿稀作意新晴聊一出行逢湿路却成归探梅春傍梅梢瘦处回小花未忍折将来却缘久住成幽事剰看南枝一度开和王司法雨中恵诗絶怜法曹三尺喙不辨太仓五升米胡奴走送今寂然公路如何令至此春花秋月千首诗一字不曽堪疗饥黄独已空鑱底用玉徽冻脱琴为炊穷鬼偏随天下士再结栁车君伹试不应满腹贮六竒岂有逐贫无一计诗中哀怨海様深青灯搔首夜沉沉一尊往慰风雨晩莫管带围寛一眼无那诗愁着莫人风颠雨急更昏昏登临无地可散策剥啄阿谁来叩门安得与渠唿玉酒醉余同看落金盆斋厨索寞如悬罄慙媿酸寒遣一尊恵泉酒熟敲氷汲山泉炊玉酿霜醅忽然油成泓失却琼作堆抱瓮输竹渠瓶注银盃银盃不解饮倾㵼入我懐酒圣丸五传道统到吾侪谁云孟氏醇轲死不传来醉乡天张幕糟丘麴为台吾欲往相宅今夕未拟回昼倦爱日曛人欲睡昏自匀嫰火炷炉薰蜘蛛已去惟存网犹罥窻间一只蚊戏题水墨山水屏櫂郎大似半边蝇摘蕙为船折草撑今夜不知何处泊浪头正与岭头平以糟蟹洞庭甘送丁端叔端叔有诗因和其韵斗州只解寄鹅毛鼎肉何曾馈百牢驱使木奴供露颗催科郭索献霜螯乡封万户只名醉天作一丘都是糟却被新诗太清絶唤将雪虐更风饕晓坐拂晓文书已罢休却披诗巻散闲愁只惊两眼生光彩日到东䆫半角头冻蝇隔䆫偶见负暄蝇双脚挼挲弄晓晴日影欲移先㑹得忽然飞落别䆫声壕上书事十里长壕展碧漪波痕只厺不曾归鹭鸶已饱浑无干独立朝阳理雪衣霜天欲吹霜不作难连宵也费许多寒新装琼甲为蔬甲仍化朱栏作玉栏冬至前三日故山千里㡬时回又是初阳动琯灰酒不逢人还易醉诗如得句偶然来鸦穉子相看只笑渠老夫亦复小卢胡一鸦飞立钩栏角子细看来还有须朝饭罢登浄逺亭近水孤亭迥萦城一径斜霜林乌鹊国氷岸鹭鸶家殊觉冬㬢暖还拈小扇遮传唿恵山水来瀹建溪茶近节节里非无事忙中自有闲因风烦白鸟折简唤青山诗巻一两册斋房三四间兴来长得句却道在尘寰冬日归自天庆观逗晓清寒未苦严轻霜随分㸃茅檐雾中失却溪边寺不见浮屠只见尖节里人家笑语饶日髙犹是烛光交霜林遮眼八九叶露竹出墻三四梢蜡梅栗玉圆彫蕾金钟细着行来从真蜡国自号小黄香夕吹撩寒馥晨㬢透暖光南枝本同姓唤我作它扬蜡梅蜜蜂底物是生涯花作糇粮蜡作家嵗晩畧无花可採却将香蜡吐成花眉间蜜酒发轻黄对着诗人不惜沓金作仙衣元自冷月中仍带一身霜莟头元不是花房融蜡熬酥戏滴将忽见微舒金爪甲不知中有紫香囊江梅珍重雪衣裳薄相红梅学杏装渠独小㕘黄面老额间艳艳发金光霜寒辘轳体滴地酒成冻喧天鸦诉寒窻风经怒响帘日漏温痕偶尔寻梅去其如驻屐难沙鸥脚不韈故踏氷翻今晓难离火平生不拥炉只缘青女降便与管城疎淡日明还暗微暄有似无谁能忍寒得苦死去看书苦寒畏暑长思雪绕身苦寒却顾栁回春晩来斜日无多暖映着西窻亦可人添尽红炉着尽衣一盃方觉暖如痴人言霜后寒无奈春在瓮中渠不知氷和菜把菜和氷心喜冬葅齿却憎且忍牙车寒一㸃教他胷次雪千层晩晴独酌冷落盃盘下箸稀今年淮白较来迟异乡黄雀真无价稍暖琼酥不得时霜熟寒轻际晩时帘间过影一鸦归夕阳端与谁为地只照游尘絮様飞城头晓步古城秋后不胜荒人迹新行一迳长竹影已揺将午日草根犹有夜来霜城东行遍却城西欲问梅花乞一枝雪糁久团霜后朶嗔人频看故开迟送丁牧仲新除奉常寺簿入朝帝念潜龙震邸臣宠光玉树照青春家藏履舃星辰旧天借旂常日月新从此云霄君稳步向来鹓鹭我曾邻曲台簿正多廊庙西府璇枢是一人赠节推学士癸篇惊倒汉廷臣一眼元无四海人天下无双聊小却洛阳年少是前身云鹏飞上偏嫌早雾豹深藏更㡬春寛作十年相见着剰将风雪试松筠怀古堂前小梅渐开梅边春意未全冋淡日微风暗里催近水数株殊小在一梢双朶忽齐开生愁落厺轻轻折不怕清寒得得来肠断故园千树雪大江西处乱云堆随意行穿翠篠林暗香撩我独关心遥看小朶不胜好走近寒梢无处寻未吐谁知肤底雪半开犹䕶蘂头金老来嬾厺浑无绪奈此南枝索苦吟絶艳元非着粉团真香亦不在须端何曾天上氷玉质却怕人间霜雪寒枝似厺年仍转瘦花于来嵗定谁看老夫官满梅应熟齿软犹禁半㸃酸拣得踈花折得回银瓶氷水养教开忽然灯下数枝影唤作窻间一树梅嵗律又残还见此我头自白不须催相看姑置人间事嚼玉餐香嚥一盃雪中登净逺亭犯雪来登净逺亭飞花着水旋成氷琼田万顷珠千树真在瑶台十二层数片初飞㸃砌苔须臾不觉玉千堆去年无雪非无雪留作今年一併来壕水深清一镜如天倾瑶屑打成酥瑠璃缸面熬琼粥酿出珠宫白玉腴忍却清寒得得来不堪骑吏苦相催鴈穿银色界中厺人到水晶宫里回和赵鼎辅府判投赠贺雪之句登城放目雪光中万水千山一色同逗晓月华犹在地未春栁絮已随风忽传别驾赠佳句道是频年当屡丰捻㫁氷须愁寡和玉花飞绕正蒙蒙观雪银屋瑶堦顷刻成缓飘急洒緫无声屑云作粉如何湿琱玉为花乃尔轻空里仰看元不见日光未透不妨晴满庭更遣迟销着剰借书牎㡬夜明坐看深来尺许强偏于薄暮发寒光半空舞倦居然嬾一㸃风来特地忙落尽璚花天不惜封它梅蘂玉无香倩谁细橪成汤饼换却人间烟火肠和呉寺丞喜雪珠唾䬶钩赠一通炯如密雪随寒空飞来数片不霑袖剪出六花全是风骨冷魂清残醉里日光玉洁晩晴中先生秀句今无敌谁诵相如奏舜瞳雪晴银色三千界瑶林一万重新晴天嫰緑落照雪轻红儿劣敲氷柱身清堕蘂宫何须师鲍谢诗在玉虚中晴后雪冻负暄尚觉日无功炙手仍愁火失红本是雪前风作雪却缘雪后雪生风四郊冻合如相约七日晴来不肯融旧説醉乡堪避暑避寒也合此乡中和丁端叔喜雪天将一雪净干坤便恐汤泉亦不温瑶草忽生无种子梅花寒损要温存清游未到先回棹高卧何如且闭门珍重故人贻妙语追还正始最初元雪冻未解散䇿郡圃积雪偏工霁后凝不妨冷极不妨清静闻檐滴元无雨倒挂氷牙未怕晴独往独来银粟地一行一步玉沙声圃中散䇿饶君强敢犯霜风上古城雪后十日日暖雪犹未融地冻雪起立檐生氷倒垂日穿银笋透风琢玉山欹今晓还差暖清寒退尚迟生愁便销厺将底伴吟髭残雪残雪堆成山数重悬崖幽窦玉玲珑如何借得仙人掌擎取琼瑶三四峯多稼亭日色甚暖忽有雪数片自晴空而下已而复无霁日何曾惹寸云忽飞些子雪如尘不知底处天花落风里吹来数㸃春儿啼索饭饱暖君恩岂不知小儿穷惯只长饥朝朝聴得儿啼处正是炊粱欲熟时寒雀百千寒雀下空庭小集梅梢话晩晴特地作团喧杀我忽然惊散寂无声晩眺晩暖好登临吾衰也不禁雪残千嶂玉日落万梢金雪夜候迎使客六花不放一尘生晴后犹余十日凝新月未光输与雪夜风尽冷只留氷候迎银汉槎头客挑尽玉虫䆫下灯纸帐蒲团地炉煖自怜不及草庵僧烛下梅花烛下一枝梅欲开犹未开浑如玉冠子戴月上琼台䆫外雪犹冻瓶中梅不开烛花将暖气催得早春回烛下瓶中江蜡二梅江梅蜡梅同日折白昼看来雨清絶如何对立烛光中只见江梅白于雪使客不至夜归独酌使客夜不至还舍欣小歇盃盘只草草足可相煖热庭前雪夜明道是帘外月及见盘中酥唤作庭前雪谢赵行之恵霜柿红叶曽题字乌椑昔擅埸冻干千颗蜜尚带一林霜核有都无底吾衰喜细尝慙无琼玖句报恵不相当谢叶叔羽总领恵双淮白寳奁寡贡笑权臣筠掩分甘荷故人天下衆鳞谁出右淮南双玉忽尝新未知丙穴果何似只恐子鱼无此珍敢遣腹腴劝年少一盃端合寿吾亲情知此味饮中瓌暖律何缘到死灰去嵗海红犹间识今年淮白不曾来一寒尚有绨袍赠双鲤仍随尺素回厚禄故人书尽絶只余计相解相哀咏酥似腻还成爽才凝又欲飘玉来盘底碎雪到口边销送客归登净逺亭犯寒送客只劳神上到危亭眼顿新雪汁滈人清入髓莫将衫袖障头巾池氷动处水生澜未觉今朝抵死寒便恐雪销难再得不辞鞋湿数来看和范至能参政寄二絶句生憎鴈鹜只盈前忽览新诗意豁然锦字展来看未足玉虫挑尽不成眠梦中相见慰相思玉立长身漆㸃髭不遣紫宸朝𥙷衮却教雪屋夜哦诗卧治斋夜坐今年一雪徧江淮半月晴光冻不开孤坐郡斋人寂寂一枝红烛两瓶梅十一月二十八日雪至十二月十一日日色方暖积雪始融日华今日始微暄次第梅花暖更妍只有树阴偏得意占它残雪不还天穉子弄氷穉子金盆脱晓氷彩丝穿取当䬶钲敲成玉磬穿林响忽作玻璃碎地声寄题石湖先生范至能参政石湖精舍万顷平湖石琢成尚存越垒对呉城如何豪杰于戈地却入先生杖屦声古往今来真一梦湖光月色自双清东风不解谈兴废只有年年春草生不闗白眼视青云四海如今㡬若人渭水传巖看后代东坡太白即前身整齐宇宙徐挥手㸃缀湖山别是春解遣双鱼传七字遥知掉脱小乌巾和丁端叔嵗晩书懐嗟予不能知止如邴曼容又不能毕昏如尚子平软红尘里白双鬓坐见嵗律空峥嵘催科抚字两何有伎俩已穷慙九九㧞薤一本水一杅多谢同朝金石友雪欺老病忽抵巇西山冻裂不留薇诗坛老将更黩武我已三北犹穷追老懐不中数怊怅急漉鹅黄翻瓮盎苛留残雪更些时为我装严丽谯上郡圃残雪半依蓠脚半依城多傍梅边少际亭最是晩晴斜照里黄金日射万银星南风融雪北风凝晩日城头已可登莫道雪融便无迹雪融成水水成氷城外城中雪半开逺峯依旧玉崔嵬池氷绽处才如线便有鸳鸯浮过来月夜观雪仙人爱雪不嫌寒挈月来看夜不眠游遍琼楼霜欲晓却将玉镜挂青天月光雪色两清寒见月初疑是雪团看得雪光还似月元来雪月一般般月色还将雪色同雪光却与月光通都将大地作月窟仍牓碧天名雪宫雪晴窻开展唐诗得一片桃花怅然赋之偶开诗巻雪窻晨中有桃花片尚新却忆携诗花底看回头又是一年春梅露堂燕客夜归药玉船中酒似空水沉烟上雪都融梅堂客散人初静椽烛烧残一尺红城壕氷泮雪力平欺半月晴东风今日始开氷长壕彻底都销尽只有楼阴玉一稜樱桃煎含桃丹更圜轻质触必碎外看千粒珠中蔵半泓水何人弄好手万颗捣虚脆印成花钿薄染作氷澌紫北果非不多此味良独美嘉定元年春三月男长孺端平元年夏五月门人罗茂良诚斋集巻第十一终诚斋集诚斋集卷第十二诚斋集卷第十二庐陵杨万里廷秀诗荆溪集郡圃雪霁便有春意腊傍梅梢尽春从水底归草拳擎雪健桃糁隔年肥夜夜还乡梦心心逐鴈飞谁言五斗米便胜北山薇郡圃雪销已尽惟余城阴一街雪阳林日暖雪全销阴迳琼瑶尚寸髙半疋斜铺白花锦倩谁裁作水霜袍晩望天随楸枰作稻畦啼乌振鹭当枯棊不论胜负端何似黑子终多白子稀送客归至郡圃残雪销尽三日东风入万家草间残雪不留些儿童道是雪犹在笑指梅花作雪花陈能之少卿殿撰挽诗玉立颂台上风生宪府中雪霜欺两鬓日月照孤忠苛槖相将紫铭旌作么红北堂萱草露应洒碧梧桐梅花数枝篸两小瓷瓶雪寒一夜二瓶冻裂剥出二水精瓶梅花在焉盖氷结而为此也何人双赠水精瓶梅花数枝瓶底生瘦枝尚带折痕在隔瓶照见透骨明大枝开尽花如雪小枝未开更清絶争从瓶口迸出来其奈堪看不堪掇人言水精初出万壑时欲凝未凝如冻脂上有江海花正盛吹折数枝堕寒镜玉工割取到人间琢出瓶子和梅看至今犹有未凝处瓶里水珠走来厺只愁窻外春日红瓶子化作亡是公遣人探梅翟园云尚未开传语翟园千树梅不应苴索诗催今年雪后悄无信厺嵗腊前强半开我欲明朝携酒厺花须连夜唤春回东风肯报南枝否待釂东风三百盃十二月二十一日迎春星淡孤萤月一梳迎春早起正愁予土牛只解催人老春气自来何事渠官栁野梅残雪后金幡玉胜晓光初却思归跨春山犊茧栗仍将挂汉书己亥正月二日送李伯和提干归豫章伯和来自西山西西山爽气在睫眉胷中八索贮竒古笔下九河走风雨君不见李家人物它家无老蚌一产俱明珠郎罢致身已碧落衆雏争先见头角伯珍魁名北斗傍仲简挿脚鸳鹭行如何伯也袖两手却厺外台作賔友荆溪病守鬓星星一见乡人双眼明白云飞处忽心动不堪折栁还相送我自为客仍送君梅边雪里正新春还家灯火更青简给札兰台未渠晩正月三日骤暖多稼亭前梅花盛开春被梅花抵死催今年春回厺年回春回十日梅初觉一夜商量一併开絶爱西湖疎影诗要知犹是未开时如今开尽浑无缝只见花头不见枝初开犹见蔕和心今日来看花满林日照一团都是雪更无红蜡与黄金却縁腊雪勒孤芳等待晴光晒麝嚢小立树西人不㑹东风供我打头香春兴窻底梅花瓶底老瓶边破砚梅边好诗人忽然诗兴来如何见砚不见梅急磨玄圭染霜纸撼落花须浮砚水诗成字字梅様香却把春风寄谁子嵗之二日欲游翟园以寒风而止嵗前问记翟园梅不知作么不肯开嵗后遣人访消息春风一夜花都拆老夫闻此喜欲癫小儿终夕不成眠南烹北果手自饤漆櫑银瓶色相映千骑朝来埙㦸门双旌已复指梅园东风无端动地起横作清寒止游子老夫孤闷搔白头小儿劝翁翁勿愁人言好事莫作意雨妬风憎鬼神忌欲游不必言阻游不必计从今只拣天色佳走就梅花求一醉谢陈希颜惠兔羓东郭阿㕙駞褐裳清腹不着烟火香姮娥唤入广寒殿诏许捣药不许尝金丹炼成紫皇喜玉臼自携银汉洗偷将缺吻吸琼浆蜕尽骨毛作仙子鬓丝吹落桂枝风人间封作管城公先生何许得尸解貎如枯蟾带玄疥麒麟脯未必如耶律晒羓差不大先生锦心氷雪肠䬶钩珠唾千万章管城奔命困书囿阿㕙漆身嬉醉乡老夫厺年左车脱匙抄烂饭犹戞戞太息再拜谢阿㕙尚堪挂壁萦蛛尘一饭瞻仰齿生津初三日游翟园羽衣晓谒玄元殿霜封万屋明飞霰扶桑跳出丹砂丸光射半天萦紫电归涂微暖春衫知小风不动旗脚垂老夫掉头心独喜翟园梅花招我嬉唿儿媻姗且勃窣才出谯门寒刮骨东风十里卷黄尘眼花头眩吹倒人劣到翟园风便止猿鹤前导花迎门玉林亭子絶幽絶江梅千树吹香雪茂松轩里清更清松风一鼎煎茶声春光催栁未肯青池水借日无留氷殷勤犯寒我不枉外付胜游天岂轻主人看客眼不白鹦鹉传唿饷肴核桃花碎片㸃鲈鲊紫茸堆盘孹鹑腊霜余橘颗金弹香雪底笋芽玉版色老夫欲醉金巨罗樨子先唱骊驹歌不羞冷面对风物奈尔玉笋金柑何多稼亭前两株梅盛开翟园看梅不满眼载酒何曾倾一琖空有千株半未开欲剪一枝无可拣归来却登多稼亭王妃骤降千娉婷素罗衣裳濯瑶水珠宫楼阁开银屏国香万解量不尽云岭诸峯互相映身骑白鳯绕琼林肝胆透寒骨毛冷看来只是两株梅如何遣侬心眼开花头密密纷无数蕚蕚枝枝砌成树夕阳斜照光烛天微风欲度遮无路君不见侯门女儿真箇痴獭膸熬酥滴北枝又不见画工兎颕矜好手氷水和鈆描玉肌先生不能奄有二子者报荅风光只有诗今夕不醉仍无归戏题所见田家不遣儿牧猪老乌替作牧猪奴不羞卑冗颊得志草根更与猪为戏一乌驱猪作觳觫一乌骑猪作骐骥骑之不穏驱不前坐看顽钝手无鞭人与马牛虽各様一生同住乌衣巷叱声哑哑喙欲干猪竟不晓乌之言骑者不从驱者鬬争牛讼马傍无猪亦自食仍自行一任两乌双鬪争不縁一童逐乌起两乌顷刻鬪至死梅花下遇小雨偶来花下聊散䇿落英满地珠为席绕花百匝不忍归生怕幽芳怨孤寂仰头欲折一枝斜自挿白鬓明乌纱傍人劝我不用许道我满头都是花初来也觉香破鼻顷之无香亦无味虚疑黄昏花欲睡不知被花薰得醉忽然细雨湿我头雨落未落花先愁三㸃两㸃也不恶未要打空花片休落梅有叹才看腊后得春饶愁见风前作雪飘脱蘂收将熬粥喫落英仍好当香烧郡治燕堂庭中梅花林中梅花如隐士只多野气无尘气中梅花如贵人也无野气也无尘不踈不密随宜了旋落旋开无不好珠帘遣风细为吹画檐䕶霜寒更微诗翁绕堦未得句先送诗材与翁语有酒如渑谁伴翁玉雪对饮惟渠侬翁欲还家即明发更为梅兄留一月细雨孤闷无言独倚门梅花细雨欲黄昏可怜檐滴不脱洒㸃㸃何曾离旧痕水精脍上饶灵山无它灵空山满腹着水精炯然非石亦非玉乃是阴崖絶壑千秋万嵗之坚氷只知灵山有爽气谁知水精有竒味诗人新试餐玉方解遣坚凝作松脆银刀细下雪缕飞金盘饤出琼瑶推齿牙着处霜霰响殽鲭厌后胷襟开尊前欢伯来督战坐上嘉宾欲惊散胷中自有水精官不怕醉乡无畔岸雨后晓起问讯梅花前日看梅风吹倒昨日看梅雨霑帽近梅一日或再来逺梅隔年才一到夜来为梅愁雨声桃灯起坐至天明不知消息平安否早来问讯还疾走横枝雨后转清妍玉容洗粧晨更鲜絶似孤山半峯雪不羡玉井十丈莲十事八九不如意人生巧墯天公计簿书海底白人头孤负江南风月秋忆昔少年命同社月里传觞梅影下一片花飞落酒中十分便罚瑠璃钟如今老病不饮酒梅花也合怜衰翁壕上感春长壕无事不耐静若非织绡便磨镜竹君不作五斗谋风前折腰也如磬先生节里城上嬉朝游暮游不肯归晴空大声斗作恶万鸦退飞一鸦落乃是黑风江北来更将黒云头上堆翻手为晴覆手雨自晴自雨何湏怒先生不妨且覔句挽之不来推不去坐看梅花一万枝化成粉蝶作团飞纷纷掠面收不得稍稍积砌次还稀落尽梅花天不管晩来许寒朝许暖一年待春春不回一年探梅梅不开春回今才㡬许日梅开如何顿萧瑟少壮㡬时奈老何落花未抵春愁多观小儿戏打春牛小儿着鞭鞭土牛学翁打春先打头黄牛黄蹄白双角牧童緑蓑笠青篛今年土脉应雨膏厺年不似今年乐儿闻年登喜不饥牛闻年登愁不肥麦穂即看云作帚稻米亦复珠盈斗大田耕尽却耕山黄牛从此何时闲谢亲戚寄黄雀万金家书寄中庭牍背仍题双掩并不知千里寄底物白泥红印三十瓶甆瓶浅染茱萸紫心知亲賔寄乡味印泥未开出馋水印泥一开香扑鼻江西山间黄羽衣纯绵被体白如脂偶然一念堕世网身䅤两翼那能飞误䝉诸公相爼豆月里花边一盃酒先生与渠元不疎两年眼底不见渠端能访我荆溪曲愿借前筹酌酃渌牛尾狸狐公韵胜冰玉肌字则未闻名季貍误随齐相燧牛尾䇿勲封作糟丘子子孙世世袭膏梁黄雀子鱼鸿鴈行先生试与季貍语有味其须聴取得小儿寿俊家书父子初别双泪垂别我既久忘却思忽得一书喜且悲恰似回来初别时汝翁在官缘索米吾儿在家勉经史举头二千四百里亘山啼鸟偏入耳诗成自哦只自知便风不敢寄吾儿汝望白云穿却眼若得此诗恐肠断径须父子早归田麄茶淡饭终残年书莫读书莫读诗莫吟读书两眼枯见骨吟诗箇字呕出心人言读书乐人言吟诗好口吻长作秋虫声只令君瘦令君老君瘦君老且勿论傍人聴之亦烦恼何如闭目坐斋房下帘扫地自焚香聴风聴雨都有味健来即行倦来睡春草天欲游人不踏尘一年一换翠茸茵东风犹自嫌萧索更遣飞花绣好春年年春色属垂杨金捻千丝翠万行今嵗草芽先得计搀它浓翠夺它黄春阴春晴幸好却春阴云意涔涔半欲霖日色忽开云梅兄冲雪来相见雪片满须仍满面一生梅瘦今却肥是雪是梅浑不辨唤来灯下细看渠不知真箇有雪无只见玉颜流汗珠汗珠满面滴到须鸠衘枝营巢树间经月不成而去鸠妇那知自不树阴疎处起楼台可怜积木如山様一桷何曾桇得来鹊营巢既成为鸠所据干鹊平生浪苦辛一年卜筑一畨新如何月下空三匝宅子还将住别人上元前大雪即晴腊前三日已竒絶年后六花仍作团才定忽斜偏有思欲消还冻不胜寒且留大地万银屋要伴青天孤玉盘今嵗上元君记取红灯白月雪中看郡中上元灯减旧例三之二而又迎送使客红锦芙蓉碧牡丹今畨灯火减前畨雪泥没膝霜风紧也有游人看上元比使才归南使来前船未送后舡催元宵行乐年年事儿女嗔人夜不囬忆昔三衢看上元玉虹横贯水精帘穷州今夕酸寒杀老眼看来自不忺儿时行乐㡬时愁老去情懐懒出游市上人家重时节典钗卖钏买灯毬不是东风巧剪裁如何春夜碧莲开江城寂寞无歌舞唤得梅花劝一盃雪后楼台欲暮时游人只道上灯迟月轮贴在梅花背错认梅枝作桂枝村里风囬市里声月中人看雪中灯满城只道欢犹少不道谯门冷似氷郡圃杏花小树嫣然一両枝晴醇雨醉緫相宜絶怜欲白仍红处政是微开半吐时得幸东风无与对主张春色更还谁海棠秾丽梅花淡匹似渠侬别样竒回出千花合受降不然受拜亦何妨行穿小树寻晴朶自挽芳条嗅暖香却恨来时差已晩不如清晓看新粧朗吟清露温风句恼杀诗翁只断肠华镗秀才着六经解以长句书后河图三画已剰却尧典万言犹欠着向来潜圣天何言六经非渠一手作杏花坛下拨不开天公更遣麒麟催干坤造化登青竹洙泗光芒付緑苔堂上书生真苦相蠧简嚼穿浑不放屋上架屋更屋上后千万年作何样华元夜登子反床华镗晨趋孔子堂当时浪説析骸骨今日覃思彫肺肠华君将身博冻馁毛颕可怜彼何罪君不见老农驱牛耕壠头稻云割尽牛亦休毛颕爲君秃尽髪问君何时放渠歇短檠青灯明复灭上元后犹寒雪后不妨寒较差莫教一併放千花旧来池上金丝栁新学江西鹰爪茶道是春工做物华春工元自不由它杏花只作厺年面萱草别抽今嵗芽夜观庭中梅花雾质云为屋琼层玉作裳花明不是月夜静偶闻香春夜孤坐儿女齁齁鼻息声虚堂谁伴一先生春寒夜静灯花落数尽残更睡不成梅花雪后杏花风老面逢春只强红诗句行来行厺里情懐不醉不醒中老来覔句苦难成细把风斤镂薄氷行到长廊人寂寂隔䆫一㸃读书灯休日城上到得荆溪鬓尽斑二年心力不曾闲如今归厺无余恋只有梅花惨别颜休日唿儿上古城胡床何处不随行莫嫌一阵东风恶分外教他数日晴望中逺树各依行春后新晴未断霜池面得风呈绉碧梅须经雨褪危黄多稼亭看梅先生次第即还家更上城头一望賖行尽荒寒无意思不如来此看梅花梅花不合太争春政盛开时却恼人试折一枝轻着手惊飞万㸃扑衣巾镊白莫把菱花镊白髭劝君留取伴吟诗锦囊若要添新句绣口如何减素丝东䆫梅影上有寒雀往来梅花寒雀不须摹日影描䆫作画图寒雀解飞花解舞君看此画古今无瑞香买断春光与晓晴幽香逸艳独婷婷齐开忽作栾枝锦未拆犹疑紫素馨絶爱小花和月露折将一朶篸银瓶今年偶忆年时句倦倚彫栏酒半醒烧香小合疎櫺春昼长沉烟半穂弄轻黄老铃略不知人意故故搴帘放出香看画常州图迎新太守画工吮笔画常州老子来看却自羞若遣此图还解语道侬调戏㡬君侯风急落梅梅花已是不胜癯无頼东风特地麄狼籍玉英浑不惜强留嫣蔕与枯须探春五日才能一日来眼生方觉有春回向来日日频来探只道园花不肯开晩晴风吹㸃滴晓檐声云放朦胧晩日明杨栁染丝才喜雨梅花泣玉却祈晴先生老态似枯禅解后东风也欲颠才雨便晴寒便暖四时佳处是春天理髪髪脱心知不再生新年底急顿星星城边老栁也欺我春里满头依旧青晚照闲对斜阳数隙尘何曾万事一闗身汤瓶得火自相语酒琖为人先作春新除广东常平之节感恩书懐已愧双旌古晋陵更堪一节古羊城偶逄旧治年频熟忽署新衔手尚生山与君恩谁是重身如秋叶不胜轻向来百鍊今绕指一寸丹心白日明芥韲茈姜馨辣最佳蔬孙芥芳辛不让渠蟹眼嫩汤微熟了鹅儿新酒未醒初枨香醋酽作三友露叶霜芽知㡬锄自笑枯肠成破瓮一生只解贮寒葅正月将晦繁星满天兎冷蟾寒不出时羣仙无睡尚游嬉可怜深夜无灯火碧玉枰前暗着棊辤满代者未至一麾来此恰三年到得终更分外难老眼看灯浑作晕愁心得酒不成欢试毗陵周寿墨池檨笔旧来鸡距説宣城近来墨池説毗陵不知阿谁喜柔懦毛颕只今泥样软笔头政要挽千钓渠自无力随人转兎尖如针利如锥方能㓜出抉石猊少年免冠已秃鬓老厺种种将奚为就中周寿差可意鋭头将军殊解事铦锋不用洮州砺刚肠颇学汲都尉先生焚香坐明中书奋髯猬毛张愿翻墨汁诗战塲先生一挥十万行梅花微笑看在旁吾诗虽非云锦章中有梅花玉雪香春寒初晴峭寒穿屋透衣裘欺得诗人两鬓秋从此莫教三日暖花开花落却成愁栁色春到四经旬元来未见春栁条将软碧争献上畨新行圃摘𣏌搜枯梗攀花脱脆包蝶呈新様粉栁送隔城梢澹天薄日倦春逰苍桧丛篁引径幽忽有小风人未觉荠花无数緫揺头春半闻归鴈春光深浅没人知我正南归鴈北归头上一声如话别一生长是背人飞毗陵辞满出舍添倅㕔小住氶㕔更一旬客魂先入故乡春未离鼔角声中梦已是谯门外面人寓倅㕔寒夜不寐不堪斜雨打虚只愿晴阳送晓光自是老人眠不着近来春夜几曾长楼头吹动梅花曲梦里犹疑燕寝香道是官居如客舍等闲一宿两年强春望春光放尽百花房开到林擒与海棠青却子城干树栁高枝犹有一梢黄掠削娇云放嫰晴三朝五日即清明垂杨幸自风流杀莫着啼乌只着鸎送医家孟宗良汉卿医家者流多卢人亦如许清浪得名有眼何曾识内经有手何曾赦方兄一丸足可杀一命却道良医逢死病荆溪此辈端不稀向来吾儿命如丝孟君谈笑能起死吾儿更生一弹指我今挂帆上江西君来送我别荆溪赠别只有七字诗千万珍重慰相思它年荆溪説神医非吾孟君更阿谁仓公华佗何必竒游翟园花枝劣相絓人衣蜂子颠狂触面皮一巷海棠千架锦两堤杨栁万窝丝柔风软日渐新晴酽白娇红鼎盛春借问主人何处厺春光分付守园人翟园从此即相辞园里春归我亦归蜂踏残花容易落蝶随数片往来飞上印有日代者未至不是新人不肯来天教老子小徘徊坐看桃李缤纷落等得酴醿烂熳开嘉定元年春三月男长孺编定端平元年夏五月门人罗荗良校正诚斋集卷弟十二诚斋集诚斋集卷第十三诚斋集巻第十三庐陵杨万里廷秀诗西归集初离常州夜宿小井清晓放船拦街父老不教行出得东门已一更一事新来偏可意梦中闻打放船钲晨炊只煑野蔬汤更拣鲜鱼买一双病眼未能禁晓日西䆫莫闭闭东䆫春早愁人是厺年如今説着尚心酸篙师莫遣船迟着见説苏州好牡丹雨中逺望恵山准拟归时到未迟归时不到悔来时恵山不识空归厺枉与常州作住持诗人也是可怜生不及穿云渡水僧不是恵山看不见只教遥见不教登酌恵山泉瀹茶钖作诸峯玉一涓曲生堪酿茗堪煎诗人浪语元无据却道人间第二泉舟中雨望二首雨里船中只好眠不堪景物妬人闲岸如玉案平铺却饤饾真山作假山船䆫深闲懒看书独倚船门捻白须雨共长河织青锦金钱晕上滴真珠晓经潘葑油牎着雨光不湿东风忽转西风急篷声萧萧河水澁牵船不行人却立雨中篙师风堕笠潘葑未到眼先入岸栁垂头向人揖一时唤入诚斋集恵山云开复合二年常州不识山恵山一见开心颜只嫌雨里不子细髣髴隔帘青玉鬟天风忽吹白云坼翡翠屏开倚南极政缘一雨染山色未必雨前如此碧看山未了云复还云与诗人偏作难我船自向苏州去白云稳向山头住泊舟无钖雨止遂游恵山天教老子不空回船泊山根雨顿开归厺江西人问我也曾一到恵山来出恵山遥望横山三日横山反覆看慇懃送我恵山前常州更在横山外只望横山已杳然舟过望亭常州尽处是望亭已离常州第四程栁线绊船知不住却教飞絮送侬行雨罢风回花栁晴忽然数㸃打䆫声游蜂误入船䆫里飞厺飞来揔是情此去苏州半日期归心长是觉船迟一村树暗知何处两岸草青无了时将近许市望见虎丘许市人家逺树前虎丘山色夕阳边石桥分水入别港茅屋垂杨仍钓船舟中晩酌竹陵春酒絶清严解割诗肠快似鎌雪藕逄暄偏觉爽鹅梨欲烂不胜甜一日寒暄自不同绣帘下却䕶轻风杨花可是多情思飞入船中落酒中泊船百花洲登姑苏台二月尽头三月初系船杨栁拂菰蒲姑苏台上斜阳里眼度灵巖到太湖客里逢春了不知牡丹剩买十来枝东风动地从渠悪吹尽杨花无可吹舟中小雨漠漠轻寒粟晓层酴醿半落牡丹初颠风无頼难拘管小雨多情为破除半世光阴行路里一年春事客愁余淅西尚逺江西在何日章江买白鱼从范至能参政游石湖精舍坐间走笔孤塔鸥边逈千巖镜里看折花倩人挿摘叶䕶䆫寒不是无相识相从却是难归舟望精舍已在白云端震泽分波入垂虹隔水看何湏小风起生怕牡丹寒政坐诸峯好端令落笔难催人理归棹落日许无端夜饮周同年权府家老趂渔船泊馆娃月明夜饮故人家春风吹酒不肯醒嚼尽酴醿一架花再登垂虹亭红尘不解送诗来身在烟波句自佳银汉光中有诗客玉虹背上曳芒鞋宿酲作恼未惺松一对湖光酒病空身到吴中无好处三年两度上垂虹长年三老不湏催且据胡牀未拟回白昼惊人星满地日光碎处万波来已过呉江阻风上湖口五日姑苏一醉中看尽牡丹红阻风只怕松江渡过了松江却阻风南风卷水入湖厺落尽波痕不复回更被网船碍归舫一船一过尽船来夜泊平望终夕不寐船中新热睡难成聴尽渔舟掠水声不分两窻窻外月如何不为别人明樱桃湖里月如霜偏照征人寸断肠醉里不知家尚逺梦回忽觉路初长一生行路便多愁落得星星两鬓秋数尽归程到家了此身犹未出苏州小泊梅堰登明孝寺泊舟梅堰日微昇一迳深深唤我登随分垂杨兼老桧备员野寺更残僧湖州三里桥取道徳清浙西只欠到湖州三里桥头转却舟不到湖州妨底事不如元不到桥头宿湖甫山夜泊湖甫山緑杨䕶危堤迅雷将残雨似勐竟复微晓月解风缆熟睡初不知起来问宿处千山翠相围霁峯有剰谒旭溪无停辉逺树芦外出若与船争驰多情东林塔寸步不相离后送欣已逺前迎复在兹不知塔意厚为复船行迟谁能仆此塔庶不淹吾归犹感夜来雨政作朝凉资过霅川大溪菰蒲际天青无边只堪莲荡不堪田中有一溪元不逺折作三百六十湾政如緑锦也衣上玉龙盘屈于其间前船未转后船隔前湾望得到不得及至前湾到得时只与后湾才咫尺朝来已度数百萦问知徳清犹半程老夫乍喜櫂夫闷管有到时君莫问霅溪道场山背是呉兴只不教人到徳清霅水相留别无计却将溪曲暗添程春尽舍舟余杭雨后山行前夕船中索簟眠今朝山下觉衣单春归便肯平平过湏做桐花一信寒树树低桑不要梯溪溪新涨緫平堤杜鹃知我归心急林外飞来头上啼新竹东风弄巧补残山一夜吹添玉数竿半脱锦衣犹半着箨龙未信没春寒轿中絶句雪洗林花颊金挼陇麦髯卷帘双眼逺隔树一峯尖晨炊白昇山千峯为我旋生妍我为千峯一洒然云掠石崖啼鸟树雨添山涧落花泉心知僮仆多饥色目断茅檐半穂烟只道晨炊食无肉竹根斤荀两三钱晩憩富阳苕溪到得富春滩度緑穿青半日间未出浙西心已喜眼中初见浙东山春余客里政无聊忽报潮头雪样髙急唤清空竹陵酒旋尝梅子与樱桃冨阳登舟待潮回文山接江清江接天老人渔钓下前滩寒潮晩到风无定船泊小湾春日残小舟晩兴蒻篷旧屋雨声干芦新檐暖日眠枕底席边俱緑水脚根头上両青天人在非晴非雨天船行不浪不风间坐来堪喜还堪恨看得南山失北山潮痕初落水犹肥雨㸃才来已复微半湿岸沙危欲落牵船稚子去如飞一船在后忽搀前前后篙师各粲然山入春来肥更秀向人依旧耸寒肩明发窄溪晩次严州夕照落帆乌石滩朝来解缆窄溪边篙师好语君知否一日风行两日船过横山塔下六年三度过兰溪緫是残春首夏时最感横山山上塔迎人东厺送人西过金台天气顿热江云山翠借朝凉晩日晴波挟暑光旧説长江无六月暮春已自不禁当日晒船篷四面炊㡬时却得出船时江西未到何湏恨且到三衢也自竒入到船中气欝蒸出来船外日侵陵緑波欲沸清何在青盖张来似不曾宿潭石步三更无月天正黑电光一掣随霹雳雨穿天心落篷嵴急风横吹斜更直疎篷穿漏湿床席波声打枕一纸隔梦中惊起眠不得揽衣危坐三叹息行路艰难非不厯平生不曾似今夕天公吓客恶作剧不相闗白出不测收风拾雨猝无䇿如何乞得东方白垂头缩脚正偪仄忽然头上复一滴过安仁市得风挂㠶明发山溪一雨余昨来暑气半分无何人道是三衢逺桂起东风十幅蒲西望柯山正蔚蓝衢州只在此山南却愁路尽风犹剰回纳清风与破㠶舟中戏题花处青山栁处溪新来宿处旧曾炊到家失却行程历只捡西归小集诗上章戴滩脱巾枕手仰哦诗醉上诸滩緫不知回看他船上滩苦方知它看我船时三月二十七日送春絶句只余三日便清和尽放春归莫恨他落尽千花飞尽絮留春肯住欲如何春尽感兴春事怱怱掠眼过落花寂寂奈愁何故人南北音书少野渡东西芳草多笋借一风争作竹鷰分数子别成窠青灯白酒长亭夜不胜孤舟兀緑波四月一日三衢阻雨无朝无夕雨飜盆村北村南水接天断却市桥君莫笑前头野渡更无船小诗苦雨当云牋寄似南风一问天漏得银河干见底却将什么作丰年明发三衢㧞尽新秧挿尽田出城一眼翠无边不闗雨水愁行客政是年年雨水天冲风破雨正愁人愁得心情没半分何处吹来好消息诸峯放散夜来云云欲开时又不开问天覔阵好风催雨无多落泥偏滑溪不胜深岸故頽揷秧歌田夫抛秧田妇接小儿㧞秧大儿揷笠是兜鍪蓑是甲雨从头上湿到胛唤渠朝餐歇半霎低头折腰只不答秧根未牢莳未匝照管鹅儿与雏鸭明发平坦市花霏滋晓寒叶咔新野聴万象宿雨余洁斋无欠净霁㬢耿欲吐逺峯忽复暝林庐居者谁户与碧山映蔷薇上木末不架得初性彼卧晏未兴我征漂靡定悁然懐吾庐花竹幽更盛兹焉独足羡自枧不差胜顾江之西心速路逾夐似闻前溪水尽还旧沙径晨炊江山县驿闻道常山水壮哉问途何惜小纡回平生不到江山县临老湏教作一来过景星山山顶一石立又名突星山山头孤立玉竛天上何年堕景星四面万峯非不峻如何只是一峯青江山道中蚕麦大熟衢信中央两尽头蚕麰今嵗十分收穂初黄后枝无緑不但麦秋桑亦秋黄云割露㡬肩归紫玉炊香一饭肥却破麦田秧晩稻未教水牯卧斜晖新晴戸户有欢颜晒茧摊丝立地干却遣缲车声独怨今年不及去年闲午憩嫰緑桐阴夹道遮烂红野果压枝斜日烘细草香无价况有三枝两朶花晴边雨后麦秋时风色轻轻日色微已隔深溪仍蘸水却教人折野蔷薇过髦塘渡雪浪无坚岸金沙有退痕断桥犹半板潄树欲枯根为问新来涨今年茅㡬畨昨来愁此渡已济不堪论江郎峯三石山在江山县南三十五里礼贤镇望之极正里人又唿为郎峯走徧名山脚不停见渠令我眼偏明郎峯好处端何似荀剥三竿紫水精轿中望泛仙山上却篮舆卷却帘晓寒旋索熟衣添孤松已自三千丈更在仙山第一尖度小桥危桥度中半深溪动人心欲返业至此将进眩卞临已涉尚回顾溪水知㡬深谁能大此桥以安往来人小憇二龙争珠盖两长岭夹一圜峯故名自此出官路入山路云田路直复萦肩舆斜还正如何晴三日犹自滑一径缺岸有危践方轸无稳兴不跌先独惊稍坦深自庆肯信坐者安不及行者病昨来九轨涂可思不可更忽逢两苍虬争此一照乗颇欲问故老双争谁孤胜水声乱人语一辞无真聴轻风泛秧畴衆緑久未定﨑岖从此始辛苦何时竟早炊杨家塘枯树藤为叶遥峯石作鬟如何毎行客不劝自加餐浙界残零处江东咫尺间炊烟恋茅店飞出却飞还四月四日午初出浙东界入信州永丰界外面千峯合中间一迳通日光自揺水天静本无风村酒渟春緑林花倦午红莫欺山堠子知我入江东过苏巖仰望苍巖高更深巖中佳处着禅林琼泉万仞峯头落一滴泉声一醒心松隂小憩不但先生倦不苏仆夫也自要人扶青松数了还重数只是从前八九株宿灵鹫禅寺暑中带汗入山中霜满风篁雪满松只是山寒清到骨也无霜雪也无风初疑夜雨忽朝晴乃是山泉终夜鸣流到前溪无半语在山做得许多声初五日晩寒浙人谓之蚕寒盖麦秋寒也嵗嵗春寒欲厺时麦牵蚕惹不教归早知今晓犹差冷未肯踈它旧裌衣道傍小憩观物化蝴蝶新生未解飞须拳粉湿睡花枝后来借得风光力不记如痴似醉时山行山行两日厌荒凉田少山多多更长一望不曾亏碧草半分何似借青秧晨炊玉田闻鸎观鹭晓寒顾影惜金衣着意聴时不肯啼飞入栁阴多去处数声只许落花知清溪欲下影先翻只鹭还将双鹭看緑玉胫长聊试浅素琼裳冷不禁寒过石磨岭岭皆创为田直至其顶翠带千镮束翠峦青梯万级搭青天长淮见説田生棘此地都将岭作田将至永丰县清和天气半阴晴下轿携笻取次行不奈永丰山色好云窥雾看未分明永丰驿逢故人赵伯庭过叔同官贑水緫青春消息中间两不闻道我未衰君莫戏不湏看我只看君出永丰县西石桥上闻子规花愁月恨只长啼雨夕风晨不住飞自出锦江归未得至今犹劝别人归怨笛哀筝揔不如一声声彻九天虚若逄雨夜如何聴幸得花时莫管渠入上饶界道中野酴醿盛开千朶齐开雪面皮一苐初长紫兰枝一芽来嵗还千朶谁见开花似雪时走上松梢绕却它为他满挿一头花未论似得酴醿否且是幽香野得些憩冷水村道傍榴花初开蒨罗绉薄翦薫风已自花明蒂亦同不肯染时轻着色却将宻縁䕶深红晩云酿雨昨来一雨断人行恰到晴时云又生梅月如何休得雨麦秋却是要它晴只消旧雨已惊心莫遣新晴更作阴路转緑荷依翠栁眼随白鸟度青林嘉定元年春三月男长孺编定端平元年夏五月门人罗茂良校正诚斋集巻第十三终诚斋集诚斋集卷第十四诚斋集巻第十四庐陵杨万里廷秀诗西归集诗情只要琱诗不要名老来也复减诗情虚名满世真何用更把虚名赚后生四月十三日度鄱阳湖泊舟番君湖风雨至夜半求济敢自必苟安固所愿孤愁知无益暂忍复永叹夜久忽自睡倦极不知且舟人唿我起顺风不容缓半篙已湖心一叶恰镜面仰见云衣开侧视帆腹满天如瑠璃钟下覆水晶椀波光金汁㵼日影银柱贯康山杯中蛭庐阜帆前幔豁然地无蒂渺若海不岸是身若虚空御气游汗漫初忧触危涛不意拾竒观近嵗六暄凉此水三往返未涉每不宁既济辄复玩㳺倦当自归非为猿鹤怨已至湖尾望见西山好风稳送五湖船万顷银涛半霎间已入江西犹未觉忽然对面是西山芦荻中间一港深蒌蒿如柱不成簮正愁半日无村落逺有人家在树林千里都无半㸃山如何敢望有人烟不教逺树遮栏却芦荻生来直到天送乡人余文明劝之以归一别髙人又十年霜筋雪骨健依然席门未害车多辙斗酒尚能诗百篇苍狗白衣俱昨梦长庚孤月自青天故山松菊平安在何日归欤解钓船送王季山王簿省觐枢府六馆名流王季山十年风雨短檠寒不曾文字饶羣子勉为庭闱就一官伯也腾身紫极上叔兮着眼白云端㑹当再奏河东赋姓字从头掲牓看豫章光华馆苦雨阻水水不退苦雨雨不收天不遣人行我岂愿此留客间亦何娯胜践或销忧西山天下竒东湖尘外幽驾言欲一往雨湿且复休懐哉滕王阁咫尺城南陬举武便可至登临亦无由平陆幻成海髙屋瞬失楼南浦水正长何时放归舟叶教授镐乃翁致政一百三嵗屡加封仍钖朱银取告命之词名其堂曰介寿兰玉初攀桂朱银降自天堂中有一老物外百三年紫诰行充栋霜毛尽满颠仁人元自寿端不羡臞仙秋虫蝉哀落日恰才收蛩怨黄昏正未休催得世人头揔白不知替得二虫愁病中感秋时初䘮寿佺子临晓睡偏重不知䆫已明髙梧下清露宿鸟有寒声愁岂闗须事秋来添雪茎病身仍哭子併作老来情秋热多难幽懐惨不舒秋风残暑扫难除一生最怕西䆫日长是酴醿架子踈年年极暑与秋期日日秋阳在暮时我自愁吟无意思蝉声移近入檐枝夜坐夜永留清坐诗臞称病容溪鸣风处竹月湿露中松喜事何曾梦灯花诳杀侬欲归归已得归得却无悰中秋病中不饮二首后一首用辘轳体厺年两淅淅西州今夕南溪溪上头满着玻瓈一盆水洗开玉镜十分秋病来不饮非无酒老厺追驩揔是愁自笑独醒仍苦咏枯肠雷转不禁搜无风无雨併无云今嵗中秋尽十分毕竟氷轮谁为转碾穿玉宇不生痕坐看儿軰纷然饮也遣先生半欲醺自是清樽负明月不闗明月负清樽中秋月长句西山走下丹砂九东山飞上黄金盘径从碧海昇青天半湿尚带波涛痕初辉淡淡寒不动月华犹轻桂华重黄罗团扇暗花纹蹙金突起双龙鳯湏臾正面天中央银钲退尽向来黄干坤镕入冰壶里万象都无只有光平生爱月爱今夕古人与我同此癖厺年中秋天漆黒今年中秋月雪白先生旧不论升斗近来畏病不饮酒月下醒眼搔白首明年月似今宵否秋雨初霁松竹阴寒分外苍芭蕉花湿梦中香抽身朱墨尘埃里入眼山林气味长今日更无秋热厺晓晴犹带雨余凉却将白髪三千丈缲作霜丝补锦囊子上弟折赠木犀数枝走笔谢之我家殊未有秋色君家先得秋消息西风夜入小池塘木犀漏洩月中香一粒粟中香万斛君看一梢㡬金粟门前双桂更作门路人知是幽人屋数枝寄我开愁眉欲状黄香无好诗君到广寒折一枝香无两舨君自知西斋旧无竹予归自毗陵斋前忽有竹满庭盖墻外之竹迸逸而生此也喜而赋之平生取友孤竹君馆之山崦与卜邻风衿月珮霜雪身只谈风节不论文我开西斋对清润每嫌隔䆫不相近别来桃李一再花我长在外君在家归来西斋挂䆫处此君忽在䆫前住绕墻捡校无来路此君来路从何许向来先生初出厺遣猿看墻鹤看户如何鹤睡眼未开此君一夜过墻来明朝穉子满庭砌豹丈玉骨龙苗裔春风吹堕锦衣裳仰看青士冠劒长先生岂惜䆫前地与君同醒复同醉病后觉衰病着初无恼安来始觉衰人谁长健底老有顿来时山意凄寒日秋光染瘦诗小松能许劣学我弄吟髭昨日访子上不遇裴囘庭砌观木犀而归再以七言乞数枝昨携儿軰扣云闗绕遍巖花恣意看苔砌落深金布地水沉烝透栗堆盘寄诗北阮賖秋色供我西牎当晩餐小朶出丛须折却莫教折破碧团栾芭蕉骨相玲珑透入牎花头倒挂紫荷香绕身无数青罗扇风不来时也不凉萧萧洒洒复婷婷一半风流一半清不为暑牎添午荫却来愁枕作秋声檐牙牎额两三株只欠王维画雪图开卷不题元字脚碧牎团蜡有如无拒霜花木蕖何似水芙蕖同箇声名各自都风露商量借膏沐燕脂深浅入肌肤唤回春色秋光里饶得红糚翠盖无字曰拒霜浑不恶却愁霜重要人扶不寐老来只愿酒难醒酒力才醒梦便惊露滴新寒欺病骨䆠游如梦记平生深山五皷鸡吹角落月一牎鹅打更等待晓光琱好句晓光未白句先成非闗枕上爱哦诗聊复销愁片子时老眼强眠终不梦空肠暗响䜣长饥飜来覆厺体都痛乍暗忽明灯为谁只道昼长无那着夜长难柰不曾知暗虫夜啼不肯停直从黄昏啼到明不知计论底事着为复怨嗟谁子生至竟通宵千万语真实只是两三声唧唧唧唧复唧唧此外何言君试聴初闻一犬两犬声次第逺近鸡都鸣今夕明朝何日了南村北巷㡬人行忽思春雨宿茅店最苦仆夫催厺程是时懒起惜残睡如今不眠愁独醒寄寄题保诤庵洙泗九渊閟厺珠没人下取龙怒须迂叟勃兴章甫徒刺手一探珠烱如正心保躬四颗余一颗光照千乘车艮斋竖起尘拂子保静居士一笑喜试着此珠狂波底波自拍天珠在水江南江北起秋风庵前庵后吹霜松居士焚香于其中手挥五絃送归鸿戏题常州草虫枕屏黄蜂作歌紫蝶舞蜻蜓蚱蜢如风雨先生画眠纸帐温无那此軰喧梦䰟眼中了了华胥国蜂催蝶唤到不得觉来忽见四折屏野花红白野草青勾引飞虫作许声何縁先生睡不惊子上持豫章画扇其上牡丹三株黄白相间盛开一猫将二子戏其旁暄风暖景政春迟开尽好花人未知轮与狸奴得春色牡丹香里弄双儿和李与贤投赠之韵云海不教鹏怒飞玉堦也合鳯来仪如何天下李元礼未遇人间钟子期夜诵子虚无路逹梦生春草只心知愿君更奏三千牍金牓青衫染栁丝李与贤来访自言所居幽胜甚似剡溪因以似剡名其庵出闲居五咏因次其韵玉壶氷叚露金茎未抵闲居五咏清休道曹诗成七步不须三步已诗成山似剡溪溪似油人如诗句句如秋无边春里花饶笑有底忙时草唤愁溪上新桥是鳯林残风剰雨做秋阴先生小试南风手冩得一川山水音见説幽居绕万松栽梅能白杏能红人行剡曲溪山里家住辋川图画中漫浪江湖天一方故人不见两三霜对床説尽平生话黄叶声中秋夜长寄题李与贤似剡庵四明狂客一茅屋勑赐剡川才一曲安福诗人李与贤大书似剡山扉前我曾着脚勾践国奉诏昭陵省松栢是时八月欲半头镜湖不足人间秋稽山影落水精阙荷花露滴波中月季真茅屋荒苍苔古木哀猿啼禹穴今君结屋阿那边疋似剡川若箇言我到剡川君未到似和不似然不然君不见兴公旧草天台赋元不曾识天台路一俛仰间已再升何用瘦藤与芒屦试蜀中梁杲桐烟墨书玉板纸木犀煑泉漱寒齿残滴更将添砚水子规乡里桐花烟浣花溪头琼叶纸先生厺怯苦吟琢无肝肺呕无心芙蓉在左木犀右漫与七言真借手秋光一㸃入骨清有笔如椽描不就先生不瘦教难瘦蕙花初开五言幽人非爱山出山将何之山居种兰蕙嵗寒久当知初蓺止百畒余地惜奚为先生无广居千巖一茅茨四面秖蓺蕙中间才置锥鋭緑纷宿丛脩紫擢幼枝孤榦八九花一花破初蕤西风澹无味微度成香吹灯梦得幽馥月冩传静姿我欲掇芳英和露充晨炊眷然恻不忍环翫自忘饥岂无衆花草不愿秋不迟种时乱不择嵗晩悔可追木犀落尽有感一嵗秋香又一空落英顦顇怨西风开时占断西风晓岂念荷花脱病红姮娥收去广寒秋太息花中无此流花品已高香更絶却縁韵胜得清愁秋蝇秋蝇知我政哦诗得得缘眉复入髭欲打羣飞还歇厺风光乞与㡬多时白鱼羮戏题秋水寒鱼白锦鳞姜花枨实献芳辛东坡玉糁真穷相得似先生此味珍松声哦诗口角恰微鸣唤得风从月脇生端为先生醒醉耳绕山搜出万松声寄题邵武张汉杰运干万巻楼书生都将命乞书愿身化作蠧书鱼蠧鱼生得针来大曰啖银钩三万箇书生一腹无十围经炊史酌不曾饥君家一编本黄石积书至今与山齐玉川搜肠才一半邺俟揷架端无羡如何万巻楼上人却去黄鹤楼前作賔賛戏笔野菊荒苔各铸钱金黄铜緑两争妍天公支与穷诗客只买清愁不买田哦诗只道更无题物物秋来揔是诗着意染须玄尚白梳头得蝨素成缁饭罢散䇿遇细雨秋暄团扇尚堪携病脚朝来健似飞偶到溪头晴唤出未穷山顶雨催归极知秋旱已难医所喜阴云忽四垂毕竟不成檐半滴辛勤枉费雨千丝重九日雨仍菊花未开用辘轳体良辰巧与赏心违四者能并自古稀恰则今年重九日也无黄菊两三枝闭门幸免吹鸟帽有酒何湏望白衣政坐满城风雨句平生不喜老潘诗西斋睡起小睡西斋聴雨凉竹鸡声里梦难长开门山色都争入只放青苍一册方读陈蕃传仲举髙谈亦壮哉白头狼狈只堪哀枉教一室尘如积天下何曾扫得来铜雀砚摸索陶泓不忍研阿瞒故物尚依然浪传铜雀檐间瓦恐是金凫海底甎黄雀食新鹅黄染线织秋衣杨栁吹绵细细披诗债被渠浑索尽醉乡邀我不容归侯门信口緫称珍只见陈人不见新三日荔投香味变况开酱瓿拂蛛尘夜寒独觉儿啼惊觉梦中身恰则华胥政问津脚到五更偏作冷老来万事不如人若无牎月谁相伴聴尽鸡声不肯晨尚有布衾寒似铁无衾似铁始言贫雨晴得毗陵故旧书雀声只喜晓晴新不管畦蔬雨未匀日与山光弄秋色风将竹影扫䆫尘多时浙右无消息忽有书来问老人知我近来头白尽寒暄语外更情亲忧患感叹醉里还多感醒来却更愁醉醒都不是愁感㡬时休老去情怀已不胜愁边灾患更相仍胷中莫着伤心事东处销时西处生霜晓荒荒瘦日作秋晖稍稍微暄破晓霏只有江枫偏得意夜挼霜水染红衣寄题萧邦怀步芳园羣鸎乱飞春昼长极目千里春草香幽人自煑蟹眼汤茶瓯影里见山光欣然药囿聊步屧戏随蜜蜂与蝴蝶杨花糁迳白于雪桃花夹迳红于撷庆长叔招饮一桮未釂雪声璀然即席走笔赋十诗晩饮西隣大阮家天风吹雪入檐牙唿僮净扫青苔地莫遣纎尘涴玉花长廊尽处绕梅行过尽风声得雪声醉里不愁飘湿面自舒翠袖㸃琼英老子那知鬓脚凋忍寒拚命看珠跳却嫌地暖无氷冻恰则飞来恰则销梅花得雪更清妍折入灯前细捻看下却珠帘教到地横枝太瘦不禁寒雪政飞时梅政开倩人和雪折庭梅莫教颤脱梢头雪千万轻轻折取来急雪穿帘绕蜡灯梅花微笑古铜瓶朔风恶剧惊人杀吹倒琉璃六曲屏南烹北果聚君家象箸氷槃物物佳只有蔗霜分不得老夫自要嚼梅花不是今宵雪不清只愁清杀老书生不知落得㡬多雪做尽北风无限声酒香端的似梅无小摘梅花浸酒壶莫遣南枝独醒着一桮聊劝雪肌肤燕宁轩里集羣仙薄宦归来又两年梅影舞风风舞雪劝人何苦怯金船糟蟹六言霜前不落第二糟余也复无双一腹金相玉质两螯明月秋江别业抛离水国失身堕在糟丘莫笑草泥郭索䇿勲作醉乡侯充信弟坐上赋梅花二首对酒初惊髪半华折梅还觉兴殊佳如何屋角西南月只照梢头一两花自是向来香寂寞不湏更道影横斜北枝别有春无价和靖何曾覔得些月波成露露成霜借与南枝作淡粧寒入玉衣灯下薄春撩雪骨酒边香却于老树半枯处忽走一梢如许长道是踈花不解语伴人醒醉人狂徳逺叔坐上赋肴核糟蟹横行湖海浪生花糟粕招邀到酒家酥片满螯凝作玉金穰镕腹未成沙牛尾狸琼瑶风骨褐衣裘野果初红玉露秋僧孺唤渠登牓尾季貍只合隐山头蔊菜韲臼文辞粲受辛子牙爲祖芥为孙劝君莫谒独醒客只谒髙阳社里人蜜金橘风餐露饮橘洲仙胷次清于月样圜侠客偶遗金弹子蜂王捻作菊花钿藕荷衣芰制雪为容家住云烟太华峰外面看来真璞玉胷中琱出许玲珑人面子喜时能笑醉能歌眉映青山眼映波旧日美如潘骑省只今瘦似病维摩糖霜亦非崖蜜亦非饧青女吹霜冻作冰透骨清寒轻着齿嚼成人迹板桥声银杏深灰浅火畧相遭小苦微甘韵最高未必鸡头如鸭脚不妨银杏伴金桃送谈命曾南翔官职牵人也可怜老来那更问行年渠侬解事无它语道我慈亲寿八千今年见説也无锥政坐谈天泄密机举世近来憎直语贵人剰许未爲痴题孙舜俞府判瑞石图庐陵治中孙昌言字舜俞居越之诸暨县作祭享之亭于龟浦鸡冠山先龙图之茔得石剖之中有文如松桂枝叶可数图之以示士大夫赋诗者甚衆来求予诗因爲赋之鸡冠山青龟浦碧松桂梢云三万尺何年星霣化爲石风吹木凝冰玉色仙人擘开光烛天山下人家夜不眠松花桂子落如雪飞入石中坚似铁石中种树人不知石中生树人始竒君不见只今瑞图满四海骚人诗巻牛腰大过周波江溪暖无冰可得销清波白石小鱼跳忽逢寸碧翩然起翡翠惊飞上栁条送谈星辰许季升许子儒冠怨误身如今投笔説星辰未湏道我何时贵且道何时子脱贫连珠合璧转璇霄也被星家不见饶灾曜元来怯祷祝福星不是背箪瓢纪罗杨二子游南岭石人峯吾弟廷弼与罗恵卿游石人峯㡬为虎所得尝为予道其事因作长句纪之二子同游石人峯深行翠篠黄茅中初嫌微径无人踪行到半岭径亦穷来时犹自闻鸡犬且行且行且语不觉逺上头无梯下无岸前头难攀后难返黄茅翠篠深复深忽有笛声出暗林草根一把牛骨骼血㸃溅地惊人心二子相看面无色疾趋山后空王宅野僧闻此呌絶天拊破禅床推倒壁荒山岂有吹笛声乃是卧虎鼻息鸣二子归来向侬説犹道兹游最清絶兹游清絶岂不佳二子性命如泥沙题黄辰吉愚斋圣门如天不可梯诸子欲以智取之杏坛独立无箇事只有回愚也大竒吾党少年子黄子问津陋巷参颜氏只今此事冷如浆来年八月槐花黄寄题万安县刘元袭横秀阁玉簮成阵雪成堆秀气横空拨不开楚岫苍寒五云外贑江白冩九天来烟销日出皆诗句月色波声唤梦回早晩携家过髙阁寄诗聊当一枝梅廷弼弟座上絶句黄雀初肥入口销玉醅新熟得春饶主人更恐香无味沉水龙涎作伴烧十二月二十七日大雪中过吉水小盘渡西归风巻寒江浪湿天斜吹辞雪忽平船碧琉璃上琼花里独载诗人孟浩然腊残滕六不归家白昼乘风撒玉沙旋种琼田茁瑶草更栽琪树着银花雪吹醉面不知寒信脚千山与万山天甃琼街三十里更飞栁絮与君看山居雪后春近能余㡬许寒雪花才落便销残青松梢上兰根下犹得三朝两日看一㸃红尘未敢生松间雪后政堪行日光半破风微度时作髙林落果声嘉定元年春三月男长孺编定端平元年夏五月门人罗茂良校正诚斋集巻第十四诚斋集诚斋集卷第十五诚斋集巻第十五庐陵杨万里廷秀诗南海集庚子正月五日晓过大臯渡雾外江山看不真只凭鸡犬认前村渡舩满板霜如雪印我青鞋第一痕危沙崩岸𣣔侵墻直下青江百尺强过了笋舆元未觉忽然囬首冷思量晓雾不知香雾湿人须日照须端细有珠政是春山眉样翠被渠淡粉作煳涂送胡端明赴召紫泥夜下日星晖赤舄朝看衮绣㱕中国如今相司马四夷见説问非衣金鱼玉带明霜鬓斗极台符拱太微卫武年龄子仪考一身双美古来稀晚出郡城往值夏谒胡端明泛舟夜㱕郡城至值夏两日非寛程奔走岂五愿诏书促南征出郭星未已㱕棹月已生问人水深浅舟子喧未譍水石代之对淙然落难声危峰起夕苍暗潭生夜清江转风飒至病肩难隐稜添衣初嬾寻忍寒良不能近城一二里逺岸三四灯望関恐早闭驱舟秪迟行多情半环月久矣将西倾𣣔落且小留知我要入城月细光未多大星助之明至舍心未稳丽谯才一更之官五羊过太和县登快阁观山谷石刻赋两絶句呈知县李绅公垂主簿赵蕃昌父阁中陈迹故依然𣣔问风流已百年南岸一峯东一塔自言曾试老诗仙庐陵山水説西昌天遣金华印此邦诗本道他将取去如何遗下一澄江题龙舜臣逊志斋龙子辛勤莳纸田少年笔㔟已翩翩𣣔知圣处真消息不是原夫一两聨二月一日晓渡太和江緑杨接叶杏交花嫩水新生尚露沙过了春江偶囬首隔江一片好人家晓翠妨人看逺山小风偏入客衣单桃花爱做春寒信只恐桃花也自寒二月初头春向中花梢薄日栁梢风折花客子浑无頼狼籍须教满路红晨炊黄宙铺饭后山行山行行得软如绵急上篮舆睡霎间梦里只闻人喝道不知过尽数重山宿滩头海智寺平生行路敢求安便要求安也大难古寺无门更无壁若教半夜作春寒明发海智寺遇雨枉教一月费春风不及朝来细雨功草色染来蓝样翠桃花洗得内般红可惜新年雨未多不妨剰与次天河农人皱得眉头破无水种秧君奈何题太和主簿赵昌父思隠堂西昌主簿如禅僧日餐秋菊嚼春氷西昌官曾支竹阴过午未晨炊大児呌怒小児啼乃翁对竹方哦诗诗人与竹一样瘦诗句与竹一样秀故山苍玉揺緑云月梢风叶最関身劝渠未要思旧隠且与西昌作好春万安道中书事玉峰云剥逗斜明花径泥干得晩行细细一风寒里暖时时数㸃雨中晴携家满路蹈春华児女欣欣不忆家骑吏也忘行役苦一人人挿一枝花桃花薄相㸃燕脂输与梨花雪作肌只有垂杨不脂粉缕金铺翠衬腰支万安出郭早行玉花小朶是山矾香杀行人只𣣔颠风掠水衣无处去栁塘着在角头边皇恐滩两山夹岸走苍龙未放中间过玉虹只爱当头一峯好一峰外面更三峰只愁江水去无还石打银涛倒上滩道是此滩天下悪古今放过㡬樯竿小烦溪友语阳侯好遣漂沙盖石头能费奔流多少力前头幸有一沙洲过皂口贑石三百里春流十八滩路从青壁絶舩到半江寒不是春光好谁供客子看犹须一尊渌併遣百忧寛宿皂口驿倦投破驿歇征骖喜见山光政蔚蓝不奈东风无検束乱吹花片㸃春衫晓过皂口岭夜渡惊滩有底忙晓攀絶磴更禁当周遭碧嶂无人迹围入青天小册方半世功名一鸡肋平生道路九羊肠何时上到梅花岭北望螺峰半㸃苍道傍小桃吹尽残桃无可残也无地上落花痕独行寻到青苔处拾得嫣红一片看晨炊皂径问路无多子驱车半日间行穿崖石古蹈破藓花斑緑语鸎边栁青眠水底山人家岂无地争住小溪湾歩过分水岭路险劳人杀侬须下轿行石从何代落蕨傍旧根生古树无今态幽泉有暗声只言章贡近犹自两三程憩分水岭望乡岭头泉眼一涓流南入䖍州北吉州只隔中间些子地水声滴作两乡愁岭北泉流分外忙一声一滴断人肠浪愁出却庐陵界未入梅山緫故乡桂源铺万山不许一溪奔栏得溪声日夜喧到得前头山脚尽堂溪水社日南康道中东风试暖却成寒春恰平分又欲残淡着烟云轻着雨近遮草树逺遮山人行栁色花光里天接江西岭北间管领社公㑯竹叶在家在外匹如闲小溪至新田人烟懡㦬不成村溪水微茫劣半分流到前滩忙似箭不容雨㸃稍成纹只爱孤峯惹寸云忽惊头上雨翻盆北来南去缘何事路上君看屐子痕脕云解事忽离披放出千峰特地竒欲拣一峯谁子是緫如笔未退尖时懊恼春光欲断肠来时长缓去时忙落红满路无人惜蹈作花泥透脚香二月十九日度大庾岭题云封寺梅山未到未教休到得梅山始欲愁知道望乡看不见也须一步一囬头小立峰头望故乡故乡不见只苍苍客心恨杀云遮却不道无云即断肠梅叶成阴梅子肥梅花应恨我来迟明年若寄江西信莫折南枝折北枝行者南来今㡬春一囬举似一囬新钵盂夺得知何用不怕梅花解笑人题南雄驿外计堂携家度岭夜乗槎小泊凌江水北涯二月山城无苿把一年春事又杨花举头海国星辰近囬顾梅山草树遮客子相逢闻好语看山只欠到南华二月二十三日南雄解舟昨夜新雷九地鸣今朝春涨一篙清顺流更借江风便此去韶州只两程水没蒲芽尚有梢风吹屋角半无茅急滩未到先闻浪枯树遥看只见巢舟过黄田谒龙母䕶应庙逺山相别忽相寻水到黄田渐欲深见説前头山更好且留好句未湏吟南康名酒有残樽急唤荷杯作好春紫幕能排北风冷夕阳偏惜半舩温舟过谢潭风头才北忽成南转眼黄田到谢潭髣髴一峯舩外影褰帷急看紫巉巖夹江百里没人家最苦江流曲更斜岭草已青今嵗叶岸芦犹白去年花碧酒时倾一两盃舩门才闭又还开好山万皱无人见都被斜阳拈出来明发阶口岸下破晓篙师报放舩今朝不似昨朝寒梦中草草披衣起爱看轻舟下急滩过郑步渐有人家松桂丛韶州山水胜南雄未湏青惜峯峦过过了诸峯得好峯过皷鸣林小雨淅淅舩篷雨㸃声踈踈江面縠纹生石峯斗起三千丈身在假山园里行下泷小舫戴尖篷未论千峯与万峯只是舟人头上笠也堪收入画图中明发韶州过赤水渇尾滩舩下惊滩浪政喧花汀水退走沙痕一峯忽自云端出只见孤尖不见根三月一日过摩舍那滩阻雨洎清溪镇一声霹雳霁光收急泊荒茅野渡头摩舍那滩冲石过曼陀罗影漾江流山才入眼云遮断舩欲追程雨见留夜宿清溪望清逺举头不见隔英州过尽危滩百不堪忽惊絶壁翠巉巉倒垂不死千年树下拂奔流万丈潭隔岸数峯如笔格倚天一色染春蓝真阳此去无多子到日应逄三月三小泊英州人人藤叶嚼槟榔户户茅檐覆土床只有春风不寒乞隔溪吹度柚花香数家草草劣无多跕水飞鸢也不过道是荒城斗来大向来此地着东坡过真阳崃玉削双崖一水通重一掩更重重平生山水看多少最爱真阳第二峯莫道无人迳亦穷尚余碧篠伴青枫白云不是从天降坐看生从翠崦中仰见青天尺许青无波江水不胜平只惊白画山竹裂杜宇初闻第一声堪笑跳波数百滩如何入崃顿无喧人言此崃如巴崃只欠三声堕泪猿榕树阴中一苇横鹧鸪声里数峯青南人到此亦肠断不是南人作么生百滩千港㡬涛波聚入真阳也未多若遣崃山生塞了不知江水倒流么晨炊光口砦泊舩光口荐晨炊野饭匆匆不整齐新摘柚花熏熟水旋捞莴苣浥生虀尽教坡老食无肉未害山公醉似泥过了真阳到清逺好山自足乐人饥出崃朝来入崃闷舩迟也有欣然出崃时山色亦如人送客行倦了自应㱕舩行尽缓底湏忙诗巻聊堪度日长瓶里抽花偷触鼻忽然将谓是烧香过沙头非烟非雨淡蒙蒙深闭牎扉䕶晩风舩外山光帘里翠岸头花影镜中红过了沙头渐有村地平江阔气清温暗潮巴到无人㑹只有篙师识水痕昨来飞㯭下危泷不敢窥䆫只闭䆫莫叹江平舩不进只将行役当逰江题清逺崃崃山寺只道真阳天下稀不知清逺亦幽竒攀崖下照龙湫水细咏东坡老子诗见説岩中雪色猿啸声时出翠微间不看新月初三夜却觅当时旧玉环舩中蔬饭食蕨食臂莫食拳食笋食梢莫食根何曾万钱方下筯先生把菜亦饱去岭南风物似江南笋如束薪蕨作篮先生食籍知㡬巻千岩万岳皆厨传过胥口镇桄榔叶垂翠羽鲜木绵花暖紫霞翻疾雷急雨忽开霁淡白云拂浓清山清明日欲宿石门未到而风雨大作泊灵星小海风雨来从海外天灵星海里泊楼舩坐吟苦句斟愁酒也是清明过一年崃山前夕石间行泊得舩时破胆惊惊到今宵已无胆聴风聴浪到天明石门欲到更无疑隔海风涛未可期到得石门非不好只愁未到石门时一生行路竟如何乐事还稀苦事多知是风波欺客子不知客子犯风波波涛端不为君休风雨何曽管客愁自古诗人磨不倒一樽大笑谢阳侯石门未到未为迟小泊灵星也自竒此去五羊三十里明朝还有到城时五羊官舍春尽晩步西园荷桥波底金鸦夺眼明脚根螮蝀界天横瘦藤欲度还休去试数荷钱㡬箇生读天寳事日晩无烟起御厨野人豆饭未嫌麄问知云子炊香日政是棃花带雨初西园晩步龙眼初如菉豆肥荔枝已似佛螺児南荒北客难将息最是残春首夏时为爱荷池日日来一来一度眼双开尽舩不晓风相戏勐触花堤得倒囬三月晦日游越王台榕树梢头访古台下看碧海一琼杯越王歌舞春风处今日春风独自来越王台上落花春一掬山光两袖尘随分杯盘随处醉自怜不及蹈青人四月八日尝新荔子一㸃臙脂染蔕旁忽然红遍緑衣裳紫琼骨骼丁香瘦白雪肌肤午暑凉掌上氷丸那忍触樽前风味独难忘老饕要啖三百颗却怕甘寒冻断肠夏日书事一字看成两霜须摘转多既无书册分奈此日长何荔子红初皱春醅碧欲波醉来愁自去不去亦从他四月中休日闻蝉荔枝叶底暑阴清已有新蝉一两声荷露栁风餐未饱怪来学语不分明观书客从逺方至遗我书一编览旧眼全痛诵新神顿还初披愁欲尽久翫翳不妍情知无住处闵免复竟篇庶㡬藁滓中或沥腴一涓终然寂无获所获倦且昏倦甚得佳睡犹胜不得眠得寿仁寿俊二子中涂家书二子别我㱕兼旬无消息客有馈荔枝盈篮风露色绛罗蹙寳髻氷弹溅柘液老夫非不馋忍馋不忍喫急唿两健步为我致渠侧黙数川陆程㡬日当返役惟愁香味坏色变那敢惜十日两骑还千里一纸墨把书五行下废书双泪滴不如未到时当喜翻不怿子壮秪觉幼子学秪觉迟二子忽颀然语离又作悲今年来官下二子暂我随悬知住不久且复相从嬉鹤书自天䧏槐花唿汝㱕伯也恐我愁愿留不忍辞仲也惨不释飞鸣思及时岂有鳯将雏雏长禁其飞决焉遣还家一笑更不疑傍人怪无泪泪入肝与脾我昔如汝长壮志在四方集贤给笔札秉烛促夜装平明出门去振衣不傍徨先君泫然泣感我令我伤先君顾我语汝行勿断肠他日汝养子此悲㑹身当老怀追陈迹心折涕泗滂繙破箧得张钦夫唱和诗只今新暑已歊然作么禁当六月天飞上风前最凉处年年输与栁梢蝉夏至后初暑登连天观登台长早下台迟移遍胡牀无处移不是清凉罢挥扇自縁手倦歇些时六月九日晓登连天观小立层台岸幅巾除鸎作伴更无人晓风草草君知么不为髙荷惜水银七夕新凉商量秋思是寒螀将息荷花得早凉五岭从来説炎热朝来已怯葛衣裳嘉定元年春三月男长孺编正端平元年夏五月门人罗茂良校正诚斋集卷第十五诚斋集诚斋集卷第十六诚斋集巻第十六庐陵杨万里廷秀诗南海集雨霁登连天观髙台十日不曾登雨后榰藤拄晩晴城外诸峯迎落照松根细草緫斜明眼穿岭北书不到秋入海南愁顿生只有荷花旧相识风前翠盖为人倾秋夕雨余虚堂无人独自行画檐雨歇残㸃声朝来余暑忽然过昨来初暑谁能那一生畏暑如于菟老年畏暑菟不如人言岭南分外热匹似江南犹可説今年六月雨如秋只今七月当更愁短檠幸未卧墻角唤取渠来相博约老眼那能舒简编只要玉虫伴杯酌游蒲涧呈周师蔡漕张舶胜日从公蒲涧游万岳声满千崖秋一迳如虵三百曲绕尽山腹到山头穹岩千仞欹欲裂仰看飞泉泻云窟锵成环佩奏成琴溅作珠玑霏作雪步穿危磴攀苍藤忽上穹岩顶上行人在半天泉在井不敢下瞰惟闻声只恠前驱深不见须臾却向前山转海风吹袖万丈长海水去人一弓逺老僧云卧晏未兴先遣长松夹道迎小参古殿黄面老不见旧日安期生景泰上方半堵壁城中望文雪山白却从景泰望城中晓日楼台焕金碧君不见中流千金博一壶不如游山饥时粥一盂金印系肘大如斗不如游山倦时一杯酒安期飞昇今㡬年祖龙不是不求仙至今年年七月二十五倾城游人来访古得寿仁寿后二子书皆以病不及就试且报来期二子何时到三秋𣣔尽头收渠半张纸洗我一年愁不得毛锥力元非子墨羞海山寒更碧整驾待同游满望鹏飞上谁令马不前草玄真浪苦曳白亦无缘兄弟年二十尘埃路四千速来饮官酒不用一铜钱送蔡定夫赴湖南提刑菊后霜前换绣衣湖南岭北看梅枝还将方策汗青语拈出圜扉草緑时四海㡬人怜我老三年两作送君诗借令贵杀衡阳纸半幅无妨慰梦思方丈蓬莱第一人星轺玉节正青春只今囬鴈峯头客曾触神龙领下䚬未遣五纹朝补衮便应三字夜司纶湘江緑浄不可唾却要珠玑欬唾新和石湖居士范至能与周子充夜游石湖松江诗韵石湖醉眼小太空乌纱白纻双鬓蓬翰林来从昭囬上满袖天香山水中青山半边日𣣔没珠宫涌出初圜月两仙一棹软琉璃碎撼广寒桂花雪中流浪作凛不囬两手播洒千银堆不知浩浩洪流后曾有兹游竒特来古人今人烟一抹谁煎麟角续弦絶一生句里万斛愁只白秋来千丈髪遣骑问讯范明州参政报章寄二絶句和韵谢之南海人从东海㱕新诗到日恰梅时捻梅细比新诗看未必梅花瘦似诗一别姑蘓江上台緑波碧草恨悠哉忽然两袖珠玑满割取三吴风月来至日薄寒旧传冬不到南中今嵗南中稍稍冬曦幕暖吹红皱起霜桥冷步缟声松裁缝苦思诗千首排遣清愁酒一钟不是梅花开独早似怜北客老相逄晩登连天观望越台山暮山如淡复如浓烟拂山前一两重山背更将霞万疋生红锦障褁青峯近腊暄甚霜日知春有信㱕腊前偷暖漏春晖北风也翦寒梢叶吹作鹅黄乱蝶飞西园早梅已刻酥花趂腊前更团蜡糁等春妍不知天巧能多少一朶梅花占两年小朶生来便瘦斜蘃宫桂殿即渠家只言瘴雨无南雪为底横横枝雪病中夜坐月流银汉小徘徊似恋空庭独树梅玉漏聴来更二㸃烛花翦了晕重开病身不饮看人醉干雪无端上鬓来后日老衰知健否只今六九已槯隤辛丑正月二十五日游蒲涧晩㱕桃李深酣日池塘浅试春霁晖揺逺水新暖软游人生酒清无色青梅脆有仁烟钟能底急催我入城闽二月一日雨寒南方气候北方殊春里清寒腊里无雨入竹林浑不见只来叶尾作真珠补尽䆫櫺闭尽门茶瓯火合对鑪熏中庭浅水休教扫政要留看雨㸃纹梳头正美睡相催理尽霜丝梦恰囬䆫隙小风能㡬许也吹蛛网去还来姚黄魏紫向谁赊郁李樱桃也没些却是南中春色别满城都是木绵花只见春晴道是晴不知半夜嫰寒生疾风吹落林间雨细雨还成大雨声谢福建茶使呉徳华送东坡新集黄金白璧明月珠清歌妙舞倾城姝他家都有侬家无却有四壁环相如此外更有一床书不堪自饱蠹鱼故人逺送东坡集旧书避席皆让渠児时作剧百不嬾説着读书偏起晩乃翁作悪嗔児痴强遣饥肠馋蠧简老来万事落人后浪取故书遮病眼病眼逢书辄着花笔下蝇头成老鸦病眼将奈故书何故书一开一长嗟东坡文集侬亦有未及终篇已停手印墨糢煳纸不佳亦非鱼网非科斗富沙枣木新彫文传刻踈瘦不失真纸如雪茧出玉盆字如霜鴈㸃秋云老来两眼如隔雾逄栁逄花不曾觑只逄书册佳且新把翫崇朝那肯去东坡痴絶过于侬不将一褐易三公只将笔头拄月脇万古凡马不足空故怜我老愈拙不寄金丹扶病骨却寄此书来恼人挑落书灯搔白髪新晴西园散步乆雨令人不出门新晴唤我到西园要知春事深和浅试看青梅大㡬分池水初生盖玉沙雨余碧草卧堤斜日揺波影纒桥柱绣出栾枝遍地花红雨斑竹外蹊蹊黄金袅袅水边丝举头拣遍低阴处带叶青梅摘一枝厌见山居要出来出来厌了却思囬人生毕竟如何是且看桃花晩开连天观望春忆毘陵翟园中和节后社前时春到园林最晩枝弄水不氷擕扇手登台犹粟向风肌鸟乌声里山光湿花栁阴中日脚迟北望翟园春正閙海棠锦绕雪荼䕷二月将半寒暄不常南中冷暖直难齐一日之间具四时脱了又添添又脱寒衣暑服镇相随二月十三日谒西庙早起起来洗面更焚香粥罢东䆫未肯光古语旧传春夜短漏声新觉五更长近来事事都无味老去波波有底忙还忆山居桃李晩酴醿为枕睡为乡寄题萧国贤佚我堂软红尘里㡬时休重碧杯中且拍浮坐看痴児夸絶足可怜到老不囬头幅巾藜杖聊三径明月清风自一丘我亦年来厌奔走梦骑野鹤访沙鸥题榔树化工到得巧穷时东补西移也大竒君看桄榔一窠子竹身杏叶海棕枝春晴怀故园海棠故园今日海棠开梦入江西锦绣堆万物皆春人独老一年过社燕方囬似青如白天浓淡𣣔堕还飞絮往来无那风光餐不得遣诗招入翠琼杯竹边台榭水边亭不要人随只独行乍暖栁条无气力淡晴花影不分明一畨过雨来幽径无数新禽有喜声只欠翠纱红映肉两年寒食负先生初食笋蕨庖鳯烹龙世浪传猩脣熊掌我无縁只逢笋蕨盃盘日便是山林富贵天穉子玉肤新脱锦小児紫臂未开拳只嫌岭外无珍馔一味春蔬未直钱上已前一日欲雨复晴去年上已政南来明日初三忽又催雨压云头浑𣣔落风翻日脚急吹开莫因岭外无花卉便对春光废酒盃只拣茂林脩竹处兰亭禊事足追囬寒食对酒荔支园园花寒食日日雨先生老多病颇已踈緑醑児童喜时节笑语治樽俎南烹俱前陈北杲亦草具蝤蛑方絶甘笋蕨未作苦先生𣣔独醒児意难多拒初心且一杯三杯亦漫许醒时本强饮醉后忽快举一杯至三杯一二三四五偶然问児軰卒爵是何处児言翁但醉已忘酒巡数三月晦日闲步西园岭南春去尽从伊元自无花可得飞只有草花偏称意强留蝴蝶不教㱕闰三月二日发舩广州来㱕亭下之官宪台诸人政坐爱闲游天遣南游天尽头到得广州天尽处方教囬首向韶州晓过石门囬望浄慧塔昨晩匆匆解画舩石门未到已黄昏殷勤浄慧烟中塔送我今朝过石门舟行得风晚至灵洲春尽侬随去江行兴未穷时烦数㸃雨轻洒一孤篷岸树苍茫外人家㸃缀中海神能饯我借与半㠶风明发青塘芦包青塘无店亦无人只有青蛙紫蚓声芦荻叶深蒲叶浅荔支花暗练花明舩行两岸山都动水入诸村海旋成囬望越䑓烟雨外万峯尽处五羊城过胥口江水大涨舟楫不进北江西水两相逄胥口波涛特地雄万事向侬氷与炭一生行役雨和风急流欲上人声閙近岸还移牵路穷河伯喜欢侬苦恼併将恩怨恼天公岸沙水嫌岸窄要冲开细荡沙痕似翦裁荡去荡来元不觉忽然一片岸沙摧遣闷江树深春色村鸡薄晩声雨添青笠重人减画舩轻遣闷惟须睡哦诗只强成独判连日雨却惜半朝晴晓发黄巢矶芭蕉林中清逺山前烟雨蒙黄巢矶畔水连空旋芟芦荻炊朝饭更斫芭蕉补漏蓬水落桑椹垂红似荔支荻芽如臂与人齐夜来水落知深浅看取芭蕉五尺泥轻寒瑟瑟入舩中闭却舩门下却篷要得新晴江水落不应更恨打头风蜑户天公分付水生涯从小教他蹈浪花煑蟹当粮那识米缉蕉为布不须纱夜来春涨吞沙觜急遣児童斸荻芽自笑平生老行路银山堆里正浮冢囬望黄巢矶之险心悸乆之夜云到晓不教收初日微明又却休雨为岸花洗面水撩江草只揺头千篙百棹力都竭十里九矶舩正愁若到崃中应更险却思崃外是安流入崃歌崃山未到日日愁崃山已到愁却休不是朝来愁便散愁杀人来山不管昨宵逺望最髙尖今朝近看云隔帘楼舩冲雨过山下两扇屏风生色画江神不遣客心惊云去云来遮巖扃忽然褰云露山脚仰见千丈翠玉削篙师相贺涨痕落今夕可到鸦矶泊崃山寺竹枝词崃里撑舩更不行櫂郎相语改行程却从西岸抛东岸依旧舩头不一水双崖千万萦有天无地只心惊无人打杀杜鹃子雨外飞来头上声龟鱼到此緫囬头不但龟鱼蟹亦愁底事诗人轻老命犯滩冲石去韶州一滩过了一滩奔一石横来一石蹲若怨古来天设险崃山不到也由君天齐浪自説浯溪崃与天齐真箇齐未必崃山髙尔许看来只恐是天低崃中得风挂㠶楼舩上水不寸步两山惨惨愁将暮一声霹雳天𣣔雨隔江草树忽起舞风从海南天外来怒吹崃山山倒开百夫絶呌椎大鼓一夫飞上千尺桅布㠶挂了却袖手坐看水上鹅毛走夜泊鸦矶崃中尽日没人烟舩泊鸦矶也有村已被子规酸骨死今宵第一莫鸣猿过显济庙前石矶竹枝词石矶作意恼舟人束起波涛遣怒奔撑折万篙浑不枉石矶赢得万余痕大矶愁似小矶愁篙稍寛时舩即流橕得篙头都是血一矶又复在前头泊光口风平浪静不生纹水面浑如镜面新忽有暗流江底出衮翻水面作车轮过虎头矶虎卧中流扼两涯目光须怒首仍囬真阳崃袖君须记箇是瞿塘滟滪堆真阳崃清逺虽佳未足观真阳佳絶冠南蛮一泉岭背悬崖出乱洒江边怪石间夹岸对排双玉笋此峯外面万青山险艰去处多竒观自古何人爱险艰夜泊英州旅病情先悪愁眠梦更惊犬须终夕吠月到五更明未解波头意偏来枕底声平生厌行路投老正追程阻风钟家村观岸傍物花水虫絻出緑波来细看爬沙上石崖化作蜻蜓忽飞去几时飞去却飞囬殻如蝉蜕湿仍新那复浮嬉浪底春却把今身飞照水不知石上是前身题钟家村石崖莫爱悬崖万丈髙只工险峭作风涛看来一一生窠眼解与行人着过篙水与髙崖有底寃相逢不得镇相喧若教渔父头无笠只着蓑衣便是猿阻风泊钟家村离英州已三日絻行二十里南游端为看山来过眼勿勿首屡囬不是阻风舩不进何縁看尽万崔嵬满舩児女厌江行我爱江行怕入城慙愧风师教𣢾曲为分一舍作三程峭壁呀呀虎擘口悪滩汹汹雷出吼泝流更着打头风如撑鉄舩上牛斗风伯劝尔一盃酒何须悪剧惊诗叟端能为我霁威否岸栁掉头荻揺手岭云好山幸自緑崭崭须把轻云䕶浅岚天女似怜山骨瘦为缝雾縠作春衫病中止酒葛衣着了却生寒风㔟颠时正上滩客里无聊已无奈更教止酒过春残江草江花怨阿谁山风山雨緫成悲春愁万斛无安顿旋旋分张乞小诗明发陈公径过摩舍那滩石峯下遥松烟未销近竹露犹滴石峯矜孤鋭喜以江自隔清潭涵曦紫碧岫过云白囬瞻宿处堤路转不可覔地逈人絶影山僻虎留迹下有无底潭上有欲落石是间一迳横来以万松直树从何时有陈公所手植陈公今焉在迳松自寒碧昨宵望石峯相去无一尺今日行终朝秪遶石峯侧石峯何曾逺江路自不直仰瞻碧孱颜清峻如立壁反覆得细看何必更登陟后顾江已逺前睨山若塞棹进岸自囬天水未有极帘欣入絶巘舟愕触潜石东暾澹未熹北吹寒更寂岸草不知愁向人弄晴碧澄潭涌晴晕不风自成花囬流如倦客出门复还家江晴已数日新涨没旧沙知是前溪雨湿云尚横斜山转江亦转江行山亦行风鬟照玉镜素练萦青屏我本山水客澹无轩冕情尘中悔一来事外怀孤征忽乘沧浪舟仰髙俯深清餐翠腹可饱饮渌身顿轻鹧鸪不相识还作故园声危峯莹无土平地岌孤石如何半巖间亦有小树碧走空根苦辛倚险榦寒瘠芳兰间丛生紫㽔濯幽色近香许世闻逺秀絶人摘而我云外身方兹喟行役城中安得山无山安得诗我入五羊城遂与山水辞有镜不敢览尘面我自知解维来㱕亭山水奔相随水光动我巾山色染我衣舟行将一月恨速不恨迟山云来未已江月皎无滓开怀放之入出语颇似之我从灵洲来惟见芳草渡蒹葭随水逺旷野无立树挂席上真阳好山忽无数好山如隠士避世不自露不应官道傍乃有见山处借识卫叔玠未覩乐彦辅石峯难再得舟过更囬顾南中山絶佳所恨人烟稀畧无好事人结茅临深溪峯顶可月亭岸石即钓矶空令烟中猿挂崖弄涟漪山多人自少人逺山益竒我舟行不留过眼山如驰过眼意已足久留亦何为逺峯孤巘秀何似碧莲含未开谁将脩月斧劚取一大来江上松径一日江行百折中囬头犹见夜来峯好山十里都如画更与横排一径松上蒙滩清江斜抱岭根来暗石冲波却倒囬幸自瑠璃青一片落滩碎作雪花堆囬望摩舍那滩石峯好山近看未为竒逺看全胜近看时囬望七峯云外笋两峯髙絶五峯低明发白沙滩闻布谷有感提壶劝我饮杜鹃劝我㱕不如布谷子劝我勤耘耔我少贫且贱不但无置锥笔耒垦纸田黒水导墨池借令字堪煑识字亦㡬希啼饥如不闻饥惯自不啼骏奔三十年辛勤竟何为髪从道涂白面为风雪黧夜来白沙滩老命轻如丝洪涛舞一叶唿天呌神祇生全乃偶然人力初何施晓闻布谷声如在故山时坐令万感集初悟半世非一险靡不悔数悔庸何追有田不㱕耕布谷真吾师寄贺建康留守范参政端明衮衣不是未教㱕不合威名满四夷天与中兴开日月帝分万乗半旌旗春生锦绣山河早秋到江淮草木迟卧䕶北门㫷月尔却专堂印鳯凰池一生狂杀老犹狂只炷先生一瓣香不爲渠侬在廊庙无端将相更文章江南海北三千里玉唾银钩十万行早整干坤早巖壑石湖风月剰分张荔枝堂昼憩荔子阴中风絶凉菖蒲节后日偏长落残数柄荷花蘃浸得一瓶泉水香多病早衰非破砚欲行复倦且胡床曲江近北差迟暑不道江山胜五羊风雨残风剰雨故欺人垂箔关牎䕶病身自拾荷花楷面污新将笋箨制头巾梅天笔墨都生醭棐几文书嬾拂尘帽子一峯青可掇隔墻不敢畧开门谢从善挽词一腹储三箧双钩挽万牛行身平中准閲世澹于秋紫诰犹新墨霜髯忽古丘清风未作记挂剣泪川流送彭元忠县丞北㱕君从循州来却向饶州去拍天海浪拂日峯琼尺裁成锦机句学诗初学陈后山霜皮脱尽山骨寒近来别具一只明要蹈唐人最上関三春弱栁三秋月半溪清氷半峯雪只今六月无此物君能唤渠来入笔恰则新莺百啭声忽有寒蛩终夜鸣潇湘故人江汉客为君一夜头尽白我欠天公诗债多霜髭捻尽未偿他君懐玉槃金叵罗合骑天驷超天河如何也铸一大错自古诗人多命薄黄茅起烟如黄沙瘴母照永曼陀花广东之游乐复乐劝君不如早还家行部决狱宿新隆寺观邹至完题壁道乡千古一清风雪壁银钩墨尚浓若爱殿前苍玉佩断无身后碧纱笼题望韶亭新隆寺后看韶石三三两两畧依稀金坈违头看韶石十十五五不整齐一来望韶亭上看九韶八音堆一案金钟大镛浮水涯王瑟瑶琴倚天半尧时文物也麄踈礼乐犹带鸿荒余茅茨殿上槌土鼓苇籥声外无笙竽黄能郎君走川岳领取后䕫搜礼乐峄山桐树半夜鸣泗水石头清画跃山祗川后争献珍姚家制作初一新帝思南岳来时巡宫琛庙寳皆骏奔曲江清澈碧琼软海山孤尖翠屏展天颜有喜后䕫知一奏云韶供亚饭帝登九疑忘却㱕不知斑尽湘笛枝后䕫一胫跛莫随坐委衆乐江之湄仪鳯舞兽扫无迹独留一狻守其侧至今唤作狮子石雨淋日炙烂不得洞庭张乐已莓苔犍为获磬亦尘埃不如九韶故无恙戛击尚可冬起雷何时九秋霜月里来聴湘妃瑟声美曲终道是不见人江上数峯是谁子憩楹塘驿夹路黄茅与树齐人行茅里似山鸡长松不与遮西日却送清阴过隔溪松鸣竹啸响千崖为底炎蒸吹不开自是笋舆趍北去薰风不是不南来官翠旌緑纛夹车轮龙作长身鉄作鳞莫笑道傍数松树古来老却㡬官人嘉定元年春三月男长孺编定端平元年夏五月门人茂良校正诚斋集巻第十六诚斋集诚斋集卷第十七诚斋集巻第十七㢚陵杨万里秀廷诗南海集南雄驿前双栁外计堂前栁絶竒南中无此雨涡丝午风不动休嫌暑要看枝枝自在垂南雄解舟一昨春江上水船即非上水是登天如今下瀬江无水始信登天却易然过建封寺下连鱼滩江收衆水赴单槽石壁当流鬬雪涛将取危舟飞过去黄头郎只两三篙梦里篙师忽呌滩老夫惊杀起来看前船过尽知无虑末后孤舟胆自寒六月十八日立秋送客夜归雨作青天赤日更黄埃迎送纷纷正徃来一夜炎蒸无计奈三更风雨领秋回人生作么禁寒暑世事何如付酒盃遮莫髯间㸃霜雪何曾笔下减琼瑰送广帅秩满之官丹阳北门卧䕶要耆英小试胸中十万兵天借金山吟落月身兼鉄瓮作长城何如岭上因㱕路摘取梅酸去作羹已有紫泥教诣阙便应留住付钧衡南海元戎禁从臣却昇北斗捧星辰囬头五岭忽千里屈指十贤添一人笑别广平堂下月㱕看太极殿前春一尊话别端何有緑水青山更白云晩步晩暑无凉可得寻小风一㸃慰人心斜阳碎入髙榕叶翻作青瑶覆作金寄题临武知县李子西公廨君子亭王家唤竹作此君周家唤莲作君子泥中懐玉避俗尘水上开花超大地红裳翠葢映眼中欲徃从之隔秋水牡丹贵人非吾徒篱菊隠士堪隣居李侯岸巾对芺蕖不寄新诗来起予谢木韫之舍人分送讲筵赐茶吴绫缝囊染菊水蛮砂涂印题进字淳熈钖贡新水芽天珍误落黄茅地故人弯渚紫微郎金蕐讲彻花草香宣赐龙焙第一纲殿上走趋明月珰御前啜罢三危露满袖香烟懐璧去㱕来拈出两蜿蜒雷电晦㝠惊破柱北苑龙芽内样新铜围银范铸琼尘九天寳月霏五云玉龙双舞黄金鳞老夫平生爱煑茗十年烧穽折脚鼎下山汲井得甘冷上山摘芽得苦梗何曾梦到龙逰窠何曾梦喫龙芽茶故人分送玉川子春风来自玉皇家锻圭椎璧调氷水烹龙炰鳯搜肝髓石花紫芛可衙官赤印白泥牛走尔故人气味茶样清故人风骨茶样明开缄不但似见面叩之咳唾金石声麴生劝人堕巾帻睡魔遣我抛书册老夫七椀病未能一啜犹堪坐秋夕荔枝堂夕眺夕峯褪日半钲多秋汉吹云一絮过寂寂庭松今两月鹤雏去尽只留窠病骨秋臞怪暮清凉风偷带北风轻迎寒䆫隔重煳徧只放书边数眼明闰年秋浅似秋深蟋蟀将愁傍砌吟今日初三元未觉西楼西角一钩金罗仲宪送蔊菜谢以长句学琴自有谱相鹤自有经蔬经我繙尽不见蔊菜名金华诗里初相识玉友尊前每相忆㘴令芹孙姜子芽一见风流俱避席取士取名多失真向来许靖亦误人君不见郑花不得半山句却参鲁直称门生曲江重阳烟描水写老秋容岭外秋容也自浓如见大宾新露菊若歌商颂晓风松挿花醉照濓溪井吹髪慵登帽子峯莫问明年衰与健茱萸何处不相逢九日郡中送白菊未应白菊减于黄金作钿心玉作裳一夜西风开瘦蕾两年南海伴重阳若言佳节如常日为底寒花分外香挼蘂浮杯莫多着一枝留挿鬓边霜拟题绵州推官㕔六一堂唐子西集载谢固为绵州推官推官之廨欧阳公生焉谢作六一堂求子西赋诗云即彼生处所馆之与周旋予谓此非子西得意句也辄拟而赋之一代今文伯三巴昔产贤白珩光宇宙蓝水暗风烟有客曾髙枕升堂见老仙梦中五色笔犹为写鸣蝉拟进士金波丽鳷鹊诗曳练为银汉镕金作月波桂华斜丽处鳷鹊得光多云叶三秋浄菱花一镜磨宫檐晖水竹观影淡星河雾湿残宵柝霜明𣣔晓珂螭头余映在剣佩已相摩督诸军求盗梅州宿曹谿呈叶景伯陈守正溥禅师南斗东偏第一山白头初得扣禅闗祖衣半似云来薄金钥才开雾作团一钵可能盈尺许千年有底万人看今宵雪乳分龙焙明日黄泥又马鞍晓炊黄竹庄染练江山宿雨余枝枝叶叶润如酥丝窠璎珞消多少破费天公百斛珠琯灰簌簌欲飞声日到牵牛第㡬星地底阳生人不觉烧痕未冷已青青城中殊未有梅看莫是冬暄欠浅寒行到深山最寒处两株香雪照氷滩上岑水岭危峯上面更危峯特地无梯上碧空遥望白云生絶顶如今身在白云中天上云泉脚下鸣玉虹倒挂客心惊试教转落峯头石衮到深溪作么声过岑水石瘦铜苗緑溪腥胆水黄是间无马迹何处更羊肠悪路今方始平生梦未尝如何寒刮骨行得汗如浆野炊白沙沙上半日山行底路途𣣔炊无店籴无珠旋将白石支燃鼎却展青油当野庐一望平田皆沃壤只生枯苇与寒芦风餐露宿何亏我玉馔琼楼合属渠至节宿翁源县与叶景小酌此县谁言是强名古来十室亦琴鸣只嫌六七茅竹舍也有两三鸡犬声村酒分冬胜虚度霜风一夜办新晴半生客路逢佳节佳节何曾负半生至月宿蓝坑小民居竹柱荻壁壁皆不土一路都岑寂蓝坑分外荒屋疎茅送月壁密荻分霜病趾催趺㘴残更妬晓光暖寒无上䇿来早借朝阳晓晴过猿藤迳厌雨欣初霁贪程敢宴眠排天双壁起受日一峯先入迳惟逢树无人况有烟藤深猿不见声到客愁边古路我生倦行路此行欣不辞我岂与人异厌闲乐驱驰王事当有行忘身那自知闽盗入吾部梅川作潢池白羽飞赤囊碧油走红旗履霜戎不早蔓草要勿滋士皆冲冠怒人挟报国私我行梅始花我归栁应丝㑹当挥蝥弧一笑封鲸鲵休愁荦确路即赋竞病诗野炊猿藤迳树下迳仄旁无地林䦕忽有天丹枫明逺树黄叶暗鸣泉苔锦银抢灶芦茸玉帐氊从军古云乐乞与箇山川泉声初闻蟹眼雪花声忽有仙人玉珮鸣时作微吟清入骨又成幽咽怨多情问知古涧飞泉落起看寒泓遶石行欲解尘缨聊一濯无尘可濯濯谁缨羽檄召诸郡兵闽盗宵窥粤南兵晓尽东军声动岩谷旗影喜霜风貔虎诸方集搀抢一笑空区区䑕子辈不足奏肤公明发泷头黒甜偏至五更浓强起侵星敢小慵输与山云能样嬾日髙犹宿夜来峯过乌沙望大唐石峯城中长恨不见山出城见山如等闲曹溪过了过岑岭不惟山麤石仍犷山如可师癞满顶石如陈三瘿聨颈一路令人眼不开开眼令人闷不醒乌沙未到一溪横水清见底心已清大塘六峯争出迎水精笔架琉璃屏两峯玉笋初出土三峯氷盘饤角黍新峯新琢金慱山雾作沉烟云作缕忽然前冈平截断万丈青尖余寸许山神解怜客子愁平地跳出苍琳璆更借天公脩月斧神工一夜忙琱锼近看定何者逺看真可画山神自贺应自诧古来此地无车马竹鱼晨炊乌沙有卖竹鱼者身首如鳊而厚鳞如鲤而正緑如竹色云银鱼色如银竹鱼色如竹渭川千亩秀可掬都将染成一身緑鱼生竹溪中家在竹根菱荇丛画餐竹叶与竹米夜饮竹露吹竹风前身王子猷今身赤鯶公只知爱竹判却命化作此君苍雪容渔翁夜傍竹溪宿鱼惊钓丝水底缩朝来钓得水苍玉先生笑扪藜苋腹空山一雨山熘急漂流桂子松花汁土膏松暖都渗入蒸出蕈花团戢戢戴穿落叶忽起立拨开落叶百数十蜡面黄紫光𣣔湿酥茎娇脆手轻拾响如鹅掌味如蜜滑如莼丝无㸃澁伞不如笠钉胜笠香留齿牙麝莫及菘羔楮鸡避席揖餐玉茹芝当却粒作羮不可疎一日作腊仍堪贮盈笈食鹧鸪江南厌聴鹧鸪曲岭南初尝鹧鸪肉年年细雨落花春钩辀格磔恼杀人竹鸡泥滑报行客鹧鸪更道行不得方兄百軰买一只可惜羽衣锦狼借宿小粉村暮宿溪边小粉村一峯如笔正当门看来山色元无粉拂杀浓蓝浅黛痕塘闸山逢塘闸冠南中小大髙低十九峯东畔连尖尤秀絶一双铜緑翠铺茸入陂子迳下一岭上一岭上如登天下如井人言箇是陂子迳猿藤迳里无居民陂子迳里无行人冷风萧萧日杲杲露湿半青半黄草前日猿藤犹有猿今此一鸟亦不喧树无红果草无蘂纵有猿鸟将何餐两山如壁岸如削一迳缘空劣容脚溪声千仞撼林岳崖石欲崩人𣣔落来日长峯迳更长陂子迳荒未是荒蒋家三迳未入手岭南三迳先断肠过陂子迳五十余里乔木蔽天遣闷七絶句林中亭午始微明枫倒杉倾满路横黄叶青苔深一丈先生却爱此中行草光叶润亦清佳翠里生香不是花一事説来人不信蕨长如树蚓如蛇芦深石路旋芟开藤絓肩舆却倒回兰蕙连山为谁好芭蕉满谷不缘栽为怜上轿啮人肩下轿行来脚底穿客子心心愁𣣔暮碧云偏作半阴天晩风寂寂树阴阴松不悲鸣竹不吟只有清泉逢白石向人刺口説山林涧泉劝我出山迟曲曲遮留步步随泉自多情侬自闷今宵㑹有出时山穷喜见一平川不似林中不识天只此出山灾便散何须更问小行年过长峯迳遇雨遣闷十絶句南人谓深山长谷寂无人烟中通一路者谓之迳自翁源至河源其迳有三猿藤陂子各五十里惟长峯余百里过者徃徃露宿鑚火以炊予以半夜一昼疾行出迳宿秀溪云説着长峯十日愁夜来发处四更头莫令炬火风吹黑未説红纱绛蜡休百里如何一日行暗天犹自急追程山云管得侬愁雨强做催诗数㸃声野炊未到也饥嗔到得炊边却可人伞作旅亭泥处㘴水漂地灶雨中薪石上菖蒲鉄作须寸根九节许清臞安期自是参渠底却重安期不重渠一眼空山空复空欹芦倒荻雨和风却缘小队旌旗过教得青枫学着红何须人迹到来曾㸃污松风涧水声不是先生爱山水是间却遣阿谁行猿藤陂子枉惊吁未抵长峯小半涂今夕前头何许宿不知出得迳来无下到危坡斗处泥旁临崩岸仄边溪不须杜句能驱疟只诵长峯遣闷诗出得山来未见村已知村近稍多田坐看云脚都垂地囬望峯头已入天䲡是鰕兄非善地橘知辨种带穰灾乌椑不熟还无事小艇难乗莫载来明发曲坑云横平野近人低似縠如纱只隔溪行到溪东元不见囬头却复在溪西露草欣逢晓日新各将珠琲鬪呈珍红光影里如何拣颗圜明颗颗匀明发龙川山有浓岚水有氛非烟非雾亦非云北人不识南中瘴只到龙川指似君优入蛮溪受瘴烟一生谁料到龙川早书实厯还山考便是中书九闰年发通衢驿见梅有感忙中掠眼雪枝斜落片纷纷㸃玉沙虚过一冬妨底事不曾欵曲是梅花过五里迳瘦日当中暖稍回冷山未许瘴全䦕溪光逺隔深深竹特地穿帘入轿来野水奔流不小停知渠何事太忙生也无一箇人催促自爱争先落涧声入山无路出无门鸟语猿声更断魂当处迷涂何处问一溪引我到前村晨炊浦村水出何村尾桥横乱篠丛隔溪三四屋对面一双峯过午非常暖疑他不是冬疎梅照清浅作意为谁容宿长乐县驿驿皆用葵叶葢屋状如椶叶云都将葵叶葢亭中树似桄榔叶似椶𣣔问天公覔微雪装成急响打舩篷题兴宁县东文岭瀑泉在夜明场驿之东舆路转崕欹倾只闻满山泉水鸣卷书忽看巳半失眼不停注耳细聴石如鉄色黑壁立镜面平水从镜面一飞下蕲笛织簟风漪生石知水力倦半壁钟作天一泓水行到此𣣔小憩后水忽至前水惊分清裂白两派出跳珠跃雪双龙争不知落处深㡬许千丈井底碎玉声安得好事者泉上作小亭酿泉为酒不用麴春风吹作蒲萄緑醉写泉声入枯木何处更寻响泉曲入程乡县界长乐昏岚着地凝程乡毒雾噀人腥吾诗不是南征集只合摽题作瘴经明发梅州市小山城寂舩稀野渡忙金暄梅蘃日玉冷草根霜霜草霜前乱碧未全枯霜后纷黄却更苏偷喫瑶䑓青女粉都生琼髪与银须夜宿房溪饮野人张珦家桂叶鹿蹄酒其法以桂叶为饼以鹿蹄煑酒酿以八月过是则味减云桂叶揉青作麴投鹿蹄煑醁趂凉篘落杯莹滑永中水过口森严菊底秋玉友黄封犹退舍韲汤蜜汁更输筹野人未许传醅法剰买双缾过别州明发房溪山路婷婷小树梅为谁零落为谁䦕多情也恨无人赏故遣低枝拂面来青天白日十分晴轿上萧萧忽雨声却是松梢霜水落雨声那得此声清瘴雾午时犹未识金乌对面看人一似无腊月黄茅犹尔许不知八月却何如过水车舖尽日涂中断客行两边山色到云青溪光揺碎黄金日波面跳成白玉星轿里看书得昼眠梦中惊浪撼渔舩觉来书卷风吹乱忘却前篇与后篇宿万安舖来朝还入鳄鱼乡未到潮阳到掲阳休説春风㱕路逺只今去路不胜长过单竹洋迳两山何许来此焉忽相寻摩肩不少让争道各载骎乔木与脩竹相招为茂林无风生翠寒未夕起素阴天垂木末近日到谷底深空山时自响已动客子心行至幽絶处更闻啼怪禽自彭田舖至汤田道旁梅花十余里一行谁栽十里梅下临溪水恰齐开此行便是无官事只为梅花也合来观汤田铺溪边汤泉下泓堪浴上堪煎阴火熬成未必然海底日昇波自沸偶分一眼作汤泉汤田早行见李花甚盛此地先春信年年只是梅南中春更早腊日李花开似妬梅花早同时鬪雪肤新年三二月还解再䦕无雨中道旁丛竹竹色岂不好道旁端可嗔只教寒雨里将冷洒行人雨中梅花霜晴三日不胜佳忽作阴霖送嵗华客里清愁自无奈却教和雨看梅花过瘦牛岭行尽天涯未遣休梅州到了又潮州平生岂愿乘肥马临老须教过瘦牛梦里长惊炊剣首春前应许赋刀头夜来尚有余樽在急唤渠侬破客愁题瘦牛岭牛头定何向牛尾定何指我不炙汝心我不穿汝鼻如何不许见全牛雾隠云藏若相避行行上牛背上下三十里一雨生新泥寸步不自致胡不去作牵牛星渇饮银河天上水胡不去作帝籍牛天田春风牵黛耜却来蛮村天尽头塞路长遣行人愁夕阳芳草只依旧瘦牛何苦年年瘦道傍草木山无人迹草长青异彩竒香不识名只是苔花兼藓叶也无半㸃俗尘生古树何年涧底生只今已与岭般平千梢万叶无重数一一分明报雨声葵叶蒻笠端能直㡬钱骑奴不拟雨连天葢头旋折山葵叶擘破青青伞半边过金沙洋望小海海雾初开明海日近树逺山青厯厯忽然咫尺黑如漆白昼如何成暝色不知一风何许来雾开还合合还𨳩晦明百变一弹指特地遣人惊复喜海神无处逞神通放出一斑夸客子须臾满眼贾胡舩万顷一碧波黏天恰似钱塘江上望只无两㸃海门山我行但作游山看减却客愁九分半掲阳道中猒穿山径石嵚崎喜见山原路坦夷更着两行围树子引人行逺不教知地平如掌树成行野有邮亭浦有梁旧日潮州底处所如今风物冠南方宿潮州海阳馆独夜不寐醉来还睡睡还醒长是三更梦便惊细数更声有何益不然作么到天明腊前蚊子巳能歌挥去还来奈尔何一只搅人终夕睡此声元自不须多谒昌黎伯庙南海行㡬徧东湖欠一来若无韩子庙只有越王䑓文字天垂日兴亡草上埃聊吹鳄溪水洒越六丁雷题韩亭韩木老大韩家十八郎犹将云锦制衣裳至今南斗无精彩只放文星一㸃光笑为先生一问天身前身后两般看亭前树木関何事也得天公赐姓韩嘉定元年春三月男长孺编定端平元年夏五月门人罗茂良校正诚斋集巻第十七诚斋集诚斋集卷第十八诚斋集巻第十八庐陵杨万里廷秀诗南海集登南州竒观前临大江浮桥江心起三石䑓皆有亭子海边楼阁海边山银竹初收霁日寒㸔着南州竒观了人间山水不须㸔玉壶氷底卧青龙海外三山堕眼中竒观掲名浑未在只消题作小垂虹平贼班师明发潮州不是潢池赤白囊何縁杖屦到潮阳官军已扫狐兎窟㱕路莫孤山水乡便去罗浮参玉局更登浴日折扶枽还家儿女搜行李满袖云烟雪月香潮阳海岸望海动地惊风起海陬为人吹散两眉愁身行岛北新春后眼到天南最尽头衆水更来何处着千峰赴此却囬休客间供给能消底万顷烟波一白鸥除夜宿石塔寺醉后先眠客莫嗔谁能守嵗费精神幸无爆竹惊寒梦休羡椒花颂好春今嵗明年才隔夕人情物态顿趋新遥怜児女团栾处政欠屠酥第十人壬寅嵗朝发石塔寺晓钟梦里苦相唿强裹乌纱照白须只有铜炉烧栢子更无玉盏㵼屠酥佛枽解吐四时艶铁树还如九节蒲省得一朝疲造请却教终日走长涂晨炊黄冈望海望中雪岭界天横雪外青瑶甃地平白底是沙青是海卷帘看了却心惊海岸沙行海濵半程沙上路海风吹起成烟雾行人合眼不敢觑一行一步愁一步步步沙痕没芒屦不是不行行不去若为行到无沙处宁逢石头啮足拇宁蹈黄泥溅袍袴海濵沙路莫再度榕树直不为楹圜不轮斧斤亦复赦渠薪数株连碧真成菌一胫空肥总是筋食车螯珠宫新沐浄琼沙石鼎初燃瀹井花紫殻旋开㣲滴酒玉肤莫熟要鸣牙枨拖金线成双美姜擘糟丘併一家老子宿酲无解处半杯羮后半瓯茶食蛎房蓬山侧畔屹蚝山懐玉深藏万岳间也被酒徒勾引着荐他尊俎解他颜食蛤蜊米脯羮倾来百颗恰盈奁剥作杯羮未属厌莫遣下塩伤正味不曾着蜜若为甜雪揩玉质全身莹金縁氷钿半缕纎更淅香秔轻糁却发挥风韵十分添银鱼干初疑柘茧雪争鲜又恐杨花糁作氊却是剪银成此叶如何入口软于绵乌贼鱼秦帝东廵渡浙江中流风紧坠书嚢至今收得磨残墨犹带宫车载鲍香泊流潢驿潮风大作忽看草树总离披记得沙行昨日时除却潮来无别事海风动地亦何为潮来潮去有何功费尽辛勤办一风若使无风潮自至信他海伯有神通正月三日宿范氏庄四首开嵗又涉三我征良未休沙行地一平百里纵遐眸景穆物自欣碛逈情反愁中田缅云庄聊复税我辀追程有底急行急能至不三峯从何来骏奔若鸣驺当户不忍去裴囬为人留对之成四友唿酒与献醻我醉山自醒相忘却相求野践得幽咏不吐聊自味健步忽传唿云有逺书至开缄秪暄凉此外无一事竒懐㘴消冺追省宁复记方驩遽成闷俗物真败意山鹊下虚庭对语含喜气一笑起振衣吾心本无滞酒名忘忧物未尽酒所长醉后忘我身安得忧可忘我饮初不多不可无一觞平生难为酒甘醴断不尝要与水争色仍复菊敌香气盎春午花味凛秋旭霜三杯合自然一滴诣醉乡竭来困行役名酒安可常甘淡俱不择芳冽那得将酒味何必佳一醉径投床但令有可饮不醉亦何妨山歴愁寡天沙征恨多地两日行海濵虽近弥不至遐瞻道旁堠我进渠秪退大风来无隔午燠皎安避今夕范氏庄初觌三峯翠愈逺故絶瑕不多始足贵巉然半几出蹙若一拳细轻霏澹脱秀隤照烨春媚翫久有余佳绘苦未必似今夕勿掩扉月中对山睡初四日晨炊横翠亭近看三峯失一峯其余都与昨来同多情横翠亭前玉伴我同行两日中人日宿味田驿破驿荒凉晩解鞍急唿童碧敌轻寒南中气候从头错人日青梅巳酽酸登大鞋岭望大海杖履千崖表波涛万顷前琼天吹不定银地湿无边一石当流出孤尖卓笔然更将垂老眼何许看风烟晨炊叱驭驿观海边野烧南海惊涛巻玉缸北山野烧展红憧山神海伯争新巧併慰诗人眼一双海岸七里沙大风吹起翠瑶山近岸还成白雪团一浪挽先千浪怒打崖裂石与君看行人莫近岸边行便恐波头打倒人若道岸髙波不到玉沙犹湿万痕新鲜鱼浑登舟舩阁寒沙待晩潮行人舟子各相招银山一朶三千丈隔海飞来对面销宿南岭驿蕨手犹拳已箸长菊苖初甲可羮尝山村富贵无享一路春风野菜香茅花似雪复如茸一望平原浅草中尽日向人挥玉麈知将何事语春风初十日早炊蕉步得家书并家酿潢池东定得西还病后途中竟鲜懽为许朝来有新喜庭闱一骑报平安年年自漉雪前醅今嵗无縁得一杯政是荒村愁絶处家中送得六尊来惠州豊湖亦名西湖左瞰豊湖右瞰江五峯出没水中央峯头寺寺楼楼月清杀东坡锦绣肠三处西湖一色秋钱塘颕水更罗净东坡元是湖长不到罗浮便得休正月十二日游东坡白鹤峯故居其北思无邪斋真蹟犹存诗人自古例迁谪苏李夜郎并惠州人言造物困嘲㺯故遣各捉一处囚不知天公爱佳句曲与诗人为地头诗人眼底高四海万象不足供诗愁常将湖海赐汤沐堇堇可以当冥搜却令玉堂挥翰手为提椽笔判罗浮罗浮山色浓泼黛豊湖水光先得秋东坡日与羣仙游朝发崑阆夕不周云冠霞佩照宇宙金章玉句鸣天球但登诗坛将骚雅底用蚁穴封王侯元符诸贤下石者秪与千载掩鼻羞我来剥啄王粲宅鹤峯无恙江空流安知先生百嵗后不来㺯月白苹洲无人挽住乞一句犹道雪乳氷湍不当年醉里题壁处六丁已遣雷电收独遗无邪四箇字鸾飘鳯泊蟠银钩如今亦无合江楼嘉祐破寺风飕飕解舟惠州东桥南䆠宁差北西归敢再东猿声云树月客枕露舩风緑发春全白苍颜酒不红莫憎愁与病留取伴衰翁放舩岸岸人家住门门靣水开老翁扶杖立穉子看舩来一夜鸣春雨诸滩涨緑醅顺流行自快更着北风催感兴行役忘衰暮逄春感物华一来梅岭外三见木绵花山鹿寕游市江鸥本卧沙红尘无了日白发未还家夜泊曲湾顺流一日快舟行薄暮风涛特地生不是江神惊客子劝人早泊莫追程曲湾放舩梅子成隂夹道周木绵吐㷔满江头春来不是无桃李腊月开花巳落休石湾雨作得巩帅采若书约观灯昨暮颠风浪打头那知今日得安流元宵不为游人好细雨先供客子愁病骨支离妨酒琖诗仙招唤试灯毬书生薄命多磨折乐事良辰判却休舟中望罗浮山罗浮元不是罗浮自是道家古蓬丘弱水只知断舟楫葛仙夜偷来惠州罗浮山髙七万丈下视日月地上流黄金为桥接银汉翠琳作阙横琼楼不知何人污脚迹触忤清虚涴寒碧天遣山鬼絶凡客化金为铁琼为石至今石楼人莫登铁桥不见空有名玉匙金籥牢鏁扄但见山髙水泠泠我欲骑麟翳鸾鳯月为环珮星为从前驱子晋后安期飞上峯头斸丹汞南海东庙浴日亭南海端为四海魁扶疍絶境信竒哉月从若木梢头转潮到占城国里囬最爱五更红浪沸忽吹万里紫霞开天公管领诗人眼银汉星槎借一来题南海东庙罗浮山如万石钟一股南走如渇龙雷奔电爲遮不住直抵海濵无去处低头饮海吐绛霞举头戴着祝融家珠宫玉室水精殿万水一日朝再衙青山四围作城郭海涛半浸青山脚客来莫上浴日亭亭上见海君始惊青山缺处如玉玦潮头飞来打双阙晴天无云溅碎雪天下都无此竒絶大海更在小海东西庙不如东庙雄南来若不到东庙西京未睹建章宫海神喜我着绮语为我改容收雾雨干坤轩豁未能许小试日光穿漏句镊白止酒愁无那哦诗意已阑镊髭非急务也遣半时闲和巩采若逰蒲涧南中道是岛夷居也有安期宅一区屐齿苔痕犹故迹霓旌鸾佩己清都元戎解领三千骑胜日来寻九节蒲万岳松风和涧水鸣琴漱玉自相娱舩过灵洲却縁野阔觉天低政值潮平苦奖迟洲觜两舩㱕别港岸头数屋出踈篱江山惨淡真如画烟雨空蒙自一竒病酒春眠不知晓开门拾得一篇诗近岸十日都无一日晴牵舩客子总斜行一川黄犊朝朝饱岸草何曾减寸青泊鸭步江流自在水风轻云去天来半欲晴两岸东西三十里李花独树隔江明明发鸭步两嵗春舩各一时今年舩快去年迟青山靣目何曾改清晓看来别様竒过黄巢矶黄巢矶与白沙滩只是闻名已胆寒自笑南来三换嵗一年一度犯惊湍望清逺崃刺舩又入崃山间江水初平失悪滩道是崃山天下险老夫只作坥涂看舟人吹笛长江无风水平緑也无鞾文也无縠东西一望光浮空莹然千顷无瑕玉舩上儿郎不耐闲醉拈横笛吹云烟一声清长响彻天山猿啼月涧落泉更打羊皮小腰皷头如青峯手如雨中流忽有一大鱼跳破琉璃丈来许近崃望崃初愁逺当前忽不知如何舩进处却在棹停时清逺崃崃水都是泉非雨元自足不知几滴珠成此一川玉旁将山染翠仰为天冩绿何当雪月夜孤艇苇间宿清晨雾雨重不敢开舩门小䆫试㣲启逗入一舩云何曾烧龙麝香霏遶吾身身在云水上何许覔㸃尘清逺望崃山山脚无半里小舟行其间五日翠未已并驰两苍龙中夹一玉水送我到英州渠当自囬辔谁开崃山寺政要避世喧深潭无来路断崖有青天疗饥摘山果撃磬烦岭猿人迹今扰扰秪縁一渔舩光口夜雨崃山清空崃雨急寒声夜半萧萧发玻瓈盆靣跳万珠一颗一声清入骨梦中搔首起来聴聴来聴去到天明一生聴雨今头白不识春江夜雨声出真阳崃过尽危矶出小潭囬头失却石峯巉春寒料峭元无事知我犹蔵一布衫细雨初来刺水纹三针两线未教繁不知忽有何忙处急洒千千万万痕崃岭分明是假山乱堆恠石入云间上头更种青琼树下照春江玉镜寒崃中出了又逢滩破浪牵舩分外难只是崃中临欲别此滩留我再看山江枫新染緑衣衫知费春风几把蓝道是春光在桃李试除桃李尽教参入崃长思出崃行出来却忆崃中清一江碧水供诗砚两岸青山作砚屏只言英石冠南中未识真阳一两峯遮莫坡陁将不去将诗描取小玲珑今嵗春流涨又销水痕犹印石间茅浮槎却被春流误长挂江边小树梢春光浓里更江行画舫分明是水亭出了真阳恰惆怅数峯如笋雨中青未必阳山天下穷英州穷到骨中空郡官只怨无供给支与真阳数石峯山云春从底处岭云来日日山头絮作堆恋着好峯那肯去欲开犹遶两三囬碧落洞前滩水水知山近巳先狂箭徃星奔趂下泷滩下洄流能耐事漩沤百转看它忙石峯背后即英州只不教人到岸头罗带春风吹不直故将数折恼行舟碧落峯前上一滩篙师呌得口都干开门将谓舡行逺只在峯头芦荻湾北风山雨无休歇江云政欎葱如何急滩水更着打头风草作伤心碧花能可意红一年春好处却在道涂中正月二十八日崃外见鷰子社日今年定几时元宵过了鷰先㱕一双贴水娇无奈不肯平飞故仄飞不宿青枫学子规不穿緑栁伴鸎啼双飞只爱清江水自喜身轻照舞衣囬望崃山英州挽不来崃山推不去行了一日舩依旧朝来处浪喜出崃来崃亦何曾出两岸只无山依旧江刻屈碧落洞碧落诸峯是碧簮忽于平地挿瑶岑洞中定有神仙宅玉室金堂不可寻梦中曾泊洞前舩落絮飞花是去年今日来寻泊舩处一江风雨草连天洞里仙人枉费功凿山屈曲做神通千荣万绕留江住毕竟奔流入崃中际㑹诸滩吼怒雷遭逢江势更萦囬今宵不到英州定何用山云送雨来郎石峯四旁不与衆山连特地孤尖立半天碧落诸峯非不好让他郎石一峯先正月晦日自英州舎舟出陆北风大作北风吹得山石裂北风冻得人骨折南来何曾识此寒便恐明朝丈深雪今朝幸不就舩行白浪打舩君更惊只是山行也不好笋舆寸步风吹倒英石铺道中一路石山春更绿见骨也无斤许肉一峯过了一峯来病眼将迎看不足先生尽日行石间恰如蚁子縁假山穿云渡水千万曲此身元不离岩峦莫嫌宿处破茅屋四方八靣森氷玉孤峯髙絶连峯低冈者如廪尖如锥苍然秀色借不得春风领入玉东西英州那得许多石误入天公假山国神堂铺前桃花北江二月政春寒初见桃花喜未残腊月潮州见桃李元来不作好春看过陈公迳去歳陈公迳里松舩中仰看爱松风只今身在松风里下看江舩西复东江行十日厌舩迟却换篮舆蹈路泥江水别来才两日陈公迳下再相随鹅鼻铺前桃花㱕来长恐己春迟恰是东风二月时路上桃花亦懽喜为人浓抹湿燕攴南华道中清晓新晴物物熈小风淡日暖归旗不堪回首南华路去嵗梅花细雨时骑吏欢唿不要嗔二千里外北㱕人慇懃自掬曹溪水浄洗先生靣上尘荔枝歌粤犬吠雪非差事粤人语氷夏虫似北人氷雪作生涯氷雪一窖活一家帝城六月日卓午市人如炊汗如雨卖氷一声隔水来行人未喫心眼开甘霜甜雪如压蔗年年窨子南山下去年蔵氷减工夫山鬼失守嬉西湖北风一夜动地悪尽吹北氷作南雹飞来䕘外荔枝梢绛衣朱裳红锦包三危露珠冻寒泚火伞烧林不成水北人蔵永天夺之却与南人销暑气甞瓜病骨那禁暑衰年更作愁有风依旧热初伏几时秋瓜果谁新饷馋涎小忍休金盆井花水且看玉双浮风露盈篮至甘香隔壁闻緑抟甖一搦白裂玉平分藓甃开氷叚梅山失火云老夫供晩酌不用辨羶荤读武惠妃传桂折秋风露折兰千花无朶可天颜夀王不忍金宫冷独献君王一玉环圣笔石湖大字歌淳熈圣人赐宴临遣端明殿学士参政臣范成大居守金陵觞次肆笔作石湖二大字赐之以宠其行臣成大刻石以碑本分似小臣杨万里敢拜手稽首赋长句石湖仙人补天手整顿干坤屈伸肘尔来化作懒卧龙簸㺯珠玑漱琼玫五云万里天九重玉皇深拱蓬莱宫岂无九虎守阊阖北门半扉当朔风夜令云师勑风伯鞭起卧龙湖底月湖水巻上天中央却烦北门䕶风雪仙人驭风乗緑云玉宸殿上朝帝真帝将北斗酌天酒氷桃碧藕脯麒麟传唿玉蜍吸银浦黟霜调氷浇月兎洒成羲画河洛书白璧一双浮雨露石湖二字天上㱕奎星壁宿落山扉昭囬下饰吴花草姑苏䑓前近太微诗人不直一杯水自是渠侬命如纸教人妬杀石湖仙手揽星辰懐袖底嘉定元年春三月男长孺编定端平元年夏五月门人罗茂良校正诚斋集巻第十八终诚斋集诚斋集卷第十九诚斋集巻第十九庐陵杨万里廷秀诗朝天集淳熈甲辰十月一日拟省试万民观治象诗魏阙春风里王城晓日端三朝垂治象万姓得荣观老穉看如堵章程炳若丹九天新雨露一札妙龙鸾逺覧周官旧重瞻汉诏寛欢声将喜气销尽桞边寒仲冬诏追造朝供尚书郎职舟行阻风青泥东阙催人赴赤墀北风栏我泊青泥㑹当老子有行日未信北风无住时破篱外靣即江流枯树梢头总客愁隔水逺山浓复淡殷勤㸃缀一川秋江神风伯战方酣北浪吹翻总向南未放人扶下江柁却教眼看上江帆明发青泥冲雪刺舩氷棹风舩雪满篷诗人醉卧水晶宫追程未到君休问且启琼䆫看玉峯碧玉波头緑锦絪玉妃蹈舞袜生尘先生竒观谁分却不分孤舟独钓人红玉麒麟未作灰自温琼液写银杯雪花万片江千顷更欠人间底物来过招贤渡㱕舩旧掠招贤渡悪滩横将舩阁住风吹日炙衣满沙妪牵儿啼投店家一生憎杀招贤栁一生爱杀招贤酒桞曾为我碍㱕舟酒曾为我消诗愁三衢登舟午睡午思昏昏不肯醒倦投竹枕睡难成晓然有梦疑非梦聴得人声及水声望横山塔水靣生风分外严竹根剰雪更新添六年不见横山塔茅屋东边忽半尖晓泊兰溪金华山髙九天半夜雪装成珠玉案兰溪水清千顷强朔风冻作瑠璃釭日光雪光两相射病眼看来忘南北恨身不如波上鸥为楫身为舟恨身不如沙上鴈芦花作家梅作伴折绵氷酒未是寒晓寒真欲氷我肝急闭篛篷拥炉去竹叶梨花十分注兰溪解舟两岸千千万万峯看来冷白复寒红人言雪岭非银岭三日晴光晒不融日开五色暖征裘雪满羣山爽病眸道是诗人穷到骨暖边爽里放兰舟只愁滩浅阁行舟到得江深又不流水鸟避人飞不彻看他没去看他浮际晩江风刮靣来晓寒已去却重囬也知青女嫁滕六巽二何须强作媒梳头看可正平诗有寄养直时未祝发等篇戯题七字却因理发得披文看尽庐山笔底春寄语可师休祝发癞边犹有去年痕老子平生汤饼肠客间汤饼亦何尝怪来今晩加餐饭一味庐山笋蕨香暮泊䑕山闻明朝有石塘之险下水舩逢上水舩夕阳仍更澁沙滩鴈来野鸭却惊起我与舟人俱仰看囬望云边山已逺如何篷底暮犹寒今霄莫説明朝路万石堆心一急湍夜泊钓䑓小酌牛狸送我止严陵黄雀随人或帝城海错未来乡味尽一杯今夕笑先生追和尤延之检详紫宸殿贺雪钖山诗老立层霄黄竹赓歌宴在瑶有客梦中闻雪作曲肱篷底信舩摇遥知瑞叶飘香袖笑向梅花趂早朝未叹山人负猿鹤负渠缩项与长腰和陈蹇叔郎中乙巳上元晴和御桞梢头晩不风官梅靣上雪都融如何阊阖新春夜顿有芙蕖满眼红十里沙河人最閙三千世界月方中买灯莫费东坡纸今嵗鳌山不入宫二月望日递宿南宫和尤延之右司郎署踈竹之韵此君见我眼犹青笑我吟髭雪㸃成忆昔与君同舎日聴渠将雨作秋声夜来递宿三更悄叶底春寒一倍生梦入故园数新笋穿篱破藓几茎茎春寒早朝十载江湖今又㱕朝鸡不许夙兴迟每闻扑鹿初鸣处正是䰒松好睡时病眼生憎红蜡烛晓光未到碧桃枝谁能马上追前梦坐待金门放玉二月二十四日寺丞田文清叔及学中旧同舎诸丈拉予同屈祭酒颜丈几圣学官禇丈集于西湖雨中泛舟坐上二十人用迟日江山丽四句分韵赋诗余得融字呈同社正月一度㳺玉壶二月一度㳺真珠是时新霁晓光初西湖献状无遗余君王予吿作寒食来看孤山海棠色海棠落尽孤山空湖上摹煳眼中黒夜来三更湖月明羣仙下堕嬉珠庭东坡和靖相先后李成郭熈在左右崇捧砚大如箕大年落笔疾于飞磨墨为云洒为雨湖波掀舞山倾欹尽作西湖烟雨障今晨挂在孤山上同来诸彦文章公不数钱起兼吴融何如玉舩一举百分满一笑千峰烟雨散类试所戯集杜句䟦杜诗呈监试谢昌国察院有客有客字子美日籴太仓五升米锦官城西生事微尽醉江头夜不㱕青山落日江湖白嗜酒酣歌拓金㦸语不惊人死不休万草千花动凝碧穉子敲针作钓钓老夫乗兴欲东流巡檐索共梅花笑还如何逊在杨州老去诗篇浑漫与蛱蝶飞来黄鹂徃时文采动人主来如雷霆收震怒一夜水高数尺强濯足洞庭望八荒阊阖晴开映荡安得仙人九节杖君不见西汉杜陵老脱身事幽讨下笔如有神汝与山东李白好儒术于我何有哉愿吹野水添金杯焉知饿死填沟岳如何不饮令心哀名垂万古知何用万牛囬首丘山重予因集杜句跋杜诗呈监试谢昌国察院谢丈复集杜句见赠予以百家衣报之棘闱深鏁武成宫华裾织翠青如葱谢公文章如虎豹林间一啸四山风天下几人学杜甫千江隔号万山阻画地为饼未必似更觉良工心独苦谁登李杜坛浩如海波翻奄有二子成三人古风萧萧笔追还我诗如曹郐拆东补西裳作带令人还忆谢玄晖崑崙虞泉入马蹄我愿四方上下逐东野只有相逢无别离杨花只道垂杨管别离杨花一去不思㱕浮踪浪迹无拘束飞到蛛丝也不飞拟花蘂亜披红诗花宻非无蘂缤纷乱眼中千枝相亜閙一色总成红赴晓桃如积争晴杏欲烘金须迷不见玉颊醉来同顿觉江山丽都将锦绣笼春光谁画得分付少陵翁四月五日车驾朝献景灵宫省前迎驾起居口号凤辇云行露未销鸾旗风动栁梋高晴雷出地传清跸霁日吹红染御𫀆喜见天颜浮玉藻㱕从原庙荐樱桃小臣再得瞻黄繖两鬓星星不满搔沉虞卿秘监招游西湖苏公堤逺栁生烟和靖园深竹映闗舩入芰荷香处去人従云水国中还似寒如暖清和在欲雨翻晴顷刻间能为蓬莱老僊伯一杯痛快吸湖山陈蹇叔郎中出闽漕别送新茶李圣俞郎中出手分似头纲别様建溪春小璧苍龙浪得名细㵼谷帘珠颗露打成寒食杏花饧鹧班椀靣云萦字兎褐瓯心雪作泓不待清风生两腋清风先向舌端生送乡僧徳璘监寺縁化结夏㱕天童山一别璘公十二年故当刮目为相看问侬收得曹溪水雩下春风吹已干七百支郎夜忍饥木鱼闭口等君㱕还山大衆空观喜只有诚斋两首诗荅提㸃纲马驿程刘脩武公干当年子建亲景文今代大蘓賔絶知将种仍诗种不教骚人与外人解道征鸿数字秋清于雪椀映氷瓯老来笔底心无毒交割风光与子休吴春卿郎中饷腊猪肉戯作古句老夫畏热饭不能先生馈肉香倾城霜刀削下黄水精月斧斫出红松明君家猪红腊前作是时雪没吴山脚公子彭生初解缚糟丘挽上凌烟阁却将一脔配两螯世间真有扬州鹤戯作司花谣呈詹进卿大监郎中灵君觞客滕王家鳌头仙人作司花仙人一笑春风起开尽仙源万桃李李花冶白桃倡红坐客桃霞李雪中仙人半酣舞造化风吹雨打千花空嫣香菸色付一扫病莟残英又嫌老落花巳对春风羞新花也对春风愁姚黄魏紫世无种且㨿眼前桃李休直宿南宫独直南宫午独吟祥云淡淡竹隂隂小风慢落鹅黄雪看到槐花一寸深今年秋暑更禁他无计商量奈热何一霎飘萧凉一日雨来销得㡬多多秋热连宵睡不成移床换枕到天明今宵不热还无睡却为宫檐㵼声大司成颜㡬圣率同舎招㳺裴园泛舟绕孤山赏荷花晩泊玉壶得十絶句鳯城鱼钥晓开银国子先生领搢绅山水光中金凿落芙蕖香里葛头巾小步深登野寺幽古松将影入茶瓯铃声忽起九天半有塔危峯最上头岸岸园亭傍水滨裴园飞入水心横旁人草问㳺何许只拣荷花閙处行舩开便与世尘踈飘若乗风度太虚坐上偶然遗饼饵波间无数出龟鱼西湖旧属野人家今属天家不属他水月亭前且杨桞集芳园下尽荷花小泛西湖六月舩舩中人即水中仙外铺云锦千弓地中度瑠璃百折天城中担上买莲房未抵西湖泛野航旋折荷花剥莲子露为风味月为香故人京尹剧风流走送厨珍佐胜逰青李来禽沉氷雪黄金白璧斫蝤蛑人间暑气正如炊上了湖舩便不知湖上四时无不好就中最説藕花时㳺尽西湖赏尽莲玉壶落日泊楼舩莫嫌当处荷花少剰展湖光㡬镜天谢胡子远郎中惠蒲大韶墨报以龙涎心字香墨家者流老蒲仙碧梧採花和麝烟华阳黒水煎胶漆太隂玄霜作肌骨龙尾磨肌饮䑕须落㸃髹几几不如夷甫清瞳光歒日一见墨卿惊自失后来䕫州有梁果尔来黟州有吴老亦追时好得时名竟为蒲生竖降旗吴滋徃徃玄尚白梁墨湿湿黐黏壁南宫先生来自西惠然赠我四玄圭我无鹊返鸾廻字我无金章玉句子得君此赠端何似兀者得鞾僧髢安得玉案双鸣珰金刀绣段底物偿送以龙涎心字香为君兴云绕明䆫新凉五言呈尤延之暑极无可增夏余亦复㡬幽人渇欲暍日日望秋至秋至凉不随夏去熟未已一夕睡美余秋从簟波起新凉来何方洒若清到髄夕前轻雨作雨后㣲风駃凉偶与之偕未必凉因此向来亦风雨既止暑更倍但令暑为凉老病有生意何必问所来亦莫悲徂嵗小斋晩兴不㑹隣家养鸽児清晨斋放晩斋㱕网丝到处萦人鬓欲打蜘蛛拣最肥尤延之和予新凉五言末章有早归山林之句复和谢焉投分讵云稀㑹心谅亡㡬从君澹何竒与我凛独至相逢情若志每别懐不巳偶因新凉篇令予懦全起借草分涧芳陟巘共石髄松隂俯逝波不徐亦不駃平生还山约终食能忘此可怜各异县千里复三倍它日寄相思百书那冩意从今可相踈却叹日为嵗省宿题天官㕔后竹林秋声偷入翠琅玕叶叶竿竿玉韵寒声在树间元未是秋声只在竹林间贺皇太子九月四日生辰地出雷初震天昇日更重髙飞千里鹄潜跃九渊龙隆准如髙帝虬须似太宗八荒隂赐里户户是华封代邸躬仁俭汤孙世圣贤谁云无二日今恰见三天甲观初寒夕神光似画然前星那解老何但八千年重九吹花节千龄梦日时东朝分菊水南内赐萸枝禹酒无多酌尧樽更一巵三宫千万夀剰费若干诗继照姿天纵分阴学日勤橘中招绮夏瓜处屏伾文老别鱼竿日来依鹤禁云还将古为鑑聊当野人芹和同年李子西通判走马看花拂緑杨曲江同赏牡丹香向来年少今俱老君拜监州我作郎北阙小迟苍玉佩南征聊制芰荷裳病身只作家山梦径菊诗葩两就荒九日都下黄雀食新九日新霜薄羣飞一网遮裘披杨桞絮色染木犀花下箸欣乡味知侬忆故家金杯浮菊蘂相映两光华九日即事呈尤延之昨日茱茰未若香今朝篱菊顿然黄浮英泛蘂多多着旧酒新醅细细尝节里且追千载事鬓边管得㡬茎霜正冠落帽都儿态自笑狂夫老不狂和周元吉左司东省培竹鸡省有贞植鹜行销昼烦憎桞媚緑暗伴梅耿黄昏何须雪贸贸始爱渠轩轩坚守孤竹国肯折先轸元如何桃李时笋短不出垣周郎夜入直挟䇿携酒尊为渠问玄夫乃遇震为坤喜渠必蕃昌吟到落金盆晓唤郭橐驼提耳细细言汲水龙井泓辇土天竺原妙偷造化窟仁及氷霜根为赋淇奥诗絶去笔墨痕何时淮隂市能报漂母恩周郎顾之笑吾自哀龙孙和周元吉左司梦㱕之韵半似清狂半白痴不须人笑我心知烟霞平日真成癖山水中年却语离错计浪随云出岫感君能遣雨催诗居然唤起还家梦橘刺藤梢隔槿篱给事葛楚辅侍郎余处恭二詹事招储禁同寮沉虞卿秘监谕徳尤延之右司侍讲何自然少监罗春伯大着二宫教及予泛舟西湖步登孤山五言晓雨擣珠屑吹作空中尘拂水无落晕映峦有遮痕承华两端尹嘉招出城闉一尊浇云师借风开昼昏诸鬟忽脱帽孤镜亦卷裀西湖翳复皎南山洗如新舍舟歩柳堤曵杖啄松门乃是小上林亦有虎守阍桂落賸金粟蓉粧浓绣屏高堂竹梢上幽榭荷叶濵羣仙此小憇唿酒领一欣秋花隔水笑笑我堕纱中更醻不知筹互嘲还作春行乐戒多取况复仄羲轮归兀颓玉那知醉与醒贺皇孙平阳郡王十月十九日生辰玉历当千运天潢第一源本支尧百世有道宋曾孙接武前星曜依光太极尊年年㑹庆节更庆茁兰荪送王成之中书舍人使虏帝遣唐朝第一人玉门闗外赐金银使星芒动梅花早汉月光垂塞草春故国山河迎诏㫖中原父老识词臣十分宣慰华戎了㱕为君王转大钧李圣俞郎中求吾家江西黄雀醝法戱作醝经遗之江夏无双小道士一丘一岳长避世裁云缝雾作羽衣芦花栁緜当裘袂身骑鸿鹄太液池脚蹈金蟇攀桂枝渇饮南阳菊潭水饥啄蓝田粟玉芝今年天田秋大熟紫皇遣刈神仓谷一双凫舄堕云罗夜随弋人卧茅屋卖身不直程将军却与彭越俱策勲解衣戯入玉壶底壶中别是一干坤水精塩山两𡵨麦身在椒兰衆香国玉条脱下澡凝脂金叵罗中酌琼液平生学仙不学禅刳心洗髓糟床边诸公爼豆惊四筵犹得留侯借箸前昔为飞仙今酒仙更入太史滑稽篇食蒸饼作何家笼饼须十字萧家炊饼须四破老夫饥来不可那只要鹘崙呑一箇诗人一腹大于蝉饥饱翻手覆手间须臾放筯付一莞急唤龙团分蠏眼早朝紫宸殿贺雪呈尤延之二首雪花将瑞献君王晴早销迟恋建章不肯独清须带月犹嫌未冷更吹霜雪妃月姊宴羣仙珠阁银楼集玉鸾老子来看收不彻梅梢拾得水精盘拟乙巳南郊庆成二首已醊方诸月底泉更昇爟火桂梢烟熉黄幄㘴明金炬太紫虚皇下碧天玉路旋常龙十二绣文卤簿虎三千万人随驾还阊阖看夺金鸡雪桞边上瑞今年特地竒大田多稼与云齐星沈析木天街北波静崐崘渤澥西帝在紫坛神在坎穹如苍盖月如珪一人执玉千官肃万马和霜不敢嘶代贺郊祀庆成二首圣主勤民嵗自丰徳威懐逺塞尘空欎金祼鬯周茅屋瑄玉亲郊汉竹宫已刺六经新作制却追三代与同风鸡竿更霈如天泽殿柳宸梅雪正融天为君王幸泰禋飞雵踈雨浄香尘金波玉李浮苍璧风马云车降紫旻万宝丰年真上瑞八方和气蔼成春受釐未肯専宣室鸿号还将夀两亲和周元吉左司郊祀庆成韵八觚泰畤六郊天一柱明堂再飨先日月旂常寒映雪冕旒珠玉暖生烟风囬韶濩龙鳞外花覆貔貅鳯阙前喜溢天颜应未了又迎庆夀入新年送章徳茂少卿使虏雪后闻君策马蹄长缨自请系撑犂光华劔佩伊吾北弹压风涛瀚海西汉苑秦闗愁外眼边花塞月醉中题㱕来聴履星辰上谁道淮隂假镇齐送詹进卿大监出宣城今代稽山贺季真前身江左谢宣城向来诏策无双手已逼云霄尺五程银杏木瓜分我否鸳鸯野鸭莫渠惊玉皇香案方虚伫看即徴黄侍紫清和章徳茂少卿拉馆学之士四人访王徳脩提干西玉南金价则同帝城相对落花风人如天上珠星聚谈到尊中竹叶空白纻乌纱青寳玦紫鸾黄鹄碧梧桐千龄此遇还孤徃恨杀灯前欠老翁送何一之右司出守平江十年一别再从㳺又见鱼书拜彻侯人物只今何水部风流不减柳苏州白苹洲上春传语乌鹊桥边草唤悲报政不应迟五月鸎花紫禁竚㱕舟送罗春伯大着提举浙西晁董声名彼一时夫君下笔与渠齐承明厌直辞金马英荡非闗访碧鸡山岳动摇增气色诏书宣布舞羣黎归期只在千秋节留赋苍苔鳯掖西徳夀宫庆夀口号淳熈丙午元日圣上诣东朝庆夀八秩积隂顿晴飞雪㺯日圣孝昭格万姓唿舞拟作口号十解长乐宫前望翠华玉皇来贺太皇家青天白日仍飞雪错认东风转桞花清晓鞭声出禁中惊开剰雨及残风金鸦衔取红鸾扇飞上玻瓈碧海东春色何须羯鼔催君王元日领春囬牡丹芍药蔷薇朶都向千官帽上开双金狮子四金龙喷出香云绕殿中太上垂衣今上拜百王曾有箇家风帝捧瑶觞玉座前衣三世祝尧年天皇八十一万嵗休说庄椿两八千天父晨兴未出房君王忍冷立风廊忽然鸣跸珠帘卷万嵗声传震八荒花外班行雾外天何縁子细望龙颜小窥玉色真难老底用仙九转丹甘露祥风天上来今囬恩数赛前囬都将四海劝声里酿作慈皇万夀杯尧舜同时巳甚都祖孙四世古今无谁将冩日摹天手画作皇王盛事图甲戌王春试集英小臣曾是老门生苍颜华髪鹓行里也聴钧天九奏声题曹仲本出示谯国公迎请太后图自肃天仗以下皆纪画也徳夀宫前春昼长宫内花开宫外香太皇頥神玉霄上都人久不瞻清光今晨忽见肃天仗翠华黄屋从天䧏一声清跸万人看天街氷销楼雪残北来又有一红繖八鸾三騑金毂端辇中似是瑶池母鳯舄霞裳剪云雾太皇望见天开颜万国春风百花舞乃是慈宁太母囬鸾图母子如初千古无朔云边雪旗脚湿御栁官梅寒影踈向来慈宁隔沙漠倩鴈传书鴈难託迎还騩驭彼何人魏武子孙曹将军将军元是一缝掖忽攘两臂挽五石长揖单于如小儿奉归慈辇如折枝功葢天下只戯剧笑随赤松蜡双屐飘然南山之南北山北君不见岳飞功成不抽身却道秦家丞相嗔正月二十四夜朱师古少卿招饮小楼看灯光射瑠璃贯水精玉虹垂地照天明风流谁似朱夫子解放元宵过后灯南北髙峯醒醉眸市喧都寂似巖幽君言去嵗西湖雨城外荷声到此楼送刘孔章县尉得官西归早宴黄花诣粉闱晚挼春草染朝衣却提勐士弓弯月去扫封狐雪打围緑鬓朱颜君胜我青春白日我思㱕何时共瀹青原茗下看江鸥来去飞和陆务观惠五言官缚春无分髯踈雪更欺云间堕词客事外得心期我老诗全退君才句总宜一生非浪苦醤瓿㑹相知云龙歌调陆务观墨池杨子云云间陆士龙天憎二子巧言语只遣相别无相逢长安市上忽再值向来一别三千嵗王母桃花落㡬畨北斗柄烂银河干双鬓成丝丝似雪两翁对面面如丹借问别来各何向渭水东流我西上金即斗大直㡬钱锦囊山齐今㡬篇诗家不愁吟不彻只愁天地无风月君不见汉家平津侯东阁冠葢如云浮又不见当时大将军公卿雅拜如星奔秪今云散星亦散也无鹿登䑓榭羊登坟何时与君上庐阜都将砚水供瀑布磨鎌更斫扶枽树擣皮作纸裁烟雾云锦天机识诗句孤山海裳今巳开上已未有㳺人来与君火急到一囬一杯一杯复一杯管他玉山頽不頽诗名于我何有哉再和云龙歌留陆务观西湖小集且督战云我愿身为云东野化为龙龙㑹入渊云入岫韩子却要长相逢作意相寻偏不值不知今年是何嵗剡藤玉极赠一畨廷珪乌丸洒未干乃是故人陆浚仪诗骨㸃化黄金丹谓宜天禄贮刘向不然亦合云䑓上却令去索催租钱枉却清风明月三千篇夜装明发走不彻半篙刺碎严滩月老夫不愿万户侯但愿与君酒舩万斛同拍浮老夫不怯故将军但怯与君笔阵千里相追奔少陵浣花旧时屋太白青山何处坟二仙死可埋丘阜二仙生可着韦布名挂广寒宫里树非烟非云亦非雾长使玉皇掉头诵渠句诗府谁得玉开诗坛谁授黄钺来留君不住君急回不道西出阳闗无此杯西山金盆尽渠頽斯㳺明日方怀哉上巳日予与沈虞卿尤延之莫仲谦招陆务观沉子夀小集张氏北园赏海棠务观持酒酹花予走笔赋长句东风吹我入锦幄海棠㸃注燕攴薄不论宜雨更冝晴莫愁倾国与倾城半浓半淡晩明灭欲开未开最竒絶只销一线日脚红顷刻千株开绛雪伟哉诗人桑苎翁持杯酌酒浇艶丛㘴看玉颊添醉晕为渠醉何须问再和太空无壁不可幄颠风莫动花肌薄一春才有一日晴帝里㳺人争出城青天如水緑烟㓕晴与海棠成两絶㘴中宾主诗中仙开口挥毫俱玉雪清泉白石欠此翁若为挿脚鹓鹭丛老眼作花花作晕多慙猿鹤频相问醉卧海棠图歌赠陆务观帝城二三月海棠一万株向来青女拉滕六戯与一撼即日枯东皇夜遣司花女手按红蓝滴清露染成片片浄练酥乳㸃梢梢酣日树蓬莱仙人约老翁寄牋招唤陆亀䝉为花一醉也不惜就中一事最竒特海棠两岸绣帷裳是间横着双胡床亀䝉踞床忽倒卧乌纱自落非风堕落花满面雪霏霏起来索笔手如飞卧来起来都是韵是醉是醒君莫问好箇海棠花下醉卧图如今画手谁姓吴嘉定元年春三月男长孺编定端平元年夏五月门人罗茂良校正诚斋集巻第十九终诚斋集诚斋集卷第二十诚斋集巻第二十庐陵杨万里廷秀诗朝天集寒食雨中同舎约㳺天竺得十六絶句呈陆务观㳺山不合作前期便被山灵圣得知只等五更倾一雨三更犹是月明时笋舆冲雨复冲泥一径深深只觉迟孤塔忽从云外出寺门渐近报侬知住山何敢望他僧只是㳺山也不曾可惜一条杉桧路都将湿了不教行破雨㳺山也莫嫌却縁山色雨中添人家屋里生松树穿出茅檐却覆檐小溪曲曲乱山中嫰水溅溅一线通两岸桃花总无力斜红相倚卧春风老桧如憧翠接连山茶作塔緑萦纒山僧相识浑相忘不到山中十五年三峯小石一方池下有机泉仰面飞㘴看跳珠复抛玉忽然一喷与檐齐清逺溪中小闸头遮拦溪水不教流山僧为我放一板溅雪奔雷怒未休城里哦诗枉㫁髭山中物物是诗题欲将数句了天竺天竺前头更有诗忽见金丝袅绮䟽又惊寒食到来初不知折尽西湖桞挿遍长安万户无禅房寂寂水潺潺涧草巖花㸃缀间忽有仙禽发竒响频伽来自补陀山雨里匆匆怨出郊晴时不出却谁教西湖北畔名园里无数桃花只见梢户戸㳺春不放春只愁春去不愁贫今朝道是㳺人少处处园亭处处人若道寻春被雨催如何随处两三杯晚晴晓雨如翻手有底亏侬不好来万顷湖光一片春何须割破损天真却将葑草分疆界葑外垂杨属别人轿顶花枝尽閙装㳺人未暮已心忙无端更被千株柳展取苏堤分外长和皇太子雨中赏梅偶成日到青宫分外长梅兼白雪一时芳储皇更着琼瑶句句里天葩别様香玉渊堂下一梢长倚頼春风压衆芳妙句忽从天上落千花从此总无香谢皇太子三月十九日召宴荣观堂颁赐金杯襭罗春草池塘太液旁水精宫殿牡丹香慙非绮里攀鸿翼也侍承华宴鳯庄玉唾银钩看落笔绣袍金椀拜盈箱迎门儿女牵衣袖搜得随侯与夜光饯赵子直制置阁学侍郎出帅益州分未到五更犹是春二十八字为韵得犹字锦水花潭照碧油西清学士旧鳌头随身琴鹤如清献治蜀功名更武侯无晚十行看暮召不应三崃隔辰犹垂杨管得人离别舞破春风劝玉舟鏁宿省中心气大作通昔不寐得两絶句酒病春愁恰併来更冲花信宿鸾䑓睡乡堠子无三里玉漏声声只唤回絶恨诗人浪许痴四更无睡只哦诗老铃枕手眠䆫底急雨颠风总不知送王恭父监丞倅潼川淡墨抡魁政少年蓬山璧水得诗仙集贤学士看文笔国子先生费酒钱濯锦江头频入梦桃花水面送㱕舩平分风月真聊尔不日来朝尺五天题徐戴叔双桂楼遥怜天上桂华孤月中何不种两株唐人此句真絶唱后来诗人半语无向来何夕秋风起吹脱广寒双桂子落向君家楼阁前种玉开花今㡬年清宵双影冩忩户却兼月里成三树年年八月九月时黄金粟缀青瑶枝秋风吹香入月去风回却带天香㱕容斋仙人为作碑诚斋老人为作诗金蟇玉兎巳传诵莫问姮娥知不知招陈益之李兼济二主管小酌益之指蚕豆云未有赋者戯作七言葢豌豆也呉人谓之蚕豆翠荚中排浅碧珠甘欺崖蜜软欺酥沙瓶新熟西湖水漆櫑分甞晓露腴味与樱梅三益友名因蚕蠒一丝约老夫稼圃方双学谱入诗中当稼书初夏清晓赴东宫讲堂行经和宁门外卖花市剰雨残风一向颠花枝酒琖两无縁忽逢野老从湖上担取名园到内前芍药截留春去路鹿葱礼上夏初天衆红半霎聊经眼不枉皇州第二年积雨新晴驾幸聚景园拟口号帝心忧麦复忧枽一念通天转雨肠五色日华销积霭三春花草殿余芳黄云暖照天颜喜红药浓熏禁籞香见説都人争出郭观声舞倦万垂杨䟦陆务观劔南诗藁二首今代诗人后陆云天将诗本借诗人重寻子美行程旧尽拾灵均怨句新鬼啸狨啼巴崃雨花红玉白劔南春锦囊繙罢清风起吹仄西牎月半轮劔外归乗使者车淛东新得左鱼符可怜霜鬓何人问焉用诗名絶世无彫得心肝百杂碎依前涂辙九盘纡少陵生在穷如蝨千载诗人拜蹇驴新晴读樊川诗江妃瑟里芰荷风浄扫痴云展碧穹嫰热便嗔踈小扇斜阳酷爱㺯飞虫九千刻里春长雨万㸃红边花又空不是樊川珠玉句日长淡杀箇衰翁驾幸聚景晩㱕有㫖次日歇泊身在长安梦故山故山未去且长安落红满地莫教扫新緑隔墻聊借看竹叶劝人行乐事榴花为我遣春寒赐休又得明朝睡不问三竿与两竿都下食笋自十一月至四月戯题竹祖龙孙渭上居供侬樽爼半年余班衣戯綵春无价玉版谈禅佛不如若怨平生食无肉何如陋巷饭斯蔬不须庾韭元脩菜喫到憎时始忆渠酴醿以酒为名却谤他氷为肌骨月为家借令落尽仍香雪且道开时是底花白玉梢头千㸃韵緑云堆里一枝斜休休莫斸西庄桞放上松梢分外佳早谒景灵宫闻子规帝里都无箇里寛苑深地禁到应难蔚然緑树去天近上有子规啼月残便觉恍如还故里不知闻处是长安埜蔷薇发桐花落孤负南溪老钓竿南海陶令送水沉报以双井茶二首岭外书来谢故人梅花不寄寄炉熏辨香急试慱山火两袖急生南海云惹䰅眉清入骨萦盈牎几巧成文琼琚作报那能办双井春风辍一斤沉水占城第一良占城上岸更差强黑蔵骨节龙筋瘠班出文章鹧翼张滚尽残膏添勐火熬成熟水趂新汤素馨熏染真何益毕竟输他本分香以六一泉煮双井茶鹰瓜新茶蟹眼汤松风鸣雪兎毫霜细参六一泉中味故有涪翁句子香日铸建溪当退舎落霞秋水梦还乡何时㱕上滕王阁自看风鑪自煮甞谢人送常州草虫扇生怕炎天老又逢草虫扇子献竒功还将多稼亭前月巻尽西湖桞上风蚱蜢翅轻涂翡翠蜻蜓腰细滴猩红旧时緑鬓常州守今作霜髯一秃翁谢福建提举应仲实送新茶词林膺玚绣衣新天上茶仙月外身解赠万钉苍玉胯分甞一㸃建溪春三杯大道醺然后七椀清风爽入神闻道闽山官况好何时乞得两朱轮甞枸杞芥花菘莟饯春忙夜吠仙苖喜晚甞味抱土膏甘复脆气含风露嚥犹香作韲淡着微施酪芼茗临时莫过汤却忆荆淡古城上翠条红乳摘盈箱幼圃蒲桥寓居庭有刳方石而实以土者小孙子艺花窠菜本其中戱名幼圃寓舎中庭劣半弓鷰泥为圃石为墉瑞香萱草一两本葱叶苖三四丛穉子落成小金谷蜗牛卜筑别珠宫也思日渉随児戯一迳惟看蚁得通同三馆饯王恭父监丞分韵予得何字去嵗从游泛緑波西湖今日又新荷生来长是欢悰少老去更堪离别多客里送君留不住尊前为我饮无何休休万事付一醉为报骊驹未要歌送伍耀卿监庙西㱕敬轩居士子胥孙河出昆仑学有源秋鹗屡看书祢表春风两度对尧轩钓竿已拂珊瑚树拄笏新霑雨露恩暂作祝融香火吏裹轮早晩到柴门谢岳大用提举郎中寄茶果药物三首瓷瓶蜡纸印丹砂日铸春风出使家白锦秋鹰㣲露爪青瑶晓树未成芽松梢鼓吹汤翻鼎瓯面云烟乳作花唤醒老夫江海梦唿児索镜整乌纱右日铸茶新罗上党各宗枝有两曾参果是非入手截来花晕紫闻香巳觉玉池肥旧传饮子安心妙新擣珠尘看雪飞珍重故人相问意为言老矣只思㱕右紫团参三韩万里半天松方丈蓬莱东复东珠玉鍊成千嵗实氷霜吹落九秋风酒边腷䏝牙车响座上须臾漆櫑空新果新甞正新暑绣衣使者念山翁右新松实西府直舎盆池种莲飞空天镜堕莓苔玉井移莲旋旋栽坐看一花随手长挨开半叶出头来稍添菱荇相萦带便有龟鱼数徃囬剰欲遶池三两匝数声排马苦相催西府寒泉汲十寻深浇浅洒碧森森髙花已照红粧镜小莟新抽紫玉簮钿破尚余新雨恨繖踈才作半池阴西湖瘦得盆来大更伴诗人恐不禁东宫讲退触热入省倦甚小睡承华下直直几廷新暑醺人睡不成到得曲肱贪梦好无端急雨打荷声起看翠葢如相戱乱走明珠却细倾㱕路开心最凉处水风四靣一桥横和周元吉省中新竹青士何年下大荒羽仪禁省立如墻锦绷半脱娟娟玉粉节新涂拂拂霜带雨小酣三日后出林忽喜一梢长今年秋闰防多暑剰供先生格外凉题尤延之右司遂初堂漫仕风中絮㱕心水上鸥把茅新结屋藜杖旧经丘花底春勾引灯前夜校雠何如添我住二老更风流诗瘦山如瘦人遐室更遐荒林庾信宅古木谢敷家医国君臣药逃名子母瓜只愁㱕未得緑却白鸥沙七字谢绍兴帅丘宗卿惠杨梅梅出稽山世少双情知风味胜他杨玉肌半醉红生粟墨晕㣲深染紫裳火齐堆盘珠径寸醴泉绕歯柘为浆故人解寄吾家果未变蓬莱阁下香越絶诸杨盛一时与侬瓜葛不曾知老夫自笑吾衰矣此客何从梦见之也解过江寻徳祖政縁作尹是丘迟渠伊不是南村派未分先驱事荔攴小桃小桃着子可怜渠踈处全踈无处无併缀一梢三十颗缒枝欲折没人扶送周元吉显谟左司将漕湖北君诗日日说㱕休忽解西风一叶舟黄鹤楼前作重九水精宫里过中秋职亲六阁仍金马喜入千屯㸔木牛绣斧光华谁不羡一贤去国欠人留又见周郎擕小乔武昌赤壁醉娇娆蜀江雪水来三崃呉苑风烟访六朝秋月春花出肝肺新词丽曲入笙箫㱕来却侍金銮殿好看霜毛映玵貂彼此江湖漫浪翁相逢递宿省西东两穷握手论诗后一笑投胶入漆中临水登山公别我青鞋布袜我从公貂裘巳愽江西艇只待黄花半席风简陆务观史君编修闻道云间陆士龙钓䑓絶顶啸清风却将半掬催诗雨洒入山村作嵗豊员外治中髙帝孙幕中何幸有诗人主人不减西湖长青眼无妨顾徳麟送王季徳提刑寳文少卿寳储依旧接英㳺璗节何曾逺藻旒卿月使星银汉晓绣衣綵服太湖秋豺当道上狐何问鹰撃霜前兎巳愁火急平反供一笑紫荷玉笋待君侯赠都下冩真叶徳明我昔山林人不识或疑谪仙或狂客仰看青天不看人醉里那知眼青白一携破砚入长安素衣成缁緑鬓班上林麒麟着野马沧洲鸥鹭缀孔鸾汉官威仪既不入贵人様㶚桥风雪又不见诗人相不须览镜照清溪我亦自憎尘俗状叶君着眼秋月明叶君下笔秋风生市人请画即唾骂只冩龙章鳯姿公与卿肻来为予冩衰貌掷笔掉头欣入妙相逢可惜迟十年不见诗翁昔年少初秋玩月月华只是寻常月如何入秋顿清絶泼在中庭满地水飞上寒䆫一堂雪今宵无雨风亦无凉气却如风雨余九州四海㡬人看作意独来寻老夫仙人餐霞燕朝日老夫不顾受此术不如掇月入杯中酒浪月波供一吸老夫病肺怯清秋对酒不饮月莫愁老夫未眠月未落相伴且到三更头送孙捡正徳操龙图出知镇江润州太守去明州谁寄长江万里流鸡省却烦三语椽龙章卧䕶两淮秋古来北府多名酒今复南徐説胜㳺聊奉双亲小行乐即持荷槖侍宸旒看花走马绍兴间彼此春风各少年黄甲诸儒今㡬许白头同舎省东偏昨宵㱕萝月余债欠君诗两篇已乞闽山一窠阙老身只要早㱕田食鸡头子二首江妃有诀煮真珠菰饭牛酥软不如手擘鸡顋金五色盘倾骊领琲千余夜光明月供朝嚼水府龙宫恐夕虚好与蓝田餐玉法编㱕辟糓赤松书三危瑞露冻成珠九转丹砂錬久如鼻观温芳炊桂歇歯根熟软剥胎余半瓯鹰爪中秋近一炷龙涎丈室虚却忆吾庐野塘味满山柿叶正堪书䟦尤延之左司所蔵光尧御书歌光尧太上皇帝御书西汉书列传目下有玺文曰帝録臣豪得之以示臣万里谨拜手稽首作歌敬书于后鸾䑓长史老野僧月前病鹤霜后蝇文书海里衮不了黑花乱发双眼睛故人同舎尤太史敲门未揖心先喜袖中倾下十觧珠五色光芒射牎几自言天风来帝旁拾得复古殿中云一张向来太上坐朝罢胜日光风花桞暇浣花仄理氷雪容宣城鸡距针芒锋天颜有喜聊小试西京书目供㳺戯韩彭卫霍欣挂名舒向卿云感书字汉廷多少失意人九京寸恨不作尘一朝翻入圣笔底昭囬之光唤渠起小臣滥巾缝掖行手抄孝经不彻章何曾下笔冩史汉再拜恭覧汗透裳太史结庐伴鸥鹭钖山山下荆溪渡红光紫气上烛天箇是深蔵寳书处贺皇太子九月四日生辰万兹恭遇皇太子殿下诞弥令辰谨斋沐吟成龙楼曲十解仰祝眉夀恭惟令慈俯赐采览万里下情无任颂祷之至日日龙楼问寝时鸡人未动漏花迟前星一㸃朝天帝只有清䑓太史知清赏堂中无管弦鳯山楼上有云烟储皇侧畔何人侍黄巻团栾是圣贤子晋吹笙未是仙阿丕横槊少全篇小吟春着梅梢句一日东风四海传二圣多能似仲尼储皇家学自庭闱银钩已有淳熈脚玉句仍传徳夀衣明河查上有仙翁犯月撞星到碧穹金阙东边银牓处大书天地长男宫大安宫里漆园椿子干孙枝叶叶新今日四株高下碧相承一様八千春菊花潭上菊花开不是花潭是夀杯天赐生朝千斛水一年一斛送将来禹子汤孙兼圣贤一身双美古无前愿陈万国元良句不用金梧玉粹篇少阳拜赐太阳旁黄菊红茰满夀觞阳徳重重在初四不须九日是重阳光尧初御六龙天上直维参大火躔天意分明昌宋徳诞辰三世緫丁年尤延之检正直庐牎前红木犀一小株盛开戱呈延之水沉国里御风㱕粟玉肌虏不肯肥元是金华学仙子新将柿叶染秋衣不应装束追时好无乃清癯悔昨非为妬尤郎得尤物故将七字恼芳菲送张定叟直上云霄未遣休分符京兆帝王州赤丸窟里无白额碧落班中政黑头两地好官才半武扁舟㱕兴恰中秋只应银信从天降莫恋融峯与橘洲紫巖衣钵付南轩介弟曾同半夜传师友别来真梦耳江湖相对各澘然但令门户无遗恨何必功名在早年君向潇湘我闽粤寄书只在寄茶前新寒戯简尤延之检正逗晓添衣併数重隔晡剰热尚斜红秋生露竹风荷外寒到云牎雾阁中半㸃暄凉能㡬许古来豪杰总成空木犀香杀张园子雪嗅金挼欠两翁䟦姜春坊梅山诗集松风涧水打牎声玉珮琼琚触眼明当昼如何挂秋月未春特地转新鸎只消一巻梅山集幻出多般景物情老子平生有诗癖为君焚却老陶泓承华寮寀集鸳鸾不减应徐䜩魏园中有钓璜清渭叟向来授钺少陵坛锦心绣口搴花草雪椀氷瓯㵼肺肝身到梅山得梅魄老夫更借一枝看早朝垂拱殿脕出东省请外天难达留中日不遑乌啼金殿月鹭集玉堦霜出晩缘堂白㱕时报録黄来年六十一六十鬓苍苍䟦京仲逺所藏杨补之红绫上所作着色掀篷梅朔云暗天垂到地朔风裂山吹脱耳长江万顷一艇子一夜雪寒不成睡诗翁晓起鬓鬔松缩颈微掀黄篾篷夜来急雪巳晴了东方一抹轻霞红江梅的皪开独树截入梅尺许老干新枝紫复青花琱白玉须黄金满身满靣都是雪梅雪却与霞争明不知诗翁何处得霜锯和雪和梅斸将去恐是并州快剪刀不然吴刚修月斧下无根干上无梢一眼横陈梅半腰东省拈出寒萧萧至今花头雪未销秋山梧叶新黄柿叶红更兼乌臼与丹枫只言山色秋萧索绣出西湖三四峯秋雨蚤作有叹细雨澹无质安得更有声如何却作泥亦能妨晨征宿昔忽过暄心知非坚晴何须暄晴极然后寒雨生寒暄使人觉妙物亦何曾翦翦自神妙无乃与物矜造物本非作观者或强名老夫近稍聋此事无暇聴平生感秋至此意今已平独念老病身颇不耐夙兴何时㱕故园宴眠闭柴荆鸣鸡亦不留好梦无吾惊他年忆此诗惘如宿酒醒思㱕已可喜而况真㱕耕寄题王梾徳㫦知县成都新居子美百花潭北庄君今召作咏㱕堂山分剑阁云根瘦江送蓬婆雪汁香漱石枕流红锦浪浮家泛宅白鸥行何人夜诵相如赋给札兰䑓看堵墻左藏南库西庑下纸合负暄戯题左帑火禁清寒非人间有也而库官孔仲石叚季承史伯载心匠天巧创一火合不薪不炭暖亦非人间有予以小旸谷名之且赋絶句水衡仙客住氷天雪囓风餐更禁烟不是移来小旸谷老夫冻折两诗肩贺皇孙平阳郡王十月十九日生辰万里恭遇皇孙节使郡王诞弥令辰谨齐沐吟成七言律诗一首仰祝眉夀恭惟钧慈俯赐采覧万里下情无任祝颂之至前星炳焕领孙星环拱中天日两轮四叶重光同圣世千秋佳节近生辰本攴秀茂且复且典学熈明新又新喜入威颜天一笑夀觞分赐一枝椿白纻歌舞四时词春人生春睡要足时海波可干山可移珠宫宴罢晓星出不是天上无鸣鸡昨来坐朝到日落君王何曾一日乐上林平乐半苍苔桃花又去杨花来夏四月以后五月前麦风槐雨黄梅天君王若道嫌五月六月炎蒸又何説水精宫殿氷雪山芙蕖衣裳芡盘老农背嵴晒欲裂君王犹道深宫热秋星芒欲灭天风急月轮犹帯银河湿青女椎氷作冷霜吹到璇闺飞不入苎罗山下浣纱人万妃无色祗一身娇余贵极醉玉较强为君王蹈锦絪冬秪愁穷腊雪作悪不道雪天好行乐玻瓈琖底囬青春蒲萄锦外舞玉尘阳春一曲小垂手劝君一盃千万寿今年斛糓才八钱明年切莫羡今年行路难君不见河阳花今如泥土昔如霞君不见武昌桞春作金丝秋作帚人生马耳射东风桞色桃花却长久秦时东陵万戸侯华虫被体腰苍璆汉初沛邑刀笔吏折腰如磬头枪地萧相厥初谒邵平中廷百拜百不譍邵平后来谒萧相故侯一拜一惆怅万事反覆何所无二子岂是大丈夫穷通流坎皆偶尔抟扶未必贤枪榆华胥别是一天地醉乡何曾有生死侬欲与君㱕去来千愁万恨付一盃又老夫少时不信老长笑老人恃年少如今老矣不笑人却被少年开口笑少年何苦笑老人老人旧日颜如春兴来百琖山隤玉醉后千篇笔有神自古圣贤皆白骨谁道今人不见古时月孔子盗跖俱尘埃杜陵老人今亦安在哉黄金筑䑓赐白璧车前八驺门列㦸彻侯万户秩万石珠戸玉房贮倾国传唿一声万人开将军相国天上来不知道旁雍门子已叹麋鹿登髙䑓雍门解遣孟尝泣孟尝不泣渠何急只知富贵如云浮不知贫贱饥死寒死愁不愁长门陈阿娇却要一生金屋贮娇娆长信班媫妤却要一生纨扇从玉车妾心秪作专房地别人亦有承恩意妾心不肯着别人君心还肯如妾心春风秋月浑不管花落花开空自怨千秋万岁一笑休月明空照古今愁造化小児不耐闲阿兄阿姊一似颠两手双㺯赤白丸来来去去绕青天赤丸才向西山没白丸又向东山出只销三万六千囬雪色少年成皱铁铁色头须却成雪双丸绕从地下复上天少年一入地下更不还日日喜欢能㡬许况有烦恼无喜欢莫言酒不到刘伶坟上土刘伶在时一醉曾三年明珠一百斛更添百斛也只心不足侯印十九枚更添一倍也只眉不开先生笑渠不行乐莫教人笑先生错嘉定元年春三月男长孺编定端平元年夏五月门人罗茂良校正诚斋集第二十终诚斋集诚斋集卷第二十一诚斋集巻第二十一庐陵杨万里廷秀诗朝天集寄题喻叔竒国博郎中园亭二十六咏金谷惟堪贮俗尘辋川今复得诗人先生道是贫到骨犹有山园斗大春右亦好园洞庭张乐起天风玉磬吹来随圃中却被仙人镕作水为君到底冩秋空右磬湖乌龙滩下白云堆上有狂奴旧钓䑓一夕被君偷取去至今犹带汉莓苔右钓矶春有児孙夏有朋月中寒影雨中声腊晴销尽一园雪爲底林间雪不晴右芦苇林亦好园中亦好亭两重好处两重贫客来莫道无供给抹月批风当八珍右亦好亭氷为仙骨水为肌意淡香幽秪自知青女素娥非耐冷一生耐冷是横枝右横枝横枝直下是清池花映清池水映枝知是君描和靖句不知和靖寄君诗右清浅池旧绕新萦緑万蟠架余篱剰复垂栏先生醉帽堆香雪知自荼䕷洞里还右荼䕷洞涌岫跳峯尺许寛坐看云雾起岩间九疑荒逺巫阳険未必真山胜假山小山锦障豪华笑騃童松图冷淡恼山翁玉山頽处谁扶着花作屏风倚暖红右花屏青士从来一径幽碧衫翠袖佩苍璆何年笔战明光殿夺得诗仙紫绮裘右紫君林水精方局石桥仙知是柯山㡬代孙月借繁星作碁子夜寒睹得一金盆右方池亦好亭兼㺯月亭磬湖不许两通行谁抛螮蝀湖光尾便有先生拄杖声右野桥身在京师梦在乡黄花又是一畨黄平生不觧渊明语菊却犹存径却荒右菊径雨余想见药苗肥薯蓣堪羮𣏌可韲老贼何须投益智先生只要买当㱕右药畦碧天如水水如天月入湖中璧様圆却被先生来弄碎一团成百百成千右弄月亭桃李无言照水光玻瓈盆底洗新粧不须水上红云句水上红云不觧香右花屿桞下湖光浄一天湖边垂桞起三眠小蛮自倚腰支袅照镜梳头晓月前右栁隄名园曲水费工夫甃琼磨滳水无谁把流觞借诗老天生九曲一氷渠右曲水秧畴水落荇渠尖玉石当中碧一奁石面平铺波面皱千花织出水精帘右水帘渠水来从林外泓水知湖近各争鸣何人月下携枯木冩取穿云落涧声右水乐石友拳然万仭姿竹君啸处一川漪更无二客随巾屦谁见先生覔句时右竹巖鴈下菰蒲报夕寒鹭将荇藻作朝餐野塘只许野人到不要金张许史看右野塘诗人性癖爱看山晓坐堂中夕嬾还只对月山无限好月山外面八双鬟右爱山堂细雨初怜湿翠裳新晴特地试红粧无人㑹得东风意春色都将付海棠右海棠坞昔人只解笑移山未信移山不作难一昨月山三里外先生掇取近栏干右月山题永新吴景蘓主簿梯云楼谁道青云不可梯君家楼阁与云齐诤臣内相名垂日谏草词头字印泥我昔曾为禾水客梦中犹忆义山西仇香自有家声在岂使鸾皇棘上栖题安城赵寛之慈顺堂天潢龙种与人殊五鳯仍传万巻书象服在堂萱草暖綵衣上夀棣蕐初雪中宻竹能抽笋氷底寒江更跃鱼赵氏弟兄俱玉树艮齐文字即琼琚寄题曾子与竞秀亭老夫上下蓼花滩每过君家輙系舩尊酒灯前山入座孤鸿月底水连天暄凉书问二千里埸屋声名三十年竞秀主人文似豹不应雾隐万峯边送朝士使虏又见皇华赋北征谪仙俊气似秋鹰诗成紫寒三更月马渡黄河十丈氷赵北燕南有人否禽胡㱕汉竟谁曾天家社稷英灵在佳气时时起五陵冬至称贺紫宸殿及徳夀宫宫烛奔忙下玉除晨曦拂掠丽储胥东西班动云开合警跸声来电巻舒隆准衣裳红一㸃御香烟雾碧千庐勋华二圣天齐夀亜嵗年年贺帝居冬至后贺皇太子及平阳郡王长乐钟声搅梦惊建章星影照人行千官灯语聴残㸃一夜霜寒在五更金钥王开北阙银鞍系控谒东明青宫朱邸环天极五色祥云覆帝城䟦张㓛父通判直阁所惠约斋诗乙藁句里勤分似灯前得细甞孤芳后山种一瓣放翁香苦处霜争涩臞来鹤校强不应穷活计公子也忙忙张㓛父旧字时可慕郭㓛父故易之求予书其意再赠五字氷雪相投处风期一笑间只今张桂隐絶慕郭青山㓛父双何逺相如了不闗鸟飞暮天碧此句急追还走笔和张功父玉照堂十絶句健青新走一梢长外日东风引得狂定自今畨春色里新枝别様占年光年年春信遣人疑赚出诗人枉覔诗着意探梅偏不发月斜偶见一横枝騃女痴児揔爱梅道人衲子亦争栽何如雪后琼瑶迹印记诗人独自来梅诗脱草已流传要趂梅前更雪前唤醒诚斋山里梦落英如雪枕甎眠红红紫紫尽纭纭韵处终输庾岭君未説王花氷雪骨新隂先緑半春云常年十月未花开雪片今年九月囬便有早梅随早雪一枝笑看万花摧今嵗畧无霜报寒忽然一夜雪漫漫雪花要作梅花地十月早梅和雪看老见千花眼便昏忆梅长为赋招䰟只今身住西湖上不羡淮南岭上村玉照堂中瀹早茶下临溪水织纹纱十诗小试春风手催发溪梅两岸花老嬾狂吟不要工爱君七字晋唐风更烦传语梅花道火急齐开小至中晓经八盘岭赴东宫讲堂至前至后恰多晴山北山南间一登瘦石经霜干脱藓细泉滳涧旋成氷海波贯日红千丈江雾萦楼玉万层资善堂前得春早宫梅一朶掠觚稜出北闗门送季舎使虏同寮缓辔出承华又送双星水北涯霜外汀洲芦叶晓雪余园圃竹梢斜只惊睡起犹残月不觉皈时巳落霞白首鸳行徒索米故山今日政梅花赴文徳殿聴麻仍拜表苍龙观阙启槐宸白玉堦除振鹭群仗外诸峯献松雪霜前一鴈度宫云舎人就日宣麻制丞相瞻天进表文夙退自欣还自笑素餐便当策殊勲䟦尤延之山水两轴水际芦青荷叶黄霜前木落蓼花香渔舟去尽天将夕雪色飞来鹭一行水漱琼沙氷已凘野凫半起半犹迟千竿脩竹一江碧只欠梅花三两枝紫宸殿拜表贺雪怪来腊日起春风一夜琼花发禁中大地山河银色界九重楼观水精宫紫宸廊逈寒无价文石庭干扫不融又喜来年书大有谁知圣主是天公稍缓鸣靴不住催一声再拜忽如雷封章进了仪曹退文武班齐上相来白发两年陪贺雪紫衣数軰小传桮赐休退食端何恨未到西湖探早梅冲雪送陆子静勐落还中歇踈飞忽骤繁平欺芦屋嵴偏䕶竹篱根对面看童子低头印手痕销魂送行客行客更销魂雪中送客过清水闸雪中出去雪中囬深闭牎櫺偶一开墻里人家扫檐瓦玉尘打入轿牎来肩舆九步十倾欹下有氷可不敢窥氷上水禽行似箭忽逢缺处得鱼児和皇太子梅诗清赏堂前隔俗尘南枝得雪晓争新独将却月凌风影搀献储皇第一春梅仙蹈雪步生尘储后梅诗雪共新玉句金章云锦字问天覔得隔年春和吴监丞雪中湖上访梅朔风敢傍贵人严约束天花莫入檐药玉舩寛初㶑销金帐暖政厌厌七字全胜五字城清于庾信及钟嵘君诗妙絶端何似不似梅花似么生雪与梅花两逼真不知谁好复谁新无端更入吴融手剪取西湖半叚春闻君蹈雪访梅花不怕蘓堤十里賖老子怯寒那敢出地炉榾柮是生涯早谒景灵宫夜雪犹飘天目峯晓晴先暖太清宫云翻孔雀金花碧日射鸳鸯玉瓦红百辟焚香官桞影一鸦飞立殿檐东仰瞻九圣䏈龙衮万嵗千秋对昊穹送吴监丞季行知简州勲烈涪阳异姓王手扶西极汉天长有孙文武千人杰透纸风骚万字香小涉移中公事笔又懐剣外史君章同朝多日相从少不唱阳闗也断肠送陆子静删定宫使朝路江西不十人又看一箇奉仙真可怜议论长倾坐不管声名觧误身苦忆去年郊祀日与渠并辔笑谈奉何时相趂沧洲去雪笠风蓑钓白苹雪晴仙人翦水作花飞忽化琼瑶已大竒复把琼瑶化成水滳来平地緫琉璃晴光雪色忽相逢雨滳空堦日影中珍重北檐殊韵胜苛留残玉不教融和皇太子瑞雪白玉花开碧玉天萦楼绕殿舞翩然储皇善颂天皇徳瑞应金穰万年揉云按雾碎成尘落不曾休酉达辰鹤禁镂氷成七字野人拜赐敢辞频雪后晓过八盘岭诣东宫谢受左司告扶桒梢上上朝暾起早行迟却载奔玉作宫城三万雉唿僮换马入金门玉京世界大千中银屋楼䑓一万重好上寳莲山上望南髙峯照北高峯晴后再雪幸自晴光雪半开谁将泥脚涴琼瑰水仙上诉姮娥泣再遣天花散一囬滕家仙子六琼娘煑露为酥不剰浆滴作玉虫千万只一时飞满白云乡天上琼楼万玉妃月宫学舞试云衣霓裳未彻天风起脑子钿星散飞八盘岭上雪偏清万斛琼尘作一倾空里仰看都不见碧山映得却分明读子房传笑赌干坤看两龙淮隂目动即雌雄兴王大计无寻处却在先生一蹑中雪中讲堂赐酒玉果金柈码碯觞春坊传令赐云浆雪中上马浑如梦一片飞来醉面凉袖手垂鞭出帝闉万花栏马舞新春是时也有青油繖天上㱕来雪满身立春后一日和张㓛父园梅未花之韵前夕三更月落时东风巳动万花知江梅端合先交割春色如何未探支只欠梁溪氷柱句追还和靖暗香诗家剰有葱根指不把琼酥滳一枝白头吟文君自制白头吟怨思来时海未深怨杀相如偿底事初头苦信一张琴除却共姜是女师柏舟便到白头辞劝渠莫怨终难劝不道前夫怨阿谁丁未元日大庆殿拜表贺正献嵗朝未央新霁快明发晨曦耿五色宿霭歘四彻洗清万沟瓦销尽一月雪素光从何来晶荧落寒笏囬胆背阴处犹蔵半檐白夜来有微霜雪上辨不得时于翠幕顶扫掠见琼屑还将黄金日正射白银阙忽然卷班出红緑乱眼襭㱕来饮屠酥笑向儿女説元日癸夘占云大熟造物今年印司花昨夜交雪留芦荻脚日到瑞香梢白叟占嘉应青精看满抄游丝也驩喜不住舞蟏蛸送赵民则少监提举汉庭近日少宗盟博选宗英副匠卿髙帝子孙谁宿徳翰林风月得先生又持一节湖南去政是三湘鴈北征但使逺民䝉福了早㱕词禁赋新鸎座主门生四十年江湖契阔㡬风烟同朝再接鸳行里握手相看鹤发前误喜论诗追旧事不知唿酒是离筵老怀只作还山梦输与先生早着鞭双峰定水璘老送木犀香春得鄞江信香从定水来今年有竒事正月木犀开万杵黄金屑九蒸碧梧骨诗老坐雪䆫天香来月窟山童不解事着火太酷烈要输不尽香急唤薄银叶传语双峯老汝师是如来如何一瓣香却为杨诚斋谁言定水禅入定似枯木飞入广寒宫収得香万觧人日出游湖上放闸冷泉亭抽动一天碧平地跳雪山晴空下霹雳去时数㸃雨㱕时数片雪雨雪两不多山路双清絶旧腊縁多雪新年未有梅慇懃下天竺隔水两株开肩舆岂不稳万象非我有唿童换马来湖山落吾手树隐重重竹溪穿曲曲峰林深那有寺烟逺忽闻钟城中雪一尺山中雪一丈地上都巳消却在松梢上去嵗游春屐苔痕故可寻人家随岸逺塔影落湖深客爱清殊絶僧愁冻不胜可怜兠率寺齐供一湖氷上竺雪来时四山都作冻团团玉屏风围绕浑无缝此行殊怱怱天色不肯借更待海棠晴满意孤山下嘉定元年春三月男长孺编定端平元年夏五月门人罗茂良校正诚斋集巻第二十一终诚斋集诚斋集卷第二十二诚斋集巻第二十二庐陵杨万里廷秀诗朝天集瑞香花新开外着明霞绮中裁淡玉纱森森千万笋旋施两三花小霁迎风喜䡖寒索幕遮香中真上瑞兰麝敢名家老子观书倦昏然睡思来梦中谁唤醒牎外瑞香开只道花头细能追国艶囬慇懃伴幽独渠与一瓶梅短短熏笼小团团锦帊围浮阳烘酒思沉水着人衣抹利通家逺楠花具体微春愁浑瘦尽别有瘦中肥雪里移苍斛梢头㸃翠芒只销三日暖便圻数花房紫䄂染难透琼肤晒转香小留供鼻观开去未须忙馨徳潜丘岳春风是徃还新从衆香国移种洞庭山孤韵真无对千花夐莫攀骚经吾欲续谱入芷蘅间谢李元徳郎中饷家酿长史衔杯太白醺诙词笑杀古来人至今太白一舩酒不饮还将饮子云惠山山下玉泉香酿作鹅儿一拂黄吏部只知防姓毕不知吏部有他杨初出贡院买山寒毬花数枝寒毬着意殿余芳小底来禽大海棠初喜艶红明莟子忽看淡白散花房风光不到棘围里春也也寻茅舎旁便有蜜蜂三两軰喙长三尺绕枝忙紫牡丹万花不分不春妍至竟专春是牡丹紫锦香囊金屑暖翠罗舞袖掌文寒恨无国色天香句借与风条日蕚看家有洛阳一千朶三年㱕梦绕栏干嵗嵗东风二月时司花辛苦染晴枝夜输百斛蔷薇水晓洗千层玉雪肌寒食清明空过了姚黄魏紫不曾知春愁蹙得眉头破何处如今更有诗上巳同沉虞卿尤延之王顺伯林景思游湖上得十絶句呈同社鹄𫀆林里过芳辰闻道春来不识春及至识春春巳老于中更老是诗人緫宜亭子小如拳着得西湖不见痕湖上轩牎无不好何须抵死㨂名园孤山山后北山前十里长堤隔两边一行垂杨緑无缝石桥通处过春舩天色䰒松未肯收吾侪自乐不曾愁随冝旋旋商量着晴即闲行雨即休篮舆休上马休骑湿却青鞋也不辞㨂取雨丝疎处去携笻且谒水仙祠雨催杖屦却湏囬卷上踈帘眼顿开十里湖光平似镜桞梢梢外一舩来湖上春游只爱晴何朝何夕不晴明絶怜疎雨微云里㸃缀湖山分外清凭久栏干可一桮湖山飞入水中来多情燕子能相劝舞破春风去却囬今年山路少人来酒肆萧然绮席埃政尔坐愁春寂寞画舩箫鼓忽如雷岸上湖中各自竒山觞水酌两皆冝只言游舫浑如画身在画中元不知䟦淳溪汪立义大学致知图杏坛何物是家风只在当人阿堵中谁作新图漏消息淳溪溪上钓鱼翁此事元无浅与深着衣喫饭送光阴却縁説似痴人梦便向汪家图里寻景灵宫闻子规今年未有子规声忽向宫中树上鸣告诉落花春不管裴囬晓月恨难平斜风细雨又三月桞絮浮云空一生岂不懐㱕㱕未得倩渠传语故园鸎寄题刘成功锦里嘉林市中尘一丈嘉林寺后竹千竿先君授徒竹䆫底我初识君俱少年同师同舎同笔砚火冷灯青飞雪片春风一夜吹林花南北飘零各星散我今头白苦思㱕羡君山园芋栗肥为君题作小锦里君应一笑巾堕几读渊明诗少年喜读书晩悔昔草草迨今得书味又恨身巳老渊明非生面穉嵗识巳早极知人更贤未契诗独好尘中谈久腵处目偶到故交了无改乃似未见宝貌同觉神异旧翫出新妙琱空那有痕灭迹不湏祲腹腴八珍初天巧万象表向来心独苦肤见欲幽讨寄谢颍濵翁何谓淡且藁送谢子肃提举寺丞天台山秀古多贤晚向池塘识惠连十载江湖州县底一言金石冕旒前方陪廷尉甘棠舎又赋皇华小雅篇拾得澄江春草句端能染寄仄釐牋谁遣孤舟蓑笠翁强随桃李竞春风交情顷刻云翻手古意凄凉月印空可笑能诗今谢朓也能载酒过杨雄待渠㱕直金銮日我巳烟沙放钓筒送钱寺正出守广徳军二首四十专城古巳稀君侯五七更英竒九重临遣廷尉正千里驩迎循吏师鸿鴈同科金玉律鹓雏先集鳯凰枝少年勇退无人㑹孤竹初心逊伯夷辛卯中书落笔年曾陪学士堵墻间看渠手把州麾去故里春迎昼绣还我似青蒿君玉树君方緑鬓我苍颜一尊话别休辤醉报政㱕来紫禁班郷士李英才得老潘墨法善作墨梅复喜作诗艮斋目以三竒赠之七字复同赋云吾卿李君磊嵬胸夜持云梯倚秋空月中夺得修月斧斫倒南山千嵗松束㱕丹灶和玉桂燧出緑雾霏鸾龙擣成玄圭与苍璧洒作横枝嵗寒色庾岭霜林和靖园掇入生绡供戱剧幻松作璧璧作梅豪气勃欝尚不开琼艘满釂梅雪下吐出西湖有声画送姜䕫尧章谒石湖先生钓璜英气横白蜺欬唾珠玉皆新诗江山愁诉鸴为泣鬼神露索天洩机彭蠡波心弄明月诗星入肠肺肝裂吐作春风百种花吹散濒湖数峯雪青鞋布韈软红尘千诗只博一字贫吾友夷陵萧太守逢人説君不离口䄂诗东来谒老夫慙无髙价当璠玙翻然却买松江艇径去蘓州参石湖三月二十六殿试进士得罪集英殿门金戺瑶阶日月边晓风花桞带非烟千官剣佩鸣双阙万国英豪到九天玉座忽临黄繖正御题初出紫衣传小臣何幸陪诸老待罪重来十六年九虎遮蔵造化机御题过午始闻知干坤阖辟兼文武云汉昭囬具训词武帝上嘉真戯耳放勲清问政如斯诸儒莫作公孙子千载何曾遇圣时赵达明大社四月一日招游西湖今日清和和又清王孙领客出都城好天胜日能多少三到西湖始一晴画舫侵晨繋桞枝主人生怕客来迟娇云嫰日无风色幸是湖舩好放时舩从咏泽过孤山径度琉璃一簟间隔岸多情杨桞树向人招唤俯烟鬟御池水满苑门开泥带飞花路带苔到得孤山翻作悪海棠閙日不曾来萍生儿子㸃疎星荷卷文书立万丁囬首南髙峯上塔手中攀得玉竛竮橘花如雪细吹香杏子团枝未可甞行到陈朝枯柏处孤山山背水中央和靖先生坟已荒空余松竹故苍苍王孙自洗鸬鹚杓满酌真珠酹一觞行尽孤山碧四围却寻初路得来时好风借与㱕舩便吹近琼林却不吹风撩太液小荷欹日丽长杨花影低阑入苑中啼不歇恨身不及一黄鹂葱茏晩色正佳哉苦被㱕鞍紧紧催舩压浮荷沉水底湏臾舩过却浮来红玫瑰非闗月季姓名同不与蔷薇谱谍通接叶连枝千万緑一花两色浅深红风流各自燕支格雨露何私造化㓛别有国香収不得诗人熏入水沉中省中直舎因敲新怀周元吉老眼逢书怯细看抄书一事更应难昨携如意敲新箨右臂朝来作许酸尚有周郎手种痕怀人将竹当人看寄言黄鹤楼前客今嵗新添十五竿老竹坚刚㓜竹柔此君年少也风流锦衣脱体未全瘦雪粉围腰犹半愁含笑大笑何如小笑香紫花不似白花粧不知自笑还相笑笑杀人来断杀肠枇杷大叶耸长耳一梢堪满盘荔支分与核金橘却无酸雨压低枝重浆流氷齿寒长卿今尚在莫遣作园官走笔送济翁弟过浙东谒丘宗卿出省还家思巳昏荅书见客腹仍烦政愁独酌无佳客家里诗人忽扣门若见丘迟问老夫为言臞似向来臞更将双眼寄吾弟带去稽山看鑑湖题西湖僧房竹林深处着禅房下却疎帘自炷香书画随冝遮四壁闲欹瓦枕小藤床省中见树上啄木鸟戯题一啄髙髙一啄低一声声急一声迟可怜去蠧劳心口蚁入枯棃自不知山丹花春去无芳可得寻山丹最晩出云林柿红一色明罗䄂金粉群虫集寳簮花似鹿葱还耐久叶如芍药不多深青泥瓦斛移山蘤聊着书牎伴小吟四月十七日侍立集英殿观进士唱名殿上胪传第一声殿前拭目万人惊名登龙虎黄金牓人在烟霄白玉京香满干坤书一巻风吹鬓发雪千茎旧时脱却银𫀆处还望清光侍集英无题坐看胡孙上树头旁人只恐堕深沟渠侬狡狯何湏教说与旁人莫浪愁张㓛父索余近诗余以南海朝天二集示之䝉题七字作者于今星様稀凄其望古驷难追空桒孤竹陶元亮玉佩琼琚杜拾遗自笑唫秋如嬾妇可能撃鼓和冯夷报章不作南金直慙愧君家丙藁诗蒲萄架才喜盘藤卷叶生又惊压架暗阴成夏褰凉润青油幕秋甘寒黒水精近竹犹争一尺许抛须先罥两三茎今年乞种西江去长是茅斋怯晩晴送沉虞卿秘监脩撰将漕江东蓬莱仙伯沉东阳领䄂诸儒太极旁东壁二星云汉近西崑群玉简编香鸡翘豹尾无多子锦䌫牙樯有底忙建业江山入诗集却㱕天上侍虚皇再入脩门访旧游故人相见喜还愁茂林脩竹君髯碧折苇枯荷我鬓秋莫把昇沉着怀抱古来覧圣㡬公侯一尊追送江东棹梦逐清波㺯白鸥临贺别驾李子西同年寄五字诗以杜句君随丞相后为韵和以谢焉我本南溪老手弄溪中云诵诗爱招隐读骚续湘君忽捧公府檄遂逺先人坟春暮㱕未得落花政纷纷老拙谁肯伴束书自相随此外无长物犹有一䲭夷小醉即孤咏自遣不要竒西湖妙天下未羡习家池謪仙㡬代孙今日临贺丞风月三千首吾子岂未能长把脩月斧细彫玉壷氷天池羽翼就即看垂天鹏曲江与临武彼此昔相望一岭大如砺谁云隔寻丈离合非人力此事要天相昇沉亦偶然岂问优与脏买山蓻花竹长恐落人后不见竹林人山王非爼豆市门能㡬许掉臂日奔凑迟子来朝天商略陈薄陋游水月寺菸日蔫云乍暑天倦投山寺借床眠清凉世界谁曾到却在红尘紫陌边题水月寺寒秀轩小寺深门一迳斜绕身萦面緫烟霞低低檐入低低树小小盆盛小小花经蔵中间看佛画竹林外面是人家山僧笑道知侬渇其实迎賔例瀹茶㱕涂观刘寺新叠石山风月肝脾氷雪胸道人妙手凿虚空斸翻诸岭云烟骨幻出山巖紫翠峯细看分明非饤饾如何彫得许玲珑为谁苦死忙㱕去知是斜阳是晚钟题刘寺僧房曾醉山间金叵罗山应识我我怀他顿添花竹明松桧依旧菰蒲暗芰荷试问锦屏无恙否向来梅树已无多未须看遍新亭榭胜日重来一一过和严州添倅赵彦先寄四絶句不见王孙今九春新词丽曲爽心神只言风月平分破却是江湖一散人自抟苍壁自抄书雪乳一瓯香一炉有得俸钱无吏青如公官况世间无昌歜佳辰风自南黄梅酿出雨鬖鬖绮琴绣叚能分似报不如仪独不慙雏鳯今年又一鸣芝兰秀发不曾停州前争探黄金牓却报城隅最冷廰戯题檐间蜘蛛屋角篱尖竹树隂可怜用尽许机心凝身不动如无物顿网轻揺试有禽丝贯日华明五色戯随风舞忽千㝷看渠经纬来还去忘却摧隤立不禁䟦忠敏任公遣帖巿中货鸩作参苓遮莫秦和苦口争杀尽苍生消底物卞京两把老蔓菁同尤延之京仲逺玉壷饯客南漪亭上据胡床不负西湖五月凉十里水风已无价水风底里更荷香金桮玉酒沉寒氷青李来禽尚带生不是此间无暑气湖风吹取过临平玉壷饯客独赵达明末至云迓族长于龙山且谈道中事戯为纪之南山行尽到西湖却上扁舟赴玉壷十里便成三十里暑中何处不长涂公子从来火伞中解衣未定语怱怱山行触热端何事夹路杨梅树树红食莲子緑玉蜂房白玉峯折来带露复含风玻瓈盆面氷浆底醉嚼新莲一百蓬白莲井花新挿白芙蕖坐看纷纷脱雪肤自拾落英浮水面玉舟撩乱满江湖酷暑观小僮汲水浇石假山堂后檐前小石山一峯瘦削四峯攅忽腾絶壁三千丈飞下清泉六月寒乃是家僮聊戯事倒倾古井作惊湍老夫畏热年来甚更借跳珠裂玉看清晓湖上山腰轻束一绡云湖面初颦半蹙痕未説湖山佳处在清晨小出涌金门菰月苹风逗葛裳出城趂得上畨凉荷花笑沐燕支露将谓无人见晓粧六月西湖锦绣乡千层翠葢万红粧都将月露清凉气併作侵晨一喷香大儿长孺同罗时清寻凉监桥灯火希疎夜向中追凉只与热相逢意行行到新桥上两岸无人四面风晓出兜率寺送许耀卿天竺兴云线许长须臾遮尽衆苍苍何如洒作千峯雨乞与都城六月凉兜率山深露气清桞隂暗处藕花明无端拾得闲烦恼背却西湖又入城蒲桥寓舎剧暑三嵗都城寓逺坊今年一热古无双夜来何处山村雨凉到蒲桥桥北䆫林景思寄赠五言以长句谢之华亭沉虞卿惠山尤延之每见无杂语只説林景思试问景思有何好佳句惊人人絶倒句句飞从月外来可羞王公荐穹昊若人乗云驾天风秋衣剪菊裁芙蓉暮宿银汉朝蓬宫我欲从之东海东西湖桞色二三月相逢一笑冠缨絶醉招和靖呌东坡一吸西湖湖欲竭我醉自眠君自颠路人徃徃指作仙此軰何曾识此乐识与不识俱可怜别时花开今已落思君令人瘦如鹤梦里随君携酒瓢同登天台度石桥瀑泉界天㵼云窟长松㧞地搀烟霄与君䏈句章未了帝城钟动西峯晓海风吹珊瑚枝乃是先生寄我诗火云烧江江水沸君诗清凉过于水定知来自雪巢底恍然坐我天台寺李仁甫侍讲阁学挽诗紫橐犹黄帽青灯到白头芝庭过晁董金鐀续春秋晓月承明寂东风玉垒愁慇懃倩潮水将泪去西州髙议春江壮长身野鹤孤生涯一杯酒行李五车书凡例今迂叟声名后老蘓岷峨气悽怆不为玉将珠故王氏令人挽贝叶参秪树蓍簮当副笄来嫔舎人様如古大夫妻鸾诰金花湿芝庭玉树齐药成奔月去寂寞海山西西掖梧方茂南濒藻已芜谢庭风絮逺潘室月䆫孤有训才吾子无人乳阿姑弔賔成白鹤卜地得青乌钱仲耕殿撰侍郎挽诗易髓三爻表恩波九里强贯珠程氏传炊玉范家庄荷橐中年紫芸籖到老香不应踰耳顺便返白云郷使节三持玉州轓两画熊雪山郇寳白氷漕太仓红理世非䡖士才难㑹忆公石峯当西子作殉送青枫周子及监簿挽诗科目连双中声名莫二渠手曾攀折槛客有泪辞车速化非吾事偷闲只古书黒头黄壤去有昊定何如投老欣相得论心恨较迟披文流涕䟽分韵泛湖诗天夺过逢乐人兴殄瘁悲何湏金马客觧制玉楼辞洪丞相挽辞干道扶初旭中台焕五云才登右丞相已拜大观文胡不迟朞月看渠集茂勲一朝惊玉折千载叹芝焚家谱忠仍孝词林博更宏牧羝无是子雏风有难兄谁谓身非逹其如道不行青蝇满天地白日转清明太令人田氏挽辞天竺琼为岫西湖锦作春䡖轩过微雨小宰太夫人游覧年年好恩封日日新如何君氏赗忽费水衡银家食初偕隐君羮晚得甞金花千轴吿玉树五枝香咫尺相山室葱胧瓦庙冈真令淮水絶依旧庆源长嘉定元年春三月男长孺编定端平元年夏五月门人罗茂良校正诚斋集卷第二十二终诚斋集诚斋集卷第二十三诚斋集巻第二十三庐陵杨万里廷秀诗朝天集寄题刘疑之坟山壮节亭用辘轳体见了庐山想此贤此贤见了失庐山胸中书巻云凌乱身外㓛名梦等闲一㸃目光牛背上五絃心在鴈行间欲吟壮节题崖石笔挟风霜齿颊寒寄题周元吉湖北漕司志㓛堂周郎昨賛元戎幕夜眺秦川登剣阁函闗不用一丸泥谈笑生风扫河洛君王尺一唤渠囬贮之鳯阁与鸾䑓不賛元戎賛丞相笔𥙷造化禆塩梅龙媒志在横八极天闲玉鞯覊不得又挥白羽岸纶巾却去武昌寻赤壁一覧亭前山月明志㓛堂下大江横前称公瑾后元吉君家世有千人英公瑾小乔在何许元吉小蛮花觧语看君一箭落胡星如皐一笑倾人城金印如斗带万钉何人为作燕然铭晓出浄慈送林子方出得西湖月尚残荷花荡里栁行间红香世界清凉国行了南山却北山毕竟西湖六月中风光不与四时同接天莲叶无穷碧映月荷花别様红题北山教埸亭子掌様毬埸五百弓帝城何地似亭中北山南畔南山北独受西湖万顷风送林子方直阁秘书将漕闽部才趂锋车入帝闗又持使节过家山作仙茶囿芝田里寓直蓬莱蔵室间握手清谈纱帽㸃羡君白日绣衣还来年贡了云龙璧便缀金銮玉笋班梅花国里荔枝村颇记张灯作上元一别频䝉访生死七年再见劣寒温属当闵雨祈群望不得临风共一尊谁为君王留国士吾衰犹拟呌天阍亦闻小泊賛公房清晓扶藜叩上方君与一僧游别嶂我行百匝遶长廊风巾雾屦来云外雪桧霜松满袖香政是炎官张火伞不应多取海山凉送李伯珍主管西㱕淡墨题名冠子衿一星州县叹游沉向来寄我南楼赋不减古人东武吟几阁文书聊韫玉兰䑓笔札即䌷金李家兄弟鹓鸾侣一日双飞入上林圣上闵雨徧祷未应下诏避殿减膳感叹赋之夏旱焚如复入秋圣皇避殿减琼羞数峯北峙云垂合一阵西风雨又休逐日望霓穿却眼何时倒海作奔流诸贤䄂有爲霖手不㵼天瓢洗主忧七月二十三日题李亭之墨梅夏热秋逾甚寒梅暑亦开无尘管城子幻出雪枝来牵牛花素罗笠顶碧罗檐晩缷蓝裳着茜衫望见竹篱心独喜翩然飞上翠琼篸莫笑渠侬不服箱天孙为织碧云裳浪言偷得星桥巧只觧氷盘染茈姜晓思欢欣晩思愁绕篱萦架太娇柔木犀未发芙蓉落买断西风恣意秋江下送客却因送客动㱕心过市逢喧闷不禁偶见人家好池馆柳行尽处一亭深和姜邦杰春坊续丽人行即东坡集中周昉画背面欠伸内人东坡赋之韩子苍又赋之今姜君又赋之予因和姜韵玉人自惜如花面不许黄鹂鹦鹉见若令画史识倾城写徧人间屏与扇春光嬾困扶不起吹残玉玉笙也慵理是谁瞥见一梳云微月影中扫秾李阿昉姓周不姓顾笔端那得莲生步无妨正面与渠看看了丹青无画处古来妍丑知几何嫫母背面谩人多君不见汉宫六六多少人画图枉却王昭君是时当面看冩真却遣琵琶弹塞尘不如九京唤起文与可麝煤醉与竹传神和姜邦杰春坊再赠七字可笑诗人死爱名吻间长作候虫声鍊成九转丹砂着赢得千茎白雪生政使古今传不朽不知身世竟何成老夫老去真休去一聴梅山主夏盟木犀初发呈张㓛父尘世何曾识桂林花仙夜入广寒深移将天上衆香国寄在梢头一粟金露下风髙月当户梦囬酒醒客闻砧诗情恼得浑无那不为龙涎与水沉又和诗人家在木犀林万顷湖光一径深夹路两行森翠盖西风半夜散麸金邀賔把酒香浮玉擘水庖霜脍落砧掇取仙山入京洛不妨冷眼看昇沉分得吴刚斫处林鹅儿酒色不须深系从犀首名干木派别黄香字子金衣溅蔷薇兼水麝韵如月杵应霜砧余芬薫入㫋檀骨从此人间有桂沉端能小脱簿书林招唤诗流卜夜深老我愁隤半山玉凭君浅酌一荷金水边赏桂秋围坐雨后蔬香满砧乘醉却来湖上戯手翻波月看浮沉约斋诗客坐诗林派入江西彻底深缝雾裁云梭织锦眀堂清庙玉摐金已唿毛颖哦韲臼更约姮娥聘槀砧细咏新来木犀句一灯明灭夜沉沉老子江西有故林万松围里桂花深忆曾风露飘寒粟自领儿童拾落金割蜜旋将揉作饼擣香须记不经砧一枝未觉秋光减灯影相看万籁沉帝城底里有山林桂树团团烟雾深玉臂折来数枝月银髯羞挿满头金谈间千首有此客空外一声何处砧酒亦销愁亦生病不须不醉不须沉题徐衡仲西牎诗编江东诗老有徐郎语带江西句子香秋月春花入牙颊松风涧水出肝肠居仁衣钵新分似吉甫波澜併取将岭表旧游君记否荔支林里折桄榔题吴梦与古乐府金麦褰惟银蒜钩水光殿后月华楼鸎歌花笑柳起舞何处人间更有愁吴郎那得吴宫语梦里苎罗人道许低红揜翠曲未终小儿索饭啼门东贺皇太子九月四日生辰金茎分露与黄花银汉非烟作瑞霞万国元良当诞节重轮日月正光华祖尧父舜真千载禹子汤孙更一家清晓夀觞天上至蟠桃如瓮枣如瓜典学光隂璧不如简编灯火巻还舒极知储后勤稽古却是儒生嬾读书心到帝王图籍外手追雅颂国风初人间未见瑶山集十倍曹丕尚有余题薫陾中兴庆夀颂炎晖十华生太皇即宋光武赵少康皇穹柱折地无轴再辟三极纪八荒与天同仁自同夀八十万嵗登九九淳熙天子驾苍龙春王三朝领群后是时雪花晓尚飘日华飞来雪即销玉巵灔海泛椒栢寳册错锦凋琼瑶虞典汉仪照亿世可无鸿笔描天地下惟窥园几代孙浓墨大书三万字㸃窜封禅典引辞涂改皇武贞符诗珠玑金玉槌作屑铸出夏鼎仍商彛岐阳石鼔鱼贯桞浯溪石崖非好手谁将臣陾中兴庆夀篇刻之玉版蔵名山何千万年千万年石榴深着红蓝染暑裳琢成纹玳敌秋霜半含笑里清氷齿忽绽吟边古锦囊雾縠作房珠作骨水精为醴玉为浆刘郎不为文园渇何苦星槎逺取将九月十日同尤延之观浄慈新殿昨雨败重九谓併败此行云师出小谲垂晓偷放晴初愁落君后我反先出城竚立已小倦喜闻马来声南山有新观大殿初落成入门山嵴动仰目天心横柱起龙活立檐飞鹏怒昇影入西湖中失尽千峯稜天竺拉灵隠骏奔緫来庭老禅定何巧幻此壮玉京书生茅三间饥眠方曲肱看刘寺芙蓉初约山寺游端为怪竒石那知云水乡化作锦绣国入门迳深深过眼秋寂寂隔竹小亭明禂红漏踈碧山僧引幽践絶巘恣佳陟三步绮为障十步霞作壁烂如屏四围搭以帔五色满山尽芙蓉山僧所手植秋英例臞淡此花独腴泽却忆𥙷外时朝士作祖席是间万株梅冷射千崖白旧游不可寻雪枝半榛棘刘寺展绣亭上与尤延之乆待京仲逺不至再相待于灵芝寺南山十日菊秋酌有前诺东省三同舎山行何用约也复相丁寕彼此拨忙着清晨到刘寺寸歩辄倚薄望君久未来细意拣巖岳上到展绣亭聊复休倦脚囬览西湖天向我怀中落山幽人转孤境胜情反悪昔贤愿独徃对影谁与乐或者欣群游避喧那可却我随梁溪叟觞次饶驩谑坐无山浦翁谈间顿萧索斜阳更待渠小向灵芝泊买菊老夫山居花绕屋南齐杏花北齐菊青春二月杏花开抱瓶醉卧锦绣堆凉秋九月菊花发自折寒枝挿华髪湘累落英曽几何陶令东篱未见多吾家满山种秋色黄金为国就中更有一丈黄霜葩月蘂耿出墻饮徒亡酒寻不得一身花露香如今小寓咸阳市有口何曾问花事百钱檐上买一株聊伴诗人发幽意朱新仲舎人灊山诗集其子軧叔止见惠且有诗和以谢之灊山诗伯锦裁篇王树郎君手为编美似洛花争晓靓清如江月赴秋圎力追杜老今谁拟亲得陵阳夜半传再拜一吟三太息青灯细雨伴凄然再和谢朱叔止机冝投赠奖及南海集之句重阳风雨不全篇春草池塘岂满编好句谁言较多少古人信手斸方圆自慙下下中中语只合休休莫莫传珍重银钩挥玉唾竟无瑶报只空然经和寕门外卖花市见菊病眼仇冤一束书客舍葭莩菊一株看来看去两相厌花意索寞恰似无清晓肩舆过花市陶家全圃移在此千株万株都不看一枝两枝谁复贵平地㧞起金浮屠瑞光千尺照碧虚乃是结成菊花塔蜜蜂作僧僧作蝶菊花障子更玲珑生採翡翠铺屏风金钱装面蜜如积金钿满地无人拾先生一见双眼开故山三径何独懐君不见内前四时有花卖和寕门外花如海九月十五夜月细看桂枝北茂南缺未经古人拈出纪以二絶句桂树氷轮两不齐桂圆不似月圆时吴刚玉斧何曽巧斫尽南枝放北枝青天如水月如空月色天容一皎中若遣桂华生塞了姮娥无殿兎无宫和张功父病中遣懐人自穷通诗自诗管渠人事与天时鹤长未便贤凫短梅早那湏笑杏迟公子近来忺説病老夫秋至不曾悲人生随分堪行乐何必兰亭与习池早入东省残月初上秉烛趋省署两街犹闭门素娥独早作碧沼澣黝盆寳釦剥见漆半稜光剰银忽作青白眼圜视向我嗔黒气贯瞳子侧睨不敢真皎然一玉李前行导征轮荧然数金粟后扈从车尘朝鸡传三令都骑争载奔星芒销欲无月影澹失痕金鸦飞上天吐出红龙鳞缓辔入东宫门望见渔浦山渔浦孤峰入九城承华门里最分明马头看得山低去夹道芙蓉红露声和徐衡仲惠诗风骚坛上径雄趋不作俳辞笑矣乎纸落云烟看醉旭气含蔬笋薄僧殊夜来霜月千家满雨后风埃半㸃无安得与君幽讨去一觞一咏恼西湖和张㓛父梦㱕南湖一生两事苦相闗从仕居贫併作难顾我雪穿行脚韈羡君身作在家官晓分京兆月半璧夕问南湖水几竿桃李能言春满坐向人犹自诉霜寒张㓛父请祠甚力得之简以长句老夫不及朱师古纳却太常少卿得潼府老夫不及张约斋乞得华州仙观名云䑓金印如斗床满笏冨贵何曾膏白骨一世穷忙为阿谁终日逢人皱两眉卖身长须仍赤脚忍面墦间乞东郭添丁徳曜喜欲颠孤竹一簟真箇错张君有他复有田朱君㱕去无一钱老夫老矣不㱕去五栁先生应笑汝三老董公一色三军雪染衣拔山气力陡然衰三王事业无多子却是良平不得知利州路提刑秘书张季长送洮研发视乃一段柏木也作诗谢之绣衣使者禀霜威方丈仙人旧羽仪别去十年真一梦书来万里寄相思如何緑石涵风面化作青铜熘雨枝却送新诗报嘉惠偷儿当不要新诗送徳轮行者沥血抄经奈若何十年依旧一头陀袈裟未着愁多事着了袈裟事更多拟上舍寒江动碧虚诗江逺澄无底秋深分外寒太虚元碧浄倒影动清湍浪雪翻空碎天蓝落镜看光揺芦叶冷声战蓼花干画手琱心苦诗脾覔句难人间那有许我欲把渔竿送朱师古龙图少卿师潼川璧水蓬山徧羽仪颂䑓公府更光辉紫荷到眼垂持橐黄菊闗心便拂衣鬻子运筹年尚少买臣衣绣日思㱕小烦谕蜀须还报却䄂香烟侍太㣲甲戌花时䇿集英相看须鬓各青青曲江初别春三月北阙重来再一星百石去官君似邴千年㱕鹤我输丁因书若寄杨员外莫道山寒少茯荅高宗圣神武文宪孝皇帝挽诗芒动长星帚亲挥却日戈再令天有柱一定海无波黄屋非尧乐薫琴付舜歌秪书魏荡字诔语不须多更造今光武中兴昔武丁云昭河洛画天作典谟经立极余三纪颐神再一星尧山邻禹穴松雪蔚争青记梦梦游一山寺山水清美花草芳鲜未见寺而闻钟梦中作三絶觉而记之云袖危相复霜钟韵政迟忽然数声急却是住撞时水动花梢动花揺水影揺不知各无意为复两相招雾外知何寺钟声只隔山望来无里许还在九霄间题眉山程侅所蔵山谷冩杜诗帖杜家碧山银鱼诗黄家虎卧龙跳字六丁难取真寄愁程家十袭今三世程家蘓家元舅甥子瞻正辅外弟兄正辅有孙文百錬笔倒三江胸万巻公车献策五十篇玉札国体䑢化源逺谋小扣囊底智环词未出海内传三年抱璞咸阳市子虚无因达天帝如今却买巴崃舩峩眉山月秋正圆丈夫身徤恐不免即召枚臯未渠晩题临川李子经文槀圣经贤传紧闗津骚客诗家妙斧斤揔被先生漏消息不令后軰隔知闻都城一日纸増价天下几人贫似君不要绨𫀆却㱕去平生笑杀送穷文送喻叔竒工部知处州厌直含香与握兰一麾江海泝氷滩括苍山水名天下工部风烟入笔端新国小迟懐印绶故园暂许理渔竿即看治行闻天聴紫诏徴还集孔鸾送刘童子天上麒麟地上行掌中珠玉月中生澜翻六籍吞诸子声动三公及九卿别有诗书真事业不应童子是勲名长成来奏三千牍桃李春风冠集英题刘道原墓次刚直亭山南山北蔚松楸四海千年仰二刘迂叟餽缣寕冻死伯夷种粟几时秋平生鉄作三尺喙土苴人间万戸俟庐阜作江江作阜始应父子不传休除夜张㓛父惠诗索荆溪集次韵送早荆溪集应无挂隐诗梅边五字律管底一班窥新嵗来朝是流年去浪移谁能守除夕妨我梦㱕时题毕少董繙经图毕敷文少董名良史绍兴初䧟虏境居汴闭户着春秋正辞论语探古书有宋哲夫李愿良軰执经师之好事者冩为繙经图宋执一巻书背立日读且指李执一卷书向其师若有问者而少董坐一榻上后有二女奴各有所执而阿冬者坐其间少董之季子也女奴之髽者曰孙寿冠者曰马惠真哲夫名城愿良名师魏云宋生把巻读且指李生把巻问竒字榻上坐着一老子右手秉笔祖左臂春秋论语训传成未成胸中有话颇欲告两生欲唿小白拉重耳同讨犬戎尊帝京蚕妾不觧事两生未可语冬郎政儿痴谁能复怜许繙经未了报㱕期携书㱕来献玉墀胡沙满面无人识囬首两生斗南北戊申元日立春题道山堂前梅花今年元日不孤来带领新春一併囬夜雨初添石渠水东风先入道山梅不妨数朶且微破未要十分都尽开江路野香元自好阿谁移取种蓬莱龙山送客念念还郷未得还偶因送客到龙山分明认得西㱕路只是囬车却入闗无奈郷愁只强忘龙山唤起再思郷故郷依旧千山外却被龙山断杀肠问春今嵗春㱕不小心合将消息报园林苏公堤上千株桞二月犹悭半缕金元日春囬不道迟忽忽未遣万花知道山堂下红梅树速借晴光染一枝晓入秘书省过三桥舩底吴侬尚宴眠一舩炊饭数舩烟行人各自东西岸抵死囬头看两边谢谭徳称国正惠诗今年日瘦天不喜玉皇颜惨方诸泪草木无光红紫迟春半何曾有春意谁将好手挽春囬割取锦江春色来七星桥边杨栁动百花潭上桃李开乃是国子先生赠诗卷笔下东风随手转君不见李家謪仙吟掉头觧道峨眉山月半轮秋又不见蘓家老仙氷啄句更説只恐夜深花睡去先生辨着锦绣肠朅来西湖山水郷乞君湖山入诗囊法嗣两仙一瓣香连日二相过史局不到省中后园杏花开尽史馆频催史笔迟道山还觧有忙时后园两日不曾到开尽杏花人不知省中新柳元日新春己早㱕却縁春雪勒春迟一年栁色今何似政是犹黄未緑时读梁武帝事眼见䑓城作却灰一声荷荷可怜哉梵王岂是无甘露不为君王致蜜来䟦悟空道人墨蹟临川蔡教授诜之母徐氏讳藴行自号悟空道人学虞书得楷法手抄佛书䟦以五言葱岭书如积银钩墨尚新前身虞学士今代卫夫人曲水脩兰禊明珠採洛神更令添此帖急就不须珍嘉定元年春三月男长孺编定端平元年夏五月门人罗茂良校正诚斋集巻第二十三终诚斋集诚斋集卷第二十四诚斋集巻第二十四庐陵杨万里廷秀诗朝天集偶送西㱕朝天二集与尤延之䝉惠七言和韵以谢之西㱕累嵗却朝天添得囊中六百篇垂棘连城三倍价夜光明月十分圆竞夸鳯沼诗仙様当有鸡林贾客传我似岑参与髙适姓名得入少陵编右延之诗梁溪㱕自镜湖天笔桊湖光入大篇倾出锦囊和雨湿炯如柘弹走盘圎许分句法何曾付自笑芜辞敢浪传两集不须求序引秖将妙语冠陈编右和䟦王顺伯所蔵欧公集古録序真蹟遂初欣遇两诗伯临川先生一禅客三人情好元不踈秪是相逢逢不得渠有正观碑侬有永和词真赝争到底未说妍与蚩珊瑚撃得如粉碎赵璧博城翻手悔不似三家鬬断碑夜半战酣莫先退皇朝爱碑首欧阳集古万巻六一堂玄珪漆玉堆墨寳黟霜黒水涂缁裳临川无端汲古手席巻欧家都奄有山科斗不要论峄山野火不经焚尤家沉家喙如鉄未放临川第一勲不知临川何许得尤物集古序篇出真笔遂初心妬口不言君看䟦语犹怅然和赵稷臣惠诗轴今代宗英政骏贤同居江介更同年别来十载长相忆新聼千诗喜欲颠爽似月华秋艳艳韵如荷叶夏田田吹灯把翫舒还巻老眼惺松夜不眠和叚季承左蔵惠四絶句箇箇诗家各筑坛一家横割一江山秪知轻薄唐将晩更觧攀翻晋以还遮莫蟠胸书似山更饶落笔语如泉隂何絶倒无人怨却怨渠侬秘不传道是诗坛万丈髙端能辨却一生劳阿谁不识珠将玉若箇闗渠风更骚四诗赠我尽新竒万象从君听指麾流水落花春寂寞小风淡日燕差池和张功父梅诗十絶句今嵗柴车揔未巾孤山龙井不曾行老无半㸃看花意遮莫明朝雨及晴道山堂后数株梅为底偏于雨里开到得晴来无一朶乱飞白雪㸃苍苔不是春光不早囬却縁春雪勒踈梅诗人纵有催花手有雪堪推花只推淡淡梅花不要装真珠楼阁水精郷骚人词客犹愁冷紫蝶黄蜂更敢忙东皇嵗嵗驾苍龙只许仙妃万玉从天上冰霜清入骨人间桃李若为容约斋句子己清圆更赋梅花分外妍不饮销金传玉手却来囓雪耸诗肩道是梅兄不觧琴南枝风雪自成音玉縄低后金盆落独与此君谈此心横斜影里惜花残忘却人间一䑕肝莫怨梅残看不足请君明嵗早来看要与梅花巧闘新恨无诗句敌黄陈约斋诗好人仍好不怕梅花赛却人老子年来不愿余秪慙霜鬓入金铺故山自有梅千树梦绕横枝捻断须去瑞香病叶紫㽔落尽长青枝政是添新换旧时辛苦为渠耘病叶慇懃挽住是游丝和袁起巖郎中投赠七字二首故人一别两相思不伹平生痛饮师胸次五三真事业笔端四六更歌诗闭门覔句今无己刻意伤春古牧之卧雪髙人家谱在春风政着紫兰枝道塲山下弄山泉餐菊纫兰万物先送眼飞鸿髙四海补天徤笔震三川池塘碧草囬春梦衣钵黄梅肯夜传两不饶人有新句怨渠未许见全篇跋袁起巖所蔵后湖帖并遗像一轴诗中语皆括帖中语也先生向来落异县故人十载不相闻㱕来不伹荒三迳㸃検松菊无一存褁轮加璧岂不好朝廷礼数优遗老红旗黄纸乆罢休青山白云苦死留咫尺西冈㱕未得只待桃花水生半篙碧便拏短艇㱕结茅共寻赤松与黄石风烟之表非人间别有天地寛且闲周山卖却不要钱袁家送酒一破颜犹嫌孤斟太落莫更覔髙人共杯杓银钩四纸墨尚鲜妙处难与俗人言忽逢先生自天降手扶太一青藜枝仙容可望不可亲飘然飞去青霞上白苹满棹何时㱕秋着芦花知不知谢邵徳称示淳熈圣孝诗古人浪语笔如椽何人觧把笔题天崑崙为笔㸃海水青天借作一张纸作商猗那周皇矣廷尉簿正邵夫子淳熈圣孝贯三光题大如天谁敢当夫子一洒金玉章银河吹笙间琳琅吉甫奚斯鸿鴈行彼何人哉唐漫郎夜来玉虫杂金粟老夫春寒眠不足起来拾得圣孝诗灯花阿那圣得知题曾无己所藏髙丽疋纸蔡君谟欧公笔蹟三韩玉叶展明蠲诸老银钩巻碧鲜幸自不逄文与可一竿秋竹扫风烟梦种菜予三月一日之夜梦游故园课仆夫种菜若秋冬之交者尚有菊也梦中得菜子菊花一聨觉而足之背秋新理小园荒过雨畦丁破块忙菜子己抽蝴蝶翅菊花犹着欎金裳从教芦菔专车大早觉蔓菁扑鼻香宿酒未销羮糁熟析酲不用柘为浆谢曹宗臣惠双溪集君不见东阳沈隐侯君不见宣城谢玄晖两处双溪清彻底二子诗句清于溪千载却有曹夫子天借古人作诗地家在东阳寳婺边官在宣城莲幕里溪光滴作两眼眀溪秀吐作五字清开巻看来掩巻坐词波跳作双溪声无人冩作双溪操収拾新篇句中妙莫将沈谢鸿鴈行便与猗那荐清庙过霸东石桥桐花尽落老去能逢几箇春今年春事不关人红千紫百何曾梦压尾桐花也作尘春雨呈袁起巖昨日晴暄尽十分无端寒湿复今晨苍颜华髪差挑老急雨颠风屏当春只有观书堪遣日从来病眼不如人诗名满世真何用更赚先生愿卜邻再和三月隂晴顷刻分晚来非午午非晨闭门细草新蒲雨过眼飞花落絮春顾我江湖钓竿客识君䑓阁步云人柯山不患无人作便合留中作近邻拟玉水记方流诗观水那无术曾于徃记求是间还韫玉其外必方流缜栗渊潜乆英华气上浮清波皆中矩寳祲直横秋金海芒相贯璇源折以幽端如君子徳不病暗中投拟㱕院桞邉迷诗玉殿朝初退金门马不嘶院深㱕有处桞暗迹都迷紫陌春无际青丝舞正齐风烟志近逺楼阁问髙低残雪鸎声外斜阳鳯掖西少陵花底路物物献诗题拟汲古得脩绠诗学子研终古难将短浅求汲深欣得得操绠要脩脩逺酌源千载长缫思万周初如泉眼隔忽若井花浮意到言前逹词于笔下流昌黎感秋句圣处极冥搜谢张㓛父送牡丹病眼看书痛不胜落花千朶唤双明浅红酽紫各新様雪白鹅黄非旧名擡举精神微雨过留连消息嫰寒生蜡封水养松䆫底未似琱栏倚半醒张㓛父送牡丹续送酴醿且示酴醿长编和以谢之溪桃红霞作红雨海棠飘尽春无处约斋锦幄一夜空行李移㱕雪宫住只道青蛟弱无力飞上朱檐还有翼贫看翡翠积成堆忽吐琼瑶真作剧素影与月相将迎緑云和露相扶擎南枝暗香乆寂寞此花与梅同一清老夫最爱嚼香雪不伹觧酲仍涤热牡丹未要煎牛酥酴醿相领入氷壷约斋知我春愁重併遣二友来相娯惜无老盆一快举淡日㣲风花自舞约斋诗瘦浪作痴君不见酒不到刘伶坟上土和张㓛父送黄蔷薇并酒之韵海外蔷薇水中州未得方旋偷金掌露浅染玉罗裳已换桃花骨何须贾氏香更烦麴生軰同访墨池杨和张㓛父闻子规乆雨今朝忽作晴老人懐抱不胜清仲宣乆作登楼赋望帝更吟当殿声春去春来浑是梦花开花落若为情㱕心不用渠催唤自有江鸥与狎盟跋范文公与尹师鲁帖帖云承朝车憩歇南亭未敢拜谒且请与通判喫食所事不须与衆云云也当是尹责均州监酒自均来访范于南阳时也佳客千山得得来主人双眼为渠开逄人莫说当时事且泊南亭把一杯跋韩魏公与尹师鲁帖帖中语盖韩公经略西事时以书与尹徃还多谋画军事侍中尺箠挞羗酋更得河南共运筹到得降书来北阙河南骑马去均州跋陈简斋奏草诗宗已上少陵坛笔法仍抽逸少关真蹟緫㱕天上去独留奏草在人间又跋简斋与夫人帖帖云平江尚留两日书中说钱尽再遣四尊家在钱塘身在苏扊扅消息近来踈极知薪水无钱买且遣长须送乗壷丘母太硕人臧氏輓诗行乐潘慈母荣封卫硕人金花五色诰雨叶六畨春白露凋萱惨青山拱木新九龄真上夀一子更名臣共伯松楸后宗文玉雪初吹灯躬夜绩聴子读残书帅阃方兰膳王畿又版舆药成人不见月里蹈蟾蜍刘平甫挽诗忠孝元家法经纶岂嬾心日邉迟信息霞外且山林风月诗天巧干坤酒陆沉一生欠半面五字寄哀音忠显肩双庙屏山箓二程岭寒松节苦坛暖杏花明君也孤传业天乎独短生子孙无一物故纸付渠耕江西道院集戊申四月九日得请𥙷外初出国门宿释迦寺出却金宫入梵宫翠微緑雾染衣浓三年不识西湖月一夜初闻南涧钟蔵室蓬山真昨戯园翁溪友得今从若非朝士相追送何处冥鸿更有踪题南屏山兴教寺清旷楼赠择讷律师清旷楼中夕眺间落晖残雨两生寒楼中占尽南山了更占西湖与北山明发南屏新晴在在野花香过雨迢迢沙路长两度六朝今结局一生行客老还乡犹嫌数骑传书札剰喜千山入肺肠到得前头上舩处莫将白髪照沧浪过南荡秧才束髪㓜相依麦己掀髯喜可知笑杀槿篱能耐事东扶西倒野酴醿近岫遥峰翠作围平田小港碧行迟垂杨一径深深去阿郍人家住得竒政好行时莫嬾行犹寒未热雨初晴江西休问何时到已离南屏第一程过杨村石桥两畔好人烟匹似诸村别一川杨桞隂中新酒店蒲萄架底小渔舩红红白白花临水碧碧黄黄麦际天政尔清和还在道为谁辛苦不㱕田侧溪觧䌫梦里喧声定不凡顺风觧䌫破晴岚起来职事惟洗面此外㓛名是挂帆莫笑一蔬兼半菽饱餐万岳与千巖蓬莱云气君休望且向严滩濯布衫洗面絶句浙山两岸送㱕艎新擣春蓝浅染苍自汲江波供盥漱清晨满面落花香舟过桐庐潇洒桐庐县寒江缭一湾朱楼隔緑桞白塔映青山稚子桃䆫出舟人买菜还峯头好亭子不得一跻攀近县人人喜来舩岸岸移偶因小泊处恰是早餐时唤仆荅相乱㸔山寒不知横洲犹半在今嵗水生迟后面山无数南头桞更多人家逼江岸屋柱入沧波老去频经此重来更几何牛山动悲感曾侍板舆过熘港滩此去严州只半程一江分作两江横忽惊洲背青山下却有帆樯地上行午睡闻子规睡眼䰒松未爽时一声杜宇顿开眉不须报道思㱕乐今我真㱕不用思己过胥口将近钓䑓睡起衣襟乱头巾百折痕帆端风色紧舩底水声喧胥口冤余浪严滩钓处村因行还访古故老莫能言钓䑓钓石三千丈将何作钓丝肯离山水窟去作帝王师小范真同味玄英也并祠老夫㱕已晩莫遣客星知兰溪女儿浦晓寒前年寒早热亦早去年寒迟热亦迟何曽寒暑有迟速通融三年郍兊攴人生何必早得意芍药荣时牡丹瘁荣枯迟速一笑休顺风今日好行舟横山塔相识横山塔于今十五年孤标立絶顶秃影照清川寂寞无香火将迎㡬舫舩吾衰岂重过珍重塔中仙舟过兰溪驾雨颠风过即虚杀风急雨有还无云山奔走无停住岸树欹斜不要扶舩底石声知浅水沙头笠影倦牵夫金䑓秪在横山背便到金䑓也日晡嘲穉子雨里舩中不自由无愁穉子亦成愁看渠坐睡何曾醒及至教眠却掉头雨中遣闷舩蓬深闭膝难安四面千峯不得看莫厌霏微闷人雨挿秧怕热爱䡖寒横山江岸近舩古岸不胜髙浪划涛剜似削刀层石层砂层腻土僧厨蒸出栗黄糕舟中午睡一叶摇无定昏然妙思通化为漆园蝶飞入大槐宫有酒相勾引无茶作冦戎平生眠不足还债艣声中炙蒸饼圎莹僧何矮清松絮尔䡖削成琼叶片嚼作雪花声炙手三家市焦头五鼎烹老夫饥欲死汝軰且同行睡起观山过雨前汀未可登搴篷小㪚睡瞢腾舩头政好看山色一㸃江风冷似氷柴步滩江濶水不聚分爲三五滩遂令客子舟上滩一一难小沙已成洲大洲已成山山有树百尺树围屋数间水底复生洲沙湿犹未干从此洲愈多安得水更寛忆从严陵㱕水落不能湍拖以数童仆折却十竹竿今兹过吾舟念昔犹胆寒东碛滩江舩初上滩滩水政勃怒舩工与水闘水力拦舩住琉璃忽破碎氷雪迸吞吐竟令水柔伏低头舩底去朝来发盈川已过滩十许伹闻浪喧阗未覩水态度却縁看后舩偶尔见竒处从此至三衢犹有滩四五将至地黄滩未到地黄滩十里先闻声樯竿已震掉未敢与渠争舟人各整篙有如大敌临搴篷试一望溅雪纷淙琤乃是水硙港为滩作先鸣真滩定若何老夫虚作惊苏木滩滩雪清溅眸滩雷怒醒耳落洪翠壁立跳波碧山起舩进若战胜舩退亦游戯若非篙师苦进退皆可喜忽逢下滩舟掀舞快云駃何曾费一棹才瞬已数里㑹有上滩时得意君勿恃辽车滩东岸上不得西岸上更难五舩徃复来经纬滩两间一舩初径进当流为衆先涛头打澎湃退缩不敢干一舩作后殿忽焉突而前瞬息越湍険囬顾有矜颜老夫与寓目亦为一餐然舟中新暑止酒新暑酒不宜作热妨夜睡不如看人饮亦自有醉意彼饮吾为嚥所羙过于味同舟笑吾痴吾不羡渠醉安知醉与醒谁似谁不似过查瀬眼底常山一武中上滩更得半㠶风青天以水为铜镜白鹭前身是钓翁旧日岸头浑改尽数尖山觜忽搀空老夫只费五六日行尽浙山西复东舟过大水旁罗滩渴甚小饮熟水无多喫烹茶未要来从教十分渴连扫两三盃岸树背舩走江波闪日开灵山定能饮分酧碧莲醅过鈆山江口下却诸滩水渐平舟行已逺上饶城酒家便有江郷景緑桞梢头树玉瓶过戈阳观竞渡急鼓繁钲动地唿碧瑠璃上两龙趋一声翻倒冯夷国千载凄凉楚大夫银椀锦标夸胜捷尽桡绣臂照江湖三年端午真虚过竒观初逢慰道涂灵山饶水囬囬转灵山面面逢展成青步障㰸作碧芙蓉变态百千様尖新三两峯逺看方更好还隔翠云重亀峯明发大琛山亀峯引颈来对面亭午过戈阳亀峰缩头不相见緑毛䝉茸净如染紫殻轮囷有班㸃不知七十二鑚神不神桃花市里看最真五月一日过贵溪舟中苦热半月隂凉天气佳今朝新暑不饶些一生怕热长逄热千里还家未到家入却舩来郍得出恰方日午㡬时斜劝君莫爱髙官职行路难时却怨嗟初二日苦热人言长江无六月我言六月无长江只今五月已如许六月更来何可当舩仓周围各五尺且道此中底寛窄上下东西与南北一面是水五面日日光煑水复成汤此外何处能清凉掀蓬更无风半㸃挥扇只有汗如浆吾曹避暑自无处飞蝿投吾求避暑吾不觧飞且此住飞蝇觧飞不飞去端午前一日阻风鄱阳湖观竞渡悪风夜半阻㱕舩端欲留人作胜縁千里携家观竞渡五湖新涨政黏天棹翻波浪山如雪醉杀儿郎喜欲颠得去更佳留亦好吾曹何处不欣然初六日过鄱阳湖入相见湾阻风两日卸髙桅笑傲江妃纵酒杯及至絶湖才一瞬翻令病眼不双开芦洲荻港何时了南浦西山不肯来相见湾中闷人死一湾九歩十萦廻过赵家庄老子方孤闷西山忽在旁囬头邬子砦眀眼赵家庄试饮章江味中涵吉水香望郷侬己喜而况到吾乡十五日明发石口遇顺风泝流浅木剌楼舩百棹千篙秪不前一夜波声喧到晓北风气力欲翻天挂㠶未了青泥过转眼相将玉笥邉无数小舟俱在后追侬不及指为仙山居午睡起弄花五年出仕喜还家双桂成隂不阙些午睡起来无理㑹银盆清水弄荷花数片荷花漾水盆忽然相聚忽然分从教压捺沉盆底依旧浮来无水痕浸得荷花水一盆将来洗面漱牙根凉生须鬓香生颊沉麝龙涎却是村贺必逺叔四月八日洗儿年年四月初八日水沉汤浴黄金佛今年大阬当此时真珠水洗白玉儿吾家英杰相间起胄出关西老夫子公家宣和中大夫大江之西推名儒六十年来谁継渠愿儿长成读祖书再起门户光郷闾七月二十三日南极老人星歌上叔父十三致政一杯千歳之夀淡溪居士登九龄朱颜青鬓如后生横拖仙人緑玉杖倒诵上帝黄庭经璇霄仙籍书姓名丹霞染诰金花绫近来更觉双眼明夜抄蝿头䆫下灯登山临水两脚䡖御风骑气不用行何人有笔笔无尘鹅溪一幅为冩真乌纱白苎坐鼔琴上有千歳长松青令威旁舞玄夫聴箇是活底南极老人星秋暑夏暑减未曾秋暑増愈剧老翁避无处茅斋聊憩息银盆满注水银水同一色中涵双桂影倒卧一天碧清光湛不动欲弄还复惜偶然一播洒树影碎相激洗面凉己滋漱齿痛仍逼平生畏秋暑老去畏弥极读汉书二首猿臂生何晩彫虫死较迟晚生好底事迟死独堪悲乃祖寛仍豁曾孙察作明不将囊底智分减及元成嘉定元年春三月男长孺编定端平元年夏五月门人罗茂良校正诚斋集巻第二十四终诚斋集诚斋集卷第二十五诚斋集巻第二十五庐陵杨万里廷秀诗江西道院集送吉州太守朱子渊造朝庐陵难做定何如请㸔黟州朱大夫秋月满懐春满面视民如子吏如奴万艘白粲何曾欠百雉金城旧更无㱕侍玉皇香案下甘棠便是瑞莲圗公在乡邦我在京百书终不慰生平西㱕一见还倾盖夜坐相㸔话短檠老去可堪频送客古来作悪是离情云泥隔㫁从今始肯倩征鸿访死生感秋五首昨扇犹午携今裳觉晨单起来且复卧未敢窥柴关不知病至此爲复老使然平生性刚燥畏热长喜寒念昔忝乡赋践雪诣春官布褐背不纩芒鞋茧且穿长亭夜濯足吹灯呻故编买酒破孤闷浩歌殷屋椽何曾悲廪秋山稜耸臞肩秋风吹我髄秋露滴我肝我欲与秋敌秋先令我酸叹息复叹息谁是长少年盥漱己云毕危坐正冠衣揽镜忽见我不识我为谁自倚身尚强不悟年已衰举头视嘉木向人惨无姿我欲诉渠老渠乃懐秋悲木不解饮瑟瑟声怨咨我且唿麴生细细斟酌之我醉不知我更知春秋为隤照趣夕黯孤灯启宵明老夫倦欲睡似醉复如醒寸心无寸恨坦如江海清秋蛩何为者四面作怨声凄恻竟未已抑扬殊不平切切百千语递递三四更遶砌寻不得静坐复争鸣有口汝自苦我醉不汝聴秋晓寒可忍秋夕永难度青灯照书册两眼如隔雾掩巻却孤坐块然与谁语倒卧卧不得起行行无处屋角忽生明山月到庭戸似怜幽独人深夜约清晤我吟月解聴月转我亦步何必更读书且与月聨句平生畏长夏一念愿清秋如何遇秋至不喜却成愁书册秋可读诗句秋可搜永夜宜痛饮旷野宜逺游江南万山川一夕入寸眸请辨双行纒何处无一丘寄题萧民望齐云栖下泳山尖碧云起添得竒峰三四觜老人登楼来㸔云下瞰云端在平地急唿云师令执鞭我欲乗此追羣仙蓬莱阆风徧游覧㱕来落月满晴川寄题李俊臣南楼庾家南楼天下无李家南楼何似渠玉蔘碧山罗帯水眼界风烟且千里何湏横陈鹦鹉洲月挂栏干西角头谪仙子孙五凤手安得长江化作一杯酒送刘子思往衡湘浩斋先生第一孙秀峰后进第一人向来着论三分国唤起阿茧戮姦魄有司手持金粟尺越罗蜀锦遗道侧洞庭昨夜起霜风翩然欲登石廪与祝融㱕来定有惊人句肯寄江西道院翁梦作碾试馆中所送建茶絶句天上蓬山新水芽羣仙逺寄野人家坐㸔寳帯黄金銙吹作春风白雪花寄题安福彭文昌春风楼沂水何人解问津楼中蠧简拂蛛尘杏花坛下朱絃瑟十指风生别是春不到安成二十年故人相忆两依然彭家楼上春风里梦倚危栏俯百川将赴高安出吉水报谒县官㱕涂宿五峰寺风暄雨暖日和柔道是秾春不道秋楚椘江枫新结束柿红衫子锦纒头野寺重来记昨游一弹指顷几经秋五峰絶顶双松树相识児时到白头明发五峰寺㱕时路何近去时路何逺山路无短长人心有徃返每因赴官期一出谒乡县若非人事牵无奈老身嬾初心作此行夜雨醒醉眼孤愁念羣驺尺泥滑双趼首涂天全湿回辙云半卷投寺借松牀唿僧同野饭䫋然佳眠足得此行役倦暂劳新不堪遐征旧所叹松菊岂不懐樊笼何时免瘦藤要觅闲到了古道院初入筠州界高冈铺千尺霜松夹道周国初凉繖至今留筠州旧是朝天路六十年来行信州赠别罗时清四嵗相从亦快哉东游兴尽却西回诗中风月无疆界圣处宫庭元洞开握手论文两凄㫁登山临水重徘徊亦山亭下梅花径明日先生独自来己酉上元后赠刘子才书䑓城西幽絶处古木排霄草荒路空斋深夜四无人维予二人聴春雨我如病鹤子茁兰长幼不同同少年闻子诵书金应玉㸔子落笔山飞泉别来几何如昨日我老过前子非昔来年裹砚试集英侧耳胪传第一声二月十一日夜梦作东都蚤春絶句道是春来早如何未见春小桃三四㸃偏报有情人和尤延之见戯触藩之韵以寄之侬爱山行君水游尊前风味独宜秋文戈却日玉无价器宝罗胸金欲流欬唾清圎谈者诎诗章精悍古人羞子房莫笑身三尺㑹㸔功成自择留郡圃上已旋收雨夕放晴晨禊日风光正可人间白参红方是锦踈桃散李不成春寻春不见只思还却在来僊小崦间映出一川桃李好只消外面矮青山㸔小舟除萍花伴吟哦桞伴行生憎庭外晩衙声独携便面廵荷沼自课兰舟掠水萍嵗嵗荷花苦未多緑萍盖水碍新荷请君六月重来㸔云锦千机不犯梭读退之李花诗桃李嵗嵗同时并开而退之有花不见桃惟见李之句殊不可解因晩登碧落堂望隔江桃李桃皆暗而李独明乃悟其妙盖炫画缟夜云近红暮㸔失燕支逺白宵明雪色竒花不见桃惟见李一生不晓退之诗郡圃晓步因登披僊阁昨来风日较暄些破晓来游特地佳也自低头花下过依前撞落一头花李花半落雪成堆末后桃花録续开白锦地衣红锦障侵晨供张等侬来百五佳时更絶晨园丁犹未放游人瘦藤柱上披僊阁四靣花光照杀春只道春来不见晨风邀雨勒未收人暄云淑日消多少花桞怱怱了却春嘲报春花嫩黄老碧已多时騃紫痴红畧万枝始有报春三两朶春深犹自不曾知垂丝海棠盛开垂丝别得一风光谁道全输蜀海棠风搅玉皇红世界日烘青帝紫衣裳嬾无气力仍春醉睡起精神欲晓粧举似老夫新句子㸔渠桃杏敢承当酴醿初发一春长是怨春迟过却春光揔不知己负海棠桃李了再三莫负酴醿荷亭倚栏鱼跳亀戯不曾闲萍尽荷生尚未繁水面圆纹乱相入玻瓈盆旋玉连环披僊阁上酴醿仰架遥㸔时见些登楼下瞰脱然佳酴醿蝴蝶浑无辨飞去方知不是花酴醿约我早来㸔及至来㸔花已残动地寒风君莫怯乱吹香雪洒栏干亦山亭前梅子道傍小树复低枝摘尽青梅肯更遗偶尔叶间留一箇且㸔漏眼几多时堑荷池水雨中来㸔堑池塘自与畦丁细校量更放水痕高几许浮荷犹剰若干长初夏玉井亭晩立冶蘂倡花一雨空鲜晴新涨未亏侬竹兼树影眠天底人凭栏干立镜中看尽水衣投北岸方知今日是南风黄鹂对语无寻处忽见双飞入别丛送曾无逸入为掌故吉文江水走玉虹我家水西君水东有时相思即命驾连牀夜雨聴松风中间薄䆠各分散南飞驾鹅北飞鴈朝来驿骑打谯门有客有客来相见闻君携家入帝京椎鼔发舩天上行也能枉辙九十里来访江西道院僧诗家两僊宿䑓省红药苍苔紫薇影若问山僧作么生日晏鸎啼眠不醒观荷上雨细雨霑荷散玊尘聚成颗颗小珠新跳来跳去还收去秪有琼柈弄水银筠菴故老谈李僊晋日上寥廓随身无长物止跨一只鹤鹤本非胎生古卯尚遗殻千年石似坚覆在鳯山脚寒宵晦风雨神光照岩岳犬嘷鸡夜鸣龙泣人寝愕秖今筠菴是因物非绳削当时菢破处作门不闗钥盖以一把茅聊以护霜雹遐瞻如钓翁蓑衣逐层着我来験幽讨意尚疑谚谑雾中披羽衣砌下脱芒屫入户环仰观中空生响诺不见朱顶雏犹存雪色膜松梢双老鹤戞然下檐角老夫忽心惊不敢小盘礴晩歩清水芙蓉未肯开暑天花草底差排鹿葱金鳯何为者也得园亭护两堦翠樾亭前鸎巢仰聴金衣语偶窥鸎妇巢深穿乔木里危挂弱枝稍啄菢双双子经营寸寸茅何时雏脱殻新咔响交交新暑追凉去嵗冲炎横大江今年度暑卧筠阳满园无数好亭子一夏不知何许凉待等老夫亲勘当更招幽鸟细商量朝慵午倦谁相伴猫枕桃笙苦竹床书孙公谈圃谈圃载子由为黄白术将举火一猫据炉而溺须臾不见少许丹砂和水银鍊成紫磨赚痴人颍滨莫笑貍奴着却恐貍奴笑颍滨无讼堂观檐间蛛丝蜘蛛作网秪愁踈宻了还遭小雨余漏却飞虫浑细事无妨网得万真珠黄世成挽辞文行高无对功名莫动渠寕登逸民传不着茂陵书谁谓风流尽犹疑信息踈九京何所憾玉树满庭除筠菴午憩筠菴稍不至一至一回好风从林梢落吹乱竹根草巾屦上下凉莺鹊左右噪市声元不近静聴逺亦到石磴坐来温藓径浄如扫书空作愁字已忘偏旁了犹自忘了愁而况记得老客来谈世事欲笑还嬾笑玉井亭观荷花蕖僊初出波照月穉犹怯宻排碧罗盖低护红玉颊馆之水精宫环以瑠璃堞珠明浮盘戯酒漾流杯晔青笔尖欲试緑牋皱还折老亀大于钱辛勤上团叶忽闻人履声入水一何栖碧落堂暮景辘轳体碧落堂中夕眺余一声哀角裂晴虚满城烟霭忽然合隔水人家恰似无坐㸔荷山沉半嵴急㱕道院了残书意行花底寻灯处失脚偏嗔小吏扶金鳯花细㸔金鳯小花樷费尽司花染作工雪色白邉袍色紫更饶深浅四般红雨后郡圃行散剣池一日百週遭雨后闲来照鬓毛主管园林鸴称意廵行荷芰鹭宣劳不须见我还飞去便与移文告汝曹一事恼人无问处南山高是北山高闰五月十四日因哭小孙子蓬孙㱕志浩然宪孙哭了哭蓬孙老眼元枯也湿巾名䆠何须深挿脚山林从此早抽身祸无避处唯辞福命不如渠强学人吟了此诗还毁了莫令一读一伤神感兴去国还家一嵗隂鳯山锦水更登临别来蛮触几百战险尽山川多少心何似闲人无借在不妨冷眼㸔昇沉荷花正閙莲蓬嫩月下松醪且满斟后圃散策花径雨后凉树声风外战杖屦顿轻松児女同行㪚少者前已失老者后仍倦隔林吹笑语相闻如对面明明去人近眇眇弥歩逺松杉满地影一瞬忽不见仰观紫日轮偶度白云片佳处留再来前山未须徧筠菴晩睡碧玉新篁翳洞天绀珉方斛贮山泉脱巾赤脚长松下何处人间更有僊一戸元无白板遮两牎新染藕丝纱竹床品字排三只睡杀山风醉杀霞享了荷花上畨香却穿竹径百弓长满园亭榭都参遍秖有筠菴第一凉观迎神小児社花帽铢来重绡裳水様秋强行终较嬾妍唱却成羞鹦鹉栖葱指芙蕖载锦舟休㸔小児社只益老人愁寄奉新钟宰传语清心阁欣逢诗主人鸎花无恙否风月一畨新旧日行吟处今来迹已陈应怜杨县尹须鬓两如银雨后晓登碧落堂清晨上碧落亲手启后戸斜东见西山粹碧无纎雾湏臾半崦间冉冉动微絮吹作千峯云立变万姿度正北寻米山遥隔一片雨亭亭如仙子晓起澣月露天衣异人世一色制轻素两山谁不竒裴囘未能去玉井亭观白莲红芙蕖杂白芙蕖红底终稠白底踈速折当头一莲叶莫令遮却雪肌肤白莲出水是青莲昨日微舒帯酒颜蹈月来㸔开尽了露华新洗玉杯寒新秋晩酌胡床东郷坐秋风忽凄其老夫衰病骨急令闭东扉西扉亦半掩压风作东吹何必风及我风入凉自驰晩蝉见谁说我饮渠便知飞从何方来径集庭树枝三叹复九咏话尽新秋悲我老悲已忘汝语复为谁老乌啼一声不知蝉所之碧落堂晓望荷山荷山非不高城里自不见一登碧落堂山色正对面如人卧平地跃起立天半指挥出伏兵万骑横隔岸后乗来未已前驱瞻己逺晨光到巖岳人物俱蒨绚緑屏纷开阖翠旗闪舒巻安得垂天虹桥虚度云巘老铃偶报事郡庭集宾賛怱怱换山巾黙黙下林坂午憩筠菴筠菴偶坐处适当树阙间逺山不见我而我见逺山清风隔江来宛转入松闗翠蕉自摇扇白羽得暂闲可怜三竹床睡徧复循环秋暑自秋暑山寒自山寒小吟聊适意美悪不必删题无讼堂屏上袁安卧雪图云牎避三伏竹床横一丈退食急祖跣病身聊偃仰有梦元无梦似想亦非想满堂变冥晦寒隂起森爽门外日如焚屏间雪如掌萧然耸毛髪皎若照襟愰㧞地排瑶松倚天立银嶂遥见幽人庐茅栋压欲响有客叩柴门高轩隘村巷剥啄乆不闻徙倚觉深怅幽人寐政熟何知有令长谁作卧雪图我得洗炎瘴七月十日大雨晓霁登碧落堂青天送㱕云整如劳还师颜行有喜色厮役争奔随晨映踈雨寳灯贯银丝落面何曾湿洒空不胜微老夫锐登山半岭惊欲㱕仰视得竒观徙倚为乆之谁言李成巧此画大下稀却登碧落堂四面天风吹葛制忍秋寒前夕酷暑时微雨玉井亭观荷勐雨打万荷怒声战秋鼙水银忽成泓一冩无复遗不如微雨来翠盘万珠玑荷翻珠不落细响宻更稀清如雪触䆫三更梦闻时语君君不信对境当自知碧落堂晩望暮笳声里暮云生白白非烟覆一城秪有青林遮不得兠罗绵上緑琴横观书书册不可逢逢得放不得㸔得眼昏花放了还太息掩巻味方深岂问忘与忆是身何曾动忽然超八极秖言半䆫间不是华胥国中元日晓登碧落堂望南北山二首节里少公事底忙起侵晨望秋怯残暑及此东未暾登山俯平野万岳皆白云身在白云上不知云绕身米山不知重近见三两叠逺者淡不真眇与天相接晨光染红云正向山外贴映出青万层还与云俱灭荅陆务观佛祖道院之戯老禅分得破丛林薄供微斋也不曾道院勑差权院事筠菴身是住菴僧人间赤日方如火松下清风独似氷别有暮春沂水在为君一滴洒千灯寄中洲茶与尤延之延之有诗再寄黄檗茶仍和其韵诗人可笑信虚名击节茶芽意不轻尔许中洲真后軰与君顾渚敢连衡山中寄去无多子天上㱕来太瘦生更送玉尘浇钖水为搜孔思搅周情延之寄诗覔道院集遣骑送呈和韵谢之与君鬓髪揔星星诗句输君老更成别去多时频梦见夜来一雨又秋生故人金石情犹在赠我琼琚雪似清谁把尤扬语同日不教李杜独齐名秪召还京题江西道院病身秪要早投闲乞得高安政小安山水秋来浑是画楼䑓高处自生寒登临未足还辞去老大重来毕竟难碧落翠微好将息清风明月梦中㸔问涂有日戯题郡圃今年郡圃放游人懊恼游人作挞春到得老夫来散策乱吹花片揔成尘商量嵗后牢闗鏁拘管风光属病身造物嗔侬先遣去遣侬侬去不须嗔辞栖真室盖晋僊人李八百故居之址中有遗像云李真宅子故依然道院西偏古洞前一日身游八百里三畨花落九千年剑池丹井俱苍藓绛节霓旌已碧天借问飞僊郍用歩歩行犹是地行僊留题筠菴以茅盖层出如蓑衣然茂林脩竹翠光中郍得披蓑一老翁白石砌成珠子径黄茅裹却水晶宫夏凉冬暖非人境雪打霜封即钓篷老子明朝便东去更携瓦枕享松风留题碧落堂僊人白日上青冥千载如闻月下笙南北万山俱在下中间一水独穿城江西箇是絶竒处天下几多虚得名滕阁孤䑓非不好秪縁犹帯市朝声明发生米市西林寺进退格贪睡能无起挑灯强未残舂声忙野店月色澹柴门又蹈黄尘路前追红叶村秋衣郍敢薄病骨自难温自生米小路出舞阳渡独径千盘绕水田初逄官路一欣然舞阳渡口新河水白髪重来二十年羲娥謡中秋夜宿辟邪市诰朝早起晓星已上日欲出而月未落光景万变盖天下竒观也作羲娥謡以纪之羲和梦破欲启行紫金毕逋啼一声声从天上落人世千村万落鸡争鸣素娥西征未㱕去簸㺯银盘浣风露一丸玉弹东飞来打落桂林雪毛兎谁将红锦幕半天赤光绛气贯山川须㬰却驾丹砂毂推上寒空碾苍玉诗翁己行十里强羲和早起道无双小憩土坊镇新店进退格下轿逄新店排门得小轩中间一棐儿相对两蒲团椽竹青留节檐茅白帯根明䆫有遗恨接处纸痕班过罗溪南望抚州泉岭泉岭诸峯太劣生与侬争走学侬行苍官緫上山头去一色前驱娖翠旌罗溪望夫岭小憩村店问岭名云望夫七娘嵗旱祷雨必应藁砧不寄大刀头化作峰头石也愁岂有心情管风雨向人弹泪绕天流题罗溪李店栋宇整齐䆫戸明一峯对面一江横下程长是无佳店佳店偏当未下程罗溪道中每嵗秋犹热今年闰故凉松稀青有数山逺碧无常阵阵金风细家家玉粒香秪言官路短堠子暗添长嘉定元年春三月男长孺编定端平元年夏五月门人罗茂良校正诚斋集巻第二十五终诚斋集诚斋集卷第二十六诚斋集巻第二十六庐陵杨万里廷秀诗江西道院集戏赠江干芦花避世水云国卜邻鸥鹭家风前挥玉尘霜后幻杨花骨相縁诗瘦秋声诉月华欲招卢处士㱕共老生涯咏十里塘姜店水亭前竹林一见此君面荒村不是村斜阳与可笔栖雀子猷魂客思方无郍诗愁得共论问渠能饮否把酒酹霜根题姜店水亭子帘拂云间竹牎摇水下天栏干斜倚处风物正凄然送眼看羣叟收罾得小鲜可怜碧玉沼不种一枝莲待家酿未至且买姜店村酒奔走人都倦檐檠酒未来郍能待竹叶随喜唤茅柴芦菔仍多煮菴摩带浅煨深村市无肉草草两三盃十里塘观鱼予晚宿十里塘姜店见渔者纷集劳而无获盖塘主已尽其利因不禁渔者故也嘲以絶句银塘打尽万银梭岸上笭箵来正多舩载月明犹有月无舩无月欲如何再观十里塘捕鱼有叹渔者都星散那知不是真忽然重举网何许有逃鳞暗漉泥中玉光跳日下银江湖无避处而况野塘濵题十里塘夜景物色当秋半登临更夜阑山光倒眠水水影上摇山宿鹭都飞去渔人独未还老夫与明月分割一清湾南望合皂山予去嵗㱕舟至豫章即望见合皂山今月十四日晓过生米渡复见此山自此日见之愈逺愈见十七日未至进贤县五里所乃不见慙愧多情合皂山去年迎我上西舩今来送我还东去四日相随到进贤晨炊熊家庄朝饥一眼望炊烟绕尽长溪过尽山承露丝囊世无样蜘蛛偷得挂篱间道傍小松小松如小児能坐未能立乱发覆地皮劲气排雪汁谁将救暍手种此青戢戢秋阳暴行人清荫何时及行役有叹去年丏西㱕谓可休余生今年复东下驾言入神京卧治方小安趋召岂不荣何如还家乐醉吟聴溪声百年几暄凉再嵗三征行却羡路旁叟白首不到城人生如风花去来能与争且随风吹起㑹当风自停山店松声㫦涂残暑仆夫劳午憩茅檐尺许高忽有凉风䬃然起小松唿舞大松号松本无声风亦无适然相值两相唿非金非石非丝竹万顷云涛殷五湖池陂邓店松林破店谁相伴踈松对作行卷鳞干不脱落子折犹香声搅三更梦阴和片月凉吾庐万株碧回首暮苍苍尝诸店酒醉吟二首饮酒定不醉尝酒方有味清浊与醇醨杂酌注愁肺偶尔遇真趣頽然得佳寐醒人作醉语语好终不是我饮无定数一盃复一盃醉来我自止不湏问樽罍白眼望青天青天为我开青天不开时我醉眠苍苔烟林晓望一叠青松一叠烟横铺平野有无间真成万丈鹅溪绢画出江西秋晓山也没炊烟也没云日光烘起楚山气却将重碧施轻素不见天工一笔痕过土笕冈木落初宜菜亭荒不复茅牛分叉路口鹳立秃松梢秋热方昇日朝凉更逈郊衰年走尘鞅何计返云巢晓风賸暑迟旋斾新风急觧纷白翻荞处雪黄摆稻中云动地休多怒披襟且一欣长松十里径树树供清闻晨炊旱塘一嵗官拘守一州天将行役赐清游青山緑水留连客碧树丹枫㸃缀秋夜梦昼思都是景左来右去不胜酬我无韦偃丹青手只向囊中句里收进贤初食白菜因名之以水精菜云新㫪云子滑流匙更嚼冰蔬与雪虀灵隐山前水精菜近来种子到江西江西菜甲带霜栽逗到炎天总不佳浪説水菘水芦菔硬根瘦叶似生柴田家乐稻穂堆埸糓满车家家鸡犬更桒麻漫栽木槿成篱落巳得清阴又得花道傍怪松夹道长松去去幽一松竒怪独凌秋两枝垂地却翻上活走双龙戏翠毬过润陂桥润陂初上板桥时欲入江东尚未知忽见桥心界牌子脚根一半出江西却忆庚寅侍板舆过桥桥断费人扶重来一见新桥了泪湿秋风眼欲枯歴览溪中有底鸣萧然芦叶蓼花汀元来桥顶鸣鸣响将谓风声是鴈声小憩掲家冈谛观桐阴仰看阳光只见空不如影里看梧桐莫言日脚无行迹偷转零分破寸中宿化斜桥见鸡冠花出墙那得又高鸡只露红冠隔锦衣却是呉児工料事㑹嵇真箇不能啼陈仓金碧夜双斜一只今栖纪消家别有飞来矮人国化成玉树后庭花小箬岭望见灵山青鞋紫陌倦黄埃送眼灵山一快哉碧玉熏炉天半立青莲花蕚雾中开宿云凖拟偷将去晓日殷勤唤出来欲琢新诗鑱絶壁梯空上去御风回入玉山七里头诸村不雨数旬余此地濒江万宝苏晩紫豆花初总角早黄稻穂巳长须回头金步野径逺当面玉山秋塔孤偶见年时解舩处客愁依旧挂菰蒲小路至余干金步市初出官路过玉山东三塘笋舆拾得小凉天旋与开䆫急卷帘十里轻云阁秋日日光移在逺峰尖逺峰隔水醒人心一半斜阳一半阴僊子更衣晚粧束紫茸领子翠毛衿赤日中涂緑树阴肯将碧繖借行人片云忽在树头上失却勲劳庇得身身行衢信两中间夹路尖峯面面寒只道秋山似春笋不知春笋似秋山缲车香里过征衫白茧黄丝两两三不是秋风上饶路一生不信有冰蚕金鸡石在玉山东相传石里两金鸡不记胡商凿取时一只遭檎一飞去至今月落不曽啼头高尾下翠毶毶却恐相传是妄谈十七里头徐老店檐东道北北桥南秋山休道秋山索莫人四时各自一畨新西风尽有东风手柿叶枫林别样春乌臼平生老染工错将鉄皂作猩红小枫一夜偷天酒却倩孤松掩醉容宿杳濑寒流一带槛前横落日诸峯霞外明水断新洲添五里客寻旧路却重行江车自转非人蹈沙碓长㫪彻夜鸣畴昔穉桒今秃树如何白发不教生栟楮江濵芙蓉一株发红白二色芙蓉照水弄娇斜白白红红各一家近日司花出新巧一枝能着两般花司花手法我能知説破当知未大竒乱剪素罗装一树畧将数朶蘸燕支过上湖岭望招贤江南北山逺山高絶近山低未必低山肯下伊定是逺山矜狡狯跳青涌碧角幽竒岭下看山似伏涛见人上岭旋争豪一登一陟一回顾我脚高时他更高一水横拖两岸峰千痕万折碧重重谁言老子经行处身在江山障子中晓日秋山破格竒青红明灭舞清漪画工着色饶渠巧便有此容无此姿观田中鸜鹆啄粟因悟象耕鸟耘之説戏题乌衣缁布外无华白锦中单分外嘉只么跳行人不觉忽然飞起自成花粟黄荞白未全秋谁报乌衣早作偷只在林梢筑仓廪便知去处若为搜衢州近城果园未到衢州五里时果林一望蔽江湄黄柑緑橘深红柿树树无风缒脱枝过三衢徐载叔採菊载酒夜酌走笔征涂半月客尘黄今夕初逢一雨凉冷笑菊花堪计㑹为君八月作重阳疾风动地雨倾荷一事商量君信么试问糟床与檐熘雨声何似酒声多浮石清晓放舩遇雨破晓开舩舩正行忽然头上片云生秋江得雨茶鼎沸怒㸃打蓬荷叶鸣逺聴滩喧心欲碎近看浪战眼初明夜来暗长前村水絶喜舟人好语声舩过砚石步雨中初厌蒻篷遮撑起篷来景更佳岸上长松立如笔波中寒影走成蛇忽看云外吐银镜一㸃晨光射玉沙却出舩头聊放目逺峯无数碧横斜下鸡鸣山诸滩望柯山不见地近莲花江渐深一滩一过快人心贪看下水舩如箭失却柯山无处寻莫怪诸滩水怒号下滩不似上滩劳长年三老无多巧稳送惊湍只一篙却忆㱕舟是去年上滩浑似上青天诸滩知我懐余怨急送秋风下水舩过章戴岸山水教无暑牛羊报有村近沙经雨净逺树入烟昏奔走何时了升沉未要论江鸥大自在雪影正孤翻港汊村村出江流节节添可怜千嶂好输与一峯尖过雨日初软顺风波更恬旋寒篷作屋更挂簟为帘江水水色本正白积深自成緑江妃将底药软此千里玉诗人酒未醒快吸一川渌无物燕清甘和露嚼野菊晨炊泊杨村沙步未多逺里名还异原对江穿野店各路入深村秋水乗新汲春芽煮不浑舟中争上岸竹里有清樽观水叹二首我方卧舟中仰读渊明诗忽闻滩声急起视惟恐迟八月溅飞雪清览良独竒好风从天来翛然吹我衣凉生固足乐气变亦可悲眷然慨此水念我年少时迄今四十年往来九东西此日顺流下何日泝流㱕出处未可必一笑姑置之乱石厄江水要使水无路不知石愈宻激得水弥怒回锋打别港勇往遮不住我舟歴诸滩閲尽水态度一闻一喜观屡过屡惊顾不是见不多观览不足故舟人笑我痴痴黠未易语九月一日夜宿盈川市下滩一日抵三程到得盈川也发更两岸渔樵稍灯火满江风露更波声病身只合山间老半世长懐客里情西畔大星如玉李伴人不睡向人明舟过柴步寺野寺隔踈樾逺舟见深殿独径通絶崖长萦度微线曩游携重弱攀岸巳震眩前瞻足未到下窥意先转朝来经云根尘思起清羡野夫三二辈走过疾于箭俛仰二十年今老懐昔健舟过青半望横山塔莫问兰溪双只牌青半已见玉崔嵬去年辞了横山塔不谓今年却再来孤塔分明是故人一回一见一情亲朝来走上山头望报道兰溪酒恰新过金台望横山塔昨夜愁勤雨今朝喜嬾风金台斜岸北玉塔正舩东滩改呈新碛山回隐暗峯兰溪水亭子作意定留侬下横山滩头望金华山篙师只管信舩流不作前滩水石谋却被惊湍漩三转倒将舩尾作舩头山思江情不负伊雨姿晴态总成竒闭门覔句非诗法只是征行自有诗道是兰溪水较寛兰溪欲到怪生难后舩只羡前舩快不觉前舩阁在滩玉立金华霄汉间帝封天女钖仙山被他走下严滩去一水穷追竟不还过横山塔下隔岸山迎我㳂江栁拜人日摇秋水面波闪白龙鳞不遣舩迷路俱从塔问津一生将玉镜千古照金身出横山江口白壁当江岸青旗定酒家断崖侵屋窄细路入门斜县近瞻双塔洲横隔一沙何湏后来客始信此诗嘉兰溪双塔高塔无尖低塔尖一披锦衲一银衫问渠何故终不语却倩滩声替佛谈宿兰溪水驿前三首系䌫兰溪岸开襟栁驿䆫人争趋夜市月自浴秋江灯火踈还密帆樯只更双平生经此县今夕驻孤幢合眼波吹枕开篷月入舩竒哉一江水冩此二更天剰欲酣清赏翻愁败醉眠今宵懐昨夕两卧万峰前水色秋逾白山光夜不青一眉画天月万粟种江星小酌居然醉当风不觉醒谁家教児子清诵隔踈櫺过石塘万石中通一线流千盘百折过孤舟滩头未下人犹笑下了滩头始觉愁乌祈酒入到严州不识田一江两岸万青山乌祈酒味君休问费尽江波卖尽钱毛永乌祈山两崖家家酒肆向江开也知第一蒲萄色只问米从何处来过白沙竹枝歌穹崖絶嶂入云天乌鹊才飞半壁间逺渚长汀草如积牛羊湏上最高山田畒浑无寸尺强真成水国更山响夹江黄去堤粟粟一望青来谷谷桒絶怜山崦两三家不种香秔只种麻耕徧㳂堤锄徧岭都来能得几生涯东㳂西泝浙江津去去来来暮复晨上岸牵樯推穉子隔舩招手认乡人昨日下滩风打头羡他上水似轻鸥朝来上水帆都卸真箇轻鸥也自愁絶壁临江千尺余上头一径过肩舆舟人仰看瞻俱破为问行人知得无过乌石大小二浪滩俗唿浪为郎因戏作竹枝歌二首滩声十里响千鼙跃雪跳霜入眼竒记得年时上滩苦如今也有下滩时小郎滩下大郎滩伯仲分司水府闗谁为行媒教作赘大姑山与小姑山过严州章村放歌石崖削得瘦到筋半㸃也无尘土痕正如狻猊走得渇下赴江水一口吞严滩过却乌龙觜两岸秋山夹秋水舟中小酌亦不遑眼底生愁失苍翠尖峯巳自刺大虚峯头更立玉浮屠好山千只复万只家里门前一只无晚过侧溪山下看山妙处几曽知落照斜明始觉竒皱尽衣裳纹欲裂争先头角逺相追松梢别放六峯出江底倒将千嶂垂一路诗篇浑漫与侧溪端的不相亏自嘲白须强惜数茎须惟愁白却渠朝来都白尽愁惜两何如客传涅须法老子付一笑借令白再玄能令年再少湼髭只诳客那可诳妻児诳得妻児着还能诳面皮夜宿东渚放歌三首前山欺我舩兀兀结约江妃行小谲乗我舩摇忽逺逃见我舩定还孤出老夫敢与山争强受侮不可更禁当醉立舩头看到夕不知山于何许藏看山须看山表里不然看山还误事平时只爱万峯青落日惟存数尖紫浙江舩上多少人往来看山谁识真丁宁舟人莫浪语却恐児軰不肯去天公要饱诗人眼生愁秋山太枯淡旋裁蜀锦展呉霞低低抹在秋山半须臾红锦作翠纱机头织出暮㱕鸦暮鸦翠纱忽不见只见澄江净如练舟中夜坐与月隔一簟去天争半篷若无篷与簟身在大虚中富阳晓望江氛海雾暗前村四望秋空一白云忽有数峯云上出好山何故揔无根杨村园戸裁芙蓉爲堑一路凢数万枝杨村江上绕江园十里霜红烂欲燃都种芙蓉作篱落真将绵绣裹山川晚粧照水密如积春色入秋寒更鲜客舎瓶中两三朶可怜向客强婵娟赠法才师平江净慧法才长老求予书壶天㱕云四大字因作四十字以问之才公南华别不见八年许瓣香宗混融只眼半唐举聊将笋蕨觜戏作冠剑语天还在壶中云却㱕何处为崇辨法澐师作林野二大字天下何人不爱官弃官出世古今难向来一觉钧天梦便作林居野处看跋徐恭仲省干近诗仰枕糟丘俯墨池左提大剑右毛锥朝兰夕菊都餐却更斫生柴烂煮诗君家诗伯老师川觧道芦花落钓舩莫笑东湖秋水冷近来新吐一枝莲传派传宗我替羞作家各自一风流黄陈篱下休安脚陶谢行前更出头送颜几圣龙学尚书出守泉州聴履星辰北斗寒三能只隔寸云间周家冢宰均四海汉制尚书本百官鹓鹭班齐瞻进步鳯凰池近却飞还河图冠出西清上莫作寻常五马看右一我昔绫衾下直时公为壁水大宗师清风明月行乐耳布袜青鞋随所之颠倒壶觞留落日翻腾山水入新诗我来公去如相避送眼行尘不得追右一寓仙林寺待班戏题聴书钟鱼半月声浪传移住竟何曽莫教少欠丛林债更作今宵且过僧送残秋余七月间在高安郡治一夕梦至脩门外宿留旅邸问逆旅主人地名谓何答云送残秋莫晓其意八月十二日拜召命是日启行九月十二日入脩门寓仙林寺至十月三日奏事选徳殿竟送残秋云梦游帝里送残秋重九真为帝里游十月初头方赐对痴児枉却一生愁自跋江西道院集戏答客问问我来朝南内南便从花底赴朝参新诗犹作江西集为带筠州刺史衘嘉定元年春三月男长孺编定端平元年夏五月门人罗茂良校正诚斋集巻第二十六终诚斋集诚斋集卷第二十七诚斋集巻第二十七庐陵杨万里廷秀诗朝天续集和陆务观见贺㱕馆之韵君诗如精金入手知价重铸作鼎及鼒所向一一中我如驽并骥夷涂不应共难追紫䖳电徒掣青丝鞚折胶偶投漆异榻岂同梦不知清庙茅可望明堂栋平生怜坡老高眼薄萧统渠若有猗那心肯师晋宋破琴聊再行新笛正三弄因君发狂言湖山春已动衘命郊劳使客舩过崇徳县北闗落日送舩行欲到嘉兴天已明睡起一河氷片满搥琼摐玉梦中声水面光浮赤玉盘也应知我牵尖寒满河圭璧无人要吹入诗翁冻笔端岸树低欹一雪余枝头半叶已全无油䆫过尽千梢影浓处还浓枯处枯读笠泽丛书笠泽诗名千载香一回一读断人肠晩唐异味同谁赏近日诗人轻晚唐松江县尹送图经中有唐诗喜不胜看到灯青仍火冷双眸如割脚如冰拈着唐诗废晚餐傍人笑我病诗癫世间尤物言西子西子何曽直一钱舩过苏州垂近姑苏特转湾盘门只隔栁行间望来望去何时到且倚舩䆫看逺山暮风似箭复如刀落照那能暖客袍天逺地平城更阔千寻玉塔尺来高五更过无钖县寄懐范参政尤侍郎苏州欲见石湖老到得苏州发更了钖山欲见尤梁溪过却钖山元不知起来灵巖在何许回首恵山亦无处又生万事不可期快然却向常州去午过横林回望恵山道是冰销快水程不知青女解蔵氷芦花多处竹阴底砌作瑶堤不计层雪余官路已生尘犹喜长河水稍深恨杀恵山寻不见忽然追我到横林晚过常州常州曽作两年住一别重来十年许岸头杨栁记得无总是行春系舩处自笑恍如丁令威老懐成喜亦成悲人民城郭依然是只有向来须鬓非望多稼亭遥望城头多嫁亭亭边霜桧老更青当年老守携穉子芒鞋葵扇绕城行腊前移梅春挿栁蹋雪冲泥不停手栁未成阴梅未花着帽又迎新太守后来新守复迎新到今新旧知几人向来手植今在否寄与此诗聊问春晩日日影穿波跳碎银波光弄日走寒星一时飞入舩䆫里万草千花变未停贪看波日弄舩䆫竒观人间不作双忽被竹阴偷卷去只余一面拨醅釭舟中追和张功父贺赴召之句两嵗千愁寡一欣故人多问谢张君又瞻东阙阙前月只负南溪溪上云賔日扶桒遭圣旦客星钓濑愧天文人生离合风前叶聚首亡何复离羣又追和功父病起寄谢之韵霜何曽傍绣帘寒酒不能令客脸丹勤向竹炉温手脚嬾寻铜镜正衣冠无人孤坐月将落拥鼻清吟夜向阑忽忆约斋诗债在自吹灯火起来看晓过丹阳县朝来稍敢出舩门霜熟依然冷逼人刮地风来何处避可怜岸篠勐回身风从舩里出舩前涨起帘帏紫拂天㸃检风来无处覔破䆫一隙小于钱朱檐碧瓦照青澜洁馆佳亭使往还舩上高桥三十尺市人倚折石栏干鸡犬渔翁共一舩生涯都在篛篷间小児不耐初长日自织筠篮胜打闲水从常润路都迷曲曲长河曲曲堤不是雨牎供日脚更无南北与东西练湖放闸满耳雷声动地来窥䆫银浪打舩开练湖才放一寸水跳作冰河万雪堆水簟南舒去转虚天檐北卸望来无相传一万四千顷老眼初惊见练湖过张王庙地逈人烟寂山盘水势回怪松欹岸出古庙背河开晚色催征棹斜阳恋去桅丹徒谁道逺一眺正悠哉舟中晚望河岸前头松树林树林尽处见行人行人又被山遮断风飐酒家青布巾晩浪翻风玉作鳞夕阳卷玉药成金忽然濯出西川锦制就霞衣不用针晚风晚日暄温稍霁威晚风豪横大相欺做寒做冷何湏怒来早一霜谁不知晚风不许鑑清漪却许重帘到地垂平野无山遮落日西䆫红到月来时未到丹从二十里间见石翁石婆诏许诗人江海游丹徒初到晋徐州炉边肠谷日长昼琖底醉乡天不秋六代兴云何处问一生奔走几时休石翁石媪霜前笑管得南朝陵墓愁暮经新丰市望逺山小市寒仍静斜阳澹欲晡偶看平野去不是逺山无处处遮舩住家家有酒酤朱楼临碧水曽驻玉銮舆小泊新丰市也知小倦泊楼舩何苦争先栁岸边湏把碧篙摇緑净舟人不惜水中天晓泊丹阳舘夕冻朝还积寒曦暖未多霜轻犹着草冰重亦浮河山尽酣余势潮㱕殿去波六朝遗迹在故老尚传么题连沧观呈太守张几仲开䆫纳尽大江秋天半飞楼不是楼独立南徐鳌絶项下临北固虎回头蒜山旧址空黄鹤瓜步新城照白鸥好事主人酌诗客风烟一眼到扬州丹阳舎舟登车渡江小泊楼舩鉄瓮城勿勿又作絶江行看他蜡烛几回剪聴尽鸡声不肯明水底霜寒还十倍夜来月上恰三更篙师好语君知否江面侵晨镜样平过杨子江秪有清霜冻太空更无半㸃荻花风天开云雾东南碧日射波涛上下红千载英雄鸿去外六朝形胜雪晴中携瓶自汲江心水要试煎茶第一功天将天堑䕶呉天不数殽函百二闗万里银河泻琼海一双玉塔表金山旌旗隔岸淮南近鼓角吹霜塞北闲多谢江神风色好沧波千顷片时间过瓜洲镇夜愁风浪不成眠晓渡清平却宴然数棒金钲到江步一樯霜日上淮舩佛狸马死无遗骨阿亮台倾只野田南北休兵三十载桒畴麦壠正连天皂角林水漾霜风冷客襟苔封战骨动人心河边独树知何木今古相传皂角林舟过杨子桥逺望此日淮堧号北边旧时南服纪淮堧平芜尽处浑无壁逺树梢头便是天今古战场谁胜负华夷险要岂山川六朝未可轻嘲谤王谢诸贤不偶然晚泊杨州杨子桥西转綵航粉城如练是维杨百年旧观兵戈后近嵗新开草木荒杰阁高台云上出野梅官栁雪中香史君领客週遭看走马㱕舩欲夕阳过高邮解䌫维杨欲夕阳过舟覄盎已晨光夹河渔屋都编荻背日舩篷尚满霜城外城中四通水堤南堤北万垂杨一州斗大君休笑国士秦即此故乡过甓社诸湖进退格东西长七十里南北阔五十里为爱淮中掌似平忽逢巨浸却心惊怪来万顷不生浪冻合五湖都是碧玉湖寛容我到白银地滑没人行兹游只道清无价清杀诗翁老不胜湖天暮景湖面黏天不见堤湖心茭葑水周围暮鸿成阵鸦成队已落还飞久未栖坐看西日落湖濵不是山衘不是云寸寸低来忽全没分明入水只无痕抵暮渔郎初上舩一竿摇入水精天忍寒不睡妨底事来早卖鱼充酒钱琱碎肝脾只坐诗须髯成雪鬓成丝暮云薄倖斜阳劣合造清愁付阿谁断肠浪説贺方回未抵秦郎翦水才欲向湖边问遗唱鸳鸯鹦鹉两相推晓霜过宝应县江南霜重莫嫌渠草上还多树上无淮甸晓来霜似雪琼田千里玉平铺看来不信是霜华白日青天散晓霞只怪野田生玉树更于腊月发琼花落木枯林一夜苏枝枝节节糁琼酥看来忘却腊前景一色李花三月初登楚州城望中白处日争明箇是淮河冻作冰此去中原三里许一条玉带界天横初食淮白淮白湏将淮水煑江南水煑正相违霜吹栁叶落都尽鱼喫雪花方解肥醉卧糟丘名不悪下来塩豉味全非饔人且莫供羊酪更买银刀三尺围清晓洪泽放闸四絶句起来霜重满淮舩更觉今朝分外寒放闸老兵殊耐冷一丝不挂下氷滩满闸浮河是断氷等人放闸要前行劣能开得两三板争作摧琼裂玉声遮蔵水面被残冰流尽残氷水正明幸自奔流总驩喜落洪湏做不平声沿河过闸梦中闻竒观何曽似此晨雪溅雷奔乍眀眼天跳地趠也惊人初入淮河四絶句舩离洪泽岸头沙入到淮河意不住何必桒干方是逺中流以北即天涯刘岳张韩宣国威赵张二相筑皇基长淮咫尺分南北泪湿秋风欲怨谁两岸舟舩各背驰波浪交涉亦难为只余鸥鹭无拘管北去南来自在飞中原父老莫空谈逢着王人诉不堪却是㱕鸿不能语一年一度到江南题盱眙军东南第一山第一山头第一亭闻名未到负平生不因王事畧小出那得高人同此行万里中原青未了半篙淮水碧无情登临不觉风烟暮肠断渔灯隔岸明建隆家业大于天庆暦春风一万年廊庙谋谟出童蔡笑谈京洛博幽燕白沟旧在鸿沟外易水今移淮水前川后年来世情了一波分䕶两涯舩题盱眙军玻瓈泉清如淮水未为佳泉迸淮山好煮茶镕出玻瓈开海眼更和月露瀹春芽仰看絶壁一千丈削下青琼无㸃瑕从事不浇愁肺渇临泓带雪吸冰花盱眙军东山飞步亭和大守霍和卿韵杏花巖左斸东巖驱使淮山指顾间招信上流总奔赴僧伽孤塔政弯环今来古往空陈迹逺草斜阳秪惨颜走马看山真懡㦬忙中拾得片时间初食大原生蒲萄时十二月二日淮南蒲萄八月酸只可生喫不可干淮北蒲萄十月熟纵可作羓也无肉老夫腊里来都梁饤坐那得马乳香分明犹带龙须在径寸玄珠肥十倍太原青霜熬绛饧甘露冻作紫水精隆冬压架无人摘雪打水封不曽拆风吹日炙不曽腊玉盘一朶直万钱与渠倾盖真忘年君不见道逢麴车口流涎櫽栝东坡鉼笙诗序饯饮东坡月三更中觞忽闻笙箫声杳杳若在云霄间抑扬往返中八音徐而察之出双鉼水火相得自歗吟食顷乃已不可寻坐客惊叹得未曾八月四七嵗庚辰与长孺共读东坡诗前用唐律后用进退格急性平生不少徐读书不喜喜观书十行俱下未心醒两目顿昏还月余偶与児曹繙故纸共看诗句煮春蔬问来却是东坡集久别相逢味胜初枉看平生多少书分明便是蠧书鱼万签过眼还休去一字经心恰似无急读何如徐读妙共看更胜独看渠麴生冷笑仍相劝惜取残零觅句须嘲淮风进退格絮帽貂裘莫出舩北䆫最紧且深闗顚风无赖知何故做雪不成空自寒不去扫清天北雾只来卷起浪头山便能吹倒僧伽塔未直先生一笑看嘲淮浪碧瑠璃地展青罗横作一波仍万波突起银山倚空立碎成雪阵掠人过争先打岸终谁胜淘尽浮沙奈汝何借与楼舩泄余怒摇来兀去尽从他舟中不寐醉去昏然卧緑䆫醒来一枕好凄凉意中为许无佳况梦里分明到故乡准水打舩千浪雪燕鸿呌月满天霜山城更㸃元无凖偏到鸡鸣分外长櫽栝东坡观棊诗引并四言诗坡老独往到庐山白鹤观中俱昼眠只有棊声人不见寂然流水古松间五老峯前松荫庭风光清美日华明独游略不逢一士时有纹枰落子声雨作抵暮复晴栖鹊无阴庇湿衣行人仄伞避斜丝舩兵㱕后轿兵去独立淮河暮雨时细雨如尘复似烟两淮渡口各收舩南商北贾俱星散古庙无人烧纸钱雨痕拂水有如无雨㸃飞空密复踈白鹭窥鱼浑欲下被风吹起不由渠清平如席是淮流风起雷奔怒不休一浪飞来惊落胆早知秪要打舩头风伯顚狂太劣生雨师嬾困洒来轻若言不被云君误谁放斜阳作晚晴盱眙军无梅郡圃止有腊梅两株只道横枝春未回又疑不肯犯寒开逢人问讯花消息不识江梅只蜡梅腊里花开已是迟西湖十月见琼肌岭头犹説南枝暖却向淮南覔北枝前苦寒歌四大海湖打清淮三万里风平地来龟山横身拦不住潮波怒飞风倒回欲晴不晴雪不雪併作苦寒冻人絶古寺大钟十字裂东山石崖一峯蹷劝君莫出君须出冰脱君髯折君骨淮河舟中晓起看雪三日颠风刮地来不成一雪肯空回何曽半㸃漏春信只怪千花连夜开顷刻装严银世界中间徧满玉楼台琼舩撑入玻瓈国琪树瑶林不用栽梅成脑子撒成云明月珠胎屑作尘爱水舞来飞就影怯风斜去却回身真成一腊逢三白併把三冬博一春开放舩䆫尽渠入天差滕六访诗人舟中雪作和沈虞卿寄雪诗韵霜风吹舩着淮阴淮山高高淮水深津亭饮散浪如屋篷牎晓起雪满林两袖拂空捎舞片数㸃落几撩孤吟卷舒东阳琢冰句不羡销金歌浅斟煖热两生行秃颕冻得须作冰老泓饮汤成水精先生定交两书生两生号寒语不能先生自作饥虫鸣夜檄祝融战玄㝠更遣红玉十麒麟相与部领有脚春煖热两生出精神两生炙手泪纵横疆和先生仄仄平淮河再雪风打波头波打舩併来枕底搅清眠先生夜起篷牎看月满长淮雪满天昨晡月脚盪波红今早天花舞镜中雪了又晴晴又雪海神浑不惜神通淮河中流肃使客淮水中流各一波南舩小住北舩过生憎两岸旌旗脚引得霜风分外多㱕舟大雪中入运河过万家湖雪漫水面淡糢煳酿出羔児酒一壶已被羶腴翳醁更添牛乳㸃春酥销金帐下有此否药玉舩中不用酤忽见琼缸清彻底蒲萄一色万家湖过淮阴县题韩信庙前用唐律后用进退格来时月黒过淮阴㱕路天花舞故城一剑光寒千古泪三家市出万人英少年跨下安无忤老父北边愕不平人物若非观嵗暮淮阴何必减宣成鸿沟秪道万夫雄云梦何销武士功九死不分天下鼎一生还负室前钟古来犬毙愁无盖此后禽空悔作弓兵火荒余非旧庙三间破屋两株松后苦寒歌白鸥立雪胫透冷鸬鹚避风飞不正一双野鸭欺晚寒出没冰河底心性絶怜红舩黄帽郎緑蓑青篛牵牙樯生愁堕指脱两耳芦花亦无何许藏遣骑前头买干荻速烘燄火与一炙三足老鸦寒不出看云诉天天不泣晚寒炽炭老子平生不附炎雪间炉炭晚间添红光乱拆银花碎翠燄双抽栁叶尖爱惜麒麟牢禁手驱除塩絮密垂帘急分一炬牵舩底岸上霜风正似鎌雪小霁顺风过谢阳湖都梁三日雪没屋小舩行水如行陆山阳一朝帆遇风大舩行水如行空昨来牵夫冻得泣买芦燎衣芦自湿朝来牵夫皆上舩收缆脱巾篷底眠楼舩忽然生两翼横飞直过阳侯国千村一抹片子时四岸人家眼中失似闻咫尺是杨州更数宝应兼高邮青天万里当径度不堪囬首都梁路夜过高邮水鸟舟人两不栖波声风响总堪悲觉来枕上三更后梦到江南一霎时邵伯问来还渐近高邮过了不曽知满天星月银河湿明早新晴也太竒嘉定元年春三月男长孺编定端平元年夏五月门人罗茂良校正诚斋集卷第二十七终诚斋集诚斋集卷第二十八诚斋集巻第二十八庐陵杨万里廷秀诗朝天续集雪晓舟中生火乌银见火生緑雾便当水沉一浓炷却因断续更氤氲散作霏微煖袍袴湏臾雾霁吐红光烟如云表昇扶桒阳春和日曛满室苍颜渥丹疑醉乡忽然火冷雾亦灭只见红炉堆白雪䆫外雪深三尺强牎里雪深一寸香乌银玉质金石声见火忽学爆竹鸣腷腷膊膊久不停白日坐上飞繁星不知何怒泄不平不知何喜唧唧吟待渠自静勿与争切莫借箸怒复生到渠缄口两耳热铜缾在旁却饶舌雪晴天公有诏放朝晴排遣云师嬾未行头上忽张青玉伞海东涌出紫金钲雪山冰谷居然暖银屋瑶台分外明二十四舩人笑语寒声一变作春声晚晴日光射雪雪透红雪光射日日吐虹何人铸银作大地万象都银光中诗翁两眼老病里爱看晚晴聊仰视眼睛空花忽乱起紫晕一轮三万里甘露子一名地蚕甘露子甘露子唤作地蚕亦良似不食柘桒不食丝何湏走入地底藏不能作茧不上簇如何也蒙赐汤沐唿我果谓之果唿我蔌谓之䔩唐林晁错莫逢他高阳酒徒咀尔不摇牙夜过杨州秪今何许问迷楼更有垂杨记御沟除却琼花与红药杨州不是古杨州新晴残冻未全销月恋冰河雪恋桥两岸红灯成白昼杨州腊月看元宵雪霁晓登金山焦山东金山西金山排霄南斗齐天将三江五湖水併作一江字杨子来从九天上泻入九地底遇岳岳立摧逢石石立碎干坤气力聚此江一波打来谁敢当金山一何强上流独立江中央一尘不随海风舞一砾不随海潮去四旁无蔕下无根浮空跃出江心住金宫银阙起峯头槌鼓撞钟闻九州诗人踏雪来清游天风吹侬上琼楼不为浮玉饮玉舟大江端的替人羞金山端的替人愁题金山妙高堂金山未到时羡渠奄有万里之长江金山既到子长江不见只见千步廊老夫平生不奈事㸃检风光难可意老僧觉我见睫眉引入妙高台上嬉不知老僧有妙手巻舒江山在懐袖挂上西牎方丈间长江浮在炉烟端长江南边千万山一时飞入两眼寒最爱檐前絶竒处江心巉然景纯墓僧言道许乃浪传龙宫特书珠贝编初云谢灵运爱山如爱命掇取天台鴈荡怪石头叠作假山立中流又云王逸少草圣入神妙天赐瑠璃笔格玉砚屏仍将大江作陶泓老夫闻二説沉吟未能决长年抵死催上舩徘徊欲去空茫然竹枝歌晚发丹阳馆下五更至丹阳县舟人及牵夫终夕有声盖讴吟歗谑以相其劳者其辞亦畧可辨有云张歌歌李歌歌大家着力齐一拖又云一休休二休休月子弯弯照几州其声凄婉一唱衆和因櫽括之为竹枝歌云呉侬一队好児郎只要舩行不要忙着力大家齐一拽前头管取到丹阳莫笑楼舩不解行识侬号令聴侬声一人唱了千人和又得蹉前五里程舩头更鼔恰三槌底事荒鸡早啼戏学当年度闗客且图一笑过前溪积雪初融做晚晴黄昏恬静到三更小风不动还知么且只牵舩免打冰岸旁燎火莫阑残湏念児郎手脚寒更把緑荷包热饭前头不怕上高滩月子弯弯照几州几家驩乐几家愁愁杀人来闗月事得休休处且休休幸自通宵暖更晴何劳细雨送残更知侬笠漏芒鞋破湏遣拖泥带水行过京口以南见竹林行从江北别梅兄㱕到江南见竹君却忆西湖湖上寺梅花如雪竹如云过吕城闸闸头洲子许团栾古庙萧条暮雨寒榆柳千株无半叶各青一树碧琅玕泊舩到得暮钟时等待诸舩不肯齐等得舩齐方过闸又湏五鼓到荆溪昨宵聴尽掉讴声愁里无眠达五更今夕雨寒泥又滑作何计㑹速天明等到舩齐闸欲开舩舩捩拖整㠶㧪一舩最后知何故日许时间独不来才闻开闸总驩欣第一牵夫有喜声只得片时天未黒后来天黒也甘行道是行舩也未行老夫误喜可怜生要知开闸真消息记取金钲第二声再过常州淮浦回春舫荆溪又早炊向来迎客处还似迓侬时父老今余几山川别后竒旧游休再至再至只成悲昼睡闻鴈梦里霜鸿呌絶天䰒松睡眼起来看慇懃甓社湖中客送我南皈到恵山横林望见恵山寄怀尤延之恵山一别十年强雪后精神老更苍白玉屏风三万丈半天遮断大湖光恵山孤絶未为孤下有诗仙伴却渠占断恵山妨底事无端更占洞庭湖平生玉树伴蒹葭晩嵗春兰隔菊花咫尺遂初堂下水寄诗犹自怨人遐遣骑迎家久稽来讯还家家尚缅迎家家未来去住两不知安否更相猜偶思十年事谁谓今嵗乖始我离高安述职朝天街中外理难必骨肉心与偕同室忽分涂老情非不懐入京就一列汲汲营尺攘墻屋亟求完妇子岂我催前知来期杳更用辛苦为属以王事出寒舲如江淮风霜厉宵泳山水荐晓环六朝几宿草事往空余哀梦收児女书喜极睫为开一欣虽非实差慰肠九回皈帆払恵山良讯传荆涯启缄复非真旅思弥不佳舩门且看雪唿僮涤荷杯舟中奉懐三馆同舎岸树枝枝瘦汀芜节节节枯云留雪且风与屋相唿一老冻欲死羣仙知也无更縁诗作祟病骨转清臞过望亭望亭昔嵗过皈舩柳为蹁蹮杏为妍今日溪山浑似旧雪芦风荻两萧然牎间雨打泪新斑破处风来呌得酸若是诗人都富贵遣谁忍饿遣谁寒暮鸿作阵勐相追风有何忙也急吹恼杀诗人真枉却云牎雾合不曽知两岸山林总解行一层送了一层迎天公收却春风面拈出酸寒水墨屏朝朝暮暮见长河见了长河只厌他却爱画师能画水不看死浪与生波晴河不似雨中看晴里波纹只簟班却是雨河新样巧簟间织出小金镮跋黄文若诗巻五字长城璧不如䑕肝虫臂得関渠竹坡集里曽相识惊见兰亭茧纸书垂虹亭观打鱼斫鲙桥柱踈踈四寂然亭前突出八鱼舩一声磔磔鸣榔起惊出银刀跃玉泉六只轻舠搅四旁两舩不动水中央网丝一撒还空举笑得倚栏人断肠渔郎妙手絶多机一网收鱼未足竒刚向人前撰勲绩不教速得只教迟鲈鱼小底最为佳一白双腮是当家旋看冰盘堆白雪急风吹去片银花过太湖石塘三首才转舩头特地寒初无风色自生湍堤横湖面平分白水拓天围分外寛一镜银涛三万顷独龙玉嵴百千蟠若为结屋芦花里月笠云蓑把钓竿每过松江得伟观玻瓈盆底饤干坤天边岛屿空无际烟外人家澹有痕笠泽古今多浪士包山近逺在何村季鹰鲁望何曽死雪是衣裳月是魂兀坐舩中只欲眠不如舩外看山川松江是物皆诗料兰桨穿湖即水仙将取垂虹亭上景都皈却月观中篇正縁王事游方外凿齿弥天未当贤过八尺遇雨垂虹亭登劣㱕舩又复毛空暗水天节里无多好天色阑风长雨饯残年去年今日鳯山头児女团栾争劝酬不及松江烟雨里独搔华发一扁舟细雨无声忽有声乱珠跳作万银钉唿僮速买庉村酒更煮鲈鱼莼菜羮过上湖上湖名是实全非只合松江鴈鹜池若与五湖通谱系澹台湖弟太湖児过平望岂伹湖天好诸村总可人麦苗染不就茅屋画来眞行止随縁着江山到处新十年三过此赢得鬓如银行得三吴徧清竒最是苏树围平野合水隔别村孤震泽非尘世松陵是画图更添一诗老载雪过重湖小麦田田种垂杨岸岸栽风从平望住雨傍下塘来乱港交穿市高桥过得桅谁言破书箧檐取太湖回叶叔羽集同年九人于樱桃园钱袭明何同叔即席赋诗追和其韵八座能分一日光题名犹记牓间黄看渠超出金闺彦顾我曽为同舎郎高㑹九人寻水石纵谈一笑间宫商越王孙子琼瑶句细把重吟恐脱忘右和钱袭明韵天门金牓出槐宸四海同年骨肉亲走马看花才几日晓星残月半无人谈间平叔元如玉句里司勲别有春欲把清新比梅雪却愁梅雪未清新右和何同叔韵秀州嘉兴馆拜赐春幡胜中使传宣下紫宸镞头浓染御香云綵幡耐夏宜春字宝胜连环曲水纹痴似土牛鞭不动老登金马媿无闻强簪华髪知难称只有新诗颂万分立春日舟前细雨急风阵阵吹白尘着人怪底湿衣巾隔溪平林横素练起从山脚萦山面近山如雾复如烟逺山失却只余天今朝春日得春雨润物无声非浪语渔舟絶小渔舟叶似轻荻篷宻盖不闻声无人无钓无蓑笠风自吹舩舩自行入长安闸舩入长安恰五更㱕人都喜近临平阴晴天色知何似篷上惟闻扫雪声记梦中红碧一聮喜教児聫句那知是梦中天窥波底碧日抹树梢红觉后念何説意间难强通元来一夜雪明晓散晴空过临平临平放目渺无涯莲荡苹汀不钉牌雪后轻舩四捞漉断芦残荻緫成柴人家㸃缀荻花林水绕堦除雪湿衿最是踈篱与㫦竹脚根半入小河深庚戌正月三约同舎游西湖不到西湖又两年西湖风物故依然道旁松桧俱无恙笑我重来雪满顚春光欲动意犹迟未许游人浪见伊只有梅花藏不得隔篱穿竹出横枝黄金牓掲集芳园只隔墻头便是天西母云车寒未降鸎花作意辨新年南北高峯巧避人旋生云雾半腰横纵然遮得青苍面玉塔双尖分外明下笁泉从上笁来前波后浪紧相催泉声似説西湖好流到西湖不要回补种杉松迳巳成泥干尘净正堪行草芽併作伤心碧只欠先生屐子声上竺诸峯深复深一重一掩翠云衿只言人迹无来路动地钟声与梵音家家砌下过清泉寺寺云边占碧山走马来看已心醒更教选胜佳中间树生石上土全无只见青葱不见枯好在冷泉亭下水为渠凭槛数游鱼闸住清泉似镜平闸开奔浪作潮声放开一板还收去依旧穿沙绕石行题浩然李致政义㮣堂非侠非狂非逸民读书谋国不谋身一封北阙三千牍再活西州六万人雨露晚从天上落芝兰亲见掌中新仁心义槩丝纶语长挂巴山月半轮谢李君亮赠陈中正墨麝烟薫透大夫松胶国吹成赤鯶公龙尾研磨碎苍壁䑕须飞动出晴虹谁言陈子草玄手突过蒲家读墨功老我久无椽样笔爲君小楷注鱼虫赠倪正甫令子阿麟精神玉雪眼㸃漆总角两髦锦纒碧郎君未出客已惊隔牎读书鸾鹤声松烟兔颕小三昧虿尾银钩略无对钟王笔法老始成阿麟今才十二龄七十列传十二纪白头书生不能记乱抽架上聊试渠横诵倒诵如流水二雅三颂已作笺要与毛郑争先鞭吟诗作赋更余事不论五言兼七字奉常先生有阴功翰苑仙人有家风高科好官手可唾更看声名寒天破老夫还曽浪语么老夫还曽浪语么记张定叟煮笋经江西猫笋未出尖雪中土膏养新甜先生别得煑箦法丁宁勿用醯与塩巖下清泉须旋汲熬出霜根生蜜汁寒芽嚼作冰片声余沥仍和月光吸菘羔楮鸡浪得名不如来参玉板僧醉里何湏酒湏觧醒此羮一椀爽然醒大都煮菜皆如此淡处当知有真味先生此法未要传为公作经藏名止和丘宗卿赠长句之韵君入㫦门才一见我出㫦门风刮面皈来急问有新诗勺勺举似君不疑殿门握手冠缨絶烟如云破瞻秋月老懐勃欎久不开为君倾豁情既竭君诗元自过黄初古雅可敬丽可娯诗坛端是一敌国乃不自惜下取予向来交游半生死悼往喜喜同彼此老夫懒性不便书毛颕为君浴清泚圣贤何时同一中纵谈社鷰与秋鸿芒鞋藤杖寻春风天竺灵隐九里松古来乐事天悭与怪珍未必逢良贾即今又欲驾官舩淮水中流送㱕虏金山独上妙高台再与海若相诙谐㱕时借手无一字教君笑杀老诚斋大児长孺赴零陵簿示以杂言好官易得忙不得好人难做湏着力汝要作好官令公书考不可钻借令巧钻得遗臭千载心为寒汝要作好人东家也是横目民选官无选处却与天地长青春老夫今年六十四大児壮嵗初筮仕先人门户冷如冰岂不愿汝取高位高位莫爱渠爱了高位失丈夫老夫老则老官职不要讨白头官里捉出来生愁无面见草莱老夫不足学圣贤有前作譬如着碁着到国手时国手头上犹更尽有着正月五日以送伴借官侍宴集英殿十口号殿下鞭声再掣雷玉皇徐下九天来阴晴不定朝来定五色祥云霍地开一㸃胡行朝汉天英符来自玉门闗旧时千嵗琵琶语新学三声万嵗山金鬛狻猊立玉台双瞻御坐首都回水沉山麝蔷薇露潄作香云喷出来千官拜舞仰虚皇奉上瑶池万夀觞殿上双传送御酒槛前一曲绕虹梁太极重开万物新绍熙天子宴羣臣梨园好语君湏聴玉暦初攽第一春已赐仪鸾锦坐蒲起来再立聴传胪君王欲劝羣臣酒宣示天杯一滴无勐士縁竿亦壮哉蹈空舞阔四裴回一声白雨催花鼓十二竿头总下来赐花新剪茜香罗篸徧乌纱未觉多花重纱轻人更老擡头不起奈春何广埸妙戏鬭程材未得天颜一笑开角觝罢时还宴罢巻班出殿戴花回贺老如何尾从班真官也作借官看君恩至重无真假赐酒何曽味两般三花斛省前见卖花檐上有瑞香水仙兰花同一瓦斛者买置舟中各赋七字侵雪开花雪不侵开时色浅未开深碧团栾里笋成束紫蓓蕾中香满襟别派近传庐阜顶孤芳元自洞庭心诗人自有薰笼锦不用衣篝炷水沉右瑞香生来体弱不禁风匹似苹花较小丰脑子醲薰衆香国江妃寒损水精宫银台金琖谈何俗矾弟梅兄品未公寄语金华老仙伯凌波仙子更凌空右水仙雪径偷开浅碧花冰根乱吐小红芽生无桃李春风面名在山林处士家政坐国香到朝市不容霜节老云霞江蓠圃蕙非吾耦付与骚人定等差右兰花再併赋瑞香水仙兰三花水仙头重力纤弱碧栁腰支黄玉蕚娉娉袅袅谁爲扶瑞香在旁扶着渠春兰初芽嫩仍短娇如穉子无人管瑞香縁荫浓如云风日不到况路尘生时各在一山许畦丁作媒得相聚三花异种复异粧三花同韵更同香诗人喜渠伴幽独不道被渠教断肠寄题朱元晦武夷精舍十二咏精舎忆我南溪北千巖万岳亭妬渠紫阳叟詑杀一峯青仁智堂学子可怜生逺来参老子仁智若为谈指似秋山水隐永堂梦里长逢孟羮中亦见颜痴児入吾室真作采薇看止宿寮一老説谈话诸君未要眠开牎放山月把酒奏溪泉石门坞乱石堆成玉双峯便是门莫将尘底脚蹈涴坞中云观善斋观棊不作秋观刘不作石要知丽泽功秪箇是消息寒栖馆鍊王云粘杵朝真露湿衣一声半夜鹤月里羽人㱕晚对亭大隐翠屏孤何许最正面日落未落时亭上来相见鉄笛亭谁将㸃漆金铸作孤竹笛林外吹一声震落千峰石钓矶月夜乗醉来垂竿曲溪曲水清无寸鳞钓得半轮王茶灶茶灶本笠泽飞来摘茶国堕在武夷山溪心化为石渔艇精金何曽逺秪在九曲北渔艇若不来弱水万里隔和刘徳脩用黄文叔韵赠行碧玉长篙黄篾篷两淮烟月五湖风金梭织锦烦诗匠琼尺裁云补化工去路江山随意縁皈时桃杏断肠红岷峨二妙贻双璧万丈光芒照病翁嘉定元年春三月男长孺编定端平元年夏五月门人罗茂良校正诚斋集巻第二十八终诚斋集诚斋集卷第二十九诚斋集巻第二十九庐陵杨万里廷秀诗朝天续集泊舟临平前牎向市下却帘后牎临水开却门岸头杨栁报春动溪底云天随浪翻隔溪数间黄草屋绕屋千竿翠琼竹三老鸣钲檥柂楼今宵又向临平宿拂溪十㸃五㸃雨縠纹织出团花缕花头细大虽不勺一花销时一花吐北风卷云如卷帘忽然收尽玉廉纤天光却在水光下天水镕作镜一奁好山隔市望不见秪有清溪照人面谢王恭父赠梁杲墨君不见蜀人文字天下工前有相如后杨雄君不见蜀人乌丸天下妙前有蒲韶后梁杲初得梁墨黐摹煳老夫道渠不及蒲蓬山藏室王校书笑我未识真玄莬两圭水苍笏双团㸃漆璧一併赠老夫此意已金石洮州緑玉试松花星潭黒云走风沙龙蛇起陆鹰入骨却愁雷电夺神物蜂児蜜蜂不食人间仓玉露为酒花为粮作蜜不忙採花忙蜜成犹带百花香蜜成万蜂不敢尝要输蜜国供蜂王蜂王未及享人已割蜜房老蜜已成蜡嫩蜜方成蜜蜜房蜡片割无余老饕更来搜我室老蜂无味秪有滓幼蜂初化未成児老饕火攻不知止既毁我室取我子千叶水仙花世以水仙为金琖银台盖单叶者其中真有一酒琖深黄而金色至千叶水仙其中花片卷皱密蹙一片之中下轻黄而上淡白如染一截者与酒盃之状殊不相似安得以旧日俗名辱之要之单叶者当命以旧名而千叶者乃眞水仙云薤叶葱根两不差重蕤风味独清嘉薄揉肪玉围金钿浅染鹅黄剰素纱台琖元非千叶种丰容要是小莲花向来山谷相看日知是他家是当家临平解舟竹篱短短门小小少年独立春风晓栁芽缩瓜尚怯寒金粟班班满枝了过舩桥下桥絶高波清深见一截篙市人夹水争出看无数渔舟避东岸过临平莲荡莲荡层层镜样方春来嫩玉斩新光角头一一张芦箔不遣鱼鰕过别塘莲荡中央劣露沙上头便着野人家篱边随处挿垂栁檐下小舩萦钓车朝来採藕夕来渔水种菱荷岸种芦寒浪落时分作荡新流涨后合成湖人家星散水中央十里芹羮菰饭香想得薰风端午后荷花世界栁丝乡藏舩屋呉中河畔多凿小沼与河相通架屋其上蔵舩其中望见官旗衘舳舻渔舩争入沼中芦蔵舩芦底犹有雨屋底蔵舩雨也无非港非沟别一涯茅檐元不是人家不居黔首居青雀动地风涛不到他岸树岸头树子直如筠谁遣相招住水濵不合镜中贪照影照来照去总斜身岸树枝枝秃影中雪风一半半春风楝梢落尽黄金弹犹有纷纷缀弹茸麦田无边緑锦织云机全幅青罗作地衣个是农家真富贵雪花销尽麦苗肥桒畴夹岸濒河种穉桒春风吹出万条长舩行老眼浑多忘唤作西湖挿拒霜竹林珍重人家爱竹林织篱辛苦护寒青那知竹性元薄相须要穿来篱外生赋金盘露椒花雨吾家酒名敷腴者曰金盘露芳烈者曰椒花雨金盘夜贮云表露椒花晓滴山间雨一涓不用鸭緑波双清酿出鹅黄乳老妻知我憎官壶还家小槽压真珠江西檐取来西湖遣我醉倒不要扶更携数尊往淮上要夸亲旧尝家酿秪堪独酌不堪分老夫犹要入㫦门崇徳道中望福严寺一径青松露三门白水烟殿横林外嵴塔漏隙中天地旷迎先见村移眺更妍追程坐行役不得泊春舩岸栁栁梢拂入溪云阴栁根挿入溪水深秪今立岸一弊帚㱕时弄日千黄金人生荣谢亦如此谢何足怨荣何喜秋霜春雨自四时老夫问栁栁不知春菜雪白芦菔非芦菔喫来自是辣底玉花叶蔓菁非蔓菁喫来自是甜底冰三馆宰夫传食籍野人蔬谱渠不识用醯不用酸用塩不用咸塩醯之外别有味姜牙枨子仍相参不甑亦不釡非烝亦非煮壊尽蔬中腴乃以烟火故霜根雪叶细缕来甆瓶夕羃朝即开贵人我知不官样肉食我知无骨相秪合南溪嚼菜根一尊径醉溪中云此诗莫读恐嚥杀要读此诗先捉舌过平望望中不着一山遮四顾平田接水涯栁树行中分港汊竹林多处聚人家风将春色㱕沙草天放晴光入浪花午睡起来情绪悪急唿蟹眼瀹龙牙合路马坊年年四月殿前诸军牧马于此十月复㱕都下地逈湖寛春草酥年年此地牧天馰玉花骢里龙㱕去金粟堆前鸟自唿苑廐尚虚三万柱栁林集得许多乌即今未有王良眼山子飞黄岂是无过鸎闘湖画舫如山水上奔小舩似鸭避河濵红旗青盖鸣钲处都是迎来送往人忽闻江上四驩唿知近吴江鸎闘湖火炬灯笼不须辨使家行住按程涂春来已自两旬余欲借春看未见渠烟树隔湖三十里寒梢依旧向人踈晚寒题水仙花并湖山水仙怯暖爱清寒两日微暄嬾欲眠料峭晚风人不㑹留花且住伴诗仙水面无风也自寒舩门已幕更深闗莫将若下三杯酒博与湖边几㸃山鍊句炉槌岂可无句成未必尽縁渠老夫不是寻诗句诗句自来寻老夫月夜阻风泊舟太湖石塘南头到得松江每不欣何曽晴快遇清真此行作意追胜境入夜阻风还闷人万里青天一轮月三更雪浪太湖春若教白日来经此不见新镕万顷银动地顚风政打头吴江未到且维舟五湖波起衆山动一片月明千里愁且更放迟些子睡看他盛怒几时休阳侯要与诗人敌未必诗人输一筹过湖未得匹如闲何幸湖心泊画舩宇宙中间都是月波涛外面更无天谁知造物将竒观不与伧人付谪仙管领渠侬无一物镂冰剪雪作新篇新年乗兴看春风来过垂虹东复东谁有工夫寒夜底独寻水月五湖中今宵顿觉干坤大下笔惟愁造化穷太白青山谢公海可怜一笑偶然同题吴江三高堂范蠡霸越亡吴未害仁不妨报国併酧身风云长颈无遗恨雪月扁舟更絶尘还了君王採香径湏饶老子苎罗人鸱夷若是真高士张陆何堪作近邻张季鹰京洛缁尘㸃素衣秋风日夕唤人皈鲈鱼不解踈张翰羊酪偏能留陆机二晋兴亡几春草三吴人物尚渔矶空令千古华亭鹤犹为诸贤説是非陆鲁望读尽诗书不要官饥寒欲死岂无田生憎俗子慵开眼逢着诗人便絶絃笠泽弁山三益友笔床茶灶一鱼舩羡渠赤脚弄明月蹈破五湖光底天松江晓晴昨夜何縁不峭寒今农端要放晴天䆫间波日如楼上帘外霜风似腊前近水人家随处好上春物色不胜妍皈时二月三吴路桃杏香中慢过舩松江鲈鱼鲈出鲈卿芦叶前垂虹亭上不论钱买来玉尺如何短铸出银梭直是圆白质黒章三四㸃细鳞巨口一双鲜秋风想见真风味秪是春风已逈然松江莼菜鲛人直下白龙潭割得龙公滑碧髯晓起相传蘂珠阙夜来失却水精帘一杯淡煮宜醒酒千里何须更下塩可是士衡杀风景却将羶腻比清纤泊平江百花洲吴中好处是苏州却为王程得胜游半世三江五湖棹十年四泊百花洲岸傍杨栁都相识眼底云山苦见留莫怨孤舟无定处此身自是一孤舟姑苏馆夜雪昨朝晴色动春熙入夜星河弄碧漪谁信雪花能様巧等他人睡不教知起来红日恍开霁照得王花光陆离㱕去中都説竒事姑苏馆里上元晴姑苏馆上元前一夕观灯茂苑元宵亦盛哉千红百紫雪中开牡丹自是吴门有莲莟移从都下来光射瑠璃最精彩吐成蝃蝀贯昭回㱕舩尚有残灯在更与児曹饮一杯走笔和袁起巖元夕前一夜雪作天公极意辨元宵顷刻挼云作雪飘茂苑长洲花剪玉苏䑓香径砌成瑶千灯剰喜开红药两鬓还惊挿素标客子孤舟寒折骨无端诗伯苦相撩再和袁起巖韵一嵗驩声沸此宵游人丽服正飘飘病夫未暇砖引玉悪语翻成李报瑶天遣素娥提雪月江涵公子更风标君家道是闗门卧却有新诗来见撩雪中登姑苏台我亦闲来散病身游人不用避车尘挿天四塔云中出隔水诸峯雪后新道是逺瞻三百里如何不见六千人吴亡越覇今安在台下年年花草春姑苏馆上元前一夕陪使客观灯之集节物催人又一年银花莲炬照金尊麝䭔官样陪公䜩粉茧卿风忆故园何似児孙谈草草不妨灯火半昏昏人生行止谁能料今夕苏州看上元雪后陪使客游恵山寄懐尤延之已到苏州未到常恵山孤秀蔚苍苍一峯飞下如奔马万木深围古道埸钖骨中空都是乳玉泉致逺久偏香眠云跂石梁溪叟恨杀风烟隔草堂恵泉分茶示正孚长老寒泓不到十余年老眼重看意惘然潄裂苍崖王龙口堕成清镜雪花天湏烦佛界三昧手拈出茶经第二泉珍重賛公惊久别且谈诗句未谈禅回望恵山潘葑回望恵山真如龙形其鼻为寺寺前起一小峯极圆如珠山尾缴回丰本鋭末极有力云恵山分明龙样活玉嵴琼腰百千折钖泉泉上吐一珠簸弄太湖波底月苍石为角松为须须里黄金古佛庐请君更向潘葑看龙尾缴到珠南畔题陆子泉上祠堂先生喫茶不喫肉先生饮泉不饮酒饥寒秪忍七十年万嵗千秋名不朽恵泉遂名陆子泉泉与陆子名俱传一辨佛香炷遗像几多衲子拜茶仙麒麟图画冷似鉄凌烟冠剑消如雪恵山成尘恵泉竭陆子祠堂始应歇山上泉中一轮月过洛社望南湖暮景南湖隔水见渔灯鴈落芦汀八字横对面双峯烟雨里双峯外面是宜兴暮烟如雨雨如烟一把珠帘隔逺山帘影渐浓山渐淡恍然移入画屏间一阵南风似箭来蒲帆飞上最高桅两边岸栁都奔走不及追舩各自回舟中元夕雨作道是今宵好上元新晴白昼雨黄昏红灯皎月侬无用闗上舩门倒一尊佳辰三五是今宵恰到今宵细雨飘天念孤舟人寂寞不教月色故相撩此生万事有期程多取抛饶竟不曽谁遣夜来南馆里千花预借上元灯夜过五牧舩头更鼓打两声如何未到常州城道旁火炬如昼明道上牵夫如蚁行今宵到得荆溪馆我欲眠时夜还短明朝拥被窥舡䆫百尺栁条垂两岸明发荆溪馆下常州太守曽独弄回首向来真一梦五月炎天十月寒东亭迎客西亭送自从别却翟家园岂谓三经金斗门莫教物色有欠处剰与新诗三五句犹有㱕涂更一来是时百花开未开戏题岸栁斫尽江边杨栁梢要教新嵗换新条老夫也镊霜须鬓镊却霜根出雪苗舟中即事阿翁阿囝自相随赏徧江淮春盛时熊白同尝腊前酒雌黄自改晓间诗醉来忽笑天地窄老去那能児女悲身后昇沉各何有到头谁黠复谁痴雨中过沙滩常州草虫天下无可怜枉却许工夫蒙蒙拂拂沙滩艇别是荆溪烟雨图烟雨新图学不成烟能明晦雨能声莫教一㸃春风起巻尽空蒙写晩晴小舟竖起青篙便是桅片帆挂了即帆间渔郎袖手舩头坐一叶如飞不用催微雨要知微雨密还踈空里看来直是无不被波间三两㸃阿谁见破妙工夫过犇牛闸春雨未多河未涨闸官惜水如金样聚舩久住下河湾等待舩齐不教放忽然三板两板开惊雷一声飞雪堆衆舩遏水水不去舩底怒涛跳出来下河半篙水欲满上河两平势差缓一行二十四楼舩相随过闸如鱼贯兰花五言䕶雨重重膜凌霜早早春三菲碧弹指一笑紫翻脣野竹元同操官梅晚卜邻花中不児女格外更幽芬次韵寄题马少张致政亦乐园亦乐园将独乐园两园谁窄复谁寛似闻闾里溪深处下有蛟龙水底蟠黄帽巳捐苍玉佩朱颜不借紫金丹刺桐花发梅花落安得乗风去一观高邮野望望中四野掌舩平逺树成行一带横树外天容仍淡白不愁树影不分明江南十里九青山江北无山只野田更遣野田无逺树郭熙尽巧若为传过新开湖竒哉万顷水精盆一线青罗縁却脣只有向南接天去更和一线也无痕渔郎艇子入重湖老眼慇懃看着渠看去看来成怪事化为独鴈立横芦白苇黄芦尚带秋长风逺水几时休愁人对着君休问不是愁人也作愁一鸥得得隔湖来瞥见鱼児眼顿开只为水深难立脚翩然飞下却飞回逺逺人烟㸃树梢舩门一望一魂消几行野鸭数声鴈来为湖天破寂寥瓦店雨作斜风吹雨打舩䆫一阵踈来一阵忙聴作山斋声㸃滴不知作客在山阳天嫌平野树分明便恐丹青画得成收入晚风烟雨里自将水墨替丹青诗人长怨没诗材天遣斜风细雨来领了诗材还又怨问天风雨几时开近岸人家欲闭门逺林烟树半昏昏鸬鹚白鹭㱕何晚今夜定投何处村晓出洪泽霜晴风顺又从洪泽泝清淮积雨连宵晓顿开霜冻水涯如雪厚波摇日影入舩来辛勤送客了未了珍重顺风催复催明早都梁各分手顺风便借一帆回题亀山塔前一首唐律后一首进退格亀山独出压淮流宝塔仍居最上头银笔书空天作纸玉龙拔地海成湫向来一厄遭羣犬挽以六丁兼万牛逆血腥羶化为碧空余风雨鬼啾啾旧嵗新年来往频孤标数面便多情独将白髪三千丈上到瑶台十二层万里海风吹不动半轮淮月为谁朋东坡旧迹无寻处试问龛中锦帽僧嘉定元年春三月男长孺编定端平元年夏五月门人罗茂良校正诚斋集巻第二十九终诚斋集诚斋集卷第三十诚斋集卷第三十庐陵杨万里廷秀诗朝天续集芗林五十咏芗林一代芗林老吾生不并时来寻白玉柄秪见紫兰枝虎川居士歌黄帽曽来照晚晴至今流㶁㶁犹学咏诗声皈来桥已赓彭泽辞更拟辋川诗未老还山了犹嫌皈较迟泛宅犹道山中浅仍移水上居俗人又剥啄掉入白芙蕖北垞住处何曽逺林间别是凉清风酣一枕底许覔羲皇退斋争进千𡵨捷辞荣一着难生亀教脱殻试作个般看寓斋宇宙一行店谁为店主人主人亦觧去而况爨余薪丛桂不是人间种移从月脇来广寒香一点吹得满山开山斋老子斋中宿同来无一人若非朋月客谁伴白云身醉石晩酌居然醉昏昏不自持竒哉苍玉枕眠到月来时兰畹健碧叶斑红浅浅芳幽香空自秘风肯秘幽香驾月桥紫霓横天度银盘涌水来先生骑霓嵴盘上卷金盃黒拗拗中一池墨腕中百斛力洒作五十诗千年照泉石竹斋凛凛氷霜节㫦㫦玉雪身便无攵与可不有月传神三老亭双树有古色一几非今样秪言此老亡月夜闻屐响通幽径㸃捡苔花晕㣲茫拄杖痕酴醿㡬开落山雨湿黄昏读书堂老以书为命眼将书作雠芗林与诚叟同贩短檠愁碧芦潨春筝肥堪菜秋花暖可氊何须双野鸭屏上五湖天无热轩南北与东西溪光仍树色人间无热轩物外清凉国柔桒陌茧馆三眠老桒村独树春坐看黄更陨应有一寒人柑子园秋颗酣天酒春花噀国香芗林亲手种中有洞庭霜放鱼矶为惜丹砂尾亲投碧草潭前头有香饵千万不须贪白鹤亭可怜林下鹤独肯伴先生犹有沖天志君聴呌月声羃翠庭软甃瑠璃地生揉翡翠帏莫教星月入玉镜㸃金徽鹅篆滩不传右军字且留房相池新雏黄似酒把酒看群嬉南埭髙谢三公府来耕五畒园园中有何好老子笑无言过花桥北垞通南埭前花映后花雨多桥板断折碎两涯霞桃李蹊白雪堆秾李红蓝染靓桃晨粧须蚤看莫待日华髙企踈堂堂上清如水芗林对两踈只今诗社里画作企踈图梅坡自昔花如雪而今叶入云先生巳仙去谁与共天醇梨花原禁火晓未暖蹈青昏恰皈何堪一原雪将冷入春衣海棠洞艳翠春销骨妖红醉入肌花仙别无诀一味服燕攴歳寒亭冷笑元无味孤髙别有心谁将桃李眼雪里觧相㝷菊坡西风破幽馥东篱散清好渊朋不可作觧后芗林老文杏坞道白非真白言红不苦红请君红白外别眼看天工药栏日出花药亷风生芝术香枕中兼肘后别有不传方玉井谁言玉井春不作双井味㑹有眠云客领略两相似芙蓉沜岸植木菡萏池栽水拒霜那知一家种同艳不同香槐隂墿隂作官街緑花催举子黄公家有三树犹带鳯池香东皐避世无㓛酒临流元亮诗鹤鸣入天聴叶下报秋悲聴水亭泠泠无絃筝汹汹自鸣鼔最是醉梦中唤作松风雨雪䑓玉树参差出天花顷刻开先生倚栏处指点是瑶䑓西崦坡垄端何似波涛起复低醉眠桂花雪不觉月华西碧梧垷徃徃游西崦时时憩午隂鳯来人不见飞入碧枝深百花洲茂苑犹香名南阳巳荒草更兼芗林中三洲是三岛有山堂合皁风烟外江西小有天兹山本无主掇入笔牀前松湖巳讶松生市更将湖入城如何造物者百巧供先生折𬞞亭芦菔䑕尾大蔓菁兎耳长先生不忍摘野客却同尝瓜田独酌圣贤酒新尝子母爪丁寕林下友莫道故侯家连辉观极目斜阳树乗风落月梁更和山与水併作一秋光渎头阻风天寒春浅蛰未开舩头一声出地雷老夫惊倒卷帘看白浪飞从东海来东海复东㡬万里扶桒顷刻到长淮琉璃地上玉山起玉山自走非人推似闻海若怒川后雨师风伯同抽差夜提横水明光甲大唿一战亀山頽老夫送客理皈棹适逢竒观亦壮哉岂不懐皈舩不进系缆古栁依云堆须臾惊定却成喜分付客愁金缕杯至洪泽今宵合过山阳驿泊舩问来是洪泽都梁到此只一程却费一霄兼两日政縁夜来到渎头打头风起浪不休舟人相贺已入港不怕淮河更风浪老夫揺手且低声惊心犹恐淮神聼急唿津吏催开闸津吏叉手不敢答早潮巳落水入淮晚潮未来闸不开䌷问晚潮何时来更待玉虫缀金钗过淮隂县索寞淮隂县人家草草中荻篱纬春胜茅屋学舩篷今日非昨日南风转北风霍然香雾散放出一轮红过磨盘得风挂㠶两岸黄籏小队兵新晴皈路马蹄䡖全畨长笛横腰鼔一曲春风出塞声鹊噪鸦啼俱喜色舩䡖风顺更兼程却思两日淮河浪心悸魂惊尚未平望楚州新城巳近山阳望渐寛湖光百里见千村人家四面皆临水栁树双垂便是门全盛向来元孔道杂耕今是一雄藩金汤再葺真长䇿此外犹须子细论阻风泊黄浦囬顾山阳北前瞻寳应东又逢翻手雨更着打头风不了行程债从来赋命䆒客愁无诉处揺指画舩篷过寳应县新开湖寒里舩门不可开试开一望兴悠哉空蒙烟雨㣲茫树都向湖光外面来细雨初如弄隙尘须臾化作舞空蚊作团面旋还分散只见䡖烟与薄云雨丝拂水不曽沉一一如珠一一明乱走不停跳不住忽然跳入水精瓶渔家可是压尘嚣结屋圆沙最尽梢外面更栽杨栁树上头无数鹭鹚巢湖堤挿栁早青䓤犹带隋家旧土风莫笑千株尺来许看渠揽尽夕阳红雨里楼舩即钓矶碧云便是緑蓑衣沧波万顷平如镜一只鸬鹚贴水飞半浓黛汁点遥林㣲淡鈆膏抹暮云似白如青都不是淮南弄色五湖春天上云烟压水来湖中波浪打云囬中间不是平林树水色天容拆不开两双钓舩相对行钓车自转不须萦车停不转舩停处特地萦车手不停五湖佳处是荒寒却为无山水更寛皈去江南无此景未须喫饭且来看过九里亭水渚才容足渔家便架椽屋根些子地檐外不胜岸岸皆垂栁门门一钓舩五湖好风月乞与不过扬子桥浪说春皈巳四旬淮南元自不知春明朝却是中和节野火谁怜寂寞人客愁满目政无聊忽报舩经杨子桥未到江南心巳喜隔江山色碧相招瓜州遇风金钲三声舩欲发天地苍茫忽开阖悪风吹倒多景楼怒涛打碎金山塔涛头抛舩入半空舩从空中落水中势如崩山冋日二十九声如推堕万石之千石钟岸人惊唿舩欲没舟人絶呌舩复出平生所闻杨子江无风已自波相撞莫教风动一波起三日奔腾收不止君不见逆酋投鞭欲断流藁街自送月氏头再赋石翁石婆石翁谁怒犹睥目石婆多愁鬓先秃荒山野水四无人二老对立今㡬春珠𥜗玉匣化为土金鴈银凫亦飞去知是六朝何帝陵摩挲碧藓俱无语观张㓛父南湖海棠杖藜走笔看尽都城种海棠只将一径引教长约斋妙出春风手人在中央花四傍百株都好却嫌渠拣中东边第一株开与未开相间着浓红宻宻淡踈踈天工信手洒明霞若遣停匀未必佳却得数株多叶底慇懃衬出宻边花送薛子约下第皈永嘉河东鸑鷟志青天冀北麒麟受玉鞭二十年前元脱颕五千人里又遗贤请君更草凌云赋老我重㸔斫桂仙趂取春风双鬓緑收科谁后复谁先和张㓛父桤木巴㰖花韵南湖窠木巳交加种㰖栽桤更北涯生眼错唿为夜合新鸎知不是桃花緑隂四合蔵云屋翠浪全机织素纱桂隐主人臞见骨不餐酥酪却餐茶走笔谢张㓛父送似酴醿西湖野僧夸蔵氷半年化作真水精南湖诗人咲渠拙不如侬家觧干雪蔵氷窨子山之幽鑱透九地山鬼愁侬家蔵雪有妙手分明晒在翡翠楼向来巽二拉滕六玉妃夜投玉川屋剪水作花吹朔风揉云为粉散寒空醉挥两䄂拂银汉梢头万斛冷不融琼田挈月拾翠羽砌成重楼天半许盘作青蚊吐緑雾乱飘六出薫沉炷人间雪脆那可蔵天上雪落何曽香三月尽头四月首南湖香雪今谁有分似诚斋老诗叟碎挼玉花泛春酒一饮一石更五斗和祝汝玉作举子语之句玉奴何必减花奴省识春风作画图临水隔花㸔走马翻身射鴈落彫弧词场君擅倾城色诗社侬凋覔句须摩囗致师仰余勇政惭连叔荅肩吾和徐盈赠诗不谒长安衆冨児不随举子脱麻衣片云出岫元无事催我诗成翻手皈无鬼玄谈彫苦空端能问字过杨雄韩琮不生王驾死乞君明月与清风送刘徳㫦殿院直阁将漕潼川乌府何縁着佞臣紫皇亲擢得斯人金丹半粒囬元气玉宇崇朝作好春不惜孤身䡖一叶坐令九鼎重千钧万生囬首求梁栋未要沱江理钓缗半世西风吹盛名晩同朝路慰平生一言半语到金石四海九州成弟兄雪岭锦城君理棹青鞋黄帽我皈耕长江万里通吴蜀逢着双鱼各寄声送马庄父游金陵东华蹈徧软红尘却去秦淮钓月轮朱雀乌衣王谢宅黄旗紫盖晋梁春江山拾得风光好杖屦皈来句子新秪恐参卿署军事醲薫荐墨到槐宸跋吴箕秀才君家子华翰林老觧吟芳草夕阳愁开红落翠天为泣覆手作春翻手秋晚唐异味今谁嗜耳孙下笔参差是一径芙蓉十万枝唤作春风二月时旁人咲渠眼花恐落井渠方掉头得句唿不醒老夫向来守荆溪郡有诗人元不知赠我连城杂照乗一夜空斋横白蜺记丘宗卿语绍兴府学前景镜湖泮宫转街曲才隔清溪便无俗竹桥斜度透竹门墻根一竿半竿竹恰思是间宣㸔梅忽然一枝横出来霜余皴裂臂来大只着寒花三两箇和御制琼林宴赐进士余复等诗圣主临轩士褎然曲江花底宴群贤九天日月开清照四海豪英看广延秪合致君上尭舜不应侔徳止宗宣草莱忧国从今始记取云章第一篇送徐宋臣监丞𥙷外出处何心一似云世间万事不闗身𥙷天鍊石无虚日忧国如家有㡬人千载芬香只忠孝百年冨贵竟埃尘㸔君两鬓青青在不晚皈来侍玉宸题浏阳县栁仲明致政云居山书院云居山髙三万尺下挿浏江上撞日栁下和风百世师有孙避地来筑室奕叶隐居三百年栽桃种杏今满川当家相传一破砚此外文字九千卷旄头毕方书散亡维仲明父再耿光木叶衣裳野蕨肠牙籖玉轴还堆床更于山下起髙阁竹戸松牎照林岳阁上诸郎夜诵声太一真人降云鹤向来有子中攵科泮宫弹琴咏菁莪柝氏门闾人刮目仲明依旧一渔蓑小楼晚眺云日小楼挂上緑窓落日孤云万态生碧玉峯峦白银緑峰峦暗处緑偏明记丘宗卿嚥氷语醉嚥氷丸不作难不须碎嚼不须餐聴渠歴歴胸中过一寸诗肠一寸寒送李制干季允擢第皈蜀名仁甫之季子也其兄通判璧同登庚戌第璧除将作监簿赴蜀任兄弟五人今存者三人其长即贤良公垕玉立长身太史公诸郎个个有家风髙攵大册传书种怨句愁吟恼化工鸿鴈双衘月宫桂鹓雏独恋蜀山桐何如天网笼云表三鳯都皈上苑中林宏才秉义挽辞行尽江南北于何隐去休福清好云谷老子得莵裘风采今千古英霊閟一丘庭堦俱玉树仲氏立鳌头题沈子夀旁观録逢着诗人沈竹斋丁寕有口不须开𬒳渠谱入旁观録四马如何挽得囬送吴敏叔待制侍郎脚蹈鸡翘豹尾间心飞碧岫白云端人㸔踈傅如图画帝念严光返钓滩玉殿松班唐次对竹宫茅立汉祠官自怜病鹤樊笼底万羡冥鸿片影寒寄吴冝之罨画溪头老诗伯夜榜仙槎欝林石要令南斗避文星却皈北辰捧天极顷逢桂江双鲤鱼慇懃两寄尺素书山长水逺到不到未必韦郎迹也踈书中只有想思字更及融州一寒士泮水曽参冷似氷等待春风放桃李和沈子夀还朝天集之韵愁戈不着狂诗客径超天外华胥国苦海惟愁热恼人别有月中水精域浣花一老巳九京何人再筑五言城竹斋衣钵传锦里咄咄云烟飞落𥿄胸中磊隗有余地语下飘萧无俗气诗坛笔阵制中权㔟如常山看率然观者堵墻颜色沮惊闻柘弹金盘句老夫性癖耽此趣被渠夜半赤手取重阳过了元不知犹有黄花三两枝雨中出湖上送客细雨䡖烟着地昏湖波真个觧生尘净慈霊隐君休覔失却诸峯不恼人入北昭庆寺两岸芙蓉雨洗粧愁将红泪照银塘擡头不起珠玑重栁外西风特地狂张㡬仲侍郎挽词半世金闺彦中年碧落班一般俱紫橐千古忽青山秋入篇章里春生岳牧间汾阳旧部曲白髪万人澘烈考同心徳中兴异姓王勲劳贯三极攵献在诸郎公也山林味天乎日月忙一生非不逹晩逹却堪伤京口连沧观洪都孺子亭飞觞囬落月洒笔湿寒星别去长离索皈来遽杳冥知公喜侬句五字酹英霊徐氏太淑人挽辞三子官期至同时各致勤争迎阿潘母独就大冯君喜入乌巢舎惊传鹤弔坟伤心是廷尉目断太行云赤矢生名族乌衣嫓徳门萱堂登九秩兰砌颔重孙乐饮占虵日翻随药兎䰟一生参具叶梦幻了无痕跋眉山程仁万言书草峩眉山下三苏郷至今草木文章香近时英妙有程郎数寸管底翻锦江向来曽草三千牍流涕大息仍痛哭九虎当关北斗深十年买桂炊白玉荆溪溪上相识初君犹少年我壮夫帝城再见各白须袖中一纸梁溪书剡藤方䇿一万字犹带权书衡论味君不见古来冨贵扫无痕只有文章照天地题巩仲至㫦辞斋人道庄周梦蝴蝶我言蝴蝶梦庄周庄周觧飞蝶觧语说向蝴蝶应点头㫦辞斋中子巩子年少诗狂狂到底蹇驴破㡌衡逹官白眼清谈对余子东莱一翁印斯人世人皆憎翁不嗔为渠落笔三大字政自不妨诗入神秋夕不寐每到炎天只愿秋如何秋到却成愁官居也有寒蛩语不似山间聴得幽夏热通宵睡不成秋凉老眼又偏醒牎虚月白清无梦却为西风数漏声跋符发所録上蔡语洙洄渊源一线寒再从伊洛起涛澜偶㸔上蔡先生语满目淙淙八节滩符君天秀擢炎方茧足担簦学北方不是澹菴谪南海姓名那得许芬香赠墨工张公明庐陵旧墨说潘衡庐陵新墨说张生潘家衣钵嗣苏子张家苗裔出易水易水松花烟一螺涨起倒流三崃波人言天下无白墨那知真有玄尚白磨光漆几夺眼睛试点一点倾人城跋丘宗卿侍郎见赠使北诗一轴太行界天二千里清晨跳入寒牎底黄河动地万岳雷却与太行相趂来青崖颠狂白波怒老夫惊倒立不住乃是丘迟出塞皈赠我大轴出塞诗手持汉节娖秋月弓挂天山鸣积雪过故东京到北京泪滴禾黍枯不生誓取胡头为饮器尽与遗民觧魋髻诗中哀怨诉阿谁河水鸣咽山风悲中原万象聴驱使総随诗句皈行李君不见晋人王右军龙跳虎卧笔有神何曽我得一句子自哦自冩传世八君不见唐人杜子羙万草千花句何绮秪以诗传字不传却羡别人云落纸莫道丘迟一轴诗此诗此字絶世竒再三莫遣鬼神知鬼神知了偷却伊谢湖州太守王成之给事送百花春糟蟹乌衣巷里批勑手整顿干坤渠尽有天风吹入水精宫一夜阳和徧花栁爱杀苕溪波底云揉云酿出蒲萄春更挼百花作香尘小槽溅破真珠痕一杯吸尽太湖月郡斋忽念山中客逺浇白首草玄人伯雅仲雅俱清絶一不不肯遣长须却遣郭索持尺书二执戈者争走趍登彼糟丘劝腹腴可怜郭索与陆谞不傍贵人热门户却访诚斋老病翁多谢苕溪贤地主赠冩真水鑑处士王温叔我不如森森千丈松我不如濯濯春月栁髯踈鬓秃巳雪霜皮皱肉皴真老丑叶生画时颜尚朱王生画时骨更臞一生爱山吟不就两肩化作秋山瘦君不见褒公鄂公图凌烟腰间羽箭大如椽君不见涴花醉图粉墨落日斜泥滑驴失脚贵人寒士两相嗤画图犹在人巳非王生王生且停手不如生前一杯酒题汪季路太丞魏野草堂图汾隂西祀告昇平四海无波镜样清乞与幽人好风月万山里许聼泉声奉常夫子半銭无不问田园况室庐闻道买来新宅子借看却是草堂图题汪季路所蔵李伯时飞骑斫鬃射杨枝及绣毬图虎失驰射殿西偏一箭穿毬不再弯飞骑新图天上本龙眠偷得到人间君王将幸寳津园刷洗天驹尚未干禁地何縁有阑入考官应奉得来㸔暁登小楼雾失南髙峯塔日日南髙峯知我登小楼咲囬紫翠面擎献新鲜秋独将诗魂去恣绕月脇游得句寄与渠月姊不敢搜絶顶珥琼笔仰空书银钩今晨招不来开牎得孤愁折简唿屏翳能为追亡不跋罗春伯所蔵髙氏乐毅论右军乐毅论大令洛神赋王家小楷天取将秪余惊鸾尚双翥昭陵银海閟银钩秦王卧看偷儿偷秣陵井苔剥山骨祝融复遣山鬼搜裂琼划玉各分散遗下寳圭三五叚墨卿收拾颔珠堇堇一百八十余江西今代韩吏部古心古道生好古雷电勃兴急捉取阿那精霊㑹飞去赠周敬伯郷里亲党周敬伯𥙷入太学散遣僮仆歳晚不皈嘉其有志赠以长句万方英杰集桥门作么吾州不数人之子独携一方䇿短檠以外四无邻歳云暮矣犹为客皈去来兮未立身待上六鳌头上立还家借手拜双亲赠翦字吴道人翦李义山经年别逺公诗用青纸翦字作米元章字体逼真寳晋云烟杂海涛玉谿花月冩风骚一生不倩毛锥子只倩并州快翦刀题汪圣钖坟菴真如轩在玉山常山之间东吴南垂楚北际中央不合大如砺百滩千嶂自一川清空不是人间世玉山先生携老禅把茅结菴开小轩身前身后来醉眠一醉不醒三千年先生杖屦半宇宙每到此轩去还又为怜雪立孤竹君月骨风筯如许瘦向来种筝今排天先生手痕故依然骑龙帝旁为飞仙玉棺寂寞空寒烟嘉定元年春三月男长孺编定端平元年夏五月门人罗茂良校正诚斋集卷第三十终诚斋集诚斋集卷第三十一诚斋集卷第三十一庐陵杨万里廷秀诗江东集和陆务观用张季长吏部韵寄季长兼简老夫𥙷外之行今代老亀䝉无书遗子公也能将好句特地寄西风迟暮甘三巳飘零笑两究絶怜张与陆百战角新㓛别去公懐我诗来我梦公半轮笠泽月一信镜湖风岂有诗名世而无鬼作究管城言暁事犹欲䇿元㓛之官江左舟中梳头耐痒唿僮理乱丝一梳一快胜千篦是中妙处无人㑹合眼垂头到睡时题张以道上舎寒緑轩菊芽伏士糁青粟𣏌笋傍根埋紫玉雷声一夜雨一朝森然迸出如蕨苗先生饥肠诗作梗小摘珍芳汲氷井风炉蟹眼候松声罛䍦亲捞㣲带生烂炊凋胡淅青精芼以天随寒緑萠饥时作齑仍作羹饱后龙鳯同庖烹太官蒸羔压花片宰夫胹蹯削琼软豹胎熬出祸胎来贵人有眼何曽见天随尚有愁作魔愁𣏌作棘菊作莎君不见黄金銭照红玉豆秋髙更觉风味多先生酿金鍊红玉自莎自棘如予何金空玉尽苗复出喫苗喫花并喫实天随白眼屠沽児不道有人头上立宿长安闸野次何销追水程昏时即住暁时行惊眠幸自无更点犹有舩头击柝声读诗舩中活计只诗编读了唐诗读半山不是老夫朝不食半山絶句当朝餐夜泊平望夜来㣲雪暁还晴平望维舟嫩月生道是烛花総无恨为谁须暗为谁明一色河边卖酒家于中酒客一家多青帘不饮能样醉弄杀霜风舞杀他平望夜景二冬冬三当当夜泊平望更点长新月无光湖有光昨宵一雪今宵霜犬吠两岸皈人壮夜深人静无一事画烛泣残人欲睡忽有渔舡外水来一棹波声风雨至半生随在红尘中浮家东呉东复东楼舡夜宿瑠璃国谁言别有水精宫逺树行行逺树惨无聊脱尽清隂只有梢霜干瘦来无可庇更能庇得鹭鹚巢望姑苏旷野平中天四垂冻云罅里日平西水村人逺看来短茅屋檐长反作低最爱河堤能底巧截他山脚不胜齐喜闻借得姑蘓馆百尺髙䑓入杖藜风定过垂虹亭松江未过不胜愁过了垂虹百不忧忽见石湖山上塔定知塔背是蘓州鲈鱼两年三度过垂虹每过垂虹每雪中要与鲈鱼偿旧债不应张翰独秋风买来一尾那嫌少尚有杯羹慰老䆒秪是莼丝无覔处仰天大咲咲天公泊姑蘓城外大雪夜烧银烛卷金巵勐落天花醉未知若怯一寒都不看却教六出更投谁开门片片洒人面送眼山山呈玉肌才雪又晴晴又雪呉中风物许清竒今月晴光满碧空也无雾雨也无风寂然窓戸黄昏后霍地琼瑶一望中千里湖山银作地半篙舴艋玉为宫丁寕浮蚁非常緑计㑹祥麟分外红跋袁起岩所蔵兰亭帖南朝千载有斯人拈出兰亭花草春俛仰之间巳陈迹至今此纸尚如新谒范参政并赴袁起岩郡㑹坐中炽炭周囲遂中火毒得疾垂死乃悟贵人多病皆养之太过耳后炭前炉便是窰饶君似鉄也教销不须泉下火山狱新制人间法外条今日晴明殊可喜病夫意绪自无聊看来只欠刀圭药脚蹈层氷雪没腰辛亥元日送章徳茂自建康移帅江陵极知借㓂未多时道是㣲黄有近期不割半青江令宅却飞大白习家池湖山觧语云来暮淮水无情也去思莫近郷関动皈兴䡖黄一点上双眉西湖一别忽三年白首相从岂偶然到得我来恰君去政当腊后与春前醉余犯雪追征㡌送了凭栏望去舩待把衣冠挂神武看渠勲业上凌烟金陵官舎后圃散䇿江梅未落杏先繁萱草都齐桞半匀却是浅寒花较耐东风未要十分温旋种花窠二百株不知种了有花无阿谁便向春工说急擣红蓝染玉酥过秦淮暁过新桥启轿窓要㸔春水弄春光东风作意惊诗眼搅乱垂杨两岸黄后圃杏花小树手初种当年花便稠㨂枝那忍折绕径秪成愁淡了犹红在留渠肯住不无端万银竹判却一春休戏綵堂前海棠露揉雨渍栁方浓日晒风曛杏政烘秪有海棠非旋染粟来大小便鲜红樱桃花樱桃花发满晴柯不赌娇饶只赌多落尽江梅余半朶依前风韵合还他春寒阵阵风寒树树斜不容老子出檐牙绣帘半卷门偏启深倚胡床逺看花春隂忽霁云膜辛勤护月华一重縠子一重纱玉奁忽透菱花影淡与油窓描杏花过笡桥䡖风欲动没人知早被垂杨报酒旗行到笪桥中半处钟山飞入轿牎来登鳯凰䑓千年百尺鳯凰䑓送尽潮囬鳯不囬白鹭北头江草合乌衣西面杏花开龙蟠虎踞山川在古徃今来鼔角哀只有谪仙留句处春风掌管拂蛛煤上巳寒食同日后圃行散百五重三併一朝风光不怕不娇饶鹿䓤引道心犹卷杨栁譍门手对招笻未唤随非是强扇聊作伴不须揺先生道是无歌舞花劝鸎醻酒自销代书呈张㓛父不见子张子令人梦亦思只应依旧瘦近作㡬多诗聮句平生事看花去歳时海棠今好不传语併酴醿移瑞香花斛夜掇香窠沐露华画移翠斛馥牎纱将身挨起帘帷着生怕帘帷挨着花三月三日上忠襄坟因之行散得十絶句暖轿行春底见春遮栏春色不教亲急唿青繖小凉轿又被春光着莫人草借轮蹄翠织成花囲巷陌锦帏屏早来指点游人处今在游人行处行淮山脚下大江横御栁梢头绛阙明覧尽山川更城郭雨花䑓上太竒生天公也自喜良辰上巳风光忽斩新㸃捡一春好天色更无两日似今晨游人不是上坟囬便是清湍禊事来最苦相逢无处避天禧寺及雨花䑓女唱児歌去蹈青阿婆咲语伴渠行只亏郎罢优䡖杀櫑子双檐挈酒缾粉揑孙児活逼真象生果子更时新输嬴一掷浑闲事空手入城羞杀人长千桥外即乌衣今着屠沽卖菜児晋殿呉宫犹碧草王亭谢馆尽黄鹂除却钟山与石城六朝遗迹问难真里名只道新名好不道新名误后人切忌㝷春预作谋教君行乐定成愁老夫乗兴翩然出不遣风知雨觉休折花指似青童折海棠繁枝仍要艳花房痴眉騃眼生踈手颤脱花房闷一埸行阙养种园千叶杏花不信东皇也有私如何偏宠杏花枝于中更出红千叶且道此花竒不竒白白红红两不真重重叠叠是精神谁言跋石眠云客也见长杨五柞春清明日雨雪来早晴霁清明一雨壊花时梅杏樱桃総脱枝挽住落英供细舞东风犹自妬游丝清明一雪怪生寒逗暁新晴雪未残要见海棠还传粉卷帘不彻急来看海棠四首小园不到负今晨晚唤娇红伴老身落日争明那肯暮艳粧一出更无春树间露坐看揺影酒底花光併入唇银烛不烧渠不睡梢头恰恰挂氷轮暖醉寒醒各自竒千花谁是复谁非燕攴浓透春风面翡翠新裁生色衣破落东皇能许劣庄严西子较些肥痴児犹恨无香在紫蝶黄蜂政打囲竞艳争娇最是他教人嫌少不嫌多初酣暁日红千滳晚咲东风淡一涡自是花中无国色非関格外占春窠开时悭爲渠侬醉却恨飘零可若何吾诗多爲海棠哦花意依前怨不多巳拆未开浑是韵乍浓还淡総由他留连春色能销底请託东风定肯么岂是少陵无句子少陵未见欲如何花下夜饮夜深移入小杯盘囬首花枝不忍看岂与海棠情分薄老夫自是怯春寒栁絮寒勒花迟却速残暖将絮过忽吹还雪翻霁日光风急毬衮囬廊曲榭闲万里云天皆去处群飞踪迹恣中间道渠催得春阑着春不縁渠独不阑折杏子天暖酒易醺春暮花难覔意行到南园杏子半红碧䡖风动髙枝可望不可摘耸肩跋一足偶尔攀翻得攀条初亦喜折条还复惜小苦巳自韵未酸政堪喫聊将挿鬓皈空樽有余沥红锦带花天女风梭织露机碧丝地上茜栾枝何曽系住春皈脚只觧萦长客恨眉节节生花花点点茸茸晒日日迟迟后园初夏无题目小树㣲芳也得诗送刘觉之皈蜀余少时师事清纯先生雩都知县朝奉刘世臣世臣复令其子三人从余学其季则觉之也觉之留落大寕监后二十九年复相见于金陵为留十日而别赠之长句以冩悲喜大江东西湖南北鹄袍学子森如竹何人开口不伊川阿谁初道此水源清纯先生刘夫子冷笑俗儒鑚故纸梦中亲见大小程为渠刺舩入洙泗唴我结髪从先生日日看子趋鲤庭先生命子却从我小窓短檠共灯火陋巷柴扉共寒饿安知头上天㡬大子今行李寄大寕翩然束书游帝城袖中一卷经济䇿天関九虎呌不譍朝来忽见毛生刺看来看去惊且喜风花聚散二十年何许飞堕老眼前相逢㡬日又相别珍重两字不忍说我有故山江之西秪遣思皈不遣皈赠行聊借退之诗石头城下一杯酒便是此生长别离跋余伯益所蔵张钦夫书西铭短纸一髙一下一中央怙恃兼侬岂别房撞过烟楼休劣相秪如郎罢也无良横渠方寸着干坤传到南轩更莫论四海交朋霜叶落半张翰墨雪涛翻游定林寺即荆公读书处钟山巳在万山深更过钟山入定林穿尽松杉行尽石一菴犹隔白云岑一个青童一蹇驴九年来徃定林居经纶枉𬒳周公误罢相皈来始读书半破僧菴半𥙷篱旧题无复壁间诗秪余手植双桐在此外仍兼洗砚池蹈月敲门访病夫问来还是雪堂蘓不知把烛高谈许曽举乌䑓诗帐无半山寺霜松雪竹老重㝷南荡东陂水自深鳯去宅存谁与住不如作寺免伤心老无穉子为譍门病有毘耶伴此身相府梵宫均是幻却须舍宅即离尘日边赐额寺名新鸡犬犹迎旧主人见说小児齐拍手半山寺主褁头巾初夏即事今日风光定自佳不寒不热恰清和百年人世行乐耳一歳春皈奈老何苟药晚花终是小戎蔡新莟许来多俸銭自咲浑无用秪合文江买钓蓑贺建康帅余处㳟迎寳公祷雨随应大士多时不入城入城犹未炷炉熏忽吹淮水千峯两不费钟山半朶云桒叶秧苗俱起舞蔡花萱草亦欢欣尚书款送公㱕去留下豊年二十分跋虞丞相与赵樽节使帖还其犹子济虞丞相与赵将军同䇿江淮第一勲大羽进贤今寂寞凌烟颂里感风云侧厘一幅落云烟意豁神倾叹两贤从古将门长出将眼看小阮勒燕然送李君亮大着出守眉州老夫匄外自縁老复闻建邺江山好不应夫子亦翩然一柁江花更江草黄金宫阙三神山蓬莱五云霄汉间仍将弱水三万里隔断尘世无徃还西州名胜李太史岂徒国士天下士玉皇催入道山堂知费䑓家㡬黄纸似闻郎罢对薰风忽思锦江茘枝红人生奉亲行乐耳金印斗大阿関侬峨眉山月却入手影落庭闱一杯酒蚤赋中和乐职宣布诗㑹看䕫龙集鳯池昼倦睡眼䰒松倦日长却抛诗卷步囬廊貍奴幸自双双戯忽见人来走似獐陪留守余处㳟総领銭进思提刑传景仁游清凉寺即古石头城山自新亭走下来化为一虎首重囬平吞雪浪三江水卧对雨花千丈䑓点检故城遗址在凄凉浩叹宿云开六朝踪迹登临徧底事兹游独壮哉万里长江天上来石头却欲打江囬青山外面周如削紫府中间划洞开苏峻战埸今草树仲谋庙㒵古尘埃多情白鹭洲前水月落潮生声自哀巳守䑓城更石城不知併力或分营六师只遣环天阙一垒真成借㓂兵向者王蘓俱觧此寃哉隗恊可怜生若言虎踞浑堪倚万岁千秋无战争和传景仁游清凉寺旧时月过女墻头风雨摧頽废不㫦地老天荒无处问松声滩响替人愁祥刑使者来何暮弔古诗篇清更幽収拾江山入懐袖却皈讲席进鸿畴夏日杂兴金陵六月暁犹寒近北天时较少暄打尽来禽那待熟半开萱草巳先翻独龙冈顶青千折十字河头碧一痕九郡报来都两足挿秧収麦喜村村新亭送客六朝岂是乏勲贤为底京师不晏然柏壁买人天一笑楚囚对注后千年钟山唤客长南望江水留人懒北还强管兴亡谈不尽枉教吟杀夕阳蝉戏咏陈氏女剪綵花二絶句拒霜染露金风里冝霜玉水濵莫嫌开最晚元自不争春菊味苦谁能爱香寒只自珍长将潭底水普供世间人谢余处㳟送七夕酒果蜜食化生児踉蹡児孙忽满庭折荷骑竹臂春莺巧楼后夜邀牛女留钥今朝送化生节物催人教老去壷觞拜赐喜先倾醉眠管得银河鹊天上皈来打六更新酿秦淮鸭緑㘭旋熬粔籹蜜蜂巢来禽农抹日半脸水藕初凝雪一梢岂有天孙千度嫁枉同河鼔两相嘲渠侬有巧真堪乞不债蛛丝罥果肴初秋行圃今年六月不胜凉七月炎蒸不可当一阵秋风初过雨个般天气好烧香小小园亭亦自佳晚云过雨却成霞烂开栀子浑如雪巳熟来禽尚带花花梢飞下两鸣鸠欲住还行行复留拾得来禽吞不得啄来啄去竟成休落日无情最有情徧催万树暮蝉鸣聴来咫尺无寻处寻到旁边却不声跋澹菴先生辞工部侍郎答诏不允髙卧崖州二十年黒头去国白头还身居紫禁莺花里心在青原水石间愿挽天河洗北夷老臣底用紫荷为丹心一寸凌霜雪秪有隆兴圣主知跋澹菴先生缴张钦夫赐章服荅诏平生师友两相知苦为君王惜一衣剌口争来争不得青蝇犹傍太阳飞紫绶当时赐两人一为乳臭一名臣老韩不要令同传谁㑹先生此意真中元前贺余处㳟尚书祷雨沛然霑足数点飘萧供晚清二更倾㵼到天明雷驱云气如旋磨雨徧山村却入城簟面顿无秋后暑檐牙㝡爱梦中声尚书幸有为霖手偏洒江东作么生竹床巳制青奴一壁寒更搘緑玉两头安谁言诗老眠云榻不是渔郎钓月竿醉梦那知蕉叶雨小舟亲过蓼花滩蹷然惊起天将暁牎下书灯耿复残中元日午雨余赤日尚如炊亭午青隂不肯移蜂过无花絶粮道蚁行有水遏㱕师令朝道是中元节天气过于初伏时小圃追凉还得热焚香清㘴读唐诗偶成珍禽饮盆池将扇扑牎户一声惊得飞再声惊不去秋日早起我眠亦甚安梦中初无惊如何作梦语反侧意不平起来不复寐郡楼挝五更牎纸尚昏昏看到渐次明卷帘启后户披衣歩中庭汲井漱新泉满面吹寒氷仰看天宇旷微白复淡青犹挂烂银梳未昇紫金钲砌蛩余夜唧树鹊作暁鸣群动俱扰扰竞若有所营而人居其间独欲免夙兴岀山三见秋一年一征行今兹秋又至皈心捺还生㑹当挂其冠髙卧聴松声嘉定元年春三月男长孺编定端平元年夏五月门人罗茂良校正诚斋集卷第三十一终诚斋集诚斋集卷第三十二诚斋集卷第三十二庐陵杨万里廷秀诗冮东集月䑓夜㘴秋日非无热秋霄至竟清老夫连数夕露坐到三更风急星明灭云行月送迎追驩追不得驩却偶然成日落片时许星才数点明须臾玉棊子徧满碧瑶枰向晚垂垂雨通宵得得晴秋蛩伴侬语苦底是谁声初凉与次公子共读书册暑嬾皈投簟凉醒打当书罢吟唇欲裂起坐膝难舒汲古㣲澜动悲秋小雨余五言未针线百过且堦除后圃秋歩夏箑秋新妬暄牎冷早侵病葵萱未悟落果草偏深老矣曽荣望皈欤更嬾心此冠弹与挂若个不山林戏用禅观荅曽无逸问山谷语昨日评诸家诗偶入禅观如杜之诗法出审言句法出庾信伹过之尔白乐天云笙歌皈院落灯火下楼䑓不如杜子羙云落花游丝白月静鸣鸠乳燕青深也孟浩然云气蒸云梦泽波动岳阳城不如九僧云云间下蔡邑林际春申君也漫及之右山谷语无逸云见墨迹于张㓛父处㓛父云屡问人不暁前说人间无漏仙后说世上无眼禅衲子若全信佛语生天定在霊运前听蝉八絶句披襟散髪晚风清细细孤斟缓缓行道是江东官事冗緑杨隂里聴蝉声一只初来报早秋又添一只说新愁两蝉对语双垂栁知闘先休闘后休渠与斜阳有底雠千寃万恨䜣清秋更从谁子做头抵只放斜阳不落休一殻空空纸样䡖风前却有许多声呌来呌去浑无事呌到诗人白髪生说露谈风有典章咏秋吟夏入宫商蝉声无一些烦恼自是愁人枉断肠乍来忽去为谁忙短气抽教强作长道是渠侬声不歇一吟一续万低昻望帝啼春夜更多不知蝉意却如何还来入夜便无语明日将诗理㑹他罪过渠侬商略秋从朝至暮不曽休莫嫌入夜还休去自有寒蛩替说愁行部有日喜雨一雨天良苦连霄酿不成强摩昏睡眼来看滳堦声环细开来大珠跳灭又生稲花知我出喷雪待相迎八月朔暁起趣辨行李雨后晨先起花间湿也行破除婪尾暑领畧打头清蠧果无迟落枯枝忽再荣便须秣吾马及此半隂晴行部暂辞金陵同列有感爽气来江外秋容上栁梢生遭女頽骂老觧子云嘲衰病聊飞屐行蔵镇把包君看社后燕还忆社前巢木犀初发可笑诗人山泽平生枯淡不敷腴巳搜𣏌菊到到诒厥絶与木犀亲友于挼入杯中金粟走满浇天上桂华孤醉眠绕枕两三朶香肝脾酒更无明发金陵晨炊义井薄薄云収日霏霏雨散池平波光去逺踈点晕来迟所部余千里初程第一诗先驱问行李双堠且晨炊道旁槿篱夹路踈篱锦作堆朝开暮落复朝开抽心粔籹䡖拖糁近蔕燕攴酽抹顋占破半年犹道少何曽一日不芳来花中却是渠长命换旧添新底用催圩田週遭圩岸缭金城一眼圩田翠不分行到秋苗初熟处翠茸锦上织黄云古来圩岸护隄防岸岸行行种緑杨岁乆树根无寸土緑杨走入水中央蚤起秣陵镇人趂村中市鸡鸣檐上笼忽看一天紫未吐半轮红谁撼扶桒露吹来杨栁风诗肩忍凉冷巳出两臞峯山路秪言逈农家俱夙兴短长群穉子廽避一田塍随大能知路骑牛底用绳兹行有胜事何处不豊登观稼井字行都整花香逺巳甜穗肥黄俯首芒劲紫掀髯风搅平云阵声松缺月鎌不愁禾把减髙廉却愁添路口囬望方山钟阜囬头失方山恋眼寒似巾檐短㡌如覆玉琱槃每恨青苍逺因行反覆看皈时记面目城里指云端寗桥小渡桥壊仍泥滑舟横隔水唿岸头危径窄轿子莫人扶午漏相将里秋阳未肯无明知近前店暗觉展脩途横山巳过方山了横山更絶竒争髙一尖喜妬逸衆青追万马头惊拶千旗脚恣吹姢峯恰三五隔栁尚参羌入漂水界阅堠子絻入漂水界休教勤吏民是谁差堠子乆立待车尘苔藓今仍古风霜秋复春不知双与只迎送㡬行人午憇万虚坐睡午暑残偏力长亭歇未行睡郷蝇俶扰诗阵笔专征今夕南吾枕何时北我旌不应菊花酒児女不同倾樊系册攵不做也由伊做了何须死不辞可惜一杯金屑酒饮来秪较早些时方虚日斜再行宿乌山日已衰容去风仍噼面来征徒歇得醒老子不须催緑䕃凉过伞黄泥晒作埃欣然片云起半霎又吹开多稼村村过垂杨店店迎偶然逢客子问得好山名投宿欣犹早斜阳落更明仆人休进扇得似晚风清发乌山入漂水县中山驿雨脚依山见风头触树囬泥深行不去轿兀睡还来栩栩情㣲适喧喧眼竟开梦残那可续续得转悠哉圩丁词十觧江东水郷隄河两涯而田其中谓之圩农家云圩者囲也内以囲田外以囲水盖河髙而田反在水下沿隄通斗门每门䟽港以溉田故有豊年而无水患余自漂水县南一舎所登蒲塘河小舟至孔镇水行十二里备见水之曲折上自池阳下至当涂圩河皆通大江而蒲塘河之下十里所有湖曰石臼广八十里河入湖湖入江郷有圩长歳晏水落则集圩丁日具土石捷菑以修圩余因作词以拟刘梦得竹枝栁枝之声以授圩丁之修圩者歌之以相其劳云圩田元是一平湖慿仗児郎筑作圩万雉长城倩谁守两隄杨栁当防夫何代何人作此圩石顽土腻鉄难如年年二月桃花水如律流皈石臼湖上通建徳下当涂千里江湖缭一圩本是阳侯水精国天公勑赐上农夫南望双峯抺緑明一峯起立一峯横不知圩里田多少直到峯根不见塍两岸沿隄有水门万波随吐复随吞君看红蓼花边脚𥙷去脩来无水痕年年圩长集圩丁不要招唿自要行万杵一鸣千畚土大唿髙唱緫齐声児郎辛苦莫唿天一日修圩一歳眠六七月头无点雨试登髙处望圩田岸头石板紫纵横不是修圩是筑城传语赫连莫烝士霸图未必赛春耕河水还髙港水低千枝万派曲穿畦斗门一闭君休咲要看水从人指挥圩上人牵水上航从头点検万农桒即非使者秋行部乃是圩翁暁挼庄宿孔镇观雨中蛛丝雨打蛛丝不打蛛雨来蛛入画檐隅网罗满腹输渠巧也只蝇蚊命属渠雨罢蜘蛛却出檐网丝小减再新添莫言辛苦无㓛业便有飞虫宻处粘空中仰面却飞身寂似毘耶不动尊忽有一蚊来触网手忙脚乱便星奔走得团团织得窠群飞来徃不逃他网罢外面逃多少枉了辛勤设网罗网罗最宻是蛛丝却被秋蚊圣得知粘着便飞来不再蛛丝也觧有踈时蛩声山行我巳厌征尘夜语谁能伴老身幸有暗蛩同店宿𬒳渠告诉却愁人床根吟夜句冥搜莎底啼寒泣怨秋人世如何无苦乐一般蟋蟀两般愁莫憎苦调大酸辛月思霜哀亦可人村落小家无此客漂阳少府是前身发孔镇晨炊漆桥道中纪行梦中一夜雨浪浪暁过田间尚雨香塘水漑田能㡬许雨余田水却皈塘可堪衰病两相纒更苦悬车尚五年羡杀雨中山上水留他不住竟皈田雨入秋田恰及时禾头相枕卧相依路南路北皆秋水净洗行人屦上泥不伹秋原雨冐田坐看平地路成川隔田山下青松外不见人家只见烟斫地烧畬旋旋开豆花麻荚更菘栽荒山半寸无遗土田父何曽一饱来君看人迹蝶来轻蹈得林间路作坑古路今人行不得一时移上上头行行穿诘曲更崔嵬野店柴门半未开皂荚树隂黄草屋隔篱犬吠出头来雨入秋空细复䡖松梢积得太多生忽然落点拳来大偏作行人滳伞声清暁新凉惬老懐只愁傔从可怜哉泥行寸歩无由到雨去前山却复囬水夹横隄栁万株雨余新沐更新梳柔条如线长而细不贯双鱼只贯珠过平公桥髙岸行成路清渠淡不波荇花深似菊芡叶皱于荷闻道新桥好还成带雨过如何平氏店宿处不逢他水沤淡日䡖云雨点踈大沤随雨起清渠跳来走去琼槃里创见龙宫径寸珠至寳何縁识得全珠浮没只俄然金仙额上庄严底只许凡人见半边攸山望石臼湖雨中深闭轿牎纱惊见孤光射眼花一顾平湖山尽处碧铜镜外走青虵野店二絶句不劳官吏出将迎山店如何逺有声人报官来争出看牛逢轿过忽然惊山店茅柴强一杯梨酸藕苦眼慵开深红杬子䡖红鲊难得江西郷味来菱沼柄似蟾蜍股样肥叶如蝴蝶翼相羌蟾蜍翘立蝶飞起便是菱花着子时山村一搭山村一搭竒亦堪风物索新诗稲花雪白糁栁絮柘子猩红团茘枝行者自愁居者乐晴时即热雨时泥问知桐汭多程在未说宣城与贵池歇处何妨更歇些宿头未到日头斜风烟緑水青山国篱落紫茄黄豆家雨足一年生事了我行三日去程赊老夫不是如今错初识陶泓计巳羌发银树林莫过溪桥银树林溪深未抵路泥深清风一阵掠人面晴色半开关客心逺岭惹云秋里雪淡天刷墨暁来隂㡬多好句争枝我栁夺花偷底处㝷入建平界漂水南头接建平了头児子便勤耕踈麻大豆巳前軰荞麦晩菘初后生席卷千山为一囿天怜春种赐秋成不如老圃今真个樊子何曽透圣扄一歳昇平在一収今年田父又无愁接天稲穗黄娇日照水蓼花红滳秋风有炎凉才顷刻雨无朝暮政滂流浪言出却金陵界入却庐陵界始休早炊童家店长亭深处小亭竒杂蘤麄蕤亦有姿羊角豆纒松叶架鸡冠花隔竹枪篱不辞雨卧风餐里可惜橙黄橘緑时行到前头杨栁迳平分红白两莲池过谢家湾行尽牛蹊兎迳中忽逢平野四连空意随白鹭一双去眼过青山千万重近岭巳看看逺岭连峯不爱爱孤峯一丘一岳知何意踈尽官人着牧童轿中看山买山安得銭有銭价不贱住山如冠玉人见我不见世言游山好一峯足双茧峰外复有峯歴尽独能徧不如近看山近看不如逺请山略退步容我与对面我行山欣随我住山乐伴有酒唤山饮有蔌分山馔隔水絶髙寒萦云偏旧绚雨滋青弥深日炫紫还浅端居忽飞动遐逝即囬转孤秀呈复逃层尖隐还显掇入轿中来置在儿上玩劣行三两驿巳閲百千变非我去旁搜皆渠来自献寄言有山人勿卖亦勿典金多汝安用价重山亦怨估若为我低伤廉又非愿山巳在胸中岂复有余羡羡心固无余更借山一看嘲蜻蜓饵花春蝶即花仙饮露秋蝉怕露寒只道蜻蜓觧餐水元来照水不曽餐发中桥湿轿乗凉入斜灯借路明栁欹元不倒桥阔自多惊宿霤停残滴朝曦放快晴溪流太无頼不作一声声新雨豊今岁初晴屏积隂勐収千疋练㣲露一稜金天熨粉青嫩山描愁黛深谁言残剰暑卓午不相㝷早炊髙店过雨溪山十信明乍晴风日一畨清白鸥池沼菰蒲影红枣村虗鸡犬声肉食坐曹良媿死囊衣行部亦劳生不堪有七今成九伧父年来老更伧午热憇忠义渡秋阳嗔我紧追程急泊临流一短亭摘索风巾些子倦苍茫水枕霎时醒单牌双堠头都白万岳千岩眼强青不及溪边老亭父一生卧护竹牎宿鸡林坊路觉徃而复意迷东与西元来八九渡只是一条溪亭午虽㣲暑兹辰较少泥诸峯云上出不但与云齐草有清无俗田生不用耘菰花琱品字荇叶缺銭文出水浮难没揺风净更芬物情岂难状作么未前闻初九夜月珍重姮娥住广寒不餐火食不餐烟秋空拾得一团饼随手如何失半边也知月姊是天妹天上人间絶世无雾刷云撩何不可却须挿一水精梳村店竹床村店事事无秋热夜夜至一双好竹床无人将去睡问月二首月色幸自好元无半点云移床来一看云月两昏昏月入云中去唿他不出来明宵教老子何面更相陪将睡老夫岂不眠只是眠未得若到睡思来华胥是谁国一更打二点夜夜此时睡今夜当此时不睡縁底事巳𬒳诗为祟更添茶作魔端能去二者一武到无何睡去非不愿热来无奈何蒙渠致西爽为汝守南柯暁行望云山霁天欲暁未明间满目竒峯総可观却有一峯忽然长方知不动是真山㱕云可杀皈云也爱山夜来都宿好山间偶看一絮翩然起引得崩腾相趂还三足鸦児出海东飞光一朶染天红只销半点皈云动立地𪷟𪷟暗太空㘴看山头託宿云一云才动万云奔霍然散作千村雾逺处昏来近处昏日出散云作雾恰昏昏収雾依前复作云一面红金大圎镜尽销云雾照干坤道旁店路旁野店两三家清暁无汤况有茶道是渠侬不好事青瓷瓶挿紫薇花蛛网深山无水又无人晒网摊夺日明却是蜘蛛遭积雨经纶家计趂新晴加餐脱髪星星徧加餐日日新二升卧龙玉一斗謪仙春云子恐称屈麴生能笑人吾方有公事公等不须嗔道傍竹竹竿穿竹篱却与篱为柱大小且相依荣枯何足顾暁行山烟暁烟横抹碧山隅只在松梢疋练如作意行前寻一看逺浓近淡忽都无雨漱紫泥道旁雨漱紫浮泥髙底成山下底溪谷转峯回云出岫沙翻石走草縁堤波生蟋蜶漂新宅水落蚍蜉识旧蹊大地山河亦如此看来只是许髙低炬火发誓节渡勇家店飘烬飞空落晓星随风入草化秋萤莎虫误认天明了却变寒声作暖声昨午秋阳尚袵哉今晨莫待日光催麻蒸一照三十里底用金莲花炬来暁过花桥入宣州界路入宣城山便竒苍蚪活走緑鸾飞诗人眼毒巳先见却旋褰云作翠帏敬亭宛水故依然叠障双溪阿那边谢守不生梅老死倩谁海内裳风烟近山浅緑逺深青两样风姿一样清似怨朝阳卷云雾𬒳侬看着太分明不是青山是画图南山瘦削北敷腴两山名姓君知么一字玄晖一圣俞野店多卖花木瓜天下宣城花木瓜日华露液绣成花何须堠子强呈界自有琼琚先报衙嘉定元年春三月男长孺编定端平元年夏五月门人罗茂良校正诚斋集卷第卷三十二终诚斋集诚斋集卷第三十三诚斋集卷第三十三庐陵杨万里廷秀诗江东集花野花山果絶芳馨借问行人不识名蜂蝶行粮猿鹤饭一生口分两无争午热也无半点爽风吹坐轿分明是甑炊宿处问来犹五里火轮煽得正炎明月中炬火发仙山驿小睡射亭道是宵征即暁光若言明发未朝阳月华露气山兼水享尽人间第一凉蹈月何销秉炬行也防月落未天明果然留下长庚去更赚行人作暁星月轮已落尚残光一似两山没夕阳次第长庚都落去日华犹未出扶桒长庚初让月先行不料姮娥也世情趣驾氷轮渡银浦乱抛玉李掷长庚轿中兀得软如痴逢店投床片子时睡觉不知天晓未半牎花影木犀枝甘瓠笑杀桒根甘瓠苗乱他桒叶上他条向人更逞廋蔵巧怪道桒梢拄一瓢五更入宣城诣天庆观朝谒暁露双溪水秋风百舫桥行穿子城过却望女墻遥落月能相伴踈钟似见招小亭憩山半换马上岧嶤中秋前一夕雨中登双溪叠嶂巳而月出州在三峯最上头上头髙处更髙楼都将万岳千巖景堆作双溪叠嶂秋晚雨才収山尽出暮天似水月如流敬亭堪喜还堪恨领得风光揽得愁双溪叠嶂旧知名投老初登眼不醒一雨飞来四天黑乱云遮断万峯青急唿月色开秋色夺得昭亭与敬亭自笑诗翁犹狡狯不饶山鬼弄精霊新凉毛空两日散霏㣲勒住隂云且四垂一路新凉君㑹否晴无日色雨无泥中秋无月宿青弋江暁行新寒新寒催我索衣裘凉雨凄云揔是愁耐冷素娥今老去夜来桂殿罢中秋秋花顦顇牵牛病雨些凋零木槿怯风斜道边篱落聊遮眼白白红红匾豆花过青阳县望九华山云中不真来早大露竟不见其全山长百里玉孱颜百里何縁尽好山只是县前青一簇九芙蓉出五云间肩舆过了九华西恨杀秋云故故低遮尽竒峯时放出逐峰放出不教齐懊恼西来不见山五更指准月中看却将香雾寛裁幕性燥和天緫一漫四更发青阳县西五里柯家店轿中万兀路千萦死尽村鸡无一鸣落月正明知未暁暗泉甚逺只闻声自縁客子行来早岂是秋天不肯明午热未来先下店却将尽睡𥙷宵征宿池州齐山寺即杜牧之九日登髙处我来秋浦政逢秋梦里曽来似旧游风月不供诗酒债江山长管古今愁謪仙狂饮颠吟寺小杜倡情冶思楼问着州尼浑不识齐山依旧俯寒流从提举黄元章登齐山寺后上清巖翠㣲亭望郡城左清溪右大江盖絶境云西山落日浴长江併贯清溪作一光千嶂围来天四合孤城涌出水中央楼䑓王塔云间见杨栁金隄镜里长客子要穷秋浦眼翠㣲亭上上清旁秋浦登舟阻风泊池口牛眼化蝶化未成梦中澒洞发大声军鼙雷鼔百千面援桴齐下作一鸣起来推牎无一物海潮打入齐山窟数洲翻覆相盪摩四山动揺皆突兀銭塘潮来声惊天金陵潮来声寂然此去金陵一千里郡得潮声来到此长年三老笑复嘲云是波声不是潮清溪波头髙过屋大江波头发日毂清溪去江一步地大江可望不可至北风向晚动地来跳出银峰万万堆侬舩莫管行不得且看银峯永今夕池口移舟入江再泊十里头潘家湾阻风不止北风五日吹江练江底吹翻作江面大波一跳入天半粉碎银山成雪片五日五夜无停时长江倒流都上西计程一日二千里今踰滟滪到峨眉更吹两日江必竭却将海水来相接老夫蚤知当陆行错料一㠶超十程如今判却十程住何䇿更与阳侯争水到峩眉无去处下梢不到忘㱕路我到金陵水自东只恐从此无南风舟中买双鳜鱼金陵城中无纎鳞一鱼徃徃重六钧嵴梁専车尾梢云肉如大武千秋筋小港阻风泊乌舫舫前渔艇晨収网一双白锦跳银刀玉质黒章大如掌洞庭枨子青欲黄香肤作线醯作浆供侬朝喫复晚喫秃尾槎头俱避席可怜秋浦好秋山侬眼未饱即北还江神挈月作团扇挥风卷波面留侬看山仍看江更荐鲜鱼庖玉霜江神好意那可忘江神悪剧那可当舟中挑闷江流一直还一曲淮山一起还一伏江流不肯放人行淮山只管留人宿老夫一出縁秋凉半涂秋热难禁当却借楼舩顺流下逆风五日殊未央老夫平生行此世不自为政聼天地只今未肯放㱕程安知天意非竒事平生爱诵謪仙诗百诵不熟良独痴舟中一日诵一首诵得徧时应得㱕舟过大通镇淮上云垂岸江中浪拍天顺风那敢望下水更劳牵芦荻偏留缆渔最碍舩何曽怨川后鱼蟹不论銭从丁家洲避风行小港出荻港大江蓼岸藤湾隔尽人大江小汉绕成轮围𬞞放荻不争地种栁坚隄非买春匏瓠放教俱上屋渔樵相倚自成邻夜来更下西风雪荞麦梢头万玉尘荻篱萧洒织来新茅屋横斜尽不真干地种禾那用水湿芦经火自成薪鸟居鱼笑三百里菜把活他千万人白浪打天风动地何曽惊着一㣲尘芦挥麈尾话清秋栁弄腰攴舞緑洲引得江风颠入骨戏抛波浪过于楼十程拟作一程快一日翻成十日留未到大江愁未到大江到了更添愁江天暮景有叹只争一水是江淮日暮风髙云不开白鹭倦飞波政阔都从淮上过江来一鹭南飞道偶然忽然百百复千千江淮揔属天家管不肯营巢向北边江行七日阻风至繁昌舎舟出陆日日江行怖杀侬逆风悪浪打舩蓬只今判却肩与去遮莫掀天浪与风山行辛苦水行愁只是诗人薄命休管取如今遵陆了云开风顺水东流过冝福桥水郷泽国最输农无旱无干只有豊碧豆宻争桒䕃底緑荷杂出稲花中是田是沼浑难辨何地何村不一同若遣明年无种子却愁闲杀雨和风过若山坊进退格緑涨空中幄黄铺地上云风条钩过轿雨穟没行人夹路桒千树平田稲十分泽行殊不悪物色逐村新宿峩桥化城寺一溪秋水一横桥近路人家却作遥柳遶溪桥荷遶屋何须更着酒旗招忽从平地上髙城乃是圩塘隄上行厚赛栁神销底物长腰云子阔腰菱过石硊渡峩桥小渡十里长石硊小渡五里强斜风细雨寒芦里下有深潭黒无底渡舩劣似纸半张五里却成一千里中流风作浪如山前进不得后进难隔溪市井只咫尺安得飞堕于其间大江风涛堪着力小渡风涛更无格咫尺性命䡖于毛只恐一毛犹不直天丝行天孙嬾困地云机却倩月姊看残丝玉兎偷将乞风伯和机失却天未知风伯得丝那觧织未尝躬桒那觧惜掀髯一笑戏一吹散入寒空収不得暁来翠岭莹无痕片云忽裂落岭根须臾吹作万缕银乃是天丝不是云逺山成练不曽卷近林成纱未经翦坐看斜飞拂面来分明是丝㝷不见元来着面化成水是水是丝问谁子怪菌歌两前无物撩眼界雨里道边出竒怪数茎枯菌破土膏即时便与人般髙撒开圎顶丈来大一菌可蔵人一箇黒如点漆黄如金第一不怕骤雨淋得雨声如打荷叶脚如紫玉排粉节行人一箇掇一枚无雨即阖有雨开与风最巧能向背忘却头上天倚盖此破来还可𥙷只不堪餐不堪煑暁晴发芜湖呉波亭八日川涂九雨风舩中出得入泥中老夫强项谁能那雨止风休伎自穷雨来初做养禾天雨乆还成害稼年今日一晴无准在金鸦飞去夘牌前晨炊翫鞭亭老贼平欺晋鼎䡖一轮五色梦中惊寳鞭脱急非无䇿何似休将日遶营问着无声是阿兄坐看家贼只吞声戮尸大放经纶手长柄判将钖茂弘过獭桥湖圩路抨絃白圩沟夹栁青藻明潜拨剌日暖冻蜻蜓只箇新茅店分明是水亭行来惟恐尽覧处不容停望谢家青山太白墓阿眺青山自一村州民歳歳与招魂六朝陵墓今安在只有诗仙月下坟玄晖旧宅略无存太白来游爱是间占作醉眼床一只谢家山是李家山登牛者蛾眉亭謪仙携妓戯人寰也𬒳千花妬玉颜半点闲情千古恨一波秋水两春山锦𫀆宫烛云霄上白苎乌纱江海间欲寄双鱼招醉魂月轮捉了蚤言还山拆江通万里流菱花双照茧眉头扫除却月横云様别有颦风蹙两愁明月入波那可捉长庚伴月本同游君看夜夜青天上渠与姮家分管秋宿牧牛亭秦太师坟菴两闗只有一楼侯瀛馆寕无再帝丘天极八重心未死台星三点坼方休只看壁后新亭恐移中属国羞今日牛羊上丘壠不知丞相更嗔不鴈来红开了元无鴈看来不是花若为黄更紫乃借叶为葩藜苋真何择鸡冠却较差未鴈犀菊軰赤脚也容他早炊新林望见钟山辞奉钟山一月前如何知我北㱕轩不通姓字慇懃甚忽到新林野店边児姪新亭相迎送客新亭恰放灯児曹迎我复新亭百年事业何为者送徃迎来过一生送孙从之司业持节湖南金家先遯却谁知匹马西㱕也大竒出尽莫嫌三宿恋坏麻不待七年迟风生折槛人无古水遶圜桥士有师六一澹菴乔木在今秋新长雪霜枝白头灯火共书林自少论交老慰心官职壊人饧里鸩忠贤到骨鍜中金朝阳鸣鳯秪今见夜雨对床何日㝷囬鴈峰前鴈囬后紫薇红药待渠吟跋天台王仲言乞米诗敢言缩项更长腰黄独青精也絶苗尚有囊中餐玉法蓝田山里过明朝十月朝𥙷种杏花百株种杏自今春度夏荣枯不觧匀要看𥙷栽新树子荼䕷红刺絓头巾下元日诣㑹庆节所道埸呈余处㳟尚书琳宫朝谒早追趋漏尽铜壷杀点初半缕碧云横界月一规银镜裂成梳自拈沉水祈天夀散作非烟满王虚已被新寒欺病骨栁隂偏隔曰光踈余处㳟和殊庭冠佩俨晨趋聮辔朝真下马初帘透晴曦金碎剪霜彫细栁髪新梳三唿献瑞闻班列万籁収声入歩虚祝圣㱕来无一事时平翻恨酒杯踈和余处㳟赠方士阎都干河出崑崙江出岷风吹不断浪花春伹看此水源无竭底用玄谈谷有神老健便为仙放杖斧斤秪在韈生尘东家自有仁山诀方士何曽悟一真题榠查红叶榠查将叶学丹枫戏与攀条撼晚风一片飞来最竒絶碧罗袖尾滳猩红拾栢子皱殻倾来紫麦新中蔵琼米不胜珍胡桃松实何曽喫却嚼秋风栢子仁新酒歌官酒可憎老夫出意家酿二缸一曰桂子香一曰清无底风味泠冽歌以纪之酸酒齐汤犹可尝甜酒蜜汁不可当老夫出竒酿二缸生民以来无杜康桂子香清无底此米不是云安米此水秪是建邺水瓮头一日遶数廵自候酒熟不倩人松槽葛囊才上榨老夫脱帽先尝新初愁酒带官壷味一杯径到天地外忽然王山倒瓮边只觉剣铓割肠里度撰酒法不是侬此法来自太虚中酒经一卷偶拾得一洗万古甜酒空酒徒若要尝侬酒先挽天河濯渠手却来举杯一中之换君仙骨君不知睡觉小醉如无酒寒宵似度年觉来因记梦醒去不成眠万事从心下三更到眼前清愁政无那一鴈呌霜天菜圃此圃何其窄于侬巳自华看人浇白菜分水及黄花霜熟天殊暖风㣲斾亦斜笑摩挑竹杖何日拄还家观化道是东风巧西风未减东菊黄霜换紫树碧露揉红须把乖张眼偷窥造化工只愁失天巧不悔得诗穷冬暖小春活脱是春时霜熟风酣日上迟晚蝶频移猎残蘂惊禽冲过倒垂枝暂囗何似长闲好无事非关了事痴三径一笻人不见假山以外菊花知至后睡觉忽忽又过一阳生睡恰浓时梦忽惊帘幕深沉入四寂堦除点滳两三更灯揺芒角开成晕风吸牎櫺过后声不是寒鸡寒似我如何不肯唤天明送江东集与王谦仲枢使枢使和至后睡觉一首池塘春梦草初生江左诗来得我惊开秩快观醒倦眼挑灯细读度寒更追参李杜今无敌挥斥侯刘独有声一首敬酬三百首深惭坡老和渊明寄题王亜夫检正不啻足斋旣得陇复望蜀未求寳剣先求玉秦相后车一千毂唐相胡椒八百斛黄金肘卭驾黄鹄身前侫佛身后福九潦㵼入无底谷匹似人心犹易足九州四海王同年三江五湖春水舩便应犯斗入月边余事犹堪济巨川天风吹来堕人寰水精宫里作诗仙寄牋挑云呌穹昊愿赐江湖散人号玉皇留渠作豊年早晚唤㱕香案前诗仙掉头不肯住田园将芜梦㱕去括苍山胜道埸山向来结芽非雾间齐房恰则斗来大中蔵世界三千箇门前蛮触战方酣鼻息如雷政髙卧题王亜夫检正岘湖堂西岘山光照旧庐北湖水色漾新居翠鬟夜欲凌波去玉镜晨当扫黛初万岳千巖双不供轻风细浪一夫须来书便当催诗雨雪后灯前卷复舒壬子正月四日后圃行散淡日㣲舒又急収兠罗緜隔紫灯毬更将数㸃无声雨不湿人衣却湿头勃姑偶下小梅枝要看渠侬褐锦衣柱后蔵身教不见却因不见转惊飞双鹊营巣浪苦辛栋条衘折不辞频旧条老硬新条勒却向篱根拾落薪传语春光恰好秾太秾恐怕恼衰翁日华五色无㝷处只在蛛丝来去中雪后霜晴元宵月色特竒玻瓈盆㵼瑠璃水素娥晚粧欲梳洗报道虚皇筑雪宫一架半间三万里却嫌广寒未苦寛要借新宫作上元先烦玉妃整羽卫次遣青女褰云闗渠侬旧有七寳蔵封在琼楼楼顶上中蔵脑子万斛强轻明片片梅花样急唿滕六取将来更和端叶挼作埃狂抛乱撒不停手满空碎下真珠胎干坤立变水精阙云衢透冷天街滑姮家催索水霜𫀆肌粟衣铢添不彻银轮冻作一团氷望舒堕指推不行兎啼蟾泣滳成露海东飞上金鸦精清暁出郭迓客七里庄却为迎賔得探春白门官栁早尖新如何霜瓦才逢日半作青瑶半作银偏得春怜是栁条腰攴别作一般娇㣲风不动渠犹舞刚道东风转舞腰探杏红蓝细细糁晴包紫玉森森走腻条枯梗折教无一寸併驱春力奔花梢曽见干条撼雪飞一暄爆出万茰枝从今日日须来看看到红红白白时梅花东风㣲破野梅心着骨清香巳不禁緑刺一尖双莟子错书小字带悬针带雪虽竒秪粉粧酣晴别是好风光却緑白日青天里照得花明暖得香跋汪省干诗卷向来刘翰有诗声近日汪经更得名月在梅花氷在月与君句子各争清自古诗人太瘦生可怜辛苦选虚名诗家杂压君知么压尽三公况九卿和谢石湖先生寄二诗韵老夫寄江东集与石湖先生先生寄二诗一称赏江东集一见寄石湖洞霄集和以谢焉一张五色石湖云天上吹来堕小轩化作虹桥倚钟阜渡将老子到呉门黄钟路鼔鸣清庙玉戚金支舞秦尊乃是寄侬诗数纸却拈瓌怪向谁论康鼎才来顿觧頥卢能自笑未经师分无枫落呉江句博得池生春草诗木李抛将引琼玖诗筒从此走符移蛤蜊亀殻非难辨只问先生汗漫期领客南园南园多日不曽来领客闲行始此囬独树小梅开一朶𬒳他栏住劝三盃人间俗杀是公筵最苦沉烟杂烛烟何似大家行㡬歩逢花即饮醉还眠和余处㳟尚书清凉寺劝农石城诸峯入天半曽随骑吹经行遍梅花换歳𥘉不惊惊报行春再出城官甑晨炊云子玉兵厨夜压秦淮緑尚书亲饷老农夫塞道夫须兼独速劝农文字不怪竒知道尚书愁我饥有如山农出南溪老穉随观韩退之叟携群穉穉扶叟一生秪识茅柴酒尚书赐酒谁得甞瓦盆满引无升斗今年好风来自东五风十雨尭日同尚书㱕去作相公当寄豊年书一封嘉定元年春三月男长孺编定端平元年夏五月门人罗茂良校正诚斋集卷第三十三终诚斋集诚斋集卷第三十四诚斋集卷第三十四庐陵杨万里廷秀诗江东集与次公㓜舆二子登伏亀楼周遭故国是山围对境方知此句竒偶上伏亀楼上望一环碧玉缺城西寒食前一日行部过牛首山岭花袍紫不知名涧草茸青取次生便是常州草虫本只无蚱蜢与蜻蜓头上髙垂碧玉盆谁将漂絮尚残痕青天幸自秋江样须若三丝两缕云緜山恨骨巳寒灰尽禁厨烟肯更囬老病不禁馊食冷杏花饧粥汤将来出了长于过了桥纸钱风里树萧骚若无六代英雄骨牛首诸山肯尔髙单车一节又行春敢爲观风惜病身只是檐头无櫑子枉教唤作蹈青人梼蓝作雨两宵倾生怕难干急放晴一路东皇新晒染桒黄麦緑小枫青一春今嵗两中和信道韶华定较多二月半头花巳尽脱空日月退还他宿金陵镇穏寺望横山再见横山滴眼新山曽劝我脱官身灯笼箫鼓年年社酒醆鸎花处处人忽忆诸公牡丹㑹转头五柞去年春野云墟月空荒寺两袖寒风一帽尘明发栖隐寺木鱼一呌衆僧聚老夫登车欲前去仰头见天俯见路明明是昼不是暮如何今晨天地间咄咄怪事满眼前将为是夜着月轮巳没星都落将谓是昼休银河到晓烂不收皎如江练横天流中流㸃缀金沙洲元来海底蚤浴日云师闭闗不教出羲和挥斧斫云闗取将一道天光还天光淡青日光白道是银汉也则得云师强很不奔堆作沙洲是碎云寒食日晨炊姜家林初程之次日也百五佳辰匹似无合教追节却离居万家寒食初㱕鷰一老春衫政寒驴耄栁巳僧何再发孺槐才爪可犀𬞞儿书早问㱕程日不用嗔渠只笑渠午憩褚家方清风亭此老忒踈放与春无怨私何须寒食日恰是别家时荒店两三只野花千万枝前山有底恨也学客开眉莫道迎春好迎春是送春可怜一条路知老几多人坥緑偏宜韈飘红併可絪青帘好消息今日榨头新宿新市徐公店篱落踈踈一迳深树头新緑未成阴儿童急走追黄蝶飞入菜花无处寻春光都在栁梢头㨂折长条挿酒楼便作在家寒食看村歌社舞更风流风花海棠桃李雨中空更着清明两日风风似病癫无借在花如中酒不惺松身行楚峤逺更逺家寄秦淮东复东道是残红何足惜后来併恐没残红晓过叶家桥鸡唱嗔人睡鸦啼唁客劳近山烟外逺矮竹苣边髙老矣犹长铗悠哉未大刀绕圩无杂树一色栁新缫圩峻愁今路山行羡昨朝闭牎深坐轿合眼过危桥岸近何由到魂惊半欲销寄言薛丞相最稳是轻船过杨二渡青迹无痕可得寻不将诗眼看春心鸎边杨栁鸥边草一日青来一日深两日山寻尽野花今晨水眺如桒麻春风娇得千垂栁恰限身才箇箇斜栁见风时舞便轻觧将衮遍趂鸎声道他夸逞腰肢着风罢元来倦不胜宿青山市青山业主是玄晖太白无钱典得伊緫是诗仙休更讼两蓑分钓一鱼矶云涂雾抹澹葱昽万匹霜绡罩王龙中有双峯不争长诸峯情愿长双峯近看青山却朗然更无半㸃雾和烟一峯是石高多少到得峯头即到天市心酒店客来尝且酹仙家十二郎鹦鹉鸬鹚何处覔只将老瓦当瑶觞题青山市汪家店小小楼临短短墻长春半架动红香杨花知得人孤寂故故飞来入竹䆫过广济圩圩田歳嵗镇逢秋圩户家家不识愁夹路垂杨一千里风流国是太平州两渠水夹一堤寛箇是东皇大御园旋挿緑杨能几日新枝巳自不胜繁桒畴一眼郁金黄麦壠千机緑锦坊诗卷且留灯下看轿中只好看春光清日午憩黄池镇莫笑孤村小市头花边人出浦边游緑杨拂水双浮鸭碧草粘天一落鸥嬾困风光酣午睡阴沉天气嫁春愁阿谁道是清明节我对清明唤作秋宿横冈我岂忘懐一畒居谁令爱读数行书秋南春北鴈相似栁思花情鸎不如上市鱼鰕村店酒带花菘芥晩春𬞞长亭一醉非难事造物相撩莫管渠夜雨晓发横冈醖造通宵雨慇懃数日风加三浓穉緑第一淡荐红润物初非惠司春岂有㓛老农私独喜不羡去年丰道旁雨中松莫信秦人五大夫一生清苦不敷腴也将青王琱钗子一一钗头缀雨珠宿新豊坊咏瓶中牡丹因懐故园客子泥涂正可怜天香国色一枝鲜雨中晚㪘寒如此烛底宵暄笑粲然自觉玉容㣲婉软急将翠掌护婵娟江南也有新豊市未羡賔王酌圣贤天下花王絶世无侬家移得洛徽蘓花头每朶一千叶亲手前春五百株雪白猩红相映带娇黄酽紫更敷腴乡䰟开眼㱕将去飞过长江彭蠡湖宛陵道中溪缭双衣带桥森百足虫伞声松径雨巢影栁塘风犬误随行客牛偏识牧童追程非要缓路滑试怱怱题赵昌父山居八咏竹隐大隐隐于酒小隠隐于竹何不唿麴生来同此君宿晏斋五陵槿梢花千驷草头露冨贵人始传屡空今不数苔竹轩青士长得瘦翠兄工买贫向来素爱者巳赚一诗人两峯堂蹈得草鞋穿行得污脚损却换一枝藤拄到双玉笋巳矣轩蛮触无休日菟裘有别天抚松非巳矣采菊未悠然倚云亭俗子令眼白瑞峯令眼青自移聼两榻且上倚云亭霞牗夕借月为烛晨将霞作帘犹言贫到骨不悟取伤廉青氊堂客来借氊看笑指一书䇿不管卖不行且图偷不得晓晴发黄杜驿望后月不落偏于水底明对悬双玉镜併照一金钲忽值山都合浑无路可行多情小花径导我度千萦巷竹欹将倒林花湿不飞緫将枝上雨洒入轿间衣睛色犹全嫰春寒肯便㱕秪能欺客子户户闭荆扉初晓明朗忽然雾起巳而日出光景竒怪明发望逺山一一粲可数幽人萠望心便被山灵妬逡廵出神通变化足惊怖初将兠罗绵擘作霏微絮週遭褁世界仰视失天宇高悬赤瑛盘不计丈尺许下照空蒙间红光贯轻素中有人物影纷纭竞来去亦各有所持莫辨是何具犹嫌未竒怪别出竒怪处珠立一路幢瑶森四山树横空金桥梁㧞地玉窣堵骇目方谛观卷地急收去恍疑刮眼膜依旧认山路那知幻与真不记梦兼寤神游峩眉山诳俗笑佛祖笑诳却被诳佛祖还笑汝晨炊杜迁市煑笋金陵竹笋硬如石石犹有髓笋不及杜迁市里笋如酥笋味清絶酥不如带雨斸来和箨煑中含柘浆杂甘露可虀可脍最可羮绕齿蔌蔌氷雪声不须呪笋莫成竹顿顿食笋莫食肉新路店道中去秋行部惨山容得似春山意态浓嫰緑峯当新雨后乱红花发烂晴中仙姿玉骨丹青冩雾鬓风鬟锦绣幪染得笔头生五色急将描取入诗筒嘲道旁枫松相倚双枫一松相后前可怜老翁依少年少年翡翠新衫子老翁深衣青布被更看秋风清露时少年再换轻红衣莫教一夜霜雪落少年赤立无衣着老翁深衣却不悪雨后田间杂纪稻田滴水价千金溪涧求分不肯分一雨万畦都水足却将倾㵼作溪浑田水高低各闘鸣溪流奔放更驩声小儿倒捻青梅朶独立茅檐看客行行到深村麦更深放低小轿过桒阴再三传语春寒道好为农家惜緑针晴路无泥亦未埃野云尽薄不全开满山都是长松树无数杨花何处来正是山花最閙时浓浓淡淡未离披映山红与昭亭紫挽住行人赠一枝宿白云山奉圣禅寺径夹长松照地青眼看髙阁与云平出林殿嵴先知寺满路花枝未见鸎上到峯头千嶂合下临岭脚一溪横山寒入骨氷相似氷杀人来却道清登奉圣寺千佛阁一只竒峯入眼中看来只只是竒峯好山道是无重数少説青苍十万重逺山细腻近山麄别处求麄也则无更向逺山山外看教君病眼一只枯长诵悬崖置屋牢此诗此阁晚相遭阁中未觉高低在下到山门始是髙何许飞来只白鸥碧山贴出雪花浮倚栏只管移床立看到双鸥没处休过宁国县薄日烘云未作霞好峯怯冷着轻纱絶怜山色能随我政用花时不在家骑吏那愁千里逺牡丹各挿一枝斜细看文嵴空多肉不似青阳看九华桒茶坑道中两边山束一溪风尽日行程在井中犹喜天围能里许井中那得箇寛通田塍莫笑细于椽便是桒园与菜园岭脚置锥留结屋尽驱柿栗上山颠沙鸥数箇㸃山腰一足如钩一足翘乃是山农垦斜崦倚鉏无力政无聊下山入屋上山鉏图得生涯緫近居桒眼未开先着椹麦胎才茁便生须秧畴夹岸隔深溪东水何縁到得西溪面秪销横一视水从空里过如飞𧖟麰今嵗十分强催得农家日夜忙已缚桁竿等新麦更将了木撑欹桒晴明风日雨干时草满花隄水满溪童子栁阴眠正着一牛喫过栁阴西山根一径抱溪斜片地絻寛便数家漫挿漫成堤上栁半开半落路旁花明发周村弯不住寛乡住瓮门那知世上有干坤环将峻岭包深谷围出余天与别村茅屋相挨无着处花溪百折不教奔江淮地逈寒无价宣歙山寒更莫论过主岭昨日山行尚有村今朝岭塞更无门仰攀苔磴上絶顶却倒篮舆下峻峦身觉去天才寸许岸临无地不堪看前头尚有芙蓉在此岭难登未是难过胡骆坑説尽山寒未识寒此间寒不是人间巖崖泉冻琉璃涧氷雪云封翡翠山一檐衣裳都着尽两边牎子更深闗耸肩缩颈仍呵手无䇿能温两脚顽巳被山寒病老身车徒溪涉更艰勤雾皆成㸃元非雨日出多时未脱云猿鸟一声人不见松杉四塞径无痕十分晴暖侬何福肯借曦光三五分安乐庙头谁遣诗家酷爱山爱山説得口澜翻千峯万岭争投奔一陟三休却倦烦堆案满前何处着枯肠饱后岂能餐残岚䞉翠浑无用包寄金陵同社看未至安乐坊隔林望见霜铿岭两峯特竒天知老子厌凡山别放潜环伏宝看一行横林遮岭脚两峯如笋出云端举头瞥见还惊遯到骨清竒特地寒彼此相遭有縁法悔将嗔喜触巑岏安乐坊牧童前儿牵牛渡溪水后儿骑牛囬问事一儿吹笛笠簮花一牛载儿行引子春溪嫰水清无滓春洲细草碧无瑕五牛逺去莫管他隔溪便是群儿家忽然头上数㸃雨三笠四蓑赶将去宣歙道中天齐玉立万孱颜三日深行紫翠间便是昨来千佛阁望中见此两州山诗家寒刮少陵骨宫样髙梳西子鬟秪好遥看莫登览今晨登处鬓都班新安江水自绩溪发源金陵江水只咸腥敢望新安江水清皱底玻瓈还觧动莹然渌却消酲泉从山骨无泥气玉漱花汀作珮声水记茶经都未识谪仙句里万年名宿黄土龛五更闻子规通宵不睡睡方竒梦里惊闻新子规秪是一声巳肠断况当三月落花时不论客子愁无那便遣家人聴亦悲㱕到江西㱕始了江东㱕得未为㱕明发黄土龛过髙路又过峥嵘两崃间也无溪水也无田岭云放脚寒垂地山麦掀髯翠拂天碧王屏风吹不倒青绫步障买无钱诗人冨贵非人世犹自凄凉意惘然寄题周元吉左司山居三咏酣赋亭诗酒如今谁主盟须还酣赋老先生三盃两醆莺花底一斗百篇谈笑成太白自翻新乐府小蛮度入妙歌声生前身后名兼饮二事何曽有重轻可止亭金印龙章属市朝清风明月属渔樵世皆蛮触君知止渠自王公我岂骄真箇㱕田何必赋自家甘隐不縁招老夫三径都荒了松菊虽存巳半凋适菴莫道莼鲈不近名尽谈鹏鷃未忘情醉中赌得苕溪月醒后还输茂苑莺岂但二豪俱不见向来三杰亦何成有人来问适菴趣便是公荣也一觥晨炊泉水塘村店无肉只卖笋蕨嘲亭父屠门深闭底须愁土锉无烟也莫羞笋便落林犹胜肉蕨才出土更烧油万钱下箸今安在一饭流匙饱即休吾道藜羮元不糁至今讳杀古陈州髙枧石岭雨中云气蔽亏山色隐显絶顶仙人冨宝熏水沉山子不论斤堆从平地到天半併作清香一炷焚烟绕翠鬟苍玉佩身披白縠素罗帬更将万斛蔷薇露洒作桒麻万顷云咏绩溪道中牡丹二种丝头粉红淡醋红千叶蹙皱浑是花片无蘂甚丽其香清软花头重五六两许看尽徽苏谱与园牡丹未见粉丝君春罗浅染醋红色王板蹙成帬折纹头重醉余扶不起肌香淑处澹仍芬老夫生有栽花癖客里相看为一醺重䑓九心淡紫进退格明紫外有大片托盘甚莹不皱中盛碎花片而碎片之中又突起九髙片髙下皆皱蘂欎金㸃缀生于髙下花片之上甚佳其香清媚而㣲酷紫玉盘盛碎紫绡碎绡拥出九娇饶却将些子欎金粉乱㸃中央花片稍叶叶鲜明还互照婷婷风韵不胜妖折来细两轻寒里正是东风折半包宿三里店溪声聒睡终夕破驿荒村山路边斜风细雨客灯前子规一夜啼到晓更待溪声始不眠晓行道旁杜鹃花泣露啼红作么生开时偏值杜鹃声杜鹃口血能多少不是征人泪滴成晓行闻竹鸡山行三日厌泥行幸自今晨得一晴又聼数声泥滑滑情知浪语也心惊一畨行路一畨愁还自児时到白头路不唤君君自去为谁着急不㱕休晓过新安江望紫阳山懐朱元晦紫阳山下紫阳翁今住闽山第㡬峯退院㱕来罢行脚被他强占一江风明发茅田见鹭有感自叹平生老道涂不堪泥雨又驱车鹭鹚第一清髙底拂晓溪中有干无雨中春山谁作春山新幛子尖峯为笔天为纸近看㸃缀八九山山外逺山三万里纸痕惨淡逺山昏上有长松青到云自嫌松色太青在旋拈粉笔轻轻盖须臾粉淡松复青至竟逺山描不成明发西馆晨炊蔼冈盘䔫盂饭趂朝饥争指枯肠作地基不觉南山新笋蕨搀先占却未多时人家争住水东西不是临溪即背溪拶得一家无去处跨溪结屋更清竒也知水碓妙通神长聼春声不见人若要十分无漏逗莫将戽斗镇随身何须名苑看春风一路山花不负侬日日锦江呈锦檨清溪倒照映山红明发祈门悟法寺溪行险絶右縁絶壁左深溪头上春霖脚底泥溪里仰看应落胆闭牎闗轿不教知一派泉从千丈崖轰霆跳雪㵼将来无论惊杀行人着两岸诸峯震欲摧山不人烟水不桥溪声浩浩雨萧萧何须双鹭相温暖鹭过还教转寂寥溪行尽处却穿山忽有人家併有田幸自惊心小宁贴误看田水作深川山行政好又逢溪况是危峯斗下时知与此溪有何隙遣他不去秪相随巳是山寒更水寒酸风苦雨併无端诗人瘦骨无半把一任残春料理看过阊门溪祈门县悟法寺下并大溪陆行二十里许两山环合复立双石刺天如门溪水过双石之间极险名曰阊门县之得名以此也门外乃可登舟黟祈二邑水分源到此同流怒政奔忽值两山盘作崃更峩双石挿为门中通翠浪才容线仰看青天细似盆滟滪瞿唐姑未问秪经此险巳销䰟阊门外登溪舩步下新舩试水初打头揽载适逢予一椽板屋才经雨两面油牎好读书剰买春风木芍药乱篸棐几竹籧篨清溪浮取松亭子赏徧千山不要驴上得舩来恰对山一山顷刻变多般初堆翠被百千折忽㧞青瑶三两竿夹岸児童天上立数村楼阁电中看平生快意何曽梦老向阊门下急滩当面峯头些子云坐看吹作雨纷纷朝来山路能愁我今者溪舩正要君逺岭䡖盈横皱縠明牎撩乱触惊蚊犹争新涨一篙碧遮莫飘萧二十分选甚天时晴未晴舟行终是胜山行蓬忺雨㸃斜偏好枕惯波声梦不惊幸自车徒小休息又闻鼓笛閙将迎偶然囬首来时路一夜霜毛一倍生无家不住曲溪边秪种髙山不种田絶壁入天天入水乱篙鸣石石鸣舩百滩春浪雪头过两岸林花镜底眠㱕路商量更舟楫庐山彭蠡好风烟嘉定元年春三月男长孺编定端平元年夏五月门人罗茂良校正诚斋集卷第三十四终诚斋集诚斋集卷第三十五诚斋集卷第三十五庐陵杨万里廷秀诗江东集舟过城门村清晓雨止日出五日银丝织一笼金乌捉取送笼中知谁放在扶桒树秪怪满溪烟浪红深村可笑是居民生长深山野水滨緫出篱东擕穉子走来岸上看官人䰒松睡起揽诗编信手繙来诵数篇忽有篙声仍絶呌隔篷知是上滩舩行人都上半山青记得前朝傍险行左右囬身看不彻两边巳失一滩声地锦花铺地锦衣碧茸上织紫花枝垂杨舞罢鸴停唱不卷华絪待阿谁入浮梁界湿日云间淡晴峯雨后鲜水吞隄栁膝麦到野童肩沤漩嬉浮叶炊烟倒入舩顺流风更顺只道不双小滩溪水无情如有情落滩告䜣不堪聼前波到此方鸣咽后浪依前作许声水到滩头似语离自知无复再㱕溪临流莫洒离人泪幸自滩声未苦悲舩里征人政念㱕居人来看却嗟咨居人秪羡征人着世世安生不自知秧畴田㡳泥中迹尚深折花和叶挿畦心晚秧初捻金狨线先种输他緑王针云垄雾畴俱水响丝风毛雨政春隂莫聼布谷相煎急且为提壷强满斟水中山花影闭轿那知山色浓山花影落水田中水中细数千红紫㸃对山花一一同宿乐平县北十里西塘破店能无漏孤灯肯更明中间通客路终夜有人声坐又坐不得眠来眠未成如何故山友抵死怨躬耕道旁桐花春色来时物喜初春光㱕日兴䦨余更无人饯春行色犹有桐花管领渠过乐平县笋蕨都无且则休菜无半叶也堪羞满城都卖雪花荠昨日愁人未是愁过翥山渡自闰月十九日过宣城入寕国绩溪新安休寕祈门浮梁至乐平皆山行三月四日出乐平南二十里许过渡处始得平地江流甚阔喜而赋之千重溪水万重山半月深行井底天井外还来天大在江心一眼四无边过白土岭望见芙蓉峯七八峯最东一峯特竒里人名为芙蓉尖云看山须是髙处看低处看来元不见君看矮子仰髙人只识长身那识面今晨雨止昇火轮一光销尽千山云千山数日眼中失今晨头角都争出初登峻岭也心惊上到絶顶忽眼明天外数枝青玉笔飞入锦囊寒突兀问来还是芙蓉尖阔开两牎髙卷帘田路泥行路是新泥作泥逢积雨滂如縁大鲇嵴更绕九羊肠前店看殊近行人觉转长商量避五岭辛苦恰相当入弋阳界道旁两石山一曰芦山絶妙一曰石人峯次焉上有一石起立如人形云一色将苍玉双堆作假山峯峦妙天下花草半巖间旧瘦天风骨新晞雨䯻鬟何人縁底恨化石立孱颜芙蓉渡酒店前金沙芍药盛开山店春光也自妍芙蓉渡口数家村笋舆低过金沙架篱落踈围芍药轩孤客倦游殊寂寞两花作意与温存可怜经眼怱怱去不拆红香到緑尊晨炊横塘桥酒家小牎饥望炊烟眼欲穿可人最是一青帘双渠走水穿三店独树欹流䕃两檐牎扇透明仍挂上炉香未烬更多添山村秪苦无良醖嫌杀芳醪似蜜甜午憩马家店两日田间路泥深恼杀侬却从平地上再入乱山中水送随行日牎留退后峯生衣兼草靸年例试春风过松源晨炊漆公店侧塞千山缝也无上天下井万﨑岖昨朝曾过芙蓉渡寻到溪源一线初山北溪声一路迎山南溪响送人行也知流向金陵去若过金陵莫寄声后山勒水向东驰却被前山勒向西道是水柔无性气急声声怒慢声悲日髙谷底始㣲暄岚翠依然透骨寒说与行人忙底事金鸡声里促银鞍莫言下岭便无难赚得行人错喜政入万山围子里一山放出一山拦政是行人肠断时子规得得向人啼若能泪得居人脸始信春愁緫为伊猎桥午憩坐睡路是山腰带苔为石面花隔溪闻鸟语踈竹见人家两足晴须耐神劳睡却佳睡魔推不去知我怪新茶荅徐子材谈絶句受业初参且半山终须投换晚唐间国风此去无多子关棙挑来秪等闲过丫头巖告老身心日互催又将乌㡌点黄埃丫头巖下来仍徃四十三年十二囬野蔷薇红残緑暗巳多时路上山花也则稀藞苴余春还子细燕脂浓抹野蔷薇道旁石榴花待阙南风欲炷香东风打併住西堂石榴已着干红蕾却问春㱕有底忙宿月巖月华无满亦无亏天借寒光劣半规长桂氷盘下弦时新生丹桂出轮枝偏令南省登金客争赋东堂片玉诗传语姮娥还有妺请分一箇住幽竒觧舟上饶明晖阁前玉水风舩擘岸开一㠶飞到雨花䑓思量饶歙山溪路梦里征行也莫来和王道父山歌夜卧舟中闻有唱山歌者倚其声作二首生来不识大门边一片丹心石様坚闻得阿郎难得妇无媒争得到郎前种田不収一年事取妇不着一生贫风吹白日漫山去老却郎时懊杀人和前家娘子立花边长笑花枝脆不坚却被花枝笑娘子嫁期巳是蹉春前阿婆辛苦住西邻岂爱无家更愿贫秋月春风檐阁了白头始嫁不羞人雨后泊舟小箬囬望灵山灵山相识己平生雨后精神见未曽一朶碧莲三万丈数来花片八千层云姿雾态排天出竹杖芒鞋欠我登羡杀峯头头上寺厌山不看是诸僧小箬舟中望月偶于古柳系春舩云放千峯月满川跳入广寒宫里坐下看碧玉镜中天斯须万象都成雪遮莫三更且未眠㱕到金陵入官府梦中说梦也无縁过亀峯大亀昻首瞻南天仙人赤脚骑亀肩小亀一双走随母指爪穿尽追不前仙人不知卜何事蹈脱緑毛纷满地老夫也要鑚一鑚何日故园遂㱕计寄题程元成纷事山居三咏葵心堂人笑戎葵定自痴不愁曦景蚤兼迟便令隔雾光难到也则倾心苦为谁卫足平生非我志向阳一㸃只天知话头试问伯休父休父丹衷便是葵秀野堂梅竹来禽带月栽牡丹菡蓞照江开新安见底正如此旧雨故人从不来秀色野香供雪饮名章俊语用云裁无论独乐兼同乐琖面春风翠作堆揽有亭葵心一岫卓南涯秀野诸峯走北来中起新亭双奄有尽驱景物四边囬木居士作煨尘叹孤竹君真梁栋材知有此亭无此様併烦与可洒松煤野荼䕷去歳诸司赏物华荼䕷一㑹属侬家今年不识荼䕷面却买茅柴对野花不识荼䕷恨杀人野花香里度芳农寄牋为报东皇道不理今年一箇春舟过安仁恰则油牎雨㸃声霎时花屿日华明不须覆手仍翻手可杀春云没十成初受遥山献画图忽然巻去淡如无莫欺老眼犹明在和雾和烟数得渠一叶渔舩两小童收篙停棹坐舩中怪生无两都张伞不是遮头是使风南风作雨北风休岂是春云得自由只者天时过湖得长年报道不须愁渭川千顷在诗胸不管屠羊肆里空蹈破菜园妨底事莫教蹈到竹园中过鄱阳湖天晴风顺湖外庐山已见招春风好送木兰桡青天挟日波中浴白昼繁星地上跳万顷琉璃吹一叶半簪霜雪快今朝庐陵㱕路从西去却峭东㠶趂落潮舟至湖心望豫章西山云起风雨骤至横洲送我忽俱还四顾无边巳惨颜雪浪撞天吞几子抛云将雨起西山一声霹雳从空下万丈金蛇掣斗间舟子惊唿緫无色平生忠信且今畨闷歌行阻风泊湖心康郎山旁小洲三宿作闷歌行山行旧路不堪重及汎湖波又阻风世上舟车无一稳干坤可是剰诗翁同列诸公緫劝予㱕时㓛莫过重湖婺源五岭祈门崃今是危涂是坥涂一夜颠风翻却天簸将白浪到天边康郎尚自无根脚斗大洲头却系舩问来邬子到南康水路都来两日强屈指行程谁道远如今不敢问都昌书䇿看来巳觉烦诗篇厌了更休论客心未便无安顿试数油牎雨㸃痕一风抛起万琼楼几子康郎緫掉头莫怕浪髙洲尽没海舩下碇併无洲新诗哦罢倦来眠蝴蝶飞游八极边舩外风涛如霹雳一声不到睡郷天湖心何许有人烟上下双天两点山犬吠鸡鸣四舩里旋成水国一家村舩上犹余一日粮湖心粮尽籴何郷仙家辟谷从谁学明日无炊即秘方南人方理北㱕舟北地风来便作愁不道北舩等多日北风不作不成休大风动地卷波头索酒频添醉未休不判明朝教作病却图今夕要忘愁风力掀天浪打头只须一笑不须愁近看两日逺三日气力穷时㑹自休明发康郎山下亭午过湖入港小泊棠隂砦囬望豫章西山慨然感兴大江日东流我坐自向西亦复拜新月不为学蛾眉恭惟月生处下临故园池青松一万株牡丹三千枝床下枕北山檐前漱南溪歳歳身不到夜夜䰟必㱕䰟㱕谅何益梦觉心自怡䰟梦尚如许而况真㱕兮前日至邬子西山出湖湄如见郷人面一笑相娯嬉旅情得暂欣郷愁动长思今朝发康郎一路能相随我舩趋都昌囬首尚见之偶尔转港汉极目烟水迷不得一揖别悔懊庸可追觧舟棠隂砦湖尽有残渺情知无博澜纵眺犹杳空至竟济者安回思遇险时分晷过亦难亦岂有竒画死生听之天安知天矜否此外无控搏一风动旬月三日忽自阑未渉浪自怖既渉焉用驩畏涂已数践老命偶再全还家切勿诉空遗児女澘亦勿诉同列同列已预言宿四望山下望庐山过湖见远岫澹若横碧烟晨蔚动霁晖春滋涵雨鲜人世那有此心疑是庐山宿惊恍未定欲问无暇言落日泊四望诸峯森在前老夫急亲指舟子荅果然平地起屏障倚空开旗旜潜抱秀润质不露竒怪颜乃知名山尊未与几岭班严重王公体雍容徳人贤何必出锋鋭要骇俗子观坐令我生敬瞻仰忘忧端更待孤月出开篷望晴峦明发四望山过都昌县入彭蠡湖衆舩争取疾直赴两山口吾舩独横趋甘在衆舩后问来风不正法当走山右不辞用尽力要与风相就忽然挂孤㠶吾舩却先走宿庐山栖贤寺示如清长老清风迎衣襟白云捧脚底飘然径上庐山头谁道栖贤三十里郷禅引到狮子峯旃檀喷出香雾浓此一辨香为五老一笑问我颜犹红右看南岳左东海方丈祝融抹轻黛群仙遥劝九霞觞金盘玉箸鲸鱼脍急唿清风与白云送我更徃㑹列真郷禅恐我忽飞去挽着衣襟复留住下视落星石一拳长江一线湖一涓醉掬玉渊亭下泉磨作墨汁洒醉篇题栖贤寺三崃桥栖贤与楞伽初本共一山古潭宅神龙睡醒厌乆跧是夕起雷雨震得天地翻此山拆为两一溪断中间下窥黒无地上攀青到天从此两禅寺路絶不徃还祖师见之笑弹指降神姦问天借横蜺搭渡溪两边倒倾千崖雪飞下一玉渊余怒尚雷吼声㧞诸峯根我来不能去轻生倚危栏忽然心为动毛骨森以寒上人指断岸犹带初拆痕徧游庐山示万杉长老大琏余夜宿栖贤诘朝行散同临川危科逢吉南豊黄文暠世髙永嘉周㝢泰叔宣城郭仪令则栖贤老如清万杉大琏开先师序㱕宗道贤徧观庐山纪行示万杉肩舆小斑筠地志古青册初穿千长松忽仰万絶壁观山不知名披志失山色行行问不住一一渐可识何代五老人登峯化为石年龄今㡬春齿牙谅无力天赐五玉乳与渠供朝食渊明醉眠处石上印耳迹逸少飬鹅池藓花渍余墨鹤鸣南天青亀拜北斗白栖贤縁不浅月枕借云席万杉与开先弄泉碎珠璧病眸贪穷眺趼趾怯周歴同游多俊人淡话半禅伯兹来殆天假不尔岂人及㱕舩载晓星囬首两相忆题漱玉亭示开先长老师序山根玉泉仰面飞飞出山顶却下驰自从庐阜㵼双练至今银湾干两支雷声惊裂龙伯眼雪㸃溅湿姮娥衣寄言苏二李十二莫愁瀑布无新诗又䟦东坡太白瀑布诗示开先序禅师东坡太白两诗翁诗到庐山笔更锋倒挂银河分一派擘开玉崃出双龙天孙织锦机全别仙子裁云手自缝界破青山安用洗涴他瀑布却愁侬赠㱕宗长老道贤地下㱕宗天下传老夫剰欲到云边王弘送酒催㱕去且省逺公沽酒钱过江州岸囬望庐山庐山山南刷铜緑黄金锯觧纯苍玉庐山山北泼蓝青碧罗幛褁翡翠屏昨日山南身歴徧今朝山北舟中看山南是我所部民山北是我郷中人部民郷人何厚薄有人问我山美悪诧南賖得郷里嫌评北又道月且严两平只在一言内山如西子破瓜歳山南是面北是背大孤山小姑小年嫁彭郎大姑不嫁空自孀小姑有夫似织女大姑无夫如何姮卢兹也曽作媒妁执柯教与五老约东方一老差妙龄匹似彭郎却老成大姑背面啼更道岂有老人㑹年少大姑年来年去今亦老过湖口县上下石钟山即东坡所记者是夕宿其下上钟山下钟山两钟尔大何处悬沧波作杵天作悬在江湖都㑹间蜀江西来一万里章江南来㑹于此更着鄱阳与彭蠡混同四水作一水万歳千秋撞不止两钟可是难当抵上钟打得到骨髓下钟打穿胸腹底世无坡老辨古器谁知出自周与魏老夫不能认欵识愿闻大声开病耳今夜月明正无滓发扬港渡入交石夹朝雨匆匆霁春山歴歴嘉老青交㓜緑暗锦出明花渔艇十数只鸡声三五家人生须冨贵此軰亦生涯入夹寛中窄临流慢处深朝阳明衆岫西崦自多隂脱袴嗔人俭提壷侑我斟老来除饮外半㸃没春心山断情相接江同派暂分无风犹细浪有日却轻云生熟衣中半隂晴气两熏还家浑欲早徐掉也堪欣荻岸何时了松舟㡬日停波来全蜀白树去两淮青柔㯭殊清响征人自厌聼不知谁子醉垂手瞰江亭过彭泽县望渊明祠堂梦里邯郸熟谈间栗里亲不闻担板汉曾羡釆薇人停待容来日商量尚小贫只欺五斗米典没万金身小孤山大姑老巳丑小姑少而秀婷婷独立水精宫罗袜生尘飘翠袖彭郎坥腹方醉眠小姑起舞春风前古来同室无双美天壤乃有彭郎子水螳蜋歌清晨洗面开篷门巨螳蜋在水上奔前怒两臂秋竹竿后拕一腹春渔舩偶然拾得破蛛网挈取四角沉重渊柳上螳蜋工捕蝉水上螳蜋工捕鳣捕蝉顿顿得蝉食捕鳣何曽得鱼喫阻风郷口一日诘朝舩进两作再小泊雷江朔吹憎舩进东暾让雨行云移青嶂动鸦度白云明淹泊寕吾愿吟哦且客情江边一株栁憔悴似余生幸自无多雨其如不酽晴响牎踈复宻晕水灭还生鷰竞波中影山凝岛外情残春只五日留取作江行山巳多姿了云仍太劣生浓横半岭白淡扫数峰青照水影颠倒迎曦时晦明吾泓不孤杀天赐碧瑶屏觧舟雷江过东流县云散烟还合天昏日半烘青山犹淡白碧水欲轻红棹进欣恬浪公无怨逆风囬思五湖里敢望大江东阻风泊舒州长风沙苦被淮西市苛留江表舩闻村红酒贱看网白鱼鲜元是沧浪客况逢花栁天山川嗔老我醒眼对风烟觧䌫鸾溪北浮舟鴈汉东才逢一日顺却阻四程风万事乗除里千年瞬息中请君明着眼造物一狙公江雨雨㸃飞来水面初湿银盘里走真珠龙宫可是忙收拾万斛齐倾半霎无雨里油牎莫要关滴来堪翫洒堪闻万珠贡入龙宫了䞉得檐前数颗看翡翠洲横緑锦山真珠汁洗水精甎江天万景无拘管乞与诗人塞满舩三月晦日春光九十更三旬暗准三旬赚杀人未到晓钟君莫喜暮钟声里巳无春过池阳舟中望九华山役役催行迈怱怱过此春杯翻五湖月笋扫九华云不是风烟好何縁句子新兹游四千里今日过三分觧舟铜陵望淮山白云天惜淮山不惜银浑银砌起一长城淮山里在银城里半出诸峯越様青银城遮不尽淮山许事何縁便达天谁遣诗人强饶舌和山失却忽苍然隔岸隔岸淮南树中流渡北人数来无急务一数一囬新题东西二梁山发芜湖舟过东梁西梁二山皆石峯夹大江对立两涯即採石蛾眉亭所望见如双眉者二梁双黛点东西牛渚看来活底眉阿敞画时㣲失手一眉髙着一眉低莫恨当初画得偏却因偏处反成妍喜来舒展愁来蹙各様娇饶更可怜传道临春昔丽华不从陈帝入隋家独将亡国千年恨留下双颦寄岸花舟过凌歊䑓望谢家青山南风乆别忽言还又若河流九曲湾若要顺风兼顺水柂头背指谢家山发慈湖过烈山望见歴阳一带山梦绕天津月再湾慈湖觧䌫巳开颜淮山到眼浑相识直北青梢是定山一出还添二百诗风光投到费推辞江湖物色休吟尽留取西㱕一半题舟过鹅行口囬望和州鸡笼山两月青山不暂离入城未见有山时万峯送我都囬去只有鸡笼未肯辞读唐人于濆刘驾诗刘驾及于濆死爱作愁语未必真许愁説得乃尔若一字入人目蜇出两睫雨莫教雨入心一滳一痛楚坐令无事人吞刄割肺腑我不识二子偶覧二子句児曹劝莫读读着恐愁去我云寕有是试读亦未遽一篇读未竟永慨声巳屡忽觉二子愁併来遮不住何物与觧围伯雅烦尽护跋常寕县丞葛齐松子固衡永道中行纪诗巻冝江风月冉溪云緫与诚斋是故人老向烟波诗句里一朝双看两州春䟦葛子固题苏道士江行图江行图上指君山寄语烟波不用看烝水买舩㱕霅水全家般入画图间送丘宗卿帅蜀人似隆中汉卧龙韵如江左晋诸公四川全国牙旗底万里长江羽扇中玉垒顿清开宿雾雪山増重起秋风近来廊庙多西帅出相谁言只在东谕蜀宣威百万兵不须号令自精明酒挥勃律天西椀鼓卧蓬婆雪外城二月海棠倾国色五更杜宇説郷情少陵山谷千年恨不遇丘迟眼为青蜀人诧蜀不能休花作江山锦作州老我无縁更行脚羡君来歳领遨头碧鸡金马端谁见酒肆琴䑓访昔游收入西征诗集里忆侬还觧寄侬不题曽无疑云巢兰芷溪头子曽子日饭兰花饭溪水犹嫌尘土涴荷衣移家龙山西复西清晨芒屦上山觜瞥见寸云石边起忽追捉得絮一毬襟包袖里不放休须臾奔腾触怀出散满晴空那可收云师却与曽子戏展为大幕褰为帔独携曽子登云巢其上无天下无地忽闻阿香笑一唿曽子惊顾巢亦无㱕来作巢学云様夜夜云来宿巢上寄题庐山楞伽寺三贤堂呈南康太守曽致虗山房牙籖三万轴六丁下取㱕群玉空余坡老枯木枝雪骨霜筯挿云屋楞伽老僧怀两贤作堂要与祠千年只供清风荐明月不用秋菊兼寒泉江西社里曽常伯李家玉润苏家客併遣巫阳招取来分坐庐山泉上石自金陵得郡西㱕晓发梅根市舟中望九华山进退格山外云浓白峯头日浅红横拕一疋绢直扫九芙蓉奔走来舩里提携入袖中寄言杜陵老不用剪吴松发赵屯得风宿杨林池是日行二百里动地风来觉地浮拍天浪起带天流无翻栁树知何喜拜杀芦花未肯休两岸万山如走马一㠶千里送㱕舟出笼病鹤孤飞后囬首金笼始欲愁题谢昌国桂山堂艮斋引袖出明光㱕卧西江一草堂种满山中浑是桂怪来月窟更无香九秋金粟供朝饭三径黄花併夕粮履上星辰冠上豸一时脱却濯沧浪嘉定元年春三月男长孺编定端平元年夏五月门人罗茂良校正诚斋集巻第三十五终诚斋集诚斋集卷第三十六诚斋集卷第三十六庐陵杨万里廷秀诗退休集自金陵西㱕至豫章发南浦亭宿黄家渡过了重湖雪浪堆章江欲尽涂江来到家无此江山景画舫行迟不用催送刘惠卿安成刘惠卿旧字彦仁善医有子读书携艮斋诗见过作两絶句书于后活却千人药一囊隂㓛吹作满城香灵椿丹桂君家有莫羡燕山窦十郎旧病诗狂与酒狂新来泉石又膏肓不医则是医还是更问无方定有方十月四日同子文克信子潜子直材翁子立诸弟访三十二叔祖于小蓬莱酌酒金橘小集成长句诚斋老子不柰静偶拄乌藤出苔径独游无伴却成愁群从同行还起兴毎过一家添一人须臾保社如烟云褰裳涉溪溪水浅着屦度桥桥柱新蓬莱一点出尘外南溪里在千花里芙蓉照波上下红琅玕绕屋东西翠槿篱竹户重复重鸡鸣犬吠青霞中蓬莱老仙出迎客朱颜緑发仍方瞳餐菊为粮露为醑染雾作巾云作屦欣然领客到仙家行尽蓬莱日未斜更倾山瓢酌仙酒酒外瓢边亦何有偶看小树双团栾碧瑠璃叶黄金丸主人忍喫不忍摘笑道未霜犹带酸小僮随我勇过我不管仙翁惜仙果争挽风枝㨂霜颗争献满盘来饤坐隔水蓬莱看絶竒蓬莱看水海如池主人劝客对絶境不饮令侬怒生瘿何如寄下未尽瓢留待早梅赏踈影水仙盛开留子上弟小酌手种凌波香今歳便十斛要知诚斋中冨底水仙国有酒偏欠花有花恨无客与子对花前不醉便了得待劝巳非真不劝两自索安知醉与醒今夕定何夕癸丑正月新𨳩东园长恨无钱买好园好园还在屋东边周遭旋辟三三径只怕芒鞋却费钱与子上雪中入东园望春草草东园未整齐却于看雪最清竒莫嫌蹈湿青鞋子自有琼瑶隔路泥松关竹林行尽到松关分付双松为把门若放俗人来一箇罚渠老瓦十分盆万花川谷无数花枝略説些万花两字即非夸东山西畔南溪北更没溪山只有花度雪䑓二月尽头三月来红红白白一斋开酴醿正要金沙映莫道金沙只漫㘽碧瑶洞天青松万树竹千竿苍翠中间别一天从此洞天三十七初头且数碧瑶仙三三径东园新开九径江梅海棠桃李橘杏红梅碧桃芙蓉九种花木各植一径命曰三三径云三径初开自蒋卿再开三径是渊明诚斋奄有三三径一径花开一径行雪后东园午望天色轻隂小斋中昼眠初醒未惺松梅横破屋无多雪云放东山第一峯不道风光亏此老将何㓛业荅残冬土羔菜甲鹅児酒醉入梅林化作蜂玉盘盂旁招近侍自江都两歳何曽见国姝看尽满栏红芍药只消一朶玉盘盂水精淡白非真色珠璧空明得似无欲比此花无可比且云氷骨雪肌肤泉石轩初秋乗凉小荷池上芙蕖落片自成舡吹泊髙荷伞柄边泊了又离离又泊看他走徧水中天寄朱元晦长句以牛尾貍黄雀冬猫笋伴书大武尾裔名季貍目如点漆肤凝脂江夏无双字子羽九月授衣先着絮何如苗国孤竹君排霜傲雪高拂云子孙緫角遁㱕根金相玉质芝兰芬三士脂韦与风节借箸酒池俱胜絶先生胸次有皂白一醉不须向人说䟦临川梁译居士孝德记雪里星奔避乱兵母先子后赴寒氷秪知判得身俱死不料还同母再生秪箇当时发一心通天通地緫渠临芝兰玉树今争秀岂伹一枝生桂林南斋前衆树披猖红梅居间不肆因为翦剔道是司花定有神元来造化在诗人扫除碧树无情朶放出红梅恣意春七字长句敬饯提刑寺丞胡元之持节桂林江西太守说谁子只说吉州有新事棘闱照曰动碧鳞粉堞入云横烂银三年八邑邑邑熟一任千日日日春君不见吉州太守清何似白鹭江心秋见底除却太仓五升米不曽遣人来向市四邻束脩来相看不将入家将入官清名袭人冰霜寒随风一夜入九関帝曰桂林五千里象犀珠玉生海里安得使者人人皆如此金捐于山珠抵水却从吉州夺吾侯一州夺与三十州梅花一笑迎汉节桂花八株吹岭雪使星㱕去作台星跳过郎星与卿月荅赋永豊宰黄巖老投赠五言古句吾友萧东夫人今日陈后山道肥诗弥瘦世忙渠自闲不见逾星终毎思即凄然邻邑黄永丰与渠中表间黄语似萧语巳透最上关道黄不是萧萧乃随我前佳句鬼所泣盛名天甚悭诗人只言黠犯之取饥寒端能不惧者放君据诗坛甲寅二月十八日牡丹𥘉发排日上牙牌记花先后开看花不子细过了却重囬燕脂楼子楼子燕脂色灯前艳更鲜看花直到晓今夕不成眠赏牡丹把酒看花绕画栏病身只得忍䡖寒主人半醉花㣲倦下却珠帘放牡丹上巳日周丞相少保来访敝庐留诗为赠杨监金胜贺监家赐湖岂比赐书华囬环自辟三三径顷刻常开七七花门外有田聊伏腊望中无处不烟霞却慙下客非摩诘无画无诗只谩夸和谢相国来临处士家山间草木也光华髙轩行李能过李小队寻花到浣花留赠新诗光夺月端令老子气成霞无论蔵去传诒厥拈向田夫野老夸因种酴醿金沙作度雪䑓以下临之酴醿瘁而金沙独茂独种酴醿冷却伊金沙作伴暖相依酴醿枯了来年𥙷且看金沙也自竒东园墻隅双松可爱栽酴醿金沙以绕其上双松树子碧团栾红锦纒头白锦冠尽放花枝过墻去不妨分与路人看登度雪䑓欲问金沙信聊登度雪䑓碧桃良觧事开过架梢来雨后登度雪䑓三月东园近却賖东风翦翦雨斜斜春容雨打风吹尽犹有金沙最后花东园幽步见东山日日花开日日新问天乞得自由身不知白髪苍颜里更看南溪几箇春何曽一日不思㱕请看诚斋八集诗到得㱕来身巳病是侬㱕早是㱕迟为爱东园日日来未曽动脚眼先开南溪顷刻都行徧更到东山顶上囬天赐东园食实封东山加赐在园东东山山色浑无定隂处青苍晒处红东园新种桃李结子成隂喜而赋之桃李今春胜去春添新换旧却重新冥搜竒特根窠底妙简团栾树子匀移处带花非差事登时着子亦娱人坡云十载方成䕃未觧诚斋别有神芍药宅风雨败花为花作宅上栋下宇瓦之壁之皆以油帘何以筑花宅笔直松树子何以盖花宅雪白清江纸纸将碧油透松作画栋峙铺纸便成瓦瓦色水精似金鵶暖未熖银竹响无水汗容清不泣晴态娇非醉尽收香世界关在闲天地风日㡬曽来蜂蝶独得至劝春入宅莫㱕休劝花住宅且小留昨日花开开一半今日花飞飞数片留花不住春竟㱕不如折挿瓶中看为牡丹去草手种名花梦亦随一年年望好花枝为花去草优饶处两袖青苔十指泥雨后步东园晴缫金线不胜垂寒勒青针未放齐拄杖能言忽相报三三径里已无泥初夏即事旋作东陂巳水声才经急雨恰新晴提壷醒眼看人醉布谷催农不自耕一似老夫堪笑死万方口业拙谋生嘲红侮緑成何事自古诗人没十成枕上闻子规半世征行怕子规一闻一叹一霑衣如今聴着浑如梦我自髙眠汝自啼去年借宅寄生児今歳群児又学伊差面见他鸴与鷰向人强道不如㱕赵村白乐天洛阳春诗云明日期何处杏花游赵村自注云洛阳城东地名赵村有杏花千树又游赵村杏花诗云赵村红杏毎年开十五年来看㡬囬子东园杏花径亭子因命曰赵村杏花千树洛阳春白传年年爱赵村月蘂晴葩风露格老夫移得在东园有叹饱喜饥嗔笑杀侬凤皇未可笑狙公尽逃暮四朝三外犹在桐花竹实中四月三日登度雪䑓感兴髙䑓喜登眺登眺触老睛入夏又涉三余春安得停雨栏漂耄丹风架舞壮青秧生麦将熟枽尽茧巳成盛衰亦其常无顇岂有荣古今非千载一瞬即古今慨然顾八荒此理谁与评我友谅无益有益或麴生生虽不能言其言如震霆伹令我怀遣未问醉与醒寄陆务观君居东浙我江西镜里新添㡬缕丝花落六囬踈信息月明千里两相思不应李杜翻鲸海更羡䕫龙集凤池道是樊川轻薄杀犹将万户比千诗寄张㓛父问讯子张子诗狂除未除年时一健步寄我数行书旧矣哦招隐谁欤诵子虚江湖隔京洛不是爱相踈清晓行散清晓东园政好嬉忽然竚立小迟迟为逢咫尺青松上无数群鸎政乱啼喜雨欲知一雨惬群情聴取溪流动地声风乱万畴青锦褥云摩千嶂翠瑶屏行人隔水遥相语立鹭摧枝忽自惊歳歳只愁炊与酿今愁无甑更无缾雨后子文伯庄二弟相访同游东园北阮稀相见东园肯到无鞋留沙迹浅扇荅雨声踈新长水三尺倒漂梅一株炊烟起山崦好箇晚村图尝桃金桃两饤照银杯一是栽来一买来香味比尝无两様人情毕竟爱亲栽菊夏摘则秋茂朝凉试手种菊君须莫惜他摘教秃秃不留些此花贱相君知么从此千千万万花云际院小池荷花才落一叶急承欲落荷花先自愁如何落后兔沉浮谁将碧玉圆盘子和蘂和花一一收六月初四日徃云际院田间雨足喜而赋之髙下田畴水闘鸣泥深路滑不堪行请君聴取行人语只箇愁声是喜声去年今日政迎神祷雨朝朝祷得晴今歳神祠免煎炒更饶箫鼔赛秋成题王才臣南山隐居六咏庄敬日强斋居人晏犹眠行子夕未宿此心从何生却道力不足格斋读书轮何知问羊马何与二理仍两心终无研究处南谷我生本南溪我长寓南谷是子底无良夺我谷中菊竹亭春亦只如是冬亦只如是别有一清风请君参此味松菴与花不同色与竹元同德风月偏相寻携手清凉国腴亭蜀张与蜀花郷人相觧后人存花更腴人去花亦瘦夏夜诚斋望月山居道是没空庭不道诚斋敞更明万里青天元是水半轮皎月忽成氷只今夏热巳如此若到秋髙何似生玉兔素娥兼老子三家一様雪鬅鬙诚斋步月先生散髪步庭中孤月行天露满空巳入广寒宫里去如何别覔广寒宫桂树何曽不长枝月轮却有不圆时若教桂树只管长拶拆月轮谁𥙷伊止酒止酒先立约庶几守得坚自约复自守事亦未必然约语未出口意已惨不驩平生死爱酒爱酒寕弃官亿昔少年日与酒为志年醉则卧香草落花为绣氊觉来月已上复饮落花前衰肠不禁酒此事今莫论因酒屡作病自祟非关天朝来复告痛饮药痛不痊鋭欲絶伯雅巳书絶交篇如何酒未絶告至愁巳先我与意为仇意惨我何便不如且快意伯雅再遣前来日若再病旋旋商量看䟦萧彦毓梅坡诗集西昌有客学南昌衣钵真传快阁旁坡底诗人梅底醉花为句子蘂为章想渠蹋月枝枝瘦赠我盈编字字香若画江西后宗派不愁禽贼不禽王入郡城泊文家宅子夜热不寐毒热通霄不得眠起来弄水绕庭前大星跳下银盆底翻动琉璃一镜天六月将晦夜出凝㱕门暑里街头可乆停今霄无月也宵征一天星㸃明㱕路十里荷香送出城山轿声声柔艣紧葛衣眼眼野风清五更月出还家了不早相期作伴行荷池小立点鉄成金未是灵若教无鉄也难成阿谁得似青荷叶觧化清泉作水精幽居感兴葛制氷餐消㡬钱云栖水宿本臞仙囬头背汗浑如雨赚却闲身四十年观鱼老夫不柰热跣足坐瓦鼔临池观游鱼定眼再三数鱼児殊畏人欲度不敢度一鱼试行前似报无他故衆鱼初欲随幡然竟囬去时时传一杯忽日将暮秋凉晚酌寄老山林度懒残新秋又是一年年青编翠竹风牎月白酒红蕖水槛天暑欲谢时偏更毒侬当醉后恕渠颠者稀尚隔来年在且釂今宵药玉舡荷池观鱼截山剜沼贮泉流旋种鯈鱼絶善游细数未齐还巳乱群嬉半没忽全浮荷钱荇带来复去雪片银花稀却稠我乐自知鱼似我何縁惠子㑹庄周同子文材翁子直萧巨济中元夜东园望月杂碎轻云白锦鳞十分圆月湿银盆锦鳞散尽银盆在依旧青天无点痕月到东园分外光行行坐坐间传觞生愁蹈碎千花影囬顾千花緫不妨十六日夜再同子文巨济李叔粲南溪步月际晚溪游暮欲㱕追凉逐胜却成迟月如醉眼生红晕山作愁眉带淡姿天下无人闲似我秋边有句説从谁弟兄一再更相送行到更深笑不知重九前四日昼睡独觉睡思初酣过午睡起来四顾巳斜阳添煳牎隔无风气旋晒衣裘有日香旧雨不来从草緑新豊独酌又花黄去年重九穷忙过可遣今年更作忙重九后二日同徐克章登万花川谷月下传觞老夫渴急月更急酒落杯中月先入领取青天併入来和月和天都蘸湿天既爱酒自古传月不觧饮真浪言举杯将月一口吞举头见月犹在天老夫大笑问客道月是一团还两团酒入诗肠风火发月人诗肠氷雪泼一杯未尽诗巳成诵诗向天天亦惊焉知万古一骸骨酌酒更吞一团月寄题刘巨卿家六咏诣齐紫鸾自超诣一日可天地児郎伹读书圣处底难至䝉齐是心如维斗万物所取正䝉之以㣲云孤光更渊靓拙菴天下无箇事巧着事便生濂溪一赋在座右不须铭西隐山林与朝市隐处俱未是只箇西枝西黙坐且求志壷天其大弥九苍其小贮一壷静观性中天大小竟何如来薰轩薰风自南来万象皆披襟老子本不热看他度青林题玄潭观雪浪阁贑江西来千里许流到阁前虎须怒旌阳横剣居上头却喝长江教倒流跳作漩花雪山立溅得琳房满山湿即今水落未足观桃花浪起君来看一波打牎君胆寒赠冩真刘敏叔秀才冰鑑传神苦未工传来恰恰五秋风又将老丑形骸子般入刘家画苑中江右传神下笔亲杉溪集里识刘君君今有子能传业撞过烟楼更入神䟦冩真刘敏叔八君子图冩赵韩王韩魏公文潞公司马温公王荆公六一先生东坡先生山谷先生小像手轴一代一两人国巳九鼎重如何八君子一日集吾宋古人三不朽诸老一一中乆别忽相逢相对忧如梦诗人王季廉挽诗手探卢溪颔下珠词林再啸老于菟不餐烟火惟存骨吟杀江山失却须锦里鸎花余故宅㶚桥风雪入新图只今醉卧长松下犹要熊児捉辔无乙邜春日三三径行散有感东园一日走千廵又见龙飞第一春桃李成隂侬巳老江山依旧歳还新穿花蹈影浑无日隔径闻声不见人学省同寮各星散白云珍重伴闲身立春検校牡丹牡丹又欲试春粧恼得闲人也作忙新旧年头将替换去留花眼费商量东风从我袖中出小蕾巳含天上香只道开时恐肠断未开先自断人肠晓起探梅一生刧刧只长涂投老山林始定居梦破灯青牎欲白犹疑雪店聴鸡初打併人间名利心万山佳处一溪深仙家忍饿禅家苦老子梅边政醉吟一祖南枝派五房红黄蕚緑蜡鸳鸯杏红千叶元无种谁子翻腾箇様粧江梅小树打头开便有红梅趂脚来䟎得杏红开火急春风巳落第三囬题曽无媿月牎阿兄作云巢阿弟作月牎干坤清气只云月一家两手併取将作巢不用木只架云为屋作牎不用只掇月为庭兠罗緜上住兄子银色界中着吾弟阿兄云向笔下生阿弟月向诗中明弟兄云月两清絶云月何曽有分别不知云月入胸中为复胸中有云月人日后㱕自郡城倦来睡思酒般醲晓起东园看晓风孤负梅花三四日新年人事到城中乆雨小霁东园行散雨寒两月勒春迟初喜云间漏霁晖道是攀花无雨㸃忽然放手溅人衣中和节日步东园两晨又不到东园沙径朝来合小干可惜红梅将落去怕风怕雨不来看五出桃花千叶绯团栾绕树间芳菲攀来欲折还休去看到残红教自飞一年佳节又中和三分春光一己过莫恨峭寒花较晚留连春色尽从他嘉定元年春三月男长孺编定端平元年夏五月门人罗茂良校正诚斋集巻第三十六终诚斋集诚斋集卷第三十七诚斋集巻第三十七庐陵杨万里廷秀诗退休集二月十日留子西材翁二弟晚酌丁流迷沉一小炷聚作香云散香雾清尊相属对花前政是一年春好处海棠初试川様粧垂丝新出濯锦江杏花欲落桃李拆牡丹未拆巳国香酒行莫忙且一琖一琖一畨一行散徧行九径却重行莫遣一花不相见酒教少酌花多看看尽千花却深劝今宵无月不须灯千树李花如昼明登度雪䑓下临桃李径桃花夹外李当中三径花开两径红独绕画檐无箇事自携团扇扑黄蜂万花川谷海棠盛开进退格四面週遭国艶丛危亭顿在艶丛中天开锦幄三千丈日透红粧一万重积雨乍晴偏楚楚东风小缓莫怱怱为花一醉非难事且道花醲复酒醲积雨小止暂到东园雨作急㱕咫尺东园千里遥欣逢小霁路逍遥鹭穿秧稻新黄脚虫秃金沙嫰紫条城市檐间堪系䌫山溪夜半失危桥怱怱行散还皈去一阵飘萧不见饶四月二十八日祠禄秩满喜罢感恩进退格随牒江湖四十年寄名䑓阁两三畨全家廪食皆天赐晚歳祠官是地仙匹似分司转闲散也无拜表及寒温明朝更省毛锥力十字名衔尚请钱荷池小立池小泉多强欲留留他不住恣他流荷盘不放荷尖出穿破盘来却又休赠合皂山嬾云道士诗客张惟深合皂峰头半朶云化为道士到吾门问渠真箇如云嬾为许随风处处村羽客来从合皂山慇懃告䜣病诗癫古今此病元无药癫到隂何便是仙料理小荷池侧塞浮荷更泛苔为芟数路水痕开鱼児便喜新开港绕去绕来千百囬六月十六日夜南溪望月溪水留我住溪月愁我皈望后月更佳昨宵未为竒大都月色好一歳能几时人散长是早月来长是迟初出如大瓮才露金半规不知独何急下如有人推忽然脱岭尖行空安不危似爱溪水净下浴青瑠璃明珠径余尺沈在千顷陂我欲刺双手就溪取团晖白小忽乱跳碎作万金徽须㬰波痕定化为水银池夜乆看未足风露欺病肌我能尚小留瘦藤歌式㣲一笑顾群从来夕肯集兹送吉守赵山父移广东提刑越䑓海山清更雄曲江间出曲江公宪䑓师表光且耿濂溪留下濂溪井赵俣端是宋间平妙年䇿名千佛经阳春有脚来江城银汉乗槎移使星岭上梅花莫迟发先遣北枝迎玉节寄声多贺㡌子峯今歳峯头有霜雪拟吉州觧试秋风楚竹冷诗客子征行日偏逢楚水秋一风来瑟瑟万竹冷脩脩吹作清霜骨声酣古渡头班林寒欲裂碧节爽还幽不复披襟快长怀落㡌愁少陵诗思苦送别更㝠搜题星子县黄宰世髙问政堂黄子侬故人危子侬门生向来同登漱玉亭银河洗面醉不醒四年二子不见面过眼光隂掣飞电今晨忽得问政碑黄子作堂危子词危子笔力乃尔进黄子佳政不须问寄言二子各努力古人也是人作得大丞相益国周公访予于碧瑶洞天刘敏叔冩以为图求予书其后平叔曽过魏秀才何如老子致元台苍松翠竹青苔迳也不传唿宰相来丞相周公招王寄以长句素娥大作中秋节一夜广寒桂花发天风吹堕緑野堂夜半瑶堦丈深雪梅仙不知天尚秋只惊香雪㸃搔头笑随玉妃照粉水洗粧同入月中游晋公赏梅仍赏桂独招子猷雪前醉明朝有客诉天公不唤香山病居士寄题开州史君陈师宗柴扉屋是茅一把门是柴一束是间着宇宙太仓半粒粟五闻陈家扉様似陶家屋孤松不须双五柳何用六竹篱东复东添种数丛菊䞉肯蚤皈来盈尊酒初緑寄题吴仁杰架阁玩芳亭洞庭波上木叶脱巫山宅前野花发子规啼杀不见人空令千载忆灵均春兰九畹百畒蕙自荣自落谁能佩泽国最上头有客玩芳杜若洲扁舟夜上人鲊瓮手掇骚人衆芳种皈来梦到阆风䑓灵均花草和露栽寄言衆芳未要开更待诚斋老子来题子文弟南溪竒观行尽三江与五湖江湖元只近吾居一陂秋水镕银汁万里青天落玉壷毎约弟兄人定后恣看风露月来初老夫诗句休拈出漏洩南溪竒观图赏菊老子平生不觧愁花开酒熟万縁休更教不为黄花醉枉却今年一片秋菊花肯为别人黄长怨先生不断肠两鬓尽凋无地挿一杯细嚼入神香菊生不是遇渊明自是渊明遇菊生歳晚霜寒心独苦渊明元是菊花精物性从来各一家谁贪寒瘦厌妍华菊花自择风霜国不是春光外菊花白菊白菊初开也自黄开来开去白如霜小蜂劣得针来大不怕清寒嗅冷香霜后黄花顿不中独余白菊闘霜浓与霜更鬭晴天日鬭得霜融菊不融芙蓉盛开戯简子文克信芙蓉得雨一齐开开尽秋花客不来到得客来花巳老晚粧犹可两三杯晓寄芙蓉俓晚粧懒困晓粧新火急来看趂絶晨夹径花枝欺我老竞将红露洒乌巾芙蓉佳处不胜佳花不中蔵秪外斜恰似曲江闻喜宴緑衣半醉戴宫花送简寿玉主簿之官临桂兰溪倾盖杏风残桂岭离𥚑菊露寒聴子新诗过夜半吹侬秋思入云端徃吟平地千苍玉还忆孤舟一钓竿四海如今习凿齿大官莫作小官看柴门草径尽莓苔不放黄尘俗子来诗客清晨冲雨入梅花一夜为君开飘萧落叶残灯火陆续清谈浊酒杯二十六年才四见骊驹抵死秪相催残菊肠断黄花霜后枝花干叶悴两离披一花忽秀枯丛里更胜初开乍见时秋圃何处秋深好山林处士家青霜红碧树白露紫黄花一熟雠频雨朝晴祷暮霞连霄眠不着犹自爱新茶与侯子云溪上晚步人入溪园自掩门溪流新落两三痕杖藜紫菊霜风径送眼丹枫夕照村行住忽然忘近逺隂晴未肯定寒暄多时不出今聊出牧子樵児一笑喧十一月朔早起抛笏投簮四见秋宦情世味两俱休尘随日影穿牎喜叶巻风声刮地愁文武自匀香底火圣贤教带老时篘夜来冨贵非人世梦钓沧浪雪满舟新晴瑶霜珠露两相鲜玉宇金钲万里寛欲作一晴多少日早知秪费数朝寒暴禾埸里鸡豚乐试笔牎前纸墨干儿女莫餐新淅饭打头荷甔且输官嘲蜂薰笼供药较香些引得蜂児绕室譁笑死老夫缘底事蜂儿专用鼻看花留萧伯和仲和小饮野果山𬞞未要多浊醪清酒尽从他不于两琖三杯里柰此千愁百恼何山倒莫教扶玉树尊空别得借银河少陵一语君知么不见堂前东逝波谁曽白日上青天谁羡千钟况万钱要入诗家须有骨若除酒外更无仙三杯未必通大道一斗真能出百篇李杜饥寒才几日却教冨贵不论年新晴东园晚步一月秋隂一日晴山禽相贺太丁寕不愁白髪千茎雪随喜黄庭一巻经晚雾薄情憎逺岭夕阳死命恋危亭孤吟道是无人觉松竹喧传菊细聼忙里清流也带尘闲中底物不长新水将树影挥空帚枫换秋容作好春自是不皈㱕便得老来下笔笔如神鸎花煎煼无虗日贱相诚斋一老人新霜得得今年未有寒天公小靳不全判欲呈瑞雪飞花様先遣浓霜起草看瓦嵴生尘緫琼玉梅梢着粉忽琅玕老夫到老嫌冬热十指朝来出袖难餐霜醒酒宿酒朝来醉尚残胸怀眊矂腹仍烦牡丹坛上栏干脚自刮霜毬衮舌端梅菊同挿砚滴两枝残菊两枝梅同入银甖酿玉醅待得陶泓真箇渴二花酒熟与三杯冬至霜晴油帘雪白日华红老子良图策俊功自晒绵裘并衲袴谁知衣桁是薰笼絶怜寒菊枯根底留得残霜过日中旧説冬干年定湿试将今歳试南翁朱伯勤同子文弟㓜楚姪来访书事板桥再葺岸头横茅屋新添树外明山势追囬一溪水波光飞到万花亭沉烟久冷炉犹馥帘子闲垂脚自平坐看千林緫黄落只余兰蕙向人青与伯勤子文㓜楚同登南溪竒观戏道傍群儿䰒松睡眼熨难开曵杖縁溪啄紫苔偶见群儿聊与戏布衫青㡳捉将来晓行东园霜后前林一向踈丹枫落尽况黄梧犯寒侵早看残菊怕热平生不拥炉老眼读书长作睡病身得酒忽全苏好诗排闼来寻我一字何曽捻白须至后十日雪中观梅小树梅花彻夜开侵晨雪片趂花囬即非雪片催梅发却是梅花唤雪来琪树横枝吹脑子玉妃乗月上瑶䑓世间除却梅梢雪便是永霜也带埃饮酒今日偶不饮无事亦有思偶然举一杯事至我不知岂独忘万事此身亦如遗此酒本何物先曲还随饭秫秪醒眼嚼麴无醉时秫麴偶相逢清泉媒妁之不知独何神幻出忘世姿庄周不须周惠施不须施贵贱与死生不斋元自齐我本非搢绅金华牧羊儿秪坐读诗礼一出不得皈㱕来今四年似早其实迟海中无蓬莱蓬莱在酒池今夕一杯酒乗风驾云旗犹遭世縁缚未挂神武衣雪后领儿軰行散今日意不惬出游聊逍遥父子自爲伴何须外招邀过溪足小倦临流坐危桥囬头顾五庐竹树翳草寮独有万花亭岿然出山椒髙陂㵼溪水环佩锵琼瑶飞流迸空起平水和天摇㫪淙到潭底势尽自浮漂蟹眼沸不停雪山涌还消近观絶汹汹逺聼渐萧萧忽逢緑头公携孥鼓丹桡喧唿苇间出得意似见骄我行为小立流鱼偶双跳人物各自适兹游定谁超中涂小歇山僮问游何许村莫问何许伹出门脚根倦时且小歇山色佳处须细看道逢田父遮侬住説与前头看山去寄下君家老瓦盆他日重游却来取云际寺前山顶却望幡竿鹧鸪诸山幡竿岭带鹧鸪山雪后霜前紫翠间自掇胡床移好处莫教漏眼一烟鬟逺近青山列画屏近山浓抹逺山轻髙屏已出低屏外更有孤峯出一层游云际寺诸僧皆出因过田家游徧诸峯欲晚霞倦投野寺覔煎茶更无一箇残僧在㱕路却投田舍家㱕路过南溪桥霜风一动岭云开云外樵歌暮更哀童子隔溪唿伴侣併驱水牯过溪来爱他风物重徘徊㱕路迟迟却快哉曲拆縁溪非细好忽逢断岸却囬来荷池小池歳晚石泉寒荷叶低垂緑柄干一似渔人暮㱕后败蓑破笠挂鱼竿檐滳檐滴踈踈亦㡬何滴将苦砌出圜窠就中漱涤偏精巧泥土都无石子多与山庄子仁姪东园香梅仰树看花不见梅闻香疑在别园开更行数步偶囬首却被青松映出来梅花不是雪家仙雪里如何不怕寒冻脱龙髯氷却海千花试与鬭来看手种江梅五百窠小窠开早更花多就中一树尤清絶恼杀先生看杀他步绕梅花徧一园得花妙处忽欣然元来别有看花眼笑向山庄死不传歳暮皈自城中一病垂死病起遣闷索居犹寡欢巾车入城闉亲旧乆不见一见交相欣挽衣招我饮惟恐我出门不招我亦徃不留我亦存慇懃复如许不住我岂真是时梅始花吹香落金尊酒冽肴果富咀啜俱芳珍丞相我知已大守吾故人言非汰尘杂尘杂不入言初谈圣贤髓终谈天地根而况衘杯酒不乐复何云出郭云尚明及郊日忽暮不思日晷短却信云色误骏奔六七里逢店破亦住浇愁幸残尊照睡聊短炬荒鸡唤野梦晨起念速步升车乃复下故疾动中腑昏眩懔欲絶低徊不能去僮仆强我皈偶不陨中路老至犹倚强疾在自不悟及兹一委顿去死仅寸许人生信浮脆可笑何足惧所惧弃官晚行乐今巳遽食罢游东园慨然伤我怀昨日卧病时自谓不复来入门大风起万松声顿哀病骨念不堪欲行重南斋前小倦坐苔堦斋前花不多亦有两古梅似知我至此顷刻忽尽开多情梅间竹偃风特竒哉不知喜风舞为复怯风囬万象皆迎春我独老病催明日能来否且皈拨炉灰病起行不得坐乆情不舒倔强妻子前欲扶羞索扶且唿斑竹君寸步与我俱逺行亦未决聊复循庭除平地谁云觉陟降即少徐平生四方志八极视若无西飞折若木东厉骑鲸鱼即今卧藜床一起还九嘘力惫志犹在床头寻湛卢丙辰歳朝行东园元日扶衰看早春嫰苔一径落梅新何人舞罢凌波袜蹈匾真珠满緑絪题张坥夫腴庄图三首百里青山十里溪荷花万顷照红衣临平山下西湖上揔被腴庄掇取㱕花光泉响不相参城市山林难两兼不分腴庄最无頼一时奄有忒伤廉花开还喜落还嗟君被腴庄恼却些何似老夫展横轴一朝见尽四时花东园晴步浅暖踈寒十日晴桃花红暗李花明小蜂扑得浑无益羽扇徒劳不作声金沙遶架卧春风节节新条出嫰丛一色匀排緑瓶子忽然半缕漏深红晓登万花川谷看海棠夜雨朝晴花睡余海棠倾国万花无馆娃一様三千女露滴燕脂洗面初准拟今春乐事醲依前枉却一东风年年不带看花福不是愁中即病中走笔送赵正则司户来访皈觐亲庭捧檄亲庭㱕㡌斜肯临破屋玉川家小留诗客三杯酒试看山园㡬处花君到东湖与南浦时当芍药替金沙却来书满参卿考径泛银河狂斗槎东园社日风雨摧残桃李枝东园无树不离披海棠过后残花在恰似上春初发时观社作社朝祠有足观山农祈福更迎年忽然箫鼓来何处走杀儿童最可怜虎面豹头时自顾野讴市舞各争妍王侯将相饶尊贵不博渠侬一饷癫上巳后一日同子文伯庄永年步东园兄弟相过看牡丹牡丹看了看东园攀翻花木来还去九径还行十八畨九径隂隂一一穿前谈后笑各欣然缓行不是身无力满地残红不忍前只爱酴醿雪作葩不知雪后减金沙春皈道是无情着试看游丝舞落花积雨小霁雨足山云半欲开新秧犹待小暄催一双百舌花梢语四顾无人忽下来题刘髙士看云图茅山诗人凝神高士刘先觉遭遇孝宗皇帝尝因宣召讲庄子辄进苦口之言曰亲君子逺小人近庄士踈嬖倖此可以道家者流俟之欤庆元丙辰三月二十二日次谢艮斋韵书看云图后偶为看云且罢琴万山寒隔一溪深谁言嚥月餐云客中有忧时致主心送黄巖老通判全州潇湘之山可当一枝笔潇湘之水可充一砚滳白石得官斑竹林天钖笔砚供醉吟好将湘山㸃湘水洒满青天一张纸䑓家旁搜清庙珍竒珍堕在湘水滨乌衣枢相今水镜手提一道人材柄外䑓况复有三贤看即吹嘘送上天皈来肯过诚斋里分似锦囊新句子送刘北秀刘子过逢二十年别来风月几千篇黄金卖尽延宾友囊底何须看一钱赠我盆花十小诗菖蒲一咏最清竒洞庭卷入坚昆椀更巻青天入寸漪暑中早起东斋独坐松竹隂中逗晓光无风有露自生凉黄筠倚子十二只倚遍瑠璃皆满霜诚斋待月红稠碧秀晴山园只有诚斋眼界寛月近竹梢偏不上要人不看要人看六月晦日今年六月热全无不是云隂即雨余松叶落阶休扫动黄金线织滑氍毹寄题儋耳东坡故居尊贤堂太守谭景先所东坡无地顿危身天赐黎山活逐臣万里鲸波隔希奭千年桂酒弔灵均精忠塞得干坤破日月伴渠文字新秪箇短檐髙屋帽青莲未是谪仙人先生初落海南垂茅屋三间不到伊更有髙堂悬画像幸无过客首新诗古来贤圣皆如此身后㓛名属阿谁底事百年谭太守却教宾主不同时小池荷叶雨声午梦西湖泛烟水画船撑入荷花底雨声一阵打踈蓬惊开睡眼初䰒松乃是池荷跳急雨散了真珠又还聚幸然聚作水银泓㵼入清波无覔处赠左元规谁道古人今不如龙生龙驹鳯鳯雏太冲千载有孙子笔端真可四三都向来鹿鸣首送渠至今银𫀆双袖乌会逢玄晏为拈出殿前作赋声第一八月十二日夜诚斋望月儳近中秋月已清鸦青幕挂一团氷忽然觉得今宵月元不黏天独自行蛩声诚斋老子一皈休最感蛩声五报秋细聴蛩声元自乐人愁却道是他愁送王子林节推官融水桂岭梅花欲争发融水幕宾来访别可怜疋马犯霜风吟徧梅花更吟雪我如病蚕巳三眠作茧不就黏壁干君如云表秋徤鹘政好搏扶整羽翰中书落笔看给札皈时过我聊投辖寄饯湖广緫领张子仪少卿赴召君不见绍兴初载毘陵公乱后身作夹日龙㓛存社稷报不尽秖遣千载髙清风当家衣钵付谁子兰砌孙枝浑是似哦诗五字如渊明读书万巻如子美士饱木牛今㡬年月昇金掌皈九天胡不令舍人咄咄趣行李早上星辰听珠履偶生得牛尾貍献诸丞相益公侑以长句风林露圃天欲霜柿红栗紫橘弄黄老夫忍馋不忍尝丁寕笾人莫取将朝来栗姬羽化去逋其木奴三百户乌椑士子散如烟検校不知渠去处山僮相传皂衣郎字曰季貍氏竒章上树千囬一霎强连夜剽掠积廼仓并吞又向黎侯国罗人救黎遂禽获白茅面缚来献俘玄端貂裘瓠肥白觧骖荐渠登相门立谈封作糟丘君旁招披緜拉通印日侍尊爼嬉平园玉肌生憎麄手削须防东坡诵冤着题益公丞相天香堂益公新植洛中絶品牡丹数十本作堂临之诚斋野客杨万里请名以天香且为赋长句君不见沉香亭北专东风谪仙作颂天无㓛君不见君王殿后春第一领袖衆芳捧尧日此花司春转化钧一风一雨万物春十分整顿春光了收黄拾紫皈江表天香染就山龙裳余芬却染山水郷青原白鹭万松竹𬒳渠染作天上香人间何曽识姚魏相公新移洛中裔唿酒先招野客看不醉花前为谁醉嘉定元年春三月男长孺编定端平元年夏五月门人罗茂良校正诚斋集巻第三十七终诚斋集诚斋集卷第三十八诚斋集巻第三十八庐陵杨万里廷秀诗退休集冬暖絶句今歳无寒秪有暄腊前浑似半春天醉中苦有薫香癖烧得春衫两䄂穿腊前月季只道花无十月红此花无日不春风一尖已剥臙脂笔四破犹包翡翠茸别有香超桃李外更同梅鬭雪霜中折来喜作新年看忘却今晨是季冬南斋前梅花山园腊里日𬞞芜只有南斋最起予竹映梅花花映竹翠毛障子玉妃图朝朝蚤起挂南牎要看梅花试晓粧两树相挨前后发老夫一月不烧香寄题周子中监丞万象台昔从永和望青原永和在地山在天今从青原望万象青原在下䑓在上乗成先生学海龙眼髙四海空复空如登中天骛八极下视积苏同绛空万物一马喻多少漆园小家穷计校须弥芥子亦未妙葱岭老胡乌知道此诗觧嘲仍索閙举似先生应絶倒添盆中石菖蒲水仙花水旧诗一读一畨新读罢昏然一欠伸无数盆花争诉渴老夫却要作闲人小醉折梅死爱花枝不忍吹醉来恣意折芳菲鬓边挿得梅花满更捻南梅满把皈送钱文季佥判东海珠胎清庙珍壁水秀孝第一人胡为俯首莲泛湪如有用我试治民古来幕中要婉画君乃不肯作此客囊箧细碎吾不能玉壷清氷朱丝直梅花雪片迎新年送君抟风上九天凤池鸡树只咫尺致君尧舜更努力南溪早春还家五度见春容长被春容恼病翁髙栁下来垂处緑小桃上去末梢红卷帘亭馆酣酣日放杖溪山欵欵风更入新年足新雨去年未当好时丰春夜无睡思虑纷扰不堪万虑搅中肠打破愁城入醉乡酒力尽时还又动春宵短后却成长浮思闲念纷无数飞絮游丝徧八荒看到东䆫䆫欲白忽然一梦到羲皇雪后寄谢济公材翁聫骑来访进退格封胡连璧雨中来目送皈鞍怅独囬隐几读书寒入骨开门落雪皓平堦急寻火阖温双手自唤儿郎共一杯念汝野梅官栁路地炉松叶买茅柴东园醉望暮山我住北山下南山横我前北山似懐抱南山如䯻鬟懐抱冬独暖䯻鬟春最鲜松鬈沐初凈山蘤挿更妍我来犹斜阳我望忽夕烟一望便应去不合乆慿栏山意本日惜知何许人看急将白锦障小隔青鬓颜近翠成逺淡缥渺天外仙谁知絶竒处政在有无间顷刻万恣态可玩不可传小酌酒入春逾劲天寒烛始明偶然倾一琖政尒忽三更芍药初生芍药新移种红拳餐万雏看来已可爱未问有花无上章休致奉诏不允感恩书懐纳禄惟愁晩䝉恩未聼辞猖狂思再凟感恋独多时但有花开日无非饮醉时白头何所用满与挿花枝寄题万元享舍人园享七景意山不识弁山面相逢笠泽诗秪应晩云散玉立对门时蒲鱼港蒲牙长㡬何已足庇玉尺只恐如主人潜逃逃不得溪云阁前三面山阁下一溪水云出戏作霖却㱕宿檐里闲世界要㝷闲世界不在世界外明月与清风何朝不相对也贤架亭元用木一夕化为竹醉眼碧成朱若箇是苍玉倚苕何处苕溪好请君来倚楼西山也驩喜奔走入帘钩緜隐堂试问隐緜上何如隐东山出处两无阂世间出世间送赵寛之排岸之官章贡监河曽赋鹿鸣篇又奉潘舆上贡川五子循环迎一母十分酌玉祠千年欎孤马祖饶行乐柿粟来禽肥过拳兰膳余闲繙故纸曲江早趂燕花边积雨新晴二月八日东园少歩醉来忽随锦网窝无柰桃园李绕何八角小亭无处坐见花多处背花多去歳春时政病身对花不饮被花嗔如今急报千花道还我前来未足春春半雨寒牡丹殊无消息今歳芳菲尽未忙去年二月牡丹香寒暄不定春光晩荣落俱迟花命长絻一雨朝晴炫野又三四阵雨鸣廊鞓红魏紫拳如蕨而况姚家进御黄题李子立知县问月䑓髙䑓走上青天半手弄银盘濯银汉唤起谪仙同醉吟一面问月一面斟初头混沌鹘崙様阿谁凿开一为两是时燧人犹未胎那得火铸银盘来此盘能团复能缺团是谁磨缺谁啮中有桂枝起秋风何处移来秧此中谪仙似痴还似黠把酒问月月无説老夫伐月一转语月却问君君领否君能饮酒更能诗一夕无月君不嬉月能伴君饮百斛月能照君诗万玉君但一斗百篇诗莫问有月来㡬时谪仙逺孙证明着笑脱乌纱看月落初秋戯作山居杂兴俳体十二觧暑入秋来午更强风排雨遣晓差凉如何遶砌千枝蕙只是开门一陈香登起翻成坐睡昏鹊声唤我歩前轩竹扉日隙针来大射壁千千弹子痕暑后花枝输了春杂英小巧亦炊人索声觧㸃粉描笔金凤爱垂鸡下唇风骚开国胙寒巖劳绩批书课翠岚梨子要肥千取百菊苗每摘一生三昨夜天垂破玉盆今宵辛苦补盆唇看他补到十六七满得十分亏二分甑头云子喜尝新红嚼桃花白嚼银笑杀官人浪驩喜村人残底到官人七月初头六月阑老夫日醉早禾酸莫将煑喫只生喫更洩天机向逹官自暴群书旧间新净揩白醭拂黄尘莫羞空腹无丁字且免秋阳晒杀人独对秋筠倒晩壶喜无吏舍四歌唿栁梢一殻兹缁滓屋角双班谷古孤湖蜜青房蛹剥琼沼犀紫觝脑蔵氷先生病暑无多酌堆饤金柈作么生卓午从他火繖张先生别有睡为乡竹床多徧两头冷瓦枕翻来四面凉月色如霜不粟肌月光如水不沾衣一年没赛中元节政是初凉未冷时谢潭师余处㳟左相遣骑惠书送酒三首小烦上相领元戎潭府千年一日雄镜様洞庭那得浪身为天柱不须峰子房冨贵云相似中立安危国与同帝恐我公招不出那时虚左到今冬鹊语灯花两太谩三朝五夜强相驩打门军将还惊枕破屋山人起着冠知已书从天上落焚香手把月中看少陵泛爱虚名句羡杀寒儒眼不寒相思命驾竟成休投老寒盟岂自由雪后风涛难访载山间生死緫依刘烦公赤手囬青昊容我清溪弄白鴎穉子尚堪驱使在门阑桃李未应秋陈安行舍人阁学挽词妫水祀百世莆田生此公贤如太丘长忠似了齐翁玉色犹山立皇居折栋隆孝宗最知已交臂火城红循吏今为冠髙文妙草麻龚黄低一着班左共三家风度春无价身名玉絶瑕可怜人士涙滴损紫薇花我昔淤璧水公时宿石渠重来十鑚火两省共周庐小语趍丹陛嘉招煑雪𬞞破心搜诔些泪落不能书同王见可刘子年循南溪度西桥登天柱冈望东山亲交乆别忽相从饭罢相将拄瘦笻深涧小桥聊驻歩胡床羽扇对西风水声流入肝脾里日影轻遮云气中王润即看朝玉阙山居独自卧山翁偶因闲歩散顽麻倦唤胡床小歇些飞上山头人似鹤囬看溪畔路如蛇云烟极目知何处松竹为门是我家下得山来饥更渴也无麦饭也无茶和曽无疑赠诗语及欧阳公事乌帽红尘媿子陵緑蓑青笠晩寻盟三千里外还家后七十二囬看月生与子两人长对酌笑渠万古浪垂名醉翁若是真箇醉皂白何须镜様明演雅六言觳觫受田百畒蛮触有宅一区蚍蜉戒之在闘蝇蚋寔繁在徒果蠃周公作诰鷾鸸由也升堂白鴎比徳于玉黄鹂巧言如簧登天柱冈云外千峯闘速行山尖一树独分明不知林下人家宻倚杖忽闻鸡犬声晩皈再度西桥皈近溪桥东复东蓼花迎路舞西风草深一鸟忽飞起侬不觉他他觉侬水落沙滩倍有情漩来漩去不成行暗丛飞下小瀑布栏住溪声独作声尽日山行意未销皈来再与坐溪桥山童抛石落溪水唤作鱼儿波面跳朝过溪头聼水鸣似哀如怨百般声皈来依旧鸣未了知向何人诉不平题族弟道卿贫乐斋雪茹氷餐入骨香㡌欹驴瘦尽诗狂人传㓜妇皆称絶鬼笑家兄不姓方细雨寒灯初梦短断丝枯木一声长上天已辨河东赋岂有长贫执㦸郎睡起即事午时睡起忽心惊一事䦕心太嬾生速摘荼䕷薫白酒不愁香重只愁轻送永州唐徳明忽报故人至知从何许来满懐俱玉雪半语不尘埃聚散千江月悲驩一酒杯樯乌有底急一夕百相催送赵文友知府谒告省亲邦人宁食三斗葱莫逢向来虿尾公邦人寕卧文江路莫放今侯霅川去今侯箇是隆准孙蚤排月脇斸柱根所至与民作阳春帝遣来活庐陵人是时虿尾正摇毒邦人生愁緫鱼肉今侯下车䕃未移春䑓载民爷与儿鸠鸣雀乳一千里鸱枭半声不到耳今侯氷蘖清到底一粒不嚼庐陵米一芽只㵸青原水玉皇知渠是廉吏如何尊公小愆和何恙靡已应无他侯望白云泪双落弃印谒吿皈侍药尊公喜皈即日安一见綵服还加餐玉皇诏侯结丝屦径上金门簉鹓鹭借令小缓作尚书也合追趍赵工部和虞军使易简字知能所寄唐律二首四海九州虞雍公擎天一柱雪山峯厥孙俊逸诗无敌下笔纵横劒有锋旧日门生今白发故人书札照苍松掉头读得纱巾落如对青云阮仲容柴枽卧病一茅庐或棹孤舟或命车道丧今朝逢祖谢诗工独歩过应徐万山不隔相思字数月之间两得书廊庙方将访乔木碧梧翠竹看新除酧合皂山碧崖道士甘叔懐赠美名人不及佳句法如何十古风桂林户掾旧能文有弟抛家作道人诗似道人人似鹤看来若箇覔纎尘赠我新诗字字竒一奁八百颗珠玑问侬佳句如何法无法无盂也没衣送罗宣卿主簿之官巴陵印孙三子十一孙六人擢桂两特思惟君有子又擢桂父子仇香仍一门君今初泛洞庭柂湖水黏天天更大请君先上岳阳楼送眼君山最上头将诗冩取一湖秋将秋寄来销我愁为君酒舩卷拍浮送罗必髙赴省印山先生罗天文一卷周雅遗子孙一门三世六七人月中桂枝斫到根近来书种将絶却两度秋天虚一鹗今年有孙康鼎来问天还我北斗魁印山草木也驩喜印山风云有生气君不见普州衣钵付仇香仇香衣钵付此郎年未三十笔力强百斛龙鼎一笔扛殿前春风更努力莫放别人居第一除夕留子上伯玉子西小酌诸弟山行皈意忙老夫雪卧病身僵维风及雨歳云暮不醉无皈夜未央五醆更搀三醆么四更偏觉五更长也知柏酒明朝近且为梅花尽此觞己未春日山居杂兴十二解今歳春迟雨亦然生愁无水打秧田不消三日如麻脚线様溪流浪拍天半月春晴探物华山园走得脚酸麻从教三日风和雨闭户烧香不看花海棠雨后不胜佳子细看来不是花西子织成新様锦清晨濯出锦江霞百舌慇懃报晓晴花梢做出百般声饶渠学徧山禽语至竟何曾学得鸎海棠重叶更妖斜青帝翻腾别一家格外出竒人不识大红抹利小莲花春寒偏勒牡丹迟晩似常年半月期上巳清明同一日那时恰好放花枝手种花王五百窠半来枯瘁半萠芽东风未要都开了毎日教开三两花金作林檎花絶秾十年花少怨东风即今徧地栾枝锦不则梢头㡬㸃红寒乆花迟也大竒雨膏饱足土膏肥牡丹芍药君须记管取花房二尺围日影云光学镀金好风不肯碎花隂人言春色醲于酒不醉衰容只醉心半晴半雨半暄凉拖带春光未要壮为报州家兼县里吾郷改作万花乡一春雨脚滞东园栁绊花牵不暂闲今日酽晴天气好杖藜看水更看山送谈命周从龙周子囊萤初学儒学儒不就学星书五丸玉李无逃处折得今年锥也无暮春即事花时追赏夜将朝花过痴眠日尽髙又与山禽争口腹执竿挟弹守樱桃送萧瑞卿异县二百里分襟五十年肯来寻病者相对各苍然举似儿时话茫如梦里烟残花犹可醉细酌未须眠圣恩増秩进职致仕感恩述懐雨露丝纶下玉宸问天乞得箇闲身一生无恨长多感三请皈休恰四春手板抽还大丞相安车县示后来人从今万八百场醉忽自称冤五栁巾春尽有感等春不到怨春迟又是红稀緑满枝雨后晩花犹好在槛前残醉欲醒时百年人事皆如许千载诗声亦浪垂金印不争争钓石更饶争得鬓邉丝送分寕主簿罗宏材秩满入京要知诗客参江西政似禅客参曹溪不到南华与脩水于何传法更传衣吾家亲党子罗子只今四海习凿齿花红玉白㡬百篇塞破锦囊脱无底三年簿领脩水涯夜半亲传双井芽定知诵向百僚上不道长江与落霞书黄庐陵伯庸诗卷句法何曾问外人单传山谷当家春截来云锦花无様倒冩珠胎海亦贫汗竹香中翻墨汁扶桒梢上拄头巾诗名官职看双羙向道儒冠不误身赋益公平园牡丹白花青緑东皇封作万花王更赐珍华出尚方白玉杯将青玉绿碧罗领襟素罗裳古来洛口元无种今去天心别得香涂攺欧家记文着此花未出说姚黄和益公见谢红都胜芍药之句江西春好不关渠只说平园絶世无牡丹百种移洛苑海棠千树赛成都坐令浮花并浪蘂谁敢涂鈆更抹朱不应一朶翻堦艶博得龙宫八十珠益公和白花青緑牡丹王字韵诗渠是花中异姓王平园小试染花方氷霜洗出春风面翡翠轻稜叠雪裳夜领素娥酌青女晓看国色带天香更将秋菊潭心水滴作苸茸月蘂黄题黄唐伯一经堂人言天地生仲尼不知仲尼生两仪易中先自有太极生天生地谁得知一经以后派为六六经以前一经足学子要探天地心诗书执礼皆可寻吾乡后身黄叔度教子一经有住处寄言韦家父子间浪比籝金良汗颜送庐陵丞刘约之忠显闻孙定不虚西枢犹子故应殊鸾停梧上遗风在鴈进松间得句无剩有老农歌賛府未多荐墨送清都晦翁若问诚斋叟上下千峯不要扶谢张子仪尚书寄天雄附子北果十包今古交情市道同转头立地马牛风如何聼履星晨客犹念孤舟蓑笠翁馈药双奁芬玉雪解包百果粲青红看渠即上三能去大小毘陵说两公初秋小雨残暑未退雨好夫何小凉新竟未多飘萧才响瓦㸃滴不霑荷龙亦如侬否渠还畏热么敢劳频上水只倩挽天河送王子林节推皈融州吾州佳士子王子深入黄茅作从事捧檄还家侍老亲端能过我诵近文问渠鹗来㡬张纸笑道孤寒那得此老夫已把钓月竿安能为子挿羽翰似闻融水新二天外䑓使星俱好贤愿子西去早着鞭㱕来荐墨满袖犹未干咏荷花中小莲蓬山蜂愁雨损蜂儿叶底安巢更倒垂只有荷蜂不愁雨蜡房仰卧万花枝病中屏肉味独茹菜羮饭甚美云子香抄玉色鲜菜羮新煑翠茸纎人间脍炙无此味天上酥陀恐尔甜浑是土膏含雨露何须酱豉与醯塩茹毛祸首雍巫出馋到熊蹯未属厌木犀芙蓉盛开先生深住万山村雾里云包不见痕也被闲人知去处芙蓉巷里木犀门贺张父寺丞新长凤雏念君只欠一英雏万事今君足也无想见碧梧森翠竹敢嘲老蚌出明珠只今小徳啭春鸟后日熊见捉蹇驴自古相门长出相烟楼一橦莫教输题彭孝求碧云飞观寸云如絮起青原飞空化作一碧山天风吹上南斗边砰然堕在快阁前老彭有孙拉云住海蜃吐楼压云去日暮佳人来不来朗诵汤休断肠句䟦刘敏叔梅兰竹石四清图老夫老伴竹千竿海石江梅更畹兰不道外人将短纸一时卷去也无端戏䟦朱元晦楚辞觧注易笺诗觧鲁论一㠶径度浴沂天无端又被湘累唤去看西川竞渡舩霜后藜枯无可羮饥吟长作候虫声蔵神上诉天应泣攴赐江蓠与杜蘅赠刘汉卿太医炉底金丹妙入神月中玉免擣成尘臣门如市心如水只要隂功活万人鹅儿黄似酒野水浮天碧鹅儿弄日黄傍人殊秀色以酒更风光破殻双翎嫩眠沙百草香却将金欎鬯试比菊衣裳未慱山隂墨先娱锦里觞沧波兼凤沼莫遣后鹅鸧送清江王守赴召世言冨贵易得家世难有贤父兄子弟未渠贤君不见祖孙父子兄与弟根兰树玉枝亦桂魏晋以来谁子家只数江淮一王氏世言淮水若絶渠不昌不知淮水有絶渠更长请看南朝到吾宋中间人物无阙空有曽有且継茂弘即今紫枢継子明昔才一人今三人后者玉振前金声阿枢更有金玉阿兄子两有刚方兼岂弟清江五马求自东三年一日一春风又闻一节唤㱕去父老拦街遮不住唤他父老且细聴朝家也要好公卿父老莫与朝家争打鼔发般催速行赠王壻时可忠襄先生有贤甥卢溪先生有贤孙只今二十能缀文超然下笔如有神忠襄大节争日月卢溪清风敌霜雪两家不是无家法何须外人问衣钵老夫卧病南溪旁芙蓉红尽菊半黄子来问讯维摩诘分似家风一辨香题安成刘伯深爵瑞里报徳堂上白爵图君不见书䑓之北爵瑞里安成令君旌孝子报徳堂前松造天卜宅浩然老居士居士元无一物遗子孙只有牙籖三万存郎君饭此三万轴落纸云烟动埸屋雪中负土成先茔感得路人双涕零更传雪爵云上堕天表孝子蹈雪行即看黄吿来告弟是时雪爵应再至嘉定元年春三月男长孺编定端平元年夏五月门人罗茂良校正诚斋集巻第三十八终诚斋集诚斋集卷第三十九诚斋集巻第三十九庐陵杨万里廷秀诗退休集益公新作三层百尺新楼署曰围山观贺以唐律二章万峯飞入子城头千里长江儿上流外面週遭苍玉笋虚空㓜出水晶楼帘开雪月非三界人立云霄更九州一骑红尘北来底平章军国恼公不崖谷求仙底有仙金梯上去即仙源山川第一江西景风月无边相国园十倍黄楼况黄阁千㝷青笔是青原冩成脚力犹强句灯火笙歌特地村送丁卿季吏部赴召吾州史君五十年不曽召节来日边老夫送人作太守不曽送人上九天玉皇去年选丁寛遣求螺浦蘓茕鳏玉皇今年唤渠还州民遮道不得前文儒佳政万口传近世能吏了不関道渠岂弟父母然凛如氷霜照人寒道渠明断神一般秋毫不扰田里安一州天下孰后先要渠笔橐侍甘泉尚书履声再接连更进一步百尺竿紫枢黄合半武间梅花满枝雪满山雪花能舞梅能言满饯史君金玉般庚申东园花发晓风细细复鲜鲜也不鸣条也不喧却被花枝勾引着掀桃舞柳恣他颠桃蹊李径旧分栽红白教他各自开可是桃花逞颜色一枝穿过李花来与子仁登天柱冈过胡家塘莼塘㱕东园嫰晴无日也无风政是春光酒様醲行到中峯元来觉囬头已度打头峯胡床脚底万峯寒拄杖锥尖乱蘓斑天柱冈头行未鉋相携更上一重山数间茅屋傍山根一队儿童出竹门只爱行穿杨柳渡不知失却李花村厌看家园桃李春蹈青行徧四山村芳菲看尽还㱕看看得园花特地新登度雪䑓金沙歳嵗占先囬不等荼䕷一併求今歳香红与香雪两花同日忽齐开山庄李花山庄又报李花秾火急来看细雨中除却断肠千树雪别无春恨诉东风送韩漕华文移节江东公家文公天斗星可双孟氏再六经姓名不上凌烟去只与日月争光明君家魏国天一柱柱天无倾日无雾唯天唯尧唯永昭臯且以还俱避路只今百年三百年文献衣被芝与兰华文使者典刑存一生流坎晚乃骞䑓家㧞士兼人门如君两有今谁先德星才照翼轸地寒士驩唿细民喜钟山石城何物神夺与东民天不嗔寄语东民也未稳渠是鸾䑓鳯阁人太寕郡夫人张氏挽词盖世金瓯谱传笏囊藁砧八叶相桂子一枝香葱岭参西学兰陔揜北堂能诗饱经史箇是女班杨我忆定斋老壶觞父子间西湖梅半落东馆月初弯俄顷王姑酒嵚岑杜母山升堂迟一拜作诔费频删送周起宗经干赴桂林帅幕乃翁昔梦飞入月东字分明篆银阙明朝占梦占者云一甲八人更何説绍兴大对奏集英天风吹下胪传声作者七人拜恩了乃翁甲科第八名十年一武可鳯沼邵阳别驾今宿草子今端能读父书伏犀美髯一似渠当时父执今左相鸿钧播作幕府梧问天一雪乃翁屈入鹓行缀簮笏故太恭人董氏挽词谁别夫人孝惟天与病姑每云吾妇在底用别人扶愉色春相似弥年倦更无苍苍不汝报种黍定生菰贪是儒家事谁贫奉直如也无一瓢饮劣有半床书妇妇能攻苦卿卿不负渠竟令鸿与㑆相継大吾闾亲见卿为月频移使者星藻虚南涧碧萱落北堂青遗下新䄖狄空传训寕馨又孙还又子王树满堦庭九秩开鸿筭前春祝寿觞秦淮作椒栢钟阜当星香花压藤舆重斿囬绣㦥凉诸䑓谁有母羡杀綵衣郎溧县初栖鳯金陵复木牛重来喜城郭一夕閟山丘终始非无数东西岂自由铭旌二千里处处哭㱕舟十一月十九日折梅二首初爱寒香一朶斜又逢竒朶出髙了折来折去花多了忘却前花与后花也知春向歳前囬不道春前早有梅折得数枝捻㱕去蜂儿一路趂人来谢张㓛父送近诗集十年不梦软红尘恼乱闲心得我嗔两夜连繙约斋集双明再见帝城春鸎花世界输公等泉石膏盲叹病身近代风骚四诗将非君摩垒更何人贑守张子智舍人寄诗送酒和韵谢之谁言天上张公子飞下崆峒看晓晴为爱东坡题八境却同严助厌承明诗来风雨荒凉后语带江山紫翠横更遣曲生相暖热十年同社再寻盟送赵判官端国趂斑改秩金陵一见恍如梦君为过客侬相送庐陵再见春欲残君来入幕侬挂冠是时勐虎初出境赤子禀如兵在颈帝选良牧蘓疲民前赵后丁廉且仁更得君作幕不賔四年千里日日春与君相逢又相别人生聚散如霜叶桂林一枝三十年诸公交章荐遗贤去揖侍郎趂立班端能别我南溪边为我一醉春风前看君抟风上九天送周彦敷通判之官临川益国今姬且治中小吕申留家视兰膳疋马见州民慈训二六句寒牎三十春校书天禄阁才子即云津送曽文卿入京如君大似陆云龙一歕词场万马空文透退之闗棙手骚传正则祖家风三年拄笏南云里两手投竿西日中壁水蓬山剰虚席儤筵趂取牡丹红送赵英仲司户绍兴人物赵户部身作长城护瓜歩佛狸送死縁有人猨臂不侯得非数只今曽孙户掾公吏能官政有祖风南山可揺判难夺东海不冤隂有㓛吾州上了本曹印谒帝明光当得觐秋风正紧送抟扶九万程涂人莫问送聂士友通判上印入朝君家枢相扶天极气凌霜雪忠贯日史家有笔叹无人今有此人无此笔君侯名家千里驹拱璧盈尺径寸珠合登清庙荐六瑚合参豹尾随属车胡为小缓云间翮竭来螺浦分风月开轩不与俗客谈明月清风入牙颊只今上印去朝天春风玉笋催缀班相门有相君勉旃凌烟再写进贤冠送次公子之官安仁监税汝仕今差晚家庭莫恨离学湏官事了廉忌世人知争进非身福临民只母慈闗征岂得己龙断欲何为肩瘦月冩云描緫是诗楼上青编入骨香楼前碧岫透帘光乗风飞上广寒殿下看秋容一㸃苍赠髙德顺予年十有四拜乡先生髙公守道为师与其子徳顺为友同居觧怀徳之斋房予旣谢病免㱕德顺杖藜蹑屩访予于南溪之上留之三日告㱕赠以长句儿时同客水中蟹鸭脚林间索诗债只今白髪共青灯一尊浊酒话平生我才不及君才美毛颕负君真差事见説君家千里驹看渠髙大君门闾送安成罗茂忠书䑓佳士君章孙句法来自西溪门向来家住金谷园珊瑚四尺蜡作薪床头黄金巳散尽买书却铸文章印印成一字不疗饥仰天大笑还哦诗诸老先生緫参徧只欠一瞻晦翁面晦翁今已作贵人君从何许去问津劝君努力战今举来年拜渠为座主曾伯贡主簿挽诗二首练练兰溪秀家家玉树荣兴安有才子艮老是先生师与三冬学诗专五字城一官才祭灶作么便铭旌我壮君初冠相逢便定交即今俱白首赴告忽黄茅人物王兼谢诗声岛与郊病来无气力不得奠兰肴黄司法妻欧阳氏孺人挽诗法掾无双裔夫人六一孙夙勤南涧藻晚享北堂萱蒲圃严新槚潘舆閟旧轩庭堦森玉树驷马看髙门题曽景山通判寿衍堂人家具庆巳燕喜人家重庆更竒伟冝春䑓上贤治中妙龄斫桂广寒宫亲年九十身六二芝兰玉树森庭砌上堂綵衣称寿觞下堂绣口喧雪牎紫枢相公喜祥大书寿衍名其堂五世其昌未渠央送刘茂村主簿之官理定陆机二十作文赋刘君二十诣大常桃花浪险阿香怒㸃破龙额㱕西江平津六十䇿第一刘君五十赐𫀆笏一官初入八桂林官无早晚在努力大师大漕两徳星緫是青原旧使君若问公堂堦下吏便是三瑞堂前门生前进士萧照隣参政大资挽诗父子双晁董中兴只一家里刚金百鍊表粹玉无瑕死力扶忠善生平嫉侫邢古人少全传公传即非夸右一东府辤金印南园伴赤松门阑无薏苡泉石自从容忽作丁威鹤云亡老子龙一哀縁殄瘁不是涕无从右二赠盱江谢正之盱江天上银河氷麻姑人间白玉京不生金珠不生玉只生命代千人英前有泰伯后子固后无来者前无古九州四海何同年浓墨大字荐惠连君家春草池塘句只今又见君着语袖中绣出诗一编清新不减春草篇愿君努力古人事再光麻姑与盱水太守赵山父命刘秀才冩予老丑索賛香山有箇狂客恣游三十六峯不是河南贤尹谁赠明月清风寄题舒州宿松知县戴在伯重新紫霄亭一代名臣张右丞玉山头作紫霄亭如今再得戴安道拈出旧时山色青万里长江一线横好风时送晚潮声江州司马呌不醒呌得庐山分一觥寄题荆南抚干胡仲方公𪠘信美楼大资孙子大参甥磊隗胸中万卷横楼上已堆千古恨晚潮更作断肠声古有仲宣今仲方二楼分贮一秋江散愁幸有杯中月莫下南牎下北牎题刘子逺春风堂艮斋先生门下士寒星向晓今余几春风堂上刘更生十年桂山问竒字艮斋正派谁真传更生得髓仍得肝春风巻着两袖里放出抟扶天地间题刘子逺宴坐画图楼大年小景真儿戏郭熈逺山闲故纸东山一塔作毛锥试㸃卢溪一溪水洒出楼前千万峯一一奔腾入楼里金华仙翁强觧事攘我楼中新句子题太和宰卓士直寄新刻山谷快阁诗真蹟快阁江鸥逺避人西昌山月暗吹尘百年卓茂传诗印印出风光色色新太史留题快阁诗旧碑未必是真题六丁搜出严家墨白日青天横紫蜺同次公观细陂小坐行店店歇疑为旅溪行当出郊莓苔依断蓼翡翠上寒梢南溪细陂仙家有药世无比能干水银作银子老夫却把水晶环镕作南溪一溪水闲随穉子作儿嬉金沙玉砾磊细陂水从陂上㵼涧底椎碎水晶声满耳忽然流下片苍苔一朶碧云影千里访蓬莱老人不到蓬莱又几时凉花渐盛暑花稀我来不是忘㱕去忘却来时况道㱕观基感兴本是输基强作嬴看来终与好基争君看国手无双底何用旁人捄败兵寄谢蜀帅表起巖尚书阁学寄赠药物卧雪先生氷雪胸小迂星履领元戎草堂衣钵风骚将花屋笙箫造化工杜宇催㱕波正緑海棠不睡烛斜红遨头未了词头下四世重新六五公抛官㱕隐七经年睡杀山云笑杀天剰雨残风黄㡌底颠诗中酒白鸥前少年行路今已矣厚禄故人书寂然只有锦城表阁学寄诗赠药意悁悁谢淮东漕虞寿老寳文察院寄诗诗吸三江卷五湖彫琼爲句字爲珠前身谢守吟澄练今代世南行秘书獬豸峩冠乆尘醭星辰聼履即须臾夜来飞入东园去梦里分明觉后虚鹓行接翼复分襟酒病诗愁老不禁十载江湖千里月一生金石两知心悼亡君有安仁戚㱕隐侬为梁父吟早晚故人天上去未应廊庙忘山林寄题安福刘道恊涌翠楼读书䑓南山绕屋恰如万簮削青玉读书䑓北山更多又似碧海跃万波䑓边髙人子刘子架楼南北山围里醉中领客上上头忽惊平地翠浪浮一浪抛云入天半衆浪翻空湿银汉砰轰打到栏干前天跳地踔干坤颠主賔拍手唿钓舩定眼看来还不然只是南北几㸃山送胡圣闻入太学春风吹开孝廉舩撞星犯斗上九天夜书细字灯前月朝茹寒虀瓮中雪何蕃省亲间一㱕陆畅擢第各一时此行㱕来上亲寿桂枝满把香满袖程泰之尚书龙学挽词庙噐圭璋骨儒林虎豹章韦编双辅嗣禹迹再平当月冷谈经幄尘昏弄笔床西州何处路溪水咽梅乡公弭江西节侬横南浦舟相逢便金石一别几春秋问讯频黄耳㱕休各白头豊碑那忍读未读涕先流读白氏长庆集每读乐天诗一读一囬好少时不知爱知爱今已老初哦殊驩欣熟味忽烦恼多方遣外累半已动中抱事去何必追心净不湏扫追叹欲扫愁自遣还自扰不如卷此诗唤酒一醉倒狂歌谪仙词三杯通大道送㓜舆子之官澧浦慈利监税估人耕货不耕田也合供输饷万屯若道厚征为报国厚民却是负君恩素王开国道无臣一牓春风放十人莫羡牓头年十八旧春过了有新春题贑州重建思贤阁赵公遗爱虎头城直到张公续此声前赵后张俱可阁贑民不用羡西京题章贡道院江西道院赋金华近日当涂共两家更着崆峒三道院只销卧治醉鸎花与子上野歩篱落深深巷茅茨小小家冬晴好行脚何处不梅花送贑守张子智左史进直敷文阁移师八桂龙尾名臣进寳奎虎头移镇赴榕溪握刀将师迎牙纛觧辫戎蛮贡象犀翠浪玉虹余昨梦碧篸罗带入新题鳯池鸡树公栖处早箇云飞不要梯抛官九载卧柴荆有底生涯底友生白鹭鸬鹚双属玉青鞋布韈一笭箸贑江府主怜逋客尊酒绨袍笃故情天上故人今又去碧云西望暮天横至后与履常探梅东园雨后霜前梅欲开欲开犹嬾雪风催一秋不到东园里从此朝朝暮暮来两朶三枝梅正新不踈不宻最忺人花枝夹径嗔人过絓脱老夫头上巾雨涩风酸闷却春日光初暖倍精神天如一面青罗扇仰看横枝自冩真题永豊刘伯英双清亭银河一派天上来霜松万本水际栽公干作亭占佳处栏住清风入牎户醉余緑绮膝上横学得松声与水声更待九秋月亭午白玉壷中有新句烦君赤手双拾取寄题彭泽王尉𪠘舍二境不遇黄山谷那传石橘林巖欺小孤顶影落大江心试听秋虫语如闻夜诵音梅仙癖嗜古此外更幽寻右读书巖人道书巖好谁知石洞竒外才一径尽中忽万峯欹窍石天成屋泓泉鬼斸池弘中逺孙子宴喜又添诗右潜玉洞题湖北唐宪桂林义学梅花五岭八桂林青罗带绕碧玉簮祥刑使者两唐裔亲领诸生到洙泗七星巖畔筑斋房独秀峰尖作笔床买书堆上天中央海表学子来奔忙中州淑气无间断南斗文星方炳焕君不见日南姜相曲江张万古清风裂云汉除夜小饮叹都下酥乳不至雪韭霜菘酌歳除也无牛乳也无酥贫中却冨何人㑹自有村醪不用沽辛酉正月十一日东园桃李盛开千万重山见复遮两三㸃雨直还斜行穿锦巷入雪巷看尽桃花到李花溪边囬望东园桃李看花不合在花间外面看来锦一般每一团花三丈许红花团绕白花团上元后一日徃山庄访子仁中涂望见庄里李花庄里李花何似生山头转处最分明轿中举首聊东望不见花枝见雪城李花十里纵长围漏出桃花片子儿千丈越罗初水冻中间一㸃涴燕脂新栽德安牡丹透根生孙枝皆千叶种也即非接头二月瑞云红初开晴晓起看喜而赋之日上浑迟在花乗絶早看精神百倍好风露七分寒夜宴醒犹醉晨粧湿未干子孙更千亿紫笋绕团栾送俞漕子清大卿赴召帝求耆旧忆吾公紫诏斜行下碧穹励操兰熏仍雪莹作民冬月与春风便登鳯阁鸾䑓上小试鸡翘豹尾中十载江湖访民瘼一时倾倒沃天聦自笑孤踪霜乗轻官游何幸并耆英合符先后分江郡接武差池缀月卿爱我从来两胶漆与公别是一亲情老身无用难提尚有儿曹累使令谢江东耿漕曼老寄书并与沈侍郎唱和诗朱雀桥边旧使星五年再照大江明端能记忆诚斋叟千里书来访死生右谢诒书劳苦碧落侍郎金作句灜州学士玉为章两公唱和君知么箇是安期却老方右谢唱和佳句题王子宜主簿青山读书堂谢家青山李家据王家青山当家住上头新作读书堂牙籖玉轴古锦囊万夫攘臂侬掉臂万事无味书有味时挑野菜煑一字儿軰不须来染指夏至雨霁与陈履常暮行溪上西山已暗隔金钲犹照东山一抹明片子时间弄山色乍黄乍紫忽全青夕凉恰恰好溪行暮色催人底急生半路蛙声迎歩止一荧松火隔篱明送子上弟赴郴州史君罗达甫寺正之招郴山竒变水清冩郴江幸绕郴山下韩秦妙语乆絶絃谁煎鳯觜续此篇君章词客山水主云锦聘君君好赴为㝷两公旧游处得句寄侬侬不妬休道郴阳和鴈无也曽避雪罗浮去走笔谢吉守赵判院分饷三山生荔子吾州五马住闽山分我三山荔子丹甘露落来鸡子大晓风冻作水晶团西川红锦无此色南海緑罗犹带酸不是今年天不暑玉肤照得野人寒夏夜翫月仰头月在天照我影在地我行影亦行我止影亦止不知我与影为一定为二月能冩我影自冩却何似偶然步溪旁月却在溪里上下两轮月若箇是真底唯复水是天唯复天是水夏夜月下独酌谁道今年热今宵分外清竹风秋九夏溪月昼三更此景天悭与无人酒自倾明朝火织上别作一经营月忿云遮却云遭月辊翻斩新灯世界特地玉干坤兔舞催诗句蟾醒笑醉魂姮家且莫睡照管失金盆谢蜀师刘仲洪尚书龙学遣骑诒书之惠紫衣军将打门来云锦书从锦水囬箇是国西天一柱早㱕斗下位三能致身将相黑头在怜我渔樵青眼开旧日雪山寒刮骨秪今移取上春䑓足痛无聊块坐读江西诗两脚偏云水群书乆网丝却因三日痛理得数编诗不借双髙桂毋追一任欹老来非爱病不病亦何为夏夜露坐火老殊未热雨多还自晴暮天无定色过鸟有㱕声坐乆人将睡更深月始明素娥欺我老偏照雪千茎山翠都成黑天黄忽复青月肥过半璧云瘦不遮星瓦鼓三四只村酤一两瓶人皆笑我醉我独笑渠醒嘉定元年春三月男长孺编定端平元年夏五月门人罗茂良校正诚斋集卷第三十九终诚斋集诚斋集卷第四十诚斋集卷第四十庐陵杨万里廷秀诗退休集读正观政要㧞士新豊逆旅中懐贤鸭緑水波东酒倾一斗鸢肩客醋设三杯羊鼻公七月十一夜月下独酌今歳秋阳晒人死今宵秋月唿人起月光如水澡吾体月色如霜冻吾髓老夫畏热如于莬平生爱月如氷壶望舒可客不可孤麹生可亲不可踈更招玉兔金蟾蜍同酌山杯煑涧𬞞来朝秋阳再作悪今夕秋光且行乐遮莫参横并月落月下闻笛天色镕成水蟾光鍊出银碧香三酌半玉笛一声新小婉还清壮多欢忽苦辛何人传此曲此曲怨何人中元日早起欲借㣲凉问万松万松自热诉无风清晨秋暑巳如许那更斜阳与日中露坐戏嘲星月东生定西㱕月岂不识路何须债长庚夜夜引行步星住月不行星行月不住无人问阿姊此事竟谁主不知听金蟇无乃由玉兎来夜偷此星看月㱕何处莲子蜂儿来自宛溪中两翅虽无已是虫不似荷花窠底蜜方成玉蛹未成蜂秋暑午睡起汲泉洗面大桶双担新井花松盆满㵼莫留些刺头蘸入松盆底不是清凉第二家乆旱祷雨不应晴天忽落数㸃烈日秋来晒杀人青天半㸃更无云忽传天上真珠落未到半空成水银秋日早起鸡鸣钟未鸣不知乡晨否起来恐惊衆未敢启户牖残灯吐芒角上下两银帚定眼试谛观散作飞电走晩饮大醉或伤生不醉又伤情此事两难处后先有重轻醉后失天地余生底浮萍愁城不湏攻醉乡无此城送陈壻履常县丞之官泰寕玉润非冠玉东床忽易东一官斯立様五字后山风明月来霄共清尊何日同看君即飞兔老我自冥鸿送罗仲仁试艺南宫绍兴廉吏谁第一君家郎罢真无匹腰纒墨绶不请钱妻啼儿号穷刮骨清无人知有天知四囝三箇攀桂枝不应一箇独见遗今秋君与一鹗飞君不见吾州状元晩得意董公五十有三歳君今加渠更三年春风射䇿君勉旃古风送刘委游试艺南宫西溪先生刘夫子个是国士天下士家庭孝友春里风义气髙寒秋后水艮斋荐书呌九闗重华表闾上半天人冤有徳却无位天报芝兰满堦砌诸孙箇箇九凤雏此郎轩轩千里驹槐花再登乡老书桃花一跳化龙鱼堂上双亲黒头在日唤子孙倚门待緑衣㱕上千歳觞还我西溪读书债送庐陵宰黄伯庸赴召君寄梅花道别膓我攀官栁送㱕艎东都循吏似名茂南浦诗人更黄白鹭青原留惠爱苍苔红药入篇章故人若问诚斋叟化作沙鴎弄夕阳同刘季游登天柱冈两只胡床小憩些一枝笻杖拄倾斜烟云惨淡天将雪风月荒寒梅未花人去客来酤酒市鸡鸣犬吠野人家清游不用忙㱕去强管行程是暮鸦我行谁与报江枫旋摆旌旗一路红朔吹崩腾危两耳东山踊跃献诸峯松隂好处皆亭子瑶草香邉即坐狨渐陟渐髙元不觉忽然身在半天中穿青度碧白云中山正竒时路忽穷引道老农辞我去与君更上最髙峯偶然乗兴上孱颜若待偷闲何日闲脚力到时皆我有不须更问是谁山夜饮夜饮空斋冷移㱕近竹炉酒新今晩醡烛短昨宵余紫蔗椂来大黄柑蜜不如醉中得五字索笔不能书饮酒无竒诀且斟三四分初头只嫌浅忽地有余春身外多少事灯前子细论絶怜青女老忍冷撒琼尘不睡夜永无眠非为茶无风灯影自横斜拥禂仰面书帷薄数尽承尘一簟花望后更深月未明暗蛩冻得緫无声闲心幸自清如水万感还从不睡生清愁无数暗相随酒是渠雠也是媒醉里不知何处亸等人醒后一时来眊矂浑如病起初冬烘又似酒醒余睡乡幸有闲田地不放诗人僦一居醉吟十载人间乐与忧㡬曽半㸃到心头梧桐叶上秋无价蟋蟀声中月亦愁暮角晓钟何日了苍颜华髪此生休吟颠醉蹶知无益利走名奔有命不三春草草眼中过未抵三冬乐事多烛熖双了红再合酒花半蕾碧千波孤寒霜月侬相似跌宕雪风谁奈何道是闲人没勲绩一枝樵斧一渔蓑乌臼烛熖白光寒泪亦收臼灯十倍蜜灯休忘情也似诚斋叟烧尽心时不泪流送王文伯上舍㱕丰城兼简何侍郎碧落先生少可人银钩茧纸苦称君谈间口吸西江水句里家传南浦云千里端能来命驾一尊得与细论文还家剩草三千牍㸔䇿平津第一勲题曽良臣思堂曽尉良臣迎母王于乐氏母许新居成即㱕于是筑第髙沙母欲迁而逝乃虗中堂榜之曰思求诗为赋四韵谢墅新成了潘舆竟不㱕升堂仰遗像下拜泣沾衣反哺乌何在卧氷鱼自肥梦中环佩响惊喜觉来非送彭子山提刑郎中赴召帝想丹青忆老成公兼竹润更兰声独追洙泗人无讼再使成康世措刑召节自天囬使节即星朝斗作台星花边独坐黄昏句剰寄江西白鹭汀琼树初瞻二纪中玉京再别一星终我随病鹤欹黄㡌公驾云鸿上碧穹寄径丝纶紫薇阁押班冠剣大明宫锦园尚欠桃栽否儿軰河阳待晓风送族弟子西赴省吾家词伯逹斋翁阿季文名有父风笔阵千军能独扫马群万古洗来空嗟予还笏㱕林下看子乗舩入月中淡墨榜头先快睹泥金帖子不须封寄题福帅张子仪尚书禊游堂子仪之祖全真参政绍兴初元为福帅于三山城西之外南湖上作堂名褉游以为邦人修禊之地后六十六年子仪帅福再新此堂自作记以书其事以石刻示予因寄题七字祖孙接武褉堂前风物重新六十年无恙钧衡旧堂䕃有光台斗継蒲鞭手提西郭三山月下照南湖万顷天不要外人来作记当家自有笔如椽南溪弄水囬望山园梅花梅从山上过溪来近爱清溪逺爱梅溪水声声留我住梅花朶朶唤人囬火合午睡起负暄火合红销雪尚香睡魔引我入渠乡觉来一阵寒无柰自掇胡床负太阳黄菊霜枝巳懒残瑞香紫笋政团栾盆池影里看题壁上字还成下字看晒衣亭午晒衣晡褶衣栁箱布幞自携㱕妻孥相笑还相问赤脚苍头更阿谁读张文潜诗晩爱肥仙诗自然何曽绣绘更琱镌春花秋月冬氷雪不听陈玄只听天山谷前头敢説诗絶称潄井扫花词后来全集教渠见别有天珍渠得知壬戌人月南溪暮景坐㸔青天起白云化成龙子钑银鳞霎时塞得青天满只见龙鳞不见身春暖溪暄出小鱼沉浮上下巧相娱一跳一浪钱来大开作瑶环忽丈余翡翠惊飞不作行沙鴎乱下自成双一天霞绮沉波底便是西川濯锦江雨后至溪上夜雨无端忽晓晴南溪便长半篙清斜冲乱石雪霜碎快㵼深陂金玉声慢处囬头萦作漩急边眨眼不留行李成觑着如何画却是诗中画得成寄题太和宰赵嘉言勤民二图歳歳桃花水到时野航客子命如丝赵侯小试济川手雪浪翻天不溅伊右题通济渡舩图半山辱国卖丛祠钟歩诸坊卷酒旗村里山农语音好孔方兄巳赦鹅儿右题停罢坊场图上元前一日游东园看红梅欲折红梅朶看来不忍攀週回寻四处恰得一枝繁偶看红梅到小园凭栏送眼过前村山头茅屋隔孤树篱外行人出半身儿牵黄犊父担犂社鼓迎神簇纸旗不是豊年那得此今春大胜去春时南溪薄晩观水谁将沙砾壅隄斜水怒冲隄自决沙无数小鱼齐乱跳瑠璃盘底簸银花溪边月上正月十四夜如何月便团似知吾軰出头借上元看片子黄金餠看来只管髙忽然落溪水杂碎作银涛同才翁弟游东园东园花径半莓苔老子多时不到来一巷江梅都落尽秪今开底是红梅近故太师左丞相魏国文忠京公挽歌辞孝庙深知巳今皇正宰官一言能定国二圣得重懽立节山相似容人海未寛至今死诸葛虏使胆犹寒镇蜀双清献囬天再子明何曽动声色一笑付权衡临絶縁忧国平生不近名中兴贤相传日月夺光精柏府公峩豸荆溪我把麾闻风无半面折简两相知偕掾胶投漆分襟云与泥楼成扁山浦洒泪欠题诗近故魏国夫人卢氏挽歌辞胄出开元相贤称魏国嫔秪教纪彤管不见转鸿钧瓜葛春风里苹蘩南涧濵古今书列女仁孝㡬何人唐代崔家母升堂乳阿姑姑言吾报妇孙孝妇如吾此叚前无古夫人独与俱秪看秦国语更恐李唐无素节勤仍俭清风冷似氷秋衣孟光布夜绩敬姜灯拱木霜何早同茔雪政凝郎君一䕫足再看九霄鹏东园探桃李偶逢李径一花开从此东园日日来更约桃花同坼好红红白白两相催有花无叶也孤寒有叶无花草一般最是桃花饶态度醉红娇緑恼人看李花李花宜逺更宜繁惟逺惟繁始足看莫学江梅作踈影家风各自一般般春晴日透微风暖风揉嫰日佳秪知趱桃李不道落梅花寄题太和丞公沈君公馆亭䑓四咏苍髯秦大夫瘦骨孤竹君主人似二子二子似主人右真清亭秋月弄长江平地㸃逺岫賛府诗句中字字江山秀右特秀亭红雨未随风白雪忽满枝秪今正月尾政是断肠时右成蹊亭庭散帋尾骛牎聚案头萤无端循除水也学夜诵声右读书䑓寄题分冝李克明上舎髙居二咏想见谪仙裔卷帘双眼寒云山千叠碧飞舞入栏干右不碍云山楼一凤领四雏夜作吾伊声梧桐髙拂日好去瑞尧庭右东塾春寒风日晴暄一併来桃花告报李花开待君减尽衣裘了夜半春寒特地囬和张寺丞㓛父八絶句约斋太瘦古僊真寄我诗篇字字新受业陈三能㡬日无端参换谪仙人古来官职妬诗篇二物双违不肯全君被诗篇折官职如何又寄一新编与子相望天一方有书无使倩谁将㱕鸿欲下还飞去不作书邮有底忙金华不敢比东坡此后东坡尔许多扰扰胸中百周孔不愁栁栁笑人何门讯南湖作么生日撞金玉奏英茎无人打杀净饭子放出渠头七步行新歳南湖春又浓海棠旧入我诗中别来若有相思字寄与江西花信风湖邉花底旧论诗再要寻盟今若为道是莺啼无㸃泪教莺闻此也垂洟断当湖山我与公问公别后却谁同一生海内金石友万事人间牛马风谢襄阳帅杨侍郎辘轳体合志同宗忆嗣清寻盟継好感难兄関西伯起今夫子后世子云重易经金薤银钩诒妙墨貂裘王札寄交情本朝未有杨家相留待公㱕两两星王式之直阁不逺千里来访野人赠以佳句次韵奉谢君才陆海与潘江句里芒寒万丈长雪椀氷瓯翻笔墨锦机绣叚出肝肠王家龙凤重英特谢砌芝兰让耿光相国登庸衣钵在郎君努力续前芳寄题张县尉敬之南昌官寺重新子真祠堂梅郎绛节朝王䑓朝游五城暮九垓遗民香火荅遗爱何年祠屋荒苍苔剣津诗客子张子住持仙坛判山水上书台斗大居士作縁氷漕皇华使二䑓併檄孔家兄经始新祠不日成西山南浦作贺賔野梅官栁俱驩声送赵吉州判院噐之移利路提刑赵侯迈徃隆准孙未年五十专三城千里秋毫无遁情两眼洞照如秋鹰何须奋髯走百吏棠隂画寂清如水年年州人喫贱米侲子蹈歌冻黎喜去冬苦暖未有梅使君一笑梅花开夜吹平地一尺雪留下豊年今歳囬使星移照天西去白鹭青原遮不住即随丹诏㱕握兰遂持紫橐甘泉班雨中入城送赵吉州噐之拂溪杨栁缕生金栏路山矾香杀人不是冲泥送行客外头放过若干春村店农忙半不开入城客子去还来阿耶乌伞儿青笠卖却松柴买菜囬宿城外张氏庄早起入城灯火频挑只管残雨声终夜恼空山幸䝉晓月多情白又遣东风抵死寒破店无鸡报五更只将梦觉当鸡鸣匆匆上却蓝舆子隔壁人家政睡声眠云跋石十余年囬首抛官一瞬间送旧迎新也辛苦一畨辛苦两年闲次公满秩来㱕偶上巳寒食同日父子小酌又是一年脩禊时何须曲水泛金巵遍尝衆酒少亦醉坐到三更眠未迟上巳巧当寒食日春风悭放牡丹枝白头父子灯前语忘却江湖乆别离送金元度教授辞满赴部改秩金华唐吕两儒先夜半黄梅君併传不日经筵重坐席蹔时黉舎冷无氊引班晓漏槐枫里出宰春风桃李邉莫遣垂杨知别恨一篙新涨觧㱕舩尝荼䕷酒予与客尝荼䕷酒客永其法因戏荅之月中露下摘荼䕷㵼酒银缾花倒垂若要花香薫酒骨莫教玉醴湿琼肌一杯堕我无何有百罚知君亦不辞勑赐深之能几许野人时复一中之刘季澄投赠新诗次韵为谢君操笔来启新畬耕徧西溪万卷余藜杖芒鞵来得得栁风花雨政踈踈是家人物孙如祖惊代诗文我爱渠努力收科无早晩不须灯下独长嘘饯洪帅张伯子华学尚书移镇京口周家天球祗一只张家今有双白璧前称紫薇后文昌衙官二陆仆两唐金章玉句迭清锵天孙云机织锦裳松心竹节争老苍氷壶水镜明秋霜君不见于湖先生掌纶綍二典三谟才一笔君不见笃素先生立朝端五臣十乱半武间听履星辰践台斗翻身凤池屈伸肘梦入飞云卷雨帘袖却筑巖作霖手滕王阁上唐阿舒春生秋杀震江湖吏部未见张尚书春生尽有秋杀无江西十州百万户父非姓召母非杜也秪周人两句诗岂弟君子民父母又去南徐作好春落霞秋水亦眉颦南徐父老错欣欣玉皇催渠转鸿钧春雨不止无计柰何春日长宰予介绍谒羲皇蚁才问阵天又雨蜂欲舂粮花政香春雨如毛又似埃云开还合合还开怪来春晩寒如许无頼桐花领取来蹈青两换溪溪玉花呈岭岭春秧田暄处早茅屋𥙷痕新寒灯老穉都眠我独醒寒灯半㸃伴三更双花忽作蜻蜓眼孤熖仍悬玉胆瓶雨夜独酌清明未到未和柔过了清明春又休烛下看花徧有思醉中听雨也无愁瓶中淮阳红牡丹落尽有叹只愁风雨妬花枝翦入瓷瓶养却伊更下重帘深闭合忽然花落又关谁眼中姚魏过匆匆只有淮阳打底红杜宇一声花睡醒却教老子怨东风又是明年看牡丹未开芍药怪春寒落英满地不须扫一片蔫红也足观寄题龙泉李宗儒师儒槐隂书院龙泉二李継谪仙朝议朝散相后先凤雏二妙継乃祖宗儒师儒贤弟昆手种兎目今几年日茹叶淘呻断编隂似王家三树緑异时官职追前躅花作唐人八月黄来歳能书催趣装李师儒上舍稽古堂青枫金刹依然在黄石圯桥元不改只有谪仙稽古堂兵烧水毁草树荒二大夫家有孙子去珠复还堂再起朱甍碧瓦拂金波牙籖玉轴柱银河山鬼吹灯听夜诵秋兔献颕供晨哦向来二李名父子今来二李佳兄弟䳭鸰双去集上林李家大夫看二二嘉定元年春三月男长孺编定端平元年夏五月门人罗茂良校正诚斋集卷第四十终诚斋集诚斋集卷第四十一诚斋集卷第四十一庐陵杨万里廷秀诗退休集初夏即事十二觧莲叶头巾道様裁仙桃扇子午时囬扑蝇堕地犹能旋闭合生尘底处来瑞香端合谱离骚有子传芳韵亦髙失却薫笼红锦被化为矮树紫樱桃百日田干田父愁只销一雨百无忧更无人惜田中水放下清溪恣意流从教节序暗相催暦日尘生懒看来却是石榴知立夏年年此日一花开槛中红药趂春㱕缾里苛留三两枝一片落来能恋我叶梢阁住不教飞宻有花红緑刺长似来作伴石榴芳金樱身子玫瑰脸更喫饧枝蜜果香玉磬金钟天半鸣梦中惊我起来聼万松花上三更雨政事堂中有此声东渚西陂万马奔浪花吞尽旧波痕山童莫扫中庭水要冩钱钱两㸃纹更无一箇子规啼寂寂空山花自飞啼得春㱕他便去元来不是劝人㱕栁外花梢啼乱鸎行人过尽不曽聼得人聼处君知么天欲明时第一声狭斜只觧赏春红秋菊冬梅不负公我道四时俱冨贵一杯催唤藕花风王家尘柄緑琼香萱草偷来柄更长蔵却柿红缨扫子菖蒲节里放风光诗酒怀赵徳庄旧月张三影今时赵半杯谁将牌印子牒过草庐来一代风流尽余年鬓髪催愁边对诗酒懐抱向谁开纪闻悼旧莫说湘南寺令人絶痛渠中间緑国论偶似絶交书衫短枯荷叶墻髙过笋舆人生须冨贵冨贵竟何如郭母孺人李氏挽歌辞李郭俱名族华婣合两家藁砧巾角雨郎罢笔头花树秀庭双玉荪荣砌百芽半生氷雪节再赋白山茶七字敬饯周彦敷府判直阁之官虎城碧落仙人出作州青原诗伯佐承流江山得助催新句风月平分入胜游清献濂溪两賔主崆峒章贡再赓酬旧时緑水红莲客南望旗幢鬓已秋端午前一日含笑初折一㸃瓜香破醉眠误他酒客枉流涎如何滴露牛心李化作垂头玉井莲初喜晓光将莞尔竟羞午影不嫣然忽看吐下金樱核蔌蔌声干暮叶边端午独酌招得榴花共一觞艾人笑杀老夫狂子兰赤口禳何益正则红舩看不妨团明朝便无味菖蒲今日么生香一生幸免春端帖可遣渔歌谱大章送吉州通判赵徳辉上印起阙太守九秋霜通守三春风太守镜照胆通守渊涵空古来人才在寒士皇家人才在宗子君看二赵作庐陵寛勐晦明两相济太守已乗八使车通守合分五马符行看二赵俱法从老夫别献中和颂暑中待月小酌火伞朝张复暮张若教无月底禁当隔林欲上光先漏窥户无多气已凉万里无云天似水一奁新镜色如霜广寒宫里应无酒挽住姮娥劝一觞夏日小饮分题得菱用辘轳体不是齐堂觳觫生如何双觝独峥嵘犀中忽有红尖角天上也无甜底氷只爱衣裳桃杏浅谁知肌骨雪霜明酒徒苦问渠名姓无姓无名字子陵移床清晨暑气巳愁予何况旸虫午及晡寻得松风小凉处移床来坐又还无午睡起氷昼能不倦亭午思小睡竹床热如晒展转竟无寐起来搔白首百匝绕檐际政当眊矂中忽有一竒事一风北户来穿度南䆫外䆫外蕙初花披拂动香气老夫得一凉洒然有生意来日当此时未知复何似送章汉卿㱕宣城竹叶孤斟乆梅花逺信踈如何穷巷辙忽枉故人车伯仲俱佳士云霄政望渠相从又相别欲别重踌躇夏夜喜雨听雨初假寐还成睡着休梦中檐奏乐夜半簟知秋今歳应须熟余生有底愁无人知喜事课仆织新篘题长沙钟仲山判院岫云舒卷楼天柱峯尖半㸃云散为岳麓橘洲春尽供诗客挥毫里怪底春空态度新入夜云来宿两牎明朝云去照三湘也知逺岫无心出觧后为霖亦不妨立秋日闻蝉老火薰人欲破头唤秋不到得人愁夜来一雨将秋至今晩蝉声始报秋二含笑俱作秋花秋来二笑再芬芳紫笑何如白笑强只有此花偷不得无人知处忽然香秋夜极热只怨西风不早㱕早㱕何似且㱕迟姮娥一夜摇团扇更说明朝日午时秋神今歳也痴獃行李如何草草囬白帝羽衣浑不带炎官火伞却将来葵扇频挥手巳麻竹床偏热冷无些面凉却感须根汗省得开门汲井花题安福刘虞卿敏斋君不见杜家阿冝开雪䆫日读十纸月一箱君不崔家阿立染霜兔暮作千诗朝百赋读书䑓北卯金刀斋前不种李与桃满堦只种书带草黄金非宝书为宝郎君玉树临风前咀嚼青竹夜不眠何须多羡崔与杜诸郎努力青云路九月三日喜雨盖不雨四十日矣玉帝愁闻早雷公怒见须搜龙无亸处倒海不遗余稻里云初活荞梢雪再铺老农啼又笑欲去且安居谢蘓州史君张子仪尚书赠衣服送酒钱香山老益窭欲卖宅与田荆南赠春服侍中送酒钱何如韦苏州一日兼两贤酒钱随春服併至南溪边寄物巳不轻意更在物先仆也拙生理巧亦营不前病废非为髙抛官余十年纸田蜗牛庐纵卖谁作縁故人岂云少衮衮青云端王弘不可作范叔空自寒忽槛苏州书冷牎囬春暄急褫九月絺径追八酒仙竹烟为我喜波月为我妍篱菊冻不花一笑亦粲然醉中化为蝶飞堕虎丘山齐云巳在眼忽然逺于天九日招子上子西尝新酒进退格但令有酒对篱东管得山名不是龙榨里泼醅迎节里雨中移菊自城中多时不饮今辞醉一笑相懽古罕逢我軰明年当更健不须子细看萸红九日菊未花旧说黄杨厄闰年今年併厄菊花天但挼青蘃浮新酒何必黄金铸小钱半醉嚼香霜月底一枝却老鬓丝边阿谁㑹得开迟意暗展重阳十月前寒鸡寒鸡睡着不知晨多谢钟声唤起人明晓莫教钟睡着被他鸡笑不须嗔南溪上种芙蓉夹水芙蓉宻宻栽縁溪斜立照溪开放教十里红将去不尽溪流不要囬晓看芙蓉两歳芙蓉无一枝今年万朶压枝低半红半白花都閙非短非长树斩齐临水酽粧新雨后出墻背面晓风西春英笑杀秋英淡秪恐秾于桃李蹊瑞庆节日同王式之诣云际寺满散金刹深蔵翠巘间钟声吹下白云端谁知东淛能诗客也到南溪祝圣山重碧清池染衣溼软红香雾袭人寒祝君来歳千秋节着脚含元鹓鹭班寄王用之判府监簿寅清堂上初相识君如玉树逢春碧滕王阁下重相从君如天骥追秋风九州四海王鲁公有人不减汉八龙君才况是廊庙具登庸衣钵亲分付笋班小试云霄步州麾妙琢湖山句君不见西京韦家父子间阿成官职似阿贤皇朝吕家也不悪大申小申相后先看君一武超韦吕奄有龟䝉再封鲁王式之命刘秀才冩予真因署其上淛水东兼淛水西千巖万岳緫遨嬉游山秪欠金华债乗兴今随王式之乆雨妨于农收因访子上有叹君能过我意殊倾我每看君脚便轻若为泥涂断还徃端令老病底心情未霜杨栁秋犹碧旣雨芙蓉晩更明旱歳嫌晴不嫌熟今年教熟不教晴益公题三老图郡士刘讷以乗成兄生于乙巳而予丙午诚斋丁未冩三老图为题四韵同辞官路返乡闾两骕骦中间以驽前后顾瞻羞倚玉支干引从偶连珠三人不必邀明月九老何妨续画图从汉二踈唐尹后相亲相近此应无诚斋题三老图刘讷敏叔秀才冩乗成先生平园相国及予为三老图因署其后旦奭行间着季真黄冠不合附青云二南风里君知么添箇委蛇退食人刘郎冩照妙通神三老图成又一新只道老韩同传好被人指㸃也愁人南溪堰滩爲爱溪流箭様湍戏抛乱石障清澜忽如亚父撞玉斗又似仲尼鸣象环整北移南教尽怒从朝至午不知还便饶滟滪三巴崃也当龙门八节滩至后入城道中杂兴至后寒梅未苦繁腊前暖蝶巳偷还隔林日射池光动碎却池中倒影山大熟仍教得大晴今年又是一昇平昇平不在箫韶里只在诸村打稻声问渠田父定无饥却道官人那得知未送太仓新玉粒敢先云子滑流匙畦蔬甘似卧沙羊正为新经几夜霜芦菔过拳菘过膝北风一路菜羮香长亭阿姥短亭翁探借桃花作面红酒熟自尝仍自卖一生割据醉乡中豊年物物揔欣驩不但人和畜亦蕃簸处金肤肥彘母春余珠屑饱鸡孙山路肩舆倦仆夫家兄为我酒频沽卖薪人散知城近啼栁乌忙觉日晡谁练苕花作雪茸更将枫叶染猩红姮娥不认推青女青女又还推化工忽见轻绡三两重横遮万丈翠屏风老夫细熨䰒松眼却是青原隐雾中春时宿处雨浪浪至后重投张氏庄际晩乌银何许买夕阳特地恋寒牎欧阳伯威挽词酒魄飞穿月诗星流入脾豪来无一世贫不上双眉泸水竒唐律香城赏楚辞前身定东野又得退之碑题东江刘长元勤有斋蠧简三更寂寒灯半㸃悭不知门外雪巳失月中山白壁非愁禹黄金只铸颜时来漫拈出掇取桂枝还谢永新大夫杨叔裕惠诗今代吾家后子云新诗也觧乞陈人银河波浪痕痕玉花县风光字字春大胜十年灯火读更无半㸃簿书尘鹗章塞得公车破便合留渠立紫宸寄袁起巖枢宻贺新除仍谢送四缣井诗集兼恳求陈壻荐书枢相身通贵思书意转亲四端香雪縠一巻锦江春公即专堂印侬方理钓缗五公今果六诗䜟也如神知巳熙鸿化阳和被九臯自怜今老病无分恼钧陶独念东床客犹沉左选曹春风半张纸立地作冝敖再入城宿张氏庄早起进退格梦觉月如昼误惊天欲明起吹松叶烬自㸃花灯山轿巳十里谯门才四更脚根岂无火须上也成氷与次公夜酌汤盂深浅任横斜酒力㣲醺略减些翦烛小童殊觧事不留烛烬却留花不寐脚㡳神通也自强三更报我有飞霜人言冬夜长如歳不寐方知歳未长野望也知口业欠消磨造物嗔人奈口何莫管诗人例寒饿且容老子小婆娑野童撷菜踈移步客子追程有底忙茅屋破时偏入画布衫洗了晒枯枽瑞香盛开呈益国公二首近看丁香万粒攅逺看却与紫毬般谁将玉胆蔷薇水新濯琼肤锦绣禅净界薫脩尔芬馥无人翦剔自团栾下元前至上元后省得龙沉与麝兰针来大笋束仍攅作么开时色两般荀令金炉炷沉水昭容紫䄂衬中禅同花异叶株株异一种栾枝节节栾雪里寒香得三友溪边梅与畹边兰余处㳟少师左相郇公挽辞上圣临三极维师正百工忠清两杨绾诚一再温公衡岳摧天柱明堂失栋隆初元得名相不待卦非熊右一孝庙乗干日光宗宅震宫夔龙池集凤黄绮翼髙鸿初政扶皇极三朝抗大忠暮年坐黄阁万古一清风右二天下非无士胸中自有人如何初拜相首荐一遗民恩我丘山小懐公骨肉亲白头哭知已东望独伤神右三寄题龙泉项圣与卢溪书院三顾先生得麟笔付嘱遗经谁第一独将麟髓饭澹翁项家阿英亦其乙澹翁孤忠贯两仪阿英卓行彻九扉旌门一日挿天半却把此笔传阿冝阿冝阿囝续弓冶卢溪书院声无价不论当家与外人不日天池看浑化送西昌大夫赵嘉言上印赴阙西昌难作自古传卓令赵令不作难二令来时民顿寛二令去日官余钱从来美政人难継二君双美今谁似卓令巳作中都官赵令也合即缀卓令班山茶树子团团映碧岑初看唤作木犀林谁将金粟银丝脍簇饤朱红菜椀心春早横招桃李妬嵗寒不受雪霜侵题诗毕竟输坡老叶厚有稜花色深夙兴待旦二絶觉后难重睡醉余还独醒东牎不肯白挑尽一灯青村里无铜漏金鸡管杀更百声犹未晓却等第三声癸亥上巳即事怪底风光好还当上巳辰栁鸎樊子口梁鸾赵家身花落春容瘦隂浓夏意新晒书仍焙药幽事也劳神登度雪䑓观金沙荼䕷金沙缾子荼䕷粟一一尖红映圜緑只销三日雨和风化作真珠堆锦褥饶渠飞度雪前开开了却吹香雪来红红白白照天半醉倚琱栏眼凌乱古风敬饯吉州梁史君南方儒先囿三山山中豹蔚推伯鸾手拏枝桂下广寒身作徳星南斗间治行第一闻九関再分鱼书朱两幡豊湖夜敲坡老门螺浦晓酌六一泉露冕朞月惠化传清原改色白鹭妍白叟鼓腹黄童颠麴生打开禁酒国云子凑集移粟舩向来醉人号一瑞如今醉人横路眠满城米贱酒更贱尽道人皆有一天如何癖爱香火緑三章呌阍覔散仙定知不晩当赐环金貂玉珮香案前古风敬饯都运焕章雷吏部祗召入觐髙皇中兴社稷臣紫巖先生第一人来从紫巖住紫盖鸿钧转作湘中春风流人物被草木香满橘洲连岳麓一时賔客盛邹枚明月夜光和结緑雷家夫子龙凤章优入其室升其堂朱幡玉节徧南纪锦帐绫衾推望郎使星下照翼轸旁西山南浦囬风光渠侬别有经世具袖却两手惟深蔵玉皇唤渠登庙廊小却犹在持橐行野人亦沗同门者乆挂衣冠卧林下病身只合钓烟波儿軰犹堪累甄冶子年刘郎冩余老貎求賛鬓少梳欲无髭短镊更少搔鬓祗捻髭覔句何日了暮行田间布谷声中日脚收瘦藤呌我㸔西畴露珠走上青秧叶不到梢头便肯休水满平田无处无一张雪𥿄眼中铺新秧乱挿成井字却道山农不觧书清晓趍郡早炊幽居延福寺小轿欹还正荒蹊细又纡危峯上金镜逺草乱琼珠雾外钟声近花梢殿嵴孤老僧知我冷展席傍红炉午过乌东险尽涂初坦寒轻日向中稻云迟雨碧荞雪早霜红五日再行役二年三鞠躬只言弃官乆却与在官同晩宿小罗田青林化作万黄金落日光寒色却深仰看松梢数松子不妨更与数松针倒尽菰蒲折尽荷芙蓉临氷恨无多一花却有两花影东卧斜阳西卧波萧洒低低屋虗明小小䆫客间那得许䆫外更寒江白酒聊三琖青灯欲二更倦来乗急睡过了睡难成后一月再宿城外野店夙兴入城谒益公吹灯覧镜又忽忽乌㡌新时白鬓空残月忙追晓星上飞霜先到轿牎中如何五鼔寒十倍不肯半分饶一翁到得火轮相暖热山霏特地碧朦胧㱕途未信欲斜阳只怪行人影转长松寿巳髙犹緑髪枫年方少更红裳秋光便是天金谷画本偷㱕我锦囊只怨冲寒叹行役青鞋布袜却芬香题胡季亨观生亭谁信秋霜腊雪中雪中霜里有春风菊花未了梅花发休说桃花入嫰红漏泄春光有阿亨一双诗眼太乖生草根未响渠先觉不待黄鹂第一声胡季亨赠集句古风效其体奉酬秋气集南磵清风来故人遗我一端绮桃李不成春大句斡元造髙词嫓皇坟百衲收寸锦一字买堪贫苦恨邻里间良觌渺无因今日是何朝始闻扣紫荆黄菊有佳色寒水各依痕且共欢此饮重与细论文何以报佳惠山中有白云十月乆雨妨农收二十八日得霜遂晴喜而赋之两脚麻相似禾头耳欲生风收白痴雾霜作上牢晴逗晓双栖鹊巡檐数喜声唿儿洗尘甑忍饿待新秔早起黄菊花繁依旧臞牡丹叶落恰如枯霜中蚱蜢冻欲死紧抱寒梢不放渠蝇虎六言长有青蝇入梦初无白额负嵎传业羲皇网罟齐名鬬㝅于莬进退格寄张㓛父姜尧章尤萧范陆四诗翁此后谁当第一㓛新拜南湖为上将更差白石作先锋可怜公等俱痴絶不见词人到老穷谢遣管城侬巳晩酒泉端欲乞移封寄题八桂张松卿义庄张氏避氊裘邢迁来桂州买田同族食作计岂孙谋公艺君今是希文古罕俦荆花再连理萱草更千秋陈商卿挽辞逺绪传妫水髙风似太丘萱堂鱼跃雪兰砌鹗横秋杖屦踈金谷莺花冷玉舟行看紫鸾纸告第贲松楸嘉定元年春三月男长孺编定端平元年夏五月门人罗茂良校正诚斋集卷第四十一终诚斋集诚斋集卷第四十二诚斋集卷第四十二庐陵杨万里廷秀诗退休集题曽世夫頥斋吾友子曽子滋兰涧溪幽葯房动波底韦编着床头梦吞六画香身从三圣游上瞻𡵨山开下聆雷声收告干閟霊亀潜渊骑玉蚪食菲足自养朶頥非所求一朝浮洛书緑字献禹畴分半啖虞翻相视一笑休晓起霜挟清寒冻杀人袖中十指怯头巾金箆落地拾不得却是穿䆫晓日痕月午掲竿借日自烘衣背立睛暄片子时雪后春生人未觉弄丝蟢子独先知贺胡守寺正祷雪响应庐陵新事一竒絶老农七年不识雪史君领取六花来一夜九天开玉阙万家铸作银楼䑓千峰琢出琼崔嵬频歳魃児崇桠来秋云子如芋魁老夫与雪亦乆别膝六参侬永普说为渠拈此一辨香今身胡姓前身黄只愁颕川㱕庙堂不愁寰宇无豊穰东阁官梅应觧语緑毛么鳯仍能舞合词再拜寿史君满为天花中玉醑十二月二十七日立春夜不寐冬夜嫌长只望春春宵又永更何言睫梢强合终无睡脚底相摩也不温竟夕松风聴到晓忽明灯火看来昬拥䌷却起䝉头坐顾影真成一病猿送黄㡬先司户吾友黄编修用不究其挟有子传父书潜心泣麟业胸中石渠賸笔底秋鹰㨗蟾兎赠一枝衣钵续四叶不应千里来乃欲一揖别恰当新酒熟幸与故人接细酌且短檠软语更长铗去去谒九扉天路看髙蹑寄题南昌尉厅思贤亭南昌尉厅之右有孺子墓墓前故有思贤亭中更兵余亭毁墓湮今尉剣津张敬之因葺公𪠘披榛得墓按图谍墓旁有九里井求之得井又有甿耕桓伊墓下得甓三𣢾识云晋平南将军墓去聘君墓七里验其遐迩而信因表其墓复其亭云敬为赋之有客栖霞外无名涴党中南州一髙士东汉独清风旧国已禾女荒阡犹石翁更烦吹笛魄端为洗榛丛甲子初春即事老子烧香罢蜂児作队来徘徊绕襟袖将谓是花开腊去寒犹在春来花未开东风忽然到放尽一园梅径李浑秾白山桃半淡红杏花红又白非淡亦非秾只有观书乐其如病眼何伹令吾意适不必卷头多骤暖如初夏通身退裌衣只言寒已去却等五更㱕人怨花迟发天教暖早催不知要催落却道是催开二月十四日晓起看海棠过雨天犹湿新晴日尚寒悬知晓粧好破雾急来看初日光殊薄晴梢露正浓真珠粧未稳更着栁边风晩得看花诀丁寕趂絶农乗他醉眠起别是一精神四面花光合一身香雾红忽从霞绮上跳下锦城中花宻无重数看来眼转迷化为花世界忘却日东西外种百来树中安一小亭放眸红未了红了是天青老子侵星起蜂児先我忙渊才无鼻孔信口道无香除却牡丹了海棠当亜元艳超红白外香在有无间寄题袁机仲侍郎殿撰建溪北山四景妙净菴韩子不肯佛饶操苦出家何如妙净老紫橐碧莲花氷壷阁竹国风世界梅兄雪友朋地清无可比且道玉壷氷玉虹桥银河月外来玉虹天上落骑虹弄银河人间无箇乐抗云亭脚底一朶云乗之绕空碧前身王子乔今代李太白题张季长少卿饰菴名取告词云学足以自饰吾友张饰菴学到贲上白真贲初非文至饰亦无色君看瑄玉姿岂借青黄饰寳气不自中白虹贯空碧饰菴隐岷岭英名震京国鲁论感鳯叹春秋辩麟获孝庙聘丘园有来校坟籍光皇访忠贤再起贰卿棘未应两朝旧不侍九重侧训词掲昭囬圣意深记忆盍㱕賛人文小却犹讲席未要从子真带月耕巖石十山歌呈太守胡平一螺冈市上悪少为群剽掠行旅民甚病之太守寺正胡公命贼曹禽其魁杖而屏之逺方道路清夷遂无豺虎涂歌野咏輙摭其词櫽括为山歌十觧庻采诗者下转而上闻云豺虎深交鴈鹜行到官管取汝无妨只将剽刼为喧閙喝放㱕来尽陆梁群盗常山蛇势如一偷捕获十偷挟十偷行赂一偷免百姓如何柰得渠涂客前春荷一猪城门卖得两千余明朝囬到石斧岭连喫数刀今在无说似行人且细聼螺冈门外莫宵征前头石斧韩婆岭第一单身不要行后赵前丁两使君群偷望见揔星奔后人却笑渠侬勐仁及偷児不及民王黄二盗乆驰声手棒腰刀白昼行逢着村人持一物喝令放下敢谁争近有村人带血论使君亲与験伤痕鹜行刚道非行刼只是行人两作喧贤尹如何受吏谩青天白月万人看忽然一展霹雳手尽杖偷魁窜逺蛮北门今早顿然清怀璧操金尽夜行却有一般可怜底群偷枉却费家兄行人满路喜歌唿小盗何须辱庙谟早箇使君㱕鼎轴为禽颉利繋单于五月十六夜病中无聊起来歩月抛官放浪十三年底事今年病嬾残旧徤肯饶梅索新羸翻羡竹平安无求不必位三公一饱何须禄万钟只有人生安乐好享他明月与清风人睡兮酣鸡未知起来呌转月华西南风吹落北斗柄细数月中丹桂枝夏日虽炎夜却清四更还更胜三更露从玉兔须根落风在银河浪底生道是月明星便稀阿瞒此句未为竒今霄斗柄也不见一镜孤光天四垂题李季章中书舍人石林堂紫㣲仙人今太白不爱好官爱竒石顷从道山㱕雪山一叶渔舩一横笛舩过宣池月满空乗云飞上九华峯十指一掇九芙蓉和月擎取㱕舩中㱕到鴈湖秋水碧万斛酒舩觞九客蟇颐诸峰作不速不待折简登几席侬与石兄殊不踈问讯别来安稳无与长孺共读杜诗病身兀兀脑岑岑偶到児曹文字林一卷杜诗揉欲烂两人斋读味初深斵肝枉却期千载漏眼谁曽更再寻笔底姦雄死犹毒莫将饶舌泄渠心食莲子白玉蜂児緑玉房蜂房未绽已闻香蜂児觧醒诗人醉一嚼清氷一嚥霜城中莲子买将㱕未问尝新早与迟偶忆涌金门外晓画舩带露摘来时戢戢蜂児出露房未生翅股及锋芒丁寕莫遣他人剥要染侬家十指香族人同诸友问疾老无星事可营为政是长闲好病时两脚倦行嬴得坐一生欠睡顿还伊梦闻有客欣然起児道勤翁乃尔痴抵掌纵谈天亦笑此身安否更曽知摩诘沉痾未易排文殊一问失妖灾老夫何幸君贤集倒屣出迎双眼开语造极时全愈了病知客去即重来唿児细㨂新书䇿体不佳时看一囬病中复脚痛终日倦坐遣闷满眼生花雪满颠者稀又过四双年谁知病脚妨行歩只见端居道坐禅随扇几旁犹嬾拾捡书牎丁更能前世人緫羡飞仙佀我羡行人便是仙六月二十四日病起喜雨闻鸎与大児议秋凉一出游山末伏将催中伏休怱怱送夏又迎秋暑中竹色风仍雨病里鸎声喜破愁大熟十年无此作㣲生一饱更何求急须剰蹈莲花麴药玉新舩待拍浮病势初来敌颇强排山倒海也难当老夫笑把东西玉坚子难蔵上下盲酒阵时闻报三捷诗坛元不费单枪夜来梦入清凉国风月氷人别是郷暑气朝来扫地空南风毕竟让西风秋生楚尾呉头外凉杀天涯地角中万叠山连千涧水双行纒伴一郫筒初程道是穷忙着且宿东山东复东雨后晓起看山晨起出蓬户换却隔水峯细看只旧山色与昨不同虽经夜来雨未必有许㓛云师挈衆巉置在蓝水中沙土俱緑净草树添青葱不然近秋衰那得还春容此意殊不浅要将调诗翁判断索一语可惜语不工正使语工着不如山色浓病中七夕良辰美景底须来苦恼如山正满怀蝉度清歌侑溪栁花吹黄雪洒官槐新秋风物俱堪赏乆病心惰自不佳说与児童休乞巧老夫守拙尚多乖秋热今年秋热倍常年更住西峯落照村最是樱桃梢上日裴囬不落等黄昏食菱鸡头吾弟藕吾兄头角崭然也不争白璧中蔵烟水晦红裳左祖雪花明一生子木非知巳千载霊均是主盟每到炎官张火伞西山未当圣之清晚酌暑天寒果饤来饯水果清于木果休莲入新秋何便瘦菱沉到底竟能浮山泉酿酒香仍冽野蔌堆盘爽更幽方丈食前非不爱风蝉一腹饱诗愁七夕后一夜月中露坐火云散作欎金云檐际移床偃病身古井石崖新汲水花洲苔砌荡晴尘风才小动即停吹竹自不凉那及人独感今霄上弦月桂梢分露滳纱巾今古诗人爱月圆未堪商略玉婵姢脩眉半璧各自好团镜磨鎌俱可怜一夜一般新様出㡬囬㡬换为人妍教渠也学金鸦扇未必清光直一钱夜热不寐晓起歩溪上夜气积到晓㣲凉方满川老夫乗早起落月正姢然拄杖了疲担行人憩痛肩劳生谁独免客路最堪怜寄题赵漕秘阁东山堂阿且东山着干坤十雨世界三登村阿安东山着一身白云保社明月邻此山秪合馆此客千载阿谁敢争席赵侯玉立隆准孙洗空凢马追古人千山万水略行徧一锥卓住东洋岸东洋山麓东复东筑堂折简招两公倒提北斗酌银汉霊山作樽江作钟浩歌小袖经纶手笑与两公举天酒东山今属赵家庄敬请两公迁别郷送吉州觧魁左人杰诣太常髙皇一马化龙日临轩䇿士谁第一玉山山下汪端明年财十八第一人圣上来年集英殿黄繖中央横玉案何人再续老尚书禾水左家千里驹春秋三传贮胸臆买纸待传晁董䇿君才盍与汪相先君年更少汪两年送左元规三诣太常晋侯三驾楚莫争薛侯三箭天山平江西今代再丘明亲到杏坛授麟经笔阵独扫万人军两魁槐花再荐名来年兰省与集英三元不数冯家京送庐陵宰赵村老赵侯龙种秀天潢金玉肝脾锦绣肠未复九人黄阁相犹堪三字紫㣲郎饥餐兰菊枝枝月醉洒云烟句句霜谁与邦民颂遗爱老夫端欲续甘棠送项圣与诣太常卢溪书院一畨新千里学子来如云天教书院名日起速化先从主人始主人主盟为阿谁楚汉名家今项斯胸中五车载书卷笔端三崃倾氷砚鲁秉周礼说一经有司把烛题秋荐鹄𫀆诣阙栁袍㱕来年书院更光辉淋疾复作医云忌文字劳心晓起自警半似枯禅半似痴也无何虑与何思偶看清晓双双蝶飞徧黄花一一枝荒耽诗句枉劳心懴悔鸎花罢苦吟也不欠渠陶谢债夜来梦里又相寻题朱伯勤千峯紫翠楼秀岭西头鳯岭东周曹略数一千峯商量没顿新楼处顿着秾蓝酽紫中一色千峯翠作围忽然齐换紫绡衣客来欲识楼中景秪等金鸦浴海时昜允升画像賛踈髯捻欲无短鬓搔已秃定知得句来暗喜见眉目严陵决曹易允升自官下遣骑㱕冩予老丑因题其额玉泉半潭氷钓䑓万岳雪汝徃访客星剰挟一磨衲又自賛清风索我吟明月劝我饮醉倒落花前天地即衾枕寄题永新昊天观贺知宫方外轩君家秘监唐诗客饮中八仙渠第一君家水部晋仙真曽拜东封玉路尘秪今孙子方外士羽衣霞佩云为袂月下维山吹鳯笙雾里华阳割龙耳何当踞亀食蛤蜊大嚼碧藕嬉瑶池若见君家两仙伯为侬寄声好将息寄题万安萧和卿云冈书院君不见南轩先生以道鸣岳麓书院陶诸生君不见晦菴先生妙经学庐山书院榜白鹿吾郷萧君八叶孙云冈筑斋髙入云芝兰玉树争绩文江湖鹄袍争骏奔愿师朱张两先生驷马髙盖塞里门题王晋辅专春亭向来王家癖于马今来王家癖于花洛阳城里花如海一半移取来君家此花就中最秾丽姚家黄兼魏家紫花王更有王中王看却姚魏千花降一春好处君知否上已前头寒食后千花不用妬渠伊此外春光更属谁题王晋辅桂堂诸天别有金色界金粟如来更竒怪玉露洗面晞金风黄云迎下月姨宫未与群芳较颜色寒香世界谁较得一箇世界一粟中万粟世界香无穷诗人梦入广寒殿香杀诗人天不管赠临川严泰伯秀才临汝严夫子搘笻扣敝庐文如漆园壮人似客星孤善相遗驎瘦深参得腹腴行看最先进辨论诎诸儒送罗季周主簿之官八桂忆昔相从夜诵时子垂两髧我初髭梧桐叶落犹无睡桃李春㱕緫不知我已悬车老巖岳子方㪘板走堦墀莫嫌衰病人皆弃桂岭梅花寄一枝乙丑改元开禧元日开禧元祀更元正宿两新收放晓晴夜半梅花添一歳梦中爆竹报残更方知人喜天亦喜作么钟鸣鸡未鸣老子年龄君莫问屠蘓饮了更无兄立春日何处新春好深山处士家风光先着栁日色𣢾催花寄题邹有常爱莲亭道郷先生有族子卜筑冨川弄江水更穿两沼磨碧铜分种芙蕖了秋事一沼花白一沼红新亭恰当红白中此花不与千花同吹香别是濂溪风题分冝李少度燕谷君不见向来吹律谈天衍能令寒谷囬春暖君不见秪今桂山谢艮斋能囬燕谷为春䑓谪仙耳孙有仙骨家传谪仙好风月斸开别墅一谷中管领春光醉烟雪艮斋作记印此山山与主人千载传谷中花柳莫放过乞取风月三千篇荅胡伯圎赠诗澹老郎君阿永贤渥洼财驾折金鞭只今两子似连璧一建双旌开二天白马将军震交阯青钱学士即甘泉弟兄蕙茂仍兰发顿有机云在眼前荅胡仲方赠诗畴昔昭王渡楚江得萍斗大嚼甘芳因君黄绶作此县问古青苹何处郷民乐弦歌爱言偃天将桃李醉河阳望郎旧说为邑宰邑宰今看为望郎病中春雨闻东园花盛万类欣欣一老悲物华岂是不佳时病夫自与春无分好景非于我独遗花底报来开已閙雨中过了更曽知风光九十今强半又约芳菲隔歳期雨霁看东园桃李行溪上进退格药里関心正腹烦强排孤闷到东园行穿一一三三径来徃红红白白间绕树仰看浑不见隔溪囬望不胜繁村村桃李家家栁脚力酸时坐春尽夜坐春光草草病中休病眼逢春道是秋秪有青灯怜此老伴人无睡照人愁疾痛唿天天岂知知而不管亦何为偶拈白传长庆集又得驩欣片子时病夫说病䜣旁人他自开眉我自颦后有病夫看病句不须告诉亦沾巾去歳四月得淋疾今又四月病犹未愈去歳四月病如今一歳来越吟三百日凉剂二千杯极痛过于割通身緫是灾花时乆断酒红药为谁开自遣莫将一病苦忧煎山尚能游石可眠匹似病风兼病脚老夫犹是地行仙乆病小愈雨中端午试笔病较欣逢五五辰宫衣忽忆拜天恩旧时叠雪含风眼今看空山雨㸃痕爱与陈玄酷作縁余波染指黒烂班唿童汲水无来底自掬垂檐一滳悭春去无花可得攀石榴不艶却明鲜昨朝花发今朝落留得梢头一蒂看月季元来挿得成瓶中花落叶犹青试将挿向苍苔砌小朶忽开双眼明送吉州太守胡平一寺正赴召忆昔干道游璧水君为秀孝侬博士逮今嘉泰㱕青原侬为州民君剌史人生离合风中云白发相逢有㡬人与君相逢又相别不待折栁眉先颦如君岂弟民父母春风风人夏雨雨忽然一夜飞秋霜惊杀鴈鹜兼犲狼政声无翼到天上玉皇诏君登庙廊郎星卿月小借路金华玉堂即髙步中与贤関育鳯麟向来未有秉鸿钧秪今丞相破荒了第一衣钵当传君病起覧镜病起长新骨居然非旧容眼添佩环带腰减採花蜂对面不相识何人忽此逢吾身无定在更要问穷通览镜忽自问何方一病翁生涯城外本贯醉郷中笔砚今都废尊罍乆屡空又将数茎雪顦顇见西风病中感秋病中一刻抵三秋况见西风再树头老去能禁㡬囬病秋来不为别人愁书帷梦觉疑僧榻竹户凉侵似客舟寿外康寕方是福不然徒寿不须休秋衣晨兴换新衣视身忽潜愕腹皮雏百折髀肉寛一握沉痾两年余衰体半标落且留宿尘垢莫遣新澡濯未澡体尚肥既濯肌转削无髪已是僧有骨不如鹤明年方八十似觉九十着寡食幸自清辟谷底须学便可作飞仙御风上云幕如何肥瘠想犹有秋衣作夜读诗卷幽屏元无恨清愁不自任两牎雨横卷一读一沾襟祗有三更月知予万古心病来谢杯杓吟罢重长吟病中止酒平生万事䡖惟以酒自娱当其爱酒时一日不可无老来因属疾不饮五月余客饮我不羡而况逢麴车见杯不思斟见樽不思酤终日伹清坐此心长泊如只悟世人情逐物非一途仕者嫮貂蝉货者珍金珠赐泰嗤原贫由勇诮孔迂何物真乐忧何人定巧愚病后得反身旷然同太虚其余君莫问麴生尚可踈病中喜雨呈李吉州两日炎晖烈未收连宵甘澍沛如流大田今日非昨日多稼新秋赛旧秋凉气隔䈴深亦透香烟穿袖散难留史君小试为霖手便作江西第一州送戴良辅药者㱕城郛君欲问淋疾便是法外刑刲剔备百毒更以虐㷔烹王皇夜半勑六丁押差戴君为药丞倒囊刺手探玉札一洗愁肺氷雪清一生百病都好去不但膏肓驱二竖寄言仲景与安常古今何代无医王寄题张仲寅甘老堂屏山十论择圣心甘老十论刮古今古今刮得都见髓持献玉工逢刖趾玉皇左相华阳封上与阿且双周公荐渠金门可登仕金门送渠外䑓试渠侬掉头不肯行有雪可钓月可耕恩山紫蕨椽来大恩江白鱼舩様箇緑蓑青蒻霞上卧不知毕逋明眎东西过送药者陈国器窦宪一举空朔野曹霸一笔空凡马吾郷药者有陈生一丸洗空万药者庸医皆笑道旁莎陈生拈出便是玉山禾庸医皆笑涧下水陈生酌来便是上池底也只不离神农书书外别得一亡珠也只不出歧伯论论外别得舌一寸旧遭痔疾恼杀侬新遭淋疾与合纵恰如住在圃田国晋楚腹背来夹攻陈生赠我玉菌子乃是华阳洞中乖龙耳陈生赠我绀叶纱乃是金鸦脚底扶桒花汲泉亲手煑蟹眼一浣枯肠如浣沙平生旧疾蝉殻退秋风吹落青天外更传枕中鸿寳方戒勿浪传泄天蔵君不见囬巖仙客逢贫子指石成金吾济尔贫子再拜不要金秪覔指头吾自指送王长文赴上庠吾郷前軰王南賔读书万卷笔有神娄登天府献和璞玉工过眼珉夺真秪今有孙又竒絶蹈雪㩦书诣金阙玉皇书院璧水中肠子半牎桃玉虫端能健笔追乃祖斗薮寸心冩千古广寒掇取第一枝早为双亲开两眉贺吉州李守腊雪仁侯妙手作庐陵民歌敏惠如神明歌声动天天降瑞一夜幻出琼瑶城丽谯一新玉楼观郡治别起银设廰晓上青原䑓上望千门万户皆水晶八邑山川一千里尽种琪树玑为英幕僚秉烛争入贺老夫抱病独僵卧寄言贺客此未竒来年玉粒滑流匙万艘真珠贡京师老夫已草周颂豊年诗除夕送次公子入京受县过眼光隂又歳穷相看父子一尊同春囬雨点溪声里人醉梅花烛影中汝趂暄和朝北阙我扶衰病见东风弟兄努力思报国放我沧浪作钓翁丙寅人日送药者周叔亮㱕吉水县㧞草不㧞根塞水不塞源忽然草生更水长败却禾稼仍㴞天老夫昔歳得淋疾初谓一日今两年服药六千六百琖望舒二十二囬圆偶逢周郎顾一咏擒二竖发药何用多刀圭起沉痼向来肝肠痛如割今来疾痛全然脱捉着根源尽扫除周郎神毉天下无病中感春老去春来已薄情体中病后更竛竮海棠红酽飞成雪杨桞金浓染作青到得当家饶景物不如旧日偖园亭一杯欲把还休去遮莫鸎花笑独醒落花红紫成泥泥作尘颠风不管惜花人落花辞树虽无语别倩黄鹂告许春雨中问讯金沙金沙道是殿群芳不道荼䕷输一埸十里红粧蹈青出一张锦𬒳晒晴香只须旧䕃已无暑更走新条如许长若恨昨朝来草草夜来风雨更禁当寄题刘正卿双清轩吾郷今代刘更生新序说苑落笔成问渠才思寕底巧玉泉绕屋供双清此泉来从何境界银河飞下双罗带便好乗槎犯斗星斫桂广寒天上行初夏病起晓歩东园低枝碧李压人头过雨黄梅满道周红日漏云初试暑緑隂酣露已偷秋病起乌藤强自扶三三径里晓晴初鸎声只在花梢近行去行来不见渠送罗正夫主簿之官余干君家人物已数世后有秘丞前给事近来复见郷先生武冈使君五经笥君才自是一世英珠玉照乗仍连城妙年已号万人敌强仕初登千佛名番君小屈习凿齿且与剌头簿书底即看给札试兰䑓飞上木天校文字五月三日早起歩东园示㓜舆子雨香不及露华香竹液花膏馥葛裳侬与晓星成二客更无人共上畨凉筠箕苕帚两无踪窃果畦丁职不供老子不来才㡬日松花槲叶满亭中端午病中止酒病里无聊费扫除节中不饮更愁予偶然一读香山集不伹无愁病亦无嘉定元年春三月男长孺编定端平元年夏五月门人罗茂良校正诚斋集卷第四十二终诚斋集诚斋集卷第四十三诚斋集卷第四十三庐陵杨万里廷秀赋浯溪赋予自二妃祠之下故人亭之旁招招渔舟薄游三湘风与水其俱顺未一瞬而百里欻两峯之际天俨离立而不倚其一怪怪竒竒萧然若仙客之鑑清漪也其一蹇蹇谔谔毅然若忠臣之蹈鼎镬也怪而问焉乃浯溪也盖亭峙其南峿䑓岿其北上则危石对立而欲落下则清潭无底而正黒飞鸟过之不敢立迹予初勇于好竒乃疾趋而登之挽寒藤而垂足照衰容而下窥忽焉心动毛髪森竖乃蹟故步还至水浒剥苔读碑慷慨弔古倦而㘴于钓矶之上喟然叹曰惟彼中唐国已膏肓匹马北方仅获不亡观其一过不父日杀三庻其人纪有不斁矣夫曲江为箧中之羽雄狐为明堂之柱其邦经有不蠹矣夫水蝗税民之畒融坚椎民之髓其天人之心有不去矣夫虽微禄児唐独不霣厥绪哉观马嵬之威垂涣七萃之欲离殪尤物以说焉仅平达于巴西吁不危哉嗟乎齐则失矣而楚亦未为得也霊武之履九五何其亟也宜忠臣之痛心寄春秋之二三䇿也虽然天下之事不易于处而木难于议也使夫谢奉册于髙邑禀重巽于西帝违人欲以图㓛犯衆怒而永济天下之士果肯欣然为明皇而致死哉盖天厌不可以复祈人溃不可以复支何哥舒之百万不如李郭千百之师搉而论之事可知矣且士大夫之捐躯以从吾君之子者亦𣣔附龙凤而攀日月践台斗而盟带砺也一复涖以耄荒则夫一唿万旟者又安知其不掉臂也耶古语有之投机之㑹间不容穟当是之时退则七庙之忽诸进则百世之扬觯嗟肃宗处此其实难为之九思而未得其计也已而舟人告行秋日已晏太息登舟水駃于箭囬胆两峯江苍茫而不见㱕欤赋繄端月之渉七兮诹其日则曰人倦予游于道路兮念求以憩予神岂不爱䆫月之姢好兮睡郷檄予以卜邻曽不及于觧衣兮遑暇脱予之巾怳栩栩以一适兮忽乎还家而及门忘予身之为羇兮骤喜觌予之亲烱鹤髪之予照兮一哂以劳予勤环児女之挽袖兮犬鸡亦为之载欣予亲唿酒以予酌兮奚未举而旣失惊客舎之已晨兮牎不见月而见日风挟寒以薄人兮巧寻罅以入室才予亲之膝下兮梦觉而千其里湛清卢之易溢兮澘予面其如洗推予枕其不能寐兮捐衾裯而又不能起嗟予生之艰勤兮墨兵纳我于学林慕黄口而䡖予之明月兮以耒耜而易搢绅旣自山海之弃而粥于市兮又何叹池活而笼驯羗初心之岂其然兮亦曰负米而为贫家焉釡吾亲兮公尔以芹吾君惟是行之猖狂兮随荐书以呌阍谒帝乆而乃觐兮岂不就于一列其如釡甑之空兮履无当而衣有结乐调饥而济渴兮犹幸有曽氷之与积雪仰王都之造天兮非都卢其奚蹑反而顾予之躄足兮𣣔自杂于汗血梦㱕而不㱕兮不念吾亲之指囓㱕欤㱕欤岂南溪之无泉兮南山之无蕨中秋月赋干道丙戌中秋因与友人王才臣野酌言及师友有懐紫岩先生慨然赋之湛秋旻之不瑕兮泝佳月其耿然鹜玉车以只轮兮挂孤镜之明蠲何秋半而明倍兮乃大异于他之夕岂望舒之革面兮抑羿妃之増饰繄天地㓗齐之气兮肇允乎否而兊乎澈盖风露无所容其清兮播为秋而裒为月竟歳年以俟此月兮一之遭而百违幽人得此岂不伟兮乃未怿而旣悲始予行之诘曲兮志乎南而趾北不临深乎孟之海兮矧践迹乎颜之域自徳人之振我兮初予导夫康庄子竭蹷以无爱兮柰之何阻且长莝予马以疾其驱兮仆夫告予以馁而举一世以好径兮予乃独背而驰予兰茹而菊餐兮岂求饱之故也臞予躬以鹭立兮彼腴者哂予误也予旣了而忽眩兮欲陈词于徳人痛斯人之九京兮㴞㴞者知其津清莫清兮秋之节明莫明兮秋之月所羙之不可双止兮予岂不知其可恱里乎慨而感表兮亦不自知其奚为而苑结嗟人生之处此兮前万斯古而后亿年竞权利之屑窣兮奚甘带之异旃逐逐焉金椎之控頥兮累累焉苍苔之蚀其骨何如予与子之迨暇兮又邂逅此秋月悲秋岂其逹人兮爱月乃我軰事及金枢之未央兮独可有酒而无醉秋雨赋杨子心疲于诗而病臞目疲于书而病眚故其畏热如喘牛之见月其喜冷如渴井而得绠丁亥八月秋暑特甚盖歳行之十㫷未有今歳秋阳之强梗杨子不堪其热仰而叹曰江南何物以饷餽惟春寒秋暑之二味古谚有谓也安得万里之长风吹层云满太空以荡此秋阳之余红者耶畴昔之夜祖肩露足唿竹君以为床命桃笙而同宿见一荧之青灯犹憎其助秋暑而为酷夜半惊起飞雨骤至划悲风之怒号借一鼔之声势淅淅乎牖戸之欲洒急雪也汹汹乎松竹之摧落枝叶也磔磔乎茅屋之震响将压也犬鸡夜鸣児女咿嘤缩颈入腹皆作寒声杨子亦震掉瑟缩而不寕视絺络其若雠叹衣褐之未营旣不能寐坐而太息曰冻者愿烈日之不夕暍者思秋气之一涤不得则思旣得则悲悲与思其循环老忽至而不知俛仰千载孰能逃造物之此机盖有能逃之者矣春不能燠秋不能肃天地不能老今古不能局闻之前修太上立徳次㓛次言所立惟择三者必不得已而去惟㓛则繋乎通塞至于徳也者照宇宙之珠玉也言也者载仁义之舟毂也禀焉于穹富以其躬莫歉其豊莫塞其通不曰国㓛而曰圣㓛杨子则穷且老矣抑知其有未甞老未甞穷者耶彼造物者自寒自暑自风自雨亦何闗于汝月晕赋杨子与客暮立于南溪之上玩崩云于秧畴聴古乐于蛙水快哉所欣意若未巳偶俗士之足音予与客而亟避退而坐于露草之径衣上已见月矣寒空莹其若澄徍月澈其如氷一埃不腾一氛不生杨子喜而告客曰吾闻东坡先生之夫人曰春月之可人非如秋月之悽人也吾亦曰今之时则夏矣月尚春也言未既微风飒然䡖隂拂然惊五也之晃荡恍白虹之贯天使人目乱而欲倒如观江波之漩而身亦与之囬旋杨子惧而唿客曰月华方明奚骤眩焉绀旻方㓗奚忽变焉客曰适有薄云莫知所来非北非南不东不西起于极无之中忽乎明月之依轮囷光怪相薄相盪而为此也殆紫皇为之地而风伯为之媒欤杨子释然曰所谓月晕如蜺者不在斯乎不在斯乎方详观而无厌乃霍然而无见盖月以有云而隐复以无云而显也云以一风而聚还以一风而散也杨子若有感焉乃告客曰天下之物孰非月之晕耶晕之生也其可洗耶晕之消也其可止耶而天下之士以晋楚之冨爲无竭以赵孟之贵爲有祗其去则持之而不忍其来则居之而不耻其痴黠何如也客未对童子请曰人语旣寂子盍㷌息杨子与客一笑而作曰今夕何夕见此竒特木犀花赋秋气己末秋日巳夕杨子觞客客醉𣣔出偶云物之净尽吐霁月之半璧杨子鼻观若有触焉澹空山之何有惊妙香之郁然急谓客曰是必有异吾与子盍小观之行而求之无物可即也舎而不求又不能自息也天风骤来其香浩荡杨子乃凝神而从之忽欣然而独徃盖吾履未出于柴门之里吾身已超于广寒之上矣水国湛湛不足以为其空明而深靓也雪宫皑皑不足以为其髙寒而逈映也玉堦之前有团其隂蔚乎璃瑠之叶摵乎瑟琴之音天葩芬敷匪玉匪金细不逾粟香满天地盖向者之所闻乃于兹其良是摩挲玉蟾蜍而问焉亦不知其名而字之曰桂吾甚爱之欲求其裔将川其枝以修月之玉斧瀹其根于银河之秋水移之以㱕蓺我庭砌羿妃頩然而不恱曰予将白之于帝杨子耸然而悟月尚未午客亦未去顾而见木犀之始花宛其若天上之所覩笑而问客曰吾之兹游梦耶醉耶惘然不知其处学林赋吾友胡英彦取班孟坚序传之卒章与黄豫章求益牎下之意命其斋房曰学林诚斋野客杨万里为赋之其辞曰学林先生宇宙一室书册永日江声山影排戸而愿交诗臞书痴牢関而不出客有念其幽独者闯然诣之仰瞻其玄雾之巾则垢以铢两计也俯视其乌皮之几则埃以分寸量也客意若不释然者而问先生曰子奚若是哉痴臞之为双埃垢之为郷世与子忘乎子与世忘耶先生块然若不闻者徐顾客曰子可与谈乎俄掀眉而奋袖粲玉歯之有光源以开辟波以帝皇幽以天纬焯以人纲脞以虞初之破碎粹以东家之文章初松风而涧水忽玉磬而金簧客惊而自笑曰吾郷也病子吾今也敬子子殆近于道者耶不然何痴于今而黠于古欤何臞于貌而腴于文欤何埃其几而不埃其心欤何垢其巾而不垢其徳欤子殆近于道者也虽然子之幽且遐者吾不能以问子亦不能以告吾也愿闻其肤而已檀柘有郷不朋不植也玉石有琢不友不益也今子也十趾之下无百里之歴两耳之窦无单辞之获则子也旣絶学乎谅直矣不㡬于不羽而翶书囿不胫而趍圣域哉此吾之所以不惑而不得也先生曰非竹实林惟书爲林今吾百圣之与居群书之与曹盖终日揖逊其间之不暇子犹病吾虗空之逃耶客闻而悟出而喜谓其人曰吾有闻矣吾有闻矣其人曰子乌闻此客曰吾闻之学林之叟学林之叟闻之小徳之父小徳之父闻之叔皮之子交难赋客有问焉于杨子曰䝉学射于羿羿为尽技技在羿则羿安技在䝉则羿危孟子不罪䝉而罪羿子无疑欤杨子曰子虗之子不可以问本系言有託也周子之兄不可以谈梦寐言罔觉也子以为孟子之言无为而作也耶客曰择而后友其友端矣友而后择其盟寒矣且䝉之为人也薄乎云尔羿何与之尽驩射之传与否不足道也羿独不于交而难之乎杨子曰客知其一未知其二也昔者孔壬诈尧昼寝诳孔象以爱兄之道来虽舜亦为之动盖天之生物有万其品彼淑慝之不齐造物不能为之禁閟枭心于鸾喙予施㫖甘而报予以鸩虽圣哲兮柰何羿何为兮巳甚其或免而或遭惟繋幸与不幸且夫孟子之于乐克诛其舎馆之未定今使皐陶而为理与蘓公而同聴一则诉杀师之冤一则责见师之敬羗皐蘓兮于斯将二罪兮孰订嗟乎人之生世孰无朋俦言合则金㫪而玉应意适则云凝而风休盖亦天与之乐道与之谋也若夫嚚之与居驵之与徒思一射之愈巳则反目而相图如羿者政可哀耳庄周曰求其至此而不得者命也夫其羿之谓乎客笑日子言则美矣吾则异于子矣継自今息交以絶游鸡肋不足以烦一矢公等皆去吾亦从此逝矣嘉定元年春三月男长孺编定端平元年夏五月门人罗茂良校正诚斋集卷第四十三终诚斋集诚斋集卷第四十四诚斋集卷第四十四庐陵杨万里廷秀赋糟蟹赋江西赵漕子直饷糟蟹风味胜絶作此赋以谢之杨子畴昔之夜梦有异物入我茅屋其背规而黝其脐小而白以为亀又无尾以爲蚌又有足八趾而只形端立而旁行唾杂下而成珠臂双怒而成兵寤而惊焉曰是何祥也召巫咸卦之遇坤之觧曰黄中通理彼其韫者欤雷雨作解彼其名者欤盖海若之黔首冯夷之黄丁者欤今日之获不羽不䚬奏刀而玉明披腹而金生使营糟丘义不独醒是能纳夫子于醉郷脱夫子于愁城夫子能亲释其堂阜之缚爼豆于仪狄之朋乎言未旣有自豫章来者部署其徒趍跄而至矣谒入视之郭其姓索其字也杨子迎劳之曰汝二淛之裔耶抑九江之系耶松江震泽之珍异海门西湖之风味汝故无恙耶小之爲彭越之族大之爲子牟之类尚与汝相忘于江湖之上耶于是延以上客酌以大白曰微吾天上之故人谁遣汝慰吾之孤寂客复酌我我复酌客忽乎天髙地下之不知又焉知二豪之在侧压波堂赋陈晞颜作堂洮湖之上榜以压波命其友诚斋野客庐陵杨某赋之其辞曰敦复先生宅于洮湖日与湖而居犹以湖爲踈乃堂其涯去湖寸余盖城虎牢以逼郑晋退三舎而子玉不止者欤一夕波歇镜底生月忽失洮湖之所在伹见万顷之平雪先生欣然曰吾又将载吾堂于扁舟对越江妃之贝阙我芰我裳我葛我巾笔床茶灶瓦盆藤尊左简斋之诗右退之之文舟人之櫂一纵而先生飘然若秋空之孤云矣先生方独酌浊酒悲吟苦语揽须根之霜搜象外之句管城子楮先生环而攻之麾之未去也有风飒如有澜烨如舟人曰浪将作矣夫子其㱕乎先生未及荅而小波屋如大波山如亀鱼陆梁蛟龙睢盱冯夷撃鼓而㑹战川后鞭车而疾驱眇一苇之浮没眩秋豪之有无舟人大恐相顾无色先生投袂而起仰天而叹曰吾与洮湖定交乆矣而未甞识此竒观也子产曰他日吾见蔑之面而已今见其心请改事湖庻几歳晚之断金放促织赋杨子朝食旣彻步而圃嬉遥见一二穉子集乎逺华之堂环焉其若围俯焉其若窥蹑焉其若追也杨子趋而徃视之盖促织之始生而尚微随地而未能飞者也嘉遯而不市故髙步而不卑辟谷而不饪故癯貌而不肥旣蚱蜢其脩髯亦翡翠其薄衣彼其臂短而胫甚长是故将进而赼趄翘立而孤危也杨子笑谓穉子曰汝岂识之乎是固夫霜凄露感而恤纬征人之裳者欤身勤心苦而提耳女㓛之荒者欤昼闻宵㗲自基而狙堂者欤多言强聒身隐而声彰者欤若悲若怨若愤若叹而吟歗秋夕之清长者欤奚失据于幽茂而阽身于躏借若是其㓜且孱也廼命穉子借以羽扇迁之丛间见宻叶其跃如曝冬日其欣然穉子反命曰是虫也若子产之鱼圉圉焉洋洋焉矣杨子使穉子反视之至则行矣雪巢赋天台林君景思之庐字以雪巢尤延之为作记庐陵杨某复为赋之其辞曰赤城兮霞外天台兮云表有羙兮先生相宅兮木杪厌人寰兮喧卑薄市门兮嚣湫岳谷奥渫蜗庐褊小陟彼悬崖天绅之涯竒峯日拂枯松霄排飞上万仭之颠旁无一寸之阶我营我巢维条伊枚命黄鹄而衘枝驱玄鹤而曵柴斧辛夷以为柱刈山桂以为栋兰橑椒其有芬荷盖岌其不动将旁招樵夫朋盍溪友以落之且有日其善颂矣夜半风作顿撼林薄天骇地愕山跳海跃已而寂然四无人声黯天黒而月落忽八牎之夜明恍身堕于氷谷羗刮骨其寒生穷猿曹噑饥乌独鸣先生夙兴而视之伹见千里一缟群山失碧翔玉妃以万舞飘天葩之六出皓皓的的缤缤籍籍盖朔雪十丈干没吾巢而无人迹矣先生举酒酧曰巢成雪至雪与巢㑹式瑶我室式珠我𪠘空无一埃点我胜旣継自今匪仙客其勿迎匪诗人其勿对廼擣氷浆与雪汁饮兎须于墨浍大书其楣曰雪巢标俗子出诸大门之外清虗子此君轩赋吾友清虗子家有竹轩命曰此君诚斋杨某为赋之客有问于清虗子曰昔者子猷爱竹字之曰君谓此君一日之不可无古之知竹者未有若子猷之勤者欤清虗子曰子猷可谓爱竹矣知竹则未也古之知竹者其惟吾夫子乎盖甞闻之夫子适卫公孙青仆子在淇园有风动竹闻萧瑟檀栾之声欣然忘味三月不肉顾谓青曰人不肉则瘠不竹则俗汝知之乎其诗曰瞻彼淇奥緑竹如箦言念君子温其如玉吾乃今知竹之所以清武公之所以盛也盖君子于竹比徳焉汝视其节凛然而孤也所谓直哉史鱼邦有道如矢者欤汝视其貌颀然而臞也所谓伯夷叔齐饿于首阳之下民到于今称之者欤汝视其中洞然而虗也所谓囬也其庻乎屡空有若无者欤故古之知竹者其惟夫子乎子猷非知竹者也客曰甚哉清虗子之言似夫子也敢贺此君从陈蔡者皆不及门君何修何饰乃得与四子而同席愿坚晩节于歳寒以无忘夫子之徳梅花赋绍熈四祀维仲之冬朝煖焉兮似春夕凄其兮以风杨子平生喜寒而畏热亦复重裘而厚幪唿浊醪而拍浮嗔麟定之未红已而月漏微明雪飞满空杨子欣然而叹曰举世皆浊滕六独清举世皆暗望舒独明滕也挟其清而不洿终歳遯乎太隂之庭舒也倚其明而不垢当昼閟其广寒之扄盖工于相避而疑于不相平也今夕何夕惠然偕来皎连璧之逈映蹇𣣔逝兮裴囬吾独附冷火而拨死灰顾不诒二子之咍乎爰筞枯藤爰蹑破屐登万花川谷之顶飘然若絶弱水而诣蓬莱适群仙拉月姊约玉妃䜩酣乎中天之䑓杨子揖姊与妃而指群仙以问焉曰彼缟裙而侍练恱而立者为谁曰玉皇之长姬也彼翩若惊鸿矫若游龙者为谁曰女仙之飞琼也彼肤如凝脂体如束素者为谁曰泣珠之鲛人也彼肌肤若氷雪绰约若处子者为谁曰藐姑射之山之神人也其余万妃皓皓的的光夺人目香袭人魄问不可徧同馨一色忽一妃起舞而歌曰家大庾兮荒凉系子真兮南昌逢驿使兮寄逺耿不㱕兮故郷歌罢因忽不见且而视之乃吾新植之小梅逢雪月而夜开海䲡赋辛巳之秋牙斯冦邉旣饮马于大江𣣔断流而投鞭自江以北号百万以震扰自江以南无一人而寂然牙斯抵掌而笑曰吾固知南风之不竞今其幕有乌而信焉指天而言吾其利渉大川乎方将杖三尺以麾犬羊下一行以令腥羶掠木緜估客之艓登长年三老之舩并进半济其气巳无江壖矣南望牛渚之矶屹峙七寳之山一帜特立于彼山颠牙斯大喜曰此降幡也贼衆唿万岁而贺曰我得天乎言未旣䝉冲两艘夹山之东西突出于中流矣其始也自行自流乍纵乍收下载大屋上横城楼缟于雪山䡖于云毬翕忽徃来顷刻万周有双垒之舞波无一人之操舟贼衆指而笑曰此南人之喜幻不木不竹其诳我以楮先生之俦乎不然神为之楫鬼与之游乎笑未旣海䲡万艘相継突出而争雄矣其迅如风其飞如龙俄有流星如万石钟霣自苍穹坠于波中复跃而起直上半空震为迅雷之隐散为重雾之冥蒙人物咫尺而不相辨贼衆大骇而莫知其所从于是海䲡交驰搅西蹂东江水皆沸天色改容冲飊为之扬沙秋日为之退红贼之舟楫皆借于海䲡之腹底吾之戈鋋矢石乱发如雨而横纵马不必射人不必攻隐显出没争入于阳侯之珠宫牙斯匹马而宵遁未㡬自毙于瓜歩之棘丛予尝行部而过其地闻之渔叟与樵童欲求牙斯败之处杳不见其遗踪伹见倚天之絶壁下临月外之千峯草露为霜荻花脱茸纷櫂讴之悲壮杂之以新鬼旧鬼之哀恫因观䝉冲海䲡于山趾之河汭再拜劳苦其战㓛惜其未封以下瀬之壮侯册以伏波之武公抑闻之曰在徳不在险善始必善终吾国其勿恃此险而以仁政为甲兵以人材为河山以民心为垣墉也乎右采石战舰曰䝉冲大而雄曰海䲡小而駃其上为城堞屋壁皆垩之绍兴辛巳逆亮至江北掠民舩指麾其衆欲济我舟伏于七寳山后令曰旗举则出江先使一骑偃旗于山之顶伺其半济忽山上卓立一旗舟师自山下河中两旁突出大江人在舟中蹈车以行舩伹见舩行如飞而不见有人肤以为纸舩也舟中忽发一霹雳礮盖以纸为之而实之以石灰硫黄礮自空而下落水中硫黄得水而火作自水跳出其声如雷纸裂而石灰散为烟雾眯其人马之目人物不相见吾舟驰之压贼舟人马皆溺遂大败之云后蟹赋昔赵子直漕江西饷予糟蟹因为赋之江西蔡师定夫复饷生蟹风味十倍曹丕再为赋之司徒道明来自洛师至止江湄逢一湖海之仙貌肖乎晋之觧杨而其怒有赫骨像乎汉之彭越而其圜中规独爱其二执戈者前矣视其趾二四而有踦意以为呉中介士郭先生也不知其姓则彭其字则蜞也亟携其手而上曰吾自渡江以来取友不少矣如孔之金如玉之琼吾皆得而友朋如魏之玉如庾之谷吾皆得而曲夫子安在何相见之暮而不夙也于是歯牙嗜焉胸懐寄焉与之一饮一食而同醉焉夜半客起若有所剌者司徒腹心岑岑若有所崇者诘朝下逐客之令屏之阳侯之遐裔焉他曰以天子之命作牧于豫章幕府初开延见俊良望见一客又似乎彭越与觧杨命典谒曰是甞祟我而㡬我伤者矣予不汝杀世无黄祖其生致之于遡江而上之杨乎杨子方晩饮闻其至揖而进之曰吾有二友惟彼麴生与尔郭索老夫与之同死生不减颜氏子之乐彼也日从予游尔也乆予云邈何相忘江湖莫我肯顾也何使我清风明月必思元度也尔之徳吾能言之洗手奉职徳之上也就汤割烹徳之次也餔霊均之糟卧吏部之瓮徳斯为下矣客于是涕唾流沫圜视而颦谢曰士固有以赝乱真以逺间亲圣而受围肖乎形也孝而投杼同乎名也仆之主公昔以彭为郭今以郭为彭不遇蔡司徒幸遇扬子云愿借先生苍颉之篇与太玄后蚓之文详註尔雅彭郭之异族庻觧嘲于司徒之门嘉定元年春三月男长孺编定端平元年夏五月门人罗茂良校正诚斋集卷第四十四终诚斋集诚斋集卷第四十五诚斋集卷第四十五庐陵杨万里廷秀辞张丞相咏㱕亭词二首湘之山兮幽幽湘之水兮舒舒我来兮桂之阳春聿云莫兮上下緑净而交如鸟鸣兮花干彼湘之人士兮咏游而鱼鱼长者兮矩步童子玉雪兮趋亦趋挟䇿兮抱琴若将游兮物之初野风兮脩脩吹万而不可执兮所过而敷腴长者顾谓童子曰快哉此风吾为汝援琴歌之歌曰沧浪兮濯缨风凉兮舞雩微徳人兮焉㱕以斯道兮金玉予欲问津兮沂之水其则不逺兮又焉知湘江之非欤茞兰圃兮沼芙蕖有美君子兮何斯其燕居孚尹兮袖间陞白虹兮斗之虗章甫兮深衣御风骑气而天游兮与造化而为徒独立万物之表兮室迩而人甚逺山立而渊靓兮道徳燕及乎虫鱼韦编兮在手隐几而卧兮梦一丈夫首肖乎尼山兮河其目莞尔而笑兮告予以下学而上逹知我者其天乎忽寤兮四顾乃一声兮亭之西隅和张钦夫望月词钦夫示徃歳五月咏㱕亭侍坐大丞相望月词予于辛巳二月旣望夜㱕读书于诚斋甲夜漏未尽二刻月出于东山清光入䆫欣然感而和焉玉虫晕以贯虹兮学林之颠閴其宵兮圣贤毕参于前心超兮千载忽乎纳自牗兮光寒而静姢吾兴视兮何祥望舒推毂兮辚大圜生两仪兮虗白饰万物兮清妍彼何居兮轃兹挈一规兮破幽偏代天兮宣精㧖兮悪盈似道兮日损缩于一晦弦兮万斯年而求伸宅天下兮至晦镜天下兮至明爥吾心中之月兮贯地纬而洞天经吾奉月兮周旋月踵吾兮后先夫君寄我兮三章招月而与寓目兮炯笔势之翩翩想他日之独立兮过庭而侍侧谁其耳剽于玉振兮惟此月知其然月不予留兮予亦咏而㱕歌三终兮谢明月何夕复惠然兮临我于亭乎而延陵懐古予假守延陵盖州来季子之虗也迨暇登城游目四顾慨然想见季子之风烈旣而问诸故老古今之士或邑于斯或寓于斯者得三人焉作延陵懐古辞荆之溪兮澹以幽惠之山兮云侔思君子兮不见莽草树兮脩脩面句吴兮东而坐背朱方兮北卧齐楚岂不强而大兮吾王以妥贤于国其无裨兮不曰季子存而呉贺彼懵者之躗言兮谓兆亡于譲王弗丕承于考心兮用永五湖之与三江祀太伯其忽诸兮顾袭誉于子臧曽不知民无让而不立兮自古皆有亡诹屺岵与锄箕兮畴莫知其重䡖若千乗曁箪豆兮絜豊约而则明迨躬逢而利憷兮亦几何而靡争谓吾札之不懿兮札亦恬受而茹声思复思兮君子干坤毁而日月息兮则君子之亦死延陵季子宻云兮终风徤顺闭兮罔寸蹊之通喟葵丘践土而迹熄兮矧冀方歧山之与逢单棠谿以铸兵兮靡遗蒲于董泽燕无趾而造齐庙兮楚甿而秦其魄闘六王于一说兮微仪衍之舌而不国嗟若先生兮鸡知时之不如储唐虞之故冕兮鬻洙泗之敝裾乗方轮与折轴兮欲先鞭而疾驱岂不家捐而人弃兮载之万世之亨衢繄素王兮中都若兰陵兮圣之徒征九伯而佩六印兮晞二邑宰而不得俱傥不欲以天球玉磬而贸康瓠兮嗟尔后死者其舍诸兰陵令吹赤壁之月笛兮瞻黄州之雪堂弹湘妃之玉瑟兮织天孙之锦裳招先生其来㱕兮何必懐眉山之故郷歴九州而犹隘兮诞寘之祝融之汪酌乳泉以当醴兮餐茘子以为粮葺榕叶以作屋兮託桄榔之䕃以为堂驱海涛以入砚滳兮挽南斗文星于笔铓昌黎兮欧阳视先生兮鴈行韫不洩兮忠愤炯不揜兮文章乞镜湖兮九闗营莵裘兮是邦予之来兮云暮与先生兮相望视履迹兮焉在问故宫兮就荒俯仰兮永懐渺山川兮苍苍东坡先生跋李允蹈思故山赋辞月巖含章兮噫孰贯之璜兮噫逋不其偿兮噫眉山之下兮噫旣亿其价兮噫胡漏于罅兮噫吁于眉山兮噫山吁于天兮噫天蹙其颜兮噫有斐孙子兮噫花披秀启兮噫烈祖是似兮噫笔似其锋兮噫骨似其穷兮噫栖栖其逢兮噫尔词则古兮噫尔骚则楚兮噫尔璞孰估兮噫招招巫咸兮噫有篿尔占兮噫曷焯尔潜兮噫曷窞不济兮噫曷蔀不贲兮噫咷初笑既兮噫和渊明㱕去来兮辞予倦游半生思㱕不得绍熈壬子予年六十有六自江东漕司移病自免䝉恩守贑病不能赴因和㱕去来兮辞以自慰其辞曰㱕去来兮平生懐㱕今得㱕有未㱕而不怿岂当怿而更悲媿一陶之不若庻二踈兮可追肖令威之㱕辽喟物是而人非捐水苍兮今佩反芰制兮昨衣恋岂谖夫太紫分敢踰于少微如鹿得草望緑斯奔如鹤出笼岂复入门屦虽未得而趾故存谓予不信有如泰罇月喜予之言㱕隤清晖而照颜山喜予以出迎相劳苦其平安江喜予而舞波撃碎雪于云关纷邻曲之老穉羗堵墙以来观沸里巷之犬鸡亦喜翁之蚤还惊鬓髯之雨霜尚﨣﨣而桓桓㱕去来兮半天下以倦游饥予驱而予出奚俟饱而无求观一箪之屡空躬自乐而人忧暨一区之草玄娱羲画与箕畴岂慕胥靡济川作舟矧先人之敝庐有一岳兮一丘后千寻兮茂林前十里兮清流耿靡羡而载营蹇何骛而不休已矣乎用舍匪吾行止匪时何至啜醨如渔父何必乎誓墓兮如羲之吾行可枉涂吾止可预斯应耘耔而端委犹端委而耘耔对天地而一哂酢风光以千诗抵藁茎与朽殻岂复从詹尹而决疑黄世永哀辞干道乙酉秋七月予因谒郷先生武冈史君罗公公曰子之友黄世永者死矣世永之父元授得州南雄六月某日世永自行都侍南雄公西㱕至贵溪逆旅南雄公疾不起后一日世永亦卒或曰皆暍也或曰世永毁也予闻之心折泣且疑后月余得中书舍人周公子充与友生胡季永书与武冈公之言不异于是哭之尽哀世永名文昌南豊人自其祖至世永三世䇿进士第而世永䇿第时年最少盖生二十有一也初主贑县簿予时为州戸掾予之来去后于世永者一年而为寮者三年一见即定交世永之髙逺深博者予不能竟也其学以不媿屋漏为宗于文无所不能能无所不工嘻笑立成而不似立成者也予每徃观其政则见老穉丛于堂莫见世永也披而入则世永执笔决遣如飞前者未出后者入夜分乃已世永不烦民亦不咨吏亦不欺初以为世永勤且严然旋观三年如初之观竟不见其呵一民笞一吏勤者亦懈严者亦穷矣世永果勤且严者耶绍兴戊寅三月世永白太守去出城五十里不得行田里之民环而止之者数十百人曰主簿去我我不可生矣相与执舆折山花以簮世永持浊醪以觞世永而其老者五六十人疾走贑之宪䑓列辞以乞留司宪御史黄公无以遣则好谓之曰汝不爱黄主簿乎皆怒曰否曰留而塞与去而通孰爱孰不爱也乃皆曰然不得巳泣而散予时亲见此事以为今之守令罢则先期戒吏民以卧其辙此足荣不足荣耶以今之欺而谓古皆然若世永于贑之民乃有此古之所书卧辙云者乆矣乎使予之不信也使予无所不信于古之云者世永哉虽然予于世永之事亲见者也古之书者又不知其亲见否耶未几浙水西部使者邵公辟世永秀州崇徳县令时某令者待崇徳次三年矣适及期而辟书下世永抗章力辞士大夫义之或者曰矫也见义则不懦于避见利则勇于不避此或者之所贤也世永得辞其矫哉世永在都下未调势家子有阶中人得法从者䑓谏相视不怪世永袖文书谒御史朱其姓者责以天下公议御史怒未有以发也㑹中书舍人张公安国闻世永之风而恱之曰天下乃有此士即荐于朝得召世永辞焉而御史亦言于光尧曰黄某沽名躁进世永自是偃蹇江淮间上之二年冬十二月以人望起故大丞相魏国张公于督府而再相之公至首荐世永授枢宻院编修官未赴公为群小挤去而世永亦复论罢今二年矣而遂死耶嗟乎哀哉世永年止三十有八而宫止左从政郎而其立巳如此遐其年亨其位以讫其施其立何如哉虽然寿且贵而莫之有立有立而莫之寿且贵政使世永自择冝何择也然则世永可无憾矣而予犹哀之耶嗟乎才珍于天而捐于人厚一邑而薄天下吾意当世君子之用心不宜有此也不宜有而有焉则予之哀独为吾世永哉乃书以寄其子枢而为之辞曰圣门际天而不可迳兮子聚粮以疾趋古文熄而哇郑兮子独追而雅诸衆皆赏其襮而遗其里兮知全者不在予仕者谓贑民之嚚兮不啻妹邦之夫何子之仁以莅兮若滕下之乳雏予惟子之观兮则未知封屋之迀沐猴豸而罔腼兮子髪上而衡盱舍巳躁进而谓子躁进兮冝不曰沽名之非愚世切齿于彼之晚霣兮流涕于子之不晚殂庸知天之不子祉兮不厚彼辜惟师友之恩纪兮一饭而九其吁天不予棐而夺予朋兮半其济而亡舻决汝汉而东之兮曽足为予泪之余若子之死而不死兮不亦名星日而骨幽墟曾叔谦哀辞故兴安县令曽君讳敏恭字叔谦韫韬环材不襮不鬻竟不用世中寿而逝其名实爵里谢昌国既铭之里人杨某复诔以哀辞曰歳绍兴之壬午兮余负丞于零陵汨夫君之南征兮临二松之寒廰闻跫然于逃虗兮辞未接而情亲分一日之光景兮载鸱夷乎吾与行沛吾撃其兰桡兮乱湘江以杨舲维余笮于愚溪兮叩栁子之柴荆陟西山以茹芳兮降钴鉧以漱泠风吹衣以拂云兮举手揽乎南斗之星君与我其俱醉兮夜觧手于丘亭余未几而北㱕兮君忽返乎铭旌曾合离而俛仰兮奄古今乎死生羗夫君之渊伟兮允江山之载英蔚豫章之离竒兮森梗梓其峥嵘自拱把而培溉兮俟百围乎千寻崒雪山与氷谷兮凛霜影而雨声细犹堪于薄栌兮岂大者之不可杗仰神皐于太紫兮矩厚载而规圜清屹建章以亘明光兮连蕙草与兰林诏班尔以骏奔兮旁搜巖崖之欹倾缔皇居及帝室兮将㳙休乎落吾成蹇栋榦藁干于空山兮匠不获以督绳纷后皇之揠材兮岳何幽之不徴喟一撷而万捐兮夫孰有遭而无营君方舎斯世而去之兮岂逹欣而穷憎耿精爽之未冺兮嗤彼啄腐而吞腥裁斯文以寄哀兮聊复冩乆要平生之情范女哀辞石湖先生参政范公有爱女名某字某嫕徳淑茂年十有七绍熈壬子五月从公汎舟之官当涂至公舍得疾旬日而逝公哀痛不自制八月命其同年生诚斋野客杨某作辞以哀之曰有斋石湖之季女兮肇葰茂而青葱兰茁芽以芬播兮玉在璞而光融茹采苹以为粻兮筑内则为之宫乐彤管以俶载兮逝将眇青竹而论㓛制菡蓞以为裾兮裼之以秋江之芙蓉纷蕙纕而菊佩亏岂江篱揭车之与缝掇袤丈之朔雪以澡徳兮袭万岳之清氷而在躬耿吾独传中郎之素业兮岂曰矜萧然林下之风沛吾乗乎桂舟兮无小无大焉从吾公何若而人之不淑兮奄一疢而长终忍舍兰陔之孝飬兮莽玉女虙妃之与从父日嗟予膳之孰视兮母曰嗟予命之畴同䀌两亲之哀澘兮遗九宗之长恫蹇石湖之恸而莫之释兮小极而隐几乎书之丛梦漂漂而行逺兮求吾児乎四方上下之青穹杳碧海之际天兮岿三山之倚空蓬莱方丈之攸宅兮浮金宫银阙之崇崇若有人乎山之阿兮飞腾徃来而不可逢羗可逢而不可执兮若逈胦乎复朣胧摘玉李而弄金波兮遨嬉乎倒景有无之𪷟鸿忽临睨乎旧乡兮望见石湖之仙翁泫初咷而后哂兮唁吾翁乎奚戚容繄天地万物之逆旅兮児与翁父子适相值于逆旅之中汨倐合而忽分兮邈千变万化而何穷淬割愁之剣而不满一笑兮非我翁春日覧镜大篇之㫪容翁顾笑而惊寤兮皦寒日其生于东悼双珍辞传口刘光宗字廷瑞弟绍宗子廷硕受伏生尚书经明行修文词蔚然年三十余一病旬时相継而逝诚斋野客杨万里惜其才悼其不幸短命作辞以哀之命曰悼双珍云其辞曰有傅者岭兮有玄者潭崒乎琼䑓与玉堂兮天垂光而蔚蓝寳祲下蟠乎九渊兮环彩上绚乎千岩差旁礴轇轕而不漓兮耿虹贯乎晴岚劬玉衡之望气兮九载旭考而宵参曰西江之轸墟兮孕双珍乎泥之潜匪珠胎之双止兮则㲄玉其羙兼帝令雷公以持斧兮敕阳侯以发凾逝将修贡于玉府兮旅清庙而尔瞻夫何䕫魖獝狂之予妬兮肆为伯明之䜛蹇诉帝以不好兮未聴六丁之穷探飞巨石以载震兮汹怒涛以有严连璧毁于石韫兮双珠裂于波涵卞和恸以呌帝阍兮随侯泣以衣沾帝亦悲伤而未如之何兮磔不若魑魅而不厌安得双珍之再芒兮逈映乎西江之北南有宋死孝毛子仁哀辞子仁讳洵吉之吉水人也年十九第进士年二十六中拔萃制科杜祁公有诗美之其文集亦有诗寄欧阳公父母之䘮庐墓死焉时年三十二天子之粟帛以旌其孝书在国史后百有余歳邑人杨万里读其文集作辞以哀之其辞曰灏穹睠宋方郅隆些笃生仁皇实叡聦些二尧两舜复时雍些杜韩富范再䕫龙些巍荡奋熈起丕㓛些欧阳伯仲轲与雄些云昭汉囬炳文风些麟在灵囿凤在桐些金芝专车朱草丛些悬藜结緑牣紫宫些霊蛇照乗玉府充些大江之西文江东些毛伯苗裔河岳钟些三辰五纬韫心胸些如汉贾生与终童些年未弱冠收科崇些连收制科天动容些玉映汉䑓惊群公些弃官如泥子职恭些死孝倚庐神明通些文行有炜垂无穷些与宋一经相始终些冻黎百年飬万钟些草腐菌朽花霣空些有宋孝子蔚岱嵩些操赵平甫幽居八操筠居操公子诛茅不木不土此君惠然聿来胥宇我娱齐操一室容滕纳万岳而有余一儿凝尘载千古而不重暮四朝三吾不复梦醉石操望之温其玉即之寒于氷一饮五斗一石觧醒衆人皆醉石独醒竹齐操客来何闻客去何嗔左右前后惟此君徳不孤必有邻北䆫操一枕之甘万戸不愿清风之快万玉不价为我谢避俗翁谁在羲皇之下梅亭操竹屋夜明竹户寒声幽人舍琴而起视香通国而白连城梅耶雪乎四问而四不譍棊䑓操争名不尢则朝者嘻争利不羸则市者吁君子无所争必也弈乎亀潭操风耆其武波赫斯怒油然者渊未遽如许嘉定元年春三月男长孺编定端平元年夏五月门人罗茂良校正诚斋集卷第四十五终诚斋集诚斋集卷第四十六诚斋集卷第四十六庐陵杨万里廷秀表谢赐御书表圣训驭臣用劢廉勤之操宸章逮下无遗踈逺之邦宝轴璧连荐绅风动臣某中谢窃以汤陈六事儆有位之苞苴成正百官董攸司之㓛业惟今明诏兼善古王恭惟皇帝陛下生徳自天以躬率下躰干之健乐勤劳而不疲酌损之脩自奉飬而有节尚虞中外或狃懦贪爰肆笔以成书示吐辞而为法倬彼云汉焕乎文章善者祇师丕承谟训之告姦邪震知惧春秋之严臣敢不惟暨乃僚对扬休命戴星爱日忍为视䕃之媮囓雪饮氷勉企㧞葵之㓗代贺立皇太子表圣谟经逺永图宗社之休上嗣正名懋建元良之重告于太室对越昊穹臣某中贺窃以离雨而明大人丽乎継照震一而索长子体夫洊雷上际缉熈之朝肇称久大之典恭惟皇帝陛下光昭先烈启佑燕谋出独断于宸衷举缛仪于储禁东序舞籥爰举四时之宣西学尚贤兼徽三代之礼臣逺将隆指阻造大廷长发其祥载歌濬哲之颂少成若性愿献治安之书代贺㑹庆节表継明以照大一统以惟新弥月为良于万年而鼎盛暨于海表罔不嵩唿臣某中贺窃以天欲太平为时而生乃圣民思长治俾寿以祝其君三霊交㱕诸福用永恭惟皇帝陛下由仁如舜立武惟宣化日自舒安取再中之异帝齢所与更昭二圣之同臣逺服委输初逢庆頼却金鑑之献既无路以效珍想釦砌之崇惟望云而舞手代福建宪何徳献谢到任表七闽深秀地望匪䡖庻狱平亭人命所寄大恩骤至小己莫胜即受命以首涂旣入疆而问俗见民鼓舞为言天子之圣神闻臣布宣更感诏音之仁厚皆相规而逺罪其忍负于好生臣某中谢伏念臣才则非长用将安取䇿十驾之蹇寕不愿于先鞭试一割之能了蔑闻于余刄一朌郡绂再领使轺顷师于之濯征遴使指而给饟岂其乏使以飞輓而诿臣迨此当朞未谴何而已幸敢谓継明之始亟叨布宪之除兹盖伏遇皇帝陛下乃圣天同于民子视约三章以示之禁不曰尚威俾万姓之兴于仁其㱕去杀夫河浅陋亦诡奉承臣敢不务在尽心戒于留狱必使人之无公虽则未能得其情而则矜庻乎自竭代宰相贺雪表神㓛所格冬大雪以应期天意谓何年屡豊而表瑞吉之先见序则不愆臣中贺恭惟皇帝陛下干以君之圣之时者日月所㑹临地綂于三正造化为工琱天葩之六出知麦禾之有望举稚耋以载欣臣遭世泰和罔㓛爕理験时寒之若端自圣谋懐履薄之如敢忘臣节臣无任知常州谢到任表承流闽徼初叨江海之麾易地淛西忽卑股肱之郡分顾忧而益重岂薄陋之克堪臣中谢伏念臣嗜古成迂信书故退顷从山水之县入陪鹓鹭之班心乎爱君而直前慨然遇事而妄发非圣明之全度则孤拙之疾颠寻将母以告㱕乃拜州而得请玉色临遣金声抚柔憇公干漳滨之身三年于外易独孤常州之任再命兹恭敢谓戴盆而望天今复举头而见日兹盖伏遇皇帝陛下纂尧乃武蹈舜斯仁道在太极之先不居其圣明见万里之外以临其民咨诹慈惠之师布宣寛大之诏顾损辅郡以诡下臣臣敢不既竭驽才底绥秸服惟郡邑先惠养之治所愿尽心使田里无愁恨之声庻乎报上谢降官表奉诏弗庄宜抵诛而万坐征商失察止贬秩之两阶戴天斯仁蹐地无所臣某诚惶诚惧顿首顿首伏念臣受才不敏驭下太踈乗障无循良之称已孤任使所部有愆违之属乃罔闻知方肇布于细书俾缓征于行旅夫何下邑之近如彼监河之官公违温言私越里所事从其长盖厥咎之有㱕罪疑惟䡖岂始望之及此兹盖伏遇皇帝陛下惟尧济衆如舜好生虽离明之照四方何幽不烛然干元之利万物所覆无殊曽是卑微旷然怙冐臣岂不徃钦厥训兹率乃僚仰軆成汤儆官刑于有位愿学孟子疾龙断之贱夫广东提举谢到任表守延陵季子之虗媿无治行使南粤尉他之境复拜恩言载仁如天反巳惟谷臣伏念臣学非世用才不入先㓜而读书亦窃探壁中之科斗长而试吏顾安知柱后之惠文三年朝班再嵗辅郡进亦思磨砺于名谊退则欲布宣于诏条讫无㳙埃小𥙷河岳九天晓日念孤身将逺于长安四乗秋封忽宠命载驱于原隰至于南海保彼东方惟所部十有四州去脩门㡬四千里物衆地大壤沃泉甘臣始入疆告厥父老上不忘逺翕然驩唿海若祝融弹压波澜之険朔云邉雪驱除江岭之氛暨于幽遐罔弗嘉靖臣以使事官于海邦焕乎荣光展也徼福兹盖伏遇皇帝陛下丕釐骏命怙冐函生日月宣精照朔南而不隔干坤有造均雨露以无偏曾是薄材俾将隆指臣敢不辑寕凋瘵拔去姦贪出纳有司岂伹欲委积茗鹾之滋殖澄清当路庻㡬使豺狼狸之一空谢除直秘阁表在疾余生延及外除之制拜嘉光命有联中秘之班曷云枯藁之踪曾是深严之梦宠荣所被祗惧靡寕臣中谢伏念臣无用世之才有负俗之累痴不足以了事其拙宜然成或出于因人何力之有顷播刑于百粤偶奔命于群蛮奉天威而有行繄庙筭之是禀遂令丑类罔不殄殱矧帅臣巩湘指纵之谋抑将臣张喜观获之力景风若僣汗雨其滂云近蓬莱遥集西崑之群玉雾浮金篆仰窥东壁之二星施则不訾受之何说兹盖伏遇皇帝陛下其仁天若乃武雷行清渤澥之波澜于谁㚥命卖潢池之刀剣奚足论㓛曾不遐遗式昭逺驭臣敢不丕承天宠允荅帝晖包以虎皮虽则干戈之偃裹之马革无忘肝脑之损知筠州谢到任表需章匄外退以其私便郡䟽恩过于自择地与期而俱近感及喜以来并不劳载驱巳抵所治臣某伏念臣学问将落行能无称巖居川观施诸时而莫可草耕木茹愿其外以奚为际熈运之休明彚群才而登进再收逺迹诞寘周行念父教之忠云既劳而后食然身其余几如未老而先衰儿女满前昬嫁未毕方抒情而地蹐忽从欲以天矜海上僊山隔蓬莱于弱水江西道院制菡蓞于剣池仰惟君父之恩何有中外之间兹盖伏遇皇帝陛下立心咸五侔徳函三畴若予厚下之仁怙昌率土曰咨汝宅生之吏恵鲜小民无爱珪符下逮樗栎臣敢不祗若徳意宏敷诏条令修庭户间所先岂弟民和壠畒之上兹谓荅扬贺绍熈皇帝登极表帝出乎震雷动风从龙飞在天云行雨施干坤再辟日月重光臣某窃以王缵帝帝缵皇相承自昔尧授舜舜授禹复见于今聚三圣于一家冠百王而独步恭惟皇帝陛下聊文作睿统运集躬育徳东明元良正于万国継离南面大人照于四方歴选古初畴若我宋蔚后先其相望凛揖逊以弥髙文祖文孙釐绍兴之景命是父是子受干道之丕基大人交㱕年世方永臣近辞储逺守侯藩鸾鳯冲霄夙欣攀附之久鸿鹄横海敢言词护之勤贺寿皇圣帝传位表立爱惟亲结恋东朝之飬傅㱕于子辞尊南面之居玉音涣扬鼎象安妥臣某恭惟至尊寿皇圣帝陛下循尧乃圣命禹厥中谓天下觧忧未若綵衣之戏俾寿母燕喜遂轻黄屋之心当崑崙渤澥之太寕释璇玑玉衡之庻政亲挈神器付卑嗣君王假一家世授三圣珍䑓间馆储思大安之穆清夕膳晨羞允恭长乐之定省抱椠创见结䋲未闻臣身逺帝晖心蔵天顾五十而慕更加大舜之年八千为春愿效华封之祝贺至尊寿皇帝受尊号表为天子之父尊之至以何加得大徳之名道之髙而象发于嗣圣酌彼民言臣某窃以商云甚武之王固非自伐汉曰太平之帝孰以为冝虽圣愚之不侔岂称谓之毋我恭惟至尊寿皇圣帝陛下视古无逊与天为徒夏凊冬温欲躬曾闵事母之敬朝政夕令遂託尧舜倦勤之辞旣脱屣以甚轻视鸿号而不屑然寿爲五福之首而圣则万善之元二者何先兼此而有牒镂白玉冝冠以至尊之称日射黄金更牓以重华之目于赫鉅丽用光前闻臣身留遐方目撃盛事有虞二典未必如今日之兼隆作宋一经顾可料诸儒之乏使贺皇帝奉上寿皇寿成尊号表御天有俶首勤万乗之尊熈号维新丕二亲之懿尽厥爱敬通于神明臣某恭惟皇帝陛下圣徳无加皇猷允塞乃命以位方当系统接绪之初欲报之恩有在侍膳问安之外践熈春之和畅奉大册之烈光有父之尊有母之亲用钦崇于嘉庆谓天盖髙谓地盖厚极拟议于鸿名掩竹帛之所书亘开辟而未睹三宫相望万福攸同臣属以守符邈在外服振鹭于下虽莫缀在廷之班仓庚鸣春或能咏太平之盛贺绍熈皇帝册立皇后表歴服初元天临诸夏家邦内助册拜长秋庆先宫闱驩浃寰宇臣某窃以干健坤顺一气宻运于二仪日光月明万物仰瞻于两曜惟帝及后若阳与阴美教则人伦明正家而天下定恭惟皇帝陛下修巳以敬化民以躬王业艰难念乆同于劳佚慈亲定省复多歴于晨昬旣六龙之御天宜四星之正位表仪中禁懤载函生惟内有闗睢鹊巢之风则外有无逸立政之治臣名储隷迹非逺臣恭倹服澣濯之衣巳相观而身履夙夜有警戒之道岂小𥙷于君尊贺寿皇立绍熈皇后表大君有命属元子而宅中同令而言诿冡妇而治内正治周宻诒谋深长臣恭惟至尊寿皇圣帝陛下至诚如神游心于淡谓飬以天下何如释位以事亲而对于嗣君自有同徳而作合付以家国夫何顾忧长发其祥不显亦世臣珪符有守观阙惟懐望穆穆之清光逺而无极举欣欣而喜色乐且有仪嘉定元年春三月男长孺编定端平元年夏五月门人罗茂良校正诚斋集卷第四十六终诚斋集诚斋集卷第四十七诚斋集巻第四十七庐陵杨万里廷秀表谢复直秘阁表守地云何蔑外庸之善状自天有陨复中秘之荣名敢云旧物之及躬允出新君之加恵臣伏念臣少也狷介老而顿顽非不知与世而同波明哲无忤既未能枉道以合辙退休则冝诡民社以西征寖山林之幽屏圣人复起品物咸亨覆载无私岂独轸遗簪之旧日月所照亦何有覆盆之偏兹葢伏遇皇帝陛下治初清明德泽洋溢十行一札雷厉风飞四海九州阳开阴闭展如孤逺与被昭苏臣敢不衘戢宠光䇿磨衰病假以嵗月毕输宣布之勤㱕于丘园于乐隂平之化谢宫寮转两宫表御天介赉巳增一秩之优储隷广恩亟拜两阶之宠邦荣狎至心震靡宁伏念臣生而一寒仕亦三已晚际干坤之真主获依日月之末光当髙鸿横海之秋臣幸陪于羽翼及飞龙在天之且臣自隔于风云夫何皇极之尊尚记承华之旧翦焉孤介纷此荣懐冒之则无翊运之勲逊之则为异衆之行曹卫偕命既并受于王朝黄绮终辞敢独为于君子兹葢伏遇皇帝陛下唯天为大如日之升凤已冲霄未遽忘攀附之雅蛇斯入宇不遐弃微㣲之畸臣敢不载丹乃心益素其履虽夕曛巳迫寖收耕钓之余生然朝露未先不疾糜捐之义死进和御制赐进士余复诗状表钧天广乐秩有践之初筵云汉为章贲思皇之多士湛恩至渥隆礼惟新臣恭惟皇帝陛下乐育英才旁招俊乂君子有酒多且㫖问以笙镛圣人之言逺如天冩之琬琰情文双止懐感万斯臣等典校简编均霑慈恵庆霄在上与彼昭回之光儒馆献歌敬修𢋫载之职谢御宝封囬自劾状表需章再凟力请祝釐之官圣笔洊颁俾安典校之职岿然恩重沱若涕零臣某伏念臣行能空虚经术浅薄山哦浦咏未闲华国之文蟹躁螳刚乌识立朝之体属縁撰述之拙自列投劾之辞䝉天日之龙光涣雷风而响答惟君父待小臣之礼前此所无举搢绅皆拭目而观盛时创见谁谓襄杇所能克堪兹葢伏遇皇帝陛下干覆慱临离明洞照怜臣老而幸㑹亲逢賔日之清明知臣野而朴忠未聴客星之渔钓臣迫于威命恪所居官危迹难安少缓东门之车马踰时申控终采南山之蕨薇江东运副谢到任表依日瀛洲汔无补报观风江渚逺有光华职超七合之先境入六朝之胜厖洪所被緜薄何堪臣某伏念臣资未有竒学亦寡要蚤粗闻于先哲耻堕在于凡民学之而欲行之每懐徇国老矣无能为矣非曰忘君属缘婚嫁之逼人辄控封章而丐外自天从欲将指于征爰陞华于小龙俾给饷于流马篆金浮璧仰淳化之宝书炊玉连樯下陪京之冰漕兹葢伏遇皇帝陛下丕承舜授广运禹思居九重之靓深所忧民瘼择十道之採访以布寛条夫何衰迟亦在临遣臣敢不慰彼黎庶同爰咨诹九郡旱干要令鸿鴈之集百吏清浊当谨羊狼之分既竭嵗时之宣劳终祈田里之㱕老辞免贑州得祠进职谢表谢病摧颓尚赋珍䑓之饩属文论譔复超延阁之班上无弃人下则徼福臣伏念臣老不事事才非竒竒三圣旁招蚤随鹭廷之数初濳豫附晩参鹤禁之僚方衆贤依乗风云之秋乃微臣僵卧山林之日把麾江海此朝士之荣光丽日崆峒亦诗人之佳郡矧席过家之宠曾微待次之淹夫何右臂之偏枯虚辱左等之重寄陈力就列不能者止投闲置散乃分之宣吁天以闻伏地以俟闵劳均佚仁不遐遗进律示褒礼亦异数兹葢伏遇皇帝陛下笃叙故旧恵兹罢癃轸少原之遗簪是将厚俗存子方之老马非取长涂而臣萧然卧痾行矣㱕尽烛青藜而谈古岂复与英俊㳺立自茅而祝釐尚能使圣人寿谢除特授焕章阁待制表竹宫望祭洊缀奉瑄之司松殿通班复尘持槖之选走循墻而莫避进谷以遑宁戴仁不赀感涕有陨臣恭以髙皇之渊懿焕乎尧帝之文章森天上之宝书庋露下之玉宇河浮出太极是生于两仪云汉昭回乗光下饰于万物次对有列非贤不居如臣者少而才疎老以病去逢圣明之求旧亟号召以拔淹顾以有采薪之忧遂违不俟驾之礼逃刑已幸即拜更优久㱕守东冈之陂扁舟载月忽梦入西清之序荣光属天兹葢伏遇皇帝陛下圣孝通神仁恩翊物念吾父有所爱之大而况于人谓微臣如遗野之蛇未旌其隠曾是正元之朝士得见㑹昌之新春告厥臣工昭其徳意臣敢不吉蠲若厉显相必斋仰瞻奎璧之芒寒俯严香火之尊奉弱水三万恍亲银阙之云大椿八千祝为黄屋之寿臣无任感天荷圣激切屏营之至贺郊祀大礼赦书表惟皇作极礼再举于明禋见帝于郊躬八觚之肇祀备成熈事敷钖庶民臣某窃以储精穆然斯格神明之感有孚颙若乃来郊庙之驩伟上圣之勃兴赫䘲容之于乐乗观䑓之日至泰畤以星陈嘉荐令芳衆乐融冶干端呈露月穆穆以金波神采宴娭灵裔裔其风马一人庆頼百姓昭明恭惟皇帝陛下徳侔徃初恩被动植克绥先王之禄祀以配天故得万国心告于后帝均受釐之万寿式㱕胙于三宫臣老矣山林邈焉天日奉璋左右有慙薪槱之诗鋗玉激扬愿上休成之颂谢郊祀大礼进封开国子食邑表帝望竹宫庆侈两圭之祀子执谷璧恩陞五玉之班仰在上以髙髙俯临深而战战臣窃以煇胞翟阍之畀匪劳不訾公侯伯子之封可轻以假而臣老㱕栗里病卧漳滨逢天子亲郊之初隔诸侯助祭之后笾豆维旅顾何力于骏奔土田附庸乃不㓛而下拜兹葢伏遇皇帝陛下唯天为大如日之升受命穆清俶载钦柴之燎湛恩汪濊溥将枯木之荣臣谢生不赀矢死无霣㱕美报上愿赓小雅之章助顺自天永祈大有之吉谢致仕转通议大夫除宝文阁待制表请老而凟再三始䝉制可增秩而职四等重拜恩隆敢圗暮景之桑榆倍费庆霄之雨露臣伏以汉㱕䟽傅蔑闻及嗣之文唐遣孔戣且乏留宾之养未有国朝之仁惠曲全臣子之行蔵自祖宗而相传至明圣而弥笃如臣浅陋首被厖洪年巳至而唿天数斯凟矣王留行而旷日久而听之若不得已而乃从且无不尽其加厚岂唯老马之罔弃复许见犀而后行陟以文阶之优进以宝储之峻虽卧野水白鸥之草未离春风玉笋之班大隠而乃隠于朝廷在外而如在于王室一命再命三命身及子以俱荣大书特书屡书言如纶而下饰油云朝沛落木秋萠兹葢伏遇皇帝陛下所性干坤之仁斯心父母之爱念士之砥节也在进退不使其亏而上之待下也有始终必过其愿遂假三钖以张四维臣余生几何大徳不报歌颂盛业媿非双宋玉之才寿富多男惟有万尧年之祝谢明堂大礼进封开国伯食邑表惟皇有庆奉瑄玉于合宫曰叟何功执躬圭而启宇三加厚矣重拜荣如臣伏念臣巳致为臣犹进以律葢以孝理天下者不遗于小国而有事于上帝者或及于配林奄有龟䝉荒鲁僖之钖土益以弼殿腼晏子之辞封大徳溥博以如天小心进退而维谷兹葢伏遇皇帝陛下精禋焘载报本祖宗祀乎明堂以教诸侯之孝光于四海故得万国之驩恵此翟阍燕及愆迈臣敢不砺乃末路慨然永懐臣三千人同一心而报上伯七十里誓九死以于蕃谢除宝谟阁直学士表圣谟新阁森天上之宝书法从崇班缀西清之学士堕庆霄之异数贲山涧之逺臣戴恩不赀圗报无所臣恭以光皇之立极焕乎丕训之诒谋曰都曰俞禹无间矣有典有则宋其兴乎屹琁题之造天干坤阖辟蔵金匮而镂玉云汉昭回盍简英竒以司文献如臣者学焉将落老矣无能分甘痼疾于烟霞敢梦末光于日月枫林楚水久违长乐之钟声银阙金宫忽近瀛洲之云气兹葢伏遇皇帝陛下慕亲如舜对食见尧谓臣在昭考之廷尝陪鸿鹄之羽翼俾臣聨柱史之职尽䕶龟龙之圗书而臣厯事四朝蔑闻寸効媿彼十八仙之盛以文辞鸣惟兹三万嵗之唿使圣人寿谢赐衣带表瀛洲方丈惊头白以初登内帛宫衣偕腰黄而并受廼九重之异数非八柄之彛章自天以来蹐地而伛臣某兹葢伏遇皇帝陛下典严在笥惠笃荐绅轸仲由之緼袍钖之三服恻启期之带索束以兼金而臣感恩不赀图报无所蔑然緜薄多惭叠雪之香薾尔摧颓第怯万钉之宝谢郊祀大礼进封卢陵郡侯加食邑表觚坛飨帝莫助宵衣之勤梓里建侯恵徼画绣之宠家有即拜巷无居人咸谓烟波之钓徒亦钖山川而启宇臣某窃以士伯之赏瓜衍地岂故乡买臣之守㑹稽位非列爵小臣何者异数兼之兹葢伏遇皇帝陛下兴礼从周由仁蹈舜郊祀天地式尊祖而敬宗声教朔南溥行庆而施恵而臣㓛无横草恩与分茅执以信圭诵三复斯言之玷佩之侯印肩万邦维屏之忠谢以长男长孺官系陞朝议遇郊祀大礼封叙通奉大夫表白乌九子天矜反哺之情丹凤十行雨施流垠之泽永钖尔类以及其亲臣某窃以神祖建官元丰改制有若右光禄之秩实视小司冦之聨非考绩与异恩岂僭赏而虚授如臣所履久挂其冠巢由外臣不在翟阍之数尧舜行徳尚同仁寿之民赫然龙光饰是驽蹇兹葢伏遇皇帝陛下孝通焘载恩被肖翘谓能仕而教之忠子承父训故率亲则等而上人欲天从而臣云月为家渔樵争席三春寸草莫报青阳之晖亿载万年永祈黄屋之寿谢除宝谟阁学士表臣某言昨具状奏乞免召命正月十五日伏凖去年十二月十五日奉圣㫖依所乞除宝谟阁学士臣寻具辞免伏䝉圣恩颁降诏书赐臣不允仍凖告授臣宝谟阁学士通奉大夫致仕臣已于三月二十九日望阙谢恩祗受讫者绩无可考进所职以为真礼过乎优更于家而即拜民之多幸人谓斯何臣某窃惟学士之名首出从班之右非星辰听履旧入长于六卿则云汉为章久代言于两禁望实具美朝野乃孚如臣者少也戅愚老而灾疾六十六而解组梦隔日邉七十四而挂冠蹟荒霞外夫何下泽之叟遽躐登瀛之仙花底玉堂月伴桃源之棹云间银阙风恬蓬渚之舟覆载无私豚鱼其信兹盖伏遇皇帝陛下天仁老老圣泽渊渊文猎渭滨上误熊罴之繇汉招商岭何禆鸿鹄之歌祗辱详延不称明诏臣被恩汪濊次骨荣懐拟周易八八卦辞俯慙家学同天皇九九万歳仰祝帝龄臣无任感天荷圣激切屏营之至谨奉表称谢以闻除寳谟阁学士谢赐衣带鞍马表宫衣叠雪带分宝以垂金天厩亜龙鞍被银而歕玉一之谓甚四者难并拜君赐之便蕃媿恩荣而瑟缩臣伏念臣奋身徒步抱膝一寒何四年俯仰之间被再钖服乗之宠裂芰初惊齐服之华破帽蹇驴未识宛驹之骏兹葢伏遇皇帝陛下衣被万物驾驭羣材察臣罢驽皮连霜而逺放念臣蓝缕头戴笠而苦吟萃此衆珍贲于一叟臣敢不服之无斁喜以长鸣安吉新衣脱儒酸于陋巷敲推缓辔歌帝力于康衢遗表臣某言日华难絷方翳入于崦嵫霞痼弗瘳忽溘先于沟岳须㬰忍死冥漠长辞臣某诚哀诚恋顿首顿首伏念臣资也扑忠学焉狂狷少有闻于师友直道而行长无必于㓛名得时则驾叨赐第于髙庙受深知于孝宗光皇羽翼之不遗其如疾疢圣主弓旌之屡及俾玷纶思临其将终贲以今召遂视星辰之履预加帷葢之恩平生所䝉晩嵗弥宠而臣氷凘以尽器覆于盈气息奄奄已咫尺于黄壤精神眇眇犹奔腾于赤霄徒深慕恋之诚莫効糜捐之报伏愿皇帝陛下聪明神武刚健正中干清坤夷暨声教于四海天长地久为父母于万年臣无复再瞻于槐宸自此永沉于蒿里澘然出涕仰止敶词臣无任攀恋永诀之至嘉定元年春三月男长孺编定端平元年夏五月门人罗茂良校正诚斋集巻第四十七终诚斋集诚斋集卷第四十八诚斋集巻第四十八庐陵杨万里廷秀牋代贺皇太子牋恭审对越帝晖宅于储嫡行一而得三善遹骏元良之声明两以照四方丕承中正之吉恭惟皇太子殿下系隆禹子右序汤孙和恵通于神明仁孝闻于天下久问龙楼之寝肇新银榜之宫汉家杂霸之言是将奚取老氏养性之福以次有陈某缀以司存阻于班贺山晖海润方观乐舞之新秋实春华何俟宾僚之助代贺皇太子冬节牋土圭景至有融重日之光葭琯气浮丕应一阳之复宜鼎来于祉福以钟美于元良恭惟皇太子殿下仁孝日跻温文天粹东序舞籥泳礼乐之缉熈西学尚贤挹诗箴之儆戒俶临华始翕受邦休某縻以攸司隔于称庆仰惟子职钦承二圣之欢乐只时和奉上万年之寿贺皇太子冬节牋日在北陆占景至之重光帝临中坛均休成于亜献兼此叠双之祉集于朋两之晖某中贺恭惟皇太子殿下天纵徇齐月将学问哀对阳生之复遵循邦庆之崇出则执圭赞多仪于五畤入而举玉介万寿于两宫诸福之祥如川方至某靖惟謏闻虞侍末光诏冬读而典书何裨周序铭日新而进徳愿诵汤盘贺皇太子年节牋颂栢乗于王正有开震治奉玉巵于慈禁式介寿祺肇允川常之元棐迪丽明之吉恭惟皇太子殿下在躬实叡立爱如春当献嵗之始和庆东朝之八帙尧年舜寿驩同二圣之重禹子汤孙见过三天之一稽诸载籍旷不前闻某自媿庸虗叨陪虞侍东风觧冻莫窥少海之两涯春月载阳徒仰重轮之五色谢皇太子颁赐诚斋二字牋玉字寳书赐一双之白璧槿篱茅栋腾千丈之瑞光自媿野人恭承嘉惠某中谢此盖伏遇皇太子殿下学关百圣天纵多能于两宫问寝之余传二圣挥毫之秘龙跳虎卧得精妙于太皇雾结烟霏宪昭囬于今上某敢不刻之琬垂厥子孙袖有骊珠函山川之辉媚家无儋石蔵星斗之文章谢皇太子令侍宴荣观堂牋宣猷清宴陈有践之多仪陋巷臞儒际不赀之荣遇仰承隆施俯极中蔵某等中谢此葢伏遇皇太子殿下生而叡聪缉以问学眷在宫之宾赞久服采于后先秩鹤禁之初筵集凤庄之邃宇花迎剣莺避传唿赋横枝却月之诗洒渴骥奔泉之字昼漏稀简色辞晏温至于酒肴之㫖且多箱篚以将其厚香罗叠雪织天上之七襄醉椀挥金出币余之三品自朝至昃不醉无皈某等自视欿然一寒如此琼楼元圃怳惊竒丽之观黄巻青编愿竭研覃之助贺皇太子冬节牋珠连璧合聚七曜于圜穹泉动芸生复一阳于亜嵗宜函䝉于多祐周诒燕于元良恭惟皇太子殿下作贰仪辰承规景数渊冲玉裕仰进徳之日新海润山辉格产祥之川至对于谷旦集厥闳休某自视抱虚叨尘奉帙待阴阳之定愿陈吕令斋戒之辞见天地之心请玩羲爻来复之理贺皇太子年节牋春日载阳临泰亨之肇序盛徳在木表震治之承天㰸时休嘉用集冲裕恭惟皇太子殿下英姿天纵典学日新继明而照四方绍休二圣之绪元良以正万国卜年百世之长献嵗在辰洪禧有衍某叨尘储隷虞侍末光栢叶椒花窃鄙辞人之颂山辉海润愿陈雅乐之章贺寿圣皇太后牋重华慕亲决圣谟而与子慈福就养庆天统之立孙命与维新尊其有极臣某恭惟寿圣皇太后殿下象月临照法坤静专仰太一之常居密移躔度近思齐之京室亲执凊温有衍万年之寿臧永膺二帝之虞侍臣属分符竹逺在江湖银阙金宫望蓬莱之云气枫林楚水隔长乐之钟声贺寿成皇后牋乃圣养亲后丕承于厥志自天与子母克相于其猷俯仰相辉清宁咸若臣某恭惟寿成皇后殿下懿恭有炜持载无疆釐降妫汭之滨钦于虞舜嗣徽京室之妇媚于大任躬慈福之妇功佐重华之子职三宫齐圣万寿维禖臣属以守符逺在外服周庐千列莫陪班缀之趋嵩岳三唿不胜颂祷之极贺皇后牋寿皇恋母之诚逊于元子嗣圣禀亲之命宅乃当阳庆緜宗祧福益寰宇恭惟皇后殿下禀资渊懿迪静方旸谷昇辉初得天而临照望舒载朏实助日之光明徳与之齐祺何无艾臣旧尘家令新觌邦荣虎啸龙兴敢作依乗风云之想鸢飞鱼跃幸居鼓舞造化之中贺寿成皇后牋万乗来朝铺闳休而于铄二亲受祉发嘉号以攸同邦家荣懐动植奋豫臣某恭惟寿成皇后殿下发祥渭涘嫓徳河洲赞寿皇之燕谋抵龟而决启圣子之凝命定鼎于中冝勒崇而垂鸿以皈美而报上必得其寿娥暨舜以匹休遹观厥成姒与文而均福天地相似日月并明臣拘以守符逺在外服千官云片莫陪鹓鹭之充庭万歳嵩唿不胜燕雀之贺厦贺寿圣皇太后牋圣子神孙世相传于大宝寿皇成后福并受于鸿名仰惟慈极之尊对越在宫之庆臣某恭惟寿圣皇太后殿下肇修内治同济中兴如月之常乆照东朝之数跸与天齐寿长瞻南极之一星观子子妇妇之栄光集老老㓜㓜之虞侍冠三宫于霄汉之上备万福于书契之前臣婴以珪符隔于轩陛天颜有喜岂云将母之不遑地势无疆更祝歴年之多所贺皇后牋一人必有所尊以言具庆万物不足以报莫重鸿名典章焜煌声教溥愽臣某恭惟皇后殿下柔仪载穆淑问有孚始初清明躬行子职之恪晨昏定省日勤妇道之供従玉车于东朝奉宝册于南极钖福而得其寿二亲攸同作圣而观厥成一字尽美庭闱庆赖海㝢荣懐臣不意凋年亲逢盛际金银宫阙咸仰五云之靓深珠玉山渊幸同万物之辉润贺皇后受册牋寿皇作书自天有命圣主立后与月合明庆发宫闱化刑海㝢臣某恭惟皇后殿下令仪渊靓懿行柔嘉夙佐青宫久问龙楼之寝同升紫极允冝象服之尊荇菜参差兰林发越佩环鸣玉既启夜未央之勤䈂衣绅更陪暮又至之敬臣旧尘储隷欣觌邦荣仰干纬之四星光华首出占坤爻之五位元吉在中贺寿圣皇太后牋外屏初临中宫乃建是为甫田之孙妇益广进饘之供仰事思齐之祖姑用介含饴之乐臣某恭惟寿圣皇太后殿下道侔坤厚寿与天长见尧舜禹之丕承世传斯道若姜任姒之并处家嗣徽音三宫相辉万福方永臣属婴符竹邈在江湖雅意本朝敢作班庭之想乃心王室实劳贺厦之悰贺寿成皇后牋圣圣相授本再造而继承妇妇克谐祗重庆之温凊椒璧有焕兰陔载欣臣某恭惟寿成皇后殿下徳嫓帝尊躬严家捡化天下以妇道媚于慈闱正朝廷之人伦式是禁仰奉含饴之乐俯膺佩帨之怡于万斯年既多受祉臣属分符竹邈在江湖衆星之环北辰遥瞻象纬一日而仰三后与被化光嘉定元年春三月男长孺编定端平元年夏五月门人罗茂良校正诚斋集巻第四十八终诚斋集诚斋集卷第四十九诚斋集卷第四十九庐陵杨万里廷秀启贺周子充察院恭审緑绨钖命白简察亷本本洽闻久郁行秘书之望行行且止顿髙真御史之风一䑓得人羣月改视恭惟某官絶俗以立于独追古而与之齐揭日月而行名昭垂而旁逹引星辰而上文逈映以芒寒壮年旬致于云霄妙手连收于科目时须士重天岂贤遗然册府淹留閲两周而未徙惟宸衷洞照度衆儁以超迁伸于久屈之中诡以尽言之地士之未用志亦甚髙环而顾天下之无人为之太息及乎受主知于当世竟以无闻衆皆艶于公荣愚独知其任重责备者四面而毕至过时则多晦而弗追它人处之假以作仕涂之嵩少贤者得此定知为羣枉之鹰鹯欲垂千载之芬香争观一举之竒絶仄俟隆眷擢専中司某辱在乡邻最䝉爱遇少而取所弃之竹马自以不如今也望之似于木鸡居然失且仰英㳺而雨别读除目以霜凝己分飘零敢作绨袍之想未忘雅素或寻败袄之盟贺永守沉侍郞徳和启湖山悠逺何至烦天子之从臣水石驩迎今乃得主盟之词伯惟雅度两忘于出处而为邦一视于迩遐斯民承师旅饥馑之余遹求少憇明公挟经济恵康之具汔可小施恭惟某官所养要以佐时其文出于余力两科之名若日月不以自多壮嵗而身致云霄葢非所欲纶省发帝之令天官除吏之精盘诘四方衡尺诸彦是皆儁甚孰不耸然况当举朝阿匼之秋莫悟黠虏包藏之计一贤孤愤九拜极言犯忌讳以直前旁观丧胆吐忠嘉而径去曾不顾身一日掩汉廷之公卿羣凶惮汲直之节义虽言本忧国岂愿得鲠亮之声然士知向方遂争先名节之学其于扶世厥有大功正恐未蕃宣之间又将见奋熈之拜某愚而好古拙以居今俗物茫茫若为道合此心炯炯端向谁开欻符竹之肇分抚庭松而独喜亦岂有㪣金击石之枝以俟眷知庶几作集乌跳鱼之诗载歌尤异贺王宣子舍人知吉州启恭审得觐修门拜州江介又屈云霄之步何足为君子而喜之独念父母之邦今乃得大夫之贤者况以故吏而为新民出处不离于二天眷知雅辱于一日则其距跃顾不切深恭惟某官北斗璇魁左螭法从人谓非乆而大用叹其不可及之年公乃特立而径行耻为毋甚髙之论旣弗诡遇力求外庸甫解亀于湘流复分虎于螺浦除书布出遗老驩唿知鲰生旧出于门阑皆寄声问讯于治状虽媿周昌之吃口不能言为赋少陵之诗眼未见有眷首尾之亲炙剽声光而属餍若循吏传之所书与讲徳论之所颂昔闻其语今在斯人至于不察而秋毫分匪怒而刻木畏陈陈滞讼涣若澌流猝猝饟师了无箕㰸闻者顿歌于来暮翘然愿见以争先然无疾其驱士方惜陆君之去而最宜为诰帝且思王某之文正恐未䦕府之间即有不俟驾之召某终更不逺梦寐焉依问栁野亭敢望占星于雾里看舟草阁竚观立马于花边回施少才谢漕司发解第一名启文之勍者不应无以异于人举以裒然抑或足以当其价繄外䑓之论秀任一路之拔尤私忧无环竒杰出之英以塞属望竟得此简古天成之作更益光华恭惟某官词则油然而出气则浩乎其沛平生所闻于声实久矣神交一且得见于仪刑驩焉心契莫知笔阵之合谬与堵墙之观过眼而迷岂日赋之不别垂竿而钓果查头之至前幸借手以见诸公将贵纸而夸列郡能未忘于私谢知贪得于大篇方当新天子太息愿治之初敷求剀切行上子大夫悉意正议之对愿毕忠精侧听第一之胪式快少双之望其于感颂难以厯陈囬黄监库谢解説经之宏以肆得臣与寓月焉论秀之抑以扬士爕有何力也蔚仪观之独炜执礼文之更优私谢有司要是忠爱之谊朗咏俊语端令寒陋之华恭惟某官志不人随学惟古是曲典谟以放乎誓葢岂全书脱训故以诣其微讵非逺识得人幸甚询衆曰然屈元恺之班庸何轩轾于鹏背上晁董之对立见句传于鳌头感铭滋多揆叙犹未代何运使徳献贺史参政启恭审畴咨国勲参秉机政光尧之託以子不待致商山之老人嗣皇之选于朝无以易甘盘之旧学望重故人不以为骤功髙故位必极其酬凛然风生闻者心服恭惟某官所学纯乎仁义其躬蹈乎直方储禁详延天独以忠贤而遗上英㳺莫并世固知台宰之属公岂非以其承华之燕间葢尝深竭细旃之宻勿沃心以尧舜之道正色若臯伊之伦治原后先人物良窳厚下足国训兵笞戎其在初九之濳巳定画一之讲清风发而日出应龙翔而云从不崇朝徧两禁之华乃朞月赞万㣲之务天之欲平治也时则可为学焉而后臣之政将焉徃竚登颛面永相昌晖某缀以司存隔于贺列拊身幸㑹巳居庙堂覆焘之中屈指太平当在樽俎笑谈之顷代福建何提刑与汪福州圣钖启伏以戎阃闗于安危端求礼乐诗书之帅帝心为之忧顾特辍言语侍从之臣拥髙牙大纛之多为上冡过家之宠光映行路气囬先春公方自鹓行而鼎来我亦持虎节而继至以平生想见其风采殆不知年乃今日恊同于寅恭若有所相恭惟某官正心诚意之学尊主庇民之谟奏篇冕旒早居诸老之右致位簪槖巳叹十年之迟葢其特立而独行冝其自重而难合既涉禁近果屹然而不随发为论思皆凛乎其可仰又厌承明之直来作诸侯之师将尽行六籍之言以散作百城之福顾一方之幸甚如四海之望何弼谐之须朝夕以冀某问涂无㡬望履不遐君子为邦故应憇甘棠而无讼有司布宪当亦阁丹笔以䝉成贺张丞相判建康启㳟审制诏旧徳藩宣陪京留丞相于闗中深寄本根之重用真儒于天下大和朝野之瞻恭惟某官学术函三道原贯一得仁者之静应群动而不究参化育之诚聴万物之自遂补天而莫见其妙洗日而不言其功顾徳裕何负于敏中乃元稹自憎于裴度忧以王室居江湖而未忘乐乎韦编去洙泗而无间人仰傅岩之雨天䦕衡岳之云帝亟召之己恨不早公其来止勿徐其驱姑烦东土之保釐暂倚北门之卧䕶干旋坤转方用夏以变夷风挥日舒要整军而经武仰惟勲徳之元老素定国家之逺谋诸将震于威名百蛮问其容貌正頼指纵迄成廓清安石其如苍生何巳快老成之起司马复相中国矣竚观书赞之新某自贺荒凉恭承教载文席之侍玉振每得而闻尺书之论金縢今近乎䜟谢张丞相荐举启上既起公将属之大事公初荐士冝简于异能何误及于覉单雅不縁于造请衆皆歆艳巳则惧思窃以士有常言每病于时之无遇古之炯戒又叹知人之甚难且如门下之旁招前此人材之岂少不负所举于今㡬何或卖知巳以进身居之罔怍或自毁节以求合秽不忍闻谓惩羮而吹虀听悬榻之挂壁而大丞相好贤之诚意终不少衰视小丈夫败类之深情付之一莞惟忠义専图于报国凢荐延本务于灭私觊得其真以禆于治如某者自知巳审用世则迂仰止前修非无愿学之志欿然朽质未有日新之㓛故其在翘材之中最号为烈士之下庶几受教于以反躬敢崇蜡言晞售玉表为老聃之役亦既数年于相国之恩了无半语此其所向夫岂自它葢身在于洪钧何忧不逹恐名浮于实行以累所知顷于取别之辰示以兼收之诺迨衮衣之再焕果荐墨之先施至若一字之褒奚啻三倍之价才之为用昔人所以觧事物之盘根识以驭才君子所以为正邪之止水兼其才识昭以文辞在名流避席而莫当宁謏闻披襟而拜辱读炳蔚敏明之誉知庸虚称塞之难兹葢伏遇某官道隆帝者之师身任圣人之耦天以一老复祖宗之太平相维几人留功业于今日世方拭目心伫告廷式眷湘中之士夫曾依墻仭之训诲剡公车之奏举之仅及于四三在零陵之邦得者乃踰于十半惟是行也愚实在焉凡此同挂于品题巳入异时之坱圠谁不望赐以为至荣其敢不请事赠言深蔵嘉恵岂有毫髪可补报于惠光不辱门䦨独保全于名节贺张魏公少傅宣抚启恭审召升亜傅命抚征师太上皇非不知耆徳之深留遗嗣圣新天子欲尽复中原之旧首擢我公于皇彼天将降是任必有所试使大其成彰之于大夫破斧之时凛其不折启之于族庖更刀之后用则无前厥惟相之夫岂人只恭惟某官道徳之温如玉忠义之明于霜扶炎祚而置诸安皆本其力遭䜛邪之壅于上益増其光一饭不忘于君尊四海惟愁于公老今而复起时正可为仰涵养之素优谅规摹之先定辩幕孰智斋坛孰才形胜于何而居疆敌情若为而得实虏之珍灭必有日国之恢复必有期得一韩以在军中倚而须庆暦之捷卷三秦而取天下当不使汉髙之淹然后布大册之焜煌冠维师崇极皈相兴运纳民隆平某千役载奔置邮以告喜不能语岂特以知己之进为义动千心端复为本朝而欣贺贺张丞相除枢使都督恭审畴咨元老首冠鸿枢自祖宗𣣔再相于旧臣先施此典冝神圣又一新于督府爰举徽章国重以人徳浮于位恭惟某官道侔三代之佐学关百世之师即之温然乃名满寰区而不处识其小者谓材兼文武之有余国论万变而守如初孤忠百鍊而难于合胡马南牧折箠以毙其酋衮衣东征投戈而拜吾父与其淹恤于边圉曷若遄皈于庙堂葢欲倾海以洗干坤公之始愿则不以贼而遗君父誓不俱生上勉徇于精诚礼姑崇于宥宻闗河响动华夏气舒万口驩唿孰不诵葛出师之表诸生延竚又将赓武公入相之诗某吏毕言还邮传聿至语心独喜尚见太平于桑荫未徙之间引颈非遥行望余光于槐阴巳成之下其为颂咏罔既敷宣贺张丞相再相启伏以风云方壮公承帝命以遄皈干坤为开天喜公皈而复相旄倪如堵驩抃成春惜其懐玉而乆淹爱其据鞍而未老恭惟某官巍然三代之佐展也百世之师惟有孤忠流坎不为之改使无䜛口恢复岂待于今运屯则亨天定乃胜上方廓英明之度人始知平泰之期閲百曹参曾何损益待一傅说只可枝梧葢将正君以中庸大学之书强国以庆暦元祐之政山川出云而有时雨亟苏吾民日月亭午而无邪阴更求衆正次第起维新之治庸讵曰中兴之难耸观逺圗倚俟丕烈某所欣则大况适其逢挹彼梅羮敢萠染指之想顾如麦饭或助加笾之须除临安府教授谢张丞相启漫仕为亲曾或美官之暇择中都分教谁云宰物之弗遗葢初心未敢于乞浆不自意何从而得鹿古之所谓知巳今不在于我公伏念某生而丘园少也笔研堕在百僚之底忽其半世之催颇𣣔陈所抱于事功万分其试独不见若昔之贤圣几许其逢则复性以自怡彼在天其何与覔官聊复尔耳干泽则谓之何三入脩门肯投书于光范再随宦牒甘摘纸于蓝田不拟此来适遭大拜方震筑岩之雨首沾恵棘之云繄天府之学官次贤闗之教职立诸生于馆下盍拣文儒授弟子于国中是资矜式奚其误墨及尔浅闻惟愁倚讲席以不谭此非子座敢叹无客氊而独冷反教人爲兹葢伏遇某官忠大而天爲通徳盛而人自服十年江海草木亦望其遄皈再秉钧衡社稷顿从而增重方将文武之并用欲巻闗河于一征寸长不捐小子何取某敢不职思其报学殖其耘售生徒以场屋速化之方堪羞薄陋医士俗于名节久颓之后所愿宣明代零陵吕令迎龚令启伏审马蹄残雪叱徒御以南来山意放梅掩诗人之逺兴声随风而先至仁与春而併囬欲罢不能我自咲故军之陋式歌且舞民争迎新令尹之贤恭惟某官收㰸垂天之翔低徊制锦之功葢小试惠绥于岩邑以养成经济之壮懐愚溪西丘端未妨于覔句石渠东观即䄀召以雠书某日跂光尘宵驰梦想千里命驾能无跋履之劳一尊论文行有亲炙之乐贺兵部胡侍郞启恭审对天之宠行复之卿持槖岂非至荣人轻则否选衆而得此老国重方増一贤巳多四海有恃恭惟某官传道为诸儒之倡御风与造物者㳺见于文章葢其土苴凛然忠义塞乎干坤羣邪重足而恐其来吾君注想而叹其屈召皈表着再閲星霜夫何屡免而稀迁政縁自重而难合迨至人望之极乃陟从班之崇方虞正道之寖㣲所赖我公之独在灵脩数化要囬天却日之㓛申椒不芳待转石㧞山之论至于珠玑境土疥癣裔夷忧不自他虑非所急谏行则就道合则从其遂相之登要路于百僚之上又有大者举明主于三代之隆某得之传闻跫然欣喜岂特为郷里而贺与蒙其光以此卜朝廷之兴实受其赐嘉定元年春三月男长孺编定端平元年夏五月门人罗茂良校正诚斋集卷第四十九终诚斋集诚斋集卷第五十诚斋集巻第五十庐陵杨万里廷秀启谢胡侍郞作先人墓铭启丘园遗老岂倖身名之必传道徳宗师所忧濳海之遂冺有华峻极之笔施及不肖之孤感非不多悲曷能语追惟先子早企前㫦负米爲亲肯辞濒死絶甘教子殆不可生曾极天之罔酬盍陨地之小缓彼苍不弔莫白此寃卜其宅兆而安厝之欲留何及惟是窀穸从祢庙者所美未彰葢将无以揜诸幽殆不可以谓之子披肝为纸滴泪到泉控于仁人属此大事亦知言语精神之方乱何遽以闻所恃州闾乡党之未忘或为之动孰云望外巳挂经端表出先人之孝廉宠贻惊代之词翰昔昌黎独擅碑板之任未免刘叉之讥至东坡不作铭志之辞乃为陈慥之传岂要人有卖文之瓜李而匹士无点人之埃尘并韩之文而去其贪践苏之戒而兼其妙是惟具美不在我公岂繄寒门专向此福兹葢伏遇某官古之爱直志在春秋观其请剣以断佞臣夫谁或恕今也纳石而铭处士独得曰私某敢不思其所来是必有劝罔㑭九京之憾以忝所生庶几一字之褒有代之答代胡崃州谢宰执启廊庙勤民是先遐僻珪符乏使亦逮羇孤恐误所䝉敢荣于得伏念某志空自苦才则安施少也结交颇闻诸老之余论慨然求道不悟流年之去人半生林泉卒嵗编简冀自得致知之要或庶几济务之功出而试焉飒欲老矣顷再乗于贰广恍十閲于周星忽知已之此逢乃单言之偶合播以大钧之造假以夷陵之麾兹葢伏遇某官所飬天全其贞玉立方力行颜孟之妙学不曰空言以追还唐虞之絶风一陶斯世故虽片善举在兼收某敢不究宣君相之寛恩恵绥田野之黎庶瞿唐厯险当更坚铁石之心巴崃云遥使如居畿甸之地囬刘简伯县尉顷于二水甚喜闻于收科隔以万山乃独未之修庆重縁贪病之迹彊作都城之行聊尔覔宫近兹还舍颇𣣔鞭鸥鹭之野性无奈嬾何念将随燕雀之贺成或云晚矣欲含毫而莫决遽下教以相先于谦有光反已则媿恭惟某官其文天秀有誉川増方其在万人场屋之中脱然无半㸃举子之气此行我里其获几人取之寡则见其精得之难而后可贵况如近世之士止以登名为荣朝拾笏袍暮樊笔砚惟执事器闳而量博于古学心慕而手追粲然伟辞发乎交际观其小者知逺大之莫量愿少安之看抟扶之无晚孰谓一尉能淹若人某尝辱与游岂不有耀代李真卿谢漕司发解启鏁厅㺯翰聊尔逢埸漕榜挂名居然充数岂亦造物之见苦又使壮懐之勃兴虽非所欣独得自弃伏念某学本求道才无瘉人閲世故以寖多悠悠嚼蜡拊尘编而有见徃徃得鱼以兹徬徉乃至迂拙葢尝诵子虚而首送竟亦与考官而舛驰晩遇飞龙之初堕在特恩之列南宫年少见谓陈人仕路逹官半有徳色姑求为步兵而隠耳将速营糟丘而老焉偶兎目之又黄顾鬓毛而未白亲故逼迫子弟开陈逺引菑川牧叟之复行近援恩江鳌客之大用天其或者时不再来遂此强颜更雠故艺扁舟径下颇欲快秋水落霞之观破砚久荒岂复作春草生池之梦莫知是举其必有从兹葢伏遇某官道隆百世之师身为天下之老孤忠所贯犹足开衡山之云万目是瞻恨未沛傅岩之雨论思小辍注想弥深眷言空踈允岀鉴裁则其波及亦复言扬某敢不改圗所新更䇿其钝题于淡墨岂以为士君子之栄造在彤廷庻少吐子大夫之对代罗武冈得祠禄谢蒋右相启老之将至岂乗障之敢安贫不能皈乃丐祠之得请适当吾相延登之始首在大钧坱圠之中恩蔵于感至于骨伏念某半生孤立暮节倦飞处宣和之成均颇参耆旧脱建炎之埸屋亦𣣔腾鶱古风一頽世路九折作吏而信所学衆方尊城旦之书于时而售以文彼焉用毛锥之子晩得小垒邈在三湘方汉宣帝循名责实之秋此为时矣诵孟浩然多病不才之句其如命何退无族亲朋友之依进无蚍蜉蚁子之援方将四顾聊复一鸣人皆谓愚公独怜我兹葢伏遇某官人物两朝之望典刑千载之英咸造在庭早如晁董之奉大对爰立作相今若臯伊之冠伦魁乃于筹边之余不忘寒畯之受赐士皆皈心某敢不愧于空餐知此厚徳颂圣主贤臣之盛虽曰未能当门人小子之勤则从此始囬黄解元启伏以有司论秀能者其谁宅相登名人亦贺我文既弊而极矣子独洗而新之恭惟某人以陆机二十之年有江夏无双之誉弹湘妃之玉瑟追还雅颂之声音织天孙锦裳自出文章之机杼懋乃此举甲于大廷曾多贺之未遑何大篇之先辱贺吉守蔡寺丞子平冬启野人云卧焉知鲁观之书茅舍日长忽悟汉宫之线惟阳福类升之伊始非君子道长而何祥人皆愿然天其或者恭惟某官源源伯喈之学继继端明之忠翠竹碧梧蔚有向来之文物雪山冰谷凛然清出于班行乗风来自于帝旁把麾出守于江上官梅之动诗兴未妨挥毫王春之度玉墀当不俟驾某承颜虽浅辱爱巳深占夫子七日之爻不逺而复上僖公千嵗之颂俾寿而昌贺蔡寺丞年启珠星璧月布清䑓正朔之新栢酒椒盘咏大府风流之胜天地交泰池塘生春君子履之福禄华只恭惟某官海流学问山立班行二千石之唯良逺出西京循吏之上十万户之受福皆在春风和气之中载临道长之辰敷钖彚征之吉梅边覔句小吟山意之冲寒花底退朝行对天颜之有喜某究居无似余映焉依注玉倾银既未得修寿觞之敬染云剪水又不能琱颂语之工囬陈徳卿县尉启上方以飞龙而造金牓所求极谏之闻公犹以婴鳞而殿鼎科无乃有司之讳知伟度非荣于一第然还家足尉于两亲恭惟某官士之拔尤文则近古烂其若天孙之织云锦彬乎成章清其如骚客之餐菊英苦而有味赋料扬雄之歒诗过黄初之人先所难能此则余事一鼓不胜岂前之慙再举乃亨非后之巧以孝秀之英而作尉兹独曰宜发天人之学以致君则由此起所期者逺何怼于初某辱在比邻恭承恵顾知名久矣觌徳跫然㘴客无氊自笑柴门之冷文书衔袖伹惊车辙之临代李省干直卿通长沙帅刘舎人恭父启辍耕作吏乃堕在步兵之厨拄笏拜庭将望见舎人之様虽文字不尽依刘之悃而仁贤独无问李之心凄其千载之逢或者片言之合恭惟某官名葢当世文髙前修一武以趍云霄蔚其未老孤忠之贯日月凛不可囬掌制西垣寓直内阁人皆以为公喜公岂以为巳荣葢其所期有不在是以中兴未成为大戚以生民尚困为深辜今非无人谁有此意置之于湖山之逺了不闻知倚之以边疆之宁是则谈笑波静郴江之沸天开衡岳之云不惟藩宣之勤实繄社稷之卫要之好手屈此外邦曷若还皈于庙堂㘴令整顿于宇县某场屋百战权舆一官收饭山清苦之身入糟丘喧卑之地记醉郷而避世聊复优哉颂酒徳以垂名真成狂者每顾初心而自叹犹幸大贤以为皈必有异之于白眼之中未遽隔之于清流之外谢曾主簿启恭承车辙肯顾田庐识异人于山林幽独之中偶然不后于衆称弟子于科第光华之始意者其近于欺礼有踰于其情世乆无于此事恭惟某官气盖万人之表名重大江之西以古自嬉欲超诣圣贤之地于词横骛其肯作诗俗之文结梅实于桃李之埸鬻垒洗于盆盎之市孰不莞尔子独悠然不再战而有功衆而后定虽五甲而无愠忠矣何伤但令所立之芬香曷校厥科之髙下代庆长叔回郭氏亲启声气之求不縁利合昏姻之故所要嵗寒既两家之相忘则一语之可决伏承某人令似少而汗简巳翻夜诵之波澜而某第几女子教以条桑粗知春服之刀尺羔鴈戾止牋牍煇如敢大夫之重勤庶几君子之偕老贺陈应求右相启恭审登庸正人使宅次辅非难得宰相之位进贤则其国尊不必问太平之期用公则其效敏天有所待世未或知恭惟某官续洙泗以后之渊源追唐虞未逺之人物动容貌以肃天下巳皆趍风举夷夏而置胸中了如观火召来两地亦既三年所挟愈大而合愈难求去者坚而留者衆深观其守道之如许不付之大事而其谁用之小迟是以国人懐不满之意试之既效然后圣主有必信之心右席久虚君子是荷冝有逺畧用宏儁功治道无多止在一正君之妙学敌人易与终将九顿首于大廷某自知其迂敢速于售抱贾谊积薪之疏空有狂言哦少陵看镜之诗真成半老独恃知巳不虚此生邮传赞书喜絶流軰贺陈丞相拜左相启恭审陞自揆路宅乃首台惟上相之颛面正朝虚焉巳久非天下之鉅人长徳膺此者谁厥声既覃所暨咸耸恭惟某官喜怒不形于色安危自任于身如太山乔岳之靓深无为而人自仰若和风庆云之气象不肃而物巳孚登庸有㫷经济方懋观其恢张万化之意固非卤莽一切之图民亦有言得无委付之未尽上既厯试是用尊信而愈隆告于大廷陟以左席虽庙堂之维旧而风采之一新魁柄不分岂复有牵而莫可同列既协犹曰无助而何为正君在初拔士宜慱民之贪者无冨国将之胜者无败军朝廷治而四海从华夏强而百蛮服古未有改言之似迂置干坤一掷之中世岂不为之快然帝王万全之举公必有处于斯某顷以狂言最䝉殊遇乃至延誉于西府相与荐进于严宸事有作难退而静俟今两贤合处而并相此其时哉当大钧所播而不春信乎命矣贺虞枢宻还朝启恭审诏下云屡公皈毋徐当旌斾欲东之初国威巳壮举闗河以北之外敌气自销如何四海之重轻止在一贤之出处恭惟某官所学自得于圣非天不知其忠三顾隆中此岂有求于斯世一正天下其来葢为于生民方其败狄于立谈不应今日而未相英荡万里星霜㡬周惟以身为社稷之依则其心奚逺迩之择谁为帝之计者复斯人而谋焉如不欲中兴之速成无所事我既久虚冡席而有待舍之其谁扬于赞书徯以朝夕某惟古之嗜以拙而穷顷辱取其一编之书欲荐进于九重之览许以东南之人物至于倾倒其腹心见则尽欢去乃太息退而矜国士之遇闻者犹疑虽未拜知已之恩此巳不浅嘉定元年春三月男长孺编定端平元年夏五月门人罗茂良校正诚斋集巻第五十终诚斋集诚斋集卷第五十一诚斋集卷第五十一庐陵杨万里廷秀启贺虞右相启恭审祇召自西爰立在右何国人喜极而継以恨不曰大用之迟当天下将合而未及形庸非今日之俟言观气象忽见古初㳟惟某官凛乎人物之英概然忠烈之气足居首上病惟贾生之能医兵在胸中贼见范老而破胆畴昔之役殄殱彼渠于是时而相之则中兴之乆矣小人何怨而愿其去君子𣣔留而莫之能上非不知天则未定万里灔滪鱼龙亦悯其独劳三入㫦门鼎轴乃得其所付洪钧一转干清坤夷泰阶六府芒寒色正国患无人而非无治贤有不用而无不能既登我公夫复奚虑发丹衷不尽之挟兹独非其时乎了紫巖未为之勲更于谁而责者儒効岂细休其鼎来某其立既孤冝疎于合顷以民望之所在见而无求敢云庙堂之辱知骤焉不浅取其猖狂之未议谓可荐进于公朝事无必成势若有待兹耸闻于显拜怅莫与于贺宾今孰非相国之人惟我所用而况于门下之士尚忧其遗与湖南漕黄仲秉给事启伏以士何必知巳之多惟愈寡而后贵古所谓㑹心之契不待见而已孚况门间半面之未忘辱㘴上千人之小异眷焉非浅舍是安皈恭惟某官岷嶓之英洙泗之嫡夜讐天禄兹不曰异时将相之储夕拜琐闱久无此正人封駮之手葢云霄之巳逼奚原隰之载驱岂其深言之不容抑亦孤立而莫助令兮君子遑恤位隆而道洿凛然我公政縁身退而名进加恵鳏寡覔句湖山信此乐之未央于外物其何有天方欲治又将聚善类而有为上知其忠不应举大政而他付某学无适用人不谓才有取其六太息之书荐延其迹竟复以七不堪之癖闻罢而行所幸西府之后陈得参重客之末至宠以半语云识子于文字之间懐哉此恩非知心于肝鬲之上径驰病身皈倚之意敢作流俗暄凉之言自分云昇而泥濳巳如霜降而水落岂竞于利犹侥于求惟不出大贤之门乃所甚慼傥或在可教之域其忍弗收与洪帅吴明可启伏以提孤身而进门下将何从而信之恃我公之如古人葢有望而来者不然以县令之贱而仰望大帅之光以言自鸣于分则僭非旷度脱拘挛之表敢尽情写皈倚之诚恭惟某官其清有延陵之风所至若河南之治立于侍从论思之地盖十余年问其人物宗派之评才一二老望之若怯而諌甚勇名之既重而国不轻云胡至今未正其拜更枉盛名之下来牧大江之西落霞孤鹜之辞照映翼轸春生秋杀之政弹压湖山取囬前軰之光芒曾有今日之竒伟百城甚乐其能觧爱君之深忧衆正方亨肯或令旧徳之乆外起以端揆何必崇朝㘴令八区之民复见三代之治某于时莫售其病在迂堕在作邑汤火之中未知脱身罪戾之处催利抚字若为并行而两全灯火简编将遂絶交于千载所幸㣲踪之託乃得至仁之皈教之以其所未能端复师承之望庇之以其所不及兹谓父兄之贤与呉参议启伏以同登紫岩之门至今十年其如梦还望西山之爽岂曰再见之非天自怜江湖云月之身堕在未塩汤火之地不有知旧于何㨿依恭惟某官超然光风霁月之标粹乎杳序淸庙之器辞章甚古要自是文人之雄谈咲不劳己足了天下之事一登删润之要地屡迁参賛于价藩聴履而上星辰知衣钵之未逺囬首而班鹓鹭即公侯之复初某忧患频年形影独笑不图流落之末路乃过爱忘之已知蹈冻冲泥未辞芒屦之湿煖汤剪纸所恃绨袍之私回苏县尉启老困簿书无复梦太玄之草新从寮寀不谓见颖滨之孙未瞻故家眉宇之有光已覩长牋翰墨之是似恭惟某官阀髙一代才继三君胸中䇿谋凛有权书衡论之藴笔下词采犹存黄楼赤壁之风不应作尉之酸寒亦肯折腰而淹泊声实不掩绅緌已孚岂朝夕之久如即荐召之至止𣣔修敬而未果竟赐言之先施知奉新县到任谢虞右相启带经一丘谁其贫病之或恤得地百里敢曰褊小而不为以二相遣之而姑来故黎民见之而差敬责苟云塞功奚足言伏念某涉世作痴信书成误颇参诸老之杖屦守其所闻备尝仕涂之涛澜听其自靖顷縁下客之末堕在荐书之中一日虚名旁行四海半生孤愤上彻九闗忽忘其愚凛𣣔自试夫何东南之二士召见于君皆为滕薛之大夫而况于我罢皈天只流落安之自分遂收其声光从此永遯于江海兹逢衆正复聚本朝但欣同类之先登未觉孤踪之犹弃曹与卫偕命而偕复援例敢乎凢与楚曰亡而曰存置论巳矣葢春风不能泮阴崕之雪而膏雨亦难使枯木之芽非主人之不怜皆薄命之至此惟是新吴之邑宻迩山谷之居士多能文民亦简讼傥无兵革得免催科之绎骚或遇丰穰庶几盗敓之衰止足安迂拙苟活老穷兹葢伏遇某官天下之安危寄诸身夷狄之操縦在其手气钟旧国绰有东坡紫岩之风人仰英名㘴期庆历元祐之治顾盻攸暨孤陋有辉乃若不才亦在所誉某敢不必乎抚字老矣尘埃非不知吾君吾相之难逢其如竒蹇所愿与老农老圃而欣咏仰答昇平知奉新县到任谢吴帅启伏以地尊洪府见于三王序赋之文邑有新吴尚存二苏服食之迹夫何儒缓亦畀男邦延见遗老之初无以借手为言大师之意教以爱民靡不欢忻至于唿舞伏念某才不逮志学无近功以虚名自误其半生困穷㘴此知治道不在于髙论习气奈何今之士皆以济世而自期及乎上使之为邑而不敢小犹如许大亦可知非逢天下之通才孰起书生之废疾不图末路乃始得师训之以无政则无财本乎孟氏之㫖启之以不威则不恵契乎孔明之言坐令狐疑涣若冰释兹葢伏遇某官心濳百圣之妙才得四科之全言皆可行耻为画地之饼上方夙窹急此济川之舟不应一路之民允借二天之庇自惟幸㑹得在走趋某敢不佩金玉之音忧民社之寄才疎意广纵不能了官事于咲谈政拙心劳犹足以报知巳之恩遇谢吴帅举陞陆陟启鸣十室之絃正复犯其所短宠一字之褒何忽被于此荣莫知绍介之从或者听闻之误如某者技能奚有迂拙不胜亦知舍巳而后时进而云获又念所学之何事退而益慙自量为邑之不堪其如立法之难避字民则必废其职辨职则必厉其民怳若失舩之人芒无问津之地一逢师匠屡待话言虽金声玉振之闻服之无斁然朽木粪墙之禀顽不可镌既竭戴星之劳增慨捕风之效辱全安而多矣望荐进以敢哉不谓需头之章骤惊顿首之拜至䝉所誉尤过其情幼而业文竟非典丽之軆疎于闻政乌得详明之称兹葢伏遇某官察见秋毫而为容爱如冬日而有别致身法从犹恐寒士山林之遗挂名荐书皆入异时钧陶之造未应浅陋亦预激扬某敢不无迷厥初更鞭其后岂曰冨贵而图报斯为感恩庶几名谊之不瑕罔玷知巳贺龚实之运使启恭审召从帅藩就拜计相六月初吉方深旱而望雨之勤二天所开顿有穆如清风之喜不但转输之恃㘴令凋瘵之苏恭惟某官大节凛乎冰霜孤忠动乎金石当其在天子争臣之列蹇然追庆厯谏官之名补虞舜之裳用线深藏于五色解阳城之褐裂麻无待于七年方羣憸之有骄盱万目其相视士之勍者大半扫门摩足之莫遑公独击之犹曰排山倒海而不置卓哉竒伟之举絶乎古今之时惟难而后见其贤非退何以増其望织天孙之云锦既一新岭表之文风赋秋水之落霞又复见洪都之盛事正未妨江海之兴夫岂尝中外之知其如天人之心属以平治之责葢将迫之而不释曷云辞之而或容某自信其狂愈寡于过流涕太息之疏虽畧施行不才多病之诗竟成踈弃退则三迳之未具进则四顾之畴依强为一来聊复百里民亦愁止惊水旱于旬月之间官独奈何问钱谷于星火之顷顾初心而自怍脱世网以奚从忽闻日边之除书临遣天下之正士是将收拾于气类靡不兼容自幸遭逢于仁贤从此有託与荆南刘帅恭父启望三光五岳之气无月不仰于绪风隔千岩万岳之云此意独驰于清梦亦知寓书莫如于觌面然非修辞何足以写心未审中台之余辉能照微尚之或否恭惟某官孤忠贯乎霜日百蛮震于威名当其立朝社稷岂徒于九鼎及其乗塞金汤不在于长城顷登枢廷顿起国势使朝夕谋谟于廊庙则咲谈整顿于干坤惟其持方而入圎是以易间而难合初来洪府觉西山爽气之逾清旋领荆州喜赤壁风流之未逺将尅复神州之是恃何卧护北门之足云登庸之期跬步而近某迃无所用老复奚为题慈恩之名要自是门生一人之数爱新呉之邑独后于属吏半年之间尚忆拜公于道林岳麓之时颇辱借誉其波涛云雾之句虽前古所谓之知己未必有之故半生不恨于无遭得此足矣向者居中而未尝宻今兹在外而不敢踈此岂縁势利而相求庻㡬䝉肝胆之洞视其为皈倚未究敷陈与郑惠叔签判启幕府粹清不妨寻东湖西山之胜江城疎逺未应屈石渠天禄之英或谓其覉离而愁思夫岂縁中外而欣厌恭惟某官以海内寡二之学收天下第一之科举首子大夫之中盖今日之董相诵言诸官寺之軰乃登第之刘蕡奏篇一传纸价十倍何上意骤用而不可犹旧章相袭之或拘翩然斜飞来此外补民岂无瘼正恐非在位之敢陈公于是时力行其所言而孰御必能条白以次罢行上裨仁贤之主人下慰欢唿之父老六月之息鹏背未必云然十年而到凤池故应无晚某自知其拙世指其狂少也勃乎欲径造古人之处今而老矣聊㘴观半世之非周章折腰瑟缩掣肘宦情寂厯冷于枫落之江皈梦纷纭空遶菊荒之迳敢图贫病之末路焉依荫映之余光贺龚帅正言冬启伏以天喜大帅之开府日华増一线之长公有和气以破寒云物纪屡书之瑞鼎来诸福钟美厥躬恭惟某官立朝风生厉操玉立排小人于不用之地阴积于冬扶正道于将坠之时阳生于子几年江海一节冰霜又逢来复于韦编之爻即见处中如太玄之首某弃于为邑隔此拜庭望北斗五云之星遥瞻台曜哦西岭千秋之雪仰颂寿祺除国子愽士谢虞丞相启上有恩言许解南邦之役生无朝蹟骤为国子之师出诸金布之尘埃觌以诵弦之文物一陶厚矣重拜婴然伏念某命与仇谋老将疾至垂独钓于冰井是将何求驾双轮于羊肠乃以望进既未能以此而易彼又何病持而方入圜环顾此生渺无所立落月满梁而不寐山鬼吹灯而莫惊搔首着书颇欲为千载之计折腰作吏长恐寒三迳之盟凄其皈心已焉荣望忽邮传于细札俾教胃于成均起髙士于鸥鹭之羣近时巳寡擢俗吏于山水之县此事久无兹葢伏遇某官身为太平之基首出中兴之相尽发其七六经之学以干万微将恢此一四海之功乃兼羣䇿惟是门下之贱士倍费化工之宻庸葢数年倾倒以竒其人乃一日甄冶而有其决某敢不勉耘其业无负所知士自有吾相以为之师如周公者愚当与诸生而激于义独何蕃欤朝陵与方帅务徳启帝命攸司徃省昭陵之松栢星言载路是经越境之山川侧闻方伯连帅之贤实维簪笔持槖之旧借曰骏奔而靡监亦将参拜而后皈恭惟某官繁剧则见其才老成而邵于徳守河东股肱之郡殆且遍之立春风玉笋之班或云晚尔其退甚勇厥声益髙沛然尧言寄以禹㑹令既修于庭戸人自得于耕桑雨自叶以流根河及京而䝉润弱翁治状葢巳深知次公长材行且赐召某不图于役得见斯人无因至前故应无按剑之悔不言失子其敢虚携手之逢贺龚参政启畴咨正人参秉大政惟天佑于有宋将开平治之期惟后非其我公不在弼谐之选罔曰一贤之寡已底万邦之孚恭惟某官表粹而里之刚人今而道之古所立卓尔皆诗书未作之传举而措之非秦汉巳还之业顷在谏省人谓冰霜及临帅蕃民称父母观者异视吾惟一初然抗疏宸居排羣小于不用之处而救荒江介活百城于既死之时虽云绪余独不隽伟人望欲逃而莫可上心既用而乃驩将阶两地之严遂冠三能之极抑天下无难疗之病惟药者有宜先之方傥苦口之贮储则元气之充实此执事平生之所挟岂今日得时而不为某旧供走趋雅辱知遇皈欤空谷方锄三径之荒仰止庆霄忽觉五云之逺嘉定元年春三月男长孺编定端平元年夏五月门人罗茂良校正诚斋集巻第五十一终诚斋集诚斋集卷第五十二诚斋集卷第五十二庐陵杨万里廷秀启贺王同知启陞从西府进贰北枢名重而威自伸夷狄想闻其风采贤用而天以喜斗极亦为之光华恭惟某官道得洙泗之传人如唐虞之盛观袭六为七之作文不在兹启咸五登三之隆天其或者阅平生之流坎凛孤操之氷霜独当夙夜基命之司备殚朝夕纳诲之益遂从有着爰陟同寅借箸以筹于前小迟遐举肖筑而置诸左未必淹辰某雅䝉眷知自笑竒蹇卧漳滨而引疾亦既有年以泰山而易田莫知奚自惟是失优而得剧所谓未安而既危岂敢作梦于尺五之天乃复薄命于斗升之水姑俟戍期之及尚图祠禄之干东望侧身有四愁而莫致南飞绕树徒三匝以无依囬王敷文民瞻家定亲启贤者有后仰王树之森然儒冠多贫顾席门而陋甚云何犹子之二女得配执事之两孙伏承某人第一令孙乃吾家忠襄之甥生而独秀而某姪子第五女孙为诗人泸溪之妇媿其非冝发币载欣挥毫莫叙谢周待制侍讲举自代拜辱需头之章践修稽首之逊曩者单进误䝉授引于友朋皈欤濳深敢希推择于乡里此举创见古风言还至于孝谨㢘方之称经术艺文之懿一之谓甚四者难并以门下平生许可之不轻乃笔端一且推扬而无爱或荣所被自省则惭毣毣有懐詹未既答吉州余倅启风巾雾屦方卜邻鸥鹭之群玉句金章忽拜赐云霞之牍如何三迳之寒陋乃辱贰车之宠光恭惟某官人品今代之英典刑前軰之烈有若欧阳詹之文行再秀全闽岂使余襄公之功名独髙吾宋偶公朝之重外借贤业于治中风月平分不妨覔词人之好句云霄巳逼即看缀香案之近班某老矣无堪皈欤自屏所愿托青天之庇不胜望紫气之来蒙投分以先之愧修敬之后矣贺吉州守王穉川年节启腊前梅蘂香浮莲幕之光风胜里金花寒映椒盘之嘉颂占履端于天序介盛福于邦君恭惟某官仁行如春名起若日紫山白水小吟冰雪之章金掌玉墀即缀鹓鸾之列某遁身渔钓逺迹门墻耿然寸心之载驰寓诸尺素之善祷答常州守陈时中交代启仰豸冠之执法昔尝受察于一䑓煎麟角以续絃今乃合符于三辅初谓戍期之差逺或容书礼之姑徐忽赠言以先之愧修敬之后矣恭惟某官正心修身之学开物成务之才形诸艺文葢玉振金声之余响罗以科目亦鸾翶凤翥之俯从顷法守于宪纲凛风生于表着职虽在于去恶心实存于爱贤故排小人如排邪阴然䕶善类若䕶元气左右国是惨舒朝端至今未衰繄谁之力二年于外谈者不以为冝一节以趋天乎将大其用某抱虚无挟投老盍皈迺初心窃禄于遐陬不自意改辕于近郡代大匠之斵甚忧其伤告令尹之新必有其政答常州李倅启效公干漳滨之卧痾心知其拙易独孤常州之旧治人岂曰冝所赖分风月之仁贤乃是同草木之气类庶乎知免幸矣何多恭惟某官敬简而居其全刚毅而养以晦严霜烈日之节凛然先正之无朋故国乔木之臣蔚若象贤之有继文献挺挺典刑存存借未登卿月金掌之班亦合在春风玉笋之缀乃乗贰广同理辅藩帝方有开宇宙之心洒濯斯世公久懐贯日月之气藴蓄于中祇召不遐显用可必某抱虚无挟投老盍㱕廼初心窃禄于遐陬不自意改辕于近郡负乗岂小人之事夙夜自危同列得君子之僚细大必请答常州赵添倅启折梅而逢驿使未辨一行之书唿童而烹鲤鱼先被尺素之赠风月平等不必更分云天清明行且快覩敢修不腆之敬以结平生之驩恭惟某官重瞳苗裔之英隆准子孙之秀涵今茹古陵三军于文士之雄饮水嚼冰争一槩于寒儒之苦自足有立不縁其先顷者南豊之政声实居江右之最状惟其尽辞不正之俸是以能锄莫拔之姦能令诸公争出荐口何下乗于贰广来共理于辅藩祗召不遐显用可必某抱虚无挟投老盍皈乃初心窃禄于遐陬不自意改辕于近郡惟时同列繄我故人斵鼻端之漫顾虽慙于妙质缩袖间之手亦岂望于交情与吉州朱守启一麾出守千骑东来入奏自天帝喜其忠信慈恵之长班春有日民巳无叹息愁恨之声恭惟某官有徳以养其才以学而发于政少而似舅与闻取河北之谋晚乃作刕谁知经天下之志栁江种栁衡岳谒衡稽其所临皆有可述眷乃吾郡雄于上流江山清斯人物茂止世传东坡送客之句连百万艘公有西汉循吏之风良二千石政恐朝夕即皈禁严某违离末光倏忽几嵗诗狂酒圣岂复平生欵集之欢夜梦昼思如见向来谈笑之状不图枽梓乃屈珪符夫何故人之鼎来又逢贱子之行役所愿邂逅洗此欎陶心则有懐言焉未究与蒋丞相启辅郡去天辱在近长安之地髙门拂日则有大丞相之居昔尝九顿首于下风今乃一交臂而亲炙奏假茵凭之记震于喜惧之懐恭惟某官妙学察乎渊泉大忠塞乎健顺孔以是传之孟全所付于斯文虞以下迄于周未有盛于吾相贵极上台而年尚少名满薄海而貌若无流俗载呶其何伤于日月皇明有觉是以有于衮衣即还奋熈再播化育某顷以客见颇䝉心期惟云泥之益悬故影响之遂隔自收朝蹟老弃诸侯犹幸是邦之仁贤乃逢平昔之知旧子夏问政不宁求赦小过之规仲尼燕居所愿闻集大成之秘囬吕秀州启黄帽青鞋方小泊吴松之艇金章玉句忽鼎来携李之邦三读故人之书辞重拜善邻之信睦恭惟某官异材而养以晦达学而遡其源实大声闳钟悬千石之芒寒色正天垂五纬之星顷捡押于枢机屡咨诹于原隰物迎之而刄觧事触之而风生上有意于召皈诏斯人而自近聴华亭之鹤不妨山水之徜徉间省树之鸡即侍禁严之清切某自収朝蹟老弃诸侯大庇焉依知脣亡之必免报章极陋惭舌在以奚为常州到任谢执政启一麾出守初引疾于清漳再命兹㳟忽考㓛于冯翊欣去天之无逺感易地之有从伏念某乃心山林漫仕州县顷縁诸老颇悦其狷者之风上逹四聪偶堕在胜流之数拔乎靡宻米监之例寘彼寒空鹓鹭之班顾患在于好修乃忽忘其贾祸又复妄发不胜汲黯之狂非所冝言坐㘴汉家之法微公朝之寛大岂孤迹之全安载言将母之皈有获拜州之请既违拱北自分落南有命自天对越十行之宠举头见日悦兮三辅之还谓播物之不私奚穷人之及此兹葢伏遇某官道隆开辟忠贯昭囬举五三六经之微言尽发挥于当世书二十四考之丕绩将逺过于古人旁招逸遗布列中外夫何近郡轻畀非才某敢不䇿其钝顽继以夙夜仰谁美意岂诡其俗吏健决之能借曰不功犹守其腐儒抚字之説贺范至能参政启恭审对越册书置诸丞弼自初元以至于今日知故几二十人求天下之所谓正臣如公才一二軰嘉与方夏遹观隆平恭惟某官心潜百圣之又玄身载两仪而不重屹立四垣之大节闻者胆寒尽䕶全蜀之中权凛如虎卧君侧之所以顿肃戎心之所以弗生倬彼厥功谁欤之力繄小试之若尔则大用之斯何兹四近之延登举万物而奋豫昔孔孟挟经世之具老于道途至房杜亦得君之専穷于礼乐惟道与位有乖无逢凄其古心言之太息今以君子之有韫乃惟圣主之与遭此而不为其又奚俟即超虚左之拜永正处中之崇某为贪所驱懐皈不勇惟半生诚服之知己不在我公岂自意身堕于鸿钧无复余恨翦焉颂语贽诸涓人欣驩惟深揆序罔穷贺陈丞相判建康启畴咨上宰居守陪京一相揭日月之光俯江淮而下烛万乘分旌旗之半俾夷夏之耸观恭惟某官至学濳天孤忠贯日惟其凝然之风度厯万变而不摇是故㘴之于庙堂则四海之自治既道大而难合乃身退而愈髙啸歌古人渔钓丘壑阅诸公之衮衮次第星稀独一老之堂堂崔嵬山立帝𣣔起之以自近公虽辞焉而可逃赤舄来朝俨二童而及马苍生相贺幸两鬓之未霜亦奚不留以答斯望其如留籥无易耆英保釐东郊如毕公卧䕶北门如裴度暂大金陵之纛即青王氏之氊某违离门墻荏苒嵗月不自意其末路得再见于下风意豁神倾视畴昔而弥厚头轻目朗觉病身之顿苏开府维新贺厦敢后永言善颂式寄所宣上赵丞相启万物播于大钧不越一陶之外百谷仰夫膏雨谁非三沐之余矧惟控地之卑已絶戾天之望所求褊矣有谒可乎伏念某行身多忧嗜学寡要彫一生之肝肺老而未休争百世之声名得之奚益寸心霜降而水落万事云凝而风休立朝几何甚矣其戅补外再易惴焉遑宁夺诸漳滨清凉之乡堕在延陵煎急之地罢于奔命哀此劳人惟兹作吏及瓜之期近在嗣嵗昌之节亦思黾勉以汔终更眷乃室家厯十旬而婴疾禀诸圣善迫八秩以懐皈念既动而莫收居之安而则否承板舆之意秋风岂为于鲈鱼困仕涂之艰夜月孰怜于乌鹊不有君子其将畴依恭惟某官以雪山玉垒之英人物千载集紫岩雍国之望文武兼资知天道贵华而贱夷相吾君振䇿而御宇当国近尔其声蔼然倾东海以洗干坤挽天河而浄兵甲推挽鉅宋济登丕平某幸逢笔端肤寸之新敢陈胸中磊隗之藴愿垂恻若㑭脱屯如或畀庐陵近舍之麾不然间馆祝釐之吏野马也尘埃也一听造化之氤氲䑕肝乎虫臂乎咸在肖翘之长育恳欵既极铺张未详嘉定元年春三月男长孺编定端平元年夏五月门人罗茂良校正诚斋集巻第五十二终诚斋集诚斋集卷第五十三诚斋集卷第五十三庐陵杨万里廷秀启新除广东提举谢丞相启帝赉玺书从天而下恩颁玉节遵海而南䟽荣祗荷于九重密启端由于一相顿首幸甚自视欿然伏念某无挟而迂何恃而进入陪鹓鹭徒窃食于太官出玷珪符媿奉法之循吏亦千虑之旣竭曽万分之何禆乃眷延陵今为甸服民惟旣庻事亦滋丰善政之得民财安知钱谷源流之处饰厨而称使客长在齿舌风波之中曽治行之蔑如问戌期而近止属縁尽室之畨病重以慈亲之懐皈控于秉均请从置散天髙日逺将何地以呌阍雷厉风飞不崇朝而出綍释兹治剧诡以观风衣绣而皈故郷庭闱驩喜出关而称使者道路光华非播物之无垠寕始愿之及此兹盖伏遇某官学潜三极忠贯两仪江汉炳灵岂相如子云之足数天地交泰盖筑岩钓渭之复生旁招群材缉熈万务翦焉孤陋遐不斁遗某敢不饮氷在躬啮雪厉操要令五岭万里之外凋疗其苏如在二陜三辅之间诏条无壅过此以徃未知所裁定罗氏亲启百歳论交乆忘年于邻曲两家生子复託契于婚姻夫何声气之相求盖縁草木之同味某人令弟某人弟二小娘子㓜而自异巳传栁絮之吟而某姪子某弟四子某生未有知殊媿兰芳茁惟是断金之旧愿言倚玉之新发币菲然别牋敬止荅罗氏定亲启两家居五里之间相闻鸡犬一日结再世之好如鼔瑟琴羔鴈交驰蓍亀习吉某人令弟某弟几令似娟好静秀巳如玉雪之可怜某姪子某长男某房下长女子婉娩聴从庻㡬苹藻之言采委币甚宠拜嘉有华广东提举到任谢赵丞相启假守延陵见谓催科之拙观风南粤又叨礼乐之华戴恩不赀图报无所伏念某狷而自信愚且不移㓜癖于书欲䇿勲翰墨文章之箓长随于牒亦载贽㓛名事业之涂马不进以柰何鸟倦飞而知止顷邂逅于风云之㑹欲奋发于鹓鹭之班方遇事而直前巳误身而取败一麾江海颇念求安三辅浩穰更令治剧终夕五起二年百忧如汉诏厨传过客之劳长恐笞骂之不免若唐人燕寝凝香之乐虽或梦寐而亦无荷播物之见恫未及瓜而脱去驾言将母于迈还家黄独无苗方絶叹木柄长鑱之雪緑簔细雨政独钓桃花流水之鱼询彼乗轺之期尚在嗣歳之腊不堪留渴而须井忽焉有命以自天奉使而为见大夫曽何待次露肘而见圣天子仍免造朝曲为之私不谒而获兹盖伏遇大丞相潜心贯一致主登三位极六符之泰阶容光必照身作万间之广厦寒士俱懽曾是覉孤载霑化育某敢不㓗已律下斋心勤民揽辔而思澄清革岭海姦贪之习褰帷而问风俗布朝廷寛大之书过此以还罔知所措贺葛正言启㳟审吁俊着廷拾遗谏省古者所以责难于丕后非舜不陈今代岂无敢言之正人如尊乃勇闻者兴起跃如欣驩㳟惟某官议论通乎古今名实孚于上下以星翻汉囬之光采作新斯文以山髙水深之风流照胦当世诹儒先于三馆俾廷争于四聦方圣天子从諌如流之秋曷尝罪夫言者惟谏大夫忧国若渴之志可曰无其时哉扶皇极于将㣲护善类于旣弱傥元气无不实之处则外敌亦何强之云即冠上坡用怿寰海某少而自好晩乃早衰诵鹅经鸡檄之聨十年于此想龙章鳯姿之伟一觌何从善颂惟深敷言未究贺黄侍御启㳟审皇咨上坡位事横榻属者进格君心之论九重亦为之囬天移而为紏官邪之司群枉自然而见睍此非平日之素焉得崇朝之孚㳟惟某官以海内寡二之辞章收天下第一之科目彼于权门炙手可热之日竭蹷而趋及闻髙贤掉臂不顾之风其颡有泚逮公道之旣白知寸心之独丹廷争未㡬䑓端益峻士有攸挟恨无所施靖而观流涕太息之书孰不以古人而自诡起而当君子小人之㑹其无负所学者㡬希今圣主旣求惟木之绳在执事必为赴岳之水即畴孤立之操遂登独坐之崇某自分摧隤何辞漂泊瞻乌柏府晩乃依成䕃之余振鹭栁沟梦不到末行之旧不胜善颂未究所宣通问广西漕梁次张寺丞启门李綘之同年早自附英游之下走与卫侯而偕命晩乃分临遣之末光诵玉壶春光饮别之诗覧梅岭夜半逃禅之句忆平生故人之驩若遣一个行李而候之㳟惟某官议论诸老之先人物千歳之上懐连城而佩明月至寳不琱餐秋菊而纫春兰清晖自逺盖贮之以玉堂而未快乃攽之以金节而斯何善类怃然逺民幸甚持使者之绣斧已耸揺山之风织天孙之锦裳即烦挥翰之手某童而怪怪老矣休休诵北山之移文长慙夜鹤之见怨登东皐而舒啸自怜倦鸟而犹飞回向梧州开叔启仰止芗林之乔木今秀一枝霭然苍梧之暮云来双鲤唿长须而近止搔短髪而问焉㳟惟某官文雅追乎前㫦声光超乎当代昔先正以名相之勲徳若引星辰惟执事有故家之典刑如生兰玉尚屈云天之翼小留江海之麾旣治行之上闻即召音之旋至某夙闻髙谊幸迩寳邻每从事诸公之间皆剧谈盛名之下观鸾飘鳯泊之古隷长想其人得日光玉㓗之瓌词似见其面报章不腆善颂何究贺周子充参政启㳟审畴咨儒英参秉机政𣣔治者无多术不过用天下正人之宗选衆而得我公岂复有国人遗恨之处善类䜣合隆平绍开㳟惟某官道凾三之原文传袭六之统湛然厚徳宏度之凝逺孰知有百鍊之至刚崒乎孤忠直节之髙寒中乃备四时之和气当衆正缀旒之日倚一贤砥柱之㓛于今延登或谓臯缓抑尝歴选于贤圣未始轻试于进为顾其道显晦之如何岂其身淹速之是计故莘渭布衣而渉三事莫之或诽若夷䕫终身而效一官则又谁怼季世寖薄古风不皈至于一游说之间便萠取卿相之意岂有平日不为当世之所许乃欲任人之事权彼其初心惟以无位而为忧不思旣得之愧怍今执事致身于台斗而旷懐寄梦于江湖半生两禁之裴囬五载六官之濡滞逮其望磅礡欎积而极其盛维岳峻天举斯民咨唴叹息息而屈其淹如防制水上心雪释涣号雷行酌彼公言置诸近弼然后谈者罔不翕如喜哉吾道之亨曷曰歳时之晩即奋熈于端揆用稿饫于群心某老矣倦飞已焉荣望盖伏枥乆忘于千里独巢林尚恋于一枝曩者或人之得醯乞诸邻而后获継今为母而请粟与之釡以何难此其欣欣之独私岂与悠悠者为比不胜賛喜罔究诵云荅吉水知县萧择可启属者鹓行得从大阮竹林之胜暇而燕语每传小谢春草之吟想其贤固一世之未多问其室乃两州之孔迩帝遣就子男之国公聿来父母之邦亦甞一再以致书忽贻四六之妙斵咀华蔚若拜赐跃如㳟惟某官以槐庭八叶之英取桂林一枝之秀粹乎名章俊语之藻维玉及瑶投之盘根错节之间非斤则斧欲便潘舆之奉聊从茂宰之除侧聴鲁山蒍于之歌足追武城莞尔之喜即表章于尤异遂翔集于禁严某倦游落南梦寐还舎今创见忠信慈惠之明府照临故郷独莫随耕桒陇畒之野人鼔舞佳政其为欣贺未究播敷贺王侨卿运使启㳟审涓选休成佩服印组饟餽不絶巳闻氷觧漕下之称父老纵观皆有雪释水顺之意建䑓肇允成厦载欣㳟惟某官探道极先立言觉后虽刄徃牛觧阅十九年而若新然地负海涵容数百人而何止顷以丞相司直之重俯诚中丞平凖之书今从臬司即拜计相仰南斗文星之纬巳三徙于芒寒侍北天玉几之尊竚一超而直入某皈仁在宇逺迹序宾靖言代匠之承承岂云託契之浅浅哦豫章小草之句愿相倚于平生视宣子嘉木之隂顾敢忘于封殖善颂九折敷言万分荅广西梁漕启奉使无状蔑闻中率之称有命自天更诡爰书之寄繄欲宣朝廷去杀之徳意抑亦荅知旧吹生之惠心真毁瓦以言㓛类暴尫而好雨忸怩而巳摧谢惕然敬惟年丈愽哉之仁辅以圣贤渊乎之学言汉九事而八为侓迈主父之明谟知秦十失而一尚存有温舒之鲠论推向来代为诸老之对为今日责善朋友之书举惠文而相规请事斯语问刑䁀而宜荅其敢饰非佩服于心条陈莫状除直秘阁谢宰相启廓祥垔室未平风树之悲寓直石渠忽𬒳丝纶之渥控辞不获震虩载深伏念某丘园藁人书䇿漫仕其出也马不进而非后其处也鸟倦飞而知还顷将绣指以落南偶殄緑林而逐北上焉天威庙筭之是奉下焉帅臣将士之服勤因人而成何力之有孰谓战多之僣冐膺儒馆之除置兰锜于蓬山杂仆姑于芸简下笔而妙言语我无能焉上车而问寒温技止此尔兹盖伏遇大丞相文武维宪精神折冲逖彼蹛林尚不逃于借箸蠢兹符泽顾何辱于爬梳睠颜行之㣲劳亦㓛令之并録某敢不仰慙坏冶俯䇿罢驽旅力旣愆虽乏适时之用桑榆非晩益坚报国之忠过此以还未知所措除吏部郎官谢宰相启湖海十年分絶㫦门之梦云天一札忽传省户之除孰云处士之星复近长安之日㐲念某老当益嬾病使早衰落叶空山昼拾狙公之橡栗寒江钓雪夜随聱叟之笭箵自知甚明无所可用方揽牛衣而表卧惊闻驺谷之冯招蓬门始开山客相庆载命吕安之驾旋弹贡禹之冠搔自首以重来问青绫之无恙玄都之桃千树花复荡然金城之栁十囲木犹如此慨其顾影于朝蹟从此寄身于化工兹盖伏遇大丞相舜使是君稷思由已谓郎官上应于列宿任惟其人而宰相下遂于物宜器非求旧眷前鱼而罔弃使去鹤之复皈某敢不乃心铨衡所职夙夜岂惟春选守光庭之圣书傥或秋豪賛山公之启事贺皇孙郡王冬节启史笔登书瞻宫云之有烂土圭测日映邸雪以初长冝帝祉之鼎来钖天文而有羡㳟惟皇孙节使郡王継承汉绪濬哲汤孙三世亲郊绍千歳之统六亲嘉庆奉上万年之觞某叨侍储闱宻依徳宇愿谨天气严凝之令永符曽孙寿考之诗嘉定元年春三月男长孺编定端平元年夏五月门人罗茂良校正诚斋集卷第五十三终诚斋集诚斋集卷第五十四诚斋集卷第五十四庐陵杨万里廷秀启贺皇孙郡王年节启颂椒上日遹观七始之华奉玉慈宫式介万年之寿开必先而有衍昌厥后以无疆㳟惟皇孙节使郡王茂质兰芬芳猷玉振九重春色缭汉殿以一新三世綵衣庆尧年之八秩曽孙来止福禄攸同某辱在储寮仰逢邦庆允极欣欣之喜莫陈毣毣之思囬谭提举启白髪千茎老思故友梅花万里难得一枝夫何汉水之锦鳞逺寄苍梧之云物嘅其叹矣欲徃从之载惟南溟抟扶之池未逺中州清淑之气山有龙目离攴之实水有夜光明月之珍盖地产不足以当其竒故人物间出而蔚其杰曲江振开元天寳之烈余襄起嘉祐庆暦之名今兹复见于一贤吾亦何畏于二老文则甚古凛有栁州雅健之风用虽未宏已着韩子精荒之觧眷乃作咸之筴坏于言利之臣粤之东西病及上下帝择儒者福彼遐甿谓宣母我以酌民言开其敢议不必避碍以合上意幸其乐闻惟不计俗吏速化之勲自能得斯民乆利之实辱在末契愿禆下风贺皇孙郡王冬节启纬协珠囊占五星之同轨时和王烛吹六琯之浮灰谷且维新闳休绍至㳟惟皇孙节使郡王生而宣哲学以明诚日月就将上动三宫之喜春秋鼎盛下开万嗣之祥裒对昭时导迎纯嘏某叨尘储隷得望容晖方天地闭蔵之时所先安性则寿冨康寕之福于以延年贺皇孙平阳郡王年节启节在椒盘庆集颂花之咏春囬兰殿祥开奕叶之光钖厥鸿禧集于朱邸㳟惟皇孙节使郡王聦明生禀学问夙成新而又新副两亲之欢喜且而复且承二圣之光华某自媿陋儒叨尘储隷迟迟春日愿勤轻璧之㓛秩秩徳音动中式金之度囬二广谭提举贺新除秘书少监启伏以作掾西曹安得将无同之对校文东观俾读所未见之书可能下笔之有神自笑上车而不落永懐平生乆要之友超然命世渊伟之英龙翔韶钧之攵桔鬲昭代鳯举金碧之使光华逺郊挈携軰流推择气类已䝉嘘枯吹生之力更诒浮声切响之牋远所不如故应举韩泰而自代佩之无斁庻勿忘王粲之好音囬郴州丁端叔直阁谢到任启㳟审一麾出守五马来南令修于庭户之间不严而治民和于壠畒之上式舞且歌㳟惟判府直阁发身以文赋政以学中外多誉士皆曰非小用之才迩遐并观公岂有不可为之郡建牙近止拄笏萧然平心蛮俗之悍轻送眼郴山之竒变橘暗苏仙之井苔荒义帝之碑御板舆升轻轩不妨将母而行乐凌太虗横碧落即看奋翼而怒飞某辱在与游偶迟修庆揽四六之妙语读再三而益慙善颂惟深敶词未既与吉州守王弱翁启一麾出守五马南来威惠先庚不待贤史君之三令吏民旁午载欣郡愽士之重临无劳施为讲若寕壹㳟惟判府寺丞刚大以直之气鬼垒絶俗之材当其在布衣之中名满两学及其立朝端之右望倾一时丞哉农扈之繁伟矣风稜之峻君子之所恃以为砥柱小人之所惮以为肃霜惟其持方而入圜是以难进而易退孰知上意似厚江西择两禁论思之英于宣帅阃至一道採访之使特起儒先复畴胜流作填吾郡云飞川泳将见诸贤意气之协同雨卧风餐侧聴百姓咏歌之和乐又恐有先一州之怨当不免选诸表之求某请外天从皈田日逼就荒三径喜渊明松菊之犹存愿受一㕓效许子衣冠之自织襞牋不腆遣骑以闻囬筠州交代俞守寺正启蹋鳯沼之琼瑶旧缀鹓鸾之末制剑池之蓞新分符竹之余矧辱从于大小籍咸之游兹复託于前后赵张之契此其情谊之不浅岂俟声画而后明㳟惟交代判府寺正人门之懿两隆学政之源一致懐连城而佩明月中涵珠玉之辉提千将而运青萍外迎犀兕之觧蚤横翔于九棘娄决谳于二桃草緑圜扉星沉贯索至今籍甚谈者韪之作江西道院之主人佳政自是其余事侍天上玉皇之香案细书即趣于遄皈某倦飞作痴幽讨成癖摧隤病鹤出樊笼而未能摩挲晓猿幸蕙帐之无恙荷上恩之优渥畀近郡之便安囲棊而焼袄衣知故人之尚尔折梅而寄驿使媿芳讯之先焉敢拜重勤愿言多谢筠州到任谢周右相启天上仙山旣收朝蹟江西道院复畀便藩未容卒歳之淹巳趣班春之蚤伏念某山林野性笔研苦心作赋非工敢自许同时之司马草玄何用焉知有后世之子云偶当圣贤相逢之辰堕在英俊并游之列纷十年其奔奏耿再命以来皈或惎之以绕月之乌或憷之以遇风之鹢彼意非悪此愚不移居亡㡬何又复妄发顾子平昏嫁之役咄咄逼人乞牧之江海之麾怱怱就道方还舎而税驾将息交以絶游平章溪山検校松菊忽戍瓜之接近戒行李于斯须求闲得壮暂静复动自无仙骨非関羞薄于蓬莱犹假守符来酌清冷于丹井服之无斁揆厥所元兹盖伏遇丞相盛徳格于皇天孤忠贯日月乎白日所期相业至周召而乃留岂俾吾君为尧舜而弗克旁招诸彦同底隆平有如木疆亦在匠斵某敢不䇿其后倦砺乃旣愆于斯何先愿赋岂弟宜民之雅以报其上庻㡬中和乐职之诗回余复状元启伏审入奉制䇿遂冠抡魁新天子将大有为端不喜阿匼苟容之士诸老生皆未能对忽惊闻忠慨深烈之言㳟惟状元先辈气钟七闽海山之英名出六馆秀孝之表问学河汉岂屑原夫之两聨时世文章政堪莞尔之一笑惟厚于藴而不市故搜其珍而独逢首裒然而嘉之其无曰问津速化之径先立乎其大者可援夫识路疾驱之㓛某老矣洿朝皈欤在梦春蚕食叶偶得闻下笔之声秋鹰当云复预观整翮之举凛然髙谊惠我好辞何以报之聊复尔耳其所称述未详发挥荅第二人曽渐殿元启伏审言扬大廷名亜举首刘蕡过董岂惟二三䇿之嘉曹参次萧犹在十八侯之右㳟惟殿元辈以英妙未壮之齿挟磊落不世之才把钓而拂珊瑚臞然山林枯藁之士排云而呌阊阖勇哉义奋发之辞徒步来大江之西一日惊盛名之下平生学力当不为摘颔之资后日壮懐以此占撄鳞之举某旧邻郷社新识风裁偶陪集贤之堵墻与闻九賔之胪句未遑进牍先辱赠文不敏有云何足以谢荅第三人王介殿启伏审奏篇乙览分鼎甲科探曲江之花岂计较王卢之后起明光之草终追随季孟之间㳟惟殿元先辈禀寳婺山川之英传东莱伊洛之学简编灯火不作老生陈腐之谈师友渊源吐为忠臣剀切之对言铺张而看万名胪句以在三家理故可移于官事无难者学不能行谓之病子其懋之某老矣无悰黯然懐旧不廻东野怅题字以相看如见元宾喜惠书之甚似未遑㫦庆乃辱见临不敏有云何足以谢谢李壁通判启伏以荆溪假守甞识李君父子之间蓬岛挍文适逢元方兄弟之至知来临之再枉亦走见而两乖如相避然政不觧此㳟惟府判大中家传金匮石室之学身为瑶林琼树之英诒我五七之篇重以四六之语明月之珠夜光璧忽衔䄂以满襟虎豹之文鸾鳯之音併眩眸而盈耳巳戒走卒谨侦行尘折屐候门顺下风而三肃挥麈落饭聴新雨而一谈摧谢惟深修辞何述谢李制干启伏以长身玉立犹及瞻一老之下风有子璧连今又仰二难之伟器彼此交谒来徃不逢何人事之好乖念亲友而作悪恭惟制干传学奕叶摛文载英伯仲并游于上都声名倾动于朝着雪山药园之赋轇轕庄骚云溪草堂之诗盪摩甫白自笑年过于半百忽逢歒至而作双左枝右梧觉应接之不暇前茅后劲欲进退而未能摧谢惟深修辞莫称与淮东刘緫领启伏以江西道院甞依剌史之天京口计䑓复託王人之庇繄一生浅陋之迹乃再逢庥䕃之私㳟惟奉使緫领郎中气盖诸公名髙当世尊主庇民之学夙藴胸中经天纬地之文不专𥿄上早擢东堂之桂焕腾南斗之星中外践更誉处焯着朝廷议论出诸老未言之先州部按行震百吏澄清之表帝心妙简事任弥隆昭哉列宿之华给此上流之饟即皈簮笔持槖之列岂待积日累月之淹某老矣懐皈谒焉补外不图衰病之迹辱在存全之余诚斋集诚斋集卷第五十五诚斋集卷第五十五庐陵杨万里廷秀启与前盱眙葛寺丞启题慈恩之鴈塔初託同年过荆溪之鹢舟再分一日慨云散之滋乆喜雾披之此逢㳟惟宫使判府寺丞气盖诸公名髙当世尊主庇民之学素藴胸中经天纬地之文不专纸上蚤擢东堂之桂腾辉南斗之星从鸣弦治行之最髙膺赐环严召而入觐簿正外府吏无遁情制除为丞国乃旣冨一麾出守千骑东方贤于七百里之长城自当十万兵之并塞暂此珍䑓之少憇即看广厦之论思某十载违离寸心鍳寐不意凋年之迟暮得亲盛徳之髙明为驩欣未究宣冩谢陈左蔵启属闻铃斋小寓长卿之重客谁谓草径亦迂韩子之髙轩折屐歯以驩迎聴冲牙之清越恭惟判院有誉寡二收科叠双潜心覃思研百圣之渊藴下笔摛藻喑衆作之嘤鸣将緫辔于石渠东观之清躔聊发轫于都内水衡之剧务某少而嗜学耄矣息心照乗连城惊逢至宝之投赠击辕拊缶第媿报章之𬞞芜感激有懐铺张何极囬韩抚州贺年启御沟新栁初回天上之春江路野梅忽寄陇头之信感故人之相庆与元日以俱来㳟惟判府郎中中人门双髙声实兼茂临康乐山水之郡不妨清游哦少陵鸎花之诗即还近列某立朝无补视䕃又新抚歳月之如流慨林泉之未返辞免贑州得祠进职谢宰执启间舘珍䑓奉仙真于霞外道山延阁聨论譔于日边曾是山泽之臞洽于雨露之渥伏念某景薄杇止分甘晏如㓜学之壮而欲行之岂不愿仕今老矣无能为也矣加之卧痾顷落黄茅之郷属婴清漳之痼臂使指而衡决指与颕而仇谋吹灯而作蝇头故非所辨涉笔而署纸尾亦复作难虚辱千骑之东来敢把一麾而出守吁天自免下诏曲从羸牛辍耕聼林间之横笛老马倦路脱果下之鸣珂兹盖伏遇某官亮天曰仁下士以礼播钧徳普遂万物之攸宜纳隍思深忧一夫之不获若为老病尚赋饩牵某方息交絶游处隂林影濯清泉以自㓗一洗满裾之埃抱明月而长终未知报徳之所贺周丞相迁入府第启㳟审五卜习吉三神前驱两两上能有严有翼潭潭新府是断是迁兹谓天下之广居曷云一国之鉅室岩岳迎六一之思颕水石绕卫公之平泉楚畹滋兰淮山移桂雨帘云栋不伹春深将相之家楼影花光别有天入沧浪之瀬㳟惟驩庆某冻吟瓮牖跂足宫墙室迩而人则遐空有渴心之劳止厦成而燕不贺自笑病身之挛如贺太守冬启伏以云低鲁观纪华衮一字之书日丽魏宫咏剌绣五纹之句瑟彼宾蔚乎府庭㳟惟某官政随日新身法天运名章俊语争珠星璧月之光义气仁风囬氷谷雪山之暖聊复折梅于东阁即看鸣玉于紫宸某争席渔樵遁身江海华裾织翠自怜贺客之莫随冻砚流凘更媿庆牋之不琢贺周监丞冬启伏以日华五色初行北陆之虗云气万重特书南至之瑞仁者贤者神之聴之厥有善祥集于眉寿㳟惟某官性辩造乎白雪文律中于黄钟所谓伊人粹然冰释而理顺在彼空谷淡乎霜清而水寒盍乗一爻阳复之辰遂簉三㸃鹓行之羽某羸然病骨老矣空山制江南落毛之衣聊以卒嵗试囊中餐玉之法可以御冬趋贺未由占词不敏贺周丞相冬启伏以景至特书纪三台五云之瑞客来作颂赓万有千歳之章协气横流沍寒载燠㳟惟某官𥙷天道妙播物㓛崇徒杠成而横野水之舟㣲霰零而缩霖雨之手巡檐索笑幽寻驿使而折梅登楼销忧逺睇渔翁之钓雪长于上古而不老永与造物而为徒某拾㯫乐饥束薪附火稍遥贺厦仰瞻相府之潭居不腆寿觞奉上田家之老瓦其为颂咏罔旣敷陈谢周监丞冬节餽海错果实启伏以味镜潭之鱼虾觉海雨江风之入歯饤氷盘之柿橘粲乌椑金弹之照人敢期四者之难并乃肯一时而分付㳟惟某官轸交游之云散感节物之日新举白飞觞忽念山中之客絶甘分少送将席上之珍顿首拜嘉占辞抒谢谢周丞相贺转中大夫启伏以飞龙在天重开太极春雨润木四达函生野不遗于外祠秩增视于内史我闻有命尚未敬授于賛书公将祗驩相先下逮之庆语小迟九顿首之谢敢忘一援手之恩占辞不庄全度是望囬新知通州葛寺丞启布帆无恙尚记江头枫叶之秋尺素相思忽得陇首梅花之信盖清风朗月必思于玄度而髙山逺水乆隔于昌黎侧闻千骑之除不越两淮之近如欲占公论之存否胡不眠善人之屈伸㳟惟某官所学深造于道原余事通逹于国体语妙天下亲传前軰之典刑虏在目中自任当世之勲业旧甞在汉廷群臣之右者晩乃取唐家一障而乗之袖间之手㡬年塞上之马再至未容茸纛之建即有玺书之追其卧病荒寒懐人悁跂谁某见太白于禹穴愿言问信于何如安得逢杜甫于饭山空相别来之太瘦抒谢不敏摛词未殚除焕章阁待制谢余丞相启祝釐报上洊陪汉畤之祠官第颂展诗复玷尧文之次对方朝廷求旧以示盛徳之事何草茅下客乃为多士之先仰惟七阁之穹崇臧去列圣之制作惟我髙后如彼陶唐以巍焕之文章式经纬于天地金声玉振绍二典与三谟星翻汉囬举万物而王色顾典领之已重况论思之至荣如某者老而益衰病以自免二节以走阻造大明之朝三命滋㳟躐陞法从之列使宅珍䑓之拂日得参仙侣之御风据亀殻而食蛤䖽游汗漫九垓之上揭斗柄以干海水嬉蓬莱方丈之间庸有为人而择官乃令超世而絶俗兹盖伏遇大丞相学诣干坤之緼忠争日月之光以周公父师之尊弼于嗣圣谓商山羽翼之旧野有遗民徯太上之意先广初元之孝理某敢不坚此歳晚荅于已知放鹤出笼尚窃壮哉雀䑕之饩纵鱼入海遂获沛乎风岳之皈过此以还未知所措贺周丞相年启伏以嗣圣初年度三朝之元㑹鸿钧一气转万国之春风㳟惟上相颛面正朝之崇超然伦魁珍䑓间舘之表法天之运希圣之隤祉发祥应期绍至水横梅影旧甞和玉铉之羮地出醴泉新酿作椒花之酒愿奉上鲁公万有千歳之遐夀更永观尚父二十四考之屡书嘉颂无央修辞不腆囬周子中监丞贺年启伏以王者大一统肇新谨始之元君子法四时裒对履端之庆是丛寿冨康寕之福毕集气志清明之躬㳟惟某官徳行渊骞伯仲伊吕东风觧冻吹成白雪之词章春日载阳蔼入紫芝之眉宇即觐天门之金牓径昇卿月于玉墀某幽屏山寒不知歳换氷花彻骨怯如难至之鸎柏叶称觞慙于相贺之燕寸心孤徃尺牍万分谢周丞相启属入州府获登相门初求仰潭府而观光旣乃下悬榻而设醴登楼假日纵观晴吴晓楚之天说诗解頥朗咏老蜀皈秦之句云间梁栋世界鸎花江山逺开应接不暇超然欲羞蓬莱而薄员峤浩乎若决云汉而略扶桒观瞻少双荣感于万谨抒谢臆仰惟钧察诚斋集卷第五十五终诚斋集诚斋集卷第五十六诚斋集卷第五十六庐陵杨万里廷秀启荅周子中监丞贺除待制启伏以接霊圉于间馆已冐祠官之除森寳书于玉堂复尘次对之选方抗章而祈免致抒谢之少臯㳟惟某官文行追乎前㫦名实冠乎昭代晋伯之与㣲仲仰玉山两峯之并寒东坡之及颕濵岂金攴秀华之小异除进退通塞之外无优劣季孟之间既袖手以旁观请悬车而不得清标絶俗髙节迈伦元方之难为兄中表每慙于先用卓茂之拜太傅㓛名何必于早年某㓜辱与游永矢同志忘形而到尔汝娄分灯烛之光握手而出肺肝静看衣狗之变一出而试两俱无逢岂其所操之畸皆非速售之韫虽枕流漱石终随髙蹈以相依然浊泥清尘曷曰下风之敢望偶误膺于异数遽先辱于庆牋烨霜开电坼之光以华其老锵玉佩琼琚之韵大振厥词先之以河东吹送之私申之以渭北论文之好心万其感言多奚为荅抚州周通判㳟审端䇿辰良纡印组之方寸下车燕喜割风月以平分朝发六一其郊其里之郷暮登半山若蟠若距之阁庭闱咫尺官府穹崇虽名两地之暂殊其实一望而可接忠孝兼羙家国俱荣㳟惟府判直阁学传省斋之衣职屈士元之骥以三十年涵飬之充实乆遁其光与二千石协同于寅㳟姑小其试独不见虹蜺紫翠之晕其下乃珠玉潜伏之晖有至珍而未沽无深閟之能揜过庭诗礼瞻夫子之在前钖山土田竚鲁公之拜后某自笑老病其谁嘉矜拥髙盖以及门缤其观者焚枯鱼而酌醴岂曰礼云忸燕贺之未伸骇鲤封之先甲靖言多谢不盖有訧囬周丞相贺进爵开国子转太中大夫伏以进周家列爵之封其班视子增贾傅超迁之秩有命在涂顾同时冐宠之叠双甫通日拜嘉之先一有待而谢乃失之皐兹盖伏遇致政少傅大观文左丞相国公洪化嘘枯上仁播物柳舒梅放皆在春风吹万之中川泳云飞孰出元气函三之外某身其余㡬望巳无他乆争席于渔村尚挂名于官簿连城明月首勤相庆之环词坠露落英顿贺周丞相年伏以二年正月挈天地以趍新泰阶六符开月星之明穊倬彼造化为工之处郁乎云烟非雾之祥㳟惟某官一气转乎鸿钧二仪为之交泰揭载阳之日以照平泉之水石敛觧冻之风以熈曲阜之山川侵雪色漏春光玩萱草栁条之变餐朝霞饮沅瀣迫方瞳緑髪之仙某青笠遣心白鑱託命联句洛社愿闻中立拉花之词守歳咸家敬献子羙颂椒之祝贺周子中监丞年伏以三日立春方过寒气土牛之送二年正月又见盍簮枥马之喧有羙一人来同万福㳟惟某官人物标的文章主盟剪水镂氷琱天葩而觑巧御风骑气与造物以同游裒对履端之告元乗成泰吉而彚进云随白水聊小咏于鸎花日射黄金即髙吟于烟草某老兼疾至坐感时迁江路野梅敬寄一枝之信椒盘栢酒阻称千歳之觞荅周子中属闻二难胥集方寻对床聴雨之盟一乘载奔愿簉㑹弁如星之列望行尘而未至怅人事之好乖觉再回于生意惓惓有感㗲㗲无央仰惟钧慈俯赐烛照荅周丞相送糟蟹朽木团㳟承妙摛走送幽饷叠双戾止则百拜斯郭索束装更挟带糟之味餦餭彫杇新翻寒具之油岂加笾之敢甞敬造祢而先荐同我妇子分此絶甘俾公夀臧余无以报再荅周丞相贺除待制帝有恩言陞之次对臣无虗受方且控辞适寸心恍骇之不遑致尺牍摧谢之小缓首䝉相国轸记腐儒先之琼琚玉佩之伟词申之以鉄画银钩之妙墨非烟非雾岂不荣色正而芒寒如丝如纶尚未获下拜而登受姑徐有顷别挚谢牋不容骑吏之空皈先为感悰而张荅吉守比䝉圣恩擢寘次对自顾弗称甫兹固辞致小缓于谢牋廼先勤于庆牍发缄朗咏摛词有玱玉佩琼琚恍从霄汉而下墯破甑敝帚忽觉名价之顿髙俟登受于丝纶颛敬修于札翰姑谢诲札非曰报章仰惟台慈俯垂亮察冲泥而皈弛担甚惫忽传鱼茧之良讯共叹燕鸿之失期辞㫖丁寕意气凄断其爲感激罔旣敷宣贺太守年伏以送寒气以土牛春方迎于帝皥喧盍簮之枥马歳又庆于王正有韪邦君之贤允洽国人之颂㳟惟某官奉诏寛大颁飞中和春日载阳散作万家之叶气东风觧冻潜泰吉之违离半月瞻仰二天江路野梅敬寄一枝之信椒盘柏酒阻称千嵗之鵤荅广东唐宪㳟审崇朝而易三节洊䟽东関之恩出使而占二星不离南斗之次光芒所被中外载瞻㳟惟某官以清节两唐之子孙有髙名千古之风烈秀林间之桂拂苍玉之嶒峨折岭上梅漱碧海之芳润爰自珠宫之市就领氷坻之鹾曽不踰时复移司宪欲知圣主急贤之意于屡迁而小观从此春风立笋之班即一超而直入某新摩病眼快睹除书曽燕贺之未遑忽鲤封之先坠媿喜兼集摅冩奚穷荅庐陵黄宰伏以乗槎犯斗泊秋日之楼䑓拄杖穿花歩寒溪之金碧究十里九山之険抵千岩万岳之幽未童子之譍门已羽人之响屐㳟惟某官镡城寳气脩水闻孙句法亲传蓬扫花当出迎千里之命驾折荷荐芰庻小欵一尊之论文贺周丞相戊午年冬伏以日在牵牛应周官之测景月居系马申吕令以警农仰占东垣上相之躔正集南极老人之次㳟惟致政少傅大观文左丞相国公钧陶万类寅亮两仪迎一丈三尺之晖载临履永上方有千歳之颂以庆践长某啮雪絶甘镂永自苦悪风动地谁怜独冷之余爱日行天幸在负暄之下谓之善祷未易立谈仰惟钧慈赐之下烛贺余丞相得祠禄㳟审谒告五旬屹然坚卧而不动遣使十反诏以留行而莫囬奔腾东华之红尘追送岀関之紫气观者叹息光于古今㳟惟某官谟合皐陶之嘉身任伊尹之重故邦家之杌拯之以一手而天下之危疑决之以片言昇启明扫朝霞寅賔出日降元精扶太极昭格于天方当命珪相印赏㓛之秋乃赋清风明月闲人之句车㡬两马㡬驷岂惟帝赐䟽傅之金蕃四国宣四方更醉王饯申伯之酒分十连之重寄冠三殿之大称竟请真祠皈荣郷社凛全名髙节之独着夐前侯故相之未曾鸥鹭候门争前飞而相导鹓鸾囬首仰遐举之孤骞某辱知弥深闻问欲舞千里命驾当寻山行水宿之盟一尊论文巳作金㫪玉应之梦喜而不寐情见乎辞诚斋集卷第五十六终诚斋集诚斋集卷第五十七诚斋集卷第五十七庐陵杨万里廷秀启己未贺周益公年五年王春先问建杓于北斗正月元日顿囬入律之东风自非少傅寅亮之㓛那得太平有象之庆㳟惟某官身为造化手挈陬维转一气之鸿钧昔甞入甄陶之下调四时之玉烛今犹䝉土苴之余即拜周公而为师更与广成而同歳某牛衣僵卧莺唤不醒忽报颂椒之辰壮寄折梅之信西江万顷酿作圣人之清南极一星祝为仁者之夀荅周监丞己未年伏以书函交驰谁无施而不报使者系道亦何徃而不来初谓先人有夺人之心今乃求系而得系之戚㳟惟某官挥毫珠玉满纸云烟倚马万言视桑䕃而未徙觧牛十二拂刀刄以如新敢当孙子正正之旗遂应虢公焞焞之䇿此旣竖降幡而弃甲公其振旅凯以还师摧谢不庄仰惟台察囬周丞相贺年送羊面伏以玉衡之正泰阶宻运发春于陇首银钩之明蠒纸有来守歳之咸家举林鸦枥马以皆惊顾官栁野梅而亦喜㳟惟某官以整顿干坤之手而对盛徳之木以开阖日星之机而哦逐颂之椒吐辞为经妙者三天而两地染云作叶忽然万草而千花旣下诒谓一之环文复饫赐叠双之节物霏霏落雪如闻天旋雷动之声濈濈饮池想见风吹草低之状自嗤一室之悬罄那得二羙之所钟已饱而歌益习其读瞠若奔逸恍失一交臂之间待其㫪容惟有九顿首而㘴摧谢不恪诵言未央荅周监丞送锦鸠十四只兔羓酒香橼伏以锦羽在桑翩翩二匕褐衣缺口跃跃一双挟驩伯以俱来併木奴而毕集㳟惟某官邦家麴蘖儒学鳯麟游梁王之兔园夙推能赋赐汉廷之鸠杖晚冠耆英橘颂续骚酒箴饱徳填然四羙醉此一翁某巳甞占调敬致追节忽拜辱于珍饷敢复抒于谢诚贺赵守冬児童骑竹初迎五马之临律吕吹葭忽报一阳之复谁谓大冬之在序顿囬小至以如春惠化川行善祥山则㳟惟某官徳同爱日文妙书云非烟祥风转天地严凝之气雪山氷岳照旌旗锦绣之香㪘时十万户之驩声㪚作一千里之暖翠恐即飞于鳯诏遂趣入于鹓行某忽忽望尘咄咄还舎倚南溪之沙栁方狎渔樵之游仰东阁之官梅莫陪賔賛之贺善颂无斁多言未殚荅赵守属勤折简招致初筵捧移檄以载奔兹谓州民之敬侍盛馔而变色更为野老之荣退省清羸乆婴沉痼为心病为耳痛殆百疾以交攻不饮酒不茹荤每十物而九忌僣沥危悃敢辞缛仪自知方命之辜必祇大何之谴乃重烦于厨传特饫赐于珍芳下乳酒于青云出琱盘之白玉紫衣织绯衣走纷吏卒之鼎来朝食饔夕食飱凑饩牵而毕集加笾旣秩折爼屡豊靖言余生尚窃厚禄歳糜粟巳耗蠧于邦储肉継庖人复饕扰于䑓餽其为媿感莫究周谆荅周丞相逺迎冲雨入郛仰谢洪钧之坱圠登车载路忽传真帖之光华辱问讯其良苦于泥中则俯伏而下拜于道左方将迎应接之罔暇觉进退周旋之弗能盈耳煇如之玉锵横空诡然而鳯跃恩勤至厚感愧来并善用兵者出竒无穷惊逢突骑不待期而薄人于険愿竖降幡贺赵守丁巳年使君千骑方瞻髙牙大纛之新春王三朝复庆列炬盍簮之盛㳟惟判府提举太中颁条朝彻出令春生泥东风觧冻之崇光揭迟日载阳之清淑緑搅原野青皈桑麻问斗杓于天边暂带江城之月咏龙池于花外即闻长乐之钟某巳矣年衰居然歳换椒盘栢酒阻称千歳之觞官栁野梅敬寄一枝之信谢周丞相送冬节羊面嚼氷饮水乆甘木客之山飱落雪卧沙走送玳筵之绮馔夫何天上之相国犹念山中之病身餽节叠双拜嘉则百㳟惟某官有粉米舜裳之妙巧有塩梅商䁀之丕㓛以徳饱人岂空为画地之饼作羮食士未甞偏前日之羊嗟腐儒之苋肠骇厨珍之饫赐旣将之以鉄画银钩之牍复华之以琼琚玉珮之词炙砚燃薪聊冩苦吟而摧谢冷牎冻壁顿囬春意之暄妍懐感孔多颂言无斁入城囬周丞相逺迎市有虎以杀人乆不梦碧瓦朱甍之城郭门登龙而为御愿再瞻青天白日之清明方夙兴炊桂以风餐已首勤行李之郊劳霞发简牍之字天落云锦之书三过读以清锵九顿首而距跃头白眼暗安得拜北平王于马前意豁神倾即当候龎徳公之牀下卒卒摧谢拳拳未宣谢周丞相年节送一麞十免适遣山僮疾驰贺幅忽逢骑吏交赐诲函旣以一镞逆相直之锋自笑五更起侵早之晚琼琚戞击金薤纷披先之以栁条花坞之春申之以白兽旗之宠野人拜此何福如焉猎雪后之银麞更哦㡼信之句失月中之玉免不羡圣俞之诗二珍叠双十軰登一摧谢薄遽𬞞芜不胜荅贑州黄侍郎年伏以日䴡崆峒揭载阳之五色春生陇首启华始之三朝仰贤帅于徳邻凾神天之祉福㳟惟某官邦家司直岳牧词人问斗杓于天边暂带江城之月咏龙池于花外即闻长乐之钟遂转鸿钧永调玉烛某年衰甚矣岁换惘然方僵卧以沉緜乃洊勤于劳苦顾㣲生髙之可笑安敢乞醯惟严郑公之垂怜时䝉送酒其为感戢罔究敷陈摧谢不庄仰惟委照寒食享祀谢王才臣送北果伏以熟食按节春祠享先野蔌山肴方酌言于老瓦胡桃松实忽盈止于加笾繄宗祊之曰灵徼祉福以冥报岂惟无似之孙子分寳有朋之令芳抒谢不庄捈心靡巳荅周丞相丞相之子彦敷来访予草具一饭彦敷入京与予二子徃还丞相以启见谢併报予长子攺秩小男就铨茅檐覆地敢枉东合郎君之车旌斾拂天肯临北山愚公之舎自笑春韭黄粱之寒陋安得青刍白饭之滋豊瞻巍冠之切云聆崇论之振玉驩然促席举似过庭诵顿挫清壮之箴细严恕敬谦之㫖㘴使囬闻而知十底须亢问而得三不图谈笑相亲之间尽窥宗庙百官之韫欲摧谢而未克忽诲言之有来顾惟荷莜二子之贱㣲曽何足算乃至长安共客之落寞其罔不矝谂以得觐之日辰与夫考艺之姓字河阳桃李兹可忘一纸之春风吏部铨衡恐难遁诸公之刀尺仰感烹鱼之素俯寛䑛犊之私奏记不庄捈心靡已荅周丞相贺长男攺秩㓜子中铨长男老矣初临壮悬之万家㓜子斐然偶试吏部而一得民之多倖揆厥所元繄我公头章破白之恩及平日口讲拾青之诲率俾先人之门户未荒数畒之蓬蒿蔵之中心感焉至骨其庆语之洊至嗟若谢词之数䆒名位卑㣲误辱二雏之贺衣冠盛事敢当一字之褒泚笔有斋傃风孤徃诚斋集卷第五十七诚斋集诚斋集卷第五十八诚斋集卷第五十八庐陵杨万里廷秀启荅新太和张县丞启三世与游岂曰薄乎云耳一书未至乆巳闻而知之窃惟英妙之年载飞俊茂之望水循除而㶁㶁小助蓝田之哦鳯髙逝以缥缥即还阿阁之邃某老披独速病挈笭箵举厚禄之故人茫无一字㣲薄云之髙谊焉得八行报虽不庄情则靡巳贺赵守加恩食邑㳟审膺受賛书光启封国分茅胙土允为儒学之荣増秩赐书即表公卿之选㳟惟驩庆某卧痾山墅阻造府廷不胜狗马之诚敬驰燕雀之贺荅周丞相再贺生孙启伏以童孙载毓郷衮踰襃方驰摧谢之缄重拜屡书之帖儗上天皈平地之将相偶同物而类生近当日是中元之公台云着鞭之先我曽谓稺騃僣希勲贤仰止兵莱崇崛之功敬惟刀益峻极之徳俱絶出于百世廼併期于一婴若彼借㓂恂于明年已恨雌而恨薄矧此与周公而并处敢亦歩而亦趍虽心知其不然感意爱之非浅欣悰何数对臆未央谢周丞相冬节送十鸠四免启伏以鸤鸠在梅方与七雏而啄雪狡免入草深蔵三窟以卧霜夫何相府之虞衡小试乎园之鹰犬併掩羽毛之羙以给刀七之鲜分似謏闻饫以大嚼锦翼倍五浆之餽褐衣余四矢之瘢喙三尺以流涎食方丈而在眼不狩不猎第厚愧伐檀之诗非熊非罴恐再皈钓渭之叟荅周监丞贺冬启昨遣长须敬致短札以修亚歳之贺仰祝大年之祥介者未还使乎踵至方与南北阮之族小语竹林忽报东西周之师併攻杨邑云合雾集车驰卒奔焉敢仰関而攻分甘曵兵而走尚䝉四酒以饮子反先以乗韦而犒孟明旣效郄至之趋风即出檀公之上䇿左支伯兮伟节之怒右梧仲氏丞相之嗔纷纭之间应接不暇摧谢不恪多言未穷荅抚州周通判冬启伏以㣲阳萠动小至晴寒㳟惟某官捧二尺之木书对一丈之线日皈省天上之二老敬浮长至之重觞州里荣光荐绅歆艳歌万有千歳之颂祝眉夀于一家赋五更三㸃之诗看鹓行之首入其为善祷未易缕陈贺周丞相自长沙移帅豫章启膺天賛书谋帅郷部孤忠贯日已开南岳之云余事作诗却卷西山之雨上释霄衣之忧顾下观画绣之荣光即命唐叔而皈于东复立傅说而置诸左俟入而贺今未足云某老以病身寄于知巳修方伯连帅之职舎我谁哉忘平生乆要之言非予望者拳拳之悃尚面以敶谢周丞相餽歳三物鸠麞驴肉启芜词引玉巳万其荣绮馔席珍复三有赐披鯶公之尺素得鸠妇之五纹驱马猎麞细哦庾信之句取逐虎更味退之之言敢不拜嘉知何以谢毣毣之悃詹詹莫穷荅周丞相谢看楼启昨巾私车拥彗公府岂惟拭目从观元龙百尺之新端欲折腰雅拜方朔六符之耀谁谓山林之老叟得参衮绣之后尘笋舆金梯我公忽在于天半黄冠野服贱子瞠若于云间咲语一声江山千里食前方丈知主人何爱于絶甘尊底十分顾病骨不堪于作苦此外泛应亦复孔艰知我者以为嵇康命驾之相过傍观者或谓乐克图餔之有在仆所有寸心难处之事谁为言之公乃以尺纸隃度之辞不可加矣感焉毣毣谢则匆匆荅贺吉水王县丞启㳟审喜传双鹊文视四羊巨竹对松朗咏循除之水崇桃积李平分壮县之春播播仁风欣欣民气㳟惟某官胶庠先进湖海胜流蚤驰隽声孰不诵秋水落霞之句晚成大器尚未施瑶林琼树之材初吟漂水之星心今署蓝田之纸尾以儒术而饰吏事盖老成而有典刑逢兹休明行矣鶱翥某眠云岩石钓雪寒江三径就荒谁其顾者四骐沃若公乃过之更诒琼琚玉珮之词足为山鹿野麋之宠摧谢不恪荣感无央谢周丞相贺年送羊麪并麞启伏以花燃锦帐占玉虫金粟之何祥氷照雪山映柏酒椒觞而呈瑞忽骑吏琼瑶之迹临野人云月之家天落上台之书风清垂露之字龙虵动箧滃然雾结而烟霏珠璧连文皭若霜开而电坼长哦吉语足制隤龄加馈歳之兼三赏迎春而无两烝花压玉笑渠沉氏之饮朝煑饼浇葱试作广㣲之薄夜更珍饷银麞之羙觉挥毫玉兔之穷摧谢不庄仰惟钧察谢衡州陆守囬书并送书籍黄雀北果启伏以门掩候虫那得可罗之雀月明乌鹊忽报所罶之鱼烹之得书恍若见面㳟惟某官人今而学之古徳清而政之和琼芳玉晖蔚机云秀杰之气渊囬霆启凛逊抗英雄之风乃作意于陈人至垂怜而郑重靡叩弗应如鼓荅抱瞻祝融紫盖之峰崒乎峻极顾野服黄冠之状耄矣摧頽莫胜舐犊之私僣申巢燕之託不寕翰墨文章之絶妙端复拜䇿书肴核之滋豊东观西崑怪底牙籖之未见南烹北果快哉犀筯之新甞愿推老老之仁貤为子子之惠大徳不报虽负卫平之言中心何忘敬赋周人之雅囬太和卓宰庚申年贺年送酒启伏以歳在申而先庚符艺祖兴王之运日维戊而配子应吾皇诞圣之辰惟贤履端与国咸庆㳟惟某官以闽川孝秀之冠续山谷弦歌之声春阁风烟兴寄邻封之桃李钓䑓笋蕨梦囬古寺之林塘后先百年标韵一致勿叹江西之饮水即看花底之退朝某钓雪孤舟眠云岩石聴涧松之清吹方哦茗椀之勲下乳酒于青云忽拜山瓶之味感悰靡巳摧谢不庄囬万安赵宰贺年送金橘山药蔊菜启伏以王春六年又临献歳正月元日阻庆履端初惊市桥栁色之新忽拜陇首梅花之信㳟惟某官颂椒絶唱梦草伟词迟日暖风放河阳之桃李黄鹂紫燕和武城之絃歌即升度于玉墀遂颉顽于霞佩某嚼氷万岳披雪一蓑自束白茅皈煑黄独谁谓红尘之骑飞堕紫山之章铸金柈之柘丸更诒嘉橘熬琼糜于山蓣贰以珍𬞞芬然蔊头之芳辛醒此苋肠之清苦感懐无斁占谢未央庚申腊囬周丞相送一麂四兔启鼻息昼眠方齁齁而成曲足音午梦惊啄啄以叩门双玉寸金忽披妙札一麋乗婏如劳珍烹味超逢泽之介麋群掩中山之明视荐新屏摄分馂室家为公酌竹叶以先甞尉存穷鬼恐仆蹴𬞞畦而见怪骇愕蔵神摧谢不庄献咲斯在诚斋集卷第五十八诚斋集诚斋集卷第五十九诚斋集卷第五十九庐陵杨万里廷秀启谢临江军叶守送酒启伏䝉台慈特屈二千石之逹尊分以三十軰之驩伯百末玉色一巵重饧首敶屏摄以荐新次与室家而受馂径醉公瑾醇徳之惠媿无少陵浓香之诗摧谢不庄感蔵何极囬吉州赵司户得宪䑓举县令小启伏以户掾屈杜有光緑水之芙蕖宪䑓荐衡先种花封之桃李惟中之充者其表自烨顾价之重而所雠尚轻仆何力之有焉入而贺则后矣更往而教以媿其心不胜主臣夫复何道囬庐陵黄宰谢得审察指挥启㳟审茂宰报政诸䑓荐贤膺天家待除之恩钖公府察廉之命㳟惟驩庆某䝉藾沃若闻音跃如繄雀贺之小皐已鲤封之下堕咎在不敏言之起羞荅周丞相谢访及启昨入州府获登相门仰瞻泰阶之六符曲承留欵亟返衡宇之三径政㘴病衰小皐摧谢之函巳拜劳还震震以惧詹詹未详囬贑守新除广帅彭子山郎中贺年送酒启贫居卧雪安知梅栁之春军将打门蹈作琼瑶之迹乃谏议㳟书之问讯致拾遗伯酒之慇懃㳟惟某官节莹饮氷词清剪水崆峒䴡日方布耕枽陇畒之和观阁连天又新㦸纛櫜兠之盛即颁银信遂度玉墀某似范一寒如郑独冷故人别我尚䝉分乳酒于青云闲官病身自此寄谁家之大厦谢韩提举贺正送碧香酒并鹅䱹启伏以元日至人日初回迟䴡于雪中长懐复短懐政仰光华于天半忽辱陇首梅花之信更分蒲城竹叶之春㳟惟某官志在澄清威行剌举传吏部之学自六艺下逮于百家绍荆州之名愿一识乃荣于万户衰对东风觧氷之序峻陞西清寓直之联小屈使星槎上光浮于银汉竚瞻卿月春前径度于玉墀某行李白鑱生涯青笠方与狙公而拾橡惊闻军将之打门对酒而爱新鹅一之谓甚得玉而求寳剣二者得兼便觉冷牎冻壁之温顿觧啼饥号寒之色感蔵何数摧谢未央荅吉水秦宰启伏以锦䌫牙樯泝涛江而夜上桃蹊李径觉花县之春生仁声四驰邦域咸喜㳟惟某官秦淮山川之秀绍兴师相之孙翠竹碧梧载瞻鸾鹄之停峙紫枢黄阁尚有老成之典刑小屈子男之封即庆公侯之复某老矣冉冉皈欤休休方幸病身仰託万问之庇敢图谦徳先诒一字之褒摧谢不庄诵言靡已荅聂倅送谈风月轩记一轴启伏以层轩伟然一新风月之壮观芜词陋矣不啻巴渝之俚音旣涴翠珉之鑱镌复㸃华绮之藻借赐以墨本覧之頳颜摧谢不庄诵言靡已荅胡季亨启辞奉谈间居诸易乆妙帖下逮长牋偕来明月连城骤惊满把落英坠露顿觉囬春某三章乞骸四载俟命䝉恩从欲谢事皈田顾摧谢之未能忽庆语之先辱荅宿松知县戴在伯贺致仕启数同寮于金陵相驩不少其为投分之石友今复㡬何怒飞者莫顾于榆扮漂零者恍如于霜叶岂谓在伯知县朝议僚友才名絶世髙谊薄云志乎古违乎今不鬻于市炎而附寒而弃无贰尔心尚怜长铗之皈未忍短檠之弃方亲朋举无于一字莫徃莫来乃星月独垂于两章以引以翼非特暄凉之问加遗药物之珍望清淮之㡬山空随落照慨长江之万里不隔相思毣毣有懐詹詹不尽谢新雷州刘敎授启伏以太学贤士新折东堂之桂枝广文先生肯顾南溪之鸥鹭扫苔钱而三肃瀹茗椀而一谈㳟惟某官学易诣于画前出语妙于天下短檠勲绩屡先鸣馆下之诸儒长剣光芒谁能揜斗间之寳气果摘髭于慈塔遂夺席于泮宫曽谓陈人乃迂斋趾诒我佩珍出衔袖之文书报之木瓜媿抽毫之芜拙毣毣以感詹詹未殚贺周丞相年启伏以六年王春正月元日乃占三阳道长之繇为赋千歳眉夀之诗举五福以川増集一相之山立㳟惟驩庆某屏居林野逺蹟火城莫陪华裾织翠之賔奉上椒盘颂花之夀敬哦语冩诸楮生之前亦有村醪旅于庭实之末贺黄经略启㳟审碧幢拂日紫气过家有长沙益国之皈乆不瞻元帅之礼乐繄建炎丞相之后今复见大将之鼔旗小憇午桥之庄即前乙夜之对属兹癃老未拜羽仪敬染小夫之竿仰彻连敖之谒荅周丞相启㳟羕玉字送以宪书惟小子得为入幕之賔皆我公赐以荐祢之墨㧞之汗渎濯以清波免争龙断之锥刀得託外䑓之覆露何以报徳蔵之中心荅本路张提举启一别瑶林琼树之姿十年梦耳再觌秋月华星之字三读恍然仰惟南宫之望郎自是东序之秘寳蚤驰大手笔之誉载扬飞霞佩之程拄笏设囊盍踵曲江之歩武乗槎犯斗小迂愽望之光华谁谓二天之崇未忘一日之雅锦书彪列绣口劬愉茅栋槿篱觉春风之入户荷衣芰制惊华衮之绕身称谢未详伏惟原省诚斋集卷第五十九终诚斋集诚斋集卷第六十诚斋集卷第六十庐陵杨万里廷秀启与本路运使权大卿启㳟审膺受玺书肃将氷漕锦江玉垒囬岷峨晓日之旗云栋雨帘焕桒梓画衣之绣过家迩止即拜荣如㳟惟某官嗣中兴佐命之英为昭代典刑之老郎星卿月徧春风玉笋之班使传仙槎犯北斗银河之浪乃底可綪式遄其㱕即陪紫禁之鸎花宻缀彤庭之笔槖某十年不见千里相思独有二天晚託故人之覆焘慿将尺素小摅庆语之慇懃贺周丞相致仕启㳟审三请告老九重莫囬虽周传益崇亮天地于孤保之右然陶仙径去挂衣冠于神武之前㳟惟某官太极之学先乎两仪王佐之材周乎万物致君而上尭舜是殆见善者之徳机有道而出羲皇表独立超然之燕处人犹望其再相已乃决于一㱕八千为春方观夀福之未艾七十致仕首举礼经而力行眇近世诸公之絶无凛天下烈士之却立或谓平章军国之重时未释于潞公孰知冨贵名节之全天併还于郭令某幻侍场屋老賛钧枢玩海上之鴎已辱俯同于保社眷笼中之鹤自怜未脱于覊称庆不胜摛词何述荅雷运使启伏以候紫气于东关仰纷郁烟云之表揭文星于南斗俯照临翼轸之虗未伸燕贺之惟寅拜辱鲤封之先甲㳟惟都运焕章吏部一世儒先之冠四朝俊彦之宗英识絶人不待三十里辨外孙之字名章传后咸曰二百年无吏部之文方直上以干霄曷斜飞而取势鸾旂茸纛分阃宣威玉节仙槎乗轺问俗辙环乆矣驲召冝之属登揽于日畿示遄㱕于天阙浮家泛宅驾言灵巖香径之游反斾南辕又赋秋水落霞之句小淹㫷月之顷即缀三能之躔某独速在躬笭箵入手谁谓绣衣之使者肯顾黄冠之野夫光施裁金截玉之䏈以为潄石枕流之宠浩歌緑水恐诒聴者之清愁持寄白云式表山中之逺信荅庐陵赵宰启伏以命代风骚乆诵长笛倚楼之佳句拂天旌斾骤临束薪煑石之山人怪晓猿夜鹤之先鸣报问栁寻花之将至玱冲牙之入户折屐歯以出迎㳟惟某官以翩翩公子之佳乃戞戞陈言之去宅不土之里蔚为今日之徳麟集上古以来再见西京之子政启夕秀于未振吐天葩之竒芬悄古道无人而独行技将安售烟渫井不食而莫恻圣者所艰顾不屑千室之邑而割鸡真辱此六钧之弓于射䑕公肯以儒而饰吏民知学道之爱人载路风謡已入鲁山于蒍于之曲第颂䑓阁即赓卿云且复且之歌某行李一蓑生涯半菽胫寒山雪慨黄独之无䒤舟载月明盟白鸥而为友曽未修玉川参韩尹之敬何以䝉洛令访袁安之谦扫花径而开蓬门惜未容于小欵用木季而报琼玖惭不称于所䝉悃愊无央诵言罔旣荅江南提举张郎中贺年启伏以御沟新栁催省郎花底之朝东阁官梅寄驿使陇头之信怪底玉虫之报喜鼎来金薤之有华㳟惟某官粹徳春迟清名雪莹池塘入梦掞緑波碧草之词原隰观风赓紫燕黄鹂之句立绣衣于霄汉倚玉节于云霞盍乗泰阳裒对晋昼登车揽辔囬汉家八使之轮上马设囊传唐相九龄之笏某柴立藁项木茹空山短褐风霜自笑一寒之如此长瓶尘土懒吟五斗之自然敢期天上之故人尚忆门间之半面分正字之水衲顿囬氷氏之温拜司业之酒钱更觉穷児之冨衔戢不浅揆叙未央与新吉守刘伯协启㳟审消选岳牧保釐藩维伟然斗南一狄之英大名乗于宇宙倬彼江右三刘之裔茂阀冠乎云霄不待见而识耿介㧞俗之标望其来而起中和乐职之颂㳟惟判府太中经天潜地之学挈国跻民之谟沂子政子骏之渊源海同川㑹续公是公非之光艳电拆霜开播郴山之最声为湘江之表选繄我枌榆之社为今邹鲁之邦鹄袍万人来游半台星三㸃下烛平泉畴咨可绩之贤宅乃承流之帅良二千石后称西京循吏之遗风连一万艘前借东坡送行之佳句小漱白鹭青原之芳润竚登紫荷玉笋之班聨某乆挂双緌将撰二屦扶杖聴诏即望见于葱珩当户抱児敢妄规于薤本踆廷迓喋喋未央荅新吉水王宰启㳟审载钖之邑有铜其章文江为文字之祥谁其盟主王姓乃王者之后今属仁侯㳟惟某官世擅鹅经词传鸡檄斫桂月脇名髙贤士之关种花河阳身为廉吏之表民亦劳止公其念哉闻将觧瑟以更弦岂有张弓而不弛若石壕无捉人之吏贤于勐兽之渡河或溪水照催租之瘢顾曰圜扉之鞠草即畴宻县之绩入冠汉廷之班某乆矣挂冠跫然望履连城明月媿先枉于瑰词枯木寒灰已顿囬于煖意摧谢不敏多言未穷荅吉水顾县尉启开蓬门而扫花径方知肠谷之暾乗囬风而载云旗忽报梅仙之降恍苍芒而折屐迎岌嶪之巍冠㳟惟仙尉学士揆度庚寅収科甲乙瞻虎头之金粟凛然江左之祖风咏鸡口之月星妙絶溧阳之句法乃如壮县东南一尉之职未𥙷太学朝暮十年之勒即占鸂鶆之祥遂集孔鸾之缀某与蝶同梦从鸥争沙乆矣管城之絶交尘封破砚遽焉墨客之投赠玉振空山但矜臧去之荣莫称言雠之报荅徐教授启伏以昼眠如醉方诒孝先弟子之群嘲午梦若惊忽辱广文先生之一顾亟整冠而肃客已衔袖而赠言㳟惟教授学士落落千龄之古心混混九川之词力南州髙士具存孺子之风流太学诸儒屡荐何蕃之行谊蚤収科于秀孝首分教于胶庠必手决忠孝仁义之渊酿郁斯士俾人皆栋榦琬琰之器光煇有邦夫谁知中沚莪蒿之勲端不下凌烟冠剣之杰今焉在泮我自乐无毡之寒行矣谈经衆争荣夺席之宠某笭箵漉月袯襫披云巳忘鱼鲁之偏旁敢言识字况复龙钟而健倒乆不入城遥睇賔堦敬驰谢牍荅新韩案抚启㳟审皇咨元臣帅我洪府金印紫绶映三公衮冕之九章玉珂青幢分万乗旌旗之一半湖山春动父老堵观㳟惟判府安抚太尉节使相公忠孝双羙而不矜文武两有而无对北斗㗋舌可虗聴履之星辰南纪波澜又俟洪源之舟楫繄名徳缵戎于先正冝台符渊曜于象贤颕滨上太尉之书屹然河岳之望永叔记武康之节蔚乎彞鼎之动不崇朝黄麻之一新兼二者青毡而复旧乃辍槐位火城之邃聿来雨帘云栋之游山上有山小哦乐府之句相门出相即赋遄㱕之诗某寒栖沧浪遐瞩霄汉花迎新使曽未随扶杖之民叶满空山首辱问束薪之客旣对月偕星而折简复染云剪水以摛词蔵尺牍以为荣白珩非寳操寸管而书纸丹心已灰占谢不庄永懐何极贺周敬伯以幸学恩免省启㳟审九重尊道万乗临雍诏褒东序之名儒名杨乃职恩视南宫之淡墨咸造在廷允为郷党章甫逢掖之荣匪直公家瑶林琼树之庆㳟惟新恩省学士以凡蒋邢茅之胄传翼康师伏之诗论正而葩囬狂澜于旣倒词丽以则谢朝花于已披二十辞家八千鼔箧将军百战乆矣不侯永平三朝于焉赐爵即复吾州戊辰之典再魁圣时乙丑之科某如已得之恨身老矣燕雀贺厦自怜衰病而未能鸾风沖霄更期摩厉而待敌荅本路陈漕寳谟大卿启㳟审出节少府观风上流卿月之度玉墀方骋云霄之歩使星之汎银汉忽临翼轸之虗父老争扶杖而徃观官吏有觧印而自免㳟惟都运寳谟大卿海涵地负之学星翻汉囬之文使之进读于金华必力陈于仁义使之代言于玉署当丕变于训词廼谳于张之平式敬皐苏之律有徳者进惟邦之荣岂无他人可充唐使于十道不有君子孰重汉廷之九卿伟进退之甚都曽眷留之莫可爰陞内阁之邃俾福大江之西光华一临威惠两有春生南浦囬緑波碧草之风光雨卷西山凛秋水落霞之霜气不应黔突之乆即缀紫荷之聨某甞以姓名彻于几格致老牛䑛犊之恳昔被厖恩蔵渴骥奔泉之书今犹永寳属闻揽辔之始偶苦採薪之忧谭子贺齐已幸逃不至之伐李白道甫乃首寄何如之声感惧交如摧谢惕若致仕转通议大夫除寳文阁待制谢宰执启伏以挂衣冠于神武巳叨増秩之一阶侍奎璧于寳储复进隆名之四等恩华其晚望过厥初伏念某为贫覔官未老先病偶忆瀼西之茅屋遂别江东之暮云双鬓苍浪纷霜华之满镜孤身疾痛独药里之関心误膺天上之荣光俾作山中之法从惧濡其尾冝乞其骸盖礼经赐杖之年故应谢事而邦典垂车之令盍致为臣况朝廷淬砺于士风𣣔臣子保全于名节傥干没而不已斯倒行而何观四年于兹屡牍以请圣主奚资于敝帚眷眷留行贤相未忍于遗簮迟迟报可忽俞音之来下惊病骨之顿苏爰出脑词虽觧纵沧江之鸥鹭巳抽手板犹追随紫楚之鸎花窃自忧其始终乃䝉护其玷缺不辱知巳庸非至仁兹盖伏遇某官一徳昭天大忠揭日谓正臣表治可令廉耻之不张故大夫闵烦式听山林之长徃仰承明诏下饰余生某感恩则多图报无所钟鸣漏尽虽然纵浪大化之中雨卧风餐岂在一气鸿钧之外荅陈勉之丞相启㳟审皇咨真儒册拜端揆人生之论一相盖弄印以乆虗冡宰之正百工冝秉钧而独运告廷风偃挈国山安㳟惟驩庆某夙依仞墻喜加十倍耿幽潜而逺蹟隔班贺之下陈卧痾薾然奏记后矣廼先传于寳牍外发云霞仍下堕于除书中含雨露懔乎自失感甚而慙尔念某觧组一终还笏五稔仰圣主储精九重之邃何繇记忆于病夫㣲丞相造膝片言之恩其谁荐进于孤迹虽然是举其者未安繄上台熈载之惟新正天下具瞻之攸属伊欲建格天格帝之烈独不在持衡之大公傥弗避非亲非故之嫌庸讵曰清济之无玷可私坠履之旧或承播物之羞寕惟自爱以全躯将恐上累于知巳愿赐宻启亟囬误恩㑭余生终逭于铄金庻末路罔愁于碎璧除寳谟阁直学士谢陈丞相启伏以退居南畒方寻壑以﨑岖进律西清忽登瀛而荣耀允出大钧之播不令小物之遗伏念某少信书长而载贽柴车言迈必遇九萦之羊肠布帆斯张又逢七日之鹿角偶以老癃而移病非云髙謇以取名觧组一星挂冠五稔笭箵乎緑岸之雨独速乎白鸥之沙抱明月而长终寡钧天之复梦繄光皇之寳训新天禄之玉函炳若丹青与八卦九章而表里倬彼云汉争三辰五纬之光芒曽是耄荒乃叨典领顷辞彭泽号葛天之遗民晚伴香山班元和之学士兹盖伏遇特进大丞相国公清忠莹乎氷雪盛徳格乎天渊谟合皐陶之嘉兼温廉而翕受才有周公之羙笃故旧而不遗春日载阳勾萠尽逹某邈未参拜凄其感懐仰之弥髙跋望东関之紫气何以报徳持寄山中之白云嘉定元年春三月男长孺编定端平元年夏五月门人罗茂良校正诚斋集卷第六十终诚斋集诚斋集卷第六十一诚斋集卷第六十一庐陵杨万里廷秀启荅周监丞贺除寳谟阁直学士启伏以帝奉先猷新禹谟之天禄恩叨寓直登唐馆之瀛洲繄乗成先生借月且之评致吾党小子进奎躔之职伏念其渔樵争席云月为家木柄长鑱斸同谷之山雪桃花流水钓西塞之江风敢期尺一诏之颁诞寘十八人之列目昏青简头浑白以柰何身𬒳緑蓑腰纵黄而不称何修臻此揆厥所元兹盖伏遇致政提举监丞学诸三五之源文传六一之统金口木舌驾所说以无前玉珮琼琚着厥词而愈伟亲执杏坛之牛耳俯视槐宫之鼠肝独无爱于游谈喜推表于同軰老耄矣䝉暖律之一吹暮色苍然忽秋草之更緑某属者自欿惕焉控辞纸落云烟首辱一幅八行之牍声谐韶濩更诒骈四俪六之迨及谢思于公朝乃能荅赋于斋合今巳后矣真鲁人二国之皐何以报之媿平子四愁之咏荅本路陈漕送冬酒启伏以斗仰巖瞻望清风于天外阳生道长舒和气于人寰庆先集于一䑓福遂均于十部㳟惟都运寳谟大卿文炳日星之纪学见天地之心雪山倚空方辉映孔鸾之集卿士惟月乃照临翼轸之虗即乗七日来复之期径造五花判事之处其宻依陈榻未辨猷舟下乳酒于青云忽拜山瓶之赐寄鱼书之白锦更诒烟树之词摧谢不荘颂言靡已荅本路陈运使送元正节酒启伏以寒尽春生转光风于七始氷觧漕下溢喜气于一䑓福以类升道随阳长㳟惟都运安抚寳谟大卿笔𥙷造化纸落云烟椒盘颂花又入杜陵之新句官梅动兴更追何逊之髙吟即上直于玉堂供履端之春帖某嚼氷松下钓雪溪头幸独有于二天乃不隂于元日逺劳青州从事之嘉惠实获我心媿无黄绢㓜妇之好辞以拜君赐与寕国府傅枢使启伏以辞奉上台之光今一终矣愿在下风之悃梦多见之隔天関九虎之崇深觉汉水双鱼之䟽阔或者未忘于末至不然敢逆于颜行㳟惟判府大枢使相公文冠唐朝之两科家传商相之一传有草堂先生之烈兹老成典形之尚存有司马君实之风辞枢机周宻而不拜请迺翁之旧治尉故老之去思杭谢守之澄江乃赓净练笔梅郎之叠嶂迓续絶絃即书名姓于金瓯袭作塩梅于玉铉某生涯独速行李笭箵千里同风怅相望于两地一子政喜独有于二天敢匃恩斯而闵斯庻容饘是而是有敶恳欵靡所终穷赐衣带谢陈勉之丞相启乆制荷衣岂识宫衣之旧绚内分金带反观韦带之酸寒未闻老退之逺臣与𬒳匪颁之异数兹盖伏遇大丞相特进国公上扶天造下遂物冝发晏子之仁言前陈造膝广周王之好赐施及病身某来日无多前涂就窄潭潭相府想厌闻结草之謟词喋㗚啬夫竟莫报㧞茅之恩纪赐衣带谢雷朝宗左司启孤云无依方宿巖而翻月自天有赐爰钖带以遗衣白发其端乌得无自兹盖伏遇在司仁言廼玉欬唾成珠鄼侯论㓛允出鄂秋之建议琅邪就国率本田春之立谈感徳何穷占词已浅赐衣带谢户部王少愚侍郎启孤云无依方宿巖而翻月自天有赐爰钖带以遗衣费大农金帛之所储命有司出纳而不吝兹盖伏遇判部侍郎持心近厚愽爱谓仁肯若叔孙之裂裳曰其𥚹矣端为武公而请服安且吉兮感徳何穷占词已浅谢赵徳老大资举女婿陈丞京状启伏以挂冠神武之门居然一纪望履翘材之馆邈若九霄于何氷氏子之寒欲动雪山佛之聼真持方寸之木轻撞万石之钟顷不自量廼窃有请僣以东床之下客控于北斗之鸿枢恳陈鹊绕之依仰祈鹗表之荐敢观使大资相公其应如响有味其言旣称其禀不世之才又重以行有用之学使老仆当二语之宠敢云披襟岂后生䝉一字之褒可不避席而况扬清之公举尤艰破白之首章惟元勲鉅徳之相臣欣为之唱则使节州麾之执事和者争先是一纸之春风兼五奏之秋实岱宗造化难方化笔之穹崇渤澥波澜莫测恩波之浩荡感深次骨言不冩心谢福帅何枢使许荐陈丞启伏以卧疾清漳箭激一星之纪上书光范莛撞万石之钟顷不自量乃窃有请僣以东床之下客控于北斗之鸿枢偻陈鹊树之依仰匃鸮章之染敢谓判府安抚观文枢使相公以衮衣绣裳之崇崛不忘贫贱之交以银钩玉唾之光华允荅迪忱之恳云荐纸之罔缺许嗣歳之兼收立谈赐白璧之双一诺重黄金之百属子渊之颂蜀援建武以借恂朝彻九关夕颁一札即旧邦而因任布大册之焜煌峻紫宸絶等之班示赤舄遄㱕之信天其或者我有遇焉极知帅阃之需头歳中不再亦闻秘殿之荐目囊底有三偶时制立限贠之文至来年乃拜赐之日息壤在彼奚事荀庚之寻盟秉烛夜行犹恐灵均之先路倚俟琼琚之报不胜狗马之情荅新庐陵陈宰启伏以庐陵壮县非方六七十之小邦邑长迩年财堇数二三之佳政今衆口又谈于明府举万人想望其仁贤㳟惟判悬中大太丘徳阀之闻孙碧落仙真之犹子管城泓楮初欲䇿勲二尺之檠玉树芝兰晩乃折腰五斗之米身中清而雪㓗手奉职以风生诸公蜚荐鹗之五章九重遣割鸡于百里河阳桃李巳先春而作花武城絃歌不崇朝而偃草某渔樵争席云月为家忽惊剥剥啄啄之叩门更诒怪怪竒竒之妙牍暗投明月故应无按剣之讥报乏英琼竟虗辱错刀之赠毣毣之悃詹詹未央谢大守胡平一断盗葬墓启伏睹判府寺正台判以贼人罗十六发妻父故承事郎罗天文墓盗葬断罪讫者发冡元悪服刑府廷当三人夜盗于坅墟墓之林其谁知者乃一日暴冤于神明之政此举赫然照黄泉之愤于九天嘘白骨之枯而再肉从此衣冠之松槚安若泰山遂使椎埋之姦兇罔不落胆两族雨感恩之泪万人歌掩骼之仁某嘉与外家同沐膏泽属婴癃疾抱至痛者一㫷仍苦痔风忽下血之数斗薾然垂死力趍造而未能惕若占词字欹倾而不恪其为悲感罔究铺张通吉州李守启㳟审出綍西垣分符南服伟然人望乆应寘紫槖之班邈是江城乃复枉朱轓之辙自非重外何至烦公先庚一临旁午相庆㳟惟判府太中英名山重雅徳川流夜光之璧隋侯之珠焯为宗庙之宝徂徕之松新甫之柏自是栋梁之材小试合淝监贰声大振临贺循良之政繄吾郷佳山水之郡有先正分风月之堂召伯昔临抚砌下甘棠之蔚若王戎㓜戏叹道旁苦李之宛然故老喜东阁郎君之来太史占南斗文星之粲第恐促驰于召节庸或不俟于建牙某投老㱕欤受㕓幸甚绍兴晚歳甞拜老庞公之后尘淳熈初年又沗大冯君之前秕乃今得託于世契将大庇于老癃寸心载欣千谆莫冩谢何枢使举女壻陈丞攺官启相门之老賔客手援坥腹之亲幕府之举贤才首剡需头之奏望不及此幸危得之侧聴十连之荐贠止限一削于满歳闽山人物有今日小朝廷之名枢极相臣负一世大宗师之望士经题品衆所耸瞻岂惟京秩之阶梯已入化工之坯冶矧以广文先生之亲近每朝暮叩门而求之庸有蓝田负丞之阔踈无左右先容之进者初笑亡弓于楚国终为得鹿之郑人遂济登兹孰维网是兹盖伏遇判府安抚观文枢使相公道综干坤之緼望隆社稷之臣周公之非吝骄笃故旧而无弃仲尼之本忠恕记乆要而不忘尚怜诸父之门生同是贞元之朝士老而不死岿然独存荐其东床诣于北阙献蛇雀衔珠之语知所厌闻肩出处断金之心永以为好过此以徃未知所裁贺李吉州小启㳟审练日唯良建牙有俶仁风义气不减鼔琴之南薫天时人和更沛随车之甘雨㳟惟驩庆某受㕓所部卧病空山骑竹而迎郭侯已落児童之后扶杖而聼汉诏莫陪父老之班罗氏定亲启朱陈二姓绘嫁娶以成图刘范两家缔昏姻而以世乆矣古风之汨振俟乎吾党以追还㳟惟宣卿知丞学士尊伯翁令姓必隆主簿学士亲家位长小娘子穉而惠和有外氏之内则而万里长男具位长孺房下长孙子泰伯学而彊勉乃公家之弥甥十世可知継好复从于今始两端而竭菲仪仍守于旧规嘉定元年春三月男长孺编定端平元年夏五月门人罗茂良校正诚斋集卷第六十一终诚斋集诚斋集卷第六十二诚斋集巻第六十二庐陵杨万里廷秀书上夀皇乞留张栻黜韩玉书臣闻人主无职事进君子退小人此人主之职事也昔者舜之功亦多矣而传独以举十六相去四凶为舜之大功鲁平公非不贤矣而后世乃以信臧仓疑孟子为平公之恨人主之职事岂复有大于进退贤否者乎恭惟皇帝陛下以治功之不振为大忧以国势之不强为大耻比年以来选置宰相更易百官凡负天下之望称士林之秀者陛下朝取一人夕取一人罗而致之朝廷之上山林之士几无遗矣庆暦元祐之盛殆不过此诗曰靡不有初鲜克有终臣切观近日之一二事而私忧陛下之变于初也臣窃见左司郎中张栻有文武之材有经济之学盖其父浚教养成就之者三十年以爲陛下一日之用陛下知之亦十年矣陛下试之亦屡更烦使矣寘之都司处之讲筵陛下亦骎骎用之矣天下方拭目而观非观朝廷也观拭也积平生之学天下恐其负所学膺圣主之知天下恐其负所知而拭目立朝以来凛凛自奋其在都司有所不知知无不为其在讲筵有所不言言无不尽天下不以为栻之贤而以为陛下之圣盖身贤非贤而用贤者为明能言非难而聴言者为圣且如前日枢臣张说之除在廷之臣无一敢言独栻言之人皆以为成命之难囬而陛下即为之改命是时天颜之喜圣语之褒行路之人皆能言之以为尧舜之舍已从人成汤之改过不吝陛下兼而有之然一且夜半出命逐之逺郡民言相惊以为朝廷之逐张栻是为张说报仇也臣以为不然陛下如悪其人必不聴其言陛下既聴其言必不悪其人然天下之人难以户晓此意未必出于陛下而此谤独㱕于陛下此臣所以不胜其愤而为陛下一言也至于小人如韩玉者士论借借谓其人狼子野心工于诞谩深于险贼当陛下厉恢复之志推豁达之度使功使过不疑不贰故如玉者亦偶得以备使令于前而玉小人不知圣恩之深隂懐两端之志其大姦大悪之状台臣既言之矣臣独闻之士大夫之间玉有书与知识云不胜秋风鲈鱼之思识者闻之莫不寒心昔陈平背楚㱕汉终为汉之用侯景背魏㱕梁终不为梁之福今之待玉幸其有陈平之用而不察其有侯景之诈岂不危哉且台谏者古之法官盖天子之耳目朝廷之纪纲也宰臣闻其有言则狼狈而出府大将闻其言则犇走而释兵非畏台谏也畏国法也今台臣之言玉者至于七八矣而玉顽然坐曹不以为意是无国法也法存则国安法亡则国危他日万一有姦雄焉其谁肯为陛下言之借使言之其谁畏之议者皆陛下逐一君子如彼其易而去一小人如此其难陛下何以得此声哉此臣所以不胜其愤而为陛下一言之也大抵小人之言不可聴也救君子则小人必以为党排小人则小人必以为訏臣闻昔者孔戣之去韩愈上书留之唐帝不以为党张汤之姦李息畏祸不言汲黯深以为责臣虽无汲黯之见责不敢不发韩玉之姦臣知陛下之不罪谏臣过于唐帝不敢不留张栻之去刘向曰用贤则如转石去佞则如㧞山此汉成帝之为也陛下之圣必不为此但恐言之而利害不明谏之而忠诚不切不足以感动圣心尔臣愿陛下沛然改命留其所当留去其所当去朝廷轻重在此一举臣区区献忠不胜万死上夀皇论天变地震书五月二十四日朝奉郎尚书吏部员外郎臣杨万里谨斋沐裁书昧死百拜献于皇帝陛下臣闻言有事于无事之时不害其为忠也言无事于有事之时其为姦也大矣昔者贾谊陈治安之䇿有厝火积薪之喻此文帝最盛时也苏洵献审敌之䇿有弊舩深渊之喻此仁宗最盛时也西汉之文帝本朝之仁宗何君也后世尧舜之君也以后世尧舜之而二子有积薪弊舩之喻何也臣故曰言有事于无事之时不害其为忠也今则不然南北和好踰二十年一旦絶使虏情不测而或者曰彼有五单于争立之祸又白彼有匈奴困于东胡元魏扰于柔然之祸既而皆不验或者曰彼将畏我或者曰彼不敢图我使果畏我而不敢图我乎道涂相传缮汴京之城池开海州之漕渠又于河南北签民兵増驿骑制马枥籍井泉又収彼之海舟入彼之内地葺而新之其意甚秘其禁甚严而吾之间谍不得以入此何为者耶今夫千金之家有巨盗焉日夜摩厉以图行劫而夺之货为千金之子者方且外户不闭般乐饮酒处之以坦然夫有其备而示之以坦然可也无其备而处之以坦然可乎而说者以为畏我且不敢图我也臣所谓言无事于有事之时者一也或以谓老胡北㱕可以为中国之贺臣以为中国之忧正在此也何也昔者逆亮之南侵也空国而尽锐于一举不知夫此胡乗其虗而夺之国今此胡之北㱕盖创于逆亮之空国而南侵也是胡将欲南之必固北之北之者何或者以身填抚其巢而以其雏与壻经营其南也而说者以谓可以为中国贺臣所谓言无事于有事之时者二也臣窃闻论者或谓缓急淮不可守则弃淮而守江是不然有淮所以有江也淮苟无矣安得而有江哉吾果弃淮乎虏以兵居之居之而不去近则通泰之监利为彼所据将无以给吾之财用逺则吴蜀之形势为彼所裂将无以通吾之脉络盖昔者吴与魏力争而得合肥然后吴始安李煜失滁扬二州自此南唐始蹙今曰弃淮而保江既无淮矣江可得而保乎臣所谓言无事于有事之时者三也陛下近日之举亦可观矣如曰举邉帅如曰举都统其说是也其意未也何也今淮之东西凡十五郡所谓守帅不知陛下将使宰相择之乎抑将使枢廷择之乎使宰相择之宰相未必为枢廷虑也使枢廷择之则除授不自巳出也一则不为之虑一则不自己出缓急败事则皆曰非我也陛下将责之谁乎至于都统则令侍从勿以见任而必曰未显者是求他日之将才而非求今日之将才也举者得以塞今日之责受举者得以逃今日之责是上下相与为媮而巳臣所谓言无事于有事之时者四也且南北各有长技若骑若射北之长技也若舟若步南之长技也今为北之计者尚収其海舟而缮治之至于南之海舟则不闻缮治焉或曰吾舟素具也或曰吾之舟虽未具而惮于扰也自绍兴辛巳南北之战今几年矣当时山东之功采石之功不以骑也不以射也不以步也舟焉而已当时舟胜则胜矣今几年矣素具之舟其可复用乎且夫斯民一日之扰与社稷百世之安危孰轻孰重也易曰除戎器戒不虞圣人岂不知其扰哉夫固有大于扰者也而曰素具又曰惮于扰臣所谓言无事于有事之时者五也大抵天下之事有缓急当周公相成王之时其急在于膺戎狄当宣王中兴之时其急在于伐玁狁当今之时陛下以为何等时耶金虏日逼疆埸日忧而未闻防金虏者何䇿保疆埸者何道但闻某日修某礼文也某日进某书史也是以乡饮理军以干羽解围也臣所谓言无事于有事之时者六也臣闻古者人君人不能悟之则天地能悟之今也国家之事虏情不测如此而君臣上下处之如太平无事之时是人不能悟之矣故上天见异相传异时荧惑犯南斗迩日镇星犯端门荧惑守羽林臣书生不晓天文未敢以为必然也至于王春正月日青无光若有两日相摩者兹不曰大异乎然天犹恐陛下不信也至于春日载阳和气播物复有雨雪杀物者兹不曰大异乎然天犹恐陛下又不信也廼五月庚寅又有戊夜地震者兹又不曰大异乎且夫天变在逺臣子不敢奏也不信可也地震在外州郡不敢闻也不信可也今也天变频仍地震辇毂陛下岂得不信乎信之矣岂得不惧乎臣闻康衡云隂变则静者动阳敝则眀者晻曷谓阳曰君也徳也中国也君子也曷谓隂曰臣也兵刑也夷狄也女谒近习也今也日而无光春而雪寒地而动揺其为隂之咎证也昭昭矣而君臣不闻警惧朝廷不闻咨访人不能悟之则天地能悟之臣不知陛下于此悟乎否乎臣谨按国吏本朝宣和五年十月京师地震未几有粘罕㓂汴京之役绍兴三年八月行在所地震未几有金虏㓂淮甸之役宣和遇烖而恬不知惧我是以有靖康之祸光尧遭变而诏求直言我是以有韩世忠刘光世之㨗此近事之验也不必逺稽之上古也今或者曰天变不足畏地震不足畏陛下胡不引宣和绍兴之事而观之乎臣所谓言无事于有事之时者七也自频年以来两浙最近则先旱江淮则又旱湖广则又旱一方有旱则民之流徙者相续道殣者相枕常平之积名存而实亡入粟之令上行而下不应静而无事尚未知所以振之救之动而有事将何仰以为资耶昔者汉之伐匈奴必实塞下之粟伐先零必籴湟中之谷今也仓廪府库非徒无余也且不足也而或者以为无足虑臣所谓言无事于有事之时者八也古者足国裕民惟食与货所谓货者今之钱币是也今之所谓钱者富商巨贾近习阉官权贵将相皆盈室以藏之列屋以居之积而不洩滞而不流至于百姓三军之用则惟破楮劵尔一旦缓急破楮劵可用乎当是之时万一如唐泾原之师因怒粝食蹴而覆之出不逊语遂起朱泚之乱可不为寒心哉臣之大忧实在于此而或者曰楮劵可以富国臣所谓言无事于有事之时者九也臣闻善为备者备兵不若备粮备粮不若备人古者立国必有可畏非畏其国也畏其人也故苻坚欲图晋而王勐以为不可谓谢安亘冲江左之望是存晋者二人而已矣异时名相如赵鼎张浚名将如岳飞韩世忠此金虏所惮也近时刘珙可用则蚤死张栻可用则沮死万一有缓急不知可以督诸军者何人可以当一靣者何人而金虏之所素惮者又何人耶而或者谓今日文武之才皆有其人人之有才用而后见闻之记曰苟有车必见其式苟有言必闻其声今日有其人而未闻其人如古之名相某人如古之名将是有车而无式有言而无声也且夫用而后见非临之以大安危试之以大胜负则莫见其用也平居无以知其人之能否必待大安危大胜负而后见焉见其成事幸矣万一见其败事悔何及耶昔者谢元之北御苻坚而郗超知其必胜亘温之西伐李势而刘惔知其必取盖元于履屐之间无不当其任温于蒱博不必得则不为二子于平居无事之日盖必有以察其小而后信其大也岂必待用而后见也哉而今之说者曰文武之才皆有其人人之有才用而后见臣所谓言无事于有事之时者十也臣愿陛下超然逺览照然逺寤勿矜圣徳之崇髙而増其所未能勿恃中国之生聚而严其所未备勿以天地之变异为适然而法宣王之惧灾勿以臣下之苦言为逆耳而軆太宗之导谏勿以女谒近习之害政为细故而监汉唐季世致乱之由勿以夷狄仇雠之包蔵为无他而惩宣政晚年受祸之酷责大臣以通知邉事军务如富弼之请勿以东西二府而异其心委大臣以荐进谋臣良将如萧何所竒勿以文武两涂而殊其辙勿使赂宦官而得旄节如唐大暦之弊勿使货近倖而得招讨如梁叚凝之败以重蜀之心而重荆襄使东西形势之相接以保江之心而保两淮使表里脣歯之相依勿以海道为无虞勿以大江为可恃増屯聚粮治舰扼険君臣之所咨访朝夕之所讲求姑置不急之务精专备敌之䇿平居无事常若敌至庻㡬上可消于天变下不堕于戎心诗云迨天之未隂雨彻彼桑土绸缪牖户若曰隂雨既至而后彻桒土则伊尹周公孙武穰苴亦不能为矣虽然天下之事有本根有枝叶如臣前之所陈者皆枝叶而已所谓本根臣请诵之臣尝读三国志见杜恕上疏于魏明帝臣以为深有当于人心者如曰陛下忧劳万几或亲灯火而庶事不康又曰今朝臣不自以为不能以陛下为不任也不自以为不知以陛下为不问也又曰每有军事诏书常曰谁当忧此者耶吾当自忧尔又曰知其不尽力也而代之忧其职知其不能也而教之治其事恕之意盖谓人主不可以自用而人臣之不忠者幸于人主之自用人臣不可以不任责而人臣之无能者患于巳之任责细故小物而人主自用人臣不任责若未害也至于军事而犹曰谁当忧此吾当自忧今日之事将无类此臣闻之易曰干为君干之道何道也代有终者坤也行水火山泽雷风之用者六子也干何为哉君道亦然故孔子曰天何言哉四时行焉百物生焉自尧舜至于文武㒺不行此道自六经至于语孟㒺不讲此言惟汉之晁错以为不然尔其说曰人主不可以不知术数夫以孝景恭俭之资去成康不能以寸然徳减于孝文变生于七国错实误之也陛下之圣舍已如舜从谏如汤毋我如孔子无可无不可如汉髙帝而太平未致中兴未开夷狄冦雠若未有以备之者得无有如晁错者惑圣聴而误圣心者乎传曰木水有本源陛下圣髙明惟思其所以本源者臣昩死上愚言惟陛下财择臣一介小臣不胜愚忠冐犯天威罪在不赦臣无任惶战慄之至臣万里昩死百拜旱暵应诏上疏臣伏准今月八日尚书省札子七月七日三省同奉圣㫖政事不修旱暵为虐可令侍从台谏两省卿监郎官馆职疏陈阙失及当今急务无有所隠臣仰惟圣主在上徳政溥博和气昭格频年告丰廼五月以来上天不雨圣心焦然不遑朝夕亲御法驾祷于群望至恻怛也而亢阳为戾时雨未应诞布明诏畴咨在廷臣职在宰掾列在卿监无以报国惟有尽言然臣乆不闻圣世求言之诏而骤当圣主下询之勤窃喜忧民之意足以转灾而为祥又窃叹求言之诏无乃似迟而犹隘也旱及两月然后求言不曰迟乎上自侍从下止馆职不曰隘乎臣请为陛下歴言致旱之由然后精讲备旱之䇿臣闻天地之气与人之气贯通而为一者也是气也常通而不隔则为丰穰为治安一有隔而不通则为水旱为危乱今嵗之所以旱者何也是必有隔而不通者也易曰天道下济而光明地道卑而上行记曰天气下降地气上腾皆言天地之气相为升降然后相为贯通也今也阳亢于上而不下济隂伏于下而不上行是必有戾气隔于其间也然则孰为戾气斯民叹息之声此至微也而足以闻于皇天斯民愁恨之念此至隠也而足以达于上帝此戾气之所从生而天地之气所从隔也爱民如陛下忧民如陛下而安得愁恨叹息之事哉盖上泽不下流下情不上通而已矣何谓上泽之不下流上有薄赋㰸之君而民不受其实惠上有省刑罚之君而民不被其深仁此臣所谓上泽之不下流也何谓下情之不上通陛下之耳目内寄之于䑓谏而台谏之情有所不尽逹外寄之于监司而监司之情有所不尽闻此臣所谓下情之不上通也臣请先言民不受实惠之说陛下之于民田租之课所蠲者不知其㡬酒税之课所蠲者不知其㡬茶塩之课所蠲者不知其㡬可谓上有薄赋㪘之君矣然民之不受其实惠者何也下之人有以隔之也陛下蠲之版曹督之监司督之州县督之则是蠲之者言也督之者意也蠲之者名也督之者实也言不掩意实不盖名是罔民也或曰此经常之费也不可得而蠲也若曰经常之费不可得而蠲乎真宗之世尝因蠲民之赋而出内蔵之钱以赐三司以代所蠲矣大臣何不举此故事以闻于陛下也或曰人主爱民人臣爱官故蠲之者未几而督之者愈峻也且陛下之爱民令之则必行禁之则必止人臣安得以爱官之故而隔陛下及民之恵也或曰沉㚆之为秀州盖尝以献羡余而进自此而得枢宻矣钱良臣之为緫领盖尝以巧聚歛而进自此而至参政矣上之人设大官以诱之故下之聚敛者奔而趋之寸窃以为不然陛下之用二臣或以其寸长或以其一能也岂以其献羡余巧聚歛而用之哉虽然诗不云乎人之多言又可畏也愿陛下谨其用人之端而勿启其爱官之源庶乎斯民䝉陛下之实恵也臣故曰上有薄赋㰸之君而下不受其实惠者此也臣请次言民不被深仁之说陛下迩者御殿虑囚多从未减非不钦恤又推之于京畿辅郡罔不末减非不钦恤又推之于天下郡县罔不末减非不钦恤可谓上有省刑罚之君矣然民之不被其深仁者何也或曰京畿县令之狱非有讼也逻者兴之也左帑监官之狱亦非有讼也逻者兴之也淮商郑之狱亦非有讼也中人兴之也且夫京畿县令之罪信有罪矣恕之不可也左帑监临之官信有罪矣恕之不可也然下无吏民之讼上无官长之劾而逻者兴之则不可也天下之事惟公可以服人惟正可以治人所谓逻者岂尽公正乎哉周之监谤秦之偶语其端甚微其祸甚大皆此曹为之也宜其人之不服也至于郑之狱其有罪无罪臣不得而知也但闻其发于中人邓之请人巳不服矣幸而陛下付之于淮西之监司方有开者鞠之果以无罪告陛下赫然震怒贬邓之秩此齐威王烹左右者之举也人巳大服矣今又有贵戚近习曰郑兴裔者为淮西之帅再欲实郑之罪以快中人之愤以结中人之援诏下再鞠中外凛凛也迩日复闻郑者诣登闻而乞付廷尉矣此盖恃陛下之眀而自㱕于君父然今之所谓廷尉者其如张释之乎其如徐有功乎其能不谄附中人而昭洗无罪乎中外凛凛也汉党锢之狱唐甘露之祸皆此曹为之也可不杜其渐乎臣故曰上有省刑罚之君而下不被其深仁者此也臣请复言台谏之情有不尽达之说臣窃见台臣蒋継周言及军中鞭死二妇之事其一军妇也其一民妇也既而又闻継周以言事失实求罢所职使其果以军妇为民妇是失实也然台谏言事许以风闻此祖宗之法所以防姦雄隠伏不测之变也既曰风闻则岂能事事尽实也哉今也以言一事失实而遽罢台职万一他日有意外不测之姦欲言则无其迹不言则养其患而台谏之臣惩于失实之罪是岂可不为寒心哉且言一军妇而失实其罪微矣未至于罢职也罪不至于罢职而遽罢之中外相顾或曰継周以触天威而罢也或曰継周以言近习而罢也或曰継周以击权贵而罢也是三说者初无是事也而天下不可以户晓也无是事而有是说皆非所以章陛下之圣徳而适以损圣徳非所以重天朝之国軆而适以伤国軆陛下受其名継周受其荣也継周受其荣亦継周受其屈也陛下岂得而知之乎臣故曰䑓臣为陛下之耳目而䑓臣之情有不尽逹者此也臣请复言监司之情有不尽闻之说臣窃见浙东监司朱熹以言台州守臣唐仲友而卑祠禄至今六年朝廷藐然不省亦废然不用天下屈之或曰熹之经学上祖孔孟下师程颢程頥举而用之必有可观臣未论也或曰熹之才气大用之则应变小用之则拨烦置之散地深有可惜臣亦未论也臣独怪熹以监司而劾郡守郡守废而不用监司亦废而不用以郡守为是乎犹当伸监司以飬其直也不当废监司也以监司为是乎则当废郡守矣今也熹与仲友两废而两不用臣不知此为赏耶为罚耶使仲友而无罪仲友何不请诣廷尉以辨之使熹而举按之不实朝廷何不声熹之罪以罚之何直为此愦愦也况于细民之寃而求白乎臣故曰监司为陛下之耳目而监司之情有不尽闻者此也由前之二说而推之则上泽之不下流者非一端由后之二说而推之则下情之不上通者非一事亦姑举臣之所知者而已抑又有可言者臣闻能节用而后能爱人能不伤财而后能不害民故韩昭侯爱一敝袴以待有功非爱敝袴也一丝一缕皆自寒女出也小民丝粟十百之逋官捕而笞之系之鞭血流地陛下不得而见也号唿彻天陛下不得而闻也然则财之在官者岂可妄用哉如徃嵗之雪寒如迩日之火灾陛下皆发帑廪以赐军民谁不恱服者至于史浩之赐金至以千计焉夏侯恪之赐钱以买宅至以万计焉涂之人皆曰此民之膏血也是二人者何功而得此也弱者嫉焉强者愤焉此亦召戾气之一端也臣闻圣人择狂夫之言且狂夫者丧心无知之人也其言果何足取而圣人择焉者将以来天下之嘉言也侧闻讲筵读正观政要至于太宗之导谏而恱从陛下慕焉读陆贽奏议至于徳宗耻屈于正论陛下讥焉人谁不恃陛下之好谏而争为狂言者然自近年以来如贾伟以妄言兵将而贬自此外之小臣相戒而不敢言事矣许知新以妄引指挥而黜自此内之羣臣相戒而不敢言事矣是二事者必不出于陛下之意也而中外大惑也此亦召戾气之一端也虽然臣前所言者皆非其大者也臣闻洪范之五事其一曰貌曰恭又曰恭作肃又曰肃时雨若盖恭肃者谦而不自盈卑而不自髙之谓也即易之天道下济记之天气下降之理也是以为时雨之证故尧之圣不过于允恭舜之圣不过于温恭商之中宗享国五十九年而犹严恭以自度卫之武公享夀百年而犹作抑之诗以自儆皆肃时雨若之理也陛下有睿圣不世之资无声色盘㳺之过而又春秋寖髙享国愈久阅天下之义理愈多威徳外洽而无疆埸之虞政教内修而有屡丰之应是以大臣仰其清光而莫望敢于将顺而不敢于正救台谏知其无过之可指事于悟言而无事于拂辞是陛下有尧舜舍已从人之圣而羣臣无禹皋予违汝弼之忠臣恐陛下忽心之易生而骄心之易至也何以望肃时雨若之速应哉今日之旱天意或者以是儆陛下之心而进陛下之徳乎成汤遇旱而祷不在于以身为牺而在于六事自责之一语宣王遇旱而惧不在于靡神不举而在于侧身修行之一事臣之此言闻者以为甚迂而知之者以为甚大也惟陛下毋忽惟陛下毋忽至于备旱之急务则臣复有四说焉曰寛州县曰核积藏曰信劝分之赏曰赏捄荒之官所谓寛州县者非寛州县也所以寛吾民也朝廷近时有拘催之官者是代版曹而行督责之政也此巳失朝廷之体矣古者钱糓之问不至庙堂而陈平亦曰陛下问钱谷当责治粟内史盖古之治粟内史即今之版曹也版曹有司也有司峻急则朝廷或觧而寛之朝廷所以统有司也有司急矣朝廷复自急焉何以解有司之急哉是上下俱行急政也民何堪焉况当旱嵗而督逋益急州县将何出哉出于旱荒之民而巳臣谓版曹逋欠之多如湖秀之类因此大旱而蠲之以非常之恩可乎拘催所逋欠之数皆有名无实无可催理之物亦因此大旱而蠲之以罪常之恩可乎所谓核积蔵者常平之粟是也今天下常平之粟不许他用其法至重也然有至重之法而无不用之实何也州县穷空军人待哺不幸而省仓无粟则不得不支常平之粟矣故常平之粟徃徃徒有其数耳今核之者核其盈虗多寡而朝廷预为来嵗捄荒之备不至于临时而无所错手足也所谓信劝分之赏者朝廷非无赏格也常患于不信而巳如淳熈十一年吉州之旱守臣赵师设赏以募富民有钟其姓者出粟万斛以输之官州闻之朝廷至今无一级之爵今江西又吿旱矣来嵗富民之粟肯从官司之劝分乎此可虑也所谓赏捄荒之官者如干道江西之旱赏小官者四人如淳熈浙西之旱併赏常平使者擢而登朝之类是也是四说者陛下皆尝行之矣而臣重及之者所以望陛下之力行也虽然备旱之四说抑末矣请循其本臣一介小臣䝉陛下不鄙夷其愚陋而垂清问焉臣空臆尽言不知忌讳席藁私室以待天诛干冐天威罪当万死臣无任皇惧屏营之至谨録奏闻伏候勑㫖上夀皇论东宫参决书十一月初七日朝请郎新除秘书少监兼太子侍读臣杨万里谨斋沐裁书昧死百拜献于皇帝陛下臣伏见陛下自宅忧以来圣情摧伤至意恻怛五十而慕同于大舜七日不饮过于曽子仗卫所过憔悴形于玉色涕泪𬒳于天颜臣民瞻之无不感泣莫能仰视自三代以来一人而已汉唐以降未之有也及伏读今月三日诏书令皇太子参决庶务此尤足以见圣心尽孝之笃执丧之専天下之大不足以解忧先王之礼不足以夺情也然非常之元黎民惧焉今太上升遐之初内有大丧外有强冦人情皇皇未有所定而又出此非常之举诏下之日国人大惊中外相顾讹言繁兴不可禁止此治乱安危之几也臣请为陛下极言之臣伏思诏书有参决庶务之语所谓庶务者务也非礼乐征伐之政福威玉食之权乎是政也是权也可以出于一而不可出于二者也出于一则治则安则存出于二则乱则危则亡盖政出于一则天下之心聴于一出于二则天下之心聴于二传曰国不堪二又曰民无二王今陛下在上而又置参决无乃国有贰乎自古未有国贰而不危者盖国有贰则天下向背之心必生向背之心生则彼此之党必立彼此之党立则䜛间之言必起䜛间之言起则父子之隙必开开者不可复合隙者不可复全昔赵武灵王命其子何聴朝而从旁观之魏太武命其太子晃监国而自将于外既而间隙一开四父子皆及于祸而二国遂大乱故夫君父在上而太子监国此古人不幸之事也非令典也或曰正观尝行之矣臣以为亦非令典也监国不过旬日而太子承干卒以罪废非承干之罪也太宗䧟之也岂有臣子而可使之摄行天子之事乎或曰天禧尝行之矣臣以为此亦非美事也盖丁谓王钦若幸真宗之近医药而群小自相贵也自相赐也宰臣皆兼东宫之保傅而赐白金者人五千两下至三军莫不有赐以取恱天下之情当时若非冦凖王曽几生大变今国有大丧其费不赀而诏书又援天禧故事以示之小人无知己人人有望赐之心矣陛下空国而恱之日亦不足矣故夫监国之事古之盛时无有也本朝之盛时亦无有也岂可创见于圣世为后世借口乎或曰圣主欲行三年之丧故举行监国之典今不行监国之典是使圣主不行三年之丧乎臣谓此俗儒之论也臣闻有天子之孝有士庶人之孝孔子曰一人有庆兆民赖之此天子之孝也传曰天子之大孝莫若安社稷是亦夫子之意也又况古者一代之治各有一代之家法夏不法尧舜而法禹书曰皇祖有训是也周不法禹汤而法文王诗曰仪刑文王是也若夫本朝之治亦自有家法矣宫中行三年之丧而外朝聴天下之政此列圣之家法也徽宗显仁之丧自有绍兴之制此光尧之家法也今议者不使陛下循列圣之规蹈光尧之行以合孔子所谓天子之孝而顾欲使陛下与曽闵匹夫校一行之髙立一节之苦是非俗儒之论乎昔英宗乆不出国人皇皇大臣请车驾一出祈祷于是见者大恱国情乃安今陛下欲徇俗儒之论守匹夫之节而下参决之诏国人已皇皇矣臣愿陛下逺鍳古人国贰之祸近念光尧王业之艰沛然从羣臣御殿之请而亲法宫之事幡然从太子力辞之请而寝参决之诏则可以安国人可以示夷狄祖宗及光尧付託之业可以有泰山之安陛下及太子父子之亲可以无纎芥之疑矣古人所谓转败为功转危为安于此在矣惟陛下深图之臣一介小臣预国大议自知言出于口戮及于身然使臣杀一身以利国家臣之愿也使臣言不用而安危有不可测则臣虽生何益臣冐犯天威罪在不赦臣谨席藁以待臣无任惶惧战栗之至不备臣万里昧死百拜駮配飨不当疏三月二十日朝奉大夫守秘书少监兼太子侍读臣杨万里谨斋沐裁书百拜献于皇帝陛下臣闻之王通曰议其尽天下之心乎盖尧之衢室舜之緫章周有卿士庶民之谋汉有博士廷臣之议此皆王通之所谓议也既曰议矣则君之所可臣必有所否卿士之所从庶民必有所违君人者酌其议而择之择其善而从之然后下无不尽之心上无不善之举今者议臣建配飨功臣之议则不然曰欺曰専曰私而已先之以本朝之故事惟翰苑得以发其议抑不思列圣之庙有九而庙之有配飨者八发配飨之议者非一而出于翰苑者止于三且如罢王安石之配飨神庙则司勲外郎赵鼎之言也请以韩忠彦配飨徽庙则刑部尚书胡交修及中书舍人楼炤等之议也岂尽出于翰苑哉今举其三以自例不顾其余之不然非欺乎甲之以圣谕之所及惟一巳得以定其议非専乎终之以止令侍从数人之附其议使廷臣皆不得以预其议非私乎是说一行自今以徃一议之出必欲有可而无否必欲以一人之口而杜千万人之口也何以尽天下之心乎有可而无否其弊必至于以水济水之喻以一人之口而杜千万人之口其弊必至于指鹿为马之姦臣之所忧不特一配飨之议而已㳟惟陛下秉大公廓至明如天之清如水之止无偏如周武毋我如仲尼必不徇议臣一已之私说而尽违天下之公议也臣惟恃此敢陈其愚惟陛下垂聼焉臣伏见故太师忠献魏国公张浚身兼文武之全才心传圣贤之絶学遭遇先皇圣神武文宪孝皇帝擢任不次出将入相而浚捐躯许国忠孝之节动天地而贯日月武夫悍卒孺子妇人裔夷絶域闻其名者皆翕然㱕仰中兴以来一人而已臣尝论其㮣以为耆徳卓行忠谏嘉谋动为人师言为世则者固不可胜举也而其尤大焯着有社稷之功者五建炎之间逆臣苗傅刘正彦之变先皇忍耻伪赦之岀四方惊惑然莫有敢诵言讨之者惟浚兴平江之师内则倡率韩世忠张俊以为之用外则结约吕頥浩刘光世以为之助不崇朝而建复辟之勲首复辟者谁欤浚也此其有社稷之大功者一也绍兴之间浚初拜右相未皇他议首上封章请建储嗣入谢之日継以靣陈而先皇嘉纳虽先皇选建之公宗社灵长之福上天眷顾之命暦数有㱕在于陛下然发此议者绍兴五年八月十五日也发大议者谁欤浚也此其有社稷之大功者二也先是大将范琼来赴行在挟其兵衆居然悖傲不复有人臣之礼肆然邀求且乞贷苗刘之党浚召琼至都堂数其罪状缚置廷尉论抵之死而优抚其军从容指麾释兵聴命分隷他将无敢譁者然后国法以正纪纲以张强臣悍将始知有朝廷之尊立国之基实肇于此立国基者谁欤浚也此其有社稷之大功者三也浚之守蜀备御既固虏至輙败大酋粘罕病笃召诸将谓曰吾自入中国未有敢婴吾锋者独张枢宻与我敌我在犹不敢取蜀尔曹宜息此意姑务自保而已兀术出而怒曰是谓我不能耶粘罕既死兀术来冦浚令吴玠吴璘大破之俘获万计兀术仅以身免髠须髯而遁自虏入中原其败衂未尝有此也我是以有和尚原之㨗虏自是不敢窥蜀矣浚之出蜀而㱕也复荐吴玠等九人将帅之才后皆获其用至今朝廷无西顾之忧全蜀安而后中国安安蜀者谁欤浚也此其有社稷之大功者四也浚之贬福州也刘麟乗此引兀术之兵数路入冦先皇即日召浚浚亦即日就道既至江上兀术闻曰闻张枢宻贬岭外何得已在此未几宵遁先皇之幸建康也刘猊挟虏衆来冦时相臣赵鼎枢宻折彦质皆欲退淮上之师为保江之计浚力争以为収兵渡江则无淮南而长江之险与虏共矣先皇决䇿从浚我是以有藕塘之㨗自此两淮始可立矣两淮定而后中国定定淮者谁欤浚也此其有社稷之大功者五也盖浚之用心以尧舜致君之道为己任以春秋复雠之义为巳责以文武境土未复之业为巳忧其论谏本仁义似陆䞇其荐进人才似邓禹其奋不顾身敢任大事似㓂凖其志在㓕贼死而后已似诸葛亮孟子曰有社稷臣者以安社稷为恱者也浚有焉今先皇行且祔庙方议配飨之臣非有社稷之大功者其谁实宜之臣谓有社稷之大功宜配飨于新庙者莫如浚也且陛下赐浚谥忠献制辞有曰虑国忘家曰忠献可賛否曰献又曰若赵普平定四方若韩琦弼亮四世虽成功之不一要易地以皆然训辞具存昭若日星盖普则配飨太祖之庙琦亦配飨英宗之廷陛下以此比浚则今日配飨新庙者舍浚而谁哉而议臣懐私故欲黜浚而不録以沮天下忠臣义士之气公议甚愤而不平也且议臣以复辟之功为重乎浚倡之吕頥浩和之张俊韩世忠禀而行之今録其同功者三人而黜其元功者一人可乎且议臣以建储之功为重乎赵鼎言之浚亦言之今録其一黜其一可乎至于固长淮以保江守全蜀以保呉楚则浚一人而已矣此又非诸将所敢望者臣故曰配飨新庙者舍浚而谁哉或谓浚尝为隆兴之相矣非没于绍兴之年也臣以为不然赵普尝相太宗矣而配飨太祖之庙韩琦曽公亮尝相神宗矣而配飨英宗之廷然则浚之宜配新庙又何疑焉昔唐以苗晋卿配肃宗而遗裴冕苏氏駮之当时竟行其说裴冕得以复收臣虽学术浅陋窃有志焉又况议元和配飨之臣则令尚书省御史䑓四品以上两省五品以上同议焉议㑹昌配食之礼则出于宗正少卿李从易所奏焉岂翰苑之臣所得而専哉盖専则有弊衆则无私故也臣愿陛下导中兴之典酌李唐之制断自圣衷照破私议以臣所駮之章询之大臣下之礼官博士令与台谏两省侍从及在廷之臣杂议其事如苏轼论配飨必都省集议者而陛下择其中録元勲于既黜释公议于既欝可以伸屈抑可以决壅蔽可以尽天下之心可以为忠义之劝一举而衆美具诚非小补昌凟天聴无任惶惧屏营之至不备臣万里昧死百拜贴黄奏爲议臣挟私论新庙配飨功臣独黜张浚不合公议乞如苏轼论配飨事谓祖宗所不敢専必命都省集议如有可采乞赐睿览付外施行伏侯勑㫖上皇太子书某伏读今月初三日诏书令殿下参决庶务此主上圣孝之至哀痛之极无聊不平之深而爲此举出此言也然诏音一下国人大惊盖太上升遐之初外有大敌内有大丧天下皇皇人情靡寕而复见此非常可骇之事安得而不惊而况殿下骤承君父甚异之诏亦安得而不惊乎某闻国不堪贰君不可以代匮在易之干九四一爻先儒以为此太子之位也九四之位近九五君位者也位近者其势逼势逼者其道危故圣人戒之曰或跃在渊无咎或之者疑之也疑之者未可以跃之谓也未可以跃故宜在渊渊之为言静也静则无咎动则有咎矣今殿下于此必有以处之矣必不忍憷于君父哀痛之辞迫于君父威命之重而奉承之不暇也不然是国有贰而君可代匮也岂九四在渊之义哉天下之职皆可共理惟人主之职非可共理之物也何也天无二日民无二王惟其无二王故合万姓百官而宗一人今圣主在上而复有监国无乃近于二王乎于此使万姓百官之心宗一人乎宗二人乎自古及今未有天下之心宗父子二人而不危者盖天下之心宗乎二人则向背之心生向背之心生则彼此之党立彼此之党立则䜛间之言必起谗间之言起则父子之隙必开开者不可复合隙者不可复全此古今之大忧也主上之圣殿下之贤必无是也然古人巳徃之事有不可不虑者殿下独不见魏太武太子晃父子之事乎其初亦曰监国也既而父子之隙一开其祸有不忍言者某侍讲堂读通鑑至此尝慨叹反覆为殿下讲之矣夫魏太武以自将出师于外而置监国于内犹有说也然其祸尚如此今而置监国此何说哉且词臣代言引正观天禧之故事皆非美事也殿下何不令宫吏检正观之事为何事天禧之时为何时而熟观之乎尝观古人一履危机悔之何及与其悔之而无及孰若辞之而不居乎某愿殿下三辞五辞十辞百辞而必不居也如此则可以安殿下之子职可以增殿下之仁孝上可以解天颜之戚下可以慰天下之望实宗社之福生民之福主上及殿下父子万世无疆之福也昔者子从父之命孔子不以爲孝非欲其不从父命也盖从其所可从而不从其所不可从也惟殿下勿谋于人勿惑于多言勿迫于君父之威命断然决之于心而力行之某不胜惶惧恳切愿望之至上皇帝留刘光祖书臣昨被命覆考殿试进士鎻宿半月不知近事至二十五日二十六日唱名䝉恩赐告少休私室忽闻殿中侍御史刘光祖除太府少卿又闻光祖即欲出国门上章丐祠奉圣㫖不允有以见光祖不负陛下之知又见陛下眷留光祖之勤也臣顷守筠州恭遇陛下龙飞九五之初日夜翘首跂足仰观陛下维新之政责已爱民尊贤纳谏勤学问逺声色斥近佞凛凛乎汉宣帝唐太宗之上矣惟一二执法言责之臣孤陛下之器使徃徃假弹击之权以济修怨之私意文姦邪之说以排异巳之正士识者叹息四方何观臣是时䝉陛下収召臣子大义岂宜俟驾而行世路孔艰又欲自崖而返辞不获命进退徊徨积忧熏心须发尽白既䝉赐对再寘周行闵免就列愧无补报迩者陛下赫然震怒斥退一二之台谏亲擢光祖为副端而光祖忠气奋发知无不言言无不尽陛下虗懐嘉纳言无不聴聴无不行在廷相贺以为公道之昭明太平之济登也而今也光祖之迁外议籍籍或谓光祖以言事犯天威或谓论权倖除授未䝉施行臣以为圣明在上必无此事及见不允光祖丐祠之请益知圣主之可恃而外议之未然也昔何武之去鲍宣留之而复召孔戣之去韩愈留之而不从臣与光祖初无一日之雅今兹偶然同朝窃慕二臣为国留贤之义硕陛下勿诒唐帝失贤之悔傥圣意幡然遂行其言而复光祖言职固足以大慰中外之望若其未也亦当略行其说使近倖不至轻视陛下耳目之官朝廷益尊而光祖亦借以可留实天下幸甚臣谨昧死以闻嘉定元年春三月男长孺编定端平元年夏五月门人罗茂良校正诚斋集卷第六十二终诚斋集诚斋集卷第六十三诚斋集卷第六十三庐陵杨万里廷秀书上张子韶书某尝言之士穷于穷亦通于穷达于达亦病于达且夫爵三公禄万钟达矣谓道必待达而后达则公孙之相徒足爲其曲学阿世之资饭糗茹草曲肱饮水穷矣谓道必以穷而遂穷则颜氏之巷乃适借之以心斋坐忘之地嗟夫吾然后知富贵者中人之膏盲而贫贱者君子之谷粟欤昔者孔孟尝称如有用我而舍我其谁矣岂尝矫情而不愿于达哉盖其用也意乃在于为东周其不舍也意乃在于平治天下尔此孔孟之不忍独乐其乐而欲以天下乐其乐也若其所以真乐者岂用不用舍不舍之谓耶自常人观之忠恕之味固不足以疗不糁之饥仁义之恱心亦岂足以苏辙环之疲也哉然非不糁非辙环非伐木非削迹非自卫反鲁非退之齐梁则吾之真乐犹为未达其极不然重围之中胡为援琴而歌其出昼也初无不恱之色此其心果何所属而其乐果将安寄耶故曰吾得之于桒落之下又曰我岂若处畎畒之中此圣贤之意也厥今天下之士何病哉志欲泽物而忘其我道欲被乎天下而曾不用其一身皆曰达则行之而惜乎吾之穷也幸而达矣叩之则空空无有矣盖前日之惜穷所以爲今日之无有也欤某也生乎今之世而慕乎古之乐独尝叹中庸一贯之妙致知格物之学此圣贤授受之秘而六经流出之源子思不识尧舜而以是识尧舜孟子不见孔子而以是见孔子圣贤之所以内而正心诚意外而开物成务不待富贵而欣不因贫贱而悲者也盖有志焉而其学莫之传其盟莫之主也窃闻淛江之西有君子焉异时䇿多士之先居朝廷之上人皆贺其达而曾不以爲达一旦寘之于蛮徼投之以宠辱人皆惜其穷居约置散者且将二十年不遇于人可也抑不遇于天乎殆不然也圣贤君子之所以爲圣贤君子者惟安于天故极于天极于天故遇于天何谓安曰数何谓极曰理数非天之私也天且不能违也吾乌乎而不安若夫理者天之至也而非天之独也吾同乎天也尽吾之理以极天之理亦奚而不能孟子之不遇者天也数也夫子之见知于天者天也理也以孔孟而终身匹夫也果遇也欤哉匹夫而安焉安而极焉以匹夫而为圣贤君子焉彼之困此之亨果不遇也欤哉安斯极极斯遇矣先生早年而起逺方宰天下定王室开中兴功亦不细矣何其遇也功髙而忌至道大而嫉生訾先生者无罪挤先生者无禁又何其不遇也人乎天乎天乎数乎然其未遇而有遇既遇而复不遇先生初不之知而惟斯道之知斯道何道也诚也中也公也天之理也孔孟之道也先生潜而得之也发而为忠孝溢而为功名先生且不自知也而何遇不遇之知安于数而极于理人通而天通先生于此不既遇矣乎噫先生之通于天先生之遇也非天下之遇也雷风之启金縢其天下之遇乎夫金縢之启闭何闗乎先生之痛痒而闗乎天下之忧乐民之欲天之从昔既然矣古厚而今于薄天其然哉某也与天下同仰先生之道而未得与天下同胆先生之容作吏此来而及门者四三焉入其庭而起敬焉想其风而起爱焉虽未得见如见之矣如见且然况亲见乎天其或者使小子得与于斯道则必有得见之日使天下得福于斯道则亦必有启金縢之日虽然岂先生意哉小子意也天下意也天意也先生试静聴而深察之不宣见陈应求枢宻书士之见王公贵人而曰我无求者信乎无求则不见矣虽然有求则当无所不见而士或有所见有所不见何也孟子之见梁见齐不知者真以为有求也及观其答不见诸侯之问则其不见者亦不加少矣孟子而果有求也其又奚泽某也以小吏而登枢宻之门其谁曰求哉夫所急乎求者以利言也如以利则今日之王公贵人其能利人者何数也而某也无足迹于彼之家而独求于此之门某之求之也不可谓不小异矣故其也私窃自信以为有所不见而后可以有所见自枢宻之弓也天下皆曰此吾陈公也其不以爵位而来及其至也国人皆曰吾能识之此吾小都督也枢宻其必有以得此也此某之所以见也且夫负天下之望而当天下之爱者紫巖一老之而已耳今天下之人不见紫巖而其爱枢宻也与紫巖不异枢宻其必有以得此也此某之所以见也某也紫巖门下之士也思紫巖而不见见紫巖之与则如见紫岩焉而况天下之爱之如此也哉此某之所以见也然某至都下旬日矣彷徨踯躅而未敢前以详观枢宻之施则又有以信天下之爱者古之人盖有当天下之爱而虗其爱者矣是故不难于得天下之爱而难于信其爱信之为难者何也后不渝于其前而实无所不逮于其名也枢宻之相其君亦近尔而能不动声色不惊观聴不触威怒不泄机括不崇朝而清群小何其神哉古之君子之于小人也盖皆有意焉未除其人先危其身未就其功先迎其凶若此者纷如也萧太傅刘更生之徒今犹不㤀其悯而枢宻之举竒伟如此何其神哉此真有以信天下之爱也此某之所以见也虽然君子于此贺与忧相兼唐宪宗盖尝出吐突承璀矣然欲相李绛则出承璀欲召承璀则罢绛则是出之者召之所倚也相之者罢之所伏也盖宪宗之任绛也得非有所未坚其出承璀也亦必有所未厌使诸君子有以消其君未坚之心而生其既厌之心则元和季年之衰又何自而来今日之事枢宻亦尝忧之乎忧之矣亦尝有以处之乎某也着书三十篇极言当世之病而无所恱于时之耳目欲有献于上贫未能也友人广汉子张子曰陈公不可不投以副某是以来如枢宻之门虽不见其欠一士亦岂不能収一士枢宻之用某与否则非某也枢宻也命也天也不宣与陈应求左相书某悚恐顿首再拜伏以仲冬之月㳟惟仆射枢使平章相公首运化钧一陶品彚大忠天助钧候动止万福相门玉婘受祉増増其侍老母待戌期带经击壤得以自乐而忘其贫且贱者有吾相以置天下于乐国之赐也山间幽独晚闻邮音得城中亲旧书乃知相公膺受典册济登左席㳟惟驩庆某自怜踈逺无迹于百寮班贺之列惟有牋启之一敬而今以为礼则巳后矣然犹哦数语者不敢废礼故也仰乞省览某顷侍坐于东阁亲闻金玉之音谓圣上之英明汉宣帝唐太宗不足道也是时相公虽在两地然尚居第五天下之事有欲为而不得为者不在其位固不论也盖有在其位而不得为者矣言而莫或忌之动而莫或制之鲜乎哉相公之在顷者是矣天下皆曰陈公惟无相相之则国无余事民无遗恨矣今日之事相公犹可诿曰吾欲为而不可耶有君如圣上有相如我公如虞公而曰天下难治者否也虽然取守异执则作息异机曰天下易治者亦否也髙帝之威施之秦项则伸施之冐顿则屈以取为守也光武之勇遇寻邑则彰遇匈奴则晦不以作为息也是二君者其利病何如哉然犹未难也惟守而取者为至难盖以吾之无取彼之有者取也以吾之有守吾之有者守也以吾之有取彼之有者守而取也天下莫易于以无而取有莫难于以有而取有何则以无取有者无所顾以有取有者有所惜也以有所惜之资而欲爲无所顾之举此诸葛恪之所以弊孙氏而王元谟之所以排佛理也是故守而取者非遇天下之大机其法不可动今日之事愿相公爲其所可爲而不爲其所不可爲则天下幸甚未再见所祷爱此不訾之身以毕天下之能事不胜大愿与左相陈应求书某悚恐顿首再拜仆射枢使平章相公即辰闰夏勤雨恭惟緫领衆职尹正天下天助上公钧候动止万福相门兰玉之眷畴社某受职为邑之初偶未抵罪以辰知巳盖素教者入之坚也每念山林枯藁之身登门在人后而受知在人先至于手携其三十篇之书荐之于今右相虞公欲相与言之上而立之朝此意之浅深厚薄何如也事之济否尚足校哉故其心之于门下虽未拜赐过于拜赐矣然违离三年而每嵗无一书以修敬者逺与贫实为之也抑相公之所以知某与某之所以事相公者在兹乎不在兹乎以是不自疑亦不自畏非不疑不畏也其所以当疑且当畏者有大于此也倐而合忽而离四而喜三而怒是之可畏尔使其有此人虽不疑岂不自疑吾虽不畏人岂不畏今之事人者吾见其初而巳矣如某区区之守正不愿得相公之恱于今日者也相公之于此心察否也虽然见不数者爱不笃隔不乆者忘不亟某之去门下无见之数而有隔之乆其何能使相公有其爱而无其忘哉虽其心不自畏亦不得不疑矣近此得签判郑君侨书云昔韩退之欝不得逞盖时相不相知耳今左右揆之知足下以国士亦足以拨置其穷愁此皆郑君语也以其客之语可以知其主人之意也用此又不复自疑某塞贠于兹者暮月矣半生病于为邑既已为之亦无甚病焉借曰不孰于刀笔犹将不悖于仁义借曰无以利其民犹将不蠹于其民盖今之为邑者能吏不病之书生病之然不病者必有受其病者矣病之者必有受其不病者矣可与智者道也且用有小大道无小大士大夫之言曰小官不足以行吾道也其始亦惑之今则释矣井不食则泥才不试则腐某昔者之空言乌知其非五十九之非欤哉故其身虽弃于荒山野水之外而其心不自知其折腰之为卑且辱也东合之中名士如林皆羞蓬莱而薄阆风者使闻此语岂不大笑之然蜩与鷽鸠之视鲲鹏亦各笑其笑也仰惟相公之达观必有以超牟子庄子者其于门下之士大论小言固将一视也知已之前狂率如此死罪死罪未见所愿二相同心不疑不忌不躁不折以济登宋氏之中兴不宣见虞彬甫枢宻书某闻之天下之情必有忧有忧必有所在不在民则在君不在君则在相天下有事无一人出而任之者当是之时其忧在君与民虽然天下之所甚忧而君子以为不足忧何者无一人任此事安知果无一人任此事者至于有一人焉出而任之任之而不堪不堪而不能忧此真可忧者也盖吾既相吾君而任此事则吾君不复忧矣天下之民举其忧以㱕之君君举其忧以诿之相至于相则复谁诿者故夫天下之忧至于相之身而止矣不去矣忧不去于吾身而吾乃趯然欲自寕于忧之外嗟夫殆哉昔者白公之役楚子髙之入也楚之人或曰恐伤君若之何不冑或曰国人望君如望嵗若之何胄欲子髙之冑者爱之者也欲子髙之不冑者亦爱之者也子髙何修而得此于民哉盖子髙者楚之命也无子髙是无楚也忧其不冑而至于伤虽然斯言也既见子髙者之言也见子髙者一人而未见子髙者千万人千万人未见则有千万人之忧国人欲解此忧而皇皇焉不知所付子髙而胄也国人何从而识也国人无从而识则忧无从而解子髙何修而得此于民哉无乃任之而能堪故欤无乃堪之而能忧故欤任之而能堪堪之而能忧楚无事矣今之天下其可为耶其不可为耶闻之曰孟贲之手无重负仓公之乡无沉痼何则天下之事自有能之者也独患能者不得为为者不能尔异时虏酋乗我积安不战之后卒然而临长江天下之忧何如也枢宻与紫巖张公今副陈公起而麾之天下之不忧何如也然则任之而能堪堪之而能忧不在枢宻而谁耶自枢宻之㱕蜀也国之人西其首者几何时矣至于屡召而未至也不特天下之忧吾君亦忧之矣三数日以来窃怪国之人何其喜也问之则曰吾相虞公既至云耳非喜也喜其忧之解也非喜其忧之解也喜枢宻之来果足以付此忧也某也逺方书生未尝有足迹于王公贵人之门非敢倨也重于从也有从则无改矣可不重乎自至都下独一见副枢陈公天幸又逢枢宻之至私窃自喜将得其从也且陈公曰吾将言子于虞公某之所以来也某有书三十篇极陈天下之事而不知时之所讳欲有献于上而未能某贫故也敬纳其副于东合当今之世不惟士求宰相宰相实求士古者不相求而相值者有矣两相求而不相值者有矣某之此来也枢宻不谓之去不敢去不谓之留不敢留将将枢宻之所以命不宣与虞彬甫右相书某恐悚顿首再拜伏以仲冬之月恭惟仆射枢使平章相公进颛国秉天人大和神之相之钧侯动止万福相门玉婘茀禄滋至某侍亲读书待次于寂寞之濵仰依广厦之万间岂不知幸顷者侧闻遄㱕庙堂盖尝奏记黄合计已彻闻矣今兹敬审播告大庭延登右辅恭惟驩庆某谨缀牋启一通申贺仰乞宾览某门下之士也相公髙大深愽者某不得而窥测也窃观忠义忧慨之气恢廓兼容之度说者谓有冦平叔范希文张紫巖之风然人同而㓛异者兹不在于天乎哉今日之事相公以为天乎人乎当其无人㱕讥于人及其有人未必有功又将何讥焉有得乎人无得乎天君子谓之躁古之人有为之者孔明是也有得乎人有得乎天君子谓之遇古之人有为之者谢安刘裕是也天不违乎人人实违乎天君子以为媮古之有为之者亦谢安刘裕是也汉氏之人晋氏之天二相求而不相值相避而不相待是可叹也今以圣天子英明愿治之资得相公与陈公而为之佐某之所谓得乎人者未有盛于今日者也夫复何叹焉虽然先乎天则为汉后乎天则为晋为汉者无㓛为晋者无业人与天并㓛与业偕是以难也敢以告门下未占参拜东望恋恋所祈爱身以及其君爱君以及其社稷不胜心祷与虞彬甫右相书某悚恐顿首再拜仆射枢使平章相公钧㘴即辰诏闰当暑㳟惟首出百辟独运一化相维天只钧候动止万福相门袭吉某捐弃之迹侍亲携孥巳抵官下者㫷月矣偶未逐去繄仲尼之覆焘是頼重念某地寒而能薄意广而事左其身之所操者皆非时之所售而时之所售者又非身之所操半生挈挈无所于逢虽逢亦何所就自分老死于茂林修竹之间山鹿野麋之羣而顷者一见之初便辱待以国士别去三年畴昔之遇谓相公忘之矣而近此里中罗主管某之㱕又辱寄金玉之音然则区区之姓名公犹未忘也幸甚过望某之至奉新其始不民事之忧而催科之忧非不民事之忧也民事不外乎理晓也非催科之忧也民财不可以仁免也既不可以仁而免又不可以威而取于是立之期而示之信罢逮捕息笞箠去囚系寛为之约而薄为之収行之一月民无违者某尝见今之言辨事者以为恩信不如才力书生不如健吏非以身试之乌敢以意疑之哉世之师申商者为是言固也师孔孟而不为是言者希矣所谓阳尊懐王为义帝而实不用其命者欤非相公不可以言此言也其之言又有狂于此者相公能聴之否某之里中有富人焉其田之以顷计者万焉其货之以舟计者千焉其所以富者不以已为之而以人为之也他日或说之曰子知所以居其富矣未知所以运其富也子之田万顷而田之入者嵗五千子之货千舟而舟之入者嵗五百则子之利不全于主而分于客也富人者于是尽取其田与舟而自耕且自商焉不三年而贫何昔之分而富今之全而贫哉其入者昔广而今隘其出者昔省而今费也且天下之理岂有尽废于人而并为于身哉则亦以人易人以客易客而已矣近此复修发运之废官何以异此小言可以大喻相公母忽天下之福也相公能不恕虏使之悖而不能不恕祝怀之责此其所以贤于天下也某是以言之而不惧未见君子惄如调饥敬赋是诗以闻焉不宣上虞彬甫丞相书某虽愚不肖颇知择其所从未尝轻以一武诣人未尝妄以一身许人丁亥之春一见相公见其慨然有英覇之略恢然能兼客天下之士于是自喜以为得其所从矣既而相公当国尽起山林枯藁之士置之朝列将以共成中兴太平之功此千载一时也而某实在焉每思所以报知巳非不感愤激切欲効其万分也而因仍至今竟未有一言上补庙堂之未议方欲投劾而㱕甚不乐也今者窃见张栻骤逐而韩玉坚留此朝廷黜陟之大失也门下士可以一言乎说者谓栻之议论与丞相议论间有异同某以为不然昔者晏子谓齐景公曰梁丘据非和也同也和如和羹同如济水子思谓卫君曰自今以始君之行事将日非矣君出一言郡臣賛以为善者如出一口然则古者庙堂之上议论之间固贵于可否之相济而不以异同为相忤也孰谓相公之贤肯以小异为忤而以逐贤为快哉其知相公之必不然也是必栻前此枢廷之议有以召近习之怨日浸月润以至于此尔虽然相公于此亦不得以辞其责盖其实出于近习而其名㱕于相公也以为出于近习欤何前日之抗章而谏行言聴也以为不出于相公之意欤何以有议论异同之谤也大抵君子若不足乐也乆而有味小人若可喜也终心受其祸今韩玉以可喜而留张栻以不足乐而逐不特朝廷之忧也亦门下之忧也昔王介甫之于吕惠卿初喜其顺巳卒逢其卖巳温公之于东坡初欲逐其役法之异议卒能容其异议相公于此二者将奚择焉狂言之罪相公察之则以为忠相公不察则以为罪恕之斥之俯伏俟命与虞宣抚书其皇恐顿首再拜其官钧座属者茸纛启行百官班送于都门之外后者搀前旁者㨗出以见靣争先为勤某也仅得一覩钧颜而已方未至祖帐别语离思勃勃乎排肺肝而上浮也既而一语不得吐作悪之懐又甚于未至祖帐之先人事好乖莫苦于离合尤莫苦于有语而不得吐不见朞月巳不胜其思乆则当如之何即辰冬日晏温恭惟衮绣劳勚山川悠逺天助大忠钧候动止万福恩闳相婘受祉方增某侍老母仕飬如初惟是空餐无𥙷而免于大谴大何者皆恩纪所覆护也某重自惟念山林枯藁之人何曽作朝蹟之梦身行天下恤恤乎无所于㱕受知者我丞相先生张魏公陈丞相而已知己之稀岂不信稀乎哉知之者三人而用之者一人而已知己之稀不愈稀乎哉丞相之髙深愽大者与造物同道与百圣同学其无得而称也不惟无得而称也亦无得而探也至如忧国如忧家好士如好色虽叔孙武叔复生不能以其口而胜天下之口也天下之口可胜天下之心不可欺天下之心可欺叔孙武叔之心不可欺也是纷纷者其如予何且元颜之役微先生起而麾之虽武叔軰亦有吾其左祍之叹矣古者思其人则爱木爱其人则及乌今也称其功而掩其人被其仁而忘其自此殊不可解也至于一旦㱕志浩然视去相位若脱屣若遗蜕是纷纷者又何以云哉可付一笑也抑闻盛名难全隽功不数公瑾赤壁之役不闻再赤壁也㓜度淝水之役不闻再淝水也不然由基之百发百中未免观者有一发不中之规矣先生之西也登之亚保授之节钺或者以为先生荣不知其弃相位且如脱屣遗蜕而独荣此哉出祁山封函谷或者又以为先生责不知其古者英雄之与功名此二事也独我责哉释重负者不可骤吾固知先生之非乐于不释者也虽然由基百发之论愿先生毋忽君子之道非岀则处非处则岀是二者道非徇君子而君子徇道裴晋公緑野时岂自知其再相也哉而我先生何必焉崔子渊之㱕因之问讯何如惟爱重不訾之身以济登百年之上寿见执政书某闻之天下之情有所利有所难古之君子以其所难者先身而后民以其所利者先民而后身天下之所以治也后之天下所以不治者其君子反此而巳矣清介㓗廉之行此岂非天下之所难而贵冨饶乐之事此岂非天下之所利者耶君子于所难者有诸身而后可以责诸民于所利者无诸身而后可以讥诸民今也难者不能后民执法而临之曰天下无良民谁之过也古之君子不动而民随不令而民应于影响不求不争于民而民知逊不求不贪于民而民知亷何为其然也某也尝窃有叹以爲天下之治至今日亦极矣不极不复物之理也复之者不干其改于其人有一人焉独爲天下之所不爲而不爲天下之所爲则天下之治如指其掌参政者岂非某之所谓其人者耶世皆浮我独静世皆刻我独仁世皆洿我独㓗天下亦曰我公古之君子也不爲天下所利之事不曰不爲天下之所爲耶力爲天下所难之行不曰独爲天下之所不爲耶贾子曰使囬心而向道类非俗吏之所能爲也惜乎贾子之不见参政也某也得与参政同时而得见贾子之所不得见乐哉某之见参政也今日之来旣以为贾子惜又以为某贺又以为天下贺惟参政不虗其所以贺也嘉定元年春三月男长孺编定端平元年夏五月门人罗茂良校正诚斋集卷第六十三终诚斋集诚斋集卷第六十四诚斋集卷第六十四庐陵杨万里廷秀书答李天麟秀才书某辱书甚尉足下徒步走数千里诣太常甚廑以絶异之才而无遇于有司甚窟家贫亲老父子之心各何如也报罢而归甚戚细读来书求三者之气象无一焉今之士谁不急于仕哉不惟今也古亦不免而足下悠然不急其所急乃急其所宜缓某之所不晓也士之择艺犹贾之择货适于好故售不迟诣于用故利不狭今也逺古之器是储遐方之产是居而又深藏于无人之乡自翫其竒可矣非所以为不钝也不有惩者不有改足下之货巳钝矣亦可改矣而不惩也又方力求其愈钝之货钝不极则意不满又虚疑某之藏是货而问焉而求观焉甚矣足下之与人异心也某也初无异藏何以塞足下独有一语似若可献涂行而病于暍有乞浆于道傍之野野夫无之而其东邻则有焉乞邻以与则惠而伪指邻而使其人自求则不伪而亦不惠与其乐于惠孰若不怍于伪某也无以惠足下顾不敢伪足下耳洙泗之水有天地之至寳焉泳之深者得之冨也而得之者亦无异于人人亦莫知其得也惟识寳者能候之盖得之者貌必睟如辞必蔼如其止也光其流也滂惟以是察焉不惟观者之以是察人而求寳者亦以是自察足下自谓髙深逺妙者不足以知而平易处时复窥见足下于何得此宻讯哉足下泳其波毋怯其澜挹其涯母病其渊将必有能候足下之得宝者矣然是宝也天閟之神韬之得之者非有大庆必有大咎絶粮辙环之厄自孔孟犹不得辞而况其徒耶孔孟之不得辞也亦孔孟之不肯辞也不惟不肯辞也而又乐之其乐之也必有在也不然无一物之可乐而独甘于捐不赀之身以疾骀于饥寒穷苦之域此岂情也哉昔人有学仙者以为仙可学且可乐也而其师置之于深山环之以勐兽又悬千钧之巨石于其上系之以一髪而卧斯人于其下斯人者不胜其惧弃而归使足下自此得宝则造物者必盛怒矣饥寒之勐兽穷苦之巨石从此始矣足下恬不之忧而又奋而直前吾代足下惧矣足下谓于齐之瑟者是矣齐固不好瑟亦尚好竽若秦人则併与竽而不好矣顾独好击缶呜呜耳且彼均技也而不能无易与难语人曰琴与奕孰难必曰琴之难也既曰难矣鼓琴者不専则不工而晋人手挥五絃目送飞鸿精故也审精于弈则援弓缴鸿鹄于弈何病足下谓科举文字为鸿鹄足下何虑焉某之为足下虑者终日为弈而不暇食不若射鸿鹄而臛炙之之可以饱也思与足下剧谈而未得故尽吐之于此聊以当一夕之对床余帷自厚再答李天麟秀才某之敬足下如足下之好我也情亲而不得亲平陆之风涛实隔之尔骑吏触热以书来独犯吾所不敢真勇者欤敬审侍侧怡愉尊候万福某拙且懦人之所竞吾之所避或者喜其介非也介虽非圣人之中道亦君子之事也吾小人也吾焉能介矣哉至于不察者又以为吾事曰是矫者也嗟乎是又过于待吾者也夫矫云者谓其淑于初而慝于终者也吾之于善岂不信美哉矫谀以之直矫洿以之洁矫愚以之明壮犹少也老犹壮也大哉矫乎吾何足以进此吾所以踽踽者门寒而资怯立之单而助之鲜故其履地也若履氷焉舍腴而趋瘠舍燠而趋凉吾其憎夫趋哉人方不后于此涂而吾亦不后焉祸之招也人先焉吾后焉则又为罪人舍焉吾不舍焉则又为罪贪亦罪褎善亦罪甚矣乎为人之不易也吾则大惑矣平日之所以质诸圣贤求诸师友者自以为庶乎其免矣出而试之于乡巳大閙如此然则试之又大于此者其閙何如自今年来有三守焉一曰貌二曰口三曰笔平居无事孰使吾无故而召閙者非斯三者欤乐于求士闻一善则欲轻千里而交焉一言相契则肆其所谈不知经而谈经不能文而谈文不知人而谈必至于技痒而不自制则又云云而笔之于其书见者或味焉或哕焉或猜其有刺焉或詈其狂焉或忌其异焉貌以施诸人口与笔以施诸巳此真四十二年之非也今日之所守者又自以为庶乎其免矣足下乎将不知今日之吾乎将知之而破之以㱕于旧乎甚矣朋友之不怜我而又欲搔我譁我以病我也如足下欲知今日之杨子乎畏足音如于菟闻论文如闻父母之名将疾走掩耳犹惧罪悔之及巳也而何敢倡和应答如影响哉朋友间每辱寄声极知不相忘其如多畏何暴客不足畏朋友大可畏畏生于憎憎生于䙝䙝生于习习生于亲故夫子曰朋友数斯疏矣嗟平吾圣人其亦身履而知之乎夫数所以为亲也乃所以致疏则朋友之道可知矣观足下之意若以与吾相逺为恨以日相见为乐者足下乎此意不惟非所以爱相敬足矣何必自亲而之习自习而之䙝自䙝而之憎自憎而之畏哉朋友本以相乐反以相忧既以忧与人又以忧自与岂所谓爱人与自爱也哉乆不见聊以奉恼足下之好懐也须论语解义序篇不敢辞然吾之三守又为是下破其一岂非命哉岂非命哉答欧阳清卿秀才书某启顷辱过我得软语一再夕叩而聆焉清越愈出知进学之功非昔日之隠几者也初爲吾友惜于失举至是不复惜学进而身退与身进而学退此冝何惜则子之失有司乎有司之失子乎辱书其词暇其意迫安于贫而勇于道此某之所愿学者也而子之心正如此不知吾心之合于子乎抑子心之吾合也某性足以取孤学足以取穷漠然爲世之弃固也然吾友軰独与世异取其弃而不弃其弃焉使某之孤者朋穷者享谓吾之非则子何取焉谓子之是则去衆以就其孤合于穷而离于达吾之所以增于子者恐不足以补其减也子其悔耶乐乎子则乐矣不悔矣然负暄者温观雪者冻所近者戒所累也以吾之孤穷而子近焉子不虑于累乎哉世皆以为子笑而子不悟则亦可怜矣则子之相从吾以为我贺而未敢以为子贺也子以为若之何子诚不悪于累则吾之孤穷吾敢独而不分也哉所戒馆地巳达之矣然行止人能为之哉子以才为马以见为路以力为鞭乌在乎与吾近若逺也然犹当传询以塞子勤答学者书某启某作性僻违絶不喜与富贵者游非敢有傲也避彼之傲耳故着破褐煮野蔬而读书之声满天地则吾之贫贱未始不富贵而彼之富贵未始不贫钱也故得以自负向也清卿与足下来吾门初未知足下何如人也泛而揖傥而言未有以异足下可与游乎不可与游乎吾之僻违之病似未易痊也既而夜坐于族人家不敢与诸任齿而足下独亦不亲彼而不踈我论文问学一语便与吾心如印印泥于是惊焉不意乡里之有足下又悔其初之几失足下也吾之病忽脱然去吾体幸甚幸甚然独有怪焉足下天资如此之秀朗而未至于东流淙淙者抑岂天者髙而人者下耶今锯一松以为两一则为鸾路王公式焉一则为破甑皁隷蹵焉木不异也而器不同何也前之遭者庸工也虽然轮扁不易致也敬之如敬父师飨之如飨大賔大客则轮扁可致也致而不飨则怠于斵飨而不敬则啬于斵至于庸工嗟来可飨也与台可待也贪于庸工之不财费而忘其不费亦甚可惜哉然盖有家无宿舂者矣而亦责以力致轮扁是亦敎饿者以何不食肉糜之智也无力而不能致与有力而不肯致君子于此将不能致者讥耶不肯致者讥耶足下之天者松也为鸾路不难也而足下之所谓人者轮扁耶吾不得而知也庸工耶吾亦不得而知也吾伹见足下之松未有以妙斵者足下真不能致轮扁耶抑能致而不肯致耶足下之病有一焉将足下之于轮扁虽能致之而未能使之大者不啬小者不怠耶足下之病兼焉三病有一焉善医者忧之足下有前之一以合后之二此吾之所以为深忧也能致轮扁不肯致得轮扁而以庸工视之不得轮扁而不力求焉安于缺斧钝斤之下而曰吾之材松也吾求为鸾路也必也乌头白马生角木象生肉脚而后成也足下于此有忧乎无忧乎愿为鸾路乎愿为破甑乎为鸾路知足下之愿也而吾未见其成也为破甑知足下之不愿也而吾未见其免也足下之三病未痊也足下能有忧焉则无病矣病去而后成者可成不免者可免矣某僻违之病荷足下而稍痊足下之病其不以吾药而痊乎虽然服之吐之又非吾刀之所能及为足下惜此松故诵言至此足下不怪否足下怪焉则吾僻违之病亦惧复作矣故吾不惟为足下忧而又为我惧也不宣再答学者书某乆不见因循又不通书谓足下必絶之也専使鼎来惠书百千言及新文一编甚尉知足下于我犹勤勤如此也徃来者相传足下之学退矣今所见举子事业词气尚汹涌也但书词中不无病耳然大旱金石裂土山焦而庐山之泉一线不絶可以为难矣甚喜甚喜欧阳秀才乡曲之名士澹庵之所前席某之所敬畏足下与何也岂足下所挟者不凡乡里之中不足以容足下而外地之有司不足以知足下耶容与不容知与不知吾曹本不必介意而足下之懐似有所大不能㤀者何也足下家富而力裕何病乎饥寒所病者正在乎不饥不寒耳若饥寒二字天不轻以与人有以与之必有以当之也某半生了无所得止得此二字耳足下何理欲一旦分之似不得如此然观足下之志与才则颇有脱温饱而趋饥寒之气饥寒本非美事足下何乐于此而趋之太学者菁莪之陵沚也而有所甚不宜于士不才则不宜不近则不宜不赀则不宜非赀之尚也去乡里而乆覉旅非赀则何以自存足下之所不宜者其二也其一则足下有进焉其三则足下有余焉以其余持其进以与天下之士角于文字百战之埸何不可之有然足下进则进矣而未就也足下果有此志盍待其就也乎未就而轻于战一有不胜则足下之不乐恐有甚于今之不乐者矣君子之有异才要当不自轻恃其异而速于胜岂得为不自轻也耶虽然足下之书吾知之矣必有所不快故不吐之于他人而吐于吾足下自以为快矣而吾有所甚不快某本无一日之长妄为朋友所许故后进之不知者随其声而从之游其心则爱我也一者之学十者之憎则是爱我者憎我之招也足下亦爱我之一也爱未毕而憎巳至故足下之爱有所不愿承也若曰惧于人之憎而遂罪足下之爱则不可乐于足下之爱而不恤人之憎亦不可庄子曰相煦以湿相濡以沫不如相忘于江湖惟足下察之举业容细看有疵不敢黙虽然足下又岂可终以富而废才乎不宣答陈国材书辱惠长牋细读皆仁义之言深博之文也但见勉以欧阳子公何不仁之甚某何罪公必欲试之以举鼎而置之于絶膑耶冨者资人寠者资于人反顾其家无宿舂焉而曰我将爲发棠之举妻妾羞之国才曰何忘于觉民不知吾之无宿舂也觉之之说某深求之三十年矣如初也国才责吾以觉民不知以觉觉之耶以不觉觉之耶指虚廪以告饥者而曰此有粟不知夫廪之自饥也而安能饱人使听者视而求求而虚仁者也则付之一笑耳不然指于怒而廪于灾不焚之不置也国才曰何拒学者于千里之外使学者误听国才之言而视焉而求焉则吾之虚廪殆矣哉人心之病莫甚于一私不易于去而易于留某尝以为易其所不易而不易其所易惟贤者能之及读国材之书则又悔此论且天下佳处橃襫乎东山之巅笭箵乎溪水之上国材以为佳乎否也否也国材何取之之亟也佳也国材何不以分于我而先焉而擅焉国材之于朋友佳者则不分而置人于絶膑又使人焚其虚廪而偃然曰我仁也我忠也我不私也其谁敢与国材友哉今之作人甚难懦者曰重勇君曰躁泛泛者为贤昻昻者为矫一事未作而羣咻至积毁销骨其何可当某孤苦贫病之身脆弱不足以堪之秪欠聚徒造作语言私立名字以召齿舌耳国材授之以召齿舌之方而好谓之曰可以震六合而响雷霆此正季子之鸩叔牙而曰饮此则有后于鲁国荷意虽厚敬再拜以避见何徳献提举书某闻之天下之物不售然后售宗彛罍洗不鬻于市而贵于宗庙之中深衣逢掖之服田夫野妇之所怪笑而庠序之士不可一日无何也古器固不合于今而文物固不谐于俗也天下之人亦岂尽俗而不好古也哉有所不好必有所甚好惟其无所合也人则以为无所可用也及遇夫识而好之者然后知其可贵尔今有人焉嗜古而与时之背信已而不人之徇世皆以誉谀取容恱而独蹇讷无可喜之言直情径行又不能随巧进善游者之后此亦天下之痴絶而人之所共弃者也虽然不遇于今之君子安知不遇于古之君子乎合下之文行超然絶人而退然无自得之色经世济务其声凛然而不改一丘一壑之心然不求进而诸公进之不求知而天子知之㧞于俊乂之中而分朝廷一路之忧寄登揽求几民颂其贤而吏惮其正此非所谓古之君子者耶某也不佞区区所向偶有前所称之病坐是落落而穷也穷而不终穷或者有俟于古之君子欤不遇于今之君子者命也遇于古之君子者道也惟命能胜道惟道亦能成命言道不言命不在合下乎谨贽文一编进见乎坐隅可敎敎之可进进焉惟合下财幸不宣再拜某再拜见苏仁仲提擧书某闻之君子之于世无意于合也有意于合者折旋委曲惟合之求然未得其所无而先丧其所有古之君子所以合者惟无意于合也无意于合人者有守于巳者也有守于已者是惟无合于人合则胶固而不可解昔齐人鼓瑟以干齐王而有骂之者曰王好竿而子鼓瑟瑟虽工如王不好何说者往往笑齐人之工于瑟而不工于求齐以为不求合者之戒嗟乎是知齐人之拙于合而不合未知唐人之巧于合而不合韦苏州之诗天下之所同美也客有効韦公之体以见公者而公不恱既而以巳平生之诗见公而公恱之当其効人之诗体以求合于人自以为巧矣而其巧适所以为拙则夫舍己以徇于人与夫信己以俟于人其巧拙未易以相过也彼齐人者患瑟之不工而巳矣瑟果工矣天下其必有好瑟者矣无遇于此安知不有遇于彼哉且吾之所能者瑟也所不能者竿也今舍瑟而学竿竿未能而瑟先忘矣吾且不吾信安能使王之吾信乎与其学竿而未必能也孰若工瑟以有待也世之君子不惩于唐人之巧而惩于齐人之拙则亦误矣合下乗使者车方春而行部其风采之所动声光之所临士之挟寸长负片善者孰不翘首企足愿忠而望赐也哉甲则曰苏公之所好者何道乙则曰苏公之所恶者何事趋其所好而避其所恶惟恐后也噫是知所以求合之合而未知不求合之合也合下以元祐名相之子孙而退然若一介之寒士文学行艺加人数等而欿然如有所不及其未用也初不愠于退用之而未尽也亦不怿于进小人之所异而忌焉君子之所同而怙焉公之于人盖未始有意于求合者公则不欲求合于人而顾欲人之求合于己耶某也生晚而学无朋地寒而时无遭将欲挈不肖之身以自进于门下既无可喜之状以取恱又无求合之言以取售而独持此书以见焉不知者又以为拙也夫以巧而求合于人者某实耻之不惟某耻之合下实耻之也见章彦溥提刑书某闻之求诸人者必得其所以天得其所以天而不遇于人者有矣未有不得其所以天而遇诸人者也古之人有三及门而阍人辞焉者何其有求而不合有未相识而通梦寐于三年之前者又何其无求而合也盖求不求者人也遇不遇者天也是故不得于天勿求于人不得于已勿求于天天下之士狗苟茅靡求于人而不求于天求于天而不求于己抑见其费心于外而失己于内而已乌在其有遇哉就使其遇天实厌之惟忘于求天而后得于已惟忘于遇人而后可以求于天彼王公大人之存心不合乎天理则已如合乎天理则天也人也人也我也精神之感召道艺之贯通盖有不求而合不介而亲者某也庐陵之匹土也出于山林之中而列于州县百吏之后此岂有声势之自振而亲党之相援以登于当世王公大人之门乎而合下之名天下莫不闻以光明俊伟之徳致身于九卿立朝之节皜乎有耀天下莫不仰方且徇道而不徇势身虽外而望益重圣天子用是起之于江湖而寄之以一路耳目之寄天下莫不恱则合下之贤固未可以泛然求而卒然遇也某也虽有慕向归倚之诚心将何以为见耶又足行部照临弊邑之日某乃以职视民旱于田里曾不得与官吏负弩父老扶杖之列以望见使华之末光见且犹不可得而况于求知乎乃闻合下称引其姓名而访问其所在嗟乎此古之君子折节下士之美意而古之人以望实而取于知巳者也遥遥千载此风之熄乆矣而某也独何为者乃得此于合下乎求诸己则何有求诸人则何从岂非合下之存心合于天理而不顾流俗欤爱士之心通于天而天同神比欤抑某有归向门下之心而天人之间自然遇合欤虽然某之遇乎合下则存乎阁下也鄙文一巻借手为贽幸赐之览观察其心収其迹而成其所以天不宣答赵季深书君子之学心以心之身以身之文以文之者也文能昭之身不能履之盈尺之花方寸之蕚而不能成一粟之实君子谓之窽身能履之心不能不病之如铸铅以为东序之钟黄其外以金而丹其追蠡以漆叩其音则瓦缶之不若君子谓之赝季深不亟其已之仕而忧其弟之未仕逊其所宜得之官以与弟此虽于圣人之中道为未契而清风髙谊已足以媿汗俗而震贪夫矣季深之心季深之身类非俗子之所能至也涵于经而肆于史出入于韩栁三苏之源流身肖其心文肖其身季深有焉而反执礼甚卑求益其勇责报于仆甚丰此人之所以为季深喜而为仆惧也眀知其中之空虚而姑乐乎人之缪敬此有若所以见穷于羣弟子而沈重之所以见弃于徐文逺也欤车覆于前吾又从旃季深盍舍我哉季深之文大抵义说不如论篇论篇不如䇿䇿不如诗季深厚意不可虚辱故以三不如之说借手于将命者季深楙之而已上史侍郎书某闻之天下之不治不生于有所不顾则生于有所不屑夫天下之事过于恤者败过于不顾者又败过于详者无成过于不屑者亦无成天下之难治何为其如此也昔者秦人之治盖尝惩于不屑之无成吏不肃则国媮秦人无不肃之吏民不力则国贫秦人无不力之民兵不威则国弱秦人无不威之兵然秦人无三者之短而秦祚无一日之长何也知惩其所不屑而不知堕于其所不顾也昔者晋人之治盖尝惩于不顾之必败矣秦人言利晋人不言利而言名秦人言事晋人不言事而言理秦人言法晋人不言法而言道然晋之与秦有异治而无异乱何也知惩其所不顾而不知堕于其所不屑也且夫民之力竭而无余也秦人犹疑其有余力也国之乱伏而有形也晋人犹信其无乱形也故夫晋人过于不治秦人过于治某生好为治乱之学力探之而非不幽也洞视之而非不白也而二者之说徃来于胷中者三十年而未有所决也岂其学之罪欤抑未见其人之罪欤索之古不若索之今见其学不若见其人如侍郎者岂非某之所谓其人哉盖尝得侍郎之五䇿而读之矣其论治也似不髙其论兵也似不工此世俗之所以观侍郎之论者也不知夫治无髙下而先用者为髙兵无工拙而后于机者为拙侍郎之论治而谈兵也知先于用而止耳知不后于机而止耳髙下工拙侍郎何心焉此某之所以窃窥侍郎之论者也昔者老聃将出闗人莫知之也而抱闗之更有尹喜者能候其气而知之人莫之知五千言之书所以作也某好为治乱之学而未能决夫不顾不屑之说今得逢侍郎之过此而见焉而质焉非幸欤五千言之得闻与否可传与否侍郎其图之嘉定元年春三月男长孺编定端平元年夏五月门人罗茂良校正诚斋集卷第六十四终诚斋集诚斋集卷第六十五诚斋集卷第六十五庐陵杨万里廷秀书与任希纯运使寳文书某皇恐伏以李春之月恭惟都运寳文大卿氷漕整暇使华辉光相维自天台候动止万福台闳兰玉之眷中表袭吉某庐陵书生也所学者旣非时之所可施而所仕者又非才之所能爲今以抱虚之学无适用之材骤而语作邑其不败绩也几希所幸天假之福得寳文以爲之依意者其或免乎属者具双缄以修下吏之敬者礼也寳文报之以翰墨之荣而还却其世俗之礼者道也盖尝以谓自渡江以来礼流而道隐礼流则伪胜道隐则情亡夫使天下之相与举不以情而一出于伪则是引天下之人而尽纳之于面诈背不汗之地可也孰爲此者士类实汗染之耳以酒而酲者必以酒而解以士类而汗染者必以士类而洗濯今日之事洗伪而归之情复礼而近于道不在寳文乎不在寳文乎欣贺欣贺虽然寳文之名满天地而位未充其名使之治天下则其泽不啻于一路前之说不宜然而然后之说冝然而反不然我知之矣正与邪不同门直与枉不合辙如是而已耳不然自卿士之列膺受书賛秉执事枢亦己乆矣中之不居而外之不去缓于相业而凾于使事不乐于庙堂之显严而乐于东湖西山之寂寞此岂人之情也哉此其中必有不以道徇世不以利易义者矣而世俗何足以知之某也不敏固不足以语于斯尝窃有意于斯虽然今则大惑矣盖今日之爲邑者非古之所谓爲邑者也今之俟爲邑者又非古人之所以俟爲邑者也瘠上肥下古之爲邑也今则反是俟之以士大夫古之所以爲俟邑者也俟之以盗贼今之所以俟爲邑者也夫固有爲邑而盗贼自爲者矣天下之大士类之衆而曰爲邑者举盗贼焉可乎不可也利孔尽归于上而月献不减于邑夫爲邑者岂家有铜山哉则于是不询取之之法而询取之之比比朝行而讼夕起上之人则曰此盗也大抵县令一县令耳而又有百县令焉豪民则县令也游士则县令也里居之士大夫则又县令也有请谒者焉有强御者焉有不输租者焉则诽十徇而一违焉则诽诽不已则怨怨不己则讼未必其身讼令也或飞语焉或谤书焉或货不逞之民使爲之焉上之人则又曰盗也夫以一县令歒百县令寳文以爲孰胜哉奉新之令接耳目者有五人焉不以罪去者无一人焉夫岂无盗乎哉夫岂尽盗乎哉是未可知也某也继此五人者之后其爲危栗之易而安全之难也昭昭矣虽然有寳文与诸君子以爲之天清水明镜其必有别也有危栗而无安全非某之所当忧也无廉于其躬无仁于其民此某之所当忧也苟廉矣苟仁矣寳文且将爲知己矣又何忧之有短启一通不敢废礼故也仰惟省鉴拜庭小迟所祷頥神养气用对于爰立作相之书某伏纸不胜震惧之甚见龚实之运使正言书某闻之贱生于有余贵生于不足无急其所不足无缓其所有余者可与经天下矣急其所不足君子知其无蓄不缓其所有余君子知其有储有余而不急不足而后急则亦无及矣昔者赵㐮子有智伯之难入于晋阳顾谓张孟谈曰吾有财矣而箭奈何张孟谈曰吾闻董安于之治晋阳也以狄蒿爲宫之垣㐮子发之皆箭材也又谓张孟谈曰无兵奈何张孟谈曰吾闻董安于之治晋阳也以铜爲宫之柱㐮子取之皆兵器也且夫重安于之时晋未有患也而狄蒿有余也铜有余也至于㐮子之时箭不足矣兵不足矣不有董安于之储何以有㐮子之蓄哉今天下之士当其未用则缓其所有余及其旣用则急其所不足无乃非董安于之意乎文如正言徳如正言慷慨敢言如正言觗排嬖近不遗余力如正言而犹淹恤在外庸人必曰此正言之所戚而不怡也是乌足以知正言哉不惟不知正言也是亦未知天之意也且天之意安在将欲置正言于甚急之地不得不置于甚缓之地盖使其缓而有储不至于急而无蓄也正言傥又曰今有余之时也吾不必储焉可也万一有不足之时正言其独能无急欤某也不肖亦不足与于此然得事正言不敢不忠于正言夙而为正言思之夜而爲正言思之安于之狄蒿正言有之乎未也安于之铜柱正言有之乎未也有之矣天下幸甚不然吾君一且举正言而相焉正言独能无急欤正言之所当急今日之日也正言之所不当急后日之日也正言试思之不宣某再拜与胡澹庵书某悚息再拜属者客里落莫乃得望见玉立之容于东湖之西西山之东一聴谈间之淙琤便觉满面康衢之埃拂拂吹去矣君子不可得而待也吾家子云此语岂可诽其不解事也哉登仙之行独不得与追送之列折腰之役实使之然涉世之礼事贤之敬乆矣二者之不相爲用也而况以涉世者而事其师乎虽然语离之际逺送之情此古人所爲登山临水黯然销魂者也某独无情哉情生于中而不可制势禁于外而不得逞所谓一行作吏此事便废言之太息即辰夏气归竒恭惟遄归脩门得觐帝所忠勤天助台候动止万福师门玉眷均祉某以四月二十六日受职今且踰月矣上官见容吏民见信者不曰自澹庵门下来乎始至之日深念爲邑者平生之所病欲试行其所学而有所未敢信欲效世之徤吏而又有所必不能二者交于心而莫知所定卒置其所必不能者而守其所未敢信者于是治民以不治理财以不理非不治民也以治民者治其身也非不理财也以理财者理其政也其身治者其民从其政理者其财给某虽不倿行之朞月亦庻几焉用此知天下无不可爲之事也士大夫见一邑而畏之则大于一邑者何如也畏事生于不更事更事则不畏事矣然作邑有可畏者重爲任而罚不胜逺其涂而诛不至此其可畏也以作邑者之心爲作州者之心则何畏之有而今则不然也敢私布之先生或造膝所陈傥可及此平先生是行必居中必得政必尽言必伸道必尊主而芘民必强中国而弱夷狄天下所以望先生先生所以许天下者于此不更举矣多贺多贺麻阳叔父有书于先生欲求一字之褒于刘帅恭父先生岂啬此于门弟者蒙挥毫斜行使傔人领之以归某当即送似于麻阳也钦夫犹外补先生独无意乎函丈之侍眇在天半惟先生以身爲社稷之依可不爱重与张严州敬夫书某顿首再拜钦夫严州史君直阁友兄属者曽迪功萧监庙江奉新过桐庐因之致书计无不达之理孤宦飘零一别如雨欲登春风之楼䆒观三湘之要领此约竟复堕渺茫中不但客子念之作恶而己春风主人不爲造物之所舍人事好乖前軰此语暗与人合言之三叹也即辰小风清暑㳟惟坐啸钓台人地相髙佳政蔼如令修于庭户之间而民气和于耕桑壠畒之上天维相之台候动止万福相门玉婘均庆某将母携孥已至奉新于四月二十六日交职矣半生惟愁作邑自今观之亦大可笑盖其初不虑民事而虑财赋因燕居深念若恩信不可行必侍徤决而后可以集事可以行令则六经可废矣然世皆舍而己独用亦未敢自信又念书生之政舎此则又茫无据依因试行之其効如响盖异时爲邑者寛已而严物亲吏而踈民仕威而废徳及其政之不行则又加之以益深益热之术不左其术之不善而左其术之未精前事大抵然也某初至见岸狱充盈而府库虚耗自若也于是縦幽囚罢逮捕息鞭笞去颂系出片纸书某人逋租若干寛爲之期而薄爲之取盖有以两旬爲约而输不满千钱者初以爲必不来而其来不可止初以爲必不输而其输不可却盖所谓片纸者若今之所谓公据焉里诣而家给之使之自持以来复自持以徃不以虎穴视官府而以家庭视官府大抵民财止有此要不使之归于下而已所谓下者非里胥非邑吏非狱吏乎一鸡未肥里胥杀而食之矣持百钱而至邑羣吏夺而取之矣而士大夫方据案而怒曰此顽民也此不输租者也故死于缧绁死于饥寒死于疠疫之染汗岂不痛哉某至此朞月财赋租给政令方行日无积事岸狱常空若上官傥见容则平生所闻于师友者亦可以略施行之前辈云孔子牛羊之不肥㑹计之不当则爲有责牛羊肥而已矣㑹计当而已矣则亦不足道也某之所以区区学爲邑者言之于眼髙四海者之前眞足以发一莞也方衆贤聚于本朝而直阁犹在辅郡何也某无似之迹直阁推挽不少矣其如命何三迳稍具径当归耕尔鄙性生好爲丈而尤喜四六近世此作直阁独步四海施少才张安国次也某竭力以効体裁或者谓其似吾南轩不自知其似犹未也与虞相牋一通今一本能商略细论以教焉至幸至幸戒仲今何曹定叟安讯不踈否不赀之身愿爲君民爱之重之不宣代萧岳英上宰相书某闻之私者君子之甚恶也利于私必不利于公公与私不两胜利与害不两能故夫私者君子之所甚恶也虽然私足以害公矣亦有利于私而利于公者昔者楚有直躬其父窃羊而告之吏令尹曰杀之谓其直于君曲于父也鲁人从君战三战三北问其故对曰吾有老父身死莫之飬也君子以爲孝而举之由楚人而观之公莫甚焉由鲁人而观之私莫大焉然而公者见杀而私者见举何孟子曰于所厚者薄无所不薄也人能卖其父则君何有焉楚人之公非公也以公而害公者也是以君子杀之也人能不弃其父则岂忍弃其君鲁人之私非私也以私而利公者也是以君子举之也嗟乎天下不难治也善立法者能如楚之杀直躬鲁之举败卒则天下不难治矣古今之法至于吾宋备矣吾宋之法至于吾君吾相密矣虽然亦犹有备中之缺宻中之䟱者乎某请得而言之吏部之法曰爲从政郎有六考而愿致仕者与之迁通直郎遇郊祀则有封赠之典此圣人立法之意所以厚人子之私者也而近嵗之言者曰选人有以岳祠补考而关陞改秩者亦有全用雨仕岳祠而改秩者侥倖之启莫此爲甚于是乎选人岳祠并不理考矣朝廷更法之意所以破群议之私者也夫厚人子之私者岂非塞其滥而贵其实乎法之备且宻未有妙于此者也而某犹曰备中有缺密中有䟱者何也前之法教之以孝此法备矣然以奉祠理考而改秩者法之所不及防也故曰备中有缺也后之法塞其滥进此法密矣然革其以奉祠理考而改秩者併及其以奉祠理考而致仕荣亲者故曰密中有踈也且夫以祠考而关陞是诚滥也以祠考而改秩是诚滥也谓其利于私不害于公不可也若夫以祠考而致仕者是固利于私矣亦岂有不利于公者乎告老者多则廪给者寡矣其利一也因告老之身以及其亲忠孝之教于是乎在其利二也封赠之典有荣名而无实费然上有不赀之恩而下有不赀之荣其利三也一举而三利従之亦何惮而不听其以祠考致仕乎以某之管见谓冝爲之法曰以祠理考而关陞改秩者勿听以祠理考致仕而迁官封赠者听如是则破羣臣之私且塞其滥厚人子之私以教之忠可以并行而两利矣某所谓利乎私亦有以利乎公不在兹耶不在兹耶虽然某也年六十有余矣改秩荣进非某事矣独念父母罔极之大恩三釡之养则不及矣所以爲之报者惟赠典而已矣今又絶望焉岂非痛之极乎仰惟相公以孔子孟子之所以事君者事君以孔子孟子之所以泽民者泽民朝廷之深仁厚泽如天斯寛如地斯大无一物之不得其所者而某也有荣亲之阶又有絶望之痛岂非所谓一夫不获而吾相之所深耻者耶涤其耻疗其痛造化之力直余事尔昔者孟尝君至楚楚献象牀使登徒氏送之登徒氏不欲行孟尝君之门人有公孙戌者受其宝劒入谏曰君奚受象牀哉孟尝君辞焉公孙戌出孟尝君返之曰子教我甚善子何志之喜也公孙戌曰君得廉名臣得宝劔也孟尝君善之夫公孙戌之得宝劔者私也然而能成孟尝君之廉名者公也不以私废公不以公咎私孟尝君之所以爲贤欤今某妄议朝廷之法而出于自荣其亲之私岂不有公孙戌之嫌哉然因家以及国因亲以及君是亦以私利公之义也以私废公以公咎私相公岂其然哉进越而言震惧无所不宣答刘兴祖教授书某奉别云乆踈得上状自到中都两䝉翰墨足见不忘伹禀目之礼此胥史施之于长官鹖夫施之于元戎非章甫辈所冝效也古人云尺书千里面目吾友不师山谷老人简牍而顾作此俗礼何也知故人必不怪輙僣及之承问进学之说古之圣贤在方䇿今之风烈有前辈心肖则行肖之矣而况于文辞乎仕之通塞命也身之淑慝非命也敬脩其非命者以听其命者此吾所闻于古人也不淑诸身以求不塞夫命岂吾所闻于古人所闻止于此所以闻者不止于此吾友自求之则自知之矣余惟珍重答曾主簿书某再拜主簿学士乆无闽中端便踈于上状辱翰墨之赐感刻则多矣愧又倍之即辰冬温恭惟台候万福示戒澹庵先生之说敢不服于箴言伹澹庵之弹文言者憾之假荐士不实以系之澹庵初荐李秀实盖应诏书求财赋狱讼之才澹庵以秀实充荐未爲失也特当时荐章不曾说破秀实虽有隠年之谪而其才不可废以此遂爲言者所排尔若夫澹庵贯日月之忠塞天地之名言者可得而掩之哉孔北海曰今之后生喜谤前辈此近世尤甚之病也澹庵纷纷之论无乃出于孔北海所云者耶愿吾友勿轻信之生则爲东家而万世以爲仁义礼乐之主此吾夫子所不免也澹庵独得而免乎可付一笑也所冀保重立俟荐用答惠州陈㐱仲羽秀才书某𥘉未识风裁之时得名实于林司成谓仲羽以南之秀也多读古书能文辞喜哦诗句超然不凢及䝉一再惠顾袖出长牋大氏其文镕百氏而铸以已者也雅不陈蹈竒不怪归林先生之学全付之子矣以极暑且不小住欲奉𣢾未能也辱寓书便如对面纵谈何时眞得对面纵谈耶或出山来见临甚佳耳汗如浆反笔外之意虽欲尽吐焉能尽吐强饭强学以发舒大业震于一世至望答刘子和书某属尝上状修慰审关听闻兹承遣骑下教感悚万斯恭承过听乃以母夫人铭诗下诿兹事重大当今郷曲冝爲者澹庵先生省斋詹事两公而已不知彼而之此岂戯我哉伯仲间深于伊洛明诚之妙学者必非戯也过也抑区区之文辞固学道者之所羞薄故不以所贱者诿两公亦不必择其人而后爲欤而某少也贱粗知学作举子之业以千斗升爲活尔乌识夫古文样辙哉文于道未爲尊固也然譬之瑑璞爲噐瑑固璞之毁也若噐成而不中度瑑就而不成章则又毁之毁也君子不近庻人不服亦奚取于斯某承命之次然汗出辞焉则于年兄若已踈不辞而受简焉则于自诡爲已重志文当因丁张二子之所书而某姑拟作数语爲铭以致年家子姪之悼于年母庻乎其塞命也亦不敢自必其可用也取之绌之惟裁择焉愿少寛数日之期当走山僮送似子澄闻旣归已于前书附慰兹不重出答周子充内翰书某再拜某拜辱四月二十日手笔至感至荣窃知考文殿庐土苴之余陶铸晁董甚盛甚贺即辰夏气已热恭惟台候动止万福钦夫书信仰荷转致征山谷祠堂记今一本所望斵其垩也纸尾有施南局得某近诗而独鄙弃门下之语极知戯言然读之面热汗下不胜大惧某少也贱且贫亦颇剽闻文墨足以发身騃不解事便欲以身殉大不遗余力以学之竟何所成虽成竟何所用自吾家子云苦一生之心于太玄法言之二物以待后世之子云子云死近千载竟未有子云此韩子所叹也某以爲不然韩子之叹过也子云之虑亦过也且何必待后世之子云也同时亦自有子云矣所谓醤瓿者非同时之子云乎不人之逢而醤瓿之逢未爲无逢也古今文士每以子云爲嘲不知嘲子云之未旣而其家醤瓿复嘲之在旁矣大之成者止如此而况如某之学焉而不成者耶是故昔也自憙旣而自笑今则不然不惟不自笑也亦复无可笑者矣忍性于饥冻之埸背驰于权利之辙而顾斵心于破砚凋鬓于败素是其初岂不若可憙哉其究良可笑也虽然是犹可笑者也今则朱墨之与曹钱谷之与诹日与胥史争席顾昂首睅目与髙人胜流竞一驷于文囿虽求所谓可笑者亦空空矣投卑酱瓿酱瓿且不受也而况内翰商盘禹谟之乎杜诗韩笔之妙此固小巫之所以心惊族庖之所以魄动者也而某也当空空无可笑之时乃敢自进其薄技哉属因施子寄近作诗文一卷而责其报某也与施子布衣交且均贫且贱焉旣不可无报且不容伹已则亦妙一二诗以塞焉而已矣盖霜夜之蛩相遭于草根后栖之禽胥命于风枝则唧唧氐叹啾啾交诉其理然也而朝阳鸣鳯览于千仞之表俯而视曰之二虫独相语而鄙我也不亦左乎傥不以岐山之妙音而贱啾唧之寒声而欲听焉而或恱焉则亦将奏而聒焉政恐凤闻之而愁思焉则二虫者未足以起凤之恱而适足以爲凰之悲尔凤亦奚乐于此乎哉信笔纵言一笑某再拜答施少才书某再拜少才尊兄足下某之于兄如兄之于某盖身离而心合口异而嗜同也使得相从而鸣焉不宁惟天地无春秋而已旣相别十七年今又相去五百里借弟令数致书吾犹不快乎尔而况所谓不快者又不数耶贾子云以簿书不报期㑹爲急某昔读书至此必掩鼻而过之今则不然岂惟不掩鼻又将褰裳而践之焉然则某之于兄虽欲及事外之胜谈而中书君已如田神功辈不受光弼约束矣以是自恨得兄书则加恨岂兄有可恨盖曹太子之叹中山王之悲襮乎触里乎感也兄云吾侪所自得于己者必有以行于今而传于后如是而不行于今命也其不传于后亦命也幽哉施子之言也而某之见与兄似有小异者盖命职乎彼道职乎已职乎彼者其卑也奚以御其不卑也奚以取若是者不听乎彼不可也听乎已亦不可也至于职乎已者已之不朂职之不劬拱手而聴乎彼曰命也吾有目于此闭之则不覩泰山开之则泰秋毫今也自闭焉自不睹焉而曰吾有聴乎彼也可不可乎孰使吾行于今者非命也欤孰使吾不行于今者非命也欤若夫传于后与不传于后此谁之罪功而又以尤乎彼哉以不传于后而尤乎彼则妄尤乎命以传于后而不尤乎彼则妄徳乎命且命也者旣能通塞吾于今亦足矣又能通塞吾于后不已甚乎使其果能若是则孔孟颜曾乆哉其泯也然杨雄韩愈命能不伸其生而不能不申其死二子之死其言行之巨力犹足以不制于命而况孔孟颜曾也哉某昔者窃闻之孟子曰舜爲法于天下可传于后丗我犹未免爲乡人也是则可忧也孟子曷尝曰舜之传者命也吾之未免郷人者亦命也而不忧乎哉愿与兄楙焉所谓命者论而勿议可也存而勿论亦可也行于今不行于今吾旣知其彼之职也吾奚以越职乎哉盖有非彼之职者矣书生之论丗以爲迂若某此论乃欲楙其非彼之职者而不越夫彼之职者今之言曰越之斯通聴之斯穷不楙不塞愈楙愈塞而吾二人者反之岂特迂而已哉夫子所谓下愚不移者殆谓某辈乎虽然行于今传于后匪舜匪尧未有兼焉者也不然苟职于已者尽矣果不行于今乎不行于今矣果不传于后乎传于后而不行于今吾奚病哉旣传于后又欲行于今不旣伤廉矣乎以是而求于彼彼亦必告匮矣不然吾姑置其一求其一可也若曰不卑其二併夺其一则吾不能知矣江之西湖之南山可锄溪可渔吾与子其蚤归乎不宣某再拜嘉定元年春三月男长孺编定端平元年夏五月门人罗茂良校正诚斋集卷第六十五终诚斋集诚斋集卷第六十六诚斋集卷第六十六庐陵杨万里廷秀书答庐谊伯书某再拜谊伯丞公学士即日良月晴寒伏惟涉笔有相台候动止万福庭闱寿康长幼有庆某孤苦余生不自意全故人不逺千里遣一个行李访问生死此意矣无以当之如何寄新作两轴盥病手摩老眼疾展快读所谓如行山隂道中山川映发使人应接不暇也诸牋如谢蔡卿荐书者最佳惨澹之味剖劂之功大氐神骏祖苏氏萧散宗后山非今所谓四六者也至于古文如送蔡漕序其初论逺近等词数行布置以韩至中间数语圜折反覆气骨殊似半山老人也虽泳之未幽咀之未永育之未就然譬之学良庖者一旦使之爲周人之蚳醢鲁人之胾羮晋人之胹蹯未必尽似也而其风味小异尝者知其非族庖之所能市脯之所有也甚贺甚贺惟诗似未甚进盖体未宏放句未鍜鍊字未汰择借使一两聮可观要之未可摘诵令人洞心骇目也如成败萧何等语此不应收用诗固有以俗为雅然亦须曽经前軰取镕乃可因承尔如李之耐可杜之遮莫唐人之里许若箇之类是也昔唐人寒食诗有不敢用饧字重九诗有不敢用糕字半山老人不敢作郑花诗有不敢用糕字半山老人不敢作郑花诗以俗爲雅彼固未肯引里母田妇而坐之于平王之子卫侯之妻之列也何也彼固有所甚靳而不轻也知下问文字之意甚诚且廹故尽言而无忌足下能不督过否不督过矣能不芥蔕否不芥蔕矣能乐从否徴诗文某自常州及归途及山居有七百诗广东四百诗多未能致居忧三年守言不文之礼诗文皆不作近财免䘮程帅来覔江西宗派诗序盖渠尽得派中二十六家全集刻之豫章学官此一鉅题也初得程之书颇有楚庄王不徳而贪以遇大敌之叹亦旣强作数百言矣今送一本足下词源方如桃华水生见此可以笑老人笔力之退当曰吾不敬子矣湖南诸司皆无一日雅坐视名胜不能诵佳句扵百寮之上独有媿怅而已然至宝所在神光异气天且不秘人其能揜之哉所几强饭自爱不宣荅徐赓书某再拜载叔徐君足下宿昔辱临晤语有顷知嗜学之不浅钻文之不惰将有以应吾君俊茂之求而赴当世经济之用也甚欣甚贺兹又䝉移书诹以今日科目文词之利病某陈人也敢知时世词章之利若病哉方掩荀跞之耳闭弥明之口之不暇而暇荅乎哉非不敢也非不暇也闻之者必信不也信与不信固非所宜恤而又足下诹之而不置聊复狂言盖闻文者文也在易爲贲在礼爲绩譬之爲器工师得不必解之以爲朴削之以爲质丹雘之以爲章三物者具斯曰器矣有贱工焉利其器之速就也不削不丹不雘解焉而已矣号于市曰器莫吾之速也速则速矣于用奚施焉时世之文将无类此抑又有甚者作文如作宫室其式有四曰门曰无曰堂曰寝缺其一紊其二崇之不伦广狭之不类非宫室之式也今则不然作室之政不自梓人出而杂然听之于衆工堂则隘而庑有容门则纳千驷而寝不可以置一席室成而君子弃焉庶民哂焉今其言曰文乌用式在我而已是废宫室之式而求宫室之美也抑又有甚者作文如治兵择械不如择卒择卒不如择将尔械鍜矣授之羸卒则如无械尔卒精矣授之妄挍尉则如无卒千人之军其禆将二其大将一万人之军其大将一其裨将十善用兵者以一令十以十令万是故万人一人也虽然犹有阵焉今则不然乱次以济阵乎驱市人而战之卒乎十羊九牧将乎以此当笔陈之勍敌不败奚归焉借弟令一胜所谓适有天幸耳抑又有甚者西子之与恶人耳目容貌均也而西子与恶人异者夫固有以异也顾凯之曰传神冩照正在阿堵中又曰额上加三毛殊胜得凯之论画之意者可与论文矣今则不然逺而望之巍然九尺之干迫而视之神气索如也恶人而已乎抑又有甚者昔三老董公说髙帝曰仁不以勇义不以力惟文亦然由前之说亦未离乎勇力邦域之中也盍见董公而问之问而得之则送君者皆自崖而返矣若夫前辈所谓古文者某亦尝耳剽而手追矣顾足下方业科目夫业科目者固将有以合乎今之律度也合乎今未必不违乎古合乎古未必售于今使足下合乎古而不售于今足下何获焉分土炭无爱也其它日之俟不宣某再拜荅王季海丞相问爲嫡子报服书某再拜昨承诲荅至感即朝㳟惟钧候动止万福某今早原庙㑹㔫检正京右司复告之以钧诲欲从宜加服以重大宗抗章释位以免朝服二说可行以否皆合词以爲未安盖礼所以别嫌明微者也嫌莫大于尊卑之疑微莫严于豪髪之差是故君子于所尊者伸则于卑者不得不诎矣于公义有所隆则扵私恩不得不杀矣母者尊也嫡子虽重然而卑也孝者天下之大公也慈者天下之达私也尊卑无二极公私无两隆若夫礼重大宗律有明文此礼之常也今也仰则怡寿母俯则悼嫡子此礼之变也常则经用变则权行权者非权术之权也权衡之权也权然后知轻重且礼经不纯素老莱子必戯綵丞相不忍于服朝服宜也至于加服丞相必有所大不忍矣当大不忍之心发见之时丞相从而察之此即天髙地下礼制行焉之本意也春秋爲尊者讳岂惟讳其过差而已哉凡吉凶哀乐无往而不讳也从其所当讳者而求之则思过半矣古人舎鱼而取熊掌者正于大小轻重之疑而决之以从其一也孝与慈二者不可得兼岂特鱼与熊掌比哉闻见所及不敢泯黙愿更与博习于礼者熟议而酌取之泯黙愿更与博习于礼者熟议而酌取之诗不云乎赫赫师尹民具尔瞻丞相此举可不敬乎不宣某再拜与周子充少保书某伏以涉秋益热㳟惟观使少保丞相小泊云庄天棐忠荩钧候动止万福相眷钧庆某自得邸报知释位去国而莫知风帆所指近得尤延之书乃知度夏于阳羡吾人仕宦有进便有退有出便有处丞相学力岂不能药河隄以障屋霤所可憾者君子得时行道而不得究其緼耳然道之兴废圣人归之命斯文之兴衰圣人归之天则丞相又奚憾焉当庚午试南宫丞相雪中骑一马于前某荷一繖于后之时岂知丞相至此布衣位极上宰此外复奚须哉抑汤朝美饮醇酒之论丞相尚记忆否已矣姑置是事独世路风涛具可畏可近有读邸报感事诗去国还家一歳隂鳯山锦水更登临别来蛮触㡬百战险尽山川多少心何似闲人无借在不妨冷眼看昇沈荷花政閙莲蓬嫩月下松醪且满斟当左席进步时髙揖辤去此举甚善惜再留耳声利之埸轻就者固不爲世所恕蔡定夫是也而不轻就者亦复不恕何哉朱元晦是也论至于此则去就辤受皆不可耶可畏可畏某此间随分支吾尽可卒歳但年来家私事殊恼懐抱今年闰月中男房下一男孙未晬而夭止有此一孙耳苦哉苦哉丞相何时西归别得修敬心毕无聊奏记黄檗茶二斤聊复伴书竦仄竦仄愿言尽珍重理以系善类之望荅胡季解书某顿首再拜复书季解判院执事某今月二十七日有皮秀才来访坐定袖出执事书一封云有果举得官萧君者以此书託转致某发书读之䝉执事命戒令作先忠简大资老先生文集序引某即日下笔今以献焉然是举也初而惊中而喜卒而疑夫焦侥氏者其长三十寸今有人诡之以负泰山岂其任哉某是以始而惊世盖有学画三十年者问其平生所冩则尽涂之人也一日乃得见子都而冩焉一何其遭又何其荣也某是以中而喜世有藏曹将军之马者或者病其瘠而加之肉又有藏滕王之蝶者或者病其淡而加之鈆黄马不瘠矣蝶不淡矣然岂其眞哉某是以卒而疑某之所以惊喜未毕而疑又继之者何也昔者执事尝命某作老先生行状矣某不自量其不能而辄不辞逊遂拟作以献焉执事不以爲不可也它日得石本则或者增如其辞与某所献者小异矣且如老先生上皇帝书论和戎事某掇其粹精之尤者书之矣而或者增如之以全文谨案论语二十篇而太史公作孔子世家所载者仅三十余条由或者之见则太史公之书缺矣曷不尽二十篇而载之之冨也杨雄元后诛七百余字作元后传所载此文十六字而已由或者之见则班书亦缺矣曷不尽七百余言而载之之华也又如老先生论士大夫之懦某述其辞曰谓无勇妇人而或者增加之曰谓无勇爲妇人谨案左氏传曰楚人谓乳谷谓虎于菟由或者之见则左氏之文缺矣曷不曰谓乳爲谷谓虎爲于菟之明也大抵作者丰述者约非好约而恶丰也每事而载之之丰将不胜其载也某也虑浅而无深湛之思辞拙而无絺绘之工固也然非或者所当过忧也夫斯文之浅且拙自有斯人之职其咎或者何必任斯文之咎代斯人之忧乎不曰过忧而奚也而执事不察从而行之意者非执事之不察耶意者执事是时哀戚之中不暇于察耶夫某昔以行状而蒙或者之增加矣今又以序篇而取或者之增加退之不云乎足下之玉凡几献而足凡几刖再尅之刑信如何也某虽欲不疑得而不疑乎今所献序篇之文万一有不得当于孝子慈孙之意非敢遂其非也不自见其睫也愿离娄子吹毛以尽告之某当敬受敎一易再易数易敢以劳爲解哉惟勿使或者之説再行焉则幸矣吾曹相从群居啇略文字之间初喧而忿争中静而嘲戏此书生故态也此事寂寥乆矣聊复供一莞不宣八月二十九日某再拜荅沈子寿书某再拜子寿史君寺丞诗弟即日冬初㳟惟台候动止万福某顷在金陵闻子寿宅太夫人之忧尝走一骑唁辞念䘮不二事书中欲它及忍它及乎此心耿然今未释然也未几某以臂痛谢病免归如病鹤出笼如脱免投林此意此味告之野人野人笑而不荅告之此心此心受而不辞自此惟山不深林不宻之爲恨山深而林宻予何恨哉犹有恨者不蚤焉耳蚤非所恨也自此幽屏遂与世絶上之不敢以无用之姓名入于脩门之下不敢以无滋之书问至于通贵惟是平生方外之交一世诗文之友遣于心而不去去于心而复来此一事独扰扰焉于吾心万事俱遣一事犹在虽与世絶有未絶者是亦心之一病也臂病无药可疗心又病焉何药可疗哉一身有一病不幸也今吾一身而二病焉幸乎不幸乎抑又有幸者遣之而不去也去之而复来也如吾子寿也念之而不可见也问之而不能往也不以其逺乎哉不以其病乎哉以子之病且逺念子寿而不可见问子寿而不能往是又大不幸者而曰幸云者相温以湿相濡以沫相忘于江湖三者孰愈乎故曰抑又幸焉不然能诗如子寿能文如子寿与人交不以燥湿凉燠两其心如子寿此而可踈孰不可踈有风北来吹堕好音知故人之不我忘如我之不故人忘也乙集新诗一篇三过也不惟三过也又将百过焉使予骇然立跃然唶曰是非复呉下阿蒙矣大篇若春江之壮风涛也短章若秋水之落芙蕖也欧公云老夫当避路放它出一头地今则不然虽欲避路子寿已断吾路矣虽欲不放出头子寿已崭然其头矣勍敌如此尚何言哉尚何言哉九江山水国也天赐诗人赐之大江爲之旨酒兕觥赐之庐山爲之笾豆大房赐之庾楼风月陶迳松菊爲之毛庖胾羮酲于伤而饱于过是吾忧也诗于贫而句于匮岂吾所忧哉侧闻前茅未至葱佩未玱而水石驩迎鸥鹭候门矣吾不以爲子寿贺而以爲江山贺也它日得句肯我寄乎有渝此盟诗神厄之俾队其诗毋入杜域一笑某㓜无知识妄意学道爱人之事误堕在一世争夺之埸今幸天脱谢家东山已决终焉之志青鞋布韈从此始矣子寿方爲时用而顾欲与吾游子寿利乎哉若曰非利之谓也然而未敢求絶乎尔则亦未敢求絶乎尔惟强饭自爱永爲风月之主人惟此之望世俗暄凉颂祷之辞知子寿必不欠此如欠此其问诸水滨答葛寺丞书某一昨谢病免归僵卧空山泉石之与曹猿鹤之爲使己与世絶惟恐姓名之落人间声光之堕尘中也有如年丈以四海九州同年之契三年江上从游之乐风亭月观尊酒论文之反亦复影响昧昧久不通元字脚非踈也显晦之势虽欲不异独得而不异乎郡中白粲之樯西归长年三老刘其姓明其名者闯然剥啄荆扉持双鲤挈乗壶及八缶云我葛同年之寄逺也端拜凾书披读牋辞裂下锦机锵鸣琼琚竒怪闘进应接不暇烟霞爲我驩喜松竹爲我鼔舞便如揖絶俗出尘之标聆登峰造极之论相羊乎赏心白鹭之间览观乎三山二水之外也顾独有可怪者一纸情话吾人事哉双缄世俗之礼岂吾人事哉若曰施之于所尊则我与公非同等乎若曰施之于所敬则公于我非缪敬乎深源所谓咄咄怪事不于此乎在复于何在哉乆不奉谑小庚此债当爲我抵掌絶倒也老来心中不挂一事独有一苦事使我不怅惘而不得也孰使吾怅惘而无与者非孤斟而无佳客乎孰使吾怅惘而无聊者非有山珍而无海竒乎唿酒未至愀然不怡酒旣至愈愀然不怡岂酒使我至此使我至此者前之二无也今开乗壶则糟丘之郭索不介绍而至启八缶则东海之鲸鱼不波涛而来是夕爲公持以左手洗以苦酒邀欢伯酌大白忽乎不知乌纱之落与否玉山之頽与否也而况太白之死与未死伯伦之埋与不埋哉吾之苦事不觉脱然去吾心也非公赐而谁赐也而来书云某方味道腴而乃以滋味爲寄则陋矣某敢有问年丈谓道乌在道在瓦砾道在坑谷独不在糟蟹鲸鲊乎道不在糟蟹道不在鲸鲊是爲道乎是爲非道乎併供夫子之一莞新除名城未足多贺年丈旣以爲某谢某独得不以爲年丈贺乎小启别纸呈似乆不请益併求匠石之斵其蝇翼也传檐茶七十銙万安产也里之士以此见饟者矜之以爲不减双井日铸也及章贡雪糖八角併以伴书匪报也某待尽山林而公方登用合并渺无前期愿言爲斯文珍重某臂痛不能亲札敬占儿軰代书皇恐不宣荅朱侍讲某再拜伏以春事将中苦雨未解㳟惟宫使待制侍讲契文辞帅不拜谒祠听请天相合候动止万福某间者焉乆不脩问非踈也宜也自不俟驾辱书语离之日尝禀及病废之人书问不应至朝贵矣向丈忽以所赐手札来得之惊喜当其入也固知其不乆也执古之道以强今之践持已之方以入时之圜是能乆乎不乆何病不乆然后见晦老甚叹甚贺若老夫者不伹老而已今眞成一病夫矣人日后一日略入州府一见益公又后三日归则大病矣倒卧如死欲起如痴坐则呻行则惫自断此生已与世絶而不我知者犹欲见分所啖嗜者而谓吾晦老亦有是语乎世有噬腊而遇毒者归而谂其徒曰尔欲腊乎何以异于是乆缺谑浪一笑所愿贵珍以栋孔子堂安得合并以穷游方之外与余右相书某再拜伏以即辰仲夏之月暑风清微㳟惟大丞相精忠格天独力挈国三神隤祉钧候动止万福相门玉眷诸郎直阁蒙休惟均某谢病免归扫軓幽屏自分此生已与世絶伏自钧座遣骑问讯生死之后未几㳟闻还朝堂径两社遂宅一相皆不能奉尺书爲贺盖山林野人姓名不应入脩门书问不应至王公具势则然耳今者敬拜尺一之版体有弓旌之招荣光赫然下饰泉石仰荷圣天子不忘于遗簮大丞相尚轸于旧物便应朝闻命不待夕而引道也伏念某年运而往来日无多精神日以摧隤气志日以藁落形容日以清羸新旧在三里七里之间每欲访之升车复下出门复反惟请俸在郡中念它人耕之某炊之不见地主心不安焉歳时间一往焉旣归必大惫卧如死坐如痴丘如履氷行如蹈虚盖三日而后复初每窃自叹材不适时性多忤物是身本无用今又衰病眞无用矣如有用我将作底用哉其势如此大丞相以爲是能自驾柴车水浮陆走不逺二千里而诣东阙北阙之下哉其不能明也又况进之难未若退之难进之得机㑹未若退之得机㑹今大丞相以其门墻之旧矜其老朽而收召之以风天下此眞其退归之机㑹也某得此机㑹而不乗之以归它日求归其将焉归已具公札申闻欲望大丞相力赐开陈俾遂老懐之大愿特免此行再卑祠禄以活余生此实惠也惟大丞相洞视而财幸焉渺无参侍之期愿言爱身以及国永爲天下国家之福再与余丞相书某再拜叨䝉上恩颁以召节实以抱病日久形影谨存心与身谋各不相保已具公札恳辤方跼蹐以俟可而今月十一日再凖三省奉六月十二日圣旨不许辞免㳟钧承钧慈亲染烟霏雾结之妙画报以玉珮琼琚之伟词绨袍之恩遗簮之念皭然铺张于茧纸之上感极至泣不知所云仰慙皇上之异知重媿丞相之故意惕然震惧无地寘躬盖亟欲力疾而造前又自度衰羸之难强深恐垂死之病身终不能寸步自致也再殚悃欵仰凟聦聴伏念某乎生万事无以瘉人至于愚诚有所必不爲者如矜异衆之行如立欺世之论如干矫俗之名皆深耻而必不爲者故靡召不应未尝伪辞扉官不拜未尝力免此等事人皆信之非惟某自信而已也丞相亦信之非惟人信之而已也而今也圣主详延之意丞相旁招之勤何独不洋洋焉动其心乎诚以年日益侵病日益加心往而形不随身行而力不应故也古人云随时三年时去我走去时三年时在我后某之仕也其不类此乎否也非命也夫非命也夫某尝三入朝见士大夫力疾而不得辞者多矣有旣至朝列而死者矣其未至也朝廷迟之其旣死也朝廷惜之臣之事君其死亦何足惜哉然有有益之死有无益之死死于国事死于道路其死均也然孰有益孰无益也其有益也爲下者奚以惜其无益也爲上者奚以不惜某自计至孰借使力疾而强行恐未至脩门未及半涂已先狗马填沟壑矣岂不上诒君相之悯恫乎意廹者无缓词不自知其烦且渎也谨再具手札申尚书省欲望大丞相力赐敷奏特寝召命再卑祠禄以保全垂死之余生生死肉骨在大丞相一言而已不宣与四川制置书某再拜伏以即辰春雪小霁寒竞已甚㳟惟判府制置龙学尚书尊契丈往护国西宗社倚重幸裔震叠天人交孚台候动止万福某畴昔之秋小皃幼舆入京国之奏记于金华之贤府主故当无复石头驿事否始望期月报政即归钧轴未几乃者间有清献一琴一鹤之行天之西北一柱孤撑八极永妥兹仕顾不重兹事顾不伟耶枊隆兴初元王龟龄自吏部侍郎出帅䕫子有临安府録毕参军祝櫰者抗䟽银台以诤孝宗上书政府以责执政大意以谓王某之忠义謇谔借令不容于朝廷亦盍寘之近藩缓急唿来䟽附奔奏无仓卒乏使之忧今遣往万里外非䇿之良也虽不报亦不留行然一时翕然善类壮其毅吾道怙其助岂其今日而谓天下无一祝櫰可不可也此某所以爲门下贺而未敢爲朝廷贺也姑含是西氓庸无疾若西备庸无罅漏门下备尝而多阅之矣今之可以尽言者昔之未敢尽言者也今之可以尽行者昔之未得尽行者也留意留意朂之朂之此某所以不爲门下贺而爲朝廷贺也妻姪罗全材受知及恩其不浅而深也昭矣无禄不及䝉被故人作尹眼为青也有开州太守陈师宋名公璟纯诚可亲可诹居于冝春亦江西鄊人也顷与某同寮于髙安渠爲髙安宰官頼其集事而民䝉其福敢以爲荐傥台座不疑其欺已或頼其用也一别十年此行万里愿言珍重即归而间两社云诚斋集卷第六十六诚斋集诚斋集卷第六十七诚斋集卷第六十七庐陵杨万里廷秀书荅万安赵宰某再拜伏以即辰仲夏之月南风之薰㳟惟载道判县中大契文巖邑政成民咏岂弟天棐循良台候动止万福某老病余生乗化㱕尽世味旅百羶芗㫖嘉滑甘调胹一生未尝一染子公之指此心冷于波水淡于秋也独于文士诗人一简半札吾目合而不可使之觌吾手缩而不可使之摄吾口噤而不可使之读也不幸觌焉摄焉读焉则推倒牖下之几掉脱头上冠馈我我不食问我我不应也已而自悟自笑求其所以使我至此者而不可得也旁观者徃徃怪此翁百无所嗜而何物㗖之乃中其欲如此夫我且不自知而彼之怪与不怪又何知焉初得载道骚词赋篇七发等文是日之喜政如是耳盖骚与赋固剞劂要眇动吾目贯吾心不浅也然我犹可能也至于七发自枚乗之后惟张景阳之七命足以摩其垒而与之周旋其余作者皆自郐以下者也惟河东栁子负固卖勇自倚其异书竒字盘盘囷囷乎满腹填膺小决之于永栁之诸记荅韦杜之诸书而大注之于予屈乞巧之骚词然犹婪落文囿而无厌懋迁枚张之号名窜其七而增其一以为呉武陵虎祁冀北之问云诡电谲风砰波澒竒怪端欲拉枚张而出其上此文人之狡狯姦黠之渠魁者欤自本朝诸公而枚乗此骵无复嗣响非不为也絶唱所在不可为也而吾载道刺手一取枚张栁子之光芒而囬之某也安得不适适而惊芒芒而自失也哉见其文恨不识其人班春亭上诚不自意两不相谋而两适相值其喜又若之何昔人闻长安之乐者出门而哂笑而况真到长安者乎别去数阅月欲寄相思二字而未能遣骑堕一纸之书诹暄凉访生死耿耿之心喋喋之谈我所欲吐者公皆尽得之尽道之矣快哉快哉饷来禽山风满把露液未干荐之屏摄而后敢与妇子尝之也一味珍感二色羽扇万安黎庻闿怿之仁风忽吹翻山扉之花竹清凉次骨那复知人间之暑气乎示教学记并图当细细披读也未见君子愿言珍重即看宻县茂宰之徴荅福帅张子仪尚书书某再拜伏以即辰火老金柔近秋益热㳟惟判府安抚华学尚书尊契文奄七闽军府之雄分万乗旌旗之半威惠允洽天人是孚台候动止万福契家玉婘均庆某老病余生尚尔未死皆知已光映所逮也自去冬小児入京换官敬寓一书以候暄凉连辱报赐两缄其一领略託子之请其一谂以将为三山之行是何意气之勒勒词㫖之谆谆也某自毘陵初得定交于执事见其眇然山泽之癯淡然云水之僧读书清苦澡身髙㓗以为一世之之佳公子也已而同朝过逢益宻志趣益亲又见其一议不苟随一事不苟止一情不苟合以为中朝名胜士也一日以王事同斋宿于浮屠之宫谈间忽闻诵五字古诗则抵掌顿足舎牀起立惊而自失曰此陶渊明軰人语也此声不嗣响久矣即索纸手抄一通以㱕于执事乃悔前日之知执事未尝知执事也以执事之贤且文岂前之日异于后之日乎盖前之日不䡖为某出而后之日不觉为某出也不䡖故钩之而愈沉不觉故閟之而愈白夫能使执事閟之而愈白则某也亦必有以致之矣以后之日能致执事之白则前日之沉岂执事之为某惜哉某是以悔而益悔也知与不知悔与不悔执事何与焉盖自有职其咎者矣是时戊申四月五日也今十有三年矣相别十有三年而相忆如一日岂惟使某不能忘执事乃执事未尝忘某也且此十有三年之间某与执事进欤退欤升欤潜欤通欤塞欤奚翅鹏之与鸠飞黄之与蟾蜍哉执事上赤霄践台斗而不以是嫮于我某卧芦花刺钓舩而亦不以是歉于公然二人者千里而常接膝异涂而常合志此岂调胹饴蜜以成其甘谐合哇俚以傅其娯哉顾某又辱知于执事者某生好为文深不愿人之知人亦卒莫之知者而执事前一书评某荅徐逹书谓酷以柳子易牙死已千载合淄渑二水以饮人人饮之者淄犹渑也渑犹淄也而执事望而知某某为淄水某为渑水固不得饮而后能别也某又加于易牙一等乎执事又云某虽不能作文至于见他人所作亦粗能识之昔曹孟徳袁本初同为游侠二人尝抽刄劫人之新婚而本初失道坠枳棘中孟徳大唿云偷児在此本初一掷而得出是时主人知棘中为偷児而不知唿偷児者亦偷児也执事不能作栁子何以唿栁子聊发千里之一笑且以谢棘中之惠荅建康府大军库监门徐逹书某再拜伏以即日寒尽春生㳟惟緫干学士年契自公整暇神劳素履台候动止万福某一昨谢病自免㱕卧空山遂与世絶独爱贤好文之心若瘕癖沉痼结于膏之上肓之下而无汤熨鍼砭可逹者而何敢望其瘳乎望其瘳固不敢望其小宁而不作亦且不敢也毎以此自苦亦以此自乐病而至于乐虽秦越人视之亦未如之何矣而何汤熨鍼砭之尤乎哉退休五年䆮覚小寕今日大児忽递至緫干五月二书及诗文史评一编披读未竟我头岑岑我躰淅淅我心愦愦于是旧疾复作矣甚矣乎斯文之竒竒斯士之落落如腊之毒如酒之酖恍然我于沉緜之乡而不知其所从不克以自㧞也抑某与緫干有何宿负有何沉寃而使我至此极乎诗甚清新第赋兴二躰自已出者不加多而赓和一躰不加少何也大氐诗之作也兴上也赋次也赓和不得已也我初无意于作是诗而是物是事适然触乎我我之意亦适然感乎是物是事触先焉感随焉而是诗出焉我何与哉天也斯之谓兴或属意一花或分题一草指某物课一咏立某题徴一篇是已非天矣然犹专乎我也斯之谓赋至于赓和则孰触之孰感之孰题之哉人而已矣出乎天犹惧牋乎天専乎我犹惧弦乎我今牵乎人而已矣尚冀其有一铢之天一黍之我乎盖我未尝觌是物而逆追彼之觌我不欲用是韵而抑从彼之用虽李杜能之乎而李杜不为也是故李杜之集无牵率之句而元白有和韵之作诗至和韵而诗始大壊矣故韩子苍以和韵为诗之大戒也书数篇皆闳以肆不能免乎于世而皆不䘮己尝从事乎埸屋之文而此乃不类乎场屋之文是难能也其他可能也史评妙絶一世矣如萧相国之门得士之多如项羽善将兵而不善将将如史不载萧何所竒韩信之语而探知其语如项羽英布时分军为三之或得或失如世未尝无士如洪羊当诛而不可烹如卫霍之客去留不以两将军之盛衰如公孙洪张汤接天下士而未尝得一士此数条乃古人眸子所未尝觑见者而今独发擿之至于晁错东市之祸乃敎人主以术数之效公孙洪険贼之隐心与张汤暗合者九娄敬萧望之隽不疑不肯易衣露索觧剣以趍合上好此三条者尤足以堑刑名之键诛姦邪之胔障河曲之澜其有补于吾道世敎岂小也兹又一编之中珠之灵蛇玉之连城也先察院非不得位而非得位者徳浮于位而位不浮于徳也今有子如此不得位而得子其不贤于得位乎某也诸子鹿鹿真景升児子不啻也旣以为先文贺又以为某媿耳然大児乃得亲炙贤同僚岂不足以为某贺乎命戒诸上官书此某之责也知士不荐自同寒蝉吾尤昔人而又为之然今之能为人轩轾者势焉而已矣而某也韩安国之死灰柳子厚之粪壤也是能为緫干之轩轾乎先是大児来求某之荐书以彻闻于诸公间有不待某之书而已举之者有待书而即举者财一二而已矣有虽不及举而犹荅书者有得一书而不荅者有得一书再书三书而不荅者为子受诟其不浅之为大夫乎为子受诟孰若为贤受诟况未必尽诟乎然计其必应而扣焉犹未必应也然犹可扣也知其必不应而扣焉是欺友也与其欺也寕已张极曹顷某在金陵时渠以其叔父泉干公京削为嘱旣而某不能及若扣焉纵彼不言籍独不媿于心乎尚书帅亦闻已深相知且相许緫卿漕监亦与帅同此意似不必更假某之言以分其特逹之恩也或持是书以呈似焉即荐贤之至公也又奚以私扣之陋为哉其余皆无半面惟石漕乃故人之至不薄者且尝以大児之举扣之今旣未拜其赐敬纳一书然亦未敢必也特自计其可必者止如此臂痛视管城子如冦雠乆不与通乃今与从事不独瘕癖之复作臂痛遂大作矣惟自贵珍善刀蔵噐以待时须荅兴元府章侍郎书某再拜西望奏记兴元大帅显学侍郎尊契大即日献歳华始万寳趋新㳟惟身作金城蕐戎宁壹天棐忠贤台候动止万福某伏自壬子八月谢病自免㱕卧空山我南公西楚星蜀月同光共影从此分矣从此逺矣我书安得至于公之侧公书乃忽随于我之前快哉快哉还家五年相去万里未尝烹长须之鲤未尝射上林之鴈未尝逄呉中之黄耳而乃得故人万金之书其从天降耶饮食起居顿异于常时者数日而不自觉也妻孥觉之且怪之以为吾翁未尝有此事也某定交海内未尝得罪于一人亦未尝泛交于一人独于蜀中之士大夫若释氏所谓宿縁者徃徃见而合者独多于他处如紫巖先生我师也雍公我知已也钦夫仲秉徳茂我友也是数公者我初不以世俗之求求之彼亦不以世俗之知知之皆一见而合合而乆乆而不渝澹乎若水乃过于醴之甘汎乎若萍之适相值而礭乎若金石之不可觧求其所以合而无以合求其所以乆而不知其何以乆非徒我不晓此也数公者当亦莫晓乎此也不㱕之于宿縁于何而㱕哉台座轻裘缓帯投壶雅歌掌国西门之管用儒者道徳之威折敌人千里之冲不旣多厯年所矣乎召希文于庆起彦国于青独不可欤而来教乃有去家不过半月程乃未能一去之语非所望于萧傅也君子之道或出或处或黙或语若二事也而实一事也圣人曷尝贵处而贱出褒黙而贬语哉要㱕于是而止耳某之不出也非某也老唤之于前而病嗾之于后也某羸然之骨瘦无一把而或唤焉或嗾焉某虽欲出亦乌得而出台座以一世人物而任国西事其不䡖而重也昭昭矣顾欲披渔蓑把钓竿与老友竞一槩之节未闻皐䕫争箕山之瓢萧曹妬商山之芝也徳茂无怠徳茂无怠徴近诗今一编献樵歌于清庙之颂奏蛩声于阿阁之鳯当不嗔也当一笑也心事襞积非故人谁吐对俗人有不吐而已耳今于台座之前可吐乎否也吐矣而又不尽去喫茶去愿此寕有尽乎且截断葛藤喫茶去喫茶去愿言加餐良食以为吾道之镇公子世俗之祝公不欠此真蜀附子荷逺饷得以扶衰降拜有万其感台闳玉眷郎娘㳟惟受祉山则向来令似相见于金陵者今官何许醉笔悪语尚能记忆耶家有师匠何必问外人也与材翁弟书某启材翁主簿学士贤弟某不幸平生多以忠信获罪于人且如歳前入城偶闻衆论谓令兄济翁入京欲一见言者而辩之又谓此行少遽恐言者不察而吾弟下问当如何处此某不思而对谓止有今日参部明日射阙径出国门而去屏迹不与物交上不见庙堂下不见故旧虽㓜舆来见亦勿见之盖族姪尚不见则岂有见诸公于进之谤处患难行乎患难当如此耳而济翁有书与长孺其词盛怒谓公见庙堂明纳阙札何害何必匿形蔵迹之非姦党便至累㓜舆也且某本献屏迹避谤之说而乃生姦党累人之疑一何反也㓜舆自换授注部阙何忧乎济翁之累而某又岂排䧟族弟为姦党者哉昔楚灵王见辱于庆封不胜其忿而囬师威頼頼未尝犯灵王也犯灵王者庆封之诟也頼何辜焉楚文夫人曰万舞者戎备也今令尹不寻诸仇雠而于未亡人之侧不亦异乎济翁遭别人譛诸言者其怒不寻诸仇雠而施于族兄不快于庆封而快于頼何以异此且某献忠之时言者无恙也济翁至京则言者寒矣若言者尚炎则某必为忠言者旣寒故某为罪言一也而时则二也某老谬不死三忤济翁矣自丙午之秋济翁自吉州入京是时某为都司济翁欲求作亲弟牒试某不敢欺君以踈族为亲弟济翁大怨一忤也戊午之春济翁又来求以假称外人不相识而以十科荐某不敢欺君以族人为外人济翁又大怨二忤也今又有姦党累人之怨三忤也某虽已挂冠然威頼之师若未快其意可无惧乎况三子未免薄官官涂相遭大忧未艾也硕吾弟以一言觧老谬妄言之罪或缴此纸以呈似焉临纸足如履氷皆如负霜诛之释之皆不敢自必也不宣与南昌长孺家书今月初五日诚斋老人得大児南昌令长孺家书并送至大师报书今口占令幻舆秉笔书之以告汝曰章允至得汝书知汝一室长㓜安平二老甚喜又盥手披读大帅书词益喜汝辞行时谓吾有三子中男次公去年最先出仕今长孺又出仕次第十月小男㓜舆又出仕恐吾索居无聊欲迎侍二老就飬官寺善如汝之请也然吾平生寡与初仕贑掾庀职一月有所不乐欲弃官去先太中怒挞焉乃止后三立朝三弃官至江东漕遂永弃官是时吾年六十六耳若曰几案吏道犹可以勉而能也然决焉舎去还家待尽至七十而纳禄三请而得俞汝视我平生之出此心乐否也今汝之请父子之至情岂不欲相聚之乐然一出如移山之难则亦呒然阳应曰诺而已汝以为我真从汝乎今不知此声奚自而彻于大帅之聼乎大帅报书之中谓吾若肯来豫章之草木鱼鸟皆有喜色汝书中又传大帅面命之词谓吾若肯来则西山南浦皆有光蕐又有传大帅之意者许以廪人之继粟许以客右之殊礼许以楼舩之浮家吾老弃山林毎谓一生罕逢特逹之知已如古人者乃今忽有之汝知吾此时之心乐否也即与汝母谋秪俟㓜舆之官漕浦之后戒行李卜吉日遣人前期白太帅假舟楫矣旣而取汝家书旋观之则有不可者汝书有今日作县真不可为之词又有穷空煎熬入寡出多之词又有最苦最苦千悔万悔之词又有雩荣不应原田尽藁催科之考定入下下之词今有人尝犯风涛而屡见険者幸而舍舟登岸矣入山而居入林而安矣一日偶游江臯河滨复见有一叶之舟掀舞于冲风骇浪之中有不掩目而走悸心而㱕者乎今大帅招我以恩书待我以殊遇而乃闻汝之言如此有以异于登岸之人见一叶之危乎盖家人馈我而我不餐问我而我不应者自此三数日而不寕也闻其言且然若遂翩然而东下就汝而与居日夕见汝之煎熬㘴卧见汝之愁苦汝谓吾心乐否也吾幸而㱕来九年优优其休坥坥其游进不羡伊周退不羡巢由汝今移汝之煎熬为吾之煎熬嫁汝之愁苦为吾之愁苦而乃愁酒以寿我愁饭以饴我愁容愁声以侑我而曰此参之养志贾之击鲜也汝谓吾心乐否也汝𣣔吾一报果来之期将以白大帅吾是以艰于此报也易曰安其身而后动盖不有所安不可以动不有所不去不可以来今使汝母不来而吾独来乎不可也今使吾遽与汝母偕来乎不可也今使吾暂来而忽去乎不可也汝将奚以为吾虑乎哉汝欲别凿一门与汝异户而出固善矣然自西而北复自北而南复自南而东亦恐反勤两司车骑之迂逺仍恐翦棘除道之労费也如之何果来之问汝更精思之熟计之汝有以吾报而后吾有以汝报也然大帅知我甚深爱我甚勤招我甚度终当一徃以荅此恩意今未可耳九月七日吾付长孺荅虞祖禹兄弟书十月一日具位杨某谨西望再拜复书于思馆制参直阁判府直阁知亟直阁伯仲阁下某于今年二月二十日逺承伯仲各赐手书又申之以长牋以先师相先生铭诗授简于退休之野人其礼若施之于所尊其意若惟恐其辞避者一何礼之踰忧之过也某先师相之老门生也某而辞避将谁诿乎且某受先师相之恩窃意伯仲间亦未必尽知也某何忍辞避哉某自干道庚寅为邑于洪之奉新是时年四十有四矣自张魏公先生荐试馆职而不克就至是知己希矣自分老死州县矣庀职六阅月忽有命自天擢某为国子博士盖先师相荐之孝宗皇帝而用之也嗟乎宰相之不敢荐士乆矣况敢用之乎彼其所以不敢荐用人士者何也是有三私焉盖曰人某谓我私亲暱也私郷党也私货利也是以不敢也人惟有所歉者不敢于天下之至公人惟无所怍者敢于天下之至私是故非能私乎士不能㧞乎士非能不私乎已不能私乎士所谓私乎士者非前所谓三私也私其贤且才以报国也夫惟不私乎已而私乎士所病不私耳私非所病也惟愈私则愈公耳先师相之荐某而用之也惟其去前之三私以就后之一私是以一举而上无疑心下无异论然某不足以当也此其恩之䡖重大小何如也然此恩犹小也先是歳在丁亥先师相召来自西初拜枢宻一日莆田陈魏公携某所着论时事三十策以观于公公曰不意东南有此人物于是招某一见待以国士面告以将荐于上夫古人感一饭尚杀身以报知己而况受国士之知乎亦何俟成均之除而后为大恩也哉然此恩犹小也先是绍兴辛巳某为零陵亟其冬逆亮大举入冦传闻朝廷将有浮海避狄之议同官相顾皆无人色某与妻子自分无地措足此不足道也而二亲亦相顾无色㣲先师相牛渚之役一家岂有更生之望哉岂惟一家四海万姓岂有更生之望哉孔子曰㣲管仲吾其被髪左袵矣其不然乎此恩之䡖重大小又何如也某与二亲䝉更生之恩某又䝉㧞之州县寘之朝列之恩此恩之䡖重大小果何如也受恩之不赀也如此独不能效古人感一饭之报乎杀身犹可独辞大书勲徳以诏万世之责乎故曰伯仲一何礼之踰忧之过也虽然抑恐有以遗伯仲孝子仁人之大忧者王文正公非六一先生铭之司马温公非东坡先生铭之亦安能与天地相永与日月争光乎哉今以先师相之忠孝文武元勲鉅徳视王马二公之贤无所与逊也顾属之于野人之芜词某也且将与腐草共尽而自无传者乃能使先师相之有传乎伯仲独不忧此者何也然先师相之勲徳虽无某之斐犹将必传无疑也是先师相之传无待于某之文而某之姓名与其文乃有待于先师相而附之以有传也某何其幸哉来书示以行实三大编凡二十余万字某撮其要者约而为七千言似简而实详似䟽而实宻无遗善无溢美惟先师相私于某故某不私于先师相所以报也惟孝子仁人加察焉不宣某再拜荅徐君厚史君寺簿某伏似即辰良月初寒小春犹暖㳟惟居厚史君寺簿契文燕燕宅里飘飘僊官神介台候动止万福某自壬子八月弃泥而西逮丙辰五月还笏而竢三歳三请乃危得之半生薄官十里九山始置是事堇保初服不作朋友羞犹堪上先人之丘墓也自此与世扫轨自閟自匿惟愁不知何许人五字误落人间便败吾事而况与百工交易开门通水火乎故人知我怜我当不督过我相忘于江湖也姜掾来访袖岀妙帖未腵发而占之亟问别来何如之状则闻顷有亜夫之疾今苦子春之足则又问其或者将无药动乎曰否抑有伐之者乎曰否问其奚事则曰浩然之气有激之者某窃怪其有动心而无忍性也荷荷囬首浮梁之集山寺野酌我自㪺竹乗公自倾真珠红相视而笑旁若无人自庄公惠施死二千年无此乐矣当是时二人者皆不知其为乐也由今思之可复此乎又闻尽倒陆贾之槖以㱕维摩之月上郎罢晨炊不悬罄否犹能下惟授徒以自食否贫自是吾徒之邶殿陋巷一箪未肯易方丈与数百也亦要未至饿不能出户耳不頼固穷节百世当谁传长哦此诗使人三叹也未见愿言珍重即对宣室之问岂终穷者我则异于是与郑惠叔知院催乞致仕书某伏以即辰廪秋暑退清风戒寒㳟惟知院枢宻相公首斡钧枢忠贯髙厚三神咸賛钧候动止万福某属者奏记力所休致俯伏待命寂然罔闻方切忧惧不知所出忽张永州㱕送似钧翰告敎之词周谆烦悉若惟恐其意之不遑安其惑之不尽觧也夫㘴庙堂而深轸山林之野夫被衮绣而不忘平素之坠履此古昔大臣盛徳之事而近世君子絶响而莫续者今乃独见于相公而独赐于某再拜三读不知激烈之勃与而涕泗之横集也感谢至骨窃观钧论有云有请降䓁颇覚眼生信哉斯言可谓切中某书词之病矣盖其心本生于忧之太深惧之太迫故其词愈措而愈拙也窃尝闻之夫子曰臧武仲以防求为后于鲁虽曰不要君吾不信也传曰臣之禄君实有之专禄以周旋戮也东坡谢表曰草木被庆云之渥彩鱼鰕借沧海之栄光虽若可观终非某有某也窃自惟念内之无才徳之可称外之无勲労之可纪一日㧞自庻僚之卑冗而躐陞法从之蕐职人虽不言己独不愧今也求致其仕而安然据而有之请守其本职本阶而㱕老焉岂不于要君之诛抵专禄之戮而犯非其有而有之之戒乎私窃以谓下之人当奉而还之以聼上之与夺若下之人奉而还之上之人聼之是其分也下之人奉而还之上之人还以卑之此朝廷不测之命而吾君吾相不赀之恩也非其分也又敢据而有之乎窃恐圣君疑焉愿相公赐片言以启焉亟相及诸公疑焉愿相公赐片言以释焉钧翰又云谢事之奏似乎太遽此又深中某举措之病矣然抑又有说某旧与郷衮益公郷举则同征行又同试春官又同晚与朱元晦厚善毎与二公书问还徃皆谈心事某辛亥壬子官建康时已动挂冠之兴与二公书必自叹年歯之未及㱕休之得毎书或云恨尚有六年或云恨尚有五年今年及之乃迟之迟而又乆岂非躬言之躬皆之乎是欺人也非欺人也欺天且欺已也欺之为罪以天凖人君子不以人为重以天凖已君子不以已为䡖是三罪者有其一已不可立于天地间矣况兼之乎相公之所谓遽乃某之所谓迟也其所以迟者何也圣恩与知己之赐使人彷徨而不忍去也今年正月宜有此请矣正月不请而六月乃请非迟而何今夫千金之家置酒髙㑹而召邻里礼已成矣三爵可出卜昼可止而主人歌客毋庸㱕之诗又歌不醉无㱕之诗此主人之恩也而客乃忘㱕必至于淋浪颠倒号呶蜩螗而不知止焉杜蒉之觯其得免乎夫爱客而厚其恩与全客而成以礼为主人者宜何择也某也区区匹夫之尚而欲取必于圣君贤相某之罪死宣有余也记曰古之君子进人以礼退人以礼又曰君子之爱人也以徳使某而及今年七十之时未踰冬之日圣君贤相沛然湛恩厖洪退以礼而爱以徳全其㱕以蕐其老此非人间世之恩也实髙天厚地察父慈母之恩也若犹未也故当特请屡请不一请而止也放鹤出笼纵鱼入海生当栄感死当冥报天地鬼神实照临此心仰惟钧慈察之则幸某不胜惶恐祈扣迫切之至荅陆务观郎中书某伏以即辰良月初寒㣲霰已集㳟惟致政蕐文国史南宫舎人尊契丈立万物之表期九垓之上天相台候动止万福某自顷䝉遗诗可以妬之帖得之于新仲舍人之孙朱司理许亦随因之寄一行以谢焉故当无复石头事否昨暮杜掾又送似妙帖偶一二士友相访野酌吹灯发书乃推仆以主盟文墨为之司命则抵掌大笑其一人曰谲哉放翁旣妬之又推之一何反也是可笑也其一人曰谦哉放翁何可笑也古者文人相䡖今不相䡖而妬焉推焉曰妬云者戏词也妬者推之至推者谦之至舎已主盟司命而推人以主盟司命不已谦乎之二人者盖皆堕放翁计中益可笑也大氐文人之姦雄例作此狡狯事韩之推栁是已韩推之栁辞之者伐之也然相推以成其名相伐以附其名千载之下韩至焉栁次焉言文者举㱕焉仆何足以语此虽然亦岂不觧此栁谓韩之言不足信若放翁之币重言甘仆敢信之乎有揜耳而走退舎而避耳信与不信辞与不辞之二人者知之乎螺江门外私酒岂敢望新做一箇布衫而况唯有羊叔子名与汉江流乎以雅故也厌祈招之愔情羡拊缶之呜呜何也耘叟之曲仆所传者与世同前之一叠也后一叠小异尝闻之否宅相桒君诗句得夜半之真传矣杜掾故人赵宪之玉润旧尝识之况长者之称乎葛藤且止止言加餐饭下言长相思珍重荅袁机仲寄示易觧书某今月二十二日入城郭谒新尹赵文赵文一见某因首问机仲元晦宋臣皆故人无恙外赵文因取机仲易书五编及辩欧阳子易说一纸云机仲小忙不暇作书託以此文面授而口谂某焉某老病乆不作书问躰中如何何敢以无书望机仲也抑机仲之赐有大于暄凉之书者何大乎此赐也五编一纸之作探天造之机缄发圣门之管籥皆先儒之所未觌后学之所未闻某也何人乃得觌而闻诸乎欧阳先生云不意老年见此竒特借弟令得机仲一幅八行之书孰与仲多也此某之所以大之也机仲之言曰易者刚柔相易之谓又曰干坤者易之大极又曰易之象数尽在干坤又曰道之变迁㣲而难知又曰学易者不可不原象数渊哉子袁子之言乎切哉子袁子之乎引天下后世之学者自叶而根自支而源者必此之言乎而某之𣢾启何足以与于斯此某之所以大之也某也儒其号而不儒其实者也然抑尝有志于斯而悾悾如者也盖尝以谓圣人之经如日在天一人仰之不若使衆人仰之庻各有得于日也如射有侯一人射之不若使衆人射之庻各有中于侯也若曰非离娄子无与于观日非后羿无与于射侯则日无乃孤而侯无乃弃乎是以不度其陋而妄有志于斯也注六十四卦自戊申发功至己未毕务尝出屯䝉以降八卦于尤延之矣延之我爱不我弃也皆有所窜定焉某皆聴从而改之焉是以乐为延之出而忘其渎焉又尝出家人一卦于元晦矣元晦一无所可否也但云䝉示易传之秘六字焉某茫然莫觧其意焉是以不敢复进焉今再以出之于元晦者出之于机仲正犯机仲变迁难知之戒也机仲能如延之之不我弃而我教乎幸也不然又曰䝉示易传之秘乎戏也幸之戏之惟命焉诚斋集卷第六十七终诚斋集诚斋集卷第六十八诚斋集卷第六十八庐陵杨万里廷秀书荅徐宋臣监丞书某伏以即辰凋年逼春清霜佐雪㳟惟都运监丞尊契文里居清逸徳望崇崛天棐忠贤台候动止万福某老病余生弃官十年乞骸三请挂冠神武又三载矣闭门待尽人事尽废书问都絶不寕唯执事而已逺䝉诒书访问生死何喜如焉何感如焉来帖告诉门生排根尝闻前軰谓受人之恩而不忘者为子必孝为臣必忠盖推是心而信其人也又闻惟以怨报徳者为不可测盖以有人之形者必有人之情也故卢祀之于颜公敏中之于文饶之竒之于永叔邢恕之于君实孰测其报恩一至此极哉昔孟尝君有一客孟尝遇之甚厚而客毎毁孟尝或问其故客曰人皆誉君而我独毁人必以我为小人而以君为长者此吾所以报君也前五子者其意将无出于此欤至如逢䝉杀羿之事孟子不责䝉而责羿然则先生之与门生其责果谁在哉乆不纵谈聊以发千里之一莞䝉饷小春碾春风落飞雪候蟹眼瀹兎褐风味胜絶媿无枯肠五千卷可搜搅耳未见君子愿言珍重青天白日谗波聿消即聆召音遂登郎从偶江东耿漕送至宣笔分纳二十軰匪报也荅张㓛父寺丞书某伏以即日春寒㳟惟㓛父寺亟约斋先生坚卧南湖弹琴赋诗咏歌先王之风神介台候动止万福契家玉婘均庆某行年七十有六而未有闻焉宣捐而收宣䟽而休㓛父之于某何如也古人投分之义每有想思千里命驾而㓛父身居帝城非野人之蹟所宣至旣不得相见而心欲相见者不以面则以书而野人姓名又不宣入脩门不知㓛父察否也敢谓不逺千里走一个行李移书寄诗后山清厉刻深之句寳晋沉着痛快之字盪耳目而醒肝瞻此惠已不訾矣又加遗笔墨呉牋北果海错厚币焉礼加渥意加劬野人何以拜此独窃怪㓛父之趋舎有不可晓者㓛父近九重之居若此其甚也瞻光范之门若此其不遐也操数寸之颕奏三千之牍颂圣明而陈治安朝侣邹枚暮参䕫龙直易易耳顾乃㝷苇苕之巢于霜松雪竹之内访麋鹿之迹于兎达牛涔之外所向一何左也此其不可晓者一也问其奚事则讲云议月问其奚求则唱风和雪旣徴子云之牛坻又索子厚之土炭舎炉而氷之附吐饴而蘗之茹所欲又何诡也此其不可晓者二也然尚有可诿者古之诗人文士所挟异于人则所趋固异于人也至于其所施于某者则有可大骇者矣孟子曰人之患在好为人师栁子荅人士书絫絫百千里其虑患㣲也昔之人固有毅然不顾而居然当仁者矣然的之立矢之集矢之来的之灾今㓛父号我以师而自号以弟子诘其实则朝同朝也游同游也志同志也友云者实也师弟子云者浮也浮而非实无乃欺乎无乃䛕乎㓛父固非欺且谀者然而云云若尔者尚古人敬老之义而欲行之以厚俗也此在㓛父不失为盛徳事在某则有所大不安者敬我不若安我安我不若免我之为的他日赐书惟无曰师弟子云者则老友之盛福也诹及陈诗有点勘而无去取此本今在南昌大児许惟曽端伯百家诗选则尝为児軰择其粹者为一编凡四怢此非为作者设也今附便了呈似不晚次公入京受署却望卑之以㱕要遮老眼也近睹邸吏报窃承㓛父已有进擢之命即日遂为贵人所谓家贫愿邻冨也然从此萧郎是路人矣一笑南湖第三集诗老而逸夷而工亦磨丹以摘佳句以为盗窃禆败之府二碑得栄覩尤幸未见惟爱重大业以世某官以宏其施建茶五十銙聊伴空凾匪报也再荅陆务观郎中书某伏以即日夏令有俶暑风清斯㳟惟致政蕐文国史郎中契文招月西塞聴钟东林天棐髙蹈台候动止万福某老病余年今七十有六矣加我数年亦可以齐执事矣来教未得便以八十康寕之福嫮我也来教又谓陶朱猗顿之冨汾阳西平之贵世俗羡媢者可笑是固然矣然谓寿考冨贵皆出偶然者然哉然哉谓寿考果出于偶然矣乎若聃若莱耋以其徳者也显乎淑幽乎祐也若启期耋以其窭者也彼乎靳此乎优也谓之偶然不可也至脍人肝而永徳乎窭乎茹簟瓢而短非徳乎非窭乎谓之偶然亦可也谓冨贵出于偶然矣乎若蠡若顿冨以其力者也不贾不赢也若郭若李贵以勲者也不武不登也谓之偶然不可也至黄帽郎而羸也力乎车戏而登也勲乎若夫力足以𥙿天地而枵于在陈勲足以泽万世而萎于泣麟又何欤谓之偶然亦可也闻之曰事有粹乎不偶然者駮乎偶然不偶然之间者孔子曰如不可求从吾所好孟子曰强为善而已矣此粹乎不偶然者也至于龄之永也短也赀之羸也缩也位之崇也庳也此駮乎偶然之间者也粹焉者尔力也吾徒不可以不懋也毙而后已可也駮焉者非尔力也其如彼何哉前言戏之尔可也存而勿论亦可也置而勿存亦可也执事以为然乎哉不然乎哉来教诹及某悪诗当有万篇不闻居肆而市脯者乎族庖者日嚣嚣然号于肆曰吾脯也胾也羮也皆㫖且多也夫㫖则不多多则不㫖㫖而又多其皆熊蹯猩唇乎哉其皆鲍鱼鼠朴乎哉采菊东篱焉用百韵枫落呉江一句千载风人之勍者旨与仆较少量多于可予之滕哉近尝于益公许窥一二新作邢尹不可相见旣见不自知其位也独其间有使人怏怏无柰者如湖山有一士无人知姓名又如寄湖中隐者是也斯人也何人也谓不可见则有欲拜某床下者谓不可闻则有闻其长啸吹遂者斯人也何人也非所谓不夷不惠者耶非所谓出乎其类游方之外者耶非所谓逃名而名我随避名而名我追者耶公欲知其姓名乎请索琼茅为公卦之其繇曰鸿渐之筮实维我氏不知其字视元賔之名不知其名视言偃之字既得是占颇欲自秘又非闻善相告之义公其母谓亀䇿诚不能知事许敎以令子送行诗尚未寄似方且徴之某顷亦有送三子之官者别𥿄呈似决曹掾将非能作史论者耶新守将至某当入州府修州民之敬首就阿戎语也未见万万珍重日听里轮赐杖之命荅张子仪尚书某伏以即日颢气己未风露髙寒㳟惟判府阁学尚书尊契文左冯繁雄惠化滂被及京之润天人是孚台候动止万福某以病弃官以耋得谢亦既十有一年矣今兹犬马之齿七十有六矣士者视之寒炉之灰墻角之檠也而执事之在姑苏相去二子有余里乃未及下车亟走一介汲汲而诒之书拳拳而致其意迹弥踈心弥亲地弥逺情弥迩独何欤不寕唯是盖十年之间自奉使而緫饟餽立朝而践台斗昨帅七闽今牧三辅无歳而无书不唯无歳而无书无时而无书也不唯无时而无书又亟问而亟餽也又何欤夫合以势者势尽而交踈合以利者利尽而交踈此固世俗市道之交不足陈于君子长者之侧也然无友不如已者非经之箴乎贵有常尊贱有等威非传之仪乎而执事徳尊一代而不遗浅陋之友仁在六长而不忘贫贱之交又何欤闻之子张曰我之大贤欤于人何所不容易曰以贵下贱此古人盛徳之事今人之所不能为者执事毅然独为今人所不能为之事凛然追还古人盛徳之事者政在是耳而又何足以疑某亦何必致疑于其间哉而某一书之中三致疑者盖舞阳之门不足诎准隂之车玉川之屋不足辱諌议之书以某不应有而有也惟其不应有而有是以不应疑而疑岂执事之举有可疑乃无似之人无以堪之故不能不自疑耳非敢有疑于青天白日之下也诗之小序不云乎言之不足故嗟叹之嗟叹之不足故永歌之古风一篇别纸呈似此亦诗人言之不足与嗟叹之不足而作也一覧而抵诸沟幸矣未有见期万万珍重若夫世毘陵之爵囊曲江之笏金嘉贞之瓯此公家分内事耳颂之则讇荅袁起巖枢宻书某伏以即辰歳事聿遒天意欲雪㳟惟枢宻端明相公谟明廊庙柄执事枢蕐戎耸瞻天人尽护钧候动止万福某㳟审膺受书赞登崇㡬廷正人其昌善类载穆㳟惟驩庆某于今月十九日得女壻泰寕陈亟经送似枢宻八月一日所赐报章再拜披读五色芒寒纸长连连笔飞翩翩反复百折卷舒三过语如对面情如家书峻极之位弥髙而労谦之词弥卑云泥之㔟愈踈而金石之谊愈亲至于舎己之衮衣绣裳见其黄帽青鞋而羡之舎己之絫絪列鼎见其木茹雪㓗而爱之舎己之纬干坤扶日月见其耕莽钓沧浪而慕之追记雪屋之说诗歴陈云牎之䏈句若欲徃从之而不可得者而又寄以西州之雅歌俾击缶者得闻金钟玉磬之声盖句句锦江之春字字雪山之氷也赠以四端之缣素俾緼袍者一识万草千花之纨恋恋范叔之袍依依退之之衣也此古者名相巨公所以笃布衣之交存嘤鸣之音盛徳事也千载絶响一徃不返岂谓今日乃忽有之何其幸也今日有此事吾身见此事何其又幸也吾身见此事吾身䝉此惠何其又幸也弃官十一年挂冠亦三年偶未死耳一日而逢三幸焉死且不朽矣陈亟竟䝉铨曹通理此恩不自枢宻而奚自耶懐之感之有艺极哉病身柴立焚弃笔研不知年矣所谓四六漫不复记矣且庆牋贺启之至门下者当齐熊耳矣枢宻少此哉敬哦五字诗二章章八句以代启事之陈贺且谢寄诗赠衣之喜惠亦于卒章僣致无厌之求焉盖陈壻已得漕泉二使及太守三京削矣尚缺其二枢宻傥慨然兴孺子入井之心赐以闽中宪仓之两书求嘉泰三祀上半年之京削则合窣堵之尖脱选坑之火在枢宻一染化笔之顷耳再三之渎某则有罪抑启竉纳侮者谁乎想读至此当大噱也未占侍见不胜大愿愿言金玉厥躬柱石吾道即正上能之躔民之所欲天必从之荅朱晦菴书某伏以即日初冬犹暖㳟惟宫使侍讲待制契文珍䑓育徳天棐忠嘉台候动止万福台眷均庆诸郎进学日新某伏自八月间施业尉许得台翰即尝寓书为报登山临水公不如我之书是也杨子直出守乡郡首访山间亦颇能谈契文近况甚慰某昨日入城修州民之报夜宿城外一茅店通昔展转不寐五更忽梦至一嵓石之下见二道士对弈意以为仙也问某何自至此荅以仆弃官游山今四年矣独未至此山故来且谈且弈二人皆敌手至末后有一着其一人疑而未下其一人决焉径下一子疑者頩颊某黙自念仙家亦有争頩者覚笑曰君子无所争必也弈乎忽青童自外来曰有客二仙趋而出肃客而入云二客盖东坡山谷也既啜茶二仙谢二客曰局不可不竟请寓目焉复且弈且谈二客行谈寖逺若未忘前事者似颇及元豊元祐间纷纭事且叹且泣二仙起曰何两先生相语之悲也二客吐实一仙笑顾东坡曰先生之诗不云乎惟有主人言可用天寒欲雪饮此觞又顾山谷曰南山朝来似有意今夜傥放新月明非先生诗乎客主俱大笑某一笑而窹追忆其事莫晓其故天已明矣入城郡官皆郊迎令亲程纠袖出契文六月二十一日手书读之若督过其不力疾一出山者乃悟梦中事程又出契文与渠书有欲令老僧升讲座普说使聴者通身汗出快哉快哉之语偶记忆尝见一史书似荀恱汉纪之属而非也载子房事至欲王诸吕之时子房犹及见之王陵平勃私于子房曰子以三寸舌为帝者师今为之柰何子房不荅退而复招商山四人者使者徃则皆遯矣某尝笑子房动不动推与闲人契文尝见此书否荷荷契文蓍占有知抑犹在偻句之后乎盖蓍告契文以遯之初与四而偻句告仆以上九也发书占之云在外则已逺无应则无累曽谓晦菴之蓍不如某之偻句乎荷荷儿軰䝉下问极感先生长者幸敎之意列拜起居未占参侍愿言珍重以为吾道之镇公子上陈勉之丞相辞免新除寳谟闵直学士书某皇恐再覆已拜公札然区区之恳有未竟者尝闻之曰天下之事有名是而实非者有迹同而情异者盖古之举逸民者天下所以㱕心古之存老焉者君子所以笃旧二者五帝三王尊贤敬老之遗意也今也某无故而钖命无功而进律不识此何谓也意者圣主有五三尊贤之心如古之举逸民有五三敬老之心如古之存老马访之大丞相而未有以塞明诏称隆指也姑以某而寘诸选中㳟惟大丞相造化生成之恩良不细矣而某感激衔戢之心亦岂浅哉然某窃谓其名是矣其实非也其迹同矣其情异也盖古之所举逸民者谓山林长徃之贤也非谓谢事之臣工也古之所存老马者谓徳力并称之骥也非谓齿长之驽蹇也某则不然歳在壬子年六十有六以移病而去官歳在丙辰年至七十以引年而纳禄夫去官纳禄则谢事之臣工也非山林长徃之贤也移病引年则齿长之驽蹇也非徳力并称之骥也以某而塞明诏不曰名是而实非迹同而情异乎窃恐开素隐盗名之门长乡原欺世之风必自某始矣惟亟陈于上而追寝某之除命使某上不犯于公议下不隳其晚节不胜悃诚廹切之貇荅浔州廖子晦书某伏以露滋月肃霜戾秋登㳟惟子晦浔州史君十乗以先千骑居上天棐前茅台候动止万福某自顷于雷仓许得所移书且寄书䇿石刻等欲报而无驿使蹉跌至今此宣获大何而反辱嗣音贤者难量固若是哉某山燓一藁人耳雉免之与処鱼鰕之与侣以贫而求抱关以惫而上印绶以疾而辤皮冠以年而抽手板此其异于桃林之㱕牛栁营之汰卒者几希而来敎有去就勇决之褒正与朝菌论年夏虫语氷耳至儗之范蜀公尤非其伦是何子晦胸中扰扰多蜀公也子晦业可大而巻之懐齿鼎盛而缩其袖日亦爱矣者当如是乎来敎又有坦然忘世之语若有深望于仆者又何不自望而仆望也然窃闻子晦有青云故人吁焉而弗之徃啖焉而弗之享晦菴先生之门不曰鲁无君子者耶敬畏敬畏自亡友敬夫一去八桂西民夺其母也乆矣今又得子晦西民可无贺乎学道爱人努力努力未见自珍吾道亨窒惟马首是瞻荅袁机仲侍郎书某再拜伏以熈春过中淑景初亷㳟惟宫使殿撰侍郎尊契文祝釐竹宫侍问宣室天迪甽畮之忠神聼正直之与台候动止万福某狗马歯今七十有八矣人间万事不到胸次不待扫溉而自除不烦排遣而自逺不足勤执事之心恻也惟是挟策读书此书生之余习登山临水此野人之滞癖二病痼之一居膏之上一居肓之下秦缓之鍼攻之而不逹蕐佗之剂浇之而不入执事何以为我谋哉然二病者又有浅深每遇书册财入佳境目辄痛而告労兴辄败而作悪至于登临则足愈軽而不知倦行愈逺而不知反前之病不若后之病之深也执事又何以为我谋哉燕居深念又有一病每懐我执事相与金石之处相忘形骸之表璧水讲习之乐严瀬诗酒之娯如梦中事梦中之喜不足偿觉后之慨也执事又何以为我谋哉今日寒食方欲蹑青鞋唤乌藤鸥鹭前导猿鹤旁扶相将挑野菜于芳洲拾瑶草于枉渚而李尉乃以执事徃歳九月之书来发而占之正冠盥手再拜三读瑶林琼树瞻之在前金声玉振洋洋乎盈耳也梦喜覚慨之一病于是脱然去吾躰甚幸甚荷甚幸甚荷示教北山四咏新作朗诵未既忽乎追参歩趍陟降林岳攀上巖之刺天俯中巖之倚空氷壷清寒以逼人玉虹飞动而夺日执事且谓某何如其幸也徴及拙句甚愿充贠湛軰也山谷云衰懐对胜境更覚落笔难也牵课四絶句呈似第公输之门乃敢挥其斤西子之牖乃敢衒其丑不如是则公输不哂西子不矉尔未见惟观頥金躯考祥玉烛之是祷惟蒲轮遄㱕灵寿钖命之是祷荅张季长少卿书某再拜伏曰自干道之季年执事初来落笔中书一日声名震于京师一何伟然也迨及绍熈之初载执事再至握兰省户二老相对鬓髪苍浪又何頽然也居亡几何仆使江东公㱕岷岭两舟觧后一揖而别一何黯然也居亡几何仆㱕林下公牧汉中一书逺来访问生死又何跫然也楚星蜀月万里相望自此逺矣遣骑再临复拜尺素教以石刻之新作觌以经术之训传老病衰谢之中忽得异书于异人唐人一日赏徧长安之花何如仆一日尽觌群玉之府也文辞髙寒山巑泉潺楷法竒崛鉄屈石出陶泓诸铭山谷之菁房湖诸记栁子之裔鲁论明㣲闯神之机春秋述义泄圣之秘济河焚舟如子荆之于康伯仆病未能也夺攘盗窃如郭象之于向秀仆又不敢也望洋向若送君自崖仆则已伏矣且妬且热喘如筒吹仆其能忘乎寓目至此公不絶倒仆不信也荅户部王少愚侍郎书某再拜㳟承命戒令撰述令弟枢使观文铭诗自顾浅陋固不当披襟然诡以交情尤不当避席去秋专遣便了走淮上致奠于枢使䝉令姪报教亦以此文见嘱已怆然心许之矣况重之以台座谆谆之诲乎第某才钝思迟少纾其期仅能属藁若责以七歩三歩而成刻烛击钵而就虽临之以亡酒之军法廹之以泣釡之死刑亦终不能也如陈应求丞相之铭其子郎中宁四年乃来取如权枢宻之铭其孙大卿五年乃来取权卿今造朝可问而知非敢绐也至如虞彬父王季海京仲逺三相之铭皆一年后乃来取最近者如余处㳟丞相去夏襄事毕送行状来今垂一年尚未来取也而台座赐大児长孺书乃有速为下笔之语某敬读至此汗不敢出此与程督里胥不报期㑹之爰书有以异乎所幸者特未䝉书判榜百而封其文案耳孔子曰君使臣以礼杜子美曰五日画一水十日画一石能事不受相促廹王宰始旨留真迹子思曰今而后知君之犬马畜伋王王贵人之轻士未有甚于此时者也某亦安能呕心胼手竭蹷奔命以奉此急急之符哉行状奏议敬以㱕纳可别选才敏思涌者而徃役焉临纸战栗与建康帅丘宗卿侍郎书某伏以廪秋暑退天髙物肃㳟惟判府安抚留守大学侍郎尊契文武是南邦卧护北门忠贞昭天釐事萃止台候动止万福契家玉婘尊穉咸度诸郎骎骎䑓阁甚喜甚贺某卧痾山墅未先朝露皆余映所逮也每燕居深念顾独有可恨者吾二人者一居东海之东一居西江之西秋风一起侧身东望慨然以懐山立玉色之标伟然在人目中矣凝神小定则其人甚近而其室甚逺矣则又怊然以喟斯可恨不可恨也然挍之十五年之前则吾二人者可以欣然相贺矣其又奚恨何也当时道山史馆并游者几何人今之存者几何人吾二人者独可不相贺乎哉若挍之三十有四何也中兴以来宋徳盛在干道何盛乎干道也主徳日新于上治化日隆于下人物日盛于朝民气日熈于野当时不自知也由今望之信如何哉信如何哉是时成均奉常䀈朝州并游者几何人今之存者几何人交游之浅者姑置也至其深者如执事如钦夫如伯㳟是可多得乎哉是可不贵珍乎哉可贵珍也不可多得也而今则亡其二也言之则令人悲言之不忍也不言则令人思不言亦不忍也然言之可得而言矣见之可得而见乎然则吾二人者独不可以尤相贺乎哉某则老矣今犬马之齿七十有八矣自六十有六病而弃其官已而致其仕矣朝与樵夫乎拾薪夕与渔父乎又鱼尚何为哉尚何为哉而执事剖麟符拥茸纛緫貔虎百万之师当金汤一面之寄其不軽而重也焯焯矣然荐绅先生之论咸曰以执事广大精微之学雄深雄雅之词经纶康济之才忠孝武文之望上焉者置之鳯池鸡树则必唐虞乎斯世次焉者置之广厦细旃则必尧舜乎吾吾又次焉者置之銮坡玉署则必灏噩乎斯文诡以外庸则为斵大木而小之某曰不然不乆幽者不速晣不小堙者不大决执事韬龙文翳豹章巖登川临月琢风追超然物表悠然事外者十年矣时有求于执事非执事有求于时也开寿域转洪钧不在兹乎不在兹乎道之将行也欤小人犹有望焉不寕惟小人而已钦夫伯㳟犹有望焉不寕惟钦夫伯㳟而已仲尼子舆犹有望焉执事毋怠执事毋怠未见君子万万爱之重之以为吾道之镇公子云诚斋集卷第六十八诚斋集诚斋集卷第六十九诚斋集巻第六十九庐陵杨万里廷秀奏对札子壬辰轮对第一札子臣闻国之命如人之命人之命在元气国之命在民心故君之爱养斯民如人之爱飬元气也然爱民者君也推君之惠而致之民者吏也陛下身居乎九重而心周乎比屋储神于蠖濩而见民情于耕桑陇畒之间顷尝捐半赋以与民古者艰难之时所未尝有也近尝出官帑以赈饥古者匮乏之时所不能爲也有爱民之君如此爲监司守令者其忍负之顾乃不然或郡境实旱而不受民之诉或县无上供而预借民间来年之租甚者攘肌而及骨剥民以进身两税自有省限也或先限而责其至足常赋自有定数也或厚歛而献其羡余甚不称陛下忧恤恻怛之意也泽不下流感召旱暵江湖之上旱遍数州天意若曰逺民有不被陛下之泽者也吏之壅阏上泽如此可不昭然逺寤哉臣闻令不自行不有所劝则令不行悪不自止不有所沮则悪不止唐代宗之时秋霖损稼渭南令刘澡称县境苗独不损代宗命御史朱敖视之损三千余顷代宗叹曰县令字人之官不损犹应言损乃贬澡南浦尉若代宗者可谓知劝沮矣唐宣宗之时补阙张潜上䟽以为藩府每以羡余甄奖窃惟藩府财赋所出有常苟非赋㰸过差及减刻将士衣粮则羡余何从而致宣宗嘉纳之若宣宗者可谓知劝沮矣臣谓当今监司守令有如刘澡之所为张潜之所论者愿陛下有以深沮之仍诏台谏以论列之劝沮一明则圣主之泽如流水之源沛然而下无敢壅阏矣取进止壬辰轮对第二札子臣闻人主之要道有一而所以为要道者有二何谓一曰用人是也何谓二曰任贤曰使能是也有正直中和之徳者谓之贤有聪明果敢之才者谓之能贤者有所必不为故可任而不疑能者无所不为故可使而难御汉髙帝之于萧何张良託之以国託之以子託之以心腹至于韩信黥布使之将兵使之杀敌而髙帝之心腹未尝敢以託之也此任贤使能之效也至于东晋所谓贤者不善任之而乃使之故使商浩将兵则无成功所谓能者不善使之而反任之故任亘温以国秉则几僭窃此失于资贤使能之效也陛下以英明之任当艰难之极广览豪杰博延俊乂葢将绍开中兴坐致太平任贤使能之道兼举而并得之视周宣有光焉汉髙之事不足进也然任贤非难知贤为难使能非难知能为难故知人则哲帝尧犹难之人不易知侯嬴亦叹之如臣之愚何敢措其説抑尝参稽古先斟酌圣贤而得其至精至粹之要矣敢以为陛下献臣闻观贤者必观其所主观能者必观其所试主司城正子所以为孔子主痈疽瘠环则不足为孔子然则人君欲知其臣之贤徳欤主于司城正子则其贤徳无疑矣欲知其臣之姦邪欤主于痈疽瘠环则其姦邪无疑矣贤者任之姦邪者不任之则任贤之道尽矣臣故曰观贤者必观其所主啬夫之利口而无补于汉周勃之讷而能安刘氏然则人君欲知其臣之才能欤似不能言而能立功立事者其才能无疑矣欲知其臣之诞谩欤敢为大言而不能成事者其诞谩无疑矣能者使之谩诞者废之则使能之道尽矣臣故曰观能者必观其所试臣区区千虑之一得惟陛下裁择取进止癸巳轮对第一札子臣恭遇陛下亲郊底于休成而臣得骏奔其间国之大度臣之至荣也然臣窃观其初微雨既降而陛下惕然寅畏忧形天颜既而天表之应步自太室而瑞雪纷至燎熏紫坛而云物开除肆眚丹凤而日光清照此葢陛下一念之诚天应之速也且夫雨旸者天也变雨而旸者陛下之一念也然则灾祥虽在乎天而变灾为祥者实在乎陛下矣然臣窃怪比年以来江湖之间水旱间作陛下敕监司谕守臣损内帑之钱发大仓之粟所以畏天忧民者尽矣而嘉气未应丰年未屡此岂天道之逺有所难格欤臣闻之易曰君子以自强不息记曰文王之所以为文也纯亦不已昔者唐太宗即位之初元年饥二年蝗三年水宜其治之难也然太宗聴魏证仁义之言黜封伦刑名之论导人使谏勤而抚民未几大稔米斗三钱盖太宗不以天之未应而少怠亦不以天之既应而自足此其所以致正观之隆也今以陛下畏天之诚忧民之切以念郊祀雨旸之心为念斯民水旱之心以郊祀三数日寅畏之心为纯亦不已之心圣心不息天意自格变水旱为丰穰销氛祲为泰和岂特致正观之治而已臣不胜愚忠取进止癸巳轮对第二札子臣恭惟太祖创业大宗继之真宗仁宗守之四圣相承所以酌百王之制立一代之法虽尧舜复起不能易也自王安石变法而天下始弊自章悙蔡卞和之而天下始乱光尧中兴尽复旧贯陛下绍统一遵家法社稷之福然臣窃闻干道新书犹有抵牾陛下有命再修饰之臣尝思抵牾之説大槩有二有因一人之请而改法者如利害札子是也有狥一人之欲而改法者如援例陈请是也且夫陈利害者志在于对扬之塞责而已或闻之道涂或假之他人岂可轻信其请哉援旧例者志在于恩纪之侥倖而已或不应得而得或不应贷而贷岂可轻徇其欲哉臣愿陛下深诏有司于修法之际凡有此类乞如范仲淹之论凡百官起请条贯令中书㑹议必可经乆方得施行如事干刑名更令大理寺官参详之如此则祖宗之法庶尽复其旧矣臣又闻之立法不如守法今新法再修之后臣愿陛下与大臣力持之于上凡法之所无者一皆执而不行又诏给舍台谏之臣力纠之于下凡法之所无者一皆议而不阿有害吾法罪在必罚此又非特有司之事而已也取进止得临漳陛辞第一札子臣仰惟陛下圣心恻怛视民如伤知为民之蠧者莫大于贪吏有抵罪者必寘典宪甚盛徳也然臣犹有愚见欲上禆朝廷之末议臣闻将欲闭不善之门必先开为善之路示以所畏者所以闭不善之门也表以所慕者所以开为善之路也今夫某贪吏某贪吏上之人从而刑之则贪者将惧而曰贪不可为此所以闭不善之门也今夫某亷吏某亷吏上之人从而举之则亷者将劝而曰亷不可不为此所以开为善之路也为善之路一开不惟亷吏有所劝贪吏亦知所慕矣亷吏知所劝则亷者衆贪吏知所慕则贪者革而为廉风俗一变贪汗自戢臣愿陛下内委宰相侍从台谏外委监司太守嵗举亷吏一人必有实状勿为虚美无其人则阙之陛下亲择甚尤者而旌异之或増其秩或赐之金亦庻乎亷吏之俗盛贪吏之俗衰矣惟陛下财择取进止得临漳陛辞第二札子臣窃闻比年大农廪食嵗计每患诸路纲舩不以时至及其既至又多折閲二者之弊其咎安在臣闻国朝之法纲舩不许住滞一时所过场务不得捡税葢以舟不住则漕运之至者甚速税不检则商贩之微者可附虽无明条许其商贩而法意则稍许之矣大抵小人之情啗以利则喜而易使夺其利则怨而难役有以利之则其用足无以利之则其用窘利其私乃所以利于公也今则不然纲运所过税场类多苛留以检税为名冥搜细索秋豪必征小人既无所利又无以为用不有以足其私则不得不取于官于是饮食衣服之用资粮屝屦之用不盗舟中之米将焉取之纲运之至多不以时既至而又多折閲其原盖出于此臣闻蘓轼在杨州日陈纲运弊请罢縁路随舩捡税臣愚欲望朝廷行下诸路纲运所过税场不得苛留以検税为名如有违戾去処必议其罪庻几千艘衘尾日至中都无住滞折閲之弊取进止甲辰以尚左郎官召还上殿第一札子臣闻安民莫如弭盗弭盗莫如素备臣窃见天下郡邑有外砦巡検或以镇荒林或以扼险要者所以为弭盗之素备也今则不然名为外砦而将士实居城中者若潮州之外砦惠州之外砦是也潮之外砦其地大氐茂林千里大木石囲在潮梅之两间人行其中终日不逄居民不见天日盗蔵其山而人莫之觉朝廷于此设一砦者所以镇其荒林使盗不得而发也惠之外砦其地右皆崇山前左大海其间仅通一路自循梅及潮三州来者必由此涂朝廷于此设一砦者所以扼其险要使盗不得而过也臣前任广东提刑尝因求盗经从恵之外砦问其巡检公廨则化为瓦砾之场矣问其兵之屋庐则鞠为樲棘之墟矣问其将士所在则皆居城中矣盗贼每起于山林而将士乃居扵城市此盗之所以无所畏忌也潮之外砦臣虽未尝至而见其将士亦皆居于城中臣尝符下两州委守臣兴修各砦廨舍营屋起发将士移屯复㱕旧处不得依前安居城中未㡬而臣去官其复旧与否臣不得而知也臣愚欲望从朝廷行下广东宪司催督潮惠守臣照臣淳熙九年内措置两砦移屯事理施行仍差官核实保明以闻及行下诸路宪司稽考郡邑外砦有侨居城中事躰相类潮惠二砦者并令盖造𪠘舍営房移屯复旧使荒林之处有所镇而盗不敢发険要之地有所扼而盗不敢过庻㡬山林之逺枹皷不鸣田里之间民甿安业取进止上殿第二札子臣仰惟仁圣在御一意加惠百姓每发徳音下明诏为民而下者十九而州郡不能宣布徳意取民无制其害尚存其尤害民者改钞一事是也何谓改钞县以新钞而输之州必改为旧钞以受之夫一嵗止有一嵗之财赋一政止有一政之财赋今也不然今嵗所输往往改钞以补去嵗之亏甚者或以补数嵗之亏后改前输往往改钞以偿前政之欠甚者或以偿累政之欠是以嵗嵗有负任任有逋广石已有此弊矣江浙又甚焉至有一县必令偿十余万缗之逋者掲浩穰之数以为督责之符又岂容酌中制而免害民之患哉夫所谓积欠者或以凶荒而减免或以恩霈而蠲除或穷民逋负而不可偿或贪吏奄有而不可校是特其名存耳以其名而责其实从何出哉不过驱县令以虐取于民尔臣愚以为莫若截然自今日始今嵗所输止为今嵗之数后政所输止为后政之数取其累政旧欠之虚数而与之蠲除覈其任内逋负之多少而为之殿最庻几县令自此可为而民力不至重囲臣之愚言傥可仰禆圣主䘏民之徳意愿下其事推而行之以禁戢州郡改钞之币仍令监司觉察母致违戾取进止上殿第三札子臣闻箕子曰无偏无陂遵王之义无有作好遵王之道无有作悪遵王之路无偏无党王道荡荡无党无偏王道平平无反无侧王道正直此言王者之平心称物法当如是也盖偏陂也好悪也偏党也反侧也皆人欲也非天理也皆人心之私也非道心之公也然是数者之私皆一言之而偏党党偏独再言之反覆言之岂不以是二者尤害心之大者乎葢执己之见之谓偏好己之同之谓党执己之见则必舍人之长好己之同则必悪人之异以此处事皆昏昏矣而用人者尤不可有此心也后之用人者不然某人进则某人之所引其类者皆进某人退则某人之所引其类者皆退如其所引之不善也皆随某人而退也不亦善乎如其所引之皆善也亦皆随某人而退也是可惜也人才之所以难得其或在此欤此偏党之一也古人云非尧舜安能毎事尽善后世则不然天地四时尚有易也法令三年尚有赦也人有百善而不幸有一过或以一过而废其终身之百善锢人没世已可惜矣其人岂无片善一能可以济国家缓急之湏乎此偏党之一也人之才有短长己之心有好悪当其悪之也或以有功能而废当其好之也或以无功能而迁有功能而见废则人自此惰于赴功无功能而迁则人自此躁于倖进此偏党之一也人主之心天之心也何谓天心无亲无踈无近无逺是谓天心后世不然亲且近者则举信之踈且逺者则举疑之信之则欺者皆以为忠疑之则忠者皆以为欺此偏党之一也臣生当圣世览观圣主之设施固未必有此虑然臣蒙陛下之收用受陛下之教育君父之于臣子非止责其效一官勤一职而已也必将以古人圣贤之学责望臣子之报上然则三代圣贤之心后世偏党之失臣岂敢不以闻于君父乎唐太宗云以古为鑑可知兴替惟陛下留神省察取进止乙已轮对第一札子臣闻惟天爱君惟圣畏天天之于君厌之者则骄之以嘉祥爱之者则谴之以变异絶之者则误之以强盛爱之者则惧之以灾害故夫灾异者天之所以爱君也圣人以己占天而不以天占天太戊修徳而枽木即枯成王怛然而偃禾尽起故夫警惧者圣人所以畏天也仰惟陛下圣神之资与天同徳寛大之政与天同仁上天眷之享国久长固无适而不得乎天意矣然廼者上天见异时则有星变地震之灾频年无秋时则有水旱相仍之患外夷多诈时则有邉防危疑之虑陛下法尧之兢兢体舜之业业恐惧修省夙夜靡遑是以一念祷于此而妖星退于彼前日之灾异一变而为清宁前日之水旱一变而为丰穰前日之危疑一变而为安靖至于告庙郊天前期而雪既雪而霁既霁而欲雨𣣔雨而复霁顷刻之间感召转移汔成熙事孰谓天道之逺乎此惟圣畏天之明効也然臣闻之圣人不畏多难而畏无难非畏无难也实自畏骄心之易生也臣愿陛下移前日之恐惧为今日之恐惧移前日之修省为今日之修省属任大臣非不推诚也得无犹有逺嫌顾身而不敢任事者乎延纳台谏非不聴言也得无犹有避怨畏祸而不敢深言者乎中外臣子不间小大无不赐对许以尽言此固善矣岂无闻见轻信得失相半或犯严忤势而以言为讳者乎权贵近习无所亲踈苟有弄权即从退斥此固肃矣岂无上畏圣明下惮物议或阳退隂进而害政无形者乎朝政修明矣必思或举其小者近者而逺者大者未有讲也边备整辑矣必思或先其虚名末节而实务宿弊有未察也惩赃吏以惠民非不严也必恩以惩踈逺小吏之法为惩贵近权要之法也禁军债以惠军非不峻也必禁军债剥割之意为禁债帅交结之意也以此推之其类非一惟陛下思之思之又重思之戒之戒之又重戒之则圣徳日新天命永保实宗社无疆之休取进止轮对第二札子臣闻事君者必严进退之节用人者必飬其进退之节古之事君者三揖而进言其难进而缓也一辞而退言其易退而速也古之用人者进人以礼言其不诱之以爵禄之利也退人以礼言其不毁其廉耻之操也在下者以进退之节而严诸身凛凛然如执玉而忧其坠在上者以进退之节而养其下恤恤然如艺苗而望其成进退严然后廉耻立亷耻立然后名节全名节全然后国家重故以西汉之盛治至于单于来朝而王莽以一孺子而取其国以东汉之衰微至于献帝不能自存而曹操终身不敢去臣位何也名节之立与不立而已然则名节之闗人国家岂细事哉臣窃观近世之俗骎骎乎向于名节之不立矣公卿大夫以靖㳟为大躰有将顺而无弼违百官有司以柔伏为厚徳有依阿而无奋发政事之得失巻舌而不敢议人物之忠邪闭目而不敢分以守正为拙以敢为为狂以中立不倚为后时以处秽田经为速化古人进退之节往往视为迂阔无用之具矣此风一成岂国之福哉臣请试言其一二州县之吏有以满秩而去者有以成资而去者官期及代而不求去则士皆贱而笑之今朝廷之百官未闻有以秩满而去者亦未闻有以成资而者幸而其间有知亷耻者谒朝廷而求去然其意未必诚也有以去为留者有以退为进者朝廷未必信也幸而有诚欲去者朝廷亦併以前之不诚者视之亦未必信也怀禄顾位惟恐失之此风一成岂国之福哉臣愚欲望陛下明告大臣凡在朝之百官或以三年为满秩或以二年为成资其及代者朝廷以其贤而欲留之则卑之以再任不然朝廷随其才力困其资格而畀之以外任何必以爵禄羁縻之使之裴囬傍徨欲留不可欲去不能进不以礼退不以义以壊其进退之节而纳之于苟贱之地哉此亦长养名节之一端也取进止轮对第三札子臣闻法不难于立而难于守立法而能守虽非良法法无不行立法而不能守虽有良法法无不壊未必下之人敢壊法也或者上之人自立其法自壊其法也故贾谊曰执此之政坚如金石行此之令信如四时据此之公无私如天地使金石有时而渝四时有时而反天地有时而私亦何足取信于天下哉臣窃见陛下自临御以来尤严铨试之法上至于公卿下及于大夫士近至于权贵逺至于寒畯其子弟以门䕃补官者非中铨试不许出官此非特为国选才也乃所以为公卿士大夫教养其子弟之才也此非特为国惜名噐也乃所以使权贵寒畯之子弟得之之难而爱惜其官也人惟教而成才然后可以使之临民人惟爱惜其官然后可以责之律己此近世之至良法也然臣窃怪有以国戚而与宫观差遣者如张似续有以勲臣之后而特差帅司干官差遣者如杨文昌有特令吏部差充宪司干官差遣者如刘球此三人者问其尝中铨试乎则皆曰未也臣闻古之行法者必自贵近始舍贵近而行于踈逺则天下不服法行而天下不服则法废矣今有未尝中铨试之人而得出官是铨试之法为虚噐也上之人自立其法而自壊其法欲法之必行得乎臣恐铨法自此而壊倖门自此而启不学无能贪鄙不自爱之人自此而进他日虽欲塞之乌得而塞之哉臣愿陛下深诏执事自今以始有出于一时之除授而未察其尝中铨试与否者令吏部勘当申尚书省及给舍䑓谏如系未经中铨试之人许宰执得以执奏给舍得以缴駮台谏得以弹罢虽岳庙宫观帯贴职者亦在所不与盖贴职者天子之优恩也非可假此而免试也岳庙宫观者虽非临民也然已经出官则临民之渐也非中铨试不以贴职而出官不以岳庙宫观而出官则倖门塞矣夫然后铨试之良法可以经乆而不壊出官而临民可以得人而不滥不胜天下国家之福取进止论吏部恩泽之敝札子臣闻为国者以法从人不若以人从法以人从法则公道行而私欲止以法从人则公道止而私欲行私欲一行士夫争夺之门所以四辟而不可禁胥吏受赇之渊所以百孔而不可窒也法之敝莫不然而铨法为甚士大夫之有任子此本朝之仁恩至深至渥也为人祖父者宜体朝廷之意均雨露之恩可也盖鸤鸠之哺子也旦则自上而下莫则自下而上故其均也今则不然有所谓父祖遗嘱者亦聴其奏补且夫奏补自有成法又焉用遗嘱乎爱憎之或偏则有遗嘱死生之或乱则有遗嘱故有夺嫡以与庻者有舍子而与孙者其敝至衆也使其任偏爱出乱命犹不当从也况有假託而伪为之者乎此以法从人者一也又有诸子已补官而奏孙者甲房之孙补官者二而乙房之孙补官者一犹有余泽之一而甲孙之三者又欲得之问之则曰甲长孙之官者生前之奏也此不当理为轮房之次数也甲次孙之官者身后之奏也乙孙之官者亦身后之奏也谓生前之奏不当理为轮房之次数身后之泽甲乙二孙既各得其一则其余泽复当㱕于我矣不知夫身前后身之所奏皆君恩也岂有身前者不理为次数而身后者乃理为次数乎岂有甲孙之得者三人而乙孙之得者止一人乎此以法从人者二也又奏孙之法有轮奏诸房已足尚有余数恩泽却依长子房分奏补者此亦不均之説也且如甲房之孙其数一乙房之孙其数五而祖之恩泽其数六必也甲与乙各得其三斯均矣今也甲房之孙奏一人焉乙房之孙奏一人焉其三则谁得之甲房之曾孙曰我当得之乙房之孙争之曰不有法乎法之説不曰轮奏诸房已足然后及长房乎今我本房孙之未官者尚四人焉奏未足也何得舍孙而奏曾孙乎争之不决讼之不己盖由不均之故也此以法从人者三也又被䕃补人已命未受者聴改授余亲未有期限之説也既而申严之曰未受而身亡者方一年别奏此法善矣既而又申严之曰持服人不应受命而寄纳未服阕而身亡者方许改奏其余巧説縁故经隔年嵗等事不合改奏此法益善矣而近时议者乃请曰如实有事故者乞与改奏且夫所谓事故者自知其出一年之期限必巧为多方之縁故皆挟情以破法者也安得所谓实者哉此以法从人者四也臣愚欲乞痛革其敝凡奏补恩泽有引祖父遗嘱者不与有称生前所奏不理为次数者不与有一房之孙独多而引轮奏未足之说者不与有被䕃人未受身亡而出违一年之限者不与如此则争者息而讼者服矣不惟长仕族逊悌之风亦以宏圣朝均一之泽又以塞胥吏受赇之一孔如有秋豪可採欲乞裁自圣断诏有司推而行之取进止论吏部酬赏之敝札子臣闻春雨秋霜同夕而降上天不能以宰万物赏庆刑威同日而施圣人不能以驭羣臣昔尧之斥共工不以其方命之罪为可恕而复行僝功之赏舜之殛鲧不以其汨陈之罪为可畧而复旌其治水之勤何也赏罚固不可同日而施也本朝之铨法若监司若守贰若令録而下在官之日有某労者赏集其事者赏皆报其一任之勤而不以罪行也赏典之説曰诸任满应赏而本任犯赃及私罪重若公罪降官或本职旷阙者不赏此法善矣至于有以台谏弹罢者以监司守臣劾罢者亦请于吏部曰我在任有某赏今当与我也又我虽非善罢而未尝经取勘躰究也又曰我之赏以某事我之罢不以某事也且夫或䑓谏之所弹或监司守臣之所劾朝廷从而罢之必以为有罪而罢也或未尝经躰究或未尝经取勘朝廷所以保全且不以一吏而兴大狱也其在铨法以言罢者监司守贰则踰年而后得祠禄其余则乆而后得谒吏部或赦而后谒吏部某所践厯考不理为考任不理为任也何也有罪故也夫考任且不理而独欲理酬赏乎有罪之未几而论其功行罚之方新而畀其赏是春雨秋霜同夕而降也何以示劝惩于羣臣乎臣愚欲乞自今以始凡监司守贰令録而下凡以台谏之所弹监司守臣之所劾而罢者在任之赏不以何等色目令吏部并不得推行以革滥赏之敝取进止论吏部差注之敝札子臣闻铨法之要在于使通者塞塞者通如臣前之二説欲革恩泽之敝革酬赏之敝使法不出于二而出于一吏守其一而不得卖其二是使通者塞也然则何为使塞者通乎尚书左铨差注之阙来者以格而得注者以格而授既流通无滞而不塞矣然犹有小塞而未通者京朝官授诸司干官是也干官之格有以通判资序而授者有以第二任知县资序而授者啬其与所以重其官也然挟通判之资者可以入破格之太守挟第二任知县之资者可以入破格之郡丞彼岂肯折而入于干官乎是故尚左之干官髙者不肯入卑者不得入于是掲阙于墻壁有九年而不授者若广东提刑司干辨公事是也有七年而不授者若广西提举司干辨公事是也有六年而不授者若广东经畧安抚司干辨公事是也此所谓塞而不通者也臣愚欲乞用吏部通差之法如诸路帅宪漕盐茶常平之司除参议机宜主管宫等阙差注无滞之外有所谓干辨公事一阙如或在近地而出阙半年不授者在逺地如川广而出阙一季不授者许令尚书左选权发下侍郎左选差注经任有举主関陞职令者一次庻几尚左不至于有阙而无员侍左不至于有员而无阙是则臣之所谓塞者使之通也臣所领尚左铨综之职其事有三曰差注曰酬赏曰恩泽三者之敝去则铨曹之法清矣取进止己酉自筠州赴行在奏事十月初三日上殿第一札子臣闻天下有无形之祸僣非权臣而僣于权臣扰非盗贼而扰于盗贼强非夷狄而强于夷狄其惟朋党之论乎盖欲激人主之怒莫如党论欲尽逐天下之君子莫如党论欲尽空天下之人才莫如党论族亲党也交游党也荐引党也欲陷一士止扵一士而已矣至举而名之以党则族亲也交㳺也所荐引也可一网而尽矣汉之党锢唐之牛李是也本朝仁宗之世始于宰臣吕夷简与谏官范仲淹交论上前遂黜仲淹而谏官髙若讷尽指欧阳修尹洙之徒为仲淹之党一切贬逐未几仁宗感悟大用仲淹而召用修与洙不惟党祸遂息而已至于与仁宗同致庆历之治者乃前日所谓党人者也其后绍圣崇观之间宰臣章子厚蔡京尽指司马光蘓轼之徒凡元祐之忠臣义士三百余人目为姦党斥逐禁锢死徒殆尽君子尽逐小人满朝驯致靖康之变党人则一空矣国家之祸何如哉臣窃观近日以来朋党之论何其纷如也有所谓甲宰相之党有所谓乙宰相之党有所谓甲州之党有所谓乙州之党有所谓道学之党有所谓非道学之党是何朋党之多欤且天下士大夫孰不由宰相而进者进以甲宰相一日甲罢则尽指甲之人以为甲之党而尽逐之进以乙宰相一日乙罢则又尽指乙之人以为乙之党而尽逐之若夫甲州之士乙州之士道学之士非道学之士好悪殊而向皆异则相攻相摈莫不皆然党论一兴臣恐其端发于士大夫而其祸及于天下国家前事已然矣可不惧哉臣愿陛下建皇极于圣心酌大公于天下公聼并观壊植散群曰贤者曰才者曰忠正者曰君子者从而用之勿问其某党某党也曰不肖者曰不才者曰邪佞者曰小人者从而废之勿问其某党某党也在廷之臣有复陈党论于前者取其尤者而斥之声其罪于天下则党论不攻而自破矣复二帝三王之中道以消汉康靖康之显祸惟陛下留神取进止第二札子臣窃观陛下临御以来圣徳日新圣政日美一赏一罚春生秋杀一号一令雷动风散緫揽天下之大柄而㱕之于独断凛凛乎汉宣帝唐大宗之上矣然古之帝王固有知以一已揽其权而不然臣下窃其权者大臣窃之则权在大臣大将窃之则权在大将外戚窃之则权在外戚近习窃之则权在近习窃权之最难防者其惟近习乎盖近习之在君侧何起居之不侍何言语之不闻君喜知喜君怒知怒未命而唯唯未语而诺诺此其所以能测人主几㣲之指而遂至于窃其废置予夺之权也非敢公窃之也能测之斯能窃之矣甚者至于政事之罢行出于此軰之议论人才之进退出于此軰之抑扬外廷之章奏此軰得以去取羣臣之献纳此軰与之表里事至于此岂惟私测之而已也人主威福之大权彼皆得而公窃之矣周之棸子内史秦之景监赵髙汉之洪恭石显唐之郑注王叔文仇士良田令孜皆是物也今陛下始初清之日福威玉食莫不惟辟礼乐征伐莫不自天岂容有此而近者乃有以招权用事自抵谴黜陛下赫然震怒屏之外服此天下所以咏歌奋激仰服圣断而不能自己也大抵近习者便嬖使令之臣也宰执者辅賛弥缝之臣也侍从者论思献纳之臣也台谏箴规君徳纠逖官邪之臣也是数人者各尽其公互防其私而不相附丽则朝廷正而天下治在哲宗时范祖禹为谏官其东邻官官陈衍园亭在焉衍至园中不敢髙声谓同列曰范谏议一言到上前吾軰不知死所矣此近习之臣与台谏之臣两不相通所以致元祐之治在徽宗时王黼为宰相与官官梁师成邻居一日帝幸黼私第徘徊观览适见其后戸与师成后戸相通帝大不乐此近习之臣与宰执之臣合而为一所以致靖康之变若使内廷之近习与外朝之群臣合而为一则人主之燕私人主之嚬笑下皆得而知矣羣臣之姦邪天下之情伪上皆不得而闻矣唐庚曰奴婢同则家道危臣下同则人主孤可不惧哉可不惧哉陛下察之察之又重察之防之防之又重防之不胜天下国家之福取进止第三札子臣于当世之利病既畧陈一二矣请复陈帝王治道之要其大槩有五一曰勤二曰俭三曰断四曰亲君子五曰奖直言惟能勤则一日之中亲学问机务之时常多亲燕逰逸乐之时自少矣惟能俭则浮费尽省而用自足国用既足而民可寛矣惟能断则依违牵制之情皆不得而夺险诐私谒之事皆不得而至矣惟能亲君子则正言日闻正行日见而小人自踈君徳自进矣惟能奖直言则不讳之门开敢言之风振下情日通姦邪日消矣虽然治道有五而行之者一曰诚而已必也自信之心先立于内自文之行不着于外以圣人之道为必可行以帝王之治为必可致力行之而不息固执之而不移此之谓诚不然迹试之心翫之初行之终违之或先之以勤俭而继之以骄奢或言之以寛䘏而行之以刻剥或外示亲贤而内惮其正或阳为好直而隂悪其犯皆非所谓诚也其去五者之治道愈逺矣故记曰意诚而后心正心正而后身修身修而后家齐家齐而后国治国治而后天下平此尧舜禹汤文武周公孔子心法之至要也陛下圣质天纵圣学自得亦何待愚臣之言臣愿陛下尊其所闻行其所知先立一诚于圣心以力行五者之治道则二帝三王可一举足而至矣惟陛下加之意取进止轮对札子臣闻保国之大计在结民心结民心在薄赋㰸薄赋㰸在节财用臣伏见陛下深诏执事㑹计邦财出入国用盈虚之数臣仰测圣意将有以节财用薄赋㰸以结斯民之心此宗社生灵万世之盛福也然臣尝为陛下深思其说以为陛下虽有薄赋㰸之心恐未得薄赋㰸之道虽有节财用之心恐未得节财用之䇿也何以言未得薄赋㰸之道且今之财赋有地基茗课之征有商贾関市之征有皷铸榷酤之入有鬻爵度僧之入犹曰非取于农民也而取于农民者其目亦不少矣民之输粟于官者谓之苗旧以一斛输一斛也今则以二斛输一斛矣民之输帛于官者谓之税旧以正绢为税绢也今则正绢之外又有和买矣民之鬻帛于官者谓之和买旧之所谓和买者官给其直或以钱或以塩今则无钱与塩矣无钱尚可也无塩尚可也今又以绢估直倍其直而折输其钱矣民之不役于官而输其僦直者谓之免役旧以税为钱也税畒一钱者输免役一钱也今则嵗增其额而不知所止矣民之以军兴而暂佐师旅征行之费者因其除军帅谓之经制使也于是有经制之钱既而经制使之军已罢而经制钱之名遂为常赋矣因其除军帅谓之緫制使也于是有緫制之钱既而緫制之军已罢而緫制钱又为常赋矣彼其初也吾民之赋止于粟之若干斛帛之若干匹而已今既一倍其粟数倍其帛矣粟帛之外又数倍其钱之名矣而又有月椿之钱又有板帐之钱不知㡬倍于祖宗之旧又㡬倍于汉唐之制乎此犹东南之赋臣所知者也至于蜀民之赋其额外无名者臣不得而知也陛下今欲薄赋㰸有司且曰无以供经常之费也臣故曰陛下虽有薄赋㰸之心恐未得薄赋㰸之道也何以言未得节财用之策葢国家之用有可得而节者有不可得而节者如宫室车服之用如祠祀之用如交聘之用如饷师之用此不可得而节者也然古者国贫则君服大布之衣年饥则路马不食谷君不祭肺八蜡不通然则宫室衣服祠祀之用亦有可节者矣而况今之祠祀又非古之祠祀也车服之饰兵卫之衆钖赉之恩㡬倍于古耶虽然犹曰事天地也事宗庙也事百神也是不可节也至百官之冗百吏之冗师旅之冗是独不可求所以节之乎髙宗南渡以来如节度使不畀真俸矣虽然犹曰某有某战之功不可减也至于将相积官而除者王族戚里近习官寺积恩而除者是独不可减乎如国家之官帑有左帑矣天子之私蔵有内帑矣且天下之财孰非天子之有今也有私蔵焉已非先王之制矣而又有曰封桩者焉又有曰南帑者焉南帑今为西上帑矣左帑之用西上帑之用则朝廷之经费也所谓封桩何为者也不过浚所入之赢以入封桩又浚封桩之赢以入内帑而已天下之财入于内帑则岂复可得而稽亦岂复得而节哉内帑所在人有觎心至使人主不敢一颦一笑也一颦一笑则宫闱左右望赐矣人主不敢一游一豫也一游一豫则宫闱左右望赐矣人主不敢一饮一食也一饮一食则宫闱左右望赐矣人主之奉几何而浮费或相什伯或相千万矣此独不可节耶而臣见其费之增也未见其费之节也臣故曰陛下虽有节财用之心恐未得节财用之䇿也今竭东南之财而支天下之全费见内帑之富而忘斯民之日贫而议者乃曰有司不能为陛下节财也不知有司安能节财节财在陛下而己臣愿陛下明诏大臣立为法制凡内帑出入皆令领于版曹而经于中书制之以印劵而覆之以给舍其大过之恩幸无功之钖予皆得执奏而缴駮之太祖皇帝尝令后苑造一薰笼数日不至帝责怒左右对以事下尚书省尚书省下本部本部下本寺本寺下本局覆奏又得㫖依方下制造乃进御以经厯诸处故也帝怒问宰相赵普曰我在民间时用数十钱可买一薫笼今为天子乃数日不得何也普曰此是自来条贯不爲陛下设乃爲陛下子孙设使后代子孙若非理制造奢侈之物破壊钱物以经诸处行遗湏有台谏理㑹此条贯深意也太祖大喜曰此条贯极好仁宗皇帝寳元庆厯四嵗之间两命羣臣议行减省韩琦言欲省浮费莫如自宫掖始于是内庭不急之用悉行裁减惟陛下推广太祖仁宗之徳意而立经乆一定之法度此亦节用之大端也至于宫室车服祠祀之过制百官百吏三军之冗食中外官吏赐予之滥费亦皆议所以裁节之者陛下驭幸以示恩有司执法以任怨下之人亦曰非上之不与也有司之法也又何怨之有浮费既节帑蔵自充则不惟不取外帑以入内帑而已亦可如祖宗之时间出内帑以佐外帑矣不惟内帑可出以佐外帑而已如封桩亦可併省而㱕于左帑矣不惟封桩可併而已如印造楮劵之数亦可少减鬻爵度僧之政亦可暂罢以待军兴不时之湏矣盖用节而后财可积财积而后国可足国足而后赋可减赋减而后民可富民富而后邦可宁不然日复一日嵗复一嵗臣未知其所终也惟陛下夙夜忧思而速图之臣不胜愚忠贴黄云臣近因接送虏使往来盱眙闻新酋用其宰臣之策蠲民间房园地基钱又罢乡村官酒坊又减塩价又除田租一年窃仁义假王政以诳诱中原之民又使虚誉达于吾境此其用意不可不察嘉定元年春三月男长孺编定端平元年夏五月门人罗茂良校正诚斋集巻第六十九终诚斋集诚斋集卷第七十诚斋集巻第七十庐陵杨万里廷秀奏状札子秘书省自劾状臣契勘本朝之制日厯之书必有序序篇旧例委祕书监少撰述如髙宗皇帝日厯序篇系权修知政事龚茂良从旧例委秘书监李焘撰述今来至尊夀皇圣帝日厯告成所有序篇系前权监修官参知政事王蔺照例委臣撰述修写入册近蒙圣㫖改差左丞相留正监修臣亦呈上件序讫而今月初二日左丞相留正别委官撰到序篇一首送下本省臣即时奉行今日下写换仍将臣所撰序篇即行毁弃臣闻之蔡墨曰物有其官官修其方一月失职则死及之今也撰序篇者臣之职也而文辞不足采録可谓失职矣仲尼曰守道不如守官今也撰序篇者臣之官也他官乃复改撰臣可谓不得守其官矣臣之二罪何敢自恕臣愚欲望圣慈将臣罢黜重作谪罚以为有司不称职者之戒乃臣旧有肺气痰嗽之疾过秋复发见请朝假将理所有秘书监及进读官不可阙人亦乞别差官施行臣谨退私室待罪恭俟威命不胜惶惧震越之至奏报状臣近以撰述日厯序篇不称职具奏自劾今月初五日巳时伏凖御卦退还奏状仰见陛下眷怜之隆赦其罪而不论臣衔感之极至于涕零重念臣愚戅自信遂至轻发揆之进退岂容无罪难以复玷朝列欲望陛下曲垂矜念保全孤逺之迹特赐睿㫖与臣宫观差遣兼臣见以痰疾在假窃恐有废职业益重过尤伏乞圣慈早赐处分臣干冒天威不胜陨越俟罪之至辞免着庭转官札子某伏睹今月某日凖尚书省札子三省同奉圣㫖以至尊夀皇圣帝日厯书成经修经进官特转一官减二年磨勘者某闻命之顷大惧弗堪伏念某学不名家文非华国晚㸃汉渠之长适逄虞典之成上则繄冡司之提纲下则勤着庭之载笔盖因人而成事难同日而罔功矧赐帛赐金既拜嘉扵介赉若懋官懋赏敢孤奉于明恩再念某属常贡需头之章自列以上气之疾恳祈祠禄未赐帝俞方将少需且复申告傥受爵而不逊必贪位而疾颠湏至具申尚书省欲望钧慈特赐敷奏其转一官减二年磨勘指挥日下追寝庻安愚分伏候钧㫖施行荐刘起晦章燮堪充馆学之任奏状凖令诸监司到所部半年或因赴阙奏事许举部内所知贰人右臣仰惟陛下龙飞之初首轸孤逺之迹召从外郡擢长书林臣以坐糜为慙冀从外补陛下畀以陪都之漕寄宠以延阁之隆名临遣丁宁恩意备极臣朝夕懔懔思报万分惟有荐进人才可以禆益圣世在法监司到所部半年许举所知贰人辄縁公论冐渎聦闻臣窃见承直郎监建康权货务刘起晦前秘书省正字刘朔之子名父之后能以儒科自奋其人气质端凝识度宏逺外若柔巽内实刚方初为福州福清县主簿帅臣赵汝愚深器重之今为务场责重事繁从容而辨知建康府章森亦尝露章荐之若置之馆学必能上禆国论文林郎监淮西总领所西酒库章燮操行甚修问学甚正蚤魁里选髙擢省闱其于文词尤工牋奏不越骈四俪六之軆而行以古雅议论之文有前軰风至于吏能尤复精敏无为军与和州尝争一镇税埸务两郡太守移书请託却而不视卒畀所应得之郡建康尝有大家夺细民田漕臣林枅委以裁决竟还细民前淮西总领张抑尝以贤业荐之于陛下登极之初此亦馆学之竒才也此二士者臣平生行天下寡见其比不敢蹈臧文仲窃位之罪恐复诒孟轲蔽贤之诮谨冒万死以闻焉惟陛下财择谨録奏闻伏候勅㫖荐举吴师尹廖俟徐之若毛崈鲍信叔政绩奏状臣闻人臣之报国忠莫大于荐士而捐躯为下臣尝伏读淳熈十六年十一月四日陛下制诏以臣寮建请令监司见有贤才可用者熟试精察告之于上臣自到任以来所部九郡官吏至衆非他部比其间人才亦必不少今以臣置司之地及臣循行之州或试以事功或採之衆论得数人焉请为陛下诵之臣伏见朝奉大夫江东转运司主管文字吴师尹有质直之资有亷茂之行试中大法尝爲大理评事决谳平恕人无异词其在本司凡财赋之职皆能钧校其源流而吏不能欺凢民讼之事皆能灼见其情实而民无不服至如饶信等州秋苖夏税民间输纳往往欠例收縻费等钱太多师尹首请蠲减又如江东州县民间牛死官司不受纳筋角而抑使重纳价钱民间苦之师尹首请禁戢九郡之民皆以爲便每以儒饰吏以经傅法允谓今日之实材朝请郎通判建康府事廖俣学优行副文赡气刚吏事通眀民情练达臣初到任暂摄府事聼其賛画细大合宜直而不表襮以近名通而不苛察以穷物顷寄居㑹稽之日常平使者朱熹奉夀皇之诏以捄荒延士夫之贤而博议首选俣而分委之措置有方民无流殍及通判抚州前后常平使者皆以廉吏政绩荐之于朝未蒙擢用允谓今日之遗材朝请郎通判广徳军徐文若𥙿于才力而养以和精于吏事而济以恕倅贰小邦力賛其长期于集事而不侵郡权驩以尽心而不矜已㓛自守臣沈枢召去摄事数月适当旱伤之后蠲放无余凢捄荒之政毕举节用之策毕讲如过客之馈賮经常之燕集一切罢去官吏军兵之廪给赖以无乏民誉甚美唯恐其去承议郎添差通判池州毛崈经术醇儒师授乡党顷借朝列尝为大理司直继因补外添贰池阳自到任以来亷仁之誉洽于衆口近捧宪司之檄疏决诸邑囚徒乃能尽心疚怀探索情伪一时疑狱有若无主死人吴三而滥及无辜者有若醉人傅百乙自经而诬人逼死者有若胡太被刼不获正贼而执平人者崈至之日一问而得其情即时释放其他滞囚从宜决遣曾不旬时其在狱者及追逮未至者放三百八十有六人莫不驩唿而去承议郎知太平州繁昌县鲍信叔吏才髙于一州治行冠于诸邑到任之初首减罢吏员以除民之蠧整齐簿书以立民之经撙节浮费以惜民之财邑小民寡而困于税务锥刀之讥征信叔乃为税务抱认税额而尽蠲之夏税民间输纳病于收取縻费之过数信叔乃立为至薄之则例而痛减之去嵗本县少旱今春民颇艰食信叔乃以撙节用度之余粟择其贫不能籴者不收民钱而振济之繁昌累政不治一邑败壊今兹遂为壮县此五人者臣皆精试而熟察之矣欲望圣慈特赐甄擢以为一路官吏之劝异时趋事赴功必有可观荐举徐木袁采朱元之求扬祖政绩奏㓛臣属者祗奉明诏问囚上饶因之得以循行郡邑自当涂厯宣城道新安至上饶㱕涂经鄱阳诸邑南康池阳殆徧一路九郡之境用诹民氓之休戚亷察守令之能否得贤令四人敬以闻焉伏见朝散郎知饶州乐平县徐木上庠名士文学有声而能谙练民事秉心眀恕治行尤异初知冨阳拨烦无滞理财有方民不加赋而官府充羡及来乐平岂弟之声为一路县宰之冠臣不识其人而闻其政近过乐平其人已秩满上印而去採之民言去思方深有近古循吏之风奉议郎知徽州婺源县袁采三衢儒先州里称贤励操坚正顾行清苦三作壮县皆腾最声及来婺源察见徽之诸邑其敝之尤者専以科罚为理财之源流广开告许之门每兴罗织之狱大者诬曾参以杀人次者谤陈平之帷簿至其小者不可殚举采首摘其敝白之监司太守请痛禁止自是诸邑之民皆得按堵承事郎知信州弋阳县朱元之两学知名厯试能官下如士夫干求过客餽賮经常燕集并分俸以应撙节浮费洗手奉职不以一钱假人至如板曹之供诸军之餫官吏兵人之廪罔不给足催科有法两税不愆民乐其输不扰而整聴讼録囚邑民自以不寃奉议郎知建康府江宁县求扬祖惠而能断明而不苛顷为婺女幕寮已着能称今为留都郭内之宰事之繁伙视他邑十之公亷自持人不敢千之以私至于剖折民讼庭无留事拊摩鳏寡罔不得职行且辞满一邑之民惟恐其去愿借留者不翅百千人兹四人者臣自到部即闻其治行俟之两年不变益贤观之甚乆察之甚详委有绩用不可掩抑如蒙圣慈特赐旌擢异时必有可观后或不如所举臣甘坐缪举之罚荐举王自中曾集徐元徳政绩同安抚司奏状臣等日以乏使孤奉明恩㫒付一路条察之寄其惠绥黎庻及宣布君仁恪勤职守乃几案常事至于报天谢生之大愿惟有权贤扬善之一节臣等庀职各已踰年旋观列郡之太守治中得其尤颕而不以上闻是蔽贤不祥之实也伏见朝奉郎知信州王自中文词俊发才气髙秀初以王蔺荐见夀皇论天下事如指诸掌风生颍脱有过人者夀皇以为竒材出典边郡悉心毕力峙粮训兵常若冦至今典上饶除苛尚寛一洗积弊如诸邑逋负州家钱币为缗者三千余万上供失时郡用告匮前后太守往往劾一二县令黥诸邑胥徒以塞已责而不赡如初也自中之既至与诸邑宰握手吐诚寛为之期而薄为之取不遣一卒不移一檄率以手书致其勤恳县令至有感泣者自是诸邑吏民翕然感之输租辏集遂以无乏朝散郎知南康军曽集冑出名家躬服寒素少从名儒张拭讲学以为士君子之学不过一箇实字再立朝列皆监六部门不事于谒不肯附丽徃徃皆以为简今守南康大抵以抚字为先以辨集为次其政一遵朱熹之旧如请于朝乞均减星子一县预买如辍郡廉以教育白鹿书院生徒皆朱熹欲为而未及尽行者南康地𥚹民贫毎歳流徙乐郊者不絶今皆安集无有愁叹宣教郎添差通判徽州徐元徳浙东名儒朝列正士持论鲠挺特立不阿出贰名城乃员外置凢州郡迎辂之数厨传之仪皆无故实出于创为蕞者如挈擕囊衣则有僦仆之币如下檐宴集则有折爼之币率为缗钱者数百元徳问之故府咸曰无之则举而付之郡庠以为养士之费于是民皆称其洁廉江东一路讼牒徽为尤剧民讼至诸部使者之庭皆以委之审决元徳一一繙閲文案至忘寝食吏牍山积迎刄而解于是民皆称其明断此三人者一路守倅之选欲望圣慈特赐旌擢以为良吏爱民之劝以收异时待用之才后或不如所举臣等甘坐缪举之罚举眉州布衣程侅应贤良方正科同安抚司奏状绍熈三年四月二十五日凖行在尚书礼部符连到绍熈三年四月十五日制可今嵗科场其令尚书侍郎两省谏议大夫以上御史丞学士待制各举贤良方正能直言极谏一人守臣监司赤许解送仍具词业缴进以闻者右臣等伏都眉州布衣程侅经明行修通达国軆其探索王覇有仲舒师友渊源之淳其议论古今得苏洵父子治乱之学淳熈十三年间尝游都下有所着帝王君臣论及时务利害策凢五十篇皆造于义理切于事机非腐儒文士之空言朝士争传为之纸贵未㡬㱕蜀计其年齿今亦五十许嵗若遂沦弃恐他日圣世有遗贤之恨今保举程侅堪试贤良方正能直言极谏一人谨録奏闻所有本人词业乞从朝廷行下本贯眉州宣取正本伏候勑㫖乞罢江南州军鉄钱㑹子奏议臣伏覩朝廷近降指挥措置行使鉄钱㑹子令淮上屯戍官兵月给食钱除旧用行在㑹子者并聴依旧量度每嵗支屯戍诸军鉄钱以为权货务入纳分数臣照得屯戍官兵毎旬支遣已有立定钱银㑹子分数难以更改所有淮上戍守官兵支遣钱㑹从已降指挥并聴仍旧其合支见钱一嵗止用一十二万余贯淮西州军递年朝廷科降应副马司支遣钱三十七万余贯系鉄钱并行在铜钱㑹子中并起发内铁钱一十三万余贯就拨支使已是足用若将新降鉄钱㑹子于权货务筭请委实别无项目可以支遣臣窃祥朝廷支降新印交子止为两淮铁钱艰于行用今来一倒令江南八州军衮同流转非唯先有折閲之患设或通用不行其间屯驻大军四处军民之情使见扰扰比之两淮事軆尤重伏自此令一下军民心皆惶惑盖见钱之与㑹子古者母子相权之遗意也今之钱币其母有二江南之铜钱淮上之鉄钱母也其子有二行在㑹子铜钱之子也今之新会子鉄钱之子也母子不相离然后钱㑹相为用㑹子之法曰㑹子并同见钱行使今新㑹子之法曰每贯并凖铁钱七百七十足行使又曰其新交子止许两淮及㳂江八郡界内公私流转行使且㑹子所以流通者与钱相为兊换也今新㑹子每贯凖鉄钱七百七十足则明然为鉄钱之㑹子而非铜钱之㑹子矣淮上用铁钱用新㑹子则有㑹子斯有见钱可兊矣是母子不相离也江南禁鉄钱而行新㑹子不知军民持此㑹子而兊于市欲兊铜钱乎则非行在之会子人必不与也欲兊鉄钱乎则无一鉄钱之可兊也有㑹子而无钱可兊是无母之子也是交子独行而无见钱以并行也一钱两钱之物十钱五钱之噐交易何自而行商旅何自而通乎又两淮免起发㑹子三年而江南无免发之命江南官司以新㑹子发纳左帑内帑左帑内帑肯受乎左帑内帑万一不受则百姓之输官物州县亦不受矣州县不受则是新㑹子公私无用上下不受而使镇江建康两税入纳百万而行使不通不知将何用也若止欲用之于军人之支遣百姓之交易其肯受乎万一有受有不受之间此喧争之所从起而纷纭之所从生也臣非不知时暂兼摄总司之职奉承朝廷之命可以免目前方命之罪然万一镂板掲牓及交收新㑹子他日正官到任将新㑹子与军人支遣民旅交易之际傥有如前所谓喧争纷纭之説则朝廷推其所从皆臣阿䛕顺㫖交收㑹子之罪虽斩臣以塞责于国何益哉淮民两年已被拣择鉄钱之扰怨咨之言有不可闻今幸少寛拣钱之禁以安淮民若江南八州复欲力行铁钱㑹子是江南之民又将不胜其扰也欲乞圣慈洞察经乆之利害先事而改患犹可销事至而收则无及矣縁有此利害不敢镂板晓谕若将来降到㑹子亦不敢交收此事必出圣断力赐寝罢江南八州行使铁钱㑹子指挥庻㡬㳂江军民得以安靖湏至奏闻者贴黄臣传闻干道初间尝降铁钱㑹子于两淮军民都不行使一两月间朝廷尽行収上今来窃恐复蹈前辙乞下有司捡照寝罢上件指挥辞免召命公札某今月初四日凖尚书省札子三省同奉圣㫖杨某召赴行在者某闻命震惧不知所裁恩来自天感极至骨伏念某顷居列着莫效万分既与世以相违得补外而已幸仰辱夀康之临遣俾司江介之转输犹直情而径行或触事而妄发谢㱕已矣潜伏终焉忽召节之下颁力病身而亟拜宠光所逮故应不俟驾而行筋力已衰况复有採薪之疾左趾跛曵而将废右臂痛楚而未瘳傥黾勉以载奔殆顚隮之可必方命之罪常刑敢逃湏至具札子申尚书省欲望庙堂特赐敷奏追寝召命再陶铸在外宫观差遣一次俾窃禄食以安余年不胜哀扣恳迫惶惧之至伏候钧㫖再辞免札子某五月初四日凖尚书省札子三省同奉圣㫖杨某召赴行在某已具辞免七月十一日凖尚书省札子六月十二日三省同奉圣㫖不许辞免者君命至重何敢再违品秩既卑岂应辞避伏念某才踈用世景迫凋年入朝者三首尾九嵗随牒且八奔走四方禄食徒优补报何有晚抱疢疾乞㱕故山逄圣主之勃兴发徳音而收召煖如奏日觉枯木之欣栄隐若新雷启寒虫之乆蛰感恩至骨流涕交頥而某老益不支病且垂死岂不愿再瞻于观阙正恐先九陨于道涂不能力疾以造朝已沥忱辞而祈免夫何下土之贱莫动惟天之聪渎烦敢避于再三俞允终期于万一辄再具札子投诚庙堂欲乞力为敷奏追寝召命改畀外祠庻叨空餐以卒晚嵗某不胜哀恳惶惧之至辞免除焕章阁待制恩命札子某今月初四日凖尚书省札子以某再辞召命乞在外宫观八月十三日三省同奉圣㫖杨万里系太上皇帝宫僚未经擢用特除焕章阁待制依所乞差提举江州太平兴国宫任便居住者万里闻命震惧不知所裁感涕交零跼蹐以避伏念万里少也愿仕老而蚤衰赐第绍兴之年将閲时于四纪就列淳熙之且俾奉帙于重明仰慙三圣之恩莫效万分之报晚婴沉痼力请退休逢天地之重开颁走趍之一节政坐有采薪之疾洊辞不俟驾之行令出再违罪应九死敢意上圣畀矜下臣谓其太安储隷之余念兹正元朝士之旧超除次对因任真祠招虞人以旌已寛不至之戮持从臣之槖更冒非常之栄近比絶无躐等是惧谨具札子申尚书省欲望庙堂特赐敷奏追寝新除待制恩命止差在外宫观差遣一次某不胜惶惧恳迫之至陈乞引年致仕奏状臣闻在法命官七十致仕又在礼经大夫七十而致仕臣犬马之歯在官簿今年虽六十有六而实年七十臣合于今年正月陈乞致仕盖縁去年十二月初四日方拜圣恩次对外祠之命未敢遽有陈请今叨食厚禄已及半年恩重命薄福过灾生入夏感湿臓腑之疾大作服药不痊惟有纳禄辞栄庶可缓死湏至哀告君父敢乞圣慈施天地生成之仁推父母鞠育之爱许臣引年仍裁减恩数特与降职名一等守本官致仕栄宠末减灾疾必轻万一余生未填沟壑皆君父更生之恩危悃发中衰涕交下臣不胜祈天望圣惶惧恳迫之至谨録奏闻伏候勑㫖公札某皇恐辄有迫切之恳在法命官七十致仕又在礼经大夫七十而致仕某犬马之歯有官簿今年虽六十有六而实年七十某合于今年正月陈乞致仕盖縁去年十二月初四日方拜圣恩次对外祠之命未敢遽有陈请今叨食厚禄已及半年恩重命薄福过灾生入夏感湿臓腑之疾大作服药不痊惟有纳禄庶可缓死湏至哀告大丞相欲望钧慈保全余生特赐敷奏许某引年仍降职名一等守本官致仕某不胜恳迫祈望之至再陈乞引年致仕奏状臣昨縁官年虽六十有六而实年已及七十稽之礼法皆应得谢遂于庆元二年六月一日具状闻奏陈乞致仕至当年十二月十三日三省同奉圣㫖不允圣恩深厚未弃帷盖顾臣踈逺何以得此祗拜威命感极涕零跼蹐乆之不敢继请今则臣年七十有一乆病之后血气愈衰耳目无复聪明手足全然缓弱饮食减损举动艰难疾苦无聊伏枕待尽不避斧钺再奸冕旒欲望圣慈曲垂天聴悯臣废疾之乆察臣哀恳之真俾无违于礼经庻勿犯于邦典特降睿㫖许臣守本官致仕或销灾沴少逭死亡仰靳始终保全之恩不胜迫切控告之悃臣冒犯天威下情无任惶惧激切屏営俟命之至谨録奏闻伏候勑㫖辞免转一官仍除寳文阁待制致仕奏状臣昨于庆元二年六月内具状陈乞引年致仕奉圣㫖不允至三年七月内再申前请俟命两年于今月初四日伏凖省札以臣洊乞引年致仕二月十七日三省同奉圣㫖与臣转一官除寳文阁待制致仕者臣闻命驩喜省躬震惊伏以先汉孝宣以增秩而赏良吏本朝列圣以进职而劝有功而臣猥以颛蒙加之耄疾晚㑹逄于圣主首䝉被于鸿恩拔自庶僚之卑诞寘法从之峻七十致仕盖遵礼典之大闲再三呌阍始辱俞音之丕降荷天地曲成之施全枽榆暮景之㱕然非良吏而增秩一阶允惟既渥之数非有功而进职四等更出非常之恩傥冒昧以居焉恐陨越于下矣愿囬成涣以保凋年所有转一官仍除宝文阁待制恩命臣未敢祗受止乞守本官职致仕谨録奏闻伏候勑肯辞免除宝谟阁直学士奏状臣于七月二十五日伏凖尚书省札子六月二十四日三省同奉圣㫖杨万里厯事四朝年髙茂除宝谟阁直学士者臣闻命震惧措躬阽危臣一星卧痾七秩谢事荷上仁之怀旧至三乃从加异数以勤㱕不一而足方涵天泽幽屏云林未省何功误䝉进律虽厯事四朝之乆然初微半发之労沉緜骎骎良厌余生之苦老誖愦愦敢承徳茂之褒骤闻尺一诏之颁诞寘十八人之列顾寸心而有忸揆公议以云何深惟政刑之劝惩止系赏罚之当否恐此举之踰甚为公朝而惜之敢以凋年仰洿圣治所有除寳谟阁直学士恩命臣未敢祗受欲望圣慈追寝成命以安愚分谨録奏闻伏候勑肯辞免召赴行在奏状臣于九月二十一日伏凖省札九月二日奉圣㫖杨万里召赴行在者臣闻命自天省躬惟谷伏念臣歯㡬八十灾亦频年伏自去秋偶婴淋疾当平居则似乎无事遇发作则痛不可堪惨毒甚于割烹呻吟达于邻曲敢期圣主之念旧特招微臣而趣行礼有大经召不俟驾便应骏奔而出宿死于道路而益栄顾犬马瘗蔵岂患无盖帷之赐然草木摧折恐上恻干坤之仁一辞敢欺万坐无赦愿囬上天之哀眷曲全小物之余生湏至具奏以闻欲望圣慈矜怜追寝召命令臣仍旧官职致仕不胜恳廹惶惧之至伏候勑㫖辞免召赴行在奏状臣昨具奏状辞免收召乞圣慈追寝恩命于十一月二十日伏奉十月二十一日诏书不允者臣切惟一节以趋已违无诺之召再命而伛洊蒙有诏之温心魏阙以先驰驾柴车而复枙伏念臣半生往蹇薄暮时升自逢賔日之初宠朌芝检首预客星之列诞寘松阶未瞻尺五天之清光亟进十八人之递直嵗才更籥帝复赐环拖绅答扬奏牍祈免非有白云之留住曲羕紫涣之趣行光武侧席于幽人芬馨千载颜阖致词于使者沉痼一身情与愿违涕随言出湏至再具奏状以闻𣣔望圣慈察臣老病之实赦臣稽违之辜特赐追寝召命以匈余生不胜震惧恳祈之至伏候勑肯辞免除寳谟阁学士奏状臣闻惟立国纪纲之大柄在驭臣赏罚之至公许之缨而以朝仲尼之所甚惜招以旌而不至齐君之所必诛恩威两隆今古一贯而臣退惟老誖仰辱招延属以有采薪之忧遂违不俟驾之礼释辜已幸进律何名岂其小人儒之㣲被以真学士之宠有虞人之罪而幸免天下将以为失刑无于奚之功而示褒天下将以为僣赏致公朝劝沮之紊皆㣲臣瑕玷之由烦言必兴万坐无赦敢㳟恳欵上冒圣聪祈免误恩以逃大谴湏至具状奏闻伏候勑㫖嘉定元年春三月男长孺编定端平元年夏五月门人罗茂良校正诚斋集巻第七十终诚斋集诚斋集卷第七十一诚斋集巻第七十一庐陵杨万里廷秀记龙伯髙祠堂记零陵龙尧卿东汉太守伯髙之逺裔也其父光隠于艺以游诸公间侍郎胡公伯明父甚爱之赠之言谓其能遵乃祖伯髙之戒光尝有意作堂以祠伯髙至尧卿乃克有就谒予记之伯髙讳述京兆人建武中为山都长以马援之书有敦厚称是以有零陵之拜尧卿云相传伯髙葬于城北而子孙因家焉证诸陶岳之记良然问其世次则谱牒亡矣问以伯髙之遗事所对如史问此邦之父老以伯髙之政则皆不能言矣曰此吾郡贤太守也夫自建武至于今几年矣莫详伯髙之事宜也就使能言可据依耶然知与不知皆曰贤则其政非有以得乎民当不如是其乆且深也而史逸之惜也不谓之不幸也哉然犹得因伏波之书而闻也不谓之幸也哉古之人修诸身施诸民者岂少也岂无若伯髙之仅传者耶岂无遂不传者耶嗟乎世之君子储重宝市腴田大第以为子孙谋者充然自以为固蔕也未徙䕃而向之充然者王承福为之悯然矣而龙氏之居零陵至于配湘流而无穷岂充然者之智不若龙氏欤抑亦系其人之贤否欤不然权势者必争而僻逺者不竞故难守而易失易守而难失欤先是伯髙未有祠徳施于民于礼从祀尧卿既倡郡民作堂民争先焉事固有古于晦而今于白者矣士君子之所立以己之所自信而使时人之必信其不难乎哉某年某月某日当成予既为之记复系以诗使歌以祀焉其辞曰愚溪之委兮潇水之末流有蔚其山兮遵大路之右陬玉立万碧鲜兮造昭囬而修修居者勿翦兮过者式东京使君兮惠我以嘉徳旄倪俯偻以明祀兮谓使君即吾翁此邦孰非翁之子孙兮不宁唯诸龙荷杯兮桂酒手舞康年兮为翁夀飒然精灵兮翁来㱕何以候司兮光风泛芙蓉之旂玉立斋记零陵法曹㕔事之前踰街不十步有竹林焉美秀而茂子每爱之欲不问主人而观者屡矣辄不果或曰此地所谓美秀而茂者非谓有美竹之谓也有良士之谓也予闻之喜且疑竹之爱士之得天下孰不喜也独予乎哉然予官㳺于此几年矣其人士不尽识也而其良者独不尽识乎予欲不疑而不得也今年春二月四日代者将至避正堂以出假屋以居得之盖竹林之前之齐舍也主人来见唐其姓徳眀其字日与之语于是乎喜与前日同而疑与前日异其为人庄静而端直非有闻于道其学能尔乎有士如此而予也居乆而识之新谁之过也以其耳目之所及而遂以为无不及予之过独失士也欤哉徳明迨暇与予登其竹后之一斋下暾万竹顾而乐之笑谓徳眀曰此非所谓抗节玉立者耶因以玉立名之而遂言曰世言无知者必曰草木今语人曰汝草木也则艴然而不悦此竹也所谓草木也非耶然其生则草木也其徳则非草木也不为雨露而欣不为雪霜而悲非以其有立故耶世之君子孰不曰我有立也我能临大事而不动我能遇大难而不变然视其步武而徐数之小利不能不趋小害不能不逋问之则曰小节不足立也我将待其大者焉其人则不愧也而草木不为之愧乎徳明负其有深蔵而不市遇朋友有过面折之退无一言平居奋然有愤世嫉邪之心其所立莫量也吾既观竹夜㱕顾谓徳明曰后有登斯斋者为我问曰人观竹耶竹观人耶隆兴元年庐陵杨某记景延楼记予尝夜泊小舟于崃水之口左右后先之舟非呉之估则楚之羇也大者宦㳺之楼舩而小者渔子之钓艇也岸有市焉予蹑芒屦䇿瘦藤以上望而乐之盖水自吉水之同川入崃崃之两崖对立如削山一重一掩而水亦一纵一横石与舟相仇而舟与水相谍舟人目与手不相计则殆矣下视皆深潭激瀬黝而幽幽白而溅溅过者如经灔滪焉崃之名岂以其似耶至是则江之深者浅石之悍者夷山之隘者廓而地之絶者一顾数百里不隔矣时秋雨初霁月出江之极东㳂而望则古巴丘之邑墟也面而觌则玉笥之诸峯也泝而顾则予舟所经之崃也市之下有栋宇相鲜若䑓若亭者时夜气寒甚予不暇问因诵山谷先生休亭赋登舟至今坐而想之犹往来目中也隆兴甲申二月二十七日予故人月堂僧祖光来谒予曰清江有谭氏者既富而愿学作楼于崃水之濵以纳江山之胜以待四方之江行而陆憩者楼成乞名于故参政董公公取鲍明逺凌烟铭之辞而掲以景延公之意欲属子记之而未及也愿毕公之志以假谭氏光予曰斯楼非予畴昔之所见而未暇问者耶曰然予曰山水之乐易得而不易得不易得而易得者也乐者不得得者不乐贪者不与亷者不夺也故人与山水两相求而不相遭庾元规谢太傅李太白軰非一丘一岳之人耶然独得竟其乐哉山居水宅者厌髙寒而病寂寞欲脱去而不得也彼贪而此之廉也彼与而此之夺也冝也冝而否何也今谭氏之得山水山水之遭乎抑谭氏之遭乎为我问焉祖光曰是足以记矣乃书以遗之谭氏兄弟二人长曰汇字彦济次曰发字彦祥有母老矣其家睦祖光云杨某记一经堂记吾友刘彦纯以书抵予曰永新谭君微仲者翩翩衣冠之佳子弟也自微仲之祖致政公以眀经诣太常晚以特恩得官其叔父朝奉公年甚少䇿上第垂及光显矣而年不待朝奉公有子曰明仲今主袁之宜春簿微仲者朝奉公之犹子而明仲之从兄也力学而未有遭作堂丛书以教其子四人取诸违氏而命之曰一经介吾书以乞予言予于是叹曰逺哉其志也谭氏某兴乎为子孙计者不可守不为也世之君子门戸失守而后以赀赀又失守而后以田田又失守而后以书盖门戸有寒有炎而田与赀有去来逐之莫去捐之莫取者书也三失而一不失者也是故守家者莫固于书然予尝见好书者以某书矜曰此某相之家蔵也又以某书矜曰此某从官之家蔵也予视其识则果非好书者之故物也亦非某相某从官之故物也乃前此某相某从官之故物也自好书者之身逆而数之率一书三易人然则书又未可特也书盖有可恃者矣不家于蔵而身于蔵则几矣今致政公传之朝奉公朝奉公传之微仲微仲传之其子其书四世而不去如谭氏者鲜乎哉微仲之子皆能读书为文章谭氏其果兴乎故老相传义山禾水之秀气尝出相者三其信然耶是气也沉而不昇黯而不光者几年矣谭氏之居吾闻义山在其上禾水在其下当能候之彦纯盍问焉以告予也干道戊子二月既望诚斋野客杨某记怀种堂记干道四年枢宻刘公既登用善类复聚国势大竞天下仰目指期中兴而公孤忠崇崛不少斵刓疾视嬖邪毕力击排既牢不可动则叹曰道行则吾止道止则吾行是不可并乃以大资政作藩隆兴至则旁搜民瘼孰为疽根弗狝弗我则涤除俾罔后灾首得奉新县三乡寓税之弊欣然上闻其明年符下转运悉蠲除之为税三十五万钱有竒为米若干为帛若干命下而公已迁荆州牧矣于是三乡昔无田而有税者今无其所有昔有乡而无民者今有其所无又明年五月予来令奉新三乡之民相率作堂画公像于间以致瞻竚之敬十一月某日堂成予移官成均将行邑之士王杲与三乡之民来请名且记予不得辞名堂以怀种种言徳怀言民也于是民皆叹曰㣲公之恩吾其不首丘矣予曰此非公之恩也于是民皆不悦予重告曰尔不见前古之君乎闻兴民之害则勇于敢闻除民之害则勇于不敢今公之言朝奏而上之命夕应然则此非公之恩也上之恩也于是民始悦予曰亦公之恩也于是民皆大惑予又重告曰尔不见世之君子乎一言而为民百世之害也彼不曰害民也曰利国也国可利也民可害不可害也而况民有其害而国不有其利欤然其人犹矜曰吾知忠于国也且夫国之所立其所恃者谁也日夜揺其所恃以忠其所立是果忠不忠也一言而除民百世之害如公者有不有也然则此又公之恩也于是民始大悦三乡曰晋城曰新安曰法城云门生奉议郎新除国子博士杨某记竹所记永嘉吴公叔清旷简逺望之皎然如雪山倚空落月满屋梁也趯然如琼田之鹤阿阁之鸾凤也萧然如驭风骑气饮沆瀣而游汗漫也予顷识之湘中一见定交脱帽痛饮説诗论文俗士往往或疑其异或信其真公叔不知也今年四月予来为邑于新吴公叔实賔賛洪府相见谈湘中事予盖老且病矣折腰走堦下非其好也公叔复唿酒以盥濯予之泥涂尘沙夜过半月在牖户荷风飒然从东湖之东度水而至公叔与予皆大醉矣公叔起曰吾有竹所子盍为吾记之予曰奚而名也公叔曰子不闻夫王子猷之不问主人径造竹所乎予曰记之易耳虽然此非公叔事也乃杨子事也杨子将为子猷之径造矣但未知今之主人与昔之主人何如耳公叔大笑曰王茂弘不云乎元规若来吾便角巾还第庚寅十一月四日庐陵杨某记水月亭记予既官游四方二十年自州县入朝列得与海内英俊并㳺当世之士非所趋殊向所志不同行者往往一见即定交既交必乆要盖山何芳而不撷海何珍而不索也然求如韩子所云明白淳粹如吾友刘君承弼彦纯者加少也始予之少也贫且拙拙故多不合贫故寡与以与者之寡而不合者之多故无友年二十有一乃始得友吾彦纯彦纯之为人非今之所谓为人者也其为文非今之所谓为文者也予初得此友亦以为得斯人于吾乡则艰乎尔求斯人于天下则奚而艰也今其然矣乎今其不然矣乎不彦纯之为见七年矣余递宿南宫同舍郎皆上马去鴈鹜行亦散隔牎雨雪落修竹间一风北来琤然有声家僮以彦纯书来索水月亭记予慨然不乐揽书危坐独想忽如登斯亭对斯人则又欣然而孤笑也当予与彦纯共学时每清夜读书倦甚市无人迹则相与登亭掬池水弄霜月自以为吾二人之乐举天下之乐何以易此乐也虽有语之以今日离索之悲肯信不肯信也今何地无水何夕无月而吾二人欲追求昔者登亭之乐则既有不可复得之叹矣抑不知吾二人复相从登斯亭犹如昔者乐否也癸巳月日记严州聚山堂记严陵郡圃新堂落成命曰聚山太守宗丞曹侯取予诗语也堂之经始治中张定叟谓予子盍赋之盖侯志也诗既往侯遂取以命堂且徴予为记初予官于朝以毋老丐补外得符临漳自龙山登舟舟人忽捩柂囬櫂望潮波之来而逆之突而入焉然后随波疾行江山开明四顾豁如甚快于予心也舟行之二日自鸬鹚湾厯胥口则两山耦立而夹驰中通一溪小舟折旋其间行若巷居止若墻面偪仄阨塞使人闷闷又一日宿乌石滩下晓起而望则溪之外有地地之外有野野之外有峰峰之外山虽不若向之闗明豁如者然北山刺天若倚画屏南山隔水若来衆賔玉泉若几研而九峯若芝兰玉树也于是予之快者复而闷闷者去矣予以唿家僮未来假馆于曹侯者朞月尝从侯散策郡圃初登千峯之榭予亦甚快已而降自古堞委蛇北东至夫所谓正巳堂者筑髙而趣之庳宇敞而见之隘闷然复如在鸬鹚湾胥口舟中时也侯曰是中有佳处我初得之将因其材易其地以为新堂子岂识之予未应且行且顾举武不百至坏垣所偶跂而望则向之若倚画屏者倚乎此若来衆賔者賔乎此若几研若芝兰玉树者毕集乎此予欣然曰汉武帝不云乎公等安在何相见之晚侯之所谓佳处者此其是耶非乎侯大笑曰得之矣堂成予行因书其説年月日记春雨亭记宣溪王邦又既葬其父主簿公于某山作亭于前春秋率子弟展省竣事则休焉诿其友萧如埙问名于予且记焉予命之以春雨之亭而告之曰吾闻之春雨润木自叶流根物以本滋苗亦以苗滋本今则不然本乎责者不加约苗乎责者不加周富贵利达之得未始尤其躬富贵利达之不得未始不尤其先不惟尤之也以其先及其山以其山及其骨曰某丘某水莫之利也于是一墓有一易者焉一易可以已矣贑阳之巫曰兹丘不告身之似也九品之官焉得出于而家宜阳之巫曰兹丘不赐墩之似也一品之官焉得出于而家是数巫者探吾民子孙之心而艳诸利其孰从而破之其势不五六易不厌也不惟民也惟士亦然抑不思告身也赐墩也之二物尧舜三代之时有乎尔无有乎尔之二丘尧舜三代之时有乎尔无有乎尔其有也将先物而后丘乎将先丘而后物乎成周之有官君子其先之葬也皆觌夫所谓告身之丘乎臯䕫稷契其先之葬也皆觌夫所谓赐墩之丘乎物与丘之有无古之事不足校也墓与骨之震动暴露今之人足怆不足怆也王氏子孙皆劬于学而好修自叶之泽是在王氏子孙乎是在簿公之墓乎愿以此记焉年月日某记霁月楼记余顷官于朝得余叔祖彦通书诿余以名石井张氏之楼且为之记余以未尝至石井未登斯楼莫知所以名之者乃复书彦通讯以斯楼何宜彦通又以书云暄凉靡不宜而尤与秋宜风物靡不宜而尤与月宜朝暮晦明靡不宜而尤与霁宜余乃大书霁月楼三字以遗之未暇作记也余尝见诗家者流多喜谈霁月余以为万象皆有新故无新故者月也顾曰霁月焉及余为博士于奉常时秋且半吏白余当祠夀星余与少卿蜀人黄仲秉斋宿于西湖南山之浄慈禅寺是夕雨作松竹与荷叶终夜有声骚骚也五鼔夙兴登坛将事则天宇如水月色如洗殆不类人间有也盖诗家之谈犹信张君充刚喜賔客且博延名士以才其子弟斯楼又胜絶予安得月前霁后御风往观焉先淮此记庶几与斯楼有一日雅也年月日某记宜雪轩记东江刘元渤语其友周直夫曰吾于世味未尝升其堂哜其胾也人驰而我上我所偭人所向也顾独有所癖昔子猷癖于竹灵均癖于兰和靖癖于梅吾皆兼此而有之若病膏肓若嗜土炭未易瘳也吾既聚三物而羣植之又开轩以临之子盍有以名吾轩且谒之诚斋以记吾所以名直夫未有以对也退而访予于南溪之上相与道元渤语欲取王元之竹楼记之辞名轩以宜雪予曰子得之矣万物莫不满乎雪也不病乎雪者梅欤竹欤兰欤岂惟不病之亦复宜之惟梅得雪而后洁白者有朋惟兰与竹得雪而青苍者无朋今也相与曹处于刘子轩䆫之前并驱于嵗寒风雪之㑹若相友以道相摩以义揜之而色愈明凛之而气愈清摧之而节愈贞者也予尝试评是三物矣殆有似夫君子盖身幽而名白似郑子真镒中而铢外似严子陵羣洿而孤清似伯夷叔齐云元渤名渭喜客而乐教子士之贤者多从之游视其癖则知其人矣其子林学而有文尝荐名礼部年月日杨某记嘉定元年春三月男长孺编定端平元年夏五月门人罗良茂校正诚斋集巻第七十一终诚斋集诚斋集卷第七十二诚斋集巻第七十二庐陵杨万里廷秀记石泉寺经蔵记下泳萧民望甚贤而喜士尤嗜蓄书发粟散廪而饔飱六经捐金抵璧而珠玉百氏每鬻书者持一书至必倍其估以取之不可则三之又不可则五之必取乃己蓄之多而不餍老而不衰也以故其子弟皆好学不惟其子弟其乡人皆好学士之自安福而南者走百里必曰我将见民望自永新而北者走百里亦曰我将见民望予少之时尝从先君至其家每念之则前清溪后平林脩竹在左右松在右尚了了予目中也今年友人彭仲庄来民望寄声于予且曰我旧嗜蓄儒书今颇嗜蓄佛书新作一经蔵于石泉寺以贮之将与学佛者共之子其爲我记焉予不知佛书且不觧福田利益事也所知者儒书尔夫道性之而圣声之而书书乎读圣乎悟则书爲我我爲书矣不然之而置散焉书则书矣我何与哉今民望之蓄佛书以待释子释子曰我之轮一周则我之诵一周矣果有是事者异也无之而言焉者也诵不以口而以轮者惰也蓄不以心而以蔵者弃也民望其为我问之年月日杨某记长庆寺十八罗汉记大擽长庆寺在庐陵郡城之北四十里而遥右背碧岑前左绀溪水木幽茂望之蔚然也旧有十八罗汉像葢拙工为之仪观俗下神气昏顿类道旁丛祠中捧土掲木之为者岂有世外巖下之姿遗物出尘之意哉里中之士有罗长吉者顾曕不怡捐重币聘良工改作之经估者四人渊黙者四人衲纫者一人杖植者二人或挥麈欲谈或长眉曳地或佛齿在手或清水挈瓶翫炉香者其意逺扰龙虎者其色暇所谓世外巖下之姿遗物出尘之意其庻几不逺吾闻是十八人者西方之悍人也其未见佛也若吾子路之未见夫子也由今视之所就乃尔然则人果可以无学乎由之瑟固非彼所操也然为彼而不为此者所见者异人也使之彼乎出此乎入庸知其不由欤以寂废动以躬废物视其貎肖其学也施之于世则濩落矣然是十八人者漠然无牵超然无丽世味不能诱其衷人忧不能㓂其崖而况车服可得而维刀锯可得而加也哉长吉名惠迪其二弟蚤世而诸孤不孤者有长吉之贤字而焘之也乐善而喜士里中莫吾长吉之似者怡斋记干道丙戌之冬予自庐陵抵长沙渴乐斋先生侍讲张公公馆予于其居之南轩是时积雨未霁一夕湖风动地吹北雪踰洞庭被长沙城中予生长南方未尝十月雪之为见见十月雪自长沙始也予既羇旅倦且寒甚岂不欲一见亲旧然僵卧南轩之东牕足未出门而心己入门矣既而呉伯承闻予至夜与邢鲁仲来见诘朝侯彦周又与予里之十刘炳先兄弟来见自是人事始扰扰矣炳先一日约予与彦周过其家予嘉炳先兄弟之好学而又雍睦怡怡如也索笔为书其楣间曰怡斋炳先求予记之予以行不间辞未能也后九年炳先试南宫过庐陵炳先不知予在予亦不知炳先过矣又三年友人周直夫㱕自长沙炳先遗予书曰顷失一见甚恨且促迫怡斋记予得书喜甚问讯长沙故人则彦周鲁仲伯承皆死乆矣当时南轩之集惟侍讲与予与炳先兄弟四人在尔今侍讲官八桂予居庐陵炳先兄弟在长沙交游之存亡离合其使予悲也予老矣侍讲亦年过四十炳先兄弟其尚少也乎其亦似予之老乎炳先名光祖弟継先名述祖吾州安福人也徙长沙今再世云淳熈三年月日记无尽蔵记永新县东郭外不十里曰横江张司理徳坚居之近无邑喧逺不林荒乃筑山园以郛万家刳壤为沚实以芙蕖布砾为迳夹以海棠为亭为轩以憩以临园成与吾友刘景明逰焉徳坚若不满意者顾曰是非不佳然人为非天造也乃与景明竹枝芒屦循海棠迳北行百许歩至禾江之濵徳坚却立曰止吾得佳处矣盖江水西来渺然若从天流出至是分为两中跃出一洲如横緑琴咮昻凥庳美竹异树不蓺而蔚水流乎洲之南北崖若裂碧玉钗股势若竞骛声若相应若将胥命而㑹于洲之下覧观未竟云起禾山意欲急雨有风东来吹而散之不见肤寸义山之背忽白光烛天若有推挽一玉盘疾驰而上山之颠者盖月己出矣景明贺曰惟江上之清风与山间之明月耳得之而为声目遇之而成色取之无禁用之不竭是造物者之无尽蔵也东坡尝为造物守是蔵矣自坡仙去夜半有力者窃蔵以逃尝试与子追亡收逋而贮储于斯乎徳坚乃作堂于其处而题曰无尽蔵云年月日杨某记宜州新豫章先生祠堂记予去年十月致书桂林伯侍讲张公今乃得报且诿予曰宜州太守韩侯璧直谅士也初抵官下他皆未遑首新山谷先生祠堂盖山谷之贬宜州崇寕甲申也馆于城之戍楼曰小南门者明年卒焉后人哀之即其地庙祀之子湖张安国大书豫章先生四字以揭之然居句湫隘屋庐壊隤爼不成列拜靡厝躬今侯戾止顾矉爰出其闉距城不遐得地洵盱湖光前陈旷野洞开诸峯崛竒骏奔来庭立屋六楹以妥神居刻木肖象是似是似是享俯湖爲阁于登于临湖山清空云烟髙寒神则降集人士奋豫旣成来求阁名若记拭旣以清风名阁矣子学诗山谷者微子莫宜记之予执书叹曰予闻山谷之始至冝州也有甿某氏馆之太守抵之罪有浮屠某氏馆之又抵之罪有逆旅某氏馆之又抵之罪馆于戍楼盖圄之也卒于所馆盖饥之寒之也先生之贬得罪于时宰也亦得罪于太守乎鹿之肉人之食君子之残小人之资也孰使先生之所挟足以授小人之资也哉夫岂不得罪于太守也先生得罪于太守则太守不得罪于时宰矣岂惟不得罪也又将取栄焉由今视之其取栄于当时者几何而先生饥寒穷死之地今乃为骚人文士伫瞻鑚仰之场来者思去者懐而所谓太守者犹有臭焉则君子之于小人患不得罪尔得罪奚患哉今韩侯之贤乃能社先生而稷之惜也先生之前乎韩侯也先生之没侯犹敬之如此使其生也遇侯而燠休之则主賔之贤牵聨俱传也惜也韩侯之后乎先生也然士或同室而睽或异世而逢茍逢矣前后足校哉先生之祠要自韩侯始则侯之传决也而又得侍讲张公名其阁其传益决也因书其説寄侍讲以遗韩侯云淳熈五年三月二十四日庐陵杨某记兴崇院经蔵记安福县南出为十里者七地曰邬村有寺岿然者兴崇院也作于治平丙午至宣和甲辰而火释守通者再作之至建炎庚戌又火释延贽与惠崇者又作之殿堂有严庖湢毕葺至今其徒得以安安而居継継而不絶者二释力也释海璇今居之璇良于医得钱无所可用独用之于其师之教所宜为者宫庐之欹倾佛像之漫漶既苴既考既祓既藻则与其徒藴贤藴淮计曰有寺百年而无经一巻非不耒而农不书而士乎蔬其腹衲其躯焉而己矣吾徒借弟令自窳自懵靡腼靡忸其若后之敏慧秀辩求心问性者何于是倾槖之赢劝里之侠得钱如干藴贤乃杖竹屦草风饪露寐走二千里至福唐市经于开元寺以㱕为巻者五千四十有八为匦者数十百承以耦轮帱以崇殿金碧炜烨丹漆可鑑龙光神威森然欲动鼓舞甿罔不尊礼教所应有彪列明备璇因人士刘宗芝及吾外弟周世通来求予文以纪其成予曰彼于其师之经所谓五千四十八巻者匦之矣能如士之于书皆诵之否能诵之矣抑能如士之于书皆通之否世通曰释之不如士固也抑不宁唯是释能以无经为怍固不如士之以书而入官以官而捐书释能倾赀以市经固不如士之以身而殉货以货而殉色释能辛勤千里而求经固不如士之重研以附炎奔命以死权予无以诘因併书其语盖殿成于淳熈戊戌之冬轮蔵成于己亥之春赀出于璇力出于贤与淮云是嵗十月三日某记爱教堂记富川邹虞卿丰其室而歉其心曷歉其心也欲淑其子而未有造也其子盖亦竞爽其长如嘉木焉既条既叶蔚如其茂也其幼如穉苖焉既露既雨韡如其秀也虞卿作一堂丛书于间嵗聘良师以淑其子问名于艮斋先生谢昌国昌国命以爱教虞卿又介予弟廷徽谒予文以记其堂以范其子则谂之曰有子而教之非爱夫抑今之教子者非古之教子者也学云学云古也仕云仕云古乎哉今之教子而舍曰仕云仕云者稀矣曰子乎仕亲乎光也人固有卿士其位者问其位则是问其人则非斯谓之光其亲矣乎人固有不卿士其位者问其位则非问其人则是斯不谓之光其亲矣乎禇有璜者其室辉家有良者其庭烨夫果俟于外乎哉今使二三子充其学以淑其躬纳其躬于圣贤君子之域而出其躬于公卿大夫之涂其为虞卿光者犹在也纳其躬于公卿大夫之涂而出其躬于圣贤君子之域其亦光乎否也然则为二三子者学云学云乎尔仕云仕云也欤哉虞卿名时举年月日某记王氏庆衍堂记淳熈三祀惟光尧太皇天夀于万有开七秩是将咸羲黄登姚姒天齐日昇复无无极自商三宗周文武而下藐乎无以颂为也圣天子穆然谓兹盛徳事旷不前闻用张闳休赫厥诞章奉觞介寿峻极鸿号对越太紫昭天同符亲亲老老流貤厥庆溥将有截以表章不匮之孝臣孚有母某氏厥龄若干佥曰应书论封如章紫诰鸾廻玉轴山辉华镆揄狄命服斯皇邑里趋讙来贺塞门于是宣溪之人始知王氏有子矣臣孚廼作新堂以侈君赐以怡亲颜以诏孙子取丝纶之辞榜以庆衍既落之属某记之窃惟孚安逺主簿季安之仲子也未更事而孤其母夫人蓍簮葛制雪啮氷饮夙宵涟如忧子无立孚念父所付感母己忧我将何修以怿母怀则致身书林菑畒典坟膳服礼言将撷其根不宁其葩淑其心不宁其喙凢当世鉅人长徳是惟不闻必轻千里师之茹之居无几何厥闻播敷谈者许可至是天泽滂流用光厥亲是不特书罔克用劝则攡张厥初刻石堂上淳熈七年正月日具位某记韶州州学两公祠堂记人物粤产古不多见见必竒杰也故张文献公一出而曲江名天下至本朝余襄公継之两公相望掲日月引星辰粤产亦盛矣哉盖自唐武徳放于今五百有余嵗粤产二人而止尔则亦希矣然二代各一人而二人同一州又何富也世谓以文取人抑末也两公俱以文学进以名节显以文取人不可也以文废人可乎两公立朝忠言大节多矣而谏用牛仙客安太子瑛诛安禄山留范希文排张尧佐此尤治乱之所元者也三言不用而二言用天寳之斁庆歴之隆岂适然哉虽然文献相唐而襄公未及大用或以是为襄公憾吾独不然圣贤君子之于斯世顾道之行与否尔相与否奚顾哉两公者道行则宋隆道不行则唐斁然则两公之于斯世孰遇孰不遇乎后之有为之主有志之志能知两公遇不遇之说诹诸往度诸来必有超然寤慨然叹者矣郡博士廖君徳明庀职数月谓两公庙祀而不于庠序非所以风励学者也谒于太守徐侯琏守丞李君文伯而作堂祠焉既成属某记之则招诸生而谂之曰二三子庐于斯饔于斯业于斯进而拜先圣先师曰莫予云范退而瞻两公曰莫予云磋跂而望曲江之山川曰莫予云殖可乎不可也不可而莫予云续何也二三子盍思之淳熈八年九月九日诚斋野客庐陵杨某记吉水县近民堂记大江之西督府外为州者十吉为大吉之为县者八吉水为大都鄙之袤室庐之伙名数之籍粟米茧丝之征视七邑兼之矣其宰必秩髙必才裕不然不惟上之人不以畀其人亦不敢自畀也而新书之制其髙弟不为御史为六院其不轻而重昭昭也邑之大选之艰用之峻而士大夫顾曰毋为吉水吉水不可为其信然耶清江某人江西彦士也文行之懿名实之孚皁如也谒吏部得吉水或惎之曰毋庸往某人笑不答既佩印绶欣然曰上至于吾夫子亦屑于为邑邑不足行道于何行道则勤己以佚民癯己以腴民朝之食午乃暇夕之寐丙乃即简爰书缓箠令属年不登恻怛劝分大家悦随若己之饥细民如㱕忘嵗之俭邑之地庳且濒大江三日之霖民忧为鱼辛丑五月雨下如澍昼夜无止某人颦以黙祷是夕小霁民异其诚邑之士名能文辞如陈果卿者如徐彻者如王子俊者皆作为诗章以咏歌之既朞年政洽民怿某人亦安其官县署之西偏有堂曰五柳易之曰近民以自朂其志移书谒予请其说予喟然曰君之志则矣君之许其不左乎哉今之为邑有声者棘则集事而君则否一左也健则称能而君则否二左也赢则速化而君则否三左也虽然无以左乎彼无以善乎此也年月日某记沙溪六一先生祠堂记予门人永丰罗椿移书抵予曰吾邑之沙溪六一先生之故乡也有先生祠堂旧矣其左老子之宫曰西阳者也其前崇公之墓也屋圯于老里之士陈懋简撤而新之其经为尺六十纬称之为楹三十有六监丞周公必正为大书六字以掲之而未有记之者愿分椿以请谒焉某曰是不记不可也盖自韩退之没斯文絶而不续至先生复作而兴之天下之于先生不此之知者否也若夫自唐末五代以来为臣者皆以容悦而事君能以容悦而事君岂不能以容悦而事雠乎忠言直节举明主于五三以否变容悦之俗至于庆厯元祐之隆近古未有天下国家至今頼之亦有知夫作而兴之者先生乎自古是非予夺虽圣贤不能齐也及其齐也虽圣贤不能易如三百年之唐而所师尊者惟退之一人本朝二百年矣而所师尊者惟先生一人何其齐哉举一世而皆然或者以一夫而不然然者衆不然者寡未害其为齐也后此百千年其皆如今日乎未可知也至于然者衆而不然者寡则可知也先生可以无忧大抵贤人君子没而见祠者或生而不遇者也先生其道行于时其学行于天下后世虽不祠之天下独不知有先生乎生而无不遇没而见祠此贤人君子之盛也独先生之幸也乎古者乡先生没则祭于社非尊夫乡先生也尊乡先生所以仪后之人也若先生者天下后世之师也岂宁惟庐陵之乡先生乎天下师之而庐陵不祠之可乎今吾州自郡庠乡校皆有先生祠堂矣沙溪实先生所居之里而不祠之可乎予见今世之士其有所举废也或者有为为之也自眉山之蘓豫章之黄相継沦谢先生之徒党皆无在者而陈生懋简奋然新斯堂而尸祝之其谁为也生而有为其不以此而易彼乎年月日具位杨某记嘉定元年春三月男长孺编定端平元年夏五月门人罗良茂校正诚斋集巻第七十二终诚斋集诚斋集卷第七十三诚斋集卷第七十三庐陵杨万里廷秀记枢宻院官属题名记中书枢宻曰二府国朝之制也亦因也枢宻之属曰都承㫖副都承㫖曰捡详曰编修在祖宗时都承㫖则曽孝寛韩缜检详则王存刘奉世编修则顾临钱长卿皆其选也中兴损益至今日都承㫖检详各一员编修二员盖六十年矣而壁记未立今都承㫖李公昌图乃克为之属某记焉士之言曰枢宻属宰属异剧与暇也暇者无事乎尔也枢属无事乎尔耶无是事无是官有是官斯有是事矣有是事则必事其事事其事则不暇矣曰暇者无乃不事其事而强诿曰无事乎事其事矣枢属之职足乎未也等而上之曰使曰副曰知院曰同知曰签书曰同签书其号殊其建不并其爲长贰均也建其长又建其贰又建其属者何上之遗下之神也下无以神其上而曰吾惟事其事足也可乎古者工以艺谏蚳鼃以士师谏工与士师非谏职也然事君之谊有非职者乎无也而爲枢属顾曰吾暇无事也否则曰吾事其事足矣否则曰吾禆其上足矣至于事君之谊则曰思不出位又曰不如守官外乎此非吾职也然则古之工与士师过矣岂惟工与士师孟子曰立乎人之本朝而道不行耻也然则孟子亦过矣其然乎不然吾徒独得而不思其职也淳熈十三年五月三日庐陵杨某记刘氏旌表门闾记朝请郎直秘阁权知吉州军州事臣澬言伏奉淳熈二年十二月戊寅朔甲午肆赦制书其一条曰有孝行节义着乡闾者令长吏以闻当议旌録今安福县以状白称奉议郎知袁州分冝县谢谔及贡士李燧等一千三百五十三人合辞言白伏见贡士刘承弼孝友天至文行粹美事亲以至孝闻居母䘮哀毁柴立父病既死承弼吁天霣絶愿以身代父蹶然而蘓又三十年乃终里人异焉叔父廷圭廷直継策第太常奉不自给承弼每絶甘分少以助之同彦弟永弼既为叔父廷圭后承弼复分以己田承弼受业于雩都知县刘安世既没率同学制师服安福县令玉棣丞刘谷死官下卧在地承弼为棺歛丞尤穷空至鬻㓜女承弼闻之即庚其直鞠于家及嫁后己女先丞女故相刘沆逺孙有女贫不能㱕承弼亦任之尝属年饥道殣相望公私赤立承弼曰劝分实难请从我始率子弟倒廪振之不受一钱冨者子于是翕然化之无复遏籴活者何数承弼所学殚洽江之西湖之南士子辏集执经问学戸外屦满环才隽士小大有就承弼为文有古作者风直寳文阁王佐知吉州喜士承弼挚诗文谒之佐遣骑招之则去己逺矣佐太息曰刘承弼不惟能文亦复自重真此邦第一人宣教郎刘清之尝荐江西名士数人于转运判官刘焞以承弼为首承弼应里选尝再举于礼部报闻其人孝行节义冝在旌録诚如制书谨昩死以闻事下礼部礼部尚书臣雄权侍郎臣焘员外郎臣端臣言刘承弼冝旌表门闾制曰可仍令长吏致礼三年九月乙巳下尚书省尚书省下礼部礼部下吉州州下安福县于所居之前立绰楔门夹之以䑓䑓髙十有二尺饰以丹垩蓻以嘉木云淳熈十三年九月戊午杨某记范公亭记广徳决曹掾官寺之脽子城之椒负东迤南有亭而小若黝若奭若仓若哲若翼斯击若味斯革若袨服巍弁之饬者范公亭也公之逸事孙莘老诗之汪彦章书之公有遗墨张君杅戒仲刻之赵君亮夫懋徳唶亭之圯作而新之图与书来徴予记之当公伏合以死争天下大事雷霆万钧不栗不折视大吏能回天却月者蔑如也则为狱掾时抱爰书觝二千石其小大难易何如哉士之言曰我将立朝州县不足发也立朝矣又曰我将俟其大者遇大事矣又曰业己然或曰如不聴何然则公之所易士之所难而况公之所难乎予见今之仕者一尉而㱕则后车若干乗行者立道旁不敢仰视公止一马又鬻之歩而㱕几何不为今之仕者之笑之也懋徳乃能仰公之髙风访公之遗迹新此亭以自见其尊贤之心韪矣抑尝隂求幕下士有能与懋徳争是非如公者否公固不可复得使公可得抑尝自视能不为当时之太守盛恕公者否亭之作否损益云乎哉年月日庐陵杨某记通州重修学记通川故有学今太守监丞周公硕来作藩既拜先圣周视厦屋雨风空穿杗桶蕞残退而深念将欲作新亡所取訾忽寤曰四邻束脩之问辞之则礼缺受之则义缺流貤之于横舎其可廼断廼度廼陶廼斵乃塈廼癯有殿有堂有斋有廊有门有墻有百其楹有薙其唐于是舎采孔时斋宿孔修子佩林如诵弦锵如有茁斯童有野斯塾旁招幽讨靡不翔邦之士民靡不闿怿公移书于予曰子盍记之予复之曰为我谢通川之士公之厚士亦劬矣士何以报公予闻学者内而不外古也外而不内古乎故自齐家而出至于平天下自脩身而入至于格物出者止于三而入者极于五内外之详畧何如哉今有璞玉于此弗琢焉彫焉则大不作圭小不作佩故身不可以不修也琢且彫矣而脉理之不端瑕颣之不莹则玉人者力倍而噐无就故修身在正心理端矣颣莹矣良工视之曰噫䃉也则襮肖而里不核故正心在诚意幸而玉也非䃉也而主人慒焉莫之识则亦或毁干填或捐诸沟而已故诚意在致知又幸而主人有寳而能识矣问其所以寳或能言其粗莫能言其精则亦浅之为知矣故致知在格物君子之学葢如此何谓物其纲有三其端有四其典有五是物也天生烝民之则者非欤究而至之是之谓格学者能用力乎此则自士而进于贤自贤而跂于圣潜乎身溥乎天下国家夫独待于外乎哉士之报公不在此其将焉在年月日具位某记浩斋记某所亲安福刘彦与以书来曰先君子得伊洛之学于文定胡先生以浩名斋官游北南清贫没齿竟未克就斋房之一椽其不肖孤得中追惟先志大惧霣坠以贻前人羞悬鹑捽茹铢积取余以作新此斋子吾先君子故人也愿记其成以假其孤光先君子尚有知其不衔于九京矣某得书摄衣正冠端拜言曰某自少懵学先奉直令求师于安福拜清纯先生刘公为师而卢溪王先生及浩斋先生俱以国士知我浩斋又馆我每出而问业于清纯入而聴诲于浩斋一日问曰子见河南夫子书乎曰未也退而求观之则惊喜顿足叹曰六经语孟之后乃有此书乎某今也年六十有三矣师友零落殆尽道不加修徳不加进不但四十五十无闻而已然不虗此生者犹以粗有闻于浩斋也彦与能承先志作此斋先生于是为有后矣是可不记或曰先生之浩葢将天地之塞今斋房乃尔隘耶某曰此巳广矣昔者先生名斋而未屋也有问之以斋焉在者先生曰吾斋天地间无所不在因指其书箧曰即吾斋也此己广矣先生讳廷直字谔卿登绍兴乙丑进士第终宫左宣教郎知临江军新喻县以奉议郎致其仕淳熈己酉闰月十二日门人朝散大夫直秘阁知筠州军州事杨某记髙安县县学记筠之负郭邑曰髙安故无学舍虽有附于州学之西庑一小斋房号焉而已矣今宰陈君公璟作而新之经始于昔嵗七月八日落成于今年正月既望爰揭扁牓学子咸集且乐且咏有叹于列者曰涂巷尚陋或曰栋宇尚庳或曰廪给尚窭予解之曰二三子学在居处乎果在是兹涂之陋不陋于颜之巷兹宇之庳不庳于宪之室兹廪之窭不窭于陈蔡之羹彼圣贤者居之何如哉不然辟以轨廓以千区餫以万钟于二三子之学将益乎否也使二三子开一卷之书于竹牗之下举目而见尧舜孔颜属耳而闻金声玉振潜心而得性与天道家焉而亲其亲官焉而民其民国焉而君其君塞则淑诸身亨则淑诸世于环堵乎取之不既充然矣乎虽微学舍可不可也学职吴从周崔仁本孙大成谒予记之为书其説淳熈六年闰月二十四日庐陵杨某记梁溪尤袤书清江谢谔隷建昌军麻姑山蔵书山房记余同年何同叔谓余曰异里中有名山曰麻姑者山水之胜甲大江之西距建昌郡城十里所山自趾距椒称是道旁古松合抱皆二百年物瀑泉双流若自天而下有老子之宫曰仙都者枕山而居随山之髙下为屋或云蔡经之旧宅与王逺麻姑邂逅之地或云仙者葛洪鍊丹之所其井故在而颜鲁公记伹云山顶有坛相传麻姑于此得道则前之二説然乎否乎未可知也异淳熈丁未之春偶至山中为留一月一日藤杖芒屦乗兴孤徃至宫之西财数武间见松竹罗植相得为林前对五峯下临一水欣然㑹心因喟曰此地独无喜事者结屋数椽上建小阁用庐山李氏蔵书故事作一山房使来游者登阁覧胜把卷倚栏顾不乐哉自是此意徃来于怀虽去山未尝去山也后一年客里逢今邦侯江君相语及之江曰当不忘此其冬抵官下后一年郡事毕葺蛊者饬废者举后一年廼诹其地践曩之言立屋六楹后赘一室前作重霤廼阁其上月扉风缥渺飞动若出天半廼斵文木廼架廼椟经史百氏访之旁郡是庋是物道李惟賔邓本受相与勠力春孟作之季而落之谈者以为山中盛事子盍为余书之俾来游者知贤太守之文雅二道士之劳勚余曰诺为书其语江君名自任三衢人恬退有守节用爱人不饰厨傅不事要结而独于此不计费同叔方䇿第时年最少出拜同年生一坐皆属之目余与之合而离离而合三十七年矣今乃为国子主簿盖其孤怀胜韵与山林作縁也厚故身退而诗弥进位下而人弥髙观山房之举可以得其槩矣绍熈初元九月望具位杨某记郴州仙居转船仓记岭隩惟郴厥土沙砾厥田硗瘠厥氓窭啬氛励浊蒸旱暵重仍黔首艰食材官匮餫卬哺于衡堇堇靡赢葢其川流自衡而上厥水益浅厥瀬益险厥土益矗厥泷六六㳂若激矢泝若蹑磴米舟重属暂进寸歩忽退里所舟至鲤园胶而不前州家于焉廪于兹岸徒旅请粟自此入郛复道山蹊荦确啮足棘茨留行泥呻檐唏过信乃逹人勚费倍险踰于碛估踰于籴徛欤今侯都公曹公至无几何旁诹博茹郭外十里亭曰仙居濒江之糜一苇可杭廼谂州隷我来自东书笈囊衣不赁不庸吾以私人挈携以从官僦之布封识如故盍以召匠三十维艓维庾七楹廼庑其前爰受来粟廼墉其环爰妥斯屋隷奉周旋于陆于川季春是经季夏斯成罔朘于官罔痡于氓师饫且逸歌舞侯徳郴山之石廼磢廼刻尚俾来者是式公字宗臣曰冠其名谁其书之维同年生绍煕初元九月既望具位杨某记新喻县新作秀江桥记秀江桥三大字焕学尚书谢公谔书也桥作于何时属役于淳熈丁未之冬僝㓛于己酉之秋也作之者谁县尹李君景和邑士丁君南隐承奉郎谢君岘也秀江故无桥舟子专波涛以为利过者病之兹役之兴也是嵗江西大浸甿菜其色提举常平使者陆公洸以闻诏行振贷公奉诏错事下二尺木书谂郡若邑旁招乡里修㓗之士志于甿而肯力于公上者董之于是临江军新喻县之士民合辞以告干县尹曰丁君某可于是县尹具书礼及门三诸君既至与县尹言于常平使者曰饥民不加少而廪粟不加多将奚以赒官有不赒之赒则甿受不惠之惠谓冝如范文正公兴役于饥嵗可乎使者曰诺县尹及君及谢君属耆老而告之王等六百人皆曰诺于是僦甿为工造舟为梁遐迩奔辏运木挽土月千其人刳剡舴艋二十有竒于銕于石载维载堤桥成泝而望者凫鸥之泛清波而将翔也履而过者若乌鹊之梁天汉而不没也于是甿之枵者果瘠者泽流者止而徃来之济者视渊为陵视水为炭视惊涛为坥涂县人録其役谒余记之余曰是可书也今夫见冬渉者其心恻见春溺者其䫙泚然舟子专济人之役而心不动焉或利之也有司居济人之位而政不及焉或牵之也士君子旁观动心而力不至焉或不位焉者也今陆公庸李君李君位焉而莫之牵李君庸丁君谢君丁君谢君不位焉而莫之辞丁君谢君庸饥甿饥甿利焉而莫之怨夫惟饥甿利而舟子始不利夫惟舟子不利而邦甿始不利然邦甿之利大之难乎抑乆之难乎大而不乆邦甿之利其不复为舟子之利乎未可知也后之人尚毌忽绍熈初元十月九日具位杨某记真州重建壮观亭记仪真游观登临之胜处有二发运司之东园北山之壮观亭是也亭在城之北三里所曰城子山其山截然平陈望之若横洲若长城若偃月冈阜靡迤二十余里廼迎大江之怒涛而东送之以入海北走天长葢承平时两京故道也亭之东有魏帝䑓相传魏武尝自将十万师临江乆不敢渡遂筑宫于瓜歩山而去亭立北山之椒居髙视下江淮表里皆在目中自城中以望亭中如见髙人胜士登山临水而送㱕人也如仰中天之䑓缥渺于烟云之外也自亭中以望江南之群山如訾黄緑耳竸奔争驰而不可絷也如安期羡门御风骑气隔水相招而不得亲也米元章尝官发运司迨暇则裴囬其上为之赋且大书其扁至建炎庚戍火于索虏再葺至绍兴辛巳又火于索虏雨帘云栋剪为荒烟野草垂三十年淮人过者罔不慨叹今太守左侯昌时作藩之数月因艮斋先生谢公过逢相与谈斯亭访遗址披榛而上岿然独存廼诛草茅廼属工徒为屋三楹为垣百堵前敝以轩后䆳以槛肇自淳熈十六年之八月迄来年之正月乃成华不及汰庳不及陋无费于官无励于民又种万松以缭其西北又蓻桃李梅杏杨柳千本以牣其南谷仪真之士民登而乐之相与谒余记之且曰吾侯秩满将㱕天朝留之不可惟侯奉法循理节用爱人至于偫府庾缮沟垒训兵戌虞疆场夙夜毕力以整以暇江海盗悉缚致麾下姦慝迹熄不敢窃发年谷荐登倍蓰他境因治之余复此壮观州人耄倪再见承平气象俾过之者得以揖江南之形胜而起骚人之思北望神州而动击楫枕戈之想则斯亭岂特游观登临之胜而己哉愿为特书惠我淮土以诏于无止余曰诺哉绍熈二年四月六日具位杨某记吉州新建六一堂记庐陵地广而民衆以故其事亦烦其多士为江右甲朝廷视邦选侯其重视姑蘓霅川诸郡云绍熈元年春皇咨于相庐陵调守孰可于是莆阳方侯崧卿以侍从之臣荐闻首当其择既抵官下之若干月教条既洽嵗事既登士民既孚迨暇因与賔賛商畧曰是邦六一先生故乡也而郡治寂无纪焉非阙欤捐布三十万召匠视成官无所预诛茅于郡圃之东三瑞堂之左为堂七楹踰月而落之名以六一丞相益公闻而賛之曰甚善名堂虽欲易焉得而易于是旁搜先生之遗墨伐石刻之为屋居之又令永豊尉曹及士子陈其姓者葺先生之先阡以存是邦之故事以囬先生之绪风以答士民之长思移书于某曰子非先生之乡人乎于先生独无情哉记斯堂子独得辞其责哉某以书贺侯曰六一堂昔在颕今在庐陵是非先生之志也乎然在颕之华屋今为荒烟野草在庐陵之荒烟野草今为华屋物之废兴天乎亦人乎先生之贤天下敬之而其乡里不敬之可乎不可也当时敬之而后世不敬之可乎不可也然则乡里之敬先生后世之敬先生人也非天也葢人者可必者也然间六一之堂其在永豊乎曰否不在永豊其在郡治乎曰否然则敬先生者乡里反薄而后世反短欤人又不可必也先生之没距今百有余嵗矣堂之在颕者化为荒烟野草矣而斯堂自颕而㱕庐陵何其神也非人也天也虽然使吾邦不逢今侯斯堂其能㱕乎然则天也亦人也既以为侯贺又以为先生贺绍熙二年五月二十六日具位杨某记嘉定元年春三月男长孺编定端平元年夏五月门人罗茂良校正诚斋集卷第七十三终诚斋集诚斋集卷第七十四诚斋集卷第七十四庐陵杨万里廷秀记建康府新建贡院记金陵六朝之故国也有孙仲谋宋武文之遗烈故其俗毅且英有王茂洪谢安石之余风故其士清以迈有钟山石城之形胜故其地为古今之雄盛有长江秦淮之天险故其势扼南北之要冲地大才杰而宫府事物独庳且隘顾可谓称矧是泽宫古以择士公卿大夫是之自出而为屋才百其楹嵗陁月隤至者千人项背骈絫至纬葭为庐架以苍筤雨风骤至伛偻蔽遮堇全文卷绍熈二年春三衢余公自刑部尚书除焕章阁学士寔来居守幕府肇启一新百为劬躬疚怀于夙于夜仁声义实允洽甿庻文令武竞兵戎载肃靡政不葺靡敝不革孚于九郡水顺雪释一日庠序诸生秦晋等若干人充庭果以为请公即命驾率属徃而相攸则见藩㧞级夷栋折榱倾廪廪将压顾谓治中廖君俣曰斯邦斯士而延以斯庐不湫隘否不简陋否其冝称否廼彻厥旧廼图斯新意匠是断画堵是度栋杗崇崇柱桷奕奕率眡旧贯益四之一考官有舍揖士有堂爰廓四庑爰拱二掖可案可几可研可席堂之北堧中闑以南前后仭墻内外有闲自闑之表缄封之司冩书之官是正之员左次右局不併㑹为门闗启闭维时职谁何者于此攸宅凢二百一十有二楹自堂徂庭自庭徂门自门徂裔皆甓其地士之集者霁则不埃霖则不淖经始于是嵗冬十一月八日明年春二月二十三日落之公属予记其役予谂于诸生曰公之于诸君不薄矣今兹嵗当大比诸君来试于斯盍亦㪺长江以为泓操三山以为觚以冩胸中王谢康济之长荣以荅钟山草堂之英灵毋挠毋䛕毋谖毋怃以毋负余公延竚之至意公名端礼字处恭具位庐陵杨某记并书泉石膏肓记绍熈壬子九月十六日予以废疾至自金陵深念平生无它好独好泉石而故居乃土山安所得石忽乡友王信臣及其犹子子林艘永新怪石以遗予予喜甚曰子犯所谓天赐者亟召匠饤饾为假山友人王才臣见之谯予曰先生居真山而又为假山将谁绐予笑曰予敢绐人聊自绐耳才臣曰有石而无泉非缺欤予偶思去假山三十歩而近旧有一泉而堙即命浚焉泉冽以勐因接筒引之又于假山之前十歩之间甓一小方池深尺广五之泥与泉其深各半植以芙蕖杂以藻荇毎䟽泉自筒入池中伏之假山之趾仰而出于石罅闭而激之则为机泉喷珠跃玉飞空而上若白金绳焉与假山相髙开而达之则为流水其将至也若哽若咽若嗔若叱然后滃然而上决决而流流而入于池其流有文其入者声顷刻之间通塞万变观者四顾莫测所来予因生致小鱼善游而喜浮者畜之池二十许尾先子后十毎浮而出也后者不先夫先者若徐行后长者之为者余固异之其始畏人不浮人至则隐于荷盘荇帯之下去则显其后渐与人习圉圉洋洋若与人为翫既而复隐若耻以身供人之翫者予益异之予间以食食之毎食至必出乆之若疑夫食之饵己者复不出予益异之因命其泉石之上小轩曰泉石膏肓或曰膏肓之疾医缓云不可为后世乃有法可艾也予曰膏肓有法可艾也泉石膏肓无法可艾也有法可艾予亦不艾也一笑而书之明年重午王隆病叟杨万里记不欺堂记吾友安福彭湛少初重趼触热走百有二十里访予于南溪之上跽而请曰湛同里人士曰槎江朱生知微徳全者尝于先人乎从学湛与之同研席繙书䇿于今二十年不啻矣徳全之为人湛能言之申且而起丙夜而不寐其志未小也葢将味诗书之芳润而不知刍豢之悦口泳仁义之洪澜而不知江海之沃日猎道徳之具囿而不知云梦获禽其志未小也尝服膺斋心乎范文正公不欺之言乃取以名其堂敬介湛乞先生一言以范之上何巍而不陟下何濬而不颐愿细以为后学惠不寕唯朱生之福抑湛也实与被焉昭昭之不掲昏昏之不发先生其忍以否对曰是学也吾也尝从事于斯矣始乎谨独终乎至诚谨独不尽乎人则至诚不至乎天自八圣两贤其畀也有噐其承也有系不此乎在其将焉在舍是吾不知所以告矣岂唯吾不知所以告八圣两贤亦不知所以告年月日诚斋野客杨万里记山月亭记予昨日偶出山间入州府友人王信臣迓予于中路约予过其家观所谓山月亭者日己旰未遑也诘朝夙兴出永丰门西走九曲谒亲旧皆寂寂门未启则反而南谒信臣门启矣予入坐賔堦有顷信臣揽衣猝猝而出是时风雨昏昏泞淖没膝予语信臣曰今日遂有遗恨乡也山月寕不逺五十里见我于图画之中今也尺有咫乃隔我于风雨之外信臣曰先生毋恨则前行导予径其家绕出屋后折而左度脩庑陟穹巘有亭若在天半掀然孤巉者山月也予且喜且喟曰尚有遗恨已识王仲祖未见杜弘治所谓云端䑓者焉在信臣指前檐三十许武石栏崛起堦齿层出者曰此是己雨小斋欣然登焉直下百尺壁立如削阛阓数十万家如在井底下视胆倬遐瞩神旷乃知此亭面势宅一城髙絶之地无所与二其前峭秀而䆳蔚者青原也其左突出而翼截者东山也其右首下而凥髙者拜相山也其下横厉而皎空者白鹭江水也周覧未既惊风歘起林木呌唿大波怒跳翻倒城市前山皆动诸峯相角清寒入骨不可复立亟㱕亭上予益喜且喟曰尚有遗恨今夕无月绍熈四年十月晦诚斋野客杨万里记李氏重修遗经阁记遗经阁者潭之浏阳李氏庋书之地也重修者李君之传也阁之址故在县之南之传所居之西偏成于隆兴甲申者之传乃祖致仕君彦从暨乃父徳广也初取邹鲁之谚以名之复为文以记之者蜀人施君渊然少才也既扁之以三大字复与侍讲南轩先生张公数十人赋诗以华其纪者今待制侍讲晦菴先生朱公也歴年一终再厄欎攸致政君喟曰灾之攸兴不以其近市故耶淳熙丁未一日迨暇携賔亲若子孙歩自县南而北至半里所得其地于太湖山之旁幽䆳演迤改筑有日矣而父子相继以逝之传既长刻意嗜学慨祖父之赍志未摅则又喟曰是阁不建之传不名为人子为人孙矣则悪衣絶甘圭积黍累匪阁弗思匪阁弗为绍熈癸丑始克落之厥址正方厥庐髙凉自地视阁岿在天半自阁视地濬在谷底湖鼎三峯吾山相䑓挑霄争髙摩肩并驰后先低昂互为崛竒一邑之胜无能出其右者牙籖万轴漆书万卷是牣储则又喟曰旧记及诸诗皆命代无价手作也新记微江西诚斋杨先生莫可于是不逺千里走书介予门人安福刘俨以谒于予予谓俨曰为我寄声李氏子孙竹万箇木千章橘千头田万顷粟帛金玉固不禁也世之遗子不以是遗而以奚遗今李君致政父子之遗尔子孙不干其货干其书不既左且异乎虽然不有以左乎彼不有以右乎此不有以异乎今不有以同乎古矣子其为我贺李氏子孙之遭也不寕惟李氏子孙之遭也亦为我贺致政君父子之遭也不寕惟致政君父子之遭也亦为我贺兹阁之遭也致政君名作乂淳熈甲辰遇东朝庆夀恩授廸㓛郎致其仕徳广名曰南之传字梦符葢三世以学行有称于州里云绍熈甲寅闰月五日诚斋野客庐陵杨万里记逺明楼记予淳熈庚子之官五羊道西昌泊跨牛菴据胡床小极睡思昏昏也县尹李公垂簿公赵昌父传唿而来予摄衣蹑履出迎坐未定二君曰先生欲登快阁乎予谢曰幸甚即聨骑疾徃是时春欲十半慿栏送目一望无际緑杨拂水桃杏夹岸澄江漫流不疾不徐逺山争出平野自献视山谷登临之时晩晴落木之景其丽絶过之而公程骏奔不得乆留忽忽留两絶句而去至今有遗恨也后十年予宦江东予之倩安福刘价以书来为言西昌佳士陈诚之所居距快阁不逺而距澄江又加不逺然出门则江甚逺葢阛阓居者百余室蔽遮其前有擿诚之者曰盍楼其上既溃于成唿酒与二三诗友落之开牎卷帘江光月色飞入几席凄神寒骨便觉贝阙珠宫去人不逺因擿山谷语扁曰逺明愿先生记其説予许之未暇也予既退休于居城之拏小舟三百里冐春雨访予于南溪之上投赠予四六五七皆清峻迈徃予读之惊异外问快阁士恙乎诚之曰江月如故而落木荣白鸥老矣因跽而请曰先生于恂有宿诺愿践言予笑曰嘻吾为子惧矣昔半山老人尝与谢公争墅公去我来应属我之诗是也又与叚约之争埭割我钟山一半青之诗是也今子以兹楼偪快阁非城虎牢之策乎山谷犹有鬼神嘻争端自此始矣绍熈甲寅四月庚戌诚斋老人杨万里记吉水县除屯田租记予谢病免㱕逃虗幽屏一日吉水人士王子俊等四百余人合辞请于予曰屯田之为吉水病三四百年于此矣十余年来病之中又滋病焉葢自唐末五代以还吉水之屯田在一郡为加多而其租为己重干道淳熈间郡白于朝请官鬻之而更为税畮于是租之为斛者二千一百三十四有竒屯田之重租则去矣而上供之常数自若也淳熈之十五年天台陈君臧孙来长吾邑未及下车亟诣府极论其本末守以其説上之部使者部使者上之地官方是时吉之守王公谦贤也张公叔椿郑汝谐相继为部使者亦贤也地卿赵公彦逾丘公崈叶公翥又贤也故君之请不壅于闻乃绍熈之二年越五月十二日制诏执事其悉蠲之命下日百里之民如痿起行懽声丕同升闻于天愿先生特书以诏罔极以毋忘诸公之贤以永怀圣天子之徳予曰诺哉绍熈四年秋七月十一日具位杨万里记邵州希濓堂记余谢病免㱕僵卧空山与世不相闻者今三年矣故人邵阳史君潘侯焘独不我斁遗千里遣骑蹟门移书请曰邵故濂溪先生旧治也治平四年先生以永州治中来摄若稽壁记不书爰诹故老皆无在者焘𣣔求其学道爱人之遗风以范焉而不可得独潘公兴嗣诵其为治精宻严恕隐然有当于吾心廼即治之西偏因屋之废者辟而为堂命曰希濂聴讼于斯读书于斯退食游息于斯晦菴先生闻之喜曰精宻严恕四者未有合而言之者也合而言之尤有意味此非近世所谓儒者之政漫漶以于誉者也子于此当深发矣因为焘大书三字扁之堂上惟老先生精㣲之意㣲潘公畴能发之㣲晦菴畴能领之微先生畴冝记之余贺侯曰甚善然亦难言也苛似精谲似宻刻似严弛似恕而皆非也去其似而非者则得其精㣲者矣抑侯请大之老先生不云乎圣希天贤希圣士希贤侯之希濂希其四也盍充其四以上达其三乎充其四达其三希之大也希其四而巳矣希之大乎哉余闻侯之为邵其政简而悉明而能容惠而民畏大丞相益公倡诸䑓以其最上闻矣葢其治源流有自云绍熈甲寅九月晦诚斋野客庐陵杨万里记谭氏学林堂记茶陵谭氏世儒其业至今郢州郡博士始策上第者世选其名勤之其字也勤之兄之子知言年二十有四嗜学明经有司以秋赋之溢员选试太学知言再在选中尝筑一堂丛书于间絶甘屏荤而以诗礼为膏梁捐绮牴缟而以文史为襟帯去丝逺竹而以简编为笙镛问堂名于艮斋先生谢公公大书学林以扁为楣又问学林之説于余则讯之曰此班固之语而黄豫章撷之以谂学者也子尝观于髙山深林乎嶤嶤乎其陟而弥峻也蔚蔚乎其眺而弥广也窈窈乎其頥而弥䆳也子也入焉将奚取乎根柢乎荣华乎曰根柢哉余曰子入学林亦若是而已矣而其峻也其广也其䆳也又有甚于此者焉有义理之林有文词之林有圣贤之林有名爵之林由于义理入自圣贤此根柢之林也由于文词入自名爵此荣华之林也学者亦孰不曰吾将根柢之求而不荣华之求哉然咀义理者其滋淡餐文词者其味腴蹈圣贤者其涂悠趋名爵者其蹊捷子能不诱于腴不厌于淡不勤于㨗不墯于悠则假道义理之林有日矣不然腴与淡战于口悠与捷战于心吾惧荣华之胜而根柢之负也文词之訹而义理之荒也名爵之向而圣贤之偭也向圣贤而偭名爵茍不止其向必至乎尔也向名爵而偭圣贤虽不止其向亦必至乎否也子将欲入其林愿闻其向知言字养正绍熈五年十二月日具位杨万里记友善斋记太学之士有东呉张尧臣以道者精于文工于诗其为人贤而静介而能穆予初识之于友人张㓛父坐间未之异也一日以道访予谈学问讲诗文雷出而水涌且请予赋寒緑轩之诗予怪而问之曰偕寒互緑此天随子杞菊赋语也子也方与四方九州之英杰战得失于贤科之中于寒緑奚取焉以道曰先生之所谓奚取乃尧臣之所以深取也予始惊而异之因为赋之予既谢病退休于居自念平生若许子纷纷然与百工交易者自此逺矣后一年㓛父不逺二千里走一介遗予书以道亦因之遗予书予发书笑曰野人无以供人之求以道亦岂有求者乎而其书词乃曰尧臣尝爱孟氏之书曰一郷之善士斯友一郷之善士一国之善士天下之善士斯友天下之善士以友天下之善士为未足又尚论古之人尧臣有一斋房名以友善愿先生记其説以廸其衷以就其学予曰善一也今子欲友善则犹二之也葢有有其善者有友其善者有其善者彼之所谓善士者也友其善者子之所欲友彼之善士者也子谓有其善者善乎友其善者善乎今夫东邻有千金之璧我将假而观之其得观与否未可必也可必也璧犹彼之璧也而况不可必乎子盍以彼之璧为子之璧则夫所谓善士者友之可也不友之亦可也是则友善之善者也是孟子之所望于子者也年月日庐陵杨万里记福荣堂记绍熈五年隆慈备福皇太后圣夀八十廼春王三朝皇帝鸣和銮备法驾曶爽夙兴星陈天行朝于慈福宫奉觞上千万嵗夀是日夀皇拜前皇帝拜后嘉王又拜后四世重庆三宫驩浃怡怡愉愉如也缛礼告浚慈颜有喜皇帝若曰有昊博临克笃宋祐佑我王母受兹介福施及家邦予一人敢专飨之其钖类介赉以及人老惟臣若士若民父母髙年者赐爵有差于是太学生员吉州太和县进士臣胡笺父母谘封廸㓛郎致仕母欧阳氏孺人賛书宠嘉命服渊曜邑里交贺族亲相艳乃扁其中堂命曰福荣以侈君赐葢取诸賛书语也维吉之胡其先肇自五季避地寔来其别有三若资政殿学士忠简公是为值夏之胡其祖伯也若讳衍策庆暦六年第仕至朝奉大夫者是为太和南城之胡其祖仲也若笺之父子是为黄漕之胡其祖季也伏而未鶱汨而未昭其昭其鶱不在笺乎惟谘里居有贤称嗜义若渇教子若琢切而笺也允廸其教用励其业将以树其家而元其宗与九州四海之豪英角其能于上庠而屡书于月成焉繄皇上钖类之恩配于丕天曷云报称将欲报称不在移所以孝于亲者以忠于君乎君家资政忠简大忠髙节动天地贯日月也师之则是学之则至其勿曰吾家子云而外求焉则几矣岂惟报其君亦惟报其亲三月既望具位杨万里记嘉定元年春三月男长孺编定端平元年夏五月门人罗茂良校正诚斋集卷第七十四终诚斋集诚斋集卷第七十五诚斋集卷第七十五庐陵杨万里廷秀记五美堂记安城欧阳巨卿无它嗜好顾独以爲善最乐择地而趋择仁而里见一善思与之齐闻一善喜而不寐有二子长曰成务次曰成文皆㓜而警敏长而俊茂旁招儒先授以经学励以文行深念父子责善则不可不迪以善大不可一日扫溉其所居之堂之前家人子莫测其何爲则手种双桂于其地二子相顾唶曰昔晋人自喻以桂林一枝今家君两之其指不欲才我伯霜仲雪与晋人争长而竞秀耶艮斋先生谢公闻而嘉之为记其事且举似王氏种槐之意以攡张其説以假欧阳氏光以策砺二子考徳请业以显扬乃父巨卿焘后诒址之逺谋予得艮斋之文读之因署其纸尾曰王之槐欧之桂巨卿之积善二子之继善艮斋之乐善一记而具五美成务兄弟欣然相贺曰右偏一堂未名今扁以五美其可则复介予门人刘俨来请曰成务与弟成文蒙被先人彞训夙夜繄遗墯是惧先生不以兄弟为不可教教以五美先人不尚有知也不寕惟兄弟受其福先人实并受焉愿更乞言以终其惠予荅之曰五美之説昔者尝闻之子产复闻之仲尼子产之五美诸侯㑹盟事也非学者事也学者之事可不尊仲尼之五美乎能尊仲尼之五美斯兼予之五美矣俨曰先生之惠欧阳氏不既大矣乎问一五闻三五闻三五得一五成务字几先成文字昭先几先尝以文字与计偕昭先郡尝举堪应童子科其学皆进而未止者也绍熈五年十月日诚斋野客杨万里记邵州重复旧学记庠于党序于遂至一家犹有塾所从来古矣邵诸侯国也繄学独无庆暦间天子有诏乃克有造自某侯始也然草创之初相宅不谛诞寘嚣湫狱左庾右用迁于公门之外南东其地乃惟亢爽自濓溪先生周侯始也后百余年兴坏靡常隂阳者流实汨陈之易置他所既易而复自胡侯华公始也地则复矣而庋阁塞门峻级塞涂非其旧也磢峻而夷彻蔽而通绳迂而直大成之殿御书之阁讲席之堂或造或因门直庐从祀之庑肆业之斋庖湢垣墉皆一新之于是尽复濂溪之旧自今黄侯沃始也经始于去年冬十有二月一日竣事于今年春二月十日是日侯与治中陈君𡵨郡博士留君祺率诸生释菜于先圣先师退走书来请记其役万里复于侯曰侯之再复学官以还濂溪先生之旧将止于复其宇以还其所迁之旧地乎将不止于斯而已乎如其止于复其宇迁其地而巳也记之可也不记亦可也如不止于斯而已也其爲万里谂邵之学者曰盍以其所以迁迁于善以其所以复复其性上也安其迁毋易其地省其复毋隳其宇次也儒家者流之不戒隂阳家者流之不禁无次也是役也规之者留君董之者法曹掾张球佐其费者保义郎新郴州廵辖萧楹进士萧文蔚云庆元丙辰四月四日具位杨万里记并书廖氏龙潭书院记湖之南大家鉅室冨于赀者不少也其所少者冨于书者欤其不冨者非以其不耆欤于所少之中而仅有之者其惟攸川廖仲髙文伯兄弟欤予闻其人嗜书如阬孚之于屐如陆羽之于茶如子猷之于竹如渊明之于菊也如枵斯饕愈啖而愈不厌如疢斯痼愈疗而愈不除也东若闽浙西若卭蜀有善本有精纸有大字之书必叩囊底倒橐中罄所有走徤歩以致之又聘良工伐山木作一书院以庋之凡数万卷不翅也中敞之以文㑹之堂后附之以怡然之轩临池有亭名以爱莲玩芳有榭名以春风掖以两斋庭列四桂竒崖峭峯逺岫遥岑连者芝秀孤者玉立圜者盂覆锐者笋迸静者麟卧躁者猊怒左右后先皆环以山下有回水滙而为潭绀㓗泠冽寒入人骨相传有龙过者神耸俯者胆掉故緫而命之以龙潭书院云嵗招眀师日集良友与其子弟讲举肄业于间士之自逺而至者常数十百人诵弦之锵灯火之光简编之香达于邻曲其子弟服食仁义沉酣经训徃徃多为才且良者徃嵗之冬甞介予犹子夀森来谒予记之予曰诺哉以臂痛未能也今复来趣予闻渊有龙者颔有珠圣门其犹龙渊乎泳其涯必航其源攀其鳞必探其颔故得其夜光明月者为颜为曾为伋为轲得其玑琲者为琴张为牧皮得其瑟瑟者为漆雕哆为公良孺廖氏子弟可不楙哉异时廖氏子弟有孝友忠信文行名实辉然照映于湖之南者予将贺其得珠也仲髙名仰之文伯名天经艮斋先生谢公评其伯仲为材进士其父讳彦修字敏道尝为阳朔主簿庆元元年十月日杨万里记罗氏万卷楼记罗氏皆豫章别也其在于晋君章以文鸣降及五季则有江东公今庐陵之罗其后也出凝㱕门北东四十里而近为完塘之罗自武冈公以泓澄演迤之学崭刻卓诡之词第建炎进士其族遂鼎盛由完塘西北五十里而遥为印冈之罗自乡先生天文以诗一经为三舍八邑之师其子若孙若曾孙以经术文词第进士者七人其荐于乡者何数至今遂为士乡家章甫人诵弦也由印冈西南三十里而近为东西塘之罗自长者长吉始聘师友辟斋房训子弟今垂五十年矣而独未有闻焉长吉之族徳元有孙敬夫予闻其避俗入山筑楼丛书扁以万卷旁招儒先以范以模敬夫㓜失所怙毎月之吉定省其母夫人外即徃山斋晨晷宵膏忘寝食记览简策目诵万言追琢词章月秃千毫以书来请曰宗礼刻意愿学而未得所以学敢问圣涯奚而可航圣门奚而可阶予复之曰服食仁义菑畬经训学也诵数训故摛艳文词亦学也薄陋藏修游谈空虗亦学也子也择于斯三者在楙之而已大抵族姓之盛衰或以为数其然岂其然乎譬之田焉水旱数也勤墯数乎当武冈公天文先生之未作完塘之罗犹印冈之罗印冈之罗犹东西塘之罗也今二氏之罗独殊于东西塘之罗夫岂数乎哉夫岂不以人乎哉使敬夫而为印冈完塘之罗是亦印冈完塘之罗而已岂唯印冈完塘之罗而已果能楙焉后出益可畏晚发愈可仰岂惟印冈完塘之罗而已敬夫与予叔父弟姪皆亲也予以随牒倦游四方晚乃识之楼之下有堂曰醉经有轩曰逺俗曰黙曰南曰北云庆元二年重阳前一日具位杨万里记并书隆兴府重新府学记庆元二年夏五月癸未隆兴府府学教授陈君朴与在学诸生合辞移书于余曰豫章学官景祐肈造治平迁焉火于建炎而复于绍兴谁其复者丞相赵公也于是兵荒之丛残释菜有庙养士有学然堇堇草创时则葺而未周后人承承嵗增年培于是面以櫺星申以㦸门大成有殿御书有阁横经之堂入直之庐靡不具体时则周而未贲嵗在乙丑侍郎李公廼新殿宇嵗在庚子侍郎张公廼立都门既屋老而圮讲堂最乆则最先圮新斯堂者枢使王公之爲也斋房乆则又圮新斯斋者枢宻黄公之爲也殿宇乆则又圯重门乆则又圮新斯殿斯门者今帅蔡公之爲也公以天朝法从之贵一代正人之望辍自天邑来帅吾邦未及下车首谒先圣顾瞻踟躇则见殿宇将压两序僒步櫺星㦸门相距有咫于是喟曰曾谓夫子宗庙之美百官之富廼诞寘之隘巷乎于是市地斥壖召匠属役殿宇腐矣廼撤廼新櫺星褊矣廼拓廼旷㦸门陋矣廼易廼崇翼以二门㡬其入出广厥二序增之四楹端委庋左牺象庋右费不于官于学之庾工不于甿于市之庸执扑不于吏于学之职厥布之缗二千四百有竒厥工之夫八千五百有竒以章计二千五百有竒者厥木也以只计七万三千有竒者厥瓴也昔嵗之季夏经之而落之以今嵗之暮春髙明爽垲美奂孔硕可百年不骞不啻也是可不记是非先生谁冝记余复之曰公所以新斯学之政二三子智及之矣二三子抑知公所以新斯学之指乎二三子入自櫺星若至阙里趾于㦸门若觌孔墻瞻彼睟容若侍燕居咏彼春风若聆喟叹去圣人之门若此其不逺也近圣人之训若此其甚也盍退而日三省吾之所以心得而身充者家蹈而国达者孝欤忠欤仁欤义欤得诸心矣充于而身者反否焉而谓得于心也可乎不可也充诸身矣蹈于而家达于国者反戾焉而谓充于身也可乎不可也去其所不可以就其所可二三子何负于公不然公何负于二三子公名戡字定夫莆阳忠惠家也诗不云乎维其有之是以似之公有焉具位杨万里记唤春园记新喻县南五十里而近有乡曰临川其山深秀其水绀㓗东西行者未至十里所则望见一峯孤耸如有人自天投笔于太空至天半翔舞翻倒而下至地跃而起卓尔而立其跗豊而安其颕鋭而端又如有人卧地仰空醉持翠笔而书青霄也故里之人名之曰卓笔峯云士之居于临川者皆争此峯而面之面之者衆而莫有正焉者面之而正焉者惟人士周仲祥之居为然余皆不然不然者皆仲祥之为嫉嫉仲祥而仲祥不惧又加贪焉又筑一山园于居之旁其求多于此峯未已也一日介吾亡友之子刘庭杞绘画其所居与园与此峯以来求予名其园且记之予歴指以问曰彼园之山椒有亭翩然其上如张盖风中势欲飞去有掣而止之者何曰此静菴也彼山之趾有大屋碧瓦朱甍风屏月阁其上而斋其下学子徃来操琴枕书口吻鸣声者何曰此用徳之堂右以进修之斋左以醉隐之轩而冠以繙经之阁也彼园之植髙者云倚卑者地覆纎者茸如茂者幄如丹者素者碧者畦者沚者又纷然如时女之出闉阇酣迟日而拾瑶草者何曰水者蒲莲陆者卉木也予叹曰又多乎哉仲祥掇此峯于怀袖多矣而园亭卉木之幽茂盛丽复如此其取诸造物不曰又求其宝剣乎予恐造物者亦将仲祥之为嫉嫉之者不寕惟临川之士而已园之景名其一遗其百则兼緫而命之曰唤春葢取诸刘梦得之聨句云仲祥名瑀喜教子好賔客艮斋先生谢公为记其堂亟称其贤其一子某未冠已秀警诵书如水倒流下笔翩翩有可爱者其笔峯秀气钟美于是乎韩宣子曰周礼尽在鲁矣庆元二年十一月初五日具位杨万里记委怀堂记宣溪王价卿淳熈癸卯访予东山之西南溪之北与之语如江吐月如山出泉如珠走盘也葢其家自察判公旁招眀师多取端友储书三万卷无日不讨子若孙立于庭而训之于承家之不易树身之孔棘我有方策汝其耨之我有师友沙其范之故吾州世家言子弟之秀且良有文而劬于学必曰宣溪之王如价卿者岂非所谓王氏之秀且良有文而劬于学者耶使予不敬之不爱之不可得也父兄之教其端使然哉它日遗予书曰维籓于人间世之所好者未尝不望望然去之至于欣欣乐之者皆人间世之所不好者也偶读渊明诗至委怀琴书之句作而曰此维藩之心而出于渊明之口者也敬以名其肄业之堂愿徼福于先生乞一言以记其说且作三大字以扁其上予为扁之未暇记也今日皮仲文㱕自宣溪首跽而请曰价卿委懐之记先生忘之否肯为作否予笑曰东坡先生不云乎诗债隔年而后还予逋价卿之责今十年矣其可不庚乎哉其可忘乎哉其可使催租人徒手复命乎哉年月月杨万里记赵氏三桂堂记国朝皇族之英自拔于绮𥜗金貂之林而争衡于秀孝文儒之囿者岂少也而六世业儒三世中文科者亦徃徃如麟之角兼此而趾美者其惟少师惠国良公之一门乎试冠延和颂献圣武仁宗皇帝是以有务学秀出之诏宗学方新经术首选英宗皇帝是以有文义异等之擢学洞诗礼传释孝经神宗皇帝是以有究厥微言之褒至南阳侯传惠国之业以训其子正议公毎曰五十二子可教惟汝汝可不懋正议公感父之训念祖之业耕猎种绩溢为伟辞儒先推表厥闻允焯遂中绍兴戊午之科正议公又传南阳侯之业以训其子徽州公且曰吾以武阶易为文臣汝今未官可不吾续徽州公于是鑚砺覃思纉戎先烈遂中绍兴戊辰之科徽州公又传正议公之业以训其子亮夫亮夫以训其子时侃时俊二子皆以文词荐名而时侃遂中庆元丙辰之科是嵗六月时俊来为吉州戸曹掾携徽州公书遗予曰彦恂愚不肖不能大先公之门惟是世业一卷之书六叶授受不敢污莱尝励诸孙曰汝党世科当为汝作三桂之堂今不践言罔克用劝先公之故人惟子在盍为我记其说用光光前文人以起起吾又子又孙子独得辞余报之曰自晋人以桂林一枝自况相传至唐乃以策第礼闱谓之擢桂歌于杜氏之诗今君家擢桂三世可不谓衣冠之盛事矣哉抑君其懋诸子诸孙以君家一卷之书且一卷之书未易言也顾所用何如耳收科发身一卷之书也惟忠惟孝以维城王室盘石国祚伻宋万嗣复无无极则君家子孙乆大闳逺亦与宋罔极亦一卷之书也顾所用何如耳惠国讳某南阳侯讳某正议公讳公称字子显正议公累治剧郡绍兴间其治最天下晩守京口独当辛巳虏冠之锋其㓛不细未报而没至今屈之云年月日杨万里记贑县学记贑县治之西南祀孔子故有庙学则未闻也后庙亦废其地入祥符宫皇祐二年县宰王君希即旧址作新庙即庙庑为学舍至绍兴庚午火于叛卒后六年予为州户掾武夷陈君鼐元噐为宰旴江黄君文昌世永为主簿一日二君约予登览县学之地则樲棘生之瓦砾翳焉二君慨然欲复之未能也后四十二年黄君之第文暠来为宰其治明而寛惠而能断㫷年民驯其教条而乐供其贡赋公上既给廼斥其赢为钱百万摄守黄侯涣复佐以五十万中峙大成之殿缭以七十余区之屋讲席有堂入直有庐肆业有斋东西有序庖湢有所肇脩胡簋绘事从祀百尔文物彪列一新释菜之容观者起敬诵弦之声闻者劝学属役于绍熈甲寅之季春而考室于仲秋黄君走书来请予记其成予复之曰子之兄天下士也予之畏友也然是学也子之兄尝有志矣而莫之就天下之事因则易造则难也今子能造而新之其不曰难乎哉子之兄之所难而子之所易其不又难乎哉事之难者子既易之矣事有至易而人反难之者子抑闻之乎贑之为邦其山耸而厉其水湍以清耸而厉故其民果而挟气湍以清故其俗激而喜争长民者曰化之难也予则曰化之易若之何其易也彼其挟气独不可因之使果于义彼其喜争独不可因之使激于节与名若之何其不易且百年之间如阳行先如孙介夫如李先之非贑人乎非名义之君子乎使崆峒为渊章贡为山曰贑之士不复有斯人也其孰曰不可不然而曰斯人不复有其孰曰可顾所以因而使之者何如耳然则因而使之奈何谨庠序之教申之以孝悌之义斯道也因而使之之道也非乎长民者独不闻之也乎故曰因则易今孟子之言子己得之矣异时将有磊落光显于朝以名义闻天下者其必贑之士也夫其亦子之教也夫予老矣其独可得而见也夫庆元二年冬十月十五日具位杨万里记并书广汉李氏义槩堂记予自少从紫巖先生父子间讲学则闻先生同郡有君子焉李其姓发其名浩然其字也读书不为空言业文不为篆刻譬如农夫耕以忠孝而种以仁义视君以亲以仕不仕而忘其慕视人以身以莅不莅而异其恻君实耻之予私窃起敬焉后班于朝见蜀之贤大夫士益衆问以所闻则又益详咸谓君在辟雍奏䟽论靖康之危报闻而㱕可以己矣君则喟曰茍可以报国吾何爱焉绍兴丙辰之旱倾家为食以食饿者太守不以闻天子不得闻可以己矣君则又喟曰吾志在及物吾何求焉干道二年则又旱又行之如初三年又旱又行之如初太守不以闻天子不得闻可以己矣君则又喟曰吾自为善耳吾何懈焉如是者三十余年矣五年则又旱又行之如初葢甿之枵而餔瘠而腴殣而蘓者至是枚数其人至二百七万一千三百有竒斛计其粟至一万四百六十有竒于是里之甿且怨且譁相与讴曰我有耋老李君粥之我有侲髫李君谷之孰旌李君吾尸祝之是嵗之冬广汉新太守余侯时言至止闻而忸曰州有斯人而壅于上闻咎不予在则以其事上于部使者转运使赵公公説亟以闻宣抚使枢使王公炎又三以闻后宣抚使薛公良朋又以闻后转运使王公璠赵公不息又以闻孝宗皇帝嘉之曰尔以布衣居于下土乃因年饥多所全活仁心义槩彻于聴闻廼钖賛书官以九品时干道九年闰正月九日也于是君之名一日布海内君既拜上恩则扁其堂曰义槩以侈君赐后若干年君之孙寅仲以奉大对剀切第甲科佐着庭史成增秩复请于朝愿移荣于君太上皇欣然曰孙知尊祖朕之所嘉再赠承务郎然后里之甿怨者怿譁者息讴者黙今年三月寅仲以书及图抵予曰义槩之堂先祖名之未暇作也重惟先忘其可弗承兹堂其可弗筑端策面势得其址于先人敝庐之侧西山之趾葢再一终乃克有就复阁其上扁以尊祖执事尝为赋诗今不为记其役以此谁诿则诺而书之其髙三十有九尺广倍之深三分广之二阁以尊奉两朝之賛书君像在焉群贤之诗则刻石堂上庆元三年上巳日中大夫焕章阁待制提举江州太平兴国宫杨万里记玉笥山重修飊驭庙记惟泰元尊帱下土鞠万生俾发育亨嘉罔有札瘥豊楙颕栗罔有捐瘠怡愉洽熈罔有哀吁是惟皇皇后帝之心然髙居霄极下视豪端或阏两间或壅外闻则有伯强獝狂崇降威虐我民于是乎有疠疫之青虐魃攴祁僣旸逆洚我民于是乎有干溢之青囬禄屏䃜欎攸飘怒我民于是乎有燬霾之青我民披肝为纸滴泪到泉呌阍排云将焉攸诉惟天一方必有名山大川之神代天临彻帝省挈携隂机箫勺民瘼孰弄疾威腅闪睢盱孰暵孰垫孰噫孰欠孰燧厥燄闻而药之膏之濯之瀹而流之之收之驾彼飞龙乗彼白云秉蠭旗提青萍撝诃百神诘诛万祅惠鲜我民㑹㱕和平廸民之康乐帝之心惟大江之西吉之吉水出县北东六十里所乡曰某乡山曰玉笥庙曰飊驭者帝心所倚民命所寄其不在兹或曰西岳华山之神离宫也或曰吴史君云储之神受后帝茅土于兹山也初名云腾自唐之天寳神所命也今曰飊驭自皇朝之宣和徽皇所钖也上泝章贡下沿洪抚旄倪奔农商棼棼士夫欣欣相踵于涂胥㑹于祠彼以祈年此以祝釐弗牷弗营惟葅惟粢祝史致告如鼓荅桴隤祉山则疵疠不作霡霂时叙娄豊孔硕潦反其壑火熄风寂频年泰和我民舞歌则相与视庙䟽罅诹其坏隤某殿某室某像某服是建是筑是葺是缩于瓦于木于堵于屋昔故今新今焕昔尘匪神我勤繄我荅神用永藾于我民其费出于里之人其倡之者子友生乡贡进士鲁三异云庆元五年十月既望通议大夫宝文阙待制致仕杨万里记嘉定元年春三月男长孺编定端平元年夏五月门人罗茂良校正诚斋集卷第七十五终诚斋集诚斋集卷第七十六诚斋集卷第七十六庐陵杨万里廷秀记隆兴府奉新县怀种堂后记奉新人士王模袁去非将仕郎曾商英移书合辞来请于余曰先生宰新吴日大帅枢密武夷刘公尝请于朝为民除侨田之害邑人徳之作怀种堂以祠之先生记之矣今又有可记者盖自绍兴经界既行民田既正惟是田之在官其名曰营者皆地之幽遐畴之污莱民之荒弃者也于是官无日不讨其民强而授之曰惟种惟粮于我乎取惟犊惟来于我乎贷惟繇惟更于尔乎复厥田畒赋米斗有半厥土畒赋泉六十民咸利其薄征始竞耕焉其后议臣建白鬻之于是民之田此田者以泉雠官以田业已不省其害也吏言于官曰新田之赋不当夷于民田之赋于是两税二役茧丝预买为粟为帛举重其估易而为泉民之输者其费视旧十百始不堪命民诉之邑邑谒之州诹之吏吏曰不可今明府张君琯未及下车究知民之甚病者在此力谒之州其不可益坚于是君孤愤不胜欲觧印绶桂县门去模三人举幡倡邑民遮留曰寕存民病勿失贤宰今请不可何知后终不可耶后有贤师与贤宰意合则必可矣未几龙学尚书广汉张公来帅豫章君欣然曰吾几妄去今谒不行则去不妄矣即重谒之于公公欣然行之吏犹争曰不可公一不聴于是田无故新均曰民田赋无抑配均曰正赋然后新田之民为户一千有九十蹙者舒凋者蘓疢者除举以手加额而相贺曰微吾宰张君不能争吾民难争之赋微吾帅张公不能从吾宰难从之请是可不大书特书以侈张公莫厚之惠以慰吾民无穷之思愿先生记焉摸三人者当与邑之民绘公之像与刘公同堂社而稷之前刘后张文武忠孝则人相若师长慈惠则政相若刬磢疾苦则事相若两公玉立二碑对峙式永厥垂其不渊曜先生虽欲辞将何辞余谢曰其何敢辞或曰两公除民之害则同然而孰难余曰刘公易也张公则难耳且事有欲为而不得为有得为而不欲为不得为者在上我欲为之我能言之耳行与否在我乎故曰难刘公是已今张公行之自我不行亦自我上无柅旁无牵顾我不欲耳我欲之何难焉曰惟其得为亦得不为是以难为何也以新田用旧赋捐州家十百之利其细匮官其大匮勲何谓不难或曰张公亦非难也留此以遗张公者则难也併书其说以荅三士庆元戊午人日具位杨万里记静菴记宋中兴以来自髙宗及孝宗及太上及今上四圣御极七十有四祀临轩策士凢二十有三得人衆矣不可得而详已惟我大江之西有一族而叔姪同年者一时艶之以为盛事若予与故叔父麻阳令讳辅世是也有一家从兄弟同年者若予族叔祖忠襄公之二孙曰炎正曰梦信是也有同产兄弟而同年者若吾州印冈之罗曰维藩曰维翰兰溪之曾曰天若曰天从是也有父子同年者若清江之徐曰得之曰筠是也至于父子有后先异时而同登甲科者谁欤故资政殿学士参知政事清江萧公照邻绍兴十八年甲科第五而其子景伯又以淳熈十四年甲科第四弓治奕叶名第趾美其不又盛矣哉中兴以来一家而已景伯收科之年葢孝宗之季年王道郅隆之时也如唐之正观开元如本朝之庆暦元祐而景伯以卓诡切至之言上当圣心胪句之日参政以疑丞侍玉座观殿上傅唿其子姓名景伯既出班再拜谢恩毕参政自帝左右趋而下文石复再拜谢恩自宰相侍从百官及在廷之士皆咨嗟歆羡予时亦以省试官待罪廷中目睹盛事谓景伯十年鳯池名位视其父有过之无不及者后十四年予既以衣冠挂神虎门上而景伯方为国子博士兼史官遗予书曰达尝读易窃有志于静之一字则以名其所居之草菴以自儆焉敢请先生一言以记之予复之曰在易贞雷而其悔山山以静静动之义也故其卦曰頥頥者飬也贞山而其悔雷以动动静之义也故其卦曰小过小过过也知以静静动之为养又知以动动静之为过则静之道得矣然圣人犹有大戒焉何戒也頥戒在初小过戒在上然则静终不可动乎曰静而不动可以动矣庆元六年五月日具位杨万里记张希房山光楼记永丰石井张氏秀民相望磊磊也昔干道间文仲武仲弟兄好义喜宾客治楼观筑园囿与徃来士大夫行乐其中文仲之楼命曰霁月武仲之楼命曰慿虗皆求名于予而予命之也今垂四十年矣客有自石井来者予必问二楼无恙否为我寄声楼中风月客曰霁月故无恙慿虗今为乌有先生矣予每叹息嵗月无几何而物之废兴乃尔其速也客曰慿虗虽废而武仲有贤子师良字希房者种学撷词尤工诗句即其旧址作新一楼靡汰昔宇靡遁今览宇前有屿屿上有葩屿外有沚沚中有蕖沚外有畴罫若博局畴外有溪横若罗带是皆未足为楼中之伟观也因出袖间一圗予披而视之则佳葩美木繁蘤争发秀色夺目竒芬袭人予为惊喜客曰未也客以右手卷其轴而左手舒其绘楼隐㴔浸没而葩草翻翻退蔵忽有万峯横空起立迩者如黛遐者黝浓者如湿淡者如无锐者如笋卓者如屏跳青跃碧吁云噏雾或向而来或背而去或偃而倨或偻而揖或奔而追或凝而居予不觉眸子眩晃应接不暇客曰某之来也希房九顿首奏记硕徼福于先君武仲敢请先生名此楼且记其役予曰韦苏州之诗不云乎鸟啼山光夕此古今絶唱也命以山光可乎客谢曰幸甚年月日具位杨万里记章贡道院记贑之为州控江西之上流而接南粤之北垂故里颛一路之兵钤而外提二境之戎昭其地重矣邑十而大疆袤而阻物伙而昌其事丛矣民毅而直小诎必见于色小伸即释可以义激亦可以气而慝其俗古矣地之重事之丛俗之古故视邦选侯比他郡惟艰庆元五年前尹直秘阁郎中三山彭公改帅五羊皇上命祥刑使者华文大卿霅川俞公兼领府事葢㺯印不畀者将㫷逮十有一月以畀今尹右史舍人括苍张公公来之初延见士民览观风謡受其质直信其无谖则吁其耆老而谂之曰而之所大欲将无在于父母妻子之相安乎将无在于衣食饱温之不匮乎将无在于刑宪颂系之无丽乎皆对曰诺公退而喜曰谓贑民未易治者皆谤吾民者也即表闻于上曰凢厥有生性皆本善又曰若先以小人而待人岂古者良吏之为吏斯言一出十邑之民以手加额家传人诵楮生毛颕其价十之于是一令无出出而必承一政无行行而必倾无改民勇勇于孝悌无息民争争于耕织年谷大穰盗讼顿清未㫷年而贑之治声以最闻焉于是一府之督邮从事皆贺公曰公之表词人始而未信中而信且疑今罔不信矣非夫人之信于公而公之信于人非夫公之信于人而公之信于心也大哉心乎以政化者揉木之枉以心化者以抱召向公笑指其燕喜之堂曰此非燕喜之堂吾州之道院也賔皆曰然遂易其扁曰章贡道院而以书属予记之则书其所闻以复之公名贵谟字子智与予友善今二十年云庚申十月十八日具位杨万里记湖北捡法廰尽心堂记鄱阳忠定张公参政孤忠大节霜清玉㓗在庙堂而百官耸在边鄙而四夷服在出处而万民仰葢绍兴名臣之冕弁江左人物之泰华也由今望之生气凛凛故其典刑文献衣被子弟传袭宗族如汉韦平如晋王谢家芝玉而人鳯麟今湖北宪䑓捡法官张君瀛其群从之仲季也以达学懿文㧞竒軰流蚤践世科趾美续闻方当圣上軆天大徳蹈舜好生妙选肤使桂林唐公为祥刑使者又差择语掾如君者以賔賛之而诹律焉退之所谓志同气合川泳云飞者不在此其将焉在君于今年某月某日以公𪠘乆敝撤而新之于其东偏作一燕坐阁其上而堂其下扁其堂曰尽心盖取诸礼经侀成之戒也不逺千里移书諹记于万里曰瀛不佞生也后仕也遐愿一就先生之下风而亡繇然幸与先生之季子为僚于斯将有请于斯斯堂也斯名也瀛窃愿学于侀成之君子焉惟先生进之某复之曰尽心于刑其戒在礼其说在易易之中孚曰君子以议狱缓死夫议狱云者将议而入之欤抑亦出之欤缓死云者将缓之而求其死欤抑求求生欤惟君子之孚于中而诚于心者知之矣此尽心之说也昔于公之隂徳其庆在定国欧阳崇公之仁其报在六一先生君子迟之若君之尽心者今盖稀矣空枽不云乎岂若吾身亲见之哉惟君楙之嘉泰元祀十月望具位杨万里记并书秀溪书院记安福县之南三十里而近有秀溪者十里而九荣凝为天镜涌为车轮行为齐纨鲁缟之纹激为金簧玉磬之音人士周奕彦博居其上筑馆临之命之曰秀溪书院讲经有堂诸生有舍丛书于间旁招良傅以训其四子曰伯纪承勋伯仍大同艮斋先生闻而嘉之为大书四字以署其堂焉彦博来问于予曰奕也闻先生之于后学勿之有拒焉尔矣葢有不可教而教未有可教而不教也盖有未尝问而告未有有问而无告也奕将俾诸子之学繄理义乎或曰若是哉其左也今之仕者非此其出也繄文辞乎或曰若是哉其洿也古之学者非此其入也愿先生攡张谢公大书书院之㫖以启其衷予对曰子之言皆是也抑汉髙帝所谓公知其一未知其二者也我今告子子以为圣人之经君子之学端奚事乎道之以人之理齐之以人之纲如是而止耳纲焉在曰亲曰君而止耳理焉在曰孝曰忠而止耳故动天地贯日月通神明开金石表四海范百世莫大乎忠孝昔者孔子尝谓古之学者为巳矣欲知古人为己之学此其是也曰左可乎若夫学文者孝弟之余力也修辞者立诚之宅里也故四教首文黎献先言昔者子张尝学于禄矣欲知今人干禄之学此其是也曰洿可乎将由夫或者前之说乎是木植而斸其柢也将由夫或者后之说乎是谷茹而讪其耘也子于斯二者惟勿后乎子之所先者勿先乎子之所后者勿讪其耘左者其不右乎勿斸其柢洿者其不隆乎子盍于孔子子张而问之乎彦博嗜学而强记经史百氏靡不综贯云伯纪承勋娄以诗学首选于胶庠余皆竞爽嘉泰壬戌人日通议大夫寳文阁待制致仕吉水县开国伯食邑七百户杨万里记并书醉乐堂记吾州欧阳氏皆率更之苗也率更之叶五传者曰琮剌吉州子若孙遂家焉琮之叶又八传者曰万宰吉之安福其子若孙家于吉者派为三支一支为永丰之欧六一先生是也一支为庐陵之欧近世诗人伯威是也一支为安福之欧今奉议郎赐绯鱼袋绍之是也绍之自未冠在县庠弟子员中已崭然角立读书五行俱下试文屡中甲乙至乡举辄不雠乃拜王父藤州史君门子之命非其好也四转而为永州録事参军于是年四十有九矣慨然太息曰大丈夫不为风翮九霄之鹏则当豹隐南山之雾耳安能作韩退之判司箠楚之酸语乎昔朱买臣曰吾年五十当贵吾亦曰吾年五十当隐于是上书北阙愿致为臣挂其冠即日自驾柴车㱕安福东门外秀峯之西麓开三径垦九畹垣一圃内卦千畦昼尔于行宵尔于营某所髙寒亭之榭之某所深窈沼之沚之某所演迤花之竹之其芰其兰尸祝灵均其菊其松尚友渊明其石其泉佳招游巖日与方外之士觞咏其间乃作一堂奄有万景揭以醉乐师我醉翁堂成与客落之客曰醉翁之乐不在酒而在山水之间子之乐何如绍之笑曰我醉欲眠姑俟他日绍之名似得谢今十年矣嘉泰壬戌闰月望通议大夫寳文阁待制致仕吉水县开国伯食邑七百户杨万里记永新重建寳峯寺记安福之南垂永新之北际介乎其间有山孤秀其髙五千尺其袤数十里逺而望之俨乎如王公大人弁冕端委秉珪佩玉坐于庙堂之上使人一见而敬心生焉廹而视之澹乎若巖岳幽人被薜荔带女萝餐菊为粮纫兰为佩唿吸日月挼挲云烟使人一见而尘心息焉故老相传其名曰万寳峯云距山不逺有浮屠氏之宫曰寳峯寺饮山之翠纳山之光领山之要里之人乐游焉而乐之尤者槎江居士朱君讳戬也始游而爱其幽䆳昕而来夕而返超然有㑹于心乆而忘㱕既而惜其栋宇之坏隤漫漶欲葺而新之葢心许而末之言也一夕梦至某所若道家所谓小有天者其地瑶玉其厦金鋈其浸芙蕖其林多罗其禽频伽其牧猿猊其人偏袒右肩其服珠琲孔翠徃徃或跨龙鳯以为驷或坐菡蓞以为床驾云腾空超忽变化须臾山川草木异彩炳焕皆若金色光夺人目霍然惊起因悟曰兹非予之心许而未言者耶则侧槖召匠斸山取材为殿为堂为寝为廊为门为墻为囿为像朴斵坚好琱饰备具金碧有烂鼔钟其镗市腴田以业其生贾度牒以世其徒遂为衆山佛宫之冠至其子良肱継再葺焉近嵗戊午烬于欝攸其孙知微知广复一新之焉于是壤之芜者薙基之洼者夷级之缺者甃宇之燎者立像之亡者补尺欀寸甓举非其旧其旧惟数古佛及政和间一大钟而止耳里人纵观耋者喜其复穉者骇其丽逺者贺其新寺始葺于绍兴之甲子再葺于绍熈之庚戌一新于庆元巳未之仲冬后先之费为钱各百万云既成知微介予债刘亿来谒予记之予喟曰天下事患莫之倡倡之矣患莫之継然士大夫之家而祖而父倡以忠孝継以背誔倡以术业継以荒嬉是亦継也有能如知微弟兄之継其父祖之志者乎无也抑请大之其明年四月十一日通议大夫寳文阁待制致仕杨万里记并书长汀县重修县治记闽之为郡八孰难理曰汀汀之为邑六孰难理曰长汀曷难乎汀曰其山峭岏其川怒湍其氓悍坚坚曷难乎长汀曰汀为闽尤长汀为汀尤天台谢君周卿佩印组一之日顾而嘻曰地冈险易险易在令氓罔怚愿悍愿在政爰整维纲爰䆒源委以肃乎氓者肃乎躬以绳乎胥者绳乎里先是邑以鬻盐为田外之赋盬以餐钱为俸外之给君曰非令甲也则却而储之于外府迨暇循行邑居周视墻屋问其门序倾西隤东问其圜扉上雨旁风问其帑庾戸蠧壁空初而戚既而怿曰不有外府于是毕捐所却之布为钱万者百廼市松石廼陶瓴甓廼属匠役门序鼓楼之屋若干区皆因故为新圜扉之屋十有二区帑庾之屋十有四区皆以新易故又以其赢为燕息之所其肈造者曰钓䑓曰村庄曰靖节之祠亭曰森爽阁曰蓬莱其更造者曰琴堂曰偃室曰槐堂匪棘匪纾若倦若劬㫷年㓛无麋公蔵无耸民聴霍然山出焕然霞涌君子谓是役也一举而三善具矣费而不费捐已所却取疑从舍受疑从辞不曰㓗乎不知其赋视其赢不知其野视其庭不曰敏乎事辑而民不疚役不迫而㓛就不曰惠乎仲尼不云乎惜哉不齐之所治者小嘉泰三祀二月庚申具位杨万里记瑞莲斋记吾邑之士萧君季随弓冶祖考襟带诗礼耕猎陶楮士之良也少之时徒手持一泓暨一中书君歩入吾州万鹄袍之场其声籍甚也巳而曰是不足为皈而遁其光遣其子异负笈逺侍从郎章公学焉其文日进士友推服嵗在戊午其子肄业斋房之前池中生莲一茎二葩章公闻之曰耿耿祉哉为之兆矣是秋有司荐异诣太常又上异之子应雷可博士弟子员章公喜曰吾言其有合哉则大书瑞莲斋三字以遗季随季随廼遣异来谒予记之予曰章公之所记瑞其止于一莲而已乎将不止于一莲而巳也予闻萧氏之先其种徳百年至季随遂有闻焉不曰瑞乎至异又有闻焉不曰瑞乎至应雷又有闻焉不曰瑞乎抑予犹有以楙焉者而家在唐自瑀至遇持国秉者八叶兹又瑞之大者予欲而家之子若孙袭八而九可无楙乎抑予犹有以择焉者瑀之忠复之直瑞也嵩之贵俛之达亦瑞也后之瑞瑞干而家者也前之瑞不惟瑞干而家者也予欲而家之子若孙袭八而九可无择乎嘉泰甲子灯夕后二日具位杨万里记山居记山居者待制侍郎霅川沉公賔王之居也賔王之居不于其山于其郛而曰山居者癖于爱山也人各有癖武子廦于马賔王癖于山郛居而各以山居以见爱山之意无适而非山也賔王胸次洒落如风月牗韵致清旷如雪山氷岳身居金马玉堂之近而有云峤春临之想职在献纳论思之地而有㶚桥吟哦之色家本道埸何山之麓也而世居呉兴之郛非其好也爰即其居小筑一室其广三楹署以此名客有过之而笑者曰君子之宅有二有晏子之宅有庾信之宅庾于林晏于市也今子之宅晏也非庾也而曰山居嘻甚矣子之爱山也抑亦居则有矣悪睹所谓昆仑哉问其戸外则康衢之埃也那得青壁之倚天问其墻东则唐肆之区也那得千巖之秋气问其极目则黄公之垆也那得飞泉之漱玉昔羊叔子有鹤尝矜其能舞一日客至求观公为出之竟氃氋而不能舞今子之山居将无类羊公之鹤乎賔王笑曰子知笑吾之无山而有山不知吾亦笑子之有目而无目也吾尝仕于江西章贡之宪幕矣又尝守天台矣又尝守㑹稽矣翠浪玉虹丹丘赤城若耶云门千巖万岳至今磊磊皆在吾目中也今吾此室之前怪石相重松竹相友泉流相晖其巉然者非崆峒天台乎其森然者非云门禹穴乎其冷然者非瀑布廉泉乎吾居无山吾目未尝无山子目无山吾居未尝无山开禧乙丑六月既望诚斋野客庐陵杨万里记嘉定元年春三月男长孺编定端平元年夏五月门人罗茂良校正诚斋集卷第七十六终诚斋集诚斋集卷第七十七诚斋集卷第七十七庐陵杨万里廷秀序施少才蓬户甲藳后序蓬户甲藳者吾友生蜀人施渊然少才之文也吾读其文藁乎其无文也又取读之则腴乎其有文矣读其诗杳乎其无诗也又取读之则琅乎其有诗矣无文与诗今人之不嗜则冝有文与诗古人不嗜之耶嗜与不嗜非施子之所与知也吾独有叹焉閟焉而不以觌市焉而不以亟施子之为人则然诗文云乎哉则其穷也亦冝吾葢喜而悲之施子而不穷施子当不喜而穷也吾又奚以悲吾不以悲夫施子之穷而以悲夫穷施子者也斯人也有斯文也有斯诗也而有斯穷也非夫穷施子者之为悲而谁为吾以悲之而彼又何辤焉借曰不受则吾为妄人矣吾妄则施子又大妄矣施子妄也欤哉不妄也欤哉吾不妄也欤哉吾妄也欤哉施子之于此道也勤矣亦且至矣吾犹有以为施子赠勤而安而后思不疲至而妄其至焉则词泰矣思逸而词泰则古之人其去我逺者乎抑近者乎既以为赠亦以自赠绍兴壬午秋九月五日书送蒋安行序王道熄礼义废夷礼闳以肆欲天下不胥而狄者否也伊川之民被发以祭君子已忧其戎汉之君志荒而妖梦是践吾民始夷乎言祝乎首以为好此五胡耶律之先驱也非乎五胡耶律之祸亦烈矣吾民不创而顾乐之哀哉人固自智也而乐祸也则亦无所主有所惧焉无所主而求道是故无得于实而有得于妄有所惧而畏死是故妄之中又滋其妄焉死生之故鬼神之情状圣人不知之耶而不以训忧乎妄之胜也佛之说曰生幻也死而祸福实也无有而有无此其妄冝不待智者而后知也然不待愚者而后信也何也智者疑中人疑信半愚者信乎尔疑也疑信半也则于此塞其哀信也则徼以福其亲矣不者家者詈里者讟矣呜唿夷礼而亲焉渎之大也夷俗而身焉乱之大也然下达乎细民而上通乎王公大人安焉于渎且乱而不知悪也岂皆爲之者之祸欤抑有所不欲爲而不得不爲欤不詈于迫而讟于憷者几人也佛足道哉求夫特立独行举天下非之而不顾者又几人也佛足道哉吾诚悲之零陵之士蒋安行其家故贫䘮其亲哭踊葬祭甚礼而零陵之人不称孝焉问焉则曰佛无所祷也安行闻之若未始闻之也嗟乎不能于王公大人而能于匹士其贤否何如哉而零陵之人云者人病乎安行病乎佛之行乎中国几年矣佛之俗将狄乎夏矣人之闻于古也弗絶而絶矣而安行毅以守如此天下之大曰无安行乎圣人者作因天下守者之心明先生中正之道而礼复于古言异有禁术异有诛以攘佛者之妄而谓天下不复于先王之治可不可也吾既于安行乎嘉之而又深有叹焉知我罪我吾敢知乎哉送郭庆道序万里老母病肺且二十年谒医于江湖遍也大氐夕痊而朝发万里有忧之来零陵闻人士有郭庆道者于医无所不工召而视焉发药一二而去初服食之未始有药也未几则未始有病也他日问之曰乡也馈药一何少也而其㓛一何缓也然初缓而率不缓焉又何术也庆道笑曰医不必言也且子以多为贵乎则淝水之役符坚法当胜谢元也且子欲已病乎欲尝药乎威文之覇不数年而成也而败亦称是三代之王者皆百年必世而后兴医身之与医国异不异也天下之人惟其无所挟也有所挟则必有所成不于其成之待而于其初之责夫其初者不可见也而其成则不可御世之人忽其不可见以败其不可御者何数也医不必言也万里闻其言欣然有㑹于吾心为书其説以赠之隆兴元年三月一日庐陵杨万里廷秀序送王才臣赴秋试序予退居于南溪之北涯三年户不闭而无客未尝扫迹而出无所于徃间一出则遇乡里之达官要人鸣珂传唿则又匿草间以俟其过乃敢行及所至或逢商有无议什百纷如也闻予来则泯黙罢去若燥湿若酸咸至于时之所指以爲迂儒寒士达不多于予而穷不少于予者则徃徃日来而月不去晨坐则际夕賔主面有饥色而谈有余味人不惟以嗤居者亦以嗤来者不惟人之嗤也予亦自嗤且自惑焉谓予与人相同于无相同则后之称奚以合谓予与人相异于无相异则前之称奚以暌使予不惑而不得也最后得王生子俊才臣者其于古圣贤书一见便领其妙下笔无俗下语亦不之彼而之此生其有以哉居数月告予以行曰将试于有司愿请所以赠予曰生之是行志于得科目而己也将其志不止于得科目而己耶志于得科目而已也则生之挟时之恱生之鬻时之售有余也科目足道哉其志将不止于得科目而已也则予欲不言得而不言耶上之不置乎士士之不遯乎上生以为为何等事耶静则道动则功出处语黙世则仪之天地人物身则福之是之为也埸屋之文夸以贾惊丽以媒欣抑末矣是之为耶士之言曰我将先之末継之本嗟乎木以先犹末以継而又末以先者耶是故为士者植其初用士者计其终而取士不与焉盖曰姑以是取之云尔古之人不介不逹不挚不见场屋之文其士之介与挚也欤介之弁若吃也挚之悪若也于宾之贤若否也无系也士之愚良系不系于场屋之文哉种玉者不䃉蓻稗者不禾奈之何其以末先以本継也生其力乎其所以植以堪乎其所以计则生之得科目非生之得也上之人之得也介与挚乎尔夸与廉乎尔则生之得生之得也上之人得也耶生行也予于生乎观南溪杨万里序欧阳伯威脞辞集序始予识欧阳伯威于傅彦博之坐中见其扬眉吐气抵掌论文落笔成诗屈其坐人予敬之慕之私窃自媿其不如也后二十年闻吾里萧岳英为子弟择师得异人焉急徃谒之则吾故人伯威也方吾二人相识时皆年少气鋭岂信天下有老哉予既涉患难鬓发之白者十二而风霜彫剥之余落然无复故吾矣伯威之气凛凛焉不减于昔独其贫増焉耳不以増于贫而减于气如伯威者鲜乎哉予因索其诗文伯威颦且太息曰子犹问此耶是物也昔人以穷而吾不信吾既信而穷已不去矣子犹问此耶已而出脞辞一编曰子不怜其穷而索其诗子盍观其诗而疗其穷乎予退而观之其得句徃徃出象外而其力不遗余者也髙者清厉秀邃其下者犹足以供耳目之笙磬卉木也盖自杜少陵至江西诸老之门户窥闯殆遍矣他日伯威过我曰子真不有以疗我之穷耶吾笑谓之曰穷之疗与否可疗与否吾且不吾及吾庸子及哉吾有一説焉杜子美李林甫谢无逸蔡太师四人者子以为孰贤伯威怒曰子则戏论也然人物当如是论之也哉予曰人物何不当如是论也当李与蔡之盛时天下肯以易杜与谢哉今乃不然耳然则子之穷姑勿疗焉可也虽然穷之瘳如李焉如蔡焉不既震曜矣哉杜与谢之穷至今未瘳也子之穷疗焉亦可也杜与谢之穷则至今未瘳矣使二子而存肯以此而易彼乎子之穷勿疗焉亦可也伯威曰吾当思之乃书其説以序其诗伯威名鈇吾州永和人也其族与文忠公同系其先䇿第者凢七人有曰中立者附入元祐党籍其尊公彦美终于广州经干伯威事毋至孝中书舍人周公子充爱其文行称之曰奇士云习斋论语讲义序读书必知味外之味不知味外之味而曰我能读书者否也国风之诗曰谁谓苦其甘如荠吾取以为读书之法焉夫食天下之至苦而得天下之至甘其食者同乎人其得者不同乎人矣同乎人者味也不同乎人者非味也不然稻粱吾犹以为淡也而欲求荠于荼乎哉论语之书非吾道之稻粱而奚也天下可无稻粱则是书可无矣虽然匹夫匹妇一日而无稻粱死不死也死也一匹夫匹妇而已矣况未必死乎然则稻粱者无之不可也一日而无之亦可也至于是书一日而无之则天下其无人类矣非无人类也有人类而无人心也有人类而无人心其死者一匹夫匹妇而已乎然则论语之书又非止于吾道之稻粱而已也故学者不自五六嵗读之不见也然读之之不迟知之之不早不以其食之而淡欤食之而淡也食如不食也吾友习斋子杜门三年忘其爲三年也夫三年不爲不淹矣杜门不爲不幽矣忘其爲淹且幽也不惟忘之而又乐之问之则曰吾方论语之读而不百家之读圣人之觌而不今人之觌是以乐也始吾之读是书也厉乎其趋其若狂酲而不可绁也已凝乎其瞻其若失亡而不可捕也已今也勃乎其辞其若决溢而不可窒也已于是笔之于书以其副遗予予取而读之欣然叹曰快哉是非所谓苦而甘者欤是非所谓淡而非淡者欤是非所谓得味外之味者欤甚矣乎习斋子之于斯道其劬若此其得若此其发若此也予闻书与人必相变也书变则人矣人变则书矣然读申韩之书而不申韩者未始不加少读孔颜之书而不孔颜者未始加少彼之变也奚以亟此之变也奚以舒愿与习斋子评之年月日杨万里序送刘景明游长沙序始予生二十有一自吉水而之安成拜今雩都大夫公刘先生为师而友子刘子彦纯一日彦纯与客过我客年甚少身伟且长举酒百醆皆釂呌唿大笑坐上索纸笔为古文辞诗章百千言顷而就飘然不可羁予惊且奇问之则刘其姓景明其字亦刘先生之门弟子也自是定交居三年亦不自以为乐予既白刘先生去皈其家日夕非彦纯景明之为见于是始悲已而予官于贑又官于永中间与景明遇者一再今年秋景明访予于南溪之上予与景明皆有服相问则相泣相愬以皆失所天于是相弔当予与景明居年少气鋭各未更事视天下哀乐泊如也岂今日之弔之知哉嗟乎吾二人者自不相识而相友相友而相乐乐而离离而悲悲而不见见而相弔人生之万变慨乎其有感于予心也数日景明求皈予曰子乎留也予与子八年乃一见今又去后当复几年乃见耶此生之八年者有几使予与子皆中夀率八年而一见则其见者又有几予不子留子犹予留景明曰吾不幸家以学而得贫身以嫡长而责不轻吾父之窀穸有期而所为窀穸之赀者无期吾将道冝春以之长沙以谒焉于二三故人者以佐吾赀予因贺之曰子行矣或曰初留而卒亟其行弔未既而贺及之礼欤予曰非礼欤父病无教子病无学教以畀之学以慰之景明之贫也其不贫者多矣予是以贺事亲者不干其丰干其勤丰言物勤言躬也景明之诸弟未有立而景明是恃景明毕其力以送其死而飬其生不曰躬乎景明之孝于是乎大予是以又贺景明之故人贤也而厚禄之为食见以贫犹将劝于贫而况为亲而见耶其不劝乎否也予是以又贺无或人之説无以发吾説吾无説无以为送景明之説干道二年八月日诚斋野客杨万里序送罗永年序今年六月予皈自都下一书生来谒予罗其姓椿其名永年其字永丰之人也问其所以来则曰椿世吏也今去吏而儒是习过不自量其不肖来见麻阳县尹达斋先生先生不鄙揖而进之以为可教是以在此自是与予相过款且久见其文辞清润日异而月不同骎骎乎进而未止者也予甚爱之嵗且竟将皈勤省其母与兄来与予别且求予言予曰子皈乎吾言亦奚以为永年曰椿之命儒也邑之人恱我者之衆未若嗤我者之衆也得一言恱者信嗤者息矣予曰子之邑人固嗤夫命儒者乎永年曰非嗤夫命儒者也嗤我之用儒变吏也予曰然则嗤之所在在子者不加多在彼者不加少矣且用儒变吏与用吏变儒孰可孰不可也用皂隷而变公卿者无之乎用暴客而变衣冠者无之乎用樲棘变䑓池也用豺狼变父子兄弟也不惟用吏变儒而已也吾不以嗤夫嗤子者吾以悲夫嗤子而不自嗤者彼不病其悲子独病其嗤何也干道丁亥十二月望日序送郭银河序予闻郭银河妙于数其谈祸福多奇中其言杉溪先生尚书刘公又其奇中之尤者也干道戊子十一月二十日来谒予貌甚古辞甚辩如轩辕弥明之长颈楚语也于十日十二子五运六气言之如汉廷诸老生之论治也如秦医和汉太仓公之知病也予惊且奇之与旧所闻无所不及而有加焉予问之曰子之技前于人而子之贪亦前于人独何与银河仰而笑俯而叹曰技不负予也予惟恐负技也惟恐负技故以人徇技而不以技徇人其于人也不有所迎而有所撄以至于斯也然予之贫可守而予之守不可悔予益奇之如银河者其隠于技者欤挟技者必有求求不得则罪其技自技而之贫自贫而悔自悔而无所不之也不为此者希矣如银河者其隠于技者与谨序送冯相士序杨子午睡既觉意象殊昏昏也强取故书读未竟篇童子自外来云有客予急取其谒视之则永嘉道人冯君君与予别四年别我时自言将上九疑歴苍梧以遍覧岭表之山川与南海之涛波未返也忽至吾门恍莫知其从既见惊且喜相劳苦无恙外冯君悒然不乐问之则曰俗情益不古之似矣吾厌之吾厌之吾将脱冠巾祝鬓髯以去之子谓之何杨子曰子知去俗以就不俗矣未知子之去俗以就俗也子以佛之説者为不俗也叛父母搥仁义不俗者不为也子以世之人为俗也攴畅浩初比髙门之炎以自㸃其云月泉石之身此为不俗耶子欲去俗以就不俗正使文畅浩初之与曹犹将俗乎尔也文畅浩初今可多也哉然则俗不俗果佛不佛之谓耶氷雪也尘埃也孰㓗孰污也使氷雪之所栖必尘埃之地之为择则地之有氷雪者加少矣尘者自尘何与于吾之氷埃者自埃何与于吾之雪子之俗不俗在子之内耶在子之外耶子之所厌者外也非外则无厌矣此未可以言语得也冯君怃然而应冯君名一徳字贯道涉猎书传及唐人诗善言骨相予在衡湘中识之其言今湖南漕使者直阁郑公最奇中以是名益闻因併书之嘉定元年春三月男长孺编定端平元年夏五月门人罗茂良校正诚斋集卷第七十七终诚斋集诚斋集卷第七十八诚斋集巻第七十八庐陵杨万里廷秀序鳣堂先生杨公文集序吾族杨氏自国初至于今以文学登甲乙者凢十有一人前軰之闻者曰屯田公中奉公仁宗皇帝尝题殿柱云杨丕之廉谨者即屯田公也中奉公宰杭之仁和县是时天下惟知有蔡太师从之者富贵可曲肱取也忤者不死则黜则屈则窒蔡氏之门有老尼居仁和攘细民土田讼久不决公杖尼以田畀民流落者以此自屯田公中奉公之后至忠襄公以死节倡一世于是杨氏之人物不爲天下第二始忠襄公入云际山寺读书同学齐名者其族弟鳣堂先生也当二公同学时每相厉曰爵禄不必力取当力取名节耳忠襄之及于难也先生宰池之贵池县实经理忠襄之家而収恤其孤以皈士大夫咨且慕曰兄忠于国第忠于兄不知二公之相期非及难之日也先生竟以毅毅顽顽仕率不合弱冠登第得年六十而官止于宣州签判先生既没二十年其子次山论次先生之歌诗文章为若干巻命某序之曰先君之才于功不施而施于斯先君其不有憾哉某曰先生奚憾焉如先生而不用不用者之憾也先生奚憾焉且君之所以为先生憾者不以其不达于位故耶吾闻古之君子达不以位也先生不与忠襄异其趋者也趋者无不同遭者有不同耳先生之文俊于气强于力以诣于古其歌诗沛然有李太白之风兹非其躬之达欤达于位不必达于躬达于躬不必达于位君子也衆人也未尝相近也至于二者其不兼焉则均也先生独能遁其均乎哉次山曰是先君之志也乃书而序之先生讳杞字元卿干道五年八月六日姪孙具位万里序送侯世昭序侯氏袁之世于医者也至世昭问其医之所自起则十世不啻矣其无误已可信世昭年未及壮有老医易之不谓其能也同疗一富者子之危疾老医屈焉世之论人率以为老者精而少者粗岂尽然耶世昭于医无所不工而长于奇疾衆医所惊者世昭一见即曰是名某疾一发药无不愈至于鍼镞刀匕危道也世昭曰不犯至危勿求至安在审不审尔然则天下之事审之茍明矣必曰危不可犯者否也刘玄徳之欲袭许李泌之欲取范阳彼其审者欤世昭曰今之医不读古医家之书而言医殆如子之儒废书而求道者也然予闻世昭尝疗一疾不药不鍼而愈之以一惊子曰此于书何征世昭曰吾以意也不废书又不可欤子曰子之妙于医信矣子之功如古之十全者乎曰吾之不医者三疾不可为聴于主而不吾聴既吾聴而复以庸医参焉者予于是有感焉其一可以为未病者之儆其二可以为不择医而医与得医而不用者之规书吕圣与零陵事序上爱民急治夙寤太息洿隆根株是在尔吏吏最近民不在县令百年以还流俗习传羞薄厥官为茸为庳廼简其良差择且严功实白者许以荐言风挥雷行丕变故常于是江西提举胡公首以知江州徳安县吕侯应书有诏政事堂书其功状秩满将选用焉或曰邑固未易作作邑亦未易盖治其赋与治其民有以获乎彼必无以获乎此矣今吕侯兼焉难乎哉予曰是未足为侯之难也侯尝为零陵宰予尝为亟全州兵执其守臣以叛全距永不百里永之摄守惧告潭师请讨之持书者前矣侯夜叩州门谒守曰讨之是济其乱且震湖南独全州乎谓宜白于使家亟下教咎其守臣镇抚猘徒乱庶可已姑徐图之曷云其迟侯策既行一路静嘉是侯之难也一邑难乎哉且无事患有事有事患无人有人患无功全卒之静而叛自无事而之有事也叛而静自有事而之无事也自有事而之无事有人故也吕侯是已然是役也有人矣而无功焉是所患也非吕侯之患也天下之患也使全卒叛而不静不静而及于湖南不知命几将遣几兵费粮几何阅几日而后湖南无事耶如是而后无事则谓之有功矣谓彼为有功则吕侯为无功宜也自古有事未有无人有人未有有功有事而无人则叹焉有人而无功则不叹焉独吕侯欤予因书之以私告夫好善之君子併嘉胡公之能荐士也吕侯名行中字圣与云干道辛卯四月二十六日庐陵杨万里书罗徳礼补注汉书序吾友罗徳礼寄所作补注汉书示予古文奇字分章别句其据也有依其证也有来盖汉书之幽者白纷者释険者不険矣始汉书旧注有郭璞臣瓒軰数十家使其人自为奇家自为详矣及颜师古最后出如道子之画鲁公之字子美之诗盖兼百家而无百家旷千载而备千载者也至吾宋又有三刘之注出焉学者以为汉书于是无余秘矣今观吾友罗子之注又出于三刘之外然则书果有穷哉汉书之为书学者争读之以其文也夫文之于道也末矣然犹不可穷如此而况圣人之经而指一家之説以为尽于此可乎且当郭璞臣瓒軰之为注也岂知有颜师古师古亦岂知有三刘三刘亦岂知有罗子哉前乎罗子不知有罗子后乎罗子乌知无罗子乎未可知也天下之事孤举者难起衆挈者易趍茍衆矣天下无难成之功也而况有难读之书乎吾于罗子之注有得焉年月日诚斋杨万里序李去非愚言序人异异习世异异承文之逺者传必伪不必先秦之书也李杜之诗韩柳之文亦近尔犹病乎伪也然予尝以为是无足病足病者盖有之矣伪不在人者是真足病也吾尝学为文矣吾书吾口不曰异世吾口吾心不曰异人然心传之口口传之书其于真也邈矣而病人之伪乎哉虽然文枝也至于道天授之圣圣授之后世其授无象其传无器又非若文而已也今吾欲超万古而圣辙使无象者有象无噐者有噐其合也否也真也伪也是未可知也蜀士李开去非着书六十九号之曰愚言愚言云者将以李氏子之言索颜氏子之愚也其言曰颜惟愚故无书亦无徒然其传至今不絶曽子子思孟子有书有徒然其传屡絶予读而惊焉嗟乎果哉李子之言也李子之言大抵书始口口如心能以秋毫为太山见而秋毫泯复以太山为秋毫秋毫还而太山具䌷之至幽以揭之至炳非今人之文也然吾闻一言而足是道之不忘言也不言而足是道之忘言也茍不忘言矣曰颜惟愚故无徒而传乎尔茍忘言矣不曰颜惟愚故无书无徒而传乎尔李子之六十九篇奚以为哉奚以为哉年月日杨万里序陈晞颜诗集序予昔嵗为友人陈晞颜作敦复斋记晞颜以书来且寄近诗百余篇曰子之记吾斋吾未属餍也子盍序吾诗既而晞颜自湖南帅襄阳地益逺书问益踈今年八月忽得晞颜书来徴余叙篇盖余已忘之矣而晞颜未忘也予初与晞颜相识时各出诗文一编盖予喜晞颜诗而晞颜喜予文至今十年予文日以退而晞颜之诗日以进以日退之文叙日进之诗借曰予不忘予犹不敢也晞颜犹喜而不忘何哉多情今夜月送我到衡州半夜打蓬风雨悪平明已失系舩痕此晞颜前日之句也予甚爱之每欲効之疾驱急追目未至而足已返矣而况于近诗乎如秋日十咏及谒衡岳等篇盖秋后之山露下之蕖霜中之菊而雪前之梅竹也是可得而効哉予尝闻晞颜言少从后湖先生游尽得诗之秘然则学而无传信不可欤诗家者流尝曰诗能穷人或曰诗亦能达人或曰穷达不足计顾吾乐于此则为之尔且夫疚于穷者其诗折慆于达者其诗衒折则不充衒则不幽是固非诗矣至俟夫乐而后有诗则不乐之后未乐之初遂无诗耶聊为晞颜道之襄阳鹿门以为城汉水以为池岘山之碑习池之馆有羊杜山公之遗迹今无恙乎晞颜有新作否予叙既往晞颜诗当来予盥手以俟年月日杨万里序送叶伯文序予出守毘陵日一周天矣未尝召医也今年五月妇偶有寒疾于是始召医诹其良者衆对曰某子良州家尝用之又曰某子良州家常用之世言効験者必求之于所常用予欲勿用焉得而勿用然医药纷如効験蔑如盖五易医得叶君伟而后愈叶君者先是州家未尝用也然则常用者果皆其人未尝用者果无其人欤病至于五易医病盖坏矣壊而后使叶君为之焉为之而効焉如叶君者其信良矣哉虽然坏而后使良者为之固不若未壊而使良者为之也夫岂不欲未坏而使良者为之然不免于壊者岂非懵于良不良之别欤且良不良之别将安出哉无乃出于其所诹者耶盖予之召医前之诹诹乎胥后之诹诹乎友方妇病之将壊也吾友蔡定夫过予予因诹之定夫曰莫叶君良也已而果然不择其所诹信不可欤予既感定夫且嘉叶君书以赠之君字伯文年月日杨万里序益斋蔵书目序余于朝蹟最末至故虽与天下之英俊并游然阅三数月识其面未徧也既未徧识其面乌能徧交其人一日除书下迁大宗正亟尤公延之为秘书丞吾友张钦夫悦是除也曰此真秘书矣予自是知延之之贤始愿交焉然亦未解钦夫之云之意也既与延之还徃且久既同为尚书郎论文讨古则见延之于书靡不观观书靡不记至于字画之丛残月日之穿漏歴歴举之无竭聴之无疲也余于是始解钦夫之云之意然于延之有未解者焉盖延之每退则闭户谢客日计手抄若干古书其子弟亦抄书不惟延之手抄而已也其诸女亦抄书不惟子弟抄书而已也且延之之于书腹之矣奚所事于手之乎此余之所未解者也虽然又有未解者焉今年余出守毘陵盖延之之州里也延之持淮南使者之节而皈一日入郛访余余与之秉烛夜语问其闲居何为则曰吾所抄书今若干巻将彚而目之饥读之以当肉寒读之以当裘孤寂而读之以当友朋幽忧而读之以当金石琴瑟也余于是疑焉盖若延之者记之强不必抄之富学之就不必读之劬彼其渟之为道徳流之为文章溥之为事业深矣而犹脱腕于传写焦唇于诵教此余之所疑而愈不可解者也盖彼其不可解也祗其为不可及欤延之属余序其书目余既序之且将借其书而传焉然使余尽传延之之书传犹不传也盖世有得易牙烹饪之方者欣然以易牙自为也且得其方不若治其饪治其饪不若哜其滋治其饪而不哜其滋饪犹不饪也而况得其方而未尝治其饪者耶予老矣每观一书口志而心忘意未究而目告病矣使尽传延之之书其曰饪之云乎未可知也饪之矣其曰哜之云乎未可知也则亦得易牙之方而已予以是媿延之亦以是服延之年月日杨万里序袁机仲通鑑本末序初予与子袁子同为太学官子袁子録也予博士也志同志行同行言同言也后一年子袁子分教严陵后一年予出守临漳相见于严陵相劳苦相乐且相楙以学子袁子因出书一编盖通鑑之本末也予读之大抵搴事之成以后于其萠提事之微以先于其明其情匿而泄其故悉而约其作窕而摦其究遐而迩其治乱存亡盖病之源医之方也予每读通鑑之书见其事之肇于斯则惜其事之不竟于斯盖事以年隔年以事析遭其初莫绎其终揽其终莫志其初如山之峩如海之茫盖编年系日其軆然也今读子袁子此书如生乎其时亲见乎其事使人喜使人悲使人鼓舞未既而継之以叹且泣也嗟乎由周秦以来曰诸侯曰大盗曰女主曰外戚曰宦官曰权臣曰夷狄曰藩镇亦不一矣而其源不一哉盖安史之乱则林甫之为也藩镇之祸则令孜之为也其源不一哉得其病之之源则得其医之之方矣此书是也有国者不可无此书前有姦而不察后有邪而不悟学者不可以无此书进有行而无征退有蓄而无宗此书也其入通鑑之户欤虽然觌人之病戚人之病理人之病得人之病至于身之病不懵焉不讳焉不医之距焉不医而缪其医焉古亦稀矣彼闇而此昭宜也切于人纾于身可哀也夫子袁子名枢字机仲其为人也正物以己正枉以直有不可其意愤怒见于色辞盖折而不靡踬而不悔者孔子曰刚毅木讷近仁子袁子有焉双桂老人诗集后序读双桂老人冯子长诗其情丽奔絶处已优入江西宗派至于惨澹深长则浸淫乎唐人矣近世此道之盛者莫盛于江西然知有江西者不知有唐人或者左唐人以右江西是不惟不知唐人亦不可谓知江西者虽然不知唐人犹知江西江西之道亦复莫之知焉是可叹也斯道也下之不足以决科上之不足以速化而诗人顾曰不废江河万古流其莫之知也则冝又何叹乎读双桂一编之诗吾甚爱之然子长方穷而未有知之者庸非诗为之祟耶是吾之所甚爱子长所冝怨也而子长方且为之未巳不惟不怨而又乐之曰速营诗坛吾将老焉然则吾子长正患彼知之尔彼而不知其足叹也夫其不足叹也夫子长名颀洛人今居严陵之双桂坊为江州通判云嘉定元年春三月男长孺编定端平元年夏五月门人罗茂良校正诚斋集巻第七十八终诚斋集诚斋集卷第七十九诚斋集巻第七十九庐陵杨万里廷秀序黄御史集序余在中都于官书及士大夫家见唐人诗集畧及二百余家自谓不贫矣逮㱕耕南溪之上永丰明府莆阳黄君沃又遗余以其祖御史公文集其诗尤奇盖余在中都时所未见也诗至唐而盛至晩唐而工盖当时以此设科而取士士皆争竭其心思而为之故其工后无及焉时之所尚而患无其才者非也诗非文比也必诗人为之如攻玉者必得玉工焉使攻金之工代之琢则窳矣而或者挟其深博之学雄隽之文于是櫽栝其伟辞以为诗五七其句读而平上其音节夫岂非诗哉至于晩唐之诗则寱而诽之曰鍜鍊之工不如流出之自然也谁敢违之乎御史公之诗如闻新鴈一声初触梦半白己侵头余灯依古壁片月下沧洲如游东林寺寺寒三伏雨松偃数朝枝如上李补阙谏草封山药朝衣施衲僧如退居青山寒带雨古木夜啼猿此与韩致光呉融軰并游未知其何人徐行后长者也永丰君自言其集久逸其父考功公始得之仅数巻而已其后永丰又得诗文五巻于吕夏卿之家又得逸诗于翁承賛之家又得铭碣于浮屠老子之宫当御史公之时岂自知其诗文之传不传哉然二百年间几乎泯矣而复传于二百年之后然则士之所立顾其可传与否耳其不传也奚以戚其复传也奚以欣余于是独有得焉余见士大夫子孙承家百年而不毁者或寡矣永丰君能力求其祖之诗文于二百年之前其可尚也夫而永丰之士有曽时杰与其犹子晞説者得此书又欣然刻印以供士君子之好古书者其又可尚也夫按唐艺文志御史讳滔字文江光启中为四门博士其集旧曰黄滔集云彭少初字序吾友安福彭仲庄少同学且同志中间合而离离而合者三十年余既㱕耕南溪得仲庄为族人子弟师山林幽独之身不落莫矣仲庄间携其子来风骨秀朗文辞清润余问其字曰名湛字则未也子盍字诸余曰士之学必有为也穑者为年贸者为息士何所为而学也迳于学以求复其初而已人之厥初湛如也纷如者至而湛如者汨是岂其初乎哉子也盍问津于孟遡洄于颜涤源于尧舜禹汤文武周公孔子则子之所谓初者庶几复乎尔也借曰未复庶几近乎尔也借曰未近庶几不逺乎尔也愿字曰少初因书以遗之年月日杨万里序陈晞颜和简斋诗集序古之诗倡必有赓意焉而已矣韵焉而已矣非古也自唐人元白始也然犹加少也至吾宋蘓黄倡一而十赓焉然犹加少也至于举古人之全书而尽赓焉如东坡之和陶是也然犹加少也盖渊明之诗才百余篇尔至有举前人数百篇之诗而尽赓焉如吾友敦复先生陈晞颜之于简斋者不既富矣乎昔韩子苍答士友书谓诗不可赓也作诗则可矣故蘓黄赓韵之躰不可学也岂不以作焉者安赓焉者勉故欤不惟勉也而又困焉意流而韵止韵所有意所无也夫焉得而不困今晞颜是诗赓乎人者也而非赓乎人者也寛乎其不逼也畅乎其不塞也然则子苍之所艰晞颜之所易岂惟易子苍之所艰又将増和陶之所少也大抵夷则逊険则竞此文人之奇也亦文人之病也而诗人此病为尤焉惟其病之尤故其奇之尤盖疾行于大逵穷髙于千仞之山九萦之蹊二者孰竒孰不奇也然奇则奇矣而诗人至于犯风雪忘饥饿竭一生之心思以与古人争険以出奇则亦可怜矣然则険愈竞诗愈奇诗愈奇病愈痼矣今是诗也韵聴乎简斋而词出乎晞颜词出乎晞颜而韵若未始聴乎简斋者不以其争険故欤使晞颜不与简斋竞于険以搴其奇此其心必有所郁于中而不快而其词必有所渟于藴而不决也然晞颜与简斋争言语之険以出其奇则韪矣抑犹在痴黠之间乎劬于诗而纾于仕鋭于追前軰而钝于取世资晞颜之黠也祗其为痴也晞颜之痴也祗其为贤也晞颜此诗既成集矣请序于澹菴先生胡公而复诿某书其后年月日杨万里序黙堂先生文集序予来毘陵之数月欲于事外阴求是邦之良士未暇也一日有秀才陈生簵者来谒予貌甚野气甚静予固异之坐之而扣其挟则吃吃言伊川之学予益怪焉盖是学也今之大夫久矣其讳谈也不惟大夫也今之士亦然而生独不然其不可怪也乎问之盖黙堂先生陈公之子也然则其不讳谈也又奚怪焉盖昔者道学之正统八传而至孔子若颜子曽子则见而传之若子思孟子则闻而传之统之至于孟子也其前无絶其后无嗣嗣千有余嵗之絶者不在伊川乎其学以天理为宗以致知为力以仁为寤以敬为守以诚为㱕旷乎圣门之孔迩忽乎斯道之来前也一时之士从之学者岂少也得之者谢氏而止耳游氏而止耳杨氏而止耳黙堂先生杨氏之髙弟也且亲焉吾闻其人矣吾仰其风矣未见其书也问诸簵则有文集若干巻就求而观之其辞质而达其意坦而逺其气畅而幽至于立朝廷当言责正君心排权臣蹇蹇不折也是岂今之所谓文哉盖道学之充乎其中而溢乎其外形乎其躬而声乎其言者欤既㱕其书于簵而簵请序于予予谢曰先生此书岂以序之作不作而为传不传哉序或不可以废也亦必其人而后可也如予者岂所谓其人乎然士之骛于文也至于今亦极矣文弥工道弥邈极甚必反其不待于先生此书乎序此书予不知其可也一言以谂学者予不知其不可也先生讳渊字几叟尝为正言终官宗正少卿南剣人了翁之犹子云年月日杨万里序胡徳辉苍梧集序予始至郡署即登所谓多稼亭者视其榜三大字皆汉隷盖太史胡公徳辉之书也予于是知徳辉工于书后因求州之碑板首得子城记亦隷其书古其辞聱牙恢奇读之初则戞戞已而浏浏亦徳辉作也予于是知徳辉深于文退而求其文朞年而后得苍梧集于法曹椽髙君诹之又得其为人于润州别驾钱侯之望盖徳辉自少入大学以艺文登进士第尝学经术于亀山杨先生学名节于元城刘先生其仕也尝因陈少阳上书而徳辉视其草投畀苍梧既得东㱕召用尝为郎又以参政李公泰发之客见悪于泰丞相坐癈饥寒穷困以死予于是又知徳辉之贤夫士固有终身学之不能一日行之者岂徳辉之谓哉屡踬而屡不悔其可敬也夫其可叹也夫然吾犹有为徳辉叹者君子必有所立有立矣不必有遇有遇矣不必有传其有遇者天也其有传者非天也人也天者可置人者可恃虽然古之人其立者泯然其传者卓然未之有也其立者卓然其传者泯然盖有之矣则所谓人者其又可恃乎若徳辉所立其不卓然矣哉而其没距今几年予欲求其文访其遗事㫷年而后得之其不可恃也如此此予所以为徳辉而叹也嗟乎徳辉且然而况予乎其子某命予序徳辉之文不知他日有求予之序如予求徳辉之文者乎然则予亦奚暇为徳辉而叹也哉徳辉讳珵世为毘陵人年月日杨万里序洮湖和梅诗序梅之名肇于炎帝之经着于説命之书召南之诗然以滋不以象以实不以华也岂古之人皆质而不尚其华欤然华如桃李颜如蕣华不尚华哉而独遗梅之华何也至楚之骚人饮芳而食菲佩芳馨而服葩藻尽掇天下之香嘉禾以苾芬其四軆而金玉其言语文章盖逺取于江蓠杜若而近舍梅岂偶遗之欤抑亦梅之未遭欤南北诸子如阴铿何逊蘓子卿诗人之风流至此极矣梅于是时始一日以花闻天下及唐之李杜本朝之蘓黄崛起千载之下而蔺借千载之上遂主风月花草之夏盟而梅于其间首出桃李兰蕙而居客之右盖梅之有遭未有盛于时者也然色弥章用弥晦花弥利实弥钝也梅之初服岂端使然哉前之遗今之遭其信然欤吾友洮湖陈晞颜盖造次必于梅颠沛必于梅者也嘉爱之不足而吟咏之吟咏之不足则尽取古今诗人赋梅之作而赓和之寄一编以遗予曰从古此诗已八百篇矣不盈千篇吾未止也予读之而惊曰一何丰耶丰而不奇则亦长耳一何奇耶予尝爱阴铿诗云花舒雪尚飘照日不俱消蘓子卿云秪言花是雪不悟有香来唐人崔道融云香中别有韵清极不知寒是三家者岂畏踈影横斜之句哉今晞颜之诗同梅而清清在梅前同梅而馨馨在梅外其于三家者所谓未闻以千里畏人者也或谓物耋则妖兴梅亦有妖晞颜此诗非晞颜语也梅之妖冯晞颜而语也或曰非彼冯此乎尔繄此即彼乎尒夫语怪圣门所讳予又乌知二説之然不然哉因併书之年月日杨万里序似剡老人正论序吾友安福李与贤自绍兴丁卯与予同学于清纯先生之门是时予少与贤十嵗与贤长身玉立大冠如箕喜滑稽善谈笑予每闭斋房呻藁简刿心斵肺于文字间若痴若迷若惫若病无以自拔此身于蠧鱼萤火之林与贤剥啄竹户一见则抵掌絶倒如见何平叔衞叔寳予幽忧眵昏之病不知释然去躰也既而予以官游北南西东与贤之为见不数而与贤之谈笑常参前忽后也今年与贤以子尝诣太常遭值夀圣慈闱七秩庆夀湛恩赐爵一日衣九品服蹟门三十八年之契阔欣戚把烛相对申且不寐盖予与与贤皆为老翁矣予端忧索居少年意气之豪放壮伟燄然如蜺者盖索然如秋矣而与贤之谈笑犹尚少也间出其所着一编曰似剡正论示予予披而读之曰此文决谳经史之疑狱者欤平反古今之罪功者欤世无此作久矣惟脱唐刘蜕沉颜皮日休罗江东本朝李泰伯诸贤尤工于斯喜于斯亦穷于斯者也具此味续此风得此躰者不在吾与贤乎嗟乎大胾鉅臑甘膬丰硕固可饱也然既饱之余周之歜楚之芰王戎之李陆羽之荈其泠然之芬超然之韵独可废乎与贤此书若以示求饱之士及韵胜之士必有嗜者矣与贤亦谨其示哉与贤名燧尝与其子偕荐名晚当特奏名不就似剡盖以其所居似剡溪故自号云淳熙甲辰十月三日诚斋野客杨万里序达斋先生文集序某生于南溪长于南山既冠而学于安福绍兴庚午与叔父达斋先生同举于礼部皆闻罢甲戌再同举于礼部遂同年䇿第某于是始一至南溪谒族亲邻曲盖有不相识者问故居则尽为藜藿矣问童子钓游之地则茫哉不可寻矣达斋悯然字谓某曰廷秀乎子吾卿廷秀也非异县廷秀也子㱕乎与吾白首竹林吾乐也于是某始有㱕志后四年某自贑掾辞满乃㱕南溪卜筑于达斋之西自是日还徃相唱酬非之官无日不还往不唱酬也后十二年某宰奉新达斋宰麻阳亦数得书是嵗冬某以収召为国子博士入脩门见朝士一日见侍御史李公粹伯公颦蹙曰子得达斋消息乎诸公间方议荐之嘻今死矣于是公与某相视出涕后十四年达斋之子璧始能叙次其诗文若干巻请某序之某哭曰某尚忍序吾叔父之文集乎贤如吾叔父文如吾叔父而止于斯既不位又不年人欤天乎虽然斯人无遇于今斯文当有遇于后也则序之曰斯文非今人之文古人之文也斯诗非今人之诗古人之诗也盖赋似谢庄诗似髙适文似列御冦云达斋讳辅世字昌英达斋其自号也终官左宣教郎知沅之麻阳县得年五十璧其长子也次曰奎淳熙甲辰十月二日姪具位万里序江西宗派诗序江西宗派诗者诗江西也人非皆江西也人非皆江西而诗曰江西者何系之也系之者何以味不以形也东坡云江瑶柱似荔子又云杜诗似太史公书不惟当时闻者呒然阳应曰诺而已今犹呒然也非呒然者之罪也舍风味而论形似故应呒然也形焉而巳矣髙子勉不似二谢二谢不似三洪三洪不似徐师川师川不似陈后山而况似山谷乎味焉而巳矣酸咸异和山海异珍而调胹之妙出乎一手也似与不似求之可也遗之亦可也大抵公侯之家有阀阅岂惟公侯哉诗家亦然窭人子崛起委巷一旦纡以银黄缨以端委视之言公侯也貌公侯也公侯则公侯乎尔遇王谢子弟公侯乎江西之诗世俗之作知味者当能别之矣昔者诗人之诗其来遥遥也然唐云李杜宋言蘓黄将四家之外举无其人乎门固有伐业固有承也虽然四家者流一其形二其味二其味一其法者也盍尝观夫列御㓂楚灵均之所以行天下者乎行地以舆行波以舟古也而子列子独御风而行十有五目而后反彼其于舟车且乌乎待哉然则舟车可废乎灵均则不然饮兰之露餐菊之英去食乎哉芙蓉其裳寳璐其佩去饰乎哉乘吾桂舟驾吾玉车去器乎哉然朝阆风夕不周出入乎宇宙之间忽然耳盖有待乎舟车而未始有待乎舟车者也今夫四家者流蘓似李黄似杜蘓李之诗子列子之御风也杜黄之诗灵均之乗桂舟驾玉车也无待者神于诗者欤有待而未尝有待者圣于诗者欤嗟乎离神与圣蘓李蘓李乎尔杜黄杜黄乎尒合神与圣蘓李不杜黄杜黄不蘓李乎然则诗可以易而言之哉秘阁脩撰给事程公以一世儒先厌直而帅江西以政新民以学赋政如春而肃如秋而燠盖二年如一日也迨睱则把酒赋诗以黼黻乎翼轸而金玊乎落霞秋水尝试登滕王阁望西山俯章江问双井今无恙乎因喟曰江西宗派图吕居仁所谱而豫章自出也而是派之鼻祖云仍其诗徃徃放逸非阙欤于是以谢幼槃之孙源所刻石本自山谷外凡二十有五家彚而刻之于学宫将以兴发西山章江之秀激扬江西人物之美鼓动骚人国风之盛移书谂予曰子江西人也非乎序斯文者不在子其将焉在予三辞不获则以所闻书之篇首云淳熙甲辰十月三日庐陵杨万里序独醒杂志序古者有亡书无亡言南人之言孔子取之夏谚之言晏子诵焉而孔子非南人晏子非夏人也南北异地夏周殊时而其言犹传未必垂之䇿书也口传焉而已矣故秦人之火能及漆简而不能及伏生之口然则言与书孰坚乎哉虽然言则坚矣而言者有在亡也言者亡则言亦有时而不坚也书又可废乎书存则人诵人诵则言存言存则书可亡而不亡矣书与言其交相存者欤庐陵浮云居士曽达臣少刻意于问学慨然有志于当世非素隠者也尝与当世之士商畧古今平章前代之豪杰知光武不任功臣而知其有大事得论谏知武侯终身无成而知司马仲达实非其对知邓禹之师无敌而知其短于驭衆知孙权之兵不勤逺畧而知其度力之所能若夫以兵车为活城以纸鸢为本于兵噐谈者初笑之中折之卒服之古之人盖有生不用于时而没则有传于后夫岂必皆以功名之焯着哉一行之淑一言之臧而传者多矣其不传者亦不少也岂有司之者欤抑有幸有不幸欤抑其后世之传不传亦如当时之用不用皆出于适然欤是未可知也若达臣之志而不用世可叹也既不用世岂遂不传世欤达臣既没吾得其书所谓独醒杂志十巻于其子三聘盖人物之淑慝议论之与夺事功之成败其载之无谀笔也下至谑浪之语细琐之彚可喜可笑可骇可悲咸在焉是皆近世贤士大夫之言或州里故老之所传也盖有予之所见闻者矣亦有予之所不知者矣以予所见闻者无不信知予之所不知者当无不信也后之览者岂无取于此书乎淳熙乙巳十月十七日诚斋野客杨万里序嘉定元年春三月男长孺编定端平元年夏五月门人罗茂良校正诚斋集巻第七十九终诚斋集诚斋集卷第八十诚斋集巻第八十庐陵杨万里廷秀序卢溪先生文集序绍兴八年故资政殿学士胡公以言事忤时相黜又四年谪岭表卢溪先生以诗送其行有痴児不了公家事之句小人上飞语告之时相怒除名流夜郎时先生年七十矣于是先生诗名一日满四海里之士爱先生者谓诗之祸从古昭昭也先生不戒又欣然犯之适以济权臣之威成小人之名此先生之祸也亦先生之过也或曰先生何过哉先生言直而诗工耳言不直诗不工世无传也世有传矣不见媢于明必见媢于幽故庭草随意之诗空梁燕泥之诗飞燕昭阳之诗不才多病之诗言非直也诗工而巳耳诗工而非直犹且小者逐大者死况先生之诗工而言直耶先生何过哉济权臣之威亦稔其悪先生成小人之名未若小人成先生之名先生何过哉未几时相殂先生得㱕又未几上践祚初召除国子监簿再召除直敷文阁年余九十耳目聦明赋诗作文不见老人摧颓之气朝廷想闻其风采天下诵传其诗祸先生者何知其非福先生乎嗟乎天人之理其紊也或胜之其定也或正之不观其定而观其紊则古之圣贤厄于小人者皆过也独先生之过也乎先生王氏讳庭珪字民瞻登政和八年第调茶陵丞以上官不合弃官去隠居卢溪者五十年自号卢溪真逸少尝见曹子方得诗法盖其诗自少陵出其文自昌黎出大要主于雄刚浑大云清江刘清之子澄评先生之文谓庐陵自六一之后惟先生可継闻者韪焉先生之孙澹及曾孙征及其门人刘江诠次先生之诗文凢若干巻将刻枣以传而太守朱公子渊复刻其诗于郡斋澹属某序之某尝侍先生之杖屦闻先生之诲言者欲辞敢哉淳煕戊申九月晦日门人朝奉大夫新知筠州军州事杨万里序西溪先生和陶诗序余山墅逺城邑复不近虚市兼旬不识肉味日汲山泉煑汤饼傧以寒韲主以脱粟纷不及目嚣不及耳余心裕如也偶九日至唿児问有酒乎曰秫不登无所于酿余仰屋喟曰安得白衣人乎已而所亲送至新醅余欣然又问有菊乎曰秋未凉菊亦未花余又喟曰既得陇复望蜀可乎因悠然独酌取几上文书一编观之乃余亡友西溪先生和陶诗也读至九日闲居渊明云尘爵耻虚罍寒花徒自栄东坡和云鲜鲜霜菊艳熘熘糟床声西溪和云境静人亦寂觞至壶自倾则又喟曰四者难并之叹今古如一丘之貉也児跽而请曰东坡西溪之和陶孰似余曰小児何用强知许事渊明之诗春之兰秋之菊松上之风涧下之水也东坡以烹龙庖鳯之手而饮木兰之坠露餐秋菊落英者也西溪操破琴鼓断絃以冩松风涧水者也似与不似余不得而知也汝盍于渊明乎问焉西溪之子伟及其犹子湘送此集谒予序之因书此语于篇首云西溪刘氏讳承弼字彦纯尝再与计偕报闻则㱕隠于安福之西溪今谏大夫谢公谔尝倡郡士百千人列其孝行节义于朝有诏旌表其门闾淳熙戊申九月晦日友人朝奉大夫新知筠州军州事杨万里序彭文蔚补注韩文序永明尉彭君文蔚与予同郡且同乡举自绍兴癸酉一别至淳熙戊申七月二十五日忽触热骑一马来访予于南溪之上道旧故相労苦外文蔚喟然曰四民精其业者三而已惟士独否道徳之粹精义理之渊永姑未用击考也句读之不分训故之不彻者麻竹如也因出其补注韩文八帙以示予上自先秦之古书下逮汉晋之文史近至故老之口传旁罗逺摭幽讨明择殆数万言于是韩子之诗文雅语奇字发擿呈露无余秘矣如援顺宗实録而知上李实书之有㫖㨿唐史本传而知送郑权序之有负至于城南聨句採月㘭泓等语怪奇不可理晓者援证益白他难以悉数是有补于后学为不少也昔程子以姜里操为韩子得文王之心以轲死不得其传为韩子见之识之之大此固读韩文之大观逺览也而文蔚之注亦独可废乎学者以文蔚之注求程子之意而读韩子之文韩子犹曰小得意则人小笑之大得意则人大笑之是后世终无韩子乎后世有韩子韩子之幸也后世无韩子韩子幸乎哉文蔚属予序之因书其説文蔚尚有春秋指掌集义二书子恨未见也当再拜以请诚斋野客杨万里序约斋南湖集序初予因里中浮屠徳璘谈循王之曽孙约斋子有能诗声余固心慕之然犹以为贵公子未敢即也既而访陆务观于西湖之上适约斋子在焉则深目颦蹙寒肩臞膝坐于一草堂之下而其意若在岩岳云月之外者盖非贵公子也始恨识之之晩既而又从尤延之京仲逺过其所居曰桂隠者于是尽出其平生之诗盖诗之臞又甚于其貌之臞也大抵祖黄陈自徐蘓而下不论也延之仲逺退而深嘉之余笑而不言二君曰子奚笑约斋子余曰彼其先王翼真主以再造王家大忠髙勲塞两仪而贯三光为之子若孙者谓宜掉马箠鸣孤剣畧中原以还天子若夫面有敲推之容而吻作秋虫之声与隂何郊岛先登优入于饥冻穷愁之域此我軰寒士事也顾汲汲于此而于彼乎悠悠尔此余之所以笑约斋子也二君曰子之笑约斋子祗所以嘉约斋子欤余出守髙安约斋子寄其诗千余篇曰南湖集且谂余序之乃书其説于篇首云约斋子张氏名镃字功父淳熙己酉四月庚辰诚斋野客庐陵杨万里序易外传序易者何也易之爲言变也易者圣人通变之书也何谓变盖隂阳太极之变也五行阴阳之变也人与万物五行之变也万事人与万物之变也古初以迄于今万事之变未已也其作也一得一失而其究也一治一乱圣人忧焉幽观其变湛思其通而逆䌷其图易之所以作也易之爲言变也故易者圣人通变之书也其穷理尽性其正心脩身其齐家治国其处显其傃穷其居常其遭变其参天地合鬼神万事之变方来而变通之道先立变在彼变变在此得其道者蚩可哲慝可淑青可福危可安乱可治致身圣贤而跻世泰和犹反手也斯道何道也中正而已矣唯中为能中天下之不中唯正为能正天下之不正中正立而万变通此二帝三王之圣治孔子颜孟之圣学也后世或以事物之变为不足以撄吾心举而捐之于空虗者是乱天下者也不然以为不足以遁吾术挈而持之以权谲者是愈乱天下者也然则学者将欲通变于何求通曰道于何求道曰中于何求中曰正于何求正曰易于何求易曰心愚老矣尝试与二三子讲之二三子以为愚之言乎非也愚闻诸先儒先儒闻诸三圣三圣闻诸天淳熙戊申八月二日庐陵杨万里谨序诚斋江湖集序予少作有诗千余篇至绍兴壬午七月皆焚之大槩江西軆也今所存曰江湖集者盖学后山及半山及唐人者也予尝举似旧诗数聨于友人尤延之如露窠蛛䘏纬风语燕怀春如立岸风大壮还舟灯小明如踈星煜煜沙贯日緑云扰扰水舞苔如坐忘日月三杯酒卧䕶江湖一钓舩延之慨然曰焚之可惜子亦无甚悔也然焚之者无甚悔存之者亦未至于无悔延之曰诗何必一軆哉此集存之亦奚悔焉旧所存者五百八十首大児长孺再得一百五十八首于是併録而序之云同郡之士永新张徳噐娄求之不置因以寄之淳熙戊申九月晦日诚斋野客杨万里序诚斋荆溪集序予之诗始学江西诸君子既又学后山五字律既又学半山老人七字絶句晩乃学絶句于唐人学之愈力作之愈寡尝与林谦之屡叹之谦之云择之之精得之之艰又欲作之之不寡乎予喟曰诗人盖异病而同源也独予乎哉故自淳熙丁酉之春上暨壬午止有诗五百八十二首其寡盖如此其夏之官荆溪既抵官下阅讼牒理邦赋惟朱墨之为亲诗意时往日来于予怀欲作未暇也戊戌三朝时节赐告少公事是日即作诗忽若有寤于是辞谢唐人及王陈江西诸君子皆不敢学而后欣如也试令児軰操笔予口占数首则浏浏焉无复前日之轧轧矣自此每过午吏散庭空即携一便面步后园登古城採撷杞菊攀翻花竹万象毕来献予诗材盖麾之不去前者未雠而后者已迫涣然未觉作诗之难也盖诗人之病去軆将有日矣方是时不惟未觉作诗之难亦未觉作州之难也明年二月晦代者至予合符而去试彚其藳凢十有四月而得诗四百九十二首予亦未敢出以示人也今年备官公府掾故人钟君将之自淮水移书于予曰荆溪比易守前日作州之无难者今难十倍不啻子荆溪之诗未可以出欤予一笑抄以寄之云淳熙丁未四月三日庐陵杨万里廷秀序诚斋西㱕诗集序予假守毘陵更未尽三月移官广东常平使者既上二千石印绶西㱕过姑蘓谒石湖先生范公公首索予诗予谢曰诗在山林而人在城市是二者常巧于相违而喜于不相值某虽有所谓荆溪集者窃自薄陋不敢为公出也既还舍计在道及待次凢一年得诗堇二百首题曰西㱕集録以寄公今复寄刘伯顺与钟仲山淳熙丁未六月十五日诚斋野客杨万里序诚斋南海诗集序予生好为诗初好之既而厌之至绍兴壬午予诗始变予乃喜既而又厌之至干道庚寅予诗又变至淳熙丁酉予诗又变是时假守毘陵后三年予落南初为常平使者复持宪节自庚子至壬寅有诗四百首如竹枝歌等篇每举似友人尤延之延之必击节以为有刘梦得之味予未敢信也潮阳刘涣伯顺为清逺宰时尝为予求所谓南海集四百首者至再见于中都伯顺复请不懈乃克与之嗟乎予老矣未知継今诗犹能变否延之尝云予诗每变每进能变矣未知犹进否他日观此集其羡也乎其亦厌也乎予诗自壬午至今凢二千一百余首曰江湖集曰荆溪集曰西㱕集曰南海集曰朝天集余四集伯顺尚欲之他日当续寄也丙午六月十八日诚斋野客杨万里廷秀序诚斋朝天诗集序予游居寝食非诗无所与㱕淳熙壬寅七月既婴戚还家诗始废至甲辰十月一日禫之徒月也大児长孺请曰大人久不作诗今可作矣乎予蹙然曰三年不为礼礼必坏三年不为诗诗必颓善如尔之请也是日始拟作进士题后二十七日拜除召之命后十日就道入京道涂堇堇得二十余诗然自觉其扞格不如意盖哀未忘故也既至中都就列庀职明年二月被旨为铨试考官与友人谢昌国倡和忽混混乎其来也至丁未六月十三日得故人刘伯顺书送所刻南海集来且索近诗于是彚而次之得诗四百首名曰朝天集寄之云诚斋野客杨万里序嘉定元年春三月男长孺编定端平元年夏五月门人罗茂良校正诚斋集巻第八十终诚斋集诚斋集卷第八十一诚斋集巻第八十一庐陵杨万里廷秀序诚斋江西道院集序某昔嵗四月上章丐补外夀皇圣帝有㫖畀郡寻赐江西道院盖山水之窟宅诗人之渊林也既抵官下二百有八旬有四日皇上诏令奉计诣北阙骏奔道涂踰月乃至脩门道中得诗可百许首乃併取㱕涂及在郡时诗录之凢二百有五十首析为三巻目曰江西道院集先是舟经钓台地主故人陆务观载酒相労于江亭之上索诵近诗因举两度立朝结局之句务观大笑曰立朝结局此事未可料朝天集真结局矣因併书之自笑云淳煕己酉十月三日诚斋野客庐陵杨万里序霍和卿当世急务序予淳熙甲辰十二月初识霍和卿于监察御史谢昌国之賔堦稠人中未之奇也既同见昌国和卿先退昌国留瀹茶小语因曰适某客识之否有一书曰当世急务者尝见之否予即借之以㱕夜吹灯细读之不觉起立曰此秦少游何去非之亚匹也今世有此奇士而我独不知非恨欤幸识其人又见其书未恨也予尝见有居里而林于宅者既荒且孤又不幸有盗焉与之同是里不惟同是里又邻是宅或惎居者曰盍垣焉门焉盍甲而衞焉或曰垣乎衞未若门乎衞之易也或曰门乎衞未若庑乎衞之力也且夫盗在吾里吾犹郄之里之外盗迫吾邻吾犹郄之里而又以门易垣以庑易门乎而三言者乃尔为主人者将初者之从乎抑中者终者之从乎此不待仲尼子弓而后知其可不可也今也骎骎焉自里而邻矣自邻而垣自垣而门矣而为之计者日持中者终者之説而诋初者曰迁不殆于以家为戏乎哉和卿此书盖初者之计也孰有持是书献之乎吾相而勿曰迁乎尔进之乎吾君而勿曰迁乎尔予犹有贺焉不然中者之説行矣乎未可知也终者之説行矣乎亦未可知也非予所敢贺也予既为之序又以告当世之君子于斯三言者宜亦审其择也乎虽然不中者终者之从而从其初者其亦止于此乎哉曰其犹有焉家人之睦若睽也子弟之良若窳也甲者之竞若羸也与其赀之窭若裕也和卿之书虑之盖详矣其亦止于此乎哉曰犹有焉和卿名箎京口人登隆兴元年进士第自军噐监丞出知盱眙军今在盱眙己酉十二月十二日庐陵杨万里序诚斋朝天续集序余随牒倦游登九疑探禹穴航南海望罗浮渡鳄溪葢太史公韩退之柳子厚蘓东坡之车辙马迹余皆畧至其地观余诗江湖岭海之山川风物多在焉昔嵗自江西道院召㱕册府未㡬而有廷劳使客之命于是始得观涛江歴淮楚尽见东南之奇观如渡杨子江二诗余大児长孺举似于范石湖尤梁溪二公间皆以为余诗又变余亦不自知也既竣事㱕报得诗凢三百五十余首目之以朝天续集乡友寓长沙刘纯先来访索余近诗因以此集并江西道院集併旧朝天集遗之俾携以示其兄炳先余诗自壬午至今凢七集近三千首云绍熙元年四月九日诚斋野客庐陵杨万里序诚斋江东集序绍熙庚戌十月予上章匄外䝉恩除江东副漕辞行诸公间参政胡公笑劳曰诚斋老子是行天不以其欠江东集耶予谢不敢当也既出脩门友人巩丰追送予于舟次因举似胡公语且自笑曰金陵六朝故国句固未易着又经半山品题着句亦未易丰曰先生何畏焉钟山吾师也石城大江岂欺我哉金陵之胜絶固也抑诗家未有勍者欤有勍者则与半山并驱诗坛未知风月当落谁手先生何畏焉予复谢不敢当也既抵官下再见夏时因集在金陵及行部广徳宣池徽歙饶信南康太平诸郡所作得诗五百首乃命曰江东集以寄刘炳先継先伯仲壬子五月二十五日诚斋野客杨万里序罗氏一经堂集序本朝三舎养士之盛至宣政间极矣是时庐陵有乡先生曰罗天文以诗学最髙学者争从之在庠序从之倾庠序在乡里从之倾乡里盖来者必受受者必训训者必成也于束脩之间虽不郄亦不责徃徃贫者从之多于富者之从之也尝荐名至京师报闻而㱕自是不复试有司建炎戊申其仲子上行始登第绍兴丙戌其长孙全略又登第后㡬年其孙维藩维翰同年又登第后㡬年其孙全材又登第后㡬年其孙全徳又登第后㡬年其曽孙又登第至于荐名者上达先生之长子也曰维申曰孚皆先生之孙也曰澥亦先生之曽孙也维申以特奏名得官上达之子瀛之父也自先生至荐名登第皆以诗学猗欤盛哉予观乡里士大夫之家盖有儒其躬而农其子者矣盖有儒其子而农其孙者矣盖有儒其躬儒其子儒其孙而农其曾孙者矣如先生儒其躬又儒其子又儒其孙又儒其曽孙不亦鲜乎哉天下之事不积不精不传不永如先生之家以诗学世相传焉所谓积而精传而永者欤里之士见其素儒之盛明经之専争求其以经义对有司之文而谒余叙之因名以罗氏一经集予之于天文亲也犹李汉之于昌黎云叙其可辞绍熙元年六月十日朝议大夫试祕书监兼实录院捡讨官杨万里序千巖摘藁序士饱乎学而不疗腹之饥肥乎徳而不捄妻子之瘠兹谓贫列御冦黔娄是也才经天下而一身之不达名垂百世而当时之不逢兹谓穷仲舒冯衍是也人孰无耦已则鳏居人孰无承已则哭子兹谓灾子夏庄周是也吾身之可乐也非吾身之可乐也身安之可乐也一日不安则是身者吾之忧也岂惟吾之忧抑亦吾之仇兹谓疾冉伯牛左丘明是也今使悪人之憎夫人也憎之矣不必穷之可也穷之不必贫之可也穷之矣又贫之矣不必灾之可也穷之矣又贫之矣又灾之矣不必疾之亦可也有併举其四不必而集之于一身借曰其人之悪其忍憎夫人而厉之至此极乎人且不忍也天其忍乎吾友萧东夫余初识之于零陵一语意合即幞被往其馆与之对床时天暑东夫诘朝欲蚤行五鼓东夫先起吹灯明灭搔首若有营者余亦起视之盖东夫作诗一章以赠余别也余即和以答赋东夫喜曰定交如定婚吾与子各臧去一纸自是别去各不相闻者十有六年淳熙丁酉余出守毘陵东夫丞龙川相遇于上饶之西郊一揖而别后二年余移广东常平使者东夫官满㱕访余于南溪之敝庐自是吾二人者不再见至今顷广西提㸃刑狱尝阙员丞相王公问余孰可余以东夫对亟相惊曰子亦知东夫乎吾深知之何俟子言子不知乎东夫病矣尝使守崃州不能行盖东夫既不达又贫又疾又䘮其妻若子今惟一子与诸孙在耳此悪人之憎东夫者不忍举前之所谓四不必者而集之东夫之一身者也天其忍乎人不忍而天忍焉忍其一复忍其三吾知天之必不然也必不然而然焉吾何以知其忍不忍然不然哉虽然东夫以盖代之气经世之才惊人之诗窒其二亨其一安知夫天之不私东夫乎専其私尤其忍东夫其忍乎余至金陵之一月唿中男次公而告之曰东夫可念亟遣骑以书候之东夫答余书其辞充然自得其意怡然自乐寄诗一编曰千巖摘藁属余序之若未尝穷且贫且灾疾者余媿谓次公曰东夫甚乐而不忧余浅之为大夫也余何足以知东夫哉余尝论近世之诗人若范石湖之清新尤梁溪之平淡陆放翁之敷腴萧千巖之工致皆余之所畏者云绍熙辛亥九月七日友生诚斋野客庐陵杨万里谨序雪巢小集后序雪巢小集天台林宪景思之诗也梁溪先生尤延之既序之矣景思复征余序其后景思之诗似唐人信矣延之论也然至如桃花飞后杨花飞杨花飞后无可飞天空霜无影等句超出诗人凖绳之外其遐不可追其卓不可跂矣使李太白在必一笑领此句也似唐人而已乎然延之深爱景思之才而深惜其穷至谓岂发造化之秘而天悪此耶又谓富贵者人之所可得而才者天之所甚靳既取所甚靳则不兼其所可得又谓才者致穷之具人何用得此而天亦何用靳此有未易以理晓者余尝摘此语以唁景思曰子何必以才而致穷耶子何必发天之所秘而逢天之所怒耶子何必争天之所靳而不取人之所可得者耶景思笑曰子不见唐人孟郊贾岛乎郊岛之穷才之所致固也然同时之士如王涯贾餗岂不富且贵哉当郊岛以饥死寒死涯餗未必不怜之也及甘露之祸涯餗虽欲如郊岛之饥死寒死不可得也使郊岛见涯餗之祸涯餗怜郊岛乎郊岛怜涯餗乎未可知也子不见本朝黄秦乎鲁直贬死宜州少游贬死藤州而蔡京王黼相継为宰相贵震天下当黄秦之死王蔡必幸其死及王蔡之诛黄秦不见其诛使黄秦见其诛亦必不幸之也然黄秦不幸王蔡之诛而天下万世幸之王蔡幸黄秦之死而天下万世惜之然则黄秦之贫贱王蔡之富贵其究何如也且彼四子之富贵其得者㡬何而今视之不啻如粪土而此四子之贫贱所得者如此今与日月争光可也然则孰可愿孰不可愿乎亦未可知也今吾不才岂敢拟郊岛黄秦而吾之穷有甚于郊岛黄秦吾何幸得与郊岛黄秦同其穷而不与涯餗王蔡同其达而子为我愿之乎且吾与诗人同争夫天之所靳是天之横民也同犯夫天之所悪是又天之横民也治横民者宜以横政既与诗人同为横民又欲不与诗人同受横政可乎余贺之曰子既无遗力以取所靳无惧心以犯所悪无怨言以安所致然则延之为君惜延之过也余举延之语以唁君亦过也然君心欲専享诗人所谓才之所致者而不顾不悔以不辞造物之横政亦过也子盍持此语再见延之为余问之顺宁文集序余绍兴己卯之冬负丞永之零陵则闻有大夫士为永之决曹掾以与太守争议狱而弃官去者曰刘子驹余固起敬恨未识也偶过张敬夫谈问及子驹敬夫曰子驹之去无所于㱕亦无所于食则之其先人之墓次而庐焉尝有师桂林者是时秦太师之㔟震天下帅其客也一日因賔賛寓公集府庭则大唱曰某日之夜去城一舎所其驿曰秦成者有光属天某愿与诸君赋之将以闻焉坐皆曰唯唯不赋者二人曰李成叔其一则子驹也余益起敬敬夫曰子驹行且来此未㡬果来魏国忠献张公时尚居永馆子驹于所居之精舍曰读易堂公未尝馆士于此也余于是初识子驹瞻其容寂如也聴其言蔼如也初若不可亲而久若不可离其殖学源委茫乎有所不可穷而其论事根据确乎有所不可易余犹记其一二如谓渡江以来立法端有至当者若大比试艺之日天下郡国同以仲秋之望是已使立法皆然岂不简而易守余每思斯言每懐斯人也子驹没后十有三年余官于金陵子驹之犹子无玷遗余书曰伯父有文二十巻目曰顺宁集湘中学者欲属士人刘光祖刻枣以传矣而未有题号其指义者伯父之交游尽矣惟君在耳君其毋逊余得其文集且披且吟则见其文之似其容其味之似其言也仲尼所谓有徳者必有言其子驹之谓乎子驹讳芮河间人忠肃丞相之曽孙读易先生之孙其学盖得之孙奇父尹和靖终官刑部员外郎湖南提㸃刑狱卒年七十有一大氐子驹长于嗜古而短于谐今工于料事而拙于售世遇合之诎而幽独之伸流靡之憎而强毅之悦故其仕落落而其心优优云唐李推官披沙集序予生百无所好而顾独尤好文词如好好色也至于好诗又好文词中之尤者也至于好晋唐人之诗又好诗之尤者也予于天下士大夫家及入三馆传唐诗数百家多至百千篇寡至一二篇自谓三百年间奇环诡寳畧无遗矣晩识李兼孟达于金陵出唐人诗一编乃其八世祖推官公披沙集也如见后却无语别来长独愁如危城三面水古树一边春如月明千峤雪滩急五更风如烟残偏有焰雪甚却无声如春雨有五色洒来花旋成如云蔵山色晴还媚风约溪声静又囬如未醉已知醒后忆欲开先为落时愁盖征人凄苦之情孤愁窈眇之声骚客婉约之灵风物荣悴之英所谓周礼尽在鲁矣读之使人发融冶之驩于荒寒无聊之中动惨戚之感于笑谈方怿之初国风之遗音江左之异曲其果弦絶而不可煎胶欤然则谓唐人自李杜之后有不能诗之士者是曹丕火浣之论也谓诗至晩唐有不工之作者是栢灵寳哀梨之论也或曰推官之诗子能辨之子之言将使谁辨之曰嗟乎后世有曹丕无灵寳推官公其己矣予则有忧也不然推官公其已乎予何忧哉推官公讳咸用唐末人也孟达请予序之后二年乃能书以寄之孟达亦能诗殊有推官公句法云绍熙四年十一月既望诚斋野客庐陵杨万里序通鑑韵语序司马文正公资治通鑑之书学者读之孰不有席巻篇帙包举事辞囊括百代并吞千载之心然其涯也浩则其记览也艰其绪也纷则其诵数也苦此学者通病也临川黄君日新齐贤陟彼药山瞻彼令芳既撷而䄡之复导而浙之既硙而屑之复糅而剂之举二百九十四巻之书一千三百六十二年之事而纳之于四言之诗目曰通鑑韵语既成以书走六百里缄其副寄予且介艮斋先生之书求予序之予曰是书不出而传学者是书茍出而传学者可以咏可以絃可以欣可以慨昔也病记览之艰今则艰者夷昔也病诵数之苦今则苦者怿然则齐贤三十年成之之劳学者一日飨之之逸也齐贤无负于学者矣绍熙癸丑十二月二十四日诚斋野客庐陵杨万里序嘉定元年春三月男长孺编定端平元年夏五月门人罗茂良校正诚斋集巻第八十一终诚斋集诚斋集卷第八十二诚斋集巻第八十二庐陵杨万里廷秀序石湖先生大资参政范公文集序子畴昔之晨与客坐堂上遥见一健步黄衣负一笈至庭下唿而诹其奚自曰自参政公范氏也发其笈公之文集在焉索其书读之则公之子莘叩头请曰莘不天不自霣越而先公一夕奄忽弃其孤莘欲死而不敢者有先公付託之重任在方先公之疾而未病也日夜手编其诗文数年成集凢若干巻逮将易箦执莘手而授之且曰吾集不可无序篇有序篇非序篇寕无序篇也今四海文字之友惟江西杨诚斋与吾好且我知㣲斯人畴可以嘱斯事小子识之若莘则何敢请而先公之治命不敢坠惟先生哀而诺之予执书抱遗编而泣曰万里与公同年进士也公先进至为朝廷大臣与天子论道发政坐庙堂进退百官而万里环堵荒寒之士也何敢与公友公不我薄陋而辱友之万里不敢拒公亦不敢以执政俟公也今忍死丁宁之託其敢辞初公以文学材气受知夀皇自致大用至杖汉节使强虏即其庭伏穹庐不肯起袖出私书切责之君臣大惊有自阶闼之嬖窃位枢臣者其势方震赫公沮之竟不奉诏而去其所立又有不凢者矣若夫刿心于山水风月之埸彫龙于言语文章之囿此我軰覉穷酸寒无聊不平之音也公何必能此哉古语曰争名者必于朝争利者必于市是二人者使之以此易彼二人者其肯乎哉非不肯也不愿也非不愿也亦各乐其乐也诗人文士挟其所乐足以敌王公大人之所乐不啻也犹将愈之故王公大人无以傲夫士而士亦无所折于王公大人今日乃自屏其所可乐而复力争夫士之所甚乐所谓不虞君之涉吾地者其不多取乎然公之诗文非能工也不能不工耳公风神英迈意气倾倒拔新领异之谈登峯造极之理萧然如晋宋间人物他人戞戞吃吃而不能出诸口者公矉呻噫欠之间猝然谈笑而道之则其诗文之工岂十日一水五日一石之谓也哉甚矣文之难也长于台阁之軆者或短于山林之味谐于时世之嗜者或漓于古雅之风牋奏与记序异曲五七与百千不同调非文之难兼之者难也至于公训诰具西汉之尔雅赋篇有杜牧之之刻深骚词得楚人之幽婉序山水则柳子厚传任狭则太史迁至于大篇决流短章㰸芒缛而不酿缩而不僒清新妩丽奄有鲍谢奔逸隽伟穷追太白求其只字之陈陈一倡之呜呜而不可得也今四海之内诗人不过三四而公皆过之无不及者予于诗岂敢以千里畏人者而于公独㰸衽焉于是文士诗人之难者易偏者兼矣其不盛矣乎嘻人琴今俱亡矣广陵散今此声遂絶矣惠子不生庄子不死复何道哉复何道哉公之别墅曰石湖山水之胜东南絶境也夀皇尝为书两大字以揭之故号石湖居士云公讳成大字至能世为姑蘓人其世次言行职官则有少保大观文大丞相益国周公之铭诗在绍熙五年六月十一日诚斋野客庐陵杨万里谨序罗允中尚书集説序六经易之外惟书最古而其事最明其辞最直其道最易行也然自伏生以放于今学者每病乎通之难者何也训故家者流曰象必有类义必有比不释某象其类某肖也不解某义其比某若也其学能使人由类以释象由比以解义及胶者为之若问津焉取信于告者之味而不取至于行者之趾不迷焉则穷焉义理家者流曰训故糟粕也义理精醇也守训故忘义理是味糟粕而忘精醇也其学能使人自流而泝源及躗者为之至指秫稻为糟粕而水泉为精醇废秫而饮泉以求㫖酒之味可乎师传家者流曰梓必般奕必秋而况经乎其学能使人不以今薄古不以已废人及蚩者为之如得曹氏食野葛张老食堇之方秘而蔵之他日遇疾出而试之有不杀人者乎心㑹家者流曰道欲自得其有羕者虽尽善犹非自得而况未必尽善乎其学能使人见独而超诣及凿者为之如幻人之吐火可曜也不可以燎也今有人合是四家者流而一之为训故而不胶为义理而不躗为师承而不蚩为心㑹而不凿去四家者之短而集四家者之长使学者兼四家者之善而愈四家者之病其惟吾友罗惟一允中尚书集説之书乎尚书集説者集诸家之説也自孔氏疏义而下八九家与焉大抵存其大槩而通其精㣲去其抵捂而合其通达至于文意自相矛盾者则又出已见以补其缺易其説以达其意如论正错之説谓赋之有九等者以九州相推比言也赋之有错者以四州相推比言也如论三江之説谓天下之物皆五行也五行一隂阳也隂阳散于五行五行散于万物其本一也其本既一岂有不可合哉如论伊尹放太申之説谓伊尹初未尝放其君曰放者使君居忧于外古无是礼以明天下之大法也盖大申之縦欲败度女子小人导之也居忧于桐则女子小人不得以荧惑之矣三年䘮毕则奉之以㱕故夫子序书不曰思庸复㱕于亳而曰复㱕于亳思庸如论有一于此未或不亡之説谓譬之一身五蔵六腑其一受病则其五六相传五六皆传则死矣一心之病亦犹是焉爱身者不可以一蔵之病为未必死而不惧爱国者不可以一事之失为未必亡而不忧此説予尤爱之可以为有国者之上药巳是皆先儒所未有之説而允中之所得者也允中自叙谓去古虽逺前圣贤虽不可作而受中秉彞根于人心者不可泯也惟一岂敢多逊哉士友皆谓其言信而非矜云年月日诚斋野客杨万里廷秀序送郭才举序人之聪明有不用无不达也不用而不达咎在不用用而不达咎在不精用而精精而达物何坚而不攻理何幽而不穷哉今夫日星行于天漏刻制于人制者有限而行者无穷也而精于数者乃能以吾有限之器而推夫无穷之行然则天亦不能逃于人乎哉吾友人郭克明之子才举书生也以卖文授徒为生产作业今乃得耿中丞张平子之学制一噐于此而尽天行于彼使夫二曜五纬二十八经崑崙旁礴于三十万里之间其行也止也常也变也皆不遁吾盈尺之噐是何从而来哉曰古人之法也然古人之法常存而古人之意不传何也岂非吾之聪明有用有不用有精有不精故耶才举所谓用其聪明而精者也然则以吾之聪明而用焉用而精焉于以求尧舜禹汤文武周公孔子之学而曰有不达者可乎然彼之学宜难而易此之学宜易而难何也予于是乎有感庆元丁巳二月既望诚斋野客杨万里序杜必简诗集序吾州户曹掾赵君彦法以公事行县因访予于南溪之上赠予七言古诗一篇命意髙秀下语有气力予惊异焉则劳之曰豫章代出诗人今君家进贤山谷江西之派今有人矣吉州司户官虽小曽屈诗人杜审言予于赵君亦云君曰寒廰有此诗人而无其集非缺欤近已旁搜逺摭得其诗四十二首将刻枣印印以传诸好诗者且以为寒廰之寳玉大弓愿得先生一言以叙其説予谢曰逢澄江而不敢咏者诗人畏谢功曹也予于必简独无畏乎必简先贤予后学一也唐人诗国朝诸公尚宗之况予乎二也必简之师其竞已甚又有少陵以为之孙遂建大将鼓旗以出独主百世诗人之夏盟无是孙有是祖予犹畏之况逢是祖挟是孙乎三也鸟无世鳯兽无种麟王仲任自以其言为至矣然山谷之父少陵之祖可曰寕有种哉今观必简之诗若牵风紫蔓长即水荇牵风翠带长之句也若鹤子曵童衣即儒衣山鸟怪之句也若云隂送晚雷声忽送千峯雨之句也若风光新柳报宴赏落花催即星霜玄鸟变身世白驹催之句也予不知祖孙之相似其有意乎抑亦偶然乎至如往来花不发新旧雪仍残如日气抱残虹如愁思看春不当春明年春色倍还人如飞花搅独愁皆佳句也三世之后莫之与京也宜哉然则仲任之言未必然也然必简之后有子美而子美之后宗文宗武皆无闻焉则仲任之言夫岂不然矣乎赵君其为我商略焉庆元乙卯熟食日诚斋野客杨万里序定斋居士孙正之文集序大江之南郡国以多士名者莫庐陵若也每大比兴能士之羣试于有司者至于盈数盖有过之无不及也故以儒名家而世业者尤多其间如庐陵印冈之罗吉水兰溪之曽龙泉之孙又世于儒之尤者也至于连年収科相望者罗氏七人曽氏四人而孙氏三人孙氏视二人若加少然三氏者或散而羣从至于同产三人相継収科者惟罗氏之仲谋仲谟仲宪及孙氏之从之正之㑹之而已此又盛之尤者也然仕之盛者罗氏惟一人今为二千石曽氏一人为二千石一人今为右史而孙氏则一人为二千石一人为天官小宰岂不又盛矣哉孙氏三人以文行相髙以声名相摩将皆光显矣而正之独不幸蚤世岂不甚痛矣哉始予与从之尊公立谊大夫同荐于乡既又与从之同荐相识最早晚乃识正之于中都是时嵗在辛卯正之来诣太常奏名试集英殿下考官国子司业林谦之得其所对制䇿惊曰此王符潜夫崔寔政论之作也将寘之异等而其中用魏郑公名遂不果然林公见予每屡叹不一叹也正之自是名满中都朝士以不识为恨正之既与予别学日益进文日益奇名日益着其文雅而肆工而不琱多至百千言寡至数语皆切于理不迂于事适于用不惟其辞读之沛然若决九川趾四海有不可御之势徐而察之无一辞半语越凖绳踰律令者此集是已淳熙戊申予与从之同在三馆初得之既喜其文复悲其人不幸而未有逢也未有逢可也未有逢而少假之年独不可欤既无逢于人复无逢于天予是以重悲之后之览斯文者必有与予同其悲者矣必有悲之甚于予者矣虽然同㱕于尽物之究也使正之富贵夀考得志于一世其究不㱕于尽哉彼皆㱕于尽此独有不尽者予又何悲焉正之名逢年正之其字也享年四十五终官从政郎南安军上犹县令自号定斋居士云庆元乙卯十二月朔诚斋野客杨万里序眉山任公小丑集序绍兴丙子髙宗皇帝厉精更化载震干刚有赫离明緫揽福威四辟言路廪廪乎庆厯元祐之未逺也而士习坏隤噤莫先发眉山任公来自远方厯诋诸公移书执法诡以死义其言劘切痛心刮骨见者朗诵闻者逓吿传之纸贵于是任公之名一日满四海天下之士识与不识皆想见其风采予时为贑之椽曹既恨不得端拜其人而师尊之又恨当时未大用之以咸唐虞而登禹汤也后三十年予为丞相府长史而公之子今新安史君寺丞清叟时为掌故一见倾豁定交首问公无恙则已即世久矣问公终官何曹则内不过奉常簿正摄尚书郎外不过祥刑使者而已问公之文集则网罗放失诠次未就也盖予之昔恨未有以释之而反増益之也予与寺丞公别又十年今年三月七日寺丞公自新安不逺二千里走两骑以书抵予曰执事尝问先集今已编就矣执事既爱敬先君叹恨不置爱其父及其子爱其人及其文今以一编寄执事执事爱之执事不序之可不可也予再拜而三读之盖其五七䆳于追古其四六闳于骋步其千百长于论事大氐诗文孤峭而有风稜雄健而有英骨忠慨而有毅气盖将与唐之贞元元和本朝之庆厯元祐诸公竞辔而先路非近世陈陈相因累累随行之作也或谓以公之贤且文而不遇惜也有三病焉其此故之以欤赋性病太刚立朝病太直作文病太奇是公之三病也然兹三病者他人病其一犹足以髙一时而名后世况于三乎公今病其三坐此以不遇固也然使公于斯三病者去其一而其名灭去其二而其徳衰去其三而其传冺则是去三病而得三病也公讳尽言字元受忠敏公讳伯雨之孙待制公讳象先之子至清叟家学不替今四世云庆元庚申诚斋野客庐陵杨万里谨序三山陈先生乐书序宋自艺祖基命顺应天人太宗集统清一文轨真宗懿文倬彼云汉仁宗深仁天地大徳英宗广渊克肖四圣至于神宗厉精天纲发愤王道丕釐制作缉熙百度集五朝之大成出百王而孤雄声明文物焕乎有章相如所谓五三六经之传扬雄所谓泰和在唐虞成周不在我宋熙丰之隆其将焉在于是太常博士臣陈祥道上体圣意作为礼书一百有五十巻其弟太学博士臣旸作为乐书二百巻然未就也至哲宗时祥道以礼书献至徽宗时旸以乐书献中更多难二书见之者鲜焉今年二月丙子朝奉大夫权发遣建昌军事三山陈侯岐送似乐书一编以书抵万里曰岐学殖荒落稽古剌经则岐岂敢然幼师先君枢宻尝因请业而问焉曰士奚若而成于乐先君曰圣门之乐骤而语未可也抑从先儒而问津焉则乡先生陈公晋之有乐书在小子志之岐自是求其书老而后得之舒鼎昭兆不足为古瓘斚纪甗不足为珍然不敢私也是用刻枣与学者公之愿执事发挥而润色之以诠次于先生序篇之左方俾学者有稽焉万里发书披编而三读之盖逺自唐虞三代近逮汉唐本朝上自六经下逮子史百氏内自王制外逮戎索网罗放失贯综烦悉放郑而一之雅引今而复之古使人味其论玩其图忽乎先王金钟天球之音锵如于左右也粲乎前代鹭羽玉戚之容跃如于前后也后有作者不必求之野证之于杞宋而损益可知焉读之至女乐之篇曰女乐之为祸大矣齐人遗鲁孔子行秦人遗戎由余去晋出宋袆帝疾愈虞受二八邦政乱则执编而叹曰铄哉言乎其有国者之膏肓而医国者之玉札丹砂乎斯人也不有斯疾也上也斯人也有斯疾也而服斯药也次也斯人也有斯疾也而吐斯药也无次矣庆元庚申其位杨万里谨序澹菴先生文集序故澹菴先生资政殿学士忠简胡公中兴人物未能或之双也绍兴戊午髙宗皇帝以显仁皇太后驾未返不得已将以大事小屈尊和戎先生上书力争至乞斩宰相在廷大惊金虏闻之募其书千金三日得之君臣夺气知中国有人奉皇太后以㱕自是胡马不南者二十年昔鲁仲连不肯帝秦秦军闻之为却五十里后人疑之以为説士之夸辞以今揆古古为夸以今观今今亦夸乎信所见疑所闻古今一也吾宋之安强不以百万之师而以先生之一书后之人闻之者乌知其不若今之人闻仲达之事者乎亦以为夸未可知也若今之人亲见先生之事则谁以为夸者今事之夸与否可信与否不较也使后之人无所疑于古之人者先生欤今不信古古奚病焉后不信今必当有时而无不信矣逢其事思其人呜唿先生之功其逺矣哉先生之功其逺矣哉先生之文肖其为人其议论闳以挺其记序古以驯其代言典而严其书事约而悉其为诗盖自觝斥时宰誔寘岭海愁狖酸骨饥蛟血牙风呻雨喟涛谲波诡有非人间世之所堪耐者宜芥于心而反昌其诗视李杜夜郎夔子之音益加恢奇云至于骚辞涵茫崭崒鉥刿刻屈扶天之幽洩神之瘦藁臞而不瘁恫愀而不怼自宋玉而下不论也灵均以来一人而已是数者得其一犹足以行于今而传于后而况萃其百者乎何其盛也何其盛也先生既没后二十年其子澥与其族子涣族孙柲裒辑先生之诗文七十巻目曰澹菴文集欲刻板以传贫未能也之官中都舟过池阳太守蔡侯必胜相见因问家集慨然请其书刻之命郡文学周南董振之学录何巨源校雠之未就而蔡侯移守山阳雷侯孝友颜侯棫踵成之嗟乎先生功被于中国名震于夷狄文范于学者学者得其片言半简犹寳之师之求见其书之全何可得也今三侯独能刻而传之以幸学者夫先生此集为之百年而始成使学者得之今乃一日而尽见三侯之用心可不谓贤矣哉而蔡侯首发其端可不谓又贤矣哉万里尝学于先生者先生之言曰道六经而文未必六经者有之矣道不六经而文必六经者无之先生之文其所自出盖渊矣乎而万里何足以知之先生庐陵人讳铨字邦衡澹菴其自号也若其世系厯官行事则丞相益国周公书于神道碑矣庆元己未八月二十八日门人通议大夫寳文阁待制致仕杨万里谨序龙湖遗藳序予尝观本朝登科记自建隆以放于今日其中甲科在前列十数人者其不至于公卿者不加多也姑无望其至于公卿也其不至于台阁者又不加多也姑无望其至于䑓阁也其不至于部剌史二千石者又不加多也不以其遴之艰故揠之峻欤吾友衡阳叚昌世字秀成以达学儒先起草莱奉淳熙乙未大对有卓诡切至之忠言当圣心者擢第在甲科之四不宁唯十人之前而已不曰遴之之艰欤然同年生其前乎季成二三人者或持钧枢或掌丝纶而季成独不幸蚤世终官于水衡都内而止耳哀哉季成天之生斯人也其无意耶而才且贤谓无意不可也其有意耶而不位且不幸谓有意不可也岂其前之不可者天而后之不可者非天耶抑前之不可者非天而后之不者天耶抑亦前后之两不可者皆天或皆非天耶哀哉季成哀哉季成季成既没其子光朝诠次其诗文得十四巻曰龙湖遗藳予尝与季成同朝且同官又尝唱和诗巻其诗清婉而其文清润读其集见其人了了在目中也而其人亡久矣其人亡其文存其人岂真亡也夫可辍巻而永慨也夫庆元戊午十月晦诚斋野客杨万里序存斋览古诗断序或问士孰难曰静难有人乎曰有谁欤曰括苍何公徳噐何由知其静曰予尝与公同朝尝详观而宻察之矣他人有心我欲知之焉攸知之盖其发在意其达在色其着在辞有弗干于之意必忤有弗违违之色必改有弗竞竞之辞必拂欲揜之能乎弗能也若何公者求其斯三者而不见其一也非静者欤或曰异乎吾所闻矣吾闻何公于之无忤意而意有威于五兵违之无改色而色有凛于秋霜竞之无拂辞而辞有厉于烈风何公亦有动矣然乎哉予固心疑之而未有以释也今年九月公之子涂江宰子颖以公所着之书览古诗断者遗予且命予序之予披而读之盖上自三代下讫五季其间天下国家之大事君臣父子之大义其治乱其中失其淑慝其正邪其焯然者公一弗以议为也有至善晦于里而不白于其表大恶伏于隠而莫觌于其显当时后世不可得而知者公皆擿之于䇿书之外暴之于天日之下揭之市朝而公之以衮斧予惊且叹曰予之知公浅之为知矣或者之言信矣虽然或者之言则信而或者之知公抑又浅于予也夫断古之书非静者作之莫能也静故明明故决明则不惑决则不迁是书也其在六艺其深于春秋者耶其静之至者耶因书其説以答子颕徳器讳侑存斋其自号也子颖名洪其贤有父风云庆元己未十一月三日诚斋野客杨万里序嘉定元年春三月男长孺编定端平元年夏五月门人罗茂良校正诚斋集巻第八十二终诚斋集诚斋集卷第八十三诚斋集巻第八十三庐陵杨万里廷秀序陈签判思贤録序吾友开州史君上葵陈侯师宋之子元勲好古而尚徳初尉吉之永丰属因王事按行田里道出六一先生之父崇公之墓次慨想先贤进拜设奠退而周视其阡门墻壊隤悯而葺之谢公尚书嘉之为记其役元勲于是作思贤録之书既又为春陵从事継崇公所居之官宅崇公所宅之馆又作堂绘其像而祠焉于是又作思贤续録之书秩满来㱕宜春以二书寄予曰元勲官二郡皆故有崇公之遗蹟尊其德懐其人窃有慕用之志焉二书所以见元勲之志也愿从先生乞一言以发扬元勲之志予复之曰善如子之志也善如子之志也抑诗不云乎高山仰上景行行止仲尼不云乎见贤思斋焉夫景行而不行则如勿景见贤而不思斋则如勿见子其楙之嘉泰元年四月初吉诚斋野客杨万里敬书送侯子云序古者医不三世不服其药盖不久不精不积不神也宜春侯氏以医名家盖十世不啻矣至于世昭驻泊又精且神者客有竒疾衆医环而腉之莫敢措手或莫能名其为何恙世昭一视之探嚢发药应手而瘉故三十年间名震于大江之西不幸世昭死矣又幸而其子子云尽得其枕中肘后至精至神之传世昭未死也然吾犹有赠焉子云勉乎哉吾愿子三勿视而二视者也勿眩乎疾者之贵贱也勿贰乎招者之贫富也勿芥乎雠者之丰约也顾吾之技尽不尽耳吾技吾尽而疗不功有之乎无也顾吾之疗功不功耳吾疗吾功而名不章有之乎无也以子之技而佐之以吾五者之説后数年有宜春之良医名震于大江之西复如世昭者必吾子云也夫子云勉乎哉嘉泰元祐六月未望诚斋野客杨万里序頥菴诗藁序夫诗何为者也尚其词而已矣曰善诗者去词然则尚其意而已矣曰善诗者去意然则去词去意则诗安在乎曰去词去意而诗有在矣然则诗果焉在曰尝食夫饴与荼乎人孰不饴之嗜也初而甘卒而酸至于荼也人病其苦也然苦未既而不胜其甘诗亦如是而已矣昔者暴公譛蘓公而蘓公刺之今求其诗无刺之之词亦不见刺之之意也乃曰二人从行谁为此祸使暴公闻之未尝指我也然非我其谁哉外不敢怒而其中媿死矣三百篇之后此味絶矣惟晩唐诸子差近之寄邉衣曰寄到玉関应万里戍人犹在玉関西弔战埸曰可怜无定河邉骨犹是春闺梦里人折杨桞曰羗笛何须怨杨桞春光不度玉门関三百篇之遗味黯然犹存也近世惟半山老人得之予不足以知之予敢言之哉今四明刘叔向寄其父頥菴居士诗藁命予为之序放翁陆务观既摘其佳句序之矣予尚何言哉偶披巻读至之寂寞黄昏愁弔影云牎怕上短檠灯又烛与梅花共过冬淡月故移踈影去又睡魔正与诗魔战牎外一声婆饼焦又早行云鸡犬未鸣潮半落草虫声在豆花村使晩唐诸子与半山老人见之当一笑曰君处北海吾处南海不虞君之涉吾地也何故居士名应时字良佐嘉泰元年六月戊戍诚斋野客杨万里序澈溪居士文集后序乡先生澈溪居士者彭其姓醇其讳道原其字也方其壮也以文名䇿上第及其晩也以治行最三郡及其老也终官朝奉大夫年未七十悬车以示子孙虽曰未逹亦可以为逹矣或曰以道原之贤且文而老于州县不宏其施卒以废锢不究其鶱非薰子所赋仕不遇者欤予曰不然君子之仕有在我者有不在我者贤不肖我也遇不遇非我也惟其非我故有粹乎遇者伊吕是也有粹乎不遇者孔子颜冉是也駮乎遇不遇之间者孟子是也若道原者岂粹乎不遇者耶其亦駮乎遇不遇之间者耶然道原之不遇者加少未若遇者之加多也道原奚而不遇哉且夫三百有九人之籍奚病也病不籍耳后之人慕用其选盖有欲与焉而恨不可得者岂惟后之人当时之人盖有欲与焉而恨不可得者故至今谓之仙籍而道原以上书北阙而得之非遇乎昔杨子云作法言蜀之富人载钱五十万求书名其间而子云不与彼李仲元郑子真者山林野人耳不持一钱不求一字而子云与之二子之事后世无传焉而其名至今与日月争光者以子云也东坡非吾宋之子云乎荅彭贺州之启其亦有求而不与者乎道原不求而与之非遇乎抑又闻之虽有南威之容匪蹇修不妍虽有太冲之赋匪士安不传道原之文与诗质而珍藁而滋寥乎朱絃之音泊乎玄酒之味今犹昔也昔无传而今有传非得名世之士丞相益国周公序之之故耶前之称惟其贤后之称惟其文曰贤曰文廼玉廼金谁敢改评者非遇乎道原奚而不遇哉道原之族孙汝翼梦弼擕澈溪文集以示予敬书其后嘉泰元年六月庚子通议大夫寳文阁待制致仕杨万里序周子益训䝉省题诗序唐人未有不能诗者能之矣亦未有不工者至李杜极矣后有作者蔑以加矣而晩唐诸子虽乏二子之雄浑然好色而不淫怨诽而不乱犹有国风小雅之遗音无他专门以诗赋取士而已诗又其专门者也故夫人而能工之也自日五色之题一变而为天地为鑪再变而为尧舜性仁于是始无赋矣自春草碧色之题一变而为四夷来王再变而为政以徳于是始无诗矣非无诗也无题也吾倩陈履常示予以其友周子益训䝉之编属聨切而不束词气肆而不荡婉而荘丽而不浮骎骎乎晩唐之味矣盖以诗人之情性而寓之举子之刀尺者欤至如信符之一题独非古题而诗句亦不为题所掣可谓难矣盖亦尝试为我赋为政以徳之题乎惟蚁封乃见子王子之驭嘉泰辛酉九月诚斋野客杨万里序应斋杂着序淳熈季年海内英杰森布表着文儒玉映武卫电燿廷集孔鸾陆列爪牙虽师师瑞虞济济华周无所与逊孝宗皇帝一日御埀拱殿顾见廷臣天颜怡愉因问左右宗子在廷者为谁凢若干人皆谨对曰无之帝蹙然喟曰尧明俊徳首乎九族周封八百同姓孔庶今吾圣神子孙枝叶扶踈俊又无寡独无一武诞寘左石是谓灵囿无麟太液无鹄也可乎即诏迩臣各举属籍之良者二人居亡㡬何舒戭奋堪间平政骏茹㧞鹭振大者台斗小犹郎吏而应斋居士赵无咎是时方高卧南州狎东湖之鸥㺯西山之云逺追徐孺近访山谷赋诗把酒与一世相忘讫不求诸公之举而诸公亦无求无咎者君子至今恨之或曰其者无咎之才之文未卓欤曰无咎才固先人文亦不后人也然则诸公不求而荐之何也曰才者憎之媒也文者忌之胎也汉之薰贾唐之李杜非不才无文之坐也才与文之坐也四子且然无咎可以无憾矣予自干道辛夘在朝列时无咎为蘓州别驾已闻其名后十八年予再补外过豫章始识之至其家见门巷萧然槐栁蔚然知其为幽人高士之庐也而其人老矣无咎既没其子汝謩来为太和宰一再访予于南溪之上出无咎诗文一编目曰应斋杂着求予序之其文大抵平淡夷易不为追琢不立崖険要㱕于适用而非窽非浮也至其诗皆感物而发触兴而作使古今百家景物万象皆不能役我而役于我呜唿无咎生无遇也没而诗文可传未为无遇也无咎可以无憾矣无咎讳善括尝知鄂州终官朝请大夫拨烦决疑所至名迹焯焯云嘉泰壬戌仲夏既望诚斋野客庐陵杨万里序曾无媿南北邉筹后序兰溪曾无媿闭门下惟三十年鑚败素琱俊语对占义以应明有司之求亦既䝉有司荐之诣太常矣无遇而㱕人皆知其为名进士也予曰是浅之为知曾子者也所谓知我如此不㡬于骂者欤或曰何如斯可谓知曾子矣曰吾尝见其南北邉筹之书矣其于秦汉三国二晋宋齐梁陈魏周隋氏之史若木蠧蚁不穴不止若烛炳幽不觌不休其君臣之良若窳也其地利之坚若瑕也其国㔟之竞若羸也其兵制之铦若顿也如身诣其国目眡其时手执其事而心画其策无俟于胥诟而逆折其枉直无逢于相角而前料其捷北也为人谋国者可不置此书一通于坐右乎异时孝宗皇帝英武于铄慨然有叱开四方混一两仪之志反席竒杰寤寐䇿谋使见此书当拊髀而叹曰朕独不得与此人同时哉又曰公等皆安在何相见之晩也然则曾子之为士也名进士而已耶江西续派二曾居士诗集序古之君子道充乎其中必思施乎其外故用于时者施也传于后者亦施也然用于时或不传于后传于后或不用于时二者皆难并也是有幸有不幸焉生而用没而传幸之幸也生而用没而不传幸之不幸也生而不用没而有传不幸之幸也至有生既不用于时没又不传于后岂非不幸之不幸也欤南丰先生之族子有二诗人焉曰临汉居士伯容者南丰从兄弟曰子山名阜之子也曰懐岘居士显道者伯容之子也子山尝位于朝出漕湖南后家于襄阳遂为襄阳人伯容一世豪俊而能文其诗源委山谷先生然以不肯伈俔于世有官而终身不就列显道得其父之句法亦以气节高简尝宰祁阳小不可其意即弃去隐于衡之常宁者三十年此君子之一不幸也伯容放浪江湖间与夏均父诸诗人游从唱和其题与韵见于均父集中者三十有二篇予每诵均父之诗云曽侯第一又云五言类玄度又云秀句无一尘想见其诗而恨不见也行天下五十年每见士大夫必问伯容父子诗皆无能传之者此又君子之一不幸也兹非所谓生既不用于时没又不传于后不幸之不幸者欤今日忽得故人尚书郎江西漕使雷公朝宗书寄予以二曾诗集二编属予序之欣然盥手披读三过蔚乎若玉井之莲敷月露之下也沛乎若雪山之水冩滟滪而东也琅乎若岐山之鳯鸣梧竹之风也望山谷之宫庭盖排闼而入歴陛而升者欤昔人之诗有诗传而人逸者矣二南是也有人传而诗逸者矣祈招是也有人与诗俱传者矣载驰是也然祭公谋父之作虽逸于三百篇之外而式金式玉之句犹畧见于梼杌之史者以子革之诵也二曾之诗昔无传而今有传不以朝宗能诵之欤不曰二曾不幸之幸欤不曰后学大幸之幸欤因命之曰江西续派而书其右以补吕居仁之遗云伯容名纮显道名思朝宗之于显道如李汉之于退之故二居士之诗朝宗得之于徳曜徳曜得之于懐岘懐岘得之于临汉嘉泰癸亥四月丙辰通议大夫寳文阁待制致仕庐陵杨万里序三近斋余録序予昔与尤延之同侍光宗东宫讲读一日入讲尚蚤辇未出因与延之纵观几案上御览书策有孟皓然贾岛等诗集二人相视而叹曰二子之诗一也不见知于当时而见知于今日何也可以弔二子之生前而贺之于身后矣然二子之可弔又未若当时之可弔也有此士而失之独不可弔乎或曰二子亦有过焉深自匿而不求知非过欤嗟乎是二子之过也抑二子之愿也天下莫自贱于求知之士而不求知者为可贵彼其不求知也其所挟者必至珍也所挟愈珍则其自匿愈深二子之不求知岂终无知我者乎今日几案上者是已特知之者有逺近有迟速耳不见知于近必见知于逺病不逺耳非所病也惟愈逺则愈贵耳迟速足较哉故曰是二子之过也抑二子之愿也三槐王文正公五世之孙有诗人文士焉曰正夫清峻简逺有二子之风伟矣不幸又中二子之病牢不可砭坐是落落是可叹也正夫自幼有官然其于世未汲汲也顾独有汲汲者不于仕而于学闭荆扉呻藁简不窥市朝者余十年其学以忠孝为根干以诗骚为菁华以议论为颕栗观其词探其中可以知其为忠孝人也然其人深自韬匿也袭其芳弗之旨飏衷其寳弗之肯曜虽至戚至笃彼一处显则絶不与通庭无我一武凡无我一字他日其人退而㱕正夫与之好如初也亲者如此况踈者乎晩乃被荐召为中都官满嵗应迁贫不能俟求郡丞以去后得郡㫷年又请祠以去亡㡬何而卒后二十六年其诗文乃出士大夫争传之而正夫不及见矣传与不传见与不见正夫何憾焉予独为正夫悲且叹也如落木森犹力寒山淡欲无如地逈高楼目天寒故国心如凉风囬逺笛暝色帯㱕舟如尘心依水凈㱕鬓与山青不减晩唐诸子矣如堕蘂尽应输燕子嬾寒犹及占梨花如一畨风雨催寒食千里莺花想故国如身闲更得慿陵酒花早殊非爱惜春如秋生列岫云尤薄泉漱悬崖路更悭置之江西社中何辨焉幽兰云临春惨不舒盖国空自香意不在兰也至于骚辞如钓䑓沐髪乞巧悼亡等篇出入逺游天问之海颉颃幽通思玄之囿矣至于上前论事之文皆卓然近用又如簋飱豆肉之可以求饱也笥裳篚纩之可以御冬也使其遇合其功用可量哉纪之甗郑之瓉椟而不雠瘗而不启久则光怪四出贯日袭月有不可揜者惟其不求知是以不可揜也欤其子高安史君淹诠次其诗文凡四百八十余篇正夫自题曰三近斋余録者作书寄示予求序其首予不得辞正夫讳从其官簿尝歴弋阳主簿福州司理参军知丽水县干办诸司粮料院倅临安添倅天台知信州主管建宁府武夷山冲佑观年六十终官朝散郎嘉泰三年七月四日通议大夫寳文阁待制致仕庐陵杨万里序杉溪集后序古今文章至我宋集大成矣盖自奎宿宣精列圣制作于是焕乎之文日月光华云汉昭囬天经地纬衣被万物河岳炳灵鸿硕挺出在仁宗时则有若六一先生主斯文之夏盟在神宗时则有若东坡先生传六一之大宗在哲宗时则有若山谷先生续国风雅颂之絶絃视汉之迁固卿云唐之李杜韩栁盖奄有而包举之矣中更羣小崇姦绌正目为僻学禁而锢之盖斯文至此而一厄也惟我庐陵有泸溪之王杉溪之刘两先生身作金城以郛此道自王公游太学刘公継至独犯大禁挟六一坡谷之书以入昼则庋蔵夜则繙阅毎伺同舍生息烛酣寝必起坐吹灯纵观三书逮暇或哦诗句或绩古文每一篇出流布辇毂脍炙荐绅纸价为髙嗟乎若两先生当妖禽羣啾而发紫鸾之鸣折扬骤歌而奏清庙之瑟鹬冠胡服之竞丽而觌黄收纯衣之制其有大勲劳于斯文其伟乎哉予生十有七年始得进拜泸溪而师焉而问焉其所以告予者大学犯禁之説也后十年又得进拜杉溪而师焉而问焉其所以告予者亦太学犯禁之説也今两先生逺矣予亦老而㱕休矣杉溪之曾孙千龄一日访予于南溪之上出其祖之书曰杉溪集者示予请书其后予披而读之见丞相益国周公序其篇首凢杉溪先生㧞新领异之诗登峰造极之文既摛张发挥不遗余矣予尚何言哉独书两先生所以告予者于篇末俾后学有闻焉泸溪又云是时书肆畏罪坡谷二书皆毁其印独一贵戚家刻印印之率黄金斤易坡文十盖其禁愈急其文愈贵也今家有此书人习此学有知当时斯文之难得如此者乎是小人之厄斯文乃所以昌斯文也然厄斯文者今皆冺然与草木共尽而斯文之传与日月争光然则斯文病不厄耳厄奚病哉古者圣贤君子之所守于是可得而知矣顾吾道之是非何如耳时之好恶足为之动耶六一坡谷其知之矣至于吾州之两先生独首犯时之大禁力学衆人之所不敢学所谓豪杰特立之士者不在斯人欤不在斯人欤杉溪讳才邵字美中泸溪讳庭珪字民瞻皆擢进士第杉溪再中宏词科终官工部侍郎兼权吏部尚书赠显谟阁学士泸溪晚为国子监簿终官直敷文阁奉祠云年月日寳谟阁直学士通议大夫致仕杨万里谨序周易宏纲序古有其事而世无其说今有一人焉倡而为之说天下其信之乎曰愕焉而已矣信焉则否既有一人焉为之说矣又有一人焉见焉闻焉而和之曰然天下其信之乎曰疑焉而已矣信焉则未也然已不愕矣一人倡之矣一人和之矣又有一人焉未尝见也未尝闻也亦未尝和也复倡而为之说与夫前之倡者偶同焉天下其不信乎借令不信而三人者亦可以自信矣非同焉之可信也不约而同焉之可信也易之八卦其画各三说者曰此卦也予曰卦者其名而画者非卦也此伏羲氏初制之字也闻者愕焉曰嘻甚矣其好异也予亦疑之淳熙戊申予与亡友尤延之同寮因语及之延之大喜曰此古人未尝言平生未尝闻也予犹疑之今年三月吾乡之士西昌刘文郁从周示予以其所着周易宏纲之书亦曰八卦者古之字也予然后释然不疑夫予之说从周未尝闻也而从周之説予同焉从周之说予未尝闻也而予之説从周同焉不曰古有是事乎古无是事而吾二人为之说不可也古有是事而吾二人为之説亦不可乎君子之谈经可不可之问耳信与不信奚问哉予独喜与从周乃有不约之同也夫约而同者同之私也不约而同者同之公也既公矣天下信之可也不信亦可也然予之所喜者非喜从周之同乎予也夫喜人之同乎巳者亦私也予盖喜予之同乎从周也庆元庚申十一月从周受署㱕荣其亲首来谒予予始识之与之晤语爱其壮而敏窃自叹予之老且衰也今以老且衰之思乃偶同乎壮且敏者之説然则予之老且衰其尚可少进也乎此予之所喜也以予之喜揆从周之心从周独不喜哉虽然此易之小学之事也未及乎易之道也从周盖深于易之道者也既以易学鸣上庠中文科矣初仕为雷之郡博士雷之士无逺迩奔走而来学易焉不宁惟雷之士也岭以南士无逺迩亦奔走而来学易焉不宁惟岭以南之士也海以南士无逺迩亦奔走而来学易焉遂以其口讲者缀而为此书其于天人事物之理君臣父子之分仁义道徳性命之緼君子小人消长之㡬天下国家治乱之柢圣贤君子出处进退之节皆由至白以钩夫至玄自至弘以察夫至纎其于学者之学易盖涉鉅海之坚航陟泰山之修梯欤虽然其徃梯航也其至非梯航也嘉泰甲子七月庚午诚斋野客杨万里序递钟小序刘敏叔得一古琴携来示予是夕霜月入帘寒𣣔堕指为予作流水高山申之以易水终之以醉翁吟其声清激若出金石听者耸毛酸骨予命之曰递钟云年月日诚斋野客杨万里廷秀易外传后序六经至夫子而大备然书非夫子作也定之而已耳诗非夫子作也删之而已耳礼乐非夫子作也正之而已耳唯易与春秋所谓夫子之文章者欤昔者伏羲作易矣时则有其画无其辞文王重易矣时则有卦辞无余辞至吾夫子特起乎两圣之后而超出乎两圣之先发天之蔵拓圣之彊挹彼三才之道而注之于三絶之简于是作彖辞作象辞又作小象之辞又作文言之辞又作二系之辞又作说卦之辞又作序卦之辞又作杂卦之辞大之为天地纎之为毫末显之为人物幽之为鬼神明之为仁义礼乐微之为性命炳然蔚然聚此书矣其辞精以幽其㫖渊以长其道溥以崇是书也其緼道之玉府陶圣之大钧也欤韩起聘鲁见易象而喜曰周礼尽在鲁矣当是时岂易之书唯鲁有之欤抑诸国皆有而晋未有欤宜其见之而喜也然起之所见者羲文之易而已未见夫子之易也见羲文之易其喜已如此使见夫子之易其喜又当何如哉今乃得见韩起之所未见呜唿后之学者一何幸也子贡在三千七十之中其科在乙其名在六其不在升堂入室之间乎然尝叹夫子之言性与天道不可得而闻夫子之易书非性与天道之言乎而子贡独不得闻者岂叹之之时此书未作欤抑已作而未出欤今乃得闻子贡之所不得闻鸣唿后之学者又何幸也学者每谓闻而知不若见而知盖闻者踈见者亲闻者畧见者详观子贡之叹则见而知者反不若闻而知者欤然则学者之羡子贡又安知子贡之不羡学者也呜唿后之学者又何幸也嘉泰甲子四月八日庐陵杨万里后序嘉定元年春三月男长孺编定端平元年夏五月门人罗茂良校正诚斋集卷第八十三终诚斋集诚斋集卷第八十四诚斋集巻第八十四庐陵杨万里廷秀心学论六经论易论论曰圣人之教不离于言而未始不离于言不离于言者言也未始不离于言者非言者也言者道之因也圣人且得而离于言乎非言者道之诣也圣人且得而不离于言乎夫何故传天下以其道而不示天下以其因天下何从而诣其诣哉诣其诣则不因其因矣虽然诣其诣而不因其因可也未诣其诣而不因其因可乎是故不得离于言不离于言者不废其道之因也不废则恃此之恃彼之愚是故不得不离于言离于言者不恃其道之因也以道之因者可忘而废言见人之迷于涂而莫之指者也以道之因者不可忘而恃言指人以涂而谓之家者也莫指其涂天下自此絶指涂为家天下自此愚尧之朱舜之均亲不亲而近不近耶言可以教人而传道也则朱均乆矣其尧舜也然同室之朱均不尧舜也而异世之洙泗有尧舜焉则夫子之心超然独诣尧舜之诣也言可恃耶言不可恃耶圣人忧焉欲废言也而天下之人岂人人而心孔子之心诣尧舜之诣也欲恃言也则天下将死乎吾言之中而不生乎吾言之外非吾言之死天下也死天下之见也天下之见所以死乎吾言之中而不生乎吾言之外者吾言之尽而天下亦以为圣人之言尽于此也天下以吾言为尽故捐其思捐其思故死其见死其见故貌信乎吾言而心无得于吾道非无得于吾道也不自得其得也嗟乎言也者心之翳也晓天下者暗天下者也易曰书不尽言言不尽意嗟乎圣人之忧天下深矣乎而或者以为圣人之意圣人自不能尽于言圣人之言圣人自不能尽于书也嗟乎圣人天地也今曰天能生物而不能尽生地能载物而不能尽载则天下有不笑其妄者乎圣人之言非不能尽意也能尽意而不尽也圣人之书非不能尽言也能尽言而不尽也曷为不尽也不敢尽也中庸曰有余不敢尽此易与中庸之妙也然则曷为不敢尽也忧其言之尽而人之愚也渔者之于鱼也有小其得者有大其得者小其得者必涧溪者也大其得者必江海者也江海之所以江海夫岂若是涧溪然哉水石凿然以明而虫鱼歴然以见也渊乎其茫也黝乎其幽也是故求者加深则得者加大也圣人之作易其初有卦而已象乌在其后有象矣辞乌在最后有辞也如未始有辞也杳茫深微不可得而近也非不可得而近也不可得而近者所以致人之近也人致于易则近于易矣人之常情近则狎逺则疑故易之逺者所以投天下以疑而致天下之思也思则见见则悦悦则研研则诣故圣人作易也不示天下以其道之诣而诣天下以其道之因既曰因矣可得而尽哉天下因吾之不尽而求吾之尽则道也者圣人得而秘也耶梦饮酒者觉而言之于童子童子曰奚而醒也彼以为真饮也不悟其梦也或者曰圣人不能尽言尽意也其见与童子异不异也谨论礼论论曰道无所倚有所践有所倚则天下莫之稽无所践则天下莫之居莫之稽道之渎也莫之居道之弃也圣人以道而寄于经以悟于后乃至于渎与弃渎则道不神弃则道不行道不神且不行则经也者无乃虚其所以寄而杜其所以悟哉夫惟经首于易而后道不渎継易以礼而后道不弃圣人之虑微矣盖天人之理性命之源仁义道徳吉凶悔吝纷然歯于卦而形于象卦之中又有卦而象之外又有象焉此所以为无所倚也无所倚则无所穷无所穷者听天下之人各入其入随至其至也是以天下仰其神而稽焉虽然道则神矣不渎矣天下于焉而稽之矣然天下之人圣不数也贤亦不数也而愚不肖则不踈也圣人之经为圣贤而作也不为愚不肖而作也则有易已多矣否也则以不踈之愚不肖而举责之以不数之圣贤是却天下之进于圣贤而坚天下之心使安于愚不肖也是故圣人本之以不倚而进之以可践礼也者所以示天下之可践也圆不以䂓方不以矩运斤而成风惟匠石可也欲举天下之工而皆匠石也皆不䂓不矩也则天下之工有弃其斤斧而去耳何则无所可践也易者圣人成风之斤也礼者圣人䂓矩之噐也匠石不以匠石而废䂓矩故无匠石而有匠石圣人不以圣人而废礼法故无圣人而有圣人盖道有所可践而后天下有所可居易之言曰神无方也易无体也彼且无方则不可以方求彼且无体则不可以体见不可以方求则契其方者出乎方者也不可以体见则得其体者遗乎体者也欲天下之人皆出乎方契其方遗乎体得其体呜唿难哉是故有礼焉如是而君臣父子如是而冠昏䘮祭如是而交际辞受如是而出处进退严乎洒扫之末以逹乎精义入神动容周旋之顷而礼皆至焉其义粲然无所不可知而其地画然有所必可践愚不肖者孰不可以勉而践践而居哉有可践则天下得以不置其足于道之外有可居则天下得以置其身于道之内使天下之人置其身于道之内而不置其足于道之外相敬相爱相安相飬以至于今礼之教也而老子曰失道徳仁义而后礼又曰礼者忠信之薄嗟唿去礼以求忠信是去裘以求燠者之智也且礼亡则道徳仁义其犹有存欤尝观老子之徒有问乎聃者鴈行避影而后进而聃未轻告也已则一日不可无师弟子之礼而天下独可一日无君臣父子之礼耶人有一朝三饭于家而教其邻以辟谷之方者此可信也哉聃是已谨论乐论论曰天下有同然之机不动于静而不得不动于动不得不动于动者执其机以触其机也圣人欲天下之趋于道而不得天下同然之机而执之则触焉而无动也触焉而无动则能使天下之吾从而不能使天下之自从者天下之吾从者天不从圣人者也使天下之自从者不从圣人者也从圣人者非从圣人之至也不从圣人者从圣人之至也盖从圣人则亦勉焉以从于人尔从于人未必得于已勉而徃亦必废而㱕是故所从者虽圣人也人耶我耶至于不从圣人而自从者非其心欣然以启也其何能决然以趋也欣然以启而后圣人之道有以投决然以趋而后圣人之道有以驱故夫天下之情不病其不决然病其欣然者之不动也欣然之心一动则圣人之道有不动而行不挽而进不嘘而高不引而深者矣是故欣然之心者进道之机也欤圣人者得是机而执焉复执是机而触焉惟其不触天下也触则天下之机动矣然则天下之所以决然趋于道者圣人有以动其道之机也其初易之道无所倚而圣人申之以礼之可践宜亦可以少足矣虽然礼之道可以践之者未必决然也岂非欣然者未动而勉焉者独行欤人之情安于倨而礼劳之以恭人之情速于得而礼缓之以逊渇也而百拜乃得饮饥也而日昃未得食夫雍容文雅之化固天下之所不能废而周旋委曲之节无乃天下亦有所不尽安者耶夫使天下之情有所不尽安则圣人之道其行岂得而远也道行于暂而不行于远是未得天下欣然之机也得其欣然之机而道可以远矣且生者天下之至爱也死者天下之至畏也而兵家者率天下之人以趋其所至畏而捐其所至爱也此亦有所甚难者矣令发而士之坐者涕霑襟卧者涕交頥此宜有所甚不乐者矣然鼓鼙之声镗然以鸣则三军之士跃然以奋悲者喜惰者激至于杀身而不自还则有以动其欣然之机故也故夫得天下之机而执之者可以动之而趋于死也圣人之道非如兵家使天下趋于死之危趋于道者趋于安也圣人者执其机而触之则天下之趋也孰御今夫金石丝竹八物之善鸣此其于吾道何与焉而圣人之经継礼以乐者何也人有幽忧而不乐者散之以啸歌有所欝结而不平者销之以管絃声之入人心易也然则天下欣然之机不寓于八物之质而寓于八物之声也圣人得其机之所寓而执之以触天下之机是故取仁义道徳之意而飏之于恬愉平淡之乐使听之者心悦悦之者心喻必有涣然而悟犂然而契者矣乐之功用至此而天下不知也惟其不知乃其真知也欤善乎孟子之言道也曰乐之实乐仁义是也乐则生矣生则乌可已也乌可已则不知手之舞之足之蹈之也夫圣人之乐至于使人手舞足蹈于仁义之中而不自知此化之妙也尧舜禹汤文武周公孔子者不示其机者也孟子者不秘其机者也谨论书论论曰易者道之聚也礼者道之检也乐者道之安也圣人之道聚之以易则求者足捡之以礼则肆者约安之以乐则入者豫使天下之于吾道足而约约而豫圣人于此毕矣乎曰未也道之声固不亲于道之形也且夫道未始有声也而有形也邪道无声也而圣人声之以言是谓道之声虽然可以启天下之听而未有以信天下之观启天下之听者声也信天下之观者非声也形也形信而后声信道果无形邪道犹天也天果无形耶天有是形故有是声形者非声之声也声者非形之形也风起于虚而飒然霆震于空而轰然此其声非不足以信于万物也使无苍苍者以丽焉则风霆者自託之无所而何物之信也哉今夫道者道之形言者道之声形信而后声信虽然吾非不知道者道之形也而谁其见之见秋毫于千里之外者离娄乎抑衆人乎离娄能喻衆人以已之所见而不能使衆人见其所见圣人者道之离娄也易礼乐者离娄之所以喻衆人者也衆则何敢疑乎离娄而亦岂能信乎离娄也耶何则以己之目传之天下之目犹非已之目也而况以已之目传之天下之耳哉然则圣人何以信天下之观盖天下之无形莫鬼神若也而圣人能使鬼神之有形况于道乎祭之有尸所以形鬼神之无形也道独无尸耶尧舜禹汤文武周公者其道之尸也欤圣人之作经是以有书焉书也者所以立道之尸以形道之形以信夫易礼乐之声也昔者易礼乐之作也圣人曰此为易此为礼此为乐天下不可一日而不知不可一日而不行也知而行则圣则贤则君子否则愚则鄙则小人知而行则治则安则存否则乱则危则灭天下则从圣人矣虽然知而行者谁欤向之而成者谁欤背之而败者又谁欤天下不见其事则曰此圣人之私言也圣人于是作书以信其言曰古之人有曰尧者有曰舜者有曰禹者曰汤者曰文武者曰周公者此知易礼乐之道而行之者也此得易礼乐之学性而身之者也其成就何如也反是则桀也纣也四凶也而已矣则天下之为君臣父子者前有慕后有儆慕心一生则信道而必行儆心一生则不疑道而不行呜唿不知易礼乐之可行者毋观之易礼乐而观之书则易礼乐岂其欺不知书之已行者毋观之书而观之易礼乐则书岂其难不欺故可信不难故可至易礼乐者声教书者形教呜唿经至于书备之矣谨论诗论论曰天下之善不善圣人视之甚徐而甚迫甚徐而甚迫者导其善者以之于道矫其不善者以复于道也宜徐而迫天下之善始惑宜迫而徐天下之不善始逋盖逋因于莫之矫而惑起于莫之导善而莫之导是谓窒善不善而莫之矫是谓开不善圣人反是徐其所不宜迫而迫其所不宜徐经之自易而书非不备也然皆所以徐天下者也启其扃听其入坦其轨纵其驰入也驰也否也圣人油然不之责也天下皆善乎天下不能皆善则不善亦可导乎圣人之徐于是变而为迫非乐于迫也欲不变而不得也迫之者矫之也是故有诗焉诗也者矫天下之具也而或者曰圣人之道礼严而诗寛嗟唿孰知礼之严为严之寛诗之寛为寛之严也欤盖圣人将有以矫天下必先有以约天下之至情得其至情而随以矫之安得不从盖天下之至情矫生于媿媿生于衆媿非议则安议非衆则私安则不媿其媿私则反议其议圣人不使天下不媿其媿反议其议也于是举衆以议之举议以媿之则天下之不善者不得不媿媿斯矫矫斯复复斯善矣此诗之教也诗果寛乎耸乎其必讥而断乎其必不恕也诗果不严乎悪莫悪于盗而懦莫懦于童子今夫童子诳其西邻之童而夺之一金不怍也而东邻之童旁观而适见之则怍焉见其夺也而又以告其不见者怍焉者病焉不惟见也不惟告也见者与不见者朋讥而羣哂焉则不惟怍也不惟病也则啼焉则㱕之金焉夫何其不怍于夺而怍于见故曰矫生于媿夫曷不啼于未讥未哂之先而㱕其夺于讥与哂之后故曰媿生于议议生于衆夫夺人者汗也夺而㱕之者洁也其污也可摈其洁也可进夺于先而㱕于后汗初而洁终君子将不恕其初乎将揜其终乎则讥爲誉根哂爲徳源矣故曰媿斯矫矫斯复复斯善矣诗人之言至发其君宫闱不修之隐慝而亦不舍匹夫匹妇复関溱洧之过歌咏文武之遗风余泽而叹息东周列国之乱哀穷屈而憎贪谗深陈而悉数作非一人词非一口则议之者寡耶夫人之为不善非不自知也而自赦也自赦而后自肆自赦而天下不赦也则其肆必收圣人引天下之衆以议天下之善不善此诗之所以作也故诗也者收天下之肆者也今夫人之一身暄则倦凛则力十日之暄可无一日之凛耶易礼乐与书暄也诗凛也人之情不喜暄而悲凛者谁也不知夫天之作其倦强其力而夀之也天下之于易礼乐书诗喜其四媿其一孰知圣人以至媿媿之者乃所以以至喜喜之也欤谨论春秋论论曰圣人之心有所必不肯而有所不得不肯其所必不肯者身焉则优也家焉则戾天下焉则败矣圣人独得遂其所必不肯也耶圣人之心非不欲喜怒之不作湛乎以止而粹乎以和也然尝试行之家子弟仆妾之善犹不善不善犹善也则其家立而亡也而犹可行之天下乎是故喜善怒悪圣人未必肯也不赏善不罚悪圣人得而肯哉夫子之反自卫也其于经繋焉制焉作焉定焉删焉勤矣哉而志独在于春秋盖老而不疲不就则不瞑何也五经者夫子之所以教也春秋者夫子之所以政也徒教而不政尧舜不能以经一世而夫子能以经万世哉问夫子者曰子奚不为政而夫子答以是亦为政彼见夫子之不政于人也而不知其政于天也彼见夫子之不政于今也而不知其政于后也夫子之教行故天下即其善去其不善夫子之政行故天下畏其不善以利其善畏其不善者夫子有罚政也利其善者夫子有赏政也以王而不天以公而不即位夫子之罚政上亦不恕乎君之悪也以臣而或字之以裔而或国之夫子赏政下犹不捐乎小之善也或者曰春秋天子之事也夫子匹夫也匹夫而行天子之政吾恐夫子之不自脱于罚也而奚以赏罸人爲是不然夫子之身则匹夫也夫子之职则非匹夫也天也文王也周公也以天而视王则警与谴不在夫子乎以文王而视周则训与责不在夫子乎以周公而相天子以令天下则赏与罚不在夫子乎非夫子永其警与谴训与责赏与罚之柄也天与文王周公以是柄与夫子也然则何以知是柄之非求而天与文王周公与之也曰吾不知也非惟吾不知也而夫子亦或知或不知也夫子曰文不在兹又曰吾不复梦则文王周公以是柄而与夫子夫子知之矣至于天以是柄而与夫子则虽夫子亦不自知也知则不可知而隠则不可隠也然则夫子犹不自知而曷为不可隠也天以与夫子而可隠则仪封人者孰告之孰发之耶莫之告而告莫之发而发则封人之言者人也其所以言者天也然则天与文王周公其与夫子者如此其急也夫子而缓其急辞其与独不得罪于天与文王周公也耶故春秋者天子之事也天子无赏罚而夫子有天子之所无者躬乎天与文王之道而塞乎周公之职以佐天子之赏罚也然则夫子之赏罚非孔氏之私政也天下之公政也夫子何过焉且经曷尝曰此丘之为哉书元书春者天之临也书王者天子之临也书公者鲁之临也天不得临周周不得临诸侯鲁不得临国乎得临之斯得赏罚之矣罪我者其惟春秋以迹不以情也夫子之思不可谓不审矣呜唿圣人之于天下后世教详而政明如此入夫子之教者出夫子之政者也出夫子之教者入夫子之政者也入其赏政犹未逺于其教也入其罚政犹得入其教哉入有三而学者能取其二出有二而学者能去其一则夫子之道几矣谨论嘉定元年春三月男长孺编定端平元年夏五月门人罗茂良校正诚斋集巻第八十四终诚斋集诚斋集卷第八十五诚斋集巻第八十五庐陵杨万里廷秀心学论圣徒论颜子论上论曰学至乎大足矣乎曰可以止未可以足也踰乎大则荒故欲止安乎大则忘故患足君子之学至乎大而止矣虽然止而未足者乐心诱之也盖至其大则见其大见其大则乐其大未见则未乐愈见则愈乐乐心之长足心之消也人之未有得而足心生者无怪也彼未尝食熊掌也而强告之以熊掌之美彼固不肯以易脍炙也非安于脍炙而不愿于熊掌也未有以诱其愿而迁其安也人必食熊掌而后知天下之无味学必至大学而后知天下之无学甚矣道之能诱人也至则见见则乐人惟无所乐也有所乐则竞而不厌故力焉而不倦非不倦也竞故御焉而益厉挫焉而益振窒焉而益决夺焉而益悲夫如是奚其足奚其足且大学无浅深卑髙之序也有浅深卑髙之序者未离乎小学也何也见其卑则非卑无见见其浅则非浅无见见非卑则卑者不足照也见非浅则浅者不足临也盖有隔而不得见者矣未有不隔而不见见而有不见者也见则无不见矣而犹卑髙浅深之足存哉虽然至而后见耶见而后至耶吾以为至至焉见次焉平地而观天以为山之端即天也至乎山之端而后见有山而无天闻京邑之丽者谓与里之市无异也至京邑而后见其异尔是故不见不见不乐颜渊之问仁夫子一语之间仆藩墙去陆级彻堂室而纳之于甚大之地付之以一日克己复礼天下㱕仁之事何其大也此君子之所惊也及颜渊领其大请其目则不离于视聴言动之间儆于非礼而已又何其小也此君子之所忽也惟其大而不惊此颜子之所以独徃小而不忽此颜子之所以独来何也已也者人之欲也礼也者天之理也仁也者性之觉也克而复复而觉人者去而天者还则天髙地下吾性之湛也云行雨施吾性之游也君臣父子仁义礼乐吾性之触也一理彻而万理融当是之时一者非寡万者非衆彻者非唱融者非随夫何故吾性之仁无寡也焉得衆无唱也焉得随至则皆至不至则皆不至见则皆见不见则皆不见至矣见矣顷刻而天下皆吾仁吾犹迟之而何惊于一日而天下㱕仁也哉虽然夫子于此遗颜子以其忧者也何也颜子领之而乐既乐而忧忧也者乐之生也非乐之生忧也至其大见其乐而忧乎不得居也儆非礼于视聴言动之间颜子也其求所以居其大者欤孟子曰仁宅也人有闻宅之安而不得至则戚不得见则戚至矣见矣而又曰吾将卜日而后居则向之戚徒戚而已矣盖见而不居则宅自宅也于吾何有吾亦于宅何有夫子指是宅以居颜子颜子而少缓于居则一动目一摇足而失是宅矣得之之不易失之之不难岂不大哀耶是则颜子之忧也夫子曰吾见其进未见其止嗟乎颜子有忧而夫子无忧矣谨论颜子论中论曰道可遇而不可传非真不可传也遇则可传不遇则不可传矣何谓遇以吾之有迎彼之有是谓遇遇则不相拒而不遇则不相受不相受而求相传是煑石以求其为粥也薪可尽釜可穿而粥不可成何也粥固石之所必无也天下之事从其有而迎其有则其功易取其无而纳以有则其功难而况于以道传人而传于不相受者耶盖不相受而求其传吾虽挈然有以与之彼则茫然不知所以受之吾虽昭然有以示之彼则暗然不知所以覩之彼非不受不覩也彼固无以受无以覩也举珠玉以授无指而责其不翫指日月以示无目而责其不仰可乎若夫手与目具者惟恐吾之不授不示也授则受示则覩矣不惟授而后受示而后覩也虽不授之犹将取之虽不示之犹将窥之何则彼固有以遇也手与珠玉遇则其取不可禁目与日月遇则其覩不可闭大哉遇乎圣人以道而传于人不有遇之何以传之虽然圣人之于人固不忍以不遇而不传亦不可以不遇而不传天不将以吾为絶不遇而必传天下将以吾为拂拂之则有所不胜而絶之则又有所不悦圣人于此难矣哉以夫子而传颜子颜子之幸耶曰非颜子之幸也夫子之幸也何也夫子之无难也何也遇而非传也夫惟遇而非传是以传而必遇吾尝观夫子与囬言终日而囬不违其契盖如此也契原于顺顺原于遇今夫日能消氷而不能消木岂日之乐乎氷而怯乎木哉氷与日相受而木与日相捍故也夫子之与囬其日之与氷欤何其遇而顺顺而契也然则囬与夫子之契岂夫子之言能启人而颜子之聴能聴人也耶夫子之言能启人也则难言之童启矣囬之聴能聴人也则车马轻䘮之言入矣然则夫子之言言不以言囬之聴也聴不以聴言不以言则言者天也聴不以聴则聴者亦天也以夫子之天触囬之天以囬之天感夫子之天是惟无合合则遇矣夫何违之有当其未言囬意已传及其既言囬意无外使夫子一笑而囬已领矣而况与之言终日耶或者曰囬何功于后学也参如囬则无孝经矣门人皆如囬则无论语矣有经有道犹不传也囬也日居于韶濩钟磬之侧而弗考弗击使有耳者无闻焉非过欤违生疑疑生问问生道而囬也不违也嗟乎道以言而通亦以言而塞非言之能塞道也失之者塞之也一失而为训故再失而为辞章言之盛道之衰也不有囬之学何以使学者知有妙学哉学者弃其学以学囬之妙学则盛者衰衰者盛矣盛者未衰而衰者未盛则囬之无功于后学也宜也谨论颜子论下论曰颜子勇者欤夫子曰颜氏之子有不善未尝不知知之未尝复行也知不善而不能不行无勇也无勇而知知而不去是徒知而已矣是故知之不如勇勇者患不知而已颜子知不善则不复行非勇欤曰非也颜子知之极也勇足为颜子道哉今夫火乐于燥而怒于击愈击则愈怒愈怒则愈乐勃然发于一荧之初而欣然进于不可御之㔟此其勇非不俊也然势方盛而雨骤至则一息之间至于熄灭寒弃而不能以复振有所勇者必有所怯也人之情初而勇久而习终则頽堕委靡而不可起何则情固有所怠也使颜子之于不善勇于去其一怠于罢其二则勇不如怯勇足为颜子道哉是故勇于去不善不若安于去不善勇于去不善则必有所不去安于去不善则无所不去颜子之去不善非勇也安也然则颜子何以能安于去不善曰知之极也鸩之能杀人也明矣而遇鸩以死者夷然饮之而不悟非喜于鸩也非喜则曷为饮曰不知也知则不饮矣天下之善何以异于水之可饮天下之不善何以异于鸩之不可饮然人之于不善明憎之明践之何也岂非天下之不善或有似于善者耶不善之似于善鸩之似于水者也似而不知不知而不疑则亦夷然饮之而死尔甚矣君子之学急乎致其知也知不善如知鸩则终身而不行其不行非有所勉而能亦非有所思而喻思而后喻则夫不喻者必出夫思之所不及勉而后能则夫不能者必乘夫勉之所不継颜子之不为不善固无所不及亦无所不継去思去勉而惟照之以一知故不善之来迎者则败过者则逝攻者则坚彼败且逝故初不能欺而卒不能留吾坚故不可入夫使天下之不善杂至乎吾前而不能欺不能留且不可入则不善之来曷尝有而不知知而复行哉大学曰致知在格物知茍极其致矣物奚遁焉故曰颜子之知知之极也知而不极犹未免不善之欺飞虫之触牖而求出也其身去牖之外无毫发之间尔毫发而有所隔则终日求达而不得达知而不极虽其不知者毫发也而于圣贤之真知则千万里之絶颜子之知极矣岂有毫发之隔哉有毫发之隔犹足以为颜子病无毫发之隔斯足以为颜子贺夫子曰颜子有不善未尝不知知之未尝复行所以贺颜子之无毫发之隔也欤谨论曽子论上论曰道不可以易言也径则诣差则离道之难言不差之难也夫子称囬之愚参之鲁而圣人之传乃愚与鲁者得之学者求其説而不得则曰愚与鲁道之资也智与惠性之翳也嗟乎言之似也而差也何也囬之愚夫子盖尝言其如愚而不愚矣则囬之愚岂其真而学者犹以为真也若参之鲁夫子之言未及尽也执夫子未及尽之言而以参为真鲁参又何辞焉虽然参不病也学者病也右愚鲁而左智惠则纳天下之人于庄周之瓦砾佛老之寂灭也岂不病哉且参之鲁岂其䝉然蚩暗然昧耶子曰吾道一以贯之门人相顾莫知所依据而参也领之以一唯䝉然蚩暗然昧者能之乎然则参非真鲁者也非鲁而曰鲁无乃言语之不给文学之未敏欤言语之给文学之敏君子非有废也而非所先盖言语者道之汲而汲者非道也文学者道之寓而寓者非道也言语之不给曰鲁可也文学之不敏曰鲁可也而曾非道之贼也非道之贼而亦非道之资人之资有所明有所能能者事之资也明者道之资也参之鲁者短于能者也非事之资而已矣非事之资而移以为道之资道固无用于能而亦何用于不能哉谓能可以入道者妄也谓不能可以入道者大妄也道则有可以入者矣曰明是也参也能之短而明之卓则其为道之资者以其卓者也今也取其短者而谓为道之资又𣣔去其卓者而谓为性之翳不知其所谓翳者乃参之所以为资而其所谓资者乃参之无所用于道者也今夫锥之鋭刀之利此物之敏者也然其能不出于锥刀之用而已穷日之力以莹焉曽不能以烛跬步至于镜其规不盈尺而天地之大万象之衆秋毫之微一照而洞见焉以为镜往而镜未始往以为物来而物未始来非往也而无拒也非来也而无逃也则明之功也锥刀有是哉虽然镜之明也反而照焉则与锥刀何择曽子之心镜也曽子之心非明则一以贯之之妙何以一照而洞见也则其所谓鲁者亦不能为锥刀之敏而已不能为锥刀之敏而以为道之资则锥刀之钝者亦可以为镜乎且人之学于道惟根于一明也去明则于道何彻焉谓智惠为性之翳则是欲反镜以求照也岂不误天下之后学哉故曰言之似也而差也子曰由之瑟奚为于丘之门门人不敬子路子曰由也升堂矣未入于室也门人之敬不敬于吾子路无所损益也而门人可怜也圣人之言不心造其微而貌执其粗圣人安能一一而尽也哉子曰参也鲁夫子未及尽也而参遂为真鲁嗟乎参真曾也参何病哉学者不学参之非鲁而学参之鲁参误学者耶学者自误耶谨论曽子论中论曰学道者必有以用道也学之而无所用之则亲见尧舜周孔而无所觌博极诗书礼乐易春秋而无所涉洞贯仁义忠信而无所㱕何也尧舜周孔道之人也六经道之林也仁义忠信道之器也且其人极其林洞其噐谓之不学道不可也谓之学道亦不可也学则学矣用则未有以用也布之可以温故人取之以衣其身粟之可以饱故人取以实其腹今且有人积布而不衣蔵粟而不食则虽积蔵如丘山而夫人者不免于冻馁而死矣夫布与粟如丘山而不免于死非不富之罪也富而不用其富之罪也学道而不用安以道为哉曽子曰吾日三省吾身为人谋而不忠乎与朋友交而不信乎传不习乎此曽子之始学也彼固有所用之也然则曽子之用何所用用之者体之也体之者身之也学道而至于体之以身夫然后道为吾之有矣故夫世之学道者吾见其学道矣未见其有夫道也学而不能有则道自道我自我也夫惟道即我而我即道者可以言道为我之有矣曽子之三省其身非省其身也省其身与道之一二也身与道果一也曽子之幸也若犹二也曽子其得不省乎省之则不二矣且夫身与道为二者岂身非道而道非身哉道与身为一者又岂道自外至而身从中受哉谓身非道则身安得有夫道谓道非身则道安得有于身谓道自外至则有所至必有所见从中受则有所受必有所盈迎其至而无见也及其受而无盈也则道非自外至而身非从中受也道非外而身非内则不可谓身非道而道非身也身与道本一也一而二者不察之过也二而一者察之功也子思曰鸢飞戾天鱼跃于渊上下察也人之一心察之之妙上际于天下极于渊无一理之逃也而况于反是察而用之于吾身之道乎匹夫有璧而椟之于家既久而偶忘之不胜其困而假匄于其邻自以为天下之至贫也而不知其富也三年而忽忆其璧也出而鬻之一朝而获千金夫千金非自外至也匹夫之所自有也有千金而困于贫既贫则富则察与不察也当其不察璧亦不亡及其既察璧固自若道也者吾身之璧也学者有璧而弗察弗察而忘者也曽子者有璧而日察之日察之而日忆之者也为人谋而忠与朋友交而信传道而必习学者岂无是哉有而不有者谁之过欤曽子一日而察者三岂有脱而不存也哉孟子曰万物皆备于我矣反身而诚乐莫大焉知备而不知反宜学者之无所乐也曽子三省之学惟孟子传之也欤谨论曽子论下论曰无圣人之天而求至乎圣人之地其至者否也然则其孰为地孰为天仁也者圣人之地也力也者圣人之天也尧舜之所性汤武之所身孔颜之所传惟此一事故夫仁也者圣人之地也学圣人而不求至其地是欲㱕其家曽未及门而宿于墙之外也然则仁何事于力子曰仁之为噐重举者莫能胜其为道逺行者莫能至又曰有能一日用其力于仁矣乎而冉求亦曰非不説子之道力不足也故夫天下之重者莫重于不重之重而泰山为至轻天下之力者莫力于非力之力而乌获为至羸仁也者不重之重也圣人也者非力之力也夫惟有非力之力者然后能举不重之重不然子贡之辩子路之勇足以屈天下震诸子而一登圣人之门则寂然点㢮然废举其辩与勇纳之怀而无所用之然则必有非力之力而后能举此不重之重者也盖夫口易强而有辩也身易强而有勇也资难强而有力也非有其天其谁实能之故曰力也者圣人之天也无其天而求至其地无其力而求举其仁此楚人之所以学乌获而死者昔者楚人有慕乌获之力而学之其里之父欲持千钧之负而适秦者闻楚人之力也而请焉楚人者欣然而试负之然肩之而不能胜胜之而不能步步之而不能秦强而趋焉不十步而絶筋折胫以死学者无圣人之力而求举圣人之仁吾惧其肩而不胜胜而不步步而不秦也故夫乌获可学而不可学也有乌获之力而举乌获之负可也无乌获之力而试焉可乎乌获之力千钧之负不可试也而况圣人之仁而可试乎哉有其力而堪其负其惟曽子欤曽子曰士不可以不洪毅任重而道逺仁以为己任不亦重乎死而后已不亦逺乎曽子之力庶乎圣人之力者也何也其力洪然后肩之而能胜其力毅然后胜之而能步曽子之于仁洪以肩之毅以步之其至于秦无难也虽然轻天下之重者重而不之觉迩天下之逺者逺而不之虑曽子犹觉其重而虑其逺者也子曰仁者安仁安则重者轻夫何觉又曰我欲仁斯仁至矣至则逺者迩夫何虑此圣人之事也曽子未及也故曰曽子之力庶乎圣人之力者也虽然任重而能堪堪之而不释道逺而能趋趋之而不息秦虽去楚逺也其庸不可至乎而况吾仁非若秦之去楚也哉曽子也虽未能如圣人之不觉其重不虑其逺之安也仁以自任死而后已曽子其不至于仁乎子思曰或安而行之或利而行之或勉强而行之及其成功一也曽子之谓矣谨论嘉定元年春三月男长孺编定端平元年夏五月门人罗茂良校正诚斋集巻第八十五终诚斋集诚斋集卷第八十六诚斋集巻第八十六庐陵杨万里廷秀心学论圣徒论子思论上论曰道必有措手之所而后学者得以用其功邈然如天渊然如渊则学者安所措其手哉子思曰喜怒哀乐之未发谓之中夫不言所以处喜怒哀乐者而止言其喜怒哀乐之未发者初无影之可捕而况求其形哉学者求其説而不得则流而入于藁木死灰之学夫藁木死灰之学非洙泗之学也西学也然则学者不入于此而入于彼无乃子思不示人以措手之所而纳之于茫洋之地而然乎子思不然也子思盖有示人以措手之所者矣而章句之学离之也离而不合此学者所以止求之于喜怒哀乐未发之言而不知子思所以处夫喜怒哀乐未发之妙则固在于言前也且子思不云乎天命之谓性率性之谓道修道之谓教又継之曰君子戒不睹惧不闻莫见乎隠莫显乎微故君子敬其独然后曰喜怒哀乐之未发谓之中发而皆中节谓之和中也者天下之大本和也者天下之逹道致中和天地位焉万物育焉盖天下未有无用之道而君子亦不为不蔕之言也中也者固性之有也然性不可见而中不可能使子思曰天命之谓性而止耳曰喜怒哀乐之未发谓之中而止耳则此言无乃邻于不蔕而此道无乃堕于无用耶故子思之学不恃其性而恃其率不恃其中而恃其致率也者循是而教焉者也致也者力而求之者也性不可见而率性者可见中不可能而致中者可能致则率矣中则性矣是则子思之意也而学者不之详也象犀珠玉絶域之产也而人得而用之者夫固有以致之也吾性之中不如是之逺也不逺也而不迩也则未有以致之尔致犀象珠玉则犀象珠玉至致中则中至然则何以致夫中曰喜怒哀乐之未发有以处之是也然则何以处夫喜怒哀乐之未发曰君子敬其独是也盖天下之理莫隠于十目之所视而莫显于喜怒哀乐之未发当其未发吾巳知之非吾知之也心知之也非心知之也天知之也天且知之而曰不显可乎曰不显而不戒不惧则喜怒哀乐未发之初内不既其养外不既其闲未发而不养则其发必妄未发而不闲则其发必肆妄与肆相遭喜与怒相激哀与乐相战将以致中是闲蝇蚋千百于一室而求其静也是以君子敬其独也敬心不以隠显而去留则内有养外有闲方其独也若不胜其衆也方其未发也若不胜其动也方其不睹不闻也若不胜其耳目之属也何也独者衆之源也静者动之机也一息之顷心与天已知之矣知而养养而闲则一妄起一察应一肆动一儆随察与妄应则察至而妄者除儆与肆随则儆至而肆者伏妄者除而肆者伏当是之时此心莹然真而法矣未发而真发而非真未发而法发而非法天下有是理乎去妄去肆而一之于真与法而中在其间矣人有病目者不求其本而急其末以为所以病吾目者翳而已去翳则目宜必明然去一翳生一翳则不知养肝之过也肝得其养而目自明则夫翳者不去而去矣喜怒哀乐未发谓之中其自中也耶其有以养其中也耶谨论子思论中论曰圣人之言愈大则愈微此非有所隠也微之者显之也言愈微故求之者愈力求之者愈力故浚之者愈深求之力浚之深而圣言之微者显矣虽然后之君子有能发圣言之微而置之显天下之幸而君子之不幸也三人同行而入海一人得珠焉则三人者必挤夫一人者三人者亦何仇于一人也珠也者挤之招也游圣门而先发圣人之微则前有愠后有忌愠与忌并起而相竞非君子之不幸欤且君子发圣人之微非以为道也或者不察以为学圣人而不能发圣人之微则天下将以我为无功于圣门邀功之心生则相竞之説起竞则异异则朋异之中又有异而朋之中又有朋则以强弱怪竒为胜负尔非惟君子之不幸也亦圣道之不幸也盖自夫子有性习近逺之论而不明言性之善悪至孟子则断之以性善之説于是荀杨韩三子者各出一説以与孟子竞説者以为夫子不立论以起争而起三子之争者孟子喜于立论之过也嗟乎夫子非不立论也夫子而不立论而持两端则仁义礼乐于何而折衷哉性习近逺之説是夫子之立论也立论而微者也孟子岂喜于立论者哉入夫子之海先得夫子之珠瞥然见其性相近之㫖悟其真而发其微不忍自秘而分于人此亦仁人君子用心之切者也而孟子何过焉三子之竞岂孟子起耶三子邀功之急者也三子邀功而孟子遂为过君子于此亦难于处也哉盖将附三子则悖于圣人附孟子则三子者不服然则何以处之昔者秦缓死其长子得其术而医之名齐于缓其二三子者不胜其忌也于是各为新竒而託之于其父以求胜其兄非不爱其兄也以为不有以异于兄则不得以同于父天下未有以决也他日其东隣之父得秦缓枕中之书而出以证焉然后长子之术始信于天下有所讼者必有所质也中庸之书夫子枕中之书也而子思得之中庸曰天命之谓性率性之谓道又曰能尽其性则能尽人物之性可以賛化育参天地质之以此而后孟子之説始信也欤性果悪耶则曰违之所至当逆天地而戾人物矣奚其賛又奚其参人性之有善悪善则悪不得以寄悪则善不得以居如氷之寒而湿火之燠而燥也今曰善悪混吾将曰氷之性燥湿混而火之性寒燠混也可乎至于裂性而三之裂三而五之则亦不胜其劳矣盖三子言性而未见性者也曷为言性而未见性也不自尽其性也自东海而趋西海必至于西海而后尽也未至于西海而止也而曰西无海也之三子者是也吾性一尽而育人物参天地者在焉性为善耶悪耶三子者亦尝进于此也乎三子者自有性而不尽也宜其言之不彻也质之中庸而后三子者心服矣三子非服孟子也服孔子也三子服而后孟子之説信而后孔子之意明孔子之意明而后性善之论定性善之论定而后天下之为善者衆则子思之功岂不大哉子思不邀功者也不邀功而大有功者谨论子思论下论曰学者病乎无见亦病乎有见学而无见学之俗也学而有见学之妙也俗则病矣妙矣而亦曰病可乎妙亦病也妙而不反斯病矣人惟无见也人而有见则逐于见而不反盖世有病于能俯而不能仰者终身不知有天也一日而其病愈仰而见天之髙自以为未始见也而喜焉喜而不足则终日观天而不复视地焉坐亦观天行亦观天不知逢荆棘蹈溪岳也踬而伤焉岂天使之踬而伤哉伤生于喜喜生于见见生于不见故也学者其初患于无见也而尽鋭以求于一见见矣其患反甚于不见何也不见则羡既见则喜自夫人之喜心一生也而道始逺矣非喜心之害道也喜其髙则必厌其下喜其逺则必弃其迩喜其大则必厌其细不知夫道也者下不二于髙迩不二于逺而细不二于大也而二之是故崇先觉卑后学务遐想蔑近思以君臣火子之日用为浅易以仁义礼乐之名教为粗迹于是探混茫以为深极孤絶以为髙而不知入于空虚无有之地举空虗无有之学以治身济世此犹取梦中之饮食以济饥渇也不已踈乎古之君子盖有穷百家究六合极师支博论辨而无得也非无得也有得而无用也有得而无用则是吾见之为病也从其见而反焉则有得矣见不损于今亦不加于今见不异于昔亦不同于昔至此则向之所谓百家六合师友论辨皆非也而皆是也百家一人六合一室师友一户论辨一口孰为髙孰为下孰为逺孰为迩孰为大孰为细耶道之归有在矣中庸曰道之不行也道之不明也贤智过之愚不肖不及也夫愚不肖之不及固离于道矣而贤智之过之乃中庸之所甚忧而道之不行与不明乃贤智者之罪此无他见而不反之病也又曰君子尊徳性而道问学致广大而尽精微极髙明而道中庸温故而知新敦厚以崇礼是故居上不骄为下不倍夫学之功至于居上而不骄为下而不倍此真有用之学也求其所以然者则本于不以性废学不以大忽微不以髙弃中不以新忘故不以质去文嗟乎学至于此其斯以为子思中庸之学也欤好游者以为九州之内四海之外其山川人物非复其乡里所有之山川人物也竭其家以为粮以求博观于天下三年而贫也而倦也悔而㱕则其乡里之山川人物即九州四海之山川人物也而后释然悟翻然喜学者之学而有见见而不反盖游而未悔者也安得㳺而悔者与之共学子思之中庸也耶谨论孟子论上论曰仁可得而求乎曰可仁可得而闻乎曰不可仁不可闻则学者乌乎求曰求以不言不求以言盖体仁者心也而心非仁喻心者言也而言非心言犹非心也而言可以求仁乎哉言之非心也以言有所不能言也非惟彼心之言不能言于吾也吾自求之吾自得之吾自不能言之矣人有生而不能饮酒者问酒之何味其能饮酒者不过吿之以酒之美而已若酒之所以美者虽能饮酒者亦不能自言也非吝于告也极天下之善言酒者止于此也就使能言而不止于此亦不能使不饮者之知味何则吾以其言言酒而彼以其聴聴酒而言与聴卒非酒也韩子曰博爱之谓仁程子曰非也仁者觉也吾将是韩子则夫子之言有不然者颜囬问仁子曰克己复礼为仁于博爱何与焉吾将是程子则夫子之言有不然者樊迟问仁子曰爱人于觉何与焉仁之不可言也如此然则仁不可言则二子之论乌乎㱕曰吾将㱕乎夫子然则夫子之论自不一也乌乎而得㱕于夫子曰吾将由孟子以㱕夫子程子者得夫子之潜者也韩子者得夫子之彰者也孟子者得夫子之潜与彰而据其㑹者也孟子曰恻隠之心仁之端也又曰今人乍见孺子将入于井皆有憷惕恻隠之心嗟唿孟子之言仁盖至于此妙乎然则曷谓恻隠曰是不可谓也孟子之言及于恻隠盖假恻隠以明仁而恻非仁也今于恻隠之外又求恻隠之説正使恻隠之説明而仁愈晦矣虽然试言之隠也者若有所痛也恻也者若有所闵也痛则觉觉则悯悯则爱人之手足不知痛痒者则谓之不仁盖方其不知痛痒也搔之而不醒抶之而不恤彼其心非不爱四躰也无痛痒之可觉也至于无疾之人误而㧞一发则百骸为之震何也觉其痛也觉一髪之痛则爱心生不觉四躰之痛则爱心息孟子曰不仁者以其所不爱及其所爱此不觉于人者也曰人病舍其田而芸人之田此觉于人而不觉于身者也曰指不若人则知悪之心不若人则不知悪此觉于身而不觉于心者也以觉吾之痛觉彼之痛则爱人以觉彼之痛觉吾之痛则自爱自觉而自爱则何理之不悟觉人而爱人则何物之不覆是故不爱始于不悯不悯始于不觉不觉始于不痛古之君子以不如舜为忧此一痛也以一夫不被其泽为责此亦一痛也故曰痛则觉觉则悯悯则爱然则克己复礼仁也爱人仁也博爱之谓仁仁也仁者觉也仁也何也均恻隠之心也故曰孟子得夫子之潜与彰而据其㑹者也虽然孟子则善言仁矣何与乎学者之事哉学者诵孟子之言曰吾知恻隠之为仁也市门之侩终日导千金之贾而鬻金于市㱕其家无一钱之蔵则外而不内也孟子之言仁何与乎学者之事哉孟子曰茍能充之足以保四海苟不充之不足以事父母学者盍亦求其所以充之也哉谨论孟子论中论曰学不至于圣则不至于定孟子曰天下定于一岂惟天下求定哉惟学亦然学而不至于定则难于守而易于夺得而守守而不能不夺自非圣人谁不然者求定者必至于圣而后可也虽然至于圣而得其定矣有以定其圣无以运其圣则是铸金以为天地之仪某气之至某地之震无不应者天地则非不天地也而不能生万物则其为天地者特未尔学至于圣者天地也至其圣而不能运其圣者不能生万物者也是故运天地者非天地者也运其圣者非其圣者也盖天地以气运而圣人以智运智非仁义礼智之智也智者神之用也以其神运其圣而后参天地泽万世之功可得而凝矣神冺则无所运其圣孟子曰伯夷圣之清伊尹圣之任栁下恵圣之和孔子圣之时孔子之谓集大成集大成者金声而玉振之金声者始条理玉振之者终条理始条理者智之事终条理者圣之事智譬则巧也圣譬则力也学者于此每难言之而説者有曰圣人犹力贤者犹巧有曰巧或有不能力无不至是不以巧为悦者也不知夫孟子之意正以巧为悦也孟子不云乎犹射于百步之外也其至尔力也其中非尔力也射者悦于至乎悦于中乎射而不悦于中则天下皆后羿矣天下不皆后羿是以中为悦者也盖有至而不中者矣未有中而不至者也是故至者中之所兼也中者非至之所兼也故曰其中非尔力也中非力则至非巧矣然则力者尚乎非力者尚乎圣之尚乎智犹射之尚乎巧也孟子之所谓智即吾之所谓神所以运夫圣者也至于圣而不能运则三子者是也圣而运运而圣则夫子是也三子者惟其圣而未智是故任者不能清清者不能和和者不能清与任夫子之圣非能离于清任和也而能离于清任和也不离于清任和夫子之所以圣离于清任和夫子之所以智虽然以智为加乎圣则曷为曰始条理曰始终云者非序也用也荀卿曰始乎为士终乎为圣人始言户终言室也此序也非用也孟子曰始终云者用也非序也始言施终言收也有投乎吾前者无以施则不集无以收则不正谢而不集释老以之集而不正申商以之智以施之圣以收之动则集集则正千转万变而不踰乎同条一贯之天理此夫子之神而孟子独见之也壶丘子与列御㓂射壶丘子登髙山履危石足二分垂在外而下临百仞之渊揖列子而进之列子汗流而不敢进嗟乎壶丘子能怖列子尔使遇孟子岂不败哉壶丘子能垂足于危石者二分而已加乎此者壶丘子能之乎孟子则能之者也夫三子之见道者至乎圣极矣出乎圣之表而进乎智之事者孟子也壶丘子而遇孟子吾恐壶丘子之汗流也嗟乎壶丘子之不遇孟子也谨论孟子论下论曰君子能轻富贵欤君子非能轻富贵也能出乎富贵也未有以出乎富贵而曰我能轻富贵将以轻之适以重之夫惟出乎富贵者然后不为富贵之所诱何则此固有以破其诱也市井之人穷日之力竭智巧以争锥刀之利人人自以为得也登山而下视之此与蚁蚓之争粪壤有以异乎非彼之暗而吾之明也彼方居其中而吾则立其表也然则破富贵之诱者必立乎富贵之表者也然则其孰为富贵之表礼义是也君子者登夫礼义之山以下视声利之市而明见富贵之粪壤则天下之富贵有不破者乎夫既破之则无所用之天下之所为汲汲于富贵者夫固有以用之用之故求之无所用之则安以求为哉贵极人爵而富以万钟反视吾身而无闗焉而有怍焉无闗则何所加有怍则有所病得富贵也未有所加而先以自病则富贵者真何用哉孟子曰生亦我所欲也义亦我所欲也二者不可得兼舍生而取义者也此孟子之所以出乎富贵而立其表也且义之必取则生犹必舍也而不能舍富贵也耶又曰非独贤者有是心也人皆有之贤者能勿䘮耳一箪食一豆羮得之则生弗得则死嘑尔而与之行道之人弗受蹴尔而与之乞人不屑也万钟则不辨礼义而受之万钟于我何加焉为宫室之美妻妾之奉所识穷乏者为之此之谓失其本心此孟子破富贵之鉅刀也欤盖箪食豆羮之非礼而乞人辞焉万钟之非礼义而士君子受焉乞人之辞辞有用者也士君子之受受无用者也何则箪食豆羮之不受则乞人者饥而死矣万钟之不受士君子之身无乃未至于死耶身未至于死则曷为受之曰为宫室之美也妻妾之奉也知识之求也且夫疏食曲肱圣人乐之啜菽饮水圣人以为孝也颜路请车圣人不与也圣人之自奉与奉亲与交际夫固不以外为悦也今夫非自奉非奉亲而特为宫室妻妾知识之奉而安于受不义之富贵此为谁计耶乞人能不爱其身之死以不离于义士君子不能不爱奉人之具以不离于不义可怪也乎且身无一毫之加而有丘山之损妻妾知识享万钟之奉而吾身不逭乎万世之诛岂必明者而后见哉故孟子曰乡为身死而不受今为妻妾知识而为之是亦不可以已乎且乞人之心心也士君子之心心也曰士君子之心无乞人之心可乎有之也而失之也故曰失其本心士君子之膏肓孟子其痛箴之矣嗟乎欲天下之不为者不可使天下之不为也必穷其为之之由而折之孟子不使天下之不受不义之富贵而深折其所以有用于富贵者使天下晓然见其有用之无用也礼义之未亡圣学之不絶谁之力哉谨论韩子论上论曰韩子原道之书孟子以还一韩子而已大哉韩子乎虽然其犹有不合于圣人者欤若曰道与徳为虚位之类是也曰此乃韩子之所以合于圣人者也圣人之道非以虚为道徳非虚而曰虚位者道徳之实非虚也而道徳之位则虚也天下之物惟其位之实是以莫得而入也其位不实则虚与实皆得入而居之夫惟有以实其位之虚则其位不可入矣韩子之言所以实其虚也且夫道徳也者果何物也谓之无也何以不无其名谓之有也何以不有其形惟其有名圣人之所以实之以用世也惟其无形异端之所以入之以欺世也昔者生民之初盖有所甚不安也生不养死不葬居焉而无别羣焉而无聴争焉而无决也圣人者伦以经之具以维之仁以亲之义以愧之经之故立维之故不散亲之故不相弃媿之故相惮由乎此者谓之道体乎此者谓之徳根乎心而形乎事进则贤至则圣熟则神皆不外焉者也圣人者以为是足以安天下泽万世而无忧矣孰知夫圣人之力有所不及而遂遗圣人之忧盖天下之未安则惟安之求而不暇乎其他天下既安而侈心生焉于是道德之名果能亡道德之实也天下翫其实而疑其名也自天下之翫也而道徳之位始虚自天下之疑也而异端之道徳始入盖圣人之道徳既行而天下大安天下既安而不知其所以安者乃圣人之道徳也不知故翫举君臣父子日用饮食之事彼皆翫以为常而不足异也而闻圣人有所谓道徳云者乐其名而求之不知其所以常者即其所求也不知故疑彼以爲道徳云者必有所甚异而世皆未之见也于是舍日用而求新竒而异端斯入之矣何则有虚之可乘也人有居鉅室享膏粱者久而厌之以爲是不足居不足享也而闻山林之姦人有异説者以爲天之可以飞而昇风露之可以食而夀也则舍其室而从焉其室既虚则姦人者何惮而不乗以入之哉道徳者天下之鉅室也非如旷野之空虚也而其位则虚久矣而天下之人去其室以求其室其位得而不虚耶异端乗之韩子塞之异端入之韩子出之韩子曰仁与义为定名又曰吾之所谓道徳者合仁与义言之也老子之所谓道徳云者去仁与义言之也而后道徳之虚位可得而实矣匹夫细民见其邻之徙而去也则私其土田而耕之他日其邻者㱕焉则为匹夫细民者将逊而去乎犹将私之也老子以空虚为道徳此私吾圣人之田者也韩子出而仁义还则圣人之田宜谁㱕故曰韩子之言所以实其虚者也谨论韩子论下论曰君子之去异端非异端不去之可忧而异端既去之足虑异端之不去盖有能去之者矣去之矣其患有大于未去之时何则有以去之无以处之也如去盗焉方盗之作也纷纭震扰若无以支持之为者于是深计以图之尽力以角之图之而中角之而胜其遂无盗矣乎曰未也盗之未败而䧏也有不可以不受者矣及其败也有不可以尽杀者矣不受其降而不寛其杀不可也受其降而寛其杀不可也盖聚姦宄之民而骤散之散之而无以处之则其复为盗也又有甚焉者矣天下之入于佛老岂皆好其清净寂灭之道者哉有好焉者有畏焉者有利焉者士之为髙者则妄意以为此可以悟性命而超死生也则之焉此好之者也士民之倖于福田利益之诱而慄于死生报应之诳者则亦之焉此畏之者也愚夫细民之惰者无能者废疾者鳏寡孤独者进而窥二氏则见其不业而食不劬而居反而顾其身则茫乎无依于是亦之焉此利焉者也韩子也固忧夫好焉者之不可夺畏焉者之不可祛也而利焉者之无以处尤韩子之所大忧何也好焉者可以理迁举先王之道而力明之以实夫位之虚闭其入而开其㱕韩子则有原道之书畏焉者可以事晓善而祥不善而殃此天下同见之事也乌有福田利益之妄旦则夕生则死此天下不足怪之事也乌有死生之怖韩子则有与孟简氏之书弔武侍御氏之书使韩子之言行则夺以祛何难若夫民之利焉者一旦驱而散之其徒之爲万者不知其㡬也散而无以处也㱕而无以生也废疾者坐而死鳏寡孤独者坐而死惰者无能者肯坐而死哉坐而死者奚罪焉君子何忍置之于此也其不肯坐而死者不去而为盗决而为大乱者无之去异端所以仁也而无罪者得死所以为治也而反得乱则是不如不去之安也是故韩子既思所以去又思所以处韩子曰人其人火其书庐其居明先王之道以道之所以去也又曰鳏寡孤独废疾者有养也所以处也文王之治岐也必先天民之穷而无告者此非惟既其仁也亦防其民之利于为异也三代之时异端之不兴岂特一道徳而同风俗之力欤亦其所以处民者尽尔韩子之意真先王之意也然则韩子曷为言之而不行曰韩子能行而不得行者也盖有得行而不行者矣将能行而不得行者罪耶得行而不行者罪耶谨论嘉定元年春三月男长孺编定端平元年夏五月门人罗茂良校正诚斋集卷第八十六终诚斋集诚斋集卷第八十七诚斋集卷第八十七庐陵杨万里廷秀千虑䇿君道上臣闻言非尚于竒尚于用也事非难于料难于处也竒而无用能料事而不能处此岂非士大夫进言谋国者之大患欤昔之人盖有长于谈兵而败于兵工于说难而死于说言非不竒也踈于用也盖有知七国之必反而无以制其反能三䇿匈奴而不能一䇿昆阳之败料事非不明也暗于处也今天下之士乗圣天子求言急治千载一时之秋而争言天下之利病夫岂无一言之㓛于用而一事之善于处也哉而未闻朝廷行某人之言而兴某利也又行某人之言而除某害也夫言而无用者言之虗聴而不用者言之弃臣不知言之不行者其言而无用欤其聴而不用欤其言之虗欤其言之弃欤言之虗者其责在下言之弃者其责将㱕天下皆曰圣天子之求言者以爲始初清明之羙观耳其然与否臣不得而知也臣所知者臣将治臣之言以塞臣之责臣过不量其愚而夙夜以思当世之故千虑一得慨然欲吐者有三十䇿焉愿有献也非敢谓有用也亦不可谓无用也惟朝廷财择臣闻人主之治天下必正其治之之主人臣之相其君必先正其人主之主而小人敌国之欲倾人之国也必先败其人主之主而巳齐人惩于夹谷而谋鲁也不以齐谋鲁也以鲁谋鲁也鲁以女乐罢朝而孔行则先败其用孔子之主也孰为用孔子之主也非鲁君之心乎越人惩于㑹稽而谋呉也不以越谋呉也以呉谋呉也呉信宰嚭而子胥踈则先败其用子胥之主也孰为用子胥之主也非呉王之心乎是故人主之有天下如富家之产也人主之有一心如富家之有家主也今也有千金之产而其家主者博弈焉酒色焉与不逞之奴客狎而不严焉则其千金之资人孰不视之为外府耶而其友之忠焉者不先正其家之主而欲扶其主之家是故枝其东而西倾冨其左而右贫世之君子之相其君也不过曰人才之未用也民力之未裕也国未冨而兵未强也太平之未有期而敌国外患未有巳也是皆知扶其主之家也而未知正其家之主也古之君継体守文不知艰难而败其国者臣未暇言也请言其创业之难而又自败者隋文帝取周取陈以混二百年四分五裂之天下开皇之治汉以来仅有此尔其贤明何如也唐庄宗与梁对垒于河上不觧甲者十五六年百战而气不折卒以灭梁其英雄何如也二君者创业之难如此然皆身不免于祸而国不免于亡夫兴隋者文帝也亡隋者亦文帝也灭梁者庄宗也自灭者亦庄宗也君一君也而兴亡成败之自异也盖前日之文帝前日之庄宗正其主也其主正则国从而兴后日之文帝后日之庄宗自败其主而巳其主败则国有不败乎盖二君者天下之主也二君之心者二君之主也勤俭创业之心一变而为逸慾乐成之心主已败矣当其惑于女子嬖于伶人二君自以为无害也然女子伶人之祸一发则横溃决裂而不可救卒以杀二君之身而覆二国之祀则天下之所以治乱存亡者夫岂阶于外哉亦视其人主之主如何尓今以天子之圣明仁孝而加之以典学之缉兢业如舜勤俭如禹不迩声色如汤不盘于游田如文王则所以正心诚意以立其致治之主者至矣臣犹首以为言者盖圣人之防其心不恃其天而尽其人不儆于危而儆于安今日邉事小息矣忧顾小纾矣外息而内纾此治乱安危之所伏而未测者也岂无以新声丽色而蛊上之心者岂无以伎巧玩好而荡上之心者岂无以弋猎游幸宫室䑓榭而迎上之心者道涂相传万㡬之暇毬马稍进矣臣不敢信也而不能不惧也独不见髙渐离之筑耶事岂必大而后虑也汉文帝之贤与成康孰先孰后也孰朴勤俭一无嗜好顾独稍好射猎未损帝之贤也而贾谊谏之曰不猎勐敌而猎田翫细娯而不图大患可为流涕贾山亦谏曰愿少衰射猎㫦先王之道不如此则行日壊而荣日灭二臣者所以责文帝备也非责之备也爱帝之全也臣愿圣天子罢毬马之细娯而求圣贤之至乐收召天下耆儒正学之臣与之探讨古今之圣经贤传深求尧舜三代汉唐所以兴亡之原而择其中以之正心㫦身日就月将圣徳进矣则五帝三王之治涵养于圣心而周流于天地敌国虽强其强易弱也君道中臣闻有天下之忧有君子之忧天下之忧忧其君之不为也君有为矣天下之喜而君子之忧也盖不为之君其心迟天下之所不快有为之君其志锐天下之所甚喜虽然喜者忧之所由寓也锐者迟之所由伏也夫何故锐则速不以速而成则以速而折天下之事有百全之成而无一折者乎求其成则必有以忍其折不忍其折则无务于速也速而折折而不忍则锐安得不变而为迟哉一朝之有为必至于终身而不为是故君子见其初而忧其终古之君子得有为之君而辅之以求立天下之大㓛则必有以养其君之志而古之君子亦必有以自养其志详其彂而重其举非详其发也恐发之踈则一发足以废百发非重其举也恐举之轻则一举足以废万举君臣之间其立也坚而其谋也老夫是以有成老则不欲速坚则虽可折而不可沮胜而不勇败而不怯得而不喜失而不挫优游容与以待天下之隙而徐制其要领盖昔者晋文之图覇也二年而欲用其民子犯曰民未知义民知义矣又欲用之子犯曰民未知信民知信矣又欲用之子犯曰民未知礼盖文公之志踊跃奋迅而欲有为者三也而子犯三遏之越王之报呉也四年而召范蠡问曰伐呉可乎曰未可也又一年又问曰伐呉可乎又曰未可也又一年又问焉又一年又问焉则皆曰未可也盖越王之志踊跃奋迅而欲有为者四也而范蠡四拒之二臣者举其君踊跃奋迅之气而纳之于欝抑愤闷之地使朝夕咨嗟求逞而不得逞则无乃过乎盖二臣者深所以养其君之志惧其速而折折而沮也及其国力巳强兵气巳振事机之来而不可失胜形之见而不可御则破楚灭呉了此事不终朝尔唐之徳宗其志有一日不在于平藩镇者乎然不胜其愤锐于遣三将而一伐一伐而生朱泚之变也则不敢言及于藩镇者终其身求节度则与节度求宰相则与宰相故藩镇之祸始于肃宗而成于徳宗至于亡唐藩镇亡之也徳宗岂真成藩镇之祸者哉速而折也折而沮也使徳宗而不速则不折折而不沮则岂不犹可为也何遽至于晚年之姑息哉文宗之志有一日不在于诛官官者乎然不胜其愤锐于任训注而一决一决而生甘露之祸也则不敢言及于官官者终其身专制则聴其专制诋辱则甘其诋辱故官官之祸始于明皇而成于文宗至于亡唐官官亡之也文宗岂真成官官之祸者哉速而折也折而沮也使文宗而不速则不折折而不沮则岂不犹可为也何遽至于饮恨以没哉二君之志本以求天下之大㓛而反以得天下之大祸则不养其志之患也顷者新天子即位之初春秋鼎盛圣武天挺超然有必报不共戴天之心尅复神州之志天下仰目而望庻乎中兴之有日也然亲征之诏朝下而和议之诏夕出元戎之幕方开而信使之轺巳驾纷纷扰扰以于今而国论卒㱕于和此其病安在哉盖兆今日之和者符离之役也事不极则反不生势不激则变不形暄甚则雨冬穷则春理固然也战岂与和期哉和者战之变也非求变也激而不得不变也且是役也天子之志固在于取中原也抑尝熟䇿之详议之耶议之不详也䇿之不熟也得城而不能有也成㓛而不能善后也是故前日之勇一变而为怪前日之锐一变而为钝安得而不㱕于和哉当其师之出也臣固知有今日之和也何则天子即位之初虽以尧舜为之亦不能以一日而洽威徳于天下也威徳未有以洽乎天下而欲一举以求非常之㓛是非有成心也有倖心尔成乎心犹未必成乎外也心则倖矣独能成乎外耶今日之事臣所大惧者惧天子之志沮于一折而虏人有以窥吾之沮而天下之祸所从生也唐之二君盖可鍳矣人有未冨而先急于作大屋者屋未成而家已贫则他日一墻之頺一篱之缺而不敢议于补葺夫一墻易𥙷也一篱易葺也其费与屋同不同也勇于屋之大而怯于藩墻之细则其志之沮也臣尝读蜀志至于刘昭烈三见诸葛亮之事则为之太息盖昭烈以汉之裔欲诛曹操以复汉室此昭烈之雅志也然得徐州则失徐州得豫州则失豫州败于吕布又败于曹操奔走狼狈于荆楚之间而无所于㱕冝其惫而复自振也而其见亮曰孤不度徳欲信大义于天下而智术浅短遂用猖獗至于今日然志犹未巳嗟夫昭烈者是时已老矣衰败屡折而志犹未已此亮之所以乐于委身而愿効其谋者也彼其徒手而成鼎峙之业其以此哉今天子以天下之半帯甲百万表里江淮安坐而指挥天下之豪杰以图恢复祖宗之业而澡靖康之耻进则成混一之㓛守则成南北之势何至于以一小折自沮而汲汲以议和哉臣愿天子坚昭烈之志而毋以唐之二君自处则中兴之㓛天下未絶望也君道下臣闻圣人之伸于天下也有神而其屈天下也有威威蔵于神故其威不测神行于威故其神不狎盖天子以一身立天下之上其力为至孤立而不失其立则治而兴否则乱而亡其势为至危然以至孤之力而天下附焉以至危之势而天下惮焉附焉则不离惮焉则不抗不离故孤者强不抗故危者安孤转为强而危反为安则神与威在焉故也神去则天下离之矣威脱则天下抗之矣天下离与抗而后孤危之形始见圣人之神与威独可顷刻脱而去之而不执而留之哉然则其孰为神孰为威闻之曰表无当于里而里非表则不存右无当于左而左非右则不全物固有睽而合殊而同二者是故渊非龙也而龙之神在于渊山非虎也而虎之威在于山何也龙不渊而陆虎不山而柙则龙虎之神与威不在龙虎而在童子之尺箠矣故龙不可离于渊虎不可离于山而人主不可离于柄柄也者人主之山渊也欤上执其柄则神与威不在于下下窃其柄则神与威不在于上观柄之所在而治乱见矣执柄以明用明以公而害明者偏也进退人才罢行政事号令之出纳赏罚之可否此岂非人主之柄欤其柄一去则所谓人主者人主之名存而人主之实亡惟天下之至明者能使是柄在已而不去夫何故天下之至明者其初天下未测其明也未测其明则下必有以尝之否则欺之取天下之所是而杂之以非取天下之所非而乱之以是以探其上而幸其惑是谓尝尝而不动也尝而动则易其真是者而诬之以为非蔽其真非者而文之以为是是谓欺故古之明君居明以晦以俟其所尝而出晦以明以破其所欺彼狎吾之晦而尝者至矣尝则継之以欺然后吾之明一发焉则割然出于其所尝之外而卓然不墯于其所欺之中夫安得不服则其柄冝谁㱕故曰执柄以明齐威王有焉一人之明必合天下之明以为一人之明者天下之公明也以一人之明废天下之明者一人之私明也古之君有百发而天下不服有一发而天下大服则公与私之异也然则其曷为公不罚天下之所同赏天下之所同罚显询而不隂求衆问而独决显询而不隂求则姦不召矣衆问而独决则同者不欺而欺者不行矣于是择天下之善悪大且显者而赏诛之则明一用而天下不以为察故曰用明以公舜有焉古之君失其柄者皆暗者也暗则失其柄固也而愈明者愈失之何哉明者多恃而善疑此偏之所从生也明则偏矣偏则不明矣盖恃者以明出于已为矜而以明出于人为媿疑者以亲暱为可信而以公卿大臣为可防以明出于人为媿则举朝不敢有言非不言也言而莫之入也以公卿大臣为可防则举朝不敢有为非不为也为而奠之行也当是时天下之柄亦可谓不移于臣下而天子之势可谓尊矣而君子未敢贺也何则收于前而移于后防其一而不防其一也公卿大臣不得以议之于公则亲暱小人得以侵之于私天下之人伹见今日行某事也明日用某人也而不知其所从来也非谋之于左右也非谋之于诸大夫也非谋之于国人也岂天子徧察天下之事而尽识天下之人欤或曰此官者之力也或曰此外戚之力也或曰此宿昔倖臣之力也夫是三人者天子以为亲暱而可信也不知其乗吾信而逞其姦也以为隂可以助已之明而外不知也不知其敝已之明以盗其柄也其初不疑其姦其终祸其国故曰害明者偏也汉之元成唐之徳顺有焉春秋传曰舍大臣而与小臣谋楚庄王曰无以嬖御士嫉庄士偏聴生姦独任成乱邹阳所以言于梁兼聴则下情通偏聴则下情壅魏证所以言于唐少师乱隋子翚弑隐禄产危汉朱异亡萧奈之何汉唐数主之不悟也今以主上之圣明而躬揽天下之柄岂容有汉唐季世之事虽然汉成帝知悪石显而不知王鳯即显也唐宪宗知悪王叔文而不知皇甫鏄即叔文也非不知也明于人而暗于已也臣愿圣天子以古而察于今盖当石显王鳯裴延龄王叔文用事之日元老大臣之废退盖有出其意者矣姦邪小人与夫戚里侫倖盖有介其援而至宰相侍从固结而不觧者矣盖有忠臣义士排之不胜而反被其祸者矣此天子之柄所自移而天下之乱亡所自出者也陛下圣学髙明洞视万古读之至此以为是耶非耶盍于燕间之余思汉唐群小之祸而以此数事黙观而深省焉今日其无是事乎可以自庆而塞其未至之门其有是事乎可以大惧而技其所植之根察之察之又重察之逺邪枉而亲正士则自宰执至于侍从经筵䑓諌馆阁之臣孰非圣天子之腹心耳目哉政事也人才也号令也赏罚也疑焉则以问之是焉则以行之非焉则以诘之欺焉则以罪之不一从不衆违则尧舜之圣一武而至矣岂若汉唐四君尽踈千万人而独信一二亲暱小人也哉为虺必蛇履霜必氷臣不胜忠愤国势上臣闻善立国者以人成天而不以天败人盖国之所以废兴短长者天也而所以使其废兴短长者非天也为能成天惟天亦能败人非天之败人也人实恃天以自败而天亦不能如之何也且夫国于天地有与立焉古之国盖有至弱而存有至强而亡者盖有一再传十余年而遂灭有三四十世七八百年而不絶者夫强者冝其不可亡一再传者皆艰难创业之君冝其不可灭而乃至于灭亡何也弱者冝其朝不及夕传世至于二三十君之后大抵不骄则怠冝其无以自立而乃至于长存又何也求之而无其形䆒之而无其端故曰天也国一国也有昨废而今兴有既亡而复存君一君也有朝弱而暮强有前衰而后盛夫岂不以人乎哉故夫善养身者能延既絶之年善谋国者能延既衰之祚人之所至天亦至焉故曰人也自尧舜禹汤文武之为国计与孔子孟子之徒为世主言者大抵言人多于天而言天寡于人则忧夫有国者之以天败人也臣窃观天眷我国家已徃之験以卜方来之祚则知商周歴年之数未足为国家喻也臣盖喜而忧之喜者天也而所忧者人也方逆虏为靖康之役彼谓天下无复国家有也而民心依依戴其旧君我是以有南京之立方逆虏为维扬之役彼谓深入穷侵之计不浅也而风潮効灵一隔千里我是以有海道之安方逆亮为江上之役彼谓投鞭于江可以利渉也而千艘一炬虏酋投首我是以有江海之㨗则天之维持全安我国家者屡危而屡不危愈揺而愈不㧞其眷何如也则国家子孙万世帝王之业了了在人目中矣虽然天之所以天者尽矣而人之所以人者果尽也耶臣不得而知也果不尽也耶臣不得而知也臣独怪夫赤白囊一至则庙堂骚然而失措某所未有备某所未有兵募市人招武勇以为临时应卒之计讲觧之义一许则君臣欣然而相庆罢戎幕散舟师彻边防息忧顾以享安逸无为之乐既君臣欣然矣而邉尘又动也则骚然之色复见既庙堂骚然矣而和议又集也则欣然之心复生此何为者耶千金之家不幸而大盗为之邻前有父兄不戴天之雠而后有尽盗吾千金之产之意彼大盗者日夕聚悪少治兵刄伺间隙以图我而未有以乗也则阳谓我曰吾与若为好也所谓千金之主人者将遂毁藩墻投挺刄晏然盘乐饮酒而不为之虑乎抑将外姑与之好而隂益为之备也嗟乎千金之子能不忘于盗而为天下国家者不能不忘于敌天下之忧复有大于此者乎则所谓以人成天而不以天败人者臣所不敢知也盖臣闻之古之敌国对垒而未有息肩之期者其处之大略有四一曰谋二曰备三曰应四曰堕何谓谋书不甘食夜不安寝君臣日夜蹙頞相顾以敌雠未灭为大忧以天下未一为大耻以宗庙社稷未有万世不可亡之实为大惧收召豪杰选马励兵深谋宻计期于必取所谓卧榻之侧岂容有鼻息雷鸣者太祖皇帝所以建一统之业也何谓备谋人而羽翼未成也机㑹未至也衅隙未生也则遂不谋人也耶我不彼谋彼必我谋是故防之也豫而备之也周修政刑求人才深沟髙垒积粟治兵恐惧儆戒常若一日而敌三至也夫是以屹然有不可犯之坚动则可以制人静则可以不制于人为客则可以百全为主则可以万全矣繇仲谋之所以走曹操也何谓应欲为谋人而不能举欲为备人而不能劳政事纪纲守其常兵甲士马因某旧其国不至于大治而亦不至于大乱敌不至则不虑其至敌至则徐应其至夫不虑其至而徐应其至者非有万全之素也尽于一决以幸一胜尔故其胜也幸也非计也宋文帝之所以支佛理也何谓堕既不能谋又不能备既不能备又不能应苟于安而不知危伏于其中媮于乐而不知忧寓于其间狎于敌人之诈而不悟堕于敌人之计而不疑至于覆亡其国则曰天也呉之所以误于越也谋人者其国兴备人者其国安应人者其国仅存而堕于人者其国必亡有国者可不深惧而谨择于此四者乎臣窃观朝廷今日之大计而深所未谕也谋耶备耶应耶堕耶盖亦不出于应而已矣敌至而能应愈于不能应非不可也而未善也何则馁而始学稼渴而始浚井得为善理家者乎且平居不为万全之䇿而缓急乃幸于一胜之㓛可以胜也而不可以必胜也可以幸也而不可以数幸也臣惧朝廷今与虏人讲觧之后轻信其情而不防其诈也歴下之兵一觧而淮隂之师至鸿沟之境一分而垓下之祸作此徃事明也臣愿朝廷深为之备以待不测之警而后立国之大计臣得次第而歴陈之国势中臣闻圣人不幸而当天下分裂之际者有所谓万世之业有所谓数百年之业国无两存无两亡非有北无南则有南无北尔有能举天下之二而一之此万世之业也尽地以相伺据険以相拒攻则不足守则有余此数百年之业也今圣天子既惩于一举而折则万世之业其成未有形而其发未有候也而数百年之业亦独扰扰而未求所定岌岌而未见所立则亦可谓不能也已非不能也能而不为也非不为也为而不果也果则为为则能矣昔司马晋内有王敦苏峻之乱外有刘石之敌晋冝不能乎晋也而无病乎江左十叶之基刘宋之初谯纵梗蜀卢循逼都下而姚氏慕容氏拓䟦氏沸中原宋冝不能乎宋也而无害乎南朝数百年之祚晋宋之君何人哉使朝廷当此时将不为国乎虽然此犹有天下之半也至于七十里而兴商百里而造周汤文何人哉朝廷当此时将不为国乎虽然此犹有土也至于汉高帝一剣之外无余物光武一牛之外无余资而以创业以中兴二君何人哉朝廷当此时又将不为国乎嗟乎以髙光为之能以无国为有国也以汤文为之能以一国为天下也以晋宋为之能以危国为安国也然则天下岂有不可为之国哉亦存乎其人如何尔今也无敦峻谯卢之猖獗外无刘石之英雄而独当一米亡之金虏而又以全楚为家呉越为宫此楚庄呉阖闾子胥种蠡之所以强覇用武之国也西控全蜀南拥荆襄北据长淮此髙帝先主孙仲谋杨行宻之所以兴起之根本也鉅海限其东而三江五湖缭其南北此古之六朝所恃以为不㧞而不可兼得者也引也蜀之饶漕江淮之粟市西戎之马而号召荆楚竒才剣客之精锐此汉唐之所仰以为资者也奄是数者而有之而日夕惴焉不能以自存常若敌人之制其命是挟千金而忧贫有孟贲之力而忧弱者也故曰非不能也能而不为也非不为也为而不果也使天子一日断自一心不惑群议卓然挈吾国而大有所建立则万世之业为之有余也而况数百年之业哉独患乎因循颓堕忘其我之所可惜而彻其敌之所可忌者而已矣盖吾之所可惜而吾不惜则凢所可惜者无所徃而惜无所徃而惜者亡之所从开也彼之有所忌而吾不示之以其所忌则凢所可忌者无所徃而忌无所徃而忌者冦之所从召也昔者秦之灭六国非秦能灭六国也六国实自灭也不思乆长之计而茍一日之安争先割地以求和于秦地朝割而兵夕至盖六国之君臣其初以为尺寸之地不足惜也不知夫国之亡乃自不惜尺寸始非尺寸之地能亡国也尺寸之不惜则不至于亡国则不止顷者虏人求唐邓则与唐邓求海泗则与海泗此何为者耶人有御冦而不御之垣之外乃毁垣以纳之曰吾将拒之户是得为善御冦者乎夫室以户存户以垣存也垣毁是无户也室其得存乎蜀失汉中而刘禅降唐献淮南而李景蹙朝廷独不见之耶此臣所谓患乎忘其我之所可惜者也汉髙帝之西入关也兵之所至迎刄而觧如此其锐也以仁义之师乗暴秦之亡如此其易也以髙帝自将而子房为之谋如此其全也而不敢越宛而撃秦非宛之能重秦也能病汉也盖宛者汉之后顾之病也宛一下则汉何病焉使秦人先得汉之所忌遣一将固守而不下则秦未易以歳月入也异时朝廷举长淮数千里而视之如隙地不葺一垒不置一卒使冦之去来如入无人之境此何为者耶议者犹曰是时虏之创痍未尽瘳而势力未全盛也而今者狠然有窥吾淮甸南下牧马之意朝廷傥复如前日置淮于度外则天下之大祸至矣虎之所以不可捕者穹崖深林入者凛然而又罴游乎其前豹伏乎其左此人之所以甚忌也使罴与豹皆去而虎立于途人孰不操戈以制之哉臧质壁盱眙而佛狸亟还刘仁瞻坚守寿春而周师未得志朝廷独不见之耶此臣所谓患乎彻其敌之所可忌也大抵敌人之求可以无与天下之地可以无守可以守可以与者货也可以无与者地也可以无守者已失之地也可以守者未失之地也可以无与而与焉可以守而不守焉今之大患不在此耶盖逆亮甞求汉淮之地矣而光尧不与之地而与之战臣愿朝廷以光尧之塞逆亮而塞虏之贪如蜀如荆襄如武昌如沿江朝廷固尝严守备矣臣愿今日以待沿江之工而待淮凢淮之要害之地虏之所必攻者巨镇如庐寿广陵者则各择一大将委以一面而付之重兵至于其宅州郡则多其壁垒而葺其城池城池坚则可攻而不可下壁垒多则㓂有牵而不敢越有大将重兵以居要则沿淮之州有所恃而无所惧兵法所谓常山之虵者此也盖固国者以江而不以淮固江者以淮而不以江而今之说者或曰淮不可守而江可恃嗟乎不恃江者江可恃也恃江则江不可恃矣昔者陈后主尽召江此之诸将以朝正而韩擒虎贺若弼掩其虗以至江上陈之君臣犹曰天壍必无可济之理且引周齐之兵五来皆败以待隋言未既隋师济矣甚矣夫江之误南国也非江误人之国也恃之者误之也宫之竒曰号虞之表也唇亡则歯寒江者淮之号也淮者江之虞也朝廷其勿恃江而恃淮勿恃淮而备淮则数百年之业可得而议矣不然臣恐未可以一朝居也或者又曰守淮善矣其如淮地之空旷何若夫江者纪涉所谓备之不过数处直差易尔是不然有淮而后江者吾之江也无淮则江者非独吾之江也亦敌之江也全而有之犹恐失之而况分之哉且吾之有淮以为空旷也使吾不有而虏有之彼以为空旷耶彼将居而耕耕而守守而伺则吾之一喘而彼闻一动而彼见人惟有所不可测而后不可图引冦以自逼而日夕与之相目于一水之间则国尚可为而敌尚何可备哉故夫江者误人之国而纪渉之论又误人之江者也且呉人者欲淮而不得也非得淮而不欲也吾则有呉人之所无而又可弃吾之所有耶臣是以流涕而极言至此国势下臣闻有为者必为其全何谓全不福其福不利其利是谓全夫为国者何向非福何择非利而曰不福其福不利其利何也非不福其福也不福其祸中之福也非不利其利也不利其害中之利也夫何故贵乎福者贵其福而无祸贵乎利者贵其利而无害曰福焉而祸之所寄曰利焉而害之所蔵是无福贤于福而不利贤于利也故曰有为者必为其全不福其福不利其利是谓全今夫径寸之珠潜于骊龙之颔而袭于万仭之渊人将语我曰珠可得也其信者智乎其不信者智乎冝若信之者之智也殊不知身与珠孰重陆与渊孰安捐吾身而珠可得犹不为也况身可捐而珠不可得耶今士大夫孰不曰中原吾之旧物可取而不可弃虽然意则忠矣言则快矣而为国计则未也䇿今者不以今而以古料后者不以后而以今古者今之镜也今者后之柢也盍观之东晋乎盖甞有幽并矣至王浚刘琨亡而幽并亦亡又尝有河南矣至祖逖亡而河南亦亡非数子之死而始亡幽并河南也数子之未死而幽并河南已亡矣盖其存者名也其亡者实也盍观之刘宋乎盖尝得関中矣至髙祖还而失関中又尝得淮北矣至明帝北讨之败而失淮北非高祖之还明帝之败而始失関中淮北也髙祖之未还明帝之未败而関中淮北已失矣盖其得者名也其失者实也闻之曰虽鞭之长不及马腹何则㓛视时为成毁时视天为盈虗天之所至时亦至焉时之所至㓛亦至焉未闻时先天而得㓛先时而就者也是故天与时相遭则以百败之汉髙帝取百胜之项羽天与时相违则以刘葛之雄杰孰视孱弱之曹否靖康之初金虏之北㱕也河北尝为吾有矣绍兴之间金虏割地见还也河南长安尝为吾有矣逆亮之冦也海泗唐邓又尝为吾有矣隆兴之举也符离又甞为吾有矣有则有矣而卒不有焉何也时也非时也天也然则古之举亦足以为今之惩今之事亦足以为后之规矣是故为今之计和不如战战不如守和则懈战则力故曰和不如战战则殆守则全故曰战不如守昔呉大帝时诸将各欲立㓛多陈便冝帝以问顾雍雍曰兵法戒于小利此等欲邀㓛名非为国也茍不足以损敌所不冝聴蜀将姜维每欲大举伐魏费祎曰吾等不如诸葛丞相丞相犹不能定中原不如保国治民无决成败于一举嗟乎呉其以雍为懦而蜀其谓维为壮矣虽然未见其害雍信懦而维信壮也及诸葛恪以轻动无㓛而民怨姜维屡出黩武而国亡则顾雍费祎之言犹噫宋徳当天卜世万亿虏罪稽天亡不及夕待智者而后喻也然日有中昃月有盈缺天之道也而况国乎天之于我国家盖必有时矣可以俟不可以躁盖圣人之于时所不能者二曰去曰来所能者二曰待曰乗臣愿朝廷尽人事以周其待待其来而决其乗不以小利而轻试吾之大技不以小钝而中怠吾之大计则中兴之全㓛不在今日在何日耶燕甞欲图符坚慕容农曰取果于未熟与自落不过旬日然其难易姜悪相去逺矣金虏之强不过符坚其君臣万万不及坚朝廷盍少待哉治原上臣闻为国者其患在于有敌而无暇有敌而无暇则其立也不固而其应也不详非立之不固而应之不详也欲固而无暇于固欲详而无暇于详也何也有敌而无暇则休息之日常不加多而战闘之日多故居者页担以立田者操兵以耕而守者被介胄以卧休息之日少故有心不及运有口不及议而有智有勇不及施夫如是立安得而固应安得而详哉天之生万物者春也而生春者非春也日之明万物者昼也而生明者非昼也春不能生春则生春者冬也昼不能生昼则生昼者夜也何也冬者天之暇而夜者日之暇然则和也者战之暇也欤虽然为国者患无其暇亦患有其暇有其暇而用其暇者暇也有其暇而安其暇者偷也是故暇能福人之国亦能祸人之国孟子曰国家间暇及是时明其政刑虽大国必畏之此用其暇者也又曰国家间暇及是时槃乐怠傲是自求祸也安其暇者也越王㑹稽之役请成于呉呉以为真请也不知夫越之将求其暇而用之也是故王女女于王大夫女女于大夫士女女于士勾践不耻也输以寳噐玩以女乐勾践不爱也惟不耻故有以复其所大耻惟不爱故有以保其所甚爱㑹稽之栖耻之大也社稷之存爱之甚也夫惟其小者无所耻无所爱故国中之民疾者吾得以问死者吾得以葬冨者吾得以安贫者吾得以与赏罚物备吾得以审车马兵甲吾得以具夫是数得以者尽而呉固在其股掌矣彼夫差者方且疲于伐齐之行骄于黄池之㑹而不知越人固已制其死命盖越得其暇而呉不得其暇越用其暇而呉无暇之可用此之谓暇能福人之国北齐与周不两立也非齐併周则周併齐尔而齐主恃周冦之小息君臣谓一日取快可敌千年至有无愁天子之号周师之克晋州也犹曰小小交兵乃常事故齐亡陈之与隋不并存也非陈併隋则隋併陈尔而陈主恃隋人之交聘君臣谓王气在此敌何能为至于纵酒赋诗而不辍隋师之济江也陈主尚醉守江者亦醉故陈士此之谓暇亦能祸人之国今天子即位五年于此矣顷者天子之所以宵衣旰食公卿大夫之所以竭心尽虑者惟支持强冦一事而已至于法度纪纲教化刑政之具所以开中兴而起太平者皆未及也非不及也无暇于及也今者讲觧既成邉候不警是犹谓之无暇欤有暇矣而庙堂之议所谓法度纪纲教化刑政之具又不及焉臣不知天子之所以宵衣旰食公卿大夫之所以竭心尽虑者何等事耶将以讲解而偷朝夕之安耶将未忘中兴之计而犹有意于尧舜三代之法也若曰偷朝夕之安则齐陈之祸可以惧矣孟子之言可以儆矣若曰未忘中兴而有意于太平之治也则臣不知其未忘者何䇿而有意者何议也臣伹见今日出令曰申明条法而已明日出令曰士民不得服凉衫而已不知天下之事犹有大于此等否耶抑亦深谋宻议天下不可得而见耶臣甚惧焉昔晋武帝临朝惟谈平生常事而不及于国家逺略何曽知其必乱王导辟王述为掾既见首问米价君子是以江东之不振也今日之施得无与谈常事问米价者类耶夫无暇则忧有暇则休天下之事百变如云万转如轮一且敌人又动则又曰无暇臣不知法度纪纲教化刑政之具所以开中兴起太平者何时而可议哉诗曰淇则有岸隰则有畔今欲治而茫无畔岸臣欲不惧得乎治原中臣闻天下之不治非起于莫之举常起于举而莫之随举而莫之随则上之人自举而自废一政之出一令之行十人聴而一人不聴冝未害政令之流行也而政令人不行未始不自一人不聴始夫何故十人聴而一人不聴则十人者必观夫一人者观之者试之也试渊以绠试刄以以坚而试十以二者不聴而上不问则十者之聴亦将反而为不聼古之圣人必有以杜天下之观以弭天下之试以齐夫天下之聼夫天下且相与观而莫之见试而莫之测则天下之聼安得而不齐天下之聼齐则吾欲前而前欲却而却欲左而左𣣔右而右惟吾之为无不随者当此之时天子患不举尔举而大有为焉夫谁我御今天子非无神圣英武之资非无开中与起太平之志然五年之间殊未有以大慰天下之望求强而得弱求治而不得治此其病安在哉公卿大臣后国而先家先身而后君莫肯横身以当天下之大难搢绅士大夫甲可乙否各求其说之胜而上之人不知所定三军之士天下之民玩习于偷隋虽作之而不起令之而不从是故天子有其资而无其扶有其志而无其应一举而天下不随则自罢而已矣此岂非中天下之观堕天下之试而未有以致天下之齐故欤然则何以致天下之齐将有以齐天下必有以耸天下将有以耸天下必有以变天下小变则小耸大变则大耸小耸则小齐大耸则大齐方歳之新干坤之晏温动植之寕止岂不可乐哉而一坐笑谈未竟之间或失色于迅雷之骤惊慢者肃伏者兴勾者逹天地造化之政令彂于顷刻而遍于四海莫敢或玩而违之者变而耸耸而齐也玩而不变尧舜禹汤文武不能以为治汤継夏则变夏夏之政禹之遗也武継商则变商商之政汤之遗也后之言治者必曰不复三代则不可而汤也不复禹而变禹武也不复汤而变汤是二圣人者岂舍彼之成从我之矜者耶变之者复之也汤变夏之政而汤之治复乎禹武变商之政而武之治复乎汤非复而何期于治不期于政要其是不䘏其异故汤武一变而天下耸然而更新陛下盖継光尧者也継光尧而变光尧可乎非变光尧也自变其变也且光尧曷尝不变异时治极而弊亦极绍兴之初一变而纯用元祐之政以作天下之偷故风采凛然至今使人兴起其后权臣柄朝恭已既乆一旦赫然黜姦党收威令以还朝廷之尊故破强敌授圣子出于一日之独断而天下不知其所自来陛下即位五年而未大治则光尧之所以变之之方独得而缓也哉变必有必有先今之变其孰爲要孰爲先闻之曰法不必行不如无法人不任责不如无人今天下之大患不在于法之不备而在于法之太详不在于贤人君子之不衆而在于人才之太多何者法备而不必行人多而不任责故也然则今日之事欲一举而变之盍亦刋其法之繁以必天下之从一其人之责以闭天下之遁而后天下可爲也昔者唐虞象刑而夏后肉辟三千汉髙祖约法三章而武帝増至三百五十九夫以法之繁简而较其㓛夏之治冝过乎虞而髙祖之治冝不及乎武帝而乃不然则法果在于备乎晋范文子有㓛而㱕则曰却克之教也臣何力之有至庾亮败于张曜而啇融言于陶侃曰将军为此非融所裁周公曰惟王有成绩而梁武侯景之祸盖生于朱异也异不职其咎而使武帝㱕之时运夫古之君子㱕㓛于主将而后之君子㱕过于主将古之君子㱕㓛于其君而后之君子不任其过而使其君自任其过人之不肯任其责也如此今也兼歴代之宪承列圣之制法不可谓不备法备而不治则非不备之罪也备而不必行之罪也科举任子之所取军㓛之所奏动以千计才不可谓不多才多而不治则非不多之罪也多而不任责之罪也臣何以知法备而不必行法之说曰茗之私鬻者其罪流民之不饮酒不茹荤而习妖教者其罪死夫罪至于流与死不为不重矣而鬻私茗不肉食者不止也何也有重法无重刑有重刑无重罪也非无重罪也不胜其重也非不胜其重也不胜其衆之衆则难于重重则难于必且夫以铢两之茗易锥刀之利则执而流之至于小民以贫不能自存则絶肉味以求一粝之饱则又执而杀之以情而言君子亦有所必不忍者矣必不忍之心生则必不行之法见民见其法而不见其心则曰上之法皆然也法者驱天下之具也其具废则其驱弛有急而求其从其谁从之臣何以知人多而不任责人之情固有所欣有所惮宅清显而享豊腴此其欣也应纷扰而当危难此其惮也天子者执天下之所欣以招天下岂以苟恱天下之私哉捐之以欣盖将属之以所惮而今之士大夫自许以勇于所惮以邀其所欣既得其所欣则避其所惮无事之时服章焜煌步武虗徐天子出而临之虽虞之野无遗贤周之济济多士未足喻也然寺监者曰吾曷不䑓省也郎曹者曰吾曷不侍从也侍从者曰吾曷不宰执也宰执者曰吾曷不二十四考中书也阶嬖倖以进名曰捷径挟謟曲以进名曰称㫖植党以进则名曰客聚㰸以进则名曰才朝攘夕争患失而忧不得一何勇也至朝廷卒然有一意外之事天子唿某人而问之则曰臣何足以知之又唿某人而委之则曰臣何足以奉明诏贪者求免事而不求免官畏者求免官以逺避其事又何怪乎惟其勇于彼是以怯于此而朝廷不悟也且岂有身为上宰而天子使之将兵以御敌则以亲病辞者天下有缓急而宰相尚不可使则它人安得而使之使之则曰彼实为宰相予焉能战臣愚欲深诏有司删法令之细而不急者大而不可行者重复而可以弄者如太祖皇帝时法度简而要明而信设者必用存者必行不与天下为戏庻㡬天下之可驱天下虽无事也不测而择一事大而且难者询之衆而遣一所厚之大吏为之避而不为则诛如唐太宗之斩卢祖尚为而败事则诛如舜之殛鲧则天下之怯可以一变而为勇夫天下之人可驱而天下之怯皆勇则国可强而敌可取开中兴起太平臣心了然见其易易尔治原下臣闻政以令而行亦以令而不行令焉而政不行非天下真敢慢天子之令以违天子之政也或者天子有令而自慢之尔人惟不自慢也人而自慢则天下孰不慢之夫固有以召也且天子之令天下也岂不欲行其政而曷为自慢其令自慢其令者生于出之不审而坏于发之不一不审故可快而不可行有言而不自实始乎喜卒乎怨不一故发而悔悔而更今日而发者至明日而更者至将从其发者乎从其更者乎不审者欺天下者也不一者惑天下者也令至于欺而欲民之信令至于惑而欲民之不疑是尽宫以与人而曰能馆指千蹊万迳以导人而责其皆诣也而可乎周家之盛也天子深拱于京师而象魏所揭木铎所振诰命所被衆至于六服群辟外至于九夷八蛮极至于海隅出目奔走俯伏以聼王命至于其衰则犬戎所攻郑伯所射子带子朝之所逼而四方诸侯闭户髙枕而莫之救召之而不至喻之而不闻赏之而不恩诘之而不威此二者何为其然也盖尝求之成王以翦桐兴而幽王以举烽亡如此而已矣翦桐戯也举烽亦戏也而兴亡异焉则信与不信之异也且不以㓜而恕不以戏而诳则天子岂有一言之欺天下而天下亦岂敢忽天子之一言哉彼烽者警急之耳目也无警而举之召诸侯而误之后能终无警乎后而有警有警而非则孰不以有警为无警非误为真一令之不信乃至于杀其君以败其国不信之祸一至此哉臣尝读易至于涣而得其说其象辞曰风行水上涣其爻辞曰涣汗其大号夫号令一也既取于风之行水又取于汗何也今夫风与水相遭也为卷为舒为急为徐为织文为立雪为涌山细则激激涤涤焉大则汹汹輷輷焉不制于水而制于风惟风之聴而水无拒焉成周之盛非风也欤若夫人之身汗则安不汗则疾既汗而复入者疾入而出者犹有瘳也入而不出则不可为矣幽王之病非汗之出而入入而不出者欤然则令之必行欲如水上之风而令之不行则如复入之汗圣人之作易前之说以为天下之师后之说以为天下之资也臣窃观今日之号令何其异于作易者前之说所云者耶籴于民而用夫所谓交子者此亦一利也然臣不知止以利官欤抑以利民欤止以利官则恐非朝廷之所忍为也利民则臣未见其利也何也官用之于民民亦用之于官则上下均利也今也籴则用之于民至两税之输而民以与官则官不受与官而官不受则民持此将焉用之朝廷盖有命许民以此输之官矣名许之实拒之名用之实废之则其无乃诳耶至于恩沛有所谓民之四亲俱存者蠲其征役有司至今持而不行曰诸郡未有例也且夫令之出也其可行与否抑尝审之乎不审而出令令出而不行天下无缓急也有缓急而天子下一令天下又将曰不乆必寝不寝必更岂不殆哉朝廷试思之人才上臣闻才之在天下求之之法愈宻则愈踈取之之涂愈慱则愈狭然则天下之才果不可求乎古者一代圣人之兴则一代之人才亦从而兴夫岂不求而自至也盖圣人者度越世俗之拘挛彻藩墻去城府神倾意豁以来天下度外竒杰之士故才者毕赴不才者自伏后世之君以爲天下之人举将欺我而不可信于是立爲规矩创爲䋲墨以簸扬澄汰天下之士取之不胜其精而实粗得之者皆截然入规矩中绳墨而竒杰之士皆漏于规矩绳墨之外故求治而莫之与治遭乱而莫之与除纷纭胶扰而卒不能成㓛然则天下之才求之安事于宻而取之安事于博哉盖宻则必有所隔博而未离于宻也国家自祖宗知规矩绳墨之未足以罗度外竒杰之士也是故进士任子以待群才制科以待异才得人盖不少矣然自制科中罢而复行今四十年而竟未有一士出而副侧席之求此其故何也无乃今之制科非古之制科欤无乃不用规矩绳墨而规矩绳墨愈急欤故臣尝谓今欲求制科竒杰之士夫惟有所不求斯可以求之矣昔者西汉制科之盛莫武帝若也尝求其所以䇿之之说则曰上嘉唐虞下悼桀纣而已则又曰禹汤水旱厥咎何由而已何其甚平而无难也非无难也不暇于难也夫武帝者方夙寤晨兴以愿闻治道之要之不暇而暇搜蠹简摘瘦辞以为茍难以与书生角一日之记问也哉今则不然先命有司而试之以莫知所从出之题既又亲䇿于廷而杂之以奥僻怪竒之故事不过于何晏赵𡵨孔安国郑康成之传注与夫孔颕逹之䟽义而已此岂有関于圣贤之妙学英雄豪杰济世之䇿谋也哉以训诘之苛碎而求磊落之士以虫鱼之散殊而钓文武将相之才不㡬于施䲡鱓之笱以罗横江之鲸挂黄口之饵以望凤之来食也耶其不至固也虽使古之圣贤如孟轲者复生亦不能也孟子之时去周之盛时与今孰逺也孟子与孟献子相去犹近也诸侯悪周籍之害已而去之孟子已不能记其详孟献子之友五人孟子已忘其三则孟子亦安能中今之所谓制科也哉夫孟子者固无事于此能也孟子则有所能者矣孟子曰如欲平治天下舎我其谁韩子曰孔子以是传之孟子此孟子之所能也今不求天下之士为孟子之所能而求其为孟子所不能则是其所求者非其所求也故曰今欲求制科竒杰之士夫惟有所不求斯可以求之矣且朝廷以此等求士而不得也求而得则亦乌用是呫呫者为哉张华能对千门万户之问而不能救贾后司马伦之乱前之敏后之痴小之明大之暗臣愚欲望朝廷参之以祖宗汉唐制科之本意立大端而去细目使士之所治上之为六经之正经下之为十七代史与诸子之书而削去傅注奥僻之问其学则主乎有用其辞则主乎去䛕上及乗舆而不诛歴诋在廷而不怒使天子得闻草野狂直之论而士得专意乎兴亡治乱经济之业庻乎竒杰有所挟者稍稍出矣议者曰求马者非求驽也求骏也今去其难而纯乎易则惧驽者之至如之何是不然求马者求其一日千里乎抑将求其他技乎今求马者不问其能千里与否而曰吾欲其能撮蚤而扪蝨搏䑕而擒兔也可乎士之能瘦辞隐帙者岂曰竒杰而竒杰之士乌在瘦辞隐帙之能也虽然臣犹欲有言焉士固有挟䇿谋而不能乎文辞有能乎文辞而不肯入有司之刀尺茍军旅之间委诸将以荐谋臣才士不间于文与武仕与未仕而诸郡大比之荐名辍进士定额十之一以其半而试士之能古文者略放宏词之体以其半而试士之知兵献䇿者略倣武举之制上之于宗伯而取之视进士之科名焉其数不出乎奏名之常贠而不羁之不至于横弃其与以声病之文而取科级者不犹愈乎如此而犹有遗才焉臣不信也人才中臣闻天下之情有所大不可晓者常喜皆人主之所向而向人主之所背人主当宁太息怅不尽得天下之才而用之庻㡬乎危可安乱可治而亡可存也此岂非人主之所向也哉然求忌则得姦求才则不才者至夫姦邪不才之人盖人主之所甚不欲者也示天下以所向而天下必皆其所向示天下以其所不欲而常得其所不欲天下之情如此其不可晓也是岂真不可晓欤天下之情甚易晓也何也人主无不洩之㫖而宻㫖在所向之外也天下之人伏其外以窥其中从其洩以得其宻是故皆人主之所向以隂合其所向天下之情甚易晓也子之养亲也脍炙以为羞礼也蛙蛤以为进非礼也子问父以所膳必曰脍炙而不曰蛙蛤也然退而察其亲则蛙蛤之为嗜为子者何惮而不进之以蛙蛤哉夫父曰脍炙而子曰蛙蛤曷不从其所命而从其所不命耶盖其所命者饰也其所不命者真也故夫不从其所命而从其所不命善从命者也人主之令天下曰吾好忠而悪姦好才而悪不才夫岂不善然天下并进而尝之忠与姦两至而才与不才各求售焉则其好悪一切有所反当此之时天下冝何从昔者田子与隰子登䑓南望不言而隰子知其意在于伐木曹公下鸡肋之令三军莫喻而杨㫦知其意在于退师上之人举目揺足而天下巳知其㫖矣圣天子即位五年于兹下求言之诏开狂直之涂而忠言犹未闻也严荐举之法谨聘召之礼而真才犹未出也天下其真无才耶盖天子之令天下有所必不敢信者也天子如此其圣明也愿治如此其急也求才如此其勤也而天下有所必不敢信者何也天下伹见夫布衣挝鼔而诉民瘼则下之吏而屏之逺方也后进小臣越识言事触犯忌讳则罪之以沽名躁进而䑓谏又冝搜其过以破壊其人也旧徳宿望朴忠而敢谏则上下左右群憎而朋嫉之不罢黜癈放则不止也元勲将相敢任大事而能决大计者则排斥抑塞而死徙殆尽也夫欢欣以致其来耸踊以起其懦爱惜长养以防其消犹惧天下之才不至也今也日夜深沮而痛折之使天下之士出一语言则曰猖狂励一节行则曰矫激作一事㓛则曰生事而曰天下真无才也此虽一饭九叹息一日百下诏天下之忠贤竒杰勇于言而敢于为者谁敢信而来哉何则所求者之言与所好者之㫖其真有不可欺也翫而不怪将遂成风是风一成则治乱存亡之机将必在此夫风也者无形而不可执无根而不可㧞倡之莫知其所自起和之莫知其所自随合散翕忽如童子之謡非天非鬼而不胜其秘怪非作非傅而不胜其流布禁之则愈滋穷之则莫推而是风也成则関人之国粹然于唐虞三代故其祚长嚚然于秦故其祚短凛然于东汉故其国难㧞废然于魏晋故其国速亡风之所在而国随之甚可惧也古之圣人必有以黙观天下之风见其发知其成整其㣲不待其定是故拒其所从变之端而导其所冝㱕之涂故天下之人陶其风者自非下愚皆得以成其才而收其用何谓导导在好好在独人主之所好独而不分则天下谁不逆探其好而争为之趋专迎其独而莫为其他使天下趋而不他则虽捐肝脑蹈鼎镬前者未既而后者来东汉之凛然者夫固有导之者也仁祖之世天下争自濯摩以通经学古为髙以救时行道为贤以犯颜敢諌为忠此风一振长育成就至嘉祐之未号称多士其将相侍从䑓諌之才犹足为子孙数世之用而不见其尽何也仁祖之所好独在是也圣天子即位之初不可谓无仁祖之所好矣然分而不一未久而移今天下风变矣变而之凛然则幸也而臣未见其凛然也变而不反喑喑黙黙帖帖靡靡此风一成天下有急不知谁为之死哉臣不胜惶惧人才下臣闻人有常言皆曰今天下乏才天下真乏才耶才者天之生也古多才而今乏才则是天之厚于古而薄于今耶穑非后稷而无歳无粟地非渭川而无地无竹天之生物今犹古也而独不生才耶臣尝闻之天下之才其生在天其成不在天天生之君成之亦君壊之才生于天而壊于君而曰天下乏才也可乎哉盖天下之才莫难于成而莫易于壊士之㓜而壮壮而老父兄之所训诲君师之所长育不知其㡬何日博之古今以入其智试之世务以出其能不知其㡬何事或昔之过而今𥙷之以㓛或彼之短而此济之以长尝険易而渉风霜不知其㡬何变阅日之乆也更事之多也应変之熟也而其才犹有不成者矣幸而成才则上之人当如何而爱惜之故曰才莫难于成人之至情自非前无千载之眩后无万人之憷独立自信如比干如伯夷谁不违于祸以向于福者天下之人如是而成才矣日夜莹之犹恐昬之日夜䇿之犹恐息之而上之人乃不使之免于祸则是才者国之获而身之贼也其谁不觧体故曰才莫易于壊惟善用才者不惟能成天下之才亦能转壊以为成而不善用才者不惟不能邀其成而亦不能扶其壊今日壊其一明日壊其二天下之才销委腐败而缓急乃无一人为之用无一人为之用其果无才耶使善用者起而承之濯摩翦拂而用之则故者新懦者奋而散者聚天下之大㓛不终朝而可成后世见汉髙帝唐太宗收揽天下英雄而尽得其用以为后世无复见此之人物不知汉之所用即秦之所弃唐之所得即隋之所遗何前之无而后之有耶盖壊其成与成其壊惟上之人如何尔今天下之无才岂真无耶抑上之人成之者过少而壊之者过多耶国朝人才一成于庆暦再成于元祐初壊于绍圣大壊于崇观当其成也数世收其用及其壊也至今被其患光尧之兴褒表元祐之名臣又从而序进其子孙尽片崇观之姦党又从而废其裔使天下晓然知忠义才徳之士暂阅而愈光姦侫误国者终不逃其诛振而作之十有余年人物之盛凛有庆暦元祐之风虽中更权臣排去异已长告讦兴罗织以痛折天下之忠臣义士然士大夫之噐质既成终不为改譬之玉之已琢不复为璞金之已錬不复为鑛陛下始初清明尽起诸老而置之于朝天下相庆如见汉官威仪也陛下亦知其所自乎光尧成之陛下用之也当是时山林枯藁之士毫髪丝粟之才于于然而来纷纷然而起人人有自奋自喜之意今未乆也而霍然分散为之一空此何为者耶孟子曰昔者所进今日不知其亡也王无亲臣矣李固曰一日朝㑹见无一宿儒可顾问者诚可叹息今日之事得无类此陛下亦尝察之矣亦尝忧之乎且陛下之于天下之才自用之自壊之天下知其不然也意者左右之有谗人欤䜛人之谗也亦岂曰吾谗人也盖曰吾忠也其逐君子亦岂顿逐也盖有渐也自以为忠而逐人有渐人主不察则䜛者昌矣今夫小人之与君子不为异也将以同而迎其主必以同而欺其僚退则与僚同进则不与僚同而与主同彼小人者退而不与君子为同则其謟不宻进而不与君子为异则其謟不力是故初卖之终䧟之公孙洪之背汲黯是也小人之欲逐君子也不曰斯人可逐也必先阳为之地而外若与之厚既以释其君又以安其人释则不疑安则不戒夫惟君不疑而人不戒是故一且逐之而莫之觉武后之言于髙宗乞赏来济是也谗必有名䜛而无名则言之者怍而聼之者不坚世之谗者必有以不怍其言而坚其君盖曰非不利于我也而不利于国其君安得不瞿然动决然从乎姚崇之託足疾以譛张说是也吁谗人之千机百穽如此君子者举而触焉动而中焉为人主者奈何恬而不察察而不忧耶此臣所以流涕而深言之惟陛下幸察臣闻用才有道无所不惜者才之所从冨也不足惜者才之所从壊也今天下老成之才视之以为不足惜壊而弃之臣恐才之不壊者寡矣临事而无人则又曰天下无才屈原曰舍麒骥而不乗焉遑遑而更索此臣之所以叹也嘉定元年春三月男长孺编定端平元年夏五月门人罗茂良校正诚斋集卷第八十七终诚斋集诚斋集卷第八十八诚斋集卷第八十八庐陵杨万里廷秀千虑䇿论相上臣闻圣人不能为天下求宰相而能为天下受宰相惟能受之是乃能求之欤知所以求之而不知所以受之则虽焦心侧席而相不至搜岩剔薮而相不出梦卜物色而相不真盖亦有出而至者矣其如不真何人主曰贤天下曰否人主曰忠天下曰耶人主曰才天下曰缪夫是之谓相不真是故一言而天下譁之一动而天下折之非天子悟而逐斯人则斯人慙而去之耳且夫一邑不可欺以令一郡不可欺以守而天下独可欺以相哉圣人之求宰相初不求也非不求也不求者所以深求之也是故聼天下之自求其人而我无与焉其得之也盖曰尔自求之尓自得之吾为尓用之焉耳其用之也则曰尓遗我以其人吾为尓相之矣其人欲去而天下不允则曰还尓相夫是之谓能为天下受宰相古之圣人惟其受而不求是以求而必得得而必任任而必乆乆而必成盖得而必任故其人敢于尽任而必乆故其㓛不败于揺敢于尽而不败于揺亦何事之不成哉而古之君子之相其君亦不敢犯天下之所不许天下不许而君许之君子有深蔵逺遁以自脱天下之机而已昔者汉武帝相车千秋而取讥于匈奴魏文帝以贾诩为太尉而贻笑于孙权张昭荐李涛为宰相而周世宗薄其无大臣体夫能言天下不敢言之事而囬人主不可囬之疑有如千秋之贤乎䇿袁绍则取袁绍䇿马超则取马超有如诩之谋乎知张彦泽之必为晋患知周髙祖之必不为汉臣有如涛之先见乎而或以讥笑于敌国或以不取于其君古者人主之用相如此其难也楚以薳子冯为令尹而子冯不食以避之晋以蔡谟为司徒而曰我为司徒后世必哂竟不拜唐李鄘为宦者引为相而鄘耻之竟不就职三君子者皆贤者也夫岂不堪于相而不欲冨贵哉古者君子不轻以身相人如此其严也后之君子违天以利其身咈衆以欺其君不计其身之所有以侥其分之所无可谓不智乎及得其所无而天下皆责之以所有上以误其国下以误其身皆是也可谓智乎陛下即位之初盖尝谋之国人而得贤相矣天下方以为贺而陛下以为疑非陛下疑之也姦臣有以启陛下之疑也使陛下持之不坚天下恨之陛下悔之亦无及矣而近歳以来每虗宰席以待其人天下耸而望曰其必有以慰我既而麻制一传则天下悱然非之或曰此无闻之人也或曰此非君子或曰此何人而何以了此事故朝廷轻用之轻视之亦轻罢之其来不为朝廷重其去不为朝廷轻其进不为天下喜其退不为天下戚舜之于臯陶汤之于伊尹武王之于太公齐威之于管仲蜀先主之于诸葛亮似不如此盖陛下知为天下求宰相而不知为天下受宰相也故老相传祖宗朝尝阙宰相天下之望在于韩琦冨弼故洛之人则曰我丞相三诏不起也相之人则曰我侍中屡诏不行也此天下之人自择宰相以遗朝廷今天下岂无其人天下之望无所在陛下从其望之所在者而用之择之在天下受之在圣主用而观之效则乆之此真天下之相也而独扰扰焉何也论相下臣闻天子之相必其人有以自恃而后其人为足恃盖天下大器也有有此噐者有负此噐者天子者有此噐者也宰相者负此噐者也匹夫有百金之噐则必择其负择其负故重其人夫惟重其人而后负之者轻其噐盖人可以胜噐而噐不可以胜人人胜噐者全噐胜人者颠举天下之大而负之负之而不能堪挈之而不能举事至而乱变起而惊已且无以自恃而天子何恃焉古之大臣居天下之至安而不骄居天下至危而不慑不劳谈咲不动声色而天下自定此其意非茍为不测之量虗为不折之气以镇服物情而已其必有以自恃也恃在应应在裕夫敌国之相图姦雄之相窥固轻发于吾之所究而重发于吾之所裕夫惟先事而破其谋有事而出其不意发则应应则不究天下安得而不定天子者得斯人而相之则天下可以髙枕而无足忧何则有足恃者也后之君子懦者既不足与有为而其勇者又徃徃得其所恃之似而无以实之盖亦有所谓不劳谈咲而不动声色者矣然可与之居安而不可与之居危可与之守常而不可与之应变此其中无应变之机而其外示镇服之度故无事则若不可测而有事则败矣故夫古之相其君而当天下之变者盖有镇物以破敌者矣有同乎镇物而不同乎破敌者焉有推诚以觧纷者矣有同乎推诚而不同乎觧纷者焉有示强以止乱者矣有同乎示强而不同乎止乱者焉谢安遨游饮博以当符坚房琯弹琴清谈以当安史此同乎镇物也然淝水大胜而陈涛大败何也人不同也盖安有谢元而琯有刘秩此其所以不同于破敌欤郭子仪单骑以入囬纥张延赏亦使浑瑊彻备以盟吐蕃此同乎推诚也然囬纥拜子仪而唐以安吐蕃㡬擒瑊而徳宗欲出避何也情不同也盖囬纥之冦子仪知其情之不得已故变冦以为盟吐蕃之盟延赏不知其情之欲图唐故变盟而为冦此其所以不同于觧纷欤裴度答朱克融以兵匠速来之语景延广答契丹以横磨大剣之语此同乎示强也然克融卒不敢动而契丹遂灭晋何也势不同也盖以克融而犯唐则以臣而叛君以晋而怒契丹则背惠而立怨此其所以不同于止乱欤当天下之变而决天下之机不可以一法应也得其一法而不得其不一之法未有不败事者方晋之未捷谢安与王衍何以异而陈涛之未败平凉之未变契丹之未动所谓房琯者延赏者景延广者谁不以为谢安子仪裴度复出也哉盖应变之难如此今强虏盗有中原之半者四十年矣自逆亮之毙其君臣日夜向吾之隙而求吾之便又五六年矣此何等时耶然无事则翫而不戚有事则惊而失措不知朝廷所恃以应变者何人耶岂其以天下之大而空无一人之足恃上之人独得而不忧也然则将求谢安郭子仪裴度之才何从而得之夫子曰如有所誉者其有所试人之能不能虽圣人不能逆知之者以其试之也然才可试而变不可试临变而试才者垂死而试医者也古之圣人惟能择天下甚难之事以试天下之才故一且有急而不乱则试之者熟而储之者素也尝间冦凖以小臣言事而为太宗之所知太宗屡以事宻询于凖已知其有宰相之才当是之时天下承平岂有他变其何事于凖哉其后真宗澶渊之役独决亲征之议对敌髙卧天子恃之以为无恐诸将恃之以成大㓛者乃前日太宗所宻询之人也今宰相之才无事而不求且不试裘而不絺明年何衣稲而不麦明年何食臣实忧之论将臣闻圣人之所以鼔舞天下使之奔走淬砺以争先于为用长治而不乱有急而不可乗者盖圣人不示天下以其可窥而作天下以其不自止如此而已矣果不可窥也冝乎天下之不自止也天下之所以作之不起未起而复废者吾之可窥者见而彼之自止者随之今天下之所以患于无才而才尤患于无将其病在此方邉事之奂芒芒然以求将也天下则亦芒芒然以趋之天下趋之而朝廷不求将矣非不求将也邉事息而无所事将也无所事将则天下亦㢮然曰无所事我则亦弃而之他刚者柔勇者怯而柔怯者有不胜其柔怯矣髙者趋文科以售其身而下者伏于农商矣其精锐果敢者有所挟而莫之用则去而为盗矣天下㢮矣而邉事又动也而无将也则又芒芒然以求天下而天下莫之趋也夫前日之无所事也所以为今日之莫之趋也欤夫如是焉得将昔者成王周公承文武平定之业诛三监征弗庭而天下服矣于是酌尧舜夏商之礼乐法度𥙷葺成就以至于大备当此之时文物焕于朝颂声被于野太平之羙天下之所甚乐而成王周公之所甚惧非惧夫太平也惧天下之窥吾君臣之乐夫太平而彼亦乐之以至于乱也则有大司马之官日夜选将阅戎如是而为车如是而为徒如是而为鼔铎镯铙如是而为坐作进退后至者诛不用命者斩夫大阅者非真临阵而应敌也而后至者何至于诛不用命者亦何至于斩哉而其法如此盖其所以处暇𥙿之日与处三监未诛之时无异也则天下何以窥上之无所事我而我不为也哉是故文武并用而莫知其孰先莫知其孰后不见其所甚好不见其所不好才素备而无一且之忧后之君臣狃于治而谓天下不复乱也则曰汝不逢髙帝时万户侯何足道哉而羽林子弟授经于学校与夫将军不好武而其子皆能文则君臣相庆以为太平之盛观而腐儒曲生又从而䛕之曰兵寝者二帝三王之极㓛也不知夫二帝三王之不如是也䛕说之误时世也䛕说盛于下君臣怠于上而天下以兵为讳以武为慙矣棘门覇上之无人而开元天寳之末狼狙大败者无怪也非天下之无人也上之人示之以其可窥而㢮之使其自止也今日之事邉警息矣天下将曰朝廷无所事兵矣此可虑之机也臣愿天子増重武事不改于有事之时访求将才不啻如有事之初而宰相大臣亦折节以下才略武勇之士毋责其卑野之状而其桀岸之气时赐之燕间而延见之探之于其中而试之于其外以隂求天下之竒杰待之异而养之乆此所谓不示天下以其可窥而作天下以其不自止者也则缓急之际亦何至于芒芒前以求而求又不得哉论将下臣闻今之议者曰选将莫若宿望而新进者未足用也臣窃以为不然选将之与择相相似而大不同是故相不厌旧而将不厌新择相不以旧不足以压天下之望选将不以新不足以激天下之才盖天下之相必道隆而徳重名节全而才略髙天下之人晓然服其可以相也或既相而去天下恨其有所不尽而望其再有所尽也如此者未相而天下愿之既相而天下恱之既去而天下留之是惟无相相之而天下无异论故曰相不厌旧至于将则不然夫所谓宿将者㓛业就矣名位髙矣冨贵极矣腴田甲第金玉寳货充乎其家歌童舞女酣宴沉浸汨乎其心昔之精明之谋者将暗然而勇果之气者将废然矣天下无事则曰朝廷茍有事不使我则不济及其有事也使之舎其所甚乐而任其所甚忧取其甚爱之身而捐之必死之地彼则畏矣以今之畏合前之骄焉徃而不败故曰将不厌新盖冨人有作室者楹而未有栋有栋而未有梁则徧国中以求大木三年而后得之于千里之外盖千百年之松槠豫章也室成而冨人者疾有愚医焉见其向之求木之意也则献其百年所蔵之天雄乌喙焉曰此可已病也不知夫木者不老则不坚而药者不新则不㓛今歳之药来歳已陈且藁矣而百年之天雄鸟喙则与杇壤何择而尚伐病之能哉此将相新旧之辨也李广之在汉骁雄杰出其君知之天下知之匈奴亦知之广之心翘然以无人视天下自以为汉将非我则不可也然卫青霍去病崛起于戚里之中与单于角胜负深入大幕直擣龙庭而广乃以失期无㓛死开元之后王忠嗣歌舒翰威名邉㓛天下第一天下之人以为一日不可无忠嗣与翰也及幽陵盗起庙堂失措忠嗣则不存而使翰则又败复两京平安史者乃一未有㓛之子仪而忠嗣部曲中之一光弼也当广之盛时忠嗣与翰有大㓛名之日天下岂知有卫霍李郭哉然则宿将之与新进未易以相轻重也且人之有才者孰无自喜之心而人之于冨贵㓛名孰无愿欲之志自喜其才则必求所以自试志乎冨贵㓛名则必求所以自取此如善书者乐于为人书而嗜酒者可以得酒则无不为也不因其自试之心而激之以自取而曰吾必得宿将亦感矣故臣以为今日之取将莫若以新儒士之通敏沉雄者行阵之尝有闻者武举之有所藴而不徒虗文者士卒之有能而自异者卑贱有扶持而不自逹者豪猾有过而其才可赎者君相留意焉不测而识之于稠人之中无故而置之万衆之上庻㡬乎如髙帝之得韩信者又何患天下之无将也哉论兵上臣闻天下之兵必有所㰸有所散有所㰸所以集天下有用之士有所散所以去天下无用之人不集其有用则兵不强不去其无用则兵不精明乎㰸散之说而兵制无遗䇿矣臣请言㰸之之说盖㰸之之说古之为㰸者处其一今之为㰸者处其三何谓一盖三代之兵出于农此所谓一也兵出于一古也然可用之于古而不可用之于今也盖三代之时内守以诸侯外守以四夷无歒国之兼并无匹夫之崛起故其兵以心而不以力以义而不以诈其所以为胜者非后世之胜也以吾之仁胜彼不仁以吾之义胜彼不义不待行阵而胜负决矣故所谓一者古可用也何谓三曰召募曰子弟曰盗贼此所谓三也然古虽未用今不可不用也今夫两军相当诈力者胜则夫三者之兵不可以不用也非惟不可以不用也亦不得不用也母以天下观之而以一郷观之今夫一郷之中有所谓良民者有所谓黠民者耕而食织而衣循循以为谨厚黙黙以为忠信犯之有所不敢校而辱之有所不敢怒此良民也不耕而求饱不织而求温平居愽弈饮酒以肆其不逞而有急则椎埋剽夺以快其意此黠民也夫良民者诱之以为非固有所不敢而强之以战闘之事则亦没世而不能黠民者放之则其窃发有所不可制而收之以为兵则其为用亦不少令欲弃其为用而不少者而强其没世而不能者无乃交病也欤且黠民不収之以为兵其肯老死而不动乎抑将猖狂溃冐以至于大乱也夫与其至于大乱孰若収之以为吾用哉何则収之以为吾用则其猖狂者不施之于我而施之于敌其不肯老死者不用之于姦匿而用之于㓛名此驾驭姦雄之至术也故其所谓三者今不得不用也如是者岂可不择其所以㰸之者耶臣请复言散之之说盖散之之说有实未尝散而冝散者有实巳散而名不散者实不散而冝散者冗兵也实已散而名不散者虗兵也何谓冗盖以十人而撃一人则十者衆一者寡矣冝乎十者之胜也然一有时而胜十则老壮之异也以一人而撃百人则一者愈寡百者愈衆矣冝乎一者之负也然百有时而不当一则勇怯之殊也老壮之相去至于相十而勇怯之相逺至于相百而吾则一之是则一军之士絁多𥙷少而计之食者十而兵者十之三四也无事则蠹国而有事则败事朝廷亦何便于此也此冗兵实不散而冝散者也何谓虗盖其名存其人亡其人亡其食存夫有名而无人无人而有食则其食鬼食之耶则亦有私之者矣某与某死者也而其籍则生也某与某逃者也而其籍则居也某与某未尝募而至也而其籍则巳募也彼执籍以责吾食而吾亦按籍以餽之食一军之士而子虗乌有之徒居其十之三四焉是故县官有实费而无实兵主将无实兵而有实利主将则利也县官利乎哉如是而国不贫民不病者无之此虗兵实散而名不散者也如是者盍亦讲其所以散之者耶今朝廷召慕之法行故郷里之黠民有所収子弟之军用故営垒之黠者有所泄盗贼非大悪者不杀而贳之以为军故山林之匹夫不至于为乱教而择之将皆卓然可用此㰸兵之至计也朝廷既行之矣虽然犹有可散者臣愿朝廷每岁不测遣侍从䑓谏一人忠而有望者出诸军行视而検押之则虗冗之弊可以少革也盖行视必于教阅之地而検押必于司籍之人何则军之老壮勇怯虽不可以尽见而教阅之地亦可以槩见焉至其死生亡存虽不可以遽知而责之司籍之人则彼莫不知焉从其可概见者而沙汰焉从其莫不知者而开之以首实待之以赏罚焉则冗者何患于不散而虚者何敢以复存哉去冗去虗而实兵见矣此散兵之至计也夫典兵在人用兵在术练兵在臣之所谓㰸散者是则练兵之法也论兵下臣闻计天下者不可以狃于利亦不可以惩于害狃于利而必为者害至而不思惩于害而必不为者利必有所遗议者皆曰郷兵之法不可行也民乐于为农而不乐于为兵夺其所乐而强其所不乐时则有扰民之害以农为兵非不习也守则溃战则奔时则有败事之害彼见石晋籍诸州郷兵谓之武定军而民不聊生是以曰扰民见石晋置兵谓之天威军者竟以不可用而罢是以曰败事知此而已矣不知夫有不扰民而安民不败事而成事者也天下未有无害之利也天下而有无害之利则谁不能计之者利于一必害于一越人㘴于舟而行之以手燕人见而恱之皈而以手行于途未有匍匐颠仆而可笑者燕人而为越人固害也越人而不为越人岂不害哉议者见燕人颠仆之害矣未见夫越人千里咫尺之利也民不同地地不同利逆其不同而同之使燕人而为越者也因其不同而不同之使燕者为燕越者为越者也今夫民之生有安地有危地生于安地者以危地为惧而生于危地者亦不以安地为慕内地之民仰父而俯子安居而暇食至有老死而不至州县不识官吏者而况于兵堇乎邉地之民则不然朝而春熈暮而凛秋今日之安集明日之离散自内地之民视之何可顷刻居也而邉地之民冦来则攴不攴则移冦去则皈夫曷不遂徙以避而何乐于皈也非乐也㔟也鱼以渊为皈鸟以林为皈夫岂以燥湿而相易也哉故夫郷兵者臣以为行于内地则不可行于邉地则何为而不可观其冦来则攴此已有郷兵之资不攴则移此已病于无郷兵之助㓂去则皈此已有乐为郷兵之意上之人迎其意乗其资而成其助则郷兵之法有不难行者得其人讲其术而行以渐荆襄淮甸之民皆韩信背水之兵也故田单以堀冢墓激齐人而破强燕周徳威以土兵据険而制契丹祖宗以河北郷兵而备北虏盖以国守邉不若以邉守邉何则人自为守也夫人自为守者守不以城人自为战者战不以兵守不以城者以人为城也战不以兵者以心为兵也彼石晋者欲举郷兵而行之天下则过矣民不临危必不肯违其安民不见死必不肯捐其生以不危不死之民而望之以不安不生之事此石晋之郷兵所以扰民而无用欤虽然惩石晋之扰併与其不扰者废之惩石晋之不得其用併与其有用者弃之又过矣臣尝爱班固山西出将之说以为陇西诸郡迫近羗胡民习战备故风声气俗髙尚武勇此说得之故夫山西出将非天也地也地迫于夷狄而民习于战备则何地不山西也哉或曰淮民之脆非山西北也是不然宋武帝之取関中非借兵于西也陈庆之之取河南非募衆于北也兵岂有常地哉顾所用耳且黥布之兵能使髙帝亦避其锋非淮人耶李陵与竒材剣客蹀血虏庭非楚人耶而可谓其脆也哉昔周世宗之侵唐也淮之民方苦于唐政而小民相与聚山泽立堡壁以农噐为兵以楮为甲而周师屡为所败唐地多为所复当时谓之白甲军者是也夫民苦于主而犹能拒敌而况爱其主者耶百人操兵而攻一虎者虎胜一夫荷锄而遇一虎者人胜非百人之弱而一夫之强也闘而得地者胜不得地者败曷谓地死是也地有所必死则㔟有所必奋㔟有所必奋则闘有所必力一夫者居必死之地此其所以必生也彼百人者既以生地自居矣焉得胜故古之善用兵者以死求生而不以生求生邉地之民亦死而求生者耶虽然行郷兵之法于邉地者决不可自官行之官行之则扰私行之则乐官行之则敌必疑私行之则敌不知其所窥使縁淮郡县不禁土豪之聚衆挟兵而又隂察其才且强者礼而厚之时有以少蠲其征役或因使之除盗而捐一官以报其㓛庻㡬邉民之乐于战一且有急敌人未易南下也驭吏上臣闻厥今驭吏之难莫难于禁赃吏盖朝廷亦求所以禁之矣而未得所以禁之之方寛以养其耻则常狃上之寛而不知畏縄之以法则虑其怨而不服抑将何以处也臣以为用寛不若用法不若先服其心天下心服而后法可尽行赃可尽禁也夫何故天下之所以服者常生于不偏而其不服也常起于不平孟子曰夫子教我以正夫子未出于正也已不正而欲正诸人父不能以行于子也欲正天下而不出于正何以服天下哉且所谓欲正天下而不出于正者谁也岂非朝廷之大吏耶大吏而不正不正而法不行也而欲举法以禁小吏冝其怨而不服也欤臣何以知大吏之不正异时臣之所闻见者有二一曰私县官之蔵以自入二曰公苞苴之贻以自冨天有十日人有十等朝之不可名以晡昼之不可名以夕童子知之至于公卿之不可名以皁侯伯之不可名以舆䑓则公卿之与侯伯有不知焉何也且天下有君子有小人小人非君子则莫之使君子非小人则莫之事莫之使则不养莫之事则不尊是故朝廷之于君子则尊之于小人则养之盖养小人者所以尊君子尊君子者所以责君子之自尊也礼义廉耻岂非君子之所以自尊者耶而异时下自䑓省僚属上逹于公卿侍从有所谓宣借之廉给焉有所谓白直之餐钱焉夫所谓宣借白直者所以养小人而使为君子之侍御仆从也今也无其人而取其食其大官至月以数百缗计则是公卿不为公卿而以皁自为也侯伯不为侯伯而以舆䑓自为也名为朝廷之大吏而实为皁舆䑓之小人不知公卿侍从亦何忍自处其身于此也无他货之所在焉耳此所谓私县官之蔵以自入者也都城之有门所以谁何姦者也一夫之异言异服而入者则问持千钱以过者则征而四方之所谓苞苴者虽其篚百金孰有门之者哉不惟百金也千金亦不问也不惟千金也万金亦不问也非不问也不敢问也曷为不敢问也视其书与篚之缄题或曰上之于庿堂某官也或曰省部某官也或曰贵近某官也夫何敢门且夫所谓万金千金者何出哉将帅剥三军之给以固权宠也监司守令攘公盗民以求羙迁也此则受之彼安得不剥而攘之天下之箱篚肩相摩于道而其入国门如海水之沃焦公卿曰吾不受苞苴也侍从曰吾不受苞苴也贵近者曰吾不受苞苴也而臣见其入也未见其岀也则将谁受之耶此所谓公苞苴之贻以自冨者也昔者汉宣帝之时屡下诏以戒吏贪而必及于省卒徒以自给者皆禁止之帝之英明亦察见于此则贪吏破胆矣陆贽之秉政至于藩镇之鞭靴亦确不受虽徳宗谕之而不奉诏以为鞭靴之弊必至于金玉则今之以卒徒自给者恬不之禁而箱篚之大于鞭靴者亦熟视而不问此何理哉大吏不正而责小吏法略于上而详于下天下之不服固也是故用法自大吏始而后天下心服天下心服则何法之不可尽行何赃之不可尽禁也哉驭吏中臣既言用法自大吏始然则小吏之法可以遂行乎曰未也不有以与不可以夺不有以利不可以害千金之子岂其一身能运千金之赀也哉必有为之谋画者有为之奔走者有司其管籥者有司其舟车者无是数人则千金之子一日不能以理其家虽然乐于人之为用而不乐于人之为费已则膏梁而忘其人之饥已则绮缯而不䘏其人之寒至其欺而盗焉则从而笞之此其㔟非弃而去则必不为之尽力今夫人主之于百官下自一命之贱而上极宰相之贵此用天下之名也约之为米粟豊之为万钟此用天下之实也实与名偕则实轻而名重天下斯舍轻以就其重名倹于实则实重而名轻天下斯就实而去其名理固然也人惟伯夷也而后能首阳之节然伯夷之后未见伯夷也而天下又安能人人而伯夷哉故虽圣人居人之国饥而不能出户亦不辞其君之餽粟以为廉而欲天下之士不食而独清可乎今天下之吏禄二浙之簿尉月给至于踰百缗而二广之县令不及其半至于江淮荆湖则又徃徃州异而县不同盖有豊不胜其豊而约不胜其约者矣士之贫者扶老携㓜千里而就一官禄既薄矣而又州县之充足者上官之见知者则月有得焉其或州县之匮乏者上官之私怒而不恱者有终歳而不得一金且夫假责以徃也而饥寒以居也狼狈以皈也非大贤君子谁能忍此而曰尔无贪吾有法岂理也哉是故莫若均天下之吏禄使其至逺者如其近者増其寡者如其豊者如此而独不改则吾之法一用而天下大服然则用法当如之何臣闻天下之君子以礼耻之而有余至于小人以刑威之而不足则必有不测甚大之威而后可盖尝见士大夫为臣言有上官尝提舶于海邦者而以贿闻鞫之得实覆奏于朝有命笞其背而黥焉其同列者念其非所以示所临之吏民也则论之使自裁而其人曰免死幸矣笞而黥不足怍也小人之不畏刑如此顷者圣天子临御之初盖尝笞一郡守之赃者矣而天下至今赃吏愈多也则不测甚大之威不可不用也㳟闻太祖皇帝初平岭表有守英州而赃七十万者特诏弃市又有知衡州而赃得实者令伏法于衡州臣愿天子奋不测甚大之威不间吏之小大取其败而尤者一二人杀之则天下之人震慄而莫敢为矣夫赃者千而败者一幸而败矣又曰不忍杀也夫固不畏刑而畏死也不惩以所甚畏而投之以所不畏天下何惮而不为赃吏乎臣故曰天下心服而后法可尽行赃可尽禁也驭吏下臣闻尧舜在上亦不能使天下必不为悪夫欲使天下必不为悪者止于严刑而已矣过是则无术焉而严刑者又不可以常用时用则王常用则亡盖刑者圣人不得已之具而严刑者又天下所甚不乐之政以吾之不得已而行天下之所甚不乐虽尧舜能不究耶故夫流放窜殛者尧舜之刑也此非不严也然使尧舜朝行之又暮行之臣恐有如武王数纣之虐者议其后矣是故尧舜亦不能使天下必不为悪何者严刑不可以常用也然而尧舜刑杀一二人而天下治此独何术也盖尧舜之所以治有所不杀而甚于杀有所不刑而甚于刑忠肃㳟懿者尧舜既相之明允笃诚者尧舜又相之则夫不肃不笃不诚者何必尽杀而尽刑也哉屏而弃之足矣夫人之情岂愿于永弃今弃于尧舜之世则是不如刑杀者之速死何则身虽不死而望于世者已絶求歯于士君子而不可复也此其心必有以自悔而其迁于善也必有以自力则是不使天下之必不为悪者乃所以必之欤臣前之二䇿其一说曰治赃吏自大吏始其一说曰先之以均吏禄后之不测甚大之威此其为术足以使天下之惧于贪而未足以使天下之乐于廉盖威之狎则必习而为不威惧之怠则必反而为不惧何则不胜其贪则不胜其刑不胜其刑则不胜其究夫惟使之乐于廉则谁能夺其乐者臣闻天不能为无春之秋圣人不能行无赏之刑盖生而后杀则杀者不怨刑而不赏则生者不劝今夫某贪吏某非贪吏天子曰尔曷爲贪吾杀尓至非贪者则不杀焉贪老死而非贪者生则吏之爲贪者将曰贪不可爲也于是相率而不爲贪今夫某廉吏某非廉吏天子曰尓非廉吏吾不用尓至于廉吏则亦不用焉非廉吏者不用而廉吏亦同乎不用则吏之非廉者将曰彼矫而廉以异我也竟何以异于我于是相戒而不爲廉天下之俗生于胜胜生于衆衆生于尚上之人不尚廉吏则廉吏寡矣以至寡之廉而欲胜至衆之贪难哉臣愿朝廷内委宰相待从䑓諌外委监司太守岁举廉吏一人而天子亲择其尤者不测擢之为䑓省之职虽未至如唐之相扬绾亦庻乎廉吏之俗胜贪吏之俗衰俗所尚而乐趋之不过数年赃吏之刑亦不必用矣嘉定元年春三月男长孺编定端平元年夏五月门人罗茂良校正诚斋集卷第八十八终诚斋集诚斋集卷第八十九诚斋集巻第八十九庐陵杨万里廷秀千虑䇿选法上臣闻选法之弊其弊在于信吏而不信官信吏而不信官是故吏部之权不在官而在吏三尺之法适足以为吏軰取冨之源而不足以为朝廷为官择人之具所谓尚书侍郎郎官者据按执笔闭目以书纸尾而已且夫吏之犯法者必治而受赇者必不赦朝廷之意岂真信吏而不信官者耶非朝廷之意也法也意则信官也法则未尝信官也非惟不信官也朝廷亦不自信也朝廷不自信则法之可否孰决之决之吏而已矣夫朝廷之立法本以防吏之爲姦而其用法也则取于吏而爲决则是吏之言胜于法而朝廷之权轻于吏也其言至于胜法而其权至重于朝廷则吏部长贰安得而不奉吏之㫖哉长贰非曰奉吏也曰吾奉法也然而法不决于官而决于吏非奉吏而何夫是之谓信吏而不信官盖世之家主有以家政聴于子弟而其权卒皈于臧获者彼其心非疑子弟而信臧获也盖子弟之于家政也务知其大而不务知其细臧获则不然其大者不知也至其细者则徃徃知之他目主人者偶举其细以问焉于子弟子弟未对也而臧获者奋而前曰我知之于是有以中其主人而取其信也其始信其细其终将不复疑其大矣于是子弟为备位而臧获为腹心今之吏部何以异此法曰如是而可如是而不可士大夫之有求于吏部者持牒而请曰我应夫法之所可而吏部之长贰亦曰可冝其为可无疑也退而吏部出寸纸以告之曰不可既曰不可矣冝其为不可无改也未几而又出寸纸以告之曰可且夫可不可者有一定之法而用可不可之法者无一定之论何为其然也吏也士大夫之始至也恃法之所可亦恃吏部长贰之贤而不谒之吏故长贰面可之退而问之吏吏曰法不可也长贰无以诘则亦曰然士大夫于是不即之法不请之长貮而以市于吏吏曰可也而勿亟也伺长貮之遗忘而画取其诺昨夺而今与朝然而夕不然长貮不知也朝廷不诃也吏部之权不㱕之吏而谁㱕夫其所以至此者其发也有端其积也有渐而其成也植根固而流波漫矣然则曷为端其罪在于忽大体谨小法而已矣吏者从其所谨者而中之并与其所忽者而窃之此其为不可破也且朝廷何不思之曰吾之铨选果止于谨小法而已则一吏执笔而有余也又焉用择天下之贤者以为尚书侍郎也哉则吾之所以任尚书侍郎者殆不止于谨小法而已是故莫若略小法而责大体使夫小法之有所可否而无撃于大体之利害则吏部长貮得以出意而自决之要以不失夫铨选之大体而不害夫法之大意天之春温而秋凛也春岂无一日之寒而秋岂无一日之热哉亦不失四时之大体而已责大体而略小法则不决于吏而吏之权渐轻吏权渐轻然后长貮之贤者得以有为而选法之弊可以渐革也选法下臣闻吏部之权不异于宰相亦不异于一吏夫宰相之与一吏不待智者而知其逺也既曰吏部之权不异于宰相又曰亦不异于一吏者何也今夫进退朝廷之百官贤者得以用而不肖者得得以黜此宰相之权也注拟州县之百官下至于簿尉而上至于守貮此吏部之权也朝廷之百官自非大科异等与夫进士甲科之首者不由于吏部他未有不由于吏部而官者今目之簿尉未必非他日之宰相而况今日宰相之所进退者䑓阁之所布列者皆前日之升阶揖侍郎者也故曰吏部之权不异于宰相虽然吏部之所谓注拟者何也始入官者则得簿尉自簿尉来者则得令丞推而上之至于幕职由是法也又上之至于守貮由是法也其冝得者则曰应格其不冝得者则曰不应格曰应格矣虽贪阘者疲懦者老耄者乳臭者愚无知者庸无能者皆得之得者不之媿与者不之难也曰不应格矣虽真贤实能㓗廉才智之士皆不得也不得者莫之怨不与者莫之恤也吏部者曰彼不媿不怨吾事毕矣如募役焉书其产之高下而甲乙之按其役之久近而劳逸之唿一吏而閲之簿尽矣此县令之所以止小民之争也吏部注拟百官而寄之以天下之民命乃亦止于止争而已乎故曰亦不异于一吏今吏部亦有所谓铨量者矣揖之使书以观其能书与否也召医而视之以探其有疾与否也賛之使拜以试其视聴之明暗筋力之老壮也曰铨量者如是而已矣而贤不肖智愚何别焉昔晋用山涛为吏部尚书而中外品贠多所启授宋以蔡廓为吏部尚书郎先使人谓宰相徐羡之曰若得行吏部之职则拜不然则否羡之荅云黄散已下悉委廓犹以为失职遂不拜盖古之吏部虽黄门散骑皆由吏部之选授则当时之为吏部者岂亦止取夫若今之所谓应格者而为黄散耶抑将止取夫今之所谓铨量者而为黄散耶臣愿朝廷稍增重尚书之权使之得以察百官之能否而与夺之如丞簿以下官小而任轻者固未能人人而察之也至于县宰之寄以百里之民者守貮之寄以一郡之民者岂不重哉且天下几州一州几县一嵗之中居者待者之外到部而注拟县宰者几人守貮又几人则亦不过三数百而已以一歳三数百之守貮县宰而散之于三百六旬之日月则一日之注拟者絶多补寡亦无几尔一日之间而不能察三数人之能否则其为尚书者亦偶人而已矣日计之而不粗嵗计之而精则其州县之得人岂不十而五六哉虽不五六岂不十而三四哉以此校彼不犹愈乎或曰尚书之权重则将得以行其私奈何是不然昔陆贽请令䑓省长官各举其属而徳宗疑诸司所举皆有情故或受赂者贽谏之曰陛下择相亦不出䑓省长官之中岂有为长官则不能举一二属吏居宰相则可择千百具寮其要在于精择长吏贽之説尽矣今朝廷百官孰非宰相进拟者而不疑也至于吏部尚书之注拟而独疑其私乎精择尚书而假之以与夺之权使得以精择守貮县宰而无专拘之以文法庶乎天下不才之吏可以汰而天下之治犹可以复起也欤刑法上臣闻圣人之仁必有所止仁而无止则将以仁天下适以残天下仁而至于残非仁之罪也仁而无止之罪也事固有所极有所反仁而无止则其极不得不反而为残残非出于仁之外也而生于仁之中然则与其无止以残吾仁孰若有止以全吾仁也哉是故圣人之心爱天下则无止而其仁则与天下为有止溥之以无止之心而约之以有止之仁故仁则有止矣而所以仁则无止也古者司冦当狱之成也以告于王王命三公参听之至于将刑也王曰宥之司冦曰不可王又曰宥之司冦又曰不可宥至于三而司冦卒不从于是焉而杀之王则为之彻膳为之不举乐且夫以天子之尊而三拒于司寇天子欲活一夫而卒㘴视其死三宥不从何不四宥之也四宥不从何不屡宥不一宥也不一宥而犹不从何不自宥之而必聼于司冦也且彼罪人者吾君不能活其死而徒彻膳以致无益之怜则亦几于不仁矣然三代行之未之有改何也盖宥之者圣人之仁也宥止于三者仁固有所止也今夫天地之之万物也春而万物欣欣焉夏而万物油油焉夫欣欣油油万物之至愿也天地既仁夫万物矣则何不与万物旦旦而春旦旦而夏也而必摧之以风霜毒之以氷雪使夫欣欣者悲油油者瘁何夺其所至愿而与其所不愿也闻之曰冬闭之不固则春生之不茂使天地而与物旦旦春夏也则无来嵗可也有来嵗则何以継也仁而无止天地不能不究也而圣人能之欤国朝之法狱成而罪人以冤告者则改命他郡之有司而鞫焉鞫止于三而同焉而罪人犹以冤告也亦不聼此得古者三宥之意也而议者以为圣人之仁当尽天下之情而勿限以三鞫其説聼之可乐也然自朝廷行之十有余年狱讼日滋蠧弊日积姦民得策而无辜者代之死则议者之説之为害也臣请言其害杀人者一夫也而连逮者十之焉不惟十也有再其十有三其十者焉捕同捕也系同系也讯同讯也狱吏岂曰彼有罪汝无罪也哉幸而狱成矣连逮者得释矣而杀人者临刑不伏则又鞫也则连逮者释未毕也而捕又継之又伏而又不伏则又鞫也而连逮者复与焉鞫至于三至于五至于十而连逮者皆与焉连逮者家破矣瘦死矣而狱未竟也大抵一狱有十年不决者焉狱决矣不杀人者俱死而杀人者独生焉其势连逮者死不尽则狱不决何其仁于一罪人而不仁于十百平民也其害一也罪人之不伏也其为扰也至于百郡有浮费而数路无寕居外路之官吏被命而徃鞫者所居则有给所过则有给所至则有给不则居者行者交病于饥寒给则县官不胜其费其鞫之一其里之千费钱万者亡虑三数十焉其鞫之十其为千里者十费钱万者亡虑三数百焉此其费何名者耶犹曰推仁不计费也而官吏之行者若江淮之问道里之逺饥寒之恤犹忍言也至于二广则风土之恶瘴疠之祸不忍言也父母妻子哭其去又哭其皈去则人也其哭犹忍闻也皈则䘮也其哭不忍闻也大抵去而人者十焉皈而鬼者七八焉而人者二三焉二三人者虽不死而死矣何也病也病而全者又十而一二焉外路之官吏何辜而使之至于此也其害二也夫议者之初则曰鞫不限于三者仁也而仁之害一至于此岂非仁而无止则仁反而为残哉然则古之圣人仁止于三宥其所虑详也臣愿朝廷深诏有司少增三鞫之旧法而止于五使天下之无罪而死者还其生而有罪以生者还其死此不亦三代之至仁也哉刑法下臣闻古之立法不惟惩天下之已犯亦以折天下之未犯盖已犯之必惩未犯之所以必折也是故惩之者法之义折之者法之仁义行故仁不究仁行故义不数仁义相有而不相无此法之利也后之法非无仁义也利未见而害先焉者义数而仁究而已义不可数数则民怨仁不可究究则民狎狎则犯者衆犯者衆则刑者数然则刑至于数者不生于刑之数而生于仁之究民至于怨者不生于怨其刑而生于狎其法今夫民之情固喜温而恶寒欲凉而畏热也然冬不寒夏不热则民病而死矣人知夫法之仁也不知夫狎之而死也是故爱极者恩之所从销寛甚者勐之所自起古之圣人其法初不及后世之备也惟不使仁之究而民之狎也是以法立而刑不试后之法盖详且宻矣然文详而举之也略网密而漏之也踈天下之民窥其略也则知其详必至于不举习其踈也则知其宻必至于甚漏知其不举则犯之也易知其漏则犯之也频刑安得不数而民安得不怨哉唴乎求用刑之踈者必至于用刑之数求天下之喜者必反以得天下之怨理固然也然则所谓举之略而漏之踈者何也一曰法不执而多为之歧二曰法徒设而自废其禁罪莫大于杀人罪至于杀人何以议为也则亦杀之而已汉高帝如此其寛仁也入関之初欲结天下之心如此其亟也欲除秦法之苛如此其鋭也而其与民约法亦曰杀人者死帝不以为疑民亦不以为请何则上下皆便其当然也杀人而法不死孰不相杀以至于大乱哉此岂所谓当然而天下何便于此也故虽高帝欲取天下之速而不敢宥杀人之罪以謟天下之心虽秦民之苦于秦而不以高帝之不宥杀人为帝之虚然则古之立法之意可知已矣而今之法不然杀人一也则有曰盗曰闘之目焉则有曰故曰谋曰误之别焉曰盗曰谋曰故者法之所必死也曰闘则死生之间也曰误则生矣果误也而杀人也又况所谓误者未必误而所谓非谋非故者未必非谋非故也何则法不执则吏可卖吏可卖则民可遁有司取具狱而读之曰此真误杀也不知夫吏之窃咲也此之谓法不执而多为之歧夫民之所以畏法者何也非畏法也畏刑也法不用则为法法用之则为刑民不犯则为法民犯之则为刑是以畏之也有法而不用不如无法何则无法则民未测其罪之所当有法而不用则民知其法之不足忌有法而民不忌是故布之号令不曰号令而曰空言垂之简书不曰简书而曰文具法至于为空言文具是无法贤于有法也古之法始乎必用而终乎无所用今之法始乎不用而终乎不胜用夫法不求民之入而拒民之入者也古之法民不入也不招以入而民之入也不纵以出夫惟不出是以不入故始乎必用而终乎无所用今之法有曰诬人以罪而不实者罪之以其罪自大辟以降皆是物也而用法者不然以一夫之片纸而兴大狱鞫大罪也卒之所谓大狱者初无狱之可兴所谓大罪者亦无罪之可鞫上之人则俱释之而已矣受诬者至于破家亡身而诬人者其极不过杖而遣之姦民何惮于不屡诬善良以求利也哉狱讼何时而可清也故始乎法不用而终乎法不胜用此之谓法徒设而自废其禁葢人有野于宅而盗于防者其始峻其墻而止出于一门又从而卫之以兵非以制其出者也以制其入者也夫是以盗不敢过未几而虏夫樵牧者出入之迂也则凿其东而门焉又凿其西而门焉门多其径而不能皆卫也则至于有门而不扄焉门多且径则盗从其径者而入之矣有门不扄则羣盗掉臂而入矣法不执而多为之歧孰不从其径而入哉法徒设而自废其禁孰不掉臂而入哉臣愿朝廷详虑而审处之如杀人者不死此法可以更议而诬诉者罪以其罪此法可以必行议其所当议而行其所不行则成康不式之事虽未易致也而汉文几措之风其犹可及也欤冗官上臣闻圣人之为天下必与天下难其初难其初犹病于末而况易其初者乎易其初则天下孰不曰圣人之于我易也则我之求也何难于是贫求冨贱求贵不获者求与而圣人亦曰来吾冨尔吾贵尔吾与尔天下皆欣然曰圣人之于我果易也则求者纷然以来来者不胜其衆则应者不胜其费使费而有以费也则与天下尽费而何惜然求者无究与者有极与者既竭求者方来以有极塞无究则上不堪其烦以方来责既竭则下不厌其兾下不厌而上不堪则上之人闭户以却其下其初惟恐天下之不来也而不虑其来而无以受惟恐天下之不恱也而不虑其恱而以继其始不虑其终无及于虑则安得而不闭户也与其闭之也孰若其初之不开也开以召之独得闭而却之哉舟人之操舟也有万斛之舟焉有一苇之舟焉以一苇之力载一苇则一苇小而大以万斛之力载万斛则万斛重而轻不善操舟者不计其舟之能而惟其人之恱百人而登一苇不知拒也百万之粟而委于万斛之舟不知辞也中流而不遇风也中流而遇风何如哉则人浮于舟也天下非舟乎尧舜之时民之善而可封者比屋焉士之可用而愿为臣者万邦黎献焉为尧舜者将尽封而官之乎官不过百而国不过万则尽天下之地有不足于封而尽朝廷之官有不足于仕者矣纳以言以探诸其中明以功以试诸其外可者取否者黜天下之恱不恱尧舜不恤也则人不浮于舟也官何自而冗朝廷自天子龙飞之初固天下之大庆也固不可以无天下之大赉也然潜藩之州出节之镇士之泛恩而官焉进士之以年得官而未应于格者皆以横恩而官焉者以千计焉何其多也任子之法议臣请因多故而痛省之可省而不省也郊焉而任者又以数千计何其愈多也此而不惜至于吏部洒墨而不去官簿汗牛而日增人不加少而官不加多则减馆职罢寺簿于内而省监司之僚属于外也而官冗自若也不难其初而难其有及乎为今之计龙飞之恩无所于咎矣而任子犹可议否也任子之法借未能限其入官之门盍亦严其试吏之涂耶勿限其门名也严其涂实也寛与严并名与实偕则有不省之省不减之减者夫子之射也观者如墻夫子不拒也至使子路出而令焉则去者半矣此之谓不拒之拒勿限其门如墻者也严其涂半去者也吾非去之也吾之法行而彼自去也仕进之路之盛者进士任子而已士之举于太学举于州郡三嵗而一诣太常者亡虑数千而南宫之以名闻得官者倹于三百焉累举特恩而得官者倹于二百焉则是大比者再而进士之官者仅及于千也至于任子公卿侍从每郊而任焉庶官再郊而任焉校于进士则郊者再而任子之官者五六其千也进士之脩身积学有老死而不一第得之难如此而取之不胜其寡任子者至未胜衣而命焉得之易如此而取之不胜其多则官冗之源在进士乎在任子乎故臣以谓借未能限其入盍亦严其试试何为而严也任子之铨其嵗视进士之大比而非大比则不铨取人之法其数视进士之多少而以初铨为定额其场屋之日昔以五今以三则繁焉者简矣其中程之艺昔以一今以三则易焉者难矣如是而中者乃得补州县之吏而其五不中者然后特与之补吏焉自宰相子弟下至于庶官之子弟必均焉则一举而三利得矣贵游子弟脱绮襦之习而励寒素之业以成其才一也得之不轻则爱之也重孰不自奋于功名而国与民不受其厉二也进士任子其进也均则两无怨其来者徐则应者不迫初难而末甚易不过十年官曹清矣三也又何官冗之足病也哉冗官下臣闻任官者宁以事胜人无以人胜事宁以恩弃人无以人弃恩先王之时一事一官也不惟一事一官也盖有数事而一官也以一官而任数事是之谓事胜人事胜人故居官者日无余暇而身无余力心无余思无余思则明无余力则精无余暇则不懈精明而不懈则一人无余也而治百事有余矣况数事乎今则不然一官而数人居之一事而数人治之数人而居一官则不竞其公而竞其私数人而治一事则任其功而不任其责甲则曰官无异官事无异事也我何增尔何正焉至于事之缺而不理民之不悦而有辞上以责之则皆曰非我也责将谁执哉此以人胜事之病也先王之时官者不于材未论之先而禄者必于位既定之后以材诏官则非材不官矣以位诏禄则禄不及于无位矣非材不官则天下愿官者不侥于官而趋于材禄不及于无位则天下干禄者不冐于禄而求有所立以得位盖有有材而不官有所立而不位者矣未有不材而官无立而位者也则禄之为禄谁得窃取而素餐之是之谓寕以恩弃人今则不然人有余而官不足于是有无官而增官官有余而位不足于是有无位而制禄夫有是人有是官有是位而禄之盖曰子大夫之勤也不可以不食也今也临无民也治无事也而创为空虚之名以为之位而赋之禄不曰禄之弃耶此以人弄恩之病也昔者尧舜在上禹皐䕫龙在下何其事之多而人之寡也一日万几事不多耶而臯陶一人也明刑则斯人焉弼教则斯人焉制变夷则斯焉治㓂贼则斯人焉刑也教也蛮夷也㓂贼也是得为细事耶举数大事而一士师之官兼之而数事如一事也大事如细事也则天下之官有下于士师而天下之事有小于此数者其有以人胜事者乎三代之士盖有贫而禄仕者矣疾而食于上者矣抱関击柝也乗田委吏也此贫而禄仕者也然士则禄仕也而非抱関击柝非乗田委吏则禄亦有及之者乎无也则必有职而且功也瞽者食于乐跛者食于门此疾而食于上也然人则食也而非能乐非能门则禄亦有及之者乎无也则必有事而且劳也则当时之禄其有以人弃恩者乎古今之官盖未有冗于今日者也祖宗之制每路监司提转而已今则提转之外又有提鹾茗常平者焉郡有常赋赋有常入一吏运牙筹足矣不可以无官长也临之以一转运足矣今则有使有副又有判焉小郡兵马之官至于五六人而同一职小邑征税之官至于二三人而共一事以人胜事莫甚于此老氏之宫岳灵之祠率建官以领焉自宰执侍从之斥者皈者老者与夫庶官之一命而贫者墯者客者高之为置使为提领卑之为主管为监此何职哉此职何事哉国之安危民之休戚政之利害不知也而一日不廪之则怨问之则曰我奉祠也如是者千百焉国得而不贫民得而不病耶以人弃恩莫甚于此楚人有拙于耕者患于践其所种而莫之生也则以数人肩其舆而已㘴于上以种焉自以为策之得矣既而邻田之稻生矣而已之稻不生夫楚人者非不知爱稻也而爱非其爱也以已之不践为不践而忘其数人之践为践之大也设官以为民也恐一官一人之不治而以数人治一官得无践吾民者多耶人有毁瓦画墁而得食则食人与食于人者交受其笑制禄以食功也以士大夫之无位而创为奉祠空虗之位以禄之得无与毁瓦画墁者类耶臣愿朝廷痛革其弊毎路之监司止设提转之二职而转运止于一员折鹾茗以隷于刑举常平以皈于漕则监司之冗员省矣大郡之兵官不踰于二而小郡则止于一大邑之征设官者一而小邑则兼以令丞至于幕职有签书而又有判官者簿尉之可以併省者则存其一而废其一则郡邑之冗贠省矣庶乎人不胜事也先严任子试吏之法三嵗一试而补吏者不过五百则来者徐而官曹渐清然后乗其清而去其浮食所谓祠禄者一切罢之庶乎不以人弃恩也唴乎不制其来勿病其衆不散其衆勿病其冗前之説行所以制其来而散其衆也制之散之而后去其冗则尽去天下之冗官而天下有不觉者矣觉且不觉也怨且得而怨也耶民政上臣闻民者国之命而吏之仇也吏者君之喜而国之忧也天下之所以存亡国祚之所以长短出于此而已矣且吏何悪于民而仇之也非仇民也不仇民则大者无功而其次有罪罪驱之于后功㗖之于前虽欲不与民为仇不可得也是故一改之出上有意而未决则吏賛之上有命而未行则吏先之吏所以賛上之决而先上之行者非賛其便民者也賛其不便于民者尔曷为不賛其便民而賛其不便于民者耶賛其便民者无功而賛其不便于民者则有功也是故政之不便于民者未必皆上之过也朝廷将额外而取一金以问于某土之守臣必曰可也民曰不可不以闻矣不惟不以闻也从而欺其上曰民皆乐输又从而矜其功曰不扰而集上赋其民以一则吏因以赋其十上赋其民以十则吏因以赋其百朝廷喜其办而不知有破家鬻子之民赏其功而不知有愿食吏肉之民吏之肉不足食也功皈于臣怨皈于君利于国者小害于国者大此可悼尔古之人君所以至于民散国亡而不悟者皆吏误之盖夫赋重而民怨此姦雄敌国之资也可不惧哉唐赵賛为一切聚㰸之䇿徳宗尽用之及泾卒之变都民㪚走而贼大唿曰汝曹勿恐不夺汝商货僦质矣不税汝间架陌钱矣徳宗亦闻此也乎奉天之囲危于一髪而犹庇赵赞若爱子然夫爱一赵赞而不爱社稷之重忍于囲逼之辱而不忍于诛一聚㰸之臣其入人之深如此至于反国可以戒矣然赵光竒诉之以和籴害民则不信苏弁欺之以宫布利民则信焉且夫朝廷之政虽圣人岂能尽善惟其思以出之询以审之见不可而更之斯圣人而已矣何徳宗之难悟也国家军旅再动盖有不得已而取之于民者然譬之张琴动则急之静则缓之盖动必有静静之则其动必调急必有缓缓之则其急不絶以动継动以急增急则虽以黄帝五十絃之瑟亦无全絃矣闻之道路徃嵗郴冦之作亦守臣和籴行之不善之所致也尝有以告陛下者乎天下皆知朝廷有意罢此等之役矣虽然臣犹有闻焉江西之郡盖有甲郡以绢非土产而言于朝乞市之于乙郡者此何谓也民所最病者与官为市也始乎为市终乎抑配是以圣人谨其始也今乙郡之诸邑巳有论税之高下而科之者矣无一钱偿民也民之不愿者官且治之名为督责于正租实为邻郡之横㰸且有所谓和买者已例为正租矣又有所谓淮衣者亦例为正租矣今又求邻郡之绢是三者之绢与正租之绢为四倍而取之矣民何以堪而吏不以闻惟朝廷亟罢之庶不为斯民不㧞之疽根也且无使民言曰此绢自陛下始若曰其如甲郡军士之寒何然则前乎此者士皆冬而不裘耶且甲郡欲市乙郡之绢何不遣吏和市之何必假朝命而官市之哉此必有姦焉甲郡则出大农之钱且书之曰某日出某钱以市某郡之绢也然某钱不及乙郡之民也此必有私之者矣民何从而诉哉葢民诉于朝廷朝廷下之于州县州县执诉者笞之以诬其服又唿其民强使之书于纸曰官有钱偿我矣州县以诉者之所服与民之所书而复于朝廷无以诘也罚一惩百谁敢复言者民有饮恨而已矣晋女叔齐曰何必瘠鲁以肥𣏌圣天子在上而有司不平如此民政中臣闻圣人之于天下惟其有所甚疑是故有所不疑天下几路一路几州一州几邑而圣人以一身临乎其上以百吏分乎其下夫所谓守令者岂郡龚黄而县卓鲁者耶圣人者将遂以为吏皆能爱吾赤子而吾民皆无疾苦愁叹者耶欲不疑而不得也圣人则有所不疑者矣葢人不可以尽信亦不可以尽不信尽信则天下之姦有所蔽尽不信则天下之人皆无可寄者圣人者择天下之有可寄以察天下之有所蔽是故深居九重而见民之肥瘠于四海之外优游岩廊而闻民之歌哭于大山长谷之间唐虞之牧西京之部刺史唐之十道使今之提转刺举之监司皆天子之所寄以不疑者虽然今之监司疑则不疑矣无乃太不疑耶臣闻之先儒苏轼曰飬猫以去䑕不可以无䑕而飬不捕之猫飬犬以防姦不可以无姦而飬不吠之犬夫不捕不吠之猫犬不过无㓛而己未有大害也然已在所不飬今则不然猫与䑕同乳而犬与盗摇尾矣欲望其止于不捕不吠而不可得也朝廷亦尝留意乎葢监司之于州县有所不敢问有所不暇问有所不复问某郡之守尝为侍从也则监司幸其复为侍从而有所求某郡之守尝为䑓谏也则监司惧其复为䑓谏而有所击至于县令之与在朝某官有姻有旧者皆不敢问民诉某守则执其人封其辞以送某守民诉某令则下其牒以与某令是为守令报雠也守令从而甘心焉后有冤者夫谁敢自言此之谓不敢问朝廷旧嵗免和籴而江西之州有因秋租而毎斛敷和籴十之二者朝廷罢兵再嵗而旧嵗江西之县有督马谷如星火者大旱不粒而不末减饥民流徙而不知恤监司视之亦如秦越也此之谓不暇问郡县之胥慿守令之宠以暴吾民民诉之者若㧞山然葢监司既庇其守令则併庇其胥此之谓不复问朝廷以监司为可信安知其不可信圣人之为天下不使民有所怒而不洩则其怒有当之者怒而不洩者惟无发也一发则必极于大乱而不可止君相之于监司盍亦如唐开元之精择採访使而又专责䑓谏以督察之嵗取其㓛罪之尤者明着之以示天下而不次陞黜一二人焉以耸其懦䑓谏急则监司警监司警则郡县肃庶几民怒之少洩不至于一且如溃洪河决蚁壤也民政下臣闻天下之事不可名之以无故之大也名之以无故之大则将待之以甚难之举名之以大而待之以难则上之人徬徨睥睨而不敢决下之士畏慑沮䘮而不敢议始乎不敢议卒乎废其议始乎不敢决卒乎寝其决事之难行古之难复而天下之难治皆出乎此而今之所尤纷纷者屯田之议是也且事异职而职异力从其职而力之则力之为有㓛非其职而力之则力之为无用夫屯田者一有司之事耳何至于烦天子之霄肝而累庙堂之讲明哉臣闻禹之治水非躬于䟽凿周公之作洛非手于营筑夫固有治之者孔子曰出纳之吝谓之有司曾子曰笾豆之事则有司存是故先零之田充国不以累宣帝许下之田枣祗不以累曹公而汉宣曹公亦未尝下取二臣屯田之事而代之忧今独待区区之屯田以甚难之事则天下之事又有难者将何以待之此非名之以无故之大之过欤臣请得而小之且屯田之事其实甚小而其名甚大者执屯田之名也屯田之名不去则屯田之实终不可行田以屯名岂非以屯兵而名耶古者兵农一人汉之良家子唐之府兵犹有先王之典刑也自张説之募刘守光之刺而兵农始为二人矣故自唐以前乡井无不能战之农而营垒无不能耕之兵非农之可强以战而兵之可教以耕也彼固世于耕而习于战也以其习焉者而离乡井故其战不慄以其世焉者而居营垒故其耕不怍今则不然兵人者靡衣侈食蒱慱而使酒傲岸踞肆视农民以奴隷而尚肯为农民之事哉今欲屯田而犹执其名以责其人是驾虎豹以耒耜而鞭之使垦田也其不可明矣且又有不可者两淮之屯田臣不得而知也臣独见江西之屯田大抵其田多沃而荒其耕者常困其利则官与私皆不获夫田之沃者耕之招也而何至于荒利不皈于上则皈于下而官与私何至于两不获租重故一年而负二年而困三年而逃不逃则囚于官不瘦死不破家则不止前之耕者去矣后之耕者复如是焉官之遗利可胜惜耶又有大不可者古之屯田皆有谓也行于内地则为济饥许下之役是也行之边地则或为备敌或为谋人李泌之议充国之议是也用兵之日则两淮显行之可也非用兵也而骤焉扬兵以屯田焉鸷鸟将击必匿其形何至于彰彰如是哉是故莫若去屯田之名举两淮之屯田不授之兵而授之民田以口授业以世守如唐太宗之授田使兵与民分农以食兵故战者逸兵以䕶农故耕者安农安而兵逸守则坚战则强其利一也君子之举事不言不可言之名不行不可行之言欲行屯田而惮于明言之则名之者非也今天子曷不诏两淮之漕司与守臣以兵火之后招集流民其民存者以其田复之其亡者许他人承之其为田之在官者曰屯者曰营者曰没入者举而一之为世业以授民之无田者且不间于江湖闽浙之民则行之可言言之可名矣夫吾自有田吾自有民以吾之田授吾之民此何惊于敌而何疑于逼哉其利二也其事既行则又诏于内地诸路之守臣有民稠地狭而愿迁则迁之淮有水旱饥民之就食则就于淮使民得自言而聼其来官随所过而为之给何患无能耕之人哉検校经界之旧籍以为均税之额尽鬻内地之屯田以为牛种之资其熟户则蠲其几年之租其新民则蠲其㡬年之粗何患无乐耕之人哉且使人必有道因其所利而利之之谓也今使两淮之地民戸增而垦田多者必以韩重华之赏而赏漕臣以王成之赏而赏守令则吏之所利也民之来者优而恤之如前之説则民之所利也是三人者各利其利各力其职而又纠之以谏官御史以察其扰且伪则不出十年两淮无余田而有余谷朝廷有兵食而无兵费邉上之粟如山而内地之饷渐可省矣其利三也辞屯田之名以享屯田之实不在此耶或曰田之在官者不卖之而直授焉官其费民其倖矣盖为政者必视其所争而为之制夫以民争地则地重以地争民则地轻地重者卖之可也地轻者授之可也今两淮之地所谓地争民者也授之犹未必来而况卖之耶役民以筑而卖之木驱民以战而卖之箭臣不知其説也惟朝廷择其中嘉定元年春三月男长孺编定端平元年夏五月门人罗茂良校正诚斋集巻第八十九终诚斋集诚斋集卷第九十诚斋集巻第九十庐陵杨万里廷秀程试论汉文帝有圣贤之风论论曰有徳之主非以㓛能胜而以风味胜三代既徃圣贤之君亦与三代而俱徃与三代异其世而不与三代异其徳汉文其庶几乎世主以功业闻而帝之㓛业无一之可称世主以才智显而帝之才智无一之可见君子乃以圣贤许之者以其风味而得之也风味隐而功能兴则无以见孝文矣魏文帝曰汉文帝有圣贤之风有才之主与有徳之主二者同日而论之未可也论有徳之主当如玉人之论玉圣人之论学市之庸工屑石而鍊之毁瓦而药之既成而谓之玉视之良玉也其光荧然其声冷然玉则玉矣至于玉人之所蔵初无如是之声光也然辉不足而润有余无暂美而有逺器不惟玉也惟学亦然圣门诸子俊辩如赐人以为仲尼不及也英气如由自以为诸子不及也然是二子者圣人皆不与之盖辩之俊也气之英也非所施于圣人之门也故圣人之所与不在于二子之英与俊乃在于颜之如愚曾之咏而皈葺不惟学也惟君亦然是故论玉者不以辉彩而以器质论学者不以术业而以气象论君徳者不以㓛能而以风味文帝之爲文帝也强不如秦武不如世宗功不如唐文皇不如则信不如矣不争似弱有容似懦过倹似褊似则信乎其似矣而帝之所以圣所以贤者何也盖尝闻之快其忿以残天下之生先王不忍也帝独得辞其弱哉矜其察以究天下之欺先王不乐也帝独得辞其懦哉厚其奉以虚天下之蔵先王不屑也帝独得辞其褊哉以帝之用心求帝之风味温乎其有所不可激也旷乎其有所不可隔也淡乎其有所不可诱也帝之不如后世之君固也而其风味则三代圣贤中人也不如后世之君而有三代圣贤之风味帝亦足矣帝何求焉或谓肉刑之除其文帝瑜中之瑕也欤嗴乎是亦见其末而莫原其初者也随其声而莫睹其形者也肉刑何从而作乎其作于圣人之不得已乎洪荒之世人与禽之未别则夫所谓人者其能如今之世礼可以绳而法可以紏哉其必有所大乱而不可止者也由是肉刑生焉圣人非欲作也𣣔不作而不得也非欲存也欲除之而未可也汉文之世其民醇且厚矣可以除之矣而弗除也则帝亦不仁矣夫尧舜复生必除之矣帝除之而有过则尧舜除之亦有过乎谨论大人格君心之非论论曰忠于身而后可以言忠于君葢忠于身者其正先身而后君忠于君者其正先君而后身先身而后君故其忠无形先君而后身故其忠有名恕其身之不正而责其君之必正名则有矣大人不为也大人者无所责于君也无所言于君也非不责也无可责也非不言也无可言也自吾君得我而与之居吾身之自正既暴之天下而无所媿吾君之不正亦潜消于心而不自知吾君且不自知也吾何知焉吾且不知也吾何言焉此正君之妙也孟子曰大人格君心之非岂非以大人者正已而物正故其正君也为最易欤君子之事君有以言谏有以身谏君有过言力为之绳此言谏也非身谏也君有过行痛为之紏此言谏也非身谏也吾闻以身谏者从以言谏者凶盖吾君之过与其囬之孰与消之与其救之孰与先之言过而后绳君子以爲不若无过之可绳行过而后紏君子以爲不若无过之可紏非私吾君之过以爲谄也消之于先其爲力不难也非掩吾君之有过以爲讳也救之使囬其爲力不易也古之君子以身谏者也后之君子以言諌者也此其爲从与凶之异也古之君子何修而能以身諌也岂以其积于巳者素厚而服于人者素着欤名爲天下之正人而心传圣贤之正学身履天下之正道其在山林吾君恨其不能致也其在朝廷吾君忘其巳之爲尊也恨其不能致则必深自咎其君徳之不足与有为也忘己之为尊则必深自忧其贤者不可得而亲也自咎其不足与有为其非心耶意十已去四吾矣自忧其贤者不可得而亲其非心耶意十已去其六七矣则其立人之朝吾君与之居处与之咲语与之谋议与之注措未几何也吾君忽乎其为圣君矣天下见吾君之圣也不知其所从来也见吾君动罔不圣也不知其何为而至此也谓大臣之力欤吾未尝有言也谓非大臣之力欤自吾君有意乎吾而君徳已进也夫能使吾君有意乎其人而君徳已进而况与之居也欤非孟子所谓大人谁与领此魏郑公之在唐吾尝敬之吾尝爱之吾今且犹敬爱之而况于其君乎太宗袖鸷禽而毙之惟恐公之或见也太宗欲幸东都而中辍惟恐公之或闻也非恐公之闻且见也愧也非愧也惊也夫为人臣而能使其君敬之能使其君愧之无谏之言有谏之功盖公之仁义之学固有不言而心化者欤孟子所谓大人公未尽也而格君心之非公则近之矣吾是以敬之吾是以爱之谨论魏郑公劝行仁义论论曰人君之于道资有所近则言有所入盖道无难易而君子之言有从违言无从违而人君之资有逺近资之所不逺小人不能却而返资之所不近君子不能劝而进太宗之行仁义人以为郑公之劝也帝亦自以为公之劝我也不知夫非公之劝也言之入也非言之入也帝资之近也帝之资不近乎仁义而可劝则封伦亦能劝之矣故太宗曰魏证劝我行仁义君子以为非劝也天下之治乱其发在机其泽在人非发之难也决之难也盖天下无一定之説也天下而有一定之説则谁不能决之者是故儒与墨并兴而道与术交攻此有此之説而彼亦有彼之説将从其所谓道则倦于难成将不从其所谓术则乐其有速効难成也者难毁者也速効也者速祸者也世主能作其怠心以胜其乐心见其难毁以破其速祸者希矣治乱之机一言发之百世不得而移之决之者果难矣哉秦堂上之一议甘龙之言不胜商鞅之言胜君子已知秦之短矣汉匈奴之一议王恢之言行韩安国之言不行君子已知汉之灾矣而秦昭王汉武帝不自知其祚之短民之灾由此而生也不惟不知之又从而乐之可悼也乎唐之治不在乎正观之后而在乎正观之初正观之初太宗求治而未有所从郑公尝有言焉封伦亦有言焉公之言仁义之言也伦之言刑名之言也公之言似甘龙似安国似可倦伦之言似商鞅似王恢似可乐方是时一言之胜负一代之治乱也君子忧之非忧其遽乱也忧其发也非忧其发也忧其决也使太宗有秦昭王好伯之资有汉武帝喜㓛之资则伦之言胜而公之言不胜矣公之言所以胜者以帝之资不近二君之资故也帝之资不近二君则乌乎近哉帝资之所近近乎先王仁义之资也资之近故入之也坚入之也坚故决之也果决之也果故发之也成米斗三钱外户不闭四夷来賔非劝也资也非劝而太宗以为劝岂亦太宗之贤乐其言之忠而忘其资之近故耶大抵求治之主莫难于有其天有其天矣莫大于尽其人曷谓天资是也曷谓人学是也乡人之悯孺子入井也齐宣王之不忍于牛也太宗之观明堂图而罢鞭背也禹汤之泣辜祝网也其天者相近也然乡人之不为齐宣齐宣之不为太宗太宗之不为禹汤何也其人者相逺也充其人之学以极其天之资乡人其不为禹汤乎而况太宗之贤也哉君子于此是以为太宗而叹也谨论陆䞇不负所学论论曰君子之学问也真故君子之名节也全士大夫所以名毁而节䘮者世以为所行负所学非也其学非真学也其学果真学也则终身之名节已定于平日之学问矣得之真何所失于伪定于初何所负于终陆宣公自谓不负于所学其果不负所学耶曰不负云者公之谦辞云耳学之真故其名节不待守而全守且不待也又何负不负之足爲公道哉曰不负云者公之谦辞云尔天下有伪学而无真儒以伪学而废真儒则惑矣昔有学论语而败于佞此张禹氏之贱儒也学儒而败于贪此张涉氏之贱儒也学春秋而败于姦此公孙氏之贱儒也自吾儒之有三子也而吾道或几乎废矣世主见一儒者则必逆疑其人世儒见世主之疑则又曲爲之地是二人者皆过也夫何故逆疑其人者曰是其容之颀然是其言之凛然观聴焉而已矣用之且将爲佞爲贪爲姦固无用于学也曲为之地者曰彼三子者过不在学也过在变其学而不守也嗟乎前之説行则天下无可用之儒后之説行则天下有可变之学以学为无用学之有用者犹在也以学为可变学果无用矣天下有无用之学有有用之学训诂者无用之学也学之伪也名节者有用之学也学之真也三子者假训诂以售姦耶非伪而何又焉用曲为之地而谓其负所学哉有真学则无负无不负矣世主之与世儒固未见孔颜之学也亦尝见陆宣公之学乎下罪巳之诏以囬天下之心説者以此为公之不负所学也专西平之任以复天下之业説者以此为公之不负所学也不知夫此公之计也非学也此公之㓛也非学也救萧复以扶君子天子有不拔之疑觧之者公也击裴延龄以沮小人天子有不测之威犯之者公也着医书以易怨诗天下有不堪之究安之者公也解天子之疑者难也未若犯天子之威者难也犯天子之威者难也未若安天下之究者难也举天下之至难而皆公之所至易公儒者也立朝何其勇也公勇者也去国何其安也学之力也公之身与学为出处学之力与公为终始又何负不负之足云哉不负之説吾是以知公之谦也唴乎国患无真儒耳士患无真学尔洙泗之学陋巷之学浴泝之学退自齐梁之学用之则举天下而措诸尧舜世俗以为儒者之夸也不用则饭𬞞食饮水曲肱而枕之世俗以为儒者之倨也至于为汉之三子者世俗则以为贤也世俗之所贤者固误人之国也世俗之所谓夸与倨者未易得也孔颜则不复生矣得陆宣公而用之其国之安危治乱何如哉当陆宣公之存也小人不以为夸与倨者寡矣唴夫夸与倨者未易得也谨论宋璟刚正过姚崇论论曰与天下以治之福不与其君以治之㓛此大臣爱君之厚也盖治生于不治不治生于治方其不治人君以一身而忧天下及其既治人君以天下而乐一身大臣成其君之治可也与其君之治不可也与则乐乐则怠矣姚宋之相明皇同于成开元之治也而论者以璟为过于崇何也盖璟以其治与天下崇以其治与其君与天下以治之福君亦享其福与其君以治之功君必䘮其功彼宋璟者其刚有可惮其正无可喜将致其君于终身不乐之地者也致其君于不乐乃所以致其君于不忧欤史臣曰宋璟刚正过姚崇亲君子而踈小人人君之心也亲小人而踈君子非人君之心也君子之过也君子之事君不使之乐必使之忧不欲其喜必欲其惮不待小人间之君已病之矣非君子之过乎是不然君子之心必有所不爱而后能有所爱其所爱者君之治也故使之忧不使之乐其所不爱者身之不踈也故欲其惮不欲其喜非不使之乐也无乐于初有乐于终有忧之名无忧之实兹其所以有乐于君欤非不使之喜也吾得其喜君得其乱吾得其惮君得其治兹其所以无爱于身欤天下之治乱君子所恤也吾身之亲踈君子遑恤哉呜唿以治与天下而不以治与其君此宋璟之刚正所以过姚崇欤姚崇何人也中兴之贤相也宋璟何人也亦中兴之贤相也成开元之治致中兴之功二公可同也一则权谲一则刚正二公不可同也吾尝观乎姚矣明皇之猎因猎以进皮冠之招无是举也太庙之坏以为偶然夷伯之震无是説也捕蝗之后不曰修徳蝝生之书无是法也姚之权谲一至此哉吾尝观乎宋矣中使之召不交一言孟子之所以逺王驩也倖臣之饮正色而起盖寛饶之所以忤许伯也无逸之图戒以淫乱周公之所以警成王也宋之刚正一至此哉当是时明皇之见姚也吾意其一言必和焉一政必美焉姚之为人温乎其可喜也明皇之见宋也吾意其一言必规焉一政必刺焉宋之为人凛乎其可惮也见姚而喜明皇以开元之治为极治明皇其不乐乎见宋而惮明皇以开元之治为未治明皇其不忧乎姚宋则皆贤也开元则诚治也明皇乐于开元之功天下不见其祸明皇忧于开元之㓛天下不见其福不胜其忧明皇于是乎一而逐韩休再而逐九龄不胜其乐明皇于是乎一而相林甫再而相国忠天下之事至此然后知宋璟之可惮乃深可喜欤然则不以治之㓛与其君真爱君之厚者也大抵天下犹一家也君臣犹父子也昔者秦皇帝有二子焉其长则扶苏也其季则胡亥也扶苏好諌秦皇帝憎焉胡亥不谏秦皇帝暱焉扶苏不在外秦皇帝无一日之乐胡亥不在侧秦皇帝亦无一日之乐扶苏逺矣胡亥近矣秦皇帝之不乐一变而为乐矣为乐矣秦皇帝之不乐则变而为乐也秦皇帝之秦亦变而为汉也秦皇帝不思扶苏而明皇思九龄唐之所以未亡欤论者欲观唐之君臣观秦之父子则得之矣谨论李晟以忠义感人论论曰君子不能囬天下之㔟而能囬天下之心心之所囬㔟之所随也天下不幸小人在朝知逆天下之心以顺其君不知离天下之心以去其君天下之心已去于其下而小人之宠犹不去于其上天下之㔟至此虽使君子为之若之何而为之哉泾原之变天下共应卢𣏌之为也李晟欲以孤军而复王室其㔟亦难矣晟不求于㔟而求于心盖天下之㔟可以定不可以倾一倾则难定天下之心易以散亦易以收一收则不散晟以一已忠义之心感天下忠义之心天下之心既囬天下之㔟自定矣史臣曰李晟以忠义感人人之言曰与死人同病者其病不可医与危国同㔟者其㔟不可为医无愚良也其能医者非医之能也必不可死之病也君子无巧拙也其能有为者非君子之能也必不可危之国也唴夫此庸人之论也非君子之论也庸人之论以天而废人者也君子之论以人而辅天者也能医不死之病庸医亦能之何取乎良医哉能存不危之国庸人亦能之何取乎君子哉惟天下必死之人足以试良医之技惟天下至危之国足以试君子之能夫良医所以能生必死之人君子所以能存至危之国亦必有説矣人之命虽系乎天实系乎人之气国之命虽系乎天实系乎人之心良医者有药以囬死者之气是以能生必死之人也君子者有道以囬国人之心是以能存至危之国也李晟之存唐也以忠义感人心此其囬之之药欤徳宗初不病也唐室初不危也建中之政天下相贺徳宗何病焉虽未能以天下取河北亦未闻以河北而制天下唐室何危焉卢杞一进杀真卿沮怀光士心去矣间架有征陌钱有征民心去矣战者未返戍者复行军心去矣且夫天下之权託于人主也人主之权託于谁哉一曰士二曰民三曰军今也徳宗之託于天下也是三人者其心皆去矣泾原之役奉天之役兴元之役不在于朱泚作难之日也识者知之久矣当是时也以我之寡当贼之衆衆寡不敌也以我之弱当贼之强强弱不敌也怀光吾大将也则叛于内三镇强藩也则应于外唐室之危何如哉李晟以一己之忠义囬天下之心以天下之忠义囬天下之㔟以寡为衆以弱为强以孤军复京师医必死之病而存至危之国天也亦人也呜唿无强国有强人有人而有国者吾闻之矣无人而有国者吾未之闻也唐至于徳宗大盗再起天下再定有人焉故也安史之乱李郭以忠义而相勉遂能囬天下之心泾卒之乱李晟以忠义感人陆䞇以训辞感人亦能囬天下之心唐之人心其去者再小人离之也其收者再君子回之也大哉人心乎大哉囬人心之人乎与其既去而囬之孰与未去而留之吾故因李晟之事而备论之有天下者可以戒矣谨论儒者已试之効如何论论曰道不离于用而难于信盖道也者用则为帝王之业不用则为儒者之业故夫儒道也者可以不用不可以小用世主之求近功者见儒之不可以小用则以儒为不适于有用也既不信其道乌能用其道乎君子将欲言儒者之可用不必言其可用也盍以古人已试之効而信之乎唐虞三代已试之于一时者也夫子已试之于万世者也试之一时而其用不可掩试之万世而其用不可易然则世主观之可以少信矣能信则能用矣用与不用儒者不计也而信与不信其闗人之国岂小哉班固志艺文之书于儒家者流所以言其効也请遂言之天下之理贵生于有功贱生于无功此儒者之所以不如百家之説也呜唿孰知夫不如百家之説此其所以为儒者欤百家者曰欲冨而冨欲强而强问其期则曰朝行之夕见之何其有㓛欤儒家者曰欲帝而帝欲王而王问其期则曰必世也百年也何其无功欤自百家之有㓛也而儒始贱矣自儒者之无㓛也而儒始愈贱矣儒非无功也无近㓛也儒非可贱也世主贱之也一言出于儒则诽之以为大也一事出于儒则咲之以为迂也大与迂相遭而贱与贵不相敌此儒者之所以不如百家之説也呜唿孰知不如百家之説此其所以为儒者欤尧舜三代与吾夫子盖尝以身试儒者之道矣泰和之治何从而来哉元圣素王之业何从而致哉儒道之为也是道也用之则治不用则乱乱而用之则复治天下之有君臣父子也仁义礼乐也谁之力也天下有之故天下忘之也一日而无君臣父子也无仁义礼乐也天下何如哉然则儒者已试之効可观也已秦人盖尝以身试百家之説矣冨则冨矣君冨于上民贫于下犹不冨也强则强矣有强于威无强于徳犹不强也得地而失民取人之国而人亦取其国然则百家已试之効可观也已世主观之儒者有㓛乎百家有㓛乎儒者可贱乎百家可贱乎能移其所以信百家之心以为信儒者之心则儒者之可用与不可用决矣世主信则用之不信则已之儒者忘言焉可也班固之论儒者言其道之最髙此适所以滋世主之疑也人不吾髙而吾自髙焉谁其信之至其歴陈唐虞商周与仲尼已试之効頼有此尔虽然言之可信者易言之必信者难昔贾生盖尝言儒者之与百家已试之効矣其言于文帝曰今或言礼义之不如刑罸人主胡不引商周秦事以观之乎生之言不为缓矣而文帝若无闻也有黄老以病其心生之言何从而入哉因班固之言感生之言吾故曰言之可信者易言之必信者难谨论文帝曷不用颇牧论论曰贤者不能使人知而能使人思知与不知贤者初莫之计思与不思有国者竟莫之悟二者常巧于相违而不喜于相遭是可叹也汉文帝闻説者之论而思颇牧之贤谓文帝之思为未善不可也然当颇牧之时或以间而摈或以䜛而殒孰知其诬孰知其贤哉其生也莫知其徃也始思思颇牧而天下无颇牧矣使其复有颇牧其能知颇牧乎浅于知而深于思薄今而厚古岂特一颇牧而已哉扬雄曰文帝曷不用颇牧贤者不求不用亦不求必用吾之所挟不用则泽其身用则泽其国谓贤者求不用贤者有是心乎然其挟在我其用不在我不在我而我求之又从而必之自古圣贤君子未有或是之能也颇牧之在赵也颇牧不负赵而赵实负颇牧负与不负颇牧何心焉可悼者赵之社稷而已矣生灵而已矣使颇不以赵括代牧不以郭开死韩魏不侵匈奴不侵非颇牧之㓛也二子迟一日而去赵则赵之国迟一日而为秦此谁之㓛乎虽然二子之㓛不求其君之不负也求其略知焉而不得也知且不知也而况于思乎汉文帝之思二子亦可为二子贺矣使二子而有知亦少慰矣然天下之事至于思其人而不获其用君子谓之无益汉文之不思二子二子之病不加多汉文之思二子汉文之病不加少且匈奴之冦日迫而帝也乃欲起颇牧于九原不徒匈奴闻之为之一咲而已使颇牧闻之有不咲者耶汉文之于魏尚犹赵之于颇牧也舎今颇牧而思古颇牧善谋国者然乎哉帝能思颇牧吾亦能思魏尚也愿以帝思颇牧之心为帝知魏尚之心帝其许之乎冯唐谓帝有颇牧亦不能用其意则然矣其气无乃犹未平其辞无乃犹未婉乎气平则辞自婉辞婉则君自悟吾于冯唐之论犹有憾焉且帝尝谓李广曰使广在髙帝时万戸侯岂足道哉士患不遇主广之受知于帝尚可诿曰不遇主耶遇主而又云云若尔是髙帝不生广终不用也有李广则舍之于今焉无颇牧则思之于古焉冯唐谓帝虽有颇牧不能用帝则怒唐也怒冯唐之言帝不悔李广之论帝其忘之乎帝不忘之帝当悔之矣悔于广则不怒于唐矣不怒于唐而悔于广则颇牧二子者思之可也不思亦可也谨论文景务在飬民论论曰必有所不为而后有所力为天下之事将求夫有㓛则无恤其有劳将病其有劳则无耻其无㓛二者要难兼也文景之治将有所取不得不有所舎将有所重不得不有所轻是故敌之未柔也国之未强也名之未荣也皆有所不问盖吾方以涵飬天下为事一夫之扰一物之病皆足以累吾涵养之全而又遑他事哉班固曰文景务在养民治天下之法二曰静曰动人君出治之法一曰专专则有守有守则无慕无慕则有成羿而慕王良则䘮其射伯牙而慕髙渐离之筑则丧其琴枝固不可以两能能固不可以两精也尧舜治天下以静者也汤武治天下以动者也成康治天下以静者也宣王治天下以动者也由静而治焉治而专焉是以有垂衣措刑之治由动而治焉治而专焉是以有创业中兴之治曰动曰静虽圣人不能兼举而杂用也择其所当务而吾执之以为专务始之以择継之以不疑终之以不改夫是之谓専务文景之务独在于养民盖以古之静者而自处矣而于天下之㓛名何务焉平城之仇可报也文景不报也嫚书之悖可耻也文景不耻也火通甘泉之警可忿也文景不忿也文景非能忘情也彼固有所不暇也曷为不暇也文景之所务有不在此也使天下之民安何必报东门之役使天下之民冨何必纪燕然之㓛使天下之民仁且寿何必数入陈之俘得匈奴之辎重孰与吾太仓之腐得单于之朝孰与吾黎民之醇天马蒲萄之利未足以易吾之枽麻满野也龙荒大漠之取未足以易吾之烟火万里也方文景择此务而固执之智者必忿于心勇者必忿于色矣未几则相与乐之已而忘之矣天下忘文景之仁而文景不忘天下之民文景之不忘専于仁者也天下之忘文景安于仁者也故夫粟帛之赐文景之小惠也征赋之灭文景之廉徳也刑罚之几措文景之寛政也非文景养民之务也文景不以有功者易其有劳者是真文景之务也欤千金之家其所以起者动也其所以守者非动也静也其祖父之披荆棘犯霜露不为则不可也夫岂乐于此乎哉子孙守之不知其祖父之初不乐乎动也狂夫憷之褊夫激之以为无动于身则无强于家或闘焉或讼焉家则强矣无乃适所以为弱乎哉孝武是也孝武以为文景之怯也矫而振之唐䝉之狂李陵之褊而文景之生产作业始摇矣末年之事使文景见之其心不伤乎哉汤武周宣之动不得已焉者也孝武承文景冨庶之全盛而必欲动焉其亦有不得已者耶故治天下之法可喜者动也可咲者静也孝武可喜者也文景可咲者也可咲而可安者也谨论太宗励精思治论论曰明主之勤于治其勤不可见而其成不可御盖可见者以勤为勤也不可见者以思为勤也以勤为勤者事常出于勤之外以思为勤者事不遁于思之中纳天下之治于一思出一思之治于天下治之㓛未具而治之计已具矣太宗之勉励精勤以治天下非费其勤也费其思也思以计乎治治以应乎思故其勤不可见也而其成不可御也勤于思而不勤于迹又何见焉出于心而成于治又谁御焉崔植得其説故曰太宗励精思治天下之治亦难矣勤则不成不勤则成可为长太息也且夫量书者即成汤之昩爽也传食者即文王之日昃也然与汤文同其勤不与汤文同其治何其勤而不成欤师广成者即梁人之斋戒也游岩廊者即晋人之髙简也然与梁晋同其不勤不与梁晋同其不治何其不勤而成欤盖有衆人之勤有帝王之勤衆人之勤勤以勤也帝王之勤勤以思也以帝王而为衆人之勤秦隋以之以帝王而为帝王之勤黄帝尧舜以之太宗之厉精不用于事而用于思其以不勤为勤者欤其不以勤为勤而以思为勤者欤田业之法府兵之法租调之法此治之噐也非治也米斗三钱之治外户不闭之治蛮夷宿卫之治此治之象也非勤也兼行将相之事亲伐夷狄之事日教卫兵之事此勤之目也非纲也太宗厉精之纲其在于一思乎太宗何思也其事事而思乎有所及必有所不及其物物而思乎有所甚宻必有所甚踈盖太宗求治之初有劝以刑名者有劝以仁义者太宗之所以忧而思也有言创业之难者有言守成之难者太宗之所以忧而思也当是之时太宗之厉精不疲于身不瘁于色朝廷不知天下不知太宗自知之耳何也其思隐于心其勤冺于迹故也葢天下之至劳莫劳于念虑而莫逸于霄旰太宗不疲于身而心已疲不瘁于色而心已瘁勤而思焉思而决焉天下见其治于已决之后不见其勤于未决之先孰知太宗疲其心以置天下于至安忧其心以纳天下于至乐哉然则太宗之勤其以不勤为勤者欤其不以勤为勤而以思为勤者欤唴夫天下之事有潜之至幽而发之至着者其惟此心乎淮淝之冦方炽而谢安之游宴方酣宦寺之权方横而元载之嬉咲方和孰知游燕之忧甚于蹙頞嬉咲之惨甚于按剣者乎故夫真忧者不忧真怒者不怒真勤者不勤彼夙寤晨兴以为勤者勤则勤矣真则未也太宗之厉精不在勤而在思其真勤欤勤可知也思不可知也知且不可知也又可见乎哉太宗之勤于一思当时之臣未必知也崔植何从而知之哉何从而言之哉诗不云乎心之忧矣曷为其已太宗有焉又不云乎他人有心予忖度之崔植有焉谨论嘉定元年春三月男长孺编定端平元年只五月门人罗茂良校正诚斋集巻第九十终诚斋集诚斋集卷第九十一诚斋集巻第九十一庐陵杨万里廷秀庸言庸言一杨子曰七情代兴而异政故喜为怒君乐为哀臣未有发与时并来与日偕者或曰然则欲其发皆中节奚施而臻兹杨子曰圣人以一君臣衆人以七臣臣一君杨子曰古之君子道足以淑一身及其足以淑万世而不自知也后之君子言将以信万世及其不足以信一室而不自知也杨子曰所乐存焉则陋巷在前而颜不见所乐不存焉则黄屋在上而尧不知杨子曰君子恩及禽兽而周公必驱犀象圣人仁及草木而后稷必薅荼蓼杨子曰仁者万善之元首正者万事之本榦或问横渠子谓隂方凝矣而阳在内者不得出则奋击不服而为雷隂方聚矣而阳在外者不得入则周旋不舎而为风何谓也杨子曰伏一健于二顺之下健者安得不怒而为雷闭二健于一顺之外健者安得不环而为风易之有震巽也其知神之所为矣或问濂溪子谓元亨诚之通利正诚之复何谓也杨子曰元伸而亨非诚之通乎利诎而正非诚之复乎亨利用也元正軆也軆名二也诚一而已杨子曰以理从心不以心从理故危以动则民不与以心从口不以口从心故惧以语则民不应杨子曰易之道损而不已必益升而不已必困吾未见处损而喜处升而惧者也或问程子説易谓五君位也唯旅之六五独不取君义葢君无旅也信乎杨子曰出居于郑在干侯孙于越旅也幸蜀幸奉天亦旅也然则程子谓君无旅何也曰是固作易者与説易者之所讳也非讳也不忍言也杨子曰性者生之良能心者性之良知水曰润下火曰炎上性也火之始然泉之始达心也故不尽其心不知其性或问赵简子问于史墨曰季氏出其君而莫之罪而墨对之以君臣无常位其然乎杨子曰诡哉言也君臣天下之大分犹天髙地下不可易也非有桀纣之悪汤武之圣则易之革圣人不作矣意如何人而敢奸之乎且简子之问安知其无季氏之志乎无季氏之志犹不可有此对也有季氏之志而对之以此可乎诗曰无教猱升木杨子曰易者萧何之律令春秋者汉武之决事此易戒其所当然春秋断其所已然圣人之戒不可违圣人之断不可犯六经惟易春秋相表里杨子曰过乐则喜安喜则乐不平于于则怒不制其痛则哀或问学者之言道或閟已于至幽而堕人于至茫何也杨子曰非强则妄诬所不能之谓强亿所不知之谓妄或问易之革曰汤武顺乎天然则文王违天乎杨子曰皆顺也或顺其命或顺其理或问君子敬其独何谓独杨子曰作于其心之谓独或问我叩其两端而竭焉道有竭乎杨子曰觌之以宗庙之美而俎豆无象位之以百官之冨而表着无列杨子曰君子不安其心之所不安小人安其心之所不安杨子曰有此之谓理行此之谓道軆此之谓德屡迁而不离乎此之谓中或问夷齐两去其国夫子两许其仁何也杨子曰夷不去无父也齐不去无兄也杨子曰文王制天命者也汤武制于天命者也庸言二或问横渠子云隂阳之精互藏其宅何谓也杨子曰水隂物也而至阳之精居其宫火阳物也而至隂之精隂其家杨子曰仁者安其固然故不忧知者明其当然故不惑勇者信其不然故不惧或问道也者潜之则怿诸心軆之则淑诸身溥之则泽诸天地万物学者言不及此何也杨子曰道一在己言道病已己不在不道言道媿道杨子曰颜子之学故以新而化是以有若无忿以乐而消是以犯而不校杨子曰伏羲尧舜禹汤文武圣之髙曽也周孔圣之祖父也颜子圣之宗子也孟子圣之别子也二程子宗子别子之宗子也杨子曰礼者免刑之大闲刑者复礼之严师杨子曰君子懐德故主乎善不主乎已小人懐土故安其旧不徙其新或问庐而不藩藩而不墉藩且墉而不崇不厚不复庐其妥乎彻藩墙以纳于莬褐夫不为也彻封建以纳猃狁而谓君子为之乎懵哉栁子之訾封建也启戎以宅华使疆不籓陲不墉荡荡焉通而莫御民到于今受其烈者必栁子之言夫杨子曰以藩墙为藩墙庐其妥矣以于莬为藩墙庐其妥乎杨子曰仕优则学丰其歉学优则仕散其积或问田不井旷百世王泽其不下究欤欲王泽之下究其必自井田始矣百世之主非其智不足以及之惟其勇不足以行之葢仁于夺一夫之有而不仁于均万夫之无是以王泽不下究也杨子曰夺一夫之有以均万夫之无可也万夫未得其所无而一夫先讼其所有可乎或曰上均之下焉得而讼之曰下患无所讼乎秦之惨刻民不讼于秦而讼于汉新室之纷更民不讼于新室而讼于光武下患无所讼乎杨子曰吕公未尝献淮鱼献淮鱼者妇也文公未甞献锦献锦者亦妇也不献甚献也杨子曰君子不噐不以一能而盈诸身及其使人也噐之不以衆能而责诸人杨子曰子谓公冶长可妻也虽在缧绁之中非其罪也以其子妻之子谓南容邦有道不废邦无道免于刑戮以其兄之子妻之以女女人而必曰贵冨也异矣杨子曰不迁怒直也不贰过明也杨子曰视其所以观其所由不以名掩实察其所安不以迹掩心杨子曰用之则行舎之则蔵用舎非圣贤之痛痒也人主观圣贤之行蔵可以察其时邦有道则仕邦无道则隐非君子之欣戚也人主观君子之隐显可以知其身孔子曰古之学者为己杨子曰今之学者亦为己舎为学则无所不为己孔子曰今之学者为人杨子曰古之学者亦为人舎为学则无所不为人杨子曰君子见其所不欲见亦有不见其所不欲见孔子阚阳货之亡是也君子敬其所不欲敬亦有不敬其所不欲敬孟子不与王驩言是也为阳货王驩者知怨其不见已而不怨其所以不见之由知怨其不与己言而不怨其不与己言之端惑矣杨子曰人之一身冬立者其足寒此则隂矣及足与足相摩则寒者温不曰阳乎然则隂阳果二物哉或问何谓精义入神杨子曰思精其冝则衆理通何谓穷神知化杨子曰理尽其通则万变彻葢义者物之冝神者心之通化者事之变杨子曰直于己之谓忠孚于物之谓信或问恻隐之心仁之端也何谓隐杨子曰恻言爱隐言痛也觉其痛之谓隐爱其痛之谓恻痛于彼恻于此而仁不可胜用矣庸言三或问知变化之道何谓变化杨子曰荣变而枯末离而本不离鬒变而素色改而质不改此变也鹰化为鸠见鸠不见鹰草化为萤见萤不见草此化也变者迹之迁化者神之逝杨子曰中则正在其间正则中在其外杨子曰国家之败其败者败之欤抑亦兴者败之欤家有范人有表范完而表端罔或亏侧矣唐太宗谓其子曰吾有济世之㓛是以縦欲而人不议然则败唐者髙宗也而非髙宗也杨子曰寂然不动感在其中矣感而遂通寂在其中矣杨子曰学以聚之无不受也问以辨之有不受也杨子曰天行健君子以自强不息地势坤君子以厚德载物非賛天地也以天地责诸身也杨子曰割不正不食席不正不坐身而不正可乎食不厌精脍不厌细学而不精可乎杨子曰建官以利民有害民而得官用人以立国有误国而得用杨子曰天下之才动则生静则息杨子曰君子之于人以大善揜小恶不以大恶揜小善或问本朝諌臣之盛古未有也何如杨子曰非諌臣之盛也祖宗之圣也或问天地未开辟如之何杨子曰古犹今也天地既开辟如之何曰古犹今也杨子曰君子之于小人有容而无敌或曰何也曰不为小人不胜小人不胜小人不敌小人敌小人而胜焉是胜一小人得一小人矣或问三代而下莫盛于西汉也本朝与西汉孰盛杨子曰西汉县令勇于敢杀本朝人主勇于不敢杀或问熈丰元祜之议论固不能同也元祐诸儒其咎临川王子也冝矣而诸儒之论又谓不井田不封建则不三代也何如杨子曰临川王子之论曷尝不曰三代哉杨子曰君子不言己之所不能行不言人之所不可行或问世传大程子中庸之书非大程子之为也吕子大临之为也何如杨子曰无伤也鲁君之宋唿于垤泽之门守者曰此非吾君也何其声之似我君也无伤也杨子曰臧坚以齐侯遣阉人唁已为耻后世之士以阉人荐已而不为耻汉文纳爰益之谏以宦者参乗为耻后世之主以宦者参国而不为耻杨子曰子路问死子曰未知生焉知死以其所不必知害其所必知仲尼不为也子路问事鬼神曰未能事人焉能事鬼以其所无用害其所有用仲尼不为也或问伊川程子之学大抵以先王而责后王以圣人而责学者肤寸不恕也无乃已甚乎杨子曰奚其甚以先王而责后王是致后王于先王也以圣人而责学者是纳学者于圣人也奚其甚杨子曰光辉者日月之散也月月者光辉之聚也散故其晖无不充聚故其象有可指杨子曰子夏䘮其子而䘮其明及曽子数以三罪则怆然之哀一变而为然之惧何也道长则情消惧生则哀亡惜也子夏见曽子之晩也使早见曽子则尚不䘮其明也虽然䘮其明尚不䘮其心也杨子曰人之为善百善而不足人之为不善一不善而足或问君子事上如之何杨子曰重不及傲敬不及讇杨子曰旦将饮者梦必渥旦将跌者梦必愕今皇皇焉汲汲焉得则怿否则戚奚为哉庸言四或问纣之悪不如是之甚也子贡之言无乃已恕欤杨子曰纣不可恕也亦可恕也周师之入自焚而死前有亡国之罪后有死国之节嗟夫后而已矣犹纣也前而已矣纣也乎或问三代而下谋国而万全者其惟子房乎杨子曰子房䇿之子房用之奚而不万全哉使他人用之鸿门之见䇿之安乎栈道之絶䇿之通乎杨子曰圣人之作易不中而吉寕以吉徇中不正而利寕以利徇正孔子曰如有周公之才之美使骄且吝其余不足观也已杨子曰学者无周公之所有而有周公之所无吾何以观之哉或问程子谓仁者觉也觉何以为仁杨子曰觉则爱心生不觉则爱心息觉一身之痛痒者爱及乎一身故孝子发不毁觉万民之痛痒者爱及乎万民故文王视民如伤觉万物之痛痒者爱及乎万物故君子逺庖厨或问孟子谓恻隐仁之端韩子谓博爱之谓仁程子谓仁者觉也三子之言仁异乎杨子曰何异焉爱者恻之应隐者觉之感或曰虽然韩子之言其亦未优乎曰樊迟问仁子曰爱人爱何违于仁子贡问博施子曰必也圣乎博何违于爱然则博爱之与兼爱异乎曰异博无私兼无别或问朝死而夕忘者圣人之罪人固也不胜䘮乃比于不慈不孝何也杨子曰不肖者不及故进之贤者过故退之或问鲤也死夫子不恸鲤而恸囬囬也死颜路不为之恸而夫子为之恸何也杨子曰哭子而不恸礼也哭门人而恸道也严哉礼乎重哉道乎杨子曰置虗噐于水中未充则鸣既充则黙㗲㗲以为知道嚣嚣以为知德充乎哉杨子曰喜怒哀乐未发谓之中即天命之谓性也发而皆中节谓之和即率性之谓道脩道之谓教也或曰未发无不中既发有不和性有两乎曰否粹于天理者性也駮以人欲者非性也情也喜怒哀乐自天理出发无不和也自人欲出发始有不和矣然则约情以㱕性遏人以复天发而和以不离于未发之中奚若而可曰戒不覩惧不闻或问天下国家可均也爵禄可辞也白刄可蹈也中庸不可能也然则何者为中庸乎杨子曰执是以为中庸非也外是以为中庸亦非也然则何如斯可谓之中庸矣曰天下国家可均也时乎可均时乎不必均爵禄可辞也时乎必辞时乎不必辞白刅可蹈也时乎必蹈时乎不必蹈君子处事以时对时以道择道以心或问易曰其道甚大百物不废何谓也杨子曰幽而太极干坤六子之妙用显而君臣父子万事之大法不曰其道甚大乎动则取诸豮牿鸿植则取诸瓜𣏌茅苋噐则取诸缾鼎簋缶軆则取诸脢腓趾尾不曰百物不废乎惟大无不受者细无或废或问五行之序杨子曰水火物之初木金物之成土物之定气一变而有象故曰初象一凝而有质故曰成质一成而有宅故曰定杨子曰冬日之火夏日之水未施亲于民而民亲君子之德亦然或问韩信之平赵魏下燕齐何其才也然仕楚而踦圗汉而烹何其不才也杨子曰非信之有才有不才也天将举天下而一之汉信得而不才乎天方废楚信则仕楚天方兴汉信则废汉信得而才乎或曰子诤父臣诤君分殊而已矣爱无殊也然子无诛而臣有诛是故桀之龙逢纣之比干孝宣之葢寛饶光武之韩歆明皇之周子谅桀纣为之冝也孝宣光武明皇宜乎哉杨子曰皆冝也前二君之诛諌之戒也后三君之诛不谏之劝也或曰諌者戒不谏者劝其究若之何曰亡焉而止矣桀纣明皇则亡孝宣光武曷尝亡哉曰夫亡者身至焉国次焉庸言五或问君子上达小人下达何谓也杨子曰颜不孔不止纣不桀不止或问孔子论商之三仁孟子论夷恵尹之三圣学者冝何师杨子曰师三仁者一之后师三圣者二之前杨子曰天命之谓性父母全而生之也率性之谓道子全而㱕之也杨子曰非礼勿视非礼勿听闲其入也非礼勿言非礼勿动闲其出也或问非知之艰行之惟艰傅说之言也不致其知不力其行小程子之言也由前之説珍乎行由后之説珍乎知学者将畴従杨子曰知譬则目也行譬则趾也目焉而已矣离娄而躄也可乎趾焉而已矣师冕而驰也可乎人乎人目趾具而已矣或问荀彧魏从而汉殉孰忠乎杨子曰汉魏均忠也一则以心一则以身或问曷谓中曷谓庸杨子曰中者群心之根株庸者衆口之谷粟或问行夏之时程子言之白矣敢问乗商之辂服周之冕乐则韶舞如之何杨子曰商辂周冕尚倹也乐则韶舞尚逊也或问汉文之短䘮其薄矣乎杨子曰薄非汉文始也昔滕世子爲三年之䘮而父兄百官皆曰吾宗国鲁先君莫之行吾先君亦莫之行然则短䘮之薄其起于周之衰乎杨子曰易曰有天地然后有万物有万物然后有男女有男女然后有夫妇有夫妇然后有父子有父子然后有君臣有君臣然后有上下有上下然后礼义有所措夫惟有是物也然后是道有所措也彼异端者必欲举天下之有而冺之于无然后谓之道物亡道存道则存矣何地措道哉或问韩公彻帘之举冨公咎焉何如杨子曰此冨公未察也韩之请后之从韩能逆知之乎机之未至不可知机之既至不可留然则先事未有以白冨公临事不可以待冨公故曰此冨公未察也或问卫多君子晋多卿材晋大国也卫蕞尔国亦何为多贤也后世以天下之大叹人材之乏又何欤杨子曰古者求人之一能后世求人之无不能求其一能是以多能求其无不能是以有不能或问何谓学杨子曰学之为言效也以己之不知效彼之知以己之不能傚彼之能学云学云诵数云乎哉辞命云乎哉杨子曰获禽我所欲也诡而获则可欲而不可欲不获禽非我所欲也范而不获则不可欲而可欲故曰可欲之谓善贫者未甞不言冨冨者未甞言冨故曰有诸已之谓信瓶之罄矣维罍之耻不充故也瑟彼玉瓉黄流在中实故也故曰充实之谓美山川之辉于外也百里珠玉在内不盈握耳故曰充实而有光辉之谓大山一山也而朝暮晦明万变也刻木而为山一山而已矣故曰大而化之之谓圣歴家之言天数徃者合知来者差故曰圣而不可知之之谓神杨子曰易曰上下无常非为邪也非为下者言也进退无常非离羣也非为进者言也杨子曰干之九三居上位而不骄葢以进德脩业为乐也乐乎内者轻乎外在下位而不忧葢以德之未进业之未脩为忧也忧其大者忘其细杨子曰仁与义吾之左右手也不可以独有亦不可以独无仁言觉义言冝也觉其冝则行觉其不冝则止故仁者右义者左或问近世之健吏某子吏也以健闻某子儒也亦以健闻二者同乎异乎杨子曰异何谓也曰吏以戎索治周索儒以戎索为周索嘉定元傌春三月男长孺编定端平元年夏五月门人罗茂良校正诚斋集巻第九十一终诚斋集诚斋集卷第九十二诚斋集巻第九十二庐陵杨万里廷秀庸言庸言六杨子曰利不㱕于上则不国故诗曰雨我公田遂及我私利㱕于上则无民故诗曰彼有遗秉此有滞穗伊寡妇之利杨子曰赤壁之风天道在南采石之雾天道在北也杨子曰夫子之道溥矣宏矣卓矣䆳矣故六经既就而六经非夫子无行不与二三子而未尝与二三子逼哉子贡之问也曰有一言可以终身行之者乎道大如天子贡欲以一字袭而取也终身涂逺子贡欲以一字生而死也问之之逼也荅之之难也㣲吾夫子谁实能荅之子曰其恕乎然则六经虽博可以一恕撮夫子虽圣可以一恕跂夫子宗庙之美百官之冨子贡一夕负之而走矣子贡得之之难而学者䘮之之易也武夫力而拘诸原妇人暂而免诸邑借乎杨子曰学者陋其故而不能不安恱其新而不能不懦其于至圣人也遐哉杨子曰枽之未落其叶沃若其文武成康之盛乎枽之落矣其黄而陨其周之东乎或问张汤推贤扬善有诸杨子曰推扬有矣贤善未也掾史之荐非贤善乎曰胥荐胥史荐史贤善乎或问陆抗饮羊叔子之药程子谓其不当饮信乎杨子曰抗饮焉不可也祐馈焉尤不可也不幸而抗死焉若之何或问君子而时中何谓也杨子曰诗不云乎就其深矣方之舟之就其浅矣泳之游之或问张敞其徤吏乎杨子曰敞可谓贤矣不货昌邑王以售其身敞可谓贤矣或问颜渊死子哭之恸何如杨子曰夫子欲有与言将谁与言杨子曰水託于噐而有象噐毁则象亦毁火託于薪而有质薪化而质不化象者形之虗质者象之实班固賛王莽曰天变见于上人怨作于下莽亦不能文也杨子曰固之言过矣莽之言曰天生徳于予汉兵其如予何未为不能文也杨子曰作诗者其深知小人之情状乎巧言如簧颜之厚矣是也言之巧能以欺夫人颜之厚不能以欺其心或问元亨利贞如之何杨子曰元而不亨不释老乎利而不正不申韩乎杨子曰三年耕必有一年之蓄而学者朝学之夕䘮之或曰性譬之水焉济人水也溺人亦水也谓济人者水之性则过徳乎水谓溺人者水之性则过咎乎水水之性有湛然而已尔性譬之火焉饪物火也煅物亦火也谓饪物者火之性则过徳乎于谓煅物者火之性则过咎乎火火之性有煇然而已尔人之性而曰善焉悪焉混焉非不性也非尽性也何如杨子曰所谓湛然煇然者为善乎为悪乎为混乎或曰何谓性何谓命杨子曰受之之谓性授之之谓命或问戒不睹惧不闻其惟闇室屋漏之地乎杨子曰不睹莫如吾心而闇室为十目之所视不闻莫如吾心而屋漏为十手之所指或曰后世为将者多飬冦以封已非罪欤杨子曰非其罪也有诲之者也自髙帝杀韩信始也或问班固谓石建之澣衣周仁之垢污君子讥之然乎哉杨子曰仁可讥也建恭为子职斯而可讥舜亦可讥庸言七或问楚王亡弓左右请求之王曰楚人得之又何求焉孔子闻之曰去其楚而可矣老聃闻之曰去其人而可矣𣆀之説髙矣乎杨子曰髙则有矣非其理也且弓以用言矣去其人则弓孰得之得孰用之杨子曰冲然之谓道烝然之谓气澄然之谓天凝然之谓地烝然者天地之充也冲然者天地之浑也故道为气母气为天地根或问扬雄之剧秦美新有徼欤杨子曰雄而有徼乆矣其获矣耄而后徼焉情乎哉然则奚而作曰避祸焉而已矣祸可避乎曰祸可避则命可避杨子曰圣人之辞浑贤人之辞辨浑故一言可以万观辨故一言可以一取圣人之辞㣲贤人之辞章㣲故思而有不谙章故不思而获杨子曰天下之至神者其惟人心乎已有过焉何必人告也见人之过得已之过闻人之过得已之过何必今人也见古人之过得已之过闻古人之过得已之过何必古人也见日月之过得已之过见寒暑之过得已之过何必天地也见韦弦之过得已之过见轮几之过得已之过何必万物也因前日之过得今日之过因今日之过得前日之过何必有过也一言之过未言而得其过一行之过未行而得其过是数者之得非人告也心告也故有不善未尝不知不惟颜氏子而已矣知之未尝复行惟颜氏子而已矣杨子曰礼出于人心入于人心乐出于人情入于人情或问班固论人也其等有九信乎杨子曰人之等奚若是之多也七焉而已矣敢问其目曰自庸人等而上者有三曰贤人曰君子曰圣人自庸人等而下者亦有三曰小人曰狄曰禽人而至于禽狄不已甚乎曰是未足甚也由余狄也反哺禽也人而禽狄如焉非甚也人而不禽狄如焉非甚乎下免禽狄上诣圣贤奚为而可曰学或问圣人可学乎杨子曰奚而不可学也圣人人伦之至也子孟子之言也圣尽伦子荀子之言也圣人尽人道者也子程子之言也圣人人也我亦人也我无人伦乎我无人道乎昧弗明舍弗行行弗至弗尽耳或问何谓天位何谓天职杨子曰履大君之位以承乎天兹谓天位脩大君之职以荅乎天兹谓天职有斯位也当知有斯职也臣而不脩其职则为旷官君而不脩其职不曰旷职乎然则孰为君职曰君职在养民养民在仁政文中子曰七制之主以仁义统天下是也又曰其有以结人心乎非也结之利之也杨子曰命徳讨罪自上天出此二帝三王之隆也命徳讨罪自天子出此汉唐之竞也逮徳下衰自权臣出徳又下衰自藩臣出至于自女妇出自嬖倖出无衰矣杨子曰小人之于爵禄未得则羡不得则愠既得则懐懐则固固则思思则姦姦则亡孰亡乎曰亡身虽然亡身小矣未足悼也大于亡身足悼也或问近世士风大不美何以易之杨子曰奚而不美也曰病在奔竞曰病不奔竞耳奔竞非病也未谕曰颜子曰仰之弥髙钻之弥坚瞻之在前忽焉在后使天下之士皆奔竞于此奚病哉病不奔竞于此而已矣庸言八或问仁义礼智为四乎为一乎杨子曰一而巳矣曷谓一曰礼生于义义生于智智生于仁杨子曰为人谋甚于为巳谋则谋无不忠责巳欺甚于责人欺则交无不信既见圣甚于未见圣则传无不习杨子曰市之为道也竞晨而昼竞昼而旰竞旰而夕虽止其竞不可也夕矣虽使其竞亦不可也故圣人观复杨子曰引重者先进之盛徳自重者后进之报徳也或谓曹公不报赤壁之役其怯乎杨子曰赤壁之役吴胜也不报赤壁之役魏胜也杨子曰烛定则明揺则昏而况心乎杨子曰有为而为不若无为而不为或问干坤毁则无以见易易不可见则干坤或㡬乎息干坤有毁耶杨子曰干坤毁而后可以去易去易而后可以息干坤杨子曰由道以出噐者道不孤由器以复道者噐不流或问神而明之存乎其人何也杨子曰存乎易者其易死存乎人者其易生或问志壹则动气气壹则动志蹶者趋者是气也而反动其心何谓也杨子曰志为政则气聴乎志气听乎志浩然之气也气为政则志听乎气志听乎气未定方刚既衰之气也血气之气盈则暴虗则屈道义之气塞乎天地矣然则气何以能动夫志也子不见夫蹶与趋者乎踣于行者其心骇然以震亟于趋者其心躁然以争葢气外折则心内悸气外骛则心内竞然则使圣人而蹶且趋也其心若之何曰圣人吾不得而知矣君子死而结缨足可蹶心不可蹶君子徐行后长者身乎趋心乎不趋圣人吾不得而见之矣或问心与性为一乎为二乎杨子曰心与性一而二二而一者也喜怒哀乐未发谓之中性也发而皆中节谓之和心也泉水之诗曰相彼泉水亦流于淇心与性之谓乎或问大徳不踰闲小徳出入可也何如杨子曰召公不云乎不矜细行终累大徳子夏之言是召公之言非矣杨子曰寒徃则暑来暑徃则寒来君子小人消长之理也日徃则月来月徃则日来死生之理也或谓大人不失赤子之心谓其泊然无喜怒乎赤子之喜怒非泊然矣谓其漠然无哀乐乎赤子之哀乐非漠然矣然则赤子之心何者为心欤杨子曰有感心无流心杨子曰君子之学一㱕焉而已矣百其涂奚伤焉曾子言忠恕夫子未之言也孟子言仁义子思未之言也或问鬼神杨子曰神者气之灵鬼者体之毁杨子曰栖一尘于睫则其大如车轮置车轮于百歩之外则其小如一尘或问断一草木杀一鸟兽夫子以为非孝何也杨子曰爱心存乎尔则及乎草木鸟兽爱心亡乎尔则至于无父无君或问管蔡之间周公其忠周欤杨子曰非也号焉而已矣然则其挟武庚忠商欤曰非也号焉而已矣然则其志焉在曰王焉而已矣何谓号曰公将不利于孺子其号忠周也挟武庚其号忠商也不周之忠则周公不可得而杀不商之忠则商民不可得而激周公不杀则周室不亡商民不激则管蔡无衆假武庚以兴商商兴而周亡周亡而毙武庚以自王此管蔡之谋也故周室譬则秦也武庚譬则义帝也管蔡譬则刘项也庸言九杨子曰垂緌以耻惰游之民何必鞭朴之辱缟冠以刑不齿之士何必钦鈛之诛或问书一也或诵焉而君子或诵焉而小人何也杨子曰非诵与不诵也由与不由也杨子曰春秋作而乱臣贼子惧后世斧鈛鼎镬而乱臣贼子不惧者有矣战国之时君子犯义小人犯刑后世君子而犯刑者有矣杨子曰君子敌心以理敌身以心或问临川王子谓天变不足畏可乎杨子曰王子之不畏天也天不为王子而亡王子之畏天也天不为王子而有杨子曰日退则月进月退则星进星退则雾进君子小人亦然或问士何以得为君子杨子曰惟受责惟能为君子未谕曰受一人之责无乎万人之责受千万人之责无一人之责或问谢子良佐谓宰相不能冨贵人也信乎杨子曰冨贵人者岂惟宰相不能也君亦不能也岂惟君不能也天亦不能也天不能冨贵人则孰能冨贵人乎曰蒿也不可使为松鲋也不可使为龙能使其不可使能为其不可为则天能冨贵人矣杨子曰孔子之言恕孟子之言严恕故许千万人皆为君子严故不许一人不为君子或问甚矣小人之不可附也古之累者孰不以附小人哉杨子曰附小人累也附君子亦累也故记曰中立而不倚或问赦者小人之幸信乎杨子曰小人幸君子亦幸使小人不幸君子幸乎哉或曰古者人主下士如汤之于伊尹先主之于孔明是也后世无闻焉何也杨子曰非后世人主不下士也人主之不下士自士之自下始也或问易皆六爻而干坤二卦独有用九用六然则爻其七乎杨子曰非七也曰用九用六者所以发六十四卦九六之用之凡也杨子曰人莫不爱其生故莫不厚其生莫不厚其生故莫不伤其生或问六经之道有要乎杨子曰何莫非要也虽然有始终焉始乎易终乎春秋又问易春秋之道有要乎曰何莫非要也虽然隂阳君子小人之消长易之要君臣夷夏之隆替春秋之要杨子曰有善而盈曰骄有不善而执曰吝杨子曰学而不化非学也故曰虽愚必明虽柔必强岂惟愚明柔强哉虽明必愚虽强必柔杨子曰头垢则思沭足垢则思濯心垢则不思沭濯焉何哉杨子曰士大夫之家其兴亡有数焉视其数之多寡而已矣诗书也贵冨也由乎前者其数七由乎后者其数三虽曰未兴兴矣由乎后者其数七由乎前者其数三虽曰未亡亡矣粹诗书者无亡粹贵冨者无兴视其数知其家矣世之君子毋视乎人之家视乎己之家毋视乎己之家视乎己之身毋视乎己之身视乎身之数杨子曰意者逆其所未然必者期其所愿然固者安其所不然其病三其源一曰有我或问子见南子子路不恱佛盻召子欲徃子路曰何必公山氏之之也然则冝何从杨子曰吾从子路曰然则夫子非欤曰子路可为也夫子不可为也庸言十杨子曰风者天之出入息也人之一身莫小乎语黙而莫大乎息天地之造化莫小乎雨雪雷霆而莫大乎风息死则人死风亡则干坤息杨子曰司马君实之文准荀也临川王子之文准扬也杨子曰古之巫者处其一今之巫者处其三曷谓一曰巫曷谓三曰释曰老或问明哲保身何如杨子曰全其名守其节斯不失其身矣若张禹孔光之保身乃所以失身杨子曰秦人之尚功术犹人饵金石之药也其初也瘠必肥老必壮羸必强其究也其死也忽焉杨子曰成帝辑折槛以旌朱云圣明之资也不圣不明不扩不充尔杨子曰扬雄言秦之士也贱夫四皓髙祖且不能致也况秦乎士未尝贱也或问孔明与仲达未战也战则孰胜杨子曰孔明乎奚以知之曰其立也山其静也渊古之将也巾帼之遗仲达已动矣或问舜之舞于羽七旬而苗不袼则如之何杨子曰苗民之格愈迟舜徳之进愈速杨子曰见乎表者作乎里形于事者发于心是心作焉其外寂然其中森然勿谓无形峙于丘陵勿谓无见烨于震电杨子曰精于理者其言易而明粗于事者其言费而昏或问君子言命乎杨子曰不知命无以为君子君子曷为不言命言命则人废奈何曰知命者不立乎巖墻之下君子曷为必言命杨子曰颜子之学圣人亦逼矣仰之弥髙其逺无极钻之弥坚其入无间瞻之在前可望而不可至忽焉在后君得而又若溃杨子曰口者躬之户目者躬之牖徳者躬之府府充矣其户烨其牖莹虽然烨其户莹其牖其府充乎或曰学者莫上于敏莫下于钝然敏或以窒钝或以通何也杨子曰不可怙者天不可画者人或曰昔楚昭王召孔子将使执政且封以地子两以为非楚利也昭王乃止子西之言信乎杨子曰昔者虎之居乎山也自知其无以徳乎战也使貍召麟焉貍曰今日之事有虎无麟有麟无虎子以为麟之至则兽麟从乎子从乎虎于是疑焉麟闻而叹曰吾以不触闻也貍尚疑我哉子西之説则貍之説也或曰曹公孙权一世之雄也不为曹公孙权者能当之乎然曹公用舟周瑜败之孙权登岸满宠败之何也杨子曰二公龙虎也龙以水而雄虎以山而雄易而居焉败矣曹公之用舟虎在川也孙权之登岸龙在山也或曰民之溺于战国之虐政也其心竞其力拯之难也其力充其位缺拯之难也孟轲荀卿力不足以行其心非患也为齐卿为楚令不位欤而其拯无闻焉何也杨子曰今有孺子将入于井仁人有不见无不拯虽然仁人趋而拯之孺子之父从而挽之则仁人虽欲拯之乌得而拯之孟荀则悯孺子矣如挽何杨子曰夫子之论礼商得以损夏古之礼有不苟取周得以益商今之礼有不苟去或曰孟子圣矣乎杨子曰谓若圣岂敢者夫子也况孟子乎虽然孟子之学至其至矣非曰圣也非不曰圣也或曰孟子之与孔子假而生不相后也将并于孔乎将学于孔乎曰奚其并奚其并嘉定元年春三月男长孺编定端平元年夏五月门人罗茂良校正诚斋集巻第九十二终诚斋集诚斋集卷第九十三诚斋集卷第九十三庐陵杨万里廷秀庸言庸言十一杨子曰隂动之谓阳阳静之谓隂动静不息之谓道道也者三才不息之軆也善也者三才不息之用也性也者三才体用不息之质也觉此之谓仁达此之谓智公此之谓百姓之月用行此之谓君子之道道果多乎哉故曰君子之道鲜矣或问有喜怒哀乐未发之中有过与不及之中中其二乎杨子曰中有二乎喜怒哀乐未彂之中中之初过与不及之中中之复或问有以活爲仁信乎杨子曰活则圎圎则忘分有以公爲仁信乎曰公则方方则忘情仁者不忘情亦不忘分不忘情故爱人不忘分故自爱或问礼义廉耻柳子以爲非四也二而巳矣然乎杨子曰一而巳矣曷谓一曰耻是也惟心知其一则三者至矣是故君子以一生三以三飬一小人去其一以败其三何所不至哉故立天彝建民极耻爲大或问应变何如杨子曰变者天下之不幸应者圣人之不得已或问士大夫当仕而报怨不可也报恩独不可乎杨子曰不可未喻曰吾闻之吾友尤廷之曰仕而报怨私也仕而报恩亦私也以公家之恩报巳之恩不私乎或问道术奚辨杨子曰大路之谓道小径之谓术正涂之谓道邪径之谓术天下共由而无误之谓道一夫取疾而然迷之谓术故周礼曰千夫有川川上有道月令曰审端径术圣人之所谓道者明告天下后世以可行者也故譬之以路而谓之道孟子曰夫道若大路然董仲舒曰道者所由适治之路也韩子曰由是而之焉之谓道故夫尧舜禹汤文武周公孔子孟子颜子之道道也老佛管商申韩之道非道也术也或问子曰囬也非助我者也于吾言无所不说无所不说于圣人之言而曰非助何也杨子曰钟不自鸣撞而后鸣夫子万石之钟也囬也不撞而聴其自鸣则钟之鸣也不数矣使七十子皆如囬则论语孝经或㡬乎息矣论语孝经而息岂惟无助于夫子亦无助于天下后世岂惟无助于天下后世亦无助于天地万物或问愤世嫉邪何知杨子曰世不必愤邪不必疾焉杨子曰昼而夜莫之异也温而寒莫之异也得而失生而死异焉何哉或问礼与时孰从杨子曰礼汰从时时汰从礼或问横渠张子与二程子其学孰至杨子曰孰不至也虽然大程子不幸短命吾所叹也横渠子不幸短命吾所尤叹也杨子曰西汉之士不正东汉之士不中或问易与天地凖何如杨子曰易与天地凖天地与易凖或问君子不言而信此何理也杨子曰见桒者有燠意见米者有饱心桒与米言乎哉杨子曰移攻昧之师以攻已之悪囬克敌之力以克巳之私杨子曰有心而弗治子有庭内弗洒弗扫者也有师友而弗问子有种鼓弗鼓弗考者也杨子曰天焉曰命人焉曰性主焉曰心杨子曰农夫之播种也种黍不生稌种稌不生黍有种此而不生此者乎学者谨之杨子曰尧舜有存心无放心桀跖有放心无存心矣庸言十二杨子曰居其前者不欲継其后贤之进也难居其后者不欲立其前贤之立也难杨子曰读书者非言语之谓也将以灌吾道德之本根荣吾道德之枝叶也本根将枯枝叶将瘁试取圣贤之书一阅焉枯者茂瘁者荣杨子曰有败诈无败诚杨子曰古之君子虽贫不粥祭器虽寒不衣祭服晋文请隧不与贫而不粥祭噐也仲叔于奚请繁缨与之寒而衣祭服也杨子曰天下之物不可不有而有之者其有不赘不可不无而无之者其无不匮杨子曰登髙者未必跌而尝覆车于夷涂夜坐者未必寐而常失且于眛爽杨子曰緫于而山立南丰子曽子之文也发扬蹈厉眉山子苏子之文也杨子曰生而知者信其当然也学而知者见其所以然也惟其信于斯故曰诚惟其见于斯故曰明明之之谓贤诚之之谓圣诚而不知其所以诚之之谓神或问曰古之有道之士入水不濡入火不热入兽不乱群入鸟不乱行虎无所投其齿兕无所投其角信乎杨子曰然曰有道之士若是其异乎曰何异焉舜与共驩杂处也杂而不处不曰不乱群乎宋司马欲害孔子也害而不害不曰不濡不热乎虽然此非圣人之至也而老荘妄意其为圣人之至也杨子曰天地之间其犹炊欤实物于甗而覆其上实水于鬵而炀其下判乎其不比也然水火之情协而气升焉则覆其上者潜然而零矣覆其上者彼其初燥如也潜然者奚自而来哉气世天地之为雨也亦然杨子曰圣者天之习贤者圣之习杨子曰虚者盈之终息者消之初杨子曰君子食无求饱不足欲也居无求安必迁善也杨子曰君子以身观人以人观身或问王行一曰水水者物之初有乎无乎杨子曰有者水之象无者水之质或问物有相反相成何也杨子曰反者激之极成者反之定故饴之甘其极必酸荼之苦其极必甘也杨子曰今夫木同一本根也然方其荣也枯者或与之同日反其凋也生者或与之并时故华敷而叶霣枝藁而萠出此造化无息之妙也杨子曰春秋之季天下何嗜乎利焉而已矣天下何疚乎夺焉而已矣不嗜不疚不利不夺也而圣门诸子方且侍坐而谈舎瑟而作以浴沂之水涤夺攘之氛以舞雩之风吹战争之尘彼视一世之所嗜所疚者何如哉或曰然则圣门忘天下欤曰否杨子曰圣人之畏天也以民圣人之畏民也以天矣或曰忧驩兠失之宰予尧孔亦有遗照欤杨子曰圣人天也无遗照亦无遗覆虽然照有或遗也覆无或遗也或问至大至刚以直何谓也杨子曰无不容之谓大无能动之谓刚无可愧之谓直或问喜怒哀乐未彂谓之中彂而皆中节谓之和何谓中何谓和杨子曰不观之天地乎阳气潜萠万物㱕根之谓中分至启闲序则不愆之谓和观吾心见天地观天地见吾心或问致中和在彼为致也在此奚致焉杨子曰井不食不泉木不鑚不燧庸言十三或问天命之谓性率性之谓道脩道之谓教何谓也杨子曰天命之谓性人为云乎哉率性之谓道外取云乎哉脩道之谓教倖得云乎哉故令之卑之谓命无加无损之谓率作之朂之之谓脩或曰致中和天地位焉万物育焉中和之㓛用若是其大乎杨子曰子不见汉武之一怒乎追仇平城之役一怒萠于心天地万物何与焉而长屋竟天死人如乱麻则喜怒哀乐不中不和之征也然则圣人之致中和者何如哉杨子曰冨润屋不足以润一身德润身足以润四海杨子曰莫见乎隐未出门而如见大賔莫显乎㣲未使民而如承大祭杨子曰水能湿夫火而隔之以金则湿者燥火能流夫金而乗之以水则流者止或问无穷之谓理无尽之谓性而曰穷理尽性如之何曰穷无穷尽无尽之谓学杨子曰金有范天地亦有范木可围天地亦可围易也者其铸穹壤之范量髙厚之度欤故易曰范围天地杨子曰学有思而获亦有触而获思而获其觌亲触而获其诣速或问为人君止于仁何如斯可谓止矣杨子曰心有所先定之谓止建邦者先以都邑为止行旅者先以舎馆为止心不先止于仁虽囊括万善包举百行其吾物乎哉杨子曰氷在其内而壷之莹外达善之出而不揜者肖之日月在其外而牖之煇内逹善之入而不拒者肖之或问横渠子谓君子之学为天地立心奚为其为天地立心也杨子曰人者天地之心也君子者天地之心之师也有天地而无人无天地也有人而无君子之学有天地而无心也是故学立心立学亡心亡杨子曰始雪而温阳之终也既霁而寒隂之穷也或问孟子谓天之生物使之一本而夷子二本何也杨子曰草木本乎根人本乎父父吾父以及人之父一本也父吾父亦父人之父非二本乎或问杨雄谓仲尼见所不见敬所不敬圣人亦有调也信乎杨子曰信斯言也则见董贤敬王莽亦仲尼矣杨子曰孔子之言未尝厉也至责冉求原壤未尝不厉也孟子之言未尝不厉也至答尹士滕之馆人未尝厉也杨子曰孟子之文豊而约杨子之文瘠而腴文中子之文淡而甘至于荀卿有駮而已耳有芜而巳耳杨子曰圣人之言可以观可以知不可以指杨子曰太极气之元天地气之辨隂阳气之妙五行气之显元故无象辨则有象妙故无物显则有物人者气之秀也性者人之太极也心者人之天地也动静者人之隂阳也喜怒哀乐者人之五行也孟子曰万物皆备于我矣万物皆备而已乎或问程子谓主一之谓敬无适之谓一何谓无适杨子曰心有他之之谓适或问何谓惟精惟一杨子曰使后羿为王良得良失羿使王良为后羿得羿失良杨子曰五色之变始乎金终乎水五味之变始乎土终乎火水火者隂阳之初也极其变者反其初也杨子曰知至不能至之非真知也知终不能终之非笃信也非真知则自欺非笃信则自画庸言十四杨子曰易知则有亲乐其中之无险也易从则有㓛信其前之无阻也杨子曰精气为物神而明也游魂为变明而神也圣人观物而知变是以知死生之故圣人观变而知化是以知鬼神之精状杨子曰范围天地之化而不过过则诞曲成万物而不遗遗则私杨子曰冨有之谓大业无足心也月新之谓盛德无止心也杨子曰汤至热也乆漱而凉阳争则一胜也泉至寒也徐嚥而温隂化则一㱕也杨子曰金遇火则释遇水则凝隂从阳者反其本土遇水则释遇火则凝阳从隂者㱕其宅或问何谓动心忍性杨子曰动心君子之疢疾忍性君子之药石杨子曰晨昏一日之昼夜寒暑一歳之昼夜死生百年之昼夜鬼神万化之昼夜故通乎昼夜而知者知死生之故鬼神之情状或问再思三思何如杨子曰夫子为季文子言之也不善而再思则衰善矣善而再思亦然善乎况于三乎学者谨之杨子曰大法不可犯故诗曰岂不懐㱕畏此简书清议不可犯故诗曰岂不欲徃畏我友朋虽然清议之威甚于大法或问君子之为善或以为好名何如杨子曰不可好者名也不可不好者善也善之与名其犹形影乎影之有无视其形名之有无视其善形絶影絶善灭名灭善可灭乎故教曰名教义曰名义节曰名节夫子曰齐景公有马千驷死之日民无徳而称焉伯夷叔齐饿于首阳之下民到于今称之而荘周曰为善无近名周之言可师则夫子之言可叛或问横渠子云湛一气之本攻取气之炊何如杨子曰湛一气之君资取气之佐何谓佐曰以天地之气恠天地之气杨子曰隂阳一气而二名隂言静阳言动隂外无阳阳外无隂杨子曰三代国命在民与诸侯战国国命在士秦汉国命在民魏晋以降国命在兵或问荘周云人之君子天之小人天之君子人之小人信乎杨子曰妄哉周之言也人之君子天之君子天之小人人之小人奚以知之曰天视自我民视天聴自我民聴或问物以数来我以诚应将无堕彼乎杨子曰子不见夫镜乎无一物故见万物杨子曰目以瞬而明气以息而和故月徃则月来寒徃则暑来杨子曰神领意㑹者见鷔于滕口涂说之儒下惟潜心者见诽于开门授徒之师噫或问诸儒同异之说学者冝何从杨子曰事疑从古义疑从是或问汉儒句读之学何如杨子曰非不善也说字无字外之句说句无句外之意说意无意外之味故说经弥亲去经弥踈或问天地之性人为贵何谓也杨子曰君子自尊其身不敢自下于天地自贵其身不敢自贱于天地非尊贵其身也尊贵天地也或问横渠子谓天象阳中之隂风霆隂中之阳何谓也杨子曰日月星辰明而有象象者隂之凝风霆幽而有声声者阳之散庸言十五或问横渠子谓正明不为日月所眩正观不为天地所迁何谓也杨子曰日月所不能胘而况同民之吉凶作易之忧患乎天地所不能迁而况死生之故鬼神之情状乎或问横渠子谓神天徳化天道何谓也杨子曰静而存曰神故德动而周曰化故道或问横渠子谓仁敦化则无体义入神则无方何谓也杨子曰敦而不化囿于体义而不神局于方也或问横渠子谓海水凝则氷浮则沤然氷之才沤之性其存其亡海不得而与焉推是足以䆒死生之说何谓也杨子曰水之聚散海不得而与吾之死生而曰有与焉者非妄则惑或问程子谓鬼神者造化之迹何谓也杨子曰息而神盈天地之间消而鬼反天地之间非迹而何也或问何谓辟戸谓之干杨子曰不观子之嘘何谓阖戸谓之坤曰不观子之吸或问何谓冨有之谓大业杨子曰周公思兼三王以施四事何谓日新之谓盛徳杨子曰孔子谓君子之道四未能一焉杨子曰天下之治福常集于小人天下之乱祸常集于君子或问饮食男女人之大欲存焉斯天理欤人欲欤杨子曰循其不得巳天理也肆其得已而不已人欲也或问曰吾将任矣事上官若之何杨子曰事长勿太亲任事勿太専用心勿太薄或人欣然曰问事长得事君或问学经有法乎杨子曰有四曰耳曰目曰心曰神虽然是四法者耳为下耳以聚之目以辨之心以思之神以㑹之辨之不莹思之不睿㑹之不吾适人莫吾莫杨子曰隂阳神而无名是以无极隂阳浑而为一气是以有太极隂阳辨而为干坤是以生两仪隂阳始交而为雷风交再为水火交徧为山泽是以生四象生八卦八卦具而万化生万化显而太极隐万化神而太极复或问弟子问仁问孝未尝异而孔子荅之未尝不异其随才而寓㫖乎杨子曰果随才而寓㫖也是容心而择告也然则奚其异曰后之荅忘前之荅然则孔子亦有忘欤曰不忘不足为孔子或问天生蒸民有物有则孰为物孰为则杨子曰天叙有典非物乎天秩有礼非则乎杨子曰犬之性犹牛之性牛之性犹人之性此孟子言也非意也孰意也告子之意也一以告子为犬不可以守卢一以告子为牛不可以驾车然则人也牛也犬也其性为一乎为二乎杨子曰文帝之生财以取诸民者取诸已武帝之生财以取诸已者取诸民杨子曰道必有所存曷存乎存乎人也当其存也至传于陋巷之臞及其不存也乃夺诸千驷之贵杨子曰告子之论性不胜其离也以善外也非内也故作性犹𣏌栁之论以性随也非定也故作性犹湍水之论以性者人犹物物犹人故作生之谓性之论以性者知斯慾慾斯知故作食色性也之论一性数说一说百离告子而知性也自言之自离之故孟子曰邪辞知其所离嘉定元年春三月男长孺编定端平元年夏五月门人罗茂良校正诚斋集卷第九十三终诚斋集诚斋集卷第九十四诚斋集卷第九十四庐陵杨万里廷秀庸言庸言十六杨子曰二程子之学以仁为觉以敬为守以中为居以诚为㱕以致知为入以明道不计㓛为用而韩子曰轲死不得其传其真不得其传耶其真不见其传耶杨子曰天下有至乐不笙磬而雅不刍豢而腴不麴蘖而酣君子趋焉衆人去焉是未可以语夫俗也颜子不以一瓢易五鼎乃在于不逺复之一爻杨子云不以饿显易禄隐乃在于太元之一书其可乐者安在哉使其有可乐必有以易其乐杨子曰公都子之问孟子其性之说有三告子曰性无善无不善此释氏之论也或曰性可以为善可以为不善此杨雄氏之论也或曰有性善有性不善此韩愈氏之论也孟子之时已有三家者流之说矣言性者不入于释必入于杨不入于杨必入于韩此三家者流之所知也不入于孟而入于公都岂三家者流之所知杨子曰尽衣冠之法至三代则踈禹贡之法至商则宻杨子曰圣人之道犹天也一目仰之与万目仰之见之者孰大圣人之经犹的也一人射之与百人射之中之者孰多杨子曰以礼制俗古也以俗制礼古乎哉汉武帝招儒生集方士杂议博採制作之劳终身不离于稽古而礼文之事终身不离于世俗去委巷而之委巷何也以礼制俗以俗制礼之异也或曰孟子荅公都子之问性曰情曰心曰才何也杨子曰安之之谓情彂之之谓心能之之谓才三者一性之妙用也三者毁无以见性杨子曰法无不良良而变则弊者起法无难复复而揺则良者迁杨子曰人之于善最患于贱其所巳得而贵其所未得未得之患得之既得之患不得之贵与贱之心相为循环非终其身循环其巳乎杨子曰夜气气之㱕根也平旦之气气之将春也自此以徃其徽绪千万而其大变有五然于五大变之中其存者二其居存亡之间者一其亡者二曰夜气曰平旦之气曰且昼之所为曰梏之反覆曰违禽兽不逺二者存吾徒可以自贺一者居存亡之间吾徒可以自警二者之亡吾徒可不大惧哉杨子曰欲善易信善难故可欲之善不如有诸巳之信且何必二帝三王之善欲之而不信之之为不可也匹夫之言非圣人之言然有能信之者可以王天下故髙祖之开基信三老仁义之一言也异端之学非大经之学然有能信之者可以治天下故孝文之致平信黄老清净之一言也不然前尭后舜左周右孔日陈于前朝闻之夕弃之杨子曰尭舜之允执厥中与求鸡犬之放同一警孟子之免郷人与耻指屈之疾同一愤杨子曰古人之言意愈切者辞愈缓孟子告齐宣王当其责王臣之友不知其责士师当其责士师不知其责王庸言十七杨子曰修身在立主立主在有力孟子曰先立乎其大者此修身而立主者也易曰雷在天上大壮君子以非礼勿履夫惟有雷在天上之力然后能为非礼勿履之事此立主而有力者也修身而立主立主而有力斯人也不曰真大丈夫孰为真大丈夫杨子曰古之人责人有终责巳无终杨子曰齐荘公设勇爵以募勇士而得殖绰郭最孟子设天爵以募天民吾闻其语矣未见其人也杨子曰赤子失其母而邻之母乳之貌非母也声非母也而抚之则母也朝而啼夕而笑始乎邻卒乎母矣乌知邻母之非吾母欤惟民亦然为人上者乃使邻之母得乳吾之赤子何哉杨子曰一杯之水不能胜一车薪之火仁之细也五糓不熟不如荑稗仁之粗也细则㓛不大粗则力不精或问孟子曰伊尹以尭舜之道要汤君可要乎杨子曰君求于臣可臣求于君不可或曰孔子主弥子则卫卿可得孔子何爱于主之以得其位行其道哉杨子曰孔子之与卫卿不可以两得也得卫卿则䘮孔子矣非卫卿之能䘮孔子也自弥子而得卫卿则足以䘮孔子矣孔子如此其巍巍也而一主弥子即䘮孔子故孟子曰使孔子而主痈疽瘠环则不足以为孔子或曰百里奚之非自鬻孟子言之明矣若夫宫之竒与百里奚之諌与不谏臣子冝孰则杨子曰宫之竒哉然则孟子之言曰宫之竒谏百里奚不谏知虞公之不可谏而不谏可谓不智乎知虞公之将亡而先去之不可谓不智也孟子之言非欤曰是孟子之意也忠者臣之则智者臣之贼百里奚非虞之臣子乎君违不能諌而逆言之言吾知其不可諌国将亡不能死而又先去之智矣未知焉得忠故孟子与其智而巳矣与日月争光者其惟官之竒乎哉或曰百里奚死虞则何以有相秦之㓛曰为人臣者节至焉㓛次焉妇之事夫倚市门狎不逞夫病弃之家贫离之而曰克家乎臣之事主亦然虞在与在虞亡与亡则百里奚无相秦之㓛独不可乎或曰然则孟子曰相秦而显其君于天下可传于后世不贤而能之乎此言何谓也曰去虞之智以㓛没罪相秦之贤以罪没㓛孟子乎哉或问孔子曰温故而知新可以为师何也杨子曰温故而知新岂特可谓一时之师哉为百世之师可也然则其谁能之曰其惟孔子乎然则温故为难乎温故而知新为难乎曰温故非难也温故而知新则难也然则其孰为故孰为新曰古人巳徃之迹之谓故出古人故迹之外神而明之之谓新也杨子曰周籍之未去文武周公诸侯之深雠也及其既去国之八百为七十二七十二为六七当此之时必有思其深雠而一可得者矣或曰闵子不肯为季氏之臣悪季氏之专鲁而不忍污其身也孔子于季桓子乃有行可之仕何也杨子曰佛盻公山之召犹欲徃况季氏乎且夫子之仕于季桓子也而岂徒哉杨子曰舜寕失不经而后世不失不辜白失不应为之法始也孔子有不税冕而行而后世有税冕而不得行自夫檀去官之法始也而天下不治则上之人从而尤之曰法未宻也噫庸言十八杨子曰以位为贤阳货贤于仲尼以赀为贤季氏贤于颜子或问孔子谓季氏八佾舞于庭是可忍也孰不可忍也何也杨子曰忍始于八佾终于弑父与君杨子曰衣有破𥙷则金人有过𥙷则贤杨子曰春秋以一字为褒贬易以一字为义理杨子曰易六艺之首种也天谷之羲播之文王茅之周公仲尼甲折之杨子曰一思而是非之心明再思而利害之心生利害之心生而是非之心昏矣学者警之或问横渠子云日质本隂月质本阳何谓也杨子曰日火也火者天地之中女月水也水者天地之中男又问阳䧟于隂为水附于隂为火何谓也曰男以陷言女以丽言或问夷狄之有君不如诸夏之亡何也杨子曰狄宜无而有夏宜有而无或问仁人心也义人路也杨子曰无心乌生无路为行或问荘子曰圣人观于天而不助何谓也杨子曰循天理之谓观加人力之谓助杨子曰色斯举矣有未色而举者贤者避世其次避地是也翔而后集有翔而不隼者危邦不入乱邦不居是也杨子曰国语谓择福莫若重择祸莫若轻自以为智矣不知夫福者竞之端祸者盈之报择福以轻其祸犹重而况择福之重者乎使此智可行则李斯之祸免矣或问晋文公谲而不正齐桓公正而不谲何如杨子曰文视诸侯则正视桓谲矣桓视文则正视三王谲矣杨子曰君子其上行道其次守道其上捐身其次㓗身杨子曰圣人以道行命中人以命行义杨子曰天下不一则不治战国是也不一则不乱秦是也或问何谓一何谓中杨子曰㑹之曰一约之曰中也杨子曰孔子登东山而小鲁登太山而小天下而况君子登颜孟之东山登周孔之太山乎或问儒者谓封建不复古不复矣何如杨子曰孟欲天下定于一世儒欲天下定于万世或问门人厚葬颜子夫子奚而不可也杨子曰颜之心门人知之乎知之者天子也然则颜之心奚若曰颜之所耻门人之所荣颜之所荣门人之所耻杨子曰神有不能穷而化无不可知穷神则人不弱知化则天不强或问何谓穷神知化杨子曰神者心也化者天地万物之变也不尽其心不逹其变杨子曰世之所谓为人者我知之矣其所骛者是也举一世之所骛而不置者曰饮食男女焉而巳矣饮食男女之外无行焉是果古之所谓为人者耶古之所谓为人者何也将以并天地而三之焉者也且天地若此其至大也吾人若此其至小也以至小并至大其必有以也将以其止于饮食男女之能而已耶抑不以其止于饮食男女之能而已也若曰以其止于饮食男女之能而巳也则夫飞焉者走焉者亦皆能吾人之所能也吾人能彼之所能而遽自以为足以并天地彼能吾人之所能乃不足以并吾人也今吾之所能未离乎彼之所能求以异乎彼且无以异乎彼也而欲以并彼之所不得并也遐矣哉庸言十九或问诗有六义何如杨子曰此説诗者失之也诗之体有三诗之作有三一曰风二曰雅三曰颂此诗之体也一曰兴二曰赋三比此诗之作也何义之有或问阳货馈孔子豚孔子受焉缪公亟餽子思鼎肉子思辞焉何也杨子曰推阳货之馈不可以不受惟缪公之餽可以不受或问干知大始坤作成物干以易知坤以简能何也杨子曰天因物故易地因天故简或问易则易知简则易从易知则有亲易从则有㓛有亲则可乆有㓛则可大可乆则圣人之徳可大则贤人之业易简而天下之理得矣何也杨子曰圣贤以易简成小人以智巧败易简无佗因天下万物之理而顺之耳或问仰以观于天文俯以察于地理是故知幽明之故原始反终故知死生之说何也杨子曰以地之明知天之幽以始之生知终之死见其一知其万也何也明必有幽始必有终也其理必然不足怪也或问精气为物游魂为变是故知鬼神之情状何也杨子曰气之精者凝而为物故有知而谓之神气之逝者游而为变故无知而谓之鬼魂者气也鬼者体也亦谓之魄故神存则物生神去则物死神者体之主人体者神之传舎或曰作易者谁乎非圣人孰能之杨子曰非也然则孰作之曰天地然则天地能作易乎曰天地不能作易而能有易有易者具是理作易者书是理犹绘事焉物必有其生绘乃肖其生世无日星何从而绘日星世无山龙何从而绘山龙是故天地者易之生也易者天地之肖也彼以其天我以吾干彼以其地我以吾坤不观干坤二卦乎此之贵贱彼之早髙此之刚柔彼之动静吉凶者其方物变化者其象形也故系辞曰天尊地卑干坤定矣卑髙以陈贵贱位矣动静有常刚柔断矣方以类聚物以群分吉凶生矣在天成象在地成形变化见矣或问道者不可须臾离何也杨子曰人之于道犹鱼之于水也鱼可须臾离于水则人可须臾离于道杨子曰水为氷雨为雪精气为物也圣人因其有而处其有不以无废有氷为水雪为雨游魂为变也圣人因其无而聼其无不以有遁无异端反是也或问何谓鬼神之情状杨子曰情存则神状存则鬼或问通乎昼夜之道而知何也杨子曰昼则作夜则息死生一昼夜也昼夜一死生也或问今不如古信乎杨子曰奚而不信古者官人以世后世宫人以人古者士大夫専杀后世天子不専杀古者士死必以殉后世天子不以殉今不如古奚而不信杨子曰有所忘则必有所不忘有所不忘则必有所忘杨子曰武帝问禹汤水旱厥咎何繇公孙弘对曰汤之旱桀之余烈也弘之为汤讳巧矣桀亦无辞也至曰尭遭洪水未闻禹之有水也弘知为禹讳矣独不为尭地乎独不虑尭之有辞乎圣人未尝讳过也独讳天灾乎为圣人讳过者小人之䛕也为圣人讳天灾者又䛕之䛕也弘䛕汤而讳汤之旱讳汤而移之桀知桀之无辞而后彂也犹讳父而移之盗也又以䛕汤者䛕禹又以讳禹者移之尧此䛕之穷也犹讳父而移之祖也尭固无辞也非惟无辞也犹将引咎以罪已也三圣一道也弘䛕其二毁其一岂惟毁其一又授尭之手而坐于桀之侧尭亦无辞也桀何颜哉而弘独有颜以见尭也臧文仲曰禹汤罪已由弘之言则臧文仲之言妄矣庸言二十杨子曰成天下之事者譬之山行而攀木焉陟者以顺攀为进降者以逆攀为进事之成岂一端而巳哉杨子曰人有一足履甲之舟一足履乙之舟不惟不受于甲亦不受于乙人有一足居闑之内一足居闑之外不惟不信于外亦不信于内故髙帝曰陈平智有余然难独任杨子曰梓人能为明堂路寝而居无庐轮人能为乗舆王路而出无车仲尼能为尭舜禹汤文武周公之业而粮无余杨子曰有诸巳而求诸人无诸巳而非诸人此君子之事也圣人不然有诸巳而不求诸人无诸巳而不非诸人杨子曰喜者阳之循怒者隂之拂欲者阳之伸惧者隂之诎不动于隂阳之谓性动于隂阳之谓情动而复于不动是为圣贤君子动而不复不复而无不之也民斯为下矣彼异端者甚悪四者之情而求去之情可去性亦可去矣不惟性可去隂阳亦可去矣或问一隂一阳之谓道何谓也杨子曰一隂一阳而非道何者为道一隂一阳天地所不能逭也而况人物乎隂阳之在天地其位为髙下其精为日月其运为寒暑其物为水火阙其一则天地息隂阳之在人物其耦为夫妇其亲为父子其分为君臣其道为仁义其事为徳刑其类为君子小人中国夷狄禽兽阙其一则人物息天地也人物也均物也所以行天地人物者道也不能不有之谓物不得不行之谓道或问上系首章既曰天尊地卑又曰干坤定矣何谓也杨子曰天下有二易有造化之易有䇿书之易造化之易原乎太极䇿书之易成乎圣人易岂圣人之私书哉太极以易书示圣人圣人以易书述太极如是而巳尔未喻曰圣人观彼之天地得吾易之干坤观彼之卑髙得吾易之贵贱观彼之动静得吾易之刚柔观彼之方物得吾易之凶吉观彼之形象得吾易之变化天之除虗尝假手于成汤天之作易亦假手于三圣杨子曰克已复礼不可以有已爲仁由已不可以无巳或问渉世当若之何杨子曰寕得罪于君子母得罪于小人得罪于君子君子必察得罪于小人小人必杀杨子曰古之法亦䟽矣未若后世之备也舜寕失不经未有不应为之章也孔子不税冕而行未有擅去宫之章也或问赐自以不如囬为其闻一知二闻一知十之相逺也何如杨子曰子贡闻一知二多矣闻一知十可乎或问孔子谓曾子曰吾道一以贯之又谓子贡曰吾道一以贯之何谓一杨子曰入乎君臣父子仁义礼乐之谓一出乎君臣父子仁义礼乐之谓二然则孰为三曰杨墨也申韩也释老也或问韩子欧阳子何人也杨子曰圣之徒也何以知之曰孟子曰能言距杨墨者圣人之徒也孟子能言距杨墨者也韩子欧阳子能言距释老者也能言距杨墨者为圣之徒能言距释老者非圣之徒乎然则或谓二子未知道也信乎曰二子之未知道其未知君臣父子仁义礼乐之道乎抑亦未知清净寂灭虚玄空无之道乎不知乎前二子焉得为圣之徒不知乎后二子焉得为非圣之徒或问何谓安其身而后动杨子曰安在动后非忧则悔又问何谓虑其交而后求杨子曰虑在求后非辱则累嘉定元年春三月男长孺编定端平元年夏五月门人罗茂良校正诚斋集卷第九十四终诚斋集诚斋集卷第九十五诚斋集卷第九十五庐陵杨万里廷秀觧天问天对觧引子读栁文每病于天对之难读杜少陵曰读书难字过然则前軰之读书亦有病于难而终则易焉子岂前軰之敢望哉因取离骚天问及二家旧注释文而酌以子之意以觧之庻以易其难云天问天对觧屈原问栁宗元对问曰遂古之初谁传道之上下未形何由考之遂古徃古也太古天地未分之说传之者谁何以考究对曰本始之茫诞者传焉鸿灵幽纷曷可言焉古盖茫乎其不可考也传其有初者虗诞者为之也鸿荒灵恠幽深纷紊何可得而言哉且不可得而言也考且得而考也耶问曰冥昭瞢闇谁能极之冯翼惟像何以识之明明闇闇惟时何为日月之夜冥昼昭何以然也其理瞢然而闇谁能穷极之者天地之冯冯而盛满万形之翼翼而衆多何以然也其像初谁识而命之者人物之明明鬼神之闇闇是又谁为之者时是也冯冯盛满翼翼衆也见颜师古汉书礼乐志桂华冯冯翼翼对曰曶黑晰眇徃来屯屯尨昧革化惟元气存而何为焉曶爽昭晰而为昼昏黒窈眇而为夜盖日徃月来月徃日来自尔而巳屯屯而昧焉则冥昭瞢闇之理盖不可得而穷极也二仪之盛满者自盛满尔万形之衆多者自衆多尔人物之明明者自明明尔鬼神之闇闇者自闇闇尔倐焉而革泯焉而化此其厖昧之气象盖不可得而测识也日月昼夜之由不可穷也天地人物鬼神之由不可识也又孰有为之者哉盖亦强名之曰惟元气存而巳曶爽见汉郊祀志谓昧爽也问曰隂阳三合何本何化圎则九重孰营度之惟兹何功孰初作之独隂不生独阳不生独天不生三合然后生此谷梁子之言也隂阳三合若之何而本原若之何而化生天体之圜也孰与之营造而能圜天重之九也孰与之量度而有九凢如此者奚而㓛谁之作哉对曰合焉者三一以统同吁炎吹冷交错而㓛无营以成沓阳而九转輠浑沦䝉以圜号冥凝玄釐无㓛无作隂阳之合以三而元气统之以一炎者元气之吁也冷者元气之吹也吁而吹吹而吁炎而寒寒而炎交错而自尔㓛者也其始无本其未无化天之九重者阳数之合沓而积者尔天之圜体者一气辅轮而浑茫者尔乌有所营乌有所度哉其凝而结也冥然而凝莫见其所以凝其釐而治也玄然而釐莫见其所以釐乌有所㓛乌有所作哉䝉加也号名也天之圜亦岂真圜耶人不见其际而见其圜故加之以圜之名而已故曰䝉以圜号问曰天维焉系极极焉加八柱何当东南何亏九天之际安放安属天维之干旋何所系缀天地之垠涯又何所加八柱九天亦同此问也对曰乌傒系维乃縻身位无极之极漭弥非垠或形之加孰取大焉皇煕亹亹胡栋胡宇完离不属焉恃天八柱无青无黄无赤无黒无中无旁乌际乎天则天有系以维则覊縻其体与位矣天无待于系者也天有极以加则有形而不大矣天无极而大者也皇熈者天大而广也天广大而亹亹不息不栋不宇全然离物而无所连属岂有八山为柱之恃哉九天者东曰皡天东南曰阳天南曰赤天西南曰朱西曰成西北曰幽北曰玄东北曰鸾中央曰钓天也天无色而亦无方岂有九天之涯际哉问曰隈隅多有谁知其数天何所沓十二焉分日月安属列星安陈天地之旁角谁知其衆多之数天运之会合何以有子丑之辰辰者日月所会也沓合也日月列星亦同此问属音注又音树对曰巧欺滛诳幽阳以别无隈无隅曷懵厥列折篿剡筳午施旁竖鞠明究曛自取十二非余之为焉以告汝规燬魄渊大虚是属棊施万荧咸是焉託巧谓机巧也滛谓巫史之滛声也午施者布筭于中而横也旁竖者布筭于边而直也鞠者推也规者圜也燬者日也魄者缺也渊者月也日者火之精故曰燬日无缺故曰规燬也月者水之精故曰渊月至望后生魄则缺故曰魄渊也万荧者星也盖天地之列位有幽隂阳明之别而已乌有所谓隈隅旁角也哉谓之有隈隅旁角者机巧滛声之言欺诳云尔天运之推移有昼而明夕而曛而巳乌有所谓十二辰之定名也哉谓之有十二辰者卜筮之人折竹施布以推究昼夜者之强名自取云尔然则隈隅之数十二之名岂天之作为哉是皆非天之所作为则屈子以此问天天亦何以吿屈子也故曰非余之为焉以告汝余者天也汝者屈子也至于日月安属则有所属焉太虚是属是也列星安陈则亦託于大虚焉故曰咸是焉託问曰出自汤谷次于䝉汜自明及晦所行㡬里夜光何徳死则又育厥利维何而顾兔在腹汤谷䝉汜日出入之所也夜光月也汜音祀汤青旸对曰辐旋南画轴奠于北孰彼有出次惟汝方之仄平旋旁运乌有谷汜当焉为明不逮为晦度引乆穷不可以里燬炎莫俪渊迫而魄遐违乃专何以死育玄隂多缺奚咸厥兔不形之形惟神是类辐以喻天軆轴以喻天极天运而极不动日之行遡天而旋以成画者也彼孰有所谓出孰有所谓次也哉惟人见其方之仄而东则谓日出于东见其方之仄而西则谓日次于西彼未始有出次也平旋旁逹亦未始有旸谷与䝉汜也当日之所及则为画而明不当日之所及则为夜而晦暦家引三百六十五度之说为日之行者其说乆则亦穷矣又岂可以里而计哉日之炎也可违而不可并也月迫而并焉则月之光不胜日是以魄而缺乌有所谓死月违而逺焉则月之光得以专是以明而盈乌有所谓育月之隂也以缺为軆也以隂咸隂兎者隂之类也以缺咸缺兎者缺之形也问曰女岐无合夫焉取九子王逸云女岐神女无夫而生九子对曰阳徤隂淫降施蒸摩歧霊而子焉以夫为妓女既曰神灵则不夫而子也冝问曰伯强何处惠气安在王逸云伯强疫鬼也惠气和气也对曰怪弥冥更伯强乃阳顺和调度惠气出行时届时缩何有处郷弥犹弥也更去声怪而弥怪冥而更冥弥怪与更冥合此伯强之所以生也和顺既调则惠气行矣故伯强縁疠气而届惠气以疠气而缩者也惠气以和顺而届伯强縁和顺而缩者也莫非一气也又乌有伯强居处之郷问曰何阖而晦何开而明角宿未且曜灵安蔵角东方星曜灵月也对曰明焉非辟晦焉非蔵孰且孰幽缪躔于经苍龙之寓而廷彼角元且之明不得不明非有所开而明夕之幽不得幽非有所蔵而幽谓之有经躔百传者之缪也彼日之出于苍龙之东特寓焉耳岂真以角元之宿为月之廷者耶故激其词曰苍龙之寓而廷彼角元乎廷犹太㣲三光之廷问曰不任汩鸿师何以尚之佥荅何忧何不课而行之鸱亀曵衔鮌何聼焉顺欲成㓛帝何刑焉永边在羽山夫何三年不施伯禹愎鮌夫何以变化纂就前绪遂成考㓛何续初継业而厥谋不固洪泉极深何以窴暗之地方九州则何以坟之应龙何画河海何歴鮌何所营禹何所成王逸云汨治也鸿鸿水也师衆也尭放鮌于羽山飞鸟虫曳衔鮌而食之三年不施谓不舎其罪也鮌很愎而生禹禹何以变鮌之愎洪水之渊泉极深禹何以填塞坟分也九土禹何以能分别禹治水时有神龙以尾画导水径焉万里曰汨谓乱不任汨鸿者谓鮌之才不能任治水之事故于鸿水反汨乱奔溃而益甚也书曰鮌堙洪水汨陈其五行王逸东汉人时古文尚书未出故误尔对曰惟鮌譊譊隣圣而孽恒师厖䝉乃尚其圮后惟师之难矉頞使试盗堙息壤招帝震怒赋刑在下投弃于羽方陟元子以㣧㓛定地胡离厥考而鸱亀肆喙气孽冝害而嗣续得圣污涂而蕖夫固不可以类胘穷躄步桥楯勚踣厥十有三载乃盖考丑冝仪形九畴受是玄寳昏成厥孽昭生于徳惟氏之継夫孰谋之式行鸿丁隫厥丘乃降焉填絶渊然后夷于土从民之冝乃九干野坟厥贡艺而有上中下胡圣为不足反谋龙智畚究勤而欺画厥尾鮌很愎而譊譊故近尭舜之圣而其孽不移师言推之尚之盖衆人之䝉而不知其圯族故也后惟师之难帅疑当作师谓尭难于违衆不得巳深矉蹙頞而使试焉鮌乃盗堙上帝之息壤以招上帝之震怒故刑而弃之于羽山尧于是升其子禹以嗣其㓛以鮌之孽而生禹之圣此如污泥之生芙蕖夫岂以类云乎哉鮌之昏禹之昭何害于姒氏之継岂有所谓厥谋之不同哉行鸿水而下倾之此所以降丘宅土也初无所谓窴洪泉之说也从民之冝而分九土此本于禹之圣而勤也初无所谓龙尾画之说也为此说者皆欺者为之也左氏传国武子好尽言言以招人过所谓招帝震怒与此招同柳子息壤记云昔之异书有记洪水滔天鮌窃帝之息壤以堙洪水帝乃令祝融杀鮌于羽郊问曰康囬冯怒地何故以东南倾冯怒见左传冯犹盛满也冯怒者盛怒也王逸康囬共工名也共工与颛顼争为帝不得怒而触不周之山天维絶地柱折故东南倾对曰圜焘廓大厥立不植地之东南亦巳西北彼囬小子胡颠陨尔力夫谁骇汝为此而以慁天极圜焘天也天谓屈原曰天之廓大者亦立于虚而无所植则地之立岂有植乎地之东南倾亦犹吾之西北倾也已者天自谓也是地之东南倾莫知其然而然也岂康囬小子之力所能触而折絶乎谁为是说以䮄汝而汝以此说慁扰天聼也陆贾传云母女慁汝为问曰九河何错川谷何洿东流不溢孰知其故洿深也对曰州错冨媪妥定于趾躁川静分形有髙卑东穷㱕墟又环西盈脉穴土区而浊浊清清坟墟燥䟽渗渇而升充融有余泄漏复行噐运浟浟又何溢为水涸者地脉之收水流者地脉之行燥则收衍则流人见其常显流而穷于东也不知其已隂渗而环于西也人之气血降而不升则人死矣水者天地之气血也东而不西流而不收则天地有不死乎然则水之穴于土区也如运行于一噐之内浟浟焉尔积而不运则溢也运而不积则又何溢为哉冨媪后圡神也前汉书礼乐志云媪神宴娭趾下也㱕墟海也浟浟水流貌音攸问曰东西南北其㫦孰多㫦长也对曰东西南北其极无方夫何澒洞课校㫦长澒音胡孔切问曰南北顺㯐其衍㡬何㯐音妥狭长也衍广也对曰茫忽不凖孰衍孰穷问曰崑崙县圃其凥安左崑崙山左西北其颠曰县圃县圃上通于天凥古居字对曰积髙于干崑崙攸居蓬首虎齿爰穴爰都干西北也是崑崙居之方也蓬首虎齿西王母也西王居于崑崙问曰増成九重其髙㡬里淮南子崑崙之山其髙万五千里对曰増城之里万有五千五又作三未详问曰四方之门其谁从焉西北辟启何气通焉天地四方之门对曰清温燠寒迭出于时时之丕革由是而门辟启以通兹气之元春夏秋冬气之出者即四方之门也问曰日安不到烛龙何照王逸曰天之西北有幽冥无日之国有龙衔烛而照之对曰修龙口燎爰北其首九隂极冥厥朔以炳口燎谓衔烛也问曰羲和之未扬若华何光羲和日御也若华若木也对曰惟若之华禀羲以耀若水之光华受日而后光也问曰何所冬暖何所夏寒对曰狂山凝凝氷于北至爰有炎洲司寒不得以试凝音嶷北有氷山故夏寒南有炎洲故冬暖问曰焉有石林何兽能言石山无木猩猩能言对曰石胡不林徃视西极兽言嘐嘐人名是达西极有不木之山问曰焉有虬龙负熊以游王逸云角曰龙无曰虬有无角之龙负熊兽以游对曰有虬蜲蛇不角不鳞嬉夫玄熊相待以𥙷言有此二物相须而为神怪也问曰雄虺九首倐忽焉在王逸云虺蛇也倐忽电光也对曰南有怪虺罗首以噬倏忽之居帝南北海荘子南方之帝曰倐北方之帝曰忽王逸以为电非也问曰何所不死长人何守王逸云括地象曰有不死之国长人防风氏又长狄对曰员丘之国身民后死封嵎之守其横九里防风氏身长九里问曰靡蓱九衢枲华安居萍水草而生于九衢之路枲麻也王逸云交道衢言萍草有生于水中无乃蔓衍于九交道又有枲麻乗不何所有此物乎对曰有萍九岐厥图以诡浮山孰产赤华伊枲旧注山海经多言其岐五衢又云四衢衢岐也王逸以为生九衢中恐谬又浮山有草焉其叶如麻赤华即枲华也华即花字问曰一蛇吞象厥大何如山海经南方有灵蛇吞象三年然后出其骨对曰巴蛇腹象足觌厥大三歳遗骨其㫦巳号足见其大称其长也号称也问曰黑水玄趾三危安在玄趾三危皆山名黑水出崑崙对曰黑水滛滛穷于不姜玄趾则北三危则南不姜求详盖地名也问曰廷年不死寿何所止仙也对曰仙者幽幽寿焉孰慕短长不齐咸各有止胡纷华漫污而僭谓不死名生而实死也问曰鲮鱼何所鬿堆焉处王逸云鲮鱼鲮鲤也四足出南方鬿堆竒兽也对曰鲮鱼人貌迩刻姑射鬿雀峙北号惟人是食旧注山海经鲮鱼在海中近列姑射山堆当为雀鬿雀在北号山如鸡虎爪食人王逸误注问曰羿焉弹日乌焉觧羽淮南子尭时十日并出尭令羿射中九日日中九乌皆死堕其羽翼对曰焉有十日其火百物羿冝炭赫厥躰胡庸以枝屈大泽千里群鸟是觧旧注山海经大泽千里群鸟之所觧问作乌字当为鸟后人不知因配上旬攺为鸟问曰禹之力献㓛降省下土四方焉得彼嵞山女而通之于台祭闵妃匹合厥身是継胡维嗜欲不同味而怏饱启代益作后卒然离蠥何启维爱而能拘是逹皆㱕射鞠而无害厥躬何后益作革而禹襎降启棘賔商九辩九歌何勤子屠母而死分竟地嵞音涂音招早也与朝同离遭也蠥音孽夏也台桑地名也拘隔也射行也蘜音鞠穷也谓有扈氏之所行皆穷悪也棘陈也賔列也商宫商也九辩九歌启所作乐也屠副剥也王逸云禹腷剥母背而生其母之身分散竟地对曰禹惩于续嵞妇亟合胈离厥肤三门以不胘哌哌之不䀌而孰圗味卒燥中野民攸宇攸曁彼哌哌克蔵俾姒作夏献后益于帝谆谆以不命复为叟耆曷厥曷孽哌勤于徳民以乳活扈仇厥正帝授柄以挞兇穷圣庸夫孰克害益革民艰咸粲厥粒惟禹授以土爰稼万亿违溺践休居以康食姑不失圣天胡徃不道启逹厥声堪与以呻辨同容之序帝以贸嫔禹母产圣何疈厥旅彼滛言乱噣聪聝以不处禹惩创于无嗣故亟娶于涂山尔岂以慾哉彼股无胈而不恤也三过门而不视也眩即眡字启哌哌而不伤也而孰图于世味之慾哉惟禹之用心如此故卒能援天下之湿而置之于燥字天下之民而置之于安曁犹塈也墍者安也彼哌克臧者哌谓启也启能为善故使姒氏为夏国而不使伯益得以代夏国且禹之荐益于天非不至也而天谆谆之命不㱕于益者以启之克职故也益虽不受命然不失为夏之老臣益又何戚于巳何孽于夏哉启既受命而勤于徳故民得以乳活也且启之徳正也有扈氏不正也以不正而雠正天之所以授启以征伐之柄以挞之也兇之必穷圣之必㓛天之理也孰能害圣哉庸㓛也且夫伯益革民之艰食而使之粒食虽益之㓛也授天下以平土而得以稼出天下于旣溺而践履于坚土彼息天下之居而康裕天下之食者实禹之㓛也垍者坚土也食者食廪之食也禹之圣如此而启又且不失禹之圣则天命胡徃而不导之哉姑者且也道者导也启逹厥声堪舆以呻谓启能作九辩九歌以逹乐之声而天地之间莫不歌吟之也呻者吟也辨同容之序帝以贸嫔者何也容者和也大乐与天地同和启之九辩九歌能分别其与天地同和始终先后之序则启之乐大矣故能与天之和相贸易而易地皆和也与天之和相嫓配而无不斋也贸者易也嫔者配也帝者天也禹母产圣何疈厥旅言禹母之产禹也初无腷剥母背之怪诗曰不坼不副副与疈同音柏遏切旅者背也旅与膂同谓禹生之怪者滛瞽之言出于妄乱者之口而已聦者割耳而不聴此语也噣音画口也聝音馘割耳也聦聝犹曰洗耳云问曰帝降夷羿革孽夏民胡羿射天河伯而妻彼雒嫔冯珧利决封狶是射何献蒸内之膏而后帝不若浞娶纯抓眩妻爰谋何羿之射革而交吞揆之帝降夷羿革孽夏民者言天降后羿以簒夏革命而为夏民之孽也胡射夫河伯而妻彼雒嫔者河伯化为白龙羿何射眇其左目也羿又梦与雒水神宓妃交冯珧利决封豨是射者冯侍也珧弓名也音姚封豨神兽也言不徳惟恃其弓以射神兽为田猎之娱也何兽蒸肉之膏而后帝不若者言无徳以事天献封豨之膏以祭故帝不顺不飨也浞娶纯狐眩妻爱谋者羿之相寒浞娶于纯狐氏女眩惑爱之遂与浞谋杀羿也何羿之射革而交吞揆之者言羿以射革命冝其强也何为寒浞軰交起而吞灭之对曰夷羿滔滛割更后相夫孰作厥孽而诬帝以降震皜厥鳞集矢于皖肆呌帝不谌失位滋嫚有洛之嫮焉妻于狡夸夫快杀鼎豨以虑饱馨膏腴帝叛徳恣力胡肥台舌喉而滥厥福寒䜛妇谋后夷卒戕荒弃于野俾姦民是臧举土作仇徒估身虞人之箴曰在帝夷羿冐于原兽羿旣滔滛荒怠割絶夏后相而更代之此羿之自作孽也柰何诬以为天降之乎震皜厥鳞集矢于皖者言河伯化为白龙其鳞皜皜不深居而妄出自取矢之集其目也皖者明星也谓龙之目如星之明也左传云集失于其目肆呌帝不谌失位滋嫚者言河伯为弄所射上诉天帝乞帝杀羿而帝不允盖诉之不诚故帝责河伯曰汝深守则羿何从而犯也河伯失水之位而妄出冝乎遭羿之嫚侮也有洛之嫮焉妻于狡嫮美也音户言洛妃之美焉肯妻于羿之兇狡也夸失快杀鼎狶以虑饱者言羿自矜其以杀为快故射封狶为鼎实以自饱也馨膏腴帝叛徳恣力胡肥台舌喉而滥厥福者谓羿以豨膏腴之香而祭天帝无徳而恃力故帝不飨之帝者曰何肥甘我舌喉以僣滥求福也台音怡我也寒䜛妇谋后夷卒戕荒弃于野俾姦民是蔵者言寒浞伯明氏䜛子弟也而夷羿以姦民为善人信其䜛而之冝浞与其妇谋羿㱕自田杀而烹之弃骨于野者以姦民为臧之故也举土作仇徒怙身者举率土与羿为仇而羿不知方且徒恃其身之力与矢之能而巳恃身而不恃民恃艺而不恃徳此其亡也问曰阻穷西征巖何越焉化而为黄能巫何活焉咸播秬黍莆雚是营何由并投而鮌疾脩盈阻穷西征巖何越焉者言尧放于脸阻穷荒之地使之西行而度越巖险也化而为黄熊巫何活焉者言化而为黄熊入于羽渊虽有巫医不能活也熊音奴来切三足鼈也见国语咸播秬黍莆雚是营者言禹能平水土使民得播黒黍于莆雚棘茨之地变芜为田也何由并投而鮌疾脩盈者由用也投弃也言何用禹而弃鮌耶岂以鮌疾悪脩长而贯盈耶对曰鮌殛羽巖化黄而渊子宜播殖穉于丘于川维莞维蒲维菰维芦丕彻以图民以讙以都尧酷厥父厥子激以㓛克硕厥嗣后世是郊穉玉篇云㓜禾也子谓鮌之子禹也莞蒲菰芦之地皆大彻去其芜薉以图农㓛民讙恱而美之也都美也尧酷其父而禹能愤激以成㓛用能硕大其后嗣以有天下而鮌乃得配上帝于郊祀也问曰白蚬婴茀胡为此堂安得夫良药不能固臧天式从横阳离爰死大鸟何鸣天焉䘮厥躰蚬云之似龙者茀云之似蛇者白蚬与茀气相婴胡为在此祠堂乎此原之所见也安得夫良药不能固臧者崔文子学仙于王子侨子侨化为白蚬而婴茀持药与崔文子文子惊怪引戈击蚬因堕其药视之则子侨之尸也言得药不善也天式从横阳离爰死者言天法隂阳从横阳气去则人死也大鸟何鸣夫焉䘮厥躰者崔文子取子侨之尸覆之以弊筐须臾化为大鸟而鸣飞而去言文子焉能亡子侨之身也对曰王子怪骇蚬形茀裳文禠操戈犹懵夫药良终鸟号以游奋厥篚筐曶漠莫谋形胡在胡亡文禠操戈者禠音斯福也又音禠祁宫名二义皆与此句不通榹恐当作禠音直尔切夺衣也谓崔文子见子侨蚬形茀裳而魂魄惊怖禠夺遂操戈以击之也曶漠莫谋谓明爽昏黑莫得而究也形胡在胡亡存亡亦不可得而推也问曰萍号起雨何以兴之萍萍翳雨师名也雨师号唿则雨兴何以然也对曰阳潜而爨隂蒸而雨萍冯以兴厥号爰所隂阳蒸炊而雨尔彼萍翳特冯借以起而号唿其所也非号而后雨也问曰撰躰恊胁鹿何膺之天撰十二神鹿一身八足两头何以受此形对曰气怪以神爰有竒躯脇属支偶尸帝之隅气怪且神故生此竒怪之身脇合为一面支分为八以主天之方隅也问曰鳌戴山抃何以安之释舟陵行何以迁之鳌大亀也击手曰抃巨灵之鳌背负蓬莱山而抃戏于海何以能安亀负山若舟使亀舍水而行于丘陵何能迁徙此山乎对曰宅灵之丘掉焉不危鳌厥首而恒以恬夷要释而陵殆或谪之龙伯负骨帝尚窄之丘即蓬丘也宅于巨灵之背而不危且恬安平夷也欲释水而陵者天若谪谴以居陵何不可之有龙伯国人一钓而连六鳌帝尚以为窄而不足夸也问曰惟浇在户何求于嫂何少康遂犬而颠陨厥首女岐缝裳而舘同爰止何颠易厥首而亲以逢殆浇多力论语曰浇盪舟至其嫂之户佯有所求而遂滛其嫂少康因猎放犬遂袭浇而断其首女岐即浇嫂也假缝裳而同室也少康初以夜袭得女岐头误以为浇故言易厥首对曰浇嫪以力兄鹿聚之康假于田肆克宇之既裳既舎冝咸坠厥首浇滛且力也故曰嫪以力问曰汤谋易旅何以厚之覆舟斟寻何道取之桀伐䝉山何所得焉妹嬉何肆汤何殛焉汤谋变夏衆以从巳何以恩厚之而得其从也少康灭斟寻氏易若覆舟何道以取也桀伐䝉山之国而得姀嬉肆其情意而殛之对曰汤奋癸旅爰以伛拊载厥徳于葛以诰仇饷康复旧物寻焉保之覆舟喻易尚或艰之惟桀嗜色戎得䝉妹滛处暴娱以大启厥伐汤之奋兴而变夏衆以喣伛拊摩而得之自葛始以诛仇饷也少康复旧物故斟寻安得而保其国其易如取如携尔以覆舟喻之犹为难也汤之殛桀非汤也桀自滛自暴以启之问曰舜闵在家父何以鳏尭不姚告二女何亲厥萠在初何所意焉舜忧其家而其父何以使舜之鱞尧不告舜父母故得相亲也对曰瞽父仇舜鱞以不俪尭専以女兹俾厥世惟蒸蒸翼翼于妫之汭瞽不可告故尧自专而女焉女去声问曰璜䑓十成谁所极焉纣作玉䑓十重对曰纣䑓于璜箕充兆之纣初作象箸箕子叹之知必至于王杯必盛熊蹯豹胎则璜䑓之兆箕子知之乆矣问曰登立为帝孰道尚之天子之登立谁开道而崇尚之对曰惟德登帝帅以首之德则为帝天下相帅而推以为元首问曰女娲有体孰制匠之女娲人头蛇身一日七十化其体如此谁制匠而图之对曰娲躯虺号占以类之胡日化七十工檴诡之相传其蛇身则以蛇占之而图以类之也岂有化七十之说皆画工诡异而为之尔问曰舜服厥弟终然为害何肆犬体而厥身不危败舜卑以服事其弟而象欲害舜肆其大豕之心而不能危败舜之身也对曰舜弟眠厥仇毕屠水火夫固优游以圣而孰殆厥祸犬龂于德终不克以噬昆庸以致爱邑鼻以赋冨舜之弟貾舜如仇浚井则屠之以水焚廪则屠之以火象如犬之自龂龂尔鸟能舜而舜尽其兄之道用之为诸侯以致其爱邑之于有鼻以冨其给问曰吴获迄古南岳是止孰期去思得两男子自古公之子有呉大伯而太伯採药南岳止而不还以譲周于王季两男子谓太伯仲雍二人皆去呉孰相期而使之去也对曰嗟伯之仁逊季旅岳雍同度厥义以嘉呉国太伯之仁逊王季而覊旅于南岳仲雍实同此髙义以成呉国之羙度音铎问曰縁鹄饰玉后帝是飨何承谋夏桀终以灭䘮帝乃降观下逢伊挚何条放致罚而黎伏大说后帝汤也伊尹因縁烹鹄羹饰玉鼎以事汤汤贤之以为相遂承用尹之谋而谋桀桀遂灭亡又云汤出观风俗而逢伊尹遂放桀于鸣条而黎民大说对曰空桒鼎殷謟羹厥鹄惟轲知言瞷焉以为不仁易愚危夫曷揆曷谋咸逃丛渊虐后以刘降厥观于下匪挚孰羕条代巢放民用溃厥疣以夷于肤夫曷不謡伊尹生于空桒负鼎于汤羹鹄以謟此皆妄说也惟孟子知言视之以为不也瞷视也音胡涧切不音方鸠切汤之代桀以至仁而革易至愚至危之桀又曷用揆度而计谋哉桀之于汤为丛敺爵为渊敺鱼者也民皆逃鹯獭而㱕丛渊此虐君之所以为汤䖍刘也刘杀也汤观于天下未有如伊尹者非尹孰承用哉伐桀于鸣条而放之南巢如为民溃其身之疮疣而平夷其肌肤也曷不恱而歌哉问曰简狄在䑓喾何冝玄鸟致胎女何喜简狄帝喾妃也简狄侍帝喾于堂上有燕堕卵吞而生契对曰喾狄祷禖契形千胞胡乙鷇之食而怪焉以嘉言契以禖而生不以燕之怪问曰该秉季德厥父是藏对曰该德㣧考蓐収于西瓜虎手钺户刑以司慝少皥氏之子熈为玄冥该为蓐收言该之德能嗣于父故列于神以主天地之刑以司天下之悪也问曰胡终弊于有扈牧夫牛羊有扈浇国名也浇灭夏国相相之子少康为有仍牧正典牛羊后杀浇灭扈以复夏对曰牧正矜矜浇扈爰踣少康以戒惧兴有扈以骄淫亡问曰千恊时舞何以之对曰阶于以娯苗革而格不迫以死夫胡狃厥贼舞于羽以格苗有不在于于羽也缓其死而间其生则苗民何狃于为盗而不懐问曰乎胁曼肤何以肥之纣冝忧亡者也忧则臞矣而肥何也对曰辛后騃狂无忧以肥肆荡㢮厥体而充膏于肌啬寳被躬焚以旗之不忧故肥以贪故自焚纣衣其珠玉赴火而死武王斩之悬其头于大白之旗问曰有扈牧竖云何而逢击床先出其命何从夏启时有扈氏本牧竖何逢而得侯及启攻之亲击杀之于床对曰扈释于牧力使后之民仇焉寓启牀以斯扈以力西侯以失民心而无所居问曰恒秉季徳焉得夫朴牛何徃营班禄不但还来汤能常秉契之末徳出猎得大牛之瑞汤猎而还以禽遍班禄惠于百姓不伹徃还田猎而巳对曰殷武踵徳奚获牛之朴夫惟陋民是冐而丕号以瑞卒营而班民心是市汤能踵契之徳以得天下者实也班禽而获牛者非也此陋民䝉冐而称其瑞小惠是班以市民心汤岂在是哉问曰昏㣲循迹有狄不寕何繁鸟萃棘负子肆情晋大夫觧居父聘于吴过陈之墓门见妇人负其子欲强暴焉妇人引诗剌之曰墓门有棘有鸮萃止独不愧鸮乎言循闇㣲之迹而有夷狄之行不可以寕其身对曰觧父狄滛遭悫以𧹞彼中之不目而徒以色视以觧父之强暴而遭陈妇之正信安得而不愧𧹞乎此觧父不见陈妇之心而见其色者也问曰眩弟并滛危害厥兄何变化以作诈后嗣而逢长象眩惑其父以危害其兄而子孙乆长君有鼻何也对曰象不兄龚而奋以谋盖圣孰凶怒嗣用绍厥爱象不恭其兄而谋危其兄此象之凶也然舜之圣岂怒其凶哉不蔵怒而亲爱之此象之嗣所以継绍而乆长皆舜之亲爱所延也问曰成汤东巡有莘爰极何乞彼小臣而吉妃是得水滨之木得彼小子夫何悪之胜有莘之妇汤出重泉夫何臯尤不胜心代帝夫谁使排之汤巡有莘而得妃有莘悪伊尹生于空桒故使之送女也重泉地名也桀拘汤于重泉何罪也汤不胜民心而伐桀桀自排之对曰莘有玉女汤廵爰获既内克厥合而外弼于徳伊知非妃伊之知臣曷以不识胡木化于母以蝎厥圣喙鸣不良谩以诡正尽邑以垫孰译彼梦汤行不类重泉是囚违虐立辟实罪德之由师冯怒以割癸挑而雠伊尹之圣智岂待汤之妃而后逹哉以伊尹圣智之臣汤何以不识言汤自识之也伊尹母姓身梦神女告之曰臼灶生鼃亟去母走其邑尽为大水母溺死化为空桒有児啼人取养之即伊尹也栁子曰或者为是说以蠹伊尹之圣也为是说者不良之人欺谩以害正道也尽邑皆溺果孰传此梦哉其诞也必矣汤之行不类于桀故桀囚之衆怒桀之囚汤而割夏实夏癸自挑之以致雠尔问曰㑹鼌争盟何践吾期苍鸟群飞孰使萃之到击纣躬叔且不嘉何亲揆彂足周之命以咨嗟授殷天下其位安施反成乃亡其罪伊何争遣伐噐何以行之并驱击翼何以将之武王将伐纣纣遣胶鬲视师胶鬲问曰欲以何日武王曰甲子还报㑹大雨道难武王曰吾甲子日不至纣必杀胶鬲吾欲救贤者之死苍鸟鹰也言武王之将师如鹰之群飞此孰聚之者白鱼入舟周公曰虽休勿休故曰叔且不嘉争遣伐噐者伐纣之噐争先也并驱击翼者三军争先奋击其翼也对曰胶鬲比漦雨行践期捧盎救灼仁兴以毕随鹰之咸同得使萃之颈纣黄钺且孰喜之民父有釐嗟以美之位庸庇民仁克莅之纣滛以害师殛圯之咸逭厥死争徂噐之翼鼓颠御讙舞靡之漦沬也纣将杀胶鬲而为沬矣故武王如期而徃如捧盎水以救焚灼颠御未详釐音禧问曰昭后成游南土爰厎厥利惟何逢彼白雉穆王巧梅夫何为周流环理天下夫何索求妖夫曳衒何号于市周幽谁诛焉得夫褒姒周昭王南游以越裳氏不献白雉亲徃逢迎之为楚人所沉挴贪也妖夫者周幽王前世有童謡曰檿孤箕服寔亡周国后有夫妇卖此器者以为妖执而曳戮之于市夏之襄有二龙上于是庭而言曰子褒之二君也夏后布币精而告之龙亡而漦左椟而蔵之至周厉王之末彂而观之漦流于庭化为玄鼋入后宫处妾遇之而孕生子弃之𬒳戮之夫妇哀而收之奔褒褒人后献此女是为褒姒挴音每对曰水濵翫昭荆䧟弑之缪迓越裳畴肯雉之穆懵祈招猖佯以游轮行九野惟怪之谋胡绐娱戴胜之兽觞瑶池以迭謡儒贼厥诜爰檿其幽祸拏以夸惮褒以渔滛嗜蔑杀諌尸谤屠孰鳞漦以征而化鼋是辜祈招之诗见左传西王母虎骨戴胜觞穆王于瑶池之上为王謡其诗曰白云见列子儒贼厥诜诜疑作说言幽王以侵渔其民而亡以滛于嗜慾而亡以轻杀諌臣而亡岂有㱕咎于龙漦化鼋之说与夫檿之謡哉此世儒缪说害之也问曰天命反侧何罚何佑齐桓九㑹卒然身杀齐桓一人之身而始乎九合诸侯终乎一身不保天命之佑与罚何不常也对曰天邈以䝉人公以离胡克合厥道而诘彼尤违桓号其大任属以傲幸良以九合逮孽而壊天逺而幽人小而散何可以合天人而论之又从而责其罚佑之不常哉齐桓之事皆自取尔天何与焉挟其大以号令天下而忽于属任之人故幸而得良臣则能成九合之㓛及不幸而遭嬖孽小人则壊矣皆人事非天命也问曰彼王纣之躬孰使乱惑何悪辅弼谗謟是服比干何逆而抑沉之雷开阿顺而赐封之何圣人之一徳卒其异方梅伯受醢箕子佯狂雷开纣之侫臣也圣人文王也梅伯梅音浼对曰纣无谁使惑惟志为首逆图倒视辅䜛以宠于异召死雷济克后文徳迈以𬒳芮鞠顺道醢梅奴箕忠咸䘮以丑厚纣谁使之惑哉志使之尔志使之惑故倒行逆施惟谗是宠比干以异已而死雷开以同悪相济而侯也文王行徳以𬒳天下故虞芮之讼顺之纣以醢梅伯之直奴箕子之忠故忠良皆䘮而丑徳愈厚问曰稷维元子帝何笃之投之于氷上鸟何燠之何冯弓挟矢殊能将之既惊帝切激何逢长之伯昌号衰秉鞭作牧何令彻彼岐社命有殷之国迁蔵就岐何能依殷有惑妇何所讥受赐兹醢西伯上告何亲就上帝罚殷之命以不赦师望在肆昌何志鼔刀扬声后何喜武彂杀何所悒载尸集战何所急殊能将之谓后稷有将相之才也帝谓纣也武王承稷之业诛纣而切激数其过也伯昌文王也纣号令既衰文王执政以爲州牧也彻彼岐社者武王诛纣彻去邠岐之社而为天下太社也迁蔵就岐言文王徙其寳蔵来就岐下也受赐兹醢者文王受纣所赐梅伯之醢以祭告于上天也师望吕望也在肆鼔刀文王问之对曰下屠屠牛上屠屠国文王喜载与㱕也载尸者武王载文王木主以伐纣也冯音凭对曰弃灵而㓛笃胡爽焉翼氷以炎盍崇长焉既岐既嶷宜庸将焉纣凶以启武绍尚焉伯鞭于西化江汉浒易岐社以太国之命以祚武踰梁橐囊羶仁萃蚁爼灭滛商痡民以亟去肉梅以颁乌不台诉孰盈癸悪兵躬殄祀牙伏牛渔积内以外萠岐目厥心了眡显光奋刀屠国以髀髋厥冏彂杀曷逞寒民于烹惟粟厥文考而䖍子以徂征易岐社以太者易一国之社为天下之太社也踰梁橐囊者诗所谓于橐于囊也羶仁萃蚁者文王迁岐而民从之其仁如羶其萃者如慕羶之蚁也羶蚁见荘子乌不台诉者台音怡我也我者天自谓也言纣肉梅伯以为醢而颁诸侯诸侯乌有不诉于天者哉大抵屈原天问原之问天也栁子天对栁子代天而荅原也孰盈癸悪者言纣之悪盈于夏癸故兵其躬而殄其祀也牙伏牛渔者姜子牙隐伏于屠钓非真屠钓也其隐徳于内而见于外惟文王能见其心甚明故太公乐为之用屠商如屠牛之髋髀也髋髀见贾谊传彂杀曷逞寒民于烹者武王之杀纣非有愤悒而逞也出民于烹熬之中而置之寒凉之地而已惟粟厥文考者粟当作粟武王曰子克纣惟朕文考无罪武王祗栗文考之灵故伐商也而䖍子以徂征予亦天自谓也武王之伐商下畏文王上畏天命故徂征尔又栗者文王之木主也以栗木爲主也䖍予一作䖍子言䖍其子道以徂征也礼小祥以栗爲主问曰伯林雉经维其何故何感天抑坠夫谁畏惧伯长也林君也晋太子申生雉经也墬古地字对曰中谮不列㳟君以雉胡螾讼蛲贱而以变天地㳟太子爲骊姬譛之于内而不得列陈也死者如蚓之讼譛者如蛲之贼尔此安能感天地栁子之论大抵以天人爲不相闗以天理爲漠然无知皆愤怼狠忮之所彂非正论也问曰皇天集命惟何戒之受礼天下又使至代之天命王者何以有易姓对曰天集厥命惟徳受之㣧怠以弃天又祐之德则卑怠则夺也天又祐之言不祐也问曰初汤臣挚后兹承辅何卒官汤尊食宗绪汤初臣伊尹后乃师承之何卒使汤官天下而垂绪官天下谓王天下也对曰汤挚之合祚以乆食昧始以昭未克庸成绩臣之兹谓昧承之兹谓昭问曰勲阖梦生少离散亡何壮武厉能流厥严吴王夀梦生诸樊生阖庐少放在外及壮而厉其武以流其威对曰光徴梦祖憾离以厉仿偟激覆而勇益徳迈惟其憾于离散是以厉其威武问曰彭铿斟雉帝何飨受夀永多夫何乆长彭铿彭祖也进雉羹于帝尧寿八百岁犹自悔不夀恨枕髙而唾逺对曰铿羹于帝圣孰嗜味夫死自暮而谁飨以俾夀其死自晚尔岂有飨其羹而使之夀者问曰中央共牧后何怒蠭蚁㣲命力何固牧草名也中州有岐首之虵争共食牧草自相啮对曰蚬啮已毒不以外肆细腰群螫夫何足病萃螝胡对切蚕蛹也问曰惊女采薇鹿何祐北至囬水萃何喜昔有女子采薇惊而走至囬水之上止而得鹿家遂昌有福喜也对曰囬祸偶昌鹿曷祐以女其昌偶然鹿何为焉问曰兄有噬犬弟何欲易之以百两卒无禄秦伯有犬弟鍼请之百两谓车也鲁昭公元年秦鍼奔晋其车千乗坐车多故出奔对曰鍼欲兄爱以快侈冨愈多厥车卒逐以旅以多车而卒为旅人于晋也问曰薄暮雷电㱕何忧厥严不奉帝何求伏匿穴处爰何云荆勲作师夫何长悟过攺更我又何言呉光争国乆余是胜何环穿自闾社丘陵爰出子文吾告堵敖以不长何试上自子忠名弥彰王逸云屈原放逐见楚有先王之庙及公卿祠堂图画天地山川神灵及古贤楚人因论述之故其文义不次叙去薄暮雷电者原所问略讫日暮欲去天雨电也厥严不奉者楚王之威日堕不可复奉虽求福于天无如之何也伏匿穴处者原将退伏巖穴复何言也荆勲作师者言楚先王之㓛与楚之衆将亡而不长乆也悟过攺更者言楚王能悟而攺则又何言也吴光争国乆余是胜者言楚尝为阖庐所胜不可不戒也穿闾爰出子文者原见楚将亡而无贤人以救之故思得如楚先王时贤臣令尹子文也吾告堵敖以不长者楚人谓未成君而死者曰敖堵敖者楚文王兄也原哀懐王将如堵敖不长而死以此告之也何试上自子虫名弥彰者言原何敢尝试其君自号忠直之名以彰于后世乎诚以同姓义不能巳也对曰咨吟于野胡若之很严坠谊殄丁厥任合行违匿固若所咿嚘忿毒意谁与丑齐很秦㗖厥诈谗登狡庸咈以施甘恬祸凶亟锄夷愎不可化徒若罢阖绰厥武滋以侈頽于莬不可以作怠焉庸㱕𣢾吾敖之阏以旅尸诚若名不尚曷极而辞言原之咨吟于野何其狠然愤懑而不释也楚之威将坠而谊将殄自有当其任者道合则行道违则匿固其所也原之咿嚘忿毒意欲与谁合哉楚与齐乆交而絶之与秦宿雠而徃朝之饵于秦之诈而不自悟也䜛者登之狡者用之楚之政所以逆理咈衆而施也祸凶且至而甘于处锄灭不逺而恬于翫此其愎諌固不可化矣原之忠恳忧怚徒自汝疲而巳何救于楚之亡哉阖庐以武而强以侈而頺而况楚哉于莬子文也原之思子文而子文死矣不可作矣原其谁与㱕也𣢾告也阏夭阏也吾敖谓懐王也吿懐王之祚将短矣懐王卒以客死于秦旅客也尸死也诚若名不尚曷极而辞者言汝之忠名诚不足尚何以穷极汝之忠愤之辞如此乎所以深言忠名之足尚也嘉定元年春三月男长孺编定端平元年夏五月门人罗茂良校正诚斋集卷第九十五终诚斋集诚斋集卷第九十六诚斋集巻第九十六庐陵杨万里廷秀杂着册文代梁丞相作夀圣斋明广慈备德太上皇后册文维淳熈十二年嵗次乙巳十二月一日庚戌朔皇帝臣谨稽首再拜言曰臣闻五三六经若稽天则敕叙人纪罔不上昭帝猷内融母德与懤载相永与曦朏相辉是以书首尧典诗首周南盖降羲迄黄肇允而未具嫄武狄鳦若淑而靡隆君子于是乎谓帝道莫盛于唐尧母德无加于文母也然上下千载相望遥遥若夫尧父文母生同昭时参天两地夀俪太极如日斯升如月斯常倬乎如今日之于铄者夐哉不可得闻已徳日新夀日新则鸿号领闻又日日新顾可挈而不熈哉恭惟光尧夀圣宪天軆道性仁诚徳经武纬文绍业与綂明谟盛烈太上皇帝陛下皇建浑沦再造穹窿更生肖翘重辉宗祐固天纵之圣神武文叡聦徇齐又多绩也厥亦惟我夀圣齐明广慈太上皇后徽懿渊穆惠和静専实左之右之辅之翼之在河之洲言采其荇闗雎之所以风天下也荘敬以思谦恭以卑思齐之所以垂徽音也为绤之俗薄澣之服葛覃之所以化妇道也至于求贤如巻耳逮下如樛木化行如兔罝由身而家由家而国由国而天下母也克仁繄光尧有不杀之武母也克俭繄光尧有日损之道母也克逊繄光尧有黄屋非心之圣惟父惟母同道一德惟齐惟钧光施沖人恩被函生格于皇天自天夀之有永无艾臣敢不涓选令月朌饰上仪躬率百工増崇显名用荅扬二亲之光训盖圣善夀祺言之不足我是以有明慈之称光明宣慈言之不足我是以有齐广之称乃齐乃广言之不足我是有备德之称且厚以持载博而能化德也贯三为一袭六为八备也衆美㑹焉万善丛焉徳行纯备视周之大任无所与逊臣不胜大愿谨奉玉册金宝加上尊号曰夀圣齐明广慈备德太上皇后伏惟殿下同尧之天合尧之日对越大飬于万斯年复无无极燕翼右序以笃宋祐以茠于万嗣臣诚欢诚抃稽首再拜谨言词给太学士人绫纸词牒某人成均材之囿也言蓻其苗言撷其秀既曰撷之曷不蓺之士之入于斯出于斯有硕其用者相踵也庸非国家飬士之仁乎有养士之仁有自养之仁徃省毋怠事须凖敕给牒充太学生故牒议光尧太上皇帝谥议某闻圣人之孝莫大于尊亲尊亲之至莫大于爱之以德吾如是而尊之吾亲可以受之受之而安居之而无疑是之谓爱之以德不然极吾之所𣣔尊而不顾吾亲之所不欲受岂所谓爱之以徳乎昔鲁之闵僖兄弟也然闵公先君也僖継闵者也而文公乃跻于闵之上文公知尊其父而不知嗣其父于非礼之地是则尊其父者䧟其父也故春秋书之曰跻僖公讥之也至定公而逆祀始正故又书之曰从祀先公嘉之也然则议者欲尊大行太上光尧皇帝为祖无乃近于跻僖公之类乎兄弟且不可而父子则可乎恭惟太上光尧皇帝以上圣之资当艰难之运而能拨乱世反之正皇建太极再造两仪更生烝民重立九庙中与之业巍荡遂古至于囬龙輴于永祐承太母于慈寕偃兵息民涵育溥博和戎靖国方内密如绍兴辛巳逆亮叛盟戎路一征兇酋自毙㓛成不处断自天衷褰裳去之以授圣嗣骏㓛丕烈赫然如彼道隆徳茂卓然如此其视光武无所与逊皇乎我宋丕天之大律不可贬已尊而为祖何不可者然莽取汉而汉亡则先汉至平帝而终光武取莽而汉与则后汉自光武而始国自我始谓之祖可也光武之于平帝光武所不得而父况非受之于平帝之于光武平帝所不得而子况非授之于光武亲则非父子也世则非授受也谓之祖可也今我光尧亲则徽宗之子也位则徽宗之授也禀父之命传父之位至于庙号父居其前同列圣而称宗子居其后异列圣而称祖光尧之心其安乎哉杨雄曰孝莫大于寕亲寕亲莫大于寕神尊其号而使其心不安其神不寕可乎今申命公卿大臣议郎博士佥尔而进质之于天盍亦无变称宗之制而独求极尊之谥庻㡬下可以称吾君爱亲以徳之美意上可以安光尧在天之神灵也谨案谥法穷神知化曰圣一民无为曰神克定祸乱曰武修徳来逺曰文礼文法度曰章継志述事曰孝夫自天生徳聦明仁俭不曰圣乎内嬗圣子独观昭旷不曰神乎赫声濯灵风挥日舒不曰武乎投戈舞于裔夷用賔不曰文乎刺经作制与滞举偏不曰章乎宗庙再安祀宋配天不曰孝乎昔帝尧之徳乃圣乃神乃武乃文焕乎文章尧之章也亲睦九族尧之孝也惟我太上异时尊号于尧有光厥今易名备尧六徳勒崇垂鸿金声玉振于是为称若夫髙者天德之称也致崇极之谓也诗曰莫髙匪天又曰谓天盖髙惟髙之一字乃尽乎天德惟天下之至圣乃配乎天徳于赫太上其道髙乎九皇其㓛髙乎二典其夀髙乎五三六经之传岂惟尧而已矣非天徳其孰能当之太上光尧皇帝尊谥宜天钖之曰圣神武文章孝皇帝庙曰髙宗谨具申尚书省伏乞照㑹谨状叶恭简公谥议议曰天下有名教圣人有天爵政教莫大乎诛赏而诛有不及于隐慝人爵莫显乎公卿而爵有不施于幽光谥也者其教不以政而以名其爵不以人而以天者也一字之褒死而不忘片言之贬百世不改是以君子贵之枢密叶公既薨其子某谒于太常考其行实稽之谥法法之所与也谨案谥法不懈于位曰恭正直无邪曰简合是二者可以易公之名矣公何以谓之恭也绍兴之季年虏酋败盟冦我彊埸有为右相而受命督视者逡巡畏避竟不肯行公入对毅然请行太上皇帝玉音慰谕且谓卿能为朕复何虑大抵缓则食其禄急则逃其死为臣如此懈孰甚焉公遇大难而以身任之可谓不懈于位矣是以谓之恭也公何以谓之简也公自为少吏而上䟽论时宰之姦邪以取免官之谴及执法殿中则论执政之垂愎必使释位而去且谓君子当长养成就使之有立小人当芟夷藴崇勿使能殖可谓正直无邪矣是以谓之简也请谥曰恭简谨议节使赵忠果谥议议曰身与义孰重曰义重志与㓛孰难曰志难古人不以天下易两臂盖以身重于天下故也然身不可杀乃有杀身以成仁生不可舎乃有舎生而取义君子是以知天下至重之噐在义而不在身古人不以九合易一死盖以㓛难于济世故也然以其君覇者或有比之而不恱以其君显者或有耻之而不为君子是以知天下至难之业不在㓛而在忠故节使赵公奋至难之志而不惧捐甚重之身而无爱㓛虽不就义则独髙矣矧公神明之冑宗室之英乃与上古之伏节死义者争日月之光凌雪霜之严是嵗寒之松生于髙宗之景山疾风之草生于文王之灵囿也诗不云乎岂无他人不如我同姓议礼者当正色而谥之夫何疑焉公在靖康之间愤金虏之猘宗国之屯结豪杰三千人以赴京师在建炎之间复结义士数千人欲为朝廷取河北竟以谋泄虏人执之断腰于市呜唿痛矣谨按谥法杀身报国曰忠犯衆所惧曰果公之志欲取河北于既䧟之后不亦犯衆所惧乎公之义能捐一身于衆人贪生之日不亦杀身报国乎冝以忠果为谥谨议策问太学私试䇿问问钱之为物饥不可食寒不可衣然非天下之无用无以行天下之有用是以假之也尝怪铸之自于古积之至于今旧者不足継之以鼓铸铸之不足継之以楮券宣其为钱不胜其有余也而反愈不足夫钱之与物无两重亦无两轻此贱则彼贵彼低则此昻也今则钱与物两贵其咎安在或谓以楮为之其数十而其用八非细民之便此其所以敝也然行之于益州未闻如是之敝彼何术也或谓以铜为之其费不赀盍与鉄者两行乎议者曰鉄非铜比也不久且毁有鉄之费无泉之利无以为也然是物也益州亦用之又何欤放铸可为也其如权去公上何且楮券之伪者民犹病之放铸可为不可为也禁其销则钱不毁禁其泄则钱不耗是二者固载之令甲矣然销之者无艺泄之者不赀何其自若也或者曰昔者孟子不言利不知夫五鸡二彘之育孟子所不忽也何必曰利孟子有为言之也信如或者之说则王衍亦孟子欤不然时之所忧庸得不忧民之所病庸得不病诸君独无意乎美言不补窽言无施诸君必不为也愿悉解有司之惑将有择焉省试别头䇿问问道与德可勉而能才不可强而致此苏氏之论也德胜才谓之君子才胜徳谓之小人此司马氏之论也由前之语则先才由后之说则后才两从则戾一从则孰㱕或曰苏氏駮乎权司马氏粹乎经权则多尤经则寡悔信斯言也仲尼之所谓才难不尚才哉舜之五臣周之十乱不用才哉且司马氏之说曰正直中和之谓德聦明果敢之谓才然则才与徳之分也昭矣及观传称髙辛氏髙阳氏之才子则曰忠肃恭懿又曰齐圣广渊传之所谓才乃司马氏之所谓徳也又何欤诸君且用世矣于此何向有司将观焉太学上舎䇿问问趋治者固多涂经乃谓之道継乃谓之德济乃谓之术就乃谓之㓛其趋三其就一也唐虞氏粹乎道周人粹乎徳秦人粹乎术汉人駮乎术与徳尝怪二帝之治执中之弥迩而光被之弥逺精一之弥约而雍煕之弥博尧曰成㓛舜曰大㓛何其卓也及舜以是传之三而至文武周公观周公相成王以治周者岂弟形于心忠厚浃于物礼乐陶于天下韪矣然吕刑之繁已伏于圄空之日春秋之战亦倚于兵寝之年自是而后周弱矣当周公用此以治鲁而君子已逆知其寖㣲矣周公用于周而不自知其将弱欤抑知之而不攺欤且其道未离于唐虞之所传而其德非违于道也所传者无二而所就者不一何也于是秦人监之绌道以进乎术偭徳而向乎㓛一用权㔟法制以驱其民挈携其政以㱕乎兵与刑以为吾可以有就则亦奚天下不恱之恤故其䆒曰冨而富曰强而强为国而济登兹焉者可也然说者必曰秦以此始亦以此终其信然耶抑评以成毁而不以工拙乎夫成毁之与工拙此二事也秦果工于为国则不以毁废㓛不以人揜枝也且其后之毁庸知其不有由欤抑其所以毁者果出于其所以成者欤于是汉人监之髙文创守以寛厚公恕之治与天下为清静和乐之事然汉无秦之术而亦有秦之㓛朽贯红粟白老児嬉秦未必有也南越请服匈奴和亲不为秦之强而亦不至周之弱武宣継之则又不然曰髙皇帝遗朕平城之忧曰何至纯任德教周周政乎二君之治盖出乎秦人之所谓术者矣然一以之虚耗一以之中兴事同而㓛之异此又何也且夫道与德唐虞不得不帝周不得不弱说者曰穷于周然奚而不穷于汉之髙文乎此尚有可诿者曰异世至于术秦一秦也由乎前也奚以㓛由乎后也奚以毁説者又曰秦之所挟者毁之具也其前之㓛者幸也然宣帝复用之而㓛则又奚説之诿恭惟主上躬发圣徳统揖群元盖将摅阖辟天地之志以不缵祖烈内修之政自治之䇿必有万其全也比者纾淮民之勤蠲江湖之逋复盐䇿朘丘甲郄羡余戢横歛劭农㓛讲水泽蔼如之治登周汉而咸唐虞有日矣敢问诸君繄郄辑不世之㓛则冝术之施然秦之短武之悔乃有可惩而秦之强宣之㓛亦有可计欲建不抜之业则宜道徳之用然周人之弱得无可监而唐虞之隆周汉之永又有可宗今行其三而并欤择其一而専欤抑外此而之他也或曰仲尼之门羞称乎术或曰仁术不自孟氏儒术不自荀氏欤愿殚议而洽讲之将以闻焉公试武学䇿问问天下安注意相天下危注意将非古也危而注意将是寒裘雨蓑之论也故择将在素论将在豫尝试歴选若昔与诸君论之或谓制胜者不穿札破敌者乗轺车将岂颛戴鹖哉然栒邑陈涛之役山西之族哂之或又谓列兵法者皆决水转圜之家学裕父㓛者乃忠义感人之燕翼不干其人干其阀也然长平河桥之役非将种乎彼起屠贩为爪牙何必将种乎或又谓谢病频阳乃能平楚老者可使也不更事少年亦能破秦可偏废哉军市之租尽给士卒廉者可使也贪而好色亦得士死力可独取哉抑不思故将军而失道尚乳臭而见轻鬻樵水歛钱帛而霣燕晋斯焉取斯嗟乎将固不易知知将亦未易若曰亡踰老臣若曰臣能平之自鬻何嫌焉然降匈奴者即自当单于之俊困壶头者即据鞌矍铄之老独何欤或谓战必胜之将㣲信谨守钥者畴知之勇可用之将㣲经济大畧者畴识之举良将大臣事也然守汝州而禽举之者谁欤此犹可诿曰文武异科将相异列也意思深长必禽万人敌者举之䇿敌制胜必武举异等者举之亦各于其党也然敏辩言兵而望风辄溃举之者又谁欤或曰相崇而䟽将重而逺盍亲且近者之咨乎嘻五楼之败即中尉之门人潼闗之衂即军容之上客旄节以赂得者有债帅之号招讨以货取者亡封丘之师又何欤择将之难也如此或谓君王神武则驾驭必英雄然有君无臣古人叹之何也恭惟主上圣武如尧勇智如汤竞烈遵晦如武王然寤寐方召旁招颇牧迺者发徳音下明诏内而待从外而计臣令各举偏禆以备采擢圣虑至深逺也伊欲谨差真材荅隆指据旧以鉴新舍短而集长䇿将安出愿诸君切瑳究之将以闻焉庚戌殿试武举䇿御题朕以寡昧获承至尊寿皇之休徳任大守重永惟保邦安边之要莫大乎二柄夙夜祗惧遹求天保采薇之治至亲御鞍马讲武训兵娄诏诸将一意拊摩选偏禆之智勇而上之枢庭戒将帅之掊克而察以御吏朕于军政非不尽心焉今子大夫咸造在廷朕甚嘉之盖闻古者兵制夏商而上邈矣周家之制地方百里出士若徒者三千焉此井牧之法也然乗马之法一同百里出士若卒者七千有五百焉何其异也至于诸侯兵十大夫孟津之㑹侯国八百则兵之为千万者六矣而天子之兵止七十有五万焉财足以当十诸侯之兵而已岂强干弱枝之制乎至于齐之内政晋之被庐秦之材官汉之南北军七校楼舩唐之府兵旷骑虽曰非古亦各言其制也其因革善否可得闻乎若夫歴代舟车步骑之异技竒正偏伍之异法择将者或以文或以武或以新进或以老成何涂而得其人议兵者或仁义或诈力或祖韬畧或祖孙吴何门而决其䇿子大夫讲之熟矣悉意以陈朕将亲览嘉定元年春三月男长孺编定端平元年夏五月门人罗茂良校正诚斋集卷第九十六终诚斋集诚斋集卷第九十七诚斋集卷第九十七庐陵杨万里廷秀杂着词䟽代宰执开启天申节䟽有王者兴五百年而名世使圣人夀八千嵗以为春惟燎馨熏以介祉福尊号太上皇帝伏愿游心于淡与天为徒以显亲亲永绥莫大之养为衆父父申以无疆之龄代宰执进天申节㓛德䟽于赫太上身为与子之天有开必先节届诞弥之月光扬颂语申衍帝龄尊号太上皇帝伏愿道心惟精徳夀必得绍唐綂接汉绪可谓中兴亿舜日万尧年不胜大愿代宰执满散天申节䟽前期一月严香火之弥文佳节千秋正星虹之初度爰熈竣事告厥寳慈尊号太上皇帝伏愿齐心大庭凾气太极二百一十载既济中兴之㓛八十一万年永膺天下之养代宰执开启皇后三月六日生辰青词咏舞雩之风载逾兰禊梦入懐之月有庆芷庭呻其寳书介以纯嘏皇后殿下伏愿与天齐夀合日其明六百四十年既应诞弥之且一万八千载永同当宇之龄又皇后生辰㓛德䟽青炜维季载迟春日之阳紫殿有椒是生天下之母焉依梵力喜颂夀祺皇后殿下伏愿合明日君侔德天妹佩环而助万乗永宁金室之居奉玉而夀两宫长对瑶池之燕代宰执八月二十一日夀圣太上皇后生辰祝夀青词执矩少昊适行秋之正中思齐大任符梦月之嘉应蘂篇作诵箕夀申休夀圣齐明广慈备德太上皇后伏愿博厚俔天光明合日玉巵万嵗长对上皇之觞瑶池百纯永膺西母之绶为太安人醮星辰青词苍穹昊昊仰止辽然黔首芸芸视之蠢尔惟一念之既极则两仪之不遐伏念臣某自顷入朝驾言将母甫充贠之再嵗当受籍之三朝朝罢玉清从南内万官之后㱕持栢酒为北堂千嵗之欢载惊慈颜骤膺痼疾举阖门而无色恍四顾之畴依吁天之心一萠勿药之効如响久矣覉旅未之获酬兹焉还㱕敢不尽敬召羽衣之仙侣诵蘂珠之奥篇伏望上帝下临百神降格申钖老亲之夀永庇寒门之私为妻安人醮星辰青词上帝髙明逺而无极下民哀吁感而遂通伏念某妻室安人罗氏顷及月辰遽纒灾疾命已危于一髪祷遂遍于三灵罄忱恂于方寸之间格化育于圜穹之上其应如响厥疾乃瘳既顿复于神魂亦兼全于母子戴天地再生之施欲报斯何荐潢污行潦之㣲于文其可乃命黄冠之侣载繙玉宇之书取萧惟馨采藻既㓗愿迂仙驭下照衡闾庶昭鉴于悃诚蒙永绥于迪吉玄潭观度道士䟽文江壮县玄潭古坛别得张道陵之真传具存许旌阳之故蹟冶金为盖弹压九渊之波涛裂石淬锋尚余一剣之苔藓㸔管风月可无后人吹送烟霞何受末力或倒帑廪或捐金珠斯集事之无难亦获福之称是常州祷雨䟽吏之多罪积缪政以伤和春聿唯深乃淹时而闵雨惧首种之不入举小民而曰咨吁天有祈徼福丕应伏愿召龙震电诏山出云雨徧崇朝霖以三日千耜举趾勿令东作之违时力穑有秋允协西畴之望歳又常州祷雨䟽时维仲复言蓻其苗瞻彼大田无寸之水敢丕单于情素以率吁于穹苍伏念臣菲然抱虗膺此治剧积乃缪政伤于大和荐雩以有祈尚屯膏而未洽傥更崇朝而不雨则将卒嵗以无秋民亦何辜吏实多罪伏愿降臣以百殃之罸以儆㒺功钖民以三日之霖来苏此旱格于上熟慰彼群生祷疾青词疾痛唿天人以穷而反本髙明覆物民所欲而必从敢渎告于再三庶徼福于万一伏念臣某发身空乏窃禄满盈上不㓛于王家下无补于民政不肖老而后止乃于既止而进官君子居无求安果以媮安而属疾繄天赐之过分致身灾之自招嵗将一周病尚未去不堪极痛屡祈死以载号仰止盖髙何壅闻而未彻深省愆尤之积曷逃星曜之临敬介黄冠荐捈丹愊愿囬哀眷耄虽罪而不刑俾有夷瘳疾无妄而勿药淋疾祈祷青词鹤鸣九臯无㣲声而不达旻闵庶类繄哀眷之必囬岂其虮蝨之臣隔此恫瘝之诉伏念臣年㡬八秩病已再秋念万物自遂于两间咸各正其性命顾六腑独窒其一者曾不如于狗猪虽备古来刀锯鼎镬之刑未足喻此疾痛惨怛之状三医并手百药㒺㓛余生蔑如濒死数矣屡哀吁于玄造未彻闻于盖髙瞑眩小瘳根本犹在肆旁招于羽客敬展尽于血诚敢祈畀矜一洗沉痼脱然去躰徼五福之康寕大哉唯天与群生而皷舞箴言箴金乎缄则以三圭乎复亦以三前三以晦后三以悔晦则去悔悔则去罪学箴匪仁弗泉匪敬弗源心为之渊以安其天是心未熟求躬之淑譬彼蓻麦而欲获菽圣有六借道之国都立师求友徃问之涂有充于中必光于外行与圣契言与圣㑹其或载笔以葩厥辞大本斯抜何叶弗萎咨尔后学于斯盍觉惟其笃之是以告之官箴大児长孺试邑南昌辞行问政于诚斋老人告之曰一曰廉二曰恕三曰公四曰明五曰勒因作官箴以赠之曰吏道如砥约法惟五畴廉而残畴墨而恕兼二斯公别无公处三者备矣我心匪通兹谓不明借谞为聦夙夜惟勒乃克有终愚谷箴安成刘江伯深自号愚谷益公铭之诚斋野客杨万里复为之箴愚公之愚有允无诬愚溪之愚里黠襮愚如愚之愚愚与道俱可择非一亦颜之徒铭裕斋铭零陵严庆曾之斋以裕名而属予铭之予盖德于狭而心于惧者也将焉取裕抑敢不铭以与吾友共守之铭曰肇允民彝靡悊靡蚩则外是移而里斯堕孰窭其嬴孰啬其丰盍其反而裕哉厥躬崇崇天如若日伊煌冨以万生光施八荒仁以觉之敬以握之维其学之是以获之迺筚廼门则孟颜氏于经于理将不姚姒盈而沖诸伊其冦而沖而盈诸岂其授而匪授匪冦匪新伊旧人见我新我若而人我其裕矣我其怙矣怙心骄骄其裕日消瑞乙孙子孔圣孔神而好是问可自用云斋房靓如夙图霄书弗性其性有如百圣兊斋铭邓晋卿以兊名斋而谒铭于予则铭之曰孰蹟吾门自门徂斋有釡而鱼无酤而罍宾忘馁而主亦乐㢤曰乐斯何仆夫其咍有韦者编有亷者泽润雨作兑交相为益厥益交如其弗恱怿惟圣作则爰得讲习两仪乃神讲则贯兮万理则伙整弗乱兮相彼一閧恱言乎利我友萃止则喻于义口之非艰性之惟艰羣餔独欣易牙则然孰天而言孰圣弗传我友㱕止我其求旃寓菴铭欧阳伯威名其居曰寓菴徴铭于诚斋野客杨某乃铭之曰言压我居言蘧彼庐我寓吾躯载离我梓载旅彼地我寓吾里曾是里离曾是庐隳而子寓为曰人斯生控抟沤尘干谁赝真汉来秦去能㡬寒暑兹不曰寓矧吾与若寄是垠堮胡蔕胡络咨尔寓翁既儒厥身亦古厥风贾而未售侯诞尔咮耼周御冦可浚匪洙可咏匪雩执圣之枢宅彼囬室瞻彼尼日后天其熄有寓有穷有居无终不在其从乃定乃宿乃蓘乃谷乃匠乃玉弗勲则书其以久渝子独忽诸书室铭室不厌虗书不厌整牖不厌明几不厌净君子资之君子师之四物敢侮非天畴欺我躬匪几我性匪牖莫整莫虗心有弗疚七星研铭端溪七星研紫巖先生故物也其子敬夫以遗予则铭而蔵诸金玉其声追琢其泓端溪之英紫岩之朋维仲敬父诒我诚叟发椟瞻之日中见斗杨氏所客墨氏所国逃杨逃墨子将奚适充斋毛少说作斋房读书其中名之以充请铭予铭之曰人皆玉其庐莫或玉其躯人皆谷其腹莫或谷其德尔胡弗思尔则不赀孰降之衷孰秉其彝有降靡竭有秉靡夺有觌靡悊天以人㓕睨柯匪柯曽是逺而操亡去亡曽弗反而推之而充何垤弗崇充之而实何穑弗铚续之幽幽织之油油言制其秋其衣其裘万室燠只尔弗鞠只尔弗勗只东方旭只务本斋铭永新左揆字正卿嗜学进进命其斋以务本艮斋先生记之矣复请铭于诚斋杨万里则铭之曰畯穑乎获梓穑乎斵繄士所穑何穑非学学将奚先何学非贤自贤而圣自圣而天浍则有岸甽则有畔天人之道畔岸河汉河汉可涯道可方思其端惟四乃六其艺既三其纲亦五其常闯之弥幽跂之弥悠据其一原万善来求人有怗恃谁无孟季执柯伐柯乃睨而视二典两帝参天两地曷济登兹不曰孝悌有若肖尼参乎攸嗤本立道生是以似之瑟彼学子遐不务此圣其逺而子其反而存斋铭永兴吴君其亟吉水名斋房曰存谒予铭之铭曰天爽天精孔神孔明肇域彼中扃宅是环庭我有神舎弗掫于夜冦入在宇我出在野在宇一斯其从千之在野懐㱕室是逺而将圣有续予为孟孙之族导汝㱕宿冦则逐逐匪予汝㱕汝弗去兮匪彼汝冦汝弗居兮汝室载寕汝挟载宏宗庙百官畴不汝或承尼日尧墻有觌斯煌有陟斯昻则莫我敢当道腴义梁诗冠礼裳有操无亡畴莫知其乡缓斋铭吾友吉之户曹掾赵君公括少监提刑老先生之次子也贤而文儒而能官位职之初名其公之斋房曰缓谒予铭之铭曰急为缓师匪弦匪规缓为急资资在在韦有鸣者鸡二人同孳一跖一妫涂是逺而君子所履畴彼畴此韦弦由己不可则止万趾徐徐繄善之逋舎韦而趋如镝赴莬万指汲汲繄利之拾舎弦而戢如燬违溼宣赴而违曷妫之㱕冝违而赴曷跖之去跂圣之藩求鲂于山求㕙于渊于万斯年之子耆学家有老斵过庭有觉其避席而作敬斋铭新喻萧一致字伯易三堂居士从义孙也山谷为作三堂铭云伯易作敬斋礼曰毋不敬程子曰主一曰敬铭曰维事维万维心维一聴弈思鸿维贰维忽贰岂其忱忽岂其钦维动维言其弗䘮心三堂孙子学以为己欲已欲趾圣门主一为址谨独懔然履临氷渊及轃厥成对越昊天省菴铭西昌梁大用字噐之笃志嗜学进未慭也命其读书之室曰省菴来乞铭铭曰人无鑑铜当鑑以身人无鑑身当鑑以心一善之萠鬼神知之非鬼神之知吾心已知一不善之作海沤亦觉非海沤之觉吾心已怍知之斯行吾心吾朋怍之斯絶吾心吾钺孰钺孰朋省则勇而朋亡钺䘮昧则纵而以省攻昧维圣作对以昧䃜省擿埴观井参省以月吾省以时参省以三吾省千之维圣无过维贤寡过欲寡未能吾其敢惰西塾铭禾川寗行之作西塾以训迪厥子请铭于诚斋老人铭之曰卫俞之族有西其塾维学之麓维子之淑咨尔子孙于弟于昆洗心雪神明聼话言我筑我庐尔群尔居有易春秋有诗有书琴在在牖书在在手尔诵尔弦以复尔有尔有伊何伊孝伊忠伊义伊仁于玉尔躬鸡既鸣矣尔夙尔起日之夕矣尔膏尔燬具躰维洲聼视动言维礼为涂雄趋圣门命世维孟尽心知性俯蹴百氏仰承三圣匪孟匪颜于跂于攀瞻彼数仭躄而登天潜而未彻如攻坚木彻而莫御如泉赴谷由心而身由身而亲由亲而君气志如神咨尔孙子尔聆尔思非道弘人室是逺而文潞公画像竺景东画文潞公潨陈勉之携来求赞某賛曰俾宋作古自我仁祖心一德同潞国文公不兵不革正是颜色式是中国震是戎狄有頍者冠忽然在前喜有人焉焉知九原醉笔戏作生菜赞粹乎蔬则已瘠粹乎肉则已腴腴而不腴𬞞芼肉也瘠而不瘠肉膏𬞞也孰使予最云子之諌拓欢伯之疆者不在兹乎不在兹乎桒赞其叶可温其蕡可飱其榦可薪其药可根有禆乎身墨氏之仁玉石赞山有玉工则琥之溪有石家则础之士有韫人则龉之吁张定叟画像赞淛之西东转馑而豊其谁之庸朱张两公神皐天咫甿唫其理后先趾美维张与李孰知夫倾东海于谈余振华岳于物初顾是区区是殆见吾善者机欤长松白石清泉激激杖屦野服于一丘一岳之间予安得从定叟于南山之南北山之北自赞吾友王才臣命秀才刘讷冩余真戏自赞曰汝翎弗长汝趾弗强毋駃汝顽毋竸汝骧于崖于滨其窈其茫曀曀其光戈谁汝伤秋作月荒春作华荒哦者逊尫釂者逊狂汝老是乡莫与汝争铓张伯子尚书画像赞江西连帅华学尚书笃素居士张公伯子之画像大児图之以示予一别十年千里再见敬赞之曰戾戾契契逢怖则折嘻嘻休休觌诱而流有伟张公洵素且沖匪石厥衷廼玉厥躬劲于疾风柱于河洪淑兮吾怙慝不吾悪弗撼弗助弗诱弗怖曲江之持于湖之摛孟氏之素其不在兹张钦夫画像赞唐徳明示亡友南轩先生画像敬为之赞名世之学王佐之才一瞻一恸非为公哀冩真赞吉州通守赵德辉命史冩老丑戏题之曰有绤者巾有藜者杖云峤风杉步月独徃龙伯国之民欤无㓛乡之民欤王时可命敏叔冩予真题其上髹巾鹤裾山泽之㬬汝荷篑之徒欤抑接舆之徒欤张㓛父画像赞㓛父乆别喜得觧后寒温之外劳苦之曰香火斋祓伊蒲文物一何佛也襟带诗书步武琼琚又何儒也门有珠履㘴有桃李一何佳公子也氷茹雪食琱碎月魄又何穷诗客也约斋子方内欤方外欤风流欤穷愁欤老夫不知君其问诸白鴎张㓛父命水鑑冩诚斋求赞索汝乎北山之北汝在南山之南索汝乎南山之南汝在北山之北丁寕溪风约束杉月有问汝者千万勿说谁遣汝多言而滑稽又遭约斋之牵率乐府诚斋㱕去来兮引侬家贫甚诉长饥㓜穉满庭闱玫㘴缾无储粟漫求为吏东西偶然彭泽近邻圻公秫滑流匙葛巾劝我求为酒黄菊怨冷落东篱五斗折腰谁能许事㱕去去来兮老圃半榛茨山田欲蒺藜念心为形役又奚悲独惆怅前迷不谏后方追觉今来是了觉昨来非扁舟轻飏破朝霏风细慢吹衣试问征夫前路晨光小恨喜微乃瞻衡宇载奔驰迎候满荆扉已荒三径存松菊喜诸㓜入室相携有酒盈尊引觞自酌庭树遣颜怡容膝易安栖南䆫寄傲睨更小园日渉趣尤竒尽虽设柴门长是闭斜晖纵遐观矫首短䇿扶持浮云出岫岂心田鸟倦亦㱕飞翳翳流光将入孤松抚处凄其息交絶友堑山溪世与我相违驾言复出何求者旷千载今欲从谁亲戚笑谈琴书觞咏莫遣俗人知觧后又春熈农人欲载菑告西畴有事要耘耔容老子舟车取意任委蛇歴﨑岖窈窕丘岳随宣欣欣花木向荣滋泉水始流澌万物得时如许此生休矣吾衰寓形宇内㡬何时岂问去留爲委心任运无多虑顾遑遑将欲何之大化中间乗流㱕尽喜惧莫随伊冨贵本危机云乡不可期趂良辰孤徃恣遨嬉独临水登山舒啸更哦诗除乐天知命了复奚疑上章乞休致戏作念奴娇词以自贺老夫㱕去有三径足可长拖衫袖一道官衔清彻骨别有监临主守主守清风监临明月兼管栽花栁登山临水作诗三首两首休说白日昇天莫夸金印斗大悬双肘且说庐陵新盛事三箇闲人眉夀楝罢军员㱕农押録致政诚斋叟只愁醉杀螺江门外私酒七月十三日夜登万花川谷望月作好事近月未到诚斋先生到万花川谷不是诚斋无月隔一林脩竹如今终是十三夜月色已如玉未是秋光竒絶看十五十六昭君怨赋松上鸥晩饮诚斋忽有一鸥来泊松上已而复去感而赋之偶聼松稍扑鹿知是沙鴎来宿稚子莫谊譁恐惊他俄顷忽然飞去飞去不知何处我已乞㱕休报沙鴎昭君怨咏荷上雨午梦扁舟花底香满西湖烟水急雨打蓬声梦初惊却是池荷跳雨散了真珠还聚聚作水银窝㵼清波武陵春老夫茗饮小过遂得气疾终夕越吟而长孺子有书至荅以武陵春因呈子西长鉄㱕乎踰十暑不着鵕䴊冠道是今年胜去年特地减清驩旧赐龙团新作崇频啜得中寒瘦骨如柴痛又酸儿信问平安水调歌头贺广东漕蔡定夫母生玉树映阶秀玉节逐年新年年九月好为阿母作生辰涧底蒲芽九节海底银涛万顷酿作一盃春泛以东篱菊夀以漆园椿对西风吹鬓雪炷香云郎君入奏又迎珠幰入脩门看即金花紫告併举莆常两国册命太夫人三㸃台星上一㸃老人星四月二十八日同履常子上晚酌戏集句作四月之诗五章章四句四月尝春酒及时鱼也四月维夏颽风自南緑竹猗猗维石巖巖我有嘉賔贲然来思爲此春酒酌言献之南有嘉鱼维其时矣维笋及蒲维其嘉矣园有桃左右采之摽有梅薄言掇之今夕月出皎兮东方未明不醉无㱕嘉定元年春三月男长孺编定端平元年夏五月门人罗茂良校正诚斋集巻第九十七终诚斋集诚斋集卷第九十八诚斋集巻第九十八庐陵杨万里廷秀杂着题跋跋御书诚斋二大字淳煕十三年三月十九日今上皇帝陛下于东宫荣观堂召宫僚燕集酒半从至王渊堂詹事臣邲臣端礼谕德臣揆侍讲臣袤各传刻所赐御书齐名籖轴以进再拜称谢惟侍读臣万里于同列为末至盖已尝有请因再拜申言之皇帝陛下欣然索一大研命磨潘衡墨染屠觉竹丝笔乗兴一挥诚斋二大字赠侍读杨検详六小字识以清赏堂印视诸齐字画雅健相若而精神飞动似觉更胜恭惟皇帝陛下心画超诣云章昭囬龙跳虎卧鸾飘凤泊盖天纵之能圣学之余也臣既拜赐退而寳蔵于家今假守髙安郡幸逢六龙御天之初敬刻之金石以后寒士千载之荣遇云淳熈十六年嵗次己酉八月戊子朝议大夫直秘阁知筠州兼管内劝农营田使借紫臣杨万里拜乎稽首谨书跋御书御制梅雪诗今上皇帝陛下在东宫荣观堂宴群僚日既为臣万里亲洒宸翰作诚斋二字复书御制尝梅诗一首五纸将以分赐臣邲臣端礼臣揆臣万里臣袤置之几上莫敢先取者臣万里即请云敢用刘泊登牀故事乃急取此纸盖肆最得意者皇帝天颜为之载穆群僚皆有歆羡之色是歳冬皇帝一日复命春坊臣特立传赐群僚以御制梅雪诗三首凡五纸恭惟皇帝陛下道徳之崇极典学之缉熈固已登咸二典三谟之业圣之浑噩诗句之髙古又复戞击商颂周雅之音祀大风之歌秋风之辞皆荘周所谓风斯在下者臣敬刻之髙安郡治俾士民诵之咏之与雅颂异时同声焉淳熈十六年嵗次巳酉八月戊子朝议大夫直祕阁知筠州军州事兼管内劝农营田使借紫臣杨万里拜手稽首敬书跋张钦夫介轩铭钦夫之文清于气而味永吾见之多矣而犹恨其少读此铭诗欣然殊慰人也君子之于水木竹石爱之与衆人岂异也衆人之爱水木竹石也爱水木竹石而已矣钦夫爱唐氏之石而得乎介又以其得而施及于唐氏则其爱也水木竹石而已乎有来观者其爱与钦夫同不同未可知也一笑而书其后所以一笑者予欲书而忘其书也绍兴壬午庐陵杨万里䟦䟦熊叔雅所作唐杰孝子賛孝慈者多连理同蔕之应世以为祥非也当是孝慈所化草木亦孝慈耳观孝子唐杰之事岂不然哉嗟乎草木非有知也人非无知也或化焉或否焉又何欤隆兴𥘉元四月十二日庐陵杨䟦过杨塘赵清献神道题柱是惟清献之墓过者可不敬乎敬斯慕慕斯为二之前则曰能一之后则曰不能敬犹不敬也吾徒楙之䟦欧阳伯威句选右欧阳伯威诗句之择也予既序其脞辞复手抄此数纸自有用处每鸟啼花落欣然有㑹于予心遣小奴挈廮樽酤白酒釂一黎花瓷琖急取此轴快读一过以嚥之萧然不知此在尘埃间也而伯威喜予书又夺去此纸谁复伴幽独者年月日跋题曾无逸百帆图千山去未已一江追之予观百余舟出没于风涛缥缥云烟有无之间前者不徐后者不居何其劳也而一二渔舟徃来其间独悠然若无见者彼何人耶䟦章友直草虫春寒尒许新蝉飞蝇軰遽出耶细观盖章伯益墨戏也庚寅三月上巳日杨䟦䟦曽无违所蔵米元章帖米家字画遭逢绍兴圣人谓字字皈复古殿中矣而此纸尚遗人间士之遭时求其必不遗难哉䟦曽正臣两踈图予每读唐人文字喜言两踈画图惜不得见今真在眼中矣然以孝宣清明之代而二先生何去之早耶及观盖寛饶传则知都门祖帐之觞二先生父子相顾饮之彼犹以为晚尒䟦刘景明四羙堂序吾友刘景明此作非四羙堂序也盖禾川晩秋图也干道六年九月望诚斋野客杨万里䟦䟦陈与权印五经善本以书刻印者未有不利焉者有不利焉者惟异端之书为然刻异端之书者则然所以刻者则不然朝刻其书以贻诸人夕计其福以贻诸身乌在其不利焉者欤南雄陈经于光尧朝以童子科免秋赋诣太常未得志于有司退而叹曰有司之门则不可以迳而入也圣人之门其不可以迳而入哉益读古书以溉其心以树其躬以晔其辞章盖退而后进者也病夫书肆之刻五经者字画之不精脱讹之不更求善书者为而刻之使来者皆得以印印之嗟乎利之不蕲福之不计异端之不溺士之若陈子者稀矣五经之彰系于刻不刻耶不系于刻不刻也于斯三者吾独以嘉陈子年月日某谨书䟦陆宣公集古方陆宣公之贬也杜门集古方书而已或曰避谤者欤或曰穷而不怨也杨子曰宣公之心利天下而已矣其用也则医之以奏议其不用也则医之以方书有用有不用者宣公之身也宣公之心亦有用有不用乎哉题曾无已渔浦晚皈图浦吾里舴艋吾宅黄㡌郎吾佀也苒苒京尘于今三年偶开曽无已此轴风烟惨澹波涛汹歘欣然振衣登舟云干道癸巳月日书跋欧阳文忠公秋声赋及试笔帖六一先生墨妙每见石刻未见真蹟也今乃得见秋声赋试笔帖先生之孙提干不来皈故乡安得此竒观提干云尚有集古録䟦及家书四百余纸某闻之虽喜然未敢书尽求观也某山林之日月永欲一日尽此四百纸何以卒嵗跋李成山水余葺茅栋而工徒病雨扰扰不肯毕也今日偶小斋鸟乌之声乐吾友王才臣偶携李成山水一轴来展卷烟雨勃兴庭户晦冥吾庐何日可了耶跋赵大年小景予故人曾禹任寄似大年小景败素一规不盈咫也愈视愈逺忽去人万里之外然水石草树鸿鴈凫鶂可辨秋毫予剰欲放目洞视之而旧以挑灯抄书目眚屡作尝谒之医医云穷睇逺睨目家所忌也偶忆此戒速卷还客跋兰亭帖右兰亭记曾禹任得之谏大夫毛氏毛氏得之淮隂非近时袭讹者也予见元明跋山谷书云山谷谪黔泝崃舟中日日惟把玩石刻一纸盖此记也故末嵗笔法超絶云予闻五更侵早起更有夜行人愿持此句子寄声山谷䟦浯溪晓月钱塘晩潮一轴予以嵗癸未官满浯溪去年自杭都补外每懐雨地山水之胜辄作悪数日所谓东西南北皆欲徃千山隔兮万山阻者欤今日独坐钓雪舟中风雪方霁故人曾禹任邀我乃併至两地此殆梦中事也跋刘彦纯送曾克俊作室序曾克俊之居距吾家三里而近予每歩访之周以脩竹面以东山甚爱其幽胜然目留而心不随忽喜而倐惧徃徃不及坐而去者盖克俊之幽境能恱人未若克俊之破屋能逐人也西溪先生所谓将压者特闻而知之焉尒今则又甚矣西汉所谓左撑者前日晨炊不熟取以炀灶而畴昔之夜雪作地炉无火复取所谓右支者薪之矣适有天幸入冬不风后此数月春风勃兴此屋亦殆矣哉因克俊携西溪序篇来附书左方以告仁人君子之怜克俊者䟦张安国帖张安国书甚真而放如此然学之者皆未尝见公之足于户下者也跋许将状元与蒋颕叔枢宻帖前軰与执政书亦犹字之今人年未三十一举于礼部则乡先生不敢字之且称曰张丈李丈矣呜唿其益薄矣夫跋半山老人帖半山老人此帖盖与刘丞相之子元忠待制也纸尾云外物之来寛以处之此老心法也佩玉庙堂而面带骑驴荒陂之色观其字见其人跋曾子宣帖曲阜笔迹断烂可惜擣粉为牋其新也岂不滑泽可爱其久乃尒问交亦然嘉定元年春三月男长孺编定端平元年夏五月门人罗茂良校正诚斋集巻第九十八终诚斋集诚斋集卷第九十九诚斋集巻第九十九庐陵杨万里廷秀杂着题跋跋郭㓛父帖俗吏之冗不得观书㓛父所厌此殆子同病也跋薛谏议曾都官帖薛谏议曾都官与亲戚少者书前署名而后花押使施之今之后生怒骂不置矣跋山谷小楷书陆机文赋帖予尝见前軰言山谷先生为人书古人诗文初非検书亦非已出必问求书者曰子欲某史某传乎某赋某诗乎文选诸赋自三都二京子虗西征江海之外文赋辞最多而先生一笔为晁仲询刍民书之虽未卒章亦不少矣今之士引笔未识偏旁姑无以谯为也能不検书而冩古人诗书字六七十如五六十者有几顾曰笔画记诵学之末乎尒以此帖示之得覆酱瓿其荣厚矣年月日某跋跋王才臣史论此吾友王子俊才臣年十七时所作歴代史论十篇也是时老气横九州毫发无遗恨谁谓只今犹在余子后耶今尚书承㫖周公每叹科举之刀尺精于择士而粗于择有司鱼网之设鰕则丽之其意端为王子发也吾又奚言跋曽逹臣所作蜥蜴螳蜋墨戏皈愚居士曽逹臣子家亲戚且最厚者子知其蓄学问善议论今古而已其子无逸为子出二虫败纸而有生熊子既惊喜其竒观又叹平生初不知逹臣之多能也所挟愈大者其知愈狭子之不知逹臣独此而已乎之二虫又何知淳熈己亥季冬十七日诚斋野客杨某书跋尚帐干所蔵王初寮帖覧王初寮帖巻首爱其字画美秀然其神气风骨竟莫名其冑出也最后次韵尚仲明衡阳十絶句如歗䑓鴈峰等字乃知其为东坡之别子岂其出之于建炎之后而閟之于宣政之间耶籧篨之下谁知庚水政在此也跋东坡所书雉带箭大字帖东坡先生所挟孰非招尤取嫉之具复出此掀天决地大字投畀岭海岂元符大臣罪哉跋米元章登岘大字帖某学书最晩虽遍参诸方然袖中一瓣香五十年未拈出也今得见米礼部登岘大字乃知李宻未见秦王耳跋尚仲明文藁知已在言路此巧宦者进软语待弹冠之秋也尚仲明抵之以书规其患失而诡其尽言拙矣哉跋谢昌国所作何孝子传昔栁子厚叚太尉事以谂史官今谢子书何孝子事以谂予予野人也何孝子于是为不遇矣年月日杨某跋跋韶州李倅所蔵山谷画刘梦得王谢堂前燕诗帖此山谷皈自黔南之官当涂时所作也虽放舟大江顺流千里而两川云烟三崃怒涛尚勃欎汹涌于笔下跋蘓黄滑稽録此东坡山谷礼闱中试笔滑稽也盖庄周惠子不幸再相遭者或问二先生语何经见子曰坡谷闻之凭虗公子慿虗公子闻之亡是公亡是公闻之非有先生跋东坡小楷心经予每见山谷自言学书于东坡初亦呒然恐是下惠之鲁男子也今观心经乃知波澜莫二昔宋人请南宫长万于陈陈人饮之酒醉而以犀革裹之比及宋手足皆见跋刘原父制词草欧阳脩宋祁范镇王畴宋敏求敕古之为政者法后王为其与已近于其制度文物之可观也唐有天下且三百年其圣君贤臣忠相与经荣扶持之记述失序兴壊成败之迹晦而不章朕甚恨统纪裁成大躰具官某具厥恊异同凢十有一年大典乃诚斋集诚斋集卷第一百诚斋集巻第一百庐陵杨万里廷秀杂着题跋跋廖仲谦所蔵山谷先生为石周卿书大戴礼践阼篇大公丹书文字中喜用古人语此自是山谷一法也如先生美米后生为秕以贫贱有人易以冨贵有人难之类此吕覧语也岂尽然哉而今集中至全载丹书诸铭与山谷之文相乱盖山谷嗜此铭故每喜为人士书之耳此轴其一也荘周之蝶不可以告周子之兄信有是事淳熈丁未六月十九日跋谢安国咏史诗三百篇迁固纪传一篇百千言而安国约之于二十字杜少陵所谓咫尺应须论万里者与诚斋杨某淳熈丁未八月二十日书跋叚季承所蔵三先生墨迹六一先生半山老人东坡居士间何阔也因叚季承为介绍乃一日併得望履幙下快哉淳熙丁未至后三日庐陵杨某敬书䟦豊城府君刘滋十咏豊城府君爱山成癖不知身之化为山欤山之化为身欤读山中十咏觉岚翠染衣崖冻袭骨淳熈丁未十二月七日诚斋野客杨某䟦䟦萧武寕告词某闻吾乡萧氏臧去其祖武寕府君仕于吴时告命而未之见今日延卿姑夫携访相示墨色如新不知其为异代二百余年以前物也自武寕至延卿于是九世矣㣲祖孙仕学相承能如是传之之永乎余知萧氏之未央也岂惟未央其必有兴者庆元戊午四月十一日诚斋野客杨某敬书跋萧侍御廷试真书侍御萧公廷试文巻一日三题文不加㸃固难能也而其词深厚淳质不曜浮文如大羹元酒浑金璞玉可以见祖宗时人才之䆳雅矣庆元戊午四月十一日诚斋野客杨某书跋赵士嶐江州死节墓碑赵端国初相诚于金陵词粹而气淑以为其人悛悛儒者也别去七年矣昔嵗之春来为吾州上幕与之把酒道旧故为笑乐外莫知其挟未㡬则闻㓗廉自将正学以言守法以立每议一政一事山可移不可夺盖天下之士乃未易知如此哉今日王才臣来访袖出端国之曽大父緫戎公墓碣与前軰诸公间题传后语读未竟舍巻起立髪上冲冠须髯毕张且愤且悼而継以泣曰嗟乎忠义信有种乎鲁无君子者斯焉取斯而太史公乃曰天之报施善人非邪昔魏文帝以世无火浣布信有是事年月日诚斋野客杨某敬书跋蔡忠惠公帖世传仙人吕公饮酒家大醉自冩真壁间而去明日观者如堵墻或以问予曰传者诞也或曰冩者亦诞也予不能决友人蔡定夫寄赠其祖忠惠公帖读至思杜祁公遇孙资政诗惜殿中君谪春州事简牍因悟曰吕公事非诞矣或曰何用知之曰忠惠斯言非为三君子发也然则谁为曰是亦忠惠自冩真也或曰子之言亦诞矣予滋不能决併书于跗以决诸定夫跋李氏所蔵黄太史张右史帖右山谷帖二十七纸张右史帖十一纸予友人李师心携以示予盖自其从曾祖承议公与二先生还徃之尺牍臧去至师心今四世且百有余嵗矣其纸新其墨湿犹昨日物也臧之久而莫之窃观者衆而莫之夺某守寳有道哉予于是有感焉岂惟此帖哉又有大者焉使李卫公子孙能守其花木竹石魏郑公子孙能守其宅与笏房杜子孙能守其门户皆如李氏子孙之守此帖至今存不存也予于是重有感焉岂惟数姓之所有哉又有大者焉年月日诚斋野客杨某敬书跋赵主管乃祖忠节録二叔叛周七国反汉而我宋建炎之难永丰有诲道直阁齐安有令宬长沙有聿之三公皆以属籍死节节贯三光名塞两仪霜松雪竹生我灵囿世谓今人不如古其然乎哉其然乎哉直阁之孙彦权示予以忠节録敬书其后跋李伯珍诗巻伯珍取别一星矣今日安成刘伯彊送似渠癸丑诗一巻清新俊逸奄有二子成三人矣今想更进观伯珍之进自笑予诗之退也跋张永州尺牍右同郡齐年同举张公叔保之尺牍也是时予弃官山居而叔保为豫章别驾与予此书卑词絫茧殆过乎㳟此礼应上官乎施不应朋友乎施者予再拜辞而皈之其子履乃能臧去此纸把翫手泽如新覧之泪落林谦之刘賔之每云叔保佳士恨不尽见其文然牋记中亦可见其一斑此牋又一斑者嘉泰元祀六月庚寅诚斋野客杨某跋跋张伯子所臧兄安国五帖于湖张公下笔言语妙天下当其得意诗酒淋浪醉墨纵横思飘月外与逸天半东坡云李太白死世无此乐三百年矣其初挂名于公之牓又尝再见公于直庐今其季伯子尚书寄示五帖开巻未了山立玉色廪然在人目中也或曰昔东坡雄隽而服子由之近道今于湖迈徃而爱伯子之端愿何也其曰东京人士有问二荀于许章者曰靖与爽孰贤章曰二人皆玉也慈明外郎叔慈内润嘉泰元祀六月戊戌诚斋野客杨某敬书跋彭道原诗吾族与萧氏世婣也而未闻有所谓敦节堂者因观彭道原此诗问堂无恙则化为荒烟野草乆矣曾不百年而物之废兴如此是可叹也至于昭甫之名节则千载廉然也堂何与焉嘉泰元祀六月庚子诚斋野客杨某书跋罗天文墨蹟右此帖予妇翁印山先生罗公天文送士人曾千里序也予徃来印山求公之文章字画而不得今其孙绍何许得此纸再拜三读悲嘉相兼环词妙墨兼丽山谷此罗氏宻湏之彭封父之繁弱也君家子子孙孙永言寳之自绍兴辛酉三朝至今嵗嘉泰辛酉良月初吉盖甲子一周矣此帖六十年乃出而皈罗氏物之显晦故自有时耶况于人乎诚斋野客杨万里敬书跋袁机仲侍郎易赞右易賛并序吾友子袁子机仲侍郎作也微斯人眸子不运而见三圣一心空洞以纳大极能倒倾蛟室冩此琼瑰否诚斋野客杨万里敬书跋喻子才为汪养源书李元中鞫城铭李铭汪碑喻题若蓍同时汪规异时遗珪一日三师累其庻㡬跋王泸溪民瞻先生帖泸溪先生以诗取老桧之嗔二沈希其意出力挤先生以策元勲竟何成耶先生料其不三年必有大咎果若其言又四年桧亦殪古语云前车覆后车戒泰壬戌后五日门人杨万里敬书帖尾而皈之其宅相彭梦协云跋林黄中书忠简胡公遗事林侍郎黄中一字寛夫其所书澹菴先生遗事当万里作行状时所未闻者岂特某所未闻其子孙亦所未闻也是时王之望尹穑得志其威能䧟张魏公而不能不折于先生之一诘其辩能㢡虏势以胁其上而不能不沮于先生之一荅兹不谓大丈夫乎跋忠简胡公先生谏草澹菴先生之孙摫寄示先生谏草凢十一行卒章云臣不忍见虏冦入门等语其痛次骨万里读至此不觉涕泗之沱若也盖当是时和战之杂之时也国是数定而娄摇国势将怯而复壮仲尼曰民到于今受其赐跋张魏公荅忠简胡公书十二纸此帖十二纸皆紫巖先生魏国忠献张公荅澹菴先生忠简胡公手书也绍兴季年紫岩谪居于永澹菴谪居于衡二先生皆年六十矣此书还徃无一语不相勉以天人之学无一念不相忧以国家之虑也万里时丞零陵一日併得二师今大马之齿七十有六夙夜大惧此身将为小人之皈复见此帖再拜三读二先生忽焉洋洋乎如在其上如在其左右跋山谷践阼篇法帖予顷丞零陵尝于同官张仲良许观山谷先生小楷两都赋叹其多而不疲且愈精也仲良笑曰此未足叹也子知其落笔时乎学者每求作字山谷必问曰欲六经何篇左氏传太史公班孟贤书何篇宅诗文亦然即随所欲一笔立就命取架上书阅而校之不错一字盖张仲丞口诵山谷笔诵也西昌彭孝求好古博雅示予践阼篇因志所闻于后予尝见章懐太子注范蔚宗后汉书载武玉衣铭云蚕事苦女工难得新弃故后必寒而此篇无之岂逸文乎抑见他书也则併志之年月日某书跋李彦良瑞木董生孝慈瑞见犬鸡韩子诗之谓刺史不能荐天子不闻名叹其不上闻所以媿其不能荐者也彦良平国之孝友幽能致瑞于天而朋不能上闻于朝当有蒙其媿者今彦良之孙彦从能传大父之学用心如止水䘏族如葛藟瑞木其再荣李氏其有闻与嘉泰甲子孟陬晦诚斋老人杨万里书嘉定元年春三月男长孺编定端平元年夏五月门人罗茂良校正诚斋集巻第一百终诚斋集诚斋集卷第一百一诚斋集巻第一百一庐陵杨万里廷秀杂着祭文祭张魏公文具官杨某谨以清酌之奠西望恸哭百拜致祭于近故大丞相少傅魏国张公先生之灵嗟唿殄㾕之悲天人丕同同至极者孔明与公敌人骨惊中原欲平厦屋垂成而折其甍孰䘮孔明非天而天孰䘮我公天而非天胡为乎天天厌汉也胡为非天天宋睠也宋睠则那而夺其老天不其夺天不其保叔破且斧叔毁孔日天而能保则揠其舌公未再相国人曰贤公既再去左右乃驩谓公贤矣莫留其皈公不贤矣国人我欺招以万口麾以一手一不胜万其然其否彼退则忧公进则忧忧同而殊家国之谋正叔之学公则心之君实之德公则身之因心以身因身以君正君以祖太太真仁相于两朝暮年㫷月日洗天澄淮妥江谧㫷月乃尒胡不百年公而百年公无地安公今安矣民则艰矣唿公不闻民则澘矣踽踽小子受知惟深道学之传可谖于心报公则无雨以清血爼以名谊㪺以诚实羸然倚庐莫望䘮车千里一觞公其吐诸祭罗季吕文惟灵薿而不穑蕖而不菂有欎斯干而不千尺不惟天伦滴泪到泉凢我昬友谁其不澘子之尊公非异人望心子目子搏扶而上心久益坚目久而穿岂子愿然则悬乎天天司下人培淑霣慝子慝则无而至此极春如其容渊如其中蔚如其词竟不其逢吾文则芜聊复子尉子知不知吾涕则费祭刘公佐致政奉议文畴昔之秋我徃拜公公老不扶鬓颜白红秋又聿至则闻公病我首斯经莫或遑省云何不淑遽至于斯以哀弔哀有国无之我不知公知公者天弟仕兄及徳髙于年子贤而文我友之冕义均孔懐岂待姻婘申以姻婘两翁私忧曰予两家百世相缪其忧则私其意不私交不金石义斯磷缁公今千载言复奚益一觞觞公有泪沾臆祭赵子显直阁文具位杨某谨东望恸哭百拜谨以清酌之奠致祭某官之灵嵗在辛巳虏酋跳边谓吾大江可投以鞭诸将千屯云崩涛退天子自将与虏作对大江之濵有金其城然孤坚虏不敢撄匪城斯畏伊人斯忌其人为谁赵公刺史城以公崇江以公深饷以公豊虏以公擒公忠而劳民感以奋南国既寕公㓛谁问䑓阁造天不以公登滟滪如象乃以公行蜀天辽辽公以䘮返摧国之桢万心一怨嗟我孤穷恩深惟公赴告来思悲填于胸职思其守莫哭于柩挹醴注兹词以为侑祭九叔知县文呜唿惟我与公岂如他人族则小踈情则至亲名则二人实则一身自㓜至壮于学于仕我有公随公无我弃公唱我和畴同畴异我少也贱无庐于郷流离之悲我岂无肠公曰子皈子生我里他邦之人何得留子卜邻接屋此心畴知竹林之游老以为期别公三年此岂曰乆如何公皈乃在于柩我忽无公如厦失梁如驾失辀如涉失航天乎痛哉焉用唿天曰天与善公胡为然厥操栢竹厥德亀王厥诗厥文凢今之独天不祐曷付之兹既曰付之曷不祐之西垣南䑓皆公知已荐口方开公则已矣我以官拘㑹哭则那寓辞一哀公乎柰何尚飨祭虞丞相文具位某谨以清酌之奠西望再拜致祭于近故宣抚少保左丞相先生之灵呜唿犷彼元颜猘于淮壖气无长江不曰投鞭锜也既退权也亦溃孰宣王灵式遏狂悖公以书生雍容请行澹乎无营安乎无惊矢而石而公则身之有殒我躬无伤我师三军一人万人一心彼自送死无劳我擒长蛇噬矣公其殪矣有昊圯矣公其起矣宗祏殆公其妥矣黔黎泯矣公其拯矣其后十年乃相吾君进退速迟盍询国人人曰公来四方庻平公曰吾皈西鄙匪轻俾民知兵俾兵知耕杂渭之濵前无孔明大㓛垂成大星夜堕我师相泣彼虏交贺公宅于揆人或公咎今皆公思公岂复有维彼之人于公曷畏曷存而忌曷亡而喜维此之人于公曷疑曷生而讥曷没而思在昔圣贤畴免乎是苟无天日我心则媿维公平生忧国如酲齐志下泉目其能瞑昔公在位如冨范韩古风萧萧公欲追还率吁衆俊载飞载集而我何为亦寘百执我思其人玉立长身凛然目中御风驾云思之弥近忽然弥逺西望岷峨有泪如线呜唿哀哉尚飨祭汪氏夫人文呜唿近世大家孰振厥华于江之涯维王与汪于阀有光岿然相望有齐夫人维汪之孙王氏是嫔茂族相辉是似是宣孰盛与夷象服沃如壸彝穆如妇德肃如邦君之来鱼轩则偕鹊巣与侪云胡不淑逝者其速陨霜于菽菲然醴饔不不豊小君之恭汪氏夫人路祭文夫人所怙肇自幕府扶日御天再考宋宇遂相光尧宅是元辅中兴畴庸其孰与侣如夏女艾如周山甫如汉邓禹如唐尚父盛徳所流实润实溥是生夫人典则有裕苹蘩中清环珮中矩谓天不祐德豊厥付谓天不龄啬厥与邦君方昌云翔风翥诸郎玉立継継多誉偕老之章陟屺之句遂废此诗谁谓荼苦江水沍只江日暮只灵载路只歆此醑只祭罗元忠文呜唿手足之亲实维八人三兄五妹相依以生仲氏夙䘮伯氏継徃维我季兄既老益壮嗟我夫妇宦游东西庚寅之别五年乃皈昨一见兄已有病颜今升兄堂兄聿盖棺长松既仆小草何附苍天苍天有此恻楚翩翩者旌近彼幽宫一觞永诀悲不可终祭三十五叔婆萧氏文于穆夫夫宪部之孙大夫之妇保昌之嫔廼玉厥德闺中维则賛賛保昌俾劬厥职保昌倦飞弃官言皈二老其皤松雪相辉教子弄孙芝秀兰茁庆流如川有溢无竭保昌既逝夫人独存如彼灵光岿然益尊云胡不淑谖草斯瘁美槚斯殪象服斯閟嗟我先妣㓜失外家鞠于夫人德岂有涯我见夫人如妣存焉皈而不见泪如迸泉尚飨祭刘雩都先生夫人彭氏文畴昔零陵师生同僚日亲范模日聆英韶既而两家复缔姻好先人康强先生未老繄我老母相从夫人尊酒徴逐两家如春嵗在甲申我失所怙旷旷无依视师犹父先生継徃夫人白首两家北堂二老眉夀如何不淑夫人陨倾赴告鼎来令人怚惊懿懿夫人淑问有耀班姑之文孟母之教昆我先生丕崇厥门命服有华丕显厥身既贵且耋夫复奚憾家失贤母子孙之我将使指诏遄其行弔之不得有恸失声尚飨祭张钦夫文具位某谨以清酌之奠致祭于近故钦夫安抚左司之灵呜唿孰航斯世不挟斯噐舎失即雉孰玉厥躬不莹厥蒙宵征不烽古我潜圣天实铎之洌彼渊泉饮者酌之学外曰政人外曰天兹不曰欺天其厌旃孟闻诸伋程闻诸孟伋闻诸参参闻诸圣圣也析薪畴荷其重程也执柯实冑其冡孰冡乎程紫巖先生紫巖有子紫巖是似紫巖南轩胥为后前圣域有疆南轩拓之圣门有钥南轩廓之圣田有秋南轩获之我稼在圃其谷士女其飨有昊其烝皇祖云胡不淑上天雨霜嘉谷既零我心孔伤孰琢我璞孰斤我垩孰疢我药九京不作岂我之私甿失母慈士失宗师邦失倚毘已乎南轩不耉其年不遐其骞天胡云然延颜之光揭孟之芒昭囬彼苍公未或亡嵗在辛夘脩门诸离相从濠梁白首为期谁谓此别是曰永诀泪尽眼枯续之以血呜唿哀哉尚飨祭叶夫人文呜唿结縁悬黎生于玉山火齐照乗出于龙渊世无贤母安得贤子山渊欎葱珠玉是似于穆夫人礼仪闲闲图史拳拳言徳安安吉蠲苹蘩肃雝佩环训子其勤建家其艰式洪其源式崛其门象服脂田龙光便蕃中庭有兰中堂有萱岂曰家庆衣冠之盛夀母之颂彤管之风变为蓼莪其谁弗恫其昔与贤子同科同舎东倾西应志无殊者升堂拜母此礼末陈生刍一束哭以斐尚飨嘉定元年春三月男长孺编定端平元年复五月门人罗茂良校正诚斋集巻第一百一终诚斋集诚斋集卷第一百二诚斋集巻第一百二庐陵杨万里廷秀杂着祭文祭王丞相文呜唿昔嵗云秋公在里居问焉以书荅焉劬愉今春云暮公在垩室唁焉以笔哀不能荅八月中潘我来自西次于上饶闻公迎医九月之九言至都下则闻公薨惊涕以雨爰自干道壬辰仲冬刺经颂䑓我初识公公为贰卿我则负丞葭玉六朏倾豁悃诚公自此升云骞汉腾我自此退契阔一星我再郎署公宅元辅昔亲今踈遐不媚附俗且嘻公驩不疑不寕不疑以此予知暨尘府掾夙宵幕辨狷有违从戅无舒卷俗忤且憎公和且平以水济水曷曰作羹繄心秉心旷旷昭廓不浑不摇清水乔岳孰无畎疆公坥以同孰无府城公开以通孰无边幅公抑以恭孰无色辞以粹以融近世数公岂无贤哲匪才之矜以量为恱公之在位或者公诽公既云亡畴不公思彼诽彼思公则不计公存公亡邦之殄瘁知旧眇然悼以其私人物眇然悼以其谁系官于朝莫徃弔之言寄一觞公尚釂之尚飨祭卫大着母夫人文伤哉夫人胡年之不长尚其家之昌其又奚伤粤自来嫔洵懿且仁相其良人学以发身瞻彼庭堦兰玉其相追琢成璋于晁董有光金马承明簉隽堰英匪我举首畴冠着庭英英参卿夫也金陵皇皇使星子兮山隂彫轩互迎荡节斯征两地望尘有螥佩声盍百其年观厥蜚骞隔座后先栄光相宣古凢有䘮尚力以救矧友之疚若之何不弔伯鸾吾寮阿戎吾朋父子之间皆吾弟兄升堂之拜蹉趺至此生刍之奠必恭敬止尚飨祭刘谔卿知县文呜唿公之文足以追前修而口不置后进之片善面折人过而退则称其长当于古求今也则亡权舆一官百不一试改秩方新如斯其逝嗟乎痛哉与大尹争是非寕使其上官面颈彂赤以直一夫强死之命今尚有此决曹掾也耶以部使者之尊而欲荐公公则不屑其人而不愿出其门谢其荐书而不受今尚有此不负丞也耶今求斯人姑置是事惓惓有懐懐我知己我始徒步挚文谒公辱公鍳裁㧞之徒中谓彼珠璧寳不难得惟此人才可珍可惜始则教育使溃于成终焉永好重以昏姻赴告忽来失声有恸仪形堂堂吾不复梦民失慈母国失髙贤士失主盟我失二天渍緜千里寓哀嘉㫖公乎闻乎一诀永已呜唿哀哉尚飨祭十三叔母文某㓜而无母壮而䘮父老而哭継母㷀㷀余生未即死者有叔父而犹父有叔母而犹母也嵗有己酉天夺我叔父今兹天又夺我叔母未死之身其将畴依天乎痛哉天乎冤哉恭惟叔母大孺人女德柔惠妇职孝敬母道宣慈生膺恩封年亨九龄子孙盈庭相传诗礼复何憾焉谁云夀觞变为莤酒呜唿哀哉尚飨祭朱侍讲文呜唿我未识公得之钦夫云今杰魁舎公则无我初识公玉山道间我病补外公徴入関平生相闻恨不相识既曰识只一见相得我欲从公临水登山万仞峯头携笻扪天揭取北斗酌海为酒染云为裳翦霞为袖海波若干更借银河二老醉倒顿足浩歌天不诱衷室人疠疾此意莫遂遄反私室猝猝一见握手絶倒借曰不𣢾亦慰懐抱自此与公好如弟昆我齿兄公公贤我先迩来二老年各七秩告老之章彼此若一念欲命驾千里访公寻盟玉山一快我悰有昊降割曾不愁遗夺国忠贤夺我友师赴告至止一恸欲死已乎元晦吾道已矣诀不公面哭不公闻生刍一束以沥我肝呜唿哀哉尚飨又祭十三叔母文嗟我先妣叔母其姒嗟我継妣叔母其弟二妣弃我我生㷀然有叔母在如母存焉有昊降割又夺叔母疚哉余生何恃何恃岂无骨肉莫非后来母党尽矣云胡不哀有飶其爼有冽其湑一觞送皈云胡不举自此永诀千年不晨仰瞻空堂有泪盈巾呜唿哀哉尚飨祭太师文忠公京左相文呜唿我闻公名十年之先我守荆溪公察朝端我一书公荅拳拳我识公面十年之后偕掾公府我左公右公使朔狁我出筠守自此一别不再盍簮十三年间一昇一沉公冠台鼎我老山林公使狁时大节玉立公以哀徃彼以娯接夷乐雷起花㡌云集日旰肉干公辞秩筵以死自誓挽之不前金节来皈名重于山公皈自蜀逢国多故孝祖上賔圣考违豫手秩日毂安驾皇路襄我皇徳天清日光妥我国势鼎安岱昻谐我廷绅凤嗈鹓跄如公忠贤与国永肩与川流禧与椿流年善人怙焉斯民仰旃秋气将半望舒将团未团一缕公薨式遄谁欤不仁隤我维坥维坥之位文忠之谥上恩叠双不请而至他人敢承公则无媿嗟我与公同居江西分第郷友情如孔懐我老乞骸公矉睫眉谓我之齿盘古所稀身犹康强毋遽曰皈三请乃白帝其允兹闻公反柩已达维梓我以老病不克唁只寓辞徃奠有泪如水呜唿哀哉尚飨祭余丞相文六七月间客来自南咄咄怪事有骇其谈南斗之侧文星载昱一夕砰然霣于岳麓南岳之巅天柱一峯同日亦摧震于湘中匪峯则摧匪星则霣丞相余公薨于潭尹星精岳灵既销既零夺氓之母夺国之英吾闻其语泪下如雨知音云亡流水谁御淳熈季年光宗潜渊公为宫詹我忝经筵庆元元祀皇上嗣位公为左揆我以病废公在华门如商甘盘如楚士蒍如汉绮园金得砥石木得绳墨凤得羽翼谅我皇徳公在宰廷杨绾之清君寳之正子明之平补天不坼日不侧支厦不踣定我王国帝睠方隆帝任方崇翩然去之㱕云冥鸿帝再起之保釐南纪惠然肯来周邦咸喜云何不淑我民不天天曷降割骑箕而僊卿弔于朝士弔于野工弔于市农弔于社我本狂者深山野夫淳熙十二逢公中都公为侍郎我在郎署同省异曹一见殊顾中都金陵一再爲僚心则断金情则同胞有酒唿我有诗和我一别云散公升我随公相我皇拔茹无方巖採结緑渊漉夜光恢彼云纲愁我长徃搜林剔薮下逮草莽病夫掩扃再勤弓旌招之不来寘彼西清君恩天覆病夫非据微公之故胡爲乎天路天乎至此吾道已矣东望一恸絶而复起呜唿哀哉尚飨祭赵民则提形少监文呜唿淳熈季年天区丕平文杰武英凤翙鸾停孝宗当字顾瞻在廷孰爲有贤孰爲左亲孰爲宗盟帝省其名周诹九賔独无为城天颜不怡爰诏迩臣麟趾之良各举二人肃肃萧公台斗宣精有鹗其袁先生是亲王言如纶擢贰匠卿来仪笋班其人玉氷咸属之目老成典刑崇论川流名章霜清谈者推表双止德麟世无东坡孰价厥珍人为国贺公则我颦我武丹墀我心白云月哦风呻猿崖鹭汀帝留不能出节湘衡荐谳庻狱于彼瓯闽琚瑀珩璜大锵厥鸣陶谢焚泓甫白収声竟觧其组皈卧柴荆凤山其嵘锦江其琤隷濵之神山谷之灵于胥斯朋于胥斯赓剣池之蕖丹井之醽我以吾醒一世仰止鸿飞冥冥既吾其福盍千其龄有比者风吹彼尽心维孟之夏辰乎何辰月弨其弦奄奠两楹门人小子沲若涕零髙安语离倐逾一星谁谓此别契阔死生走也耄矣维疾之婴縿幕逺而㒺克骏奔有渍其緜有觩其觥有沥其恫先生是聴呜唿哀哉尚飨祭西和州太守陈师宋文呜唿淳熈之季我守髙安小邦藁干逺民勤艰慨莫助之同流上恩郭内之邑有宰则贤辨讼也恕治赋也寛民气穆如民誉蔼然惜也及僚未㫷其年我召君满君后我先复㑹中都义均弟昆屡以治行升闻于天言轻乎羽推之不前竟老于外不登不骞君皈自西屡书相温属闻先驱于征塞坥再竹其符再朱其轓如何不淑一夕九原緫章杞梓腐于尺椽太宫玉瓉委诸瓦盆才难岂然用之惟难我欲徃弔弗骏克奔有生者刍有溃者緜式冩我哀式招君魂嗟嗟师宋英爽若存呜唿哀哉尚飨再祭余处恭左相文呜唿瞻彼日月如环斯循倐然而夜忽然而晨曾是斯人乗此大化忽然而晨倐然而夜晨夜之间又有缩嬴囬缩而折跖嬴而伸有伟郇公金玉在躬潜天之学格天之㓛我学渊闵我㓛夔尹而不百年止乎耳顺唐盛开元实相韩休十月而去莫之与留宋隆康定杜公实相五月月而去王室用壮倬彼庆元左辅惟公㫷年而去皇基用崇三君子者进退雅雅奚以久为㫷月可也不久且然况歴其年使克永弼作虞孚先昔嵗公薨反柩宅里病不克弔遣倩涂祭今公塴期児曹未皈病不克送老涕其洏一以诗悼两以些诔箕尾之光三烛于位呜唿哀哉尚飨祭王谦仲枢使文呜唿淳熈作噩我守荆溪公职璧水一见异知厥后八载公为小宰我入郎署刮目相待自此投分以漆傅胶顾我奚取辱公定交歳在涒滩我以戅出公尹豫章馆我勤䘏来歳之冬我长道山公持钧枢再见觧颜我既孑立公亦孤峙寒栖独巣胥存胥慰其后一年我使江东公皈淮堧尊酒再同夜阑秉烛追驩不足一揖而别日月转毂谁谓此别遂千其秋忽闻公薨我泪滂流孝宗季年丕又八极逺侔正观近踵庆暦仪仪衆贤金海玉渊孰为之宗未或公先有谔其仪有毅其色伯夷之清史鱼之直作帝耳目作帝股肱上所深知下所深憎帝有合官公其梁栋帝有灵囿公其麟凤晩卧霞外风哦月嘻手折若木濯缨咸池身潜名起人望靡已盍皈乎来襄我明世赴告驿闻善人失声玉折兰摧嵩隤岱倾嗟我老矣沉痼垂死云胡不天又哭知己千里命驾已负此期一束生刍弗躬致之滴泪清墨以冩哀些一个行李挚诸灵座呜唿哀哉尚飨祭益国周夫人王氏文呜唿昔谢文靖方在东山其俪居之能无歉然昔向文简方受书賛其俪居之载绩晏晏贤圣通塞曷関其身闺门戚忻则艰其人卓哉益公万邦是式懿哉夫人妇道维则公之未相夫人敬之案过其眉匪直与齐公之既相夫人安之匪直载绩澹如平时有鱼其轩有象其服其在庙朝如在巖谷退皈午桥有渔有樵其在巖谷如在庙朝匪疚趺匪哽匪饐翛然而徃如蜕如蜕年七其秩不曰不龄国崇其不曰不荣有斐君子而不偕老有逺过庭自公所召心乎不嬴神乎不瞑此外奚憾神乎上征乗彼白云跋彼织女临聣人寰积苏块土呜唿尚飨祭周益公丞相文维皇宋嘉泰四年嵗次甲子十月庚寅朔越十一日庚子具位杨某谨以清酌之奠致祭于近故致政少傅大观文左丞相国公之灵呜唿六七月间闻公属疾欲徃问安我疾方棘曾未㡬何闻公有瘳尚摛鸿文以应人求云胡一夕而遽不起萎此哲人骑尾干折天柱坤隤岱嵩国亏股肱道䘮师宗天乎痛哉一老不慭自家徂邦闻者涕陨公自绍兴奋繇诸生独提一笔万人莫撄遂収双科遂入三馆遂掌丝纶遂首辅賛中兴以还孰冕词臣维汪龙溪学士曰真公出其后而出其上发帝之令有一无两髙皇倦勤逊于孝宗託子者谁维陈鲁公孝逊于光畴纉陈者公扶日毂以照天下昔汉董贾玉映文事彼岂不文文而不位昔唐房杜星垂相勲彼岂不位位而不文维文维位公俱其尤其词典谟其勲伊周龄甫七十健若霜鹘而挂其冠而还其笏皈于午桥争席渔樵岫遨川嬉风哦月谣酒舩淋漓诗陈趺宕九老非髙七贤未放赤松之从公其前而蟠溪之耋公其肩而汾阳之祉公其全而神清之蜕公其仙而公一无憾我心孔悲殄瘁之伤岂我之私呜唿哀哉尚飨嘉定元年春三月男长孺编定端平元年复五月门人罗茂良校正诚斋集卷第一百二终诚斋集诚斋集卷第一百三诚斋集巻第一百三庐陵杨万里廷秀杂着文南溪上梁文児郎伟伯起三鳣之堂所传清白子云一区之宅焉用髙明猿鹤驩迎溪山造请可缓皈欤之计攸宁老矣之身南溪老人少出里中倦游晚縁児軰之漫仕江湖千里萍梗半生虽乐土之岂无眷故乡而亦爱悠悠皈梦久飞堕于枌榆了了眼中今真还于衡泌翦第一畒结屋数间车辙有长者之多竹洞无俗客之至春韭小摘浊醪细斟扫花迳以坐賔亲听松风以当皷吹田父泥饮从月出以见留童子譍门或日髙靣未起小隠之乐勿传于人甫练日以抛梁聊占词而伸颂児郎伟抛梁东玉笥千峰到坐中胸次更无一丘岳其如明月与清风児郎伟抛梁西坐待天边挂玉篦羣稚还生桂枝想读书已拟上云梯児郎伟抛梁南触眼青罗绕碧篸夹巷也无竒草木陶家五栁栁家柑児郎伟抛梁北夜寒斗柄垂檐侧底须百屋堆孔兄只遣五车迎子墨児郎伟抛梁上老夫老矣心犹壮仰看天河泻碧空便欲挽将洗氛瘴児郎伟抛梁下今年幸有如云稼浣花春社定何如我与邻翁作秋社伏愿上梁之后胡星早落汉月独明地辟天开河清海晏要令平世家及国以举安不独吾庐子又孙而宁处施参政信州府第上梁文児郎伟襟三江而带五湖惟古上饶之地秀千岩而流万岳不减晋人之谈我卜我居是断是度同知参政相公身居魏阙之下梦寄故园之春万金家书苦无他语千里明月秪说思皈永惟我家隂徳先太师挟经世之具身虽不逢今相公遇明主之知天岂无报胡不观干道壁间之记抑又闻崔氏枕中之书再激余波六月得雨播在人口験于今朝舎锦里而不皈是绣衣而行夜爰得胜地乃立相门玉水前陈滙一潭之清镜灵山后倚列百叠之画屏虽云近市而无喧凛有幽人之逺致伻图首肯端策辰良属当执扑之巡宜有抛梁之颂児郎伟抛梁东春晓千花绣画中正对玉山峯顶塔一枝椽笔仰书空児郎伟抛梁西秋晚楼䑓夕照低聴取鸟亀山客语去年洪水决新堤児郎伟抛梁南槐夏清隂染蔚蓝景德诸峯髙见寺大溪一水汇成潭児郎伟抛梁北朔雪入帘深一尺望中玉作万屏风箇是灵山人不识児郎伟抛梁上一抛正扫银河浪乗槎耐可摘星辰骑凤翩然徧崑阆児郎伟抛梁下今年万顷观多稼相公日日只思皈要与邻翁同作社伏愿上梁之后君亲尊显家室燕寕凢我后人爱平泉之竹石亦令来世敬緑野之园林观愉之词永歌不足奉新县谒先圣文某至愚极陋亦使爲邑夙夜秪㬬未知所以免于败绩者闻之夫子曰子率以正孰敢不正某虽不敏请事斯语尚飨谒先师兖国公文先师充然有藴而澹然无作不惟天下皈仁万世皆皈之某受邑于此视事之初敬有谒焉尚飨谒先师邹国公文言圣师者必曰孔孟言亚圣者必曰颜孟某诸生也初学为邑视事之三日而有谒于先师礼也尚飨谒诸庙文有谒于神者非谒神也谒福而已矣某以非才受邑于此其或无洁于其躬无仁于其民神其殛之谒福则未敢也至于降以穰歳驱厥疠疫神于斯民独无意乎尚飨辞庙文某至于是邦水旱之与逢钱谷之为问虽有抚字之心竟于民未始云补也頼神之庇全安而罢敢不重拜辞县学文某承乏于方六七十之邑亦半歳矣而乡校鞠为茂草今犹昔也聚粮兴学耿耿此心不遂而去某之罪大矣尚鍳之哉常州谒先圣文某以诸生冐守此土视事之始敬有谒焉重惟非才何以免戾尝闻之夫子曰道千乗之国敬事而信节用而爱人使民以时某虽不敏请事斯语谒庙文某以愚陋而守于斯神以聦明正直而祀于斯身之洁污民之欣戚吏之职也吏之淑慝年之丰耗必有司之者神之职也某临民事神夙宵祗惧惟神无寕疪吏之有罪寕疪民以有年视事之初不敢不告焚黄祀文某幼被先考艰勤之训登名官簿十年而䘮所天暨有列于朝则有不泊之悲仰惟圣上再𣢾泰坛洊䟽自叶之泽黄告朋钖以系官周行今而后能涓日以告于幽官盖已晚矣某也不孝之罪何以自赎惟先考歆享之焚黄祝文某八歳而妣氏实弃之暨其壮而仕既又官于朝每尝君之羮则泪落入杯永思至痛终天㒺极念不可使妣氏之祀忽诸不敢杀身以从养于地下仰惟圣上再𣢾泰坛洊䟽自叶之泽黄告朋钖以系官周行今而后能涓日以告于幽宫盖已晚矣某也不孝之罪何以自赎惟妣氏歆享之焚黄祝文歳在丙申太史告景至圣天子端冕执玉亲𣢾紫坛熙事告成泽及四海焕然宠命贲我先公陞于议郎服在朝着仰惟英爽歆此恩荣焚黄祝文歳在己亥圣天子大飨合宫湛恩臣子以及其亲先君朝奉是膺今命某以游宦久稽王命今焉来皈乃得以纶告之副燧之以告先莹惟先君歆此荣宠尚飨回赠先祖焚黄承务郎文粤若我家儒学经训实肇允于我祖惟我祖经明行㫦师授学者閟于丘园不显其光徳充泽厚诒我后人五世有列欲报之徳其道亡繇万里属当进阶亟请于朝愿移荣于我祖皇上孝理哀其志而俞之湛恩告第追钖京秩敬燔賛书之副彻于幽宫惟我祖歆此丕显休命尚飨先考焚黄进赠通议大夫文昔歳季秋圣天子大飨于合宫孝煕休成钖福海宇我先考以濳徳余庆增秩一等惟通逹大议是为法从之崇阶告第賛书用焚其副惟先考歆飨之尚飨先通奉焚黄文圣上迺者郊见上帝釐事休成湛恩厖洪暨厥幽显惟我先公濳徳不曜䦣而日影追秩三品賛书告第敬燬其副闻于复贞光灵僾然歆此天宠尚飨嘉定元年春三月男长孺编定端平元年夏五月门人罗茂良校正诚斋集卷第一百三终诚斋集诚斋集卷第一百四诚斋集卷第一百四庐陵杨万里廷秀尺牍荅太守某伏以即日廪秋益深恭惟判府秘书牙樯入竟川后静波台候动止万福某幽屏逺村不能蜜伺拂天之斾政尔欲俟开幕府之日骏奔宾堦以修桒梓之敬乃勤遣骑下教先之谂以淮隂乃肯临哙之㫖州民何敢䝉此礼于词人岳牧之前既止其踰垣之避又塞其遮道之迎择于二者则有一焉愿令前茅肯谓之进有万其幸抒谢不庄不胜主臣荅蔡帅某伏以书云令节爱日舒长恭惟某官威惠滂流民咏天迪台候动止万福某顷䝉札翰逺诒庆问至自郡中书司亦复以谢札委之复命今尚未逹何也黄司理东叔来出手笔其人之于文词可谓笃好者矣见赠四六亦极不俗知自词林宗伯许来也刺口问诗殆欲捐躯于李杜坛前者小至之辰野人逺迹不得望见诗书之帅奉上千歳之觞乃勤遣骑赐书劳苦分甘名酒洗醆开尝对马军故人作尹眼为青杜黄二诗敬赋之以九顿首谢焉济翁辱厚赆今日官府赤立之余此惠不啻足矣蟹赋初草荷掷示末繇再侍愿言珍重即登两地以福寰海荅新清逺军王节推某伏奉手笔敬审即日雪寒台候动止万福䬲牛狸敷腴松实腷膊又照之以昼烛今夕浊醪真有妙理矣珍感何极姑牋百畨毛颖三十辈聊伴空函匪报也承许过我当令平头奴子汛扫苔径荅王提举大着郎中某伏以微雪应候恭惟某官登揽未㡬风采已肃民咏天棐台候动止万福某卧病空山焉依独有之天得免愁叹未占参觌愿言珍重即从上雍某日者吉水陈簿专骑修敬尝因之奏记乃尚未逹恭承一介鼎来拜天落云锦之书老病自废之人亲朋无一字谁复嘘呵其寒冷访问其死生者乃独得此于天上之故人岂但加于今人数䓁古人恐亦未必多也某政坐沉緜不能造朝得免是行幸矣误䝉恩除非所据焉方且控辞乃荷庆语竦仄草占谢不恪仰惟全度某顿首再拜敬问慈闱双亲福夀兼隆台眷郎娘均度精纸寄赠政所匮者下拜珍感山间不敢请委竦息竦息某小恳家蔵抚州公库六经偶缺三传之释文敢乞頥指小史以清江薄纸印补便中惠我至幸不必裁割也荅顾倅某小踈登峰造极之谈寸心尊仰如水赴岳也伏奉诲帖慰喜可言即辰雨寒恭惟贰郡政成行且入觐神介台候动止万福珍饷玉酥山村那得此味便觉清风吹我入水精宫也至感至感鹑羓四十只敬复伴空凾匪报也占谢不恪竦息竦息荅广东宪赵山父某伏以天意酿雪寒威政力恭惟某官玉节逺华风采一新民咏其贤天棐其正台候动止万福庆门徳星之聚尊尊㓜㓜受祉有衍伏自使轺照临衡茅美载尊爼里巷改观溪山辉媚故老咸曰自有此里以来不知㡬年今公盛事未曽有也追送紫气凝睇行尘至今了了在人目中名部遐逖按行难徧然缿筩娄空棠䕃清静足可养望以待聘且得以施学道爱人平反多徳之手挈岭海万里之外置之于畿句咫尺之前此任之不轻而重也昭昭矣顾天下宪司名为窭瘠而东广又瘠之到骨者然检之小肃则不漏守以克俭则不窘某平生用此十室之邑三家之市亦无不可为者聊供一莞前数日连拜所赐二书其一报举金干其一告以下车息肩之初皆自城中递至欲襞纸一作欹倾之字致悃𣢾之谢而天上无鴈池中无鲤柰何再施未报而遣骑至止银钩玉唾照映茧纸访问生死嘘呵寒冷词肯劬愉此意中人何可忘也饷连州金柑不识此味十有四年矣荐先之外留饭陆家不忍独尝也披绵十缶聊伴空函匪报也金干荷季诺更望终惠未占再侍愿言珍重即看赐环遂登郎从荅提刑何正言某伏以腊尽春回天意欲雪恭惟某官建䑓邦畿宻迩天日髙厚参衞台候动止万福年家台眷安问踵至某向者初夏专走一介奏记仰䝉报教重以书籍法帖之贶山间苦无姑蘓之便未克嗣音仰䝉遣健步赐手书银钩玉唾如从天落某老病免㱕自分终焉遭逢圣明特有收召实以沉痼不能造朝一再控辞得免行役此已幸矣恩除过优逊避弗俞真钟鼓乐鷃衣冠被狙借令人不我哂亦顾影自哂耳此盖年文平日议论之余嘘嚅挽摩之力遂济登兹敢忘所元重勤庆语若将诵周南之滞喜乐克之用者特朽株何以当青黄也年丈登揽亦既半嵗直声劲节清徳峻望宜在王所日聴尺一尚窃迟之月湖山庄自有白云守护明月看管何必切切挂懐抱先泉石而后王室非所望于萧傅益公倡和亦时有之毎与其兄子中徃徃言句交至所谓如行山隂道中令人应接不暇老钝窘矣何啻一歳而七奔命一笑伏䝉逺寄真酥八斤建茶百夸松实赤鳔各十斤公以为千里之鸿毛我伹觉穷児之暴富感激珍饷山村那得许也辱徴近诗輙数首一覧而掷之幸甚隐顕殊涂合并无期愿言珍重即从上雍贺周丞相年某属入城府得望见天官上相末光且勤为穆生而设醴荣感兼之踏冻还家臓毒之疾大作下血数升然惫且病矣抒谢臯缓此故之以三朝又新敬哦数语以贺焉清无底十尊建康糟蟹四瓶乃长孺亲制酒醇料足非市脯及公帑所造者敬借手再拜上千歳之夀仰惟财幸又荅餽歳某已专人奏记敬修履端之庆兹不重累恭承遣骑休有赐书华之以琼琚玉珮之伟词重之以酒麫银麞之珍饷坐令寒谷顿发春光摧谢不庄感媿交集仰惟台察与江东万漕某伏以元夕已过春寒政力恭惟都运龙图右史中书舍人年丈玉节逺华氷漕整暇天棐忠贤台候动止万福某老病之蹟待尽山林云惠霞映焉依知免出处殊势合并无期愿言金玉厥躬即从上雍遂执事枢以昌斯文以树善类某顷在江左年丈东㱕不得一见犹获一再致书未㡬某谢病免㱕遂与世絶姓名不入㫦门书问不致通贵有如平生至亲至厚孰与年丈者亦复作踈其势然耳年丈以山蔵海韫之学琼琚玉佩之词光风霁月之望妙龄孤秀汉廷无右立右螭兼西垣天下尚窃迟之而论事剀切抵触当权脱然冥鸿之髙翔吓以腐䑕而不顾公论勃欎久而后伸东漕未足为庆然直权臣之前谩诵太史之留滞亦良快善类不平之气矣青氊复还不夙则莫某惶恐有恳大児长孺在中都时尝令进拜年伯䝉一见伟视今官总司糟丘幸得趋事使华之末光已书一考前任有四考今有益公定叟王枢使三章最紧者职司合尖也天惠孤寒年丈来临二紧之章併在门下东坡与王定国书云吾児即公児也惟年丈动心一引手焉不胜望恩愿赐之切荅张判院提刑某伏以天气澄穆景物闲美恭惟某官玉节光华民咏平反天棐忠正台候动止万福某吉蠲笔砚奏记行䑓且谢先施仰惟财幸某初告之爻暄凉唯谨副墨之子问讯有申恭惟紫气东来牙樯西泝屏翳弭节川后静波愿言致谨絪冯式戒羞眼允荅凝旒之眷即膺走节之召某不胜心祷某㳟审㳙选名胜平亭祥刑徳星临翼轸之虗辉腾南斗仙槎度云汉之表福被西江威惠滂流动植奋豫恭惟驩庆某属以老杇卧痾山林自幸余生仰席云天之覆焘独嗟病骨莫瞻绣斧之光华仰惟台慈下烛固陋某恭以提刑判院人门俱髙照映当代文行兼懿表伟名流立朝则班行耸瞻外庸则勲绩焯着㑹逢初政旁招异人谓冝缀上林之鹓鸾从此为明堂之柱石平谳江右岂无它人乃屈星轺再临旧治百城之民欢唿鼔舞于二天之下矣九州四海未属餍也含香握兰簮笔持橐某旦旦以祝某侧闻今代人物絶俗之标如光风霁月瑞世之望如景星庆云不在门下而谁在也某也山林衰病之身跅㢮自放之迹与蓬藋居与麋鹿游安得望使星之末光于霄汉之上哉欲通姓名窃自薄陋敢谓收人所弃遣骑赐书清风入懐乖露在手何如其荣光也敬九顿首以谢将命某伏自壬子之秋以病自免㱕自金陵已作终焉之计去夏误䝉皇上记忆下诏收召一再控免幸免其行而恩除自天擢寘次对此盖惟善引类分以余光未敢抒谢先辱庆语愧感之极言之不足仰惟訾省荅湖州虞察院某伏以兰禊已过春事趣装恭惟判府直阁察院分陜保釐天棐忠正台候动止万福某卧病空山庇焉知免未占参侍愿言金玉厥躬判白之徴持紫之擢不夙则暮某伏自壬子之秋谢病西㱕即反関荆扉扫轨世路遂决终焉之计姓名不出州闾书问不至通贵有如门下同朝知己之旧诗社论文之契亦复作踈非意也势也敢谓髙谊絶风不逺千里特走一个天落云锦霞发简牍以访问其死生嘘呵其寒泠此事今无古或闻也新一编披读未了恍如墯氷井起粟竖寒毛不足以谕清警甚快甚荷台座经济之学丽雅之文孤介之节曽未展姟兆之一二考功左冯抑末矣即从上雍遂当间社俾老生击壤于耕桒壠畮之间受赐多矣盖日望之某竦息僣易再拜敬问台闳玉眷恭惟尊尊㓜㓜受祉山则有委不外颁赐髹器书籍摄衣一一降拜感谢情至骨矣近诗数首呈似颕濵诗云木瓜却用报琼琚敬赋以闻焉与总领郎中某窃以首夏清和恭惟某官拜命维新三神送喜台候动止万福某敬修竿牍以候前茅仰惟訾省某顷在金陵屡甞奏记伏自壬子之秋谢病自免自此姓名不出里闾书问不至通贵有如名徳之崇髙知遇之笃厚亦复作踈其势则然至于寸心慕用毎望南云则与北鴈俱徃朔风并驰也某庐陵村居去城六七十里賸欲骏奔遮见山立玉色之光去冬一病垂死至今然神徃形留独切悁跂某窃惟貔貅万灶之烟不可以久虚木牛流马之任不可以轻畀圣主南顾得人于梅花雪片之外先之以召节申之以除书其差择之意勤矣恭惟驩庆然泓渟演迤之学雄深雅健之文光明俊伟之材自应立春风玉笋之班此行入奏昇金掌持紫荷遂留王所也必矣某将特贺屡贺不一贺而止某皇恐輙有迫切之恳大児长孺顷官湖外得仰事玉节之下䝉被国圡之知台斾之西复欲辟置俱徃是时以宿诺郑緫酒官之檄不得承命然栄耀至今也长孺前任四考今已得益公王枢使张定叟刘戸部京削四章仍有职司独少合尖之奏兹事重大幸逢先生长者总饟下车之初敢望特辍一京状以成就之八月便可两考成资此児通塞济以今日否以今日望走在晋舍此何适脚色状一封敬以申纳仰惟财幸荅广东唐宪某窃以首夏清和恭惟提刑太中钖节蕃庻三神隤祉台候动止万福某敬修竿牍以拜重勤伏祈委照某月琯之问彛恭有前候伺静作载见副墨不审比辰台候何如伏惟名贤所居百顺是丛多祉攸介更冀劼毖茵冯之冝羹调鼎饪之奉某不胜善颂某逺迹山林卧痾田野姓名不出里闾书问不至通贵影响昧昧与当世不相闻至于门下尺素之问亦复作踈然髙山仰止之诗实劳厥心何时晤对释此欎陶临风依㱕之极恭审圣主有诏使星移躔方典领锻圭稚璧之司存复平反圜扉茂草之审克三易荡节曽不崇朝恭惟驩庆某敬哦短启以为执事贺具陈别牋仰惟省覧某恭以某官负蜚腾英茂之望藴光明俊伟之材掉鞅华涂跬歩云汉遹观圣主屡迁之意可卜锋车促召之期含香握兰昇金度玉不夙则莫某自此当不一贺而足与余丞相某林下藁人自放于荒山野水之外静与猿鹤同梦动与云月同意人间万事九废其十暄凉何如之问不至庙堂而非简山立玉色之标长在目中而非踈身轻恩重此心烱烱即辰六月维夏南风之薫恭惟观使大观文左丞相脱屣鸿钧画绣緑野辞帅藩之重寄首书殿之隆名御风珍问尚友造化三神隤祉襄我大忠钧候动止万福相门玉眷釐成山则某初闻除书私窃自意拂天之斾万有一不鄙夷翼轸之虗而降上台之末光以照临之则落霞秋水之胜雨帘云栋之华门下下客尚得拏舴艋𣢾斋阁参杖屦上下岩岳追逐云月为公赋之竟堕在日暮碧云句中抱此悁悁何时心写短启申贺布之别纸敢祈钧览荅吉水李簿其咫尺剑池之涯惟是清文风飞广誉川流若日接滕曽未得一聴登峰造极之谈是之为恨拜辱墨妙有不待倾盖而相与独至者摧谢不恪惟洞视焉恭审载巾乃车来賛巖邑仁声义实先甲已孚伏惟驩庆某老病林栖不得与冻黎侲子一观惠化泚笔怏然荅黄㡬先某一昨治报尔后罕便坐踈问讯寸心弘徃碧崖道人来䄂出手笔欣然多多即辰秋髙霜寒伏惟侍侧怡愉神介尊候万福母夫人夀寕无艾顷䝉约下访极知一来未易办已而果然知欲再宛转小出以践此盟至感而当涂之士未逢所厚不敢轻也人事好乖古娄叹之碧崖诗句古雅信矣佳士书词笔力师竞已甚用枝叶占根柢定不凢耳安得一晤酾九河以洗渇心落笔独増耿耿愿言进学进徳即看己未冠淡墨之题荅周监丞某老眼眵昏久无警世之新文以一洗之忽拜万象之记清新雅奥兼丽班左自韩栁而下无讥焉大手所临小巫屏息当抒数语挂名经端涸思轧轧愿小纾其期至幸贺新赵守冬某伏以开府云初时临小至恭惟某官茂对令节丕辑纯嘏恭惟驩庆某僵卧空山不获躬缀衆宾之未行面致千嵗之善颂敬哦短启尘贺见之别牋仰惟台察荅贑州黄侍郎某伏以小至即序化日初长恭惟某官作镇帅藩惠化滂被三神钖羡台候动止万福某卧痾山墅䝉被余映未期侍见愿言尽珍重理即膺鬷嘏之拜扶树斯道某幽屏山间殆与世絶千骑东来初不闻知不得遮见一吐耿耿兹䝉遣骑坠以翰墨访闻生死风谊崇崛古之所罕不论斯今也感慰何数惟立朝大节霜严日烈危言鲠论家传人诵进退徇道出处中清于吾道有光至于作藩未㡬仁声义实与贑江俱东甚贺某自壬子之秋谢病而㱕已作终焉之计近于六月之吉上章引年乞挂甚冠而诸公持之久不下此正如垂死之人亲戚环而守之不放其瞑爱之祗以苦之耳台座知我者必怜我輙因摧谢併及其私云某悚息进越再拜敬问台闳玉眷恭惟尊尊㓜㓜受祉山则颁饷官壶半百既㫖且多冻壁冷牎坐变春温降拜珍感山村不敢请委仰乞台察荅王信臣某老病日侵臂痛比剧亲旧书问十不通一不然如吾信臣岂不懐者即辰腊尽春生恭惟里居绰裕台候动止万福某自六月之吉上章告老而诸公持之不下此政如将死之人骨肉扶掖不聼其絶爱之乃苦之尔何恙末减否然不勇决一㧞疽根所谓得臣犹在忧未歇也某平生狂直太上圣语云杨万里直不中律岂于故人而独謟亘温语孙盛之子云此史遂行自是闗君门户事一笑而恕之幸甚荅胡圣闻某日䝉过我而东知行不间不敢苛留堇堇得一夕把烛纵谈吾犹以为加少也奉教欣慰即辰腊尽春回恭惟循陔闻礼神劳尊候动止万福某老病日侵犬马之齿今歳平头七十矣复驾言其焉求自六月之吉上章告老而天意未俞诸公遂未与将上寝而不报既未奉诏又难再剡所谓有似鱼中钩也正学懿文小缓蜚鸣岂久无逢者席文行之珍以虞其亲亦未为无以报也愿言保重与提举王郎中某伏以即日寒尽春生恭惟提举郎中契大澄清一路天棐忠劳台候动止万福某敬㫦辞以问焉于将命仰惟财幸某泠桨死灰过者掉臂闻者掩耳天上故人髙谊迈伦孤风絶世王节行部眷焉顾之不以荦确而废久要无论今人求之古人亦恐如麟角也继睹邮音窃知祇召㱕补春风玉笋之班然犹小遟及瓜王觐尚诎于新制某今年犬马之齿已平头七十矣复驾言兮焉求六月之吉上章告老而诸公持之不下亦不以不俞报盖以隂塞其再渎也士生为名累有似鱼中钩今方悟退之此诗耳某竦息再拜敬问庭闳致政中大国夫人夀康无央其进越有恳妻姪孙分寕簿罗迪㓛瀛少有俊声早而擢第亷勤厥职好脩未巳某已尝面纳爵里欲于新歳上半年职状破白之举已䝉矜允今专人拜赐敢望不侵为然诺不胜寒士如天之福送鹿与周丞相某皇恐小禀偶长孺送至双麛顾山园偪仄僮青生踈不足以畜之平园幽茂而寛通给使武徤而精熟且闻旧有四鹿今増其二可以群矣敬以献诸原圃惟钧慈不赐挥斥荣甚幸甚荅朱侍讲某再拜伏以春事欲半暖气尚迟恭惟宫使侍讲殿撰契丈髙蹈事外天廸忠贤台候动止万福某自去歳六月上乞骸之章七閲月而不报偶大児谒吏部因令面控诚恳于庙堂诸公间方与将上而天意殊未可遂降不允之诏仍诸公荅书云未要劳攘出笼之鹤尚绊一足又湏小待也令东床过城中留台翰于刘丞许披读大尉尊仰之懐乃知目疾尚未十全大抵书生繙故纸则其眚在目弄柔翰则其眚在手某老来得臂痛之疾毎一发则视管城公为雠遂与契文分此二眚可病亦可笑也近见邸报果若所虑此醖酿久矣隄久必决其势然也道眼学力岂待外人开释者然景纯葬书东汉以前无有也老先生岂亦微信其竒怪乎景纯忠义以死大节固卓然也然岂不前知其故而逆善其先人之窀穸乎已既无験于人何有某平生最不信此困闲及之一笑王深父贻书于欧公毕仲游记于坡老可试取而一閲否未见君子愿言珍重荅严州知府曽郎中某属者小児㓜舆试吏部涂出左冯因之记䝉笃宻乆要视之甚伟且勤专走一个行李移书累茧作山谷之字画追端叔之发遣逃虗之人得此跫然二字不足名状其喜也即辰传烛散烟春入侯家恭惟民咏岂弟天相循良台候动止万福某老日益加病日益侵去歳犬马之齿平头七十幸得託礼法以乞骸骨而庙堂寝不以闻者八閲月不免令大児长孺面控诸公乃得将上误䝉圣恩降诏不允而诸公答书告以不要劳攘又未敢趣迫恐或以为激或以为要也出笼之鹤尚绊一足私诉之乡里故人当䝉见怜也严陵顷于淳熙甲午寓居两月以㓜女寄产截齐故也是时曹仲本为将谂某以州无寓公可耻留某充贠而先妣及家人子懐土思㱕不能从其请曹丈至今怅然也是时州计其裕今得来教屡空乃尔何欤㓜与过逄乃拜方兄欢伯之餽所谓割白鹭股食鸬鸟肉矣摧谢併供一哂来教五幅非所以用之乡人焉某若视此为报所谓五尤子期而又为之荷㑹弁渺无前期愿言珍重即膺郎从之拜南史见寄字大纸佳甚便老眼至感至感台眷恭惟尊㓜受祉山则与新隆兴府张尚书某伏以即辰脩禊已过禁烟鼎来恭惟某官帅阃建牙川后静波天相台候动止万福恩闳台眷均庆令似机宜今何曹在侍旁否某老日益加病日益侵去歳犬马之齿平头七十上章乞骸诸公持之寝而不报者凢八閲月因大児入京令面控庙堂方与将上误䝉圣恩降诏不允出笼之鹤尚绊一足契丈知我当怜我也契丈卧护北门身当十万外庸既讫便应入秉钧枢顾斜飞取势复照临秋水落霞之虚何也十州之幸则大矣天下之福则未也然老病野人遂得故人以为独有之天此又幸之大者不敢以为门下贺私为病身贺也大児长孺首䝉论荐推毂于耿漕遂获改秩此恩已不赀矣临行穷空又拜厚赆度越属吏之常诚为创见不尔㡬不能㱕真东坡所谓我児即公児也感服恩纪言之万此寕有足耶某皇恐复有诚恳妻姪廸功郎分寕县主簿罗瀛三世登科者七人此郎其一也能文晓事亷勤自将到官一考民誉甚休顷者契丈帅临安之日罗簿尝得拜见仰䝉与进今幸得趋事茸纛之下敢望台慈特辍今年上半年职状一章以收録之过于某身受此恩也亦已恳南强提举亦见与论荐矣僣易皇恐未占参侍愿言珍重即间两社以复其始荅普州李大着某伏以禊事已过禁烟鼎来恭惟某官价藩承流朞年报政民咏天廸台候动止万福某卧痾荒山乗化㱕尽西望故人渺无再㑹之期愿言珍重即膺赐环遂正持槖以昌斯文某伏自锦缆西泝小泊龙蟠虎踞之邦肯为老夫小留遂得秉烛把酒握手纵谈追还道山之昨梦一别七年蜀月楚星各天一方每一矫首遐想故人此心翩然与大江长逆流而上忽焉歴瞿唐过滟滪也今者欻有二骑剥啄柴扉手把一封书如天落云锦谪仙此句端为我发再拜三读岂但愈头风刮眼膜而已泚笔摧谢未究姟兆之一二云某把翫书辞惊喜未既忽见赴告先文朝议尊伯奄弃荣养既乆外除欲弔则已缓不弔则已䟽二罪当併按也若以地逈人遐为解则后之一罪又浮于前之二罪矣朋友道絶之诛不敢逃遁敬自㱕于大府之司败伏纸惕若恭审洊膺茅士荣建牙纛以便乡就国之宠有过家上冡之荣恭惟驩庆然有如契丈挟经世之具发掞庭之文政使小却犹应对紫薇秉金莲也朝赐环夕引道某也尚窃迟之某一昨壬子之秋移病自免虽得章贡以沉绵竟不能之官自此柴门反闗僵卧环堵四年矣乙夘五月误䝉上恩收召亦以疾免而除命自天诞寘次对野人侥冒微故人齿牙之余何以拜此未能摧谢先辱庆问九顿首以复将命今已后矣某僣易再拜敬问契家玉眷惟受祉山则诸郎进学日新恭承逺寄文绣四种便面十本降拜珍投有万其感私居无以为报建本诚斋诗八集凢三千五百余首聊供击辕柎缶之一莞需堂记某岂其人初不敢承又不敢辞牵课数语以塞喜命悚仄悚仄荅周监丞某卧痾空山内黄皮皱右臂痛楚怨于操觚左目眊昏难于细字亲明书问㡬于絶矣无似之名小踈于凢阁此故之以恭承诲帖堕自天半盥手而披玩九顿首而朗咏不觉蹶然而起负墙而立凛然始有生气濯龙二大字洞心骇目得未曽有仲将陵霄逸少瘗鹤何必减焉阿戎英妙肯顾児曹䝉博约之诲厚矣南北二䑓天香国色吞云梦者八九顾老圃山蘤何足进焉抒谢不庄惶恐惶恐荅钱判官某属者桒梓之邦幸甚得一世名胜以冠宾賛山林野人庇焉以免庸非盛福上印王觐小泊锦㠶不嫌山石之荦确野径之诘屈肯临环堵左顾病夫剪春韭炊黄粱以留上客不䝉推去而不嗅何荣如焉何感如焉倥偬别去莫审斾旌之所指恭承诲帖下逮乃知依刘表严武于西山南浦间落霞孤鹜寂寞乆矣今逢耿介絶俗之标岂无半语以宠光之独不我寄何也显晦殊涂自此逺矣握手论文岂再作梦愿言珍重即看馆学之除以重我国家荅虞军使直阁某兹蒙遣骑狎至诒书缤其七字之律四言之賛斚玉瓒昭兆舒鼎衆多如雨应接不暇二篇酬谢不能佳也不敢虗耳嘉定元年春三月男长孺编定端平元年夏五月门人罗茂良校正诚斋集卷第一百四终诚斋集诚斋集卷第一百五诚斋集卷第一百五庐陵杨万里廷秀尺牍荅朱侍讲某伏以夏气有俶已觉微暑恭惟侍讲殿撰契丈里居燕超天棐夀俊台候动止万福某昨因刘丞记多问洊辱手笔之宠甚尉尊仰之懐王君报书当爲转致台谕云未可破戒我道盖是也王君岂不觧此契丈既安受之而尚疑某之察否何也某行天下自谓知我者希知我者其惟亡友钦夫与契丈乎由今观之知我者钦夫一人而已一笑东坡云过客如云牢闭口是在兵法拈出则赘矣某请老不获又不敢促迫欧公所谓恐黎教授以为轻发也士以进为难不知又有难者吉凶悔吝聴诸造物亦安能扰扰自若也㑹合无期伹深翘跂愿言珍重以重斯文台眷尊㓜均庆诸郎学士进学日新児辈䝉先生长者存问列拜谢臆有委俟命之辱荅抚州周通判某顷辱车骑照临山间此意殊不浅摘园蔬酌老瓦肯留片子时尤以为感恭惟某官对时仲夏天棐燕喜台候动止万福恭审㳙选令日佩服印章恭惟庆惬某卧病成嬾念念賛贺竟䝉先施牋词清锵字画遒妍蔵去为荣小启修庆惟一过目而覆瓿幸甚愿言珍重式竚判璋之徴某皇恐拜问亲庭万金之书恭惟系道绍至児曹荷荣问周悉次第长㓜二子寄径提封当得修敬中男百拜起居有里中委愿索闻之与周丞相某小踈奏记盖勤报教是惧青天白日长在上在左右也某比偶作一二闲文字王才臣云已误彻钧聴颇辱枫落吴江之问今録二通呈似非敢享敝帚之估端欲求成风之斤不胜主臣慰程监簿某伏以王春正月雨旸时若恭惟大孝监簿契丈孝诚动天三神感格孝履支持万福某伏自壬子之春奉诏决谳死囚于上饶道出休寕之西郊仰䝉先丈华学给事笃密事契契丈承志承命逺出山驿冲泥班荆絶叹谊风永懐意气至今不忘惟是老病之余是歳八月移疾还家人事都废姓名不入于脩门书问不至于亲旧深交厚契如吾契丈亦复作踈非意也势也至若出尘絶俗之标登峰造极之谈则夜梦昼思了了长在目中也兹以奉弔乃得修敬未占再晤愿言俯就䘮礼节抑哀痛以当门户之重寄某上饶之役初志以王事不敢一登宅里瞻拜先丈华学给事谓㱕涂当遂此愿既而惩于羊肠之险拏舟东下遗恨至今恭惟先丈髙文大册范模士流旧学耆英蓍蔡昭代谓冝百年如卫武千歳若广成以重邦家亦闻上下巖岳步履如飞与客争棋申且不寐不知迩日何恙靡已遂至大故闻赴惊唿一恸欲絶嗟乎天乎世岂复有斯人乎某以山居僻左闻之也后弔之也缓负我知已言之忸怩且以老病不得骏奔㑹哭敬遣骑持奠章致不腆之仪冩一哀之痛伏惟财幸某皇恐再拜敬问契家台眷㳟惟哀苦同之令弟判县朝议附此致慰有庐陵委愿细大闻之荅胡季亨宣教某顿首再拜畴昔之歳车辙来临初得识封胡絶俗之标秉烛夜话不知落月满屋梁隣鸡下五更也辱书深慰别后一日万周之思即日春寒未慗恭惟刺经耕笔此乐无央尊候万福王眷均庆某老病日侵自去年七月一日再上纳禄之章而诸公寝不以闻又不敢迫趣恐动不如静也姑聴之耳未见愿言珍重以湏晩成之宠荅本路运使某伏以即日首夏清和雨风时叙恭惟都运直阁年丈英璗又新神天送喜台候动止万福某老病摧隤爰自壬子八月移疾自免㱕从金陵深闲荆扉长徃丘岳不惟自弃于当世不必息交而絶游而世与我相遗物与我相忘繇是姓名不入于㫦门书问不至于通贵坐分黄犊之草眠占白鸥之沙而平生故人致身青云背负霄汉者亦不复俯视蜩鸠激活波臣矣过者莫之孰何岂有天上便星芒寒色正乗北斗之槎临翼轸之分弭节曽不崇朝慨然兴懐一念首及四海九州之同年闵其束散薪以煑白石携长鑱以斸黄独不逺数百里专走一骑访问生死使黄冠野服之客手把一封书如天落云锦所谓此事今无古或闻也仰惟年丈一世文儒之择当今洪支之英乃与朝韲夜檠之寒士争萤雪之苦以笔阵扫千人之军持节把麾外庸有赫借第令小缓徳老之鼎铉亦何必减从善之簮槖乎天其或者将以幸江右百城之凋瘵抑以幸短衣掩胫之一老视䕃未徙而日邉除书细作行矣曷日行部下诏旧治当与父老扶杖遮见道左抒谢不庄愿言珍重某惶恐进越再拜敬问年家玉婘恭惟尊尊㓜㓜受祉山则饫赐官壶雨露既㫖且多复侑以玄纁绮縠有是四端此汉世诸公所以礼髙贤者顾某不佞何以堪之降拜敬受冷牎冻壁顿作春温矣感谢情至骨敬赋是诗以复将命者野人不敢请太史马走之役某皇恐有恳赐书之初不应便引惹请谒仰恃年契爱焉敢尔不自外妻姪分寕主簿廸功郎罗瀛通经学古文词俊发早忝科第吏事敏明已䝉定叟南强帅仓二丈举以职令之章矣合尖之恩舍门下而谁望焉亦已书两考敢望台慈特辍今年上半年文字以成就之某实并受此荐也荅李子立知县送问月䑓诗石刻某伏拜诲帖之辱又重之以墨刻之贶悪诗拈出已供观者之一莞䟦语儗非其伦恐诽有㱕耳摧谢不庄反仄反仄荅周丞相某小踈奏记隆暑翕赫此故之以中男病心气不能作春蚕食叶之声霑丐去冬丹鳯之赦恩以一试终场年及四十许令诣曹受署叨冐安仁之监河皆异时化笔䟽而为令之所波及也乍㱕病暍未克走谢首勤墨妙劳还庆语周谆吾党小子何以辱此于相国小凉当令扶服翘材大门之外以谢恩纪兹未究宣仰惟财幸雷君触热可念信如钧谕荅普州李知府某伏以季夏之月南风之薫恭惟判府大着尊契丈报政有绩祗召还京神天燕喜台候动止万福某卧痾山间乗化㱕尽仰故人于青云之上何从望见其末光愿言尽珍重理遂膺紫薇玉署之拜以昌斯文某属披邸报恭审紫泥夜下号召正人青藜朝驰入觐玉座善类吐气吾道用光恭惟驩庆某辱在草木臭味之同尤深松栢茂恱之感未由面贺而以尺纸伏惟财幸笔槖之除方且拭目以俟某昔歳拜辱天落云锦之书逮今缇衣十袭毎拂除蛛尘手之而不释也八千里外再䝉遣一个行李坠五纸妙帖访问生死不以霄泥昇沉而两其态不老病汨振而白其眼厚禄故人书断絶少陵之语可悔此事今无古或闻东坡之句可献也感谢至骨万此寕有足耶某目眩观书手战执笔平生止携破研一拳亦乆寄絶交书矣长者尚以故我来徴义槩之记抖擞病心倒悬枯肠仅得数语以塞命戒谓应覆公家醤瓿矣来教乃䝉称赏不置诚不以荣亦祗以媿也二传絶妙好辞左拍子长之肩右摩孟坚之塁陈范而下不论也珠玉在侧觉我形秽矣老先生碣併荷寄似某皇恐再拜敬问契家玉婘恭惟尊尊㓜㓜函祉山则老妻児女列拜起居颁贶越罗丝座下拜珍感蓬莱香十两聊伴空函匪报也有庐陵委愿索闻之别赵知府某以隆暑故小踈奏记斋阁寸心尊徳一饭以之即辰季夏之月南风之黄恭惟判府提举太中戒装解维川后静波天棐台候动止万福台闳玉眷尊尊㓜㓜受祉山则某卧病山墅殊不闻人间事一日二日似闻尊公致政太中小爽节宣之冝万金之书既至台抱恻恻不遑寕处谒告弃印戴星骏奔言㱕觐省某癃老幽屏不振之蹟一见荷倾盖遂得仰依茠藾于独有之天者三年于兹父子廪饩始终知遇不以衆人遇之老身义当撰屦疾走追送牙樯偶以病暍伏枕短气如缕不能支梧敬遣大児某遮拜道左悪诗一篇聊冩恋恋销黯之情惟一覧而掷之地烈日翕赫逺涂良勚愿言为君亲自爱即看诏追遂从上雍荅枣阳虞军使某伏以即日素秋有俶新凉入郊恭惟知能军使中大恩契兄乗邉以整卧鼔灭烽民咏神介台候动止万福某老病日侵乗化㱕尽去秋再上乞骸之章迨今未报亦姑聴之然自壬子至今暗致仕已七年矣弟未结阶耳乡中去国西门数千里而遥不遇东西行者相思二字安得至我故人之侧清风朗月未尝不思玄度也遣骑坠教四六千百之牋稠沓烦悉何其过勤也自代之举聊以自见区区荐藻小小献芹之意而已在故人则亦焉能为一羽焉能为千钧哉下问诗之利病知非肝鬲上之语敬所见寄大児七字甚寄古如风公十四字浑成雅健使山谷见之犹应击节务官二句乃散文语前軰固有偶出此体者如木之就规矩然吾曹不可学也其余或奥涩而不风骚不可不知妄言惶恐来教至宿草不哭之语令人泪落不能休山谷云惜无千人力负此万乗器敬赋是诗以洩孤愤愿言珍重即膺召除荅全州黄通判某伏以素秋有俶新凉入郛即日恭惟巖老府判太中契丈监贰政成为装王觐神介台候动止万福某老病日侵乗化㱕尽行且晤对豫以跫然愿言罗闉必戒丈食有严用对越中都官之拜属者文度来㱕袖出旱蛟惊蛇之字久未督报而厮赤又以近诲为赐矣亟拜何腼如焉某兹䝉误恩序进谏大夫之秩嘘枯所逮抒谢之皐庆语所临祗重其不敏之辜耳陞陟文字仰感领畧长牋妙絶礼则过之丁藁新诗酷似千巖昔黥布阵似项羽见者悪之老夫之于此集亦云荷荷睹青迩止尚面倾倒台眷尊穉恭惟受祉何数有委敢请千巖集三星图荷寄似至感与蔡定夫侍郎某伏以素秋有俶新凉入郊恭惟宫使殿撰侍郎尊契丈殊庭髙简夫棐忠贞台候动止万福某老病日侵乗化㱕尽南北相望侍君子渺无前期愿言金玉不赀之身夏盟斯文栋榦吾国允荅尔瞻某一从尢旌之东介在山墅置驿斗絶表焉则不与大夫士还徃里焉则不能遣长须兎尖茧浄之敬旷不至于几阁乃若山立玉色之标金钟大镛之韵无少选不在耳目中也契丈学古居今持方入圎故应落落然启沃之韫经纶之具持此将安㱕造物不我舍是可终揜而不白乎日邉细作行之除书予日望之某昔歳七月再上乞骸之章迄今不报诸公之意则不薄矣出笼之鹤尚絷一足亦可怜生适候吏軰辂新二千石念此便不可失急唿児覔纸敬问如何墨淡字倾与无书同又贤于无书耳某惶恐再拜敬问契家台眷恭惟尊穉受祉山则膝上文度今何曹何地抑有在桃李之庭者否老妻児女列拜起居有里中委嘱所愿勿它荅万安赵知县某伏以即日凉秋恭惟知县中大学道爱人民咏天棐台候动止万福某老病自免世我相遗谁者此数过聴误矣特书先焉再拜循走不敢承也不敢信也摧谢不庄伏惟财幸某属得侍郎彭丈书吃吃谈知县文行之徽懿以其言想其人定知不凡及辱坠言先之长牋申之以杂着发书占之金玉相辉韶濩以间盖吾宋乃有两徳麟西京不特一子政顾老朽知之晩耳范晔所谓子阳井底蛙者果若其言则元恺冝产于环堵且奭不生于京室也愿言自爱逺者大者老夫假湏臾无死尚亲见之荅余丞相某伏以沆砀有俶清凉未多即日恭惟判府安抚大观文左丞相作填火维分陜一面威徳所憺北垂以妥王室以寕天棐大忠钧候动止万福某老巳耄及病复日侵纵浪大化之中应尽便尽独东海之鼈左足尚絷未得恣意曵尾泥中耳去秋再上乞骸之章迨今不报诸公美意夫岂不厚然摧隤之鹤欹侧之马与其留之籞翫孰若纵之水宿爱之枥伏孰若放之林栖此外惟有注易一责长恐一旦溘先朝露使羲文素王折劵已责则此债无可庚之期今幸止有未济一卦小凉当卒业则㝠然长辞亦勿之有悔焉耳矣他无足为知已道者昇潜异势居侍无期不胜大愿愿言爱重此不訾之身以毕未了之勲业以推毂吾君于五三以济登我宋于亿万年㣲我公天下谁望者某野人之居介在幽谷不假一卒于官以故无使令而平头奴子生踈鄙野又不熟于置鲤以故不能专价以致东合之敬每东西行者偶与之逢便不可失则必寄牋奏记眷恋恩纪屡书不一书亦不记其㡬囬且不自知某繁且渎也丞相乃屈上宰之崇髙遣一个之行李赐盈纸之真帖餽百壷之酒材有用之书筞难致之蜀附至珍之蔗霜森然盈庭塞破茅屋少陵诗不云虗名毎䝉卿相问泛爱不捄沟岳辱今兹访问生死之谊膏润丰硕之仪所谓惜不令徳彛见之也感谢不足敬赋唐律三章章八句别纸以闻焉仰惟丞相手扶黄道之日身柱大过之栋不动声色不崇朝措天下于泰山之安车絪未燠堂印未刓脱屣超然无一分顾借心近世社稷之臣于今无两虽曰心如江水日向沧洲而后皇注想元老之意海内奠枕于京之望舍鲁何适者惟丞相毋怠某惶恐顿首再拜进越敬问恩闳大国夫人即日恭惟尊候万福东合郎君林下道藴受祉山则老妇挺灾㡬为䑓骀所杀史巫纷若医药杂进幸而更生不谓上逹钧聴曲赐下问至感至感亦同児女罗拜絪冯之讯大児自别奏记族弟济翁炎正遂去作幕下士宠光赫奕阖族荣曜黄倅竟辱列剡之恩此举挈之潢污转之碧海无疑者莫简二簿皆䝉恩顾之深厚爱其人者及屋上之乌某何以堪之小言詹詹何足以为万分一之谢云酒材特荷赫蹏之谕至于印章𣢾识之周宻以防换易之敝克勤小物至于如许顷蜀士张季长少卿寄似洮砚启封则一柏笏也尝以诗谢之云如何緑玉含风面化青铜熘雨枝至今中都士大夫传以为哂与钧座虑事逺与权府聂通判某小踈奏记心徃铃下僣易有白事友人王子俊字才臣今日见过云剽闻台坐因见益国近诗渠桂名其间辱亟称而褒可者感激望表之知欲求一望见其末光大愿不触门墻之麾有万其幸渠非敢有世俗可憎之求也併祈洞视焉渠于原夫軰之外诗文超絶云与杨侍郎某皇恐小廪一亲戚岳之临湘簿丁廸功乡里名儒兄弟十人筞第者二人其余皆荐名而簿公以特奏得官文学深长吏能精审诸司多知之者见委之以摄崃之首幕而任守范宪以职令状举之然寒士寡特未有合窣堵波之尖者敢告宗丈辍一令状以辱收之一举手之间便有出千仭岳之力井渫不食为我心恻舍门下冝无先焉者偶臂痛不能多畨且惧勤于执事者惟烛照而星临之有万其幸荅曽知府某伏以秋气已末西爽弥髙即日恭惟判府判院契丈政成王觐神天燕喜台候动止万福某老病日侵前涂就窄去歳七月再上乞骸之章诸公特之至今事未下出笼之鹤尚绊一趾殊可怜耳契丈中和平易之政穉耋歌舞之矣此行入奏小却犹当诞寘之含香握兰之班伹见其上不见其下也诒我金玉之音得得语离情谊眷眷若不忍胥逺者使人懐抱作悪者乆如也摧谢不庄愿言珍重即日看日邉除书细作行矣荅朱侍讲某伏以肃霜既降即日恭惟宫使侍讲殿撰契丈燕居萧逺天相台候动止万福某老病日侵秪有不如不见所超乞骸之请诸公竟不以闻寝而不报亦姑聴之恐以为只管煎煼也䝉赐报教发于去冬得于今秋人事大氐然耳不犹愈于十书九不逹乎昨日刘丞再递至今年七夕一书乃知春间尝小不快中间曽无疑亦相报云足疾良剧不知五蔵神却不见梦于子云而乃苦之以乐正子春之疾方寸不自诡其疲而下移之于者存此楚昭王之所耻也一笑下问论着脱藁者㡬千万言曩者穉骏不晓事作此狡狯去冬因室家梃灾为䑓骀軰推堕井中欲打併徙居以避之怒移水中蟹凡此物軰多投畀欎攸矣非徒逃天刑与鬼责而已契丈当爱我以徳犹欲我欣然践锦穽乎苦哉苦哉念书辞冝荅又不敢为弔闻也者而过之也契丈再㱕五夫遂无车马喧此某之所贺而来教乃谓苦于所居穷僻无书可借无人可问疑义无与析信矣逃虗耐静之难如此哉未见愿言善保千金躯用奉荅当宁荒野之思某僣易再拜敬问台婘恭惟尊穉䝉福山则诸郎仕者居者为谁不及上状老妇灾疚仰感存问非义均骨肉何以拜此大児尚待次一年有半中男调衡州安仁税官小男桂州戸曹皆待次长者来秋少者四年䝉问故及亦列拜起居有委不外与福州安抚叶枢便某伏以即辰维仲之冬清霜晴寒恭惟判府安抚大资枢使相公表海荒东春仁秋威民咏兵齐三神扶特钧候动止万福相门玉婘受祉山则某身日益衰病日加侵祗有不如不见所超伏自去歳七月再上乞骸之章䝉钧座与诸公间眷眷宠留未与上闻仰惟美意隆厚岂不永懐然沧江鸥鹭之野性尚毕命而守堦除也追惟向来学省一时英俊并游于青霄而直上凌太虚而径度遂持钧枢宅三能者相公一人而已谓冝小俟虚左之拜止一武之间崇朝之顷而翩然去之髙则髙矣君子曰胡不福我小人曰胡不谷我相公抑一念到此乎某皇恐至恳大児长孺之妻兄承直郎澧州推官永嘉吴文世其家才敏于政其父公叔与某一再同官事契甚厚而某假守髙安之日此郎为户掾极赖其助首以京削荐之某再入道山遂令长孺娶其女弟异时此郎亦尝参拜荧座受知不浅今敢进越控告仰于一书殿京削端倚此増山岳之重以求当路则此任改秩沛然矣傥䝉特辍来年上半年之章以卵翼之所谓变化在喙菢也小官遣人良难得不虚其行生之成之之恩其轻重大小冝如之何今帅阃雄盛非闽即蜀而山水之胜妙天下者必曰三山博约川巖月旦云烟当有金声玉振之句赐也可得而闻夫子之文章以否霄泥殊涂鹏鷃异翔安得致身于其侧再聆登峰造极之谈以豁此欎陶涤此埃壒伏纸跋跋惟金玉厥躬以栋榦吾国而五三五君再还庙堂永专国秉不胜大愿荅郑枢使某伏以即辰维仲之冬清霜晴寒恭惟观使大资枢使相公珍间冠伦沆瀣骑气三神所䕶钧候动止万福相门王婘受祉山则某伏自六七月之间长溪士人王应祈奏记帅阃受书谒之隷已彻闻否左席乆虚天下日徯登庸而邸吏忽以得请祠庭报善类及斯民非所望于钧座也某皇恐至恳大児长孺之妻兄承直郎澧州推官吴璪公叔监丞之子也文世厥家才敏于政自是今日之人物某倾假字髙安此郎为户掾甚得其助首以京削荐之未㡬某再入道山遂令长孺娶其女弟公叔官南昌参幕时此郎尝拜下风自此出入门墻深荷异知敢望钧慈未忘其先契特辍己未上半年一书殿之京削以成就之诸司见此必争收録则改秩必济矣公叔有知当为亢杜囬以报不赀之恩也惟金玉是身即再还庙堂遂专国秉以福斯世不胜大愿荅周监丞冬某伏以即日小至将临清霜载肃恭惟致政提举监丞尊契丈独立万物之表是丛三神之釐台候动止万福某谨再奏记于受书谒之隷且谢委贶之腆仰惟财幸某再拜敬问台闳玉婘恭惟尊尊㓜㓜受祉川増大児进拜䝉饮食教载之宠具能言忠诲烦悉之状坡云我児即公児也今真得此于乡先生矣有万其感荅提举雷郎中某伏以小至将临清霜晴寒即日恭惟提举郎中契丈使节又新小憇锦里神介台候动止万福某老日益侵病日益加自去歳七月再上乞骸之章而诸公竟不下其事安得乞我一牧童林间聴横笛乎易节便地得请可喜然犹小湏未慰湘南父老扶杖之望何也然老友私心独喜盖中男次公安仁监河之阙正在来秋正得趍事故人如天之福何以代此东坡与王定国书云我児即公児也某之于台座亦云好音鼎来访问生死此古人盛徳之事多言何谢惟珍重以前追诏嘉定元年春三月男长孺编定端平元年夏五月门人罗茂良校正诚斋集卷第一百五终诚斋集诚斋集卷第一百六诚斋集卷第一百六庐陵杨万里廷秀尺牍荅贑州彭郎中某伏以小至将临清霜寒霁即日恭惟判府郎中尊契丈朞年报政惠化川流民咏天相台候动止万福正婘受祉山则某老日益侵病日益加闲冷之蹟姓名不敢自逹于通贵之前四方人事皆已扫影今兹阳复令辰君子道长有如台座心所起敬亦不克奏记为践长之贺盖昇沉异势其理然也不谓台慈折节岳牧之尊笃契韦布之旧遣骑损诲访问生死铃斋名酒分饷野夫以暖其长鑱斸黄独之寒以劳其散薪煑白石之苦摄衣下拜黍谷春生中心蔵之多言何谢一衣带水无从伏谒金玉是身笔槖就列日夜惟此之祷荅庐陵刘县丞某伏奉诲帖以小春絶品分似野人烹玉尘试春色心知韵舌知腴第恐春风不惯腐儒汤饼肠耳一笑占谢不蔇悚仄悚仄与湖南运使陈郎中某伏以小春良辰新寒气肃即日恭惟都运直阁郎玉节倚天忠诚贯日百城䝉惠三神孚休台候动止万福某敬拜手奏记彻姓名于椠人仰惟财幸某也愚不肖顾独有落落心事吐之则谁听不吐则不释开巻阖且想千载若相期兹非退之之诗乎士或日接滕而不相知或异世而相慕兹非退之之语乎某之与执事同生于今而谓之异世谓之千载可乎不可也繄执事以又玄之学不世之文一战文闱万人夺气有司惊目收异科䇿髙足偃名藩冠望郎陞延阁持英荡岂弟于州忠慨于朝风采于一路厥今谈者言当世之名胜必曰陈公焉某老病之身不中用世弃官八年请老四祀袯襫乎西畴之烟雨笭箸乎南磵之水月独不得与岳麓之猿鹤橘洲之鸥鹭一望执事之声光以某之想慕知退之之想慕想而不见慕而不释不于执事乎吐之将于何吐之尺一且下红药紫薇竚公之㱕自此愈逺矣临风慨然某皇恐再拜敬问台闳玉眷即日恭惟尊尊㓜㓜受祉山则有庐陵委愿奉教条某皇恐白事中男承务郎衡州安仁监税务次公筮仕云初百事墻面孤寒伶俜之迹所望于上官收䘏其尺寸而脱畧其罪戾睐其始而全其终百谷之仰膏雨厦屋之幪震风舍执事畴依者与衡州陆知府某伏以良月行冬初寒以雨即辰恭惟判府太中填抚火维岿若天柱民讴岂弟天廸忠嘉台候动止万福某谨盻饰不腆之书自彻于涓人谒者之伍仰惟财幸某窃尝洞视今古大夫之家有能擅勲名之埸泝儒学之源登文章之箓世济其美婵嫣相踵有陆氏若者乎无也若逊扰在吴若机云在晋若徳明敬舆在唐皆人中龙也孰谓古有其人而今未有乎执事英妙之年㧞竒収科玉映潢䑓徳明之儒学机云之文章盖鲁国之寳玉大弓黄梅之夜半衣钵皆家传之自得而不问外人者也逊抗敬舆之勲名天下方有望焉衡山之云緑净之波岂真能苛留者一州之福将均宏之于天下公卿阙而选所表宠渥徴黄诞寘禁近其不遐矣某也山林野人已抽手板付丞相矣安得一觌当世之胜流以一洗其胸中之悁跂乎敬赋草虫之三章以寄此心某皇恐再拜僣越敬问台闳玉婘即日恭惟尊尊㓜㓜受祉山则庐陵有可效老𣆀之役者唯命是聴某皇恐白事中男次公筮仕有俶百事墻面今官衡之安仁监税正隷大府之下邑遂得仰事髙牙大纛之光尘充太史之牛马走岂无涓埃收之䘏之岂无罪戾焘之免之不胜䑛犊之情不敢自蔽而渎闻于大君子之听不胜主臣荅权桂阳军斛通判某伏以良月行冬初寒带雨即日恭惟权府府判太中设监最课假守兼官二境宜民三神隤祉台候动止万福某敬上记以谢书礼报况一再之辱未见君子愿言珍重立竢春风玉笋之除某属者专走家僮修敬树门之隷人廼承诸䑓遴贤兼刺邻府春仁秋威洽于二邦在彼愿其为真在此愿其终惠疂是最状于以上闻外陟使华里翔郎署在此行矣某中男次公効官有俶百事墻面适有天幸得我乡先生而茠藾焉未趋府庭而荐口已彻于五马至于假材官而六之使不徒行以抵官下不赀之恩尽室永懐东坡与王定国书云我児即公児也敢一请再请不一请而已也惟终惠之与湖南黄提举某伏以维孟之冬亦小之春即日恭惟提举太中一节星临百城霜凛民气嘉乐神天给扶台候动止万福某敬斋心奏记司鈆椠者仰惟财幸某恭闻皇上顾忧元元逖在湖山之外其欲安安如在畿甸之内于是畴咨宰臣涓选肤使如西周皇华之五章如东京临遣之八人者惟提举太中以豫章栋榦之材商瑚周琏之器繁星五纬之望百千人中褒然举首仁风先春义气后秋茕嫠舞歌姦贪瑟缩何其盛也何其盛也使事有指顾此耿中丞之一职岂欎欎乆居者鸡翘豹尾之间尚多虗位非执事是待而谁待也某弃官八年请老四祀孤云野鹤之与俦桃花流水之为钓仰名流之芳风瞻使星之末光可思不可忘可望而不可见寸心耿耿安得倾豁抑许穆夫人之诗不云乎百尔所思不如我所之引领南云悃悃𣢾𣢾某皇恐再拜敬问台闳玉眷即日恭惟尊尊幼幼受祉无央有庐陵委命戒唯唯某皇恐白事中男承务郎监安仁县税务次公筮仕云初百事墻面今以蚍蜉蚁子之微而仰事动揺山岳之威是震是栗敢九顿首以请傥或辱许效其十驾而徧覆之以二天使得窃五斗以活其孥仁人不报之恩寒士不赀之福繄门下是怙与湖南陆提刑某伏以即辰大冬初寒小春犹燠恭惟提刑太中出节少府训夏祥刑百城观风三神钖羡台候动止万福某敢㳟奏记渎告主书仰惟财幸某窃惟祥刑使者千古未闻盖肇自章圣皇帝咸平四年闰五月始有开封断狱覆奏之诏于是殿中丞李湘首膺荆湖南路之选圣圣継継此职増重于部使者之中命曰职司今提刑太中一代人物之英三朝徳业之望偃藩持节声光藯然斗柄垂天庆云拂日何以尚之结丝而侍禁廷聴履而上星辰人犹迟之而原隰载驱于彼烝湘将非圣上钦恤亦如选李湘之意耶使事有指绣衣春当霄汉立某方赓少陵此诗以贺班公登僊之行也某老病野人弃官八年请老四载讲闻岳峻川流之盛名而独无路以望见其末光一生遗恨孰弘于此寄声修好吁已后矣仰惟髙明洞视心曲云某皇恐再拜敬问台闳玉婘即日恭惟尊穉䝉福姟兆有庐陵之役敬请指纵某皇恐白事中男承务郎监衡州安仁税务次公筮仕云初百事墻面天假之幸廼遇今日之陆先生傪収孤寒而主后进如退之所作行难之篇者寛其鞭箠而宥其简书使得于是以餬其口此非人皆有之天此真我独有之天也向风㱕依有万其望安仁涂知县某伏以即日良月初寒恭惟判县中大佳政宜民自天孚佑台候动止万福某谨上记下隷伏惟财幸某辞奉瑶林琼树之辉光歳月湍奔至于照人风度可思而不可忘者了了在目毣毣在心且昼徃来于懐也执事之才之卲大其施则宜簉鹓鹭之行小而却亦合当麾节之寄顾尚淹䘏于鸣琴制锦之地何也然学道爱人之声与湘水俱流下转上闻自宻县而超拜何知非福某中男次公筮仕之始百事墻面廼得事其大夫之贤者岂非幸欤惟故人髙谊必有以训其所未能而茠其所不逮者使得于是而璧或全舍执事何适矣送俞宪羊麫某伏自道涂相传玉节光华将照临先人之敝庐日扫花径以俟东来之紫气惟是荒村去城差逺山厨土锉索然不给于鲜遣人賖市唤妇自馔岂不夙夜然髙牙虚徐而日昊食干矣一易再易则亦如之侦伺之乆仓猝之顷不免效荷莜之杀鸡卢氏之烝鸭溪毛野蔌此固不足以羞于王公者不腆乗壶羊腔麫硕敢挚诸行厨惟洞视其礼不足而敬有余不而挥之有万其幸荅赵户某伏承遣骑坠教殊慰孤寂四六妙絶切磋弥莹后又过前老夫当避路矣可珍可妒两絶句次之似非得意之作也他日进一步则自知之加餐饭长相思玉帝除书定应不迟荅周丞相某下稷吹灯发函奉告觉银钩炳焕天气尽白惊喜絶倒命戒程丈铭诗欢以敬承已留玉当少须矣辱相国有尽子诗冩来之教春前偶醉余寱语忆秦娥小词云新春早春前十日春㱕了春㱕了落梅如雪野桃红小老夫不管春催老只图烂醉花前倒花前倒児扶㱕去醒来牎晓仰供仲尼之莞尔不胜主臣荅韩提举华文贺年某伏以献歳有俶好雪知时即日恭惟某官玉节倚天霜䑓扫日三神尽䕶台候动止万福某老病退休木茹沙眠贫而安病而不疚者部刺史之天我独有二也兹焉恭审六条允察千仓既盈威惠川行鳏寡春熈帝畴显庸恩钖书賛进直舜典濬文之阁式増周诹礼乐之华恭惟驩庆自此月昇金掌春度玉墀某也幸拭目以观盛事荅程监簿某伏以春意澄穆即日恭惟监簿契丈大孝哀疚深切天相至性孝履支福某卧痾山野庇焉以免未占良觌愿言以礼制情趾美续闻恪遵圣人哀毁之戒此朋友所望者某山居苦无端便小踈问讯独有景行之勤厮赤剥啄诲帖下逮惊喜不胜命戒先丈阁学铭诗某受知不浅其何敢辞自视欿然其如固陋恐斐文不足传逺耳今月十五日夜拜领行状明日撰成又明日刋落其甚缪者又明日脱藁又明日送似益公求是正併为求题盖臂痛不能多写凢四日乃书丹毕不知襄事之日此之到否盖行状逼期乃至非敢作鲁人之皐也如莆田陈丞相叶丞相皆前期一年送行状来庶得小从容文字较子细耳仰惟幸察荅醴陵钱知县某间者阔焉乆不闻问每一动心向风永懐便如对面语也遣骑坠言驩喜亡量即辰春事过中寒暄之杂恭惟文季知县中大契兄学道爱人民咏天棐台候动止万福玉婘均庆寄似新诗朗咏三反五复彂清新于平淡之中蔵古雅于追琢之外非时世折杨黄华之音也第如俗学多翻变晩軰论时学等语不宜笔之于书何苦以毒口牙招齿舌乎毎以此戒朱元晦今复奉谂古来得道人挂舌屋壁间此真吾师也愿言自爱以竢冯招贺吉水秦宰交割某伏自牙樯西上紫气东来日侦先驱令児軰骏奔廷迓乆之寂然竟辱斾旌屈临环堵如之何其感又如之何其媿也违离属尔尊仰如新即辰春事过中寒暄相半恭惟美锦初制民咏天棐白候动止万福玉婘均庆某恭审涓选令日佩服印章教条一新穉耋唿舞恭惟驩庆某属以老病不克从大夫之后修桒梓之恭专令大児谒贺伏幸台察荅新封州谭知府某顷辱屈使君之千骑临玉川之数间唿酒啸歌秉烛软语老病之躯顿有生意别去未㡬复増永懐尺书宠诒殊慰耿耿即辰暮春积雨恭惟明仲判府太中乡丈为装入觐神天送喜台候动止万福恭审日邉除书即家而拜下转中和之政上结圣明之知不出以南坐致通显閲禹贡之同载多甘茂之一官才解二千石之章即佩见大夫之组恭惟驩庆某伏自壬子弃官丙辰乞骸四年三请一奉不允之诏一不报今请乃䝉恩増秩一阶进职四等非平时揄扬何以拜此方具辞免职名未敢摧谢余惟珍重即立春风玉笋之班与朱侍讲某伏以四月维夏南风之薫即日恭惟侍讲殿撰尊契丈燕处超然天棐履祥台候动止万福某老病日侵祗有不如顾弃官八年乞骸三请待命四载前月四日乃始䝉恩放牛桃林俾聴横笛惟是増秩进职踰分絶等方具辞免自非平素借重何以拜此伏自去秋得一书于曽无疑许既而遇甘道士徃五夫因之修报不作石头事否近得城中亲旧书云契丈露章告老而适当新旧尹去来倥偬之间莫府文书不免鲁人之皐遂致相误且无疑访来具谈其详相与太息天下之事固有蹉跌如此者莫之致而至者命也浮云去来想能安之无待于开譬也足疾今年不至良苦否吾曹老矣能复閲㡬寒暑少年狡狯着书罪过愿痛扫除退之云书于吾何有此外无可相规者余惟珍重永绥眉夀与丞相某僣敶二诗仰献一莞不敢奏记惧勤报章而山僮言㱕衔袖彪列盖天落云锦之书华星秋月之字金声玉振之词也盈尺之𥿄万寳是丛肃然盥手而披文顿觉沉痾之去体衔戢河谢蔵去为荣仰惟钧慈下烛悃与丞相某移病弃官今已八年三章乞骸四载竢命近䝉圣恩解纵㱕田而増秩一阶进职四䓁控免弗俞闵免下拜重念某孤陋之蹟奋自诸生效官于中外者四十六寒暑矣乃今得以保全幸无玷缺不辱先人之教兹盖我丞相以天下之大宗师长育吾党之小子挈携造化不遗余力遂济登兹感恩戴仁无以表见敬哦小启别纸申呈仰惟钧察荅周丞相某畴昔之朝方被控免弗俞之命登时下拜賛书际晚走兵人奏记并短启以谢造化之恩当既彻闻矣今日下稷上介戾止法书贲之云牋郁纷玉句铿戛墨池家传之故事援据罔遗黄公酒垆之戯言收拾为雅荷圣恩之非浅入鸿笔而弥荣抒谢不庄悚感无斁仰惟钧察荅周提举某畴昔之辰方被控免弗俞之命登时下拜即具短启摧谢我乗成老先生盖引年致为臣之风旷不见闻于昭代乆矣惟公家伯仲首倡遐举以媿贪夫如某之浅陋岂不懐禄耽宠仰惭二大老之髙节故欣慕踊跃以自附其末光所谓鲁无君子者欤而遣骑诒书华以牋启英词绚练逸韵清锵至于履危机居忧患与夫杜陶汲贾韩孔欧苏䓁语某何人乃敢承此此殆词人逸笔不能自制辄借某以装铺席者耶缇衣十袭拂除蛛尘永以为寳耳摧谢不庄主臣主臣某伏奉别纸诹及花事老圃旧有苏花四百株丁巳秋暵枯及其半岂敢望万象䑓上春光姟兆之秋毫也耶邢尹不可相见必有能辨之者一笑荅聂倅某伏以髙轩伟然一新风月之壮观芜词陋矣不啻巴渝之俚音既涴翠珉之鑱镌复㸃华绮之藻借赐以墨本览之頳颜摧谢不庄诵言靡已仰惟台察荅张尚书某伏以即日暑风清微恭惟详定判部尚书尊契丈八座穹崇名位两隆天监孤忠台候动止万福某顷婴清漳之疾偶抛彭泽之米荆扉深闭今已八年丙辰者稀之齿上章乞骸前后二奏俟命四载乃今始䝉圣恩放㱕田里惟是増秩一阶进职四䓁此礼特异控辞弗获俯偻下拜不胜震惧自非天上知已吹送之力何以逮此懐感何数自顾袯襫在躬夫须盖头窃自薄陋不敢贡尺书以谢斋合不谓屈尊念旧忽拜天落云锦之书访问生死侑之以天雄附子北果之珍饷拜嘉惊喜亟餽亟拜此事今无古或闻也唐律一首小见谢幅一览亦可知别后笔力之退自此吾弗敬子矣荷云泥益隔伏谒何阶愿言珍重即看趾美祖烈迈迹韦平用光吾道荅胡季亨某辞奉谈间居诸易乆妙帖下逮长牋偕来明月连城骤惊满把落英坠露顿觉囬春某三章乞骸四载俟命䝉恩从欲谢事㱕田顾摧谢之未能忽庆语之先辱叙报不恪伏惟财幸荅临江王守某伏以即日维孟之秋残暑未退恭惟判府太中尊契丈惠化告成民歌天棐台候动止万福玉婘咸庆某老病坐踈安讯而金玉之音绍至矣清江史君百余年间岂无一闻人而三孔之文未传非阙欤今旁搜放失遂成一书举一推万其政无遗典矣分似召山之副至惠至感野人孤陋不足以钩君子之深者然植之以岂弟之根荄而茂之以平理之枝叶则涂之人异辅颊而同讴唫也贾子所谓类非俗吏所能为者非欤然某犹窃有恨安得结軰十数公参错天下为邦伯使万物吐气吾与少陵盖异世而同恨也相去尺有咫无从参拜北眸悁然愿言贵珍即膺公卿表选之制大児昧学仰辱异知尽室荣之又恐立霄汉之日贵人多忘耳荷荷荅市舶叶提举某伏以维孟之秋残暑未退即日恭惟景伯提举太中僚契文使事整暇有相自天台候动止万福某老病日侵自丙辰以后三章乞骸四年竢命迩者方䝉圣恩察其恳切放㱕田野而増秩进职异数优隆控辞弗获闵免偻受震惧靡寕未皇摧谢先枉庆缄契丈把麾持节已徧外庸盍㱕春风玉笋之班以宏其施垂天之翼尚小留滞周南何也先丞相铭诗属之益国真今之无价手也甚贺雅意或欲持江介之节此老夫之福也里谚云老人如小児得人矜怜而温存之乃其愿欲者荷荷愿言珍重以膺新渥某再拜僣问契家台婘即日恭惟尊尊㓜㓜受祉山则令似长育计今应就传从学乆矣想一日千里也逺饷通异味絶交经歳矣鳔尤耐乆山村客至便可供一杯也珍感珍感有委不外荅赵运使某伏以时雨涤暑老火作仇即日恭惟都运敷文年丈宫使奉瑄祝釐天廸燕喜台候动止万福某入秋感暍遂作疟疾平生故人黄昏为期彊半舍去独此谢谢水䰟与仆作縁双日暂别只日必至殊不爽约今日当见临危冠焚香方徙倚以俟之而年丈语离之书如天落云锦泚手披读此疾忽脱然去躰古人草檄可愈头风仆始不信乃今知之甚荣甚惠凢今之交其合若萍其散若烟有如吾年丈之有情若斯者乎无也伟材逹学何必减不士之里无言之诗着侍臣冠而立玉堦方寸地自足国之光辉外庸已枉其人矣而又遽聴其去可爲时叹不爲年丈惜也寓直寳储上意可占又有大者乎愿毋疾其驱以竢诏追荅传尚书某伏以时雨致爽秋阳作彊恭惟判府华学尚书尊契丈岳牧词人民之父母三神隤祉台候动止万福某伏自壬子之秋移病免㱕山林野人姓名不入㫦门书问不至朝贵至于平生知己如台座者亦复作踈非意也㔟也㣲髙朗洞视其何实非罪丙辰以还三章乞骸四载俟命迩者始䝉圣恩察其悃悃放㱕田里而増秩进职异数优优控免弗俞偻受震虩揆厥所元嘘枯所逮道逺莫谢而一个行李剥喙荆扉把一封书天落云锦庆语玉㓗故情春熈脱畧云泥相望之悬弥坚金石素交之谊今人有无此事固不论也求之古人有是否乎未可知也其荣其荷宜如何也台座人望在今所谓水之江汉星之斗者庙堂虚位上宜置诸左下犹举疑丞而宅之武夷山川似不得苛留此一朶垂天之云也愿言贵珍以须书賛之汗涣也某再拜僣问契家台婘恭惟尊尊㓜㓜受祉山则大児荷不鄙下问何荣如焉敬拜谢意未敢奏记不专故也逺饷新茶所谓元丰至今人未识者老夫是已敢不重拜当自携大瓢走汲溪泉束涧底之散薪燃折脚之石鼎烹玉尘啜云乳以享天上故人之意媿无胸中之书传但一味搅破菜园耳荷荷荅戴在伯知县某伏以秋雨进凉即日恭惟知县朝议僚友学道受人奉法循理民讴天棐台候动止万福某敬修辞以谢先辱伏惟财幸某沈痼自屏亲者掉臂而过踈者白眼以觌惟吾故人金石不移松栢后凋年歳録续遣骑诒书访其生死于黄犊之草中白鸥之沙上弥乆而益坚不懈而俞劬一何与人异嗜好之酸醎如此哉某自壬子弃官丙辰请老连牍三请俟命四年近䝉圣恩放㱕田里惟兹异数优优力控弗俞偻受震虩皆故人平素吹送之助也佳政宜民下转上闻借令未至如卓令之入宅公府小却犹应察亷乌䑓含香粉署所谓家贫望邻富也荷荷某再拜上问契家台婘㑀惟尊穉咸庆贺牋妙絶乆不闻韶感喜亡斁小启称谢却成以瓜报琼也寄似紫花术石乳香拜受寳之此正扶老所须者故人之意厚矣感感荅余丞相某伏以即辰风生桂枝露下金茎恭惟观使大观文左丞相珍䑓皐伊平地松侨甽畒爱君江海存阙三神显相隤祉彂祥钧候动止万福恩闳相婘尊尊糿㓜纯碬山则东合郎君伯仲直阁叔出季处皆足慰意某余生奄奄本之以支离䟽之形骸申之以遗积瘕之沉痼歳在丙辰幸及未先犬马填沟岳之湏臾自列上闻匄㱕田里一奉不可之诏一䝉诸公间寝其事荅以宦簿之年未至三表乃荷圣恩放牛聴笛纵鹤出笼此已徼福不赀矣而又増秩四品进职四等以荣其㱕而华其老以镜湖老监而初岂梦到甘泉法从之缀乎深惟圣主所以幸老臣者而谁实白发其端乎揆厥所元不在门下而奚在逺未克谢而济翁弟于七月二十三日转致荅教乃四月某日笔也披读有衞武公郑子真之褒有垂安车筞鸠杖之贺某何人敢窃仲尼一字之衮乎感恩在心言之浅矣窃审泰阶之光尚寓躔次于賛公之房人以为陋我以为华所谓无地起楼䑓相公者何处覔庾氷庾氷正在此一笑亲戚吴推遂䝉若肯少徯敢不他时备数之诺某敬代吴下拜以谢恩言矣来年既尽则辛酉上半年文字正渠书考第三之日何晩之有小児㓜舆入京换授此又我公之恩也令诣翘材以谢焉此外不胜大愿受金玉之身即看衮绣之㱕济翁掌故举族洋溢乎恩波中矣荅林提㸃某伏以颢砀过中厖凉弥厉即辰恭惟都大提㸃寺丞玉节行部使星还次髙厚孚休台候动止万福某老病余生悬车曲肱两耳掩豆乃不闻知拂天之斾照临乡邦曽不得随父老扶杖县令负弩之后以遮见右辕之清尘不敏之辜雅宜笞骂而一个行李盈尺锦书惠然飞堕野庐之荆扉慇懃暄凉访问生死黄冠草屦之人何以辱此于部使者摄衣端拜盥手朗诵如获寳玉大弓舒鼎昭兆不翅也非有胸无心畴不懐者占词摧谢万此寕足愿言爱金玉之身竚笔橐之拜心祷毣毣与张寺丞某伏以即日千崖秋髙恭惟功父寺丞诗兄大隐隐朝自天隤祉台候动止万福某老病余生人事尽废书问不入帝城平生故人有厚于吾功父者乎无也亦复作踈可不可也寸心孤徃惟夜梦多见之耳吾曹抽手板付丞相良一细事某乃四年三请而后得之士大夫以跻攀分寸而上为难不知乞身谢事其戞戞乃尔功父所挟者古而所售者今所赏者稀而所偭者衆十里九山一武再止想前知其然而怡然不怪也觞豆湖山箫勺风月优哉游哉聊以卒歳肯遽以此而易彼乎小児幼舆入京换授敬令一见东坡与王定国书云我児即公児也惟面命而提耳焉是所望者愿言珍重当有夜诵子虚者与徽州任知府某伏以即辰秋光晼晩颢气髙㓗恭惟判府寺丞契丈露冕惟新建牙伊焕耄倪唿舞神天成釐台候动止万福契家玉婘受祉山则某老病余生伏自壬子弃官丙辰乞骸今春乃得巻懐衣冠杂袭麋鹿惟兹影响昧昧自顷一别每于山间仰故人于云汉之表掲日之名日起排霄之步日遐未尝不为之喜而不寐也兹审蹔违鹓鹭之行自诡股肱之郡一麾出守千骑东来恭惟庆惬某不量野人之踈贱妄有白事同郡名士纠曹戴从政妙龄收科一再试吏其文词清駃奔逸源流出于东坡而得其髓长书大篇百千言益出而益无穷愈读而愈有味今亲逢岷江之文伯而为之东道主故应坐上一见而察其小异不待外人拈出而后知其为道侧之遗寳也敢望未及下车而即取一人焉拔其尤特掞一上半年京秩之章以列于公车则黄金之䑓隗始之举古人复生何以代此且荐士本意古者惟其贤而已今则不然不惟其贤而惟其势一洗今之俗而返之古不在吾契丈而谁在也进越之辜不敢自宥敢自㱕于司败也黟歙山水之邦异时名公作牧者累累焉某在江东日尝一过之使事有指不敢入郛至今遗恨紫阳诸峯皆与知之今以告诉于史君之天其肯与我酌尊中之渌问诸峯之神而一笑乎乆不挥尘纵谈下笔云如旋盘之落屑不自觉其烦且渎也云泥相悬眇然无合并之期不胜大愿言迺玉是身以柱吾国家即还从上雍与韩运使某皇恐死罪僣有白事顷者一个行李五朶祥云照临之日比其返也因之奏记盖尝进越以徽州録参戴从事为满箧椟之荐贵人多忘野人冷书不䝉抵掷以否敢再以请今歳下半年金䑓京秩之章可得而下拜否窃知髙风卓絶不揺于热书而毎喜于冷书是以恃此而无恐不然何罪之敢逭嘉定元年春三月男长孺编定端平元年夏五月门人罗茂良校正诚斋集卷第一百六终诚斋集诚斋集卷第一百七诚斋集卷第一百七庐陵杨万里廷秀尺牍答王枢使某伏自春时张纠之官因之奏记今月十一日临江村官持报教以来天落云锦以惊以喜端冕庙堂之容坐镇雅俗之节廪然在人目中也即辰黄花节过风露清峻恭惟观使观文枢使相公甽畮忠君江湖存阙自天隤祉钧候动止万福某老病余生待尽环堵自丙辰乞骸露章三请竢命四年逮今嵗春夏之交始䝉圣恩察其非矫伪者放牛纵鹤以遂物性惟是异数过优増秩一阶进职四等控免弗获偻受震虩揆厥所元微我天上知己挈携振徳不遗余力曷济登兹千江隔而万山阻未克抒谢先辱庆语仲尼一字之衮刘公十部之贤野人拜此栄光赫然下烛蔀屋上冲斗牛矣未占避席之侍愿言爱重即还虗左之位式是万邦答朱侍讲某九月十月之交于甘道士曽无疑许连得报教二书幽忧满懐风濯雪释即辰首冬殊温恭惟致政侍讲殿撰尊契文悬车里门天相台候动止万福玉婘尊穉均庆某老身幸安隠黄能台骀軰察其纳禄不官鹭股无可割者不䝉见祟而今嵗秋热不照年例特地助祝融为虗坐甑丞炊快快无柰先之以痁申之以河鱼盖两月而后已得书云股肱之疾移及腹心且飬于凭乌皮呻青竹是在医法顾不察耳蔵神不曰孰使我饥渇之不恤者非书乎孰使我刿目钵心掐擢胃肾者非书耶某娄陈囊研椟笔之方而以水投石谂以酷嗜在此第恨病而力不足耳政使和缓复生能浣此学古之胸而砭此土炭之嗜耶诹及启棘賔商之义即问焉于益公益公报以二説今録在别纸似闻所着楚辞觧甚竒可得而窥见否献方之未既而又纵臾之又似李公择戒东坡勿作诗而反送墨也一笑愿言珍重用永麋夀与湖南安抚赵郎中某伏以元炜和平执权司冬即辰恭惟判府安抚华文郎中制阃雄深连帅崇崛一面攸寄三神所禧台候动止万福某敬拜手奏记潭府之中涓仰惟财幸某窃惟近时岳牧之繁雄如金陵六朝之故国长沙定王之古城居上流控形胜其责任均也二邦大帅异时一二大丞相之闵劳鼎铉息肩㦸纛者于是乎居焉其不轻而重明也华文郎中以两京政骏之儒先间平之徳望皇朝不土无言之贤且文实継一二鉅公之殊辙令修于庭户之间而人自得于湖山之外作一长城当十万兵一何韪哉至于赋诗以叱开衡山之云命骚以弹压洞庭之波此又其陶铸之土苴云耳红尘一骑紫橐两禁日斯迈月斯征某也尚窃逢之退惟老病之身已垂车以示子孙矣天不作縁有如执事一世之名胜如朝阳之光在物久矣而某居覆盆之下乃不得快睹青天白日之清明兹非命也夫然乗化㱕尽偶未先朝露之间犹得九顿首彻姓名写慕用以闻焉抑持以自贺云某皇恐再拜敬问台闳玉婘恭惟即日冬寒尊穉介福川増山委有庐陵之役羕命是荷某皇恐白事中男承务郎监衡州安仁县税务次公筮仕云初百事墻面天假之福得仰事礼乐诗书之元帅庆云之惠不别荆棘厦屋之焘必免震凌仲尼不云乎吾舍鲁何适矣惟仁人照临之与周丞相贺冬某皇恐今兹嵗在鹑火之律月旅黄钟日临长至惟皇上帝萠阳气长君子是用钖纯嘏介眉夀于我丞相于时贺賔载集夀斚斯举而下客某也为贾独后谭子不至非罪欤不腆春酒有十其塁敢效野人芹子之诚奉上一觞千嵗之夀仰惟钧慈不赐麾去有万其幸属者次公辞行之官仰䝉一再宴集父子迭主致曲示恩又赐之以帅漕荐祢之书至矣尽矣尽室衔戢抑又闻新作楼观排霄拂日如元龙之百尺东坡之十丈皆奄有之一何壮也㓜舆次公之贩皆能言钧诲云将与某落之宿昔传闻岂若身见之何荣也亦既沐浴戒行李以湏皮冠之蔇迺前月二十有六日畴昔贩涂之疾骤作季顿僵卧月惟恃粥如麴生卧沙薄持牢九之軰皆絶交矣寸步非杖不履陈三诗云人言寒士莫作事鬼夺客偷天破碎兹游不遂兹命也耶呻吟成声因得唐律三章敬以献焉以佐工师抗梁之驩以代燕雀臆对之贺以赎病夫衡命之諐併以闻焉仰惟财幸答周监丞某伏以一雪应期三时有望即辰恭惟致政提举监丞乡丈独立万象之表髙并两原之峰春祺鼎来眉夀川至台候动止万福某已修献嵗之庆兹辱行李之临亲染银钩鉄画之法书朗诵玉佩琼琚之俊语足华其老亦孔之栄至于餽节之慇懃粲然为仪之温厚纹鱼异品而双止良醖盈尊而四之右彭蠡而左洞庭忽登琱俎滴真珠而浓琥珀快吸山杯拜嘉载欣摧谢无斁仰惟台察与江东韩运使某幽屏山间与搢绅东西行者略不相遭仰止繁星之芒寒寸心深切欲寄双鱼之白锦其道亡繇凝神载驰与江水日夜而东下也即辰一雪知时嵗律遒止恭惟都运华文丈玉节山立霜威风生天人具依台候动止万福某老病日侵挂冠得请上恩优异孤迹贩全㣲台座及晋之波曷济登兹感极幸极绣衣持斧观省民风圣主仁厚之泽沛然覃于耕枽壠畒之上㷀鳏幽柱之情滃然彻于黈纩玉藻之下使事有指盍㱕春风玉筝之班用宏厥施山林野人盖日望之某皇恐白事顷因便风尝进越以徽州録参戴从政为箧椟不满之荐恭承台翰报之以今嵗下半年与来嵗上半年京削皆有前议矣仰测台意盖已心许而化笔未及也寒士得此何福如焉乃知贵人多忘闲人言轻之説未易可以测沧溟之斗升度嵩髙之寻丈也敢复僣恳欲乞台慈特辍来嵗下半年一京削以收録之不胜大愿某亦尝荐之于徽守任又任丈已发来年上半年破白之章矣併祈台察再三之渎无所逃刑仰惟矜恕未参拜间愿言珍重即膺赐环之宠答徐参议某伏以即辰景迫凋年天欲再雪恭惟致政参议直阁年丈髙蹈物表独乐事外天棐名胜台候动止万福某老病日侵摧隤已甚所谓秪见有不如不见有所超者退之此诗似端为侬发也年丈官簿年龄尚能记忆当未及者稀之数恭闻挂冠神虎悬车里门无乃太蚤儒荣之堂于青霄而直上丝纶之诰掲云汉而下饰斐然之诗何异蟋蜶之鸣虫飞之声授简所临不容九顿首而辞避已犯不韪兹䝉伐石深刻架轴装潢不曰以玉椟而衷燕石以绣叚而借鱼目乎寄似碑本荣不盖媿也未占侍见愿言珍重以辂加璧里轮之徴答胡上舍某久别得诲帖恍若觌玉树风前之标何如其喜也示教程试草卷疾展快觌转圆石于千仞之溪不足为其清驶也敬留録本以矜式児軰而贩草巻切幸収至愿更楙其耘以㰸其丰即看冠冕多士之捷亲党与有荣云答周丞相某伏以即辰雪后方寒恭惟致政少传大观文左丞相国公潭居府中钧转天上春囬维斗星见老人钧候动止万福某渔钓弃物不自意得幸于今日之公且洒玉字坠琚词餽节物讲歳礼有若均絪冯之为者整黄冠野服手三盥首九顿而后降拜敬受焉别占芜语以谢嘉惠兹复重敶答斛通判某属者児軰之官因之奏记材官戾止堕以锦书如渇得泉喜可知也即辰欲雪不雪入春未春恭惟府判太中郷丈释彼喧烦皈我风月旌旄尚溼山岳用光天相台候动止万福玉婘咸庆某老矣何思何虑独念児軰未免随牒餬口四方而次公愚骇未更事惧抵官刑为老杇羞㣲我乡友知己深厚託契悃款懤之以庆云之䕃难乎免矣安得广厦千万间少陵是也眼前突兀见此屋次公以之示及陆文史君书信已敬受亦复作一书谢之望頥指材官为投达至幸答贑守张舍人某伏以嵗事履端春寒方峭即辰恭惟判府右史舍人尊契丈阃制繁雄威惠洽畅忠贤昭格后帝孚休台候动止万福某嵁岩野夫无适俗韵晩缀千官云片之末行独得编交海内之名胜时则有若舍人丈英峙超诣欲论卓诡瓌词清锵见之使人自失聴之使人忘罢诵之使人惊古作之絶唱退之所谓惟吾崔君一人者非某心服此言奚为至于前哉一别十五年髙山仰止之诗梦亦不忘也某自壬子之秋弃官还山丙辰之夏上章乞骸四年三请去夏始䝉上恩聴请放鹤出笼纵鱼入海方觉吾身之属我也契丈赴镇剰欲候紫气之东来遮朱幡而一见既而闻之已望行尘而不及矣盖村居阻深去城逾逺故也不谓烧袄未谖绨袍益笃裂下一封之云锦倒倾十斛之颔珠快阁新篇把玩初惊而兵厨名酒未酌先醉不觉头白眼暗之再明寒窓冻壁之春温也侧聆舆人之诵露冕曽未朞月而仁行如春威行如秋寓精敏于裕和而振寛平于峻整儒者之政故应有此类非俗吏所能为者不在此其将焉在甚盛甚贺某解褐初学作吏之日尝充员是邦之民掾崆峒之晓日贡水之秋风今故无恙乎今得一代之胜流以为东道主宠光江山湔拂泉石真不孤矣天意欲雪清旭寒甚炙砚呵手作故人书其始戞戞忽焉混混也安得再见纵谈忘麈尾之落饭送飞鸿而挥弦以续畴昔之乐耶愿言迺王不赀之身式柱斯文之任即还两地以均宏之答周丞相某下稷恭承训告降拜披读惊喜不胜野渡断桥非冦乎叔访魏野之便中路破店亦非宰周公㑹许男之所盖尝以闻矣而未䝉颔之今得银钩而后操心不危慰甚幸甚芍药枯且尽矣且属有叔母之戚亦不敢衘芲以献也新将戾止即图一小出岩石之瞻伊迩预以跃如答徽州知府任寺丞某伏以即辰春服既成既暄既穆恭惟判府寺丞尊契文惠化允洽民咏其仁天棐其忠台候动止万福某老病侵加乗化皈尽无秋豪可对天上故人谈者侍侧渺无前期不胜大愿言迺玉是身式柱斯文延竚且且上雍之从某伏自顷来千骑居头之初寄牋南风以写欎胸之思以庆人生之贵辱报之之宠问之之多上谈宿昔论诗之驩下及生死一访之盟何如其怿又何如其感也乐职宣布亦既许日抚字劳心乎易近民类非俗吏所能为者下转上闻故当不少矣表选之好音应有陨自天矣野人闻之独后何也戒命先正文集序引命代文将要必得无价手如梦得乃可序栁文如东坡乃可序欧集不应下属之某也抑菅蒯代匮浆饭承之乎欲承命授简则不揜腼面欲再拜避席则有负交情牵牵下笔以塞下教之辱别纸呈似某皇恐晋越再拜敬问契家台婘即日春熈恭惟尊尊㓜㓜受祉山则颁贶蠲纸笔墨皆书囿絶品下拜敬赋山谷去骚画虎之篇以谢嘉惠云某顷者僣以乡友戴纠荐诸箧椟不满之处仰辱大人不以为疑未及下车而论荐之以京秩奏岂戴君受此恩实某受此恩不翅也答枣阳虞军使某老病僵卧瓜牛庐中滟滪之波久矣沉鳞雪山之风亦不到面懐我故人于千遮万隔之外岂不欲寄一字写九囬厥路何繇子渊之便了朝来剥啄荆扉蹈破苔径三书朋至七字偕来披读醒心清骨奚翅痊头风也即辰暮春暄淑恭惟知能军使提宫直阁恩契丈金汤一障华裔敉寕民咏天迪台候动止万福命戎益公书专仆登时驰达令待报也李江州无半面已转于俞漕一书或檄亦以书缴来教及事目付便介持徃漕司投之又未知俞丈肯从欲否便介必能言其详也先雍国先生铭诗秪俟行状至止即为落笔未见愿言珍重即协必复其始之祥答韩运使某伏以即日四月维夏气犹清和恭惟都运徽猷丈流马勲崇击隼威肃民二其天神百其相台候动止万福某黄帽青鞋乗化㱕尽瑶林琼树清䕃焉依空有隔千里共明月之寄懐岂若开青云睹白雉之为快上言加餐饭下言长相思使事有指逐㱕帝所以从上雍惟日望之某畴昔之夜青灯作花破牎既晨干鹊饶舌私自惊怪一寒如此藁木冷灰谁复以春风淑之以束緼㸐之者窃咲未既而江东之云堕我林磴秦淮之月入我懐袖矣字字烟霏而雾结语语金㫪而玉应此其为赐固已百结緑而千悬黎矣而况蛱蝶之罗水纹之縠云机之纱以换其独速之短蓑五台之花鱼之鲨东海之碧鳞以洗其藜苋之枯肠乎九顿首以谢嘉惠猿鹤亦为之唿舞泉石亦为之焜燿也饯行之章芜拙可供一莞乃䝉苍石深刻浓墨涂泽花绮縁饰览之骇叹悚惧媿汗永诒作者之嗤点耳又某毣毣之谢谨列他椠兹不累茧恭审都运徽猷筞冰解漕下之勲膺日边除书之宠裕陵圣作星翻汉囬徽阁华榱云兴霞蔚自非名胜莫寓直庐绶紫鱼金蕃赐亟拜恭惟庆惬某闻之也后贺已云迟惟兹孤懐戴欣靡已戴纠书两辱赐报殊为执事之勤荐纸有限求者何究亦安能周及也戴君荷称奖感已不浅答建昌陈知府某伏以即辰玄扈有鸣赤炜于赫恭惟判府太中外庸告成为装入觐天人送喜台候动止万福某老身幽屏何从得一望见玉山琼树之余映愿省厥綑冯对越旅扆敬赋卿月昇金掌之诗以竢厦成之贺某洊辱遣骑坠赐诲函折屐走趋盥手披读情谊独至感至感喜不胜惟兹良牧刻印昭代大乐之书发金鐀石室之秘以备陈农之旁搜而荅賔牟之大问顾下取于哇俚之芜词以簉诸篇末不曰以褧荐锦以韦先璧乎颁以墨本不觉汗浃背也摧谢不庄仰惟财幸答贑州张舍人某伏以即辰南风之薫时雨既降恭惟判府右史舍人尊契文五月报政千里生春风謡式和帱载咸若台候动止万福某老病余生自放于山颠水涯之外麋鹿之与处鴎鹭之与渚逄者不识过者不问而我天上故人独囬朝阳之晖掲五纬之芒毎委照衰朽于覆盆蔀屋之下亲戚李簿之贩道暄凉问无恙外手把一封书如天落云锦也正冠九顿首盥手三复圭退之所谓骊日寒光之映骨子厚所谓垂露清风之入懐一日而两得之其栄且感宜如何也诹及易书此意尤厚盖耄者无営癃者无俚则聊复呻藁简繙蠧箧且以永日且以遣心而已尚不足为京房焦赣之奴婢而况王辅嗣之精微程伊川之至到亦何能窥其藩而闯其户哉八八之卦亦未终篇未经窜定何急于出而徼于传也太史公死之日是非乃定伊川先生易传已成而身前尚未出也而况于某乎晦菴先生亦尝问及尝以家人一卦呈之今亦呈似一本也苦李何必多啖啖其一恐咀之未竟而掷弃道旁矣李簿云张先生诗传已脱藁成书矣鼋鼎之侧傥可染子公之指乎某皇恐僣禀陈干絶识伟器文学卓越未冠擢第借甚厥声数年前为尉安福贫则到骨而益廉去已久而见思然孤寒无媒蹉跎二十年矣今幸遭一代之正人庄士儒宗文师一顾赏音便价十倍敢以荐诸箧椟未满之処望特辍今嵗上半年一京削以为之破白先生一唱群贤毕和矣知眷是恃故敢于言独冷无挟故可以言仰惟财幸李簿荷国士之遇非但广厦之庇而已一衣带水未有望见玉山琼树之期愿言省厥絪冯式如金玉即还上雍之从以主吾道之夏盟与隆兴府张尚书某伏以即辰仲夏之月南风之薰恭惟判府安抚华学尚书帅阃繁雄徳威洽畅芒寒翼轸气淑湖山三神致祥台候动止万福某渔钓一岳麋鹿同群何幸䝉茠于仲尼覆焘之天独恨未拜于韦伯星辰之履不胜大愿愿言式玉启处爱若䕶之即宅钧枢用宏其施某深惟大江以南督府犬牙而洪都雄峙不作第二唐属之帝子中兴之初属之大丞相李公不以其上流一都㑹故耶时则有若华学尚书厥今髙文絶学之英本朝鉅人长徳之首瑞一世而福天下粹乎如不鸷之鳯不触之麟未尝朋一善人而善人怙焉未尝仇一匪人而匪人惧焉是非有不私之仁不栗之严里充而表自孚心化而目不运如古之所谓徳人者曷济登兹皇上因其勇退之不可留而属之以上流其不轻而重也昭昭矣而某也不意老退之身乃得受一㕓为氓何如其喜也然父老扶杖而徃观児童骑竹而驩迎某独不得从其后又何如其恨泚笔奏记盖前以为一路贺而后以致一己之私云仰惟财幸某皇恐顿首再拜僣问容驷之门潭居之府徳星之聚兰玉之婘尊尊㓜㓜即日清暑恭惟善祥丛委山则川増某皇恐輙及其私大児长孺愚騃无似徼邑南昌适有天幸遭㦸纛肇建之日首得拄笏拜庭以趋走仰事五云三台之末光敢乞广厦千万间之大庇不胜恳切之至某尘忝正出令兄安国舍人牓末亦尝娄参拜䝉顾眄则此児亦或者犹在门䦨子姪之后尘乎及此则僣矣惟夫子忠恕焉与隆兴府赵参议某伏以即辰昌踰节安榴荐芳恭惟参议提刑少监先生髙议帅阃嘉谋师律后释忧顾天棐忠贤台候动止万福某老病余生乗化㱕尽庆云在上覆露焉依侍侧云隃向风孤徃愿言绥厥泰宇式如玉金即随锋车逐践台斗某伏自发軵江介嵗在六身尝走兵人奏记起敬来年云秋移病上印自此弃官九载请老三章不惟衣冠束之髙阁而已椟研囊笔不记吾谁姓名羞达于部家书问讳浼于亲旧借弟令不自羞讳彼独不汝羞汝讳乎乃至于一字亦踈于先生知己至深至厚者之门此故之以栁子所谓非意也㔟也繄我先生妙于诗文何必减于介轩峻于徳望何必减于大资裕于才识何必减于起部然芒寒色正实大声闳磊磊在宇宙间者五六十年顾乃与其一同其蹇而不与其两同其亨信矣吾道之艰于逢而善类之永于喟也自令子户掾之来毎见必得闻静作暄凉之详先是羞讳之戒可以破矣又作延之役老病故也令子下笔其布阵甚似项羽吏道殊精敏而㓗已直道玉立竹裂所谓生子当如仲谋者欤敢以为老先生贺矣某皇恐再拜敬问师门台婘恭惟即日清暑尊穉咸庆有里中委纎悉唯命某皇恐贱恳大児长孺受知不浅今学为邑于南昌正依仲尼无不覆焘之天百尔诲之庇之所谓我児即公児也故知不谒而获然申申而谒焉仰惟财幸与运使俞大卿某伏以即辰玄扈载鸣赤炜有赫恭惟交代都运华文大卿尊契丈璗节光华氷漕肃给百吏霜凛万家春生三神备釐台候动止万福契门兰玉之婘尊尊㓜㓜受祉山则某伏自春半冲雨江于遮见锦缆牙樯之下风得一瞻青天白日之清明满聴登峰造极之谈咏盈襟埃垢泠然一空所谓江汉以濯之秋阳以暴之者欤既而又䝉书礼举公䜩之盛仪委折爼之腆赐鲁之百牢郑之九献何以尚此野人降拜何如其荣又何如其感也某抑尝进越以吉学金广文为进于门下不崇朝而提举之京削如从天落有请必从有谒必获何如其感又何如其媿也交代丈数月之间栄兼三组任不重而事不亦丛乎而若漕若帅若宪之政挈领而裘顺举一而万从㣲开物成务之鉅材聴逺烛幽之絶识泛应曲当之敏手曷济登兹甚盛甚服然再离鸳行将十霜矣把江海之一麾驾原隰之四牡外庸有续使事有指勤亦频矣嵗亦淹矣细昼夜下甘泉朝陟弘尚窃迟之也新帅既至文书少省而祥刑尚虗位未能不小劳否某皇恐小禀大児长孺无能不才輙学为邑不宁唯犯五不韪而已今兹之官如天之福乃得充下走而执鞭为先驱而负弩仰戴于仲尼覆焘之天宻溉于叔度澄清之陂东坡云我児即公児也敢以託翁皈之无私可乎教之诲之俾知为政之方填之抚之㑭免凌雨之虞吾舍鲁何适矣言之烦渎而不自知也皇恐皇恐未占侍侧愿言省厥絪冯式如金玉即从上雍用光吾儒荅太常虞少卿某伏以即辰仲夏之月南风之薫恭惟判寺奉常少卿尊契丈玉立颂台刺经作制闻乐知徳天棐忠贤台候动止万福某老病余生乗化㱕尽仰天上故人于非烟倒景之表自视蚊雷隐污渠醯鸡处瓮天何敢望分天章而织云锦者小児来贩袖出华星秋月之书玉聫金句之轴药物楮颖之赠若将䘏睦婣而礼髙年之为者愆迈之人何以得此于夫子通贵之门也九顿首而三贩依其何感如之东坡云君如大江日千里我如此水千山底邈无瞻髙明聴清越之期愿省厥絪冯式如金玉用对于掌制进读之拜某顷寄奉懐之唐律情之所至而形为声画者正如苑栁嘒嘒之蜩草根喓喓之虫耳若绳之以敲金击石云和孤竹之大音则陋且么矣赓句下逮所谓突过黄初压倒元白不啻也囬视倡者徒有或百步而后止耳至于近作一轴如槿花朝暮相催君莫问一边零落一边开如乍开乍阖月穿云如犹有旧时双照泪而今不忍十分圆如木犀天上移来和月种如年来只有贺人书如问大钧纵然不得文章力也向连山去作州如夜永只怜灯是伴秋凉最许簟先知数尽更筹窓送曙起来赢得鬓成丝如九日年来只有身究健莫把茱茰浪自愁如篷底吟哦诗有味胸中磊隗酒无驩故人莫枉绨袍意范叔犹能忍一寒如烛短怕更长如虏使方将接踵至淮民未有息肩期如虎皮皮在有余威如满懐氷雪中秋月过眼鸎花上苑春如一别十年难再逢至莫为元规扇障风此又珠中之径寸玉中之连城也和林正父八句皆竒此尤难者难者所谓夫子奔轶絶尘而囬瞠若乎其后矣侯喜曰弟子伏矣某皇恐顿首再拜敬问契家兰玉之婘即日清暑恭惟尊尊㓜㓜隤祉山则有庐陵委愿奉教小児㓜舆进拜既辱先生长者与其进又辱盛礼燕集诲言周谆褒字蒨绚阖宗荣感喋喋何足以谢姟兆之一二再答虞少卿某已端拜天落云锦之书亦既颛颛奏记以谢嘉惠矣而别纸之诲又特达以先国太羙椟窀窀之铭诗诡之于愚懵不能文者羕命恍骇懔莫敢当窃惟圣主在上文治煟然庆霄所覆万物五色一时儒宗文师老于文学者麟仪鳯师金㫪球鸣如司马班范如舒向卿云如韩之日光玉㓗如桞之芒寒色正如本朝之欧苏曽王者磊磊相望契丈渡银汉歴咸池而不酌顾乃过潢污潦牛蹄眢井而㪺焉何也契爱不浅命戒甚栄又不容趋风以避掩耳而走闵免授简以塞盛意敬书丹封以呈似悚仄悚仄嘉定元年春三月男长孺编定端平元年夏五月门人罗茂良校正诚斋集卷第一百七终诚斋集诚斋集卷第一百八诚斋集卷第一百八庐陵杨万里廷秀尺牍谢俞漕举南昌大児陞陟某近十三日灯下大喜走笔以致命召之贺当已上逹适得大児书报仰䝉台慈矜则寒士特赐剡奏举以陞陟刘安登仙鸡犬随之而上天狄公为相桃李皆出于其门方当知己大用之初首在华端肤寸之下此举殊絶一路耸观仰惟异恩尽室懐感喋喋何足以谢少见万分之一耳答新澧倅胡判院某伏以即辰春夏之交暄凉之杂恭惟季觧府判判院乡丈浮家赴镇前茅追蓐片云催诗川后静波天相台候动止万福某恭审上穉圭水衡都内之印写定国竹西乌丝之幅洞庭木叶澧浦玉佩寂寥千载复得今代之屈宋衣天孙之锦裳提诗人之椽笔以主斯文之夏盟何其盛也沅芷澧兰端可贺矣幻舆如天之福遂得走趋服事于清尘之下风训之澹菴续弦之胶庇之以仲尼上律之天不于门下而望更于谁而望也庆牋未淮墨妙先之摧谢无多语上言加餐饭下言长相思无疾其驱天子有诏某皇恐再拜敬问金玉之堂芝兰之庭即日恭惟尊尊㓜㓜受祉山则某老病不中使令然取履结韈尚堪承命児曹皆辱栄问至感答本路张提举某伏以即辱春夏更端寒燠挑战恭惟提举郎中绣衣立汉玉节倚天秋霜百城春雨万物三神隤祉台候动止万福某纳禄为甿逺迹荒野二天覆帱四体不勤此赐谁出可谖其感拂日之斾曷月行部当与山农披独速戴夫湏九顿首于星轺之清尘将命者还奏记摧谢愿言迺玉厥躬以柱吾道即从上雍云某惶恐再拜晋越敬问潭府之居徳星之聚即日恭惟尊尊㓜㓜善祥山则纯嘏川増某卧痾余生固不足备牛马走或者执晏子之鞭取黄石之履犹足代匮否又一幅某惶恐敢因赐书之宠光輙致䑛犊之赋恳大児长孺过不自量其不才冐昧学制南昌之岩邑行且一考适有天幸乃获走趋服事于使星之末光敢望台慈懤之以仲尼上律之天庇之以子美万间之厦俾得展尺寸以竭其力窃斗升以活其孥训迪其不逮而全度之有终不胜寒士祈恩望赐之至答成州李知府某伏以即辰春夏之交寒暄之杂恭惟判府太中乡丈身作长城隠若敌国边圉大竞天人具依台候动止万福某斋荘奏记以谢先辱未见愿言贵珍大业即还禁近某辞奉玉立十五其霜蜀月楚星万里同晷一封云锦西风吹来披读三周驩慰亡量恭承命戒委以先太中掩幽之刻老病学落其曷敢当司马大夫之简介弟得得逺临以兄之命命下走辞之可乎抑文债如山拨之不开愿小纾期㑹傥拟作章就当得敬惟原省焉与本路运使权大卿某伏以即辰首夏清和南风薫阜恭惟都运徽猷大卿尊契丈外台倚天使华扫日春雨万物秋霜百城三神储祥台候动止万物某自顾黄冠野服之微仰瞻绣衣霄汉之贵楚星蜀月各天一方虽欲寄牋书成无鴈今焉东皈乃获奏记何喜如之未见君子愿言珍重即登甘泉法从之缀某恭审膺受玺书肃将氷漕锦江玉塁囬岷峨晓日之旗云栋雨帘焕枽梓画衣之绣过家迩止即拜栄如恭惟都运徽猷大卿嗣中兴佐命之英为昭代典刑之老郎星卿月徧春风玉筝之班使传仙槎犯北斗银河之浪乃底可绩式遄其皈即陪紫禁之莺花宻缀彤庭之笔橐某十年不见千里相思独有二天晚託故人之覆焘凭将尺素小摅庆语之慇懃仰惟台察某惶恐再拜敬问台闳玉婘即日恭惟尊尊㓜㓜受祉川増某惶恐贱恳大児长孺不量愚騃试邑南昌遂获宻依使星之末光俯充台治之下走敢望御以柔辔寛其疲驽帱之以仲尼上律之天庇之以子美万间之厦俾得効尺寸以展其力窃斗升以活其孥始终保全不胜寒士幸愿答隆兴府王倅某伏以即辰震治将夏暄凉方战恭惟府判太中同寅帅阃分月湖山天迪仁贤台候动止万福某敬澣濯衣冠上记连敖仰谢于相先伏惟原省某山林野夫分牍草眠鴎沙影响不逹于市朝姓名不至于通贵顾独闻督府之贰有君子焉盛名与五纬争光雅徳与三江同流而未得一识私窃恨之敢谓逹官贵人乃折节以下草野云锦一封自天而落意气燠休劳苦劬愉又投赠之以先正木抄亀跌之碑盥手漱石三读九叹仰觌前軰立朝伏蒲之大节卓诡切至之忠言仆虽老矣犹得师也何福如焉摧谢之心尚姟万于此纸上之云云者喙讷于心笔又讷于喙尔某惶恐九顿首以敬问卢家白玉之堂楚天緑荷之屋徳星之聚飞仙之婘即日恭惟尊尊幻幻受祉山则某老病无能为役然岂无取履结韈之可执者倾耳以竢也某惶恐有恳大児长孺适有天幸乃得充下走于大府託䕃映于庆云教载之全度之舍鲁何适焉答周监丞某伏以即辰老红驻春衆緑生夏恭惟致政提举监丞尊契丈台座老子之龙簸弄明月仲尼之鳯颉颃飞霞堪舆笃棐川岳尽䕶台候动止万福爰暨金玉之堂芝兰之庭安期羡门之集受祉山则某一生强项小信禨祥而畴昔夜者玉虫作花如太华之莲昒爽清旭干鹊饶舌如魏人之譟家人子軰咸曰是必有异仆固卢胡而心诽之也言未既而韦公五朶之云谪仙一封之锦自天而落矣只染双摛莫非寸裁金而双截璐也意者乗成先生撑肠以东壁西崑之蔵涤笔于氷鴎雪椀之泓而然耶不然何其一字不似人间来也若其期汗漫于九垓之上御风徃反或命巾车于青原之云或掉孤舟于白沙之烟其出也导乎前者维有白鴎和其哦者维有黄鹂仆亦不得而追也其皈也夹其辀者维有荷芰候于门者维有杨栁仆亦不得而随也其人亦不得而追随则其书顾不可袭而寳乎昔嵗冬年之约盖出于仲尼相君不敢以闻耳仆焉敢作意起事乎且此世俗之苛礼也非吾人之内心也尺素労苦固所愿得而望赐者所约岂为我軰之情话恩书也哉鳯毛仇香似闻捧撽觐省即有膝上文度之喜可羡可妬某三雏偕出而王陈二倩夫妇皆挟床坐膝者来皈相伴甘受其聒不落莫也辱多问故及愿言永绥眉夀圣主三王乞言之益七十二鑚勿猒勿倦勿靳答提举雷郎中某伏以即辰离治肇修清暑云穉恭惟提举郎中尊契丈身兼三官名齐十贤逺甿如几鲸波如砥自天祐之神介聴之台候动止万福某来日无多前涂就窄罗雀之门亦无雀可罗矣军将打门蓬首出问乃吾天上故人飞堕云锦之书访问生死之语词温如春意厚如亲至于清酒百壶花罗八两东坡江瑶之品蔚宗室重之妙纷委甲至殆将塞破野人茅栋矣酒钱与郑衣着遗白数百年无此事矣古风萧萧公独追还士俗所関与时髙下岂细也哉顾老病之人无以堪之耳言之多多亦祗以赘颇闻莫徭小蠢随即殄殱颇勤指纵否大児数来迎侍张帅亦一遣泛宅初欲一徃竟未能也东湖西山招王勃唤山谷尚不要徐洪郡要病翁耶荷荷未见愿言珍重即还鸡翘豹尾之间以昌斯文荅彭泽王县尉某恭承千里寄声示诲文编读至潜玉述宣子诛词气沛然如银河倒挂孰能御之进而未憗老夫当避路矣王亜夫有子可贺也已二境诗呈似一咲答黄宰某䝉命戒新学记书丹夫以贤令君之盛举乡丞相之古文而某乃得挂名经端纵不我命犹将求旃矧有命乎示及方目卷子即当落笔与江陵范侍郎某㑀以即辰离治厥初清暑犹穉恭惟判府安抚阁学侍郎尊契丈卧䕶北门身作长城威惠交如天人咸若台候动止万福某老病日侵僵卧待尽眇然未有参拜之期不胜大愿愿言式玉厥躬以栋吾道即间两社均宏四海某一昨台座持祥刑之节于湘江某服輓辂之役于建业大児长孺每得从载后车于淡岩浯溪之上是时尝一奏记未㡬相如谕蜀昼绣锦里而野人则解组悬车皈耕岩石之下楚星巴月相望万里公之便了我之奉壹皆隔其蹟矣然雪山倚空而照人伶俜之影无一日不在光映之中也契丈正学懿文何必减当家之玉堂鳯池孤忠壮节何必减宗人之文正忠宣人物无不及而名位有未称仆寕勿言言之生瘿姑置姑置每懐馆中之乐公之珠乗自史院而东出仆之柴车自提举㕔而西入相顾交揖竚立小语今如在天上而况赏梅石渠登髙风篁也乎仆亦勿言言之断肠某惶恐再拜进越敬问台座自扬祖荆浮家移镇嫂氏淑人一行尊穉能勿労勚即日恭惟䝉福山则令似直阁今㡬人先是未涂柴麝之时每动乃翁之念今有子万事足矣老妻児女列拜起居有庐陵委否某惶恐贱恳第三男㓜舆不量穉騃初习为吏充员澧州慈利县监税故人作尹眼为青之句愿赋山谷是诗也又有至恳长孺之妻兄承直郎澧州推官吴璪文词炳蔚敏明廉已仁民足周世用某淳熙己酉假守筠阳之日渠为户掾极頼其助是时未作亲也首以京状荐之今又有余丞相顾守二章矣唐宪亦许以职司之章举之独合夫未有畔举敢告契丈帅司特辍今年下半年一京削以成就之不啻某受此厖鸿之恩至恳至祷答湖北唐宪某奏记节下三致志焉伏勤诲答访问生死情文绚练栄感万斯㓜舆初习为吏便䝉天上故人招爲入幕之賔脱之潢汗转之清波使某与老妻闻之感激不寐也吴推文字极费区处死罪䝉许来嵗京削至感至感闻家塾一新义学多士朋来敬一古诗以咏歌盛事惟一咲而弃置之与澧州赵守某惶恐敬致贱恳推官吴承直璪大児之妻兄也文词炳蔚才识敏明亷已勤民足优世用某淳熙己酉假守筠阳渠爲户掾极得其助是时尚未作亲也首以京削荐之今又有余丞相顾守二章唐宪亦许以职司之章所大缺者合尖之举也适有天幸乃获趋事㦸纛之末光敢望台慈特辍上半年一京削以成就之似闻幕下賔賛多初官未用得文字计亦无争者惟台座一濓荐墨则五章之恩併㱕门下不然则九仞亏一篑矣其利害轻重大小仁人必动心焉答吴节推䝉谕赵澧州书今上纳如看讫却缄蜡而投之范帅亦有一书㓜舆託芘并求尊亲京削令㓜舆録呈也唐宪囬书封去某又再恳之矣陈漕无半面不曽通书亦不曽作㓜舆託芘之书彼此无情分岂可于求谈何容易不惜取辱伹无益耳饷脯醘果实至感荅吉州赵倅某恭闻緫司尽蠲籴事此盖通守仁贤深轸民瘼诚心所格金石为动某何力之有重勤谢幅何敢当也叙报不庄惶恐惶恐荅江东耿运使某伏以即辰祝融仲月昌歜佳辰恭惟都运大监殿撰尊契丈玉节払天氷漕流地百吏秋廪一路春生髙厚给扶台候动止万福某老病日侵少安田里皆天上故人五纬之芒九河之润所照映而渗濂者敢忘所元未占参拜愿言保合大和对扬休命即侍甘泉用光吾道某顷者台座自陜以东召公主之适小児入京因之奏记仰勒报教㷀然余生介在村落如坐井底乃不知不知有谖堂之威不获修生刍之弔今奉尺素赴告始闻焉欲唁则后矣所谓既除䘮而后越人来弔者耶死罪死罪台座经世之材冠出汉廷诸老之右郎星卿月使节州麾顕庸嘉绩简在上心久矣寄径簮橐钧枢端不作难此海内所仰目也五年之间再临旧部孰不有下乔本之叹尺一式遄可倚而竢某挂冠林下死灰不㸐朽株不芽过者掉臂而契丈不逺千里诒书寄声访其生死此事今无古或闻也摧谢之词万此寕有足耶也某惶恐再拜敬问契家台婘即日恭惟尊穉䝉福饷以天花麾姑鳆鱼鲨线海错宣笔下拜珍感之至大児长孺荷合夫之大恩得侥改秩之官南昌行且一考次公㓜舆爲衡澧税官亦皆之官矣併辱下问尤感尤感答韩総领郎中某伏以即辰五弦觧愠八能奏音恭惟奉使総领郎中尊契丈上应列宿外饟师干天人是孚河岳尽䕶台候动止万福某老病日侵未先朝露微我天上知己帱以庆云之恵何以逮此未占参拜愿言导迎叶气裒对竜光即第从臣之嘉颂某恭审对越紫泥鶱于粉省气冲星象虹贯依乌之躔饟给貔貅辐凑汎舟之役恭惟驩庆某属者奏记控于司聡以乡邦畴昔之小饥祈台府蠲除于籴事大惧刍言之僣自投绣斧之诛敢意宣慈未忘旧部应之如响报以好音煖然似春沛以润泽免符既下阖境驩唿顾病夫欲谢而未能忽行李鼎来而継好一封云锦访问死生千花越罗衣被寒苦侑以肴核罔非珍芳鳆胜絶于渐䑓鲨宛同于周雅红晒如瓜之枣霜清大谷之梨旅百于前有万其宠徒知九顿首而㘴书不尽言安得一交臂而谈爱而不见仰惟丈席下烛寸心幸甚幸甚某惶恐再拜僣问金堂玉室之阀安期羡门之婘即日恭惟凾䝉祉福尊雅惟钧某病身无所可用然取履结韈尚堪为役答邹校书某伏以即日五弦解愠八能应律恭惟校书校理秘文依光东璧天棐忠贤台候动止万福某老病日侵前涂就窄未先朝露䕃映所逮敢忘㱕倚侍见眇然愿言爱此大业对越休命十年鳯沼某也尚窃迟之某深山野人雉兎之与处鱼鼈之与渚幽屏寂寂姓名不入脩门书问不至朝贵曽谓一代名胜以卓诡切至之言而当圣心以博习修洁之儒而表册府乃于霄汉之上堕云锦之书以辱収之不以其耋老而加斯湏之敬乎惟名髙而词之卑徳盛而心之不足此古圣贤进徳无底之岳也顾肯与乡里小児校科级而竞名爵也耶赵载道所委记亭子之攵某也浅之为丈夫矣以是媿执事答彭宪某伏以五弦觧愠八能应律即日恭惟提刑直阁郎中尊契丈霜䑓拂日玉节倚天一路春生百吏秋肃天棐忠贤台候动止万福某来日无多未先朝露者不曰仲尼上律之天覆帱而生殖之乎一寝一饭敢忘所元旧因疾趋肃客过阈折屐损一将指畴昔夜痛呻吟唿天起视东殊不肯白清晓命瘦藤跣而出忽有军将打门童子走报天上知己诒我一封云锦之书尉存酸寒访问生死发而占之再拜三读不觉失痛楚之所在檄愈头风仆始不信乃今知之此惠已不胜其渥矣而又申之以名酒佳实之饷缥玉芳冽金浆澄清先荐屏摄而后敢洗琖开尝汉之兰生隋之玉薤程乡之若下沙洛之醁酃风味胜絶所谓有过成荘无不及焉至于来禽山风满把月露昭洗色香味尚帯林下气韵也一杯径醉罙入无功之乡亲睹伯伦之徳尚天髙地下之不知而何乐正子春之疾之知哉感戢意气姟兆未多也乡邦自入夏五风十雨未足以喻今嵗大底三日而霖霂五日而滂沱不冒田畴不漂室庐食新之望在挟日间耳微祥刑使者平反空圄之仁感召嘉气曷济登兹退之云胡不均宏俾执事枢山谷云三十余年霖雨手掩留在外作时丰古今同此叹也侍见未有前期不胜大愿愿言爱此大业对越休命细礼除书且书以须金堂玉室之阀安期羡门之婘㳟惟尊稚䝉福某老矣取履结韈尚堪为役答蜀帅刘尚书某伏以即辰六月徂暑南风之薫恭惟判府制置龙学尚书尊契丈卧䕶天西名震関外忠勤昭格髙厚给扶台候动止万福某病与老期前涂就窄覆露所逮未先狗马填沟岳耳余无足为知己导者楚星蜀月万里相望何从得一瞻玉山满聴韶钧愿言爱此盛徳大业作我明堂一拄即补虗左之席某日尝奏记西征前茅之隷上林之雁石头之函香如也第觉风来雪山水下灔滪帯仁声而挟威誉日夜与之俱东允荅平生期望于一世盛名之下者甚贺厮赤三軰清晓剶啄柴扉惊越猿鹤之梦真謪仙所谓手把一封书如天落云锦也送似书册之冨侑以药物之珍降拜有万其感某顷在金陵京丈是时帅蜀以通鑑唐书爲寄至于太平御览之书畴昔闻名何尝梦见此恵尤不赀也方当问龙乞水洗开病眼睛棐几时展一编便如见諌议面也小诗摧谢见于别牋惟一览而投之苦海耳某惶恐再拜进越敬问金堂玉室之阀安期羡门之婘即日恭惟尊尊㓜㓜䝉福山则诸郎学士直阁俱未尝展连敖之谒仕学之优衣钵之付无然歆羡之诗某所以愿赋也大児获倚通徳之门巢万间之厦风雨不动如山矣中男皆已之官极感多问如陈开州虽不及一受此鞭竟䝉约王茶马同上祢墨不翅某受此厖鸿也罗普州荷寄支积奉即送其子渠自有谢缄今付来骑呈似京文当国天下之士受隂赐多矣当时未必知也今乃知之矣而九京不可作矣煎胶续弦不在门下而焉在乎惟毋忽答本路张帅某伏以即日六月徂暑南风之薫恭惟判府安抚阁学尚书契丈以北斗喉舌之渊曜镇南纪波澜之上流令修户廷民安田里天人咸若弗禄鼎来台候动止万福某视䕃及夕未先朝露庆云在上敢忘所元愿言爱此大业对越休命虗左之席舍我某谁某深山野人诚不自意天上知己遣红尘之一骑堕云锦之尺书寸金双玉之词秋月华星之字访问生死尉存酸寒此恩不赀矣而兰生玉薤饮以公瑾之醇徳云腴雪乳濯以玉川之清风鱼丽于罶之鲨赤鲤有神之鳔又属餍其口腹而燕及其室家至于念炎官火繖之藴隆则挥之以安石之蒲葵怜明牎棐几之寂寥则富之以剡藤之玉板究児暴富真成塞破茅栋矣恩意隆重何以堪之降拜感惭惟诵渊明冥报以相诒之以谢姟兆之一二而已载惟老病之身未死之间有愿未偿剰欲骏奔府廷望见琼树而嵇康之嬾不翅七者之不堪李陵之惫亦复屡鼓而不起情与愿违岂非天哉然先生觧榻之意非有胸无心者其谁不懐终当一徃以雠千里命驾之债仆之业在载驰卒章之二言矣某既濯冠盥手发书占之矣则又有文书一凾启縢未既而珠玑盈把霜雪囬光夺目耸神应接不暇盖于湖先生之手泽也笃素先生有命命以挂名左方夫岂不荣然以嫫母誉南威以拙工讃王尔借不自忸其若旁观明眸者何勉署数语竟不能竒塞先生长者之命而已戒及頥菴诗集序引併奉教顷者天幸乃获瞻拜凌烟之冠剑僣哦四字视吕化光二十四颂东坡徳威之诗彼将仆命我矣重勤歯及震虩以之惶恐再拜进越敬问台闳玉婘即日恭惟尊穉䝉福山村有委细大唯命长孺愚騃不肖仰戴仲尼上律之天宻巢子美突兀之屋今知免矣阖族感恩庸有既乎更祈终惠不胜大愿答广西张经略某伏以六月徂暑南风之薫恭惟判府经略敷文左史舍人契丈以五侯九伯之师抚百奥群蛮之封威徳两崇华裔交庆三神尽䕶台候动止万福某老病日侵荆扉昼闲不逢东西行者之便无从奏记以为建牙开府之贺而罗令之㱕首奉一封之云锦访问生死尉存寂寥温词劬愉厚意笃宻所谓故人情谊晚谁似令我手脚轻欲漩也台谕以谓蛮俗本自易于填拊非渔小利者激其变则徼竒功者促其变可谓洞见西事之根墢矣常爱亡友张钦夫帅八桂日有劝农之诗曰国之大法有晔其垂盖欲尔惊非欲尔施尔或自丽予疚予恫安得予心逹于尔衷此真临人而有父母之心者也此意与契丈章贡谢表异词而同指端可相为表里矣惟契丈但办此心何病蛮俗之不懐民功之不集哉甚贺甚贺罗令具道契丈知遇训诲之意居诸邑之右甚愿展布四体罄竭尺寸允答恩地古人士为知己者死死尚可而况为之用且求自见于斯世哉破白京削之诺极知践言必不侵为者亦遵纸尾赫蹏之嘱不敢漏师于多鱼也一笑衡阳児子次公昔尝参拜再见荷未忘牖间之半面且辱齿牙之借誉老懐栄感简簿老儒尤䝉青眼寒士之光也益公事出非意初欲一出谒之縁每一见必来山间报谒不欲勤之第以一行之书问労之而已荷问及某与益公同感厚意也未见愿言爱重盛徳大业即还甘泉之着遂膺钧枢之拜台婘尊穉即日受祉惟钧有委不卑夷之乃幸与湖北陈提举某伏以即辰季夏之月南风之薫恭惟提举寺正玉节倚天使华拂日登揽有俶风稜肃如三神所釐台候动止万福某吉蠲泓颕奏记连敖未占参拜不胜大愿愿言爱重大业对扬休命即还第颂之缀某顷在千官云片之末行因得尽交四海之名胜而泉山为最名相如梁公则知己之深者诗人如传安道则投分之厚者是时已闻执事其徳似太丘其文似子昻其诗似后山至于领都内则有穉圭之令闻賛廷尉则有有㓛之隂徳典名藩则有次公之治行其所立皆卓然如太岳之玉立炳然若斗柄之天垂也而仆也独与执事出处不齐也如相避然寸心欿然至今遗恨今乃欲以尺纸之敬捈中情之勤以纳交于英荡之末光前无契好后无介绍或者以为骤一则野人一则显仕或者以为僣焉抑闻孔攵举与李元礼初无一日雅而攵举逺引仲尼伯阳之交以为世契元礼然之吾家徳祖与公家孔璋同为子建之賔客非世契乎岂曰骤之云乎张攵潜与公家后山初不相识而以一书定交所谓朝阳之光在纳乆矣者其书云耳则仆之尺纸岂曰僣之云乎太史公曰可为智者道难为俗人言也某惶恐再拜僣越敬问金堂玉室之阀安期羡门之婘即日恭惟尊尊㓜㓜受祉山则某老矣无能为役然尚堪取履结韈也迟速惟命某惶恐致敬先生长者之初不应便有请谒亦惟旷度盛徳是恃小男承务郎澧州慈利监税㓜舆筮仕之初愚騃无以适有天幸乃获趋事外䑓之下风敢望帱之以仲尼上律之天庇之以子美突兀之屋俾得窃斗升以活其孥效尺寸以展其力终始保全免于罪戾不胜寒士少隷之福答张主簿某恭承诲帖贶以髙庙日暦全书某盖尝充员史宫载笔一人之数然无力抄传今忽拜赐唤醒史馆之昨梦惊喜其可言哉第先史君行状非如皇甫持正之文一字恵一缣者乃䝉润笔之礼如许不赀何如其感又何如其怍也摧谢不庄不胜主臣先史君史牍敬跋数语皈诸挿架云答郭敬叔教授某伏奉札翰谂以令子试艺恩数伏惟驩庆第立法小靳未称所挟然父子世方圎动静之科允曰吾乡衣冠之盛事矣大年之父同叔之子犹将弱焉如某诸子若孙之罢驽皆竖幡而降自崖而反矣政使累月笞之亦何益也不胜其羡又不胜其妬耳一笑丈丈附此致贺云陈文书信已领与余直阁某伏以即日秋暑小却新凉入郊恭惟恩馆大孝宫使直阁骤婴陟岵之戚偏奉树谖之养天棐纯孝孝履支持万福某敬上记连敖伏惟财幸某属者先丞相茸纛就国奏记辱报窃知申甫蕃宣之喜䕫龙强健之身谓夀考百年未艾也近旬挟间遽传赴告薨逝闻问哀痛一恸欲絶仰惟先丞相宿徳尊于四朝元勲冠于一代皇上为之震悼朝野罔不相弔直阁孝诚至性骤失所天何以堪之然不形毁瘠者圣人之大戒树立门户者人子之大孝敢请强歠淖麋稍进溢米汉之玄成唐之徳裕与本朝之吕晦叔范尧夫世袭台鼎趾美名徳此某所望于直阁者孺泣难継哀不胜䘮岂某所望于直阁某老病不克骏奔㑹哭于縿幕之前敬遣女壻陈丞经代某一行不腆奠仪列之香状祭文矣敢冀台察某惶恐进越再拜敬问比堂国太夫人即日恭惟哀疚方新懿候万福老妻敬致起居慰唁之悃恩闳台婘长稚均祉诸令弟直阁附此予门有委不外与范侍郎某异时簉群玉之山佀振鹭之渚不自知其为天下之至乐也老病弃官居闲处独毎一兴懐并㳺英俊之日欲再觌其末光余韵何可得哉至于兰薫雪莹玉粹金昭可爱可亲可师可敬惟吾范文一人而已雨来升奠后雪戒致斋前之句恍若甃琼有如种玉之牋至今口诵心蔵而不能忘也荆州楚蜀之冲有古英雄之遗烈迨暇登临当塞破锦囊矣恨不得上下岩岳追逐云月弃百事而从其后也属者建牙之初过不自量其一寒之野夫乃敢奏记于十连之大帅未审或取而一览未忘握手论文之雅乎抑一掷而弃之云我方有公事子姑去乎公尚忘我天下谁记我者一笑某不胜主臣敬洊致其恳大児长孺有妻兄澧州推官吴承直建炎尚书表臣之孙隆兴监丞松年之子也文词炳蔚才识敏明廉已仁民足周世用近尝进越荐之门下収之允足为桃李之嘉种今幸有举者四员秩满近在嵗抄行百里而半九十山九仭而亏一篑仰惟仁人能不动心敢望台慈特辍今嵗下半年一京削以合浮屠之尖此恩不赀溟渤非深嵩岱匪重也傥辱沛笔端之肤寸导畎浍于章奏岂惟吴君如天之福抑亦某实并受之再卖之辜无所逃遁皇恐皇恐嘉定元年春三月男长孺编定端平元年夏五月门人罗茂良校正诚斋集卷第一百八终诚斋集诚斋集卷第一百九诚斋集卷第一百九庐陵杨万里廷秀尺牍答虞侍郎某伏以即日廪秋暑退新凉入郊恭惟侍郎左史舍人国史尊契丈玉立甘泉天棐忠尽台候动止万福某老病尘状已廹夕曛摧隤余生未先朝露天上故人帱我幪我之恵也念念欲致一字之敬多问絪慿极知叔孙草仪为时緜蕝正当桥山事严之秋既而季孙奉使为国光晖又有汉节星驰之役蹉跌至此竟䝉云锦之书先堕柴荆之下情谊至到词气劬愉至于毛颕所不能尽之精㣲又託蘓君口以传授其恳𣢾古之交也将别而悲后之交也既别而不思今执事之于野人一别之后无歳不存问无书不慇懃在外既不踈居中弥不踈此岂野人有可思盖执事自作古人事而见思野人也祗荷鲁僖之诗不云乎万有千歳眉夀无有害少陵之诗不云乎云霄今已逼台衮更谁亲敬赋二诗以仰祝焉㑀惟财幸某惶恐再拜进越敬问金堂玉室之宅安期羡门之婘即日恭惟尊尊㓜㓜受祉山则某老矣无能为役若曰取履结韈尚堪指纵也长者诹及陆贾徧过诸子南昌大児去之尺有咫尚未能作意一徃矧某余乎退之云东西南北皆欲徃千江隔兮万山阻一笑然中男次公秩满将来皈矣某荐䝉别纸镌谕斐然之文欲求当代名流善书者书之以入石敬闻命矣抑非元次山之颂莫称鲁公之妙画非六一先生东园之记莫称君谟之竒字某也何人乃承此宠悚仄悚仄答周丞相某昨委材翁携拟试诗赋呈似而不敢奏记盖恐仰廑玉字之报今反拜赐华衮之褒栄惧交如也六王毕日五色本是丞相擢桂之长技某本以墨义进而斆安石之洛咏焉其广眉半额舞袖琅当手足俱见矣昔半山老人公䜩观优未尝觧颜而一日偶对之不觉一粲或以问公公曰吾久思咸恒二卦不得其义适得之而喜耳某或者献咲而适遭其喜乎摧谢不荘仰惟原省答澧州赵知府某属者寄牋不量老朽退休之人进越以亲戚吴推为荐仰干中二千石亲民任使之京削挟今之请行于今之俗是犯二不韪焉观㔟凉燠者今俗不然矣大児长孺尝得京丞相面作亲札荐于胡緫胡緫不畀㔟之燠者莫相君若也而尚不功以其非言路非执法之书也然则燠中差谖而不能炮烙我者亦不能动悟也况某退休氷氏之人乎此其犯不韪一也昔祁大夫举其子君子不以为私近世吕文穆公举其犹子文靖至谓有宰相才当时闻者不以为欺至于齐则有司以其为宰相映之弟而不敢敢焉某何人荐其犯党于执事其不曰私且欺乎此其犯不韪一也敢谓执事度越一世之拘挛追还千古之竒伟得其书跃如也举其人沛如也又且报之曰来书之品题人物一言一字无非真实语矣退之云翁大人不疑人欺已俟髙何足道哉㣲执事孰可以当退之之所云者乎多言何足以谢大恩之万分独以居今之俗行古之道为执事贺也答福州帅张子仪尚书某属者奏记仰于笔端之膏润牒试王亲慈辱报教聴请窃闻热官要人求者不少皆距之独曲徇一故交野人之求荐举不以势而夺交游不以寒而弃万物皆流金石独止孟子所谓豪杰之士不在门下其将焉在寸心感服那有量数畴昔唿偷児之简遂玷镌鑱送似墨本覧之汗如水浆可以为纵笔浪言者之戒矣传闻三山公帑有唐文粹大字板本尝求一编以遮老眼未拜赐何也得寄王应旂秀才许无沉浮耳与权运使某惶恐敬致廹切之恳女夫子修职郎泰寕县丞陈赡于学问工于词章临民廉恵遇事勤敏蚤年登庚戌科第前任为吉水主簿今者适有天幸乃获骏奔趋事于卿月使星之末光天其或者将与之挿羽翰而云飞脱泥涂而渊泳也某过不自量其老退之蹟輙恃与台座前有同朝十五年之旧后有邻邦二千石之范僣致古人内举不避亲之恳上干笔端肤寸荐进之润窃惟陈丞前任未满而觧官今任通理至来嵗之冬乃成三考妄意欲望台座特辍嘉泰三年上半年一京削以为破白之举名贤一唱诸䑓必和傥辱未忘贫贱之交尚笃金石之契驩然収䘏仍乞来嵗先赐照牒以慰安老懐信其有可望之期也仰惟此不报之恩泰华未为重渤澥未为深岂惟陈丞得出门下实某得出门下也一寸丹心天实临之与周丞相某宿昔奏记且以虞公铭诗呈似一寸丹心端欲求指画之益非以徼浮实之誉也乃上勤钧翰之报至假以子长之褒且谓彪固而下不论闻命辟易汗背頳颜抑某偶当虞氏兄弟授简之责永懐知己不报之恩舍己不羕复谁诿者闵免下笔所谓伧父学人作馨语児童罗盎効樽俎者仰睇彪固之门墻尚不敢充员于衙官笔吏之列而何暇子长之议也乎非小人不肯之患子长不肯之患也汱哉丞相専以文许人乎至以子长许人乎此栁所云不尔则人不果奨者乎亟掩荀迹之耳未敢顿包胥之首也以荣以惧以媿以感示教当改为神道碑即已登时剔改书丹矣至如书史误以勠为戮亦䝉是正而文病之尤者乃独不挥匠石斵鼻之斤不试医王洗肠之方岂姑摘其细以塞其求靳其妙而不屑于教乎再作得一书答虞氏兄弟今纳一本不寕唯发仲尼之一莞犹未絶望于窜定之诲与隆兴张帅某惶恐小禀女夫子修职郎新泰寕丞陈赡于学问工于词章早年中庚戌科前任为吉水簿今兹之官汎舟之役涂出南浦欲䣛行于橐兠㦸纛之前茅以望见台斗喉舌之末光仰惟一世之儒宗攵师天下之鉅人长徳谓之进而不拒使得瞻仲尼之日见老子之龙后进之士如天之福何以代此进越惶恐与本路提举张郎中某惶恐小禀女夫子修职郎新泰寕丞陈工于词章逹于吏事早年中庚戌牓前任主吉水簿今兹之官汎舟之役道出临川仰慕一代名徳之尊愿瞻八使光华之末敢望户郎不拒连敖谓进俾得以观道徳而聴教诲不胜后进之栄耀某惶恐再禀大児南昌令长孺无能不才适有天幸乃获充负弩先驱之少吏愿追随扫门舍人而不得敢谓台座揽辔之初小子奏记之日遽䝉洒荐士之墨剡陟明之章先之以照移申之以奏牍举词衮栄恩意山峨盖下土鲰生欲求而未敢发者顾搢绅先生未见而先收䘏之老身栄懐罔有艺极空臆摧谢万不一陈仰惟原省与本路提刑彭郎中某惶恐仰恃天上知己二十年睠与之雅敢雁行避影进越致廹切之恳大児南昌令长孺无能不才适有天幸乃获充负弩之先驱被二星之末光全度尽䕶粗安庇职窃斗食以活其孥未在西曹适满之科荷戴恩私尽室同心也重念此児自㓜训以一卷之书年十有八尝忝乡荐技能浅陋竟以门子而进故堕在千官之底仰惟台座一世之儒宗文师四海之鉅人长徳余论所及枯枿再春敢望不斳笔端肤寸之润诞寘属吏荐墨之后或以奏课或以察亷或以陞陟或以十科或以所知一字拜嘉皆踰华衮靡有细大莫非异恩第得在狄梁公桃李之囿某死不恨矣不避古人举子之私上于肤使拔士之牍一寸丹心不任悃𣢾顷尝预禀矣谢隆兴张帅荐大児某惶恐大児南昌令长孺无能不才适有天幸乃获充员牛马之下走仰依台斗之末光玉振之所开明庆云之所覆露受爱容察成始成终此惠已万万不赀矣敢谓䝉国士之知度越百軰特洒荐士之墨剡发陟明之章孝友问学慈祥公勤顾小子未能于一焉拜举词难并之四者矜其栄则华衮未缛较其恩则岱宗犹轻父子懐仁靡捐莫报泚笔摧谢未究万分仰惟台察答赵户送糟蟹囬送黄雀并黄雀肝心醤糟丘觧系久矣寄絶交之书诗人审言恵然送解颜之味酌渌而延问吐黄中而载欣箸以筹之瓶之罄矣投桃报李媿英琼玉案之两无披緜多脂与心腹头颅而俱徃薄言借手不称所䝉伏惟原省送周丞相烝蟹某惶恐彭蠡郭索二十軰用四明法烝之以献极知戒杀故不敢生致免使校人畜之池亦不须送与江夏黄祖也一笑既㣲且渎不胜主臣答雷运使某伏以即辰廪秋暑退颢气髙寒恭惟都运焕章吏部玉节天倚霜䑓风飞群黎载歌髙厚咸若台候动止万福某渔钓一岳过者弗顾而霄汉绣立轸一日雅遣行李堕素书重币以将其意名酒以接其驩诲之养生则有隠居所注之编被以仁风则有晋人所扬之扇体之燠之恩斯勤斯此殆执事将挽囬古人之光芒以甄冶末造之浇漓而为是举也不然反躬自视无以堪之世俗感蔵摧谢之语乃无一二可以借手报嘉恵也光通之侍未知曷日诗不云乎四方既平王曰遄皈又不云乎万有千嵗之眉夀耆艾敬赋二诗以颂焉仰惟财幸某窃惟则行则蔵圣贤之髙致有光有晦古今之盛节歴选昭代时则有若都运焕章吏部经世之学遐有渊源华国之文绚于藻火是故立之春风玉筝之班而不为泰分之帅阃使轺之勤而不为淹逮兹频年卷而懐之退蔵于道林岳麓湖山之幽深追逐乎紫岩南轩名徳之芬香其处也蒙蒙如隠山之玉草木被其光晖其出也垂垂如出岫之云海宇徯其膏润然自西徂东持京兆扶风之节复自北而南为西山东湖之游徃来雍容皆裕如也此其中必有大过人者而世何足以知之哉天之祐宋为之生贤必不为江右一道计昭昭矣退之云胡不均宏俾执事枢今日此责将有在也金马碧鸡之访豺狼狐狸之问未敢以为门下之贺某惶恐进越再拜敬问金堂玉室之宅安期羡门之婘即日恭惟中外尊穉受祉山则某老矣无能为役抑取履结韈尚堪指纵某惶恐敬致贱恳大児长孺无尺寸长适有天幸得充负弩之下走不胜大硕硕老先生薫以道徳之馥饫以仁义之膏焘之以仲尼上律之天振之以北海荐士之墨使得为门下桃李廐中病颡实如天之福阖族之栄也一寸丹心毣毣悃悃答全州知府陈秘书某伏以廪秋暑退风露髙洁即日恭惟判府秘书契丈作藩政成民颂岂弟天棐忠贞台候动止万福某老病余生弃官十年悬车三载虽未先朝露而自絶于斯世久矣姓名不彻于通贵书问不抵于故旧如契丈之贤而攵有四十年与游之雅而亦不敢以一字相闻云泥相望车笠相辽其㔟则然耳而风谊拔俗意气迈伦不逺千里遣一个行李堕云锦之书访生死于寂寞之濵笃乆要于平生之言此非今人之事也古人之事也顾施之于独冷之闲人则所谓贤者过之者欤摧谢有陈万此宁足出处殊辙何从晤对乡若太息愿言廼玉在躬以栋吾道即皈视草某惶恐再拜敬问契家台婘即日恭惟尊稚受祉山则有委不彼伏辱四币二班箔非环堵之所宜有者拜嘉珍感之至答虞制参某伏以维孟之冬新寒告至恭惟恩馆制参直阁燕居潭府徳名弥髙天棐忠贤台候动止万福其弃官十载谢事三年老病摧隤幸安田里庆云之䕃景星之光实衣被之揆厥所元感幸万万惟东序之金钟大镛西望邈在天半安得小叩㫪容之声以启謏闻敢请谨絪冯戒羞服即膺一札十行之诏径皈三事大夫之班某伏自壬辰之秋雍国老先生倦台鼎拜孤保三谕蜀父老之日面请钧㫖求一见东阁之行马得瞻琪树而聆玉振乃知传鲤庭独立之训賛揆路奋煕之功自有人也窃喜窃叹此生端不虗矣囬首旧事便三十年人生㡬何良可太息野人既皈隐林下而直阁抱负经世致主之业潜珍韫椟自翫其光不屑小出而一施之使朝家不获苍舒庭坚世济之用天下不睹韦贤玄成相业之継独非缺欤逺辱云锦之书尝草草叙报是时臂痛旧疾偶作令女婿陈丞代执管城至今震惕开州人再至乃能具短书以谢伯仲长牋之辱老先生铭诗併以呈似兹不重陈某惶恐再拜敬问恩闳玉婘即日冬寒恭惟尊尊㓜㓜受祉山则有委不外䝉寄赠红紫素罗三十匹下拜珍感之至婺罗木锦各二匹聊伴空函匪报也児軰辱问劳长孺次公㓜舆皆之官未及奏记以谢先生长者之赐也答虞知府某伏以良月有俶风露髙寒即日恭惟恩馆判府直阁身作长城卧䕶国西威恵用章天人咸賛台候动止万福某犬马之齿今七十有五矣已廹夕曛未先朝露㣲我故人烛之以末光何以逮此蜀月楚星相望各天一方安得对床聴雨握手论文以浣此心之欝陶愿言金玉大业栋干皇家即奉緑绨遂骞紫禁某伏自辛亥之春东来紫气照临钟山石城之间初得瞻北平之碧梧鸾鹄望东山之玉树芝兰盖雍国老先生之典刑文献尽在鲁矣盛徳有后老身定交自贺两得之也语离一星昼思夜梦曷尝不在鉅鹿下某弃官皈老山间乃以壬子之秋也三请还笏始危得之寒灰枯草过者掉臂伯仲间尚记忆老门生耶云锦之书珠玉之唾访问生死慰存酸寒词㫖劬愉意气倾豁老病余生抵掌顿足觉生意顿囬霜毛再玄也惟经世之学济美之才小淹外庸日竚光顕如范氏之尧夫吕氏之晦叔此所望于伯仲者老先生碑文已付便了矣短书以谢长牋之辱兹不重出云某皇恐再拜敬问恩闳玉婘即日冬寒恭惟尊尊㓜㓜受祉山则有委不外䝉寄贶红素罗十有四匹亡史太平治迹老先生制集下拜珍感之至建本诗集一部木绵两端聊伴空函匪报也答湖北唐宪某伏以即辰良月应期初寒戒候恭惟提刑太中尊契丈体上好生作民司命霜凛百吏春煕群黎天人孚休台候动止万福契家玉婘受祉无艾某老病余生死灰不然贵者所弃旧者所忘也今兹逺䝉一个行李堕以云锦之书劳苦酸寒访问生死此古人盛徳之事非今世末造之有者而又宠寄葛洪岣嵝之产罔非玉床箭镞之英虹气贯岩寳录浮鼎老者得此隠居扶衰却老之剂仙人长生不死之珍借未能死籍之可落犹庻㡬臞骨之再腴霜鬓之又玄也九顿首以谢嘉恵絫百言而未宣写耳小児㓜舆孺子不足进于先生长者之门仰辱招延寘之幕下自媿素餐匄返贱职而挽留不置恩礼益笃老懐感激何有终穷出处异辙安得再望见青天白日之清明愿言爱重盛徳大业即还鸡翘豹尾之班荅彭侍郎某伏以即辰云叶护霜风乃剪水恭惟观使待制侍郎尊契丈渊兮万物之宗游乎九垓之上天人咸若台候动止万福某老病之身巳迫夕曛未先朝露芒寒旁烛君之余也极知孤椮逸韵髙蹈事外阖扉以谢褦襶下惟而对圣贤其名可得闻而其人不可得而见曲肱饮水其乐也天所谓岂不实辛苦所惧非饥寒不頼固究节百世当谁传者耶我欲从之慨其室则迩也奉教告洒然便如对面豁然顿失心疾吃吃王秀才定不凡耳已约渠恵顾当扫㕔作一日谈也诸封胡孰仕孰居皆未及共戎语辱诹及児軰皆景升児子耳长者记忆以栄以感未见愿言珍重以栋斯文答周监丞某伏以即辰滕巽胥命云师来同恭惟致政提举监丞尊契丈失容以为裳折若木以拂日天人尽䕶河岳给扶台候动止万福某老病併至幽独无俚有可乐者其惟海内名胜平生故人一咲一谈一觞一咏之间乎千江隔万山阻海内姑舍是也烟火相接鸡犬相闻如吾二人尚可诿曰䟽乎哉一居白鹭之北一居青原之东一苇可杭而其室则迩其人甚逺每一念之作悪数日属者奏记以写我心而管城老矣罢于传言赤鯶蠢尔拙于寄声心之精㣲欲彻于下执事何繇而彻也答教之返真以玖报李也把翫未释而汉水白锦又将一封云锦而至矣金声玉振骇洞几杖华星秋月渊曜耳目双篚佳实千颗匀圆初疑得成纪黄龙之珠又似弄王孙精金之丸惊喜自失不敢专向偶有剥啄纳谒者自賛曰麴秀才也亟延入㘴上㘴觞而俎之欣然两家之难鲜洒然五斗之酲末矣占谢不敏末后一语惟曰后皇之嘉橘与臣朔之挑争嵗月论春秋云答隆兴张尚书某已谨公牍以谢官壶之赐洊奉真翰以示意气之勤且分似于湖先生之金书兼之友于家问之新刻至于君明臣良之大字赴官临风之留题大篇短章日光玉洁银钩鉄画鳯翥鸾翺至寳满前究児骤富降拜惊喜栄感万斯某属尝奏记以谢大児陞陟之章継辱报教再有后日特剡之议得玉求剑敢萌此心一诺千金益深谢臆附见于此併祈公察谢彭提刑荐南昌大児某恭承召节以趋介圭入觐亟奏记以贺厦复哦诗而饯行在野人既䝉报琚之牋而大児复被荐鹗之表建请擢用式劝臣工至于趣尙行能之着闻亷谨刚方之独立一之谓甚四者难并华衮不足以谕褒嘉之栄泰岳不足以拟恩纪之重降拜衔戢谢词周谆蔵之中心言之不足仰惟台慈赐之下烛答李厚之知县先丈竹林先生铭诗今驿送呈似剔股事恐非不诡于教者政犯鄠人对之大禁也故㣲其词秦汉以前无塔字韵书云浮图也故易而为榻亦传以豫章县榻之土风云望示报庶知不作石头驿而已答胡抚干仲方某伏以即日近腊如春恭惟仲方抚干学士乡兄賔賛戎阃天棐贤哲台候动止万福某老病世所掷于道旁者每䝉书札访问生死公自为徳吾何取也吾州又添一趂班人未足为贺添一诗人真足为青原山贺矣龙山十诗其味黯然而长殊有后山风致使阿温老兵知之追恨当时坐上初无此客子耳嗟叹不足卷而复舒无论余子老夫亦当避路澹菴先生有孙季永亡友有子此何可当也来皈迩止豫为兆喜愿言珍重䑓家即以鸾䑓鳯阁贮之某悚息再拜敬问契家六珈九鳯月上即日尊穉均干挑及书简佳甚降拜珍感児曹荷寄次公子前月二十五日秩满计渐当皈尚未至也答王晋辅某伏以即日腊雪瑞岁恭惟晋辅上舍乡友茹古之余神介尊候万福某老病怯寒方頥隠于脐以附似红之火乃䝉一个行李蹈琼瑶之迹诒书札以尉存之北果臼烛恵然朋来今夕浊醪真不孤寒须専春二字小俟霁暄呵笔炙研勉为作也愿姑徐之近诗未欲拈出幸察答周监丞某伏以若嵗春秋益国已免其奏记赠我锦绣乗成复讲于多仪髙词清铿笙镛以间至寳琱琢金玉其相如遗百末之兰生侑以四老之橘戯淮泗入舟之白湖海半殻之黄初疑食指之予欺顿使馋涎之泉涌衘戢不浅忧虞实多昔歳有北杏之盟此敢为于戎首今兹报东门之役罪难逭于过先硕夜竖于降幡匄后来之返斾顿首哀吁捈心战兢谨具札子摧谢仰惟台察与周监丞某伏以即辰平地尺雪允霁益寒恭惟致政提举监丞郷丈饮瀣餐霞御风骑气与造物而同游与泰初而为邻三神交皈纯嘏毕至台候动止万福金堂玉室之宅安期羡门之婘尊尊㓜㓜钖羡惟钧某主臣敬以今兹嗣嵗将兴端䇿遇泰隂外阳内小徃大来是为君子道长之辰丕应五福类升之庆某生涯短褐行李长鑱頥隠于脐方缩焉而如猬风其吹汝觉煖然而似春敬上三百一斗之觞仰祝千二百嵗之夀谨具札子陈贺恭惟台察某惶恐上覆吾州大棼不敢以茅柴触网帅司襟带堂乗壶北果四套进越为夀䝉不麾去有万其幸慰秦宰某恭闻谖堂太宜人夀考康强茀禄无艾如鲁僖之母如戴胜之仙谓宜万有千嵗以享栄养不审何恙靡已遽至大故闻赴悼心怚然恭惟爱孝如曽子纯孝若考叔骤罹哀疚何以堪之某老病待尽不克奔予敬修尺䟽以写慰诚不腆奠仪布之别楮恭惟台察山川悠逺䕶皈勤止愿言裁哀以襄大事有委不外答福帅张尚书某伏以即辰梅雪饯歳栁风迎春恭惟判府安抚阁学尚书尊契丈上印闽府移镇蘓䑓尺五近天一星朝斗髙厚送嘉台候动止万福某老与病偕胥㑹而集夕曛无㡬朝露未先天上故人懤之载之以及于斯也新除家便颇似永叔覔蔡以近颖然上意有在当如君实赴陈而过阙蒍贾后贺而任安先书已重知不敏之怍矣至于蘓司业之酒钱蔡君谟之玉銙罗池之焦荔嘉恵狎至拜辱不暇瓜牛之庐殆塞欲破感戢恩意南山之竹不足写此懐抱也禊堂新记示教古攵兄弟継踵为郡汉人诧为盛事载之风謡特未睹祖孙后先迭建㦸纛于元戎之阃耳潞公徳威之堂其子作之坡记之岂若当家之坡自记之哉絶妙好辞敬无古人矣悪诗寄题别楮録去或可附託碑隂否未见君子愿言珍重即登钧枢以世厥官答贑州薛侍郎某伏以即辰元夕将临寒暄方战恭惟判府侍郎尊契丈卧䕶上流外抚百粤惠化威誉民颂天廸台候动止万福某老病余生犬马之齿今年七十有六矣弃官于壬子之秋乞骸于丙辰之春圣恩特异玉音宣谕京丞相云杨某官簿之年末及章却复上至己未之冬乃得挂其衣冠长为农夫以没世矣道旁老栎过者不顾契丈不我斁遗尚轸鸾䑓枢府偕掾之雅若节春秋必修时事移书以访生死送酒以通慇懃顾仆无渊明之髙公有王弘之贤公奚取于仆仆有媿于公耳鎻江主人能置酒愿渠且住莫终更伹赋山谷之诗以抒衔戢之衷也然天生大贤必使泽四海岂独诎之外庸以私庇一野人乎前言戱之耳鲁公平易近民之政王襄中和乐职之诗类非俗吏所能为也下转上闻皈岩廊秉钧枢可倚而竢惟贵珍大业以对越焉某惶恐再拜僣易敬问契家台眷即日春寒恭惟尊尊㓜㓜受祉山则益公与野人同居一邦信如台谕第野麋山鹿畏入州府己未之冬闻益公新楼落之即驾柴车一徃观焉而州郡即招以公䜩継以䑓餽是乐克从子敖子舆无戒心也因与益公相视而咲一揖径皈虽却郡礼而得免焉自此每有相思折简而已䝉问故及山间有可委否与新吉守刘伯协某伏以即辰天气澄穆风物闲美恭惟判府太中十乗启行五马南来千里载歌三神送喜台候动止万福某敬斋宿奏记以逆执事之颜行仰惟财幸某盖尝歴选近世人物之盛江西若者而江西人物之盛又莫刘氏若者公是公非二先生偕以道鸣如古攵篇何必减原道如弟子所记何必减法言如西垣训词何必减西京家传正学之派心授斯攵之脉不在执事而谁在乎宜其根诸心形诸事赋诸政者类非俗吏之所能为也所居民富所去见思郴江之甿至今手之舞之吾州适有天幸上赐仁侯然州民则有其来何暮之歌䑓家必有无疾其驱之诏朝野争贤若为应之盍亦一临吾州吾月报政然后寄径乎郎宿卿月之躔横骛乎簮笔持槖之地政未迟耳某也亦歌暮一人之数者輙採民言哦为短启以代乗韦之先或辱一览而抵诸地某惶恐再拜进越敬问金堂玉室之宅安期羡门之婘即辰恭惟尊尊㓜㓜茂介春祺某老病无用抑尚堪取履结韈也答王监簿某伏以即辰春事强半寒气未皈恭惟判府监簿契丈至孝钦承几筵天棐永思孝履支持万福某老病余生牛衣僵卧长为农夫以没世矣柴门寂寂无雀可罗而况长者车辙乎敢图荀龙薛凤伯仲之间尚未遗忘先相国翘材长铗之下客先之以一个行李之书礼申之以式之玉季之亲临労苦之缄弥勤加遗之仪益腆父老惊怪泉石焜燿自顾一黄冠野人莫测其所以得之之繇第极其所以感之之切多言为谢万此有足耶未见君子愿言念门户重大之寄佩圣贤毁瘠之箴古有韦平今有范吕皆父子钧轴后先衮绣兹老友所望于门下者其勿与庶人之孝竞一概之苦某恭承介弟斾旍惠然照照袖出伯氏尺素之书面授相国言行之实付之以纪述诡之以铭章自视浅陋之学久矣就荒絶涸之思藁乎将落烛之武所谓少也犹不如人今老矣无能爲也已亦安能摛词振藻以颂盛徳大业之万分写髙勲鸿烈于千载使与臯伊先鞭周召上风乎欲披襟则在芜拙爲己僣欲避席则在交情爲己踈三省九思絫日不决而介弟言之而不置廹之而不释闵免授简惴惴靡寕然尚有愚者千虑之一吾家子云不云乎水避碍则通诸海人避碍则通诸理昔六一先生作范文正铭其间书文正与吕申公事极有典则务从忠厚而范氏子弟不知六一之深㫖徃徃不快此意已託介弟口传于听下矣十月之交可遣便了来取也某皇恐再拜僣易敬问相门玉婘即日恭惟尊尊㓜㓜茂介春祺令弟府判郎中判县直阁府判司令棣鄂八龙孙枝九凤受祉山则庐陵有委不外颁贶笔墨香茗蜀图石噐北果腊麋拜赐珍感之至嘉定元年春三月男长孺编定端平元年夏五月门人罗茂良校正诚斋集卷第一百九终诚斋集诚斋集卷第一百十诚斋集卷第一百一十庐陵杨万里廷秀尺牍荅萧国博某伏以即辰仲夏之月南风之薫㳟惟景伯国博乡丈教冑温栗物望㱕赴天棐可大台候动止万福某老病余生乗化㱕尽自放自弃之蹟惟恐幽屏之不遐渊潜之不深姓名不入㫦门书问不至朝贵久矣诚不自意平生故人不间云泥之异势不忘贫贱之素交堕鲤封之斜行冩鸎鸣之软语诹暄凉而访生死自视陈人何以拜此成均封殖栋干之囿也异时位三槐间两社者孰非由此涂出愿言寳珍之即对赴西崑南榻之除以梯乎銮坡凤池之㱕也某弃官九年囬首鸡声茅店之月渭城栁色之雨乆寄絶交之书矣而三子出仕中男次公去秋之官鴈峯长男长孺今兹六月又之官南浦小男㓜舆九月又之官澧浦其势不容不东征逐子如曹大家也必不得已从其近者莫南昌若也又怪暑行冬春之间乃可作汎舟之役耳来秋次公秩满来㱕老身始有还舍之望两年之间未有息肩之期良可悯笑抒谢不荘伏惟财幸某㳟承命戒先国太挽章静菴记文鹿封破研蠭蠧管城乆矣闵免各䌷数语以塞盛意公家醤瓿当曰吾太公望子久矣荷荷契家台婘即日㳟惟受祉山则有乏使否愿承命㓜舆每䝉燕集盛礼以开其客愁而纾其旅琐感戢不浅寄饷水芽当为君开包碾春风煑汤候蟹眼也正恐无五千卷可搜无十年读可搅只与杞菊藜苋旸背城借一耳荅胡左蔵某伏以即辰暑雨知时惠鲜秧非㳟惟季觧判院郷丈容与鸳行式法大府天棐勤肆台候动止万福某属䝉便了啄门赐以先集已尝摧谢小児来㱕重拜诲帖且饷以黄龙目离支衿之以为暑服则大胜细葛之含风擘之以拈春酒则未减红绡之里玉降拜珍投则百斯感某弃官九年所待一死自分与长亭短堠永矢絶交矣而三子出仕中男次公去秋之官长男长孺今兹六月又之官小男㓜舆九月又之官其㔟不得不东征逐子如曹大家也必不获已姑从其近者近者莫南昌若也而又未能暑行必也冬春之交乎至来秋次公秩满来㱕老身乃有还家之望两年之间未有息肩之期良可悯笑都内之署相州穉圭盖尝居之矣相业权舆不在兹乎惟珍重以须荅袁侍郎某伏以即辰秋已小立暑犹未退㳟惟宫使殿撰侍郎尊契丈奉瑄祝釐潜天见圣身在霞外望属寰中三神扶持台候动止万福契家玉婘咸庆某昨日有自城中来者得报赐妙帖示教新作家人卦觧义词约理明如斧折薪如水赴岳二五两爻尤为易简若乘此破竹之锋不数日可了此八八卦矣何必如某旁搜幽讨枉却十二年之灯火乎掎摭风火䓁词皆切中二竖所居者医和之目那得遁疢当闻而药之也感极荷极易賛敬为书一通且妄下一转语又未知道着否晦翁可痛孔堂两楹遂折其一其関吾道兴䘮非细事也亦既遣人弔祭之得其子文之报章矣敢复以为朋友唁也愿言珍重即看赐环荅徐用之知县某伏以即辰沆砀过中髙寒已早伏惟用之知县学士寮旧乆御祥琴孝思未愸神介台候动止万福伏䝉诲帖命戒先丈处士铭章业已宿诺何敢固辞顾老病㣲躯文思荒落久矣先是此䓁文字多是大児代作如钱侍郎仲耕孙捡正之父诸铭吉州误廰诸记皆其笔也唯莆田陈丞相叶丞相建昌张彦文尚书新安程给事元成诸公铭诗乃平生或恩或游之至深厚者不免强为牵课耳今君房逺出御説去家当徐图之或亲作或令取代未可约五日一水十日一石也幸小纾之如已就託黄庐陵转致差易耳即聴新除荅广东雷提举某伏以即辰廪秋过中颢气已爽㳟惟提举郎中契丈玉节光华使星渊曜霜日所映海波不兴三神相之台候动止万福某老病幽屏死灰不燃平生故人不待寄之以叔夜之书而庭乆无退之之迹矣契丈盛徳无两髙谊寡二独迂拂天之斾左顾钓月之湾父老纵观猿鹤唿舞贤者自为人所不为野人有以致此客则否矣遣骑坠诲抚存押至先之以东京之玄纁申之以司业之酒钱至于寳熏名果重叅照坐落英藁叶顿囬生意冷牎冻壁皆作春温书吏龚生又辱收补椠人支赐月给某无颕士之才安能使役者见爱而不去非故人此举则掉臂在且暮耳多词不足以尽感之一字未见愿言爱此大业即还第颂之缀慰此老懐某悚息再拜敬问契家台婘即曰凉秋㳟惟尊尊㓜㓜咸集纯嘏有委不外大児前月二十一日已交职老身就飬小须少男冬间之官澧浦然后议此行其上春之间乎令亲伯珍近方得书过望过望与衡州知府赵判院某伏以即辰廪秋十半颢气髙寒㳟惟判府判院新拜鱼书辍从鹭序髙牙乃建幕府初开神天是孚台候动止万福某谨齐宿奏记司椠仰惟财幸某自庆此生亲见近世麟趾公姓异人林立时则有若徳庄之诗文时则有若徳老之勲贤时则有若从善之才气汉之政骏唐之白贺方之褊矣今又侧闻判府判院妙龄崭然卓诡絶出挥五色笔草三千牍扫千人军与寒士一战而覇姓字荦荦光映千佛名经之中鸣弦壮县则如桒下之驯彩雉分月名城则如竹西之冩乌丝晚登春风玉笋之班已蔼秀出班行之誉翩然厌直自诡一麾清气开衡岳之云髙吟动湘江之水借曰逺民之福其若海内之望青规紫禁式遄其㱕子渊所谓可倚而竢也某老病幽屏姓名不至朝贵之门十年矣天诱其衷中男次公幸得走趋大府牛马走之下陈因之修敬惟一揽而掷弃道旁云某惶恐再拜僣越敬问台闳玉婘即日秋清㳟惟尊尊㓜㓜受祉山则庐陵有可効老聃之役驩以筮仕云初殊未更事幸得充员衡之安仁监税仰事仁贤之主人所谓人皆有一天也懤以庆云照以徳星霑以膏雨舍鲁何适矣不胜䑛犊之私仰渎聴衡之公无任主臣荅南豊陈宰某伏以沆砀过中髙寒已早即辰㳟惟判县学士契兄三月报政千室载歌神明扶持台候动止万福某敬上记以谢先施未见愿言爱重不赀之业对越选表之除至望跂跂某间者阔焉乆不闻问懐贤念旧一饭无谖遣骑坠诲再披三读恍如聸清峻而聆淙琤也鸣弦㡬何时而学道爱人之声与风俱来以儒饰吏故应有此不敢望于他人者耳某老病幽屏道旁之栎过者不顾故人相存之意谊风廪然足以追旧俗而囬之感叹不足摧谢不荘悚仄悚仄某再拜敬问契家玉婘即日㳟惟尊稺受祉山则有委不外大儿长孺前月二十一日已庇职南昌小児㓜舆咸阳客舍每辱临存尤感故意之长也诸司惟俞漕甚厚今纳一书因便送逹契兄何待于此余皆无一日雅颂贶丽参至感㣲笔二十枝聊伴空函报也与俞运使某惶恐白事故人南丰宰陈通直文学政事加人数䓁所至吏畏其廉明民咏其慈惠某与渠乃翁中书舍人安行两同朝着情谊如骨肉父子交游二十余年此郎今宰剧邑盘错根节衮沸汤火身其间不敢不勉然非外䑓独有之天懤以庆云庇以万间涵以沧海难乎免于今之世矣某敢以为託渠今嵗季夏方庀职耳三月之间已有美声年嵗之间必有可观恐差次部吏此郎得在门阑桃李之下陈不胜幸愿之至与罗必先省干某伏自先丈直阁过普州之后乆不得书去嵗十二月入城见益公云仲宪十月一日不禄闻问惊悼涕泗交頥不知到官㡬月竟以何疾而终天文丈人三子十一孙惟先文仕官方将光显而遽罹大故吾亲万里护䘮经滟滪出巴蜀㱕葬里闾不使其父为旅榇客魂千辛万苦歴尽艰险可谓大孝老懐忽闻来㱕悲喜交至叹重叹重乆探无消息昨日得季周报老病之身乆罢庆弔一二日间当遣㓜舆奔慰先此奉唁且致薄奠更宣节哀以终大事不悉荅罗必先省干某启清晓已专仆奉䟽驰慰㝷当闻逹行李交至伏辰手笔赴告披读流涕不胜悲怆护䘮逺㱕已即宅里又为之喜也即辰秋寒云初缅惟息肩小憩孝履支福乍㱕岂无可委襄事有地有日否京丞相亲与其言渠家上世皆用浮屠法葬之水火每嵗寒食只来江皐酹酒三爵焼𥿄钱数束即是上塜而京文少年擢第致位左辅可以见郭景纯风水之説缪矣景纯自遭王处仲所杀子孙亦无显者而后世犹惑于不识字之山人仲谋价卿宗卿屡迁考妣暴骨再三以求冨贵反招短折之罚老夫家中三世穷儒并无风水愿勿泥此不悉荅本路安抚张尚书某伏以即辰一雨既霑颢气初爽㳟惟判府安抚华举尚书聴履星辰移次翼轸元师崇崛上流繁雄五月政成三神庆集台候动止万福列僊之婘受祉姟兆某老病罢甿受一㕓于二天之下斋宿秦记孔夙不莫而児軰未行之间诲函已从天而降矣冝先者后冝和者唱挽天河倾东海不足以渝此怍也惟是老牛䑛犊之私仰慁氷壷玉衡之清退而省焉谓借不速戾于至公亦当见笑于大方敢图教仁荅赐恩书垂华星而落云锦诹茹烦悉拊存劬愉先之以不忘于湖牓尾之陈人甲之以尚忆蹇叔坐上之半面夏谚谓贵人多忘始亦信之今其然乎否也大児学制之初当此岩邑㣲仲尼上律之天帱之在上子羙突兀之屋庇之在下难乎免于今之世矣而来诲谂以旧令小纵谞軰不耸聊致诘治使承后者省力父母昊极之徳何以尚此某与老妻相语府公恩斯若此深厚感甚至泣也至于某不才多病之身一生寡偶㡬覆车于太行沉舟于吕梁知难而退弃官九载纳禄再㫷寒士仰此五斗岂愿尚幽独而取髙謇辞实福而要虗名哉先人门户日就壊隤已既不仕而其子亦可以不仕乎于是驱三子而皆习为吏非父驱之也饥驱之也不然子子老身㷀然独卧空山岂得已而不已乎大児察其索居无聊于是投其隙而进迎飬之説某重告之曰汝则顺矣其若以身累人何汝独不闻夏谚所云乎中人十家之彦寕日増一斛麦无或増一客汝既窃禄于使家矣又挟而父与而母以是未能为主人増麦而反増客也可乎父子既似栢山之鸣毎念此児之请虽不忍拒亦未敢从也不知此声胡为已上逹大师之衡聼乎得児书云尚书面命之曰而父肯来西山南浦皆有光华及读来诲则又曰江山寂寥乆矣一传先声下至草木鱼鸟皆有喜色又闻有传台意者云将肈修方岳连师之职加待之以末至客右之礼蛙廪鹤料亦与継粟牙樯锦䌫亦与浮家盖父子穷愁之所愿欲而不敢请者我主公皆逆探其心而不靳其赐矣如是而不感如是而不就则木偶人而已耳少男㓜舆方为装以赴澧之监河将以良月行姑侯其行然后老夫妇之行期可卜日也嗣当详告大児并奏记以闻焉先此以谢恩意之辱不胜大愿愿言爱重盛徳大业即持钧枢以福禄四海云荅谢提干某伏䝉墨妙一访生死慰怿于万命戒先尚书家传某何人敢承授简又有韩栁之拟尚书文固不减栁若名徳栁何敢望囬至于某尚不足以充栁之卫官笔吏而况韩乎不敢当然一生学问文字之交四海才四五人耳而尚书为最所命不应辞让但作传之説若作家传则家人子之任非外人事也若作史传则合于今上庆元元年日暦中某月日书云某官谢某薨之下书云某字某临江人也云云如某修孝宗日暦作张魏公钦夫李夀翁三传是也今某闲人岂敢作私史以抵吏议乎墓铭神道碑惟命荅虞知能某间者阔焉乆不闻问遣骑坠教披读三过喜如之何䝉封示丈丈直阁万金之书寄声于某商略所书令祖雍公言行欲以议襄阳兵事冠于编首恐未可也篇首正当书绍兴辛巳江上督师一战殱渠魁国之再昌舍此冝无大者若道辛夘襄阳有警本路师漕戎帅请彂兵而雍公不许妄动卒无他虞此特书之篇中足矣未足以冠篇也丈丈又谓其文名以雍志此又未之前闻也前軰文集中止有曰墓志曰墓铭曰表曰神道碑而已今创名曰雍志此为何䓁文书乎恐传笑文士而后无传地某今所陈者丈丈如曰不可则愿别请儒宗文师一代大手笔者为之某当再拜而避也荅建寕府传内翰某伏以即辰颢气弥髙积霖小霁㳟惟判府徽学内翰报政代藩易镇河股神天送喜台候动止万福某老病㱕欤待尽云耳山径不与东西行者㑹鴈亦不我过也欲一字其道亡繇独有其人甚逺之叹遣骑坠教字垂华星语洗晴雪忽觉致身李中丞之侧喜如之何家集拜赐三世文献一朝快睹矧南宫望郎与游深厚懐知永肩读二三䇿未竟而泪落不能收也玄颕既佳又腆学落思乹无所事信十袭挂壁时一敬仰思王公而不得见见王公之所寄则如见王公焉占谢未详愿言爱重盛徳大业即持钧枢用毕能事荅太和卓宰某病身无俚搔首忽忽偶闻剥啄柴扉者摄衣出问则诗家者流寄声访生死也披读惊喜即辰良月初吉积雨小霁㳟惟士直西昌大夫契丈惠化告成为装王觐借留不可神人具依台候动止万福送似快阁新刻真蹟得未曽有鉅公衆作偕来多荷多荷㣲悪语輙二絶句山谷有灵当笑小児强觧事也抒谢不荘竦仄竦仄与周监丞某卧痾空山秪有不如咫尺不见实同千里方寸尊徳顷之九囬即辰小春浅寒㳟惟髙居万象之䑓独立一世之表三神离卫台候动止万福某惶恐小禀昨晩䝉丞相寄声彼此免冬年交贺之礼某本以老病弃官还家求以休息而东西周每歳建堂堂之阵以夹攻之岂特楚人一歳七奔命而已无地可以诡姓遁身者忽闻兹命顿觧天弢敢以闻焉汉过不先仰惟执事实图利之荅贑州张舍人某伏以即辰小春浅寒苦雨未霁㳟惟判府右史舍人尊契丈㫷年政成二天化洽两路按堵上流静波神天宠绥台候动止万福某卧痾山墅意象眵昏骑吏打门玉字下堕思贤新记儒荣古诗聫翩而来珠流壁合七言雄伟读之慨然起卦狼居胥之意古文雅健揽者宛然逼真栁愚溪之作崆峒晓目之光章贡秋风之清忽下照藜藋之门吹尽冠中之埃也至棠隂丹笔之语尤足以破隂阳家流之邪词解鬼神应泣之大惑有功于后学丕变于流俗不少矣㳟承命戒记章贡道院或赋某学落思涸何敢授简长者有命又不容固辞当𣢾𣢾呈别遣人送似求是正也许为筑三径小亭甚荣第小圃偪仄无地可顿去大江二十余里取材运甓劳人费财切告赐免此心乃小安耳下稷天气顿冷嘘呵冻指摧谢不荘仰惟洞视与林緫领郎中某惶恐敬有贱狠小児㓜舆愚騃不才初习为吏充员澧之慈利税官适有天幸廼获使星卿月之末光不胜大愿敢祈懤以仲尼上律之天庇以子羙万间之屋训迪之挈携之全度之有万斯幸与湖北唐提刑某惶恐敬有贱狠小児㓜舆愚騃不才初试吏于澧之慈利税官幸得趋事玉节光华之下敢望懤以仲尼上律之天庇以子羙万间之厦训迪之挈携之全度之有万其幸再有禀白先是上状尝以澧推吴承直举主已及四员政欠职司合尖一章仰于台造乞特辍今年下半年或来年上半年一京削以成就其改秩之荣更祈蚤赐剡发至豤至扣与江陵府杨侍郎某惶恐敬有贱豤小児㓜舆愚騃不才初习为吏充员澧之慈利税官适有天幸廼获趋事诗书之帅不胜大愿仰祈祷以仲尼上律之天庇以少陵突兀之屋训迪之挈携之全度之有万斯幸与醴陵钱知县某伏以即日苦雨未霁殊妨敛蔵㳟惟文季知县国録契丈㫷年政成民咏神介台候动止万福契家玉婘均庆某老病侵加县车待尽无足谈者君子学道则爱人昔闻其语今见其人醴陵之民一何幸也庐陵今秋两月不雨两月连雨前日大田可纵燎今日遗秉又生耳矣潘县歳事定复何似小児㓜舆之官澧浦寄径提卦敬令一拜函丈愿扣囊底书以振徳之所祝爱重大业拭目璧水蓬山之际与澧州赵守某伏以即辰良月初寒积霖新霁㳟惟判府太中幕府肈开髙牙乃建民咏何暮化孚崇朝三神具依台候动止万福某移病引年垂车山薮亦隃借芒寒色正之末光旁烛之也千里而遥何从晤对愿言寳珍亀玉翔集孔鸾桒䕃未移天子有诏某窃观近代人物眇然独环竒絶特之产过半出于帝家之璇源玉水是殆有相之道时则有若判府太中用周室麟定棣韡之英汉宗鸿寳苑秘之彦而挑青灯磨破砚着鹄袍与四海九州之窭子鲰生角雕龙镂氷之技于饕蝨爆竹之场取先群雄関其口而夺之气顾不儁哉至于鸣弦歌有学道爱人之去思分风月有骥足未展之嘉叹澧阳文献是惟屈宋捐玦折瑶之窟宅也橘颂衣钵今有传矣褰帷属尔而令修于庭户之间人自得于湖山之外信矣类非俗吏之所能为者耶敢以为逺民贺併以为江山贺非为执事贺也某皇恐再拜僣易敬问驷马髙盖之门阆风方壷之婘即日冬初㳟惟尊尊㓜㓜受祉姟兆某惶恐有禀小児㓜舆愚騃不才试吏之初适有天幸乃得走趋仰事宣州仁贤之主人真所谓人皆有一天者某不胜大愿愿焘之以仲尼上律之天庇之以子羙突兀之屋训告之挈携之震风凌雨今知免矣荅呉节推某属者便了送花之㱕囊箧细碎之报语在前书矣即辰苦雨未収㳟惟景陆节推学士尊亲以賔賛之良兼守贰之重神介台候万福亲家玉婘均庆小児㓜舆之官监河得託懿戚之芘东坡与王定国书云吾児即公児也何俟多嘱唐宪文字再趣之矣与叶枢宻某伏以即辰积雨新晴六合清节㳟惟观使大资枢使相公珍䑓间馆皐伊冠伦御风骑气松乔离卫钧候动止万福某伏自昔嵗吴推遣使了诣福唐因之奏记及其还也报以云锦之书华星之字此惠已弘多矣而又饷以荔子石巨之珍芳红绡玉肤光映氷盘江风海雨寒入牙頬野人藜苋之腹人世烟火之肠坐觉三洗而九涤也荣感欲次骨矣先是钧枢台鼎小移六符之躔櫜兠㦸纛蹔作三山之行窃意皇上未察必谓是役也周公分陜行且式遄其衮衣裴度镇洛方将注想于元老不悟其假此以释宠荣翩然而还里第也某不胜主臣敢有白事顷者不度分守僣以亲戚澧州推官吴承直举员踰七望八已三员輙仰于造化乞赐钧播即䝉千金之诺以来嵗上半年京削收録之且颁以照牒矣今兹嗣嵗至矣再遣便了骏奔以请奏牍一类文书敢冀给畀此仆以㱕有万其感抑过于某受此恩也今晨始霜病指欲堕嘘呵冻笔墨淡字欹皇恐皇恐宰席虗左正竢我公之㱕告廷风雷四海倾耳荅隆兴府黄倅某伏以小春浅寒积雨初霁即辰㳟惟府判太中年家丈共理帅藩同宣皇化民咏岂弟天迪仁贤台候动止万福某老病不敏致敬小皐死罪死罪未见君子愿言爱重大业即登春风玉笋之班某幸甚辱在先太中龙虎牓之末陈讲若盛名之下如五纬天垂四岳王立顾公出我处相断不逢庸非咄咄怪事耶台座挈国跻民之业敲金击石之文挟斯具遭斯世于青霄而直上凌太空而径度冝也顾俯同濓溪之集章贡定国之来淮海何欤将西山之英东湖之神俟吾墨卿之临求伟词俊语湔袚落霞秋水之寂寞欤某老矣而大児有迎飬之请大帅诒嘉招之书傥负薪小愈尚堪力疾一徃则见贤人传贤书天其卒相侬家欤而尺素修好乃辱长者先施焉薄云之谊笃矣䇿马之殿忸矣负荆之谢皐矣某皇恐再拜敬问年家神清台婘即辰冬寒㳟惟尊尊㓜㓜受祉姟兆有庐陵委愿毕力某惶恐贱豤太児长孺愚騃不才胃试制邑适有天幸得趋事介师之下风东坡与王定国书云我児即公児也敢以此自皈于门下惟二天覆露而全安之嘉定元年春三月男长孺编定端平元年夏五月门人罗茂良校正诚斋集卷第一百一十终诚斋集诚斋集卷第一百十一诚斋集卷第一百十一庐陵杨万里廷秀尺牍与徐丞相某伏以大冬有俶霁晖未舒即辰㳟惟观使大观文左丞相上能芒寒造物与游霄垠咸若河岳尽护钧候动止万福恩闳相婘钖羡姟兆某山鹿野麋之姿夫须独速之生耄矣病矣已矣于身外事于人间事恍兮如隔世矣犹有痛扫溉而不除者胸中一㸃耿耿感激投分之意气不侵乆要之然诺虽欲如寒灰之不燃藁木之不芽病未能也而况野人之块辱在化工大钧之播寸草之心未报阳和三春之晖是可忘也孰不可忘也然双鲤尺素之敬有虚月于中涓千里命驾之约意寒盟于载书不曰肉黄头白眉髙頥隠坐则有垂钓之伛行则有可笑之躄而然耶抑亦石啮我趾龙覆我艇陆则有荦确之径水则有汹歘之涛而然耶每一念之未始不作悪数日也若夫清风明月必思玄度髙山景行独仰仲尼皇天后土实临此心侧闻相君潭潭公府与珠履落之乆矣东望佳气想见緑野之堂碧瓦拂日翘材之馆华裾织翠独乐之园花竹秀野反顾荒伧曾不得陪燕雀佀亀鱼于上下曵长裾弹剣铗于前后良可怜哉良可怜哉庐陵自七月十三日不雨一行藁干至九月一日大田可以纵燎自九月二日雨一行霖淫至于今日遗秉又复生耳余生逢此咄咄书空坐待土锉之不烟尘甑之不粒也老瓦盆瘿藤尊不待寄嵇叔夜之书而郑不来矣三衢嵗事定复何似丞相袖中有作霖之手而小靳于九州四海独不可貤及于邻里乡党乎专走便了奏记东合略无一物可以伴黄耳者竹萠五十斤人面子干余甘干各一千合晋越贽诸笾人真所谓野人之羙芹子虽有区区之意亦已踈矣惟不标而出之大门之外有万其幸天扶柱石人徯盐梅可不寳之珍之爱之重之以荅扬其意耶以公㱕兮之雅尚能为圣世赓载之再与余丞相某属者专仆奏记㳟想闻逹兹复贱豤亲戚澧州推官呉承直顷䝉钧慈颁赐照牒举辛酉年上半年攺官亲民任使丞相一倡群公并和今得举主四员矣嗣嵗且至渠今遣仆奏记拜请奏牍一宗文字敢祈钧㫖頥指典籖特赐剡发以授去仆以㱕有万其感㳟惟如天之恩某实并受之荅新车辂王判院某伏以积雨新晴六合清节即日㳟惟子林判院乡友㱕轩锦绣待缀班行神介燕喜台候动止万福某㳟审钖纶言于殿墄除车府之户郎寄径于斯亭衢孔迩㳟惟驩庆某小缓修贺廼辱相先偶以三子皆出无分劳者罢于书问臂痛复作自此恐与管城子永絶交矣口占刁笔吏摧谢併惟大贷荅安福徐令某伏以郞日至后睛寒㳟惟安城大夫徐君执事惠化宜民广誉旁达有相之道台候动止万福某生无他好而惟文词之好顾近世古音絶响乆哉谈学问者薄之以为技骛俪偶者殻之以为淡于是退之之五弦可薪而南豊之八珍可屏矣谈不自意彭蠡之濵有执事者独奏人之所莫奏而味人之所不味头白肉黄之叟窃伏林下闻其风而悦之岂不欲属垣其霖雨崩山之遗音染指于函牛献鼋之惠馂哉大児长孺曰翁嗜之児有之当翁奏翁啖也斗薮败箧未始云获而大瑟中琴山肤海错毕陈于前矣满聴清锵大嚼隽永何其竒也又何其冨也如论盗书见忧国之逺图如緫壁记见勤民之深恻如吴画记续愚溪之断弦每窃叹惜古文其遂熄矣延斯道之光以炳来者不在执事其将焉在楙之竟之进而益进其又有弘于此者乎惠我无疆言之不足寄赠潭帖古碑曰烛皆清且佳敢不重拜惟为斯文自爱当有夜诵子虗者与衡州陈通判某伏以即辰景廹凋年霜酣霁日恭惟判府太中分月湘江开云衡岳民咏岂弟天迪仁贤台候动止万福某不慙耄及慕用下风吉蠲颕泓彻名谒者邈未瞻进贤之冠輙进保金躯之颂式竚驲召怒飞鹓行某盖䆒观近代人物之鼎盛莫三山若也而鼎盛之中华乎冠出者孰居太丘子孙之右者前有两博士之制科后有一枢相之斗魁磊磊相望日杲星垂宗不乏人执事以撑霆裂月之笔収片玉一枝之名清风震山游刃破竹年甫强仕而声已溢世昔人谓士元非治中别驾不足以展仆则谓虽治中别驾亦未足以展执事也然东坡倅杭濓溪倅䖍在二先生则为不遇矣顾不为两郡江山之遇耶仆是以不以衡湘为执事庆而以执事为衡湘庆今人恐未知耳若老杇之人方幽屏待尽犹及见执事之蜚鸣也及今相闻独不可乎惟执事财幸某竦息再拜敬问台闳玉婘即日恭惟尊尊㓜㓜受祉山则有庐陵委愿奉承之某皇恐僣有至貇中男次公不习为吏自试讥征适有天幸乃得走趋服事于旗纛旄麾之下亲炙薫陶于宗师道徳之侧抑谚有之郑渠无旱畒崑山无矿土前之説以徼恩纪之芘后之説以匄乐育之惠惟执事垂意焉荅范监税某伏以凋年受代嗣嵗来㱕即日㳟惟判院直阁契丈新除近天神介台候动止万福某间者阔焉乆不闻问乃心尊徳无顷焉置忽槛诲帖惊喜不胜㳟承来谂如先集刻印行矣僝功将有分赐于野人者病眼作花苦无异书以金箆之日徯此赐如饥肠雷转而望胹蹯如渇肺尘生而须危露也未见愿言寳珍大业立俟明廷孔鸾之集荅贑州张舍人某属者行李还返因之奏记以谢嘉惠且一再祈恩以妻姪孙罗令为门下荐乞特辍今年上半年首章京削以为破白之举兹辱遣骑坠以玉字之书谂以金诺之实大师之櫜兠㦸纛曾未西柄而春风已先到河阳之桃李矣厖恩特逹何异老身之亲得出其门也多言何足以冩中心之感官壶拜赐临行遗爱而不忘一野人况十邑之甿乎书吏续食併深衔戢饯行二诗别纸呈似依依知己之意抑亦见姟兆之一端云与湖北传提举某伏以即日由元至人犹寒已暄㳟惟提举寺丞登揽霜清风采岳动百吏震叠群黎讴謡天迪神保台候动止万福某谨三肃九顿首奏记谒者仰惟财幸某半生漫仕十里九山常摧辀焉顾独有负恃而矜喜者不曰尽交天下之名胜乎而其尤者则未有过于草堂一家之父子兄弟间者也初与侍郎公同朝一见如旧相识継与郎中公同朝立谈到金石处最后与内翰公在朝则簉羽在外则合符仆之于执事事契似不薄也然有遗恨者识机未识云覩元方而未覩季方也搢绅先生曰执事诗似父文似兄徳业节㮣似二祖其名位宜过之无不及也而尚乗孟博之车按夀昌之庾宜乎否也惟执事小须之时有求于执事者非执事者有求于时也某老矣病矣已弃人间事矣不敢复读天下之书不敢复言天下之事矣然犹惓惓于执事而不能去者诗人不云乎空余见贤心忍渴望梅岭执事幸无忽某惶恐再拜僣问列㦸拂日之门安期羡门之婘即辰㳟惟由尊及稺茂介春祺某也里居庸讵无一事可以效牛马走之役者愿承命戒某惶恐致敬之初不应及其私抑闻之菀彼栁斯鸣蜩嘒嘒言大者之旁小者无不容也第三男㓜舆騃不更事初学为吏今充慈利监税之员适有天幸廼获走趋服事一世之先生长者谚云郑渠无旱畮崑丘无矿土前之説愿以徼福绣衣使者覆露之恩后之説愿以沾匄文章巨公教育之恩惟执事恻之荅本路彭提刑某㳟承使华赐以诲墨彂袭六为七之学摛骈四俪六之词如遗所尊岂仆敢拜敬以㱕纳仰乞赐知赵户荷领略欲见职令之辨渠千台造且夕必自呈爵里也某惶恐复有至懒南昌令长孺乃某长男也不才试邑适有天幸乃得趋事绣衣之下风敢祈先生长者赐以万间广厦之庇或他时考察所部官吏之殿最愿沾丐荐墨之膏润寒士寸进系此一援手千钧之巨力抗之则九垓之上弃之则九渊之底惟仁人动心焉不胜祈扣深切之至荅临江叶守某伏以维仲之冬积雨新霁即日㳟惟判府判院契丈流化名城㫷年报政民乐岂弟天迪忠贤台候动止万福今兹书云蒨绚迎日舒长阳气潜萠君子道长裒对小至瑞庆大来某以国䘏不敢哦乌呜拊缶之音为巍巍大厦之贺反勤长者劳之赉之天落云锦之书月对华星之字三反九复清风袭人又重之以缥玉之酒金浆醪先荐屏摄洗琖开尝汉之兰生隋之玉薤沙洛之醁酃程郷之若下风味胜絶何必减焉冷牎冻壁顿生春温有万其感契丈以石林先生之闻孙祥刑使者之贤子芝兰玉树趾羙前芳文学政事两有家法平易近民之声中和乐职之颂风自北而南洋洋盈耳也乗此一阳之复遂膺三节之召径登春风玉笋之班某也盖日望之髙盖列棨之门安期羡门之婘即日㳟惟尊尊㓜㓜受祉山则庐陵岂无一事可以効牛马走者驩以承命荅本路彭提刑某属者上记以谢剡荐罗亲之恩盖出于闻而知之也既而罗来访具能言契丈所以延竚者甚厚既饮食之又餽赆之又命舟以载之其扰清治端不少也媿感何已兹䝉遣骑坠教申之以名酒之饷兼以石刻且辱妙句宠和压倒倡者拜受有万其感旧苦臂痛偶三子皆之官无分労者罢于书问旧疾复作不能执笔敬倩女壻陈丞代书此心殊不满也併幸台恕荅万安赵宰某伏以即辰至后景长积雨小霁㳟惟载道知县朝议契丈鸣弦政成民咏惠和神劳岂弟台候动止万福近新进奏判院曽仲卿相过极谈龙头书院絶境江卿未有恨不得飞堕其间观文物之盛也兹䝉遣骑坠教有霜柑黄雀山药之饷厚意所临拜受珍感旧苦臂痛偶三子皆之官无分劳者罢于书问旧疾复作不能执笔敬倩女壻陈丞代书此心殊不满也併幸台恕荅隆兴张帅某㳟承缄翰絫茧重以名酒㫖多洗琖开尝汉之兰生隋之玉薤沙洛之醁酃程乡之若下视此风味之胜絶何必减焉荣感之衷巳奏记摧谢矣别楮又勤亲染华星之字暖律之词燠体押至连云无柄病身莫寄而严郑公之眼独为少陵野老而青焉穷途易感不知老泪之沱若也小男㓜舆前月二十四日已之官澧浦之监河矣而天寒既至霜雪旣降老妻有小痼疾怯寒特异迨春㣲和当议行期也荅福师张子仪尚书某伏以即辰书云旧绚迎日舒长㳟惟判府安抚华学尚书尊契丈台斗祥光诗书元帅威惠允洽天天咸若裒对小至瑞庆大来台候动止万福某昨六月间新安福林簿来自三山云有㱕者某因之奏记以贺建牙且谢㦸纛出修门之日赐书告行其中称某与徐逹书酷似栁子云者今䝉髙谊不逺千里遣一骑寄双鱼惊喜披读乃知此书未逹何也契丈幕府肈开曽㡬何时而平易近民之声中和乐职之颂已与风俱驰与川争流君子时雨之化儒者徳风之政故应如许类非俗吏之所能为也而来教乃谓自令似之官之后顿起㱕欤之兴何也西京之韦父子丞相本朝之吕大小申公公家先正大参炳灵在上门户之责不责之贤孙而谁责也契丈勉之颁贶罗池蕉黄漆园髹噐君谟水苍之銙鍊师蛱蝶之罗歳时杂记又得异书此意厚矣降拜不胜感戢之至辱问近诗今有山居杂兴二十四絶句谨録呈似未见君子愿言珍重乗此一阳之复遂膺三节之召先之以世官申之以韦吕且且望之某惶恐再拜敬问契家玉婘即日亚歳令节㳟惟尊尊㓜㓜受祉山则大児长孺近七月庀职南昌县事中男次公去歳仲冬庀职衡之安仁税务小男㓜舆前月下澣启行赴澧之慈利税务仰䝉诹及故禀有委愿承命戒荅贑州张右史移广西帅某今月十一日已令书吏龚世荣持斐然之文呈似矣今辱遣骑下教乃十六日之书盖两不相值偶然参差耳计程当已上逹也㳟审帝谋元帅公应畴咨自玉虹翠浪之乡建罗带碧篸之纛㳟惟庆惬某僣有至妻姪孙从政郎灵川令罗既冠收科能文能政幸得仰事诗书之帅敢乞先生长者特辍庆元七年上半年一京削爲之破白之荐一经拈出诸司必和不翅某受此恩也拳拳至扣荅临江叶守贺年某伏以即辰自元至人犹寒已燠㳟惟某官㫷年而化千里而謡神明扶持台候动止万福某黄冠野夫又逢献嵗遐想画㦸森卫华裾如葱跻彼公堂称觞介夀隔一带水罔克骏奔寸心悁然独有跂跂乃䝉特遣行李坠以玉书尉存劬愉访问生死三肃使者感荣万斯占谢勿草何以报徳上言加餐饭下言长相思先赋是诗以为善祷卿月昇金掌王春度玉墀后赋是诗以为善颂云荅隆兴府张帅某伏辱专介疾驰中宿而至手札下逮累百其词报以大児属疾之详既遣和缓以视之又委斯立以主之曲折指纵戒以持重朝曛存问反复商略家蔵万金之良药辍以饵之古人三年之宿艾训以炷之小变则为之蹙頞小退则为之觧颜竟与起死可谓更生蕞尔小官爱若已子寿载鞠育之恩何以尚之奉教感泣以喜以悲亦得大児亲书报以小愈惟是衔恩戴仁不知所报抗囬之草顾印之亀未慊由衷之万分也以谢一二仰惟訾省荅隆兴府张帅某㳟承行李押至恩书单传将命兼程而骏奔及门者弗越于信次先谂之以児疾之小愈申告之以児軆之复初深惟生死肉骨之恩私弥觉河海华岳之浅鲜何以论报莫知所云当令此児効死门下抑折骨絶筯而后已奚服箱歴块之足辞虽不足于使令犹庻㡬于夙夜某旧苦手痛近偶复作留二介七日今晨仅能执笔抒谢已后矣不胜主臣不胜主臣与湖广緫领林郎中某惶恐白事庐陵两年旱潦而吉水爲甚且如贫家嵗收米郷小斗九百余石而去秋放佃户田租主分米四百石他户可类推也㳟闻使司移文委本州赵倅同吉水秦宰和籴米二万石此声一传民户骇惧若乗去秋八九月米熟之时籴之尚恐无可籴者而使司之命乃十二月之命今民间安得余米以应公上之籴乎万一州县奉行则号令必峻追逮必急谷价必倍民食必艰敢望上应列宿之晖下烛民瘼特与改命速行住籴则一邑生齿免转从他邦损瘠沟岳仁人如天之恩何止活千人而已秦宰有公札子来求某一言于使台併以呈似荅经略左史张舍人某㳟承一个行李堕八法亲书寄似三碍拜受悚感适此小溪骤涨春雨断桥亦无栁隂之小舟可以利渉者而又野人蜗牛之庐门不容辙巷不容轩元戎小队櫜兠拂日斾旌绛天前苐所次罗闽所呵将于何而顿之得免照临乃幸乃荷草草摧谢十分未见其一端也灵川罗令巳荷季诺赐以祢章敢望终惠与周丞相某絫得谢干书云丞相许为其先碑题盖今此文已就敬委陈倩持以呈似文有伤理有避碍有害辞者愿即涂攺复掷还此本当一一师用先是石人峯诗仰勤妙䟦词藻滂葩源委洞彻尽发曹刘李杜未睹之秘观者以为某之诗真足以当此不知老先生眼力到处胸中藴此一叚诗评乆未吐出特因某而发故借石人峯以装铺席如子羙之黄四娘退之之毛仙翁东坡之云龙山人半山之方仲永耳所谓周子之兄之前不得谈荘生之化为蝶也荷荷长孺次公㓜舆前后皆拜荐祢之墨三子知免且有进寸之望矣感恩岂有涯哉与淮西韩緫领某惶恐白事庐陵两年旱潦而去年为甚五月大水自六月不雨至于九月幸而间有陂塘车戽者捄得三五分而十月一雨连五六十日髙者生耳下者为泥土且如贫家歳收乡小斗九百余石而去秋放佃户田租主分米四百石他户可以一叶知秋也属者㳟闻緫卿曽丈行下倅㕔収籴米七万石赵倅及州民上下恟惧不知所出赵君即具公文乞行蠲免适有天幸而台座肈新緫䑓之政仰䝉特免其半此恩不赀州民始有更生之望然此举若乗去秋米熟之时籴之尚恐无可籴者今民间旱后入春安得余米以应公上之须万一尚籴其半则州县奉行号令必峻追逮必严谷价必倍民食必艰敢望上应列宿之晖未忘旧部之民特与改命尽与蠲免则一郡生齿免转从他邦捐瘠沟岳仁人如天之恩何止活千人而已赵倅以某受门下之知不浅来诿某为邦民一言有书来嘱敢併以呈似荅吉州赵倅某属尝奏记仰于使㕔给牓约束水利事特䝉报教其应如响一乡之民鼔舞恩纪何必减子威芋魁之謡不寕唯某一家耄稚之感恩而已兹领诲帖命戒韩緫卿免籴之书尤见勤民之仁心某亦受赐一人之数闻之距跃三百驩以奉承敬以呈似览毕望頥指书吏缄而蜡之幸甚贺本路俞运使赴召某今晩得邸报㳟审契丈膺受玺书徴还金阙即传除目遂冠从班㳟惟驩庆某辱在与游之末其喜其抃尤在人先老身逺迹欲送南浦其路无繇敬哦唐律两章以饯班公登仙之行惟一览幸甚幸甚荅湖北赵主管某昨䝉维舟江浒迂辔山墅猿鹤惊喜泉石焜燿老病之人何荣如焉伏奉诲帖加遗少失元直之药四客卿三墨兵一周栗之志拜受至感㣲小诗今以呈似诸公牛腰併㱕行李与湖北唐提刑某属者一再奏记㝷当彻闻兹复三渎未语先忸伏自台座未登揽之初尝亟以亲戚澧州吴推为荐亦闻进拜即辱异知称赏其才而叹惜其淹许以论荐而告以少待此意已不赀矣然以诸公间皆荐人来那融未行极知区处不易今则上半年文字已不敢希觊矣某亦岂敢咄咄相逼第吴推秩满近在今冬考任过足已有举主四员所大阙者所极紧者正患未有职司与合尖之章也二者之恩舍门下谁适者代者今夕至则诘朝秼其驹矣嗟乎殆哉岌乎某诚不识好悪千控万告欲望台座特辍今年下半年一京削以成就之吴推一生昇沉视此一举岂惟吴推感此焘载生成之恩某实并受之诸公所荐多有初到任者似未渠晩也意迫词危併祈未督过之尤幸尤幸某恰作此书间忽得大児知南昌县事长孺遣人来报示小児㓜舆误䝉异顾特招入䑓蹔摄干官老夫妇闻之惊喜伏自惟念非常之宠不赀之恩孺子眇然何以堪此连云大厦遂得託而栖九里洪河遂得挹其润岂不谓之如天之福哉更望先生长者教育后进训廸其所未能涵容其所不逮终始芘存而全度之不胜大愿荅吴节推某昨晩长孺遣人递至手诲谕及唐宪文字事氷氏之子蝉翼之力不能成事至勤再三今复唐丈一书就令南昌人持至武陵宪䑓投下却诣澧浦奉报仍批戒㓜舆令时复一提之也豤切之词不遗余矣后欲复作蔑以加矣其济与否非所及矣公幸察我公幸恕我花皆竒品千叶无赝第石门刘氏二株皆未见花枝叶一色二种也去秋来书云二种非也荅新涂县郑宰某伏以即日禊事孔迩毛空峭寒㳟惟判县朝议契兄学道爱人㫷年报政民咏神聴台候动止万福某敬㳟上记以谢先施伏惟财幸某属者簉朝丈丈侍郎朝退一字之行意气金石亦闻梧竹鸾鹄五色炳蔚剰欲满聴戎谈以濯软红役役卒嵗竟乖㣲尚遗恨逮今敢图谊槩崇崛先我継好一封云锦飞坠荆扉访问死生激烈衰懦自视欿然何以称此惠也侍郎起居状遂得剽闻便觉玉立长身在吾目中欣遇岂少哉最声借甚下转上闻宻县故事曽谓泰山不如林放乎盍少须之荅虞制机虞知府某㳟承伯仲不逺数千里遣一个行李赐以手札申以长牋示以先师相言行委以铭诗某也师相先生老门生也且尝职大史其何敢辞第所示言行数千万言古人所谓终身不能究其説者某今年七十有五衰病垂死安能歴览且如国史张魏公本传及莆田叶陈二丞相墓铭其家子弟皆撰成行状一编不过四五十版二三万字某所书止存五六千字皆三年而后来取敢望伯仲视此三家凡例纂成一编版数字数皆以此为准却再示及当为落笔䝉贶厚礼既未作文字岂敢虚受己对来介坼封㸃数依前缄封责来介交领回纳宅库伏幸察至嘉定元年春三月男长孺编定端平元年夏五月门人罗茂良校正诚斋集卷第一百十一终诚斋集诚斋集卷第一百十二诚斋集卷第一百十二庐陵杨万里廷秀东宫劝读録陆宣公奏议论㳂边守备事宣状中夏有盛衰夷狄有强弱事机有利害措置有安危故无必定之规亦无长胜之法万里曰古今论御戎之䇿者皆以严尤为至论某以为不然尤之言曰周得中䇿汉得下䇿秦无䇿焉至于上䇿自古未有得之者来则有备去不穷追故宣王薄伐之师止于太原而已此尤之所谓中策也武帝虚内以事外汉与匈奴更胜迭负未尝不相当也非晚年之悔汉亦殆哉此尤之所谓下䇿也至于秦筑长城征匈奴匈奴未亡而秦先亡矣此尤之所谓无策也至于上策古之圣人盖得之矣而尤不足以知之书曰儆戒无虞罔失法度罔游于逸罔淫于乐任贤勿贰去邪勿疑疑谋勿成百志惟熙罔违道以于百姓之誉罔咈百姓以从已之欲无怠无荒四夷来王此非尧舜御戎之上策乎盖其上策大槩有四曰修身曰爱民曰用人曰立政儆戒无虞罔失法度罔游于逸罔淫于乐修身也任贤勿贰去邪勿疑用人也疑谋勿成立政也罔违道以于百姓之誉罔咈百姓以从已之欲爱民也四策备矣又以无怠无荒朝夕策励以终之如是则中国安强主徳无可议国势无可窥四夷安得而不来王乎此尧舜御戎之上策也而曰古无上策尤策谋之士无经术之学顾何足以知之国家自禄山扇乱肃宗中兴撤边备以靖中邦借外威以寕内难于是吐蕃乗衅吞噬无厌廻纥矜功冯凌亦甚万里曰自古夷狄之患㓂攘中国则有之矣横行中国则未之有也其所以能横行中国者非夷狄之入中国而中国之纳夷狄也今有人居山而忧虎者亦不过髙其藩墻固其门关虎亦安能为害哉不幸夜半而狼入其室恍骇之间无以制之则开门招虎以制之狼则去矣虎可去乎唐肃宗是已天寳之末禄山作难明皇幸蜀肃宗即位于灵武欲先取两京非不善也然以中国之力取中国之地何不可者其患在于取两京而欲速是故乞师于吐蕃借兵于囬纥禄山则亡矣两京则复矣而吐蕃囬纥之祸不至于唐亡则不止其过在于结夷狄以取中国也虽然误肃宗者髙祖也髙祖起义兵平隋乱欲速取関中是故用刘文静之䇿假突厥之兵千有二百人马二千终髙祖之世无歳无突厥之㓂是以肃宗祖其遗䇿也岂特误肃宗而已乎石晋假耶律徳光之师以㓕后唐而得天下不知夫㓕唐者耶律也灭晋者亦耶律也结夷狄以取中国且不可而况结夷狄以取夷狄乎本朝御戎之道亦尽善矣来冦则与之战不来则与之和与之战如真宗澶渊之役是也与之和如列圣屈已而与之币是也是以圣圣相承中国承平者一百六十有六年自汉唐以来未有也惟宣和间聴王黼童贯之言用赵良嗣之策遣使自海道约金人以灭辽辽则灭矣而中国始有靖康之祸此结夷狄以取夷狄之过也至今劳圣主之忧可不戒哉择将吏以抚寕衆庻㫦纪律以训齐师徒耀徳以佐威能迩以柔逺禁侵掠之暴以彰吾信抑攻取之议以安戎心彼求和则善待而勿与结盟彼为冦则严备而不务报复此当今之所易也贱力而贵智悪杀而好生轻利而重人忍小以全大安其居而后动俟其时而后行是以㫦封壃守要害壍蹊坠垒军营谨禁防明斥候务农以足食练卒以蓄威非万全不谋非必尅不闘冦小至则张声势以遏其入冦大至则谋其大以邀其㱕据険以乗之多方以误之使其勇无所用掠则靡获攻则不能进有腹背受敌之虞退有首尾难救之患所谓乗其弊不战而屈人之兵此中国之所长也万里曰尧舜三代之后御戎之䇿惟陆宣公得之岂特唐可用也至今可用也太子曰甚善甚善乞不杀窦参及免簿録庄宅三牀万里曰窦参何人也学术之未尝古今之不知徒挟其小才一慧时出一二可惊可喜之事以中徳宗之慧察是以喜之数召见而问之献纳论思安用此物哉意其所陈非街谈巷语之鄙事则䜛謟面谀之巧言也及其以此而为相谓变理寅亮之业尽在是矣延英每对同列皆退而已独留彼岂知所谓所言公公言之者至与其徒谮陆贽以受贿帝怒而逐之又欲杀之贽虽救之帝竟杀之宠辱之反何其亟也孔子曰大臣者以道事君不可则止又曰事君数斯辱矣盆成括仕于齐孟子曰死矣盆成括盆成括见杀门人问曰夫子何以知其将见杀孟子曰其为人也小有才未闻君子之大道则足以杀其躯而已矣参身居稷契周召之位而甘心为宦官妾之职无事君之大节而伺逻为小忠初以此进身卒以此杀身盖初以小察而或中故主嬖之以为忠卒以大谮而无实主始悟其欺此无他矜盆成括之小才而未闻大臣以道事君之学也其进幸也其死非不幸也嗟乎参之谮贽也不遗余力而贽之救参也亦不遗余力君子小人之存心其相去近逺何如哉论徳宗者皆知其猜忌刻薄受欺姦谀是固然矣至于参之赞贽何其灼然不惑断然不受欤使任贽有终岂特可以还正观开元之隆哉虽成王不疑周公孝昭委任霍光何以加焉臣等谨捡京兆府应徴地税草数每年不过三百万束其中除留供诸县馆驿及镇军之外应合入城输纳唯二百三十万而已百姓般运已甚艰辛常廹春农仅能得毕今若㣲一千万束仍令并送入城即是一年之中併㣲三年税草计其所加车脚则又四倍常时物力有穷求取无艺其为骚怨理在不疑臣䓁又勘度攴京兆此来雇车估价及所载多少大率每一车载一百二束每一里给佣钱三十五文百束应输二束充耗今京畿诸县去城近者七八十里逺者向二百里设令逺近相补通以百里为程则雇车载草百束悉依官司常估犹用钱三千百文即是一束之草唯计般运已当三十有五文买草本价又更半之而度支曽不计量自我作古径以胸臆斟酌限为二十五文谓之加徴则法度废隳谓之和市则名实乖反傥可其奏人何以观万里曰裴延龄为度支建折税市草之议每束折钱二十有五旧制诸县载草入城一束之草车脚之费为钱三十有五买草之价半之为钱十有七今延龄每一束折钱二十有五盖名増而实减之以欺徳宗而行其説也盖旧制为钱十有七而今増其八是名増之也较之车脚之赀则减其钱二十有七是实减之也徳宗乐其名之増足以利民而不知其实之减深足以害民延龄何苦减之以害民也盖减车脚之费每束之钱二十有七而折市一千万束则是一歳之所减为緍钱者二万有七千矣以所减之钱为羡余之献则宠愈固而官愈尊此延龄之所以减其直也徳宗一歳乐于得二万七千緍之羡余而忘于失京城百万之民心陆贽所以极论其不可也大抵天下之财有常数过常数而为羡余者非増其所当取则必减其所当与増其所当取者掊克也减其所当与者割剥也裴延龄以掊克割剥而得官职徳宗得羡余而失民心人臣得官职而人主失民心人主亦何利于此哉万里读奏议既终篇执牙篦白太子曰进言易聴言难聼言易聼言而用之者为难贽之事徳宗论谏皆本仁义使徳宗能聴之聴之而能用之则可以尧舜可以禹汤可以文武下犹不失为汉之七制唐之太宗徳宗不惟不行之且不聼之不惟不聴之至于疾之悪之怒之怨之几欲杀之使无阳城贽不幸为龙逄比干未知徳宗何如耳此非贽之不幸也唐之不幸也然君臣之相与固有不遇于同时而遇于异世者贽不遇同时之徳宗而遇异世之圣上既使金华之官读之于讲筵复使鹤禁之僚读之于东宫盖异世之臣而得其君同时之父而传之子贽而有知亦必自庆矣非贽之庆也天下国家之庆也太子曰侍读每于讲读之间议论多所发明甚有开发资治通鑑宋文帝纪元嘉二十四年衡阳文王义季卒自彭城王义康之贬义季纵酒至成疾而终万里曰文帝即位之初以傅亮谢晦废其兄营阳王而弑之弑之而立文帝文帝至于问营阳所以死之状当此之时厚兄弟而薄天下何其盛也至于义康初任之以国柄卒置之于死地至使义季亦託酒以死又何衰也大抵情之矫者必复爱之过者必反兄弟之亲厚之以恩可也厚之以权不可也文帝以权而厚义康厚之者杀之也文帝之矫于此复矣元嘉二十七年魏主遗帝书曰彼前使裴方明取仇池既得之疾其勇功已不能容有臣如此尚杀之乌得与我挍耶彼公时旧臣虽老犹有智策知今已杀尽岂非天资我耶万里曰太武之书非礼书也嫚书也文帝即位以来杀传亮杀徐羡之杀谢晦杀檀道济杀裴方明道济之死举㥽而投诸地目光如炬曰乃坏汝万里长城魏人闻之曰道济死呉子軰不足复惮文帝之举措如此魏人之嫚书所由至也大抵人主在已不可以有失徳在民不可以有虐政不可以害忠良傥或兼是数者而有之外则为敌国问罪之资内则为姦雄倡乱之资古之人主有为之者商纣隋炀帝是也纣之悪自以为有命在天也然其罪武王得以作书而数之曰今啇王受惟妇言是用为宫室䑓榭陂池侈服以残害于尔万姓焚炙忠良刳剔孕妇斮朝渉之胫剖贤人之心亦惟四方之多罪逋逃是崇是长是信是使所谓外则为敌国问罪之资者也隋炀帝性疾人諌曰有諌者必不置之地上然其罪李宻得以移书而数之曰罄南山之竹书罪无穷泽东流之波流悪难尽此所谓内则为姦雄倡乱之资者也文帝南朝之贤主也在已无失徳在民无虐政元嘉之政比隆文景然杀无辜害忠良之罪犹足以招魏主嫚书之辱使其在已有失徳在民有虐政则魏主之书辞其止于此乎此可为文帝贺亦可为文帝惜有天下者可不惧哉太子竦然曰极是极是崔浩撰魏国记书魏之先世事皆详实刋石列于衢路北人见者譛之以为暴扬国悪帝命诛浩及清河崔氏与浩同宗者无逺近及浩姻家范阳卢氏太原郭氏河东栁氏并夷其族万里曰治古无族法罚弗及嗣舜之法也悪悪止其身仲尼春秋之法也罪人以族自纣始至武王而除之夷三族自秦始至汉髙帝而除之元魏之法非中国之法也夷狄之法也崔浩以直笔而获罪髙允争之以为罪不至死太武诛之亦已甚矣且夫一人抵罪妻子未必与知也族人何与知焉族人不与知也亲戚何与知焉既诛浩复尽诛崔氏又甚矣复诛卢氏郭氏栁氏愈甚矣大抵法之太峻非人主之福也法太峻则其下皆有不自安之心下有不自安之心人主欲求自安不可得也故纣及身而㓕秦二世而亡太武及身而弑万里闻之蘓轼曰生民以来未有祖宗之仁厚盖歴代之虐刑至太祖而尽除本朝之仁恩至仁宗而愈深其待臣下大抵恩胜威礼胜法有佚罚而无滥刑祖宗相传以为家法未尝有大诛杀也而况于族乎故后之人主虽有不测之威怒亦顾家法而不敢违故误国如蔡京诛止其身而不及其子绦不过流岭表而已蔡氏子孙至今犹冨也国祚久长实基于此此自古所不及也太子曰祖宗相传只是一箇仁字上欲伐魏王元谟劝之万里曰两国并立能相持而不能相亡必皆有得天时者当此之时非有天下之大机彼国之大衅其法不可以为兵先不可以为动始违之者败宋文帝魏太武之时是也宋无衅魏伐之故败在魏魏无衅宋伐之故败在宋且是役也刘康祖以为不可沈庆之以为不可太子劭萧思话以为不可而元谟首倡兵端帝谓观元谟所陈令人有封狼居须意不知夫元谟者轻而喜功贪而虐下是何足付哉一败之余邑里萧条元嘉之政衰焉昔臧宫马武请伐匈奴而光武荅之曰举天下之力以灭大冦岂非至愿苟非其时不如息民文帝其亦知此也乎王元谟围滑䑓魏主引兵救之渡河衆号百万鞞鼓之声震动天地元谟惧退走魏人追之死者万余人麾下散亡略尽万里曰古之战者必有其具所谓具者非兵甲之谓也尧舜之具以道徳如不战而屈人兵是也汤武之具以仁义如以至仁伐至不仁是也秦汉之具以赏罚如白起赐死王恢弃市是也王元谟首劝北伐身为大将一旦遇敌未战而先奔是在军法顾文帝不察耳诛元谟以谢天下是军法也宿将有大功如檀道济帝则杀之征仇池有战功如裴方明帝则杀之至元谟则置而不问焉帝之赏罚为有法乎尧舜之道徳汤武之仁义非帝所及也秦汉之赏罚帝亦无之以此而战杜牧所谓浪战者欤如是而欲取人之国不为人取之国幸矣魏太子晃监国颇信任左右而中常侍宗爱多不法太子悪之仇尼道盛任平城有宠于太子皆与爱不协爱告其罪魏主怒斩道盛䓁太子以忧卒帝徐知太子无罪甚悔之追悼不已宗爱惧诛弑帝杀秦王翰立南安王余宗爱专恣余患之谋夺其权爱怒弑余源贺陆丽立皇孙濬杀宗爱万里曰自古亡国弑君未有不自亲信小人故仇尼道盛任平城之宠盛而太子晃以忧死宗爱之言行而魏太武以弑殂盖太子晃之祸起于亲信已之小人而疾视君侧之小人魏太武之祸生于听小人之言而又悔听小人之言也夫小人者天下常有之伹不可亲信之耳小人者士大夫中亦有之伹宦宦近习中有小人为多耳所谓小人初无定人亦无定貎以柔侫为正是为小人以谗谮为忠是为小人遇宠则争遇利则夺是为小人小人之亡国败家其情状虽千变万化而大略不出于此魏太武南侵宋灭夏灭南北燕灭柔然威震天下而身死于宦官宗爱之手贵为天子冨有天下而不能庇其三子与其一身既亲宗爱又信其言既信之又悔之既悔之又不能断而诛之使小人反侧不自安而至于此也始亲其人者过也聴其言以䘮其子又过也悔聴其言而不果于诛其人以及其身又过也自古小人之祸非一也宋元公信伊戾之言而诛太子痤汉武帝信江充之言而杀戾太子岂特太子晃而已以唐明皇之贤明而弑于宦官李辅国以宪宗之英武而弑于宦者陈洪志岂特魏太武而已莫亲于父子而小人得以间之莫尊于君父而小人得以弑之近习小人之祸可不惧哉然则人主欲免小人之祸何由而可一曰正心二曰讲学三曰近君子庻几可以免乎初潘淑妃生始兴王濬元皇后性妬以淑妃有宠于上恚恨而殂淑妃专緫内政由是太子劭深悪淑妃及濬濬惧为将来之祸乃曲意事劭劭更与之善劭濬并多过失数为上所诘责使呉兴巫严道育为巫蛊琢玉为上形像埋之陈庆国以其事白上上大惊命有司穷治其事道育变服为尼匿于东宫上怒甚欲废劭以告潘淑妃淑妃告濬濬驰报劭劭与腹心队主陈叔児齐帅张超之䓁谋为逆元嘉三十年二月甲子邵与张超之䓁数十人驰入云龙门及齐合㧞刄径上合殿帝见超之入举儿捍之五指皆落遂弑帝万里曰元凶劭之悪灭天理斁人伦其悪极矣万世臣子所不忍言也然其祸乱之原生于陈叔児张超之䓁小人在侧而发于巫祝严道育之妖妄昔者周成王之为太子也召公为太保周公为太傅太公为太师武王不使一小人在成王之侧也古者假于鬼神时日卜筮以疑衆者杀先生不使巫祝得出入于宫禁之中也今文帝既不能择忠正之士以素教其子又不戒群小之薫染使得飬成其不义之习不禁巫祝之妖妄使得蛊惑于宫禁之中其原甚微其祸甚酷故易曰臣弑其君子弑其父非一朝一夕之故其所由来者渐矣三月乙未武陵王骏举兵讨劭四月戊辰军千新亭大将军义㳟上表劝进以散骑侍郎徐爰兼太常丞撰即位仪注己巳王即皇帝位万里曰春秋之法重五始其一谓始即位者人君之始也故人君之道莫大于谨始盖人君即位之初天下臣民皆倾耳注目以想见吾君之圣徳以企望吾君之圣治始乎修徳犹或终之以失徳始乎纳諌犹或终之以拒諌始乎遵祖宗之法犹或终之以变祖宗之法故晋武帝即位之初焚雉头裘唐明皇即位之初焚珠玉锦绣非不始之以勤倹也而二君未年皆以荒淫召乱天下㡬至亡国而况始之以荒淫乎宋孝武以藩王起兵诛元凶报君父之雠亦可称矣然即位才㡬日而淫其叔父义宣之诸女义宣之诸女帝之从姊妹也齐诗谓之鸟兽之行所谓始乎修徳者安在哉周郎上䟽告之以备边境告之以行䘮礼告之以俭宫壷告之以辨毁誉亦未为犯颜逆耳之甚也然即位以忤㫖而黜之又未几而杀之所谓始乎纳諌者安在哉文帝元嘉之治比隆文景本于郡县守令择人久任故也帝首变文帝之制以六周为三周以久任为数易所谓始乎遵祖宗之法者安在哉其初既无修身齐家之徳其后卒为荒淫暴虐无道之主臧质侮之而叛义宣恨之而叛外则结怨于民内则短折其夀其身幸以令终而其子竟遭废弑一已失徳两世受祸盖孝武不谨其始之患也人君即位之初可不戒哉可不惧哉虽然人君之谨始不在于即位之后而在于未即位之先使文帝能得天下之贤人君子以辅导其子飬成其徳平居为贤王然后一旦为明主使孝武即位之始已失徳于天下是文帝亦有过耳魏主立子弘为皇太子先赐其母李贵人死万里曰伤哉李贵人也生子而为太子幸也何伤之有焉虽然立其子杀其母何幸之有焉立其子杀其母逆天理悖人伦莫甚于此二帝三王未是有也自汉武帝始也杀钩戈而立昭帝其意以为钩戈不死必祸昭帝始吕氏也不知钩戈死而昭帝夭后魏夷狄也武帝故事后魏未必知也特其残忍无亲猜防太过以为君亡而母存则皆为嗣君之祸也于是立其子而杀其母者数世也有所必杀必有所不及杀非虑之遗也天之数也至于胡后不及杀卒以此乱天下而亡魏谓无天也可乎哉周郎言事切直上杀之万里曰古者兴王赏谏臣逸王罚之汉髙帝问周昌曰朕何如主昌曰陛下桀纣之主而髙帝不以为忤晋武帝问刘毅曰朕可方汉何主毅曰陛下威灵之主而武帝不以为罪唐髙祖即位之初孙伏伽谏数事皆人所难言者髙祖赏之此三君所以兴桀杀龙逄而亡纣杀比干而亡隋炀帝杀赵才䓁四諌臣而亡明皇杀周子谅而㡬亡此杀谏臣之祸也先儒曰亡国之君其罪多矣而罪莫大于杀諌臣宋孝武以直言而杀周郎其罪大矣内有文帝结民之徳外无敌国问罪之辞其不亡者幸耳虽然古之君子必观时之昏明以为己之语黙古之明君必观臣之语黙以占已之得失邦有道危言危行邦无道危行言逊此君子语黙之节也观其臣危言而不讳足见在我有从諌之圣观其臣言逊以避祸足见在已有拒谏之非此人君得失之占也周郎事昏淫之君立无道之国而危言以杀身孝武怒正直之言杀忠諌之士至于䧟其身为万世无道之主皆不足与语古者君臣相与之道每上燕集在坐者皆令沉醉嘲谑无度万里曰君臣之情虽不可以不通然君臣之分尤不可以不严不通则隔不严则䙝秦之法群臣侍殿上者不得操兵至于燕使荆轲刺始皇绕柱而走殿下之卫卒拱立而不敢救赵髙説二世谓人主当深居臣下不可得而见其面至于望夷宫之弒逆二世乞为黔首而不得此君臣之情不通之祸也宋闵公靳宋万为宋万所弑陈灵公戏夏㣲舒为㣲舒所弑此君臣之分不严之祸也君臣燕集古人有之如诗之燕群臣燕嘉賔燕朋友故旧岂可废哉不如是无以通君臣之情也孝武与群臣燕集未为过也至于使之沉醉嘲谑则过矣君而嘲谑其臣则君不君臣而嘲谑其君则臣不臣天下之纲有三天下之常有五而莫重于君臣至于君臣嘲谑三纲五常于是尽废矣此刘宋之所以不永也三朝寳训初读三朝宝训万里曰一代之治体自有一代之家法夏之家法以禹如所谓皇祖有训有典有则是也商之家法以汤如所谓视乃厥祖率乃祖攸行是也周之家法以文武如所谓丕显哉文王谟丕承哉武王烈是也东方朔吿汉武帝谓臣未暇逺引尧舜请近举孝文皇帝是汉之家法在孝文陆贽告徳宗谓求言纳諌当法太宗是唐之家法在太宗本朝仁宗皇帝在位四十二年海内冨庻中外安靖人才衆多风俗醇厚民心爱戴国祚延长号为本朝之尧舜此虽仁宗仁圣之所致亦由不自用其圣不自矜其能动以太祖太宗三圣为家法之効也自王安石相神宗有祖宗不足法之论创为法度谓之新法天下大扰幸而得司马光相哲宗首罢新法复祖宗之旧天下大恱元祐七八年间号为盛治比隆庆暦既而小人章子厚欲倾元祐诸君子以取冨贵倡为复新法之说谓之绍述曽布和之蔡京王黼又和之而祖宗之法变更尽矣祖宗畏天后世乃以谓天变不足畏祖宗敬民后世乃以谓人言不足恤祖宗薄赋㰸后世暴赋横㰸而民贫祖宗简力役后世力役数起而民怨祖宗进君子后世退君子祖宗退小人后世进小人祖宗纳諌以通下情后世窜谪諌者以塞言路祖宗省刑以结人心后世连兴大狱以害忠良祖宗时近习不预事后世人主之权下移于近习祖宗时宦官不预政后世军国之权尽㱕于宦官祖宗时与夷秋坚盟好息邉衅后世结金人以灭大辽赂金人以求燕山祖宗之法亡而中国之祸酷矣观仁宗之法祖宗与后世之背祖训而治乱兴亡之鑑昭昭矣可不痛哉可不惧哉东宫劝读杂录凢八叚万里读通鑑至魏太武诛崔浩多所连及事极论魏法之虐既就坐詹事葛邲曰歴代仁厚未有如本朝者因及小人欲害君子必指为朋党为诽谤祖宗未尝罪焉不过窜谪而已惟陈东以諌死既而光尧悔之万里曰此事非光尧之意盖权臣汪黄之意也汪黄悪其发已之姦而诛之而其谤及光尧尔太子曰所谓党者即类之谓也君子小人各有其类岂得以党为罪哉又曰尝读骨鲠集见陈东上书其意甚忠但汪黄视之以为雠故杀之也既退万里賛葛詹事曰陈东之论甚佳葛曰此是大节目不可使东宫不知一日讲读毕葛邲因欵语及一朝臣中风暴卒者太子曰何至遽卒乎万里曰风者虚之极也如木无根遇风则㧞如花无蔕遇风则落士大夫以声色斵䘮其根本故至于此太子曰人之根本在元气岂可不自爱葛邲曰老子云不见可欲使心不乱太子曰枯藁之士无可欲而不乱者易冨贵者有可欲而不乱者难人皆能知之皆能言之顾行之难耳可不戒哉万里因举及仁宗用谏䟽首黜梳头夫人事及仁宗时故事端午日宫中必奏乐一日是日召对一士大夫未对间一宦者持幅纸呈奏乐故事仁宗掷之地既对而入宫嫔有问者仁宗怒曰何辱我我方见一贤士大夫而乃作此彼闻之必谓官家在宫中只取快活不忧勤天下端午罢奏乐自此始人主何必逺师尧舜自有本朝尧舜葛邲又因举及仁宗时宫嫔一日群请递迁仁宗不可曰外廷必不肯坚请曰此事在官家何问外廷仁宗不得已命各取金牋一幅御笔书曰某人可羙人某人可才人某人可婕妤以遗之曰此即王命可寳蔵之衆皆谢他日有司给俸钱皆如故衆又请曰某䓁䝉迁秩而有司不増俸何也仁宗曰吾固尝语汝汝不信今宰相䑓諌果皆执不可柰何于是衆黙然退而取御笔缴纳太子钦叹不已时谕徳沉揆讲尚书至不迩声色万里因举其说曰适见沉揆讲义云迩近也不迩声色者不近之之谓也近之且不可而况耽乐之乎此论甚太子亦曰甚佳万里读陆宣公奏议至陆贽救窦参䓁三状太子曰参谮贽而贽救参此全非私意全是公义又曰参之姦邪而相之此徳宗无知人之明也淳熈十三年正月朔北使在庭钖宴知大宗正赵不悳建言云皇太子赐酒方立饮于前而皇孙平阳郡王安坐于后父立子坐非是请改定其仪上下其议太子笑曰尊无二上在君父之前则某父子皆臣子也安得致私敬且平阳与从官坐席再重未赐酒则偕坐平阳安得独立乱班时论服皇太子有学且知礼前汉州太守贾伟秩满还奏事因言及道径鄂州太将郭杲掊克军士状上遣人廉其事果伏军中权酤非法他皆不伏且白伟尝以布三千疋鬻于军不受故怨而譛请与伟辨上以其事付太子议裁决以闻太子曰将臣固不可以一言动揺亦不可以言罪伟罪伟则言路自此壅于上闻矣朝议韪之丙午九月下澣暄甚晦日大雪十月二日至讲堂讲读既毕太子曰忽暄骊寒此隂阳升降之理也詹事葛邲曰隂阳之升降盖隂阳之消长也隂长则阳消阳长则隂消君子小人亦然否泰二卦是也万里曰治乱安危亦然太子曰且如宣和之治所宣备豫而小人賛之以奢侈賛之以邉切非安而不忘危治而不忘乱也万里讃三朝寳训至祖宗不杀羔羊不食水禽及袴纹倒侧等事太子曰祖宗之徳仁俭二字而已万里读三朝寳训至唐末孟昭图朝上䟽暮不知所在万里执牙篦曰唐僖宗与宦官田令孜陈敬瑄同处议天下事左拾遗孟昭图上䟽谏田令孜屏不奏矫诏贬昭图嘉州司户沉于暮頥津太子愤然曰至矫诏则唐事无可言者万里曰唐自髙力士以后宦官用事至于唐亡太子曰髙力士以后宦官至三千人仇士良谓天子不可使观书亲近儒生万里曰此仇士良致仕其党送皈求其教士良诲之曰天子观书近儒生见前代兴亡则我軰踈斥矣当以田猎声色玩好娱恱之则我軰亲矣其党皆拜谢而去士良至自称定䇿国老谓文宗为负心门生天子文宗不胜其忿遂与李训郑注谋欲诛之甘露之祸诛戮大臣流血殿庭文宗饮恨以没宦官岂真不可去乎盖是时老成有裴度谋臣有李徳𥙿文宗不与君子图小人而与小人图小人此其所以败也太子曰然东宫劝读録终淳熙乙巳史方叔侍郎旣以敷文阁待制奉祠于是东宫阙侍读一员时经营欲得之者甚衆一日詹事余处㳟葛楚辅见梁丞相问云宫僚阙劝读官如何余葛二公对曰今日请间固欲白此乃合辞以诚齐为荐丞相可之旣而庙堂诸公将进拟在选中者凢七八人余葛又与庙堂议损其数凢经营者皆削其姓名乃定议以吴春卿陈蹇叔胡子逺何一之及诚齐凢五人连名进拟八月初八日早进呈上閲至胡子逺云也得又閲至诚斋云遮箇好也么遂得肯以诚斋兼侍读命旣下初九日余葛二公与谕徳沈虞卿侍讲尤延之上讲堂皇太子问云新除杨待读得非近日上封事极言者乎余处㳟对曰是也其人学问过人操履刚正甚诚实又甚真尤工于诗太子曰极好此间亦有数人经营欲得之皆是由径政不要此等人今除杨侍读极好余葛诸公旣退更相贺以读宫僚皆得端人正士不容憸人曲学于其间也先是五月二十四日诚斋上封事极言天灾地震虏情边备君徳国势君子小人凢三千余言不报余处㳟因讲读之暇甞为太子诵之太子竦聴称善故知诚斋姓名云太子即光宗皇帝史名弥正梁名克家余名端礼葛名邲呉名燠陈名仲谔胡名晋臣何名万沉名揆尤名衰上孝宗皇帝诚斋亲结主知天语称好诚斋不负天子读陆宣公奏议读治通鑑三朝寳训皆效忠规于太子时人以爲称职后四十有八年绍定壬辰正月十八日男长孺谨识嘉定元年春三月男长孺编定端平元年夏五月门人罗茂良校正诚斋集巻第一百十二终诚斋集诚斋集卷第一百十三诚斋集卷第一百十三庐陵杨万里廷秀淳熈荐士録朱熹学传二程才雄一世虽赋性近于狷介临事过于果鋭若处以儒学之官涵飬成就必为异才袁枢议论坚正风节峻整今知处州石起宗立朝敢言作郡有惠祝櫰竒伟之节恬退之心士论所称久置闲散郑侨立朝甚劲正持节有风采林枅外温中厉遇事敢为蔡戡器度凝重学问该洽马大同文学政事士林之英至于持节风采甚厉官吏皆肃巩湘今之儒先世之吏师京镗性资静悫文辞工致王囬俊辩而敏乎而裕刘尧夫尝冠释褐立朝敢言萧徳藻文学甚古气节甚髙其志常欲有爲其进未尝苟合老而不遇士者屈之今爲湖北参议官章颕早冠多士其学益进立朝鲠挺公论推表霍篪儒而知兵长于论事至于两淮利害尤其所谙周必正工于古文敏于吏事临疑应变好谋而成张贵谟上庠名士有才谋可应时须刘清之得名儒朱熹之学传乃祖原甫之业汤邦彦学邃于易得先天之数才济于用有经世之心王公衮儒者能断吏事敢为剸繁摧姦尤其所长莫漳长于史学逹于吏治张黙魏公之姪能传胡文定春秋之学所至作吏皆有能声孙逄吉学邃文工吏用明敏沈介徳和黄钧仲秉以国士待之梁牓陞朝前知袁州萍乡县吴镒早以文词受知名胜如张安国沈徳和黄仲秉皆以国士待之京官今知郴州郴县王谦风力振耸勇于摧姦立朝蹇蹇士论㱕重谭惟寅文辞甚古志操甚坚尝除太学博士今知郴州但中庸有学有文操守坚正持节布宪风采甚厉韩璧直谅修㓗人称其贤李诵恬退难进廉吏之表陞朝今为江州徳安知县余绍祖徳胜于才廉而有惠新江陵府通判叶元潾和而有立早有竒节故相叶颙子昻之姪今为江西提举司干官待次廖徳明所学正遇事能断选人前韶州教授赵充夫廉明彊济治行甚髙陞朝今知临江军新喻县左昌时吏能精宻所至有声新知真州胡思成和粹而贤敏逹于政尝知安豊军赵像之能文练事淡如寒畯今为随州通判孙逄辰儒术饰吏廉操瘉人刘徳秀议论古今切于世用郑榜京官今知湘潭县施渊然工于古文恬于仕进前任监和剂局今任祠禄陞朝祝禹圭气节正方议论鲠挺张泌器宇粹和文辞工致与其弟涛俱有令名前軰称吴中二陆李大性四六诗句甚有律令李大异尝冠别头仕优进学作文下语准柳仪曹李大理学问弹洽吏事通明曽三复以文䇿第以廉褆身作邑有声尽罢横㰸梁榜曽三聘刻意文词雅善论事萧榜选人前西外宗学教授徐彻诗句明爽牋奏典重作邑爱民辨而不扰郑榜陞朝今知临江军清江县赵彦恂吏能精敏不择剧易戊辰王榜前知衡州今任宫观王澬治郡有闻惠而能辨前知吉州正当茶冦之锋修城治兵㓂不敢近今任宫观虞公亮力学有文子弟之秀雍公之子尚淹下僚陈谦学问深醇文辞雄俊声冠两学陆沉下僚李沐大臣之子而绰有寒酸之操甲科之隽而益厉文辞之工李耆俊其进虽非科级其文尤工四六今知柳州严昌裔学甚正守甚坚盖尝师张魏公而友钦夫陈字事母至孝作郡甚辨临事应变事集而民不扰卢宜之作文有古人関键日进未巳至于吏能乃其余事蘓渭通敏更事最善四六任子之流所不易得郑郧持身甚廉爱民甚力尝知南雄州保昌县殊有治行太守虐政一切反之民情翕然至今去思赵善佐为政和而有威治赋缓而自辨章贡吏民无不安之胡澥名臣之子修㓗博习州里有闻能世其家今为抚州宣黄丞其父字邦衡云凢六十人淳熈荐士録终淳熈乙巳诚斋为吏部郎中时王季海为丞相一日丞相问诚斋云宰相何事最急先务诚斋荅丞相云人才最急先务丞相云安得人才而用之诚斋取笔䟽六十人以献随所记忆者书之退而各述其长上之丞相此卷是也槀蔵于家杂然而书初无先后之序皆无优劣之意后四十八年绍定壬辰男长孺谨识嘉定元年春三月男长孺编定端平元年夏五月门人罗茂良校正诚斋集卷第一百十三终诚斋集诚斋集卷第一百十四诚斋集巻第一百十四庐陵杨万里廷秀诗话句有偶似古人者亦有述之者杜子美武侯庙诗云映堦碧草自春色隔叶黄鹂空好音此何逊行孙氏陵云山鸎空树响壠月自秋晖也杜云薄云巖际宿孤月浪中翻此庾信白云巖际出清月波中上也出上二字胜矣隂铿云鸎随入戸树花逐下山风杜云月明垂叶露云逐渡溪风又云水流行地日江入度山云此一聨胜庾信云永韬三尺剑长卷一戎衣杜云风尘三尺剑社稷一戎衣亦胜庾矣南朝蘓子郷梅诗云秪言花是雪不悟有香来介甫云遥知不是雪爲有暗香来述者不及作者陆龟䝉云慇懃与解丁香结从放繁枝散诞春介甫云慇懃爲解丁香结放出枝头自在春作者不及述者山谷集中有絶句云草色青青栁色黄桃花零落杏花香春风不解吹愁却春日偏能惹恨长此唐人贾至诗也特改五字耳东坡云春霄一刻直千金花有清香月有隂歌管楼台人寂寂秋千院落夜深深介甫云金炉香尽漏声残翦翦轻风阵阵寒春色恼人眠不得月移花影上栏千二诗流亷相似亦有甲乙问君何意栖碧山笑而不答心自闲桃花流水宛然去别有天地非人间又相随遥遥访赤城三十六曲水囬萦一溪初入千花明万岳度尽松风声此李太白诗体也麒麟图画鸿鴈行紫极出入黄金印又白摧杇骨龙虎死黒入太隂雷雨垂又指挥能事囬天地训练强兵动鬼神又路经滟滪双蓬鬓天入沧浪一钓舟此杜子美诗体也明月易低人易散㱕来唿酒更重看又当其下笔风雨快笔所未到气已吞又醉中不觉度千山夜闻梅香失醉眠又李白画像西望太白横峩岷眼髙四海空无人大児汾阳中令君小児天台坐忘身平生不识髙将军手涴吾足乃敢嗔此东坡诗体也风光错综天经纬草木文章帝杼机又涧松无心古鬓鬛天球不堟中粹温又児唿不蘓驴失脚犹恐醒来有新作此山谷诗体也金针法云八句律诗落句要如髙山转石一去无囬余以为不然诗已尽而味方永乃善之善也子美重阳诗云明年此㑹知谁健醉把茱茰子细㸔夏日李尚书期不赴云不是尚书期不顾山隂野雪兴难乗诗有一句七言而三意者杜云对食暂餐还不能退之云欲去未到先思囬有一句五言而两意者陈后山云更病可无醉犹寒己自和诗有句中无其辞而句外有其意者巷伯之诗蘓公刺暴公之譛已而曰二人同行谁为比祸杜云遣人向市赊香秔唤妇出房亲自馔上言其力贫故曰赊下言其无使令故曰亲又东㱕贫路自觉难欲别上马身无力上有相干之意而不言下有恋别之意而不忍又朋酒日劝㑹老夫今始知嘲其独遗已而不招也又夏日不赴而云野雪兴难乗此不言热而反言之也唐人云葛溪漫淬干将剑却是猿声断客肠又钓台如今亦有垂纶者自是江鱼卖得钱唐人长门怨错把黄金买词赋相如自是薄情人崔道融云如今却羡相如富犹有人间四壁居诗人惊人句杜山水障堂上不合生枫树怪底江山起烟雾又研却月中桂清光应更多白乐天云遥怜天上桂华孤为问姮娥更有无月中幸有闲田地何不中央种两株韩子苍衡岳图故人来自天柱峯手提石廪与祝融两山坡陀几百里安得置之行李中此亦是用东坡云我持此石㱕袖中有东海杜牧之云我欲东召龙伯公上天揭取北斗柄蓬莱顶上斡海水水尽见底㸔海空李贺云女娲鍊石补天处石破天惊逗秋雨褒颂功徳五言长韵律诗最要典雅重大如杜云鳯暦轩辕纪龙飞四十春八荒开夀域一气转鸿钧又云碧瓦初寒外金茎一气旁山河扶绣户月月近彫梁李义山云帝作黄金阙天开白玉京有人扶太极是夕降元精七言褒颂㓛德如少陵贾至诸人唱和早朝大明宫乃为典雅重大和此诗者岑参云花迎剑佩星初落柳拂旌旗露未干最佳七言长韵古诗如杜少陵丹青引曹将军画马奉先县刘少府山水障歌等篇皆雄伟宏放不可捕捉学诗者于李杜蘓黄诗中求此等类诵读沉酣深得其意味则落笔自絶矣太史公曰国风好色而不淫小雅怨诽而不乱左氏传曰春秋之称微而显志而晦婉而成章尽而不污此诗与春秋纪事之妙也近世词人闲情之靡如伯有所赋赵武所不得闻者有过之无不及焉是得为好色而不淫乎惟晏叔原云落花人独立微雨燕双飞可谓好色而不淫矣唐人长门怨云珊瑚枕上千行涙不是思君是恨君是得为怨诽而不乱乎惟刘长卿云月来深殿早春到后宫迟可谓怨诽而不乱矣近世陈克咏李伯时画寕王进史图云汗简不知天上事至尊新纳夀王妃是得为微为晦为婉为不污秽乎惟李义山云侍燕㱕来宫漏永薛王沉醉夀王醒可谓微婉显晦尽而不污矣士大夫间有口传一两聨可喜而莫知其所本者如人情似纸番番薄世事如棊局局新又饱谙世事慵开眼㑹尽人情只㸃头又薄有田园㱕去好苦无官况莫来休又贺人休官重碧杯中天更大软红尘里梦初收竟不知何人诗也又有嘲巧官而事反拙者当初只谓将勒补到底翻为弄巧成此尤可笑唐律七言八句一篇之中句句皆竒一句之中字字皆竒古今作者皆难之余尝与林谦之论此事谦之慨然曰但吾軰诗集中不可不作数篇耳如杜九日诗老去悲秋强自寛兴来今日尽君欢不徒入句便字字对属又第一句顷刻变化才説悲秋忽又自寛以自对君自者我也羞将短髪还吹帽笑倩旁人为正冠将一事翻腾作一聨又孟嘉以落帽为风流少陵以不落为风流翻尽古人公案最为妙法蓝水逺从千涧落玉山髙并两峯寒诗人至此笔力多衰今方且雄杰挺㧞唤起一篇精神非笔力㧞山不至于此明年此㑹知谁健醉把茱茰子细㸔则意味深长幽然无穷矣东坡煎茶诗云活水还将活火烹自临钓石汲深清第二句七字而具五意水清一也深处取清者二也石下之水非有泥土三也石乃钓石非寻常之石四也东坡自汲非遣卒奴五也大瓢贮月㱕春瓮小杓分江入夜瓶其袱水之清美极矣分江二字此尤难下雪乳已翻煎处脚松风仍作泻时声此倒语也尤为诗家妙法即少陵红稻啄余鹦鹉粒碧梧栖老鳯凰枝也枯肠未易禁三椀卧聴山城长短更又翻却卢仝公案仝喫到七椀坡不禁三椀山城更漏无定长短二字有无穷之味初学诗者须用古人好语或两字或三字如山谷猩猩毛笔平生㡬两屐身后五车书平生二字出论语身后二字晋张翰云使我有身后名㡬两屐阮孚语五车书庄子言恵施此两句乃四处合来又春风春雨花经眼江北江南水拍天春风春雨江北江南诗家常用杜云且看欲尽花经眼退之云海气昏昏水拍天此以四字合三字入口便成诗句不至生梗要诵诗之多择字之精始乎摘用久而自出肺腑纵横出没用亦可不用亦可诗家备用古人语而不用其意最为妙法如山谷猩猩毛笔是也猩猩喜着屐故用阮孚事其毛作笔用之抄书故用恵施事二事皆借人以咏物初非猩猩毛笔事也左传云深山大泽实生龙蛇而山谷中秋月诗云寒藤老木被光景深山大泽皆龙蛇周礼考工记车人盖圆以象天轸方以象地而山谷云丈夫要弘毅天地为盖轸孟子云武成取二三策而山谷称东坡云平生五车书未吐二二䇿孔子老子相见倾盖邹阳云倾盖如故孙侔与东坡不相识以诗寄东坡和云与君盖亦不湏倾刘寛为吏以蒲为鞭寛厚至矣东坡云有鞭不使安用蒲杜诗云忽忆徃时秋井榻古人白骨生苍苔如何不饮令心哀东坡云何须更待秋井塌见人白骨方衔盃此皆翻案法也余友人安福刘浚字景明重阳诗云不用茱茰子细㸔管取明年各强健得此法矣五七字絶句最少而最难工虽作者亦难得四句全好者晩唐人与介甫最工于此如李义山忧唐之衰云夕阳无限好其柰近黄昏如青女素娥俱耐冷月中霜里鬭婵娟如芭蕉不展丁香结同向春风各自愁如鸎花啼又笑毕竟是谁春唐人铜雀䑓云人生富贵湏囬首此无歌舞来寄邉衣云寄到玉关应万里戍人犹在玉关西折杨柳云羗笛何须怨杨柳春光不度玉门关皆佳句也如介甫云更无一片桃花在为问春㱕有底忙秪是虫声己无梦五更桐叶强知秋百啭黄鹂㸔不见海棠无数出墻头暗香一阵连风起知有蔷薇涧底花不灭唐人然鲜有四句全好者杜牧之云清江漾漾白鸥飞緑净春深好染衣南去北来人自老夕阳长送钓舩㱕唐人云树头树尾覔残红一片西飞一片东自是桃花贪结子错教人恨五更风韩渥云昨夜三更雨临明一阵寒蔷薇花在否侧卧卷帘㸔介甫云水际柴扉一半开小桥分路入青苔背人照影无穷栁隔屋吹香併是梅东坡云暮云収尽溢清寒银汉无声转玉盘此生此夜不长好明月明年何处㸔四句皆好矣五言长韵古诗如白乐天游悟真寺一百韵真絶唱也五言古诗句雅淡而味深长者陶渊明栁子厚也如少陵羗村后山送内皆有一倡三叹之声自隆兴以来以诗名林谦之范至能陆务观尤延之萧东夫近时后进有张镃㓛父赵蕃昌父刘翰武子黄景説巖老徐似道渊子项安世平甫巩丰仲至姜䕫尧章徐贺恭仲汪经仲权前五人皆有诗集传世谦之常称重其友方翥次云诗云秋明河汉外月近斗牛旁延之有云去年江南荒趂逐过江北江北不可住江南㱕未得有寄友人云胷中襞积千般事到得相逄一语无又台州秩满而㱕云送客渐稀城渐逺㱕涂应减两三程东夫饮酒云信脚到太古登岳阳楼不作苍忙去真成浪荡逰三年夜郎客一柂洞庭秋得句鹭飞处㸔山天尽头犹嫌未竒絶更上岳阳楼又荒村三月不肉味併与瓜茄倚阁休造物于人相补报问天赊得一山秋至能有云月从雪后皆竒夜天到梅邉有别春功父云断桥斜取路古寺未关门絶似晚唐人咏金林禽花云梨花风骨杏花粧黄蔷薇云已从槐借叶更染菊为裳写物之工如此余㱕自金陵㓛父送末章云何时重来桂隐轩为我醉倒春风前㸔人唤作诗中仙㸔人唤作饮中仙此诗超然矣昌父云红叶连村雨黄花独径秋诗穷真得瘦酒薄不禁愁武子云自锄明月种梅花又云吹入征鸿数字秋渊子云煖分煨芋火明借绩麻灯又客路二千年五十向人犹自説㱕耕平甫题钓台醉中偶尔闲伸脚便被刘郎卖作名恭仲云碎斫生柴烂煑诗又有姚宋佐辅之一絶句云梅花得月太清生月到梅花越様朋梅月萧踈两竒絶有人踏月绕花行僧显万亦能诗万松岭上一间屋老僧半间云半间三更云去作行雨囬头方羡老僧闲又梅诗探攴春色墻头朶阑入风光竹外梢又河横星斗三更后月过梧桐一丈髙又有龎右甫者使虏过汴京云苍龙观阙东风外黄道星辰北斗邉月照九衢平似水胡児吹笛内门前吾族前軰讳存字正叟讳朴字元素讳杞字元卿讳辅世字昌英皆能诗元卿年十八第进士其叔正叟贺之云月中丹桂输先手镜里朱颜正后生吾乡民俗稻未熟摘而蒸之舂以为米其饭絶香元素有诗云和露摘残云浅碧带香炊出玉轻黄余先太中贫尝作小茅屋三间而未有门扉干元卿求一扉元卿以絶句送至云三间茅屋独家村风雨萧萧可断魂旧月相如犹有壁如今无壁更门昌英有絶句云碧玉寒塘莹不流红渠影里立沙鸥便当不作南溪看当得西湖十里秋吾州诗人泸溪先生安福王民瞻名庭珪弱冠贡入京师太学已有诗名有絶句云江水磨铜镜面寒钓鱼人在蓼花湾囬头贪㸔新月上不觉竹竿流下滩绍兴间宰相秦桧力主和戎之议乡先生胡邦衡名铨时为编脩官上书乞斩桧谪新州民瞻送行诗一封朝上九重关是日清都虎豹闲百辟动容观奏议㡬人囬首愧朝班名髙北斗星辰上身落南州瘴海间不待百年公议定汉庭行召贾生还大厦元非一木支要将独力拄倾危痴児不了公家事男子要为天下竒当日姦䛕皆瞻落平生忠义秪心知端能饱喫新州饭在处江山足䕶持有欧阳安永上飞语告之除名窜辰州孝宗登极召为国子监簿以老请奉祠除直敷文阁宫观尤延之尝诵吴则礼诗华馆相望接使星长淮南北已休兵便须买酒催行乐更覔何时是太平满舩卖了洞庭柑雪色新裁白纻衫唤得吴姬同一醉春风相送过江南又枫叶芦花满钓舩水风清处枕琴眠觉来失却潇湘月却问青山覔酒钱神宗徽猷阁成告庙祝文东坡当笔时黄鲁直张文潜晁无咎陈无己毕集观坡落笔云惟我神考如日在天忽外有白事者坡放笔而出诸人拟续下句皆莫测其意所向顷之坡入再落笔云虽光辉无所不充而躔次必有所舍诸人大服润州火爇尽室庐惟存李卫公塔米元章庵元章喜题塔云神䕶卫公塔天留米老菴有轻薄子于塔菴二字上添注爷孃二字元章见之大骂轻薄子再于塔菴二字下添注飒糟二字盖元章母尝乳哺宫中故云糟字本出汉书霍去病传云鏖臯兰山下注云今谓糜烂为鏖糟轻薄子用糟字黏菴字盖今人读鏖为菴读糟为子甘切添注遂成七言两句云神䕶卫公爷塔飒天留米老嬢菴糟矣乡先生刘尚书才卲字美中云刘弇伟明献南郊大礼赋首句云粤惟古初豺獭有祭大小大南郊大礼祭天地祖宗而比之豺獭之祭此譬如千叶万骑羽猎长杨而于其间説鬭虾䗫刘侍郎岑字季髙居建康中书舍人张孝祥字安国时为师还徃甚宻一日安国忽具衣冠造季髙季髙惊异未出先令人问盛服而来何故安国曰欲北面书法季髙不辞譲着道服而出安国则令人扶季髙纳再拜者再季髙亦不辞让安国请曰云云季髙荅曰云云大意令安国学李邕书徽宗尝问米某蘓轼书如何对曰画黄庭坚书如何曰描卿书如何曰刷髙宗初作黄字天下翕然学黄字后作米字天下翕然学米字最后作孙过庭字故孝宗太上皆作孙字韩退之荅李师钖书云思元賔而不见见元賔之所与则如元賔焉此用石勒语王浚赠勒尘尾勒悬之壁间每瞻仰之云三公不得见见王公之玩好如见王公焉退之作河南少尹李素墓铭云髙其上而坎其中以为公之宫奈何乎公此用东方朔谏武帝近董偃云奈何乎陛下退之上宰相书云恤恤乎饥不得食寒不得衣此用左传语南蒯将叛邑人歌之曰恤恤乎湫乎悠乎又杜兼墓铭云事在于人日逺日忘此用晋书张骏语谓中原之于晋日逺日忘又平淮西碑自皇帝曰光颜汝为陈许帅曰重胤云云曰弘云云曰文通云云曰道古云云曰愬云云曰度惟汝予同汝遂相予此用舜典命九官文法也柳子厚荅韦中立书云抑之欲其奥杨之欲其明踈之欲其通廉之欲其节激而发之欲其清固而存之欲其重此用周礼考工记函人句法云眡其钻空欲其怨也眡其里欲其易也眡其朕欲其直也櫜之欲其约也举而眡之欲其豊也衣之欲其无断也韩退之行箴云宣悔而休汝悪曷瘳宜休而悔汝善安在栁子厚忧箴云宜言不言不宜而烦宜退而勇不宜而恐二箴相似未知孰先为之者曽子固送王无咎字序云以颜子之所以为学者期乎已余之所望于补之也假借乎已而已矣岂予之所望于补之哉此用孟子句法千里而见王是予所欲也不遇故去岂予所欲哉而介甫送陈升之序云堪大臣之事可信而望者陈升之而已矣煦煦然仁而已矣孑孑然义而已矣非予所望于升之也子固送王希序介甫九曜阁记言洪抚两州山川之胜逰览之乐亦大略相似未知孰先为之者李弥逊知吉州于州学立杨忠㐮公祠堂请刘尚书美中作祭文首句云隂虹吐氛暂翳圜景斗于星中孤光耿耿洪河溃溢滔天横骛屹然中流见此底柱又云公人中之龙那肯屈节于犬羊又云欲赎忠㐮人百其身弥逊叹服不已不知其用太学生姚孝寕祭李清卿文首句云皇穹将倾天柱必折大地欲仆泰岳必蹶又云公人中龙肯臣犬豕又云赋据床上天子在下公抱帝躬嚼齿大骂公于是时眦裂髪立干坤昼昏鬼神夜泣又云欲赎清卿人万其身万又何多一世犹轻又云吾将提长剑而登泰华决浮云而问苍天虽泣尽而継之以血安得吾清卿之复然盖清卿之父避乱至庐陵尝馆于美中之家故美中得此文予少时尝于刘彦纯家见其全篇今亡矣可惜庐陵村落地名何山有金地寺壁间有庐陵丞某人留题云今朝憩息来金地何日翺翔到木天观者后美中再入馆职唱和云见説木天犹突兀暂时金地亦清闲是时南渡之后驻跸临安百司官寺未立暂寓一僧舍为秘书省而汴京本省犹未毁美中此聨朝士叹其亲切诗句固难用经语然善用者不胜其韵李师中云夜如何其斗欲落嵗云莫矣天无晴又山如仁者静风似圣之清又诗成白也知无敌花落虞兮可奈何诗有实字而善用之者以实为虚杜云弟子贫原宪诸生老伏䖍老字盖用赵充国请行上老之有用文语为诗句者尤工杜云侍臣双宋玉战策两穣苴盖用如六五帝四三王有用法家史文语为诗句者所谓以俗为雅坡云避谤诗寻医畏病酒入务如前巻僧显万探支䦨入亦此类也庾信月诗云渡河光不湿杜云入河蟾不没唐人云因过竹院逢僧语又得浮生半日闲坡云慇懃昨夜三更雨又得浮生一日凉杜梦李白云落月满屋梁犹疑照颜色山谷簟诗云落日映江波依稀比颜色退之云如何连晓语秖是説家乡吕居仁云如何今夜雨秪是滴芭焦此皆用古人句律而不用其句意以故为新夺胎换骨杜蜀山水图云沱水流中座岷山赴此堂白波吹粉壁青嶂挿彫梁此以画为真也曾吉父云断崖韦偃树小雨郭煕山此以真为画也白乐天女道士诗云姑山半峯雪瑶水一枝莲此以花比美妇人也东坡海棠云朱唇得酒晕生脸翠袖巻纱红映肉此以美妇人比花也山谷酴醿云露湿何郎试汤饼日烘荀令炷炉香此以美丈夫比花也山谷此诗出竒古人所未有然亦是用荷花似六郎之意欧阳公作省试知举得东坡之文惊喜欲取为第一人又疑其是门人曽子固之文恐招物议抑为第二坡来谢欧欧问坡所作刑赏忠厚之至论有臯陶曰杀之三尧曰宥之三此见何书坡曰事在三国志孔融传注欧退而閲之无有他日再问坡坡云曹操灭袁绍以袁熈妻赐其子丕孔融曰昔武王伐纣以姮己赐周公操惊问何经见融曰以今日之事观之意其如此尧臯陶之事某亦意其如此欧退而大惊曰此人可谓善读书善用书他日文章必独步天下然予尝思之礼记云狱成有司吿于王王曰宥之有司曰在辟王又曰宥之有司又曰在辟王三宥不对走出致刑于甸人坡虽用孔融意然亦用礼记故事其称王谓王三皆然安知此典故不出于尧客有自秦少㳺许来见东坡坡问少㳺近有何言句客举秦燕子楼词云小楼连逺横空下临绣毂彫鞍骤坡笑曰又连逺又横空又绣毂又彫鞍又骤也劳欀轼亦有此词云燕子楼中佳人何在空鎻楼中燕东坡谈笑善谑过润州太守髙㑹以飨之饮散诸妓歌鲁直茶词云惟有一杯春草解留连佳客坡正色曰却留我喫草诸妓立东坡后慿东坡胡床者大笑絶倒胡床遂折东坡墯地賔主一笑而散见蜀人李珪説也东坡知徐州李定之子某过焉坡以过客故事宴之其人大喜以为坡敬爱之也因起而请求荐墨坡阳应曰诺久之闲谈坡忽问李曰相法谓面上人中长一寸者夀百年有是説否李曰未闻也坡曰果若人言彭祖好一箇獃长㰸李大惭而遁见王侨卿説东坡尝宴客俳优者作技万方坡终不笑一优突出用棒痛打作技者曰不笑汝犹称良优乎对曰非不笑也不笑者所以深笑之也坡遂大笑盖优人用东坡王者不治夷狄论云非不治也不治者所以深治之也见子由五世孙奉新县尉懋説予过金山见妙髙䑓上桂东坡像有坡亲笔自賛云目若新生之犊身如不繋之舟试问平生㓛业黄州惠州崖州今集中无之予昔为零陵丞尝肩舆过一野寺前璧间有山谷亲笔一诗予小立肩舆诵之三过既㱕书之止记一联云春将国艳薫花骨日借黄金缕水纹今集中亦无之蔡攸㓜慧其叔父卞荆公壻也卞携攸见公一日公与客论及字説攸立其膝下囬首问曰不知相公所觧之字为复是鲜苍颉字为复是觧李斯字不能荅拊其顶曰你无良你无良见刘尚书美中説东坡赤壁赋云扣舷而歌曰云云客有吹洞箫者倚歌而和之其声呜呜然如怨如慕山谷为坡冩此赋为图障云扣舷而歌曰又云其声呜呜如怨如慕去之歌然三字觉神观精鋭孙仲益作上梁文云老蟾驾月上千巖紫翠之间一鸟唿风啸万木丹青之表周茂振曰既唿又啸易啸为响退之盘谷序云妬宠而负恃张文潜云妬宠一字负恃两字非句律与下句云争妍而取怜不类又既曰负又曰恃为复特当作特本朝制告表启用四六自熙丰至今此文愈盛有一聨用两处古人全语而雅驯妥帖如已出者介甫贺册后妃表云关雎之求淑女无险陂私谒之心鸡鸣之思贤妃有警戒相成之道绍兴间刘美中除工部侍郎兼直学士院吉水丞龚尹字正子以启贺之云技巧工匠精其能自元成之间鲜能及号令文章焕可述虽诗书所称何以加尹又上汤丞相启云生民以来未有盛于孔子天下之士岂复贤于周公后二语用韩退之上宰相书中书舍人张安国知抚州自抚移蘓谢上表云虽自西徂东周爰执事然以小易大是诚何心増虽然二字而两州东西小大乃甚的切王履道贺唐秘校及第启云得知千载上頼古书作吏一行便废此事前二语用渊明诗得知千载事上頼古人书翦去两字后二句用嵇康书一行作吏此事便废而皆倒易二字东坡荅士人启云媿无琴瑟㫖酒以乐我嘉宾所喜直谅多闻真古之益友此虽増损五六字而特圜美至翟公巽行麻制云古我先王惟图任旧人共政咸有一徳克左右厥辟宅师则前二语熟而后二语突兀矣四六有一聨而用四处古人语者张钦夫荅一教官启云识其大者岂诵説云乎哉何以吿之曰仁义而已矣四人语乃如一人语王履道行余深少年制云仰惟前代守文为难相我受民非贤不乂其意亦贯绍兴间金人㱕我河南地洪景伯贺表云宣王复文武之土可谓中兴齐人㱕郓讙之田不失旧物属联工夫然去一境字便觉难读四六用古人语有用其一字之声而不用其字之形者书曰人惟求旧而介甫谢上表去仁惟求旧义不遐遗乃易人为仁荘子曰副墨之子闻之洛诵之孙副墨谓文墨之有副本洛诵谓洛人之善诵读者而介甫贺生皇子表前一聨言成王父王子衆多而継之以㳟惟皇帝陛下令徳光乎洛诵康㓛茂乎岐昌则以洛诵为成王矣盖成王名诵而卜洛故也此文人之舞文弄法者也四六有截断古人语五字而补以一字如天成者有用古人语不易其字之形而易其意者汉书云在汉廷无出其右论语云与文子同升诸公而翟公巽贺蔡攸除少师启云朝廷无出其右父子同升诸公既截断其语而补以一字读者不觉其补而又易文子为父子子之一字虽同而文子乃人名父子非人名也此巧之至也子牟身居江湖之上公冶长虽在缧绁之中而东坡谢罪表云身寄江湖之上梦游缧绁之中孟子云此之谓失其本心左传云吾必使汝罢于奔命翟公巽一年之中移作数郡太守谢表云忧患失其本心筋力罢于奔命亦此类也四六有作流亷语者亦须典而不浮东坡谢知湖州表云湖山如旧鱼鸟亦怪其襄残谢知宻州云賔岀日于亷谯江山炳焕传夕烽于海峤鼔角清闲谢赐笏带云草木何知被庆云之渥彩鱼鰕至贱借沧海之荣光虽若可观终非其有汪彦章贺神降万岁山表云恍若银山金成宫阙浩如玉海虹贯山川此皆典而不浮孙仲益亦多此等语至橘林则浮靡而不典矣四六有作华润语而重大者最不可多得韩退之表云地弥天区界轶海外北岳医间神畏受职析木天街星宿清润曾子固云钩陈太㣲星纬咸若崑崙渤澥波澜不惊王履道行种师道麻制云封疆开崑崙积石之西威誉震大汉荒之北四六有用古人全语而全不用其意者行苇之诗云仁及草木牛羊勿践履此盛世之事也又鸱鸮之诗云曰予未有室家风雨所漂揺此谓鸱鸮之巢也王履道北人也靖康避乱迁谪在八桂思郷里坟墓作青词云万里丘坟草木牛羊之践履百年郷社室家风雨之漂揺有客在张钦夫坐上举介甫贺册后妃关雎鸡鸣之联以为四六之妙者钦夫因举东坡贺册后表云上符天造日月为之光明下逮海隅夫妇无有愁叹笑曰此全不用古人一字而气象塞乎天地矣中书舍人洪景卢知婺州召至郡下而从臣未有虚位孝宗除为在京宫观兼侍读太府少卿张抑字子仪以启贺之云珍䑓间馆冠臯伊之伦魁广厦细旃论唐虞之圣道前两句用扬雄赋全语后两句用王吉疏全语皆西汉文章也子仪对予举似予惊叹击节以为不减前軰未㡬景卢入翰林为学士适梁叔子丞相以病辞位孝宗爱重之不聼其去累辞不得已拜大观文醴泉观使兼侍读景卢当笔麻制中全用此一聨是日朝士聼麻者皆称赏之不知其为子仪语也四六有初语平平而去其一字精神百倍妙语超絶者介甫贺韩魏公致仕启云言天下之所未尝任大臣之所不敢其初句尾有言任二字而去之也循王张俊妾封夫人中书舍人程子山行词以异姓王对如夫人朝士称之靖康遣聂山割三镇与金人请和三镇之民不肯左衽群起欧山至死而朝廷或传其生词臣行加恩词云风寒昜水知士去之不还日逺长安怪人来而未至汪伯彦黄潜善为相时太学之士陈东以上书诛既而髙宗深悔之赠东谏议大夫而罢汪黄二相后赵鼎为相汪黄有启谢庙堂鄱阳熊彦时叔雅为赵客代赵荅启云一男子之上书彼将焉罪诸大夫曰可杀公亦何心靖康二圣北狩皇属毕迁中原无主惟髙宗皇帝在外独免隆祐太后以书劝进有云献公之子九人惟重耳之独在汉家之阨十世宜光武之中兴此汪彦章词也建炎苖刘之祸未㡬复辟赦书云断鳌而立四极既成开辟之勲取日而授五龙复正神明之御此李汉老词也张邦昌既僭窃窜谪谢髙宗表云孔子从佛盻之召盖欲兴周纪信乗汉王之车固将诳楚其党颜博文之词也邦昌初立时博文首上贺表云非汤武之干戈同尧舜之禅譲其反覆如此李纲罢相被谪汪彦章行词云朋姦罔上有虞必去于驩兠欺世盗名孔子首诛于正卯又云専杀尚威伤列圣好生之徳信䜛喜佞为一时群小之宗客有问彦章者曰内翰顷有启贺伯纪拜相云孤忠贯日正二仪倾侧之中凛气横秋挥万骑笑谈之顷又云士讼公寃亟举幡而集阙下帝从民望令免冑以见国人与今谪词一何反也彦章曰某此启自直一翰林学士渠不用我故以后词报之客又曰词有云乃倾家积隂与贼通若行此言则李公族矣怨岂至是此言何从荅曰某如何知得伹见渠児子自虏中㱕汪彦章初除北门有小官贺以启云当年翰苑曽闻学士之葫芦今日玊堂又见司空之萝卜自以为竒有问之者葫芦事得非用太祖皇帝嘲内翰陶谷所谓年年依様画葫芦者乎曰然又问萝萄何出曰昔司空图在翰苑尝作萝萄诗闻者絶倒又吾州安福有欧阳寺丞叔向者尝为妻病作青词云大小二便半月未通于水火晨昏两膳一粒不过于咽喉又近有代京丞相作遗表者首句云身独立于上台未踰三月疮忽生于下体㡬及半年莆田陈丞相作小朝士时显仁太后之丧尝代宰相乞皇帝御殿表云虽天道何言四时自然成嵗然太阳不照万物何以仰瞻识者已知其有宰相器公后为左相辞位其客郑侨恵叔代作表云责任匪轻此岂久居之地从容求去幸当未厌之时岂久居牛僧孺语也幸未厌萧嵩语也皆宰相求去事未有如此亲切者梁叔子丞相生日孝宗赐酒物是时梁母太夫人在尤延之代作谢表云小人有母虽喜君羮之尝大烹飬贤毎虞公餗之覆黄仲秉摄西掖行东坡赠太师谥文忠词云朕考百年治乱之原识诸老忠邪之辨惟小人无所忌惮使君子至于困穷又云某目无全牛意空凡马道不行而言立身愈退而名髙又云言之尚至于叹嗟闻者亦为之兴起户部侍郎史正志自请为诸路发运使遍行州县凡合起上供及江上饷师钱谷尽以为羡余而献之夀皇大喜既而嵗莫上供无一州至者板曹大窘奏其事上大怒即日罢黜仲秉行词有云多取嬴于郡国无遗筭于鸡豚校数嵗之中以为常本无心计无三年之蓄曰不足徒有口才反仲秉为刑部侍郎触一权贵句外得丹阳谢庙堂启曰一麾江海颇欲避西风之尘两鬓雪霜伹堪饮北府之酒王季海丞相为太常少卿时葛丞相楚辅为浙东参议官以启贺季海用鸡檄对鹅经季海赏其的对鸡檄乃用王勃为诸王作鬭鸡檄山谷戏笔尝书范文正公为举子时作虀赋有云陶家瓮内淹成碧绿青黄措大口中嚼出宫商徴羽吾州刘沅丞相㣲时读书山寺寺僧请公戏作偷狗赋有云抟饭引来犹掉续貂之尾索绹牵去尚囬顾兎之头常州人讳打爷盖尝有子为五百而其父坐罪当杖者其子恐佗人杖其父之重而身请行刑故有此讥士人有戯作此赋者云当年祖逖见而知闻而知后日孙权出乎尔反乎尔投人诗文有语忌者不可不知人有上文潞公诗用夀考字公曰五曰考终命和我死也説了程子山自中书舍人謪为贑州安逺令士子上生日诗用岳降事子山曰降做县令了更降去甚处周茂振贺刘季髙由謪籍放自便启云十年去国惊我马之虺隤一日还家喜是翁之矍铄季髙曰是翁却将对我马此类多矣至如绍兴间张叔夜之子常先为江西常平使者有小官上启其自序处云叔夜麄踈次山漫浪常先大怒曰我爷何曽麁踈虽常先不学可笑然小官亦当问上官家讳吉州推官李椿尝于一上官举状而上官家讳有复名而一字椿者初许荐而后不与请予族弟炎正字济翁作一启以觧之云讳名不讳姓虽存羊枣之遗文言在不言徴亦有杏坛之故事上官遂举之济翁年五十二乃登第初任寕逺簿甚为京丞相所知有启上丞相云秋惊一叶感蒲栁之先知春到千花难桒麻之后长丞相遂下待降掌故之令也尤延之尝举前軰四六有云秉圭执璧礼天地之神祗㓗粢丰盛报祖宗之㓛徳谓其不造语而体面大又尝爱子由行词有云养徳丘园本无求于当世书名史䇿恍若疑其古人诗曰燕及皇天又曰诞弥厥月而介甫贺进筑熈河表云旌旜所指燕及氐羗楼橹相望诞弥河陇渊明子美无已三人作九日诗大槩相似子美云竹叶于人既无分菊花从此不湏开此渊明所谓尘爵耻虚罍寒华徒自荣也无已云人事白生今日意寒花秪作去年香此渊明所谓日月依辰至举俗爱其名也介甫当国喜言农田水利有献议梁山泺可涸之以为田介甫欲行之又念水无所㱕以问刘贡父曰此事杨蟠无齿贡父退介甫思其説而不得唿其子雱问以何意且出何书雱曰不知当召而问之贡父既至雱以父之问问焉贡父笑曰此易晓耳杨蟠杭人善作诗自号浩然居士相公孰识之今欲涸湖为田此事浩然无涯也一时闻者絶倒东坡诗云卧占寛闲五百弓汪彦章启云嗟甫里百弓之别墅七尺二寸为一弓事见译梵一尺八寸为一肘四肘为一弓今通鑑二百四十八巻㑹昌五年祠部奏天下寺四千六百兰若四万史炤释文引萨波多论云西天度地以四肘为一弓去村店五百弓不逺不近以闲静处为兰若今以唐尺计之盖二里许也或问何谓双声叠韵曰行穿诘曲﨑岖路又聴钩辀格磔声上句叠韵下句双声也何谓蜂腰鹤膝曰词源倒流三崃水笔阵独扫千人军无邉落木萧萧下不尽长江衮衮来前一聨蜂腰后一聨鹤膝也近世蜀人多妙于四六如程子山赵荘叔刘韶美黄仲秉其选也然未免作意爲之者张钦夫深于经学初不作意于文字间而毎下笔必造极绍兴辛巳年其父魏公久谪居永州得㫖自便钦夫代作谢表自叙有云家国异谋固难调于衆口天日下照夫何歉于一心兹盖皇帝陛下体尧之仁行禹之智微彰以道必因天地之时动化若神孰测风雷之用其辞平其味永其韵孤岂作意爲之者时年二十九李方叔之孙大方字允蹈少时尝作思故山赋诸公间称之以为似邢居实晚得一鹖冠今为杂买埸寄予诗一篇多有警句如三百年来今几秋天地自老江自流如笛声吹起白玉槃正照御前杨柳碧如可怜一代经纶业不抵钟山几首诗如后院落花人不到黄鹂飞下石榴隂大似唐人嘉定元年春三月男长孺编定端平元年夏五月门人罗茂良校正诚斋集卷第一百十四终诚斋集诚斋集卷第一百十五诚斋集卷第一百十五庐陵杨万里廷秀传张魏公传张浚字徳逺汉之绵竹人唐宰相九龄弟九臯之后祖纮尝举茂材异等父咸举进士复擢贤良方正异等浚四嵗而孤母计守志鞠养虽㓜行直视端俨如成人识者知为逺器甫冠入太学中政和八年进士第调山南府士曹参军恭州司录靖康文元召除太常寺主簿张邦昌僭窃浚逃大学中闻髙宗皇帝即位南京星驰赴焉除枢宻院编修官改虞部员外郎擢殿中侍御史迁侍御史尝奏事髙宗曰朕于直言容受不讳近有河北武臣上书诋毁朕躬亦不加罪浚请宣布中外以劝言者时乘舆在维扬久之中外窃议以为上将安居焉者浚言中原天下之根本愿下明诏令葺东京关陜襄邓以待廵幸大咈宰相意请补外除集英殿修撰知兴元府未行擢礼部侍髙宗召谕曰卿知无不言言无不尽朕将有为政如欲一飞冲天而无羽翼卿为朕留浚顿首泣谢除御营使司参賛军事浚念虏骑必至而庙堂不爲备力言之于宰相黄潜善汪伯彦皆笑不荅三年春虏果犯维扬乗舆渡江行幸钱塘留朱胜非吴门御虏臣浚同节制平江府秀州江隂军军马已而胜非召赴行在浚独留时溃兵数万所至焚剽浚散金帛招集事甫定㑹三月五日苗傅刘正彦作乱胁立皇子隆祐皇太后垂帘同聴政髙宗退处睿圣宫改元明受赦至平江浚命守臣汤东野秘不宣傅等以檄来浚恸哭召东野及提㸃刑狱赵哲谋起兵讨贼时傅等以张俊爲秦鳯路緫管将万人自中途还浚念髙宗遇俊厚而俊纯实可谋大事握手泣语之故俊亦哭浚曰浚即起兵问罪俊喜再拜因徧藁其师吕頥浩在建康刘光世在镇江浚以书约其兵来㑹传正彦等胁朝廷召浚诣行在所浚奏张俊军骤还宜少留尉抚之因命俊分精甲二千扼吴江即上䟽请复辟仍以奏草报诸路又令蜀人冯轓持书徃谕傅等俄除浚礼部尚书命将所部人马诣行在所浚复言不可离平江状㑹韩世忠舟师抵常熟张俊喜曰世忠来事济矣亟以白浚浚以书招之世忠至相对恸哭世忠曰愿与张俊身任之因大犒俊世忠将士浚唿诸将校至前抗声问曰今日之举孰逆孰顺衆皆曰贼逆我顺浚又曰若浚此事违天悖人可取浚头㱕苖傅等不然一有退宿悉以军法从事衆莫不感愤浚令世忠奏以兵㱕阙而宻戒其急至秀据粮道以伺军至浚又恐贼急邀乗舆入海遣官属募海舟皆集傅等遣大兵驻临平浚为蜡帛书募人持付临安守臣康允之等俾勿惊乗舆韩世忠至嘉禾称病不进日造攻具傅正彦等大惧亟除俊世忠节度使谪浚黄州团练副使郴州安置俊世忠皆拒不受二十四日吕頥浩刘光世踵至二十七日乃传檄中外浚率诸将相継以行傅等闻师且至忧恐不知所出冯轓以浚意説宰相朱胜非率百官请复辟四月二日浚至嘉禾奉复辟手诏三日进次临平傅正彦逆党屯距不得前世忠等搏战大破之傅正彦脱身遁是夕除浚知枢宻院事翌旦浚与頥浩等入见伏地涕泣待罪高宗再三问劳曰曩在睿圣两宫隔絶一日朕方啜羮小黄门忽传太母之命言不得已贬卿郴州朕不觉羮覆于手今其迹尚存念卿被责此事谁任留浚引入后殿过宫庭日皇太后知卿忠义欲识卿面适垂帘见卿过度矣觧所服玉带以赐傅正彦既败走闽中浚命世忠以精兵蹑之并获于建安槛以献与其党皆伏诛乘舆方经理东南顾関陜之重未有所付浚亦以中兴之㓛当自関陜始慨然请行诏以浚为川陜宣抚处置使命以便宣黜陟将御营平冦将军范琼拥衆自豫章来朝浚䟽其通虏从伪之罪吕頥浩请留浚委以诛琼而后行在道娄言于髙宗愿体干之刚以大有为谨左右之微而杜其隙聴言之道在亲君子而逺小人责大臣以身任国事髙宗手书嘉纳焉先是髙宗问浚大计浚请身任陜蜀之事置幙府于秦川别属一大臣与韩世忠镇淮东令吕頥浩扈跸来武昌从以张俊刘光世与秦川相首尾议既定浚行未及武昌而頥浩变初议浚以十月抵兴元时虏已䧟鄜延骁将娄宿孛堇引大兵渡渭犯永兴诸师莫肯相援浚至甫旬日即行関陜问风俗斥姦赃搜豪杰诸帅聴命谍告虏将冦东南浚即命诸将整军向虏使娄宿不得下已而虏果入冦渡江四年二月浚治兵入卫未至㐮汉遇徳音知虏北㱕乃复还请幸关陜为定都大计是月虏益兵欲必取环庆浚率诸将极力捍御虏势屡挫时闻兀术犹在淮西浚惧其复扰东南谋为牵制之举浚之始行髙宗命浚三年而后用师至是诏浚以时进讨浚遂合五路之师以复永兴虏大恐急调大酋兀术等由京西来援九月大战于富平泾原师刘锜身率将士薄虏阵杀获颇衆㑹环庆帅赵哲擅离所部哲军将校望见尘起惊遁诸军亦退浚斩哲以退保兴州命吴玠聚泾原兵于鳯翔和尚原守大散关以断贼路命关师古等聚熈河兵于岷州大潭命孙渥贾世方等守阶成凤以固蜀口虏轻兵至辄败浚上䟽待罪髙宗手书尉勉焉绍兴元年五月虏酋乌鲁却统大兵来攻和尚原吴玠乗险击之连战三日虏大败走八月兀术复合兵来冠九月亲攻和尚原吴玠及其弟璘邀击复大破之兀术仅以身免祝鬓须而遁制加通奉大夫寻拜检校少保定国军节度使赐手书遣中使宣㫖浚遣兄滉及属官奏事行在所髙宗喜恩意有加浚在关陜三年以新集之军当方张之虏蚤夜训辑以刘子羽爲上賔子羽忠义有才略任赵开爲都转运使开善理财治茶塩酒法方用兵调度百出而民不加赋擢吴玠爲大将守鳯翔玠毎战辄胜先是将军曲端逐其帅王庻而夺之卬又不受节制富平之役其腹心张忠彦等降虏端与知之浚送端狱论死西北遗民闻浚威徳㱕附日衆于是全蜀按堵且以形势牵制东南江淮亦頼以安然浚承制黜陟悉本至公虽乡党亲旧无一毫假借于是士大夫有求于幕府而不得者谤浚杀赵哲曲端爲无辜而任刘子羽吴玠赵开为非是朝廷疑之三年春遣王似副浚㑹虏大酋撒离喝及刘豫叛党聚大兵自金商入㓂破金州夺饶风岭先是浚命刘子羽为兴元帅至是子羽约吴玠同守三泉守御甚固虏至金牛知三泉有备又闻子羽遣鋭师袭已惧而引退王师掩击其后斩馘及堕溪谷死以数千计浚闻王似来求觧兵柄吕頥浩朱胜非不悦浚日毁之诏浚赴行在所浚力丐外祠髙宗弗许四年二月浚至御史中丞辛炳率同列劾诬以危语六月以本官提举临安府洞霄宫居福州浚知虏既无西顾忧必併力窥东南而朝廷已议讲觧乃极言其状是嵗九月刘豫之子麟果引虏大兵繇数路入冦髙宗思浚前言之验䇿免宰相朱胜非而参知政事赵鼎请幸平江及召浚以资政殿学士提举万夀观兼侍读召既入见复除知枢宻院事髙宗亲书降诏辨浚前诬仍牓朝堂浚既受命即日赴江上视师时兀术拥兵十万于维扬浚遂疾驱临江召大将韩世忠张浚刘光世与议且劳其军留镇江节度之兀术闻浚至一夕遁髙宗遣中使趣浚赴行在所五年二月除宣奉大夫尚书右仆射同中书门下平章事兼知枢宻院事都督诸路军马而赵鼎除左仆射浚与鼎同志辅治务在塞倖门抑近习以正原本书王朴平邉䇿以献髙宗还临安浚留相府未閲月复出江上劳军至镇江召韩世忠谕上㫖使举军前屯楚州以撼山东世忠即日渡江巨㓂杨么据洞庭朝廷屡命将攻之不克浚自请以盛夏乗其怠讨之行至醴陵释邑囚数百人乃杨么遣为谍者给以文书俾分示诸砦谕以早降皆驩唿而徃五月至潭遣岳飞分兵屯鼎澧益阳贼魁相継请降衆二十余万浚一以诚信抚之六月湖冦尽平遂奏遣岳飞之军屯荆㐮以图中原自鄂岳转淮东㑹诸将大议防秋之宜髙宗遣中使赐手书促㱕制除浚金紫光禄大夫浚力辞不拜请以其恩封其母十月至行在所髙宗劳问曰卿暑行甚劳然湖湘群盗既就招抚以成朕不杀之仁卿之功也亲书周易否泰卦以赐浚言自古小人之䧟君子必以朋党为言夫君子引其类而进志在于天下国家而已其道同故其趋向亦同何朋党之有焉小人则不然更相推引本图利禄而已或故为小异以弥缝其事或表里相符以信实其言人主于此何所决择哉原其用心而已臣尝考泰之初九拔茅茹以其彚征而象以为志在天下国家非为身故也否之初六㧞茅茹以其彚正而象以为志在君则君子连类而退盖将以力行善道而未始忘忧国爱君之心焉观二爻之义而攷其心则朋党之论可以不攻而自破矣臣又观否泰之理起于人君一心之微而利害及于天下方其一念之正画而为阳泰自是而起矣一念之不正画而为隂否自是而起矣陛下能日新其徳正心于上臣知其可以致泰矣异时天道悔祸幸而康寕愿陛下常思其否焉又言今日之事虽有可为之几而其理未有先胜之道盖不在于交锋接战之际而在于得天下之心是岂可以声音笑貎为哉心念之间一毫有差四海共知今使天下之人皆曰吾君孝悌之心寝食不忘父兄则当思共为陛下雪雠耻矣皆曰吾君之朝君子在位小人屏去侍御仆从罔匪正人则有才智者悉思尽其力矣皆曰吾君弃珠玉絶玩好赏不予幸惟以予㓛则上下知劝矣以至吾君言动举措俱合礼法至诚不倦上格于天则望教化之可行矣如是则将帅之心日以壮士卒之心日以奋天下百姓之心日以㱕夷狄闻陛下之盛徳知中国之理直则气折志䘮陛下何为而不成乎不然疑似之心毫髪着见隙见于此则心生于彼天下之人口不敢言而心敢怒异日事乖势去祸乱立作足以致祸致难起戎起兵前日明受之变大逆之徒陈兵阙下旁引他辞其监不逺也为人上者其可不兢畏戒惧耶又言聴杂则易惑多畏则易移以易惑之心行易移之事终㱕于无成而已是以自昔人君修巳正心惟使仰不愧于天俯不怍于人持刚徤之志洪果毅之姿为所当为曽不他䘏陛下聪明睿智灼知古今苟大义所在断以力行夫何徃而不济乎臣愿万㡬之暇保养天和澄净心气庶几利害纷来不至疑惑以福天下召对使殿问所宜为浚既面奏复条列以进号中兴备览凡四十一篇髙宗嘉叹置之坐隅浚以虏势未衰而叛臣刘豫复据中原请亲行邉塞部分诸将六年正月至江上牓豫僣逆之罪命韩世忠据承楚以图淮阳命刘光世屯合肥以招北军命张俊练兵建康进屯盱眙命杨沂中领精兵为后翼以佐俊命岳飞进屯襄阳以窥中原髙宗遣使赐浚御书裴度传浚请乗舆以秋冬幸建康浚复渡江遍抚淮上诸戍七月诏促浚入觐八月至行在所时张俊军已进屯盱眙岳飞遣兵入伪地至蔡州浚复力趣建康之行乗舆九月朔进发浚先徃江上刘豫及其姪猊挟虏来冦浚以书戒俊光世令进击又令杨沂中徃屯濠梁刘麟渡淮南渉夀春逼合肥张俊请益兵刘光世欲引兵退保赵鼎及㑒书枢宻院事折彦质移书抵浚欲召岳飞兵速东下又乞髙宗亲书付浚欲俊光世沂中等退师为保江之计浚奏俊等渡江则无淮南而长江之険与虏共矣淮南之屯正所以屏蔽大江向若叛贼得据淮西江南其可保乎又岳飞一动则㐮汉有警复何所制髙宗手书聴浚杨沂中以十月抵濠州浚闻刘光世舍庐州而南疾驰至采石令光世之衆渡江者斩光世闻浚来大恐即复驻军与沂中接连刘猊分麟兵之半来攻沂中大破猊于藕塘猊仅以身免麟拔栅而遁髙宗遣内侍赐浚端砚笔墨刀剑犀甲且召浚还至平江班见髙宗曰却贼之㓛尽出卿力时鼎等已议囬跸临安浚奏天下之事不偶则不起三嵗之间陛下一再进抚士气百倍今六飞一还人心觧体髙宗幡然从浚计十二月赵鼎出知绍兴府浚独相以亲民之官治道所急而比嵗内重外轻遂条具郡守监司省郎舘阁出入迭补之法又以灾异奏复贤良方正科皆从之七年正月以去冬却敌之㓛制除特进浚恳辞先是禄令成书加金紫光禄大夫浚辞不获即求流貤兄滉至是髙宗谓浚曰卿毎有迁除辞之甚力恐于君臣之义未安浚乃奉诏问安使何藓㱕报徽宗皇帝寕徳皇后上僊髙宗号恸擗踊哀不自胜浚奏天子之孝与士庻不同必思所以承宗庙奉社稷者今梓宫未返天下涂炭愿陛下挥涕而起一怒而安天下之民乞降诏谕中外髙宗命浚草以进其辞哀切又请命诸大将率三军发哀成服中外感动乗舆发平江至建康㡬事丛委浚独身任之人情頼浚以安毎见必深言雠耻之大反复再三髙宗未尝不改容流涕时髙宗方厉精克己戒饬宫庭内侍无敢越度事无巨细必以咨浚赐诸将诏㫖徃徃命浚草之四方灾异浚必以闻祥瑞皆抑不奏刘光世在淮西军无纪律浚奏其状髙宗罢光世而以其兵属督府浚命参谋军事兵部尚书吕祉徃庐州节制浚又自徃劳之人情初无他而宻院以握兵为督府之嫌奏乞置武帅乃以王徳为都统制即军中取鄜琼副之浚㱕奏其不然琼亦与徳有宿怨自列于御史台乃更命张俊为宣抚使杨沂中刘锜为制置判官以抚之未至琼等举军叛执杀吕祉以㱕刘豫浚引咎求去位以观文殿大学士提举江州太平兴国宫先是浚遣人持手牓入伪地间豫㑹琼等叛去浚复遣间持蜡书遗之大抵谓豫已相结约故遣琼等降虏疑豫遂废之台谏交章诋浚旋落职以朝奉大夫秘书少监分司西京居永州于是赵鼎复相乗舆自建康还临安九年二月以赦复宣奉大夫提举临安府洞霄宫除资政殿大学士起知福州兼福建路安抚大使时秦桧得政始决和戎之议虏遣使来以诏谕为名浚前后五上疏争之十年正月髙宗遣中使抚问时虏败盟复取河南浚奏愿因权以制变継闻淮上有警连以邉计奏知又条画海道舟檝利害甚悉髙宗嘉浚之忠遗中使奖谕浚大治海舟至千艘为直指山东之计以俟朝命在郡细务必亲讼清事简山海之㓂招捕无余间引秀士与之讲学闽人化之十一年十一月除检校少傅崇信军节度使充万夀观使免奉朝请十二年太母銮辂来㱕制封浚和国公十六年彗出西方浚上疏力论时事浚又以天申节手书尚书无逸篇以进为贺秦桧大怒令台谏交章论浚以特进提举江州太平兴国宫居连州二十年九月徙永州浚去国至是几二十年退然自脩若无能者而天下士无贤不肖莫不倾心武夫健将言浚者必咨嗟太息至小児妇女亦知天下有张都督也毎使至虏虏主必问浚安在先是虏载书有毋易大臣之语盖惮浚复用也于是桧令台臣王珉徐嚞毎弹事必及浚至谓浚为国贼欲必杀之又令张柄知潭州汪吕钖为湖南提举以图浚又令张常先为江西转运判官治张宗元狱株连及浚又捕赵鼎子汾下大理狱令自诬与浚及李光胡寅等谋大逆一时贤士桧所悪者凡五十三人皆与焉㑹桧死髙宗始亲庶务复浚观文殿大学士判洪州浚时䘮母将㱕葬浚念天下事二十年为和议所移邉备荡弛且闻元颜亮簒立势已骄悍浚忧之自以大臣义同休戚不敢以居䘮㱕蜀㑹星变诏求直言浚虑虏数年问其势决生隙用兵而吾方信虏荡然莫备乃复言愿法汤文事葛事狄之心用勾践事吴之谋以和为权鉴石晋之事契丹以和致败大臣沉该万俟卨汤思退见之大怒以为虏初未有衅而浚所奏乃若祸在年嵗者或笑以为狂台谏汤鹏举凌哲论浚㱕蜀恐揺动逺方诏复居永州服除落职以本宫奉祠庚辰秋冬朝廷闻虏有异志中外表疏请还浚相位者不絶三十一年春命浚自便浚㱕至潭奉钦宗讳号恸不食又闻虏有嫚书不胜痛愤上疏请早定守战之䇿未㡬而亮兵大入中外震动十月复浚观文殿大学士判潭州时虏骑充斥两淮王权兵溃刘锜兵退㱕镇江遂命浚判建康兼行宫留守浚被命即首途至岳阳遇大雪亟买小舟冒风涛而下时道涂之言传闻日异中外危惧长江无一舟敢行北岸者浚不少顾过池阳闻亮死然余衆犹二万屯和州李显忠兵在沙上浚渡江犒之一军见浚驩唿増气虏惴恐即遁去浚至建康请乘舆亟临幸闻已进发乃督官属储偫以须不半月而辨军民恃以安三十二年正月髙宗至建康浚迎见道左卫士见浚以手加额乗舆入行宫首见浚浚言国如身也元气充则外邪逺朝廷元气也用人才修政事治甲兵惜财用皆壮元气之道髙宗嘉纳之乗舆还临安将行劳浚曰卿在此朕无北顾之忧矣四月命浚经理两淮継兼节制建康镇江府江池州江隂军屯驻军马时虏兵十万围海州浚命镇江都统张子盖徃救大破虏衆浚以军籍凋寡请招集忠义求㱕之人及募淮楚壮勇之士以充弩手未几成军又谓虏长于骑我长于歩卫歩莫如弩卫弩莫如车乃令陈敏専制弩治车且请东屯盱眙楚泗以扼清河西屯濠夀以扼涡颕外可以塞虏㓂之粮道内可以接大兵之气势益募福建之海舟由东海以窥东莱由清河以窥淮阳张子盖自镇江来谒浚与图取山东之计奏乞益以精甲俾屯淮上上即位浚首言建康行宫当罢工役华采之事诏从之上自藩邸熟浚徳望临朝之初顾问大臣咨嗟叹息召浚赴行在所赐手书未至国门遄趣三四既见上改容曰久闻公名今朝廷所恃唯公赐坐降问再三浚言人主以务学为先人主之学以一心为本一心合天何事不济所谓天者天下之公理而已人主之心一为嗜慾私溺所乱则失其公理矣必兢业自持使清明在躬则赏罚举措无有不当人心自㱕丑虏自服上竦然曰当不忘公言又言今日当如创业之初毎事以艺祖为法自一身一家始以率天下浚见上天钖英武力陈和议之非劝上坚志以图事制除浚少傅江淮东西路宣抚使节制建康镇江府池州江隂军屯驻军马进封魏国公荐陈俊卿为判官复徃江上翰林学士史浩议欲城瓜洲采石下浚议浚谓不守两淮而守江于是示虏以削弱之形怠军民战守之气一有缓急谁肯守淮者不若先城泗州浩既为参知政事浚所规画浩必沮挠如不赏海州之功沮死骁将张子盖散遣东海舟师皆浩之为也先是洪迈张抡使虏囬见浚具言虏不礼我使状且令称陪臣浚请不当复遣使而浩议遣使报虏以登寳位浚请毋庸遣竟遣之虏责旧礼不纳而还十一月上召俊卿及浚子栻赴行在所浚请临幸建康以动中原之心用师淮堧进舟山东以遥为吴璘徳顺之援上见俊卿等问浚动静饮食颜貎曰朕倚魏公如长城不容浮言揺夺契丹酋窝干起兵攻虏为虏所㓕其骁将萧鹧巴耶律适里自海道来降浚请厚抚之诏浚拟官以闻虏以十万衆屯河南声言窥两淮浚以大兵屯盱眙泗濠庐虏不敢动苐文移索海泗唐邓商州及嵗币浚言虏诈不当为动卒以无事隆兴元年正月制除枢宻使都督建康镇江府池州江隂军屯驻军马时虏将万户蒲察徒穆及伪知泗州大周仁屯虹县都统萧琦屯灵壁浚谓至秋必为邉患当及时扫荡㑹主管殿前司李显忠建康都统制卲宏渊亦献擣二邑之䇿浚具以闻上手书报可三月召浚赴行在所浚中道上疏谓庙胜之道在人君正身以正朝廷正朝廷以正百官正百官以正万民今徳政未洽宿敝未革揆之庙胜深可疑者愿发干刚奋独断尽循太祖大宗之法上谓浚当先图两城邉患既纾弊以次革乃命李显忠出濠州趋灵壁卲宏渊出泗州趋虹县浚自徃临之以军事利钝难必乞上以诸葛亮建兴六年所上奏置之座右又以上㫖出旗牓军前慰安百姓李显忠至灵壁败萧琦卲宏渊围虹县降徒穆周仁乗胜进克宿州中原震动㱕附日至上手书曰近日邉报中外鼓舞数十年来无此克㨗浚恐盛夏人疲急召显忠等还师而上亦戒诸将以持重皆未逹伪副元帅纥石烈志寕率兵至显忠与战连日未决谍报虏益兵将至显忠等信之夜引㱕虏亦觧去时浚在盱贻去宿不四百里传言虏且至浚亟北渡淮入泗州城抚㱕士已乃还维扬上疏待罪上手书抚劳浚复奏曰今日之事明罚为本罚之所行当自臣始上手书报从其请降授特进更为江淮宣抚使宿师之还士大夫主和议者非议百出上又赐手书曰今日邉事倚卿为重卿不可以畏人言而懐犹豫前日举事之初朕与卿独任之今日亦须朕与卿终之荐遣内侍劳浚浚留真扬大饬两淮守备是时师退未几人不自保浚徙家惟杨衆情始定于是浚又第诸将乞以次行罚命魏胜守海州陈敏守泗州戚方守濠州郭振守六合治髙邮巢县两城为大兵形势修涤関山以扼虏冲聚水军淮阳马军夀春由是两淮守备寖固上复召栻奏事浚言自古有为之君必有腹心之臣相与协谋同志以成治功不使浮言异议得以动揺今邉隅觕定军旅觕整而臣以孤踪跋前疐后动輙掣肘陛下将安用之因乞骸骨上览奏谓栻曰虽乞去之章日至朕决不许朕待魏公有加不为浮议所惑上对近臣未尝名浚独曰魏公毎遣使来必令视浚饮食多寡肥瘠何如八月有㫖复浚都督虏元帅仆散忠义贻书三省宻院欲索四郡及嵗币且云今兹治兵决在农隙浚言虏彊则来弱则止不在和与不和时朝廷欲谢遣来㱕之人其已至者悉加禁切浚言陛下方务恢复乃于降者而首疑之时汤思退为右相急于求和遂遣卢仲贤持书报虏浚言仲贤小人多妄不委信已而仲贤果以许四郡辱命朝廷复建遣王之望为通问使龙大渊副之浚争不能得未㡬召浚赴行在奏事至镇江以论议不合乞罢机政上赐手书报以面议既入见上谕浚以欲専委任之意浚复力陈和议之失上为止誓书留使人而令通书官胡昉杨由义先徃谕虏以四郡不可割之意于是之望大渊待命境上而上与浚宻谋若虏帅必欲得四郡当追还使人罢和议十二月制拜浚尚书右仆射同中书门下平章事兼枢宻使都督如故思退为左仆射上书圣主得贤臣颂以赐虏械胡昉等上闻之谕浚曰和议之不成天也自此事当㱕一矣二年三月始议以四月进幸建康浚又言当诏之望等还上从之幸建康之议思退初不与闻大骇力争乃与其党宻谋为䧟浚计俄诏浚行视江淮自浚受任督府且将三年讲论军务不遑寝食所招来山东淮北忠义之士以实建康镇江两军凡万二千余人万弩要害之地城堡皆筑其可因水为险者皆积水为堰置江淮战舰诸军弓矢器械悉备两年冬虏屯重兵十万于河南为虗声胁和有刻日决战之语将士望虏至成大功而虏亦知吾有备卒不敢动及是浚又以宰相来抚诸军将士踊跃思奋虏闻浚来亦檄宿州之兵㱕南京㳂邉清野以俟淮北来㱕者日不絶山东豪杰悉愿受节度浚又以萧琦契丹望族沈勇有谋欲令琦尽统契丹降衆且以檄喻契丹虏益惧思退乃令王之望盛毁守备以为不可恃又令尹穑论罢督府宣力属官冯方又论浚费国用不赀又论浚奏留张深守泗不受赵廊之代为拒命又论乞罢浚都督浚亦请觧督府诏从其请言者诋浚愈力左司諌陈良翰侍御史周操言浚不当去国上谓良翰曰当今人才孰踰魏公卿宜徧谕侍从䑓谏使知朕意浚留平江上章乞致仕者八上察其诚欲全其去四月制除浚少师保信军节度使判福州朝廷遂决弃地求和之议矣浚恳辞恩命改除醴泉观使行次余子以家事付两子曰吾尝相国家不能恢复中原尽雪祖宗之耻即死不当㱕葬先人墓左葬我衡山足矣八月二十二日寝疾后七月唿子栻等于前问国家得无弃四郡乎且命作奏乞致仕而薨讣闻上震悼辍视朝两日赠太保后五年上追思浚忠烈加赠太师赐谥忠献浚自㓜即有济时志不观无益之书不为无益之文孜孜求士尚友以讲明当世之故在京城中亲见二帝北狩皇族系虏生民涂炭誓不与虏俱存艰难危疑人所畏避则以身任之不以死生动其心南渡以来士大夫唱为和戎之説浚独以虏未灭为念晚志益确虽不克就然表着天心扶持人纪使天下知有君臣父子之道论事上前必以人君当正心务学修徳畏天至诚无倦为先绍兴间力挽耆儒寘之讲筵至隆兴罢政犹惓惓劝上讲学绍兴之日食隆兴之飞蝗率上疏请修徳以弭变又以储副为天下本自在川陜即上疏乞选养宗室之贤及为相复陈宗庙大计及资善堂建皇子出就傅又荐朱震范冲充训导之选毎以东南形势莫重建康人主居之北望中原常懐愤惕若居临安内则易以安肆外则难以号召中原故自绍兴至隆兴娄以迁幸为言禀性至公尝劾李纲以私意杀从臣宋齐愈罢其政及大赦纲贬海外独不原浚为请得内徙韩世忠军士剽掠浚尝奏夺其观察使及视师淮上独称世忠勇可倚以大事兄滉以才学为髙宗所知赐进士第后省缴駮浚言不可以臣故违后省公议其辅政以人才为急与赵鼎当国多所引擢从臣朝列皆一时之望人号为小元祐至隆兴初首荐论事切直挫折不挠者数十人及再相又荐虞允文汪应辰王十朋刘珙等皆一时名士其后多至执政侍从尤善于抚御将帅而知其才始在关陜吴璘由行间识擢卒有大功于蜀刘锜晚出浚一见竒之即付以事任㱕荐于朝卒成颕昌之竒功髙宗叹息谓浚知人其他若杨政田晟王宗尹王彦后皆为名将大抵浚之用心以致君尧舜之道为己任以春秋复雠之义为已责以未复祖宗之境土为己忧议者谓其论谏本仁义似陆贽其荐进人才似邓禹其奋不顾身敢任大事似㓂凖其志在㓕贼死而后已似诸葛亮云事母至孝及出身为国离母七年为宣抚日始迎养于阆中暨在相位始遣人迎于蜀彗星之见浚将论时事恐为母忧其母见浚瘠问故具以告母诵其父对䇿之语曰臣寕言而死于斧钺不忍不言以负陛下浚意乃决母䘮浚踰六十哀毁不自胜于兄滉友弟尤至教养其子如己子置义庄以赡其族及毌族昏䘮皆取给焉生无玩好视天下之物泊然无足以动其心起居皆有常度在余于未疾之前温恭朝夕无一毫倦怠意浚之学一本天理尤深于易春秋论语孟子奏议务垣明不为虗辞口占成文不易一字有绍兴奏议隆兴奏议各十巻论语觧四巻易觧并杂説共十巻春秋觧六卷中庸觧一卷书诗礼觧又三卷文集十卷藏于家长子栻自有传次子杓以才谞称今为权兵部尚书知临安府张左司传张栻字敬夫父浚故右仆射魏国忠献公也生有异质颕悟夙成浚爱之自㓜常令在旁教以忠孝仁义之实既长又命徃从南岳胡宏讲求程颢及頋之学宏告以孔门论仁之指栻黙然若有得者宏称之曰圣门有人矣栻益自奋厉取友四方初造深逺卒㱕乎平易笃实少以䕃补右承务郎辟宣抚司都督府书写机宜文字除直秘阁是时上新即位慨然以奋伐仇虏克复神州为己任浚起谪籍受重寄开府治戎参佐皆极一时之选而栻以藐然少年内賛宻谋外参庻务幕府诸人皆自以为不及间以军事入奏始得见上即进言曰陛下上念宗社之雠耻下闵中原之涂炭惕然于中而思有以振之臣谓此心之发即天理也愿益加省察而稽古亲贤以自辅无使其少息则今日之功可以必成上异其言于是始定君臣之契已而浚辞位去汤思退用事遂罢兵与虏和虏乗隙纵兵入淮甸中外大震然庙堂犹主和议至敕诸将无得以兵向虏时浚已没栻不胜君亲之念甫㐮事即幷疏言吾与虏乃不共戴天之雠异时朝廷虽尝兴缟素之师然旋遣玉帛之使讲和之念未忘于胸中故至诚恻怚之心无以感格乎天人之际此所以事娄败也今虽重为群邪所误以蹙国而召㓂然亦安知非天以是开圣心哉谓宜深察此理使吾胸中了然无纎芥之惑然后明诏中外公行赏罚以快军民之愤则人心悦士气充而虏不难却矣継今以徃益坚此志誓不言和専务自彊虽折不挠使此心纯一贯彻上下则迟以嵗月亦何㓛之不成哉䟽入不报服除久之刘珙荐于上上亦记其前日议论除知抚州未上改严州入奏时宰相自任以恢复之説且谓栻素论当与已合数遣人致意栻不荅见上首言先王所以建事立㓛无不如志者以其胸中之诚足以感格天人之心也今规画虽劳而事功不立陛下试深察之日用之间念虑云为之际亦有私意之发以害吾胸中之诚者乎有则克而去之使吾扄洞然无所间杂则见义必精守义必固天人之应将不待求而得矣且欲复中原之地当先有以得中原之心欲得中原之心当先有以得吾民之心求所以得吾民之心者无他不尽其力不伤其财而已至郡问民疾苦首以丁塩绢钱太重为请得蠲是嵗之半明年召为吏部员外郎兼权起涺郎时宰相谓虏衰可图建遣泛使徃请陵寝士大夫有忧其无备而召敌者皆斥去之于是栻见上上曰卿知虏中事乎栻对曰不知也上曰虏中饥馑连年盗贼四起栻又对曰虏中之事臣虽不知然境内之事则知之详矣上曰何事栻遂言曰臣窃见比年诸道亦多水旱民贫日甚而国家兵弱财匮官吏诞谩不足頼正使彼实可图臣惧我之未足以图彼也上为黙然栻因出所奏疏曰臣窃谓陵寝隔絶言之至痛然今未能奉辞以讨之又不能正名以絶之乃欲卑词厚礼以求于彼则于大义为己乖而度之事势我亦未有必胜之形夫必胜之形当在于早正素定之时而不在于两陈决机之日今日但当下哀痛之诏明复雠之义显絶虏人不与通使然后修徳立政用贤养民选将帅练甲兵以内修外攘进战退守之事通而为一且必治其实而不为虗文则必胜之形隐然可见矣上为改容叹息以为前未始闻此论也上面谕当以为讲官冀时得晤语庙堂用史正志为发运使名为均输实尽夺州县财赋逺近骚然栻为上言之上曰正志以为今伹取之诸郡非取之于民对曰今日州郡财赋大抵无余若取之不已而经用有阙则不过㓛为之名以取之于民耳上闻之矍然顾栻曰论此事者多矣未有能及此者如卿之言是朕假手于发运使以病吾民也旋閲其实果如栻言即诏罢之兼侍讲除左司员外郎因讲诗至葛覃进説治生于敬畏乱起于骄淫使为国者毎念稼穑之劳而其后妃不忘织纴之事则心之不存者寡矣周之先后勤俭如此而其后世犹有休蚕织而为厉阶者兴亡之效于此可见因推广其言上陈祖宗自家刑国之懿下斥今日兴利扰民之害上叹曰此王安石所谓人言不足䘏者所以误国知合门事张説除㑒书枢宻院事栻夜草手疏极言其不可且诣宰相质责之语甚切宰相惭愤不堪而上独不以为忤亲札䟽尾付宰相使谕指栻复奏曰文武诚不可偏然今欲右武以均二柄而所用乃得如此之人非惟不足以服文吏之心正恐反激武臣之怒于是上意感悟命得中寝明年乃出栻知袁州而申説前命于是中外諠譁而説后竟谪死云栻在朝未暮歳而召对六七栻感上非常之遇知无不言大抵皆脩身务学畏天恤民抑侥倖屏䜛䛕之意宰相益惮之从臣有忌之者而近倖尤不悦遂合中外之力以排去之栻退居长沙待次三年淳熈改元上复念栻诏除旧职改知静江府经略安抚广南西路广西去朝廷絶逺土旷民贫常赋不支异时诸州以漕司钱运塩鬻之而以其息什四为州用故州粗给而民无加赋其后漕司又取其半州既不能尽运而漕司又以嵗之常责其虗息于是官髙其估抑卖于民而公私两病矣栻奏以塩息什三予诸郡又因兼摄漕事出其所积缗钱四十万而中分之一为诸仓煮塩之本一为诸州运塩之费请立法自今漕司敢有多取诸州輙行抑卖者论以违制敢以资宴饮供问遗者论以赃诏从之所统州二十有五荒残多盗徼外群蛮尚雠杀喜侵掠间亦入塞为暴而州兵皆脆惰又乏廪给死亡不补乡有保伍名存实亡邕管斗入蛮中最为重地而戍兵不能千人独恃左右江洞丁十余万为藩蔽而吏部以资格注提举廵检宫初不择人栻乃简閲州兵汰冗补阙籍诸州黥卒伉徤者为効用令亲兵摧锋等军日习月按悉禁他役视诸州有兵食不足军实不治者更斥漕司塩本羡钱以佐之申严保伍之令而信其赏罚知流人沙世坚才勇喻以讨贼自効所捕斩前后以十百数又奏乞选辟邕州提举廵検官以抚洞丁传令溪洞酋豪喻以弭怨睦邻毋相杀掠立之恩信谨其禁防示以形制于是内寕外服莫府无南郷之虑朝廷买马横山嵗久弊滋邉氓吿病而马不时至至者多道死栻究其利病得六十余条如邕守上邉则濒江有买舩之扰纲马在道则所过有执牵之劳其或道死则抑卖其肉首奏革之其他姦弊细碎皆究其根穴事为之防诸蛮感悦争以其善马来嵗额先辨马无滞留亦无道死上闻栻治行且未尝叙年劳乃诏特转承事郎直寳文阁再任五年除秘阁修撰荆湖北路转运副使改知江陵府安抚本路湖北尤多盗而府县徃徃纵释以病良民栻入境首劾大吏之纵贼者罢之捕姦民之舍贼者斩之群盗遁去栻又益为教条喻以利害俾知革心开其党与得相捕告以除罪于是一路肃清郡濒邉屯军主将毎与帅守不相下帅守所将独神劲亲兵亲勇民兵栻既以礼遇诸将得其驩心而又加卹士伍于是将士感悦毎按亲兵必使与大军杂试均犒以相激厉修义勇法使从县道阶级农隙肄武大閲于府面加慰谕勉以忠义队长有功奏之补官戎政日修士心感奋有言于朝请尽籍客户为义勇者栻虑其扰亟閲民籍家三人者乃籍其一为义勇副军别置緫首人给一弩俾家习之三嵗一遣官就按他悉无有所与辰沅诸州自政和间夺民田以募㳺惰号刀弩手栻为奏去其病民罔上者数条并凖姦民出塞为盗法皆抵死异时置而弗治至是捕得数人仍有胡奴在党中栻曰朝廷未能正名讨贼疆场之事毌曲在我命斩之以徇于境而缚其亡奴㱕之北人叹其理直且曰南朝有人信阳守刘大辩怙势希赏广招流民而夺见户熟田以与之请于朝以熟为荒乞授流民事下本道施行如章栻劾大辩诈谖凶虐所招流民不满百数而虚奏十倍请论其罪不报章累上天辩易他郡盖宰相忌栻者沮之云栻自以不得其职数求去不得寻以病请诏以栻为右文殿修撰提举武夷山冲佑观未拜命而卒病且死手䟽劝上亲君子逺小人信任防一已之偏好悪公天下之理以清四海以固丕图天下诵之年四十有八上深悼之四方贤士大夫徃徃出涕相弔而江陵静江之民皆哭之哀栻为人坦荡明白表里洞然诣理精信道笃乐于闻过勇于徙义奋厉明决无毫髪滞吝意所至郡必葺其学校暇日召诸生与之讲学不倦民以事至廷中者必随事教以孝弟忠信至于昏䘮之法风俗之弊具为条教择耆艾为乡老授之忧楚使以条教训其子弟不变然后言之有司广西刑狱使者陆济之子弃家为浮屠父死不奔䘮为移诸路俾执以付其家官吏有犯名教者皆斥遣甚者或奏劾抵罪尤悪世俗鬼神老佛之説所至必屏絶之毁淫祠前后百数至社稷山川古先圣贤之奉则兢兢焉其水旱祷祠无不应者所着论语说洙泗言仁诸葛忠武侯传皆成书其他如诗书孟子太极图説经世编年皆未及更定云栻之言曰学莫先于义利之辨义者本心之所当为而为也有为而为则皆人欲非天理此栻讲学所得之要也子焯承奉郎蚤卒嘉定元年春三月男长孺编定端平元年夏五月门人罗茂良校正诚斋集卷第一百十五终诚斋集诚斋集卷第一百十六诚斋集卷第一百十六庐陵杨万里廷秀传李侍郎传李椿字夀翁洺州永年县人父升进士起家以廉正称靖康之难汴都不守虏大掠升䕶其父泰以背受刄与其长子相継卒椿殡三䘮侍后母张避地遡湘隃领备尝艰僒用父遗泽补官初调潭州衡山县尉丁母忧服除调桂阳监司理参军临武㓂作求盗者禽致五十九人鞠之才六人抵死又诬为官军乡导者父子三人通㓂释之调衡州军事判官郡守陈正同怒永民张巨泗诬以死刑椿鞠其狱竟直之再调寕国军节度推官豪民执伪劵夺陈氏田陈父子毙于狱妻又将毙辩其伪取田㱕陈氏元颜亮将渝平亟白守宣近江宜为备因为经理缮城池葺军械料民兵宣恃以无恐张浚节制两淮军马辟充凖备差遣浚拜宣抚使又拜都督连辟椿为属是时賔賛之盛皆一时选至经营两淮形势事宜绥流民布屯戍词军情砦山水搤险要涉歴周遍规度精宻皆椿力也癸未之春将臣有以北讨之议闻者下其议督府椿方奉檄至巢亟移书浚之子栻言藩障不固储备不豊将多而非才兵弱而未练节制未允论议未定彼逸我劳虽得地必不守未可动也㱕至合淝师已行矣复致书于浚言大将勇而无谋愿授成筭俾进退毋损威重俊皆如椿言是冬浚入觐事小异椿劝之去来年春浚出视师小人之党已胜浚迹甚危而浚自以宗臣任天下之重誓当捐躯死而后已椿又连书趣之去初椿得监登闻鼓院在职数月有所不乐请通判廉州未赴召对除知卾州至鄂首行垦田复户数千旷土大辟军民有争一裁以法主将忻服以治理闻移广南西路提㸃刑狱决前使者未竟之狱纵释数十百人盛夏行部厉毒弗避牢户虑问人人谆悉退閲文牍一夕千纸废发运司所复昭州金坑禁琼管仕者买土物复移荆湖北路转运判官许奏事行及近甸属时宰方諆逐正人逆忌公促便道之部抵卾㑹嵗大侵官配民备米赈籴民争于籴而官下其估商舟不至米益踊贵椿损强配之数弛裁抑之直未几四方之米辐凑贱十之三漕计之数常赋有定数乃有嵗籴代发之米凋残未尽复乃有増起二分之钱椿奏乞蠲其额寛其期又楮劵壅滞请通以钱和籴侵民请从市直监司行部多从吏卒扰州县椿单车以行不将一軰所至之州就取吏卒以为使令又前戒吏具所当问事各条列为籍按之以问无复相通为姦携私钱自给一不受饷召为吏部员外郎顷之因议郊赦有蛮人雠杀并与释罪者椿白执政曰此椿在广西因李棫事一时有请耳非可常行也当删执政愧谢曰都司无人除枢宻院检详诸房文字时张説㑒书枢宻㑹小吏有持南丹州莫酋表求自宜州市马者因説以闻椿白説邕逺宜近官非不知也故迂之者岂无意哉莫氏方横柰何导之以中国地里之近请治小臣引致邉事之罪説又建议募民为兵以所募多寡之数立为赏罚之格以劝沮州郡椿白説贑吉抚漳汀等州俗劲悍募之易也湖北濒蛮京西淮南凋敝恐有以捕为募者必惊扰请毋限额积两事忤説说语人曰吾乃无一可耶椿不自安骤请补外上疑之以问执政参知政事郑闻以实奏上令谕以安职未㡬説罢迁左司员外郎兼权検正深嫉吏姦毎裁正之轮对言三衙诸卫㳂江蜀汉之兵有用之兵也当益者也诸州将兵禁厢兵无用之兵也当销者也然销之有道死亡勿补二十年之后无复无用之兵矣异时寕以㳂江蜀汉之兵分屯诸州可也又言谷帛本也钱末也今谷帛之説变而为钱此谷帛所以愈轻而钱愈重民何自而不贫愿正赋法更禄令多畀之以谷帛而寡畀之以钱请补外降真龙图阁知隆兴府江南西路安抚使改荆湖南路转运副使又改都大提举四川茶马俄复㱕湖南建请减桂阳军月桩钱嵗万二千缗损民税折银之直免户部配鬻乳香衡岳庙火椿言庙洊火天寔猒其非制请除坛以祭而不屋毋违典礼毋烦财力不报茶冦作帅臣绌椿被㫖权湖南安抚时江西兵已集㓂执僒谋复乗虗径湖南擣岭外公当败衂之余兵备单弱遣一将将数百人捍御干攸茶陵安仁郴桂阳之境指授合事宜㓂卒不能再至事平请诸朝嵗分兵以戍湘隂平江益阳龙阳产茶之地召㱕首言军政之敝曰近者卾渚大军二千捕茶冦数百亡失过半小㓂尚尔如大敌何上乃得尽闻外间军事除司农卿椿㑹大农嵗用米百七十万斛而省仓见米仅支一月或两月叹曰真国非其国矣力请嵗储二百万斛以为一年之蓄又请自南库给钱以为籴之资又请籴洪吉潭衡军食之余及鄂商之舟及取江西湖南北寄积之米自三緫领所迭输中都又言于制国用者曰今仓庾所用一月营一月之粟帑藏所给一旬贷一旬之钱而米有丰储仓之积钱有南上库之积所谓积者本非有余也移东就西耳朝廷之与户部遂分彼此告借之与索偿有同市道此阳城所以悪裴延龄者愿惩佞臣之欺革而正之皆不果用临安择守椿在议中参知政事李彦颕曰李椿于人无委典上曰正欲得如此人遂兼权临安府异时守臣走权门奉约束民事一付吏椿身亲文牒簿书不避浩繁寡弱得伸权贵屏息私谒不至故事府有中人承受公事守至必谒椿弗谒怒因谕㫖故迁延以相沮伤椿白庙堂无所用承受徳夀宫送内人四軰鞠火事实甲遗烬而诬乙一问得情市有火近大阉之舍怒捄者不専遣两亲卒至府庭趋驩椿奏下两卒大理大理观望覆逮府吏卒椿即委府职于其贰而自劾有㫖杖两卒释府吏卒杭僧跌荡慿借私宇数百因有姦事椿悉取其宇以舍中都官旋觧府事椿在府止三月云因转对言易二五刚柔之义曰以九居五以六居二位当之卦十有六宜无不利而辞多艰以六居五以九居二位不当之卦十有六宜有悔咎而辞多吉盖君以刚健为体以虗中为用用虚中以行其刚健臣以柔顺为体以刚中为用用刚中以守其柔顺陛下得虚中之道以行其刚健之徳矣未见刚中以守柔顺之臣临九二未顺命者刚中之臣也遯六二固志者柔顺之臣也愿观象玩辞取九二刚中之臣或未即顺命究其义而无亏则信而任之察六二柔顺之臣或挟情固位而无所执守则踈而逺之执政滋不悦久之求去除江南西路转运副使还前职辞行上曰卿未可以逺去改知婺州进职秘阁修撰初至讼牒日五百久之犹二百率閲竟乃退食偿户部积负二十万缗诏衢婺市皮角若干而筋居五千斤椿奏一牛之筋四两是屠二万牛也上为收前诏除吏部侍郎言民贫多盗非国之便愿令有司各疏冗食之可省者监司疏一路守臣疏一州上于朝议而省之上善其言委椿疏婺州事上之椿为吏部请荐举陞改奏状限半年而逹以革欺夺选人酬赏许后收用以劝劳効户部酒库监官不许辟举以公铨选秀邸馆客周荃特注湖州户掾椿言荃未铨试且冲待次人阂选法奏改员外置不预事上亲虑囚命椿与张抡叙囚徒抡官承宣使奏牍欲列名椿右椿不可白丞相丞相令先抡椿退谓权要恃恩不足怪庙堂曲徇为可畏草奏言臣固知承宣使序权侍郎之上但使事以合门副侍郎耳所被㫖臣名实在上不可不正章未逹而事闻抡亟罢时上独㩜机务羣臣媮免椿言天下国家譬之一身君为元首而在上臣为支体而在下故有腹心之臣股肱之臣手足瓜牙之臣耳目口舌之臣易经八卦亦曰干为君为首坤为臣为腹六子为足为股为耳为目为手为口今陛下焦劳于上百官逸豫于下号令未允舆议则曰出自上意除授不猒衆望则曰命由中出大臣不弼侍从不规给舍不駮台谏不论是人君独任一身之责也愿体干刚健委任责成使腹心股肱手足瓜牙耳目口舌之臣各尽其职侍卫司兵因竞而碎僧寺新补军头乗忿而剽都市朝廷不深治椿举张彛之事为戒言官弹劾不胜去职所从风闻者坐黥隷椿言非置台谏为耳目之本意军中结逻者以揺主将攟擿腾播椿请严阶级之法又极言阍寺之盛曰自古官官之盛衰繋有国之兴亡其盛也始则人畏之甚则人悪之极则群起而攻之汉唐勿论靖康明受之祸未逺今畏之矣未甚悪也有以裁制之不使至极则国家免于前日之患宦官亦保其富贵愿官置蚕室而限其数复祖宗之制官髙者补外又门禁宫戒之外勿使预于人材政事又严士大夫兵将官与之交通之禁上闻靖康明受之事嚬蹙久之曰朕㓜亦闻此纳疏袖中最后爲上极言邉备以奕爲谕曰敌有强弱犹奕之有优劣奕固以优劣爲胜负而又论先后焉此易之所以贵乎豫今春虏加无礼于吾使人所以备之不可不豫歴疏保淮之地有八曰楚曰盱眙曰招信曰濠曰涡口曰花靥曰正阳曰光保江之地有四曰髙邮曰六合曰巢湖口曰北狭関若保淮之计今之事力或未能及则保江之计在所必守呉事如此近事如此又襄阳宜屯一军应城以为近援又荆南屯军宜徒江之南以备吕䝉取闗羽之故智又论瓦梁濡湏之形便上与徃复商略椿以病赐告请奉祠弗许既朝竭力请甚哀上察其诚恻然许之除集英殿修撰知寕国府改知太平州将发赐尚方珍剂当涂寔采石重地上意属以一面椿请有机宻章奏愿从通进司以闻皆从之既至力图上流之备上言州管禁军旧籍二千七百而赢今裁一千一百而缩欲募若简横江水军千人选将练习缓急列舰以直裕溪上可以援东闗濡湏下可以应采石又言采石水军舟多卒少欲以歩卒之半为水战之用或择利而进则舍舟登岸不専采石之备而为徃来巢湖必保濡湏之计又言㳂江津渡宜隷南岸时和州利算商舩开支港首尾属之江椿曰是自隳天险也奏之上亟遣塞之居嵗余年六十九即请老上初惜其去章三上乃以敷文阁待制致仕越二年湖南谋帅兵役之后思有以镇安之上以椿为重厚遂落致仕进显谟阁待制知潭州荆湖南路安抚使再辞不得请乃强起至亡几何悴者蘓疑者释复如盛时朝廷下府议复税酒椿定其议府贳民物积不偿者椿至一钱悉偿之斗酒千钱亦不妄用故人賔客助以私财县有羡赋州竭取之县以不可为椿㱕其半民事必躬剖决如县冷然嵗旱振廪劝分下一纸之令而定蠲租十一万给常平米二万粜又数万民免流徙前守创新军曰飞虎驩议未息椿曰长沙镇压蛮徼枕湖院岭二十年间至三乞师可无一军且巳费县官四十二万缗何可废也亦在驭之而已椿善遇其将而责之训厉俄而技击精纪律明隐然为彊军异论怙息上説进其将一官郴故多盗而又厚赋民输田租率一斛官取倍之又八斗椿曰何自弭盗謮损之今为二斛而减其一斗焉民稍寛未满嵗请复致其事诏不可章又三上言极危苦乃进敷文阁直学士致仕年七十有三椿年三十始学易有得不着训传或先儒未言则述之在临安奉诏择灵隐寺主僧椿复于上愿崇先王之道正人伦之本毋鬻度僧牒撤无名佛屋渐汰㳺墯㱕之农桒椿庄重简淡嶷然有守泊然无欲而其中夷易平直㢘不异衆介不絶物不比权贵亦非矫厉毎曰不幸值要人亦忌而敬之上尝亟称其朴直云椿尝议渡江以来茶法之敝谓官执空劵市之园户州县嵗额配之于民卒有頼文政之㓂请更法初广西塩法官自鬻之后改钞法漕计大窘乃尽以一路田租之米二十二万斛令民折而输钱至五倍其估米既为钱二十余州吏禄兵稍无以给则又损其估以市米于民曰和籴曰招籴民愈病久之钞费售者三年椿请改法从旧除民折苗和籴官民俱便椿初在莫府即建两淮屯田之䇿欲令兵民杂耕以楚泗滁濠之田给镇江之军庐夀无为之田给建康之军光黄之田给江池之军襄郢安随之田给襄郢之军俾之自耕自收其利军分为二嵗迭耕焉庻㡬地利辟邉储广军士足干道之初渡江四十年矣北来诸军率老且病于是立法汰去养之诸州然廪给不时而诸州亦困新军未战而旧人已空椿言已汰者宜善视之毋使失职未汰者可勿汰毋给全廪其子弟不愿湼者以为効用毋失彊壮可以收士卒之心寛州郡之力壮军伍之势又言中原来㱕者待之宣有别若河朔起事摧败而来者山东旱蝗流徙而来者逆虏入㓂避死而来者与大将通约先后而来者皆吾赤子其优之宜也亦或可用也然优之之恩厚于正军以怠吾旧人不可也薄于降虏以怒仗义来㱕者亦不可也至于辽东逃而来者符离降而来者盖雠敌之余孽也贷其生足矣宜悉置之江上诸军下者分配部伍之役髙者假以添置军职之名勿散之州郡勿属之军马勿令出入于禁卫可也男二人毅夫正夫椿居官俭而法官烛不入中门家人不用公家供张始至有新帟幕必撤而蔵之以湏迎新去之日不私一物餽饷非律令所应受者率㱕之公帑素笃风谊同僚李燮死有女弃民间赎而育之嫁之云嘉定元年春三月男长孺编定端平元年夏五月门人罗茂良校正诚斋集卷第一百十六终诚斋集诚斋集卷第一百十七李台州传孝义共计五传蒋彦囬传蒋彦囬名湋零陵人也居郡之南郭少辞家入既无遇于有司则叹曰士必富贵而后得志耶弃而㱕市书数千巻阁以藏焉筑囿植花木葺亭榭以读书于其间未几园产玉芝遂以名焉山谷黄先生贬宜州过而赋之是时党禁宻甚士大夫有顾望心先是郡守丁注有玉芝园诗山谷之诗盖次其韵也丁见之惧易其本韵二三以异焉教授侯思孺者一日突入郡士某之家命劙其壁山谷留题者将以告于朝主人亟刬磢之乃已惟彦囬日从山谷游藏去其诗文字画二百余纸山谷亦乐为彦囬作也实崇宁三年三月也明年九月山谷病革彦囬闻之徃见焉至则山谷大喜握手曰吾身后事非彦回则谁付乃尽出所着书示曰惟公所欲取之彦囬竟不私片纸山谷既卒彦囬买棺以歛而以钱二十万具舟送之㱕双井云道乡邹先生谪居永彦回复从之游驩甚未几道乡复有昭州之命留其夫人与其子僦民屋于太平寺后以居乃行彦回实经纪其家同其患难而周其乏困道乡率月致二书以谢盖深徳之其后北㱕临别之诗可见矣嗟乎士穷乃见节义此韩退之为乆故之交而言也若彦回之于二先生秦越也非有平生之素而能慕郷二先生之风既贤也已况二先生当蛟蛇熊豹狉狉揺牙之锋賔客落而朋友缺淹汨阨塞于荒逺寂寞之地望风而憎无仇而挤者滔滔也而彦回至于死生之际而不变此古之仁且贤者族且亲者恩且旧者犹或难焉彦回能之可不谓贤矣哉予来丞邑访其所谓玉芝园者但见荒烟野草而已问其子则观言者在老矣顾其家贫甚观言居之澹如也其犹有彦回之风欤问彦回之遗事所言云尔其人颛朴而无纯缘其言可信也且出道乡之翰墨七軰读之使人三叹恨不出乎其时又曰山谷美丈夫也今画者莫之肖观言年十五在旁见其喜为人作字及留题吾乡人士日持练素以徃几上如积忽得意一扫千字一日访陶豫豫置酒且令人汛除其堂之壁先生曰何为者豫离立而请曰敢匄一字为宠光先生曰诺酒半酣起索笔大书下语惊坐今亡矣且忘其词又曰道乡对人寡言终日拱手不下帯其庄敬如此又曰先君子有文集若干巻顷大盗孔彦舟屠城寸纸不遗余矣予太息而为之传豆卢子柔传豆卢子柔者名鲋子柔其字也世居外黄祖仲叔秦未大旱兵起仲叔从楚懐王为治粟都尉楚师不饥仲叔之功父劫自少已俎豆于汉廷诸公间武帝时西域浮图逹磨者来鲋闻之徃师事焉逹磨曰子能澡神虑脱肤学以从我乎鲋退而三沐易衣刮露牙角剖析诚心而后再见逹磨逹磨欲试其所藴之新故于是与之周旋议论千变万转而鲋纯素自将冩之不滞承之有统凝而谨焉粹然玉如也逹磨大悦曰吾师所谓醍醐酥酪子近之矣因荐之上曰臣窃见外黄布衣豆卢鲋㓗白粹美澹然于世味有古大羮玄酒之风陛下盍尝试之诗不云乎不素食兮鲋有焉上方急边功曰焉用腐儒元鼎中鲋上书请以白衣从煮枣侯博望侯出塞上戯鲋曰卿从煮耶将博耶鲋曰臣虽不足以充近侍执事然熟㳺于煮博二子间未尝焚煎阿匼愿得出入将部片言条白未必语言无味也上曰前言戯之耳然卿白面书生诸将岂肯置卿齿牙间哉遂拜太官令时上笃信祠祀诏鲋与名儒公羊髙鱼豢同主寳鸡之祠鲋雅不喜羊鱼二子曰二子肉食者鄙殆将汗我不得已同盘而食深耻之顷之上祠甘泉斋居竹宫屏荤酒独召鲋鲋奏曰臣兼才不足以辱金口之嘉纳臣友人汝南牛氏子糓柔而美愿举以自代上曰牛氏子美则美矣而其言孔甘朕不嗜也是夕鲋有所献上纳之意甚开爽夜半上思鲋所献觉肝脾间严冷召鲋问曰卿所言尝多与姜子牙辈熟议耶鲋曰臣适唿子牙未至卿几误朕腹心乃罢鲋召鲋子二人夜拜其长为温卫侯次为平卫侯自是絶不召鲋鲋深自悲酸发于词气而公羊高等得志悪鲋异已因䜛于上曰豆卢鲋所谓人焉廋哉者也鲋遂抱瓮隠于滁山莫知其所终太史公曰豆卢氏在汉未显也至后魏始有闻而唐之名士有曰钦望者岂其苖裔耶鲋以白衣遭遇武皇帝亦竒矣然因浮图以进君子不齿也敬侏儒传敬侏儒者名子木字承登以字行徂徕人也祖伯松长身碧髯肤甲如龙时人许其有栋梁之用伯松不乐也遯于徂徕山樵郡人有採药至山者见伯松悦之乆之樵郡人谓伯松曰闻君长子元明者未娶吾有邻女善夜绩者愿为执柯可乎伯松拒之不得免焉未几伯松得软脚疾中风卒子元明竟随樵郡人云次子叔材即承登之父也叔材因从公输子奉使僬侥国乐而家焉娶胡妇生承登长二尺叔材怒曰吾儿亦僬侥耶其妻笑曰所谓甥多似舅后携承登㱕徂徕市时汉元光二年里人见承登莫不大笑承登曰吾虽身短而心甚长因登愤力学终夜不寝虽凿壁嚢萤之勤不过也数年大明经籍言之炯然如明星焉武帝方求贤良徂徕推上承登上暮召见其侏儒心轻之乃亲䇿于庭问三登太平之治何㫦臻此承登对其略曰臣之学所谓一登明灭者何足以奉大对虽然萤爝尚足禆日月帝㸃窜而异焉因与语问汉家火徳终始承登奏曰臣本木强然尝闻火在木上云云上喜不觉夜半前席遂登科累迁登州太守辞公孙丞相丞相夜见之东阁承登故人茅大心麻子㳺陶釭皆在坐承登遂顶戴三子而白丞相曰鄙人浅短主上以侏儒倡优畜之误䝉相君烛其寸长然鄙人之学所谓借明于三子者丞相遂留四人于东阁后一夕丞相召问攘匈奴之䇿承登献三足记曰足兵足食足士丞相大悦因嘲承登曰吾闻日乌三足君亦三足耶上内兴祠祀外事四夷国家多事丞相终日在中书治事不暇与承登游夜㱕读春秋府吏㪚独留四人者同一书几承登尤爱幸丞相每曰微承登则茅氏麻氏陶氏三子者能未坠于地乎三子亦曰唯唯后丞相稍倦于学而将作大匠者嫉承登之宠因讽丞相曰昨见东方生言于上云公孙某暗于知人而以敬侏儒为上客臣朔饥欲死侏儒饱欲死丞相其戒之丞相黙然将作大匠因荐承登同姓敬子长丞相自是亲子长而稍踈承登矣子长身八尺蜡言甚佞又善照知丞相娱乐之意而曲从之且有内援丞相久不见承登一夕因与子长在后堂为长夜之饮偶念承登寂寥召之既至承登精彩昏惨面目垢污又冠一小圜帽状如仰杯丞相侍姬皆掩口笑不已承登因发怒骂丞相曰人言齐人多诈果然以今夕之荒淫知前日时秋雨霁相亲而巻舒简编者皆伪也丞相大怒命老卒曵出墙角太史公曰公孙丞相开东阁以延贤俊天下之士辐凑而敬承登为上客每至则一坐皆起可谓能不以貎取人矣卒以子长而踈弃之相业之不终有以也夫虽然承登之贤难于遇而子长之佞易于合不惟易于合也合则不可去也所从来古矣士君子之学而仕未始不与承登逰者然吾见其初而已至一惑于子长则往而不返者万水一波也亦何以议公孙为哉刘国礼传余故人刘琥字国礼武臣也始余为永州零陵丞国礼监户部赡军酒库居相近情相好也及余在朝列国礼调临安府寨官居闲无以自食家于湖州新市一日来谒予求荐于当涂士大夫予无以塞也独念湖州太守薛士龙名季宣者与余原因以书荐之谓国礼之才于剧繁无所不可为薛信焉任焉遂知焉薛侯既死国礼无所于㱕久之临安官期既至国礼之宫适与余并舎每言及薛侯国礼未尝不泣也夫世之相与利焉而已矣曰义焉者非性焉则劫国礼武夫未尝学也其劫欤貎可劫泣不可劫也其性欤吾不知之矣并居一年余以守临漳而去焉国礼留也余行国礼追送余于龙山白塔寺载酒劳余下及僮仆当世之贤人君子与余为道义之交者何数也彼曷曰利之云乎至是前日所谓道义之交者漠然矣而国礼独如此何也及其别国礼又泣谓其泣伪乎施之余则可施之薛侯亦伪乎哉后三年余守常州与国礼所居新市不逺欲问其消息未能也余子夀仁试南宫问之故居之邻郑媪者则曰嘻国礼死矣问其家则曰其妻执节而不嫁顾尝鬻屦于门以长育其子曰永哥者今居某市某舍也不惟其妻不嫁也其妾六人者皆不嫁也夀仁既㱕为余言国礼事余于是泣且叹曰国礼家事余知之其妻江故倡也永哥者永某氏子也国礼夫妇育之以为己子而所谓六妾者江氏驭之极惨今国礼死其妻若子若妾宜其散而莫之聨也则聨而莫之散也不亦懿乎大抵人之情闻倡之名则掩鼻焉闻非已之子则异心焉闻其主母驭其妾不以人理则怒发焉使是三人者而居焉而无主翁以纲之焉欲其不渔然离哉而国礼之死其家妻子若妾乃能相恩相维甚于国礼之未死可敬不可敬也今士大夫徃徃朝死而其妻夕去之矣有不媿于国礼之妻者乎不惟有愧于国礼之妻也有不媿于国礼之妾者乎不惟士大夫之妻而已也士大夫立人之朝食人之禄社稷之臣曰吾死社稷封疆之臣曰吾死封疆及一且有急有不媿于国礼之妻者乎不惟有媿于国礼之妻也有不媿于国礼之妾者乎余既以告夀仁因私书之不使其不传焉李台州传李台州者名宗质字某北人不知何郡邑母展妾也生宗质而罹靖康之乱母子相失宗质以父䕃既长仕所至必求母不得姻家司马季思官蜀宗质曰吾求母东南无之必也蜀乎从之西舟所经遇州若县若村市必登岸徧其地大声号唿曰展婆展婆至暮哭而㱕不食司马家人哀之必寛譬之乃饮泣强食季思秩满东下所经复然竟不得至荆州复然日旦夕号唿嗌痛气惫小憇于茗肆垂涕坐顷之一乞媪至前揖曰官人与我一文两文宗质起揖之坐礼以客主既饮茗问其里若姓媪勃然怒曰官人能与我几钱何遽问我姓我非乞人也宗质起敬谢曰某皇恐上忤阿婆愿霁怒试言之何害恐或乡邻或族亲也某倒囊钱为阿婆夀媪喜曰老婆姓异甚不可言宗质力貇请忽曰我姓展宗质瞿然起抱之大哭曰夫人吾母也媪曰官人勿误吾儿有验右腋有紫志其大如杯宗质拜曰然右袒示之于是母子相持而哭观者数十百人皆叹息泣下宗质负其母以㱕季思与家人子亦泣自是奉校舆孝养者十余年母以髙年终宗质亦白首矣宗质干道庚寅为洪倅时予为奉新县令娄谒之不知其母子间也明年予官中都宗质造朝除知台州朝士云李台州曽觌姻家也觌无子子台州之子予一见不敢再也亦未知其孝后十七年台州既没予与丞相京公同为宰椽谈间公为予言李台州母子事予生八年丧先太夫人终身饮恨闻之泣不能止感而为之传賛曰孔子曰孝悌之至通于神明若李台州生而不知失母壮而知求母求母而不得不得而不懈徧天下之半老而乃得之昔东坡先生颂朱夀昌至今咏歌以为美谈若李台州其事与夀昌岂异也兹不谓之至孝通神明乎非至孝奚而通神明非通神明奚而得母予每为士大夫言之闻者必泣人谁无母有母谁无是心哉彼有未尝失母而有母不待求母而母存或忽而不敬或悖而不爱者独何必欤嘉定元年春三月男长孺编定端平元年夏五月门人罗茂良校正诚斋集卷第一百十七终诚斋集诚斋集卷第一百十八诚斋集卷第一百十八庐陵杨万里廷秀行状朝奉刘先生行状先生讳安世字世臣本贯吉州安福县丛桂坊曽祖故不仕祖贽故不仕父思赠右承事郎先生之先有讳德言者居安福五代乱里中子弟起兵卫井邑德言毅且贤推为帅其扜及旁郡甚远也不立名号亦不属人国初乃㱕宋艺祖嘉之授水部员外郎为江南发运使语在国史为先生八世祖自德言以前系世莫考相传宋彭城王义康徙安成郡子孙家焉今安福也先生之族自从祖溥以文章魁恩科羣兄弟䇿进士者六人荐名者三十三人先生之兄曰安镇字镇臣有文名以贡士客死京师先生时尚少尽得兄之学诸老先生见者曰是不可量足为刘镇臣之弟绍兴初盗起先生奉其承事公避地适与二盗遇先生白承事公前行先生横一杖以逆之盗有牵小留而承事公已远矣先生亦免焉古书孝足以感盗心者世未必尽信也观先生之事未知古人何如耳绍兴十四年十七年先生连荐名皆首送十七年再举先生对䇿极言守令不才致民流殍其语痛刺骨考官不乐降在第四明年登进士第授左廸功郎岳州司戸参军兼摄録事参军有野人为传保于大姓者父病谒主㱕省主人不可野夫径去主人以盗告官狱具如章先生争之曰野夫以孝而刑谓此邦之人何岳民呌郡称贺郡丞以文吏薄武人议月夺诸将俸十年先生争之不得顷之诸将激其徒譁且变居民惶扰空城避之先生曰出纳非守丞事也庸不在我亟发帑取给当是时㣲先生㡬无岳州辞满陞秩左从政郎永州州学教授先生尝独骑一马诣学馆坠而伤既受代先生未瘳州家悯其客间贫病以摄他职廪先生先生受之将行先生持所受㱕之宫为钱六十万太守左史王公宣子惊异曰使士大夫皆如刘世臣三尺不有焉可也以荐者改秩左宣教郎知贑州雩都县贑俗剽且相讦先生至曰民无窳良也淑慝者政耳邑之大驵有孙氏钟氏根结盘互异时守令瞪视莫敢其角牙一日从悪少椎小民于市先生曰是敢尔命擒之吏素畏二氏疑莫先徃先生罢一吏乃能寘之岳抵罪僚吏人士为之逰说先生卒不夺田吾非无教之诛也郡丞行部至县讽先生以献羡余钱五百万先生曰县之士田瘠而赋歛重耳将焉取余令可逐一钱不可得郡丞怒䜛之守不聼䜛之使者又不聴郡丞穷且媿乃作诗以遗先生先生谢郡丞亦谢先生之以不勐継之以不懈徃徃日昳而进晨飱得疾以㱕太守有怜先生者为之匄祠禄邑之民曰刘公非吾县尹也吾父母也皆走送先生遣之不肯去以朝奉郎致仕享年六十有八终于家先生平昔排佛老不遗余力尝曰士大夫而谈此乃吾夫子之叛卒也至是遗命子弟曰丧奈不得以佛老为礼太夫人李氏赠太孺人配彭氏封孺人皆以先生贵男四人格非去非胜非知非女三人嫁李大年罗昌辰䕫州録事参军窦依格非奏补将仕郎先生自太夫人即世每馈祀必恸哭奉承事公无不尽退谓妻子曰事亲谓之色飬不得其恱不谓之子先生之诸兄皆早世先生聚诸孤而衣食之每白承事公曰安世任此责硕大人无所为忧承事公既没先生叹曰吾尝许吾先君今日之事先诸孤后吾子田宅赀财秋毫无所分教诸犹子待其成毕其婚嫁先生之未仕也士之来学者百千人有富贫慧蚩不同先生木溉江导人人自以为得先生学先生有文集三十巻论语尚书觧二十卷先生之学不为空言其源委自贾谊陆贽蘓明允父子之外不论也故其文与其人皆肖焉然䇿第之日先生年四十九矣盖其族伙应书之歳率以㫷功之丧而不得试艺者凡二十四年使其逢之不迟用之不狭其功用岂少哉先生仕二十年而贫如初然先生之四子以文相髙先生曰吾为不贫矣先生之在永州请于郡立故权通判濓溪先生祠堂谓永之士曰周濓溪之不师桞子厚之师可不可也是时丞相魏国张公谪居于永每称重先生曰实学之士张公再相万里见公公问刘世臣今安在好一讲筵官也公未及荐以䜛去先生寻亦病矣如先生者不得用得用者不必如先生天下以是惜先生先生不自惜也万里也先生门弟子之下者然从先生最旧及某丞零陵县时先生更未尽一岁万里复得就先生而卒业先生之丧也万里尝见张魏公为张子韶侍郎友之服又见澹菴先生胡公及罗长卿为清节先生服师之服万里敬为先生制服焉因与先生之子去非谋请铭于名天下之能文辞者去非曰先生行状子当作万里谢曰非其人也三辞不获命乃叙次于篇谨状宋故资政殿学士朝议大夫致仕庐陵郡开国侯食邑一千五百户食实封一百戸赐紫金鱼袋赠通议大夫胡公行状曽祖琏不仕曽祖母夫人康氏刘氏祖恺赠承务郎祖母张氏封孺人父载累赠太中大夫母陈氏张氏所生母曽氏俱赠淑人公胡氏讳铨字邦衡其先金陵人五季避地庐陵祖恺未壮而没赠承务郎父载累赠太中太夫母陈张所生母曽俱赠淑人皆以公惟祖母张以百歳封孺人云太中气慷慨一试有司无遇即弃去公自幼起诣絶世强于记覧有质以古书者必曰是出某书某卷験之而信年二十入太学试文浄不加㸃博士惊异建炎二年上皇䇿士于维杨初擢公第一有媢其直者竟第五授文林郎抚州军事判官未上昭慈圣献皇太后避狄于䖍州狄踵至公裒甿为兵与皇叔士豢抚州太守张循军合遏其冲虏退论功转承直郎权吉州军事判官时羣盗四起守臣张中彦檄公督别将赵之仪捕之觇者请夜袭之公不可曰贼掠民自从将母俱焚迟朋贼遁掠者得释未㡬居太中忧除䘮与兄蓬山居士铸筑精舍于里之洞巖从名儒萧楚讲画古学冥搜治乱安危根株或勉之仕不荅绍兴五年忠献魏国张公浚都督诸路兵辟公提举荆湖北路常平茶塩司干辨公事改荆湖南路提㸃刑狱司干辨公事召赴都堂审察兵部尚书吕祉以贤良方正直言极谏科荐赐对便殿公论持胜及纳谏及䖍㓂及营田事上曰营田孰初对曰田制邈矣三代曰井春秋之晋曰爰秦之商君曰辕汉之晁错曰屯赵过曰代充国曰营真宗用耿望之之计于是乎治屯田仁宗用欧阳修之议于是乎建营田无弊法有弊吏今募民营田官给之牛且贷之种美矣然湖之南士牛之所生市之以出乡则无全牛降之嘉种官有其费渔之于吏手则无实恵上曰善当改之改通直郎枢宻院修官七年十一月宰相秦桧决䇿暨金人平生伦诱致虏使以伪诏来责礼异甚中外汹汹公独奏封事其略曰臣谨按王伦本一狎邪小人市井无頼宰相无识举以使虏诱致虏使以诏谕江南为名是欲臣妾我也是欲刘豫我也豫臣丑虏南面称王自以为子孙帝王万世之业一旦豺狼改虑捽而缚之父子为虏商鍳不远伦又欲陛下効之夫天下者祖宗之天下也陛下所居之位者祖宗之位也柰何以祖宗之天下为犬戎之天下祖宗之位为犬戎藩臣之位陛下一屈膝则庙社尽污夷狄赤子尽为左衽宰执尽为陪臣异时豺狼无厌安知不刘豫我乎夫三尺童子至无知也指犬豕而使之拜则怫然怒今堂堂天朝相率而拜犬豕曽童孺之所羞而陛下忍为之邪伦之议乃曰我一屈膝梓宫可还太后可复渊圣可㱕中原可得呜唿自变故以来主和议者谁不以此说㗖陛下然而卒无一验则虏之情伪已可知矣而陛下尚不觉悟竭民膏血而不恤忘国大雠而不报含垢忍耻举天下而臣之甘心焉就令虏决可和尽如伦议天下后世谓陛下何如主况丑虏变诈百出而伦又以姦邪济之梓宫决不可还太后决不可复渊圣决不可㱕中原决不可得此膝一屈不可复伸国势陵夷不可复振可为痛哭流涕长太息者矣向者陛下间関海道危如累夘当时尚不忍臣虏况今国势稍张诸将尽鋭士卒思奋只如顷者丑虏陆梁伪豫入冦固尝败之淮上败之涡口败之淮阳校之蹈海之危固已万万傥不得已而用兵我岂遽出虏人下哉今无故而臣之欲屈万乗之尊下穹庐之拜三军之士不战而气已索此鲁连所以义不帝秦非惜夫帝秦之虗名惜天下大势有所不可也今内而百官外而军民万口一谈皆欲食伦之肉谤议汹汹陛下不闻正恐一且变作祸且不测臣窃谓不斩王伦国之存亡未可知也虽然伦不足道秦桧以腹心大臣而亦为之孔子曰㣲管仲吾其被髪左祍矣夫管仲覇者之佐尔尚能变左祍之区为衣裳之㑹桧大国之相也反驱衣冠之俗为左祍之乡则桧也不惟陛下之罪人实管仲之罪人矣孙近传㑹桧议遂得参知政事桧曰虏可和近亦曰可和桧曰天子当拜近亦曰当拜呜唿参賛大政充位如此有如虏骑长驱能折冲耶臣谓桧近亦可斩也愿竿三人之头于槀街然后覊留虏使责以无礼徐兴问罪之师则三军之士不战而气自倍不然臣有赴东海而死尔宁能处小朝廷求活耶书奏除名编管昭州时侍御史郑刚中谏议大夫李谊吏部尚书晏敦复给事中勾龙如渊户部侍郎李弥逊向子諲礼部侍郎张九成俱入对引救桧廹公议亦伪为救公者谪监广州都塩仓改签书威武军判官事于是寺丞陈刚中以牋贺公曰屈膝请和知庙堂御侮之无䇿张胆论事喜枢庭经逺之有人又曰知无不言愿请上方之剑不遇故去聊乗下泽之车陈坐是谪知䖍州安逺县死焉十三年御史罗汝楫弹公以奉议郎除名谪新州同郡王庭珪以诗赠行有痴儿不了公家事男子要为天下竒之句为欧阳识所告王坐贬辰州新州太守张棣告公讪上再谪吉阳军时有观察使某上书乞代公行不报张棣择一牙校游崇者送公至半涂临大江崇㧞剑而前公色不动徐曰逮书谓送某至吉阳者赏尔不爱赏乎崇笑而止至朱崖或谂公以有后命家人为恸公方着书怡然也吉阳士多执经受业者凡经坏冶皆为良士初吉阳贡士未尝试礼部公勉之行及位于朝乃请广西五至礼部者乞不限年与推恩自是仕者相踵闻母曽之丧一恸㡬絶句饮溢米三日不歠须髪尽白见者出涕先是桧大书丞相赵公鼎参政李公光及公姓名于格天阁孟晋者争以公为梯监察御史田如鳌献书乞斩公桧抵之地光坐移书于公再贬儋耳武冈军通判方畴以致书议姻遂下若卢二十六年桧卒公量移衡州三十一年正月公与忠献公偕命自便时忠献讁零陵公自衡造焉馆于读易堂忠献从容谓公曰秦太师颛柄二十年成就邦衡一人耳今上即位首复公官除知饶州召至行在所即日赐对上温颜曰久闻卿直谅公首论为国以礼又论今日之事在修徳以结民心固吾圉练兵选将以观其衅待其衰上嘉纳除吏部郎迁秘书少监又迁起居郎论史官失职有四谓记注不必进呈使史官无讳史官当立于御坐之前庶㡬言动皆得以书今之史官后殿立而前殿不立请前后殿皆立左右奏事请令直前不必预白合门及以有无班次为拘许之自是史职尽复唐制反祖宗之旧公请迁都建康谓汉髙入关中光武守信都大抵与人闘不搤其元拊其背未能全胜今日大势自淮以北则天下之亢与背也建康则搤之拊之之地也进据建康下临中原此髙光兴王之计也况今西北欲㱕之人如汉民之思汉苟不移跸何以系其心诏议行幸言者请纾其期遂止隆兴元年六月忠献张公自建康入奏图恢复计侍御史王十朋力賛之于是忠献公督师进讨金人既克宿州以大将李显忠欲私其金帛且与邵宏渊私愤复败于虏上忧甚十朋亦自劾上愈怒公言近者淮上之衂盖天以是厉陛下之志使动心忍性増所不能愿益强其志母以小衂自沮蒐乗补卒期于济大业时宿州之师赏罚衡决公言宿州之败误国之将厚败权贵㳺説自觧安处善地诛戮不加祸乱之渐间不容发愿毋忽兼侍讲及国史院编修官因讲礼记进序篇其略曰君以礼为重礼以分为重分以名为重名以器为重愿陛下辨其分谨其名守其器勿轻假人七月上以旱蝗星变诏问阙政公请勿徼福于佛老之教而躬行周宣忧旱之诚戒监司守令有贪残者必罚是应天以实公因论纳谏曰今在廷之士以箝黙为贤容悦为忠道路相传近日台谏论事朝廷谓为卖直臣未知信不夫卖直之言唐徳宗之言也徳宗猜忌谓姜公辅为卖直此言一岀忠臣结舌驯致兴元之变所谓一言䘮邦者愿陛下以徳宗为戒以太祖皇帝欲拜昌言为法上曰非卿不闻此九月金人求更成大臣欲从之公奏曰虏知陛下鋭意兴复移书请和非甘言诱我即诡计缓我尔愿鍳前车之覆益修守备益张吾军上曰朕有二説㫁然不移一则中原㱕附之人决不可遣二则夷夏名分决不可乱又曰邉事倚张魏公对曰陛下至诚如此何忧丑虏愿持之以不懈絶口不言和字上曰卿忠直如此朕甚喜兼权中书舍人公逊于右史马骐上曰无以易卿又曰恐驳事不胜任上曰贵当理遂就职进兼同修国史有㫖以中人李绰等尝典发军书无误各进官一列公不奉诏绰等泣诉上曰胡铨不肯经筵讲礼记至爱而知其悪憎而知其善公曰爱而知其悪必去之勿疑憎而知其善必任之勿贰上称善夀圣明慈皇后改称教㫖为圣㫖公言易曰大哉干元至哉坤元盖天地之位所不可并故以大哉至哉为别陛下虽奉亲尽孝而光尧与夀圣难于并称圣㫖上嘉纳谓枢宻洪遵曰奉亲之过朕当自受张栻召对赐三品服公言君子爱人以徳今赐栻服章非爱之以徳也其父浚决不肯使之轻受栻亦有守决不肯妄受恐或议浚非全浚也十一月上以和戎之利病遣使之可否礼文之后先土疆之取子下廷臣杂议公议曰国家与金人讲觧覆辙亦可睹矣京都失守自耿南仲主和二圣播迁自何梁主和维扬失守自汪伯彦黄潜善主和元颜亮之变自秦桧主和国家罹戎狄之祸何尝不以和哉议者乃曰姑与之和而隂为之备外虽和而内不忘战此又向来权臣误国之言也一溺于和则上下偷生将士觧体终身不能自振尚安能战乎大臣见之相顾失色于是益忌公且欲夺魏公兵柄公复沮其议除宗正少卿公请补外不允尝递宿玊堂上召问曰虏人汲汲欲和闻其势窘甚对曰近有自淮甸来者云虏人闻陛下力任张浚所以汲汲欲和臣愿陛下委任勿疑则恢复可必上曰善公又申前请上曰卿久在瘴乡而略无瘴色天祐直谅卿未宜去兼国子祭酒因见公言徃年睿㫖欲移跸建康不可但已上曰澶渊之役当时有劝幸蜀及江南者惟㓂莱公决䇿公曰今张魏公陛下之莱公也愿早定计上曰善卿直谅四海莫不闻不可言去且留经筵事无大小皆以吿朕公言晋开运之末有陈友者杀李璘之父国初璘遇友于途手杀之而自言鞫之得实太祖壮而释之臣愿陛下坚复雠之志以不忘太祖之训上在讲筵谓公曰卿之学术士所甚服因及比目文士如蘓轼黄庭坚者谁欤对曰未见其人诗人如张耒陈师道者谁欤对曰太上时如陈与义吕本中皆宗师道者上曰如韩驹徐俯皆有诗名卿可广访其人退而荐王庭珪朱熹杨万里周必正弟镐犹子昌龄籍云除兵部侍郎公言受降古所难六朝七得河南之地不旋踵而皆失在梁武时侯景以河南来奔未㡬而䧟台城在宣政间郭药师自燕云来降未㡬而为中国患今虏中三大将内附髙其爵禄优其部曲以系中原之心善矣然处之近地万一包藏祸心或为内应后将噬脐愿勿任以兵柄迁其衆于湖广劝之耕种以絶后患时有国学生献书阙下乞用福国陈公康伯及公为腹心者七十有七人二年八月上以灾异数见避殿减膳诏廷臣各陈阙政及急务公言禹有九年之水而国无捐瘠备先具也今数路水潦曽不踰时而民已流殍无备甚矣愿诏遭水之处博施振䘏使民被实恵无至流徙此先务也陛下又令条陈阙失臣谓今之阙失孰有大于和议者因极陈和议可痛哭者十上太息公言自靖康至今凡四十年虏未尝不由诡道而我终不悟也窃闻道路之言虏缓我以和而实潜师以伺我或言多作戈舩由海道以进或言实粟塞下由间道以来愿陛下坚守和不可成之诏力修政事十年生聚十年教训如越之图吴则社稷幸甚进兼侍读因进读寳训至食讫习射奏曰四夷易以兵制难以信结愿陛下谨守此言上曰文武岂可偏废又读真宗顾李宗谔曰闻卿至孝能保宗族朕守二圣基业亦犹卿之守门户公奏曰唐栁玭云积累如登天覆坠如燎毛祖宗基业诚不易守上称善公言侧闻虏人慢书欲议书礼有所增损议者谓末节不必较臣窃以为议者可斩也夫四郊多垒卿大夫辱之楚子问鼎义士耻之献纳二字富弼以死争之今丑虏横行与多垒孰辱国号大小与鼎轻重孰多献纳二字与再拜孰重臣子争欲君父屈已从之是多垒不足辱问鼎不足耻献纳不必争也臣愿絶和议以鼓战士左氏谓无勇妇人臣谓今日举朝之士皆妇人也十一月以邉鄙有兴诏改卜郊用来年正阳之月大雩之辰公稽参礼经及国朝故事陈不可者十宰相汤思退参政王之望等坚主和议遂罢张魏公兵柄公又力争之于是大臣皆不悦遂除措置浙西淮东海道使诏趣行以二日为期公即舜行曰臣愿陛下先絶和议上曰要尽其在我者时金冦及境号八十万声动辇毂下自维扬海陵连数郡望风弃城髙邮太守陈敏与虏相距于谢阳湖水军帅李寳屯江阴诏寳条陈舟师及扼守要害白海道使公檄寳发兵兵援敏寳不行公奏曰臣受诏令范荣备淮李寳备江缓急则更相援今寳逗留违诏坐视敏之孤臣恐谢阳失守则大势去矣上以命寳公又移书切责之寳乃发兵渡淮与敏相椅角虏一夕退时天大雪河氷皆合舟车不能进公先持鉄槌槌水士皆奋寻诏罢兵而时相亦斥死除提举江州太平兴国宫加集英殿修撰知漳州改泉州入见言郡邑害民之大者三上曰毎思卿直谅朕恢复之志已决今虏中土木不息旱干相仍机不可失对曰陛下尝许臣以誓不与虏和何为中变又谓臣决移跸建康何为中辍上曰以民之不易少须又曰在廷太半腐儒卿不可去一日秘书郎张渊对选德上因数不诡随者云犹有胡铨一人在除在京宫观兼侍讲公论前古未有不由讲学而兴㓕学而亡精兵百万不如道德之威被练三千不敌忠信之胄陛下之意端在于是上称善除权工部侍郎以修史书成转承议郎因见上曰属已得契丹要领观朕施设公言少康以一旅复禹绩今陛下富有四海非特一旅而即位九年复禹之効尚夫赫然又言四方多水旱迺者乙酉之岁修门之外斗米易一妇女小児半之左右不以告此谋国者之过也宜令有司速为先备寻工部为真公辞焉诏曰汲黯在汉谋寝淮南随㑹仕晋盗奔秦境卿其奚辞赐对衣金帯封庐陵县开国男食邑三百户今参政周公必大视草以御札㱕公今度于家公尝燕见言初元经筵之臣七人惟臣独在臣老矣愿乞身㱕田里上曰卿忠孝有物护持且留观朕恢复立皇太子公请饬太子賔僚朝夕劝讲上曰三代长且乆者由辅导太子得人所致末世国祚不永或七八年或五六年或四三年皆由辅导不得其人所致对曰诚如圣训公力乞致仕除寳文阁待制与外祠既出都门有㫖复留改佑神观兼侍读公辞不得请于经筵讲罢复申前请上曰卿大节可嘉朕不忍令卿去因论纳諌公曰从諌人主之髙致陛下自登大位虗懐受言中外翕然咸谓恢复之期指日可冀然靡不有初鲜克有终光武之杀韩歆文皇之杀刘洎终之实难诏举堪刑狱钱谷及有智略吏能各二人公以张敦实昌永周必逹李发刘之柄应书言者谓举李发刘之柄非是公坐贬秩二等三求去上不得已从之除敷文阁直学士与外祠辞行言于上曰愿陛下规恢逺图任贤黜邪理财训兵逮鳏恤孤然后布告中外必报国雠必㱕陵寝必复故疆以副太上付託上曰朕志也又问卿今何㱕对曰庐陵人赐通天犀带又曰臣在岭海无所用心妄意经学三十年粗能训传上曰卿可进来既㱕诏趣之遂表进易春秋周礼礼记觧命藏之秘书省复奉议郎以郊恩进封开国子食益三百户又复承议郎除龙图阁学士提举江州太平兴国宫制有身蹈东海独仲连不欲帝秦名重泰山微相如何以强赵之语光尧天寿七十庆夀湛恩转朝奉郎进封开国伯益邑三百户公自收科至是未尝以伐阅自言增秩也诏吏部举行所宜得之官特卑四秩转朝散大夫除提举隆兴府玉隆万寿宫复以加恩进两风不为囬车居新兴时尝名其室曰澹盖取贾生澹若深渊之意晚自号澹菴老人云公居无事时下心拱手言恐伤人独论国事劲气正色贯日袭月奋以直前不憷不恻不疾不式大节掲掲细行斩斩动容出辞见者起敬长身玉立望之山如即之春如其为文章骏奔轧忽幽纷胶轕隠帙竒字旁揠逺撷初佔之者口呿语难徐综其纬理顺脉属似肆实庄若险实夷韩碑栁骚嫓髙俪沈中兴以来作者寡二笔画真隷上规颜蔡鉄屈石出肖其作人饭不重肉一制十稔而豆区饥民棺歛道殣退省其橐屡空不赢惟太中公不货于啬繄徳之植公实仪之蓬山既逝公字其子嵗在癸巳潚以公任孝友惟抵忠义惟干葰茂硕大岂一朝夕公有澹菴文集一百巻周易拾遗十巻书解四巻春秋集善三十巻周官解十二巻礼记解三十巻经筵二礼讲义一巻奏议三巻学编礼三巻诗话二巻活国本草三巻娶刘氏赠淑人先公卒中散大夫荆湖南路提㸃刑狱敏才之女子男五人泳承务郎监江东淮西緫领军马钱粮所太平惠民局兼行宫杂卖场淳熈二年卒于官参政周公哀而铭之澥承事郎监潭州南岳庙浃瀳皆承务郎沖未命女五人适西昌严万全福唐叶昌嗣上饶方自厚承务郎贑州兴国县丞王宗孟将仕郎王蒇孙男六人摫榘桯杙㭄榗女四人长曰相孙夭余皆幼万里与公同郡且尝从学公将竁万里以系官岭表不得筑室于场澥走书二千里以公犹子承务郎致仕昌龄所述公之言行诡万里论次将乞铭于参政周公万里敬恸哭而书之谨状淳熈七年九月日门人朝奉郎提举广南东路常平茶塩公事杨万里状宋故赠中大夫徽猷阁待制谥忠襄杨公行状曽祖亨故不仕祖中谨故不仕父同故潭州司户参军赠宣义郎公讳邦乂字希稷冑出汉太尉震五代之乱徙居庐陵故今为吉州吉水人世以儒学相承宣义府君登进士第初命长沙民掾未终更而早世后以公追秩宣义郎公其季子也父殁之五月始生未冠而妣陈夫人即世兄弟相为命公天性孙悌视封郡侯加食邑三百户公复乞致仕优诏不许除端明殿学士明堂合祭礼成复増邑户三百实封百户淳熈六年十一月召赴行在所公辞焉复力乞致仕不许公遂引疾转朝议大夫提举江州太平兴国宫遂称笃且极陈时病五事上察公志不可夺乃加资政殿学士致仕明年夏五月疾革庚辰薨不及家事惟命诸子口授遗表有死为鬼以厉贼之语表闻特赠通议大夫年七十有九诸孤卜以是嵗冬十月丙午葬于庐陵县之儒行乡松山原祖承务府君茔之右公名徳峻极虏絶敬畏丞相洪公适述其先忠宣公虏中事云皇太后以书㱕曰胡铨封事此有之知中国有人益生惧心公于利不苟取初钦宗既祥及册隆兴皇后公以职将事皆赐金帛再辞必得请乃已使海道目赐金十镒既㱕或惎之以理生业者悉以赒昏友之贫是于君赐尚尔故没齿先畴不益一畮邃于礼学冠昏丧祭式礼迂叟佛老梵呗焚纸为钱一切刬磢四仲享先设醴分膰坐客百人州闾耆老不导贱贫挹㪺必躬投壶赋诗杂以琴奕徃徃申旦睦族笃亲庆予必诣寒暑兄犹父尝掲其所居之堂曰华鄂仲氏没公时賔贡入京闻计恸絶太学七年苦心嗜学言行忠敬必以古人自厉政和乙未以上舍生觧褐赐第还家拜伯氏感兄之训更华鄂曰韡韡同郡郭孝友记之曰予嘉杨氏友其季而不伐恭其兄而不忘是可振頺俗矣一时名胜赋之者数百人初调歙州婺源县尉改蕲州州学教授以育才作人为己任不颛文辞而已学政最淮西部使者交荐授从政郎庐州州学教授改南京宗子博士又改建康府府学教授秩满改宣教郎辟权知本府溧阳县事县久苦苛政公当官岂弟先教化后刑威均征繇远近悦服惟恐其去倾邑请留于部刺史者数千人寻命为真光尧践祚覃庆转奉议郎时二圣北狩中原多故冦盗蠭起公训民为兵五里一堠号令期㑹朋信而肃枹鼓一鸣遐迩毕集未㡬府兵叛闭関杀官吏四境狼顾虑变公缮治军实大閲民兵申严号令刻日趋府讨叛者贼畏公威声亟白部刺史愿从谕招发运方公㑹诸郡之师讨贼公董民兵首集城下士整而奋器甲犀利旗帜鲜明观者伟之已而群凶就擒初兵之叛也溧阳旧县镇射士数十百以羽檄徃戍他所乗隙离次而㱕劫廵检为魁甲而趋溧阳欲屠之以掠其金帛公即帅民兵逆之论民出财募士杀敌者赏一战贼殱焉邑人徳公肖像祠之部刺史奏功议赏公悉推逊僚佐云三年盗不入境建炎三年十月当受代九月除通判建康军府兼提领㳂江措置使司公事大将杜充拥兵数万保建康公以兵隷焉是时贼李成剽江北濒江守备十一月充谓成师老遗战舰进击之偶金虏大至与成合我师败绩贼取我舟以济夺马家渡充出兵复战不利溃兵夜叩南门以入虏进营于南门外鉄作寺充下令官吏兵民用命城守公信其言明日充悉师出下水门乗舟以道金陵空无守备知军府事陈邦光柔怯不足頼是日父老惊惧拥桥大唿曰我岂为䧏虏者欲赴水父老救免既至虏营邦光以下皆拜愿䧏公独僵卧不起邦光乃启曰通判素有瞑眩疾虏酋曰四太子者乃掖出疗之遣所䧏官属劝䧏公闭口不答明日复遣所亲厚者说之曰公故贫有兄垂老仰分禄寡嫂孤姪远来就飬五子尚幼一女未嫁今去郷数千里妻孥无所于寄宁不念此国家事势至此公不䧏将谁爲公曰兹人之常情吾独无情乎家国事不两立吾计决矣愿无辞费明日四太子置酒令伪知军府事号张太师者及前知军府事陈邦光召公议事公拒不徃衆挽以至庭其二人已就位虚一席以俟公及阶以首触柱础疾唿曰我岂苟生与犬豕均饱者流血被面愦不蘓者乆之左右掖以出虏酋大怒幽之他室明日邦光复诸出谕使䧏乃释出至庭邦光䧏堦语曰事固无可奈何愿少回意毋爲徒死无益也公瞋目曰尔以从臣守藩临难不能死甘心屈膝犬豕苟生复几何时使人人效尔朝廷何頼时坐有虏官曰团练刘者取幅纸书死活二字示之曰汝无多言忠于赵氏即书死字下㱕我书活字下公起取笔径书死字下虏酋大怒复囚之先是公刺血书襟曰吾宁作赵氏鬼不为他邦臣虏人初不知也明日复引公出南门砦问公意如何答曰直不能䧏虏尔四太子震怒公迺大骂曰我食赵氏禄终不负国汝夷狄岂是真天子乃使我从汝国家何负汝而敢肆凶残吾恨未剑汝颈吾岂为死怖耶遂裂布褫衣以祈速死虏见所书襟知不可屈遂害之割腹取其心闻者哀壮之实建炎三年十一月二十七日也享年四十有四先娶傅氏生女一人后娶曾氏生男五人振文郁文昭文蔚文月卿月卿蚕夭时振文才十嵗云女后㱕新淦进士陈敦书四年五月军府上其事于朝天子愍悼加赠直秘阁官其子二人诏庙祀于建康府绍兴元年冬知军府叶梦得复请于朝以公大节罕俪褒表未称宜加秩赐谥钖庙号葬以礼二年三月诏复赠公朝奉大夫谥忠㐮庙曰褒忠仍付其事史官命有司改葬三月甲辰梦得奉天子命率官属启公殡具衣衾棺椁葬于庙之上东南隅之山五年十一月朝廷以公子幼未仕即其乡赐田二百畒以廪其家七年四月驾幸建康大臣复以为请光尧曰颜真卿异代忠臣朕昨犹官其裔杨邦又为朕死节可不厚褒加赠徽猷阁待制再赐田三百畒两银疋绢各百复官其一子昭文昭文孙于孺文以报託孤之恩杜充之遁也或吿公盍去诸公曰我通守苟去城谁与守我尚爱生也哉虽然吾仲氏惟一子不可无炊火乃命其犹子孺文御其母以奔溧阳而属其子明日城失守云公神色明秀长身山立见者畏爱居无事时温良恵和与物无忤及遇事勇决彊毅万夫不能夺也其徳行修于家称于乡信于友为郡学官教孚于弟子员为县大夫恩治于百姓至于以身殉国立天下万世臣节之端凌霜贯日非一时适然也故天子褒之曰绰有张御史之风无愧颜常山之节绍兴三十一年冬十月逆亮渝盟㓂邉入淮南至江北建康震扰人皆祷于公庙楚巫占之曰吉狄主其殖狄旅其逋大邦其宁乎有老人梦吿之者亦云十二月光尧视师江左父老杜彦诚軰数十百人述其事遮法驾以闻有㫖下江东帅漕司验问建康帅臣张公浚上其子昭文蔚文禄尚不及愿官之以劝忠义㑹今上皇帝即位命官昭文明年又官蔚文公后以振文陞朝四赠至中大夫公之被害也有卒子曰陈大伯者尝从公为傔至公被囚陈在旁不去公骂伪四太子陈亦举甓击之不中遂同遇害又有主山砦曰贾三郎者武勇絶人时号为贾山砦亦同公被执贾命其子结里人为鬻薪者置兵于薪以入阍人索之事觉虏础其父子于市朝廷既褒公之忠烈二人者亦各官其一子以武阶邦人肖其像于公庙立公之前以从公祀云谨状淳熈十三年正月二十四日姪孙朝奉郎尚书吏部员外郎万里状嘉定元年春三月男长孺编定端平元年夏五月门人罗茂良校正诚斋集卷第一百十八终诚斋集诚斋集卷第一百十九诚斋集卷第一百十九庐陵杨万里廷秀行状宋故尚书左仆射赠少保叶公行状曽祖传故泉州晋江县尉累赠少保祖寳臣故保州文学累赠少保父霆故不仕累赠少师兴化军仙游县某乡某里叶颙年六十八状公讳颙字子昻其先楚之沈氏春秋时尹将中军其后诸梁改封叶子孙因以为姓世传三国呉都尉雄五代汉卫州刺史仁鲁皆其后也自黄巢乱中原士夫避地南迁叶氏仕于泉因居焉本朝太平兴国二年陈洪进挈泉入觐四年始割仙游莆田建兴化军公今为仙游人五世祖素随洪进来朝授泉州文学太常奉礼郎累赠太常少卿少卿公三子皆以学行称髙祖都官公賔其季也登景徳二年䇿宋兴仙游擢第自公始终官屯田都官二员外郎蔡公襄实志其墓二子曰任曰传任以父引年得官传景祐元年第进士授秘书省校书郎泉州晋江县尉公之曽祖也累赠少保少保公娶黄工部之女累封卫国夫人少保卒夫人年二十四守义不夺至倾家创斋聘明师教子读书蔡公又为作贤母堂记是生公之祖寳臣以累举授保州文学累赠少保考霆晦迹不仕赠少师妣郭氏累赠瀛国夫人公生于元符之庚辰方穉时儿軰羣嬉公独危坐讲诵弱冠与伯氏觊俱入京师试太学秋赋俱荐名适金虏犯顺朝廷设武艺谋略等科伯氏一试中选授承节郎从大将刘延庆守京城东北隅力战遇害公徒步南皈壬子车驾幸扬州廷策进士公擢第调广州南海主簿兼摄尉有商私载塩二舟监河官获之以授公使白府以倖赏公曰仕涂发轫如作室之建柱柱一不正室随以欹欺以倖得是曰正乎盗发府檄尉与廵检同掩捕廵检获盗十余人尽㱕其劳于公公白府曰谋自彼出也今掠美欺君倖赏三者皆大罪也某不忍为府帅待制曽开大喜曰仕不求速劳而能逊退告其子连曰叶主簿宰相器也汝徃见之因倡诸部使者荐于朝循从事郎调建州録事参军建俗狠而憙讼或积年官不能决部使者贺允中多以属公公原情诹律必得平亭旁郡民闻之有诉于漕台者輙请以属叶掾云建之两税每嵗官受赋纳逺民或惮入官府市人为之代持送官徃徃过歛其估官民交病公适司纳为立法革之先是市人代送者新幕帟持白金以供张司纳之官公悉却之用荐者改宣教郎调泉州晋江丞未赴二亲相继即世服除知信州贵溪县时诏行经界郡集诸邑长议之莫对或请以上中下三等定田税公独谓三等不足以定髙下乃定为九等郡守大喜且令信之六邑皆式贵溪云又诏行乡饮酒是礼久废县官无习闻者公举行之登降献酬少长有序得三代遗意公家蓄一酒钟似瑠璃而非盖异寳也自上世臧去二百年矣公在贵溪命匠以金饰之手触而毁匠惧将赴并公咲曰哭之成坏数也汝误尔慰谕而遣之更未尽三月民有以魔惑衆者因聚为盗一日至千余人公先遣二廵检将兵拒之乃赢粮备器自将射士七十人继之二砦兵见贼衆不战而遁公引兵登山望之贼疑未敢进公驻营山趾而植帜山颠日已晚贼且至与公对垒公夜潜遣人于贼营某所某所纵火约其衆曰火举则乱射贼垒适五鼓西风急火四起箭发如雨贼惊乱偶一渠魁箭贯其目及天未明悉发兵急击之贼死伤甚衆余皆溃遁入弋阳公引兵皈七十十人无一人伤者知绍兴府上虞县嵗适大饥公预白部使者请发常平之粟不报公即发廪邻邑之民多转徙就食者役民必令民自推货力甲乙不以付吏民欣然皆以实应无欺隐者赋民必为文书各其数与之期使民自持文书与户租至庭公亲视其入给之质剂皆便之明年府易帅属县趋府受约束新帅下令诸邑今嵗夏租先期送十之八诸令唯唯公独进曰上虞小邑徃嵗无秋今麦秋可望愿小纾其期帅怒及麦大熟公为书约民民相率输租旬浃而毕反为诸邑最帅大喜时秦桧当国数兴大狱以除异已叅政李光已逐海外犹欲杀之州县逄其意争躏借之上虞李之故居在焉公与李无一日雅因劭农过其门谒其子弟人为危之府帅曹泳桧上客也尝檄尉袭滂求李隂事滂以问公公告以毋庸为此且曰吾非为李实为君也秩满造朝泳时为户部侍郎许荐于桧公固辞未几桧死其党皆窜岭海公谓诸弟曰使吾受曹荐今与同祸矣礼部侍郎贺允中以端方有守静退无求荐公于朝召见公首论国雠未复陵寝未还中原士民日夜企銮舆之返顾乃尚胡服习夷乐非孟子用复变夷之意其语切直髙宗皇帝嘉纳越三日除将作监主簿迁司农寺丞公在朝三年非公事未尝诣丞相府枢宻王纶知公恬退而未知其徳性欲试以事一日官诰院失锦一端命公治之公请寛其慢蔵之罪于是纶大喜谓其客曰叶寺丞介而通严而恕真重器也未几公求补外除知处州括苍山国也地瘠民贫嵗赋不给公节冗费量入岀赋用充足有青田令陈光献羡钱百万公诘县钱何自而得且以所献充所赋云宰相汤思退括苍人也其兄犯禁其家奴屠酤不逞公绳以法思退不恱于是常州逋朝廷缗钱四十余万太守坐免继者以忧死士大夫无肯徃者思退移公知常州公至毘陵帑庾赤立官吏无俸七阅月矣究利病定规画苴罅漏郡计遂裕虏亮犯邉髙宗车驾视师建康道毘陵公以职赐对于御舟因言恢复之计莫先于择将相故相张浚乆谪无恙是天留以相陛下也臣闻自逆亮死虏军三十余万比皈帖然而无异变是虏未可轻也且虏之初退遗兵仅三千人在歴阳李捧拥万人莫之谁何是我未能进也臣谓今日争言进取陛下宜审之公初至毘陵无朞月之储一年之后乃余缗钱二十万上佐劝公曰某使者献钱若干某守献钱若干皆赏公何不献公曰某平生悪人献羡余非重征则横歛是皆民之膏血也某之所积固出于榷酤之赢然以利易赏某实耻之转运副使林安宅提㸃刑狱王趯疾公不附己思退因讽二人求所以中伤者公闻之力丐祠官于朝未几趯果劾奏常州事坐不实免官而公以尚书郎召未至除右司郎中时孝宗皇帝初即位欲清中书之务增宰士之员首膺是选者余时言为检正马祺林安宅为左司费行之与公为右司时下诏求直言公上封事谓以手足之至亲付以州郡之重寄是利一人而害一方时赵某为台州云迁左司未几权给事中公以右臂微痛求补外适汤思退再相公遂申前请思退曰公之求去无乃以某之来乎既而思退启拟除公户部侍郎至于再三一日帝召谏官曰叶某在都司二年甚宣力然与宰臣为朋党谏官对曰臣不识业颙闻之公论不然因具陈思退移公常州之由及讽林安宅王趯中伤事及思退再公不自安屡求补外意帝黙然良乆曰非卿则朕无以知此人越翼日除吏部侍郎兼权给事中时隆兴二年八月也又三日复以公权本曹尚书四选之三悉皈铨综吏抱文书旁午相属须臾即竟时七司弊事未去公乃上疏曰选部之所以弊者盖以典选之官贯穿案牍不如吏出入条例不如吏嵗月乆逺不如吏典选一事衣冠清浊之所由出也今乃使之入铨曹之门则与吏为市出铨曹之门则与民为市可不思革之乎一曰隠占阙员之弊二曰引例异同之弊三曰捃摘小节之弊三者革则弊革矣公乃与郎官编刬七司条例为一书或事同例异者存其一削其一帝览之御笔褒表令刻板颁下公又上疏曰法者天下之所共也合人情则公否则私今吏部之弊莫重于行赂盖立法有失其意者不可不改也如令甲受赇有取予同罪之法今请勿罪与者而止罪取者如任子有用堂除赏典而陞名压铨试人之法今请勿陞以优中铨之士有未铨试者今请中书不许除官有免试出官者今谓虽宰相亦不许移貤帝遂立为定制皇兄居广请以初除开府仪同三司应得亲属占射差遣恩例畀王若纯公争之曰若启一若纯则百若纯至矣帝从之于是始有大用公之意时洪适签书枢宻院其三世已赠东宫三师又请以巳覃恩二官貤髙祖父母且援李昉等故事诏巳聴请公言追秩髙祖礼经所无也为人臣者官至执政封及三世恩至渥矣唐臣谓追赠出于鸿恩非由臣子之求斯言当矣国朝㑹要止载李昉请以郊礼覃恩追赠所生父母李廸以籍田恩乞囘赠叔父母未闻大臣以所得恩赏貤髙祖父母者愿循礼经改成命帝从之公在吏部二年士大夫之改秩者诣曹者㑹课者行赏者吏皆不得预时人谓渡江以来铨选平允惟晏与叶干道元年七月晦前三日召对便殿赐坐赐茶礼异他日帝曰吏部条例朕亦置一通在禁中尝徧览之又问卿当官以何为先对曰真宗皇帝所制文臣七条尽之矣此万世臣子之法然臣之当官每以公忠为先既尽公忠则不为朋党不畏彊御以之为台谏则持正论以之坐庙堂则行正道处富贵而不以为荣视鼎镬而不以为惧公忠二字其用甚大未有一日舍之而安者帝曰卿宜无忘此二字公因言曰千金之子不垂堂百金之子不倚衡窃闻陛下以万乗之尊为鞠戱之乐有如马惊为之奈何臣窃为圣躬忧之帝曰朕无他但欲不忘鞍马尔后五日除端眀殿学士签书枢宻院事越二日兼权叅知政事户部侍郎林安宅请两淮行鉄钱帝以问公公力言其不可安宅以此大与公不相平十二月拜中大夫叅知政事兼同知枢宻院事公入谢帝谓公曰朕闻卿等每事有条理堂吏不能为姦公曰臣安敢必其不为姦惟每事必经意乃付吏庶权在臣等则不在吏尔时臣下有刋名上章谓之白札子帝尝下之中书公因言曰事若可行彼胡不显其名示人以公如不可行则白札安用帝问曰朕欲用魏杞何如公对曰古人有言知子莫若父知臣莫若君兴化自建炎间尝有诏输米二万石佐福州军食谓之犹剰至是四十年民尤病之守臣张允蹈书移中书极言其为害公言于帝嵗损其半后尽除之干道二年春帝临轩策士唱名第一人乃赵汝愚公进曰宗子文学如此极可喜宰相洪适曰此实陛下作成之效自嘉王后未尝有宗子魁多士者陛下宜魁之以励宗室公曰不然本朝典故有官而试者不得为第一人自沈文通始徽宗宣谕嘉王楷不欲以魁天下以第二人王昻为举首昻亦登仕郎有司失于奉诏至今非之帝曰当从典故叅政言是也有江隂军判官受赇大理寺上具狱帝曰贪吏朕欲用汉法诛之适曰诚如圣谕若行汉法择一二甚者庶变风俗公曰本朝自祖宗以来未尝杀一士大夫史册书之天下以为美事臣愿陛下以唐虞三代为法汉唐又安足道时武臣梁俊彦请税沙田芦场帝以问公公对曰沙田者乃江濵作出没之地水激于东则沙涨于西水激于西则沙复涨于东百姓随沙涨之东西而田焉是未可以为常也而芦塲则臣未之详也且辛巳宜兴陛下矜两淮之民连年苦于锋镝田租并复至今未征今沙田乃不胜其扰帝曰诚如卿言租之正者尚除之况沙田乎公逮俊彦至中书切责之曰沙言利求进万一淮民怨咨为国生事斩汝不足以塞责俊彦惶恐汗下是日有诏淮东沙田芦埸并罢明日公入见曰芦场沙田事昨已诏行之今以臣之一言而诏罢之真所谓闻一善言见一善行沛然若决江河者圣德髙眀史官书之可与尧舜禹汤齐驱矣自洪适罢相公与魏杞同参政事两无所私每议必同帝一日问公曰朕欲用林安宅如何公对曰安宅居福唐臣居兴化实邻郡少时同入太学此人当官吏事彊敏惜其褊心不能容物尔若䝉陛下擢置政府得与协力以事陛下臣之愿也帝笑曰卿言甚公甚公盖有以公与安宅不相平上闻者故有是问未踰月安宅果上章论之云叶十五官人受宣州富人周良臣钱百万得监镇江府大军仓公上章乞下吏辨眀帝曰非追逮不可公曰必两造具备是日除公资政殿学士提举临安府洞霄宫公拜命即日出闗帝下公章于大理寺寺官引嫌辞焉更下临安府公至严陵制狱移文逮所谓叶十五官人者乃公之长子元泳实不在旁以报逮书公至合沙再移文逮叶十四官人乃公弟之子元潾也元潾毅然请行即日就道亲故无不壮之者公至兴化念元潾以一身二千里就逮恐仇家包藏祸心元潾非命则䜛谤无由而白公乃上章曰圣眀之朝事必阅实然臣私忧过计窃虑有司观望或容心于其间臣仰惟国家圣祖神宗用刑钦恤虽锦工之贱狱吏之微亦皆引对至于妇人李氏两至殿廷是以中外无幽枉壅阕之事伏望陛下下明诏狱成之日先以上闻赐以睿览仍乞依祖宗故事亲加审克庶刑不寃时王炎帅临安帝令炎亲鞠之元潾至有司与周良臣置对初无秋毫迹然安宅时同知枢宻院王伯庠为侍御史恐喝典狱必欲文致人人危之公章至帝下之临安狱成上闻帝亲览御笔书其后曰安宅伯庠风闻失实事关大臣并免所居官安宅仍贬筠州时干道二年八月也明日叅知政事魏杞蒋芾以周良臣具狱进帝曰安宅伯庠之罢非止为叶某一人设也不如此后来大臣必有谤以暧昧执政请以公知泉州帝曰无罪而去当召以来又明日诏公诣阙一时贤士大夫莫不咨嗟叹息谓公自徒步至执政初非勲旧一罹䜛间人情岌岌非天子圣明不能直此寃非公清介不能脱此谤非元潾廉孝不能果此行公上章以疾恳辞召命者再降诏促召者亦再既入见帝问劳加礼且曰卿之清徳自是愈光矣公深引咎退见魏蒋二公二公曰上自促召叅政意有在矣叅政未前数日上尝曰朕近日有二三事快意中外翕然皆以为善如治台谏诬大臣此其一也主上聪明果断真可谓中兴之主叅语未竟闻有诏除公知枢宻院事公未拜有诏锁学士院拜公尚书左仆射同中书门下平章事兼枢宻使公入谢未及言帝曰林安宅向者章疏朕问之得之郑昺安宅已遂居筠州郑昺不可不责公对曰臣犹子就逮之时因思自昔人臣遭诬谤者多矣类皆吞声忍辱而已安得如臣今日辨明若是者此皆出于陛下独断臣之父子死而生之骨而肉之陛下之恩大矣大恩未执务修小怨实非臣事陛下之本心帝曰不念旧恶怨是用希卿有焉公又言臣识虑浅短进思尽忠退思补过之外惟知荐贤以事君父帝曰惟贤知贤公乃荐汪应辰王十朋陈良翰周操陈之茂王佐苪烨林光朝等可备执政侍从台谏给舍之选帝纳用焉公又言曰自古明君用人使贤使愚使姦使盗寸长不遗惟去泰甚帝曰固然尧有禹臯亦有共驩周有且召亦有管蔡在用与不用公曰诚如圣谕臣谓今日在朝者虽未见有如共驩管蔡然有窃弄陛下之威福者臣亦不敢隠帝曰正欲闻之时召郑闻既至见上公启拟欲除右史帝曰可命未下而外已传同知枢宻院陈公俊卿宻以语公公曰得之何人俊卿曰某闻之洪迈迈闻之龙大渊公曰某当以公言为验乃于帝前极论大渊与曽觌窃弄威福向也不得其实今以郑闻事观之实矣帝曰此朕之仆臣卿唿至中书切责可也公曰固陛下仆臣然二人在东宫事陛下久从龙扶日官已髙矣大渊今为承宣使乃侍从也臣安得而唿责之帝曰朕不惮去此二人后有事大于此者当极言之始终无隐公拜谢而退明日朝退魏杞独留帝先问及二人事魏对如公言是日有诏龙大渊可两浙东路副都总管曽觌可福建路副総管二人既黜中外相庆以为太平盛事时公为首相魏公杞为次相蒋公芾叅政陈公俊卿同知枢宻院权㕘政四人同心辅政中书之务顿清帝以国用未裕诏谓理国之要裕财为急前日二三大臣忽之至于用度浸广漫不加省夫百姓既足君孰与不足量入以为出可不念哉自今宰相可带制国用使叅政可同知国用事公乃言曰今日费财养兵为甚艺祖皇帝肇造区宇东征西伐兵不过十五万建炎以来外有金卢内有盗贼兵数亦不若今日之多惟多则有冗卒虗籍无事则费财有事则不可用虽曰汰之旋即招之以臣之愚如欲足国用当严于汰缓于招可也孔子曰节用而爱人盖节用则爱人之政自然行于其间若欲生财徒害民尔帝曰此至言也殿前军帅王琪恃宠毎于上前妄荐人才一日帝谓公胡与可可用公曰陛下何以识之帝曰闻之王琪公曰与可奴事诸官官朝士切齿王琪之职将也应荐武臣何预与可陛下以此可知其人矣臣不敢奉诏公退而逮与可至政事堂之賔次令条具本朝故事何人受将臣荐得何官者与可无以对踧踖遁去大将戚方剥军士结官官帝欲究治以警其余公言曰方之罪固不容诛然有主方者帝曰陈瑶李宗回其尤也治之不可不急公又言曰久无此举虽齐威王烹阿与誉阿者何以异诸将闻之谁敢不洗心易虑既而御笔戚方之家可没入其财三之二以劳军公又言诸将若此者衆恐人有自疑之心不若止因有司所白其放散官钱之数籍以劳军则邦刑既伸物情亦安明日帝见公曰卿所议戚方事深得体帝又曰建康刘源亦尝赂近习朕欲遣王抃㢘其姦公曰臣恐㢘者甚于姦者帝乃止明日大理寺上陈瑶具狱其职为钱二千万帝曰此曹为姦宜涅为城且屏之逺方公奏曰凡假陛下威福为姦者皆然可尽涅乎愿戒勅使自新帝曰甚善于是有诏陈瑶除籍苔背免涅长流循州李宗回除籍编置筠州仍诏免治行赂者后有行赂者乃必罚毋赦帝尝谓公曰朕思祖宗法度创之甚难壊之甚易公曰臣尝见元祐三年进士第一人李常宁廷试策篇其首四言云天下至大宗社至重百年成之而不足一日壊之而有余当时以为名言帝曰诚为名言公曰盖壊者非一日遽能壊也人主一念虑之间不以祖宗基业为意毎事不省驯致败壊如陛下忧勤恭俭励精政事无一念虑之失古圣用心不过如此帝曰朕非独自警戒而已又且忧子孙不能守公曰陛下之言至此天下之幸宗社之福公言治乱在风俗美悪今风俗犹未美帝曰如货赂一事非不丁宁尚如此盖习俗既成以为当然公曰陛下治陈瑶辈俗不患不改帝曰作成人才亦须岁久祖宗时作成人才至仁宗时文武名臣乃出公曰陛下留意人才如此亦何患不成自古何尝借才于异代乱世常患无才至创业之君一起所用者乃乱世之人才也且如艺祖所用将相亦皆五代之人闗机阖开全在上尔帝曰甚善公毎除吏帝必曲加咨访公尝启除王秬左司郎官胡元质右司帝曰胡元质佳王秬晓事否公曰秬极有才吴澧诣中书求为无钖县帝问澧何如人公曰澧有干才公退朝与诸公言上求治核才如此无不耸惧公于进贤退不肖惟知任怨不示私恩每退朝见所亲语不及朝廷事有关献纳必削其藳虽当国之日浅而公道开达请谒不行王秬谓公平章万务无一事私喜怒者一日有官吏数章㑹于逆旅因语某人某事或可以经营某人某除或可以赂得者一人笑曰非不料理惟叶公不可欺耳嵗在丁亥日南至帝亲郊而雷公以首相引汉故事上印绶帝三留之不可以左正奉大夫提举江州太平兴国宫公皈至富沙闻季弟之讣哀痛不已遂溪行戒操舟者速行期以某月抵广化寺盖公所寓也既至亲戚咸在明日欲皈先庐是夕觞客酒三行公秉烛作书札丙夜乃寝忽觉云我头足俱冷取某药未至而薨亨年六十有八以观文殿学士致仕讣闻帝追悼久之赠特进公之师友林师説髙登蚤相慕用髙尝上书讥切秦桧桧名捕甚急公与同邸擿令逸去髙曰不为公累乎公曰以此获罪幸甚公即为具一舟舟移公乃去公为人简易然望之肃然有不可犯即之温如也毎以接物后进成人才为己任处州丽水知县薛良朋常州掾曹陈举善主簿单䕫公最许可后良朋为吏部侍郎举善为殿中侍御史䕫为户部侍郎故旧有以公为善风鑑公曰吾岂为此观其言行知之耳公旧在冨沙时同年进士林宋弼同官厚善约迭姻林死家贫子㓜公仕浸显先以女嫁其子又命之以官后以其子娶其女云夫人陈氏累赠齐国夫人二人元泳终官朝奉郎通判福州元浚终官宣教郎签判惠州女四人适儒林郎新汀州军事判官林夔朝奉郎江南西路提㸃刑狱公事姚宗之朝请大夫京南西路转运判官方崧卿文林郎新建宁军节度推官林澧孙三人棠承奉郎垕承务郎主将仕郎女孙三人长适将仕郎姚楶次适迪功郎广州番禺县尉方信孺次幼陈夫人先公九年卒葬于县之仁徳里伟隔山公以庚寅正月九日葬于善化里乌石大旗山之原公自初仕至宰相服食僮妾不改其旧先庐隘甚不益一椽先畴极薄不增不畒工部侍郎林公光朝以诗哭之云传家惟俭徳无地着楼台人以为实录公之官至少保以长子元泳累赠也公葬后二十有八年元潾叙公之言行以书抵万里曰元潾先伯父应谥不可不请非行状何以请愿先生哀而书之万里尝一识公于丞相府又与元潾同官于曲江毎敬公之清徳且竒元潾之壮节则纪于右方庆元年闰六月日具位杨万里状奉议郎临川知县刘君行状本贯吉州安福县曽祖贯故不仕祖京故不仕父遇赠承事郎君讳徳礼字敬叔一字子深冑出晋安城太守遐八世祖徳言仕南唐皈朝为水部员外郎知制诰君幼警敏父遇为乡先生授徒数十百人程其业君必为之冠父累举不第试春官没于中都君徒步䕶䘮皈葬母老家贫复以授徒为生再举于礼部一为首送淳熈二年第进士调常徳府司戸叅军事迎缕解外台及府中烦使必付有媢其能者欲究之讽府曰胥与民为市赋租簿书罅漏千万将欲简稽非刘掾不可府以付君文书山则大抵今年为户者一明年折而十之今年为户者甲明年貤而乙之五年之后不可胜究君不三日悉与复初即白之府曰州家此意将欲逋租有皈良民亡害乎抑欲以法从事以威取赢乎谓宜期以十旬许民自列可不可也太守赵公彦操喜曰仁人之言也即行之时临川吴仲权丞龙阳与君文词炳蔚相辉名动荆楚称为二妙部刺史江公溥吴公焕吴公飞英汪公作砺皆一见而器之秩满用荐者陞从事郎授贺州教授丁母太安人忧终䘮造朝有诏求言君慨然陈时政十事其一谓古人之有志事功者其君臣上下议论详宻而制度纪纲攻之而无间夫是以所为而成也艺祖尝叹息于干徳纪年之失易以开寳是时草创尚未足多罪乡者虏之熈宗盖曰思陵我髙宗居正体元中华之正统而袭用虏人陵名也可乎事下中书时宰怒不复改议授涪州教授䕫帅单公䕫赵公巩刘公光祖漕使张公彻冯公震武始至皆具书礼招至䕫茹以先务至则必入幕为上客如损益塩法及外铨拟官法皆君逮明至今用之单冯二公尝露章荐于朝今丞相京公制置四川倡帅漕同荐时京公犹未识君也改宣教郎得邑抚之临川转奉议郎邑名为江右之剧视事之初缿筩一日五百纸君时摘一二谰辞者徐诘以理讼者噤不得对一邑传以为神不旬时狱讼顿清暇则与学子讨古赋诗沛然如闲居嵗饥富民蕰年饥民趋讙盗发其廪尉倖赏一日获十八人且具狱君一问得其情谓尉曰非盗也尉擿富者讼之郡郡方移鞠而他所获真盗乃释之常平使者初议振贷君叹曰富民闻此必遏籴是振之者饥之也屏吏议一以诚意劝分得粟数万石民受实恵临川近郊无旷土官有丛冢之圃曰漏泽者甚隘凡小民之死者无所于葬常平使者居之以屋嵗终则以浮屠法火之君为买地数十畒且给以田命浮屠掌之乡正繇役纷争吏得以卖君曰有赋斯有繇不在此必在彼民之争吏之喜也毎一乡有践更者则书其次十人下之俾族议其当为者来上其争遂息姦民有曰十虎者持官吏短长聚空舍醵金钱为讼费君尽取寘于法毁其庐豪猾逺屏君持身有严奉法唯谨受俸必问令甲非令甲而曰例者辞之家人子数百指蔬食终日皆无愠见苞苴不入其门亲旧之馈必报江西帅张公杓漕使赵公不廷太守曽公楷或以文或以政或以廉力荐之予荐以文辞典丽宜备着述之科单公䕫来帅江西复帅诸司上其治最下中书书其姓名丞相京公傒其秩满将擢而用之更未尽六十日而君属疾以没闻者叹息实庆元五年五月也得年五十有五君于学博极而长于周官于文清新而精于四六有文集二十卷娶王氏祁阳丞化基之女再娶彭氏广东运判汉老之女子男二人子渐子泰皆进士女二人长适崇仁主簿孙钥而卒次未嫁其孤糈巫咸灼偻句诹塴日暨竁地嵗得上章涒滩月得娵訾日得合璧邑曰庐陵乡曰髙泽原曰太湖云将辟君之弟徳性述君之言行谒予状之予与君游久且厚则哭而论次焉年月日具位杨某谨状朝奉大夫知永州张公行状本贯亳州谯县曾祖言勑赐亳州助教祖宰赠右中散大夫父允蹈朝请大夫直秘阁致仕累赠通奉大夫公讳奭字叔保建炎南渡直阁挈其族自亳徙家庐陵公自幼警敏已如成人既长以文字学名下笔有惊人语枢宻王公庻器之皈以孙女时直阁猝猝侨居生理草创有田薄少而季攵永春主簿讳某继至直阁念其贫公请尽以田逊之而以其私室王氏之槖中装倾倒以奉其父母兄弟廼立屋庐廼实仓箱以廪族亲以燕朋友中表咸喜绍兴庚午荐名礼部干道六年以门子补将仕郎中吏部铨授廸功郎贺州临贺县主簿丁父忧淳熙元年循从事郎监隆兴府丰城县戸部赡军酒库酎金增羡诸部使者才之命摄承分宁宰又移隆兴府决曹掾皆以最闻豫章自建炎兵余民多死徙赋租罅漏贫富倒植公私俱病公白府请检校冒耕之田而实其主名有田此有人有人此有赋府以武宁新建之二邑命公检校之朞月得实以报府下其法于诸邑郡赋始均邦民始有生意十邑绘公像而祠之武宁县令文冈为豪民条其罪三十诬讼之于朝事下江西常平使者郑公侨郑檄公亷问公为直之冈致餽谢公怒却之遂与之絶诸部使者交章论荐授衡州耒阳县丞循儒林郎诸部使者招公为衡州决曹掾时刑狱使者严急典狱者惟其风㫖公奉法持平无所左右每狱成必斋戒乃上具狱有木可争之必力词劲而气平有人士董其姓者于他狱已承杀人之罪録囚之官问之不承又以付公公一问知其无辜是时郡中将试进士公请立赏捕正犯者而聴其就宪使怒公请不已从之既掲榜董为待补太学弟子员第一而实杀人者亦就禽有卜者寓衡阳因病目眚同行者以药㸃其瞳子乃漆也遂盲因窃其妻以遁盲者疑其仆之乱其妻而杀之也执而诉之官其仆不胜考掠遂诬服诘其尸则曰投之水矣邑上之州州以付公公再三审诘囚无异辞公独疑曰杀人而夺之妻者古有之矣杀妻而存其人未之有也公以白郡守守曰宁有是哉就令有之邑令不坐失入无之公不坐失出乎公曰二事细故耳宪使虽严可以理解以非罪杀人某所不敢也明日白之宪使果曰公治狱好为异公固争曰其人未论决犹可以俟真盗也已论决而真盗出则如之何未㡬其妻与为乱者自相诉于武昌移文至举郡惊异秩满用举主十员改宣教郎知袁州萍乡县转通直郎吏民交通持官短长旧令烦苛公用寛大辟庠序广生员㫷年旧俗尽革一夕霖雨江水骤涨夜半居民水将及檐公秉烛集吏唿船具饷且食且载令曰活一人者赏若干迟明劳问无一人溺死者父老至今徳之富民有栁时习者族人某无后而立子欲以其子后之而有其赀讼二十年不决郡以属公公立谈而决皆以为神萍乡湖广道所出士夫落南有死生不能皈者公送迎赒助皆得平逹前后数十百云转奉议郎覃恩转承议郎钖服朱银除通判隆兴军府事绍熙五年至隆兴以考绩及覃㤙三转至朝请郎时赵公蔡公相继帅豫章事无大小一以属公帅毎閲文书公未书名则吏不得以进秩满诸郡使者以最闻除知永州转朝奉大夫湘南名郡旧称甲永乙邵公至则帑庾赤立是嵗复蝗捐瘠载路公节浮费籴邻郡控于诸部使者得粟十万石博谕劝分活饥民九万有竒封公帑尘厨传觞酒豆肉一钱粒米必靳也有以客主礼望公者有讟语谓永之荒政有实费无实惠常平使者李公楫闻而疑焉隂遣人微司之又行部徃省之饥民所廪其籍无浮常平所储其粟无缩媿且叹曰吾为不知贤矣乃同今漕使陈公研俱荐公于朝少傅丞相益国周公以书贺之曰过客责备动輙兴䜛若非庾公亲徃观风岂能知治行第一氓謡蔼着也嗣嵗大稔公封公帑如初永之富复甲湘南云更未尽一月婴微疾州民徧走羣望以祈既笃命诸子曰我死棺歛与道里费皆勿烦官禄之未给者皆勿请千万致意周杨二公乞铭与行状我无憾矣言讫而终实六年九月五日也享年七十四州民哭之如哭所亲公为吏寛严得中材力敏济惟剧惟难弥出弥裕其仕差晩明习练达韫之之充发之之审而施之不究为国爱才者惜之皈路由萍乡空邑越数十里而迎哭皆失声明日又哭送公为文简严精粹而不愿人知中书舍人林公与着作郎刘公夙尝相与叹曰张叔保佳士也恨不尽见其文然牋记中亦可见其一斑矣夫人王氏封宜人先公九年卒男五人履贲随临观履迪功郎新辰州叙浦县主簿贲当以公之遗泽䕃补孙男七人长孙仲孙晋孙季孙卫孙同孙永孙女六人履与其弟护公丧返枢于家将以是年十二月丙午葬公于髙泽郷永和镇新庄宜人墓之左方与公同生丁未而公为长又同郷举于绍兴庚午且相好公又以行状命其忍不奉教庆元六年十二月二十日具位杨某谨状中散大夫广西转运判官赠直秘阁彭公行状本贯吉州庐陵县曾祖志忠故赠朝请郎祖衍故左朝奉郎累赠正议大夫父合故右朝请大夫尚书戸部郎中总领湖广江西京西路财赋累赠特进公讳汉老字季皓其先金陵人五世祖避地庐陵因家焉公幼长于诗绍兴季年以门子补官桂帅李公如冈器之辟宜州思立县主簿以亷介受知漕使余公良弼邓公酢荐于朝三嵗丁父忧隆兴甲申服除循修职郎监潭州南岳庙调沆州司理参军一囚以剽掠系狱指病如股公白之守卒从寛比部使者以寛厚勤敏亷正荐者凡十有三循从政郎改宣教郎知常徳府武陵县转通直郎邑有官池数十顷大将邵宏渊干没其利而不输租有马从事冒占民田百畆公皆复之转奉议郎有二甿讼田公谕以比邻友助二人感悟逊畔有武臣祝其姓者掠仕族女为婢公分俸嫁之帅臣尹公机宪使辛公弃疾以其事上闻诏下中书书于籍授江西提刑司干辨公事转承议郎又转朝奉郎贑水暴涨浮梁荡逸西昌甿有蔵舟者事觉宪使摄州事怒甚甿致白金以请公郄之而隠为开释属郡有武臣翟其姓者秩满以事苛留公为解之翟徳之饷新茗二小缶公发之黄金也公笑而皈之贑守丞相留公率二宪荐于朝钖服朱银授湖广总领所干办公事武昌屯兵数万仰给六路之饷而漕运多后期且折閲士夫坐颂系者衆公言之于总饷使者曰折閲之敝非一或州郡朘其道理之费或乙买之甲者之乎或胥史赇谢或舟侵牟兼是四者官赋焉得而不负四敝革则无折阅矣于是系者释转朝散郎总使蔡公戡赵公彦逾以器能荐而公欲自适力请为祠官授主管成都府玉局观东皈道由剑城故旧有死而未葬者公分橐中装佐其襄事转朝请郎又以太上龙飞恩转朝奉大夫授知均州主管管内安抚司公事训词曰材术疏通分命汝宜赐对选徳公従容论奏三事曰补诸军尺籍之缺员核诸郡寄积之外府严楮劵增损之禁令上一册称善未㡬有诏覈军实审寄桩重楮劵转朝散大夫将至郡漕使万公钟语连率今少保吴公琚曰武当得人矣先是守臣数易帑庾屡空公曰天下岂有不可为之郡于是兴学校请博士而士知学释逋负寛赋役而民蒙福捐俸以棺敛而藁葬之俗易辟圃以居丘墓而弃死之憾除桐柏山有冦邻者号冦先生居南垂北际之间有衆数万为夏裔忧公移文谕以祸福抚以恩意三嵗不敢动暇则登览山川宻察形势乃请増戍兵以控要害修器械以壮武卫丰嵗计之储足常平之本䟽奏有诏下戍卒戎器二事于所部一日觇者白有降虏二人公饰边吏令毋涉吾地武当麦贱官吏败鬻斛易白金一两公下令曰犯者必劾贪风顿革故事吏俸以茶楮代缗钱之半复损其半缗钱之陌守独不然公以身先之僚属歌舞士夫仕蜀东皈舟过吾境疾者药死者葬孤者廪转朝请大夫襄帅尚书张公杓漕使朱公睎颜交章荐进且以书白宰相曰彭某治郡先慈惠固圉务安静今上登极转奉直大夫明年诣阙有诏赐对公奏二事其一请増均州之戍兵而精其器械其二请赦边郡之逃卒而许其还籍上首肯授知常徳府澧辰沅靖州兵马盗贼公事封庐陵县开国男食邑三百戸训词有曰尔公清可以临民惠和足以绥逺转朝议大夫外台邻郡有餽觞豆之赀者缗钱月计二十万公别贮之一日诣学官顾眡墻屋倾挠乃僝工歛材取具于此有嫠毕者裔出文简老矣而二女未嫁又以其余为之皈装后皆有皈士君子颂叹焉暇日披职方图记见武陵兵籍昔三千人今仅十一请增至五百人上俞其请于是室庐戈甲焕然一新军势整肃冠于旁郡有诏减磨勘二年有挟贵覔举者公不荅时苦水潦谷价倍蓰细民艰食而常平使者徃摄荆帅公曰事亟矣遽发廪数千不暇白使者闻之曰谓后世直可乎总领赵公不迹仓使梁公季珌漕使郑公上其治行转中散大夫除广东转运判官公入䑓诸䑓馈赆秋毫必辞改除广西转运判官公曰足未履䑓治而复易节上恩至厚其何以报乃撷属部士夫人之贤且才者如曲江守曾悫主管文字王乆大淮泉属郑应中荐于朝曰是亦报国之一也既觧组舟行至端溪意忽忽若小剧者急唿其子某曰为我上章纳禄因小憇梦觉而逝寔庆元庚申二月九日也后两月除直秘阁致仕训词曰制行无亏居官可纪以疾而休朕固深惜母武陵郡夫人黄氏天性孝友初二女弟婺居公抚育独厚仕必偕行且必令皈士大夫后其一适从政郎隆兴府丰城县丞李充其一适文林郎贑州观察推官朱光祖其忧乃解族亲有昬姻过期未毕乡邻有祖父之丧乆不能举者公皆出力经纪之娶曾氏系出南丰前福建漕使孜之从孙先公十年卒封赠至令人子男四人尧俞先令人十有七年卒去疾文林郎前监广州市舶库尝与计偕去泰廸功郎前静江府司戸参军去非以公致仕恩当补通仕郎女三人长适通直郎新知隆兴府武宁县欧阳俣次适故奉议郎知抚州临川县刘徳礼季未嫁而卒孙男六人舜牧舜元舜恺舜申舜钦舜庸女八人长适故儒林郎新鄂州州学教授赵师共余未嫁诸孤䕶公枢以皈将以某年某月某日葬于某所去疾来谒予请状公之行以乞铭于丞相益国周公则敬诺而书之嘉泰元年月日具位杨某谨状朝请大夫将作少监赵公行状曾祖承钖颕川郡王祖克家崇信军节度使安康王郡王考叔贙通议大夫公讳像之字民则秦悼王之六世孙也今居髙安穉齿嗜学至忘寝馈痛扫绮𥜗鑚砺萤雪年未冠洞视经训贯综太史公班固书属文立成风踔川达小试郡博士馆下每蹵寒士于下风而立其上与其仲氏俨同登绍兴十八年之乙科年二十有一为宗子第三人授修职郎抚州司户㕘军有异县令以苛政免者部使者下二尺木书诡他官摄之皆移疾不行诸公合议差择命公公不辞于是用仁涤苛亷铲汗佳政惠化滂被四达民誉雷出诸公荐之陞从事郎郴州军事判官溪傜出掠汉民靡宁部使者檄郡丞徃尉安之惧不敢徃公请代行丞感泣公单车罙入蛮巢召其酋长谕以朝廷徳意即日聴命三十一年逆亮㓂边王师征之朝廷下虎符发诸郡材官郴兵不满三百不发则违诏发之则郡无备公为太守草奏请勿发免符下州民守谯门唿舞为贺且谢守曰此赵判官草奏力也他日有诏赉中外诸军餐钱而无其数郡欲请而俟报士譁于庭守惧不出公徃叱之曰而辈人不过得数十百钱尔今欲何为遂白守用郊赉故事畀之衆定公隂求其倡者白守先诛之而后自列于朝有诏下郡国缮甲郴小州也而其数视潭府官吏莫知所措公曰此易办尔先是境内有官军禽盗既去而弃其甲者居民或臧去之公令求之以应焉再转潭之攸县令宜章县兵李金昌蛮数千人起为盗张甚声震湖广孝宗皇帝特命中书舍人刘公珙帅长沙诡以平贼刘公入境公与县令御之境上刘公以公知名士也送客独留诹以平贼之䇿且问郴城坚瑕之状公曰城小而坚然不可守曰既坚曷不可守公曰城中有三井尔受囲五日不待战死已渇死矣曰为之奈何公曰此贼非湖南材官所能了也非鄂渚羽林不可刘公遂用公言以闻朝廷遣一将谷青者来贼即伏诛刘公首荐以改秩且请擢以不次之位后帅张公孝祥至得公牋记手之不释以示幕下士曰吾当荐士无出赵令右者矣即剡荐书且招公入府为十日饮时侍讲张公栻与侍讲朱公熹相与讲习皆与公游文名诗声焯于朝野改左宣教郎知鄂之蒲圻县㑹诸道大侵流殍相望蒲圻邈在湖山之外地荒民贫公劳来安集振货有方境内安业旱不为灾部使者及太守交章上其最诏兴中外陞擢之职除知汉阳军见上辞行时孝宗方鋭意恢复公进言曰鸷鸟之击必匿其形举大计而使敌人有备我之心非䇿也愿陛下晦其强以骄其心使不我备修政刑广储积砺兵甲选将帅观衅而动待机而发使如雷霆不及掩耳又言召见多士许其尽言此盛徳事也然人怀希合之心好立新竒之论闻之若可喜行之则无实愿审于聴言而谨于出令上皆称善鄂之一军其舟师蒙冲视诸营屯独雄且精毎嵗夏潦孔殷则檥于鄂之西浦霜降水落则檥于汉阳之刘洲眀年复如初嵗中在鄂者四閲月在汉阳者八閲月而守舟者不满百人公之未至一夕火延其涯焚其四艘公至访其利病有五亟言于朝请移一军随舟次舍事下军帅帅未尝以火事闻怒公发之竟格不行沔之与鄂相望于大江之南北故事沔守未尝踰境至鄂比十年间始有谄事诸部使者而越江者其始曰庆朔望其后曰受约束遂且且而徃公至之初典谒以近比白公曰先是有不徃者否曰无之公为书与诸公曰守臣出境非令甲也因不复徃诸公间有以公为傲者来索钱谷簿书冝搜出入以求公罪见民无横歛官无罅漏吏俸兵食给无虗月而公之俸不自与者余一嵗于是敬叹诸公复表其治状公因上章极言守臣渡江之弊孝宗大喜曰所未闻也有诏継今敢有谒与受者抵罪惟均改守全州丁通议公忧服除贫甚有房州别驾虗位公欣然诣曹受署房陵与公所居相距三千里公留孥以侍母太硕人宋而匹马之宫守缺兼行府事勤恤逺民专务惠养境内告旱公精意雩禜不崇朝而雨民皆欣然曰此赵公雨也丁太硕人忧服除将造朝一日孝宗御垂拱殿见文武俊乂盈庭天颜有喜因问班缀中属籍在列者若干人则曰无之于是愀然不怡即诏侍从举宗室文学政事可为中外之用者各二人吏部尚书萧公燧首以公应书除知郢州公见孝宗论事剀切上喜曰观卿议论非苟合者郢非所以处卿卿当为朕卿士即日除军器少监朝士相庆以为得贤同年进士官于中朝者七人一日有陈郎中之䘮七人致奠其一人参政萧公燧也萧公以祭文属公为之其文一日传都下云在列未满嵗白丞相匄补外丞相以闻上留之不可乃除湖南常平使者辞行上首问公曰何求去之力又曰湖南去朝廷逺甚一路部使者之寄非轻卿宜广储积以备旱戢鹾茗之私鬻公对曰储积一事臣敢不钦承天子休命地非近监非产茗然戢之亦当以渐上喜曰卿言是也急则激之使乱矣朝士惜其去置酒饮饯踰月公不得行又皆赋诗以咏歌其退勇守坚之节所部利病公至之日亟罢行之嵗适小歉公与连帅潘公时讲求荒政发廪移粟民不流徙移江东常平使者未上改西外知宗宗司有学有教授官然有夫子庙而无祀事宗盟子弟无所观礼春秋上丁附拜于郡庠公进诸生讲学政之未周宻者首谂之曰学奉先圣而不祀可乎或曰礼器未具公计费召匠制冕并绘藻火斵爼豆冶尊爵列磬管洁秬鬯卜牲牷明年服器既成先期躬率诸生致斋直庐夜漏未尽十刻公夙兴盛服将事陟降拜起沃盥奠瘗礼文于粲盛于一时云未㡬即拜福建路提㸃刑狱公事建台之始风采一新浦城县狱有以平民为大辟者其人诬伏具狱来上公平反之劾其令免所居官一路詟服又劾帅属王次春于遏宻中唿营妓歌舞饮酒其人甚口人皆为公危之公不顾也竟堕其语穽而去未㡬请为祠官丞相京公镗遗公书曰官有似祠官而禄差丰者帅司㕘议官是也公肯俯而就乎乃俾食江西添差参议之禄以便其里居之适焉公少无官情年未三十即治别墅号曰南畴花木成列松竹造天皆手植也一觞一咏左琴右书飘然有违世之想不治生业老而益贫有问者公曰居闲食不足从事力难任吾故未能以此而易彼也嘉泰二年四月二十三日以疾终于正寝官至朝请大夫赐紫金鱼袋享年七十有五配任氏太平州通判望之女也封宜人先一月卒年七十子四人公抡廸功郎贑州左司理参军公括廸功郎吉州司户参军公哲将仕郎幼未名世女四人长适从政郎向士充先公而亡次适儒林郎王瑊次适进士某次未嫁孙男二人长彦法次未名孙女二人并幻公性渊静不见澄挠遇物倾豁洞见表里然刚而不襮介而不崖虽贵介公子而臞然退然若寒酸焉故其为诗平淡简逺如清泉白石苍松翠竹初无钩章棘句之苦心而有絶尘拔俗之逸韵其文尤长于论事上前敷奏坦明练逹灼然可行孝宗恨见之晚方登进而浩然去之使上有用不尽之叹天下贤之士大夫惜之云诸孤得卜以是嵗十一月八日葬公于髙安县来贤乡云居山中主冈之原以宜人祔焉将辟公括移书且録公之言行来请行状公某之乡举明有司也状之为宜门人通议大夫宝文阁待制致仕吉水县开国伯食邑七百户杨万里谨状嘉定元年春三月男长孺编定端平元年夏五月门人罗茂良校正诚斋集卷第一百十九终诚斋集诚斋集卷第一百二十诚斋集巻第一百二十庐陵杨万里廷秀碑宋故左丞相节度使雍国公赠太师谥忠肃虞公神道碑自昔立国者不幸当强虎狼之敌非得天下之大㔟国未昜立也大㔟一得则万亿年之基可定于一日不然百战万举何益于成败之数是故吴以赤壁晋以淝水吾宋以牛渚皆以一日之大㔟定基而立国者然赤壁淝水之役乘其方鋭之初君子以爲昜牛渚之役振于屡败之后君子以爲难客有问者曰事难而㓛反昜何也曰我高宗皇帝知人如尧善任使如汉高祖而已其人受任使者爲谁曰丞相虞公公有勇力乎曰否公儒者也公非贲育公焉得力公有机数乎曰否公徳人也公非孙吴公焉得数然则曷济登兹曰忠诚而已方诸将皆遁而我师大溃公身先冐死以激怯懦不以忠乎方虏酋遗吾元帅书以行惎间公昌言其诈以安危疑不以诚乎夫大忠可以贯日月何人不感至诚可以动金石何人不懐感一而万从懐一而万顺惟吾所向何敌不克何难不济何㓛不成哉故曰公之成㓛忠诚而已客曰足矣然君子以谓尧之知人犹失之鲧汉祖之善任使犹失之绾与濞今我髙宗一举而得公公一战而定国故公之㓛难于周公瑾谢㓜度而髙宗之圣贤于尧与汉祖逺矣呜唿盛哉公讳允文字彬父隆州人也纟出周虞仲在六国曰卿在唐曰世南世南七世曰殷守仁夀郡即隆州也因家焉曽祖昭白祖轩父祺皆赠太师周魏秦国公仕至左中奉大夫徳阳县男潼川府路转运判官初秦公未有子祷于梓潼神是夕梦入一官府见一大官衮冕迎秦公执客主礼甚敬主人忽指其侧一人介胃而立者曰此为而子秦国夫人娠公将生户外有异光云六嵗暗诵六经十嵗赋诗有惊人语诸老知其逺器未冠属文有能名初不欲以门子进秦公曰汝薄吾泽耶公乃拜命锁㕔试凢四荐名至绍兴二十四年第进士竟如志初仕监成都府榷茶司卖引所又监雅州名山县茶场权四川都大提举茶马司干辨公事四川緫领所辟荖干辨行在分荖户部粮料院既登第转左奉议郎通判彭州未赴制置司檄权黎州改知渠州召除秘书丞兼兵部员外郎兼实録院検讨官兼国史院编修官除吏部员外郎兼权枢宻院検详又兼検正又兼右司员外郎除起居舍人兼权中书舎人假工部尚书使虏皈除中书舍人兼直学士院兼侍讲为江淮督视府参谋军事拜兵部尚书川陜宣谕使孝宗即位徙知䕫州未上召除敷文阁学士知太平州改兵部尚书兼湖北京西宣谕使就陞制置使改显谟阁学士知平江府徙知潼川府未上再知平江府召拜端明殿学士同签书枢宻院事改参知政事兼同知枢宻院事未几以端明殿学士提举江州太平兴国宫召拜知枢宻院事又以知枢宻院事为四川宣抚使召拜枢宻使进尚书右仆射同中书门下平章事兼枢宻使兼制国用使济国公迁左丞相兼枢宻使华国公终少保武安军节度使四川宣抚使雍国公以少傅致仕薨赠少师又赠太傅谥忠肃今上庆元元年赠太师公在茶马司使长贾思诚议増茗课公力谏不从谒告引去公在渠州地埆民窭而常赋之外又行加㰸流江一邑尤甚公亟除之然后上闻嵗减缗钱六万五千有竒逺民唿舞考试类省所得多知名士宰臣沈该荐公于髙宗召见公献言谓君道有三曰畏天曰安民曰法祖宗时论韪之显仁后崩百官入临皆吉服公独变服有非之者公不改俄诏百官昜服公在西掖秦桧妻王赠希妙先生冨民金鼐以奴事桧而累官至合门宣賛舍人给使元君实以结官官而超除枢宻副承㫖公皆封还诏书吏部侍郎汪应辰出知衢州公请留之时诸军帅皆以官官充承受公奏罢之绍兴季年和戎既乆虏情叵测而朝廷翫愒晏然无虞公因见上力陈虏必渝盟冦来之道有五曰川陜曰荆襄曰淮东彼必不出于此必以正兵出淮西竒兵出海道宜为之备时上方在显仁谅闇太息深以为然未几公使虏馆公者与公賔射公一发破的君臣惊异公见虏中猝猝輓刍粟肄舟师皈见上再申前言请备之上継使徐度使虏还言虏无变意三十一年五月虏使来贺天申圣节因索将相大臣割两淮地上始悟公前言乃以刘锜为淮东制置使京畿河北等路招讨使军于建康王权与锜姪汜副之九月虏以重兵出淮东刘锜御之元颜亮自将大军自夀春渡淮入冦衆号百万王权御之既而二将望风遁还而权以伪退诱虏为辞公料权必渡江南奔白执政未信十月丁巳谍报权果渡江中外大震上避殿减膳面谕宰臣议散百官浮海避狄宰臣陈康伯曰不可于是上始闻公料权必败语谓公知兵心倚重焉急召李显忠为淮西大将命知枢宻院叶义问督视江淮诸军事以公为参谋洪迈冯方俱入幕府庚申公辞行上曰卿词臣不当遣以卿洞达军事姑为朕行公泣谢曰主忧臣辱臣愿尽死力辛酉公出脩门闻王权尽失淮西刘锜尽失淮东锜亦託疾过江戊辰公至京口见锜问兵败状锜抵谰曰兵凶器圣人不得已而用公曰虏席卷两淮直窥江表今日用兵为得已乎属建康告急公与义问倍道而进十一月壬申刘汜又大败于瓜洲逆亮以兵向采石即牛渚也甲戍公与义问至建康是夜有诏罢刘锜以成闵代召王权以李显忠代于是义问檄公如池州招显忠领西师且犒师采石乙亥公行是日逆亮已次采石刑白黑马祭天期以诘朝渡江丙子公未至采石十五里所已闻江北鼓声震天公见官军十十五五㘴道旁盖王权败军也公念权已去显忠未来若㘴待显忠国事去矣唿而问之曰逆亮在江北汝等何乃在此从者皆劝公还建康曰事㔟至此皆他人壊之且督府直委公犒师耳非委督战也彼自有将帅公柰何代人任责以速辜公曰吾位从臣使虏济江则国危吾亦安避今日之事有进无退不敌则死之等死耳退而死不若进而死死吾节也䇿马至采石趋水濵望见江北虏兵连营三十余里不见其后号七十万马倍之而王权溃兵止一万八千人马数百而已诸将已为遁计公召其将时俊张振戴皐盛新王琪劳问之曰虏万一过江汝軰走亦何之今前控大江地利在我孰若死中求生乎且朝廷飬汝軰三十年乃不得一战报国乎衆皆曰岂不欲战谁主张者公觉其可以义动因谓言曰汝軰止㘴王权之谬至此今朝廷已别选将将此军矣衆愕立曰谁也曰李显忠衆皆曰得人矣公曰今显忠未至而虏以来日过江我当身先进死与诸公勠力决一战何如且天子出内帑金帛九百万给节度承宣观察使告身今皆在此有㓛即发帑赏之书告授之若有遁者我亦皈报某用命某不用命衆皆曰如此则我軰效命有所付矣请为舍人一战公即与时俊等谋整步骑为阵分戈舩为五其二上下东西两涯为游军其一载精兵于中流以待战其二伏内港以备不测号令甫毕公复上马至水濵见北岸有一髙䑓其上立大朱绣旗左右各二环立侍者中张一大黄盖有一人被黄金铠据胡床㘴其下者逆亮也忽虏衆大唿声动天地亮亲秉一小朱旗麾舟数百艘絶江而来一瞬间七十余丹已达南岸其登岸者与官军战我师小郄公乗马徃来阵间顾见时俊抚其背曰汝胆略闻四方今可作气否若立阵后则児女子耳俊囬顾曰舍人在此耶即手挥双长刀出阵奋撃士皆殊死战无不一当百俘斩略尽其中流者舩小而卒衆又自争舟兵刄隔塞运掉不俊而我之䝉冲徃来如飞横突乱刺虏舟被溺死者数万顷刻江水为舟虏引余舟遁去公命强弓劲弩追射之虏兵多伤至夜师还数尸四千有七百杀万户二人生得千户五人女真五百人是夕公具捷奏以闻椎牛酿酒大飨将士公谓虏明日必复来乃与诸将再徃水濵整列步骑戈舩出海䲡舩五之二以其半直北岸上流杨林河口以遏虏舟之所自出丁丑虏衆如墙而进我师射之应弦而倒死者万计舟来未已海䲡逆撃虏舟大败顾见我师扼其皈路即纵火自焚我师举火尽焚其余二百艘逆亮遁去入扬州留遣一骑移书招王权其辞若与权有宿约者公观其书权之将佐变色公虑生变即顾诸将曰此反间也欲以携我衆耳诸将拜曰頼公之明当效死以报是日李显忠至公谕之曰京口无备我今欲徃公能分兵见助否显忠曰惟命即分李捧军一万六千人及戈舩百艘会京口庚辰公至京口谒刘锜问疾锜执公手曰疾何必问朝廷飬兵三十年我軰一枝不施今日大㓛乃出于一儒者我軰媿死矣时京口止有战舰二十四艘㑹李显忠戈舩亦至公与杨存中成闵谋曰虏弃采石来此欲出我不意我宜反出其不意庚寅大閲舟师大而䝉冲小而海䲡皆外垩板城中运机轮但见舟行不见有人三周金山沂洄徃来矫如白龙奴飞水上风涛掀天江水尽沸北岸诸酋凭垒纵观骇愕皆以为神亟遣人报亮亮至见之笑曰此𥿄舩也欺我哉因列坐诸酋前跪曰南军有备未可䡖进亮震奴㧞剣数其罪命斩之哀谢乆之亮曰姑赦汝宜率诸将五日必絶江违命先斩诸酋退曰南涯必不可徃徃即死亮不可谏谏亦死盍先诸亮居亀山寺乙未夜诸酋伪效南军劫砦直至亮幄前阍曰何为者曰欲奏事既入即乱射幄中亮被箭唿曰汝南人乎吾人乎皆应曰吾人遂连射殪亮十二月己亥公与杨存中等具奏以闻公寻诣阙奏事甲辰公至上见公慰籍甚渥公谢曰此庙社之灵陛下之英断臣何力之有公因奏曰采石之役张振等以偏禆胜逆亮今止赏以三官臣愿貤臣官以赏振等上曰曩者江上事势此何等危事如此宣力㓛其可忘即除振等正任承宣观察等使于是刘锜致仕王权刘汜削籍流岭表上命公徃经理两淮公请以兵断虏皈路徐发京口之师袭之为进取计比至淮上诸军先已过江尽复两淮矣戊申车驾幸建康于是有宣谕川陜之命三十二年春公自襄汉而西开幕府于兴元初与大将吴拱李道㑹于襄阳既又与吴璘㑹于河池又与璘㑹于秦州前后博议经略中原之䇿令董庠守淮东郭振守淮西赵撙次信阳李道进新野吴拱与王彦合军于商州吴璘姚仲以大军出闗辅因长安之粮以取河南因河南之粮而㑹诸军以取汴则兵力全而饟道省至如两河可传檄而定初以此䇿闻于髙宗又以闻于孝宗经理有绪関河响应旌所指军民皈附日以万计且争出刍粟牛酒以迎王师遂复泾原煕巩等十六州而蜀士杨民望者公沮桡于中谓宜弃新复州郡而退守蜀之故封言者信之大臣史浩主之公娄争不能得乃请入见而陈便宜诏许焉既见孝宗问弃地得失何如公以笏画地具陈形势険要如是而固吾蜀如是而基进取上慨然曰史浩误朕公既忤时宰于是有当涂之命时隆兴元年春也明年春襄阳有警召㱕于是有宣谕湖北京西之命未几进制置使公开幕府于襄阳与大将王宣赵撙等㑹议攻守之䇿以为荆襄藩篱实在唐邓然胜㔟在唐州方城其次樊城其次光化军而唐邓无城难以㨿守乃先城新野次城邓州次城唐州又开泌河以通漕运藩篱既固则襄汉乆安此安䇿也王师进取之路出蔡以睨陈出襄郏以袭许出汝以逼洛出嵩以震河东出商以图陜西此攻䇿也部分已定累奏以闻而宰臣汤思退欲速和戎议弃唐邓既而二州之民虏皆孥戮上亦悔之召公诣阙未至而有姑苏潼川之命旋又有召皈之命公絫辞不获参知政事王之望忌公请少湏政成召用未晩上可之而召公益急既至见上即除签书枢宻院事而之望未之知也命下之望失色初虏议和其约曰俘虏两还叛亡则否至是併求所否公执不与未几有参知同知之命适议母后戚畹恩泽公请视旧差増视今损半蜀军请谋帅或荐王权公执不可虏使来聘故事大臣躬与除馆公独不行虎贲给其厮役公请昜以材官使者骄惰公请之不果识者韪之湖冦李金颇炽潭帅珙请济师公曰鄂将可用而与某州将不相下即遣鄂将而以某州将継之鄂将闻之力战禽贼时乆不置相有两参预㑹蜀人李宏求中书除官同列欲与之公曰是冨者子吾曹可不避谤同列不悦言于上曰虞某纳李宏王带将除以某职御史章服附其説以弹公请付廷尉匄罢政于是有太平兴国宫之命狱成有司懐二奏以候司上意上迎问曰带自虞某家出否对曰否于是同列亦罢政李宏流新州章服贬秩绌中外詟服即召公于是有知枢宻院之命未几蜀帅吴璘卒于是有四川宣抚之命上辍所御履及黄金甲胄赐焉公开幕府于利州时军政久蠧民力愈凋公曰敝之攸兴兴于大将之贪与私也于是首劾大将任天钖剥其下以为苞苴又劾幕掾王槐孙以战㓛官其亲族又劾守令刘洪宋琛等十一人之病民瘝官者首荐员琦为西帅吴珙为东帅又荐可将材者三人又荐其次者五人又进退偏禆二百余人大将得人后进获伸诸军驩唿四蜀交贺于是开公正絶请谒缮营垒修噐械明劝沮甄窳良㧞智勇绌姦贪戢裒克禁子本杜役训技撃汰老癃刋籍核赝名一日罢浮食者一万有七千余人乃辟蒐庭乃试射侯今之挽弓一石有五者昔之弩五石有五者昔之三石者也至是军政修矣请择使者厚贾胡简权竒却罢驽设监牧广騋牝至是马政修矣又请捐公钱一百万缗代民𥙷输自是一嵗军湏减钱谷九百万有竒四路郡县除逋负缗钱三百四十三万有竒又禁两税之豫索者又禁鹾酒之豫输者又减常赋之虗额者适卭蜀等十四郡告饥则发帑廪除年租活流民数十万口至是民力𥙿矣法行之初谤讟盈路或谓召变公不为动既而下无异论蜀民顿蘓军政一新实自公始公引疾匄祠一再愈力上优诏召公降诏者一钖宸翰者二遣中使迎劳趣行者五公固辞者八特命北门草麻除枢宻使未几有右辅辨章兼官枢廷国用之命时干道五年八月戊子也右相陈公俊郷荐龚茂良宣在本朝有诏𥙷外陈公见上上愠见上震怒陈公退匄罢政上不留行恩礼顿衰公泣入见上为陈公摧谢且言愿全所以进退大臣之礼上怒未怠公百拜于前始授陈公观文殿学士知福州汪应辰曰虞公所谓范尧夫佛地位中人也闻者一辞上自即位再郊见上帝皆以雨望祀于斋居之宫六年卜郊及期又雨公忧形于色是夕公雨立霑衣芗吁天引咎责已丙辰开霁上登坛成礼公感上不世之遇深思所报每曰宰相无职事旁招俊乂列于庶位而已懐袖有一小方䇿自曰材馆録闻人一善必书一再谕蜀首荐注应辰赵雄黄钧梁介范仲芭章森前后居中及为相首用胡铨张震洪适梁克家留正郑闻周执羔王希吕韩元吉林光朝丘崈晁公武吕祖谦张珖杨甲王质辛弃疾汤拜彦王之竒尤袤王佐王公衮又用吕原明司马康故事荐张栻入经筵又荐布衣李垕制科一时得人之盛廪廪有庆暦元祐之风先是浙民嵗输身丁钱绢细民生子即弃之稍长即杀之公闻之恻然访知江渚有获埸其利甚厚而为势家及浮屠所私公令有司籍其数以闻请以代输民之身丁钱绢以缗计者至一十三万七千有竒绢以疋计者一十六万三千有竒免符下九州之民唿舞始知有父子生聚之乐㑹庆圣节燕群臣及虏使酒半上起更衣使者宻诹傧曰侍坐孰为虞丞相觇者以闻上命傧与之见公于幕次叹曰真汉相也上大喜召公见曰卿能重中国如此七年春建储公言于上曰皇太子宜日闻正言日见正行以飬成其徳必与正人处乃荐王十朋陈良翰为詹事刘焞李彦颕为侍讲侍读㑹庆节虏使乌林荅天钖来贺见紫宸殿既跪进其主遗上书因跪不起要我以故事所无之礼左右失色公请驾兴上入内天钖色沮公遣问门官传宰相之令云使人奸礼有诏放仗使介还馆更相谯责乃因傧者豤祈诘朝朝见上夀遂极恭顺朝论称快公下其事于边郡令檄虏中天钖皈果获罪上遣使使虏请陵寝地虏不可而荆襄羽书报云虏以三十万骑奉迁陵寝以来中外恟恟于是荆襄大将韩彦直帅臣张栋请发兵御冦公料虏决不敢动戒边臣勿妄动已而寂然中外大服其后书賛称公镇物如嵩岱决事如蓍亀者以此一日有报国门外海舶数百艘将及岸者中外恍骇上召问公公对当是外夷贾舟风飘至此果髙廉贾胡也上志克复尝手笔付公曰朕必欲用武臣为枢宻曹勋如何公执奏不可上勉从之未几复用张説为签书枢宻院廷臣极谏上怒甚公力捄觧皆授以郡上蒐讲官制欲正左右丞相之名于是有左丞相之命八年公引疾求去不许御史萧之敏弹公移帝城骑兵一军于建康非是上曰丞相有大㓛勿移弹文之副公伸前请祈致其仕三请不许强起视事之敏外𥙷公上疏留之不报朝论皈重寻力祈觧政纳禄其词危苦上察公意不可夺于是有少保节度使宣抚四川之命钖宴禁中上赋诗饯行有云皈来尚想终霖雨未许乡人衣锦看又诏奉常赐公家庙五室祭器其后大臣不复此矣公开幕府于汉中建诸蜀军曰衆者㣲増其廪于是诸军大悦又请関外四州之民凢飬马者复其赋役于是马数嵗滋又大将秦琪以边头六军兵将散漫地㔟囬逺公请随地昜置左右前后中军之部分以便缓急于是军㔟首尾相应商之间有冦邻者拥衆数万尝输𣢾于我公不䡖纳虏中捕之或请増兵公不为増虏卒自退契丹之使曰六彪者潜请合力于我俟命于西和州上乆不遣㑹其属疾公请遣还无致后悔青羗犯边制司请发兵公止调緜州兵三百留屯成都声言撃羗而实不进羗自散上鋭意大举宻诏趣迫公不奉诏复于上曰机不可为伹令机至勿失耳植根本国冨强待时而动可也安敢趣师期为乱阶乎公注意将才偏禆行伍寸长必録延见慰荐人人得其驩心幕府再招人士如韩晓王元李昌图韩炳陈季习陈损之李舜臣后朝廷皆頼其用云公念属任至重益务修军政𥙿民力储财用戴星乗马氷满鬓髯人不堪其劳公不顾也竟以此得疾而薨实淳煕元年二月癸酉也享年六十有五是日大风扬沙前两夕大星霣于军前太史奏将星坠云讣闻上大恸辍视朝于是有赠少师太傅之命公娶王氏成都甲族累封蜀国夫人三子公亮奉议郎直秘阁前四川制置司参议官公着朝散郎知开州斻孙奉议郎余杭县丞女枢娘适从事郎黎州军事推官张熠孙八人昜简承议郎前枣阳军使刚简通直郎知成都府华阳县方简宣教郎知泸州江安县炑宣教郎知眉州青神县夷简宣教郎知成都府郫县丞普承奉郎曾泰未奏公事秦公秦国夫夫至孝宅夫人忧哀毁柴立既塟伏哭墓前僵仆不能起阡中有枯桒是夕两乌巢焉里人赋诗颂其孝感秦公尝疾笃公惊惧书章黙祷于天云愿移父之疾加臣之身减臣之年为父之夀秦公即瘳后一星终乃薨公在绍兴隆兴间以忠孝文武勲名徳望与魏国张公浚相颉顽孝宗尝称公曰今阃外能类魏公者独有卿耳然二公以身徇国皆不免于谗口頼上圣明其言不行魏公尝遗公书曰自昔任事于外鲜获安全优游不为率有后福公尝以闻且言于上曰一天下舆图昜一朝廷议论难然公天资寛厚每以徳报怨故王之望公所荐冯方公所厚而每排公章服与公无怨而附他执政弹公及公为相念之望以罪废请授以资政殿学士方以水死而禄不及嗣请官其一子服乆逺窜请贴职授郡或问公曰圣人谓何以报徳何如公曰圣人不曰以徳报怨寛身之仁乎有以明哲保身规公者公曰仲山甫之明哲不曰柔亦不茹刚亦不吐乎公之经学絶人如此公性廉介虽君赐亦固辞初除签书枢宻赐白金及缣疋两各一千力辞得请乃已最后谕蜀辞行赐钱一万缗至蜀以市国马大将有献附子发之金也有献家酿珠也公笑曰是直一劾劾之近名郄之而已公倾而长山立玉色望之如神仙中人其音如钟杰魁俊伟慷慨磊落内无城府外无边幅好士如好色视军士如视其子待内外族亲如待其家人家居雍容无疾言厉色不訾饮食不詈臧获谒乡郡太守出入不由㦸门自秉政至谕蜀退食必观书为文立成不不琱而工尝注唐书五代史有诗文奏议若干巻诸孤以某年月日葬公于某所后二十八年不逺八千里遣一个行李来庐陵请铭万里尝待罪太史于职宜书铭曰维古南国以江为璧维宋中兴以人为城孰为其人虞姓雍公玉立长身岩岩岱嵩谅我髙宗殪彼羯戎匪公则贤髙宗叡牎揠而将之万英之中绍兴辛巳彼羯暴至其来冲风其速山鬼我师既溃彼锋益鋭公奋孤忠转败为㓛羯酋射天岱嵩压之羯駓饮江岱嵩跲之跲之则毙压之则殪赫吾天声濯吾王灵风鹤弗鸣彼自震惊草木弗兵彼自割烹在昔典午有导有安曷尝帅师与敌周旋武哉雍公儒衣㨿鞍矢石纷前对之夷然弗声弗麾弗笑谈之间一清腥羶干坤再安神人重驩赤子晏眠今四十年公事髙宗尽节尽瘁万事不理维理一事公相孝宗端委庙堂旁招俊乂寘彼周行维宋中兴两社稷臣前张后虞皆蜀之人相望有伟与宋靡已作颂以纪太史万里宋故少师大观文左丞相鲁国王公神道碑孝宗皇帝齐圣天授勇智天挺皇乎有阖门宇宙旋干转坤之姿盖艺祖之神武仁宗之仁倹神宗之英明髙宗之武文集四圣之大成金声而玉振之者也而稽古舍已比崇华勋闻善从谏兼徽汤禹圣而不居能而不矜汉五鳯唐正观风斯在下矣故其图任相臣在初元时则有若魏国张公浚在中年时则有若雍国虞公允文皆骏发扬厉誓清中原人咸谓君臣投分一何契也至其季年则不然乃选于衆而举鲁国王公公之为人貎不襮其刚动不显其方呐呐恂恂言徐色夷以春迟冬湿之气而当风行雷厉之威人又谓君臣异趋又何睽也然公自疑丞以宅该辅十有四年视前数公独乆厥职筭效考成济登隆平日不足而嵗有余朝廷清明网纪爰整衆正列布百度咸熙民物乐康边卑嘉靖淳熙之治视庆暦元祐无所与逊者主之圣亦臣之贤又何伟也呜唿孝宗之逺猷深㫖是可得而天窥海测也耶公讳淮字季海其先太原人五季避地至婺八世业儒曽祖本祖登䇿进士第终官承议郎知湘潭县父师徳宣义郎皆赠太师鲁魏楚国公毌时氏封魏国太夫人公自㓜警敏寡笑与言表和里正力学工文绍兴十五年第进士时年二十为台州临海尉太守萧振一见许以公辅器振师蜀辟公入幕府造朝改左宣教郎累迁校书郎高宗皇帝命御史中丞朱倬举可御史者以公应书除监察御史迁右正言首论大臣飬尊小臣持禄以括囊为智以引去为高愿陛下正心以正朝廷正朝廷以正百官以正万民时宰相汤思退无物望公条其罪数十于是册免公论韪之至于宰士方师尹之狡険大将刘寳之掊克吉州守臣魏安行虗増鬻公田之估皆奏免所居官陈辉王传之才皆荐为郡如两淮之互市如七闽之鬻塩如诸道之预买折帛如淮漕之夺民椎酤皆言其敝多所施行丁楚公忧既葬奉母庐墓哀动行路免䘮除直敷文阁福建转运副使时孝宗隆兴二年也旧制鬻塩官自为场其后户计人筭强而售之淆以泥沙损其铢两公复其旧小民大悦未几召皈言于上曰尧以知人安民为难舜以明目达聡为急愿陛下以尧舜自期群臣以尧舜其君自任又云自治之䇿治内有三曰正心术曰寳慈倹曰去壅蔽治外有四曰固封守曰选将帅曰明赏罚曰储材用上曰郷曩居言责议论确除秘书少监时光宗为㳟王上妙简师友首命公兼王府直讲国史院编修官执政钱端礼私谒于公正色拒之㑹王府生皇孙公请正其典礼端礼因是䜛公上知公不相安命知江州改建寕府仍直敷文阁至郡老㓜逆于境曰吾一佛复来矣公倹以𥙿财用寛以抚军民民有骨肉之讼者晓以恩义有泣而去者狱无颂繋里无叹声就迁副漕未几得召御史李处全沮之诏仍故官建之北溪湍悍方舟以济每歳桃华水生随缀随裂民病涉焉公伐石为梁官费而民不与梁成而民不知民堂其南涯肖公像而祠之改浙西提㸃刑狱见上陈闽中利病四事天语褒嘉且令一至东宫皇太子待以师儒特施拜礼既至官下精意谳平寃者辏集有数十年不决之讼皆与直之于是有司不敢怠事狱吏不敢舞文囹圄娄空民知逺罪诸邑有前期借民租调者公下令必罚民用昭蘓治最上闻以太常少卿召近习曽觌一再来见公竟不见闻者钦叹兼中书舍人吏部侍郎太子左庶子未几西掖为直兼直学士院侍讲太子詹事㑹郊祀恩应任子公舍其子任其弟时合门官陈觉民超转遥郡防御使近习龙大渊赠太师仍畀开府仪同三司恩数参知政事姚宪罢政除资政殿学士戚里张説为枢宻罢政除太尉在京宫观公皆封还诏书公自掌帝制训词深厚有西汉风如蘓公轼赠太师词尤为海内传诵除翰林学士知制诰知贡举上尝与公论及朋党至是发䇿问士以崇名节悪朋党士风丕变得士最盛上问公以文行之士公荐郑伯熊李焘程叔达后皆擢用淳熙二年除端明殿学士签书枢宻院事公言于上曰曩者大臣知以和为和而不知以和为战于是一新经武大整师律请令蜀中军帅𥙷置偏禆者必诣宻院以审其才诸将勿私置亲军以消其党庐州勿撤戎兵以严其备中外诸军勿互招亡卒致纪律之不严荆襄士夫勿私役民兵致忠勇之不振荐蜀帅吴拱才可登用郭田张宣才堪为帅辛弃疾平江西茶冦上㓛太滥公谓不核真伪何以劝有㓛文州蕃部扰边吴挺秦厍彦威失利之罪靖州夷人扰边杨倓奏田琪失利之罪公谓二将战没若反罪之何以劝士三年八月除同知枢宻院事靖州蛮既平率逢原杀及老㓜文州羗既定李昌祖诱杀降者公皆请惩其罪四年六月除参知政事先是参预龚茂良之政大氐慕魏相庶位承风多过于苛龚既去时宰席久虗公与李公彦颕同秉大政赞上以治尚忠厚诸路奏谳多所平反政刑中和一时气象蔼如也五年三月除知枢宻院事蜀帅胡元质奏黎州青羗冦降公请诏守臣不得邀㓛吴挺奏草姜冦亦降公请诏抚之以劝来者先是蜀帅范成大言兴元军帅郭钧御衆无术至是折知常乃言钧治衆以整成大言吴挺颇失士心至是胡元质乃言挺治军有纪上问钧挺一人而毁誉二三公曰挺固未可遽宠钧亦未宜遽用此抑扬之理也五年十一月除枢宻使诏班缀恩礼并视宰臣上从容言武臣岳祠之员冝页公曰有战㓛者壮用其力老而弃之可乎宰臣赵雄言北人皈附者畀以员外置之职宜令诣吏部上曰姑仍旧公賛曰圣意即天意也雄又言宗室岳祠八百员宜罢公曰尧睦九族在平章百姓之先䟽骨肉之恩可乎郴冦陈峒颇张帅臣王佐请节制诸军公言莫若使各展其效冦平公言佐之㓛卓然赏不可薄上即除佐次对又言佐用流人冯湛有㓛请先释其累囚趣上其㓛又言军志曰赏不踰时请趣佐上诸军㓛状殿岩歩军帅岳建夀初元职即鞭其偏禆十人有死者士有怨言公言恩未加而威先之请宻赐训敕荐陈溱㐾健无华王世雄竒厖有谋上皆将之楚州守臣翟畋专杀八盗池州守臣赵粹中专杀一驿骑皆罪非殊死公言其冤而正二人之罪广西帅刘焞平妖贼李接上问焞㓛孰与辛弃疾王佐公曰弗如也乃卑焞集英殿修撰七年诏王某起居不名黎州冦平上曰皆卿协賛之力江湖广冦卿力尤多至于行赏惟允遂为后法昔陈康伯虽有人望至于处事皆不及卿蜀帅言昨平蕃冦将臣成光延髙冕失律公请夺爵或流窜上曰不已䡖乎盍从军制公曰故事平内冦之㓛其赏半于平北虏之㓛罚亦宜然上欣然曰朕因郷言释然有悟乃命减死公执政七载多在枢廷凢选授中外将臣及边方守臣各称其职有泛求恩倖从中出者皆执不行四方所陈军务虽数千里外应之皆切中事机上眷益隆而公益夙夜兢兢朝野贤之望其为相八年八月癸丑拜右丞相兼枢宻使封福国公先是自夏不雨至秋是日甘雨如注朝士相贺曰此传霖也时户部言诸郡旱者口筭绢钱其缗八十余万上喜命相而雨尽除一年于是公请发廪以振两淮之饥择官以検民田之损粜官粟以平畿甸之谷价于是冨民无藴年贫者无道殣民皆欣然若更生焉先是丞相赵公雄蜀人也故蜀中名士多汲引在朝及赵罢相有为飞语以撼蜀士者皆有去志公谓一宰臣去所用者皆去唐季党祸之胎也岂圣世所冝有于是求去者留乆次者迁蜀士乃安朝论以为盛徳事有王叔简者蜀类试第一人也赵公荐之得召既至而赵去公力荐其文行用为博士近习王抃为枢宻都承㫖怙宠为姦中外莫敢言者公极陈其罪语甚切谓自古人主受谤鲜不由此上即斥之公荐名儒萧燧代之小人屏迹言者论冗官之敝请损任子公请自大臣始人服其公及郊祀任子减前郊之半上甚喜时有谓公省事多积除吏多滞者语闻上问乆不除郡守何也公翼日启拟三人上问孰可帅蜀公以留正对命下谏大夫黄洽贺上曰蜀帅得人矣上喜以其语告公于是荐刘国瑞可风宪李昌国可版曹赵汝愚可闽帅张枃可畿漕上曰卿通日选用得人决事惟允公曰臣荐一士则谗兴决一事则毁至非圣主责臣以乆不除吏臣何敢哉先是故相梁公克家乆外公尝从容为上诵言其贤九年九月己巳巳拜公左丞相克家右丞相二公对持国秉同心辅政上虗已信任士夫翕然皈重天下颙然望治公首以进贤报上为己任谓李椿之成朱熹之练达可以寄民命上使椿帅长沙熹为浙东常平使者谓郑丙之刚正芮煇之文学可以侍经幄上使煇为侍讲丙为天官谓余端礼之精宻曽逮之风力可使为民曹谓葛邲之行谊熊克之文词可使登法从又谓𥙷馆职之阙员以储人材选治郡之髙第以为郎官上尝访公以当世人物公言儒学政事之臣如京镗谢深甫郑侨何澹表説友吕祖谦尤袤谢谔阎苍舒罗㸃范仲艺洪迈沈揆陆游倪思莫叔光宇文介谢师稷王正已赵思赵汝谊何万邓驲陆九渊刘颕赵巩詹元宗吴燠陈仲谔詹骙周颉黄黼蔡戡林枅李璧郑锷赵彦中豊谊詹仪之方有开皆一时之选也上皆用之荐李处全及钱端礼之孙象祖为郡守上曰王某长者一日上谓公曰今中外得人前所未有复见古风矣故淳煕人物之盛至今以为美谈然公守法度爱名器重人命钦刑罚惜人材全始终恤民隠宣徳意审几事持逺谋夙夜切磋无㣲不尽故郑丙议戍期至而不之官者必严其禁令公请遵已行之法林宗臣议私请託以求荐举者必白发其私书公谓长告讦之风邓槹祈改丹书而宰掾谓其罪不可揜或欲屈法以从所祈公曰如是则有司可废矣进士有求以免举之恩为陞等之恩或谓求者止八人何必靳公曰八人得之则百人援之矣官官张去为请以已之官貤其子云公言其子已为遥郡法不应迁龚頥以执政之客𥙷官求诣铨曹公言圣世无近比门不可启公之守法度爱名器如此丹阳民有擅决湖水以溉田者张枃请重其罪公言民尝请而官不报罪不在民又有饥而强借民谷者执政请痛惩之公言令甲饥民刦食罪不至死左帑胥吏受赇抵罪者三十人公言刑者颇衆恐伤好生之徳于是流一人耐三人䕫帅林栗奏部民谭汝翼豪横可杀公言夷人杀汝翼下人一百七十余人汝翼止杀夷人十七人谓宜减死于是止从编置吴宗且刘国瑞请为盗者必杀公言若尔则盗必曰杀人者死不杀人者亦死等死耳何惮而不杀人乎公之重人命钦刑罚如此故相陈公俊卿请老公言其材可惜未宜遽从赵公雄请祠公言人才实难亦未宜聴右相梁公克家告病求去公言时方盛寒请留之以经筵在京祠官之职使春暄而后行部使者曽逢请祠以飬亲公言逢之孝飬宜加以贴职美名之宠示砥砺于风俗周极有才而人多议其䡖公言跅弛之士缓急能出死力上遂用为郡守辛弃疾有功而人多言其难驾御公言此等缓急有用上即畀祠官公之惜人才全始终如此版曹王佐言诸路旱熯除租至五十四万石上疑其过于多公言其非过赵子蒙言抹荒多滥公言百姓其谓朝廷䡖失人命而重发仓廪虽知其滥可不从厚沉宗禹请行推排贫冨升降之法公言开民更相紏举其害甚大退谓同列曰吾軰见民疾苦当如疾病之在身王佐请诸郡上供一嵗再校后期者罚公言顷嵗尝一校殿最州郡争先鞭笞苛峻有至死者今若一嵗至再其害不细谓宜止于每嵗之抄择一二逋负之尤者罚之庶几吏不急征民苛政上大喜曰甚善公之恤民隠宣徳意如此上尝论唐太宗之㓛业因叹大㓛之未就公以先徳后㓛为规上尝遣汤邦彦使虏而虏酋不礼吾使因叹宿愤之未摅公以上䇿自治为献虏使魏正吉朝贺不肃公责之以朝仪卒致其㳟顺而成礼上欲废枢宻院之非古官公言军务至重不宜弛备以示敌公之审几事持逺谋如此公所建明上皆施行此其尤着者十一年冬边吏言虏主皈朔庭公言于上曰虏之情伪未可知也或中原豪杰起而图之为吾驱除亦未可知也所宜先者择将帅严守备明斥候峙糗粮耳边吏又言虏境檄称其主处行故国南朝来嵗贺正旦生辰使暂辍一年上曰彼止吾使若彼使至则如之何盍亦遣使郊劳乎公曰彼既止吾使亦必暂止彼使未几边吏再言虏境有檄果亦云然上再三嘉公曰卿言于前乃験于今真庙谟矣时髙宗皇帝圣夀新嵗八十公言礼之大者仪必极其崇庆之隆者泽必侈其溥上命公緜蕞其典十三年正月朔上躬帅百官朝徳夀宫奉玉巵上鸿号礼成发徳音行庆泽群公百执律増秩于是恩达于荐绅矣太学弟子员径诣太常于是恩达于韦布矣虎贲材官饫赐餐钱于是恩达于尺籍伍符矣敬老尊贤薄刑已责于是恩达于幽人山农海隅苍生矣公亦当进两秩増封邑公豤辞焉退而喜曰吾求去八九矣而上不聼今可以从此逝矣三月公祈上丞相印绶皈田里章四上不许九月再请为祠官又不许进封鲁国公来年六月又累章申前请又不许是秋髙宗升遐一时典礼皆公所定北虏遣使来贺生辰或谓上在哀疾既不受礼冝辞其来公独言継好已乆骤辞其使未可也谓冝除馆延之徐议礼遣从之上欲遂服令皇太子参决机务廼于祥曦殿西序设幄次命曰议事堂每有大政宰执诣堂禀议翼日随皇太子诣内殿进呈时公当轴寖乆尽瘁夙夜重以魏国年髙士思而国䘏方殷欲去不可闵免踌躇非其志也来年春髙宗祔庙公乃上章匃祠见上面控其辞危苦上恻然曰丞相无苦敬当勉从除观文殿大学士仍前特进鲁国公判衢州从公便郷邻侍板舆之志也诏许辞行拊劳再三退辞东宫慰蔚周悉宰执百官设祖帐都门外观者叹息侍亲皈里穉耋驩迎亲故歆艳以为古人戏綵昼绣公独兼之公即日上章力辞典州请为祠官上恩闵劳改提举临安府洞霄宫未几孝宗倦勤光宗嗣位公以旧学首奉明诏询初政公荅诏言极切至大槩谓尽孝进徳奉天敬民用人立政罔不在初上欲拜公使相而公宅魏国忧有诏服除日降制公念母子相为命者六十四年至此痛极不如无生誓以素食终䘮既卒哭得脾疾亲旧劝公曰此素食所致也䘮有疾御酒肉礼也盍强食从礼言未毕公一恸几絶劝者乃止未几小愈闻王人及门传宣慰问且襚魏国以白金及帛疋两各七百公起拜命自草奏称谢一日忽语家人子曰易卦六十有四吾年亦然即命子弟执笔自占表章祈致其仕翼日夜漏下十刻薨于正寝实淳熙十六年某月某日也先是一月有大星霣于里门遗表上闻两宫震悼辍朝二日赠少师禭以白金及帛疋两各千令奏亲属一人添差本路干官以治㐮事官其子孙七人䘏典从厚终始哀荣明年十二月甲申葬于婺之北郭外隆夀之原公娶何氏左奉议郎知温州瑞安县绅之女累封冀国夫人子八人模通直郎监西京中岳庙枢朝散郎主管佑神观机通直郎监西京中岳庙朴迪㓛郎栋奉议郎主管佑神观檝修职郎监西京中岳庙橚宣教郎监西京中岳庙栻寄理将仕郎模机朴皆先公卒一女适校书郎姚颕孙男女十四人公风骨清臞萧然简逺家人未尝见其喜愠沖淡寡欲自奉甚薄食不重肉一衣十年每一饮食魏国未食不敢先尝闺门肃然寂无歌舞在公退食端居斋房观书或至夜分合族千指与同饱温训迪子姪不异已子士夫客死必赒其皈好贤惜才人有片善终身不忘然不立党与不市私恩每有荐进不告其人其不知者或以为怨终不自明公相孝宗论事安舒不迫不激论人先纯正论政本寛厚是时士大夫多言闽人不可用者公尝荐一二士上曰非闽人乎公曰立贤无方汤之执中也必曰闽有章子厚吕惠卿也不有曽公亮蘓颂蔡襄乎必曰江浙多名臣也不有丁谓王钦若乎上称善自此闽士多收用云博士章颕论事狂直上议绌之公曰陛下乐闻直言故士夫以言相髙耻不相若此风可贺也绌之乃成其名也绌之愈甚其名愈重名既皈于下谤必皈于上上悦颕复留有司言天长县水毁七十余家上曰此常事何必以闻公曰昔人谓人主一日不可不闻水旱盗贼礼曰四方有败必先知之可谓人之父母矣上敬纳焉君子谓此三言者真古大臣之言也其开广贤路长飬谏者固结民心増益主徳其㓛逺矣故上每称公曰不党无私又曰刚直不欺夫外人见其粹温而上独见其刚直扬已要誉者能之乎隆兴以来称名相云有文集若干巻制草若干巻奏议若干巻既葬十四年栻走二千里以其兄枢之书来庐陵谒万里曰先生非先公故人乎墓隧之碑未立先生而不为尚以谁诿万里则按其诸子所作家传及起居郎熊公克所行状摭其繋天下国家之者书之铭曰皇矣孝宗圣与天通英武刚明而相鲁公孝宗赫然鲁公凝然赫然如天凝然如渊规凿矩柄落落弗契云胡相逢同底于治闻诸晏婴有同有和同罔可否和罔唯阿未闻衢室以俞废咈面惟予从违弗汝弼维皇之刚用公济而皇之英用公粹而皇武用公保大定㓛皇朋用公海函地容皇徳増増皇㓛锽锽皇治其弘有巍其成昔周之宣艾夜勤止暨厥末造鹤诲驹刺唐之文皇唐之成康其渐二五曽谓无荒隆兴之元阖开干坤震是狁魂于强于安淳熙之季薄海丕入金瓯罔缺亀玉罔毁何施臻兹维皇不疑维公不欺维卒不欹谓公平平无勇㓛智名后有思者訾不来下嘉定元年春三月男长孺编定端平元年夏五月门人罗茂良校正诚斋集巻第一百二十终诚斋集诚斋集卷第一百二十一诚斋集巻第一百二十一庐陵杨万里廷秀碑宋故龙图阁学士张公神道碑淳煕圣人在位二十有八载圣神武文道盛徳备奄有五三汉唐以还皆自郐而下然天下知其圣矣至其所以圣则荡无能名若稽盛大之极其惟从谏之圣乎呜唿足矣尧舜之圣蔑以加矣于是忠鲠云集用即丕㓛时则有若谏臣张公者山之岱嵩星之五行欤公讳大经字彦文世家建昌之南城曽祖讳新祖讳本父讳冨俱隠徳不仕父赠至光禄大夫母朱氏封太冝人赠冝春郡夫人皆以公也光禄倜傥尚义而深不愿人知君子知其有后公自総角从师刻志励行不妄交游隷业精勤休澣不辍人罕识其面年十九罹光禄忧执䘮如礼敬奉慈母益力学问再举礼部第绍兴十五年进士公閲仕自尉南陵丞贵溪晋江宰言之龙泉签书定江军判官事守真州提举湖南常平提㸃湖北江东刑狱入为监察御史大理少卿殿中侍御史侍御史右諌议大夫侍讲礼部尚书侍读出守建寕提举玉隆宫鸿庆宫太平兴国宫积宫至正议太夫赠银青光禄大夫爵清河郡侯食邑一千九百户享年八十有五公在江东半嵗召入觐公见上歴陈民瘼时务气和词直翊日除监察御史先是上欲重风宪之选命条上部使者十人御笔独可公姓名召见上曰朕于十中得卿一人以卿风力峻整命下中外耸叹公自惟暮歯擢自逺外益思𥙷报首论士风四弊曰掊克媮惰诞谩浮虗时初秋闵雨诏两浙江东虑囚言诸路狱多淹滞有未决者一百有六十欲令刑部书之于籍严立其期趣令具狱庶囹圄一空感召和气以消旱暵一再言之上嘉其言増秋二等大理正丞比年居外公以为言有㫖作舍寺廷由是寺官无居外者朝列萧然淳煕八年为殿试考官对䇿切直者置前列其在殿中首言今日之不治由大臣不任责又言勑局储才之地冝选仕而已试者仍不除兼官又以治民之本在监司请令侍从给舍举郡守之通敏可监司者一二人职事官𥙷外亦必观其才力胜任然后畀之诸路捄荒监司守令之赏冝戒伪滥时二麦既登流徙稍复而飞蝗颇多公言于上曰愿陛下深思天人相与之理弥加警惧饬大臣讲求人事之未至者更张而力举之政刑之间益致其谨俾内而百官有司输忠谠崇寛大各修其职以济事㓛外而监司守臣察贪吏平冤狱去苛㰸以寛民力而息愁叹公尝因见上谈间奏云陛下面命讲读官欲鍳徳宗之失令各言缺失谦冲如此何忧不治上曰徳宗不学不知道公奏云信如圣训徳宗拒谏饰非奉天所聴陆贽之言皆出强勉陛下从谏如流实宗社之福其在䑓端首进正人心之説以为士风未厚吏治未肃民力未蘓和气未应臣尝求其故毋乃人心之未正乎昔仁宗尝患搢绅躁竸文彦博以为恬退者擢则趋求者耻乃荐张环韩维軰真宗尝问治道何先李沆对以不用浮薄此最为先因言梅询曽致尧等不可用今能如此则浮薄之风何患不革陈绛赃败仁宗谕辅臣以训饰亲民之官转运张士逊辞王且且以榷利为戒今能如此则贪刻之风何患不革臣愿陛下用人之际益思所以察邪正崇忠厚表廉白明义利彰示好悪俾中外知趋附浮薄者之必抑贪汗掊克者之必去则莫不洒濯其心靡然一皈于正上再三称善至言朝士谒告以免朝参浙西收租而加公量诸军市为诸郡遏籴奉使不可以不素择监司不可以限资格事皆施行而监司一説上尤注意妙边寺丞四人同时临遣中外咸以为荣其在谏省首以警惧为戒谓人主之患莫大乎安于小成足于近效而无始终不息之志故爱君忧国之臣每以逺大之效古人之事业勉其君以必为魏证愿为良臣盖以臯䕫自任而致太宗于尧舜也陛下宵旰图治二十二年于兹而其效犹未能逺过于太宗比年以来旱蝗継作星纬失常虽宸心焦劳圣徳感召而获一稔之应退舍之祥然天人相与之际盖有甚可畏者欲望陛下谨终如始天心既格而警惧之诚益专沴气虽销而修省之意愈笃不为近㓛毋急小利必欲措世泰和而后已上深嘉纳官官陈源以姦败公言欲革此习当裁之于未然公见民力愈困请通漕臣之计以𥙷州郡之有无拘户絶之租以广常平之储偫又请严赃罪改正之法以惩贪黩之吏收外路辟阙皈吏部以杜私谒而通孤寒公尝从容奉燕间上曰比来中外亦无事公退而上䟽曰臣闻治不忘乱此人主之逺图也汉文帝时可谓安矣而贾谊以为方今之势犹抱火厝之积薪之下而寝其上本朝仁宗时可谓治矣而蘓洵以为天下之㔟如㘴敝舩之中骎骎乎将入于深渊盖二臣之心忧治世而危明主不得不然也今者法度修明纪纲振肃上下和辑边陲晏清谓非治安可乎然边境虽安而舆图未复灾修虽消而豊歳未可必至如寛赋𥙿民选将练兵急人才厚风俗未能副圣意之所欲者尚多也臣愿陛下愈加兢业日新又新毋以古人之治为难能而勉其所未至毋以今日之効为已足而坚其所欲为上忻然开纳秋旱下诏求言公上䟽陈四弊曰臣闻心和则气和气和则形和形和则声和声和则天地之和应今者旱暵之繇盖人心不和有以致之民力困竭而愁叹者多军士贫乏而嗟怨者衆当今之弊无大于此二者夫民力之竭由于赋㰸之无艺赋㰸无艺本于财计之趣迫州县之间缯帛不受其物而多折其估米粟过收其赢而何止倍输峻榷酤之禁苛関市之征至如预借田租诛责积负罗织以罪而罚入其财无名之需数外之㰸有不可殚举者督迫之㔟自上而下民之愁叹理所必然蘓民力而息愁叹其必自版曹始版曹寛则州县寛州县寛则民力蘓矣国家竭天下之财以飬兵而军伍乃有贫乏之叹何哉盖生歯滋衆而廪给不赡故负薪鬻屦亦皆为之为主帅者又多务剥下以济其私臣闻之道路皆谓中外兵帅多出贵倖之门主之者唯誉其美恃之者略无所惮平时赂遗之费非天雨鬼输军士安得不贪怨讟安得不作初传陛下欲亲大阅士卒忻然俄而报罢殿帅阅习劳赉薄少遂有太半不声喏者试艺㓕裂军容不整至有失马践死者纪律隳壊一至于此盖由主帅营利自豊素召衆怨是以一旦临事遂见乖谬池州统帅虐用衆力不胜其苦燕馈総领费用不赀军情揺动怨语流播而黜罚皆未加焉臣愿陛下精择将帅使之爱飬士卒窒其倖进之路察其借誉之私赫然如齐威王烹阿之举则军情悦而缓急可用矣然今日之弊复有大者臣闻汉王吉曰朝廷不备何以言治左右不正何以化逺徃者一二近习固尝招权纳赂以致人言陛下特发英断斥而去之虽舜之去四凶不是过也今道涂之人犹窃有议伹见于进者或得其所欲由径者或遂其所求而窃意其有为之地者皆谓此軰在陛下之前未必敢直指某人之贤与否也明言某人之求与此除也意者浸润之言或得以乗其隙弥缝之誉或得以逞其私不然此軰居第名园越法踰制外庄列肆在在有之非赂遗之广何以济其欲耶臣愿陛下踈斥姦回憸腐之人更选老成醇重之旧以备给使痛惩僣侈抑絶倖门毋俾妄议上累圣徳然今日之弊又有大者臣闻韩愈尝因旱抗论曰君阳也臣隂也独阳为旱独隂为水圣明在上而群臣不能尽心于国有君无臣是以乆旱观愈此言其㫖深矣今陛下厉精于上而大臣不任责于下今日进呈明日取㫖殆不过常程荖除琐琐细故而已欲革一弊先恐召怨欲立一事惟恐累身事有可行而不行曰此上意也人有当用而不用曰此上所不乐也委其责于人而掠其㓛于已每事依违无所可否如此而望其爕调隂阳感召和气难矣臣愿陛下深鉴韩愈之言垂意人主之职责成宰辅一提其纲则天下之事必有能办之者而陛下又何劳焉閲旬日公见上而言曰陛下近以闵雨引咎责躬求言𥙷阙愿择衆言有可行者行之上曰已令大臣録其可行者亦捐南库钱与户部池州郝政与降充綂制官殿帅寻亦𥙷外盖用公言也其在春官虽无言责而论思献纳尤多如开数路而求贤以𥙷郎曹教两淮之民兵以备缓急监司毋多驺从以费州郡诸路时行推排以惠贫民减宗子取应举数以广睦族之恩増四川铨试律义以严门子之选求人才者大臣之职举将才者二府之责驭军冝严侈俗冝禁剧郡择守以备监司之选治行列荐必推实迹之求中武举者勿换文资宰岩邑者必由荐举每进见缕缕为上陈之其在讲筵因讲昜之家人损二卦深陈正家之道损上益下之义尝侍燕间赐座从容上问日饮㡬何所饵何药宦游所歴何地尝当春时上问玉堂花木云卿于此亦可少进杯杓及皈院即宣赐流香果实恩意周洽如此公娄祈退愿为祠官上曰卿公廉必能为朕牧飬小民乃以徽猷阁学士知建寕公自除大宗伯至是衣帯鞍马再膺蕃钖都门祖饯从臣分韵赋诗朝士以诗赠行观者叹息如二疏焉其在建寕未几移镇绍兴公力祈免不拜新命章数上乃被提举玉隆宫之除以皈公还家省松楸㑹亲友奖后进蔵书万卷周览无倦乡闾有枉抑不伸孤弱无告或贫不能举婚䘮或不能诣吏部试礼部者公皆全而济之至亲近族或月有所给焉継领南京鸿庆宫十六年太上登位以覃霈转通议大夫人特颁诏奖进龙图阁学士下诏求言公乃上䟽言先正司马光尝论人君之大徳有三曰仁曰明曰武致治之道有三曰官人曰信赏曰必罚又曰当法夀皇之孝与勤倹遵行夀皇之畏天爱民任人纳谏又言毋恃和好之安而忘备御之谋绍熙改元领太平兴国宫告老以通奉大夫致其仕公夀登八十阖室驩跃于立春讲庆命章綵服重行拜舞捧觞称夀鼔吹并作内外姻旧载酒设礼撰为诗歌以賛美之寻开賔筵踰月乃罢闾里歆艶以为盛事五年八月皇上受禅覃霈于是有正议之命闰十月降诏抚问赐银匳药茗王人踵门恩光赫奕前此未覩也公姿禀特异年寖髙体气益彊一日疾作顿甚粥食为废汤剂靡効乃语诸子曰吾目可瞑吾爱君忧国之心不可冺无一语及家事薨于正寝实庆元四年七月二十九日也讣闻天子悯之于是有银青之赠公娶同郡蔡氏累封至淑人两遇庆夀恩以子加封咸寕蕲春郡夫人夫人与公同生于甲午先公八年葬子六人元谦早世元晋奉议郎主管台州崇道观元益从政郎监潭州南岳庙元豫儒林郎监潭州南岳庙元涣承事郎监筠州新昌县酒税元复国子监发觧元豫元复皆先卒女二人长已笄而亡次适承节郎赵师复孙十二人国噐承事郎知吉州太和县丞国华修职郎新兴国军司户参军国均承务郎新监绍兴府攴塩仓国成承奉郎新监温州攴塩仓国光国栋国枢国祥国蓍国基国俊国纪孙女六人长适从政郎南康县丞吕伯固次适陈尧向大荣黄䇿皆举进士余未行曽孙男三人女四人皆㓜诸孤将以某年某月某日葬于可封郷梁家湖之原从蕲春夫人之兆也公忠孝天得方重质实自奉清倹待人谦和言不妄发宇量恢莫测其际而开心见诚学问醇正识趣超诣处事精审虑患深长每先事而言或者以为过计已而信然冝春太夫人享年九十有八时公年亦六十象服委他金紫怡愉七迎板舆就飬公馆士大夫荣之元晋等承颜飬志皆就祠禄元涣虽任筦榷间求檄皈侍及属疾捐三子皆在左右云先事元晋以书赴告于予曰先公辱下执事与游乆故甚厚非执事谁冝铭予不得辞公为守令有惠化为部使者风稜待制刘公国瑞状公行实备矣兹不重出独表其在言路関国之大事者着于篇铭曰谏罔惟行后罔圣名谏罔惟咈臣罔直声于穆孝宗惟天为崇从谏一者圣名独隆温温张公不婞厥衷不媕厥躬惟朴故忠朝阳在东鳯鸣梧桐匪鳯则鸣惟天为聡文皇徴珪臣主惟一舜一䕫不在淳熙故工部尚书焕章阁直学士朝议大夫赠通议大夫谢公神道碑淳熙圣人睿文自天典学日新尊道隆儒先路五三于是儒学之士云滃川汇人舒向家毛郑也而其耋艾典刑之尤者在二淛则霅川程公泰之在西蜀则眉山李公仲仁父在江西则清江谢公昌国也然程李二公或以经学鸣或以史学鸣或以文辞鸣曰经而经曰史而史曰文而文者其惟谢公乎公讳谔昌国其字世家临江之新喻其先叔方唐武徳初都督洪州因家于髙安至元和华徙居新涂十世而懋与弟歧子举廉世充同登元豊八年进士第时称临江四谢举廉字民师有蓝溪集东坡蘓公与之论文有书尤称其世上无真是之诗盖公四世伯祖也曽祖臻祖诚父革皆不仕父始徙居新喻自号清风老人累赠太中大夫母胡氏累赠淑人公㓜敏而愿不妄语诵书日记千言既冠文名载振屡荐名最后首送绍兴二十七年第进士授迪㓛郎崃州夷陵县主簿未赴江西常平使者王传檄公摄抚州乐安县尉公条治盗方略上部使者其要在开其徒自告三十一年至夷陵适北陲有兴羽檄旁午邑缺真令州请于使以公兼邑事军无乏兴民亦不扰循左修职郎陞左从政郎授吉州録事参军瘦死者旧瘗以鞂徃徃暴骨公白郡取舩官弃材以棺㰸之氓有陈其姓者僮胠其箧以遁有隐盗者陈䜣之官辞过其实反为隐盗者诬诉连帅龚公茂良怒欲没入陈之产公为书以白帅陈氏竟免而师亦以是知公以荐者改左宣教郎知袁州分宜县表孝悌崇学校政尚忠厚县名难理积负于郡者数十万一歳常赋之外又凿空索缗钱二万余公叹曰桒洪羊复生亦不能矣乃䟽其弊于诸部使者力求蠲损得损亡㡬以母忧去后令许公及之継请于朝竟蠲积负十三万缗至公居言路又以分宜及秀之华亭月摏同奏诏两路漕臣躬至二邑廉问故袁之四邑例蠲正额缗钱仅二万而华亭又数倍焉分宜之民始有生意服除请为祠官以便飬亲授主管台州崇道观寻丁父忧服除授干辨行在诸司粮料院除国子监主簿太学博士监察御史先是州县役法乆蠧公里居时尝教其里之人自占户之甲乙产之髙下当役者自请承之编为一书命曰义役至是以闻于上下之诸路民多便之又论民之繇役有曰保长者有十二患又论湖州安吉复租茧丝之征既输细绫又输细绢请蠲其一从之除殿中侍御史论士大夫八习曰不恤曰徇私曰贪恣曰刻薄曰侈汰曰䡖率曰诈伪曰隐蔽凢此八习为民八患宜法汤之官刑以儆之除侍御史首论已然之悪为易见未然之姦为难知谓之姦者冥于心晦于迹未易研究上嘉纳之淳熙十四年淮浙大旱七月诏求直言乃条缺政如繋狱之淹如征商之苛如榷酤之羡如经総月桩之筭缗如越州广徳军之和买又条振贷七䇿其要在劝分从之除右谏议大夫兼侍讲讲尚书因言于上曰先儒论学先致知经者致知之源帝王之学先稽古书者治道之本故观经者当以书为本观书者当证以后世之得失上曰人君不知学则必至于自怠如唐太宗非无㓛也而不知学卿谓读书取证于后世者甚善上又言及学问公对曰天下之事立本救弊而已臣尝闻陛下论及允执厥中盖中者本也中则不倚自然无敝上曰圣人所以贵中者无过与不及也尝夜召见论及南北事上曰当乗机㑹公曰机㑹虽不可失而举事亦不可䡖上曰甚善公每递宿必召见赐坐赐茶从容问曰闻卿与郭雍从游雍学问甚好公具陈本末上曰雍论性可取朕于性説独取孔子性相近与上知下愚之説其言简而易明自孟子而下论性者愈烦皆失性之本公对曰陛下论性真得其要上又问雍曽见伊川否公对曰程頥时雍尚㓜雍父忠者得頥之传上问曰观雍议论多出于易有易觧否公对曰有其觧明白雍初封冲晦处士加封頥正先生皆自公发之太上登极公献十铭其辞曰业成而难其败或易兢兢保之常恐失坠道甚简易在尊所闻帝王之学匪艺匪文畏天之威主徳为最水旱雷风天之仁爱存心公正治之所起毫釐之私患及千里妄赏不劝妄罚不畏赏罚大权以妄为忌贪吏虐民戒石莫聴奖廉以激捷于号令民之疾苦幽逺难知日访日问犹恐或遗财在天下理之以义未闻刻㰸其罪在吏乱之所生非止夷狄姧囬䛕説尤害于国自治十全可以理外重乃驭䡖䡖动为戒又䟽二事其一则谓治天下必有家法以为一定长乆之道其二则谓举人望之贤以耸动中外则巍巍之㓛易以有成时称十铭如李衞公丹扆箴云因经筵劝讲又陈二节三近累百千言大槩谓所当节者二曰宴饮曰妄费所当近者三曰执政大臣曰旧学名儒曰经筵列职未㡬𥙷阙薛公叔似拾遗许公及之有诏各与卿监以示褒擢公献䟽曰以𥙷遗迁卿监官固陞矣意则非也况此二职夀皇复建之所以导谏用意至逺若骤废之非新政所宜公尝言有直谏有寓谏直谏者言之难受之尤难寓谏者言之易受之亦易尝进讲至书无逸嗣王其监于兹言于上曰监之一字帝王治㓛之根本由三代而上以监戒之辞为常所以治多而乱少尧舜之慈倹禹之菲饮食卑宫室汤之不迩声色不殖货利皆周公所言四君无逸之类也太康败于丼酒桀败于酒池厉王败于荒酒幽王败于沉湎淫泆皆周公所言商受酒徳之类也成王能用其言而躬无逸之行以致盛治诚可为万世法十六年四月除御史中丞寻权工部尚书六月上章请为祠官甚力除焕章阁直学士知泉州又辞乃除提举江州太平兴国宫秩满再请者再既奉祠来皈天下士君子髙其风公始居县之南郭名其燕㘴曰艮斋天下称艮斋先生后居东郭茂林脩竹环列其居而桂尤盛遂以桂山名其堂又皆称桂山先生云绍煕五年十一月九日以疾薨于正寝享年七十有四阶朝议大夫爵清江县开国伯食邑九百戸遗表闻特赠通议大夫娶胡氏封淑人柔恭勤敏梱内之事不以毫髪烦公二子岘宣教郎新荖充江淮荆浙福建广南路都大提㸃坑冶铸钱司検蹈官峙先卒三女适进士丁南容胡定彭煟孙男四人淮渭皆登仕郎漳澧皆䕃𥙷未命女三人长适进士欧阳珙余㓜公孝友温㳟出于天性清风老人喜诗公每征行有赋咏必寄皈曰以此当綵衣之戏老人曰以是娱我足矣二亲耋期而康寕朝夕侍飬怡愉见者感化教育二弟皆得公学识有举庠序谘中淳熙乙未科每谓二弟曰二亲髙年兄弟侍飬之乐虽圣贤亦所难必公毎云人之立志要以圣贤自期豪末私意不介胸中然后能与天地相似孝宗尝有恬静正大之褒故乌䑓谏省出入七年凢所紏正无异论无怨言公有文集一百巻经觧四十三巻奏议十巻性学渊源五巻杂着二十巻孝史五十巻公之经学受易于郭雍以达于二程谓艮者圣人之止无妄者圣人之动其铭有曰仁义忠信盖无常名由近而推则勇于行又曰出门万里其涂荡荡用震以干是曰无妄学者宗焉公之文大氐祖欧阳公与曽南豊予尝谓公曰近世古文絶弦矣昌国之文如送陈独秀序甚似欧而南华蔵记甚似曽皆我所弗如也予在朝时尝携二文以示兵部侍郎蜀人黄钧仲秉仲秉以古文自命未尝推表一人至见此文读之一过曰好再过曰极好三过曰此古人之文非今人之文也钧也见文集不少矣而独未见此文果何代何人作也予笑曰此古人今在中都之逆旅将诣曹而覔官黄惊曰乃今人乎庆元元年十一月甲申其孤岘奉公之丧葬于袁州分宜县神龙乡钟山里西峰安觉院之右近太中淑人之茔从公志也后六年岘以书及文林郎充荆湖北路提㸃刑狱司干辨公事欧阳朴之状来曰先公葬六年而墓隧之碣未立非敢忘也念先友最故者加少而深知者又加少兼斯二者㣲先生碣之而谁也予因特书其大者其详则有行状与言行録铭曰皇矣维宋奎宿芒动文儒以光漂汉涤唐洛中之程洞圣之经南豊之曽司文之盟豊祐以降畴嗣其响中兴昌辰谢公其人攡易之緼孝宗下问优入程域澄源乎艮以文而鸣古文勃兴陟彼曽坛韶钧其砰有一其得则百斯世云胡伤廉奄有其二公没六年草鞠新阡碑于队前列彼下泉六一先生祠堂碑嘉泰三年夏四月上庠名儒武寕胡公元衡以廷尉正膺帝懋简作牧庐陵幕府初开延见士民顾而喟曰此邦六一先生之故里也太守今日之政其将畴师近舍先生逺取遂霸是宅邓林而度材于他山航沧海而採珠于攴川于是每夜漏未尽十刻先鸡以兴盛服以出周诹民瘼允哲民情治赋以寛聴讼以详敷政九思而后行録囚百虑而后决至于精意雩禜体为之瘁祷雨雨集祝雪雪至既十告朔仁形于心化孚于民山农溪叟咸以手加额曰此古儒者之政也前日开府之言其有合哉是足以对越吾郷先生文忠公矣公一日迨暇登方史君所作六一之堂则又仰而喟曰古者必祭有道徳者为乐之祖此礼经明训也今居六一之故国抚乔木之苍然诵秋声鸣蝉之赋览唐书五代史之藁莪如之冠晬如之容忽乎瞻之在前也伊欲折白鹭之芰荷酌青原之石泉社而稷之乃无一精舍以安屏摄以为邦人考徳问业之地不曰室迩而人逺乎面堂之南得一虗亭増筑一室犹先生之像而祠焉明年四月将属士民落之移书万里曰纪祠之碣招神之些不在子其将焉在乃为之作迎享送神之辞曰繄斯文之鼻祖兮肇集成乎素王二太极而三两仪兮曽谓逺贤于虞唐一删一定而一系兮纫天纪而缀人纲膊盾止于麟笔兮遏万祀臣子以无将恫岱颓而设崇兮邪诐燄烈而波狂蹇道统之三絶兮畴再延孔氏之光隄无君无文之方割兮崒一孟之为坊扑虗无齐戒欝攸兮前一韩而后一欧阳㣲一圣三贤之泽兮人伦何怙而不亡惟泰元尊之丕仁兮赉先生乎仁皇上以杗夫法宫兮下以玉乎此邦羗此邦之子衿兮畴莫扈先生之芬香耿先生之精爽兮千秋万岁此邦乎不忘矧崇永之马鬛兮宿草风悲而雨荒庸展省之不懐兮独乆于颍乎相羊云起青原之峩兮月涌白鹭之茫笋有正版之葅兮相有罗浮之霜麴西江以为酒兮手北斗以为觞帅诸生北向以迎拜兮夀先生乎新堂乗囬风而载云旗兮忽焉来皈乎故乡嘉定元年春三月男长孺编定端平元年夏五月门人罗茂良校止诚斋集巻第一百二十一终诚斋集诚斋集卷第一百二十二诚斋集巻第一百二十二庐陵杨万里廷秀墓表右司王侨卿墓表南粤负山控海甿獠相错为一都㑹凢奉诏条为部刺史匪得其人则帅守颉顽殆若羁縻自淳熙戊戌以迄辛丑凢四年间有以小司冦帅番禺者既憸且忮砺歯思噬倚门人为谏大夫怙执旁行声气出部刺史上小迕厥指輙以飞语闻于是护漕布宪常平诸使者如葛世显如黄溥如李纶如赵公瀚咸被啧言継継坐黜齰舌而毙弗敢校也帅既连得意同时使者慹者靡傅者嗾独括苍王公司平凖监祥刑领餽饟凢三易使者节弗诡弗茹屡婴其铓憸忮者怒欲为虿尾未几改镇他郡以死而公故无恙嗟乎公仁人也而彼收方獗独毅不折是不亦勇乎截然居间有璞弗刓是不亦智乎是可书也公讳䀭字广元姓王氏初讳东里字侨卿少贫笃学为文有气力登戊辰进士第歴汀州莲城尉徽州休寕县丞临安府教授主管尚书礼兵部架阁文字秘书省正字校书郎着作佐郎知太平州改知道州尚书考㓛员外郎右司员外郎广东提举茶塩提黠刑狱转运副使主管建寕府武夷山冲佑观官止朝奉大夫年止六十公初在着作之廷尝与同寮刘夙相率论龙大渊曽觌招权害政章未上而去人咸惜之其在广东疚心煑海阜通商贾曾未满歳得缗钱九十万有竒条上便冝请嵗助广西之费稍朘鹾计之羡尽给牢盆之直又言二广塩筴冝权赢缩彼此相𥙷无分东西酌绍兴之制通议増损凢鬻鹾之数合两路而均之东鬻其四西鬻其六然后官无抑配民力自𥙿时朝廷欲籴米斛五万漕中都公不奉诏事竟寝公又言右姓牟利秋时贱籴春时贵粜甿是用寠请令常平贵籴以救其贱贱粜以救其贵布宪之始郴冦陈峒李琼繇舂陵犯阳山虽王卒三捷而㓂㔟未衰公亲帅师自韶至连擣其巢容㓂李接绎骚西卑公又躬行壁毕邀其走集驰驱原隰挈挈期年三㓂悉平居职三载循行所部凢为州十有四为县三十有九罙入黄茅无不至焉或有三四至者汀㓂沈师猘于循梅潮惠之间兵车有兴公发軵漕下揆䇿矢谟竣事无旷丐皈章七上不得请御史有以风闻言公者㘴以祝釐之官罢皈至信得疾因家焉卒于癸夘四月庚申葬于是嵗九月辛未曾祖庆逊祖汴皆不仕父綝赠朝请郎娶余氏封宜人子男二人郯将仕郎剡迪㓛郎新镇江府丹阳县主簿女一人适从政郎新信州録事参军叶宗鲁既嫁而卒孙男二人搢女三人俱㓜公天性静黙似不能言外寛中严直谅自信其与人交淑慝険易无所置疑周急逺施有犯靡校其为使者或责公不按吏公曰薄其奉责其廉可乎然遇事直前无慕顾意尝叹曰天下事不患不能为患不肯为不肯为者用其肯为者于私用其不肯为者于公闻者韪之公既没荐绅先生以文来诔者或曰并受真伪兼容贤愚或曰周为颜氏汉则孺子其为一时推表如此予乗传领表与公实为同寮又継公提㸃刑狱情义甚宻予䘮母而皈公亦使事言还过予敝庐留一昔而别甲辰冬十二月予奉诏为尚书郎寄径上饶欲谒公而公死矣升其堂哭之哀见公二子二子拜且泣曰知先君之深爱先君之厚信先君之笃者宜莫如子盍有以表诸幽予曰诺后三年八月公之子剡试吏部得官将皈来见予予有感焉乃彚公平生大概以授剡俾碣诸墓隧云淳熙十四年八月十八日朝请郎守尚书左司郎中兼太子侍读杨万里述并书澹然居士赵公平仲墓表魏悼王之六世有贤孙焉澹然居士赵平仲其人也何贤乎平仲也贵而贱冨而贫才而愚徳而虗也曷为贵而贱冨而贫也问谁髙曾则广陵郡王与安化军节度使也问谁祖父则金紫光禄公也重王累侯拖紫鸣玉而平仲生其家不曰冨且贵乎然平仲不幸㓜䘮其所天又重不幸而火其庐而平仲短褐脱粟饮水捽茹以终其身不曰贵而贱冨而贫乎然则平仲名在属籍而不在官簿乎曰平仲承节郎也然则曷为不仕无乃匮于所挟钝于所售乎曰平仲仁孝正㢘人也平仲年未冠父疾亟平仲夜犯涛江跣走数百里迎医之良者而拜之如父兄及父䘮上无诸父下无同产兄弟以只影童子而塴大事母寡已孤母耄已穉乃饘已以饭母寒已以燠母劬已以妥母母子同命者四十年如一日是时平仲未命也母没乃得官则泣曰君命其敢不拜无母有禄其忍独食不曰孝乎嗜读书喜赋诗而不肯一试于有司有官而终不就一列不曰㢘乎外至黄老星家医卜百工之技靡不觧而不惑于巫史浮屠不曰正乎其居豫章之进贤急人之急忧药人之疾或託之以死或寄之以孤者累累也不曰仁乎仁孝正廉是四者有一焉所挟既充矣而况四乎何匮之有然则曷为钝无售也曰非钝也匿也非无售也不求售也曰才而愚徳而虗然则歴聘辙环非欤曰歴聘辙环何可当也圣事也平仲贤人也其郑子真李仲元之徒欤虽然子真仲元岩下之窭人也平仲贵介公子也其于贫贱孰习孰不习也然有不习焉而乐者有习焉而乐者二者孰难孰易也使三人者易地而处当有可小观者平仲讳公衡澹然居士其自号也卒于庆元二年四月丁夘年五十有九夫人周氏处士丕逺之女李公择之外孙也前卒年三十有九与平仲安贫正家有鸿妻侃母风四子产演从政郎常徳府司法参军彦璋文林郎福建路转运司主管帐司彦法修职郎吉州司户参军同登淳熙丁未进士第彦沃业进士皆传业有闻而彦法与予游最故予尝举其文行之羙以自代云一女适傅俦孙男四人皆㓜考讳绪之监潭州南岳庙母夫人张氏所生母金氏越三月诸孤葬平仲于县南三牛鸣其日某甲子其郷皈仁其原麻山迁周夫人祔焉其世次氏名职官之详大丞相益国周公既铭之且亟称其信厚温㳟如晋宋间人物庐陵杨万里复表其墓曰蔚麻原之松桂兮皆是翁之手植沔皈仁之泉流兮有是翁之钓石翁不见兮空山苍而水碧孰知翁之不死兮山水长与之遨嬉朝隮霮夫霁晖兮翁载之以为旂宵唳警夫素溥兮翁䇿之以为騑攀天阙以入月兮不骑箕尾而骑少㣲子孙来拜翁而安仰兮盍诹云而咨鹤云垂垂而鹤僛僛兮翁其来皈而小泊酌桂酒而荐蕙肴兮必见翁欣然一醉其如昨中奉大夫通判洪州杨公墓表宋受天命一四海圣圣相承泽深仁髙一百六十余年间重人累寕罔一玷缺自宰臣蔡京究姦极妖窃弄国秉遂成靖康之祸言之可为痛哭已方京盛时蔽亏天日阖开雷霆生杀寒炎在其瓜掌京乆居杭有尼出其门倚其㔟夺民地民诉之仁和县县宰庐陵杨公直之尼诉于京京讽守胡谕公以地卑尼当雠以美官公执不可他日有从臣荐公京以前憾摈不用公自是留落老州县君子是以为公惜也使是时公遇主得为谏官御史则斩安昌破铜山为国除此贼不难也君子是以为国惜也公讳存字正叟一字存之其先出晋武公子伯侨伯侨四世孙叔向族号羊舌氏食采于杨生食我以邑为氏其后居华隂在战国者曰章章生𣢾为秦卿后四世曰喜仕汉祖封赤泉侯十一世曰震至唐曰绾曰嗣复曰汝士曰虞卿虞卿之孙承休天祐元年以刑部外郎使吴越杨行宻乱不得皈遂家江南六世曰辂仕南唐徙家庐陵子铤终海昏令公之六世祖也曽祖讳戬祖讳伦考讳郊皆潜徳不仕考以公累赠太中大夫妣黄氏赠硕人太中公乐易有容里称善人家贫择师训子笃意无倦公㓜日诵数千言未十嵗能属文既冠第元豊八年进士授郴县尉丁父忧服除授袁州司理参军又丁母忧服除授广州南海县尉改循州长乐县令长乐二广究处也士不知学公首延士子脩学校与诸生行乡饮酒礼民风一变声最诸邑荐者交章改宣徳郎知河中府猗氏县改杭州仁和县钱塘吴越胜地公治整以暇与文士登临赋诗为一时絶唱号诗将军秩满坐忤时宰意授知袭庆府奉符县奉符岱岳祠廷在焉仕者相传以为膏腴之邑令与祠官同掌其利故前令多墨公为置䇿书凢四方之民捐金钱以奉香火者皆书之属之祠官隷之府廷已无与焉有戚里任氏子为祠官转移祭器公白诸部刺史以闻有诏漕使韩公鞠之任置对究反诬公既具狱公无秋毫而任抵罪韩叹曰公之清虽畏人知神知之矣通判建昌军地与闽境盗所出入有悪少属徒数百杀人火庐廵尉惮之公谕招不从设方略尽禽之既而戚曰愚民触法情可矝白州戮渠魁贷其余民感悔盗遂息在㓛令公当最公推之佗吏通判洪州帅孙公竢素寛厚自公在建昌孙已知公既至府事一委之公公亦济以明惠治而不扰公见时事日异有拂衣告老志靖康元年七月钦宗皇帝登极恩加朝议大夫八月竟上章致其仕皈于吉之吉水县湴塘里之故居髙宗皇帝登极恩加中奉大夫赐金紫退居后口不道朝廷事手不染州县牍友溪山艺松竹葛巾藜杖寄傲其间轩曰报春堂曰余庆皆有诗以纪之丙午冬大雪木稼婴疾踰年而终建炎戊申正月九日也得年七十有一葬以明年十一月壬申郷曰中鹄原曰王阮娶黄氏曽氏刘氏皆累封赠令人五子王休博洽有辞藻两预郷赋修职郎抚州崇仁县尉王庭迪㓛郎兴国军司法参军王烈迪㓛郎全州録事参军兼司户王猷迪㓛郎肇庆府司法参军皆以公䕃𥙷王训不仕孙九人光祖振祖茂祖焕承祖炳赓庶得清诸孙皆业进士而得清弃家爲道士云曽孙十人扶謩清节掀清成清简清徳清臣掖清卿皆世其业公宇量恢踈名臣冲淡家素空乏不问生业事兄布如父禄赐必分训其子如己子𣏌未冠䇿第公以诗贺其兄云月中丹桂输先手镜里朱颜正后生至今诗家者流传诵爲佳句公之葬奉议郎知处州䖍南县刘师且铭之矣后七十有三年庆元庚申曽姪孙万里览其铭慨公之忠悼公之诎复表其墓曰宣政之辰有孽其臣载弄之钧士伏以蜚于其颦嘻于霄于泥毅毅杨公载凛其风载劘其锋怒霆奋挻排山塞渊畴不慄旃予进可蹉予传可磨其如予何新喻知县刘公墓表绍兴二十有九年冬十月十有九日万里迎侍老亲来吏零陵过湘江遇公于野店驩甚而彼此骨肉已前行日荒荒欲落㔟不容乆相语某拜公上马驰去公亦行一再囬顾有惘惘之色公平生刚简未尝对某如此也私窃独怪之未几则闻公病遂不起前日之囬顾殆永诀之意也欤呜唿痛哉盖明年之八月一日也得年六十有一公讳廷直刘氏字谔卿一字飬浩世为吉州安福人曽祖讳玑祖讳知复考讳仕先皆不仕绍兴初年复元祐诗赋科时士以王氏训故烂口耳圣经贤史古今治乱正邪之大端漫不省为何物公与兄禹钖以文章炜然同升里选而公在第二州阁称二刘焉已而禹钖登科公闻罢又十一年禹钖死公以经赋两科再诣太常登十五年进士第调鄂州户掾鄂居上流留屯神衞兵以大万计一夕军中积刍火大将田师中怒甚大搜后一夕得三偷児有火具械致之州太守张搏承意委公鞠之欲必得三人者火刍状公精意问囚盖其情将以窃蔵于民家实未尝至军垒也即抱具狱白释之三太守怒以语侵公公曰以火具而杀三人有以异于以酿具而抵酒禁者乎太守一笑破械遣囚遂与公为知己荐之朝迁左从政郎丞鼎州武陵县数决疑讼嵗旱州命公祷而雨甘露降于丞廰事之后圃桃者五李海棠者一邑民咨异部使者某公雅不屑其人某剡章荐公公以好言谢郄之就摄郡愽士逾年用礼部侍郎辛公次膺及诸公荐改秩左宣教郎知临江军新喻县而疾作致仕得左奉议郎命下于身后云公初娶伍氏継室向氏三子宏中处中得中二女始公未仕恤恤然有及物意安福西寅陂嵗溉田万三千畮擅于豪右贫民病之公爲作均水约上之官事下至今利焉嗟乎士大夫儋爵赋禄任民之安危福祸而漠然塞耳関口视若风马牛不相及甚者作俑厉民以爲吾民数百年不可疗之疽根以进其身无怍色而公未有职于民之时而拏民忧以自诡如此使得大其施所及岂少哉公即世之二年门下士杨万里闻其葬乃哭而表其墓曰郷里遗老为予言刘正臣极长者其隂徳枉人博矣其后増増未有已也今观其二子相踵䇿第而亦相踵以死以不得逺其翔不及流其根则福善之报然不然未可知也然君子之望其子也无忝于其训以无媿于其天而已负其先以尤其天岂其志也哉是则报之大者是则二刘已矣罗元亨墓表元亨讳上行罗氏世为庐陵人年二十有八擢进士弟负其有慨然欲竭才力为国立功业卒至于惫以病病以死死以不夀夀止于六十有一官止于左奉议郎知饶州安仁县嗟乎若元亨之志元亨之才元亨之㢘勤而止于斯天邪人乎天也亦人也始元亨丞武冈军武冈县时大冦杨公窟穴洞庭狠然有窥湖南意朝廷命大将岳飞讨焉元亨以飞檄督饟于诸郡至全州通判范寅秩挟家阀心䡖士大夫元亨屡撼不动一日徃哀恳之范盛气大骂曰公少年不晓事钱粮不可得也抗言责之曰㓂在心腹王师逺来不宿饱公忍㘴视邪臣子之义当如是耶范怒且愧其㘴人即发帑廪以应然用是衔元亨元亨不顾也已而元亨宰静江府茘浦及永州东安县凢两遇范为部中监司数窘元亨卒不得丝粟罪然元亨自是困踬晚乃教授徳安府府学用诸公荐改秩左宣教郎而元亨老矣至安仁数月境内大治部使者太守上其状于朝丐颁其条教为州县式庙堂欲用之而元亨病革死焉盖绍兴三十有一年九月某日也其在茘浦民世为胥于帅漕宪司怙其㔟意气横出视令亡如也令徃徃反折节隆礼以就焉介其誉于上官否则与为市以故多犯法不输租令惕不敢呵问稍忤焉则飞语钓谤逺者莫攷近者逐二十余令矣元亨至则条其姓名与其所以然者白于三司请再犯者得逮治胥徒侧目治甲广右其在东安范运判修怨移以丞祁阳受牒鞠狱衡州先是衡有浮屠弱一孤児而夺之田浮屠者径山宗杲之徒也宗杲以才弁得幸于公卿要人孤児每讼田于有司有司皆觐望宗杲之㔟桡法以田卑浮屠屡矣元亨未至衡州十里所宗杲遗书于元亨啖以惟所欲或当涂荐章或金帛皆立致必以田畀其徒元亨谢曰诺入城则发其姧其讼一问而决举田以皈孤児诸公大惊及秩满皈家万里私怪其蕉萃以问其子全略全略慼然曰吾翁平生之心力尽于为邑矣竟日㘴聴民政饥甚则入屏风后卒卒索食食未彻闻一民楫于庭则又屣履而出迨夜过丙事已民谢去倦卧于屏风后率以为常未几则闻大病于徳安再病于安仁卒死于勤且所至遭其仇以不得施其才是可哀也已曽祖讳軿祖讳仇皆不仕父讳绋以经术为州里儒先粹然古君子人也以元亨赠右承事郎母李氏赠太孺人妻孺人周氏先卒子四人全略全徳全材皆以文世其家全㓛未冠二女已嫁其详见于行状志铭矣明年某月某日妺婿杨万里复表其墓曰嗟乎元亨以王师不饱为已忧而不慄上官之含怒贤矣范公以一时之怒不容天下之士而阨之至死寃矣虽然元亨之贤盖自其天在阨而安亦岂其寃吾特为国爱元亨之才而为当世之君子惜其使斯人而然也嗟乎樱已者丑䛕已者妍同已者扶异已者颠今之君子此病未痊若元亨之犯一郡丞其祸已如此况复有大于此者邪然则乏才于缓急之除而天下之所以难治不足怪也已不足怪也已嘉定元年春三月男长孺编定端平元年夏五月门人罗茂良校正诚斋集巻第一百二十二终诚斋集诚斋集卷第一百二十三诚斋集卷第一百二十三庐陵杨万里廷秀墓志铭丞相太保魏国正献陈公墓志铭皇天祐宋俾万亿年作民主自祖宗曁于中兴必卑以杰魁攵武之佐负大公至正之望为一世善类之宗故其人未用而天下望之旣用而天下恱之旣去而天下惜之其进其退君子小人视之为巳用舎四海生霊视之为巳戚休中国四夷视之为国䡖重在仁宗时则有若杜韩冨范在哲宗时则有若司马文正在髙宗及我圣上时则有若广汉张公莆田陈公磊磊堂堂后先相望伟如也初绍兴庚辰辛巳间虏情猘甚国㔟臬兀天下之望在张公而廷臣莫敢以闻首请用张公以大慰民望卒安宗社者陈公也是时万姓三军称张公爲都督而陈公爲小都督其繋人望如此至如乞斩大珰张去爲尼外戚钱端礼之相逐倖臣龙大渊曽觌议复奏审之法及极言近习弄权债帅纳贿等弊皆根柢天下治乱天下称诵其卓诡絶特之举者皆陈公云诗曰人之云亡邦国殄瘁廼淳熈十有三年秋七月二十有二日民之无禄少师观攵殿大学士魏国陈公以薨闻天子震悼对辅臣惊叹乆之为辍视朝又再辍视朝赠太保谥曰正献令官治葬以十五年七月二月葬于莆田县保豊里茏汲山朝奉郎直寳文阁主管西京嵩山崇福宫朱公熹状其行其子守以请铭于太史氏而庐陵杨万里实执笔待罪厥官铭其可辞公讳俊卿字应求其先颕川人永嘉之乱太尉广陵郡公准之孙西中郎将逵南迁泉江歴唐五季而太尉十九世孙真二十二世孙峤沆始居莆田自沂公以降以好施闻公生而庄敬不妄笑言七八歳知学冀公薨执䘮如成人少长益自厉绍兴八年举于礼部知举朱公震张公致逺得其试攵曰公辅噐也寘首选有不可者屈居第二授左攵林郎泉州观察推官秩满攺宣义郎故事当入馆学时相秦桧察公不附巳以为南外睦宗教授终更造朝道中一日忽心悸亟驰皈冀国夫人已即世乃以是日属疾云服除贠外置通判南剣州桧死乃以秘书省校书郎召非公事未尝诣执政今天子为普安郡王髙宗命宰相择可辅导者争欲植所善髙宗不可命择馆职静厚者乃以公对除着作佐郎兼普安郡王府教授㝷迁着作郎在邸二年讲说常传经以规歴司勲礼部外郎枢宻院检详诸房攵字监察御史殿中侍御史韩仲通以狱无辜媚秦桧桧党尽逐仲通独全刘寳緫戎掊克併按抵罪宰相汤思退秉政国言籍籍㑹冬无云而雷公言思退文艺有余噐识不足无以堪重任诏罢思退金虏自燕徙汴谋入㓂中外震恐而杨存中外乆握兵柄尤以掊克交结得幸士皆怨咨三十一年春正月望大雷雹巳而雨雪公引春秋书雷雪相距八日其变有渐今一日并见此夷狄陵中国臣下窃威权之象遂弹存中天子为罢存中而夺之兵时虏衅已形公言冝蚤择大帅尽护诸军而在廷莫有堪其选者旧臣唯张忠献在困于谗谪居湖湘中外翕然归之上心益疑公上䟽曰窃惟今日事㔟危迫军民士夫皆曰张浚忠义文武且习军事可当阃寄臣素不识浚亦闻其人意广才踈虽有勤王之节安蜀之㓛然其败事亦不少特其许国之忠白首不踰廷臣未有过之者窃闻譛者言其隂有异志若付以权恐渐难制夫浚之所以得人心伏士论者为其有忠义之素心也若其有此人将去之谁复与之臣愿陛下察其䜛诬略加辨白且与除一近郡以繋人心上大悟官张去为隂沮战议且请避狄公请斩之上愕然曰卿仁者之勇明日除权兵部侍郎后数月竟用张公守建康边报益急王师始北渡江㨿要害然战议犹未决公言今守御略备士气亦振北虏若来持以重兵擣以间道上䇿也严备御开屯田中䇿也受其丼言㰸兵増币无䇿矣虏兵㝷渡淮公受诏经理浙西我是以有胶西之捷公劝上进幸建康上然其计未发而虏自乱杀亮新酋遣使求成朝廷议所荅或曰归疆者实利正名者虗名多附其说公亟言曰今日正名之日也今天子受禅公入对陈戒恳切且言今日之事必也清心寡欲屏逺便佞用志专见理明则邪正分㓛业就七月迁中书舎人㝷以其职充江淮东路宣抚判官兼权建康府康府事时上初即位慨然有雪雠耻之志方属张忠献公以阃外事顾在廷无可使佐之者以公忠义奋发沉静有谋故有是命公与张公恊谋効力大饰边备十一月召给札条时弊公陈十事曰定规模振纪网励风俗明赏罚重名噐遵祖宗之法杜邪枉之门裁任子之恩限攺秩之数蠲无名之赋其杜邪枉之说曰比来左右近习名闻于外士夫以身附炎将帅以赂昜官隆兴攺元都督府建除礼部侍郎参賛军事张公初谋大举北征公以为不若飬威观衅俟万全而动从之㑹虏盛兵聚粮边邑诸将谓秋髙必来不若先之张公以为然乃表出师是时六月师兴出虏不意幕府次盰眙大将李显忠邵宏渊连下虹霊壁二县禽其大将大周仁萧琦缚至麾下将乗胜长驱公曰盛暑兴师深入敌国皆兵家所忌冝亟还张公亟檄显忠班师而显忠等巳进破宿州虏亦大发河南之兵以来显忠身鏖战城下自朝及杀伤过当虏气焉中兴以来王师之捷鲜有此举㑹夜雨不相知而惊虏溃而北我师溃而南而流言以为我师大失利虏且乗胜而至主和议者又侈其说以揺衆公从张公驻兵不动溃兵闻之稍稍来皈讨其实所亡失财数千人张公檄公亟入奏公见上具道其事且曰胜负兵家之常愿勿以小沮大计上曰朕任魏公不攺张公抗章待罪公亦请从㘴上不得巳诏皆贬秩二等汤思退复相公以尝论思退请罢不许諌官尹穑隂附思退议罢张公都督复以宣抚使治扬州公上䟽曰今使浚去都督甚重之权居扬州必使之地凢所奏请䑓諌沮之如此则人情觧体浚方为贼饵之不暇且浚近画两淮备御之计惟保険清野可挫贼锋陛下旣许之矣今议者之言乃如此虽浚尽室以徃有死无避然浚负天下重望一有蹉跌人情震骇臣恐江上之事将有不可测者议者伹知悪浚而欲杀之乃不复为宗社计愿诏中外相与恊济使浚得以毕力自効上感悟即召张公复开督府卒召相之然不数月竟为思退穑等所挤遣出视师遂不复返而公亦累章请罢明年五月乃除寳攵阁待制知泉州公固请祠除提举江州太平兴国宫及思退贬死上乃思公言太学生数百人伏阙下拜䟽请起公上劳之再三公引欧阳脩司马光之言极论朋党之弊以为绍圣崇观以来此说肆行实基靖康之乱近歳宰相罢黜则其所用之人不问贤否一切屏弃此钩党之渐非国家之福除吏部侍郎㝷兼侍读同修国史尝言本朝之治惟仁宗为最盛愿陛下治心修身立政用人专以仁宗为法此今日之要也大臣受任不专用事不乆不能以一身当衆怨此今日之敝也人才国家之命脉气节又人才之命脉祖宗盛时作成涵飬名公巨人争以气节髙自蔡京秦桧用事摧䘮略尽今日之戒也于是上有意大用公矣㑹钱端礼起戚里秉政骎骎入相馆阁之士相与上䟽斥之皆为端礼所逐工部侍郎王弗隂附之公抗䟽言本朝无以戚属为宰相者及进读寳训适及外戚事公又极言本朝家法外戚不预政最有深意上首肯乆之端礼由是深忌公公力求去除寳文阁直学士知漳州攺建康府公旣去而端礼亦卒不相三年召为吏部尚书时上犹未能屏鞠戏又将畋白石公上䟽力諌至引汉戚霊唐敬穆及司马相如之言以为戒后数日入对上迎谓公曰前日之奏备见忠谠朕决意用卿矣十二月诏馆虏使遂拜同知枢宻院事兼参知政事首荐名士陈良翰林栗刘朔时龙大渊曾觌以旧恩怙宠士夫颇出其门言者徃徃获罪及公舘客大渊为介公见外不交一言大渊造门不荅偶中书舎人洪迈来见语公曰人言某当除某官公曰何自得之迈以渊觌告公具以迈语质于上前曰臣不知平日除目两人实与闻乎抑宻伺圣意而窃弄国权也上曰朕何尝谋及此軰即黜二人知枢宻院事虞允攵入谢徳夀宫髙宗语之曰卿与陈俊卿同在枢府俊卿极方正公以两淮荆襄藩篱未固言于上曰备边经乆之计不过屯田积粟増陴濬隍训卒练兵而巳然今日任人太拘而边郡尤病谓冝广求人才勿间文武使陈所见与定规模悉如太祖皇帝所以遇李汉超马仁瑀軰者分之以兵使自为守饶之以财使自为用虏使来庭公以故事押宴使者致私觌其牍不名公却之使者乃书名虏移书边吏求皈亡命上顾辅臣议所荅公曰俘虏皈叛亡否此载书也镇江军帅戚方掊克军士嗟怨言者及之公奏外议内臣中有主方者上曰朕亦闻之方罪固不可贷亦当併治誉阿者以警其余即诏罪方而以内侍陈瑶李宗囬付大理究其贿状虏使来贺㑹庆节上夀适郊礼散斋不用乐公请令傧者以礼谕之上亲郊霖以震宰相叶颙魏𣏌䇿免公亦请罪越数日除参知政事言于上曰执政当为陛下进贤退不肖使百官各任其职至于细务宜皈有司庻㡬中书之务稍清而臣等得以悉力于其急务从臣梁克家莫济求外𥙷公言二人皆贤其去可惜盖有惎间者于是劾洪迈姦険诡佞不冝在人主左右黜之七月宰相蒋芾以忧去公独当国㝷兼知枢宻院事请中出恩泽者许得寝之上曰卿能尔朕何忧毎劝上亲忠直纳諌争抑侥侥肃纪纲请军政寛民力用人随才无求其备异时将帅不见执政莫别能否公日召三数人与语察其材智所堪而识之首减闽塩能江西籴及广西折配米塩蠲诸道积逋以大万万计上于公言聴諌从于是政颇皈中书矣龙大渊死上念曽觌欲召之公曰自陛下出此两人中外咏歌圣徳今复召愿罢臣遂止殿帅王琪奉诏行视淮城还荐和州教授刘甄夫上命召之公与同列请其所自上曰王琪称其才公日琪荐将佐职也何与教官上日可召问之公退责琪皇恐不知所对㑹杨州奏琪传诏増城今既竣事公请于上上曰无之公曰此矫制也退至殿庐召琪诘之琪叩头汗下公亟奏曰诏边臣増城此大利害大纪网大号令也而琪得诈为之令甲曰诈为制者杀于是诏削琪秩罢之先是宻命下诸军朝廷多不与闻公与同列请自今百司受诏处事并闻朝廷而奏审焉至是复以为言从之㝷攸前命上谕执政曰禁中欲取一饮食亦奏审乎公言祖宗成宪着在令甲且如令三衙发兵则宻院不知毎事奏审乃欲取决于陛下也今命下复收中外惶惑且将併旧法而废之矣意者非陛下意也将无小人因此隂以㣲言上激雷霆之怒乎翼日面奏上曰朕岂以小人之言疑卿等耶同知枢宻院事刘珙进对语切忤㫖诏除珙端明殿学士在外宫观公力争之曰当与大藩上乃以珙帅江西干道四年十月制授尚书右仆射同中书门下平章事兼枢宻使公为相以用人为巳任所除吏皆一时选尢抑奔竞奖廉退或才可用而伐阅尚浅即宻荐于上退未尝以语人有忽𬒳召对除用而不知所自者如名儒朱熹公三荐之熹不知也毎接朝士及牧守来自逺方者必问以时政得失人才贤否见给舎必勉之曰朝廷政令公等意有未安勿惮举职又以两淮备御未设民无固志请于扬和二州各屯三万人仍书民数率三男子者家一人为民兵要使大兵分屯要害以搤腹背民兵各守其城以相掎角时虞允攵宣抚四川公荐其才堪宰相上即召允文为枢宻使至是拜公左相允文右相干道五年八月也允文建议遣使北虏以陵寝为请公面陈未可复手䟽以为恐慕虚名而受实害事得小缓曾觌秩满公预请以为浙东总管上曰觌意似不欲公曰属者陛下去觌甚盛或谓觌必复来今果然愿捐私恩伸公议又诏进觌官公曰无名㑹遣使贺北虏正乃请以觌为介还以故事迁其官枢宻承㫖张说欲为亲戚求官惮公不敢言㑹公予告请于他相得之公卒不与吏部尚书汪应辰举李垕应制有㫖召试权中书舍人林机言垕独试非故事公奏元祐中谢悰亦独试乃机与諌官施元之意汪应辰不为垕也公因极论其姦遂罢二人明年允文复申前议上以手札谋于公公上䟽力争之継力请去以观文殿大学士知福州兼福建路安抚使辞行犹劝上以泛使未冝䡖遣竟遣之不获其要领云曽觌亦召还遂建节旄歴使相以跻保传士大夫莫敢言者公至福州政寛而严于治盗明年定海水贼倪郎侵轶闽广海道骚然公召綂领官郑庆授以方略庆颇逗留以风为觧公植旗于庭视其所郷庆惧昼夜究追遂悉禽之上嘉其㓛特迁银青光禄大夫闽塩故事官自鬻之转运判官陈岘议攺为钞公移书执政以为法行三十年州县稍无横㰸百姓亦各安业此不为不利矣今欲攺之不可竟攺之巳而果不行又明年力请投闲遂以提举临安府洞霄宫皈里第淳熈二年再命知福州民习其政不劳而治㑹有诏尽发本道戈舩及选卒公奏留其半州大旱且火且星陨且地震公悉以闻上赐笏带药物三年太上皇帝圣夀七十庆赐宇内公以绍兴从官特转金紫光禄大夫四年累章告老上迟囬累日乃除特进提举洞霄宫五年五月起判隆兴府攺建康府江南东路安抚使兼行宫留守且诏入奏旣至都人聚观咨嗟喜公之将复用也见于垂拱殿上为攺容加敬命坐赐茶宣问欵至公因从容言曰择将当由公选臣闻诸将多以赌得之军政大壊矣上曰前日郑鑑亦云鑑公壻故及之公曰鑑以小臣论事陛下和颜聼纳中外仰服然诸将交结用不以材而以货则下不服上曰然又曰陛下用人当辨邪正当由朝廷闻曽觌王抃招权纳贿荐进人才而皆以中出行之口语籍籍恩皈此軰谤萃陛下上曰小者或勉徇之大者此軰何敢预公此軰未必敢明荐也或伺知圣意而传于外耳禁中一事外间必闻皆此曹也愿严戒勑上遣中使赐金噐犀带茗香明日辞行因奏曰臣去国九年重入脩门见都下谷贱人安惟是士大夫风俗大变耳上曰何也公曰曩者士夫私趍觌抃者十一二尚畏人知今则公趍之者十七八不畏人知矣人才进退由于私门大非朝廷羙事上曰抃不敢觌时有请朕多抑之継今不复从矣公曰陛下之言虽如此其如外间讙传某由某荐某出某门此曹声生㔟长䑓諌侍从多出其门朝廷亦唯命是聴孰敢为陛下言者如将帅贿交又特甚者不惟士夫言之吏卒亦能言之独陛下以为无有耳陛下信任此曹壊朝廷之纪网废有司之法令败天下之风俗累陛下之圣徳臣实痛之愿陛下勿忘臣此四言者上曰卿到建康见兵将如此者以闻公去建康十五年父老喜公之来所至相聚以百数焚香迎拜公为政平昜寛简悉罢无名之赋府有军屯异时多为民害公为出令犯者以军法论诸军肃然行宫管钥宫者主之留守待之如部使者时节按行殿中则官者置酒西向㘴而留守为客甚或邀饮其家公悉罢之建康距淮南一水间毎边头利害知无不言北境有盗百余焚掠淮隂公请严禁吾民越疆盗马者増濒淮县兵之戍者不受自北来皈者先是上念诸军有孥衆而廪不瞻者出缗钱卑三緫领司各十万俾市昜歳取子钱之五以优给焉有司旁縁尽笼商贾之利隂夺関市之征公请罢之而歳捐劵三十万于一司给孥衆者半犒大蒐者半时上前下攵书于外多不用符玺谓之白札子率用暬御特送而廷劳同王人至是枢宻承㫖王抃遣所亲以白札来吏白近比公不春诏因上䟽曰号令出于人主行于朝廷布于中外古今所同也间有军国㡬事或禁中细札亦必用玺书行之此所以示信而防伪也今乃直以白札谕指隃度事冝于数百里外异时缓急或钱谷所出或师旅有兴或边防是经繋乎国家大利害者能保其无伪乎上手札愧谢公㝷上章复告老荅诏不允除公少保益封公固辞上手札尉谕再三乃受时江东旱甚上诏公预讲荒政公请贷米斛三十万谷三十万分州县振粜而又継以发常平之粟除田租之逋罗淮东之籴蠲米商之征从之惟所贷谷米才得十七分之一云云设施有政米舟四集民无流徙八年正月复告老累诏不允而公请益坚二月除醴泉观使进封申国公九年正月公年七十元日即谢醴泉之廪复申前请凢五表上又手荅却其章是歳亲郊召公侍祠公固辞又三表及手䟽告老上不得巳诏以少傅致其仕进封福国公有司以法当给全俸公按冨文忠公故事独受少传之禄余悉上还十一年十月七日上以公生朝遣使赐手诏金噐药香十二年又诏公侍祠圜丘且来歳増上太上尊号且庆夀陪班上谕宰相曰陈丞相乆不相见冝趣其来复手札书其末曰付陈少传而不名公竟固辞庆典告成册拜少师进封魏国公及属疾且革夜半手书一纸示诸子勿祈恩泽勿祷浮屠勿立碑请谥遗表惟以用忠良复竟土为请诘朝整冠定气安卧而薨得年七十有四公忠孝天至尤好礼终日无惰容虽疾见子孙必衣冠遇人无少长以一诚实一言终身可复平居言若不出诸口而在朝危言正色辨邪正斥权要无所顾避然心平气和无近名意处国事顾大体务持重在中书尤爱名噐抑侥侥故小人多不乐上娄称其忠诚为贤相云公性寛洪无私喜怒泛然若无所亲踈而好贤之心实笃雅善故端明殿学士汪公应辰敷攵阁学士李公焘尝曰吾待罪宰相无过举者二公之力治郡尚风教民有骨肉讼者譬以义理争者感泣自奉甚约食日一肉而一衣或二十年禄赐多以分人抚爱宗族恩意甚备内外缌㓛必素服终䘮在官不受馈问建康诸部使者及诸大将故事有月饷公不欲异衆别储之以周士之贫者将去尚余万缗悉皈之宫公于外物澹然独喜观书病犹不释其学一以圣贤为法于释老未尝问尝有诗曰吾方蹈孔孟未暇师粲可有攵集二十卷曽祖讳仁祖讳贵父讳诜皆以公贵赠太师沂昌冀三国公曽祖妣黄氏祖妣李氏妣黄氏卓氏赠徐昌越冀四国夫人配聂氏封唐国夫人子男五人寔朝奉郎通判泉州事守承议郎权发遣漳州事定承奉郎蚤卒宓宿皆承事郎女四人长适进士黄洧次适故着作佐郎郑鑑再适太常少卿罗㸃次适奉议郎通判漳州梁亿余㓜孙男四人垕承务郎址坥承奉郎熟未官女六人铭曰宋十一叶有赫有嶪振天之网干道惟皇惟皇惟肖肖我髙庙肖我祖宗追而与同庆暦元祐绍兴干道宋之圣时郅隆四之摅国宿愤信威朔狁六月之师周宣之竒大丑仁琦麋之以皈自此疋马詟不南下谟明何人猗张与陈谈者仰目曰大小都督大勲骎骎卒壊于成张公旣䘮乆艰厥相皇相陈公奋熈载庸正臣表治万物吐气劝皇徳心烛理自明皇徳一正万国以定一时群材驩为公来若鳯斯翙万羽斯㑹色夷气温皇知爱君君有难启事有难止不费颊齿如石投水干道之隆万祀攸崇走职太史作诵万祀宋故太保大观攵左丞相魏国公赠太师谥文忠京公墓志铭孝宗皇帝宅忧北虏遣使来予帝遣朝奉郎中书门下省検正诸房公事京公假朝奉大夫试礼部尚书徃报谢焉至汴京虏遣使郊劳用夷礼盖我以哀徃彼以吉逆彼必欲行彼之非礼夺吾之有礼至临我以威以张夷狄虎狼之强我卒能执吾之有礼折彼之非礼使君臣诎服以伸吾中国礼义之尊者京公以必死抗之也大抵自古及今夷狄之所恃以行其无道者止以一死怖士大夫而巳不知夫死之为说施之畏死者则止者行施之不畏死者则行者止然畏死者未必不死正使不死其辱有甚于死不畏死者未必死正使必死其荣有甚于不死异时吾国之士吾见有出使而移疾惮行者矣见有不惮行旣行而不称职者矣见有不惟不称职而辱命者矣见有虏人馁之至于献诗请降以乞壷飱者矣奚而然也畏死故也今京公执礼如执玉之坚趋死如趋隅之安毅然正色而不可夺虏卒不敢加无礼不惟不敢加无礼又复委曲顺从惟吾之聴而莫之敢违奚而然也不畏死故也昔鲁哀公问孔子曰敢问人道孰为大孔子曰礼为大弟子问何如斯可谓之士矣孔子曰使于四方不辱君命可谓士矣伟哉京公乎惟得孔子论礼之意是以见礼大而夷狄小惟得孔子论士之意是以见君命重而身䡖孰谓一死能动之乎当是之时天下忠臣义士闻其风而说之咸曰是可以相天子矣至于今上遂相之天下尚迟之云云讳镗字仲逺豫章人汉魏郡太守房之裔曽祖皐祖徳用父祖和皆赠太师祖封袁国公父卫国公母徐氏継母徐氏皆封秦国夫人建炎三年金㓂据豫章恐城中之人图已家质一壮男子卫公同产四人莫敢徃者吏持父母甚急卫公慨然请行后尽戮质子卫公逸水而免㓂退访父母得诸野奉以皈兄弟俱全州闾称其孝感公穉而翘秀受孔安国尚书通子史百氏试郡学必前列及大比对典谟义极陈禹皐賛舜深㫖考官惊异谓有经纶业明年绍兴丁丑第进士奉大对以直闻时年二十主抚州临川县簿令陈鼎有能名公一日旁观其政曰吾得之矣然陈以繁吾以简再转南康军星子县令地濒江田病水故多讼公核簿正程里胥缿筩顿清善良得职郡计大半倚舟征吏縁虐取过者目为虎穴守属公董之薄征通商民誉蔼如部使者王秬首荐之及公造朝攺秩秬为小司㓂见公喜曰公才冝在天子左右毋庸诣曹受邑公固请自试治民秬曰薄州县荣中都官士夫皆然公独不然可以泚孟晋之颡矣知江州瑞昌县俗以终讼为贤大姓磐拠持吏短长夺攘民业忽有媪持牒庭下公诘其由莫知所对公曰必某大姓也嗾此媪者逮其人下之吏尽服其辜杖而屏之邻境尽取所攘以皈其主始民乐公岂弟至是一邑大惊三年莫敢犯者部使者荐之章交公车参知政事龚茂良荐公于孝宗转主管官告院先是茂良帅豫章日得公牋奏之攵竒之曰此汪彦章軰代言手也庀职两月诏从臣举良县令为执法官给事中王希吕以公应书即召见时帝方英明果锐有雪雠耻复境土志夸者乗之逓逓言以规速化公言于帝曰天下固有落落难合之事亦未有骤如意之事帝曰天地尚无全㓛天下安有骤如意之事盖悟公之䂓也因极言州县俱困民贫兵骄士气隤靡贤憎直帝曰卿议论通明有用材也是日除监察御史公言事务存大体不为苛刻至有浮躁険怪之士或已拜官而潜入脩门造请者或骋机巧以图近次名城者或事谈说以营求儒林之官者皆击去之帝谓大臣曰察官廉察非小𥙷也大朝㑹摄殿中监帝顾左右曰京某威仪雍容又谓宰臣赵雄曰京某有公辅噐时士大夫有倡为从窄之议者毎事朘削公言于上曰此说一行日窄一日将下失人心上亏国体帝曰事不务寛大气象自不佳公曰継今有进此说者愿必罚无赦又言求才不如储才今姑蘓武昌缺一守臣乆未得其人万一军旅仓卒当属之谁又言非尝任守臣者勿除为部使者又言天下有勇敢之才不在军旅则在盗贼二者相耦以为消长为盗不死或抵黥流黥流而逋还复为盗异时江湖大盗亡卒半之帝曰朕虑此深矣何䇿而可公言冝令诸路帅臣名为募兵实招亡卒贠数有额月日有限自首免罪赐名効用之军不过旬日可以坐得精兵潜消盗贼帝皆施行卫公薨旣祥除荆湖北路转运判官举廉绌贪不避势人逮鱞振乏不遗幽逺兼摄江陵帅训兵御衆威望凛然军民之政至今为法召为郎未行継母秦国夫人薨既祥复召为将作监迁右司贠外郎北虏贺生辰使来命公为傧值帝宅髙宗之忧公谂其使以帝方居庐难以受礼使人不可旣不得见又欲小留公曰信使之来以诞节也诞节且过何名而留明日遂行帝劳公曰朕不见虏使卿却之之坚之力也除中书门下省検正诸房公事虏又遣使来予祭遂以公为报谢使公行渉淮故事当于汴京受宴礼前三日公与虏中郊劳使介康元弼瑶里仲通相见于寕陵公请免宴不从至汴馆公请必不免宴则请彻乐冝如告哀遗留二使近比遗之书曰盖闻邻䘮者㫪不相里殡者巷不歌圣人礼经之明训也惟北朝之治国家道之以仁孝齐之以礼义者也今某之来繄北朝之惠弔是荷繄本朝之哀谢是为北朝勤其逺而闵其劳遣郊劳之使蔵式宴之仪徳莫厚焉礼莫重焉外臣受赐敢不重拜若曰而必聼乐是于圣经为悖礼于臣节为悖义也岂惟诒本朝之差抑岂昭北朝之懿哉敢请执事将何以训之若不得请有死无霣无所逃遁惟执事图之一日之间凢遣人以书辞者六七口传者数十元弼等不从公亦竟不绌公虑其以衡命诬我也至期夙兴衣冠徃俟于位元弼等遣人相踵趣公即席又遣相礼者传唿邀请甚声不絶于两序之间公不为动徐荅曰若不彻乐死不敢即席必欲即席可取吾头以徃闻者震骇元弼等知不夺乃遣人谓公曰请先拜醪醴果实之钖徐议去乐公乃帅其属班干庭北向拜受未毕忽北典籖者连唿曰北朝宴南使敢不即席其声厉甚于是公即趋退复位及门甲士露刄闭関公命吾典谒叱曰南使执礼何物卒徒乃敢无礼遂排闼而出元弼等乃以闻其主留馆七日乃有免乐之命后有宴亦如之帝闻公还谓辅臣曰京某在汴死执不聼乐其节可嘉士夫平时孰不以节义自许临危乃见耳公公见帝帝劳曰卿能执礼爲朕増气礼固不易执执礼亦未易何以赏卿公谢曰虏畏陛下威徳非畏臣也正使臣死于虏亦臣子之常分敢希赏乎宰臣言使还应増秩右丞相周公必大进曰増秩常典京某竒节惟陛下之命帝曰京某今之毛遂也即除权工部侍郎初公辞行言于帝曰此行礼物与前小异虏贪而无耻当有以应之果以为言公荅曰礼物颁于朝廷使臣止于将命豊约非所知也虏无以诘至是帝曰果若卿言成都谋帅帝曰京某人材磊落可使也除敷文阁待制四川安抚制置使知成都府公至蜀念地険且逺天日万里当使斯民如在辇毂首罢觇者以安疑情躬阅讼辞以逹幽枉賔接小官以求人才肃整维网屏逐昏墨抚字细民辑睦将士旬月之间仁声威誉洽于四蜀又念蜀民之贫节用薄㰸以𥙿其力请岁蠲成都米估之征缗钱七万有竒草估之征缗钱七万有竒四路鹾酒折估之征缗钱九十余万有竒通三歳凢二百七十余万云后还朝又请加数年蠲减之期从之于是举全蜀之民𬒳朝廷之泽若更生焉绍熈元年夔利告旱发粟三万石以振夔之民五万石以振利之民明年东西蜀告旱又以钱二万缗粟二千石仍请度牒五十以振六郡之民荣资二郡尤甚公请除前一年未输之秋租又尽除是歳之两税又请度牒一百以为水旱之先备于是饥民免于捐瘠大侵有如中熟志其水旱焉先是威州之蛮其俗相杀者相偿以钱即觧而去至是蛮有与吾兵人鬭者声言将入郛守臣请避之公咲曰我在此蛮何敢尔此必侩者教之若竿侩者之首于境则彼不敢动太守掲公之令以示之蛮即退黎州旧以西兵戍之一日与州兵相攻兵刄接矣其将又纵臾其下蜀人疑骇公视之若无事绌其将而治其不咸者夷汉按堵泸守张孝芳政严兵杀孝芳及其家公明遣佐属抚谕以疑其党亟发緜潼劲兵以踵其后未几泸卒自斩元悪禽其党五十人以皈戮于市于是三边绥靖朝廷无西顾之忧公请为祠官光宗曰蜀人方安京某之政进寳文阁待制俾因任焉在蜀四年召为刑部尚书今上御极公上疏献四事曰敬曰公曰勤曰俭上嘉纳之命兼侍读上前陈春秋一王赏诛大法读吕公着新法奏议皆酌古明今随事寓讽上喜因语金蕐诸儒曰京某进读义理坦朋使朕意氷释卿等说经不当如是耶于是大用公之意萠于此矣㝷兼吏部尚书绍熈五年九月除端明殿学士签书枢宻院事十二月除参知政事明年攺元庆元四月除知枢宻院事二年正月拜右丞相白麻岀在廷相庆公与同列倾豁肝胆不忌不克议疑从可介而毋我是疑从是通而不比心本寛厚政出公方与士钧礼不为崇峻匿瑕用长不遗纎末然守典谨度人网人纪外若旷然中实截然其所十二一遵孝宗成宪而巳有戚畹命从中出贠外置幕僚者有属籍近亲特増秩三等者有禁中药者超为遥剌者皆执不行寺人王徳谦除节度使公与同列见上力言不可上曰故事有之公曰祖宗故事遵用有可有不可在真宗时则有若刘承规将死求节钺以王且之言而不与止与之以观察留后今之承宜使也此治世之令典可遵用也在大观宣政时则有若童贯假开边之出少府之节自此杨戬蓝从熈又得之谭积梁师成又得之二圣北狩中原涂炭此之自出此乱亡之覆辙不可遵用也髙宗深创其祸故初政之诏首言継自今不以内侍典兵其时有张去为者及孝宗时有甘昇者二人非不亲近也曷尝有此至于諌臣陈贾一言甘昇之罪孝宗即逐去之此又治世之令典可遵用也愿陛下以令典为法以覆辙为戒上曰除徳谦一人而止独不可乎公曰此门必不可启当除童贯时亦云一人而止也节钺不巳必及仪同仪同不巳必及三孤三孤不已必及三公公于是力请裂麻上又曰不播告书賛而卑以告身亦不可乎公曰是掩目捕省之喻也上又遣中人以宸翰谕二三执政公与同列上䟽力争者至于三至于四上乃绌徳谦以外祠㝷谪广徳军仍绌谪词臣吴宗且朝论以公比王攵正公云时太上圣体未安上毎忧形天颜后寖康寕上欲㳙日上万年之觞而宫臣又以小倦辞焉五年八月辛未公乃唿宫臣杨端友等三人至中书面诘责之泣而承命癸酉端友传太上圣㫖令皇帝上夀辛巳上诣夀康宫奉玉巵礼成辅臣于幄次贺上上大喜宫臣及属车豹尾中侍从仆御之臣皆贺驩唿之声震于中外有司奏太庙太祖祐室生玉芝上遂发徳音布告天下太史尝奏星纬失次公劝上恐惧修省以格天心边城毎奏北虏事冝公劝上不必问彼而自为备上喜年谷屡豊因宴辅臣公劝上勿恃小康而怠持守燕间宻勿之顷动容出辞必献敬戒至与同列在上前首发大议陈宗庙社稷万里大计有人所难言者六年正月公与同列奏事退公独留力祈上丞相印绶先是同列知其意言于上曰京某公正无私不可聴其去上曰丞相诚实安得言去及公有请果不从闰二月拜少传左丞相三月公属疾遂力申前请凢六表词皆哀痛上竟不许诏药丞视之且许肩舆入见六月慈懿皇后上僊公力疾而出发哀成服八月庚寅光宗升遐公闻之不能出因大恸遂疾革至丁酉将逝其子沅问以家事不荅第长太息曰国家多故何以枝梧言讫而薨享年六十有三先是太史奏木星侵上相遗表闻上为震悼以太保观文殿大学士致其仕上以居庐从有司之请免临奠及辍朝有诏公薨于位礼冝优异于是赐之羙槚以为衬又赐之貂蝉火龙以为服又赐之氷银龙脑以为㰸又赐之白金三千两帛三千匹以为赗又赠之太师谥之攵忠以为恩又命有司攵之修门命从臣中人护䘮皈葬以为礼哀荣典章弥攵备物并用司马光薛居正故事近世鲜俪也其孤沆祈免门祭护葬甚力从之配卢氏封令人前十二年没累赠魏国夫人一子沅也承议郎主管佑神观三女长卒次适从政郎前广南西路经略安抚司凖备差遣黄铢太史后也次适宣义郎添差江南西路转运司干辨公事张忠纯忠献孙也兄弟四人铨镃皆以公𥙷官仲氏镐蚕世官其子沂公之天资里和表爽喜怒不留色粹气平可否无忤䇿第最蚤或者昜之特于稠广诋以嫚语公一笑亦不孰何其宰瑞昌有毁公于太守者后公摄师江陵毁者为幕僚反侧求去使人尉安之且厚遇焉其人感泣公常曰寕人负我毋我负人至于善善贤贤不啻巳出其在政地毎挟一小方册以书才行氏名上有问必荐进于文无所不工尤长牋奏仕虽至三台独未尝掌制谈者为恨其为诗源委山谷而气骨卓伟无寒瘦态有杂着三十巻经学讲义五卷晚卜居得宋齐丘宅古松百章岑嶎后先因号松坡居士堂曰真趣楼曰山浦上为书堂名以赐焉云昭汉囬上贯翼轸沆以嘉泰元年十一月壬申葬公于新建县桃花郷髙坪徳源山之原走一介持书以朝奉郎国子司业李公大异所作行状来请铭铭曰朔狁其狉阻兵以威血人以娭一个行李汉节适彼鲜不失次堂堂魏公徃谢彼戎弔我闵凶彼用夷礼僸佅庭止哀乐不类公辞以哀十反莫囬盛服徃哉彼乐不彻吾首可折吾节可夺虎夫负墙铠争日光刄磨秋霜公毅以叱排闼以出罔不辟易彼酋乐彻礼优竣事不留臣主相顾嚚虣遄沮敢或予侮公皈㫦门孝宗亟称皇威伸伸人望有岿竟块厥位频断大事大阍其觎节纛其除公还賛书太上违豫阏以势御公逹舜慕二圣重一言回天兹不曰艰畴不将命公当其綮弥険弥劲畴不鸿钧公迎其棼弥艰弥峋维垣其贵攵忠其谥哀荣寡二西山西偏徳源之原名相之阡玉立之节章水有竭凛气无歇嘉定元年春三月男长孺编定端平元年夏五月门人罗茂良校正诚斋集卷第一百二十三终诚斋集诚斋集卷第一百二十四诚斋集卷第一百二十四庐陵杨万里廷秀墓志铭宋故少保左丞相观文殿大学士赠少师郇国余公墓铭圣上御极之元祀始初清明徳新又新首选于衆得一名相匪梦匪卜决以人望弗巖弗渭得之在廷有杨绾之清有司马君实之诚其知国如知医守法如守城好贤如好色用能柱天扶日耆定周鼎徐声怡色措国泰山懋勲芳烈至今怙焉左丞相郇国余公其人也或曰公贤固也如不乆何上睠方隆民瞻方辑善类方凑一揖而去挽之不留招之不出贤者固若斯乎使天下有遗恨也曰此公之所以为贤也自古圣贤君子之用世能无遗恨也乎斯恨也不在天下必在巳恨在已者天下疾之也恨在天下者天下惜之也故天下有遗恨而吾始无遗恨矣唐之名相不少矣天下有遗恨者一人而止耳曰韩休本朝之名相亦不少矣天下有遗恨者一人而止耳曰杜祁公天下何恨于二公也休在位十月而去祁公在位㫷年而去盖不究其用不竟其业也岂二公有可恨天下不能不恨也恨之者惜之也仲尼曰如有用我者㫷月而巳可也仲尼且云然况公与韩杜乎此公之所以爲贤也公讳端礼字处㳟世占名数于衢之龙游穉而读书一过诵年十三文巳惊人绍兴二十六年里选赋至公广招贤之路云圣如文考太公㱕而伯夷㱕明若昭王乐毅徃而剧辛徃有司异之贡以前列遂第进士𥘉尉宣之寕国歴江西安抚司准备差使知湖州乌程县孝宗召监行在都进奏院主管台州崇道观除监察御史大理太常二少卿兼太子侍读兼权礼部侍郎除权兵部侍郎兼权吏部侍郎兼太子詹事爲贺金国正且使试吏部侍郎知太平州提举西京嵩山崇福宫鳯翔府上清太平宫光宗嗣位召为吏部侍郎除权刑部尚书兼侍讲以焕章阁直学士知建康府江南东路安抚使兼行宫留守召为吏部尚书除同知枢察院事攺参知政事兼同知枢宻除事除知枢宻院事兼参知政事拜右丞相迁左丞相以观文殿大学士判隆兴府江南西路安抚使提举临安府洞霄宫判潭州荆湖南路安抚使复奉祠除判庆元府攺判潭州积阶自左迪㓛郎至特进爵自龙游县男至本郡公邑自三百户至八千户食实封二千九百户致仕授少保郇国公以嘉泰元年六月二十八日薨于潭之州治享年六十有七公之尉寕国也以获盗应攺秩公不上㓛状曰以人命易巳官尚忍为之公之在江西幕府也帅陈之茂称其文壮而丽谈于诸公间章交公车遂攺秩公之宰乌程也邑之政旧聴于巨室宰一揺手輙逐去公曰去等耳以得罪细民去寕得罪巨室去缿筩日数百纸决事风生事棼如猬庭寂如水䑕軰落胆骛行股弁有冨估抵罪吏不敢逮公命面缚以来其人阳阳公曰是必有挟言未竟吏持一文书至乃本部祥刑使者张宗元书公不启视竟置之法湖之六邑病于口筭之征谓之丁绢钱率三氓出一缣自大观始岁为疋者六万五千二百有竒不输绢而输其估其初一绢之估为钱者千其后为千钱者五公以民病告于太守单䕫请以上闻令七氓出一缣郭内二邑以钱为缣郭外四邑以缣为缣夔即以闻且令公诣中书面陈便冝丞相虞公允文嘉叹即言于孝宗歳蠲缗钱六万公㱕邑父老万数郊迎感嘉上恩罔不唿舞部使者及太守列其治最淳熈元年召见孝宗天颜有喜是时帝意锐欲复中原在廷知其未可而莫敢遏者公言于帝曰谋国决胜之道有声有实敌弱者先声后实以詟其气敌强者先实后声以伺其机汉武乗匈奴之困亲廵边陲威震朔方而漠南无王庭者詟其气而服之也此先声后实之䇿也越之谋呉则不然外讲盟好内修武备阳行成以种蠡隂结援于齐晋教习之士益精而献遗礼益㳟用能一战而覇者伺其机而图之也此先实后声之䇿也今日之事与汉大异而与越相若故汉之䇿不可施于今而越之䇿不可不讲也愿隂设其备而宻为之谋运庙谟于静谥之中示敌人以辑睦之意使形声俱泯观其变而察其时则机可得而图矣古之杸机者有四有投隙之机有擣虗之机有取乱之机有承弊之机敌有内衅若匈奴困于三国之攻而宣帝出师此投隙之机也敌有外事若夫差牵于潢池之役而越兵入呉此擣虚之机也敌国不道因其离而举之若晋之降孙皓此取乱之机也敌人㔟穷蹑其后而蹙之若髙祖之追项羽此承弊之机也机之未至不可以先机之旣至不可以后以此备边安若泰山以此应敌动若破竹惟所欲为者帝喜曰卿通逹国体旣退帝谕宰臣当不次用公宰臣以公不诣巳止除奏邸谒吿迎母遂有㱕志请为祠官故除崇道㝷丁忧旣除䘮不入脩门諌大夫萧公燧荐公可御史萧初不公识也淳熈五年七月召见言守令以掊克病民将帅以侵牟病军用人冝先行实后才能择吏冝举㢘平优劝奖初孝宗惜其云至是喜曰卿自此当以身为朕用矣遂除䑓察是时三察无缺贠者特増一贠处公云其所击排不避权倖或不恪官守而隳职业或内懐姦罔而败风化或超资而援恩宠或依势而夺民产皆斤去之又言士大夫之俗以媮安为贤以苟得为能在朝者计日以求迁在外者便文以自营监司以喜怒为剌举将帅以缔结为勲绩冝进特立之士以开衆正之路冝屏府丽之徒以杜群枉之门事皆施行公之贰廷尉也宣教郎王定国者以守御之㓛得官宰掾修怨诬之以为伪官白之中书时宰主之独参政周公必大不以爲然时宰怒以付廷尉令人谕意啖公以法从公审其非伪以白时宰时宰诘问声色俱厉公不爲屈竟全之公之贰奉常也时奉常乆虚位孝宗面谕执政曰余某可爲之庀职之翼日有诏欲来歳祈谷上帝仲春躬耕耤田令礼官讨论明道故事三日以闻公言国朝祈谷之制合祭天地于圎丘前期朝飨于太庙其仪视冬至郊祀之礼此太宗祈谷之故事也若乃明道之制则异此矣以宫中火灾之后考室落成之初故于天安殿廷㳟谢天地因之明年仲春耕耤此明道一时谢灾之故事也非祈谷定制之故事也今欲祈谷而耕耤必合祭天地于圎丘必前期朝飨于景灵宫太庙乃可也欲如明道之制行之于殿廷不可也诏仪曹奉常集议中书有谓礼可义起公曰礼固有可以义起者至于礼之大体则不可昜古者郊而后耕以其于郊故谓之郊犹祀于明堂故谓之明堂也如明道谢灾之制则与祈谷异矣今以郊而施之殿廷亦将以明堂而施之坛壝乎礼之失自某始某死不敢奉诏帝曰礼官不可则止公之贰铨曹也铨法所用有法有比法者上世成宪之经也比者近世湛恩之权也经有一定而权有屡迁吏所欲与必举比之所可以废法之所否吏所欲夺必举比之所否以废法之所可故士大夫与夺之柄不在长贰而在吏不在法而在货公初莅事取法与比昼夜繙之一览即强记及吏白事公前知其与夺之情而迸折其举废之词彼以其比我以吾法彼以其权我以吾经老吏情得词伏夺气拱手宿蠧根穴扫漑顿清郡邑衆职有缺贠者吏毎匿而不觌以要厚赇公令郡长吏走一骑持文书当官专逹即揭于省尸俾应格者得之士夫诣曹小有幽枉许其夙夜面列至于武夫起行阵懵铨法者吏尤得以扼其吭而要其货壅阏旣彻文武下僚唿舞相庆淳熈十四年自夏至秋不雨公上封事言成汤陈祷旱之辞必以六事自责京房推致旱之由亦以六事所召若成汤之六辞今无其三而有其三曰政不节也使人疾也贿赂行也若京房之六事今无其三而有其三曰欲徳不用也上下皆蔽也庻位踰节也帝耸纳焉公之为詹尹于东宫也凢阅五年议论之间陈古证今毎寓箴諌若治乱之源邪正之辨必深言之罔不痛切尝以司马光言人主修心之要有三曰仁曰朋曰武治国之要有三曰用人曰信赏曰必罚愿书置坐隅朝夕观省光宗时为皇太子敬遇传寮尤尊礼公亲洒汲古二大字以名公之堂云公之守当涂也郡多圩田田在大泽之陂大氐水髙于地故田之命视隄之坚瑕毎桃蕐水生或秋水时至夜半隄决诘朝渺然田泽为一环数十百里汇为鉅浸干则莽为藁野民之生业不大获必大侵公至躬行阡陌周视隄岸劝民筑隄増卑培薄益以揵菑隄成昔之陿者广瑕者坚于是田无水灾频年大穣民歌舞之至今頼焉郡有寓公以财自雄缔交权倖动揺郡邑太守毎至啖以货寳一齅其饵伈伈惟命噤不敢息政用放纷公至却其餽絶不与通毎以事来必摧辱之万人吐气光宗即祚有诏求言公上封事言切于圣徳者莫若正心切于国体者莫若𥙿民未㡬首召见又言天子之孝不与常人同今陛下之孝于夀皇岂特以天下飬为飬之至哉第当如舜之于尭行其道可也当如武之于文継其志述其事可也凢夀皇之睿谟圣训仁政善教天下所尝䝉福者愿与二三大臣朝夕讲求而力行之斯足以极陛下事亲之孝矣公之长宪部也廷尉上一死囚具狱盖大侠杀人而使他人承之公谳而正之或曰是侠能得死士急之且北走胡公不为动卒奏当论如律云公之帅建邺也减民租之挈代下户之输节浮费検吏姦邻餽不入私府賔燕未尝卜夜初至守蔵者以县官缗钱百三十万告旣去以百七十余万告雩荣雨肠罔不响荅外邑尝有蝗遗种公募民阙地以粟昜之率一升全一畒遂不为灾连歳豊茂公之贰枢廷也兴州大将呉梃卒乆未除代公谓知院赵公汝愚曰呉氏世握蜀兵有识寒心今徒虑其骤昜生变然天下无衅决不敢动若更承袭将为后患赵公大喜遂合辞以奏光宗犹豫不从公言赵某所请非为呉氏计乃为蜀计非为蜀计乃为东南计若无大将是无蜀也无蜀是无东南也军中请帅而迟迟不报人将生心六朝后唐皆以有蜀而存无蜀而亡此大験也又不从公遂求去初拟张诏除兴元都统制至是始有俞音边琐以虏中事冝上闻光宗曰未必实公言虽未必实有备无毎公毎忧边思职常若敌至讲攻守荐材用革债帅缮戎噐峙糗粮又掇古今议论边防之文缀为一书以献焉绍熈五年光宗𬒳疾寝不能东朝重华宫外议诪张公宻䟽深切皆人所难言时同列将勇去以塞天下责望公谓二三执政与国同休戚今兹何时乃欲苟免六月戊戍夜漏未尽报夀皇大渐俄报升遐光宗遂不能至宫发䘮人情恟惧朝廷莫知所出公谓丞相留公正曰不有唐肃宗朝群臣发衷大极殿故事乎今日之事冝奏太皇太后请代行祭奠之礼以靖国人于是宰相执政上奏太皇太后从之仍有㫖云皇帝以疾聴于大内成服百官于重华殿成服丁未公与丞相留公正及枢宻知院赵公汝愚参知政事陈公骚建言皇子仁孝夙成冝蚤正储位累日申前请甲寅御笔示传子之意越四日丁巳始因贵戚得白太皇太后越七日癸亥得㫖仍宣谕汝愚骚及公先是丞相以朝临仆地去国甲子禫祭百官毕集于重华宫太皇太后垂帘有㫖云皇帝有诏自欲退闲皇子嘉王可即皇帝位尊皇帝为太上皇帝皇后为太上皇后于是太皇太后命左右扶上入帘面谕光宗圣意上泣涕俯伏恳辞不能起太皇太后命左右起上仍命持黄袍扶上至殿之左个素幄仍传命执政同劝进再三上逊避亦再三左右频以黄𫀆𬒳上上泣频却之公泣奏曰今太上违豫大䘮乏主国势岌岌人情皇皇太上之诏不可以莫之受也太皇太后之命不可以莫之承也且太皇太后非为陛下计也为太上皇帝太上皇后计也为宗庙社稷计也今陛下乃执人子之一谦忽国家之大计是蹈匹夫之小谅忘天子之大孝也唿吸之顷有安有危其若太上皇帝太上皇后何其若宗庙社稷何上然牧涕愀然勉从不得巳侧坐御座之半公与同列再拜上亦荅拜公与同列又奏曰太阳下同万物可乎正君臣之分请自今始公与同列又再拜上犹立而受内侍扶导上诣梓宫前行谢礼毕上衰服出至大次犹立乆之公与同列再三固请上始正御座朝百官退遂行禫祭之礼晷刻之间人情大定中外相贺驩声雷起乙亥除参知政事兼同知覃恩进两宫公曰国䘏尚新天命有属讵可因以为利即上章力辞曰陛下承太上之倦勤奉祖后之慈训勉为宗庙社稷计非以得位为乐圣心所形臣实亲见君臣之间自当交修此义岂应遽冒非常之渥辞不获命止拜一官十二月庚午除知枢宻院公为山陵使时叶公适以太府郷緫饷淮东将行丞相赵公曰明日余知院入国门其少需徃谒之某且去士论未一非余公不能任庆元元年四月巳未拜右丞相公辞免之章云好悪偏而党论未息非包荒镇浮之量何以调一于异同盖指是也朝士诵之中外传之于是人人相庆得贤相望太平云二年正月拜左丞相公清介诚实好悪无偏恪守法度务行故事力主公议爱惜名噐毎与朝士接必从容访问人才记其姓名以备选抡一日谓侍郎杨公辅曰公蜀之望幸䟽其贤士得三十余人多所㧞任先是年饥淮浙江东请粟于朝以为振贷其数万万公言于上悉从之都城居民以戸计者十一万二千有竒元年米㪷千钱公请发太仓之粟下其估以粜至今年秋成乃巳所活何数公忧民之忧损膳羞自春徂秋至不肉食雨旸或愆禜以私钱朝廷雩祷公毎賛上以实应天不专礼文有祷輙应至是大熟因请广籴积仓以备水旱四方或小有恋异必闻于上请恐惧修省谨终如始异时钱与劵相为母子以济邦用至是劵日䡖公私交病议者盈廷莫捄其敝公请出度牒以收劵之力发都内以散钱之出严大农受入之令守钱劵十半之约于是母子相平民䝉其利临安之民有口筭之钱曰身丁者台严湖三州之民有筭之钱曰丁绢者请与复三年衢之五邑自两税之外非经数者其名又十有四公请与损其十毎歳所蠲为缗钱者四万有竒免符旣下五州父老欣戴上恩喜极而泣时方事丛朝廷文书赏诛予夺政令罢行公一一观省勾校不舎昼夜小有吏谩靡罅不烛靡惩不深三省黠胥不寒而栗朝士相语昔未睹闻史舘书成品彚孔庻皆公典领娄趣奏篇将议行赏公当首䝉泽者公以国䘏事之方殷至于弥文非所冝急皆抑不行时有贵戚方见亲信丞相赵公欲踈斥之议泄竟以论去道学之士遂为深雠依附者日衆内外相扇浸不可制指赵公为党魁其薨于湖湘也䘏典未行议论纷起公曰此不可以衆多之口夺也设若有罪某自当之即以复官㱕葬奏请衆皆不乐浙西常平使者黄公灏以擅放民租逺窜知婺州黄公度以隐芘属吏禠职罢郡是皆有深怨者公为执奏止从薄罚迨吕公祖俭南迁捄觧弗获朝士有知公者直以公义相勉责公曰某自分决当去恐他日将有大于此者耳未㡬有上书者造设虚词诬䧟浸淫殆不忍闻公即缄其书而眦睚巳深媒蘖巳熟有成昼矣诏公与蜀帅赵公彦逾具即位本末来上盖谓赵公与丞相尝有隙疑公相代为相不相能冀有所中伤因兴大狱一时名士一网可尽公食不能咽寝不能寐亟专介走成都期以守正要以同辞未逹而赵公所譔受禅本末之书巳至公取副本观之曰大体得矣若公所譔甲寅龙飞事实则皆主丞相赵公以明其功曽不自述其恊賛之力㣲其辞彰其义议论平实虽时论多所不快而姦谋竟息外间所传出于意料徃徃乱真唯晦菴朱公熹见之嘉叹毎曰余丞相此书却不失实门人共闻其书遂传㑹贵戚除节钺制词盛推定䇿之㓛公不自顾计径贴其麻然犹使竝縁事实者其虑固深公自是忧见颜色义激肝肠谓知院郑公侨同知何公澹曰某欲有所启柰无助何二公曰公安得独为君子公又以语杨公辅相期恊济他日公独见上开陈甚宻且曰除从官而中书不知朝网巳紊祸本巳滋闻者迁怒公知事不可复为变不可再激即抗章引疾其党尚严惮公不敢侵后益追怨公戒子弟毋入京求仕公旣去善类始思公之有力其迹之彰彰者如此至若弥缝宻勿省㡬烛㣲潜消隂制深计逺虑冝不得尽知公尝语所亲吏曰某备位宰相无他长唯以全护善类为急其他皆所可略要不可与此等争虚名而使士大夫受实祸此公之盛心也盖当公之秉国适有道学相攻之隙事方鼎沸未昜和调非少有纵舍而徒为矫亢其势莫遏其欲未猒名虽公㱕祸将世徧故利欲饱而党锢觧此其験也杨公辅贻公书亦谓公危言劲论世所不能而明哲出处曲全善类辞显义曰其大端不可揜没如此可谓深沉弘逺真大臣事业非浅之为丈夫者矣一时士大夫罹祸不深坐废不乆终当借以扶持宗社公之为㓛必有能明之者公坚卧遂称笃求去恳切同列合辞于上前请勿听公去上一再却还奏牍寛期赐告令侍医视药太官赐膳公固请去位上不得巳四月甲子除观文殿大学士判隆兴府辞行召见内殿有诏免拜赐坐抚问周洽遣中贵人至江亭赐黄金二十五镒及币帛茗香公又辞郡故有洞霄之命上又遣中贵人传诏抚问赐银奁香茗公之帅长沙也三辞不获命至则除诸邑频年之积逋以寛民力劾武冈扰蛮之兵官以安溪徭穷日力以决民讼夙夜劳勚体为之瘠有劝以勿勤小物公笑曰吾平生在官窃一日之禄必殚一日之劳可以老而攺乎后再帅长沙暑行属疾遂薨于位时有大星霣于其里居之侧云曽祖庆祖铎父绘俱赠大师追封歧益蜀国公妣虞氏赠燕国夫人娶叶氏封福国夫人七子岘承议郎主管佑神观未除公䘮而卒峄承议郎新权通判信州军州事两预秋荐嵘第进士宣教郎有㫖除二令峻承务郎岠未命皆蚤卒冈承奉即拟监两浙路临安府浙江渡三女长适从事郎新监庆元府鄞县大嵩塩场支塩官毛淮次尚㓜孙男五人瑑承务郎新监饶州永平监珙璹承奉郎珪璞承务耶孙女三人长适迪㓛郎新建寕府崇安县主簿徐铸次适㓛郎新鄂州江夏县主簿刘常道次尚㓜曽孙一人初蜀公一兄巳与分产未㡬而贫悉以卑之性喜济物饥者发粟贷者折劵郷里称为仁人长者公奉母夫人禄飬所至扁其堂曰戏綵旣没水慕言之必泣弟端诚先官之而后及巳子在官得俸亦以分兄弟之子及其逺族云公孝友诚悫公忠㢘介出于天资自少至老无一语欺蹈规履矩日自儆戒体若不胜衣言若不出口及其在人主之前骨鲠切直樱鳞苦口自敌以下有不堪者谋大事决大疑人所恍骇公处之凝然决之沛然也不念旧悪不阿权势其在当涂有江东漕尝使酒嫚骂公者公与彼交章相避遂两罢为祠官后公长天官其人为贰踧踖求去公与之倾心尽劝仍荐其壻其人媿服人服其厚其在从列时宰尝属公荐某人公不承命人服其在相位财㫷年耳天下方望治而谢病坚卧三月至𥙷外得请乃出故天下至今惜之峄与诸孤将以嘉泰三年正月十三日葬公于龙游县霊山郷石壁之原以书来请铭铭曰绍熈季祚光考违豫仰旷居庐俯旷机务兆人皇皇靡所㱕赴宅忧継离非上而谁圣考有命其代予悲皇上益谦十命百辞雨泣其洏推去天衣公自宥府夹日以飞时乎孔艰公乎焉依国有大疑公作寳亀国有危事公作金隄有昊斯岌公作天柱后土斯公作嵩阜皇曰汝嘉其遂相予自右而左四国是孚公感主知其疚其劬先昒以兴后昳以餔以汔于痡弗有其躯推毂帝车匪尧弗涂鸣球天耳匪皐弗谟孰彦而医孰嬛而瘁孰宪而戾孰罅弗墍揠而彚之膏而遂之绳而墨之堑而栅之五月而济㫷年而又方驾而枙方楫而弭留弗可留致其可致杨清马诚韩速杜止前五百歳一有其四后五百歳一无其二肃如清风闻者兴起勲劳智名帛素竹青朱熹所称扬辅所譝有麟有烟对越圎清侯谁济登汲古书生枢宻兼参知政事权公墓志铭淳熈十五年四月予上章得𥙷外同郡今监察御史曽公三复饯送于西湖之上监六部门权侯安节偕来曽公坐定忽跽而请曰权侯将有请焉愿为其祖枢宻公追碣其竁予曰诺后五年予㱕自金陵过清江其太守郊廷乃权侯也前请倥偬予忘之矣而侯独不忘再请庚前诺予其可辞公讳郡彦字朝羙河间人曽祖显祖庆俱赠正奉大夫父经赠光禄大夫儒学三世之而光禄公为时名儒号无相居士公自児时嶷如成人七歳闻讲毛公诗退即能为家人说大义自是力学至忘寝食寒暑十三入郡学头角崭然张廷坚与光禄公游见公竒之曰真名家驹一日千里诚入太学崇寕四年赐一舎及第释褐授从事郎青州教授歴睦亲西宅宗子学正提举河东学事除太学博士徽宗幸学设幄堂上延见诸生命公讲下武诗音畅理明大颜喜甚恩钖有差转朝请郎攺辟廱国子司业宣和初迁左司贠外郎徽宗有意用公而公与宰相王黼异议黼尝欲官饔人子衣之品服公言孔子惜一繁缨今以命服服奴人乎黼御之故根之使辽虏酋面授国书责公双跪公曰非南朝礼也行人不敢承命虏酋大怒竟莫夺公之在辽也审知女真强盛日睹官军骄惰㱕言于上请檄两河缮甲兵固吾圉益厚北朝之好无令边臣生事败盟不然必有唇亡齿寒之患且言帅臣沉积中与詹度不咸当黜不报㝷除集英殿修撰知昜州女真杲犯京师钦宗受禅公复为左司靖康元年十月攺宗正少卿除直徽猷阁知冀州辞行钦宗勉之曰兵起北方士大夫悉求南卿独请北真能体国公道逢士夫自大名㱕者语公虏且再入毋徃公曰吾得死所矣命驾亟行髙宗皇帝以康王为大元帅起两河兵入卫王室以公为计议官公将冀兵与宗泽兵皆师于澶渊与泽兵于丁未三月自济径趋古刀马河拒贼列砦数十去京不逺虏骑充斥诸路兵约同进者皆不应泽曰是以肉食虎耳乃师于曹之南蕐及二圣北狩上檄诸路兵追袭公与泽兵复之卫之滑贼巳渡河公与泽同表劝进及蚤正位号以系民望者五上即位公与泽同徃大名募义兵上亟召公与泽赴行在所公乃囬军自京师赴都道除公帅荆南泽襄阳旣抵行在所泽以元帅事入奏公未见间除天章阁待制攺知东平公言于上曰愿陛下无䡖弃南京臣当死守东平一日三𬒳诏督之官建炎元年六月也时河北尽䧟京东州县半降贼公以疲卒孤垒抗强虏㡬及二年兀术合衆二十余万围城粮尽而救不至人至易子而食然公以忠义激士犹摧锋䧟坚虏患之为书射城中云趣降即冨贵何自苦为公骂曰逆虏吾受国厚恩死无恨岂忍臣异类力屈城破兵民争扶公出城父母妻子皆䧟贼惟一男一女一姪走及公公自列请罪上怜其忠喜其至诏曰闘谷于莵毁家以纾楚国之难颜真卿委郡而为朝廷之㱕遂原之三年以朝散大夫寳文阁直学士知江州公曰训兵旅集舟积粟以防虏宼请朝廷分兵守武昌襄阳则表里之形成贼不能窥我于是季成在泗刘文叔在舒韩世清在蕲孔彦舟在汉公以为此曹皆据江上名曰聴朝命受国爵急之则诈忠缓之则诒患皆腹心肘腋之疾隂备之彦舟果欲来攻知有备而退属公丁父忧觧官上惜其去三命越绋公固辞者亡不获命四年正月以寳文阁学士知建康七月攺淮南江浙荆湖等路制置发运使初建康遭虏焚戮城野一空公竭力安集不数月朝市小整人以更生継緫漕事转输六路夕受命朝引道走江东西董媮懈検欺隐覈逋亡责稽滞水陆程辙余五千里财用凑集于行在所者亿万计有诏嘉叹绍兴元年入为部尚书兼侍读二年五月除签书枢宻院公知无不言言无不尽谓冝乗机者三祖宗徳泽在人人心未忘王师一兴诸路响应一也内则淮海之虏骑悉徃西北以虚某南外则林牙等浸大患在腹心以牵其北二也近觇者报虏兵疲于浚河之役而守淮之兵皆持挺之农夫三也譬诸奕争先而巳安可随应随觧不制人而制于人哉不然疆理淮堧以连下邳藩屏荆汉以通上流指顾陇蜀以成建瓴东下之势亦䇿之次也朝廷用其次云复有中兴十议其一谓冝以天下为度进图洪业恢复土宇勿偷安于东南其二谓驾御诸将冝威之以法而限之以爵其三谓冝命讲读之臣于所论说之外取累朝训典及三代汉唐中兴故事日陈于前以禆圣学其四谓冝监观伤善妨贤之谗偷安苟合之佞市恩立威之姦懐谖罔上之欺聴其言察其事则忠邪判矣其五谓爱民先爱其力寛民先节其用又谓朘巳俸以佐国用当自宰执始又谓分阃而属大事类非偏禆之所能为必得贤大将然后可又谓制置一官冝可省也盍令㳂江州县各备其境内而緫之以连帅上月荆鄂江池下至釆石京口讲之有方委之有人防秋上䇿也又谓宗室中岂无杰然有人望可以济艰难賛宻勿留宿卫者愿求其人置诸左右又谓人事尽则天悔祸否则恐天未欲平治也不独㱕之数上尝语及春秋三传异同公曰孔子作春秋游夏且不能措一辞上又曰至诚力行者其善悪不可揜公曰惟天下至诚为能化不诚未有能动者上又曰尧舜以道治天下不过无心公尧舜之治道其要在命九官去四㓙公遂言曰愿陛下无忘在济时无忘渡江时未㡬以签书枢宻参知政事数月上欲大用公三年二月已丑以疡髀葬于位上震悼亲临其䘮赠正议大夫禭以金帛官为护䘮㱕葬于徽之婺源官其家七人女家三人公风骨竒伟胸次恢廊学术才气过人数等性至孝初无相在郓卧病公虽从戎然沃盥必亲执乐物必亲尝未尝觧衣而寝及无相㱕汶上道梗不通公在九江毎比望长号之庐山饭僧泣血祷佛冀父子如初三月而讣告至力乞终丧七请不获公感上深知毎诵曰责难于君谓之忠吾君不能谓之贼婺源之东山水竒变筑室其上自号且然居士有古律诗二百八十首杂着书启章奏百三篇其所述作初若寂然无营忽挥输如飞文不加㸃雅善草圣士大夫游其门者如周葵楼炤潘良贵吕广闻梁扬祖皆为世名臣配吕氏先公卒汶上封乐平郡夫人継室李氏封陇西郡夫人子男一人嗣衍女一人嫁韩穰孙一人即安节也传家学有祖风云铭曰太阳郷晨賔以启明应龙将㫒从以矞云巨宋再昌天启髙皇文武权公襄我烈光维时胡尘塞平窿旻滓于厚坤白昼为昏维皇勃兴赫濯声霊手其青萍叱开羶腥维公孤忠杖䇿以从𥙷天重光扶日再中如周甫申如汉弇恂如晋导荣髙勲昭明廼秉鸿枢廼预政涂皇曰汝嘉将遂相予緫章斯皇胡剥我梁巨川斯茫胡燬我杭新安之原是塴是窀佐命之元过者式旃嘉定元年春三月男长孺编定端平元年夏五月门人罗茂良校正诚斋集卷第一百二十四终诚斋集诚斋集卷第一百二十五诚斋集卷第一百二十五庐陵杨万里廷秀墓志铭宋故蕐文阁直学士赠特进程公墓志铭淳熈甲辰十月一日万里旣除先太硕人之䘮又三日江西安抚使给事程公遣骑蹟门遗以书曰江西诗人渊林也祖于山谷先生派于陈徐诸贤谓之诗社而社中多逸诗某冥搜得之今刻枣以传而序引缼焉非君其谁宜为万里辞不获命旣呈似公公不为不可是时万里未识公也自是书问还徃益宻情益亲厚后八年万里将漕江东𬒳㫖徃上问囚过新安至休寕公遣人送酒相劳苦又遣其子铉遮见于逆旅是时以使事有指欲见公而不敢也私念㱕涂当庚此愿既而山路﨑嵚难以再经拏舟东㱕至今以不识公为恨毎毎流涕公闻之亦流涕盖万里平生知旧相识而不相知者有矣未有不相识而相知者也不相识而相知者公一人而巳公旣没万里哭遣家僮弔焉今铉又以兵部王公寅所状公之行实来谒铭万里恸哭曰巳矣世无此知我者矣铭其忍辞公姓程讳叔逹字元诚徽之黟县人胃自重黎氏自伯休及婴晋元谭守新安民徳之诏赐田宅于歙因家焉梁霊洗起兵拒侯景入陈以㓛封重安公谥忠壮迨今庙食至天旺始徙黟云曽祖宗颜以子显谟阁直学士迈赠正议大夫祖逺以子楫之千载赠奉议郎父晋之以公赠太中大夫三世娶胡氏赠硕人公少颕异伯父竒之令从枢宻巫公学方丱巳有俊声年二十三第进士中书连除兴国军光化军教授以荐攺宣教郎除湖州教授秩满造朝虏酋亮将渝盟朝论二三公以书抵时宰陈公康伯请厉兵马守淮汉募异军遣间谍理财用陈大喜以为足强人意除通判临安府府尹赵子潚待下简而亢公不为屈赵谓有䑓諌风即委以府事且屏后觇焉见公剖决如流遂大相知除知通州诸御史荐为䑓主簿未三月迁监察御史干道二年二浙大饥孝宗皇帝忧之分遣即官御史行视振贷公当行临安诸邑先自府始奏谓受粥之令及市而不及野请均之上大喜语执政曰谁肯为朕尽心如此旣周视诸邑见上上迎劳曰卿振民良苦公条上便冝曰豊荒在天感格在人愿益修省以召至和至如祖宗朝巳行之荒政若赵抃之㑹稽范纯仁之襄邑斯二者可举行也若夫今日之急务愿诏监司与帅臣察所部之官吏或罢耎不胜任者罢之或奉行不应书者罚之斯者不可缓也上称善除右正言见上首论君臣聴纳词㫖剀切时巳和戎公言勿恃和以为安必因和以为备复言广盗始平湘㓂复作盖官于湖广者或昏庸贪残或迁客左官欲民得其所难矣谓宜积择部使者以察郡守妙简守臣以察县令孰为公亷孰为苛刻或辟置或罢绌至于一切利扰之政尤宜蠲损上即诏群臣集议于御史府选监司一人遂除张维广西提㸃刑狱郴㓂李金叛公复奏请广开赦宥招降之门速发旁近精锐之师应时讨定无使越䡍二广又言龚遂治渤海诸持锄为良民持兵为盗贼此安文之䇿也张敞治胶东朋设募赏令相斩捕此胜之之䇿也愿下攸司着定捕斩除罪之令潭帅刘公珙移书谓頼公建明表里相应㓂遂平中书除吏非法公言法制所以维持国体也要当遵守于上则侥倖息于下夫不中铨者吏部不拟官法也未出阶官者中书不除官亦法也今则将仕登仕除岳祠之官矣非词学上舎甲科者不注教官法也今则州文学亦除教官矣近有宜州文学髙衮者除襄阳教授考其爵里乃一时借𥙷乱法亦太甚矣有㫖押衮㱕本贯又言诸郎皆蕐选也近乃有为丞十月而遽摄贠者有监门数日而亦充数者望申诏执政継自今必察才望优劣资格浅深时有为淮漕者进死蝗公言日者庐州守臣张师颜奏蝗伦田野今乃䛕言蝗自毙罪其可逃又有以前从臣召还者请后免役钱公言身为通臣不以道徳寛大推广上意乃导为刻剥是可不斥迁左司諌言民困于执役及和籴四弊上曰朕当遣使按察在諌省仅四阅月以母老且病四请外上再三留之曰朕方欲用卿㝷以母忧去服除除直敷文阁知池州时四年二月也引嫌攺衢当路有不乐者遇官期至则輙以他人代凢五年至言者论其非是始获之官辞行首言陛下厉精图治未尝不欲大为然有志不可不飬飬志不可不审耗于事则昜怠速于用则或沮愿母徂宴安母急事功上指飬志二字曰此言极嘉五月攺江西转运副使十月昜江东郷部也即家拜命奉亲之官邦人谓昼绣云旣眂事有曰本司耗米曰和籴本钱曰去秋苗钱曰宣城砦木钱皆蠲除之仍捐米数千石赡宣之乏徽州杂征有曰驿料豆钱者多取八千缗即奏蠲减又言徽绢铢两昔䡖而今重民故益困有㫖十二万匹减四之一公喜谓人曰大哉圣主之仁一举革二百年之弊淳熈初元十月除浙西提㸃刑狱辞行上曰朕欲留卿未可言去除宗正少卿太子左庻子旣数日上复问宰执程叔逹巳除庻子未其简记如此公言玉䐑凢例止䌷实録而不网罗诸书恐有放失㝷兼崇政殿说书上前因论帝王之学所以治国平天下之道愿讲求前代圣贤事业而施之天下一日讲周礼至泉府因言其法本欲㰸市之不售与夫货之滞者各从其抵而予之所以惠民也而世儒乃假其息之说创青苗之法以取二十二之息故天下卒受其弊用经之误如此因言今州县知利而不知义受田租之粟则多至加倍理讼狱之负则专务罚金甚至周内罪名没入生业大则献义羡余结权贵小则私盗取资妄用民日益困不可不惩上曰亦非不惩更当痛革右史萧公燧在旁与闻出而大言于殿门曰讲读官得人可为朝廷贺㝷兼直学士院三年四月兼中书舎人公以兼官过多力控兔云一日召见因言传闻江东淮南多旱愿修徳朋政省刑薄㰸庻人心恱而天意得上曰亦闻江东闵两方以为忧而刘珙奏云巳得大雨可喜汉唐之亡皆縁歳荒盗起朕毎忧念常至五六月不敢去心公退谓人曰有君如此天下国家之福八月兼权给事中言诏令先书西省后至琐闼或昏暮丙夜事之本末有不及知人之贤否有不及问望诏自今除官行事必具事之本末人之阀阅连书于前俾得参考不然依旧制缴奏十一月召见赐坐上曰卿制诏甚得体公称谢乆之辞起命复坐曰事无巨细尽言公言近日选人除授超越上曰何也公言旧京局诸阙本以待选人资浅之有才者今旣㱕铨部无以处之则径除职事官愿以京局诸阙仍旧㱕朝廷公毎论諌上必嘉叹即施行之再召见论敬天爱民有志事㓛三事其论敬天曰臣承乏司宗纂修王牒因得仰窥陛下盛徳如读尚书而作敬天图臣愿陛下鉴图而法文王不巳之心勿谓豊穰而怠忧勤勿谓平泰而忘儆惧上曰朕自为此图颇觉有益毎遇水旱则必披图修省常获感格后再召见上顾左右取图示公曰人君享国乆长皆由严㳟寅长尤当以为法公言陛下旣知所以戒又知所以法社稷生霊之幸复以亲老请外上曰朕方用卿何数求去退而力伸前请上欲与郡而言者以为亲年髙恐迎侍非便除直龙图阁提举武夷山冲佑观明年丁太中忧服除七年五月除湖南转运副使帅刘焞乆病废事民方怨咨公为辨讼决囚涤滞除弊遇水旱与蠲租振赡人唿舞曰非运使我等皆当死徙岭海矣又下令通财以木司缗钱助衡郴道求者凢一万三千缗又代道州输歳缺之钱一万七千缗积逋大军钱三万八千缗又与緫领赵汝谊奏除永州旱米四万余石民感实惠百千人相率诣安抚司请为表乞借留九年七月再除浙西提㸃刑狱饯者塞涂其后潭帅季公椿竟以民言上闻时江西谋帅上命执政䟽其人上指公名曰某也可近季椿奏其甚得湖湘民心八月除秘阁修撰知隆兴府见上极论郴桂盗贼之由抚御之要选任之宜消弭之䇿洎至洪以所部多盗申严同悪及他盗捕告之令一夕郭外僧舎有㓂其徒来告公免其罪厚其犒尽缚群㓂尸诸市属邑有八而毎歳之赋十逋二三盖有民巳流徙而田实汘莱者亦有田不汗莱而业无主名者谓之逃阁公分遣县宫精敏者核其欺占其实百年蠧敝一日荡去州之材官曰亲兵者千曰选中禁军者亦千异时士卒营居市居相半以故骄放公为之筑室三百余区聚居一营月廪时服给授惟时昼训夕警无敢譁遨复请州置凖备将一贠择其乆于履军者以管辖之上以其法刻板下之百郡云吉之兵譟于牙门公以守臣与兵钤不咸劾罢之揭赏禽贼皆伏诛军政肃然一道愓息十二月进集英殿修撰因任公上体圣意下䘏民隐其惜官蔵甚于家货帅洪五年前后蠲除民贼为缗钱二十三万有竒为米斛一十一万有竒谈者以为多于王仲舒云十三年八月上一日忽宣谕执政程叔逹隆兴之政甚羙与进敷文阁待制再因任歳或小不雨公毎祷雨举室不茹荤感召如响部内连年有秋民歌之曰公来江西熟公去江西旱十四年引疾正祠章継上四月四日特转一官提举江州太平兴国宫去之日如始至在官束㫦之问近比宜受者积八千余缗皆入公帑因任至再冝受礼物亦以犒军旣㱕宅旁治小囿曰西壄有堂二曰葵心曰秀野凿池沼种花竹逍遥忘㱕十六年二月太上皇帝登极转一官以尝为东宫讲官再转两官时旧学悉収召公独以与执政隆兴合符小忤壅不以闻奉祠四载引年纳禄遂以显谟阁待制致其仕今上皇帝即位有诏抚问遣使赐银奁药茗诏有渇见之语公感泣拜赐庆元二年十月特除蕐文阁直学士赐衣带佥论始伸公年髙益健一日对客忽有不屑人间世之语得疾无苦惟日食寖减忽命左右扶掖端坐于寝奄然而逝享年七十有八官宣奉大夫爵新安郡开国侯食邑一千一百户遗表闻天子闵悼加赠特进娶黄氏封硕人先公五年卒子男四人铸年十九预国子第二名荐早卒铉朝请郎行将作监主簿钖承议郎知江州彭泽县事镐早夭女四人适进士黄汝崇奉议郎知潭州湘隂县事黄荣通判台州金㒜枢宻汪公之孙义实皆前卒孙男源洵俱登仕郎女一人尚㓜公天姿静重逮事四朝守正不挠始终一节感孝宗睠厚日思报称所论列封駮无少顾忌以故龃龉尝因草诏孝宗嘉赏顾左右问学士为谁以他学士对公终不自言行巳敬事亲孝和于族信于友抚姊妹甥姪尽爱婚䘮赒之必厚旣以先夫人志飬不尽为终天之戚复举太中资产遗诸姪且官伯氏子慰下泉意族人病于郷正之役则剖私田倡义役诸郷俲之其利甚博旣没里人筑堂肖像祠焉嗜学至老不释卷六经诸史皆探根抵书法得急就体生平着述曰玉堂制草曰玉堂备草曰表牋曰论諌曰承蕐故实诗牋曰宏词赋颂曰歌诗书启记序杂文凢六十八卷蔵于家其自述出处大节则有四朝遗老传公之未病前数夕忽有大星霣于庭家人大惊没于庆元三年七月十四日葬于五年二月二十二日其郷东亭其冈潭口铭曰温温程公日行维冬风行维东万物有融毅毅程公玉立维嵩雪立维松衆正之宗旣介旣通不异不同邦之夔龙氓之黄龚睠非不隆不诡其从不究其冲其乖其逢刑部侍郎章公墓铭绍兴二十有一年时宰颛政燕居深念天下之忠臣义士名相如忠献张公骨鲠如忠简胡公之俦终不附巳朝逐其一其一夕发将欲一网以食之旣于是开告訏兴罗织挈廷尉府作一大穽择深文吏为巳所鹰宣城章公儒者也髙皇选于衆廼自刑部副郎擢为大理少卿以式遏其炽或擿公曰今日士师非禾绢士师也盍去诸公曰全躯以私淑寕捐躯以庇善人时宰毎事谕意公念争之必不从从之必不可进而唯唯退而否士夫置对多所全度于是大忤其指因悪签书枢宻章夏谕言者撃去併波及公以为宗同罪云公旣去而频年大狱起矣至时宰死乃巳孝宗嗣位之初旁招正人忠鲠辏集一日顾大臣曰光尧之朝有一廷尉不眎大臣喜怒为狱者谁皆以公对召见除大理少卿天语褒嘉曰以卿异时典狱不观望大臣故用卿未㡬擢权刑部侍郎时干道二年也未㡬以疾哀恳求祠官除右文殿修撰提举江州太平兴国宫未㡬乃老进集英殿修撰致其仕淳熈元年十一月戊申薨于里第得年八十有二朝论嗟悼公讳焘字彦溥世居宣城穉而卓伟渊渟山峙宣和间以周官经学名震场屋自郷校贡辟雍升太学㑹兵革俶扰间関还家建炎二年以父任调庐州司户参军处州龙泉主簿攺监行在赡军酒库又攺泰州梁家垜塩埸又攺行在酒库所主管文字循承直郎绍兴十四年除大理司直明年授右通直郎除寺丞奉使广东鞠逹官狱以平允称㱕朝转右奉议郎除寺正十八年迁刑部贠外郎明年转右朝奉郎后二年遂除大理少卿旣以忤时宰言罢未㡬髙宗记忆除主管台州崇道观转右朝散郎未㡬除知复州爲政平寛流徙皆㱕治声上闻二十五年复召爲大理少卿明年又以言罢又明年转右朝请郎二十九年起知蕲州其政如复而简倹有加名篴纹簟爲民角歯而爲守臣阶梯自公痛革至当暑卧榻不彻织蒲至今士大夫媿之邦民歌之三十一年转朝奉大夫提㸃湖南刑狱地逺畿甸有司嫚令老吏舞文狱以赇成刑多颇颣公明不察渊恕不纵狼平反居多民以不冤全州材官执守臣以叛公单辞谕招即日请降觧甲还营公独戮其始谋者数人余释不问一郡以寕未㡬移病请祠而去孝宗御极遂见擢用将薨精神湛然一语不乱惟语子孙以孝弟忠信明年十月八日葬于宣之苑氏松山之原曽祖且不仕祖珌赠太中大夫父元任朝奉大夫致仕赠光大夫公初室万氏継室陈氏十子绮监台州黄巖县于浦塩监网临安府学教授纯信州司户参军绾蕲州黄梅主簿絃太平州当涂主簿皆迪㓛郎维从事郎复州推官综縡经纶业进士一女适进士汪亨举孙男三十人女十二人公于文皆工而尤工于诗与里中诗人周紫芝赓酧还徃诗筒牛腰斧藻江山追琢风月佳句絶唱丽雅竒崛刍豢衆口箫勺群聴至今言宣城诗人者前有梅谢后有周章云公天性质俭不为蕐靡一裘𥙷纫真三十年仕踰三纪不籝一簮得禄必分族婣友朋赒而无斁至于一丘一岳乗兴忘返理一山园于南山之阳命曰南坡杖屦于斯觞咏于斯卧兴于斯酒酣赋诗殆无虚日终无一言及于声利夜坐一灯读书自娯或覔纸作字得唐人楷法年余八十笔力益遒目力益强今世未有也教子无倦自作家训绳以礼法迪以文词纯网相継䇿第网尤能文出诸老右不幸皆蚤世葬后二十八年縡自宣城徒歩来庐陵访予泣曰先公之阡碑石苍藓封之厚矣而未鑱一词以谂来者先公之客今惟先生在尔独无意乎万里曰敬受教乃摭侍郎陈公天麟之状着于编铭曰绍兴中年有宰而权窃霆之威曀曀彼天晘彼异巳弗翦弗止嗾彼屠伯宅之大理皇咨章公汝仁汝忠襮圜里方徃刓其锋彼火而烈公水其焫彼虎而咥公户其孽皐苏所先于张所艰公笑不言善人以全善者是怙权者是忤公以是去公以是举孝宗御天谷搜巖搴举于幽间寘彼甘泉其仁其博其裔其渥其谁云者揪表之鹤朝奉大夫起居郎呉公墓志铭淳熈十三年十月二十二日皇帝㑹庆节北使来贺命朝奉大夫起居郎呉公假礼部尚书馆之天寒公罢于匽薄是日婴疾一足不良能行赐告反室俾近医药予徃问疾则唿酒酌我取秘阁新刻法书相与展翫疾盖小愈至十二月二日奄忽而逝疾再作云公讳燠字春卿世为衢之西安人绍兴甲戍䇿进士第调福州福清主簿循从政郎授抚州州学教授以父忧去官除䘮授隆兴府府学教授弁冕胡簋与之一新书䇿蕞残市之充牣其教条不可犯而训诱可乐士多卒学有就者攺宣教郎知建康府浦城县转奉议郎邑名难治始至讼帋千公疾读十行俱下奋笔决遣文书为清有悪少年挟兄弟盘㨿推埋目曰五虎公令缚至庭皆置诸法㷀婺吐气郷校无教公得民无后者田皆㱕之学官于是齐房始闻诵弦声邑以宫鬻塩为赋称责致塩配与民公私交病公致塩有赀而下其估民乐与官为市赋入有羡至庚旧令所逋之数万计部使者以治行止闻有诏诣丞相府察㢘为干辨审计司转承议郎有荐公材可御史公自诡治剧得贺州辞行上迎谓曰朕闻卿名乆公论奏三事上曰甚善姑牧逺民行且大用贺凋郡赋亦卯塩公行之如浦城言所部便宣事谓南民贫不应租外复有丁釆请蠲除之又二广盗之勍者有减殊死为城且徃徃亡命恐贻后患宜差择伉健涅而为兵转朝奉郎踰年诏举可监司者䑓諌侍从皆以公应上语大臣曰用此人迟十年矣自贺除荆湖北路提㸃刑狱公事于是鄂之囚有司议抵死而实未尝杀人公即讯一语得情破械出之一郡惊异莫傜杨秀禄啸蛮獠㓂沅湘公即日单车引道或惎以羽檄召兵曰此特其酋註误其下群蛮何辜遣吏谕招许以不死秀禄出降不戮一人十一年召还赐对首言今日民贫咎在踰侈宣严其禁自贵近始又言沅靖之蛮非无人性官不扰之可以无警要在择长吏劝豪酋练峒丁又言江东道路流民累累将徃黄州请耕间田宜令淮南有以振业之上皆恱至流民事则蹙然曰非卿朕不闻此除尚书郎典吏部右铨有副使致仕应官其子吏格以䇿名未三十年公折之曰此令谓身在官而任其子者今致仕矣岂得援此吏軰股弁转朝散郎明年迁枢宻院検详诸房文字迁司农少卿论任子之法谓比年有自他官而除扈带者在职或兼旬或踰月则复还其旧其意不过觊觎觧带之恩度越止法之上径转横阶或防团遥剌免关陞叨䕃𥙷而巳且夫法之所谓实歴者谓满二歳今纵不及亦冝左职满歳又论今歳灾异重仍星变地震仲春雨雪仲夏积隂近取诸身腠理䟽则正气伤愿思所以致此者又言三省枢宻院六部吏贠无虑一千三百人愿下有司议省冗吏事皆施行兼权中书舎人中人有以制郊见冠服増秩者公封还词头近属有用近比奏其门下客𥙷官者公论至再遂寝迁起居舎人仍兼西掖迁起居郎方禋祀湛恩庆夀大赉书命塡委公从容占吏训辞尔雅得代言体一日造膝言陛下临御二十五年厉精为治而庻绩未熈意者群臣未能仰体焦劳媮以愒日隤靡益甚不亲细务者併当务莫之急不按府吏者併良吏莫之举以甲兵之问不至庙堂为羙事则不先无事之备以钱谷之数问之有司为当然则不计国用之虚以献纳论思为职者不过卑论以应故事以寅入午出为职者不过充贠而书纸尾将何以使枢机皆周宻上下无苟且盍有以振厉而一新之上竦然曰卿老成鲠亮公旣没上愍之金帛有加享年五有六曽祖常陆祖偲皆不仕父槩以太学上舎赐进士第三为太守再为部使者所临有称终官中奉大夫累赠至通奉大夫初室夏氏先公三十年卒継室其娣也皆封㳟人子男三人垣堮珽女四人长适沈韶早卒次适通直郎知岳州蕐容县事万俟侃次许嫁陈汶次㓜孙男一人铉女二人公介而和通而能立与人交粹然可即及临事有不可万夫莫夺其在州县见谓明习及立朝乃以谠直闻家故贫性清苦毎分俸以赒其族兄弟之子教其㓜而孤者嫁其女之贫者垣旣返枢于衢以来年十一月庚申葬公同山朋果之原公之弟烜状其行来谒铭万里与公同年且同舎又同志其又奚辞铭曰士呻其䇿人禹家稷言佩之縌言擿其埴仕邑及州辐辏其猷寘彼京周何毅不柔显允呉公学政两崇中外两庸风行川通金玉天聦山龙帝躬推毂九重蕐勋之隆旣螭我笔盍栋我室有奄其毕有䀌无诘林运使墓志铭公讳孝泽字世传莆田人也曽祖质故赠朝奉郎祖传故不仕父选故任承议郎致仕赠右中大夫公少好词章卓然自立一时流軰罔不推表大观四年升贡入太学宣和六年登进士第建炎初调建阳县尉再调南剣州顺昌县尉㑹有告其贼欲犯城邑公不谋同寮不檄旁援独计以为可先未发禽也提兵宵征邌朋至其所贼方搥牛酾酒聚神祠中乃突掩之无一人免者未㡬丁太夫人忧当论㓛而郡僚有沮格者通判呉逵曰使贼而张州且不保况邑乎是可不赏乃以闻服除授左承事郎监建阳县麻沙镇税秩满调泉州晋江县丞太守器其详整讼有积歳不决者一以属公靡不立断人情㥦焉公所至㢘于身力于职必欲以其韫及物至于以私秋毫不可上官敬惮之通判兴国军秩满谒祠官之禄得主管台州崇道观知南康军公为郡严而不苛吏不敢欺提举广南路市舶有胡妇蒲持环产以献为子求官得之公持之不下而言诸朝曰互市与夷按也舶之所入法㱕有司以俟公上之须未有私献无益之物者倖源一启逺人何观事遂寝朝论韪之即拜转运判官先是官吏以岭南为非法令所能逺驭类黩货有县令挟太官要人囊槖之墨且横公得其受赇状即举奏之一路震虩曰是何可犯觧印绶去者十数人知漳州公年弥髙矣聴决益精明北边有兴歛兵于漳以戍焉前守匮于赋故事戍者既行居者増餐钱而州不时给其徒族立庭下不去有猘色公不为动徐曰若軰欲反必先杀我餐钱极无几尔独不可强取叱令还营取一二尤者寘之法而令月庚之衆服其腵歳大疫为糜鬻药里赒路卑死不能掩埋者官为棺㰸部使者上最迁提㸃广南东路刑狱公力辞不就天子髙之攺除直秘阁主管建寕府武夷山沖佑观训词曰循良之吏吾所重止足之人吾所敬中秘之直吾所惜朝廷方行综核之政切齿污吏有言于丞相者曰林公虽老持节郷肃一路独不可耶丞相然之白上除公本路转运副使命下八郡耸然曰此真监司也公即以郷里引嫌有㫖趣公入奏公谓所知曰以南之命旣得辞矣顾拜今命辞逺乐近非人臣义章再上朝廷知不可疆致复卑祠禄是歳干道六年也公则萧然自放因旧葺庐䟽渠引泉周以花竹日哦其间故人过逢瀹茗弈棊杯酒淋浪其乐殆非尘中有也明年正月十八日疾终得年八十有三后九月葬南郭五云寺之东北公性澹然无外嗜与人交一见倾底里至遇事凛不可犯南康临漳歳倚山泽之入以佐公帑公尽捐以卑民遇过使客燕飨倹而敬賔亦怃然满意公自律清苦一夕视事竟有持烛送公至闑内者公曰此官烛也亟命持去林氏自唐正元旌表门闾公始葺之敷文阁直学士王公十朋诗而碑焉公娶阮氏封安人先卒男二人㮤左迪㓛郎新台州州学教授枅左奉议郎秘书省秘书郎出知信州女二人适文士方庭贲方自诚孙十人文之为信州贵溪县尉居之千之并将仕郎余尚㓜枅立朝岿然弗激弗随予晚与枅同朝而厚予得外𥙷枅追送予曰先君子竁而未碣非懈实有待子其人哉予谢不能旣㱕庐陵枅又遣一个走二千里来请铭曰士穉而节石漱雪啮蔇耉而洿毁珠负涂我刍我驹我亨我衢我日我晡畴舒其驱林公烺烺闽粤之望天子是奖南东其荡公以辞孰完不隳孰溢不欹胡耋不㱕莆城之南佛屋之北言蓻其柏以妥公宅清风肃而氷之玉之式讹彼贪尚或忸之提刑徽猷检正王公墓志铭公讳囬字亜夫世居九江五季有仕于闽者因家焉徙温之瑞安曽祖岳祖霈皆不仕父佃赠中奉大夫妣黄氏赠令人配丁氏封宜人公初入太学名声彰彻登绍兴甲戍第歴婺州永康县尉吉州左司理参军知建寕府建安安豊军安豊二县监行在左蔵西库干辨诸司粮料院出守濠州除提举江西常平茶塩攺江西转运判官移福建转运判官召还为尚书户部郎官将作监大理少卿検正中书门下省诸房公事除直徽猷阁浙西提刑主管建寕武夷山冲佑观攺知湖州除江东提刑以疾请老再得祠禄积官至朝议大夫享年七十有二卒于正寝实绍熈三年十二月二十有九日也公永康以明称太守汪尚书圣钖尤器之毎事委公邑人称平又为之修学校教生徒老则教以慈少则教以悌有感㮣流涕者庐陵地接湖广盗贼出没狴犴充斥公行以勤恕圄空四五毎曰公生明信矣时太守尚书王公佐风釆峻迈寮吏震耸乃独知公事必询焉且曰王决曽学到古人才非近用某不及也卒以此语荐于朝诸公亦交章攺京秩得建安未赴丁中奉忧除䘮得安豊地当边徼抚字之外无日不讨其髙年及秀民博诹形势熟讲守御于是周知两淮要害使者上其治行丁母忧除䘮得左帑毕力举职且曰韩魏公不毕此官吾敢不勉迁粮料院凢百官之奉緫焉在京百司官为赋钱僦民为傔谓之雇募乃有借兵人于外郡而以钱他用者公请革其弊知濠州辞行夀皇曰守边之道无出威信公再拜而退至郡廪帑赤立歳复大侵旁郡皆然无所告籴淮北有粟而非我疆故事守令莫敢使文公祷于天愿以身徇廼召里长贷以公钱踰淮私懋旬挟之间得斛数万民食之嬴波及旁郡来歳大穰慨然曰文事武借阙一不可于是増修州学有民兵统辖徐弼倚官毒民公首流之老姧詟焉亡命越境莫可禁止公取其尤二十余人月有廪给使各固封守戒之曰一失其风于汝乎得材官且千役以与皁初不知战公简军实肃蒐苗厚劳来数月间一变精锐威憺遐迩盗敓屏迹有二山曰横涧曰韭山在百里所公跃马按行知其缓急民可保焉图之以献及为江西常平使者勤恤民隐发㰅吏姧风稜凛咸称神明时贑吉南安建昌四郡告旱公速振贷请除租荒政大修民无殍江西稲郷而常平义仓郡邑干没多去其籍公稽之情得小郡之负亦以万数然止令庚二年之粟就攺将漕时适歳豊公念前日之旱廼请于朝愿以官所蔵缗钱三千万分命诸郡籴焉明年江西杲大旱頼之以济江之徳安两税告重表之分宣病于月输皆请损之闽之临汀栁配鬻塩民乆不堪公诹其由请正经界召为尚书郎付以其事文告所曁汀民踊跃㑹复召为大匠迁廷宰掾两省事丛拟议精敏刻决忠实执政称叹如复勑令之司以防舞文罢诏狱以存大躰皆夀皇从公请世见今天子首陈图中与严虏借请核名实通言路而法圣政之说为尤切其说曰髙宗之绍兴夀皇之淳熈致治之道曰修身以学约巳以倹莅政以勤用人以公诚心以格天虗中以聴言寛以接下仁以爱民此其要也愿陛下取两朝圣政而观之使大臣时陈于前经筵日诵于侧即其切于时者力行之公在省中歳余来去甚力乃使浙西力求祠官从之数月起知湖州湖士夫渊林也公以耆徳填之上下恱服又访郡之大利修湖溇増城堞建利济院有盗夜杀牛牛逸愬乌程尉尉不省复愬㱕安尉尉视之伤焉然牛怒触人无敢近者尉闻于州公遣卒传唿示以判事牛即俯聴盗竟得云闻者异之或歌之曰谓牛不能言何以愬其冤谓牛能触何以俯而伏信及豚鱼畴不曰迂牛聴公令不显公政中奉家故贫无田有屋三楹中奉谓于公曰吾兄弟四而屋楹三将焉寘一弟吾欲逊焉公即承命僦居郭外奉亲徙焉邑人义之公旣仕乃有田百畒及知濠州尽以其入分族亲亦承先志云公器识宏深襟度寛博议论设施加人数等料事如神物无遁情然按物𥙿和亦不可犯临事荘毅乃复可亲尝曰吾有三不欺一曰君二曰人三曰巳自少慷慨有大志艰勤穷空澹无愠色人之善必称过必揜急赴才必拔奉巳过倹以先一家食不重肉衣不绮丽虽御僮仆未尝疾语一门之内穆如春风初居岘山晚卜筑北湖自号岘湖居士在湖州朝廷方欲用之而求去益切旣宪江东㱕至岘湖摩挲邻曲问讯亲旧喜不自胜居亡何移疾乞挂其冠云子男四人自强文林郎监行在省仓上界门自适将仕郎自修以公遗泽𥙷官自治尚㓜女五人适承直郎前安豊军安豊县主簿呉琰进士项渊松何致虑迪切郎前南安军星子县主簿周㝢孙男五人泰之鼎之益之履之复之女三人公有岘湖堂不啻足齐予尝为赋之名士如尚书程公泰之礼部陆公务观仓部周公可大赋之者尚多初丁冝人先卒公亲二竁于岘山佛屋后而虚其一诸孤将以十月二十八日奉公合葬焉前期公长子自强以公之行实来请铭予于公为同年且同朝晚且亲乃哭而铭之曰我入㫦门公至自温我出建邺公藩苕霅当其同朝胥从逍遥逮其𥙷外胥懋风退我㱕㡬时闻公塴沱若其洟滴为诔辞有炜庙器琮璧胡簋不祼后帝而揜诸瘗其旣九京畴不伤之其未九京畴克扬之知漳州监丞呉公墓志铭公讳松年字公叔永嘉人曽祖讳比故不仕祖讳充故赠右光禄大夫父讳表臣故任敷文阁直学士右太中大夫提举江州太平兴国宫累赠少师母鲍氏秦国夫人伍氏宜人公伍出也以䕃𥙷官初主平江崑山簿监南岳庙由国子监书库官迁删定官书成攺秩摄登闻院将迁擢而少师以夀皇府翊善议出合事罢去公亦请外歴徽台二州签书判官厅公事其在徽州悉力吏治无文士脱略囊箧细碎之意大守多病予告以公明敏委以郡事吏牍填委或累月不省者公一日决之如流守倚以集秩满㱕至中途闻少师病笃捐妻子犯波涛舟人无色公不为动翼日至家少师一见乃瞑台州秩满得湖南转运司干办公事部使者知公能文牋奏悉以倩公毎一篇出大者百千小者数语词意絶人给事莫公济尝叹曰公叔下笔无一㸃尘气何必减汪彦章孙仲益时迸亮入㓂湖南饷师粟斛四十万当遣吏护送衆惧公独请行舳舻衔尾先至师次粮道以济丞相魏国张公居长沙望重四海名士辏集独视伟公毎见必促席语移日且勉之曰君不必苦心属文当为有用之学且与其子敬夫游公自是尽弃其学而学焉魏公再相首荐公于朝及其宣抚江淮招公议军政公以国事方急不告妻子而行通判明州太守荣阳赵公伯圭母秀王夫人疾革委摄郡事公宿于郡舎尽瘁戮力事整而辨时有死囚数十公察其有冤色即唿而前温色辞次问之皆号泣曰我海渔也吏执以来日夜笞掠便诬服为盗公宻遣吏験问海濵枯鱼之肆杲然一日释二十七人郡中惊服先是诏郎官以上举所知尚书薛公良朋中书舎人洪公迈给事胡公沂直院莫公济少卿胡公襄皆以公名闻秩满造胡丞相陈公俊卿一见竒之除将作监丞㑹中都官待次者例𥙷外攺江西安抚司参议官江西饥米斗数十百钱公捐俸以活饥者除知南剣州赐对便殿夀皇劳曰吾旧学之子也因访以天下事公敷奏详明所陈四事如得天意固民心録名将子孙革武举试文上甚喜至延平首条上民事一曰差注廵検须武举中选或住子晓民事者二曰理讼先逮词首三曰商旅不得操兵事皆施行有氓诬其主人以杀其子者狱乆不决公験问不三日得实又明日获其子于建寕盖氓匿之云人以为神暇日则召掾史与之论文入学校与诸生讲经义时荐举乆敝有挟诸公贵人书至者公一不省廷语于衆曰荐举本意举贤才及治行而巳挟贵而问岂荐举本意哉先是郡之材官多以请託隷尺籍公一不聴一日入蒐庭大阅许其子弟毕集试其蓻能简其骁勇涅以为兵俄有㫖集诸郡材官诣行在所按试士气奋甚挽强穿札为闽郡最第赏减㑹课三年其治郡大氐慕朱邑及去延平之民遮道涕泣为之立祠旣入朝执政议以公为尚书郎上曰呉某治郡有声朕欲再卑以名郡遂得漳州未之官而卒实淳熈七年二月丁酉也得年六十有二终官朝散大夫初少师官通判梦一浮屠倾然而瘠谓巳曰帝诏予为而子视其谒云杭州祥符寺及觧官道杭公生焉㓜颕悟甫六七歳日诵数千言年二十三侍少师居婺州昼夜读书甚至呕血少师以文名一世公尽得其学弟三人皆师友公得同荐书而公独不第乃试宏词科隐秩秘文过目不忘同学如丞相洪公适给事莫公济皆推其业之精公风神髙迈谈间倾坐超然如晋宋间人物好古乐道经明行㫦不竞于进悫而澹介而通寡欲而有守平居简出终日简编笔研间遇㑹心处即书于牖户为文深厚古雅有前軰风有诗文二十卷曰江湖集尤爱于兄弟从兄御史䑓主簿某病革託以死生弟宗学教授某在闽中属疾公闻之疾走至其官下未㡬卒公护䘮以㱕力贫以葬拊二室之孤不啻巳子所至得俸不以入门不买田宅分以周族亲同寮之急与游皆名胜如王公十朋郑公伯熊林公光朝吕公祖谦尤厚云初室周氏封冝人永嘉先生行巳弟之子也能通孝经论语孟子诸书与公徳对云前五年卒継室潘氏亦封宜人后十二年卒子男四人壊文林郎前饶州军事推官璪承直郎前监建康府提领所南酒库琰文林郎前安豊军安豊县主簿㓜为人后公卒㱕其宗以公䕃琯尚㓜女六人希韫适文林郎瑞州军事推官周若鑑希孟适迪㓛郎前潮州司法参军薛泽季兰适进士周及次未嫁次适修职郎永州零陵县主簿杨长孺次适进士邹毕孙男三人洵澥深女四人诸孤以八年九月乙酉葬公于吹䑓郷西山法济院之阳迁周氏宣人祔焉至绍熈壬子二月壬寅复以潘氏宜人祔其左方予与公初定交长沙中同官豫章公之子璪晚复与予同官髙安大児长孺因得壻公之门交莫厚焉亲莫至焉公旣葬之十二年癸丑四月璪以书来曰先人未有铭诗微先生其谁宜为则追铭之曰公叔风神白而长身如光风霁月之无尘公叔诗文老而日新如日光玉㓗而不陈公叔搢绅意行无津如我马旣同而躄其趾我车旣攻而方其轮嗟嗟公叔一炊黍之诎而万斯年之伸公叔一去于今㡬春意其上虚空而跨緑耳下大荒而骑麒麟也耶朝议大夫直徽猷阁江东运判徐公墓志铭淳熈有贤御史建寕徐公予闻之旧矣而愿见莫之遂立朝莫之同也歳在庚子予为常平使者于岭表之东公为刑狱使者于其西是秋泽宫当贡士公之子逸试于东漕之有司首遗予书其词甚度其意甚暱也且唿予为同年之兄予荅书亦以是唿公退而阅同年小録求公姓名而不见至庆元巳未七月十一日偶阅本朝登科记得公姓名甚喜熟视乃绍兴辛未牓也盖前予一牓云不知公何以云尔也岂其知爱之深而误墨及之耶后七日其子逹遗予书叙先契且以朝奉大夫宗正少卿郭公徳麟所状言行来谒铭予叹曰岂偶然哉予其可辞公讳诩字元敏胄自太末五季乱徙建之浦城临江曽祖讳伯祖讳安常父讳彭年以公赠朝散大夫母杨所生母张皆赠太㳟人大夫公早弃场屋为诗千百自号散翁事见吏部朱公松韦斋集中曰彦猷者其字也二子公其仲也年二十九䇿进士授左迪㓛郎主绍兴府㑹稽县簿帅曹泳权臣姻家也诡公督租公首捕府之胥长逋租者二人杖之荷校以徇帅噎黙不敢问陞左从事郎移建康府上元县丞帅贵倨甚府县官日趋走庭下公始进见如律三日礼毕独趋賔次帅知其不屈乃皆免之公有十论极陈时政利病未尝出于人漕使左司郎中徐公度不知于何见之称叹以为通逹国体一再荐于朝后帅韩公仲通毎疑事必诹于公公言无不尽颇忤意而卒荐公攺左宣教郎知处州龙泉县宗室子有寓居浮屠者散子钱渔厚息市民物不雠直一日有鬻薪炭者数人皆碎首来诉公即分遣吏卒逮捕卒置诸法有逹官私桥黄柟水而请官役民者公不可谗之郡守钱竿竿反荐公谗者恧焉歳饥公将发常平之廪以振民丞难之公曰傥有罚吾任其咎丁母忧除䘮中书除监行在权货务一日孝宗皇帝召见时宰席乆虚公首论宰相难其人者由职事官不精择也今日之宰相前日之侍从给舎䑓諌也今日之侍从给舎䑓諌前日之职事官也陛下于用人之际常苦乏材而不知职事官乃宰相所由入之门不可不择也上曰甚喜又论凢荐举当以㢘为本而才艺次焉古之荐举兼举其巳行之事不但任其未为之过谓冝増其所举之词曰某人有某能尝任某官为某事以知其廉庻不敢欺上首肯之且劳公曰知卿靖退不事请谒是日除监察御史乃参知政事李公彦颕荐也公初不知明年李公出帅东浙以书抵公曰刚方挺特良副所期盖李公知公乆矣属有诏令朝臣言事公极论时弊数千言其要有八曰正朝网杜私谒节吏贠之入流审进言之聴纳立根本以自治严守御以防边尽地力以捄荒禁奢侈以正俗章下时宰不恱公姿貎严冷未尝以辞色假人中外严惮蜀人号为鉄面御史公受诏监秋试有国子生江元者陈牒愿与太学生同试元殿中侍御史宰掾溥之犹子也溥以文书讽有司公不荅又为时宰所不恱遂除广南西路提㸃刑狱至部诏兼摄漕事时容盗李接窃发前漕臣韩磊请留饷鄂州大军钱五万缗及焉塩事司钱二千万缗以给求盗之费朝廷从之公辞焉请自给主帅盗平以给饷不匮増一秩训词曰不仰给于朝廷不支移于邻路接旣擒帅臣奏㓛而将士匈匈公因极论有未尝亲矢石去贼百余里而得官者其胥曰蒋璘陈正陈永辅其卒长曰刘政至于将臣王圭张麟旣克复欎林又觧化州之围而赏反太薄化州守臣何伟以数百市人弱卒抗数千方张之盗保全一城有以见其才不顾家室守节不贰有以见其忠上官冥搜其罪而秋豪无实有以见其㢘今不䝉赏而反削籍孰不冤之不报贬公两秩吏部尚书郑公丙讼公冤上遂除公湖北路提㸃刑狱而何伟亦复官卑郡又攺公成都利州路复官两秩又攺成都府路转运判官窒罅漏节浮费以纾逺民之力州县两税徃徃加㰸及粟帛刍秣之估皆重公严为禁止蜀之大家多伪占名数以逭征徭至有一户析为四五十者中产下农寔受其弊公与之为期许其自占得实者二万有余细民顿苏黎州边事有兴其费无艺分前后庚输缗钱凢二十三万云攺知遂寕府除直徽猷阁公所至政必先学校去西路日尽捐公钱七千余缗市田一百六十亩以廪成都之府学彭州郡文学刘大临来告曰生贠滋衆而食不足将散矣公曰此吾职也于是蠲其州权酤之钱四百万及官所没入民田数百畒以给之公凢再奉诏监护蜀之类省试其场屋之弊至预泄试题及是夜半锓板巳定公尽昜之宿弊顿革所得皆儒先公尝按县令杨世方又却前淮东緫领宇文子震之私谒两家怨之至移谤书于本路宪赵善誉按公聚㰸至十余万缗不俟朝命而径以此钱为民代输夏租欲以是媚于民而掩其贪暴之迹上省其章顾谓宰臣王淮曰徐某能以十万缗为民代输贪暴者能之乎攺知泉州㱕至上饶攺江东路转运判官受命一日而没淳熈十五年三月十有三日也享年六十有六积官至朝议大夫爵至浦成县开国男食邑三百户公在金陵时帅韩公委公受刍秣之输故事束刍私其一钱公独不受韩公一日称公之廉而及之客有对曰一钱亦何足爱韩公曰不然积而计之议得千缗谁其不爱后公在广右尝论奏以为监司郡守应用之钱曰公使者自有名钱今乃于上供留州之钱肆其转移无有限制漕计郡计安得不乏而取之民乎谓冝第州郡为三等帅守监司凢五等公使之钱月给㡬何迎送㡬何帟幕帷帐㡬何过是者以簠簋不饰坐之赴利路宪至郢始值候吏以官钱蜀劵数千缗来曰道里费之外皆应㱕中府公不启封到部尽还诸郡公自为监司郡守帟幕未尝更造至兴元未乆而去悉还于官不留一物所至驺閧宴集馈饷悉从简倹其行部非故事秋毫无所爱公性寡耦然所交皆当世名流如陈公之茂莫公济赵公彦端翁公䝉之沉公度萧公之敏丞相周公必大葛公邲最厚晚乃受知于郑公丙李公椿陈公居仁在蜀所敬畏者范公仲圭胡公晋臣公笃于宗亲周䘏中表自广右还葬死者之无㱕营孤女之未嫁性嗜学隆冬沍寒㸐膏申且尤䆳于经熟于左氏春秋西汉书酷好资治通鑑所居不庇风雨日哦其间人不见其喜愠自蜀还蜀货无一物惟载书百余箧有诗文奏议经觧八十九卷目曰东野居士集蔵于家公初娶陈氏継全氏董氏皆赠封㳟人子二人逹文林郎新监台州黄岩买纳塩监逸迪㓛郎前监常州籴纳仓女二人长适卿贡进士周端书次进士杨楫孙男三人损之将仕郎呉郎山奴及孙女二人俱㓜以绍熈元年十二月二十六日葬于忠信郷新兴里之夏村师姑原铭曰靡乎其为流奚渉弗遒规乎其为运奚鹜弗进顽顽徐公单杭而逆风曰予其通方轮而九曲曰予其速惟金玉尔身皭然不尘以对于古人嘉定元年春三月男长孺编定端平元年夏五月门人罗茂良校正诚斋集卷第一百二十五终诚斋集诚斋集卷第一百二十六诚斋集卷第一百二十六庐陵杨万里廷秀墓志铭萧希韩母彭氏墓志铭予友萧希韩乆不见忽衰经谒予请曰森不天㓜无父今又无母痛至骨不知所报今以某年月日葬吾母于某郷敢介外弟王城所譔次吾母行状乞铭以揜诸幽惟裁哀之予曰诺夫人彭氏庐陵人郷先生伯庄之女潜溪先生萧叔展之孙妇进士彦绩之妻也彦绩讳唐卿其宗贵而大即所谓两御史之家者也惟潜溪举孝廉不就其友曰孔武仲文平仲潜溪少时文名与三孔相颉顽旣㱕隐武仲髙之爲序其文集有叹慕不可及之语至希韩文学凢㡬世矣而未有显人天其或者乆其渟以溥其流是在希韩乎惜也夫人能教子而不逮于有就也夫人以某年月日卒年若干铭曰耿然夫人允节且仁廸子以文其疚其勤旣曰疚只曷不夀只曷不诹只有昊幽只曽时仲母王氏墓志铭予爲童子时从先君宦学四方其去其㱕先君必过所谓曽表民者毎过之必见賔客满堂杯酒淋漓呌唿大笑以为乐予是时虽㓜闻将过表民则心独喜盖表民之好賔客至能使童子喜之予旣仕而㱕里中问表民安否或曰嘻死矣问其家生产作业如初否或曰嘻贫矣问其子弟才不才或曰其孙有行中者以文学名其里里之人称重之不惟文学也其母死其族谓之曰汝有父莫之馈养且汝年长矣盍如唐徳宗所谓民俗有借吉成昏者而受室焉行中恸哭曰吾独以吾父故不敢死吾又忍为此哉其为行也卓矣不惟文学也予曰表民有后矣今年行中来学于予叔父麻阳县君之门予始识之叩其有过其所闻因间谒予曰吾母将葬敢以铭累矣予曰贤母宜铭夫人王氏吉之庐陵人表民次子绍荣之妻也观曽氏之贫则知夫人能倾赀以奉其舅之賔客观绍荣之能教子则知夫人之有助观行中之文行则知夫人之贤至于抚绍荣元配朱氏之一女如巳子馆置亲戚之不能自存者于其郷而葬其死无㱕者皆夫人之懿也夫人年四十九卒于干道二年五月六日后一年葬于儒行郷福田之原盖今年十月某日也生四子行可行巳行义行中其次也行巳文学亦为时軰所推女二人铭曰闺壷渊靓妇道则閟于咏子弟有闻母徳则炜于文夫人有子门跲而起夫人死而不死罗元通墓志铭元通姓罗氏讳上逹庐陵人其先以五季之乱自豫章徙也曽祖軿祖仇皆不仕父绋字天文以儒先文师伏一州尝贡至春官不第以仲子左奉议郎安仁县知县上行追秩右承事郎元通天文长子元通以诗学名家授徒数十百人自三舎盛时有声庠序如澹菴先生胡侍读诸公皆其与游也盖一时同研席者光显矣而元通犹在场屋至绍兴癸酉元通年五十有八始与其子维藩同荐名又三年元通再荐名又三年其子维藩维申维翰俱荐名又十年维藩维翰同登进士第吉语至而元通之死旬时矣元通事天文至孝天文贫而好客毎客至置醴践豆客主必尽欢客旣去天文视元通一寒不可忍盖以衣为食也元通卒不自言天文尝以非罪系吏吏诛货不厌将当以重劾元通徧走昏友称子本以脱天文于罟擭中元通年踰三十未有子天文曰吾児孝而无子无天则巳建炎之乱里中盗有号李贼者执元通欲必杀摩颈将挥刀矣而其徒有念元通恩纪者免之未㡬贼败有缚李贼来献者请甘心元通一笑而释之元通性慷慨以义自任如廪给族兄之老贫者曰子正曰忱叔救焚筑室以居其族者曰徳凝収其故人子之贫且失学而教育之者曰左龙卿葬其亲戚之不能葬者曰李懐忠李晞祖之母羸粮以送致里人之孥者曰刘生盖不可胜纪也元通年七十有四以某年某月某日卒初配李氏士族平国女也継室李氏靖州通判章之妹也継室之李名为罗氏之孝妇三子二女皆其所生长女适彭皐次适丁南隐孙男四人澥浩沂孙女三人元通卒之明年将以某月某日葬于某所某孤维藩以书抵予曰子于先人至亲也非子莫之宜铭乃铭曰学周于身孝周于亲义周于人元通之伸才不于职谋不于国有挟不白元通之抑不昌其巳以昌其子元通之伤元通之喜曽正臣妻刘氏墓志铭夫人刘氏故太师楚国公讳沆之曽孙讳王讳普赵氏之甥祖讳琯知滑州累赠至金紫光禄大夫父讳伾将仕郎世为吉州永新人夫人九歳䘮母伯父徽猷阁待制公僴以为巳女及笄择对谋于其客賔州録事谢唐臣以故人零陵令之子今惠州文学曽君敏学对故㱕于勇氏夫人逮事零陵公执妇礼惟谨其姑刘氏今年九十夫人毎谓妯娌曰胜日不为乐以娯老人顾啬于财乎故其姑特爱之文学公壮而老于文老而壮于学馆士教子夫人主膳羞必躬必饰其门填然未甞无人其室落然若未尝有人秋毫无所慁于文学公父子文学公父子业专学訧趾羙续闻则夫人实使之外家死不克葬夫人葬之其兄仲修之子徳开㓜孤而无㱕夫人教之塾而毕其娶干道戊子男三省举于礼部文学公亦以五举恩谒集英奉大对夫人谓三省曰而父无遇非而荐名不偕而行而可不勉去年冬十月晦夫人病且亟恐伤其姑之意力疾起坐如平时凢十日而没其惊恸曰吾妇无疾何逝之遽得年五十有一子男五人三省三恕三顾三恊三逹皆力学女五人长适简璹次适李良佐余未嫁孙男三人尚㓜今年歳在辛卯二月丙午葬夫人于某县某郷某里龙城山之隂将葬其孤三省以简璹所论次夫人行状来请铭铭曰懿厥夫人异姓王之甥大丞相之孙靡挟其门而淑于嫔方昌厥家不昌厥身柰何乎夫人邹应可墓志铭应可邹氏讳定应可其字也豫章新呉人曽祖廉夫祖积皆不仕父彦卑以应可赠宣教郎母卢氏封孺人应可自㓜知刻意读书年十七见府帅大丞相赵公某惊异之绍兴乙丑登科授左迪㓛郎临江军司户参军歳余广东帅王鉄辟为属一歳宅宣教府君忧服除授湖南安抚司属官时溪蛮杨再兴㓂武冈全永邵数州朝廷命统制李道讨之潭帅檄应可饟师数月再兴就擒惟盆溪牛皮黄李三砦恃险不下朝廷命部使者选清干为蛮俗所信者招徕之咸以应可应书同列危之应可单骑从老兵直抵窟穴群蛮以兵迎应可应可谕以朝廷威徳蛮酋恱以大杯酌酒为应可夀应可饮之不疑一举而釂群蛮感其诚驩唿拜庭下曰吾属无虑矣于是相率就降者一千三百人溪洞悉平应可不言㓛赏亦不及秩满受永州军事判官全州兵劫太守为变诸郡兵皆揺心动目永州卒亦相挺从之太守召应可计事应可即招其勇而有谋者谕以祸福以离其党擒其渠魁白郡斩之余悉不问衆遂肃然零陵之民至今徳之用荐者十有六人攺左通直郎知潭之湘郷县一日有㓂数百人骤至官吏及豪民四走阖邑震恐有白应可以家迯者应可叱之曰百姓视吾为动静吾动则一邑骚然矣衆知应可不去乃少安应可于是身率邑兵出郊御之相持两昼夜㓂不能入而去尉捕农民十軰送县欲鍜錬为盗以希赏应可问囚非是尽释之尉大怒诉之于州州移书责应可应可即趣装曰吾以一身昜十人之命不亦可乎旣而获真盗尉大惭未㡬以疾丐祠去官疾愈以奉议郎知随州随县疾复剧以干道庚寅六月七日终于家享年五十有九应可初娶张氏追封孺人再娶胡氏封孺人子三人宗愈宗且宗甫皆业进士女二人长适成忠郎监南岳庙赵善欣次未嫁应可为人孝友质直表夷里方色辞晏温可狎而亲义所不可坚执不猗衆不敢为奋以直前学浃文古其诗特竒其句法自徐师川上沂鲁直以趋少陵户牅余不数也清以立之平以出之険不幽若故而新有诗集若干卷予与应可皆江西人且尝同僚于永州驩甚其子宗愈以岳州通判陈友直所状应可之行来请曰先人与子最故纳石土中子又奚辞则铭之曰应可之诗其谁莫珍应可之才其卒莫陈莫珍匪人莫陈匪天能使不陈独能使不传夫人朱氏墓志铭夫人朱氏温州瑞安人也处士讳俊之女林君文质之夫人长溪主簿頥叔之母也夫人事父母以孝闻及㱕林氏为家妇事舅姑如事父母逮事祖姑陈夫人陈春秋髙齿落尽舅婴末疾母子饮食异嗜夫人治庖食上二老各为之饱调胹重仍夫人忘劳姑冯夫人性勤以严月以助爽兴视家政夫人盥栉巳辑事以待姑来有怿无诘冯旣老有㓜女最爱念託之夫人夫人与同卧兴𥙷纫必躬旣长及笄饰厉则欨徳言容㓛不教以今惟古是若办装㱕于陈氏遂为贤妇毎怀夫人必曰人有一母吾有二母处士旣没窭不克葬夫人言涕俱出谓林君曰吾父母未葬尚以生为竟倾赀以塴焉夫人初得二子輙失之惧舅姑之伤乃养张氏子曰义叔后十年梦遇三男于田玉雪姢好累累若挽衣不释者欣然挈携以㱕巳而生頥叔渊叔贲叔云义叔以护作戈舩㓛授承信郎转承节郎先夫夫而卒頥叔举进士中第渊叔贲叔皆殖学女一人嫁夫人弟之子伯山孙十人七男三女皆㓜夫人年六十三干道六年三月甲子卒后二年三月某日葬于邑之岘山頥以同郡陈傅良之书来请铭于庐陵杨某铭曰亲恙靡巳何敬弗㢮曰予孝子忍瞑託孤何谊弗渝曰予丈夫宜㢮而楙宜渝而否乃有此妇子兮方骞母兮下泉彼苍者天刘处谦墓铭干道八年十有一月五日里之伧寔来得余友刘彦纯书谓余盍碣刘处谦之窆处谦之行彦纯所状处谦与予好方怀其贤遽揽其讣沲若以悲不于予徴予犹碣之况彦纯言耶处谦讳大有其先曰瑕守安城卒母魏夫人学仙因坛于浮山遂为吉之安福人曽祖益祖臣忠父仲珪皆不位处谦于书无简不狙鲁经汉纬齐志虞初钩贯跌岩旣饫旣酣学林幽幽我则宅之人以箧我以腹吐为厥章博丽剞劂韡而敷棻有蔚有煌三诣太常輙触报闻将迳入帝阍祗奉大对展布其挟不幸死矣盖七年二月十一日也年六十一配郭氏男曰夔绩文是似一女未嫁孙男二人挺振孙女一人皆㓜处谦孝友天得少而䘮其母欧阳夫人事継母萧夫人宗族后生有不知萧之为継者也伯兄亮季兄伟先卒处谦实葬之亮之子曰宏曰宇弱不树立处谦实扶之伟之子曰衡曰大猷处谦实多逊土田以卑之大猷受业有闻遂偕计吏仲兄枢有女择对处谦以妻吉水名儒桃源县丞李次鱼直卿处谦有文五百篇曰遯斋野録将葬夔以筵篿卦之茔得黄冈石壁日得八月庚申铭曰有颀其容有介其躬有涵其中为泽为渊不雨不川其人其天罗元忠墓志铭背歳予自朝列丐外得请犯雪出関触热至舎则移书亲故曰亟欲相见盛秋其可然予心耿耿念元忠至亲谁能待秋偶入州府元忠在焉一见握手相劳苦各自庆非所图也猝猝而别元忠㱕顷之以病告又顷之以赴告实淳熈元年十月七日也嗟乎痛哉使余与元忠各不入州府㡬失此一见庸知此见乃死别也耶元忠罗氏讳上义元忠其字也庐陵人曽祖軿祖仇父绋字天文元忠天文之季子也罗氏自上世皆穑于业变而儒自天文始天文以卜子夏诗学为崇寕大观学舎师表以仲子左奉议郎饶州安仁知县上行追秩右承事郎元忠自束髪与伯兄元通仲兄安仁公元亨从天文入郡庠父子兄弟声光有炜旣而父兄三人俱名荐书元亨擢第元忠老矣无遇于是弃捐举子笔研还山治生如计然白圭之为者滥觞一簮其究千金与武冈太守罗钦若今常徳通判郭仲质族子广西转运主管巨济为丘岳交一觞一咏容与事外一时想见其风流而元忠特为谈者魁滑稽玩世举胸中百家书传毕以资滑稽闻者絶倒而元忠凝然也每恨曰使吾与苏东坡刘贡父并世未知谁执谈囿牛耳其视一世怙势死权若肤寸云物独于教子不遗余力歳以家之半财聘名士为子弟师才望与孚皆以文有儁声孚旣荐名元忠差慰意曰士有挟当为时施我山林人也而勿我之似然后士大夫始知元忠非滑稽者得年六十八配李氏有淑闻子四人才愈才望俱先元忠卒葬元忠者孚与釆也一女嫁文士刘一徳孙男十人林杲袡大明大川辟淮炳炜煇后一年某月日葬元忠于某郡某山其妹婿杨某哭而铭之曰趯然元忠眇视太空稊视鼎钟卷舒河江千舌其滂如彼东方瓘斚金匜厥包涂泥其将畴知有渟弗流靡蓘弗秋厥胄之茠嘉定元年春三月男长孺编定端平元年夏五月门人罗茂良校正诚斋集卷第一百二十六终诚斋集诚斋集卷第一百二十七诚斋集卷第一百二十七庐陵杨万里廷秀墓志铭罗彦节墓志铭予旣退居杜门避喧邻曲有竟歳莫予觌者一日予故人罗如圭罗惟一罗孝廉罗子潜相与闯然剥啄予门予方及新雨蓺𬞞亟摄野服迎之坐未定四子起拜且请曰如圭軰将有求于先生先生固不可以势利求所求者非势利也如圭軰有族子曰彦节者不位又不年今不幸死不死也惟先生实财哀之予曰诺彦节罗其姓如松其名彦节其字也世为吉州庐陵人曽祖安祖稷父纬皆不仕彦节未冠而䘮其父其弟妹尚襁褓彦节辛勤当门戸仰奉母夫人彭氏俯毕弟妹婚嫁初彦节之父经国兄弟五人皆早世曰廷璋敏仲和叔皆无子曰仁仲有子三人经国有子二人祖母尝有命以三孙継絶分田惟均旣而有难之者彦节曰使其父叔父不祀而多以田自卑于心安乎衆而后定彦节有妹嫁里之人彭忠卿忠卿傥抵宪网彦节倾囊脱之未㡬忠卿卒彦节葬之婺矛牙妹来㱕未㡬亦卒彦节又葬之抚其孤甥如巳子焉彦节毎独处一室书不去手顾以自少得疾亦不苦心绩文疾革如圭軰问之谓曰颇忆邵氏闻见録否彦节笑曰得非谓尹师鲁事耶闻道夕死闻见録云乎哉卒年四十二族叔父价卿哭之曰此里之瑞也今亡矣夫彦节娶彭氏二子曰廉曰度四女未嫁以某年月日葬于某所彦节之弟曰如栢者䘮彦节服衰麻以报云铭曰穉而孤只冠而痛只强而殂只天莫唿只人其吁只躬则都只通直刘君裴夫人墓志铭夫人裴氏世居开封府祥符县故武㓛大夫提㸃河东刑狱讳珪之女右通直郎刘君讳滁之継室宣教郎贑州州学教授靖之宣教郎太常寺主簿清之之母也夫人天性孝友父母兄弟没巳乆矣时思歳悲至老不衰通直君自元配赵夫人没家道不振夫人始佐通直君烝尝冠昏载蔵载穆初刘氏自江西徙京师建炎南渡流离贫困天人之㱕也通直君仕未乆其后廪给寖赢二子継仕而通直群从兄弟来者日益衆夫人笃于骨肉之义待之有尽礼无尽费曰䘮乱而骨肉之散者聚此吾所乐也豊约遑恤哉夫人当暑燕私必衣冠里妇至者命坐下坐弗与均礼士之升堂拜夫人者退皆曰此母诚可拜也夫人精书计而不屑信隂阳而不牵敬鬼神而不讇凢有血气之类未常身翦也一月之中𬞞食者三之一谨于卫生服食必戒终其身发黒而目明得疾旣革精爽不乱盥栉不废将谢医药戒家人勿哭偶若假寐奄然巳逝享年八十男女五人皆赵出也长女嫁进士晁子绮次嫁迪㓛郎监鄂州在城酒务黄明从次嫁保义郎监抚州金谿县酒税张谟孙男若干人夫人慈其子甚虽亲近者莫知其非巳出也夫人之没以淳熈三年六月三日以八月某甲子祔于吉州某县某郷某山通直君之茔靖之以书及人士丁立志张谦所述夫人之行实来请铭铭曰维宋四叶多异人江西之刘勃以兴公是公非两先生金㫪玉应以道鸣欧阳临川皆其朋四海仰目避文星大家継継有典刑夫人淑问仪厥庭芝兰雨露方春荣谖草霜雪一夕零有岿者阡栢青青有万其古安无倾李母曽氏墓志铭吾友李春之母曽氏吉之庐陵人居西郭世以农圃自业未齓而父母継没鞠于外家罗氏母旣孤苦痛自砥砺女训妇㓛靡不习知长适李君讳冨君亦市隐以仁厚自将犯者弗校终身不入公门州闾称其长者母性简澹毎以不逮事父母与舅姑自痛歳时祀事旣蠲旣嘉必躬必诚绍兴己酉盗起有妇人至自言从夫宦游兵间相失母恻然怜而馆之居无何其夫亦至母资遣之乙夘大旱母为饭以鬻于市里之饿者贯于母家折劵不取庚焉郷邻有流徙者弃其赤子母皆收养之俟其返而㱕之母初未有子养里中孤児如巳出旣冠娶矣一日不告而去人皆切齿无状子母独喟然曰彼亦人尔当不我负彼旣我负疆留何为以礼㱕其帑而怜之不衰年虽髙视明聴聦筋力益强髪微班白而齿脱复生闻者异之母见其子春㓜而颕异令从师问学方居贫寒不可忍闻其无钱市书以衣易之或笑其迂曰冨而后教是吾児老而后学欤春旣有文名軰流推表后学明从然屡踬于有司毎以未副母望为戚母曰汝学而未就是吾忧也学就而身未亨岂吾忧哉母不知书而喜黙诵释氏语旣感疾六日而逝盖淳熈二年六月壬申也享年七十有八子男二人长曰廷俊次即春也女一人适曽坚孙八人男曰球琳璹琯女四人皆㓜后一年其孤以某月日葬母于某山铭曰茅祢于蕙橘胄而枳母必者类或壤而芝亦蕖于泥侯不可竒才于其门不干其人何杰弗沦彼李之子茁自卑鄙尚其母之懿罗仲谋墓志铭仲谋罗氏讳全略其先避五季乱自豫章徙也曽祖仇祖绋字天文宣和间以毛苌诗学为诸儒宗师尝荐名两学之士称重之以子赠右承事郎父上行字元亨登建炎进士第有廉名终官左奉议郎饶州安仁知县仲谋三举于礼部擢第授永州司户参军湖南歳大侵部使者檄仲谋廪潭衡两州饥民故事有司坐传舎廪人发陈粟府史具文书上官取閲之欣然以为活千万人不悟其皆子虗乌有者流也仲谋捧檄即骑一马入墟落大山长谷家至里诣民䝉实惠部使者以闻行赏减磨勘三年永州檄仲谋案境内之旱仲谋白减其租过半掾曹有沮之者曰欲尽捐邦赋乎仲谋曰得邦赋失邦本其患孰亟太守从之郡民皆曰生我者父母活我者户曹也永之邑曰东安乆无县令邑事荒茀吏乗为姦郡俾仲谋摄之至之日教条一新简而节寛而信讼不苛而理租不迫而输不㫷月东安大治先是元亨尝为是邑有惠政后二十年而仲谋至父老犹识之曰是非吾父罗明府郎君乎有叹且泣者摄邑凢八月去之日有未给俸钱四十万以邑之匮也置之而去秩满以荐者授从政郎湖南转运司主管帐司淳熈二年秋九月以疾告于朝愿致其仕授宣教郎未拜命而卒享年四十有八仲谋之为人恢踈而夷旷某学醇懿为文粹然不立异论与人交和而乆弟三人全徳全材全㓛皆仲谋教之自㓜以及成人全徳再荐名全材后仲谋六年登第里之人皆曰此兄之教元亨之没全㓛尚㓜毕其昏者亦仲谋也仲谋娶刘氏男二人方大方正女二人长适刘某次㓜后一年某月某日葬仲谋子某山其孤方大以仲谋从弟迪㓛郎南雄州保昌县尉维藩所论次行状来谒铭予于仲谋至亲初同举于郷旣闻罢而㱕未半涂予得疾垂死同行者皆弃去仲谋独留谒医亲尝药昼夜视予至废寝食子昏甚惘然不知也盖十有五日乃瘳予今年五十矣仲谋少予一歳方将为山林投老相依之约仲谋乃舎予而逝乎则哭而铭之曰圣田毎毎天文蓻之有炜元亨培之漑之世劬于耕未铚于登且铚忌在仲谋忌维夏而霜何苗不黄罹此鞠凶畴不汝恫控手彼旻则莫我闻旻则闻忌其如命忌命之不遐徳之孔多咨尔孙子勿替厥耜夫人欧阳氏墓志铭夫人姓欧阳世居庐陵之林平曽祖怀祖锐父斌皆不仕夫人生而孝谨父母爱异焉年十八㱕修职郎王邦乂字俊臣俊臣兄弟三人二弟生最晩夫人主馈祀三十年上事舅姑下抚俊臣之弟妹𥙷纫必躬敬爱匪懈姑太孺人萧氏年八十毎夫人上食侍立不去下气怡色不敢左右视食竟乃退太孺人曰吾老矣不多食今日不自知其饱也太孺人毎言及夫人必流涕曰谁独无妇吾有斯妇非吾妇也吾女也夫人训诸子以学问毎夕吹灯视其读书黙聴古人语时若有得曰某书某语殆谓某事耶徃徃暗合文义至鬻簮珥悪衣服以资其子使从四方名士游次子峤年十七荐名礼部夫人曰而勿以是自足俊臣喜賔客来者如林至者如㱕或夜漏下四十刻燕賔客散夫人乃食夫人一兄早世夫人经纪其家至今俊臣谒吏部选除夕宿临川梦夫人若告诀者俊臣惊而㱕及门七日而夫人卒实淳熈三年正月十五日也享年五十临终色词甚暇独以姑老不得养为恨男四人有开峤有㓛有徳女一人许嫁迪㓛郎李如圭孙男一人大年女三人以十二月壬申葬夫人于庐陵县宣化郷社背之原铭曰姑得孝妇夫得良助子得贤母旣曰得之而遽失之云谁厄之不年者天不死者贤母悼下泉浩斋先生刘公向夫人墓志铭夫人向氐讳茫文简公敏中之裔钦慈宪肃皇后之曽孙武经郎髙阳関将领子齐之女江东运使直秘阁子忞之姪也初武经公政和间剧盗窃发公遣人谕招之不从公怒出兵与战不利曰吾世受国恩死吾职也再战死之朝廷悯其忠赠武㓛郎靖康初衣冠南渡夫人依于叔父直阁公直阁公守衡州日部使者惮其刚正劾免之寓居吉之安福县为夫人择对无一可者时广东帐干刘公禹钖与直阁公同生于丁丑雅相厚而禹钖之弟浩斋先生讳廷直字谔卿者初䘮其元配先生方荐名礼部直阁公喜其文以夫人㱕焉夫人生长相门后家乃嫁布衣欣然处之若窭人子后十二年先生登进士第初调武昌户掾再调武陵丞所至以清名着夫人之㳟倹有助焉又调知临江军新喻县未之官而先生卒夫人身任家责抚训诸孤毕其男若女若孙之昏嫁者七人夫人天性𥙿和与妯娌辑睦有先没者哭之尽哀又十有二年敕其子得中治第旣落之安且寕矣淳熈甲午七月感㣲疾明年二月疾益进四月其姪承弼试南宫㱕夫人见之喜曰自新喻老人即世门户付汝吾病矣不自意得一见汝五月戊子疾且革噤不得语犹目谢家人来视者竟卒享年六十有三子男三人宏中处中其季即得中也女一人适承信郎王晋之凢十五孙男六人仍倜佺亿俦伦余女也曽孙男一人曰澄又明年十一月庚申葬夫人于清化郷栎冈之原其孤得中以其从兄承弼所状夫人之行实来谂某曰子盍铭吾母某先生门下士且亲也则敬诺而铭诸铭曰奕奕厥门有合而黄崇崇厥家有椒其房是生夫人载淑载穆心不族矜弥盛弥肃抵其玉笄易以蓍簮从吾先生水石山林胡不耋矣慨其逝矣弗躬其祉式貤其嗣彭叔牙墓志铭郷先生尚书郎彭公有四子而第三子叔牙者晢而长身羙髯漆黒稠人广衆望见之者不问而知其郎中之子也不寕惟貌行粹学明靡不是似人谓再昌厥家今年二月叔牙谒予语离之官一日忽赴告至予失声惊悼未㡬其孤尧咨尧佐以州学教授连君茹所论次叔牙行实来乞铭予谢且泣曰不见叔牙㡬日耶遽铭叔牙乎叔牙讳周老叔牙其字也世为庐陵人曽祖士忠赠朝请郎祖衎登进士第终官朝奉郎开封府刑曹赠左正议大夫父合仕至右朝请大夫尚书户部郎中緫领湖广江西京西路财赋君以䕃𥙷将仕郎授右迪㓛郎徳庆府端溪县主簿辞不赴居郎中忧服除授临江军新涂县主簿辛卯大旱临江三邑新喻特甚宰以病免守择所宜摄遂以檄君诣郡言旱势如此摄邑有政捄荒治赋何先守笑而不言至邑发廪劝分裁抑翔贵适漕司取羡粟于袁过邑舟胶俟秋水至君亟白漕曰民濒死而粟储无用之地愿假以振及秋成请庚之不俟报輙发粟百里唿舞郡督赋且急君诣郡歴䟽旱饥宜少寛假守怒谓君寕得罪于州无寕得罪于百姓非于誉乎君不为动还邑及境居者焚香以迎郡丞行县督钱出无从故事当借来年夏租君曰民今肝未食而官欲前一年借租耶乃鬻酒器以输分宜贼起张甚部使者至亲压贼营君谓䑕軰以饥至此岂诚好乱然不可无备乃什伍其民治兵以需遣文法吏晓以祸福其党果溃得还民者千数时所在抱鼔相闻新喻独否去之日廪给数十万钱一无所受曰吾无㓛胡取禄君兄弟偕仕临江部使者议所荐君知其难两得力请先兄同邑监河官阙举者一人前守荐君君以其章遗焉秩满授从政郎静江府古县令先是郎中守零陵忠献魏国张公在焉君以才受知于公至是公之子侍讲适帅桂林日迟君来君既抵府未趋尹而疾作竟卒于传舎盖淳熈三年四月二十六日也享年四十有八其孤反枢于家以十一月庚申葬于庐陵县儒行郷福田里环子谷之原君五歳已知诗杏园絶句诗流传诵旣冠业进士综贯百氏尤熟左氏传班固汉书时任子惮于铨曹试艺君一试前列軰行歆艳君事亲笃孝自㓜及壮未尝一日忍离膝下端溪之辞士支多劝及亲在而仕易以进者君颔之而已娶曽氏子男五人尧臣尧咨尧佐尧俊尧举皆嗜学女二人长适进士黄逵次适将仕郎康寕之尧臣及康氏女皆先君卒孙女一人尚㓜铭曰仕则不愿繄亲之恋旣晩而官则啬之年适彼千里失且假寐载巾我车日亦暮止莫纾匪身莫亟匪亲以此易彼君憾无垠君失其憾而得其坎可碣者诗不可碣者悲王叔雅墓志铭叔雅王氏讳頔九世祖该自太原徙家吉之庐陵又徙安福曽祖祥祖奭皆隐徳不仕父庭珪字民瞻登进士第终宫左承奉郎直敷文阁主管台州崇道观号泸溪先生云叔雅自束髪受书性警敏六经百氏悉钩其深尤邃于春秋初文定胡公过泸溪先生草堂与先生讲春秋叔雅从傍聴之即能陈说大义笔削衮斧洞视圣秘诸儒陈陈一武不随夏秋侯卿谳以王法恕不及漏戚不病刻然鞶其词以贾于时我实耻之一再试于有司即弃去曰持古睎今可乎先生诗句得法于杜子羙自江西而下不论也叔雅少从先生赋早行篇先生惊喜曰吾子亦能诗乎遂授以句法龙图阁学士胡公以直言谪岭表先生以诗送行有名髙北斗身落南州之句人争传诵一日满四海权臣闻而悪之下江西帅司兴诏狱名捕先生叔雅泣以从父子俱系狱叔雅请于决曹掾苏庠曰吾父老矣愿以身代之罪若笞死瘦死唯命翦之市朝亦唯命愿以闻焉苏喜受辞白帅帅怒屏不奏先生竟谪夜郎旣赴贬所族大口衆不能偕徃留叔雅经纪家事夜郎猩噑鼯啸非人所居崖路攀天下则入井距家二千余里叔雅徒歩省观胝足血指一歳再行行不可至至不忍㱕凢八年权臣殂先生始得放还年八矣上即位闻先生名两诏召见先生徃来道涂叔雅皆侍行礼部侍郎周公嘉叔雅之勤欲白之朝有以旌宠之者叔雅力辞焉先生没之四年而叔雅卒叔雅未尝疾一日与客饮酒至丙夜无惰容明日夙兴坐而逝云实淳熈二年闰九月一日也享年五十有三娶刘氏男二人詹澹女二人长适将仕郎葛耆年次许嫁进士刘逢原孙男五人女二人将以明年十一月庚申葬于安福县翔鸾郷青陂之原叔雅静者视之若不能言及论当世人物如水监影人犯之不校或疑其矫退而察之终不言其非其胸中自与甚髙望之萧然简逺若晋宋间人盖近之若踈逺之若亲即之若遗去之若思者也群从与叔雅分田旣定有一人若不满意者叔雅复剖分巳田以多卑之与从兄二人同居且同食二兄没叔雅字其孤人不知其为犹子也里之人有伍其性者以贫不自食至欲抇其祖宫教墓中之蔵叔雅唿谓之曰汝欲钱耶吾汝卑墓不可发也至今松柏不刋某少出先生门下与叔雅有五十年之旧晩复託昏焉于谊宜铭铭曰泸溪之诗叔雅胡得其传泸溪之夀叔雅胡半其年岂可传者人不可传者天耶抑泸溪旣逝叔雅不留人间耶将父子骑麟翳鳯追少陵太白而俱仙耶嘉定元年春三月男长孺编定端平元年夏五月门人罗茂良校正诚斋集卷第一百二十七终诚斋集诚斋集卷第一百二十八诚斋集卷第一百二十八庐陵杨万里廷秀墓志铭钤辖赵公墓志铭公讳不独字彦亲濮安懿王四世孙也曽主父宗隐赠太师润王父仲癸赠少师莘王父士谭赠武胜军节度使公自緫角仪观秀杰端重寡言以五月五日生莘王毎异之曰此吾家千里驹以䕃𥙷左班殿直政和三年授成忠郎添差西京永寕县酒税建炎元年光尧登极转忠翊郎二年以京西北路制置司辟命权知西京永寕县事兼緫辖军马时胡骑南牧所在盗起永寕当贼衡公毅然以维城为巳任缮修战械峙粮立壁振作士气屡立战㓛邻邑相継不守公境独全绍兴三年内外阻絶西京遂䧟公与弟不庻不忙率公族及郷里豪杰各堑山为砦以拒贼来则御去则袭一日伪齐歩军太尉王胜大军惔至逺近震扰公挺身与战屡捷七年粮尽援絶势不能复支遂率所部数千人南㱕天子嘉叹赉子优渥特转四官令吏部授优异职未㡬转武节郎又转武徳郎授建康府兵马都监制曰赵某忠义可嘉又曰以劝臣节公在建康威名焯着盗屏迹留守晁谦之倡诸公间论荐章交公车转武㓛郎歴抚吉南康临冮兵马都监官吉者再公屡緫材官习孰李法操㓛吏士威信斩斩匹马夕掫狱市寕壹偷児相戒曰是尝赤手抗虏何可犯也三十年转武翼大夫衡州兵马钤辖上即位转武经大夫主管台州崇道观后转武节大夫吉州兵马钤辖再迁武徳大夫光尧圣夀七十湛恩转武㓛大夫公虽帝王子孙而少歴行阵精骑射善用兵孙呉之书口讲心计洞逹竒正沈涵䇿谋临机料敌氷觧雪释毎诵贾生语曰何不试以臣为属国请必击单于笞中行说輙太息北向发上冲冠及南北罢兵公亦老矣戎马之气浣以诗书群居燕间黄㡌野服投壷奕棊一觞一咏市书充栋用训子弟风流文雅翩翩佳公子也天性仁厚方在洛金虏所过必屠遗胔横道公见之躬取虆梩掩之虽在兵间不忘爱物严不重伤胜不多杀晩喜浮屠䀛爽盥漱清坐齐如诵其语必万周淳熈三年九月辛未卒年七十一十一月某日葬于吉州城北螺子山女冠平之原配徐氏累封安人男善撙秉义郎监潭州南岳庙皆先公卒女二人长适成忠郎新岳州平江廵検管镕次早世孙男四人长曰汝弼承节郎新监潭州南岳庙次曰汝谐汝贤汝翼皆以公䕃𥙷宫孙女四人长适李纯次许嫁徐洪王与王希尹汝弼以公族子善滂所论次行实来谒铭铭曰维嵩之苍维洛之茫鞠为狄郷赵公之㷀不粒不兵身作之城有倬者节有烨者烈日光玉㓗位不㓛侔名不风休诗于兹丘贲彼柏楸欎林州教授毛嵩老墓志铭嵩老毛氏讳惠直其先三衢人八世祖侍御公为吉州太守道出吉水之龙城爱其佳山水官满家焉歴四世而生九皐九皐生琦琦生珵俱不仕珵字平国生二子季曰惠明长则嵩老也平国性简澹落然与世若不相接以是家穷空嵩老少长强学授徒以业其家于是亲若弟始忘其贫平国死惠明亦早世嵩老字其孤终身婺矛牙妹孤甥㷀然无㱕嵩老皆聚而衣食之嵩老旣壮文名彰施再贡于郷登进士第授左迪㓛郎主邵武县簿太守以嵩老儒先厚礼之光泽县令某以非罪系狱部使者命嵩老徃鞠之令惧不能自白使所亲语嵩老愿母周内深文嵩老笑曰所坐有无在彼所当轻重在令甲我何与焉既至取具狱阅之皆文致谰辞也即平反之用荐者授左从政郎汉阳军汉川县令县故荒余又承兵乱公私赤立嵩老毕力抚摩民少昭蘓尉某献掊克之䇿嵩老谢不纳尉怼甚思所以害嵩老者夜遣卒斧县库盗官緍钱事觉迹至尉所人谓嵩老将甘心必痛縄治㧣连及尉嵩老曰吾知求盗尔旣得盗又何求太守某黩货诸邑争剥民以㗖之嵩老独否守怒求嵩老罪百端竟无有然诛货未巳嵩老喟曰浚民以自安去官以安民两言决尔遂引疾上还印绶汉川之民遮留莫可旣去俸之未给数十万钱嵩老曰吾弃官尚言禄汉川之民至今思之授欎林州州学教授以上登极恩加左文林郎欎林瘴疠地士不知学嵩老曰人谓教官无职事育人材非职事耶日入黉室为诸生讲古今圣经贤传口授指画士得所宗始竞于学中州文风五岭不隔而嵩老不幸死矣盖隆兴二十年七月十有三日也于是嵩老生六十九年矣嵩老于郷党其族亲之贫不自振者子弟之弱不树立者可教教之不可教覆护之嵩老焉依以就其才妥其家者岂少也然类负嵩老嵩老不怨不悔亦不攺为初配张氏継室罗氏庐陵名儒天文之女有淑徳旣㱕嵩老倾囊中装治生梱内之政不以毫髪累嵩老男二人良臣良弼学有儁声方増而未巳者也女一人适进士曽晞说孙男三人长曰霊运余未名嵩老旣葬良臣㝷卒干道辛卯八月某日良弼攺葬嵩老于等冈山之原先事移书走都下以左从政郎吉州録事参军谢谔状来谒铭某与嵩老有连习孰其贤铭曰嵩老之仕其征无车嵩老之没其焘无庐嵩老之廉其独无俱矜彼之腴嗤吾之臞后千斯年谁之㓗污老骥斯殂亦龙其驹其骧超如此其昌乎故承事郎通判镇江府蔡公墓志铭公讳湍字子东莆之仙游人曽大父讳襄端明殿学士礼部侍郎赠吏部侍郎大父讳旻宣义郎赠少傅考讳伸左中大夫赠光禄大夫光禄四子公其长也公以门子为将仕郎尉台之天长郡守毕良史材之罗致幕下顷之宅忧免䘮尉台之寕海邑多盗皆薮于海昼则鱼潜宵则虎冠公以严治盗发辄得境以清寕州上㓛状授承务郎知池州贵池县贵池于邑爲剧公更平寛邑人宜之然不可干以私大官要人爲姦利者噤莫敢伸庚寅无秋江淮流民道殣相望元夕守欲出遨符县张灯公曰此游观时耶竟不奉教大江之濒因渚爲田议征其畒州县奉诏并縁侵牟朝廷知之乃命有司㱕田于甿除租于官适议臣爲部使者沮格成命公争不可力请于朝以南卒𬒳上赐使者怒欲当以重劾爬罗瘢疵毫毛莫得也居二年弟洸给饟江东公以嫌引去除通判镇江府未之官乙未冬得上气疾明年正月疾革命其子戡武曰谭墅先塴也我死葬焉庻㡬从先人于地下疾少间家人咸喜公忽屏医药曰我生止今日尔乃盥栉更衣拱而危坐初隐隐闻鼻息声倐而逝实丙申正月二十有九日也得年五十六官止承事郎诸孤以其年四月二十七日葬公于武进县怀徳郷谭墅公命也公性闿明㓜所佔毕耋而不忘毅毅顽顽其资则天事亲悫孝见利瑟缩尝曰冨非吾志姑纾吾贫有田二顷㱕耕可卜先是光禄以清白遗后之人不事生业而公为吏狷且廉歴官半世而在官之日堇五稔故其家贫甚衆指数百自奉甚薄寕穷不一折节人不堪忧公晏如也旣殁家垂槖诸孤以布捾㰸焉公里方襮圜粹温成春善与人交一见倾盖人人自以得公重比其没也莫不陨涕公娶方氏封孺人长曰戡覃思道学下笔超诣举进士甲科授简三馆诵言水旱所召上嘉其忠擢秘书省正字因赐对极陈士大夫敢言者非好名乃爱君善类怙焉今为承议郎新知道州次曰武绩文应进士举女六人长适进士邹彦谦先公卒次适迪㓛郎新徳安府应山县尉孙敏问次适通直郎知江陵府松滋县张棱次适张元涣次适胡鉴次尚㓜孙男一人康女二人丁酉之夏某来守毘陵戡以户部尚书洸所状公行实来请铭某虽不及上堂拜公而与戡同朝甚厚义不得辞乃为之铭铭曰士无巧愚惟珍尔迂惟疚尔䛕蔡公卒瘏不寕其躯本本有初而祖君谟其贞玉如公其肖诸不荠而茶不刓其觚宜躄而驱靡究其涂而啬其摅厥声则都王南鹏墓志铭南鹏讳翊世家庐陵之宣溪盖其先仲舒观察江西其子孙有家焉者其别为宣溪之王云南鹏兄弟四人其长邦英业儒得官南鹏蚤游庠校有声射科未有就而逢靖康之乱兄弟奉其亲转徙兵间乱定南鹏年巳逾壮乃得一官非其志也因弃去㱕隐故山老焉乃倾厥家市万卷书辟馆百楹爰诲子弟爰来士友昼趾其堂賔森𥚑织壷觞淋浪髙吟大噱夕耳其牖经声史音咏歌千祀旣旣旣酣南鹏角巾野服消揺是间送鸿挥弦其乐无央皐壤山林凢四十年或秋罢人遏厥籴我廪我囷倾倒旣竭缩估不嬴垊泣其仁昏友族亲以窭来㱕乃充乃求不懈益劬里有狡焉非意我于匪校伊愉彼则风休狡自罟擭旣阽于诛或惎于余盍巇之乗我卑之哂怍是惎者南鹏干道九年二月二十五月卒年八十二属纩不乱犹进子孙枚训以善言讫而逝以淳熈二年正月二十三日葬于宣化郷山塘之原曽祖贽祖居父珝初娶樊氏継室刘氏二男秉直秉国女适萧汝称孙男十一人扬名厚扬祖琳刍扬善扬仁扬烈扬武扬庭扬辉女五人曽孙男十二人女十四人夫人二子一女皆先卒秉国𥙷登仕郎厚琳刍皆预荐而琳再上余皆学盖方昌而未巳也万里旧闻秉国有父风而琳又有一日雅琳父子以从政郎兴国军教授李侯盛所论次南鹏行实来谒铭铭曰有耋彼松于涧之中不匠而藁雪霜雨风茁是孙枝旣灌旣繁孔秀孔妍迁彼景山宣溪之王其承方硕谓淑不天盍觌斯石萧岳英墓志铭公讳许字岳英萧氏其先自唐丞相复观察湖南其子倹留家长沙六世而徙庐陵其后武寕令霁子焕国𥘉徙白沙今遂为吉水人自定基与其孙服相継入为御史至公之曽祖汝贤为将作监主簿萧氏遂为庐陵大家公服之从孙也祖公瑾不仕父昻以公赠承务郎公七歳知属文郷先生李端臣一见期以伟器年十二三有声郡学三举于礼部不第今天子嗣位庆頼海内公以特奏名授将仕郎公事亲无遗恨独恨亲不及禄旣受官则喟曰白头非折腰具于㓛令选调者六考老焉则爵父母吾得借手下泉其可初调监常州犇牛镇犇牛中㓛邦甸外通疆场行李还徃空道攸出大农之供歳五百万大賔储偫则又称是践厥职者闻罢自免非广则懦凢二十軰盖广出狭入官吏并縁刲剥市利虐取苛留征商其咨间道以逋官用告匮税外干没罔不涤除曽不旬时商旅走集初年増至千万明年二千万又明年乃三千万时北鄙有兴天兵濯征虎符羽檄夙宵崇降涂出毘陵州不乏兴犇牛焉依叶丞相衡实典是州嘉公之才论荐于朝廼移公爲无钖令奏令爲真㑹公秩满力请自觧以犇牛课最増秩从政郎监潭州南岳庙户部按近比懋赏符州赐钱四百万公辞不受岳祠秩满调全州清湘丞攺常徳府武陵丞官期至公雅不欲之官则请老于朝上有㫖以通直郎致其仕淳熈三年春光尧庆夀恩加奉议郎赐五品服故事仕而告休者半其俸太府檄郷郡廪之公辞焉是歳十一月朝廷有事于南郊太赉臣庻公以通籍朝列遂得追秩考妣如公始愿则欣然曰吾志毕矣奏牍旣上未㡬以疾卒年七十有五方子孙侍疾涕泣不止而公神气清夷顾曰吾无一物以遗子孙平生所学独得中庸二字今以遗汝言讫而逝公尝客临安同舎多邻曲前古县令杨元皐病棘则皆弃去公独留昼夜助其子谒医元皐死又助其䘮纪其急义类此公有文集三十卷皆有律令又有五一堂丛目十卷初室彭氏継室黄氏皆先卒赠孺人男一人特起彭出也孙男六人必得必固必简必取必㳟必东女一人适进士李棣特起将葬公于吉水墨潭之上以奉议郎知袁州分宜县谢谔之状来请铭于某则哭而铭之曰郅隆之阶何聘非瓌何斵非材何刈非莱岳英之才而不逢哉墨潭之涯堂斧斯嵬松栢斯哀畴不永懐李县丞叔周墓志铭叔周讳叔周其字也李氏故汜水人后徙洛以赠少师讳章者为曽祖以赠少傅讳百明者为祖而左中奉大夫讳元孺之子也中奉累赠至正议大夫叔周年六十四卒于从兄迎明州通判之署积阶至奉议郎而所更者通仕郎从事郎文林郎承直郎通直郎终官知贑州兴国丞而所更者监秀州蕐亭税监秀州酒杨州节度推官吉州军事推官知潭州安化县初靖康南渡叔周为虏所得屈叔周使拜不可且曰吾家世荷国恩可为虏屈虏怒击叔周首流血且死遇天雨得苏其任蕐亭税以父忧不赴其任秀州监酒日叔周𬒳檄视潦舟行民田中问所主曰监司圭田也吏侧目揺手不敢以潦闻叔周曰水潦为患上供且应复况圭田乎尽复其租常平使者郑公某闻而竒之又𬒳檄覆视平江府经界时立法严甚胥吏郷正并縁为姦髙下定赋不以实阅叔周躬行田畒悉为正之使得其均呉人徳之㱕日野夫罗拜于道有具香火送叔周出境者扬州帅向公子固驭吏如束湿独乐叔周之贤将首荐焉时録事参军施兴祖且更尽而荐贠未具请于向向曰今歳止一牍将荐从事李君媿不君及叔周在傍亟曰愿先荐施向以为长者从其请施以是得先攺京秩吉之材官以主将掊克一夕溃议者欲调外砦兵捕之叔周曰此軰非有憾于州郡招之则定激之则叛郡守叶公仁用其计溃者果㱕民用不惊安化旧令逋府钱数百万旣辞满羁縻不得去叔周白帅张公孝祥愿觧纵代者当庚所逋张公髙其谊代者即觧旣而沉公介代张公有不恱于张怒及所与有摄尉董邰者以私谒不遂譛叔周于沉叔周自免去旣调兴国未之官而没𥘉正议没时家有余赀叔周旣仕则悉以委诸昆弟不名一钱也尝摄楚州寳应尉适有㫖捕淮北逸㓂甚急叔周获四人诏加官一列故事选调有武㓛受此诏者即为京官叔周曰以人命为㓛吾不忍也置而不问及以荐攺秩叔周曰吾不奉诏今亦攺官叔周有杂诗百余篇皆慷慨愤激一饭不忘君之语初娶刘氏継赵氏皆先卒子男四人长夭次纯纶约女四人长未嫁卒次适朱俌及保义郎黄良能及进士杨楫皆赵出也孙男二人大中大昌叔周卒之日无田一畒无宅一区其枢旅殡于霅川其子纯无所于㱕以叔周尝官于吉吉其所甚爱者且赵夫人之墓在今居焉纯将返枢以葬于吉之马㒺山赵夫人墓之左前期以吾弟揖之状来谒铭铭曰朔狁方獗裂颡不折谗夫岂多平陆九河无畮可耜无锥可置㷀㷀孙子将焉寘此羁忌之魂㱕哉丘坟襄我后人尚亨其屯陈先生墓志铭先生讳维字子网姓陈氏镇江金坛人也曽考元朝散郎致仕赠朝奉大夫王考廓登进士第朝奉大夫提㸃利州路刑狱公事考瑊登进士第终文林郎知真州杨子先生早失所怙母蔡夫人殿中侍御史蹈女也念陈氏孤未树主厉节自古柎育训诲有底有造年十三游郷校试艺辄最誉问蔼然诸老生爱之曰幸哉陈氏有子绍兴丁巳方与计偕数试礼部无遇子从古㓜而颕异先生叹曰吾有志无成成吾志者不在吾子家本穷空至为从古求师则鬻别业以行束㫦人皆难之从古旣䇿上第先生喜曰吾祖孙射科三叶矣何必我躬晩乃以恩得官主信州戈阳簿竟不赴隆兴甲申从古通籍朝列先生于令甲当行封曰吾老得一官未能及亲今先自及安乎奏上辄止先生读书不颛决科择斸根株棎索源泉尤邃于诗孤澹古雅遹追陶桞一时名士如苏养直吕居仁韩子苍张处文皆忘年友故养直尝称曰子网好古博雅结交皆天下知名士云先生急义极物濒死不疚不侵然诺闻人一善跃如以喜然资素刚是是非非有昭无聋理所偭者鼎贵必争毅色正辞折恧其人邻曲有竞必就而正决以片言靡不恱服盖其素履服仁食义身中徽墨言中榘矱人皆谌之非一日也金坛之征蓻菽有布甿不病输而病不均先生曰我乃无田言之无嫌倡邑之人白之有司复除十半太守寳文阁学士刘公子羽以书谢先生曰见仁人之用心从古始尉冨阳迎先生就养邑有黠胥受脙狱具县令所憎欲痩死之先生谕从古使力争胥竟免有中人倚势渔牟学田从古欲直之质诸先生先生曰当官而行何畏焉从古以获海盗当攺秩先生戒之曰以盗得官前軰不忍汝其力辞先生虽布衣善论天下事毎从容商权今古成败利害如卜筵篿如秉爟火位不才侔士者唶之先生耻言利家徒四壁併食易衣妻子愠见先生泊如也家无长物独蔵书数百卷先生尝自賛曰貌乎藁癯形乎侏儒外褊忤物中空洞而无隅至于为人之所不为而不为人之所为庻㡬古之愚者欤暮年深诣理学得䘮死生如觉言梦寥然不能入其中旣疾子孙在旁则告曰吾必不起吾所蔵书勿逸于储勿墯于锄以淑而躯言毕坐而逝云享年若干先生娶谭氏大理少卿知柔女也生三男从古承议郎前差监行在左蔵东库学古稽古俱举进士一女㱕中书舎人张忞之子兴宗孙男六人伯震仲巽叔谦伯泰季咸季益孙女四人先生之没以隆兴二年十一月二十五日其葬以干道元年九月十四日其兆在县之唐安郷茂城村杨子府君之墓侧后十五年从古书先生遗事泣以告其杨万里属以铭诗铭曰之徳之学古彦所作播播其词沨沨其诗麟卧弗驰十驾先之彼群其飞覆此之嗤弗怼弗咨与古而嬉不沽乃玉亦不毁于椟卒完其璞以对于先觉观我于庭乎而其兰其芝其茁离离伯也最怒是若其父方垂天而翥式奂其宇胡英彦墓志铭澹菴先生胡公以道徳文学师表一世仁濡义染丕变大江以西而其宗族家庭俊茂尤角立其好学刻深厉操清苦克肖先生者犹子英彦也英彦讳公武年十三为党庠春秋弟子贠一试出诸老生上郡博士汪俣刘夙誉之吃吃也招为春秋师以风学者英彦覃思经训钩沉圣处出入百氏洞视根穴至论道原独谓求圣道当自论语始以韩子始孟为非是乃取贾谊扬雄李翶笔觧等为集註论语若干卷傅以新意自郑康成王肃马融之外史汉所引臣瓉颜秘书軰所注释阙文异义靡不衰萃成一家言今参政周公甚爱其书为之序性嗜文尤工于诗其句法祖元白而宗苏黄追琢光景绘事万彚金㫪王应山髙水深独造其极晚自号学林居士澹菴先生赓符读书城南韵以朂之蜀人何子应亦寄以诗而予亦尝为赋之云其论交极不苟如范浚明尤所厚者尝以书与之上下其论徃复千里歳在癸巳婴末疾自是沉緜无瘳后六年卒实淳熈六年十二月晦也享年五十有五有诗若干篇诗话若干卷论语丛书三卷又集音二卷文髓十卷註兰䑓诗及淮海词各若干卷曽祖谅故将仕郎祖方中父宗古皆隐不仕娶刘氏故丞相楚公沆之曽孙男四人椐楀柅梲皆志学女适刘徳衍邓执规次许嫁萧景衡余尚㓜椐将卜葬英彦于某所其兄箕状其言行来谒铭铭曰嗜古入骨琱句得髓不爵不齿竟以穷死旣获乎此又觎乎彼不曰责天无已吁嘉定元年春三月男长孺编定端平元年夏五月门人罗茂良校正诚斋集卷第一百二十八终诚斋集诚斋集卷第一百二十九诚斋集卷第一百二十九庐陵杨万里廷秀墓志铭罗价卿墓志铭予外舅罗公天文以诗学鸣政和间为横舎明师自天文至其曽孙継継里选者十有二人䇿第者六人元亨仲谋父子仕皆不逹至价卿其文方昌其徳方茂其闻方焯士友谓大天文之家在是矣年五十有二淳熈八年正月望一疾而卒天乎痛哉初价卿父子同荐名而价卿为诗学举首再举与兄弟六人同升三举擢进士第未拟官居父忧复居母忧毁瘠逾制除䘮授迪㓛郎南雄州保昌县尉始至湖北㓂逸入江西将犯广东提㸃刑狱司业林公光朝宿重兵南雄御之价卿谒曰南安前章贡后贼来南雄将焉寄径惟韶州仁化其径有三曰珠子岭曰九曲岭其険可守曰芙溪长冈其地坥夷㓂所必趋盍遣一军为覆以待之可也林公从之贼果至大破之广东转运司厥贡惟银异时歳以缗钱十五万市于州县近歳止给三一官无自出始以民产髙下征之民弗堪适林公迁转运副使价卿谒曰缗钱日朘而银如初不剥民焉取之盍请诸朝使尽给异时缗钱之数则一路䝉福林公嘉叹即席草奏荐之公车韶之乐昌有甿诣部使者言其令盗所临部使者怒遣价卿廉之至则以无罪告部使者疑其有所左右移价卿乳源尉下其事司败凢三易官典理其狱令竟得释秩满造朝见丞相卫国史公浩极论二广煑海改法之弊请一用旧章又作平边䇿论战守䟽民瘼瘼欲内治以俟天时丞相竒之用荐者陞秩从政郎调监行在省仓中界门旣㱕日聚族子弟尊酒论文澹如也官期将及未赴而卒价卿性简而厉言动从縄静以御繁勇以行义里闾族党欲辨曲直有不之官府而之价卿者一语晓之闻者意沮其犹子子琳与刘振英贫而无教则迪之以文其郷曲小民以饥岁不能自给则书其名数而廪之以粟二弟曰维申曰维翰皆自㓜教之旣而维申荐名维翰与价卿同日擢第人咸曰价卿之教父之旣没悉举先畴以逊二弟曰堇堇足矣奚以多为庐陵县令梁君兊闻之为文以风流俗而二弟亦固辞不受尽以给族亲之贫时称义门云价卿居官秋毫不苟保昌学官燬无尺椽亟白县令启度一新春秋释莱礼用无矌讲武营表鞠为樲棘擘张逋播存者十五价卿旣至习射有亭筑场有垣逋者来㱕旗帜精明见谓称职价卿讳维藩庐陵人曽祖仇祖绋字天文父上逹字元通母季氏娶萧氏男一人澥弱冠与里选女一人适进士杨奎予叔父麻阳知县子也女孙一人尚㓜有古赋二卷诗十卷史论二卷平边䇿四卷诗觧二卷左传说二卷论语觧二卷杂着六卷棣蕐集二十卷目曰印山集卒之歳十二月庚申澥奉价卿之䘮葬于吉水县郷曰同水原曰醴泉前事来请铭予泣曰予出入舅家三十年甘而铭元通元亨元忠仲谋矣今又铭价卿乎铭曰惟文惟徳后帝所啬多取奚益汝文斯赩汝徳斯硕汝闻斯白探珠旣获㱕觌其宅则毁其璧而祖之泽厥世有奕尚瞑汝穸王舜辅墓志铭君讳大临字舜辅姓王氏醉轩其自号也系出临川自髙祖徙吉家焉今为吉水人曽祖景视大丞相荆国文公为从祖教授于吉从之者倾一州龙图萧公世京大博彭公夑着作杨公纯师皆从之授业着书数百卷号野民集祖端礼㓜以文名元祐三年苏公子胆孔公经父孙公蕐老知贡举而秦少游黄鲁直张文潜晁无咎诸公皆佐春官第去取于是䇿第仕止贺州冨川令有易论语传父鸿举以文行再荐于郷号非非老人君生而濩落有大志不肯入小学老人不之强建炎中胡马南牧老人避盗为虏所掠君年十三三嗁跌以从行数十里老人得脱㱕与盗遇盗欲兵之君抱持老人号唿请代群盗义而免之时州里新𬒳兵跬歩君度单弱不能自逹因说群盗乞护送还舎请谢钱万盗许之君乃前行隂结里中少年严兵伏闾左盗以老人至诸少年譟而出拜庭下问故老人云云诸少年目盗欲缚之君稽首曰吾父免矣可若何乃杀一豕贳斗酒遣盗詟而去不敢索一钱年十六七始奋于学日诵数千言自经史外虞初小说道家释氏之书无不贯穿沉浸尤熟于左氏传与三国七朝史口讲指画若身履然绍兴庚午客求和镇馆于曽氏㑹贑卒以城叛民讹言㓂至曽氏欲徙以避之君设三䇿以料贼乃不果徏镇赖以寕未㡬㓂平悉如君言晩歳号是翁自放于酒燕处之室名曰醉轩又号醉轩居士酣嬉淋漓万事不省得钱不计多寡悉送酒家不足则䘮褐衣𥜗悉捐以予之不计直客有具衣冠俨然造焉则箕踞慢骂不容口行遇田夫野父輙强之使坐与为賔主为说经义论古今不能休父谢不能觧乃笑聴去淳熈乙巳冬十二月望属疾诏诸子曰明年吾不复此矣至正月朔昼漏未尽一刻而逝得年七十娶萧氏故两御史家也子男四人子仁子俊子偲子信女二人适欧阳次周孙男七人少愚少鲁少愿少忠少悫余尚㓜孙女四人诸孤将以其年之月葬君于所居之东胡塘之原前期子俊以朝奉郎提辖行在文思院曽三复所状君之行来谒铭子俊尝从予游义不得辞则敬诺而铭诸铭曰陟彼糟兵天风飕飕望彼醉郷大荒苍苍八仙于疆于庐于粮舜辅从之酌其天浆驾趜车而追欢伯凌闯风而超扶桒拘拘者方哭送其遗蜕又焉知舜辅之不亡吁仲尼之门不用酒也如仲尼之门用酒则太白入室舜辅升堂者耶陈择之墓志铭君讳琦字择之陈氏清江人祖宗礼以髙年赐爵迪㓛郎父善明经尤邃于易君㓜刻苦自奋必欲续闻旣冠以易学再贡擢干道丙戌第主衡州衡阳簿未上张公孝祥帅潭爱其材招与之但因从南轩先生张公栻受学焉及官衡阳有杀人于野而主名不立提㸃刑狱郑公丙责游徼甚急吏迹一驿卒其䄡有血掠讯诬服吏献之郑郑下之州诰之皆不寃州下之邑君摄邑疑之初诊尸得死者禂署曰罗仲羙君即掲诸衢有见而哭者曰吾子也盖仲羙与其族弟余偕商而仲羙赀倍余杀而取之君逮余辞服白之郑释驿卒由是名闻一路郴饥官粜无纪人相蹂死部使者命君徃振之书当籴者伍之而卑以一劵目许一人持劵递递以籴简而周整而无譁诸郡法焉用荐举循从事郎调贑州贑县丞南轩先生帅桂招君摄莫府广西诸郡计仰漕司塩子钱漕辄啬师以闻请益下漕漕辄格㑹漕阙帅摄漕君賛帅歳増诸郡子钱十三邕歳市大理马马来巳二千里自邕逹诸军又位故多道毙桂旧有圉君请憩而饲之瘠者止良者行后者至先者发马用不耗帅辟奏为真不报旣至贑太守尚书留公正待以客县赋不给毎讼不直者令入金钱君首除之官钱曰经緫制者隷提㸃刑狱司有使者析秋毫计一路逋钱大万君亟言曰此钱旧制所无借未能除不失凢最足矣今又益之可乎媿而止部使者列其治于朝诏中书书其姓名用荐举转宣教郎知贑州兴国县未上㑹留公制置四川辟掌机宜文字西南夷旧为蜀患近时复创马市歳不能彻戍议者欲用利路义士法什伍黎雅之民如李徳𥙿雄边子弟以代更卒朝廷下其议制置司檄君经纪之君言其不可两州之士无虑六千盍析为二择壮者二千以备边余以居守则民可用戍可彻蜀法权酒钱曰折估者病民上欲损甚下蜀议制置檄君益昌定议君上书緫领冯公宪词甚恳恻卒减缗钱三十万初蜀之民私以楮劵为货谓之交子至天圣中官始权之再歳一易谓之交界其后有司并縁巧取凢劵之微坏者皆没入之不赂不易蜀之兵为屯十有八所隷之将三士之廪给当折物为钱者必其视所屯之地称其土物之直以直之低昻为钱之多寡故米之估则龙州得仙人関之半绢之估则兴元得西和州三之一银之估则大安得龙州之半而过之乃有军在某州之屯反用他州之估者故军多怨讟留公忧之乃与君谋杜交界之姦以信楮劵平廪给之估以慰士心君虽在逺而贤称目至于朝近臣有欲荐君为郡而君死矣人皆惜其用之不尽也君天资敏而静宻而寛遇事迎刄而觧亦不自㓛事至不拒事巳不有聴讼从明决讼从恕与人言若无所拂而实有所规事上官细廉介通不同不为逢迎毎言輙聴与同寮处如家人不见崖异亦不诡从君自受学于南轩进进日新尝扁其斋曰克南轩铭焉其属意于君盖甚逺云为文覃思深湛词乃夷易尤工于诗得江西体年四十有九淳熈十一年五月二十有六日卒于官明年二月其孤返枢自蜀九月丁酉葬于建安郷古堂之原娶曽氏子三人男复之涣之女适郭琛皆举进士孙三人二男一女复之不逺二千里走行在所以太学博士彭亀年所状君之行谒铭于某某与君雅故敬铭之曰猗嗟择之其挟不訾其趋不卑南轩是师趾其堂基衷其璧圭一笑而㱕将遐其蜚而蚤其披侯豊其资侯啬其施云谁之司太宜人萧氏墓志铭太宜人萧氏吉之西昌人故安逺主簿王季安之妻也季安即世太宜人以勤倹齐家以诗礼迪子淑问益茂家政益葺自寿皇圣帝时尊亲钖类介赉海内若大夫若士若氓父母髙年者诏县以姓名上之郡郡上之朝赐爵行封有差吉州以夫人年徳髙邵应旧初封太孺人再封太安人新天子御极湛恩厖洪三封太宜人丝纶褒表式如金玉象服焜燿有严山河族亲州里罔不以手加额以太宜人为母师太宜人自㓜在父母家以柔嫕闻曁㱕季安王氏在庐陵族大家昌季安砥行好㫦以不及当世之贤而知名者为耻倾身下士倾家序賔其门长者车辙常满其堂日具数百人之馔而其室落然若无人声以故士多从季安游季安潜伏巖谷之下而其闻彰焯江湖之外里中以贤多太宜人太宜人毎退然恐不胜也长子邦又季安前室黄所生也仲子孚季子仁皆季安季年所生太宜人拊鞠顾复人以为三子一母三子亦云然也太宜人生以崇寕甲申丁巳没以绍熈庚戌八月癸巳得年八十有七将瞑与其子诀问其所欲言者勉以孝悌葬以十月己酉地曰萧塘曽祖某祖某父桂三男邦乂修职郎先卒孚保义郎仁承节郎五女适将仕郎黄文郁胡谘文林即刘伯源严可乆潭鳯孙男七人借峤屿有徳岘某峤举郷贡进士女一人适修职郎李如圭曽孙男六人大年于大保大弥大方大有大女五人适刘扬祖张渊余㓜先事孚走一个行李以从政郎主管刑工部架阁文字雷孝友之状来中都谒铭于某某职在太史铭之为宜矧与孚游最故铭曰人鲜克夀姥九其龄夀鲜克贵三命其承有子有孙有孙有曽盍髙其闳后当有兴夫人赵氏墓志铭夫人赵氏保义郎庐陵王孚信臣之妻濮安懿王之七世孙蕐原郡王仲佺之曾孙武翼大夫隆兴府兵马钤辖不北之女也夫人自㓜警敏年十有六㱕信臣事舅姑夙夜寅㳟其理家有网有条下至醯醢调胹米盐靡宻絺纻织絍必躬必手人不知其天宗之贵也信臣尊贤下士賔客满门殆无虚日夫人为具豊倹等衰率与信臣意合剣佩锵鸣杯杓淋浪日昳夜艾夫人无墯容垂槖倒廪其室娄空信臣交游半天下声闻日焯夫人益喜路钤公曁伯兄相継沦谢诸孤方穉夫人与信臣毕力经纪其家今二弟若姪骎骎官涂所至有称人谓路钤公有贤女云信臣少力学旣长以夫人貤属籍恩得官非其好也则杜门里居延师儒以才其子夫人暇月督课程尝曰汝家群从预賔荐取科级者项皆相望自弃为门户羞长曰岘尝以所着文谒丞相益国周公公不轻许可一见岘輙称异之次曰亹亹有立信臣事母大夫人某氏至孝夫人曰侍盥栉不懈益䖍太夫人年九秩而夫人奉养如一日绍熈初元夏五月夫人婴疾秋八月太夫人复婴疾夫人力疾起进鬻治药物大夫人惊曰汝舎汝疗而吾疗乎太夫人竟不起冬十月甲辰夫人亦不起年三十有八以十有二月丁酉葬于庐陵县宣化郷朱冈之原信臣以承议郎知隆兴府公寕县陈梦材所状夫人之行实来谒铭铭曰寳婺分炜天孙辍机周宗之姬来嫔士郷宣溪之王淑问用光何恙载纒妇姑后先朅彼下泉飬姑于幽不年奚尤乐哉斯兵太令人方氏墓志铭余淳熈七年为广南东路常平使者而友人蔡定夫实护漕事治所皆在畨禺是时同列五人而并居畨禺者四其有母者二人而已盖余母年七十有九癸母年六十有五二母生朝两家交贺同列罗拜奉觞上千歳夀南人咨嗟以为盛事后三年余母即世又九年蔡母亦即世定夫哀号遣使者以书赴告且持朝请大夫广东提㸃刑狱方侯崧卿所纪夫人行实来抵余曰子昔铭吾父今可不铭吾母余尝升堂拜夫人夫人视以子姓者则哭而铭诸夫人姓方氏讳道坚与化军莆田人方为莆大族自秘监而下登巍科歴显仕者踵接曽祖宿故朝奉郎祖齐卿故中散大夫父松隐徳不仕惟夫人一女酷爱之必欲配名阀故㱕于同郡承事郎通判镇江府赠朝散大夫蔡公湍夫人自㓜聦而𥙿淑而恪事亲笃孝尝欲祝发为比兵以报鞠育亲力止之旣嫁奉事尊章肃㳟诚至时其饮食起居色养无违皇姑济南郡夫人多疾罕能中其意者药非夫人所和食非夫人所视不御躬定省侍匜恱或经月不少懈济南疽于要㡬殆夫人吮血乃愈毎称其孝曰为宗族师夫人嫁时槖中装甚豊悉以㱕两姑贫而不悔其于娣姒姑叔调娯曲尽爱誉无间言佐其夫正以从治家有法大夫公旣宅特进忧生理中微夫人悉力经理攻苦絶甘以济春秋烝尝亲涤濯羞簠簋细务至醯酒醓醢必躬至老遇事迎觧缓急轻重皆曲而当大夫公仰成不知家之有无也教子慈而不纵㓜课以诗书长勉以名节见其子登进士甲科名次复践其祖端明之旧五持使节再緫军储入为馆职为郎为卿为宰士从其子游宦踰岭渉湖上汉沔歴江浙㡬半天下人皆荣之夫人以盈为惧毎戒其子曰我为汝家妇逮事乃祖乃祖仕不过二千石汝父一官四十年而在官仅五稔汝趾羙袭庆今幸有田庐家不啻足无不知足以贻吾忧故其子安义命恬进取夫人之教也晩更多难㓜子家妇相継沦䘮夫人不乐逺适尝曰我得死于吾庐幸矣其子屡以亲老辞宠禄盖母志也诲饰诸女不少弛言动惟法故诸女适仕族皆冝其夫家待内外姻戚恩称而礼得驭臧获不严而肃勤倹慈爱出于天性子旣宦逹悉力致养夫人必欲均及自享其薄春秋益髙以礼自饰歳时宴享肃雍淐克如始嫁妇云性淡泊早受道家箓斋戒之日十居四五晨起诵浮屠书非疾病不废初遇今天子正位储宫以子登朝三遇庆夀恩霈自孺人累封至太令人绍熈二年五月乙卯卒于常州之私第享年七十有七男二人长定夫也名戡今为朝散大夫直寳文阁主管建寕府武夷山冲佑观次曰武先夫人卒女五人长适进士邹彦谦蚤卒次适儒林郎监泰州角钭塩场孙敏问次适朝散大夫知信州张棱次适承奉郎监隆兴府籴纳仓张元涣次适文林郎定江军节度推官胡鑑孙男二人康修职郎新建康府江寕县主簿庾尚㓜孙女二人戡将以是年六月丙午举夫人之抠祔于武进县怀德南郷谭墅大夫公之墓铭曰大令之孙端明之妇大夫之妻宰士之母莆宗畴昌维蔡及方懿厥夫人两家之光象服斯皇鱼轩斯锵八秩斯长有炜莆常人知其福莫知其徳维碣可维徳弥白夏侯世珍墓志铭世珍讳琳夏侯其姓也其先有自谯从夀春者五季时为宜春椽因家焉今为分宜人曽祖藩祖敏父绎俱不仕世珍弱不好弄从群児遨习弦诵之声父异其儁市书万卷愽延师儒用楙其学一时名公鉅儒若今刑部尚书萧公直显谟阁杨公监察御史艮斋谢公皆折軰行与世珍交以故耳濡目染前言徃行丛于厥躬尝以文辞荐名春官旣给札而父赴告至徙歩二千里泪血靧面骨立足茧见者为动祖母春秋髙母夫人在堂弟娣六人㓜不更事生理棼紊緫于世珍昼理家夜诵书奉老者司颜色尽孝敬字㓜者勤教载时昏嫁宗族之贫者资之失职者业之亲邻之见者朂以善不记其过正其失䘏其灾用是其行信于家其贤着于郷凢县令之省风謡问民瘼必诹度焉袁之庾侨于临江旧矣盖袁之为州地陿田寡粟财堇堇州民必山伐陆取方舟乗流贸之临江易粟以输议者建欲迁庾于分宜世珍以不便民白州州以闻主计不从至今民病之邑有潴泽曰泉塘者漑田畮千而嚚者颛利歳有水讼泽不均宏世珍自诡司水不以租挈有无自源徂流靡不波及有武经郎廵検张携孥之官邕筦客死分宜其孤生十年矣囊无一簮存亡无㱕世珍闻之旣为之棺㰸馆置其孤白县若郡为之上闻其孤授承信郎世珍厚其道费而㱕之亡卒胡弄兵略居民逆颜行部使者帅师讨之不能禽贼语人曰得夏侯某一言即降竟平之祖母母夫人旣除䘮家议出分世珍语弟姪曰先庐旣坚某姪居之山墅旣蕐某弟居之诛茅水濵吾将老焉邑有郷校徙之非是士欲复故世珍攘𬒮属役以劬得疾祀明堂徳音许世珍诣集英西箱奉大对将应书未行而卒实淳熈十年十二月癸酉也得年五十一初室何临江人给事某之从孙継室罗庐陵人奉议郎安仁知县某之女子男四人诠谟谦识女五人适进士罗介周穑邹廷瑞其一许嫁李其一尚㓜孙男一人发将以甲辰十二月二十一日葬世珍于化全郷徳全里赤塘之原诠以文林郎新永州教授欧阳某之状来请铭某与世珍雅素且亲乃哭而铭之曰伤哉世珍言折其玉言就于木言穸于谷视人以身视䟽以亲视金以尘无复斯人有实在鼎有泉在井可荐可羞莫予云省我有嘉賔谁其酧之我有穷人谁其收之賔筵散矣行道叹矣伤哉世珍古斯万矣夫人李氏墓志铭故承务郎监淮西江东緫领所惠民局胡君泳字季永之夫人姓李氏绍兴府上虞人曽大父髙累赠太子太保大父光擢进士第宣靖间为侍御史有敢諌声绍兴参大政㑹宰相秦桧主和议公力诋其非坐削爵贬儋耳桧死复资政殿学士谥庄简父孟坚气慷慨方庄简在谪籍里人诬以私史下诏狱贬夷陵父子各天一方旣偕庄简复官丞晋陵宰钖山守嘉禾俱以最闻方用为淮东提举常平而没善类嗟惜夫人慧淑庄重容止有度喜愠未尝见声气庄简爱之甫齓而祖父俱逺谪复罹母郑忧泣然哀动左右乳下弟疾甚夫人视之不少置卒頼以安姻族称其孝友忠简胡公之再谪珠厓也季永侍行年十有二庄简见而异之问其始生之歳辰适与巳相似庄简喜谓忠简曰是児气质不凡为胡邦衡子而命复类我他日寕为畸人必不为佞人吾有孙女当以奉箕帚故夫人年十有九㱕于胡氏事舅姑如父母笑言不闻于中闺敬夫如賔时节朔望必端拜待诸姑妯娌如同产未始有丝髪畦畛忠简严于事先夫人躬䟡涤濯为诸妇倡季永志逺业夫人以米塩自诡不以累其夫至诸姑之有行毎辍囊箧相之妇徳优优式是里居忠简毎训诸女必曰家妇非而軰法邪季永官金陵不幸蚤世夫人才三十有三抚群㓜泣且誓之死靡他不御鈆泽不服蕐侈惟饰诸孤从师就学比其长也皆奋然有立槻始筮仕监鈆山酒税务以㢘介为今参政萧公尚书叶公论荐榘自明州比较务摄令象山郡太守岳公以尤异荐于朝有㫖书姓名于中书人以为母训之修云初夫人念父母家欲其子官于浙㡬一㱕省榘旣官甬水遂奉板舆以东夫大㱕拜松楸见诸父昆弟心甚喜淳熈戊申冬自象山复还上虞阅数月以疾卒实巳酉七月十日也飨年四十有七男三人长即槻今为承事郎签书光化军判官厅公事次即榘修职郎次桯亦好学孙男一人复孙孙女四人婉孙夀孙粲孙李孙诸孤将以绍熈攺元五月庚申葬夫人于庐陵县顺化郷龙囬之原先事以通直郎江州驻札御前诸军都统制司干辨公事玉宗孟所纪夫人行实移书乞铭于万里万里与季永父子间游最故且师事忠简公先生其何敢辞铭曰胡李两翁儋崖相从昏姻南东一世清风季永不年夫人其艰松雪其寒兰王其蕃漕邑言㱕言慰其思载驰一诗嘻其废而嘉定元年春三月男长孺编定端平元年夏五月门人罗茂良校正诚斋集卷第一百二十九终诚斋集诚斋集卷第一百三十诚斋集卷第一百三十庐陵杨万里廷秀墓志铭萧君国蕐墓铭君讳饰字国蕐萧氏世居庐陵之横溪曽祖吉祖玠皆隐徳不仕父僴字伯寛博闻强记为崇观三舎名贡士国蕐生九歳而孤母朱日诵柏舟之诗以自誓是时兵乱未敉强宗内逼豪氓外陵殆无以安其居母羹藜饭糗教育国蕐兄弟三人耨以诗书耘以师友国蕐㓜而颕异长而温冲方頥广颡重厚寡言事母至孝友兄弟以义有愉色无间言宵尔诵絃书尔朝蛊术业有闻士林称焉歳在隆兴甲申冬国蕐攺葬伯寛而两雪兼旬国蕐忧之前一夕斋沐祷于庭曰天其或者假某半日之霁得奉窀穸不然请以死报诘朝助爽物开除日光穿漏得以襄事咸喏国蕐之孝感云淳熈十年歳大饥郡守赵侯方讲荒政国蕐兄弟首请于郡愿身先之凢活饥民三百余人侯甚谊之年三十余䘮室师玉阳子非蕐元之戒乃于所居之偏别筑一堂掲以仁夀幅巾藜杖徜徉其间棐儿明䆫炉香独坐尽繙佛老之书而呻之中夜夙兴终始无倦者五十余年一日嫡孙谦侍国蕐于堂上国蕐曰居吾语汝吾子孙森然矣吾年八十有二将何之汝其大吾门乎谦掖国蕐以㱕沐浴而逝实绍熈二年八月十有七日也国蕐处已以敬待人以诚郷人有争不诣官府就折衷焉乐好施歳饥则倒廪活人豊则舆梁甓路非求利益也子男三人揆振拱揆好学善谈论振拱以干道间输粟助振贷官奏之朝𥙷将仕郎郷先生广西主管罗巨济噐重之言于部使者檄振以邕州上幕檄拱以封州遂溪尉揆振皆前卒女一人适周侃孙男八人谦枢权谔谟机纪皆强学女五人适陈作砺蕐孚荣刘灿胡埙刘千载曽孙男六人女三人皆㓜拱与谦枢将以绍熈四年七月十有三日丙子葬国蕐于髙泽郷余陂之原国蕐所预卜也拱介予弟万遇以国蕐之行实来请铭铭曰岵兮斯徂屺兮婺矛牙居兮其孤横溪之萧衆睨厥巢两风揺揺予手予劬子口予书其妥岿如旣培其根孰韡其芬彼茁者兰刘君季从墓铭君讳大同字季从姓刘氏世居庐陵之石塘曽祖蕐祖珍父逢辰皆不仕父以儒学行义劬躬㑹友所与游皆州里名士尝从参政董公学参政贤之为其子聘其女焉君生三歳而母胡夫人卒又八歳而孤哀毁已如成人有兄旣壮不夀君抚其犹子而教之因谓曰先人门户託予二人若不力学何由自立乃聘人士之善讲习能文辞者相与北面师之君种学绩文弥乆不懈月生日长从进士举数无遇于有司君举益不懈性谨厚不妄笑语平居接物色怡气平惟恐伤之尝曰与物无竞吾乐也笃亲宣慈善行纯表终始若一姪寖长欲分田嚋卑之沃壤而巳取其瘠焉量入为出不蝇营于锥刀倒廪于谷贵之歳輙痛损其估以济人人多徳之里有大东塘漑田数十百顷歳乆不治将遂圮废衆惮其费莫敢议其役君一且视之慨然曰吾田湏此水者甚寡然使水旣潴亦衆利也乃捐金鸠氓筑之䟽为沟塍取之不竭旱有先备歳无大侵吉塘有小溪横道患无舆梁毎雨集暴涨及隆冬凝寒徃来者病渉君乃召匠计工伐石它山桥其上费一钱粒粟不徴于人桥成行道唿舞君之乐于利人类此使天假之年则其推有余济不足其事当益宏大又非令所见闻者比也绍熈三年三月乙亥君以疾卒于正寝年三十有八娶杨氏赠左中大夫徽猷阁侍制谥忠襄邦乂之孙故右朝奉郎都大提㸃坑冶铸钱司主管文字振文之女生三男䇾察謩皆竞爽四女许嫁罗歩萧昌龄宣溪王桯卢溪王漑泉江郭栖鳯君卒之明年其孤欲以九月甲申葬君于髙泽郷遥塘之原前期以迪㓛郎潭州浏阳县丞萧一致之状来谒铭于予忠襄予叔祖也主管予叔父也虽予宦游北南与君未觌面然与君亲也且闻其贤则哭而铭之曰齓而不天忙而不年学而不骞其立匪易其劬匪置其折匪意莫贤者渊莫孝者骞则亦云然君也何怼子也可诲庸讵不大孺人贺氏墓志铭孺人贺氏吉之永新人故迪㓛郎致仕寗君名儁字公才之妻也元祐宣政间有文名于辟雍号江西大小贺者其先也父师孟潜徳不仕孺人生有淑问嶷然其殊女红妇徳兼茂并秀二亲爱之选所宜㱕以适公才人入门下气怡声允恊上下嬂所宜靡务不辑始婺矛牙居二十余年孺人晨昬肃祗阃内之事禀命无遂绍兴丙辰米㪷千钱豪右藴年孺人语致政曰郷有饿莩积而不散非仁也廼平直倒廪且为粥于路以食丐者所活甚伙鄱阳有贼聚不逞掠居民致政女弟之夫为所劫质孺人闻之号泣倾橐赎之一簮不留致政叔母寡居娄空字二㓜孙粰橡不给孺人自致政迎致于家生飬死葬以所事姑礼事之蚤鞠一孤女自髫及笄训之劬愉嫁之敷腴闺壷妯娌以为爱女贤于爱子盖甥也致政雅好賔客一日无客意象闷闷客至必取车辖投之井壷觞淋浪豆笾旁午卜夜継昼尽驩竭赀靡有小靳孺人躬馈未尝形惰容干道之季歳大侵师参政龚公奉诏劝分悬爵博谕致政谋之孺人孺人唶曰活州里之饥此吾愿也握粟贸官岂吾荣哉且吾児欲取官以启吾宇何不读书于是倾家市书万卷旁招名胜秀孝以淑其子居亡㡬何其子综贯易经种绩艺文琢切新义声闻日章孺人之教也性贱货贵义梁川甓涂捐金卖珠至于浮屠老子之宫罔不盻饰州里冠昏䘮祭莫能举者戚踈薄厚周之无倦了无徳色一日立子孙于堂下而诲之曰贵出如粪土贱取如珠玉此货殖家者流所谓上䇿也吾则不然冨为怨府利为身仇亶免冻鋖奚以赢为小子志之淳熈甲辰遇东朝庆貤恩老老封为孺人遂与致政同日尚书艮齐谢公扁其堂曰蕐夀云致政旣逝孺人体力康强有加无衰后六年忽农起属疾子孙尝药以进孺人劫之曰人生百年七十者稀吾今济登上夀又奚药焉复举似他日堂下之诲言终而逝实癸丑二月二十有八日也子男三人龄千能昌英女二人适进士呉少阳刘藻皆士族云千龄及二女皆前卒孙男九人有志有谦有秩有㓛有开有为有文有永有与伹力学有俊声女六人适进士曽迈将仕郎刘崈一谭宗元呉有兴颜世徳其季许嫁刘载曽孙男四人炳烨煇燧女四人其孤千能昌英命詹尹诹大蔡葬宜某日某地詹尹卦之曰是在嗣歳其月星纪于丙攴午其塴之晷羲和之里一牛鸣地石角之潭封之右臂先事昌英以太常少卿曽公三复所状孺人之行来请铭于予先是予尝铭公才矣今其可辞铭曰允孝廼姑允㳟廼夫允才廼雏其庄其劬金珠之氛罗縠之尘亀布之缗濯以兰芬有青者编有锵者篇有来者贤儒我子孙子孙昌昌厥阀斯张我铭其蔵讫古其光通判吉州向侯墓志铭侯讳澣字节之向氏河内人丞相文简公五世孙也少以父秘阁䕃𥙷将仕郎授右迪㓛郎再监潭州南岳庙循右从政郎监洪州修舡场攺宣教郎知潭州安化县歴广西经畧司干辨公事湖北安抚司干辨公事五转左朝散郎钖五品服通判吉州未之官而卒享年六十盖淳熈辛丑三月二十有八日也江西旧以官舟转饟漏者輙弃逢侯汝霖緫东西饟事请置舡官于洪歳取旧舟更其十三聴之漕司州不预焉歳乆官失併修舟舰侯曰是可不正言于转运使使家是之州不敢强安化故梅山地拊以诚悫率以公廉税节赋时氓獠安业丁秘阁忧始秘阁间学于文定胡公故䘮祭不事浮屠法或以为冝杂用俗尚者侯曰先志不可违乃悉遵司马氏仪侯执䘮哀毁礼无违者母毕夫人先秘阁三十五年卒旅殡于洪侯方九歳能记其物色至是始克易棺㰸迁祔又访収毕氏后自秘阁没宗族留落异方侯必载以㱕而振业之广右连谿峒官属之辟置马政之便宜悉隷帅司幕府侯毎賛其长行之尽公桂帅李宝文浩与侯有旧毎尽言不隐浩欲于近城为营田从事皆承意籍取逃氓絶产以广其数侯曰所籍硗硧无勤师徒后竟废之侯尝至中都故人刘公珙在西府使人问讯侯巳于铨曹得湖北掾始见珙珙敬叹乆之荆州再歳易五帅侯澹然自守不可戚䟽沈资政夏委侯行城于襄阳爲之尽力条具其宜复深噐之旣得吉之贰喜曰文简湏尝居此官吾甚荣之戍期方及而侯巳病矣曽祖受西京左蔵库副使祖宗琦太中大夫致仕累赠少师父子忘奉直大夫直秘阁致仕累赠太中大夫自建炎南渡中原故家﨑岖兵乱多失其序秘阁寓湘中紏合群从䘏孤継絶始程氏书建家庙正神主严祭祀事思泽生产先犹子后已子长㓜雍肃侯卒而守之故江南称旧族之有家法者曰伊山向氏侯资质直遇事鲠挺义不可者虽上官亦面折不少借至接亲族慈爱𣢾曲人有缓急倾橐济之故所至人畏而亲敬而乐方秦丞相桧用事张魏公居二水秘阁家伊山侯毎徃来魏公所问起居魏公甚爱重之遂以其姪孙女妻侯之长子娶黄氏今封太宜人六男士克从政郎武冈军武冈县令士允未仕士充迪㓛郎永州祁阳县主簿士光士寛士先皆未仕四女长适从政郎潭州湘隂县丞宋刚仲次适免觧进士田竒次适进士王瑊次适承务郎前随州酒税李正夫孙男八人女四人尚㓜以其年六月十五日葬于法轮寺髙塘山秘阁莹之右从侯志也士克以其壻宋刚仲状侯之行乞铭于予铭曰冨而好礼非贵介公子如彼寒士敏而好学非乐骄乐如金玉追琢故家子孙不淟厥身不阤厥门文献具存于湘之濵维伊山之向云端溪主簿曽东老墓志铭予生二十七因入州府谒友人郭克诚郭于曽乎馆暄凉外道旧故未竟主人子出年可十七八许颀然玉立眉目如画即之似不能言与之语泉迸雷出予惊喜自失遂与定交曽其姓栝其名禹任其字也一字伯贡后更名震字东老云其先金陵人五季徙袁又徙吉之吉水里曰兰溪曽大父君彦隐不肯仕大父光逺𥙷将仕郎至父敏㳟始自奋发有志于当世㑹外舅匠监丞欧阳珣使虏死焉无子朝廷官其壻三迁知与安县以宜教郎致其仕东老结髪不好弄不妄言笑入小学日诵数千言少长发藻蔚甚是时今尚书焕章阁学士艮齐毎课诸生所肆业未尝不首东老且谓兴安曰是将亢而宗年甫踰冠亟荐于郷侍兴安往官下兴安卒东老自桂林徒跣护䘮以㱕间関数千里毁瘠立骨见者为泣奉継母彭夫人拊二第四妹尚丱允孝允仁族党州闾称焉筑文友咏㱕二堂旁招明师躬率二弟与其子问业焉父子兄弟讲画酿郁诵音弦声洋洋如也以故弟雩虽蚤世巳崭然露头角需亦再荐名天朝荐行钖类之典母夫人以东老兄弟得封宠钖使蕃珈翟焜燿岁时奉觞为夀率子弟拜堂下孝友怡愉叶气霭然东老自少驰俊声人谓一第不足慁也晩乃试集英得仕非东老雅意也予与艮齐先生皆勉之曰官无小政无不可为君臣之义废之可乎则相与剡章荐诸朝调徳庆府端溪县主簿单车之官㑹郡博士阙府选东老摄焉诸生望其容貌聴其议论起敬起畏得所矜式秋大比士子譁讼其官墨不可监试者复选东老摄通判州事徃董之入鏁闱语考官曰诸君母陋南州异时张曲江余襄公皆一代人物之英愿留意勿草旣掲牓士称得人钟官冶金之课屡殿使者病之符东老行诸郡督其滞还至章贡遇侍郎赵公彦操经略番禺一见甚曰南海事丛吾惫其孰助我子其与我偕开府亟以户曹掾辟东老东老为尽力𥙷弊剸繁一府嘉頼塩使者歳贡鋈金毎若干镒谓之一网积网卑谓至三未得所宜东老廉且才俾尽护以㱕水衡东老辞不能使者曰吾求其人乆矣微君莫可东老不得巳遂行至贑属疾卧舟中其子克巳遡洄及之于西昌则东老病矣然一见其子独问母夫人安否语讫而逝时绍熈四年十月十日也得年五十有八东老风谊甚髙有以患难空乏告者不以有无为觧可赒赒之乆假不庚不问性不好丽羞服取给未尝过制至奉先事亲则否治家始若不肃终而不弛友朋至随所有治具爵不踰五客主不及乱罢则谈经说理商略终古纸䆫竹屋风雪萧然寒炉青灯相对终夕人人自以为得所欲也所居面玉笥诸峯多晋梁隐君子之蹟尝暇日杖屦徃游毎有诛茅山侧之兴因自号群玉隐居言语文章自出机轴无一语袭前作九喜为诗平淡简古深得陈黄句法丸悲欢忧乐登髙怀逺览古行役一切寓之于诗得若干篇并杂文丸若干卷目曰群玉集又于书字画遒劲人比虞禇云蔵书数万卷又得欧阳氏故书数千卷阁以之终日倘徉其间虽隂阳卜筮天官地理浮屠老子之说无不综贯人有问者随扣随应时軰见谓殚洽配毛氏同邑贡士颕士之女先东老二十三年卒四男子克巳克允克寛克家皆嗜学克巳克寛尝预秋荐二女长适朝散郎荆湖南路安抚司干辨公事陈梦材之子东次在室孙男女二人尚㓜诸孤厝东老于仁夀郷佛塔冈之原将以十二月己未塴克巳持陈君梦材之状来见拜且哭曰先君子辱先生与游先生不铭之孰铭之铭曰近世勃兴兰溪之曽兰玉盈庭四士収科东老则那曁仕而皤二士舒英曲台承明东老伶俜文行可传诗可管弦人后巳前其生不昌其死不亡东老何伤临贺太守简公墓志铭公讳世杰字伯俊姓简氏其上世逺矣周有大夫师父汉有昭徳将军雍至公之先自建业徙豫章今为进贤人曽祖真祖英世有隐徳考乔累赠朝请郎妣安人宋氏公自㓜颕异读书畧章句要为有用之学隆兴癸未第进士授左迪㓛郎辰州録事参军丁父忧服除调静江府司理参军有兄弟杀人者吏当以重比且连坐公阅其实弟初不与谋卒以谳奏外邑以盗上府丸六七軰府以属公公物色非是出之后果获真盗时参知政事范公成大为帅将重劾邑令而请赏公公力辞范公荐公治狱详明有诏记公于中书载籍淳熈初元范公徙镇全蜀辟署公为四川制置司准备差遣蜀自中兴以来置帅尤重于时频易帅西南夷㓂边前帅坐免至是边防机事范公专以委公公悉心賛夙夜不懈所辟客惟公一人相倚如肺腑边备稍饰则考论四蜀利害次第兴除其大者如对减折估歳五十万缗罢関外四州之和籴以苏民力实自公白发其端蜀人大和异时士大夫有谒于制司者不得则讟幕府故僚属徃徃憷于权利公廉巳和物援寒畯通下情事有未安必尽言不阿范公虗心以聴尚书郑公丙手书贻公云闻蜀士翘楚皆为范公得可谓自吾有囬门人益亲范公召还荐公于上前乞不次擢用上方留意吏治以公新攺秩诏中书除知鄂州蒲圻县当承平时赋入甚伙今视旧十不能一且经界不正徭役失平以作业若干訾民民皆窜易名数吏手得以上下公下令覈欺隐第甲乙为书蔵之有司至今利焉频歳饥振廪劝分境无流莩诸使者列公治行以闻有诏秩满诣中书察廉丁母忧服除通判靖州靖深入五溪环以夷獠王民土爬山耕荒伧相望而官赋无定式钱曰经緫制者歳五十万其出无从徃徃虐侵巧夺以启蛮心乃尼穿漏検赢余相为𥙷除削其苛政栾官林顺才者要结五砦坎用牲于夷鬼将有异志公谍知之亟白郡守遣腹心谕以祸福莫徭聴命有罗鬼蛮者开山通道以马市为名包蔵不测符公经纪其事公躬渉険阻创立砦栅折其姦萠边以无事于是丞相赵卫公与诸使者以公才能列于朝除权知贺州入见绍熈新天子因问公徃在制幙成都权酤之课近年益殿何也公对以苦赵开笼鹾荈酒之利以佐军兴因此犹张弓也今数十年不㢮民其有不困乎比年西蜀歳豊物贱而民愈贫养生之湏有急于酒者课之殿也则冝上深然之元年冬公始至郡首修孔子庙及郡学民知公意在教化相率服从岭外自塩筴娄更复用官自鬻之法民以为病公一切罢之乃痛自酌损必由身始齐厨不炊賔筵生尘佐吏服其清苦云诸使者䟽一道郡守之课以公为第一书闻而公已疾以绍熈三年十月十有七日致其事未㡬卒享年六十有六州民罢市巷噐积官为朝请郎假服三品娶帅氏靖安贡士尢之女封安人子男三人约纶绅约绅先亡女六人二女早夭次适进士吕仲良次适进武校尉新监涔阳镇酒务叶洪㓜许嫁进士叶沂男二人廉度孙女四人公风度凝逺不形喜愠其学问通古今其议论守大体其好善出天性自试进士为范公所识拔因是游公之门及在广蜀再为其属主賔相金石不愉及范公退㱕公亦婆娑于外范公所荐蜀士数十人公为之首同荐軰流有至执政者公子无羡心当路诸公有欲钓致竟谢不徃初公宦粤蜀皆单车之官妻子不至官寺暮年安人及其子始偕徃临贺更未尽安人先㱕闻公赴悲伤感疾而殁纶将以明年二月甲申奉公及安人之枢合葬于靖安县长安郷石马冈予与公雅素且厚纶以公壻眉山吕仲艮之状来请铭则哭而铭之曰范公帅蜀载万只玉㱕献黄屋大者钧枢小犹伏蒲剌天鱼鱼上客伯俊而马不进卒老于郡我能非贤我否非天毋悼下泉夫人邹氏墓志铭夫人邹氏世居临江军新涂县曽祖复祖昌龄父敦礼昌龄字永年大观间登进士第终建昌士曹敦礼字和仲绍兴初乙科登第仕至通直郎贑州节度推官邹氏世儒而士曹教子尤笃尝仕于衡因家焉故通直两以贡士冠于衡又以类省试冠湖南娶衡人都曹谷氏之女谷夫人适邹氏两族荐绅文学相髙里法相砺故诸女日闲训诲夫人有女徳通直尤爱之毎曰吾此女不妄与人绍兴丙子朝廷行郷饮酒礼县君黄君钺与人士约试毕而后行礼于是曽君徳贤以书一经就试黄君喜其文及行礼通直摄僎介事黄君出徳贤文卷示之且于行礼间觇其人物仪矩秀茂通直一见倾盖遂许以夫人㱕之夫人㱕曽氏时徳贤之大父仲平年七十余方康强好欢乐其子庆羙庆善日娯侍左右夫人于妯娌间序为下陈凢膳羞牢醴顷刻而辨仲平得优游晩歳与亲賔相娯恱虽其家之肥亦夫人先意承志之助仲平旣终而庆善夫妇亦老矣夫人下气怡色昏定晨省奉醴以进必极其㫖奉馔以进必极其豊退又探其所嗜罗列而进庆善左善賔客毎与客燕集必卜其夜式歌且舞曼衍毕陈以极賔欢弥日乃罢其𬞞果暇㫦山肤海错何珍不致彻巳不进庆善毎喜其后春秋益髙牙车豁揺宰夫烹熬皆不合意至夫人刀匕所供毎事必尝曰有妇如此吾无饥矣方其时庆善二女将及笄其长子徳元适早世孤女三人俱㓜庆善夫妇旣爱其女择对惟艰又忧其孙之无㱕夫人于侍膳间必寛其意愿以身任至五女者言动视聴织絍纂组必手携面命俾如内则之礼庆善视女若孙婉娩聴从叹曰㣲吾妇之贤畴克尔厥后以其长适临武令奉议郎蒋君昻其次适静江府观察攴使文林郎洪君光谦诸孙亦各择良匹而嫁之其橐中装皆夫人恊力营之加隆乃巳蒋洪二君旣没则又劝徳贤収䘏其孤淳熈乙巳庆善夫妇与徳贤兄嫂相継而逝徳贤治䘮哀毁不攴夫人尽夜哭临緫斋内外及至葬车辙填门夫人勠力应接终日忘食由是感疾绍熈辛亥毕㓜子赵氏婣赵氏尤为夫人所爱入门未㡬而卒夫人益哀由是疾笃以是年十二月二十日终于正寝享年五十有五子男二人千能千龄女五人长适从政郎新州新兴县令李昌龄次适迪㓛郎建昌军司户参军胡卿月余在室夫人生于儒家甚徳而庆礼无违者敬事尊章为诸姒率同室千指俱无间言下而媵仆抚柔慈惠各适其意方徳贤少之时笃志问学求师结友夫人经纪家事井井不紊建子之长训诲尤力好学之士愿与子游者悉招延之故其子学以成毎母子尊爼谈笑间时以班姬女诫及古今列女传反覆评论聼者忘倦郷里之为妇为女者是则是式其孤以今年某月某日㱕夫人之枢于同郷西江之石兰原前期千龄以迪㓛郎新广州増城县主簿刘汝明之状来请铭于予予与和仲居则邻郡官尝同寮和仲江西诗人也夫人当能诗而未闻者何也铭曰伯喈之子封胡之娣林下之风闺中之懿妇徳妇言彤管有炜岂无胡笳之辞应有栁絮之诗胡不传兮应见其二子而问之安人王氏墓志铭安人王氏庆人也赠少保茂之曽孙枢宻副使资政殿学士赠太子少师庻之孙知㱕州之道之女朝请大夫直秘阁张公允蹈之介妇朝奉郎新通判隆兴军府事奭之妻也奭字叔保叔保当靖康初侍直阁公﨑岖兵间自亳社南来居庐陵今再世矣安人自㓜警悟徳性敏淑枢使尤所钟爱遴择名阅良对年十七㱕张氏时直阁公犹未脱吏部选赋禄甚薄児女在髫齓者数人尤重义好客有无尽费安人不逮事姑㱕先长姒闺阃之政一出经理仰尽妇礼俯育诸㓜益斥簮珥以葺生理初年堇堇今则裕如穉者壮壮者婣聘不汰装不𥚹粤自设恱首造祭噐祭日必躬涤濯必致豊㓗如是者终其身年旣莫止子妇满前不以属也张氏有逺属三女落南直阁公㱕而字之未及适人公巳捐馆安人力賛叔保择可妻者费皆巳出不靳叔保异居从弟两孤女贫不能嫁安人尤不忘俱有㱕巳有孤姪则纳为仲子妇仁及中表举族亲间范焉楷焉叔保莅官所至有声亦惟内助寔贤不以秋毫家事为官事累延师儒以淑其子弟尤笃平时自奉苦淡不妄费一钱至赒人急难欣然倾倒遇妄媵不可犯而无小大皆怀其恩纪先是柄臣当国枢使公以异议退居江之徳安薨子之竒兄弟为其下所告时直阁公为邑长为白其诬再告于朝直阁公坐殿课之竒谪岭表道庐谢直阁公曰一日见天日誓不忘后之竒佥书枢宻院事有举前恩贺叔保者安人独曰此古人所絶口者报亦不及语孟诗史皆蚤歳成诵毎与家人语輙训以古义初封孺人再封安人五子履贲随临观孙男三人孙女七人属纩无他语惟勉诸子以学且深念叔保孰当为举案者寔绍熈三年五月二日也得年六十有一里之人见者䀌闻者恻至出涕曰安人之贤而止于斯卜以九月十三日葬于庐陵县髙泽郷永和镇新庄之原将辟叔保以其女弟之夫监察御史曽公三复所状安人之行来请铭铭曰外家方屯焘以捐身尊者之仁外家复享不㗲于庚亲者其宏北客南翔家孰其昌今称曰张非鸾畴依曜畴斋不偕其耆嘉定元年春三月男长孺编定端平元年夏五月门人罗茂良校正诚斋集卷第一百三十终诚斋集诚斋集卷第一百三十一诚斋集卷第一百三十一庐陵杨万里廷秀墓志铭太孺人刘氏墓志铭吾州郷贡进士胡籛与其弟太学待𥙷生问自瑶环瑜珥衣文褓时已婴陟岵之戚惟胡氏有西昌黄漕之胡有卢陵值夏之胡籛之先讳衍第庆暦十一年进士官至朝奉大夫者黄漕之胡也近世澹菴先生资政殿学士忠简公值夏之胡也二族同源而异委皆为吾州名族而籛问以侲子而孤人谓是家其不竞矣夫则有贤母以母之鞠兼父之训倒橐胠簏一簮不留尽用以招聘一郡之明师逺方之良朋以儒其二子二子少长儁声四驰文学韡如淳熈十年籛贡诣太常问亦娄中待试太学生贠明年夀圣皇太后圣夀郅隆天子率百官奉玉巵上千万岁夀上自公卿大夫下逮士之赏与计偕者其父母皆行封有差于是籛之母钖紫告象轴封太孺人又三年光尧大上皇庆夀湛恩加赐冠帔于是里之人唶曰㣲此母孰才是子㣲此子孰祉是母二子乃取纶言子与賔兴身逢休庆之词作堂奉亲扁以逢庆艮斋尚书谢公特书以记其事乗成先生监丞周公大书以揭其扁少傅大观文左丞相益国周公赋诗以侈其荣一时名胜和者山则歳时二子及妇若孙百拜于庭升堂上夀芝兰相辉爼壷即叙太孺人朱颜鹤发正坐举觞观者艳焉一日御板舆升轻轩盛服徃外家留连竟日与诸戚属款语特异平时周谆若逺别者暮㱕又与妇子谈外家事甚悉诘朝夙兴盥漱冠衣危坐忽若得疾人无觉者问家人子曰日将午否曰过午矣即奄然而逝实庆元戊午十一月十九日也享年八十有六太孺人姓刘氏吉之大和人也父讳獬左奉议郎通判徳庆府太孺人自㓜柔惠警敏父授以孝经论语孟子一过能诵略通大义终身不忘父爱之异诸女择对得邑子胡着字悫仲即以女焉悫仲茹古绩文士友推表于是胡氏刘氏两族皆以文儒相髙以词锋相摩州闾敬焉无禄悫仲蚤世而太孺人迪子能家自苗而实将而浡君子以为难太孺人经理家政有条于俭于勤初约终豊视前过之无不及者然天性急义铢视货寳雍内睦外宗附婣怀孰児而孤我与室之孰女而婺我与嫁之孰寒孰饥谷之丝之晩好浮屠书若有得者常语家人子曰吾他日当无疾而逝已而果然二子四孙长曰天麟中待𥙷大学生四女孙长适进士刘处愚余皆㓜后二年其歳庚申其月中吕其日丙申其县吉水其郷中鹄其原杨梅太孺人葬焉先是籛与问以奉直大夫广南东路转运判官黄公夏之状来谒铭铭曰天孙云机织锦为词如纶如丝桂栋兰梁荷盖为堂龙炙玉浆有轩斯鱼有綵斯𥚑夀觞斯愉胡松胡楸言閟其丘言千其秋节妇刘氏墓铭予亡友安福西溪先生刘君彦纯育徳丘园遁光閟芬孝友忠信茂于家庭蔼于州里闻于冕旒淳熈圣人骏发书诏褒嘉幽潜表厥门闾用旌髙蹈先生既没其名益尊其善弥章过其门而闻诵弦之声登其堂而薫雍睦之风遇诸涂而逊行临乎财而逊得者不问而知其为先生家子弟也然未足观先生之化也先生有女生长见闻餐义服仁袭礼安诗自毁齿时不待姆训不繇师诲有斋且淑宗妇咏赞者不问而知其为先生女也然未足观先生之徳也后数十年则闻安福彭氏有节妇刘其姓者予闻而惊异焉一日有客自彼来者问以刘节妇者为谁曰同邑人士彭云翼之妻应时之母而西溪先生之女也予曰其节何居曰刘之㱕于云翼也春秋二十有三至其嫠也二十有六其没也一星终者五始其夫以苦学属疾授室三年竟不起云是时舅姑俱存而子未晬也里之人曰夫亡畴依子㓜畴希是能安其室而畴㱕乎夫人闻之曰曾谓世无共姜妇皆文君乎舜何人也予何人也则鬻簮珥以葬其夫祝鬒髢以训其子㓗兰膳以奉其舅姑至于吉蠲苹蘩经纪生业不懈益勤不约益豊买书充㨂秩賔满座明师谅友自逺云集子学曰新子誉日闻于是周急施惠拊生収死族亲表里咸𬒳庥藾至其自奉荆钗葛制嚼水脱粟萧然一窭人子也夫人一女子耳而彭氏之烝尝託焉父母託焉子孙託焉而其身则四十年无俪而安焉兹不谓节妇而谓之何哉予于是毛髪尽竖胸臆愤发不觉起立而长太息曰伯夷家児无夺席后稷之孙无惰穑非其性有乎尔则亦习有乎尔故不知西溪之徳者盖亦无观其人而观其子弟无观其子弟而观其女乎可谓今之宋伯姬陈孝妇也已夫人一子即应时也秋闱三预侍试太学生员之选一女适进士罗日新孙女一人许嫁欧阳三杰夫人没于庆元五年八月乙酉葬以明年十月己酉郷曰庆云山曰潭北先是具孤应时以通直郎新知隆兴府武宁县事欧阳俣之状来请铭予与西溪先生友且亲非予铭之而谁也铭曰耋哉二亲哌哉一婴夫也不存嗟未亡人言茕其身而当其门胡寕有旻言遗之屯烈彼松筠外铄霜氷上贯月星彭氏有祀西溪有子维节妇之韪陈养廉墓志铭天下有独立之士乎无也盖有之矣我未之见也若永豊陈生懋简者其庻矣乎邑之里曰沙溪故有六一先生祠堂乆而圯圯而莫之葺葺与不葺不校也而生一日过之若大戚焉独奋而葺之新而大之予闻而嘉之曰此庻几所谓独立之士也非乎或曰此士之细也奚嘉焉曰汉世春秋之学尝尊公羊矣又尝尊左氏矣时之所尊势之所㱕也㱕乎彼必叛乎此在彼无㱕在此无叛其独立之士也欤陈生是已生字飬廉懋简其名也世居吉之永豊曽祖言祖深老略俱不仕飬廉㓜敏慧意趣磊落少长励志问学从试有司累无遇则喟曰经不耕不得道田不耕不得食是可一废乎每读书小极则取陶朱治生之书而考问焉昼尔于田宵尔于简编经史内饫食货外羡卒擅一郷士农之赢然营以胼胝享以锱撮积以豆区施以庾釡遭父䘮及葬送车数十百两母夫人春秋高飬志飬体情文兼隆食上必察所膳食下必请所与先意将迎先事贮储择地爽垲筑室广深丸数百楹娶兄弟子姪无得异居无不合食尔学于斯尔稼于斯宅里冲裕亲庭怡愉郷人仪之罔蹈非义其子自伯虎而下竞爽有令质可才可儒则择明师以迪之厚礼币以资之今皆有称复命伯虎筑一精舎不嚣不尘庋书于间其专其勤艮斋先生谢公扁曰立斋以朂之云歳辛夘大侵绣漕者流乗之藴年官劝之分则上其估以浚民飬廉痛下其估逺至旁郡异县咸赖以活百里之内疾者药死者蔵婚者不失时缓急叩门不以在亡为辞不以有无为觧养廉既一新六一先生之祠大夫士翕然称之适新太守方侯崧卿下车闻之驰书致礼且谂泷冈阡无恙否亟出公布属邑尉陈元勲汛除焉又请养廉赞之养廉欣然曰吾志也即尽力佐费屋庐垣墉是葺是周是坚是饰工告成而养廉以疾逝矣盖绍熈二年八月一日也享年六十有五娶徐氏先卒八子长伯虎也次朔大度大明大用大中大雅大敏二女适进士徐少逸郷贡进士毛作賔孙男十六人无悔佥无伪无莫介无咎无勉无伐㑹弇无已无竞无倦无违无惑女四人俱㓜其来年正月辛酉诸孤葬养廉于邑之明徳郷沙溪里之塘原予尝以罗椿之请为养廉记六一先生祠堂之役矣今其孤又以迪㓛郎新临江军清江县主簿曾焕状因予犹子夀森来请铭铭曰道初一源派百其川自百而千以燕伐燕六一皇皇仁义其相金玉其章与韩相望祠之奚巍莫祠奚卑陈生其嘻其梧其枝有为为之无为不为陈生不知知者其谁大恭人董氏墓志铭孝妇董氏衢之西安人赠奉直大夫刘公讳藴之妻朝请大夫司农少卿緫领淮西江东军马钱粮颕之母也初皇姑某氏性严且急里人以为难事惟夫人能得其懽心姑𬒳末疾起居饮食非人不动夫人夙兴问安否退区处日用复适姑所掖以兴为之衣服率家人舁置便坐理发靧面具药饵胹膳饮节寒煖而进之且代之手匙筋间则虞侍左右至夜寐始敢休息抑搔苛痒澡沐垢污罔弗躬者每有肴核必导其㫖甘宻为贮储问所欲而敬荐之如是八年犹一日叔姒姑之犹子也前輙麾郄曰大妇事我有和气无倦色吾心安焉顾谓夫人汝尽孝他日子孙必孝汝姑疾竟不起其父母皆年无恙每语夫人吾女不幸久婴沈痼夫人事之孝虽死吾无恨恨无以报夫人天必能为我报之姑之弟兄来过夫人出拜輙引避或不觉膝为之屈曰夫人事吾娣孝莫能报其敢辱尊礼以重吾过夫人无勤愿厚自爱当必享后福姻族敬慕郷里称愿教其女妇必以夫人为言夫人之先好善乐施郷人以佛称之夫人生而家已贫㱕刘氏又贫以冢妇任家政艰难辛苦有人所不堪者烹餁涤濯织纴纽缝靡不亲之刘自五季居西安之潘村世服田畒奉直公始入小学箪瓢不能自给先进多怜而教之或与之训章䝉而受业焉自是斆学于外惟歳时㱕觐其亲家事一不暇问盖二十余年遂以贤能荐于郷上书天子又免郷荐学成行尊为郷国善士后軰多师从之奉直公所以能忘内顾之忧得一意于学既以美其身又以淑其子皆夫人之助也姑之没十年少卿君甫冠遂以进士起家夫人享其养盖三十有六年累封至太㳟人晩歳歳益康寕面有孺子色歩履啖啜如少壮自少卿君入官中都出使右辅江淮迎侍板舆㡬徧东南㞐处膳服之奉燕游登覧之胜子妇孙曽扶床坐膝朝夕笑语嬉戏之乐皆人所难全者人以夫人夀考安荣为孝感之报夫人虽未尝习知图史而天性敏悟言行中于义承賔祭穆姻族交郷邻待奴隷诚敬恩意无不曲尽事有是非立语可决人有善为之喜跃不善多面折之有烈丈夫所不如者自其贫时或告之急觧衣推食惟恐后少卿君仕有余俸率推以𥙷不足皆夫人之志也姻族家事有疑必于夫人谋之可否斟酌咸服其当郷邻之至者无老㓜必请拜夫人以得见言色为喜幸资勤俭至老未尝一日晏起服新丽不常御食多品不辨尝间辍以与僮御人谓夫人以养福夫人曰吾知不忘其初少卿君不择仕宰壮县佐莫府治赋调兵备尝険阻后所歴多剧烦夫人念其劳而勉其忠在官下未尝问外事惟以寛刑罚恤贫弱成就寒晩为训素少疾一旦暴下顾谓家人曰吾平生六腑坚壮今若此吾其死矣家人晓譬之笑曰不然夜半啜粥晨起饮汤复小卧奄然而逝享年八十一初少卿君觧褐为漂阳簿始奉重亲至建业仰斗食洎夫人再至视旧什百甚自慰恱乃终始于是䘮车东㱕㡬二千里皆少卿君旧所临者官吏迎矛相属人士耋老奔走塞涂观瞻嗟叹至于泣下可谓五福备顺生荣死哀也已男三人长即少卿君次颢次颀女二人孙男七人长强学迪㓛郎新全州清湘县主簿次正学迪㓛郎潭州寕郷县主簿次务学余未名孙女五人曽孙男女八人其卒以绍熈三年六月十八日少卿君卜以某年某月某日合葬于奉直公之兆实其邑靖安县济川里蒋家坞云将辟遣一个走书二千里以朝散大夫权知惠州陆律状来请铭于万里万里与少卿君最故且同官于金陵虽未致升堂之拜然尝置生刍送美槚铭其敢辞铭曰宋有孝妇有孝无古有痡其姑得妇不痡指不挟匕尔我之指身不屈伸尔我之身三千朝夕不懈弥力姑瞑而神请于帝旻报以荣光䄖狄伊煌报以耋夀开秩伊九报以子孙是生名卿天表此老式是东土爰碣其窀俾夜作晨夫人张氏墓志铭予顷职在太史当世之孝子慈孙不以予不能文徃徃诡以铭状其先世鉅人长徳之㓛行用谂于后千年者予欲拒得而拒哉如莆田大丞相魏国陈公枢宻权公资政胡公或以知己或以师友或以其孙子契好皆欣然为之落笔既㱕自江左得臂痛之疾且心罢于绩文囊研椟笔今数年矣予予亡友之子刘庭𣏌一日犯风雪𣢾予门跽而请曰庭𣏌知先生以作文为讳然有士友廖执中自长沙走数百里以来属庭𣏌以其母夫人菆而未葬非不葬无以葬也今天下名能文词不在诚斋先生乎妣氏不得先生铭之其何以葬惟先生动心焉予曰诺今三年矣丙辰八月望庭𣏌再至予迎劳之曰子不趣廖氏铭诗乎再拜曰幸甚则因其携至朝请郎新通判袁州曽光祖之状而序次焉夫人张氏湘潭人也祖大任贡上舎尝注春秋学子争传之父晔迪㓛郎能传业夫人鬌而警敏笄而婉嫕授孝经女训于其祖略通大义攸县人廖君主簿闻其淑问以次子天经请昬入门而娣姒咸喜既馈而尊章胥庆鸡鸣盥漱勤以先衆蓍簮大布倹以率下每遇秋罢必勉其君子以下粟之估用活捐瘠道无殣者主簿既没又勉其君子以悌于同产货不已豊食不已独再閲一星乃如一日艮斋先生谢公尝铭廖氏先阡深唶其奕叶之雍睦云夫人尤喜教子为其子聘朋师徕益友延名胜賔客辏集川至林立讲习洋洋夫人尝曰鬄鬒秩荐实心慕之陶妪何人哉年五十一终于绍熈辛亥孟冬之晦前一日菆涂于来年之季秋葬于乙卯二月五日郷曰清阳里曰宣化原曰曹冲男女六人执中用中致中皆业进士有称用中为季氏后云女适成忠郎监建昌军广昌县酒税李希道进士谭知言季尚㓜铭曰彼儒者子嫔于斯士同徳有炜维诗及礼治尔子孙无念尔亲聿脩厥身对于母勤诗礼一卷尔畬尔甽匪懈尔蓘用载尔稛夫人左氏墓铭干道戊子亡友刘彦纯尝与予语州里儒家者流其子孙能世其业者鲜焉因及永新谭氏曰是儒其躬者四世矣未㡬谭君微仲以彦纯书来属予记其一经之堂又书其桂林精舎之扁未㡬又识㣲仲之弟明仲于行在所之客舎自是予与谭氏子弟还徃今年九月朔予族弟奎来请曰㣲仲之李子鳯能世㣲仲者也其家无禄以绍熈五年十二月某甲子䘮其母以今年十二月某甲子襄事敬介奎以谒于兄有明仲之状在愿徼福于兄乞铭以託不腐则序而铭诸夫人姓左氏世为吉之永新人父时彦绍兴间为郷里儒宗晩以累举得官终于安逺丞以奉议郎致其仕夫人之生颕异絶羣奉议公竒之每语所亲曰欲为是女择对未见可者其所亲曰姑徐之是时邑里先进谭公致政朝奉讳其名能文词妙龄郷赋荐名既以累举得官不愿仕后学者从也游者奉议公亦在焉致政之子长讳某蚤䇿上䇿终官朝奉郎子景先即明仲今为朝散大夫昌化军次讳观复观复之长子讳吉先㣲仲其字也㣲仲嗜学为文下笔不休奉议公见之欣然曰是子非池中物吾得佳壻矣遂以夫人㱕之夫人之㱕也当致政朝奉公太耋康强群从丛居不啻千指夫人平心以处一无间言朝奉公喜曰吾家得此孙妇谭氏其昌乎夫人闻之不矜不懈事姑尹晨夕侧立无媠容视姑颜色愉恱夫人始喜不然徐请曰得无有不可于意者姑见妯娌必称夫人之贤常俾诸妇视以为矜式乆之朝奉公及舅姑相継即世夫人送终无一不尽时节烝尝必痛哭流涕闻者恻楚夫人既荐履艰疚觉生理寖㣲谓㣲仲曰世有无职而食者乎男职耕耘女职组紃弗耘弗紃寒饥其臻于是倾槖倒篚一簮不以着身尽用以为生绩麻条桑以烛継晷脱粟菅蒯以菲自奉三年而成室庐五年而辟菑畬七年而倍其初于是㣲仲得颛颛于文字间延师儒训子弟暇则从賔客投壷弈棊酾酒赋诗萧然有出尘之想诸子咸父母之训相髙以行相先以学相琢以文州庠邑序春秋课试非兄以诗经首选则弟以书经首选夫人曰未也有人于是者歳当上熟谷价如土夫人必赞㣲仲上其估以㰸之及歳大侵谷价如玉夫人必赞㣲仲下其估以散之邑人徳之㣲仲既没夫人数从中表族亲诹之曰今儒士中谁可为子弟师或曰某人又博诹之佥曰然夫人始命其子聘之及至其礼益加于前夫人天性寛𥙿而理家肃严诸妇事女红不夜分不得息夫人坐堂上夜聴诸子读书喜而不寐或至申且既属疾犹语诸子曰汝等冝自强为善以缵乃祖父之志绍兴乙夘大饥汝大父与汝曽大父朝奉公为粥以食饿者所活甚衆朝奉公粝食悪衣坎瘗缗钱将终以告汝父汝父不省者三十年一日出此钱以畀群从诸弟小子识之第力学后岂无兴者言终而逝得年七十有六夫人男女各四人长男鹗志学勤家先卒次鸿鹄好书以气节自许次鹏性悫而志大为文出侪軰右早世无子鳯以其次子卿月后焉次鳯至性孝悌刻意学问属文盈编才敏意新长女适叚昌胄次适龙光朝皆进士次适训武郎新融州管界都巡检使张安世次适秉义郎新监行在省仓上界张镒孙女八人曽孙男三人曽女孙八人铭曰谓姥不龄八秩其年谓姥不昌四叶其孙谓姥不福五者其全中正之里汉山之趾姥宫于间祚尔孙子后以五鼎其不源于此静菴居士曽君墓铭艮斋先生尚书清江谢公未仕日尝假馆于庐陵兰溪曽氏之槐堂授徒讲学一时俊秀自逺来学者北自九江南暨五岭西而三湘东则二淛鳞袭于堂下诗礼之训仁义之实诵弦之音洋洋如也后数十年异材林立列布朝野或以学传或以行着或以能称或以文炳者多艮斋之门人弟子也曾氏为加多其大者首出二史兼官六卿冠豸柏台拂芸道山其次者乗别驾车试治县其小者犹累举𥙷官荐名太常也惟静菴居士其学得艮斋之源委其人经艮斋之品题逺之为同业迩之为同宗皆推之为艮斋之髙弟乃韫玉而莫之与沽种徳而莫之与秋有司不以荐扬天子不闻幽仄旣在于人而邦弗获其用复畸于天而躬乃婴其疾兹命也耶兹命也耶居士讳机字伯虞姓曽氏其先金陵人五季自冝春徙吉之吉水祖光逺将仕郎父敏才宣政间游太学有声绍兴间以东义郎终官监䖍州舩场君生而小异㓜而颕出夙兴呻佔夜诵申且请饪忘尝请席忘牀家人怜之曰书谁之不读一何自苦如此竟不改既冠从谢公学公语人曰静敏寡言不事表襮必是子也兴曽氏者既无遇于有司则叹曰学殖也画而弗殖吾则我咎也殖而弗稔吾复谁咎哉既而又奋曰原夫之軰岂学也乎自是不以阿房诵于人浩然赋招隐之诗所居正对王笥诸峯每弦琴觞酒卧兴揖之曰清风招我朋月唿我诸峯友我尚应接不暇而暇问槐花之黄否乎筑一室独居之揭曰静菴监烝周公扁以二大字而大丞相益国公铭之曰不出户庭能定能应盖惜其定应之两能而卷怀之无施也君于书无所不观于文既敏而工于诗尤幽而淡晩得末疾安之若无有来问者笑笑之曰大块劳我以生逸我以疾庆元庚申八月己亥谈笑而终年六十有四有诗文十卷目曰静菴猥藁配娄氏承务郎天任女也二男曰克定克永俱好学有文克永尝与计偕一女妻进士娄巩孙男曰暐昉三女明年二月丙午其孤葬君于县之仁夀郷㱕仙里龙子冈之原克永尝以诗谒予予读之惊曰是何黯然有后山之味至是持通直郎新知全州灌阳县事王梦得之状来请铭予既善克永又尝记君之菴者其何辞铭曰幽哉若人如渊斯奫如璞斯珍如衢斯堙珍莫予售堙莫予疚维静乎守惟徳乎楙尚书之称丞相之铭有锽有声有姟其龄太冝人郎氏墓志铭庆元六年五月八日小男㓜与㱕自中都因问昔同朝故人今在列者几人抑有未忘老杇者否㓜舆首出朝请大夫太常少卿虞公书二札其一问暄凉访生死寄药物其一则曰俦不天䘮所恃塴七年矣而未有以焯诸幽夙夜祇惧无以诏孙子稔将来俾母徳其埋厥辜谁㱕託契不浅言立而传㣲执事畴控焉有朝散大夫尚书吏部郎中林公湜之状在某敬再拜序而铭旃大宜人郎氏寕国府寕国县人父侗郷先生也太宜人生而静专先生特异之尝曰此女类我虽贫不以妻凢子故朝散郎虞公璠先生忘年友也遂㱕之太宜人既自忘其外家之贫朝散公亦自觉其妇徳之冨君子谓郎先生善于择壻朝散公庆于宜家两族有炜州里仪之太宜人事姑孝姑尝寝疾适免乳且哺子且执事于膳于药匪躬弗置匪尝弗进姑见其勤谕遣之曰汝自湏人扶吾小愈毋乆汝若太宜人曰敬诺然终不斯湏离也既亡春秋祭祀之曰鸡初鸣急起盥漱涤豆笾具性酒皆出其手既秩既蠲而家人有未知者如是者终其身朝散公每观书至夜分而㱕太宜人逆之闑右如大賔大大客肃雝庄栗慈抚诸子每见朝散公义方严甚从容言曰児诚嗜学彼自彼励频督过之将无伤恩遇下以寛有过失未尝笞骂又为之开释一家之中上无卞急下无赍咨朝散公平日诗酒为乐客至必取其车辖投井中摽从者出之门外禁毋得歌骊驹于是卧尊罍飞琖斝投壷奕碁赓酬诗句大笑为乐不极驩不止太宜人既不惮烦且为备先具以待不时之湏是以朝散公益得以交天下各胜至于家人燕集丝竹问作则独凝然危坐若不闻者一坐肃然平居似不能言时发一语理尽而气和每谓妇有长舌维厉之阶多言祇以贾祸其子俦自监察御史按刑湖南孝宗皇帝以太宜人春秋高改使浙东四明阙守复命兼摄绣衣玉节导迎板舆翟茀朱愤晖映行路徃来千巖十洲之间每至登临胜处芝兰诜诜冠盖欣綵服后先上千歳夀士夫艳之半歳御史得郡九江诸子恐动老人念不敢言既而闻之喜曰吾乆矣动㱕兴今得过家天赐也既㱕会亲戚诸姥之髙年者杯酒接欢恩意周洽家有名园日渉其间御史承迎母心欲求为祠官以便色养遽以疾捐馆绍熈三年九月二十四日也临絶湛然享年八十五太宜人生长儒素㱕大家见其子冠豸为部使者又以高宗慈福庆恩三封至太宜人人谓贫冨异观贵贱易志而自奉甚薄自视甚卑一毫不憷其心御史尝谂同院御史林公湜曰吾母虽当燕衎未尝不勉俦以名节常惧无以称塞人见御史立朝以直言见排居外以振职左迁皆韪御史不知家有师也晩耽释氏书风两不渝清晨未尝茹荤盖五十年云诸孤以五年正月壬午祔于西山宝于朝散公之墓从治命也男五人价伸俦佃倬迪㓛郎新黄州黄陂县主簿倬以郷贡进士入大学前卒女四人俱嫁士人今惟季在孙男六人道衎衢衡卫术道国子进士衢迪㓛郎新镇江府丹阳县主簿女九人曾孙男六人熹余未名女一人铭曰朝散造家相维淑嫔奉常蹇躬匪师他人奉常何师萱堂老椿帝曰此母是生鲠臣予狄汝服予锦汝纶若节春秋夀觞其芬九龄有开言㱕其真有西者山有岿者坟两叶而根禔厥子孙嘉定元年春三月男长孺编定端平元年夏五月门人罗茂良校正诚斋集卷第一百三十一终诚斋集诚斋集卷第一百三十二诚斋集卷第一百三十二庐陵杨万里廷秀墓志铭贑县主簿季仲承墓志铭予中男次公之妇翁季仲承主簿窀穸有日其子仁羸然衰服来谒予再拜哭而请曰先君主簿㓜辱先生与之游又辱与之婣今且纳石壤下㣲先生孰与特书其蹟有迪㓛郎蕲州黄梅主簿罗君惟一所书之状在惟先生财哀之予哀而予之曰诺即发书观之其辞曰仲承讳槩仲承字也姓季氏季故为官族世有名人其攴派有仕至二千石者独仲承之曽祖兆祖循皆潜徳不耀至其父通直郎次鱼荐诣太常得官为长沙酒正歴桃源金谿丞以卒有田仅百畒无赢储仲承少时起于贫襟度轩豁言貌矜庄若贵公子见者敬之称为秀子弟力学自奋为文抽轧气力磨濯肝肺务出竒不与人为同歳壬午试乡举其弟渠聮中戊子仲承复魁经试礼部发䇿论风俗之弊谓天下之患莫大于上作而下不应尤莫大于下不应而上輙止杂引经传指㨿明切而主之以孟子礼忠仁三自反之説同试者异之口传以熟榜既掲不中又相传称屈印山罗君价卿宗卿月桥丁君无竞故与仲承为友又同试三君与选而仲承不第然不敢以得失相重轻咸逊仲承头角身遁而声昌翕然敬其为名进士仲承既不偶渐不喜为文务涵蓄专为已学酿郁六经以为语孟者经之门也为之训觧成编发摘圣秘辞理渊澈人士有萧伯和者王才臣者与仲承之族子夭麟者皆一时之俊而徃来质辨以仲承为宗推为乡先生云仲承持身谨处家俭教授乡里以淑诸人束脩之入亦量而后受苟未愤悱者必却之曰此无㓛之禄也义不素飡焉事継母有异母弟人不能间言凢三娶子男皆前二娶谢氏所生今夫人陈氏独无所生仲承以身淑之闺门雍如无戚踈意可谓有徳君子矣仲承自少而壮名声曰张不惟仲承有以自期而人亦以泽世望仲承至晩无遇仲承若无意矣而望仲承者犹前日也然卒龃龉淳熙丁未始以累举试集英初调武冈军武冈县主簿丁母刘氏大孺人忧再调贑州贑县主簿贑守侍郎黄公艾宪使大卿俞公咸敬重焉发政论人物皆取平于仲承称为先生不以属史视之仲承之所挟絻小用之若此终官来㱕浩然林下又未遂其乐而死人以是尤惜焉仲承善与人交乡里名流缙绅贤大夫咸尚友之大卿杨公獬尹吉水以书币迎致县齐使其子受学而身自友之退而询政仲承推心不隐尝自家趋邑夜止逆旅耳属于壁得二人谈刘某之冤甚悉仲承诘朝以告尹尹曰此重狱也诘之果得其情刘得释且全其家然仲承不言而刘莫之知仲承于义所当言不爱力类如此得年六十八实庆元庚申七月十四日终三子仁伋侨侨先卒女三人长适承务郎监衡州安仁县税杨次公次适免觧进士罗子介次适乡贡进士孔伯元孙男二人执中用中女八人将以某年某月某日葬于某所罗君之状云尔罗君亦予友且亲其所书仲承之行其事核其辞公铭云謏学吃吃指墄为室君诣理窟刮见经骨身亨位窒㓛屯言蔚厥闻有崒于祀一日季商霖墓志铭淳熈阏逢执徐歳月集星纪既生覇之三日逢腋学子数十百軰大㑹而恸于南昌县嵩安乡榻冈之野东西行者皆不得行且小观之亦为之侧楚则诹其居人曰是何物大人之塴一何送者如两偯者如父也曰近故竹林先生季其姓商霖其字也送而偯者其弟子员也先生隐者欤曰否先生墨兵之与居客卿之与娱上泝巢燧下浴刘季鲁壁之廋汲瘗之裒鸟迹之茫稗説之荒立天立人义阳仁隂畴得畴失畴理畴忽心椟干根手揽汇原姟春兆秋千徴万幽缫之若柚玉鸣金弥撞弥洪㫪纪惟先生罔靳其勤特书以焯诸幽不寕惟诸孤如天之福抑先君而尚有知也欣欣其乐康哉语毕又再拜者再余敬荅拜曰诺先生讳脪説商霖字也世家豊城冠而孤事母夫人黄尽孝当是时兵荒荐仍生业娄空千耜带经负米致飬尝药侍疾无爱体肤执䘮哀疚有人所难免䘮十年言及其亲必泣如始䘮者同产一弟字之训之淑而才之同室同㸑逾三十年湫隘离居则与之市腴田筑善室尽逊先业身不着一簮云三试礼部无遇退㱕竹林先生后以了追秩奉议郎曽祖仲元祖安常父倬皆不任妻黄赠安人四子脩已虚已胜已恕已伯季第进士仲叔未仕三女适人士黄应何端仁刘尧仁孙男九人义方义章义问义和义行义荣义隆义端义山女八人先生之没以塴歳之六月二日得年六十有一铭曰若有人兮嵩之罔哀寳璐兮握夜光芰荷衣兮夫容裳旷一世而莫我知兮退将反余竹乡溘涘风余上征兮晞余髪于扶桒登阆风而倚阊阖兮掲斗柄以酌天浆曷不化鹤而来㱕兮独令子孙之涕滂夫人刘氏墓铭客有自安福来者曰邑之西林有孝子朱云孙者一日衰绖羸然踵门而愬曰云孙不天有二痛极焉吾父母幸而偕老谓百其年以抚我子孙而母独先即世一痛极也艮斋先生尚书谢公谔尝言朱氏孝子事冝书汗青未及载笔于公之孝史吾母无传焉二痛极也云孙窃闻之诚斋杨先生尝职太史又尝铭当世公卿名臣之㓛徳言行子诚斋故人也愿徼福于子为我乞铭于先生则吾母死而不死云孙与吾父不夭而天也余曰云孙奚而得孝子之称谢公奚而欲书朱氏之事客曰云孙以母病革血指书词以祷焉又剔股为以进焉翼日有瘳他日复病革其妻曰子疡尚新妾也当进此翼日复瘳他日父病疽云孙丙夜芗于臂以祷于天请以身代翼日疽溃里之士张鑑彭维岳等四十有二人上其事于县者至再前县令黄奭之尉张椿年记之后令赵师日序之卿大夫欧阳俣又诗之谢公䟦之是以有孝子之称而谢公之䟦谓冝书者也余即取谢公所述孝史与客閲之剔股之事由隋而上未之前闻也惟唐有三人焉曰王友正曰何澄粹曰李兴谢公既书三人者以为孝则谓朱氏事宜书岂不然哉客曰栁子颂李兴而韩子绌鄠人何也余曰皆是也栁子恫其志故颂之以厉谇色韩子坊其流故绌之以儆毁伤于是客袖出夫人行状以请铭盖从政郎提㸃坃治铸钱司干辨公事陈章作也夫人刘氏邑之谷口人也自其穉齿靖㳟明淑父文藴授以孝经内则刘向列女传一读成诵竒之曰是不可以女凢子择对得朱君邦衡字正卿㱕事尊章伈伈孝儆勉正卿以学闑内之政囊箧细碎米塩靡宻夙宵尽瘁秋豪不以累其夫正卿招聘师友市书充栋以训云孙夫人垂橐以佐其费无小靳色正卿尝出见道旁弃一女子方晬雍树以㱕夫人鞠为己子既长嫁之歳大侵谷贵必痛下其估寒者衣疢者药昬䘮而匮者赒酷嗜葱岭书祁寒隆暑朝诵不懈𣑽宫坏隤倾家必葺每语夫子曰积之涓流散之阜丘其冨优优歳在丙辰除夕前二日云孙帅妇子鸡鸣沃盥秩初筵㓗牺象楚笾豆豊肴蔌将百拜堂下上二亲千嵗夀夫人坐未安而逝享年五十有九一男云孙也一女适人士王大崧孙男一人定未冠爰谋窀穸爰诹偻句曰其歳壬戌其月癸卯其日甲申其山上湖铭曰不有斯母不有斯子子不爱体母也痊只其痊其延考终厥年母年有止子心靡已古求忠臣不千而门有九其旻无吁其阍宋故彭遵道墓志铭一乡之人能皆冨乎曰否有冨必有贫能皆贫乎曰否有贫必有冨然则天之生斯人一何其均而其赋斯人又何其不齐也伯仲齿长矣仕恐时过盍以畀逮二子曰愿逊逮来年八月壬寅诸孤葬君于庐陵县羙化坊明月岗之原以中散大夫提举亳州眀道宫林公祖洽之状来谒铭铭曰士患不位君夙乎仕位患不才君刄乎恢才患不遇君鴥乎翥我鱼我书我菟我符一麾在手千骑在廐蓘弗囷兮弋弗鹑兮龄弗椿兮千嗟旻兮刘隠君墓志铭出安福县北门四十里所曰东江之刘者儒家者流也予所识者曰尧京暨其子子东子方曰立道曰仲谦暨其子希韩希仁盖予与尧京父子同登泸溪先生王公之门而立道仲谦又与予同僚于贑也独隐君季龄无一日雅然亦闻其贤予犹子夀森忽携族弟梦信所状季龄之行来求予铭予惊唶曰季龄未老何至于斯曰年五十有一何时曰嘉泰壬戌二月五日嗟乎予年七十有六而閲诸刘在亡者四五世矣信矣人夀几何也耶则论次而笔之君讳擅移皇堂安石惧弃官遁身变姓名曰斛某云后家开封今寓庐陵曾大父道故将仕郎大父祥累赠金紫光禄大夫父継善故朝请大夫知汀州累赠中奉大夫君㓜警敏好学未冠能赋试闽之锁廰荐名前列后以父任非其志自右迪㓛郎用举者改宣教郎终官朝请郎歴郴州郴县主簿邵州推官临江军新淦县丞隆兴府豊城县令知贑州兴国县通判衡州知贺州未赴卒年六十二嘉泰二年八月十三日惟新淦以母忧不赴初主郴簿李金乱初定加之年饥溪蛮出掠汉民震扰太守择官转粟以振群蛮莫敢行君请行郡中壮之郡檄宜章令与俱至则令已移病矣君笑曰洞中真虎穴耶匹马孤徃悉召酋长谕以朝廷威徳太守慈惠家诣人抚赒之无遗蛮衆感恱相率送踰境既㱕太守举酒相劳曰非主簿孰了吾事是时孙公侍郎逢吉吴公郎中镒初仕于郴与君同寮俱称重焉在郴勾稽一年其余歳月或摄邑事或摄幕宾或摄椽曹并以才择人叹独劳君裕如也逮賛邵幕民有兄弟以产讼者閲七八有司至是三十年部使者以属君君决以文法之平训以骨肉之恩相与感泣罢讼里民输租异时有司受输徃徃虐取利其赢以自入民甚病之及君下不民渔上不官朘赢则㱕之官输者懽唿以为创见逮令豊城乃豫章剧銗筩日四百纸君卯出辰毕老吏駴駴退食再出吏唿一人立庭下以试君君顾曰此非晨来民乐其寛爱惜公蔵甚于家产坐曹聴讼至忘寝食遇事精明终㱕寛厚性本沖素不事华靡暇则读书或鸣琴奕棊虽家人子莫见喜怒初太㳟人将及月辰临汀府君假寐梦一释子曳杖及阶曰能仁寺僧也惊寤而君生娶陶氏朝请大夫尧夫之子継室董氏朝散大夫昌裔之季皆封安人三子述蘧逮一女适交林郎监广州都盐曽宏父孙男二人闻礼立礼女一人病且亟语述蘧曰吾官止外郎泽不能徧汝有荅罔穷厥志孔武斡令以古逝将虙尧后皇黄虞我甿挈世之漓于雍于熈竟不其逢韫袭于于百一其试其就岂细哉先生隐乎哉然则先生仕者欤曰否先生竹君之与处仪狄之与语节者处之凋者去之圣者语之贤者吐之得意二子死友不死君唱余赓狄哦余唫陵武五词柏梁七之建安煟起义熈孤峙甫白坡谷霆辟电蹙东篱之馨西洛之英魄渊秋明凌隂夏清柳嘒晩咽谷嘤晨发崖熘寒滑澥涛沃日楚客雌风燕侠白虹于句于䏈大翫厥篇有癖于此曷晲于彼哉先生仕乎哉后九年客有过我者为余道之余慿鸟皮儿而耳之盖一语九太息也未几先生之子从政郎新武冈令君恕已自豊城犯隆暑走五百里谒余于庐陵南溪之北涯再拜者再伏而哭哭而起袖出文书二通跽而请曰此吾兄朝奉郎成州史君脩已之书词与先君竹林先生之行状也先君即世既竁距今十有八祀而宿草拱木寂寂无曰不能曷为不能曰吾之于十指吾能使之齐则天之于万人天亦能使之齐矣然则天之于人其漠然无爱矣乎曰否然则曷为弗爱夫贫者而独爱夫冨者乎曰其爱贫者有甚于冨者奚其甚曰二家之中有壮子焉有弱子焉父母之爱弱子有甚于壮子故必以弱子属之于壮子天之于人也亦然一乡之中有冨者焉有贫者焉贫者天之弱子也惟其甚爱之故必赋冨者而属之赋一冨者所以属十百贫者也冨者若曰吾自冨也彼自贫也坐观贫者之冻馁若观冻蚁饥禽焉其不负天之所属乎孟子曰一乡之善士斯友一乡之善士能不负乎天之所属斯可谓一乡善士矣斯中乎孟子可友之科矣若吾州安福之士彭遵道者其孟子所谓一乡之善士者欤其中孟子可友之科者欤其吾所谓不负天之所属者欤遵道讳怀胸次恢踈旷无边幅结交耐乆耻言人过其事后母人无间言中表称孝同居从兄不异同生士友称悌通孔安国尚书穿穴姚姒跌宕盘诰试文有司一再无逢喟曰言采其薇独不可乐吾饥取彼狐狸独不可级吾衣则山中芰制藜杖芒屩奔命云月定交猿鹤旁招胜流觞咏谈谑穷追幽事造极物外之乐悠然不知日之将夕夜之申且也至于教子追师不逺千里厚币异礼以聘以延艮斋先生尚书谢公闻而恱之命其书堂曰经训大书三字掲之楣间遵道学者也非世之所谓冨者也然慈而哀贫惠而劝分冨者所弗如也每谓缓急人所有俗子多蔵吾所唾去故凢有扣者必称家赢缩倒囊垂橐无小靳色人有冻馁于我乎济人有札瘥于我乎剂人有窀穸于我乎瘗一乡之民爱之如亲四方之士慕之如㱕吾所谓不负天之所属孟子之所谓一乡之善士而可友不在斯人又将谁在嘉泰元祀八月乙巳无疾而逝享年五十有六三祀十有一月壬辰葬于安平之乡思塘之原曾祖璇祖仪父大球皆不仕配刘氏二子尚徳蚤世尚賔孙一男二女将竁尚賔以迪㓛郎新饶州余于县主簿罗子介之状来乞铭铭曰山晖虹升中韬连城川光夜发下韫明月老彭之扮气和以醇何物不春何人不欣曷其而轃其环曰遵学环于身惠环于人穹骘其淑维兰维玉马鬛封之过者其肃王同父墓志铭贤否乌乎定曰定于衆曷为定于衆曰今有人焉一贤之与十贤之孰贤曰一不若十十贤之与百贤曰十不若百然则贤否不定于衆而奚定乎故孟子论用人之法终于国人皆曰贤夫岂不以衆乎哉然则康章一康章也国人称其不孝而孟子独称其孝于陵一于陵也国人皆信其廉而孟子不信其廉将奚从曰吾从孟子然则国人衆乎孟子衆乎曰国人寡矣孟子衆也独不见春秋传之论商周乎商以兆人亡周以十人兴而传乃谓周能用衆非人之衆也善之衆也然则一孟子不衆于国人乎哉孔子曰论笃是与君子者乎夫天下之议论至君子然后为笃论是一君子之论已衆于天下之论矣而况一国之论乎今吾州之士有王同父者衆君子之论合辞皆称其贤岂不又衆平哉同父之贤于是乎论定矣同父讳异同父其字世居庐陵之桂溪其先有讳怀者生八子长曰勲次曰讃讃者泸溪先生之五世祖也勲者同父之九世祖也曾祖瑞祖章父度祖与父再世荐名春官皆有文名同父未冠䘮二亲发愤自树立耕学获文鑚砺追琢至忘寝食不数年贯综经史如月入牗靡罅不照操觚临纸如泉出山所向淙然也再试有司连中待试太学弟子员之选作搂百寻储书充栋署曰艺芳以斆诸子纾于殖货而棘于序賔啬于奉身而汱于济物庄于正家而寛于御下每遇年饥必发廪以活饿者其或水毁必方舟以拯溺者斯非贤而能之乎于是乗成先生监丞周公赋诗称之有朋俦㑹集之辞有天葩竒芬之辞平园先生大丞相益国周公赋诗又称之有清芬蔼阶庭之辞有䞉馥霑党术之辞艮斋先生尚书谢公作记又称之有君子长者之辞有忠信孝弟之辞夫是三先生者一人称之此已贤矣三先生同称之此又贤也一辞称之此已贤矣特称之屡称之不一称之此又贤也然则同父之贤衆君子之论皆无异辞其贤于是乎论定其不然矣乎同父娶罗氏秘书丞日宣之孙也五男谦中养中敏中皆业进士有声时中执中及一女皆㓜同父之卒以嘉泰壬戍闰十二月十五日年四十六其葬以明年十一月某日其墓在某乡某原将辟谦中以迪㓛郎潭州长沙主簿徐楚之状来乞铭铭曰附骥伊超千里匪遥附凤伊飘千仭匪髙猗欤同父洵敏且晤是缀是附畴予敢娒维三先生焯彼日星遹观厥评遹成厥名维昔千驷维死无纪维尔同父维死无死西和州陈史君墓志铭君讳公璟师未其字陈其姓新蔡人也今居袁之冝春冑岀舜后嬀满朝奉郎守司农少卿赠银青光禄大夫式者其曽祖朝请大夫赠金紫光禄大夫之纯者其祖朝请大夫赠正议大夫升者其考赠硕人晁氏赠宜人徐氏者其妣也君某氏出也以父任歴鄂之蒲圻韶之曲江主簿澧州司理参军未赴丁母忧除䘮为贑之㑹昌令又为静江府义寕令以荐者改宣教郎知筠州髙安县通判徳安府知开州西和州未赴西和请为祠官攺主管建昌军仙都观卒年六十四终官朝散大夫君在蒲圻适武昌军垒增葺区庐发诸县属役他邑良扰独君所即工取佛老之废宫以爲材僦市井之庸保以爲使不日而成卒乗交贺而田里罔觉嘉鱼缺令诸部使者檄君摄之邑之地卑皆江面湖每歳桃华水生环邑之境汇爲巨泽亘数百里三邑之民不可以稼政和间唐令筑万顷隄以鄣之隄溃四十年莫之能复君率乃僚行视故迹荒度地执于是徙广就陿舎旧相新距故隄三百举武因两山之阨搤外水之咽发耕者七百人治之劳赉劝相勉以乆利董以大家三旬而隄成截若霁虹隐若金城连嵗大穰民厌鱼稲民歌之曰冯夷不仁兮奄吾畴以为湫天惠陈侯兮涸彼湫以为畴黄云兮被野后稷欣欣兮乗白云而来下一饭兮祝侯与大椿兮相永平春秋緫领王公炎闻而荐之后为枢使又荐之君在㑹昌属摘山之盗突入贑境张甚君首掲格外赏募勐士以蝥弧为前锋盗退太守侍郎陈公天麟表其绩以父忧去义寕地杂蛮汉崇山复岭商旅道断而官自鬻塩府散之县县散之乡故事皆强民售之君为设场聴民自售罔不唿舞溪蛮间发乗以大盗师旅之后加以年饥君专意抚字民用昭蘓蛮有呉其姓者黠而勇隂啸群丑时闯汉疆君以䇿缚致麾下诸酋出谢君劳飨之喻以忠孝开以福旤感恱而去一境寕谧师刘焞漕梁安世合章荐之宜州蛮叛帅王卿月招君议事遣徃摄守君逊不敢当而条上平蛮方略卿月用之蛮汔平定髙安茶租挈重君痛节百费以他赋之羸代民输之民力频寛政声籍甚冠冕一路太守侍郎俞公首荐之万里相继假守亦荐之君秩满造朝万里祇召継至复荐于朝而君已诣铨曺署徳安郡囗矢有㫖理为中书除命时戎帅兼知徳安政用戎索鹰撃毛挚觇民细事以神其明道路以目君每事尽规横政小霁复州缺守诸部使者列于朝请以君摄凢五閲月作水楼以代民丘之役严边备以激义勇之士提举尚书张公孝伯漕使刘立义提刑张垓交章荐之辰蛮叛师枢使王公蔺檄君议事将辟为真守君复逊不敢当而条上平蛮方略君凢再辞辟郡谈者髙之君至开州治赋不扰而裕聴讼不察而明㫷年而治民气和乐迨暇访求唐刺吏栁公绰韦处厚之遗迹而追和其诗句崃中争传之有嘉禾一茎九穗生其境内部使者表其事以为君之异政所致制帅龙学尚书刘公徳秀率茶使王某同荐之给事程公叔逹中书舎人陈公居仁亦屡荐之前后举者二十余人既㱕自蜀意已倦飞得请祠官超然自得悠然自放廼筑池馆廼蓻松竹芳晨胜日䇿杖孤徃诗狂酒圣胥命同社园翁溪友所至争席徃徃登山临水吟风弄月穷日之力至夕忘返嘉泰二年十一月朔子孙方罗拜称贺君忽慨然曰吾其㱕乎皆问曰翁既㱕矣又将焉㱕君笑而不荅后五日夙兴焚香立而逝云娶骆氏賔王之裔也封宜人前一年卒二子元勲从政郎前道州军事判官元老将仕郎后君数月卒四女长适进士冯百药次适文林郎泉州观察推官孟囗皆前卒次许武徳郎贑州正将夏用中之子允徳次许进士易光廷之子孙男二人衍衢治命以纳禄之泽奏𥙷衢孙女二人俱㓜君色粹气温表里一如可爱可亲至涖官谨度遇事必为凛不可夺然睦家庭笃亲故上信谊下势利闻人一善若已有之见人急难若身逢焉尤为龙学尚书刘公所知公帅长沙道宜春闻君之䘮亲临弔焉哭之恸禭之渥抚存其孤意恻恻也元勲将襄君大事以夫人骆氏祔焉诹之玄夫重告曰某嵗癸亥某月辛酉某月丙申兹谓良辰县曰宜春乡曰信义里曰徳成原曰貂石兹谓良窀廼走一骑持李监岳逢原所书官簿求请铭铭曰世罔能吏何以立我事我事未立我民已泣世罔惠人何以字我民我民弗字彼姦䝉仁有炜陈君罔临不春有惠之政无惠之病有能之能无能之称谓无知己荐累其纸谓不逢时手两其麾俾或克夀可量厥就未就而萎何司为斯为君问天天且弗知宋故朝请郎贺州斛使君墓铭贺州斛史君讳僖字公和一字宗鲁其先河北胡氏在太祖皇帝时有勲臣曰与曰槩者其祖也在仁宗时有为永定陵官属曰安石者四世祖也㑹丁谓雷允㳟吏吏犹渔民以官渔吏吏不渔民乎病民二也经緫之布不及其初已三十年积而为逋鉅万矣不举而蠲之徒为黠吏之外府耳病民三也王公曰㣲君忧民吾安闻此于是蠲征商之积逋减经緫之缗钱光宗登极诏议免诸郡无名赋以寛县道君白府祈痛蠲月贡之布谓之月椿者遂免十四邑地洼濒江恃隄为安异时一水县为巨浸民皆登屋不炊死者十二至是水复然盖甲子一周矣父老以曩事告皆泣君曰我在此若等毋恐君即循行隄上躬负一土囊以苴罅漏吏民争先趋之惟东北隅隄坏莫敢徃君寝食隄上夜漏二十刻视隄不没者三十君黙祷且沉牲酒有顷水势顿却父老驩唿来贺水既落隄朽而阤君马诸帅漕得钱三百万躬帅吏民劝相板筑市木石择揵菑増卑培薄㫷月之间新隄告成至今水不为灾降与茧丝之征曰和买者征之不均君上帅书请损益其政使尽善可乆幕府沮之后漕使庭老季龄其字也其先出汉长沙定王发在唐曰景居髙安徙东江景十二世曰曼于君为曾大父曰彦卓于君为大父曰汪于君为考此君之系世也安福之名儒故桂阳县丞欧阳彦文今通直郎戴仲弼者此君之外舅与毌舅且师范也其初从彦文仲弼讲习切磋学进进而文增增朝异而夕不同毎一文出二公必称焉谓同学子皆当避君三舎及贾于有司辄不雠年四十即㱕隐曰此岂古人为已之学耶署其堂曰养浩尚书谢公为书之且记焉杜门取故书读之源乎六艺以钩其沈派乎诸子以泝其流泳乎迁固晋唐之史以慱其澜厉掲乎韩栁欧苏之文以演迤其畔岸此君之文学也武经郎髙某夫妇侨死于里中老子之宫未葬其子器之如武昌谒亲故又侨死于涂器之有子尚㓜有女兄新寡无子挈一孤女以依其弟至是无所于㱕君葬其三䘮教育其子而廪其家以族子娶其甥而迎其妻母歳大侵细民弃婴児于野数百君为粥以食之至西成以㱕其父母二甿相仇甲欲潜兵其乙君唿来前折其不直者俾谢其直者释然觧去庆元五年秋乡邻有山帀曰双田虗者两山墻立一溪蛇行其间居民数百家在焉一日天欲眀溪水涌出倾一市徃观未至水已登岸观者反走入室随入室又升楼水至楼又升屋水至屋未一瞬间数百家者忽失所在庐舎人畜蔽流而下未午水涸漂尸满野哭声震天君徃拯之载糗粮具棺槥恤生瘗死活者何数此君之行谊也配欧阳氏彦文女也二子绍元绍云皆业文有称绍云秋闱选充太学待试弟子贠二女嫁进士张子华彭逢辰此君之家人也乡曰某乡原曰某原山曰某山此君之宅里也某歳某甲子某日某甲子此君之塴时也铭曰猗嗟季龄洵惠且文文不于其邦于其身惠不于其民于其邻畴尼其伸莫亨其屯一岂其天一岂其人吁诚斋集诚斋集卷第一百三十三诚斋集卷第一百三十三庐陵杨万里廷秀歴官告词国子博士告词中书舎人范成大行勑左宣义郎国子博士丘崈等奉常礼乐之司成均教养之地号为博士非若他官正繄名儒始称清选尔崈行艺杰出气养以刚尔万里词华蔚然思覃于古俱以可大之业际夫有为之时歳当郊禋方欲刺六经而作王制士乐絃诵要能本三代以明人伦各勉厥修毋负所学可依前件太常博士告词中书舎人范成大行勑左奉议郎国子博士杨万里六经之道同㱕礼乐之用为急故学官有博士员而奉常亦设焉皆所以访论稽古而佐兴人文也尔湛思典籍风操甚厉繇儒林徙礼寺职名不殊柬擢之意则厚髙议显相以大厥官可依前件太常丞告词中书舎人林机行勑左奉议郎太常博士杨万里等史而求野以言其文胜名为娶讼以言其説繁此礼家所以为难也曲䑓列属非博雅之士无取焉尔等克应兹选同升厥官究尔所学助吾着诚去伪之化顾不美欤可依前件将作少监告词中书舎人王淮行勑左奉议郎守太常丞杨万里等昔汉宣帝练群臣核名实于时技巧器械自元成间鲜及其精于中兴有助焉朕以敦朴先天下设监置贰奉郊庙严武备外固无所事必择人而授者盖养资望以待用耳惟尔万里古学精深嶷然多士之秀尔元鼎文才超迈出于衆俊之表肆膺并命徃司少事辨其物之艮窳稽其工之衆寡务为称职朕将汝观可依前件广东提刑告词中书舎人陈骙行勑奉议郎直徽猷阁江东提刑丁时发等昔大禹之叙九㓛曰利用以阜财厚生以养民以是播之于歌朕每惜其无传也后世歛取之无艺适足以亏用刑狱之不清适足以伤生颂声奚由而作乎今使者按临诸道虑或有此尔时发刚执而不囬宣将漕事于湖疆尔宪通决而不惑宣将狱事于益道尔佃谋虑而必审宜将漕事于益道尔万里端实而无欺宣将庾事于广部夫蹈容容之习固不能以奋事作赫赫之声亦不能以济㓛各适厥中斯恊于选可依前件广东提刑告词中书舎人施师㸃行勑朝请郎广东提刑王晐等国家分道以置使分使以建䑓鼎峙厥司各领厥职而通察列城官吏之臧否广之东为州十数朕常患其土地险逺而漕运难民夷杂处而讼狱繁常平或亏而茶塩之利不登也思欲选择详练政经之士为朕分理而振举之以尔晐质行廉肃尔万里志识通敏尔枅操尚清简皆以儒学之彦持节剖符有声于时兹予同畀以三者之命其徃敬哉使人咸谓朕不忘逺而部刺史能得人如此则予汝嘉可依前件直秘阁告词中书舎人宇文价行勑朝请郎直秘阁新福建路运副陈孺等朕以闽广之间盗贼相翔肆命执枸以肃姦慝尔等备御惟谨节制有方坐令徒党之禽夷旋致民萠之安集式推殊渥以懋厥㓛或陞寓直之华或畀増秩之宠徃祇休命益既乃心可依前件吏部贠外郎告词中书舎人王信行勑朝奉郎直秘阁赐绯鱼袋杨万里朕虗郎选以待监司郡守之高第者又择儒学之士为之望尔刻意耆古外和内刚发为慈祥动见称述三易麾节民甚安之擢冠星曹以賛而长徃其谨法守肃吏姦用无愧清通之誉可特授尚书吏部贠外郎吏部郎中告词中书舎人王信行勑朝奉郎尚书吏部贠外郎赐绯鱼袋杨万里选部郎自魏晋妙于时选以诸曹㓛髙者为之歴代因革不同班品皆崇于他部本朝之制正郎之序益髙尔明经逹学论议持正践杨滋乆誉日转闻擢冠星曹精力于职㓛论稽状积閲当迁爰率彞章用晋厥次徃祗茂渥益勉尔庸可特授尚书吏部郎中検详告词中书舎人呉燠行勑朝奉大夫枢宻院検详诸房文字陈仲谔等中䑓纪纲之所综宥廷宻命之所基弥纶禆赞实资司属汝仲谔粹而审尔万里鲠而亮杨彯周行誉处俱茂简知既乆宜有递升或自枢掾而为都公或自省郎而为枢掾其察朝纲之得失稽兵政之治否以告而长使庙堂无过举则为称职可依前件朝请郎告词中书舎人陈居仁行勑朝散郎枢密院検详诸房文字兼太子侍读赐绯鱼袋杨万里朕妙柬耆儒列之储禁若经若史敷绎发挥必期有𥙷于闻见固不徒倣古具文而已唐臣諌篇兹焉彻卷畴庸顾可后诸尔以渊源正大之学再召为郎兹列属于枢廷仍参华于宫寀凢诵説讲劘之次皆箴规笃实之言直谅不阿忠嘉可尚一官之赏未足以酬卿也惟贽忱诚劲节论㓛事情道本仁义数十百篇之㫖尔固知之熟矣兹欲见于举行尚毋嫌于条奏可特授朝请郎右司郎中告词中书舎人王信行勑中奉大夫尚书右司郎中尤袤等中䑓之属隋唐有左右司郎官后因之右府置検详自本朝熈寕始弥纶省省闼举正稽违盖其职也事剧地要选用不轻尔袤问学该洽辅之以敏尔万里操履纯茂济之以和尔崈一才术通练持之以静兹予分命汝等徃賛吾二三大臣之政天下之事得习熟于闻见议论其可否推而行之何有不可哉徃懋逺业以俟超擢可依前件左司郎中告词中书舎人陈居仁行勑朝请郎守尚书右司郎中兼太子侍读兼提领措置拘催钱物所赐绯鱼袋杨万里等东西府掾得日造政事堂与大臣商略可否属任顾不重哉尔万里问学醇深优为时用尔大麟见闻禅洽不求人知尔仲艺论议闿通可济世美或晋厥序或需其才并命同升师言惟允徃其弥纶検用叶賛而长母负有怀不尽之愧则官无旷事而朕为得人钦哉可依前件秘书少监告词中书舎人陈居仁行勑朝请郎守尚书左司郎中兼太子侍读赐绯鱼袋杨万里图书所华英俊所躔号群玉府为之领袖必以英儒尔博古通经士林翘楚外官朝蹟具着劳能公府枢庭蔼有问誉贰于芸省亶谓殊迁班峻地严职间心佚对兹新渥懋尔逺图可特授秘书少监再复直秘阁告词中书舎人叶翥行勑朝奉大夫知筠州军州事杨万里朕登践宝位缅怀儒英因其寄职之未还遂閲有司之列上复其旧物以示庆恩尔学造渊源文工雅健独信道而甚笃每见义而必为自召寘于星郎即弥纶于省闼㑭领群彦擢冠道山显用有期遽从治郡矧寓直之延阁乃固有之青氊复以美名为尔之宠伫闻报最嗣有褒陞可特授直秘阁朝散大夫告词中书舎人叶翥行勑朝奉大夫陈秀实等朕承夀皇之休嗣大歴服无疆惟庆海寓同之肆霈至恩周徧祉福京秩而上序进一列其楙职业以熈庻务可依前件朝议大夫告词中书舎人叶翥行勑朝散大夫直秘阁知筠州军州事杨万里朕初践寳位省録旧僚眷言宏逹之儒尝资论説之益用稽彞典亟䟽异恩尔学逢其原文贯平道自登郎省升都司虽有铨叙弥纶之劳而能从容于园绮之列劝读古训开道朕心逮夫进贰蓬山职清无事方日陈道术智谊之指乃遽引去遂分髙安之符朕惟不忘故盖所以示情将褒贤则莫先涣宠爰跻荣于两秩斯庆㑹于于龄祗服殊私勉图共理可特授朝议大夫秘书监告词中书舎人罗㸃行勑朝议大夫直秘阁知筠州军州事杨万里士惟精于学识然后其是非公充于道义然后其去就果斯人之进将不为本朝之光乎以尔学有本原行无瑕玷为仁必勇平生自信而前议论不阿诸儒益髙其退素履方安于外𥙷里言或愿其来㱕是用予之赐环咨之前席惟资秩之美尝贰夫蓬山矣名徳既升兹晋为之长焉夫牧直节以厉风俗开公道以广论议朕之意不苟然也可特授秘书监中奉大夫告词中书舎人莫叔先行勑朝议大夫试秘书监兼实録院検讨官杨万里朕承付託之重欲奉谟训以熈治㓛惟吾东观萃名世之英职系日之史乃诏纂修以时来上迨此旬歳粲然成书尔奥学探源懿文掞藻践歴中外风节罙昭鸿硕之伦实再为其领袖属当懋赏冝首进阶夫儒者博通古今故眷宠特异况一朝大典成于其手推此以为禆益朕岂无望于尔哉可特授中奉大夫江东运副告词中书舎人倪思行勑中奉太夫守秘书监兼实録院検讨官杨万里直谅多闻之士留诸班着以重本朝固善矣然便贤者皆处乎内越在外服谁与任之故其人可以付一道寄者虽在清近朕不惜辍之以徃眷倚惟均非有轻重尔学问词采固已絶人至于挺特之操白首不渝士论尤嘉焉领袖蓬山急流勇退兹庸命尔寓直羲图将漕江介既可遂尔之志又克分予之忧奏计有闻朕终不汝忘也可特授直龙图阁江东转运副使知赣州告词中书舎人黄裳行勑中奉大夫直龙图阁江东运副杨万里朕所以待士大夫之心一也而于储僚之旧尤加厚焉伐木之情谁能忘之况尔万里乆从吾游竒文髙标朕所加礼召还自外固将用之至而不留岂朕素望江东近地冝可少安何嫌何疑复有去志得无使人谓朕踈贤而忘故欤君臣之好朕忍忘之为尔相攸贑土足乐徃其小憩毋有还心可特授知贑州军州事秘阁修撰宫观告词中书舎人楼钥行勑中奉大夫直龙图阁知贑州军州事杨万里朝廷之于贤者用而尽其才上也用不尽而勇退宠其㱕而尽其髙次也上焉者朕之本心次焉者非得已也尔以清节雅道冠冕一时髙文大篇追配古作出入中外闻望日休计䑓丐㱕㑭守章贡古郡卧治庻以优贤抗章自列欲留不可畀真祠之佚升论譔之华诗不云乎虽无老成人尚有典刑朕不汝忘也可特授秘阁修撰提举隆兴府玉隆万夀宫中大夫告词中书舎人陈传良行勑奉直大夫主管建寕府武夷山中佑观叶大廉等朕奉太上之慈训嗣守丕图践祚之初大敷霈泽京秩而上咸进厥官盖将乐与士夫共起治㓛也各扬乃职以称异恩可依前件燠章阁待制告词中书舎人黄艾行勑朕权舆治道梦想老成出召节以趣还莫囬雅尚畀祠官而均佚式遂忱辞爰视从班以敷命綍中大夫充秘阁修撰吉水县开国男食邑三百户杨万里气全刚大学造精㣲入冠群玉之山望禁涂而垂上出驰六牡之辔守儒道以独髙比分章贡之符已动江湖之志顾仰止以虽切乃招之而不来重惟当世伟人务全素节太上旧学犹在庻僚廼陞次对之华姑从间馆之适尊徳乐道朕方怀擢用之迟忧国爱君尔犹有论思之责亟其祗命无替告猷可特授焕章阁待制提举江州太平兴国宫进封吉水县开国子食邑五百戸告词中书舎人髙文虎行勑甘泉之祠泰一聿新建祠之诗宣室之思贾生孰奉受釐之问有嘉瓌望共茂纶褒中大夫焕章阁待制提举江州太平兴国宫吉水县开国男食邑三百户赐紫金鱼袋杨万里学擅名儒辞髙哲匠早着斯文之望晚分次对之荣豹尾属车念未亲于笃诲珍䑓间馆乃自乐于冲怀缅想风流可志眷迪兹承休而均泽爰启爵以赐畬尚钦体于恩徽用益绥于福履可进封吉水县开国子加食邑二百户太中大夫告词中书舎人髙文虎行勑八柄诏王道莫先于驭幸三载攷绩命尤谨于陟明有嘉儒宗叙进恩秩中大夫焕章阁待制吉水县开国子食邑五百户赐紫金鱼袋杨万里风猷峻迈徳履端方笼络百家早共推于学术度越诸子晚特擅于诗名盍议论献之班莫夺燕间之志朝夕纳诲念莫罄于逺图日月为㓛姑共循于公典钦承徽渥毋有遐心可特授太中大夫依前焕章阁待制通议大夫寳文阁待制致仕告词中书舎人髙文虎行勑爵禄厉世化莫大于表廉明哲保身道尤严于植节眷言夀俊祈谢官荣爰颁出綍之恩式楙垂车之宠太中大夫焕章阁待制吉水县开国子食邑五百户赐紫金鱼袋杨万里中和简亮方厚端严维一代之典刑亶三朝之儒学不有君子孰彰立国之规岂无老成尚繄乞言之表思香山之自适望神武以丐㱕爰进列于华阶仍跻荣于奎职俾尔耆艾虽有羡于冲规告后谋猷尚有期于名诲祗承涣渥益衍脩龄可特通议大夫寳文阁待制致仕吉水县伯告词中书舎人张涛行勑朕严恭吉报㳙选休成乃秋行当万寳之成而阳馆奉一纯之荐粢牲㓗备奉璋咸頼于群工风马顾歆委监并䝉于多祉眷予侍从之列已遂㱕休之荣爰举徽章共承嘉貦通议大夫寳文阁待制致仕吉水县开国子食邑五百户杨万里道隆而徳备识逺而才周应变不穷翼然蓍蔡之决持谦有度粹若圭璋之和夙班持橐之联乆适挂冠之愿夀祺斯永祭泽惟均爰申衍于圭畬庸载新于命爵㑭缉熈而受纯嘏敢忘恤祀之㳟惟良显而告嘉猷勿替复君之益可进封吉水县开国伯食邑二百户寳谟阁直学士告词中书舎人王容行勑直谅之臣国家所頼进陪论议其言常有益于朝廷㱕老江湖当代亦想闻其风采冝加异数以耸群工通议大夫充寳文阁待制致仕吉水县开国伯食邑七百户杨万里学欲济时心常忧国封章剀切有贾谊陆贽之风篇什流传得白传杜甫之意凛乎难进而易退浩然独乐而无求身歴四朝年将八袠有名一世如尔几人束帛蒲轮未讲优贤之礼幅巾藜杖有嘉知止之髙爰陞学士之华以示老臣之贵虽已挂冠于神武此固傥来然而列阁于西清所期増重徃祗成命益介夀祺可特授寳谟阁直学士致仕庐陵郡侯告词中书舎人李大异行勑朕荐鬯太室奉瑄崇丘怀翼翼之心克备灵承之典降穰穰之福靡闻专乡之私肆畴紫橐之臣均畀蓼萧之泽寳谟阁直学士通议大夫致仕吉水县开国伯食邑七百户杨万里地负海之学日光王㓗之文臯陶陈谟底三朝之伟绩祁奚告老垂百世之清规坠䆳宇之穹班遂平泉之雅志属我禋祠之举迄兹熈事之成尔惟既膺觧组之荣是以莫陪奉璋之列缅怀旧徳用涣新恩进列爵之崇钖以爰田之入既明且哲已追山甫之风㑭夀而臧更享鲁侯之祉可进封庐陵郡开国侯加食邑三百户寳谟阁学士告词中书舎人宇文绍节行勑贤者之于国家犹拱璧大圭之重公器之在天下亦厉世磨钝之资若予之非以假人则赏也足以示劝寳谟阁直学士通奉大夫致仕庐陵郡开国侯食邑一千户杨万里沉潜而有守劲直而不囬竒伟之文若日星之丽万物杰特之操殆松栢之贯四时蚤袖手于林泉几忘情于轩冕每眷三朝之望颇迟一老之㱕温诏娄颁雅志莫夺少愧贪荣之俗姑全知止之风其㑭通真学士之班使皆有贤大夫之叹三公不以易介岂宠利之足云一饭未尝忘君尚逺猷之入告可特授寳谟阁学士赠光禄大夫告词中书舎人毛宪行勑三径清游安享垂车之乐一封遗奏骇闻易篑之言有怆予怀肆朌愍册故寳谟阁学士通奉大夫致仕庐陵郡侯食邑一千户杨万里岿然天下之老渊乎学者之师外而民庸则迭更麾节之繁内而朝望则典领图书之秘仁者有勇至形烈祖之玉音诚以名斋尝侈先皇之奎画睠方隆而身勇退诏屡下而辞益坚早桂神武之冠自裁彭泽之栁家虽若寠道则甚豊燕颐直学士之班践履古君子之事文规姚姒盖一百三十卷之多诗到隂何积四千二百首之冨禄万钟而弗睨年九秩之方开所期黄髪之必询岂料白驹之易过耆英已矣大息乆之追崇四等之阶増贲重泉之禭进以礼退以义尔其无愧于前闻生也荣死也哀朕以有加于恤典营囗如在渥命其歆可特赠光禄大夫诏书辞免除寳谟阁直学士不允诏书勑万里省所奏辞免除寳谟阁直学士恩命事具悉贤者为名节地则辞受寕严人主为风俗计则褒劝宣厚卿文鸣一世忠事累朝雅操孤鶱蔚为天下之老雄词逸韵籍甚大江之西方四驰作者之声迺蚤赋㱕欤之兴比閲正元之朝士独余鲁殿之灵光可无㣲恩以华晩节爰峻禹谟之邃直用旌光庙之储寮胡独徇于谦撝祈力囬于涣汁念政谘耋老尚思议论之嶤然使人识典刑是乃劝惩之大者所辞宜不允故兹诏示想宜知悉秋冷卿比平安好遣书指不多及辞免召命不允诏书勑万里省所奏辞免召赴行在恩命事具悉朕谓老成之益过于典刑王公之尊屈于道义矧朝廷半老儒之日可无天下三逹尊之人以卿岿然独存如鲁灵光盍㱕乎来如周大老曽无为王留者㑭致为臣而㱕至今渴见其仪形有来必问其安否数朝士于正元之后今已无多招先生于齐国之间理须可致其知此意毋以疾辞所辞宜不允故兹诏示想宜知悉冬寒卿此平安好遣书指不多及辞免除寳谟阁学士不允诏书勑万里省所奏辞免除寳谟阁学士恩命事具悉缁衣之好未尝忘求旧之心赤松之游自难囬知足之志因进尔职庸昭至怀彼休休焉方自乐于闲暇是区区者要不系其重轻当付无心何事多逊况海滨之大老惟二今幸独存而天下之逹尊有三谁能兼备亟其祗服不必重陈所辞宜不允故兹诏示想宜知悉春暖卿比平安好遣书指不多及谥告谥文节公告议太常博士陈贵谊考㓛郎官李道传勑中书门下省尚书省送到吏部状准礼部闗准都省付下杨长孺杨次公杨㓜舆状奏乞故父杨万里赐谥事今具下项一准嘉定陆年貮月拾珍日礼部闗据太常寺申准嘉定元年肆月拾珍日勑尚书省送到故寳谟阁学士赐光禄大夫杨万里男草土臣杨长孺杨次公杨㓜舆状奏伏念臣先父故寳谟阁学士通奉大夫致仕庐陵郡开国侯食邑一千户赠光禄大夫臣万里寒逺书生䝉髙宗皇帝赐进士及第以忠义刚正直言敢谏受知孝宗皇帝淳熈间妙简东宫官僚御笔亲擢先臣万里为太子侍读凢先臣万里有所奏陈孝宗皇帝嘉纳如流先臣万里感激主知未尝不喜极而継之以泣也又以忠义刚正直言敢諌受知光宗皇帝初登寳位首召先臣万里为秘书监屡欲擢侍从官大臣有不乐者先臣万里不肯少屈出为江东转运副使因抗章论事忤宰相从臣改知赣州不赴力请祠禄寻乞致仕㳟遇皇帝陛下飞龙御天以先臣万里为光宗皇帝潜邸旧人念其闲退一再收召先臣万里多病不能造朝叠䝉圣恩即家除授为直学士先臣万里歴事四朝遭逢若此每思报国念念不忘自姦臣韩侂胄窃弄陛下威福之柄专恣狂悖有无君之心先臣万里常愤怒不平既而侂胄平章军国事先臣万里惊叹忧惧以至得疾开禧元年歳在乙丑孟秋之月尝慨然上奏极陈侂胄之姦竟以壅阏不得自逹而止开禧二年歳在丙寅侂胄矫诏生事开边衅启兵端臣等家人知先臣万里忧国爱君忠诚深切而又老病恐伤其心凢闻时事皆不敢告忽有族姪杨士元者端午节自吉州郡城书㑹所㱕省其亲伍月㭍日来访先臣万里方坐未定遽言及邸报中所报侂胄用兵事先臣万里失声恸哭谓姦臣妄作一至于此流涕长太息者乆之是夕不寐次朝不食兀坐斋房取春膏纸一幅手书八十有四言其辞曰吾年八秩吾官品吾爵通侯子孙满前吾复何憾老而不死悪况难堪韩侂胄姦臣专权无上动兵残民狼子野心谋危社稷吾头颅如许报国无路惟有孤愤不免逃移今日遂行书此为别汝等好将息万古万万古其后又书十又四言其辞曰右辤长孺母子兄弟姊妹伍月八日押又自缄封题云遗嘱付长孺母子兄弟姊妹吾押既书题毕掷笔隐几而没实五月八日午时也臣长孺臣次公臣㓜舆得先臣万里遗嘱泣血收蔵是时侂胄气熖薰灼生杀自肆钳制中外道路以目臣长孺臣次公臣㓜舆上则恐贻老母之忧下则惧为家门之祸深思熟虑塞口吞声抱恨茄哀不敢赴诉自谓先臣万里赍志九泉衔冤千载忘身徇国此意莫明不肖诸孤甘受不孝之罪已矣无可言者矣诚不自料先臣万里亡没之后未及两年天日清明姦臣窜殛英断奋发薄海欢欣天悯神恫赐此幸㑹先臣万里之志于是时而可明先臣万里之冤于是时而可白阖门老㓜哀号躃踊遥瞻天阙仰吁天聦谨以先臣万里亡没之由具状奏闻仍以先臣万里遗嘱刻石碑本连黏在前随状上进欲乞圣慈特赐睿览将上件事迹宣付史馆使先臣万里遗忠大节暴白于天下后世臣长孺臣次公臣㓜舆志愿毕矣孤苦余生死不恨矣臣无任呌唿控告痛苦悲摧祈天俟命激切屏营之至所有先臣万里遗嘱亲笔见系臣家收管乞赐宣取施行伏候勑㫖肆月拾玖日三省同奉圣㫖令宣付史馆仍与赐谥今检准淳熈参年肆月拾伍日勑三省同奉圣㫖今后王公及职事官三品以上法应得谥并勲徳节义声实彰着不以官品特命谥者并先经有司议定申中书门下省具奏取㫖依旧制更不命词止备坐所议给告吏部牒本家照㑹本寺今准宣教郎太常博士陈贵谊公文拟撰到谥议壹本头连在前伏乞省部备闗吏部照应淳熈参年已降圣㫖指挥施行申部所有谥议随関前去今関请照㑹一面施行一于当月拾玖日礼部连到太常博士陈贵谊撰到谥文议曰昔孟子尝称我知言我善养吾浩然之气又曰其爲气也至大至刚以直养而无害则塞乎天地之间嗟乎人之同得于天者始岂有不善哉所养一乖外物一汨临利害堇若毫发则将东驰西骛之不足寕复知有所谓刚直大者如寳谟阁学士杨公其能以直养者欤故推以事君则国尔以忘家见之出处则尚义而贱利作为文章则陋今而追古公奋由踈逺独柬上知外则荐膺分符乗传之行内则长蓬山位储寀浸歴休显然而宏谟劘上孤立直前即有弗合则极人情之所难而不容挽初公尝抗䟽留右司张拭而请罢少监韩玉又尝援天无二日之説请缓开议事堂孝庙悉嘉纳之逮侑食之议一与衆异进书序文既出公手而一时他有更革则连章决退至烦宸指谕勉而汔弗少留也将漕江左值诏书令部内兼用鐡钱楮劵则又上䟽力争言不便状竟坐易职于是杜门髙卧凢十有五年恩诏数起之而辄辞其学宏其诗文日益峻古洪深奥衍自成一家盖根柢乎六经仁义而凌踔乎百家诸子易传贰拾卷多先贤未发之藴真所谓有徳必有言者也垂絶数语痛愤时事遂忘其生公朝固已褒显之矣呜唿贤哉夫士之所长自见者勉于暂则必变于后风采见于立朝者其身在外则亦已矣至于临死生之际而忠不忘君者几何人哉其有若公之刚大不挠终始一节者乎虽弗至大用不得雍容献替于内然即其言论出处而观之与夫揽辔澄清之时斥逺权利人不敢有私请髙风义槩到于今廪然则公之所以能全是节者岂一日之积邪按谥法道徳愽闻曰文能固所守曰节公实兼有斯美敢以为公谥公旧自号诚斋光庙尝大书以宠嘉之而海内人士举称公为诚斋先生而无异词惟诚与节同出而异名者也其爲择善而固执之义均焉公生则以诚称没则以节称君子谓尊名之典于是爲得其实谨议一本部请官覆谥去后于当年肆月拾参日承议郎秘书省着作郎兼魏惠宪王府小学教授兼权考㓛郎官李道传撰到谥文议曰切观国朝文章之士特盛于江西如欧阳文忠公王文公集贤学士刘公兄弟中书舎人曾公兄弟李公泰伯刘公恕黄公庭坚其大者古文经术足以名世其余则博学多识见于议论溢于词章者亦皆各自名家求之他方未有若是其衆者然尝论之此八九公所以光明隽伟着于时而垂于后者非以其文以其节也盖文不高则不传文髙矣而节不能与之俱髙则虽传而不乆是故君子惟其节之为贵也此八九公者出处不同用舎各异而皆挺然自立不肯少贬以求合有如王公学术政事虽负天下之责而髙风特操固有一时诸贤所不敢望以及者以如是之节有如是之文此其所以着于时而垂于后也南渡以来世不乏人求之近歳若寳谟阁学士杨公者其真所谓有是文而有是节者乎公之文辩博雄放自其少日已盛行于世晚年所着益复洪深其为诗始而清新中而竒逸终而平澹如长江漫流物无不载遇风触石喷薄骇人盖不复可以诗人绳尺拘之者天下之士固莫不知有杨公之文矣其平生出处则初见知于孝宗未乆即去终见知于光宗又未久即去今天子乙再收召竟以老不复出始终四五十年间非特不恱于流俗而已虽一时名卿贤大夫彚征之际苟惟论议少异则亦未尝少屈以徇之公之节为如何哉昔人论蘓文忠公在元豊不容于元豊在元祐不容于元祐以为非随时上下人公其有焉公没后二年其子长孺自言于朝谓公虽已老不忘天下之忧及闻韩侂胄首开兵端为之流涕叹息夕不寐朝不食手书八十四言以示子孙皆孤愤诀絶之词书毕自缄题之掷笔隐几而没长孺乞以其事宣付史馆天子从之且诏有司定谥太常博士谥公文节道传曰他人之文以词胜公之文以气胜惟其有是节故能有是气惟其有是气故能有是文也此公所以特立于近歳以来而无媿于江西先贤之盛也博士按道徳博文能固所守之法易公名当矣道传尚何词谨议今来本官合行赐谥候勑命指挥下日出给谥告付本家仍牒照㑹伏候指挥十二月八日三省同奉圣㫖依吏部所申奏勑如右牒到奉行嘉定六年十二月八日尚书吏部故寳谟阁学士通奉大夫致仕庐陵郡开国侯食邑一千户赠光禄大夫杨万里牒奉勑宜赐谥曰文节牒至准勑故牒嘉定七年正月日书令史许安善给令史金友谅主事尹良佐秘书省着作佐郎兼呉王益王府教授兼权李考㓛郎中阙兵部侍郎兼中书门下省検正诸房公事兼同详定勑令官兼权薛户部侍郎兼同详定勑令官兼权李侍郎阙侍郎阙尚书兼大子詹事兼修国史实録院修撰汪嘉定元年春三月男长孺编定端平元年夏五月门人罗茂良校正诚斋集卷第一百三十三终