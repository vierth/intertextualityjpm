介为舟禅师语录介为舟禅师语录序别传之旨如何若何的醉后猜三枚猜得着也是扶墻摸壁走眼目定动的棺材里瞠眼睛挣转来鹞子巳过新罗国单刀直入的虽血溅梵天得胜时未免伤锋犯手眉毛还在么盖由太白山高登峰造极者绝少禹门浪急暴腮点额者良多惟有介为和尚龙池洗澡波浪滔天诸方潇洒活泼泼地脱尽语言文字独逞向上风流鸳湖曾吐气普济大扬眉都门敲磕来直得大清国里拈椎竖拂如麻似粟许禅和子被这汉一条拄杖挥入东洋大海去也龙蛇何必分鱼目不必辩还要寻章摘句在之乎者也上吹毛求疵便失却自巳眼目顺治辛丑暮春朔旦同堂法弟𨍏轹道人严大参盥手敬题序禅宗一灯自临济开山而后接其薪传者晨星落落迄荆溪万如禅师大启宗乘抉奥宣玄说法龙池之上为衣钵正支四方名宿靡不连袂重趼瞻礼恐后冀其指引迷津证成胜果然桂香满院天花散空究之触背皆非未闻标指见月风旛聚讼谁其瞻斗悟趋谓非玅蕴难窥异敏希遘哉兹介为和尚楚中奇士也慧根夙具英颖绝群甫髫龀时即受沙门戒行既则精进益力勤脩罔间积十五六载喟然思所依皈杖策吴淛得天童密老人引而进之一经启示矍然有悟顿参无上谛后为万师入室真子允哉临济一派匪是莫归矣久之功行日隆开堂演说人人瞻仰因主报国古寺旧绪赖以聿新则又师之有造于吴也今观其所说语录书诗皆玄机邃旨为一切世间希有用宜登诸梨枣以作济世津筏爰笔其事以弁诸简端密菴李模题介为舟禅师语录目次卷首序文卷一上堂卷二上堂卷三小参拈颂法语入室机缘垂问卷四偈卷五传书引疏卷六题赞自赞佛事卷七萍吟集卷八影堂集卷九松陵杂录卷十吴门杂录行状塔铭介为舟禅师语录卷之一门人海盐益证等编住嘉兴南湖如如菴语录顺治六年巳丑二月十三日龙池和尚送师入院集郡檀护于十五日上堂嘱付继住持遂返次檀越请陞座僧问如如瑞气昙花现烟雨春光万境新如何是如菴境师云四面绿阴垂野岸进云如何是境中人师云眼卓孤峰独足立进云如何是人中意师云奈遇知音进云三句巳蒙师指示一句无私意若何师云满腔别调进云昙花瑞现千年秀一叶流芳万古春师云谁似渠侬得自由进云有意气时添意气不风流处也风流师云须是作家始得问昔日世尊鹿野苑中转四谛法轮今辰和尚陞座转何法要师卓拄杖云会么进云恁么大众霑恩学人礼拜师云照顾脚下僧复喝师便打问灵山拈花微笑面面相陈今日竖拂扬眉心心相应且道今古不异一句如何示人师云鍼札不入进云恁么则当体巳超空劫外撑天拄地绝遮拦师云犹是阶下汉乃云今朝四月初一鸟语风声齐出若是灵利衲僧决不向此求觅且道觅个什么不见香严禅师云一击忘所知更不假修持动容扬古路不堕悄然机喝一喝云又几向声色外威仪参结制当日众檀护请上堂师指法座云人天普集狐兔潜踪纵使释迦弥勒也须退身三步喝一喝遂陞座拈香祝圣罢次拈香云此一瓣香灵山付嘱不忘震旦金汤有赖伏为护法宰官居士等同圆般若种智永固信力根深又拈香云此一瓣香太白室亲遭毒手弁山堂卒地翻身二十年拨草瞻风末后饮水喫噎今当人天众前爇向炉中供奉现住常州府宜兴县龙池山禹门堂上万如微和尚用酬法乳之恩歛衣就座维那白槌云法筵龙象众当观第一义问一条白棒当阳现木马横骑海底行如何是临济宗师云杀佛杀祖进云君臣五位全不失个里风光事事穷如何是曹洞宗师云子承父业进云月出海门云吐白凤皇桥下水流东如何是云门宗师云泉声流出广长舌进云未离兜率降皇宫大地山河手掌中如何是沩仰宗师云杲日当空进云野国穷通寒鹊噪栴檀林里透香风如何是法眼宗师云事事无碍进云五家宗旨蒙师指南湖个里事如何师打云你试道看僧喝师打僧礼退优婆夷问除却三玄三要如何是佛师云你是男是女夷拟议师打云忘却了也进云如何是法师云如是你闻进云如何是僧师云礼拜着进云如何是佛法僧三宝师云穿衣喫饭进云除却穿衣喫饭请和尚道师打云你咬着一粒米也未夷礼拜师云佛法僧宝集尔现前离心离识净体圆明若然念起缘生瞥尔迷封万有与么还有言前荐得者么如无又画蛇添足去也喝一喝复云临济大师示众云赤肉团上有一无位真人常在汝诸人面门出入未证据者看看时有僧出问云如何是无位真人济下绳床搊住云道道僧拟议济托开云无位真人是什么干矢橛便归方丈师云临济恁么说话大似好肉剜疮若问南湖如何是无位真人但向他道是什么无位真人干矢橛且道与古人是同是别具眼者试分析看复白椎云谛观法王法法王法如是下座冬节上堂问逢至小年节大地意气新青山仍旧色不改旧时人如何是旧时人师拂一拂云会么进云日出方知天下晓水流穿过院庭中师云对面底聻进云和尚证明师云证明个甚么僧拟进语师震威一喝乃以拂召云大众还会么欲识佛性义当观时节因缘时节若至其理自彰且道是个什么时节一阳生万物长世间多少守株人惟有赵州老子不逐十二时转遂掷拂子喝一喝下座上堂问雪屋梅花灼灼辨的眚目不瞪衲子难谩秪如南湖一曲为谁宣师云山林瓦砾纵横说若到常情取信难进云争奈万籁有心闻不得师云恪问三藏教文收不到一声清磬廓无余宝座高登将何所务师云朔风凛凛进云如何是直截提持一句师云汝屈不首进云曲为今时又作么生师云不要你多事乃云达磨西来直指人心见性成佛二祖断臂觅心了不可得马大师云即心即佛这三个老古锥恁么为人如钉钉木然虽如是未免承言者丧滞句者迷蓦拈拄杖卓一卓云阿呵呵庭前柏树子菩提萨婆诃腊八初祖开光上堂拈拄杖卓一卓云大众还知么今日乃雪山老子睹明星悟道成等正觉之日谓一切众生具有如来智慧德相皆因妄想执着而不能证得者老汉何似开眼说梦众中且道迦文未睹明星时还具眼也无复卓拄杖云且喜达磨祖师向拄杖头上豁开眼光烁破四天下去也亦谓现前大众具有如来智慧德相皆因将心待悟所以不能证得证与不证且止众中还识祖师西来意么听取一颂昔睹明星今见大雪星雪光交辉干坤都炤彻祖师西来意早巳言漏泄便下座新春日诸山禅硕请上堂问烟锁龙楼玉磬浮半岩残雪占春眸梅含嫩蕊拈新句腊尽春回百草头如何是腊尽春回的句师云柳眼舒窥天地阔春声啼彻岁寒心进云与么则万木沾恩梅吐白殿角风生翠竹呈师云随境漂流汉进云学人只如是和尚又作么生师打云这一棒合该你喫问请问和尚天下何以为二同师云普进云动容扬古路不堕悄然机师云拶乃云腊尽春来草木咸知穷底事冰消冻解狐踪断迹见流长一任干坤新日月看看原只旧时人诸仁者还识旧时人么若识旧时人且说旧时话昔世尊说法华时有七宝塔从地涌出住在空中于是释迦牟尼佛以右指开七宝塔户出大音声如却关钥开大城门即时一切众会皆见多宝如来于宝塔中坐师子座全身不散如入禅定又闻其言善哉善哉释迦牟尼佛快说是法华经我为听是经故而来至此今日诸山禅硕亦非从地涌出亦非住在空中于弹指顷会集现前蓦拈起拄杖云众中还知这个端的么复卓一卓云祖师心印状似铁牛之机说什么释迦多宝拈来总与一串穿却何故惟此一事实余二则非真便下座上堂问三通鼓罢簇簇上来佛法人事一时周毕秪如尼慧温禅师云拄杖子不在手苕帚柄聊与三十且道过在什么处师打云赏罚分明进云犀因玩月文生角象被雷惊花入牙师云又被风吹别调中僧推香几云老汉是何心行师打云也须喫棒乃云看看正月初四各各眉横鼻竖笙歌拶碎须弥声色打翻酒具佛殿倒骑山门鸟语惺惺分付且道分付个什么我见人见众生见受者见个事分明本成现既是本成现为什又有我人众生寿者见喝一喝云即此见闻非见闻实无声色可呈君卓拄杖下座上堂问枝头梅笑露全提两岸依依绿柳舒啼鸟一声春漏洩请师拈出祖师机师云春风满大地进云恁么则清风敲竹韵红日缀花梢师云何处不风光进云南湖波浪从今息大家齐唱太平歌师云更有事在问不待桃红并柳绿佳音早巳遍皇都万象回春即且置劫前一段请宣敷师云鸳鸯飞入金鍼里绣出双双上碧天进云空王殿上泥牛吼碧玉盘中木马嘶师云作么生是木马嘶的意旨僧喝师云再喝喝看进云不劳再勘师云又与么去也乃云闻声悟道见色明心云门大师虽能耳里着楔眼里挑筋只是不会祖师西来意且道祖师西来意作么生会喝一喝下座豁然维那请上堂问拈出少林无孔笛等闲吹出大家知且道谁是知音师云囫囵吞吐三千界进云知音不在频频举达者须教暗里惊师云倒卓须弥任意行进云恁么熊耳山前金凤舞如菴堂上玉鸡啼师云谁是知音僧喝师便打乃拈起拄杖云南湖拄杖子𨁝跳上三十三天筑着帝释鼻孔将东海鲤鱼打一棒雨似盆倾复卓一卓云仍教云收雾卷依旧杲日当空尽十方世界若草若木若僧若俗若男若女若长若幼无不尽知尽见所以单提独弄只贵眼亲手办正按旁提须是作者方知几许言前取证那容句外明机还他过量人始行过量事且道作么生是过量事良久云云有出山势水无投涧声元宵解制董耀庭姚公抡二居士领众请上堂问结制解制即不问如何是和尚为人处师便棒进云还有不费婆心者么师云现成受用进云恁么则家家有路透长安师云脚跟下一句作么生道僧便喝师云合取狗口乃云去年十月十五日诸方尽起模画样谓之结制今年正月十五日处处瓦解冰消谓之解制结时将眼耳鼻舌身意缚作一团抛入大冶红炉朝锻暮炼炼得冰消瓦解及至解时把八万四千毛孔等闲撒开一时放光现瑞天雨四花地摇六震鸟语风声齐音演唱五根五力七菩提分八圣道分令见者闻者听者受者喜者怒者各各踊跃欢喜旷劫无明当下灰空顿教一肩担荷直入千峰万峰眼彻四大海脚踢五须弥十字街头纵横无碍笙歌丛里任意优游且道不动脚跟一句又作么生遂卓拄杖云举头天外看谁是我般人便下座上堂情生智隔念别差殊所以动静乖张闲忙得失而不能澄清绝点是故道不属知知乃众祸之门心必由悟悟乃迷源之本知本无方道从何立喝一喝便下座上堂竖起拂云山僧拂子头上放大宝光演说无量妙义为汝诸人一音证据了也复挥一挥云假尔再运神通鼓阵卒风暴雨一时大地平沉虚空粉碎正恁么时作么生回避得去看看各自眉毛还在眼上么良久云不是久经风浪者难将大海作家乡卓拄杖下座观察黄公百日之辰孝子复仲请对灵陞座僧问向上全提当阳剖露即今荐亲一句请师酬唱师云大众证明进云恁么则觌体迥超生死外人间天上任逍遥师云且道黄老居士在什么处进云森罗万象齐稽首师云森罗万象且置毕竟黄老居士面目在什么处僧呈坐具云有意气时添意气不风流处也风流师云切莫随他转乃卓拄杖喝一喝云大众还会么昔日释迦老子离兜率降皇宫出母胎说法度人即此一喝秪如我护法闇斋黄老居士出母胎离襁褓身长力大知言识礼学儒学佛至于位及天垣言政谏给勒回风行八闽掉臂声颂匡庐挂冠林下稳坐七十余年名不易节金汤无倦亦知即此一喝也又喝一喝云这一喝昔我天童密云师翁曾在太白峰头招手居士向长水岸畔点头幸我师翁拽杖乘风一叶抛泊于此与老居士把手同行入理深谭举个话头令参句万法归一一归何处虽然与么闻此一喝顿放八识田中亦没交涉又喝云者一喝即我现住荆溪龙池山本师和尚与老居士道契三十余年始于桐月菴中说家里话后向曹山顶上起模画样拽动四海衲子一段瞻光有赖然我本师讯别一棹禹门院里掀翻祖翁窠窟耕熟现前田地虽千里同风犹未休道义之交故于巳丑春驾没底船泛桃花浪得得到此欲与老居士重结般若缘虽则面面相看眼眼相觑争奈未与亲口道破这一喝在又喝云此一喝自山僧到滮湖以来三经寒暑数次往还常与促膝相谈或热言冷语或倒腹倾肠惟商此一喝更不谈余又谓自幼究心于此事恨未得㘞地一声是为苦耳山僧有个末后句子正欲叮咛不料居士恁么趁快撩起便行倏忽百日竟辰令公子抱孝踊泣难报慈诲之恩命山僧陞此座特为老居士指个安乐法门若也如斯会得即此一喝三喝四喝八百千万亿喝亦不离此一喝即此一喝分身百亿遍布十方尘说剎说无边说亦不曾说着一字如斯方始会得一喝不作一喝用蓦拈拄杖云众中还见么且喜黄老居士来也却在山僧拄杖头上踊跃腾空扬声大叫云南湖长老不合恁么鼓唇饶舌将老夫生平事业一一尽情狼籍致使老夫胸中瓦解冰消端居毘卢顶上优游自在遽喝云适才黄老居士恁么直下承当却被山僧一喝默尔杜口结舌且道山僧与么觌面相呈为复是神通妙用为复是法尔如然现前大众还知黄老居士安身立命处么即此身心现尘剎归元何处不风流卓拄杖下座住都门西瓦厂普济禅院语录师于顺治十四年三月二十四日受院主觉幻纯公暨众护法宰官居士等恭请结制开堂师至法座前云瞻之在前七纵八横仰之弥高头正尾正黧奴白牯掀眉须弥灯王眨眼不须眉毛挂剑早巳血溅梵天且道新普济如何施设喝一喝遂陞座拈香云此一瓣香根历磐石叶覆千秋伏惟当今皇帝圣躬万岁万万岁次拈香云此一瓣香位列天星名标帝极奉为满朝文武概国公卿并及现前护法宰官居士等伏愿股肱帝祚恒新永作法门墻堑又拈香云此一瓣香把手牵人难行惟人自肯方亲常言道冤有头债有主今日人天众前共证酬偿此乃第二回拈出奉供现住江南常州府宜兴县龙池山禹门堂上传曹溪正脉第三十五世本师万如微和尚用酬法乳之恩乃就座上首白槌云法筵龙象众当观第一义师竖拂云不打闹市门前鼓单提独弄截流机众中还有句下知宗言前取快者么僧问济宗炉鞴盛京重开四海英灵咸集此会和尚且如何锻炼师打云一棒一条痕进云莫便是和尚为人处么师云阇黎还荐取么进云顶门具眼方堪晓耀古腾今达者知师便喝进云万锻炉中铁蒺藜佛祖当涂不让伊师云好个消息僧礼退问法幢初竖选佛场开四众瞻仰未审说何法要师云杲日当空进云四壁盈虚关不住满堂尽是法云飞师云眼横鼻塞僧喝师云者一喝是何意旨进云除却万年天子贵秪有当朝宰相尊师云也须照顾自巳僧礼退问古德云欲行千里一步为初如何是最初一步师踏足云会么进云如何是向上一着师卓拄杖进云如何是末后一句师云札进云恁么则天上有星皆拱北海内无针不指南师云且道脚跟下一句又作么生僧便喝师云好一喝士问弟子打鼓和尚上堂且道有拄杖也无师云汝不识痛痒进云如何是声前末后句师云今朝三月二十四进云如何是宾中主师云不答你进云如何是主中宾师云礼拜着进云如何是主中主师便喝进云如何是宾中宾师云门外汉进云如何是和尚真正佛法师云汝不是其人士便喝师云者一喝落在甚么处士嘘一嘘师云弄精魂汉师乃卓拄杖云若便恁么担当巳是落二落三更要第二杓恶水所以道本无言因言显道故尔言言见谛句句归宗如若倚他门户随语生解情存境触头出头没轮回生死作么生得自由自在去所以古人参叩师承有据眼目清正见识稳密堪作人天模范而入门便棒便喝正要你心光发燄性海扬波智天丽日如幽谷无声遂至斯响洪钟虡受叩无不应方乃头头得妙处处全彰岂可以一言而语其优劣者哉若不如斯纵使诸子百家熟背三乘十二分教精通千七百则葛藤横嚼竖咬忽遇着个本色作家不消拄杖子一拨便乃浑身汗下眼目定动要个字脚也摸索不着可见眼见耳闻的到者里总用不得毕竟作么生复卓拄杖云惟此一事实余二则非真复举僧问南院日月交谢寒暑迭迁如何是不涉寒暑者院云紫罗抹额绣裙腰僧云向上之机今巳晓中下之流如何解会院云炭库里藏身师云南院是个作家善辨来机者僧未免就地活埋然虽如是南院犹未会末后句在今日有问普济日月交谢寒暑迭迁如何是不涉寒暑者向他道历历分明院云紫罗抹额绣裙腰师云春花铺地锦迷悟许多人又谓向上之机今巳晓中下之流如何解会师云欠少个什么院云炭库里藏身师云太煞分明大众山僧与么批判还有道得末后句的么如无普济自道去也喝一喝下座孔雀佛大悲准提菩萨开光上堂问请问和尚这三个老古锥未入红炉巳前毕竟唤作什么师云蚤巳安名了也进云毕竟如何师云孔雀明王进云檐前瑞气腾霄汉历历分明作者知师云争奈旁观者亲问大悲菩萨现千手眼覆被群生秪如今日所点者是那一只眼师云瞎进云若是这一只眼昔本不闭今亦不开用点作么师云照天照地进云恁么则当阳点出摩醯眼噼破根尘及第空师云照顾眉毛问刻雕众像须凭良匠之工秪如斤斧未运时大悲手眼在什么处师云从来不借他人力进云本色现成乞师点眼师云点眼了也进云我见灯明佛本光瑞如此便礼拜师云犹是第二头事乃以拄杖指像云你看者三个没量大人各各具大人相一时现形变相三头六臂手擎日月鑑天鑑地乃至张弓架箭挥智慧刃佩符印轮具摩醯眼擎山执杵入佛入魔无论贫富贵贱罗剎鬼国遂求即应虽各具无量威德自在神变终不免山僧拄杖子为伊点出佛眼法眼慧眼天眼肉眼一时共见十方世界森罗万象至于草木丛林立地成佛去也诸仁者须信自性立地成佛切莫向外驰求汝若起一念向外驰求心即一棒打折你驴腰上堂师云末后拈花迦叶打失鼻孔九年面壁神光失却眉毛者一队老古锥虽与东西为则仔细检点将来两个五百共成一串直至而今分疏不下众中莫有分疏得者么如无普济更与分疏去也东胜神洲与西牛贺洲斫额南赡部洲抚掌呵呵大笑北俱卢洲搥胸助哀何故正所谓喜怒哀乐之未发发而皆中节且道是中何节聻今朝四月初五一时敲钟击鼓及至云集向前佛法一些没有既无一些子佛法汝诸人眼见耳闻的又作么生咄浴佛日放生上堂问世尊初生分手一指且道明甚么边事师云眉毛上见数进云末后拈花与最初一指是同是别师云也须领略进云佛真法身犹若虚空和尚今日作么生浴师云横按莫邪全正令进云恁么则水底有天藏世界无边风月挂长空去也师云也须喫棒问未离兜率巳降皇宫未出母胎说法巳竟因甚犹用者一杓恶水师云亦是自取进云秪如云门一棒打杀餧却狗子又作么生师云奈汝不知痛痒进云和尚还识痛痒么师云汝不是其人进云和尚也须三十棒师云且道山僧过在甚么处僧喝师云汝却不知问昔本不生今亦不灭既是不生不灭为甚又有降诞之辰师云头正尾正进云垂丝千尺钩还曲利物应知语带悲师云汝还知么僧拟进语师云却较些子进云自有一双穷相手不妨随处舞三台师云点即不到乃云还有问话者么直饶问得海水腾波虚空粉碎要与衲僧分上毫没交涉众中还知么今日有个没面目汉从空降下脱体风流赤条条地金盆捧足九龙吐沐指天指地独称其尊目顾周行去也非但大地瞻光乃至情与无情水陆空行咸沾恩化为甚云门又要一棒打杀贵图天下太平所以为人须为彻杀人须见血普济今日路见不平要与云门讨个断决莫有拔剑相助者么普济恁么是为人是不为人若分别得出许你亲见云门释迦若分别不出且喫普济三十棒一棒也不较多良久云莫将闲学解埋没祖师心上堂问祖帜高标于普济法幢大建于金台即今七众齐临未审示何三昧师打云令不虚行进云棒头倾出千秋月独照干坤万古明师云普天风月人犹在进云滔滔一派滹沱水直到都门涌雪涛师云也须打湿袈裟角问文殊是七佛之师为甚出女子定不得师云疑杀人进云罔明乃下方菩萨为何出得女子定师云却较些子进云女子入定明甚么边事师云眼睛壁立直进云世尊坐观成败意旨如何师云牙齿一具骨进云谢师答话师云也须荐取始得乃云今朝四月十五诸人切莫莽卤普济院里打鼓撞钟正阳门外扬尘簸土忽然撞着李胡子蓦面一唾云元来是你你若起一念俗见僧见法见佛见阎罗王即来取你性命去也你若不起一毫俗见僧见法见佛见阎罗王亦来取你性命毕竟如何聻无风荷叶动必定有鱼行复举盘山宝积禅师一日因市肆行见客买猪肉曰将精底割一斤来屠家放下刀叉手曰长史那一块不是精底宝积当下大悟所以大丈夫汉闻恁般话便乃发露本地风光如从万丈深坑跳出一肩担荷去也现前莫有更较宝积一筹者么嗄相逢尽道休官好林下何曾见一人便下座上堂士问不与万法为侣者是什么人师云十字街头眼卓朔进云弟子则不然师云你又作么生进云手长衫袖短师打云果然问但有言说都无实义默然杜口亦非真谛去此二途请师直指师云普济菴前剎竿子进云恁么则言句了也师云草木不借春风力到处花香尽可知进云可谓拂子头边施雨露草木瓦砾尽翻身去也师云也须识自始得士问夏景连天热鲜花遍地开花开花卸请问和尚卸在什么处师云眼里缁素泥人堕泪士云四大分张又作么生师云四大分张犹是外头事如何是你家里事士云两头搯断师云中间又作么生士喝师打云却原不知乃云昔日大慧禅师因见老宿上堂云我在老师会中得个末后句不免布施大众良久云不与万法为侣者是甚么人待汝一口吸尽西江水即向汝道便下座大慧云山僧即不然我在老师会中得个末后句不免举似大众便下座师云大众还知大慧老宿末后句么直饶二老一鼻孔出气要且同条生不同条死普济则又不然我在江南老师会中得个末后句一时抛向正阳门外去也待五凤楼点头即向你道便下座上堂问夜来风雨声花落知多少请问和尚毕竟是多少师云红尘堆里撒珍珠进云恁么则雪山片片藏踪迹师云依旧天晴日头出雨落阶前湿进云杲日当空曜古今师云为甚却有一点照不着问昔日兴化打摈维那未审过在什么处师云更与你一顿进云恁么罚钱五贯则巳因甚又摈出院师云赏罚分明进云智过于师方堪传受秪如克宾还识兴化也无师云官不容针进云和尚今日法战不胜罚知藏师办斋一供师打云维那也须喫棒进云果然赏罚分明师云静悄悄地乃云若人识得心大地无寸土还有识得心的么狮子决定咬人韩卢始终逐块须是家里人始说家里话南泉牧一头水牯牛拟向溪东牧不免犯人苗稼拟向溪西牧亦不免犯人苗稼不免随分纳些些总不见得普济者里瞎驴群队一任东踏西踏也无苗稼可犯且喜水足草足一个个饱齁齁地切忌瞌睡汝若瞌睡阎罗王即将木瓜换却汝心黑荳换却汝眼牛头阿傍将利刃换却汝舌缝却汝口塞却汝鼻管教你有口开不得有气吐不得有眼见不得有心用不得到此田地作么生得直下脱略去普济更与矢上加尖喝一喝下座京卫经历司童上甫母难日请上堂问若知天命处处尽成无量寿将通耳顺声声皆是古弥陀此是童君原具足因斋庆赞又如何师云一点也谩你不得进云恁么则柱石千年朝帝阙金汤万古法王城师云家家有路透长安乃云若论佛法二字直得嘴挂壁上无言可说无理可伸所以妙性圆明离诸名相今日因斋庆赞不免旁通一线竖起拂子云还见么喝一喝云还闻么见乃亲见闻乃亲闻既尔闻见分明更少欠个什么来咄即此见闻非见闻实无声色可呈君君不见南山雨湿松苍翠北海波添岁更长上堂问教中道诸可还者自然非汝不汝还者非汝而谁不知汝是什么师云棋盘街口下马牌进云祖家又道释迦弥勒犹是他奴且道他又是谁师云犯禁者斩进云祖义教义是同是别师云从来没有这些子进云必竟水须朝海去到头云定觅山归师打云放过则不可乃拈起拄杖云诸仁者还会么复卓一卓云心不是佛智不是道拄杖子𨁝跳上三十三天触着帝释鼻孔打箇喷嚏落在汝诸人眉毛上厮结尽力抖擞不下直饶抖擞得下未免明人面前三尺暗切忌仔细复云昔僧问赵州云万法归一一归何处州云我在青州做领布衫重七觔师云赵州恁么贴体为人可怜者僧没处着到今日有问普济万法归一一归何处即向他道我在都门做领葛布道袍重三觔四两且道与赵州是同是别若道是同争奈寒暑何若道是别又争奈寒暑何山僧与么亦不压良为贱此话三十年后自有识得轻重者在汝等更向者里讨什么斤两以拄杖趁散大众归方丈上堂师云净裸裸赤洒洒绝遮拦没可把普济安居月余日来未审所求何事若教他立地成佛去不免自生退屈只得朝打三千暮打八百管取头彻尾彻彻不彻那怕瓮中走却鳖一款招承了也且道是何罪结逢人但恁么举普济有此说没此说云门干矢橛喝一喝下座端午节上堂问五月五日天中节赤口百舌咸消灭当阳不必挂灵符直截根源请师说师云谁思屈子意千古动悲风进云恁么则大家相看斗龙舟去也师云莫眼花乃云家家门前艾旗高挂蒲剑挥空魑魅魍魉扫踪灭迹闲神野鬼何处窥张雄黄酒到处喷洒敕令符挨门排帖城市儿童点额村坊父老欢杯秪如汨罗江上楚水连天龙舟斗彩角黍投漩又作么生虽然事因人设时逢节庆争奈当年于此日招魂千古恸悲风且道衲僧门下如何庆感不免也歌一曲平平仄仄仄平平仄仄平平两样声若问西来佛祖意三千里外没途程没途程可怜生君不见九年面壁兮单丁五叶花开兮令行雨落地湿日出天晴且道是甚时节乐歆歆兮依前日午打三更上堂师举经云若以色见我以音声求我是人行邪道不能见如来师云若乃离名离相业识茫茫无本可据其或就事就理如蚕作茧自缠自缚即心即佛亦是认贼为子非心非佛何似捏目成花马大师是何心行普济一味应病与药岂肯为蛇添足秪如古人道东司头不得与你说佛法既东司头不得说佛法莫是法堂前说得么若总作恁般见解三生六十劫也未梦见祖师西来意在遂撺下拄杖展手云我手何似佛手便下座上堂乐修法师问龙池兴法雨滂沱润燕山古曲无音调请师为重宣师云拍拍是令进云秪如洞上宗风如何是正倒时便起师云切忌向功勋边坐杀云如何是正起时便倒师云棒头指处血溅梵天云如何是起倒同时师云瞎如何是起倒不立师云大众俱在现前进云四句巳蒙师指示不涉起倒时如何师云礼拜着进云更有应时为人一句请师直指师云风云为尔通消息进云恁么则不风流处也风流师云也须照顾自巳乃云过量人自尔异目超宗白拈贼惯便就窠打劫衲僧家果有如斯手段不妨竿木随身逢场作戏乘机接物驱耕夺食亦不为分外岂不见高峰大师在三塔悟得个百年三万六千朝返覆元来是这汉便打脱个拖死尸底句子以为一场欢喜及见雪巖钦一日问云日间浩浩还作得主么云作得主又问睡梦中作得主么云作得主又问正睡着时无梦无想无见无闻主在什么处高峰大师被此一问只得无理可伸无言可对所以古人虚心不肯自欺若是今时之流不是擎拳便是竖指一时勉强支捂过去如此等辈实可怜愍故尔钦云从今日去也不要汝学佛学法也不要汝穷古穷今但只饥来喫饭困来打眠才眠觉来却抖擞精神我这一觉主人公毕竟在什么处安身立命你看高峰大师将这个疑团子安在胸中五年吞吐不下一日被同宿推枕子堕地廓然大悟方知是个到家时节始信从上为人言不谬发岂效认光影门头而为印可者哉大众且道高峰大师悟个什么来哕云红炉岂是闲施设要炼真精不变金柯总督夫人请上堂师乃卓拄杖云拄杖子为汝诸人说佛法去也诸人还信得及么若信得及直下一念知归十方世界消殒净体圆明真常独露旷劫无明烦恼即是真如佛性情见习气亦是游戏三昧始信圣凡不二含灵一家山河大地草木丛林都归自巳又有什么僧俗男女之见所以经云若能转物即同如来且道现前之物又作么生转直饶转得也只得一半秪如那一半又作么生不妨更与道破喝一喝下座上堂师云须菩提解空第一生时家室尽空世尊才陞座须菩提便出众云希有世尊大慧杲禅师云见个什么道理便恁么道天亲菩萨作无量偈只赞希有二字圆悟禅师云一句是一个铁橛故六祖闻应无所住而生其心便悟去师云现前众中且道六祖悟个甚么若知六祖悟处便不辜负自巳若不辜负自巳便乃直截根源一刀两断直教勦绝去实无一法可当情更说什么应无所住而生其心遂卓拄杖云知音不在千钟酒一盏清茶也醉人上堂师云勦绝一句子不辞向汝诸人道去也良久云还会么三乘十二分教一时应病与药千七百则公案亦是披枷带锁若是个大丈夫汉瞥尔见彻根源药病俱除枷锁顿释向二六时中洒洒落落遇境安排有甚么的的确确见眼是色闻耳是声声色堆头祖师心祖师心且置作么生是汝诸人自巳底心杀人者知罪旁观者喫惊解制上堂问根尘同元缚脱无二教中既无缚脱禅门何有结解师云不向他家路纵横任去来进云秪如解开布袋头放出一群牛请和尚放出牛看师云照顾脚下进云忽遇着踞地狮子向什么处躲避师云遍界绝踪迹进云恁么则丧身失命了也师云果然乃云普济院九十六日安居巳竟不曾动着诸人一些及至蓦地一拶粉碎向二六时中疴屎放尿穿衣喫饭行住坐卧触着磕着又作么生回避若回避得许你十字街头纵横无碍婬坊酒肆任意逍遥如若未然切忌仔细他日阎老子前莫谓山僧不道喝一喝下座如如开钟板师云云从龙风从虎马祖僧堂百丈规矩不落声闻大丈夫遵循号令历今古遂击板如如斋单引铜头铁额不问庐陵米价水足草足休提赵州公案木札羹和盘掇出铁屑饭一任吞吐虽然如是南湖不做这般去就要使应供高流人人脚跟点地饱参上士个个鼻孔撩天普济挂钟板师云少室单丁遍地儿孙出马驹大雄号令典型千古振宗风秪如旧店重开又作么生遂挂板云一番提起一番新复击板云随伊喫饭穿衣去眼里闻处处真普济斋单普济院里赤手空拳不问如何若何一个个眉毛厮结要与黑面老子讨个越生出死的路头恰遇着山僧噼嵴一棒直教瓦解冰消虽然如是也要灶里明生钵盂口湿卷一介为舟禅师语录介为舟禅师语录卷之二记录住吴江海云寺语录师于顺治十八年二月十九日在禾中万松菴受请于四月十五日进院山门师云广大法门不用起模画样且道随方建化又作么生当轩路径通霄汉一任擎头戴角来喝一喝便入伽蓝师云拥护丛林在尔提持祖令由我将此深心奉尘剎卫法卫僧莫懈惰遂烧香韦驮师云支那国中宾中主海云寺里主中宾秪如宾主相见如何话会遂插香云此瓣香烧大家知佛殿师云巍振大千天魔外道拱手至尊三界历代帝王曲膝今古不离空劫座世出世间咸瞻仰遂展拜据室云从上老古锥尽向这里坐断天下人舌头且道新长老如何施设饶伊铁额铜头汉到此也须亲煅炼便起当日众护法请上堂持菴金居士同尔初和尚递疏师接疏示众云大众会么这个是勾无面目汉的信符具异口同宣的妙义恰好落在山僧手里若为流通却请第一座对众拈出始见千里同风终归异途一辙宣疏毕师指法座云此箇大宝法王之座天然突地迥绝週遮直饶须弥灯王亦不敢正眼觑着且道新海云如何趋步喝一喝便陞座拈香云此一瓣香拔出人表迥不同俦爇向炉中耑为祝延当今皇帝圣躬万岁次拈香云此一瓣香灵山亲承嘱付法筵赖以觌面伏惟满朝文武并及现在宰官郡邑缙绅护法居士等众历劫不昧灵根现前均资慧力又拈香云此一瓣香初向南湖扬声次于都门酬价此乃第三回拈出供养江南常州府宜兴县龙池山禹门堂上先师万如老和尚用酬法乳之恩歛衣就座圆明和尚白槌云法筵龙象众当观第一义师云若是第一义山僧未离嘉秀圆明和尚蚤巳一槌打就了也还有超关夺越者么僧问月到海云处风来满院香如何是海云境师云到江吴地尽隔岸越山多进云如何是境中人师云觌面荐取进云人境巳蒙师指示如何是佛法的的意师打云向这里会去进云不辞行脚苦随处得风流师云看看时雨洒长空师乃云一句了然千差截断不落有无阶级岂容拟议思惟所以建法幢立宗旨传佛祖心印别教外离言诠廓人天正眼透声色外横身古路向百草头卓立风规直饶见彻如斯若到衲僧门下更有向上事在遂举起拂子云大众还会么万古碧潭空界月再三捞漉始应知复曰昔日法灯禅师云山僧本欲深栖巖窦隐遁过时盖缘清凉老人有未了底公案出来为诸人了却山僧自先师去世以来向因抱病守拙适承郡邑护法缙绅春元文学居士等众既我同门圆明尔初和尚驰翰相招将山僧推出海云座上若谓为龙池先老人了未了底公案则瞎却天下人眼去在若谓不为龙池先老人了未了底公案亦瞎却天下人眼去在且道利害在什么处复举王常侍一日访临济同到僧堂内侍曰这一堂僧还看经否济曰不看经侍曰还学禅否济曰不学禅侍曰经又不看禅又不学毕竟作甚么济曰总教伊成佛作祖去侍曰金屑虽贵落眼成翳又作么生济曰我将谓你是个俗汉大慧禅师云临济老汉握一柄金刚王宝剑气冲宇宙天下横行等闲被这官人轻轻一拶便见冰消瓦解且道这官人有甚长处听取一颂大慧颂云世出世间希有事显发须凭过量人只将补衮调羹手拨转如来正法轮师云临济大师大似藏珍之家忽遇个白拈贼挨身一擦便倾出颗摩尼宝珠光前绝后耀古腾今大慧恁么拈颂壁立万仞千古之下谁敢埋没王常侍且道临济大慧还有为人处也无听取海云一颂一段奇特大因缘分明验的向人前大家豁开正法眼莫教灭却瞎驴禅圆明和尚结槌云谛观法王法法王法如是下座上巳日命监院启论普门品经期沈天一居士设斋请上堂僧问祖意教意即不问声色堆中请师指示师云何处不称尊进云恁么则香风遍处谁能识湖水深云笑满腮师云谁是知音者僧喝师打云者一喝落在什么处进云大众证明师云且喜没交涉僧礼拜师乃云有佛处不得住菜花开遍处处黄金布地无佛处急走过林木森阴村村烟柳垂丝好光景大家看浪涌桃花三月三平地一声烧尾去峥嵘头角绝遮拦且道海云队里如何变化良久云谩夸三级禹门浪密移一步看飞龙卓拄杖下座因开三门程居士夫妇设斋请上堂僧问门开八字明贤蚤悟风帆未挂达者先知正恁么时如何师云纵目所观进云龙女献珠增意气垂虹亭畔得风流师云海云天际阔进云钩头未钓寒潭月柳线先穿金鲤鱼师震威一喝僧礼退问一喝分宾主照用一齐行如何是照用一齐行师垂拂云你还上钓么进云如何是先照后用师云你不在门外进云如何是先用后照师云棒棒见血进云如何照用同时师云汝试觑看进云如何是照用不同时师云今日不答汝话进云照用巳蒙师指示向上法身事若何师云处处桃花剌眼睛进云恁么则春色满园关不住一枝红杏出墻来师云过去久矣进云有意气时添意气不风流处也风流师云不得头上安头僧礼拜师乃云法无定相遇缘即宗智不格物随流得妙直得观音菩萨尘尘作主剎剎分身应以比丘比丘尼身得度者即现比丘比丘尼身而为说法应以婆罗门宰官身得度者即现婆罗门宰官身而为说法应以长者居士身得度者即现长者居士身而为说法应以若男若女等身得度者即现若男若女等身而为说法正所谓观音妙智力能救世间苦诸仁者还知山僧拂子为诸人说法么蓦竖起拂子云向一毫端上建宝王剎现千百亿释迦牟尼佛而为说法去也虽然如是总不见得何故聻若将耳听终难会眼里闻声始自知喝一喝下座上堂僧问松陵城畔众信慇懃师登宝座祖印高提如何是密密意师云鉴僧喝师便打乃云击大法鼓演大法义蠢动含灵个个瞥地为甚灵昭女又道明明百草头明明祖师意适才落雨恰又天晴晴雨分明见者亲见者亲切莫驰求向外寻直饶尘说剎说无边说海云将来都抛却为甚如斯个个闻见分明喝一喝下座三月十五日施主设斋请上堂僧问法筵龙象众当观第一义第一义即不问如何是当观师云蚤巳道过了也进云金风吹玉管那个是知音师云目前无异法不与众同流进云狮子盖覆群音去也师云吓杀阇黎僧喝师云不得乱鸣师乃云有时向十五日前成所作智了办也有时向十五日后妙观察智分明也且道正当十五日大圆镜智目前无一法无一法不在目前才拟一法便隔千里万里去也秪如平等性智一句又作么生情与无情等共见眼里瞳人各不知卓拄杖下座上堂僧问春末夏初绿树成阴师陞宝座有何祥瑞师竖拂云会么进云琉璃殿长珊瑚树玛瑙阶生碧玉花师云见箇什么道理进云薰风有意无人晓吹绽梅花笑岭头师云未是时节僧喝师云再喝一喝看僧礼拜问马祖一喝因甚百丈三日耳聋师震威一喝进云黄檗吐舌又作么生师便打进云雪后始知松柏操事难方见丈夫心师云也须领会始得师乃云今朝三月廿六春风夏日成熟海云寺里无为露柱灯笼碌碌直得三千诸佛说法于重重香水海五百高流应供于天上人间且喜海云终日喫粥未曾嚼着一粒米又作么生正直众施主设斋请山僧陞座为诸人说一句子佛法且道这一句子如何说为复是福田说为复是受供说若为福田说福田无量若为受供说受供无处且道除此二途如何即得卓拄杖云诸恶莫作众善奉行便下座比丘尼明贤勤修领众善友设斋请上堂问一轮杲日当空挂四海山河处处明文殊是七佛之师因甚出女子定不得师云通身显露进云大定等虚空罔明是初地菩萨为甚却出得女子定师云拈来全不费工夫进云出得出不得今蒙指示秪如瞿昙女子文殊罔明即今在甚么处师云都与一串穿却进云恁么则一把柳丝收不得和烟搭在玉栏杆师云也须施功绝妙始得进云谢师答话学人礼拜师云阇黎又分身去也僧便喝师云大众且道这一喝还有宾主也无进云也要和尚知得师乃卓拄杖云若识得这一喝宾主历然目前万法无不了了其或未然不免与诸人下箇註脚今朝四月初一夏热春声巳毕乍晴乍暗作甘霖草木昆虫均利益且看行人路头滑带水拖泥半干半湿奇逢移花接木漫呈巧手缘尔攒米作供特煞现成秪如百花丛里安身十字街头着脚底合作么生销受莫将世俗见埋没道人心下座史金包张陈沈众善友设斋请上堂问垂虹亭畔脱体全彰未审海云门下如何师云风恬浪息进云因甚城东老母与佛同生不得见佛师云你那里见得僧一喝师打一拂云叫屈作么进云为什么十指头上俱现师云莫妄想问有一物上拄天下拄地二六时中在圣不增在凡不减如何是不增不减底道理师云那里得这消息进云水底虾蟆吞日月不风流处也风流师云却不风流僧拟议师便喝进云哑子喫黄连舌头俱宕出师云略知滋味问春归何处也满目绿阴浓了了不迁义朝朝日出东春去夏来因甚又道不迁师云农夫个个望甘雨进云处处绿杨堪系马家家有路透长安师云长安且置吴江风境又如何进云白云片片归巖谷芳草漫漫掩逝川师云漫将声意语喃喃进云大众牢牢着耳听师云音韵都在千峰里啼彻南寻万木新僧喝师云是何意旨进云聋却一堂僧师云没交涉问智与师齐减师半德过在甚么处师云过在阇黎进云某甲推倒禅床喝散大众又作么生师云你不是其人进云从来觌面难回互遍界明明不覆藏师云好与三十棒进云坐却毘卢印踏破普贤门师云切莫乱走僧便喝师云又乱喝作么师乃云身是菩提树心是光明台智性清净海日不假安排神通并妙用运水及搬柴现前诸仁者还识得神通妙用么若识得神通妙只在动用中头头显露物物全彰非但现前四众人等亦如是过去诸佛亦如是未来诸佛亦如是现在诸佛亦如是乃至僧亦如是俗亦如是男亦如是女亦如是蠢动含灵亦如是所以道不见一法即如来方得名为观自在以拂子击香几下座比丘尼领丁信童设斋请上堂问诸家门庭即不问三玄三要请师宣师云点即不到进云为甚么点即不到师云点进云看破了也师云不点僧一喝师云到即不点问古人一言半句便知曹洞儿孙师云我这里总用不着僧便喝师云你者一喝是临济是曹洞僧又喝师云再喝喝看进云野色更无山隔断天光直与水相通师云也是乱统师乃云适才伐鼓陞座早巳向诸人道过了也乃至鼓寂钟沉时又作么生所以道灵源不昧万古徽猷入此门来莫存知解且道未入门一句又作么生道遂以拂子击香几三下云海云今日失利下座在心禅人领陶省吾居士等设斋请上堂问如何是夺人不夺境师云百杂碎进云如何是夺境不夺人师云觌面不相识进云如何是人境俱夺师打云把舵逆风行进云如何是人境俱不夺师云从来不踏歌舞地进云恁么则一月印千江去也师震威一喝僧礼退师乃卓拄杖云还会么知有底人穿破声色外无遗灵然独耀踏翻歌舞地游戏物等同真花街柳巷出入自由婬坊酒肆纵横无碍直向百花丛里不沾身荆棘林中全意气又有什寒暑不迁之谓耶所以毘婆尸佛早留心直至而今不得妙现前诸仁者还知自巳得妙之处么眼观空色界心印了无宗喝一喝下座比丘尼觉尘领超果设斋请上堂问师陞猊座四众临筵向上一机乞垂方便师良久云会么进云恁么则全凭一滴曹溪水流入沧溟透底香师云汝再道看僧喝师云看僧作礼问昨夜吴江传消息报道海云飞上天如何是诸佛出身处师云杲日当空进云恁么则针锋头上翻筋斗红炉燄里碧波生师云照顾眉毛进云只如薰风自南来殿阁生微凉作何话会师云个个得意气进云一句曲含千古韵万重云散月来初师云又被风吹别调中进云水上东山行不住火中木马夜嘶鸣师云露柱向汝道什么进云可谓千江有水千江月万里无云万里天师云阇黎为甚被片云遮却僧连喝归众问棒打石人头嚗嚗论实事如何是实事师云亲言出亲口僧打一圆相师云看破了也进云举头天外看谁是我般人师云只是你不会僧竖一指师云指东话西作么师乃云穷理尽性达诸佛之本源运智酬机豁当下之狐疑泯妄绝寂即如如佛所以经云当知是妙法诸佛之秘要现前大众还知汝自巳秘要么灵光耀彻三千界山河照破自无私卓拄杖下座张子明居士为严父设斋请上堂问佛祖未出世天地犹未分如何指示师云庭前柏树子进云未陞座巳前再请一语师打云会么进云吴城与海云斗额又作么生师云家家门前火把子师乃云了达妙智别异归于佛海透脱玄机敲唱歙于一音所以心不离境境不越心物我洞然当体融化正所谓古佛家风在处音振声扬野老讴歌随流缘澄影寂且道不落算数一句又作么生道长年不老云中鹤亘古无亏寿域山喝一喝下座佛诞日西门众居士设斋请上堂问云开日出雨落地湿未审还打湿袈裟角也无师云突出便见进云恁么则指天指地千古意也师云何处不夸尊僧喝师打云也不可放过问昨夜降王宫今朝成佛道打破太虚空如何觅得师云觅得觅不得且置即今在什么处僧喝一喝师云只者一喝那进云亘古亘今藏不住大千沙界绝罗笼师云为什么脚跟不点地乃云今朝四月初八净饭王宫生悉达九龙吐水沐金躯大地山河光交洁无端撞着老云门特地一棒要打杀然虽如是谁是知恩报恩者若解知恩报恩则三世诸佛历代祖师总向汝一个鼻孔出气又说什么未降王宫度人巳毕未出母胎说法巳竟只如今朝四众临筵请山僧陞座还是悉达降生了也还是度人巳毕还是说法巳竟若检点得出许你具一只眼且道海云为人一句又作么生道千峰势到岳边止万派声归海上消喝一喝下座完经期监寺偕两序请上堂问世尊拈花迦叶微笑今日海云解制且道何人会得师打云你会么进云不会师云为甚不会僧云不会不会师云大好不会进云万古碧潭空界月月中丹桂凤凰栖师云却是汝不解栖僧便喝师云莫乱统师乃云今朝四月十五农夫渐入劳苦分付我辈出家儿切莫麤心学莽卤诸方处处结夏安居入兹平等性智了也惟有海云寺里一味平坦坦地举步措足无不了了若以眼见耳闻即落于见闻觉知若不以眼见耳闻亦落于见闻觉知教中云若能转物即同如来蓦卓拄杖云且道物作么生转喝一喝下座上堂师云春日晴春鸟鸣春风拂拂柳条新山河大地无遮障草木馨香总是春多少往来行路者不知谁识箇中人众中还识箇中人么海云恁么则直不藏曲去也以拂子划一划云分明觌体吾无隐理事融通处处真遂卓拄杖下座为计念祖文学对灵升座师云昔日张拙秀才明此宗达此理作偈云随顺世缘无挂碍涅槃生死等空花蓦竖起拂子云计文学念祖汝还会么汝父谓汝才离襁褓便能诵诗书及至龆龀之岁文彩全彰真乃奇才异世之神童也先圣年十有五而至于学至于从心道明一贯之旨汝年十五巳列庠序欲望声名注于竹帛永焕祖父门墻今方十六讵遭痘司行谴促尔天资夭折于妙年生前笃志学儒诚谨淳孝究心内典而自觉自知临终之际欣剪发披缁具沙弥体相正身危坐叉手结印瞑目长往真可谓儒释之奇男子也致令汝双亲祖母不忍难割肺腑痛彻之悲故请山僧升此座为汝一一指示分明恁么则随顺世缘无挂碍去也且道辞亲割爱一句又作么生道但愿灵根终不昧何妨嗣世再生芽喝一喝卓拄杖下座上堂师云月直清和夏日长无边景况逐人忙桑林叶剪蚕丝白春去催耕菜麦黄秪如灵昭女道明明百草头明明祖师意又作么生理会竖起拂子云明明拂子头明明祖师意且道今古是同是别若检点得出许你具一只眼如若未然更为重说偈言百草头边流不尽庞家女子太风光海云不与蛇添足只要诸人自主张遂掷拂子喝一喝下座佛诞日圆菩萨大戒上堂僧问踞虎头收虎尾衲子寻常作略秪如全提正令一句又作么生师打云全提正令横无碍进云龙袖拂开全体现象王行处绝狐踪师云如何是绝狐踪处聻僧便喝师云非汝境界问今朝四月八皇宫生悉达惹得韶阳老一棒要打杀为复是神通妙用为复是知恩报恩师云天上天下唯吾独尊进云秪如和尚坐筹帷幄决胜千里设有个单刀直入底汉到来又且如何师云正令当行进云若不惯经曾百战闻者无不丧胆魂师云退身有分僧一喝归众乃云提剑搅龙门未谓好手一棒全正令漫称作家直得千百亿身等示一身于一身中现无量千百亿狮子座于狮子座上现无量千百亿卢舍那身千百亿释迦牟尼佛身各各一等同声诵此无量亿诸佛菩萨心地法门令巳学一切菩萨未学一切菩萨当学一切菩萨证此无量心地法门戒法之体明此无量心地法门戒法之原于千光王影中光光相照于一一光中建无量广大佛事如一毛头许相似汝等诸人还会么良久云漫言独步称尊贵那个男儿不丈夫卓拄杖下座四月十五日讲梵网经完上堂僧问薰风吹动百花香无位真人不覆藏脱体风流随处得更将何法可商量师云探珠宜浪静动水取应难进云与么则掀翻大地寻知巳拨转支那定是非师云海云门下匝地风高三尺进云正是和尚放身命处师云莫谤他好僧礼拜归众问把住则干坤失色放行则瓦砾生辉如何是放行中把住的事师云一串穿却进云如何住中放行的事师云无你立地处进云恁么则楖栗横肩不顾人直入千峰万峰去师云看脚下乃云理无碍说事无碍说理事无碍说事事无碍说乃至借物明心说总说别说恁么唤作教得么拈花微笑断臂安心即心即佛非心非佛即此用离此用一喝三日耳聋玄中具要主中历宾宾中历主照用同时照用不同时至于干矢橛麻三觔庭前柏树子恁么唤作禅得么秪如佛制比丘于此日诸方结夏安居日中一食树下一宿恁么唤作戒得么海云总不恁么直教楖栗横肩去拨转如来正法轮便下座师受姑苏报国寺请上堂拈疏示众云春花簇锦穿林快语如梭夏火炎新透底玄音若雷闻声赞扬莫及函盖文彩全彰要会离言别旨么应须对众敷宣宣疏毕指法座云峭峻处别有风规坦夷处斩新条令恁么唤作宝华王蚤巳孤负巳灵喝一喝便升座拈香罢僧问海云三载风帆稳吴市法幢报国新如何是应时一句师云春雨如膏进云不入惊人浪难逢称意鱼还许学人下钓也无师云水浅不是泊船处僧喝师打云乱鸣作么进云小出大遇去也师又打云莫乱走进云埋没人不少师云谁埋没你又僧问昨夜万山晴今朝烟雨集一色本同根俄尔成差别如何是不差别的法师云万叶千枝同一体进云恁么则意气不从天地得英雄岂逐四时凋师云那个男儿不独尊进云道古任传天子令时清唯听太平歌师云风行草偃进云泥牛吼处干坤廓木马啼嘶草芥鲜师云且道是什么人闻见僧便喝旁僧亦同喝师云两喝一彩又僧问姑苏城内传消息海云堂上振家风觌面提持端的旨未审当阳付阿谁师云该耳知音进云与么则曹源一滴水芳芬遍界新师云叶茂千秋进云须是一番调羹手拨转如来正法轮师云据令当轩进云一雨普润週沙界山川草木尽沾恩师云正是时节进云弯弓巳挂狼烟息四海歌尧贺太平师云横按镆耶清宇宙请主亚圭问独占松陵道布干坤承蒙和尚慨允吴门报国今日同诸护法特来迎请和尚未知如何指示师云一肩担荷圭顾视大众云大众还闻么师云也要自肯承当乃云太湖三万六千顷未是阔在缥缈七十二峰堆秀出云间水流环翠百花香江城人人着眼阊阖门开万户扃吴山个个点头还会么正所谓真不掩伪曲不藏直直得向卧龙街头全身放下闹市路口任意纵横所以动若行云止犹谷神行云去以无心谷神住而何间是故动必有时住必有方且道即此就彼一句又作么生良久云唿空响应海云集伐鼓声中报国新喝一喝下座住吴门报国寺语录康熙三年四月十五师于松陵海云寺受请五月初九日进院山门卓拄杖云八字打开凡圣路三千里外绝淆讹复卓一卓云会么看取新条令吴门跨独尊佛殿云威音巳前几许觌面相逢哌声㘞地直得全身显露今日人天共集岂可越例攀条遂展具拜韦驮云楼至化身名称普眼报国维新云堂众满供感三洲声热碗慇懃瓣香凭拘管伽蓝云法王墙堑丛林保障愿力弘深扶正眼管教大地仝安养祖师云东土西天起模画样嘴卢都言无诳累及儿孙殃不了酬冤只得者瓣香入室云三头六臂的平空放下浑身着眼的没处分疏一棒施行该百令铜头铁额血淋身便坐当日监院暨众檀护及斋主范居士等请上堂监院递众护法公启师接示众云霞笺耀彩海云众目瞻光翰墨流香报国公验端的还有见闻日新者么其或未然再烦表白宣疏毕指法座云者大宝华王不假特地涌出亦非从天降下漫谓游行绝伴侣让伊独步上头关遂陞座拈香云此一瓣香持干纲而布政掌坤维而新民伏为当今皇帝圣躬万岁万万岁次拈香云筹运莫测之机辅弼弘化之佐德不孤邻名垂勋籍伏为满朝文武并及当道都抚将军郡邑尊官本寺护法大檀居士等众共卫佛国金汤洞明般若种智又拈香云耑为本寺中兴弘戒演教茂林先律主因缘辐辏希声远播又拈香云此一瓣香名不得状不得此乃第四回拈出供养常州宜兴县龙池万如先师用酬法乳就座黎川罗汉眉菴长老白椎云法筵龙象众当观第一义师云拂电之机扫踪绝迹智勇之士当仁不让还有争先夺旗者么僧问这条白棒重拈出的的相承报国恩且道作么商量师云师恩有据进云特地一肩担荷起象龙全集电光机师云急着眼觑进云茂林堂上分宾主肘后玄锋一脉新师云百花洲前添意气进云王令巳行天下遍将军塞外绝烟尘师云野老讴歌进云到者里只得兵随印转将逐符行师云也须恁么始得僧便喝师云大好一喝进云看取令行师云过去久矣僧问昔日无准禅师道名不得状不得取不得舍不得只么得且道得个甚么边事师云五月榴花红似火进云千年田地皆归主一任纵横得自由师云遍界绝遮拦进云一点雄心今报国八方皆受吾王恩师云历古明心印法园庆日新进云枯木重荣千载茂宝殿重光万古明师挥拂云尽向者里沾恩僧喝师打僧作礼退居士问好事不出门恶事行千里因什么今日和尚陞座名垂万古师云向那里得这个消息士便喝师云者一喝落在甚么处士云还有这个在师打云者个是什么士便行僧问不得如何若何请和尚接战师云战个什么僧云假鸡声过秦关也莫道田文不丈夫师云自首者免罪僧拟议师便打进云不得乱打师又打云争奈你不识痛痒进云放马华山巳见太平气象垂衣而治请师别展锋铓师打云我者里一棒一条痕僧便喝师云莫乱鸣师乃云具大智显大机不妨尘中作主闹市称尊镕声色成一片入异类分化身处镬汤炉炭得大自在现罗剎鬼国安然快乐所以建大法幢阐扬宗旨单明佛祖心印故尔入廛垂手大用超方有时一句烹金切玉纯一无杂有时一句夺劫外春光掣开摩醯只眼有时一句宾主不立照用纵横直得八面玲珑吐气扬声众中还知报国一句么辟开济北新条令耀古腾今只么行复卓拄杖云更有一句子监院亚圭禅士亲口传闻了也谨持郡邑乡绅诸护法启致海云坚请山僧主持以扩门户之新耑为先茂林老和尚法席所以金口亲嘱国王大臣护持建化门头方得源远流通今日四众临筵岂可囊藏被盖亦不敢辜负先哲将一个印心诀子倾出当阳只要诸人共知共见一状领过且道因斋庆赞一句又作么生喝一喝云男儿自有沖天志岂向他人行处行罗汉长老结椎云谛观法王法法王法如是便下座众居士设斋请上堂师云明得诸佛义便识祖师心会得祖师心便知诸佛义祖师心诸佛义夺境夺人真信谛遂以拂子向空点𠁼云此是诸佛义将什么唤作祖师心岂不见一击竹翻声色破拖来死尸百年期直饶恁么的向一机一境上悄然独露入佛入魔处触目扬眉总是向外驰求亦未识祖师心在毕竟如何聻良久云万绿丛中红一点眼光烁遍甚分明卓拄杖下座立两序执事上堂僧问昔日临济大师住滹沱建立黄檗宗旨和尚今日高登猊座建立阿谁宗旨师云无面目汉自尔领略进云秪如普化克符到来作么生安置师打云也须喫棒进云棒头迸出金狮子香象奔腾失却威师云铁香炉点头进云禹门一脉传千古济宗从此又重新师云切莫妄通消息师乃云大光明藏香水海百亿国土须弥山千丈卢舍那无量众围遶宾中主面面相对主中宾眼眼相看主宾互换和声应响驱雷掣电向无阴阳地上发生裁长补短承叫不应山谷扬声所以知音罕遇作者难逢智士通明眼辨石中美玉巧匠功能炉淘沙里精金恁么报国门下一齐按下了也且道同气连声一句又作么生道只手共扶宗正眼千金担荷重如山便下座朱振寰居士设斋请上堂僧问吴门梵剎首称报国隆兴今蒙朱护法设斋钟鼓齐鸣四众沾恩事如何师云大众临筵进云青山常遶如来座休问白云何处深师云香飘劫外春光普进云且喜断虹垂碧落片云雨过出青山师云绿阴擎伞盖遍地惜黄莺进云好鸟枝头啼百语不唿同伴为谁鸣师云不得向声色里转却师乃云祖师妙意尽在百草头流出诸佛心印总向微尘里转却四十二年说不尽一大藏因邪打正末后拈花显别传赚得饮光特地倒却剎竿续燄灯分竺土廓然无圣二三派列支那没佛处急走过有佛处不得住明头合暗头合直得露柱怀胎灯笼喝彩所谓天上产麒麟人间生欢喜祇如胤子延孙一句又作么生道卓拄杖云蠡斯羽化嗣芳远福果臻培历劫春下座嘉兴府居士董耀庭尤思川姚公抡同众请上堂僧问昔日庞居士云有男不婚有女不嫁大家团圞头共说无生话既是无生且道说个甚么师云意旨分明进云恁么则悄然独露浑无拒劫外春光喜自知师云满堂谁是知音进云突开结角罗纹处摄入圆𠁼三点中师云且道是甚么人会进云活计今拈得相逢让主宾师打云也须喫棒乃云心不二致随流得妙道无虚应即境归元所以别传教外之道至简至要包括大千而真机独露辊芥投针而妙体全彰智拔群有镜圆觉海之澄万象光腾洞明玄要之旨恁么说事不得说理不得理事浑融亦不得诸圣到此亦开口不得报国堂前一点也瞒不得虽然如是且建化归信一句又作么生道良久云彻底为人三寸舌到头终不两般心喝一喝下座地藏圣诞陞座僧问地藏垂慈开正眼今朝庆诞又重新如何是应时一句师云大地尽沾渠恩进云恁么则灯烛辉煌明法界香烟馥郁满虚空师云有眼者见有耳者闻进云声声佛号天然善个个心空及第归师云你那里见心空及第归僧喝师云再喝喝看进云把手牵人行不得惟人自肯乃方亲师云理之固然问击鼓鸣钟师登猊座四众临筵请师举唱且道举唱个什么师云大众共知进云如是则幽冥界内慈导主报国堂上独称尊师云盖声骑色进云恁么则一朝天子令风行贺太平还许学人转身也无师云试转身看僧喝师云犹未转身在进云人人尽有沖天志那个男儿不丈夫师云但愿如是问昔日世尊降生一手指天一手指地云天上天下唯吾独尊为甚么云门大师道吾当时若在一棒打杀与狗子喫今日忽遇云门大师来和尚如何相待师云今日不是者个时节进云是甚么时节师云是地藏开正眼的时节僧喝师便打进云恁么到者里东土二三齐稽首西天四七亦低头师云何不早恁么道居士问今朝地藏王诞日未出母胎时意旨如何师云异类藏身士云巳出母胎时意旨如何师云一点也瞒他不得士云正生时求师通个消息师云汝还知凌居士脚跟点地么士喝师云恰好不知士云礼拜和尚去也师云且喜没交涉金汉翔问巧月三十地藏诞日开眼合眼则不问即今和尚为人一句作么生道师云向上荐取士云若与么则大地尽沾恩个个领惠去也师去汝又作么生士云真个作家师打云也须知棒头痛痒师乃顾左右云大众还会么山门外说话佛殿前拱手听的听见的见且道听见个甚么聻听的道谓七月有三十日则地藏菩萨开眼且喜今朝地藏菩萨开眼了也诸仁者还见么若见得地藏菩萨开眼处即见得自巳开眼处见得自己开眼处即见得自巳脚跟点地处见得自巳脚跟点地处即与地藏菩萨共知共见则不辜负地藏菩萨今日开眼如若未然终日忙碌碌到夜也只是个虚忙终日眼睁睁见底也只如个妄见秪如报国寺里伐鼓敲钟钟鸣无鼓响鼓声无钟音又作么生委悉良久云好向此处究根源切莫随他见颠倒不颠倒亲见亲闻明了了喝一喝下座结制李如侯居士设斋请上堂师云佛语心为宗宗通说亦通既谓宗通说通岂可承言滞句堕义沉筌所以四十九年三百余会谭极则笑破迦叶一张口面壁立雪分皮髓赚得神光三拜起恁么唤作如来禅得唤作祖师禅得去此二途若现菩萨面向驴胎马腹里特露风规立金刚身入镬汤炉炭中超然独步直饶踏倒万仞峰扶起破砂盆亦只唤得个随类建化且与衲僧分中未为奇特报国堂前早以风行草偃更要揭露箇什么诸仁者还有究竟本来者么良久云好鸟啼声春二月寒梅香发报君知喝一喝下座二月十九清明日因讲期上堂僧问观音大士八万四千宝目请问和尚那一只为正师云铁香炉缺箇耳进云恁么则前三三与后三三师云新柳抽条山眉如黛进云万紫千红堆里过春风阵阵绽天香师云且向自巳脚跟下道一句来僧便喝师云再喝喝看僧礼拜问曲应一时即不问单提向上请师宣师云点即不到僧喝师云到即不点进云学人只得礼拜去也师云脚跟下事又作么生进云作者难谩师云青草堆头声转悲乃云至理无言非言莫显至道无难惟嫌拣择所以处林放光久默斯要弥勒腾疑文殊发问故谓之一大事因缘出现于世百丈拈起禅板沩山踢倒净瓶赵州洗钵盂去雪峰辊毬灵云见桃花玄沙趯破脚指头恁么谓之向上一着报国寺终日摇唇鼓舌说一说二权说实说因缘说譬喻说若谓之一大事因缘出现于世则埋没三世诸佛一片心若谓之教外别传则瞎却先圣一只眼如是则鸟语风声悠扬自在可惜许路上行人总不知且喜目前庆快诸人还知目前庆快一句么喝一喝云清明时节逢人不得错举上堂师云智不格物如杲日朗于太虚理融顿渐若洪钟扣于静夜所以光流影寂那有纤毫泥滞响应声随岂留音韵沉吟逃得声色丛中过瞥地玲珑透彻从上祖师关一场静悄直得七花八裂报国更与矢上加尖仔细检点将来亦是劳而无功然虽如是早巳钝置诸人了也喝一喝下座住吴江万寿寺语录师于康熙八年在秀水如如庵受请于二月二十一日进院山门师云大誓门开闹阑迥别人间十方婆伽惟斯路头而入秪如无位真人面门出入又作么生以柱杖划一划云铁牛鞭起游芳草踏遍春光露不关便入韦驮师云童真普眼祗园切不浪施应时及节正法赖以匡维三州神化作津济隆兴万寿永无疆遂插香佛殿云大圆镜智大人相恒沙国土一毫端不道哇声来特地天上人间称独尊恁么尽大千界内无处回避今日觌面相逄只得顶礼三拜据室云铁面金刚到来六十乌藤翻身转英俊衲子喫着三顿痛棒蒿枝拂恁么铜头俱点化随波逐浪任施为便起当日合邑绅衿居士暨阖山大众请上堂师接疏云霞笺布彩秀水腾声锦字函开松陵得地谈丛瓶泻舌吐回澜笔阵云崩毫旋光耀欲冀遐音再烦宣出宣疏毕指法座云八万四千狮子座遍界一音震吼百亿须弥卢舍身咸同此日分灯拈柱杖卓一卓云拨转如来正法轮丹霄独步绝攀仰遂陞座拈香云此一瓣香御之四海民新归乎八荒日化仰惟圣德无私萝图永固又拈香云象分二仪品列三才伏惟文武百僚现任部抚按司都统副协郡邑侯宰城守戎镇等位承愿力辅国培邦助佛音酬唱恩泽又拈香云尘中作主物外横身伏愿合邑绅衿士友并及本寺请众缁白分明智证无师又拈香云此一瓣香雨洒风吹不着水没火焚不及今乃第五回拈出供养禹门堂上圆寂先师万如老和尚用酬法乳歛衣就座上首白槌云法筵龙象众当观第一义僧问檀护临筵怀不二水云来往更添欣师登猊座将何调令师云春日增光进云秪如一曲句含千古意万年新发一枝春又作么生师云垂虹亭畔水流东进云顶笠月上千峰外谁钓江风一点红师便打僧喝师云漫哮吼进云知音犹在师打云切莫虚张声势问不畜一粒米接待十方往来请问和尚既不畜一粒米将甚么接待十方贤圣师云任汝饱参僧拟进语师云噎煞了也进云直得万缘齐放下渴饮饥餐不须耕师云未得其便在进云将此身心奉尘剎是则名为报佛恩师云汝恩作么生报僧喝师打僧礼退乃云佛以一音演说法四十九年不曾说着半个字脚达磨传佛心印来至梁王殿上恰道个不识未免钝置一番诸仁者还会么此是迦文老子与达磨祖师打较不就的句子今日被万寿觑破了也且道江城诸护法招山僧登斯座又如何话会良久云把手牵人行不得唯人自肯乃方亲卓拄杖下座介为舟禅师语录介为舟禅师语录卷之三门人海盐益证等编小参为纹菴对灵小参师云今朝七月廿七大事因缘了毕生死本无去来圣凡两途不立既是圣凡不立即今纹菴道者向什处安身立命不见道有物先天地无形本寂寥能为万象主不逐四时凋若也如斯荐得则生不以生为乐死不以死为苦然而苦乐无拘是名脱生死去来之相也良久云信尔深心亲领略一念回光明历历小参师云根尘体殊性本无二缘名缘相尔现尔前离空离色静极光生所以阴极阳生而万物发萌则春荣夏茂阳尽阴施而群芳落艳则秋归冬至年往月来故有轮转迁流之变若男若女执质缘生故生欢死畏是乃被生灭之所系也佛性场中纤毫不动有什阴阳奇偶所变有何男女生灭所从尘缘剎海自性朗若杲日独露真常当下豁尔圆明且道超元陆氏即今向甚么处安身立命赤体条条无罣碍莲花藏海任悠游喝一喝下座徐仲达居士为大郎屺瞻请小参师云百千妙用自他不隔于毫端十世古今始终不离于当念蓦竖起拂子云徐屺瞻还见么汝还知自巳灵明之性么此性如水底月若空中云虽有现相本体常存实无污染汝因妄想缘合忽尔打个筋斗向徐氏门中耽阁一十七年既谢此梦幻之躯正好向无生国里逍遥自在不复更向恩爱中着倒老僧为汝一一分析了也更听吾偈曰十七年来童子身一翻游戏走红尘从今割断恩爱索不复相牵父子情除夕师云烹露地白牛分岁此是古人的家风南湖今日亦不与诸人分岁且要与诸人索取露地白牛汝诸人莫有不甘服者么如无恁么又截汝诸人命根去也设有贪生畏死者试出来与木上座公断看时一僧出众欲礼拜师以拄杖止住云汝莫非是个当地贼么要来偷取露地白牛的蹄角么快快招供免得鞭考教你有气也没处出如若不招只消一棒管取你见黑面老子去僧遂翻身便奔出师蓦招众云看看这僧供状了也诸人还见么赃巳获了贼亦去了秪如分岁一句又作么生道正所谓好手手中呈好手红心心里中红心遂抛拄杖归方丈拈颂临济示众云我在先师处三度问佛法的的大意三度被打如蒿枝拂相似如今更思一顿谁为下手时有僧出云某为下手师拈棒度与僧僧拟接棒师便打拈云临济迸富连贫罄家一荡犹向百尺竿头弄线却令者僧才拟搆望便与捺倒虽然未免杀人犯手被这僧忍行苦肉谁知临济直至而今遭人简点颂云子承父业自为家不卖灵龟卖鳖蛇特向人前轻一掷遭他毒气眼弥麻乌石灵观禅师因雪峰来参敲门师云谁峰云凤皇儿师云作什么峰云来啗老鹳师便开门搊住云道道峰拟议师便托开闭却门峰住后示众云我当时若入得老鹳门你这队噇酒糟汉向什么处摸索拈云乌石岂但把头收尾亦善回风战将若非顶门具眼争见雪峰气急直饶住后恁么告报未免上人门户着贼颂云打凤罗龙手自高放收力不费纤毫虽然灵翮纵横去未免投林惜羽毛陆亘大夫问南泉天地同根万物一体云云拈云大夫虽是个俗汉也识得肇公只是未会天地同根万物一体王老师纵有机关犹似开眼说梦颂云风吹水面千层浪月照山河万壑明步步绿阴全体现踏花歌舞一身轻洪州宝峰和尚因僧参师云其中事即易道不落其中事始终难道僧云某甲在路时便知有此一问师云更与二十年行脚也不较多僧云莫不契和尚意么师云苦瓜那堪待客拈云宝峰虽则拨火撩风其僧不合向路中探人虚实当时待峰云不落其中始终难道便与噼嵴一拳且看者老汉向什么处开口颂云其中事即易白纸个个书黑字不落其中事难道长安路上马喫草出征将军谁敢当弦响应落天边鸟行脚廿年不较多苦瓜待客知音少黄檗示众云汝等尽是噇酒糟汉还知大唐国里无禅师么时有僧出云诸方匡徒聚众又作么生师云不道无禅只是无师拈云汝等尽是噇酒糟汉还知大唐国里无禅师么脑后见腮可惜者僧不识语脉便向他钩头上窃饵被伊掉转风帆直教大唐国里嘉声独布颂云老年无事太风颠舞上高楼索酒钱忽把面皮轻勒转犹敲花鼓唱樽前阿难问迦叶世尊传金襕之外别传何物迦叶召阿难阿难应诺叶云倒却门前剎竿着拈云阿难虽则特地风波迦叶不妨顺水放缆兄唿弟应有来由还知古人落处么颂云金襕之外复何传一语分明不二言直应剎竿随倒却岂容踪迹到门前僧问叶县省雪山童子舍身为求诸行此行如何师云掉臂街头走仰面见青天云恁么则迷人寻着向城路也师云此人入地狱万劫出应难拈云不是弄潮汉焉能水底行颂云醉人扶上酒家楼口里喃喃话不休蓦地烧身一把火始知痛彻入心头临济上堂僧出礼拜师便喝僧云老和尚莫探头好师云你道落在什么处僧便喝又僧问如何是佛法大意师便喝僧作礼师曰你道好喝也无僧曰草贼大败师曰过在什么处僧曰再犯不容师曰要会临济宾主句问取堂中二禅客拈云临济老老大大却被草里蛇惊二僧虽入虎穴未得虎子还识临济宾主句么两彩一赛颂云春到黄鹂树上鸣一声啼罢一声𢋫由来只许知音辨不是知音莫浪评保寿开堂三圣推出一僧寿便打圣云恁么为人非但瞎却者僧眼瞎却镇州一城人眼去在寿便归方丈拈云城门失火殃及池鱼带累这僧直至如今受屈我若作保寿又且不然当时待彼推出者僧便归方丈管教三圣一场懡㦬颂云逆浪长风势泼天渔舟久惯不愁颠一声歌罢归家去载得清光月满船三圣云我逢人即出出即不为人兴化云我即不然逢人则不出出则便为人拈云一个行处不见人一个见人不留迹且道二老还有优劣也无具眼者试分析看颂云风来树响水高船长出入分明影不孤向深明二上座同过淮河见牵网者鱼跳出深云俊哉恰似个衲僧相似明云虽然如是争奈当初不撞入网罗好深云明兄你犹欠悟在明行数里至中夜方省拈云同行无疏伴话里有知音俊哉恰似个衲僧相似好与三十棒何故奈伊向境上作活计明云争奈当初不撞入网罗好亦与三十棒为什一钓便上明兄你犹欠悟在雪上加霜行数里至中夜方省醉后添杯介上座恁么据款结案且道端的在什么处颂云俊哉一跃逼英豪引得渔翁趁落潮急水滩头流不住令人中夜恨方消韩文公一日访大颠和尚问春秋多少师提起数珠曰会么公曰不会师曰昼夜一百八公不晓遂回次日再来至门前见首座举前语问意旨如何座叩齿三下及见师理前话问师亦叩齿公曰元来佛法无两样师曰是何道理公曰适来问首座亦如是师召首座曰是汝如此答否曰是师便趁出院拈云昌黎老老大大春秋也不知大颠虽是本分宗师亦乃善呈巧手殊不知首座杀人不用刀活人不用剑致使大颠韩公伎俩俱尽颂云一日登临探蚤春等闲杯酒醉官人天然骨格风流异不落宫商调逾清只使两般三叩齿令教去路一声新秪因为说从前事祸入东家及北邻香严上树话拈云香严上树大似蟭螟眼里打秋千虎头上座善能向龟毛上见数虽然如是未免笑杀傍观颂云机关施设逞英雄命在悬丝路不通却被虎头轻一拶转归深处笑春风僧问南院颙万里无云时如何师云饥虎投崖拈云者僧家穷计尽向人觅碗南院肘后书符善移星转斗殊不知被者僧看破颂云晴空霹雳打枯桩拽倒拦门破草房丧尽家私身万里不留鸡犬落平乡晴空霹雳打枯桩一火烧空万里荒饥虎投崖全意气风生山势长威光万里无云瞥地荒忽逢饥虎爪牙张进前莫问归家路直下翻身去不妨风穴禅师因僧问语默涉离微如何通不犯师曰常忆江南三月里鹧鸪啼处百花香拈云其僧虽谙音律惯弄琵琶何如风穴老汉等闲一曲鹧鸪辞致使渠侬听转深颂云游人唱出阳春曲仙子犹将白雪歌曲入歌声声入耳直教织女也停梭大彻底人本脱生死为甚么命根不断拈云且道高峰大师命根在甚么处若简点得出许伊具只眼颂云东风迎笑寒香足野鸟翩翻上树头叫得深闺人意恼一声声听转风流外道问佛不问有言不问无言世尊良久颂云一阵幽香入画楼令人直下豁双眸迷云忽卷千峰净良驷追风影不留云门大师云闻声悟道见色明心观世音菩萨将钱买餬饼放下手来却是馒头颂云不在目前亦非千里上大人丘乙巳德山托钵因缘颂云托得钵来猫叫屈低头归去鼠遭殃子陈父过扬家丑弟揭兄端话短长末后句异寻常密将意启更郎当张三李四呵呵笑八十翁翁哭断肠将头不勐累三军祸及私门千古评末后句绝烟尘杀人刀剑血淋淋果受记活三春更加一级令重新云门干矢橛话颂云如何是佛干矢橛情见众生忙不彻天上人间没处寻花街柳巷与么得僧问赵州如何是西来大意州云庭前柏树子僧云和尚莫将境示人州云老僧从来不将境示人僧云如何是西来大意州云庭前柏树子颂云赵州老子白拈贼将境示人何太拙又谓不将境示人谁知一片婆心切境示人是何说可惜春庭一院花游人看得眼流血百丈野狐颂云不落不昧自全身一句明明当下倾海自宴河自清依前日午打三更南泉住菴一日被僧打破镬颂云住菴日久户常开忽地僧来打破镬不是冤家不聚头也要举似话流布话流布南泉住处君休住黄龙三关颂云我手何似佛手任尔点胸点肘伸出一双拳头塞却没量人口我脚何似驴脚拟向甚么安着蹴翻大海无踪令人喜怒哀乐人人有个生缘吟风弄月目前一任唿驴唿马从来骨格天然临济三句颂云舌根未掉虚空𨁝跳蓦地相逢乌云染皂一挝毒鼓闻者俱死南山起云北山下雨春至柳青把酒上坟黄金万两火里翻身藏身处没踪迹没踪迹处莫藏身颂云十字街头寻不见虚空眨眼黄金变没踪迹处莫藏身南北东西云片片电光烁破迦罗眼芍药花开菩萨面菩萨面说与君兮君不荐沩山水牯牛颂云沩山杜口强安名道是牛来又是僧两号一身横古路分明头角自狞狰衲僧得一合作么生颂云衲僧底事一何收出入行藏始自繇荆棘林中浑无事百花丛里任悠游陆亘大夫举天地同根万物一体南泉指牡丹云此花如梦相似颂云大夫无事生事南泉眼里着剌道甚庭前牡丹依然如梦相似古涧寒泉颂云古涧寒泉流到嘴边买卖交易看货还钱苦的苦甜的甜雪峰赵州舌头匾修山同地藏法眼论天地同根万物一体颂云天地同根万物一体两两三三话短长咄瞬目扬眉的不是你那临济栽松颂云关头把住难开三䦆纵横无碍鼎林千古宗风嘘声遍地若雷赵州勘婆子破颂云赵州勘破台山婆笑话一场天样大归去家中忙举似谁知倒被婆勘破天王道悟禅师常叫快活及临终叫苦颂云两面三刀说秦道楚常年快活临终叫苦何以故苦苦苦苦苦只许渔翁破浪归行船又被逆风阻瑞巖主人翁颂云主人翁惺惺着向后莫被人谩却一一叮咛报与君休把南山当北岳打牛即是打车即是颂云起手加鞭车牛齐走语话甚分明舌头不出口僧问玄沙如何是亲切事师云我名谢三郎颂云亲切底事如何举扬觌面提持无覆无藏向日江头垂钓客今知原是谢三郎牛头未见四祖时百鸟啣花见后为甚么不啣花颂云富贵招他宾客往贫来犹恨一身多慈舟不泛清波上剑崃徒劳放木鹅风旛动颂云不是风旛动风旛动是心当时卢行者错认定盘星破沙盆颂云随拈一个破沙盆盖覆干坤绝点痕脱落家私无向背那堪殃及累儿孙太白峰头独露身气吞寰宇播干坤破沙盆子轻抛出塞却如来正法轮法眼指帘颂云杰出丛林老古锥蓦将帘指许谁窥直饶会得清凉意未免遭他脑后槌文远礼佛颂云文远心直口快赵州无端捏怪狮子咬人韩卢逐块百丈惟政禅师有老宿见日影透窗问师云为复日就窗窗就日师云长老房中有客归房好颂云窗就日日就窗和声报有客归房等闲一句分宾主收却相思泪两行巖头共罗山寻塔基次到中路罗山忽然唤云和尚头回首云作么生山以手指行这里好一片田地头喝云瓜州卖瓜汉又行三二里歇次罗山礼拜问和尚岂不是三十年在洞山来又不肯洞山头云是山云和尚岂不是法嗣德山又不肯德山头云是山云不肯德山即不问只如洞山有什么亏缺头良久云洞山好佛只是无光罗山便礼拜颂云花逆春风十里香令人欢处动愁肠句中意言中响田地一片瓜不长只使瓜州卖瓜汉一秤秤去十八两因禅客举一官人问海会憨璞娘生裤因缘璞答语官人举似禅客客与官人俱不肯海会语故为颂云娘未生时裤一条等闲拾得便穿摇私偷出卖官酬价宁死公堂话不招法语付楷生盐公法嗣源流佛佛授受祖祖相传本无钩章棘句奥语奇言秪要洞明心地见彻骨髓如南岳让授马祖一一授百丈海海授黄檗运运授临济玄玄授兴化奖奖授南院颙颙授风穴沼沼授首山念念授汾阳昭昭授石霜圆圆授杨岐会会授白云端端授五祖演演授圆悟勤勤授虎丘隆隆授应菴华华授密菴杰杰授破菴先先授无准范范授雪巖钦钦授高峰妙妙授中峰本本授千巖长长授万峰蔚蔚授宝藏持持授东明旵旵授海舟慈慈授宝峰瑄瑄授天奇瑞瑞授绝学聪聪授笑巖宝宝授幻有传传授密云师翁悟悟授本师万如微和尚是也本师即授予以上师承各各皆有机缘符合兹繁不录吁智与师齐减师半德智过与师方堪传授若不尔者纵饶舌泻溪声身融山色总非当家种草今楷生盐公乃闽梁浦人也耐尽风霜历于业席忘形骸镕声色研穷宗乘究明实谛巳有年矣独嗟邪风之四起欲肥遁于山林翛然自适以了平生庚寅冬暮渡南湖过如菴访予丈室予见其容仪骨鲠言辞入理因案头有僧问古德云万里无云时如何德云饥虎投崖因缘令颂之遂颂曰天无四壁望无尘撒手悬崖岂顾身识尽踪忘休觅处从教猎犬吠旁人予颔之遂留过岁每于言中考论堪为法门高士复勉之莫作自了汉也故书源流一则拂子一握以表信夫将来耳付师贞长老嗣法偈并嘱语师贞上座一日入室师举古云恰恰用心时恰恰无心用作么生是无心用贞遂下数语不契至次日早呈语云某昨承和尚逼拶夜不安席果某只到得者个地位今早方省和尚为人处真知子莫若父也师仍征语贞云竹密不妨流水过师云未在更道云和尚莫埋没人好师云你见得个什么贞便喝师云你又强作主宰那贞礼拜便出故书付法偈并嘱语云法法本从元法本无法付达此佛心宗无二无别故汝向拈天童师翁香巳刻录行今复入如菴室者实汝不自欺尔既彻法源底此去宜保重深蓄厚养待龙天推出开凿人天正眼续佛慧命是吾宗之所望也至祝至祝嘱宗极维那证公释迦老子四十九年谭空说有亦似打草惊蛇末后拈花方显正法眼藏涅槃妙心付嘱摩诃迦叶始立教外别传之旨原师承有据递代授手以至达磨正法流传于震旦一花五叶谶云金鸡解啣一粒粟供养什邡罗汉僧出一马驹踏杀天下人然而派衍五宗脉归一致惟我临济大师突出头地一喝金刚王宝剑直教断人命根去更不用如何若何固尔唐宋以来代不乏人英灵群立各吐玄珠倒岳倾湫一时圣天子国王大臣无不钦仰宋元如高峰大师死关三十年把住要津学者望崖退迹可谓寒香绝操汇萼倾姿三百余年亦出我天童密云师翁拈条白棒扶正济北宗风佛来魔来总与棒棒到底致使谈玄论要之士一见藏锋结舌而履险驱耕不顾危亡直令人当下彻头彻尾不幸师翁于崇祯壬午岁谢世以来法幢秋临祖道隆替而狮隐狐鸣虽则儿孙遍地亦不免玉燕杂目良可慨矣近来一等阿师不以本分为人全向语言文字上作活计引些诸子百家五经四书或撦些庄老史传以逞胸中学识富饶牢笼初机晚进鼓弄门庭闹热冬瓜印子不论是神是鬼遇着便搭图其益盛如斯之辈他日阎罗王岂肯放过那不见蚬子和尚僧问如何是祖师西来意师云神前酒台盘楼子和尚闻歌云你若无心我便休便悟去此二老何尝以语言文字为印心印子来可为千古宗猷万世遗范也今宗极维那向习教乘历年丛席而坚志宗门果为巳为人须兢兢业业宝重自器切莫向这般群队里效样兹付拂一柄以表师承有据源流不谬他日龙天推出自尔鹅王择乳实吾宗之所望也祝祝示吼如禅人参学之事无别贵乎真实老成古人三登投子九上洞山致于终身不变固有超群拔萃之风果为生死心切要在立志勐锐牢牢卓卓挨拶将去忽然透脱如明镜当台无物不鑑到此田地始信毋自欺也迩来末运狂禅掠人涎唾哄骗人家男女到处成蹟殊不知一旦热病临身平日所学禅道佛法一些也用不着可不怜愍者哉吼如禅人行脚造方切为巳躬下事岂作这般去就南湖亦不效诸邪师将无作有污尔清净心田一味以实相告所以高峰大师云但得胸中憎爱尽不参禅亦是工夫咄唤什么作工夫切忌道着示尼不违不违四岁出尘十七剃染虽忝质于闺阁之中而夙因犹当不昧深可为难得者也向曾亲承龙池和尚示以固身之语客岁浴佛日复乞漏泽箬菴和尚为得戒师是时余居三师之列违今年巳六十矣竟不被荣势所夺而茕茕洁居坚心操道颇有丈夫之志古有总持今有祗园洞明心地各分灯续燄亦闺阁中人也不违虽未及古今超卓之辈而童真入道德行温和居寒暑而动静了然不生知耳顺亦不为寿是不愧于有道比丘尼也示张道友十字街头横身红尘堆里着脚苟非其人焉能如是广额屠儿放下刀云吾乃千佛一数石巩禅师掷弓弃箭直下顿彻心宗由自大力量人自尔一肩担荷顺溪道友虽向闹市中行住坐卧亦不见有人我众生寿者之相更有一段过人头处涉危险而能自持缘身尘而洁其行志意淳和言不二过食味惟蔬日以金刚经为课礼诵精诚闲忙无间虽居俗地尚能坚心奉道岂不是过人头处耶幸庆知非之年将登五十而知天命也正所谓率性之谓道信不谬矣丙申秋入燕都笑祖塔前上供拈香云此一瓣香得非容易等闲不烧非恩不报非价莫酬爇向炉中供养我曾祖月心笑巖老和尚伏惟常寂光中眼光灿破四天下在遂插香复合掌说偈云祖塔翛然思可伤儿孙祭扫甚凄凉化缘巳谢三冬雪离乱谁亲一瓣香节概风高鸣帝阙源流的骨正诸方百花影落经行处深草苔封说法堂林木凋残春雨露径通云水载秋光丁酉秋解夏制后复扫祖翁塔以拄杖指塔云大众还知这老汉端由么从此出从此入独立孤峰等闲不与人谋曾向关子岭打失鼻孔又入大觉圆老师室中脱落桶底呈个颂子云自笑当年画模则几番红了几番黑如今谢主老还乡那管平生得未得复至无闻老祖处得个正心符子回入京南圆通寺里道个狗走抖擞口猴愁搂搜头皆是佛法道理端的又作么生一旦露布嘉声坐断天下人舌头赚得个溧阳钓背筋老古锥向荆溪龙池山顶兴波作浪没杀个蒋三爷爷登铜棺山顶伸出头来识得情与无情等同一体拈条白棒打凤罗龙扶正临济宗风烟尘绝迹瓦砾生光乃至六坐道场末后向太白峰头又赚得个秀州张阿师仍坐禹门浪里淹没许多不唧熘汉不肖今日觌面相呈且道还许这老和尚着眼么秪如明明百草头明明祖师意又作么生喝一喝云祖翁田地与儿孙寥廓虚明满大地遂烧香入室机缘僧入师问云语默涉离微如何通不犯僧云统上孤危直下峭绝师云如何是统上孤危进云灼然无和尚师竖拂云这个聻僧喝师云且喜没交涉僧礼退僧入师问云恰恰用心时恰恰无心用作么生是无心用僧打一圆相师云却有心了也僧遂展手师喝僧作礼师问僧云不假舟楫南湖如何得渡僧趋前三步师云犹涉程途僧云即今礼拜和尚遂作礼僧入师问云如何是祖师西来意进云鹊噪鸦鸣师云鹊噪鸦鸣时如何僧拟议师打云漆桶不快师问僧云父母非我亲谁是最亲者僧云今日日头大师云与你没交涉僧喝师便打僧礼拜出僧问云那个是某甲自巳师云瞎僧拟议师掌云那个是你自巳僧拟进语师又掌云放过则不可师问僧云九峰不肯首座且道首座过在什么处进云一人传虚万人传实师云你那里得者消息来进云谩得阿谁师云没杀阇黎僧礼拜师问僧云南湖兴波不作浪你作么生得脚踏实地进云今日不得作浪师云你向那里安身立命僧顿足师拈棒僧拂具便出僧入师问云如何是不落依倚的意旨僧呈坐具师云落依倚了也进云和尚什处见得师云赃物现在僧便喝师云好喝僧又喝师云再喝看进云和尚脑门着地也不知师便棒僧喝师连棒僧连喝两喝便出师云犹强作主宰师问僧云不动干戈如何得致太平进云干戈宁息师云干戈动也进云和尚在者里恁么师竖起拂子进云太平本是将军定不许将军建太平师云却是汝不太平僧喝便走师云原来垂问未到南湖波浪滔天不假舟楫如何得渡巳到南湖壁立万仞作么生得入理深谈到与未到正在途路中好与三十棒且道是把住是放行卷三介为舟禅师语录介为舟禅师语录卷之四门人海盐益证等编偈造方丈山门如菴丛席年来荒僻佛法无闻丈室谁葺欲起前因须凭众力扶正宗风莫教狼籍掌不孤鸣木不独立水到渠成功因渐积海流百川源归一滴达本来人通个消息化长生米如菴不是无檀护怪我伽蓝神不致故尔门庭冷似秋去来宾主两三次而今我欲计长生须得长生一片地也弗难也弗易大家出只通霄臂相牵共入选佛场莫教轮回生死累辛卯夏绝粮三月二首缘歉自惭薄福人如菴独力勉殷勤佛灯六盏油添月僧食三餐钵贮云乞化檀门憎世眼持贫道义愧超群虽然众不容多也将就烧薪日贯文僧行不多二十余商量佛法没工夫炊羹乏米饥肠馁种菜弯腰气力无说向檀那真实句饱齁齁地再匡徒结制化知浴欲转法轮第一义必须四事先周备如菴选佛场初开要化檀那百日费洗涤身心般若香大家都入龙华会化米现成公案古南泉牧一头牛水草边大地春风齐着力不知耕熟那家田我家田没底钵盂口向天示参父母未生前父母未生前面目必须讨个安身处终朝声色不曾藏为甚渠侬无本据送豁然维那琏假旋武塘克宾法战何所长令行千古力承当不是久经临阵将那能立国定封疆罚钱出院名播扬师门高出弟门强驱耕夺食兴化郎正法眼灭敢覆藏烂熳争鲜草木香一枝拔萃雪中王热胜门庭窥诸方令人犹忆老汾阳南湖一棹拒沧浪罗龙打凤纲恢张擎头戴角悉擒囊独放俊鹘逆风翔距爪灵晴如电遑高视云霄去武塘更有末后句未及与子订期载春光与关东永济知藏佛祖儿孙无别说端的是非当下瞥自家行履自家知为人到底终为彻炼得髑髅情尽干一回入草须甄别君不见狮子威奋超绝等闲哮吼群脑裂雨若书记四十初度麦浪秋风夏初暑清泉雀舌石鼎煮不昧灵根历劫来信地花逢时自开迦毘罗国一声吼天上天下夸尊口云门老子太无端拈棒打杀餧却狗丈夫志气若如然目视云霄廓大千不参铜头铁额禅举足动步踏生缘即心即佛非心佛毕竟心佛是何物四十光阴倏忽过五十六十快如梭古稀之寿世无多纵尔百岁一剎那有朝瞥地忘言语那时方知应自许示在家道友贪嗔一把利名刀何不从中放下高一念妄生诸想集心空尘净万缘消拟大珠和尚三意况韵我无意况大好知足处无烦恼面无惭色负人即此平常是道不以心觅安心也无了与不了云腾化其自然颜本贵乎非皂果得心体一如不妨和身入草我无意况大宽彼此无诤是安履践在于贞洁发言莫若易难染衣被而自省花冠谢以何看但心无累于物世缘瞥尔非干我无意况大奇物我怡然何欺是衣可以蔽体是食可以充饥任从百巧机宜难得一默争痴玉瑛花非燕石心光耀彻玻璃道化无方不化不知是以为知礼幻祖塔振济宗风大用施潜身不着外威仪灯花爆却瞎驴眼笠覆清凉师子眉云晓牧童删径草影县山月印龙池春林雨洗莓苔绿百鸟啣花未教迟赋得无求到处人情好二绝春风烂熳啼黄鸟一谢东风何处讨莫若平常亘古心无求到处人情好世情冷暖相从胜云鹤无求气量高来去岁寒松柏立看他霜雪岂同曹为宣微禅友五十兼书大经毕持梅霜雪里供柏老庭前僧腊形忘久大椿纪引年书经闲贝叶阁笔慰流泉志道无余事安心巳学禅示尼无起日课莲经动静闲忙转法华闲忙无起法华转风清月白恁么时一念不生谁隐显又请题卷子上是卷系诸知识赠言并亲笔三周九㖮妙堪夸火宅门开长者家入理谭深穷子事真乘示等白牛车佛身巳许成龙女声色何妨转法华领略目前无量义大千世界眼中沙次除夕贫字韵村居埋岁月不与问疏亲思卓锥无地惭孤德有邻更符驱鬼魅爆竹谢天人陋巷堪持乐年穷未若贫和赵州祖师鱼鼓颂一声天窍出凡功化道无私语不空唤尔灵明知觉性莫将音韵等雷同勉僧参究了生脱死本无他只要工夫切到家拼得一翻寒彻骨自然雪地见梅花咏梅赠宛在菴主人梅点春风宛在林冰稜骨格玉团心神清有异超凡萼调别难将共一音瘦影尚高云鹤致奇枝偏向雪霜吟即从见后无非佛何用年来识话禽竹知兄别余十有年余忽过如菴话怀兼赠别弁峰昔日话潇湘今到南湖话更长柳暗桃红春意足风清月白鹤云翔扶弘祖道安心竟整顿颓林论义章勘破五家禅一味犹拈六字教提纲墻边竹忽尔透屋里众立索题描不成画不就如何特地墻边透撇却梅花几树香风风雨雨窗前候丹青约尔伴天涯切莫将名货与他几度风摇摇不动昂昂骨格自堪夸过净慧园挽尊证阇黎清菴师师之去兮何所晓黄花洒泪沾秋草诸子无闻向上机剎竿此日他方倒绳床不系旧时衣瓶杖谁复将尘扫太白峰前独露身广陵影落空堂早咸来睹目痛伤悲七百人师今巳老卜隐小小岩阿好结庐架椽不用施班斧天生缘木足堪栖巧手输他还在鲁赠梁谿菩提菴主人六十月入薰风南亩燥一池渌水开新藻溪萦竹径放僧闲门对山峰归鹤蚤寸土深藏亘古心桃花发见平常道任将沧海易桑麻发变不从今日老示勉志十年未必成名士一念回光顿出尘今古白衣多拜相眼看都是丈夫身治升董居士乞荐室人超源朱氏分明箇事不假胞胎独露真常无去无来当下知归兮逍遥自在触目菩提兮纵横无碍从今透脱死生关任运腾腾充法界克巳书华严经漫去南询烟水寒百千尽在一毫端直须亲到妙高顶未免渠侬句下瞒句下瞒八十一卷绝遮拦始知百城烟水易五十三参一笔完访慧干道兄话怀知巳话长白日短菊花香冷鬓毛寒吹空楚角天中落动地胡笳马上弹林下笑归周礼乐席边歌舞汉衣冠磨砖作镜徒然事断臂求心何处安山径刈茅逢每异入廛垂手恐多端励参禅者学禅不在论谈雄贵要虚心肯用功勘破香严亲切处无锥无地始知穷参箇话头铁橛禅八风吹不动如山一回撒手亲承彻倒卓须弥笑破颜欲了生前生死关也无奇特与忙闲忽然蓦见虚空碎自谢胸中人我山蒲团坐破成何用读尽诗书文字禅不了心头差别见钻他故纸枉徒然书寄江干诸友三十余年媿不才几经寒暑日摧颓蒲团坐破思长庆茆舍移居想大梅三顿恨深太白棒一声殃及禹门雷漫言跳入金毛队羞见东君江上来赠药雨禅友以医济急检点心头事了然拈来是药济贫缘人人喫着通身汗赚得给孤金布砖赠玄音居士赵州婆子话顿彻目前机截断中途句全提正令挥掀翻今日案勘破古人非禅不学文字心空始自归赠净慧园主人恢宏梵剎系先人旧业力承祖业建新林邗水重重烟树深剪棘锄开三径草留云瓶泻五湖声熟耕畎亩资香积闲种松风集梵音饶舌不谈陈底事偏宜爱我话倾心过金陵杏花村示心见学徒入林深得趣揽景居无厌花木杂颜色石泉流野滟阅心唐梵书磨笔古今砚鸟迹谢啣空目前休异见五日偶成五月榴花红似火剪枝插向艾旗左不用朱砂画灵符只消此树驱鬼祸锣鼓江心斗木龙彩桡浪里争人我也无角黍汨罗投那有青钱买供果一滴清泉睡魔大家开眼好打坐毒蛇百脚饮雄黄魍魉箇箇喉封锁过金陵访同门话怀忆昔同登金粟峰翀霄志不受罗笼锋藏鉅爪惊群异调别玄音振祖风扶起破沙盆子案拈提正法眼流通好施棒雨为霖日喝及雷轰建业中梅溪大山兄者昔为天童师翁护法弟子经变披缁后与古南和尚机契兹年登不惑之庆而受嘱于昭阳是谓喜庆双临也高足接旋即键关作把关十咏一日示予又见自赘矮翁为别号更羡三绝孰可继焉辛卯秋日述贺并祝云矮翁躯短胸襟长千丈卢身难比量澹泊世缘名利净幽居林下道风香法筵炙口熟梅子龙象掀眉正目堂从此嘉声流布也庭前柏老寿无疆物如兄被盗惊书寄溪流香泛白莲开隔断红尘影不来忽被西风惊熟梦一番心事尽成灰庚寅岁底喜楷生盐公至话怀以诗呈遂拈笔和韵兼勉其志寒结霜花净谷深香未施十年经作梦千里外逢奇论法宁无惜扶林赖有持莫将茅舍隐覆却祖师眉访汇旃高居士选佛选官较一筹唿名信不讳裴休却将法网张黄口便就儒冠驾白牛纵夺枯禅生活计放擒快鹘逞风流梁溪输与高居士掉臂伸拳百草头和𨍏轹道人对玉环带过江儿水迈古超今步行骑水牛倾家荡酒有甚是冤仇心空归及第禅说没量口堪羡儒释道衣冠何曾容泊凑语嘿机锋斗始终见作家到处呈好手说什么那引蔓牵枝笑春风翠柳铜头铁额山中有君知否徐仲达居士索书扇头在家出家法无别只要当人志勐烈识破根尘情爱除眼前光景一时灭大丈夫超群越一言既出如钉铁君不见诗三百一言以蔽将何说莫教情生一念差二六时中须透彻示参本来面目大事未明莫等闲急须力透祖师关忽然觑破娘生面鼻孔何曾有两般述怀举目林泉无个士孰为邻与话沧桑法幢逝水空庭息何力能扶祖道昌巳丑冬一日送元龙许秀才之龙池出尘须得丈夫志丈夫之志非容易全凭一片铁石心入佛魔境超群类若尔依稀似庸流未免仍遭声名累噫嘻今之妄传灯慧命悬丝何所嗣大彻还他断臂人九年腰雪拔其萃高梁净地益安身一一皆承血力被思古巢穴律其形瞻之仰之今可媿君不见风流独迈老赵州庭前柏子翻身异香严一击忘所知灵云眼廓桃花剌君之孑兮越天然不驾车牛奋勐智孤征扶正一帆风莫放绳头空掉臂此去禹门浪泼天牢把脚跟着实地得聆劫外春消息归来烟雨恣游戏庚寅秋毘陵俞玄音居士以禅颂八章书扇头见寄即原韵和答兼致之莫谓奇逢火里莲也须亲悟祖师禅若还不得偷心尽搬运尘劳枉度年闹静闲忙仔细看纵横无碍始安然从来不借东君力岂受桃花当下瞒坐断目前无一物将何指示意多端豁空见彻娘生面莫把脚头上别船欲去谋生生本无试将何物堪为死死生不立透重关飞出红炉金弹子坐脱立亡犹未羡撑撑拄拄可怜生县崖撒手承当否漫谓无锥卓是贫指天指地称尊贵烁破干坤眼底光若箇猢狲捏不杀如何证得法中王八万孔中藏舍利道坚骨具信存留功程不计终须得打破虚空见髑髅踢翻大海波涛静勘破扬声臭老婆百万人天输一笑镇家种草不须多建秋亭索和韵拈茎草木建秋亭四面窗窥月到楞好看情空于此际一声落叶又谁听爽气清临上小亭林生月白见疏楞坐中有曲非同调四海闻音别一听见禅者书携笻太白下百事懒营为之句遂续成章以征吟者勉志携笻太白下莫道事无为饮水须防噎吹灯忌失眉临岐问道晚去剑刻舟迟寄语吟题者惊群始见奇送友隐居一帆吴越话重逢又曳孤笻上别峰烟锁春林删草木月明帘外看芙蓉笑谈倦卧三竿日吟咏长怀千里风去路必须凭指示莫教灭却瞎驴宗写龙池新建从云亭兼寄断疑法弟闻说从云亭搆就峥嵘头角鸣宇宙剉磨林峦黄叶飞苍松不改颜如旧怪石稜层两岸冰涛声漫泻晴空吼蒙烟带雾龙行藏徘徊秋月峰群秀莫教眼底烂熳红寒岩彻骨香自透中秋送古帆法兄住宝山菴桂林香飘云彩化一轮皓月充天下世间何物堪比伦惟有道人行处不着声名价单提玄机接上流不打葛藤之乎者三寸能擒勐丈夫一条楖栗佛祖魔来都与打禹门浪里昂头角宝山峰顶眼卓朔杀活纵横棒喝施直教千手大悲难测度只许独行狮子儿抛掷繇来干坤阔衲山禅者结茆索书遗风千载衲衣闲末后拈花笑破颜不是无禅师有愧追随茆舍入深山草鞋行脚遍吴越收拾归来入虎穴趁出麒麟狮子儿峰头夜夜猿啼彻删草锄云就卓菴抛空一掷韵成三打头句子分明说瞬目扬眉莫放憨禅者呈偈遂走笔和勉大唐国里不无禅事到叮咛倒剎竿只为无师应吐舌令人千古亦心寒忽见溪桃甚谛当再三勘彻道方亲而今若箇能投句可尔临机第一人不须把住任悠游撞倒崑崙赤脚走入佛入魔眼底尘驱耕夺食何前后日月云山天地埋大光明照岂吾侪风流父子南泉老杀活犹较头顶鞋凉风索风索风撼林木掷钓洪波鳞甲多莫道秋光归去好五湖烟景事如何施茶十字街头开箇舖不将颜色摊门户频倾七碗展家风须用信心檀越库赠苕关主耳顺余年复掩关始知心印状如山君臣道合兼中致宾主全提大用间撩乱春光新语句澄清皎月旧容颜好将幽径通云鹤玄要临机不等闲示脱白沙弥年今十七得为僧是此知非将相能勐策越群须上志殷勤学业力规绳齐贤必欲思三省了义当先究一乘他日心空归及第成株大树碧层层和严居士寒字五首九年面壁不为难千古闻风立雪寒断臂始知求法异真乘六代位单传少林碑碣历霜寒正位传灯早巳刊关系是非前宿定乱流何事喻江干明星夜睹碧光寒此道无为与势干不料儿孙今古异短长攻击笑旁观深知仗剑逼人寒善受输他地面宽堪笑当时谋略少如何不教告经官天威一发斗牛寒试火焚经道俗安所以王臣金口嘱为今教外别生端示方尔嘉善友佛老当年教有言开权显实示根元奈何见堕三乘慢瞥尔情生八苦烦领略谈空成梦幻应观法界破心猿岭南道者分明说不是风兮不是旛泛妙喜过悟空菴访清伯黄居士不遇闻入炼士社去书此五章寄致之炼石修身何足堪长生秘诀不为难昔年问道黄龙老仙骨传灯器量宽春归屋里百花香径接穷巖有异芳过客到门唿弗语点头石巳悟空王清目沖云几箇山一回登眺鸟关关归来戴月泉飞雨茆屋沉沉松竹间洞绕长生不老花千年结果味堪夸凡人若也知端的来共烹泉试蚤茶居山尽有居山趣莫道居山与世违云去月来光灿熳炤人天地一同归雪中寄厚菴曹学士天玉从空落琼花应瑞年夜行人主义茅顾卧龙贤语覆千山顶机忘一色边棒头三顿后谁说老婆禅赠莲亲顾居士莲出淤泥越众芳轻尘不着水云乡许君亲见一回后在处花开般若香赠报国寺宾如教主化门贤教主尘世尚为宾律正心无咎袍方道亦亲清名廉法侣器量悦王臣交结一平等如常岂愧人丁酉秋解制后别院主觉幻公之南破屋杨岐风凛冽宗门千古称豪杰滹沱玄要启大方正法眼藏瞎驴灭三脚驴子弄蹄行卖弄西河真骨血掀天括地振颓纲驱耕夺食抽钉拔楔卓荦门墻壁立峰跻扳孰入云霄穴凤生凤雏翅摩空虎生虎子威勐烈男儿立志必封侯道者尊贵绝其流岂不见出家乃大丈夫之所为非将相而可匹其俦反古思今能几几卢能衣钵岂同拟而今南北总是禅青黄混说通玄理我亦乘帆向此来恍忽一期方便尔前入京师七月一兹欲旋南中元节蝉鸣露降凉飙拍虽别君兮君勿别不落其中事即易始终难道一叶落时秋声撷堪持此语为标格直教棒下风颠彻肋下拳最亲切相信何用多饶舌别禅者南旋秋末沾林衣露香就移短棹泛流长道交冷澹朋情重离别风尘世路狂黄叶乱占投涧落白云归必去山藏堪怜此事同谁调南北宗乘定有方示潘道生居士先贤所以外声名本立何愁道不生见彻源头随处入红尘堆里一身轻示胡文宇居士一轮皎月彻秋光万境清虚透碧窗人坐中庭何所思须知别有好商量示史元之居士人生世若日中央影去如飞下夕阳打点归家何计较莫教临夜路头忙示沈彦先居士都道十分不得闲奈何难打利名关目前景况如能却在处红尘在处山别童上甫经历秋林爽气甚舒怀𡬡耐秋声寒渐催道者不妨相别去悠游南岳与天台示吴金谷都司我佛叮咛曾有言须凭信力究根元从中一念狂心歇了却千生万劫冤江千任云液秀才索偈遂走笔书示君曾与我素相知今又相逢话别离论尽世缘何可惜惟怜须发满头丝热肠冷语赠知巳只此分明牢记取梁谿自如师曾居静匡阜年经七袟书赠庐山面目识头陀二十余年住若何归别西风开晚菊去来夏日长新荷倚松恣尔云中鹤弄影相唿水上鹅忘却从心缘所欲径邀明月入高歌咏雪栗火销镕金弹子楚天风落玉花飞空山不见樵行路多半牧羊人未归与友话及论古今事树围日暖香飞烟锁林间翠微与坐谈论石悟就溪洗钵龙归蒲团坐破心空梅子结成佛非不用玄言妙化自然到处忘机送友居山秋将半入芦花白新叶飘黄尚未多此去峰头高着眼不妨楖栗任横拖除夕人人尽道三十日腊去春来咸委悉凛凛朔风彻骨寒梅花早巳通消息看云看云云去复归来来去分明不假胎碧汉无门天地阔寰中有路绝尘埃飞空载雨倾沧海化影藏龙遍九垓不向烟波留形迹待将明月下苍苔赠明余老衲号当人则不输名姓唤去应来只是余信向箇中明底事了然何处不徐徐拄杖标格出凡孑立挺然日炙风吹不易不迁亘古无亏磨砺愈坚超群物表纵夺机先拂子一毫端上露布十方横竖任运卷之勿藏丝来线去体用全彰垂示今古法脉流长钵盂巨口向天赤陀陀地万象平吞全没巴鼻具满月相应人间食隐毒龙身拔文殊智蒲团髼松月扇玲珑日面荡坦盈夷浑然一片天地周流干坤际遍放眠身安跏趺无倦附法派源流字派行源清净海流亘百川深法脉传千古洞明佛祖心介为舟禅师语录介为舟禅师语录卷之五门人海盐益证等编传龙池先老和尚传师浙之禾郡秀水张氏子也讳通微号万如婴龄丧父随母金氏育于外家稍长从世父习业遽有出尘之志年十九投郡南兴善寺礼涵初公脱白后参方受具戒阅禅关策进遂提撕无字公案历扣名宿偶阅楞严至诸可还者自然非汝不汝还者非汝而谁恍有所得往参湛然澄和尚问无梦无想话一日湛上堂云众兄弟且道一切放下阿那个是主人公竖拂子云举头天外看谁是我般人师闻若暗入明特归养母遂卜居于华严桥之西刱净明菴居处是时密云师翁住盐官金粟寺师造其室翁一见便问者位僧那里师便喝翁云老僧过在什么处云再犯不容云犯后如何师拟议翁便打云该我打你师汗流浃背从此心中疑塞仍归事母朝夕克证一日入城闻人家打小厮云看你藏在那里去师闻之释然遂口占偈云没处藏没处藏全身独露在街坊堪笑华亭摆渡汉葛藤打得太郎当虽然尚未自肯适因母逝遂再之金粟由是情不移物立志益劲一日见僧问师翁云如何是佛法的的大意曰近前来僧近前曰老僧从来未曾眼花僧罔措师闻洞彻玄旨顿释从前宝惜及观经诸公案是甚么弄猢狲圈缋欣归旧隐有居士黄清伯者与师道契日深遂鸠资买民屋易名桐月菴迁师居之寒暑一衲学不杂习经史传纪一目知源师虽了悟纵夺随方意不傲物交接沖和禾之士大夫咸推师德请主东塔师辞让不巳遂勉赴焉一时闻风趋影道俗具瞻于是结拈花社以策励同志居三载四方耆宿咸来咨决于师师每却席以待如杭郡司李端伯黄公临禾必问道于师机缘载语录中师临众宽直所是必进之以礼非是则规之以道及辞院之日内外眷恋如失依怙焉崇祯乙亥冬天童老人七十大庆师怀香拜祝入门便喝翁云胡喝乱喝师又喝翁又云胡喝乱喝师遂礼拜翁打云你再喝喝看师云苍天苍天便行翁唿云万如我直下疑你者两喝道道看师云歇歇与和尚道遂出自兹师翁钟契固留住山师以院事辞归未久退院寻依座下命典客司次侍巾缾方亲智证咨辩益新一日翁问师云般若无知无所不知速道速道师拍膝而出又侍次举一翳在眼空花乱坠你如何会师诺声便出又一日问师云薰风自南来殿阁生微凉汝作么生会师云严霜初降彻骨皆寒曰天地悬隔师拂袖出复呈颂云薰风自南来殿阁生微凉遍界寒毛竖将身衲被藏鼻息鼾鼾一觉醒从来越国是南方师翁深加器重岁丁丑履素黄公承昊致书迎师归旧隐翁遂授师大法之嘱因山主履素别号如如居士故欣然书如如菴匾额是以改桐月为如如菴也于时德声益彰三年如菴遂成丛席辛巳冬檀护躬请开法四众骈集千指悦依壬午履素公莅任闽宪公清风俭节一临境俗易民欢闻曹山法席久虚钟鼓声沉杳公驰书有住持之请师欣然以赴进院之日公亲临请法陞座其参叩盈室而风行闽粤是岁天童师翁示寂于台之通玄师闻讣奔往且迎翁全身入塔于天童时癸未二月也居无何而随有龙池之请龙池者元一源禅师受得法师某逢龙即止之识始卓钖于上龙池次成丛林于中址当是时源师三赐号五敕大剎俱辞谢而独休老乎其间其骨塔遗颓幻祖在日嘱迁共一塔焉有凭虚阁避暑窟尚在余废莫知其代迄神庙间林壑寥落于时有毘陵唐太常凝菴公者居京师问道于幻祖机契执弟子礼遂延祖南来卜居于此即今下龙池是也重辟堂宇大成法席题曰禹门院而济上宗风从兹得振于南矣历甲寅幻祖西归密翁礼奉三祀方图囗接踵开法因同门眷属不相为谋遂拂衣长往一虚此席廿有三载维时翁主金粟赴黄檗迁育王后居天童所至道风遐播王公贵戚无不倾仰翁虽时恋祖庭不免千里间隔且眷属藩衍日久事生勤旧涤尘公者商之郡邑檀护议请天童法嗣择其德量相宜者来继此席俾山门尊重檀护悦其言辄致书天童敦请适因师翁葬事同门毕集众兄弟咸推师主龙池为久远之计遂以书敦请师慨然应诺踵幻祖绳规而虚巳接物和风渗人一住十六载明道德之广振祖父之条内外远近一时悦服始信众举之不谬耳师初入院薪不继炊廪无储积甫三载适遭鼎革烽烟遍布剑戟封林村埜之民辄城移山遯所留僧伽黎辈兀然萧寺中凭陵寇盗时恐侵肤及骨有谓师曰事将逼迫奈何师曰行教化临患难自古不免况祖塔重系奚可委而去之宁束手俟命而已众闻师语併力坚持幸无恙呜唿为祖拥护为道持身而临难不惧者求之于时孰若师乎历乙酉越丙壬间虽天步初安道路间尚草窃克斥但闻入龙池者喟然兴善迁义或操戈入院瞻师颜聆师语皆拜谢而去繇是樵採入山之童牧俱沾师德云当是时禾中檀护屡致书迎师谓如菴为师发迹之地欲求重理缘兵燹之后芜秽不治师不忍从前心力隳于一旦于巳丑春至禾晤诸檀越耑为如菴嘱托务求得人泊一夕即返毘陵不意山中忽被横累有囚执僧行去者师闻之骇异不知殃及何由适常郡协镇曹公虎蓦师拜访一见投诚叙次有山中书报遂对众开缄始知波及之累即将事细白于曹公公曰龙池虽密迩寇穴海内谁不钦仰为祖师道场即全身担任亲提面鞠其事一山之安赖公之佑也此非道德所感何机偶若斯耶时又屡经岁馑海内丛林俱告窘唯山来众甚多执事谓师曰廪虚库乏将若何师意殆欲言时尚未出口座下弟子各以意领而罄囊典衣捐金持化来众以安于是口碑载道参慕争先四方列剎莫不渴仰师至时径山天童兴善累次求请师以祖庭塔立刱守非易概谢不赴顺治癸巳仲夏师临花甲之庆缁白披诚而祝者罔辞远迩跋涉称一时盛事云师三建法幢任必先劳早夜勤督弗倦衲子陞堂入室者机融利钝病去膏肓抚众御下老幼咸宜猥屑顽愚者师亦恕容相待聆师之诲皆抱谢负愧焉众中有病者师必躬临抚慰恒以香资备药饵调治师历尝甘苦自居禹门祖道重新百废具举道胜之韵应若春姁人人实往虚归乃至林木增翠草色遥香檀信云凑雨合皆不期然而然洵德符道化所至也师阐化廿有余载有语录若干卷行于世师世寿六十四法腊四十五所化者数千嗣印者数十剃度者二百余人丁酉元夜舟在燕都普济院忽得梦境自立露地见大雪飘身口齿俱堕遂以手捧牙而觉逐增疑虑急欲遄归次日告其院主主曰此梦中幻境何足怪焉勉留坚请结夏解制于秋八月旋南至冬月抵常之龙兴院正拟谒师不俄顷而惊闻讣至心翳语绝逮奔赴师入灭七昼夜矣呜唿师逝也智灯灭燄法海停波天人悲集道俗失仪山光揜映泉鸟咽声大众孜孜兀兀若婴儿之丧怙也是山有娑罗树二株围数抱高百余尺相传谓一源禅师手植向甚周落及师入院花叶荣盛师化之后花叶顿然衰萎亦异矣哉越明年八月十九日奉师全身入塔塔在山门前若干步塔基为毘陵唐氏所施师诞于万历甲午五月十五日示寂于顺治丁酉十月二十九日梁谿学宪汇旃高公世泰为师铭其塔书引疏柬履素黄老居士久违起居清胜为慰前枉顾菴中慢甚日闻有小恙得轻安否所谓八苦交煎总不妨老居士留心祖道日久矣谅此小恙自弗能牵动慧力也但向所谓究心于此道三十余年尚未得㘞地是为苦耳诚知老居士于道毋自欺也曾阅老居士折肱录审药性及病元论彻骨髓然贵智者识得病元药治故不假吹灰而愈矣古云一切语言如对病与药老居士自料识得药病固不待言然而得药病俱除不除药病且置秪如饮药治病的时节正恁么底又饮治者是谁谁之一字尚不得况药病乎于斯蓦地一亮则尽大地是个黄老居士黄老居士通身是病是药犹何如请自定当一回看有何药病可除若然始得平常心是道良为知巳具以直言相致请古鑑法弟继如如菴席心不钓名名渐以退材非称职谢任尊贤曩者蒙山中老人卜主如菴院事甫及三载即欲告退奈老人抑不允诺书谓老僧老矣龙池尚难料理岂更管如菴乎又云如菴老僧发迹之地如果不欲住即寻的当人交与审斯语即见老人念如菴之深也某固勉力撑持以月积日累营山门伽蓝堂祖师堂建方丈禅房前后共一十七楹改装客堂斋堂浴室并器具单帐俱各十备八九矣常住有各处田亩基地己併归僧图囗菴名立户以存永远庶免后之烦徭矣聊书六载之心妄叨承于父业虽引嗤于同门不足惜也兹者谨遵老人规谕决言必毋二致恭惟某禅师法源方分宗旨共建枝叶同条本根一贯娑罗双树遍界清凉太白一灯千古彻耀伏祈智网丕张慧锋握利当阳掣电之机祖声聿振绍承发迹之地眉宇增光馨香既布雨露共沾幸赐慨临不胜勤企复江干静涵张司农恭惟大檀大愿弘护宗教现宰官身而亲国亲民承比丘相而利生利物诚东坡之前愿无尽之后身也兹承颁谕以净化见招亦不爽断师遗託之言深为法为人作不请友真可谓末法之津梁也向断师与山衲交往年深昨闻示寂心丧神驰几欲躬拟瓣香为弔适因龙池先师后事有种种未了俱系山衲经手不得不料理清楚事将完即欲曳杖湘之南潭之北恐弗能如断师之愿也亦负罪于大檀幸原谅之谨复复古南牧云和尚某因山中忽举先师入塔事星驰八月初一日到山值尔初弟出示和尚手书云行状第五叶山中不通老僧自插入一段明眼人看连老僧亦成不识文理人云云殊不思某等昔请状于老法叔者盖以法叔先师同门相得益彰者不独法道光扬且欲为先师写照必以真诚取信将来若泛泛几行文字海内名人文士颇多何必干劳法叔为也即径山天童兴善乃据实事原非徇私意老叔扎云其间虽存兴善一节亦是将错就错噫是何言欤果文理不通事迹不合当存则存当去则去而将错就错是何异于临岐问路仰面唾天耶某五月廿六日至古南为老叔拜庆曾呈印状廿册巳经面白入事老叔云既实事无妨不肖谓巳成定案何至今又从新翻驳且状内词意不无嫌疑同门皆归咎不肖甚不欲行尔时只得再三挽回方添入前件刻藏并行虽以全请状之始终亦即以盖覆立言之心行老叔自不内省竟行剷削将不肖置之不问反坐罪于同门亦不知果何意也今只得删削蔓引以彰老叔直心直行想老叔自原其衷而谅之万望俯从不惟法门幸甚先师常寂光中当亦舒眉而抚掌矣八月初七日法姪行舟稽首载拜谨复与龙池诸同门并两序先师停龛一事原为山向不利所以有五年之守彼时议出不欲者皆谓法嗣谋占祖庭住持也诸方尽巳知之忽一旦入塔亦不知此易举之故何意也然而一人猖举而陷众人于不仁不义之中者其心何忍宁不顾丛林存殁之妨害乎既五年不利何今一年未周而忽利耶某固不干预其事曾拟三法面白永泰铁关诸兄云兹急举欲入塔者是请老堂头住是议法嗣住是入塔后齐散去耶于三必一余实不就其议如不从三诸兄何以定夺正拟讷间独觉天弟云此兄之过虑也凡事自然从长待塔事毕仍送永兄继席不必二议某诺云既事巳决曷用再举如不欲入塔尤我之罪也第最初山向有妨之论始我一人考书目指非为臆说今又躬与其事是自翻前案而甘受诸方之呵责也故先具供于龛前告罪次日告罪于众中即出山幸诸高明公鑑是与非与则罪我为不孝不仁不义之徒然乎先师于常寂光中谅不负诸兄之公鑑耳乱举塔事且置尚惜祖庭先人十五年一片苦心忍倾咎于不肖之愚昧屡屡狼籍思之无不泪出心腑呜唿龙池一支何颠沛若斯耶然五年勉守原为存殁相安祖庭休戚诸兄毋以私废公敢揭我寸衷于大众前聊表赤子闷地之痛尔八月十五日行舟稽首载拜白与谭埽菴屡叩起居盖以事关法门不得不为檀越悉之昨楞严面晤知敝同门相左之说窃有疑焉何也五月间送先师全录板入楞严即迎台驾时以尊冗未赴斋期是日诸檀并各山禅友即敝同门中明古鑑者俱集楞严录中果有谬误敝同门即当觌面质于大众何得绝无一言而待数月之后独向檀越兴此贝锦之端其间是非曲直当不辨而可昭然矣语云所言公公言之所言私法门何私先师前刻尚存山衲岂敢妄行删削得罪先师耶所谓隐秀二公刊刻林和尚语录责内有未庄之喻此乃彼自见不一故有烦费笔舌之劳先师语录山中众同门面嘱某任重其事亦非林和尚录板为例也固不敢烦老居士之费心耳且楞严流通法脉之所取信诸方非大公至当不敢妄自送入安可因人之私恣其增损将来何以垂世久远果若可增即是敝同门语录安得谓之先师语录也不见大藏经云以水混乳罪莫大焉识法者惧檀越宜深谢之勿使诸方作笑柄也倘若私有损益将来参差纷乱定无了日矣又古鑑弟欲于如菴造先师之衣钵塔乞大手笔发辉先师刱立并纪先后檀施及承续住持以垂不朽此法门公举也何得有交代萧然承续烦苦之说又不得不为檀越悉之如菴刱自崇祯初年丁丑巳成丛林辛巳法席始盛遐迩具瞻先师赴龙池之请鼎革以来历年主者无恒渐觉寂寥先师深以刱立艰难布金不易顺治巳丑上元后拟数同门卜之伽蓝得山衲最吉即示执事皆曰某真堪为如菴住持第曰数年以来常住萧索须得和尚亲临其事更妥遂于二月朔出山初十至贵郡晤众檀耑为如菴嘱付而来十三同舟入院望日众檀毕集先师陞座即嘱众檀送山衲入方丈停泊数日始回龙池自此某领院事次年告饥云水倍集数数绝粮炊藜藿以延日月惟以坚固自持后时稍丰有董耀庭善友鸠集同仁劝建方丈某尽力纲维积香资净嚫及董善友自损与劝众并戎府王公等助金勉成方丈五间山门五间廊庑寮室又楼后搆船房五间甫及三载即致书先师告退院事复命再住至顺治十年为祝慧算入山面白不蒙允可复以法衣法被面嘱云如菴汝自主不得干涉老僧是时恐违慈念勉尔归院冬间结制安众至乙未春坚辞至再方得先师首肯故以古鑑弟交代凡常住器具种种粗备详录交单以垂永久众檀亲见非衒妄也昨古法弟独不思刱守艰难反有凋落之语何欺昧之甚耶如菴乃先师发迹之地师翁书额永为十方法席非子孙独居之处大手笔自能不吝毫端三昧阐发慧泽渊源定不以沤泡变其泾渭也临楮瞻切之至与子蓉朱居士屡候不得一晤前送先师语录板入楞严流通耑柬躬迎并大令兄盖以司寇大檀越及贤昆季为法门柱石楞严巨细悉仗金汤是日不蒙慨降后以他冗即返毘陵又不得面别敝同门中有欲私续先师自赞者致众论纷然故不得不走贵郡清理其妄始终颠末悉之达谭护扎中并录请政意欲面白大令兄知尊体违和故尔未果烦代陈鄙衷全仗贤昆季以法门大公为念鉴此迷妄则先师常寂光中亦当合掌称庆矣临书悚肃不尽欲言复芙蓉自闲禅师数经霜露飘泊风尘忽颁示慰欣甚欣甚捧诵知承挂念之甚深也曩退如菴因冗羁未及一别至今耿耿丁酉秋北回途中闻法音大振祖席顿新亦不免庞公毓师向三到亭上扬眉鼓掌敢曰特出荆溪之望也闻之者遥空加额弟蚤隔江合掌耳次抵毘陵一睹先老人讣音不幸中天蔽日法燄摧光令我等闷绝躄地哀泣安能见足轮之光跃不料恶剎聚会暗憎毁忌以至内外扬波激浪若非禹门头角几同虾戏弟不避斧钺而三出三入者固勿忍抱惭而去其祖父之侧也古永二兄事巳半途致使存没悲伤盖亦有数尔昨同檀护躬请铁兄继其席复起末光非唯祖父舒眉亦及吾兄蹈舞或谓之曰事可也理当如是也耶不复加我以罪耶极欲谒倾契阔奈别以来眼昏膝弱甚畏蹊径匍匐之艰待秋深或图良晤未可知也时当酷暑伏惟宝惜谨复与大歇禅师聚首分袂巳运三冬神思梦往咫尺千里恭惟清胜为慰追及先老人去世之后若非禹门浪高几乎渊沉祖业移龛之后古首座甘心自废永首座相继身亡兄弟聚散岂故细邪去春闻永首座之逝固不忍坐视念影堂空寂遂入山事奉适旧住请老堂头主席巳作难不允于是聚新旧执事伸议数论时众方波息稍定余必欲铁西堂继其席者耑为报先人嘱有序次也虽以身当公私之嫌疑寔以雪同门之耻怨固请于六月初一日入院料理影堂凡一应交代与铁兄执掌事竟欲远行因江湖阻隔偶过方山暂憩去冬闻开法宛陵四众云慕则不胜之喜方今法门如亢阳之望甘霖倘高下之流有过不及思为法求贤者必于是加意留心贤法弟临事老成才力有余而知巳知人故进逆耳之言幸亮採纳庶法门同嘱之不弃若骨肉也临楮屏营之至与宛陵同乡明虚禅友曩者道别荆溪风遗千里常怀宛陵之游未获风帆之便怅然莫巳去秋偶过方山拟欲相访奈冬残岁迫未果所愿春日整履策杖有林泉之兴主人又坚请主席三月间因寒湿作甚过淳阴就医适寻思往敬亭以图良晤乃为事阻又不果明知禅者曾每每垂询足见乡国同声溪山无异耳向闻宛陵山水清佳人境敦厚禅讲川集幸有作家诱益必聆挥霍之教也欲觅一坐具地或现成静室亦可以作休老之计不知与宛陵缘分若何乞留神苟得其便烦令知我则不当为邻而为伴矣与金粟孤云禅师忆别峰前遐聆道化沧桑经变咫尺天涯追惜古今恍若梦尔曩退如菴拟访丈室偶遂挂帆北往虽未获愿恒怀耿切及旋南时警奔先老人讣音一入山徒悲膺末后任责不虞崇衅百出固黾勉持全而无能继德愈益愧焉去秋半躯风湿患作恐成痼癈得过禾就医幸服药饵痊可犹怯远行空勤翘首是以闻福严老人恙重尚歉走询想甚罪甚兹者徐仲达居士向与弟颇契道交神慕慈范久矣欲一叩拜敢修片楮以助精进必亲棒头点眼不胜庆欣尔复吴江海云寺诸乡绅文学恭惟弘护大檀众居士适承瀚墨流香馨注吴越得以海云相唿应齐山谷但恐木混林间不堪斤运之材驽入骥群亦非超逸之足既烦倾心众举固辞恐属虚文即当拈死猫头奚以酬价谨遵来命耑此布复柬𨍏轹严居士炎暑分袂秋风动思年来月往露滴声催唯吾兄道标亘古谅弗随世态变移为慰因便附询勿备梦雪居引夫古人梦游华胥武帝梦睹瑞相素问梦出五脏周礼载掌梦官属孰曰人无梦乎又孰曰至人无梦乎繇此言之梦之一事虽幻岂可忽哉余一日与友人断公闲话间述向余曰曾夜有故人以梦中语传我曰披缁之夕梦以雪居为号且谓探之甚寒咀之甚澹号所由称也诧为怪事余曰不足怪也不闻我佛制云持戒如冰雪此正以梦中之警表清洁之志耳公其谓之何公忻然诺之余又曰昔苏子有澹轩清禅师有照轩或者廛居山居水居村居虽各不同于事理尚未脱然总被局量之所拘滞若梦之一字可以包天地容万物况人生寄质诚若大梦乎何似开眼又说梦中之梦耶公曰可乎以符梦中之梦语题成三字曰梦雪居公当持此语以复故人云居士求作放生会引盖闻治世之教以明德为本明德者立其道也道立则心正心正则身修所以齐家治国平天下一繇修身更无二本可知体有千差灵本乎一人多徇情异物故有群分类聚之区殊不知灵明之性如杲日丽于中天无所不镜何曾有小大优劣之界乎总由人心蔽锢执体为依坐暗为明惜短弃长以苦为乐恣情纵意伤物资生犹谓获福当然噫只恐他日陷于轮回之际班班福消业长一旦毛角临身犹谓获福当然否或曰彼乃畜生我乃人也或曰彼之血肉当以滋我之躯命孰曰不可然虽人物有异而躯命亦一也何不一念回光息好欲之心视物犹己如是则至善修身之极岂不即在闻声不忍之内哉圣人之言真可畏吾弗能已矣募书经并求名笔以成墨蹟兼助资引据大慧武库载任观察内贵中贤士系徽庙极眷之任倾心释氏遍参知识每自叹息曰余幸得为人而形体不全及不识所生父母想前生轻贱于人招此报应遂发誓遇休沐还私宅屏绝人事炷香礼佛剌血写华严经一部每一字三拜愿来世识所生父母忽一日有客相访任出迟客怒云人客及门何故不出任笑曰在家中写一卷赦书客诘其故任以实对遂取经示之云此是阎老子前喫铁棒吞铁丸底赦书客悚然惊骇回舍亦自写一部此老深究禅理博穷内典尚以形骸自感发斯愿而又令人自惺可为今古贵人中之特出也所以教彻宗通不妨入泥入水机先眼正自尔陶圣陶凡若论即事即理且向者边领略兹成中上人幼年脱白幸巳形完具戒切志求道亦僧中之上士也若欲效任公之血书大经恐其功不上其力不胜是以展劝名贤高士濡毫洒墨乐书般若经一卷即三十二分列三十二相或宰官或居士或比丘或婆罗门等一时併现身相各各捐资顿成希有如经云书写受持读诵为人解说以要言之是经有不可思议不可称量若以观察既上人集诸名贤手笔较其功德殊胜不可云如来为发上乘者说为发最上乘者说何故但云应如是住结修大悲忏疏盖谓佛身充满量无边际法性周流微尘莫测如雁飞空影不存迹洪钟扣响闻等一音故三轮体空一光独耀含藏万有隐显虚灵乘境悟心法因人示顿渐互融始终不二莲出淤泥色超众相非凡萼所能喻故曰广大圆满无碍是也所谓难行能行难忍能忍即罗剎鬼国形现影彰马面牛头随类应化光逾日月德并干坤故日大悲心大陀罗尼是也经中大梵天王请曰惟愿大士为我说此陀罗尼形貌相壮观世音菩萨言大慈悲心是平等心是无为心是无染心是空观心是恭敬心是卑下心是无杂乱心是无上菩提心是当知是等心即是陀罗尼相貌汝当依此而修行之诚哉斯言奈末运缁素未彻是经矜高自远纵使释迦觌面菩萨倾心亦恐难信岂区区言语而能启迪耶予因谢如菴暂憩香海别业一日致言兄过慰我偶与宣微兄谈及大悲经义并忏仪理事云今每每建立规式严饰身心而与智者慈云见道证果几隔天壤良可慨矣余遂应曰素有愿欲得同志共修一期寔莫可得石林公遂云某亦有此举久矣未敢轻以告人此正缘遇时至信愿力不可却也即欲予为引敢述致宣二公之因以告诸同志者共圆此广大圆满无碍大悲心大陀罗尼法必有如大梵天王者一肩担荷云尔高淳龙悟菴募购田疏夫德不孤必有邻先圣之语孰敢忽焉林叟道兄者淳阴甘文政公之后裔也宗族兹盛幼失怙恃童岁脱白年满受具于溧阳屏峰山辨轩律师躬静念切志恪心坚可谓德矣次游禅讲后参天童始与余交嗣后切为死生大事各往参究而相别廿余年矣庚子春忽过方山访余方知结庐桑梓适曳杖相讯促膝月余菴况幽甚但基址乏其步武偶诘其始末云云有宗昆季一淳一贡二斋公者勉留驻钖辞不获免遂诺其结茆之举故卜此垄头即各捐赀若干共十六金买其田创为最初檀度之首众搆静室三楹居今一十七载尚未化缘广寒暑毋却惟以禅律自禁由分真可谓安贫乐道无妄于求邑落称羡是必有邻也叟一日曰古者曾云三间茆屋从来隐一道神光万境闲莫把是非来辨我浮生穿凿不相关遂抚其几云何事我辈茕守一枝于道愧甚余曰不然道以心知言以意会岂可拘静闹为是非耶屋小基局可蔽风雨聊借以栖身而巳如欲广斯菴址须得肥畬数十亩相承资生之计兼助道业日新堪为永远佛地以绍灯光之不坠耳菴初兴时有飞龙蟠嵴预为应兆斯必隆将来之符愿也是以持告大心居士植因德本不缘一佛二佛三四五佛而种善根者倾囊括资乐劝珍积好看稻花香福田进退有余荫信乎果熟採祗园功成归宝所矣净慧院募铸大铜锅铜板广陵乃四衢通要士农工商稠集之所南北禅讲参学必由之径客有旅店岂僧无寺归向有善庆福缘接待往来而相继者天宁兹净慧院自清菴师刱业于前鼎革以来菴孙祥光公者恢扩基址营搆殿堂龙象聚驻香积供饭云堂挂搭钟鸣鼓响可谓梵剎增新倍加光彩亦益先人之志维众甚多声唿应近不能及远镬约炊烦而餐虚步落种种不等是以祥公商于予予愧囊空力弱计以何助炊广声齐之洽敢以一毫之资告于布金长者必见全肯诺即声应遐迩饱参千亿古云腰缠十万贯骑鹤上杨州信此语否一火铸成声供普两彩一赛不须云卷介为舟禅师语录介为舟禅师语录卷之六门人海盐益证等编题赞题观音菩萨出山像赞满头须发趺岩谷三十二应自不知欲识渠侬真面目镬汤炉炭礼慈威拟居士身却菩萨相侧目旁观悲心等向罗剎鬼国音闻浩宕礼者是谁荆璧供养题三大士同图坐大松树下像赞稽首三大老古锥默默无言鼓是非闲得翻经当底事长松下坐几时归白衣送子观音像赞谁谓菩萨白衣说法童子参随人天话杷偷盗四生悲运智拔嗣世无穷应缘即化趺坐何为钻龟打瓦神鸟飞空婴儿持花一枝丹桂大地生芽深心供养普利群沙以何为验罗剎鬼国现其身是则名为观自在题云中坐吼观音像谩猜作紫阁形容休认是云中仙子善现恶相总由伊坐断红尘无彼此题观音大士像赞辛丑中元日仲将包居士然臂香供大士相遂述赞兼赠道力进勐大士分身闻音加被一炷肉香誓求智慧力固心坚谢尘蠲秽获命永康德令人畏因居士身发露忏悔信在其中菩萨面对允始允终福备慧备末振宗风芬芳流萃初祖石影像赞戊子春寓古云门有僧云佛日远门首座在少林见初祖影子现于石内有太守疑为假将石磨砺遂出血水影仍如旧时门印其图形归佛日众以赞颂记之是僧亦欲余为赞云咄还知者个落处么是伊谓震旦国里有大乘根器在梁王殿上鼓阵恶风吹到少室峰前尽道你只履西归谁知影子落在山石里千百年后赚得个不唧熘的汉尽力磨砻一上直饶磨得血淋淋底犹不见伊面目在何故一字入公门九牛拔不出十八罗汉图像邰仲茝居士请赞云山叠翠殿阁嵯峨清风明月影婆娑断桥流水溪隔烟罗南岳天台况若何依稀仙子彷彿风魔弄碁局平展干戈笑输赢的袒腹消磨倒挟麈尾漫窥探那聚论征科喜长眉持立正淆讹队行蹊径兮路坎坷顾盻红叶兮伫山坡向前去又见个倚树防蹉看伊怒目骑虎勒摩望山顶臂反腰阿擎珠浪牵龙戏波携手桥上话残指柯肩挑只履非行脚竟不晓林里杖过颜色圣凡人莫测画工笔巧写还多题关帝独立像赞孤挺雄威惊吴惧魏时赴单刀名成宇贵竖目捻髯而胸襟略展周子倚身以智谋而直往义节千秋磨不尽德仁万古镇常新天童密云悟师翁云门雪峤信大师合图真赞生不同条死归一气探龙池收竿有据入禹门掉臂长行把住太白峰前海浪腾翻坐断秦望山顶溪云合彩吴越冷地生光南北宗风遍布施临济机心雄若虎骂佛祖舌语恶如雷咦扶不起捺不倒棒詈纵横从此晓天童密老和尚像赞铜棺山顶曲不藏直禹门浪里竭世枢机眼界宽若太虚心肠硬似刚铁六坐道场一棒打彻四海声震闻名胆裂不论佛魔都来等施棒棒见血又物等同观灵机一握杀活纵横亲疏不错特门庭之磊落兮峙山岳起临济之宗风兮振木铎累及儿孙不了殃犹遗千古声名恶鹿野法师索题扇头罗汉五百高流应供尊如何特地只单行家山欲去云非远野景遥看路亦平藜杖肩扶忘渴饮葫芦松挂笑风生相逢不必多饶舌蚤巳人间识姓名龙池和尚真赞秀州今古张家儿古有云门今有师跨灶追风事且奇五百一千居不同时一个折足不肯住一个齿缺偏多语一一分明举似君云门禹门合扇亲不是木毬踞地狮子老虎咬杀大虫一门两家宗旨太白雷轰一喝传龙池浪激三千里又一住禹门十六年拈条白棒起风颠有时搅彻蛟龙窟打得虚空连架旋又继祖父炉鞴煅湖海英才衒名声宇宙施迅地风雷倾佛祖骨髓扫魔外胚胎慈悲翻转面皮恶不管亲疏棒噼开细瓦厂普济院达如老宿像赞稽首达如大师幼入缁门久经丛席参玄叩士不辞戴月披霜杖历孤峰惯便探竿影草佩宝镜三昧如印印空倾义海玄珠入流流所归诸弟子老婆心而为说法信士大夫等闲地不与谈禅最初刱华严精舍末后兴普济禅林一旦踏翻到岸船嘴卢都地绝攀仰珍重儿孙一瓣香世出世间真供养题大慈像坐耘春圃啸傲烟霞檇李桑梓禹门出家五十六岁割爱繁华一生事业破衲袈裟吟清风而弄月恣游戏而趺跏侍祖灯兮不倦运大慈兮不奢且道是谁作伴侣识渠面目笑阿㖿题冰欲上人行乐脱白时教习玄仪成僧后禅寂律持行普贤之愿广教化之门为併爨之领袖作堂搆之津梁倏尔知非兮图形不坏铁面冰心兮欲乎自在手执如意事若何谈空饶舌浑无碍题陈素人头陀小像逢人在处说头陀你这头陀有几何如意肘眠半曲膝看他不去逐情波素亲切意若何邀得渊明醉放歌阿呵呵听吟哦笑煞风流不较多题冯君玉真君之生也不喜君之死也不悲观君之气象兮骨傲林泉君与人之诚兮风迈浊世不假祖祢弥光超然家成业立谢尘缘兮知非征自性兮不忒听叶落兮秋归观音容兮若在丹青之描兮供汝子孙文不加点兮吾何狼籍知君玉兮由人识君玉兮真存陆光甫善友为外母求题真赞无阴阳地汝弗立偏向石床坐得宜若也转凡成圣去本来男女一菩提题比丘尼不违七十行乐道出常情谁为伴侣不系尘樊女中杰士趺坐披衣语何以似觑破春光人间非是云尔坐禅数珠轮指孰识伊宗默然离此七十年来说向渠蒲团独坐春风里题灵松首座为鹿野监寺四十写秋林读书图峰头数百藏秋木怪石千层长碧苔寥廓虚斋翻故纸苍茫幽壑积余材巳知问道忘年事不惑从前论劫灰为爱林泉常载目山窗终日向云开自赞宗极维那请你这个汉生平胆大遇善不凌逢恶不懦遭天童恶辣习气橛头橛脑授禹门本分钳槌扶正扶倒若谓你是临济儿孙令人喜令人怕且道有甚长处唱楚歌说楚话铁石心肠硬为人从来不打之乎者永济知藏请一个无情面孔两道埽帚麤眉好似三家村里卖柴翁只少个扁挑斧子恁么担当正法眼藏忒煞灭宗灭教图写伊大不孝更有惊人手段恶擎头戴角一齐捉任流此语到诸方赞之莫及毁之不错拙安逸监院请巧乃拙之用拙乃巧之原所以大巧若拙大智若愚智愚不妨巧拙何碍人以智巧成业我以愚拙安身互镕巧拙而不愚者拙安得之也巳一夔法监院请踞海云室截流逆浪建济宗风雷喝雨棒横按竹篦语默离谤亲近者心明畏惧者胆丧汝特煞不顺人情佛魔闻而影荡似这等恶辣汉何必写真供养咄佛事为禹门拙翁和尚举龛云第一义中廓然无圣末后句子始到牢关正所谓把住则水洩不通放行则瓦砾生光恭惟我法兄拙翁和尚幼历孤征到处拨火挑烟单丁独立等闲不与人侔入太白室箭锋相拄登磬山堂啐啄同时禹门院亲炙印心中山寺分灯列燄打凤罗龙了生前未了公案谦恭克巳正末后难正风规大众还会么且道拙翁和尚入廛垂手一句又作么生道不居方丈地毘卢顶上行遂以拄杖卓一卓云兄唿弟应当年事今日亲临弟送兄遂拽杖引龛先行复为封塔云闲抛楖栗上峰颠坐视云霄日午天双履捎空留一只眼光烁破界三千罗围屏障周天际旷荡溪流纵百川山有春风花笑面塔无缝罅体安然遂云封为宝觉院尼千眼德法姪封龛云物相迁移固有今古法性流注本无去来实际理地一句了然佛事门中千机垂应所以法身无相等虚空而充满法眼无瑕同皎月以绝垠千眼德姪达此理具此眼入三峰老人室中透彻玄要后于慧刃法兄处更为矢上加尖授个护身符子不向闺阁藏头角特来宝觉露家声六十余年随顺世缘一期化毕抛却总持袈裟鹘脱末山衫子且得寂光独炤触目现前正当与么时千眼道人密移一步看飞龙去也诸人还见么鸳鸯绣出从君看不把金鍼度与人喝一喝云封复举龛至吴门万峰山入塔云灵光湛寂智海无涯廓倾边表迥绝週遮以拄杖击龛云千眼德道人正当孤明历历一默以来堪经四十余日是诸弟子逆顺追思悲恸不巳正所谓刀不自割大家知痛是以集诸四众涓兹良辰得为举引就穸即此则惺惺寂寂寂寂惺惺到处毫端浮幢剎微尘独步转法轮与么出没寻常始终古今不异大众还会么此是千眼禅师生生受用不尽底且道因行掉臂一句又作么生等闲移坐万峰前看取化身千百亿守元火师云守元无外不须守在处拈来便知有脱落娘生贴肉衫踢倒须弥藏北斗以火炬打圆相云若向者里荐得虽有四大元无生死其或未能助汝通身一把火烈燄光中亲独露克尘火师云霜花遍地促林颜克路还家咫尺间假我丙丁送归去克尘还知归去路头么咄莫将踪迹落尘寰为蒋氏超象殓棺师以拄杖卓棺云超象还会么叶落秋归金风体露生死本无际岸回光触目菩提遂击棺云超象若也领略便尔具丈夫相剔起眉毛仔细看优游直入莲花界为古井菴湛然禅硕洎徒冰如同掩龛师云京蛰前正月后整顿芒鞋归觉路百花业里便抽身古井菴前空回首一声笑破死生关鸟语清风闲白昼湛然老宿得恁么勦绝六十八年世缘了毕师徒同行冰凝湛寂然虽如是介上座早巳觑破了也复卓拄杖云杲日辉空万里不挂片云孤峰锁翠一灵真常独露所以大丈夫汉当仁不让于师掉臂先行师不如汝一声长啸汝不及师遂以拄杖点云一二三四五六七父子上山各自努力喝一喝云净法界中任去来春风浩荡拂天际遂云封化林禅士火云化林师个中消息汝自知若不知更送临行火一把也须照顾两茎眉自明禅士封龛云香烟起处坐脱立亡呈好手空里摇铃入廛垂手展家风卓拄杖云廓落纵横百杂碎遂起龛云春风拂面绿柳笼烟鸟语尖新游子林间增意气野马腾空当人屋里见青山且道作么生是临行一句曳杖云去火云龙楼翠锁玉殿云封以火炬打圆相云金佛不度炉真佛火里坐烈燄中翻身自明师看破且道看破个什么撺炬云烧纹菴火师执炬云七十年前与么来处处绿杨堪系马七十年后与么去家家有路透长安居士于七月廿五日瞑目以来今又腊月廿四日也还见有寒暑去来之相么还知有生死痛苦之身么如不知有生死痛苦之身亦不见有寒暑去来之相即尔自性圆明见常无我故云灵光独耀迥脱根尘遂撺下火炬默如碾头火师云朔风凛凛逼人寒驻碾停牛便放参顷刻翻身红燄里是谁脱却死生衫咄默如雷语如风更为叮咛此一宗双融大德起龛师云六十余年居市廛剎那撒手知归去根尘迥脱绝遮拦本有风光随住处双禅者还会么万象之中独露身声前声后俱坐断卓拄杖云去又火云十二月风凛烈寒香扑鼻正时节禅人归去绝行踪万别千差从此彻双融大德还知落处么古者道生也不道死也不道今汝知生巳生也知死巳死也且道不落死生一句又作么生道大地都卢一个身不须更觅无生国复以火炬打圆相云火际风轮驾铁牛撞倒崑崙颠倒走觉云禅人火师云春风带雨觉云寒赤脚腰包入市廛参学一生事巳毕草鞋脱却水云边觉云禅者还会么其或未然更与通身重煅炼灵光触处彻根源正修火师云地水火风成四大渠无生死是阿谁咄哉直下承当去心佛即非两莫疑正修正修汝自知烈燄烧空乘独步月池大德入塔师云风生凉暑蒸热日月翻身虚空钉橛月池大德还知落处么遂弹指云弹指顷开宝塔今朝五月廿八绝去来兮脱死生安然坐镇黄金国道真禅者入塔师云道真禅者还会么祖师关末后句觌体分明本无来去皮肤脱落尽安居莫教动着中心树若还愿力誓弘深再来此土恣游戏灵氾禅人入塔云灵氾灵氾尔自知莫向途中生退席从今透脱死生关坐断千峰第一级为徐氏母子火师执炬云母子不同生亦不同条死生死各不知爱别于此止所以母为子啄子随母啐啐啄同时应缘不错徐氏屺瞻母子还知自巳安身立命处么从今豁却臭皮囊一火化身千百亿遂撺下炬云烧又为沈氏火云生不缘死不去生死关头谁把住沈氏沈氏汝自知烈燄光中亲荐取掷炬云去为萃闲老律主举龛云大通智胜佛十却坐道场不离于此座恭惟萃闲律主踢倒涅槃山超出生死岸一坐六移寒暑亦不离于此座以大地安居作蒲团平等性智恒常转将百二十斤担子一旦放下了也恁么还知独脱归元一句么卓拄杖云撩得薰风香满面噼开荆棘路通霄遂云起又火云火热炎烧六月天寥空万里绝云烟碧光直透须弥顶赤脚金刚开眼眠遂举炬云大众还会么此日此时正是萃闲律师行脚之日敢要大众证明古云赵州八十游行脚只为心头未悄然萃老师还知悄然一句么如或未然不免重说偈言秪凭这把无生火焚却全身一箇龛欲识悄然独脱句前三三与后三三七夕为达本禅士化龛云达巳达人乃智士之所为知本知源亦衲僧之所归达本禅友汝昔脱白于天童得度披缁可为智矣而我密云师翁应世七十七年化缘毕于七月七日汝今追蹈先人之迹可谓知本归源矣山僧与汝识面三十余年汝六十八岁一旦掉臂长行恁么与汝据款结案了也且不落死生一句又作么生秋风叶落云生巧烈焰光腾达本源中元日为月轮比丘尼封龛师云秋月明秋轮满灵光皎洁蟾宫诞秋声砧杵催寒织体露金风落叶缓寒暑不迁义了然去来生死奚拘管道人行径绝遮拦任意优游平坦坦蓦竖拂子云月轮比丘尼汝若直下领略便尔脱体无依其或未然不免为汝重说偈言谢却凡流入圣流百千三昧一毛头暂将壳子为龛舍幻质匪坚断莫留遂以拂子指龛云封介为舟禅师语录介为舟禅师语录卷之七门人海盐益证等编萍吟集诗和闇斋黄宪长寄龙池本师和尚韵大地谁亲是我冤脚跟不动太平轩只凭个事开心镜几许闲眸入故园略彴踏翻空有句桃花笑破始忘言秋声处处分明极拟欲寻思落正偏目前豁达本无他伎俩千般奈尔何亦不将心求解脱岂容杂念忆恒河分明差别犹相似简点家私未较多一道秋光天际阔那须神力费功磨偶感径僻西村岸隔东南湖恰值水云通夜来月朗空庭际春晓莺啼化外功带露落花轻织女青林梅子醉溪翁衣惭荷叶风千古道媿虚名艺未攻为黄复仲居士寿阳回律转振条风紫气先呈翠阁中乐只放闲纵八极谭余游艺论三空梅花一度谿边白桃实千秋洞口红忽见西池降王母飞来鹤集素园东纹菴七十书赠公善琴画问年成好事悦世喜从心弄絃恣白发图形异古今傍谿学老圃洗耳听新禽岁首元三日松风庆上林刘渭公居士以仙乩赠空山晓声别号命题林深日暖浴春风採药仙人何处春云到岩前浑不语水流涧下太从容轻携竹杖寻丹灶紧峭芒鞋过别峰茆舍居无青嶂里天声晓发岭头松和𨍏轹严居士答剑门禅师送少林祖图碑文韵法幢逝水振心寒谮誉门高道义悬朱紫易涂红粉面是非难上祖师肩宁将直枉甘从事莫负公私获罪天秦颂碑声今日月不平剑气为平传为寿者书春木森森渐有香一枝嘉景向东墻看看洞口桃千树柳带飘飏鹤岁长为馥生师九月十八日寿兼预结大悲坛期林集鸿宾放白毫普天霜月鹤鸣皋秦溪道义风千里莲社嘉声第一袍三七坛中龙气象百花丛里士英豪春秋剎海无边际日涌须弥万丈高即事涤尘尘涤两相宜惟有江流净不知饮水谿边嫌洗耳风高今古异堪师思移茆舍入深居竹笕支泉荷叶衣高尚水边林下事不知花落与春归赠决则静主四月轻衣天气和柳阴枝下看新荷登临草绿春光普赏见花红遍地多麦浪秋风林外景青香梅子树头窠幽栖别有通霄致云鹤来兮黄鸟歌赠万顺泉善友三月林如蜀锦装好将屏倚坐中央山童唿客来仙岛鸟语传声送玉浆王母园陈千树果桃源洞足百花香不知岁数经多少万壑流泉一派长寄别子蓉朱居士向船居三月春将去犹怀草木香不知天外客何处是家乡船居半船明月风帆稳一棹和云水上飞快我平生无限意青山面面草新肥一湾流水一湾风逆顺横拖水面蓬山去岸回谿有意树头花落影投红一帆天际水云宽萍与溪山到处安闲过东风好时节且停篙橹漫看看题扇头画兼以为赠尘事竞纷扰水云流不烦唿春林下鸟叫月岭头猿山静杳踪迹路平见道原空亭一个子若往向谁言和徐虞求尽节韵抛却五车摧笔锋心空及第始归宗临行别有风高韵赢得声鸣夜半钟六月霜飞剑倚天儒冠高挂叩深禅洞然劫火随他去一片丹心胜白莲寄上白谷音二开士庭花无语静秋光野景支吾兴味长黄鹤去非云水事露清声滴夜来香风前黄叶搀秋雨极目瞻光听落谿寄语林间问道者莫教轻忽案头题寄祝金刚菴上乘兄五十武林歌舞禁喧譁清味香烹赵老茶云集松声春二月望临鹤发颂三车芳庭日暖应先供景树烟浓最后嘉愧我南湖风弗顺短篇寄到夕阳斜代友和韵老迈林泉时一过商量佛法子无多排寒炉火烧松竹覆热清凉长薜萝结社讵能思惠远安邦谁解问萧何十年见别风尘士尽向山阿与涧阿喜腊雪骤积顷刻村城溶世界堆堆茅屋浪平田山家静坐红尘乐骚客添思野老眠一色寒光晴夜月凝空瑞气应丰年春风漫作杨毬舞且看梅花笑目前旱暑感赋亢阳蠲滴禁流湍遍地嘉苗似火攒草木甦须霖雨润鱼龙跃必海门宽钦承鑑格苍生愿祷顷消除鳞甲残若降平原三尺水一声渔笛纵歌欢初游龙池山径曲桥三度山幽树一林涧流芳草积钟扣翠微深古殿晨烟霭龙湫夜月沉源长通济北法鼓振雷音又画师秋日邀登绝顶望太湖有感玉峰高出诸山小三万六千顷未宽林落秋风天气爽草枯春色雁门寒一声角笛鸣江半几点轻帆入炤残图画不须描虎迹白云崖下有龙蟠长泰寺怀古树挽六朝烟乌去闲道者黄花空自愁梅子知归也秋水飏波纹月到中庭野柏老霜雪姿堪盟岁寒社宿焦山月夜闻钟蓬莱殿阁明如洗陡插层围天际峰夜静中流看去远江潮浪涌听来汹山清岫出云生石岸断声沉月扣钟欲倩画工描此意那知又隔海门东崇祯壬午忆亲有感予自天启六年岁次丙寅五月离俗十月十一日剃度于黄安县东林寺西禅堂屈指经今十七载矣昔年江上看龙舟倏忽光阴十七秋若不多生承愿力那能易服入僧流癸未之楚省亲遇流寇仍返金陵晤友有感十七伶俜吴越游为亲思省觅江舟一声叶落侵墻脚满径黄花泣路头劫火洞燃焚郡邑旌旗闪烁禁王侯轻身夜走嫌星朗说似长干人尽愁登天台山石门未入天台境人言不可侵登山谿水隔问路石门深峭壁连云阖飞泉带雨斟我来樵子在话尽有余心华山雨霁宿雨流香液晴峦黛色鲜涧声翻石鼓清翠出松烟隐者依巖窟幽居别洞天中藏多杰士不与问秦川冬日闲吟朔风封螘户冰脆落寒涓日澹山无色云层水拂天涛声泻梵咏鸟语杂清传撮叶频添火煨炉宿晚烟为壑舟禅友寿佚志能超物明心岂在天忘情当事澹谋道得贫先腊迈非为老嵩高别引年闲将疏影探一度一春鲜和友雨过韵风来爽气生雨长阶前草云雾卷晴空山头色不老香从何处飘声入耳边好挈杖问流泉可曾倾岳倒初秋树下坐与哲生兄得句松阴招我论何事冷地难为话容心此去漫愁霜雪老西风一入鬓毛侵夜秋摘木飞声早何人叹所思半窗清影下一叶冷风吹月皎添凉气蛩吟断竹枝相看于此际金井落无私访正可法师宿长泰寺揭目青山云外峙幽林许我话知巳杖头不挂一帆风恐落溪声轻入耳润城生生菴送友兼别上林春事胜天气逼人游一叶江心去相期语未休夏日与哲生兄话别入夏见新荷篱疏补薜萝问人林下少寄足马蹄多道味风尘杂闲情日月俄与君在岐路何复论坎坷过西菴访哲公同陈大田联句偶尔来松径逢僧秪论诗与君皆乱世结社在今时茅屋三更梦江山一局碁闭门花影静鸟语落高枝至广陵有阻江南草木乱枨枨天老山荒战马鸣欲渡占风惊白浪投林空听语黄莺倾城艳色怜孤旅野岸尘沙拥去旌遍地牧童歌往事不甘珠泪滴秋声送玉涧之京口一叶轻帆逆上流绿阴颜色忌江洲烟波直入苍茫去何处风声趁客舟寓秦邮怀平山公喜其即至知有黄花落更悲西风咽草木解其衣鳞甲藏于穴但见行路难来去无断绝孤坐孰与言鹊弄檐前舌勤勤话短长不将名姓说忽闻犬吠声想是故人瞥四顾村烟静两岸芦花雪疑困在天涯何期霜后节风吹一院香留待与君折商尊兄嗣天台通玄林和尚归南岳住静索笔赠自古天台称石梁云俦五百老行藏赤城义气争吴越南岳峰高迈楚湘两岸梅花春雨足一溪流水草茎香载归湖海千层浪不落烟波调更长访友隐居卜得幽居隔远山谿深难禁水云还封尘草色花如醉径入门开总不关丙戍元旦述怀五湖山色羡江梅一度新声振地雷雨露逢春林木长寒香积树雪花颓清波不系萍踪迹幽谷能藏梁栋材增减劫中多少事年长归去几时来夏日喜雨暑气侵窗热风云布雨除草鲜花色媚山翠绿眉舒客路凉生快田畴润自如南轩亦可意停扇且翻书和得山翁和尚出天童欲往匡山因受灵峰寺请以诗和宋学士韵收拾瓢囊别隐天小身大出化三千片帆欲挂西江上一衲犹抛东海边辟破灵泉通古涧凿开石壁丈新田有时月到孤峰顶长啸风生云满肩喜语风老人孟夏山居诗首联续其韵我爱山头草屋香就将毛竹搆为梁诛茆苫结螺蛳顶垒石门开八字墻火入炎蒸猿鸟息谿流情见我人忘闲庭日日云飞过化作轻烟散客床夏日过刘渭公家与仙乩限韵偶尔成诗闲情久共山川老沉世相看半白头绿竹深藏高士屋青山独出梵王楼路连秦北皆官马水涨江南一叶舟湖上烟波渔父稳诗飘无字与君收又转韵对客春声尽青阴遍未收试凉舒羽扇禁热纵芳舟泉落惊幽鸟樵歌到竹楼不知天地老日月下檐头窗吟雨霁花绕竹篱屋遶香晴窗开豁见人忙树高绿出呈清况雨过风生带露凉幽鸟鸣庭翻梦眼田歌入耳涤诗肠松巢冷落西林社霁色云飞鹤路长咏雨中秋海棠影不高墻外青阴没地多精神浴夜雨容色飏秋波嫩蕊香微放新红粉澹摩犹将含笑意终未语如何礼云门雪峤大师龛道播星驰湖海僧何期秋月暗孤灯秦山黄叶悲天老禹穴青泉恸地崩摆脱五云茶灶冷抛空双髻目清澄风高不许闲眸望千古令人恨未登读云门志略卷入云门寺传来岁月深灯悬新夜火笔立古人心青草生樵径白泉出鹤林先贤何所去不复见题吟因事出云门过化鹿山访荆门法师入径问流泉泉声咽悲语进路忽逢艰横棘剌如虎行人未敢前余奋突其伍勐步过远山浑忘恶风侮惟尔青松心舒我常年睹徘徊一啸中惊出林间父携笻拨易难人面多尘土放鹤逆鸣皋声落传枝怒寒梅簇院香残叶何所补君不见西山一去杳无踪名高天下闻今古雨中吟雨阔天无岸云深蹊径迷相唿疑似伴听语鸟声齐礼雪峤大师塔辞出山树老叶落遗青嶂不知人去何攸向又见空飞岭外云覆雨弗倾清溪漾林间幽鸟忽翻声到耳欣欣乘兴况遶谷穿岩入小山松烟薄薄遮秦望相看遥立若个人及乎人无高于丈疑似飞来华表峰天然一座无缝幢四壁重封山万个远近龙降虎亦降内有全身狮子翁擒云撄雾御其风冷落秋光藐天际冰霜皎月谁相似仰天长啸欲成颠翻身笑破浑无地有时摩写太虚空有时图幅青山松亦不将钱货与人亦不容人眇其神绝笔声名谢世游骂雨呵风影勿留稽首殷勤一瓣香千古万古为供养莫谓春光年未知花开人面七十七归欤皈与何所之记取鹅毛雪飞日游明觉寺故址越之会稽有山曰明觉即千岁宝掌禅师居处相传前代势家谋为骨穴有古井洗骨池并寺额碑乃明神宗壬子岁太守郑栋恢复邑令史垂则立石勒文尚存焉弔寺袈裟地冷白云斑道骨千秋锁玉环闻说不堪林下思到来冢积依青山记池曾记当年入越时寺成明觉韵成诗后将骸骨携归去独剩清清一箇池问井一穴清泉冷地浮多年名没在荒丘如何不作风云事想是尸人未与谋扪碑磨云磨雨负烟霞赖尔凭寒历岁华残画分明支姓字可怜明觉属天涯慰山云依无语泣寒松巖谷晴空荒草封影落池边沉古寺唯存山月待鸣钟谕墓燐火夜徒然腐草谩夸白骨掩明沙纵教酹酒堪温地只恐儿孙也破家元旦登秦望山顶春来一日登秦望满目青峰势插天竹里人家焚柏火林间古寺积松烟岭无过客成荒僻溪有樵风作浪颠篆碣不知何代废空余残木听啼鹃宿寓山赠恒公修净业天地孰可寓寓山而寓水寓水濯其足寓山亦无耻山水狎其游雄雄无彼此卓立万古松幽然乐君子行径陟高岗极目遥千里或烟忽成云飞入空谷里亭亭石上梅袭香落青泚渊深沃焦石林木堪其止或来问局人佯佯徒劳尔惟有白社声浩浩惊狂史亦非陆子玄亦非陶亮士也无禅可逃也无偷心死一念万念念不休念念念尽从兹始湖上行听泉声入小语落枝头鸟柳拂六桥烟山色尚缥缈载酒载歌人不见唯有西湖镜一面山高山低南北峰忽雨忽风天地幻郭中絃管浪漂声湖上听兮调不清乱绿丛丰桃李花映入清波印落霞君不见云昏簇簇宿渔艇埜歌醉舞学狂饮又不见夕阳影落西浦深栖鸦点点拳树顶待将天晓一声鸣惊破梦回人自省欲问湖上人去来去来端的人莫审赠关中西宗禅友弃教入禅知君出秦川为识天涯路天涯路虽多君不辞劳固黄叶止儿非厥心何所寓思古觅安心孤征南询渡履险带风霜泉石夸独步除却文字禅力决惊人句君不见击竹声中达者知祖师玄要从斯悟但得心花豁自开馨香触鼻没回互他年登临若闲吟写情休得忘却萍相遇晤铁关禅师于禹门兼送别君别余时余不然不道君别余十年信知人间别有天何方道者不饮泉幽谷茅菴云不眠为留清光入挂帘山花杂绿开更妍乘风袭袭到巖前君来正直农初田褰衣轻染薜萝烟何期斯约禹门肩君亦欣欣余亦廉忽卷丝纶放钓船想尔只在沧浪边余欲与君质引缘恐君惜我杖头钱媿无才续匹古贤聊写短章以作送行篇洪都耑愚大师访船子迹兼询季子墓仍归台山扫月川师塔意况有渭滨之隐偶过江干黄介子居士以诗呈得和其韵张空伞盖体如如不问云山好结庐一棹洪波经北固风帆下载入南徐追寻船子延陵迹欲弔清凉渭水渔访及春申坟在此却来江上阅安居伞盖干坤得自如大千沙界一茅庐相寻古渡推篷转又向台山去路徐禅不风颠随普化教从海阔任陶渔偶来话月澄江上何似清光载别居又和耑师璧介子公玻璃瓶韵相呈至物非同物唤作玻璃盏共瓶问道三三前后语却来两两和同声涵光皎洁通身净贮乳圆明内外清珍重主人藏爱惜师情巳见世中情访平山关主额曰量云遂书为赠殿阁凉生风入微南窗由自鸟闲飞量云几许评长短谈柄何曾较是非击竹声从檐外落拈花意向目前挥月高难到分阴地若得分阴忘所归答俞玄音居士韵畴昔过毘陵夏末秋未老恣谭坐阴凉尘迹谢除讨话月曹溪深渔歌沧浪渺指归天地间万物洞玄妙忽尔听秋声弗觉红树杪窥乌白眼人纵横空中鸟宇宙气浩然混沌何所晓未明生前事顽如丧妣考悲风振林木洪音击天窍鸣扬霄汉惊声落息群噪玲珑道者心障云岂能罩独有庞襄阳一家善其造读斯响忍吟今古亦同调孰想太白峰影落江月炤舒我意徐徐临笔犹奇妙寓毘陵龙兴禅院拈赠无蕴禅士勉参不立文字教外传一花五叶分皮髓莫道佛法无多子只为困彻语相似毫忽存胸生死根力挥金刚剑斩此饶说天花涌地莲流浪风尘何依倚纵蕴雄文掞国才传灯几载游说士西山隐主舌如锋马师一喝伎俩死德峤未见龙潭恶怒嗔魔子呵直指路逢婆子诘三心默默无言当下耻蓦地吹灭暗生光翻身哮吼威千里契如来禅学祖禅不烧佛经烧故纸泼天门户摛风月绝遮拦棒从兹始独步云门一字为不落锋芒笔妙喜欲谋此道勐如虎进退由人浑不理直踏千山与万山踞高峰顶谁敢视选得心空及第归六龙地振挥玄旨今日与君识一面他年来饮南湖水客晤栖云道契小阳春十月寓目枫林红叶落树头雨霜凝冷地风孤身怀短棹逆旅促行钟不期临客路恰与故人逢访友棹拨霜花到毘陵抬眸枫叶乱飞岑谁知道者依朝市不借秦山隐处深忆普怀禅兄空亭独立意徘徊欲望芙蓉江上来径有清香持晚节春风那得笑颜开恸苍石禅士参得当年柏子禅结茅深处任高眠人情一别如湘水到底无心向北川过江干宿契宗兄菴中叙别自从把臂论三三十二年交今尚惭早晚多情承益语往来疏阔少书函江潮雪涌君山北芦叶霜封闸口南一宿天涯人去远声名不改旧时菴夜泊南闸投静室宿朔风林外十分寒潮落江声行路难扣户菴前松梵静尚余月色炤更残访友特寻黄叶溯溪流茆屋忘年云盖头日火炊餐三顿足那知远客夜来投代梅吟东风若到我家门漫笑寒岩香骨冷不肆春容姿态多一枝独向雪中挺望哲生兄坐息三日五日望知巳知巳望到欢不巳不屑澹交事需吟默坐相看意唯唯座中有客悉含声岭外猿啼峰月起炤彻干坤亘古心耐水清兮鱼不饵珍重欣欣莫浪言一回相见风千里空吾禅衲寿博得吴山水抛空楚岸船不知松柏老忘却世情缘觑破浮生梦淘干尽底禅幻身如海滴白发丈三千和菩提菴自如师韵学道愧三登翻思面壁九屈指记春秋算来白发有何似上古心仁宏形陋丑一点成太极两画分奇偶便尔列时序蒙媚窈窕柳化物日月光星拱辰北斗弗登天子堂甘为林下叟此是何等人善应而哮吼以涅槃为家以菩提为友率不改行优游仍如旧源海索书君辰正值夏初热榴花开瓣硬如铁剌破薰风殿入凉大点小点枝头血五十余年似春眠一枕松声惊忽彻才觉从前梦里身选佛选官由他歇净慧园种一娑罗子巳成树矣经十六载始试花见者奇之有题咏颇甚偶过主人亦索题遂拈笔成韵即辛卯夏云广陵一子堪成树十六年经方试花香入座中风剪碎影高霄汉月移斜品题得句云笺染带露清和笔墨赊继迹将来阴大覆除天霜雪盖尘沙同牧其师过华亭棹旋朱泾渡口弔船子和尚兼和牧师韵即清明后一日附元韵一帆高挂过云滩不泛清波意孰堪千载至今流不尽清明归去日犹寒乘流船子下洄滩忽转推蓬思不堪一自收纶人去后东风日暖渡头寒怀米头陀善工书画久慕谊风抱饮源不知凤阁有王孙南宫墨点家山水北海珍藏屋漏痕趺坐展巾学洗钵挂冠剪发傚于髡杏坛日冷删书笔月下敲推剌史门游栖霞寺摄峰山下寺栖霞形势开张地脉嘉两派源分双涧落千尊石佛一行斜塔遭劫火流金屑泉涌珍珠浪玉沙树历六朝烟雨在松声穆穆水云家谢友过邀冻解春风草木香时来邀我过钱塘青山满目羞惭色争得临溪话一商题朱去尘墨竹无君居处道人俗扫雪扬眉窗上绿战落松风万派声去尘笔剪精神足过闻性菴观金鱼内一尾通身澹银色有十二点大红故名十二红可爱避秦不必问桃源大隐何妨车马喧十二点红新世眼鹑衣道者诵高轩同箬菴和尚舟集南湖放生兼次其韵坐草瞻光花木深舟唿水陆集幽林当年点首惟顽石此日圆明总佛心且喜觉场空有漏不烦情见到云岑谈锋瓶泻回狂澜湖海游鳞天地禽酬曾仪公居士见访次原韵叶落秋林不计年何期知巳话生缘人间巳没天边日月下偏歌湖上船夜泛波明吟绝句心空机息罢逃禅谁能把臂倾肝胆却较吹灯灭正传答𨍏轹严居士原韵几回静坐月明中冷地犹怀千里风春草岸深蛙沸耳祖庭秋晚叶飘空惟凭道眼掀尘世纵逸狂歌达此宗选佛选官非所事等闲出没妙高峰元旦雪夜咏春风入岁散天花草木银头世界赊锣鼓喧喧沉醉客不知林下雪烹茶宿兴善古禅堂雨霁酬大山兄元韵喜逢时雨话生寒翠锁烟云树一团梦属天涯依古寺声流大海别溪滩隔江招手成多事到耳狂歌息异端聚首笑谈清夜月眼空碧落太虚宽送致言道兄之武林省亲满林风涩静寒烟击冻声催夜半船数载思亲归未得忽逢江上拜尊前挽闇斋黄老居士二首宦游学海事王侯谏议曾标五凤楼为觅安心林下士故乘风月问溪流花开薝卜君当去果熟祗园孰可留不负西干金口嘱再来东阁阅高丘质託阎浮入帝乡全无声色动行藏生缘识破庄周梦法性灵游大觉场鸳水空流红日影百花谢尽素园香传灯虽未称名姓道义千秋为举扬题不借居余思轩冕遂多以荣辱易何似山水情常年终不二云鹤纵其眸狞龙恣游戏流长接天渊花落香泥地明月引清风松竹排其次集英乐幽赏宾主益高志舒怀百草头豁目庭前意不借居无为岂许立文字登烟雨楼登临惜不见岑楼一望云山天际週烟散长空风月冷雨余极目草庭秋台前谢客声何似树上啼莺语若流泛滥清波浑钓艇夜来酣饮笑封侯见鴈阵初来忽尔见天涯北来一阵斜行成虽有队影落恐无家翅奋争霄汉群零惜浅沙春秋时节事烦语不须嗟为万松菴石盟禅友寿草肃风清松有神夜来萝月碎龙鳞开轩纵目云霄鹤坐石安心格外人不问秋声吟底事单提黄叶颂斯辰虽然算数知天命僧腊何妨百二旬寄隐者林木经霜老道维许自孤名高思靖节篱菊杖亲扶送中佳禅师之松陵孤邻怀去鹤草木禁秋馨话别枫林老期长竹径青露清云障卷天冷月华停空眼着何处轻身喜浪萍村居五首结箇小茆房周围不打墻春三二月里好看菜花黄居住依村舍听音喜树下门临渌水长屋遶蔷薇架一掌平阳地茆房三两间门开无昼夜径出犬声关村居出入便不畏蹊𨄅路菜饭粥随时山深多异兽独爱村居里年来爆竹声菴中坐听响直放到天明寄龙池和尚侍寮断疑兄欲写春前事何如晚节香水澄鱼眼碧林老傲霜黄秋色冷烟雨樵歌振玉阳怀心千里外令我忆沧浪过古南次泛舟寻梅韵解缆乘风过别津欲题无语问江滨相依屋角吹香冷却到林边见蚤春野岸未容芳草色高枝先占百花神三冬冰骨亭亭秀留与闲情莫放身送素严法弟还山凉风乍起君出山君今还山风愈寒视水清兮鱼不饮扁舟归去霜花冷目渺七十二峰低荡胸三万六千顷高歌漫板兴潇然破浪安眠唯自领到岸踏翻脚下船直上玉阳台绝顶览穷湖海何小焉惟有禹门夸独秉和冰灯诗辛卯秋日忽山中老人耑使至为遣弔闇斋黄公有断疑公者作元旦冰灯诗并叙附示余接诵顿令心清肠涤可为龙池绝景美观也又託予转致梅溪大山兄欲共切玉扬金声和响协以增祖庭山色即二公冰灯诗始刱焉然虽藏珍之家不可无诧怪之嗤如许着一砾屑杂宝器之中但不知玩赏者以为何如若以荆燕同目则藏珍之家掩面东南巳也谁噼玉岑纵崖靓珠垂珪树明如镜不须琢磨经异匠天然之色临物映佛供山川溪涧月僧邀庭际围积雪架空一座势如山玲珑巖壑形凹凸窦窍四面洞光辉中心一点内外彻辉天鑑地耀无私热肠冷骨貌凛冽偪人眼底尽生光烁破干坤萤火灭证心堂集元旦赏瑛花绽裂开余丈此灯此日绝奇胜光扬湖海咸慕仰景联少室夺春芳燄高星辰佳气象可惜龙池老古锥不曾吹灭拦腮掌因书此语达诸方拟议喫我南湖杖无题桂子飘香八月天水清鸥鸟伴鱼眠秋光冷抹凉风雨芦荻花飞白雪船鴈字横空临古画帆征落木泻流泉和宣微法师村居除夕三韵村居草舍避风威谿径虽通驿路违谢却除寒红日暖相看夕火暮林稀家家爆竹分声碎处处烧荒祭地肥菴内不同人共赏一炉松燄向空归柏老能操霜雪威寒香不与世相违山深岁尽松烟羃聚落幽栖车马稀烹茗崃中泉异美煮羹冬笋菌香肥听凭醉后添杯乐漫击钟声送夕归林泉意气逆尘踪不问溪山有异同好看儿童双眼碧笑他老大一身红樽前弗觉更筹改醉里焉知岁月穷高世书怀除夜咏题余信笔写春风咏雪兼怀三塔自闲禅师天降琼林拥四维崑崙玉出众崔嵬青山白叠成风浪碧水银流合派归策马蓝关唐国重牧羊北海汉庭威谁将少室峰前事今古如何论是非乙未二月廿日谢如菴院事兼讯南湖别众临谿睹雪上头陀六载依栖意若何一度寒侵一度热几翻风险几番波人情佛法春霜晓世事名程梦里过逆顺消归东海去听凭时鸟乱啼多山中吟五首世路多荆棘山林少客行泉流稀草木何处虎狼生交情贵意澹相约定然期即此堪频往何愁见别离学语队成班沉吟向上关一生空傲腹怀抱我人山祖道传心印师承肉与皮老胡真骨髓未梦克家儿雨泼青山壮云归洞口香卷帘千嶂碧花落见人忙秋日寄金韵伯诗客月冷蛩吟水碧流普天声色落江秋不知黄叶催何事打着其人自点头观海菊花香尽朔风寒草色青黄树叶丹潮涌雷声惊海岸层层波级耐人看得梦中首联续成兼勉友花芳寻涧底叶落振秋声梦里游春事醒来记夜成眼前图霸业身后总虚名若个凭今古由谁定死生宿栴檀寺与蕃子夜话偶宿栴檀寺三生论劫灰月弦初夜发更点渐深来星斗持霄汉鴈声落九垓话残灯火息弗觉晓钟催金台栴檀寺乃江右历山法师开山刱建见其帧子有自赞故书此兼勉龙吟关主燕国栴檀寺非同入众材青年童子在白发老僧回孤影尊堂上双眸冷地开法坛问道去枯木听龙来丙申九日前送净慧园主人旋南北地秋深南亩黄西风催促晚来香广陵如得春光蚤先寄一枝入帝乡为尚甫童居士寿风生殿阁动微凉正值临辰下玉浆一滴沾唇鲜百味千杯倾腹漫流觞花飞艳丽争歌舞茗试新清倍酒香鹤驾宴亭恣共老何须问诀秘传方题画云山涵水水涵天寥廓虚明万象潜月载满船归未得暂将孤艇宿芦烟秋日雨中即事不闻林木香应被西风刷云想衣裳轻寒随霜露滑飞飞红叶老片片秋声杀平知松柏心不将颜色刮溪帆不逐情缘水一溪长帆短棹各东西乘风载月归家去莫向芦花野岸栖五月寒叶染云烟薄梅黄五月寒柳阴摊地北山色媚江南马上轻风冷署中裘葛残窗前天雨久脱却两衣难听雨雨打窗前过潺潺渐觉大湿林鸟不啼唯听云声堕瓶梅得蜂字韵春入瓶梅蚤未开霜雪封案头灯照色窗外月形容瘦影成孤立清香岂易逢夜深蝴蝶梦天晓系游蜂伴梅遗我非青黄一枝梅在傍支梧情弗倦对影意偏长点额疑为假涂身似有香岁寒心愈洁姿色自天章孟春送友之楚二首三冬冰骨解风暖觉天长取次入幽迳依稀在故乡凝眸青嶂嫩衬足草头香踏遍江南地收归月一囊不妨流水在高山若便诛茆可着闲种竹移阴晴带雨裁云补衲自成斑唿来鹿子狂心歇养就狮儿纵意顽如吐瞒人三寸舌莫教放过赵州关拟题黄鹤楼汉阳江上烽烟塞黄鹤高飞化五湖日落洪波空草色舟横渡口载荒芜秋风萧索王宫尽劫火烧残鬼孤欲问洲前鹦鹉话吴山相隔杳难符甘汝耀老居士索题爵鹿图鹿走林原鸟忽惊双飞来去树头鸣梅生两角风难埽雪点通身看有情回首望崖花放萼悬蹄弄影草停声老人只在松山后不与时流说姓名甲申过金陵怀古断铁沉江锁荒城涌石头马蹄催驿路樵斧乱林丘玉气从云散阴风落日囚一回春梦入白地草生秋戊戍八月初一日读三国志忽闻雷惧雷昔尔笑曹瞒天释英雄义不单舌战群儒羞剑客声惊将相伏星坛七擒泸水波涛振六出秋风心胆寒国丧中原轻九犯至今流血未曾干介为舟禅师语录介为舟禅师语录卷之八门人海盐益证等编禹门影堂集诗偈丁酉十一月自燕归抵毘陵闻先师讣三月行程一渡江秋深叶落满庭霜才登岸脚收行李忽睹山头送讣章掩面罔知谁问讯甦声重与共商量曾经元夜通消息梦到于今泣路长龛前上供十载师恩报未休闻倾血泪上高丘如何只履先归去却教孤灯末引愁入径风寒吹面冷临机语默痛心头思深石壁空埋迹望断云山影莫留十二月初八日夜古南和尚促移龛师本同根各一枝果能谁是克家儿伤残骨冷丛林散痛彻心酸众目悲何事生前轻料理致于去后任施为莫言不肖叨法位敢与争先力论持戊戍春云阳道上读鹤林和尚书扇头诗有感兼步其韵蹑足龙门胆气夸此来头面带烟霞三冬巖室余松火二月江村赏杏花蛰户春寒难出穴蜂房人静自排衙片帆复放荆溪去邈得师真是克家春胜人事自矜夸面掷东风散碧霞丛鸟乱声催客路驿亭孤影袭灯花江流水阔寒侵户雨洗林新柳护衙鸿鹤峰前栖泊思迢迢山色米南家寄鹤林十州兄兼呈方丈老人鹤林古德尚高风千载令人竹院逢历国知名唐代寺虚堂说法近时钟碑残墨洗斯文笔境致阴凉祖道松孤峻门庭羞刻剑抱惭僧去继谁宗山中得扛字韵兼慰同门古帆首座安心立雪世无双为道倾家惟老庞汗马功成归汉室干坤数定息乌江漫将头角峥庭户且放和平护法幢流水去还容器得夕阳影落力难扛清明后五日夜大雪忽楚水法弟奔讣入供遂出山有感兼送别不知何事怒天威一夜溪山与世违冰割春风青草断眼堆白浪玉花飞寒光落燄流凝地节届烧香冷湿衣踏冻毋轻霜雪累到家宜展目前机监刻先老人语录雨久偶阅十景遂拟成韵禹门桥翠积桥流迥不同禹门三级浪抛空松间露滴声声雨谷口香生面面风芳草谿浮春水绿杜鹃血染映山红好看霹雳晴烧尾到此方知鱼化龙娑罗树竺国灵根佛庙东移来法脉此山中千秋铁榦橕霄汉一段坚心剖梵宫花素雷惊香拂火影成荫覆叶遗风祖庭梁栋承君力虚腹流光气象雄中龙池林麓龙旋水一池深藏头角岂惊时代为窟宅形于此渊脉流分派所之空印水明千古月影悬花放不萌枝看飞会作风雷雨遍泽甘霖与世宜分宾岭昔年问道不知名云水来参向此行勘破归宗禅去也掀翻济北棒离情三登九上人何处喝震雷奔鸟乱声楖栗横肩谁把住岭头宾主自分明白云崖欲飞飞不上清霄犹带春风雨未消陡落斜披鹏展翅崚嶒势逼虎申腰丹青摹写绢千尺天女横拖练一条几度老龙抟不得一回来去一回骚避暑窟禅室多年冷似秋莺啼花落万山头衲衣净洗巖前雪云履登沾石上油侍者罢参驯野鸟国师不教索犀牛寒侵松火三冬富避暑凉清一窟幽试心石石插陵虚令试心试心人见胆魂倾县崖未肯全抛手半偈如何出死生纵步转身须着眼临蹊掉臂漫牵情直教试到无心试堪笑东山水上行凭虚阁凭虚一阁倚空高月下谁来把户敲炉火乍添烟篆古画图频展墨成蛟拟邻睹史谈初地欲与先天论易爻鸟道栽松人罕遇云霞出入挂眉梢伏虎石君非草木斗春红踞伏威狞虎啸风形似蓝田曾没羽补如神女漫施功惊群磊落嶂烟里独立孤危霜雪中愿护祖师声迹在尝闻听法晓云钟玉阳台乱峰头出玉阳台登望千谿万壑来山色聊呈红点翠水光却映绿生苔迎空音乐花飞雨过岭老猿声叫哀未许片云能翳目一天风月四时裁送先和尚语录板入楞严偶过东塔即事信自灵山记莂深福城烟水力追寻新成梵阁标初志奕世文章启后心檀度果圆酬夙愿慎终功德敌祗林好将白社邀贤士法脉芬芳亘古今讯善卷和尚浮石老人居吴门西山桐叶菴受善权请戊戍秋九月廿一日入院某十月朔二日过礼赋俚言书扇头呈敬菊花香满傲霜天桐叶飞声过善权云水趋奔离墨径风帆挂落祝陵烟杖持白发尊檀膝座侍巾瓶继佛肩一击清秋正法眼重开祖印印单传题善卷洞寺三国云山开建寺一条古路洞边去泉流不断殿无雷火书名偃柏处为先和尚录板工竣送入楞严值听梅法师入院书赠去来宾主菊花秋正此时当阐化猷悬辨纵横称义虎显扬曲屈继禅稠恢张紫柏门庭焕句破楞严狂见休不吝广长无坏舌分身尘剎喻三周龙池和尚小祥塔前上供赋呈永首座兼勉同门师去绝端倪望东枝向西树眉愁尽落家法治何齐窣堵霾霜雪山流断碧溪相看天际鹤来去复云泥怀梁谿马尔采居士记得山头雨瀑声想夜狂阻晴兼阻客流日复流香洗垢绝尘迹恣情多抑扬霁开红绿战星埽地天荒艳世矫春露松秋操雪霜朱门闲茗碗白社逸霞觞时节菊清品谷幽兰独芳久怀交澹荡聊写菜根长过凫溪白椎菴挽闻照法师寿四十九七月三日逝忆余初登戒品年公作梵音导其前倏忽春光廿四载秋声叶落惊人骇逝者如斯空叹哉饶是瞿昙也笑哀四十九谭无一字纵横来去恣游戏白椎不说苦空禅拍手西归看种莲凫溪波浪如天阔诸子望师归莫测我来迟爇一炉香为师拈出无生灭白椎菴雨阻兼示慧上人春雨长新绿老藤牵古松林深多异鸟水浅少游龙揭目数竿竹舒怀千里风谁知此段事微笑破颜中又雨中望虎丘绿凝眉宇短长松林内新声林外峰只道白云飞去也看看原在此山中晤达明禅友本是同乡兼俗亲缘逢吴国话重新道为南北多相左尔我萍交秪个人访闻机道兄叙旧忆昔穷山水亲临问道原罢参悬草履招隐理林园竹影移无倦松风操不烦聚倾胸次积霜雪老何言巳亥三月十一日复事影堂作明州太白名天下百三十代传灯亚唐宋五宗启法筵至临应菴密菴罢数百年沉法鼓声洪钟一扣群音差元公司李作金汤请主师翁辛未夏棘剪云开万象森千工万运梁高架十载丛林一建新中兴济北宗风化十二支分派脉洋百川源海各津梁我师独阐禹门寺继父扬声祖亦扬时陷干戈隔云水弹指座中祛虎狼鼎革焕然百废成看破云山水陆程四海禅流双眼碧空王殿里一灯明秋风秋雨洒秋香清波上不泛慈航荆溪东泻声悲落月冷千峰草木伤及子延孙未了事谁堪振翼鸣翱翔都缘祖父光余廕何不倾心向影堂客龙兴院偶晤禅友以诗见示作送别细雨沥秋声佳期话客情泛流新水浊凭岸得风清相识亦从此知心谁共评天涯逢邂逅惜去意何倾蚤秋作似铁关法兄方丈一叶知时往飞林不见多花香经雨谢草色渐风磨祖父法幢海弟兄情义河流清亘古洁岂与浊成波又蚤秋即事和铁关兄韵不觉箭催时又改惟余沧海共山高林间茆屋英雄隐石上松阴处士操夏日冰生成节祭秋风浪涌往徒劳凋残叶落霜涂地万籁声消何处号寄住宛陵同乡几回深想敬亭登何日风帆入宛陵画壁图真千百个同唿名姓识高僧送六融法姪为师住禹门打供七月秋风犹带热路行车马漫停歇白苹翻浪鱼鳞辊杨柳疏阴蛛网结何事独行不惜身苇波履险沖符节因时僧聚禹门多固尔慇懃打供切楖栗龙游去百川草鞋虎勐离群穴逢人谩乞一文钱开口须饶三寸舌赚得襄阳庞老禅倾家财施真豪杰君不见懒融日日走丹阳三十年来名始扬朝去暮回力不折身心坚似一条铁遗风籍载牛山头道德名标千古碣子缘生楚黄麻人楚称黄麻才气神难近难亲终不易为人为巳要经纶打东家骂西邻驱耕夺食捉麒麟捉得麒麟径莫辍踏破千溪万岭月一回直入宝山家倾仓倒廪不须说清风满载日归来恣尔师颜欢相悦三拳肋下还一把虎须捋此是超群狮子诀履冰辞省觐伴我和尚口占龙池绝顶玉阳台须自亲登到一回举似霎溪资福老句中兼致正中来九日前送密音禅友住寿昌寺龙池数载不辞劳赢得清秋眼界高此际黄花香欲吐送君含笑节前操游张公洞径入张公洞玲珑醉客心怪神工不易奇巧步难寻灵窍通天日鬼形夺地阴拟穷沿底路前去崃犹深过海会礼磬山天隐老和尚塔多年声迹磬山隈今日亲临到此来塔立干峰新海会寒香独秀一枝梅中秋夜谕看月华者一轮皎洁净无瑕犹较春灯光更奢珍重管絃延醉客莫教眼底妄生花又得归字风荡云霞尽息机中庭孰与是成非竹林高士何相习独许渊明醉着衣题画雪里梅一枝雪里香寒彻双雀啼眠意若何设使春风摇弄影莫教离此别投窠题画图帝阙乱叠千峰云外出一庭风月向溪流相看坐对青林下不计前朝王与侯登芝山顶谒玄帝新宫峰立耸霄汉烟堆殿宇新山灵多古洞石润少飞尘羽士承仙脉玄宫集蚤春浪传童子去丹灶尚遗真溧阳方山普陀寺影堂集题八景诗巳亥秋九月寓方山日暇观眺其山形若飞禽兽伏之状可谓殊胜固拟八题曰八景云其坐山形似象眠故题曰象屏峰于项横落一脉直下如凤翀霄其平如掌有印林禅师者诛茆开辟建寺骑上董太史其昌书额曰小普陀寺旁有池流注不涸故题曰凤皇池清凉石者在寺之后印公初拨荒入见其石以拄杖卓立遂意祷云云而孑然弗倾固尔心喜默异焉因是以成丛林记其原名清凉石也寺西南有高阜与象尾相连络仅对其怀宜为普贤台之名右有紫竹丛积茂盛约亩许云紫竹林即圆通殿侧西北有泉甘美清洁笕入厨可给数百口之余拟以天人师号应之曰调御泉向有龙洞马冲而合为八景遂拈笔吟咏粗索成韵孰曰诗欤聊记林泉之始末亦阅笑于大方作游兴之余韵云兼不亡其人当额曰印林禅院青龙洞一山特起万山朝山洞龙藏云外飘变化神奇看掣电应时风雨及抽条象屏峰象屏峰拥碧云霄宝带垂空落凤毛罗列谿声长广舌梵音嘹呖卷松涛凤皇池灵杰山川发秀奇天星形落凤皇池茂林深注长流水月照清波绿染眉石马冲万里驮经白马功身坚石马历秋冬名称两立归僧寺石迹堆冲马化龙调御泉派远流清调御泉涵空印月彻深渊滋生万物成佳品纵尔调羹必用先普贤台峨嵋山上普贤来信步移方向此台落地云开菩萨面放光石炤象王回紫竹林紫竹林中身应多善财云里唱玄歌不知音韵谁家曲到处闻声向普陀清凉石清凉石上白云封狮子游行不见踪哮吼之时群脑裂文殊冷笑漫扶笻又总八题成韵象屏峰涌金陵浪紫竹林开小普陀石马冲明空界月青龙洞古碧岩阿凤皇池影天花落调御泉香六味和殊胜清凉石上立普贤台望远来波即原韵奉答吕秀才影孤云鹤过谿山为爱林泉玉笋班偶笔不堪成俚句承笺奖谕启柴关青松皓月高岗上白日风尘满世间若也信归灰劫事好偷忙里话生闲喜林叟禅兄夜话自乙亥太白相别之后迄今二十余载忽自淳溪过方山访予予偶外游至夕方回及晤面不识矣公抚掌笑云某也相叙甚乐故赋以志之春日游行过别峰归来灯火夜初红入门把手面生涩道字倾声音巳通彼此相看霜雪里大家疑似梦场中掀翻祖窟当年事漫话沧桑鬓不同又过淳溪相访忘年共半百弹指晤三春太白参同普淳溪道义亲水流天际月风落树头尘湖海一瓢饮幽居日又新途中五十自嘱麦秋五日却生渠浪迹天涯半百余心外有身堪算数杯中无物可踌蹰笑谈麈尾凭拈弄轻薄狂言自剪除洗钵江湖随挂搭杖头风月听吾祛同林叟甘宜伯袁非池诸公登保圣寺塔林无颜色可当时三月游亭罢酒卮古寺苍茫龙虎柏僧堂冷落祖师眉新荷出水簪云湿老树凌空操雪姿塔上铎鸣唿客语聚谈霄汉眼高窥初夏初夏入新热花阴卧短墻一枝情不倦盖覆草头香题高淳县新桥长虹穿水面凤眼逆流窥两岸波涛静平帆去不危襟湖通宛道负郭接京师任重频来往楼台引月随题龙悟菴淳阴龙悟菴者兴于丙戍岁适有龙自西北来蟠踞菴嵴头角显然稍顷向西南飞去观者以谓奇事邑侯丁偶题龙悟为额恰符其兆焉庚子春予就医寓此是以知其详聊述志云结草向平原龙蟠众目喧花香涂觉地果熟布祗园万顷烟波集千林树木繁开窗明四野红日涌当轩龙池和尚十月廿九三周忌日师真高挂月明中三载慇勤事巳终鸟谢春林香满地猿啼残雪岁寒风追思不教全无改较后谁行半折衷卷却帘吹灯下火虚堂日落影凌空影堂告辞诗先师去世七日舟方入山正直纷纷举措之际及任请状乞铭监刻语录之事至次年五月十二日工竣遂送板嘉兴楞严寺巳入藏坊秋举入塔特进山谏议众心巳合非一可止尔故告供而往师小祥躬礼塔头见塔铭未勒工石未程又居两月以完刻立碑遂计远行巳亥春闻永首座病将危矣偶泊吴门得信以至悲感克腑脏遂勉诣山乃三月初十也次日即奉影堂其永首座徒辈又作一变沸摇非小固输巳赀以为调解事得沖融嗣后商于众以继席之举于是一众未全肯诺言至再方允从于六月一日接某入院以影堂一应等事交代毕矣吁舟虽未能尽孝然三居禹门共一十六箇月日也时九月十有二日过方山主人洎众坚请住持亦勉允以补三年之志而作事奉焉约一年三周之制毕故先于真前作告辞云师之去世舟无住皆因师后事所累舟岂无能向远行见语嘈嘈忍将避师在光中鑑亦清宁有祖道属人治半年一年存与亡两次三翻事不易若彼若此有嫌疑门墻角立何名位寒心三反入龙池仰面扪声吞热泪欲诉于师未及闻犹将今古评公议百丈典型千古持岂向禹门一旦弃听说斯语众颜怡故从继举承遴次既托于兄事周旋岂不倾诚全仁义思子于父观其行固假方山展终始就此室中县师真聊表一点丧心志陈芹供水作清飨日焚夜火恭如侍虽未缉御树法幢灵光虚运空不坠循环交际秋几经屈指师今三周忌礼师真前告作辞乞师昭格鑑舟意欲负师真别此间馨香再播他方地暂随云翼寄空林若得深栖重兴记友人归桑田结菴口占味道参风历有年归菴傍水近亲田春花夏麦秋黄稻正好安闲看雪天春日寄金粟孤云和尚忆昔看林落年来廿四秋世移疏见阔情慊澹交游瘦影春声拂幽香谷口流惟凭持此意寄语别山头和𨍏轹严居士中兴普明寺韵昔年问寺僧悲感复何兴棘草逢春剪金沙聚日增愿深功业就持重道惬弘载帛千秋事谁将名共登秋蛩吟尔声于类亦非雅何以喜其秋露吟若使夜深听仔细悲悲切切语寒心影堂集介为舟禅师语录介为禅师语录卷之九松陵杂录侍者照德记录辛丑十月二十五日为法门说师云古有学儒学佛者而有排佛排法者亦有谓选官选佛而言下知归者盖因夙植种子深浅不同固有信与不信而各善其本也唯六祖巳下出临济曹洞二派绵远流长所以代出杰人道明眼正宗风不坠也一时士大夫倾心仰慕不可枚举至于见道明心师师授手机缘载传灯录以垂千古模范绝非泛泛之流也秪如灵巖檗菴者据法门礼当姪辈前晚至夜扣门投宿知客相通谓某即熊鱼山也彼时山僧对知客说不管鱼山檗菴以礼相待知客遂安排夜饭食毕即送安单次晨粥后知客引檗相见及入门便云某在途中于礼有所不周恐轻冒和尚云云山僧答云不必太谦檗随作礼一拜起云某有小事云云便出时山僧见彼仓忙而去意甚有不然稍顷知客回谓檗菴师云我们三峰家法叔不受法姪礼的与天童家不同有灵松法姪者亦同知客送出遂云这里和尚向来法姪辈俱不还拜于是檗唯唯而去山僧闻此语不觉抚掌一笑将谓鱼山是个人原来器量只如斯耶向闻他为明朝极谏一时颇有声名及为僧又承嗣灵巖以绍佛祖慧命可谓学佛学儒而选官选佛之名位两全矣岂料只可闻名不可面见既担当法门自有法门名位而何以法门眇视自欺乃尔耶如若粥饭主人宾主之礼尚不可忽况法门乎既尔气岸踞傲亦不该入山僧之门既入山僧之门必循法门之礼讵可谓天童三峰家礼有不同乎三峰岂是天童家之外人耶汝或放不下一顶纱帽原去做宰官何得偷生于法门而乱法门之礼耶罪莫大焉山僧不是扬人之过切要人知过必改毋致法门陵替而罪归任法之人也传云人能弘道非道弘人而今而后高尚其志者幸各勉旃壬寅花朝慧剑禅人乞语归南岳结茆悬智慧镜鉴当台邪正握金刚剑截岐路葛藤须是个汉方许恁么地去慧剑禅者系湖南茶陵州人中年忿志诣吉之禾山剃度受具笃信向上一着誓欲遍参知识究明大事因缘复往楚之衡州见有中国清寺荒凉之甚意有感发固营造殿宇恢张功毕即延某禅师开堂自一衲飘然历吴浙参龙池报恩灵隐天童靡以本分事叩询虽未获棒下翻身作风颠而亦有所益焉兹过海云丐余数言归故里以全诛茆之计山僧欲书语恐返钝慧剑费磨砻也不见昔日郁禅师过断桥有省作偈云我有明珠一颗久被尘劳关锁而今尘尽光生照破山河朵朵如有问慧剑索明珠者切忌当锋者丧示施秀峰居士大凡学道人要立心坚勐如开荆棘林相似手执利器直截向前毋令退缩始到平阳田地方得纵横无碍有何拘禁念佛参禅的亦须如是参念到情尽念断时即此看看是阿那个念佛参禅秀峰向这里下得一语他日阎老子见你倒退三千里有分如若未然且看念佛的是谁参与庄汝扬文学书前月冒暑敢烦起居深为法门金汤铭感七月初间偶拈笔草渎悬望颁示竟付不闻且疑焉孔闻拈香一端姑谓众居士之请至于私窜藏板紊法悖常其罪难逭即曩岁先老人去世某因燕旋兼程抵山辞世才七日群议纷纭众同门固以先人末后事委予种种跋涉而不辞畏者振先人后事整法门纪纲不惜了身力任之苟若悠悠两端何以主持慧命乎叨大檀现身护法敢向披衷也即前荷体泉众居士勉从老居士之爱姑为暂止如埽菴者道义相孚跂仰良久不谓今日遂至斯耶若以私夺公以邪乱正不过枝叶敷衍一时到底水落石出难为识者哂纵孔闻一孽鬼馘作活计自有法门纲纪在所可惜者拖人下水一时正人君子有被瞒顸古云识法者惧宁三思毋忽为上因山衲素钦门下望隆山斗为正法墻堑固冒昧重言于长者之前少救一时之眩惑缁衣之好雅有同心幸祈鉴原山衲幸甚法门幸甚示碧云天维那业儒者必言行相顾学佛者须内外一如所以儒释之道不易言也学佛的人要说到行到者甚难见道的人要化道了道者亦不易说到行到名行解相应得之于心应之于外始终内外一如方合道化于世谓言行相顾又岂离斯之外耶自天童师翁力振宗风而诸方遍播虽盛衰一时独钦人心有所慕尔近来参学之士贤愚类杂识见偏枯饰于外者邪正不分朴于内者闻阅不广固尔高下相持门党各立护以冷热争胜我山堆积至于是非纷纭慨不足惜也碧云维那当持此为戒云他日龙天推出则头正尾正不得谓山僧辜负汝也至嘱示楚珍全知客船子朱泾三十春功程不计钓金鳞海云住在吴江滨来往师僧暂寄身欲效渠侬重整纶只恐波清鱼不亲鱼龙最喜桃花伸禹门一跃力精神凡物镕质变化新安能学道不师真齐贤三省思古人超群拔萃作梁津临济一喝全主宾楚国慈明神鼎珍今将此语书楚珍记取归家莫浪陈示恰安定知客诛茆打点身心要住山把茆盖头不等闲习气销镕情识尽方能透脱死生关古来学道士英杰道不齐名身不还昔日勇公礼雪窦后果声鸣震宇寰彼乃丈夫我亦尔子当发愤莫辞艰住得十年廿年去寒巖枯木香千般若问深山何意味一声啼鸟落花间示且憨溶悦众学道无难易进趣要心坚离却文字解力攻铁橛禅所得如轰电明暗见不偏掀翻葛藤案截断众言诠如大象搏兔若龙戏宛蜒能具是德量鑑物义了然所以香严老机忘击竹前桃花灵云见洞彻妙中玄理事融如海方弃到岸船若还穷未尽勤笃细钻研朝参及暮请必须匹古贤且憨持此语将去养成羽翼鸣沖天冬日赠虎丘凫溪雪邻关主书大经雪点梅花寒里香松风水月映交光竹林日影摇苍苍四壁溪流濬眇茫孤峰高矗浮图幢百千座遶须弥王五十三参无厌狂百城谒遍岂寻常善缘恶境心相忘楼阁门前弹指郎绝境绝邻开士房炉烟篆起云飘飏明窗净几展奇章翻阅妙义不可量手捧目观诵未庄濡毫蘸墨写珍藏功完掷笔破关墻好将声振海云乡寄赠开迷禅硕居不厌尘嚣谿苹供自饶蓼莪吟野兴贝叶诵余朝柳系云山阔畦摊稼穑遥闲情狎鸥鸟岂许尺书招秋冬交际落乡收成苦雨欲供十方云水餐喫辛苦处要心宽都言浪子偏怜客谁想临身事事难思春景况林丰富入夏炎蒸汗不干一尺青禾长没岸十分兵饷逼交官指望秋成办国课忽天作阴风作寒三日五日雨连绵满田枯稻水面摊焦心柴米两增损男妇煎愁睡不安如若延迟加霜雪脚冻皮穿眼泪血伤予伤予不可测徐仲达居士因事索书以自勉人之喜兮如春风春风悦意情愈奢人之怒兮如秋风秋风一发林木杀杀木声愁心且悲思春犹意未足观一念思慾如夏火夏火炙物颜色堕谁知慾火毒如蛇穿骨入髓总不惜直待火灰冷如冰蛇始化形无踪迹仰天一笑顿豁疑此段景界孰得知说与君兮君自持简雪厂禅师一株大树本同根千叶芬芳荫地森实落秋风成太白花香春谷布南岑山开古寺通明庆笔吐新声振越音倘若乘帆如楚国暂停船子话倾心因託院事后述怀偶尔乘帆入闹廛云开风月到庭前寒期细火生幽慼日逐长波浪息肩几问深山何处得徒看要路往凄然非干檀度门高迥愧自无能道力全壬寅仲春步西郊外过顾慎所园看西敷海棠共本数十根似虬旋藤抱可羡虽阅其多未见此之奇异也遂书以为记云海棠花有名多种巧质无如此树嘉盘礡清香怀远义枝枝笑若醉扶奢祝琴川新塔法叔浮石老和尚七袟庆值春光华满林香风吹舞奏新琴浮屠七级然灯座法鼓三槌狮子音化道源流宗济北芬芳谱集镇虞岑掀翻海岳倾天际留得声名万古钦题画层峦叠翠壑流泉径入深林别一天倚杖凭栏何所思莫如归去问陶潜谢徐松之见访并赠冒暑徐君子轻衣过海云交游身立正选集目超群剪翳空花尽舒襟茅塞焚经纶堪载国天不弃斯文过介嵩禅友静室书赠村居不远郭西畴五水源归三万流春到庭园香草木云开桂岭咏清秋雨移竹圃泥疏脚晴种梅林雪点头只有这些风味别何妨山市亦输筹赠苏门沈居士桂子香飘下碧天门开洞府紫云还丝桐韵叠频生指鸾凤双鸣并集肩芝酒不辞歌永夜斑衣宁醉舞长年为凭海岳春常载偕老同登陆地莲送浮老人复住报恩过湖泊快风阁登眺登阁风停快移舟水浪平载归僧寺晚夕火起钟声送破峰法姪返芙蓉芙蓉棒下彻风颠三十三人继后先勘破诸方归去也小厮儿在别峰前示盛文学参禅马师一喝大机用赚得儿孙天下奇寄语松陵盛居士也须照顾两茎眉寄仲达徐居士思我浩然巳白头忆君四十正青秋三心不得明宗旨一贯研穷入圣流世幻多般闲伎俩人生倏忽梦庄周好将平昔情繁绪尽付东渊水上沤上元夜寓万松菴观风俗作暖气梅方吐晴和灯节佳田蚕烧野岸锣鼓闹官街杂綵排昏眼新声散醉怀一轮当宇宙到处见天涯慕云凌居士七十书赠世间五福寿为良难得如君五六郎泮府双名标姓字蟾宫独步绣鸳鸯和风渗面春波长兰酒倾樽满苑香惟愿老翁年登百快来入我选佛场嵩月禅者为众打供未就遂返灵隐惜尔之作子乃旧门第为僧灵隐寺青姿割爱缘克苦身当事喜同里若初禅友话怀兼送别十六离亲向陆沉看经霜雪老来侵位尊道德生皇愧禅学诗书感慨深欲罢法筵归晚计幸予桑梓聚谈心聊将邂逅灯前语犹作家山送别吟寒云禅者同师暨弟居灵巖久适过海云叙旧欲返里故书此送别适晤沧桑沔水音谁知老幼昔何今秋空雁落撩虚影霜结冰寒禁客心兄弟晓行轻似叶师徒夜集重如金灵巖法社膺居久调弄同声过别林题琴川图城环桥锁树头峰峻谷泉奔下碧空坐爱青山藏屋里闲邀明月拂丝桐拂水岩五鹤迎龟去悬流落涧深转添春雨胜风逆拂千寻题金溪松石图岩石玉生光耀碧清溪金色漾流中云烟霾壑泉声隐千尺寒松落涧风朱尚乡居士索题庆余图邃谷幽藏迹乔松鹤引年林清浑世外坐寂几尘喧危石倾云雨晴岚秀碧天最深人罕到宜老地行仙怀黎川隐峰禅师相谓黎川北幽然别一居谊风怀古道节操益钦余问故清溪月翻新案上书不将玄妙旨轻忽许踌躇示定远尼既为佛子当报佛之深恩始不负出家之志汝前日过海云丈室之中老僧诘问汝本分事汝遂跪求开示老僧便棒云还会么汝适拟议老僧又棒云拟议即错知此一棒落处便识得汝未生巳前本来面目亦不枉出家不然终日茫茫无本可据非但虚过日子亦只与为衣食辈者无异也及至一口气不来又向甚处安身立命所以出家乃大丈夫之所为汝既出家可谓女中丈夫于二六时中贵要发明自巳心地必须参究父母未生前阿那个是我本来面目若果蓦地冷灰里一星火爆管教照天照地去也直饶到恁般田地正好海云来喫棒定远试道道看正所谓把手牵人行不得惟人自肯乃方亲毒机法姪索偈归里掩关子是邗江家里人几回踏破岭南春而今归把关头住不落机前出异群癸卯七月廿日计甫草居士四旬书赠四十君初度中元候五辰桂香秋夜月桃实洞天春但得安闲法何愁不老身清心宁致远济世若为伦中秋夜怀普峰道兄晤别广陵道相安数十春天涯知巳在白发逐时新叶洒秋红雨云开桂玉轮徘徊翻忆昔遥致一函陈示净眉侍者参禅人莫闲散清净心田休污染撞倒银山铁壁墻孤峰独露无拘管此时节丘脱碗一掷声倾顿豁眼识取渠侬真面目竿头进步翻身转赠西归主人雪镜禅硕一天风月自西来云水归帆向日开万顷湖光涵野色雪中香彻镜中梅赠丘玉臣居士传得岐黄玄妙诀援生不倦最精神惯将一点鍼头力扶起人间痼癖身与朱使君子葵居士曩者牧其师寓鹤洲过询承留斋扰谢屈指几经寒暑而怀想神如左右也戊戌夏送龙池先师语录板入藏曾具柬躬叩闻尊体违和故弗再造斋事之毕遂返毘陵嗣后埽菴有左议之衅欲晤子蓉令弟倾悉始末尚缘悭未获其面遂以柬致老居士深知楞严不忘令先司寇弘护之愿力迄今耿耿得施玉峰询咨清胜之极每念真如浮屠若非大力量人之纲维讵能得文笔插天卓然远近欣慕即檀护不朽之观欣羡兹玉峰之便敢附片楮讯候起居拙录附上幸原弗备代浮老人哭徒孙晓宗兼和诸什弦字韵人影去萧然虚亏月上弦徘徊看白发啾唧丧青年桂子香飘落云开露滴怜轻归生死路何事怨苍天瑞游图双亲真于圆光之中几供经卷瓶花茗碗手轮珠对坐马某索题遂拈笔书云长者师仁闺阁以德夫妇怡然花赏茗啜经卷勿开而自诵串珠不念而自彻真耶影耶问子瑞游即得观音赞坐磐陀石无说而说具满月相内彻外彻欲识渠侬真面目大千沙界波罗密读黄山谷作士大夫食时五观文註食无求饱居无安儒释何曾有两般千古法言垂不朽九思仁者重如山断指法姪复济祖塔募兴化寺殿宇书此为赠摆脱金锁狮子爪牙全露掀翻海岳滹沱浪激泼天普化铃声棺材里何常摇空小厮只眼瞎驴边几曾灭却一句三玄要验尽龙蛇两喝分宾主历然堂奥一旦毁没沙积云封裔寻荒迹噼空殿宇维新凿石敲砖特地塔峰影竖报恩门下产麒麟魏府兴化昂头角克家之子脉洪济北以凭公验墨劵昭格力肩祖印噼荒丘掘得真身宝剎浮从此门庭光显达喝风棒雨几时休随笔书示破愚副寺秋叶落枫林黄花泣露吟长空鴈影去窗下喜无声示持珍尼律云比丘持身菩萨持心经云受持者是持此身心得不懈怠而精进道业珍者若世之金玉珠宝五谷之属为世之所重不论贫富贵贱僧俗人等必假以滋生而长养色身坚成世业并证无上道果号持珍者意义珍重之谕也经云三千大千界珍宝满其中味此则理贯精麤性通物我于世出世间之法镕成一片即无一法不是珍宝无一法不是自巳乃至动转施为拈箸放碗无不是本地受用本地风光即此圆净尽底何妨声色堆头着眼百花丛里安身然虽如是直须持珍信得顽石点首方自甘喫海云三十棒始知佛法不作人情嘱拙安逸监院传持佛祖慧命贵乎心明眼正然后洁身行道而又要严巳恕人自尔扬名于后世如若苟徇利养附物缘情非但现前声名不振亦乃玷辱宗风而立身何级夫思前必顾于后是则其过鲜矣海云拙安逸监寺者参历丛林虽年茂而志向可畏遂书偈勉住山他日龙天决不负尔偈云佛法当年不易求九旬腰雪鑑千秋传持衣钵大庾岭建立宗风济北流豁达门庭玄要秘纵横照用主宾酬元弘祖道杨岐老杰出丛林南匾头扫尽葛藤禅一味接伊正脉继吾俦为灵巖继起储禅师寿兼致谢伏以灵峰独秀迥出春林雪岭丛芳香飘异国恭惟继翁法兄和尚慧日和光智灯炳焰台宕德声五百座中不啻隔江招手浙吴风韵千人石上宁殊就地点头玄要宗开邓尉桂香风遶琴台湖海云筹共集川流信祝咸臻曩承香供于证心堂上铭刻不忘兹期恭询于崇报室中有怀靡及幸逢赵老百二羲甲初週聊献一芹稍申积愫甚愧菲亵仰冀莞存临楮曷任屏营之至赠五祖寺圣揆法姪白莲峰下一花开五叶芳芬百亿胎千丈岩前凡圣路三更衣钵继西来因行者弹烛煤烧衣口占弹烛烧衣恐着身忙将冷眼谩吹尘横拈一掷抛空去随地连风埽卧云赠寓菴禅者昔年曾跃禹门浪平地昇腾头角昂吞吐颔珠全意气泼天雷雨没遮藏示从闻侍者从闻思修不堕有无言言见谛切莫涂煳送碧云天西堂归楚住山离楚游吴三四载海云得意便归家一帆高挂长江去快捉南山鳖鼻蛇毒杀岩前瞌睡虎儿孙脚下遍天涯甲辰春因恙幸陆允培居士得瘳遂索偈以为日进自勉不偏识见如春雨万物承滋枝叶繁大小根茎芳润色花香草木长林园心空要破玄关语境寂谁存解悟言但得时中无间断菩提场只在尘喧示破愚副寺破愚不会禅一味气性蛮如人触他怒冲倒一边天牧头水牯养成彪耕熟山荒旷野田有人问道棒三十没奈你何秘莫传际门实侍者一日自霅往昭阳省师宿海云偶晤近文孙勉送归里仍往师所喜其诚孝有始终遂书偈以记其志往返苕溪路昭阳复问津迢迢水国去何日带归云示兰先禅人幽谷兰香正是时春风吹遍压梅枝声新鸟语唿林绿先到人间叫画眉过雪溪菴访本洁禅师溪环翠绕一林幽雪里梅花香白头佳色满庭空界月照人不倦亘千秋宿雪溪游沈氏北山草堂平原空谷云堆巧卓立峰头翠点奇家宅奕居元宋树草堂题笔大名诗九松挺秀凌霜雪三径蹊斜下碧池坐久浑忘归日晚涛声听落北山迟可微禅者昔披剃天童密师翁座下追随白云历有年矣癸卯冬过海云询予予留度岁一日持纸索住山语遂拈笔述以为赠云曾经岭过铁蛇关只为寻师太白山阴盖亭中肩可歇钵盂峰顶路微攀法求断臂当年切道历深心此日闲郑重堂前亲铲草破砂盆子债须还复吴门报国寺众护法恭惟王臣从灵鹫而来浑身觉海居士因法华再现独印心宗上国咸赖金汤三吴允瞻光燄愧无文章难作阐扬之口况多野僻徒抱面墻之形适承符命甚惭协举一橛禅非云自了懋老人恐其哂之惟大方尽吸西江致樗林追随百尺不独宗律有同源之庆而佛祖扩慧命之传矣谨此复奏不宣喫密翁棒毒煞丛林气鱍天会得三更日午打掀翻千七葛藤禅单开一只顶门眼惯用通身掉臂拳勘破也个生缘邈他不值半文钱介为舟禅师语录介为舟禅师语录卷十侍者超修录吴门杂录嘱却迷泓知藏衲僧家出一丛林入一保社切究佛祖根源了脱死生大事始不负参学之志若乃为巳为人亦须具透关眼目方可到彻头彻尾底田地然后拈一机一境教令直下勦绝便掀翻禅床趯倒净瓶焚拂禅板肋下还拳噼面便掌恁么唤作全体大用亦早巳错过了也不见临济祖师云吾灭后不得灭却吾正法眼藏时三圣云怎敢灭却和尚正法眼藏师云巳后有人问汝向他道甚么圣便喝师云谁知正法眼藏向这瞎驴边灭却试看他先德提持正法岂若今时不是落在文字障里便迺坐杀玄要句语中又有等阿师见他后生辈写得几个字画得两笔山水就以声势牢笼他谓你随老僧住住将来不孤负汝引得他业识茫茫无本可据一心只要付法偶凑骗得枚拂子去到三家村里说青道黄忽遇着个孟八郎蓦头一问便面赤耳热报国亦不是压良为贱惟将验过的药病一併拈出果服应效管取四稜着地何妨将千金担子与伊尽力肩去第不得效麻缠纸裹的样子到处惹人笑是书此语一任却迷上座持去示天下人嘱形山洽记室返昭阳旧隐吾有一宝秘形山等闲莫与路人谈消磨垢净辉天地照彻心宗独指南水国幽居宜养静研穷妙义契同参他年果熟香飘处十字街头任放憨嘱天节中维那天节维那名源中自入海云之室历尝诸方五味禅有年矣丙午秋于报国领众至丁未春解制后辞归省亲遂书嘱云偈曰如来禅祖师禅抛击声中省悟前焚沐酬恩遥礼谢绝攀大意树枝悬玄关透脱无师智妙协不同独脚篇得此香严真骨髓维持正法永流传嘱且瀚澯副寺且瀚副事名源澯昔到方山次任海云副寺知因果明罪福骨鲠气和行履清洁可为今时衲子中间气也一日辞去遍参于丙午秋复来报国入侍寮仍兼理副事以至山僧谢院之后辞去结茆固难以意留若道山僧把住放行逢人但恁么语偈曰心离意识参同普学绝圣凡碗脱丘一滴源分四大海三条篾束万峰头喝雷棒雨倾湫岳打凤罗龙驾铁牛且喜住山人本色见超师可异常流同住规约马祖百丈开辟释氏宗规黄檗临济特倡千古玄猷所以建丛林立规矩分宾主定赏罚办道安心之士有所归焉迩来法门风运奢侈相习亦不免忻厌之半然报国乃创始梁代前茂林和尚中兴之业自茂翁去世虽有继美之风而或其力未充故席院寥落人力星散法属监院亚圭者结影撑持欲起前人之志固乞郡邑荐绅护法居士等公启敦请山僧于五月初九日进院不觉睹目动念思古人曰安危德也兴亡数也而苟德可将苟数可凭斯丛林规矩岂可忽哉敢以先德烦略之诫聊述数条以勉同住者云复永宁素严和尚自先老人去世并入塔之后不料种种异变异闻虽咫尺如隔天涯忽接翰谕兼读尊刻令人肺腑加虔永宁可谓卓然高出云表禹门头角独伸淮东天际欣慰欣慰予年齿衰颓六种缘悭无能振扬祖道甚抱愧焉介石弟拟迁塔因得手札方谙始末余并无一音入耳此一举必是旁以势惑之岂可附其尾亦张其声耶陞塔之念愚意久矣奈无物固尔因循兹庆美举幸先老人巾瓶犹杰出九峰之右也但考形拣选恐日期太促于七八月间动得方妥倘今年不就要在丁未秋可也极欲图晤面倾夙积因寺中向贻荒产役累逼迫固不得抽身远出如尊意果决不妨输质当先诚恐资力兼备者难在先人面上亦不顾是非得失之虞可也不宜缓急就之为妙余不尽述幸亮裁夺耑此草覆和顺治先皇帝赠玉林和尚还山诗原韵自古真人降帝家指天指地作生涯神光耀宇流清韵紫气腾空丽彩霞教彻宗通传正脉慈弘愿济等河沙玉楼烟染缁衣色覆却金毛独露牙甲辰九日后古帆法兄过吴门报国以诗见惠一宿而返思去之速遂和得黄字韵兼寄怀霜老枫林落叶黄何如篱菊晚来香满庭秋色排幽径击目天涯渺去航意气横空鸿雁履不朝深处卧云房漫辞弘道劳心力回挽颓风振古扬甲辰小阳月访继起和尚憩落红亭览其匾序幡然一新遂口占为赠灵峰卓立青霄外三万六千波漾中浩荡胸襟廓圣眼千秋象顾落花红乙巳秋素严和尚往禾请藏经路值龙风水涨丈余抵报国话怀兼送别为法裒金一剎那不辞风险入洪波倾心济物参同契任愿弘休道韵和灯破永宁千古暗教流东海福田多停看落日吴门寺晓载归帆上北河访岂凡金太傅记别灵峰不昧因乘时化现宰官身掌枢裁决夸明哲问喘和声颂道民才选名高柱下史愿弘信历法王臣誓深尘剎将心奉净秽游行佛日新寄仲将包居士三载江城赖护心倾怀道义重如金聊书短句询幽致他日临风话别音题朱凤萱居士夫妇真质禀阴阳生化育根同天地历清秋松山偕老无余事胤子延孙奉不休自赞谓渠是个伧汉却也骨力挺然指迷者之路而翳豁青天驱狂者之病而电掣盲禅不将语默恒规矩一味拦腮掌与拳一拳拳落当门齿报国风声从此始自赞咄是你曾入天童悟祖之室一棒打不回头后到禹门浪里通身抖擞不及只得一肩担荷去也抱尔真兮拘执师尔法兮壁立露双鼻孔与人看了此目前万事毕丙午大年日为吏部考功司张住汉封翁止文老居士七旬寿天生俊骨产麒麟腊底梅花香异闻维岳乔松千古秀景庭鹤集舞凌云五日寿法慧禅硕五日天中节家家扶醉客唯吾法慧翁问寿于松柏松灵柏岁长柏子松花香苍翠栖云鹤幽林语奏篁明晨千树火照夜一眉光佳气弥新斗庆云流满堂辞报国兼怀徐昭法居士空生不觉满头霜眼碧清秋陶径香黄叶云飞天外去岁寒松柏只如常又辞报国寺一瓢云挂卧龙头三载清风载月流问道钟声归何处满庭香积百花洲因事自嘲赴席吴门寺何如珠走盘光旋虽不异役世岂能安水火无情急形骸须自宽忆经来去事莫与论心寒示幻云知客云化风神雨化天满林春色露长涓有时幻出诸形象直教人称自在禅和蜜蜂颂宋佛慈祥禅师者嗣法圆悟有蜜蜂颂五首勒石淹没久矣不意复出于醉李金明寺掘泥土中得之诸方传和者甚广予一日过如菴访仝门案头得赏原什其味渊深遂次其韵思怀诗咏蜜蜂时忆佛慈心何日归碑断采花声满地韵联字脚带香飞万子千孙天一涯春风花里自排衙看看俱有青云志队队成行入帝家三春花发正当时引起游情去未离采得中心香味足一声韵入益清脾一家和气运春光风入烟波意不忙锐剌林间香捧足百花丛里去承当西风檐下闭枯桐谢却香林光窍通百炼金针藏蜜室等闲一剌血流红与龙池介石登禅师书先老人十周之际某当躬叩塔头奈势有不可往者而犹有畏焉窃谓龙池一席乃济宗中兴之始非汎汎之所当今儿孙遍天下渊源皆由此耳自幻密二祖归隐之后渐属寂寥幸得先和尚复振祖父之风虽遭沧桑之易遐迩瞻光益隆不幸丁酉之变家门作祟致有同根相煎之忧一旦塔幢空寂径属别往今赖贤法弟仍踵祖父之武克绍入室之声德恢巳坠之业林睹抽新之条谁不望巖而聆謦咳乎是有不可往者恐辱起家之麟也巍巍祖庭岂不宣弘正令乎是有所畏也虽然安忍坐视旁听令议者罪归法门乎有谓今龙池遵铁古二和尚之式凡同门概以客礼相待夫虚客座以待同门者或前者之偶然而后者亦出其不意可也若拟此为恒第恐闻达于识者深为法门不取也良以祖道下衰非人杰讵能扬声于末运况区区之不肖者乎固不当履谏争之阶也语云尊莫乎道美莫乎德当斯之世虽未见其人或于法门礼有可取者自尔和气攸归果欲达巳达人庶远耻辱也吾法弟和尚幸踞既倾之岸必回狂澜之波即风云偃化响应声来及门赖其光宠缁白慕其实归不致旁观者噱则存没之幸矣谨具先老人供仪遥申寸衷之至仇敬泉居士八十功名世寿与文王直钓垂纶渭水长夏复春光临醉里泼天云气藕花香怀灌溪李居士应时桃柳浴春风松菊犹存秋径通故国怀深情去远吴山望近意难穷烟楼撞破流芳叶台柏凌霄驻玉骢云水天高一段路不知何日论心空赠大顽法姪莫大因缘一段事顽空特地为申冤铜头铁额蒿枝拂从此禅流济北源送同门素严法弟旋荆谿归永宁寺片帆才挂秋江上千里归音振海涛肩拍禹门空里过射州城望佛头高腊月初六日为董耀庭居士七袟冬日云开万丈天一光东照大罗仙皓歌谁谓商山隐角里偏居向白莲溪上松风清似鹤壶中月挂直如弦谈空实相从心悟不学人间寐语禅付嘱都门普济禅林觉幻监院黄檗闻百丈举马祖一喝三日耳聋不觉吐舌睦州识得临济必成大树阴覆天下人所以千古之下独称济北宗风而机辩夺群杰出人表至我天童师翁白棒掀天繁衍中外龙池先师激空禹浪雷轰普济平地声腾唯觉幻监院去华存实抱逸青标深藏头角岂同点额之流偈曰密移玅用大雄峰觌面全提箭拄锋传此继吾正法眼莫教灭却瞎驴宗自赞两眉横剑双眼一天胸壑虚浩口海流禅机拔利钝棒埽廉涎是圣是凡居末位恒沙佛不与齐肩又赞普济堂前露本怀棒头一击禹门雷冲开碧落千寻浪敕点飞龙遍九垓送永济长老回广宁二首已酉春路出关山气浩然宗风独立正人天蹋翻三级禹门浪源化东流济百川送子归程万里还春帆高挂水云间杖头拨转西来意正祖风规一笑颜寄盛京国子公殿下击目天涯只咫间辽阳秀气结千山王公古产英灵地玉叶金枝第一班寄北直天台寺宗极证长老递灯吹却较千差暗地光生证克家焚钞独输宗正眼意超言外笑拈华赠中山石舸法姪继师之席开辟中山驾石船一帆云挂济无边载归湖海风流客抛出金刚圈子禅为楞严当家道充禅硕寿梅开玉树满庭芳二月春风载露香目送云岑隹气象青林柏染紫霞光酬华严寺双树房雪林老师原韵谈吐如风岂易求鹤形松骨逼人眸百城参罢华严室双树林高万寿楼南涧久膺心法印罄山相契箭锋投而今弗觉轻携杖重整诗怀句绝流酬本山深秀堂人素师原韵松陵古寺迥云巅邀我钟声烟雨前法说应心无所住花香优钵太虚悬林深秀气开三径位袭单传印五天问道人从桥上过桥流水定素如渊行状住永宁同门法弟行渊述师讳行舟字介为别号扣寂楚之沔阳州赵氏子父讳世节号季明母杜氏世服儒业师于十一岁丧母废学出至黄安县东林寺矢志脱尘礼纯心师薙染十八岁随师伯童山参方历吴越间习经论之学五年间潜通教典师志意高远不甘以语言文字埋没此生闻天童密老和尚宗风大振亟往谒值童上堂下座师随入方丈便问今日上堂事如何童云下座了也你见个甚么道理师云乞和尚指示童便棒师礼退疑情顿起一日又入方丈问虚空粉碎大地平沉十方诸佛向什么处安身立命童便棒云你只今在什么处安身立命师从此愈加疑闷偶阅高峰语录见万法归一公案参年余圆具后寻辞出山之龙华瑞白和尚一见忻然即送进堂堂中规条严整正遂师意从此昼夜苦参不惜身命𠻳症极危亦不放参一夕闻二板饮茶放手中茶瓯忽然会得日午打三更意旨举万法归一一归何处至一切古今公案了了无疑师既证彻不自表暴解制后复上天童往还十余年老和尚每见甚恰意心器重之续因费和尚住金粟师辄往就冬结制安两序职事尚缺知客忽见师费大喜曰有这位好知客在如何失错即命两序送知客寮费曰汝久住天童一应规条惟汝练达今金粟务要悉炤行事师一味平等未几辞职同师伯往江阴结茅数载缁白瞻风剃度颇多时与张静涵居士尤契厚后雪峤大师赴云门座下弟子曹源大歇招师进云门师至大师方示寂请师为典客其营葬造塔一应后事多属师任然大师生平呵佛骂祖眼空宇内会下英俊极多见师必推师为老参熟谙法门纪纲师从容荷负不辞繁剧督理丛林树立窣堵于云门辨才古塔之旁竟为大师最后之法檀焉时先和尚正中兴龙池祖席诸方久参宿学遐迩趋风师闻之始往亲依一见机缘契合遂命为维那是时英贤济济师乃调摄有方内外咸悦朝夕惟率众扣激此事日益智证经年余便为入室真子矣嘉禾如如庵先和尚创始之地自赴龙池之后虚席十载顺治巳丑二月先和尚亲送师入院集合郡绅衿上堂嘱付命主其席时与观察履素黄公激扬法要居三年师以老和尚发迹之所不敢独自久留屡欲退谢固辞不许凡七历寒暑整造修饬规模一新于是坚辞老和尚命古鑑禅师继住交代后师往都门受普济禅院之请结制开法阐扬向上一着普利人天明年冬南旋至毘陵闻先和尚讣音已八灭七昼夜矣奔赴心丧理后事并请状请铭监刊语录次年五月送板楞严入藏后即请铁关禅师继席龙池进院之后师以老和尚三年未满乃应濑江方山近席设立影堂供养尽礼三年中凡龙池常住极艰瘁事无不竭尽心力一众咸赖云龙池向自先和尚道崇德广海纳山容方来无不翕受十五年来故六种与阐提之辈窥觑无门后之相继而住者或以缘不适称或以岁值多艰不无宵小与外来者借此搆难于其间师平日为师为友当其义有所激念有所之虽鼎镬在前师亦不惧故龙池凡巨细事悉为排难解纷也辛丑师过嘉禾万松庵值有吴江海云寺之师将远行不欲就时值前住圆明正禅师力恳之师方允初至海云颓落不堪未久诸废毕举冬夏安禅设戒衲子如归远近信向居三年应苏郡报国寺之请寺自茂林大师后日渐凌替田园荒芜征唿络绎师志在振兴凡除弊起废有非他人所能胜者会当事严查度牒遽动故山终老之志戊申年寓归如庵二载吴江承天万寿寺系宋报本元禅师道场龙象杂沓载在僧宝传中日渐废弛明嘉禾檀护陆公光祖冯公梦祯辈属吴江大姓蠲金助田经理故院为接纳云水之要津邑中第一剎也乃于康熙戊申共延青印法和尚主法结制于内一载诸绅士方以海云夙谊且以丈室乏人非师弗克负荷复过如庵敦迫方允进院日四众无不欢声动地因寺田多濒水不能供课师经画事理公私幸安然慕年攻苦兼以严冬不得休息至庚戍复发痰症自春徂夏形体羸弱而操作精明一如平日痰症转加诸护法请立监院稍节劳苦由是命久执侍者从闻上座监院事值插莳晨起语监院曰我若一死薄治龛不用一切虚礼滋常住累劝农勤作务要加厚饮食毋以我为念午时整衣趺坐少倾而逝盖四月九日也师赋性磊落纯诚无伪居恒简默不露文彩待人平等律已甚严及遇法门体要全身担荷举动皆直节自见不肯少徇微私至于勘验衲子当机迅利不假辞色惓惓以古人相期不轻许可不滥付授所至丛林经理补救辛勤不辍晚年无他嗜好惟勤勤执作务以利益常住为心至是入寂师世寿六十僧腊四十四出世开堂六居大剎说法自在语句切实具有古人风范所计语录两册板送嘉禾楞严寺流通得法者十人剃度授戒皈依者难以数计于康熙辛亥年十二月二十七日护法绅士暨合寺大众奉师全身树塔于寺之西塔上一片石将乞当代大手笔铭之以垂不朽而监院从闻侍者法章等念师悟由虽表道行未详复念余与师同门最契远走海澨属余述行状余虽椎鲁不敏义不能辞略为纪其生平梗概若师之真实圆通潜行密用与夫金刚正眼惟冀当世名贤君子受嘱灵山大士笔尖点出永照后五百䙫矣谨状塔铭介为禅师以康熙庚戍四月九日示寂于松陵之万寿寺越明年十二月二十七日弟子超修奉全身塔于寺西上甯元字圩世寿六十僧腊四十有四前后五坐道场度弟子若干人既葬其上首超修法嗣海盐等具状来乞铭将欲假世谛文字破介公实相为世人说法作疏通证明亦贤弟子之职也余何敢辞谨案状师讳行舟字介为别号扣寂楚之沔阳赵氏子父世节母杜氏世服儒业生而姿秀气宇迈伦既而父母相继下世年十六祝发于黄州之黄安东林寺西禅堂即五祖初渡之黄梅道场也得纯心师度之年虽幼便已出身许道化物为宗颀然具大人相矣年十八以童山师伯之鼓策遂迸裂牵缠而出门初步已具万里行脚因缘始谒天童密翁于太白峰头便知十方诸佛什么处安身万法归宗从何着落令其绪论直证无上法门征其玅心立见本来宗旨由是参古德于名山探法轮于渊海过弁山谒龙华瑞公至武原谒金粟费公顿觉头头是道处处安禅泛绡川如净海跋危翠如平涂于是云水既厌结茅江阴静息数载后往龙池遇万老和尚承法乳之弘慈传真如之玅谛遂尔命主嘉禾如如庵法席历七年而朴素韬光澹泊养性敝衲自怡烹藜可食头咜习其苦行津梁不惜勤劳是非人法俱空体用兼备者能如是哉丙申赴都门受普济禅院之请开法二载继而整海云之颓瓦新报国之丛林憩老南湖终归万寿万寿者宋报本源禅师法席明紫柏大师之所式廓者也师以吴江护法坚请故欣然以万寿为归未几而积劳既厌四大顿空一法不存二利兼尽嘱付已毕遂证涅槃嗟乎龙池源息法海波亭吴越之间狂狺猘噬求之太白一灯先后一辙者惟介师一人而巳何也以师能砥柱末法张主宗门不作今知识色相而一棒一喝痛下鑪锤使云水纵游之子扫尽一切葛藤立证三乘龙象岂可与今之架大屋养闲汉者所能同日语哉况超修等继志述事一遇法门体要慷慨直前全身担荷信乎其可谓知师者矣而龙池万公之席震炫重新俾初祖之西来大意炳如日星非师一人之光明得以复旦乎今超修海盐等久沾薝卜之香素领醍醐之化与诸檀护筑塔于松陵之万寿寺西叙师行实并刻生平语录纪述属余为铭余宦游吴地问渡胥城向跋高风不获如闾丘守访道寒山彭泽宰缔交惠远然披览遗编恍同对麈爰述景行以示来劫乃再拜而系之铭曰六祖初度教传东土震旦国中人天觉路屹立重关谁不退堕倬彼介师一掷而过虚空粉碎大地平沉光明四照通彻帝阍下振聋瞽上动日星末世法席赖公以整如风鸣条如川赴奔盲师瞎禅厥有今名扇惑当世谓之魔民师若不砭举世而昏荧荧一席如彼传灯誓挥我戈誓坚我城斩却魔种如醉而醒师居其间回阳沍阴生死既透去来任因何处是师吴江之滨日彼万寿息师之灵岿然一塔坐对苍旻师其安然万亿斯年余铭兹塔亦借以传赐同进士出身中宪大夫知苏州府事前礼部精膳清吏司郎中吴道煌譔十卷终