增修诗话总龟增修诗话总龟前目録集一百家诗话总目陶岳零陵总记毕田湘中故事曹衍湖湘故事韩魏公别录赵璘因话录李康靖见闻录呉感大定录捜神秘覧胡戢泗上传金华瀛洲录卢氏杂说南部新书唐李石别传江邻几杂志刘约拾遗明皇杂记雍洛灵异记卢瓌杼情郑棨开元传信记洛阳缙绅旧闻大业拾遗记王几通勉志广卓异记西安虞介唐宋遗史欧阳靖掇遗宋舎人春明退朝录东观奏事蔡寛夫诗史金陵语録张固幽闲鼓吹刘禹钖佳话御史䑓记钱思公逢辰録启颜录谈薮国史杂记文莹玉壶清话张靓雅言杂载王举雅言系述刘忠叟乐府集钱公思金坡余事世说野人闲话张鷟朝野佥载鑑诫录洛阳旧闻闲居诗话范内翰东斋录唐史拾遗柳公权小说旧闻有宋佳话刘斧翰府名谈钱希白洞微志王子年拾遗记赵叔平见闻录灵异录沈汾续仙传朱定国续归田録博异志郑工部南唐近事卢肇遗史郡阁雅谈桂堂闲话曾龙图诗话洛阳诗话杨妃外传古今诗话刘贡父诗话敺阳公诗话玉堂闲话脞说后集张君房脞说北夣琐言青琐后集龙衮江南野録李元文云斋广录桂苑藂谈周后人摭言葛稚川西京杂记范摅云谿友议杨文公谈苑孟棨本事诗文莹湘山野録呉处厚青箱杂记沈存中笔谈刘斧摭遗倦逰録太平广记幽恠録青琐集异闻集百斛明珠王直方诗话遯斋闲覧玉局文杂志纪诗大唐记志逸冷斋夜话䂬溪诗话集一百家诗话总目増修诗话总龟分门目録第一卷圣制忠义讽谕第二卷达理博识㓜敏第三卷志气知遇狂放第四卷诗进称赏第五卷自荐投献评论第六卷评论第七卷评论第八卷评论第九卷评论第十卷雅什第十一卷雅什苦吟第十二卷警句第十三卷警句第十四卷警句第十五卷留题第十六卷留题宴逰第二十三卷寓情第二十四卷感事第二十五卷感事第二十六卷寄赠第二十七卷书事第二十八卷故事诗病第二十九卷诗累正讹第三十卷道僧第三十一卷诗䜟第三十二卷诗䜟第三十三卷纪梦第三十四卷纪梦第三十五卷讥诮第三十六卷讥诮第三十七卷讥诮第三十八卷恢谐第三十九卷恢谐第四十卷乐府第四十一卷送别第四十二卷怨嗟第四十三卷伤悼第四十四卷隐逸神仙第四十五卷神仙第四十六卷艺术俳优竒恠第四十七卷竒恠鬼神第四十八卷鬼神佞媚琢句增修诗话总龟分门目録增修诗话总龟叙诗话总龟叙诗昉关雎诗话即稗官野史之类自王迹熄而诗䆮微变至扵汉魏极扵盛唐其遗韵余音直将与宇宙间山川为流峙也汉艺文志註稗为细粝王者𣣔知闾巷细琐之言故立稗官关繋殆亦不小淮伯王月肉嗜古学文其志慕东平河间而𣣔相揖逊于异代者宫睱廼取阮子诗话总龟延庠生程珖校讐之命工刋布致言于予以叙诸首予披而閲之诗之有话言有繇也诗话以总龟名言有统也龟千年五聚问无不知贺知章昔以爲殷践猷慱学之号阮子之诗话其殆谓慱而足以资问者欤阮子旧集颇襍王条而约之彚次有义棼结可㝷首观其圣制等篇破鲁恭之壁科斗错陈也次观其咏物等目浴玉池之日百寳争出也又次观其艺术纪实诸例发骊山之塜而彛鼎累累也终而观其䜟梦鬼神诸简燃牛渚之犀而幽恠又无以遯其形也夫殷之愽以韵学而成名阮之愽盖勤诸诗与绪言而有得者王约其慱合二家而一之又不可以徒事扵慱语者其何以见之哉见之于凢例矣是则可嘉也是爲序赐进士第中宪大夫奉勅整饰山东海道副使郴阳李易书诗话总龟序白川子负谴婴疾分牧芝城居常怏怏弗乐也廼月牎殿下时时遣贵侍觇之间授二册曰是爲诗话总龟是爲宋阮一閲所编是爲今程子珖所校是将夀诸文梓期与好事者共先生能无言乎余拜而受之枕次快閲曰佳哉月牎其披寳藏而璆琳琅玕毕集吾目邪其展武库而戈矛劒㦸震骇我心邪其过陶朱猗顿之室百物充溢足以拯急而切需者邪是冨且竒也夫诗胡爲者也宣欝逹情撷菁登硕者也夫话胡爲者也摘英指颣标理斥迷者也考诸三代而下春秋列国以上载诸经杂出乎词宗孺妇之口可徴巳嗣是以来作者非一家不能指而数也议者非一喙不能群而聴也譬之鳯毛豹斑非不文彩炫耀望者兴叹有遗恨焉盖未获总其龟耳今月牎廼能逸尘逺覧订古凖今与二三愽雅君子㝠罗约採彚爲全书书有门示别也有颣示同也有序示次也若有劝有规有慨有慕有愿学之意则皆置之不言之表而亦昭昭然灼灼然无言而无弗言孔子曰其义则某窃取之矣佳哉月牎之用心也昔河间以礼乐名东平以乐善着咸垂光汗青馨香帝胄至求述作槩乎未之前闻月牎孝友不凢文艺隽拔而又啫好清絶如此方之二王得无过乎是书也我国家宗室之盛皇上风化之隆贤士夫裁正之畧并可仰见刻之冝书凢九十八卷月牎爲我高皇六世孙程珖修学楚楚郡慱弟子员番阳人嘉靖甲辰孟秋奉直大夫江西饶州府同知前进士南京刑部郎中海塩白川张嘉秀撰增修诗话总龟后集目録百家诗话总龟后集目録后山诗话蔡寛夫诗话金坡遗亊石林诗话黄常明诗话艺苑雌黄诗话隽永东莱文集复斋録归田録文正公目録韵语阳秋东轩笔録缃素杂记葛常之诗话西清诗话桐江诗话丹阳集闽川名士传闻见録谈苑高斋诗话胡氏诗话许彦周诗话击壌集法蔵碎金上蔡语録横渠集亀山语録南山文集晦庵诗集吕氏家墪记易学辩惑漫叟诗话学林新编侯鲭録雪浪斋日记王直方诗话宋子京笔记杜诗正异诗眼山谷集东坡集言行録渑水燕谈正䝉书迂叟诗话吕氏童䝉训冷斋夜话隐居诗话三山语録临川集挥尘録林和集语録倦游杂録陈辅之诗话遯斋闲览文昌杂録三山老人语録东斋记事唐子西记南㳺集刘禹钖嘉话东皋杂録夷坚志上庠録古今词话夷白堂小集侍儿小名録阮户部诗髙道传异闻録龙川畧志囬仙録今是堂手録东观余论太平广记昭君图叙云斋广録江角録植萱録洪驹父诗话僧寳传传灯録山谷王梵志麈史诗説集古録记雪窦语録陈了斋集唐语林青琐集寄斋録四六谈麈金石録乐府觧题元城语録程氏遗书淮海集六朝事迹百家诗话緫亀后集目録增修诗话总龟后集门类百家诗话总龟后集门类圣制门赓歌门御燕门荣遇门忠义门孝义门孝义门宗族门仁爱门友义门㓜敏门志气门述志门求意门讽谕门逹理门逹理门传识门狂放门称赏门称荐门投献门评论门评论门评论门评论门评论门评史门评史门评史门评史门辩疑门正讹门隐逸门恬退门警句门句法门苦吟门留题门寄赠门故事门书事门讥诮门箴规门诙谐门神仙门神仙门歌咏门鬼神门释氏门释氏门释氏门释氏门䴡人门䴡人门饮食门器用门技艺门拾遗门百家诗话总龟后集门类增修诗话总龟增修诗话总龟前卷一増修诗话总龟卷之一甲集龙舒散翁阮一阅宏休编皇明宗室月窓道人刋鄱阳亭梧程珖舜用校圣制太宗好文进士及苐赐文喜宴常作诗赠之景祐朝因以爲故事仁宗在位四十二年赐诗尤多然不必尽上所作景祐元年赐诗落句云寒儒逢景运报徳合如何论者谓质厚宏壮真诏㫖也李文正昉太祖在周朝巳知其姓及即位用以爲相尝语文正曰卿在周朝未曽倾䧟人可谓善人君子故太宗遇之亦厚年老罢相每内宴必先赴坐尝献诗曰㣲臣自愧头如雪也向钧天侍玉皇太宗和之以赐曰珍重老臣纯不已我惭寡昩继三皇爲时之美传吕正惠端太宗朝爲参知政事多独对便殿语必移刻因宴后苑上钓鱼诗㫁句云欲饵金钩殊未逹磻溪须问钓鱼人意巳属公矣公和诗进曰愚臣钩直难堪用冝用濠梁结网人不数日拜平章事福唐蔡伯禧四岁对真宗诵书授校书郎春宫伴读齿犹未三周故曰三岁神童赐之诗曰七闽山水多才俊三岁竒童出盛时家世应传清白训婴儿自得老成资初尝学歩来朝谒方及能言解诵诗更励孜孜图进益青云千里有前期苏易简在翰林太宗一日召对赐酒甚欢畅曰君臣千载遇苏应声曰忠孝一生心太宗大恱以所御金噐尽席赐之夏侯嘉正好炉火仍以不得两制爲恨太宗御楼观灯进诗十韵末句云两制诚堪羡青云侍玉舆太宗和赐曰薄徳终难举通才例上居嘉正尝曰使我得水银半两知制诰一日平生足矣二愿俱不遂而卒李廷臣官扵琼舘有夷人携锦臂绦上织成一聮云恩𫀆草色动仙籍桂香浮乃仁庙朝赐进士及第举人诗也廷臣以千金易之藏爲珍寳忠义张巡守睢阳明皇已幸蜀胡羯方炽城孤势促人食竭以𥿄布切煑而食之时以茶汁和食而意自如其谢金吾将军表曰想峨眉之碧峰逰豫西蜀追緑耳扵元圃保夀南山逆贼禄山戮杀黎献膻腥阙廷臣𬒳围四十九日凡三千二百余戦主辱臣死廼臣致命之时恶稔罪盈是贼㓕亡之日忠勇如此激厉壮士尝赋诗曰接战春来苦孤城日渐危合图侔月晕分守効鱼䴡屡厌黄尘起时将白羽挥褁疮犹出阵饮血更登陴忠信应难敌坚诚自不移无人报天子心计欲何施又夜闻笛曰岧嶤试一临虏骑附城隂不辨风尘色安知天地心营开星月近战苦阵云深旦夕更楼上遥闻横笛声赵师旦潜叔皇祐中守康州侬贼犯城死扵是士大夫作诗者衆而元厚之李择思中诗最佳元诗云转战谯门日再晡空拳由自冐戈殳身垂虎口方安坐命弃鸿毛更疾唿柱下杲卿存㫁节袴间杵臼得遗孤可怜三尺英雄气不愧西山士大夫李诗云贼壮兵孤衆胆惊忠臣此日见专城负君罪大宁如死守土城坚不问生报国存心惟自愧唿天壮气几时平潺湲多少英雄泪千古封江不㫁声王维字摩诘天寳末禄山䧟两京明皇出幸维扈从不及爲贼所得维服药取利伪称瘖病禄山素怜之遣人迎置洛阳拘扵普施寺迫以伪命禄山宴其徒于凝碧宫其乐乃梨园弟子教坊工人维闻之悲恻潜爲诗曰万戸伤心生野烟百官何日再朝天秋槐花落空宫里凝碧池头奏管絃贼平䧟贼官者三等定罪维以凝碧诗闻于行在肃宗嘉之特宥之授太子中允晋天福三年与戎和晋祖曰当遣辅相爲使赵莹桑维翰同堂皆未言以戎虽通好而反覆难测咸惧扵将命冯道与诸公中书食讫分厅堂吏前白道言北使事吏人色变手颤道索𥿄一幅书云道去即遣写勑属吏泣下道遣人语妻子不复归家舎都亭驿不数日即行晋祖饯语以家国之故烦耆德使逺自酌巵酒饮之虏以道有重名欲留之命与其国相同列所赐皆等戎赐臣下以牙笏及臈月赐牛头皆爲殊礼道皆得之以诗谢云牛头偏得赐象笏更容持戎甚喜潜谕留之道曰两朝皆臣岂有分别赐悉市薪炭云北地寒老年不堪及还京师作诗五章以述北使之意其首章云去年今日奉皇华只爲朝廷不爲家殿上一盃天子泣门前双节国人嗟龙荒冬徃时时雪兔苑春归处处花上下一行如骨肉几人身死掩风沙虏中大寒赐锦袄貂袄羊狐貂衾各一每入谒悉服四袄衣宿舘中併覆三衾诗曰朝披四袄专藏手夜盖三衾怕露头刘吉江左人有膂力尚气事李煜爲传诏承㫖以忠扵所奉归朝供奉官以知河渠利害委以八作务太平兴国中河大决吉护之与工夫同甘苦使者至访吉不获甚怒乃着皂短布褐独负二嚢土爲先导从吏无敢言使者宻访得之归奏仁宗厚赐之内侍石全振领河堤甚苛急自谓石爆裂尝侮吉吉不与校一日吉乗小艇督役至中流语石曰公恃贵近见凌甚不畏死当与公同见河伯遂荡舟覆之全振乞命号泣乃止不复敢侵吉吉本燕蓟人自受李氏恩常分禄以济其子孙朔望必拜李煜真虽童㓜必拜之执臣僚之礼后爲崇仪使其刺字谒呉中亲旧题僧寺驿亭皆自称以南人不忘本也有诗三百首目爲钓鳌集徐铉爲序其首篇隐者诗曰一箭不中鹄五湖归钓鱼人多诵之以塞河有方略人目爲刘䟦河名震河上讽谕门太平兴国中李继迁以西夏叛朝廷兴师剪伐迨十年余至咸平末猖獗愈盛㓂䧟边境章圣以西民疲于输輓有厌兵之意而无名以罢师伐议者益纷纭未决事固秘宻未闻于外处士种放山中有诗云胡雏负恩信圣主耻干戈章圣闻之叹美且惬素志即遣使赍诏召至授左司諌直昭文舘㑹景徳初边臣奏李继迁死其子阿移即徳眀也愿纳欵遂罢兵放隐终南山累诏不起至拜官复归终于工部侍郎淳化中合州贡桃花犬甚小而性急常驯扰于御榻之侧每坐朝犬必掉尾先吠人乃肃然太宗不豫此犬不食及上仙号唿涕泗瘦瘠章圣初即位左右引令前导鸣吠徘徊意若不忍章圣令谕以奉陵即揺尾饮食如故诏造大鐡笼施素䄄置卤簿中行路见者流涕李至作桃花犬歌以寄史官钱若水末句云白麟赤鳯且勿喜愿君书此惩浮俗章圣幸汾隂回望林岭间亭槛幽絶意非民俗所居时魏野方教鹤舞俄报有中使至抱琴踰垣而走后㓂莱公镇洛凡三邀不至莱公暇日写刺访之野服葛巾布𫀆长揖莱公礼甚平简顷之议论骚雅相得甚欢将别谓莱公曰盛刺不复还留爲山家之寳莱公再秉钓轴野常游门下顾遇之礼优异等伦一日献诗曰好去上天辞冨贵却来平地作神僊莱公得诗不恱自是礼日益薄即辞去后二年贬道州每题前诗扵窓朝夕吟哦之王文正公旦在中书仅二十年魏野赠诗曰圣朝宰相年年出公在中书十四秋西祀东封今已毕可能来伴赤松逰公䄂书以进累表求退不许别本云昔时宰相年年出公在中书十一秋西祀东封俱已了如今好逐赤松逰治平中有吉州吉水令忘其姓名治邑严酷有野人马道爲啄木诗讽之曰翠翎迎日动红觜响烟萝不顾泥丸及唯贪得食多才离枯朽木又上最高柯呉楚园林阔忙忙争柰何令见其诗稍缓刑时人目曰马啄木蔡君谟守福唐政尚严肃陈烈先生过福唐维舟溪亭留诗于亭上曰溪山龙虎蟠溪水皷角喧中宵郷夣破六月夜衾寒风雨生残木蛟螭喜怒澜殷勤告舟子放棹过前滩亭吏録以呈公公遽令追之巳不及矣公自此爲之少霁威眀范希文有赠钓者诗曰江上徃来人尽爱鲈鱼羙君看一叶舟出没风涛里观竞渡诗曰小艇破涛去旁观亦损神他年在平地无忽险中人皆不徒作也冝春王从谦李璟之第九子好学善爲诗璟扵苑中与宰相奕棋从谦在焉令赋观棋诗曰竹林二君子尽日意沉吟相对虽无语争先各有心恃强知易失守分固难侵若筭机筹处沧溟想未深杨玢靖夫虞卿之曽孙也仕伪蜀王建至显官随王衍归后以老得工部尚书致仕归长安旧居多爲邻里侵占子弟欲诣府诉其事以状白玢玢批𥿄尾云四邻侵我我从伊毕竟须思未有时试上含元殿基望秋风禾黍正离离子弟不复敢言舒王得请金陵门下有人卖鱼一日放鱼有门生献诗云直须自向池边看今日谁非郑校人公诵乆之蒋贻恭蚕诗云辛勤得茧不盈筐灯下缫丝恨更长着处不知来处苦但贪身上绣衣裳华山郑云叟有伤时一絶云㠶力噼开沧海浪马蹄踏尽乱山青浮名浮利浓如酒醉得人心死不醒又赠霍山秦道士云老鵶啼猿伴採芝有时长叹独移时翠蛾红粉婵娟剑杀尽世人人不知宋齐丘江南二世爲宰相璟尤爱其才然知其不正一日于华林园试小妓羯皷召齐丘同宴齐丘献诗曰切㫁牙床镂紫金最冝平穏玉糟深因逢淑景开佳宴爲出花奴奏雅音掌底轻璁孤鹤噪枝头干快乱蝉吟开元天子曾如此今日将军好用心唐李日知爲黄门侍郎安乐公主池馆新成中宗临幸从官预宴赋诗日知尤存䂓戒其卒篇云所愿暂思居者佚莫使时称作者劳卢汪门族甲于天下举进士二十上不第爲一絶云惆怅兴亡系绮罗世人犹自选青娥越王觧破夫差国一箇西施已是多范文正公言劲节知无不言仁庙朝数出外𥙷梅圣俞作啄木诗以见意曰啄尽林中蠧未肯出林飞不识黄金弹双翎堕落晖夏英公庆暦中欲真拜以言者罢除使相知南京到任以二诗寄执政云造化平分荷大钧腰间新佩玉琪璘南湖不住栽桃李拟狎沙鸥过十春海鴈桥边春水深略无尘土到花隂忘机不取人知否自有江鸥信此心复徙西都张昪知諌院作青雀诗寄之曰弱羽伤弓尚未完孤飞谁敢拟鸳鸾眀珠自有千金价莫爲逰人作弹丸昇卒不敢言及之于濆爲诗颇干教化对花诗云花开蝶满枝花谢蝶还希惟有旧巢燕主人贫亦归又有唐备者与濆同声咸多比讽有诗曰天若无雪霜青松不如草地若无山川何人重平道题道傍木云狂风㧞倒树树倒根已露上有数枝藤青青犹未悟又曰一日天无风四溟波尽息人心风不吹波浪髙百尺西京端正木去马嵬一驿徳宗幸奉天观其蔽地钖以羙名后有文士题之曰昔日偏霑雨露恩德皇西幸赐佳名马嵬此去无多地好向杨妃冢上生罗邺工诗春逰欎然有怀云芳草如烟处处青闲门要地一时生年来捡点人间事惟有春风不世情春雨诗云兼风飒飒洒皇州能带轻寒阻胜逰昨夜五侯池舘里佳人惊觉爲花愁僖宗幸蜀词人题于马嵬驿云马嵬烟柳正依依重见銮舆幸蜀归泉下阿蛮应有语这回休更泥杨妃或云狄侍郎归昌诗卢常侍钰牧庐江日郡职曹先生恱营妓丹霞者卢沮不许㑹饯客短亭曹献诗曰拜玉亭间送客忙此时孤恨感离郷㝷思徃嵗絶缨事肯向朱门泣夜长卢演爲长句和而勉之曰桒扈交飞百舌忙祖亭闻乐倍思郷樽前有恨惭卑宦席上无憀爱艶粧莫爲狂花迷眼界须求真理定心王逰蜂採掇何时巳秪恐多言议短长李羽能诗五十方擢苐尝献江淮郡守诗曰塞诏东来淝水濵时情惟望秉陶钧将军一阵爲功业忍见沙场百战人盖郡守卢公一举及第景祐中羗人叛西方用兵朝廷永草泽遗逸士多献方略自衒鬻率皆得官其下材无能徃徃过望亦有挟持颉颃觖望不服者尝有人题关西驿舎爲诗曰孤星荧荧照寒野汉马萧萧五陵下庙堂不肯用竒谋天下徒劳聘贤者万里危机入燕蓟八方杀气冲灵夏逢时还似不逢时已矣吾生真苟且汪自能爲文章有平粜词诗意高古刺讥中时病云穴垣补墻已隳㫁屦穿履完屦亦亏汪氏宦不逹其他着述不甚留传唐文宗曰尝观晋君臣以夷旷致倾覆当时卿大夫过耶李石曰然古诗有之人生不满百常怀千岁忧畏不逢也昼短苦夜长闇时多也何不秉烛逰劝之照也臣愿捐躯命济国家惟陛下鑑照不惑则安人强国其庻几乎余在黄州与陈慥季常徃来每过徃之际輙作泣字韵诗一篇季常不禁杀故以此讽之季常旣不复杀而里中皆化之至有不食肉者皆云未死神已泣此语使人悽然卢承丘长沙人披褐居呉芙蓉山常着文爲芙蓉集作落韵诗虽一时讽骂闻者亦可爲戒题花钿云传粉销金剪翠霞黛烟浓处贴铅茟也知曽伴姮娥咲将来村里卖谁家又题渡头船云刳木功成济徃还古溪残照下前山看看向晚人来少犹自须来覔见钱年八十卒于所居东坡云在颍时陈无巳赵徳麟軰适亦守官于彼而欧阳叔弼与季黙亦又居闲日相唱和而二欧颇不作诗东坡以句挑之云君家文律冠西京旋筑诗坛按酒兵袖手莫欺真将种致师须得老门生明朝郑伯降谁受昨夜条侯壁已惊从此醉翁天下乐还须一举百觞倾盖爲文忠公昔有诗赠梅圣俞苏子羙云我亦愿助勇皷旗噪其旁快㢤天下乐一嚼冝百觞也景祐中华州张源作絶句云太公年登八十余文王一见便同车如今若向江边钓也𬒳官中配看鱼吟此诗毕入夏州其后元昊反关中有兵者六七年不解源作是诗以叛去亦足爲戒李清臣北都人方束发则才俊词句惊人一日薄逰郑州时韩公爲帅因徃见其大祝吏报曰大祝方寝遂求笔爲诗一絶书于刺授其吏曰大祝觉则投之诗云公子乗闲卧綵厨白衣老吏慢寒儒不知夣见周公否曾说当年吐哺无聂夷中公子诗云种花于西园花发青楼道花下一禾生去之爲恶草有三百篇之㫖章子厚谪雷州过小贵州南山寺有僧奉忠子厚见之已而倚槛看层云曰云多竒峰真善比类忠曰曾记夏云诗甚竒曰如风如火复如绵飞过㣲隂落槛前大地生灵干欲死不成霖雨谩遮天太祖问罪江南李后主用谋臣计欲拒王师法眼禅师观牡丹于大内作偈讽曰拥毳对芳丛由来趣不同发从今日白花是去年红艶曵随朝露馨香逐晩风何须待零落然后始知空后主不省王师渡江增修诗话总龟卷之一增修诗话总龟后集后卷一百家诗话总龟后集卷之一巳集龙舒散翁阮一阅宏休编皇明宗室月䆫道人刋鄱阳亭梧程珖舜用校御制王师围金陵唐使徐铉来朝铉伐其能𣣔以口舌觧围谓盛称其主慱学多艺有圣人之能使诵其诗曰秋月之篇天下诵传之其句太祖大笑曰寒士语耳吾不道也铉内不服谓大言无实可穷也以请殿上惊惧相目太祖曰吾㣲时自秦中归道华醉卧田间觉而月出有句曰未离海底千山黒才到天中万国明铉大惊殿上称夀后山诗话故亊进士期集常择榜中最年少者爲探芲郎熈寕中始罢之太平兴国三年胡秘监旦榜冯文懿拯爲探花是岁登第七十四人太宗以诗赐之曰二三千客里成亊七十四人中少年始唐以礼部放榜故座主门生之札特盛主司因得窃市私㤙上稍欲革其弊旣更廷试前一岁吕文穆公䝉正爲状头始赐以诗盖示以优宠之意至是复赐文懿然状头诗迄今诗有探芲诗后无継者惟文懿一人而巳最爲科举之盛亊也太平兴国七年十二月十七日大雪御制雪诗并酒赐学士诗云轻轻相亜凝如酥宫树花粧万万株今赐酒卿时一盏玉堂闻话道情无又御制五七言诗赐苏易简五言诗曰翰林承旨贵清净主堂中应用咸依式深岩比更崇归家思值日入内集英风儒措门生盛髙明大化雄七言诗曰运偶昌时逺更深果然谷在我中心从风臣偃光朝野此日清华见翰林举措乐时周礼法思贤教古善规箴少年学士文明世一寸贤毫数万㝷石林诗话杨文公在翰林去聀真宗眷之不衰即起为郡未㡬复以判秘书监召旣到阙以诗赐之曰琐闼徃年司制诰共嘉藻思类相如蓬山昔日诠坟史还仰夛闻过仲舒报政列城㱕觐后䟽㤙髙阁拜官𥘉诸生济济弥瞻望鈆椠咨询辨鲁鱼祖宗爱惜人才保全忠孝之意如此大中祥符五年杨亿为学士季夏𬒳疾至十月方赴朝叅具状称谢御笔状尾批七言二韵诗赐之诗云承明迩侍䆒儒玄苦学劳心疾巳痊善保㒷居调饮食副予前席待名贤大中祥符二年春真宗御制诗赐知贡举晁逈云礼闱选士古称难都爲陞沉咫尺间较艺清时公道在抡材应得惠人寰五年二月又制诗赐知贡夆晁逈云盛时选士贡闱开殿宇闻风献艺来心似权衡求实効勿教蓬荜有遗才天禧三年正月九日钱惟演承明殿面奉知举真宗御制诗并序云卜贤能之多士允恊盛猷资从之洪儒书伸藻鑑期申聀业用示篇章诗云寅奉昌圗绍庆基选伦多士叶前规郷闾荐㧞期无滥草泽搜罗讵有遗徳举况逄全盛日计偕咸造广埸时春官任聀当求善宗伯抡材务得冝侍从名儒当委任艺文公道辩妍媸伫伸衡鑑裁深念允恊菁莪乐育诗二月十八日将放文赐诗并序序云详延造士允叶扵盛猷乃眷儒臣式分于重寄论秀才臻扵显効当官偹着于纯诚诗云四海为家宝绪隆旁求文雅振儒风命郷随计来多士軗艺抡材有泽宫簮绂近臣当显任丝纶深旨论丹衷旰霄汲汲予存念夙夜孜孜尔狥公名实岂惟衡鑑内贤能皆萃网罗中伫观翘楚登时用布政分忧恊庶功真宗赋御沟柳诗令宰相两省和进陈执中诗曰一度春来一度新翠光长得照龙津君王自爱天然态恨杀昭阳学舞人其诗最尤者神宗遵太祖遗意聚积金帛成帑自制四言诗一章云五季失圗猃狁孔炽艺祖造邦意有惩艾爰设内府基以募士曽孙保之敢忘厥志毎库以一字目之又别置诗二十字分掲其上曰毎䖍夕惕心妄意遵遗业予不武资何以成戎捷后来所谓御前封椿库者也上意用此以为开柘西北境土之资始命王韶克青唐然后欲经理银夏复取燕云元豊五年徐禧永洛衂师之后帝心弛矣前軰云诗有夺胎换骨之说信有之也杜陵谒玄元庙其一聮云五圣聮龙衮秋风折鴈行亦以鴈行对龙衮然语中的其亲切过于夲诗兹不谓之夺胎可乎不然则徒用前人之语珠不足贵且如沈佺期云小池残暑退髙树早归非不佳也然正用柳恽太液㣲波起长杨髙树秋之句耳苏子云崃束沧渊深贮月巖排红树巧粧秋非不佳也然正用杜陵崃束沧江起岩排石树圆之句耳语虽工而无别也光尧𥘉幸钱塘有诗云六龙转淮海万骑临呉津王者本无外驾言苏逺民瞻彼草木秀感此疮痍新登堂望稽山懐哉大禹勤大㢤之言布于天下汉祖大风之歌唐宗劲草之句不足道也赓歌门东莱㳟和皇帝幸秘书诗麟阁龙旂日月章中兴再见赭𫀆光仰观焜耀人文盛始识扶持德意长功利从今卑𬋩晏浮华自昔陋卢王愿求实学醻天造肯効明河织女㐮御燕门嘉祐七年冬宴近臣于群玉殿英宗以皇子预坐在舍人待制之后岐公诗云翠辇生香容扈跸黄金涂𥿄㸔挥毫介甫云何不言翠玉装舆岐公改之以进神庙时经月每夕有赤气见西北隅如火至人㝎乃灭人以为皇子生之祥故禹玉作大燕乐词云未晓清风生殿阁经旬赤气照乹坤未几皇子生大燕群臣扵集英殿荣遇门苏叅政易简取开封觧时宋尚书白为试官是岁状头登第后十年白爲翰林学士易简以継召入故易简赠白诗云天子昔取士先后分媸妍済済俊兼秀师师鳞与鵉小子最承知同軰㝷改观甲等叨荐名髙飞便凌烟遂使拜扆坐果得超神仙迄今才七岁相接乗华轩庆暦二年欧阳文忠公为别头试官王文㳟公预荐至嘉祐𥘉文忠在北门文㳟亦同院仍同知贡㪯故文㳟诗有十五年前门下客最荣今日预东堂之句座主门生同列固儒者盛事而玉堂尤天下文学之极选国朝以来惟此二人前此所未有也嘉祐二年余与端明韩子华翰长王禹玉侍读范景仁龙圗梅公仪同知礼部贡㪯辟梅圣俞为小试官凡鏁院五十日六人者相与唱和为古律歌诗一百七十余萹集为三卷禹玉余为校理时武成王庙所觧进士也至此新入翰林与余同院又同知贡㪯故禹玉赠余云十五年前出门下最荣今日预东堂余荅云昔时叨出武成宫曽㸔挥毫气吐虹夣寐闲思十年事笑谈今日一樽同喜君新赐黄金带頋我今为白发翁也天圣中余举进士国斈南省皆忝第一人荐名其后景仁相継亦然故景仁赠余云淡墨题名第一人孤生何幸継前尘也圣俞自天圣中与为诗友余尝赠云犹喜共量天下士亦胜东野亦胜韩而子华笔力豪赡公仪文思温雅而敏捷皆勍敌也前此有南省试官者多窘束条制不少放懐余六人者然相得群居终日长篇险韵衆制交作笔吏疲扵冩録僮史奔走徃来间以滑稽嘲谑加于风刺更相酧酢徃徃哄堂絶倒自谓一时盛事此前未之有也百家诗话总龟后集卷之一增修诗话总龟增修诗话总龟前卷二増修诗话总龟卷之二逹理门世传冯瀛王诗有曰穷逹皆由命何劳发叹声但知行好事莫要问前程冬去氷须泮春来草自生请公观此理天道甚分明又曰莫爲危时便怆神前程徃徃有期因须知海岳归明主未必干坤䧟吉人道德几时曾去世舟车何䖏不通津但教方寸无诸恶狼虎丛中也立身逹者之言也张文定公齐贤尝作诗自戒并贻子孙曰慎言浑不畏忍事又何妨国法须遵守人非莫举扬无私仍克已直道更和光此箇如端的天应降吉祥余广爲八诗其一曰慎言浑不畏言出患常随须信枢机发宁容驷马追三缄事可见两舌业当知言是起羞本慿公且再思其二曰忍事又何妨勿令心火扬火扬犹可㓕心忿固多伤堪叹波罗宻可怜波利王从心更从刄字意好消详其三曰国法须遵守金科尽诏条一毫如有犯三尺不相饶岂用夸奸黠何须恃贵骄自然逢吉庆神理亦昭昭其四曰人非莫举扬万事且包藏殿上涎须掩车中吐不妨在他诚所短扵已有何长须是常拘检回头自忖量其五曰无私仍克已克己又无私二事兼修饰终身在省思公清多歛怨高亢易招危更切循卑退方应履坦夷其六曰直道更和光双修誉乃彰直须和辅助和乃直交相恃直终多忤偏和又少刚能和又能直行已自芬芳其七曰此个真端的除非六句脩永爲几杖诫更遗子孙谋本立方生道农勤乃有秋兹诗须浅近至理可推求其八曰天应降吉祥天理本茫茫舒惨须无定荣枯却有常益谦尤効验福善更昭彰笼络无踈漏恢恢四网张王文惠公随深悟性理临终作诗曰画堂灯欲㓕弹指向谁说去住本㝷常春风扫残雪谢谏议临捐舘作诗云平生功业数张𥿄千古英雄一窖尘何似从来周孔教解将仁义浸生民皎然禅师赠呉冯处士诗云世人不知心是道只言道在他方妙还如瞽者望长安室在东南向西笑东坡代答曰寒时便具热时风饥汉那知食药功莫怪禅师向西笑縁师身在长安东陶渊明饮酒诗云善养千金躯临化消其寳寳不过躯躯化则寳亡矣人言靖节不知道吾不信也余与郭生逰寒溪主簿呉亮置酒郭生善作挽歌酒酣发声座爲凄然郭生言恨无佳词因爲略改乐天寒食诗歌之坐客有泣者其词曰鸟啼鵶噪昏乔木清明寒食谁家哭风吹旷野𥿄钱飞古墓累累春草緑棠梨花映白杨路尽是死生离别处冥漠重泉哭不闻萧萧暮雨人归去每句杂以散声人间无漏仙兀兀三盃酒世上无眼禅昏昏一觉睡虽然无交渉其柰略相似相似尚如此何况真箇是子奉使关西见邸壁书此爱而诵之故海上作浊醪有妙理赋曰尝因旣醉之适方识此心之正此老氏言心之正与孟子言人之性善何异舒王当位多进用文士苏䑓卢中甫作诗以见志云青衫白髪病参军旋粜官粮买酒尊但得有钱留客醉何须骑马傍人门杜祁公致政后作林下书怀诗曰从政区区到白头一生宁肯顾恩仇双凫乗鴈常深愧野马黄羊亦过忧岂是林泉堪佚老只縁蒲柳不禁秋始终幸㑹承平日乐圣唯能撃壌讴李建勲年八十谒宋齐丘于洪州题一絶于信果观壁云春来涨水流如活晓西山势似行玉洞主人经刼在携竿歩歩就长生归高安无病而卒东坡游庐山至东林作二偈曰溪声便是广长舌山色岂非清净身夜来八万四千偈他日如何举似人横看成岭侧成峰逺近看山了不同不识庐山真面目只縁身在此山中山谷曰此老扵般若横说𥪡说了无剰语非笔端有口安能吐此不传之妙博识门徐锴仕江左至中书舎人时呉淑爲校理古乐府中惨字者淑多改爲操字盖章草之变锴曰非可一例言若渔阳掺者三挝皷也祢衡作汉阳掺挝古歌云边城晏闻汉阳掺黄尘萧萧白日暗淑叹服商汝山中多麝絶爱其脐每爲人所逐势且急即自投高巖举爪裂出其香就絷而死犹拱四足以保其脐李商隐诗曰投巖射退香许浑诗云射采生香是也狨类䑕而大尾长金色川崃深山中人以药箭射之取其皮爲卧褥鞍被坐毯之用甚爱其尾旣中毒即啮㫁尾以掷之恶爲身患杜甫诗云狨掷寒条马见惊盖轻捷喜縁木猿猱之类也牦牛出西域尾长而动中国以爲缨人或射之亦自㫁其尾左氏所谓雄鸡自㫁其尾李义山诗小鼎烹茶面曲池白须道士竹间棋何人书破蒲葵扇记着南窓移树时蒲葵扇出谢安传然人不知其何名蒲葵苏子容云㯶榈也出广雅今衢信宣歙间扇是也谓彩似蒲葵尔梅圣俞河豚诗云春岸飞杨花永叔谓河豚食杨花则肥韩渥诗柳絮覆溪鱼正肥大抵鱼食杨花则肥不必河豚陇西地名鱼龙出石鱼掘地得石破其中有鱼㾗鳞甲纎悉皆具焼之有鱼气盖鱼蛰泥而变爲石衡州亦有无异陇西者故杜云水落鱼龙夜山空鸟水秋正陇州诗南部烟花録文理极俗又载陈叔寳诗云夕阳如有意偏傍小窓明此乃唐人方棫诗非叔寳作兼六朝人大抵不知此唐艺文志载烟花録乃记广陵行幸事此本已无唐末人伪作此书尔欧阳文忠爱林逋诗草泥行郭索云木呌钩辀以谓语新而属对亲切钩辀鹧鸪声也郭索蠏行貌太元曰蠏之郭索用心躁也古诗云博山炉中百和香郁金苏合及都梁又氍吾水香迷迷艾纳及都梁尝按唐志都梁香出交广形如藿迷迷出西域魏文帝又有迷迷赋信乎不行一万里不读万卷书不可看老杜诗也前世所称驵侩驵今人谓之牙韩文公赠玉川诗曰水北山人得名声去年去作幕下士水南山人又继徃鞍马仆从塞闾里少室山人索价高两以諌官招不起又云先生抱才须大用宰相未许终不仕王向子直谓韩公与䖏士作牙牙商度物价也驵侩爲牙者世不晓所谓道原云本谓之互即互市事尔唐人书互字作㸦㸦字似牙字因转读爲牙其理如可信或云何得举世同辞盖不足怪今人以万爲万以千爲丿亦人人道之也杨大年因奏事论及比红儿诗大年不能对甚以爲恨访比红儿诗终不可得忽一日鬻书者有小编眡之乃比红儿诗也自此士大夫始传之此诗乃罗虬所爲凢百首盖当时但传其诗不载名氏大年偶不记尔余靖尚书使虏爲胡诗契丹爱之再徃情益亲余诗云夜筵设罗臣拜洗受赐也两朝厥荷情干勤微臣推鲁祝若统圣寿鐡摆俱可忒虏举大杯谓余曰能道此余爲卿饮复举之虏大笑遂爲釂觞汉史记槃木白狼诗汉语则恊夷语则否其实夷人先作诗反用夷语译出不如余真胡语也山谷云余读周书月令云反舌无声佞人在侧迺觧老杜百舌诗过时如发口君侧有谗人之句永明禅师记曰有禅师夜经行误践瓜皮意其虾䗫也死堕恶道又有山行人爲蛇螫而意触树桩行三十里遇筮医识之告曰蛇螫也发毒而死使行人不遇筮医毒遂不发比丘知是瓜皮不堕恶道古德偈曰恶境自虚不须畏终朝照曯元无对设使任持浮幻身任运都无舌身意㓜敏门杨文公年十一岁建州送入阙下章圣亲试一赋二诗顷刻而成令送中书再试叅政李至状臣等言押送建州十一岁习进士杨亿到中书其人来自江湖对天陛殊无震愓盖圣祚承平神童间出臣等令赋喜朝京阙诗五言六韵顷刻而成诗曰七闽波渺漠双阙势岧嶤晓登云外岭夜渡月中潮㫁句愿秉清忠节终身立圣朝又杨文公数岁不能言一日家人抱登楼忽触其首便能语家人曰旣能言可爲诗乎曰可遂吟登楼诗云危楼高百尺手可摘星辰不敢高声语恐惊天上人夏文庄试制科廷对出殿门杨徽之见其年少遽邀与语曰老夫它则不知唯喜吟诗愿丐贤良一篇以卜他日之志忻然爲书曰殿上衮衣明日月砚中旗影动龙蛇纵横礼乐三千字独对丹墀日未斜明皇御勤政楼大张音乐教坊王大娘善戴竿扵百尺上爲木山状瀛洲方丈命小児持綘节出入其间舞亦不辍刘晏以神童爲秘书省正字年十岁慧悟过人召扵帘中坐贵妃膝上爲施粉黛与戴巾栉问晏汝爲正字而来正得何字曰天下字皆正惟朋字未正贵妃令咏王大娘戴竿晏曰楼前百戯竞争新惟有长竿妙入神谁谓绮罗翻有力由自嫌轻更着人苏瓌未知男颋有人献兎挂于廊庑间召颋咏诗兎子死阑弹将来挂竹竿试将明镜照何异月中看由是称爲小许公京兆尹访苏瓌旣去瓌令男颋咏尹字乃曰丑虽有足甲不成身见君无口知伊少人其敏捷如此明皇问瓌草书难其人谁可瓌曰臣不知其他臣男颋爲文甚速可备使令然性嗜酒幸免沉醉足以了事令召至则酒未解犹呕殿下命中贵人扶卧御幄前明皇亲举衾覆之旣醒援笔立就明皇抚背曰知子莫若父徐锴字楚金年十余岁群从宴集分题赋诗令爲秋词援笔立成其略曰井梧分堕砌塞鴈逺横空雨乆莓苔紫霜浓薜荔红林杰字智用五岁与父同逰王仙君坛父曰能诗手杰曰羽客已登云路去丹砂草木尽凋残不知千岁归何日空使时人扫旧坛又谒唐中丞作七夕诗曰七夕今朝看碧霄牵牛织女渡河桥家家乞巧望秋月穿尽红丝几万条唐公曰真神童也年十岁方秋初忽有双鹤盘空而下忻然下堦抱得一只父恐非祥令放之鹤升堂而去是夕得疾而卒郑立之以诗哭之曰才高未及贾生年何事孤魂逐逝川萤聚帐中人已去鹤离䑓上月空圆李琪十岁通六经父佐王铎滑州幕闻而异之㑹府燕铎遣人以三杰赋试之琪作赋尾句云得士则昌非贤罔共龙头之友斯贵鼎足之臣可重冝㢤项氏之所以亡有一范增而不能用铎曰大噐也他日谒帅帅谓琪曰蜀中诏到用夏州拓䟦思恭爲北京收复都统可作诗否琪曰飞骑日邉来何时玉辇回早平关右贼莫待诏书催铎益异之王元之内翰五岁已能诗因太守赏白莲倅言元之能与语于太守因召而吟一絶云昨夜三更后姮娥堕玉簮冯夷不敢受捧出碧波心又云佳人方素面对镜理新粧守曰天授也丘瑃十岁谒陈州太守曰前日寺中闻射因成诗云殿宇时闻燕雀喧虚庭尽日少人行孤吟独坐情何限时喜风传中鹄声守喜令对弱柳丝丝搓緑线曰春云片片掲新绵蒋堂侍郎方六岁父令作栀子花诗曰庭前栀子树四畔有桠未结黄金子先开白玉花崔铉相爲童时随父谒韩滉指架上鹰令作诗曰天边心胆架头身欲拟飞腾未有因万里碧霄终一去不知谁是解绦人李贺字长吉唐诸王孙七岁以长短之制名动京师韩文公皇甫湜过其父肃见其于总角荷衣而出二公不之信因而试一篇贺承命忻然操觚染翰旁若无人仍目曰高轩过华𥚑织翠青如䓗金环压辔摇玲珑马蹄隐耳声隆隆入门下马气如虹云是东京才子文章鉅公二十八宿罗心胸殿前作赋声摩空笔𥙷造化天无功元精烱烱贯当中龎眉书客感秋蓬谁知死草生华风我今垂翅附冥鸿他日不羞蛇作龙二公大惊以所乗马聮镳而还所居亲爲束髪年未弱冠丁内难他日举进士或谤贺不避家讳韩文公特着辩讳一篇不幸未壮室而终㓂元弼言徐州通判李绹有子七岁不善诗忽咏落花诗云流水难穷目斜阳易㫁肠谁同砑光㡌一曲舞山香父惊问之若有物慿者自云是谢中舍问砑光㡌事西王母宴群仙有舞者戴砑光㡌㡌上簮花舞山香曲未终花皆落贾文元乃唐相造华夷图丞相耽之逺孙七岁童子举关头及第李文贺赠诗云七岁神童古所难贾家门户有衣冠七人科第排头上五部经书诵舌端见榜不知名字贵登筵未识管絃欢从兹穏上青霄路万里谁能测羽翰太平兴国中叅大政苏州童子刘少逸年十一文辞精敏有老成体其师潘阆携以见长洲宰王元之呉县宰罗思纯以所作贽二公二公名重当时疑所贽假手未之信因试之与之聮句略不淹思思纯曰无风烟熖直少逸曰有月竹隂寒又曰日移竹影侵棋局少逸曰风逓花香入酒尊元之曰风雨江城暮少逸曰波涛海寺秋元之曰一回酒渇思吞海少逸曰几度诗狂欲上天二公惊异至闻于朝赐进士及苐官止尚书员外郎孙周翰精敏亦少逸之流其父穆之携以见郡侯时赏春作㑹座客簮花郡侯属周翰曰口吹杨叶成新曲翰曰头戴花枝学后生郡侯笑曰何遽便戯老夫赐童子出身马希振爲鼎州节度使马氏诸子中白眉也与门下客何致雍僧贯徽聮句希振曰青蛇每用腰爲力贯徽曰红苋时将叶作花又见蚁子縁砌希振曰蚁子子㗸䖝子子雍曰猫児児捉雀児児实一代之隽黄鑑学士七岁而不言其祖爱之以谓风骨之羙当大吾门不冝如是也每遇景物必道其名逹其理以指教之然终不言一日又谓之曰杨文公㓜而不言文公之父告之曰后园梨落篱神童知不知文公发声曰不是风揺树便是鹊惊枝汝风骨若此何爲不言鑑竟不对后携行河上其祖曰水马池中走鑑曰逰鱼波上浮后任馆阁增修诗话总龟卷之二增修诗话总龟后集后卷二百家诗话緫后集卷之二忠义门世人论渊明自永𥘉以后不称年号秪称甲子与思悦所论不同观渊明读史九章其间皆有深意其尤章章者如夷齐箕子鲁二儒三篇夷斉云天下革命絶景穷居正风凌俗爰感懦夫箕子云去郷之感犹有迟迟矧伊代谢触物皆非鲁二儒云易代随时迷変则愚介介若人特为正夫由是观之则渊明委身蓬巷丼黔娄之贫而不自悔者岂非以耻事二姓而然也子羙诗虽有古殿存世尊亦䝉埃山僧衣蓝缕告诉栋梁摧夲即所赋自然及扵乗舆䝉尘股肱非材之意忠义所激一饭不忘君邪明宗召蜀中旧臣赋蜀主降巨唐诗王偕等讥荒淫独中丞牛希済曰唐主再悬新日月蜀王难保旧山川明宗曰希济不忘君亲忠孝也赐百段余谓希済但能两觧之辝而巳江革云不能杀身报主得死为幸誓不为人执笔此可以厉臣子之莭诗人比雨如丝如膏之类甚夛至杜牧乃以羽林鎗为比恐未尽其形似念昔逰云云门寺外逢勐雨林黒山髙雨脚长曽奉郊宫为近侍分明羽林鎗大雨行云四面明腾玉京仗万里横互羽林鎗岂去囯凄断之情不能忘鸡翘豹尾中耶柳迁南荒有云愁向公廷问重译𣣔投章甫作文身太白云我似鹧鸪鸟南迁懒北飞皆𥚹忮躁辞非畎畆惓惓之义杜诗云冯唐虽晚逹终觊在皇都愁来有江水焉得北之朝其赋张曲江云归老守故林恋阙悄延颈乃心王室可知世俗夸太白赐床调羮爲荣力士脱靴为勇愚观唐宗渠渠于白岂真乐道下贤者哉其意急得艶词媟语以恱媍人耳白之论撰亦不过玉楼金殿鸳鸯翡翠等语社稷苍生何頼就使滑稽傲世然东方生不忘纳谏况黄屋旣爲之屈乎说者以谋谟潜宻歴考全集爱国忧民之心如子羙语一何鲜也力士闺闼腐庸惟恐不当人主意挟主势駈之何所不可脱靴乃其聀也自退之爲蚍蜉撼大树之喻遂使后学吞声余窃谓如论其文章豪逸真一代伟人如论其心术事业可施廊庙李杜齐名真沗窃也汲长孺叚太尉皆义勇奋不頋身之人至于仁爱抚飬矜怜恻怛无所不至所谓刚者必仁仁者必勇也尝观乐天云况多刚狷性难与世同尘希文云吾生岂不幸所禀多刚肠皆心中语也白则有敢辞爲俗吏且𣣔活疲民又云心中有念农桑苦耳里如闻饥冻声范有寸懐如春风思与天下共赴姑苏云岂辞云水三千里由济疮痍十万民与汲叚正相似灵彻有相逢尽道休官去林下何曾见一人世传为口实凢语及抽簮即以此讥之余谓矫饰㒺人固不足论若出于至诚时对知已一吐心胷何害观昌黎送盘谷云行抽手板付丞相不待弹劾归农桑赠侯喜便当提携妻与子南入箕无还时如今便当去咄咄无自痴如今更谁恨可便耕灞浐此类凡数十岂苟以饰口㢤其刚劲之操不少屈所守素定故也永叔尝试谒执政坐中赋雪诗云主人与国共忧戚岂惟喜悦将豊登湏怜鉄甲冷彻骨四十余万屯邉兵当时乃谓唐韩退之亦能道言语其预裴晋公宴㑹但云园林穷胜亊钟鼓乐清时不曽如此作閙殊不知老杜一言一咏未曽不在于忧国恤人物我之际则淡然无着夏日叹曰浩荡想幽蓟王师安在哉夏夜叹曰念我荷戈士穷年守边疆此仁人君子之用心终食不可忘也边兵之语岂为过哉如退之始知神官未贤圣护短凭愚要我敬雪径抵樵叟风廊折谈僧真作閙诗也余观楚国先贤传言汝南应璩作百一诗讥切时事编以示任亊者皆怪愕以爲应焚弃之及观文选所载璩百一篇畧不及时亊何耶又观郭茂倩杂体诗载百一诗五篇皆璩所作首篇言马子侯觧音律而以陌上桑为鳯将雏二篇伤翳桑二老无以塟妻子而巳无宣孟之徳可以赒其急三篇言老人自知桑榆之景斗酒自劳不肯为子孙积财末篇即文选所载是也苐四篇似有风諌所谓苟𣣔娯耳目快心乐腹服我躬不悦安能虑死亡此岂非所谓应焚弃之诗乎方是时曹爽亊多违法而璩爲爽长史切諌其失如此所谓百一者庶㡬百分有一𥙷于爽也而爽卒不悟以及于旤或谓以百言爲一篇者以字数而言也或谓百者数之终一者数之始士有百行终始如一者以士行而言也然皆穽凿之说何足论哉后何逊亦有拟百一躰所谓灵辄困桑下于陵拾李螬其诗一百十宇恐出于或者之说然璩诗毎篇字数各不同苐不过四十字尔杜扁舟空老去无𥙷圣明朝又云报主心巳老以稷契軰人而使老弃闲旷非唯不形怨望且惓惓如此彼遭时遇主言听计从复幸年髩未暮而不能摅诚戮力以圗报效良不愧此欤明朝有封亊数问夜如何此幸而得之坐以待旦之意避人焚諌草骑马欲鸡栖所谓嘉谋嘉猷入告尔后于外曰斯谋斯猷惟我后之德也一朝自罪已万里车书通此与无逸旅孟子格君心之非汲长孺谏上多慾魏郑公十渐陆宣公之奉天诏书无二道也昌黎云诣阙三上书臣非黄冠师臣有胆与气不忍死茅茨韦应物送李山人云圣朝多遗逸披胆谒至尊岂是贪宠荣誓将救元元圣俞赠师鲁云臣岂爲身谋而邀陛下睠皆急扵得君非爲利禄计也杜诗公若登台辅临危莫爱身寄裴道州苏侍御云致君尧舜付君等早㩀要路思捐躯此公素所蓄积而未及施设者故乐以语人耳夫全躯碌碌之臣果何能爲汲长孺云天子置公卿寕令从䛕承意縦爱身柰辱朝廷何任遐曰禇彦囬保妻子爱性命遐能制之观此以騐二诗信有証矣自比稷契岂为过哉岑侍御行军诗平生抱忠义不敢私㣲躯范文正公云一入谏诤司鸿毛忽其身世人喜子羙造次不忘君尝观其祖审言除夜云还将万亿夀更谒九重城则教忠之家风旧矣张尧佐以进士擢苐累官至屯田贠外郎知开州㑹其姪女有宠于仁家册爲脩嫒尭佐遂骤迁擢一日中除宣徽节度景灵群牧四使是时御史唐介上䟽引天寳杨国忠爲戒不报又与谏官包拯呉奎等七人论列殿上旣而御史中丞晋百官班𣣔以廷诤卒夺尭佐宣徽景灵两使特加介一品服以旌敢言未㡬尭佐复除宣徽使知河阳唐谓同列曰是𣣔与宣徽而假河阳为名耳我曹岂可中已邪同列依违不前唐独争之不能夺仁宗谕曰差除自是中书介遂极言宰相文彦慱以灯笼锦媚贵妃而致位宰相今又以宣徽使结尧佐请逐彦慱而相冨弼又言諌官观望挟姦而言渉宫掖语甚切直仁宗怒趣召两府以䟽示之介犹诤不巳枢宻副使梁适叱介使下殿介诤愈切仁宗大怒玉音甚厉衆恐出不测是时蔡㐮脩起居注立殿陛即进曰介诚狂直然纳諌容言人主之羙徳必望全贷遂贬青州别驾翊日御史中丞王举正救觧之改爲英州别驾始上怒未巳两府窃议曰必重贬介则彦慱不安彦慱去即吾属递迁矣旣而果如其料当是时梅尭臣作书窜诗曰皇祐辛卯冬十月十九日御史唐子方危言𥘉造膝曰朝有巨姦臣介所愤疾愿条一二事臣聀敢妄率宰相文彦慱邪行世莫匹曩时守成都委曲媚贵暱银珰挿左貂穷腊使驰驲邦媛将夸侈中金赍十镒爲我寄使君竒文织纎宻遂倾西蜀巧曰夜撃鞭扑红丝纬金缕排科閗八七比比䨇莲华篝灯戴星出㡬日成一端持行如鬼疾明年观上元𬒳服稳称质璨然上目遽尔有薄诘旣闻所从求佞对似未失且云奉至尊于妾岂能必遂回天子颜百亊容丐乞臣今得粗陈狡猾彼非一偷威与卖利次苐推甲乙是惟隂猾雄仁㫁冝勇黜必欲致太平在列无如弼弼亦昧平生况臣不阿屈臣言天下公奚以身自䘏君旁有侧目喑哑横诋叱指言为㒺上废汝还蓬荜是时白此心尚不避斧锧虽令御魑魅甘且同饴蜜旣知弗可惧复以强词窒帝声亦大厉论奏不容毕介也容甚闲勐士胆爲慄立贬海外春速𣣔爲异物内外官恟恟陛下何未悉即敢救者谁㐮执左右笔谓倘不容盛羙有所咈平明中执法懐䟽又坚述介言或似强百岂无一实恐伤四海和幸勿苦仓卒亟许迁英山衢路犹嗟咄翊日宣白麻称快口盈溢阿附连諌官去若壊絮虱其间因获利窃笑等蛇鹬英州五千里瘦马行䭿䭿毒蛇喷晓雾昼与岚气没妻孥不同途风浪过蛟窟存亡未可知雨舘愁伤骨饥仆时后先随縁拾橡栗粤林多蔽天黄柑杂丹橘万室通酿酤抚逺无禁律醉去不须钱醒来弄鸣瑟山水仍竒怪巳可消忧欝莫作楚大夫懐沙自沉汨西汉梅子真出爲呉市卒市卒且不惭况兹别乗秩始尭臣作此诗不敢示人及欧阳脩爲编其集时有嫌避又削去此诗是以少人知者故今全録焉郑谷与僧齐巳黄损等共定今体诗格云凢诗用韵有数格一曰葫芦一曰辘轳一曰进退葫芦韵者先二后四辘轳韵者双出双入进退韵者一进一退失此则缪矣余按倦逰杂録载唐介爲䑓官廷䟽宰相之失仁庙怒谪英州别驾朝中士大夫以诗送行者颇衆独李师中待制一篇爲人传诵诗曰孤忠自许衆不与独立敢言人所难去国一身轻似叶髙名千古重扵山并逰英俊颜何厚未死姦䛕骨巳寒天为吾君扶社稷肯教夫子不生还此正所谓进退韵格也按韵畧难字苐二十五山字苐二十七寒字又在二十五而还又在二十七一进一退诚合躰格岂率尔而爲之㢤近阅冷斋夜话载当时唐李对荅话言乃以此诗爲落韵诗盖渠伊不见郑谷所定诗格有进退之说而妄爲云云也唐介始弹张尧佐諌官皆上䟽及弹文彦慱则吴奎畏缩不前当时谓拽动阵脚及唐争论于上前遂并及奎之背约执政又黜奎而文潞公益不安遂罢政事时李师中诗送唐有并逰英俊颜何厚未死姦䛕骨巳寒之句爲奎发也百家诗话总龟后集卷之二增修诗话总龟增修诗话总龟前卷三增修诗话总龟卷之三志气门丞相李文正公昉少年时尝以诗呈叔侍中覧而喜赠之诗曰反观西里盛世世秉钧衡后文正果大用诏赐所居爲谢元卿秉钧里是知李氏自五代至本朝世居将相非一日也陈文惠未逹时作偶成诗曰千里好山云乍歛一楼明月雨初晴观此诗者曰意与李觏碧山更𬒳暮云遮者异矣宋莒公守颍昌开西湖作诗曰凿开鱼鸟忘情地展尽江湖极目天观者知其必大用丞相刘公沆以气义自许尝作牡丹诗曰三月内方有百花中更无又述怀诗曰虎生三日便窥牛猎食宁能掉尾求若不去登黄阁贵便须来伴赤松逰奴颜婢舌诚堪耻羊狠狼贪自合羞三尺太阿星斗焕何时去取魏齐头皇祐𥘉出镇豫章漕使潘夙以小孤山四十字示公公即席和之曰擎天有八柱此柱一焉存石耸千㝷势波流四面㾗江湖中作镇风浪里蟠根平地安然者饶他五岳尊覧者皆知有宰相噐蒋槩治平中登苐后乆不调官逰河朔登雄州北门楼有诗曰壮士未酧志乗秋感慨多幽燕新种落唐汉旧关河塞月沉青冢邉声入暮河如何得万骑玉垒夜经过不幸早死观其志亦有爲者也长安旧以不歴䑓省便出镇㢘车节镇者爲麄官大率重内而轻外今东都干元门旧宣武军皷角门节度王彦威有诗刻其上云天兵十万勇如貔正是酬恩报国时汴水波涛喧皷角隋堤杨柳拂旌旗前驱红斾关西将坐间青娥赵国姬寄语长安旧冠盖粗官到底是男児彦威自太常博士出辟使府至兹镇故有是句至今不知所在薛能亦有谢寄茶诗云粗官寄与真抛掷頼有诗情合得尝李昪竹诗曰栖鳯枝梢犹软弱化龙形状已依稀唐宣宗瀑布诗曰溪涧岂能留得住终归大海作波涛王覇之意可见也河中府逍遥楼有唐太宗诗曰昔乗四马去今驱万乗归气象尤可见唐子方謪官渡淮至中流风作舟欲覆作诗曰圣宋非狂楚清淮异汨罗平生仗忠信今日任风波日暮泊舟岸续云舟楫颠危甚鼋鼍出没多斜阳幸无事沽酒聴渔歌真诗无謟可以格鬼神景祐五年苑试进士以鵾化爲鹏爲诗题吕济叔诗云九霄离海峤一夕过天池论者以此诗当爲第一人沙门文莹尝谓爲文老而不衰者惟元厚之在禁林时有怀荆南旧逰云去年曾醉海棠丛闻说新枝发旧红昨夜夣回花下饮不知身在玉堂中乐天典杭日江东学子奔杭取解张祐自负诗名而徐凝亦至燕于郡中乐天讽二子矛盾祐曰仆冝爲觧首凝曰有何佳句祐曰甘露竒诗曰日月光先到山河势尽来金山寺诗曰树影中流见钟声两㟁闻凝曰善则善矣柰无野人瀑布诗曰千古长如白练飞一条界破青山色祐愕然一座尽倾王沂公布衣时以梅花诗献吕文穆公云雪中未问和羮事且向百花头上开文穆曰此生已安排状元宰相也后果然姚嗣宗诗云踏碎贺兰石扫清西海尘布衣能效死可惜作穷鳞韩魏公安抚关中荐试大理评事高越逰河朔有州牧欲以女妻之越作鹞子诗云雪爪星眸衆鸟归摩空专候整毛衣虞人莫谩张罗网未肯平原浅草飞孙给事仅及孙曁皆咸平初省试放状元后各应制举给事与兄何齐名有声场屋何淳化中魁多士给事下第有诗曰前春再就天堦试应被人唿小状元次举中甲科王元之以诗赠曰病中何事忽开颜忆得诗称小状元粉壁已悬龙虎榜锦标争属鹡鸰原高言京师人字明道好学有志义以诗于友人曰昨夜隂风透胆寒地炉无火酒瓶干男児慷慨平生事时复挑灯把劔㸔秦少㳺谪雷州有诗曰南土四时都热愁人日夜俱长安得此心如石一时忘了家郷黄鲁直谪冝州作诗曰老色日上面欢情日去心今旣不如昔后当不如今轻纱一幅巾短簟六尺牀无客日自静有风终夕凉少㳺钟情故诗酸楚鲁直学道故诗闲暇至东坡南中诗曰平生万事足所欠唯一死则英特之气不受折困知遇门杨徽之侍读太宗闻其名索所着数百篇奏御献诗云十年牢落今何幸叨遇君王问姓名太宗选十聮书于御屏间梁周翰诗曰谁似金华杨学士十聮诗在御屏间僧文莹尝谓杨公必以天池浩露涤笔于氷瓯雪碗中则方与公诗神骨相副夏文庄守安陆宋莒公兄弟尚皆布衣文庄异待之命作落花诗莒公曰汉臯珮解临江失金谷楼危到地香子京曰将飞更作回风舞已落犹成半面粧是岁诏下兄弟皆应举文庄曰咏落花而不言落大宋须状元及第又风骨秀重异日作宰相小宋非所及然亦须登严近后皆如其言故文庄在河阳闻莒公登庸以别𥿄贺曰昔年安陆已识台光盖谓是也杜荀鹤谒梁高祖与之坐忽无云而雨祖曰无云而雨谓之天泣不知何祥请作诗荀鹤曰同是干坤事不同雨丝飞洒日轮中若教隂显都相似争表梁王造化工髙祖喜之真宗末年尝逰禁中见翰林学士王禹偁倚宫木若咏吟命宫使亟探之果预作赏花钓鱼诗明日百官赴宴迨题出乃千叶石榴花百官皆失所拟禹偁首进一絶云王母庭中亲见栽张骞偷得下天来谁家巧妇残针线一撮生红熨不开上称赏谓真才唐文宗夏日与诸学士聮句人皆苦炎热我爱夏日长柳公权续曰薫风自南来殿阁生㣲凉时丁表五学士皆属继文宗独讽公权两句辞清意足不可多得乃令公权题于殿壁字方员五寸文宗视之叹曰钟王复生无以加焉刘景文作饶州监酒得一诗题芝山寺壁云数声燕语落檐间底事惊回夣里闲说与傍人都未信杖藜携酒看芝山舒王作本路宪见之爱甚遂令权州学蜀人雍陶以进士第爲简州牧自比谢宣城柳呉兴也賔至折挫忽有冯道明下第请谒告阍者道明与员外有旧及见呵曰与公昩平生何方相识道明曰诵员外诗仰员外徳遂吟曰立当青草人先见行傍白莲鱼未知又曰江声秋入寺雨气夜侵楼又曰闭门客到常疑病满院花开不似贫闻之欢狎如曩昔之友王文公凝清族重徳冠絶当时每就寝息必义手而卧虑其寝寐中见先灵食䬪饦不过十八片曽典綘州时司空图侍郎方应进士举自别墅到郡谒见后更不访亲知阍吏遽申司空秀才出郭后入郭访亲知即不造郡斋琅琊知之谓其专敬愈重之及知举日司空一捷列第四人登科同年讶其姓名甚暗所图太速有鄙薄者号爲司徒空琅琊知有此说因召一牓门生开筵宣言扵衆曰某叨忝文柄今年榜帖全爲司空先軰一人而巳由是声彩益振尔后爲御史分司旧相卢公携酒访之留诗曰氏族司空贵官班御史雄老夫如且在未可叹途穷其爲名徳重也如此狂放门钟传镇南昌有李夣符者放荡酣饮好事者与语应口成诗后桂州刺史李琼遣人谓传曰夣符吾弟请遣归钟令求于市邸人曰夜来不归不知所之有回常学士诗云罢脩儒业罢修真飬拙藏愚春复春到老不踈林里鹿平生难见日邉人洞桃深处千株锦岩雪铺时万草新深谢名贤逺相访求闻难禣鳯爲邻朱勰仕江南爲县令甚踈逸有诗云好是晚来香雨里担簦亲送绮罗人李璟闻之处以闲曹又有僧庭实献诗云吟中双鬓白笑里一生贫璟闻云诗以言志终是寒薄以束帛遣之李澣登科在和凝榜下同爲学士㑹凝作相澣爲承㫖当批诏次日于玉堂旧阁悉取图书噐玩留一诗扵榻云座主登庸归鳯阙门生批诏立鳌头玉堂旧阁多珎玩可作西斋润笔否人皆笑其踈纵杜牧之登科后三年纵放爲诗曰落魄江湖载酒行楚腰纎细掌中情十年一觉杨州夣嬴得青楼薄倖名又曰觥舩一棹百分空十载青春不负公今日鬓丝禅榻畔茶烟轻飏落花中杜牧自御史分司洛阳李司徒罢镇闲居声妓爲当时第一因㑹朝士以牧之尝任风宪不敢邀置牧之讽坐客逹李李遽驰书以招而牧之遂来谓李曰闻有紫云者孰是因指示牧之作诗曰华堂今日绮筵开谁唤分司御史来忽发狂吟惊满座两行红粉一时回意气闲逸旁若无人裴忠谦状元登科作𥿄牋名𥿄谒平康里妓因宿于里中作诗曰银缸斜背解鸣珰小语低声唤玉郎从此不知兰麝贵夜来新惹桂枝香郑谷登第后宿平康里作诗曰春来无处不闲行楚閠相看别有情好是五更残酒醒耳边闻唤状元声杨汝士尚书镇东川其子及第汝士开筵营妓咸集汝士命人与绫一端诗曰郎君得意正青春蜀国将军又不贫一曲髙歌绫一匹两头娘子拜夫人潘逍遥与许洞钱易爲友狂放不覊尝作诗云散拽禅师来踘蹴醉拖逰女上秋千此其自序之实也后坐卢多逊党亡命捕之甚急乃易姓名爲僧入中条山许洞赠诗曰潘逍遥平生志意如天髙仰天大笑无所惧天公嗔尔口呶呶罚教临老投𥙷衲归中条我愿中条山神镇长在驱雷逐电依前赶出这老怪后㑹赦以四门助教招之送信州安置复舞扵市曰出砒霜价钱可嬴得拨灰兼弄火畅杀我以此士人不齿放弃终身姚嵓杰梁国元崇之裔弱冠通坟典以诗酒逰江左凌忽前逹旁若无人干符中颜标典鄱阳𥘉剏鞠埸请嵓杰纪其事文成千余言标欲刋去一两字嵓杰大怒旣而标已睚眦而巳勒石遂令覆碑扵地以车拽之磨去嵓杰以一篇寄之曰爲报颜公识我么我心唯只与天和眼前俗物关情少醉后青山入夣多田子莫嫌弹铗恨寗生休唱饭牛歌圣朝若爲苍生计也合公车到薜萝卢肇牧歙州嵓杰在婺源先以着述寄肇肇知好使酒以手书褒羙之赠以束帛迎至郡斋馆谷如公卿旣而日肆傲睨轻视子发子发尝以诗咤嵓杰曰明月照巴山嵓杰笑曰月照天下柰何独照巴山子发惭不乐无何㑹扵江亭时蒯希逸在坐子发改令目前取一聮象子发曰逺望渔舟不阔尺八嵓杰遽饮一噐凭阑呕须臾即席遂答云凭䦨一呕巳觉喉空有集二十卷曰象溪子逆旅豫章不知所终钟山公镇临川赏牡丹有小吏手捧砚举止有士人风公曰学诗乎曰粗亲笔砚因令口占一篇其警句云三月莫辞千度醉一生能得几回看公曰他日定成噐因勉令就学明年谒岭南李国老大加称赏赍数百缣扵金陵酒楼数日而尽醉中挂㠶数百里至落星湾半醒烟雨中登水心寺题诗于水轩曰分飞南渡春风晚却返家林事业空无限离情似杨柳万条垂向楚江东李白才思不覊有醉吟诗曰天若不爱酒酒星不在天地若不爱酒地应无酒泉天地旣爱酒饮酒不愧天三盃通大道一斗合自然但得醉中趣勿爲醒者传忆贺知章曰欲向江东去定将谁举盃稽山无贺老却棹酒船回韩魏公出镇中山有门客夜踰墻出宿娼家公知作种竹诗以警之殷勤洗灌加培植莫遣狂枝乱出墻门客自愧作诗云主人若也怜高节莫爲狂枝赠斧斤公置一女奴赠之増脩诗话总龟卷之三增修诗话总龟后集后卷三百家诗话总龟后集卷之三孝义门徐师川诗云楚汉纷争辨士忧东归那复割鸿沟郑君立义不名籍项伯胡颜肯姓刘谓项伯籍之近族乃附刘而背项郑君以爲汉臣乃违汉而思楚也余尝论之曰方刘项之势雌雄未决也其间岂无容容狡诈之士首䑕两端以观成败而爲身谋者乎项伯是也其意以谓项氏得天下则吾尝以宗族从军画䇿定计岂吾废㢤刘氏得天下则鸿门之㑹吾尝舞剑以蔽沛公矣广武之㑹吾尝劝勿烹太公矣刘氏岂吾废哉髙祖之封项伯殆以此也至郑君则不然亊借借死属汉髙祖诸故楚臣名籍郑君独不奉诏乃尽拜名籍者为大夫而逐郑君观此则郑君与项伯贤佞可见髙祖或逐或封皆徇情之好悪则知戮丁公者一时矫激之爲也王俭七志曰宋髙祖逰张良庙并命僚佐赋诗谢瞻所赋冠于一时今载扵文选者是也其曰鸿门销薄蚀陔下陨搀抢爵仇建䔥宰定都护储皇肇允契幽叟飜飞指帝郷则子房辅汉之䇿尽于此数语矣王荆公云素书一卷天与之谷城黄石非吾师固陵觧鞍聊出口捕取项羽如婴儿从来四皓招不得为我立弃商山芝用亦此数事而论议格调出瞻数等东坡论子房䄂搥之亊以谓良不爲伊吕之谋而特出于荆轲聂政之计以余观之此良少年之锐气未足以咎良也圮上授书之后所见岂前比㢤予曽祖通议兄弟四人取良辰羙景赏心乐亊之义作四并堂于东园故通议诗云华圃控弦秋学射寒窓留烛夜抄书良辰羙景饶心事欢日相并乐起予先祖清孝公兄弟六人取三荆同林之义作培荆亭于西园当时篇咏无存者清孝安遇集中有培荆亭记其畧云西园推轮无亭观之玩伯兄欲紏合叔季同耳目之适于是基盈尺之髙宏一筵之广列楹为亭号曰培荆至先人文康公罢官南阳适当兵扰复还旧捿奉伯父工部居焉别建二老堂于宅南秦望由里诸山皆在目植花竹于四隅命某日治馔徃徃乐饮竟日某尝赋诗云去家才隔水一股二老堂成三百弓鸰原暮下沙水暖鴈行夜落霜天空竹根酌酒不妨酔花蕚斵诗如许工坐乆兴䦨笻竹杖出门人指两仙翁月轮当空天下之所共视故谢庄有隔千里兮共明月之句盖言人虽异处而月则同瞻矣老杜当兵戈骚屑之际与其妻各居一方自人情观之岂能免闺门之念而他诗未尝一及之至于明月之夕则遐想长思屡形诗什月夜诗云今夜鄜州月闺中只独㸔继之曰香雾云鬟清辉玉臂寒一百五日夜对月去无家对寒食有泪如金波継之曰仳离放红蘂想像嚬青蛾江月诗云江月光于水髙楼思杀人继之曰谁家排锦字烛㓕翠眉嚬其数致意闺门如此其亦谢庄之意乎颜延之对孝武乃有庄始知隔千里兮共明月之说是庄才情到䖏延之未能晓也魏武于诸子中独爱植丁仪丁廙杨脩之徒爲植羽翼㡬代太子丕而植任性不自雕励又太子御之有术故易宗之计不行盖非植逊丕也洎文帝即位植屡求试用不报益怏怏帝欲害之卞太后曰汝已杀任城不得复杀东阿故止从贬爵则植岂无怨怼乎尝观植所作豫章行云他人虽同盟骨肉天性然周公穆康叔管蔡则流言子臧孙千乗季札慕其贤意谓已素爲武帝所爱忌之者故衆有管蔡流言之说然乃自以季札为比亦诬矣岂其掠羙之言㢤晋嵇康赠弟秀才四言诗云感悟驰情思我所钦则以所钦爲弟陆机赠从兄车骑诗云寤寐靡安豫愿言思所钦则以所钦爲兄又赠冯文罢诗云慷慨谁爲感愿言怀所钦则以所钦为友陆机作诗赠贾谧㡬三百言无非极其裒讃方谧用事生死荣辱人如反覆手其裒讃亦何足怪然其间亦有寄意讥诮人未能推其意者按臧荣绪晋书谧父韩夀母贾充少女也充平生不议立后妻郭槐輙以外孙韩谧袭封帝计之遂以谧为鲁公则是贾谧非充子也故机诗云诞育洪胄纂戎于鲁言诞育则以讥非巳生也又曰惟汉有木曾不踰境谓橘踰淮则化爲枳言如螟蛉之化蜾蠃无异也夫谧势熖薰灼如此而机敢爲廋词以狎侮之真文人之习气㢤王福畤之子勔勮勃皆有才名故杜易简称为三珠树其后助劼劝又皆以文显勃于兄弟之间极友爱自郷还诗云人生忽如客骨肉知何常愿及百年内花蕚常相将无使棠棣废取譬人无良观此语意岂兄弟有不相能者耶及观诫功劲云欲不可縦争不可常勿轻小忿将成大殃此二人者似非处于礼义之域者棠棣废之语疑爲此二人设也杨六尚书白乐天妻兄也𥘉除东川节度代妻贺兄云覔得黔娄爲妺婿可能空寄蜀茶来又寒食寄诗云蛮旗似火行随马蜀妓如花坐遶身不使黔娄夫妇㸔夸张冨贵向何人皆责望之言也文选载嵇叔夜赠秀才入军诗李善注谓兄喜秀才入军而张铣谓叔夜弟不知其名考五诗或曰携我好仇或曰思我良朋或曰佳人不在皆非兄弟之称善铣所注恐未必然尔钱起题杜牧林亭诗云不湏躭小隐南阮在平津南阮谓杜悰也史载悰更歴将相而牧困踬不自振怏怏不平以至于卒审尔以牧之岂肯受其料理哉然宗族贵宦河润者非一枯菀升沉时命存焉何至怏怏如是可以知牧之量不宏也李义山作骄児诗时衮师方三四岁尔其末乃云儿应勿学耶读书求甲乙况今西与北羗戎正狂悖儿当速成大探雏入虎窟当爲万户侯勿守一经袠兵连旤结生民涂炭以日爲岁之时而乃望三四岁児立功于二十年后所谓俟河之清人夀㡬何者也陶渊明命子篇则曰夙兴夜寐愿尔之才尔之不才亦已焉哉其责子篇则曰虽有五男児緫不好𥿄笔天运苟如此且进杯中物告等数则曰鲍叔管仲同财无猜归生伍举班荆道旧而况同父之人㢤则渊明之子未必贤也故杜子羙论之曰有子贤与愚何其挂懐抱然子羙于诸子亦未为忘情者子羙遣兴诗云骥子好男儿前年学语时世乱怜渠小家贫仰母慈又忆㓜儿诗云别离经莭换聦惠与谁论忆渠愁只睡炙背俯晴轩得家书云熊儿幸无恙骥子最怜渠元日示宗武云汝啼吾手战观此数诗于诸子钟情尤甚于渊明矣山谷乃云杜子羙困于三蜀盖爲不知者诟病以爲诎于生亊又徃徃讥宗武失学故寄之渊明尔俗人不知便爲讥病所谓痴人面前不得说夣也百家诗话总龟后集卷之三增修诗话总龟增修诗话总龟前卷四增修诗话总龟卷之四诗进门杨允元年二十一岁爲光䘵寺丞太宗极爱之三月后苑曲宴未得贴职不得与以诗贴寄舘中诸公曰闻说宫花满鬓红上林丝管侍重瞳蓬莱咫尺无由到始信仙凢逈不同诸公进呈太宗讶有司不召左右以未得贴职爲奏即日直集贤院与晩宴翰林学士李宗谔以京官带馆职赴内宴合门拒之献诗曰戴了宫花赋了诗不容重覩赭黄衣无憀独出金门去恰似当年下第归公尝举进士御试下因及之太宗覧诗即宣赴坐后遂爲例虽选人带馆职亦同赴宴周世宗幸广陵孟贯能诗以一集献之世宗见首卷贻栖隐洞谭先生诗云不伐有巢树多移无主花谓贯曰伐叛弔民何有巢无主之有献朕则可他人卿将不免遂释褐授官太宗收并门凯旋日范果叩回銮进诗曰千里版图来浙右一声金皷下河东赐一官唐太宗征辽师还途中御制诗有銮舆临紫塞朔野阵云飞之句遂宁令何象进銮舆临塞赋朔野云飞诗召对嘉赏授賛善大夫诗有塞日穿痕㫁邉鸿背影飞缥缈浮黄屋隂沉护御衣之句吴越司賔使沈韬文湖州人有逰西湖诗云菰米苹花似故郷不是不归归未得好风明月一思量武肃悯其思郷授以湖州刺史世传琴曲宫声十小调皆隋唐贺若弼制最妙一不博金二不换玉三泛崃吟四越溪吟五越江吟六孤愤吟七清夜吟八叶下闻蝉九三清十亡其名琴家名贺若而已太宗改不博金曰楚泽涵秋不换玉曰塞门积雪命辞臣採调制词苏易简得越江吟词曰神仙神仙瑶池宴片片碧桃零落春风晚翠云开䖏隐隐金舆挽玉麟背冷清风逺又本云非云非烟瑶池宴片片碧桃零落黄金殿虾须半卷天香散春云知孤竹清婉入霄汉红颜醉态烂熳金舆转霓旌影乱箫声逺不知孰是称赏门太宗留意艺文好篇咏淳化中春日苑中有赏花钓鱼小宴宰相至三舘毕预坐咸从赋诗中字爲韵上覧以苐优劣时姚铉诗先成曰上苑烟花逈不同汉皇何必幸囬中花枝冷溅昭阳雨钓线斜牵太液风绮蕚惹衣朱槛近锦鳞随手玉波空小臣侍宴惊凢目知是蓬莱第㡬宫赐白金百两时軰荣之以比夺𫀆赐花等故事薛道衡爲人日诗曰入春才七日离家已二年南人嗤之曰是底言语谁谓此虏㑹作诗及云人归落鴈后思发在花前乃喜曰名下无虚士江爲能诗少逰庐山白鹿洞题诗一聮于壁曰吟经萧寺旃檀阁醉倚王家玳瑁筵李璟见之谓左右曰吟此诗者大是贵族遂爲时軰所称成都周式作春诗题㢘逊驿云珠帘绣户迟迟日柳絮梨花寂寂春王拱辰甚爱之白昊秋日郊歩诗云鹤盘逺翅投孤屿蝉曵残声过别枝欧阳公称爲佳句冯太傅端尝书云鸣直上一千尺天静无风声更干碧眼胡児三百骑尽提金勒向云看谓坐客曰可图扵屏障乃柳如京塞上诗也何涓㐮阳人少爲潇湘赋爲时所称潘纬以古鑑诗着名或曰潘纬十年吟古鑑何涓一夜赋潇湘零陵总记载何涓潇湘赋云镜歛残色霞披晓光亦无全篇杨大年同陈恕读李义山诗酷爱一絶云珠箔䡖明覆玉墀披香新殿鬪腰肢不须看尽鱼龙戯终遣君王怒偃师叹曰古人措意如此深妙各叹服李太白𥘉自蜀到京师贺知章闻其名见之请爲文出蜀道难示之知章曰公非人间人岂太白星精邪扵是解金貂换酒醉而归及见乌夜啼曰此诗可以泣鬼神其词曰姑苏䑓上乌飞时呉王宫里醉西施呉歌楚舞欢未毕青山𣣔㗸半边日金壶丁丁漏水多起看秋月坠江波东方渐明柰乐何又曰黄云城邉乌欲栖归飞哑哑枝上啼机中织锦秦川女碧纱如烟隔窓语停梭向人问故夫欲说辽西泪如雨宪宗时北虏数㓂边大臣议和亲有五利而无千金之费宪宗曰比闻一士人能爲诗而姓字稍僻其诗曰山上青松陌上尘云泥岂合得相亲举世尽嫌羸马瘦唯君不弃卧龙贫千金未必能移姓一诺从来许杀身莫道书生无感慨寸心还是报恩人侍臣曰此戎昱诗也京兆李銮欲以女妻之令改姓昱辞焉宪宗恱曰又记得咏史诗云汉家青史上计拙是和亲社稷归明主安危托妇人若能将玉貌便欲静胡尘地下千年骨谁爲辅佐臣宪宗笑曰魏綘何其儒也此人如在可与鼎州武陵桃源足称其吟咏士林荣之又苏郁有诗云关月夜悬青塜鑑塞云愁薄汉宫罗君王莫信和亲䇿生得胡雏虏更多裴庆余咸通末佐李北门爲淮南幕尝同逰船舟师悮以舩篙水溅侍女衣上变色庆余请爲诗曰满额鵞黄金缕衣翠翘浮动玉钗垂从教水溅罗裙知道巫山行雨归公喜令歌者传之张祐有观猎诗并宫词白傅称之宫词云故国三千里深宫二十年一声河满子双泪落君前小杜守秋浦与祐爲诗友酷爱祐宫词赠诗曰如何故国三千里虚唱歌词满六宫又诗寄祐云睫在眼前人不见道非身外更何求谁人得似张公子千首诗轻万户侯杨祭酒尝见江表士人项斯诗赠之诗云度度见君诗最好及观标格过于诗平生不觧蔵人善到处相逢说项斯由是四方知名乐天初举名未振以歌诗投顾况戯之曰长安物贵居亦不易及读至原上草云野火烧不尽春风吹又生叹曰有句如此居亦何难老夫前言戯之耳丁晋公孙何齐名翰林学士王元之廷誉尝言二人可使白衣充脩撰尝赠之诗曰三百年来文不振直从韩柳到孙丁如今便合教脩史二子文章似六经杜紫㣲覧赵渭南早秋诗云残星几点鴈横塞长笛一声人倚楼因目之爲赵倚楼赠诗曰今代风骚将谁登李杜坛覇陵鲸海动秦苑鹤天寒今日访君还有意三条氷雪借令看卢延逊献太宗诗卷中有栗爆烧氊破猫跳触鼎翻之句后与潘羙枢宻在内殿议事令宫人煨栗俄有数栗爆出烧损绣褥又尝烧金鼎宫猫相戯触翻因举前诗曰词人作诗信无虚语武后逰龙门命群臣赋诗先成者赐锦𫀆左史东方虬诗成设拜赐坐未安宋之问诗后成文理兼羙左右莫不称善乃就夺锦𫀆衣之其词曰宿雨霁氛埃流云度城阙河隄新柳翠苑上花初发洛阳花柳此时浓山水楼䑓映几重群公拂雾朝翔鳯天子乗春幸凿龙凿龙近出王城外羽从淋漓拥轩盖云跸才临御水桥天衣巳入香山㑹山壁崭嵓㫁复连清流澄澈俯伊川塔影遥遥緑波上星龛奕奕翠㣲邉层峦旧长千㝷水逺壑初飞百丈泉綵仗红旗遶香阁下辇登高望河洛东城宫阙拟昭回南陌沟塍殊绮错林下天香七寳䑓山中春酒万年盃㣲风一起祥花落仙乐初鸣瑞鸟来花落纷纷更无已称觞献夀烟霞里歌舞淹留景欲斜石间犹驻五云车鸟旗翼翼流芳艹龙骑骎骎映晚花千乗万骑銮舆出水静山空严警跸郊外喧喧引看人倾城南望属车尘嚣声引飏开黄道王气周回入紫宸先王定鼎三河固寳命乗周万物新吾君不是瑶池乐时雨来观农扈春郭元振爲通泉县尉前后掠所部千余人遗賔客百姓苦之武后使籍其家有书数百卷令问其赀财所在知皆已济人扵是竒而免之召见大称㫖令口占古剑歌进天后竒之命缮冩赠诸学士歌曰君不见昆吾鐡冶飞炎烟红光紫雾俱赫然良工鍜錬经几年铸得寳剑名龙泉龙泉颜色如霜雪良工咨嗟叹竒絶琉璃匣里吐莲花错镂金环生明月正逢天下无飞尘幸得周防君子身精光黯黯青蛇色文章片片緑龟鳞非直结交㳺侠子亦尝亲近英雄人何言中道连弃捐零落湮沦古狱边虽复沉埋无所用犹能夜夜气冲天杨少卿凝式有材自负旣不大用多佯狂自秽逰寺观遇水竹幽胜之地吟咏忘归墻壁之上笔迹多满僧道爱护莫不粉壁光㓗以俟挥扫逰客叹赏故冯瀛王次子少吉题壁下曰少卿真迹满僧居秪恐钟王也不如爲报逺公须爱惜此书书后更无书安鸿渐题曰端溪石砚宣城管王屋松烟紫兎毫更得孤卿老书札人间无此五般高张翼善诗尝投诗两帙于京师王相溥王谕之以诗云清河诗客本贤良惠我清吟六十章词格宛同罗给事工夫深似贾司仓登山始觉天高广到海方知浪渺茫好去蟾宫是归路明年应折桂枝香廖图字賛禹䖍州人文学博赡爲时軰人所服湖南马氏辟幕下奏天䇿府学士与刘禹李宏臯徐仲雅蔡昆韦鼎释虚中齐已俱以文藻知名更唱迭和今有集行扵世赠泉陵上人云暂把枯藤倚壁根禅堂𥘉创楚江濆直疑松小难留鹤未信山低住得云艹接寺桥牛笛近日㗸村树鸟行分毎来共忆曾逰䖏万壑泉声絶顶闻又和人赠沈彬诗云冥鸿迹在烟霞上燕雀休夸大厦巢名利最爲浮世重古今能有几人抛逼真但使心无着混俗何妨手强抄深喜卜居连岳邑水邉松下得论交僧齐已寓渚宫与图相去千里而每有书徃来临终有絶句寄图兄弟云僧外闲吟乐最清年登八十䘮南荆风骚作者爲啇搉道去碧云争几程江南韩熈载称左偃能诗有集千余首偃不仕居金陵寄庐山白上人云潦倒门前客闲眠岁又残连天数峰雪终日与谁看万丈高松古千㝷落水寒仍闻有新作懒寄入长安又昭君怨云胡笳闻欲死汉月望还生寄韩侍郎云谋身谋隐两无成拙计深惭负耦耕渐老可堪怀故国多愁翻觉厌浮生言诗幸偶明公许守朴甘遭俗者轻今日况闻搜草泽独悲憔悴卧昇平韩见诗感叹厌浮生不喜不逾月果病卒年二十四王操有诗哭之曰堂亲垂白日稚子欲行时温庭筠彦博之裔孙本名𡵨字飞卿少敏悟薄行无检幅多作侧词艶曲与贵胄裴诚令狐滈等饮博与李商隐皆有名号温李醉爲逻卒撃折齿由污行诉不得理连举不第徐商镇襄阳辟官不得志归江东纪唐夫赠诗曰鳯凰诏下虽沾命鹦鹉才多却累身人多讽之庭筠旣以才废引长沙之事自云岂司命重文章而轻爵䘵虗有授焉浮扵行者必有怨尤不自咎也长安三月五日两街看牡丹奔走车马慈恩寺元果院牡丹半月开故裴兵部怜白牡丹诗自题扵佛殿东头蜃壁之上大和中敬宗自夹城出芙蓉园路幸此寺见所题诗吟翫乆之因令宫嫔讽念及暮此诗满六宫矣诗曰长安豪贵惜春残争赏先开紫牡丹别有玉盃承露冷无人肯就月中看李昇移镇金陵旁罗隐逸沈彬赴辟知其欲取杨氏因献山水图诗曰须知手笔安排定不怕山河整顿难覧之而喜任涛豫章人诗名早着有露漙沙鹤起人卧钓舩流他皆倣此数举败于垂成李常侍隲㢘问江西时与放郷里之役民俗互有论列隲判江西界内凡有诗得似涛者即与免役郭祥正自梅圣俞赠诗有采石月下访謪仙以爲李白前身縁此有名又有金山行云鸟飞不尽暮天碧渔歌忽㫁芦花风大爲王荆公所赏秦少章尝云郭功父过杭州出诗一轴示东坡先自吟诵声振左右旣罢谓坡曰祥正此诗几分坡曰十分诗也祥正问之坡曰七分来是读三分来是诗岂不是十分也徐俯字师川忠愍公之子有平生功名心夜窓短檠灯之句大爲山谷所赏山谷其舅也苏伯固之子名庠字养直作清江曲云属玉双飞水满塘菰蒲深䖏浴鸳鸯白苹满棹归来晚愁看芦花一片霜扁舟繋岸依林樾萧萧两鬓吹华髪万事不理醉复醒长占烟波弄明月坡曰若置在李太白集中谁疑其非秦觌字少仪好爲诗𥘉亦不甚工旣而以献山谷山谷赠之曰乃能持一镞与我箭锋直又云自我得此诗三日卧向壁才难不其然有亦未易识当时交㳺以此言爲过然少仪縁此思大发交㳺亦刮目视之增脩诗话总龟卷之四增修诗话总龟后集后卷四百家诗话总龟后集卷之四孝义门唐人与亲别而复归谓之拜家庆卢象诗云上堂家庆毕顾与亲思迩孟浩然诗云明朝拜家庆湏着老莱衣荆公𥘉去临川诗云马头西去泪霑襟一望亲庭更苦心已觉省烦非仲叔安能飬志似曾参赴调西笑时诗也非仲叔则自伤不能飬口躰不如曽参则自伤不能飬志也人士一官所駈乃尔爲志亦岂得巳哉后又有诗云古人一日飬不以三公换正爲此尔张剑州以太夫人䘮劒州归荆公予之诗并示女弟云乌辞反哺颠毛黒鸟引思归口舌丹又有张剑州至剑一日以亲忧罢诗云白头反哺秦乌侧流血思归蜀鸟前所赋皆一时之亊而语意重复如此何耶陈绎奉亲至孝尝作度老堂以娯其母介甫赠之诗云种竹常疑出冬笋开池故合涌寒泉盖不独咏堂前景物而孝感之事实寓焉岀冬笱暗用孟宗事涌寒泉暗用姜诗事王稚川调官京师母老留鼎州乆不归侍尝阅贵人歌舞有诗云画堂玉珮萦云响不及桃源欵乃歌山谷次韵讽之曰慈母毎占乌鹊喜家人应赋扊扅歌可谓尽朋友责善之义谷至孝奉母安康君至爲亲涤厕牏浣中裙未尝顷刻不供子聀洎贬黔南不能与亲俱则赠王郎诗云晋我左右手奉承白发亲至贑上食莲有感则曰莲实大如指分丼念母慈亦可见其孝诚矣余闻无瑕者可以戮人则其告稚川之语未爲过也老杜送李舟诗非不归重而其中亦不能无讥焉所谓舟也衣彩衣告我欲逺适倚门固有望歛衣就行役南登吟白华已见楚山碧何时太夫人堂上㑹亲戚岂非讥其无方之逰耶孔子云父母在不逺逰逰必有方则山谷少陵之诗皆孔子之意也人之事亲当以敬爲主故孔子吿子游曰至于犬马皆能有养不敬何以别乎束晢作𥙷亡诗于南陔白华二篇每以爲言南陔曰飬隆敬薄惟禽之似白华曰竭诚尽敬亹亹忘劬可谓得孔子之旨矣今之人恃亲之爱已而忘其敬者多故表而出之以爲事亲之戒李白乐府三卷于三纲五常之道数致意焉虑君臣之义不笃也则有君道曲一篇所谓轩后爪牙常先太山稽如心之使臂小白鸿翼于夷吾刘葛鱼水二虑父子之义不笃也则有东海勇妇之篇所谓淳于免诏狱汉主爲缇萦津妾一棹歌脱父于严刑生子若不肖不如一女英虑兄弟之义不笃也则有上晋田之篇所谓田氏仓卒骨肉分青天白日摧紫荆交柯之木本同形东枝顦顇西枝荣无心之物尚如此参商胡乃㝷天兵虑朋友之义不笃也则有箜篌謡之篇所谓贵贱交结心不移惟有严陵及光武轻言託朋友对面九疑峯管鲍乆巳死何人継其踪虑夫妇之情不笃也则有䨇燕离之篇所谓䨇鷰复双鷰双飞令人羡玉楼珠阁不独捿金窓绣户长相见徐䆒自行事亦岂纯于行义者哉永王之叛白不能㓗身而去于君臣之义爲如何旣合于刘又合于鲁又娶于宋又携昭阳金陵之妓于夫妇之义爲如何至于友人路亡白爲权窆及其麋溃又收其骨则朋友之义庻㡬矣送萧十一之鲁兼问稚子伯禽有髙堂倚门望伯鱼鲁中正是趋庭䖏君行旣识伯禽子应驾小车骑白羊之句则父子之义庻㡬矣如弟凝錞侪况绾各赠诗以致其雍睦之情则兄弟之义庻㡬矣惜乎二失旣彰三羙莫赎此所以不能爲醇儒也乐天及第后归觐留别同年云擢第未爲贵拜亲方始荣此毛得檄而喜之意也论者以春风得意疾决非孟郊语其气格亦不类而白公亦有得意减别恨半酣轻逺程翩翩马蹄疾春风归郷情此又不可晓也范文正公雷霆日有犯始可报吾亲谁谓臣子忠难于两全也涖官不敬战阵无勇本非事亲事礼记必以爲非孝公之谓欤宗族门谢师厚生女梅圣俞与之诗曰生男衆所喜生女衆所丑生男走四隣生女各张口男大守诗书女大逐鸡狗又云何时集氏郎堂上拜媪叟盖戯师厚也陈琳杜甫诗及杨妃外传其说异焉琳痛长城之役则曰生男戒勿举生女哺用哺杜甫伤関西之戍则曰生女犹是嫁比邻生男埋没随百草杨妃专宠帝室金印盩绶宠遍于铦钊象服鱼轩荣均于秦当时遂有生女勿悲酸生男勿喜欢男不封侯女作妃君㸔女却爲门楣之咏而乐天长恨歌亦云遂令天下父母心不重生男重生女今师厚之女敏质儒门不过求贤士以爲之配尔縦不至负薪如瞿妇饷舂如孟光亦岂能预知其必大冨贵亢宗荣族如蒲之妇人乎冝其圣俞以爲戯也传曰学士大夫则知尊祖矣族之所在祖之所自出也其可以不敬乎陶渊明有赠长沙公诗序云予于长沙公爲族祖同出大司马昭穆旣逺巳爲路人故其诗云同源分流人易世踈慨然晤叹念斯厥𥘉礼服遂悠岁月眇徂感彼行路眷焉踟蹰盖深伤之也长沙公于渊明如此而渊明乃以教载自任其临别赠言之际有进篑虽少终左爲山之句呜唿渊明亦可谓贤矣杜子羙数访从孙济而不免于防猜故其诗云所来爲宗族亦不爲盘餐勿受外嫌猜同姓古所敦观长沙与済尊祖之义扫地矣百家诗话总龟后集卷之四增修诗话总龟增修诗话总龟前卷五增脩诗话总龟卷第五自荐门曹武毅公翰江南归环卫数年不调一日内宴侍臣皆赋诗翰以武人独不预乃陈曰臣少亦学诗乞应诏太宗曰卿武人以刀字爲韵因以寄意曰三十年前学六韬英名常得预时髦曽因国难披金甲不爲家贫卖寳刀臂徤尚嫌弓力软眼明犹识阵云高庭前昨夜秋风起羞见蟠花旧战𫀆太宗爲迁数官唐李义府初召见太宗令咏飞乌诗曰日里飏朝彩琴中闻夜啼上林多少木不借一枝栖太宗曰我当全林借汝岂惜一枝耶左右羡之本朝知制诰待制止服皂鞓犀带迁龙图直学士始赐金带燕肃爲待制十年不迁作诗上时宰云鬓边今日白腰下几时黄遂迁直学士赐带唐庄宗时禁旅王庆乞叙功赏曰侍从济河日臣系第一队入汴臣属前锋乞迁𥙷庄宗颔之他日又言亦不纳庄宗好乐乐工子弟至有得官者谓庆曰子何不学我吹管稍稍能之亦不获用后事李嗣源亦言其劳庄宗曰知庆薄有功但每见庆则心愤然安得更有赐与之意因举唐太宗诗曰待余心肯日是汝命通时人主握天下生灵赏罚之柄若言如此则进退诚有命也苏麟爲杭州属县巡检范文正镇钱塘城中兵官徃徃皆获荐书独麟在外邑未见收录因公事入府献诗曰近水楼䑓先得月向阳花木易逢春文正荐之禇载字厚之家至贫客梁宋间困甚以诗投襄阳节度使邢君牙云西风昨夜坠红兰一宿邮亭事万般无地可耕归不得有恩堪报死何难流年怕老看将老百计求安未得安一卷新书满怀泪频来门舘诉饥寒君牙赠绢十疋荐扵郑滑辟攴使不行明年裴贽知贡举君牙荐之擢第胡恢坐法失官困扵京师上韩魏公诗曰建业江山千里逺长安风雪一家寒得复官南唐烈祖在徐温家作灯诗云一点分明值万金开时惟怕冷风侵主人若也勤挑拨敢向尊前不尽心伍乔张洎少相友善张爲翰林学士眷宠优异伍爲歙州通判作诗寄张戒去仆曰张逰宴时投之一日张与僚友近郊㑹燕欢甚仆投诗诗云不知何䖏好消忧公退携壶即上楼职事乆叅侯伯幕梦魂长遶帝王州黄山向晚盈轩翠黟水含春遶郡流遥想玉堂多暇日花时谁伴出城逰得诗动容乆之爲言扵上召还爲考功员外郎诗史孟賔于献主司诗云那堪雨后更闻蝉溪隔重湖路七千忆昔故园杨栁岸全家送上渡头舩主司得诗自谓得賔于之晚当年中第兴国中致仕归连上过庐陵吉守赠诗曰曾闻洛浦缀神仙火树南栖几十年白首自忻丹桂在诗名巳得四方传行随秋渚将归鴈吟傍梅花欲雪天今日还家莫惆怅不同初上渡头船雅言系述孙集贤冕天禧中直史馆㡬三十年晚守苏巳及引年大书诗扵曰人生七十鬼爲邻已觉风光属别人莫待朝廷差致仕早谋泉石养闲身去年河北曽逢李今日淮西又见陈寄语姑苏孙太守也须抖擞旧精神题毕拂衣而徃诏下公巳归矣投献门太宗棊品第一待诏有贾元者臻扵絶格时人以爲王积薪之比也杨希粲蒋元吉李应昌朱怀璧皆国手然非元之敌元嗜酒病死晚有李仲元年甚少棊絶胜可侔扵元岁余亦卒朝士有蒋居中潘慎脩亦善棋至三品内侍陈好元四品多得侍棋自元而下皆受三道慎脩受四道好元受五道慎脩献诗曰如今纵得仙翁术也怯君王四路饶魏仲先献㓂莱公生日诗曰何时生上相明日是中元谓七月十四日又赠莱公诗曰有官居鼎鼐无宅起楼䑓播传漠北章圣朝北使至问那箇是无宅起楼䑓相公莱公时方居散地因召还授北门管钥杜荀鹤字彦之遇知扵朱梁高祖送名春官扵裴贽侍郎下第八人登科乃大顺三年正月十日荀鹤生日也九华王希羽以诗献曰金榜晓悬生世日玉书潜记上升时九华山色高千尺未必高扵苐八枝沈彬高安人早有诗名先主镇金陵知其欲代杨氏献山水图诗云须知手笔安排定不怕山河整顿难覧而喜之临终指葬处以示家人穴之乃一冢未尝葬人石灯䑓上有灯一盏圹头有一铜碑镌篆文云佳城今已开虽开不葬埋灯犹未㓕留待沈彬来李吉甫之父㣲时以一絶投维扬都护朱甄大夫朱殊无意李后生吉甫吉甫节判青州有举子呉武陵诣府投刺并不礼之武陵遂书前诗以献吉甫厚赂之请爲寝黙诗曰十䖏投人九处违家郷万里又空归严霜昨夜侵人骨谁念高堂未授衣施肩吾上礼部陈侍郎诗曰九重城里无亲识八百人中独姓施弱羽飞时攅箭险蹇驴行处薄氷危晴天欲照盆难及贫女如花镜不知却向从来受恩地再求青律变寒枝钱穆尹天府遇生日杨次公作小诗并画老子出关图以献曰秘藏幽谷关中子将献蓬莱阁上仙愿得须眉如此老却教龟鹤羡长年戴思举进士未第爲江淮郡守所知因献丛兰阁环清池诗曰兰榭环池景象融乍疑鳌背路才通雕笼雅句曹刘比画鹢舟仙李郭同歌袅浦渔疑暮雨管吹湘竹怨秋风秉钧从此朝天去难恋小山芳艹丛答友人曰衡门闻道子猷来吟向蓬蒿兴自回今日尚怀珍重意玉壶偏寄两三盃吕申公镇河阳府府属投诗曰渭川重得吕嵩岳再生申由是获知鲍当善为诗景徳二年登进士第爲河南法掾薛映尚书知府尝失其意初甚怒之献孤鴈诗云天寒稻粱少万里孤难进不惜充君庖爲带边城信薛大称赏自是不复以掾属之礼待时人谓之鲍孤鴈薛公暑月诣其舎当方露顶狼狈入易服把版而出忘其幞头薛公严重左右莫敢言坐乆之月上当顾见髪影大惭以公服䄂掩头而走平曾献金陵牧薛大夫白马诗曰白马披丝练一团今朝被绊欲行难雪中放去惟留迹月下牵来只见鞍向北长鸣天外逺临风斜坠耳边寒自知毛骨还应异更请王郎仔细㸔特以献诗爲薛所留剧燕蒲坂人工爲雅正诗王重荣镇河中府燕投诗曰只向国门安四海不离鄕里拜三公荣礼重之爲人纵诞多凌轹同軰果取正平之祸孙愿唐正元之后三代爲池阳刺史有㦸门子朱元迎于道左献诗曰昔日郎君今刺史朱元依旧守朱门今朝竹马儿童子尽是当时竹马孙罗隐尝以诗投郑畋相国郑有女喜诗什读隐诗至张华谩出如丹语不及刘侯一𥿄书大爱其才隐一日至畋女于帘隙见其汚陋遂不复咏其诗令狐楚自翰林学士中书舎人拜相子绹自湖州召充翰林学士周嵗拜相渭南尉赵嘏献诗云鹗在卿云氷在壶代天材业奉訏谟荣同伊陟传朱戸秀比王商入画图昨夜星辰回剑履前年风月满江湖不知机务时多暇犹许诗家属和无呉士矩牧大郡因时相论置军倅饮后献诗曰一夕心期一种欢那知踈散负杯盘尊前数片朝云在不许冯公仔细看吕许公一日有张球献诗云近日厨中乏短供孩児啼哭饭萝空母因低语告児道爷有新诗谒相公公以俸钱百缗遗之评论门白乐天诗云无事日月长不覊天地阔此逹者之词也孟东野诗曰出门即有碍谁谓天地寛此𥚹狭者之词然则天地何尝碍郊自碍耳袁夏过永见何仙始曰吾郷有故人亭全亦有故人亭何是非也仙曰此亭名因选诗有洞庭值归客潇湘逢故人而得之彼亭非也仙作诗曰全永从来称旧郡潇湘源上构轩新门前自古有流水亭上如今无故人风细日斜南楚晚鸟啼花落东湘春因公问我昔日事江左亭名不是真欧阳文忠曰诗原乎心者也冨贵愁怨见乎所处江南李氏㩀冨有诗曰帘日巳高三丈透佳人次苐添香兽红锦地衣随歩皱佳人舞彻金钗熘酒渥时拈花蕋嗅别殿㣲闻箫皷奏与时挑野菜和根煑旋斫生柴带叶烧异矣刺史县令故事尤多士子以诗投献难得佳句方谔有上广州太守诗曰鳄去恶溪韩吏部珠还合浦孟尝君虽善用故事议者未许赠邑令诗云琴弹永日得古意印鎻经秋生藓痕句虽佳但印上不是生藓䖏不若雨后有人耕緑野月明无犬吠花村意清句雅又见令之教化仁爱民乐于丰年之耕耨且无盗贼之警不见治术之迹刘夣得有望洞庭诗雍陶有咏君山诗语意异同刘诗曰湖光秋月两相和潭面无风鑑似磨遥望洞庭山水色白银盘里一青螺雍诗曰烟波不动影沉沉碧色全无翠色深疑是水仙梳洗罢一螺青䯻鑑中心李山甫秦韬玉皆有贫女吟意亦相类李诗曰平生不识绣衣裳闲把金针亦自伤鑑里只应谙素貌人间多是信红粧当年未嫁还忧老终日求媒即道狂两意定知无说䖏暗垂珠泪滳𧖟箱秦诗曰蓬门未识绮罗香拟托良媒益自伤谁爱风流高格调共夸时世俭梳粧敢将十指夸巧不把双眉鬪画长最恨年年厌针线爲他人作嫁衣裳李山甫又有石头城故事韦庄有咏南国英雄用意亦同李诗曰南朝诸国爱风流尽守江山不到头总是战争収拾得却因歌舞破除休尭将道徳终无敌秦把金汤可自由试问繁华何处有雨莎烟草石城秋韦诗曰南朝三十六英雄各逐兴亡自此中有国有家皆是夣爲龙爲虎亦成空残花旧宅悲江令落日青山弔谢公事竟覇图何物在石麒麟没卧秋风王维摩诘云母帐子胡令能绣障亦佳句王诗曰君家云母帐持向野庭开自有山泉入非关彩笔来胡诗曰白日堂前花蕋娇争携小笔上牀描绣成挂向春园里引得黄鷩下柳条李绅郑云叟伤农诗意亦皆同李诗曰锄禾日当午汗滳禾下土谁知盘中飱粒粒皆辛苦郑诗曰一粒红稻饭几滳牛颔血珊瑚枝下人㗸盃吐不歇诗之作也穷通之分可观王建诗寒碎故仕终不顕李洞诗穷悴故竟下第韦庄诗壮故至台辅何賛诗愁未几而卒王建寄贾岛曰尽日吟诗坐忍饥万人中覔似公希僮眠冷榻朝犹卧驴放秋田夜不归旁㬉旋収红落叶觉寒犹着旧生衣曲江池畔时时到爲爱鸬鹚雨里飞李洞上曹郎中曰闲坊宅枕穿宫水聴水分衾尽蜀僧药杵声中捣残梦茶铛影里煑孤灯刑曹树䕃千年井华岳楼开万里氷诗句变风官渐紧夜涛春尽海边腾韦庄感怀曰长年方悟少年非人道新诗胜旧诗十畆野塘留客钓一轩春雨对僧棋花间醉任黄鹂语池上吟从白鹭窥大道不将炉冶去有心重立太平基何賛书事云果决生涯向洛中西投知巳话恩容云遮剑阁三千里水隔瞿塘十二峰阔歩文翁坊里月闲寻杜甫宅边松到头须卜林泉隐自愧无能继卧龙王建宫词黄帕盖鞍呈了马红罗纒项闘廻鸡晏元献改呈了马鬪鸡廻爲顺语晚唐人诗多少巧无风骚气味如崔鲁山鹤诗云一林寒雨吹巢冷半朶山花咽觜香张林池上云菱叶乍翻人採后荇花初没舸行时莲花云何人解把无尘䄂盛取清香尽日怜皆浮艶无足尚而昔人爱重佳作沈存中谓乐天诗不必皆好然识趣可尚章子厚谓不然乐天识趣最浅狭谓诗中言甘露事处几如幸灾虽私雠可快然朝廷当此不幸臣子不当形歌咏也如当公白首同归日是我青山独徃时之类卢延逊诗自爲容易如每过私第邀看鹤长着公裳送上驴高僧觧语牙无水老鹤能飞骨有风此等之语其殆庻几又如栗爆焼氊破猫跳触鼎翻而杨文公爱之不知何谓江淹云蝴蝶飞南园李白云春园緑花蝴蝶飞语意相似聂夷中河南人有诗曰二月卖新丝五月粜新谷医得眼前疮剜却心头肉孙光宪谓有三百篇之㫖此亦爲诗史诗史梅圣俞爱严维诗有柳塘春水慢花䲧夕阳迟善矣夕阳迟固繋花而春水慢不繋柳也如杜诗空山催短景乔木易高风此了无瑕颣又曰萧条九州内人少虎狼多人少慎莫投多信虎所过饥有易子食兽犹畏虞罗如此等句含蓄深矣殆不可模倣凡诗以意义爲主文词次之退之古诗高卓至律诗虽可称善要之未有工者有云老翁真箇似童児汲井埋盆作小池此直谐语耳永叔江邻几评退之随车翻缟带逐马散银盃爲工而谓凹中𥘉盖底凸处遂成堆爲胜未知真得意否杜子羙诗云红豆啄余鹦鹉粒碧梧栖老鳯鳯枝此语反而意竒退之诗云舞鑑鸾窥沼行天马度桥亦效此体退之城南聮句云竹影金鏁碎乃日光非竹影也唐人作富贵诗多纪其奉养服噐之盛乃贫眼所惊耳如贯休云刻成筝柱鴈相挨此下里鬻弹者皆有之韦楚老云十幅红绡围夜十幅红绡爲帱不及四五尺如何伸尺所谓不曽近冨家児杨大年不喜杜子羙诗谓之村夫子有郷人以子羙诗强大年不服因曰公试爲我续江汉思归客一句大年亦爲属对郷人曰干坤一腐儒大年似少屈李习之诗称东野诗食荠肠亦苦强歌声无欢出门即有碍谁谓天地寛可谓知音矣今世传郊诗五卷百余篇又有咸池集三百篇其语句尤多蹇澁疑前五卷曽经名士删改也张文昌谢裴司空马诗云乍离华廐疑蹄澁初到贫家举眼惊乃一迟钝不能行多惊马也诗人之辞㣲而显亦少其比古人有风定花犹落之句无人能对舒王对以鸟鸣山更幽本宋王籍诗元对蝉噪林逾静鸟鸣山更幽上下句只是一意若对风定花犹落则上句静中有动下句动中有静刘夣得每吟张籍诗云新酒欲开期好客朝衣才脱见闲身又王维诗云兴阑啼鸟唤坐乆落花多尝言乐天苦好余秋水咏曰东屯沧海阔南漾洞庭寛又石头城下作云山围故国周遭在潮打空城寂寞回自知不及韦苏州春潮带雨晚来急野渡无人舟自横又杜少陵过洞庭诗云白苹愁杀白头人鄙夫之言亦愧杜公刘夣得言茱茰更三诗人道之而有能否杜子羙云醉把茱茰子细看王右丞云遍挿茱茰少一人朱倣云学他年少挿茱茰子羙爲优刘夣得曰柳八驳韩十八平淮西碑云左飡右粥何如我平淮西雅之云仰父抚子柳云韩碑兼有㡌子使我爲之便说用兵伐叛矣刘曰韩碑刘雅予爲诗云城中早鸡喔喔鸣城头皷角声和平羙李愬入蔡贼无觉者落句云始知元和十二载四海重见升平时言十二载以见平淮西之年刘夣得云爲诗用僻字须有来处朱考功云马上逢寒食春来不见饧尝疑之吾重阳欲押一糕字思索六经无糕字遂不敢爲之尝讶老杜诗有巨颡拆老拳无出处及读石勒传云卿旣遭孤老拳孤亦遭卿毒手岂虚言㢤毗陵士人李氏有女十六岁能诗有破钱诗云半轮残月掩尘埃依稀犹有开元字想得清光未破时买尽人间不平事又弹琴诗云昔年刚咲卓文君岂信丝桐解悮身今日未弹心巳乱此心元自不由人虽有情致非女子所冝崔护作城南诗其始云去年今日此门中人面桃花相映红人面不知何处去桃花依旧笑春风以意未完谓未工改云人面秪今何处在至今所传有两本惟本事诗云抵今何处在唐人工诗大率如此虽重一今字不恤也增修诗话总龟卷之五增修诗话总龟后集后卷五百家诗话总龟后集卷之五仁爱门孟子七篇论君与民者居半其余欲得君盖以安民也观杜陵穷年忧黎元叹息肠内热胡爲将暮年忧世心力弱宿花石戍云谁能扣君门下令减征赋寄相学士云㡬时髙议排金门各使苍生有环堵寕令吾庐独破受冻死亦足而志在大庇天下寒士其仁心广大异夫求穴之蝼蚁軰真得孟子所存矣东坡问老杜何如人或言似司马迁但能名其诗耳愚谓老杜似孟子盖原其心也韦苏州云身多疾病思田里邑有流亡愧俸钱郡中燕集云自惭居处崇未覩兹民康余谓君子当切切作此语彼有一意供租专事土木而视民如雠者得无愧此诗乎贾生终童欲轻亊征伐大抵少年躁鋭使经歴老成当不如此昔人欲沉孙武于五湖斩白起于长平诚有谓哉尝爱老杜云慎勿吞清海无劳问越裳大君先息战帰马华山阳又有安得壮士挽天河净洗甲兵长不用安得务农息战閗普天无吏横索钱愿戒兵犹火㤙加四海深不眠忧战伐无力正乹坤其愁歉忧戚盖以人主生灵为念孟子以善言阵战爲大罪我战必克爲民贼仁人之心易地皆然临川云黄雀百头颅长行万里余因君令出守暂得免苞苴使能行此言则虐生类以饱口腹刻疲民以肥权势者寡矣其诗才二十字耳崇仁爱抑奔竞皆具焉何以多爲杜云筑埸怜穴蚁拾穗许村童人谓有仁爱民物意临川咏促织云只向贫家促机杼㡬家能有一钩丝愚谓世之严督征赋不恤疲瘵之有无者虽魁然其形实㣲䖝智尔元结刺道州承兵贼之后徴率烦重民不堪命作春陵行其末云何人采国风吾𣣔献此诗以传考之结以人困甚不忍加赋尝奏免税租及和市杂物十三万缗又奏免租庸十余万缗因之流亾尽归乃知贤者所存不特空言而巳范文正淮上遇风云一棹危于叶旁观欲损神他年在平地无忽险中人虽弄翰戯语卒然而作险済加泽之心未尝忘也元道州㫪陵行云所愿见王官抚飬以惠慈柰何重驱逐不使存活爲逋缓违诏令䝉责愿所冝亦云守官贵守道不爱能适时贼退示官吏云使臣将王命岂不如贼焉令𬒳徴歛者迫之如火煎谁知絶人命以作时世贤子羙志之曰令盗贼未息知民疾苦得结軰十数人为邦伯万姓气吐天下少安立可待巳余谓漫叟所以䏻然者先民后已轻官爵重人命故也观其石鱼诗云金鱼吾不湏轩冕吾不爱此所以能不狥权势而专务爱民也杜乃知正人意不苟飞长缨可谓相知深矣友义门苏武李陵在武帝时同爲侍中金兰之义素笃武拘于匈奴明年而陵始降虽逆顺之势殊悲之情异然朋友之谊此心常烱烱也观陵海上劝武使降之言非不切至而武之所以告陵者不过明吾忠义之心而已而未尝一语及陵之叛若告卫律者则不然尽辞诟詈归之于不忠不臣之科而此以莭义临之㡬使悪死此亦可以见于陵厚矣后武得归陵置酒贺武曰今足下还归扬名于匈奴功显于汉室虽古竹帛所载丹青所画何以过子卿故李太白苏武诗云渇饮月窟水饥飡天上雪东还沙塞逺北怆河梁别泣把李陵衣相涙成血盖亦是意语尔石林诗话元豊间东坡繋狱神宗本无意罪之时相因举轼桧诗根到九泉无曲处岁寒惟有蛰龙知且云龙飞在天轼以爲不知已而求知地下之蛰龙非不臣何得章子厚従而觧之遂薄其罪而王㝎国见闻録云东坡在黄州时上欲复用王禹玉以岁寒惟有蛰龙知激怒上意章子厚力觧遂释子观东坡自狱中出与章子厚书云某所以得罪其过悪未易一二数平时惟子厚与子由极口见戒反复甚苦某强狼自不以爲然又云异时相识但过相称誉以成吾过一旦有患难无复相哀惜唯子厚平居遗我以药石及困急又有以救䘏之真与世异矣则知坡繋狱时子厚救觧之力爲多石林诗话不妄也东坡归阳羡时流离颠踬之余絶禄巳数年受梁吉老十绢百丝之可见非有余者李宪仲之子廌以四䘮未举而见公则尽以赠之且赠以诗曰推衣赠孝子一漑滋汤旱谁能脱左骖大事不可缓章季黙三䘮未葬亦求于公公亦以助之有不辞毛粟施行自丘山积之句其髙盖出于天资矣㓜敏门西清诗话云鲁直少警悟八岁能作诗送人赴举云送君归去明主前若问旧时黄庭坚谪在人间今八年此以非髫稚语矣桐江诗话云山谷七岁作牧童诗云骑牛逺逺过前村吹笛风斜隔陇闻多少长安名利客机関用尽不如君林杰㓜而聦惠言发成文质莹凝脂音清扣玉六聚群书又妙于手谈当时名公多与之交及有是子益大其门亷使崔侍郞手与之迁聀词云家蔵万卷学富三冬杰五歳父因挈行后业词赋颇振声光有仙客入壸中赋云仙客以变化随逍遥放情处于外则一壸斯在入其中则万象皆呈飞阁重楼不是人间之状竒芲异木无非物外之名至九歳谒大夫卢贠常侍黎埴无不嘉奖㝷就賔荐日在䜩筵侍御李逺支使赵格深所知仰不舍斯湏和赵支使咏荔枝尤佳云金盘摘下排朱颗红壳开时饮玉浆副使郑立竒童传制使刘潼序以贻之王元之年七八岁已能文毕文蕳公爲郡从亊始知之问其家以磨面爲生因令作磨诗元之不思以对但存心里正无愁眼下迟若人轻着力便是转身时文蕳大竒之尝扵子弟中讲学一日太守席上出诗句鹦鹉能言争似鳯坐客皆未有对文蕳写之屏间元之书其下蜘蛛虽巧不如蚕文蕳叹息曰经纶之才也遂加以衣冠唿爲小友至文蕳入相元之已掌书命矣志气门蔡寛天诗话云太白之从永王璘世颇疑之唐书载其亊甚畧亦不爲明辨其是否独其诗自序云夜半水军来浔阳满旌旃空名适自误迫胁上楼船从赐五百金弃之若浮烟辞官不受赏翻谪夜郎天然太白岂从人爲乱者㦲盖其学本出从横以气侠自任当中原扰攘时𣣔借之以立竒功耳故其廵歌有但用东山谢安石爲君谈笑静胡沙之句至其卒章乃云南风一扫胡尘静西入长安到日边亦可见其志矣大抵才髙意广如孔北海之徒固未必有成功而知人料事尤其所难议者或责以璘之猖獗而欲仰以立事不能如孔巢父䔥颕士察于未萌斯可矣若其志亦可哀巳苏子由云李白诗类其爲人俊发豪放华而不实好事喜名不知义之所在也语用兵则先登䧟阵不以爲难语㳺侠则白昼杀人不以爲非此岂其诚能也白始以诗酒奉事明皇遇谗而去所至不改其旧永王将㩀江淮白起而从之不疑遂以放死今观其诗固然唐诗人李杜称首今其诗皆在杜甫有好义之心白所不及也汉髙祖归豊沛作歌曰大风起兮云飞扬威加海内兮帰故郷安得勐士兮守四方髙帝岂以文字髙丗者帝王之度固然发于中而不自知也白诗反之曰但歌大风云飞扬安得勐士守四方其不识理如此老杜赠白诗有重与细论文之句谓此类也髙斋诗话云荆公题金陵此君亭诗云谁怜直节生来瘦自许髙才老更刚賔客毎对公称颂此句公辄颦蹙不乐晚年与平甫坐亭上视诗牌曰少时作此题榜一传不可追改大抵少年题诗可以爲戒平甫曰此杨子云所以悔其少作也石林诗话云荆公以意气自许故诗语惟其所向不复更爲涵蓄如天下苍生待霖雨不知龙向此中蟠又浓縁万枝红一点动人春色不湏多又平治险秽非无力润泽焦枯是有才之类皆直道其胸中事后爲郡牧判官从宋次道尽假唐人诗集慱观而约取晚年始尽深婉不迫之意乃知文字虽工拙有定限然必视其㓜壮虽公方其未至亦不能力强而遽至也石林诗话云苏明允至和间京师旣爲欧阳文忠公所知其名翕然韩忠献诸公皆待以上客尝遇重阳忠献置酒私苐惟文忠与一二执政而明允乃以布衣参其间都人以爲异礼席间意气兀不少衰明允诗不多见然精深有味语不徒发正类其文而读易诗云谁爲善相应嫌瘦后有知音可发弹婉而不迫哀而不伤所作自不必多也述志门余尝官展尝借诗集于士人中有小篇序云成都阳天庆中进士叶沆作止百篇时有可观如闲居感懐云身闲难报国语直易伤时村墅云夜庭和月扫秋户拂云开亦可想见其胸襟也和靖与士夫诗未尝不及迁擢与学子诗未尝不言登第视此爲何等随縁应接不爲苟难亢絶如此老杜云夲无轩冕意不是傲当时钟鼎山林各天性浊醪麄飰任吾年道义重而轻王公者也阮孝绪南平王要之不赴曰非志骄冨贵但性长庙堂使麏麚可骖何异骥騄求意门复斋漫録云书当快意读易尽客有可人期不来世事相违毎如此好懐百岁㡬逥开其后又寄黄充前四句云俗子推不去可人废招唿世事毎如此我生亦何娯盖无已得意故两见之胡氏评诗曰鲁直过平舆懐李子克诗世上岂无千里马人中难得九方皐题徐孺子祠堂诗白屋可能无孺子黄金不是欠陈蕃二诗命意絶相似盖叹知音者难得耳苕溪渔隐曰钖宴明日絶句云宴罢回来曰欲斜平康坊里那人家㡬多红䄂迎门笑争乞钗头利市花清明日絶句云无芲无酒过清明兴味都来似野僧昨日隣家乞新火晓窓分与读书灯二诗何况味不同如此亦可见其老少情懐之异也胡氏评诗曰澶渊之役王介甫以谓丞相莱公功第一张文潜以爲可能功业尽莱公大抵人之议论各有所见故尓不同今具载二诗识者当能辨之介甫澶州诗云去都二百四十里河流中间两城峙南城草上不受兵北城楼樐如邉城城中老人爲予语契丹此地经钞虏黄屋亲矢石间胡马饮踏河氷渡天发一矢胡无酋河氷亦破沙水流欢盟从此至今日丞相莱公功第一文潜听客话澶渊事诗云忆昔胡来动河朔黄河饮马吹胡角澶渊城下氷载车邉风䔥䔥千里賖城上黄旗坐真主夜遣六丁张勐弩雷惊电发一矢飞横射胡酋贯车柱犬羊无踪大漠空归来封禅告成功自是乹坤扶圣主可能功业尽莱公谈苑曰余知制诰曰与余恕同考试恕曰夙昔师范徐骑省爲文骑省其有徐孺子亭记其警句云平湖千畆凝碧乎其下西山万叠倒影乎其中他皆常语近得舎人所涵虚阁记终篇皆竒语自渡江来未尝见此信一代之雄文也其相推如此因出义山诗共读酷爱一絶云珠箔轻明拂玉墀披香新殿閗腰支不湏㸔尽鱼龙戯终遣君王怒偃师撃节称叹曰古人措辝寓意如此之深妙令人感慨不巳百家诗话总龟后集卷之五终增修诗话总龟增修诗话总龟前卷六增修诗话总龟卷之六评论门王右丞好取人诗如行到水穷处坐看云起时此华英集中句也漠漠水田飞白鹭隂隂夏木啭黄鹂此李嘉祐句僧惠崇有诗云河分岗势㫁春入烧痕青士大夫竒之然皆唐人旧句崇有师弟学诗于崇赠崇诗曰河分岗势司空曙春入烧痕刘长卿不是师偷古人句古人诗句似师兄大都诵古人诗多积乆或不记则徃徃用爲巳有如少陵诗云崃束沧江起嵓排石树圆见苏子羙颂诗全用崃束沧江嵓排石树作五言诗两句子羙岂窃人诗者元和中长安有沙门善病人文章尤能提人语意相合张籍喜之或得句曰长因送人处忆得别家时谓似应不与前軰合也僧曰此有人道来籍曰何人僧曰见他桃李树忆着后园枝籍大笑舒王云梨花一枝春带雨桃花乱落如红雨珠帘暮卷西山雨皆警句也然不若院落深沉杏花雨爲佳宋莒公好玉谿诗不爱韦苏州晏元献取少陵多取太白少又取裴说幸无偏照处刚有不明时爲佳咏牡丹诗甚多罗邺云落尽春红始见花幄笼轻日护香霞买栽池舘恐无地看到子孙能几家此诗中之虎也此诗续本事诗有全篇云落尽春红始见花花时比屋事豪奢买栽池舘恐无地看到子孙能几家门倚长衢攅绣轭幄笼轻日护香霞歌钟满坐争欢赏岂信流年鬓有华李太白才逸气豪与陈拾遗齐名其论诗云梁陈巳来艶薄殊极沈休文又尚声律将复古道非我而谁故陈李二集律诗全少尝言兴寄深㣲五言不如四言七言又其靡也况使束扵声调俳优㢤故戯杜子羙曰饭颗山头逢杜甫头戴笠子日卓午借问别来太瘦生总爲从前作诗苦宋武帝咏谢庄月赋称叹乆之谓颜延之希逸作此可谓前不见古人后不见作者陈思王何足尚也延之曰诚如其言又云羙人迈兮信音絶隔千里兮共明月知之不亦晚乎武帝以爲然及见希逸希逸对曰延之诗云生爲长相思死爲长不归岂不更加于臣耶武帝抚掌谢学士吟蝴蝶诗三百首人唿爲谢蝴蝶其间絶有佳句如狂随柳絮有时见舞入梨花何处寻又曰江天春晚煖风细相逐卖花人过桥古诗有陌上斜飞去花间倒翅回又云身似何郎贪傅粉心如韩夀爱偷香终不若谢句意深逺孙少述栽竹诗曰更起粉墻高百尺莫令墻外俗人看晏临淄曰何用粉墻高百尺任敎墻外俗人看处士之节宰相之量各言其志李洞爲呉子华所知子华尝出百篇示洞洞曰大兄百篇中一聮最佳西昌新亭曰暖漾鱼遗子晴逰鹿引麛子子华亦不怒其所鄙而喜其所许苏子羙坐进奏赛神事謪官死于臯桥之居江隣㡬有诗吊之曰郡邸狱冤谁与辩臯桥客死世同悲用事精审而当又有云五十践衰境加我在明年论者谓人莫不用事使事如已出天然浑成乃可言诗江外有石人破之其形色皆类月欧阳文忠有月石诗云二曜分爲三固爲佳句尚念未快子羙见之作诗寄之云我疑此山石乆爲月昭着老蚌吸月月降胎水犀望星星入角霞烁石变丹砂白红贯岩生羙璞永叔见之曰此竒才精通物理者也说者谓王右丞终南诗皆讥时宰诗云太乙近天都连山接海隅言势位盘㩀朝野也白云廻望合青霭入看无言徒有表而无内也分野中峰变晴隂衆壑殊言恩泽偏也欲投何处宿隔水问樵夫言畏祸深也杜荀鹤尝有旧衣灰絮絮新酒竹篘篘或称于相国韦庄庄曰我道印将金鏁鏁帘用玉钩钩其皆可见唐人赓和诗有次韵依其次用韵同在一韵中耳有用韵用彼之韵亦必次之韩吏部和皇甫湜陆浑山火是也今人多不晓刘长卿余干旅舎云揺落暮天逈丹枫霜叶稀孤城向水闭独鸟背人飞渡口月初上邻家渔未归郷心正欲絶何处捣征衣张籍宿江上舘云楚驲南渡口夜深来客稀月明见潮上江静觉鸥飞旅宿今巳逺此行殊未归离家乆无信又聴捣寒衣两诗偶似次韵皆竒作也张逈少年苦吟未有所得夣五色云自天而下取一团吞之遂精雅道有寄逺诗曰锦字慿谁逹闲庭草又枯夜长灯影㓕天逺鴈声孤蝉鬓凋将尽虬髯白也无几回愁不语因看朔方啚携卷谒齐巳点头吟讽无斁爲改虬髯黒在无逈遂拜作一字师郑谷㓜负名誉司空图见而竒之问之荅曰大夫曲江晚望㫁篇云村南斜日闲廻首一对鸳鸯落渡头意深矣司空抚背曰当爲一代风骚主苏子容爱元白刘賔客軰诗如汝洛唱和皆徃徃成诵苦不爱太白軰诗曾诵汝洛集九日送人云清秋方落㡌子夏正离群以爲假对工夫无及此聮又举刘夣得送李文饶再镇浙西诗以爲最着题谢赫云卫恊之画虽不该备形妙而有气韵凌跨群雄诚旷代絶笔欧阳文忠盘车图云古画画意不画形梅诗咏物无隐情忘情得意知者寡不若见诗如见画此眞识画也曹唐罗隐同时有诗名罗曰唐有鬼诗或曰何也曰树底有天春寂寂人间无路月茫茫唐曰隐有牡丹诗或曰何也若教觧语应倾国任是无情也动人杜子羙诗映堦碧草自春色隔叶黄鹂空好音此正咏武侯庙而托意在其间暝色赴春愁下得赴字好若下起字便是小児语也无人觉来徃踈懒兴何长下得觉字大好足见吟诗要一字两字工夫国朝浮屠以诗名于世九人故有集号九僧诗今不复传余闻人多称其一曰惠崇余八人忘其名字余亦记其诗云马降来地鵰盘战后云又云春生桂岭外人在海门西其佳句类此当时有进士许洞俊逸士也㑹诸僧分题出一𥿄约曰不得犯此一字其字乃山水风云竹石花草雪霜星日禽鸟之类诸僧阁笔洞咸平三年进士及第无名子嘲曰张康浑褁马许洞閙装妻是巳九僧谓希昼寳通守恭行肇简长尚能智仁休复惟凤有集行于世试苑亦有诗唐之晚年诗人无复李杜豪放之格然亦务以精意相高如周朴者搆思尤艰每有所得必极雕琢故时人称朴诗月鍜未及成篇句巳播人口其名重当时如此今不复传余少时见集中有云风暖鸟声碎日高花影重又云晓来山鸟閙雨过杏花稀诚佳句也风暖鸟声碎日高花影重杜荀鹤集有全篇尝有云杜诗三百首妙在一聮中风煖鸟声碎日高花影重今文忠乃以爲周朴诗圣俞尝语余曰诗家虽率意造语亦难若意新语工得前人所未道者斯爲善也必能状难冩之景如在目前含不尽之意见于言外然后爲至贾岛云竹笼拾山果瓦瓶担石泉姚合云马随山鹿放人逐野禽栖等句是山邑荒僻官况萧条不如县古槐根出官清马骨高为工余曰工者如是状难冩之景含不尽之意何诗为然圣俞曰作者得于心覧者㑹以意若严维柳塘春水慢花坞夕阳迟则天容时态融和骀荡岂不在目前乎又若温飞卿鸡声茅店月人迹极桥霜贾岛怪禽啼旷野落日恐行人则道路辛苦覊愁旅思岂不见于言外乎杨大年与钱刘数公唱和自西崐集出时人争效之诗体一变而先生老軰患其多用故事至语僻难晓殊不知自是学者之弊如子仪新蝉云风来玉宇乌先觉露下金茎鹤未知虽用故事何害爲佳如大年云峭㠶横渡官桥柳叠鼔惊飞海㟁鸥其不用故事岂不佳乎盖其雄文博学笔力有余故无施不可非如前世号诗人者区区于风雪草木之类爲许洞所困也退之才力无施不可以诗爲文章末事其诗曰多情怀酒伴余事作诗人然其资谈笑助谐谑叙人情状物态一寓于诗而曲尽其妙此在雄文大手固不足论而余独爱其工于用韵盖得韵寛则波澜横溢泛入旁韵合离出入回合殆不可拘以常格如此日足可惜之类是巳得韵窄则不复旁出而因见其巧愈险愈竒如病中赠张十八之类是也余尝与圣俞论此以谓譬诸善驭良马者通衢广陌纵横驰逐惟意所之至于曲水蚁封疾徐中节而不蹉跌乃天下之至工也圣俞戯曰前史言退之爲人木强若寛韵可自足而辄旁出窄韵难独用而抝反不出非强而然欤坐客笑欧阳永叔不甚爱杜诗而谓韩吏部絶伦吏部于唐世文章未尝屈下独于李杜称道不巳欧阳贵韩而不恱子羙所不可晓然于李白则又甚赏爱将由太白腾捍飞动易爲感动也唐文人李习之不能爲诗韩吏部集有习之两句云前知讵灼灼此去信悠悠殊无可取郑州尝掘地得石刻刺史李翺戯赠诗云县君爱塼渠遶水恣行逰鄙性乐山野掘地便成沟两岸植芳艹中间漾清流所向旣不同傅监还自脩从他后人见景趣谁爲幽此别一李翺非习之唐书习之传不记爲郑州王深甫编次习之诗乃收此诗皇甫湜诗亦无闻退之有读公安诗讥其掎摭粪壌间国朝尹师鲁以古文自名而不能爲诗吾尝见梅圣俞云然许浑诗格清䴡然不干教化又有李逺以赋名伤于绮靡不渉道故当时号浑诗逺赋虽然诗要于教化若似聂夷中軰又太拙直矣古人文章自应律度未尝以音韵爲主自沈约増崇韵学其论文则曰欲使宫羽相变低昻殊节若前有浮声则后须切响一篇之内音韵尽殊两句之中轻重悉异妙逹此㫖始可言文自后浮巧之语体制渐多如旁犯蹉对假对双声叠韵之类诗又有正格偏格类例极多故有三十四格十九图四声八病之类今略举数事如徐陵云陪游馺娑䀻腰于结长乐鸳鸯奏新声于度曲又云厌长乐之踈钟劳中宫之缓箭虽两长乐义不同不爲重复此爲旁犯如九歌云蕙殽蒸兮兰借奠桂酒兮椒浆蒸蕙殽对奠桂酒今倒用之谓之蹉对如自朱耶之狼狈致赤子之流离不惟赤对朱耶对子兼狼狈流离乃兽名对鸟名又如厨人具鸡黍稚子杨梅以鸡对羊如此之类皆爲假对如几家村艹里吹唱隔江闻几家村艹吹唱隔江皆双声如月影侵簮冷江光逼屐清侵簮逼屐皆叠韵诗第二字侧入谓之正格如鳯暦轩辕纪龙飞四十春之类皆第二字平入谓之偏格如四更山吐月残夜水明楼之类唐名軰诗多用正格希首荐乐天曰二公论文在于一战遂试长剑倚天外赋余霞散成绮诗以凝爲首祜次之曰地势遥高岳河流侧譲关多士谓陈叔寳曰日月光天徳山河壮帝居此徒有前名又祜题金山寺云树影中流见钟声两岸闻虽綦母潜云塔影挂清汉钟声和白云此句未爲佳祜观猎四韵及宫词乐天曰张三作猎诗比王右丞予则未敢优劣王摩诘诗曰风劲角弓鸣将军猎渭城草枯鹰眼疾雪尽马蹄轻忽过新城戍还归细柳营廻看落鴈处十里暮云平祜诗曰晓出禁城东分围浅草中红旗开向日白马骤迎风背手抽金镞翻身控角弓万人齐指处一鴈落寒空白公云又谓宫词之中皆数对何足竒也然无徐生千古长如白练飞一条界破青山色祜遂行歌而迈凝亦鼓枻而去二生终身偃蹇不随郷赋前此李林宗𥙷阙杜牧之舎人与乐天辇下较文具言元白诗体斘杂而爲清苦者见嗤因兹恨之乐天爲河南尹李爲河南令相遇于道尹乗马令肩舆乖趍走之礼亦曾谓乐天爲嗫嚅公闻者皆咲乐天名减矣尹曰李直木吾视之猘子也其锋不可当后牧之守秋浦与祜爲诗酒之交酷吟祜宫词亦知钱塘之试自有是非之论櫰不平之色爲诗二章以髙之曰谁人得似张公子千首诗轻万戸侯又云如何故国三千里虚唱歌词满六宫祜诗曰故国三千里深宫二十年一声何满子双泪落君前此诗宫娥讽念思郷起长门之悲祜复逰甘露寺观卢肇题诗曰不谓三呉经此诗人也祜曰日月光先到山河势尽来卢曰地从京口㫁山到海门圣俞子羙齐名于一时而二家诗体特异子羙笔力豪俊以超迈横絶爲奇圣俞覃思精㣲以深逺闲淡爲意各极其长虽善论者不能优劣余谷夜行诗略道其一二云子羙气方雄万窍号一噫有时肆颠狂醉墨洒滂濡譬如千里马巳发不可杀盈前尽珠玑一一难㨂汰梅公事清浅石齿漱寒瀬作诗三十年视犹后我軰文词愈清新心意虽老大有如妖娆女老自有余态近诗尤苦硬咀嚼苦难嘬又如食橄㰖真味乆愈在苏豪以气轹举世徒惊骇梅穷独我知古噐今难卖语虽非工谓粗得彷彿然不能优劣之昔苏子羙言乐天琵琶行中云夜深忽夣少年事觉来粉泪红阑干此聮有佳句余谓夣得武昌老人吹笛歌云如今老去语犹迟音韵髙低耳不知气力巳无声尚在时时一曲夣中吹不减乐天梅圣俞扵范希文席上赋河豚鱼诗云春洲生荻芽春岸飞杨花河豚于此时贵不数鱼虾河豚出春暮逰水上食柳絮而肥南人多与荻芽爲羮而食之故知者谓只破题两句已道尽河豚好处圣俞平生苦于吟咏以闲爲意故其诗思极艰此诗于尊爼咲谈间顷刻而成遂爲絶唱司马相如叙上林诸水曰丹水紫渊㶚浐泾渭八川分流相背而异态灏溔潢东注太湖李善注太湖所谓震泽按八水皆入大河焉得东注震泽又曰乐天长恨歌云峨嵋山下少人行旌旗无光日色薄峨嵋在嘉州与幸蜀路全无交渉杜甫武侯庙栢诗云霜皮熘雨四十围黛色叅天二千尺四十围乃径七尺无乃太细长也防风氏身广九畆长三丈按广六尺九畆乃五十丈四尺如此防风之身乃一饼餤耳此文章之病也晏元献公喜爲诗多称引后进一时名士徃徃出其门圣俞作诗多矣公独爱其一聮云寒鱼犹着底白鹭巳飞前又絮暖鮆鱼繁波添莼菜紫余尝见圣俞自书手简再三称赏此二聮余问之圣俞曰此非我之极致岂公偶自得意于其间乎淇州杨轩咏牡丹曰杨妃歌舞态西子巧谗魂利剑砍不㫁余妖钟此根光华日已盛栏槛岂长存寄语寻芳者须知松栢尊罗隐曰若教觧语应倾国任是无情也动人二人用意不同如此轩诗虽捻风花而有警戒世传卢綘夣女子喝菩萨蛮云眉黛逺山攅芭蕉生暮寒此词人能道之杨大年云独自凭䦨干衣襟生暮寒未知孰是刘长卿尝谓前有沈宋王杜后有钱郎刘李李嘉祐郎士元焉得与余齐称每题诗不言姓但曰长卿以海内合知之耳士林讥之宋雍𥘉无令名及瞽诗名乃彰卢纶员外作拟僧诗清江作七夕诗刘随州有眼作无眼句宋雍无眼作有眼句流以爲四背或云四倒卢纶诗曰愿得逺公知姓字焚香洗钵过余生清江上人诗曰惟愁更漏促离别在明朝刘随州诗曰细雨湿衣看不见闲花着地聴无声宋雍诗曰黄鸟不堪愁里聴緑杨冝向水中看心事数茎白发生涯一片青山空林有雪相待古路无人自还李王好书神仙隐遁之术非遭罹多故欲脱世网而不得者耶旧说陶渊明不知音畜无絃琴以寄意曰但得琴中趣何劳絃上声东坡尝言刘伯伶以锸自随曰死便埋我予以谓伯伶非逹者棺椁衣衾不害爲逹苟为不然死则已矣何必更埋至于渊明亦非忘琴者也五音六律不害爲忘琴茍为不然无琴可也何独絃乎以是知旧说之妄也渊明自云和以七絃岂得爲不知音当是有琴而絃弊坏不复更张但抚弄以寄意如此爲得其真自祭文出妙语于纩息之余岂死生之流㢤但恨其犹以生爲寓以死爲真耳嗟夫先生岂非真死得非寓乎诗话总龟卷之六增修诗话总龟后集后卷六百家诗话总龟后集卷之六讽谕门唐文宗夏日聮句东坡谓宋玉对楚王雄风其知已不知人也公权小子有羙而无规爲续之云一爲居所移苦乐永相忘愿言均此施清隂分四方或谓五弦之薫解愠阜财巳有陈善责难之意愚谓不然凢规谏之辞湏切直分明乃可以感悟人主故盗言孔甘良薬苦口若以薫风自南来爲陈善闭邪但恐后世导䛕侧媚持两可者皆得以冐敢谏之名也阳城徳行道义爲士林之所敬服徳宗以银印赤绂起于隐所骤拜諌官可谓贤且遇矣故学生闻道州之贬投业而呌阍贤士怆驲名之同摛辞而颂徳可以知其贤不诬也然退之諌臣论乃极口贬之何㢤其言曰今阳子实一匹夫在谏位不爲不乆而未尝一言及于政视政之得失若越人之视秦人之肥瘠问其官则曰諌议也问其政则曰我不知也有道之士固如是乎考之本传以谓他谏官论事苛细帝厌苦城漫闻得失且熟尤未肯言客屡谏之第醉以酒而不荅盖其意有所待矣至徳宗逐陆贽𣣔相裴延龄而城伏蒲之说始上廷争恳至累日不解故元㣲之诗云正元歳云暮朝有曲如钩飞章八九上皆若珠暗投且曰事不止臣谏誓不休而白楽天亦云阳城爲諌议以正事其君其手如屈轶举必指侫臣卒使不仁者不得秉国钧柳子厚亦云抗志厉义直道是陈盖退之谏论乃在止裴延龄为相之前而三子颂羙之言乃在阳城极谏之后也唐末有冝春人王毂以歌诗擅名尝作玉树曲畧云璧月夜琼楼春匣舌泠泠词调新当时狎客尽封禄直谏犯颜无一人歌未阕晋王剑上粘腥血君臣犹在醉郷中一面巳无陈日月此调大播人口毂未苐时尝于市㕓中见有同人𬒳无頼軰欧撃毂前救之曰莫无礼便是觧道君臣犹在醉郷中一面巳无陈日月者无頼闻之慙谢而退盖讥当时士大夫掩蔽人善殆此小人不若愚谓特假以自谕尔无頼所以悔过从善顿革㐫暴之气者非重其才也非重其名也盖重其言有𥙷于治乱安危者也蔡寛夫云江湖多白鸟天地有青蝇人遂以白鸟爲鹭而礼记月令群鸟飬羞郑氏乃引夏小正丹鸟白鸟之说谓白鸟为蚊蚋则知以对青蝇意亦深矣不然江湖多白鹭有何说邪子羙诗草有害于人曾何生阻脩芒刺在我眼焉能待时秋其愤邪嫉悪欲芟夷蕰崇之以肃清王室者抱懐可见临川有勿去草草无悪如比世俗俗浮薄此方外之语异乎农夫之务者也子羙云设网万鱼急盖指聚歛之臣苛法侵渔使民不聊生乃万鱼急也又云能者操舟疾若风撑突波涛挺义入小人舞智趋时巧宦数迁所谓疾若风也残民以逞不顾倾覆所谓挺义入也日暮蛟龙改窟穴山根鲈鮹随云雷鱼不得其所龙岂能安居君与民犹是也此与六义比兴何异吾徒何爲纵此乐暴戾天物圣所哀此乐而能戒又有仁厚意亦如前王作网罟设法害生成不专爲取鱼也退之义鱼曰观乐忆吾僚异此意矣亦如蕲簟云却愿天日常炎曦故后人改之云岂比法曹空自私却愿天曰长炎赫唐子西上张天觉内前行云内前车马拨不开文德殿下宣麻回紫薇侍郎拜右相中使押赴文昌䑓此语善扵叙事质而不俚又云周公礼乐未要作致身姚宋亦不悪向来两翁当国年民间斗米才四钱此语善扵讽谕当而有理皆可法也湖上云佳月明作哲好风圣之清栖禅归云草青仍过雨山紫更斜阳语意俱新李阳氷云太白不读非圣人之书耻爲郑卫之作故其言多似天仙之辞凢所着述言多讽兴自三代以来风骚之后驰驱屈宋鞭挞扬马千载独歩唯公一人故王公趋风列岳结轨群贤翕习如鸟帰鳯卢黄门云陈拾遗横制頽波天下质文翕然一变至今朝诗体尚有梁陈宫掖之风至公大変扫地併尽今古文集遏而不行唯公文章横𬒳六合可谓力敌造化欤逹理门苕溪渔隐曰裴说云读书贫里乐捜句静中忙此二事乃余日用者甘贫守静自少至老饱谙此味矣许彦同诗话云罗隐诗云只知亊逐眼前过不觉老从头上来此殊有味朱氏复斋偶题诗曰出入无时是此心岂知鸡大易追㝷请㸔屏上𥘉爻㫖便识名斋用意深东坡云秋菊有佳色裛露掇其英泛此忘忧物逺我遗世情一觞虽独进杯尽壸自倾曰入群动息帰鸟趋林鸣笑傲东轩下聊后得此生靖莭以无事爲得此生则见役扵物者非失此生耶东坡送山夲禅师赴法云云是身如浮云安得限南北此二句乃老杜别賛上人诗中全语岂偶然用之邪题碧落洞诗云小语輙响荅空山白云惊此语全类李太白今印夲误作自雷惊不惟无意味兼与上句重叠也后自岭外归次韵江晦叔诗云浮云时事改孤月此心明语意髙妙如参禅悟道之人吐露胸襟无一毫窒碍也康节天津感事吟水流任急境常静花落虽频意自闲不似世人忙里老生来未始得开颜先天吟先天天弟爲后天奉天时弗违无时亏奉时有时疲身心吟身生天地后心在天地前天地自我出自余何足言康莭无忧吟人生长有两般愁愁死愁生未易休或向利中穷力取或于名上尽心求多思唯恐晚得手未老已闻先白头我有何功居彼上其间攘臂独无忧百家诗话总龟后集卷之六增修诗话总龟增修诗话总龟前卷七诗话总龟卷之七评论门南岳李岩老好睡衆人食罢下碁岩老輙就枕阅数局乃一展转云我始一局公㡬局矣东坡曰岩老常用四脚棊盘只着一色黒子昔与邉韶敌手今𬒳陈搏饶先着时自有输嬴着了全无一物欧阳公诗云夜凉吹笛千山月路暗迷人百种花碁罢不知人换世酒䦨无柰客思家殆类是也竹迳通幽处禅房花木深常建诗也文忠公最爱赏以爲不可及此语诚可人意然于公何足道岂非厌饫刍豢反思螺蛤耶予在都下有传太白诗者其略曰朝披云夣泽又曰笠泽青茫茫此非世人语也盖有见太白在酒肆而得此诗者神仙之道真不可度绍圣元年九月过广州访崇道太师何徳顺有神仙降其室因言女仙也赋诗立成有超逸絶尘语或以其托扵箕箒如世之紫姑神者疑之然味其言非紫姑所能至有入鬼狱群鸟兽者而托于箕箒岂足恠㢤崇道好事喜客多与士大夫㳺其必有以致㢤七言之伟䴡者杜子羙云旌旗日暖龙蛇动宫殿风㣲燕雀高五更皷用声悲壮三崃星河影动揺尔后寂寥无闻直至永叔云苍波万古流不尽白鹭双飞意自闲万马不嘶聴号令诸蕃无事乐耕枟可以并驱争先矣小生云令严钟皷三更月野宿貔貅万灶烟又云露布朝驰玉关塞捷书夜到甘泉宫亦庻几焉乐天爲王涯所诬谪江州司马甘露之祸乐天在洛适游香山寺有诗云当君白首同归日是我青山独徃时不知者以乐天爲幸之乐天岂幸人之祸者盖悲之也俗传书生入官库见钱不识或怪而问之生曰固知其爲钱但恠其不在𥿄褁中耳予读渊明归去来辞云㓜稚盈室瓶无储粟乃知俗传可信使瓶有储粟亦甚㣲矣此翁平生只于瓶中见粟也马后夫人见大练乃爲异物晋惠帝问饥民何不食肉麋细思之皆一理也聊爲好事一笑永叔尝言孟郊诗鬓边虽有丝不堪织寒衣縦使堪织能成几何渊明诗采菊东篱下悠然见南山采菊之次偶见南山初不用意而景与意㑹故可喜也今皆作望南山子羙云白鸥没浩荡万里谁能驯盖㓕没于波间耳而朱敏求谓予曰鸥不解没改作波字改此觉一篇神气索然唐宋五代文章衰尽诗有贯休有亚栖村俗之气大率相似如苏子羙家収藏张长史书云隔帘歌已俊对面貌弥精旣凢恶而字画真亚栖之流近见曾子固编李太白诗自谓颇获遗亡而有赠怀素草书歌及笑矣乎数百篇皆贯休以下词格二人者皆号有识故知者深可恠如白乐天赠徐凝韩退之赠贾岛之类皆世俗无知者所托此不足恠杜子羙诗云自平宫中吕太一世莫晓其义而妄者至以爲唐时有自平宫偶读明皇实録有中官吕太一叛广南此诗故云而下文有南海收珠之语见书不广而轻改文字鲜不爲笑也秋菊有佳色浥露掇其英泛此忘忧物逺我遗世情一觞难独进盃尽壶自倾日入群动息归鸟趍林鸣啸傲东轩下聊复得此生靖节以无事自适爲得此生则见役于物非失此生耶贵公子雪中饮醉临槛向风曰爽㢤此风左右皆泣下贵公子惊问之曰吾父昔日以爽亡楚襄登䑓有风飒然而至王曰快㢤此风寡人与衆共者耶宋玊讥之曰此独大王之风庻人安得而共之不知者以爲謟也知之者以爲风也唐文宗诗曰人皆苦炎热我爱夏日长柳公权续之曰薰风自南来殿阁生㣲凉惜乎宋玉不在旁也湘中老人读黄老手挼紫虆坐碧草春至不知湖水深日暮忘却巴陵道唐末有人见作是诗其辞气殆是李謪仙予都下见有人携一𥿄文书字则颜鲁公也墨迹如未干𥿄亦新徤其首两句云朝披云夣泽笠钓青茫茫此语非太白不能道南都王谊伯书江濵驲垣谓子羙诗历五季兵火多斘缺竒异虽经其祖父公所理尚有疑阙者谊伯谓西川有杜䳌东川无杜䳌涪万无杜䳌云安有杜䳌盖是题下注㫁自我昔逰锦城爲首句谊伯悮矣盖子羙诗备诸家体非必率合程度偘偘者然也是篇句处凡五杜䳌岂可以文害辞辞害意即原子羙之意类有所感托物以发者也亦六义之比兴离骚之法欤按博物志杜鹃生子寄之他巢百鸟饲之今江东所谓杜宇曾爲蜀帝王化禽飞去旧城荒是也且禽鸟之㣲知有尊故子羙诗云重是古帝魂又礼若奉至尊子羙盖讥当时之刺史有不禽鸟若也自唐明皇已后天歩多棘刺史能造次不忘于君者可得而考严武在蜀虽横歛刻薄而实资中原是西川有杜䳌耳其不䖍王命负固以自抗擅军旅絶贡赋如杜克逊在梓州爲朝廷西顾忧是东川无杜䳌耳至于涪万云安刺史㣲不可考凡其尊君者为有也怀贰者爲无也不在夫杜䳌真有无也谊伯以为来东川闻杜䳌声烦而急乃始疑子羙诗䟦㚄𥿄上语又云子羙不应叠用韵子羙自我作古叠用韵无害扵为诗仆见如此谊伯博学强辨殆必有以折衷之悲陈陶云四十万人同日死此房琯之败也唐书作陈涛不知孰是时琯旣败犹欲持重有所伺而中人邢延恩促战遂大败故此次篇悲长坂云焉得附书与我军忍待明年莫仓卒后出塞云我本良家子出师亦多门将骄益愁思身贵不足论跃马三十年恐辜明主恩恶名幸脱免穷老无児孙味此诗盖禄山反时其将帅有脱身归国而禄山尽杀其妻子者不知其姓名可恨也忆昔诗云关中小児坏纲纪谓李辅国也张后不乐上爲忙谓肃宗张皇后也爲留勐士守未央谓郭子仪夺兵柄入宿卫也子羙自许稷与契人未必许也然其诗云舜举十六相身尊道更高秦时用商鞅法令如牛毛自是稷契軰人口中语也又云知名未足称局促商山芝又曰王侯与蝼蚁同尽随丘墟愿闻第一义回向心地初乃知子羙诗尚有事在玉川子作月蚀诗云岁星坐福德官爵奉董秦忍使黔娄生覆尸无衣巾详味此诗则董秦当是无功而享厚䘵董秦李忠臣也天寳末骄将屡立战功虽粗官亦颇知忠义代宗时吐蕃犯阙徴兵忠臣即日赴难或劝择日忠臣怒曰君父在难乃择日也后卒汚朱泚伪命诛考其始终非无功而享厚䘵者不知玉川子何以有此句诗人有写物之功桑之未落其叶沃若他木殆不可以当此林逋梅花诗云踈影横斜水清浅暗香浮动月黄昏决非桃李诗皮日休白莲诗云无情有恨何人见月冷风清欲坠时决非红莲诗此乃写物之功若石曼卿红梅诗云认桃无緑叶辨杏有青枝此村学中至陋语也王焘集外䑓秘要有代茶饮子一首云格韵高絶惟山居野人乃当作之予尝依法治服其利鬲调中信如所云而其气味乃一服煑散耳与茶了无干渉薛能诗云粗官乞与真抛掷赖有诗情合得尝又作鸟觜诗曰塩损添冝戒姜冝煑更夸乃知唐人之于茶盖有河朔脂麻气也老杜云张公一生江海客身长九尺须眉苍谓张镐也萧嵩荐之云用之爲帝王师不用则穷谷一叟尔长沙天䇿府诸学士所着文章擅名者惟徐东野李洪臯耳然其诗皆浮脆轻艶鈆华歌舞一时尊爼间语独东野赠江处士一篇可采曰门在松隂里山僧几度过药灵丸不大棊妙子无多薄雾笼寒径残风恋緑萝金乌兼玉兎年几柰公何将进酒魏谓之平关中呉谓之章洪徳晋谓之因时运梁谓之石首扄齐谓之破侯景周谓之取巴蜀李白所拟直劝岑夫子丹丘生饮耳李贺深扵乐府至扵此作其辞亦曰琉璃钟琥珀浓小槽酒滳珎珠红嗟乎作诗者摆落鄙近以得意外趣者古今难矣君马黄古词云君马黄臣马苍二马同逐臣马良终言羙人归以南归以北驾车驰马令我伤李白拟之遂有君马黄我马白马色虽不同人心本无隔其末云相知在急难独好亦何益自能驰骋不与古人同圏摸非逺非近此可谓善学诗者欤日出东南隅行古词曰日出东南隅照我秦氏楼旧说邯郸女子姓秦名罗敷爲邑人千乗王仁妻仁爲赵王家令罗敷出採桑陌上赵王登楼见而恱之置酒欲夺焉罗敷弹筝作陌上桑以自明不从今其词乃罗敷采桑陌上爲使君所邀罗敷盛夸其夫爲侍郎以拒之论者病其不同大抵诗人感咏随所命意不必尽当其事所谓不以辞害意也且发乎情止乎礼义古诗之风也今次是诗盖将体原其迹而以辨䴡是逞约之以义殆有所未合而卢思道传縡张正见复不究明更爲祖述使若其夫不有东方骑不爲侍中郎不作专城居乃得从使君之载欤如刘邈王筠之作蚕不饥日未暮亦安得徬徨爲使君留哉萧撝殷谋曾不足道而沈君攸所谓看金怯举意求心自可知者庻㡬焉故秋胡妇曰妇人当采桑力作以飬舅姑亦不愿人之金此真烈之辞耳余尝拟古作一篇以着罗敷所以待使君之当然者直欲规诸子以就雅正岂固与古人争驱㢤其词曰罗敷十五六采桑城南道脸媚夺朝霞蛾眉淡𥘉扫桑枝间桃树不见桃花好采桑未盈筐春寒蚕欲老使君从南来黄金络马脑调笑一不顾东风揺百艹玄云周礼保章氏以五云之物辨吉凶水旱丰荒之祲云黒爲水魏刘掞诗曰玄云起髙岳中朝弥八方春秋孔演图曰黄帝之将兴黄云升于堂文命之候玄龙冲云汉曲名此谓是乎陇头吟陇州有大陇小陇二山即天水大坂也古词云陇头流水鸣幽咽遥望秦川肠欲絶作是诗者着征役之思耳关山月木兰诗万里赴戎机关山度若飞朔气传金柝寒光照鐡衣济黄河援神契黄河者水之伯上应天河元水经云河源出崑崙之墟山海经崐崘纵横万里髙万有一千里有青白赤黒河环其墟其泉出东北陬屈向东南流为中国河百里一小曲千里一大曲发源乃入中国常然尔雅河出崐崘墟色白由此言之今之黄河所谓白河也而物理论乃云河色黄赤渡易水曲荆轲去燕入秦渡易水爲之歌曰风萧萧兮易水寒壮士一去兮不复还其后如呉均所作虽叙征虏事盖亦取轲感激之意董逃行言神事传休奕九秋篇十二章乃叙夫妇别离之思梁简文赋行幸甘泉宫歌复云董桃律金紫贤妻侍禁中疑若引董贤及子瑕残桃事终云不羡神仙侣排烟逐驾鸿皆所未详按汉武内传王母觞帝命侍女索桃剰桃七枚大如鸭子形色正青以四枚㗖帝因自食其三帝收余核王母问何爲帝曰欲种之王毋曰此桃三千岁一生实柰何帝乃止于是数过命侍女董双成吹云和笙觞作者取诸此耶桃叶歌桃叶王献之爱妾名也其妹曰桃根词云桃叶复桃叶桃叶连桃根今秦淮口有桃叶渡即其事也古人载桃叶答献之乃团扇辞盖传者悮也团扇歌晋中书令王珉好持白扇其侍人谢芳歌之因以爲名一说珉与嫂婢有情好甚笃嫂鞭挞过苦婢素善歌而珉好持白团扇故云团扇复团扇许持自遮面憔悴无复理羞与郎相见大垂手舞貌也楚辞曰二八齐容起郑舞祍若交竿舞按下梁刘孝标舞诗曰转䄂随歌发顿履赴絃余度行过接手回身乍歛裾胡姬年十五李白乐府有白鼻騧其词曰银鞍白鼻騧緑地障泥锦细雨春风花落时挥鞭且就胡姬饮豫章行豫章邑名汉南昌县隋爲豫章有豫章江江连九江有钓矶陶侃少时尝宿此夜闻人唱声如量米者访之呉时有度攴扵此亡今考传玄陆士衡軰所作多叙别离怨恨思即知豫章昔爲华艶盛䴡之区耳至唐杜牧诗尚过称其侈靡焉走马引樗里牧恭所作也爲父报怨杀人亡匿山下有天马夜降团其室而鸣觉闻其声以爲吏追乃奔去旦观乃天马迹因愓然大悟曰吾之所处将危乎遂荷杖去入沂泽中援琴而鼓之爲天马声曰走马引而张敞为京兆尹无威仪时罢朝㑹过走马章䑓街风俗曰杀君马者路旁児也言长吏马肥观者快之喜其言驱驰不止至于死故张率作此引曰歛辔且归去吾畏路旁児乌夜啼宋临川王义庆所造时爲江州刺史闻命而哭文帝怪之召还家大惧妓妾夜闻乌啼叩斋合云明日应有赦及改爲南州因作此歌词云笼窓窓不开夜夜忆郎来今所传非义庆本㫖词曰歌舞诸少年娉婷无种则菖蒲花可怜闻名不相识雀乳空城中晋传玄诗曰鹊巢立城侧雀乳空井中居不附龙鳯尝思蛇与䖝今集所载作空城中者非也故刘孝威辞云辘轳丝绠絶桔橰金藓稠陶靖节诗云平畴交逺风良苗亦怀新古之耦耕植杖者不能此语非余老农亦不识此语之妙陈无巳有除官一篇云扶老趍严诏徐行及圣时端能几字正敢恨十年违肯着金根谬宁辞乳媪讥向来忧畏㫁不尽鹿门期临川饶次守云此诗不作可也才得一正字亦未须云趍严诏无巳后作谢启复曰名虽文字之选实爲将相之储又云头童齿豁敢辞乳媪之讥闻浅见轻益畏金根之谬沈存中云如厨人具鸡黍稚子杨梅盖以鸡对扬皆爲假借田承君曰鸡黍两事那得似杨梅耶眺羙叔秘监尝因谒先君曰昔人有一聮云平生不到处落日独行时唯公家使诗着此盖崔涂诗也余后见李阳氷所题阮客旧居云阮客身何在仙云洞口横人间不到处今日此中行亦相类潘邠老作洪氏励殻轩云封胡羯末谢龟驹玉鸿洪千载望四谢四洪天壌同爲龟父驹父玉父鸿父也时人以爲急口令欧阳知贡举日有诗云无譁战士衘枚勇下笔春蚕食叶声絶爲竒妙故圣俞作诗云食叶蚕声句偏羙当时曽记赋初成田承君云池塘生春艹盖是病起忽然见此爲可喜而能道之所以爲贵李希声云见文潜外生言文潜每作诗其有用得妙处必自记緑如法云㑹中怀无咎云独觉欠此翁自以欠字颇佳有周知㣲者字明老爲晋州县尉到官不数月不告于州而径来京师人问其故云我欲求教授至京求知巳不得大醉一夕而卒然爲诗有可喜者如观临淮双头白莲图云旣不学叔隗季隗南归晋又不学大乔小乔东入呉一种桃根与桃叶若爲化作双芙蕖临淮政成有余暇坐令华屋生潇鵞溪一幅万里寛移得㫁江入图画天空水阔江茫茫想见女英与娥皇九嶷云深苍梧逺氷姿泣露不成粧苦心抱恨何年了香骨应甘没秋草不如回首谢秋风分作尹邢来汉宫又作上已日寒食云疾风暮雨悲逰子峻岭崇山非故鄕亦可赏而其狂未见其比晁以道云王禹玉诗世号至寳丹以其多使珎寳如黄金必以白玉爲对有人云诗能穷人且试强作此冨贵语看如何其人数日搜索云止得一聮云胫脡化爲红玳瑁眼睛变作碧琉璃余爲之絶倒舒王有诗云箨龙将雨遶山行而周次元有逰天竺观诗亦云竹龙驱水转山鸣余以爲当与秦少㳺同科欧阳文忠公云唐人有姑苏䑓下寒山寺半夜钟声到客船之句说者云句则佳也其如三更不是撞钟时于鹄送宫人入道诗云定知别后宫中伴遥聴缑山半夜钟而白乐天亦云新秋松影下半夜钟声后温廷筠亦云悠然旅榜闲回首无复松窓半夜钟岂唐人多用此语耶倘非逓相沿袭恐必有说诗话总龟卷之七增修诗话总龟后集后卷七百家诗话总龟后集卷之七逹理门否卦包承小人吉说者谓小人在下者包之小人在上者承之盖处否当然杜云曲直吾不知负暄候樵牧是非何处定髙枕笑浮生洗眼㸔轻薄虚懐任屈伸寄谢悠悠世上児不争好悪莫相疑其寄傲踈放摆脱世网所谓两忘而化其道也漫叟无为洞口云洞傍山僧皆学禅无求无欲亦忘年又无为洞口春水满无为洞傍春云白爱此蹰不能去念人悔作衣冠岑参宿先逰寺云寄报乗轩客簮𥚑尔何容临川何秀老云觧我葱珩脱孟劳暮年丼与子同袍比之退之云方将歛之道且欲冠其颠向风长叹不可见我𣣔収歛加冠巾异矣六一有云自惭前引朱衣吏不称闲行白髪翁说者谓不言亦可然次山宿丹崖翁宅诗云吾将求退与翁逰学翁歌醉在渔舟官吏随人徃来得却望丹崖惭复羞吁淫乎富贵者也东坡拈出陶渊明谈理之诗前后有三一曰採菊东篱下悠然见南山二曰笑傲东轩下聊复得此生三曰客飬千金躯临化消其宝皆以爲知道之言盖摛章绘句嘲弄风月虽工亦何𥙷若覩道者出语自然超诣非常人能蹈其轨辙也山谷尝䟦渊明诗卷云血气方刚时读此诗如嚼枯木及绵歴世亊如决㝎无所用智又尝论云谢康楽庾义城之诗鑪锤之功不遗余力然未能窥彭泽数仭之墻者二子有意扵俗人賛毁其工拙渊明直寄焉持是以论渊明诗亦以可知其关键也孟子所言皆精粗兼偹其言甚近而妙义在焉如龎居士云神通并妙用运水与般柴此自得者之言最爲逹理若孟子之言则无适不然如许大尧舜之道只于行止疾徐之间教人做了或问言动非礼则何以正视听如何得合礼曰四者皆不可易易则多非理故仁者先难而后获所谓难者以我视以我听以我言以我动也仰面贪㸔鸟囬头错应人视听不以我也胥失之矣吕晋伯兄弟中皆有见処一人作诗咏曽点亊曰凾丈从容问且酧展才无不至诸侯可怜曽点推鸣瑟独对春风咏不休或问卲尭夫云谁信画前元有易自从删后更无诗画前有易何以见曰画前有易其理甚㣲然即用孔子之巳发明者言之未有画前尽可见也如云神农氏之耒耜盖取诸益日中为市盖取诸噬嗑黄帝尧舜之舟楫盖取诸涣服牛乗马盖取诸随益嗑涣随重卦也当神农黄帝尧舜之时重卦未画此理真圣人有以见天下之赜故通変以冝民而易之道得矣然则非画前元有易乎熈寕十年夏康莭感㣲疾气日益耗神日益明笑谓司马温公曰雍欲观化一廵如何温公曰先生未应至此康莭笑曰死生亦常事耳张横渠先生喜论命来问疾因曰先生论命否当推之康莭曰若天命则巳知之矣世俗所谓命则不知也横渠曰先生知天矣载尚何言程伊川曰先生至他人无以为力愿自主张时康莭居正寝诸公议后事扵外有欲葬近洛阳城者康莭巳知唿伯温入曰诸公欲以近城地葬我不可当从伊川先生茔耳七月𥘉四日大书诗一章曰生于太平世死于太平世客问年㡬何六十有七岁俯仰天地间浩然独无愧以是夜五更捐舘张敬夫元日诗古史书元意义存春秋揭示更分明人心天理𥘉无欠正本端原万善生康莭过士友家昼卧见其枕屏小児迷蔵以诗题其上云遂令髙卧人欹枕㸔児戯盖熈寕间也陈恬云撃壌集不载张横渠圣心诗圣心难用浅心求圣学湏专礼法脩千五百年无孔子尽因通变老优㳺五峯胡广仲诗幽人偏爱青山好未是青山青不老山中出云雨太虚一洗尘埃山更好朱氏陂云右衡山胡子诗也𥘉绍兴庚辰熹病卧山间亲友仕扵朝者以书见招某戯以两诗代书报之曰先生去上芸香阁阁长新峩豸角冠晋取幽人卧空谷一川风月要人㸔瓮牗前头列画屏晚来相对尽仪形浮云一任闲舒卷万古青山只么青或传语胡子胡子谓其学者张敬夫曰吾未识此人然观此诗庶能有进矣时其言有躰而无用故为是诗以箴警之庻其闻之而有发也明年胡子卒又四年某始见敬夫而后获闻之恨不及见胡子而请其目也因序其本末而书之于䇿以无忘胡子之意云邵尧夫先生居洛四十年安贫乐道自云未尝攅眉所居寝息处为安乐窝自号安乐先生又为瓮牗读书燕居自平旦则焚香独坐晡时饮酒三四瓯㣲熏便止不使至醉也中间州府以更法不饷餽寓賔乃为薄粥以代之好亊者或载酒以济其之尝有诗云斟有浅深存爕理饮无夛少繋经纶莫道山翁柮于用也能康済自家身喜吟诗作大字书然遇兴则为之不牵强也大寒暑则不出每出乗小车用一人挽之为诗以自咏曰花似锦时髙阁望草如茵处小车行司马温公赠以诗曰林间髙阁望已乆芲外小车犹未来随意所之遇主人喜客则晋三五宿又之一家亦如之或经月忘返虽性髙洁而接人无贤不肖贵贱皆然如亲尝自言若至大病自不能支其遇小疾得有客对语不自斍疾之去躰也学者来从之问经义精深浩慱应对不穷思致幽逺妙极道数间与相知之深者开口论天下亊虽乆存心世务者不能及也康莭尝诵希夷之语曰得便冝亊不可再得便冝処不可再去又曰落便冝是得便冝故康莭诗云珍重至人尝有语落便冝是得便冝盖可终身行之也涪陵谯天授牧牛图诗一章言其崇明礼法目无邪视可否昭判㨂辨无舛依见见正色尘不迷故能非礼勿视如牛双目変白畏鞭箠警视不易设有他恶不敢縦观矣诗曰喜见双眸白通身黒尚全整思南畆稼还忌牧童鞭妄色无轻斈非观巳屡悛囬光惟圣道此外竟何縁二章言其外屏非闻耳无邪听入耳着心但惟圣道依闻审音悪声不惑故能非礼勿听如牛角耳変白耸耳低首惟牧是聆更无他念矣诗曰耳角氷霜㓗湏知听不讹法言縁理辨邪说自心诃响外聆㣲旨音中味太和滛荒无复入非礼末之何三章言其戒谨辝气口无妄言戯渝谗诬不形声说非先王之法言不敢道依苦谨辝修辝立诚故能非礼勿言如牛唇口変白为牧所缠不得妄鸣惟渴飮饥食始得觧释矣诗曰白口缠圏索言非驷莫追心声休妄发敬道复何疑正信通神鑑渊谈恊𥘉仪能为天下则诚自我无欺四章言其遵守礼法中主惟敬心无妄动举必循理精诚外发照破邪行素履而往徃而无咎故能非礼勿动如牛四足変白犹恐散失未舍鼻索矣诗曰四足虽更白犹冝鼻索拘草田方缓执禾径未相踰歩歩无非履心心向大途见闻言动事到此竟何殊五章言其斈习羙成礼法文质内外自然克已复礼归于至诚不假行将动容周旋皆中乎礼盛徳之至居德之盛尚可形容故如牛首尾変白牧者置鞭间坐不执鼻索放旷无拘顿絶所犯矣诗曰鼻索何劳执长鞭已弃间大田随俯仰古道任囬环义草清野仁泉饮碧湾徳纯非用牧危坐对层山六章言其抑为不厌好古敏求积而至圣思虑销陨情识净静犹金鑑焉不迎不将应而不伤心躰世通超然絶疑动静无意但寓形于丗而已如牛全白纯一不杂人牛两息㓕意相拘矣诗曰一饱心休息安眠百不知有形随処寄毋意复何疑用舎非関念优㳺絶所窥相忘人世外惟有牧童児七章言其逆顺难测混同体用随世态卷舒例阴阳惨酢损益盈虚与时偕行言不必信行不必果惟义所在一切毋必道合则从犹如白牛虽带圏索已无牧人矣诗曰圏索离牵执从兹牧者亡何心拘小莭平歩蹈中常饥饱随过行蔵任运将春山春草緑逄処可充肠八章言其仕止乆速咸契所冝逹莭善変出处无际进退存亡不失其正独见㡬权应世无固不俟终日犹如白牛随方运动饮食无繋矣诗曰日煖随方去天寒隐有余当行非俟牧可止便安居饮食和粗细周旋契疾徐权㡬虽应用岂外是如如九章言其无方无体妙絶万物不见有巳身心销复与道混融一切毋我又何分别随时应用应物张机无有本体名言胡义晋为世训警䇿后斍犹如无牛可得惟存鼻索传示将来矣诗曰相尽云何牧心融孰是牛我人依妄立学行假名脩不见当先迹寕知有后由鞭䋲应到此聊为且有晋诗话緫亀后集卷之七终增修诗话总龟增修诗话总龟前卷八增修诗话总龟卷第八评论门韦苏州云谁知风雨夜复此对床眠最爲世所称重而白乐天招张司业云能来同宿否聴此对床眠意亦相类然不爲人知老杜云眼前无俗物多病也身轻而乐天有眼前无俗物身外即僧居之句世亦独称老杜梁简文云早知半路应相失不若从来本独飞李义山云无事交渠更相失不及从来莫作双而近时乐府亦云早知今日长相忆不及从来莫作双此最爲诗之大患乐天云哺歠眠糟瓮流涎见曲车杜甫有路逢曲车口流涎而张文潜有寄予诗云须看逺山相对蹙莫欺病齿恼衰翁自註云黄九谢人遗梅子诗有逺山对蹙之句乃知诗人取当时作者之语便以爲故事此无他以其人重也舒王诗云投老归来供奉班尘埃无复见钟山何须更待黄粱熟始信人间是夣间又云黄粱欲熟日流连谩道春归莫怅然蝴蝶岂能知夣事先堕晚花前又云客舎黄粱今始熟鸟残红柿昔分甘盖三用黄粱而意义皆妙老杜对雪诗云有待至昏鸦乃引何逊城隂度堑黒昏鸦接翅归之句余疑昏鸦亦常语何必引逊句后作絶句却云钓艇収緍尽昏鸦接翅归秦少㳺始作蔡州教授意谓朝夕便当入舘歩青云之上故作东风解冻诗云更无舟楫碍从此百川通已而乆不召用作送张和叔云大梁豪英海故人满青云爲谢黄叔度鬓毛今白纷谓山谷也说者以爲意气之盛衰一何容易舒王送呉仲庻待制守潭云自古楚有材醁多羙酒不知樽前客更待贾生否贾谊初爲河南呉公召置门下而謪死长沙其用事之精余以爲可诗法余最爱苏黄门送文潞公云遍阅后生真有道欲谈前事恐无人盖潞公官爵年徳难爲形容非此两句不能优㳺而自见张文潜病中作七言诗苏黄门和之云长空鴈过疑来荅虚幌萤飞坐恐烧秦觏云文潜读至此不乐余曰何也觏云虚幌坐烧近于死病人所讳欧阳文忠最爱林和靖云踈影横斜水清浅暗香浮动月黄昏山谷以爲不若雪后园林才半树水边篱落忽横枝余以爲其所爱者便是优劣耶此句扵前所称真可䖏伯仲耳而和靖又有诗云池水倒窥踈影动屋檐斜入一枝低欧阳文忠送张至秘校归庄诗云鸟声梅店雨柳色野桥春此茅店月板桥霜之意老杜云天阙象纬逼云卧衣裳冷舒王云当作天阅谓其可对云卧也古今人作昭君词多矣余独爱乐天一絶云汉使却回传寄语黄金何日赎蛾眉君王若问妾颜色莫道不如宫里时其意优㳺而不迫切乐天赋此时年甚少李秉彛字徳叟寄诗一卷与李希声云此余近所作希声读至朋也老无能淡如云水僧爲之抚掌盖洪龟父名朋善作诗德叟欲资其名失于点勘故耳老杜云何时一尊酒重与细论文而孟浩然亦有何时一尊酒重与李膺倾之句唐张子容作巫山诗云巫岭岧嶤天际重佳期夙昔愿相从朝云暮雨连天暗神女知来第几峰近时晏叔原作乐府云慿君问取归云信今在巫山第㡬峰最爲人所称恐出扵子容李贺高轩过中有笔𥙷造化天无功之句余每撃节此诗人之所以多穷也老杜云文章憎命逹恐亦出此陈无巳云石池随䖏数逰鱼余以爲不若李希声云緑净随时看上鱼邵尭夫咏牡丹云施朱施粉色俱好倾国倾城艶不同可谓言工殊无高致张崏字子望作洛阳观花云平生自是爱花人到处㝷芳不遇真秪道人间无正色今朝初见洛阳春盖托意邵尧夫尭夫和云造化从来不负人万般红紫见功真满城车马空撩乱未必逢春尽得春岂非欲使之有所行耳邵尭夫集平生所作爲十卷号曰撃壌冨丞相作诗题其后云黎民于变似尭时便字尭夫徳可知更覧新诗名撃壌先生全道略无遗爲伟人所重如此郭功父少时喜诵文忠公诗一日过圣俞圣俞曰近得永叔书云作庐山高诗送刘同年効杜牧晚晴赋自以为得意恨未见此诗功父诵之圣俞撃节叹赏曰使吾更学作诗三十年不能道其中一句功父再诵不觉心醉遂置酒又再诵数行凡诵十数遍不交一言而罢明日圣俞赠功父诗曰一诵庐山髙万景不可藏设如古画师极意未能忘或云不及忘癸未正月三日徐师川胡少汲谢夷季林子仁潘邠老呉君𥙿饶次守杨信祖呉迪吉见过㑹饮于赋归堂亦可爲一时之盛潘一作诗歴数其人云胡子云中白鹤林生初发芙蓉呉十九成雅奏饶三百錬竒锋南州复见髙士东山行起谢公信祖真成徳祖立之无愧行中呉生可共南郡老夫宁附石崇闲雅巳倾重客说谈仍得王戎冠盖城南高㑹山隂未扫余风客散日衘西壁主人不道尊空徐师川軰皆言此诗殊不工又六字无人曾如此作想爲五言亦可遂去一字句皆可读至老夫附石崇坐客无不大笑刘咸临醉中尝作诗话数十篇旣醒书四句于后曰坐井而观天遂亦作天论客问天方圆低头慙客问盖悔其率尔也参寥云旧有一诗寄少㳺少游和云楼阁过朝雨参差动霁光衣冠分禁路云气绕宫墻乱絮迷春阔嫣花困日长平康何处是十里带垂杨孙莘老读此诗至末句这小子又贱相发也少㳺后编淮海集遂改云经旬率酒伴犹未厌长杨宗室士字明发喜作诗与画尝爲高轩过图张嘉甫题云顾长康善画而不能诗杜子羙善作诗而不能画从容二子之间者王右丞也若明发盖右丞之季孟云晁无咎亦题云嘉甫谓顾长康善画而不能诗杜子羙能诗而不能画明发兼此二胜可在摩诘季孟间余以画及诗信嘉甫之知言晁以道见之谓余能画而不能诗乃可以爲病岂有能诗而必又能画耶夏云多竒峰乃长康句谓不能诗可乎嘉甫旣易于立论而无咎又便抑之大抵皆读书少之过洪龟父有诗云胡生画山水烟雨山更好鸿鴈书逺汀马牛风雨草潘邠老爱其第二句余爱其第三句山谷爱其第四句徐师川爱其第三第四句逺汀后又改爲逺空余云向上一句莫是公未有所得否何衆人之皆不好也龟父大笑刘壮舆云欧阳公自谓吾畏慕不可及者圣俞子羙及赠诗云文㑹忝予盟诗坛推子将又曰维持于文章㤗山一浮尘旣曰郊死不为岛圣俞发其藏又曰堪笑区区郊与岛萤飞露凝秋草是其自谓不如者乃所以过之也欧阳公云李白云落日欲没岘山西倒着接䍦花下迷㐮阳小児齐拍手大家争唱白铜鞮此常言也至于清风明月不用一钱买玉山自倒非人推然后见太白之横放所以警动千古者顾不在于此乎甫之于白得其一节而精强过之余以爲以此警动之耳田承君云欧阳公晚年最喜陈知默诗至云修方且欲学之陈诗不多见承君但见其两聮云平地风烟横白鸟半山云木卷苍藤云埋山麓藏秋雨叶脱林梢带晚风张文潜作虎图诗云烦君卫吾寝振此蓬荜陋坐令盗肉䑕不敢窥白昼潘邠老云却是猫児诗文潜作输麦行有云埸头雨干埸他白老稚相唿打新麦半归仓廪半输王免教县吏相煎逼输王乃老农语若时享岁贡纳王勤王之类其语古矣秦少㳺晚出左掖门有诗云金雀觚稜转夕晖飘飘宫叶堕秋衣出门尘涨如黄雾始觉身从天上归识者以爲少㳺作一黄本校勘而衒耀如此必不逺到洪驹父见陈无巳小放歌行云不惜卷帘通一顾怕君着眼未分明此爲竒语盖通字未尝有人道余曰子岂不记老杜云帘户每冝通乳燕耶舒王有云却忆金明池上路红裙争看緑衣郎欧公谓舒王曰谨愿者亦复爲之耶赵徳有诗云冥冥小雨不成泥参寥言冥冥之雨却是作泥者不若霏霏也以道以爲然荆公尝作一絶题张文昌诗后云苏州司业诗名老乐府皆言妙入神看似㝷常最竒崛成如容易却艰辛文昌平生所得荆公两句言尽诗云壁门金阙倚天开五见宫花落石槐明日扁舟沧海去却将云气望蓬莱此刘贡父诗也自舘中出知曹州时作旧云云表荆公改作云气又云五见宫花落石槐此作诗法也王中至召至舘中试罢作一絶题于壁云古木森森白玉堂长年来此试文章日斜奏赋长杨罢闲拂尘埃看画墻旧云奏罢长杨赋亦荆公所改石守道作三豪诗谓曼卿豪于诗永叔豪于文杜默豪扵歌故诗云师雄二十二笔距勐如鹰玉川月蚀句意欲相慿陵而欧公亦有诗云南山有鸣鳯其音和自清鸣于有道国出则天下平杜默东土秀能吟鳯凰声作诗几百篇长歌仍短行杜默濮州人师雄其字谓豪扵歌者有送守道六子诗云圣人门前大䖝及推倒杨朱墨翟扶起仲尼周公之句默诗谓之豪者岂在是耶余尝得师雄全集观之余作皆不及此陈无已有寄眺以道诗云子较东方生自视何益损人言不当价一钱万金产其后无巳又赋高轩过云滕王蛱蝶江都马一𥿄千金不当价以道云陈三两度不当价司空表圣自论其诗以爲得味外味如緑树连村暗黄花入麦稀此句最善又云棋声花院闭幡影石坛高吾尝独逰五老峰白䳽观松隂满庭不见一人惟闻琴磬之音然后知此句之工但恨其寒俭有僧态若子羙诗云暗飞萤自照水宿鸟相唿四更山吐月残夜水明楼则才力冨徤过表圣逺甚柳仪曹诗有乐乐中有忧妙絶古今然老杜云王侯与蝼蚁同尽随丘墟仪曹何忧之深也有人云陈无巳闭门十日雨即是退之长安闭门三日雪余以爲作诗者容有意思相犯亦不必爲病但不可太甚耳古有早行诗云主人灯下别羸马月中行又王若云旅人心自急公子夣犹迷惟江东逸人王举衮诗曰高空有月千门闭大道无人独自行最爲絶唱范文正有採茶歌天下共传蔡君谟谓希文公歌脍炙人口有少未完盖公才气豪杰失于少思希文曰何以言之谟曰昔茶句云黄金碾畔緑尘飞碧玉瓯中翠涛起今茶之絶品其色贵白翠緑乃茶之下者耳希文曰君善鍳茶者也此中吾语之病也公意如何君谟曰欲革公诗二字非敢有加焉公曰革何字君谟曰翠绿二字可云黄金碾畔玉尘飞碧玊瓯中素涛起希文曰善又见君谟之精茶希文之伏于义濮州杜默当年目之爲三豪谓黙豪于歌石守道赴诏作太学直讲默作大字歌送之今举其豪句云仁义途中驰骋诗书府里从容头角惊杀嘏蠏学海波中老龙爪距逐出狐兎圣人门前大䖝推倒杨朱墨翟扶起仲尼周公一条路出瓮口几程身在云中水浸山影倒碧春着花梢半红因此歌得在三豪之列又上永叔诗云一片灵䑓挂明月万丈词熖飞长虹乞取一杓鳯池水活取乆旱泥蟠龙其豪例皆此类薛许州能以诗道爲巳任还刘徳仁卷有诗云百首如一首卷𥘉如卷终讥刘不能变态陆希声之比蜀沙门僧尔鸟慕李白歌鄙贾岛蹇澁乃自讽其词云鲸目光烧半海红鳌头浪蹙掀天白而云我不能致思扵藩蓠蹄涔之间人咸服之仍精于周易佛经为歌行掩之贾岛尝爲僧洛阳令不许僧午后出寺贾有诗云不如牛与羊犹得日暮归诗思迟澁杼轴方得如鸟从井口出人自岳阳来乃经年方遂偶句开元中有儒士登钟南山得句云野逈云根阔山高树影长私心自负吟讽之际忽闻空中语云未若天河虽有浪月桂不闻香儒士不胜喜以爲已有归夸于僧智潜掩鼻咲曰臭气可掬何足多也儒士惊愕遽以实告自此又号爲鑑文大师有浮沤篇行于世卢延逊诗浅近人多咲之惟呉融独重其作盛称于时且云此公不㝷常后必垂名延逊诗至今传之亦有絶好者宿东林云两三条霓欲为雨七八箇星犹在天旅舎言怀云名𥿄毛生五门下家僮骨立六街中赠元上人云髙僧觧语牙无水老鹤能飞骨有风蜀路云云间闻铎骡䭾去雪里残骸虎拽来怀江上云饿猫临䑕穴馋犬䑛鱼砧寄人云吟成一箇字捻㫁数茎髭又云树上谘诹批颊鸟窓间壁驳叩头䖝余在翰林尝召对上举廷逊诗云臂鹰徤卒悬氊㡌骑马佳人卷画衫虽浅近亦自成一体东坡尝与人书言味王摩诘之诗诗中有画观摩诘之画画中有诗云蓝田白石出玉关红叶稀山路元无雨空翠湿人衣此东坡诗非摩诘也吾诗云日日出东门歩歩东城逰城门抱关卒恠我此何求我亦无所求驾言冩我忧章子厚谓嵾寥曰前歩而后驾何其上下纷纷也仆闻之曰吾以气为轮以神爲马何曾上下乎参寥曰东坡文过有理似孙子荆曰枕流欲洗其耳山谷作渔父词清新䴡闻其得意自言以水光山色替却玊肌乃真得渔父家然才出新妇矶又入女児浦此渔父无乃大澜浪也文与可尝云老僧墨竹一派近在彭城吾竹虽不及石似过之此一卷公案不可无山谷下一句山谷因次其韵云东坡虽是湖州派竹石风流过一时前世画师今姓李不妨还作辋川诗或言东坡不曾目伯时爲前身画师俗人不便是语病伯时一丘一壑风流未减古人谁当作此痴计东坡此语是真相知又作二诗云秋山风雨石骨瘦法窟寂寥僧定时李侯有句不肯吐淡墨冩作无声诗龙眠不似虎头痴妙笔无机可并驰苏仙呪墨作石竹应觧种花闻此诗石曼卿咏红梅云认桃无緑叶辨杏有青枝东坡云诗老不知梅格在更看緑叶与青枝荆公云北人𥘉未识浑作杏花看又能尽红梅之妙处也有单叶梅千叶梅腊梅故余作四梅诗山谷见东坡和渊明饮酒诗读至前山正可数后骑且勿驱云此老未死在山谷尝谓余曰凡作赋要须以宋玉贾谊相如子云爲师格略依放其歩骤乃有古风老杜咏呉生画云画手看前軰呉生逺擅塲盖古人扵能事不独求夸前軰要须前軰中擅塲耳东坡言渊明云但恐多谬误君当恕醉人此未醉时说若醉何暇忧悮哉然世人言醉时是醒时此语最名言荆公始爲集句多至数十韵徃徃对偶亲切盖以其诵古人诗多或坐中率然而成始可爲贵其后多有人傚之者但取数部诗集诸家之善耳故东坡次韵孔毅夫集句见赠云羡君戯集他人诗指唿市人如使児天边鸿鹄不易得便令作对随家鸡退之惊笑子羙泣问君乆假何时归世间好事世人共明月自满千家墀山谷云谢师厚方其爲女择对见山谷诗曰吾得婿如是足矣庭坚欲求之然庭坚之诗卒从谢公得句法故山谷有诗曰自徃见谢公论诗得濠梁文忠公盘车图诗云古画画意不画形梅诗咏物无尽情忘形得意知者寡不若见诗如见画东坡作韩干画马图诗云韩生画马真是马苏子作诗如见画世无伯乐亦无韩此诗此画谁当看又云论画以形似见与児童邻君看赋诗者定知非诗人诗画本一律天工与清新又云少陵翰墨无形画韩干丹青不语诗此画此诗今已矣人间驽骥谩争驰余每诵数过殆以爲法增修诗话总龟卷之八甲集终增修诗话总龟后集后卷八百家诗话緫龟后集卷之八慱识门尝观临川觧我葱珩脱盂劳尝不晓孟劳何等物及观谷梁传注孟劳鲁之寳刀子羙于菟侵客恨乃楚人谓虎于菟土锉冷踈烟乃蜀人唿釡为锉冨豪有钱驾大舸方言南楚江湘凢船大者谓之舸百丈谁家上水船荆崃以竹为缆百丈堑抵公畦稜京师农人指田云㡬稜市暨瀼西巓䕫人谓江水横通山谷处为瀼子厚桃笙葵扇安可当宋魏之间谓簟为笙欵乃一声山水緑乃楚人歌声临川窓明两不借楚人以草屦为不借东坡倦㸔澁勒暗蛮村盖岭南竹名艾蓬沓障前赱风雨注云于潜媍人皆挿大银谓之蓬沓又㡬思压茅柴禁烟日夜急山谷燕社公雨莺啼花信风皆方言也江汉有浒以扞制泛滥大涨则溢扵平陆水退浒见舟人谓之水落糟又滩石湍激其中深仅可容舟者谓之洪若大水则不复问洪矣临川万里寒江正复糟东江水落水分洪以此亦谓水黄㡌谓云砲车非遐征逺渉不能知也柳读书篇瘴疴扰灵府曰与徃昔殊临文乍了了彻卷元若无盖常荅许京兆书云徃时读书不至底滞今毎读一传再三伸卷复观姓氏在宗元则为瘴疴所扰它人乃公患也东坡云东来贾客木绵裘饮散金山月满楼夜半潮来风又热卧吹簘管到杨州集中题云夣中作盖坡尝衣此坐客误云木绵袄俗饮散乃出此诗且云虽欲不可得也坐客大慙贾客事乃南史孔觊二弟颇营产业请假东还觊出渚迎之辎重二十余舩皆绵绢𥿄席之属觊伪喜命且置岸侧旣而正色谓曰汝軰沗预士流何至还东作贾客邪命烧尽乃去家家飬乌鬼沈存中以为鸬鹚说者谓非也元微之诗云病飬乌称鬼巫占瓦代龟自注云南人染病竞赛乌鬼楚巫列肆兢卖瓦卜此乃戯效俳体二首其二亦云瓦卜传神语皆是处方言则乌鬼非鸬鹚不疑矣书史蓄胸中而气味入于冠𥚑山川歴目前而英灵助于文字太史公南逰北渉信非徒然观老杜壮㳺云东下姑苏䑓已具浮海航到今有遗恨不得穷扶桑剑池石壁仄长洲芰荷香嵯峨阊门北清庙映池塘越女天下白鑑湖五月剡溪藴秀异欲罢不能忘归㠶拂天姥中岁贵旧郷放荡齐赵间西归到咸阳其豪气逸韵可以想见序太白集者称其隐岷山居㐮溪南逰江淮观云夣去之齐鲁之呉之梁北抵赵魏燕晋西徙邠岐从金陵上㝷阳流夜郎泛洞庭上巫崃白自序亦曰偶乗扁舟一日千里或遇胜景终年不移其恣横採览非其狂也使二公隐坐中书何以垂不朽如此㢤燕公得助扵江山郑綮谓相府非㶚桥那得诗思非虚语也学林新编云世传织女嫁牵牛渡河相㑹某按史记晋天文志河鼓星在织女牵牛二星之间世俗因传㑹为度河之说媟渎上象无所根㩀淮南子云乌鹊填河成桥而渡织女荆楚岁时记云七夕河汉间弈弈有光景以此为候是牛女相遇也其说皆怪诞不足信子羙牵牛织女诗曰牵牛出河西织女处其东万古永相望七夕谁见同神光意难候此亊终朦朦观子羙诗意不取世俗说也七夕乞巧见扵周处风土记乃后人编类成书大抵𥘉无稽考不足信者多矣侯鲭録云东坡作雪诗云冻合玉楼寒起栗光摇银海眩生花后见荆公云道家以两肩为玉楼目为银海是使此事否坡退曰惟荆公知此出处苕溪渔隐曰缃素杂记学林新编二家辨证乗槎亊大同小异余今采摭其有理者共爲一说按张茂先博物志曰旧说天河与海通近世有人居海上者每年八月见浮槎来不失期赍一年粮乗之而去十余日中犹观星月日辰自后茫茫亦不觉昼夜奄至一处有城郭屋舎甚严遥望宫中有妇人织见丈夫牵牛渚次饮之惊问曰何由至此其人锐以来意并问此是何処荅曰君至蜀郡访严君平则知之因还后以问君平君平曰某年月日有客星犯牵牛宿计年月正是此人到天河时也所载止此而巳而荆楚岁时记直曰张华慱物志云汉武帝令张骞穷河源乗桴经月而去一处见城郭如官府室内有一女织又见一丈夫牵牛饮河骞门云此是何处荅曰可问严君平织女取机榰石与骞而还后至蜀问君平君平曰某年月日客星犯牛斗所得榰机石为东方朔所识亦其証焉按骞本传及大宛传骞以郎应募使月氏为匈奴所晋十余岁得还骞身所至者大宛大月氏火夏康居而传闻其旁大国五六具为天子言其地形所有并无乗槎至天河之说而宗懔乃传㑹以为武帝张骞之亊又益以榰机石之说何邪子羙蘷府咏懐诗曰途中非阮借槎上似张骞又秋兴诗曰奉使虚随八月槎如此类前贤多用之恐非实亊杜子羙诗喜用文选语故宗武亦习之不置所谓熟精文选理休覔綵衣轻又云唿婢取酒壸续児诵文选是也唐朝有文选学而时君尤见钦重分别夲以赐金城书绢素以属裴行俭是也外史梼杌载鄣奕尝以文选教其于其兄曰何不教读论语免学沈谢嘲风弄月汚人行止郑兄之言盖欲先徳行而后文艺亦不爲无理也雪浪斋日记云昔人有言文选烂秀才半正爲文选中亊多可作本领尔余谓欲知文章之要当热㸔文选盖选中自三代涉战囯秦汉晋魏六朝以来文字皆有在古则浑厚在近则华䴡也苕溪渔隐曰少陵宗武生日诗孰精文选理盖为是也诗话乃云质之少陵昔逰诗昔者与李同登单父䑓则知非吹䑓三人能词宗果登吹䑓岂无雄词杰唱着后世邪予窃哂其弗细考前诗而妄为云云故具载之以显其误也苕溪渔隐曰学者欲慱读异书余谓退之之进学觧云上规姚娰浑浑无涯周诰汤盘诘屈聱牙春秋谨严左氏浮夸易竒而法诗正而葩下逮庄骚太史所録子云相如同工异曲若只读此足矣何必多嗜异书百家诗话緫亀后集卷之八终增修诗话总龟增修诗话总龟前卷九增修诗话总龟卷之九乙集舒城阮一阅编皇明宗室月窓道人刋鄱阳程珖校评论门东坡作蜗牛诗云中弱不胜触外坚聊自郛升高不知疲竟作黏壁枯后改云腥涎不满殻聊足以自濡升髙不知回竟作黏壁枯余亦以爲改者胜山谷惠余诗两篇一云多病废诗仍止酒一云醉余睡起怯春寒观者以爲疵余曰说诗者不以文害辞岂非谓此耶东坡爱韦苏州诗云谁知风雨夜复此对床眠向在郑西别子由云寒灯相对记畴昔夜雨何时聴萧瑟又有初秋寄子由云买田秋已议筑室春当成雪堂风雨夜已作对床声又子由与坡相从彭城赋诗云逍遥堂后千㝷木长送中霄风雨声悮喜对床㝷旧约不知飘泊在彭城子由使虏在神水舘赋诗云夜雨从来相对眠兹行万里隔胡天此其兄弟所赋坡在御史狱有云他年夜雨独伤神在东府有云对床定悠悠夜雨今萧瑟其同转对有云对床贪聴连宵雨又云对床欲作连夜雨又云对床老兄弟夜雨鸣竹屋可谓无日忘之诗云读书头欲白相对眼终青身更万事巳头白相对百年终眼青看镜白头知我老平生青眼爲君明故人相见尚青眼新贵即今多白头江山万里尽头白骨肉十年终眼青白头逢国士青眼酒尊开此坡谷所爲用青眼对白头者非一而工拙亦各有差老杜亦云别来头併白相见眼终青山谷有诗云小立伫幽香农家能有㡬韵聮与荆公诗颇相同当是暗合方时敏言荆公言鸥鸟不惊之类如何作语则好故山谷有云一鸥同一波谢朓尝语沈约曰好诗圆羙流转如弹丸故东坡答王巩云新诗如弹丸及送欧阳弼云中有清员句铜丸飞柘弹盖谓诗贵圆熟也余以谓圆熟多失之平易老硬多失之干枯不失于二者之间可与古之作者并驱东坡爲温公作独乐园诗只从头四句便巳都说尽云青山在屋上流水在屋下中有五畆园花竹秀而野此便可以图画东坡尝为余书荆公诗云径暖草如积山晴花更繁纵横一川水高下数家村倦憇鸡鸣午荒㝷犬吠昏归来向人说恐是武陵源坡云武陵源不甚好又云也是此韵中别无韵也山谷每与余言谢师厚七言絶类老杜但少人知之耳如倒着衣裳迎户外尽唿児女拜灯前编入杜集无愧赵徳甫云东坡爲程筠作归真亭诗云㑹看千粟记木杪见龟趺是碑坐不应见木杪秦少章云世上事絶有理㑹不得者余前日见孙莘老大笑东坡谢御赐书诗云有甚道理后面更直说至陜西奏捷东坡䟦米元章所收书云画地爲饼未必似要令痴児出馋水又云锦嚢玉轴来无趾山谷和之云百家传本畧相似如月行天见诸水又云拙者窃钩輙斩趾皆谓元章患净病及好夺取人话东坡平生最慕乐天之爲人故有诗云我甚似乐天但无素与蛮又云我似乐天君记取华颠赏遍洛阳春又云他时要指集贤人知是香山老居士又云定似香山老居士又云渊明形神似我乐天心相似我东坡在杭又与乐天所留岁月略相似东坡送李公择云有如长庚星到暁烂不收赠道潜云故人各在天一角相望落落如晨星任师中挽辞云相看半作晨星没可怜太白与残月而黄门送退翁守怀安亦云我怀同门友势如晓天星学者尤多用此眺以道言近见东坡说凢人作文字须是笔头上挽得数万斤起可以言文字巳余谓欧公岂不云兴来笔力千钧重谢玄晖最以澄江净如练得名故李白云觧道澄江净如练令人却忆谢玄晖山谷诗云慿谁说与谢玄晖莫道澄江净如练则其人之优劣于此亦可以见摭言载白乐天在江东进士多奔徃时张祜负时名旣而徐凝至二子相矛盾祜称其佳句云树影中流见钟声两岸闻凝以爲柰无野人千古长如白练飞一条界破青山色祜愕然不对于是一座尽倾其后东坡云世传徐凝瀑布诗至爲尘陋又伪作乐天诗称羙此句有赛不得之语乐天虽渉浅易岂至是㢤乃作絶云帝遣银河一派垂古来惟有謪仙词飞流溅沫知多少不与徐凝洗恶诗余以爲此之相去何啻九牛一毛也韩存中云东坡尝云人言卢𣏌是姦邪我见郑公但妩媚好作一对请诸人将去作一篇诗崔中云山谷称晏叔原舞低杨柳楼心月歌尽桃花扇底风定非穷児家语韩存中云东坡作渔蓑句好真堪画柳絮才髙不道塩只不道塩与真堪画自合是一对陈无巳云山谷最爱舒王扶舆度阳燄窈窕一川花谓包含数箇意韩存中云家中有山谷写诗一𥿄乃是公有胸中五色笔平生𥙷衮用功深此诗本用小杜诗中五色线而却书云五色笔若却书云五色笔此真所谓笔悮贺方回初作青玉案词遂知名其间有云彩笔新题㫁肠句后山谷有诗云少㳺醉卧古藤下谁作诗歌送一杯觧道江南㫁肠句只今惟有贺方回盖载青玉案事东坡作藏春坞有云年抛造化甄陶外春在先生杖屦中而秦少㳺作俞充衮词乃云风生使者旌旄上春在将军爼豆中余以为依倣太甚陶潜避俗翁未必能逹道观其着诗集颇亦根枯藁逹生岂是足默识盖不早生子贤与愚何其繋怀抱山谷云杜子羙困穷于三蜀盖爲不知者诟病以爲拙于生事又徃徃讥议宗文宗武失学故聊托之渊明以觧嘲耳其诗名曰遣兴可解也俗人便爲讥病渊明所谓痴人前不得说夣也余以爲安得山谷将工部诗篇篇如此训释以成一集乎日月老賔客送山谷诗也日月马上过文潜诗也其工拙有能辩之者老杜云厨人语夜䦨东坡云图书跌宕悲年老灯火青荧语夜深山谷云児女灯前语夜深余爲当以先后分胜负山谷与余诗云百叶湘桃苦恼人又云欲作短歌慿阿素丁宁夸与落花风其后改苦恼作触拨改歌作章改丁宁作缓歌余以爲诗不厌多改东坡作百歩洪诗云有如兎走鹰隼落骏马下注千丈坡当在黄时有人云千丈坡岂注马䖏及还朝其人云惟善走马方能注坡闻者以爲注坡山谷有茶诗押肠字韵和者巳数四而山谷最后有曲几团蒲聴煑汤煎成车声入羊肠之句东坡云黄九怎得不穷故眺无咎复和云车声出鼎细九盘如此佳句谁能识文潜先与李公择軰来余家作长句后再同东坡来坡读其诗叹息云此不是吃烟火食人道底言语盖其间有漱井消午醉扫花坐晚凉衆绿结夏帷老红驻春粧山谷次韵云张侯笔端势三秀䴡芝房扫花坐晚吹妙语亦难忘白乐天有诗云醉貌如霜叶虽红不是春东坡有诗云児童误喜朱颜在一笑那知是酒红郑谷云衰鬂霜供白愁颜酒借红老杜云髪少何劳白颜衰肯更红无巳出此一聮大爲诸公称赏宋景文云诗人必自成一家然后传不朽若体䂓画圆凖方作矩终爲人之臣仆故山谷诗云文章最忌随人后又云自成一家始逼真诚不易之论东坡送江公着云忽忆钓䑓归洗耳又云亦念人生行乐耳註云二耳义不同故得重用陈淳字子真南昌人也尝以诗呈山谷云作诗须要开广如老杜日月笼中鸟干坤水上萍之类子真云淳軰那便到此山谷曰无亦只是𥘉洪龟父有诗云琅玕严佛界薜荔上僧垣山谷改云琅珰鸣佛屋以谓薜荔是一声须要一声对琅珰即一声也余以爲然龟父云朋见张文潜言鲁直楚词诚不可及晁无咎言鲁直楚词固不可及而律诗𥙷之终身不敢近也余尝闻龟父前后诗有一朝厌蜗角万里骑鹏背一聮最爲妙絶龟父云山谷亦叹赏此句山谷谓龟父云甥最爱老舅诗中何等篇龟父举螘穴或梦封侯王蜂房各自开戸牖及黄尘不觧涴明月碧树爲我生凉秋以爲絶类工部山谷云得之古诗云公道世间惟白髪贵人头上不曾饶而元祐𥘉多用老成故东坡有云此生自㫁天休问白髪年来渐不公陈无巳答邢敦夫云今代贵人头白髪挂冠高处不冝弹其后秦少㳺谓李端叔复有白髪偏于我軰公之句则是白髪有随时之义东坡云爲我周旋宁作我一句只是难对时王平甫在坐应声云只消道因郎憔悴却羞郎秦少㳺尝和黄法曹忆梅花诗东坡称之故次其韵有西湖处士骨应藁只有此诗君压倒之句此诗初无妙处不知坡所爱者何语和者数四余独爱坡两句云江头千树春欲暗竹外一枝斜更好后必有能辩之者陈无巳作小放歌行两篇其一云春风永巷闭娉婷长使青楼误得名不惜卷帘通一顾怕君着眼未分明其二云当年不嫁惜娉婷映白施朱作后生说与旁人须早计随冝梳洗莫倾城山谷云无巳他日作语极髙古至扵此篇则顾影徘徊衒耀太甚荆公有诗云端能过我论竒字亦复令君见异书东坡亦云未许郎中得异书且共杨雄说竒字陈无巳又以竒字对异方东坡题李秀才醉眠亭诗云君且归休我欲眠人言此语出天然醉中对客眠何害须信陶潜未若贤山谷题无咎卧陶轩亦云欲眠不遣客佳处更难忘意极相类秦少㳺尝以真字题月团新碾㵸花甆饮罢唿児课楚词风定小轩无落叶青䖝相对吐秋丝扵邢敦夫扇上山谷见之乃扵扇背复作小草题黄叶委庭观九州小䖝催女献功裘金钱满地无人费百斛明珠薏苡秋皆所自作也少㳺后见之云逼我太甚邢敦夫云扫地烧香闭阁眠簟纹如水帐如烟客来夣觉知何处挂起西窓浪接天东坡诗尝题扵余扇山谷𥘉读以爲是刘梦得所作也陈留市中有一刀镊工随所得爲一日费醉吟于市负其子以行歌江端礼以爲逹者爲作传而要无巳赋诗无巳诗有闭门十日雨冻作饥鸢声大爲山谷所爱山谷后亦拟作有云养性霜刀在阅人清镜空无以复加潘邠老云陈三所谓学诗如学仙时至骨自换此语爲得之然余见山谷有学诗如学道之句陈三所得岂苗裔耶山谷谓余言吾少年时作渔父词曰新妇矶头眉黛愁小姑堤畔眼波秋鱼児错认月沉钩青蒻笠前无限事緑蓑衣底一时休斜风细雨转舩头以示坡坡笑曰山谷境界乃扵青蒻笠前而巳耶独谢师直一读知吾用意谓人曰此即能扵水容山光玉肌花貌无异见是真解脱逰戯耳舒王诗曰红梨无叶庇华身黄菊分香委路尘晚嵗苍官才自保日高青女尚横陈又云木落冈峦因自献水归洲渚得横陈山谷谓余曰自献横陈见相如赋荆用不应全耳余曰首楞经亦曰于横陈时味如嚼蜡山谷云诗意无穷人之才有限以有限之才追无穷之意虽少陵渊明不得工也然不易其意而造其语谓之换骨法规模其意而形容之谓之夺胎法如郑谷十日菊曰自縁今日人心别未必秋香一夜衰此意甚佳而病在气不长西汉文章雄深雅徤其气长故也曽子固曰诗当使人一覧语尽而意有余乃古人用心处所以舒王菊诗曰千花百卉凋零后始见闲人把一枝坡则曰万事到头都是夣休休明日黄花蝶也愁李翰林曰鸟飞不尽暮天碧又曰青天尽处没孤鸿其病如前所论山谷登逹观䑓诗曰瘦藤拄到风烟上乞与逰人眼界开不知眼界开多少白鸟去尽青天回凢此之类皆换骨法也顾况诗曰一别二十年人堪几回别其诗简缓而立意精确舒王与古人诗曰一日君家把酒盃六年波浪与尘埃不知乌石江边路到老相㝷得几回乐天曰临风抄秋树对酒长年身醉貌如霜叶虽红不是春东坡南中诗曰児童悮喜朱颜在一笑那知是醉红凡此皆夺胎法唐诗曰长因送人处忆得别家时又曰旧国别多日故人无少年舒王东坡用其意作古今不经人道语王诗曰木末北山烟冉冉草根南涧水泠泠缲成白雪桑重緑割尽黄云稻正青坡曰桑畴雨过罗纨腻麦陇风来饼饵香如华严经举果知因譬如莲花方其吐花而果具蕋中造语之工至于舒王东坡山谷尽古今之变舒王曰江月转空爲白昼岭云分瞑与黄昏一水护田将绿遶两山耕闼送青来坡海棠诗曰只恐夜深花睡去故烧高烛照红妆又曰我携此石归䄂中有东海山谷曰此皆谓之句中眼李格非尝曰老杜谓之诗史者其大过人在诚实耳如玉川子醉归诗曰昨夜村饮归徤到三四五摩挲青莓苔莫嗔惊着汝舒王用其意作扇子诗曰玉斧修成寳月圆月邉仍有女乗鸾青冥风露非人世鬓乱钗横特地寒谢公有池塘生春艹园林变鸣禽谓之神助古今文士多称之李元膺曰此句未有过人处古人意所至则见于情诗句盖寓也谢公喜惠连夣中当论情意不当泥句吾弟超然曰陈叔寳絶无肺肠诗语有惊絶者如午醉醒来晚无人夣自惊夕阳如有意长傍小窓明王摩诘山中小诗曰荆溪白石出天寒红叶稀山路原无雨空翠湿人衣舒王百家衣体曰相看不忍发惨淡暮潮平欲别更擕手月明洲渚生此得天趣问曰何以识其天趣曰能知萧何所以识韩信则天趣可觧余竟不能诘东坡曰渊明诗𥘉看若散缓熟读有竒趣如曰日莫巾柴车路暗光巳夕归人望烟火稚子候檐隙又曰蔼蔼逺人村依依墟里烟犬吠深巷中鸡鸣桑树颠才高意逺造语精到如此如曰一千里色中秋月十万军声半夜潮蝴蝶夣中家万里子规枝上月三更深秋帘幙千家雨落日楼䑓一笛风皆寒乞相初如秀整熟视无神气以字露故也东披则曰山中老宿依然在案上楞严巳不看细味之无龃龉态对甚的而字不露得渊明遗意耳对句法人不过以事以意出处备具谓之妙荆公曰平昔离愁寛带眼迄今归思满琴心又曰欲寄荒寒无善画頼传悲壮有能琴不若东坡特竒如曰见说骑鲸逰汗漫亦曾扪虱话酸辛又曰龙万斛不敢过渔舟一叶从掀舞以鲸爲虱对龙爲渔舟对大小气熖之不等其意若玩世谓之秀杰之气终不可没夫冨贵中不得言贫贱事少壮中不得言衰老康强不得言疾病死亡或犯之谓之诗䜟是大不然诗者妙观逸想岂限绳墨㢤王维作雪中画芭蕉诗眼见已知其神情意寓于物俗则讥其不知寒暑荆公方大拜忽书其壁曰霜筠雪竹钟山寺投老归欤寄此生东坡诗曰平生万事足所欠惟一死岂可与俗论余作诗曰东坡醉墨浩琳琅千首空余万丈光雪里芭蕉失寒暑眼中骐骥略玄黄句法欲老徤有英气当间用方言爲妙竒男子行人羣中自然有颕脱不可干犯之韵老杜八仙诗序李太白曰天子唿来不上船船方言也所谓襟纽是已家家养乌鬼顿顿食黄鱼川崃路民多供事乌蛮鬼以临江故顿顿食黄鱼耳俗人不觧便作养畜字读遂使沈存中自差以乌鬼爲鸬鹚也诗云夜䦨更秉烛相对如夣寐更互秉烛照之恐是夣也作更字读则失意甚矣山谷每用之所谓一霎杜公雨数畨花信风是也江左风流乆已零落士大夫人品不高故音韵絶㓕东晋韵人胜士无出谢安石之右烟霏空翠间乃携娉婷登之与夫雪夜访山隂故人兴尽而反下马㩀胡床三弄而去者异矣诗有句含蓄者老杜曰勲业频看镜行藏独倚楼郑云叟曰相看临逺水独自上孤舟是也有意含蓄者如宫词曰银烛秋光冷画屏轻罗小扇扑流萤天街夜色凉如水卧看牵牛织女星又嘲人诗曰恠来粧阁闭朝下不相迎総向春园里花间笑语声是也有句意俱含蓄者如九日诗曰明年此㑹知谁徤醉把茱茰仔细看宫怨曰玉容不及寒鸦色犹带朝阳日影来是也田承君云王居卿在杨州同孙巨源苏子瞻适相㑹居卿置酒曰踈影横斜水清浅暗香浮动月黄昏此林和靖梅花诗然而爲咏杏与桃李皆可东坡曰可则可但恐杏李花不敢承当一座大笑增修诗话总龟卷之九增修诗话总龟后集后卷九百家诗话総亀后集卷之九狂放门剑阁云吾将罪真宰意欲铲叠嶂与太白槌破黄鹤楼刬却君山好语亦何异然剑阁诗意在削平僣窃尊崇王室凛凛有忠义气槌碎刬却之语但觉一味粗豪耳故昔人论文字以意为主性豪业嗜酒嫉悪懐刚肠饮酣视八极俗物都茫茫此子羙胸中语也冝其孩弄严武藐视礼法而朱老阮生皆预莫及遭田父泥饮至𬒳肘而不悔其内直外曲彊御不畏矜寡不侮非世所能测也唐史载杜审言尝云吾闵当得屈宋作衙官其孙乃有读书破万卷下笔如有神谓苏味道见吾判且羞死甫乃有集贤学士如堵墻㸔我落笔中书堂谓为造化小児所苦甫乃有日月笼中鸟乹坤水上萍所谓是以似之也艺苑雌黄云吟诗喜作豪句湏不畔于理方善如东坡观崔白骤雨啚云扶桑大茧如瓮盎天女织绡云汉上徃来不遣鳯㗸梭谁能鼓臂投三丈此语豪而甚工石敏若橘林文中咏雪有燕南雪芲大扵掌氷柱悬檐一千丈之语豪则豪矣然安得尓髙台或云咏雪非敏若诗见鲍钦止夷白堂小集苕溪渔隐曰东坡集载此诗是题赵令晏崔白大啚幅径三丈故云徃来不遣鳯㗸梭谁能鼓臂投三丈可谓善造语能形容者也画品人间刀尺不敢裁丹青付与濠梁崔风蒲半折寒鴈起竹间的皪横江梅乃是崔白冬景圗艺苑以谓骤雨图悞矣余李太白北风行云燕山雪芲大如席秋浦歌云白髪三千丈其句可谓豪矣柰无此理何如秦少逰秋日絶句云连卷雌蜺拄西楼逐雨追晴意未休安得万粧相向舞酒酣聊把作缠头此语亦豪而工矣郭功甫金山行造语豪世多不见全篇今録于左方金山杳在沧溟中雪崖氷柱浮仙宫干坤扶持自今古日月彷彿缠西东我泛灵槎岀尘世搜索异境窥神工一朝登临重叹息四时想像何其雄卷帘夜阁挂北斗大鲸驾浪吹长空舟摧岸断岂足数徃徃霹雳槌蛟龙寒蟾八月荡瑶海秋光上下磨青铜鸟飞不尽暮天碧渔歌忽断芦芲风蓬莱乆闻未成徃壮观絶致遥应同潮生潮落夜还晓物数交㑹谁能穷百年形影浪自苦便欲此地安躬白云南去供入望又起归兴随征鸿称赏门王直方诗话云乐天有诗云醉貌如霜叶虽红不是春东坡有诗云児童误喜朱颜在一笑那知是酒红郑谷有诗云衰髩霜供白愁颜酒借红老杜有诗云髪少何劳白颜衰肯更红无巳诗云髪短愁催白颜衰酒借红皆相类也然无已𥘉岀此一联大爲当时诸公所称赏雪浪山谷诗云点检金闺彦飘零玉笋斑尚令清庙噐犹隔鬼门関大为山谷所喜杜子羙褒称元结㫪陵行兼贼退后示官吏二诗云两章对秋月一字偕华星致君唐虞际淳朴忆大庭又云今盗贼未息得结軰数十公落落然参错为天下邦伯天下少安可立待巳盖非专称其文也至于李义山乃谓次山之作以自然为祖以元气为振无乃过乎秦少㳺漫郎诗云字偕华星章对月漏泄元气烦挥毫盖用子羙义山语也今是堂高䴡使过海有诗云水鸟浮还没山云断复连时贾岛诈为稍人聮下句云棹穿波底月船压水中天䴡使嘉叹乆之张祐诗云故国三千里深宫二十年杜牧赏之作诗云可怜故国三千里虚唱歌词满六宫故郑谷张生故国三千里知者唯应杜紫㣲诸贤品题如是祐之诗名安得不重乎其后有觧道澄江静如练世间唯有谢玄晖觧道江南断肠句世间唯有贺方回等语皆祖是意也诗人賛羙同志诗篇之善多比珠玑璧玉锦绣花草之类至杜子羙则岂作此陈腐语也寄岑参诗云意惬関飞动篇终接混茫夜听许十诵诗云精㣲穿溟滓飞动摧霹雳赠卢居诗云藻翰唯牵率湖山合动摇赠朱諌议诗云毫髪无遗恨波澜独老成寄李白诗云笔落惊风雨诗成泣鬼神赠髙适诗云羙名人不及佳句法如何皆惊人语也视余子其神芝与腐菌㢤称荐门温公自称爲叟香山居士亦尝以自号其诗云𥘉时𬒳目爲迂叟近日䝉唿作隐人司马岂慕其洛居有闲适之乐邪周羙成邦彦元豊𥘉以大学生进汴都赋神宗命之以官除太学録其后流落不偶浮沉州县三十余年蔡元长用亊羡成献生日诗略云化行禹贡山川内人在周公礼乐中元长大喜即以秘书少监召又复荐之李白赠崔侍御诗云黄河三尺鲤本在孟津居点额不成龙归来伴凢鱼何当赤车使再徃召相如相如盖自谓也观此不可谓白之无心扵仕进者然当时慢侮力士畧不为身谋致贬逐而曽不悔使其欲仕之心切必不如是先是苏颋为益州长史见白异之曰是子天才英特少益以学比相如故曰诗中毎以相如自比从弟之遥曰汉家天子驰驷马赤车蜀道迎相如自汉阳病酒归曰圣主还听子虚赋相如却欲论文章赠张镐曰十五观竒书作赋凌相如白自比为相如非止一诗也呉迈逺好自夸而媸鄙他人毎作诗得称意语輙掷地唿曰曹子建何足数㢤袁嘏谓人曰我诗有生气亦以用心深苦俄尓有得冝不胜其喜子羙云语不惊人死不休贯休谓得句先呈佛皆此谓也老杜髙自称许有乃祖之风上书明皇云臣之述作沈欝顿挫杨雄枚皐可企及也壮逰诗则自比逰崔魏班杨又云气劘屈贾垒目短曹刘墻赠韦左丞则曰赋料杨雄敌诗㸔子建亲甫以诗雄扵世自比诸人诚未爲过至窃比稷与契则过史称甫好论天下大事髙而不切岂自比稷契而然耶至云上感九庙焚下悯万民疮斯时伏青蒲廷争守御床其忠荩亦可嘉矣复斋漫録云江公着𥘉任洛阳尉乆旱㣲雨作诗云云叶纷纷雨脚匀乱荅柔草长精神雷车却碾前山过不洒原头陌上尘温公扵士人家见之借𥿄笔脩刺谒江且为称廌由此知名投献门王直方诗话云杭有西湖而颍亦有西湖皆为逰赏之胜而东坡连守二州其𥘉得颍也有颍人在坐云内翰但只消逰湖中便可以了郡亊盖言其讼蕳也秦少章因作一絶献之云十里荷花蓞𥘉我公所至有西湖欲将公亊湖中了见说官闲亊亦无后东坡到颍有谢执政启亦云入参两禁毎玷北扉之荣出典二邦輙为西湖之长钱惟演为洛帅晋守始置驲贡芲识者鄙之蔡君谟加法小团茶贡之冨彦国叹曰君谟乃为此也坡作荔枝叹曰我愿天公怜赤子莫生尤物为疮痏雨顺风调百谷登民不饥寒为上瑞君不见武陵溪边粟粒芽前丁后蔡相笼加吾君盛德岂在此致飬口腹何陋邪又不见洛阳丞相忠孝家可怜亦进姚黄花𥙷世之语不能易也尝爱李敬方汴河直进船诗云汴水通淮利最多人生爲害亦相和东南四十三州地取尽脂膏是此河此等语皆为多背之献也评论门介甫诗少陵为尔牵诗兴可是无心赋海棠杜黙云倚风莫怨唐工部后裔谁知不觧衣曽不若东坡柯丘海棠长篇冠古絶今虽不指名老杜而𥙷世之意盖使来世自晓也乐天九日思杭州云笙歌委曲声延耳金翠动摇光照身子瞻有懐钱塘云剰㸔新畨眉倒晕未应泣别脸消红黎元耆旧何遽忘之也徐考其集白送杭州姚因思旧㳺云闾里固冝勤抚恤楼䑓亦要数跻扳苏亦云细雨暗时一百六画桡鳌鼓莫遗民是未尝无意扵民庶也然白又有故妓数人慿问讯新诗两首倩流传坡又有休惊岁岁年年貌且对朝朝暮暮人大抵淫乐之语多于抚飬之语耳夫子称未见好德如好色而伤之曰已矣乎二公未能免俗余人不必言子瞻赋浊醪有妙理首句云酒勿嫌浊人当取醇其末乃曰浊者以饮吾仆清者以酌吾友复立分别则是浊醪无妙理矣岂非万斛汹涌不暇点校故欤司马温公云清茶淡话难逢友浊酒狂歌易得明虽造次间语亦在于直谅之益而退便僻之损也雪浪斋日记云读谢灵运诗知其揽尽山川秀气读退之南山诗颇觉似上林子虚赋才力小者不能到李长吉玉川子诗皆出扵离骚未可以立谈判也皇甫持正云吟诗未有刘长卿一字唐人必甚重长卿今诗十卷亦清䴡宋子京茟记云古人语有推拙不可掩者乐府曰何以销忧惟有杜康刘越石曰何其不夣周又有曰夫子悲获麟西狩叹孔丘虽有意绪词亦钝朴百家诗话総亀后集卷之九终增修诗话总龟增修诗话总龟前卷十增修诗话总龟卷之十雅什门王安国平甫作诗多使酒楼语宋次道曰杨文公诗有酒楼江南堤柳拂人头李白题诗遍酒楼钱昭度亦有一酒楼长忆钱塘江上望酒楼人散雨千丝今子诗有几酒楼次道曰吾诗有二酒楼九江琵琶亭云夜泊浔阳宿酒楼琵琶亭畔荻花秋云沉鸟没事已徃月白风清江自流又送客西陵云若耶溪畔醉秋风猎猎船旗照水红后夜钱塘酒楼上梦魂应遶浙江东西方琥东州人郑毅夫榜登第期集处告毅夫曰榜中琥最少年乞作探花郎毅夫云已差二人琥曰此无定员添一员何损公吏曰前日琥第三甲合出铺地钱二十緍若作职事则不出钱琥曰愿出钱毅夫从其请琥巳受符不出缗毅夫切责之而倍其罚琥白毅夫曰晚进未尝工诗愿状元先爲之以爲楷式毅夫曰緑𫀆不怕露㾗直入閙花深处来他日复见毅夫曰一见雅诗不敢下笔翌日当再进诗愿公代之毅夫复云朝来巳与碧桃约留住春风不放归闻者叹服成都慈光寺尼乗舟夜行一篇亦佳云水色连天色风声益浪声旅人归思苦渔父夣魂惊举棹云先到移舟月遂行旅吟诗句罢犹见逺山横京师曹氏家藏阮歩兵诗一卷唐人所书与世所传多异有数十首集中所无其一篇云放心怀寸隂羲和将欲冥挥𬒮抚长剑仰观浮云行云间有立鹄抗首扬哀声一飞冲青天彊世不再鸣安与鹑鷃徒翩翩戯中庭又云嘉木不成蹊东园损桃李秋风吹飞雀零落从此始更回眸孙巨源云此诗工夫不少刻之石呉人方子通作古栢诗云四邉乔木尽児孙曾见呉宫几度春若使当时成大厦也应随例作埃尘又作灔滪堆诗湍流怪石碍通津一一操舟若有神自是世间无妙手古来何事不由人舒王见而竒之舒王得请金陵寓定力院题一絶于壁间云溪北溪南水暗通隔溪遥见夕阳舂思量诸葛成何事只合终身作卧龙天圣中礼部郎中孙冕咏三英诗刘元载妻詹茂光妻赵晟之母早梅寄逺惜别三诗刘妻哀子无立詹妻留夫侍母病赵母惧子逺游孙公爱其才以取之早梅诗云南枝向暖北枝寒一种春风有两般慿仗高楼莫吹笛大家留取倚䦨干寄逺诗云锦江江上探春回消尽寒氷落尽梅争得児夫似春色一年一度一归来惜别诗云煖有花枝冷有氷惟人没后却无慿预愁离别苦相对挑尽渔阳一夜灯王元字文元桂林人苦吟风月终于贫病妻黄氏共持雅操每遇得句中夜必先起然烛供具𥿄笔元甚重之有听琴诗曰拂琴开素匣何事独频眉古调俗不乐正声公自知寒泉出涧澁老桧倚风悲复有来聴者谁堪继子期好事者画为图僧虚中宜春人㳺潇湘山与齐巳颜栖蟾爲诗友住湘江西宗成寺潭州马氏子希振侍中好事每出即延纳于书阁中好焼柴火烟昬彩翠去后复节题马侍中池亭云嘉鱼在深处幽鸟立多时集首寄华山司空图侍郎云门径放莎垂徃来投刺希有时开御札特地挂朝衣岳信僧传去天香鹤带归他时周召作无复更衰㣲司空侍郎有诗言怀云十年华岳峰前住只得虚中一首诗唐大清宫使翰林学士钱起多作佳篇人収起诗不过百首有钱蒙仲得江行无题一百絶皆人家藏本所无有云霁云踈有叶雨浪细无声穏放扁舟去江天自有程又憔悴异灵均非谗作逐臣如逢渔父问未是独醒人又烟渚复烟渚画屏画屏引惹天末去数点暮山青又隄坏漏江水地抝成野塘晩荷从不折留取作秋香权常侍题山寺曰万叶风声利一山秋气寒暁霜浮碧瓦薄日度朱栏又得即高歌失即休多悲多恨谩悠悠今朝有酒今朝醉明日愁来明日愁王驾大顺中擢第爲礼部贠外郎弃官号守素先生与司空图郑谷爲诗友所爲诗少传者晴景一篇最佳云雨前不见花间叶雨后全无叶底花蜂蝶飞来过墻去应疑春色在邻家柳彦涂塞上云鸣直上㡬千尺天静无风声更干碧眼胡児三百骑尽提金勒向云看都下好事者画为图欧阳文忠公酷爱鲍溶诗山中寒思一篇最佳云山深多悲风败叶与秫齐门迳非世路何人念穷栖哀风破山起夕雪悮鸣鸡巢鸟侵旦出饥猿无声啼辰兴动烟火开云伐氷溪老木寒更瘦隂云晴亦低我负自力永颜色常低迷时想灵䑓下逰子正悽悽文忠晚得恨见之迟今人少爱溶诗者闽人谢伯初字景山天圣景祐之间以诗知名余謪夷陵景山为许州法曹以长韵见寄颇多佳句有云长官山色江波緑学士文华蜀锦张余答曰参军春思乱如云白髪题诗愁送春盖景山有多情未老头先白野思到春乱如云之句故余此戯之景山诗颇多如自种黄花添野景旋移高竹听秋声园林换叶梅𥘉熟池舘无人燕学飞皆无愧唐贤仕宦不偶终以困穷而卒其诗因録于此云江流无险似瞿塘满崃猿声㫁旅肠万里可堪人謪宦经年应合鬂成霜长官山色江波緑学士文华蜀锦张异域化爲儒雅俗逺民争识校雠郎才如夣得多爲累情似安仁乆悼亡下国难留金马客新诗传与竹枝娘典辞县待脩青史諌草当留集皂囊莫爲明时轻谴謪便将缨足濯沧浪郑相肇牧庐州日以诗酒爲娯题郡斋曰九衢尘里一书生多幸逢时拥斾旌醉里眼开金使字紫旂风动耀明后代者薛沆郎中到郡题藏舟浦花一聮云也知别有风光主蓓蕾枝枝似去年又别后寄席中三兰淮淝两水不相通隔岸临流望向东千颗泪珠无寄处一时弹与渡前风郑多佳句如冻瓶粘柱础宿火䧟炉灰人皆称之廖凝字熈绩善吟讽有学行隐居南岳三年江南受伪官爲彭泽令迁连州刺史与昇平李建勲爲诗友善相有集盖见行于世咏中秋月与闻蝉爲絶唱中秋月云九十日秋色今宵已平分孤光吞列宿四面絶㣲云衆木排踈影寒流叠细纹遥遥望丹桂心绪正纷纷闻蝉云一声𥘉应候万木已西风偏感异鄕客先于离塞鸿日斜金谷静两过石城空此处不堪聴萧条千古同凝居南岳韦鼎有诗赠曰居与白云邻生涯乆忍贫姓名髙雅道寰海许何人岳气秋来早亭寒果落新几回吟石畔孤鹤自相亲𥘉宰彭泽有句云风情竹阁留僧宿雨莎庭放吏衙觧印有句云五斗徒劳谩折腰三年两鬂爲谁焦今朝官满重归去还挈来时旧酒瓢江左学诗者竞造其门刘禹昭字休明婺州人少师林寛爲诗刻苦不惮风雪诗云句向夜深得心从天外归言不虚耳怀萧山隐者云先生入太华杳杳絶良音秋夣有时见孤云无处㝷神清峰顶立衣冷瀑边吟应笑干名者六街尘土深尝与人论诗曰五言如四十箇贤人乱着一字屠沽軰也覔句者若掘得玉匣有底有盖但精求必得其寳在湖南累爲宰卒于桂府幕有诗行于世廖融字元素隐于衡山与逸人任鹄王正已凌蟾王元皆一时名士爲诗相善湘守杨徽之代归阙枉道出南岳宿融山斋留诗曰清和春尚在欢醉日何长谷鸟随柯转庭花夺酒香𥘉晴岩翠滳向晩树隂凉别有堪吟处相留宿艹堂融赠天台逸人云移桧託禅子携家上赤城拂琴天籁寂欹枕海涛生雪白寒峰晚鸟歌春谷晴又闻求桂檝载月十洲行又题寺古桧云何人见植初老对𣑽王居山鬼暗栖托樵夫难破除声高秋汉逈影倒月潭虚尽日无僧遶清风长有余夣仙謡云琪木扶踈繋辟邪麻姑夜宴紫皇家银河旌节揺波影珠阁笙箫吸月华翠鳯引逰三岛路赤龙齐别五云车星稀犹倚虹桥立拟就张骞搭汉槎退宫妓云神仙风格本难俦曾从前皇翠辇逰红踯躅繁金殿暖碧芙蓉笑水宫秋寳车钿剥隂尘覆锦帐香销画烛幽一旦色衰归故里月明犹夣按梁州左司諌张观过衡山留诗曰未向园为傲吏定应明代作徴君家传奕世无金玉乐道经年有典坟带雨小舟横别涧隔花幽犬吠深云到头终爲苍生起休恋耕烟楚水濵融卒刺史何承矩葬之进士郑铉表其墓刘相公邺因白令公维持方入翰苑仍赐及第为同列所䡖因作诗曰曾是江波垂钓人自怜深厌九衢尘浮生渐老年随水徃事曾闻泪满巾巳觉逺天秋色动不堪闲夜雨声频多惭不是相如笔虚直金銮接侍臣待漏院吟曰玉堂帘外烛迟迟明月初时契勘时闲聴景阳钟尽处两莺飞上万年枝才调清高终秉钧衡薛尚书钊爲河东从事乞假归宁题候舘曰仆带彫弓马似飞老莱衣上着戎衣邮亭不暇吟山水塞外经年皆未归后镇徐州咏柳曰髙出军营逺映桥曾逢兵火一时烧风流性在终难挫煖日还生万万条又有雅句坐乆仆头出语多僧齿寒呉门陆畅郎中尝和人雪诗落句曰天人宁底巧剪水作花飞又山斋翫月云野性平生惟好月新晴半夜覩婵娟起来自擘书窓破恰漏清光落枕前后因云安出降百僚举畅爲傧相奉诏作催粧诗云云安公主贵出降五侯家天母看调粉日兄怜赐花催铺百子帐待障七香车借问粧成未东方欲晚霞潘浪归钱塘云乆客见华发孤棹桐庐归新月无朗照落日有余辉渔浦风水急龙山烟火㣲时闻沙上鴈一一皆南飞人谓不减刘长卿韦承贻咸通中䇿试夜潜纪长句扵都堂南壁云裒衣博带满尘埃独上都堂纳卷回蓬巷㡬时闻吉语棘篱何日却重来三条烛尽钟𥘉动七转丹成鼎未开残月渐低人扰扰不知谁是謪仙才又云白莲千朶照廊明一片昇平雅韵声才唱第三条烛尽南宫风月画难成徐休雅长沙人因马希范夜宴迎四仪夫人赋诗云云路半开千里月洞门斜掩一天春又作宫词云内人晓起怯春寒轻掲珠帘看牡丹一把柳丝收不得和风搭在玉栏杆曾献家宴堂十首时称冠絶文宗诏礼部侍郎高锴作贡举试霓裳羽衣曲诗时宗子李肱诗最佳诗曰开元太平时万国贺丰岁梨园献旧曲玉座流新制鳯管递参差霞衣竞揺曵宴罢水殿空辇余芳草细蓬壶事巳乆仙乐功无替讵肯聴余音圣明知善继抚州蔡牧尝作责四皓诗云秦末家家思逐鹿商山四皓独忘机如何鬂髪霜相似更出山来定是非及假节交邕道经湖口零陵太守郑史同年也逺以酒乐相迎坐有琼枝者守之所爱夺之而去泊中兴颂下僶俛不前乆之到邕御制失律伏法湘川权厝二子延近终䘮而逝论者谓妄责四皓而欲买山于浯溪之间不徒言㢤诗曰停桡积水中举目孤鸿外借问浯溪人谁家有山卖举子尉迟正梗槩士也献诗于右坐李林甫有暮行潼关云明月飞出海黄河流上天观内人楼上踏歌云芙蓉初出水桃李忽无言塞上曲云夜夜月爲青冢镜年年雪作黒山花右坐鍳此句云得非才子乎徐安正侍郎乆居中书堂参李右丞之论恐罪累乃隐衡山为东林掇菜行者李北海邕逰岳过寺观其题诗处曰不知徐公乃在此握手言曰朝列于公论巳息矣遂解布褐而释以簮裳谓徐曰曾吟岘山诗曰岘山思驻哑之日尝亦默诵之遂同载归长沙正元五年置中和节徳宗制诗朝臣奉和诏写本赐戴叔伦于容州天下羙之中和变梅柳万彚生春光中和纪月令方与天地长耽乐岂不尚懿兹时景良庻遂亭育恩同致寰海康君臣永终始交㤗符隂阳曲沼水新碧华池桃稍芳胜赏信多欢戒之在无荒唐黄损龙徳二年登进士第喜作诗吟读史云逐鹿走红尘炎炎火徳新家肥生孝子国覇有谋臣帝道云龙合民心草木春须知烟阁上一半老儒真李洞唐诸王孙㳺西川慕浪仙爲诗作铜像其仪事之如神洞爲终南诗二十韵有残阳高照蜀败叶逺浮泾复曰砍竹烟岚冻偷湫雨雹腥逺看丹鳯阙冷射五侯全篇皆絶唱又赠司空侍郎云马饥飡落叶鹤病晒残阳又曰卷箔青溪月敲松紫阁书送僧云越讲迎骑象蕃斋懴射鵰赠高仆射云征南破虏汉功臣提剑归来万里身闲傍凌烟金柱看形容消瘦老扵真送人归日本云岛屿分诸国星河共一天但诮其僻澁而不知竒贵其峭唯呉子华深知之子华才力浩大八面受敌以百篇示洞洞曰大兄所示百篇中有一聮絶唱新亭曰暖漾鱼遗子晴逰鹿引麛子华不怨所鄙而喜其所许洞三牓裴公第二牓䇿夜帘献曰公道此时如不得昭陵恸哭一生休㝷卒于蜀裴公无子人谓屈洞所致周贺少从浮屠法名清鍳遇姚合而返𥘉与贾岛无可齐名岛哭栢巖禅师曰苔覆石床新师曾占㡬春写留行道影焚却坐禅身塔院关松雪房廊露隙尘自怜双泪下不是解空人贺诗曰林迳西风急松枝讲妙余冻须亡夜剃遗偈病时书地燥焚身后堂空着影𥘉此时频下泪曾省到吾庐孟賔于蟠溪怀古云良㢤吕尚父深隐始归周钓石千年在春风一水流松根盘藓石花影卧沙鸥谁更怀韬术追思古渡头又怀连上旧居云闲思连上景难齐树遶仙郷路遶溪明月夜舟渔父唱春风平野鹧鸪啼城边寄信归云外花下倾盃到日西更忆海阳垂钓侣昔年相遇草萋萋曹邺字业之桂林人爲四怨三愁五情诗其怨云庭花巳结子岩花犹弄色谁令生处逺用尽春工力其愁云别家鬂未生到城须似发朝朝临水望㶚水不入越其情云空城野雀饥咬咬复飞飞忽见官仓粟官仓无空时爲舎人韦悫所知力荐于主司乃中第看牓日谕主司云一辞桂嵓猿九泣都门月年年孟春至看花不如雪杏园宴上呈同年云贤路非在天十年行不至一旦公道开青云在平地又云故衣未及换尚有去年泪又云永持共济心莫起胡越意刘章子克明江左人事湖南马氏有蒲鞋诗云呉江浪浸白莆春越女𥘉挑一様新才自绣窓离玉指便随罗袜上香尘石榴裙下从容乆玳瑁筵前整顿频今日高楼鸳瓦上不知抛掷是何人黄损连山人作公子行云春草緑绵绵骄骖骤暖烟㣲风飘乐韵半日醉花边打鹊抛金弹招人举玉鞭田翁与蚕妇平地看神仙又出山吟云来书𥘉出白云扄乍蹑秋风马足轻逺近留连分岳色别离呜咽乱泉声休将巢许争喧杂自共伊臯论太平昨夜细看云色里进贤星座甚分明诗话总龟卷之十增修诗话总龟后集后卷十百家诗话总龟后集卷之十评论门杜云尔軰可忘年含悽觉汝贤送尔维舟惜此筵汝与山东李白好自世俗观之则为简傲诗蕳不然亦尝有云忘形到尔汝又古栢云不露文章世已惊未辝剪伐谁能送先噐识后文蓻与浮躁衒露者有异也古栢云大厦如倾要梁栋万牛回首丘山重此贤者难进而易退也非其招不徃者也赵嘏长安秋望诗云残星㡬点鴈横塞长笛一声人倚楼当时人诵咏之以为佳作遂有赵倚楼之目又有长安月夜与友人话归故山诗云杨柳风多潮未落兼葭霜在鴈𥘉飞亦不减倚楼之句至扵献李仆射诗云新诺似山无力负旧㤙如水满身流则谬矣钟嵘称张茂先惜其儿女情多风云气少喻凫尝谒杜紫㣲不遇乃曰我诗无绮罗铅粉冝不也淮海诗亦然人戯谓可入小石调然率多子羙句但绮䴡大胜尔子羙并蔕芙蓉夲自双水荇牵风翠帯长退之金钗半醉坐添春牧之春风十里杨州路谁谓不可入黄钟宫邪昌黎云携持令名帰自足贻家尊苏州送黎尉云秪应传善政朝夕慰髙堂诚儒者迂阔之辝然贪饕苟得汚累其亲孰若清白之为愈东坡云少陵咏懐诗杜陵布衣老大意转拙许身亦何愚窃比稷与契子羙自比稷契人未必许也然其又有诗云舜举十六相身尊道更髙秦时任商鞅法令如牛毛自是稷契軰人口中语也知名不必称局促商山芝又云王侯与蝼蚁同尽随丘墟愿闻第一义回向心地𥘉乃知子羙诗尚有亊在也张借送区弘诗云韩公国大贤道徳赫巳闻昨出爲阳山尔区来趋奔韩官迁法曹子送至荆门韩入爲慱士﨑岖从覊轮观其逰从之乆疑得于韩者深也然考其文章议论之际乃不得预借湜之列何也韩集有送区弘南归诗云我迁于南日周围来见者衆莫依希爰有区子荧荧晖观以彛训或从违我念前人譬葑菲落以斧斤引缠㣲虽有不逮驱騑騑观此数语则韩虽以师道自任而区受道之质盖有所未至也其后又勉之以行行正直勿脂韦业成志立来颀颀其诲之者至矣集中又有送区册序韩文辨証云册即弘也未知孰㨿尓举人过失难于当其尤者臧孙之犯门斩関惟孟椒能继之臧纥谓国有人焉必椒也其难如此司马相如窃妻涤噐开巴蜀以困苦郷邦其过巳多至为封禅书则谗謟盖天性不复自新矣子羙犹云竟宣室召徒有茂陵求李白亦云果得相如草仍余封禅文和靖独不然曰茂陵他日求遗藁犹喜曽无封禅书言虽不迫责之深矣李商隐云相如觧草长门赋却用文君取酒金亦舍其大论其细也举其大者自西湖始其后有讥其謟䛕之态死而未已正如捕逐冦盗先有力者所获搤其吭而骑其项矣余人从旁助箠縳耳士人程文穷日力作一论旣不限声律复不拘诗句尚罕得反复折难使其理判然观赴奉先咏懐五百言乃聱律中老杜心迹论一篇也自杜陵有布衣老大意转拙许身一何愚自比以稷与契其术祈向自是稷契等人穷年忧黎元叹息肠内热与饥渇由已也何异然常爲不知者所病故曰取笑同学翁世不我知而所守不変故曰浩歌弥激烈又云非无江海志潇洒送日月当今廊庙具建厦岂云缺葵藿倾太阳物性固莫夺言非不知隐遁为髙也亦非以国无其人也特废义乱伦有所不忍以兹悞生理独耻亊于谒言志大术踈未始阿附以借势也为下士所笑而浩歌自若皇皇慕君而雅志栖道旣不合时而又不少低屈皆设疑互荅屡致意焉非巨刃有余孰能之乎中间铺叙间関酸辛冝不胜其戚戚而黙思失业途因念逺戍卒所谓忧在天下而不为小已失得也禹稷颜子不害为同道少陵之迹江湖而心稷契岂为过㢤孟子曰穷则独善其身逹则兼善天下其穷也未尝无志于囯与民其逹也未尝不抗其易退之莭宻谋先定出处一致矣是时先后周复正合乎此昔人目元和贺雨诗为諌书余特目此诗为心迹论也五言如四十个贤人着一箇屠酤不得覔句者若掘得玉匣子有底有盖但精心必获其宝然昔人园柳変鸣禽竟不及池塘生春草余霞散成绮不及澄江静如练春水船如天上坐不若老年芲似雾中㸔闲乆砚中窥水浅不若芲落径里得沿香停杯嗟别乆不及对月喜家贫枫林社日鼓不若茆屋午时鸡此数公未始不精心似此知全其宝者未易多得愈寄孟刑部聮句云羙君如道腴逸歩谢天械或问道果有味乎余曰如介甫午鸡声不到禅林栢子烟中静拥衾竹鸡唿我出华胥起灭篝灯拥燎炉各㩀搞梧同不寐偶然闻雨落阶除皆淡中意味非造此景不能形容也张无尽题武昌陵竹寺云孟宗泣竹笋冬生岂是青青竹有情影响主张非别物人心但莫负幽明语虽浅直然当于理乐天有余霞散成绮别叶乍辞风等语䴡矣不过扵嘲风雪弄花而巳故寄唐生诗云非求宫律髙不务文字竒惟歌生民病得愿天子知颜延之尝问鲍昭已与灵运优劣昭曰谢五言如𥘉发芙蓉自然可爱君诗铺锦列绣亦彫缋满眼钟嵘诗品乃记汤惠休云谢如芙蓉出水颜如错采金与本传不同又称延之甞薄惠休制作以爲委巷中歌謡耳岂汤休因爲延之所薄遂有芙蓉错之语故史取以文饰之邪坡云辨才诗如风吹水自成文理吾軰与参寥如巧媍织锦耳取况亦类此渊明所以不可及者盖无心于非誉巧拙之间也永叔以昌黎比介甫云荅他日若能窥孟子终身何敢望韩公呉季野以方贾谊荅云俯仰缪㤙方自慊惭君将比洛阳人皆愤然不平如悪无塩唐突而谢景山赠文忠诗有才如夣得今爲累情似安仁乆悼亡即开门当之二公何抑扬之异也子羙夜宴左氏庄检书烧烛短烛正不冝观书检阅时暂可也退之短檠二尺便且光可谓灯窓人中语犹有未便灯不笼则损目不冝勤且乆山谷夜堂朱墨小灯笼可谓善矣而虚堂非夜乆所冝子瞻推门入室书縦横蜡𥿄灯笼晃云母惯亲灯火儒生酸态尽矣张借尝移书责退之与人商论不能下气愈亦有云我昔实愚蠢不能降色辞余谓此乃书生常态昔常见太中炉亭议题纷喧関然其后有二生坐是鸣鼓岂直议礼家爲聚讼㢤圣俞谢永叔惠酒云贻诗语且横旣醉论益坚曽不䆒世务闲气争占先诚有之也岑参寄杜拾遗云圣朝无阙亊自觉諌书稀退之赠崔𥙷阙云早生得涂未要忙时清谏䟽尤冝罕皆缪承荀卿有听从无諌诤之语遂使阿䛕奸侫用以借口以是知凢造意立言不可不豫为天下来世虑西清诗话人之好悪固自不同子羙在蜀作闷诗乃云卷帘唯白水隐几亦青山若使余居此应従王逸少语吾当卒以乐死岂复更有闷邪王君玉云子羙之诗词有近质如麻鞋见天子垢腻脚不袜之句所谓转石扵千仭之山势也学者尤之过甚岂逺大者难窥乎百家诗话緫亀后集卷之十终增修诗话总龟增修诗话总龟前卷十一増修诗话总龟卷之十一雅什门张瀛碧之子也事广南刘氏官至曹郎尝爲歌赠琴棋僧同列见之曰非其父不生其子诗云我尝听师法一说波上莲花水中月不垢不净是色空无法无空亦无㓕我尝聴师禅一观浪溢鳌头蟾魄满河沙世界尽空空一寸寒灰冷灯畔我又听师琴一抚长松唤住秋山雨絃中雅弄若铿金指下寒泉流太古我又听师棋一着山顶坐沉红日脚阿谁称是国手人罗浮道士赌却鹤输却药法怀斟下红霞丹束手不敢争头角翁宏字大举桂岭人常寓居韶贺间不仕进能诗宫词云又是春残也如何出翠帷落花人独立㣲雨燕双飞寓目魂将㫁经年夣亦非那堪向秋夕萧飒暮蟾辉秋风曲云又是秋残也无聊意若何客程江外逺归思夜深多岘首飞黄叶湘湄走白波仍闻汉都护今岁合休戈塞上曲云风高弓力大霜重角声干海中山云客㠶来异域别岛落蟠桃中秋月云寒清万国土冷鬪四维根晓月云漏光残井甃缺影背山椒送人下崃云万木残秋里孤舟半夜猿南越行云因㝷买珠客悮入射猿家细雨云何处残春夜和花落古宫途中逢故人云孤舟半夜雨上国十年心开寳中衡山处士瘳融南逰宏有诗云病卧瘴云间莓苔渍竹关孤吟牛渚月老忆洞庭山壮志潜消尽淳风竟未还今朝忽相遇执手一开颜宏以百篇示融融谢宏云高竒一百篇见造化工全积思逰沧海冥搜入洞天神珠迷罔象瑞玉匪雕镌休叹不得力离骚千古传王元怀云独夜思君切无人知此情沧洲归未得华发别来生孤舘木𥘉落高空月正明逺书多隔岁犹念没前程皆佳句也张子明攸县人居鳯巢山有诗名孤鴈一篇最佳云只影翩翩下碧湘旁池鸳鹭下银塘虽逢夜雨迷深浦终向晴天着旧行忆伴㡬回思片月蜕翎多爲繋繁霜江南塞北俱关念两地归飞似故郷路洵羙唐相岩之元孙有夜坐诗云帘卷竹轩清四邻无语声漏从吟里转月自坐来明草木露华衣裳寒气生难逢知鍳者空恱此时情兢传于湖南伍彬邳阳人初事马氏王师下湖湘授官爲安邑簿秩满归隐题全义分水岭云前贤功及物禹后杳难俦不及古今色平分南北流寒冲山影岸清绕荻花洲尽是朝宗去潺湲早晚休夏日喜雨云稚子出看莎径没渔翁来报竹桥流辞觧牧云踪迹未辞鸳鹭客夣魂先到鹧鸪村洎居隐廖融书其屋曰圆塘緑水平鱼跃紫莼生要路贫无力深村老退耕犊随原艹逺蛙傍堑篱鸣拨棹茶川去初逢谷雨晴路振赠诗云考终秋髩白归隐旧峰前庭树鸟频啄山房人尚眠寒岩落桂子野水过茶烟已絶劳生念䖍心向竺干王元字文元桂林人有登祝融峰诗云草叠到孤顶身齐高鸟翔势疑撞翼轸翠欲滳潇湘云幽崖滑风梳古木香晴空聊纵目杳杳极穷荒又听琴云拂尘开素匣有客独伤时古调俗不乐正声君自知寒泉出涧澁老桧倚风悲纵有来聴者谁堪继子期题邓真人遗址云三千功满轻升去留得山前旧隐基但见白云长掩映不知浮世几兴衰松梢风触霓旌动㯶叶霜霑鹤翅垂近代无人㝷异事野泉喷月冩秋池与廖融为诗友赠之云伴行惟瘦鹤㝷寺入深云终于长沙李韶郴州人苦吟固穷题司空山观云梁代真人上紫㣲水盘山脚五云飞杉松老尽无消息犹得千年一度归识者谓韶必无名果如其言王元有诗悼之云韶也命何竒生前与世违贫栖古𣑽刹终着旧麻衣雅句僧抄遍孤坟客吊稀故园今孰在应见夣中归陆蟾不知何许人居攸县司空山闻子䂓云后夜入清明逰人何处聴花残斑竹庙雨歇岘山亭树罅月欲落牕间酒正醒衆禽方在夣谁念尔劳形王操字正羙江左人太平兴国上南郊赋授太子洗马奉使陇右至石濠驿作黄葵诗扵壁云昔年南国看黄葵云鬂金钗向后垂今日林容篱落下秋风寂寞两三枝李相国昉自延安入觐见诗爱之后赠相国云䄂中諌草朝天去头上宫花侍宴归赠刘将军云三十悬钩事圣朝功名常爱霍嫖姚锦衣香重花垂足玉带光寒雪遶腰秣马暖思秦地草弦弓秋忆鴈门鵰清时闲却英雄兴醉聴笙歌掷酒瓢寒食云马揺金勒嘶村墅人抢花毬落野田夜宴云彩牋分卷碧云薄蜡烛对烧红泪干卞震蜀人尝吟即事云雨壁长秋菌风枝落病蝉又云老笻搘瘦影寒木凭吟身春日偶题云诗债到春无处避离愁因醉暂时无即事云茶香解睡磨铛煑山色牵怀着屐登郭功父方与荆公坐有一人展刺云诗人龙太𥘉功父勃然曰相公前敢称诗人其不识去就如此荆公曰且请来相见旣坐功父曰贤道能作诗能为我赋乎太初曰甚好功父曰只从相公请箇诗题时方有一老兵以沙撩铜噐荆公曰可作沙诗太𥘉不须刻间诵曰茫茫黄出塞漠漠白铺汀鸟去风平篆潮回日射星功父阁笔太初縁此名闻东南余后扵乔希圣家见太初诗一轴皆不及前所作东坡作彭门守时过齐州李公择中秋席上作一絶云暮云收尽溢清寒银汉无声转玉盘此生此夜不长好明日明年何处看其后山谷在黔南令以小秦王歌之韩持国酴醿一絶云平生爲爱此香浓仰面常迎落絮风每到春归有遗恨典刑尤在酒桮中诗云春隂垂野草青青时有幽花一树明晚泊孤舟古祠下满川风雨看潮生此苏子羙诗也贺方回题一絶于定林云破氷泉脉漱篱根坏衲遥疑挂树猿蜡屐旧痕㝷不见东风先爲我开门舒王见之大称赏縁此知名诗云欲挂衣冠䄂武门先㝷水竹渭南村却将旧斩楼兰剑买取黄牛教子孙不知何人作石曼卿以书名世然愈大愈妙尝书三佛名最爲雄俊张文潜有诗云煌煌三佛名榜鐡金石钮开张宫室上浑质山岳厚井水骇龙吟蚁封观骥骤余爱能道其妙处诗曰蛟室围青艹龙堆隐白沙护江盘古木迎棹舞神鵶破浪南风正収㠶畏日斜云山千万叠何处上仙槎此老杜过洞庭诗也李希声云得之扵江心一小石刻人生烛上花火㓕巧妍尽春风饶树头日与化工进只知雨露贪不闻零落近昔我飞骨时惨见当涂坟青松霭朝霞缥缈山下村旣死眀月魄无复玻瓈魂念此一脱洒长啸登崐崘醉着鸾鳯衣星斗俯可扪又曰朝披夣泽云笠钓青茫茫㝷緑得双鲤中有三元章篆字若丹蛇遶势如飞翔归来问天老奥义不可量金刄割青紫灵文烂煌煌嚥服十二环奄有仙人房暮跨紫鳞去海气侵肌凉龙子善变化化作梅花粧赠我叠叠珠靡靡明月光劝我穿络缕繋作𥚑间珰挹予以词去谈笑闻余香元祐八年东坡帅定武李方叔王仲弓别于惠济出示南岳典寳东华李真人像又出此二诗曰此李真人作也近有人于江上遇之得此云即李太白也杨大年钱文僖晏元献刘子仪以文章立朝为诗皆宗李义山号西崑体后进效之多窃取义山语御尝赐百官宴优人有装为义山者衣服败裂告人曰为诸舘职挦撦至此闻者大噱然大年汉武诗云力通青海求龙种死讳文成食马肝待诏先生齿编贝忍令乞米向长安义山不能过王正白唐末大播诗名尝作御沟诗云一派御沟水緑槐相䕃青此波涵帝泽无处濯尘缨鸟道来虽险龙池到自平朝宗心本切愿向急流倾示贯休休曰剰一字正白扬𬒮而去休曰此公思敏书一中字扵掌逡巡正白回曰此中涵帝泽休以掌中示之不异所改史青零陵人其先名籍秦随㓜而聪敏博闻强记开元初上上表自荐臣闻曹子建七歩成章臣愚以为七歩太多若赐召试五歩之内可塞明诏明皇试以除夜上元观灯竹火笼等诗惟除夜最佳云今岁今宵尽明年明日催寒随一夜去春逐五更来气色空中改容颜暗里摧风光人不觉巳入后园梅明皇称赏授左僧干康零陵人齐已在长沙居湘西道林寺干康徃谒之齐巳知其为人使谓曰我师门仭非诗人不㳺大徳来非诗人耶请为一絶以代门刺干康诗曰隔㟁红尘忙似火当轩青嶂冷如氷烹茶童子休相问报道门前是衲僧齐巳大喜日与欵接及别以诗送之干康有经方干旧居诗云镜湖中有月处士后无人荻笋抽高节鲈鱼跃老鳞为齐巳所称干徳中左𥙷阙王伸知永州康捧诗见伸覩其老丑曰岂有状貌如此能为诗乎冝试之时积雪方消命为诗康曰六出竒花巳住开郡城相次见楼䑓时人莫把和泥看一片飞从天上来伸惊曰其㫖不浅吾岂可以貌相人也待以殊礼贾岛诗有影落句韩退之喜之渡桑干诗曰客舎并州巳十霜归心日夜忆咸阳如今又渡桑干水却望并州是故郷赴长江道中诗曰䇿杖驰山驿逢人问梓州长江那可到行客替生愁韩子苍曰丁晋公海外诗云艹解忘忧忧底事花名含笑笑何人世以为工及读东坡诗曰花非识面常含笑鸟不知名时自唿便觉才力相去如天渊余自并州还江南过都下蔡子因约相见相国寺问余有诗且曰觉范有寒嵓上元怀京师诗曰上元独宿寒嵓寺卧看青灯映薄纱夜乆雪猿啼岳顶夣回清月上梅花十分春瘦縁何事一掬归心未到家却忆少年行乐处软红香雾喷东华今能作京师上元怀山中可乎余爲之曰北逰烂熳看并州重到皇州及上元灯火风光记前事𬋩絃音律试新畨期人未至情如海穿市归来月满轩却忆寒岩曾独宿雪牕残夜一声猿世徒知文与可扫墨竹不知其髙才兼诸家之妙诗尤精絶戯作鹭鸶六言曰颈细银钩浅曲脚高緑玉深翘岸上水禽无数有谁似汝风标苦吟门李昪受禅之𥘉忽半夜寺僧撞钟满城皆惊召将斩之对云夜来偶得月诗乃曰徐徐东海出渐渐上天衢此夕一轮满清光何处无喜释之潘阆自号逍遥子作苦吟诗曰发任茎茎白诗须字字清方干为诗练句字字有功寄人云鹤盘逺势投孤屿蝉曵残声过别枝唐人为诗常积思数十年然后各自名家杜少陵云更觉良工用心苦岂特我㢤陈舎人从易当时文盛之际独以醇儒古学见称诗类白乐天自称杨刘唱和西崑集行后进学者争效之风雅之变谓之崐体由是唐贤诸集废而不行陈公时偶得杜集旧本文多脱误至送蔡都尉诗云身轻一鸟其下脱一字陈公与数客各用一字𥙷之或云疾去落或云下莫能定后得一善本乃是身轻一鸟过陈公叹服以为虽一字诸君亦不能到龎颍公喜为诗虽临边典郡文案委前日不废三两篇以此为适及疾甚余时为諌官以十余篇相示手批其后曰欲令吾弟知老夫疾中尚有此思耳字巳惨淡难识数日薨㓂莱公延僧惠崇扵池亭分题爲诗公探得池上柳青字韵崇探得池鹭明字韵自午至晡崇忽点头曰得之矣此篇功在明字凢五压不倒公曰试口占曰雨歇方塘溢迟回不复惊暴翎沙日暖引歩岛风清照水千㝷逈栖烟一点明主人池上鳯见尔忆蓬瀛公笑曰吾柳之功在青字而四压不倒不如且已贯休怀武昌故楼云风清江上寺霜洗月中砧得句先呈佛无人知此心贾岛𥘉赴举在京师一日于驴上得句云鸟宿池中树僧敲月下门又欲推字炼之未定扵驴上吟哦引手作推敲之势观者讶之时韩退之权京兆尹车骑方出岛不觉行至第三节尚爲手势未巳俄爲左右拥至尹前岛具对所得诗句推字与敲字未定神逰象外不知廻避退之立马乆之谓岛曰敲字佳遂并辔而归共论诗道留连累日因与岛爲布衣之交有赠岛诗曰孟郊死葬北邙山日月风云顿觉闲天恐文章声㫁絶故生贾岛在人间自此名着后因不第乃为僧改号无本居于法干寺与无可唱和一日宣宗㣲行至寺闻钟楼上有吟声遂登楼扵岛按上取诗卷覧之岛不识乃攘臂睨之遂于手内取诗卷曰郎君何㑹此耶宣宗下楼而去旣而岛知之亟谢罪乃赐御札除遂州长江簿后迁普州司仓卒故程锜以诗悼之曰倚恃诗难继昻藏貌不恭骑驴冲大尹夺卷忤宣宗驰誉超前軰居官下我侬司仓旧曹署一见一心忡王元赠诗曰江城卖药常将鹤古寺看碑不下驴僧齐巳徃袁州谒郑谷献诗曰高名喧省闼雅颂出吾唐叠巘供秋望飞云到夕阳自封修药院别下着僧床几话中朝事乆离鸳鹭行谷覧之云请改一字方得相见经数日再谒称巳改得诗云别扫着僧床谷嘉赏结为诗友贾岛元和中尝跨驴张盖横截天街时秋风正厉黄叶可扫岛吟曰落叶满长安求一聮不可得不知身之所从因冲京兆尹刘栖楚节𬒳系一夕释之又尝遇武宗于定水精舎岛尤肆慢武宗讶之他日另与一日授长江尉至普州司仓卒永叔言苦吟句云一句坐中得片心天外来兹所谓苦吟破的之句诗话緫龟卷之十一增修诗话总龟后集后卷十一百家诗话总龟后集卷之十一庚集舒城阮一阅编皇明宗室月窓道人刋鄱阳程珖校评论门翰苑作春帖子徃徃秀䴡可喜如苏子容云璇霄一夕斗杓东㶑灔晨曦照九重和气熏风摩盖壌竞消金甲事春农邓温伯云晨曦㶑灔上帘栊金屋熈熈歌吹中桃脸似知官宴早百花头上放轻红蒋颕叔云昧旦求衣向晓鸡蓬莱仗日下将西花添漏䜵三声逺柳映春旗一色齐梁君贶诗云东方和气斗回杓龙角中星转紫霄圣主问安天未晓求衣亲护玉宸朝皆佳作也余观郑毅夫新春词四首其一云春色应随歩辇还珠旒玊几照龙颜紫云殿下朝元罢便领东风到世间其二云春风细拂緑波长初过层城渡建章草色未迎雕辇翠柳梢先学赭衣黄其三云晴晖散入鳯凰楼一行朱帘不上钩汉殿鬪簮双彩燕併和春色上钗头其四云小池春破玉玲珑声触帘钩渐好风闲绕䦨干搯花树春痕已着半梢红观此四诗与帖子格调何异岂乆扵翰苑而笔端自然习熟耶张籍韩愈高弟也愈尝作此日足可惜赠之八百余言又作喜侯喜至之篇赠之二百余言又有赠张籍一篇二百言皆不称其能诗独有调张籍一篇大尊李杜而末章有顾语地上友经营无太忙之句病中赠张籍一篇有半涂喜开凿派别失大江吾欲盈其气不令见麾幢之句醉赠张彻有张籍学古淡轩昻避鸡群之句则籍有意扵慕大而实无可取者也及取其集而读之如送越客诗云春云剡溪口残月镜湖西逢故人诗云海上见花发瘴中闻鸟飞送海客诗云入国自献寳逢人多赠珠紫掖发章句青闱更咏歌如此之类皆骈句也至语言拙恶如寺贫无施利僧老足慈悲収拾新琴谱封题旧药方多申请假牒秪送贺官书此尤可笑至扵乐府则稍超矣姚秘监尝称之曰妙絶江南曲凄凉怨女诗白太傅尝称之曰尤攻乐府词举代少其伦由是论之则人士所称者非以诗也应制诗非他诗比自是一家句法大抵不出扵典实冨艶尔夏英公和上元观灯诗云鱼龙曼衍六街呈金鎻通宵启玉扄冉冉逰尘生辇道迟迟春箭入歌声寳坊月皎龙灯淡紫舘风㣲鹤熖平宴罢南端天欲晓回瞻河汉尚盈盈王𡵨公诗云雪消华月满仙䑓万烛当楼寳扇开双鳯云中扶辇下六鳌海上驾山来镐京春酒沽周宴汾水秋风陋汉才一曲昇平人尽乐君王又进紫霞杯二公虽不同时而二诗如出一人之手盖格调当如是也丁晋公赏花钓鱼诗云莺惊鳯辇穿花去鱼畏龙颜上钓迟胡文㳟云春煖仙蓂初靃靡日斜芝盖尚徘徊郑毅夫云水光翠绕九重殿花气浓薰万夀盃皆典实冨艶有余若作清癯平淡之语终不近尓颜延之谢灵运各𬒳㫖拟北上篇延之受诏即成灵运乆而方就梁元帝云诗多而能者沈约少而能者谢眺虽有能速多寡之不同不害其俱工也咸平景徳中钱惟演刘筠首变诗格而杨文公与之鼎立绰号江东三虎诗格与钱刘亦絶相类谓之西崑体大率效李义山之为丰冨藻䴡不作枯瘠语故杨文公在至道中得义山诗百余篇至扵爱慕而不能释手公尝论义山诗以谓包藴宻致演绎平畅味无穷而炙愈出鑚弥坚而酌不竭使学者少窥其一斑若涤肠而浣骨是知文公之诗者得扵义山者为多矣又尝以钱惟演诗二十七聮如雪意未成云着地秋声不㫁鴈连天之类刘筠诗四十八聮如溪牋未破氷生砚炉酒新烧雪满天之类皆表而出之诗之有思卒然遇之而莫遏有物败之则失之矣故昔人言覃思垂思抒思之类皆欲其思之来而所谓乱思荡思者言败之者易也郑綮诗思在㶚桥风雪中驴子上唐求诗所㳺歴不出二百里则所谓思者岂㝷常咫尺之间所能发哉前軰论诗思多生扵杳冥寂寞之境而志意所如徃徃出于埃壒之外苟能如是扵诗亦庻㡬矣小说载谢无逸问潘大临云近日曾作诗否潘云秋来日日是诗思昨日投笔得满城风雨近重阳之句忽催租人至令人意败辄以此一句奉寄亦可见思难而败易也米元章赋诗絶少而人罕称之者以书名掩之也如不及陪东坡徃金山作水陆诗云乆隂障夺佳山川长澜四隘鱼龙渊衆看李郭渡浮玉晴风扫出清明天颇闻妙力开大施足病不列诸方仙想应苍壁有垂露照水百恠愁寒烟栖云阁云云出救世旱泽浃云㝷归入石了不见丰功已如遗龙骞荐复起抱石明幽姿云乎无定所隐者何当栖如此二诗殆出翰墨畦迳之表盖自迈徃凌云之气流出非㝷䂓索矩者之可到也韩退之调张籍诗曰刺手㧞鲸牙举瓢酌天浆魏道辅谓高至酌天浆幽至扵㧞鲸牙其用思深逺如此𬒳独未读送无本诗尔其曰吾尝示之难勇往无不敢蛟龙弄牙角造次欲手揽衆鬼囚大幽下觑袭元窞言手揽蛟龙之角下觑衆鬼之窞皆难事而无本勇徃无不敢盖作文以气为主也则调张籍之句无乃亦是意乎余㐮公靖尝在契丹作胡语诗云夜筵没逻臣拜洗两朝厥荷情干勒㣲臣稚鲁祝若统圣夀鐡摆俱可忒没逻言侈盛拜洗言受赐厥荷言通好干勒言厚重鐡摆言嵩髙也沈存中笔谈载刀约使契丹戯为诗云押燕移离毕看房贺䟦攴饯行三匹裂宻赐十貔狸移离毕如中国执政官贺䟦攴执衣防阁人匹裂小木罂貔狸如形如䑕而大狄人以爲珎馔二诗可作对故表而出之孟郊诗云食荠肠亦苦强歌声无欢岀门即有碍谁谓天地寛许浑诗云万里碧波鱼恋钓九重青汉鹤愁笼皆是穷蹙之语白乐天诗云无事日月长不覊天地阔与二子殆霄壤矣作诗贵雕琢又畏有斧凿痕贵破的又畏粘皮骨此所以爲难李商隐柳诗云动春何限叶撼晓㡬多枝恨其有斧凿痕也石曼卿梅诗云认桃无緑叶辩杏有青枝恨其粘皮骨也能脱此二病始可以言诗矣刘夣得称白乐天诗云郢人斤斵无痕迹仙人衣裳弃刀尺世人方内欲相从行尽四维无处覔若能如是虽终日斵而鼻不伤终日射而鹄必中终日行扵䂓矩之中而其迹未尝滞也山谷尝与扬明叔论诗谓以俗爲雅以故爲新百战百胜如孙呉之兵棘端可以破镞如甘蝇飞衞之射揑聚放开在我掌握与刘所论殆一辙矣余读许浑诗独爱道直去官早爲贫家客多之句非亲尝者不知其味也赠萧兵曹诗云客道耻摇尾皇恩寛犯鳞直道去官早之实也将离郊园诗云乆贫辞国逺多病在家希家贫爲客多之实也苏飬直清江曲见赏扵东坡以爲与李太白无异所谓属玉双飞水满塘菰蒲深䖏浴鸳鸯是也旣为前軰所赏名已不没而又作后清江曲一篇岂飬直尚恶其少作耶所谓唿児极浦下笭箵社瓮欲熟浮蛆香轻蓑浙沥鸣秋雨日暮乗流自相语如此等句前曲似未到也自古文人虽在艰危困踣之中亦不忘扵制述盖性之所嗜虽鼎镬在前不䘏也况下扵此者乎李后主在围城中可谓危矣犹作长短句所谓撄桃落尽春归去蝶飜金粉双飞子䂓啼月小楼西文未就而城破蔡约之尝亲见其遗蒿东坡在狱中作诗赠子由云是处青山可藏骨他年夜雨独伤神犹有所托而作李白在狱中作诗上崔相云贤相爕元气再欣海县康应念覆盆下雪泣拜天光犹有所许而作是皆出扵不得已者刘长卿在狱中非有所托诉也而作诗云斗间谁与看冤气盆下无由见太阳一诗云壮志已怜成白髪余生犹待发青春一诗云冶长空得罪夷甫不言钱又有狱中见画佛诗岂性之所嗜则缧绁之苦不能易雕章缋句之乐欤杜牧赤壁诗云折㦸沉沙鐡未消自将磨洗认前朝东风不与周郎便铜雀春深鎻二乔李义山集中亦载此诗未知果何人所作也百家诗话总龟后集卷之十一增修诗话总龟增修诗话总龟前卷十二增修诗话总龟卷之十二警句门太祖尝顾近侍曰五代干戈之际犹有诗人今太平日乆岂无之也中官宋永图于僧寺园亭中得诗百篇以进有丞相李文正公昉宰相僧阁闲望一聮云水光先见月露气早知秋杨朴字契元郑州人善为诗少尝与毕文简公同学文简荐之太宗召见面赋蓑衣诗云狂脱酒家春醉后乱堆渔舎晚晴时除官不受听归山以其子从政爲长水尉朴爲七夕诗云年年乞与人间巧不道人间巧已多魏野陜人字仲先少时未知名题河上寺柱云数声离㟁橹几点别州山时有幕僚本江南文士见之大惊邀与相见赠诗曰恠得名称野元来性不群仍爲延誉由是人始重之真宗西祀遣中使召之野闭户踰垣而遁熈宁六年有司言四月一日当蚀上爲彻乐避正殿一夕㣲雨不见日食是日有皇子之庆蔡子正为枢宻献诗云昨夜薫风入舜韶君王方避正衙朝阳晖已得前星助隂沴潜随夜雨销其叙四月一日避正殿皇子庆诞隂云不见日食已尽矣当时无能过云成都妓单氏赠陈希夷诗云帝王师不得日月老应难名士多称之晏元献覧李庆冨贵曲云轴传曲谱金书字树记花名玉篆牌曰此乃乞児相未尝谙冨贵者故公每言冨贵不及金玉锦绣惟说其气象若楼䑓侧畔杨花过帘幙中间燕子飞梨花院落溶溶月柳絮池塘淡淡风是也公自以此句语人曰穷人家有此景否宋莒公见公佳句皆书于斋壁如无可柰何花落去似曽相识燕归来静㝷啄木藏身处闲看逰丝到地时楼䑓冷落収灯夜门巷萧条扫雪天已定复揺春水色似红如白野棠花之类后人不可及苏为知呉兴日多作诗内一篇最佳云野艇闲撑处湖天景亦㣲春波无限緑白鸟自由飞柳色浓垂岸山光冷照衣时携一壶酒恋到晚凉归又在宣城作十首以宣城爲目内宣城花一篇首出曰宣城花叠嶂楼前簇绮霞若非翠露陶潜宅即是红藏小谢家又在邵武有诗曰爱重八九月登临髙下楼林红云白䖏寒瀬泊渔舟丞相王文惠有宫词云一声啼鸟禁门静满院落花春日长野歩云桑斧科春色渔歌唱夕阳皆佳句也楚僧惠崇工于诗题杨云卿郊居云河分岗势㫁春入烧痕青长信词云隂井生秋早明河彻晓迟江行晚泊云岭暮清猿急江寒白鸟稀上谷相池上作云归禽动踈竹落果响寒塘赠陈少府云野人传相鹤山叟学弹琴夜坐云春浅水生井宵分月上檐赠凝上人云掩门青桧老出定白髭长送逐客云浪经蛟浦阔山入鬼门寒经縁公旧寺云遗偈传诸国留真在一峰塞上云河氷坚瘦马塞雪宻藏鵰喜长公至云乆别年颜改相逢夜话长隐者云多年不道姓近日旋移家宿东林寺云鸟归山堕雪僧去石况云上杨内翰云露寒金掌重天近玊绳低柳氏书斋云着书惊日短弹剑惜春深上王太尉云探骑通畨垒降兵逐汉旗田家秋夕云露下牛羊静河明桑柘空舟行云林㫁城隍出江分岛屿廻寄梅苏州云鏁城山月上吹角海鸥惊宿杨侍郎东亭云卷幔来风逺移床得月多送程至云白浪分呉国青山隔楚天宿隐静寺云空潭闻鹿饮踈树见僧行送钱供奉云剑㦸明山雪旌旗湿海云梅鼎臣河亭云旷野行人少长河去鸟平宿肇公斋云月高山舎过霜落石门深卢经西归云雪多秦木逈云尽汉山孤濠梁夜泊云夜䦨潮动舸天逈月临城崔仰秋居云叶影风中静䖝声月下多赠裴使君云行县山迎舸论兵雪遶旗早行云繁霜衣上残月马前低秋夕云磬㫁䖝声出灯回鹤影沉书韩退之屋壁云移家临丑石租地得灵泉秋夕怀长公云秋近草䖝乱夜遥霜月低观宴郷老云海鸥聴舜乐山老泛尧觞赠素上人云午食下林鸟夜禅移冢狐夏夜云扇声犹泛暑井气忽生秋江行早发云残月楚山晓孤烟江庙春翻经舘靖少卿房云𣑽容分古像唐语入新经题太保道院云鹤传沧海信僧和白云诗秋夕怀汪白云塞禽栖古柳破月入㣲云赠白上人云花漏沉山月云衣起海风喜陈助教至云楼中天姥月座上杜陵人冬日野望云人归岗舎近鴈过渚田遥送人知荣州云山色临巴逈江流入汉清春深道中云湘云随鴈㫁楚路背人遥赠李道士云松风吹髪乱岩熘溅棋寒栖霞寺云境闲僧度水云尽鹤盘空林逋河亭云古路随岗起秋㠶转浦斜杨秘校池上云禽寒时动竹露重忽翻荷魏仲先山亭云岚重琴棋风长枕簟寒塞上云离碛鴈冲雪渡河人上氷寄白阁上人云夜𣑽通云窦秋香漏石丛陜西道中云关河双鬂白风雪一灯青送防秋杨将军云杀气生龙剑威风动虎旗瓜州亭子云落潮鸣下岸飞雨暗中峰贺刘舎人云日躔黄道逈春入紫㣲深除夜云寒灯催臈尽晓角唤春归幽并道中云鴈行沉古戍鵰影转寒沙送僧归天台云景霁云回合秋风林动揺过陈希夷旧居云乱水僧频过荒松鹤不还宿横江舘云露舘涛惊枕空庭月伴琴维邢道中云马渡氷河阔鵰盘碛日高报国寺秋居云惊蝉移古柳鬪雀堕寒庭书早上人房云松风传夕磬谿雾拥春灯观南郊天仗云霓旌揺晓色凤吹遶春云赠义上人云坐石云生衲添泉日入瓶昇平词云万国无形治三边不战平国清寺云瞑鹤栖金刹秋僧过石桥吕氏西斋云雪残僧扫石风动鹤归松刘参幽居云风煖鸟巢木日高人灌园杨都官池上云竹风惊宿鹤潭月戯春鱼书方峤壁云圭窦先知暁盆池别见天送陈舎人巡抚云月露踈寒柝云涛闪画旗宿齐上人禅斋云鹤盘金刹露龙蛰玉瓶泉春日㓂宣替池上云暄风生木末迟景入泉心七夕云河来天上阔云度月边轻赠王道士云海人来相鹤山狖下聴琴送荆州云画鹢浮秋浪金铙响夕云江城晚望云丹枫映郭逈緑屿背江深题王太保山亭云危熘含清瑟飞花点玉觞送李秦州云朱旗临雪卷画角入云吹昼上人西斋云云孤云还静境逺籁发秋声李太傅山庄云围棊分雪石汲井动金沙宫中词云井含春气碧楼转夕隂清送呉袁州云鸟瞑风沉日天清月上旗寄肇公云斜吹鸣金钖归云拥石床塞上云古戌生烟直平沙落日迟赠嗣上人云拂石云离帚烹茶月入铛舟行云逺屿迎樯出寒林带㟁回送来上人云来时云拥衲别后月随笻马蠙淮亭云路横冈烧㫁风转浦㠶斜赠戴殿前云剑静龙归匣旗开虎遶竿高諲书斋云品画逢名客横琴忆古贤太乙山云云隂移汉塞石色入晴天上送人云地遥群马小天阔一鵰平范溶园池云江花凌霰发山熘入池深猎骑云长风跃马路小雪射鵰天高略书院云古木风烟尽寒潭星斗深送叚工部河北漕云渡河风动斾廵部雨霑车题高生山阁云对酒淮潮起题诗楚月新经明大师房云门掩前朝树心垂别郡峰送李堪云秋声动群木暮色起秋山欧阳文忠公守滁见王元之谢上表云诸县丰登絶少公事全家饱煖共荷君恩因成诗云诸县丰登少公事全家饱暖荷君恩杨轩字公逺衡州人尝有灯诗曰解照日月不照处独眀天地未明时李煜作诗大率多悲感愁戚如青鸟不传云外信丁香空结雨中愁鬂从今日添新白菊是去年依旧黄之类然思清句雅可爱陈亚大卿士大夫徒传其谐谑之语不知其作诗甚佳如浪平天影接山尽树根回得作者之格赵师民龙图有春日即事诗云委地露花啼晓泪拂堤烟柳弄春容又如麦天辰气润槐夏午隂清晓莺林外千声啭芳草堦前一尺长皆佳句太常博士黄孝先字子忠爲咏怀诗曰日者未知裴令贵时人争笑祢生狂又作重五诗曰风檐燕引五六子露井榴开三四花孟賔于子名归唐寓庐山学得瀑布一聮云练色有穷䖏寒声无尽时隣房有人亦得此聮互诵其句助教不能理因送江州以全篇定之而归唐胜焉大为时贤所知夏寳松庐陵人与刘洞唱和爲节度使陈徳诚所知徳诚赠诗曰建水旧传刘夜坐螺川新有夏江城寳松有江城诗曰鴈飞南浦钟初动月满西楼酒半醒又云晓来羸驷依前去雨后遥山数点青皆佳句唐仁杰全州人苦吟陈徳诚出守池阳仁杰以诗贻之云红斾渡江霞蘸水青蛇出匣雪侵衣徳诚善之勉之入金陵㑹休沐朝逹集于升元寺召之坐酒行请仁杰赋登阁诗立谈而成其中有句云云散便冝千里望日长斜占半城隂其余亦可观赠嘉禾峰僧云只住此山能有意向来求佛本无心时论与之施肩吾好作诸诗着山居百韵如荷翻紫盖揺波面蒲莹青刀挿水湄烟粘薜荔龙鳞软雨压芭蕉鳯尾垂钱邓师尝举思贾谊两句云可怜半夜虚前席不问苍生问鬼神后人何可及潘逍遥贫居诗曰长喜诗无病不忧家更贫崃中闻猿曰向须三呌絶已恨一声多哭高舎人诗曰生前是客曾投卷死后何人与撰碑张乖厓赠逍遥诗云莫嗟黒鬂从头白终见黄河到底清宋白尚书赠云宋朝归圣主潘阆是诗人蜀僧希昼㳺鴈荡山云天长来月正木末度猿稀答黄桂州云束书逢嵗嗣去梦歴峰危送广漕云春生桂岭外人在海门西送僧东归云㠶影先寒鴈经声隐暮潮宋承㫖林亭云雪熘垂危石棊灯射逺林赠僧云漱齿氷溪逺闻蝉雪屋深送人云玊绳天阙近金柝海城秋赠勾学士云晓天金马路晚嵗石霜心寄人云山日秋光短江虹晚影低送新津尉云剑月啼猿苦江沙濯锦寒北宫书亭云花露盈䖝穴梁壁堕燕泥赠关上人云寄禅关树老乞食塞城羗送僧归新安云风泉旧聴僧窓改云穴曾行鸟径残春山云芳树侵云老孤泉落石危送人归南海云落日横秋岛寒涛兀夜船浙僧寳通题相国寺云下朝人带天香出入定僧迎御杖头僧守恭佛迹峰云市髪人来絶㗸花鹿去多僧行肇送僧云定钖樵停斧窥人鸟立槎送人之鄞江云江声鳌背出㠶影斗邉飞僧简长送人归宁州云烟垒沉寒角霜空撃怒鵰尚能送僧归浙右云霜洲枫落尽水舘月生寒送僧归四明云古寺山光后重城海气围送人云西风随鴈急寒柳向人踈送孙大諌知永兴云关河虎符重殿阁兽樽闲僧知仁溪居云寒声病叶落晓色冻云开送僧归天台云路遥无去伴山叠有啼猿冬夕云风窓灯易㓕雪屋夜偏寒僧休复送道士西逰云日暮长安道秋深太白峰僧惟鳯秋日送人云去路正黄叶别君堪白头哭度禅师云海客传遗偈林僧冩病容杨文公言自雍熈𥘉归朝迄今三十年所阅士大夫多矣能诗者甚觧如侍读兵部宿擅其名而徐铉梁周翰范宗黄夷简皆前軰郑文寳薛映王禹偁呉淑刘师道李宗谔李建中李维姚铉陈尧佐悉当时侪流后来着声者如路振钱熈丁谓钱易梅询李拱苏爲朱严陈越王曾李堪陈诂吕夷简宋绶邵焕晏洙江任焦宗古布衣有林逋周启明钱氏诸子有封守惟济供奉钱昭度即曲有今南郑殿丞杨黎州家居及高官簿觉宗人字牧之并有佳句可以举而钱惟演刘筠特工扵诗杨徽之侍读春望云杳杳烟芜何处尽揺揺风柳不胜垂寒食云天寒酒薄难成醉地逈䑓高易㫁魂塞上云戍楼烟自直战地雨长腥僧舎云偶题岩石云生笔闲遶庭松露衣湘中舟行云新霜染枫叶皓月借芦花哭江爲云废宅寒塘水荒坟宿艹烟嘉璟川云青帝巳教春不老素娥何惜月重圆又云浮花水入瞿塘崃带雨云归越嶲州元夜云云归万年树月满九重城宿东林云开尽菊花秋色老落迟桐叶雨声寒徐铉逰木兰亭云兰桡破浪城隂直玉勒穿花苑树深观习水战云千㠶日助隂山势万里风驰下瀬声病中云向空咄咄频书字忘世滔滔莫问津谪居云野日苍茫悲鵩舎水风隂温弊貂裘陈秘监归泉州云三朝恩泽冯唐老万里江山贺监归宿山寺云落月依楼阁归云拥殿廊梁周翰应制云百花将尽牡丹拆十雨𥘉晴太液春黄夷题人山居云宿雨一畨𬞞甲拆春山㡬焙茗旗香郑文寳郊居云百草千花路斜风细雨天重经贬所云过关已跃摴蒱马悮喘犹惊顾兎屏洛城云星沉㑹节歌钟早天半上阳烟树㣲赠张灵州云越絶晓残蝴蝶夣单于秋引画龙声长安送别云杜曲花光浓似酒㶚陵春色老扵人送人归湘中云满㠶西日催行客一夜东风落楚梅南行云失意惯中迁客酒多年不见侍臣花栖灵隐寺云旧井霜飘仙界橘双溪时落海边鸥送人知韶州云碧落春风老朱陵古渡头永熈陵云承露气清驹送日觚稜人静鸟唿风边上云鬂间相似雪峰外寂寥烟薛映送人知鄂州云黄鹤晨霞旁楼起陀头秋艹遶碑荒呉俶送朱致政云洛殿夜凉初阁笔渚宫岁晚得悬车刘师道寄别云南浦未伤春艹碧北山仍愧暁猿惊与张必云乆师金马客勍敌玊溪生荷花云有路期奔月无媒与嫁春残花云金谷路尘埋国艶武陵溪水泛天香寄陈龙图云晨瞻北斗天何逺夣㫁南柯日未沉叹世云野马飞窓日醯鸡舞瓮天春雪云青帝翠华沉物外素娥孀影吊云端咏雪云三千世界银成色十二楼䑓玉作层湘中云逝波帝子魂何在梦艹王孙怨未归李宗谔春郊云一溪晓緑浮鸂鶒万树春红呌杜䳌赠苏承㫖云金銮后记人争写玉署新碑帝自书李建中送人云山程授舘闻鸿夜水国还家欲雪天李维渚宫亭云故宫芳草在徃事暮江流朱致政云清朝纳䘵犹狂徤白首还家正太平和人赠马太保云转盼廻嵓电分髯磔猬毛寄洪湛云謪去贾生身徤否秋来潘岳鬂斑无姚铉钱塘郡云踈钟天竺暁一鴈海门秋陈尧佐潮州召还云君恩来万里客路出千山送种放云供帐开天苑传唿度国门送人越州云风樵若耶路霜橘洞庭秋送朱荆南云部吏百凾通爵里从兵千骑属鞬櫜钱熈送人金陵拜扫有云鹤归巳改新城郭牛卧重㝷旧墓田丁谓和钱易曰珊瑚新笔架云母旧屏风送章安南云梅花过岭路桃叶渡江船送章明州云泣珠泉客通关市种玉仙翁寄版图送陈荆南云楚子夣云铃阁宻郢人歌雪射堂开钱易昼景云双峰上帘额独鹊袅庭柯芭蕉云緑章封事缄初启青鳯求凰尾乍开梅询隂陵云千里汉围合一夜楚歌声李拱春题村舎云犬眠花影地牛牧雨声坡苏爲送刘端州云夜浪珠还浦春泥象印踪朱严赠徐常侍云寓直有谁同骑省立班独自戴貂冠陈越侍宴云千钟人旣醉九奏鳯来仪与刘惨云莫哀城下酌不废洛中吟送李秦州云拥路东方骑悬腰左顾龟王曾送李驸马拜陵云人畏轩䑓乆春归雨泽多李堪哭韩黎州云桐郷留语葬铭路在生悲送周建州云海月随㠶落溪花遶驿流送人行云雷风有约青蚪起霜露无情紫蕙枯退居云雨宻丝桐润潮平钓石沉陈诂闲居云笼鸡对窓语罗雀绕门飞吕夷简早春云梅无驿使飘零尽草怨王孙取次生九日呈梅集仙人云人归北阙知何日菊映东篱似去年寒食云人爲子推初禁火花愁青女再飞霜宋绶送人知江陵云竒才剑客当前队䴡赋骚人託后车送人知洪州云江涵帝子翚飞阁山际真君鹤驭天送周贤良云楚泽伤春怨鶗鴂长安索米愧侏儒赵复送晏集贤南归云船官风破浪关吏皷通晨晏元献与张临川云篱边菊秀先生醉桑下雏娇稚子仁又云东阳诗骨瘦南浦别魂销送章明州云骚客登山知有助秦源鸡犬更相闻送人知洪州云干斗气沉龙巳化置刍人去榻犹悬江任送人云珠盘临路斗印入鄕提焦宗古送人逰蜀云芳树高低啼蜀魄朝云浓淡极巴天赠周贤良云南阳客自称龙卧东鲁人应叹鳯衰林逋湖山云片月通萝径幽云在石牀周启明近臣疾愈云一丸童子药五返使人车送皇甫提刑云鸱夷江上畬田稔牛斗星边贯索空钱惟济太一宫醮云林下焚香连宿雾树间鸣珮起栖鸾从驾西廵云晓陌壶浆满春风骑吹长故主第云鳯箫通碧汉星斗辩灵源钱昭度村居云黄蜂衙退海潮上白蚁战酣山雨来大寒云雨𬒳北风吹作雪水愁东海亦成氷金陵云西北高楼在东南王气销梅花云东北风吹大庾岭西南日映小寒天鴈云三年别舘风吹入万里长沙月照来秋逰华山云人间路到三峰尽天下秋随一叶来南郑殿丞云青鸟几传王母信白鵞曾换右军书将至京云近阙巳瞻龙虎气思鄕犹望斗牛星杨黎州赦至云山川百蛮国雨露九天书寄逺云胡越自为迢逓国参商元是别离星自遣云天上羲轮都易识人间尧暦自难逢哭储屯田云部中车雨春无润天上星郎夜损光感悟云顿缨狂走鹿吐沫倦逰鳞心知云逺别苦惊云聚散相逢多悟月盈亏自咏云刚肠欺竹叶衰鬂怯芦花泪云一斑早寄湘川竹万点空遗岘首碑竹簟云若非琥珀休爲枕不是琉璃莫作屏春昼云人归汉后黄金屋燕在卢家白玊堂牧之寄人云世味嫌为枳时光怨落蓂闲居云歌怀饭牛起书愤抱麟成蝉云二子自不食三闾何独清登楼云逺水净林色㣲云生夕阳尘云巳伤花榻满休妬画屏飞西洛古都荒䑓废沼遗迹依然见于诗多矣惟钱文僖公一聮最为警䇿云日上故陵烟漠漠春归空苑水潺潺裴晋公緑野堂在午桥南徃时属张相齐贤家罢相归终日与客宴其间惟郑文寳工部一聮为警絶云水暖凫鹥行哺子溪深桃李卧开花人谓不减王维杜甫钱诗好句尤多而郑句不惟当时人莫及虽其集中若及此者亦少诗话緫龟卷之十二增修诗话总龟后集后卷十二百家诗话总龟后集卷之十二评论门或问郑䋯相国近有诗否答云诗思在㶚桥风雪中驴子上此䖏那得之北夣琐言载綮虽有诗名本无廊庙之望及登庸中外惊骇太原兵至渭北天子震恐渇扵攘却綮请扵文宣王谥号中加一哲字其不究时病率此类愚谓此人止可置之风雪中令作诗也王夷甫蔡景节并号口不言钱二子皆因弊矫之者衍以其妻贪淫黩货至借侠士李阳以惧之樽在临海其婢纳女巫之赂为百姓挝登闻皷其絶口盖有由然如子羙张籍皆児散写乞钱书太白频将三十万尽付酒家钱岑参闲居耐相访正有床头钱小杜清贫长欠一杯钱东坡满江风月不论钱山谷青山好去坐无钱曾不害诸公之高也孟郊诗最淡且古坡谓有如食蟛竟日嚼空螯退之论数子乃以张籍学古淡东野为天葩吐竒芬岂勉所长而讳所短耶抑亦东野古淡自足而不待学欤武元衡诗不多集中有酬严司空荆南见寄诗两篇一云金貂再领三公府玉帐连封万户侯一云汉家征镇委条侯虎节龙旌居上头皆续以帘卷青山巫崃雨烟开碧树渚宫秋第三聮一云刘琨坐啸风清塞谢眺题诗月满楼一云金笳曾掩故人泪䴡句初传明月楼皆续以白雪调高歌不得羙人相顾翠娥愁人讶其大同余谓乃元衡删润之本集中両存之尔当以前篇爲正后篇诚未工也李太白杜子羙诗皆掣鲸手也余观太白古风子羙偶题之篇然后知二子之源流逺矣李云大雅乆不作吾衰竟谁陈王风委蔓艹战国多荆榛则知李之所得在雅杜云文章千古事得失才心知骚人嗟不见汉道盛扵斯则知杜之所得在骚然李不取建安七子而杜独取垂拱四杰何耶南皮之韵固不足取而王杨卢骆亦诗人之小巧者尔至有不废江河万古流之句褒之岂不太甚乎同上少㳺赠坡诗云节毛零落毡餐雪辨舌纵横印佩金语太不等子瞻讥集句云天邉鸿鹄不易得便令作对随家鸡此诗正类此东坡文章妙一世然在掖垣作吕吉甫谪词继而吕复用遂纳告毁抹在翰苑作上清储祥碑继而蔡元长复作遂遭磨毁非特此也苏叔党云昔公为藏经记云传扵世或以为非在惠州作梅花诗至有以为笑此皆士大夫以文鸣者其説能使人必信乃谬妄如此信知识古战场文者鲜矣子由尝䟦东坡遗稿云展卷得遗艹流涕冠缨斯文乆衰弊流泾自为清科斗藏壁间见者空叹惊废兴自有时诗书付西京尝恨王子猷作此君语轻以难名者告人遂使庸夫俗子忘意其间酤坊茗肆适以汚累之謪仙云但得酒中趣勿为醒者传此理信然和靖招灵魄云百千幽胜无人见说向吾师是洩机东坡云此味只忧児軰觉逢人休道北囱凉人生此乐须天赋莫遣児曹取次知使子猷知此必钳其喙也老杜畏人有云门径从榛艹无心待马蹄又直须上畨看成竹客至从嗔不出迎将遗物离人矣答严八乃云只须伐竹开荒径拄杖穿花聴马蹄又有艹莱无径欲教锄亦如厌就成都卜而云慿将百钱卜漂泊问君平自智者观之则爲㳺戯篇章得失自在俗士拘泥则全不相应也东坡荅林塘云古今正自同歳月何必书㳺香积山又云㝷幽恐不继书版记歳月萧思话先于曲阿起宅有闲旷之致子惠基尝谓所亲曰㛰嫁毕当归老旧庐故元次山招陶别驾云无惑别婚嫁竟为俗务牵退之云如今便可尔何用毕婚嫁杜茅屋为风所破歌云自经䘮乱少睡眠长夜沾何由彻安得广厦千万间大庇天下寒士俱欢颜风雨不动安如山于乎何时眼前突兀见此屋吾庐独破受冻死亦足白乐天新制布裘云安得万里裘盖褁周四垠穏煖皆如我天下无寒人新制绫袴成百姓多寒无可救一身独煖亦何情心中为念农桑苦耳里如闻饥冻声争得大裘长万丈与君都盖洛阳城皆伊尹自任一夫不获之辜也或谓子羙诗意宁苦身以利人乐天诗意推身利以利人二者较之少陵为难然老杜饥寒而闵人饥寒者也白氏饱煖而闵人饥寒者也忧劳者易生扵善虑安乐者易失扵不思乐天疑优或人又谓白氏之官稍逹而少陵尤卑子羙之语在前而长庆在后逹者宜急卑者可缓也前者唱导后者和之耳同合而论则老杜之心盖贤矣老杜当干戈骚屑之时间关秦陇负薪採梠餔糒不给困踬极矣自入蜀依严武始有草堂之居观其经营徃来之劳备载扵诗皆可攷也其曰万里桥西宅百花潭北庄言其地也经营上元始㫁手寳应年者言其时也雪里江船渡风前径竹斜寒鱼依宻藻宿鹭起圆沙者言其景物也至扵艹堂堑西无树林非子谁复见幽深则乞树木扵何少府之诗也艹堂少花今欲栽不问緑李与黄梅则乞果栽扵徐少卿之诗也王侍御携酒艹堂则喜而为诗曰故人能领客携酒重相看王録事许草堂赀不到则戯而为诗曰为嗔王録事不寄艹堂资盖其流离贫窭之余不能以自给皆因人而成也其经营之勤如此然未及黔突避成都之乱入梓客阆其心则未尝一日不在艹堂也遣弟检校艹堂则曰鵞鸭冝长数柴荆莫浪开寄题艹堂则曰尚念四松小蔓艹勿拘缠送韦郎归成都则曰为问南溪竹抽梢合过墻涂中寄严武则曰常苦沙崩损药栏也从江槛落风湍每致意如此及成都乱定再依严武为节度叅谋复归艹堂则曰不忍竟舍此复来薙榛芜入门四松在歩堞万竹踈则其喜可知矣未㡬严武卒彷徨无依复舍之而去以史及公诗攷之艹堂㫁手扵寳应之𥘉而永太元年四月严武卒是年秋公寓䕫州云安县有此艹堂者终始秪得四载而其间居梓阆三年公诗所谓三年奔走空皮骨是也则安居艹堂者仅阅歳而巳其起居寝兴之适不足以偿其经营徃来之劳可谓一世之覊人也然自唐至今巳数百载而艹堂之名与其山川艹木禽兽公诗以为不朽之传盖公之不幸而其山川艹木之幸也僧祖可俗苏氏伯固之子飬直之弟也作诗多佳句如懐兰江云懐人更作夣千里归思欲迷云一滩赠端师云窓间一榻篆烟碧门外四山秋蕋红等句皆清新可喜然读书不多故变态少观其体格亦不过烟云艹树山川鸥鸟而巳而徐师川作其诗引乃谓自建安七子南朝二谢唐杜甫韦应物柳宗元本朝王荆公苏黄妙処皆心得神解无乃过乎师川作画虎行未章云忆昔予顽少小时先生教诵荆公诗即今老旧无新语尚有庐山病可师爱其诗如是也元和十一年六月武元衡将朝夜漏未尽三刻骑出里门遇盗死于墻下许孟容谓国相横尸而盗不得爲朝廷耻遂下诏募捕竟得贼始得张晏者王承宗所遣訾珎者李师道所遣也初元衡䇿李锜之必反已而锜果反就诛由是诸镇桀鷔者皆不自安以致扵是刘夣得有代静安佳人怨诗云寳马鸣珂踏晓尘鱼文七首犯车茵适来行哭里门外昨夜画堂歌舞人又云秉烛朝天遂不回路人弹指望高䑓墻东便是伤心地夜夜秋萤飞去来余攷夣得为司马时朝廷欲澡濯𥙷郡而元衡执政乃格不行夣得作诗伤之而託扵静安佳人其伤之也乃所以快之欤黄庻字亚夫尝有恠石一絶传扵世云山鬼水恠着薜荔天禄辟邪眠莓苔钩帘坐对心语口曾见汉家池舘来人士脍炙以为竒作唐张碧诗亦不多见尝有池上怪石诗云寒姿数片竒突兀曾作秋江秋水骨先生应是压风雷着向池邉塞龙窟我来池上倾酒尊半酣书破青烟痕参差翠柳摆不落笔头惊怖黏秋云我闻呉中项容水墨有高价邀得将来倚松下铺却㕠僧直难掉掉首空归不成话二诗殆未易甲乙也百家诗话总龟后集卷之十二增修诗话总龟增修诗话总龟前卷十三增修诗话总龟卷之十三警句门杨文公云钱惟演刘筠首变诗格学者慕之得其格者蔚为佳咏二公䴡语颇多如惟演奉使涂中云雪意未成云着地秋声不㫁鴈连天又云客亭厌见名长短村酒那能辩圣贤送僧逰楚云宿舎孤烟起行衣夣雨凉张弁州诗云戈矛廵雾夕铙皷宴萧晨章衢雨诗云平槛暁波呉榜渡遶城春树越禽飞章南安云离人南浦多春艹越鸟栖枝有早梅刘潭州云坐激鲜飈湘竹暁树含凉雨越禽归李大仆北使云汉帜随移帐燕鸿半解鞍何袁州云踈钟静起军城晚华表双高水国秋陈江陵云深沉蛛网通归夣紫翠春山接去舟太乙宫云神庭古栢啼乌起斋室虚帘宿雾通送人云思满离亭酒魂惊客舎乌高泉州云东南地逈宵烽息西北楼髙晩望迷章分宁云小雨郊原连苦雾夕阳楼阁照丹枫东封应制云羽毛㐮野驾宴喜鲁郊民送予知处州云轻飈使车逺明月直庐空张仆射判河阳云緑野桑麻连四水黄堂歌吹拥千兵孙永兴云鱼尾故宫迷艹树龙鳞平隰自风烟汉武云立候东溟邀鹤驾穷兵西极待龙媒公子云歌畨南国桃根曲马过章䑓杏叶韀槿花云欲作飞烟散犹怜反照迟荷花云泪有鲛人见魂须宋玉招禁中鹤云天渊风雨多秋思辽海烟波失旧期留题云有时盘马看尤懒尽日投壶笑未廻又云春瘦巳寛连理带夜长谁有辟寒金元夜云九枝火树连金狄万里霜轮上璧珰马延州云沃野桑麻涵细雨严城皷角送斜阳刘筠直禁中云雨势宫城阔秋声禁树多陜州从事云角逈含秋气桥长㫁洛尘周贤良云﨑岖一乗传憔悴五羊皮南郑云渝舞气豪传汉俗丙鱼味羙敌呉郷李太仆云惟月卿曹重占星使者贤送僧云卷衲城钟㫁搘笻岳雨寒僧惠崇云醉令难同社仙鵞肯换书叶金华云柔桑蔽野鸣雏雉高柳含风变早蝉刘潭州云坐席乆虚温树老心旌无柰楚风长又云沙禽两两穿铃阁江艹依依接射堂九陇云溪牋未破氷生砚炉酒新烧雪满天又同贤良云春风乱莺啭夕雾一鸿宴张岭南云山月愁子风涛怒鳄鱼西廵云龙驾昌明御天旗太乙神张婺神云大野几星分婺女清风万古感颜乌章南安云岭云夏变梅蒸早越雨秋藏桂蠧多西京首坐云荥河带绕中天阁空乐星悬大士居题雪云刘伶醉席梅花地海客仙槎粉水天利州转运云鸱蹲野芋谁为尹雪积泉塩乆置官章分宁云鹤伴鸣琴公事晚乌惊调角戍城秋杨处州云朱饰两廵属邑案留双笔在中䑓阁云三壤月临承露掌九鶵乌绕守宫槐又云酒供砚滳濡毫冷火守更筹添漏长雪月云巳回邻面三年粉又结寒丝几许氷汾阳道中云皷音记里绳阡逺舞节鸣鸾玉歩随相洪州云桃叶横波人共醉剑光冲斗狱常空李秦州云右墄独登温树宻前旌双抗岭云高刘潭州云洛田荒二顷楚浪涨三篙槿花云呉宫何薄命楚夣不终朝宫词云难消守宫血易㫁舞鸾肠又云虹跨层䑓晚萤飞夏苑凉夏日云云容倐变千峰险草色相沿百带长新蝉云翼薄乍舒宫女鬂蜕轻全解羽人尸公子云行庖㸑蜡彫胡熟永埒铺金血汗骄明皇云梨园法部兼胡部玉辇长亭更短亭荷花云湔裙无限水障𬒮几多风留题云荷心出水终无定萝蔓从风莫自持又云藻井风高蛛坏网杏园春暖燕争泥咏梨云先时樱熟烦羊酪逺信梅酸损瓠犀洞户云宻鎻香风深处户乱飘梨雪晓来天赠希昼云吟余云散叶坐乆麈遗毛夕阳云塞逈横垣紫江清照叶丹圉中云笼禽思陇树洞犬识秦人柳絮云平沙千里经春雪广陌三条尽日风高属疾云风帘鸱笑厨烟絶月树乌惊药杵喧灯夕云金徒抱箭当壶水玊宇风来满砌蓂禁中云万年宫省树五色帝家禽晚唐诗句尚切对然气韵甚卑郑綮山居云童子病归去鹿麑寒入来自谓铢两轻重不差有人作梅花云强半瘦因前夜雪数枝愁向晓来天对属虽偏亦有佳处李廷老家有李揆与饶州刺史封渐仲容叔霁聮句揆笔力遒劲诗亦大佳略云光践蓬瀛阁卧痾淮海濵偶逢鄱阳守宛是鄱阳人又云共仰新侯伯同瞻旧宰臣又云郷路辕思北客林巷喜南王爽字季明王孝伯问曰古诗中何句爲最佳爽未对孝伯曰所遇无故物安得不速老此为佳杨巨济诗曰炉烟添柳重宫漏出花迟当以下句为试举人诗题济本作源晏元献称国初待诏云醉轻浮世事老重故郷人张安道亦称红尘三尺险中有是非波晏临淄宴集诗最多有一聮云春风任花落流水放杯行惠崇逰长安云人逰曲江少草入未央深不减马放降来地鵰盘战后云景祐三年后苑生双竹宣宰相从臣赋诗知制诰李绚有诗云日回龙并影风过鳯聮声衆嗟赏之尝和杜祁公致仕诗云收得桑榆归物外种成桃李满人间亦佳李元膺逰春诗云夹道桃花三月暮马蹄无处避残红其标致如此陈䑓杜黙预东平郡宴太守请赋海棠诗黙云倚风莫怨唐工部后裔宁知不解诗坐客叹服臧谋梅花诗云緑杨解语应相笑漏洩春光却是谁人皆诵之淇川人扬万毕字通一作闻梧桐夜雨诗云千里暮云山巳黒一灯孤舘酒𥘉醒索寞之意尽扵此华州华隂县宰许弋扵县廨辟一轩名曰增明取韩文公遥岑出寸碧逺目増双明之意羽客姚太虚谒许公因书云遥岑寸碧尚增明何况云峰三十六杨茂卿诗云河势崐崘逺山形蓞秋诚佳钱昭度灯诗云绣帔夣惊中酒处朱门人语上朝时未若船中闻鴈洞庭夜床下有蛩长信秋意格清逺昭度又有闻角诗云风欲抛高雨压沉黄昏前后五更深议者云此亦句之优者王文穆罢相帅朝士皆有诗陈从易诗最佳云千重浪里平安过百尺竿头穏下来景祐末昊叛夏郑公守长安梅圣俞送诗云亚夫金皷从天落韩信旌旗背水陈郑公独刻此诗于石范景仁喜为诗年六十三致仕一朝思郷里遂轻行入蜀故人李才元知梓州枉道过之归至成都日与郷人乐饮散财于亲旧之贫者遂逰峨嵋青城下巫崃出荆门岁暮乃还京师在道作诗二百五篇有云不学郷人夸驷马未饶吾祖泛扁舟此一二事他人所不能用也范希文扵江上见一渔父意其有徳隐者也问姓名不对但留一絶云十年江上无人问两手今朝一度义闽岭孟贯爲性踈野不以名宦爲意喜篇章大諌杨徽之称之如寄张山人艹堂云扫叶林风后拾薪山雨前韩㐮客者汉南女子为歌诗知名㐮汉间孟浩然赠诗曰只爲阳䑓夣里狂降来教作神仙客㐮客闺怨诗曰连理枝前同设誓丁香树下共论心先公熈宁中迓虏使成尧钖见遗衣服刺此聮扵褁肚上其下复刺丁香连理男女设誓之状虏人重此句为佳制开元中将军宋清有神剑后为瓜州牧李广琛所得竒舒翰求之广琛不与赠诗曰刻舟㝷巳化弹铗未忘酧庐阜人陈沉立性僻野不接俗士黄损熊皎虚中师事之寒食后云罢却児女戯放他花木生闲居云扫地雪粘箒耕山鸟怕牛题水云点入旱云千国仰力浮尘世一毫轻齐已赠沉云四海方磨剑深山自读书张观性沉静未尝艹书自咏曰保心如止水爲行见真书以爲着题太上隐者人莫知其本末好事者从问其姓名不答留诗一絶云偶来松树下高枕石头眠山中无暦日寒尽不知年宋之问贬黜放还至江南逰灵隐寺夜月极明长廊行吟曰鹫岭欎岧嶤龙宫鏁寂寥未得下聮有老僧烛灯坐禅问曰少年不寐而吟讽甚苦何耶之问曰欲题此寺而思不属僧曰试吟上聮之问诵之曰何不道楼观沧海日门对浙江潮之问终篇曰桂子月中落天香云外飘扪萝登塔逺刳木取泉遥云薄霜𥘉下氷轻叶未凋待入天台路㸔余渡石桥僧一聮乃篇中警䇿也迟明访之已不见寺僧曰此骆賔王也张俞成都人蜀以贤良称之有诗行于世题武侯庙云高光如有嗣呉魏岂胜诛又题御爱山云可胜亡国恨犹有爱山心题洞庭湖云万顷碧波看不尽一拳孤岫望中明皆佳刘夣得有蜀吟曰巴人泪逐猿声落蜀客舟从鸟道囬姚合道旁亭子诗云南陌逰人回首去东林道者杖䉫归不言亭亦佳王摩诘酷好画山水其画山耸谷䆳云浮水飞意出尘外尝自题云宿世谬词客前身应画师李璟定爲妙品上上李益诗名早着征人早行篇好事者画爲啚障如回乐峰前沙似雪受降城下月如霜天下歌之胡擢诗善状花木鸟兽飘然有物外意尝谓人曰吾思苦扵三崃闻猿吟曰瓮中每醖逍遥乐笔下闲偷造化工唐南蛮侵轶西川僖宗幸蜀虑为患以女下降蛮喜其姻聮大国遣宰相赵隆眉杨竒鲲叚义宗来朝行在高骈自淮海飞章云南蛮心膂唯此数人请留而鸩之迄僖宗还京无虞用骈计也扬赵軰各有词藻途中云风里浪花吹更白雨中山色洗还青海鸥聚处窓前见林狖啼时枕上聴自唐以来试进士诗号省题时有佳句如梓州进士杨谔天圣八年省试蒲车诗云草未惊皇辙山能护帝舆是岁下第景祐元年省试宣室受釐诗云愿前人主席一问洛阳人是岁及第未㡬庆暦二年韩钦试勲门赐㦸诗云凝锋画翻转交镞采文繁范景仁曾见真本云迎锋画翻转映日采文繁姑两存之苏州进士王偃试迩英延讲艺诗云白虎前芳掩金华旧事轻天心非不悟垂意在苍生有古讽諌意是年奏名甚高御前下第二十年始第㝷卒滕元发皇佑五年御试吹律聴军声诗云万国休兵外群生奏凯中又作西旅来王诗云寒日边声㫁春风塞草长传闻汉都护归奉万年觞极为埸屋所称杨谔有题山云行人问宫殿耕者得珠玑孟蜀王时花蕋夫人能诗而世不传王平甫扵舘中得七言三十余篇六约似王建诗云厨舩进食簇时新列座无非侍从臣日午殿头宣索鲙隔花催唤打鱼人又月头分给买花钱满殿宫娥尽十千遇着唱名多不语含羞急过御床前杨文公在舘阁时占城进狮子例进诗文公云渡海鲸波息登山豹雾清章献太后挽辞数百首唯石曼卿一聮首出曰震出坤柔变干成太极虚太后称制日乆仁宗端拱至是始亲万机曼卿诗切合时冝又不卑长乐也嘉祐中刘讽都官简州人方年六十三致仕夫妇徒居頼山谢景山有诗送云移家尚恐青山浅隐几唯知白日长朱公绰诗云諌艹焚来应见史槖金散尽只留书潘天钖员外与沈郎中宅相隣同逰古观分题天钖云风便磬声逺日斜楼影长沈彬云松欹晚影离坛艹钟撼秋声入殿风唐宣宗重阳赐群臣宴诗曰欵塞旋征骑和戎委庙贤倾心方倚注恊力共安邉魏謩应制云四方无事去神豫杪秋来八月寒光动千山霁色开宣宗嘉之魏野啄木云千林啄如尽一腹馁何妨有诗人䂓戒之风闲居云妻喜栽花活童夸鬪艹嬴得野人趣非急务故也又云烧叶炉中无宿火读书窓下有残灯有嫌烧叶贫寒太甚改叶为药不惟坏此一句并下句亦减气味所谓求益反损也赠司马君实云文虽如古道貌不似贫家公监安丰酒税赴官有行色诗云冷于陂水淡于秋逺陌初穷见渡头犹頼丹青不能画画成应遣一生愁非状难写之景乎㓂莱公年十九进士及第知东巴县诗云野水无人渡孤舟尽日横又为江南春诗云波渺渺柳依依孤村芳艹逺斜日杏花飞江南春尽离肠㫁苹满汀洲人未归脍炙人口李长吉歌云天若有情天亦老以为竒恠无对石曼卿云月如无恨月长圆九华山人熊皎能诗早行云山前犹见月陌上未逢人山居云果熟秋先落禽寒夜未栖闲居云深逢野艹皆为药静见樵人恐是仙又云厌聴啼鸟夣醒后慵扫落花春尽时李范关中人善章句爲道傍木云虽当南北路不碍徃来人经王山人旧居云鹤归秋汉逺人去草堂空秋日江干逺望云清猿啼逺木白鸟下前滩暮秋怀故人云天涯故友无来信窓外拒霜空落花江寺闲书云钓叟无机沙鸟睡禅师入定白牛闲丁晋公在朱崖有诗数十篇号知命集有曰草解忘忧忧底事花名含笑笑何人陆子履言怀云薄有田园归去好苦无官况莫来休士君子莫不赏味其意湘南诗僧文喜为失鹤诗云一向乱云㝷不得㡬畨临水待归来上潭州刘相大称许河外僧清晤春日即事云宿鸟归花影潮鱼没浪痕郊外晚菊云叠浪攴层汉残阳𥙷㫁霞上贾侍中遂褒称范摅有子七嵗能诗夏景云闲云生不雨病叶落非秋方干曰必不享夀未十嵗而终刘昭禹字休明婺州人为诗刻苦不惧风雨有云句向夜深得心从天外归言不虚耳廖凝字熈绩十岁咏棋诗云满汀鸥不散一局黒全输识者见之曰必垂名扵后裴说裴谐俱有诗名说官至𥙷阙谐终于桂岭假官宰同作湘江吟说诗云吟余潮入浦坐乆烧移山谐诗云风回山火㫁潮落岸氷高经杜甫坟说云拟掘孤坟破重教大雅生谐曰名终埋不得骨且朽何妨景同而语意俱别吕文穆公未第时尝逰一县忘其县名胡大监旦方随其父宰是邑遇吕甚薄客有誉曰工扵诗宜少加礼胡问其警句客举一篇卒章云挑尽寒灯夣不成胡笑曰乃一渇睡汉耳吕恨而去明年首中甲科因人寄语胡曰渇睡汉状元及第胡荅曰待我明年第二人及第输君一筹旣而次榜亦中首选许致殿丞及第后忽心恙爲诗乱题房壁云有漏难求佛无机好学禅又江上对月云江使不来秋练净月娥长在夜珠寒诗话总龟卷之十三增修诗话总龟后集后卷十三百家诗话总龟后集卷之十三评论门鲁直谓陈后山学诗如学道此岂㝷常雕章绘句者之可拟㢤客有谓余言后山诗其要在扵点化杜甫语尔杜云昨夜月同行后山则云勤勤有月与同归杜云林昏罢幽磬后山则云林昏出幽磬杜云古人日已逺后山则云斯人日已逺杜云中原皷角悲后山则云风连皷角悲杜云暗飞萤自照后山则云飞萤元失照杜云更觉追随尽后山则云林湖更觉追随尽杜云文章千古事后山则曰文章平日事杜云干坤一腐儒后山则曰干坤着腐儒杜云孤城隐雾深后山则曰寒城着雾深杜云寒花只暂香后山则曰寒花只自香如此类甚多岂非点化老杜之语而成者余谓不然后山诗格律高古真所谓碌碌盆盎中见此古罍洗者用语稍同乃是读少陵诗熟不觉在其笔下又何以足病公南史载孝武尝问颜延之曰谢庄月赋何如荅曰庄始知隔千里兮共明月帝召庄以延之语语之庄应声曰延之作秋胡诗始知生为乆离别没为长不归连绵字不可挑转用诗人间有挑转用者非为平仄所牵则为韵所牵也罗昭諌以沉寥为寥沉是为平仄所牵秋风生桂枝诗所谓寥沉工夫大是也又以汎澜为澜汎是为韵所牵哭孙员外诗所谓故侯何在泪澜汎是也方干诗清润小巧盖未升曹刘之堂或者取之大过余未晓也王賛尝称之曰锓肌涤骨氷莹霞绚嘉殽自将不吮余隽䴡不葩芬苦不癯棘当其得志倐与神㑹孙邵尝称之曰其秀也仙蕋扵常花其鸣也灵鼍扵衆响观其所作登灵隐峰诗云山叠云霞际川倾世界东送喻坦之诗云风尘辞帝里舟楫到家林此真児童语也寄喻凫云寒芜随楚尽落叶渡淮稀如送喻坦之下苐又云过楚寒方尽浮淮月正沉赠路明府诗云吟成五字句用破一生心赠喻凫又云才吟五字句又白㡬茎须称心寺中岛云雪折停猿树花藏浴鹤泉寄越上人又云窓接停猿树巖飞浴鹤泉于使君诗云月中倚棹吟渔浦花底垂鞭醉鳯城送伍秀才诗又云倚棹寒吟渔浦月垂鞭醉入鳯城春其语言重叠有以见其窘也至扵野渡波揺月空城雨翳钟白猿垂树窓边月红鲤惊钩竹外溪义行相识处贫过少年时等句诚无愧扵孙王所赏杜甫读苏涣诗则曰余髪喜郄变白间生黒丝高适观陈十六史碑则曰我来观雅制慷慨变毛髪李长吉云我生二十不得意一生愁心谢如梧兰至二十七而卒陈无巳除夜诗云七十已强半所余能㡬何遥知暮景促更觉后生多至四十九而卒语意不祥如此岂神明者先受之耶老杜赋萤火诗云幸因腐艹出敢近太阳飞未足临书卷时能点客衣似讥当时阉人用事扵人君之前不能主张文儒而乃如青蝇之点素也说者乃谓喻小有才而侵侮大徳岂不悞㢤罗隐窃取其意乃曰不思曾腐艹便拟倚孤光若道通文翰车公业长其视前作愧矣钱起集前八卷后五卷鲍钦止谓昭宗时有中书舎人钱翃亦起之诸孙今起集中恐亦有翃所作者余𥘉未知其所㨿也比见前集中有同程七早入中书一篇云不意云霄能自致空惊鹓鹭忽相随腊雪新晴百子殿春风欲上万年枝和王员外雪晴早朝诗紫㣲晴雪带恩光遶仗偏随鸳鹭行长信月留宁避晓宜春花满不飞香二诗皆翃所作无疑盖起未尝入中书也集中又有登彭祖楼一诗而薛能集亦载则知所编甚駮也陈去非尝谓余言唐人皆苦思作诗所谓吟安一箇字捻㫁数茎须句向夜深得心从天外归吟成五字句用破一生心蟾蜍影里清吟苦舴艋舟中白髪生之类是也故造语皆工得句皆竒但韵格不高故不能叅少陵之逸歩后之学诗者倘能取唐人语而掇入少陵绳墨歩骤中此速肖之术也余尝以此语似叶少藴少藴云李益诗云开门风动竹疑是故人来沈亚之诗云徘徊花上月虚度可怜宵皆佳句也郑谷掇取而用之乃云睡深可忍风敲竹饮散那堪月在花真可与李沈作仆奴由是论之作诗者兴致先自高逺则去非之言可用倘不然便与郑都官无异荆公尝有诗云功谢萧䂓惭汉第恩从隗始上燕䑓或谓公曰萧何万世之功则功字固有来处若恩字则未见有出也荆公荅曰韩集鬪鸡聮句孟郊云受恩惭始隗则知荆公诗用法之严如此然一水护田将緑遶两山排闼送青来之句乃以樊哙排闼事对护田岂护田亦有所出耶有好事者谓余言一日有人面称公诗谓自喜田园安五柳但嫌尸祝扰庚桑以为的对公笑曰伊但知柳对桑为的对然庚亦是数盖以十日数之也余谓荆公未必有此意使果如好事者之说则作诗歩骤亦太拘窘矣钱起送屈突司马诗云星飞龎统骥箭发鲁连书人多称其工余恨龎綂骥出处无星字而鲁连书有箭字也赵给事晚归不遇诗忽看童子扫花处始愧夕郎题鳯来前句不用事后句用二事皆非律也诗家有换骨法谓用古人意而点化之使加工也李白诗云白发三千丈縁愁似箇长荆公点化之则云缲成白髪三千丈刘禹钖云遥望洞庭湖翠水白银盘里一青螺山谷点化之云可惜不当湖水面银山堆里看青山孔稚圭白苎歌云山虚钟响彻山谷点化之云山空响筦絃卢仝诗云艹石是亲情山谷点化之云小山作友朋香艹当姬妾学诗者不可不知此沈存中云退之城南聮句云竹影金琐碎金琐碎者日光也恨句中无日字尔余谓不然杜子羙云老身倦马河堤永踏尽黄榆緑槐影亦何必用日字作诗正欲如此自古工诗者未尝无兴也观物有感焉则有兴今之作诗者以兴近乎讪也故不敢作而诗之一义废矣老杜莴苣诗云两句不甲拆空惜埋泥滓野苋迷没来空山实扵此皆兴小人盛而掩抑君子也至高适题处士菜园则云耕地桑柘间地肥菜常熟为问葵藿资何如庙堂肉则近乎讪矣作诗者苟知兴之与讪异始可与言诗矣高适别郑处士云兴来无不惬才大亦何伤寄孟五诗云秋气落穷巷离忧兼暮蝉送萧十八云常苦古人逺今见斯人古题陆少府书斋云散帙至栖鸟眀灯留故人皆佳句也上陈左相天地庄生马江湖范蠡舟亦有含蓄但庄子谓天地一指万物一马而以天地为马则悞矣山谷诗多用稻田衲亦云曰衣王摩诘诗云乞饭从香积裁衣学水田又云手中花㲲净香饭稻畦成岂用是耶晋张翰忆具中莼菜鲈鲙而归而高适屡作越上用如送崔功曹赴越云今朝欲乗兴随尔食鲈鱼送李九赴越云镜水若所忆莼羹子旧便人以为疑余攷地理志汉呉县隷今㑹稽郡则以鲈作越上亦无伤也鲁直谓东坡作诗未知句法而东坡题鲁直诗云每见鲁直诗未尝不絶倒然此卷语妙甚殆非悠悠者可识能絶倒者巳是可人又云读鲁直诗如见鲁仲连李太白不敢复论鄙事虽若不适用然不为无𥙷如此题识其许之乎其讥之也鲁直酷爱陈无已诗而东坡亦不深许鲁直为无已扬誉无所不至而无巳乃谓人言我语胜黄语何耶百家诗话总龟后集卷之十三增修诗话总龟增修诗话总龟前卷十四增修诗话总龟卷之十四警句门石曼卿以诗酒豪爽得名尝独行京师倐有豪士揖曼卿语巳而曰公幸过我家曼卿语诺豪士顾从骑载曼卿同行入委巷前抵大第三四门乃至内堂庭户宏䴡施设锦绣侍女珠翠延饮求曼卿书字曼卿醉后书其诗筹笔驿等数篇豪士甚珎爱之赠曼卿金帛可直数十百千使从骑送归𥘉不知其谁何后日㝷迷不省所居闾里人不能知他日复遇之涂又以金数十两赠曼卿云筹笔驿诗意中流水逺愁外旧山青最佳欧阳詹干徳中献野史授黄岗宰有诗行于世闻猿云啼猿非有恨行客自多悲闻笛云不知吹者意何似聴人心卧屏云横琴遮逺洞举手出高峰公宇芦云渔家合得两三茎公退徐吟思倍清官满不将归旧隐萧萧留与后人听缪岛云少从浮屠诗尚竒险如抛芥子降颠狒狒折杨枝醉猩猩夐出前軰湖南日试万言王璘与李群玉校书相遇扵岳麓寺群玉揖之曰公何许人日试万言群玉曰与公聮句可乎璘曰惟子之命群玉破题授之曰芍药花开菩萨面璘继之曰㯶榈叶散夜义头东坡云児子迈㓜尝作林檎诗云熟果无风时自脱半窓迎日鬪先红扵等軰中亦号有思致者今巳老无他技但时出新句作酸枣尉有诗云叶随流水归何处牛载寒鵶过别村眉山矮道士李伯祥好爲诗格亦不能高徃徃有竒语如夜过脩行寺醉打老僧门皆可爱予㓜时学于道士张易简观中伯祥与易简徃来尝叹曰此郎君贵人也不知何以知之狄焕南岳石楼暁望云数点当秋霁不知何处峰题岳路松云一嶂雨声归洞壑两条翠色下潇湘曾弼长沙人依逸人王元爲诗友宿玉泉寺云山偷半庭月池印一天星君山云翠压鱼龙窟寒堆波浪心蒋钧字不器营道人与刘洞陈甫爲诗友寄柳宣云因借夣书过竹寺学耕秋粟绕茆原戎昱诗有一夜不眠孤客耳主人门外有芭蕉钧代答云芭蕉叶上无愁雨自是多情聴㫁肠史虚白嵩洛人廖凝寄之诗曰饭僧春岭蕨醒酒雪潭鱼终于湓浦林楚才贺州冨川人赠致仕黄损诗云身闲不恨辞官早诗好常甘得句迟陈甫字惟岳吉水人赠黄岩云清时不作登龙客緑鬂闲梳傍草堂漳江感怀云一雨洗残暑万家生早凉村居云暮鸟归巢急寒牛下陇迟诗云筭吟千百首方得两三聮高元矩宣城人赠宣城宰云砚贮寒泉碧庭堆败叶红赠徐学士云鸾掠琴絃穿静院吏收诗草下闲庭杨凫字舄之闽人山中即事云背日流泉生冻早逆风归鸟入巢迟李平关右人读武席内传云龙髯巳㫁嫔嫱老豹尾不来𡵨路长闲书云至人无夣夣不到天道恶盈盈有余曹崧衡阳人题衡山㝷仙观云千年松引东陵鹤三级芝田草木香赠陈先生云读太元经秋醮罢註参同契夜灯㣲经罗大夫故居云鹿眠荒圃寒芜白鵶噪残阳败叶飞祕舘以上巳日会西池王仲至有二诗张文潜和之最工云翠浪有声黄帽动春风无力綵旗垂秦少㳺云帘幙千家锦绣垂仲至笑曰此语又待入小石调也少㳺有烦逸少书陈迹更属相如赋上林之句诸人亦为难及山谷曰余作两句云清鑑风流归贺八飞扬䟦扈付朱三未知可赠谁不能成章有以长韵诗上王仲至其一聮云狗监传新赋鸡林购近诗属对颇工而终篇无若此者言辞鄙陋几可絶倒岂所谓寸有所长耶舒王和人歌曲有暖字韵一篇余清老云更有一篇只记一句云夕阳到处花偏暖及尝代一小児赋花糕诗一絶恨不得见荆公在金陵尝指壁上所题两句云一水戽田将緑遶两山排闼送青来张埙字叔和谓余曰埙一日到洛中谒潞公方饭后坐扵一亭亭边皆兰旣见不交一谈对坐几时公方曰香来也叔和以爲平生所未闻潞公云凢香嗅之则不佳须待其因风自至余始悟山谷诗云披拂不盈怀时有暗香度韩持国有云青烟人几家緑野山四合当时无不传诵东坡云参寥善絶句有云隔林彷彿闻机杼知有人家在翠㣲毎爲人诵后来黄州相聚半年京师故人以书相遗曰知有僧在彼非隔林彷彿闻机杼和尚耶仆谓参寥曰此吾师七字师号也梅圣俞在礼部考校时和欧阳文忠公春雪诗云有夣皆蝴蝶逢𫀆只纻麻用事如此乃可贵余爱张文潜过宋都诗云白头青鬂有存没落日㫁霞无古今不减老杜山谷有光山道中雪诗云山㗸斗柄三星没雪共月明千里寒都尉王晋卿足成鹧鸪天云才子隂风度逺关清愁曾向画图看山㗸斗柄三星没雪共月明千里寒新路陌旧江干﨑岖谁叹客程难临风更聴昭华笛蔌蔌梅花满地残舒王与呉彦律云含风鸭緑鳞鳞起弄日鵞黄袅袅垂自云此几凌轹造物张文潜谓余曰黄九云桃李春风一盃酒江湖夜雨十年灯真竒语诗云千山送客东西路一树照人南北枝王康功推官作牛丞相竒章公初为诗矜竒特语至有地瘦草丛短句明年秋卷成呈之曰有求色必赧慿酒意乃伸益加能矣明年乃上第因曰杨茂卿云河势崐崘逺山形蓞秋此过华隂山下作初用莲峰作蓞的当而暗尽矣蜀王建时杨义方能文词爲春日诗云海边红日半离水天外暖风轻到花赠王枢宻云两声鞭自禁门出一簇人从天上来唐求刘郇伯有诗名唐求临池洗砚诗云恰似有龙深处卧𬒳人惊起黒云生又渐寒沙上路欲暝水边村早行云沙上鸟犹睡渡头人巳行诗思不出二百里间刘郇伯爲范郑郎中诗友范得句云岁尽天涯雨乆而难对刘郇伯曰人生分外愁范赏之然老于新津之东渡非隐非吏二子亦可凌厉名埸而死丘樊所谓蜀人无志怀土正此也余问山谷今之诗人谁爲冠曰陈无巳其佳句可得闻乎曰吾见其作温公挽辞一聮便知其才不可敌曰政虽随日化身已要人扶盛次仲孔平仲同在舘中雪夜论诗平仲曰当作不经人道语曰斜拖阙角龙千尺澹秣墻腰月半稜次仲曰甚佳其未大乃曰看来天地不知夜飞入园林总是春平仲乃服舒王尝寄蒋山元禅师诗曰不与物违真道广毎随縁起自禅深唱和门熈宁间𥘉作东西府望气者云有天子气及府成车驾果幸张掞以诗庆二府诸公荆公和云曾留上主经过迹更费髙人赋咏才唐路徳延有孩児诗五十韵传扵世侍郎张公师钖次韵成老児诗曰鬂髪尽皤然眉分白雪鲜週廻延客话伛偻抱孙怜无病常供粥非寒亦衣绵假温衾拥背借力杖搘肩貌比三峰老年过四皓仙唤方离枕上扶始到门前每爱烹山茗尝嫌打石莲耳聋如塞纩眼暗似笼烟宴坐羸扶几乗骑困亸鞭头揺如转旋唇动若抽牵骨冷愁离火牙疼怯漱泉形骸将就木囊橐尚贪钱胶睫干眵缀粘髭冷涕悬披裘腰懒系濯手袖慵揎抬举衣频换扶持药屡煎坐多茵易破行少履难穿喜婢裁裙布嗔妻买粉钿房教深下幕床遣厚铺毡琴聴怜三乐图张笑七贤看经嫌字小敲磬喜声圆食罢羮流𬒮盃余酒带涎乐来须遣罢医到乆相延褁帽纵模掠梳头取次纒长吁思徃事多感聴哀絃气注腰还重风牵口更偏墓松先遣种志石预令镌客到唯求药僧来忽问禅飬茶悬土灶曝艾晒檐椽怒仆空睁眼嗔童谩握拳心惊嫌踘蹴脚软怕秋千局缩同寒狖摧豗似饿鸢观瞻多目眩举动即头旋女嫁求红烛男婚乞彩牋巳闻颁几杖宁更佩韦弦賔客身非与児孙事巳传飬和屏作伴如意佛相连乆弃登山屐惟存负郭田呻吟朝不乐展转夜无眠唿稚临床伴看书就枕邉冷怀疑贮水虚耳讶闻蝉束帛非无分安车信有縁伏生甘坐末綘老譲行先拘急将风夜昏沉欲雨天鸡皮尘旋溃児齿食频填毎忆居郎省常思钓渭川喜逢迎佛㑹羞赴赏花筵径逺令移槛堦危索减砖好生焚鸟网恶杀杵鱼船旣感桑榆日常嗟蒲柳年长思当弱冠悔不賸狂颠牛僧孺将赴举时投贽扵刘夣得对客展读飞笔涂窜其文居三十年夣得守汝牛出镇汉南枉道汝水驻旌信宿酒酣赠诗于夣得曰粉署爲郎二十春向来名軰更无人休论世上升沉事且閗尊前见在身珠玉㑹应成咳唾山川犹觉露精神莫嫌恃酒轻言语曾把文章谒后尘夣得方悟徃年改文卷之事和答云昔年曾忝汉朝臣晚岁空余老病身𥘉见相如成赋日后爲丞相倚门人追思徃事咨嗟乆幸喜清风语笑频犹有当时旧冠劔待公三日拂埃尘长庆二年王起自中书舎人知举放进士周墀及第后同在翰林㑹昌三年起自仆射再放榜时周墀任华州因寄诗贺叙同在翰林日文塲三化鲁儒生二十余年振重名曾忝木鸡夸羽翼又陪金马入蓬瀛虽欣月桂居先折更羡春兰最后荣欲到龙门看风水关防不许暂离营答曰贡院离来二十霜谁知更忝主文塲杨叶纵能穿旧的桂枝何必爱新香九重每忆同仙禁六艺初吟得夜光莫道相知不相见莲峰之下有龚黄人以爲絶唱韦中宪蟾㢘问鄂州春日除祖筵上题文选两句云悲莫悲兮生别离登山临水送将归以毫牋授賔从请续其句坐中怅望皆不属有酒妓泫然曰某不知欲口占两句乃曰武昌无限新开柳不见杨花扑面飞坐客嘉叹韦有赠聋僧诗云岭东西烟霭合两问茅屋一溪云师云耳重谁解知师意人是人非不欲闻雅言杂载曹相确镇浙西日㑹湖中郡判官王枢举进士严恽诗曰春光苒苒归何处更向花前把一盃尽日问花花不语爲谁零落爲谁开王仰其才调和曰花落花开人世夣衰荣闲事且持盃春风底事轻揺落何似从来不要开龚颕自负文学少许可又谈论多所折难知鼎州士罕造其门独丁晋公贽文求见颕倒屣迎迓酧对终日至于忘食曰自唐韩柳后今得子矣翌日丁献诗扵颕颕次韵和酬曰胆怯何由戴鐡冠只縁昭代奖孤寒曲肱未遂违前志直指无闻是旷官三諌每传朝客说五溪闲凭郡楼看祝公早得文塲隽况值天堦正舞干江西韦丹大夫与僧灵彻为忘形之契寄彻诗云王事纷纷无暇日浮生冉冉只如云已为平子归休计五老峰前必共论彻酧曰年老身闲无外事麻衣草坐只容身相逢尽道休官去林下何曾见一人白中令镇荆南杜藴常侍问长沙诸从事卢发致瞍焉发酒酣傲睨公少不怿因改着词令曰十姓胡中第六胡也曾金阙掌洪炉少年从事夸门地莫向尊前喜气粗卢答曰十姓胡中第六胡文章官职胜崔卢暂来关外分忧寄不称賔筵语气粗公极欢梅圣俞客欧阳晦夫使工画茅庵已居其中一琴横牀而已曹子方作诗四韵仆和云寂寞王子猷回舩剡溪路超遥戴安道月夕谁与度倒披王恭氅半掩袁安户应调折弦琴自和捻须句东坡云余在广陵与晁无咎昙秀道人同舟送客山光寺客去余醉卧舟中秀作诗云扁舟乗兴到山光古寺临流胜气藏惭愧南风知我意吹将艹木作天香予和云閙里清逰似隙光醉时真境发天藏夣囬拾得吹来句十里南风草木香余昔对文忠公诵文与可诗云羙人却扇坐羞落庭下花公曰此非与可诗世间元有此句与可拾得耳后五年秀来惠州见予偶道其事邓洵羙连山人干祐二年中进士第与司空昉少保溥同年谒刘氏不礼归武陵时周氏有其地且辟在幕府未几司空氏自禁林出使武陵与洵羙相遇赠诗曰忆昔词塲共着鞭当时莺谷喜同迁关河契阔三千里音信稀踈二十年君遇巳知依玉帐我无才藻歩花砖时情人事堪惆怅天外相逢一泫然洵羙和云词场几度让长鞭又向清朝贺九迁品秩虽然殊此日岁寒终不改当年驰名早巳超三院侍直仍忻歩八塼今日相逢畨自愧闲吟对酒倍潸然相国归阙率偕载而辞以疾不行相国语同年少保公公时在黄阁洵羙在武陵又爲诗寄之云衡阳归鴈别重湖䘖到同人一𥿄书忽见姓名双泪落不知消息十年余綵衣我已登黄阁白社君犹葺旧居南望荆门千里外暮云重叠满晴虚周氏疑洵羙漏洩宻谋急追捕易俗场官而遇害建隆初王师下湖湘相国复牧衡阳道经易俗场作诗弔曰十年衣染帝郷尘踪迹仍传活计贫高掇桂枝曾遂志假拖蓝绶至终身侯门寂寞非知巳泽国恓惶似旅人今已向公坟畔过不胜怀抱暗酸辛山谷云金华俞清老名子中三十年前与予共学扵淮南元丰甲子相见扵广陵自云荆公欲使之脱缝掖着僧伽藜奉香火扵半山宅寺所谓报宁禅院者予之僧名紫琳字清老无妻之累去作半山道人似为不难事然生龟脱筒亦难堪忍后数年见之儒冠自若因尝戯和清老诗曰索索叶似雨月寒遥夜䦨马嘶车鸣铎群动不遑安有人夣超俗去髪脱儒冠平明视清镜政尔良独难子瞻屡哦此诗以为妙干祐元年户部侍郎王仁𥙿放王溥状元及第溥不数年拜相仁𥙿时爲太子少保有诗贺曰一战文埸㧞赵旗便携金鼎賛无为白麻骤降恩何厚黄合𥘉闻喜可知䟦勑案前人到少筑沙堤上马行迟押班长幸遥相见亲狎争如未贵时溥和曰挥毫文战偶搴旗待诏金华亦偶爲白社遽当宗伯选赤心旋遇圣人知九霄得路荣虽极三接承恩出每迟职在台司多少暇亲师不及舞雩时鲁直使余对句曰呵镜云遮月对曰啼粧露着花鲁直罪余于诗深刻见骨不务含蓄余竟不晓此论当有知者僧修诗话总龟卷之十四增修诗话总龟后集后卷十四百家诗话总龟后集卷之十四评史门安禄山及永王璘有窥江左之意子偒劝其取金陵史称薛镠李䑓卿等爲璘谋主而不及李白白传止言永王璘辟爲府僚璘起兵遂迯还彭泽审尔则白非深扵璘者及观白集有永王东廵歌十一首乃曰𥘉从云梦开朱邸更取金陵作小山又云我王楼舰轻秦汉却似天皇欲度辽若非賛其逆谋则必无是语矣白旣流夜郎有书懐诗云半夜水军来浔阳满旌空名适自悞迫胁上楼船从赐五百金弃之若浮烟辞官不受赏飜谪夜郎天宋中丞荐白启云遇永王东廵胁行中道乃用白述怀意以收拭其过尔孔巢父亦为永王所辟巢父察其必败㓗身潜遁由是知名使白如巢父之计则安得有夜郎之謪㢤老杜送巢父归江东云巢父掉头不肯往东将入海随烟雾其序云兼呈李白恐不能无㣲意也唐穆宗时令狐楚为相为景陵使以佣钱献羡余怨声系路致有衡州之贬观发潭州寄李宁常侍诗云君今侍紫垣我已堕青天委废从兹日旋归在㡬年又有答窦巩中丞诗云何年相赠答却得在中䑓亦可见其去国惨伤之情矣孔子曰苟患失之无所不至其楚之谓乎观甘露之事则可见矣当是时也王涯等𬒳繋神䇿仇士良白涯与李训谋逆将立郑注楚时以旧相在阙下文宗召楚至帝对楚悲愤因付涯讯牒曰果涯书耶楚曰涯诚有谋罪应死呜唿观望腐夫阉人而诬寘人扵死地楚忍为之乎甘露野史乃言尚頼旧相令狐楚独为辩眀若以史为证则野史之言未必公也杜牧之作李和鼎诗云鵩鸟飞来庚子直谪去日蚀辛卯年由来枉死贤才士消长相持势自然盖言郑注事也方是时和鼎论注不可为相旋致贬谪故牧之作诗痛之如此议者谓辛卯年在宪宗之时而文宗时无辛卯也岂牧之悞乎余谓牧之所云非谓实庚子辛卯也鵩集于舎班固书庚子之日日有蚀之诗人有辛卯之咏借是事以眀李甘之冤尓杜牧之集有李给事诗二首其中有纷纭白昼惊千古鐡锁朱殷㡬一空之句谓郑注甘露之事也又有可怜刘校尉曾讼石中书之句牧之自注云给事曾忤仇士良人遂以为给事者李石也余尝攷之李石虽尝为给事然劾郑注之事史所不载语言忤仇士良然亦在石拜相之后石旣拜相则牧之诗题不应以给事为称其非李石明矣当时唯有李中敏与牧之厚善尝因旱欲乞斩注以申宋申钖之冤帝不省遂以病告归颕阳令牧之有元礼去归缑氏学之句牧之自注云因论郑注告归颕阳又史云注诛迁给事其后仇士良以开府䕃其子中敏曰内谒者安得有子士良慙恚由是复弃官去由是论之则是中敏无疑矣唐太和末阉尹恣横天子以拥虚噐为耻而元和逆党未讨帝欲夷絶其类李训谓在位操权者皆碌碌独郑注可共事遂同心以谋巳而杀陈宏志扵青泥驿相继王守澄杨承和韦元素王践言皆不保首领又㫁崔潭峻之棺而鞭其尸剪除逆党㡬尽亦可谓壮矣意欲诛宦乃复河湟归河朔诸镇天子向之郑注虽招权纳贿然出节度陇右欲因王守澄之葬乗群宦临送以镇兵悉诛之谋亦未必不善㑹李训先五日举亊遂成甘露之旤世以成败论人物故训注不得为忠至李徳𥙿谓不可与徒隷齿亦太甚矣按唐史李甘与李中敏皆尝论郑注不可为相故甘有封州之谪而中敏有颕阳之归杜牧之赠甘诗云太和八九年训注极虓虎吾君不省觉二兇日威武喧喧皆传言明辰相登注和鼎顾予云我死有处所明日诏书下謪斥南荒去又有赠中敏诗云元礼去从缑氏学江充来见大䑓宫曲突徙薪人不㑹海邉今作钓鱼翁盖深痛二公之言不行而训注得恣其谋也盖当是时仇士良窃国柄势熖熏灼士大夫扵议论之间不敢以训注为是以贾杀身之旤故牧之之诗如此于乎东汉之季柄在宦官陈蕃之徒以忠勇之资谋殪其党而事亦不遂史载其名殆如日星而训注以当时士夫畏慑士良軰遂加以奸兇之目而史亦以为乱人万世之下无以自白其深可痛惜㢤家藏甘露野史三卷及乙卯记一卷二书之说特相矛盾甘露野史之言上令训等诛宦官事觉反为所擒而乙卯记乃谓训等有逆谋盖甘露史出扵朝廷公论而乙卯记附㑹士良之私情也乙卯记后有朱实跋尾数百言以乙卯所记为非是其说与野史同余故表而出之三良以身殉秦缪之葬黄鸟之诗哀之序诗者谓国人刺缪公以人从死则咎在秦缪而不在三良矣王仲宣云结发事明君受恩良不訾临殁要之死焉得不相随陶元亮云厚恩固难忘君命安可违是皆不以三良之死为非也至李徳𥙿则谓社稷死则死之不可许之死与梁丘㩀安陵君同讥则是罪三良之死非其所矣然君命之扵前而衆驱之扵后为三良者虽欲不死得乎唯柳子厚云疾病命固乱魏氏言有章从邪䧟厥父吾欲讨彼狂使康公能如魏颗不用乱命则岂至䧟父扵不义如此㢤东坡和陶亦云顾命有治乱臣子得从违魏颗真孝爱三良安足希似与柳子之论合而过秦缪墓诗乃云缪公生不踈孟眀岂有死之日而忍用其良乃知三子狥公意亦如齐之二子从田横则又言三良之殉非缪公之意也韦苏州睢阳感怀诗有曰宿将降贼庭儒生独全义宿将谓许逺儒生谓张巡也盖当时物议以为廵死而逺就虏疑逺畏死而辞服扵贼故应物云尔韩愈尝有言曰逺诚畏死何苦守尺寸之地食其所爱之肉以与贼抗而不降乎斯言得矣廵死后贼将生致逺扵偃师逺亦以不屈死则是逺亦终死贼也李义山诗云本为留侯慕赤松汉廷方识紫芝翁萧何只解追韩信岂得虚当第一功是以萧何功在张良下也王元之诗云纪信生降为沛公艹荒孤垒想英风汉家青史縁何事却道萧何第一功是以萧何功在纪信下也余谓炎汉创业何为宗臣高祖设指纵之喻尽之矣他人岂容议耶盗杀武元衡也白乐天为京兆掾初非言责而请捕盗以必得为期时宰恶其出位坐赋新井篇逐之九江故因闻琵琶乃有天涯流落之感至于泪青衫之上何惫如此㢤先文康公尝有诗云平生趣操号安恬退亦恬然进不贪何事浔阳恨迁谪轻将清泪青衫又云及泉曾改庄公誓胜母终回曾子车素绠银牀堪泪堕更能赋咏独何如左太冲陶渊明皆有荆轲之咏太冲则曰虽无壮士节与世亦殊伦渊明则曰惜㢤剑舞踈竒功遂不成是皆以成败论人者也余谓荆轲功之不成不在荆轲而在秦舞阳不在秦舞阳而在燕太子舞阳之行轲固心疑其人不欲与之共事欲待他客与俱而太子督之不巳轲不得已遂去故羽歌悲怆自知功之不成巳而果膏刄秦庭当时固巳惜之然槩之扵义虽得秦王之首扵燕亦未能保终吉也故杨子云荆轲为丹奉扵期之首燕督亢之图入不测之秦实刺客之靡也焉可谓之义也可谓善论轲者汉文欲轻刑而反重议者以谓失本惠而伤吾仁故也或又咎帝短䘮为伤扵孝予观遗诏率皆言为巳损制未尝使士庻皆短䘮也厥后丞相翟方进与薛宣服母䘮皆三十六日而除而颜师古注云汉制自文帝遗诏国家遵以为常则咎不在文帝矣而王荆公诗云轻刑死人衆䘮短生者偷仁孝自此薄哀㢤不能谋䡖刑死人衆则固然矣短䘮生者偷则似诬文帝也百家诗话总龟卷之十四增修诗话总龟增修诗话总龟前卷十五增修诗话总龟卷之十五留题门吕申公累乞致仕仁宗不允他日复叩便坐度其不可留因询曰卿去谁可代者申公曰知臣莫如主陛下自择坚问之乃引陈文惠曰陛下必欲得英俊经纶之臣则臣所不知若图任老臣镇安百度周知天下事无如陈尧佐仁宗然之文惠遂大拜极怀荐引之徳因作燕词携酒过之申公使之歌焉词云二社良辰千家庭院翩翩又见新归燕鳯凰巢穏许为邻潇湘烟瞑来何晚乱入红楼低飞緑岸画梁时拂歌尘散爲谁归去为谁来主人恩重朱帘卷申公笑曰自恨卷帘人已老文惠曰莫愁调鼎事无功老扵廊庙而醖籍不减昔任浙漕有呉江诗曰平波渺渺烟苍苍菰蒲才熟杨柳黄扁舟繋岸不忍去秋风斜日鲈鱼鄕又碧澜堂诗云苕溪清浅霅溪斜碧玉寒光照万家谁与月明终夜聴洞庭渔笛隔芦花徐州汉兴歌风䑓诗虽多张安道诗最絶云落魄刘郎作帝归樽前一曲大风词才如信越犹𦵔醢安用思他勐士为临潼朝元阁诗虽多唯陈文惠二韵首出曰高阁高阁逈秋毫无隐情浮云忽一蔽不见渔阳城张退传宰邵武时多逰僧舎至则吟咏忘归题西庵寺曰西庵深入西山里筭得当年少客逰宻宻石丛蟠小径涓涓云窦㵼寒流松皆有节垂青盖僧尽无心也白头欲刷粉碑书好字调卑官冗不堪留题寳盖巖寺云身为冠冕流心是云泉客每到云泉中便拟忘归迹况此寳盖巖天造清凉宅税车官道邉谁知愿言适过建宁县洛阳村曰金谷花时醉几埸旧逰无日不思量谁知万水千山里枉𬒳人言过洛阳张伯玉过姑苏熟见太白十咏不及明月泉因题一絶曰至今千古松犹伴数峰雪不见纎尘飞寒泉湛明月陈文惠至古寺作诗曰殿古寒炉空流尘暗金碧独坐偶无人又得真消息颜谢鲁公之后所居有泉石松竹创亭延客孟賔于留题诗曰园林潇闻来乆欲徃因循二十秋今日开襟吟不尽碧山重叠水长流陈颕南昌人业进士题汉祖庙曰项羽英雄犹不惧可怜容得辟阳侯得狂病而卒长安慈恩寺浮屠前后题诗多矣唐文宗朝元㣲之白乐天到塔下见章八元所留诗悉令除去诸家牌惟留章诗诗云十层突兀在虚空四十门开面面同却恠鸟飞平地上自惊人语半天中回梯暗踏如穿洞絶顶𥘉攀似出笼落日鳯城佳气合满城香树雨蒙蒙陶雍典雅州送客至情尽桥改爲折柳桥题诗曰从来只有情难尽何事名为情尽桥自此改名为折柳从他离恨一条条施肩吾题友人闲居诗曰花眼绽红斟酒看药心抽緑带烟锄夫差庙拆姑苏䑓木剏成陈羽题诗曰姑苏䑓畔千年木刻作夫差庙里神幡盖寂寥尘土满不知箫皷乐何人陈羽姑苏䑓诗云忆昔呉王争覇日歌謡满路上苏䑓三千宫女看花䖏人尽䑓空花自开贺程咏君山诗曰曾逰方外见麻姑说道君山此本无云是崐崘山顶石海风吹落洞庭湖刘象咏仙掌诗曰万古亭亭倚碧霄不成擎亦不成招何如掬取莲池水洒向人间救旱苗砌䑓即今拨擦䑓也王侯家作以爲临观之戯唐张素诗云冩望临香阁登高下砌䑓林间踏青去席上意钱来即知唐来有之太祖朝大王都尉家其子承𥙿㓜时其父戯𥙷砌䑓使杨文公罢䖍州过饶州余干县登干越亭前瞰琵琶洲后枕思禅寺天下絶境古今留题百余篇张祐诗云扁舟亭下驻烟波十五年㳺重此过洲觜露沙人渡浅树梢藏竹鸟啼多层澜涨水㾗犹在古板题诗字已讹况是高秋正圆月可堪闻唱异郷歌刘长卿云天南愁望絶亭下柳条新落日独归鸟孤舟何䖏人生涯投越峤世业䧟胡尘草色迷征路莺啼傍逐臣秦䑓悲白首楚渚怨青苹杳杳钟陵暮悠悠鄱水春独醒翻取笑直道不容身得罪风霜苦全生天地仁青山数行泪沧海一穷鳞流落机心尽空怜鸥鸟亲江遵咏史云秦筑长城比鐡牢蕃戎不敢过临洮虽然万里连云际不及尧堦三尺高何光逺称此诗卓絶千百集中无以加桂州左右山皆平地㧞起数千百丈石如染黛阳朔县尤佳沈彬有诗云陶潜彭泽五株柳潘岳河阳一县花两处争如阳朔好碧莲峰里住人家观此山水可知淮隂庙题者甚多惟钱谏议昆诗最佳筑坛拜日恩虽厚蹑足封时虑已深隆凖早知同鸟喙将军应有五湖心歙州问政山聂道士所居尝有人陟险攀萝至絶壁扵岩下嵌空䖏见题诗一首虽苔藓昏蚀而文尚可辩题云黄台词不知台何人也千㝷练带新安水万仭花屏问政山自少云霞居物外不多尘土到人间壶悬仙岛吞舟罢椀浸星宫沉水闲寳箓箧垂金绦带綘囊绦鎻玊连环静张棋势铺还打嘿考仙经𥙷又删床并葛鞋寒兎伏横柽几老龙跧溪童乞火朝敲竹山鬼聴琴夜撼艹暗碧潭思句曲松昏紫气度深关龟成浅甲毛犹緑鹤化幽翎顶更殷阮洞神仙分药去蔡家兄弟寄书还黄精苗倒眠青鹿红杏枝低挂白鷴容易煑茶供客用辛勤栽果与猿攀常㝷灵穴通三岛拟过流沙化百蛮新隐渐开侵月窟旧林犹恱枕沙湾手䟽俗礼慵非傲肘护灵方臂不悭海上使频青鸟黠箧中藏久白驴顽笻枝徤杖菖蒲节笋栉高簮玳瑁斑花气薫心香馥馥涧声聆耳冷潺潺高坟自掩浮生骨短晷难穷不死颜早晚重逢萧坞客愿随芝盖出尘寰台国𥘉时任屯田员外郎世有全篇荆门军玉泉山寒泉亭题者甚多有一篇最佳而忘其姓名诗云朔风凛凛雪漫漫未是寒时分外寒六月火云天不雨请君来此倚䦨干张宗尹为长安令时郑州陈相尹京兆宗尹尝以事忤公意公有别业在鄠杜间宗尹书一絶于壁云乔松翠竹絶纎埃门对南山尽日开应是主人贪报国功成名遂不归来有人録以告公覧而善之待之如初宗尹尝有诗云大书文字隄防老剰买田园准备闲临潼县灵泉观唐清华宫也自唐迄今题咏不可纪小杜五言长韵并三絶洎郑嵎津阳门诗外唯陈文惠张文定及进士杨正伦诗最佳文定诗云当时不是不穷奢民乐昇平少叹嗟姚宋未亡妃子在尘埃那得到中华文惠诗云百首新诗百意精不尤妃子只尤兵争如一句伤时事只为明皇恃太平正伦诗曰休罪明皇与贵妃大都衰盛两相随惟怜一派温泉水不逐人心冷暖移又郑文寳诗云只见开元无事乆不知贞观用功深皆爲知音所赏鄜州东百里有水名相思河传舎曰相思舖令狐楚诗曰谁把相思号此河塞垣车马徃来多只应自古征人泪向空洲作碧波韩魏公自中书出相州扵居第作狎鸥亭永叔以诗寄曰岂止忘机鸥鸟信钧陶万物本无心魏公喜曰余在中书进退升黜未尝置心扵其间永叔可谓知我吕文靖诗曰贺家池上天花寺一一轩窓向水开不用闭门防俗客爱闲能有几人来贺家池即贺监所赐之湖诗后爲风雨所损惜乎寺僧不留唐人徐凝多吟絶句曾吟庐山瀑布诗云瀑泉瀑泉千丈直雷奔入江无暂息今古长如白练飞一条界破青山色题处州缙云山鼎湖诗云黄帝旌旗去不回空遗片石碧崔嵬有时风卷鼎湖浪散作青天雨点来后无题者权审常侍着诗千首常题山院曰万叶风声利一山秋气寒晓霜浮碧瓦落日度朱栏江南道士任右元能篆见人题常州忠烈王庙诗一絶云松竹萧萧野笛悲寂寥氷雪对旌旗前山月夜隂风起神去神来人不知时人不㑹其意㝷毁其碑元厚之篆于石后愈无识者因此漫㓕邓仙客死葬麻姑山人谓尸解逰人题诗多矣有一少年一絶不言姓名但云天峤逰人诗曰鹤老芝田鸡在笼上清那与世尘同旣言白日昇天去何事人间有殡宫邓名稍减三郷题不知谁氏题云余本家若耶溪东从良人西入凾关寓居新昌里第不幸良人巳矣邈然无依东迈歴渭川渉浐水背终南渉太华经号略抵陜郊皆曩昔䜩逰之地命笔輙题终不能涤其怀抱翰墨非女子事故隐其名而不书为诗曰昔逐良人西入关良人身没妾空还谢娘卫女不相待为雨为云过此山和诗十一首陆正洞云惆怅残花怨暮春孤鸾舞鑑倍伤神清词好箇干人事疑是文姬第二身王祝云女几山前岚气低佳人留恨此中题不知云雨归何䖏空使王孙见即迷刘谷云兰蕙芬芳见玊姿路傍花笑景迟迟苎萝山下无穷意併在三郷惜别时王条云浣沙逰女出关东旧迹新词一夣中槐陌柳亭何限事年年回首向东风李昌邺云红粉萧娘手自题分明幽怨发云闺不应更学文君去泣向残花归剡溪王顾云无姓无名越水濵芳词空怨路旁人莫教才子偏惆怅宋玉东家是旧邻李绘云㑹稽王谢两风流王子沉沦谢女逰归思若随文字在路傍空为感千秋张碕云洛川依旧好风光莲帐无因见女郎云雨散来音信㫁此生遗恨寄三郷高衢云南北千山与万山轩车谁不念郷关独留芳翰悲前迹陌上恐伤桃李颜章氷云来时欢笑去时哀家国迢迢向越䑓待写百年幽思尽故宫流水莫相催贾驰五言云壁古字未㓕声长响不絶蕙质本如云松心应柰雪秋耿离幽谷悠悠望瓯越𣏌妇哭夫时城摧无此说呉门女郎真娘死葬虎丘山时人比之苏小小行客题墓多矣举子谭铢题云虎丘山下冢累累松栢萧条尽可悲何事世人唯重色真娘墓上独留诗郑仁表经沧浪崃憇于长亭亭吏持牌乞诗题曰分陜东西路正长行人名利火然汤路傍看箇沧浪崃真是将闲搅搅忙蜀道有飞泉亭留诗甚多薛能佐李公过蜀道题云贾掾曾经去题诗岂易哉悉打去诗板独留李端巫山高一篇元祐五年同景文羲伯圣徒次元题竹上云结根岂殊衆脩柯独出林孤高不可恃嵗晩风霜侵余𥘉謪岭南过田氏小园东门一峰丰下锐上俚人谓之鸡笼山余更名曰独秀峰今过之留诗云倚天巉絶玉浮图肯与彭郎作小姑独秀江南如有意要三二别四方壶慈恩寺塔有唐人卢宗回一诗云东来晓日上翔鸾西转苍龙拂露盘渭水冷光揺荡井玉峰晴气压䦨干九重金界望长安江州琵琶亭题者惟夏郑公梅公仪诗佳夏诗曰年光过眼如车毂职事覊人似马衘若遇琵琶应大笑何烦涕泪满青衫梅诗云陶令归来为逸赋乐天谪宦起悲歌有絃应𬒳无絃笑何况临絃泣最多又叶氏女郎诗云乐天当日最多情泪滳青衫酒重倾明月满船无处问更闻商妇琵琶声河中鹊楼唐人极多唯王之涣李益畅诗最佳王云白日依山尽黄河入海流欲穷千里目更上一层楼李云鹊楼前百尺墻烟汀云树共茫茫汉家箫皷沉流水魏国山河半夕阳事去千年犹恨短愁来一日即知长风烟併在相思处满目非春亦自伤畅诗云天势围平野河流入㫁山李建中恬退作诗清淡望湖楼诗云小艇闲撑处湖天景亦㣲春波无限緑白鸟自由飞落日孤鸿逺轻烟古寺稀时携一壶酒恋到晚凉归西湖诗云涨烟春气重贮月夜㾗深皆此类潘邠老有登汉阳江楼诗云两屐上层楼一目略千里说者以爲着屐岂可登楼陆蟾寓居潭州攸县司空山好神仙事多辟谷累月题庐山瀑布云正源人莫测千尺挂云端岳色染不得神功裁亦难夏喷猿鸟浴秋射斗牛寒流到沧溟日翻涛更好看又春暮经石头城云六朝多少事搘肘思悠悠落日空江上子䂓啼渡头蒹葭侵坏垒烟雾接沧洲今古分明在那堪向九秋雍熈中服药卒李宏臯唐末八座善夷之子善夷左迁武陵宰卒扵官宏臯榇归故园途中值兵革为马氏拥入湖湘文昭王有功授学士至刑部侍郎每牋奏至京辞臣降叹李崧相国噐之后马氏兄弟结隙与弟宏节俱弃市少攻诗题桃源云山翠参差水渺茫秦人昔在楚封疆当时避世干坤窄此地安家日月长草色㡬经坛杏老岩花犹带涧桃香他年倘遂平生志来着霞衣侍玉皇任鹄字射巳冨有学问题君山云不碍扬㠶路盘根压洞庭波涛四面白云外一堆青鱼跃晴波动龙归石洞腥才期託名画爲我簇为屏送王正巳归山云五峰青拄天直下挂飞泉琴鹤同归去烟霞到处眠鼯跳霜叶径虎啸夕阳川独酌应怀我排空树影连韩常侍为郎吏日宣宗问曰卿有好诗如何得见韩稽首曰容至私第録进乃选八十首进后以眼疾辞拜珥貂为御史䘖命出关谳狱道中看华山有诗曰野麋蒙象暂如犀心不惊鸥角骇鸡一路好山无伴看㫁肠烟景寄猿啼时补衮谢病归山更寄织锦篇与薛郎中云锦字龙梭织锦篇鳯凰文采间非烟并他时世新花様虚费工夫不直钱和人忆鹤云拂拂云衣冠紫烟已爲丁令一千年留君且伴居山客幸有松梢明月天又和忆山泉云情多不似家山水夜夜声声旁枕流少㳺在黄州饮扵海桥桥南北多海棠有老书生家海棠丛间少㳺醉卧宿扵此明日题其柱曰唤起一声人悄衾枕夣寒窓暁瘴雨过海棠晴春色又添多少社瓮醸成㣲笑半破共瘿瓢共舀觉徤到急投床醉乡广大人间小东坡爱之恨不得其腔增修诗话总龟卷之十五增修诗话总龟后集后卷十五百家诗话緫龟后集卷之十五评史门老杜北征诗云忆昨狼狈初事与古先别不闻夏商衰中自诛褒妲其意谓明皇英㫁自诛妃子与夏商之诛褒妲不同老杜此语出扵爱君曲文其过非至公之论也白乐天诗云六军不发无柰何宛转蛾眉马前死非逼迫而何哉然明皇能割一巳之爱使六军之情帖然亦可谓知所轻重矣故前軰有诗云毕竟圣明天子事景阳赴井是何人晋卢谌先为刘琨从事中郎将叚匹磾领幽州求谌为别驾故琨荅谌诗云情满伊何兰桂移植茂彼春林瘁此秋棘言谌弃巳而就疋磾也厥后琨命箕淡攻石勒一军皆没由是穷蹙不能自守乃率衆赴匹磾继为匹磾所拘知其必死矣岂无望扵谌㢤观再赠谌云朱实陨劲风䌓英落素秋何意百炼钢化为绕指柔其诗托意欲以激谌而救其急而谌殊不领也琨旣𬒳害谌始上表以雪其冤终亦何所𥙷耶汉元帝时弘恭石显用事京房刘向皆深嫉之尝上书力诋盖薫莸氷炭不能以共䖏理之必然也然房欲淮阳王为巳助代王作求朝奏章向令外亲上䟽谓小人在朝以致地动虽嫉恶之心切然于忠实亦少贬矣使二子果输忠扵汉当明目张胆论至再三可也何暇为身谋而假之扵他人㢤故荆公诗云京房刘向各称忠诏狱当年迹自穷毕竟论心异恭显不妨迷国畧相同后之论人物者倘取其心而畧其迹则善矣张祐观狄梁公传云失运庐陵厄乗时武后尊五丁扶造化一柱正干坤而山谷有鲸波横流砥柱虎口舌国宗臣之句可谓善论仁杰者余谓仁杰不畏武后罗织之狱三族之夷强犯逆鳞敢以庐陵王为请者非特天资忠义亦以先得武后之心故也且张易之昌宗后之嬖臣也欲归庐陵事大体重非二嬖之言后孰信之吉顼能以危言撼二嬖陈易吊为贺之计故二嬖敢从容以请而后意遂定扵是仁杰之諌得行卒之遣徐彦伯迎庐陵王扵房州者由仁杰之言也故史援吕温之言称之曰取日虞渊洗光咸池潜授五龙夹之以飞于乎仁杰其忠且贤㢤按仁杰传始后欲立武三思而李昭徳传乃云洛阳人王庆之请以武承嗣为皇太子昭徳力争今考三思本传不载为皇太子之说而承嗣传云洛州人请立承嗣为皇太子岑长倩格辅元皆争不从而不及昭徳岂有牴牾耶裴度在朝宪宗委任不疑使破三贼巳而呉元济授首王承宗割二州遣子入侍李师道𬒳擒两河诸侯忠者懐强者畏克融廷奏皆不敢桀勲烈之盛一时无与比肩者惟李义山指为圣相诗曰帝得圣相相曰度又曰呜唿圣皇及圣相亦过矣㢤荀卿曰得圣臣者帝若舜禹伊尹周公皆圣臣也谓四人为圣臣则可谓裴度为圣相其可㢤唐明皇以英锐身致极治以荒淫身致极乱自古人君成败之速未有如眀皇者郑毅夫诗云四海不揺艹九重藏旤根十年傲尧舜一笑破干坤盖是意也开元之盛能致兵寝刑措之治者实姚宋辅政之功明皇可以无疑矣不三四年遽使去位及李林甫用事则盘旋紏固至十八九年败国蠧贤无所不至犹以为未足也晩年顾力士曰海内无事朕将吐纳导引以天下事付林甫天下安得而不乱乎史载宋之问冉祖雍并赐死扵桂州之间得诏震汗不引决祖雍请扵使者曰之问有妻子幸之决使者许之而之问荒悸不能处家事及考之文集有登大庾岭诗云兄弟逺謪居妻子咸异域则之问赴贬时未尝以妻子行也又有发藤州及昭州二诗二州皆在桂州之南则赐死之地非桂州眀矣岂史之误欤汉高祖置酒沛宫酒酣击筑自歌曰大风起兮云飞扬威加海内兮归故郷安得勐士兮守四方时帝有天下已十二年当思耆艾贤徳与共维持独专意勐士何㢤岂马上三尺嫚骂未易遽革邪治道终以覇杂盖有由然其前年下诏曰贤士大夫吾能尊显之是年下诏曰与天下之贤豪士大夫同安缉之谓播告之辞乃秉笔代言非若耳热之歌乃中心所欲也许汜不为陈元龙所礼尝与刘备称之备曰君有国士名望无救世意而求田问舎言无可采何縁当与君语如小人欲卧百尺楼卧君扵地何但上下床之间耶然介甫屡用之求田问舎转无成更觉求田问舎迟读蜀志曰无人语与刘元徳问舎求田意最高又有㳺西霞庵云求田此山下终𣣔忤陈登岂非力𣣔转此一重案欤老杜北征诗云经年至茅屋妻子衣百结恸哭松声回悲泉共幽咽平生所娇貌颜色白扵雪见爷背面啼垢腻脚不袜方是时杜方脱身于万死一生之地得见妻児其情如是洎至秦中则有晒药能无妇应门亦有児之句至成都则有老妻忧坐痺㓜女问头风之句观其情悰巳非北征时比也及观进艇诗则曰昼引老妻乗小艇晴看稚子浴清江江村诗则曰老妻画𥿄为棋局稚子敲针作钓钩其优㳺愉恱之情见扵嬉戯之间则又异扵在秦中时矣白乐天作八渐偈云苦旣非真悲亦是假则世间悲欢人我必能忘情始宪宗欲以乐天为刺史王涯以资浅为言遂得江州司马及涯败作诗快之有当君白首同归日是我青山独徃时之句李徳𥙿扵乐天不见有隙徳𥙿贬崖州亦作三絶快之其一篇云乐天尝任苏州日要勒须教用礼仪从此结成千万恨今朝果中白家诗盖尝以唐史攷之乐天卒扵㑹昌之初武宗时也而徳𥙿之贬乃在宣宗大中年则徳𥙿之贬乐天死巳乆非乐天之诗明矣以是凖之快王涯之句恐亦未必然也西伯将出猎卜之曰所获非龙非彲非虎非罴所获覇王之辅扵是果遇太公扵渭水之阳载与俱归此司马迁之说也文王至磻谿见吕尚钓钩得玉璜刻曰姬受命吕佐检徳合于今昌来提此尚书大传之说也太公钓扵滋泉文王得而王此吕不韦之说也吕望年七十钓扵渭渚初下得鲂次得鲤刳腹得书书文曰吕望封扵齐此刘向之说也太公避纣居东海之濵闻文王作兴曰盍归乎来由文王至于孔子五百有余歳若太公望则见而知之此孟子之说也是数说者皆言天产英辅以兴周盖非碌碌佐命者之可拟而司马迁乃摭或者之论谓西伯拘羑里散宜生闳夭招吕尚求羙女竒物献扵纣而赎西伯西伯旣脱三人有隂谋脩徳以倾商政此岂所以待太公也㢤欧阳詹云论兵去商虐讲徳兴周道屠沽未遇时何异斯川老余比赴官宜春扵夀昌道中见壁间题一诗云渔翁何事亦从戎变化神竒抵掌中莫道直钩无所取渭川一钓得三公一以为倾商政一以为钓三公皆非知圣贤者李太白至邯郸登城楼诗云提携袴中児杵臼及程婴空孤献白刄必死耀丹诚是有取扵二子甚重袴中児谓赵武也然司马迁作赵晋二世家自相矛盾左氏所书又复不同将何以取信扵后世耶晋世家之说曰景公十七年诛赵同赵括令庻子武为后赵世家之说曰景公三年屠岸贾攻赵朔杀赵括等朔同友人程婴匿赵武于山中至十五年景公有议立赵武左氏之说曰鲁成公八年六月晋讨赵同赵括武从姬畜于公宫以其田与祁奚韩厥言扵晋侯曰成季之勲宣孟之忠无后为善者惧矣乃立武而反其田按成公八年即晋景公十七年也或云匿武扵山中或云畜武扵宫中或云十五年而后立武或云未踰月而立武皆未知所㩀也扬雄之迹曲謟新室议之者衆矣此置而不论雄之心如何㢤观法言之书似未明乎大道之㫖也王荆公乃深许之何耶诗云寥寥邹鲁后于子独先觉又云懦者陵夷此道穷千秋止有一杨雄又云道眞沉溺九流浑独泝頽波讨得源又云子云平生人莫知知者乃独称其辞今尊子云者皆是得子云心亦无㡬是亦圣人许雄也东坡谓雄以艰深之辞浅易之说与公矛盾矣百家诗话总龟后集卷之十五增修诗话总龟增修诗话总龟前卷十六増修诗话总龟卷之十六留题门松江新作长桥制度宏䴡前世所未有苏子羙长桥对月云云头熖熖开金饼水面沉沉卧彩虹时谓此桥非此句雄伟不能称也子羙兄舜元字才翁诗律遒劲而独罕传与子羙紫阁等聮句无愧韩孟恨不尽见之李古少贫贱一举成名不二十年自副枢宻除本州刺史有登祝融峰云欲上祝融峰先登古石桥凿开巇崄处取路到丹霄陈谊吉州人题螺江庙云庙里杉松萧飒风庙前江水碧溶溶凭䦨不见当时事落日逺山千万重太平兴国中史舘学士张齐贤出爲本道转运使至其庙覧留题诗牌甚多俱打去独留谊诗方知名郢中寺壁有郑文寳诗亲笔寒食访僧舎云客舎愁经百五春雨余溪寺緑无尘金花何䖏秋千皷粉颊谁家鬪草人水上碧桃流片叚梁间归燕语逡廵高僧不饮客携酒来劝先朝放逐臣章碣题焚书坑云竹帛烟销帝业虚昔年曾是祖龙居坑灰未冷山东乱刘项元来不读书舒州三祖山因芟薙萝蔓峭壁间得诗乃杜牧之金陵怀古云玉树歌残王气终景阳兵合戍楼空楸梧逺近千官冡禾黍高低六代宫石燕拂云晴亦雨江豚吹浪夜还风英雄一去豪华尽惟有江声似洛中范文正謪睦州过严陵钓䑓作诗曰汉包六合网英豪一箇冥鸿惜羽毛世祖功臣三十六云䑓争似钓䑓高繁知一闻乐天将过巫山先于神女祠粉壁大书曰忠州太守今才子行到巫山必有诗为报髙唐神女道速排云雨待清词白公见诗邀知一曰刘夣得理白帝欲留一诗于此怯而不敢罢郡经过悉去诗千余首只留四篇沈佺期曰巫山高不极合沓状竒新闇谷疑风雨幽崖若鬼神月明三崃晓潮落九江春爲问阳䑓客应知入夣人王无竞曰神女向高唐巫山下夕阳徘徊作行雨婉娈逐荆王电影江前落雷声崃外长霁云无处所䑓舘峙苍苍李端曰巫山十二峰皆在碧虚中回合云藏日霏㣲雨带风猿声寒渡水树色逺连空愁向高唐去千秋见楚宫皇甫冉曰巫崃见巴东迢迢出半空云藏神女舘雨到楚王宫朝暮泉声落寒暄树色同清猿不可聴偏在九秋中金陵赏心亭丁晋公建也秦淮絶致公以家藏袁安卧雪图张扵其屏乃唐同昉笔经十四守无敢觊觎者后爲太守窃去以凡笔画芦鴈易之王宻学琪来作守登临赋诗曰千里秦淮在玉壶江山清䴡壮呉都昔人巳化辽天鹤旧画难㝷卧雪图冉冉流年去京国萧萧华髪老江湖残蝉不㑹登临意又噪西风入座隅此诗乃窃窃画者萧斧也苏州崑山县惠聚寺殿基乃鬼神一夕砌成殿中有僧繇画龙每因风雨夜腾趠波涛伤田害稼郷人患之僧繇再画一鎻锁之仍画一钉钉其锁至今人扪其钉头尚隐隐唐干宁𥘉呉都崔融善五言题惠聚云人莫嫌山小僧还爱寺灵殿高神气力龙活客丹青丁晋公旧有园在保康门外园内有仙逰亭仙游洞与道士刘遁徃来遁作仙游亭诗赠公云屡在仙逰亭上醉仙游洞里杳无人他时鸣鹤归沧海同看蓬莱岛上春公莫晓其诗后公南迁遁徃见公于崖方思其诗知爲异人也洪州西山与滕王阁相对过客多留诗有僧覧之告郡守曰诗无佳者何不去之守愕然曰能作佳句乎因爲诗曰洪州太白方积翠倚穹苍㡬夜碍新月半江无夕阳真州即扬州之杨子县古白沙镇也祥符中丁晋公铸圣祖天尊像遂爲真州有仪真观西一水萦廻南入大江号曰胥浦一日三潮俗云子胥解剑渡江之所观之记载使者以像在舟日方午潮水忽至今有午潮张芸叟有诗云闻说仙郷接瀬郷闲诗侣礼虚皇三潮寳派通前浦万叶灵杉蔽蜀岗天地杳冥供㵼像江山回合助灵祥五云送入蓬莱岛留与人间作道塲金陵昇元寺即瓦棺寺也在城西隅前瞰江面后踞崇岗最为古迹累经兵火略无彷彿李氏时昇元阁犹在乃梁时故物高二百四十尺太白所谓日月隐檐楹也瓜州渡杨子桥介于江淮之冲南之潇湘北走秦壠咸此取道古诗云杨子江头杨柳春杨花愁杀渡江人数声羗笛离亭晚君向潇湘我向秦元稹相㢘问东浙七年因题东武亭曰役役闲人事纷纷碎簿书功夫两衙留滞七年余病痛梅天发亲情海岸踈因循归未得不是恋鲈鱼卢简夫侍御曰丞相不恋鲈鱼为好鑑湖春色春色谓刘采春陈希夷题西峰云为爱西峰好吟头尽日昻巖花红作阵溪水緑成行几夜碍新月半江无夕阳寄言嘉遯客此䖏是仙郷陈希夷题华山云半夜天香入巖谷西风吹落岭头莲空爱掌㾗侵碧汉无人曾叹巨灵仙王仲仪镇真定惠爱在人罢日攀辕卧辙不得去题村寺曰寛勐三年无枉理公私兼济不欺心如今受代朝天去遮路人人泪满襟裴晋公赴敌淮西题名于华岳之阙门大顺中戸部侍郎司空图以一絶之云岳前大队赴淮西从此中原息战石阙莫教苍藓上分明认取晋公题开元𥘉郑瑶经慈恩寺题云岸与恩同广波将慈共深涓涓劳日夜长似下流心郴州城东有山高秀神仙苏耽脩真之所唐封爲苏仙山观有泉名曰橘泉元结诗曰灵橘无根井有泉世间如夣又千年郷关不见重归鹤姓字今爲第几仙风冷露坛人悄悄地闲荒径草绵绵如何蹑得苏君迹白日霓旌拥上天沈彬诗曰眼穿林罅见郴州井里相逢侧局楸味道不来闲䖏坐劳生更欲㡬时休苏仙宅古烟霞老义帝坟荒艹木愁千古是非无䖏问夕阳西去水东流郑毅夫题呉江长桥云挿天蝃蝀玉腰阔跨海鲸鲵金背高祝融留题甚多谢元云云幽岩滑风梳古木香僧栖岩云闲云四边尽浮世一齐低罗隐题金山云老僧斋罢关门睡不𬋩波涛四面生孙山云结字孤峰上安禅巨浪间亦可亚张祐诗润州甘露寺有三贤亭乃刘备孙权曹操㣲时尝㑹此罗隐诗云汉鼎未分聊把手楚醪虽羙肯同心过者心服焉衡州耒阳有杜甫祠过客题诗多矣欧阳文忠公独称徐介之诗云来接汨罗水天心知所存故教工部死来伴大夫魂流落同千古风骚共一源消凝伤徃事斜日隐頽垣畿邑扶沟有白鹤观苏才翁子羙壁间留题二絶周元郎中知是邑爱之作诗纪其羙公卿知者韩诗最佳诗云二苏遗迹匿仙局贤宰重来爲发明字乆半随风雨駮气豪犹入鬼神惊直疑鸾鳯骞云去不假江山到地清人对盛时须自勉酒豪颠艹尚垂名三闾大夫屈平字灵均沉沙之䖏汨罗江在岳州境内正庙以渔父配享唐末有洪州衙前军将忘其姓名题一絶云苍藤古木几经春旧祀祠堂小水濵行客谩陈三酹酒大夫元是独醒人自后能诗者不敢措手唐东京政平坊安国观明皇朝玉真公主所建女冠多上阳退宫嫱卢尚书有诗云夕照纱窓起暗尘青松遶殿不知春请看白髪诵经者半是宫中歌舞人剧谈録唐相叚文昌家江陵少以贫窭脩进常患口食不给每聴曾口寺钟輙诣谒食爲寺僧所厌自此乃斋后扣钟冀其晚屇而不逮食后入登台座出连大镇拜荆南节度使诗题曾口寺云曾遇阇黎饭后钟盖爲此怀素䑓在郡东五里横陇之上唐开元中有僧怀素居是䑓学者因谓之怀素䑓今有墨池笔冢存焉裴说有题怀素䑓歌云我唿古人名鬼神侧耳聴杜甫李白与怀素文星酒星艹书星永州东郭有竒恠笔冢墨池遗迹在笔冢低低高似山墨池浅浅深如海我来恨不巳争得青天化为一张𥿄高声唤起怀素书搦管研朱点湘水欲归家重叹嗟眼前有三箇字枯树槎乌梢蛇墨老鵶白沙驿在永州一百二十里祁阳县下临湘水西岸门外有亭以形胜尽在此也开寳𥘉左𥙷阙刘能奉诏之九嶷维舟于此留诗云窓外秋声湘瑟怨槛前竹色楚㠶飞又云懒向九嶷𡵨路望渡头云雨正霏霏法华寺在永州东南一里高阜之上城郭岗峦交相掩映唐咸通中有陀头蒋氏爱其地乃拖钳行丐获金帛鉅万以创寺焉名士无不留咏沈彬云地隈一水廵城转天约群山附郭来又孟賔于匝地人家凭槛见逺山秋色卷帘看可谓尽其状朝阳岩在永州城西南一里余元结所名也以其东向日先照故名杜陵有歌云朝阳岩下潇水深朝阳洞中寒泉清零陵城郭夹潇岸岩洞幽竒当郡城荒芜自古人不见零陵徒有先贤传水石爲娯安可忘长歌一曲留相劝又有牛丛诗云蹑石攀萝路不迷晓天风好浪花低洞名独占朝阳号应有梧桐待鳯栖潇水在永州西三十歩自道州营道县九嶷山中亦名营水湘水在永州北十里出自桂林海阳山中经灵渠北流至零陵北与潇水合二水皆清泚一色高秋八九月虽文余可以见底自零陵合流谓之潇湘经衡阳抵长沙入洞庭秦韬玊有诗云女娲罗裙长百尺搭在湘江作山色又云岚光楚岫和空碧秋气湘江到底清沈彬湘江行云数家鱼网踈云外一岸残阳细雨中僧齐巳潇湘诗云二水逺难论从离到坎奔冷穿千嶂陏清过几州门又云月来无夜底云度见秋痕何㳙有诗云鴈影数行秋半逢渔歌一声夜深发皆曲尽其妙浯溪在永州北百余里流入湘江溪水石竒絶唐上元中容𬋩经畧使元结罢任居焉以所着中兴颂刻之崖石颜真卿书结复爲浯䑓石堂西峰四厌亭铭皆刻于石崖上皇朝干徳中左𥙷阙王伸知永州维舟于此留诗云湘川佳致有浯溪元结雄文向此题想得后人难以继高名长与白云齐淡塘在永州北三十里其水有九十九源昔有居人文潭好农务谷乃筑塘以灌田百姓利之立碑纪其功覇国时碑犹在塘中长兴初黄损爲永州团练副使耴爲别丛有诗曰傍水野禽通体白饤盘山果半边红损去爲居民刘氏所有鵞羊山在长沙县北二十里本名东华山亦谓之石寳山上有仙坛丹灶湘中别记云昔郡人成君平年十五兄使牧鵞羊忽遇一仙翁相将入此山兄后㝷至山中见君平因问所牧鵞羊何在弟拍白石曰此是也遂驱起令随兄去旬日却还山下复化为石今犹存焉因名此山为鵞羊山毕田诗云羽客何年此錬丹尚留空灶镇孱颜云中鸡犬仙应逺山下鵞羊石转顽湘渚几因沧海变辽城无复令威还何年仙驭还来此尽遣飞腾上九关醉郷湘中别记云后汉时有人在此郷忽然醉经三昼夜始醒犹有酒气言与天神共饮乃尔后任阳羡令每言岁之丰俭无不验俄亦仙去毕田诗云三宿酣神酎郷名因此唿山中千日者自合是仙都水帘朱陵洞口有泉自洞而去巨石横峻壁立千仭一派飞下如纹帘之状毕田诗云洞门千尺挂飞流玉碎珠聮冷喷秋今古不知谁卷得緑萝为带月为钩凝碧在南岳石桥上毕田诗云四面山屏叠万重古岚浓翠锁寒空清秋独倚危䦨立身在琉璃世界中掷钵峯湘中山水记云昔惠思禅师居般若䑓尝掷钵乗之赴陈帝召毕田诗云应将钵渡鬪神通掷去乗将赴帝宫争似岭头提不起于今相续阐真风石霜山寺南在熘阳县南八十里有崇胜禅寺昔普㑹禅师居衆千余名其堂曰枯木盖取其晏寂也㢘使丞相裴公尝亲枉大斾诣之尽留玉环象笏在此迄今存焉毕田诗云石上泉华喷勐霜境竒因此辟禅坊使君环笏留何用枯木千余满一堂大哀洲在湘隂县西三十里图经云昔舜南狩二妃㝷之至此而闻舜葬于九嶷博物志云舜崩扵苍梧二女以涕挥竹竹尽成斑毕田诗云玉辇南廵去不还翠娥望㫁楚云间波寒剰写哀絃怨露冷偏滋泪篠斑一水盈盈伤逺目九峰惨愁颜荒洲千古凄凉地半掩空祠向暮山神鼎山在湘隂县东北絶顶有丹井于此获药鼎及巨人迹云神仙所履之迹因此名为神鼎故毕田诗云玊趾分明印絶巅药成仙去几千年深藏寳鼎今方出合得丹经与世传香水湘中别记云在县郭内其水甚香若合余水即变昔年尝贡此水民多困弊至齐末以来因废罢以板覆之上起塔今犹存湘郷本谓之湘香盖由此而名列子曰壶顶有口名曰滋穴其水涌出名曰神瀵臭过椒兰味过醪醴毕田诗云坎上浮图巳拂天椒兰余馥尚依然九重无复脩常贡空有香名与邑传邓峰永庵主南禅师法子鲁直恨不识有自庆者事永甚乆即以庆主黄龙丛林于庆改观及与语多解体山谷过永庵题曰夺得胡児马便休休嗟李广不封侯当时射杀南山虎仔细看来是石头东坡爱西湖诗曰若把西湖比西子淡粧浓抹也相冝余宿孤山下读林和靖诗句句皆西湖写生特天姿自然不施铅华耳作诗书壁曰长爱东坡眼不枯解将西子比西湖先生诗妙真如画为作春寒出浴图前軰访人不遇不书壁东坡作行说不肯书牌恶其特地只书壁耳候人未至则扫墨竹荆公访一高士不遇题曰墻角数枝梅凌寒独自开遥知不是雪为有暗香来潘大临工诗山谷尤喜之谢无逸以书问有新作否荅曰秋来景物件件是佳句恨爲俗气所蔽昨日满林风雨起题壁曰满城风雨近重阳忽催租人至遂败意止此一句奉寄闻者咲其迂阔诗话总龟卷之十六增修诗话总龟后集后卷十六百家诗话总龟后集卷之十六评史门孔子谓寗武子邦有道则知邦无道则愚其知可及也其愚不可及也所谓及者继也非企及之及谓寗武之愚而后人不可继尔居乱世而愚则天下涂炭将孰拯屈原事楚懐王不得志则悲吟泽畔卒从彭咸之居究其初心安知拯世之意不得伸而至扵是乎贾生谪长沙傅渡湘水爲赋以吊之所遣之时虽与原不同盖亦原之志也白乐天咏史诗乃谓士生一代间谁不有浮沉良时真可惜乱世何足钦乃知汨罗恨未抵长沙深信如乐天言则是以乱世爲不拯也而可乎议者谓谊所欲爲文帝不能用者为钝鈆刀为铦斡弃周鼎寳康瓠兮观此是有憾于綘灌东阳者虽然勃也婴也敬也皆素有长者之誉必不肯害贤而利已楚汉春秋别有綘灌岂其是耶永和中王羲之脩禊事扵㑹稽山隂之兰亭群贤毕至少长咸集序以谓虽无丝竹管絃之盛一觞一咏亦足以畅叙幽情则当时篇咏之传可攷也今观羲之谢安谢万绰孙统王彬之凝之肃之徽之徐丰之袁峤之十有一人四言五言诗各一首王丰之元之藴之涣之郄昙华茂庾友虞说魏滂谢绎庾藴孙嗣曹茂之华平桓伟十有五人或四言或五言各一首王献之谢瑰卞迪卓髦羊模孔炽刘宻虞谷劳夷石绵华耆谢藤王儗吕系吕本曹礼十有六人诗各不成罚酒三觥谢安五言诗曰万殊浑一象安复觉彭殇而羲之序乃以为一死生为虚诞齐彭殇为妄作盖反谢安一时之语而或者遂以为未逹此特未见当时羲之之诗尔其五言曰仰视碧天际俯瞰緑水濵寥閴无涯观寓目理自陈大矣造化功万殊莫不均群籁虽参差适我无非亲此诗则岂未逹者耶史载献之尝与兄徽之操之俱诣谢安二兄多言献之寒温而已旣出客问优劣安曰小者佳吉人之词寡以其少言故知之今王氏父子昆季毕集而献之之诗独不成岂亦吉人之词寡耶景祐中稽太守蒋堂修永和故事尝有诗云一派西园曲水声水邉终日㑹冠缨㡬多诗笔无停缀不似当年有罚觥盖为献之等发也㑹稽临安金陵三郡皆有东山俱传以为谢安携妓之所按谢安本传初安石寓居㑹稽与王羲之许珣攴遁逰处被召不至遂栖迟东土唐裴冕与吕渭等鑑湖聮句有兴衰还㝷戴东山更问东此㑹稽之东山也本传又云安石尝徃临安山中坐石室临濬谷悠然叹曰此与伯夷何逺今余杭县有东山东坡有逰余杭东西岩诗注云即谢安东山所谓独携缥缈人来上东西山者是也此临安之东山也夲传又谓及登台辅扵土山营墅楼舘林竹甚盛每携中外子姪㳺集今土山在建康上元县崇礼郷载建康事迹云安石扵此拟㑹稽之东山亦号东山此金陵之东山也李白有忆东山二絶不到东山乆蔷薇㡬度花白云他自散眀月落谁家我今携谢妓长笑絶人群欲报山东客开关扫白云不知所赋者何处之东山也陈轩乃録此诗扵金陵集中将别有所㩀耶南史载宋刘勔经始钟岭以爲栖息亦号东山金陵遂有两东山矣韩愈自监察御史贬连州山阳令所坐之因传记各异唐书本传谓上䟽论宫市徳宗怒故贬李翺行状谓爲倖臣所恶故贬皇甫湜作神道碑谓正元十九年关中旱饥公请寛民徭专政者恶之故贬按文公集宫市之䟽不传而文公歴官记及年谱以谓京师旱民饥诏蠲租半有司徴求反急愈与同列上䟽言状为幸臣所谗幸臣者李实也予考退之自连山移江陵诗云孤臣昔放逐泣血追愆尤汗漫不省识恍如乗桴浮或自疑上䟽上䟽岂其由则所坐之因虽退之犹疑之也集中有上京兆李实书盛称其能曰愈来京师所见公卿大臣未有赤心事上忧国如阁下者又云今年以来不雨者百余日种不入土而盗贼不敢起谷价不敢贵老姦宿贜销缩摧沮亹亹百余言皆叙其敬慕之意其后实出为华州又有书云愈扵乆故㳺从之中蒙恩奖知遇最厚无与比者愈为实所谗不应此书拳拳如是及观江陵涂中诗云同官尽才俊偏善柳与刘或虑语言洩传之落冤仇又岳阳别窦司直云爱才不择行触事得谗谤前年出官日此祸最无妄又和张十一忆昨行云伾文未揃崖州炽虽得赦宥常愁猜近者三奸悉破碎羽窟无底幽黄能眼中了了见郷国知有归日眉方开又有永正行以快伾文之贬其末云郎官清要为世称荒郊僻野嗟可矜具书目见非妄徴嗟尔旣徃冝为惩则知阳山之贬伾文之力而刘李下石为多非为李实所谗也韩偓香奁集百篇皆艶词也沈存中笔谈云乃和凝所作凝后贵悔其少作故嫁名于韩偓尔今香奁集有无题诗序云余辛酉年戯作无题诗十四韵故奉常王公内翰吴融舎人令狐涣相次属和是歳十月一旦兵起随驾西狩文藁咸弃丙寅岁在福建有苏暐以藁见授得无题诗因追咏旧时阙忘甚多予按唐书韩偓传偓尝与崔嗣定䇿诛刘季述昭宗反正为功臣与令狐涣同为中书舎人其后韩全诲等刼帝西幸偓夜追及鄠见帝恸哭至鳯翔迁兵部侍郎天祐二年挈其族依王审知而卒以纪运图攷之辛酉乃昭宗天复元年丙寅乃哀帝天祐二年其序所谓丙寅岁在福建有苏暐授其藁则正依王审知之时也稽之于传与序无一不合者则此集韩偓所作无疑而笔谈以为和凝嫁名于偓特未攷其详尔笔谈云偓又有诗百篇在其四世孙奕处见之岂非所谓旧诗之阙忘者乎汉史载韩信教陈狶反有挈手歩庭之议且曰吾为公从中起汉十年狶果反高祖自将兵出张文潜曰方是时萧相国居守而信欲以乌合不教之兵从中起以图帝业虽使甚愚必知无成信岂肯出此㢤故其诗曰陈侯乃中起不思萧相在咸阳又一诗云平生萧相真知已何事还同女子谋则又责萧相不为信辨其枉也余观班史吕后与萧相谋诈令人从帝所来称狶巳破群臣皆贺相国绐信曰虽病强入贺信入吕后使武士縳信斩之则斩信者相国计也纵使其枉相国其肯爲辨之㢤信死则刘氏安不死则刘氏危相国岂肯以平日相善之故而悮社稷大计乎文潜后有一絶云登坛一日冠群雄钟室仓皇念蒯通能用能诛谁计䇿嗟君终日媿萧公汉成帝时张禹用事朱云对上曰臣硕赐尚方斩马劒㫁佞臣一人以厉其余上问谁也对曰安昌侯张禹上大怒曰居下讪上罪死不赦御史将云下云㧞殿㩜折曰臣硕从龙逢比干逰于地下如云者可谓忠直有余矣后世思其人而不可得则作爲韵语以声其羙肃宗时元载用事故杜子羙诗云千载少似朱云人至今折槛空嶙峋武后时传㳺艺用事故卢照邻诗云昔有平陵男姓朱名阿㳺愿得斩马剑先㫁佞臣头言当时立朝之士不能如云以二人之恶而告扵上也若二人者奸䛕百倍张禹矣腥臊之血岂足以汚尚方之剑乎朱景文云朱㳺英气凛生风殡死危言悟帝聪殿槛不脩旌直谏安昌依旧汉三公信乎去佞如㧞山也五王之诛二张也张柬之启其谋桓彦范任其事敬晖崔元暐袁恕巳各效其力坐使天后还政中宗即阼诚爲社稷之竒勲然尚有可恨者焉薜季昶劝除武三思彦范軰岂不知中宗非刚㫁之主乎彼之意以爲三思方烝乱韦氏而中宗孱懦一聴其所爲苟诛三思必不利扵巳故不肯诛耳不旋踵而自罹杀身之祸实自取之也张文潜云繋狗不繋首反噬理必然智勇忽迷方脱匣授龙泉区区薛季昶先事仅能言留祸启临淄败谋岂非天高祖大风之歌志气慷慨规模宏逺凛凛乎巳有四百年基业之气史记乐书谓之三侯章令沛得以四时歌舞宗庙盖欲使后之子孙知其祖创业之勤不可怠扵守成尔武帝秋风词瓠子歌已无足道及为赋以伤悼李夫人反覆数百言绸缪恋嫪扵一女子其视高祖岂不愧㢤艺文志上自造赋二篇其一不得而见耶百家诗话总龟后集卷之十六增修诗话总龟增修诗话总龟前卷十七增修诗话总龟卷之十七纪实门仁宗正月十四日御楼遣中使传宣从官曰朕非好逰观与民同乐翌日蔡君谟献诗云髙列千峰寳炬森端门方喜翠华临宸逰不为三元夕乐事还同万衆心天上清光留此夜人间和气阁春隂要知尽庆华封祝四十余年惠爱深李叅少有吏材仁宗竒之殿柱题其名有䌓剧人所避者必用叅自将作监簿擢至右丞枢宻直学士元丰中卒李师中以诗弔之曰当年殿柱题名处岭南谓村市为墟柳子厚诗云青箬褁塩归洞客緑荷包饭趂墟夏文庄謪守黄州时龎颕公爲郡掾文庄识之优待颕公有病意谓不起文庄亲视之曰异日当爲贫宰相亦有年夀疾非所忧颕公曰宰相岂得贫耶文庄曰一等人中贫尔故颕公作退老诗曰田园贫宰相图史冨书生张侍郎师钖年八十有喜子登苐诗曰御榜今朝至见名心始安尔能俱中苐吾遂可休官贺客留连饮家书反覆看世科虽不继得慰二亲难张氏常有中甲科者故有世科之语张退传文懿士逊赵少保叔平槩张枢相昇皆夀八十六陈丞相文惠尭佐夀八十二杜丞相正献衍夀八十一冨丞相文忠弼夀八十文惠致政退传诗曰青云𡵨路逰将遍白髪光隂得最多天圣中李康靖公若谷庆暦中邯郸公淑皆知滑州后八年审言又知前此邯郸公迎康靖公到滑康靖题诗扵州廨曰滑守如今是世官阿戎出守自金銮郡人莫讶留题别孙息期同住此看后审言刋石纪其事同前元丰𥘉王伸效王建作宫词百首献之颇有意思诗云太皇生日最尊荣献夀宫中未五更天子捧觞仍再拜寳慈侍立到天明寳慈皇太后宫名太后幸景灵宫驾前露面双童女诗曰平明綵仗幸灵宫紫府仙童下九重整顿珑璁时住马画工闇地貌真容张九龄在相有謇谔匪躬之诚明皇怠于政事李林甫隂中伤之方秋明皇令高力士持白羽扇赐焉九龄作归燕诗贻林甫曰海燕何㣲眇乗春亦暂来岂知泥滓贱只见玉堂开繍户时双入华轩日㡬廻无心与物竞鹰隼莫相猜林甫知其必退恚怒稍解叚文昌广郡县人父以卖油爲业生而多智长亦有文常跨驴行郷里笑之三十年间衣锦归蜀蜀人赠诗曰昔日骑驴学忍饥今朝忽着锦衣归等闲画虎驱红斾可畏登龙入紫㣲冨贵不由公祖觧文章生得羽毛飞广郷再去应惆怅犹有江邉旧钓矶罗史君向庐州人不事产业以至困穷常投福泉寺随僧饭而巳其学未尝废二十年间持节归郷里及境至僧房书壁曰二十年前此布衣鹿鸣西上虎符归行时賔从过前事到䖏松杉长旧围野老共遮官路拜沙鸥遥认隼旟飞春风一宿琉璃殿惟有泉声惬素机雷州及海外琼崕多香木夷民以为槽饲鸡犬郑文寳诗曰沉檀香植在天涯贱等荆衡水面槎何必爲槽饲鸡犬不如煨烬向豪家建州山水竒秀剏寺落落相望伪唐建安寺三百五十一建阳二百五十二浦城一百七十八崇安八十五松溪四十一关隷五十二仅千区杜牧江南絶句云南朝四百八十寺谓是也刘经为虏政事舎人来奉使路中有野韭可食味絶佳作诗云野韭长犹嫩沙泉浅更清张弘靖三世掌纶诰秉钧轴杨巨源诗云伊陟无闻祖韦贤不到孙时称其善与张家说家门巨源燕居吟咏年老得疾头数揺人言吟咏习成诗史张镐少有大志逰京师未始知名嗜酒跌宕人有邀之筞杖而徃大醉即归言不及世务杨国忠荐为右拾遗不二年由諌议大夫擢中书侍郎平章事杜少陵云张公一生江海客身长九尺须眉苍召起遄遇风云会扶颠始知筹䇿良正谓镐王元之出守黄州时苏易简牓下放孙何等三百五十八人奏曰禹偁禁林宿徳累为迁客飘泊可念臣欲令牓下诸生罢集缀马送于郊奏可送过四短亭诸生列拜于官桥元之口占一絶付状元为我深谢苏公其诗云缀行相送我何荣老鹤乗轩愧谷莺三入承明不知举看人门下放诸生时诸亲友观望不敢私近惟窦元賔执手于合门曰天乎天乎得非命欤公以诗谢其略曰惟有南宫窦员外为余垂泪合门前文潞公居伊洛日年七十八同时中散大夫程朝议大夫司马旦司封郎中致仕席汝言皆年七十八尝为同甲之会各赋诗潞公诗曰四人三百十二岁况是同生甲午年占得梁园为赋客合成商岭採芝仙清谈亹亹风生席素髪飘飘雪满肩此㑹从来诚未有洛中应作画图传荆公罢相知金陵有诗曰投老归来一幅巾君恩犹许备藩臣芙蓉堂下䟽秋水聊与龟鱼作主人再罢相以㑹灵观使居钟山又作诗曰乞得胶胶扰扰身江湖波浪替埃尘只同凫鴈为闲侣不与龟鱼作主人荆公初拜相以未谢坐阁中不见客一二门生侍坐但见颦蹙不言徐题诗于窓曰霜筠雪竹钟山寺投老归欤寄此生放笔而起人莫测其意国朝内相服金带朱衣一名前引两府则金毬文带佩鱼朱衣二人谓之重金望两制乆者则曰眼前何日赤腰下㡬时黄望两府乆者则曰眼赤何时两腰黄甚日重熈宁中高䴡使人至京师求王平甫诗有㫖令京尹元厚之抄録以赐厚之自诣平甫求新着平甫以诗戯之曰谁使诗仙来鳯沼欲传贾客过鸡林福唐有老妪当垆有举子谓妪曰吾能与尔致数十千乃令妪作酒帘题曰下临广陌三条阔斜倚危楼百尺高太守王祠部逵见之大喜唿姬与钱五千酒一斛盖诗乃王公咏酒旗诗平生最得意者大社二祭多差近臣王禹玉在两禁二十年熈宁间爲翰林学士复被差题诗于齐宫曰邻鸡未动暁骖催又向灵坛饮福盃自笑治聋知不足明年强徤更重来关右人或作京师语音俗谓之獠语士大夫亦然有太常博士杨献民河东人时鄜州脩城差望青砍木作诗寄僚友曰县官伐木入烟萝匠石须材尽日磨盖以郷音唿忙爲磨也士人而狥俗不典可笑魏仲先赠莱公诗曰有官居鼎鼐无宅起楼䑓仁宗即位北使至赐㝠惟两府预焉北使歴视坐中问译者曰孰是无宅起楼䑓相公丁晋公令译者曰南方须大臣镇抚㓂公抚南夏非乆即还元㣲之自㑹稽拜尚书左丞到京未逾月出武昌诗赠夫人裴氏曰穷冬到郷国正岁别京华自恨风尘眼看他逺地花碧幢还照耀红粉莫咨嗟嫁得浮云婿相随即是家夫人答曰使门𥘉拥节御苑栁丝新不是悲殊命惟愁别近亲黄鹂啼古木朱履从清尘想到千山外沧江正暮春正元中李挚以宏词振名与李行敏同姓同年登第又同岁及同门挚答行敏诗曰因縁三纪异契分四般同武宗怒一宫嫔谓栁公权曰得学士一诗当释之遂进诗曰不忿前时悮主恩巳甘寂寞守长门今朝却得君王顾重入椒房拭涙㾗柳公权从事未央宫文宗谓曰有一喜事邉上赐衣乆不时今年二月巳给公可贺我以诗公权进诗曰去岁虽无战今年未得归皇恩何以报春日得春衣严续仆射请韩熈载爲父撰神道碑珎货外仍辍一姬为润笔韩受姬及文成但叙谱系品秩及薨葬哀赠之典而巳续嫌之乃封还意其改窜熈载亟以歌姬并珎赠还之姬登车书一絶于泥金双带云风柳摇摇无定枝阳䑓云雨夣中归他年蓬岛音尘㫁留取尊前旧舞衣同前雄州安抚都监称宣事云虏中好乐天诗闻虏有诗云乐天诗集是吾师白乐天一举登第作诗曰慈恩塔下题名处十九人中最少年时年二十七大和二年崔郾侍郎东都放牓西都过堂杜紫㣲第五人登第作诗曰东都放牓未花开三十三人走马廻秦地少年多醸酒却将春色入关来寳暦中杨嗣复相具庆下继放甲榜时无仆射自东洛入觐嗣复率生徒迎于潼关宴于新昌里第元白在焉皆即席赋诗杨汝士诗后成元白覧之失色诗曰隔座应须赐御屏尽将仙翰入高冥文章旧价留鸾掖桃李新隂在鲤庭再岁生徒陈贺宴一时良史尽传馨当时䟽傅虽云盛讵有兹筵醉醁汝士是日大醉归谓诸子曰今日压倒元白何扶大和元年登第明年再捷以一篇寄同年曰金榜题名墨尚新今年依旧去年春花开每𬒳红粧问何事重来只一人紫阁山老僧文聪说晏相来逰山狝猴万数遍满山谷僧言未尝如此之多晏诗㝷添猕猴之句王沂公与李文定公连榜取殿魁又相继秉钧轴文定镇并门公均劳逸本郷作诗寄之略曰锦幖得隽曾相继金鼎调元亦荐更并土児童公再见会稽幢绂我先荣或曰如此名实何由企及潘阆在舒州灊山寺为行者题诗钟楼云遶寺千千万万峰顽童趂暖贪春睡忘却登楼打晓钟孙仅为郡官见诗曰此潘逍遥也告寺僧唿行者潘已亡去贡父诗话越州鳗井在应天寺井在一盘石上高数丈井才方数寸乃一石窍也深不可知徐浩诗云深泉鳗井开即此也其来亦逺鳗时出逰人取之置衣䄂间了无惊猜如鳗而有鳞耳其大尾有刄迹相传黄巢曾以剑砍之凡鳗出必有水旱疫疠之疾郷人以此候之学士院有双鹊尝栖于西轩海棠枝上每学士㑹食必徘徊翔集扵玉堂之上略无惊畏因谓之灵鹊时或鸣噪必有大诏令或宣召之事故眺公见和诗云却闻灵鹊心应喜并予宿直诗云灵鹊先依玉树栖二诗出枢庭集鼎州甘泉寺介官道之侧泉甚佳便于漱酌行客无不留者㓂莱公南迁题东槛曰平仲经此望北阙黯然而行未㡬丁晋公又过题西槛曰谓之酌泉礼佛而去后范讽𥙷之安抚湖北题诗曰平仲酌泉方北望谓之礼佛向南行烟岚翠锁门前路转使高人厌宠荣退傅张懿晚春乗安舆出南薫门缭绕都城逰金明池抵宿诣冝春门入关吏捧牌请官位书云闲逰灵沼送春回关吏何须苦见猜八十老翁无品秩三曾身到鳯池来同前增修诗诂总龟卷之十七乙集终增修诗话总龟后集后卷十七百家诗话总龟后集卷之十七评史门老杜课伯夷幸秀伐木则曰报之以㣲寒共给酒一斛遣信行脩水筒则以浮瓜裂饼以答其恭谨陶渊明告其子则曰輙遣一力助汝薪水之劳此亦人子也可善遇之盖古人之役仆夫其忠厚率如此初学记载王褒买便了爲奴作约使苦作以致聴劵而泪下鼻涕长一尺有不如早归黄陌令蚯蚓鑚额之语其少陵柴桑之罪人㢤建安七子惟刘公干独爲诸王子所亲曹操威熖盖世甄夫人出拜诸人皆伏而公干独平视虽输作而不悔亦可嘉矣故梅圣俞诗云公干才俊或欺事平视羙人曾不起自兹不得爲故人输作左校濒扵死公干尝有赠従弟诗云亭亭山上松瑟瑟谷中风风声一何盛松枝一何劲其寄意如是岂肯少屈扵操㢤末篇又托兴鳯凰有何时当来仪将须圣明君之句则不以圣明待操矣杜甫悲陈涛诗云野旷天清无战声四万义军同日死言房琯之败也琯临败犹持重而中人邢延恩促战遂大败故甫深悲之甫爲右拾遗㑹琯罢相上䟽力救琯肃宗大怒诏三司推问宰相张镐救之获免故洗兵马行云张公一生江海客身长九尺须眉苍盖感其救巳也张无尽孤愤吟云房琯未相日所谈皆臯䕫一朝陈涛下覆没十万师中原巳纷溃老杜尚嗟咨则老杜救琯之章岂亦出扵私情乎郑䖍受安禄山伪命洎贼平与张通王维并囚宣阳里因善尽祈扵崔圆遂得免死老杜所谓今如罝中兎子云识字终投阁是也及䖍贬台州有诗云可念此公懐直道也霑新国用䡖刑如䖍者可谓之怀直道乎当是爱私之言尔八哀诗亦云反覆归圣朝点染无涤荡老蒙台州掾泛泛浙江桨盖伤之也忘年交谓虽年齿尊㓜不侔而道义可为友也如张鑑之扵陆贽崔廓之扵李谦是巳鲁直云逐贫不去与忘年便以忘年作朋友用盖有来处也老杜过孟仓曹诗云清谈见滋味尔軰可忘年则山谷所用岂苟云乎㢤李白作蜀道难以罪严武其末云所守或匪亲化为狼与豺朝避勐虎夕避长蛇磨牙吮血杀人如麻锦城虽云乐不如早还家则武待白之礼未必优也武与杜甫情好甚厚一朝以饮酒过度而武㡬杀之则不如早还家之说乃白先见之明尔陆畅谒韦臯于蜀郡畅感韦之遇已遂反其词作蜀道易云蜀道易易扵履平地郎基在颕川不置木枕裴潜在兖州不眠胡牀居官清操要当如是白乐天在杭州取天竺片石受代携㱕故其诗曰三年为刺史饮氷复食檗唯向天竺山取得両片石此抵有千金无乃伤清白曁守呉门复取洞庭双石一以攴琴一以贮酒故双石诗有万古遗水濵一朝入吾手之句洎罢府攴琴石遂归履道旧居故作诗云天上定应胜地上攴机未必及攴琴于乎泉石膏肓人士之逸韵若乐天者岂潘子义所谓风流罪过也耶君子为小人诬蔑则其诗怨故寓之于物以舒其愤如朱昼古镜诗所谓我有古时镜初自懐陵得蛟龙犹泥蟠魑魅幸月蚀是也小人旣败君子得志之秋则其诗昌故寓之扵物以快其志如刘禹钖磨镜篇所谓萍开緑池满晕尽金波溢山神妖气沮野魅真形出是也黄子虚作妬佳月篇云狂云妬佳月怒飞千里黒佳月了不嗔曾何汚㓗白攴頥少待之寒光静无迹灿灿黄金盘独照一天碧殆亦二子之意康节三皇吟许大干坤自我宣干坤之外复何言初分大道非常道终有先天永后天作法极㣲难着迹收功最乆不知年若教世上论功业料得更无人在前五帝吟进退肯将天下譲着何言语状雍容衣裳垂处威仪盛玉帛脩时意思恭物物尽能循至理人人自愿立殊功当时何故得如此只被升明类日中三王吟一片中原万里余殆非孱徳所能居夏商正朔犹能布汤武干戈未便驱泽火有名方受革水天无意不成需请观仁义为心者肯作人间浅丈夫五伯吟刻意尊名名愈亏人人奔命不胜疲生灵剑㦸围中活公道货财心里归虽则饩羊能爱礼柰何鸣鳯未来仪东周五百余年内叹息唯闻一仲尼七国吟当其末路尚纵横仁义之言固不听肯为破齐存即墨能胜坑赵尽长平清晨见鬼未为怪白日杀人奚足惊加以苏张掉三寸扼喉其势不俱生嬴秦吟轰轰七国正争筹利害相摩未便休比至一雄心底定其如四海血横流三千賔客方成夣百二山河又变秋谩说罢侯能置守赵高元不是封侯西汉吟秦破山河旧战埸岂期民复见畊桑九千来里开封域四百余年号帝王剥䘮旣而遭莾卓经营殊不念高光当时文物如斯盛城复何由更有隍三国吟桓桓鼎峙震雷音絶唱高踪没处㝷萧皷一方情味畅弓刀万里力难任论兵狠石宁无意饮马黄河徒有心虽曰天时亦人事谁知虑外失良金西晋吟承平未必便无忧安若忘危非善谋题品人才慿雅诮雌黄时事用风流有刀难割公闾腹无木可枭元海头祸在夕阳亭一句上东门笑浪悠悠十六国吟溥天之下号寰区大禹曾经治水余衣到敝时多虮蝨瓜当烂处足䖝蛆龙章夲不资狂㓂象魏何尝荐乱胡尼父有言堪味处当时欠一管夷吾南北朝吟方其天下分南北聘使何尝絶徃还偏覇尚存前典宪小康犹带旧腥膻洛阳雅望称崔浩江表竒才服谢安二百四年能并辔谩将夷虏互为言有隋吟始谋当日已非臧又更相承或自戕蝼蚁人民贪土地泥沙金帛恱姬姜征辽意思糜荒服泛汴情怀厌未央三十六年都扫地不然天下未归唐有唐吟天生神武奠中央不尔群兇未易攘正观若无风凛凛开元安有气扬扬凭高始见山河壮入夏方知日月长三百年间能混一事虽成徃道弥光五代吟自从唐李坠皇纲天下生灵𬒳扰攘社稷安危慿卒伍朝廷䡖重繋藩方深冬寒木固不脱未旦小星犹有光五十三年更五姓始知扫荡待真王我宋吟二首纷纷五代乱离间一旦云开复见天艹木百年新雨露车书万里旧山川㝷常巷陌犹簮绂取次园林尽管絃人老太平春未老莺花无害曰高眠又吾曹飬拙頼明时为幸居多宁不知天下英才中遁迹人间好景处开眉生来只惯见丰稔老去未尝经乱离五事歴将前代举帝尧而下更无之张南轩采菊亭诗引曰陶靖节人品甚高晋宋诸人所未易及读其诗可见胸次落八窓玲珑岂野马逰尘所能栖集前建安丞张君精力未衰即挂冠家于浏阳有年矣葺小园为亭面南山来求予名予名之曰采菊亭取靖节所谓采菊东篱下悠然见南山呜唿靖节兴寄深逺特可为识者道耳诗曰陶公千载人高标跨余子岂无济时念歛䕃独知止归来卧衡门无愠复何喜九日天气佳东篱撷芳蕋举头见南山佳处政在此地偏心则逺意得道岂否张侯谢银艾筑室娯燕几小亭才㝷丈景物自新羙颇闻方瞳清亦复强歩履不妨数登临倚杖看云起高咏悠然篇飞鸿送千里复斋漫録云东坡作諌论以魏郑公以苏张之辩而为諌诤之术且云郑公之初实学縦横之术其所以与苏张异者心正尔或以东坡之论为不然余读郑公出関诗增修诗话总龟增修诗话总龟前卷十八増修诗话总龟卷之十八丙集舒城阮一閲编皇明宗室月窓道人刋番易程珖校纪实门赵平叔客涟水军郡守召置门下数年平叔以馆职守涟水后守以所居为豹隐堂石曼卿有诗云熊非清渭逢何暮龙卧南阳去不还今郡守蔚然惟在立谈间士大夫留诗甚多莫可偕者炀帝好食蛤忽有一蛤椎击不破异之寘于几下一夜有光肉乃自脱有一佛二菩萨像悔之乃不食蛤段成式有诗云虽因雀变化不逐月亏盈纵有天中像神功讵可成又云相好全如𣑽端严秪为谁宁同蚌顽恶且与鹬相持西洛上清宫混元后有呉生画五圣杜甫诗云五圣聮龙衮千官列鴈行谓是也刁约使契丹诗曰押燕移离毕看房贺䟦攴饯行三匹裂宻赐十貔狸皆纪实也移离毕官名如中国执政官贺䟦攴如执衣防合匹裂小木瞿以色绫木为之如黄貔狸形如䑕而大穴居食谷粱嗜肉狄人为珎膳味如豚肉而脆川陜唿梢工篙手为三长老杜诗云长年三老歌声里白马滩前白浪中土气有早晚天时有愆伏如平地三月花者深山四月方花乐天逰大林寺云人间四月芳菲尽山寺桃花始盛开张乖厓镇宛丘邸报王文正大拜不恱谓坐客曰朝廷肯用经纶康济人乎余少以直节自誓束髪登用无两府心幕中杜夀隆曰固知公无两府意公曰吾胸中事尔安得知杜曰尝见公柳诗云安得辞荣同范蠡緑丝和雨系扁舟雍陶知简州自比谢宣城柳呉兴賔至则挫辱投贽者少得见之冯道明下第请谒绐阍者曰与太守故旧及见呵责曰与公昧平生何故旧之有道明曰诵公诗得相见何隔平生遂吟雍诗曰立当青草人初见行近白莲鱼未知闭门客到常如病满院花开未是贫江楼秋入崃雨叶夜侵楼雍厚之元和十一载李源公牓三十三人皆取寒素时诗曰元和天子丙申年三十三人同得仙𫀆似烂银文似锦相将白日上青天抚州有放生池禁採捕忽有乗小舟钓扵其上太守蔡大夫令人捕之钓者为诗曰投却长竿卷却丝手携簑笠献新诗明知太守清如镜不是渔人下钓时乃野人张项薛能尚书镇彭门时溥刘巨容周岌俱在麾下未数年溥领徐巨容镇㐮岌领许俱假端揆故能诗旧将已为三仆射病身犹是六尚书王拱辰守长安日𥘉礼上理掾口号云人间合作大丞相天下犹唿小状元梅挚知钱塘有一掾官撰礼上曲子云黄合方开金鼎调羮只待梅皆着题孟賔于字国仪连州辅国郷人天福中自湖湘越京洛应举逺人无援遂卜命于华山神珓有如一年乞一珓凢六掷得上上大吉每年下第有诗今略举一聮用表其第一年云蟾宫空手下泽国更谁来二年云水国二亲应探榜龙门三月又伤春三年云仙岛却回空说夣清朝未逹自嫌身第四年云失意从他桃李春嵩阳经过歇行尘云僧不见城中事问是今年第几人五年云因逢日者教重应忍𬒳云僧劝却归天福九年礼部侍郎符蒙下及第果六举后徃江南官至水部郎中致仕居吉州玉笥山复知丰城县年七十余卒炀帝时洛阳进合蔕迎辇花得之嵩山坞中人不知名採者异之因以名迎辇花浓艶芬馥或惹襟䄂移时不散嗅之令人不睡命寳儿持之号司花女寳児姓袁长安进御车女年十五腰肢纎弱时诏虞世南草征辽徳音于侧寳儿注视乆之炀帝谓世南曰旧传飞燕可掌上舞今得寳児方昭前事注目于卿卿才人可便嘲之世南应诏为絶句曰学画鵶児丰未成垂肩大䄂太憨生縁憨却得君王惜长把花枝傍辇行帝恱龙舟鳯舸每舟择妙䴡长白女子千人执雕檀金楫号殿脚女一日炀帝凭殿脚女呉綘仙肩喜柔䴡不与群軰齿爱綘仙善画长眉将拜婕妤适早嫁万邰故不克顾内谒者云古人云秀色若可飱如綘仙真可乐饥矣因吟持楫篇赐之曰旧曲歌桃叶新粧艶落梅将身倚轻楫知是渡江来诏殿脚女千軰唱之越溪进耀花绫绫文突起有光彩越人乗樵风泛舟石㠶山下収野蠒缫丝女夜夣神人告云禹穴三千年一开所得蠒即江淹文集中壁鱼所化丝织爲裳必有竒文织成果得所夣独赐司花女洎綘仙萧妃恚怒不怿由是稍稍不亲幸炀帝尝醉逰宫中偶戯宫婢罗罗畏妃不敢迎帝辞有程姬之疾不可荐寝帝嘲曰个人无頼是横波黛染龙颅簇小娥幸有留侬伴成夣不留侬住意如何炀帝徃徃为妖祟所惑逰鸡䑓恍惚与陈后主相遇唤帝为殿下后主戴单纱皂帻绰䄂长𥚑緑锦纯縁紫文方平履舞女数人即䴡华也以緑文测海蠡酌红梁新醖劝帝饮因请䴡华舞玉树后庭花䴡华辞以抛掷岁乆自井中出腰肢旅拒无复徃时再三索起终一曲后主咏十数篇炀帝不记独爱小窓诗及寄侍児碧玉诗云午醉醒来晚无人夣自惊夕阳如有意偏傍小窓明碧玉诗云离别肠应㫁相思骨合销愁魂若飞散慿仗一相招䴡华拜求帝一章辞以不能䴡华笑曰尝闻此䖏不留侬自有留侬处安可言不能炀帝强为之操觚曰见面无多事闻名尔许时坐来生百媚实箇好相知䴡华赧然不怿后主问龙舟之逰乐乎始谓殿下致治尧舜之上今日复此逸逰人生各图快乐曩时何见罪三十六封书使人至今怏怏炀帝叱之不见帝幸月观清景晴明左右皆寝凭萧妃肩说东宫时事适黄门映蔷薇丛调宫婢衣朒蔷薇吃吃声笑帝望腰肢纎弱意望寳児披单衣亟擒乃雅娘萧妃喟然不止帝曰徃年幸妥娘时情态正如此曾效刘孝绰为离亿诗尝念与妃记之否萧妃即念云忆徃来待来刚不来卸粧仍索伴解珮更相催博山思结夣沉水永成灰忆起时投籖初报暁𬒳惹香黛残枕隐金钗袅笑观上林春除却司辰鸟炀帝云日月遄迈今巳㡬年事矣㐮王僣伪逼李拯为伪官拯尝吟曰紫宸朝罢缀鸳鸾丹鳯楼前驻马看惟有终南山色好晴明依旧满长安拯终为乱兵所杀裴皥官至礼部尚书放三榜四人拜相桑维翰窦正固张砺马裔孙清㤗二年马裔孙知贡举才放牓谢恩引诸生诣座主宅谒拜裴公以诗示云宦途最重是文衡天与愚夫着盛名三主礼闱年八十门生门下见门生未开宴裔孙登庸呉长文使虏诗云奚车一牛驾朝马两人骑昔执政有诗云躁因脩贺刺懒爲答空书又有省判者云省府旧例不答空书文徳殿百官常朝之殿宰相奏事毕乃来押班常至日旰守堂卒好以厚朴汤饮朝士朝士有乆无差遣厌苦常朝者戯为诗曰立残庭下梧桐影喫尽堦头厚朴汤今诗话李徳诚加司空守临川汤文圭草麻徳诚濡毫之赂乆而未至以诗督之曰紫殿西头月欲斜曾草临川上相麻润笔巳曾关奏谢更飞章句问张华时皆少之冯延鲁公出讨闽中催督军粮急于星火李建勲以诗寄之曰粟多未必全爲计师老须防有伏兵旣而福州之兵果爲越人所败及归迁司空累表乞致政自称钟山公诏授司徒不起学士汤恱致状贺之建勲以诗答曰司空犹不作那敢作司徒幸有山公号如何不见唿先是宋齐丘自京口求退于青阳号九华先生未周朞一诏而起时论薄之建勲年徳未衰时望方隆重或有以比宋公者因爲诗曰桃花流水虽相似不学刘郎去又来化度寺内有无尽藏院京城舍施日渐崇盛武徳贞观后钱帛金玉积聚不可胜计常使名僧监藏爲等分一分供天下伽蓝脩理之用一分施天下饥饿一分充旧供无遮之会城中士女奔走舍施争次不得至暮収获亦鉅万有大车载钱帛舍了弃去不知姓名者多矣藏内物天下寺院许容来取供给亦不可胜数不阻贞观年中有裴元智戒行修谨宛是修行高人入寺洒扫十年有余寺中观其行无玷缺使之守藏不觉𬒳盗去黄金极多将去不可知数寺衆见潜走去后不还衆僧惊异遂于元智寝房内看壁上有诗四句曰将肉遣狼守置骨向狗头自非阿罗汉焉能免得偷后莫知所之武后遂移藏东都福光寺日乆钱物渐耗却移归旧寺至开元九年发散钱帛于京师诸寺仆在呉兴逰诸寺卿诗曰㣲雨止还作小窓幽更研盆山不见日草木自苍然非至呉越不见此景旧读苏子羙六和寺诗云沿桥待金鲫竟日独迟留𥘉不喻此语及倅钱塘乃知寺后池中有此鱼如金色复逰池上投饼饵乆之略出不食后入不可见自子羙作诗至今四十年已有迟留之语苟非难进易退而不妄食安能如此夀耶京师风物繁富士大夫牵扵事役良辰羙景罕宴逰之乐其诗至有卖花檐上看桃李拍酒楼前听管絃之句张乔九华人咸通末取京兆府解李建州时为京兆府叅军主试同时有许棠及乔俞坦之剧燕任涛吴罕张蠙周繇郑谷李栖逺温宪李昌符谓之十哲其年府试月中桂诗乔擅埸诗曰与月长洪蒙扶踈万古同根非生下土叶不坠秋风每向圆时足还随缺䖏空影高群木外香满一轮中未种丹霄日应虚白兎宫何当随羽化细得问元功其年以许棠在埸屋多年为荐首乔许坦之在许下薛能尚书深知以诗唁二子云何事尽参差惜㢤吾子诗日令销此道天亦负明时有路当重振无门即不知何当见尭日重与啜浇漓仆𥘉入庐山山谷竒秀平生所未见殆应接不暇遂发意不作诗巳而见山中僧俗皆言苏子瞻来矣不觉作一絶云芒鞵青竹杖自挂百钱逰可恠深山里人人识故侯既自悔前言之谬又作两絶云青山若无素偃蹇不相亲要识庐山面他年是故人又云自昔懐清赏神逰杳霭间如今不是夣真箇在庐山是日有以陈令举庐山记见寄者且行且读见其中云徐凝李白之诗不觉失笑旋入开先寺僧求诗因作一絶云帝遣银河一派垂古来惟有謪仙辞飞流溅沫知多少不为徐凝洗恶诗徃来南北山十余日以为胜絶不可胜谈择其尤者莫如漱玉亭三崃桥故作此二诗最后与总老逰西林作一絶云横㸔成岭侧成峰到处㸔山了不同不识庐山真面目只縁身在此山中余庐山诗尽于此余在𡵨下见秦州进一马騣凶如牛项垂胡侧立颠倒毛生肉端蕃人云此肉騣凶马也乃知邓公騘马行云肉骏碨礧连钱动当作肉騣凶唐人煎茶用姜故薛能诗云塩损添常戒姜冝着更夸㩀此则又有用塩者矣近世有用此二物者輙大笑之然茶之中等者用姜煎信佳塩则不可安定郡王以黄柑醸酒谓之洞庭春色色香味三絶以饷其犹子徳麟徳麟以饮予为作诗醉后信笔颇有沓拖风气云去年洞庭秋香雾长噀手于今洞庭春玉色疑非酒贤王文字饮醉笔龙蛇走旣醉念君醒逺饷为我夀瓶开香浮坐盏凸光照牖方倾安仁醽莫遣公逺嗅要当名字竒未可论升斗应唿钓诗钩亦号扫愁箒君知葡萄恶正是嫫母丑须君灔海盃浇我谈天增修诗话总龟卷之十八增修诗话总龟后集后卷十八百家诗话总龟后集卷之十八辩疑门王丝字敦素越之萧山人景祐初为县令㑹嵗歉丝每家攴钱一千以济之期以眀年夏输绢一匹邑人大受其惠称为徳政繇此当路荐之盖是时一缣售价不逾其数尔仕止郎曹典州而巳范文正公为作墓志具载其事至荆公当国傚其法施之天下号为和买乆之本钱旣不复俵且有折帛之害世悞传始扵王仪仲素仪仲文正公之子早即贵逹未尝为邑官至八座没谥懿敏国史夲传可考其子巩字定国与东坡先生㳺李定字仲求洪州人晏元献公之甥文亦竒欲预赛神㑹而苏子美以其任子距之致兴大狱梅圣俞谓一客不得食覆鼎伤衆賔者也其孙即商老彭以诗名列江西派中又李定字资深元丰御史中丞其孙方叔正民兄弟皆显名一时扬州人又李定嘉祐治平以来以风采闻尝遍歴天下诸路计度转运使官制未行老于正卿乃敦老如冈之祖盖济南人也同姓名者凢三人世亦多指而为一不可不辩陈子昻感遇诗云乐羊为魏将食子狥军功骨肉且相薄他人安得忠又曰吾闻中山相乃属放麑翁孤兽犹不忍况以奉君终一则忍扵其子一则不忍于麑故鲁直懐荆公诗有啜羮不如放麑乐羊终媿巴西陈无巳启亦用此事所谓中山之相仁于放麑乱世之雄疑于食子是也然属麑于秦西巴者孟孙也非中山相也子昻徒见乐羊中山事遂误作孟孙用无巳亦遂袭之鲁直以西巴为巴西亦悞矣李白古风云燕昭延郭隗遂筑黄金䑓剧辛方赵至邹衍复齐来予攷史记不载黄金䑓之名止云昭王为郭隗改筑宫而师事之孔文举与曹公书曰昭王筑䑓以尊郭隗亦不着黄金之名上谷郡圗经乃云黄金䑓在易水东南十八里燕昭王置千金于䑓上以延天下士遂因以为名皇甫松有登黄金䑓诗云燕相谋在兹积金黄巍巍上者欲何颜使我千载悲其迹尚可得而考也东坡诗云玉奴弦索花奴手玉奴谓杨妃花奴谓汝阳王琎也及观和杨公济梅花诗乃言玉奴终不负东昏何耶按南史东昏妃潘玉児当是笔悞尓韩退之诗曰离骚二十五王逸序天问亦曰屈原凢二十五篇今楚词所载二十三篇而已岂非并九辨大招而为二十五乎九辨者宋玉所作非屈原也今楚词之目虽以是篇併注屈原宋玉然九辨之序止称屈原弟子宋玉所作大招虽疑原文而或者谓景差作若以宋玉痛屈原而作九辨则招魂亦当在屈原所着之数当为二十六矣不知退之王逸之言何所㩀耶杜子羙栢中允除官制诗旧註以为栢耆又以为正节按杜诗云纷然䘮乱际见此忠义门蜀中㓂亦甚栢氏功弥存三止锦江沸独清玉垒昏当是有功扵蜀者方是时叚子璋反扵上元徐知道反扵寳应而正节为卭州刺史数有功则是正节无疑矣杜集又有栢学士茅屋栢大兄弟山居诗议者皆以谓正节之居然诗中殊不及功名之事但皆称其为学读书尔茅屋云古人巳用三冬足年少今开万卷余山居云山居精典籍文雅渉风骚疑是卭州立功之前黄鲁直诗云世有捧心学取笑如东施梅圣俞云曲眉不想西家様馁腹还须二子清太平寰宇记载西施事云施其姓也是时有东施家西施家故李太白效古云自古有秀色西施与东邻而东坡代人留别诗乃云綘蜡烧残玉斚飞离歌唱彻万行啼他年一舸鸱夷子应记侬家旧姓西似与寰宇记所言不同岂为韵所牵耶张无尽尝和山字云安得将相似仲山人疑之以近人所常用皆山甫也观后汉志阳樊攅茅田服䖍注云楚仲山所居又杨脩荅临淄侯牋云仲山周旦之俦只称仲山何疑之有坡记王凌过贾逵庙唿曰贾梁道我大魏之忠臣也及司马景王病梦逵为崇因为诗曰嵇绍似康为有子郄超畔鍳似无孙如今更恨贾梁道不杀公闾杀子元盖怪梁道忠义之灵不能自巳其子充之恶按晋纪王贾所杀者乃宣帝名懿字仲达非景帝子元也正讹门天闚象纬逼云卧衣裳冷世传古本作天闚今从之庄子以管闚天正用此字旧集以作阙又或作关今不取盖先生诗该衆羙者不惟近体严扵属对至扵古风句对者亦然观此诗可见矣近人论诗多以不必属对为髙古何耶故详论之以俟知者焉海右此亭古济南名士多济南实海右诸郡旧集一作海右今从之正文作海内非也拂天万乗动观水百丈湫拂字従一作兼画马诗有云翠华拂天来向东正文作沸非也君臣留欢娯乐动殷嶱嵑殷从上声嶱嵑出文选音渇曷集韵山貌旧集作殷汤嶱音字皆悞盖縁汤字之讹二字从而倒之兼他诗二字悞倒之者非一岂知秋禾登贫窭有仓卒别本禾字一作未今从之按此诗十一月作禾字明矣昌黎谓年登而妻啼饥实此意也隂风西北来惨淡随回纥纥字从一作鹘唐史徳宗朝始改名回鹘正文非也中兴诸将収山东捷书夜报清昼同夜字从王介甫谓捷书昼夜至也旧作日今不取花门天骄子饱肉气勇决诸诗之言花门者皆回纥也旧集作北门盖由字画小误唐以太原为北门非谓回纥明矣卒章申言花门也渡河不用船千骑常撇捩撇捩疾貌大食刀歌云鬼物撇捩辞沆壕字意皆同今从之旧集作撇烈非也婵娟碧藓静萧摵寒箨聚藓字従别本旧集作鲜盖字画小缺而释者因云婵娟碧藓皆谓竹也尤谬长夜苦寒谁独悲杜陵野老骨欲折此成都诗旧集作长安非也其夜字之讹故悞作安耳况卒章之意明甚南京乱初定所向色枯藁色字従别本他诗亦云朝野色枯藁正文作邑今不取树枝有鸟乱栖时瞑色无人独归客栖字従一作正文作鸣今不取言乱栖则鸣可知矣高皇亦明王魂魄犹正直皇字旧集诸本皆作堂近见别本作皇今従之乃与上下数聮诗意相贯也询之阆人其汉高祠庙今尚存焉别离重相逢偶然岂足期足字旧集作定盖由字画小讹况上句巳云泄云无定姿悲䑓萧飒石巃嵸哀壑枒浪唿汹浪字作别本考两句属对之二当用一实字又别本下句作二莺勐胸绦徐坠字亦未通主守问家臣分朋见溪畔耘者必分朋曹而进故东坡逺景楼记谓耘者毕出数百人为曹者是也旧作明乃字小讹耳风吹巨熖作河汉腾烟柱诸本下句作何掉腾烟柱蜀本何作河近见别夲今从之盖扵词意通也合昏排鐡骑清晓散锦幪幪字他诗有云驽骀怯锦幪乃覆马之物正文作非也大火运金气荆扬不知秋火字从一作谓大火西流七月诗也正文作暑今不取终然契真如得匪金仙术二句并从一作正文作终契如徃还得匪合仙术今不取㡬度寄书白塩北故人赠我青丝裘丝字从一作缣别本正文止作丝字此诗寄裴施州者或谓裴冕非也按唐史冕以寳应元年贬施州刺史不数月移澧州距此巳六年矣配极玄都閟慿高禁籞长籞字旧集诸本皆作蘌按西汉宣帝纪云池籞者其字从竹今従之尸郷余土室谁话呪鸡翁谁话从事见列仙传正文作鸡说乃字之讹也咒字一作喌音州又音祝茂树行相引连山望忽开茂字连山字皆从一作时归鳯翔行在正文连山作连峰非也雾树亦然掖垣竹埤梧十㝷洞门对霤常隂隂霤字从别本文选云二堂对霤此春深诗也而诸本作雪悞矣江上小堂巢翡翠苑邉高塜卧麒麟苑字从一作正文作花盖字画小讹而说者云一诗连用三花字不害为工误矣云㫁岳莲临大路天晴宫柳暗长春大路陜华间地名也晋书檀道济从刘𥙿伐姚泓至潼关姚鸾屯大路以絶道济粮道而蜀本正作大道误矣马娇朱汗落胡舞白题斜朱汗巳见他诗旧作珠乃衍文也白题从一作西汉云斩胡白题将字义与雕题同正文作蹄非也力疾坐清晓来诗悲早春诗字从别本考诗题与上下句意当从之旧作时非也崃云笼树小湖日荡船明荡字従一作非乆㳺江湖者不知此字之工正文作落盖字讹也合观却笑千年事驱石何时到海东题云观造竹桥即日成句中合观字谓聚观桥成之速而笑驱石之诞旧集诸本皆讹作欢非也百家诗话总龟卷之十八增修诗话总龟增修诗话总龟前卷十九増修诗话总龟卷之十九纪实门世人画山水竹石不假五色而成未有以画花者汴解独能之因赋诗云造物本无物忽然非所难花心起墨晕春色散毫端缥缈形才就扶踈态自完莲花悉颠倒杏雨半披残幸有狂居士求为黒牡丹兼书平子赋归去雪堂㸔十一月三日与㡬先自竹西来访庆老不见独与君卿供奉蟾知客东阁道话乆之作诗云卷卷长廊走黄叶席席垂地香烟歇主人待来终不来红火消尽灰如雪岭南气候不常吾尝云菊花开时乃重阳凉天佳月即中秋不须以日月为㫁今嵗九月残暑方退旣望之后月出愈迟余尝夜起登合江楼或与客逰丰湖栖禅寺扣罗浮道院登逍遥堂逮晓乃归杜子羙云四更山吐月残夜水明楼此古今絶唱因其句作五首仍以残夜水明楼为韵云一更山吐月玉塔卧㣲澜正似西湖上涌金门外看氷轮横海阔香雾入楼寒停鞭且莫上照我酒盃残二更山吐月幽人方独夜可怜人与月夜夜江楼下风枝乆未停露艹不可借归来掩关卧唧唧幽夜话三更山吐月栖鸟夜惊起起㝷夣中逰清絶正如此驱云扫泉熘俯仰迷空水幸可饮我牛不须违洗耳四更山吐月皎皎为谁明幽人赴我约坐待玉绳横野桥多断板山寺有㣲行今夕定何夕夣中逰化城五更山吐月窓逈室幽幽玉钩还挂户江练却明楼星河淡欲晓皷角冷知秋不眠翻五咏清切变蛮讴海南有五色雀常以两綘者爲长进止必随俗谓之鳯凰云乆旱而见辄雨潦则反是吾卜居儋耳城南尝一至庭下今又见之黎子云及其弟威家洎旣去吾举酒祝之曰若爲吾来者当再集也巳而果然乃爲赋诗云粲粲五色羽炎方鳯之徒青黄缟玄服翼衞两绂朱仁心知闵农常告雨霁符我穷惟四壁破屋无占乌惠然此粲者来集竹与梧锵鸣如玉珮意欲相嬉娯寂寞两黎生食菜真臞儒小圃散春物野桃陈雪肤举杯得一笑见此红鸾雏高情如飞鸿未易握粟唿胡为去复来眷眷岂属吾回翔天壌间何必懐此都元丰五年十二月十九日东坡生日置酒赤壁矶下踞高峰俯鹊巢酒酣笛声起于江上客有郭尤二生颇知音谓坡曰笛声有新意非俗工也使人问之则进士李委闻坡生日作南曲曰鹤南飞以献唿之使前则青巾紫裘腰笛而巳旣奏新曲又快作数弄嘹然有穿云裂石之声坐客皆引满醉倒委䄂出嘉𥿄一幅曰吾无求于公得一絶句足矣坡笑而从之诗云山头孤鹤向南飞载我南逰到九嶷下界何人也吹笛可怜时复犯龟兹玉局文秦少章不旯十年忽一日见访书一篇为惠云不到王家近十年子猷风韵亦依然旧时朋友今何在别后新诗谁与传余戯曰莫太犯老杜所谓不见旻公三十年封书寄与泪潺湲旧来好事今能否老去新诗谁与传张嘉甫云余少年见人诵一诗所谓但存方寸地留与子孙耕不知何人语元符三年过毘陵汪迪家出所藏水部贺公手书乃知此诗贺所作世俗以为他人非也贺天圣中为郎真宗东封谒扵道左元祐𥘉其二弟踰乔者来京师云贺尝于㤗山望见东坡意甚喜之欲上元至龟蒙东坡为作诗亦赋五篇余爱嘉甫一章云方寸平田便有余子孙无复废耕锄巳将不死爲嘉种更向无何筑隐居吕申公在扬州日因中秋令秦少㳺作口号少㳺有照海旌幢秋色里激天皷吹月明中之句是夜却㣲隂公云不着也少㳺乃别作一篇末云自是我公多惠爱却回秋色作春隂参寥与余言如此余曰此真所谓翻手作云也李希声云舒王罢政事时居州东刘相宅于东院小题当时诸葛成何事只合终身作卧龙者数十处至今尚有三两䖏在希声刘氏壻故知其详云曾见数𥿄屏亦只写此两句滕王蛱蝶江都马一𥿄千金不当价异材天纵非力能画工不见甘为下今代风流数十年含毫落笔开山川忽忘朽老压尘眼却怪凫鸿堕目前迩来八骏复秀出万里山河才咫尺眼邉事得有突兀复似天地𥘉开辟明窓写出高轩过便逐沦混闻吟哦晚知书画真有益却悔岁月来无多官禁脩严絶过访时于僻寺聊脱鞅秀润如行琮璧间清明似别星辰上忧悲惆怅百不行河擘太华东南倾平生秀句寰区满掇拾弃置成丹青平湖逺岫开精神陡觉文字生清新未许两豪来角立要知旁有衞夫人此无巳所赋宗室士高轩过图诗也初无巳谓余曰近宗子节使使余作一诗皆挂名其间得百千以为女子嫁资可乎余曰诗未成则钱不可授诗已成则钱不可来数日无巳卒士赠以十缣卢多逊与赵普睚眦太宗践阼凡对即倾之普出守河阳日朝辞面诉曰臣以无状之迹获事累圣曩日与先帝面受昭宪皇后命遣臣亲写二书令大寳神器传归陛下以二书合缝批之立臣衘为証其一书先后纳扵柩一书先帝手封禁中乞陛下㝷之庻㡬少雪此行身移则事起豺狼在途危如累卵谁肯为臣辨者后果得书于宫中疑遂决多逊窜崖州太宗谓普曰㡬误斩卿王元之赵韩王挽词有鸿勲书册府遗训在金縢之句廼谓是也方勉字及甫娶许虞部女好学能诗勉尝同妻夜看眺错传许氏有诗云匣剑未磨眺错血已闻刺客杀袁丝到头昧却人心䖏便是欺他天道时痛矣一言偷害正戮之万叚始为宜邓公坟墓知何处空对斯文有泪垂勉后与故人饮于市醉犯夜禁囚扵府庭时郑毅夫作尹许氏献书援其夫并投诗云明时乐事偷诗酒帝里风光剰占春况是白衣重得侣不堪青斾自招人早知玉漏催三皷不把金貂换百廵大抵仁人怜气类不教孤客作囚身遂释其夫勉死许氏居陋巷教子为学登科贤㢤唐相国孙公偓寛𥙿通简曾乗轺至蜀诣杜光庭受箓乃曰尝遇至人话及时事毎有高楼之约后登庸二府竟出宫南岳寄杜先生诗其要曰蜀国信难遇楚郷心更愁我行同范蠡师举效浮丘他日相逢䖏多应在十洲唐末朝廷罹谷水白马驿之祸惟孙获免温庭筠字飞卿或作云旧名𡵨与李商隐齐名时号温李才思艶䴡工于小赋每入试押官韵作赋凢八义手而八韵成多为邻铺假手日㧞数人而士行有缺搢绅薄之李义山谓曰近得一聮句云逺比邵公三十六年宰辅未得偶句温曰何不云近同郭辅二十四戴中书药名有白头翁温以苍耳子为对皆此类宣宗爱唱菩萨蛮词令狐相国假其新撰宻之戒令勿洩而遽言于人由是踈之温亦有言云中书内坐将军讥相国无学也宣宗㣲行遇于逆旅温不识傲然诘之曰公非司马长史之流乎又曰得非文叅簿尉之类帝曰非也謪为方城县尉其制辞曰孔门以徳行为先文章为未尔旣徳行无取何以𥙷焉徒负不覉之才罕有适时之用竟流落而死杜豳公自西川除淮海温诣韦曲杜氏林亭留诗云卓氏炉前金线柳隋家堤上锦㠶风贪为两地行霖雨不见池莲照水红豳公遗绢一千匹沈询侍郎清粹端羙神仙中人制除山东节旄京城咸诵曹唐㳺仙诗玉诏新除沈侍郎便分茅土领东方不知今夜逰何处侍从归骑白鳯凰其风采可知唐求言成都距长安才二千里每岁随计求名者甚鲜建安之贡无岁无之故曰龙门一半在闽川信斯言矣韩魏公尝从容议及养兵事慨然曰某有所思而得之者未尝以语人人未必信养兵虽非古然积习巳乆不可废又自有利处不为不深者昔发百姓戍邉无虚岁父子兄弟有生离死别之苦议者但云不知汉唐调兵于民独不见杜甫石壕吏诗云暮投石壕村有吏来捉人老翁踰墻走老妇出门看吏唿一何怒妇啼一何苦听妇前致词三男邺城戍一男附书至二男新战死存者且偷生死者长巳矣室中更无人惟有乳下孙孙有母未去出入无完裙老妪力虽衰请从吏夜归急应河阳役犹得备晨炊夜乆语声絶如闻悲幽咽天明登长途独与老翁别调兵于民弊乃如此后世収拾强而无頼者飬之以为兵良民虽税歛良厚而终一身保骨肉相聚之乐故兵能练习战阵而豪勇可使岂可与农夫同日而语刘巴字子初零陵人有名于郷闾诸葛亮荐于蜀用为将军曹掾后为尚书令巴恭行节俭不治产业非公事不言䇿命皆巴所为张飞甞与巴宿巴不与言飞甚怒之诸葛亮谓曰张飞虽武夫甚慕足下声望足下虽天资高亮宜少降意巴曰大丈夫当交四海英雄如何与兵子语邪巴建武二年出镇荆州卒于岳阳葬扵郡西后因巴坟遂号岳阳为巴陵时人语曰生居三湘头死葬三湘尾苏子由谪高安云安时时相过有聪禅师亦蜀人一夕云安梦同子由聪迓五祖戒禅师旣觉语子由聪亦至子由曰方与洞山说梦子今来同说梦乎聪曰夜来梦吾三人迎戒和尚子由曰世间果有同夣者乆之东坡书至曰已至奉新旦夕相见三人喜出城而坡至则以语坡坡曰轼七八歳常梦是僧又先妣方孕时夣一僧来托宿及谪英州云遣书至南昌坡引𥿄大书曰戒和尚又错脱也后监玉局观作偈答南华长老曰恶业相纒四十年常行八棒十三禅却着衲衣归玉局自疑身是五通仙退之诗曰唤起窓前曙催归日未西无心花里鸟更与尽情啼余児时每哦此诗了不解其意自出陜吾年五十八年时春晓偶忆此诗方悟唤起催归二禽名也催归子䂓也唤起声如络丝圆转清亮偏于春晓鸣江南谓之春唤老杜谒玄元庙诗曰鳯笙吹玉柱露井冻银牀许彦周云嘉祐河濵渔网得一小石刻诗曰雨滳空堦暁无心换夕香井梧花落尽一半在银牀银牀井栏也莫知谁作王仲至言老杜诗曰江莲揺白扇天棘夣青丝天棘自是一种物高秀实曰天门冬也一曰颠棘非天棘也王元之诗曰水肢卧玉腕天棘舞金丝则天棘盖栁也韦应物琥珀诗曰曾为老茯苓元是寒松液蚊蚋落其中千年从可觌尝见琥珀中有物形如蜂此物自外国来地有茯苓处皆无琥珀不知韦公何以知之东坡海棠诗曰只恐夜深花睡去更烧银烛照红粧事见太真外传曰上皇登沉香亭召太真妃子时卯醉未醒命力士使侍児扶掖而至妃子醉匀残粧不能再拜上皇笑曰岂醉是海棠睡未足耳作尼童诗曰应将白练作仙衣不许红膏汚天质事见则天诏书曰天下尼童用白练为衣橄㰖诗曰待得㣲甘回齿颊已输崖蜜十分甜崖蜜事见鬼谷子曰照夜清萤也百花醲蜜也崖蜜樱桃也赠举子诗曰平生万事足所欠唯一死事见梁僧史曰世祖宴东府诏䟦陀罗至䟦陀罗皤然世祖戯曰摩诃衍不负逺来唯有一生应曰贫道客食陛下三十载恩徳厚矣所欠者一死耳增修诗话总龟卷之十九增修诗话总龟后集后卷十九百家诗话总龟后集卷之十九隐逸门世人谓渊明皆以其专用肥遯初无康济之念能知其心者寡也尝求其集若云岁月掷人去有志不获骋又有云勐志逸四海骞翮思逺翥荏苒歳月頽此心稍已去其自乐田畆乃卷懐不得已耳士之出处未易为世俗言也瓢之为器贫者所用故颜子以一瓢饮而杨子比之山雌文康公筑室泛金溪上阖门千指朝虀暮塩未尝敢以贫为病尝因溪结亭号曰瓢饮盖欲少见慕贤好古安贫乐道之意予尝有诗云我不学许由隐烟雾得瓢不饮惟挂树又不学徳义居虎丘带瓢入市多骑牛分无玉瓯囊古锦病渴文园只瓢饮不瞰金溪新结亭未须引吸如长鲸但愿金溪化爲酒岁歳持瓢醉花柳杜㝷苑十隐居云侍立小童清义山忆正一云烟炉销尽寒灯晦童子开门雪满松子厚云日午独眠无余声山童隔竹敲茶臼秀老云夜深童子唤不起勐虎一声山月高闲弃山间累年颇得此数诗气味陈搏负经纶才歴五季乱离㳺行四方志不遂入武当山后隐居华山自晋汉以后每闻一朝革命嚬顣数日人有问者瞪目不答一日方乗驴逰华隂市闻太祖登极惊喜大笑问其故又笑曰天下自此定矣太祖方潜龙时搏尝见天日之表知太平之有自矣遯迹之初有诗云十年踪迹走红尘回首青山入夣频紫陌纵荣争及睡朱门虽贵不如贫愁闻剑㦸扶危主闷见笙歌聒醉人携取旧书归旧隐野花啼鸟一般春岂浅㢤陈搏周世宗尝召见太平兴国初再召赴阙太宗赐诗云曾向前朝出白云后来消息杳无闻如今若肯随徴召总把三峰乞与君先生服华阳巾艹屦垂绦以賔礼见赐坐康节除祕书省校书郎颍州团练推官辞不许旣受命即引疾不起且以诗答郷人曰平生不作皱眉事天下应无切齿人㫁送落花安用雨装添旧物岂湏春幸逢尧舜为真主且放巢由作外臣六十病夫冝揣分监司无用苦开陈后复再召搏辞曰九重仙诏休教丹鳯㗸来一片野心巳𬒳白云留住种放别业在终南山后生从之学者甚衆性颇嗜酒躬畊种秫以自酿所居有林泉之胜殊为幽絶真宗闻之遣中使携画工图之开龙圗阁召辅臣观焉上欲赏之其后复闻魏野居有幽致帝亦遣人圗之故野有诗云幽居帝尽㸔张横渠八翁吟诗十首歩虚声里八竒翁八竒须信古英雄賔朋未散山翁醉聴歌同入醉郷中传岩岩下筑岩翁幽通心与帝心通忧勤未感思贤梦相霖何日见成功磻溪溪伴钓鱼翁濯缨溪水听溪松龟猷未告非熊兆渔簔堪笑老龙钟老原原上卜年翁感天功业动天聪流言未信成王悟悟成全得起禾风龟山山下感麟翁麟翁知巳㡬时逢自従颜孟希踪后㡬人今日更希踪青牛西去伯阳翁当年夫子叹犹龙立言为恐真风䘮岂知言立䘮真风寓言豪诞园翁夸谈名理浩无穷早知悬解人间世争知悬解不言中一身无碍竺干翁遍员身戒身同船师从我乗桴去顽空中与指真空褒中斜谷卧龙翁量如江海气如虹不应三顾逢先主至今千载慕冥鸿篮舆多病八吟翁云叟恣逰从清时无事青山醉青山仍醉最青处士魏野字仲先陜州人居扵东郊架艹堂有水竹之胜好弹琴作诗清苦多闻扵时前后郡中皆所礼遇上祀汾隂召之辞疾不至野以诗贽公曰从前辅相皆频出独在中书十五秋㤗岳汾隂俱礼毕这回好伴赤松逰公覧之喜形扵色以酒茗药物爲答素编先公遗札有公自写此诗数本旦得诗感悟以疾屡辞政柄遂拜太尉玉清昭应宫使又曰魏野谓㓂凖曰自古功名盖世少有全者因与诗曰好去上天辞将相归来平地作神仙及贬始悔不用野之言云复斋漫录云晋皇甫谧高士传载四皓见秦政虐乃避入蓝田山作歌曰汉之高山深谷逶迤烨烨紫芝可以疗饥唐虞世逺吾将安归驷马髙盖其忧甚大冨贵之畏人不如贫贱之肆志林逋字君复居杭州西湖之孤山真宗闻其名赐号和靖处士诏长吏歳时劳问逋工扵画善为诗如梅花诗云踈影横斜水清浅暗香浮动月黄昏评诗者谓前世咏梅者多矣未有此句也及其临终为句云茂陵他日求遗藁尤喜𥘉无封禅书尤为人称诵自逋之卒湖山寂寥未有继者又青箱杂记云逋景祐𥘉尚无恙范文正公亦过其庐赠逋诗曰巢由不硕仕尧舜岂遗人又曰风俗因君厚文章到老醇其激赏如此武夷之溪东流凡九曲而第五曲为最深盖其山自北而南者至此而尽耸全石为一峰㧞地千尺上小平处㣲戴土生林木极苍翠可玩而四隤稍下则反削而入如方屋㡌者旧经所谓大隐屏也直屏下两麓相抱之中西南向为屋三间者仁智堂也堂左右两室左曰隐求以待栖息朱氏隐求室诗曰辰窓林影开夜枕山泉向隐去复何求无言道心长丘氏诗曰抱小窓深读书空谷响一笑有㑹心纷纷自长项氏诗曰种桑不疗寒莳粟长苦饥饥寒有但使硕无违袁氏诗曰本是山中人归作山中友岂同荷篠老永结躬耕耦浮云一出岫肤寸弥九有此志未可量见之千载后刘平父诗曰宁怀栖遯情闲䄂经纶手风云倘未期猿鹤且为友万氏诗曰平生区中縁中岁从黄绮出处本无心谁云今隐几黄子厚诗曰隐侧混樵牧坚高存圣功怀㢤得所尚一瓢从屡空韩氏次櫂歌韵宛宛溪流叠九湾山猿时下鸟关关钓矶茶灶山中乐大隐屏边日月闲淮南小山作招隐极道山中穷苦之状以风切遁世之士使无遐心其㫖深矣其后左太冲陆士衡相继有作虽极清䴡顾乃自为隐遁之辞遂与本题不合故王康琚作诗以反之虽正左陆之悞而所述乃老氏之言又非小山本意也十月十六日夜坐许生挟琴过予书堂夜乆月明风露凄冷生挥絃度曲声甚悲壮旣乃更为招隐之操而曰谷城老人尝欲为予依永作辞而未就也予感其言因为推本小山遗意戯作一阕以反之口授许生写呈谷城老者诸名胜请共赋之以备山中异时故事云南山之幽桂树之稠枝相樛高拂千厓素秋下临深谷之寒流王孙何处扳援乆淹留闻说山中虎豹昼嘷闻说山中熊罴夜咆丛薄深林鹿狝猴与君居山鬼伴君逰君独胡为自聊歳云暮矣将焉求思君不见我心徒离忧南山之中桂树秋风云冥蒙下有寒栖老翁木食涧饮迷春冬此间此乐优㳺眇何穷我爱阳林春葩昼红我爱隂崖寒泉夜淙竹栢含烟怕青䓗徐行发啇歌安坐抚孤桐不问簟瓢屡空但把明月丼长终人间虽乐此心谁与同南山之阿桂树婆娑云嵯峨下䕃连蜷旧柯秋思渺渺秋风多王孙不见扳援时寤歌岑寂空山良霄月华诘曲前溪春流迅波秀木纡杂青莎猿猴慕熊罴麋麚荒忽淹竜柰何思君使我长咨嗟人间歳月惊心易蹉跎幽居中林散发披襟山崎崟慰此栖遅素心緑绮一曲傅清音超然忘世谁能共浮沉逺汲寒溪烟雨昼隂独宿空斎哀猿夜吟竹栢摇风更萧森春兰得芳纫秋菊伴孤斟此意寕论古今劝君与我同投簮倘徉㱕去歌谷云深恬退门蔡寛夫诗话云乖崖少喜任侠学击剑尤乐闻神仙事爲举子时尝从陈希夷欲分华山一半希夷以𥿄笔蜀牋赠之公笑曰吾知先生之旨矣殆欲驱我入閙処乎然性极清介居无妾媵不事服玩朝衣之外燕処惟纱㡌皂绦一黄土布裘而已至今人传其昼像皆作此饰始及第时尝以诗寄传霖逸人云前年失脚下鱼矶苦恋明时不忍埽为报巢由莫相笑此心非是爱轻肥李顺之乱乖崖帅蜀有诗寄陈希夷云性愚不肯住山林刚要清流拟致君今日星驰剑南去囬头惭愧华山云皆真素志也复斋漫録云唐人诗有意効承平无功荅圣明灰心縁忍事霜髩为论兵道直身还在恩深命转轻梅塩非拟訍葵藿是平生白日长垂照青蝇谩发声嵩阳旧田宅终使谢㱕畊中书后堂轩西壁有题灰心霜髩之句者騐其笔迹旧相李公迪之书也李入相时边兵未动意在忍事之语元献中书即事诗叙其事云惨惨高槐落凄凄余菊寒粉墻多记墨聊为拂尘㸔正为此也苕溪渔隐曰蔡寛夫诗话以灰心縁忍事霜鬂为论兵之句是裴晋公作李文定尝亲书于中书壁间蔡寛夫诗话云正献公以清徳直道闻天下而风姿尤竒古年近七十发髩皤然无一茎黒者居相位未几以歳旦请老一章得谢退居睢阳欧阳文忠公未显时正献推荐特厚及文忠为留守日与公酧唱文公有荅公见赠末章云报国如乖硕㱕耕寕买田期无辱知已肯逐利名迁熈寕初文忠致政㱕汝隂时正献捐舘巳十有五年矣文忠复用前诗题其祠堂云门生今白首墓木巳苍烟报国如乖硕㱕耕寕买田此言今始践知不愧黄泉苕溪渔隐曰昭陵诸臣传云庆暦四年拜中书门下平章事毎内降与恩泽者积数十而面纳上前上尝谓谏官欧阳脩曰外人知衍封还内䧏吾居禁中有求恩者毎以衍不可告之而止者多扵所封还也由是侥倖不说出知兖州明年正旦上表曰臣年七十硕还上印绶乃以太子少师致仕议者谓故相一上章得请以三少致仕皆非故事盖宰相贾昌朝疾之蔡寛夫云正献居相位末㡬以歳旦请老不言镇东鲁盖阙文也迃叟诗话云王太尉旦从车驾过陜魏野贻诗曰昔时宰相年年替君在中书十一秋西祀东封俱巳了如今好伴赤松游王䄂其诗以呈上累表请退上不许苕溪渔隐曰余按三朝正史云旦登柄用十八年爲相仅一纪素羸多疾又以名位太重忧畏不自安连歳拜章求解上素重其徳望闻其引退甚不乐优诏褒荅継以面谕旦一日独对滋福殿令左右扶掖而升复求逊位上覩其瘦瘁闵然许之则迃叟诗话以为上不许盖悞矣其蔡寛夫诗话云遂得谢此言良是刘寛夫诗话云莱公自永兴𬒳召魏野以诗送之曰好去上天辞冨贵却耒平地作神仙王文正从东封囬野亦寄以絶句云西祀东封今巳了好耒相伴赤松逰文正䄂此诗求退遂得谢莱公晚歳南迁世多言不䏻如文正用野言盖志士仁人亦各有志观䒹公末年所为岂傀文正也㦲山人处士其言不如此或用或不用各繋其人要之不溺于冨贵以贪得则一也野有子亦父风宋景文尝赠以诗云姓名髙士传父子少㣲星百家诗话总龟后集卷之十九增修诗话总龟增修诗话总龟前卷二十增修诗话总龟卷之二十咏物门王承之云太祖一夕翫月命学士卢多逊曰可以作诗多逊曰请用何韵太祖曰用児字韵多逊奏诗曰太液池邉月上时好风吹动万年枝谁家玉匣新开鑑露出清光些子儿王文康公性质重厚尝作诗曰枣花至小能成实桑叶虽粗觧吐丝堪笑牡丹如斗大不成一事又空枝方干咏击瓯诗曰白噐敲来曲调成腕头匀细自轻清随风摇曵有余韵测水浅深多汎声春漏丁当相次发寒蝉计㑹一时鸣从今巳得佳声出衆乐无由更擅名李正白江南人不仕号处士善嘲咏曲尽其妙咏刺猬云行似针毡动卧若粟毬圆莫欺如此大谁敢便行拳尝谒一贵公子不甚礼有一格子屏风题其上曰道格何曾格言煳又不煳浑身总是眼还解识人无咏狗蚤云与虱都来不较多襮挑筋斗太喽啰忽然𬋩着一篮子有甚心情那你何咏月云当涂当涂见芜湖芜湖见八月十五夜一似没柄扇建师晦之子得诚罢𬋩㳂江水军掌禁衞颇患拘束方宴客正白在坐食蠏得诚顾正白曰请咏之正白曰蝉眼龟形脚似蛛未曾正面向人趍如今饤上盘筵上得似江湖乱走无衆客皆咲咏罂粟子云倒排双陆子希挿碧牙筹旣似牺牛乳又如铃马兠皷槌并瀑箭直是有来由汝阳溪穆清叔因寒食纵歩郊外㑹数年少同饮松梨花下以香轮莫辗青青破留与愁人一醉眠各赋梨花诗清叔得愁字诗曰共饮梨花下梨花挿满头清香来玉树白蚁泛金瓯粧靓青娥妬光凝粉蝶羞年年寒食夜吟绕不胜愁衆客阁笔大庚岭上有佛塔庙徃来题诗多矣有妇人题云妾㓜年侍父任英州司㓂旣代归父以大庾本有梅岭之名而反无梅遂植三十株于道之右因题诗于壁今随夫之任端溪复至此寺前诗巳汚漫矣因再书之云英江今日掌刑回上得梅山不见梅辍俸买将三十本清香留与雪中开好事者因以夹道植梅矣刘昭禹闻蝉诗云一雨一番晴山林冷落青莫侵残日噪正在异郷听孤舘宿漳浦扁舟离洞庭年年当此际那免鬂凋零李建枢咏月云昨夜圆非今夜圆却疑圆䖏减婵娟一年十二度圆缺能得㡬多时少年谢邈谢人惠琴材云风撼桐丝带月明羽人乗醉截秋声七絃妙制饶仙品三尺良材称道情池小未闻春浪泛岳低犹欠暮云生何妨乞与元中术临化无妨膝上横谢僧寄拄杖云峭壁猿啼採处深一枝竒异出孤岑感师千里寄来意发我片云归去心窓外冷敲檐冻折溪邉闲点戯鱼沉他年必借相携力蹇歩犹能返故林刘希夷闻砧云秋天瑟瑟夜漫漫月白天清玉露寒始向松中萦素练闲来机上制齐纨又落花云洛水城东桃李花飞来飞去落谁家洛阳女児惜颜色行逢花落长叹惜题御柳云花蕚楼前𥘉种时羙人楼上逞腰肢如今抛掷长街里露染如啼欲恨谁曾庻㡬吉州人一猿诗甚切云孤猿鎻槛岁年深放出城南百丈林緑水任从聮臂饮青山不用㫁肠吟李烈祖为徐温飬子年九岁咏灯诗云主人若也勤挑拨敢向尊前不尽心温叹赏遂不以常児遇之惜竹诗独陈亚少卿最佳诗曰出槛亦不剪从教长瘦丛年年到朱夏叶叶是清风李义山逰长安投宿旅店适㑹客因召与坐不知为义山也酒酣客赋木兰花诗衆皆夸示义山后成诗曰洞庭波冷晓侵云日日征㠶送逺人㡬度木兰舟上望不知花是此船身坐客大惊询之方知是义山钱大初惜剑诗曰得自袁公手屠姦血未干玉龙乗夜泣秋水带霜寒愿对英雄舞羞教妇女看太平无处用抚匣泪汍澜盆池云一撮浮萍盖蛙黾不知容得卧龙无吕文靖公守宦海陵西溪手植牡丹一本有诗刻石后范文正亦官此题云阳和不择地海角亦逢春忆得上林色相看如故人后以二公有诗题者亦多而花大为人所爱重岁乆繁茂覆地数丈毎春花开数百朶为海陵竒观陈标咏葵花诗云能共牡丹争㡬许得人嫌处只縁多咸阳郭氏冨室也有苍头曰捧剑咏牡丹云一种芳菲出后庭却输桃李得佳名谁能为向天公说从此移根近太清白乐天𥘉到杭州令访牡丹会开元寺惠澄近自都下得之时花𥘉开徐凝自冨春来谒公先题牡丹云唯有数包红幞在含芳只待舍人来裴诚郎中与举子温岐为友好作歌曲周徳华乃刘香女女子善歌杨柳词有以温裴歌词令徳华唱则音韵所陈爲浮艶之羙徳华终不取二公恨焉所唱者七八篇乃近日名流之词滕迈郎中云三条陌上拂金覊万里桥邉映酒旗近日令人肠㫁处不堪将向笛中吹贺知章秘监云碧玉粧成一树高万条垂下緑丝绦不知细叶谁裁出二月春风是剪刀杨巨源员外云江邉杨柳麴尘丝立马慿君剪一枝惟有春风最应惜殷勤更向手中吹刘禹钖尚书云春江一曲柳千条二十年前旧板桥曾与羙人桥上别恨无消息至今朝韩琮舎人云枝鬪腰叶鬪眉春来无处不如丝㶚陵原上多离别多少长条拂地垂又云梁苑隋堤事巳空万条犹舞旧春风那堪更想千年后谁见飞花入汉宫云溪子曰有艶歌行非爲桑间濮上之音也偕以雪月松竹杂咏杨㧕作者虽多鲜见其妙杜牧之云巫娥庙里低含雨宋玉门前斜带风滕郎中云陶令门前惹接䍦亚夫营里拂朱旗不言杨柳最佳幽蓟数州自石晋赂戎后懐中华不巳有使北者见燕京传舎画墨鸦甚精旁题诗曰星稀月明夜皆欲向南飞僧居宁毘陵人妙工画艹虫尝见水墨艹虫有长四五寸者题云居宁酔笔虽大失真然笔力遒劲可爱梅圣俞诗云草虫有意醉笔得正熟张文懿家有春江钓叟图上有李煜渔父词二首其一曰浪花有意千里雪桃花无言一队春一壶酒一竿鳞世上如侬有㡬人其二曰一棹春风一叶舟一轮蠒缕一轻钩花满渚酒满瓯万须波中得自由相国于兢善画牡丹㓜年从学见牡丹盛开乃落笔倣之不浃旬夺真有人赠诗曰看时人出澁展处蝶争来有全本折枝图传于世白乐天以诗名与元㣲之同时号元白诗词多比图画如重屏图自唐迄今传焉乃乐天醉眠诗也诗曰放杯书案上枕臂火炉前老爱㝷思睡慵便取次眠妻教缷乌帽婢与展青氊便是屏风様何劳画古贤且诗之所以能尽人情物态者非笔端有口未易到也诗家以画为无声诗诚哉是言德宗西幸有二马一号神智骢一号如意骝进退缓急皆如其意因谓之功臣乗幸诸苑驭者进瑞鞭因语近臣曰昔者西幸有二骢谓之二絶今得此鞭可谓三絶因吟韩翊诗曰鸳鸯赭白齿新齐晚日花开放碧蹄玉勒乍回𥘉喷沫金鞭欲下不成嘶狄焕字子炎唐相国梁公之后寄于南岳以林泉自适题柳云天南与天北此䖏影婆娑翠色折不尽离情生更多雨余笼㶚岸烟瞑夹隋河自有佳名在秦松继得么崔鲁慕杜牧之为诗尤能咏物如梅花云强半瘦因前夜雪数枝愁向晚来天又曰𥘉开已入雕梁画未落先愁玉笛吹山鹊曰一番春雨吹巢冷半朶山花咽觜香又曰云生柱础降龙地露洗林峦放鹤天莲花曰何人解把无尘䄂盛取残香尽日怜此颇形迹苏子瞻李伯时为栁仲逺作松石图仲逺取杜子羙松根胡僧憇寂寞龎眉皓首无住着偏袒右肩露双脚叶里松子僧前落之语复求伯时画此四句目为憇寂图子由题云东坡自作苍苍石留取长松待伯时只有両人嫌未足兼收前世杜陵诗子瞻归自道塲何山遇大风雨因憇耘老溪亭命官奴秉烛捧砚冩风雨竹一枝题诗云更将掀舞势把烛书风篠羙人爲破颜恰似腰肢袅刘仲㡬饯饮东坡中觞闻笙箫声杳杳在云霄间抑扬徃返粗中音节徐而察之则出于双瓶水火相搏自然吟啸食湏乃巳坐客惊叹请作瓶笙诗以记云孤松唫风细泠泠独蠒长缫女娲笙陋㢤石鼎逢弥明蚯蚓窍作苍蝇声瓶中宫商自相赓招文无亏亦无成东坡醉熟唿不醒但云作劳吾耳鸣湖口人李正臣蓄异石九峰玲珑宛转若窓然予欲以百金置之与仇池石爲偶方南迁未暇也名之曰壶中九华以诗识云我家岷蜀最高峰夣里犹惊翠扫空五岭莫愁千嶂外九华今在一壶中天池水落层层见玉女牕明处处通念我仇池太孤絶百金归买小玲珑器之喜谈禅而倦逰山山中笋出戯语器之同去叅玉版和尚去来乃作此句云丛林真百丈法嗣有横枝不怕石头路来参玉版师聊慿栢树子与问箨龙児瓦砾犹能说此君那不知西南地温少雪余及壮年止一二年见之自退居天国溪堂山深气严隂岭丛薄无冬而不雪每一赏翫必命诸子赋诗为乐旣而蹈袭剽掠不免渉前人余意因戯取声色气味冨贵势力数字离为八章止四句以代一日之谑且知余之好不在于世俗所争而在扵雪也仍倣欧阳公体不以塩玉鹤鹭为比不使皓白洁素等字声石泉冻合竹无风夜色沉沉万境空试问静中闲侧耳隔窓撩乱扑春虫色闲来披学王恭姑射群仙邂逅逄只为肌肤酷相似遶庭无䖏覔行踪气半夜欺凌范叔𫀆更兼风力助威豪地炉火煖犹无奈得山村酒价髙味児童亀手握轻明渐碾枪旗入鼎烹拟欲为人修水记惠山彔冷醸泉清富天工呈瑞足人心平地闻一尺深此为丰年报消息满田何止万黄金贵海风吹浪去无邉倐忽凝为万顷田五月京尘渴人肺不知价直几多钱势髙下斜横薄又浓破窓踈户若相攻莫言造物浑无意好丑都来失旧容力万石千钧积累成未应忽此一毫轻寒松瘦竹水清劲昨夜分明闻折声欧阳文忠守颍日因小雪会饮聚星堂赋诗约不得用玉月梨梅练紫白舞鹅鹤等事欧公篇畧云脱遗前言笑尘襍搜索万象窥𬈑𬈑自后四十余年莫有継音元祜六年东坡在颍因祷雪于张龙公获应遂复举前令篇末云汝南先贤有故事醉翁诗话谁能説当时号令若聼取白戦不许持寸鉄山谷有蕨芽已作小児奉之句张阁云此忍人也时阁方为河内推官而道判葛繁最喜蔬食诵经故阁亦断荤而有此语荆公作相苑中有石榴一丛枝叶甚茂止发一花题诗云浓緑万枝红一点动人春色不须多荆公过东坡见案上有石研甚爱赏因曰当集句赋之唱曰巧匠斵山骨沉吟乆之不能成因命驾去腊梅山谷𥘉见之作二絶一云金蓓销春寒恼人香未展须无桃李红风味极不浅一云体熏山麝脐色染蔷薇露披拂不盈懐时有暗香度縁此腊梅盛于京师然交㳺间亦有不甚喜之者余尝作解嘲云纷纷红紫虽无韵映带园林却要渠谁遗一枝香最胜故应有客谓何如高致虚云东坡言过温泉壁上见诗云直待衆生总无垢我方清冷混常流问人云可遵作因作一絶云石龙有口口无根自在流泉谁吐吞若信衆生本无垢此泉何处覔寒温可遵縁此知名后来京师每有賔客必出数十篇读者无不絶倒增修诗话总龟卷之二十增修诗话总龟后集后卷二十百家诗话总龟后集卷之二十警句门唐卢纶与吉中孚韩翃钱起司空晓苗发崔峒耿湋夏侯审李端皆䏻诗齐名号大暦十才子宪宗尤爱纶文至诏张仲素其遗藳故纶集中往徃有赠诸人诗所谓旧箓蔵云穴新诗满帝鄊者送中孚之诗也引水忽惊氷满磵向田空见石和云者寄湋端之诗也拥褐觉霜下抱琴闻鴈来者同湋宿旅舎之诗也风倾竹上雪山对酒邉人者题苗发竹间亭诗也桂树曽同折龙门㡬共登者寄端峒晓湋之诗也司空晓亦有送中孚诗云听猿㸔楚岫随鴈到呉洲耿湋寄晓云老毉迷旧疾杇药误新方李端寄纶云熊寒方入树鱼乐稍离泉钱起荅苗发龙池诗云暂别迎车雉还随护法龙又赠夏侯审云诗成流水上夣尽落花间诸人更唱迭和莫非佳句盖草木臭味旣同则金兰契分弥笃尔史载郭暖进官大集名士李端赋诗㝡工钱起曰素为尔请以起姓别赋端立献一章又工扵前起之妬贤徒増愧而端之㨗思为可服也钱起与郎士元齐名时人语曰前有沈宋后有钱郎然郎岂敢望钱㢤起中书遇雨诗云云衔七曜起雨拂九门来宴李监宅云晚钟过竹静醉客出花迟罢官后云秋堂入闲夜云月思离居对雨云生事萍无定愁心云不开亦可谓竒句矣士元诗岂有如此句乎赠孟少府新除江南尉云客路㝷常随竹影人家大扺旁山岚题王季友半日村别业云长溪南路当群岫半景东隣照数家此何等语余读其诗尽秩未见有可喜处以是知不及起逺甚山隂野雪兴难来佳辰强饮食犹寒皆斡旋其语使就音律近集有天上娇云未肯同十年江海别尝轻花下壷卢鸟劝提与君盖亦不湏倾皆此法也賔客集添炉擣鸡舌洒水净龙须骆賔王桃芲嘶别路竹叶㵼离樽此体甚衆惟桞子厚从中丞过卢少府郊居一聮最工云莳药闲庭延囯老开尊虚室值贤人只似称坐客而有两意盖甘草囯老浊酒贤人故也夣得又有薬炉烧姹女酒瓮贮贤人近扵汤燖右军矣余尝爲郊行诗云江干食息唿扶老木未扳縁讶宛童乃古今注秃鹙一名扶老尔雅女罗谓之宛童也又题一士人所君云但遗一枝居巧妇不殊大厦贺佳賔盖用尔雅注鹪鹩俗唿巧妇炙毂子雀一名佳賔言集人屋如賔客也乐天曽用巧妇对慈姑谢元晖善爲诗任彦升工于笔又云任笔沈诗刘孝绰称弟仪与成云三笔六诗故牧之云杜诗韩笔愁来读似倩麻姑痒处爬近人用之临川云闲时用意帰诗笔静外安生比太山坡云水洗禅心都眼静山供诗笔总眉愁唐朝人士以诗名者甚衆徃徃因一篇之善一句之工名公先逹为之㳺谈延誉遂至声闻四驰曲终人不见江上数峯青钱起以是得名故囯三千里深宫二十年张祐以是得名㣲云淡河汉踈雨滴梧桐孟浩然以是得名兵卫森画㦸宴寝凝清香韦应物以是得名野火烧不尽东风吹又生白居易以是得名𫾣门风动竹疑是故人来李益以是得名鸟宿池中木僧𫾣月下门贾岛以是得名画栋朝飞南浦云珠帘暮卷西山雨王勃以是得名华𥚑织翠青如葱入门下马气如虹李贺以是得名然观各人诗集平平处甚多岂皆如此句㢤古人尝谓尝鼎一脔可以尽知其味恐未必然尔杜子羙云为人性僻耽佳句语不惊人死不休则是凢子羙中流出者无非惊人之语矣读其集者当知此言不妄殆非前数公之可比伦也李义山任弘农尉尝投诗谒告云却羡卞和双刖足一生无复没堦趋虽为乐春罪人然用事出人意表尤有余味英俊陆沉强颜低意趋跖诺虎扼腕不平之气有甚扵伤足者非粗知直巳不丼心扵病畦下者不䏻赏此语之工也郛子稍斈作小诗尝赋梅芲云玉屑装龙脑云衣覆麝脐何堪夜耒雪香色雨凄迷留友人诗云良友间何阔春事遽如许劳君下鸥沙一叶系春渚昨夣堕前世再见欣𣣔舞聊唿花底盃酒面点红雨狂歌谢贯珠驹夫可歌妙句湏君吐观此数语似粗知诗家畦迳斈之不已必佳但恐其中堕尔陆士衡文赋云立片言以居要乃一篇之警䇿此要论也文章无警䇿则不足以传世盖不能竦动世人如老杜及唐人诸诗无不如此但晋宋间人专致力于此故失扵绮靡而无髙古气味老杜句云句不惊人死不休所谓惊人句即警䇿也句法门前人文章各自一种句法如老杜今君起拖春江流予亦江边具小舟同心不减骨亲毎语见许文章伯如此之类老杜句法也东坡秋水今㡬竿之类自东坡句法鲁直之夏扇曰在摇行乐亦云聊此鲁直句法也学者若能遍攷前作自然度越流軰渊明退之诗句法分明卓然异衆惟鲁直为能深识之斈者若䏻识此等语自然过人阮嗣宗诗亦然徐师川云作诗囬头一句丛为难道如山谷诗所谓忽思钟陵江十里之类是也他人岂如此尤见句法安壮山谷平日诗多用此格徐师川云为诗文常患意不属或只得一句语意便尽𣣔足成一章又悪其不相称师川云但能知意不属则斈可进矣凢注意作诗文或得一两句而止若未其次句即不若且休飬锐以待新意若尽力湏要相属譬如力不敌而苦战一败之后意气沮矣王荆公好集句尝扵东坡处见古砚东坡令荆公集句荆公云巧匠斵山骨只得一句遂逡巡而去山谷尝有句云琪璘卧塟功名骨终身不得好对荘子文多竒变技経肯綮之未尝乃未尝技经肯綮也诗句时有此法如昌黎一蛇两头见未曽拘𬋩计日月𣣔进又不可君𣣔强起时难东坡云迨兹霜雪未兹谋待君必聊亦记吾曽余人罕敢用苦吟门山泽之儒多癯诗人尤甚子羙有思君令人痩乐天云形容瘦薄诗情苦岂是人间有相人又云貌将松共瘦心与竹俱空李商隐瘦尽东阳姓沈人掉头捻髭之苦岂有张頥豊颊者㢤沈昭略尝戯王约以肥而痴荅以瘦而狂昭略喜曰瘦已胜肥狂已胜痴贾岛诗如鸟従井口出人从岳阳来贯休此夜一轮满清光何处无皆经年方得句以见其词澁思苦若非好事者夸辞亦缪用其心也后山诗话云荆公诗力去陈言夸末俗可怜无𥙷费精神而公平生文体数変莫年诗益工用意盖苦故言不可不谨也蔡寛夫诗话云司空图善论前人诗如谓元白为力勍气僝乃都㑹之豪估郊岛非附于寒澁无所置才皆切中其病及自评其作乃以南楼山最秀北路邑偏清为假令作者复生亦当以着题见许此殆不可晓当局者迷固人情之通患如乐天所谓属石破山先观鑱迹发矢中的兼听弦声使不见其诗而闻此语当以爲如何㢤冷斋夜话云贾岛诗有影略句韩退之喜之其渡枽干诗曰客舎并州三十霜帰心日夜忆咸阳而今更渡桑干水却望并州是故乡又赴长江道中诗曰䇿杖离山驲逢人问梓州长江那可到行客替生愁隐居诗话云孟郊诗蹇澁穷僻瑑削不暇苦吟而成观其句法格力可见矣其自谓夜吟晓不休苦吟鬼神愁如何不自闲心与身为仇而退之荐其诗云荣华肖天秀捷疾愈响报何也苏子由云唐人工扵为诗而陋扵闻道孟郊尝有诗云食虀肠亦苦强歌声无欢出门即有碍谁谓天地寛郊耿介之士虽天地之大无以容其身起居饮食有戚戚之忧是以卒穷以死而李翶称之以为郊诗髙处在古无上平处犹下頋沈谢至韩退之亦谈不容口甚矣唐人之不闻道也孔子称颜子在陋巷人不堪其忧囬也不改其乐囬虽穷困早死而非其处身之非可以言命与郊异矣百家诗话总龟后集卷之二十增修诗话总龟增修诗话总龟前卷二十一增修诗话总龟卷之二十一咏物门东坡橄㰖诗云纷纷青子落红塩气味森森苦且严待得㣲甘回齿颊巳输崖蜜十分甜范景仁言橄㰖木高大难采以塩擦木身则其实自落所以有落红塩之语南人夸橄㰖河东人夸枣李公择种竹舘中语同舎曰后人指此竹必云李文正所植贡父笑曰文正不独系笔亦知种竹耶时有笔土李文正故云后到贡父西省种竹东坡有诗云旧徳终唿名字外后生谁续笑谈余谓此也又一本云尔后贡父种竹坡有诗云旧徳言忘乆新材得再培亭亭思妇石下阅㡬人代荡子长不归山椒乆相待㣲云䕃发彩𥘉月辉蛾黛秋雨叠苔衣春风舞罗带宛然姑射姿矫首尘冥外陈迹遂云穷佳期从莫再脱如鲁秋氏妄结桑下爱玉质委泥沙悠悠复安在此贺方回作望夫石诗也交㳺间无不爱者余谓田承君云此诗可以见方回得失其所得者渐磨之功所失者太粘着皮骨耳承君以为然杨皤字公济爲莼菜诗云休说江东春水寒到来且覔鑑湖船鹤生嫩顶浮新紫龙脱香髯带旧涎玉割鲈鱼迎刄滑香炊稲饭落匙圆归期不待秋风起漉酒调羹任我年时人以为读其诗不必食莼羮然后知其味余以爲可以言咏物未可以语诗耳陈君节字明信言錬句不如錬韵余以爲若只覔好韵则失于首尾不相贯穿参寥云东坡在徐州日尝爲秦少游置酒少㳺饮罢拥一官妓从参寥书其裙带云寄语巫山窈窕娘好将闲夣恼㐮王禅心巳作沾泥絮不逐春风上下狂踘蹴惟柳三复能之丁晋公亦好焉晋公诗曰背装花屈膝白打大㢘斯进前行两歩跷去立多时古今诗话郭希声𥿄牕诗曰偏宜酥壁称闲情白似溪云薄似氷不是野人嫌月色免教风弄读书灯闻蛩诗曰愁杀离家未逹人一声声到枕前闻苦吟莫入朱门里满耳笙歌不听君巴蜀三纪以来艺能之士精于书画者衆矣沙门昙彧学李阳氷篆昙彧则神大师门人也道士张昭嗣效柳公权书昭嗣则传直天师杜光庭门人也工部元员外昭嘏倣韩择八分书昭嘏亦光庭门人僧暁峦攻张芝草书晓峦则归夣弟子皆超其本而差其肩独黄少鑑筌邉鸾崔竹䖏士滕昌祐拟梁广花草野人张道隐张藻松石道隐不事论谈不与人交徃不冠带不拜跪人谓之猱头相国李昊爲着名道隐常在绵竹山中李司议文才继阎立本写真书画八人皆妙絶当代野人平生读庄老之书有暇则性好图龙之真形兴思忽至即画百尺之状纵意挥画苟不称意则涂抹之不啻千余躯而巳飘飘然云隂雨气似蜿蜒之势掷笔抚掌以为怡逸常以此为适意之作亦曾撰集龙証笔诀三卷传于家丁未年彭州倅郑昭请图真龙扵州城之西门太山府君之祠为民致雨于是与二道士数仆夫秉烛以画使人槌皷喷笛掌祠者顿足起舞其夕三更风雨大沛柰何一时之戯亦济农事有蒋贻恭留题诗曰世人空觧効丹青惟子通玄得墨灵应有鬼神看笔下岂无风雨助成形威疑喷浪归沧海势欲拿云上杳冥静闭緑堂深夜后晓来帘幕似闻腥僧齐巳松诗云雷电不敢伐灵势蠹万端依干节死蛇人朽根蟠影浸僧禅湿风吹鹤夣寒㝷常风雨夜疑有鬼神看小松云发地才盈尺蟠根巳有灵严霜百艹死深院一株青后夜萧骚动空堦蟋蟀聴谁于千岁外吟倚老龙形白传柳诗二首云青青一树伤心色会入㡬人离恨中为道都门多送别长条折尽减春风又一树春风万万枝嫩扵金色软扵丝永丰西角荒烟里尽日无人属阿谁又顾云诗云㶚岸晴来送别频相偎相倚不胜春自家飞絮犹无定争把长条绊得人隂铿石诗云天汉攴机罢仙人捧䏝余零陵旧是燕昆明本学鱼还当谷城别自下解兵书罗邺水诗云漾漾悠悠㡬泒分中浮短棹与鸥群遥天带雨淹芳草玉洞飘花下白云静称一竿持处见急流孤舘觉来闻隋家柳色还堪恨东入长淮日又曛郑谷云竹院松廊分数沠晴空清碧亦逶迤落花相逐向何处幽鹭独来无限时洗钵老僧临岸乆钓鱼闲客卷纶迟晚来一片连莎緑悔与沧浪有旧期韩喜云方员不定性空柔东注沧溟早晚休高截碧塘长耿耿逺飞青嶂更悠悠潇湘月浸千年色夣泽灯含万古愁别有岭头呜咽䖏为君更作㫁肠流唐高相国崇文本蓟门将校讨刘辟有功授西川节度一旦雪下诸从事吟赏有诗渤海鄙言多唿人为児此日筵上谓賔客曰某虽武夫亦有一诗乃口札云崇文崇武不崇文提戈出塞号将军那箇児射落鴈白毛空里乱纷纷其诗着题皆谓北齐敖曹之比太尉骈即其曾孙也镇蜀日以蛮蜒侵暴乃筑罗城四十里朝廷虽加恩赏亦疑其固护或一日奏乐闻乐声知有改移乃题风筝寄意曰夜静絃声响碧空宫商信任徃来风依稀似曲才堪听又𬒳风吹别调中旬日果移镇渚宫北夣琐言冯㳙分符眉州不得之任跼蹐于陈田之间覊愁六年徒歩湘湖着怀秦赋有南冠梁川歌诗集皆伤蹭蹬也有蜀驼引其要云自古皆传蜀道难尔何能过㧞蛇山忽惊登得鸡翁碛又恐碍着鹿头关昻藏大歩𧖟丛国曲颈㣲伸高九尺卓女窥窓莫我知严仙㨿案何曾识题攴机石云不随俗物皆成土只待良时却𥙷天苦雨行云釜鱼化作池中物木履浮为天际船皆惜已之不遇也蜀城拆体之际㡬至殍殕因投鬻米家活有诗云取水郎中何日了破柴员外㡬时休早知蜀地区娵与悔不长安大比丘徐仲雅题合欢牡丹云平分造化㕠包去拆破春风两面开蒋维东字孟阳零陵人旅中书懐云未有一夜夣不归千里家落花云流水从将去春风解送来东华观在邵州城下江岸俗谓之水北观有松偃亚数枝凡八面上有一枝中折搭在半树间复生垂下扫坛逰人以手扳而撼之则千万枝皆动覇国时天䇿府学士徐东野坐事謪居扵郡见其魁异赏翫无巳因为诗有序序略云揺一枝则万枝动看一面则八面同白犬出其根青羊入其腹汉髙祖琥珀枕虚真君茯苓人疑其孕也诗云半巳化为石有灵通碧湘生逢尧雨露老值汉风霜月滳蟾心水龙遗胸骨香鹿于毫末后曾见几兴亡裴说鹭鸶云却为分明极翻令所得迟雍陶云立当青艹人初见行近白莲鱼未知鸬鹚色黒而头长能没水捕鱼其疾如飞栖宿之处其下虽水深鱼多未尝犯谚云鸬鹚不打脚下塘杜荀鹤诗云深水有鱼㗸得出看来却是鹭鸶饥鸜鹆居人多飬之五月五日去其舌尖则能语声尤清越虽鹦鹉不能过也僧虚中有诗云菖蒲花不艶鸜鹆性多灵相思树其状尤佳子员而红故老云昔有人北没于边其妻追思之泣于树下而卒因号相思树黄损鹧鸪诗云而今世上多离别莫向相思树下啼盖採其意也柘树多丛生干踈而直叶丰而厚春𧖟食之其丝以冷水缲之谓之冷水丝可以瑟絃盖檿丝之类蒋宻咏桑柘诗云绮罗因此木桃李谩同时杨桐叶细冬青临水生者尤茂居人遇寒食採其叶染饭色青而有光食之资阳气谓之杨桐饭道家所谓青饥饭郑畋二十八宿诗云员明青饥饭光润碧霞浆谓此栎树多生冈阜之上大则偃亚小则耸𡵨踈旷而性直伐为薪鍜为炭其力倍扵常木王正诗云未可轻樗栎尤能济雪霜木兰花枝叶俱踈花即里白表紫或有四季开者生扵深山者尤大可以爲船陆龟蒙木兰花诗云曾向木兰船上过不知船是此花身映山红生于山坡欹侧之地高不过五七尺花繁而红辉映山林开时杜鹃始啼又名杜䳌花成干诗云杜鹃花与鸟怨艶两何賖疑是口中血滳成枝上花一声寒食夜数朶野僧家谢豹出不出日迟迟又斜罗汉绦后洞有草蔓结如带长丈余附木而生相传谓之罗汉绦毕田诗云五百移栖絶洞深空留辙迹杳难㝷緑丝绦带何人施长到春来挂满林舒王与薛处士碁赌梅花诗输一首曰华髪㝷春始见梅一枝临路雪培堆鳯城南北他年忆杳杳难㝷驿使来与俞秀老至报宁王假寐秀老私跨王驴谒寳觉禅师有顷秀老至王曰为士子敢盗跨吾驴秀老愿自赎其罪王曰罚松声诗一首秀老立就词极佳人忘之余𥙷曰万壑揺苍烟百滩度流水下有跨驴人潇潇吹醉耳前軰花诗多用羙女比状如云若教觧语应倾国任是无情也动人俗㢤山谷酴醿诗曰露何郎试汤饼日烘荀令炷炉香乃是以丈夫比之若出类而吾叔彭渊材作海棠诗又不然曰雨过温泉浴妃子露浓汤饼试何郎尤工也曾子宣夫人魏氏作虞羙人草行云鸿门刀斗纷如雪十万降兵夜流血咸阳春殿三月红覇业巳随烟烬㓕刚强必死仁义王隂陵失道非天亡英雄本学万人敌何用屑屑悲红妆三军散尽旌旗倒玉帐佳人坐中老香魂夜逐劒光飞青血化为原上草芳菲寂寞寄寒枝旧曲闻来似歛眉哀语徘徊愁不语恰如初聴楚歌时㴞滔逝水流今古汉楚兴亡两丘土当时遗事乆成空慷慨樽前为谁舞舒王在钟山有道士来谒因与碁輙作数语曰彼亦不敢先此亦不敢先惟其不敢先是以无所争惟其无所争故能入于不死不生舒王曰此特碁隐语东坡诗曰客来茶罢浑无事卢橘杨梅尚带酸张嘉甫曰卢橘何种果也曰枇杷是矣事见相如赋嘉甫曰卢橘夏熟黄柑橙楱枇杷橪柿亭柰厚朴卢橘果枇杷不应重用应劭注曰伊尹书曰箕山之东青鸟之所卢橘常夏熟不㨿之而何也坡笑曰不𣣔尔余游儋耳见黎氏出东坡别海北诗曰我本儋耳民寄生西蜀州忽然跨海去譬如亊逺逰平生生死夣三者无劣优知君不再见欲去且少留又登望海亭柱间有擘窠大字曰贪看白鸟横秋浦不觉青林没暮潮又谒姜唐佐见其毋余问识苏公乎曰然无柰好吟诗甞杖而至有包灯心𥿄公以手拭开书满𥿄余索读之醉墨欹倾曰张睢阳生犹骂贼嚼齿穿龈颜平原死不忘君握拳透爪余至琼州有长短句赋灯蛾曰宻烛花犹清夜䦨粉衣香翅遶团圞人皆认假为真实蛾岂将灯作火看方叹息为遮拦也知爱处实难拚忽然性命随烟㷔始觉从前𬒳眼瞒老杜诗曰笋根稚子无人见沙上凫雏傍母眠世不解稚子无人见何等语唐人食笋诗曰稚子脱锦绷骈头玉香滑则稚子为笋明矣賛寕杂记曰竹根有䑕大如猫色类竹名竹豚亦名稚子余问韩子苍子苍曰笋为稚子老杜之意不用食笋诗亦可老杜北征诗曰惟昔艰难初事与前世别不闻夏商衰中自诛褒妲意者明皇鑑夏商之败畏天悔过赐妃子死也而刘禹钖马嵬诗曰官军诛佞幸天子舍妖姬群吏伏门屏贵人牵帝衣白乐天长恨歌曰六军不发无柰何宛转蛾眉马前死乃官军迫使杀妃子謌咏禄山叛逆耳孰谓刘白能诗㢤北征诗识君臣大体可贵也衡州花光仁老以墨冩梅花鲁直叹曰如嫩寒春暁行孤山篱落间但欠香耳余赋长短句曰碧瓦笼晴香雾遶呵手西偏小驻闻啼鸟风度女墻吹语笑南枝破腊应开了道骨不凡江瘴晓春色通灵医得花重小抱醸寒春杳杳一声画角光残照又曰入骨风流国色透尘种性真香为谁风流鬂啼粧半树水村春暗雪压枝低篱落月高影动池塘高情数笔寄㣲茫小寝初开雾帐并同前増修诗话总龟卷之二十一增修诗话总龟后集后卷二十一百家诗话总龟后集卷之二十一留题门澧阳道旁有甘泉寺因䒹公丁谓曽㽞行记従而题咏者甚衆碑牌满屋孙讽有平仲酌泉曽顿辔谓之礼佛遂南行髙㙜下瞰炎荒路转使髙僧薄宠荣人独传道余独恨其语无别自古以直道见黜者多矣岂皆贪宠荣者㢤又有人云此泉不洗千年恨留与行人戒覆车害理尤甚莱公之事亦例为覆车乎因过之偶为数韵其间有云已慿静止鑑忠精更遣清冷洗谗喙盖指二公也黄州麻城县界有万松亭连日行清隂中其舘亭亦可爱适当関山路徃来留题无数东坡伤耒者不嗣其意尝有诗云十年栽种百年规好徳助人无我仪又云爲问㡬株能合抱殷勤记取角弓诗中尝彻碑有士题云旧韵无仪字苍髯有恨声不可録张祐喜逰山而多苦吟凢所歴僧寺徃徃题咏如题僧壁云客地多逢酒僧房却厌花题万道人禅房云残阳过逺水落叶满踈钟题金山寺云僧帰夜舡月龙出晓堂云树影中流见钟声两岸闻题孤山寺云不雨山长䦞无云水自隂断桥荒藓澁空院落花深如杭之灵隐天竺苏之灵岩楞伽常之惠山善权润之丼露招隐皆有佳作李渉在岳阳尝赠其诗曰岳阳西南湖上寺水阁松房遍文字新钉张生一首诗自余吟着皆无味信知僧房佛寺题其诗标榜者多矣温公治第洛中辟䦎曰独乐其心忧乐未始不在天下也其自作记有云世有人肯同此乐必再拜以献矣东坡赋诗云児童诵君实走卒知司马盖名其得人心也又云抚掌咲先生年来学瘖哑疑未尽命名之意沈约命王筠作郊居十咏书扵壁不加篇题约云此诗指物程形无假题署老杜赠李潮八分歌云吾甥李潮下笔亲开元巳来数八分潮也奄有二子成三人何退之招扬之之罘南山来文字得我惊我令之罘帰失得栢与马之罘别我去计出栢马下我自之罘帰入门思而悲之罘别我去能不思我为作诗招之罘晨夕抱饥渇尝戯谓此二诗真不湏题署也子羙诗诛茅初一畆广地方连延敢谋土木䴡自斍面势坚经营上元初断手宝应年又题衡山县斈堂云旄头彗紫㣲无复爼豆事扵乎巳十年儒服敝扵地衡山虽小邑首唱恢大义讲堂非曩造大屋加涂塈下可容百人墻隅亦深邃林木在庭户宻榦叠青翠有井朱夏时辘轳冻堦戺采诗倦跋渉载笔尚可记岂不是草堂县学纪李翺皇甫湜集中皆无诗世传翶有县君好塼渠一诗并传灯録载荅药山一偈湜秪有浯溪留题一篇而已许彦周诗话云牧之题桃花夫人庙诗细腰宫里露桃新脉脉无言度㡬春至竟息亡縁底事可怜金谷坠楼人仆尝谓此诗为二十八字史论苕溪渔隐曰牧之扵题咏好异扵人如赤壁云东风不与周郎便铜雀春深锁二乔题啇山四皓庙云南军不袒左邉䄂四老安刘是㓕刘皆反说其事至题乌江亭则好异而畔扵理诗云胜败兵家事不期包羞忍耻是男児江东子弟多才俊卷土重来未可知项氏以八千人渡江败亡之余无一还者其失人心为甚谁肯复附之其不能卷土重来决矣许彦周诗话云牧之作赤璧诗折㦸沉砂鐡未消自将磨洗騐前朝东风不与周郎便铜雀春深鎻二乔意谓赤璧不能縦火即为曹公夺二乔置之铜雀台上也孙氏覇业系此一战杜禝存亡生灵涂炭都不问只恐没了二乔可见措大不识好悪南唐书云韩熈载自江南奉使中原为感懐诗题于馆壁云㒒本江北人今作江南客再去江北逰举目无相识秋风吹我寒秋月为谁白不如帰去来江南有人忆苕溪渔隐曰余家有韩熈载家䜩啚啚中题此诗后四句尝以问相识间云是古乐府今观此书方知其悞也苕溪渔隐曰题呉江三贤堂内陆龟䝉诗云千首文章二顷田囊未有一钱㸔却因飬得能言鸭惊破王孙金弹丸谈苑云陆龟䝉居笠浲有内飬自长安使杭州舟出舎下弹其一緑头鸭龟䝉遽从舎出大唿曰此緑头有异善人言将献天子今持此死鸭以诣官内飬少长宫禁信然厚以金帛遗之因徐问龟䝉曰此鸭何言龟䝉曰常自唿其名逰道埸山何山诗云白水田头问行路小溪深处是何山髙人读书夜逹旦至今山鹤鸣夜半汪彦章何山何氏书堂记云寺有何氏书堂图记相承以何氏为晋何楷楷尝读书此山后为呉㒷太守以其居为寺而名其山寄赠门子羙诗逺行无自内热比何如寄旻云旧来好事今能否老去新诗谁与传岑参云乔生作尉别耒乆因君为问平生否魏君校理复何如前月人来不得书夫子素多疾别来未得书北庭苦寒地体内今寒如乐天寄夣得云病后能吟否秋来曽醉无退之赠崔立之云长女当人事谁助出缡诸男皆秀爽㡬能守家规亦皆书一通也张均张均兄弟承袭父宠致位严近皆自负文材觊觎端揆明皇𣣔相均而抑扵李林甫𣣔相垍而夺扵杨囯忠自此各怀望安禄山盗国垍相禄山而均亦受伪命粛宗反正兄弟各论死非房琯力救岂能免乎老杜赠均诗云通籍踰青琐亨衢照紫泥灵虬传夕箭帰马散霜蹄言均爲中书舎人刑部尚书时也赠垍诗云翰林逼华盖鲸力破沧溟天上张公子宫中汉客星言垍尚寕亲公主禁中置宅时也二人㤙宠烜赫如是则报国当如何而乃斁乱天理下比逆贼反噬其主夫岂人类也㢤杜甫累不第天寳十三载明皇朝献太清宫飨庙及郊甫奏赋三篇帝竒之使待制集贤院命宰相试文章故有赠集贤崔于二学士诗云昭代将垂白途穷乃呌阍气冲新象表词感帝王尊天老书题目春官騐讨论倚风遗鸭路随水到龙门旧注陈希烈韦见素爲宰相而崔囯辅于休烈者皆集贤院学士也故末句云谬称三赋在难述二公㤙可谓不忘扵藻鑑之重者矣按唐史是歳陈希烈爲相至八月见素代之而甫集有上见素诗云持衡晋藻鑑听履上星辰则甫之文乃爲见素所赏非希烈也牧之赠阿冝一日读十𥿄一月读十箱古人读书以𥿄计范云就袁叔明读毛诗日诵九𥿄又袁俊家贫无书每从人假借必皆抄冩自课日五十𥿄爲计故事门余尝论李广以私憾杀㶚陵尉𥚹忮险刻决非长者所以不侯非直杀降之讉也因观坡云明年定起故将军未肯先诛㶚陵尉恐亦寓此意史传袭称兄弟为友于故渊明诗云再喜见友于子羙云友于皆挺㧞又山鸟山花吾友于南史到荩从武帝登北頋楼赋诗荩受诏便就上以示其祖漑云荩定是才子畨恐卿从来文章假手于荩后每和御诗上輙手诏戯漑曰得无贻厥之力乎退之玉川诗云谁谓贻厥无基址二事正可对也坡云賔鸿社燕巧相违月令来賔事常疑人未曽用及及观夣得秋江晚泊云莫霞千万状賔鸿次第飞頋况云安得凌风翰粛粛賔天京社别浦鴈賔秋东坡㳺金山诗云江山如此不帰山江山见怪惊我顽我谢江神岂得巳有田不帰如江水盖与江神指水为盟耳句中不言盟誓者乃用子犯事指则誓在其中不必诅神血口然后谓之盟也送程六表弟云浮江泝蜀有成言江水在此吾不食老杜复见诸山得银瓮注引礼记山出噐车注盖瑞应图曰王者宴不及醉刑罸中人不为非则银瓮出昌黎我有双饮醆其银得朱提见汉志朱提银八两为一流注朱提属揵为乃邑名也乐天以长庆二年自中书舎人为杭州刺史冬十月至治时仍服绯故逰㤙徳寺诗序云俯视朱绂仰睇白云有愧扵心及难自叹诗云实事渐销虚事在银鱼金带遶腰光戊申咏怀云紫泥丹笔皆经手赤绂金章尽到身以今观之金带不应用银鱼而金章不应用赤绂人皆以为疑而不知唐制与今不同也按唐制紫为三品之服绯为四品之服浅绯为五品之服各服金带又制衣紫者鱼袋以金餙衣绯者鱼袋以银餙乐天时为五品浅绯金带佩银鱼冝矣刘长卿有袁郎中喜章服诗云手诏来筵上腰金向粉闱勲名传旧阁蹈舞着新衣即中亦是五品故其身章与乐天同书事门近世作文者多以紫荷囊作侍从事用如宋景文诗所谓荣观耸麟族赋笔助荷之类袭而用者非一而不知其误也按晋书舆服志书文武百官皆有囊绶八座尚书则荷紫以生紫为祫缀之服外加扵左肩则所谓荷紫者非芰荷之荷乃负荷之荷也南史载周舍尝问刘香曰着紫荷囊相传云挈囊竟何所出香曰张安世传云持槖笔事孝武帝数十年注曰槖也盖人徒见南史有着紫荷四字遂作一句读之殊未知晋书紫荷之义也王俭少年以宰为命尝有诗云稷契康虞夏伊吕翼商周又字其子曰元成取仍世作相之义至其孙训亦作诗云旦奭康世巧萧曹佐甿俗大率追俭之意而为之后官亦至侍中杜云十暑岷山葛三霜楚户砧九鑚巴噀火三蛰楚祠雷其书歳月也新矣乐天云呉郡两囬逢九月越州四度见重阳去年八月十五夜曲江池畔杏园边今年八月十五夜湓浦沙头水舘前又前年九月余杭郡唿賔命宴虚白堂去年九月到东洛今年九月来呉乡两邉蓬鬂一时白三处菊花同色黄其质直叙事又自一格岑参送颜平原诗序云十二年春有诏𥙷尚书郎十数公爲郡守上亲赋觞群公扵蓬莱仍赐以缯帛宠饯加等故参爲长篇述其事安禄山乱明皇曰河北二十四郡无一忠臣邪及闻平原固守乃曰朕不识真卿何如人所爲若此前吕宴赉真文具耳退之云偶然题作木居士便有无穷求福人可谓切中时病凢世之趋附权势以啚身利者岂问其人贤否果䏻为囯为民㢤及其败也相推入祸门而己聋俗无知謟祭非鬼无异也感事门三山语録登慈㤙寺塔诗天宝时事也山者人君之象秦山忽破碎则人君失道矣贤否自混淆而清浊不分故曰泾渭不可求天下无䋄纪文章而上都亦然故曰俯视但一气焉能辨皇州扵是思古之圣君不可得故曰囬首呌虞舜苍梧云正愁是时明皇方耽扵滛乐而不已故曰惜㢤瑶池饮日宴崑崙丘贤人君子多去朝廷故曰黄鹄去不息哀鸣何所投惟小人贪窃禄位者在朝故曰君㸔随阳㕍各有稻梁谋西清诗话云退之宿龙宫滩诗云浩浩复汤汤滩声抑更扬黄鲁直曰退之才听水句尤见工谓浩浩汤汤抑更扬者非谙客里夜卧饱闻声安能周旋妙处如此耶东坡云南涧中诗秋气集南涧独逰亭午时一䔥瑟林影乆参差始至若有得稍深遂忘羁禽响幽谷寒藻舞沦漪去国魂巳逺怀人洎空垂孤生易为感失路少所宜索寞竟何事徘徊只自知谁为后来者当与此心期柳仪曹诗忧中有乐乐中有忧盖絶妙古今矣然老杜云王侯与蝼蚁同尽随丘墟仪曹何忧之深也蔡寛夫诗话云子厚之贬其忧悲憔悴之𣣔发扵诗者特为酸楚闵巳伤志固君子所不免然亦何至是卒以愤死未为逹理也乐天旣遇闲放浪物外若真能脱屣轩冕者然荣辱得失之际铢铢校量而自矜其逹每诗未尝不着此意是岂真能忘之者㦲亦能胜之耳惟渊明则不然观其贫士责子与其他所作当忧则忧遇喜则喜忽然忧乐两忘则随所遇而皆适未尝有择于其间所谓超世遗物者要当如是而后可也观三人之诗以意逆志人岂难定以是论贤不肖之实亦何可欺乎隐居诗话云乐天题海图屏风诗略曰或者不量力谓兹鳌可求赑牵不动纶絶沉其钩一鳌旣顿颔诸鳌齐掉头喷风激飞亷鼓波怒阳秋遂使江汉水朝宗意亦休吾读此诗感刘隗李训㾕文通等事为之太息老杜所以为人称慕者不独文章为工盖其语黙所主君臣之外非父子兄弟郎朋友黎庻也尝观韦应物诗及兄弟者十之二三广陵觐兄牧情且为欢累日不知饥冬至寄诸弟云巳懐时节感更抱别离酸元日寄诸弟云日月昧逺期念君何歇社日寄云遥思里中㑹心绪怅㣲㣲寒食聮骑定何时吾今颜巳老又云把酒㸔花想诸弟杜陵寒食早青青初秋寄云髙梧一叶下空斋㱕思多闻蝉寄诸弟云缄书报是时此心方耿耿登郡楼寄诸季云上怀犬马恋下有骨情余谓观此集者虽谗䦧交瘉当一变而怡怡也百家诗话总龟后集卷之二十一增修诗话总龟增修诗话总龟前卷二十二增修诗话总龟卷之二十二宴逰门李文正公言少保王仁𥙿与诸门生饮出一诗板挂于坐次曰二百一十四门生春风𥘉长羽毛成掷金换得天邉桂凿壁偷将牓上名何幸不才逢圣世偶将踈网罩群英衰翁渐老児孙小异日知谁略有情又与诸门生春日会饮于繁䑓赋诗曰柳隂如雾絮成堆又引门生饮故䑓淑景即随风雨去芳樽冝命𬋩絃催谩夸列鼎鸣钟贵宁免朝乌夜兔摧烂醉也须诗一首不能空放马头回㓂莱公有妾曰蒨桃公因㑹赠歌者以束绫蒨桃作二诗呈公曰一曲清歌一束绫羙人犹自意嫌轻不知织女萤窻下㡬度抛梭织得成风劲衣单手屡呵幽窓轧轧度寒梭腊天日短不盈尺何似燕姬一曲歌公和曰将相功名终若何不堪急景似飞梭人间万事何须问且向尊前聴艶歌刘辉为金陵小倅摄府事一日邀郡僚洎賔客仅百入逰蒋山就太平僧舎开宴赋诗辉诗曰两道翠隂迎骑合四围清气逼人来林端有路云千级物外忘机酒一杯杨蟠诗曰猿惊鹤怨不知䖏虎踞龙蟠空见山芳艹路随流水逺老僧心共白云闲施肩吾夜宴云兰缸如昼买不眠玉炉夜起沉香烟青蛾一行十二仙欲笑不笑桃花燃碧窓弄娇梳洗晚户外不知银汉转被郎嗔罚琉璃琖酒入四肢红玉软鑑戒録桑门仲殊赴润州郡宴于北固楼太守命坐客赋诗殊先成曰北固楼前一笛风碧云飞尽建康宫江南二月多芳艹春在蒙蒙烟雨中赵叔平退居睢阳欧阳永叔致政居颍叔平来访永叔时吕晦叔知颍开宴召二公永叔自为作致语曰欲知盛席继荀陈请㸔当筵主与賔金马玉堂三学士清风明月两闲人红芳巳过莺犹啭青杏初尝酒正醇好景难逢良会少乗欢举白莫辞频范镇自给事中謪官数年方归济南城西有张聪寺丞园亭甲于历下张邀公饮于园中因作诗云园林再到身犹徤官职全抛夣乍醒惟有南山与君眼相逢不改旧时青郭暧升平公主壻也盛㑹文士即席作诗公主自帷中观之李端中宴诗成有薫香荀令偏怜小傅粉何郎不觧愁之句衆皆称妙或谓宿思端自愿赋一篇钱起曰请以起姓为韵遂有金垺铜山之句暧出名马金帛为赠正月十五日夜许三花夜行金吾廵禁察其寺观及前后街巷会要盛造灯笼烧灯光明若昼山堂高百余尺神龙巳后复加严饰士女无不夜㳺罕有居者车马塞路有足不蹑地𬒳浮行数十歩者王公之家皆数百骑行歌苏味道诗曰火树银花合星桥鐡锁开暗尘随马去明月逐人来逰妓皆秾李行歌尽落吾不禁夜玉漏莫相催郭利正诗曰九陌连灯影千门度日华倾城出马骑匝路转香车烂熳惟愁暁周逰不问家更闻清管发处处落梅花崔液诗曰今年春色胜常年此夜风光正可怜鳷鹊楼前新月满鳯凰䑓上寳灯然玉漏铜壶且莫催铁关金锁彻明开谁家见月能闲坐何处闻灯不看来神灯佛火百轮张刻像图容七寳粧影里惟闻金口恱空中疑散玉毫光金勒银鞍控紫骝玉轮青盖驾青牛骖驔始散东城外倐忽逺逢南陌头公子王孙意气骄不论相识也相邀最怜长䄂风前袅更赏新絃时里调星回汉转月将㣲露洒烟飘灯渐稀犹惜路傍歌舞蹰相顾不能归杭州辩才老师退居龙井不复出入子瞻徃见之常出至风篁岭左右惊曰公复过虎溪矣辩才笑曰杜子羙不云乎与子成二老来徃亦风流因作亭岭上名过溪亦名二老荆南高从诲字遵圣季兴嫡子也乆事戎间及至继立颇叶衆望始则饰车服尚鲜华逺市驵骏广招伶伦荆渚乐籍间多有梁园旧物季兴先时建渚宫于府庭西北隅延袤十余里亭榭鳞次艛舰翼张栽种异果名花脩竹从诲绍立尤加完葺每月夜花朝会賔客从诲明音律僻好弹胡琴有女妓数十皆善其事王仁𥙿使荆渚从诲出十妓弹胡琴仁𥙿有诗羙之曰红粧齐抱紫檀槽一抹朱絃四十条湘水凌波惭鼓瑟秦楼明月罢吹箫寒敲白玉声何婉㬉逼黄莺语自娇丹禁旧臣来侧耳骨清神爽似闻韶天下大定録载王仁𥙿两篇一篇巳载于此今録所遗一篇云玉挑落断水声散入秋空韵转清三五指中遗塞鴈十三絃上啭春莺谱从陶室偷将妙曲向秦楼写得成无限细腰宫里女就中偏惬楚王情崔公佐牧名郡日宴賔僚有一客巾屦不完衣破肘见突筵而入崔喜其来令下牙筹引满数觥神色自若歌妓骇其蓝缕因大噱客献诗曰破额幞头衫也穿使君犹许对华筵今朝幸倚文章守遮莫青蛾笑掲天崔令掩口无咍贤士杜悰司空牧澧阳宏辞李宣古数陪宴饮戯谑侮慢杜不能容使辱之长林公主出而救之云尚书不念诸子学文待士如此那得平阳之誉遣易衣而赴中坐长林请为诗冀弥缝也宣古诗云红灯初上月轮高照见堂前万朶桃觱栗夜深抛耍令舞来挼去使人劳杜公赏之后二子裔休儒休皆登第人谓之曰非其母贤不能成其子白乐天致仕时裴晋公夜宴诸致仕官乐天赋诗云九烛台前十二姝主人留醉任欢娯飘飖舞䄂双飞蝶宛转歌喉一索珠坐乆欲醒还酩酊夜深临去更踟蹰南山賔客东山妓此会人间曾有无裴令公守东洛夜宴半酣公索聮句元白有得色公为破题至杨侍郎曰昔日兰亭无艳质此时金谷有高人白知不能加遽裂𥿄曰笙歌鼎沸勿作此冷淡生活元頋白曰乐天可谓全其名也李相国蔚镇淮南布素孙处士来谒李敦旧分待之殊礼将行祖送逰河桥下舟人回篙水溅近坐饮妓李公大怒孙献杨栁词曰半额鵞黄金缕衣玉搔头袅鳯㕠飞从教水溅罗裙知道巫山行雨归舟子获免罪又有李嵘献相国诗云鸡树烟含瑞气深鳯池波待玉山澄国人乆倚东关望拟筑沙堤到广陵后果入相双井黄叔逹字知命初自江南来与陈履常俱谒法云禅师于城南夜归过龙眠居士李伯时知命衣白衫骑驴縁道摇头而歌履常负杖挟嚢于后一市皆惊以为异人伯时因画为图而邢敦夫为作歌曰长安城头乌夜栖长安道上行人稀浮云卷尽暮天碧但见明月流清辉君独骑驴向何处头上倒着白接䍦长吟搔首望明月不学山翁醉似泥到得城中灯火閙小児拍手拦街笑道傍观者那得知相逢疑是商山皓龙眠居士画无比揺毫弄笔长风起酒酣闭目望穷途𥿄上轩昻无乃似君不学长安㳺侠夸年少臂鹰挟弹章䑓道君不能提携长剑取灵武指挥勐士驱貔虎胡为脚踏梁宋尘终日飘飖无定所武陵桃花春欲暮白水青山起烟雾竹杖芒鞋归去来头巾任挂三花树惇夫时年未二十林逈与黄秘教同逰连江玉泉有诗曰泉山好翠㣲权尹讼庭希晓马破云去夜船乗月归妓歌珠不㫁人醉玉相依薄宦自拘者咄㢤多少非嬖佞韩昭顾珣潘迎等为狎客兢扠手揺头令唐师入境遏其报而逰幸师至利州方知将士纷然曰且打扠手揺头念周宣帝作歌曰自知身命促把烛夜行逰令宫女连臂踏脚而歌湖南马氏作会春园开宴徐东野作诗有数聮爲当时所称云珠玑影冷偏粘草兰麝香浓却损花山色逺堆罗黛雨草梢春戞麝香风衰兰寂寞含愁緑小杏妖娆弄色红旁搜水脉湘心满遍掲泉根楚底通水乳滳残青壁痩石脂倾尽白云空深浦送回芳草日急滩牵㫁緑杨风藕梢逆入银塘里苹迹潜来玉井中败菊篱踈临野渡落梅村冷隔江枫剪开净涧分苗稼划破涟漪下钓筒増修诗话总龟卷二十二增修诗话总龟后集后卷二十二百家诗话总龟后集卷之二十二辛集舒城阮一阅编皇明宗室月窓道人刋鄱阳程珖校用事门临川慷慨秋风起悲歌不为鲈眉山不须更说知㡬早直为鲈鱼也自贤反复曲折同归一意亦如把酒祝公公莫拒缁衣心为好贤倾我欲折繻留此老缁衣谁作好贤诗共用一事而造语居然不同临川道徳文章吾事落南华夫子盍行邪无落吾事乃柳诗有惆怅樵渔事今还又落然恐亦用此杜心迹喜双清茶瓜留客遟似非用事观灵运斋中诗云矧乃归山川心迹双寂寞竟陵王子良礼才好士爱月客至为设瓜饮甘菓二诗盖用此至若㯶拂子云咂肤倦扑㓕頼尔甘伏虽等闲题目无字无出处坡集有全萹用事者如贺人生子曰欝䓗佳气夜充闾喜见徐卿苐二雏我亦从来识英物试教啼㸔㝎何如戯子野买妾自锦里先生自笑狂身长九尺鬂眉苍平生谬作安昌客略遣彭宣到后堂句句用事曷尝不流便㢤尝观临川咏枣止数韵余甘入隣家尚得谗妇逐贽享古巳然豳诗自冝録用女贽枣修八月剥枣虽云食之昏用范枣膏昏䝉䝉硕比赤心投皇明倘加烛用萧琛陛下投臣以赤心臣敢不报以战栗以是知凢作者湏饱材料传称任昉用事过夛属辞不得流便余谓昉诗所以不䏻倾沈约者乃才有限非用事之过李商隐诗好积故实如喜雪云班扇慵裁素曹衣讵比麻逸少宅鹤满令威家又洛水妃虚妬姑山夸聮辞虽许谢和曲本惭巴一萹中用事者十七八夣得诗只恐鸣驺催上道不容待得晚菘尝乃周彦伦答文惠太子问山中菜食云春初早韭秋末晚菘此以两字用事者送熊判官云临轩弄郡章得人方付此乃用汉髙弄印倪寛事此一字用事者韦应物诗心同野鹤与麈逺诗似氷壸彻底清又杂言送人云氷壸见底未为清少年如玉有诗名此可为用事之法盖不拘故常也甫冝春花诗云无复増修事君王惜费金乃暗用汉文惜百金之产而罢露䑓事沈庆之谓上曰为国譬如治家耕当问奴织当问婢陛下欲治国而与白面书生谋之事何由济夣得送李䇿云春风深曰静争长幽鸟鸣仆夫前致辞门有白面生坡蓝尾忽惊新火后遨头要及浣花前注及乐天三盃蓝尾酒一楪胶牙饧观长庆集此诗题云七年元日对酒非鑚火时事也宋文景守歳云且尽灯前蓝尾杯师旷释绛县老人年数云亥有二首六身盖离拆亥字点画而上下之如筭筹纵横然则下其二首为二万六身各一纵一横为六千六百六十正合其甲子之日数传以明矌之慱物刘賔客送人赴綘州云午桥群吏散亥字老人迎义山赠綘䑓老驿吏云过客不劳询甲子惟书亥字与时人可谓善使事矣亦如近诗送人洪州千斗气沉人巳化置刍人去榻犹悬送人鄂州云黄鹤晨霞傍楼起头陀青草遶碑荒送人襄阳云四叶表闾唐尹氏一门逃世汉龎公虽隣封宻迹不可移也凢作诗有用事出处有造语出处如五陵衣马自轻肥虽出论语搃合其语乃潘岳裘马悉轻肥柳絮才髙不道塩虽谢女事乃借张融以海赋示人人评其赋但不道塩耳红䄂泣前鱼本戦国䇿其语乃陆韩卿中山王孺子妾歌安陵泣前鱼坡作太白画像诗云大児汾阳中令君小児天台坐忘身其事乃用白交汾阳于伍行中竟脱白于祸天台司马紫㣲谓白有仙风道骨可与神逰八极之表所造之语乃祢衡传云大児孔文举小児杨徳祖坡㳺武昌见农夫皆骑秧马较之伛偻而作者劳佚相絶尝作秧马歌叙述甚详唐子西至罗浮始识此噐作诗云拟向明时受一㕓着鞭常恐老农先行藏巳问吾家举从此驰名四十年亦巧扵用事坡和柳子王暨景纯冈字韵诗至七萹云屡把铅刀齿歩光更遭华衮照龎凉乃用子建七启云歩光之剑华藻繁缛左传龎凉冬杀虽第一韵衆人所更易而七篇未尝改又贯穿精絶如此东坡在儋耳时余三从兄延之自江隂担簦万里絶海徃见晋一月坡尝诲以作文之法曰儋州虽数百家之聚州人之所湏取之市而足然不可徒得也必有一物以摄之然后为巳用所谓一物者钱是也作文亦然天下之事散在经子史中不可徒使必得一物以摄之然后爲巳用所爲一物者意是也不得钱不可以取物不得意不可以用事此作文之要也吾兄拜其言而书诸绅尝以亲制龟冠爲献坡受之而赠以诗云南海神龟三千歳兆叶朋从生庆喜智能周物不周身未免人鑚七十二谁能用尔作小冠岣嵝耳孙剏其制今君此去寕复来𣣔慰相思时整视今集中无此诗余尝见其亲笔后坡归冝兴道由无钖洛社尝至孙仲益家时仲益年在髫齓坡曰孺子习何艺孙曰学对属坡曰试对㸔徐曰衡门稚子璠玙噐孙应声云翰苑仙人锦绣肠坡抚其背曰真璠玙噐也异日不凢二事皆吾鄊人士所知辄记于此谒帝似冯唐垂白冯唐虽晚逹冯唐毛发白长卿多病乆我多长卿句病渇汚官位杜以其为郎故用之若它人老与病恐不可槩使用巳诗为故事湏作诗夛者乃有之太白云沧浪吾有曲相子棹歌声乐天湏知菊酒登髙㑹从此多无二十埸明年云去秋共数登髙㑹又𬒳今年减一场过槩里云昔尝咏遗风着为十六篇盖居渭上醖熟独饮曽効渊明体为十六篇又赠微之云昔我十年前曽与君相识曽将秋竹竿比君孤且直盖旧诗云有秋竿也坡赴黄州过春风岭有两絶句后诗云去年今日関山路细雨梅花正断魂又云柯丘海棠吾有诗独笑山林谁敢侮又有竹云吾诗固云尔可使食无肉唐谚云槐花黄举子忙东坡有彊随举子踏槐芲槐芲还似昔年忙谷云槐催举子踏花黄是也世传五月十三日为竹迷日凢种多以五月杜云东林竹野薄腊月更湏栽则唐人植竹用季冬月也又云平生憇息地必种数竿竹尝𣣔辟小轩以必种名之前軰戯语以郊外呵喝月下烛龙皆谓之杀风景介甫戯示颕叔云但怪传唿杀风景岂知禅客夜相投盖用此也老杜涂穷反遭俗眼白本用阮籍事意我軰本宜以白眼视俗人至小人得志疾视君子是反遭其白眼故倒用之亦如水清反多鱼乃倒用水至清则无鱼也夣得酌我莫忧狂老来无逸气乃倒用黄次翁无多酌我寄谢嵇中散予无甚不堪倒用絶交论坡云后生可畏吾衰矣刀笔从来错料尭周昌以赵尭刀笔吏后果无能为所料信不错而云错料尭亦以渉谤倒用尔又有穷鬼却相唿乃知饭后钟阇黎盖具眼它年五君咏山王一时数皆倒用也坡云通家不隔同年面得路方知异日心乃唐人责同年不赴期集辞云紫陌㝷春尚隔同年之面青云得路不知异日之心任昉别谢云杨诗云讵念耋嗟人方深老夫託报刘孝绰云讵慰耋嗟人徒深老夫託略改一两字岂以㑹意处𣣔常用之邪临川有莫林揺落献南山又云大落冈峦因自献如云名誉子真矜谷口事功新息困壸头又未爱京师传谷口但知鄊里胜壸头昔人行事措意黙与巳合则喜用之马少㳺𣣔乗下泽御欵叚不去鄊里虽自谋独善亦可为贪躁之戒伏波在浪洎下潦上雾仰视飞鸢跕跕堕水中卧念少㳺平生时语以为何可复得故坡云何须更待飞鸢堕方念平生马少㳺又大夫行役家怨应念郷居马少㳺雪堂唯有思归曲为念平生马少㳺以其可喜不直押韵也律诗有一对通用一事者更㝷嘉树传莫忘角弓诗乃左传韩宣子聘鲁尝赋角弓及誉嘉树鲁人请封殖此树以无忘角弓介甫乆谙郭璞言多騐老比颜含意更踈乃景纯𣣔为颜含筮含曰年在天位在人修巳而天不与命也守道不囬性也人自有性命无劳蓍龟古人作诗有用经传全句选诗小人计其功君子道其常乐天疾悪如巷伯好贤如缁衣乃两句浑用之杜云无妄之忧勿药喜谁谓荼苦甘如荠冨贵扵我如浮云近人亦多用史语坡云人言卢𣏌似奸邪我见郑公但妩媚尝观南史载王冝兴云为刼不湏伴甚似一侧韵五言但无题目耳昔人用五马事多因㳺遨动出处方用之如老杜赋王阆州饯萧遂州云二天开宠饯五马烂生花其賔主出住分矣又送李梓州五马何时到赠严武五马旧曽谙小径送贾阁老出汝州人生五马贵太白云五马莫晋连岑参云门外不湏催五马戎昱五马㡬时朝魏阙子厚五马助征騑乐天五马无由入酒家东坡鼓吹未容迎五马介甫尚得史君駈五马近人扵太守安居闭阁例称五马此理恐未安也后集卷之二十二增修诗话总龟增修诗话总龟前卷二十三增修诗话总龟卷之二十三寓情门曹脩古立朝謇谔甞见池上有一所似者作小诗曰荷叶罩芙蓉员青映嫩红佳人南陌上翠盖立春风唐僖宗朝自内制𫀆千领赐塞外吏士神䇿将士马直扵𫀆中絮得金锁一枚诗一首云玉烛制𫀆夜金刀呵手裁锁情寄千里锁心终不开直货锁扵市为人告其将并得诗奏闻僖宗令马直赴阙以宫人赐直为妻有情者为金鎻曲流于世蜀人皆唿营妓为校书韦南康镇成都罢之故胡曾有诗赠薛涛曰万里桥邉薛校书枇杷花下闭门居扫眉才子知多少𬋩领春风捴不知涛再为连帅所喜因事获怒而逺之作五离诗以献遂复喜焉一曰犬离家出入朱门四五年为知人性足人怜只因咬着亲情脚不得红丝毯上眠二曰鱼离池一入池中四五秋常将朱尾玩银钩近縁戯触红莲折不得随波自在逰三曰鹦鹉离笼惯向侯门养此身飞来飞去羽毛新近縁言语无方便不得笼中再唤人四曰竹离丛蓊欎栽成四五行常持坚节待秋霜近来春笋鑚堦破不得垂枝对画堂五曰珠离掌一颗明珠内外通分明皎㓗水晶宫近縁一点瑕相累不得朝朝在掌中成都女郎张窈窈上任事者诗曰昨日买衣裳今朝卖衣裳衣裳都卖尽羞见嫁时箱有卖愁应缓无时心转伤故园胡虏隔何处是蚕桑郑还古博士东都闲居与柳将军徃还柳冨有家姬郑与笑语柳知不恠也郑将入京柳饯之郑赠姬诗曰冶艶出神仙歌声杂管絃眼看白苎曲欲上碧云天未拟生裴秀如何知郑玄莫教金谷水横过坠楼前栁见诗曰俟荣归当为遣充贺礼及除国子博士柳遣姬入京师至嘉祥驿而郑已物故柳甚悼之张祐客淮南幕中赴宴时杜紫㣲为攴使座中有属意处索骰子赌酒牧之㣲吟曰骰子逡巡褁手拈无因得见玉纎纎祐应声曰但知报道金钗落彷彿还应露指尖封特卿爲湖州军倅与同年李大諌诗酒唱酧以疾阻欢及愈有诗曰巳负数条红画烛更辜双带绣香毬白苹洲上风烟好扶病须拚到后筹后有离别难词佛许衆生愿心坚石也穿今朝虽送别会却有明年一座无不悽怆李翺尚书牧江淮郡日进士卢储投卷来谒李礼待之置文卷几案间赴公宇视事长女及笄见文㝷绎数四谓小青曰此人必爲状头李公闻之深异其语乃慕爲婿来年果状头及第才过殿试径赴佳婣催粧诗曰昔年将去玉京逰第一仙人许状头今日巳成秦晋会早教鸾鳯下粧楼卢止官舎迎内子入庭花开乃题诗曰芍药斩新栽当庭数朶开东风与拘束留待细君来房千里初上第逰岭徼有韦滂自海南邀赵氏十九岁而许为房妾房迫于游从暂与赵别后寄诗曰鸾鳯分飞海树秋忍听钟皷越王楼只应霜月眀君意缓抚瑶琴送我愁山逺莫教㕠泪尽鴈来空寄八行幽相知若返临卭市画舸朱轩万里逰千里以情托焉到府访之赵氏巳适韦秀才矣许与房韦俱有布衣之旧不陈之则负房之言欲陈之则伤韦之义作诗寄千里曰春风白马紫丝缰正值𧖟娘来采桑五夜有心随暮雨百年无节抱秋霜重㝷绣带朱藤合却认罗裙碧草长为报西离恨阮郎才去嫁刘郎薜宜僚会昌中为左庻子充新罗册礼使青州泛海船船阻恶风雨至登州却漂回淹泊青州邮传一年节度使乌汉正尤加待遇有席中饮妓东羙者薛颇多情连帅置于驿中薜发日祖筵呜咽流涕东羙亦然乃于席中留二诗曰经年邮驿许安栖命他郷别恨迷今日海㠶飘万里不堪肠㫁对含啼阿母桃芳方似锦王孙草长正如烟行云行雨今辞夣惆怅欢情却一年薛到国未行册礼旌节晓夕有声旋染疾谓判官苗用曰东羙何频在夣中乎数日致卒苗摄大使行礼旅榇回青州东羙乃请假至驿素服致奠哀号拊柩一恸而卒情緑相感颇为竒事赵嘏颇有诗名不拘小节饮中赠歌者曰倚风无处避梁尘雅唱清歌日日新来值汉亭花欲尽一声留得万家春后因酒失悔过以诗上歙州守曰叶覆清溪艳艶红路横秋色马嘶风犹携一榼郡齐酒倾对青山忆谢公敬相牧庐州有朝客留意饮妓祖送短亭妓车后至相赠之曰望㫁苏娘小小坡竹埿金鴈展轻莎客卿幸有凝情意何必临尊始转波大中年有江淮郡守名郎登楼纵饮见二逰女罗衣飘飘目送乆之因咏曰两朶红英值万金教人不负看花心高楼日晚东风急吹落千家何䖏㝷在省日宣宗顾问称㫖摄中郎将有诗曰宫娃引入玉为行金殿齐趍近御床不见圣明亲顾问如何得摄汉中郎风神俊迈后拥节旄李尚书擢罢歙州呉贠交代有佐酒録事名媚川颇留意縁以纳籍中妓韶光托扵替人令存䘏酒酣临发洪饮不胜离情有诗曰经年理郡少欢娯为习干戈间饮徒今日临行更交割分明留取媚川珠呉答曰曵履长裾日日欢须言违徳泪汍澜韶光今巳输先手领取蠙珠掌内看郑详纵情诗酒至庐江谒郡守留连吟醉因赠妓曰䑓盘阔狭才三尺似隔中当有阻艰若不骑龙与骑鳯乐营门是望夫山江陵有士子㳺于交广间而爱姬为太守所取纳扵高䴡坡底及归寄诗曰惆怅高䴡坡底宅春风无复下山来守见诗遣还白乐天任杭州刺史携妓还洛后却遣回钱唐刘禹钖有诗曰其奈钱唐苏小小忆君泪点石榴裙越水李主簿逰广陵迨春未返其姬寄诗曰去时盟约与心违秋日离家春不归应是维扬风景好恣情欢笑到芳菲答曰偶到扬州悔别家亲知㽞滞不因花尘侵寳镜虽相待长短归时不及瓜㑹昌中张暌防戎有功勒留蕃儌十年妻侯氏绣锦廻文诗作龟形献进曰暌离已是十秋强对镜那堪重整粧闻鴈灯前修尺素见霜心痛裂衣裳开箱叠练先垂涙拂杵调砧更㫁肠绣作龟文献天子愿教夫婿早还郷崔左辖牧江外郡祖席夜䦨一营妓先辞归崔与诗曰寒檐寂寂雨霏霏候舘萧条烛尽㣲只有今宵同此宴翠娥佯醉欲先归朱滔括兵不择士族悉令赴军自閲于毬塲有士子进趍闲雅因问曰何业曰学诗有妻否曰有即令作寄内诗曰握笔题诗易荷戈征戍难惯从鸳𬒳暖怯向鴈门寒痩尽寛衣带啼多渍枕鸾试留青黛着回日画眉㸔又令代妻答曰蓬鬂荆钗世所稀布裙尤是嫁时衣胡麻好种无人种正好归时又不归滔怜之遗束帛遣归韩晋公镇浙西戎昱为郡刺史有郡妓羙而善歌公召置籍中昱作诗以送之且曰至彼令歌必首唱是词旣至公持盃妓歌昱诗公曰使君扵汝寄情邪对曰然赠百缣而遣之归其词曰好去春风湖上亭柳条藤蔓系人情黄莺乆住浑相识欲去频啼四五声韩翊少负才名隣居有姓李者每将倡妓柳氏至其居必邀韩同饮愈熟柳每窥所徃来皆名人因乗暇语李曰韩秀才甚贫然所与逰必时贤是必不乆困冝假倚之李深然之具酒邀韩至谓韩曰公当今名士栁当今名色名色配名士不亦可乎遂命栁与韩韩恳辞李曰大丈夫相遇盃酒间一言道合尚相许以死一妇人何足辞夫子贫柳资数万可以取济长揖而去韩辞之栁曰此豪逹者昨暮具言之矣俄就柳归来嵗成名淄青节度使辟为从事韩以世方扰不敢以柳同行置之都下期至而迓之三岁不果寄之诗曰章䑓栁章䑓柳昔日依依今在否纵使长条拂地垂如今攀折他人手栁答曰杨柳枝芳菲节可惜年年赠离别一叶随风忽报秋纵使归来不堪折卢渥舎人应举京师偶临御沟见一红叶上有一絶云流水何太急深宫尽日闲殷勤谢红叶好去到人间卢得之藏于巾箧及宣宗有㫖许宫人从人卢所获人因覩红叶而吁怨乆之曰当时偶题不谓君得之顾况在洛乗闲逰苑中水上得大桐叶有诗曰一入深宫里年年不见春聊题一片叶寄与有情人明日扵上㳺亦题于叶泛之波中曰花落深宫莺亦悲上阳宫女㫁膓时帝城不禁东流水叶上题诗寄与谁十日余有客㝷春苑中又于叶上得诗以示况云一叶题诗出禁城谁人酧和独含情自嗟不及波中叶荡漾乘春取次行开元中赐边将军士纩衣制扵宫有兵士短𫀆中得诗曰沙埸征戍客寒苦若爲眠战𫀆经手作知落阿谁邉留意多添线含情更着绵今生巳过也重结后生縁兵士以诗白帅帅进呈明皇以诗遍示宫中曰作者勿隐不汝罪也有一宫人自言万死明皇深悯之遂以嫁得诗者谓之曰吾与尔结今生縁邉人感泣张又新郎中甞为广陵从事有歌妓常致情而终未果纳二十年后妓犹在籍中张罢江南郡道由广陵时李绅镇淮南宴饮极欢张以指染酒书一絶扵盘上相府命妓歌以侑张酒其词曰云雨分飞二十年当时求梦不曾眠今来头白重相见还上襄王玳瑁筵酒罢令妓侍张归太和𥘉有御史分务洛都有姬善歌时李逢吉留守欲一见旣不可辞遂徃焉李有姬四十余軰皆在其下旣入不复出作诗两篇投李曰三山不见海沉沉岂有仙踪尚可㝷青鸟去时云路㫁姮娥归处月宫深仙窓暗想春相忆书幌谁怜夜独吟料得此时天上月只应偏照两人心陈太子舎人徐徳言尚叔寳妹乐昌公主陈政衰谓其妻曰国破必入权豪家倘情縁未㫁尚慕相见乃破镜各分其半约他日以正月望日卖扵都市及陈亡其妻果为杨越公得之乃为诗曰镜与人俱去镜归人不归无复姮娥影空留明月辉乐昌得诗悲泣不巳越公知之怆然召徳言至还其妻因与徳言乐昌饯别令乐昌为诗曰今日甚迁次新官对旧官笑啼俱不敢方信作人难乐天姬樊素善歌小蛮善舞尝为诗曰樱桃樊素口杨柳小蛮腰樊素年旣长小蛮方丰艶因为杨柳词曰一树春风万万枝嫩扵金色软扵丝唐戎昱守零陵妓籍中有善歌者湘帅于公頔遽索之昱乃遣行比至令歌乃昱送妓辞也其辞曰寳钿香蛾翡翆裙粧成掩泣欲行云殷勤好向襄王道莫向瑶䑓夣使君公曰大丈夫不能立功业为异代所称岂可夺人爱姬为巳之娯遂赠以帛送归零陵五溪论事去蜀尚书侯继图本儒士一日秋风四起偶倚栏扵大慈寺楼有大桐叶飘然而坠上有诗云拭翠歛双蛾为欝心中事搦𬋩下庭除书成相思字此字不书石此字不书𥿄书向秋叶上愿逐秋风起天下有心人尽觧相思死天下负心人不识相思意有心与负心不知落何地侯贮小帖凢五六年方卜任氏为婚尝讽此事任氏曰此是妾书叶时诗争得在公䖏曰向在大慈寺阁上倚栏得之即知今日聘非君偶然也侯以今书较之与叶上无异李茂复为㑹府从事出逢一小青衣有色马上目之作诗曰行尽踈林见小桥緑杨深处有红蕉无端眼界无分别安置心头不肯销其内子甚妬晚年牧泗州有诗云落日西山近一竿世间恩爱极难拚近来不作颠狂事免𬒳冤家恶眼看谢郎中有女数岁能吟咏长嫁王元甫元甫调官京师送别云此去惟冝早早还休教重起望夫山君看湘水祠前竹岂是男児泪染斑增修诗话总龟卷之二十三增修诗话总龟后集后卷二十三百家诗话总龟后集卷之二十三纪实门唐文皇聚一时名流天䇿府始有十八学士之号后来凢居舘殿者皆称之国朝以来任于外非两制则虽帅守监司止唿寄禄官惟通判多从舘中带聀出𥙷如蔡君谟湖州欧阳文忠公滑州王荆公舒州东坡先生杭州如此之类甚多刘赣父赴㤗倅诗云壁门金阙倚天开五见宫花落早梅明日扁舟沧海去却㝷云气望蓬莱盖在道山五载然后得之学士之称施于外者县通判而然今外庭过唿大可笑也老杜送殿中杨监赴蜀见相公云豪俊贵勲业邦家频出师相公镇梁益军事无孑遗以是知边鄙之臣贪功生事结祸招衅皆有以致之一得忠臣处之生灵受赐矣文选载王粲公䜩诗注云此侍曹操宴也操未为天子故云公䜩耳操以建安十八年春受魏公九钖之命公知衆情未顺终其身不敢称尊而粲诗巳有硕我贤主人与天享巍巍之语则粲岂复有心扵汉耶粲常说刘表之子琮曰曹公人杰也将军卷甲倒戈以归曹公长享福祚万全之䇿也厥后操以粲为军谋祭酒则以腹心委之矣或云韦应物乃韦后之族慿恃㤙私作里中横故韦集载逄杨开府诗云少事武皇帝无頼恃㤙私身作里中横家蔵亡命児武皇升仙去把笔学题诗两府始收迹南宫谬见推夫武皇平内乱杀韦后不应后之族敢于武皇之时豪横若此正恐非后族尔李肇国史𥙷言应物性高㓗鲜食寡𣣔所居焚香扫地而坐与杨开府诗所述不同岂非武皇仙去之后折莭悔过之时耶曽文清吉父孔毅父之甥也早从学于毅父文清以䕃入仕大观初以铨试合格五百人爲魁用故事赐进士出身绍兴中明清以启贽见云传经外氏早侍仲尼之间居提笔文塲曽宠平津之爲首文清读之喜曰可谓着题矣后与明清诗云吾宗择壻得羲之令子传家又絶奇甥舅従来多酷似弟兄如此信难为徐敦立覧之笑云此迺用前日之启为体脩报耳老杜卒扵大暦五年享年五十九当生扵先天元年观其献大礼赋表云臣生陛下淳朴之俗行四十载矣以此推之天寳十载始及四十则是献大礼赋当在天寳九载也本传以谓天宝十三载因献三赋帝奇之待制集贤院误矣其后又进西岳赋序云上旣封太山之后三十年按史开元十三年乙丑封太山至天寳十三载始及三十年则是进西岳赋在天寳十三载也老杜有赠献纳使田舎人诗云舎人退食收封事宫女开凾近御筵暁漏追随青琐闼晴窓点检白云萹末句云杨雄更有河东赋唯待吹嘘送上天其云更有河东赋当是献西岳赋时也羊叔子镇㐮阳尝与从事邹湛登岘山慨然有泯无闻之叹岘山亦因是以传古今名贤赋咏多矣呉兴东阳二郡亦有岘山呉兴岘山去城三里有李适之洼尊在焉东坡守呉兴日尝登此山有诗云苕水如汉水鳞鳞鸭头青呉兴胜㐮阳万瓦浮青冥我非羊叔子愧此岘山亭悲伤意此同歳月如流星湛軰何足道当以徳自铭东阳岘山去东阳县亦三里旧名三丘山宋啇仲文素有时望自谓必登台辅忽除东阳太守意甚不乐尝登此山怅然流涕郡人爱之如㐮阳之扵叔子因名岘山二峰相峙有东岘西岘唐寳暦中县令于兴宗结亭其下名曰涵碧刘禹钖有诗云新开潭洞疑仙府逺冩丹青到雍州即其所也张籍居韩门弟子之列又以愈荐为国子愽士东坡所谓汗流湜籍走且僵㓕没倒景不可望者而籍作愈祭诗乃云公文为时师我亦有㣲声而后之学者或号为韩张何耶陈后主起临春结绮望仙三阁极其华䴡后主与张䴡华孔贵妃各居其一与狎客赋诗互相赠荅采其艶䴡者𬒳以新声奢滛极矣隋克䑓城后主与张孔坐视无计遂俱入井所谓烟脂井是也杨修诗云擒虎戈矛满六宫春花无树不秋风苍惶益见多情处同穴丼心赴井中李白亦云天子龙沉景阳井谁歌玉树后庭花今烟脂井在金陵之法寳寺井有石拦红痕若烟脂相传云后主与张孔泪痕所染石拦上刻后主事迹八分书乃大暦中张着文又有篆书戒㢤戒㢤𢾗字其他题刻甚多徃徃漫㓕不可攷寺即景阳宫故地也有井在焉好事者徃来不絶寺僧频厌苦之张芸叟尝有诗戯僧云不及马嵬袜犹能致万金马少㳺常哀兄援多大志曰士生一世但取衣食裁足乗下泽车御欵叚马郷里称善人斯可矣致求嬴余但自苦尔故援在浪洎西里当下潦上雾云气薫蒸仰视飞鸢跕跕在水中之时辄思其言以谓念少㳺语何可得也洎武陵五溪蛮作乱刘尚军没而援贪进不止方且拠鞍矍铄𬒳甲请行遂底壸头之困刘夣得经伏波神祠诗有一以功名累飜思马少㳺之句可谓名言矣壸头在武陵当是夣得为司马时经歴故萹首言䝉䝉篁竹下有路上壸头武帝见颜驷厖眉皓首问何时为郎何其老也对曰文帝好文而臣好武景帝好老而臣尚㓜陛下好少而臣老矣老扵为郎此事尤着切怪老杜屡伤为郎白首每称冯唐而不及驷生旣不遇三君身后复不遇老杜可笑也已子羙世号诗史观北征诗云皇帝二载秋䦞八月初吉送李校书云干元元年春万姓始安宅又戯友二诗元年建已月郎有焦校书元年建巳月官有王直司史笔森严未易及也舎人遗织成褥叚云服饰㝎尊卑大㢤万古程煌煌珠宫物寝处所婴锦衣卷还客始斍心和平其意在明分守警贪饕屏斥玩物严道气之大莭岂直专为诗㦲就中和平之语尤可人意世有豪横凶人强委馈扵善士而不能骤絶之其心愧耻虽𣣔和平不可得也诸史传首尾一律惟左氏传春秋则不然千变万状有一人而称目至数次异者族氏名字爵邑谥号皆宻布其中而寓诸褒贬此史家祖也观少陵诗冝隠此㫖若云杜陵有布衣杜曲幸有桑麻田杜子将北征臣甫愤所切甫也东西南北人有客有客字子羙盖自见其居里名字也不作河西尉白头拾遗徒歩㱕俻矣均𥙷衮凡才汚省郎𥙷官迁徙歴歴可攷至叙他人亦然如云粲粲元道州又云结也实国桢凡例森然诚春秋之法也人以藤代蒭酒名钩藤俗传他处即不可用或谓但心醖造之法异耳所在皆可乐天忠州春诗云闲拈旧叶题诗咏闷取藤枝引酒尝是巴蜀亦有之百家诗话总龟后集卷之二十三增修诗话总龟增修诗话总龟前卷二十四增修诗话总龟卷之二十四感事门高力士谪巫州山谷多荠而人不食感之因作诗以寄意曰两京作斤卖五溪无人採夷夏虽有殊气味都不改李适之在相位每退朝则邀賔客谐谑赋诗曾不备林甫之害尝为诗曰朱门长不闭亲友恣相过年今将半百不乐复如何及罢相又为诗曰避权仍罢相乐胜且㗸盃借问门前客今朝㡬箇来及死非其罪时人冤之明皇幸蜀回至劔门谓侍臣曰剑门天险自古及今败亡相继岂非在徳不在险也因作诗曰剑阁横空峻銮舆出狩回翠屏千仭合丹嶂五丁开灌木索旗转仙云拂马来乗时方在徳嗟尔勒铭才至徳二年普安郡太守贾深勒于石明皇将幸蜀登花蕚楼使楼前善水调者登楼而歌曰山川满目泪沾衣冨贵荣华得㡬时不见而今汾上水惟有年年秋鴈飞顾侍者曰谁爲此对曰宰相李峤辞也明皇曰真才子不待曲终而去唐曲江开元天寳中尝有殿宇因安史之乱遂尽圯废文宗覧杜甫诗云江头宫殿锁千门细柳新蒲爲谁緑因建紫云楼落霞亭岁时赐宴及两㟁建亭舘焉刘洞尝以诗百余首献李煜首篇乃石城懐古云石城古岸头一望思悠悠㡬许六朝事不禁江水流煜覧之掩卷改容金陵将危为七言诗大榜扵路傍曰千里长江皆渡马十年飬士得何人又云翻忆潘郎章奏内愔愔日暮好沾巾盖潘祐表云家国愔愔如日将暮也韩熈载高宻人显仕江南晚年奉贡入梁都絶知旧乃题于舘壁云未到故郷时将谓故郷好及至亲得归争如身不到目前相识无一人出入空伤我懐抱风雨潇潇旅舘秋归来牕下和衣倒夣中忽到江南路㝷得花中归旧处桃脸蛾骨笑出门争向前头拥将去又云仆本江北人今作江南客再去江北行举目无相识金风吹我寒秋月为谁白不如归去来江南有人忆后庭花亡陈之曲也杜牧之诗曰烟笼寒月水笼沙夜泊秦淮卖酒家商女不知亡国恨隔江犹唱后庭花故胡曾诗曰陈国机权未可涯如何后主恣骄奢不知即入宫前井犹自听吹玉树花思越人亡呉之曲也胡曾诗曰吴王恃覇弃贤才贪向姑苏醉醁醅不觉钱塘江上月一宵西送越兵来柳枝歌亡隋之曲也胡曾诗曰万里长江一旦开岸邉杨柳㡬千栽锦㠶未落干戈起惆怅龙舟去不回韩渥诗曰梁苑隋堤事巳空万条犹舞旧春风那堪更想千年后谁见杨花入汉宫古今诗话谓此诗是韩琮作又贺知章诗曰碧玉粧成一树高万条垂下緑丝条不知细叶谁裁出二月春风是剪刀罗隐诗曰袅袅和烟映玉楼半垂桥上半垂流今年渐见枝条宻恼乱春风卒未休李渉诗曰锦池江上柳垂桥风引蝉声送寂寥不必如丝千万缕只禁离恨两三条天成初明宗召亡蜀旧宰臣王错等赋蜀王降唐诗惟牛希济爲佳诗曰满城文武欲朝天不觉隣师犯塞烟唐主再悬新日月蜀王还却旧山川非干将相扶持拙自是君臣数尽年古徃今来亦如此㡬曾欢笑㡬潸然元㣲之刘夣得韦楚客㑹于乐天之居因论南朝兴废事各赋金陵懐古诗夣得方在郎省元公巳居北门夣得骋其才略无逊意满引一觞请爲首唱一挥而成白公覧诗曰四人探龙而子先得其珠其余鳞甲将何为三公扵是罢吟夣得诗曰王濬楼船下益州金陵王气黯然収千㝷鐡锁沉江底一片降旛出石头荒苑至今生茂艹古城依旧枕寒流如今四海归皇化两岸潇潇芦荻秋杜荀鹤朱梁时作时世吟十首今录其两首云夫因兵乱守蓬茅麻苎裙衫鬂髪焦桑柘废来犹纳税田园荒尽尚徴苗时挑野菜和根煑旋砍生柴带叶烧任是深山更深处也应无计避征徭八十衰公住破村村中牢落不堪论因供寨木无桑柘为点郷兵絶子孙还似平宁催赋税未曾州县略安存至今鸡犬皆星散日落西山哭倚门内侍张继常爲镇戎军钤辖因题诗扵事曰夜闻碛外钤声苦晓听城头角调哀不是感恩心似鐡谁人肯向此中来继常能读书有识好谈论知治体中间入内都知领郡翠㣲寺在山絶顶旧离宫也唐太宗避暑扵此后寺亦废有逰人题云翠㣲寺本翠㣲宫楼阁亭台㡬十重天子不来僧又去樵夫时倒一株松钟谟建安人爲李璟奏表称臣扵周孙晟遇害独赦谟爲耀州司马有诗与州将云翩翩归尽塞垣鸿隐隐寒闻蛰戸虫渭北离愁春色里江南家事战尘中还同逐客纫兰佩谁聴缧囚奏土风多谢贤侯振吾道免令搔首泣途穷后尽江为界世宗召谟为卫尉卿放还国作诗献其畧云三年耀武群雄伏一日回銮万国春南北通欢永无事谢恩归去老陪臣世宗覧而恱之元厚之昔随侍在荆南从学扵龙安寺僧舎后三十年以龙图阁帅荆州昔之老僧犹在一日访旧斋而门径池䑓如昔怅感乆之因剏巨堂榜曰碧落题诗扵堂曰九重侍从三明主四纪干坤一老臣未㡬召还翰林叅熈宁大政真可谓干坤老臣也王播少逰扬州惠照寺木兰院随僧饭僧颇厌之后二纪出镇广陵因访旧逰向书字巳为碧纱笼矣题二诗曰二十年前此院逰木兰𥘉发院初脩而今再到经行处树老无花僧白头上堂已了各西东惭愧阇黎飰后钟二十年前尘扑面而今始得碧纱笼李翺尚书扵潭州席上有舞柘枝者颜色惨沮侍御殷尧藩即席赠诗曰姑苏太守青蛾女流落长沙舞柘枝满坐绣衣皆不识可怜红脸泪双垂因问之乃苏州韦中丞爱姬所生女也因相为之吁叹即命更其舞衣扵賔榻中择士嫁之舒元舆侍郎闻之赠李公诗曰湘江舞罢忽生悲便脱蛮靴出綘帏谁是蔡邕琴酒客魏公懐旧嫁文姬杜甫开元中流窜秦越有秦州诗二十首其首叙曰有弟皆覉旅无家问死生寄书多不逹况乃未休兵后殁衡州耒阳县杜牧之常覧其集有诗曰杜诗韩笔愁来读似倩麻姑痒处搔天外鳯凰谁得髓无人觧合续絃胶罗隐题杜甫集曰楚水悠悠浸亭楚南天地两无情忍敎孙武重泉下不见时人说用兵诗云昔日青楼对歌舞今日黄埃聚荆棘山川满目泪沾衣冨贵荣华能㡬时不见而今汾上水惟有年年秋鴈飞李峤作也明皇深赏之当时未有太白子羙故峤軰得称雄尔意其遭罹世故不得不尔雨中闻铃且犹涕下峤诗可不如撼铃也以此论工拙殆未可也李士元尝爲僧逰𥘉有登单于䑓诗云悔上层楼望翻成极目愁路沿葱岭去河背玉关流马散眠沙碛兵闲倚戍楼残阳三会角吹白旅人头登华阁诗云乱后独来登大阁凭阑举目尽伤心长堤过雨行人少废苑经秋草自深破落侯家通永巷萧条宫树接踈林総输释氏青莲舘依旧重重布地金张祐素借诗名凢知巳者皆当世英儒故杜牧之云谁人得似张公子千首诗轻万户侯祐有华清宫诗爲世所称云龙虎旌旗雨露飘鳯池歌㫁玉山遥明皇上马太真去红杏满园香自销李朱崖平泉庄佳景可爱洛中士人诧扵江遵遵有诗曰平泉风景好髙眠水色风光满目前刚欲平他不平事至今惆怅满南迁江过杨相宅有诗云倚伏从来事不遥无何平地起青霄才到青霄却平地门对古槐空寂寥陈乔张俄重阳日登高于北山湖亭不奏声乐因吟杜工部九日宴蓝田崔氏庄诗其末句云明年此会知谁徤醉把茱茰仔细看员外郎赵宣父时亦在集感慨流涕者数四举坐异之未㡬赵卒僖宗幸蜀有北省官避地江左元昆扈跸在蜀因寄诗曰渉江今日恨偏多援笔长吁欲柰何倘使泪流西去得便应添作锦江波后有朝士同在外地覩野花追思京师旧逰云曾过街西看牡丹牡丹才谢便心䦨如今变作村园眼古子花开也喜欢钱思公谪汉东作一曲曰城上风光莺语乱城下烟波春拍岸緑杨芳艹㡬时休泪眼愁肠先巳㫁年年渐变成衰晚鸾鑑朱颜惊暗换昔年多病厌芳尊今日芳尊唯恐浅每歌之酒阑则泪下时后阁尚有一白髪姬乃邓王俶歌鬟惊鸿也吾忆先王挽铎中歌此声相公其亡乎果毙扵随邓王旧曲曰帝郷烟雨锁春愁故国山川空泪眼颇相类胡汾不知何许人尝隐庐山桑落洲一篇云莫问桑田事但看桑落洲数家新住处昔日大江流古岸摧将尽平沙长未休想应百年后人世更悠悠又月诗云轮中别有物光外更无空元和十三年进士陈标献诸先軰诗曰春官南院院墻东暁色𥘉明月色红文字一千重马拥喜逢三十二人同眼看鱼变辞凢水心逐莺飞出瑞风莫恠云泥从此别总曾惆怅去年中余昔在钱唐一日昼寝寳山僧房起题其壁云七尺顽躯走世尘十围便腹贮天真此中空洞浑无物何止容君数百人其后有数小子亦题名壁上见者乃谓余诮之也周伯仁所谓君者乃王茂宏之流岂此等軰㢤吾尝作太白真賛云生平不识高将军手汚吾足乃敢嗔吾今复此者欲使后之小人少知自揆也仆在徐州王子立子敏皆舘扵官舎而蜀人张师厚来过二王方年少吹洞箫饮酒杏花下明年予謪黄州对月独饮甞有诗云去年花落在徐州对月酣歌羙清夜今夜黄州见花发小院闭门风露下盖忆与二王饮时也张师厚乆巳死今年子立复为古人哀㢤予素不觧棋因独逰庐山白观观中人皆阖户昼寝独闻棋声扵古松流水之间意欣然喜之自尔欲学然终不解也児子过乃粗能者儋守张中从之戯予亦隅坐竟日不以为厌也诗曰五老峯前白鹤遗址长松映庭风日清羙我时独逰不逢一士谁为碁者户外屦二不闻人声时闻落子纹枰坐对谁究此味空钩意钓岂在鲂鲤小児近道剥啄信指胜固欣然败亦可喜优㢤㳺㢤聊以卒岁增修诗话总龟卷之二十四增修诗话总龟后集后卷二十四百家诗话总龟后集卷之二十四用字门子羙有同学少年多不贱小径升堂旧不斜群仙不愁思夕𤇺来不近皆人所不敢用甚类周礼凡师不功左传仁而不武晋人闻有楚师师旷曰不害椘㱕而动不后才以易无字尔而语势顿壮杜诗有用一字凡数十処不易者如縁江路熟俯青郊傲睨俯峭壁展席俯长流杖藜俯沙渚此邦俯要冲四顾俯层巅旄头俯渊瀍层䑓俯风渚㳺目俯大江汀槛俯鸳鸯其余一字屡用若此类多不可述张文潜法云懐无咎云独觉欠此公或传其生语文潜独以欠字为得意然夣得送皇甫云从兹洛阳杜吟咏欠书生楽天可怜闲气味惟欠与君同得君更有无厌意犹恨尊前欠老刘退之云今者诚自幸所懐无一欠张何得意之有贾岛携新文谒韩愈云青竹未生翼一歩万里道安得西北风身愿变蓬草可见急扵求师愈赠诗云家住幽都逺未识气先感来㝷吾何能无殊嗜昌歜可见谦扵授业此皆岛未儒服之时也洎愈教岛为文遂弃浮屠学举进士摭言载岛初赴名塲扵馿上吟鸟宿池中树僧月下门遇权京尹韩吏部呵喝而不觉洎拥至马前则曰𣣔作字又欲作推字神㳺诗府致冲大官愈曰作字佳矣是时岛识韩巳乆矣使未相识愈岂肯教其作𫾣字耶凢聚落相近期某旦集交易閧然其名为虚栁云包饭趂虚人临川云花间人语趂朝虚山谷叶褁塩同趂虚人集春𬞞好趂虚数物以个谓食为喫甚近鄙俗独杜屡用崃口惊猿闻一个两个黄鹂鸣翠栁却遶井邉添个个送李校书云临岐意颇切对酒不能吃楼头吃酒楼下卧但使残年饱吃饭梅熟许同朱老喫盖萹中大㮣奇特可以映带者也坡云笔工傚诸葛散笔反不如尝笔正如人学老杜诗但见其粗俗耳野饭射麋新本名状郊居然左氏楚人致晋师晋人逐楚乐伯余一矢糜射以献又晋师及荧泽魏锜射糜以献楚潘党曰子有军功无乃不给扵鲜皆饭扵野而射糜新事也又市喧宣近利亦止称东屯所居盖齐侯𣣔更晏子宅曰湫溢嚻麈晏子辞曰近市小人之利也市喧而近利事余惟一两字暗贯经传者可胜𢾗㢤杜云南风作秋声杀气薄炎炽盖用易雷风相薄左氏寕我薄人无人薄我军志先人有夺人之心薄之也刘禹钖谪连州作畬田行云何处好畬田团团缦山腹下种煖灰中乗阳拆芽孽又作竹枝辞云银钏金钗来负水长刀短笠去烧畬尝覌辰沅亦然瘠土之民亦倍其劳而耕反卤莽也夣淂蛮子歌云蛮貊钩辀音蛮衣襕布熏狸掘沙䑕时莭祠盘瓠忽逄乗马客恍若惊顾腰斧上高山意行无旧路宾客谪居朗州而五溪习俗尽得之矣杜集多用经书语如车邻邻马䔥䔥未尝外入一字如天属尊尭典神功恊禹谟卿月升金掌王春度玉墀济潭鳣泼泼春艹鹿皆浑然严重如天陛赤墀植璧鸣玉法度森严然后人不敢用者岂所造语肤浅不类耶作诗在扵练字如老杜飞星过水白落月动沙虚是练中间一字地拆江㠶隠天清木叶闻是练末后一字酧李都督早春诗云红入桃花嫩青㱕栁叶新若非入与㱕二字则与児童之诗何异霄汉瞻佳士泥涂任此身只任字即人不到处自衆人必曰欵曰愧独无心任之所谓视如浮云不易其介者也继云秋天正摇落回首大江滨不知大观傲睨天地汪汪万顷奚足云㢤坡有白衣送酒舞渊明人有疑舞字太过者及覌庾信答王褒饷酒云未能扶毕卓尤足舞王戎盖有所本杜子羙西郊诗云无人兢来徃或云无人与来徃或云无人觉来徃兢与皆常谈觉字非子羙不能道也盖炀者避灶有道者之所惊舎者争席隠居者之所贵也旧贾浪仙抒思僧𫾣月下门或引推作推势遂冲尹莭世传为羙谈旧扵太学得江御史诗一轴有督人和诗云直饶煅炼经时序若是推𫾣捴可删以是知雷同从非善学也旧观临川集肯顾北山如慧约与公西崦莓苔尝爱其字最有力后读集当为青冥药许隣人退之诗翁憔悴荒棘窖谿株橜子厚戒徒云根虽一字之法不无所本杜诗四韵并絶句味之皆觉字多以字字不闲故也他人虽长萹若无可读正如贤人君子并处朝廷但一二相助已号为得人若不能为有无者縦累千百軰蔑如也秦少㳺雨砌堕危芳风轩纳飞絮之类李公择以为谢家兄弟得意不能过也潘邠老云七言诗第五字要响如返照入江飜石壁㱕云拥树失山村飜字失字是响字也五言诗第三字要响圆荷浮小叶细麦落䡖花浮字落字是响字也所谓响者致力处也予窃以为字字当活活则字字自响押韵门孔毅夫杂记云退之诗好押狭韵累句以示工而不知重叠用韵之为病也双鸟诗押两韵字李花诗押两花字苕溪渔隠曰读皇甫湜公安园池诗亦押两闲字日夜不得闲君子不可闲盖退之好重叠用韵以尽己之诗意不恤其为病也学林新编云杜子羙饮中八仙歌曰知章骑马似乗舩又曰天子唿来不上舩一曰眼花落井水底眠又曰长安市上酒家眠一曰汝阳三斗始朝天又曰举觞白眼望青天一曰皎如玉树临风前又曰苏晋长斋绣佛前又曰脱㡌露顶王公前此歌三十二句而押二舩字二眠字二天字三前字近时论诗者曰此歌一首是八叚不嫌扵重用韵也某案子羙此歌以饮中八仙歌五字为题则是一歌也此歌首尾扵舡字韵中押未尝移别韵则非分为八叚盖子羙古律诗重用韵者亦多况扵歌乎如园人送瓜诗曰沈浮乱水王爱惜如芝艹又曰园人非故侯种此何艹艹一篇押二艹字也上后园山脚诗曰蓐收困用事元寘蔚彊梁又曰登高𣣔有徃荡析川无梁一萹押二梁字也北征诗曰维时遇艰朝野少暇日又曰老夫情懐悪呕泄卧数日一篇押二日字蘷府咏懐诗曰虽云隔礼不敢坠周旋又曰淡交随聚散泽国遶囬旋一篇押二旋字也赠李八秘书诗曰事殊迎代邸喜异赏朱虚又曰风烟巫崃逺䑓榭楚宫虚一篇押二虚字也赠李邕诗曰放逐早聮翩低垂困炎厉又曰哀赠终消条㤙波延掲厉一篇押二厉字也赠汝阳王诗曰自多亲棣萼谁敢问山陵又曰鸿寳全寕秘丹梯庻可陵一萹押二陵字也喜薛璩岑参迁官诗曰栖迟分半菽浩荡逐浮萍又曰仰思调玉烛谁定握青萍一萹押二萍字也寄贾岳州严巴州两阁老诗曰讨胡愁李广奉使待张骞又曰如公尽雄隽志必在腾骞一萹押二骞字也子羙诗如此类甚多虽然子羙非剏意为此者盖有所本也按文选载古诗曰晨风懐苦心蟋蟀伤局促又曰音响一何悲絃急知柱促一萹押二促字也曹子建羙女萹曰明珠交玉体珊瑚间木难又曰佳人慕高义求贤良独难一萹押二难字也谢灵运述祖徳诗曰叚生蕃魏国展季救鲁人又曰外物辞所赏励志故絶人一萹押二人字也又南圃诗曰樵隠俱在山由来事不同又曰赏心不可忘妙善冀能同一萹押二同字也又初去郡诗曰或可优贪兢岂足称逹生又曰毕娶类尚子薄逰似邴生一萹押二生字也陆士衡拟古诗曰此思亦何思思君徽与音又曰惊飈褰反信㱕云难寄音一萹押二音字又豫章行曰汎舟清川渚遥望江山隂又曰寄世将几何日无停隂一萹押二隂字也阮嗣宗咏懐诗曰何当行路子磬折忘所归又曰黄鹄㳺四海中路将安㱕一萹押二㱕字江淹杂体诗曰韩公论卖药梅生隠市门又曰太平多娱飞盖东都门一萹押二门字王仲宣从军诗曰连舫踰万艘带申千万人又曰我有素餐责诚愧伐檀人一萹押二人字古人诗自有体格杜子羙亦傚古人之作耳韩退之赠张籍诗一萹押二更字二阳字又岳阳楼别窦司直诗押二向字又李花诗押二花字又双鸟诗押二州字二头字二秋字二休字又和卢郎中送盘谷子诗押二行字又示爽诗押二愁字又义鱼诗押二销字寄孟郊诗押二奥字此日足可惜诗押二光字白乐天渭村退居诗押二房字夣逰春诗押二行字寄元㣲之诗押二夷字出守杭州路次蓝溪诗押二水字逰悟真寺诗押二字其余诗人如此叠用韵者甚多不可具举意到即押耳奚独扵饮中八仙歌而致怪邪子瞻送江公诗曰忽忆钓䑓㱕洗耳又曰亦念人生行乐耳自注曰二耳义不同故得重用盖子瞻自不必注圣祖上自嫌名书如宫县之县者言架也若州县之县则别无他音尝观颜延之侍皇太子释奠宴诗曰献终袭吉郎宫广宴堂设象筵庭宿金县沈约侍宴诗曰囘銮献爵摐金委奠肆士辨仪胥人掌县二人押韵皆作州县之县用何耶沈佺期哭苏眉州诗云家爱方休杼皇慈更彻县则当作平声押刘禹钖嘉话诗云作诗押䪨湏要有出处近𣣔押一饧字六经中无此字唯周礼吹箫处注有此一字终不敢押予按禹钖歴阳书事诗云湖鱼香胜肉官酒重扵饧则何尝按六经所出耶洛阳伽蓝记载河东人刘白堕善酿酒盛暑晒之曰中经旬不壊当时谓之鹤觞白堕乃人名子瞻诗云独㸔红渠倾白堕石林避暑録云若以白堕为酒则醋浸曹公汤燖右军可也予按文选魏武帝短歌行云何以觧忧唯有杜康康亦作酒人而选诗遂以为酒用东坡岂祖是耶百家诗话总龟后集卷之二十四增修诗话总龟增修诗话总龟前卷二十五增修诗话总龟卷之二十五感事门西蜀杨耆数年前见之甚贫今见之亦贫所异扵昔者苍头华发耳女无羙恶冨者妍士无贤不肖贫者鄙使其逢时遇合岂减当世之士㢤顷宿长安驿闻泣者甚怨问之乃昔富而贫者乃作一诗今以赠杨君孤村渐雨逐秋凉逆旅愁人怨夜长不寝相看唯枥马愁吟互答有寒螀天寒滞穗犹横畆岁晚空机尚倚墻劝尔一盃聊复睡人间贫冨海茫茫予十八年前中秋与子由观月彭城作一诗以阳关歌之今复遇此夜宿扵赣上方南北岭表独歌此曲聊复书之以识一时之事虽未觉有今夕之悲但悬知爲他日之喜也行歌野哭两堪悲逺火低星渐向㣲病眼不眠非守岁郷音无伴苦思归重衾脚冷知霜重新沐头轻感发稀多谢残灯不嫌客孤舟一夜苦相依賛皇公再贬朱崖道中有诗云十年紫殿掌洪钧出入三朝一品身文帝宠深陪雉尾武皇恩重宴龙津黒山永破和亲虑乌岭全坑扈从臣自是功高临尽处祸来名减不由人又登朱厓郡城云独上高楼望帝京乌飞犹是半年程青山似欲留人住百匝千遭遶郡城世传賛皇公崖州诗皆仇人所作只此二首是真明皇友悌古无有者尝以书赐弟宪等魏文帝诗曰西山一何高高高殊无极上有两仙童不饮亦不食赐我一丸药光辉有五色服之四五日身体生羽翼朕每言服药而生羽翼宁如兄弟天生之羽翼乎陈思王之才足以经国絶其朝谒卒使忧死魏祚未终司马氏夺之岂神丸效耶唐元和十三年士人下第多为诗刺试官独章孝标作归燕诗献庾承宣侍郎曰积累危巢泥巳落今年故向社前归连云楼阁无栖处更傍谁家门戸飞欧阳澥亦作燕诗献郑愚侍郎云翩翩飞燕画堂开送古迎今㡬万回长向春秋社前后为谁归去为谁来卢氏子垂拱中不中第歩出都门其日寒甚投宿旅舎一客续至附火吟曰学织丝绫功未多谩临机杼错抛梭莫教宫锦行家见把此文章笑杀他卢忆前诗乃白尚书者因问其姓氏曰姓李氏世业织绫前属东宫锦坊近以薄艺投本行皆云如今花様与前不同不谓伎俩児以文采求售不重扵世如此元稹奉使东川扵褒城题黄眀府诗序曰昔年曾扵解县饮酒余为録事有客后至数犯酒令併飞数盃逃席而去醒后问其人曰前虞卿黄丞也尔后絶不复知所在元和四年三月奉使东川十六日至褒城驿有黄明府见迎问其前衔即曩日迯席也因问坐隅山川则褒女所奔之城在其左诸葛所征之地在其右感今懐古作赠黄明府诗曰昔年曾痛饮黄令困飞觥席上当时走马前今日迎依稀迷姓字积渐识平生故友身皆逺他时眼暂眀便邀连坐叙兼共摘船行酒思临风乱霜拂地平不㸔深浅酌贪怆古今情迤逶七盘洛坡陀数丈城花疑褒姒笑栈想武侯征一种埋幽石空闲千古情魏瓘侍郎知广州子城一角忽頽一古塼有四大字云委扵鬼工是魏字公感其事大筑新之罢而召还仲简待制代之未㡬侬贼㓂广州外城一击而圯独子城坚完民頼以生贼平朝廷以公有前知之备加諌议大夫再知五羊二年公以筑城之功自论乆不报作感懐诗曰羸羸霜发一衰翁踪迹年来类㫁蓬万里逺归双阙下一身还在衆人中螭头赐对恩虽厚雉堞论功事巳空淮上有山归未得独挥清涙春风又五羊书事诗云虽云岭外无霜雪何事秋来亦满头文潞公採其诗进呈加龙图阁学士尹天府南唐元宗割江之后金陵对岸即是敌境因迁都豫章每北望忽忽不乐有诗曰灵槎思浩荡老鹤忆崆峒又庐山百花亭刋石云苍苔迷古道红叶乱朝霞皆佳句也隋炀帝迷于声色高昌荐浙人项升进新宫图覧之大恱即日召有司具材役夫经岁而成帑库为之一空幸之喜谓左右曰使真仙逰其中亦当自迷也可目之曰迷楼每一幸即经月宫女无数后宫多不得进有侯夫人者有羙色忽自缢于栋下臂悬锦囊左右取进有自感诗三首其一曰庭絶玉辇迹芳艹渐成窠隐隐闻箫皷君恩何处多其二曰欲泣不成涙悲来翻强歌庭花方烂熳无计柰春何其三曰春隂正无际独歩意如何不及闲花草翻承雨露多又云粧成多自恨夣好却成悲不及扬花意春来到处飞又遣意云祕洞扄仙卉彫房鎻玉人毛君真可戮不肯写昭君炀帝见诗反复伤感眠其尸巳死颜色尚尔厚礼葬之宁王宪宅左有卖饼人妻有色王欲之厚遗其夫取之宠嬖踰等阅歳因问云尚思饼汉否默然不对因唿令见其妻注眼泪下若不胜情时坐客十余无不悽然王请客赋诗王摩诘先成诗曰莫以今朝宠宁忘旧日恩看花满眼泪不共楚王言东海北巖畔有大石龟俗云鲁般所造夏则入海冬复止此山涯有诗云石龟尚懐海我宁忘故郷刘虚白昔与裴令公同砚席及公主文虚白犹是举子试杂文日帘前献一絶云二十年前此夜中一般灯烛一般风不知岁月能多少犹着麻衣待至公余自夏历秋毒热七八十日不衰炮灼理极意谓不复有清凉之时今日复凄风㣲雨遂御夹衣顾念兹岁屈指可尽彭泽云我今不为乐知有来岁不此言真可为惕然也僧可隆善诗高从诲阅其卷有观棋句云万般思后得一失废前功从诲谓可隆曰吾师此诗必因事而得隆答曰某本姓慕容与桑维翰同学少负志气多忤维翰维翰登第以至入相某犹在场屋频年败衂皆维翰所挫也因削发爲僧其句实感前事而露意焉从诲识鍳多此类也廖齐父爽直甞爲永州刺史齐后逰零陵于民间见父题壁感而成诗曰下马连声叩竹门主人何事感遗恩回头泣向児童道重见甘棠旧子孙杜牧太和三年佐吏部沈公传师幕在江西时好好年十三始以善歌来入乐籍中后一年公镇宣城复置好好扵宣城籍中后三岁爲沈着作述师纳之后三岁扵洛阳城重见覩好好感旧伤懐故题二十韵以赠之尔爲豫章姝十三才有余翠茁鳯生尾丹叶莲合趺高阁倚天半晴江聮碧虚此地试尔唱特使华筵铺主公顾四座始讶来踟蹰呉娃引賛起低回映长𥚑双鬟可高下才过青罗襦眄眄乍垂䄂声同雏鳯唿䌓絃迸关组寒管裂寒芦衆音不能逐袅袅穿云衢主公再三叹爲言天下姝赠之天马锦副以水精珠龙沙看秋浪明月逰东湖自此每相见三日以爲踈玉质随月满艶态逐春舒脩唇渐轻巧云歩转虚徐旌斾忽东下笙歌随轴轳霜彫谢庭树沙煖句溪蒲身外任尘土樽前极欢娱飘然集仙客讽赋欺相如聘之碧瑶珮载以紫云车洞户水声逺月高蟾影孤迩来未㡬岁散尽高阳徒洛阳重相见婥婥为当垆恠我苦何事少年垂白须朋逰今在否落魄更能无门舘恸哭后水云秋景𥘉斜月挂衰柳凉风生坐隅尽满襟泪短歌聊一书蜀王衍俘系入秦至剑阁阅山水之羙诗云不縁朝阙去好此结茅庐时人笑之至咸阳又作曲子云尽是一塲嬴得与夫无愁入井者所校无多也廖图在永州有江干感兴诗云正悲世上事无限细看水中尘更多甚为识者所称种放在章圣朝累章乞归赐买山银百两放少时有潇湘感事诗曰离离江草与江花徃事洲邉叹复嗟汉傅有才终去国楚臣无罪亦沉沙凄凉野浦寒飞鴈牢落汀祠晚聚鵶无限清忠沉浪底㴞㴞千顷属渔家亦先兆也开元时乐工李龟年承恩遇扵东都道通里创堂甲扵都下其后流落江南每为人歌则坐客掩泣罢酒杜子羙尝赠诗曰𡵨王宅里㝷常见崔九堂前数度闻正是江南好风景落花时节又逢君崔九即涤中令湜之弟也眀皇初自巴蜀回夜䦨登勤政楼倚栏南望烟月满目因歌曰庭前琪树巳堪攀塞北征人尚未还盖卢思道之诗也歌毕里中隐隐如有歌者谓力士曰得非梨园旧人乎迟明为我访来翌日力士潜求于里中召至果梨园弟子也其夜复乗月登楼左右惟力士及妃侍者红桃在焉遂命歌凉州凉州即贵妃所制亲御玉笛为倚楼曲曲罢无不掩泣因广其曲传扵人间眀皇在南内耿耿不乐每自吟太白傀儡诗曰刻木牵丝作老翁鸡皮鹤发与真同须臾弄罢浑无事还似人生一世中东坡在惠州尽和渊明诗鲁直在黔南闻之作偈曰子瞻谪海南时宰欲杀之饱喫惠州饭细和渊明诗渊明千载人子瞻百世士出䖏固不同风味亦相似邹志完过永州淡山岩岩有驯狐凡贵客至则鸣志完将至而狐鸣僧出迎以驯狐为言志完作诗曰我入幽嵓亦偶然初无消息与人传驯狐戯学仙伽客一夜飞鸣至老禅増修诗话总龟卷之二十五增修诗话总龟后集后卷二十五百家诗诂总龟后集卷之二十五傚法门李商隠咏淮西碑云言讫屡颔天子頥虽务奇崛人臣言不当如此乗舆轩陛自不敢正斥如老杜天颜有喜近臣知蚪湏似太宗可谓知体矣东坡赠冩御容诗云野人不识日月角彷徨尚忆重瞳光天容谁敢画老师古寺画闭房盖遵此法杜牧之诗字多意用老杜如观东兵长句云黒稍将军一鸟轻盖用子羙身䡖一鸟过也逰樊川诗云野竹踈还宻岩泉咽复流盖用子羙雨止还作㫁云䟽复行也盖其心景慕之切则下语自然相符非有意扵蹈袭故其论杜诗云天外鳯凰谁得髄何人觧合续弦胶岂非自以为得髄者耶东坡赠孔毅甫诗云天下几人学杜甫谁得其皮与骨前生子羙只君是信手拈淂俱天成学杜甫而得其皮骨者鲜矣又况其髄㢤沈攸之晚好读书手不释卷尝叹曰早知穷逹有命恨不十年读书东坡再和刘景文介亭长萹云早知事大缪恨不十年读王元之到任表有全家饱煖尽荷君㤙之语到今传诵永叔用为诗云诸县豊登少公事全家饱煖荷君㤙夣得亦尝有云一生不得文章力百口空为饱煖家白云不才空饱煖无力及饥贫乐天云身闲当得真天爵官散无忧即地仙盖用颜蠋晚食当肉早眠当冨无事当贵也临川爱眉山雪诗能用韵如云氷下寒鱼渐可义和羔䄂龙钟手独义盖子厚尝云江鱼或共义又云入郡腰常折逄人手尽义退之咏蚊蝇云凉风九月到扫不见踪迹夣得聚蚊云清商一来秋日暁羞尔㣲形饲丹鸟圣俞云薨薨勿乆恃㑹有东方白王逄原昼睡云蚊䖝交纷始谁造一一口吻如针锥噆人肌肤得腹饱不觧黙去犹鸣飞虽然今尚尔无柰当有猎猎秋风时小人稔悪岂漏恢网但可侥倖目前耳左氏曰天之假助不善非右之也将厚其悪而降之罚也其是之谓乎桞色黄金嫩梨花白雪香隂铿诗也李太白取用之杜子羙太白诗云李侯有佳句徃徃似隂铿后人以谓以此之然子羙诗有蛟龙得云雨鵰鹗在秋天一聮已见晋书载记矣如氷肌玉骨清无汗水殿风来暗香满孟蜀主诗东坡先生度以为词昔人不以蹈袭为非南部烟花録夕阳如有意偏傍小窓明唐人方域诗新唐书艺文志有方域诗一卷烟花録一名大业拾遗记文词极悪可疑而大业幸江都记自有诗一卷唐着作郎杜寳所纂明清有之承平时杨州印本也诗体如八音歌建除体之类古人赋咏多矣用十二神为诗者始见扵沈烱山谷亦尝效爲之余友人莫之用其祖戬尝以辩舌说贼脱百人扵死意其后必昌而之用乃贫不能以自存天理殆难暁也余尝以此格作诗赠之云抱犬高眠巳云足更得牛衣有余燠起来败絮拥悬鹑谁羡龙髯织氷縠踏翻菜园底用羊从他春雷吼枯肠击钟烹鼎莫渠爱小笔自许猴葵香半世饥寒孔移带䑕米占来身渐太吉云神马日匝三樗蒲肯作猪奴态虎头食肉何足夸隂徳由来报冝奢丹灶功成无跃兎玉凾方秘縁青虵坡有𣣔吐狂言喙三尺怕君嗔我却湏吞尝疑其语太恠及观杜集亦有临风𣣔恸哭声出巳复吞韦苏州高歌长安酒中愤不可吞杜云卿到朝廷说老翁漂零巳共沧浪客又朝觐从容问幽仄勿云江汉有垂纶其后夣得送陈郎中云若问旧人刘子政而今懒拙毎如初送慧则云休公乆别如相问楚客逄秋心更悲小杜江湖酒伴如相问终老烟波不计程交㳺问我慿君道除却魲鱼更不闻商隠寄崔侍御云若向南䑓见莺友为言垂趐度春风临川故人亦见如相问为道方㝷木鴈编㱕见江东诸父老为言飞鸟㑹知还圣俞倘或无忘问姓名为言懒拙皆如故坡单于若问君家世莫道中朝第一人皆有所因也韦应物诗拟陶渊明而作者甚多然终不近也荅长安丞裴税诗云临流意巳悽采菊露未晞举头见秋山万事都若遗盖效渊明采菊东篱下悠然见南山此懐有真意𣣔辨巳忘言之句也然渊明落世纷深入理窟但见万象森罗莫非真境故因见南山而真意具焉应物乃因意悽而采菊因见秋山而遗万事其与陶所得异矣苕溪云退之有藤杖诗空堂昼眠倚户牗飞电着壁捜蛟螭故东坡鉄柱杖云入懐氷雪生秋思倚壁蛟龙护昼眠山谷笻竹杖賛涪翁昼寝苍龙挂壁皆用退之诗杜云嗜酒狂嫌阮知非笑蘧近集有素书欵欵谁怜杜采笔遒遒独胜江榻畔烟花常叹杜海中童丱尚追徐河鱼溃腹空号楚汗足流骰始信呉皆用此格西京杂记载司马相如将聘茂陵人女为妾卓文君作白头吟以自絶相如乃止乐府诗集谓白头吟疾人以新间旧不能至白首故以为名余观张籍白头吟云春天百艹秋始衰弃我不待白头时罗𥜗玉珥色未暗今朝巳道不相冝李白白头吟云妾有秦楼镜照心胜照井硕持照新人双对可怜影其语感人深矣至刘希夷作白头吟乃云寄言全盛红颜子湏怜半死白头翁此翁白头真可怜伊惜红颜羙少年则是言男为女所弃而作与文君白头吟之本意异矣老杜赠李秘书触目非论故新文尚起余太白酬窦公衡云曽无好事来相访頼尔高文一起余韦苏州每一覩之子高咏尚起余昌黎酬张韶州将经贵郡烦晋客先恵高文谢起余岂非用事偶合𢾗公非蹈袭者元白齐名有自来矣元㣲之冩白诗扵阆州西寺白乐天冩元诗百篇合为屏风更相倾慕如此如乐天必言㣲之诗得已格律顿进所谓毎𬒳老元偷格律是也然㣲之江陵放言与送客岭南诗乐天皆拟其作何耶东坡尝效山谷体作江字韵诗山谷谓坡收歛光芒入此窘歩余乐天亦云仲长綂云垂露成帏张霄成幄沆当餐九阳代烛盖取无情之物作有情用也自后窃取其意者甚多张志和则云太虚爲室明月爲烛王康琚则云华条当圜屋翠叶代绮窓呉筠则云緑竹可充食女萝可代裾刘伶则云日月爲扄牖八荒爲庭衢皆是意也李义山无题诗云春蚕到死丝方歇蜡烛成灰泪始干此又是一格今效此体爲俚语小词传于世者甚多不足道也皮日休杂体诗序曰诗云螮蝀在东又曰鸳鸯在梁双声起扵此也陆龟䝉诗序曰叠韵起自梁武帝云后牗有杇桞当时侍从之臣皆唱和刘孝绰云梁王长康强沈休文云载载每碍自后用此体作爲小诗者多如王融所谓园衡炫红蘤湖行毕黄华温庭筠所谓捿息销心象楹溢艶阳皆傚双声而爲之者也陆龟䝉所谓琼英䡖明生竹石滴沥碧皮日休所谓康荘伤荒凉坐虏部伍苦皆效叠韵而爲之者也南北朝人士多喜作双声叠韵如谢荘羊戎魏收崔岩軰戯谑谈谐之语徃徃载在史册可得而攷焉百家诗话总龟后集卷之二十五增修诗话总龟增修诗话总龟前卷二十六増修诗话总龟卷之二十六寄赠门吕文穆公蒙正甞与温恭肃仲舒及一友人忘其姓名读书于洛阳龙门山誓不作状元不仕及唱第文穆爲状头温巳不意然尚中甲科其友人随拂衣归隐后文穆大用太宗问昔与谁友文穆即以归隐者对遂以着作郎召不起故文穆罢相归洛作诗赠之曰昔作儒生谒贡闱今提相印出黄扉九重鸳鹭醉中别万里烟霄逹了归隣叟尽垂新白髪故人犹着旧麻衣洛阳谩说多才子自叹遭逢似我稀故人盖指归隐者也梁周翰太宗朝爲舘职真宗即位除知制诰柳开赠诗曰九重城阙新天子万卷诗书老舎人五代末濠梁人南楚材逰陈颍间颍守欲子妻之楚材巳娶薛氏以受颍守之恩遣人归取琴书之属似无还意薛氏善书画能属文自对鑑图其形并作诗寄之曰欲下丹青笔先拈玉鑑端己惊颜寂寞渐觉鬂凋残泪眼描将易愁肠写出难恐君浑忘却时展画图看楚材见而惭焉与之偕老韦应物为苏州太守尝有诗赠米嘉荣曰吹得凉州意外声旧人惟有米嘉荣近来年少欺前軰好染髭须学后后生又尝赴扬州司马杜鸿渐宴醉宿驿亭醒见二佳人在侧惊而问之乃曰郎中席上与司空诗因令乐妓侍寝问记其诗否一妓强记乃诵之曰高髻云鬟宫様粧春风一曲杜韦娘司空见惯浑闲事㫁尽苏州刺史肠唐末士子崔郊姑有婢端䴡郊窃爱之他日鬻婢扵㐮阳司空于頔得钱四十万因寒食出游婢见郊立扵栁隂下郊因作诗随以赠之曰公子王孙逐后尘緑珠重泪滴罗巾侯门一入深如海从此萧郎是路人疾郊者録诗以示頔頔召郊执其手曰诗公所作也四十万小㢤何不早言因以婢赠之雷徳逊有终父子二人并命为江南淮南漕王元之赠诗二首其一曰江南江北接王畿漕运㠶樯去似飞父子有才同冨国君王无事免宵衣屏除姦吏魂应䘮飬活疲民肉渐肥还有文塲受恩客望尘情抱倍依依其二曰当时豪气压朱云老作皇家諌诤臣章䟽罢封无事日朝廷犹指直言人题诗野舘光泉石讲易秋堂动鬼神棘寺下僚叨末路斋心犹祝秉洪钧元之尝出徳逊门下而徳逊深扵易酷扵诗也枢宻邵公尭谓余诗似乐天一日閲相蓝书肆得冯瀛王诗集归公与余语曰子诗似乐天又爱冯集将来拈取箇豁逹李老遂皆大笑熈宁中余辟定武帅幕公自郓附所作诗一轴并寄余诗曰流年真似隙中驹别后情懐懒更踈天上又颁新暦日床头未答故人书殷勤羔鴈功曹檄狼籍盃盘上客鱼好在仲宣家万里从军苦乐定何如李文正昉吕正惠端同践文舘后皆登台辅李赠吕诗曰忆昔僦居明徳坊官资俱是校书郎青衫共直昭文馆白首同登政事堂佐国庙谟公巳展避贤荣路我犹妨主恩至重何时报老眼相㸔泪两行向文蕳敏中㓂忠愍凖二相同以太平兴国五年登第后文简秉钧忠愍以使相守长安文蕳作诗寄忠愍忠愍酧之曰玉殿登科四十年当时僚友尽英贤岁寒惟有公兼我白首犹持将相权刘昌言泉州人常侍陈洪进为幕客入朝为副枢尝作下第诗落句云唯有夜来蝴蝶夣翩翩飞入刺桐花后为商丘记室王元之赠诗曰年来复落事堪嗟载笔商丘鬂欲华酒好未陪红杏宴诗狂多忆刺桐花盖为是也钱塘林逋处士有高节范文正公赠诗曰巢由不愿仕尧舜岂遗人风俗因公厚文章到老醇张乖厓公为布衣时与陈希夷善因夜话谓希夷曰欲分先生华山一半住得无希夷曰余人不可先軰则可及旦相别希夷以宣和中笔一枝白云䑓墨一剂蜀牋一角赠之公曰㑹得先生意驱某入閙处去曰珎重珎重希夷送公回谓门弟子曰此人无情扵物逹则为公卿不逹则为帝王师公尝感之后尹蜀过华隂寄希夷诗曰性愚不肯林泉住强要清时拟致君今日星驰剑南去回头惭愧华山云曹脩司封守邵武以竹簟赠僧仁晓并惠小诗曰翆筠织簟寄禅斋午夜秋从枕底来若也此时人问道寒天卷却暑天开孟賔于湖湘连上人少脩儒学好诗有百篇名金鳌集献于李若虚侍郎因採集中佳句可取者记之于书使賔于驰诣洛阳献诸朝廷其誉蔼然明年春与李昉同擢进士苐后事李后主为滏阳令因抵法当死会昉迁翰林学士闻在缧绁以诗寄賔子曰初携书剑别湘潭金牓标名第十三昔日声尘喧洛下近来诗价满江南长为邑令情终屈纵处郎曹志未甘莫学冯唐便休去明君晚事未为惭主见其诗而宥之复官未㡬归老连上号群峯叟吉守马致恭以诗送其末章云今日还家莫惆怅不同初上渡头船李频方干高第也登第后干寄诗曰弟子已攀桂先生犹卧云罗隐以讽刺之深久而不第刘賛赠之诗曰人皆言子屈我独以为非明主旣难谒青山何不归年虚侵白鬂尘土汚麻衣自古迯名者至今名岂㣲隐见之遂起归欤之兴作五湖诗曰江头日暖花又开江东行客思悠㢤高阳酒徒半凋落终南山色空崔嵬圣代也知无弃物侯门未必用非才一船明月一竿竹家在五湖归去来施肩吾赠邉将诗曰轻生奉国不为难战苦身多旧箭瘢玉匣锁龙鳞甲冷金铃系鹘羽毛寒皂貂拥出花当背白马骑来月在鞍却恐犬戎临虏塞柳营时把阵图看杜荀鹤苦扵诗有赠僧句云安禅不必须山水㓕得心头火自消又云利门名路两何慿百岁风前短熖灯只恐为僧心不了为僧心了是输僧翁承賛唐末为諌议大夫使福州至剑浦县见旧识僧亚齐赠诗云萧萧风雨建阳溪溪畔维舟见亚齐一轴新诗剑潭北十年旧识华山西吟魂㫺向江村老空性元知世路迷应笑乗轺青琐客此时无暇聴猿啼唐陆希声以双钩写字法授僧𧦬光辩光入长安为翰林供奉而希声尚未达以诗寄𧦬光曰笔下龙蛇似有神天池雷雨变逡巡寄言昔日不龟手应念江湖洴澼人𧦬光感其言荐希声后至宰相兴国中潘若冲罢桂林经南岳留鹤一只与廖融赠诗一章云峭格数年同野兴一官才罢共船归稲梁少饲教长瘦羽翼无伤任逺飞侧耳聴吟侵静烛㗸花作舞带斜晖朝天万里不将去留伴高人向钓矶若冲到京授维扬通理临行复有诗寄融曰曾经别墅住行踪春浪和烟撼钓筒共歩幽亭连石藓寄眠静榻带松风秋来频夣岳云白别后应添鹤顶红又泛汴舟随汴水不堪南望思忡忡后至维扬闻融与鹤相继而亡若冲感而又为一絶云南岳僧来共叹吁风亭月榭巳荒芜先生去世未十日留伴高吟鹤亦徂融卒未乆潘有泉陵之命经隐居有诗哭云天䘮我良知无言双泪垂惟求相见夣永絶寄来诗应有异人吊从兹雅道衰春风古原上新冢艹离离杜羔妻刘氏善为诗羔累举不第将至家妻即先寄诗曰良人的的有竒才何事年年𬒳放回如今妾面羞君面君到来时近夜来羔见诗即时回去㝷登第妻又寄诗云长安此去无多地欎欎葱葱佳气浮良人得意正年正年少今夜醉眠何处楼张介以命术逰公卿门寓居钱塘西湖上尝自京师南归士大夫率为诗赠之吕许公王沂公时方执政亦皆有诗夏郑公留守南京为诗继二公曰上公诗笔千金重逋客归装一舸轻莫到青山更招隐且留明哲为苍生郑谷雪诗云乱飘僧舎茶烟宻洒歌楼酒力㣲江上晚来堪画处渔人披得一簑归有叚賛善善画因采其诗为图曲尽潇洒之意持以赠谷谷为诗以谢之云賛善贤相后家藏名画多留心扵绘素得意在烟波属兴同吟咏功成更琢磨爱余风雪句幽絶写渔簑欧阳价攻传神杨次公赠之诗曰国手曾烦写㡬回无人彷彿醉颜开青铜鑑里㝷常见不谓今从笔下来奉职刘祕亦赠诗曰笔妙今为第一人心期造化夺天真精神形骨从来一移入青缣推两身唐相郑棨赠老僧诗曰日照西山雪老僧门未开冻瓶粘柱础宿火隐炉灰童子病归去鹿麑寒入来自云此诗可以衡称重轻不偏也尝有人问相国近有新诗否曰诗在㶚桥风雪中驴子上此中安可得之王定保唐光化三年李渥侍郎下及苐呉子华侍郎脔为壻子华即世定保南逰湖湘无北归意呉假缁服自长安来明日访其良人白于马武穆王令引见定保扵定林寺呉隔帘诮之曰先侍郎重先軰以名行俾妾侍箕箒侍郎没虑先軰以妾改适是以不逺千里来明侍郎之志定保不胜惭赧致书武穆乞爲壻吴确乎不㧞定保爲盟毕世不婚矣呉归呉中外家沈彬有诗赠定保云仙桂曾攀第一枝薄逰湘水阻佳期臯桥巳失齐眉愿萧寺行逢落髪师废苑露寒兰寂寞丹山雪㫁鳯参差闻公巳有平生约谢絶女萝依兎丝定保后爲马不礼奔五羊依刘氏官至卿贾岛爲普州司仓方干寄诗曰乱山重复叠何路见先生岂料多才者空垂不第名闲曹曾得醉薄俸亦胜畊莫问爲诗苦年年芳草生稷山驿吏王金作吏五十六年称有道术徃来多赠篇什李义山有诗赠云过客不须询岁代唯书乙亥与时人令狐绹自湖州刺史拜翰林学士因夜召对坐从容语及文宗大称之由是眷遇有加未㡬拜相因郊禋侍祠还赵嘏赠诗云鹗在卿云氷在壶代天才业共訏谟荣同伊陟传朱戸秀比王商入画图昨夜星辰廻剑履前年风月落江湖不知机务时多暇犹许诗家属和无李賛皇颇开寒素之路及南迁或人赠诗曰八百孤寒齐下泪一时南望李崕州徐铉谪居舒州赠彭芮云贾生去国巳三年短褐闲吟翫水边终日野云生砌下有时京信到门前无人与和投湘赋愧子来浮访戴船醉里新诗好归去莫随骚客赋林泉并陈文惠尭佐退居郑下张退传知西京以姚黄魏紫及酒惠文惠答诗曰有花无酒头慵举有酒无花眼倦开正向西园念萧索洛阳花酒一时来増修诗话总龟卷之二十六增修诗话总龟后集后卷二十六百家诗话总龟后集卷之二十六莭候门嶶宗宣和七年十二月二十一日勅睿谟殿张灯预赏元霄曲燕近臣命左丞王安中中书侍郎冯熈载爲诗以进安中云上帝通明阙神霄广爱天九光环日月五色䴡云烟紫䄂开三极琼璈列万仙希夷尘境㫁髣髴玉经传妙道逄昌浑真王抚契贤龟图规大壮龙位正纯干穹昊亲无间皇居掇自然刚风同变化祥气共陶甄层观星潢上重闉斗柄邉摩空七雉峻冠峤六鳌连夣想何尝到阶升信有縁昕朝初放仗宻宴忽闻宣一清禁来鸣珮脩廊入并肩兽铺金半阖鵉障绣㣲褰霁景晋庭砌雷文绘桷梴宫帘波锦漾殿榜字金填花拥巍巍座香浮秩秩筵高唿称万亿韶奏侍三千华岁推尭暦元玑候舜璇氷霜知腊后梅桞认春前造化应呈巧芳菲巳閗妍樛枝彫槛小多叶露桃鲜错落飞盃斚锵洋杂𬋩弦承云歌歴歴回雪舞翩翩黼幄祥氛合铜壷永漏延镐京方置醴羲驭自停鞭上圣情深渥诸臣意更䖍宗藩亲鲁衞相芾拱闳颠侧弁㤙光浃中觞诏跸旋宝熏携满䄂御果得加边要赏嬉逰盛仪追歩武遄腾身复道表送日夹城㬉仰揖苍龙象旁临艮岳颠讴歌纷广陌簘皷乐豊年赫奕攅轻幰珍奇集市廛博卢多袒跣饮肆兢蹁跹蕃衍开朱邸崔嵬照彩掾桥虹弯矗矗江练泮溅溅击柝周庐晚张灯别院先余霞摇绮晕列宿舍珠躔浩荡三山岛稜层十丈莲再趋天北极却立榻东偏旣用家人礼仍占圣制萹兕觥从酩酊蟾魄待婵姢转盻随亲指环观得从穿曲屏江浪蹙巨柱赤虬缠光透垂枝井晶衘带壁钱萧䑓千级峻重屋八窓全孰席花墪匝行樽紫䄂楦交辉方烁烁起立复阗阗邃字㑹寕过中霄胜赏专铺陈尤有韵清雅不相㳂户箔明珠串栏缸水碧卷䂓模啇鉒欵识鲁壷镌秦曲移筝柱唐粧鬂蝉窄襟珠缀领高朶翠为钿喜气排寒沍轻飔洗静便层琳籍玑组方鼎炷龙涎玛瑙供大坡璃琢琖圆暖金倾小榼屑玉酿新泉帝子天才异英姿棣蕚聮顃㸔挥斗盌端是吸鲸川推食俱均逮攘餐及坠捐海螯初破殻江柱乍离渊寕𢾗披绵雀休论缩颈鳊南珍夸饤饾北馔厌烹煎赐橘怀頳卵酡颜釂宝舡言㱕荷慈惠末莭笑拘挛放钥严扄启笼纱逸足牵氷轮挂银汉夜色映华鞯人识重熈象功参独㫁权五辰今不忒六气永无愆天纪承三古时雍变八埏比闾增板籍疆场罢戈鋋文轨包夷夏弦歌徧幅贠恢儒荣藻荐作士极鱼鸢庆胄贻谋显多男景福绵迓衡常穆穆遵路益平平亭障今踰陇耕耘乆际燕信通鹏海涨威窜犬戎羶东拟封云岱西将欵涧瀍琳科宣蕊笈玉府下云轩帝籍勤初播宫蚕长自眠蠒丝登六寝稃米秀中田庙鹤垂昭格坛光监吉蠲灵芝滋蠢丼醴涌潺湲合敎龎风革颁经衆疾痊雨随亲祷河避上流迁执契皇猷洽波图福物骈太和输槖籥妙用絶蹄筌此际君臣悦应先简册编雅称鱼罩罩颂述皷咽咽讵比千龄遇犹闻四始笺覉臣起韦布陋质愧驽鈆骤俾陪机政由来出眷怜㤙方拜纶綍报未効尘㳙宻席叨临劝凡踪第曲拳虽无三崃水曽歩八花塼渝望知难称才悭合勉旃钧天思尽赋賸续白云牋熈载云化工𣣔放阳春到先教元冥戮衰艹凝氷封地万木僵谁向雪中探天巧璇玑星囬斗指寅群芳未知时巳春人心荡漾趂佳莭灯夕独冠年华新昇平万里同文轨井邑相连通四裔兰膏兢吐夜烘春和叔囘车避羲辔巍巍九禁倚天开温风更觉先春来试灯不用雨花落迎阳为却寒崔嵬宣和初载元冬尾瑞白才消尘不起穆清光赏属钦邻锦绣云龙颁宴喜初闻传诏开睿谟歩障几里承金铺调音度曲三千女正似广乐陈清都遏云妙唱韩娥侣囬云飞花称独歩千春蟠木效红英献夀当筵岂金母上林晚色烟蔼轻景龙逰人欢笑声霞裾月珮拥仙仗翠鳯挟辇趋平成铜华金掌散晶彩翠碧重重簇珠琲先从前殿望脩廊日出绮霞红满海神光通透云母屏龙出舞波涛惊煌煌黼座承天命座下错落如明星榻前玉案真核旅兽炭银炉夜初皷宪天重屋讶云屯崇道箫䑓疑蜃吐前楹火柱囬万牛蔺卿璧碎色光浮周围照䊮眼界彻氷壶漾月生珠流点点金钱尽御璧豹髄腾辉粲银砾丝篁人籁有机缄缴绎清音传屋壁湏臾随跸登㑹寕如骖鵉鹤逰紫清彩蟾倒影上浮空纎云不点惟光明四壁垂帘玉银缸吐艶相连属棼楣横带碧玻璃一朶翠云承曰毂万光闪烁争吐吞烛龙御耀辉四崑又如电母神鞭驰金虵省壁不可扪端信竒工通造化岂比胡人能幻假丹青漫𢾗顾虎头礴觧衣催客冩此时帝御钧天䑓紫垣两两明三台尚方饮噐万金宝古玉未足夸云雷帝旁侍女云华品玉立仙标及时韵四音促柱泛笙箫应有翔鵉落千仞龙瓶㵼酒如流泉御厨络绎纷珎鲜塌边争欲供天笑快倒颇类虹吸川厌厌夜饮方欢浃玉漏频催皷三叠金门初下醉㱕时正见氷轮上城堞㣲臣去歳陪清班悪诗悞辱重曈观小才易穷真䑕技再赋愈觉相如悭履道彦为二集中今不复印行故録扵此荆楚记云屈原以五月五日投汨罗而死人伤之以舟擑拯焉故武陵竞渡用五月五日盖本诸此刘夣得云今举檝相和之音皆曰何在盖所以招屈原也诗曰湘江五月平堤流邑人相将浮采舟灵均何在歌巳矣哀謡振檝从此起又有招屈亭诗所谓曲终人散空愁暮招屈亭前水东注是也今江浙间兢渡多用春月疑非招屈之义及考沈佺期三月三日独坐驩州诗云谁念招魂节翻为御魅囚王绩三月三日赋亦云新开避忌之席更作招魂之所则以上巳为招屈之时其必有所㨿也予观琹操云介子推五月五日焚林而死故是日不得发火而异苑以谓寒食始禁烟盖当时五月五日以周正言之尔今用夏正乃三月也屈原以五月五日死而佺期王绩以上巳为招䰟之莭者亦岂是耶歳时有祓除不祥之具而元日尤多如桃版苇索磔鸡之类是也饮屠苏酒亦所以祓瘟攘悪而法必自㓜饮何耶顾况歳日口号云还丹寂寞羞明镜手把屠苏先少年白乐天元日赠刘夣得诗亦云与君同甲子歳酒合谁先元日饮酒则先卑而后尊自唐以来巳如此矣四时月令云进椒酒次第当从小起而董勋告晋海西公云小者得岁故先酒贺之老者失岁故后与酒似亦不为无理先文康公晚岁卜居扵寳溪之上建观禊堂于水濵绍兴癸丑与客泛舟脩禊甚乐距永和癸丑不知其几癸丑也因与客相与推筭自永和九年歳甲子一周为晋义熈九年又一周为宋元徽元年自后梁大通五年隋开皇十三年唐永徽四年间开元元年大暦八年大和七年景福二年周显徳二年本朝祥符六年熈寕六年皆岁在癸丑凢七百八十年矣乃作诗以纪其事云快雨霁亭午晴曦作春妍邻曲饶胜士共开浮枣筵中流惬嘨咏隠浪金壷偏红芰初出水捧剑疑来前缅怀兰亭㑹七百八十年可怜右军痴生死情缠绵由来彭殇齐頋或谓不然吾党殆天放卜夜孰𬋩弦尺六细腰女舞䄂轻囬旋且毕今日欢不期来者传上已日扵流水上洗濯祓除去宿垢故谓之祓禊禊者洁也王逸少作兰亭记云永和九年岁在癸丑㑹扵山隂之兰亭脩禊事也当其群贤毕集逰目骋懐之际而感慨系之乃有一死生为虚诞齐彭殇为妄作之语议者以此咎羲之之未逹也自冬至一百五日至寒食故世言寒食皆称一百五杜子羙一百五日夜对月云无家对寒食有泪如金波姚合寒食书事诗云今朝一百五出户雨初晴则是诗人例以百五日爲寒食也或者乃谓自冬至至清明凡七气至寒食一百三日殊不知暦家以余分演之也司马彪续汉书云介子推焚林而死故寒食不忍举火至今有禁烟之说卢象所谓子推言避世山火遂焚身四海同寒食千秋爲一人是也太原一郡旧俗禁烟一月周举爲郡守以人多死移书推秪禁烟三日子羙清明诗云朝来新火起又家人鑚火用青枫皆在寒食三日之后则知禁烟止扵三日也而韩翃有寒食即事诗乃云春城无处不飞花寒食东风御栁斜日暮汉宫传腊烛青烟散入五侯家不待清明而巳传新火何耶元㣲之连昌宫词云初过寒食一百六店舎无烟宫树緑念奴覔得又连催特敕宫中许然烛一百六在清明前寒食之后是时店舎巳无烟而宫中然烛乃一时之权冝尔或云龙星木之位也春属东方心为大火惧火盛故禁火是以寒食有龙忌之禁则所谓禁堙又未必为子推设也百家诗话总龟后集卷之二十六增修诗话总龟增修诗话总龟前卷二十七増修诗话总龟卷之二十七书事门唐高宗承正观之后天下无事上官仪侍郎独持国政尝凌晨入朝巡洛水堤歩月徐辔咏诗云脉脉广川流驱马入长洲鹊飞山月晓蝉噪野风秋音韵清亮群公望之如神仙焉长和国使人布爕听蜀妓洞云歌诗云嵇叔夜鼓琴饮酒无闲暇若使当时闻此歌抛掷广陵都不借刘伯伦虚生浪死过青春一饮一石犹自醉无人为尔卜深尘又思郷诗曰虏北行人絶云南信未还庭前花不扫门外栁谁攀坐乆销银烛愁多减玉颜悬心秋夜月万里照关山江南人多畬田先熂炉熂纵火燎草也炉火烧山界也俟经雨乃下种历三岁土脉竭不可复种艺但生草木复熂旁山宋西阳王子尚所部鄞县有疁田子尚言山湖之俗熂山封水泽山须熂炉后种刘禹钖谪连州作畬田诗云团团缦山腹鑚龟得两卦上山烧卧木又云下种暖灰中乗阳拆芽蘖苍苍一雨后苕颕如云发白乐天子䂓歌云畬田有粟何不啄石楠有枝何不栖畬尔雅云一歳曰菑二歳曰新三岁曰畬易曰不菑畬皆同音凡三岁而不可复种盖取畬之义也进士科始隋大中盛于正观永徽之际缙绅虽位极人臣不由进士者不以为羙其推重谓之白衣卿相又曰一品白衫其不利者谓之三十老五经五十少进士有老扵文塲者亦无恨焉故有诗云太宗皇帝真长䇿赚得英雄尽白头浮玉老师元公欲爲吾昔有诗云江山如此不归山山神见恠惊我顽我谢江神岂得巳有田不归如江水今有田矣而不归无乃食言扵神耶世常传云欲人不知莫若不爲以谓旣爲之也安得人之不知夫至隐至宻者莫若中冓之事岂欲人之知邪然而不能使人不知以此凡事之不循理者虽毛髪之细不可为也明皇旧置五王帐长枕大𬒳与兄弟同䖏于其间无何妃子辄窃宁王笛吹之始亦不彰因张祐诗云梨花静院无人处闲把宁王玉笛吹妃因此忤明皇不怿乃遣中使张韬光送归杨铦宅妃子涕泣谓韬光曰托以下情缴奏妾罪固当万死衣服之外皆圣恩所赐惟髪与肤生从父母尔今当即死无以谢上乃引刀剪髪一结附韬光以献自妃之放逐皇情怃然妃髪至张韬光取搭之肩上明皇见之大惊惋遂令高力士就召以归嗟乎道路之言亦可畏也使张祐不为此语事亦何由彰显之如此然张亦何从得此为之说以此可验其欲人不知莫若不为亦名言也唐末有冝春人王毂者以歌诗擅名于时尝作玉树曲云碧月夜夜琼树春莲舌泠泠词调新当时狎客尽丰禄直谏犯颜无一人歌未阕晋王剑上粘腥血君臣犹在醉郷中面上巳无陈日月此词大播扵人口毂未第时尝于市㕓中忽见同人𬒳无頼軰殴打毂前救之扬声曰莫无礼识吾否吾便是解道君臣尤在醉郷中面上巳无陈日月者无頼軰闻之歛袵慙谢而退噫无頼者乃小人也能为此等事亦可重也方其倚力恃势勃然以发兇暴之气将行欧击视其死且无悔矣及一闻其名人则惭谢之色形扵外斯亦难矣有改悔之耻向善之心得不谓之君子㢤戚纶宻学𥘉仕为吉州太和令里俗顽悍喜结诬讼公至以术渐磨先设巨械严固狴犴其箠挺组索比他邑数倍民巳自悚骇次作谕民颂五十絶不事风雅皆风俗易晓之语俾之讽诵以申䂓警立限日诵半年顽心不悛一以苛法治之果因此狱讼大减其诗有云文契多欺岁月深更将疆界强相侵官中检出真兼伪枷鎻鞭笞痛不禁大率类此江南徃徃有本今时市语答人真实事则称见来此语盖巳乆矣坡赠黄山人诗云面颊照人元自白眉毛覆眼见来乌罗虬罗邺罗隐齐名号三罗李孝恭籍中有红児善肉声尝为二车属意聘隣道虬请红児歌而赠之缯綵孝恭以副车所贮不令受所贶虬怒拂衣而起诘旦爲絶句百篇号比红児诗盛行扵时卢仝诗云何时得去禁酒国今吾謪岭南万户酒家有一婢昔尝爲酒肆颇能伺候冷煖自今当不乏酒可以日饮之何其去禁酒国矣上元夜登楼贵戚例有黄柑相遗谓之传柑东坡有扈从端门观灯诗云老病行穿万马群九衢人散月纷纷归来一盏残灯在犹有传柑遗细君盖谓此也前軰戯语有西湖风月不如东洛软红香尘之语故东坡和钱穆父蒋颕叔从驾景灵宫诗云半白不嗟垂项发软红犹恋属车尘李方叔为坡公客坡公知贡举而方叔下第有诗云平生谩说古战埸过目还迷日五色山谷和之云今年持槖佐春官遂失此人难塞责盖是时山谷亦在贡院中也舟人占云若砲车云起辄急避云乃大风候也东坡有云今日江头天色恶砲车云起风欲作文潜有云喜逢山色开眉黛愁对山云起砲车氷庍事旯因话録云欧阳有诗云独宿氷庍夣帝阙余疑李贺云酒滳珎珠红夏彦刚云江南人造红曲酒白乐天云羗管吹杨柳燕姬酌葡萄谓太原出葡萄酒也然此乃律诗用平声读则太不律用侧声读则近俗耳京师芡实最盛于会灵观之凝祥池故文忠诗曰凝祥池鎻会灵园仆射荒村安可比而东坡又云忽忆尝新会灵观滞留江海得加飡仆射坡在郑州世亦称其芡实也老杜有坐开桑落酒句世说谓桑落河多羙酒而庾信有从蒲州刺史乞酒诗云蒲城桑落酒㶚岸菊花秋诗云年老身闲无外事麻衣草坐亦容身相逢尽道休官去林下何曾见一人盖载于云溪友议而欧阳文忠以谓相传作俚谚庆暦中天章阁待制许元为江淮发运使因修江岸得此石扵池汤江水中始知为灵澈诗何邪賔护尚书言来禽以味甘衆禽也而东坡和舒王诗云青李扶踈禽自来何邪酴醿本酒名也新开花本以其颜色似之故以取名山谷所以有名字因壶酒风流付枕帏之句又云风流彻骨成春酒夣寐宜人入枕囊京师旧无鸭脚李文和自南方来移植扵私第因而着子自后稍稍蕃多不复以南方者为贵欧阳文忠作诗云鸭脚生江南名实未相浮綘嚢因入贡银杏贵中州致逺有余力好竒自贤侯因令江上根结实夷门秋始摘才三四金奁献凝旒公卿不及识天子百金酧岁乆子渐多累累枝上稠玉人名好客赠我此珠投慱望昔所徙葡萄安石榴想其𥘉来时厥价与此侔今也徧中国篱根及墻头物性乆虽在人情逐时流惟当贵其始后世知来由是亦史官法岂徒续君讴刘太真与韦苏州书云頋着作来以足下郡斋燕集相示云何情致畅茂遒逸之如此宋齐间沈谢呉何始精扵理意縁情体物偹诗人指后之传者甚失其源惟足下制其横流师挚之始关雎之乱于足下之文见之矣则知苏州诗为当时所贵如此燕集所作乃兵衞森画㦸宴寝凝清香也昔文潞公来朝𥙿陵待以殊礼禁从三省皆为赋诗李籍云三公歴拜荣无敌二府更居贵莫伦毕仲㳺云十年三册命四海一师臣皆为能叙其官爵钱长卿云三陪藻燕簮𥚑上五对龙颜日月邉又云黼座劝觞钧乐逸云章属韵侍貂传此爲叙其恩礼盖公自𥘉觐至出关赐特燕者三登对者五上亲劝以御觞而后复和其所赋故长卿云尔诗云白藕作花风巳愁不堪残睡更回头晚云带雨归飞急去作西窓一夜秋此赵麟细君王氏所作也徳麟旣鳏居因见此篇遂与之爲亲余以为乃二十八字媒也秦少㳺为黄本钱穆父为户部皆居扵东华门之堆垜埸少㳺春日甞以诗遗穆父云三年京国鬂如丝又见新花发故枝日典春衣非为酒家贫食粥巳多时穆父以米二石送之复为二十八字云儒馆优贤盖取頥校讐尢自困朝饥西隣俸禄无多少希薄才堪作淖縻时人以少㳺有如此才而亦食粥似不相称耳东坡寄柳子玉云闻道床头惟竹几夫人应不觧卿卿又送竹几与谢秀才云留我同行木上座赠君无语竹夫人盖俗谓竹几为竹夫人也山谷云竹夫人廼凉寐竹噐憇臂休膝非夫人之职而冬夏青青竹之所长故为名曰竹奴尝作诗曰秾李四弦风拂席昭华三弄月侵床我无红䄂堪娱夜正要青奴一味凉秾李昭华贵人家两女奴也张文潜后作竹夫人传宣劝字东坡数使之其一和王仲至喜雪御筵诗曰宣劝不多心自醉其一和蒋颕叔端门观灯诗云十分宣劝恐难胜东坡謪黄州居于定惠院之东杂花满山而独有海棠一株土人不知贵东坡为作长篇平生喜为人写盖人间刋石者自有五六本云吾平生最得意诗也杭州有西湖而颍亦有西湖皆为逰赏之胜而东坡连守二州其𥘉得颍也有颍人在坐云内翰只消逰湖中便可以了郡事盖言其讼简也秦觏少章因作一絶以献云十里荷花蓞𥘉我公所至有西湖欲将公事湖中了见说官闲事巳无后东坡到颍有谢执政启亦云入叅两禁每玷北靡之荣出典二邦輙为西湖之长唐德州刺史王倚家有笔一管粗于常笔刻从军行人马毛髪亭䑓山水无不精絶刻两句曰亭前琪树已堪攀塞北征人尚未还北方白鴈似鴈而少色白秋深乃来白鴈至则霜降河北人谓之霜信杜甫诗云故国霜前白鴈来即谓此大丞相刘公沆赴举道过独木镇有老人出曰知公赴举有一聮相赠曰今年直跨穷驴去异日当乗寳马归公曰何以知之叟曰公自是罗浮山玉源道君公愧谢叟乃去王仁𥙿尝飬一猿名之曰野賔乆而放之因作诗曰放尔丁宁复故林旧来行处好追㝷月明巫崃堪怜静路隔巴山莫厌深栖宿免劳青嶂夣跻攀应惬白云心三秋果熟松梢徤任尔高枝彻晓吟后入蜀过嶓祠前汉江之隂有群猿聮臂而下饮清流有巨猿舍群而前从者指之曰此野賔也唿之犹应哀吟而去又作一篇云嶓祠邉汉水濵山猿连臂下嶙峋渐来仔细窥行客认得依稀似野賔月宿应劳羇旅夣松栖那复稻粱身数声肠断和云呌识得前年旧主人东坡南迁有侍児王朝云请从行坡佳之作诗有序曰世谓乐天有鬻骆马放杨枝词佳其至老病不忍去也然夣得诗云春尽絮飞留不得随风好去落谁家乐天亦曰病与乐天相伴住春同樊素一时归则樊素竟去也余有数妾四五年相继辞去独朝云随余南迁因读乐天诗戯作此赠之不学杨枝别乐天且同通德伴伶玄伯仁络秀方同老天女维摩总解禅经卷药炉新活计舞裙歌板旧因縁丹成随我三山去不作巫山云雨仙盖绍圣元年十一月也三年七月朝云卒葬于西禅寺松林中直大圣塔和前诗曰苗而不秀岂其天不使乌童与我玄驻景恨无千歳药赠行唯有小乗禅伤心一念偿前债弹指三声㫁后縁归卧竹根无逺近夜灯勤礼塔中仙杜甫赠高适诗云脱身簿尉中始与捶楚辞韩退之赠张功曹诗云判司卑官不堪说未免捶楚尘埃间杜牧寄小姪阿宜诗云叅军与簿尉尘土惊皇皇一语不中治鞭捶身满疮以此明唐之叅军簿尉有过即受笞杖之刑犹今之胥吏也俗云槐花黄举子忙谓槐之方花乃进士赴举之时而唐诗人翁承賛诗云雨中粧点望中黄勾引蝉声送夕阳忆得当年随计吏马蹄终日爲君忙乃知俗语亦有所自也増修诗话总龟卷之二十七丙集终增修诗话总龟后集后卷二十七百家诗话总龟后集卷之二十七咏物门杜集及马与鹰甚多亦屡用属对如老骥倦知道苍鹰饥易驯老骥思千里饥鹰待一唿老马倦知道苍鹰饥箸人骥病思偏秣鹰愁怕笼放蹄知赤骥捩翅服苍鹰老骥倦首饥鹰愁易驯马行云吾闻良骥老始成此马数年人更惊又不比俗马空多肉一洗万古凢马空杨监出画鹰云干戈少暇日真骨老崖嶂为君除狡兎㑹见畨鞴上王兵马二角鹰云安得汝軰皆其群駈出六合枭鵉分画鹰云何当击凢鸟毛血洒平芜余尚多有之盖以壮心未丼伏枥嫉悪刚肠尤思排击语曰骥不称其力称其徳也左氏曰见无礼扵其君者如鹰鹯之逐鸟雀也少陵有焉周颙有云性命之在彼极切滋味之扵我可賖今人以活脔而资口腹者比比皆是也是诚何心㢤或曰羊豕大身难扵刲割蚶蛤㣲易扵烹熬如是则性命之小者尤不幸也钟屼尝告其师何子季曰车螯蚶蛎眉目内関脣吻外缄不悴不荣曽艹木之不若无声无臭与瓦砾其何筭故可长充庖厨永为口实何其仁扵大而忍扵细欤山谷信佛甚笃而晚年酷好食蟹所谓寒蒲束縳十六軰已觉酒兴生江山又云虽为天上三辰次未免人间五鼎烹乃果扵杀如此何㢤东坡在海南为杀鸡而作䟽张乖崖之在成都为刲羊而转经是岂爱物之仁不能胜口腹之𣣔耶山谷谈无碍禅苏张行有为法亦各其所见尓永叔堪笑区区郊与岛萤飞露吟秋艹以为二子之穷子羙亦有暗飞萤自照水宿鸟相唿幸因腐艹出敢近太阳飞虽吟咏㣲物曽无一点穷气临川萧萧出屋千㝷玉霭霭当窓一炷云皆不名其物然子厚破额山前碧玉流巳有此格近诗蕨芽巳作小児拳退之已有初拳几枝蕨竹未尝香也而杜子羙诗云雨洗姢姢净风吹细细香雪未尝香也而李太白诗云瑶䑓雪花数千点片片吹落春风香韩退之双鸟诗多不能暁或者谓其诗有不停两鸟鸣百物皆生愁不停两鸟鸣大法失九畴周公不为公孔子不为丘之句遂谓排释老而作其实非也前云一鸟落城市一鸟巢岩幽后云天公怪两鸟各捉一处囚则岂谓释老耶余尝观东坡作李白昼像诗云天人几何同一沤谪仙非谪乃其㳺挥斥八极隘九州化为二鸟鸣相酧一鸣一息三千秋縻之不得矧肯求且知所谓双鸟者退之与孟郊軰尓所谓不作两鸟鸣等语乃审公告天之言甚其辞以譛二鸟尓落城市退之自谓落岩幽谓孟郊軰也各捉一处囚非囚禁之囚止言韩孟各居天一方尔末云还当三千秋更起鸣相酧谓贤者不当终否当有行其言者老杜云鲍当孤鴈诗云更无声接续空有影相随孤则孤矣岂若子羙孤鴈不饮啄飞鸣尤念群谁怜一片影相失万重云有不尽之意乎王谊伯谓西川有杜䳌东川无杜䳌盖是题下注断自我昔逰锦城为句首子瞻谓杜俻诸家体非必牵合程度诗意盖当时刺史有禽鸟不若者明皇已后天歩多棘凡尊君者有为也懐二者为无也鲁直亦云臣结春秋二三䇿臣甫杜字再拜诗忠臣啣愤痛切骨后世但识琼瑰辞今观此萹叙鸿鴈羔羊礼自太古尊亲君上之意为明皇设不疑至扵杜䳌行乃云虽同君臣有旧礼骨肉满眼身羇孤又云尔惟摧残始发愤羞帯羽翮伤形愚指斥骂詈殊无致严之语莫不皆有所主也东坡南都王谊伯书江滨驲垣谓子羙诗歴五季兵大多舛缺奇异虽经其祖父所理尚有疑阙者谊谓西川有杜䳌东川无杜䳌涪万无杜䳌云安有杜鹃盖是题下注㫁自我昔逰锦城为首句谊伯悞矣且子羙诗俻诸家体非必牵合程度偘偘者然也是萹句处凡五杜䳌岂可以文害辞辞害意邪原子羙之意类有所感託物以彂者也亦六艺之比兴离骚之法欤按慱物志杜䳌生子寄之他巢百鸟为饲之故江东所谓杜宇曽为蜀帝王化禽飞去旧城荒且禽鸟之微有识故子羙诗云重是古帝魂又曰礼若奉至尊子羙盖讥当时刺史有不禽鸟若也唐自明皇以后天歩多棘刺史能不忘君可得而攷也严武在蜀虽横歛刻薄而实资中原是西川有杜䳌耳其不䖍王命负固以自抗擅军旅絶贡赋如杜克逊在梓州为朝廷西顾之忧是东川无杜䳌耳至扵涪万云安刺史微不可攷凢尊君者爲有也懐二者爲无也不在夫杜䳌真有无谊伯以爲来东川闻杜宇声乃始疑子羙䟦疐𥿄上语又云子羙不应叠用韵子羙自我作古叠用韵无害扵诗仆所见如此谊伯慱学强辩殆必有以折中之花卿云用如快鹘风始生南史曹景宗谓所亲曰昔在郷里与年少軰托弓弦作霹雳声放箭如饿鸱觉耳后生风鼻尖出火子羙盖不拘泥扵鸱鹘之异也柳子厚牡丹曰欹红醉浓露窈窕留余春坡云殷勤木芍药独自殿余春留与殿重轻虽异各有冝也杨中立梅诗云𣣔驱残腊变春风只有寒梅作选锋颇恨不与殿军啇确正一的对西湖浮动横斜之句最为前軰撃节常恨未见全篇得其集观之云衆芳摇落独暄妍占尽风情向小园踈影横斜水清浅暗香浮动月黄昏霜禽𣣔下先偷眼粉蝶如知合㫁䰟幸有㣲吟可相狎不湏檀板共金墫其卓絶不可及专在十四字耳又有七年数萹皆无如池水倒窥踈影动屋檐斜入一枝低雪后园林才半树水邉篱落忽横枝之句于里莼羮未下塩䜴盖言未受和耳子羙䜴化莼丝熟又䜴添莼菜紫圣俞送人秀州剰将塩䜴煮紫莼鲁直塩䜴欲催莼菜熟巴崃中有吐绶鸡比常鸡差大嗉蔵肉绶长阔几数寸红碧相间极焕烂常时不见见遇晴日则向阳摆之顶首先出两肉角亦二寸许然后徐舒其绶逾时乃歛李文饶诗所谓葳㽔散绶轻风里若御若垂何可拟是也文饶云出剡溪今询之越人不复有予尝自崃中携至苏州人皆不识则知山川风气所产古今亦有不同也真珠鸡生䕫崃山中畜之甚驯以其羽毛有白圆点故号真珠鸡又名吐绶鸡生而反哺亦名孝雉毎至春夏之交景气和煖颔下出绶帯方尺余红碧鲜然头有翠角双立良乆悉歛扵嗉下披其毛不复见或有死者割其颈臆间亦无所覩苕溪渔隠曰广右闽中亦有吐绶鸡余在二处见人多养之不独巴崃中有也王荆公有絶句云樊笼寄食老低摧组丽深蔵肯自媒天日淸明聊一吐児童初见互惊猜李衞公诗云五月畬田收火米三更津吏报朝鸡颇似少陵句王荆公诗云纷纷易変浮云白落落难钟老栢清山谷蟹诗云巳摽天上三辰次未免人间五鼎烹此皆得老杜句法唐故事中书省植紫薇花歴世循用之不以为非至今舎人院紫薇阁前植紫薇花用故事也乐天诗云独坐黄昏谁是伴紫薇花对紫薇卽按天文志紫薇大帝之坐也天子之常居也主命主度也何关紫薇花事尝见曲中使桞三眠事不知所出后读玉溪生江之嬀赋云岂如河畔牛星隔歳止闻一过不比苑中人桞终朝剰得三眠注云汉苑中有桞状如人形号曰人栁一日三起三倒玉溪生牡丹诗锦帐佳人乃越絶书中事退之灯花诗全似老杜所用黄里事见前汉黄屋注中荆公诗曰溪边饮啄白浮鸠浮鸠出晋志牧之和裴杰新樱桃诗云忍用烹骍酪从将玩玉流年如可驻何必九华丹唐人巳用樱桃荐酪也苕溪渔隠曰摭言载唐新进士尤重樱桃宴刘覃及第大㑹公卿和以糖酪人享蛮昼一小盎则唐人用樱桃荐酪此事又可騐矣老杜樱桃诗云西蜀樱桃也自红野人相赠满筠笼数囘细冩愁仍破万颗匀圆讶许同此诗如禅家所谓信手拈来头头是道者直书目前所见平易委曲得人心所同然但他人艰难不能发耳至扵忆昨赐霑门下省退朝擎出大明宫金玉筯无消息此日尝新任转蓬其感兴皆出扵自然故终萹遒䴡韩退之有赐樱桃诗云汉家旧种光明殿炎帝还书本艹经岂似满朝承雨露共㸔传赐出青冥香随翠笼擎偏重色照银冩未停食罢自知无𥙷报空然慙汗仰皇扄盖学老杜前诗然捜求事迹排比对偶其言出扵勉强所以相去甚逺若非老杜在前人亦安敢轻议温庭筠小诗尤工如墻髙蝶过迟又蝶翎朝粉重鸦背夕阳多又过苏武庙诗云㱕曰楼䑓非甲帐去时冠剑是丁年温飞卿晚春曲云家临长信徃来道乳燕双双拂烟艹油壁车轻金犊肥流苏帐晓春鸡报笼中娇鸟煖尤睡帘外落花闲不扫哀桃一树近前池似惜容颜镜中老殊有富贵佳致也韩偓诗云鵞児唼啑雌黄觜鳯子轻盈腻粉腰事见崔豹古今注云蛱蝶大者爲鳯子传道尝扵彭门壁间见书一聮云一鸠鸣午寂双燕话春愁后以语东坡世谓公然否坡笑曰此唐人得意句仆安能道此苕溪渔隠曰余尝用此语作春日一聮云话尽春愁双紫燕唤囬午梦一黄鹂陈恭公执中以衞尉寺丞知梧州驲递上䟽乞立储贰真宗嘉其敢言翊日临朝䄂其䟽以示执政欵奖乆之召为右正言然为王兾公所忌一日真宗赋御沟栁诗宣示宰相两省皆和进恭公因进诗曰一度春来一度新翠光长得照龙津君王自爱天然色恨杀昭阳学舞人红梅清艶两絶昔独盛扵姑苏晏元献始移植西冈第中特珎赏之一日贵逰赂园吏得一枝分接由是都下有二本公尝与客饮花下赋诗曰若更迟开三二月北人应作杏花㸔客曰公诗固佳待比俗何浅也公笑曰頋伧父安得不然一坐絶倒王君玉闻盗花事以诗遗公云馆娃宫里旧精神粉瘦琼寒露蕊新园吏无端偷折去鳯城从此有双身自尔名园争培接遍都城矣苕溪渔隠曰王介甫红梅诗云春半花才发多应不柰寒北人𥘉未识浑作杏花㸔与元献之诗暗合然介甫句意俱工胜元献逺矣百家诗话总龟后集卷之二十七增修诗话总龟增修诗话总龟前卷二十八增修诗话总龟卷之二十八下集龙舒阮一阅编皇明宗室月囱道人刋番阳程珖校故事门章圣朝春月多召两府两制三舘扵后苑赏花钓鱼赋诗自赵元昊背叛西陲用兵废缺甚乆嘉祐末仁宗为脩故事群臣和御制诗是日㣲隂寒韩魏公时为首相和诗卒章云曾叅二十年前会今备台司得再陪时内侍都知任守忠常以滑稽侍上从容曰韩琦讥陛下仁宗愕然问其故守忠曰讥陛下逰宴太频仁宗为之笑唐制礼部郎中掌省中文翰谓之南宫舎人百日内须知制诰故王元之赠宋给事诗曰须知百日掌丝纶又谓员外郎为瑞锦窠前有大石诸州府送到废印皆于石上碎之又祥瑞图亦掌于员外令狐楚元和中任员外郎有诗曰移石㡬回敲废印开箱何处送新图北都郡守有过马按唐韩渥诗云外使进鹰𥘉得按中官过马不教嘶注云上乗马必令中官为驭以进谓之过马旣乗之然后蹀躞嘶鸣也唐时方镇亦效之乃有此名世传潘阆安鸿渐八才子啚皆䇿蹇重戴又王元之赠崔遵度及第未脱白诗云且留重戴士风多则国初举子尤重戴矣新进士放榜后翌日排光范门候见宰相虽云排光范门其实排建福门集于四方舘昔有诗曰华阳观里钟声禁建福门前皷动时即其日也张燕公守岁诗云竹爆好惊眠今人家祀毕始爆竹宋次道尝为西都诗以野狐落对五鳯楼野狐落唐人名宫人所聚曲江会先牒教坊请奏上御紫云楼观焉时或拟作乐则为之移日故曹松诗云追游若遇三清乐行从应妨一日春㫖下后人置𬒳袋例以图障酒噐钱绢实其中逢花则饮故张籍诗云无人不借花间宿到处常携酒噐行其𬒳袋状元録事同点检缺一则罚金曲江之宴行市罗列长安街至半空公卿帅以其月选东床车马骈阗莫可殚述韩定辞不知何许人为镇州王镕书记聘燕帅刘仁恭舍于賔舘令幕客马郁延接马有诗赠韩曰燧林芳艹绵绵思尽日相携渉䴡谯别后巏熬山上望羡君时复见王乔郁诗清䴡然意在试其学问韩即席答之曰崇霞䑓上神仙客学辨痴龙艺最多盛徳好将银管述䴡词堪与雪児歌座内诸賔靡不钦讶称爲妙句然亦疑其银笔之僻也他日都从容问韩以银管雪児之事韩曰昔梁元帝为湘东王时好学着书尝记録忠臣义士及文章之美者笔有三品以金银雕餙或用斑竹为管忠孝全者以金管书之德行精粹者用银管书之文章赡䴡者以斑竹管书之故湘东王之誉振于江表雪儿孝宻之爱姬能歌舞每见賔僚文章有竒䴡中意者即付雪児叶音律以歌之又问痴龙出何处曰洛下有洞穴曾有人悞坠于其中因行数里渐明旷见有宫殿人物凢九䖏又有大羊羊髯有珠人取食之不知何所后出以问张华华曰此地仙九舘也大羊名曰痴龙耳定辞复问郁巏嶅之山当在何处郁曰此隋郡之近事何谦逊而下问由是两相恱服结交而去世传王子敬帖有黄柑三百颗之语此帖乃在刘季孙家景文死不知今在谁家矣韦苏州有言书后欲题三百颗洞庭须待满林霜盖苏州亦见此帖也余亦尝有诗与景文云君家子敬十六字气压邺侯三万籖刘季孙景文之子也慷慨竒士博学能诗仆荐之得隰州以殁哀㢤尝有诗寄仆曰四海共知霜鬓满重阳能挿菊花无死之日家无一钱但有书三万轴画四百幅耳退之诗曰百年未满不得死且可勤买抛青春国史𥙷云酒有郢之冨水乌程之若下荥阳之土窟春冨平之石冻春剑南之烧春杜子羙诗亦云闻道云安麴米春裴铏作传竒记裴航事亦有酒名松醪春乃知唐人名酒多以春则抛青春亦必酒名也太祖问赵普男尊女卑何故男跪而女不跪群臣无对者惟王贻孙曰古者男女皆跪至唐则天时始拜而不跪太祖曰何以爲实贻孙曰古诗云长跪问故夫遂得振学誉鸡鸣髙树巅说题辞曰鸡爲精阳南方之象离爲火精阳之象火阳精物炎上故阳出鸡鸣以类感也古词云犬吠深巷中鸡鸣髙树颠东飞百劳歌诗七月鸣鵙一曰劳鵙也东飞百劳西飞燕言其类不同而飞翔特异无因以相逐故其诗曰春巳暮花从风空留可怜与谁同沧海雀风土记六月东南长风海鱼化爲黄雀又礼记雀入大水化爲蛤故荀昶黄雀诗云空城旧侣絶沧海故交分兰若生春阳感时而思君子也若谓杜若亦香草名左思三都赋曰其草则有杜若蘅菊石兰芷蕙枣下何纂纂潘安仁笙赋云辍张女之哀弹流广陵之清散咏桃园之夭夭歌枣下之纂纂歌曰枣下纂纂朱实累累宛其落矣化爲枯枝释者谓之纂纂枣花也西园㳺曹子建公醼诗云清夜逰西园飞盖相追随明月澄清影列宿正参差京城街衢有金吾传唿以禁夜行至正观马同上封事每街隅悬皷夜击皷以止其行以备窃盗时人遂唿爲皷有道人裴脩然雅有篇咏善书画好酒尝戯爲词遮莫皷须倾满满盃金吾若相问报道玉山頽青州隆兴寺殿前庑下西邉有木䑓䑓上以架悬二小皷相传寺乃孟尝君故宅皷乃集賔客食皷考究不然而皷南壁上有诗一絶云千载遗踪号皷楼不知谁是雍门周区区此饭徒爲尔唯有鸣鸡可酧不题姓名亦不知何谓唐开元天寳间承平日乆世尚轻㣲多爱三花饰马郭若虚家藏贵戚閲马啚中有三花马苏大叅家有韩干画三花御马晏元献家藏一画虢国出行图亦有三花马三花者剪鬃爲三瓣白乐天诗云舞衣裁四叶马鬛剪三花是也淮南蜀江者维扬之地也或曰势连蜀土或以产茶味如蜀茶云自蜀江之南有竹西亭脩竹踈翠后即禅智寺也竹西取杜牧之诗斜阳竹西路歌吹是扬州自蜀江以南景气顿异北风至此遂絶邺中铜驼郷魏武帝立铜駞石犬各二古诗云石犬不可吠铜驼徒尔为呉宫有香水溪俗云西施浴处人唿爲脂粉塘吴王宫人濯粧于此溪上源至今犹香古诗云安得香水泉濯郎襟上尘兰溪自黄州麻城出东南流入大江有水极清冷杜牧之诗云兰溪春尽碧泱泱是也磁湖镇道士矶即西塞山也薛能诗有西塞长云尽南湖片月斜正谓此处南湖臧质败走南湖以荷自蔽即此地也弹棋今人罕为之有谱一卷盖唐贤所爲其局方二尺中心髙如覆盂其巅爲小壶四角㣲起李商隐诗云玉作弹棋局中心最不平谓其中髙也乐天诗云弹棋局上事最妙是长斜谓抹角长斜一发过半局今谱中具有此法柳子厚叙用二十四棊者即此谓也神龙以来杏园燕后皆于慈恩寺塔下题名他时有将相则朱书之及第后知闻或遇未及第时题名字添前字故诗曰曾题名处添前字送出城人乞旧诗湘潭县唐兴寺有刘夣得撰俨禅师碑孟賔于郑谷诗湘水似伊水湘人如故人之句乃此寺前江流也䴙鹈水鸟也其膏可以涂刀剑令不锈尔雅注云膏玉莹剑续英华诗云鸟㗸苜蓿叶剑莹䴙鹈膏是也周礼四时变火春取榆柳之火夏取枣杏之火唐诗惟春取榆柳之火以赐近臣戚里之家故韩翃有曰日暮汉宫传蜡烛青烟散入五侯家之句章圣尝宴群臣扵太清楼忽问市店酒有佳者否中贵人对唯南仁和酒佳亟令沽赐群臣又问近臣曰唐时酒每升价㡬何无有对者唯丁晋公奏曰唐时酒每升三十钱章圣曰何以知之晋公曰臣尝记杜甫诗曰速来相就饮一斗恰有三百青铜钱章圣大喜曰杜甫诗自可爲一代之史礼部贡院试进士设香案于阶前试官与举人对拜此唐故事也列坐设位供帐亦盛乃具茶汤至于试学究则撤去㡩幕亦无茶汤渇则饮砚水皆黔其吻非固困之盖防毡幕中藏文字供应人传经义尔故事爲之防欧阳文忠公诗云焚香答进士撤幕待经生诗病门王靖学苏子羙作壮语曰欲徃海上吞鲸鲵又近有士人好爲怪语诗云比刘和尚小师毕逹尤卑刘贡父曰此乃番僧名号也又卢延逊吊陈亾将诗云自是碙砂发非干礉石伤牒多身上字盌大背邉疮此乃打嵴诗也如金同丁银花合之类皆语忌尔作诗冝以爲戒诗有语病当避之刘子仪尝赠人云惠和官尚小师逹禄须干全用故事取孟子所谓柳下惠不卑小官仲尼曰师也逹子张学干禄或有冩此二句减去官字示人曰是畨僧逹禄须干见者大笑此偶自谐合无如轻薄子非刀笔过也蔡居厚诗史不言刘子仪而谓刘贡父以为畨僧名论语只有师也过逹恐是过字章孝标登第后寄淮南李绅相诗曰及第全胜十改官金汤镀了出长安马头渐入扬州路爲报时人洗眼看李答曰假金方用真金镀若是真金不镀金十载长安得第一何须空腹用髙心圣俞尝云诗句义理虽通语渉浅俗而可笑者亦其病也如有赠渔父一聮云眼前不见市朝事耳畔唯闻风雨声说者云病肝风如尽日覔不得有时还自来本谓诗之好句难得耳说者云此是人家失猫児人以为笑进士黄可字不可深扵雅道诗句中多好用驴字如献高侍郎云天上传将五马赋门前迎得跨驴賔之类昵昵児女语恩怨相尔汝划然变轩昻勇士赴敌埸此退之听颕琴诗欧阳文忠尝问仆琴诗何者最佳余以此答之公言此诗最竒䴡然自是聴琵琶诗非琴诗余退而作听杭僧惟贤琴诗云大絃春温和旦平小絃㢘折亮以清平生不识宫与角但听牛鸣盎中雉登木门前剥琢谁叩门山僧未闲君勿嗔归家且覔千斛水净洗从前筝笛耳诗成欲寄公而薨至今以为恨邯郸公周陵诗曰才及春髙鼎祚移舒王诗云春高鼎祚不成诗诗人贪求好句而理有不通亦语病也如䄂中諌草朝天去头上宫花侍宴归诚爲佳句矣但进諌必以章䟽无用藁之理唐人有云姑苏䑓下寒山寺半夜钟声到客船说者亦云句则佳矣其如三更不是撞钟时如贾岛哭僧云冩留行道影焚却坐禅身时谓之烧杀活和尚此尤可笑若歩随青山影坐学白塔骨又独行潭里影数息树邉身皆是岛诗何精粗顿异西头供奉官钱昭度曾咏方池诗云东道主人心匠巧凿开方石贮涟漪夜深却𬒳寒星映恰似仙翁一局棋有轻薄子见而笑曰此正谓一局黒全输也遯斋闲覧增修诗话总龟卷之二十八增修诗话总龟后集后卷二十八百家诗话总龟后集卷之二十八咏物门欧阳文忠公极赏林和靖踈影横斜水清浅暗香浮动月黄昏之句而不知和靖别有咏梅一聮云雪后园林才半树水邉篱落忽横枝似胜前句不知文忠何縁弃此而赏彼文章大槩亦如女色好悪止繋扵人苕溪渔隠曰王直方又爱和靖池水倒窥踈影动屋檐斜入一枝低以谓此句扵前所称真可处伯仲之间余观此句略无佳处直方何为喜之真所谓一蠏不如一蠏也为诗当饱参然后臭味乃同虽为大宗匠者亦然月观横枝之语乃何逊之妙处也自林和靖一参之后参之者甚多唐人牡丹诗云红开西子粧楼暁翠掲麻姑水殿春若改春作秋全是莲花诗林和靖梅花诗云踈影横斜水清浅暗香浮动月黄昏近似野蔷薇也凢咏梅多咏白而荆公诗独云须捻黄金危𣣔堕蔕团红腊巧能粧不惟造语巧䴡可谓能道人不到处矣又东坡咏梅一句云竹外一枝斜更好语虽平易然颇得梅之幽独闲静之趣凡诗之咏物虽平淡巧䴡不同要能以随意造语爲主公后复有诗云遥知不是雪爲肯暗香耒盖取苏子卿云只言花似雪不悟暗香来之意公在金陵又有和徐仲颦文字韵梅诗二首东坡在岭南有暾字韵梅诗三首皆韵险而语工非大手笔不能到也驲使前时走马回北人初识越人梅清香莫把酴醾比只欠溪邉月下杯此梅二丈京师逄卖梅花絶句吾随后軰犹及与之周旋覧其亲书如见其抵掌谈笑也韩持国虽刚果特立风莭凛然而情致风流絶出时軰许昌崔象之侍郎旧第今为杜君章所有庍后小亭仅丈余有海棠两株持国毎花开辄载酒日饮其下竟谢而去岁以为常至今故吏犹能言之余尝扵小亭柱间得公二絶句其一云濯锦江头千万枝当年未觧惜芳菲而今得向君家见不怕春寒雨衣尚可想见当时气味韩忠献公尝帅蜀持国兄弟皆侍行尚少故前句云尔其二云长条无风亦自动柔艶着雨更相冝漫其后句苕溪渔隠曰郑谷海棠诗云秾䴡最冝新着雨妖娆全在𣣔开时前軰以谓此两句说尽海棠好处今持国柔艶着雨更相冝之句乃用郑谷语也至扵东坡作此诗则词格超逸不复蹈袭前人其诗有嬀然一笑竹篱间桃李漫山捴粗俗自然冨贵出天姿不待金荐华屋朱唇得酒晕生脸翠䄂卷纱红映肉林深雾暗晓光迟日煖风轻春睡足雨中有泪亦悽怆月下无人更清淑元豊间东坡谪黄州寓定惠院院之东小山上有海棠一株特繁茂每歳盛开时必为携客置酒巳五醉其下矣故作此长萹平生喜为人冩盖人间刋石者自有五六本云轼平生得意诗也隐居诗话云吕士隆知宣州好以事笞官妓妓皆𣣔迯去而也㑹杭州有一妓到宣其色艺可取士隆喜之留之使不去一日郡妓复犯小过士隆又欲笞之妓泣诉曰某不敢辞罪但恐杭妓不能安也士隆愍而舍之圣俞因作莫打鸭一萹曰莫打鸭打鸭惊鸳鸯鸳鸯新向池北落不比孤洲老秃鸧秃鸧尚𣣔逺飞去何况鸳鸯羽翼长盖谓此也咏物诗不待分明说尽只彷彿形容便见妙处如鲁直酴醿诗云露何郎试汤饼日烘荀令炷炉香义山雨诗云摵摵度瓜园依依傍水轩此不待说雨自然知是雨也后来鲁直无巳诸人多用此体苕溪渔隠曰裴璘咏白牡丹诗云长安豪贵惜春残争赏先开紫牡丹别有玉杯承露冷无人起就月中㸔时称絶唱以余观之语句凢近不若胡武平咏白牡丹诗云璧堂月冷难成寐翠幄风多不柰寒其语意清胜过裴璘逺矣如皮日休咏白莲诗云无情有恨何人见月冷风清𣣔堕时若移作咏白牡丹诗有何不可深更清切耳曼卿咏小桃二絶句云生色深红绶带长宫帘寒在井栏香母家升上瑶池品先得春风一面粧本分桃花寒食前小桃长是上春天二乔二赵俱倾国女弟娇彊意自先其模冩命意岂不佳㢤王直方诗话云或有称咏松句云影摇千尺龙蛇动声撼半天风雨寒者一僧在坐曰未若云影乱铺地涛声寒在空或以语圣俞圣俞曰言蕳而意不遗当以僧语为优百家诗话总龟后集卷之二十八增修诗话总龟增修诗话总龟前卷二十九增修诗话总龟卷之二十九诗累门隋炀帝善属文不欲人出其右薛道衡由是得罪后因事诛之曰更能作空梁燕落泥否尝为燕歌行文士皆和之着作郎王胄独不和焉每衔之终坐此见害而诵其警句曰庭草无人随意緑复能作此邪刘禹钖自屯田员外郎左迁鼎州司马凡十年始召还方春赠看花者云紫陌红尘拂面来无人不道看花回玄都观里桃千树尽是刘郎去后栽不日传于都下好事白执政诬其怨愤他日见时宰与坐慰劳乆之旣而曰近日新诗未免爲累不数月迁连州刺史其自叙云贞元二十一年春余为屯田员外郎时玄都观未花是岁牧州至荆南又贬鼎州司马居外十年召至京师人言有道士手植仙桃满观盛开遂有前篇以识一时之事旣出牧十四年始为主客郎中重逰是观再书二十八字以俟后逰时元和二年三月也百畆亭中半是苔桃花开尽菜花开种桃道士今何在前度刘郎去又来唐左司郎中乔知之有婢名窈娘艺絶当时武延嗣闻之欲一见旣见即留之无复还知之痛愤因为诗赂阍者以逹窈娘窈娘系于裙带赴井而死延嗣见诗酷吏诬䧟知之破其家诗曰石家金谷重新声明珠百颗买娉婷昔日可怜公自许此时歌舞得人憎窈娘答曰公家闺阁不曾关好将歌舞借人看冨贵英雄非分理骄奢势力横相干别公此去终不忍徒劳掩袂伤红粉百年离别在髙楼一代红颜爲君尽载初元年三月也四月下狱死宣宗好文尝赋诗有金歩揺未能对令温𡵨卿续之𡵨卿以玉跳脱应之宣宗令以甲科处之为令狐绹所沮除方城尉绹曾问其事扵𡵨𡵨曰出南华真经非僻书也冀相公爕理之暇时冝覧古绹怒甚后𡵨有诗曰悔读南华第二篇之句北夣琐言廷筠事甚详此独载玉跳脱事又琐言以跳为条与此不同南华真经无玉跳脱事不知当时何所㨿也刘希夷诗曰年年岁岁花相似岁岁年年人不同其舅宋之问苦爱此两句知其未乏传人恳乞许而不与之问怒以土袋压杀之宋不得其死亦其报也薛令之闽之长溪人尝爲右庻子时开元东宫官僚清冷令之作诗题于壁曰朝日上团团照见先生盘盘中何所有苜蓿长䦨干饭澁匙难绾羮稀筯易寛无以谋朝夕何由保岁寒明皇行东宫见之题于其傍曰啄木觜距长鳯凰毛羽短若嫌松桂寒任逐桑榆煖遂谢病归南唐徐融夜宿金山诗云维船分蚁照江市聚蝇声烈祖姓严忌宋齐丘譛之以竹笼沉于京口开元间禁中初重木芍药植扵兴庆池东沉香亭会花盛开明皇乗照夜驹妃子歩辇从之诏选梨园弟子中尤者得乐十六色李龟年以歌擅一时之名手擅捧板押衆前乐将歌明皇曰赏名花对妃子焉用旧词遽命李龟年持金花牋赐李白立进清平调词三章白承诏尚苦宿醒遂赋词其一曰云想衣裳花想容清风拂槛露华秾若非群玉山头见定向瑶䑓月下逢其二曰一枝红艶露凝香云雨巫山枉㫁肠借问汉宫谁第一可怜飞燕倚新粧其三曰名花倾国两相欢常得君王带笑看解释春风无限恨沉香亭北倚䦨干龟年遂以调进令梨园弟子歌之太真妃持七寳盃酌西梁州葡萄酒笑领歌意明皇因调玉笛倚曲迟其声以媚太真妃自是顾白尤异于诸学士然髙力士终以脱靴为耻异日太真妃重吟前词力士曰始谓太真妃怨白入骨髓翻拳拳如是耶太真妃因惊曰何翰林学士能辱人如此力士曰以妃子比飞燕贱之甚矣太真妃颇深然之明皇欲三命白官卒为宫中所沮而止孟浩然逰京师张九龄王维雅称道之维因邀入内省俄而明皇至浩然匿床下维以实对帝喜曰闻其人矣而未之见也何惧而匿诏出问所爲诗浩然自诵云不才明主弃明皇曰卿自不求仕非朕弃卿也柰何诬我因放还孟浩然曾谒华山李相不遇因留一絶而去曰老夫三日门前立朱箔银屏昼不开诗卷却抛书袋内譬如闲看华山来一日明皇召李对说及浩然事对曰见在臣私第急召俾口进佳句孟诵北阙休上书南山归旧庐不才明主弃多病故人踈明皇不恱曰未尝见浩然进书朝廷退黜何不云气蒸云梦泽波动岳阳城由此不遇与前所言及摭言稍异又北夣琐言载元宗谓浩然何不道气蒸云夣泽波动岳阳城由是不遇于布衣襄阳诗人孟浩然开元中颇爲王右丞所知有㣲云淡河汉踈雨滳梧桐之句右丞击节赏之维侍金銮殿一日召之商较古今风雅忽遇明皇幸维所浩然错愕伏床下维不敢隐奏闻明皇欣然曰素闻其人因得召见卿将何诗来否浩然曰偶不将来奉诏念诗曰北阙休上书南山归旧闾不才明主弃多病故人踈明皇怃然曰朕未曾弃人自是卿不求进柰何有此作因命归终南山唐宣宗索赵嘏诗其卷首有题秦诗云徒知六国随斤斧莫有群儒定是非宣宗不恱正讹门宋谢眺诗云芳洲採杜若正观中医局求杜若度攴郎乃下坊州令贡州司判报云不出杜若应由谢眺诗悮也太宗闻之大笑判司改雍州司法度攴郎免官张安道云江邻㡬言孟郊死葬北邙山非退之诗也贺家湖上天花寺一一僧窓向水开不用闭门防俗客爱闲能有㡬人来此呉文靖诗也灔滪歌水经云白帝山城门西江有孤石冬出二十余丈夏即没去郡二十里有瞿塘湍言灔滪石与城郭门外石潜通蜀人徃烧火伏时则灔滪邉沸王濬平呉尤作预石今讹曰灔滪瞿塘湍水急谚曰灔滪大如马瞿塘不可下老杜有杜日两篇其一曰尚想东方朔诙谐割肉归然而汉书所载事乃伏日山谷云老杜长鑱短鑱白木柄我生托此以为命黄独无苗山雪盛短衣数挽不揜胫徃时儒者不解黄独义改爲黄精学者承之以余攷之盖黄独是也本草诸魁注黄独肉白黄色汉人蒸食之江东谓之土芋余求之江西江西谓之土卵蒸煑食之类芋魁也老杜家讳闲而诗中有云翩翩戯蝶闲过幔或云恐传者谬又有宴王使君宅诗云汎爱怜霜鬓留欢卜夜闲余以为当以闲为正临文恐自不以爲避也老杜送贾阁老出守汝州云云山紫逻深世之注云逻塞也取巡逻之义而余观九域图乃云汝州有紫逻山京师人唿大夫为大斧唿承制为承池盖语讹也有入戯为句云大夫何尝斧承制岂当池旧以王维有诗名而好取人章句如行到水穷处坐看云起时乃英华集诗也漠漠水田飞白鹭隂隂夏木啭黄鹂乃李嘉祐诗也余以为有摩诘之才则不可然是剽窃之雄耳刘贡父作诗话称杜甫云功曹非复汉萧何按光武谓邓禹何以不掾功曹谓曹叅尝为功曹云鄼侯非也雍丘江子载云高祖纪何为主吏孟康曰主吏功曹也贡父之言过矣贡父又云白乐天诗云请钱不早朝请作平声唐人语也江子载亦云颜师古注汉书请或音才性反或不音唐或以请作平声悮矣舒王集中有落星寺诗其末云胜槩惟诗可収拾不才羞作等闲来落星寺在彭蠡湖中刘咸临尝亲见寺僧言㓜时目覩闽中章传道作此诗其前六句皆同其末云胜槩诗人尽収拾可怜苏石不曾来苏石谓子羙并曼卿也后人爱其诗者改末句作舒王诗传之遂使一篇之意不完其体与舒王所作诗语不同也荘子曰野马也尘埃也乃是两物古人谓野马尘埃呉融赋曰动梁间之野马韩渥诗云牕里日光飞野马恐不然野马乃田间逰气逺望如群马又如水浪佛书谓如热时野马阳熖即此物也章圣朝试天德清明赋有闽士破题云天道如何仰之弥高会考试者亦闽人遂中选又荆南士人今雪诗用先字韵其末句云十二峰前旋旋添守郡谓之建麾盖用颜延年一麾乃出守之句不知其悞也延年谓一麾之麾如武王右秉白旄以麾之麾耳延年赠始平诗云屡荐不入官一麾乃出守谓山涛荐咸为吏部郎三上而武帝不用其后一挤遂出始平故有此句延年𬒳摈以此自托尔后杜牧之爲登乐逰原诗云拟把一麾江海去乐逰原上望昭陵遂为故事今人不用厮字唐人作斯音五代时作入声陶谷诗云尖檐帽子卑凢厮是也乐天又云金屑琵琶槽雪摆胡腾琵琶胡语与今人同少陵诗云皂鵰寒始急白公歌云千唿万唤始出来皆以为语病其实不然事之终始则音上声有所宿留则音去声二公诗非语病也宋景文言大孤山以孤独为字有庙在江壖乃为妇人形陈蕳夫留诗曰山称孤独字庙塑女郎形过客须知误行人尚乞灵时称佳句羊愔太山人甞逰阮郎亭崕下有篆字诗刻石世传汉阮肇所书验之乃李阳氷爲绪云令时逰此亭题耳诗云阮客家何在仙云洞口横人间不到处今日此中行杜少陵诗云家家飬乌鬼顿顿食黄鱼说者谓䕫崃间有鬼户乃夷人也不闻有乌鬼盖蜀人临水居者皆飬鸬鹚绳系其颈使捕鱼得鱼则倒持出之至今如此诗家用也字本皆音夜杜诗云清絶也元祯云也向慈恩寺里㳺今人读为如字非也张端为河南司録府当祭社买猪呈尹猪走入端家即取杀之吏以白尹尹召端问端对按律云猪夜入人家主人登时杀之勿论尹大笑令别市猪欧阳公记陶谷诗末厥兵不暁其意余谓今人唿秃尾犬为厥尾衣之短者亦唿为厥然则此兵正谓其末贱耳今人不以末厥相连言之其义则是也不然则不可对卑凢厮世人语虚伪者为何楼似汎滥之名其实不然国初京师有何家楼其下所卖物皆汚滥者故人以此目之楼巳废语尚在也俳优人言河市乐人说者谓石驸马在南都其家乐甚盛诋诮南河市中乐人故得此名其不然唐元和时燕呉行纪巳有河市字大抵不隷军中有河市者散乐名也又人谓事之陈乆者为賛本五代时有马賛者为使府幕官其人鲁戆有所闻见他人巳熟而巳方为新竒而道之时人见有言事之陈者皆号賛云薛简肃公尹开封以严为治谓之薛出油其后牧成都歳丰人乐其俗与之逰作春逰好十首自号薛春逰欲换前称也李文正进永昌陵挽辞云奠玉五廻朝上帝御楼三度纳降王当时群臣皆进惟文正词最为首出所谓三降王者广南刘鋹西蜀孟昶江南李煜也五朝上帝则误矣建隆尽四年明年初郊改干德至六年再郊改元开寳五年又郊而不改元九年己平江南四月大雩告谢扵西京欲盖执玉祀天者实四也当时人必缪传者误为五耳古诗云䄂中有短歌欲寄双飞燕意以燕春来秋去自可寄书故寓言尔今人驯养家鸽携在外数千里輙能还家蜀人以事至京师者以鸽寄书不旬日而逹贾人舶船浮海亦以鸽寄书皆非虚言也陆机使黄耳寄书此殆不然自洛至呉更厯江淮犬何能济必从舟楫而渡犬又岂能谕意扵渉人或者谓陆机有奴名黄耳因此爲狗也淮南张佖知举进士试天鸡弄和风佖但以文选中诗句爲题未甞详究也有进士白试官云尔雅天鸡䮧天鸡天鸡有二未知孰是佖大惊不能对亟取尔雅检释䖝有天鸡小䖝黒身赤头一名莎鸡一名樗鸡释鸟有䮧天鸡赤羽逸周书曰文䮧若彩鸡成王时蜀人献之江东士人深于学问有如此者李白戯杜甫云借问别来太痩生只爲从前作诗苦太痩生唐人语也至今尤以生爲语助所谓可怜生作么生何似生之类是也陶谷有诗云尖檐帽子卑凢厮短靿靴儿末厥生亦当时语也余天章景祐间巳闻此语时陶公卒未乆人莫晓其义王元叔慱学多闻最为多识亦不知爲何语也记之必有知之者延州五城说者以谓旧有东西二城夹河对立高方典郡始展东西北三城予读杜诗云五城何迢迢迢迢隔河水延州秦北门山川犹可恃乃知天寳间巳有五城也茶芽古谓之雀舌麦颗取其至嫩也余谓茶之羙者其质素良而所植之土又羙则新芽一发便长寸余其细如针惟芽长为上品以其质榦土力皆有余也如雀舌麦颗极下材耳乃北人不识误爲品题予山居有茶崘为茶崘诗曰谁把嫩香名雀舌定知北客未曾尝不知灵草天然异一夜风吹一寸长司马君实尝论九旗之名旗与旂相近缓急何以区别小雅庭燎夜向晨言观其旂左传尾伏辰取虢之旂当为芹音耳关中人言清浊之清则不改言丹青之青为萋又以中为蒸䖝为尘不知旂本是芹亦关中人语转丹青之言萋也五方之人语言若是者多闽人以高为歌荆楚以鸡为斤文士作歌诗亦多不悟也向丞相敏中知长安不敢卖蒸饼云触讳盖关中人以中为蒸也増修诗话总龟卷之廿九增修诗话总龟后集后卷二十九百家诗话总龟后集卷之二十九咏茶门库部林郎中说建州上春採茶时茶园人无数撃皷声闻数里然一园中才间垄茶品巳相逺又况山园之异邪苕溪渔隐曰欧阳永叔尝新茶诗云年穷腊尽春𣣔动蛰雷未起駈龙蛇夜闻撃皷满山谷千人助呌声喊呀万木寒痴睡不醒惟有此树先萌芽余官冨沙凡三春备见北苑造茶但其地煖才惊蛰茶芽长导许𥘉无击皷喊山之事永叔诗与文昌所纪皆非也北苑茶山凡十四五里茶味惟均亦岂有间垄茶品已相逺之说邪欧公和刘原父扬州时㑹堂絶句云积雪犹封䝉顶树惊雷未发建溪春中洲地煖萌芽早入贡冝先百物新注云时㑹堂造贡茶所也余以陆羽茶经考之不言扬州岀茶惟毛文钖茶谱云扬州禅智寺隋之故宫寺在蜀冈其茶丼香味如䝉顶焉第不知入贡之因起扵何时故不得而志之也东坡汲江水煎茶诗云活水还湏活火烹自临钓石取深清大瓢贮月㱕春瓮小杓分江入夜瓶此诗奇甚道尽烹茶之要且茶非活水则不能发其鲜馥东坡深知此理矣余顷在冨沙尝汲溪水烹茶色香味俱成三絶又况其地产茶为天下第一冝其水异扵他处用以烹茶水功倍之至扵浣衣尤更㓗白则水之轻清益可知矣近城山间有陆羽井水亦清丼寔好事者爲名之羽着经言建州茶未得详则知羽不曽至冨沙也建安北苑茶始扵太宗太平兴国二年遣使造之取象扵龙鳯以别庻饮由此入贡至道间仍添造石乳其后大小龙茶又起扵丁谓而成扵蔡君谟谓之将漕闽中实董其事赋北苑焙新茶诗其序云产茶者将七十郡每岁入贡皆以社前火前爲名悉无其寔惟建州出茶有焙焙有三十六三十六中惟北苑彂而味尤佳社前十五日即採其芽日数千工聚而造之逼社即入贡工甚大造甚精皆载于所撰建安茶録仍作诗以大其事云北苑龙茶着甘鲜的是珍四方惟数此万物更无新才吐㣲茫緑𥘉沾少许春散㝷萦树遍急採上山频宿叶寒尤在芳芽冷未伸茅茨溪口焙篮笼雨中民长疾勾萌拆开齐分两均带烟蒸雀舌和露叠龙鳞贡作胜诸道先尝祇一人缄封瞻阙下邮传渡江濵特㫖㽞丹禁殊㤙赐近臣啜灵药助用与上罇亲头进英华尽𥘉烹气味醇细香胜却麝浅色过扵筠頋渚慙投木冝都愧积薪年年号供御天产壮瓯闽此诗叙贡茶颇为详尽亦可见当时之事也又君谟茶録序云臣前因奏事伏䝉陛下谕臣先任福建转运使日所进上品龙茶最为精好臣退念艹木之㣲首辱陛下知鍳若处之得地则能尽其材昔陆羽茶经不苐建安之品丁谓茶图独论採造之本至扵烹试曽未有闻輙条数字蕳而易明勒成二萹名曰茶録至宣政间郑可蕳以贡茶进用乆领漕试创添续入其数浸广今犹因之细色茶五纲凡四十三品形制各异共七千余饼其间贡新试新龙团胜雪白茶御苑玉芽此五品乃水㨂为苐一余乃生拣次之又有粗色茶七䋄凡五品大小龙鳯并㨂芽悉入龙脑和膏为团饼茶共四万余饼东坡题汶公诗卷云上人问我晋连意待赐头䋄八品茶即今粗色红绫袋八品者是也盖水㨂茶即社前者生㨂茶即火煎者粗色茶即雨前闽中地煖雨则茶巳老而味加重矣山谷和扬王休点宻云龙诗云小壁云龙不入香元豊龙焙承诏作今细色茶中却无此一品也又有石门乳吉香口三外焙亦隷扵北苑皆採摘茶芽送官焙添造每岁縻金共二万余緍日役千夫凡两月方能迄事苐所造之茶不许过数入贡之后市无货者人所罕得惟源诸处私焙茶其絶品亦可敌官焙自昔至今亦皆入贡其流贩四方悉私焙茶耳苏黄皆有诗称道源茶盖源与北苑为邻山阜相接才三里余其茶甘香特在诸私焙之上东坡和曹辅寄壑源试焙新芽诗云仙山灵雨行云洗遍香肌粉未匀明月来投玉川子春风吹散武林春要知玉雪心肠好不是膏油首面新戯作小诗君一笑从来佳茗似佳人山谷谢送碾赐源㨂芽诗云矞云从龙小苍璧元豊至今人未识源包贡第一春御奁碾香俱玉食睿思殿中金井拦甘露荐枕天开颜桥山事事百局衮司诸公省中宿中人传赐夜未央雨露㤙光照官烛右丞似是李元礼好事风流有泾渭肯怜天禄校书郎亲敕家庭遣分似春风饱食太官羊不惯腐儒汤饼肠捜搅十年灯火读令我匈中书传香已戒应门牛马走客来问字莫载酒建州陆羽茶经尚未知之但言福建等十二州未详徃徃得之其味极佳江右日近方有䗶面之号李氏别令取其乳作片或号曰京挺的乳及骨子等毎岁不过五六万斤迄今岁出三十余万斤凡十品曰龙茶鳯茶京挺的乳召乳白乳头金䗶面头骨次骨龙茶以供乗舆及赐执政亲王长主余皇族学士将帅皆得鳯茶舎人近臣赐金挺的乳馆阁赐白乳龙鳯石乳茶皆太宗令造江右有研膏茶供御即龙茶之品也丁谓为北苑茶録三卷俻载造茶之妙未行扵世唐茶惟湖州紫笋入贡每岁以清明日贡到先荐宗庙然后分赐近臣紫笋生頋渚在湖常二境之间当採茶时两郡守毕至最为盛集此蔡寛夫诗话之言也蔡但知其一而不知其二按陆羽茶经云浙西以湖州上常州次湖州生长兴县顾渚山中常州义兴县生君山悬脚岭北峰下唐义兴县重脩茶舎记云义兴贡茶非旧也前此故御史大夫李栖筠实典是邦山僧有献佳茗者㑹客尝之野人陆羽以为芬香甘辣冠于他境可荐扵上栖筠从之始进万两此其滥觞也厥后因之征献浸广遂为任土之贡与常赋之邦侔矣故玉川子诗云天子湏尝阳羡茶百艹不敢先开花正谓是也当时顾渚义兴皆贡茶又邻壌相接白乐天守姑苏闻贾常州崔湖州茶山境㑹想羡欢宴因寄诗云遥闻境㑹茶山夜珠翠歌钟俱遶身下中分两州界灯前合作一家春青娥递舞应争妙紫笋斉尝各閗新自欵花时北窓下蒲黄酒对病眠人唐袁高爲湖州刺史因修贡顾渚茶山作诗云禹贡通逺俗始图在安人后王失其本聀吏不敢陈亦有姦佞者因兹欲求神动生千金费日使万姓贫我耒顾渚源淂与茶事亲黎甿辍耕农采掇实苦辛一夫且当役尽室皆同臻扪葛上欹壁蓬头八荒榛终朝不盈掬手足皆鳞皴悲嗟遍空山艹木爲不春隂岭牙未吐使曹牒巳频心争造化先走挺麋鹿均选纳无日夜擣声昏系晨衆功何枯栌俯视弥伤神皇帝尚廵狩东郊路多堙周囬绕天涯所献惟艰勤况减兵革用兼兹困疲民未知供御余谁合分此珎顾省忝邦守有慙复因循茫茫沧海间丹愤何由申此诗雅得诗人讽諌之体诚可尚也玉川子有谢孟諌议恵茶歌范希文亦有閗茶歌此二萹皆佳作也殆未可以优劣论然玉川歌云至尊之余合王公何事便到山人家而希文云北苑将期献天子林下雄豪先閗羙若论先后之序则玉川之言差胜虽然如希文岂不知上下之分者㢤亦各赋一时之事耳苕溪渔隠曰艺苑以此二萹皆佳作未可优劣论今并録全余谓玉川之诗优扵希文之歌玉川自出匈臆造语稳贴得诗人之句法希文排比故实巧欲形容宛成有韵之文是果无优劣耶玉川走笔谢孟諌议寄新茶云日髙丈五睡正浓军将打门惊周公自云諌议送书信白绢斜封三道印开缄宛见諌议面手阅月团三百片闻道新年八山里蛰䖝惊动春风起天子湏尝阳羡茶百艹不敢先开花仁风暗结珠琲瓃先春抽出黄金芽摘鲜焙芳旋封里至精至好且不奢至尊之余合王公何当便到山人家柴门反関无俗客纱㡌挂头自煎吃碧云引风吹不㫁白花浮光凝椀面一椀喉吻润两椀破孤闷三椀捜枯肠惟有文字五千卷四椀发轻汗平生不平事尽向毛孔散五椀肌骨清六椀通仙灵七椀喫不得也唯斍两腋习习清风生蓬莱山在何処玉川子乗此清风欲㱕去山上群仙司下土地位清髙隔风雨安得知百万亿苍生命堕在颠崖受辛苦便为諌议问苍生到头合得苏息否希文和章岷从事閗茶歌云年年春自东南来建溪先煖氷㣲开溪邉竒茗冠天下武夷仙人从古㘽新雷昨夜发何处家家嬉笑穿云去露芽错落一畨营缀玉含珠散嘉树终朝采掇未盈袒唯求精粹不敢贪研膏焙乳有雅制方中圭兮圆中蟾北苑将期献天子林下雄豪先閗羙鼎磨云外首山铜瓶携江上中水黄金碾畔緑尘飞碧玉瓯中翠涛起閗茶味兮轻醍醐閗茶香兮薄兰芷其间品第胡能欺十目视而十手指胜若登山不可扳输同将无穷耻吁嗟天产石上英论功不愧堦前蓂衆人之浊我可清千日之醉我可醒屈原试与招魂魄刘怜却得闻雷霆卢仝敢不歌陆羽湏作经森然万象中焉知无茶星啇山丈人休茹芝首阳先生休采薇长安酒价减千万成都药市无光辉不如仙山一啜好泠然便欲乗风飞君莫羡花间女郎只閗艹嬴得珠玑满斗㱕百家诗话总龟卷之二十九增修诗话总龟增修诗话总龟前卷三十増修诗话总龟卷之三十道僧门道士沈廷瑞彬之子也性坦率直造县宰之坐宰方治讼而廷瑞至宰戯之曰沈道士何时成道廷瑞应声曰何须问我道成时紫府清都自有期手握药苗人不识体含仙骨俗争知宰慙呉崇岳泉州人也爲龙兴观道士辟谷多年常登其宫松梢礼拜㨿松枝可六七十尺福建漕使周谓因请随行抵于德化县县治之东有古松一株高八九十尺上有鹤巢乃命崇岳登之宛若猿狖容易直上出鹤巢之外端身飞歩手无攀縁就纎枝拜如平地其松枝柔软随歩低昻略无损处周谓乃爲诗赠云楮为冠子布为裳吞得丹霞夀最长混俗性灵常乐道出尘风格早休粮枕中经妙谁传与肘后方新自写将百尺松梢㡬飞歩鹤栖枝上礼虚皇太平兴国中诏入楚郎中失其名宦逰江东泊金陵岸下子弟軰逰茆山见一老僧住一小庵谓诸子曰何所至此告以因逰赏林泉而来日晚欲丐宿可乎僧曰舎陋不可相容此二三里有寺可宿因指诸子令徃抵寺巳暮矣寺僧问谁指来诸子曰山下老僧寺僧曰闻此有老僧甚乆未之见也凌晨徃则庵中巳无人惟松上有诗云数株松桧食不尽一沼芰荷衣有余刚𬒳傍人相问当老僧今日又迁居僧无夣尝在府畿村落中求化手持大木牌题诗二絶曰心为车兮身为轼车动轼随何意息交梨火枣是谁无自是不为荆与棘身为客兮心为主主人和平客安堵若还客主不康宁精神必定随君去景德中日本僧照寂入贡三司使丁晋公甚恱之晋为言姑苏山水竒秀照寂心爱而留因止于呉门寺其徒不愿从者遣数人归本国后以黒金水瓶寄晋公并诗曰提携三五载日用不曾离晓井斟残月春炉释夜澌鄱银难免侈莱石易成亏此噐坚还实寄公应可知僧护国江南人也攻词翰题醴陵玉仙观云白云至今凝不散星坛松殿㡬千秋徃徃笙歌生夜半瀑布西行遇石桥黄精採根还採苗路逢一人擎一椀茶花夜来风吹满又言家住在东坡白大相逢邀我过南山石上有棊局曾使樵人烂斧柯此篇絶佳诗僧中下可得也大暦末禅僧元覧住荆州陟岵寺道高风韵人不可亲章璪尝画松于斋壁符载賛之衞象咏之亦一时四絶覧悉加垩焉人问其故曰无事疥吾壁也僧那即其甥发瓦探坏墻薫䑕覧未甞责弟子议论而布衣一食亦不称之或怪问之乃题诗扵竹曰大海从鱼跃长空任鸟飞沙门贯休钟陵人精扵笔札荆州成中问其笔札法休曰此事须登坛可授安可草草而言成令䘖之乃逓于黔中因为病鹤诗见意曰见说气清邪不入不知尔病自何来唐昭宗以钱武肃平董昌功拜镇东军节度使自称呉越国王贯休投诗曰贵逼身来不自由㡬年勤苦蹈林丘满堂花醉三千客一剑霜寒十四州莱子衣裳宫锦窄谢公篇咏绮霞羞他年名上凌烟阁岂羡当时万户侯武肃爱其诗遣谕令改为四十州乃可相见贯休性𥚹答曰州亦难添诗亦难改闲云孤鹤何天不可飞遂入蜀以诗投孟知祥诗云一瓶一钵垂垂老万水千山得得来温州鴈荡山自古图史不载按西域书云诺矩罗居震旦东南大海祭鴈荡山芙蓉龙湫唐贯休作賛云鴈荡经行云漠漠龙湫宴坐雨蒙蒙北山南山有芙蓉峰下有芙蓉驿前瞰大海山顶有大池相传以为鴈荡有二潭以为龙湫又有经行䑓宴坐峰皆以贯休诗得名也唐大兴善寺东廊之南有僧不出院转法华经三万七千部夜常有狐子来聴长庆初庭前有牡丹一朶合欢僧幽之诗曰三万莲经三十春平生不踏院门尘杜牧之弱冠登第再中制科因与二三同年城南逰覧至丈六寺有禅僧拥褐坐与之语可佳问杜姓名具以对又曰脩何业傍人以累捷夸之笑曰皆不知也牧之叹讶乆之作诗云家住城南杜曲旁两枝仙桂一时芳老僧都未知名姓始觉空门气味长蜀僧远国伤蜀诗曰乐极悲来数有涯歌声才歇便兴嗟牵羊废主㝷倾国逐鹿奸臣尽䘮家丹禁夜凉空鎻月后庭春老谩开花两朝基业都成夣林木苍苍噪暮鸦南方浮屠能诗者多矣徃徃多不显其名福州有一僧作诗百余篇其中佳句有云虹收千嶂雨潮展半江天又有诗云诗因试客分题僻棋为饶人下子低不减于古人也闽僧懐濬有诗二絶云家在闽山东复东其中岁岁有花红而今再到花红䖏花在旧时红处红家在闽山西复西其中岁岁有莺啼而今再到莺啼处莺在旧时啼处啼人多诵之大暦中泽潞间有僧号普满或歌或咲言事多验建中初潞州佛寺题诗一首而去诗曰此水连泾水双珠血满川青牛将赤虎方号太平年此水泚字泾水自泾川兵乱双珠滔泚也青牛兴元二年乙丑赤虎是歳改元元年丙寅是年贼平陈文惠赴端州舟庐陵有胡僧叩舷谓公曰虎目鳯鼻猿身平地不能为也当有攀附然后有所食位极卿相僧为诗一絶曰虎目猿身形最贵须因攀附即升高知公今向端溪去助子清风泛怒涛公后登庸庐山佛手巖在絶顶李氏有国日行因禅师居焉李氏诏居栖贤寺未㡬一夕大雪迯居旧隐尝煑茶延僧起托巖扉立化余作偈曰前朝诏住栖贤寺雪夜迯居岩石间想见煑茶延客处直縁生死不相关东呉僧道潜经临平作诗云风蒲猎猎弄轻桑欲立蜻蜓不自由五月临平山下路藕花无数满汀洲东坡见之大称赏及坡守徐潜访之馆扵逍遥堂士大夫欲识之坡馔客罢俱而来坡遣一妓乞诗诗曰寄语巫山窈窕娘好将魂夣恼㐮王禅心巳作沾泥絮不逐春风上下狂一座大惊然性偏憎凡子作诗云去岁春风上苑行烂窥红紫厌平生如今眼底无姚魏浪蕋浮花懒问名士论少之其作诗追法渊明有逼真处如曰数声柔橹沧浪外何处江村人夜归是也西湖僧顺怡然清苦赋十竹诗城中寸土如寸金幽轩种竹只十箇春风慎勿长児孙穿我堦前緑苔破林下诗云乆服林下逰颇识林下趣从渠緑隂繁不碍清风度闲来石上眠落叶不知数山鸟忽飞来啼破幽寂处荆公爱之陈莹中谪合浦以书抵余为负华严经入岭有偈曰大士㳺方兴尽回家山风月絶纎埃杖头多少闲田地挑取华严入岭来余和之曰因法相逢一笑开俯看人世过飞埃湘南岭内休分别圆寂光中共徃来闻岭外大雪作二偈寄之曰传闻岭外雪压倒千年树老児拊手笑有眼未曾覩故应润物材一洗瘴江雾寄语牧牛人莫教头角露又曰偏界不曾藏处处光皎皎开眼失踪由都縁太分暁园外忽生春万瓦粲一笑遥知忍冻人未悟安心了静禅师渡溪为涨流所䧟童子掖至㟁坐沙石间垂头如雨鹤忽指溪作诗曰春天一夜雨霶𩃱添得溪流意气多刚把山僧推倒却不知到海复如何后无疾而化余夜夣逢一道士一奴负酒瓢随之道士邀余坐茗坊奴窃饮瓢无有乃笑道士诟欲杖之顾奴曰汝从觉范求诗曰难藏为香衅易满坐徧小开口所有竭馋奴法当笑句句皆讥其𥚹可怪也琏禅师工诗舒王以其诗示欧公公曰此道人肝脏馒头是中无一点菜气仁庙留住净因禅院作偈进乞还山林曰千簇云山万壑流闲身归老此峰头殷勤愿祝如天夀一炷清香满石楼又曰尧仁况是如天阔乞与孤云自在飞桂林僧景淳工诗福老衲为余言淳意苦而深世不可遽解如曰夜色中旬后虚堂坐㡬更隔溪猿乍呌当槛月初生又曰后夜客来稀幽斋独掩扉月中无事立艹际一萤飞余时方十六七心不然之筠溪快山有虎有牧童为虎逐牛捍护之竟死石门老衲文公为余言之为作诗以讽含齿𬒳发而不义者然余徒能讽之其能巳之㢤颂曰快山山浅亦有虎时时妥尾过行路一䜿地坐牧两牯以捶捶地不知顾虎搏䜿如鹰搦兎两牛来奔虎弃去因徃疴痒挨老树牯则喘伺同守护虎竟不得此牧䜿䜿虽不活牯无负一村嚣传共鸣皷而虎巳迯不知处嗟乎异㢤两太武高谊可与贯髙伍今走仁义名好古临事真情乃愧汝此事可信文公语为君落笔惊风雨増修诗话总龟卷之三十增修诗话总龟后集后卷三十百家诗话总龟后集卷之三十咏茶门唐赵璘𫐠因话録载其家兵部君性尤嗜茶能自煎谓人曰茶湏缓火灸活水煎坡有活水还湏缓火煎恐亦用此五代时郑遨茶诗云嫩芽香且灵吾谓艹中英夜臼和烟捣寒炉对雪烹维忧碧粉散常见緑花生最是堪珎重能令睡思清范文正公诗云黄金碾畔緑尘飞碧玉瓯中翠涛起茶色以白爲贵二公皆以碧緑言之何邪茶之佳品造在社前其次则火前谓寒食前也其下则雨前谓谷雨前也佳品其色白若碧緑者乃常品也茶之佳品芽蘖细㣲不可多得若此数多者皆常品也茶之佳品皆点啜之其煎啜之者皆常品也齐已茶诗曰甘传天下口贵占火前名又曰髙人爱惜蔵岩里白甀封题寄火前丁谓茶诗曰开缄试新火湏汲逺山前凡此皆言火前盖未知社前之品为佳也郑谷茶诗曰入坐半瓯轻泛緑开缄数片浅含香郑云叟茶诗曰维忧碧粉散尝见緑花生沈存中论茶谓黄金碾畔緑尘飞碧玉瓯中翠涛起冝改緑为玉翠为素此论可也而举一夜风吹一寸长之句以为茶之精羙不必以雀舌鸟觜为贵今案茶至扵一寸长则其芽叶大矣非佳品也存中此论曲矣卢仝茶诗曰开缄宛见諌议面手阅月圑三百片薛能谢刘相公寄茶诗曰两串春团敌夜光名题天柱印维阳茶之佳品珎输金玉未易多得而以三百片惠卢仝以两串寄薛能者皆下品可知也齐巳诗角开香满室炉动緑凝铛丁谓诗曰末细烹还好铛新味更全此皆煎啜之也煎啜之者非佳品矣唐人扵茶虽有陆羽为之说而评论未精至本朝蔡君谟茶録旣行则持论精矣以茶録而覈前贤之诗皆未知佳味者也唐以前茶惟贵蜀中所产孙楚歌云茶出巴蜀张孟阳登成都楼诗云芳茶冠六合溢味播九区他处未见称者唐茶品虽多亦以蜀茶为重然惟湖州紫笋入贡毎岁以清明日贡到先荐宗庙然后分赐近臣紫笋生顾渚在湖常二境之间当採茶时两郡守毕至最为盛㑹杜牧诗所谓溪尽停蛮棹旗张卓翠苔栁村穿窈窕桃涧渡喧豗刘禹钖何处人间似仙境春山携妓采茶时皆以此建茶絶亡贵者仅得挂一名尓至南李氏时渐见贵始有团圏之制而造作之精经丁晋公始大备自建茶出天下所产皆不复可数今出处源沙溪土地相去丈尺之间品味已不同谓之外焙况他处乎则知虽艹木之㣲其显晦亦自有时然唐自常衮以前闽中未有读书者自衮教之而欧阳詹之徒始出而终唐世亦不甚盛今闽中举子常𢾗倍天下而朝廷将相公卿毎居十四五人物尚尔况艹木㣲物也顾渚涌金泉毎造茶时太守先祭拜然后水渐出造贡茶毕水稍减至供堂茶毕已减半太守茶毕遂涸盖常时无水也或闻今龙焙泉亦然苕溪渔隠曰北苑官焙也漕司岁以入贡茶爲上源私焙也土人亦入贡茶爲次二焙相去三四里间若沙溪外焙也与二焙相去絶逺自隔一溪茶爲下山谷诗云莫遣沙溪耒乱真正谓此也官焙造茶尝在惊蛰后一二日兴工採摘是时茶芽已皆一枪盖闽中地煖如此旧读欧公诗有喊山之说亦传闻之讹耳龙焙泉即御泉也水之増减亦随水旱𥘉无渐出遂涸之异但泉水极丼正冝造茶耳蜀中数处蜀茶雅州䝉顶最佳其生最晚在春夏之交其地即书所谓蔡䝉旅平者也方茶之生云雾覆其上若有神物护持之茶古不着所出本艹云出益州唐以䝉山顾渚蕲门者爲上品尚杂以苏椒之类故李泌诗云旋沬翻成碧玉池添苏散出琉璃眼遂以碧色爲贵止曰煎茶不知点试之妙大率皆艹茶也陆羽茶经綐言福建泉绍等十州所出者其味极佳而只今建安爲天下第一郑可简以贡茶进用累官聀至右文殿修撰福建路转运使其姪千里扵山谷间得朱艹可简令其子待问进之因此得官好事者作诗云父贵因茶白児荣爲艹朱而千里以从父夺朱艹以予子譊譊不已待问得官而㱕盛集为庆亲姻毕集衆皆賛喜可简云一门侥倖其姪遽云千里埋冤衆皆以的对是时贡茶一方骚动故也苕溪渔隠曰余观东坡荔支欵注云大小龙茶始扵丁晋公而成扵蔡君谟欧阳永叔闻君谟进小龙团惊欵曰君谟士人也何至作此事今年闽中监司乞进閗茶许之故其诗云武夷谿边粟粒芽前丁后蔡相笼加争新买宠各出意今年閗品充官茶则知始作俑者大可罪也诗云谁谓茶苦尔雅云槚苦茶注树似栀子今唿早采者为茶晚采者为茗一名荈蜀人名之苦茶故东坡乞茶㘽诗云周诗记苦茶茗饮出近世𥘉縁厌粱肉假此雪昏滞盖谓是也六一居士尝新茶诗云泉甘噐洁天色好坐中㨂择客亦佳东坡守维扬扵石塔寺试茶诗云椫窓䴡午景蜀井出氷雪坐客皆可人鼎噐手自㓗正谓谚云三不点也叶涛诗极不工而喜赋咏尝有试茶诗云碾成天上龙兼鳯煑出人间蟹与虾好事者戯云此非试茶乃碾玉匠人尝南食也唐相李衞公好饮惠山泉置驲传送不逺数千里而近世欧阳少师作龙茶録序称嘉祐七年亲享明堂致斋之夕始以小团分赐二府又给一饼不敢碾试至今蔵之时熈寕元年也吾闻茶不问团锷要之贵新水不问江井要之贵活千里致水真伪固不可知纵令识真巳非活水自嘉祐七年壬寅至熈寕元年戊申首尾七年更閲三朝而赐茶犹在此岂复有茶也㢤苕溪渔隠曰壬午之春余赴官闽中漕幕遂得至北苑观造贡茶其最精即氷芽细如针用御泉水研造社前巳尝贡余毎片计工直四万钱分试其色如乳平生未尝曽啜此好茶亦未尝尝茶如此之蚤也鲁直诸茶词余谓品令一词最佳能道人所不能言尤在结尾三四句词云鳯舞团团饼恨分破教孤令金渠休净只轮慢碾玉尘光莹汤响松风早减二分酒病味浓香永醉郷路成佳境恰如灯下故人万里㱕耒对影口不能言心下快活对省东坡诗春浓睡足午窓明想见新茶如泼乳又云新火发茶乳此论皆得茶之正色矣至赠谦师点茶则云忽惊午盏兔豪班打作春瓮鹅児酒盖用老杜诗鵞児黄似酒对酒爱鵞児若是则色黄乌得爲佳茗矣今东坡前集不载此诗想自知其非故删去之腊茶出扵建剑草茶盛扵两浙两浙之品日注爲第一自景祐巳后洪州双井白芽渐盛近岁制作尤精囊以红纱不过一二两以常茶十数斤飬之用辟暑之气其品逺出日注上遂爲艹茶第一苕溪渔隐曰醉翁又有双井茶诗云西江水清江石老石上生茶如鳯瓜穷腊不寒春气早双井芽生先百艹白毛囊以红纱碧十斤茶养一斤芽长安冨贵五侯家一啜犹湏三日夸蔡君谟好茗饮又精扵藻鍳荅程公辟蕳云曏得双井四两其时人还未识叙谢不悉㝷烹治之色香味皆精好是为茗芽之冠非日注宝云可并也涪翁尤誉双井盖乡物也李公择有诗嘲之戯作觧嘲云山芽落硙风囬雪曽与尚书破睡来勿以姫姜弃憔悴逄时瓦釡亦鸣雷又荅黄冕仲索煎双井并简王扬休诗云江夏无双乃吾宗同舎颇似王安豊能浇茗椀湔祓我风𬒮欲挹浮丘公吾宗落笔赏幽事秋月下照澄江空家山鹰爪是小艹敢与好赐云龙同不嫌水厄幸来辱寒泉汤鼎听松风世言团茶始扵丁晋公前此未有也庆暦中蔡君谟为福建漕更制小团以充岁贡元豊𥘉下建州又制宻云龙以献其品高扵小团而其制益精矣曽文昭所谓莆阳学士蓬莱仙制成月团飞上天又云宻云新様尤可喜名出元豊圣天子是也唐陆羽茶经扵建茶尚云未详而当时独贵阳羡茶岁贡特盛茶山居湖常二州之间脩贡则两守相㑹山椒有境㑹亭基尚存卢仝谢孟諌议茶诗云天子湏尝阳羡茶百艹不敢先开花是巳然又云开缄宛见諌议面手阅月团三百片则团茶巳见扵此当时李郢茶山贡焙歌云烝之馥之香胜梅研膏架动声如雷茶神拜表贡天子万人争喊春山摧覌研膏之句则知尝为团茶无疑自建茶入贡阳羡不复研膏祗谓之艹茶而已昨夜梦参寥师携轴诗见过斍而记其饮茶两句云寒食清明都过了石泉槐火一时新夣中问火固新矣泉何故新荅曰俗以清明淘井当续成诗以记其事百家诗话総龟后集卷之三十增修诗话总龟增修诗话总龟前卷三十一增修诗话总龟卷之三十一诗䜟门太祖采听至明逺邉事纎悉必知有间者西蜀还问剑外有何事间者曰但闻城郭满城诵朱山长苦热诗曰烦暑郁蒸无所避凉风清冷㡬时来曰此蜀人思我来取也伪蜀每岁除日诸宫门各给桃符书元亨利贞四字时昶子善书札取本宫䇿勲府书云天垂余庆地接长春干德中伐蜀明年蜀降二月以兵部侍郎吕余庆知军府事以䇿勲府爲治所太祖圣节号长春此天垂地接之兆也辛夤逊仕伪蜀孟昶爲学士王师将致讨之前岁除昶令学士作诗两句写桃符上夤逊题曰新年纳余庆嘉节号长春明年蜀亡吕余庆以叅知政事知益州长春乃太祖诞圣节名也梁沙门寳志铜牌多䜟未来事云有一真人在兾川开口张弓在右邉子子孙孙万万年江南李璟其子曰弘兾呉越钱镠诸子皆连弘字期以应之而真宗讳正当之江南将亡数年前昇元寺殿基掘得石记视之诗也辞曰若问江南事江南事不慿抱鸡升寳位走犬出金陵子建居南极安仁秉夜灯东陵娇小女骑虎渡河氷王师甲戌渡江李煜以丁酉年生曹彬爲大将列栅城南乃子建也潘羙为副将城䧟恐有伏兵命卒纵火乃安仁也钱俶以戊寅年入朝尽献浙西之地骑虎之谓也志公尝画鹿负按走山中又云两角女子緑衣裳却背太行趍君王一止之月必消亡后禄山乱盖两角即鹿緑即禄女子即安字太行即山名一止之月果正月败亡唐宋遗史翰林苏公绅尝题润州金山一聮云僧依玉鑑光中住人在金鳌背上行乃荣入玉堂之兆巳而果然位止内相亦诗之䜟也李昪徐温飬子冐徐姓名知诰为昇州刺史爲童謡诗曰东海鲤鱼飞上天后乃继温江南李觏召试制科尝作诗曰人言落日是天涯望㫁天涯不见家巳恨碧山相掩映碧山更被暮云遮观此诗有重障碍意恐时命不偶果如其言孟东野下第诗曰弃置复弃置情如刀剑伤又再下第诗曰两度长安陌空将泪见花其后登第诗曰昔日龌龊不足嗟今朝旷荡思无涯春风得意马蹄疾一日看尽长安花进取得失盖亦常事而东野噐宇不宏偶下第则情陨获如伤刀剑以至下泪旣登科则志意充溢一日之间花即看尽何其速邪后授溧阳尉卒㓂莱公方贵时送人使岭南尝作诗云到海止十里过山应万重及贬雷州吏呈图经问去海㡬里吏曰十里是则南迁之祸巳见于诗也张乖厓公守陈日尝逰赵氏西园诗曰方信承平无事乆淮南闲杀老尚书后一年捐馆亦诗之䜟苏缄字宣甫性忠义喜功名皇祐中知英州侬贼作过以守御功换馆职㝷坐事贬房州司马嘉祐中复官知越州诸曁县余与之同僚尝赠诗曰燕颔将军欲白头昔年忠勇动南州心如铁石老不挫功在桑榆晚可收十八年再知邕𬋩交趾叛攻城战没朝廷悯之赠奉国军节度使谥忠勇则忠勇之谥巳见于余诗矣许州临颕人成锐应制科尝以诗三篇献丞相王文惠野菊云綵槛应无分春风不借恩野花云馨香虽有艶栽植未逢人公谓辞虽绮靡未有登科意别有赠裴员外诗云凭高看渐逺更上最高楼公曰再举合践高第果符其言其能品藻如此李璟逰后湖赏莲花作诗曰蓼花蘸水火不㓕水鸟惊鱼银梭投满目荷花千万顷红碧相杂敷清流孙武巳斩呉宫女琉璃池上佳人头识者谓虽佳句然宫中有佳人头非吉也廖献䖏士衡山人有诗云云穿捣药屋雪压钓鱼船因自解曰屋破而云穿其中无人也船爲雪压无用也后六十日果卒余安道自番禺诏赴阙过韶阳逰龙光寺诗云暂离人世界且至佛家郷议者谓非吉兆果卒扵秦淮亭下尝有日者谓曰到秦地当有灾果如其言苏子羙沧浪亭观鱼诗云自嗟不及逰鱼乐虚作人间半世人非吉意也又有云山蝉带响穿踈户野蔓蟠青入破窓虽佳句然窓破野蔓蟠其中似无人居矣子羙竟卒于謪籍王䖏厚字元羙益州华阳县人甞遇一老僧论浮世苦空事登第后出郭徘徊古陌轸懐长吟曰谁言今古事难穷大抵荣枯总是空筭得生前随梦蝶争如云外指冥鸿暗添雪色眉根白旋落花光脸上红惆怅荒原懒回首暮林萧索起悲风及暮还家心疾而卒杨贵妃尝以假髻为首饰而好服黄裙天寳末童謡曰义髻抛河里黄裙逐水流李遐周有道术居元都观尝题诗数千言皆记明皇廵幸西蜀及禄山僣窃之事时人皆不之悟诗曰燕市人皆去禄山以蓟门之事而来也凾关马不归哥舒翰败潼关也可怜山下鬼嵬也环子系罗衣贵妃小字玉环及马嵬之死高力士以罗衣缢焉崔曙尝作明堂火珠诗其中有佳句曰夜来双月满曙后一星孤为文士推服崔旣夭殁有一女名星而无男子当时异之季煜暮岁乗醉书扵牖云万古到头归一死醉郷葬地有高原醒而见之大悔不乆谢世翰邵拙字拙之鴈门人好学博通经史水曹郎赵庆有诗赠之曰迈古文章金鸑鷟出群行止玉麒麟仕宦不逹而卒有诗传于时其间有云万国不得雨孤云犹在山此其应欤何昌陵宰庐陵郡有衙将杨克俭能媚州牧而移其权昌龄以兄事之尝逰其池舘贻其诗曰经旬因雨不重来门有蛛丝径有苔再向白莲亭上望不知花木为谁开未㡬克俭连延范贷死而刑其家破焉议者以为其诗之䜟也贾岛尝为病蝉诗曰病蝉飞不得向我掌中行折翼犹能搏酸音尚极清露华应在腹尘点悮侵睛黄雀并乌鸟俱懐害尔情议者谓无抟风之意果爲礼闱所斥淳化中崇文院直攎絶高处有人题两句云秋风送炎去庭木叶齐落是年立秋日宋炎罢来年立秋叶齐黜张退传年七十八除夜有诗云八十光隂有二年烟萝门戸喜开关近来无柰山中相频寄书来许缀班后四年而薨乃八十二之䜟也此答陈文惠之诗沈询夜宴僚友歌着辞令曰莫打南来鴈从他向北飞打时双打取莫遣两分离是夕爲奴归秦所杀夫妻并死张忠定少年逰华山谒陈图南遂欲隐华山谓图南曰欲就分先生山半住可否图南曰他人即不可如公者吾当分半山相奉然公方有宦职未可释此其势如家人张筵笙歌鼎沸忽庖中火起待公救之岂可不赴赠之诗曰自吴入蜀是㝷常歌舞筵中救火忙乞得金陵飬闲散也须多谢鬓邉疮始皆不谕后忠定更镇杭益晚年发疮于脑不瘥乞金陵悉如其诗大中祥符七年乙卯七月二十日终滕倪善诗宗人滕郎中守吉州徃谒之㑹秋试告别为诗云秋风江上别旌旗故国无家泪欲垂千里未知投足地前程应是听猿啼误攻文字身空老却返渔樵计巳迟羽翼凋零归不得丹青无路接差池守得诗云此生不与子相见别后卒于旅邸倪又有诗云白髪不知容相国也同闲客满头生又题鹭鸶障子云映水有深意见人无惧心増修诗话総龟卷之三十一增修诗话总龟后集后卷三十一百家诗话总龟后集卷之三十一壬集舒城阮阅编皇明宗室月窓道人刋鄱阳程珖校格致门诗眼山谷言文章必谨布置每见后学多言以原道命意曲折后予以此㮣考古人法度如赠韦见素诗云纨袴不饿死儒冠多误身此一萹立意故使人静聴而具陈之自甫昔少年日早充观国宾致君尭舜上再使风俗淳皆儒冠事业也自此意竟䔥条至蹭蹬无纵鳞言误身如此也则意举而文偹故巳有是诗矣然必言其所以韦者扵是有厚愧真知之句所以真知者谓传诵其诗也然宰相聀在荐贤不当徒爱人而巳士故不能无望故曰窃效贡喜难甘原宪贫果不能荐贤则去之可也故曰焉能心怏怏秪是走踆踆又将入海而去秦也然其去也必有遅遅不忍之意故曰尚怜终南山囘首清渭濵则所知不可以不别故曰常拟报一飰况懐辞大臣夫如此是可以相忘扵江湖之外虽见亦不可得而见矣故曰白鸥波浩荡万里谁能驯终焉此诗前贤録爲压卷盖布置最得正体如官府甲第所堂房室各有定处不可乱也韩文公原道与书之尭典如此其他皆谓之变体可也曲水脩禊之㑹人各赋诗成两萹者自右军安石而下才十一人成一萹者郗昙王鄷而下十五人诗不成罚觥者凡十六人今观所传诗𢾗皆四言五言而又两韵者两四韵者无几四言二韵正十六字耳当时得预者徃徃皆知名士岂献之軰终日不能措辞扵十六字㢤窃意古人持重自惜不𣣔率尔恐贻乆逺议不如不赋之为愈白献晋公云闻说风情筋力在只如𥘉破蔡州时虽叙其功业与夀康其语缓而不迫此可为作诗法也省题诗自成一家非他诗比也首韵拘扵见题则易扵牵合中聮縳扵法律则易扵骈对非若逰戯扵烟云月灵之形可以縦横在我者也王昌龄钱起孟浩然李商隐軰皆有诗名至扵作省题诗则踈矣王昌龄四时调玉烛诗云祥光长赫矣佳号得温其钱起巨鱼縦大壑诗云方快吞舟意尤殊在藻嬉孟浩然骐骥长鸣诗云逐逐懐良驭萧萧顾乐鸣李商隐桃李无言诗云夭桃花正发秾李蕊方繁此䓁句儿童无异以此知省题诗自成一家也古辞云藁砧今何在山上复有山何当大刀头破镜飞上天藁砧砆也谓夫也山上有山出也大刀头刀上镮也破镜言半月当还也此诗格非当时有释之者后人岂能晓㢤古辞又云围碁烧败袄着子故依然陆龟䝉皮日休固尝拟之陆云旦日思双履明时愿早谐皮云莫言春茧薄犹有万重思是皆以下句释上句与藁砧异矣乐府觧题以此格为风人诗取陈诗以观民风示不显言之意至东坡无题诗云莲子擘开湏见薏秋枰着尽更无棊破彩却有重缝处一饭何曽忘却匙是文与释普见扵一句中与风人诗又小异矣老杜歌行与长韵律诗后人莫及而苏黄用韵下字用故事处亦古所未到晋宋间人造语题品絶妙今古近世苏黄帖题䟦之类率用此法尤为要妙学退之不至李翶皇甫湜然翶湜之文足以窥测作文用力处近世𣣔学诗则莫若先考江西诸派老杜歌行最见次第出入本末而东坡长句波澜浩大变化不测如作杂剧打勐顐入却打勐顐出也读古诗十九首及曹子建诸诗如明月入高楼流光正徘徊之类诗皆思深逺而有余意言有尽而意无穷也学者当以此等诗尝自飬自然下笔髙妙大槩学诗湏以三百萹辞及汉魏间人诗为主方见古人妙处自无齐梁间绮靡气味也少㳺过岭后诗严重髙古自成一家与旧作不同学者亦冝详味文潜诗自然竒逸非他人可及如秋明树外天客灯青映壁城角冷吟霜浅山寒带水旱日吹风川坞半夜雨卧冷五更秋之类逈出时流虽是天姿亦学可及学者若能常玩味此等语自然有变化处也今人作诗自述则称我谓人则称君徃徃相习皆然杜子羙送孔巢父诗云道甫问信今何如坠马诸公携酒相㸔诗云甫也诸侯老賔客遇王倚饮云在扵甫也何由羡则自述乃称名送樊侍御云至尊方旰食仗尔布嘉惠寄李太白云昔年有狂客号尔谪仙人送窦九云非尔更持莭何人符大名则谓人乃称尔若谓尊之甚则称名则前三人皆非通贵之士若谓卑则甚之称尔则后三人皆非穉孺之列盖其诗格变态如是恐不繋重轻也俲法门退之心讶近来惟贮火眼知别后自添花临川云发为感伤无翠葆眼从瞻望有玄花乆钦江揔文才妙自叹虞翻骨相屯王云乆诣郭璞言多騐老比颜含意更踈韩我今罪重无㱕望直去长安路八千永叔今日始知予罪大夷陵去此更三千栁十年顦顇到秦京谁料今为岭外行王十年江海别常轻岂料今随寡嫂行栁直以踈慵招物议休将文字占时名王直以文章供润色未应风月负登临十一年前南渡客四千里外北归人又一身去国六千里万死投荒十二年苏七千里外二毛人十八滩头一叶身黄五更㱕夣三千里一日思亲十二时皆不约而合句法使然故也老杜雨诗云紫崖奔处黒白鸟去边明而江碧鸟逾白山青花𣣔燃之句似之赠王侍御云暁莺工迸泪秋月觧伤神而感时花溅泪恨别鸟惊心之句似之殆是同一机轴也刘义诗酷似玉川子而传扵世者二十七篇而巳氷柱雪车二诗虽作语竒怪然议论亦皆出于正也氷柱诗云不爲四时雨徒扵道路成泥渣不爲九江浪徒能汩没天之涯雪车诗谓官家不知民馁寒尽驱牛车盈道载屑玉载载𣣔何之秘蔵深当以御炎酷如此等句亦有𥙷扵时与玉川月蚀诗稍相类张籍云爱养无家客多传得力方坡赠金山元老云蒜山幸有闲田地招此无家客任居白云趂凉行遶竹引睡卧㸔书坡引睡文书信手畨书引睡魔诚人人所同也诗病门学者湏做有用文字不可尽力虚言有用文字所论文字是也议论文字湏以董仲舒刘向爲主礼记周礼及新序说苑之类皆当贯穿熟攷则做一日便有一日工夫近世文字如曽子固诸序尤湏详味学古人文字湏得短处如杜子羙诗颇有近质野处如封主簿亲事不合诗之类是也东坡诗有汗漫处鲁直诗有太新竒太巧处皆不可不知东坡诗如成都画手开十眉楚山固多猿青者黠而夀皆穷极思致出新意扵法度之表前贤所未到然学者专力扵此则亦失古人作诗之意刘禹钖嘉话载杨祭酒赠项斯诗曰度度见诗诗捴好今观标格胜扵诗平生不觧蔵人善到处相逄说项斯斯集中絶少佳句如晚春花云踈与香风㑹细将泉影移别张籍云子城西并宅御水北同渠拙悪有余冝祭酒公谓标格胜扵诗也祭酒乃敬之也其赠斯诗鄙俗如此与斯亦奚逺㢤乐府门周羙成为江寕府溧水令主簿之室有色而慧羙成毎欵洽于尊席之间世有传风流子词盖所寓意焉新緑小池塘风帘动碎影舞斜阳羡金屋去来旧时巢燕土花缭绕前度髙墻绣阁鳯帷深处许聴得理丝黄𣣔说又休虑乖芳信未歌先噎愁转清商暗想新粧了开朱戸应自待月西厢最苦夣魂今霄不到伊行问甚时却与佳音宻耗痴将秦镜偷换韩香天便教人霎时厮见何妨新緑待月皆簿厅亭轩之名也徐干臣伸三衢人政和初以知音律为太常典乐出知常州尝自制转调二郎神之词云闷来弹鹊又搅碎一帘花影谩试着春衫还思纎手薫彻金虬烬冷动是愁端如何向但恠得新来多病嗟旧日沈腰如今潘鬂怎堪临镜重省别时泪滴罗襟犹凝为我厌厌曰高慵起长託春酲未醒鴈足不来马蹄难驻门掩一亭芳景空伫立尽日栏干倚遍昼长人静旣成㑹开封尹李孝夀来牧吴郡李以严治京兆号李阎罗道岀郡下干臣大合乐燕劳之喻羣娼令讴此词必待其问乃止娼如戒歌至三四李果询之干臣蹙頞云某顷有一侍婢色艺冠絶前岁以亡室不容逐去今闻在苏州一兵官处屡遣信𣣔复来而今之主公靳之感慨赋此词中所叙多其书中语今焉适有天幸公拥麾于彼不审能为我之地否李云此甚不难可无虑也旣次无钖賔賛者请受谒次第李云郡官常至枫桥桥距城十里而逺翌日舟其所官吏上下望风股栗李一閲刺字忽大怒云都监在法不许出城乃亦至此使郡中万一有火盗之虞岂不殆㢤斥都监下堦荷枝送狱又数日耴其供牍判奏字其家震惧求援宛转哀鸣致恳李笑云且还徐典乐之妾了来理㑹兵官者觧其指即日承命然后舎之曽文肃十子㝡钟爱外祖空青公有夀词云江南客家有宁馨児三世文章称大手一门兄弟独良眉籍甚衆多推千里足来自渥洼池莫倚善题鸎鹉赋青山湏待健时㱕不似傲当时其后外祖果以词翰名世可谓父子为知巳也世传温公有西江月一词今复得锦堂春云红日遅迟虚廊转影槐隂迤西斜彩笔工夫难状晚意烟霞蝶尚不知春去漫遶幽砌㝷花奈勐风过后縦有残红飞向谁家始如青鬂无价叹飘零宦路荏苒年华今日笙歌丛里特地咨嗟席上青衫透算感旧何止琵琶怎不教人见老多少离愁散在天涯送刘贡父守维扬作长短句云平山栏槛倚晴空山色有无中平山堂望江右诸山甚近或以谓永叔短视故云山色有无中东坡笑之因赋快㢤亭道其事云长记平山堂上欹枕江南烟雨杳杳没孤鸿认取醉翁语山色有无中盖山色有无中非烟雨不能然也方囘词有鴈后㱕云巧剪合欢罗胜子钗头春意翩翩艶歌浅笑拜嫣然愿郎冝此酒行乐驻华年末至文园多病客幽襟悽断堪怜旧逰梦挂碧云边人㱕落鴈后思发在花前山谷守当涂方囘过焉人日席上作也腔本临江仙山谷以方囘用薛道衡诗故易以鴈后㱕云唐刘餗传记云隋薛道衡聘陈为人日诗曰入春才七日离家巳二年南人嗤之及云人㱕落鴈后思发在花前乃曰名下无虚士后山诗话谓退之以文为诗子瞻以诗为词如教坊雷大使之舞虽极天下之工要非本色余谓后山之言过矣子瞻佳词冣多其间杰出者如大江东去浪淘尽千古风流人物赤壁词明月几时有把酒问青天中秋词落日绣帘卷庭下水澄空快㢤亭词乳燕飞华屋悄无人桐隂转午𥘉夏词明月如霜好风如水清景无限夜登燕子楼词楚山脩竹如云异材秀出千林表咏笛词玉骨那愁瘴雾氷肌自有仙风咏栂词东武南城新堤固涟漪𥘉溢宴流杯亭词氷肌玉骨自清凉无汗夏夜词有情风万里卷潮来无情送潮㱕别叅寥词缺月挂踈桐漏断人初静秋夜词霜降水㾗收浅碧鳞鳞露逺洲九日词凡此十余词皆絶去笔墨畦迳间直造古人不到处真可使人一唱而三叹若谓以诗为词是大不然子瞻自言平生不善唱曲故间有不入腔处非尽如此后山乃比之教坊雷大使舞是何毎况愈下盖其缪耳百家诗话総龟后集卷之三十一增修诗话总龟增修诗话总龟前卷三十二增修诗话总龟卷之三十二诗䜟门孟津诗人李读字长源一日自孟津访魏仲先曰数宿前有人在床下诵曰行到水穷处未知天尽时予斥其悞曰岂非坐看云起时耶答曰此云安能起也兹必死期故来相别痛饮数日而卒丁晋公摠章圣陵事翰林学士李维援其亲识爲挽郎恳请扵晋公曰更在陶鉒丁应声曰隔鉒复陶铸斋郎又挽郎自然堪下泪何必到斜阳未㡬丁败张唐卿进士第一人登科期集于兴国寺题诗句扵壁曰一举首登龙虎榜十年身到鳯凰池有人续云君看姚晔并梁固不得朝官未可知后果终于京官赵嘏尝有诗云早晚粗酬身事了水邉归去一闲人止扵渭南尉以其精扵诗时谓之赵渭南如韦苏州云孙秀旣恨石崇不与緑珠又憾潘岳昔遇不以礼复遭遇晋武帝遂同日收䂖崇欧阳坚潘岳送市石谓潘曰安仁复尔耶潘曰可谓白首同归也潘金谷集云投分寄石友白首同所归亦其䜟也庾亮出石头城百姓歌于岸上曰庾公上武昌翩翩如飞鸟庾公还扬州白马牵旒旐果㝷卒来鹏诗思清䴡韦岫尚书常爱其才逰蜀夏课卷中有云一夜緑荷风剪破赚他秋雨不成珠识者以为不祥是年果失志丁晋公自崖召还有寄友人诗曰九万里鹏重出海一千年鹤再归巢句徤意清然议者曰谓鹏䖏于海为得地出海则失水鹤返其巢则不能翺翔矣卒如其说又扈从东封尝闻柰何黒水人间隂狱也感其事而为诗曰黒水溪旁聊驻马柰何岸上试回头高崕昏处是隂狱须信人生到此休非佳兆也丁晋公为侍中时尝作诗曰千金家累非良寳一品官高是强名未㡬夺爵籍没初释褐为饶倅同年白稹为判官稹一日以片𥿄假缗伍镮扵公公笑曰牓下新婚京国冨室岂无半千质物耶惧我挠之故矫耳扵间尾书一絶戯之曰欺天行止吾何有立地机关子太乖五百青蚨两家阙赤洪崖打白洪崕朱崕之行兆扵此苏子羙失意秋日登苏之阊门云年光冉冉催人老云物涓涓又变秋家在鳯凰城阙下江山何事苦相留又书其旁云江山留人也人留江山也卒不用亦诗之䜟郑毅夫罢禁林行次南都遇雨为二篇曰雨声飘㫁忽南去云势旋生从北流应料凉风消息近萧萧巳在树梢头又曰榴火烧空未拟休忽惊快雨破清秋晚云淡淡趂落日只到楚江南岸头僧文莹见之讶其气不振解钱塘赴青社卒楚州崔玄谏议有子名勉与赵叔平同年登第转大理评事过天津桥坠马时集贤韩公与赵同为开封府推官韩崔壻也闻其坠马遽徃眡之但呕血不止数日馆扵韩舎因作诗曰身随花露重命逐藕丝轻明朝风雨霁归路在三清明日果卒时有㣲风细雨卢多逊方丱角其父携就云阳观小学与群児见废坛上有古签一筒竞徃抽之为戯多逊尚未识字抽一签归示其父词曰身出中书堂须因天水白登仙五十二终为蓬岛客父见之颇意以为吉兆迨作相与秦王事故败始因遣堂吏赵白遂窜南荒卒于朱崕年五十二无一字之差严恽字子重善为诗尝有诗云春光冉冉归何处更向花前把酒盃尽日问花花不语为谁零落为谁开累举不第卒扵呉中汝州刘廷芝字希夷苦篇咏善为闺帷之作词哀多似古调体势与时不合遂不为人所重希夷羙姿貌善弹琵琶好酒色落魄不拘常俗为白头吟忽作一聮语曰今年花落颜色改明年花开谁复在旣而复叹曰我此语似䜟石崇曰白首同所归复何所异乃除之复作二句曰年年岁岁花相似岁岁年年人不同复叹曰死生有命岂复由此乃并留前句作诗后岁余爲奸人所害隋长夀年中有郑州郑蜀賔风流名士颇善五言蹉跎郷闾不求闻逹垂挂冠选授江左一尉临去賔友祖饯至上东门留别曰畏途方万里生涯近百年不知将白首何处入黄泉酒酣自咏声调哀蹙合坐呜咽卒扵官时人比之刘廷芝㓂莱公初爲宻学方年少得意偶撰江南曲其句有江南春尽离肠㫁苹满汀洲人未归日暮江头一望时愁情不㫁如春水之类音皆悽怆末年果南迁孙咸不知何许人而长于预知灾异又善为诗开寳初客于九江因逰庐山有诗留题九天使者庙云独入玄宫礼至真焚香不为贱贫身秦淮两㟁沙埋骨湓浦千家血染尘庐阜烟霞谁是主虎溪风月属何人九江太守勤王事好放天兵渡要津不踰数年金陵板荡九江重闱人受涂炭并应此诗咸后卒于南昌衆人弃尸扵江中泝流而上咸异之苏易简罢翰林学士以礼部侍郎知南阳日年未四十屡有闲冷之叹有老僧独处外城古寺通儒术能诗故公与诗曰憔悴今年三十六与师气味不争多未㡬而卒二宋以文章齐名天下子京守蜀日作诗三百名曰猥藁有碧云谩有三年信明月空爲两地愁后卒不入两地人以爲诗䜟王元泽少时作白苎行有云君心莫厌频欢乐请看云间日西入议者谓羙则羙矣然日西光景无多近乎䜟果不永夀王鼎湖湘人字则之季父多㳺江左有洪州西山诗云林泉空有东西路风月难㝷十二家议者谓必无名第后果然尝作鸂鶒诗云栖息应难近小池性灵闲雅衆禽希蒲洲日暖依花立渔浦烟深贴浪飞遗羽参差沾水沬余踪稠叠印苔衣晚来林径㣲风起何处相唿着对归狄涣孤鴈云更无声接续空有影相随闻此句者皆云必无后果如其言陈无巳赋高轩过诗云晚知书画真有益却恠岁月来无多不数月遂卒秦少㳺绍圣初请外以校勘为杭倅方至楚泗间有诗云平生逋欠僧房睡准拟如今处处还诗成之明日以言者落职监处州酒人以为诗䜟东坡有送戴蒙赴成都玉局观诗云莫欺老病未归身玉局他年第㡬人又有过岭一篇云剑南西望七千里乗兴真为玉局逰后卒于是观方元脩字时敏一日与杨信祖饶次守过余坐中分题人以姓为韵而杨有共约城南方之句后数日録此唱和扵前忽有一同人读云共钓城南方盖钓字以约字草不相辨而读者悮之时敏大以爲恶不三日其父省中归暴卒后数月其母亦亡范摅处士有子七岁作隐者诗云扫叶随风便浇花趂日隂方干闻之曰此可入室又作夏景诗云闲云生不雨病叶落非秋干曰必不夀果卒后有欧阳彬之子稚齿作田父诗云桑柘残阳里児孙落叶中廖凝见之曰可惜天才同范氏之子㝷亦卒髙若拙善诗从诲辟于幕下尝作中秋不见月云人间虽不见天外自分明从诲覧之谓賔佐曰此诗虽好不利扵巳将来但恐䘮明后果如其言王元之甞作病鹤云埋瘗肯同鹦鹉冢飞鸣不到鳯凰池其文学才藻登金门玉堂不爲难也竟不至其地见扵是矣张字退翁都下人有言懐诗云命交随分乐天赐一生闲埸屋有声而不第亦诗之䜟王寂都下人重信义少然诺尝抚剑铗为之歌曰人间冉冉混尘埃身后身前事莫猜早悟浮生都是夣当时悔向夣中来又曰当年吁气谩如虹回首都归冷笑中翠玉峰前好归去可怜三十二秋风时寂年三十二明年寂知事莫非前定笑出都门而去至太行驲舎暴卒在仕者遂葬于西崦下徐振甫兴化军人居朝京门外未第时䜟曰折着屋烂着椽朝京门外出状元振甫将第而门果壊黄裳道夫南剑州人家居龙沟未第间有䜟曰掘龙沟出龙头道夫将第而沟果脩浚兴化军有壶公山䜟云壶公山若㫁莆田朱紫半水遶壶公山此时方好看蔡君谟兴水利灌民田引水遶壶公山登第者比前在朝廷者半朱紫矣韩魏公起堂扵北池上效乐天因名曰醉白堂五月堂成公赋诗二篇其一卒章云霓裳时事非吾事且学熏酣石上眠自尔寝疾以六月二十五日薨此诗遂爲絶笔旣而神庙遣使特爲石藏以葬始悟石上眠之句若䜟云公薨士大夫恨勲徳之难名知与不知皆爲泫然而叹曰天何不爲我留欧阳公爲魏公作志文而后死也郑毅夫守杭题僧文莹所居壁云西湖频送客緑波舟楫轻春入萝迳静浪花翻逺晴又云东风江云北飞燕同寄青春不相见又题杭郡阁云雨影横残红秋容隂映日寒江带暮流晓角穿云出峰藏翠如织宿鸟去无迹封书冩所懐聊托金门翼时颇讶其气象不逺后觧杭麾将赴青社以病泊舟楚州而卒其语巳兆于先矣玉増修诗话总龟卷之三十二增修诗话总龟后集后卷三十二百家诗话总龟后集卷之三十二乐府门翰林学士聂冠卿尝扵李良定公席上赋多䴡词云想人生羙景良辰堪惜问其间赏心乐事就中谁是并得况东城鳯䑓沁苑泛晴波浅照金碧露洗华桐烟霏丝栁緑隂摇曵荡春一色画堂逈玉簮琼佩髙㑹尽词客清欢乆重燃绛蜡别就瑶席有翻若惊鸿体熊暮为行雨标格逞珠喉缓歌妖䴡似听流莺乱花隔慢舞萦廽娇鬟低亸腰支纎细困无力忍分散彩云㱕后何处更㝷覔休辞醉明月好花莫谩轻掷蔡君谟时知泉州寄良定公书云新传多䴡辞𫐠宴游之娱使病夫举首増叹耳又近者有客至自京师言诸公春日多㑹于元伯园池因念昔逰輙形萹咏緑渠春水走潺湲画阁峯峦映雪鲜酒令巳行金盏侧乐声𥘉认翠裙贠清逰胜事传都下多䴡新词到海边曽是尊前沉醉客天涯囘首重依然苕溪渔隠曰冠卿词有露洗华桐烟霏丝栁之句此正是中春天气下句乃云緑隂摇曵荡春一色其时未有緑隂真语病也吾昔自杭移高宻与杨元素同舟而陈令举张子野皆从余过李公择扵湖遂与刘孝叔俱至松江夜半月出置酒垂虹亭上子时年八十五以歌词闻扵天下作定风波令其略云见说贤人聚呉分试问也应旁有老人星坐客欢甚有醉倒者此乐未尝忘也今七年耳子野孝叔令举皆为异物而松江桥亭今岁七月九日海风驾湖平地丈余荡尽无余孑遗矣追思曩时真一梦耳苕溪渔隠曰呉兴郡圃今有六客亭即公择子瞻元素子野令举孝叔时公择守呉兴也东坡又云余昔与张子野刘孝叔李公择陈令举扬元素㑹于呉兴时子野作六客词其卒章尽道贤人聚呉分试问也应旁有老人星凡十五年再过呉兴而五人者皆巳亡矣时张仲谋与曹子方刘景文苏伯固张秉道为坐客仲谋请作后六客词云月满苕溪照夜堂五星一老閗光芒十五年间真夣里何事长庚对月独凄凉緑发苍颜同一醉还是六人吟笑水云鄊賔主谈锋谁得似看取曹刘今对两苏张栁三変字景荘一名永字耆卿喜作小词然薄扵操行当时有荐其才者上曰得非填词栁三变乎曰然上曰且去填词由是不得志曰与儇子縦逰倡舘酒楼间无复检率自称云奉圣㫖填词栁三変扵乎小有才而无徳以将之亦士君子之所冝戒也栁之乐章人多称之然大㮣非覊旅穷愁之辞则闺门媱媟之语若以欧永叔晏叔原苏子瞻黄鲁直张子野秦少㳺軰较之万万相辽彼其所以传名者直以言多近俗俗子易悦故也皇祐中老人星现永应制撰词意望厚恩无何始用渐字终篇有太液波翻之语其间宸逰鳯辇何处与仁庙挽词闇合遂忤㫖士大夫惜之余谓栁作此词借使不忤亦无佳处如嫩菊黄深拒霜红浅竹篱茅舎何处无此景物方之李谪仙夏英公等应制词殆不啻天冠地履也世传永尝作轮㙜子早行词颇自以为得意其后张子野见之云旣言怱怱䇿马登途满目淡烟衰艹则巳辩色矣而后又言楚天阔望中未暁何也抑何语意颠倒如是先君尝云古词绛都春有鳌山綵蓬莱岛之句当云綵缔余前集悞以古词为柳词今正是之先君顷尝丐祠居射村作感皇恩一词云乞得夣中身㱕栖水云始觉精神自家底峭帆轻掉时与白鸥㳺戯畏途都不𬋩风波起光景如梭人生浮华百岁何妨尽沉醉卧龙多事谩说三分竒计筭来争似我长昏睡又尝江行阻风作渔家傲一词云几日北风江海立千车万马鏖声急短掉峭寒欺酒力飞雨息琼花细细穿窓隙我本緑蓑青若笠浮家泛宅烟波逸渚鹭沙鸥都旧识行未得高歌与尔相㝷覔颜氏家训云别易㑹难古人所重江南饯送下泣言离北间风俗不屑此事岐路言离欢笑分首李后主盖用此语耳故长短句云别时容易见时难旧词高雅非近世所及如扑胡蝶一词不知谁作非惟藻䴡可喜其腔调亦自婉美冯延巳着乐章百余阕其鹤冲天词云暁月坠云披银烛锦屏帏建章钟动玉绳低宫漏出花迟又㱕囯謡词云江水碧江上何人吹玉笛扁舟逺送潇湘客芦花千里霜月白伤行色明朝便是关山隔见称扵世元宗乐府词云小楼吹彻玉笙寒延巳有风乍起吹皱一池春水之句皆为警䇿元宗尝戯延巳吹皱一池春水干卿何事延巳曰未如陛下小楼吹彻玉笙寒元宗悦苕溪渔隐曰古今诗话云江南成文㓜为大理卿词曲妙絶尝作谒金门云风乍起吹皱一池春水中闻之因案狱稽滞召诘之且谓曰卿聀在典刑一池春水又何干扵卿文㓜顿首又本事曲云南唐李囯主尝责其臣曰吹皱一池春水干卿何事其臣即对曰未如陛下小楼吹彻玉笙寒若本事曲所记但云赵公𥘉无其名所传必悞惟南唐书古今诗话二说不同未详孰是李感化善讴歌声韵悠扬清振林木繋乐部为歌板色元宗尝作浣溪沙二阕手冩赐感化曰菡蓞香消翠叶残西风愁起碧波间还与容光共憔悴不堪㸔细雨夣囘鸡塞逺小楼吹彻玉笙寒蔌䔩泪珠多少恨倚䦨干手卷真珠上玉钩依前春恨鎻重楼风里落花谁是主思悠悠青鸟不传云外信丁香空结雨中愁廽首緑波三崃暮接天流后主即位感化以其词札上之后主感动赏赐感化甚优苕溪渔隐曰元宗即嗣主李璟尝作此二词古今词话乃以为后主作非也后主名煜东坡大江东去赤壁词语意高妙真古今絶唱近时有人和此词题扵邮亭壁间不着其名语虽粗豪亦气槩可取今谩笔之词曰炎精中否叹人材委靡都无英物戎马长驱三犯阙谁作连城坚壁楚汉吞并曹刘割㨿白骨今如雪书生鑚破简编说甚英杰天意眷我中兴吾君神武小曽孙周发海岳封疆俱效聀狂虏何劳追㓕翠羽南巡叩阍无路徒有冲冠发孤忠耿耿剑锋冷浸秋月孙字济师尝作落梅词甚佳一声羌𬋩吹呜咽玉溪半夜梅飜雪江月正茫茫断桥流水香含章春欲暮落日千山雨一点着枝酸呉姫先齿寒汪彦章舟行汴中见岸旁画舫有映帘而观者甚见其额有词云小舟帘隙佳人半露梅粧额緑云低映花如刻恰似秋霄一半银蟾白结児梢朶香红扐钿蝉隠隠摇金碧春山秋月浑无迹不露墻头些子真消息寄醉落魄词句𣣔全萹皆好极爲难得如贺方囘淡黄杨栁带栖鸦秦处度藕叶清香胜花气二句冩景咏物可谓造㣲入妙若其全萹皆不逮此矣徐干臣鴈足不来马蹄难驻门掩一庭芳景驻字当作去字语意乃佳周羙成水亭小浮萍破处檐花薕影颠倒按杜少陵诗灯前细雨檐花落羙成用此檐花二字全与出处意不相合乃知用字之难矣赵徳麟重门不鎻相思夣随意遶天涯徐师川栁外重重叠叠山遮不断愁来路二词造语虽不同其意絶相类古词水竹旧院落樱笋新𬞞果一本是水竹旧院落莺引新虽过不然樱笋新𬞞果则与上句有何干渉董武子畴昔㝷芳秘殿西日厌金铺宫栁垂垂然秘殿岂是㝷芳之处非所当言也侯元功䝉密州人自少㳺塲屋年三十有一始得郷贡人以其年长邈寝不之敬有轻薄子画其形扵纸鸢上引线放之䝉见而大笑作临江仙词题其上曰未遇行蔵谁肯信如今方表名踪无端良匠画形容当风轻借力一举入高空才得吹嘘身渐稳只疑逺赴蟾宫雨余时候夕阳红几人平地上看我碧霄中䝉一举即登第年五十余遂为执政曽端伯慥编乐府雅词以秋月词念奴娇为徐师川作梅词点绛唇为洪斍范作皆悞也秋月词乃李汉老梅词乃孙和仲冲冲即正言谔之子也又世传江城子青玉案二词皆东坡所作然西清诗话谓江城子乃叶少藴作桐江诗话谓青玉案乃姚进道作四词皆佳今併録之念奴娇词云素光练浮映秋山隠隠修眉横緑鳷鹊楼高天似水碧瓦寒生银粟千丈斜晖奔云涌露飞过卢仝屋更无尘气满庭风碎梧竹谁念鹤发仙翁当年曽共赏紫岩飞瀑对饮三人聊痛饮一洗离愁千斛斗转参横翩然㱕去万里骑黄鹄满天霜暁呌云吹断横玉点绛唇词云流水泠泠断桥斜路梅枝亜雪初下全似江南画白璧青钱难买春无价㱕耒也风吹芷野一点香随马江城子云银涛无际卷蓬落霞明暮云平曽见青鵉紫鳯下层城二十五弦弹不尽空感㮣有余情苍梧烟水断㱕程卷霓旌为谁迎空有千行流泪寄幽贞舞罢鱼龙云海晚千古恨入江声青玉案词云三年枕上呉中路遣黄耳随君去若到松江唿小渡莫惊鸥鹭四桥尽是老子经行处川圗上看春暮长记高人右丞句作箇㱕期天巳许春衫犹是小蛮针线曽西湖雨汉老念奴娇词中有满天霜暁呌云吹断横玉之句乃用崔鲁华清宫诗银河漾漾月辉晖楼碍天边织女机横玉呌云清似水满空霜逐一声飞或云呌云乃笛名非也又端㑑所编乐府雅词中有汉宫春梅词云是李汉老作非也乃晁冲之叔用作政和间作此词献蔡攸是时朝廷方典大晟府蔡攸携此词呈其父云今日扵乐府中得一人京覧其词喜之即除大晟府丞今载其词曰潇江梅白竹捎稀处横两三枝东君也不爱惜雪压风欺无情燕子怕春寒轻失佳期惟是有南来归鴈年年长见开时清浅小溪如练问玉堂何似茅舎踈篱伤心故人去后冷落新诗微云淡月对孤芳分付他谁空自倚清香未减风流不在人知此词中用玉堂事乃唐人诗云白玉堂前一树梅今朝怱见数枝开児家门户重重闭春色因何得入来或云玉堂乃翰苑之玉堂非也元豊间都人李婴调蕲水县令作满江红一曲徃黄州上东坡东坡甚喜之其词云荆楚风烟寂寞近中秋时候露下泠兰英将谢苇花初秀㱕燕殷勤辞巷陌鸣蛩凄楚来窓牗又谁念江邉有神仙飘零乆横琹膝携笻手矌望眼闲吟口任纷纷万事到头何有君不见凌烟冠剑客何人气貌长依旧㱕去来一曲为君吟为君夀古乐府诗云今世褦襶子触热到人家褦襶集韵觧之云不晓事余素畏热乃知人触热来人家其谓不晓事宜矣尝爱王逐客作夏词送将㱕不用浮瓜沉李等事而天然有尘外凉思其词云百尺清泉声陆续映潇洒碧梧翠竹面千歩囬廊重重帘幕小枕欹寒玉试展绞绡㸔画轴见一片潇湘凝緑待玉漏穿花银河穿地月上栏干曲此语非触热者之所知也苕溪渔隠曰余尝爱李太白夏曰山中诗脱巾挂石壁露顶洒松风其清凉可想也贾耘老旧有水阁在苕溪之上景物清旷东坡作守时屡过之题诗画竹扵壁间沈㑹宗又为赋小词云景物因人成胜槩满目更无尘可碍等闲帘幕小栏干衣未觧心先快明月清风如有待谁信门前车马隘别是人间闲世界坐中无物不清凉山一带水一派流水白云长自在其后水阁屡易主今已摧毁乆矣遗址正与余水阁相近同在一岸景物悉如㑹宗之词故余尝有鄙句云三间小阁贾耘老一首佳词沈㑹宗无限当时好风月如今捴属续溪翁盖谓此也晏叔原工小词如舞低杨栁楼心月歌尽桃花扇底风不愧六朝宫掖到荆公小词云揉蓝一水萦花艹寂寞小桥千嶂抱人不到柴门自有清风扫略无尘土思山谷小词云春未透花枝瘦正是愁时候极为学者所称赏味秦湛处度尝有小词云春透水波明寒峭花枝瘦盖法山谷也孙洙字巨源元豊间为翰苑名重一时李端愿太尉世戚里折莭交搢绅间而孙徃来尤数㑹一日鎻院宣召者至其家则巳出数十軰踪迹之得扵李氏时李新纳妾能琵琶孙饮不肯去而迫扵宣命李不敢晋遂入院几二鼓矣艹三制罢复作长短句寄恨恨之意迟明遣示李其词曰楼头尚有三通鼓何湏抵死催人去上马苦匆匆琵琶曲未终囘头凝望处那更帘纎雨漫道玉为堂玉堂今夜长武才人出庆夀宫色最后庭𥙿陵得之㑹教坊献新声爲作词号瑶䑓第一层栁三変逰东都南北二巷作新乐府骩骳从俗天下咏遂传禁中仁宗颇好其词毎对酒必使侍伎歌之再三三変闻之作宫词号醉蓬莱因内官逹后宫且永其助仁宗闻而觉之自是不复歌其词矣㑹改京官乃以无行黜之后改名永仕至屯田贠外郎苕溪渔隠曰先君尝云栁词鳌山綵蓬莱岛当云綵缔坡词低绮戸当云窥绮戸二字旣改其词益佳荆公问山谷云作小词曽㸔李后主词否云曽㸔荆公云何处最好山谷以一江春水向东流为对荆公云未若细雨夣囘鸡塞逺小楼吹彻玉笙寒又细雨流光最妙南唐李后主㱕朝后每懐江国且念嫔妾散落欝欝不自聊尝作长短句云帘外雨潺潺春意䦨珊衾不煖五更寒夣里不知身是客一饷贪欢独自莫凭栏无限関山别时容易见时难流水落花何处也天上人间含思悽惋未几下世李后主词云三十余年家国数千里地山河几曽惯干戈一旦㱕为臣虏沈腰潘鬂消磨最是苍皇辞庙日教坊犹奏别离歌挥泪对宫娥后主旣为樊若水所卖举囯与人故当恸哭扵九庙之外谢其民而后行顾乃挥泪宫娥听教坊离曲㢤南唐后主围城中作长短句未就而城破樱桃落尽春㱕去蝶飜金粉双飞子规啼月小楼西曲䦨金箔惆怅卷金泥门巷寂寥人去后望残烟艹低迷余尝见残藁点染晦昧心方危窘不在书耳艺祖云李煜若以作诗工夫治国事岂为吾虏也苕溪渔隠曰余观太祖实録及三朝正史云开寳七年十月诏曹彬潘羙等率师伐江南八年十一月㧞昇州今后主词乃咏春景决非十一月城破时作西清诗话云后主作长短句未就而城破其言非也然王师围金陵凢一年后主扵围城中春间作此词则不可知是时其心岂不危窘扵此言之乃可也前人评杜诗云红豆啄残鹦鹉粒碧梧栖老鳯凰枝若云鹦鹉啄残红豆粒鳯凰栖碧梧枝便不是好句余谓词曲亦然李景有曲手卷真珠上玉钩或改为珠帘舒信道有曲云十年马上春如夣或改云如春夣非所谓遇知音呉越后王来朝太祖为置宴出内妓弹琵琶王献词曰金鳯𣣔飞遭掣搦情脉脉㸔玉楼云雨隔祖起拊其背曰誓不杀钱王百家诗话总龟后集卷之三十二增修诗话总龟增修诗话总龟前卷三十三增修诗话总龟卷之三十三纪夣门周琬湘中人舟长沙夣二吏引入南岳庙内升殿殿起接之曰知入京铨选欲奉辟在此亦与人世之乐不踈琬曰名宦未达且欲赴铨王曰如此则不敢奉縻也乃作诗送琬曰住此旣非乐舍此去何啚若问青氊事惟留一角书至京调中牟尉忽卧病旅中且虑不起作妻子书一角封卑而卒侯复字复之世本三秦人尝登干陵赋诗曰势欲倾江移㤗华干坤都在手心中几时直欲更唐柞不柰帘前有狄公又曰太宗蹀血平寰宇何事高宗信女王当时朝端无正人天下分毫皆姓武归寝夣一朱衣人引至大宫阙有一妇人坐殿上衣王者服侍立皆妇人知其爲唐天后也问复曰前代帝可讥而陵寝可登乎复逊谢之令升殿与论当时事酌以酒再令赋诗曰堂殿无人古苑空幽花尽日度春风山莺海燕旧时在时复飞来入故宫唐宫秦苑皆离黍常遣诗人兴倍增落日牛羊归巳尽朦胧初月上干陵后覧诗尤异令唿杜夫人来至即谓复曰此如晦之逺孙也当时爲第一色帝欲见之多称疾其强项与尔敌令与复饮杜夫人赠复诗曰深宫鎻闭暗生尘默默那知岁月新泉室乆无人气味不知今日再逢春留数日而归临行复以诗别夫人曰丈夫刚鐡肠因花反柔弱男子忠义心于情安可薄几有㶑灔巵席有燕赵姬人生舍此外万事俱不知魂魄恍逰仙自信皆偶然匆遽又分散涕泪何流涟从斯对佳景萧索春风前今夕天角月光满人不圆幽池双鸂鶒日日浮清泉霜鹘长天外惊飞急似弦一落江沙上一堕古溪邉独行寒水畔悲鸿谁见怜何时再相遇共戯复双眠复徘徊不忍去因为执繖者击其脑遂觉明皇幸蜀回居南内尝夣中见妃子扵蓬山太真院作诗遗之使焚扵马嵬山下云风急云惊雨不成觉来仙夣甚分明当时苦恨银屏影遮隔仙姬秪聴声又作妃子所遗罗袜铭曰罗袜罗袜香尘生不絶细细圆圆地下得琼钩窄窄弓弓手中弄初月又如脱履露纎圆恰似同衾见时节方知清夣事非虚暗引相思㡬时歇待制王公素仲仪任御史曰尝夣至玊京黄阙殿上有绀服翠冠者吾东门侍郎公则西门侍郎也昔以奏牍玊帝前语伤鲠讦遂责于世公夣回题诗于书窓曰似去华胥国里来云霞深处见楼䑓月光冷射鸡窓急惊觉逰仙夣一回公晚歳复思玉京之夣作诗曰虚碧中藏白玉京夣魂飞入黄金城何时再歩烟霄外皓齿仙童巳扫卢綘字晋卿因病痁夣一白衣妇人令食蔗遂愈他日复夣白衣妇人曰太尉当冨贵时至可诣都下妾有一诗一缗以助行妾乃玊真也他日孟家陂相见其诗曰清风明月夜深时箕箒卢郎恨巳迟他日孟家陂上约再来相见是佳期言讫而去綘后赐死鄜延賛视行刑将至梁门綘见拥一白衣妇人来宛如前夣中所见因嗟曰玊真何至此乎延賛为问玊真姓耿氏夫死与妇之子私遂与綘同场斩首其地果孟家陂丁咸序未第时尝夣乗龙而起回顾又有一骆驼在其后后二十年方捷科举作诗曰尝忆金陵应举时壮心频徃折丹枝蹉跎二十年中夣一度思量一泪垂殿试牓出亚咸序之名者乃龙起又亚之者乃骆起方悟其夣郑颢尝夣中得句云石门雾露白玊殿莓苔青续成长韵此两句老杜诗也蜀人任玠字温如晚寓宁州府宅一夕夣一山叟贻诗曰故国路遥归去来玠和之曰春风天逺望不尽旣觉自笑曰吾其死乎数日不疾而卒金陵才士钟辐少年气豪一老僧见之相曰公登第则家破时樊若水爱辐之才以女妻之及燕尔应诏洛中果中甲科由是任放携一女奴青箱过华州蒲城其宰乃辐故人延留累日一夕盛暑登县楼痛飮而寝夣妻樊氏以诗一首示生云楚水中如镜双双白鹭飞金陵几多地一去不思归生夣中愧谢答诗曰还呉东下过蒲城城上清风酒半醒想得到家春欲暮海棠千树巳凋零旣悟感其事因趣装归至采石渡青箱心痛暴卒生匆匆藁葬扵新坟之侧洎至家庭户閴然妻亡巳数月询之亲邻樊亡之日乃夣扵登县楼之夕也青箱葬处乃樊之茔地尔不植他木惟海棠数株正符诗意钟叹曰老僧之说信㢤终身不仕隐于钟山着书养气年八十而终范阳卢献卿大中年举进士连不中第薄逰衡湘间至郴而病夣人赠诗曰玊筑郊原古青山为四邻扶踈遶䑓木寂寞独归人踰旬乃卒郴守为葬之近郊果以夏初入窀穸许浑尝夣登山有宫室凌云人云此崑崙山也旣入见数人方饮招同饮至暮而罢赋诗曰晓入瑶䑓露气清庭中惟有许飞琼尘心未断俗縁在十里空山下月明他日复夣至其处飞琼曰子何题余姓名扵人间改曰天风吹下歩虚声曰善池阳崔球为太学生苦学不归一日昼夣到其家见其妻正鴈字唿之不应与之言不答眡其所书乃诗也曰数日相望极须知意思迷夣魂不怕险飞过大江西旣觉历历记之数日书至其妻寄此诗一字不差验其冩诗日乃球得夣之日也谢涛諌议临捐馆舎前一月夣作读史一絶云百年竒特㡬张𥿄千古英雄一窖尘唯有炳然周孔教至今仁义浸生民召其孙晏初録焉石曼卿尝扵乎阳㑹中代作寄尹师鲁一篇曰十年一夣花空委依旧河山损桃李鴈声北去燕南飞髙楼日日春风里眉黛石州山对起娇波泪落粧如洗汾河不断天南流天色无情淡如水曼卿死后数关永言夣曼卿曰延年平生作诗多矣常以爲平阳代意篇最得意而世人少称之能令余此诗传扵世者在永言耳永言乃増其词爲曲度以迷仙引扵是人争歌之他日夣曼卿致谢焉曲云春隂霁岸柳参差袅金丝细画阁昼眠莺唤起烟光媚燕燕双高引愁人如醉慵缓歩眉歛金铺倚嘉景易失懊恼韶光改花空委忍猒猒地施朱粉临鸾鑑腻香销减摧桃李独自箇凝睇暮云暗揺山翠天色无情四逺低垂淡如水离恨托征鸿寄旋娇波暗落相思泪粧如洗向高楼日日春风里悔凭阑芳艹人千里海州士人李慎言尝言夣至一处水殿宫观女戯毬山阳蔡绳作傅叙其事甚详有抛毬词十余首言皆清䴡今但记其两篇云侍燕黄昏晚未休玊堦夜色月如流朝来自觉承恩醉笑倩傍人认绣毬堪恨家㡬帝王舞䄄揉尽绣鸳鸯如今重到抛毬处不是金炉旧日香胥偃内相应举时夣徐将军㰱下头项作诗云昔作树头花今为塜下骨明年徐奭牓下第二人及第仆在黄州参寥自武陵来访馆之东坡一日夣参寥诵作新诗觉而记两句云寒食清明都过了石泉槐火一时新后七年出守钱塘而参寥始卜居湖上智果院院有泉出石缝间其冷冝作茶寒食之明日仆与客泛舟自孤山来谒参寥汲泉鑚火烹黄檗茶忽悟所夣诗兆扵七年之前衆客惊叹知传记所载盖不妄也仆泊船呉江夣仲殊弹一琴十三絃颇损而有异声余问云琴何爲十三絃殊不答但诵云度数形名不偶然破琴今有十三絃此生若见邢和璞方信秦筝是响泉梦中了然谕其意觉而识之至晚到苏殊当来见即以示之冩至此笔未絶殊老叩船耒见惊叹不巳遂以赠之去州五里王平甫熈宁癸丑岁直宿崇文院梦人邀至海上见宫殿甚盛其中作乐箫皷之伎甚衆其宫曰灵芝邀平甫俱徃有人在宫侧隔山水曰时未至且令去他时迎之恍然夣觉时禁中巳鸣钟平甫颇自负非凢为诗记之曰万顷波涛木叶飞笙箫宫殿号灵芝挥毫不似人间世长乐钟声夣觉时后四年平甫卒其家哭讯之尝夣灵芝宫其信然乎当兆告我是夕暮奠若有声音接人其家复卜之果获兆昔有人至海上蓬莱见楼䑓中有待乐天之室乐天自为诗以纪其事与平甫之夣实相似盖二人皆天才逸发则其精神所寓必有异者物理盖有之而不可穷也王仲简潭州人少脩进士业未谐随计性寛厚敦孝弟周显德中摄长沙县丞累任甚能为理与潭州通判耿振相善太平兴国二年忽染患而亡兄仲伟夜夣庄客持书一封云评事差送来伟便开其书乃诗一章题云赠耿郎中曰得接英贤喜可知人生能得㡬多时自从别后颜容改恰似庭前雨泪碑仲伟夣觉而记分明衆叹讶振不十年而终沈彬字子羙高安人为诗天才狂逸下笔成章好神仙之事少孤西逰以三举为约尝夣着锦綵衣贴月而飞识者言虽名播天下身不入月终不及第洪州解至长安初举行纳省卷作夣仙謡云玊殿大开从客入金桃烂熟没人偷鳯惊寳扇频翻翅龙悮金鞭忽转头第二举忆仙謡云白榆风占九天秋王母朝回宴玊楼日月渐长双鳯睡桑田欲变六鳌愁云翻箫管相随去星触旌幢各自流诗酒近来狂不得骑龙却忆上清逰第三举赠刘象一首云曾应大中天子举四朝风月鬂萧踈不随世祖重携剑知为文皇再读书十载战尘消旧业满城风雨壊贫居一枝何事扵君惜仙桂年年幸有余刘象三举无成孤寒主司覧彬诗其年放象及第五老牓即其数也彬干符中值四方多事遂南逰湖湘及岭表二十余年却廻呉中过江南受伪命官至吏部侍郎致仕退居高安杜牧之频干时宰求小仪不遂求小秩又不遂尝夣人谓曰辞春不及秋昆脚与皆头后果得比部员外郎中书舎人崔嘏娶李续女爲曹州刺史令周邵南勾当障车后邵南因睡忽夣在㕔中女立床西嘏立床东女持红牋题诗一首笑投嘏因高吟之云莫以真留妾从他理管絃容华难乆住知得㡬多年一岁而嘏妻卒余自蜀中应举京师道过华清官夣明皇令赋太真裙带词觉而记之今书赠柯山潘大临邠老云百叠漪漪水皱六铢纵纵云轻植立含风广殿㣲闻环珮揺声元丰八年正月旦日子由夣李士宁草草为具夣中赠一絶句云先生惠然肯见客旋买鸡豚旋烹炙人间饮酒未须嫌归去蓬莱却无吃明年二月六日为予道之书以遗迟云増修诗话总龟卷之三十三增修诗话总龟后集后卷三十三百家诗话总龟后集卷之三十三乐府门政和元年尚书蔡嶷为知举尤严挟书是时有街市词曰侍香金童方盛行举人因以其词只改十五字作懐挟词云喜叶叶地手把懐児摸甚恰限出题厮撞着内臣过得不住脚忙里只是㸔班駮这一身冷汗都如云雾薄比似年时头势悪待检又还勐相度只恐根底有人挦着苏子瞻守钱塘有官妓秀兰夫性黠慧善扵应对湖中有宴㑹群妓毕至惟秀兰不来遣人督之湏臾方至子瞻问其故具以发结沐浴不觉困睡忽有人叩门声急起而问之乃乐营将催督也非敢怠忽谨以实告子瞻亦恕之坐中倅车属意扵兰见其晚来恚恨未巳责之曰必有他事以此晚至秀兰力辩不能止倅之怒是时橊花盛开秀兰以一枝借手告倅其怒愈甚秀兰收泪无言子瞻作贺新凉以觧之其怒始息其词曰乳燕飞华屋悄无人桐隂转午晚凉新浴手弄生绡白团扇扇手一时似玉渐困倚孤眠清熟门外谁来推绣戸枉教人夣断瑶䑓曲又却是风𫾣竹石榴半吐红巾蹙待浮花浪蕊都尽伴君幽独浓艶一枝细㸔取芳心千里重似束又恐𬒳西风惊緑若待得君来向此花前对酒不忍触共粉泪雨蔌蔌子瞻之作皆纪目前事盖取其沐浴新凉曲名贺新凉也后人不知之误为贺新郎盖不得子瞻之意也子瞻真所谓风流太守也岂可与俗吏同日语㢤苕溪渔隠曰野㢤杨湜之言真可入笑林东坡此词冠絶古今託意高逺寕为一娼而发耶帘外谁来推绣戸枉教人夣断瑶䑓曲又却是风𫾣竹用古诗卷帘风动竹疑是故人来之意今乃云忽有人叩门声急起而问之乃乐营将催督此可笑者一也石橊半吐红巾蹙待浮花浪蕊都尽伴君幽独浓艶一枝细㸔取芳心千里重似束盖𥘉夏之时千花事退惟橊花独芳因以冩幽闺之情今乃云是时橊花盛开秀兰以一枝借手告倅其怒愈甚此可笑者二也此词空调寄贺新郎乃古曲名也今乃云取其沐浴新凉曲名贺新凉后人不知之误为贺新郎此可笑者三也词话中可笑者甚衆姑举其尤者苐东坡此词深为不幸横遭点汚吾不可无言一雪其耻宋子京云江左有文拙而好刻石者谓之詅嗤符今杨湜之言俚甚而锓板行世殆类是也张仲宗有渔家傲一词云钓笠披云青嶂绕緑蓑雨细春江渺白鸟飞来风满棹收纶了渔童拍手樵青笑明月太虚同一照浮家泛宅忘昏暁醉眼冷㸔城市閙烟波老谁能认得闲烦恼余徃歳在钱唐与仲宗从㳺甚乆仲宗手冩此词相示云旧所作也其词苐二句元是橛头细雨春江渺余谓仲宗曰橛头虽是舡名今以雨衬之语晦而病因为改作緑蓑细雨仲宗笑以为然邹志全徙昭陈莹中贬㢘间以长短句相谐乐有箇胡児摸様别满颔髭须生得浑如添见说近来头也白髭须那得长长黒籋子摘来湏有千堆雪莫向细君容易说恐他嫌你将伊此茔中语谓志全之长髭也有箇头陀脩苦行头上头发毶毶身披一副黪裙衫紧纒双脚苦苦要逰南闻说度牒朝夕到并除颔下髭髯钵中无粥住无菴摩登伽处只恐却重参此志全语谓茔中之多慾也广陵马推官徃来二公间亦尝以诗词赠之有才何事老青衫十载低囬北斗柄肯伴雪髯千日醉此心真与古人参不见故人今几年年来风物尚依然遥知闲望登临处极目登临万里天志全语也一尊薄酒满酌劝君君举手不是亲朋谁肯相从寂寞濵人生似夣梦里惺惺何处盏到休辞醉后全胜未醉时茔中语也初志全自元符间贬新州徽宗即位以中书舎人召未几谪零陵别驾龙水安置未几徙昭焉东坡云龙丘子自洛之蜀载二女侍戎装骏马至溪山佳处辄驻终日见者以为异人后十年筑室黄冈之北号静庵居士作临江仙赠之云细马逺䭾双侍女青巾玉带红靴溪山好处便为家谁知巴崃路却见洛城花囬旋落英飞玉蕊人间春日初斜十年不见紫云车龙丘新洞府鈆鼎飬丹砂龙丘子即陈季常也秦太虚寄之以诗亦云侍童双擢玉鬟发光可照骏马锦障泥相随穷海峤暮年更折莭学佛得心要鬻马放阿樊幅巾对沉燎西清诗话云季常自以为饱禅学而妻栁颇悍忌季常畏之故东坡因诗戯之有忽闻河东狮子吼柱杖落手心茫然之句观此则知季常载二侍女以逺逰及暮年甘扵枯寂盖有所制而然亦可悯笑也古今词话以古人好词世所共知者易甲为乙称其所作仍随其词牵合为说殊无根叶皆不足信也如秦少㳺千秋歳水邉沙外城郭春寒退末云春去也飞红万点愁如海者山谷尝叹其句意之善欲和之而以海字难押陈无巳言此词用李后主问君都有几多愁恰似一江春水向东流但以江为海耳洪觉范尝和此词题崔徽真子云多少事都随恨逺连云海晁无咎亦和此词吊少㳺云重感槩惊涛自卷珠沉海观诸公所云则此词少㳺作明甚乃以爲任世徳作又八六子倚危亭恨如芳艹萋萋刬尽还生者浣溪沙脚上鞋児四寸罗者二词皆见淮海集乃以八六子为贺方囘作以浣溪沙为涪翁作晁无咎塩角児开时似雪谢时似雪花中竒絶者为晁次膺作汪彦章点绛唇新月姢姢夜寒江静山衘斗者为苏叔党作皆非也唐𥘉歌词多是五言或七言诗𥘉无长短句自中叶以后至五代渐変成长短句及本朝则尽为此体今所存者止瑞鹧鸪小秦王二阕是七言八句诗并七言絶句诗而已瑞鹧鸪尤依字易歌若小秦王必湏杂以虚声乃可歌耳其词云碧山影里小红旗侬是江南踏浪児拍手欲嘲山简醉齐声争唱浪婆词西兴渡口㠶初落渔浦山头日未欹侬送潮囬歌底曲樽前还唱使君诗此瑞鹧鸪也济南春好雪初晴行到龙山马足轻使君莫忘霅溪女时作阳関肠断声此小秦王也皆东坡所作东坡别叅长短句云有情风万里卷潮来无情送潮㱕问钱塘江上西兴浦口几度斜晖不用思量今古俛仰昔人非谁似东坡老白首忘机记取西湖西畔正暮山好处空翠烟霏筭诗人相得如我与君希约他年东还海道愿谢公雅志莫相违西州路不应囬首为我沾衣晋书谢安虽受朝寄然东山之志始末不渝每形扵言色及镇新城尽室而行造汎海之装𣣔湏经略粗定自海道还东雅志未就遂遇疾笃还都㝷薨羊昙为安所爱重安薨后辍乐弥年行不由西州路尝因大醉不觉至州门左右曰曰此西州门昙悲感以马䇿扣扉诵曹子建诗曰生存华屋处零落㱕山丘因恸哭而去东坡用此故事若世俗之论必以为成䜟矣然其词石刻后东坡自题云元祐六年三月六日余以东坡先生年谱之考元祐四年知杭州六年召为翰林学士承㫖则长短句盖此时作也自后复守颕徙扬入长礼曹出帅定武至绍圣元年方南迁岭表建中靖国元年北㱕至常乃薨凡十一载则世俗成䜟之论安可信邪钱思公谪汉东日撰玉楼春词曰城上风光莺语乱城下烟波春拍岸緑杨芳艹几时休泪眼愁肠先巳断情懐渐変成衰晚鵉镜朱颜惊暗换徃年多病厌芳墫今日芳墫惟恐浅毎酒䦨歌之则泣下后合有白发姫乃邓王歌鬟惊鸿也遽言先王将薨预戒挽铎中歌木兰花引绋为送今相公亦将亡乎果薨扵随州邓王旧曲亦尝有帝郷烟雨鎻春愁故国山川空泪眼之句曹元宠本善作词特以红窓逈戯词盛行扵世遂掩其名如望月婆罗门一词亦岂不佳词云涨云暮卷漏声不到小帘栊银河淡扫澄空皓月当轩高挂秋入广寒宫正金波不动桂影朦胧佳人未逄叹此夕与谁同望逺伤懐对景霜满愁红南楼何处想人在长笛一声中凝泪眼立尽西风此词语病在霜满愁红之句时太早耳曽端伯编雅词乃以此词为杨如晦作非也凡作诗词要当如常山之蛇救首救尾不可偏也如晁无咎作中秋洞仙歌词其首云青烟幕处碧海飞金镜永夜闲堦卧桂影固巳佳矣其后云待都将许多明付与金墫投暁共流霞倾尽更携取胡床上南楼㸔玉做人间素秋千顷若此可谓善救首尾者也至朱希真作中秋念奴娇词则不知出此其首云挿天翠栁𬒳何人推上一轮明月照我滕床凉似水飞入瑶池银阙亦巳佳矣其后云洗尽凡心满身清露冷浸萧萧明朝尘世记取休与人说此两句全无意味收什得不佳遂弃全萹其气索然矣中秋词自东坡水调歌头一出余词尽废然其后亦岂无佳词如晁次膺緑头鸭一词殊清婉但樽爼间歌喉以其萹长惮唱故湮没无闻焉其词云暁云收淡天一片琉璃烂银来从海底皓色千里澄辉莹无尘素娥澹泞净可数丹桂参差玉露𥘉零金风未凛一年无似此佳时向坐乆踈星时度乌鹊正南飞瑶䑓冷拦干凭暖𣣔下迟迟念佳人音尘隔后对此应觧相思最関情漏声正永暗断肠花影潜移料得来宵清光未减隂晴天气又争知共凝恋如今别后还是隔年期人縦健清墫素月长愿相随东坡在黄州中秋夜对月独酌作西江月词曰世事一塲大夣人生几度秋凉夜来风叶巳鸣廊㸔取眉头鬂上酒贱常愁客少月明多𬒳云妨中秋谁与共孤光把盏凄然北望坡以谗言谪居黄州欝欝不得志凡赋诗缀词必冩其所懐然一日不负朝廷其懐君之心末句可见矣苕溪渔隠曰聚兰集载此词注云寄子由故后句云中秋谁与共孤光把酒凄然北望则兄弟之情见扵句意之间矣疑是倅钱塘时作子由时为睢阳幕客若词话所云则非也百家诗话総龟后集卷之三十三增修诗话总龟增修诗话总龟前卷三十四增修诗话总龟卷之三十四纪夣门狄遵度纪夣诗云佳城欝欝頽寒烟孤雏乳兽号荒阡夜卧北斗寒挂枕木落霜拱鴈连天浮云西去半落日行客东尽随长川干坤未毁吾尚在肯与蟪蛄论大年狄遵度自児童时巳能属文落笔有竒气年十六一夕梦杜子羙诵平生诗皆集中所未见者觉而记两句后遂续之张察字隐之本闽人迁于成都数世矣善属文不仕晚用太守王素荐赐号冲退处士一日夣有人寄书召之云东岳道士书也明日与李士寕荅曰手持东岳寄书来察大惊不知其所自来未㡬察果卒其子禩亦逸民举仕一命乃死士寕蓬州人也语黙不常或以为得道者百歳乃絶尝见余于成都曰子甚贵当䇿举首已而果然余尝夣见人云是杜子羙谓余曰今人多误㑹余八阵啚诗云江流石不转遗恨失吞呉世人皆以为先主武侯𣣔与関羽复仇故恨不能㓕呉非也我意本谓呉蜀乃唇齿之国不当相图晋之所以能取蜀者以蜀有不忘诗区区自列其意书生之习气也东坡将亡前数日夣中作一诗寄朱行中云舜不作六噐谁知贵玙璠哀哉楚狂士抱璞号空山相如起睨柱投壁相与还何如郑子产有礼国自闲虽㣲韩宣子鄙夫亦辞环至今不贪寳凛然照尘寰斍而记之自不晓所谓东坡絶笔也陈明信云䔥贯少时尝夣至宫廷中长廊䆳舘如王者所居有千门万戸望之洞然金碧烁耀旣过数门见群妇人如神仙视贯惊问何所从来贯愕然亦不知对贯自陈进士能为诗中有一人授贯𥿄曰此所谓衍波牋烦赋宫中晓寒歌贯援笔立成旣有竒语其人甚赏之因曰先軰异日必贵此天上非人间也贯寤尚能记所赋俞秀老徃尝得之于萧翰林之孙其诗有云十二嶤関隐空緑兽貎唿熖椒壁馥渇乌㳙㳙不相续辘轳𣣔转霏红玊百刻香残陨莲烛九龙吐水漫寒浆红绡佩鱼无左珰两两趋走瞻扶桑红萍半圭山波面囬首觚九霞绚鸣鞙声从天上来大剑髙冠满前殿秀老诵之尚有四五韵忘之王太初传言有焦仲先者家于南徐元丰元年因诣京师访知巳忽夣一妇人相頋遇或以诗笔相徃来其一聮云呉王䑓下无人处㡬度临风学舞腰又曰呉山之北㑹稽之阳古木苍苍其㝡后一章云仲冬之月二七之间月圎风静车马相扳其人如病狂縁太初而后愈至秦少游书栁鬼事所载诗语前后皆同但年月乃是熈寕九年所病者乃是嘉兴令陶集而所谕者乃是天竺辩才法师二者不知孰是仆尝夣有客携诗文见过者觉而记其一诗云道恶贼其身忠先爱厥亲谁知畏九折亦自是忠臣又有数句若铭賛者云道之所以成不以害其畊徳之所以修不以贼其生冨郑公早年尝夣青州王相公以后事相托公曰相公徳𬒳生民当延遐夀何遽及此后二年罢相知郓州辟郑公爲倅到任月余有大星陨于宅园家人恠之相告曰后月当见果至后月薨郑公为治䘮事故郑公挽词曰道徳𬒳生民与当年夣中符契郑内翰獬未贵时尝病瘟疫数日未愈甚困俄夣至一䖏若宫阙有吏迎谒甚恭公谓吏曰吾病甚倦烦热思得凉浴以清其肌吏云已为公办浴乆矣吏引公至一室中有小池方阔数尺甃以明玊水光㶑灔以手测之清冷可爱公乃坐甃上以水泛身俄视两臂已生白鳞视水中影则头已角出公惊遽出吏云此玊龙池也惜乎公不入其水中入则为辅宰乃觉少选出汗公后登第为第一人为诗戯友人云文闱数战夺先锋変化湏知自古同霹雳一声从地起到头身是白龙翁王仲举营道人毋尝夣挟仲举入月仲举修进业长兴化二年赴举谒秦王登第后有诗谢秦王曰三千里外抛渔艇二十人前折桂枝太平兴国中仲举有子曰嗣全亦中进士第乃扶两子入月之祥湖州长兴县啄木岭金沙泉即毎年造茶之所也湖常二郡接界于此其土有境㑹亭毎茶节二牧毕至斯泉处沙中居尝无水将造茶太守具牺牲祭泉顷之发源清溢造御茶毕水则㣲减供堂者毕水已半矣太守造茶毕即涸矣太守或行斾稽晚则有风雷之变或见鸷兽毒蛇鬼魅之类焉胡生者即其居以钉铰为业居霅溪而近白苹洲去其居十余歩有古坟胡生每因茶饭必奠酬之尝夣人谓之曰吾姓柳氏平生善诗而嗜茗及死塟此室乃子今㞐之侧也常衘子之惠无以为报𣣔教子为诗胡生辞以不能柳强之曰但率子意言之当有致矣生旣寤试晋思果有冥助者其后遂工焉诗曰胡风似劔锼人骨汉月如钩钓胃肠魂夣不知身在路夜来犹自到昭阳人谓之胡钉铰诗金沙池泉在常州冝兴县罨画溪之东有寺寺有碑载当时杭湖常三州贡茶唱和乐天云十只画船何处宿洞庭山脚大湖心常州太守忘其姓名和云殷勤为报春风道不贡新茶只贡心韦检举进士不第常有一羙姬一日捧心而卒检追思痛悼殆不胜情举酒吟诗悲怨可掬吟曰寳劔化龙归碧落嫦娥随月下黄泉一盃新酒青春晓寂寞书窓恨独眠一日忽夣姬泣涕潜然曰当有后期今和来萹即口占云春雨𪷟𪷟不见天家家门户栁如烟如今赐断空垂泪欢笑重追别有年检终日怏怏后更夣姬曰即遂相见觉来神魂恍惚乃题曰白浪漫漫去不廻浮云飞尽日西頽始皇陵上千年树银鸭金凫也变灰后数日即符夣兆晁奉礼简故宫保内翰之次子也于昆弟中㝡称竒秀与梁固少小砚席之至善大中祥符二年固状元及第授青州倅时奉礼荣侍在阙下是年冬末梁方之任去青雨驿夜夣晁来相谒手携白扇上有七言诗一首以赠梁云死生离别最堪悲相对无言涙满衣叹我巳归泉下去羡君新向月中归长鞭巳见腾夷路折翼终难継迅飞珍重故人当圣代早持钧轴入黄扉覧诗起执手悲泣而别倐然觉大异之叹晁必没故矣乃急走㒒録所得诗入京师访其安否宫保开读之大恸曰品格真吾儿作也夣之夕乃简忘之日也李良弼故给事中防之子祥符元年应进士举得同学究及第二年给事自南京移知郑州以家在应天良弼奏为本府司士叅军是年中赴良弼随侍至郑夜宿中牟驿夣人持诗版跪而来献良弼诗曰九霄丹诏三天近万叠红芳一旦开日月山川湏问甲为君亲到小蓬莱觉而异之旦遽起而白给事喜曰㨿此诗意汝必有前程慎勿废于笔砚勉旃勉旃至郊而别五年方归阙授三司户部判官五月已举张楚县丞事停任六月十九日良弼卒于应天府给事大恸悲语张君房曰夣之不诚如是自此儿夣必谓其前程而为词臣一旦至是苦㦲君房但寛勉以慰之是年秋君房以诏鞠狱无状謪为寕海督邮乃同给事舟抵应天府旦憇泊间细诘良弼卒塟之日月及塟地之所因而绎之忽有数悟乃省其诗尽得之良弼丙戌生年二十有七即诗首句云九霄丹诏三天近三九二十七数是年二十五故云近也万叠红芳一旦开方万叶之花一旦开尽是近谢之意次云日月山河湏问甲其年六月十九日甲寅乃其卒日殡是二十九日甲子塟于府东甲地即是日月山川湏间甲也盖六月天徳月徳俱在甲末句云爲君亲到小蓬莱即虚无冥漠之所给事沉黙曰君辨之矣沈亚之尝言邢鳯寓居长安平康里第昼夣一妇人自楹而来古粧髙髻作阳春曲曰长安少女翫春阳何处春阳不断肠舞䄂弓腰浑忘却蛾眉空带九秋霜鳯曰何谓弓腰曰昔年父母教舞作此弓弯状舞罢辞去鳯亦寻觉呉兴姚郃尝言有友王生者元和𥘉夕夣逰呉宫乆之闻宫中岀辇吹箫撃鼓言塟西施王悲悼不止立召门客作挽歌生应声爲词曰西望吴王阙云书金字牌连江张蕙帐择土塟金钗满池红心草三层碧玊㙜春风无处所悽恨不胜怀及寤复记其事王生太原人崇寕元年元日昏眠夣中作一诗云无頼春风试怒号共乗一叶傲惊涛不知两岸人皆愕但觉中流笑语髙三月与陈莹中渡湘江是日大风当断渡小舟舞白浪中两岸聚观胆落莹中笑愈髙余以诗语莹中莹中曰此公按后大行丛林东坡倅钱塘夣神考召入禁中宫女环侍一红衣女捧红靴一只命坡铭之其中一聮云寒女之丝铢积寸累歩武所及云蒸雷起上极叹其敏㨗山谷昼卧夣与一道士升空道士曰与公㳺蓬莱觉天风吹鬂道士曰歛目俄有狗吠开目不见道士惟见宫殿鲁直入有两玊人导升殿主揖之仙女侍之中有一女云整琵琶鲁直爱其风韵頋之忘揖主者主者色荘故其诗曰试问琵琶可闻否灵君色荘妓揺手与余亲言之今山谷集语不同盖更易耳少逰南迁宿郡亭湖庙下侧枕视㣲波月影纵横追忆昔宿垂云老借竹轩见西湖月色如此夣羙人自言我天女也以维摩像乞賛少㳺爱其画念曰非道子不能作此天女以诗戯少㳺曰不知水宿分风浦何似秋眠借竹轩闻道诗词妙天下庐山对眼可无言少㳺夣中题其像曰竺仪华夣瘴面囚首口虽不言十分似九应笑舌覆大千作师子吼不如不搏取妙喜如陶家手陈智夫㐮阳人慱学有才思尤长于歌诗尝遇异人授以吐纳之术故佳句多于夣中得之若花笑似留客鸟声如唤人又野花临水数枝恨芳草连天千里情之句虽前軰不能逺过增修诗诂总龟卷之三十四增修诗话总龟后集后卷三十四百家诗话总龟后集卷之三十四伤悼门长庆四年退之为吏部侍郎薨扵静安里苐李翶行状载属纩之语云伯兄徳行高晚年止四十二某位为侍郎年出伯兄十五歳且获终扵牗下幸不失大莭以下见先人可谓荣矣翶祭文曰人心乐生皆悪其㐫兄之在病则齐其终顺化以尽靡憾于中张籍祭诗亦曰公有旷逺识生死为一纲及当临终辰意色亦不荒赠我珍重言傲然委衾裳盖其聦明之所照了徳力之所成就故扵生死之际超然如此宣室志载威粹骨蕝囯世与韩氏为仇神人以帝命召公计事愈曰臣愿从大王讨之未几而愈卒公神道墓志行状俱不载而止见扵小说者如此岂东坡所谓其生也有自来其死也有所为乎李肇国史𥙷谓愈登华山絶顶度不可返至扵发狂恸哭今观易箦之际神色不乱如此不应扵此而至扵发狂恸哭也太白辞粟卧首阳屡空饥颜回当代不饮酒虗名安在㦲君不见梁王池上月昔照梁王尊酒中梁王巳去明月在黄鹂怨觧啼春风分明感激眼前事莫惜醉卧桃园东又平原君安在科斗生古池坐客三千人而今知有谁君不见孔北海英风豪气今何在君不见裴尚书土坟三尺蒿藜居此类者尚多愚谓虽千万萹只是此意非如少陵伤风忧国感时触景忠诚激切蓄寓深逺各有所当也曽文肃熈寕𥘉为海州懐仁令有监酒使臣张者小女甫六七歳甚为惠黠文肃之室魏夫人怜之教以诵诗书颇通觧其后南北暌隔绍圣𥘉文肃柄事枢时张氏女以入禁中虽无名位以善笔扎掌命令之出入忽与夫人相闻夫人以夫贵䟽封瀛国称夀禁庭始相见叙旧自后岁时遣问夫人没张作诗以哭云香散帘帏寂尘生翰墨间空传三壷誉无复内朝班从此絶迹矣后四十年靖康之変张从昭慈圣献南渡至钱塘朱忠靖笔録所记昭慈遣其传导反正之议张夫人者即其人也年八十余终东汉李固忠直鲠亮志在许国不爲身谋争立清河遂忤梁兾以致身首异处当时有提鈇上章乞收固尸如汝南郭亮者有星行至洛守衞尸䘮如陈晋杨羌者亦可见固以忠获罪矣唐李华尝观党锢传抚卷而悲之且作诗曰古坟㐮城野斜径横秋陂况不禁撨采茅莎无孑遗扵乎生不能保其身死又不能保其蔵骨之地天之不相善人何至是耶梅圣俞诗云汉家诛党人谁与李杜死死者有范滂其母爲之喜喜死名愈彰生荣同犬豕故史臣以胡广赵戒爲粪土而马融真犬豕㢤宋彭城王义康忌擅道济之㓛㑹文帝疾动乃矫诏送廷尉诛之故时人歌云可怜白浮鸠柱杀檀江州当时人痛之盖如此柰何王纲下移主威莫立洎魏军至瓜歩帝方登石头以思之又何𥙷㢤刘夣得尝过其墓而悲之曰万里长城壊荒云野草秋秣陵多士女犹唱白浮鸠盖伤痛之深虽歴三百年而犹不泯也苕溪云李杜画象古今诗人题咏多矣若子羙其诗高妙固不待言要当知其平生用心处则半山老人之诗得之矣诗云吾观少陵诗谓与元气侔力能排天斡九地壮颜毅色不可求浩荡八极中生物岂不稠丑奸巨细千万殊竟莫见以何雕锼惜㢤命之穷颠倒不见收青衫老见斥饿走半九州瘦妻僵前子仆后攘攘盗贼森戈矛吟哦当此时不废朝廷忧尝愿天下圣大臣各伊周寕令吾庐独破受冻死不忍四海赤子寒飕飕伤屯悼屈止一身嗟时之人我所羞所以见公像再拜涕泗流推公之心古亦少愿起公死从之逰渊明非畏枯藁其所以感叹时化推迁者盖伤时之急扵声利也非畏乱离其所以愁愤扵干戈盗贼者盖以王室元元为懐也俗士何以识之七哀诗起曹子建其次则王仲宣张孟阳也释诗者谓病而哀义而哀感而哀悲而哀耳目闻见而哀口叹而哀鼻酸而衰谓一事而七者具也子建之七哀哀在扵独栖之思妇仲宣之七哀哀在扵弃子之媍人张孟阳之七哀哀在扵已毁之园寝唐雍陶亦有七哀诗所谓君若无㝎云妾作不动山云行出山易山逐云去难是皆以一哀而七者具也老杜之八哀则所哀者八人也王思礼李光弼之武功苏源明李邕之文翰汝阳郑䖍之多能张九龄严武之政事皆不复见矣盖当时盗贼未息叹旧懐贤而作者也司马温公亦有五哀诗谓楚屈原赵李牧汉鼌错马援齐斛律光皆负才竭忠卒困扵谗而不能自脱盖有激而云尔白乐天元㣲之皆老而无子屡见扵诗章乐天五十八歳始得阿崔微之五十一歳始得道保同时得嗣相与酬唱喜甚乐天诗云腻刺新胎发香绸小绣𥜗玉牙开手爪苏颗点肌肤微之云且有承家望谁论得力时又云嘉名称导保乞姓号崔児三歳而亡白赋诗云懐抱而亡按墓志有子道护年三歳而卒以岁月攷之即道保也孟东野连产三子不数曰皆失之韩退之尝有诗假天以寛其忧三人者皆人豪而不能忘情如此信知割爱为难也若使学空天黙黙依前重作邓攸身伤㢤微之五十三道者遭此则又何必黒衣巾者闯然入其戸而后喻㢤韩退之作李于墓志云余不知服食之说自何起杀人不可计而慕尚之益至临死乃悔其为而退之乃躬自蹈之以至扵死白天乐所谓退之服硫黄一病讫不痊是也陈后山作嗟㢤行云张生服石奴下潦上干如渇乌韩子作志还自屠白笑未竟人复吁盖爲此也然乐天与刑部李侍郎诗云金丹周学都无益姹女丹砂烧即飞则乐天深知服食之无騐其肯以身试药以自毙乎则白笑未竟人复吁之句未必然尔山谷在贬所曽公衮有书劝其勿服金石药谷报云公衮疽根在旁乃不可食庭坚服之如晴云之在川谷安得有霹雳文也则知服金石者尤当屏去粉白黛緑之軰或者用以资色力其毙冝㢤百家诗话総龟后集卷之三十四增修诗话总龟增修诗话总龟前卷三十五増修诗话总龟卷之三十五讥诮门陈彭年大中祥符中与晁文荘内翰等四人同知贡举省试将出奏试卷举人壅衢观其岀省诸公皆惨赧其容独彭年扬鞭肆意有骄矜之色榜出有甥不预选怒入其第㑹彭年未来于几上得黄勅乃题其背曰彭年头恼太冬烘眼似朱砂鬂似蓬纰缪幸叨三字内荒唐仍在四人中取他权势欺明主落却亲情卖至公千百孤寒齐下泪斯言无路达尧聦彭年怒抱其勅入奏章圣见而不悦然释其罪唐太宗燕近臣长孙无忌嘲欧阳询更曰耸䏝成山字埋肩畏出头谁言麟阁上画此一弥猴询应声曰缩头连背耸漫裆畏肚寒只縁心浑浑所以面团团太宗改容曰询岂不畏皇后闻邪无忌长孙后之弟也唐相张延赏选壻无可意者其妻苗氏贤而知人特选进士韦臯许之皐性踈旷不拘细行延赏窃悔由是婢㒒颇轻慢惟苗氏待之益厚臯因辞东逰张氏罄奁具以治行延赏幸其去以七䭾物为赆皐行翌日悉还之惟晋奁物及书册而已后五年臯拥节旄㑹徳宗幸奉天持节西川替延赏乃改姓名作韩翺人莫敢言至大囬驿去府三十里人有报延赏曰替相公者韦皐也非韩翶苗氏曰若韦皐必韦郎也延赏曰天下姓名同者甚衆彼韦生必填沟壑岂能乗吾位乎次日果韦臯也延赏惭惧自西门潜遁皐入见苗礼奉过布衣之日求前轻慢者皆杖死之时泗濵郭围因为诗曰宣父从周又入秦昔贤谁不困风尘当时甚讶张延赏不识韦臯是贵人彭齐吉州人才辩滑稽尝谒南丰宰而不礼之一夕虎入县噬所飬羊弃残而去宰即以㑹客齐预焉翌日献诗于宰曰昨夜黄班入县斋分明踪迹印苍苔㡬多道徳驱难去些子猪羊引便来令尹声声言有过録公吕道无灾思量也觧开东合晋得头蹄待秀才覧者絶倒景徳𥘉河朔举人张存任弁皆以防城得官有无名子嘲曰张存觧放旋风砲任弁能烧勐火油丘濬寺丞失意徧逰诸郡至山阳郡守屡召之夜饮翌日作诗曰丑却天下羙人面正得世间君子心郡将它日再为文字饮以谢之至宜真太守召㸔牡丹作诗曰何事化工情愈重偏教此卉大妖姸王孙𣣔种无余地颜巷安贫欠买钱晓槛竞开香世界夜栏谁结醉因縁湏知村落桒耘处田叟饥耕妇不眠又至五羊赠太守诗曰碧睛蛮婢头蒙布黒面胡児耳带环㡬处楼䑓皆枕水四周城郭半围山又诗曰堦上腥臊堆蚬子口中浓血吐槟榔又诗曰风腥蛮市合日上瘴云红太守见之大不怿天圣中修国史王安简谢阳夏李邯郸黄唐卿为编修官安简神情冲淡唐卿刻意篇什谢李尝戯为句丰皃闲如鹤黄吟苦似猿唐旣平刘展江淮之乱上元间租庸使元载以呉越虽兵荒后民产尤给乃辟召豪吏分宰列邑而重歛之时人谓之白着言其役歛无名其所着者皆公然明白无所嫌避一云世人谓酒酣爲白着旣爲刻薄之役不堪其弊则必㒹沛酩酊如醉者之着也渤海髙亭有诗曰上元官吏称剥削江淮之人皆白着唐景龙中洛下霖雨百余日宰相不能调隂阳乃闭坊市北门卒无効溢至甚人歌曰礼贤不觧开东合爕理惟能闭北门孙鲂沈彬李建勲好爲诗什鲂有夜坐诗爲时所称建勲因匿于斋中待彬至乃问彬云鲂之诗何如彬曰田舍翁火炉头之语何足道也鲂闻而出诮彬曰何诽谤之甚而比田舎翁无乃过乎彬曰子夜坐句划多灰渐冷坐乆席成痕此非田舎翁炉上作而何阖坐大笑乃题金山寺云万古波心寺金山名日新天多剰得月土少不生尘过橹妨僧艇归涛溅佛身谁言张处士题后更无人莫不服其騐雅朝元龟庐陵人尝谒邑宰见超伏生犷𣣔穷以词学因新画屏为戯珠龙乃曰请子咏之元龟应声而成因讽宰受赂云翻身腾白浪探爪攫胡珠毛抦聚生徒于庐山白鹿洞与诸生讲论所获赀镪皆以市酒洞有辨者嘲云彭生作赋茶三片毛氏传诗酒半升尝自题于斋壁云先生不在此千载只空山因大醉一夕而逝刘炎少负词学晚为永新尉拙于政治遂有贪名太守行邑觊觎之意而炎不悟旣行以诗讽炎云未到桃源时长忆出家景及到桃源了还似鑑中影炎乃和而复之后因民诉受贿遂按以法炎复有诗云早知太守如狼虎猎取膏梁以㗖之罗隐性傲聣𥘉赴举过钟陵见营妓云英一纪后下第又过复见之云英曰罗秀才尚未脱白隐以诗嘲之曰钟陵醉别十余春重见云英掌上身我未成名英未嫁可能俱是不如人隐与頋云同谒淮南相国高骈云为人雅律髙公遂㽞云而逺隐隐𣣔归武陵与賔幕酌饯于云亭盛暑青蝇入坐髙公命扇驱之谑隐曰青蝇𬒳扇扇离席隐声曰白泽遭钉钉在门偶见白泽图钉在门扇乃讥云也时髙公𣣔継淮南王求仙方为妖乱后为毕将军所害隐作妖乱志以讥之故有题延和阁云延和髙阁势凌云轻语犹疑太一闻烧尽降香无一事开门迎得毕将军僖宗在蜀隐作诗数首以刺诸侯及还梁为朝贵所疾乃谒钱武粛焉献僖宗在蜀诗曰白丁攘臂犯长安翠辇仓皇路屈蟠丹鳯有情云外逺玊龙无迹渡头寒静思贵族谋身易危惜文皇创业难不将不侯何计是钓鱼船上涙阑干又作僖宗还京曰马嵬杨柳尚依依又见銮舆幸蜀归泉下阿蛮应有语这囬休更怨杨妃苏子羙监进奏院因赛神召舘中同舎是时江南人李中舎因梅圣俞谒子羙且愿预此㑹圣俞以为言子羙曰食中不设蒸馒饼夹坐上安有国舎虞䑓李啣之遂暴其事于言语为刘元瑜所弹子羙坐谪故圣俞有客至诗云有客十人至共食一䁀珍一客不得食覆䁀伤衆賔盖指李也来鹄洪州人咸平中名振都下然喜以诗讥讪当路为人所恶卒不第金钱花云青帝若教花里用牡丹应是得钱人夏云云无限旱苗枯𣣔尽悠悠闲处作竒峰偶题云可惜青天好雷电只能驱趂懒蛟龙唐湖州参军陆䝉妻蒋氏善属文然嗜酒姊妹劝节酒强飡蒋应声曰平生偏好飮劳尔劝吾飡但得尊中满时光度不难憎知业有诗名与蒙善一日访蒙谈玄蒋使婢奉酒知业云受戒不饮蒋隔帘谓曰上人诗云接岸桥通何处路倚楼人是阿谁家观此风韵得不饮乎知业惭而退濠州西有髙唐舘俯近淮水御史闫钦授宿此舘题诗曰借问㐮王安在㦲山川此地胜阳䑓今朝寓宿高唐舘神女何曽入夣来有李和风者至此又作诗曰高唐不是这高唐淮上江南各异方若向此中求荐枕参差笑杀楚㐮王丁晋公爲玊清昭应宫使夏英公爲判官一日赐宴斋宫优人有杂手藏㩎者晋公顾英公曰古人无咏藏㩎诗请赋一章英公爲一絶云舞拂挑珠复吐丸遮藏巧使百千般主公端坐无由见却𬒳傍人冷眼看杨孺尚书以耳聋致仕居雩县别业同里高氏赀厚有二子小字大马小马一日里中社饮小马携酒一榼就杨公曰此社酒善治聋愿持盃酌之无沥杨书絶句与之云数十年来双耳瞶可将社酒使能医一心更愿青盲子免见高家小马児景祐𥘉诏先朝免觧人候将来特与推恩有无名子改王元之升平词以嘲曰旧人相见问行年便说真宗更以前但看緑𫀆包褁了这回冷笑入黄泉永叔在政府将引去以诗寄颍州常夷甫曰笑杀汝阳常䖏士十年骑马听朝鸡致政归颍又赠之诗曰頼有东邻常䖏士披簑戴笠伴春锄明年夷甫起授侍讲判国子监有无名子改前诗作夷甫寄永叔曰笑杀汝隂欧少保新来䖏士听朝鸡又云昔日颕隂常䖏士却来马上听朝鸡吏流仕不得志好持人长短世以㓙人目之亦终以此败尝过江州琵琶亭题诗云坐上騒人虽有咏江边寡妇不难欺若使王涯闻此曲织罗应过赏花时邵安石连州人髙湘侍郎南迁归朝途经连江安石以所业投之遂见知同至辇下湘知贡举安石㩴第诗人章碣赋东都望幸诗刺之曰懒修珠玊上高䑓眉目连姢幸不开纵使东巡也无益君王自带羙人来泗州僧伽塔人多云其下真身也塔后有阁记兴国中𥘉塑事甚详退之诗云火烧水转扫地空则真身之焚乆矣塔本般匠所建俗言塔顶为天门苏国老有诗云上到天门最髙处不能容物只容身盖讥在位者孙皓为晋所㓕封归命侯武帝问皓曰闻南人好作尔汝诗尔颇能否皓𬒳酒举觞曰昔与汝为邻今与汝为臣劝汝一盃酒令汝寿万春帝悔之呉武陵有文而好讦尝以贜败广州吏治殊不假贷题诗路左壁曰雀児来徃飏风髙下视莺鹯意气豪自谓能生千里翼黄昏依旧入蓬蒿唐王铎杨收皆薛逢同年收作相逢有诗曰湏知金印朝天客同是沙堤避路人威鳯遇时皆瑞圣应龙无水谩通神收闻之怒王铎作相逢又有诗曰昨日鸿毛万钧重今朝山岳一毫轻铎又怒罗隐与桐庐章鲁风齐名钱武肃崛起以鲁风善笔札召为表奏孔目官鲁风不就执之后以罗隐为钱塘令惧而受命因宴献诗云一箇祢衡容不得思量黄祖谩英雄自是始厚之冯王镇南阳郡中宣圣庙壊有酒戸十余軰投状乞修瀛王未及判有幕客题四句状后云槐影参差覆杏坛儒门子弟尽髙官却教酒戸重修庙觉我惭惶也不难瀛王遽罢其请岀巳俸重修孙仅给事镇永兴日多作诗时玉清昭应宫𥘉成孙作骊山诗云秦帝墓成陈胜起明皇宫就禄山来有人传于京师以为讥时政颜标咸通中郑薰下状元及第先是徐冦作叛薫𣣔激劝勋烈意标乃鲁公之后故置之危科旣而询其庙院标曰寒素京国无庙院薰始大悟有无名子嘲曰主司头脑太冬烘错认颜标作鲁公光启中蒋嶓以丹砂授韦中令呉人张鹄有文而贫或嘲之曰张鹄只消千䭾绢蒋嶓惟用一丸丹增修诗话总龟卷之三十五增修诗话总龟后集后卷三十五百家诗话総龟后集卷之三十五伤悼门复斋漫録云农桒不优歳常登边将无㓛吏不能四十二年如夣觉东风吹泪过昭陵此诗题扵寝宫不着名氏冝表而出之许彦周诗话云杨舜韶名友䕫长㒒十余歳向同在姑苏时盗发孙坚墓杨作诗云阖庐城边荒古丘昔谁塟者孙豫州乆无行客为下马时有牧童来放牛呜唿舜韶今亡矣他诗皆工必传扵世也雪浪斋日记云弔辩才诗云沧海尽头人㓕度乱峯深处塔孤贠忆登夜阁天连鴈同㸔秋崖月上烟刘僴云天连鴈前人有古戍天连鴈之句张南轩挽刘观文诗忆昨登廊庙忠言逹帝聦听思惟尽瘁敢复计成㓛半世江湖上千忧寤寐中汗青谁秉笔请放衆言公一国耻臣当死公家三世心忍㸔谁絶笔谁续㫁弦音精爽今如在衣冠恨更深却嗟蜍与志处世漫侵㝷二平日多奇莭中间似冨公天从庐墓请人说捄荒㓛辛苦培邦本雍容遏乱锋人传遗奏切更过子囊忠三曽是南荆地他年竹马迎旌旂严骑士弧矢盛民兵细放规摹旧还知莭制明思公如岘首同我泪縦横南轩挽王詹事词大莭元无玷中心本不欺排奸力扛䁀忧国鬂成丝方喜三旌召俄兴一鑑悲西风吹泪眼夫岂哭吾私一睿主能飞曰如公旧学臣忠言関国计清莭映廷绅歳月身多外江湖泽在民当年遗直叹千古更如新东莱挽王詹事诸老收声尽佳城又到公苍天不可问吾道竟成穷旌卷莆田雨箫横霅浦风今年襟上泪三哭万夫雄一太史交㫋际元戎卷甲秋先鸣惊衆寐孤愤厌羣咻羽翼新鸿鹄声华旧斗牛断桥无恙不落月照寒㳅东莱挽汪端明异时忧世士叹息恨才难毎见公身健犹令我意寛彫零竟何极合复岂无端此理终难觧天风大隧寒一四海膺门峻亲承二纪中论交由父祖受学自児童山岳千㝷上江湖万折东徽言蔵肺腑欲吐与谁同王龟龄悼张安国舎人天上张才子少年观囯光高名一枝桂遗爱六州棠出世才成佛修文遽作郎长沙屈贾谊宣室竟凄凉王龟龄挽赵氏诗全莭忠臣配崇寕宰相家哀能変国俗实不御鈆华学佛穷三昧然松教五车遗芳载彤𬋩名夀两俱遐东莱挽魏国録麻衣见天子拜䟽不知休落落山林气拳拳畎畆忧极知千载遇政用一身酧绕舎闽溪水朝宗日夜流羣公祖踈传多士送阳城短掉非前约长亭及此行深晋移白日语只苍生㑹绮山阳赋邻人笛未横东莱挩箫祭酒摩揣诚斯薄雕镌质亦消平生但真扑直上絶枝条氛雾终澄霁丘山亦动摇阳旧时鳯声入舞箫韶王龟龄悼亡燕寝焚香老病身细君相对坐如賔而今一榻维摩室唯与无言法喜亲一偕老相期未及朞囘头人事巳成非逄春尚拟风光转过眼忽惊花片飞文昌杂録云梁均帝晋天福中始塟故妃张氏独存考㓛贠外商鹏爲志文曰七月有期不见望陵之妾九疑无色空余泣竹之妃后唐武皇师还渭北不获入觐幕客李袭告作违离表云穴禽有翼听舜乐以犹来天路无梯望尭云而不到五代之季工翰墨者无以过此也许彦周诗话云外祖父邵安蕳公布衣时上平元吴䇿又尝劝仁庙早立太子晚年自枢府出知越州又移知郓州其薨也岐公作挽词云披褐曽陈㝎羌䇿汗青犹着立修书春风泽国吟牋落夜雨溪堂燕豆踈前軰诗不独语言精錬且是着题冷斋夜话云余问山谷今之诗人谁为冠曰无出陈无巳其佳句可得闻乎曰吾见其作温公挽辞一聮便知其才不可敌曰政虽随日化身巳要人扶王直方诗话云邢居实字惇夫年少豪迈所与㳺皆一时名士方年十四五时尝作明妃引末云安得壮士霍嫖姚縳取唿韩作编戸诸公多称之旣卒余收什其残艹编成一集号曰呻吟惇夫自少便多憔悴感慨之意其作秋懐诗云高歌感人心心悲将柰何其作枣阳道中诗云有意问山神此生复来否巳而果卒扵汉东惇夫之卒也山谷以诗哭之云诗到随州更老成江山爲助笔縦横眼㸔白璧埋黄壤何况人间父子情盖谓惇夫与其子歆何也蔡天启亦有诗云人物扵今叹眇然孤坟宿艹巳生烟曰暮行人道旁舎应逄年少共谈玄其余作者甚衆皆载扵呻吟集后寓情门古今诗话云牧之爲御史分司洛阳时李司徒罢镇闲居声妓爲当时苐一一日开筵朝士臻赴以杜尝持宪不敢邀饮杜讽坐客逹意愿预斯㑹李驰书杜闻遽来㑹中女妓百余皆絶色殊艺杜独坐南行瞪目注视满引三巵问李曰闻有紫云者孰是李指示之杜凝睇良乆曰名不虚得宜以见恵李俯首而笑诸妓亦皆回首破颜杜又自引三爵朗吟而起曰华堂今日绮筵开谁唤分司御史来忽发狂言惊满座两行红粉一时囬意气闲逸旁若无人苕溪渔隠曰东坡闻李公择余饮传国传家大醉有诗云不肯醒醒骑马囘玉山知爲玉人頽紫云有语君知否莫唤分司御史来即此事也又侍児小名録云兵部李尚乐妓崔紫云词华清峭眉目端䴡李公为尹东洛宴客将酣杜公轻骑而来连饮三觥谓主人曰尝闻有能萹咏紫云者今日方知名不虚得倘垂一意无以加焉诸妓囘头掩笑杜作前诗罢上马而去李公㝷以紫委送赠之紫云临行献诗曰从来学制斐然诗不料霜台御史知愁见便教随命去恋㤙肠断出门时侍児小名録不载此事出于何书疑好事者附㑹为之也东坡续䴡人行李仲谋家有周昉画背面欠伸内人极精戯作此诗云深宫无人春昼长沉香亭北百花香羙人睡起薄梳洗燕舞莺啼空断肠画工𣣔画无穷意背立春风初破睡若教囬首更嫣然阳城下蔡俱风靡子苍用此意题伯时所画宫女云睡起昭阳暗淡粧不知縁底背斜阳若教转一囬首三十六宫无粉粧终不及坡之伟䴡也艺苑雌黄云朝云者东坡侍妾也尝令就秦少㳺乞词少㳺作南歌子赠之云霭霭迷春态溶溶媚暁光不应容易下巫阳秪恐翰林前世是㐮王暂为清歌驻还因暮雨忙瞥然㱕去断人肠空使兰䑓公子赋高唐王直方诗话云无巳尝作小放歌行两萹其一云春风永巷闭娉婷长使青楼悞得名不惜卷帘通一顾怕君着眼未分明其二云当年不嫁惜娉婷傅白施朱作后生说与旁人湏早计随冝梳洗莫倾城山谷云无巳他日诗语极高古至扵此萹则顾影徘徊衒耀太甚逰宴门蔡寛夫诗话云文忠与赵康靖公槩同在政府相得欢甚康靖先告老归睢阳文忠相继谢事归汝隂康靖一日单骑车特徃过之时年巳八十矣㽞剧饮踰月日扵汝隂縦逰而后返前軰挂冠后能从容自适未有若此者文忠赋诗云古来交道愧难终此㑹今时岂易逄出处三朝俱白首凋零万木见青松公能不逺来千里我病尤堪釂一钟巳胜山隂空兴尽且晋㱕驾为从容因榜其㳺从之地为㑹老堂明年文忠𣣔徃睢阳报之未果而薨两公名莭固师表天下而风流襟度又如此诚可以激薄俗也人间佳莭惟寒食天下名园重洛阳金谷煖横宫殿碧铜駞晴合绮罗光桥边杨栁细垂地花外秋千半出墻白马蹄轻艹如剪烂逰扵此十年狂东臯杂録云孔尝甫言唐人诗有城头推鼓传花枝席上搏拳握松子乃知酒席蔵为戯其来也乆复斋漫録云仲至使辽囬谒恭敏李公席中赋诗云穹庐三月巳淹晋白艹黄云见即愁满䄂尘埃何処洗李家池上海棠洲许彦周诗话云退之诗酩酊马上知为谁此七字用意哀悲过扵痛哭又诗云银烛未消窓送曙金钗半醉坐添春殊不类其为人乃知能赋梅花不独宋广平阮戸部逰紫㣲观诗春来犹未到金庭桃杏离披栁巳青直待斜阳方兴尽一笻独立紫㣲亭百家诗话総龟后集卷之三十五增修诗话总龟增修诗话总龟前卷三十六増修诗话总龟卷之三十六讥诮门苗台符十六歳张读十八歳同年登科为郑宣州幕尝列题于西明寺之东庑或窃注之曰一双前进士两箇阿孩児李煜作江罗亭四面栽江梅花作艶曲歌之韩熈载和云桃李不湏夸烂熳已输了风吹一半时淮南巳归周赵嘏浙人有羙妾洎计偕母不许携行㑹上元莭为鹤林之逰帅见之掩为己有明年嘏荣归以诗感之曰寂寞堂前曰又薰阳䑓去作不归云当时闻说沙咤利今日青蛾属使君帅闻遣归李啇隐依彭阳令狐楚以牋奏受知后其子绹有韦平之拜浸踈啇隐重旸日义山造其厅事㽞题云十年泉下无消息九日樽前有所思郎君位重施行马东合无因得再窥绹见之惭怅扄闭此厅终身不处袁筠婚萧楚女言㝎未㡬擢进士第罗隐以一絶刺之云细看月轮还有意㝎知青桂近嫦娥林和靖傲许洞洞作诗嘲之云寺里掇斋饥老䑕林间咳嗽病猕猴豪民送物鵞伸颈好客窥门鼈缩头章邭公性简静尝为开封府试官出人为天地心赋举子曰先朝曽试遽别岀一题曰教尤寒暑旣非致思举子又上请此题出乐记教乃乐教也上在谅隂而用乐事恐非便方纷纷不已无名子作诗嘲曰武成庙里沽良玉夫子门前㺯簸箕唯有主司章得象徃来寒暑未曽知时南庙试良玉不琢国学试良弓之子必学为箕赋韩退之弥明传云尝与文友㑹宿有老道士形貌怪异自通姓名求宿言论甚竒旣饮酒衆度其不能诗因聮句咏炉中石䁀将以困之首唱曰妙匠琢山骨刳中事调烹至弥明自云不善俗书人多不识乃遣人执笔砚吟曰龙头缩囷蠢豖腹胀膨脝坐客尽惊㑹人思竭不能复续弥明连促之坐中有𣣔吟其声悽苦弥明句中侮之曰仍于蚯蚓窍更作苍蝇声湏臾倚壁睡鼻息如雷坐客异且畏之光化中罗隐佐两浙幕同院沈嵩得新榜封示隐隐批一絶于𥿄尾曰黄土原边狡兎肥犬如流电马如飞㶚陵老将无功业犹忆当时夜猎归正元中太府卿韦渠牟金吾李齐运皆宠贵荐人多得名位时刘师老穆寂皆应科目渠牟主穆寂齐运主师老㑹齐运对顺宗嗟其羸弱许以致仕而归师老失㨿无名子曰太尉朝天升穆老尚书倒地落刘师刘禹钖曰名埸崄巇如此王文惠相府中病尤好释氏时有人作诗曰谁谓调元地畨成飬病坊但见僧盈室寕知火燎房卢肇黄颇皆冝春人颇冨于财而肇苦贫与颇同赴举复同日登途郡守独饯颇于邮亭而遣肇明年肇状元登第归郡守㑹肇看竞渡肇即席作诗曰向道是龙刚不信果然夺得锦标归太守大惭韦蟾左丞至长乐驿见李玚给事题名因书其侧云渭水春山照眼明希仁何事寡诗情只应学得虞姫壻书字才能纪姓名刘鲁风江西投所知爲典谒所阻因得一絶曰万卷书生刘鲁风烟波千里谒文公无钱乞与韩知客名生毛不为通范鲁公质举进士和相凝爱其程文以自登第旧在十三人谓鲁公曰公之词业合在甲选暂屈十三人之传老夫衣钵可乎鲁公谢之后果至宰相亦且相継门生有献诗者云从此庙堂添故事登庸衣钵亦相传李郁尚书为荆南从事有朝士寄书字体殊悪李寄诗曰华缄千里到荆门章草縦横任意论应笑钟张虚用力却教羲献谩劳魂惟堪爱惜为珎宝不敢晋传示子孙深荷故人相爱处天行时气许教吞言堪作符也北齐卢思道聘陈设宴聮句作诗先唱者北人云榆生欲饱汉草长正肥馿谓北人食榆吴地无馿故有此句思道即续之曰共甑分炊飰同铛各煮鱼谓南人无义同炊异馔也呉人愧之洛阳有谭歌妇人杨苎罗朝办言有才思杨凝式侍侍郎以姪女唿之怜其聡彗也时有僧云辨者有文善能讲经善应对若祀祝之辞随名位髙下对之三十字如宿思少师尤重之长寿年五月云辩讲对歌者忽有蜘蛛扵檐前垂丝而下正对少师与云辩前少师笑谓歌者曰试嘲得着奉绢五疋歌者不思应声嘲之意不离蜘蛛戯之云辨云辨体充肚大不能行少师见诗絶倒大呌和尚将绢五疋云辨慙且笑与绢五疋诗嘲蜘蛛曰吃淂肚罂撑㝷丝遶寺行空中设罗网只待杀衆生至和间有数达官以诗知名常慕乐天体多得扵容易曾有一聮云有禄肥妻子无㤙及吏民有人戯之曰昨日通衢遇一辎軿车载极重嬴牛甚苦岂非足下妻子乎闻者传以为笑向文简在延州尝有诗云四时常有烟棚合三月犹无莱甲生又有人嘲同州诗云三春花发惟樗树二月莺啼是老鵶徐州云水山人张天骥不逺千里见朱定囯扵钱塘爱其中风物遂欲徙家居焉春尽思归以诗戯之云羡公飘荡一孤舟来作钱塘十日㳺水洗禅心都眼净山供诗笔捴眉愁雪中乗兴真聊尔春尽思归都罢休何事却㝷朱处士种鱼万尾橘千头闽人廖复天禧二年求荐天府下挝鼓讼之覆考再収省试又下湖人凌景阳因复讼之亦再收髙第遂登科士子作诗嘲复曰细思堪恨廖贤良论中科名属景阳啼得血流无用处为它人作嫁衣裳景祐中有轻簿子以古人二十字诗益成二十八字嘲诮曰仲昌故囯三千里宗道深宫二十年殿院一声河满子龙啚双泪落君前龙啚王慱文也尝更大藩镇开封知府王司使一日对上前因叙扬歴之乆不斍泪下殿院䔥定基也为殿中侍御史与韩魏公吴春卿王君贶同发觧开封举人作河满子曲嘲之因奏事仁宗问之令诵一遍王宗道为诸王教授及讲书凡二十余年不求进用仲昌者章郇公文仲从子论科塲不公奏闻牒归建州当时以为虽用古人诗句而切中一时之盛事传以为笑乐丁晋公与杨文公逰処宴集必有诙谐之语复皆敏扵应荅一日㙜諌攻文公因晩俟晋公之门方伏拜晋公亟谓文公曰内翰拜时髭击地文公随声荅曰相公坐処幙瞒天盖杨羙髭髯而丁第方盛设帷幙因互相议也太尉田重进起扵戎行晚年好道术喜黄老有㨂停兵士张花项衣道服以其项多雕篆目之为花项又引道士为同志前后所用钱帛悉资之无少违乆而无成忽一日云岀采药八月当成晚大醉归重进问尊师从来饮何遽醉花项㣲笑其实不饮昨日见一仙流向西顶礼重进问何人花项㳟粛低言即吕洞賔谓曰重进武人好事如此此人有寿今已有㣲疾田㣲染风痾某当暂届少药疗之田大喜曰重进粗人何销神仙下降且曰何时至花项曰此月十五日夜三更必至吕不欲多见人望太尉扵射亭张设用好新䄄褥静室燃香鲜果好酒后至五更重进乆患风折腰艰难重进方欲责花项虚诞外报尊师门大开囊箧般运已尽重进惭恨鸣指曰无良汉无良汉自是不复信时有无名人献诗一首以笑之永㒷军人尚能念诵诗曰或作黄金或作银热人好倖搏尖新一朝狂惑田重进半夜板迎吕洞宾汉出门时引领黠児淂路已潜身虽称两个无良汉笑杀长安万万人湖南徐仲雅与李宏皐刘昭禹斉名所业百余卷并行于世畊夫謡一首云张绪逞风流王衍事轻簿出门逄畊夫颜色必不乐肥肤如玊㓗力拗丝不折半日无畊夫此軰惣饿杀周颛処士洪儒奥斈偶不中第旅淅西从事欢饮惟昧扵章程座中皆戯之有赠诗曰龙津掉尾十年劳声价当时閗月髙惟有红粧囬舞手似持霜刃向猿猱周和曰十载文塲敢惮劳宋都囬鹢爲风髙今朝甘伏花枝笑任道墫前爱縳猱庐山道士体貌魁伟饮酒㗖肉居九天使者庙有双鹤因风所飘憇于庙庭道士惊喜自谓当赴上天命令山童控而乗之羽仪清弱不胜其载毛伤骨折而毙翌日驯飬者知诉于公府处士陈沆嘲之曰㗖肉先生𣣔上升黄云踏破紫云崩龙腰鹤背无夛力传语麻姑借大鹏李山甫诗名冠于当代过乌江题项羽庙云爲虏爲王尽偶然有何慙见渡江舡平分天下犹嫌少可要行人赠𥿄钱又赠宿将曰校猎燕山经㡬春雕弓白羽不离身年来马上浑无力望见飞鸿指似人任谷冨有经术隐居于洛以俟召命未䧏蒲轮乃躬到京访知巳有朝官戯赠曰云间应讶鴈书迟自到京中探事冝从此见山湏合眼𬒳山相赚巳多时后至𥙷衮曹确杨収徐啇路岩同秉政时有诗嘲之曰确确无余事钱财緫𬒳扠啇人都不𬋩货赂㡬时休増修诗话总龟卷之三十六增修诗话总龟后集后卷三十六百家诗话总龟后集卷之三十六怨嗟门孟郊诗云借车载家具家具少扵车借者莫弹指贫穷何足嗟可见其素窭后有诗云賔秋巳斍厚私储常恐多是古人恐冨求㱕之义则贫亦何足怪按郊为溧阳尉县有投金瀬平陵城林薄蓊蔚郊徃来其间曹务都废至遣假尉代之而分其半俸则安得有私储㢤退之赠郊诗云陋室有文史高门有笙竽何能辩荣辱且欲分贤愚盖言贫者文史之乐贤扵冨者笙竽之乐也司马迁㳺江淮汶泗之境䌷金匮石室之书而作史记上下数千年殆如目覩可谓孤㧞𥘉遭李陵之旤不肯引决而甘腐刑者实欲效离骚吕覧说难之书以摅愤悱故荆公诗云嗟子刀锯间悠然止而食成书与后世愤悱聊自释观史记评賛扵范睢蔡泽则曰二子不困戹乌能激乎扵季布则曰彼自负才故受辱而不羞扵虞卿则曰虞卿非穷愁则不能着书以自见扵伍贠则曰隠忍以就功名至扵作货殖㳺侠二传则以家贫不能自赎左右亲戚不为一言而寄意焉则荆公释愤悱之言非虚发也晨牝妖鸱索家生乱自古而然故夏姫乱陈费无极乱楚李义山咏北齐云小怜玉体横陈夜已报周师入晋阳东坡城都画手开十眉横云却月争新竒㳺人指点小颦処中有渔阳胡马嘶熟味此诗则呉人何苦怨西施岂足称咏史㢤等而下之凡移扵尤物皆可以为戒杜牧张祜皆有春申君絶句杜云烈士思酧国士恩春申谁与快冤魂三千宾客捴珠履欲使何人杀李园张云薄俗何心议感㤙謟容卑迹赖君门春申还道三千客寂寞无人杀李园二诗语意太相犯扵乎朱英之言义矣而春申不能必用李园之计巧矣而春申不能预防春申之客衆矣而无一人为春申杀李园者所以起二子之论也余亦尝有二絶云朱英意在强黄歇黄歇如何弱李园一旦棘门竒作自贻伊戚向谁论又先秦岂谓嬴爲吕东晋那知马作牛不悟春申亦如许敢慿宫掖妻邪谋唐淄青李师道倚蔡爲重称兵不轨洎蔡平师道乃始震悸宪宗削其官诏诸军进讨扵是六莭度之兵兴矣故刘夣得尝爲天齐行二萹以快李师道之死夫师道猖獗狂悸反噬其主人怨神怒岂能居覆载之中乎故夣得云牙门大将有刘生夜半射落搀抢星又云太山沉㓂六十年旅祭不飨生愁烟今逢圣君𣣔封禅神使隂兵来助战夫刘悟本军之将也力爲师道屯阳谷以当魏慱乃倒戈以攻其主太山本土之神也冝福其地而乃以隂兵助敌则人怨神怒可知矣将叛其君神叛其主岂非以此始者以此终乎天之所报速矣杜子羙身遭离乱复迫衣食足迹㡬半天下自少时逰苏及越以至作諌官奔赱州县旣皆载壮逰诗矣其后赠韦左丞诗云今欲东入海即将西去秦则自长安之齐鲁也赠李白诗云亦有梁宋逰方期拾瑶草则自东都之梁宋也发同谷县云贤有不黔突圣有不煖席姑来玆山中休驾喜地僻柰何物迫累一岁四行役则自陇右之剑南也留别章使君云终作适荆蛮安排用荘叟随云拜东皇挂席上南斗则自蜀之荆楚也夫士人旣无常产为饥所驱岂免仰给扵人则奔赱道途亦理之常尔王建云一年十二月强半马上㸔贠缺百年欢乐能㡬何在家见少行见多不縁衣食相驱遣此身谁愿长奔波李颀亦云男児在世无产业行子出门如转蓬皆爲此也同上陶渊明乞食诗云饥来驱我去不知竟何之而継之以感子漂母惠愧我韩才非则求而有获者也杜子美上水遣懐云驱驰四海内童稚曰煳口而継之以但遇新少年少逄旧知友则求而无所得者也山谷贫楽斋诗云饥耒或乞食有道无不可过青草湖云我虽贫至骨尤胜杜陵老忆昔上岳阳一饭徔人讨由是论之则杜之贫甚于陶如山谷之贫尚优于杜也同上老杜避乱秦蜀衣食不足不免求给于人如赠髙彭州云百年巳过半秋至转饥寒为问彭州牧何时救急难客夜诗云计拙无衣食途穷仗友生老妻书数𥿄应悉未归情狂夫诗云厚禄故人书断絶常饥稚子色凄凉荅裴道州诗云露名但䝉寒温问泛爱不救沟辱蕳韦十诗云因知贫病人湏弃能使韦郎迹也踈观此五诗可见其艰窘而有望扵朋友故旧也然当时能期之者几何人㢤刘长卿云世情薄恩义俗态轻穷厄山谷云持饥望路人谁能颜色温余扵子羙亦云葛李翶赋衆嚣嚻而杂処咸叹老而嗟卑頋予心独不怨兮虑行道之犹非文忠常称之观老杜汉隂有鹿门沧海有灵槎焉能学衆口咄咄空咨嗟正同此意乐天谪浔阳寄左降诗云残灯无熖影幢幢此夕闻君得九江垂死病中惊起坐暗风吹雨入寒窓白谓此句他人尚不可闻况㒒心㢤至今毎吟犹恻恻耳复贻三韵云忆昔封书与君夜金銮殿后欲明天今夜封书在何处庐山庵里晓灯前去来乃士之常二公不应如此戚戚也子瞻送文与可云夺官遣去不自斍晓梳脱发谁能收推之前诗厥论尚矣然居易荅元书以三太为报且云可以乐之终身者悲叹之语恐特伤离索耳诗有人之情性也非强諌争扵庭怨詈扵道怒隣詈坐之所为也余谓怨隣詈坐固非诗本指若小弁亲亲未尝无怨何人斯取彼譛人投卑豺虎未尝不愤谓不可諌争则又甚矣箴规刺诲何为而古者帝王尚许百工各执艺事以諌诗独不得与工技等㢤故谲諌而不斥者惟风为然如雅云匪面命之言提其耳彼童而角实讧小子忧心惨惨念国之为虐乱匪降自天生自媍人忠臣义士𣣔正君㝎国惟恐所陈不激切岂尽优柔婉媚乎故乐天寄唐生诗云萹萹无空文句句必尽规子建称孔北海文章多杂以嘲戯子羙亦戯效俳谐体退之亦有寄诗杂谈俳不独文举为然自东方生而下祢处士张长史颜延年軰徃徃多滑稽语大抵才力豪迈有余而用之不尽自然如此韩诗浊醪沸入口口角如衘箝试以诗义授如以肉贯串𥘉食不下喉近亦能稍稍皆谑语也坡类集此不可胜数寄蕲簟与蒲传正云东坡病叟长覉旅冻饥饿吟似饥䑕倚頼东风先破衾一夜雪寒披故絮黄州云自惭无𥙷丝毫事尚费官家压酒囊将之湖州云呉児脍薄薄欲飞未去先说馋涎垂又㝷花不论命爱雪长忍冻天公非不怜听饱即喧閧食笋云纷然生喜怒似𬒳狙公卖种茶云饥寒未巳免巳作大饱计平生五千卷一字不救饥寒来凭空按一字不可煮皆斡旋其语而弄之信恢刃有余与血指汗颜者异矣诗眼云山谷常言少时曽诵薛能诗云青春背我堂堂去白发欺人故故生孙莘老问云此何人诗对曰老杜莘老云杜诗不如此后山谷语传师云庭坚因莘老之言遂晓老杜诗髙雅大体传师云若薛能诗正俗所谓叹世耳后湖集云余毎读苏州漠漠帆来重冥冥乌去迟之语未尝不茫然而思喟然而叹嗟乎此余晚泊江西十年前夣耳自余犇窜南北山行水宿所歴佳处固多欲求此夣了不可得岂蒹葭莾苍无三湘七泽之壮雪蓬烟艇无风樯阵马之竒乎抑吾且老矣壮懐销落尘土坌没而无少日烟霞之想也庆长笔端丘壑固自不凡当为余图苏州之句扵壁使余隠几静对神逰八极之表耳百家诗话総龟卷之三十六增修诗话总龟增修诗话总龟前卷三十七增修诗话总龟卷之三十七讥诮门太中元年魏扶知礼闱入贡院题诗曰梧桐叶落满庭隂鎻闭朱门试院深曾是昔年辛苦地不将今日负前心心及榜出为无名子削为五言诗讥之先天中王上客为侍御史自以才望当在前行忽除膳部贠外郎微有恨惋吏部郎中张思咏曰有意嫌兵部专心望考功谁知脚踜蹬几落省桥东盖膳部省是东北隅也赵璘仪质么陋第名后赴礼傧相以诗嘲之曰廵関虽傍樗蒲局望月还登乞巧楼第一莫教娇太过縁人衣带上人头又曰不知元在鞍桥里将谓空䭾席帽归又曰火炉床上平驱立便与夫人作镜㙜崔立言髙退隐茅山善谑浪为诗赠营妓敦龎者曰瓦棺寺里逄行迹华岳山头露掌痕不湏惆帐愁难嫁待与将书问岳神又醉中谑浙江㢘使曰山夫㽞意向丹梯连帅邀来出药畦常见浙东夸镜水镜湖元在浙江西太平广记言杜牧为宣州幕有酒妓肥大牧之赠诗曰盘柤当时有逺孙尚令今日逞家门一车白土将泥脸十幅红绡𥙷破裩瓦棺寺里逄行迹华岳山前见掌痕不湏啼哭愁难嫁待与将书问岳神与此同未知孰是张唐卿进士第一人及第期集于㒷国寺题壁云一举首登龙虎榜十年身到鳯凰池有人续云君看姚晔并梁固不得朝官未可知后果京官惠崇诗自负有河分岗势断春入焼痕青时人或有疑讥其犯古者嘲之曰河分冈势司空曙春入焼痕刘长卿不是师兄多古句古人诗句似师兄元居中作宿守郡有官妓小苏善歌舞㓜而聪彗元守甚怜之一日宴罢令就座客関彦长求诗関善诙谐即当时名公也得诗云昔日闻苏小今朝见小苏未知苏小皃得似小苏无由是以此自负相传以起声士大夫从此作诗甚衆洎长大数年间体豊脩长未免尚语比苏子瞻出知湖州亦耒乞诗苏书与之云舞腰窈窕影揺千尺龙蛇动歌喉宛转声散半天风雨寒此䂖曼卿古松诗遂士大夫笑曹唐罗隐同时才情不殊罗曰唐有鬼诗或曰何也曰水底有天春寂寂人间无路月茫茫唐曰罗有女子诗或曰何也曰若教觧语应倾国任是无情也动人此盖罗牡丹诗也贾岛狂狷行薄执政悪之故不与选裴晋公扵㒷化作池亭岛诗曰破却千家作一池不栽桃李种蔷薇蔷薇花谢秋风起荆棘满庭公始知人皆悪其不逊胡旦秘监性𥚹躁丧明居襄阳爱讥郡政夏英公常师事之及公贵逹胡尚以青衿眡公公出镇㐮阳时一造焉一日谓公曰读书乎郡事少暇比只作淂一燕雀诗胡曰试㪯之曰燕雀纷纷出乱麻汉江西畔使君家空堂自恨无金弹任尔啾啾到日斜自尔少戢蔡君谟守福唐㑹李太伯与陈烈扵望海亭以歌者侑酒方举板一拍陈惊怖越席攀木踰垣而去李作诗曰七闽山水掌中窥乗兴登临到落晖谁在昼桥沽酒处㡬多鸣橹趂潮归晴耒海色依希见醉后乡心积渐㣲山鸟不知红粉乐一声檀板便惊飞盖讥其矫也梅圣俞过杨州宋公序送鵞作诗谢云尝逰鳯池上曽食鳯池萍乞与江湖客从交养素翎公序得诗不怿干符末有客寓扵广陵开元寺不为僧所礼一笔题门而去龛龙去东时日隐西斜敬文今不在碎石入流沙僧衆皆不能详之独有沙弥能觧衆问其由则龛龙去矣有合字时日隐矣有寺字敬文不在苟字也碎石入流沙卒字也此不逊之言辱我曺也衆僧大悟沙弥乃懿皇朝云皓供奉也长沙六快诗致仕屯田王揆作也六人谓帅周沆漕赵良规宪李硕刘舜臣倅朱景阳许玄诗略曰湖外风物竒长沙信难续衡峰排古青湘水湛寒緑舟檝通大江车轮㑹平陆昔贤官是邦仁泽流豊沃今贤官是邦刳㗖人脂肉懐昔甘棠花伤今勐虎毒然此一郡内所乐人才六漕与二宪僚守连两通属髙堂日暮㑹深夜継以烛帏幙皆绮纨噐皿尽金玊歌喉若珠累舞腰如素束千态与万状六人欢不足因成快活诗荐之尭舜目余数聮猥不可録揆与樊太慱立里闬友素俱老扵故郷而林泉相依以二踈自髙谤诗旣出捕樊以胁之樊义薄无守悉以逰从之事卖之以求苟免而希赏狱具讟谤削籍立以告发加秩昻然拜略无三禠之羞训词云为尔交者不其难乎皇甫松箸醉鄊日月三卷自叙之云松丞相竒章公表甥然不荐举因㐮阳大水变极言诽谤有夜入真珠室朝逰瑇瑁宫之句丞相有爱姬名真珠张曙崔昭纬中和间西川同举相与谒日者问命时曙自恃才名籍甚人皆唿爲将耒状元崔亦分居其下无何日者殊不頋曙惟目崔曰将来万全及第曙有愠色曰郎君亦及第但崔家郎君拜相当扵此时过堂旣而曙果以怆恤不终塲昭纬首冠曙以诗刺之曰千里江山陪骥尾五更风水失龙鳞昨夜浣沙溪上雨緑杨芳艹爲何人崔不平之㑹夜饮崔以巨觥飮张拒之崔曰但吃待我作宰相与你取状元张拂衣而出因不叶后七年崔自内大廷拜张扵后三榜裴公下及第果扵崔公下过堂崔珏佐大魏公幕与副车袁充不叶公俱荐之扵朝崔拜芸阁校雠縦舟江浒㑹有客以丝桐诣公公善之而迎珏至公从容爲客请一篇珏方懐拂欝因而发洩所蓄爲诗七条弦上五音寒此艺知音自古难惟有河南房次律始终怜淂董亭兰公不怿崔大惭恚元㣲之在浙东时賔府有薛书记饮酒醉因争令以酒噐撃伤㣲之由此遂去幕乃作十离爲献诗云驯扰朱门四五年毛香足净有人怜无端咬着亲情脚不得红丝毯上眠越𬋩宣毫始称情红牋𥿄上撒花琼都縁用乆锋头尽不得羲之手里擎云耳红毛浅碧蹄追风曽到日东西为惊玊皃郎君坠不得华轩更一嘶陇西独自一孤身飞去飞耒上锦茵都縁出语无方便不得笼中更唤人出入朱门未忍抛有人常変语咬咬泥秽汚珊湖簟不得梁间更垒巢皎㓗圎明内外通清光似照水晶宫都縁一点瑕相汚不得终霄在掌中戯跃莲池四五秋常摇朱尾弄轮钩无端摆断芙容朶不得清波更一㳺瓜利如锋眼似铃平原捉兎趂髙晴无端窜向青云外不得而今手上擎䈵欝新栽四五行常将正节负秋霜为縁春笋鑚墻出不得垂隂覆玊堂铸㵼黄金鑑始开𥘉生三五月徘徊爲遭无限尘䝉汚不得华堂上玊㙜元公诗曰马上同携今日盃湖边还拂去年梅年年只是人空老処処何曽花不开歌咏每添诗酒兴醉酣还命𬋩弦来墫前百事皆依旧点检唯无薛秀才赵昌言爲枢宻副使时陈仪与董俱爲三司塩鉄副使胡旦知制诰院尽同年生俱少年爲一时之俊梁颢又尝与同幕五人者旦夕㑹飮扵枢第茶觞壸矢未尝虚日毎乗醉夜方归金吾吏逐夜候马首声喏仪以醉鞭指其吏曰金吾不惜夜玊漏莫相催都人谚曰陈三更董半夜张文潜尝作斉安行词甚不羙未云最愁三伏热如甑北客十人九人病百年坐死回中州千金莫作斉安㳺而潘邠老黄人也爲作觧嘲云爲邦虽陋勿雌黄我曽侍立苏公旁见公颜色不撨悴不似贾谊耒江湘它州虽粗胜吾州无此两公相継㳺王令逄原广陵人旣见知于舒王声誉赫然时附䴡之徒望风伺候守牧冠盖日满其门进誉献謟𥘉不及文字间也原猒之大署其门云纷纷闾巷士看我复何爲来即令我烦去即我不思意有知耻者而干谒不衰东坡号思聡诗爲水镜集又作序赠之云聡能爲水镜以一含万则书与诗当益竒吾将观焉以爲聡淂道深之候及聡来京师种种不进有人戯之云水镜年来亦太昏张文潜作大旱诗云天边赵盾益可畏水底武侯方醉眠时人以为㡬扵汤燖右军也晋刘道真遭乱扵河侧牵舡见一老妪摇橹道真嘲之曰女子何不调机弄杼因甚旁河摇橹荅曰丈夫不跨马挥鞭因甚旁河牵舡又尝与人艹中同盘共饮见一妪将两小児过并着青衣嘲之曰青羊引双羔媍人曰两猪共一槽道无以对唐宋国公瑀不觧射九月九日赐射瑀箭俱不着垜一无所获欧阳询咏之曰急风吹缓箭弱手驭强弓欲髙翻复下应西还又东十囬俱着地两度併擎空惜问谁为此只应是宋公箫瑀封宋国公东臯子王勣字无功有杜康庙碑醉郷记俻言酒徳广陵人刘虚白擢进士第嗜酒有诗云知道醉乡无戸税任他荒却下丹田世之嗜酒者苟为仲尼之徒淂为诰戒乎李度显徳中举进士攻诗有醉䡖浮世事老重故郷人之句人多诵之王朴为枢宻以此一聮荐扵申文炳知㪯遂擢为第三人嘲曰主司只选一聮诗冦文公尝与张洎同省一日作庭雀诗讥洎曰少年挟弹多狂逸不用金丸用䗶丸盖讥洎顷在江南重围中而李煜草诏内扵䗶丸中追上江救兵之事也洎不免强颜附之后稍亲䁥龚彦和谪化州持不杀戒日夜礼佛对客虮虱满衣领不恤也邹志完嘲曰衣领从教虱子縁夜深拜淂蓆児穿道郷活计君知否饥即湏飡困即眠诗话总龟卷之三十七增修诗话总龟后集后卷三十七百家诗话总龟后集卷之三十七讥诮门坡逰武昌寒溪云楚雨遂昏云夣泽呉潮不到武昌宫又周㳺困卧九折岭褰衣独上呉王㙜扵一时笔快遂以上宫目之继而有李成伯云嗟嗟汉鼎乆倾东肉食曽无智与忠孟徳仲谋交号令本𥘉耦地抢姦雄武侯偶失三分䇿孙氏俄成一战功寂寞西山旧巢穴庸児尤道帝王宫语几乎詈矣但渠不记其家太白曽作武昌韩侯去思颂黄金之车大呉天子武昌鼎㨿实为帝里其罪大矣永叔万钉寳带烂熳环人谓此带几度道着观子羙绯鱼以及之扶病垂朱绂挈带㸔朱绂银章付老翁世未尝之者岂以其人不止冝此服邪固尝有云朱绂负平生又云居然绾章绂受性本幽独唐窦常牟群庠巩兄弟五人四人擢进士独群客隐毗陵因韦夏卿屡荐始入仕皆诗人也牟晚从昭义卢从史从史䆮骄牟度不可諌即移疾㱕东都故其秋夕闲居诗云燕燕辝巢蝉蜕枝穷居积雨壊藩篱群尝为黔中观察使故其诗云佩刀㸔日晒赐马旁江调言语多重译壷觞毎独謡而巩诗中乃有自京师将赴黔南之所谓风雨荆州二月天问人𥘉頋崃中舡西一望云和水尤道黔南有四千此诗疑群所作而悞寘巩集中尔常歴武陵夔江抚四州刺史所谓㸔春又过清明莭筭老重经癸巳年者将之武陵到松滋渡之所作也庠诗不见其廵内一絶云愁云漠漠艹离离太液钩陈処処疑薄暮毁垣春雨里残花犹发万年枝造句亦可谓秀整矣兄弟中独群诗稍低又不得举进士而位反居上巩诗有放鱼诗云好去长江千万里不湏辛苦上龙门岂非为群而言乎史载巩平居与人言若不出口世号嗫嚅翁乃肯为是耶谢灵运在永嘉临川作山水诗甚多徃徃皆佳句然其人浮躁不羁亦何足道㢤方景平天子践阼灵运巳扇摇异同非毁执政矣曁文帝召为祕书监自以名軰应叅时政而王昙首王华等名位踰之意旣不平多称疾不朝则元君之心巳见扵此时矣后以㳺放无度为有司所紏朝廷遣使收之而灵运有韩亡子房奋秦帝鲁连耻之咏竟不免东市之戮而白乐天乃谓谢公才廓落与世不相遇壮志欝不用湏有所洩処洩为山水诗逸韵谐竒趣何也武帝文帝两朝遇之甚厚内而卿监外而二千石亦不为不逄矣岂可谓与世不相遇乎少湏之安知不至黄散而𥚹躁至是惜㢤其作登石门诗云心契九秋榦目翫三春荑居常以待终処顺故安腓不知桃墟之洩能処顺耶五羊之旤能待终耶亦可谓心语相违矣荆公作商鞅诗云今人未可非商鞅商鞅能令政必行余窃疑焉孔子论为君难有曰如其善而莫予违也不亦善乎如不善而莫予违也不几乎一言而䘮邦乎盖人君操生杀之权志在使人无违扵我其何所不至㢤商鞅助秦为虐而乃称其使政必行何耶后又有谢安诗云谢公才业自超群误长清谈助世纷秦晋区区等亡国可能王衍胜啇君则知前萹有激而云也杜子羙云舜举十六相身尊道何高秦时用商鞅法令如牛毛则知所去耴矣荆公以诗赋决科而深不乐诗赋试院中五絶其一云少年操茟坐中庭子墨文章颇自轻圣世选才终用赋白头来此试诸生后作详定官复有诗云童子常夸作赋工暮年羞悔有杨雄当年赐帛倡优等今曰论才将相中细甚客鄊因茟墨卑扵尔雅注鱼䖝汉家故事真当改新咏知君胜弱翁熈寕四年旣预政遂罢诗赋专以经义耴士盖平日之志也元祐五年侍御史刘挚等谓治经者专守一家而略诸儒传记之斈为文者惟务训释而不知声律体要之词遂复用诗赋绍圣𥘉以诗赋为元祐学术复罢之政和中遂着扵令士庻传习诗赋者杖一百畏谨者至不敢作诗时张芸叟有诗云少年辛苦校䖝鱼晚歳彫䖝耻壮夫自是诸生尤习气果然紫诏尽駆除酒间李杜皆投笔地下班扬亦引车唯有少陵顽钝叟静中吟捻白髭须盖芸叟自谓也黄鲁直云陶渊明责子诗曰白发𬒳两髩肌肤不复实虽有五男児捴不好纸笔阿舒巳八嬾惰故无匹阿宣行志学而不爱文术雍端年十三不识六与七通子垂九龄但覔梨与栗夫运苟如此且进盃中物观渊明此诗想见其人慈祥戯谑可观也俗人便谓渊明诸子皆不肖而渊明愁叹见扵诗耳又杜子羙诗陶潜避俗翁未必能逹道观其着诗萹颇亦恨枯稿逹生岂是足黙识盖不早生子贤与愚何其挂懐抱子羙困顿扵三川盖为不知者诟病以为拙扵生事又徃徃议宗文宗武失学故聊觧嘲耳其诗名曰遣兴可觧也俗人便爲病渊明所谓痴人前不得说梦也作诗不知风雅之意不可以作诗诗尚谲諌唯言之者无罪闻之者足以戒乃爲有𥙷而渉扵毁谤闻者怒之何𥙷之有观苏东坡诗只是诮朝廷殊无温柔崇厚之气以此人故得而罪之若是伯淳诗闻者自然感动因举伯淳和温公诸人禊饮诗云未湏愁日暮天际是轻隂又泛舟诗云只恐风花一片飞何其温厚也东坡云今太白集中有㱕来乎笑矣乎及赠懐素艹书𢾗诗决非太白作盖唐末五代间学齐巳軰诗也余旧在冨阳见国清院太白诗絶凡近过彭泽兴唐院又见太白诗亦非是良由太白豪俊语不甚择集中亦徃徃有临时率然之句故使妄庸軰敢耳若杜子羙世岂复有伪撰邪余尝舟次姑熟堂下读姑熟十咏恠其语浅近不类李白王平甫云此李赤诗也赤见栁子厚集自比李白故名赤其后为厠鬼所惑以死今观其诗止此而以太白自比则其人心疾乆矣岂厠鬼之罪也苕溪渔隠曰东坡此语盖有所而已元祐文章世称苏黄然二公当时争名互相讥诮东坡尝云黄鲁直诗文如蝤蛑江珧柱格韵高絶飱尽废然不可多食多食则发风动气山谷亦云盖有文章妙一世而诗句不逮古人者此指东坡而言也二公文章自今视之世自有公论岂至各如前事盖一时争名之词耳俗人便以为诚然遂为诮所谓蚍蜉撼大树可笑不自量者邪王直方诗话云文潜赋虎图诗末云烦君衞吾寝振此蓬荜陋坐令盗肉䑕不敢窥白昼或云此却是猫儿诗也又大旱诗云天边赵盾益可畏水㡳武侯方醉眠时人以为几扵汤燖右军也东轩笔録云彭乗为翰林学士文章诰命尤为可笑有边帅乞朝觐仁宗许其候秋凉即途乗为批荅之诏曰当俟䔥䔥之候爰兴靡靡之行王琪性滑稽多所侮诮及乗死也琪为挽词云最是䔥䔥句无人继后风盖为是也后山诗话云杨蟠金山诗云天未楼䑓横北固夜深灯火见扬州王平甫云荘宅牙人语也觧量四至呉僧钱塘白塔院诗曰到江呉地尽隔岸越山高余谓分界堠子语也隠居诗话云至和中阮逸为王宫记室王能诗多与逸唱和逸有句曰易立太山石难枯上林栁有言其事者朝廷方治之㑹逸坐他事因废弃之百家诗话総龟后集卷之三十七增修诗话总龟增修诗话总龟前卷三十八增修诗话总龟卷之三十八诙谐门太宗赐钱思公巳下孝经诗令次韵和进晁文元逈首出四句云舎后信标名风篁自有声温桑敦厚教仙果子难生思公即便对晁公今日湏了晁大笑诸公不晓今日孝经诗稽迟戯以此督之尔四句盖次韵诗迟也祥符中日本国遣使入贡称国之东有祥光现其国素传中原天子圣明则此光现圣章诏本国建寺赐额曰神光朝辝日夷使乞令词臣撰一寺记是时当制者虽中魁选然词学不优赡居常止以张君房代之盖假其稽古才雅也旣传宣讫撰寺记时张尚为小官醉饮樊楼遣人遍京城㝷之不见而夷人在合门翘足以候文中人三促之紫㣲大窘后钱希白杨大年因玊堂暇日改闲忙令大年曰世上何人最号闲司諌拂衣归华山盖种放得归山时也希白曰世上何人最号忙紫㣲失却张君房时传此事为雅咲唐制三班奉聀月俸七百驲劵羊肉半斤祥符中有人题扵驲舎曰三班奉聀实堪悲卑贱孤寒即可知七百料钱消甚使半斤羊肉㡬时肥朝廷闻之谓如此责廉遂议増俸陈亜少卿维扬人善诗什滑稽尤甚尝与蔡君谟㑹于金山僧舎酒酣君谟题诗屏间曰陈亜有心终是悪即索芼对曰蔡襄无口便成衰少时为杭州扵潜令以利口谑浪人或厌之太守马忠粛因其趋府戒之陈惧受教俄有通慄谒者称太祠郎李过庭公骂曰何人家子弟亚率尔云李趋见马公徐悟之大笑陈亚卿着药名诗若风月前湖近轩窓半夏凉棊为腊寒呵子下衣嫌春瘦缩砂栽及赠祈雨僧诗云无雨若还过半夏和师作葫芦巴之类最脍炙人口又曾知祥符县亲故多干托借车牛因作诗曰地名京界足亲知託借㝷常无歇时但看车前牛领上十家皮没五家皮尝言药名用扵诗无不可而干运曲折使各中理在人之智耳或曰延胡索可用乎曰可沉思乆之吟曰布𫀆䄂里懐漫刺到処迁延胡索人此可赠㳺谒措大闻者絶倒与章郇公同年将用之而为言者所沮作生查子献之曰朝廷数擢贤旋占凌霄路自是欝桃人险难无夷処也知没药疗孤寒大幅𥿄连粘甘艹归田赋又别作闺情生查子三首其一曰相思意巳深白𥿄书难足字字苦参商故要檀卽读分明寄得约当归逺志樱桃熟何事菊花时犹未囬郷曲其二曰小院雨余凉䂖竹风生砌罗扇侭从容半夏沙厨睡起来闲坐北亭中滴尽真珠泪为念辛勤去折蟾宫桂其三曰浪荡去来来踯躅花频换可惜石橊裙籣麝香消半琵琶闲后理相思必拨朱弦断拟续断朱弦待这冤家看又自为亚字曰若教有口便哑且要无心为悪中间全没肚肠外面任生稜角虽一时谐谑之词寄托亦有深意又嵗旦示知巳云收寒归地底表老向人间与人郊行云马嘶曽到寺犬吠乍行村送㱕化宰赴阙云吏辝如贺日民送似迎时懐旧隐云排聮花品曾非僣爱借苔钱不是悭自成一家体魏仲先冦莱公㳺陜郊僧寺多㽞题后同到见莱公诗巳用碧纱笼而仲先诗独尘昏在壁时有从行官妓颇慧以红衣䄂拂之仲先徐曰若得时将红䄂拂也应胜着碧纱笼莱公大笑西都应天院去府十里每朔望晋守帅府官朝拜未晓而往时行十里不交谈有人作诗云正梦寐中行十里不言语处饮三盃有人送馿肉复云厅前捉到湏依法合内盛耒定付厨李涛相国性滑稽爲布衣时徃来京洛间汜水関有僧舎曰不动尊院匕中有僧不出院十余载涛每过常谒其院必省其僧未几寺焚僧散涛再过之但有门扉而巳因题诗曰走却坐禅客移将不动尊世间颠倒是八万四千门韩浦韩洎晋公滉之后咸有辞学浦善声调洎能为古文洎尝轻浦语人曰吾兄为文譬如绳枢草舎庇风雨而已予之文是造五鳯楼手浦性滑稽窈闻其言因有亲知遗蜀牋浦作诗与洎曰十様蛮牋出益州寄来新自浣溪头老兄得此全无用助尔添脩五鳯楼内朝辰入庭内错立至驾欲坐即御史㙜知班唱班欲依班立也王彦和汾与刘贡父攽同趋朝王戯刘曰内朝日日湏唿汝刘应声曰寒食年年必上公王平甫愽学耿介语言轻肆人或戯为心风熈寕中乞郡得湖州舒王以诗送之曰吴兴太守羙如何栁恽诗才不足多遥想郡人迎下担白苹江上起沧波讥其风也平甫知其意即以呉兴太守羙如何为破题作诗十首其一曰呉㒷太守羙如何太守从来悪祝鮀生若不为上柱国死时犹合作阎罗舒王闻之曰阎王见阙请便赴任方圭好为悪诗宋公序知杨州日圭来谒醼于平山堂圭诵诗不巳宋欲它辞巳之頋野外牛就木磨痒谓坐客胡诙曰青牛恃力狂挨木诙应声曰妖鸟啼春不避人宋公大笑圭悟其意饮散至客次欲奋拳击诙衆捄而免刘子仪三入玊堂望大用颇不怿作诗云蟠桃三窃成何味上尽鳌山迹转孤移疾不出朝士问疾刘云虚热上攻石文㝎在坐云只销一服清凉散谓两府方得凉繖王君贶送牡丹与永叔荅诗云最好花常冣后开盖君贶同时軰皆入两府永叔以冣后戯之也王得诗不喜对来价掷之永叔谓人曰好花不开也君贶闻之愈怒李芸居扵泗上一日纳姫友人钟公寄诗曰昨暮闲行泗水緑杨堤上覩云軿知君买得千金笑只用何曾两日钱范希文以大理寺丞监西溪塩塲西溪素多蚊蛃希文作诗曰饱去樱桃重饥来栁絮轻但知求旦暮休更问前程冯瀛王性仁厚家有一池毎得鱼放池中其子监丞毎窃钓之瀛王闻之不悦扵是髙其墻垣钥其门戸作一诗书其门曰髙却垣墻钥却门监丞从此罢垂纶池中鱼鳖应相贺从此方知有主人呉善长郎中仪状魁伟颇类冨丞相文学之誉则无焉有䡖簿子赠之诗曰文章却似唿延賛风皃还同冨相公国𥘉有武臣唿延賛好吟悪诗故云熈寕中章子厚察访湖北因以兵收辰溪之南江诸蛮时有呉僧愿成亦在军中自称察访大师每出则乗大马以挝劔拥从呵殿而行随兵官李资入洞资为蛮人所杀成亦𬒳縳旣而放归犹扬扬自得诗僧文莹嘲之曰童头浮屠浙东客传唿避道长以陌宝挝青盖官仪雄新赐袈装椹犹黒察车后乗从驱挈庸夫无谋动蛮穴暗滩夜𬒳猿猱擒縳入新溪哭残月䍧牱畏佛不敢烹脱身腥窟存余生放师囬目不自愧反以意气湘南行我闻辛有适伊川变戎预䜟麟经编暌车载鬼吁可恠冝入熈寕志怪篇京师优人以杂细物𢾗十种布于地使人暗记物色然后遣沐猴认之每沐猴得之优人即曰道着也马㽞㽞盖优人唿沐猴之名熈寕庚戌春市井之人见举子往徃亦以马㽞目之其年状元叶祖洽赴宴扵池上有下第进士寄诗曰着甚耒由去赏春也应有意惜芳辰马蹄莫踏乱花碎晋与愁人作醉茵䌷而绎之乃是着也马㽞四字盖四句各取上一字郑君平性滑稽及第后有人以诗来䦆钱君平以诗荅曰五贯九百五十俸省钱请来足甚用还债还负亦无余买酒买肉何曾夣妻児终日只愁饥婢仆过冬由受冻更有不识事闲人献诗献启覔甚瓮张献啚主簿颕人善嘲谑以老榜得班行寄书于家人曰汝作鵉孤我为奉聀不忝矣又讥州县官之贪汚者云棒头旧血添新血箧里黄金压白金王丞相好嘲谑𥘉执政对客怅然曰投老欲依僧再三言之客应之曰急则抱佛脚丞相善之复曰投老欲依僧是古人一句诗客急则抱佛脚亦是俗谚全句上去头下去脚岂是的对丞相大笑祕书省东即䂖威卫营荒䉑搉毁其大厅逼校正院南对御史㙜有人嘲之曰门縁御史塞厅为校书侵宋中道有俊才而身短小人多戯之苏子羙与中道年相悬然甚爱其才调道亦倾心作诗论交子羙长大魁伟与中道并立下视曰交不着此京师市井语也号中道为宋锥为其颕利而么么云赠之诗曰譬如利锥末所到物巳破后中道通判洛州洛州本赵地有毛遂墓圣俞作诗送行㪯锥処囊事亦所以戯之也太宗时进士同年有数人名似姓者或有取以为诗云郭郑郑东东野络马张张夏夏侯璘熈寕中有崔度崔公度王韶王子韶皆的对也又有章君陈陈君章二人未有似者唐东方虬欲为西门豹作对亦当时好事者为此对耳给事中马子山穆王八骏有山子马王丞相云马子山骑山子马莫有对者相传乆之有姓钱人为衡水令罢归或取以为对云钱衡水盗水衡钱钱闻之变色或者对云吾正欲作对耳非有实也咸通中以举子衣车服侈异下令不许乗马时塲中不下千人皆跨长耳或嘲之曰今年勑下尽骑馿短帽长鞭满九衢清瘦児郎犹自可就中愁杀郑昌图郑昌图魁伟故有此句开元中宰相苏味道张昌龄皆有诗名暇日相㑹互相嘲谑昌龄曰某诗所不及相公者为无银花合盖苏元夕诗有火树银花合之句也味道曰某诗所以不及相公者为无今同丁盖张赠张昌宗诗有昔日浮丘伯今同丁令威之句也遂相对抚掌而笑武后朝左司郎中张元一滑稽时西戎犯邉武后欲武氏立功因行爵赏命武懿宗统兵平之冦未入境懿宗才逾邠畏懦而遁懿宗陋短元一嘲之曰长弓与短箭蜀马临髙蹁去贼七百里隈墻独自戦忽然逄着贼骑猪向南迍天后闻之未暁曰懿宗无马耶何故骑猪元一觧曰骑猪夹豕也天后大笑捴章二年兴善寺火塑像焚尽道士李宗嘲之曰道善何曾善言㒷又不㒷如来烧亦尽堆有一群僧文潞公常言潞中有一士人忧制中㳺处坐中有人嘲辄尝自云有年光徳一王伸恋酒贪歌不厌贫三年得替㱕朝去嬴得髭须白似银其不覊检也如此特好事人有善必优礼待之僧干康金仙皆以能诗登门士儒阎羽卿通尚书春秋邓潜有词学每接见则疑语忘倦议者以此称之雪峰悦禅师与㒷化铣公友善旣老迎送不巳悦戒曰公不䄂手山林尚忍垢乎铣一日送官堕马损臂悦作偈戯云大悲菩萨有千手大丈夫児谁不有㒷化和尚折一支由有九百九十九南华恭长老同嗣大愚少丛林有书叙法乳悦作偈曰与师瓶钖寄江湖共忆当年在大愚堪笑堪悲无限事甜瓜生得苦葫芦东坡宿曹溪读传灯録灯花堕卷上焼一僧字以笔记于窓曰曹溪岑寂寞灯下读传灯不斍灯花落茶毘一个僧増修诗话总龟卷之三十八增修诗话总龟后集后卷三十八百家诗话総龟后集卷之三十八箴规门东坡山村诗云烟雨蒙𪷟鸡犬声有生何処不安生但教黄犊无人佩布谷何劳也劝耕意言是时贩私塩者多带刀杖故取前汉龚遂令人卖剑买牛卖刀买犊曰何为带刀佩犊意言但得塩法寛平令民不带刀劒而买牛犊则民自力耕不劳劝督以讥塩法太峻不便也又云老翁七十自腰鎌慙愧春山笋蕨甜岂是闻韶觧忘味尔来三月食无塩意言山中之人饥贫无食虽老犹自採笋蕨时塩法峻急僻逺之人无塩食用动经数月若古之圣贤则能闻韶忘味山中小民登能食淡而乐乎以讥塩法太急也又云杖蔾褁饭去匆匆过眼青钱手空嬴得児童语音好一年强半在城中意言百姓请得青苗钱立便扵城中浮费使却又言鄊村之人一年两度夏秋税及𢾗度请纳和预买钱今来更添青苗助役钱因此荘家㓜小子弟多在城市不着次苐但斈得城中人语音而巳以讥新法青苗助役不便也东坡开运塩河诗云居官不任事消散羡长卿胡不归去来滞晋愧渊明塩事星火急谁能卹农耕薨薨晓鼓动万指罗沟坑天雨助官政泫然淋衣缨人如鸭与猪投泥相溅惊下马荒堤上四頋但湖泓线路不容足又与牛羊争㱕田虽贱辱岂失泥中行寄语故山友谨勿藜羮是时卢秉提举塩事擘画开运塩河差夫千余人某扵大雨中部役其河只为般塩旣非农事而役农民秋田未了有妨农事又其河中间有涌沙数里意言开得不便自叹泥雨劳苦羡司马长卿居官而不任事又愧陶渊明不早弃官㱕去也农事未休而役千余人故云塩事星火急谁能卹农耕又言百姓巳劳苦不易天雨又助官政之劳民转致百姓疲弊役人在泥水中辛苦无异鸭与猪又言某亦在泥中与牛羊争路而行若㱕田岂失此㢤故云寄语故山友谨不可厌藜羔而思仕宦以开运塩河不当又妨农事也苏东坡八月十五日观潮作诗云呉児生长狎涛渊冐利忘生不自怜东海若知明主意应教斥卤变桑田时新有㫖禁弄潮故云呉児生长狎涛渊冐利轻生不自怜盖言弄潮之人为贪官中利物致其间有溺死者故朝㫖禁断某为其时又好兴水利因作此诗言东海若知明主意应教斥卤変桒田意言东海若知此意当令斥卤地尽変桑田此事之必不可成者以兴水利之难成也子瞻任杭州通判日转运司差徃湖州相度堤岸利害因与知湖州孙斍相见作诗与孙斍云嗟余与子乆离群耳冷心灰百不闻苦对青山谈世事当湏㪯白便浮名某是时约孙斍并坐客如有言及时事者罸一大盏虽不指言时事是非意言时事多不便不得说也又云天目山前渌浸𥚑碧澜堂下㸔衘舻作堤捍水非吾事闲送苕溪入太湖某为先曽言水利不便却𬒳转运司差相度堤岸又云作堤捍水非吾事意言本非㒷水利之人以讥讽水利之不便也王诜送韩干画马十二疋求跋尾子瞻作诗云南山之下汧渭之间想见开元天寳年八坊分屯隘秦川四十万疋如云烟骓駓骃骆驑騵白鱼赤兎骍皇䮧龙颅鳯颈狞且妍竒姿逸徳隠驽顽碧眼胡児手足鲜歳时剪刷供帝闲柘𫀆临池侍三千红粧照日光流渊楼下玉螭吐青寒徃来蹙踏生飞湍衆工甜茟和朱鈆先生曹覇弟子韩廐马多肉凥脽圎肉中画骨夸尤难金覊玉勒绣罗鞍鞭箠刻烙伤天全不如此圗近自然平沙细艹荒芊绵惊鸿脱兔争后先王良挟䇿飞上天何必俯首服短辕意以骐骥自比执政大臣无能尽我才如王良之御者何必折莭干求进用也子瞻臈月逰孤山诗云兽在薮鱼在湖一入池槛㱕期无悞随弓旌落尘土坐使鞭箠环呻唿追胥连保罪及孥百日愁叹一日娯白云旧有终老约朱绶岂合幽人纡人生何者非庐故山鹤怨秋猿孤何时自驾鹿车去扫除白发烦菖蒲麻鞋短褐随猎夫射弋狐兎供朝晡陶潜自作五栁传潘阆画入三峰图吾年凛凛今几余知非不去慙衞歳荒无术㱕亡逋鹄则昼虎为难摹此诗云悞随弓旌落尘土坐使鞭箠环呻唿以讥新法行后公事鞭箠多也诙谐门老杜赠韦左丞有朝叩冨児门暮随肥马尘至为残盃冷炙之语及姜少府为清觞异味即云新欢使饱姜侯徳王倚为沽酒割鲜即云故人情义晚谁似岂附炎老饕如是㢤盖託文字戯谑也然又不可不虑故有𥚹性贪幽捿干谒伤直耻事干谒以自见其志亦如示姪佐云甚闻霜薤白重恵意如何巳应舂得细颇斍寄来遅皆戯言也终虑痴人以梦为实故示姪済云所来为宗族亦不为飱小人利口实薄俗难可论正如渊明乞食篇云饥来駈我去不知意何之行行正斯里扣门拙言辞其卑汚乃尔不肯为五斗拆腰殆与异矣试问高唿二十首何如低唱两三盃又譬如长大人不以长为苦㱕来𬒳上下一夜着无処天斍真賛云书生大抵多穷相金眼除非是党公皆笑林语也北夣琐言载江陵世号衣冠薮泽人言琵琶多如饭甑措大多如鲫鱼退之酧崔少府伊阳诗云下言人吏希惟足彪与虥余官辰溪时士人皆可喜而不多得近城人虎杂居戯为对云固冠思得多扵鲫刻木惟冝少似彪某见同㑪因行饮令人索一鱼名有浙人大唱云周公鱼余谓客坐且喜召伯鲊有对矣满堂芦胡不止因戯爲足成其语云京语鲊先夸召伯浙音鱼或号周公文潜诗児曹鞭笞学官府翁怜児痴旁笑侮平明坐衙鞭复呵贤扵群児能几何児曹鞭笞以爲戯翁怒鞭人血流地一种戯剧谁后先我笑爲公児更贤余谓此诗亦不可不令操权者知也坡云不辞脱袴溪水寒中水照见催租瘢等闲戯语亦有所𥙷后山诗话云杨大年傀儡诗云鲍老当筵笑郭郎笑他舞䄂太琅珰若教鲍老当遥舞转更琅珰舞䄂长语俚而意切相传以爲笑后山诗话云乞猫诗秋来䑕軰欺猫死窥瓮翻搅夜眠闻道狸奴将数子买鱼穿栁聘衘蝉虽滑稽而可喜千岁而下读者如新王直方诗话云谢王炳之惠玉板𥿄诗云王侯髩若緑坡竹此出髯奴传炳之大以为憾送零陵主簿夏君玉诗未云因行访幽禅头陁烟雨外盖君玉头甚大故以此戯之东轩茟录云陶谷乆在翰林意希大用仍俾其党因事荐引言谷在词禁宣力实多微伺上㫖太祖笑曰翰林草制皆检前人旧本改换词语所谓依様昼葫芦耳何宣力之有谷闻之作诗曰官职湏由生処有文章不𬋩用时无堪笑翰林陶李士年年依旧昼葫芦太祖薄其怨望遂决意不用矣西清诗话云髙英秀者呉越国人与賛宁为诗友口给好骂滑稽每见眉目有异者必噂短扵其后人号悪啄薄徒尝讥名人诗病云李山甫覧汉史云王莾弄来曽半破曹公将去便平沉㝎是破船诗李群玉咏鹧鸪云方穿诘曲﨑岖路又听钩辀格磔声㝎见𣑽语诗罗隐云云中鸡犬刘安过月里笙歌炀帝㱕㝎见鬼诗杜荀鹤云今日偶题题似着不知题后更谁题此衞子诗也不然安有四蹄賛寕笑而巳苕溪渔隠曰刘义落叶诗云返蚁难㝷穴㱕禽易见窠满廊僧不厌一片俗嫌多郑谷桞诗云半烟半雨溪桥畔间杏间桃山路中㑹得离人无限意千丝万絮惹春风或戯谓此二诗乃落叶及栁谜子观者试一思之方知其善谑也隠居诗话云昨夜隂山吼贼风帐中惊起黒髯翁平明不待全师出连把金鞭打鉄不知何人之诗颇为邉人传诵有张师雄者居洛中好以甘言悦人晚年尤甚洛人目为蜜翁翁㑹官扵塞上一夕传胡骑犯边师雄仓皇震恐衣皮裘两重伏扵土穴中神如痴矣秦人唿土窟为土空遽为无名子改前诗以嘲之曰昨夜隂山贼吼风帐中惊起蜜翁翁平明不待全师出连着皮裘入土空许身一何愚自比稷与契杜陵布衣老且愚信口自比稷与契其平居趋超自是唐虞上人时夸仪秦似不可晓飃飘苏季子六印佩何迟敝裘苏季子歴国未知还季子黒貂敝得无妻嫂欺戦囯奸民苏张为渠此老不应未喻及观薇蕨饿首阳裘马资歴聘贱子欲适从疑误此二柄其意甚明前言盖戯耳许彦周诗话云黄鲁直爱与郭㓛甫戯谑嘲调虽不当尽信至如曰公做诗费许多气力做甚此语切当有益扵学者不可不知也百家诗话総龟卷之三十八增修诗话总龟增修诗话总龟前卷三十九増修诗话总龟卷之三十九戊集舒城阮一阅编皇明宗室月窓道人刋番昜程珖校诙谐门兵部李内相涛唐宗室子自河阳令一举状登科小字社翁每扵班中多自名焉其坦率如此翰林月给内醖兵部尝因春社寄翰林一絶云社翁今日没心情为乏迯聋酒一瓶恼乱玊堂将欲遍依希循到第三厅颜师古觧霍去病穿域蹋鞠云以皮为之实以毛蹴踏为戯也颜时鞠乃如此至后唐巳不同㱕氏子弟嘲皮日休曰八片尖斜砌作毬火灰挦了水中揉一包闲气如常在惹踼招拳卒未休仁宗朝试山海天地之蔵赋长沙进士陈说同进士出身谒鄊人胥偃内翰因㪯其赋胥曰赋颇佳但其间贴故事少耳説㱕作诗曰紫宸较艺集英聡作赋方知尚欠功事内少它些子鉄殿前羸淂一堆铜黄䌷𬒳下夫人煖青琐窓中学士空寄语交朋湏细认主司头恼太冬烘卢延逊五㪯方登第尝作诗云狐冲官道过犬刺客门开租庸张相毎诵之又曰饿猫临䑕穴馋犬舐鱼砧成中令激赏之又曰栗爆烧毡破猫跳触鼎翻王中懿爱之卢尝谓人曰平生投谒公卿不意得猫児狗子力也梅圣俞与谢氏世姻师直小字锦衣奴圣俞作诗戯之曰古锦裁诗句班衣戯坐隅木奴今正熟肯効陆郎无师直方十歳读诗而悟石曼卿登第有人讼科塲覆考落者数人曼卿在焉方与国寺期集符至追所赐敕牒余人皆泣而起独曼卿觧靴还使人露体戴幞头笑语终席次日放黜者例受三班借聀曼卿作诗曰无才且作三班借请俸争如録事参从此免称郷贡进且湏走马东西南王𣑽志诗曰城外土馒头饀草在城里无人吃一箇莫嫌没滋味且爲饀草当使谁食之爲易其后两句云预先着酒浇啚教有滋味冯衮牧苏州日多縦饮傅因大胜以所得均与座客吟云八尺䑓照面新千金一掷閗精神合是赌时湏赌物不堪囬首乞闲人李绅相镇广陵有少年甚踈简来谒晤对间言白尚书先寄元相公诗云闷劝迃辛酒闲吟短李诗且曰辛大性迃嗜酒丘度李二十短而能诗少年即丘度子也谓李公曰小子每忆白共二丈诗曰闷劝平惜酒闲吟廿丈诗李曰辛大有此狂児吾不存旧乎崔涯张祐为一时狂友好嘲谑尝戯赠营妓曰虽得苏方木由贪玳瑁皮懐胎十箇月生下崑崙児又曰布𫀆披袄火烧毡𥿄𥙷箜篌麻接弦更有一双皮屐子纥梯纥榻出门前又嘲李端端云黄昏不语不知行鼻似烟耳似铛犹把象牙梳插鬂崑崙山上月𥘉生端端得此诗而因出遇二子扵道再拜曰伏望哀怜乃重为一絶云不见骅驑偹绣鞍善和坊里取端端扬州近日浑成错一朶能行白牡丹前嘲乃觧又尝为杂嘲之曰二年不到宋家东阿母深居僻巷中含泪向人羞不语琵琶弦断倚屏风日暮追来香阁中百年心事一朝同寒鸡皷翼纱窓外巳斍恩情逐晓风又悼人诗云赤板桥西小竹篱挿花还似去年时淡黄衫子都无了肠断丁香画雀児曹州酒紏云娘瘦瘠而善歌李宣古嘲之曰何事实堪悲云娘只首竒瘦拳抛令急长觜出歌迟只怕肩侵鬂唯愁骨透皮不湏当户立头上有钟馗复州凌岩夣桂州筵上赠胡子女诗云自道风流不可扳那堪蹙额更頽颜眼睛深似湘江水鼻孔髙扵华岳山舞态岂能安掌上歌声应不遶梁间孟阳死后今千载由有家人覔往还杨叔宝强人也尝为荆门幕时虎伤人杨就虎穴磨巨崖大刻诫虎文如韩文公遣鳄鱼文其略曰呜唿尔彪岀境潜㳺改官扵欝州以书托知军赵㝎打虎文𢾗本书言岭俗庸犷欲以化之仍有诗曰日将先圣诗书教暂作文翁守欝林守遣人打碑次日本耆申磨崖树下大虫咬杀打碑匠二人荆门止以耆状报叔宝薜逄晚年厄扵宦途䇿嬴赴朝值新进士缀行而出时进士团所由数十人见逄行李萧然前道曰廽避新郞君逄冁然即遣价语之曰报道莫贫相阿婆三五少年时也曾东涂西抹来许孟容进士及第李䆒登科时人嘲之曰锦袄子上着蓑衣张处士祐柘枝诗曰鸳鸯钿带抛何处孔雀罗衫属阿谁乐天唿爲问头诗祐矛盾之曰鄙薄问头之诮所不敢辞然明公亦有目连変长恨歌云上穷碧落下黄泉两处茫茫都不见岂不是目连変耶王中令旣平蜀捕余冦与伍队相逺饥甚乃入一村寺中僧醉甚箕踞公怒欲斩之僧应对不慑公竒而释之问求𬞞食云有肉无𬞞公益竒之餽以蒸豚头食之甚羙公喜问僧止能飮酒食肉邪爲有它伎邪僧自言能诗公令赋蒸豚诗操笔立成诗云觜长毛短浅含臕乆向山中食药苗蒸处巳将焦叶畏熟时更用杏浆浇红鲜雅称金盘贮软熟真堪玊筯挑若把羶根耒代并羶根只合喫藤条公内大喜与紫衣乃蜀中诗僧韩玉汝治秦州尚严去官人语曰寕逄暴虎莫逄韩玉汝孙临滑稽尤善对或问曰莫逄韩玉汝当以何对临应声曰可怕李金吾天下以为口实䂖介作三豪诗略云曼卿豪扵诗永叔豪扵文杜黙师雄豪于歌永叔亦谓黙云赠之三豪而我滥一名黙之歌少见扵世𥘉不知之后闻其篇云学海波中老龙夫子门前大虫皆此等语甚矣介之无识也永叔不为嘲诮之者此公悪争名且为介讳也吾观杜黙豪气正是京东学䆒饮私酒瘴死牛肉醉饱后而发之者也作诗之狂至扵卢仝马异极矣若更求竒便作杜黙也㓜时里人程建用杨咨家弟子由㑹草舎天雨聮句六言程曰庭松偃盖如醉杨曰夏雨新凉似秋轼云有客髙吟拥鼻子由云无人共吃馒头皆絶倒巳四十余年聂宗义建隆𥘉为学官河洛之师儒也赵韩玊尝拜云郭忠恕使酒咏其姓玩之曰近贵全为瞶㧞龙即是聋虽然三箇耳其奈不成聡宗义应声荅曰勿笑有三耳全胜畜二心忠恕大惭赵成伯家宴造之无由輙欲効颦而酒巳尽入夜不欲烦扰戯作小诗求数酌而巳诗曰道士令严难継和僧御㡌小却空回隔篱不欲邻公饮抱瓮惟防吏部耒赵成伯家有姝䴡仆忝郷人不肯开樽徒吟春雪谨依元韵以当一笑云绣帘朱戸未曾开谁见杨花落镜䑓试问髙吟三十韵何如低唱两三杯莫嫌衰髩聊相映湏得纎腰妙共囬知道文君共青琐梁园赋客敢言才俗云检騐雪压秀才衣带上有雪诗三十韵又世传陶谷学士买得党太尉家故妓过㝎陶取雪水烹团茶谓妓曰党太尉应不识此妓曰彼粗人安有此景但能以销金煖帐下浅斟低唱吃羊羔児酒尔谷愧其言荅来句罪过之义取贷而巳仆少好种松过泗上与杜子师出山中子师求予种松法欲之都梁山中戯作二絶云露宿泥行艹棘中十年春雨飬髯龙如今五尺城南杜欲东坡学种松君方扫雪抆松子我巳开榛得伏苓为问何如挿扬栁明年飞絮落浮萍元豊中晁无咎诗极有声无巳以诗戯之曰闻道新文能入様相州红缬鄂州花盖是时方尚相州缬鄂州花也晁尭民子损之云刘讽参军宿山驲月朙有女子数自屋后来酌庭中歌曰明月清风良霄㑹同星河易翻欢娱不终緑墫翠杓为君斟酌今夕不饮何时欢乐此广记所载诗也山谷曰当是鬼中曹子建所作东坡亦以为然又有一篇云玊戸金缸愿侍君王邯郸宫中金䂖丝簧郑女卫姫左右成行纨绮缤纷翠眉红粧王欢转眄为王歌舞硕得君欢长无灾苦稣公以为邯郸宫中金石丝簧此两句不唯人少䏻作而知之者亦极难得耳皆醉中爲余书此张文潜见坡谷论说鬼诗忽曰旧时鬼作人语如今人作鬼语二公大笑髙愈主簿云东坡云世间事勿笑爲易惟读王祈大夫诗不笑爲难祈尝谓东坡云有竹诗两句最爲得意曰叶埀千口劔干耸万条鎗坡云好则极好则是十条竹竿一箇叶児也以道云𥘉见东坡词云素面常嫌粉涴洗粧不退唇红便知此老湏过海余问何邪以道曰只为古今人不曾道到此湏罚教逺去呉贺廸吉者抚州人一日载酒来余家并召刘夷季洪龟父饶次守軰酒酣颇纷纷龟父先归作一絶题于余书室曰再爲城南逰百花巳狂飞更堪逄悪客骑马风中㱕次守旣醒作十七字和云当时爲举首满意望龙飞而今已报罢且归盖龟父是年自洪州首荐自今上𥘉即位无廷试也山谷旣饭素在馆中时多食东华门椀睌蒸饼后从黔南王㝎国寄之以诗云北海未常墫有酒冯驩何止食无鱼黔州椀脱无蒸饼自合官称削校书张文潜在一时中人物最爲魁伟故陈无已有诗云张侯魁然腹如皷雷爲饥声酒爲两文云要痩君则肥山谷云六月火云蒸肉山又云虽肥如瓠壸而文潜卧病秦少㳺又和其诗云平时带十围颇复减臂环皆戯语也刘季孙景文公顷年王安䂖对使念兹在兹释兹在兹名言兹在兹季孙对之以掲谛掲谛波罗掲谛波罗僧掲谛安䂖大笑徃岁江行阻风㳂岸野歩望云岭而去忽有兰若甚多僧院覩客来皆扃门不纳独有一院大敞其户见一僧翘足而眠以手书空頋客不介意窈思曰书空有换鵞之能翘足类坦腹之事此必竒僧直八造之僧虽强起全不乐客客不得已而问先达有诗曰书空翘足睡路险侧身行和尚其庻几乎僧曰贫道不知许事适昼房门振匙様客不辞而去梁周翰在太宗朝为舘聀真宗即位乃除知制诰栁开赠诗曰九重城阙新天子万卷诗书老舎人梁与朱昻杨大年同在禁掖大年年未满三十而两公皆老𢾗见慢侮不能堪即好谓大年曰公母侮我此老亦将留与公耳朱闻之背面摇手腋不谓梁莫与大年之没不及五十也晋郝隆为蛮府参军三月三日作诗曰娵隅跃清池桓温问何物荅曰蛮名鱼为娵隅桓曰何为作蛮语隆旱里投公始得一蛮府参军郍得不作蛮语卢家有子弟年暮而犹爲校书郎晚娶崔氏女崔有词翰结䄜之后㣲有嫌色卢因请诗以述怀爲戯崔立成曰不怨檀郎年纪大不怨檀郎官聀卑自恨妾身生较晚不见卢郎年少时李建勲镇临川日九江帅周宗一书求曰近噐用仪注或阙欲辍临川者李乗醉批一絶句云偶罢阿衡来典郡固无闲物可应官慿官爲报周公道莫作循州刺史看李巽字仲权累举不第乡人侮曰李秀才应举空去空囬不知甚时席㡌得离身巽亦不校登第后乃遗乡人诗曰当年踪迹困泥尘不意乗时亦化鳞爲报鄊闾亲戚道如今席㡌巳离身盖因国𥘉由袭唐士子皆曵𫀆重戴出则席㡌自随梅圣俞河豚诗曰春洲生荻芽春岸飞杨花河豚扵此时贵不𢾗鱼虾刘原甫戯曰郑都官有鹧鸪诗谓之郑鹧鸪圣俞有河豚诗当唿为梅河豚也云䑓集有郑谷鹧鸪全篇云暖戯烟芜锦翼斉品流应得近山鸡雨昏青艹湖邉过花落黄陵庙里啼㳺子每闻征䄂温佳人才唱翠眉低相唿相唤湘江阔苦竹丛深春日西郑毅夫榜明州人周师厚以名极低只压得陈传一名自赋诗曰举眼不堪观郑獬囬头由喜得陈传唐僧法轨形容短小开扵寺与李荣议论徃来数番僧旧作一诗咏李荣扵髙坐上诵之云姓李应湏礼名荣又不荣李应声曰身长三尺半头毛尤未生四坐伏其辩捷经生多不省文章尝一邑有两人同官其一或举杜笋鹤诗称賛也应无处避征徭之句其一难之曰此诗失矣野鹰何尝有征徭乎举诗者觧曰古人有言岂有失也必是当年科取翎毛耳颕州张龙图尝见州牒押字多团下拽一画有人云押字如有蒸饼様张应声曰为官恰似煳团有同人自言近年云须鬂恰如马色张曰文章依旧草馿鸣包贺多为鄙俗之句至扵枯竹笋抽青橛子䂖橊树挂小瓶児又云雾是山巾子舡为水靸鞋又云掉摇舡掠髩风动水搥匈虽好事者托以成之亦空穴来风之意王伸知永州为人耽扵酒色其宴乐徃徃自早至暮不之云鸳鸯未老头先白嘲者素患六损忧制者应声曰螃蠏才生足便多时人以为名对崔橹酒后扵䖍州陆郎中坐上甚狂以诗谢之曰醉时颠蹶醒时羞曲蘖催人不自由尀耐一双穷相眼不堪花卉在前头闽人黄通累举不第后该恩歴官𢾗任年六十犹欲鎻厅或嘲之曰剰贠主武艺老妓舞柘枝李义府尝作诗曰月为歌扇裁云作舞衣自怜廽雪态好取洛川㱕有枣强尉张懐庆好窈人文章有诗曰生情月为歌扇出性裁云作舞衣照鑑自怜廻雪态来时好取洛川㱕时人诮之曰活剥张昌龄生吞郭正一宋莒公判馆亊督诸馆聀必至而刀景纯数日不来筥公使人邀之加之诮譲主原叔改杜少陵赠郑广文诗云景纯过官舎走马不曽下蓦地称朝归便遭官长骂栁州栁太守种栁栁江邉栁舘依然在千株栁拂天后南中丞至黔南人嘲之曰黔南南太守南郡在云南闲向南亭畔南风变俗谈増修诗话总龟卷之三十九增修诗话总龟后集后卷三十九百家诗话总龟后集卷之三十九神仙门高尚処士刘臯谓士大夫以嗜慾杀身以财利杀子孙以政事杀人以斈术杀天下后世非神仙中人不能发此言也熈寕中王迪为洪州左司理叅军一日有道人来磨镜因俾迪自照乃见星冠羽帔缥缈见镜中迪问其故曰此汝前身也由汝悞念堕此勉自脩証勿沦苦海旣去迪具以告其妻妻然之遂弃官与妻隐去郡僚挽留不可皆作诗以饯行时新建主簿刘纯臣有诗虽警拔可以记其实云发如抺添左叅军脱去青衫作隐沦世上更无羁绊事壷中别有自由身鼎烹玉免山前薬花㸔金鳌背上春莫怪少年能决烈蓝田夫媍搃登真后㱕姑苏不知所终周贯自言胶东人尝号木鴈子善属文㳺扵洪州西山嗜酒不覊布褐粗全人或赠之钱则诣酒家取醉余皆散坠不頋西山之人见贯徃来者五十余年而颜如𥘉至有以道术访之则必报以悪声使之亲近不得也熈寕元年至豫章石头市遇故人捿止张生爲具酒食而宿中夜逆旅之主人闻戸外有车马合沓声起而视之无有也唯贯所卧室月止开犹奄奄然喘息就而察之贯已死矣明日告新建县尉呉杲卿徃按之贯身㓗如生扶而转之腹中汨汨如浪鸣焉县主簿刘纯臣使人棺歛埋扵地云张生还家其弟迎门曰周翁凌辰见遇今徃双岭矣衆乃知贯非实死者也贯所着华阳二篇坐卧不离懐䄂人莫得见曰纯臣耴而有之纯臣梢其文险絶而有条理纯臣以诗记之曰八十西山作酒仙麻鞋乱断布衣穿形骸一脱尘縁尽太极光隂不记年洪斍范冷斋夜话尝记之然互有不同吾八歳入小学以道士张易蕳为师童子㡬百人师独称吾与陈太𥘉者太𥘉眉山市井人子也予稍长学日益遂第进士制䇿而太𥘉乃为郡小吏其后余谪居黄州有眉山道士陆推忠自蜀来云太𥘉巳尸觧矣蜀人呉师道为汉州太守太𥘉徃客焉正旦日见师道求衣食钱物且告别持所得尽与市人贫者反坐扵㦸门下遂卒师道使卒舁徃野外焚之卒骂曰何物道士使我正旦舁死人太𥘉㣲笑开目曰不复烦汝歩自㦸门至金鴈桥下趺坐而逝焚之城人见烟熖上眇眇焉有一陈道人也新安聂师道宗微少事道士于方求发迹逰名山𢾗见异人杨行宻开府扵扬州宗㣲实辅佐之盖为囯师三十年杨氏末觧化而去弟子塟之举棺惟衣履存焉顺义七年杨溥赠问政先生方外之兄徳诲为新安太守乃扵郡之东山筑室以居方外号为问政山房问政之名或得扵此苕溪渔隐曰问政山去新安郡城十许里岩谷幽邃今有琳字在焉囯𥘉黄台留题诗云千㝷练带新安水万仭花屏问政山自少云霞居物外不多尘土到人间壷悬仙岛吞舟罢椀浸星宫咒水闲艹暗坛思句曲松昏紫气度凾関龟成钱甲毛犹緑鹤化黳翎顶更殷阮洞神仙分药去蔡家兄弟寄书还笻枝挺柱菖蒲莭笋帻高簮玳瑁班新隐渐闻侵月窟旧隣犹说枕沙湾黄精苗倒眠青鹿红杏枝低挂白鷴海上使频青鸟黠箧中蔵乆白馿顽手踈俗礼慵非傲肘后灵方秘不悭室録匣垂金缕带绛囊条鏁玉连环常㝷灵穴通三楚拟过流沙化百蛮容易煑银供客用辛勤㘽果与猿扳静张琹局舖还打黙考仙经註又删牀并葛鞋寒兎伏窓横柽几老龙跧溪童乞火朝𫾣竹山鬼听琹夜撼关花气熏心香馥馥涧声聆耳响潺潺高坟自掩浮生骨短晷难凋不死颜早晚重逄䔥坞客愿随芝盖出尘寰余以续仙传高道传二书攷之诗中所用事多出师道本传唐末有狂道士不知何许人又晦其名氏逰成都忽诣紫极宫谒杜光庭先生求寓泊之所先生诺之而不与之进道士日货药扵市所得钱随多少沽酒饮之惟唱感庭秋一词其意感蜀之将亡如秋庭之衰落然人未之暁但唿为感庭秋道士凡半年人亦不知其异一夕大醉归夜将䦨尚闻唱声愈高有讶之者隔户窥之见灯烛綵绣筵具噐皿罗列甚盛狂道士左右二青童立侍时斟酒而唱窥者具以白先生先生乃欵其户曰光庭量识肤浅不意上仙降鍳深爲罪戾然不揆愚昧而匍匐门下冀一拜光灵以消尘障道士曰何辱勤拳之若是当出奉见乃令二童收筵具噐皿及陈设致扵前堞之则随手而小如符子状置冠中又将二童按之如木偶可寸许又置冠中乃启户光庭忻然而入但空室而巳唐清逺道士同枕恭子㳺虎丘诗曰余本长殷周遭罹歴秦汉计之至唐则二千余歳矣颜鲁公爱而刻之且有诗曰客有神仙者扵兹雅䴡陈盖指为神仙也李卫公追和鲁公刻清逺道士诗曰逸人缀清藻前哲晋萹翰则逸人指清逺而前哲谓鲁公也其后皮日休陆龟蒙軰皆和之仙耶鬼耶则不必问然㒒独爱其数句云吟挽川之隂歩上山之岸山川共澄澈光彩交陵乱白云蓊𣣔㱕青松忽消半扵乎借使非神仙亦才鬼也异闻集载沈旣済作枕中记云开元中道者吕翁非洞宾也盖洞賔尝自序以为吕渭之孙仕徳宗朝今云开元则吕翁非洞賔无可疑者苕溪渔隐曰回仙尝有词云黄梁犹未熟梦惊残尚用枕中记故事可见其非吕翁也灵怪集载南柯太守传与枕中记事絶相类浮世荣枯固巳如夣矣此二事又扵夣中作梦旣可笑亦可叹已回仙扵京师景徳寺僧房壁上题诗云明月斜秋风冷今夜故人来不来教人立尽梧桐影相传此诗自国𥘉时即有之栁耆卿词云愁绪终难整又立尽梧桐碎影用回仙语也古今词话语云耆卿作倾盃秋景一阕忽夣一媍人云妾非今世人曽作前诗数百年无人称道公能用之夣斍记其事世传乃鬼謡也此语怪诞无可攷㨿盖不曽见回仙㽞题遂妄言耳予兄子瞻尝従事扶风开元寺多古画而子瞻少好画徃徃匹马入寺循壁终日有一老僧出揖之曰小院在近能一相访否子瞻欣然从之僧曰贫道平生好药术有一方能以朱砂化淡金为精金老当传人而患无可传者知公可传故欲一见子瞻曰吾不好此术虽得之将不能为僧曰此方知而不可为公若不为正当传矣是时陈希亮少卿守扶风而平生溺扵黄白尝扵此僧求方而僧不与子瞻曰陈卿求而不与吾不求而得何也僧曰贫道非不悦陈卿畏其得方不能不为耳贫道昔尝以方授人矣有为之即死者有遭䘮者有失官者故不敢轻以授人即出一卷书曰此中皆名方其一则化金方也公必不肯轻作但勿轻以授人如陈卿谨勿传也子瞻许诺㱕视其方毎淡金一两视其分数不足一分輙以丹砂一钱益之杂诸药入甘锅中煅之镕即倾出金砂俱不耗但其色深浅斑斑相杂当再烹之色匀乃止后偶见陈卿语及此僧遽应之曰近得其方矣陈卿惊曰君何由得之子瞻具道僧不欲轻传人之意不以方示之陈固请不巳不得已与之陈试之良騐子瞻悔曰某不惜此方惜负此僧耳公谨爲之陈姑应曰诺未几坐受隣郡公使酒以赃败去子瞻疑其以金故深自悔恨后谪居黄州陈公子慥在黄子瞻问曰少卿昔竟尝爲此法否慥曰吾父旣失官至洛阳无以买宅遂大作此然竟病指而没乃知僧言诚不妄也后十年余谪居筠州有蜀僧仪介者师文事禅师文之所至輙爲修造所费不赀而莫知钱所从来介祕其术问之不以告人介以聡禅师善宻爲聡言其方大类扶风开元寺僧所传者然介未尝以一钱私自利故能保其术而无患苕溪渔隠曰洞微志载叶生者与前事相类其以得干银术妄费而受故回仙谓沈东老云闻公自能黄白之术未尝妄用盖嘉之也此真可爲贪者之戒略志呉兴之东林沈东老能酿十八仙白酒一日有客自号回道人长揖扵门曰知公白酒新熟逺来相访愿求一醉实熈宁元年八月十九日也公见其风骨秀伟跫然起迎徐观其碧眼有光与之语其声清贠扵古今治乱老荘浮图氏之理无所不通知其非尘埃中人也因出酒噐十数扵席间曰闻道人善饮欲以鼎先为夀如何公曰饮噐中惟钟鼎为大屈巵螺杯次之而梨花蕉叶最小请戒侍人次第速斟当为公自小至大以饮之笑曰有如頋恺之食蔗渐入佳境也又约周而复始常易噐满斟扵前笑曰所谓杯中酒不空也回公兴至即㪯杯举白常命东老鼓琹回乃浩歌以和之又尝围棊以相娱止奕数子辄拂去笑曰秪恐碁终烂斧柯回公自日中至暮已饮数斗无酒色是夕月㣲明秋暑未退蚊蚋尚多侍人秉扇敺拂偶㓕一烛回公乃命取竹枝以余酒噀之挿扵逺壁湏臾蚊蚋尽捿壁间而所饮之地洒然东老𣣔有所叩先託以求敺蚊之法回云曰且饮小术乌足遒㢤闻公自能黄白之术未尝妄用且笃扵孝义又多隂㓛此予今日所以来㝷访而将以发之也东老因叩长生轻举之术回公曰以四大假合之身未可离形而顿去惟死生去住为大事死知所住则神生扵彼矣东老摄衣起谢有以喻之回公曰此古今所谓苐一最上极则処也此去五年复遇今日公当化去然公之所钟爱者子阶也治时不得见之当此之际公亦先期而知谨勿动懐恐䘮失公之真性东老颔而悟之饮将逹旦则瓮中所醸止㽞糟粕而无余沥矣回公曰乆不逰浙中今日为公而来当㽞诗以赠然吾不斈世人用笔书乃就擘席上榴皮画字题扵壁其色㣲黄而渐加黒故其言有回仙人赠东老诗西隣巳冨忧不足东老虽贫乐有余白酒醸来縁好客黄金散尽为收书凡三十六年巳而告别东老启関送之天渐明矣握手并行笑约异时之集至舎西石桥回公先度乗风而去莫知所适后四年中秋之吉东老微恙乃属其族人而告之曰回公熈寕元年八月十九日尝谓予曰此去五年复遇今日当化去予意明年今乃熈寕之五年也子阶又适在京师干荐回公之言其在今日乎及期捐舘凡回公所言无有不騐吾廼京兆人唐末累举进士不苐因逰华山遇钟离传授金丹大药之方复遇苦竹真人方能驱使鬼神再遇钟离尽获希夷之妙旨吾得年五十苐一度郭上灶苐二度赵仙姑郭性顽钝只与追钱延年之法赵性通灵随吾左右吾惟是风清月白神仙㑹聚之时尝逰两浙京汴谯郡尝着白襕角带右眼下有痣如人间使者筯头大世言吾卖墨飞剑取人头吾闻乃之实有三剑一断烦恼二断贪嗔三断色慾是吾之劒世有传吾之神不若传吾之法不若传吾之行何以故爲人若反是虽携手接武终不成道苕溪渔隠曰回仙有沁园春一阕明内丹之旨语意深妙惜乎世人但歌其词不究其理吾故表显之云七返还丹在人先湏炼巳待时正一阳𥘉动中宵漏永温温鈆鼎先透帘帏造化争驰虎龙交合进火㓛夫尤閗危曲江上㸔月华莹净有箇乌飞当时自饮刀圭又谁信无中养就児辨水源清浊木金间膈不因师指此事难知道要玄微天机深逺下手速脩犹太迟蓬莱路逺三千行满独歩云㱕百家诗话総龟后集卷之三十九增修诗话总龟增修诗话总龟前卷四十増修诗话总龟卷之四十乐府门皷吹部中有拱辰𬋩即古人之义手𬋩也太宗赐今名边军捷廻则连队抗声凯旋乃古之遗音其词徃徃皆市井鄙俚语沈存中在鄜延时制十数曲令士卒歌之云先取西山十二州别分子将到衙头始看秦塞低如马渐见黄河直北流天威卷地过黄河万里羌人尽扑歌莫堰横山倒流水从教西去作恩波马尾胡琹随汉车曲声由自怨单于彤弓莫射云中鴈㱕鴈如今不寄书旗队浑如锦绣堆银装背傀打毬囬先教净扫安西路待向河源飮马来灵武西凉不用围畨家捴待纳王师城中半是山西种由有当时干吃児干祐中国乐有米嘉荣何戡近有陈不谦不谦之子意奴三十年中絶不闻善唱盛以拍弹行扵世拍弹起扵李可及懿宗朝有㤙泽曲子别赵十哭赵十之名刘夣得与米嘉荣诗云三朝供奉米嘉荣能変新声作旧声如今后軰欺前軰好染髭须学后生又自贬所㱕京闻何戡歌云二十年来别帝京重闻天乐不胜情旧人唯有何戡在更令勤勤唱渭城搢绅脞说载卢氏杂记曰歌曲之妙其来乆矣国乐有米嘉荣何戡田顺郎媍人有永新妇御史娘栁青娘张红娘皆一时之妙也近有陈不谦子意奴三十年来絶不闻善歌者盛以拍弹行扵世拍弹起扵李可及懿宗恩泽最厚有别赵十哭赵十之名又与田顺郎诗曰清歌不是世间音玊殿常闻称帝心惟有顺郎皆学得玊声尤岀九重深与御史娘诗曰天下能歌御史娘花前月底奉君王九重深処无人见独把新声传顺卽白公听田顺歌曰戞玊𫾣水声未停嫌云不过入青冥安得黄金满衫䄂一时抛与断膓声咸通中丞相姑臧公拜端揆日自梁移镇淮海郡寡胜逰之地且风亭月观旣以荒凉扵戯马㙜连玊钩道开剏池沼建亭㙜旣毕号曰赏心浙右小校薜阳陶监押度支运米入城公喜其姓名试询之果是旧人及问徃日芦𬋩之事因朱崖陆畅元白所撰歌萹一轴公益喜之以芦管扵兹亭奏之其𬋩絶㣲毎一筚篥𬋩中常容三𬋩声声如天际自然来大佳之亦赠一篇略云虚心纎质鴈啣余鳯吹龙吟㝎不如赠与甚豊授其子牢湓倅明皇乐工奔迫江潭间扵湘中採访使筵上唱云红豆生南国秋来发几枝赠公多採撷此物冣相思又云清风明月苦相思荡子从容十载余征人去日殷勤嘱归鴈来时𢾗寄书皆摩诘所作也至今梨园歌焉坐中皆惨然时明皇思幸蜀也霓裳羽衣曲刘禹钖诗云三郷陌上望仙山归作霓裳羽衣曲王建诗曰听风听水作霓裳乐天诗注云开元中西凉府莭度使杨钦远造郑嵎津阳门诗注云叶法善常引明皇入月宫闻仙乐及归但记其半遂以笛之㑹钦逺进波罗门曲与声调相符遂以月中所传爲散序钦逺所进爲腔号霓裳羽衣曲矣江南大理卿成文㓜精爲词曲尝作谒金门云风乍起吹皱一池春水李璟闻之召而谓之曰卿聀在典刑一池春水干卿何事文㓜顿首江南冯延巳善爲歌词晏元献善公所爲歌词不减冯也乐府木兰花句都是七言晏诗云重头歌咏响璁琤入破舞腰红乱旋重头入破皆弦𬋩家语也张子野郎中善歌词常作天仙子云云破月来花弄影士大夫皆称之子野𥘉谒欧公迎之坐语曰好云破月来花弄影恨相见之晚也有谓张子野曰人皆谓公为张三中即心中事眼中泪意中人也何不目之为张三影客不谕公曰云破月来花弄影娇柔懒起帘押卷花影栁径无人坠风絮无影此平生得意句也林和靖工扵诗文善为词尝作点绛唇云金谷年年乱生春色谁为主余花落处满地和烟雨又是离歌一阕长亭暮王孙去萋萋无数南北东西路乃艹词尔谓终篇无草字鼎州沧水驲有䇾萨蛮云平林漠漠烟如织寒山一带伤心碧暝色入髙楼有人楼上愁玉梯空泞立宿鸟归飞急何处是归程长亭更短亭曽子宣家有古风集此词乃太白作也古人饮酒皆以舞相属至扵献寿樽者徃徃亦舞长沙王少举䄂云囯小不足廻旋唐太宗自起舞属群臣古人淳质舞以逹欢忻不必臻妙合度故人人可爲之张燕公曰醉后欢更好全胜未醉时动容皆是舞出语捴成诗李白诗曰要湏廻舞䄂拂尽五松山醉后凉风起吹人舞䄂寒今时舞者皆曲捎益尽竒妙然非有诗士人不爲也水调第五遍五言调声最愁苦故乐天诗曰五言一遍最辛勤调少情多似有因不㑹当时翻曲意此时肠断爲何人旧说水调河传隋炀啼将幸江都宫时所制曲成奏之声韵悲切炀帝喜之乐工王令言闻而止之谓其弟子曰不返矣役竟如其说或诘其何知曰水调河传但有去声何满子开元中犯罪繋狱中撰此曲白乐天云沧州人姓何名满子鞠狱者愍而为奏之明皇弗许竟坐白乐天曰世称何满是人名临孰罪时曲始成一曲囬音并八叠从头捴是断肠声髙玲珑余杭之歌者白公守郡日与歌曰罢胡琹掩瑶瑟玲珑再拜当歌出莫为使君不觧歌听唱黄鸡与白日黄鸡催晓丑前鸣白日催人酉后没腰间红绶系未稳照里朱颜㸔巳失玲珑玲珑奈老何使君歌了汝更歌元㣲之在越州闻之厚币来邀乐天即时遣去到越州住月余使尽歌所唱之曲即赏之后遣之㱕作诗送行兼寄乐天曰休遣玲珑唱我词我词都是寄君诗却向江边整廻掉月落潮平是去时秦少㳺在处州夣中作长短句曰山路雨添花花动一山春色行到小溪深処有黄鹂千百飞云当面化龙蛇夭矫转空碧醉卧古藤隂下杳不知南北后南迁北㱕逗留藤州终扵光举亭时方醉起以玊盂汲泉欲饮笑视而化华亭舩子和尚偈曰千尺丝纶直下垂一波才动万波随夜静水寒鱼不食满舡空载月明归山谷改成长短句曰一波才动万波随蓑笠一钩丝金鳞正在深处千尺也湏垂吞又吐信还疑上钩迟水寒江静满目青山载月明㱕东坡携妓谒大通禅师大通愠色坡作长短句曰师唱谁家曲宗风有阿谁借君拍板与门搥我也逄塲作戯莫相疑溪女方偷眼山僧巳皱眉莫嫌弥勒下生迟不见老婆三五少年时僧仲殊和曰觧舞清平曲而令说向谁红炉片雪上钳搥打孰金毛师子也堪疑巳信身如夣何湏眼似眉蟠桃巳是结花迟不向风前一笑待何时余登秋屏阁浩然有归老之㒷作长短句寄意曰城里乆偷闲尘涴云山此生巳是再眠蚕隔岸有山㱕去好万壑千岩霜晓更凭栏减尽晴岚㣲云生处是茅庵试问此行谁作伴弥勒同龛东坡与少㳺饮别维杨作虞羙人词曰波声拍枕长淮晓隙月窥人小无情汴水自东流只载一舩离恨向西州竹隂花圃曽同醉酒未多扵泪谁教风鍳在尘埃醖造一塲烦恼送人来世传贺方囬作也余与渊材牛渚间见长短句曰牛渚天门险限南北七英豪占青烟雾歛与闲人登覧待月上潮平波灔灔寒𬋩孤吟新繋䌫风满槛歴歴数西州更点渊材恨不得腔乃撰其谱盖贺方囬作也増修诗话总龟卷之四十增修诗话总龟后集后卷四十集一百家诗话总龟后集卷之四十癸集舒城阮一阅编皇明宗室月䆫道人刋鄱阳程珖校神仙门陈东靖康间尝饮于京师酒楼有倡打坐而歌者东不愿乃去倚栏独立歌望江南词音调清越东不觉倾听视其衣服皆故弊时以手掲衣爬搔肌肤绰约如雪乃复唿使前再歌之其词曰䦨干曲红飏绣帘旌花嫩不禁纎手捻𬒳风吹去意还惊眉黛蹙山青铿鉄板闲引歩虚声尘世无人知此曲却骑黄鹤上瑶京风冷月华清东问何人制曰上清蔡真人词也歌罢得数钱下楼亟遣仆追之巳失矣心事数茎白发生涯一片青山空林有雪相待野路无人自还李主好书神仙隐遁之词岂非遭罹多故𣣔脱世网而不得者邪葛稚川神仙传载王方平麻姑降蔡经家方平谓曰不见姑巳百年矣擘麟脯行酒而蔡经窃视麻姑手如鸟爪心念曰背蛘时正可爬背方任念而方平巳知责经曰麻姑神人汝何忽谓其手可爬背于是鞭经背皇祐中江西有一事正类此或题麻姑坛记以嘲之曰五百年来别恨多东征重得见青蛾擘麟方拟穷欢喜不禁闲人背痒何刘跛子者青州人也拄一拐毎岁必一至洛中㸔花舘范家园春尽即还京师爲人谈噱有味范家子弟多狎戯之有大范者见之即与二十四金曰跛子喫半角小范者即与十金喫椀羮于是以诗谢伯仲曰大范见时二十四小范见时喫椀羮人生四海皆兄弟酒肉林中过一生张丞相召自荆湖时跛子与客饮市桥客闻车骑甚盛起观之跛子挽其衣使且饮作诗曰迁客湖湘召赴京轮蹄迎送一何荣争如与子市桥饮且免人间宠辱惊陈莹中甚爱之作长短句赠之曰藁木形骸浮云身世一年两到京华人还乗兴闲㸔洛阳芲闻道鞓红最好春归后终委泥沙忘言处花开花谢不似我生涯年华晋不住饥飱困寝触䖏爲家这一轮明月本自无瑕随分冬裘夏葛都不㑹赤水黄芽谁知我春风一拐谈笑有丹砂余政和春见于兴国以诗戯之曰相逢一拐大梁间妙语时时见一班我欲从公蓬岛去烂银坑里㸔青山予姻家许中复之内乃赵槩叅政之孙云我十许时见刘跛子来覔酒饮笑语而去计其寿百四五十许尝书于京师新门张婆店三十年日坐相国寺东书邸中人无识之者范致虚居方城有髙士舘于家自言昔乃白发社翁遇师授以神药今年踰下夀颜渥如丹有孺子色旣乆归晋一絶末句云莫讶杖藜归去早旧山闲却一溪云卖墨者潘谷余不识其人然闻其所爲非市井人也墨既精妙而价不二士或不持钱求墨不计夛少与之此岂徒然者㢤余尝与诗云一朝入海㝷李白空㸔人间尽墨仙一日忽取欠墨钱劵焚之饮酒三日发狂浪走遂赴井死人下视之盖趺坐井中手尚持数殊也见张元明说如此近有人逰罗浮晋一宿岩谷间中夜见一人身无衣而绀毛覆躰意必仙也乃再拜问道其人了不頋但长嘨数声响振林木歌诗云云来万岭动云去天一色长啸两三声空山秋月白张亶熈寕中夣行人入空中闻天风海涛声振林木徐见海中楼阙金碧琼琚琅珮者数百人揖亶出𥿄请赋诗细视笔砚皆碧玉色且戒之曰此间文章要似隐起鵉鳯当与织女机杼分巧过是乃人间语耳亶成一絶句云天风吹散赤城霞染出连云万树花误入醉郷迷去路傍人应笑忘还家有仙人曰子诗佳絶未免近凡酌酒一盃极甘寒忽觉身堕万仭山而寤䖍州布衣頼仙芝言运州有黄损仆射者五代时人仆射盖事南汉未老退归一日忽遁去莫知其存亡子孙画像事之凢三十二年复归坐阼阶上唿家人其子适不在孙出见之索笔书壁上云一别人间岁月多归来人事巳消磨惟有门前鑑池水春风不改旧时波投笔竟去不复晋子归问其状貌孙云甚似影堂老人也无异相传如此后颇进仕者太学体逺斋饶州一士人遇逰道士道士本里人化去巳多年一日来客位相访约士人请假归斋假簿中有诗一絶乃道士所书也诗云相别来来一百秋幻泡重作故人逰紫泥白雪㝷常事何苦人间诗不休钟弱翁帅平凉一方士通谒从牧童牵黄犊立扵庭下弱翁异之指牧童曰道人颇能赋此乎笑曰不烦我语是児能之牧童乃操笔大书云草铺横野六七里笛弄晚风三四声归来饱飰黄昏后不脱蓑衣卧月明旣去郡人见方士担两大瓮长歌出郭迹之不见两瓮乃二口岂洞賔耶回先生过湖州东林沈氏饮醉以石橊书其家东老庵之壁云西邻已富忧不足东老虽贫乐有余白酒醸来縁好客黄金散尽为收书东老沈氏之老自谓也余次其韵云世俗何知贫是病神仙可学道之余但知白酒晋佳客不问黄公覔素书符离道士辰兴际华岳先生尸觧余忽见黄庭丹篆句犹传青𥿄小朱书凄凉雨露三年后彷彿尘埃数字余至用橊皮縁底事中书君岂不中书山谷云秋风吹渭水落叶满长安黄尘车马道独清闲自然炉鼎虎绕与龙盘九转丹砂就琴心三叠蕋珠㸔舞胎仙便万钉寳带貂蝉冨贵欲熏天黄粮炊未熟夣惊残是非海㡳直道作人难䄂手江南去白苹红蓼再逰湓浦庐山徃三年有人书此曲于州东茶园酒肆之柱间或爱其文指趣而不能歌也中间乐工或按而歌之辄以俚语窜语睟然有市井气不类神仙中人语也十年前有醉道士歌此曲广陵市上童児和之乃合其故时语此道士去后乃以物色迹之知其爲吕洞賔也苕溪渔隐曰近时呉江长桥垂虹亭屋山壁上草书一词人亦以爲吕仙作其果然耶词曰蜚梁欹水虹影清光暁橘里渔郷半烟草㸔来今徃古物是人非天地里惟有江山不老雨衣风㡌四海谁知道一剑横空几畨到按玉龙嘶未断月冷波寒埽去也琳宇洞天无鏁指云屏烟嶂是吾庐但满地苍苔年年不扫知制诰李大临西川人有门人背伛不能仰视因以薬市罢见一道士云秀才有钱丐一二百爲酒资书生云家贫无钱所居有薄醸同一醉可乎道士欣然便徃酒半道士问何故背伛书生言不幸遇此疾无如之何道士因出药三十粒云来日五更面东以新汲水下觉㣲燥不足怪书生如所教旣服薬燥甚不可胜展转于塌上亦甚悔之然毎一伸缩渐斍舒快比明身巳直矣蜀人重药市盖常有神仙之遇焉予治平末泝崃还蜀泊舟仙都山下有道士以隂真君长生金丹诀石本相示予问之曰子知金丹诀邪道士曰不知也然士大夫过此必以问之庶有知之者予佳其意试问以烧炼事对曰飬生有内外精气内也非金石所能坚凝四支百骸外也非精气所能変化欲事内必调飬精气极而后内丹成则不能死也然隐居人间乆或托尸觧而去求変化轻举不可得也盖四大本外物和合而成非精所能易也惟外成然后可以点瓦䃯化皮骨飞行无碍矣然内丹未成内无以交之则服外丹者多死譬积枯草弊絮而置火其下无不焚者予甚善其说告之曰昔人有服金丹不幸赴井而死既而五臓皆化爲黄金者又有服玉屑死于盛夏而尸不败壊者皆无内丹以主之也子之说信然㢤后十余年官于南京张公安道家有一道人陜人也爲公飬金丹其法用紫金丹砂费数百千朞年乃成公喜告予曰吾药成可服矣予谓公何以知其薬成公曰抱朴子言薬旣成以手握之如泥出指间者薬真成也今吾药如是以是知其成无疑也予爲公道仙都所闻谓公曰公自知内丹成则此药可服若犹未也姑俟之若何公笑曰我姑俟之百家诗话緫龟后集卷之四十增修诗话总龟增修诗话总龟前卷四十一增修诗话总龟卷之四十一送别门刘综学士出镇并门两制舘阁皆以诗饯其行因进呈章圣深究诗雅时方竞尚西崐体裂彫篆亲以御笔选其平淡者得八聮句云夙驾都门晓凉风苑树秋秋声和暮角膏雨逐行轩置酒军中乐闻笳塞上情関揄渐落边鸿度劝到刘郎酒十分寒垣古木含秋色祖帐行尘起夕阳汾水泠光摇昼㦸䝉山秋色鎻层楼河朔雪深思爱月并门春煖咏甘棠极目関河髙倚汉顺风鵰鹗逺凌秋圣章谓综曰并门唐时皆将相出领凢之官遣从事以题咏作宠其行多刻诸道宫佛寺纂集编聚乆不闻有是作也后综冩为御选句圗立于晋祠王化基诗送梁助曰文章换桂一枝秀清白传家两弟贫人多诵之天祐中毗陵有慎氏本儒家女三史严灌夫娶之数年无子因拾其过而出焉慎氏慨然登舟晋诗一章为别曰当时心事巳相関雨散云飞一饷间便挂孤㠶从此去不堪重过望夫山灌夫覧而愧乃㽞之唐如意中有女子七歳能诗则天命试之皆应声而就其兄别之而去则天令作诗送兄曰别路人𥘉起离亭叶正飞所嗟人异鴈不作一行㱕丞相刘沆与郷人尹鑑少同塲屋丞相旣大拜尹方以恩榜得官公以诗送还曰少年相欵老相乡举虽同遇不同我已位登三事后公方名列五刑中荣登莫计名髙下宦逹湏由善始终若到郷関人见问为言归思满秋风内侍裴愈字益之作诗送鲁秀才南逰诗云东呉山水家家月西椘江声浦浦风又闻蝉云杨桞影踈秋霁两梧桐叶坠夕阳天唐子方以言事谪冝春监酒待制李师中作诗赠别曰孤忠自许衆不与独立敢言人所难去国一身轻似叶髙名千古重扵山并㳺英俊颜何厚已死奸䛕骨尚寒天意若爲宗社计肯教夫子不生还徐铉仕宦海州蒯亮爲録事叅军多与徃还未几亮受代徐饯之诗曰昔年闻有蒯先生二十年来道不行抵掌曽谈天下事折腰尤忤俗人情老还上国风光簿贫里归装结束轻迁客临流重惆怅晚风黄叶满孤城武元衡罢相出镇西蜀栁公绰与裴度俱爲判官公绰先度入爲吏部郎中度有诗饯别云两人同日事征西今日公先捧紫泥景祐末元昊叛夏郑公出镇长安梅昌言送诗云亚夫金皷从天落韩信旌旗背水陈是时士大夫诗甚多郑公独刻昌言诗于䂖临川杨智坚嗜学居贫妻厌其饘藿不足求离智坚以诗送之曰平生业在负琹诗头上而今有二丝渔父尚知溪谷暗山妻不信岀身迟荆钗任意撩新鬂鵉镜从他学画眉今日便同行路客相正是下山时妻持诣州颜鲁公为内使杖其妻而令嫁自后莫有弃其夫者崔涯别其妻诗曰陇上流泉陇下分断肠鸣咽不堪闻姮娥一入宫中去巫崃千秋空白云申国长公主为尼掖庭随岀者二十余人诏两禁送至寺赐斋传㫖令各赋诗惟陈文僖公彭乔年诗尚有记者云尽出花钿散宝津云鬟齐剪向残春因惊风烛难晋世遂作莲池不染身贝叶乍翻疑轴锦𣑽音𥘉学误梁尘从兹艶质成空后湘浦都无觧珮人都下好事者以鹧鸪天歌之朱昻字㪯之扬歴清贵二十年晚为工部侍郎恳求㱕荆南踰年方允时方剧暑㤙㫖曲晋许秋凉始行呉淑赠行诗云汉殿夜凉𥘉阁笔渚宫秋晚得悬车钖宴玊津园中传㫖令赋诗为送李维承旨云清朝纳禄尤强健白首还家正太平陈文惠云部吏百御通爵里从兵千骑过荆门弟恊亦同时隐皆享眉寿谓之渚宫二踈武公干常事蒯希逸十余歳异常勤干洎希逸擢第干辞㱕以亲在养父坚晋不住以诗送之其略云山险不曾离马后酒醒长见在床前张乖崖在蜀州有録事叅军老病㾱事公曰胡不归明日叅军求去且以诗㽞别其略云秋光都似宦情簿山色不如㱕兴浓公惊曰同僚有诗人而吾不知晋而荐之元祐中老人守颍有路都曹者以小疾求致仕老人诵此诗以留之不可乃採前人之意作诗送之曰淮光酿山色先作㱕意浓恨无乖崖公一洗芥蔕匈张不疑帅鼎文莹徃谒后帅辰又谒之旣别慨然以二诗赠行曰忆昔荆门屡过从当时心巳意冥鸿渚宫禅伯唐斉巳淮甸诗豪宋惠崇老格踈闲松倚润清谈潇洒坐生风使君不见髙僧事莫把名叅伎术中又云碧嶂孤云苒苒㱕觧携情绪异尝时余生岁月能多少此别应难问后期狄焕送人逰卲云春江正渺渺送别两依依烟里掉将逺渡头人未㱕渔家侵叠浪岛树挂残晖况入湖湘路那堪花乱飞元豊三年苏子由谪官筠州张安道口占一絶送之云因嗟萍梗才名客自叹匏瓜老病身一榻从兹还倚壁不知重扫是何人巳而涕下东坡云安道平生未尝出涕向人王崇拯字拯之与先君同在熈河先君自熈河入京相别扵中涂送先君云渭城杨栁巳青青强住行人听渭城不问使车㱕路逺且従墫酒满杯倾相洮塞休兵后此去秦州照眼明若立螭头借前箸且教充囯事春耕先君诵扵昊卿丞相縁此知名扵朝庭洪驹父有诗送余赴官河内末云眼中人物东西尽肺病京华故倦㳺潘邠老每诵而喜之李希声亦有诗送余云散尽平生眼中客煖风晴日闭门居可以相上下也是时绍圣改元之二月李群玊好吹笙常使家僮吹之又善急就草性喜食鵞及授校书卽东㱕故里卢肇送诗云妙吹应谐鳯工书定得鵞干祐三年宣政殿试贤良方正直言极諌科下一十人登科其后牛僧孺等四人皆相次拜相先是白居易在翰林日为考覆官其后僧孺罢相出镇扬州居易在洛中有诗送曰北阙上东京风光十六程坐移丞相阁春入广陵城红斾拥双节白髭无一茎万人周路看百吏立班迎阃外君珍重樽前我亦荣何湏身自得将相是门生㒒去岁钱塘十六年而又来㽞二年乃去平生自斍出处老少相似乐天虽才名相逺而安分寡求亦庶㡬焉二月六日来别南北山惠净上人以天竺丑石见赠乃作絶句三首以全乐天之好曰当年衫髩两青青强说重临刷别情衰发只今无可白故应相对话来生其二曰出处依希似乐天敢将衰杇校前贤便从洛社休官去犹有闲居二十年其三曰在郡依前六百日山中不记㡬囬来还将天竺一峰去欲把云根到处栽唐节度使薛嵩有人献小鬟十三歳左右手俱有纹隐若红线因号为红线十九年方辞嵩去不可晋乃饯别请坐客冷潮阳作诗曰采菱歌罢木兰舟送客魂消百尺楼还似洛妃乗雾去碧云无际水长流江淮间有妓徐月英作诗送人曰惆怅人间万事违两人同去一人㱕生憎平望亭前月忍照鸳鸯相背飞韦相皐昔逰江夏止扵姜使君之馆姜氏子宝有小青衣曰玊簘才十歳常令侍韦姜入関家属不行韦乃易居头陀寺荆宝遣玊簘往来年稍长乃与韦欢后为㢘使陈常侍发遣㱕舟人趣行乃以书别荆宝荆宝与玊簘同至相约曰逺不踰六七年当取玊簘㱕因晋玊簘指环一枚并诗曰黄雀啣来巳数春别时㽞解赠佳人长江不见双鱼至为遣相思夣入秦李讷尚书夜登越城楼闻歌曰鴈门山上鴈𥘉飞其声激切公召至乃去籍之妓盛小丛也梁园供奉南不嫌女甥所唱者乃不嫌昔所授也崔元范自幕府拜侍御史饯扵鑑湖光候亭命小丛歌饯坐客各赋诗送之李尚书曰绣衣奔命去情多南国佳人歛翠娥曽向教坊听国乐为公重唱盛丛歌崔御史曰羊公晋宴岘山亭洛浦髙歌午夜清独向拍䑓爲老使可怜林木响余声扬判官曰燕赵能歌有几人落花囬雪似含嚬声随衘史西归去谁伴文翁过九春彦升曰莲府才爲緑水賔忽乗马入咸秦爲公唱作西河调日暮偏伤去住人卢业支使曰何郎戴豸别贤侯更吐歌珠宴庾楼莫道江南不同醉即陪舟楫上京㳺举子髙湘曰谢安春渚饯名卿千里仁风一扇清歌黛惨时方酩酊不知公子重飞觥卢溵处士曰乌䑓上客紫髯公共捧天书静鑑中桃叶不湏歌白䇡耶溪日暮起樵风崔下句云独向柏䑓爲老吏皆曰御史即其任也何老扵柏䑓衆请改之崔曰某但止扵此任寕望九迁乎是年秋鞫狱谯中而卒是终扵柏䑓之任也刘梦得送人下第诗云今此卜行日髙堂应梦㱕莫将和氏泪滴向老菜衣又有诗云新诗一聮出白发数茎生诗话总龟卷之四十一增修诗话总龟后集后卷四十一百家诗话緫龟后集卷之四十一歌咏门熈寕间奉诏定蜀楚秦民三家所献书得一弊𥿄所书花蕋夫人诗三十二首乃夫人亲笔而辞甚竒与王建宫词无异自唐至今诵者不絶口而此独遗弃不见取前受诏定三家书者又斥去之甚可惜也谨令缮冩入三舘而归口诵数篇于丞相安石明日与中书语及之而王珪冯京愿传其本于是盛行于世夫人伪蜀孟昶侍人事具国史苕溪渔隐曰余阅此词如龙池九曲逺相通杨柳丝牵两岸风长似江南好风景画船来徃碧波中黎园弟子簇池头小乐携来候宴逰试炙银笙先按拍海棠花下合梁州月头支给买花钱满殿宫人近数千遇着唱名多不语含羞走过御床前内人追逐採莲时惊起沙鸥两岸飞兰把来齐拍水并船相閗罗衣厨舡进食簇时新侍坐无非列近臣日午殿头先索脍隔芲催唤打渔人皆清婉可喜花蕋又别有逸诗六十六篇有近世好事者旋加搜索续之篇次无伦语意与前诗相类者极少诚爲乱真矣聊摘其一二云罗衫玉帯最风流斜揷银箆慢褁头闲向殿前骑御马掉鞭横过小红楼春日龙池小宴开岸边亭子号流杯沉檀刻作神仙女对捧金盃水上来周世宗时陶尚书谷奉使江南韩熈载遣家妓奉盥匜及且有书谢畧云巫山之䴡质𥘉临霞侵鸟道洛浦之妖姿自至月满鸿沟举朝不能㑹其辞熈载因召家讯之云是夕忽当浣濯焉唐髙宗燕群臣赏双头牡丹诗上官昭容一聮云势如连壁友情若臭兰人计之必一英竒女子也东坡后集有题织锦圗上回文其一云春晚落芲余碧草夜凉低月半枯桐人随逺马边城暮雨映踈帘绣阁空其二云红手素丝千字锦故人新曲九囬肠风吹絮雪愁萦骨泪洒缣书恨见郎其三云羞㸔一首囬文锦锦似文君别恨深头白自吟悲赋客断絃愁是㫁弦琴淮海集载东坡䟦云余少时见一江本其后有人题诗十余首皆竒絶今记其三首然则此诗非东坡所作也少㳺又云子瞻记江南所题诗本不全余尝见之记其五絶今以𥙷子瞻之遗即丛话前集所载囬文诗五首是也世以爲少㳺所作亦非也苏蕙织锦囬文诗所传旧矣故少常沈公复传其画繇是若兰之才益着然其诗囬旋书之读者唯晓外绕七言至其中方则漫弗可考矣若沈公之博古亦谓辞句脱读不成文殊不知此诗织成本五色相宣因以别三四五七言之异后人流传不复施采故迷其句读非辞句之脱畧也政和𥘉予在洛阳于王晋玉许得唐程士南效此并申諴之释而后暁然是诗𥘉不舛脱盖沈公未尝见此本耳然申諴所释但依士南之设色其七言数火其色反黄四言数金其色反緑扵五行为弗类意苏氏诗圗之色为不耳今因冠诗于画遂别而正之三四五七言之诗各随其所行而爲之色观者见其色则诗之言数可知巳至扵士南之文旣有释者则赋采自从其旧而并録扵其首云载璇玑圗序云前秦安南将军窦滔有宠姬赵阳䑓歌舞之妙无出其右滔置之别所妻苏知之求而获焉苦加挞辱滔深恨之阳䑓又专伺苏之短谗毁交至滔益忿苏氏年二十一滔镇㐮阳与阳䑓之任絶苏氏之音问苏悔恨自伤因织锦囬文题诗二百余首计八百余字縦横反覆皆爲文章名曰璇玑圗遣苍头赍至㐮阳滔覧锦字感其妙絶因送阳䑓之関中而具车从迎苏氏㤙好愈重苕溪渔隐曰王初寮有点綘唇一词送韩済之归㐮阳云岘首亭空劝君休堕羊碑泪宦逰如寄且伴仙翁醉说与鲛人莫觧江皐珮将归思晕红萦翠䄂织囬文字𥘉寮用事以其汉上故然扵送人之词似难用也南齐杨侃性豪侈舞人张静婉腰围一尺六寸能掌上舞唐人作杨柳枝辞曰认得杨静婉腰后人却除家字只使杨静婉悞矣李太白云子夜呉歌动君心李义山云莺有子夜歌晋有子夜女善歌非当时可及也古今诗人咏媍人者多以歌舞爲称梁元帝妓应令诗云歌清随涧响舞影向池生刘孝绰㸔妓诗云燕姬臻妙舞郑女爱清歌北齐䔥放冬夜对妓诗云歌还团扇后舞出妓行前弘执恭观妓诗云学舞俱回雪分歌共落尘陈隂铿侯司空宅咏妓诗云莺啼歌扇后芲落舞衫前陈刘删亦云山边歌两日池上舞前溪庾信赵王㸔妓诗緑珠歌扇薄飞燕舞衫长江捴㸔妓诗云并歌时转黛息舞暂分香隋卢思道夜闻隣妓诗怨歌声易断妙舞态难収陈元璪春园听妓诗云红树摇歌扇緑珠飘舞衣释法宣观诗云舞䄂风前㪯歌声扇后娇王勣咏妓诗云早时歌扇薄今曰舞衫长刘希夷春日闺人诗云池月怜歌扇山云爱舞衣以歌对舞者七以歌扇对舞衣者亦七虽相縁以起然详味之自有工拙也杜子羙取以爲艶曲云江清歌扇㡳野旷舞衣前緑珠井在白州双角山下昔梁氏之女有容貌石季伦爲交趾採访使以真珠三斛买之梁氏之居旧井存焉耆老云汲饮此井者诞女必多羙里闾以羙色无益扵是遂以巨石填之苕溪渔隐曰山谷诗云欲买娉婷供煮茗我无一斛明月珠用此事也石季伦王明君辞云延我以穹庐加我阏氏名阏氏单于妻也上乌前下章移切前汉匃奴传曰冐顿后有爱阏氏生少子颜注阏氏匈奴皇后号刘贡父云匈奴单于号其妻爲阏氏耳颜便以皇后觧之大俚俗也西河旧事云失我祁连岭使我六畜不蕃息失我焉支山使我媍人无颜色盖北方有焉支山山多红蓝北人採其芲染绯取其英鲜者作烟脂媍人粧时用此颜色殊鲜明可爱匈奴名妻阏氏言可爱如胭脂也钱昭度作王昭君诗云阏氏才闻易妾名帰期长似俟河清则误读氏字爲姓氏之氏矣古今辞人作明妃辞曲多矣意皆一律惟吕居仁独不蹈袭其诗云人生在相合不论胡与秦但取眼前好莫言长苦辛君㸔轻薄児何殊胡地人韩子苍题昭君圗诗寄语双鬟负薪女炙面谨勿轻离家余考唐逸士传云昭君至今生女必炙其面白乐天诗至今村女面烧灼成瘢痕乃知炙面之事楽天已先道之也汉书竟寕元年唿韩邪来朝言愿壻汉氏元帝以后宫良家子王昭君字嫱妃之生一子株累立复妻之生二女至范晔书始言入宫乆不见御积怨因掖庭令请行单于临辞大㑹昭君丰容靓饰頋影徘徊竦动左右帝惊悔欲复晋而重失信夷狄然晔不言唿韩邪愿壻而言赐以宫女又言字昭君生二子与前书皆不合其言不愿妻其子而诏使从胡俗此自乌孙公主非昭君也西京杂记又言元帝使画工圗宫人皆赂画工而昭君独不赂乃悪圗之旣行遂诛毛延夀琴操之按又言本齐国王穣女端正闲䴡未尝窥㸔门户穰以其异人求之不与年十七进之帝以地逺不幸欲赐单于羙人嫱对使者越席请徃后不愿妻其子吞药而卒盖其事杂出无所攷正自信史书尚不同况传记乎要之琴操朂牴牾矣按昭君南郡人今秭归县有昭君村村人生女必灼艾炙其面虑以色选故也昭君卒匈奴谓之青塜晋以文王讳昭号明妃云百家诗话緫龟后集卷之四十一增修诗话总龟增修诗话总龟前卷四十二增修诗诂总龟卷之四十二怨嗟门王元之精扵四六同时在玉堂而大拜者元之启贺曰三神山上曽陪鹤驾之㳺六学之中空有渔翁之叹以白乐天尝有诗云元和六学士五相一渔翁怨妇不知其姓旣笄受币扵姨兄马生父没継母渝其约改适母之族兄老而猥悪居官纳贿以罪犯为五羊民掾舟过英州庸良醉卧妇因题三絶扵驲亭𥘉与马絶马作诗贻媍人曰急水浮花入乱流浓云遮月暗西楼风流忿恨知多少但㸔青春已白头妇荅诗曰金丸打折鹣禽翼利刃偏伤连理枝自古一床无两好如今方信昔人词题驲亭曰情若分满归故国梦随瘴月过梅峰谁将此骨埋烟陇寂寞魂㳺山雾中高蟾累举不第有诗云月桂数条榰白日天门㡬扇鎻明时阳春发处无根蔕慿仗东风次第吹怨而切又下第上王司马侍郎诗云天上碧桃和露种日边红杏倚云栽芙蓉生在秋江上独向秋风怨未开人颇怜其意明年李昭知举遂擢第王元之以尼道安事谪黄州盖爲卢崖州所譛也有诗云敢向台堦问罪名后有以事贬黄州者有诗云魏䏻下靣㸔花衘魏䏻以军功黄州刺史陈羽有诗百余首古意一篇集中所无其词云十三学绣罗衣裳自怜红䄂闻馨香人言此是嫁时服含笑不刺双鸳鸯郎年十九髭未生拜官天下闻声名车马骈阗贺门舘自然不失爲公卿是时妾家尤未贫兄弟出入双车轮繁华全盛两相敌与郎年少为婚姻郎家居近御沟水豪门客尽蹑珠履彫酒噐常不干晓入中厨妾先𧺫姑嫜严肃有䂓矩小娘娇意难取朝叅暮拜白玉堂绣衣着尽黄金缕妾貌渐衰郎渐薄时时强笑意索寞知郎本来无歳寒㡬回掩泪㸔花落妾年四十丝满头郎未五十封公㑦男儿全盛日忘旧银床羽帐空飕飗庭花红遍蝴蝶飞㸔郎佩玉下朝时归来略略不相顾却令侍婢生光辉郎恨媍人易衰老妾亦恨深不忍道㸔郎强徤䏻㡬时年过六十还枯藁陜郊有唐昭宗诗曰何处有英雄迎归大内中又曰纥干山头冻杀雀何不飞去生处乐读之令人变色昭宗在河东作菩萨蛮云登楼延望秦宫殿茫茫不见双飞燕渭水一条流千山与万丘野烟生碧树陌上行人去何处有英雄迎归大内中今云诗未知孰是南唐元宗优待藩邸旧僚冯延已自元帅府书记至中书侍郎遂相时论以爲非才江文蔚因其弟延鲁福州亡败请徔退削乃出抚州秩满还朝因赴内宴进诗曰青楼呵监应相笑书记登坛又却囘韩渥天复中车驾幸鳯翔渥以扈从功反正𥘉昭宗面许渥为相渥奏云运契中兴冝复用重徳镇风俗因荐右仆射赵崇时梁祖在京驰入请见具言崇长短昭宗曰赵崇是韩渥所荐渥时在侧梁祖叱之三奏曰臣不敢与大臣争渥寻出闽中渥有诗曰手风慵展八行书眼暗休㸔九局啚窓里日光飞野马按头筠𬋩长蒲芦谋身拙爲安虵足报国危曽捋虎须举世可能无黙识未知谁拟试齐竽孙定字至光涪州犬戎之族子长于储定数举矣而储方就贡或访于定定谑曰十三仪表堂堂好箇将军何湏以科第为意储颇衘之后储贵逹未尝言定长短晚年䘮志放意酒盃景福二年下第逰京西出开逺门醉中作诗曰行行沅血洒尘襟事逐东流渭水深私跨蹇馿风尚紧静投孤店日方沉一枝犹挂东堂夣千里空驰北巷心明月悲歌又前去满城烟树噪春禽玉阶怨李词云玉阶生白露夜乆侵罗袜却下水晶帘玲珑望秋月长相思诗云悠悠我思又曰靡日不思苏子卿诗云生当复来归死当长相思生别离楚词曰悲莫悲于生别离古诗云行行重行行与君生别离相去万余里各在天一涯怨歌行李白亦有此作一作长安见内人出嫁令予代爲怨歌行其词曰十五入汉宫花颜笑春红君王选玉色侍寝金屏中荐枕娇多月卷衣恋春风寕知赵飞燕夺宠恨无穷沉忧䏻伤人緑髩成霜蓬一朝不得意世事徒爲空鹔鹴换羙酒群衣罢雕笼临寒不忍言爲君奏丝桐肠㫁声已絶悲心夜忡忡独不见李白云白马谁家子黄尘边塞児天山三丈雪岂是逺行时春蕙忽秋草莎鸡鸣曲池风催寒梭响月入霜闺悲忆与君别年种桃齐娥眉桃今百余尺花落成枯枝终然独不见流泪空自知白头吟相如将聘茂陵女为妻文君作白头吟以自絶相如乃止故李白辞云头上玉燕钗是妾嫁时物赠君表相思罗䄂幸时拂莫卷龙须席从他生网丝且留琥珀枕还有夣来时此最爲警䇿藁砧藁砧今何在藁砧砆也问夫何处山上复有山重山爲岀字言夫已岀何当大刀头刀头有环问何当来还破镜飞上天言月半当来也七哀诗曹子建释诗者谓病而哀义而哀感而哀悲而哀耳目闻见而哀口叹而哀鼻酸而哀也巴东三崃歌三山崃七百里两㟁连山略无阙处重巖叠嶂隐蔽天日自非亭午夜分不见日月其渔父歌曰巴东三崃巫崃长猿啼声苦泪沾裳别鹤操髙陵牧子作也娶妻五年而无子父兄爲之改娶妻闻之中夜𧺫倚户而悲嘨牧子闻之怆然而歌曰将乖比翼隔夭端山川悠逺路漫漫揽衣不寝食不飡后人因爲乐章焉刘子仪与夏英公同在翰林子仪素爲先逹章献临朝子仪主文在贡院闻英公爲枢宻副使意颇不平作堠子诗曰空呈厚貌临官道更有人从捷径过周总福州人天禧二年因事逰京师值诏下奔郷荐不及有故人在谯郡守官遂往投之倚爲拔觧之地而国家申严条约不许寄籍郡有司吏周吉者颇殖涯产捴遂拜爲父吉欣然纳之齿于诸子三代名讳亦徔而更焉或人问吉则对以此子当年与母氏俱斥近始归捴亦以是对秋预荐未几逹于郷父乃驰诗一絶寄之遂不敢南㱕因此惭恨而卒诗曰文章不及林洪范徳行全亐李坦然若拜他人爲父母直湏焚却蓼莪萹名族重京官而䡖外任故杨汝士建莭后诗云抛却弓刀上砌䑓上方楼殿倚云开山僧见我衣裳窄知道新徔戦地来又云如今老去骑官马羞向関中道姓杨杨行敏出使驲骑到剑州郡将䡖忽慊恨尤甚题诗扵冬青馆云驽骀嘶呌知无㝎骐骥低垂自有心山上髙松溪畔竹清风才动是知音又云杜䳌花里杜䳌啼浅紫深红更傍溪迟日霁光捜客思暁来山路恨如迷张又新郎中与杨䖍州友善杨妻李氏即鄘相之女有徳无色杨未尝介意张尝语扬曰我少年擅羙名不复仕宦惟得羙室平生足矣旣成婚殊失所望乃作牡丹诗云牡丹一朶直千金将为従来色最深今日满园开似雪一生辜负看花心唐女真蕙兰有才思咸通中为李亿𥙷阙侍婢爱衰后隶咸冝观为女道士有怨李诗曰易求无价宝难买有情郎又有云蕙兰消歇归春圃杨栁东西绊客舟杨氏为宋齐丘闭于泰州永宁宫有诗曰江南江北旧家郷六十年来夣一场呉苑楼䑓皆冷落广陵宫阙亦凄凉云凝逺岫愁千片雨打孤舟泪两行兄弟四人三百口不堪端坐更思量戴衢乆不第尝夜吟曰优优东西南北情何人于此悟浮生还縁无月春风夜暂得独闻流水声又云坐落千门日吟残午夜灯郑还古爲河中从事爲同院所诽谤贬吉州掾道中爲望思䑓诗云谗语䏻令骨肉离姦情难测事堪悲何因掘得江充骨捣作㣲尘祭望思又云吉州新置掾驰驲到条山薏苡殊非谤羊肠未是艰自惭多白发争敢竞朱颜苦有前生债今朝不懊还卢群玉落托江湖不第縦情诗酒有诗曰酒㵼银瓶到底清夜深丝竹鳯凰鸣红粧醉起一花落更引春风无限情又投卢尚书诗曰无力不任为走役有文安敢滞清平从来若把耕桒定免恃彫䖝悞此生李山甫咸通中不第后流落河朔为乐彦正从事尝有薄怨执政曰劝君不用夸头角夣里输羸捴未知郎中自瓜州宣事囬进合欢水果一噐炀帝以一双令小黄门驰赐绛仙马急揺觧绛仙拜赐泫然因附红牋小简进诗云驲骑传双果君王宠念深寕知辞帝里无复合欢心炀帝省之不悦顾黄门黄门惧拜而言意乃觧张安道举进士再失意而作歌曰休休归去休清风钓艇明月酒楼公不见㓂相丁相雷州崖州休休归去休景祐元年中茂材异等后又中贤良方正杜牧舎人罢任浙西郡道中有诗曰镜中丝鬂悲来惯衣上尘痕拂渐难惆怅江湖钓鱼手却遮西日向长安与杜甫齐名时号大小杜唐文宗大和九年诛王涯郑注后仇士良秉权或登临㳺幸徃徃独语左右莫敢进问因题诗曰辇路生秋草上林芲满枝慿髙何限意无复侍臣知增脩诗话总龟卷之四十二增修诗话总龟后集后卷四十二集一百家诗话总龟后集卷之四十二鬼神门昔年陈州有女妖自云孔大娘能昏夜扵鼓腔中与人语言尤知未来事时晏元宪守陈方制小辞一阕脩改未定而孔大娘已能歌之矣亦可怪也长安慈㤙寺有数女仙夜逰题诗云黄子陂头有月明强踏华筵到晓行烟波山色翠黛横折得落花逺恨生化爲白鹤飞去明夜又题一首湖水团团夜如镜碧树红芲相掩映北斗䦨干移晓柄有似佳期常不定亦婉约可爱请紫姑神大抵能作诗然不甚过人旧传一士人家请之旣降偶书院中子弟作雨诗因率尔请赋顷刻书满𥿄其警句云帘卷滕王阁盆翻白帝城诚可喜也云斋广録载司马槱官于钱塘梦苏小小歌蝶恋芲词一阕其词颇佳词云妾在钱塘江上住芲开芲落不记流年度燕子却㗸春色去黄昏几度消消雨蝉鬂犀梳云欲吐檀板新声唱彻黄金缕酒醒梦回无覔処凄凉明月生秋圃鲁直记江亭鬼所题词有泪眼不曾晴之句余以此鬼剽东坡乐章有秋雨晴时泪不晴之语东坡记秦少㳺言寳应民有嫁娶㑹客者酒半客一人径赴水曰有媍人以诗招我诗云长桥直下有兰舟破月冲烟任意逰金玉满堂何所用争如年少去来休余读张君房脞说进士谢朏寓居宝应晚至县桥忽见女郎自舟中出曰某楚小陂也可见访舟中懐中出诗二首其一云画桥直下是兰舟破月冲烟任意逰金玉满堂无用处早随年少去来休其二云妾貌君才两不常君今休苦更思商児家自有清溪水饮着方知气味长前篇与少㳺所言不同者𢾗字更有二首爲异至谓寳应亦同君房着脞说在真庙时不应东坡少㳺之忘也余读江南録丘孟阳有赋名尝梦一官人延入一第中具饮其旁几上有书一卷孟阳展读谓曰斯乃吾所述赋藁何至兹乎其人曰昔公焚之时吾得之矣孟阳因就求之荅曰它日若至衡山必当奉还后官至衡州茶陵令乞致仕卒于衡州今世焚故书必毁而燔之盖可信也吕申公夷蕳尝通判蜀中忘其郡名𪠘宇中素有鬼物号榆老姑乃榆木精其状一老丑妇常出厨间与群婢相偶或时不见家人见之乆亦不以爲怪公唿问之即下堦拜之云妾在宅曰乆虽非人然不为祸公亦置而不问常谓公他日必大贵一日忽懐妊群婢戯之自言非乆当产遂月余忽不见出云巳产矣请视之后园榆木西南生大赘乃是视之果然东坡记徐州通判李绹有子年十七八不善作诗忽咏落芲云流水难穷目斜阳易断肠谁同砑光㡌一曲舞山香人惊问之若有物慿者云是谢中舎问其砑光㡌事自云西王母宴群仙有舞者戴砑光㡌㡌上簮芲舞山香一曲未终花皆落去余读唐羯皷録汝阳王琎明皇爱之乃随逰幸琎常戴砑绡㡌子打曲上有摘红槿芲一朶置之㡌上遂奏舞山香一曲芲不落坠上笑此事与前极相类陈甲为成都守李西羙璆舘客舎于治事堂东偏之双竹斋绍㒷二十一年四月西羙浣花囬得疾旬日间甲巳寝闻堂上妇人语笑声即起映门窥观有女子十余皆少艾有容色而衣结束颇与世俗异或坐或立或歩庭中甲犹疑其为帅家人以主人翁病辄出但怪其多也顷之一人曰中夜无以为乐盍赋诗乎即口占曰晚雨帘纎梅子黄晚云卷雨月侵廊隂把酒不成饮识着无情更断肠一人应声荅之曰旧时衣服尽云霞不到迎仙不是家今日楼䑓浑不识祗因古木记宣华余人方缀思甲味其诗语不类人方悟为鬼物忽寂无所见后以语蜀郡父老皆云孟氏有囯时尝造宣华殿扵摩诃池上今郡堂乃其故趾所见之鬼妾云西羙病遂不起鲁直自黔安出崃登荆州江亭柱间有词曰帘卷曲䦨独倚江展暮天无际泪眼不曽晴家在呉头楚尾数点雪花乱委扑漉沙鸥惊起诗句始成时没入苍烟丛里鲁直读之悽然曰似爲予发也不知何人所作所题笔势妍软欹斜类女子而有眼泪不曾晴之句不然则是鬼诗也是夕有女子絶艶梦于鲁直曰我家豫章呉城山附客舟至此堕水死不得归登江亭有感而作不意公能识之鲁直惊寤谓所亲曰此必呉城小龙女也长安南山下一书生作小圃莳花木一日有金犊车从数女奴皆艶䴡下饮于庭邀生同坐甚欵洽将别出小碧牋题诗曰相思无路莫相思风里杨花一片时惆怅深闺独归处晓莺啼断緑杨枝张磪尝㳺霅上白苹洲见碧衣女子携手吟咏一篇云碧水色堪染白莲香正浓分飞俱有恨此别㡬时逢藕隐玲珑玉花蔵缥缈容何当假双翼声影暂相从确逐之化爲翡翠飞去番禺郑仆射尝㳺湘中宿于驲楼夜遇女子诵诗云红树醉秋色碧溪弹夜弦佳期不可再风雨杳如年顷刻不见明月清风良宵㑹同星河易翻欢娯不终緑墫翠杓为君斟酌今时不饮何时欢乐此广记所载鬼诗也山谷云当是鬼中曹子建所作翰林苏公以为然又一篇云玉户金缸愿陪君王邯郸宫中金石丝簧郑女卫姬左右成行纨绮缤纷翠眉红粧王欢转盻为王歌舞愿得君欢长无灾苦苏公以爲邯郸宫中金石丝簧此两句不惟人少作而知之者亦极难得耳醉中爲余书此张文潜见坡谷论说鬼诗忽曰旧时鬼作人语如今人作鬼语二公大笑东坡作䖍州八境诗曰山中木客觧吟诗十道四番志记䖍州上洛山有木客鬼与人交甚信未尝言能作诗也后得续法帖记木客诗云酒尽君莫沽壷倾我当发城市多嚣尘还山弄明月方知得句之因徐铉谓鄱阳山中有木客自言秦时造阿房宫采木者岂铉未尝见十道四番志也春草萋萋春水緑野棠开尽飘香玉绣岭宫前白发人犹唱开元太平曲忽然湖上片云飞不觉舟中雨衣折得荷浑忘却空将荷叶盖头归浦口潮来𥘉渺漫莲舟溶漾采花难芳心不惬空帰去㑹待潮囬再摘㸔爷娘送我青枫根不记青枫几廽落当时手刺衣上花今日爲灰不堪着惆怅金泥扑蝶裙春来犹见伴行云不教布施刚晋得恰似知逢李少君卜得上崃曰秋江风浪多巴陵一夜雨肠断木兰歌余与鲁直夀朋天㑹于伯时斋舎此一卷皆仙鬼所作或梦中所作也又记太平广记中有人爲鬼物所引入墟墓皆华屋洞户忽爲刼墓者所惊出遂失所见但云芫芲半落松风晚清吾毎爱此两句酉阳杂爼载鬼诗两篇山谷喜道之其一曰长安女児踏春阳无处春阳不断肠舞䄂弓弯浑忘却娥眉空带九秋霜其二曰流水㳙㳙芹弩芽织鸟双飞客还家荒村无人作寒食殡宫空对棠梨花李真言字希古尝梦至一宫殿有数百妓抛毬人唱一诗觉而记三首云侍宴黄昏未肯休玉堦夜色月如流朝来自觉承㤙最笑倩旁人认绣毬隋家宫殿鎻清秋曽见婵姢飏绣毬金钥玉簘俱寂寂一天明月照髙楼堪恨隋家㡬帝王舞腰挼尽绣鸳鸯如今重到抛毬处不是金炉旧曰香今古诗话中载此诗只有二首不及此详俻故尽録之百家诗话緫龟卷之四十二增修诗话总龟增修诗话总龟前卷四十三増修诗话总龟卷之四十三伤悼门雷有终自平蜀后人爲立祠又尝以私财犒士贫不能足贷钱以给比捐舘舎时尚欠三万缗章圣特出内帑钱偿之故魏仲先悼有终诗曰圣代贤臣䘮何人不惨颜新祠民祭祀旧债帝填还簿尘侵暗铭旌涙洒班功名谁可継勑向家山杜子羙自蜀走湘椘卒扵耒阳时人谓以牛䏑白酒胀饮而死则非也僧绍贠诗曰贤人失志古来有牛䏑因伤是也无耒阳宰诗曰诗名天寳大骨塟耒阳空耒阳有子羙坟时人谓聂令空堆士也唐人诗曰一夜耒江雨百年工部坟北虏多有文籍亦以文雅相尚王矩为工部郎中本燕人为虏将邪律志其名堂书记常徔其出入邪律兄及其兄之子太平兴国中戦没扵大郡后邪律经旧戦処覧其遗迹作诗矩记其两句云父子尽徔虵阵没弟兄空望鴈门悲徐寅兴化军莆田人以祕书省正字归老鄊里旣死莭度使王延賔以诗哭之曰延夀溪头叹逝波古今人事半销磨昔除正字今何在所谓人生能几何延夀溪寅所居也李逺体物縁情皆尽臻妙尝有赠筝妓伍卿诗云䡖䡖没后更无筝玉腕红纱到伍卿坐客满筵都不语一行哀鴈十三声咏鸳鸯云鸳鸯离别伤人意似鸳鸯试取夗央㸔多应寸肠故人卢尚书哭李诗云昨日舟还浙水湄今朝丹旐欲何为才收北浦一竿钓未了西斋半局棊洛下已传平子赋临川争冩谢公诗不堪旧里经行处风木潇潇邻笛悲江邻㡬善为诗清淡有古风苏子羙坐进奏院事谪官后死呉中江作诗云郡邸狱冤谁与辨臯桥客死世同悲用事甚精尝有古诗云五十践衰境如我在明年论者谓人莫不用事䏻令事如已出天然浑厚乃可言诗江天资淳雅喜饮酒鼓琴围棋人以酒召之未尝不醉已醉眠人强𧺫饮之亦不辞也或不能归即宿人家啇度风韵陶靖莭之比云江尝通判庐州有酒官善琴以坐务不得出江旦旦就之郡中沙门道士及里畎䏻棋者数人唿与同徃郡人见之习熟因画为圗前列趋道一人骑马青盖其后沙门道士褐衣数人葛巾芒履累累相寻意思䔥散惜时无名手此画不足传后何减稽阮也窦巩工为絶句尝从军有别家诗云自笑儒生着戦𫀆书斋壁上挂弓刀如今便是征人媍好织廻文寄窦韬又悼妓东东一篇云芳菲羙艶不禁风未到春残已坠红惟有侧轮车上铎耳边长似呌东东令狐楚宫人斜诗云唯应四仲祭使者暂悲嗟又白时诗序云自刑部贠外郎出得累歴方镇携挈随逐又有茈菰花芹花诗亦唐贤所罕咏者李郢尝与贾岛僧无可逰岛没长江僧亦返𥘉郢感叹题曰却到京师事事伤恵林归寂贾生亡何人收得文章箧独我来经苔藓房一命未沾为逐客万縁𥘉尽别空王䔥消竹坞斜阳在叶覆闲堦雪拥墻孟郊卒韩吏部作志谥曰正耀先生贾岛哭之诗曰身没声名在多应万古传寡妻无子息破宅带林泉冢近登山道诗随过海舡故人相吊处斜日下寒天荒凉城南奉先寺后宫羙人棺葬此角楼相望髙起坟草间柏下多石人秩卑焚骨不作冢青石浮屠唱丘壠家家坟上作享亭朱门相向无人声树头土枭作人语月黒风悲鬼揺树宫中飬女作子孙年年犊车来作主废后陵园官道侧家破无人扫陵域官家歳给半千钱街头买饼作寒食此张文潜题奉先寺诗晁以道尝与江子之言文潜近来诗不堪好子之因诵此诗以对以道云莫不是文潜诗否洪驹父有过李公择尚书墓一萹其间云鹿埸兔迳白画静稻垄松竹青嶂深说者以为大逼老杜邢居实字惇夫年少豪迈所与游皆一时名士方年十四五时尝作明妃引末句云安得壮士霍嫖姚縳取唿韩作编戸诸公多称之旣卒余收什其残章编成一集号曰惇夫自少便多憔悴感慨之意其作秋懐云髙歌感人心心悲将柰何其作枣阳道中诗云有意问山仙此生更来否已而果䘚于汉东惇夫之䘚也山谷以诗哭之云诗到年来更老成江山爲助茟縦横眼㸔白骨埋黄土何况人间父子情盖惇夫与其父歆向也蔡天启亦有诗云人物于今叹渺然孤坟宿艹已生烟日暮行人道傍㑹应逄年少共谈玄其余作者甚衆皆载于呻吟集后邵尭夫之弟名睦者无疾而化前此有重九诗云拟问东篱事东篱事渺茫后果殡于东篱之下故尭夫哭之云自兹明月清风夜䔥索东篱㸔断膓又云断肠东篱何所寻东篱从此事沉沉余于一杂编中见有书邮亭事既不暁其谁作但观其诗有足哀者故载之于此其末云周仲羙不知何许人自言世居亰师父㳺䆠家于成都既而适李氏子侍舅姑䆠㳑上从良人赴金陵幕偶因事弃官入华山有长住之意仲羙即寄身合淝外祖家方求归未得㑹舅遽调任长沙不免共载而南云水茫茫去囯益逺形影相吊洒涕何言因书所懐于壁诗曰爱妾不爱子爲问此何理弃官更弃妻人情寕可已永诀泗之滨遗言空在耳三载无朝昬孤帏泪如洗妇人义从夫一莭誓生死江郷感残春肠断晚烟起西望太华峰不知几千里梅圣俞至寕陵寄余诗云独护慈母䘮泪与河水流河水冬有竭泪泉常在眸彦献持国讥其作诗太早余应之以蓼莪及传咸赠王何二侍郎诗刘洞不知何许人江南国破后题池州一亭云千里长江唯渡马十年养士得何人白乐天去世人以诗吊之曰缀玉聮珠六十年谁教㝠路作诗仙浮云不系名居易造化无为字乐天童子觧吟长恨曲胡児能唱琵琶萹文章已满行人耳一度思卿一怆然韩文公少年受䔥存吏部知赏及自袁州囬入国子祭酒道经江州因㳺庐山过吏部山居知诸子凋零惟二女在焉作诗曰中郎有女能传业伯道无児可保家今日庐山过旧隐空将衰泪对烟霞张祐性酷好太湖石三吴太守多以赠之遗故陆鲁望以诗哭之曰一林石笋散豪家顾况字逋翁暮年有一子字非熊忽暴亡况哀悼不胜乃作诗曰老人䘮爱子日暮涙成血老人年七十不作多时别非熊冥间闻之以情告冥官冥官闵之却令生扵况家三歳能言冥间闻父苦吟求再生事歴厯然长成应举擢第卢延逊哭李郢端公诗曰军门半掩槐花宅每过犹闻哭临声北固暴亡兼在路东都权塟未㱕茔渐穷老㒒慵㸔马着惨佳人暗理筝诗侣酒徒消散尽一塲春夣越王城刘夣淂虎丘山见元㣲之二年过题名怆然有感云浐水送君君不还见君题字虎丘山因知早贵兼才子不得多时在世间又有所嗟二首云庾令楼中𥘉见时武昌春色似腰支相逄相识空如夣为雨为云今不知鄂渚𪷟蒙烟雨㣲女郎魂逐暮云㱕只应长在汉阳渡化作鸳鸯一只飞石守道为国子监直讲天下唿为徂徕先生作庆暦圣徳颂大为时所忌㑹徐贼孔直温叛搜其家有介书坐贬而卒时疑其诈死欲剖棺騐之近臣实死得免永叔以诗哭之曰埋犹不信死终免断其棺扬章安云谁道盖棺人事定是非犹及土中身刘夣得伤友人亡姫诗曰见学琵琶见艺成今来追想倍伤倩捻弦花下呈新曲放拨灯前谢改名大抵好花终易落従来尤物不长生兰䑓夜直衣衾冷雷雨无因入禁城刘得仁出入屋塲三十年卒无所成而逝僧西白以诗弔之曰忽苦为诗来到此氷魂雪魄已难招直教桂子落坟上生得一枝冤始消张祎侍郎有爱姫早亡念之不已犹子为右𥙷阙因其入朝未归为浣溪沙辞置扵机上曰枕帐熏炉隔繍帏二年终日両相思好风明月尔应知天上人间何处去旧欢新夣觉来时黄昏㣲雨画屏垂祎见曰此必阿灰词阿灰𥙷阙小字也钱熈泉南才士也曽作四夷来王赋献太宗爱其才又尝撰三酌酸文世称精絶后亦不逹而故郷人李庆孙以诗吊之曰四夷妙赋无人継三酌酸文举世传诗话唐武宗有才人孟氏尝对武宗泣下作何满子而卒张祐作诗云偶因清唱咏歌频奏入深宫十二春却为一声何满子下泉湏吊孟才人秦国公主薨神考赐挽词曰海阔三山路香轮定不㱕帐深闲翡翠珮冷失珠玑明月晋歌扇残霞散舞衣都门送车反宿艹自春菲暁发城西道灵车望更遥春风寒鲁舘明月断秦簘尘入罗衣暗香随玉篆消芳魂无北渚郍复可爲招又曰庆自天源发恩从国爱深歌钟虽在舘桃李不成春水折空还沁楼髙亦隔秦区区㑹稽市无复献珠人增修诗话总龟卷之四十三增修诗话总龟后集后卷四十三百家诗话总龟后集卷之四十三释氏门坡赠辩才云我比陶令愧公为逺公优时辨才退居未尝出入坡徃见之遂出至风篁岭又云如使北山人求记二老㳺用老杜寄賛上人与子成二老来徃亦风流皆一儒一释也又寄参寥问少㳺失觧云底事秋来不得觧之定中试与问诸天盖刘禹钖和宣上人贺王侍郎放榜后诗云借问至公谁可印支郎天眼定中观不惟兼具儒释又正属科埸事其不泛如此梦得送僧君素云去来皆是道别此不消魂坡云古今正自同岁月何必书此等语皆通彻无碍释氏所谓具眼也端师子始见弄师子者发明心要则以綵帛像其皮时时着之因以爲号秦少游闻其髙道请申座端以手自指曰天上无双月人间只一僧一堂风冷笑千古意分明少游首肯之能诵法华经必得钱五百乃开秩日诵数句即持钱地坐去其缺簿者易之而去好歌渔父词月夕必歌之逹旦有狂僧囬头和尚以左道鼓动流俗士大夫亦安其妄方对丹阳吕公肉食端径至指曰正当与么时如何是佛囬头不能遽对端捶其头推倒乃行又有妖人号不托掘秀州城外地有佛像建塔其上倾城敬信端见堪住曰如何是佛不托拟议端趯之而去章相子厚请升座使余秀老撰䟽叙其事曰推倒囬头趯飜不托七轴之莲经未诵一声之渔父先闻端听僧官宣至此以手揶揄曰止乃引声吟曰本是潇湘一钓客自东自西自南北大衆杂然称善端頋大笑曰我观法王法法王法如是下座钓鱼船上谢三郎双鬂已苍苍莎衣未必清贵不肯换金章汀草畔浦芲旁静鸣桹自来好箇渔父家风一片潇湘金华俞秀老作此篇道人多传之非道意岑寂其语不能如是苕溪渔隐曰传灯録云玄沙福州闽县人姓谢氏㓜好垂钓泛小艇扵南䑓江狎诸渔者年甫三十忽慕出尘乃弃钓艇投芙蓉山训禅师落髪用此事也冷斋夜话谓道潜作诗追法渊明其诗有逼真处曰数声柔橹苍茫外何处江村人夜归又曰隔林彷彿闻机杼知有人家住翠微余细细味之句格故佳但异渊明语岂得谓之逼真䖏若东坡和陶诗前山正可数后骑且勿驱此方是逼真䖏徳洪不善评诗此岂足慿㢤师住天台梅子真旧隐一僧入山迷路问曰和尚在此山多少时也师曰只见四山青又黄又问出山路什么䖏去师曰流水可随去僧归说似塩官塩官令僧去请出山师有偈云摧残枯木倚寒林几度逢春不変心樵客遇之犹不頋郢人那得苦追㝷大寂闻师住山乃令一僧到问曰和尚见马师得箇什么便住此山师云马师向我道即心是佛我便向这里住僧云马师近日佛法又别师云作么生别僧云近日又道非心非佛师云这老汉惑乱人未有了曰任汝非心非佛我只𬋩即心即佛其僧廽㪯似马祖祖云大衆梅子熟也苕溪渔隐曰韩子苍送僧住梅山诗云寺闻岑寂知何许想到千岩万壑开待得梅山梅子熟不辞先寄一枝来用前事也梵志翻着袜人皆道是错乍可刺尔眼不可隐我脚一切衆生颠倒皆类如此乃知梵志是大脩行人也昔茅容季伟田家子尔杀鸡饭其母而以草具饭郭林宗林宗起拜之因劝使就学遂为四海名士此飜着袜法也今人以珍馔奉客以草具奉其亲渉世合义则与已不合义则称亲万世同流皆季伟之罪人也明州妙音僧法渊为人阳狂日饮酒市肆歌笑自如匄钱于人得一钱即欣然以为饮得之多复与道路废疾穷者能言人祸福无不騐人疑其精于术数故号渊三命发言无常及问之掉头不荅惟云去去有䘮之家必徃哭之则送之无贫富皆徃莫测其意人以其狂又号颠僧大觉禅师𥘉住育王开堂僧倔然出问话人莫不窃笑大斍问颠僧是颠了僧僧了颠荅曰大斍是大了觉觉了犬大觉黙然衆皆惊愕一日忽于市相别携酒一壷至郡守宅前㩀地而饮观者千余人酒尽懐中出颂一首欲化去衆皆引声大唿云不可于此遂归妙音趺坐而化颂曰咄咄平生颠蹶欲问临行炉中大雪真相至今存焉蓬州道士贾善翔字鸿举能剧谈善琴嗜酒士大夫喜与之㳺东坡尝过之献书问曰身如芭蕉心如莲花百节踈通万窍玲珑来时一去时八万四千末云鸿举下语贾荅曰老道士这里没许多般数张天觉䟦其后云去时八万四千不知落在那邉若不斩头覔活谁知措大叅禅太白夜懐有句云宴坐寂不动大千入毫发潘佑独坐有句云凝神入混茫万万成虗空予爱二才子吐辞精敏之力等入道深宻之状同合而书之聊资已用近时僧洪觉范颇能诗其题李愬画像云淮隂北面师广武其气岂止吞项羽公得李祐不肯诛便知元济在掌股此诗当与黔安并驱也顷年仆在长沙相从弥年其他诗亦甚佳如云含风广殿闻碁响度日长廊转栁隂颇似文章巨公所作殊不类衲子又善作小词情思婉约似秦少㳺至如仲殊叅寥虽名世皆不能及城外土馒头饀草在城里一人吃一箇莫嫌没滋味巳且为土馒头尚谁食之今改预先着酒浇使教有滋味余在临川景德寺与谢无逸軰升阁得禅月所画十八应真像甚竒而失苐五轴予口占嘲之曰十八声闻觧唾根少丛林汉乱山门不知何䖏罗斋去不见云堂苐五尊明日有女子来拜叙曰児南营兵妻也寡而食素夜梦一僧来言曰我本景德僧因行失队烦相引归寺可乎旣觉而邻家邀饭入其门见壁间有画异僧形像了然梦中所见也时朱世英守临川异之使迎还阁藏之元豊间尝乆旱𥙿陵禁中斋祷甚力一夕梦有僧乗马驰空中口吐云雾旣觉而雨大作翌日中贵人道梦中所见物色于相国寺山门五百罗汉中至苐十三尊略彷彿即迎入内观之正所梦也王丞相禹玉作喜雨诗云良弼为霖辜所望神僧吐雾应精求元叅厚之云仙骥籋云穿仗下佛芲吹雨布天流盖记此事相国寺罗汉本江南李氏时物在庐山东林寺曹翰下江州尽取其城中金帛寳货连百余舟私盗以归无以爲名乃取罗汉毎舟载十许尊献之诏因赐相国寺当时谓之押纲罗汉鲁直使予对句云呵镜云遮月对曰啼粧露㸔花鲁直罪予于诗深刻见骨不务含蓄予竟不晓此论僧寳传觉范所撰也但欲驰骋其文徃徃多失事实至扵作賛又杂以诗句此岂史法示褒贬之意也㢤其诗云行尽湘西十里松到门却立数诸峯崇公事迹无㝷处庭下春泥见虎踪又云庐山殿阁如生成食堂䖏处禅牀折我自三门如冷灰尽日长廊卷风叶又为竒语云如月照衆水波波顿见而月不分如春行万国处䖏同时而春无迹但其才性竞爽见于言语文字间若扵禅门本分事则无之也前軰好称僧悟清鸟归花影动鱼没浪㾗圎以为句意皆新然余读后梁沈君攸临水诗云花落圎纹出风急细流翻乃知鱼浪㾗圎之句出于此也泉州僧庆老有诗云交情老去淡如水病骨秋来瘦作松真方外语也汪彦章龙溪集有霜余溪上四絶癞可东溪集亦有霜余溪上五絶内四絶即龙溪集中诗但一絶不是所谓故人江北江南岸者余皆同之不知竟谁作邪四絶中其一云水似秋蛇巧作蟠山如浓翠拥髙鬟清风明月元无主乞我烟萝茅数间味清駃可爱百家诗话緫龟后集卷之四十三终增修诗话总龟增修诗话总龟前卷四十四增脩诗话总龟卷之四十四隐逸门章圣遣使召魏野仲先闻使至留诗一聮于壁而遽去云洗砚鱼吞墨烹茶鹤避烟使还以壁间诗对章圣曰野不求仕矣遂不召内侍孙可乆赋性淡薄年踰五十即乞致仕都下居苐堂北有小园城南有圃每以小车载酒优㳺自适石曼卿尝过其居赠诗曰南北占河润幽深在禁城叠山资逺意辞俸买闲名闭戸断蛛网折花移鸟声谁人识高意朝野石渠生柳咏诗曰孙侯幽隐直城东草木扶踈一畆宫㑹珥貂珰为近侍却纡绦褐作闲翁高吟拥鼻诗怀壮雅论衡道气充猒尽繁华天上乐始将踪迹学冥鸿刘素字仲华好学不事科举颇通迁固夀晔之书尝有人贻之诗曰不甘五等诸侯荐直肯九重天子知然卒不及仕方干䖏士号缺唇先生有司以唇缺不可与科名遂隐居鑑湖作闲居诗曰寒山压镜心此处是家林梁燕欺春醉岩猿学夜吟云连平地起月向白波沉由自闻钟角栖身可在深又曰世人如不容我自纵天慵落叶慿风扫秋粳任水春花朝连郭雾雪夜隔湖钟身在能无事头冝白此峰又感怀云事业不得力至今犹苦吟吟成五字句用破一生心世路屈声满云溪冤气深前贤多晚逹莫怕鬓霜侵隐士张楚居洛阳平康之南与李卫公别苐为邻山水竒秀楚风韵高㓗卫公当轴荐为左拾遗不起后出镇过平康徃访之楚避扵山谷卫公叹恨乆之题其门曰昔日趣黄诏余惭在鳯池今来招隐士恨不见琼枝张齐贤相公司空致仕归洛康宁福夀得晋公午桥庄凿渠通流栽花植竹日与故旧乗小车携觞逰钓牓扵门曰老夫已毁裂冠冕或公垂访不敢迎见尝以诗戯故人云午桥今得晋公庐水竹烟花兴有余师亮白头心已足四登两府九尚书慕唐李大亮为人故字师亮康定间益州书生张俞尝献书朝廷天下由是知其名然不喜仕进隐扵青城山白云溪时枢宻田况守成都与诗曰深惭蜀太守不及采芝人程嵩字明甫延津人初举不第遂不肯仕场屋年八十余尝作诗曰虽无事业传千古却得安闲过一生王鼎善歌诗好神仙事逰心物外时人或谓有所得问之终不洩露诗百余篇传扵人间五言诗赠程明甫云古县枕前滩官闲道自安执盃山鸟唱晒药野猿看石缝横琴笔槎根挿钓竿不知陶靖节早晚入云端又赠僧云出斋猿献果烹茗鸟㗸薪又题云风落桂枝惊鹤去水流山果向人来又送僧云孤云踪迹都无定出个青山入个山王易简萧希甫下及第名居榜尾不看榜归华山寻就山释褐授华州幕官后拜左拾遗又辞官归隐留诗曰汨没朝纲愧不才谁能低折向尘埃青山得去且归去官职有来且自来再入升朝官位諌垣䑓阁三十年官至八座乞致仕归华山十年而终顾况志尚踈逸近扵方外时宰招以好官况以诗答之云四海而今已太平相公何用唤狂生此身还似笼中鹤东望瀛洲呌一声有一武士忘其姓名志乐闲散而家甚贫尝作诗曰人生本无累何用买山钱遂投檄而去唐末蜀川有唐求放旷踈逸方外人也吟诗有所得即将藁捻为丸投大瓢中后卧病投瓢于江曰兹瓢苟不沉没得之者方知吾苦心耳瓢至新渠江有识者曰此唐山人诗瓢也接得十才二三题郑处士隐居曰不信最清旷及来愁已空数点石泉雨一溪霜叶风业在有山䖏道成无事中酌尽一盃酒老夫颜亦红赠如上人云不知名利苦念佛老岷峨𥙷衲云千片焚香篆一窠恋山人事少怜客道心多日日斋钟罢高悬泸水罗题青城山范贤观数里縁山不猒难为㝷真诀问黄冠苔铺翠点仙桥滑松香梢古道寒昼旁緑畦薅嫩玉夜开红灶捻新丹孤钟已㫁泉声在风动瑶花月满坛伪蜀辛酉岁有隐迹于陶沙者不知所从来戴破㡌携铁笆竹畚多扵观寺闲䖏坐卧有文谷遇之以礼接之忽诵谷新诗数篇又咏自作诗曰九重天子人中贵五等诸侯阃外尊争似布衣云水客不将名字挂干坤刘槩字伯节青社人有气节及苐为幕僚一任不得志弃官隐居冨丞相噐重之有诗云昔年曾作潇湘客憔悴东秦归不得西轩忽见好溪山如何却有楚郷忆读书悞人四十年有时醉把䦨干拍陈陶剑浦人好逰学善觧天文长扵雅颂有诗曰中原莫道无麟鳯自是皇家结网踈与水曹任畹相善寓之诗曰好向明时荐遗逸莫教千古弔灵均晚絶缙绅之望以脩养爲事有诗曰干坤见了文章懒龙虎成时印绶踈又曰蟠溪老叟无人用闲把竿教六韬又曰近来世上无徐庻谁向桑麻识卧龙陶隐西山产药物数十种开寳中尝见一叟角髪𬒳褐与一錬师舁药入城鬻之获赀则求鲊就炉对饮旁若无人歌曰蓝采和尘事纷纷事更多争如卖药沽酒饮归去深厓拍手歌疑其为陶焉或云得仙矣又陈陶诗有江湖水清浅不足掉鲸尾饮水狼子瘦思日鹧鸪寒一鼎雌雄金液火十年寒暑鹿麑衣寄语东流任斑鬓向隅终守鐡蓑衣诸如此不可殚纪史虚白本山东人唐晋之间中原多事见李昪屡陈治要而不用遂隐庐山煜徙南昌至星子渚召问曰处士隐居必有所得曰近得渔父一聮令诵之曰风雨掲却屋全家醉不知煜变色时世宗已下淮南㓂豹不知何许人与谢观同在唐崔裔孙相公门下以词藻相尚谓观曰君白赋有何佳语对曰晓入梁王之苑雪满羣山夜登庾亮之楼月明千里豹唯唯观大言曰仆已擅名海内子才调多胡不作赤赋豹未搜思厉声曰田单破燕之日火燎平原武王伐纣之时血流漂杵观大骇豹后不仕隐南岳许坚不知何许人遇酒筵不问尊卑逺近必到乗兴只三五盃便去性嗜鱼将鱼火上旋炙熟处即吃生处复炙殊不去其鳞肠每和巾带入溪涧内浴度目浸身出水即扵风日中坐候干其衣服多有黤气人恶之或有人与物忻然而受将散与贫者多扵夣中吟诗宿溧阳县灵泉精舎僧出白字韵请留诗其僧对榻见熟睡至晚起出七言诗云近枕呉溪与越峰前朝恩钖云泉额竹林晴见鴈塔高石室曾栖㡬禅伯荒碑字没秋苔深古池香泛荷花白客有经年别故林落日啼猿情脉脉太平兴国九年自茅山再逰庐山扵方先生房内安下至夜深常与数人谈笑人疑听坚已知之高声云不得来不得来今在洪州西山或吉州玉笥山韩退綘州人放诞不拘常跨一白驴有诗云山人跨雪精上便不论程嗅地打不动笑天休始行为人所称好着寛鹤氅醉则鹤舞石曼卿赠诗曰醉狂玄鹤舞闲卧白驴号王兾公镇金陵以书致钱塘讲师遵式式将谒公过林逋逋以诗送云虎牙熊轼隐铃斋棠树隂隂长碧苔丞相望尊賔谒少清言应喜道人来谢逸字无逸临川胜士也工诗能文鲁直读其诗曰晁张流也恨未识耳无逸诗曰老鳯垂头噤不语枯木槎牙噪春鸟又曰贪夫蚁旋磨冷官鱼上竿又曰山寒石髪瘦水落溪毛凋皆为鲁直称赏朱世英以八行荐入学不得已诣之信宿而还所居溪堂生涯如龎藴余尝过之小君方炊稚子宗野汲井无逸诵书扫除顾余放箒大笑曰聊复尔耳余作偈曰老妻营炊稚子汲水龎公扫除丹霞适至弃扫迎门一笑相亲不必灵照多通道理朱世英亦作偈曰提蓝灵照扫地谢公一般是麫做作不同不假语黙通透玲珑更若未㑹换手槌胸神仙上陈希夷先生每睡则半载或数月近亦不下月余赠金励睡诗曰常人无所重惟睡乃为重举世皆为息魂离神不动觉来无所知贪求心愈动堪笑尘中人不知夣是夣又曰至人本无夣其夣本逰仙真人本无睡睡则浮云烟炉里近为药壶中别有天欲知睡夣里人间苐一玄又尝题石水涧曰银河落翠光冷一派回环湛晚晖㡬恨却为顽石碍琉璃滑处玉花飞又冬日晚望云山鬼煖或唿溪鱼寒不跳晚景愈堪观危峰露残照题西峰曰为爱西峰好吟头尽日昻嵓花红作阵溪水緑成行㡬夜碍新月半山无夕阳寄言嘉遯客此处是仙乡又华山曰半夜天香入巖谷西风吹落岭头莲空爱掌痕侵碧汉无人曾叹巨灵仙又与毛女逰曰药苗不满笥又更上危巅回指归去路相将入翠烟又曰曾折松枝为寳栉又编栗叶作罗𥜗有时问着秦宫事笑捻仙花望太虚又先生唐徳宗时至僖宗封清虚处士赐宫女三人先生贮之别室以诗谢云雪为肌体玉为腮深谢君王送到来处士不生巫崃梦虚劳云雨下阳䑓章圣累召不起有学士讥之曰秪是先生诏不出若还诏出一般人先生答曰万顷白云独自有一枝仙桂阿谁无后归华隂令王睦令饮之起寝扵溪岩先生为诗曰华山高处是吾官出即凌空跨晚风䑓殿不将金鎻闭来时自有白云封睦得诗愧谢张洎家居城外有一隐士名乃吕仙翁姓名洎倒屣见之索𥿄笔八分书七言诗一章留与洎颇言将作鼎鼐之意其末句云功成当在破瓜年俗以破瓜字为二八洎六十八而卒乃其䜟也仙翁诗多传人间有自咏云朝逰北海暮苍梧䄂里青蛇胆气麄三入岳阳人不识朗吟飞过洞庭湖又有饮海龟児人不识烧丹符子鬼难看一粒粟中藏世界二升铛里煑山川之句大抵皆词句竒怪世所传百余首人多诵之道士马自然有异术饮酒至一石不醉人有疾以杂草木揉碎呵与人食无不瘥每自吟曰昔日曾随魏伯阳经时醉卧紫金牀东君过我多情懒罚向人间作酒狂广明中梓州上升续本事集更有二首诗其一曰省悟前非一息间更抛人世弃尘寰徒夸羙酒如琼液休恋娇娥似玉颜含笑谩教心思苦别离还使鬓毛斑云中幸有堪归路无限青山是我山其二曰何用烧丹学驻颜閙非城市静非山时人若覔长生药对景无心是大还殷七七有异术过润州与客饮云某有一艺佐欢即顾屏上画妇人曰可歌阳春曲妇人应声遂歌其音清亮似从屏中出歌曰愁见唱阳春令人离肠结郎去未归家柳自飘香雪如此者十余曲吕仙翁名嵓字洞賔本关右人咸通初举进士不苐巢贼为梗携家隐扵终南山学老子法絶世辟谷变易形骸尤精剑术今徃徃有人扵关右途路间与之相逢多不显姓名以其趍舎动作异扵流俗故为人所疑又为篇咏章句间洩露其意尝有诗送钟离先生云得道来来相见难又闻东去幸仙坛杖头春色一壶酒顶上云攅五岳冠饮海龟児人不识烧山符子鬼难看先生去后应难老乞与贫儒换骨丹赠薛道士云落魄薛道士年高无白髭云中卧看石雪里去寻碑夸我吃大酒嫌人念小诗不知甚么汉一任軰流嗤又先生唐僖宗时人避冦乱多逰湖湘间或梁魏之地尝逰大云寺与寺僧多唱和僧有诗赠翁翁乃依韵和曰三千里外无家客七百年前云水身行满蓬莱为别馆道成瓦砾是黄金待賔榼里尝存酒化药炉中别有春积徳求师何患少由来天地不私亲一日逰寂蕳观淬剑扵石作诗赠道士侯日晦曰欲整锋铓敢惮劳凌晨开匣玉龙嘷手中气岸氷三尺石上精神蛇一条姦血点流随水尽兇膏今逐渍痕销削除浮世不平事与尔相将上九霄尝逰长沙智度寺赠僧惠觉诗曰逹者推心兼济物圣贤传法不离真请师开诉西来意七祖如今未有人临行题壁上云唐室进士今时神仙足閗紫雾却归洞天衆方知其为吕仙翁也宿州天庆观西庑下有石刻二诗盖至道中有卖墨人尝逰扵此一日题诗曰秋景萧萧叶乱飞庭松影里坐移时云迷鹤驾何方去仙洞朝元失我期又曰肘传丹篆千年术口诵黄庭两卷经鹤观古坛槐影里悄无人迹戸长扄或以为名吕仙翁诗也岳阳楼有碑极大乃李观记吕仙翁笔迹李知贺州日有道士相访自云吕先生诵过岳阳诗云唯有城南老树精分明知道神仙过李亦不晓后知岳州有白鹤寺僧见过道及吕仙翁尝憇扵寺前松下有老人自松梢冉冉而下致恭扵先生之前曰某松之精也今见先生过礼当致谒吕书一絶扵寺壁而去独自行来独自卧无限世人不识我唯有城南老树精分眀知道神仙过后郡守为创亭扵松下名曰回先生云孟嘏连山人性落魄狂溺扵歌酒赋咏后捷名不欲止江左士人颇竒之赠史虚白云诗酒独逰寺琴书多寄僧圣朝奄有金陵孟賔于先居连上嘏兴国中亦自吉水还故郷逾年卒书生成务崇因言庐山与嘏有忘年之分兴国中见嘏且言自连上来㳺江左时有诗送成务崇曰同唿碧嶂前已是十余年话别非容易相逢不偶然多为诗酒役早免利名牵幸有归真路何妨学上玄务崇询扵连上知交皆言嘏卒已十余年矣许坚江左人为性薮野似非今之人年高絶不知晓人事少言人不问终日不启口多居三茅山不知年岁形容不变好飱鱼能为诗多谈神仙事题茆山观曰尝恨清风千载欎洞天今得恣逰遨松楸古色玉坛静鸾鹤不来青帝高茅氏井寒丹已化玄宗碑㫁夣仍劳分明有箇长生路休向红尘叹二毛早年坚以时事干江南李氏人讶其狂戆以为风恙莫与之礼一絶上舎人徐铉云㡬宵烟日鎻楼䑓欲寄侯门荐祢才满面尘埃人不识谩随流水出山来因拂衣归隐今尚在隐迹江淮间沈廷瑞寄食阁皂山举作异俗軰盛夏向火严寒单衣问其故终不荅与袁州陈智周相善兴国中无病卒于玉笥观数年有人扵江筠路次见廷瑞共语乆之令人将诗寄智周智周得诗甚讶驰出门求送诗者已不知所在诗曰名山相别后别后㑹难期金鼎销红日丹田老紫芝访君虽有路怀我岂无诗休羡䌓华事百年能㡬时智周扵端拱二年登苐授衡阳尉卒沈道士筠州高安人故吏部郎中彬第二子也性孤僻形貌秀彻初名有邻弃妻入道居玉笥山易名廷瑞每遇深山古洞日不返严寒风雪常单衣危坐或絶食经月或纵酒行歌縁峭壁升乔木若猿猱之状骨肉相寻便却走避忘情混俗人莫测之徃徃为同道者困雍熈二年正月内扵玉笥山先不食七日至上元日甲辰辞道侣归所居院集仙亭念人生㡬何赋无病而终遗言扵弟子将画者土宿一帧度人经一卷随后二年二月二十日有阁皂山僧昭莹扵山门数里相遇且阁皂山相去玉笥山一百六十里僧昭莹问所徃云暂别庐山寻知巳留下土宿一帧及度人经一卷五言诗一首为别云南北东西路人生㑹不无早曾依阁皂又却上玄都云片随天阔泉声落石孤何期早相遇乐共煑菖蒲后昭莹到玉笥山话及方知沈道士已亡具说途中相遇并所留土宿及经诗示于人衆皆骇异遂徃坟上看见土交横拆裂阔及尺余至今不敢发质其文验其事即尸解而去张白邢州人少应进士举不及苐入道常挑一鐡葫芦得钱便饮酒自称白云子註天尊升玄护命经着武陵春色三百首略一两篇云武陵春色好十二酒家楼大醉方回首逢人不举头是非都不采名利混然休戴个星冠子浮沉逐世流赠酒店崔氏一絶云武陵城里崔家酒地下应无天上有南逰道士饮一㪷卧向白云深洞口又哭陆先生一絶云六亲恸哭还复苏我笑先生涙滴无脱履定归天上去空坟留入武陵图忽一日称患至夜闭户晓不开问之不应道衆讶之抉门见血满地问之别无所苦嘱身后勿烧焚寻时而卒酒户崔氏出木柜而葬扵武陵城西经半年有鼎州官忘其名在杨州勾当公事遇扵酒肆同盃数日衆闻之道俗看验其坟有一穴如椀大深透其棺敲之已空陈省躬金陵人扵伪朝颇历政事显徳中出为临川宰泛舟阙下道经章江泊女児浦抵暮有书生不通姓名登舟求见与省躬语论甚竒问今晋朝苐㡬帝省躬具以实对㣲笑而已坐间高吟云西去长沙东上船思量此事已千年长春殿掩无人扫满眼梨花哭杜䳌省躬疑是神仙再拜告问无言而退出船不见所之呉含灵江西人也为道士居南岳六七年俗唿为呉猱好睡经旬不饮食常言曰人若要闲即湏嬾如勤即不闲也素不攻文偶作上升歌甚竒絶云玉皇有诏登仙职龙吐云兮鳯着力眼前蓦地见楼䑓异艹竒花不可识我向大罗观世界世界只如指掌大当时不为上升忙一时提向瀛洲卖清太年羽化后有客人扵干祐中在嵩山见之许鹊真人唐末逰南岳招仙观壁上题歌一首云洪炉烹鍜人性命噐用不同分皆定妖精鬼魅鬪神通只自干邪不干正黄口小児初学行唯知日月东西生还为万灵威圣力移月在南日在北玉是玉兮石是石藴弃深泥终不易邓通饿死严陵贫帝王岂是无人力丈夫未逹莫相侵攀龙附鳯损精神题后数日上昇李夣符不知何许人梁开平初钟传镇洪州日与布衣饮酒狂吟放逸尝以钓竿悬一鱼向市肆蹈渔父引卖其词好事者争买得钱便入酒家其词有千余首传于江表略其一両首云村寺钟声渡逺滩半轮残月落前山徐徐拨棹却归湾浪叠朝霞锦绣翻又曰渔弟渔兄喜到来婆官赛了坐江隈椰榆杓子木瘤盃烂煑鲈鱼满案堆察考取状答曰挿花饮酒何妨事樵唱渔歌不碍时遂不敢复问或把氷入水及出身上气如蒸钟氏亡亦不知所在伊用昌逰江浙间散诞放逸不拘细谨善饮每醉行歌市中其言皆物外汗漫之辞似不可晓亦能为诗留题阁皂观云花洞门前吠似雷险声流㫁俗尘埃雨喷山脚毒龙起月照松梢孤鹤回罗幕秋高添碧翠画帘时卷对楼䑓両坛诗客何年去去后门关更不开后入湖南谒马氏时方设斋独不请用昌自造之㩀其坐洎食毕则大声吟诗云谁人能识白元君上士由来尽见闻避世早空南火宅植田高种北山云鸡能抱卵心常聴蝉到成形殻自分学取大罗些子术免敎松下作孤坟诗毕拂衣而起衆讶竒异乃逼问无对出门不见石恪西蜀人善画尤长扵山水禽鱼亦攻歌诗言论粗暴多诮人短开寳中王师下西蜀遣名画入京恪在其数宣扵相国画壁工毕上状乞归奉勑任便出京卒扵道中雍熈元年殿直雷承昊奉命来衡阳风土殊俗恪痛勉之为七言诗送承昊迟暮与恪宿于公含逹晓分携承昊行经数里思恪已卒数年遽出所赠诗多言衡阳风物其诗曰衡阳去此正三年一路程途甚坦然深䆳门墙三楚外清风池舘五峰前西边市井来啇客东岸汀洲簇钓舩公退只应无别事朱陵后洞看神仙及到任公宇一如恪言诗章好事者争传之黄觉仕宦不遂意送客都门外至则客已逺不及旅舍中见一道士在侧因取所携酒肉唿道士共饮食之旣罢道士举杯摭水写吕字觉始悟其为吕洞賔道士曰眀年江南相见觉果得江南官及期见道士出俵大钱七文其次十文又小钱三文曰数不可益也予药可数寸许告曰岁旦以酒磨服之可保一岁无疾觉如其言至七十余药亦将尽作诗曰床头暦日无多字屈指眀年七十三果以是岁终咸通中有进士张绰下苐逰江淮飬气耽竒只以炉火为事题壁曰争那金乌何欲上飞不住红炉谩烧药玉颜安可驻今年花落枝眀年花满树不如且饮酒莫𬋩流年度人异之不喜粧饰多㦄旗亭而好盃人召饮若遂意则索𥿄剪蝴蝶三十二以气吹之成列而飞如此累刻以指收之俄皆在手见者求之即以他事为阻尝逰塩城多为酒困非类相竞留系邑中醒乃课述为陈情二章献狄令乃释之诗云门风长有蕙兰馨鼎族家传覇国名容貌静悬秋月彩文章高振海涛声讼堂无事调琴轸郡阁何妨醉玉觥今日东流桥下水一条从此镇长清自后宰欲传其术张云明府勲贵家流年少而宰剧邑多声色犬马之求未暇忘味玄奥因赠诗云何用梯媒向外求长生尺在内中脩莫言大道人难得自是行心不到头去之日乗醉因求捣网𥿄剪二鹤扵前俄而翔飞乃曰汝先去吾即后来时狄令亦醉其所题云自不㑹天下经书在腹内身却腾腾处世间心即逍遥出天外江南好事者尚记上升时事崔存字存中博州博平人因逰王屋见二人坐扵水濵存曰愿闻二仙名号东坐曰岂不知世有石曼卿乎西坐者即苏舜钦子羙也存曰世传学士为鬼仙矣曼卿曰甚㢤二三子之妄也夫纯阳即仙纯隂即鬼升扵天者为仙沉扵幽者为鬼处扵中者为人旣为仙又为鬼乎存曰愿得一语以救尘骸曼卿作诗曰牛毛麟角成真少莫道从来是壮夫龟鹤性灵终好道神仙言语不关书不将青目观浮世都把仙春驻玉壶寄语世人无妄语高真幽鬼适殊途子羙作诗曰宿植灵根何太早洞悟真风正年少常令丹海飞日乌又使玉液朝元脑崑䑓气候四时春紫府光隂夜如晓来时不用五云车跨着清风下蓬岛须臾有翠鸟飞下㗸书置扵二子前子羙曰瀛洲有召遂飞踰山顶而去增修诗话总龟卷之四十四增修诗话总龟后集后卷四十四百家诗话緫龟后集卷之四十四释氏门予谪海外上元椰子林中渔火三四而巳中夜闻猿声悽动作词曰凝祥宴罢闻歌吹画毂走香尘起冠压芲枝驰万骑马行灯閙鳯楼帘卷陆海鳌山对当年曾㸔天颜醉御杯举欢声沸时莭虽同悲乐异海风吹梦岭猿啼月一枕思归泪又有懐京师诗云十分春痩縁何事一掬归心未到家苕溪渔隐曰忘情絶爱此瞿昙氏之所训惠洪身爲衲子词句有一枕思归泪及十分春痩之语岂所当然又自载之诗话矜衒其言何无识之甚邪徃年余宰分寕觉范従髙安来舘之云嵓寺寺僧三百各持一幅帋求诗扵觉范觉范斯湏立就余见之不怿曰诗当少加思岂若是容易乎觉范笑曰取笑吾意而巳相别十年覧其遗编追记平生不觉陨泪余欲删去冗长定取精深数十百首仍爲作序以示世人老懒未睱也僧中𥘉无具诗眼者巳刻版书肆每以为恨巳收一霎挂龙雨勿起千岩攧鹞风挂龙对攧鹞皆方言古今人未尝道又云䴡句妙扵天下白髙才俊似海东青又云文如水行川气如春在花皆竒句也余至琼州刘蒙叟方饮于张守之席三鼓云遣急足来覔长短句欲问叙何事䝉叟视烛有蛾扑之不去曰为赋此急足反走持𥿄曰急爲之不然获谴也余口授吏书之曰宻烛花光清夜䦨粉衣香趐遶团团人犹认假爲真实蛾岂将灯作火㸔方叹息爲遮栏也知爱处实难拚忽然性命随烟熖始觉从前𬒳眼瞒蒙叟醉笑首肯之既北渡夜发海津又赠行为之词曰一叚文章种性更谪仙风韵画㦸丛中清香凝宴寝落日清寒落花信愁似海洗光词锦后夜帰舟云涛喧醉枕东坡长短村南村北响缫车参寥诗云隔林彷彿闻机杼知有人家在翠㣲秦少㳺菰蒲深处疑无地忽有人家笑语声三诗大同小异皆竒句也呉僧道潜有标置常自姑苏归西湖经临平道中作诗云风蒲猎猎弄轻柔欲立蜻蜓不自由五月临平山下路藕花无数满汀洲东坡赴官钱塘过而见之大称赏巳而相㝷扵西湖一见如旧相识及坡移守东徐潜徃访之舘于逍遥堂士大夫争识之东坡馔客罢与俱来红粧拥随之东坡遣一妓前乞诗潜援笔而成曰寄语巫山窕窈娘好将魂梦恼襄王禅心巳作沾泥䋈不逐春风上下狂一坐大惊自是名闻海内然性𥚹憎凢子如仇尝作诗曰去岁春风上国行烂窥红紫厌平生而今眼底无姚魏浪蕋浮花懒问名士论以此少之道潜作诗追法渊明其语有逼真处曰数声柔橹苍茫外何䖏江村人夜归又曰隔林彷彿闻机杼知有人家在翠㣲时从东坡在黄州士大夫以书抵坡曰闻曰与诗僧相从岂非隔林彷彿闻机杼者乎真东山胜㳺也坡以书示潜诵前句笑曰此吾师七字师号华亭船子和尚有偈曰千尺丝纶直下垂一波才动万波随夜静水寒鱼不食满船空载月明归丛林盛传想见其爲人山谷倚曲音歌成长短句曰一波才动万波随蓑笠一钩丝金鳞正在深处千尺也湏垂吞又吐信还疑上钩迟水寒江静满目青山载月明归灵彻诗僧中第一如海月生残夜江春入暮年窓风枯砚水山雨慢瑟弦经来白马寺僧到赤乌年前軰评此诗云转石下千仭江唐李憕之子源以父死王难不仕居洛阳惠林寺与僧贠泽逰一日相约逰峨嵋山源欲泝崃泽欲取斜谷路源不可曰吾巳絶世事岂可复道京师㢤舟次南浦见媍人锦裆负瓮而汲者泽望而泣曰吾不欲由此者为是也源惊问之泽曰媍人姓王氏吾当爲子孕三岁矣吾不来故不得乳今旣见无可逃者三日浴児时愿公临我以一笑爲信后十二年杭州天竺寺外当与公相见至暮泽亡妇乳三日源徃视之児见源果笑源后适吴赴其约闻葛洪川畔有牧童扣牛角而歌曰三生石上旧精魂赏月吟风不要论慙愧情人逺相访此身虽异性长存问泽公徤否荅曰李公真信士又曰身前身后事茫茫𣣔话因縁恐断肠呉越山川㝷巳徧却回烟棹上瞿塘遂去不知所之东坡诗云𣣔向钱塘访贠泽葛洪波畔帯秋深即此事也逺法师居庐山下持律精苦过中不受宻汤而作诗换酒饮陶彭泽送客无贵贱不过虎溪而与陆道士行过虎溪数百歩大笑而别故禅月作诗云爱陶长官醉兀兀送陆道士行迟迟买酒过溪皆破戒斯何人斯师如斯故效之晋陶渊明把酒椀送陆脩静过虎溪胸次九流情似镜人间万事醉如泥文殊问无着近离甚处着云南方殊云南方佛法如何多少着云或三百或五百着问此如何住持殊云凡圣同居龙蛇浑杂着云多少衆殊云前三三后三三雪窦颂曰千峰盘屈色如蓝谁谓文殊是对潭堪笑清凉多少衆前三三与后三三大觉懐琏禅学外工诗荆公与之㳺尝以其诗示欧公曰此道人作肝臓馒头也荆公不悟其戯问其意欧公曰是中无一点䒩气琏䝉仁庙赏识晋住东京静因禅院甚乆尝作诗进呈乞还山林曰千簇云山万壑流闲身归老此峯头殷勤愿祝如天夀一炷清香满石楼又曰尧仁况是如天阔乞与孤云自在飞东坡言僧诗要无𬞞笋气固诗人龟鑑今时悞觧便作世网中语殊不知本分家风水邉林下气像盖不可无若尽洗去清拔之韵便与俗同科又不足尚齐巳云春深逰寺客花落闭门僧惠崇云晓风飘磬逺暮雪入廊深之句华实相副頋非佳句邪天圣间闽僧可士有送僧诗云一钵即生涯随縁度岁华是山皆有寺何䖏不爲花笠重呉天雪鞋香楚地花他年访禅室寕惮路途賖亦非食肉者能到也西湖僧清顺怡然清苦多佳句甞赋十竹诗曰城中寸土如寸金幽轩种竹只十箇春风慎勿长儿孙穿我堦前緑苔破又有乆服林下逰颇识林下趣从渠緑隂繁不碍清风度闲行石上眠落叶不知数一鸟忽飞耒啼破幽絶处荆公逰湖上爱之乃称扬其名坡晚年亦与之㳺甚多酧唱东呉僧惠诠徉狂垢汚而诗语清婉尝书湖上一山寺壁曰落日寒蝉鸣独归林下寺柴扉夜来掩片月随行屦惟闻犬吠声更入清萝去东坡一见而和其后曰但闻烟外钟不见烟中寺幽人行未巳草露温芒屦惟应山头月夜夜照来去诠竟以此诗知名东坡元豊末年得请归耕阳羡舟次瓜歩以书抵金山了元禅师曰不必出山当学赵州平等接人元得书径来东坡迎笑问之曰以偈爲献曰赵州当日少谦光不出三门见赵王争似金山无量相大千都是一禅牀东坡拊掌称善王荆公丁家艰阅内典于蒋山与賛元禅师㳺从如兄弟公尝问祖师意旨元不荅公益扣之公般若有鄣三有近道之质一更两生来恐纯熟公曰愿闻其说元曰公世縁深懐经济之志用舎不能必心未平又多怒而学问尚理扵道爲所知愚此其三也特视利名如脱发甘淡薄如头陁此为近道且当以教乗滋茂之可也公再拜受教元爲人闲靖寡言客来无贵贱寒温外无别语公后罢相居定林稍觉烦动即造元相向黙坐终日而去有诗题觉海方丈赠之云徃来城府住山林诸法脩然但一音不与物爲真道广毎随縁起自禅深舌根巳净谁能壊足迹如空我得㝷岁晚北窓聊寄傲蒲萄零落半牀隂人以为实録雪窦显禅师尝作偈云三分光隂二早过灵䑓一点不揩磨贪生曰曰区区去唤起回头争柰何世人贪着爱境以妄为真迷而弗返读此偈者冝如何㢤百家诗话緫龟后集卷之四十四终增修诗话总龟增修诗话总龟前卷四十五增修诗话总龟卷之四十五神仙门有逸士衣襕破衫緑黒束腰带阔三寸一脚着一靴一脚跣行夏衣絮衫冬卧氷雪出气如蒸自号蓝采和歌曰踏踏歌蓝采和世界能㡬何红颜三春树流光一掷梭古人混混去不返今人纷纷来更多朝骑鸾鳯到碧落暮见桑田生白波长景明晖在空际金银宫阙高嵯峨曵长绳穿钱拖行纵钱散不收后至濠梁飞上昇冉冉而去任生隐于嵩山读书夜有一女子来曰冥数合与子爲姻生意其异乃拒之遂开帘而入可二十许冶容艶羙二青衣侍前就案书一诗云我本籍上清謪居逰五岳以君无俗侣来劝神仙学三日当来遂去生覧之愈疑妖怪志不纳又赠一篇云葛洪还有妇王母亦从夫神仙尽灵匹君意合何如面墻不对女子再赠一首阮郎迷不悟何䖏伸情愫明日海山春彩舟却归去出门冉冉飞望而去数月任大病为黄衣吏摄去来行十里忽见幢节不絶有女仙乗翠辇侍从数千人黄衣吏曵任墙下避仙笑曰嵩山薄命汉汝数尽更与三年生果六十卒后诗为雷电取去洞庭贾客吕卿云以贸贩杂货逐什一之利有羡施贫善笛遇好山水即留中春月夜泊君山独饮持一盃弄数曲波上有渔舟冉冉而来乃一父老皤然贾置笛起立迎上舟问所以曰闻子笛声非凢我是以来对数杯我少业笛子有性可教父老扵怀䄂间出笛三管其大如合拱其次大如常人所蓄其小如细笔管卿云请父老一吹曰大者不可发次者亦然小者为子吹一曲不知得终否卿云曰愿闻其不可者曰苐一者对诸天帝合天乐动天地坼日月五星失次第二者对洞府诸仙合仙乐飞沙走石百兽脑裂㓜稚震死苐三者可与朋侪听之未知可终否抽小笛吹三声湖上风动波涛汹涌鱼鳖跳喷僮仆恐悚君山鸟兽呌噪舟檝大恐父老不复吹引满数盃乃吟曰湘中老人读黄老手挼紫藟坐碧草春至不知湘水深日暮忘却巴陵道又饮数盃曰明年社期君扵此遂棹渔舟而去隐隐没扵波间卢李生隐居太白山读书习吐纳李生不甘苦贫诀别浪迹江湖后之官漆园人吏欺隐折官钱覊縻不得东西贫瘁日甚扬州阿师桥逢人草履布衫视之乃卢生昔号二舅者李生与舅语哀其繿缕卢大骂曰贫贱不畏公弃身又有欠负且𬒳囚系有面相见手李生厚谢之舅咲曰居处不逺来日以马来迎至日晚果来云屈郎君去来十里朱门斜开二舅出迎云冠霞帔容貌光泽侍婢数百人燕馔名果不可纪求得一女子佐酒善箜篌容色极佳上有朱字一行云中辨江树天际识归舟燕罢曰莫愿作婣否又曰所欠官钱二万贯请以柱杖往波斯店取钱可从此学道无自秽身其年汴州行军陆长源以女妻之宛类卢舅北亭善箜篌者箜篌有诗二句李具言旧事女曰少年时因兄弟戯夜乃作夣入仙宫如公所言者茅蒙字初成华阳人也隐华山脩道当始皇三十一年九月白日上升先是时有民謡曰神仙得者苐初成驾龙上昇入太清时下赤洲戯赤城继世而徃在我盈始皇闻之问故老曰此仙之謡始皇扵是有寻仙之意蒙之元孙盈淂道扵金陵勾曲山上升爲东岳上卿司命君太元真人居赤城时来勾曲邦人改勾曲爲茅君山神仙门庆暦中有一闲人逰岳谒主簿郭及甫旣坐视其刺乃罗道成也询其郷里言郴州人及甫留饮曰乆思东州之逰前日逰太山已遍到佳处旦夕回南方山索𥿄笔为诗曰因思灵秀偶来逰碧玉寒堆万叠秋直上太山高处望根盘连接十余州后自和云水云踪迹自闲逰夏谷隂寒冷胜秋猿鸟性情犹恋旧飜身却去海边州及甫不胜叹羡及去令人送之又得诗曰白骡代歩若奔云闲人所至留诗迹欲知名姓问源流请看郴阳山下石后问郴人有成真君观得道乗白骡行石壁上其迹至今存焉唐子正着作桂州人治平中赴举至全州途中雇一仆负重担徤若飞羽虽鞭马疾逓常去马百歩外恐其逸去逐遣之其仆即日自全州二千七百里日午巳到唐州留书驿吏曰候桂州唐秀才至即投之唐月余到驿驿吏出书题云呈桂州唐秀才归真子封唯一诗曰袁州相见又之全不遇先生道未员大抵有心求冨贵到头无分学神仙箧中灵药冝频施鼎里丹砂莫妄传待得角龙为宴㑹好来黄壁卧林泉唐甚怪之诘其状貌乃全州仆也留书之日乃全州所遣日也始悟其为神仙唐后为邕倅熈宁丙辰交趾冦邕唐遇害乃诗所谓角龙也许宣平新安人常挂一花瓢及曲竹枝每醉即独吟曰负薪朝去卖沽酒日西归路人莫问归何处穿白云行入翠㣲好事者扵洛阳同华间是处题之李太白见曰此神仙也韦七七名文祥周寳旧扵长安识之及寳镇浙西七七忽到召之益加礼遇鹤林寺有杜䳌花寺僧相传云正元中外国僧自天台钵中以药飬其根来植扵此寺僧剏餙花院人或见女子红裳艶䴡逰扵花下俗传花神也一日寳谓七七曰鹤林寺天下竒絶尝闻能开顷刻花此花能开赴重九乎曰可也乃前二日经鹤林寺宿中夜有女子来谓七七曰妾为上苍所命下司此花非乆即归阆苑今为道者开之晨起寺僧讶花渐拆至九日烂熳后为兵火其花遂亡信归阆苑矣元真子张志和㑹稽人守真飬气卧雪不冷入水不濡颜鲁公守湖州日与賔客唱和为渔父词志和曰西塞山前白鸟飞桃花流水鳜鱼肥青蒻笠緑蓑衣斜风细雨不须归坐客叹服不已后果传之相州栖霞谷有乔顺二子服飞龙药二子十年不饥魏文帝诗曰西山有仙童不饮亦不食谓此呉仁壁关右人学进士逰罗浮洞学老庄扵张先生得其大㫖辞归谋入京取应先生曰观子气法可住此吾授子长生之道仁壁辞以老母缺甘㫖俟名遂身退学亦未晚先生曰此去必遂其志亦须早来是年中第入浙谒钱武肃殊礼之累辟入幕坚辞不就以诗谢云东门上相好知音数尽䑓前郭隗金累重虽然容食椹力㣲无计报焚林弊貂不称芙蓉幕衰朽仍惭玳瑁簮十里溪光一山月可堪从此负归心武肃复遣人请撰罗城记仁壁坚不从武肃怒沉扵江呉人惜之仁壁有一女有闲居诗云爲惜苔钱妨换砌因怜山色旋开尊又赠道士云五龙金角向星斗三洞玉音愁鬼神又题甖粟云蒲草薄裁连蒂白臙脂浓染半葩红又逰法华寺云高阁烟霞禅客睡满城尘土世人忙建隆初广南刘隐遣中翁光普同礼丞寗昱就罗浮山设醮醮毕昱逰诸岩洞至山顶见一石门有老叟衣薜萝㩀门而坐昱问其由云是罗浮先生宅再问谁氏叟低声对云呉先生也名仁壁言讫户阖了无所见其后或有人扵罗浮勾曲诸山见仁壁复引一十岁许女子验是其女也有商客过海遇风俄抵一所门宇耸秀珎噐烂然云是乐天之居乐天闻之作二絶云近有人从海上廻海山深䖏是楼䑓中有仙龛开一室皆言此待乐天来又云吾学空门不学仙恐君此语是虚传海山不是吾居处归则惟归兠率天女真钱氏二姊妺依止陶隐居诵黄庭经即茅山燕洞也至今有紫菖蒲碧桃焉其姊披白练衣得道入洞及女弟至则户已扄矣淳化五年夏侯嘉正与道士五人徃彼投龙是夜雷震其洞复开有一吏深入遇道士与林擒一枚食之遂絶粒田霖作诗题之曰燕口龙泓气象清钱真此䖏有遗灵仙兄去后师犹在女弟回时户已扄云片尚如披白练泉声长似诵黄庭碧桃花发菖蒲紫留与人间作画屏唐仪鳯中清城县横源翠围山下有民王仙柯服道士所遗灵丹㧞宅上升已具仙传拾遗蜀州僧中寤释学道播扵方州偶于龙池山逢人精神爽朗异扵常叟即王仙柯也寤公曰闻仙名已乆何幸相逢飞升之后胡为来此仙柯曰吾等有灵药止能飞歩今全家隐扵后山更脩道法遐举之事吾何望焉但长夀而已寤公以诗赠之曰瞻思不及望仙兄早晚遐飞入太清手种一株松未老炉烧九转药新成心中已得黄庭术头上应无白髪生异日却归华表语待教凢俗普闻名自后不复遇葆光子闻扵真人曰世人学道资一丹一药聊固其命何以脩道未得证就避忌尢多三官巡罗摄入鬼録所以频改姓名先用尸解然后栖止灵岳进取上法或五岳授事效职仙曹优㳺人间或至千岁功徳升闻即朝玉皇海岳之间徃徃遐举者世人无由知也今之初得道者止扵仙隐有腾空者服金丹也遐举之事未可希望伊夣不知何许人因夣两日遂立此名唐末不仕披羽褐逰山水题攸县司空观仙坛云惟有松杉空弄日更无云鹤暗迷人题黄蜀葵云露凝金盏滳残酒檀点佳人喷异香在醴陵何氏家一日别去作诗附鐡匠回言在彼打剑何氏发其塜棺空惟剑耳陈纯字元朴莆田人因逰桃源中秋夜遇玉源灵源桃源王夫人玉源令纯举中秋月诗纯言一聮云莫辞终夕看动是隔年期桃源曰意虽佳但不见中秋月作七月十五夜月亦可玉源因作诗曰金风时拂𬒮气象更分明不是月华别都縁秋气清一轮方极满群籁正无声晓魄沉烟外人间万事惊灵源诗曰髙秋浑似水万里正圆明玉兔歩虚碧氷轮辗太清广寒宫有路桂子落无声吾馆无弦弹栖乌莫要惊桃源诗曰金吹扫天幕无云方莹然九秋今夕半万里一轮圆皓彩盈虚碧清光射玉川瑶樽休惜醉幽意正绵绵玉源谓纯曰子能继桃源之什乎纯作诗曰仙源尝悞到覊思正萧然秋静夜方静月圆人更圆清尊歌越调仙棹泛晴川幽意知多少重重类楚绵太原王世宁自言籍系第十八洞玉仙人熈宁中以暴疾终于家临终作诗曰翠羽旌幢仙子队紫云楼阁玉皇家人间风雨易分散回首武陵空落花韩湘字清夫文公犹子也落魄不覊文公勉之学湘曰湘之所学非公知之公令作诗以观其志诗曰青山云水窟此地是吾家后夜流琼液凌晨咀綘霞琴弹碧玉调炉錬白朱砂寳鼎存金虎元田飬白鸦一瓢藏世界三尺斩妖邪解造逡巡酒能开顷刻花有人能学我同共看仙葩公覧而戯之曰子能夺造化耶湘曰此事甚易公为开尊湘聚土以盆覆之良乆花开乃碧花二朶扵花间拥出金字诗一聮云云横秦岭家何在雪拥蓝关马不前公未晓其句意湘曰事乆可騐遂告去未㡬公以佛骨事谪官潮州一日途中遇雪俄有人冐雪而来乃湘也湘曰忆花上之句乎正今日事也公询其地即蓝关嗟叹乆之曰吾为汝足此诗诗曰一封朝奏九重天夕贬潮阳路八千本为圣明除弊政岂扵衰朽惜残年云横秦岭家何在雪拥蓝关马不前知汝逺来须有意好収吾骨瘴江边公别湘诗曰人才为世古来多如子雄文世孰过好待功名成就日却抽身去上烟萝湘别公诗曰举世都为名利醉伊余独向道中醒他时定是飞升去冲破秋云一点青贾师雄郎中治平中通判邵武尝收鐡镜甚大非常物也乆欲淬磨未得其人左右言近有回处士自言善磨镜召至风骨轩昻非常人也出示之仍以饮酒毕推药镜上言药少当自取之旣去不回询其宿在太平寺留诗一絶而去曰手内青蛇凌白日洞中仙果艶长春须知物外烟霞客不是寻常磨镜人取镜视之药已化去所堆药处一点表里通明如寒玉春氷又尝有顾中谒故人季郎中至岳阳投宿市邸唱新曲有𥙷鞋人问曰此何曲中曰都下新声也其人曰吾不觧书子能为我书当扵此调顷一词中因为书之乃今所传沁园春也因问其姓荅曰生扵山口长扵江口即今为守谷之客姓名不知也中翌日见太守言之追不复至题诗一絶扵邸中腹内婴儿养已成且居尘世暂娱情无端措大刚饶舌却入白云深处行中与太守深叹恨之山口守谷乃仙之姓并字也永叔登苐后授洛阳节推圣俞为洛阳簿乃得友之初也一日同逰嵩山佳䖏相对吟醉遂望四峰巨厓之上有丹书四字云神清之洞指示圣俞圣俞曰不见洎告老归颍思前四字作一絶云四字丹书万仭厓神清之洞鎻楼䑓烟霞极目无人到鸾鹤今应待我来后数月薨有道人过沈东老饮酒用石榴皮写絶句壁上称回山人东老送出门渡桥不知所徃或曰此吕洞賔也仆见东老子偕道其事为和此诗后复与偕遇钱塘更为书之回山人诗云西邻己冨忧不足东老虽贫乐有余白酒醸来縁好客黄金散尽为收书东坡和曰世俗那知贫是病神仙可学道之余但知白酒留佳客不问黄公覔素书符离道士晨兴际华岳先生尸解余忽见黄庭丹篆字犹传青𥿄小朱书凄凉雨露三年后彷彿尘埃数字余至用榴皮縁底事中书君岂不中书刘跛子青州人拄一拐每岁一至洛阳看花舘扵范家园大范见之即与二十四曰跛子吃半角小范见时止与十金曰跛子喫椀羮以诗谢曰大范见时二十四小范见时吃椀羮人生四海皆兄弟酒肉林中过一生张丞相召自荆南时跛子与客饮市桥客起观之挽其衣使且坐饮作诗曰迁客湖湘召赴京轮蹄迎迓一何荣争如与子市桥饮且免人间宠辱惊余寓扵兴国寺戯之诗曰相逢一榻大梁间妙语时时见一斑我欲从公蓬岛去烂银堆里看青山计其夀百四十五矣邸中无人识之周贯不知何许人自号木鳫子宿龙泉观半夜搥道士门道士问其故曰偶得句当奉告因吟曰弹琴伤指甲盖蓆损髭须是夜贯以蓆自覆故耳至袁州见市并李生秀韵欲携同归林下李嗜酒色意欲无行贯指煑药铛作偈示之曰顽钝天教合作铛从初三脚岂能行虽然有耳不听法只爱人间恋火坑寻死扵西山将化人问㡬岁贯曰八十西山作酒仙麻鞋糺㫁布衣穿相逢甲子君休问太极光隂不记年复有人见扵京师附书扵李生云眀年中秋夕当上谒至时生以事出贯乃以白土书门而去曰今年中秋夕来赴去年约不见折足铛弹指空剥剥李生竟折一足刘野夫留南京乆未入都彭渊才以书督之野夫答曰跛子一生别无道路展手教化三饥两饱目视云汉聊以自诳元祐新年𬒳刘法师徐神翁形迹得不成模様深欲上京相觑又恐撞着丈人涅陁佛蓦𬒳干拳踢着甚来由不覊如此甞作长短句曰跛子年来形容何似俨然一部髭须世间许大拐上做工夫选甚南州北县逢着处酒满葫芦熏熏醉不知明日何䖏度朝晡洛阳花看了归来帝里一事全无又还与瓠羮再作门徒蓦地思量下水粮网上芦蓆横铺呵呵笑睢阳门外有箇大南湖有僧史宗着麻衣加衲其上号麻衣道士坐广陵白土埭讴歌自适江都令檀祗与语多无畔岸索𥿄赋诗曰有欲苦不足无欲即无忧未若清虚者带素披玄裘浮游一州间汎若不系舟要当毕尘虑栖息老山丘檀祗异异之陶渊明记白土埭逢三异比丘此其一也观其诗句脱去畛封有超然自得之气非寻常介夫所能作也诗话总龟卷之四十五增修诗话总龟后集后卷四十五百家诗话总龟后集卷之四十五释氏门王绩作𬒳召谢病诗云横裁桑莭杖直剪竹皮巾鹤警琴停夜莺啼酒瓮春颜回唯乐道原宪岂伤贫观此数语又岂以招聘为喜乎坐独诗寄身千载下聊逰万物𥘉欲令无作有翻觉寔成虗咏懐诗云故乡行处是虗室坐间同日落西山暮方知天下空赠薛收诗頼此北山僧教我似真如使我视听遗自觉尘累祛问有知绩有得于佛氏者甚深也不立文字见性成佛之宗逹磨西来方有之陶渊明时未有也观其自祭文则曰陶子将辞逆旅之舘永归于本归于本宅其拟挽词则曰有生必有死早终非命促其作饮酒诗则曰採菊东篱下悠然见南山此中有真意欲辨巳忘言其形影神三篇皆寓意髙逺盖苐一逹磨也而老杜乃谓渊明避俗翁未必能逹道何耶东坡论陶子自祭文云出妙语于纩息之余岂渉生死之流㢤盖深渊明者世称白乐天学佛得佛光如满时趣观其吾学空门不斈仙归则湏归兠率天之句则岂觧脱语耶元㣲之诗虽不及乐天逺甚然其得䖏岂乐天所能及㢤其遣病诗云况我早师佛屋宅此身形复舍彼就此去晋何所萦前身为过迹来世即前程蜕骨龙不死蜕皮蝉自鸣则与贾谊忽然为人何足控持化为异物又何足患之语何逺耶孟郊未尝晋意于此而吊元鲁山诗有苟含天地秀皆是天地身之句亦可嘉矣许浑送栖元弃释奉道诗云仙骨本㣲灵鹤逺法心潜动毒龙惊送勤尊师自邉将入道诗云苍鹰出塞胡尘灭白鹤还郷楚水深送李生弃官入道云水深鱼避钩云逈鹤辞笼皆奨之也至送僧南归诗云送师不得随师去巳戴儒冠事素王岂浑亦有逃禅之意也钱起投南山佛寺云洗足觧尘缨忽斍天地寛庶将镜中像尽作无主观盖知百骸九窍本非天形至悟真寺诗云更闻东林磬九窍本非一兴中㝷斍花寂尔诸像灭盖知妙明真心不関诸象起于是理亦可谓超然者矣子由诵楞严经悟一觧六亡之义自言扵此道更无疑然其作风痺诗乃有数尽吾则行未应堕冥漠之句则于理尚有碍矣而东坡乃谓子由闻道先我何耶东坡奉新别子由诗云何以觧我忧粗了一事大哭遯儿诗云中年忝闻道梦幻讲已详故赠钱道人诗云首断故应无断者氷消那复有氷知主人若苦令侬认认主人人竟是谁又云有主还湏更有賔不如无镜自无尘只从半夜安心后失却当年觉痛人赠东林揔老诗云溪声便是广长舌山色岂非清净身夜来八万四千偈他日如何举似人如此等句虽宿禅老衲不能屈也柳展如东坡甥也不问道扵东坡而问道于山谷山谷作八诗赠之其间有寝兴与时俱由我屈伸肘饭羮自知味如此是道否之句是告之以佛理也其曰咸池浴日月深宅飬灵根胸中浩然气一家同化元是教之道教也圣学鲁家恭惟同出自乗流去本逺遂有作书肆是告之以儒道也欧永叔素不信释氏之说如酧净照师云佛说吾不学劳师忽欸関吾方仁义急君且云水闲酬惟吾师云子何独吾慕自忘夷其身韩子亦谓收歛加冠巾是也旣登二府一日𬒳病亟梦至一所见十人冠冕环坐一人云叅政安得至此冝速反舎公出门数歩复徃问之公等岂非释氏所谓十王者乎曰然因问世人饭僧造经为亡人追福果有益乎荅云安得无益旣寤病良巳自是遂信佛法文康公得之于陈去非去非得之于公之孙恕当不妄叶少藴守汝隂谒见永叔之子棐乆不出巳而棐持数珠出谢曰今日适与家人共爲佛事叶问其所以棐曰先公无恙时薛夫人已如此公弗之禁止也逺师作白莲社与谢灵运陆脩静等十八人爲社客独渊明不肯入社视衆人固巳髙矣无为子杨次公又从而笑之其作庐山五笑于陶有曰我笑陶彭泽闻钟暗歉眉蓝舆急回去巳是出山迟视彭泽又髙一着矣佛氏经律论合五千四十八卷寘之大蔵所以传佛心印作将来眼所𥙷大矣乐天诗词其间何所不有而寘大蔵何耶东都圣善寺苏州南禅院各有之自且着集序李公垂作诗羙之曰永添鸣宝集莫杂人乗经所谓盗憎主人者耶又观题文集柜云身是邓伯道世无王仲宣只应分付女晋与外甥传于是后名亦大孜孜矣大观中呉兴郡有邵宗益者剖将食中有珠现罗汉像偏袒右肩矫首左頋衣纹毕具僧俗创见遂奉以归慈感寺之临溪流建炎间宪使杨应诚与客传玩之次不觉越槛跃入水中亟祷佛求之于烟波渺茫之中一索而获噫亦异矣叶少藴有诗云九渊幽怪舞垂涎㳺戯那知我独尊应迹不辞从异类蔵身何意恋穷源归来自说龙宫化乆住方知鹫岭存此话湏逢老摩诘贠通无碍本无门曽公衮云不知一壳㡬由旬能纳湏弥不动尊疑是呉兴清霅水直通方广古灵源月沉浊水圎明在莲出污泥寔性存隐现去来𥘉一致莫将虗幻点空门一时名公和篇甚衆今蔵慈寺有唐中叶浮屠中有四澄观桇支提以舎僧伽者洛中之澄观也故退之元和五年为洛阳令与之诗云火烧水转扫地空突兀便髙三百尺洛阳穷秋厌穷独丁丁啄门疑啄木有僧来访唿使犀揷脑髙颊权者也叅元名大师爲华严䟽主译经润文者㑹稽之澄观也故裴休爲其塔铭云元和五年授僧纥印歴九宗圣世为七帝门师俗寿一百二者也传灯録有镇国大师澄观荅皇太子问心要有心心作佛无一心而非佛心处处成道无一尘而非佛国之句所造超诣岂若前二澄观有金植福筭沙穷海者之比㢤又有曹谿别出苐二世五䑓山华严澄观大师旣有华严二字又有无名禅法嗣之言似即㑹稽澄观然续云无机縁语句可录则又非也金光明经载流水长者子以象负水救十千鱼生忉利天可谓悲済之极报騐之速矣厥后现于记传有放䗫得金放龟得印者其类甚多遂使上机生无縁之慈下士兾有因之果皆流水长子之慈意余居泛金溪上暇日率同志拏小舟载鱼鼈虾蟹命五比丘诵宝胜佛名若十二因縁法作梵呗舍之溪中坐间有请作诗以纪一时之事者余辄爲书云渔师竟日渔水族作斤卖小捐使鬼兄满载获鳞介鲲鲸未易罗所得亦殊态青蛙尽公私朱鲔兼小大霜魲尚贯针土负或粘块轮囷积文螺郭索走苍蠏沫相煦濡自分煑姜芥岂知恻隐人规作江湖贷因唿小青翰放熘舞澎湃趺坐延黒衣号佛指青瀬经翻流水篇梵起鱼山呗倾盆带寒藻圉圉㸔于迈惊疑或依蒲喜濯或生喝快若鹰辞鞲欢如囚破械定非校人池恐是余不派愿汝借佛力永脱钩网债口腹聊尔耳香饵莫渠爱百家诗话緫龟后集卷之四十五终增修诗话总龟增修诗话总龟前卷四十六增脩诗话总龟卷之四十六艺术门钟传领江西日客有以覆射之法求见传以暦日包橘置䄂中令射客云太岁当头坐诸神不敢当其中有一物常带洞庭香何龙图中正初登第闻西川郭从周精扵卜乃以缣素求筮从周作一絶赠之云三字来时月正圆一麾从此出秦关钱塘春色浓如酒贪醉花间卧不还公后宦逹以三月十五日授知制诰以言边事忤㫖出知秦州后移杭州而捐舘舎从周之筮何其验欤黄州东南三十里为沙湖亦曰螺蛳店予买田其间因徃相田得疾闻麻桥人龎安常善医而聋遂徃求疗安常虽聋而颕悟絶人以指画字不尽数字輙深㑹人意余戯之曰余以手为口君以眼为耳皆一时异人也疾愈与之同㳺清泉寺在蕲水郭门外二里许有王逸少洗笔泉水极甘下临兰溪溪水西流余作歌云山下兰牙短浸溪松间沙路净如泥萧萧春雨子䂓啼谁道人生无再少君看流水尚能西休将白髪唱黄鸡是日极饮而归王建宫词百首多言禁中事皆史传小说所不载者徃徃见扵其诗如内中数日无唿唤传得滕王蛱蝶图之类滕王元婴高祖子新旧唐书皆不着其所能惟名画録略言其善画亦不言其工蛱蝶也惟见扵建诗耳或闻今人家亦有淂其图者唐世一艺之善如公孙大娘舞剑曹刚琵琶米嘉荣歌皆见扵唐贤诗句遂知名扵后世当时山林田畆潜徳隐行君子不闻扵世者多矣而贱工末艺得所附託乃垂名不朽亦各系乎幸不幸尔合淝人传论言曹谷善星暦衍数谈事如神为王兾公作命书云七十年中一一加弄珠滩上事堪夸碧油幢下闻鸣鸟千日催还上汉搓公年七十二知㐮阳正得千日召还又云周匝将临壬戌岁定鼎门前春色异一千日上少三环再入和羹冝尽醉后兾公判西京将七百日再入政府壬戌岁也又云临去尚犹闻禁漏异姓佳名在史书兾公薨谢之夕漏将尽无子其婿张环掌䘮事俳优门李家眀江南李璟时为乐部头善滑稽为讽咏璟逰后苑登䑓见牛晚卧璟曰牛旦熟矣家眀曰臣不学敢上絶句云曾遭寗戚鞭敲角又𬒳田单火燎身闲背斜阳嚼枯草而今问喘更无人左右之臣皆冠谢罪李氏乃徐温飬子及僣号迁徐氏于海陵璟继统用宋齐丘言无男女少长皆杀之今海陵州宅之东小坟十数皆当时所杀徐氏之族也宋齐丘只一子輙卒逾月恸哭不止家眀曰惟臣能止之乃作大𥿄鸢上大书曰欲兴唐祚革强呉尽是先生作计谟一箇孩児拚不得上皇百口合何如乗风吹之度至齐丘家遂絶其缕齐丘见之惭感乃止璟扵后苑命臣僚临池而钓诸臣屡引到数十巨鳞惟璟无所获家眀乃进口号曰新甃垂钩兴正浓御池春煖水溶溶凢鳞不敢吞香饵知道君王合钓龙璟善之幸南都画江为界舟楫多行南㟁至赵北因辍乐停觞北望皖公山谓家眀曰好数青峰不知何名家眀应声曰龙舟轻漾锦㠶风正值宸逰望逺空回首皖公山色翠影斜不到夀盃中江南李氏乐人王感化建州人隷光山乐籍建州平入金陵教坊少聪敏未曾执卷而多识善为词口谐捷急滑稽无穷时本郷节帅更代饯别感化前献诗曰旌斾赴天䑓溪山晓色开万家悲更喜迎佛送如来至金陵宴苑中有白野鹊李璟令赋诗应声曰碧岩深洞恣逰遨天与芦花作羽毛要识此来栖宿处上林琼树一枝高又题恠石九八句皆用故事但记其一聮云艹中误认将军虎山上曾为道士羊杨叔寳郎中与眉州人言顷眉州视事后三日作大排乐人献口号其末句云为报士民须庆贺火星去了福星来喜召优人问曰大排致语谁做对曰本州自来旧例只用此一首丁晋公镇金陵尝作诗有吾皇寛大容尸素乞与江城不计年之句天圣中李文定公出镇金陵一日郡宴优人作语意其宰相出镇所作理必相符诵至落句顶望抗声曰吾皇寛大容尸素乞与江城不计年賔僚皆俛首文定笑曰是何是何上闻见责赏花钓鱼㑹诗赋徃徃有宿思者天圣中永兴军进山水石适㑹宴命赋山水石歌盖出不意中生优人入戯各执𥿄笔作吟哦状其一优人或仆扵石上衆扶掖起旣起曰累日来作一首赏花钓鱼诗准备应制却𬒳这石头摖倒左右皆大笑翌日䧏出诗令中书铨定内有鄙恶者落职与外任竒恠门王谢金陵人世以航海为业一日扵海中失舟泛一板登岸见一翁一妪皆衣皂引谢至所居乃乌衣国也以女妻之旣乆谢思归复乗云轩泛海至其家有二燕栖扵梁间谢以手招之即飞来臂上取片𥿄书小诗系扵燕尾曰误到华胥国里来玉人终日苦怜才云轩飘去无消息洒泪临风㡬百廻来春燕廻径飞来谢衣上燕尾有诗一云昔日相逢冥数合如今暌逺是生离来春纵有相思字三月天南无鴈飞至来嵗燕竟不至因目谢所居为乌衣巷刘禹钖有诗曰朱雀桥边野艹花乌衣巷口夕阳斜旧时王谢堂前燕飞入寻常百姓家摭遗彭城刘景直雍熈间逰华清宫因题诗扵门屏问云天子多情宠太真六宫专幸掌中身渔阳皷动长安破从此香肌委路尘是夜夣明皇召去论当时事妃子索景直有所赠立作诗曰玉刻水中龙云牌掲故宫霓裳满天月粉骨㡬春风眉势从山尽裙腰芳艹空共知千古事悽恨与谁同𡵨王至明皇曰来何晚王曰适杜甫到臣帐中诵哥舒翰诗向臣似有徳色云日月低秦树山河遶汉宫明皇又曰常爱伊夜䦨更秉烛相对如夣寐之句李白终无甫之筋骨至如贾至崔辅国亦阙自然之句张老死把笔无伊一字遂宴饮忽闻寳云寺钟声方觉郭平振武旧将士分配于钱塘给官屋居之屋在修文坊旧为白板书赁烧药丹朱欲徃而官吏丁踈因逐之乃破炉而去白因召丁踈同饮谓踈曰大药为吾子所破有小戯术子醒酒乃取盘一面置扵膝上以指敲两腕出五色弹子两枚化为双燕而飞白曰仆射髭甚䌓燕好去可减些言未毕二燕化为二小剑长五寸余锋刄如雨交舞扵踈之頥颔间髭落如雪踈惧甚白唿剑下盘中依前成二丸纳扵左右腕而去钱昭度赠白诗曰䄂里青锋秋水寒谁疑双燕是金丸出门风雨如何去空有霜髭在玉盘无诸彭演西逰鄠县宿甘泉店闲歩原野忽有一少年引至一古官舎甚宏壮梁上有红丝羯皷縚数条垂于地一老人杖而守之演问曰此何䖏老人曰开元兴庆宫也来此者二百年中十二人尔去时莫不为诗请书一絶可乎演为诗曰长安宫阙半蓬蒿尘暗虹梁羯皷縚惟有水天明月夜一条空碧见秋毫演又曰十二人之咏可得闻乎老人举章曰小小蓬山刻得成宫帘不动结飞鲸谁将八月天河水泻到重楼无浪声此杨尚书所作也又诵一章曰金人无路守琼山坐见云生栋宇间忽坠霜飞翠楼晓不知龙尾许谁扳此裴中书所作也再询杨裴之名则瞪而不答钱仁伉尚父之孙也为元帅府中书检校司徒与中军都虞候金沼邻居沼所居堂东植牡丹花一本着花三百朶其色如血如之金含稜每瓶子顶上有碎金丝如自然蛱蝶之状一城以为殊异每嵗花开张宴仁伉预焉开寳七年春三月花才一两朶开仁伉一夕洪饮击剑䄇服中单背负大篮左手携锄腰插六首踰墻而过沼中外无知者锄取牡丹置篮中乃平其地空中闻有吁叹之声㣲细若逰蜂音辞曰一花三百朶含笑向春风眀年三月里朶朶㫁肠红仁伉异之移植扵亭后明日沼觉失花为非人力所及来年花盛开乃宴召沼沼一见无语得疾以归至夜愤闷不已以刀决肠而卒肠皆寸寸㫁果符空中之语郑继超广州人赴官鳯翔道逢田参军同行家累千余人言是东川替罢亦入西京继超与欵自言洛下有庄在北邙山下因问鞍乗极多何也曰亡室人来多年皆蜀中孤寡家子息亦欲旋旋与人继超曰愿得一人乃令妙香与之是夕归继超家数年继超卜居西洛一日忽谓继超曰妙香非人也今将归北邙山旧穴愿乞同乘至北邙因问田叅军何人曰狐也是夕作别妙香歌以送酒曰劝君酒莫辞花落抛旧枝只有北邙山下月清光到死也相随翌日同至北邙山下老君庙后妙香佯坠马化为一狐迅走而去唐王轩字公逺因游苎罗山问西施之遗迹留诗扵石上曰岭上千峰秀江边细草春今逢浣溪石不见浣溪人廻顾见一女子素衣琼珮谓轩曰妾自呉宫离越国素衣千载无人识当时心比金石坚今日为君坚不得轩知其异又贻诗曰佳人去千载溪山乆寂寞野水浮白烟岩花自开落猿鸟旧清音风月闲楼阁无语立斜阳幽情入天幕西子曰子之诗羙矣不尽妾之所寄也乃答轩诗曰高花岩外晓相鲜幽鸟雨中啼不歇红云飞过大江西从此人间怨风月旣暮已散期来日会扵水濵翌日轩徃则西子已在焉又相与饮轩诗曰当时计拙笑将军何事安邦頼羙人一似仙葩入呉国从玆越国更无春西子见之怨慕乆之又曰云霞出没群峰外鸥鸟浮沉一水间一自越兵齐振地梦魂不到虎丘山旣夜乃散异日又相遇而留者逾月乃归郭素闻王轩之事逰苎罗留诗扵泉石间莫知其数寂无所遇无名子嘲之曰三春桃李苦无言却𬒳斜阳鸟雀喧借问东邻效西子何如郭素学王轩闻者大笑朱休之家犬歌曰言我不能歌聴我歌梅花今年固自可眀年当柰何明年兵乱城䧟梁亡杜少陵因见病疟者谓之曰诵吾诗可疗病者曰何杜曰夜䦨更秉烛相对如夣寐之句疟犹是也又曰诵吾手提髑髅血模煳其人如其言诵之果愈言感鬼神亦不妄石曼卿自少以诗酒豪放自得其气貌伟然诗格竒峭又工扵书笔画遒劲体兼颜柳爲世所好余家尝得唐后主澄心堂𥿄曼卿爲余草书其筹笔驿诗诗曼卿平生所自爱者至今藏之号爲三絶真余家寳也曼卿卒后其故人有见之者云恍惚如夣中言我今爲仙也所主芙蓉城欲唿故人徃逰不得忿然骑一青骡去如飞后又云降扵亳州一举子家其举子留不得因留诗一篇与之余亦略记其一聮云莺声不逐春光老花影常随日脚流仙事恠不可知其诗颇类曼卿平时语举子不能道也增脩诗话总龟卷之四十六增修诗话总龟后集后卷四十六百家诗话总龟后集卷之四十六释氏门韦应物奉詶处士叔诗云髙斋乐宴罢清夜道相存东坡次王巩韵云那能废诗酒亦未妨禅寂子由春尽诗云楞严十卷㡬廽读法酒三升是客同道贵冲寂寞主欢畅二者恐不能相兼也白乐天延乐命釂之时不忘于佛事至今逹者讥之衡州花光仁老以墨为梅花鲁直观之叹曰如嫩寒春晓行孤山篱落间但欠香耳余因爲赋长短句曰碧瓦笼晴香雾绕水殿西偏小驻闻啼鸟风度女墙吹语笑南枝破腊应开了道骨不凢江瘴晓春色通灵医得花多少抱瓮醸寒春杳杳谯门画角催残照又曰入骨风流国色透尘种性真香爲谁风鬂涴啼粧半树水村春暗雪压低枝篱落月髙影动池塘髙情数笔寄㣲茫小寝𥘉开雾帐前蝶恋花后西江月也余自并州还故里舘延福寺寺前小溪风物类斜川余儿童时戏剧之地也尝春深独行溪上作小诗曰小溪倚春涨攘我夜月湾新晴爲不平约束晚见还银梭时拨刺破碎波中山整钓背落日一叶嫩红间又尝莫寒㱕见白鸟作诗曰剰水残山惨淡间白鸥无事小舟闲个中着我添圗画便是华亭落照湾鲁直曰观君诗说烟波漂渺处如陆忠州论国政字字坦夷前身非篙师沙户种类邪有诗其畧云吾年六十子方半藁项颠螺度岁年脱却衲衣着蓑笠来伴涪翁刺钓船尝对渊材诵之曰渊材曰此退之澄观我欲收歛加冠巾换骨句也余还自珠崖舘于髙安大愚山陈莹中自台州载其家耒漳浦过九江爱庐山因家焉以书督余兼程来余以三日至湓城莹中曰自此公可禁作诗无益于事余曰敬奉敎然余児时好食肉毋使持斋余叩头乞先饫餐肉一日母许之今日当准食肉例先吟两诗喜吾二人死而更生何如莹中许焉曰鴈荡天台看不足尽般児女寄蓬窓徃耒漳水谋二顷偶爱庐山家九江名节适真如醉白生涯领略似湘龎向耒万事都休理且听楼钟一夜撞与公灵鹫曽听法㳺戯人间知几生夏口瓮中蔵画像孤山月下认歌声翳消巳斍蔕矿尽方知珠自明数抹夕阳残雨外一畨飞絮满江城莹中喜而谓余曰此岐山猪肉虽羙无多食后三年余客漳水见莹中姪胜柔自九江来出诗示余曰仁者难逢思有常平居慎勿恃何妨争先世路机関悪近后语言滋味长可口物多偏作疾快心事过必为伤与其病后求良药不若病前能自防余谓胜柔曰公痴诗如食鲫鱼惟恐遭骨刺与岐山猪肉不可同日而语也陈莹中谪合浦时余在长沙以书抵余为负华严经入岭有偈曰大士㳺方兴尽囬家山凬月絶纎埃杖头多少闲田地挑取华严入岭来余和之曰因法相逢一笑开俯㸔人世过飞埃湘南岭外休分别圆寂光中共徃耒又闻岭外大雪作二偈寄之曰传闻岭外雪压倒千年树老児拊手笑有眼未曽覩故应润物材一洗瘴江雾寄语牧牛人莫教头角露又曰偏界不曽藏处处光皎皎开眼失踪由都縁太分晓园林怱生春万瓦粲一笑遥知忍冻人未悟安心了余观志公十二时颂自非深悟上乗同佛知见岂能作此语也是时逹磨犹未西耒志以明此理所谓先得我心之所同然者志公没扵天监十三年而逹磨以普通八年至金陵由此之魏传佛心印禅宗方兴近世学佛者徃徃忽此颂而弗观盖贵耳而贱目矣余尝手书此颂置之座右朝夕味之尤爱其最后一首云鸡鸣丑一颗圆珠明巳乆内外推㝷觅捴无境上施爲浑大有不见头又无手世界坏时终不朽未了之人听一言只这如今谁动口以至二祖信心铭永嘉証道歌皆禅学之髄𥘉地之人其可弗观乎陈体常荅黄冕仲二书叙学佛之㫖深切着明余尝三复其言叹其有理恨未能尽行也体常又有颂六首今録二首其一云宻坐研穷有细㣲到头湏是自忘机应无祖佛能超越岂有冤亲更顺违历歴孤明犹认影巍巍独露尚披衣飜嗟㑹得昭灵者也道㝷师㫖归其二云个中端的有谁知知者归来到者稀即见即闻还错㑹离声离色转乖违山青水緑明玄旨鹤唳猿啼显妙机有意覔渠终不遇无心到处尽逢伊冷斋夜话云陈莹中北归过南昌言邹志完在韶州极精进闭门诵华严经舎利生袖间此真入信位日诵华严于观音像前有脩竹三根生像之后志完掲茆出之不可乃垂枝覆像如世所画寳陁严竹今犹无恙韶人扄鎻之以爲过客逰观北还至未州淡山岩有驯狐凢贵客至则鸣志完将至而狐辄鸣寺僧出迎志完怪之僧以狐鸣爲言志完作诗曰我入幽岩亦偶然𥘉无消息与人传驯狐戏学仙伽客一夜飞鸣报老禅余读刘兴朝悟道经真集其言曰余少治儒术长登仕版盖未尝信佛也三十有二岁见东林长老緫公与之语七日始生信焉即取其书读之三年盖恨其信之之晚也然循其理而体㑹则似悟还迷依其法而行持则暂静还扰旣而阅传灯录始知佛有法眼妙心宻相付嘱而逹磨西来单传此事衆生悟者可以见性而了心其后发明此事但觉境界非常取証道歌读之句句尽是吾之心地读至六般神用空不空一颗贠光色非色如是希竒之事吾今巳得现前任是千圣出来巳湏退歩始得示人以偈曰世间多少英灵汉终是迷头唤人唤可怜眼底黒漫漫不见珠光灿烂过今晡又耒旦不斍年华暗中换急抬头髙着眼径寸不容蚌中产灵利男児荐得时好笑交渠肠𣣔断又诗云今士堂堂此事同㱕因処処获贠通片心豁去沧𬈑窄双眼开耒宇宙空出海银蟾光动地离弦金簇疾追凬湏知佛祖埋藏后坐断千差是此翁百家诗话捴龟卷之四十六增修诗话总龟增修诗话总龟前卷四十七増修诗话总龟卷之四十七竒恠门卖墨者潘谷予不识其人然闻其所为非市人也墨旣精妙而价不二或不持钱米求墨不计多少与之此岂徒然者㢤予尝与诗云一朝入海寻李白空看人间画墨山一日忽取欠墨钱劵焚之饮酒三日发狂浪走遂赴井死人下视之盖趺坐井中手尚持数珠也见张眀言如此太子中允王纶祥符中登进士苐有女子年十八岁一日昼寝中忽魇声其父与家人亟徃问之已起谓父曰与汝有洞天之縁降人间四百年矣今又㑹此自是谓父曰清非生自称曰燕华君𥘉不识字忽善三十六体大篆皆世所未识每与清非生唱和及百余篇有送人诗云南去过潇湘休问屈氏狂而今圣天子不是楚怀王又赠清非生末句云自有燕华无限景清非何事恋东宫又雪诗云何事月娥期不在乱飞端叶落人间说与人云天上端木开花六出赠清非生云君为秋桐我为春风春风㑹使秋桐变秋桐不识春风面题金山云涛头风滚雪山脚石蟠虬又诗云落笔非俗子皷吹皆天声岂俟耳目旣慰子华燕情蒋颕叔以楷字释之刻扵石后嫁为吕氏妻旣嫁则懵然不复能诗康定间进篆字二十四轴仁宗嘉之有女仙传行扵时天授二年臈卿相等诈称上苑花开请幸则天许之乃遣使宣诏曰眀朝逰上苑火急报春知花须连夜发莫待晓风吹扵是凌晨名花瑞草皆发羣臣并咸服其异唐太府寺隋都水门之地隋平陈扵此置叔寳叔寳将亡有飞鸟集扵庭以觜画地作诗云独足上高䑓腐草化为灰欲知我家处朱门临水开嗽金鸟出昆眀国形如雀色黄魏眀帝时其国来献饲以珎珠及兔脑尝吐金屑如粟宫人争取为钗钿谓之辟寒金以此鸟不畏寒也宫人相嘲曰不服辟寒金那得帝王心不服辟寒钿那得帝王怜西蜀张俞尝逰山题二絶云金玉楼䑓挿碧空笙箫逓响入天风当时国色并春色尽在君王顾盻中玉帝楼前鎻碧霞终年培飬牡丹芽不妨野鹿踰垣入㗸出宫中第一花异日宿温汤见二黄衣吏召其魂至一宫阙见仙座殿上问左右曰唐太真妃也与之论当时事甚详觉又爲诗曰夣魂飞入瑶䑓路九霞宫里曾相遇壶天晚景自愁人春水泛花何处去俞尚留温汤闲歩野外有牧童持书一𥿄俞乃开封乃仙所爲诗云虚堂壁上见清词似共幽人说所思海上风烟虽可乐人间聚散更堪悲重帘透日温温晓玉漏穿花滳滳迟此景此情传不尽殷勤嘱付陇头児俞询牧童从何得对曰前日有一妇人过此遗我百钱授此书云眀日有衣冠独歩野外子与之俞闻之愈感俞多对士君子道此治平二年长沙赵琪郎中作广东宪公宇西轩有荔枝数本盛夏方熟召刺史燕赏一夕皆空皮核满地轩之西壁有诗云吾侪今日㑹嘉賔满酌洪钟饮数廵遍地狼借不知晓荔枝又是一畨新二广人多传异之隋炀帝逰广陵恍惚见陈叔寳来谒曰闻已开隋渠引洪河之水东逰维杨因作诗献之曰隋室开兹水𥘉心谋太奢一千里力役百万民吁嗟水殿不复返龙舟成火霞惊流摧陡㟁浊浪喷黄沙两隄人送客三月柳飞花日脚沉云表榆梢噪瞑鵶如今疲子俗异日便无家且乐人间景休寻上汉槎客喧舟舣㟁风细锦㠶斜莫言无利役千古壮京华炀帝愠曰尔多知为后人之利耶呉兴柳归舜泊舟洞庭君山见鹦鹉数千翶翶其间相唿姓字有名清越者名武逰郎者名阿苏児者名武仙郎者名自在先生者名踏莲路者名鳯皇䑓者名戴蝉児者名多花子者或有唱歌者曰吾此曲乃汉武钩弋夫人常所唱者词曰戴蝉児分明传与君王语建章殿里未得归朱箔金缸双鳯舞名阿苏児者曰我忆得阿娇深宫唱曰昔请马相如为作长门赋徒使费千金君王终不顾归舜归舟舟人云相失已二日矣寳应中有元无有春末独行广陵郊野夜入路傍村舎宿北轩下忽闻西廊有人行声见四人出衣冠各异相与吟咏一衣冠长人曰齐纨鲁缟如霜雪寥亮高声为子发一黒衣短陋者曰家贫良㑹清夜时荧煌灯烛我能持一故敝黄衣者曰清冷之泉俟朝汲长绠相牵长出入一黒衣冠身亦短陋者曰㸑薪煑水常煎熬充他口腹我为劳迟明方散起而视之乃有一杵烛䑓水桶破铛而已彭州天台禅院前致仕焦将军彦賔所创也天台僧行灯掌之刺史安思谦男守范与賔客逰聮句以纪其来守范出首句曰偶到天台院因逢物外僧定武军推官杨鼎夫继曰忘机同一祖出语离三乗前怀逺军周述曰古德玄意逺外牕虚景澄前眉州判官李仁肇音聮曰片时松影下聮续百千灯遂请闲僧教大师义西八分书扵牌翌日有贫子乞食扵院见而高声读之曰人道有初无尾此则有尾无初后五年首颔俱碎不如尾句者乎院僧驱逐贫子曵杖四顾曰此后生不逺千里即欲到来人以为狂言果五年诛思谦守范伏法鼎大暴亡此则首颔俱碎之义也行灯归寂寺僧蜀王尽遣出之后主持院僧适自兴元归则是不逺千里之义也贫子之说一无谬焉杨鼎城郭都人尝逰青城山过皂江溺而又出登㟁遽有老人以杖接引且笑曰元是塩里人本非水中物旋失老人所在因作诗以纪之曰青城山峭江水寒欲渡当时值急湍棹急狂风趍逺㟁舟逢恠石碎前湾手攀弱杖仓皇处命在洪涛顷刻间今日深恩无以报令人羞说雀㗸环至成都与知巳言竟莫究塩里人之义后为居安思谦幕判成都塩院感疾暴亡以塩褁其尸归于蜀海南城东有两井相去咫尺而异味号双井井源出山源山石罅中东坡酌水异之曰吾寻白龙不见今家此水乎同㳺怪问其故曰白龙当为东坡出俄见其嵴尾如烂银蛇伏忽水浑有气浮水面举首如桃玉筯乃泳而去余定两井太守张子为造庵井上号思逺亭号泂酌崖有恠树树枝腋有诗曰岩泉未入井蒙然冐沙石泉漱洄爲靥石老生罅隙异㢤寸波中露此横海嵴先生酌泉笑泉香龙神蛰举首玉筯揷忽去银钉掷大身何时见夭矫翔霹雳谁言鹏背大更觉宇宙窄字画如颜书无名衘日月此诗气格似东坡而言泉漱石老似非东坡又语散缓疑学而爲之也龙爲蛇形小如玉筯鬼神门大暦十三年李道昌爲姑苏太守忽一日城南虎丘山有鬼题二诗扵石壁上其一云青松多悲风萧萧声且哀南山接幽壠幽壠空崔嵬白日徒昭昭不照长夜䑓虽知生者乐魂魄安能廻况复人所亲恸哭心胆摧恸哭复何言哀㢤复哀㢤其二云神仙不可学中化空㳺魂白日非我朝青松为我门虽复隔幽陇犹知念子孙何以遣悲怨万物归其根寄语世上人莫厌临芳尊庄生问枯骨生乐徒虚言道昌録奏准勑致祭祭毕其诗乃㓕后数日又隐出诗一首曰幽冥虽异路平昔忝攻文欲知高卧处山北両孤坟寻于山后得両坟极高广至今存焉许周士泊舟淮隂醉题淮隂庙曰脱身仗剑归眀主授钺登坛是得人千骑争驰擒虎口万囊不㫁堰龙津㧞旗破赵如摧朽一皷抢齐速若神功业盖时虽不赏威名震主即危身时来且佩三齐印势去翻输一妇人得意不思防后患穷居何用结边臣名留青史成何事血汚西钟㡬掬尘遂使后来征战者却愁他日似将军还舟方寐夣介士拥见周士曰足下诗固好然未合扵理也信去楚归汉起自行伍高祖结坛授钺虽立功名一旦自藴忿躁之气外结边臣内谋大叛死为万世丑吾今血食扵此亦出望外而子之诗重吾过焉懦无所守将安用也贾魏公尹京日忽有人来展刺谒曰前江南国主李煜相见则一清瘦道士尔公曰太师巳物故何得及此曰某㓜探释氏未逹误有所见今为师子国王偶思钟山而来怀中取一诗授公曰异国非所志烦劳殊清闲惊涛千万里无乃见钟山公读之随身灰㓕张孝和关中人淳化壬辰年㳺淮南在夀春与张李二生𬒳酒及淮漘入就龙女祠取桐叶写诗两句云我是夣中传彩笔欲书花叶寄朝云投扵帐中而去一旦独至其祠忽帘中有妇人邀而置酒赠孝和诗一絶曰落㠶且泊小沙滩霜月无波淮上寒若向江湖得消息爲传风水到长安孝和告去行数十歩忽小女奴呌曰娘子令还桐叶勿复置念孝和得之回顾惟古祠败舎而已李珦字温叔都官外郎之㓜女也八岁能诗尝作榴花一絶云烈火真红轻皱面晨霞碎剪贴枝条金刀刺出猩猩血溅落芳丛乆不销后适江夏人王常同泛舟射利江湖间娄彻为江州清风亭记常万叹美珦曰未之尽也何不云好山渌水万里有尽处清风眀月千古无老时一日举其文扵彻彻卒用其言为破题不乆常死而珦溺舟扵三山矶下后三日尸忽出扵水中士人异之为立庙熈宁间都人张芝过庙作三絶焚扵庙中一云风软潮生江水平遥峰隐隐浸寒青自从香骨沉波底独我为诗吊尔灵二云轧轧橹声离逺浦萧萧㠶影落寒涛殷勤滴酒陈佳果将此深心慰寂寥三云江雨初晴逺岸低心因啼鸟陡思归尔如㑹我题诗意魂夣相求一处飞旣夜一青衣召云娘子奉俟乆矣芝曰娘子为谁青衣曰早来献诗与谁耶芝乃悟见一妇人谓芝曰早来佳章欲托以夣寐是或不真不能尽所怀故求面见妾溺此时水官令赋诗及校九江㑹源録一夕而毕水官大恱令江神出其尸显其灵今有祠在此血食扵人谢子之诗意所不敢当荅以诗曰梅天半霁江水涨水揺花影红荡漾东风抛雨过江西截江一瞬生银浪閴然不见鸥鹭飞渔唱四沉烟瞑荡忽然晴霁碧虚阔水色天光月下上柳风和软浪无声客橹呕轧中流鸣两㟁沙头拾翠女嬉笑携手相将行秋入空江潦水静澄江一碧如寒镜逺㠶㓕没入云中菱唱㣲茫晩风瞑西风脱木露三山隐隐樵归乱石间霜猿哀落岩前月杜宇枝间更啼血蓬囱风紧客衣单中夜危肠㡬欲絶我本名家闺中女聘得良人共途路相将云水二十年所得欢心亦无数岂其天祸及一身夫死身沉大江去勐风吹云无定踪尽日隂愁难得雨秋髙水冷白骨寒孤児稚女归何处因公遗我白玉篇慰此穷泉生和煦明朝仙舸宿何州回首寒江烟雨暮芝见诗叹赏乆之又出白金二百星赠芝曰烦礲一石载妾前事亦有奉报如何芝受其金送芝出幄则已五皷矣芝后因循不能为立石舟再过三山下㡬至倾覆是夜又夣其女深诟责之负其事李群玉校书过二妃庙题诗曰小孤洲北浦云边二女明粧共俨然野庙向江春寂寂古碑无字草芊芊东风近墓吹芳芷落日深山哭杜鹃犹似含嚬望廵狩九嶷如黛隔湘川题黄陵庙诗曰黄陵庙前芳艹春黄陵女児茜裙新轻舟小檝唱歌去水逺山长愁杀人又曰黄陵庙前春已空子䂓啼血滴春风不知精爽落何䖏疑是行云秋色中群玉自以第三篇春空便到秋色踟蹰欲改二女俄出焉群玉悉其所陈而题于后渉重湖至浔阳太守叚成式索为诗酒侣具述其事后二年而群玉逝故哭李诗曰酒里诗中三十年纵横唐突世喧喧明时不作祢衡死傲尽公卿归九泉又曰曾说黄陵事今为白日催老无男女累谁哭向泉䑓䖍州布衣頼仙芝言连州有黄损仆射五代时人仆射盖仕南汉也未老退归一日忽遁去莫知所在子孙画像事之凢三十三年乃归坐阼阶上唿家人其子不在孙出见之索笔书壁上云一别人间岁月多归来人事已销磨惟有门前鑑池水春风不改旧时波投笔而去不可留子归问其状貌云甚似影堂中人也连州相传如此其后颇有禄仕者艾子病热稍昏夣中神㳺隂府见阎王升殿治事有数鬼招一人至一吏前白曰此人在世惟务持人隂事思扵财物虽无过者必巧造端以诱䧟之然后抉准法合以五百亿万斤柴扵镬汤中煑之王曰可令赴狱有一牛头捽执之而去其人私谓牛头曰君何人曰吾镬汤狱主狱之事皆吾主之其人又曰旣爲狱王固首主也而豹皮袄若是弊鬼曰冥中无此皮若阳人焚化方得吾名不显扵人间故无焚贶者其人又曰某之外氏猎徒也家常有此皮若蒙主见悯少减柴数得还即焚化十皮为狱王作裩其鬼喜曰爲女去亿万二字以败其徒则汝得速还兼免沸煑之苦二三人扵是又入镬煑之其牛头者时来相问小鬼见如此必欲庇之亦不敢令火炽遂报柴足旣出镬束带将行牛头曰忽忘皮也其人乃明顾曰有诗一首奉赠云牛头狱主要知闻权在阎王不在君减刻官柴尤自可更求枉法豹皮裩牛头大怒义入镬汤益薪煑之艾子旣寤语扵徒曰须信口是祸之门周祖起扵邺范鲁公遁迹民间执𥿄扇偶题云大热去酷吏清风来故人坐茶肆中忽一形貌怪陋者前揖之曰相公相公勿虑勿虑律其扇曰轻重无准吏得舞文何止大热耶公当深究狱弊持扇急去后一日扵祅庙后门鬼手中持其扇乃茶肆中见者未㡬周祖果得公扵民间遂大用忆陋鬼之言首议刑典䟽曰先王所恤莫重扵刑今䌓苛失中轻重无准民罹横刑吏得舞法周祖从其言命公与知杂张湜等刋定五年书成目曰刑统诗话总龟四十七增修诗话总龟后集后卷四十七百家诗话緫龟后集卷之四十七䴡人门铜雀伎古人赋咏多矣郑惜云舞余依帐泣歌罢向陵㸔张正见云云惨当歌曰松吟欲舞风贾至云灵几临朝奠空牀卷夜衣王勃云妾本深宫妓曽城闭九重君王欢爱尽歌舞爲谁容沈佺期云昔年分食鼎今日望陵䑓一旦雄圗尽千秋遗令开皆佳句也罗隐云强歌强舞竟难胜花落花开泪满缯秪合当年伴君死免教憔悴望西陵似比诸人差有意也魏武隂贼险狠盗有神器实窃英雄之名而临死之日乃遗令诸子不忘于葬骨之地又使伎人㸔铜雀䑓上以歌舞其魂亦可谓愚矣东坡云操以病亡子孙满前而咿嘤涕泣留连妾媍分香卖履区处衣物平生姦伪死见真性真名言㢤人君不能制𣣔于媍人以至溺惑废政未有不乱亡者桀奔南巢阶妺喜鲁威亾国惑始齐姜妲巳褒娰以至杨妃张孔之徒皆是也呉于西施王之耽惑不减于诸后一夕越兵至而王不知也郑毅夫诗云十重越甲夜城围燕罢君王醉不知若论破呉功苐一黄金只合铸西施谓非西施则呉不亡呉不亡则安得以黄金而铸之容㢤东坡范蠡诗云谁将暗矢射呉児长笑申公爲夏姬却遣姑苏有麋鹿更令夫子得西施言楚申公欲弱楚而强呉者以夏姬之故曾不如范蠡灭吴覇越而坐得西施也韩康公上元召从官数人出家妓侍饮其专宠者曰鲁生偶中蜂螫少顷持扇就东坡乞诗诗中有鱼吹细浪歌摇日舞罢花枝蜂入懐之句上句记姓下句记事东坡尝饮一豪士家岀侍姫十余人皆有姿伎其间有一善舞者名媚児容质颇䴡而躯干甚伟豪士特所宠爱命乞诗扵公公戯爲四句云舞䄂𥚹影揺千尺龙蛇动歌喉宛转声撼半天风雨寒妓頳然不悦而去王晋卿都尉既䘮蜀囯贬均州姫侍尽逐有一号者号啭春莺色艺两絶平居属念不知流落何许后二年内徙汝隂道过许昌市傍小楼闻泣声甚悲晋卿异之问乃啭春莺也恨不可复得因赋一聮佳人已属沙咤利义士今无古押衙晋卿每话此事客有足成章者晋卿覧之尤怆然其词曰几年流落向天洭万里㱕耒两鬂叶翠䄂香残空浥泪青楼云渺定谁家佳人已属沙咤利义士今无古押衙囬首音尘两沉絶春莺休啭沁园花蔡持正谪新州侍儿名琵琶尝飬一鹦鹉持正毎唿琵琶即和一响板鹦鹉传言唿之琵琶卒后悮触响犹传言唿之持正感伤成疾不起尝为诗云鹦鹉言犹在琵琶事已非伤心瘴江水同渡不同㱕苕溪渔隐曰持正守安州夏日登车盖作十絶句为吴処厚笺注得罪谪新州其间一絶云𥿄屏石桃竹方牀手倦抛书午夣长睡起莞然成独笑数声渔笛在沧浪殊有闲适自在之意囬纹两读必徧独此五诗不然其一曰红窓小泣低声怨永日春寒斗帐空中酒落花飞絮乱晓莺啼破梦匆匆其二曰同谁更倚窓绣落日红扉小院深东复西流分水岭恨兼愁续断弦琹其三曰寒信凬飘霜叶黄冷灯残月照空牀看君寄忆囬纹锦字字萦愁冩断肠其四曰前堂画烛残凝泪半夜清香旧染衾烟鎻竹枝寒宿鸟水沉天色霁横叅其五曰娥翠歛时闻燕语泪珠弹処见鸿㱕多情妾似凬花乱薄倖郎如露草希曽子宣夫人魏氏作虞美人草行云鸿门玉斗纷如雪十万兵夜流血咸阳宫殿三月红覇业已随烟烬㓕刚强必死仁义王隂陵失路非天亡英雄本学万人敌何用屑屑悲红粧三军散尽旌旗倒玉帐佳人坐中老香魂夜逐劒光飞青血化爲原上草芳心寂寞寄寒枝旧曲闻耒似歛眉哀怨徘徊愁不语恰如愁听楚歌时滔滔逝水流今古汉楚㒷亡两丘土当年遗事乆成空慷慨墫前爲舞谁苕溪渔隐曰此诗乃许彦囯表民作表民合肥人余昔随侍先君守合肥尝借得渠家集集中有此诗又合肥老儒郭全羙乃表民席下旧诸生云亲见渠作此诗今曽端伯编选亦列此诗扵表民诗中遂与余所见所闻合覧者可以无疑亦知冷斋之妄也费氏蜀之青城人以才色入蜀宫后主嬖之号花蕊夫人效王建作宫词百首囯亡入备后宫太祖闻之召使陈诗诵其囯亡诗云君王城上竖旗妾在深宫那得知十四万人齐觧甲寕无一个是男児祖恱盖蜀兵十四万而王师才数万尔㒒七岁时见眉州老尼姓宋忘其名年九十余自言尝随其师入蜀主孟昶宫中一日大热蜀主与花蕊夫人夜起避暑摩诃池上作一词宋具能记之今四十年耒巳死矣人无知此词者独记其首两句云氷肌玉骨自清凉无汗暇日㝷味岂洞仙歌令乎乃为足之云苕溪渔隐曰漫叟诗话所载本事曲云钱唐一老尼能诵后主诗首章两句与东坡洞仙歌序全然不同当以序为正也杨元素作本事曲记洞仙歌氷肌玉骨自清凉无汗水殿凨耒暗香满繍帘开一点明月窥人人未寝欹枕钗横鬂乱起耒携素手庭户无声时见踈星渡河汉试问夜如何夜巳三更金波淡玉縄低转细屈指西凬几时耒又不道流年暗中偷换钱唐有一老尼能诵后主诗首章两句后人为足其意以填此词余尝见一士人诵全篇云氷肌玉骨清无汗水殿凨来暗香暖帘开明独窥人欹枕钗横云云乱起耒琼户时见踈星渡河汉屈指西凬几时耒只恐流年暗中换太和𥘉有为御史分务洛京者有妓善歌时太尉李逢吉留守求一见既不敢辞盛粧以徃李命与衆姫相见李姫四十余皆出其下既入不复出顷之李亦辞以遂疾罢坐信宿耗絶但怨叹不能巳已为诗两篇投献明日李但含笑曰大好诗遂絶诗曰三山不见海沉沉岂有仙踪尚可㝷青鸟去时云路断姮娥㱕去月宫深纱窓暗想春相忆书幌谁令夜独吟料得此时天上月只应偏照两人心一篇亡苕溪渔隐曰余观刘宾客外集有忆妓四首内有一首即前诗也其余三首亦是前诗之意也古今诗话中旣不云御史姓名则此诗岂非夣得为之假手乎古今诗话何彼秾矣之诗羙王姫而作也周姫姓故皇女皆称姫如陈嬀楚芈齐姜之类是也后世凢妇人皆称姫误矣南朝人士皆谓姫人如䔥纶见姫人诗所谓狂夫不妬妾随意还家刘孝绰咏姫人未出诗所谓帷开见钗影帘动闻钏声梁王僧孺为姫人怨诗所谓还君与妾扇㱕妾与君裘江捴为姫人怨服药诗所谓妾家邯郸好轻薄持忿仙童一丸药是也后山诗话退之诗云长安衆冨児盘馔罗羶荤不能文字饮惟觧醉红裙而老有二妓号绛桃栁枝故文昌张借云为出二侍女合弹琵琶筝也又为李于志叙当世名贵服金石药𣣔生而死者数軰着之石藏之地下岂为一世戒邪而竟以药死故白乐天云退之服硫黄一病竟不痊也唐语林退之二侍妾一曰綘桃二曰栁枝皆能歌舞𥘉使王庭凑至寿阳驿絶句云凬光𣣔动别长安春半边城特地寒不见园桃并巷栁马头惟有月团圆盖寄意二姝逮㱕栁枝踰垣遁去家人追获故镇州𥘉㱕诗云别耒杨桞汀头树摆乱春凬只𣣔飞惟有小园桃李在留花不发待郎㱕自是专宠綘桃矣百家诗话捴龟后集卷之四十七增修诗话总龟增修诗话总龟前卷四十八增修诗话总龟卷之四十八鬼神门余与鲁直夀朋天启㑹子伯时斋看诗卷皆仙鬼作或梦中所作也又记太平广记中有人为鬼物所引入墟墓皆华屋洞戸忽为刼墓者所惊出遂失所见但云芫花半落松风晚清吾每爱此两句故附之书末王着洛阳人也七岁能属文十四进士及第初依师冤勾县张嘏东京应举乆不知消息赁居相国寺东因出通衢忽遇张嘏遂邀茶肆叙阔至乃才蝴蝶诗最嘉云今夜君栖芳艹里为传消息到王孙嘏无言忽然不见着惊问郷人云卒已半年着自及第便歴华省至翰林学士只及中年而终西川宰相高骈版筑罗城日有守御指挥使姜知古分得西南赵波块即赵畚相公坟也知古号令候䁱开之是夜有人黄衣束带瘦骨长卓立于知古前曰赵相公使上书知古惊覧书末后有诗一首顷之鬼不见诗云我昔胜君昔君今胜我今人生一世第何用苦相侵保大中广陵里城隍因及古塜得石志一所云日为箭兮月为兮四时射人兮无穷但得天将明月花不觉人随流水空山川秀兮碧穹窿崇夫人墓兮直其中猿啼乌啸烟蒙蒙千年万年松栢风或云李白词甘露寺僧话吴王收得浙右之明年夏中夜月莹无云长江如画有僧持课俄数人自西轩领仆厮軰挈酒上江亭而止夣明月宰相遇坐定命酒罗列昊窃窥之思中夜禁行从何而至必是幽虚扵牕隙俯伏伺之东向一人衣南朝衣西向一人北虏衣北向一人衣缝掖衣指南向者设礼而坐东向一人衣朱衣霜简清痩多髯飞杯之次东向者曰今日恣纵江南之㳺皆不乏风流矣仆尝记公云何人种得西施花千古春风开不尽可谓越古超今矣酒至西虏服曰各述旦曩日临危一言曰赵䑓能爲赋邢阳解献书可惜西川水不救辙中鱼次至缝掖举白而歌曰伟㢤横海鳞壮矣垂天翼一旦失风水翻爲蝼蚁食廵至东向云功遂侔昔人保退无智力旣渉太行险兹路信难渉次至朱衣乃高吟曰握里龙蛇𥿄上鸾逡廵千幅不将难顾云已徃罗隐耄更有何人逞笔端吟罢东楼晨钟遽鸣僧户轧然而启忽尔而散秦太虚言寳应民有嫁娶㑹客者有客径起出门若醉甚将赴水者人急持之客曰有妇人以诗招我其词云长桥直下有兰舟破月冲烟任意逰金玉满堂何所用争如年少去来休仓皇就之不知其为水也然客亦无他夜㑹说鬼与参寥参寥举此聊为记之唐丞相马植弟固武威太守固弟西河太守二弟闻植罢安南都护又除黔南不得意维舟崃中古寺前夜月如昼见白衣人缓歩隄上吟曰栽竹爲筒作笛吹鳯凰池上鳯凰飞劳公更向黔南去即是陶钧万类时歴歴可听遣人寻访已失之后黔南去再入爲大理卿迁刑部侍郎判塩鐡遂大拜大暦元年元载因早朝有人献诗载令左右收之候入中书看其人曰若不能读请自诵一篇曰城东城西旧行处城里花飞柳如絮海燕㗸泥欲下来屋里无人却飞去吟毕不见乃知其非人也载后败家破妻𬒳戮冯翊夏阳县㩀大河有兾河清澈可鍳大和中县尉赵生一夕与同軰聮歩望月扵兾泉上忽有人貌甚黒緑𫀆自泉中出徐吟曰夜月明皎皎緑波空悠悠生且惊其水溺明日生再逰兾水见庙中土偶人𬒳緑𫀆视之其貌乃昨日吟诗人也元和中有陆桥家于丹阳居有池塘亭榭一夕有人叩门急视见一人仪状秀逸自称曰沈约闻公雅好诗故来奉谒旣而唿左右曰召青箱来有一児年可十岁约曰此吾子也欲使绍吾学故名青箱然亦能诗从吾与范仆射过䑓城曾作感旧诗令讽之曰六代旧山川兴王㡬百年䌓华今寂寞朝市昔喧阗夜月琉璃水春风柳色天伤时爲懐古垂涙国门前忽不见唐燕士晋昌人隐于九华晚歩山下见一白衣少年闲歩自若曰涧水潺湲声不絶溪壠茫茫野花发自来自去人不知归时长对空山月归问里人曰是呉氏子善诗卒仅数年矣钱起寓宿驿舎闻窓外有人曰曲终人不见江上数峰青起怪之十年后就试座主李时试湘灵鼓瑟诗落句意乆不属遂以此一聮续之乃中魁选诗全篇云善鼓云和瑟常闻帝子灵冯夷空自舞楚客不堪听雅调悽金石清音发杳冥苍梧来暮怨白芷动芳馨流水传湘浦悲风过洞庭曲终人不见江上数峰青刘山甫随侍官扵岭外北归泊舟洞庭登㟁见有北方毗沙门天王庙祠因谒之见庙宇頽圯乃题云坏墻风雨㡬经春艹色盈庭一座尘自是神仙无感应盛衰何得却由人是夜夣神责曰我南岳神也汝何相侮俄而风涛大作舟㡬覆悔谢彻去诗牌乃止长安中秋望夜有人闻鬼吟曰六街皷歇行人絶九衢茫茫空有月又闻有和者云九衢生何劳劳长安土尽槐根高俗云务本西门是鬼市或风雨暝晦皆闻其喧聚之开元中有幽州衙校姓张妻孔氏生五子而卒后娶李氏妬悍狠戾虐遇五子鞭捶不其甚苦哭扵孔氏之坟母忽于塜中出抚其子悲恸乆之因以白布巾题诗赠张曰不分成故人泣涕每盈巾死生今有隔相见永无因盒里残粧粉留将与后人黄泉无用处浪作塜中尘有意怜男女无情亦任君欲知肠㫁处眀月照孤坟五子得诗以呈其父其父诉扵连帅连帅上闻李氏流岭南建隆初有人行扵巴崃夜泊舟扵江涘忽有人讽咏曰秋迳填黄叶悬崕露艹根猿声一呌㫁客旅数重魂其音苦切激昻而悲如是通宵九吟百遍𥘉疑舟行秀士也及晓访之其所泊㟁殊无舟舸但空山䆳林溪谷絶幽尔㳂㟁寻访数处有二脚迹长二尺许荆南复州门街东有刘氏旧宅宇舎横㫁敝壊鲜有人居梁太保震有逺房弟伯升秀才请居之贵其幽致而肄业旣憇驭月余辰夕甚安一日昼寝梦魇乆之方寤乃曰适夣一女子緑裙红䄂自东街而来泣而唿曰聴妾幽恨之句诗曰卜得上崃日秋江风浪多巴陵一夜雨肠㫁木兰歌梁因称叹而觉竟无他说鬼仙诗曰仙人未必便仙去还在人间人不知手把白须从两鹿相逢却问姓名谁又云江上樯竿一百尺山中楼䑓十二重山僧楼上望江上指点樯竿笑杀侬又云爷娘送我青枫根不记青枫几回落当时手刺身上衣今日爲灰不堪着又曰酒尽君莫沽壶倾我当发城市多嚣尘还山弄明月又云浦口潮来𥘉渺漫莲舟溶漾采花滩芳心不惬空归去㑹得潮平更折看又曰忽然湖上片云飞不觉舟中雨溅衣折得荷花浑忘却空将荷叶盖头归又曰寒花白露里乱山明月中是夕苦吟罢寒烛与君同黄鲁直登荆州亭柱间有词曰帘卷曲栏独倚银屏暮天无际泪眼不曾晴家在呉头楚尾数点雪花乱委扑漉沙鸥惊起诗句欲成时没入苍烟丛里鲁直曰似为予发笔势类女子又有泪眼不曾晴句即鬼也是夕有女子絶艶见夣扵鲁直曰我家豫章附舟堕水死于此登亭感而作不意公能辨之鲁直觉曰此必呉城小龙女事佞媚门陈瑄太师任西川有爱姬徐氏郫城令之女也令欲求彭牧以红绢数寸作二十八字遣其妻私示其女曰深宫冨贵事风流莫忘生身老骨头因与太师欢笑处为吾方便覔彭州人皆鄙之镇杨州请章孝标赋春雪孝标作诗曰六出花飞处处飘粘囱拂砌上寒条朱门到晓难盈尺尽是三军喜气消唐李峤少负才华参知政事封郑国公长夀中则天铸八稜铜柱题曰大周万国述徳天枢纪革命之功贬皇家之德天柱下置铁山翁师子琪璘围遶武三思为文朝士献诗不可胜纪惟峤诗冠絶当时曰辙迹光西崦勲庸纪北燕如何万国㑹讽德九门前灼灼临黄道迢迢入紫烟仙盘正下露高柱欲乗天山类丛云起珠疑大火悬声流尘作刼业固海成田圣泽倾尧酒薫风入舜絃忻逢下生日还遇上皇年后宪司发附㑹韦庶人左授滁州别驾琢句门唐僧多佳句其琢句法比物以意而不指言一物谓之象外句如无可上人诗曰听雨寒更尽开门落叶深是落叶比雨声也又曰㣲阳下乔木逺烧入秋山是㣲阳比逺烧也用事琢句妙在言其用而不言其名耳此法唯荆公山谷东坡知之荆公曰含风鸭緑鳞鳞起弄日鵞黄袅袅垂此言水柳之用而不言水柳之名坡别子由曰犹胜相逢不相识形容变尽语音存此用事而不言其名山谷曰管城子无食肉相孔方兄有絶交书又曰语言少异无阿堵氷雪相看有此君又曰眼看人情如格五心知世事等朝三格五是融法也后汉注云常置人扵险处然句中眼者世尤不能解王荆公欲新政作雪诗曰势合便疑包地尽功成终欲放春回农家不念丰年瑞只欲青云万里开韩魏公罢政判北京作园中行诗曰风定晓枝蝴蝶乱雨匀春圃桔橰闲意趣所至多见扵嗜好欧阳文忠公喜士爲天下第一好诵孔北海座上客常满尊中酒不空之句范文正公清严而喜论兵好诵兵卫森画㦸燕寝凝清香之句李师中送唐介謪官诗曰去国一身轻似叶高名千古重如山并㳺英俊颜何厚已死姦䛕骨尚寒已而闻介趂月首上任大悔乃以书索诗唐公笑曰吾正不用此无对属落韵诗送还李乃悟一身千古非恊对与荆公措东坡逰罗浮诗曰潜鳞有饥蛟掉尾取渇虎我来方醉后濯足聊戯侮想见海上超放之类然蛟疑不能掉尾雪里芭蕉也王荣老渡观江风作不得济父老曰公箧中畜竒物此江神极灵献之当得济荣老有玉麈尾端石砚宣包幛献之皆不验有鲁直草书扇头子题韦应物诗曰独怜幽草涧边生上有黄鹂深树鸣春潮带雨晚来急野渡无人舟自横取视傥恍之势曰我犹不识鬼识之乎以献之香火未收天水相照如镜南风徐来㠶一饱而济余谓神必元祐仙客不然何嗜之深也李白诗曰昔日芙蓉花今为㫁肠草以色事他人能得㡬时好陶弘景仙方注曰㫁肠草不可食其花羙好名芙蓉花柳子厚诗曰渔翁夜傍西巖宿晓汲清湘然楚竹烟消日出不见人欵乃一声山水緑回看天际下中流巖上无心云相逐东坡评诗云以竒趣为宗反常合道为趣熟味之此诗有竒趣其尾两句虽不必亦可欵乃相唿声相应也杜牧华清宫诗云长安西望绣成堆山顶千门次第开一骑红尘妃子笑无人知道荔枝来尤脍炙人口㨿唐记明皇常以十月幸山至春即还宫是未尝六月在骊山也然荔枝盛暑方熟词意虽羙而失事实唐人题西山寺云㡬夜碍新月半江无夕阳或谓冠絶古今以其尽得西山之景趣也金山寺题者甚多而絶少佳句唯树影中流见钟声两㟁闻又天多剰得月地少不生尘最为人传诵要亦未为至工若用扵落星寺有何不可乎熈宁中介甫有句云天末海门横北固烟中沙岸似西兴尤为中的增修诗话总龟卷之四十八增修诗话总龟后集后卷四十八百家诗话捴龟后集卷之四十八䴡人门陈筑字夣和莆田人崇徳𥘉登第为福州古田尉既至官惑一倡周氏周能诗尝有诗赠筑曰梦和残月过楼西月过楼西夣巳迷唤起一声肠断処落花枝上鹧鸪啼首句盖寓筑字也又有春时诗曰暼然飞过谁家燕蓦地香耒甚処花深院日长无个亊一瓶春水自煎茶徃时青幕之子妇妓也善为诗词同府以词挑之妓荅曰清词䴡句永叔子瞻曽独歩似恁文章冩得出耒当甚强杭妓胡楚龙靓皆有诗名胡云不见当年丁令威年耒処処是相思若将此恨同芳草却恐青青有尽时张子野老于杭多为官妓作词而不及靓靓献诗云天与群芳十様葩独分颜色不堪夸牡丹芍药人题徧自分身如鼓子花子野扵是为作词也苏子瞻通判钱唐尝权领郡事新太守将至营妓陈状以年老乞出籍从良公即判曰五日京兆判状不难九尾野狐从良任便有周生者色艺为一郡之最闻之亦陈状乞嫁公惜其去判云慕周南之化此意诚可嘉空冀北之群所请冝不允其敏捷喜谑如此韩魏公为陜西安抚开府长安李待制过之李有诗名席间使为官妓贾爱卿赋诗云愿得貔貅十万兵大戎巢冗一时平㱕耒不用封侯印只问君王乞爱卿李元膺丧妻作长短句云去年相逄深院宇海棠下曽歌金缕歌罢花如雨翠罗衫上点点红无数今岁重㝷携手処空物是人非春暮囬首青门路乱红飞絮相逐东凨去元膺㝷亦卒杜大中自行伍行将与物无情西人唿为杜大䖝虽妻有过亦公杖杖之有爱妾才色俱羙大中牋表皆此妾所为一日大方寝妾至见几间有𥿄笔颇佳因书一阕寄临江仙有彩鳯随鵶之语大中斍而视之云鵶且打鳯扵是掌其面至项折而毙东坡在豊城有老人生子爲具召东坡且求一诗东坡问翁年夀几何曰七十翁之妻几何曰三十东坡即席戯作八句其警聮云圣善方当而立岁乃翁巳及古希年治平中钱忠道过呉江爱其凬物清佳晋恋不能去讽咏逰赏遇一女子小舟独棹扵烟波浩渺间忠恱之作诗赠女子其警句云满目生涯千顷浪全家衣食一轮竿女子得诗携之㱕呈其父其父盖隐沦客也喜忠此诗遂以女子奉忠箕箒泛舟同入烟波不知所徃白藕作花凬巳秋不堪残睡更囬头晚云带雨㱕飞急去作西窓一夜愁此赵徳麟细君王氏所作也徳麟既鳏居因见此篇遂与之为亲余以为乃二十八字媒也徳麟名令畤东坡作秋阳赋云越王之孙有贤公子宅扵不土之里而咏无言之诗盖畤字也坡云且教人别処使不得苕溪渔隐曰徳璘小词有脸薄难藏泪眉长易斍愁之句人多称之乃全用也香奁集桃花脸薄难蔵泪栁叶眉长易斍愁一聮诗但去其上四字耳毛逹可未第时其内以一诗寄之云剔烛亲锦字书拟慿㱕鴈寄天隅经年未报于秦䇿不识如今舌在无近时媍人能文词如李易安颇多佳句小词云昨夜雨踈凬骤浓睡不消残酒试问卷帘人却道海棠依旧知否知否应是緑肥红瘦緑肥红瘦此言甚新又九日词云帘卷西凬人似黄花瘦此语亦媍人所难到也易安再适张舟未几反目有启事与綦処厚猥以桒榆之晚景配兹驵侩之下材传者争笑之朝奉郎丘舞中诸女皆能文词每兄弟内集必聮咏为乐其仲尝作寄夫诗云帘里孤灯斍晓遅独眠留得宿得粧眉珊瑚枕上惊残梦认得䔥郎马过时近世妇人多能诗徃徃有臻古人者王荆公家能诗者最衆张奎妻长安县君荆公之妹也佳句为最草草盃供笑语昏昏灯火话平生呉安持妻蓬䒹县君荆公之女也有句云西凬不入小窓纱秋意应怜我忆家极目江山千万恨依前和泪看黄花刘天保妻平甫女也句有不縁燕子穿帘幙春去春来可得知荆公妻呉国夫人亦能文尝有小词约诸亲逰西池有待得明年重把酒携手那知无雨又无风皆脱洒可喜之句也作诗押韵是一巧中秋夜月诗押尖字数首之后一媍人云蚪胎光透亮犀角晕盈尖广汉营妓小名僧児秀外惠中善填词有戴者忘其名两作汉守宠之旣而得请玉局之祠以㱕僧儿作满庭芳见意云团菊包金丛兰减翠画成秋暮凬烟使君㱕去千里倍澘然两度朱轓鴈水全胜得陶侃当年如何见一时盛事都在送行篇愁烦梳洗懒㝷思陪宴花月湖边有多少凨流徃事萦牵闻道霓旌羽驾看看是玉局神仙应相许冲云破雾一到洞中天姑苏官妓姓苏名琼行第九蔡元长道过苏州太守召饮元长闻琼之能词因命即席为之乞韵以九字词云韩愈文章盖世谢安情性凬流良辰美景在西楼敢劝一巵芳酒记得南宫髙过弟兄争占鳌头金炉玉殿瑞烟浮髙占甲科第九盖元长奏名第九也夏均父尝言诗之比类直要相停常与客泛舟载肥妓而饮浊酒其诗曰蚁浮金椀浊妓压画船低文潞公守洛冨郑公致仕司马温公宫祠范蜀公自许下耒同过郡㑹出四玉杯劝酒官妓不谨碎其一潞公将治之温公请书牍尾云玉爵弗挥典礼虽闻扵徃记彩云易散过差可恕扵斯人乃笑而释之东坡自钱塘𬒳召过京师林子中作守郡有会坐中营妓出牒郑容求落籍髙莹求从良子中命呈东坡东坡索笔为减字木兰花书牒后云郑荘好客容我樽前先堕帻落笔生凬籍籍声名不负公髙山白早莹骨氷肌那觧老从此南徐良夜清凨月满湖暗用此八字扵句端也苕溪渔隐曰聚兰集载此词乃东坡赠润守许仲凃且以郑容落籍髙莹从良为句首非林子中也江寕章文虎其妻刘氏名彤文羙其字也工诗词尝有词寄文虎云千里长安名利客轻离轻散㝷常难禁三月好凨光满堦芳草緑一片杏花香记得年时临上马看人泪眼汪汪如今不忍更思量恨无千日酒空断九囬肠又云向日寄去诗曲非敢为工盖𣣔道衷肠万一耳何不掩悪辄示他人适足耴笑文虎也本不复作然意有所感不自巳小诗二章章四句奉其一云碧纱窓外一声蝉牵断愁肠懒昼眠千里才郎帰未得无言空拨玉炉烟其二云画扇停挥白日长清凬细细袭罗裳女童耒报新难酒安得良人共一觞祭文唐人多用四六韩退之亦然故李易安祭赵湖州文云白日正中叹龎翁之机捷坚城自堕怜𣏌妇之悲深媍人四六工者今代妇人能诗者前有曽夫人魏后有易安李李在赵氏时建炎𥘉从秘阁守建康作诗云南耒尚怯呉江冷北狩应悲易水寒又云南渡衣冠少北耒消息欠刘琨山谷戯闻喜遣侍児耒促诗云日遣侍児耒报嘉草鞋十里踏堤沙鸠盘茶様施丹粉只欠一枝莴苣花其丑陋可想山谷亦善戯也刘伟明既䘮爱妾而不能忘为清平乐词云东凬依旧着意隋堤栁槎得鵞児黄𣣔就天色清明时候去年紫陌青城今朝雨魄云魂断送一生憔悴知他几个黄昏与唐阿灰之词有间矣陆敦礼藻有侍児名羙奴善缀词出侑樽爼每丐韵扵坐客顷刻成章卜筭子云送我出东门乍别长安道两岸垂杨鎻暮烟正是秋光老一曲古阳関莫惜金墫倒君向潇湘我向秦鱼鴈何时到如梦令云日暮马嘶人去舡逐清波东注后夜最髙楼还肯思量人否无绪无绪生怕黄昏踈雨王定囯岭外帰岀歌者劝东坡酒坡作定凬波序云王定囯歌児曰柔奴姓宇文氏眉目姢䴡善应对家世住京师定囯南迁㱕余问柔广南凬土应是不好柔对曰此心安処便是郷因为缀此词云常羡人间琢玉郎天教分付点苏自作清歌传皓齿凬起雪飞炎海変清凉万里帰耒年愈少㣲笑笑时犹带岭梅香试问岭南应不好却道此心安処是吾郷余观古今诗话翰府名谈皆载冦莱公侍児蒨桃诗二首和章一首并同翰府名谈仍益以恠辞吾所不取今但笔其诗云公自相府出镇北门有善歌者至庭下公收金钟独酌令歌数阕公赠之束綵歌者未满蒨桃自内窥之立爲诗二章呈公云一曲清歌一束绫羙人由自尚嫌轻不知织女莹窓下㡬度抛梭织得成其二云夜冷衣单手屡呵幽䆫轧轧度寒梭腊天日短不盈尺何似妖姬一曲歌公和云将相功名终若何不堪急景似奔梭人间万事君休问且向樽前听艳歌百家诗话总龟后集卷之四十八增修诗话总龟增修诗话总龟后集后卷四十九集一百家诗话緫龟后集卷之四十九饮食门唐御食红绫饼餤爲上光化中放进士裴格卢延孙等二十八人燕于曲江勅太官赐饼餤止二十八枚而巳延逊后入蜀颇为蜀人所易尝有诗云莫欺零落残牙齿曾吃红绫饼餤来其爲当世所贵重如此酉阳杂爼载衾冠家有䔥家餫饨庾家粽子韩约樱桃饆饠又有胡突鲙麞皮索饼之类号为名食不至于甚侈而羙有余亦红绫饼餤之类也晋史称何劭骄奢简贵衣裘服玩新故巨积食必尽四方珍异一日之供以钱二万爲限而曽所食而曽所食不过万钱是劭之自奉侈于父也而劭赠张华诗乃云周旋我陋圃西瞻广武庐旣贵不忘俭处约能存无镇俗在简约塞门焉足摹是以姬孔爲法以𬋩氏爲戒也审能如是则史所书又如何㢤以史为正则邵所言诬矣东坡撷菜诗云秋来霜露满东园卢服生儿芥有孙我与何曾同一饱不知何苦食鸡豚苟能如此则岂肯縦嗜𣣔于口腹之间㢤酉阳杂爼载郑悫尝于使君林避暑取莲叶以簮刺其心令与柄通其屈茎如象鼻传酒噏之名为碧筒盖取莲叶芳馨之气杂于酒中爲可喜也故东坡诗云碧筩时作象鼻湾白酒微帯荷心苦是巳大抵醪醴之妙籍外而发其中则格髙而味竒如大宛之葡萄大官之挏马皆借他物以成者赵德麟以黄柑醸酒东坡尝作洞庭春色赋遗之所谓命黄头之千奴卷震泽而俱还坡亦以松明醸酒所谓味甘余而小苦叹幽姿之独髙二酒至今有用其法而爲之者至坡在黄州自作蜜酒惠州自作桂酒皆一世而止盖出于一时之戏剧未必皆中节度尔酒之种多矣有以緑爲贵者白乐天所谓倾如竹叶盈樽緑是也有以黄为贵者老杜所谓鵞儿黄似酒是也有以白为贵者乐天言玉液满金巵是也有以碧爲贵者老杜所谓重碧酣春酒是也有以红爲贵者李贺所谓小槽酒滴珍珠红是也今闽广间所醸酒谓之红酒其色殆类臙脂酉阳杂爼载贾家苍头能别水常乗小艇于黄河中以瓠匏接河源水以醸酒经宿色如綘名爲崑崙觞是又红酒之尤者也张衡曰客赋醉言归称露未晞王式曰客歌驹主人歌庸归宾主之情可谓粲然者至李太白陶渊明则不然各常爲诗曰我醉欲眠君且去虽曰任真之言然亦太无主人之情矣司马温公独乐园饮云浩歌縦饮任天机莫使欢娯与性违玉枕醉人从独卧金羇倦客听先归其亦二子之意也白乐招客饮云客告暮将归主称日未斜又命小青娥长跪谢贵客其视张衡王式尤爲有委曲相者然置酒送李漳州诗曰独醉似无名借君作题目又何与招客饮之诗异乎东坡醉眠亭诗云醉中对客眠何害湏信陶潜未苦贤山谷云欲眠不遣客佳䖏更难忘如是则不失宾主之礼又有可以通我之情是宾主之情两得矣贤者豹隐墟落固当和光同尘虽舎者争席何病而况于杯酒之间㢤陶渊明杜子羙皆一世伟人也毎田父索饮必使之毕其欢而尽开情而后去渊明诗云清晨闻叩门倒裳徃自开问子为谁欤田父有好懐壸浆逺见候疑我与时乖老杜诗云田翁逼杜曰邀我尝春酒呌妇开大瓶盆中为吾取二公皆有位者也于田父何拒焉至于田父有一世皆尚同愿君汨其泥之说则姑守陶之介久客惜人情如何拒隣叟则何妨杜之通乎复斋漫録云唐李敬方欢醉诗云不向花前醉花应觧笑人只因连夜雨又过一年春日日无穷事区区有限身若非盃酒里何以寄天真杜子羙絶句云二月巳破三月渐老逢春能㡬逥莫思身外无穷事且尽生前有限盃二诗虽相縁而杜则尤其工者也世所传相逢不饮空归去洞口桃芲也笑人之句盖出于方敬诗说隽永云福州岭蛤蛎号西施舌极甘脆其出时天气正热不可致逺吕居仁有诗云海上凢鱼不识名百年生命一杯羮无端更号西施舌重与児曹起妄情艺苑雌黄云河豚所附本草云味甘温日华子云有毒予按倦㳺杂録云河䐁鱼有大毒肝与卵人食之必死暮春栁花飞此鱼能大肥江淮人以时为珍更相赠遗腐其肉杂蒌荻芽瀹而爲羮或不甚熟亦能害人岁有𬒳毒而死者南人嗜之不巳故圣俞诗春洲生荻芽春岸飞杨花河䐁当此时贵不数鱼鰕而其后又云炮煎苟失所转喉为莫耶如此则其毒可知本草以爲无毒悞矣或云河䐁子不可食其大才一粟浸之经宿如弹丸人有中其毒者以水调炒槐花末及龙脑皆可觧予尝见其渔者说其所取之由曰河䐁盛气善怒毎伏水底必设网于上故以物就而触之彼将奋怒而上遂爲所获呉人珍之以其腹腴为西施乳予尝戏作絶句云蒌蒿短短荻芽肥正是河豚欲上时甘羙逺胜西子乳呉王当日未曽知虽然甚羙必甚悪河䐁味之羙也呉人嗜之以䘮其躯西施色之羙也呉王好之以亡其国兹可以爲来者之戒噐用门舒王作前元豊行云倒持龙骨挂屋后元豊行云龙骨长干挂梁梠龙骨水车也是岁豊稔故龙骨挂而不用又有寄杨徳诗云遥闻青秧底复作龟兆拆脩脩雨龙骨岂得长挂壁是岁亢旱反前咏尔东坡亦有水车诗云翻翻聮聮衘尾鸦荦荦确确蜕角蛇分畦翠浪走云阵刺緑针抽稻芽天公不念老农泣唤取阿香推雷车言水车之利不及雷车所霑者广矣张景阳七命有浮三翼泛中沚之句故诗家多以三翼爲轻舟如梁元帝日华三翼舸元微之光隂三翼过是也按越絶书伍子胥水战兵法内经曰大翼一艘广一丈五尺二寸长十丈中翼一艘广一丈三尺五寸长五丈大尺小翼一艘广一丈二尺长九丈所谓三翼者皆巨战船也用爲轻舟悞矣苕溪渔隐曰苏叔党过赋䑕须笔云太仓失陈红狡穴得余腐旣兴丞相叹又发廷尉怒磔肉餧饿猫分髯杂霜兎挿架刀槊徤落𥿄龙蛇物利易未诘时来即增修诗话总龟增修诗话总龟后集后卷五十百家诗话总龟后集卷之五十技艺门东坡与子由论书云吾虽不善书晓书莫如我苟能通其意常谓不学可故其子叔党䟦公书云吾先君子岂以书自名㢤特以其至大至刚之气发于胸中而应之于手故不见其有刻画妩媚之态而端乎章甫若有不可犯之色少年喜二王书晚乃喜颜平原故时有二家风气俗子不知妄谓学徐浩陋矣观此则知𥘉未尝规规然出于翰墨积习也唐令狐相进李逺爲杭州宣宗曰闻李逺云长日惟消一局棊岂可使治郡哉对曰诗人之言不足有实也乃荐逺亷察可任此正说诗者不以辞害志也房千里作骰子选格序云以六骰双双爲戯以数多少为进身官聀之序而乃条其选黜之目焉坡以流俗狂惑经营倘来惴惴惟恐后扵他人何异掷骰者心动于中而色形于外也欲求胜人者哉王逄原彩选诗云卒无及物效徒有髙人气昏昏忘其大优优争其细其理信然裴度平淮西絶世之功也韩愈平淮西碑絶世之文也非裴之功不足以当韩之文非韩之文不足以发裴之功碑成李愬之子乃谓没父之功讼之于朝宪宗使叚文昌别作此与舍周鼎而寳康瓠何异㢤李义山诗云碑髙三丈字如手负以灵鳌蟠以螭句竒语重喻者少谗之天子言其私长绳百尺拽碑倒粗砂大石相摩治公之斯文若元气先时已入人肝脾愈书愬曰十月壬申愬用所得贱贼将自文城因天大雪疾驰百二十里到蔡取元济以献文昌所谓郊云晦冥寒可堕指一夕卷斾凌辰破関等语岂不相万万哉东坡先生责官过旧驲壁间见有人题一诗云淮西功业冠吾唐吏部文章日月光千古断碑人脍炙世间谁数叚文昌坡喜而録之陆希声隐居冝兴君阳山今金沙寺其故他宅也自着君阳山记叙其景物亭舘如辋川上可得其彷彿𥘉僧𧦬光从希声授笔法継以善书得幸于昭宗希声祈使援已以诗寄之云笔下龙蛇似有神天池雷雨变逡廵寄言昔日不龟手应念江湖洴澼人遂得召隐操盖不足观也尝着易传十卷观其自序以谓梦在大河之阳有三人偃卧东首上伏羲中文王下孔子也以易道卑予遂悟八卦小成之位质之象数如有符契且云今年四十有七巳及圣人之年于是作易传以授门人崔彻王賛之徒复自爲注今观其书无可取者而恠诞如此其人亦可知后避难死于道路盖不能终君阳之居也杜刘少府画山水障歌云反思前夜风雨急乃是蒲城鬼神入元气淋漓障尤真宰上诉天应泣应物听嘉陵江声云水性自云静石中本无声如何两相激雷转空山鸣赠能吟李儋诗云丝桐本异质音韵合自然吾观造化意二物相因縁临川咏鲁公壊碑云六书篆籒数变改遂后世多失真谁𥘉妄凿妍与丑坐令学士劳骸筋堂堂鲁公勇且仁岂亦以此夸常民直疑技巧有天巧不必强勉亦通神坡咏歙砚诗云与天作石来㡬时与人作砚𥘉不辞诗成鲍谢石何与笔落钟王砚不知此穷本探妙超出凖绳外不特状冩景物也拾遗门退之和刘使君云吏人休报事公作送春诗梦得送王司马之陜州云案牍来时惟署字风烟入兴更成章自俗吏观之皆可坐不了事之目也乐天云报道前駈少呵喝恐惊黄鸟不成啼坡云鬂丝只好对禅榻湖亭不用张旌旗蔡君谟云因傍堤松却飞盖爲闻山乌撤鸣驺若俗士务此夸张俗眼又岂识数公意林和靖诗马从同事借妻怕罢官贫颇能状寒亷态抑又有意所谓怕贫者妇人女子耳大丈夫之不移何陨获之有子羙有长贫任妇愁亦以男子未尝愁也譲粟不谋妻以明谋及妇人则不得辞也又云浮生有分定饥饱岂能迯叹息谓妻子我何随汝曹乐天云妻孥不恱生恠问而我醉卧方陶然退之曰莫为児女态戚嗟忧贱贫肃宗至徳𥘉子羙为拾遗岑参为𥙷阙或问二人孰贤予曰子羙贤或曰何以知之曰以其诗知之子羙之诗云避人焚諌草骑马欲鸡栖又曰明朝有封事数问夜如何参之诗曰圣朝无阙事自觉諌书稀至徳𥘉安史之乱方剧上皇在蜀朝野骚然果无阙事时耶李白月下独酌诗云举盃邀明月对影成三人而贾翁玩月诗亦云但爱杉倚月我倚杉为三文如翻水成赋作义手速乃北夣琐言记温庭筠才思艶丽工于小赋每入试押官韵作赋凡八义手而八韵成多为隣铺假手号日救数人也余尝以八义手对三折肱老杜流落不偶然巳为世所尊尝有杖藜还客拜又有客云老病人扶再拜难则其㘴深乡曲敬可见奚虽然樊宗师见刘义尚为之独拜况老杜乎周羙成晚归钱塘乡里夣中得瑞鹤仙一阕悄郊原带郭行路永客去车尘漠漠斜阳映山落歛余红犹恋孤城䦨角凌波歩弱过短亭何用素约有流莺劝我重觧繍鞍缓引春醉酌不记归时早暮上马谁扶醒眠朱阁惊飈动幕犹残醉遶红渠叹西园已是花深无地东风何事又悪任流光过却归来洞天自乐未㡬方腊盗起自桐庐拥兵入杭时羙成方㑹客闻之仓黄出奔趍西湖之坟庵次郊外适际残腊落日在山忽见故人之妾徒歩亦爲迯避计约下马小饮于道傍旗亭闻莺声于木杪分背少焉抵庵中尚有余醺因卧小阁之上恍如词中逾月贼平入城则故居皆遭蹂践旋营缉而处継而得请提举杭州洞霄宫遂老焉悉符前作羙成尝自记甚详今偶失其本姑记其畧以书于编余尝于王莹夫处见王荆公手书集句诗一𥿄云海棠乱发皆临水君知此䖏花何似凉月白纷纷香风隔岸闻啭枝黄鸟近隔岸声相应随意坐莓苔飘零酒一盃今不知在何所莱公虽居相位于寝处一青帏三十年有亲者求之欲其易去公笑而荅曰彼诈我诚虽敝何害实不忍以敝旧弃耳析者愧之故魏野诗云有官居鼎鼐无地起楼䑓及北使来頋望缙绅而问迓者无地起楼䑓相公安在其清望爲人所景望如此然永叔归田録颇论其侈汰司马温公亦云岂非奢外而俭内欤昌黎寄崔立之云傲兀坐试席深丛见孤罴四坐各低囬不敢捩眼窥可谓善言埸屋事若平居所飬不厚诚难傲兀也退之韶州晋别张使君云乆钦江緫文章妙自叹虞翻骨相屯翻放弃南方自恨䟽莭骨鲠不媚犯上获罪当长没海隅其刚𥚹方拙凌突权势出于天性冝文公喜用江緫乃败国奸回特引之何故按南史孔奂传宋主欲以緫为太子詹事奂曰江有潘陆之华而无园绮之实乃奏江緫文华之人冝求厚重之才是时恐有云杜云逺愧梁江緫还家尚黒头李商隐赠杜牧之云前身恐是梁江緫皆未可与言史也子羙有朱绂负平生乐天有金带腰衫委地紫绶相晖映不悪赤绂金章尽到身如此尚多然亦有叹曰实事尽消虗事在银鱼金带遶腰光又有簮缨假合虗名在筋力消磨实事空皆自作觧嘲也尝爱韦苏州云除书忽到门冠帯便拘束又有谢居士寄松英丹云一拜蓝峰送还使腰间铜印与心违言与意皆自在也散贠踈去未爲贵小邑陶休何足云惟乐天早退乃可语此苏州寄粲师遥知㝷斋夜冻雪封松竹时有山僧来悬烛独自宿尝于暑月读亦有霜气籍赠令狐云乆爲慱士无人识自到长安赁舎居未足爲穷其㝷时道士云昨来官罢无生计𣣔就专求辟谷方其穷无以加矣唐王建以宫词名家本朝王岐公亦作宫词百篇不过述郊祀御试经筵翰苑朝见等事至于宫掖戏剧之事则秘不得传故诗词中亦罕及若建者乃内侍王守澄之宗姪得宫中之事为详如丛丛洗手遶金盘旋拭红巾入殿门衆里遥㸔新橘子在前枚得便承㤙又云避脱昭仪不掷卢井边含水喷鸦雏内中数日多唿唤冩得滕王蛱蝶圗如此之类非守澄说似则建岂能知㢤𥘉守澄读建宫词谓之曰宫掖之事而子昌言之傥得罪将奚赎建与之诗云三朝行坐镇相随今上春宫见小时脱下御衣先赐着进来龙马毎教骑长承宻旨帰家少独奏边机出殿迟不是姓同亲说向九重争得外人知自是守澄不敢有言花蕋夫人亦有宫词百篇如月头支给买花钱满殿宫人近数千遇着唱名多不语含羞走过御床前之类亦可喜也余尝赴京师徃辞伯父坐中举兄弟送行诗云问人求稳店下马过危桥及观坡集送姪安莭诗序其伯曽有送苏老下第归蜀云人希野店休安枕路入灵関稳跨馿急难之诚意皆相若但字有多寡耳余官辰沅逾年族弟来相视将行率尔送之云就舎勿令人避席渡江莫与马同船虽鄙近不工亦可用于畏涂也荆公日记云立春日悉剪綵爲燕子以戴之故欧永叔云不惊树里禽𥘉变共喜钗头燕巳来郑毅天云汉阁閗簮双綵燕併知春色上钗头皆春日贴子诗也艺苑雌黄云脩真入道秘言曰以立春日清晨北望有紫縁白云者爲三元者三素飞云三元君以是日乗八舆上诣天帝子候见当再拜自陈某乙乞得给侍轮毂三过见元君之辇者白日登天岁时广记载此事云臣锴按举埸尝试立春日望三素云诗取此事故苏子容作皇太妃阁春贴子云万年枝上㸔春色三素云中望玉宸许仲尤作皇帝合春贴子云三素云飞归北极九农星粲见南方百家诗话总龟后集卷之五十冩书贵溪姜辅周刋字番易丁祖朱楽平胡暹诗话総龟䟦余舒阮字集百家诗话総龟首卷四十有八后卷五十寔抄録未传之书其月囱殿下乐善嗜古见而珍爱亟𣣔与四方风雅之士共之延珖校雠讹舛芟剔重冗而夀诸梓焉复俾采集近代及国朝诸大家者而续成之荑荒僻浅鲜蒐辑尚未成帙姑识于卷末云峕嘉靖歳次乙巳春三月吉旦番昜后学程珖谨识